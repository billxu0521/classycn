上在昌德宮。停常參·經筵。
大殿·中宮殿,內閣·政院·朝廷·二品以上·六曹堂上·奉朝賀正朝單子問安。答曰,知道。世子嬪宮,內閣·政院單子問安。答曰,知悉。世孫宮,內閣·政院·朝廷·二品以上·六曹堂上·奉朝賀單子問安。答曰,知悉。
金啓淵啓曰,行大司憲鄭元容未肅拜,執義沈鈁,掌令鄭琦和,持平朴鳴載·崔綱魯在外,掌令文致中呈辭,監察茶時之意,敢啓。傳曰,知道。
傳于李德鉉曰,祈穀大祭香祝,當親傳矣,該房知悉。
傳于洪祐燮曰,領議政南公轍內外,領府事鄭晩錫,令該曹,歲饌外食物衣資加送,仍令存問以來,故領議政金致仁妻李氏,故領議政徐龍輔妻朴氏,故右議政林漢浩妻李氏,故晉安君彦植妻◆氏,竝依昨年例擧行。
洪命周啓曰,右承旨金英淳,今日不爲仕進,卽爲牌招,何如?傳曰,允。
洪祐燮啓曰,玉堂上下番俱空,已至多日,事甚未安。應敎鄭東煥,修撰李鼎在,副修撰金胤根,竝卽牌招,推移入直,何如?傳曰,允。
以右承旨金英淳牌不進罷職傳旨,傳于洪祐燮曰,只推。
以應敎鄭東煥,修撰李鼎在,副修撰金胤根牌不進罷職傳旨,傳于洪祐燮曰,只推。
洪祐燮,以奎章閣言啓曰,景慕宮望廟樓,今朔奉審,無頉之意,敢啓。傳曰,知道。
又以禮曹言啓曰,太廟歲首展謁吉日,以何間推擇乎?敢稟。傳曰,以旬間擇入。
又以禮曹言啓曰,太廟歲首展謁日一體展謁於永禧殿,而酌獻禮當次之年,則歲首展謁,只行於太廟事定式矣,今年卽永禧殿酌獻禮年次,今番太廟展謁時,永禧殿展謁之禮,不爲磨鍊之意,敢啓。傳曰,知道。
又以禮曹言啓曰,景慕宮展謁,每於孟春孟秋,敢稟事定式矣,今春展謁吉日,以何間推擇乎?敢稟。傳曰,以太廟展謁日,同爲擇入。
又以禮曹言啓曰,以太廟展謁取稟草記,傳曰,以旬間擇入,以景慕宮展謁取稟草記,傳曰,以太廟展謁日,同爲擇入事,命下矣。展謁吉日,令日官朴周煥推擇,則今正月初九日爲吉云,以此日定行乎?敢稟。傳曰,以此日爲之,可也。
又以禮曹言啓曰,製述文臣年滿五十一歲人員,專經文臣年滿四十一歲人員,竝依定式減下,別單書入,而御覽官案,亦爲改修正以入之意,敢啓。傳曰,知道。
又以都摠府言啓曰,今日入直內三廳武兼禁軍及軍兵等,當爲中日習射技,而正朝問安相値,不得設行之意,敢啓。傳曰,知道。
勸農綸音。王若曰,國依於民,民依於農,農用不成,則民將無以爲命,國將無以爲賴,此乃民之大本,國之急務,莫先於農者也。昨年年事,雖不至於歉荒,畿內之民,終年不得息肩,兩西疲於勅行之迎送,冠蓋之相望,三南多損,反不如關東之瘠薄,至於北路,荐饑之餘,流亡者未復,頷顑者未蘇,而三·甲又不熟矣,通計八域,民力殆矣,民食艱矣,予雖深居九重,何敢一刻忘蔀屋之愁?顧今歲律載新,千耟屆期,不知彼困瘁之民,能有種糧之蓄,能具錢鎛之器,可以盡力於畎畝之事乎,人力不給,則天雖賜之豐登,其何以望梁茨京坻之慶乎?咨我方伯居留之臣,飭勵近民之長吏,曲察窮民之艱難,不足者補之,不給者助之,勤者勞之,惰者董之,四隣皆出,千耟齊擧,耕播不愆,芸耔及期,則仁覆之天,亦將降康之不忒,吾民可安,而國隨以鞏固矣,耿耿憧憧之心,與歲俱新,玆用播告,告爾農祥,咨爾八道·四都方伯居留之臣,毋視每歲循常之飭,爰及長吏,盡心對揚。
上在昌德宮。停常參·經筵。
金啓淵啓曰,行大司憲鄭元容未肅拜,執義沈鈁,掌令鄭琦和,持平朴鳴載·崔綱魯在外,掌令文致中呈辭,監察茶時之意,敢啓。傳曰,知道。
洪祐燮啓曰,玉堂上下番俱空,已至多日,事甚未安。應敎鄭東煥,修撰李鼎在,副修撰金胤根,旣有只推之命,竝卽牌招,推移入直,何如?傳曰,允。
金啓淵啓曰,明日傳香,禮房承旨當爲齋宿,左副承旨李德鉉,今日不爲仕進,所當牌招,而拘於廳規,不得請牌,何以爲之?敢稟。傳曰,牌招。
傳于金啓淵曰,右承旨許遞,前望單子入之。
承旨前望單子入之,沈宜臣落點。
金啓淵啓曰,新除授右副承旨沈宜臣,卽爲牌招,何如?傳曰,允。
又啓曰,假注書徐憲淳,身病猝重,勢難察任,今姑改差,何如?傳曰,允。
徐憲淳改差,代以兪致崇爲假注書。
兪致崇有頉,代以李致五爲假注書。
洪祐燮啓曰,吏曹郞廳來言,應資老人加資下批政事,取稟。傳曰,當日爲之。
又啓曰,吏曹郞廳來言,政事當日爲之事命下,而判書徐能輔疏批未下,參判朴宗琦,參議金鼎均,俱以病不來,不得開政云,參判·參議,竝卽牌招,何如?傳曰,允。
又啓曰,吏曹參判朴宗琦,參議金鼎均牌不進推考傳旨及罷職傳旨,今方捧入,而開政命下之後,如是違牌,事甚未安。參判更爲牌招,何如?傳曰,參議只推,待明朝一體牌招。
金啓淵啓曰,行大司諫李錫祜,謂以先壠有事,陳疏到院,所當退却,而係有陳勉,故雖不得不捧入,而時臺之投章徑行,萬萬未安。從重推考,何如?傳曰,允。
以右承旨李德鉉牌不進罷職傳旨,傳于洪祐燮曰,只推。
以應敎鄭東煥,修撰李鼎在,副修撰金胤根牌不進罷職傳旨,傳于洪祐燮曰,只推。
傳于洪祐燮曰,發遣吏郞,諸執事淸齋與否,摘奸以來。
金啓淵,以兵曹言啓曰,今此動駕時,領軍之將,不可不備,而兼司僕將李商駿,身病猝重,時日之內,萬無起動供職之望云,改差,其代依例口傳差出,以爲進參之地,何如?傳曰,允。
兵曹口傳政事,以金遜根爲兼司僕將。
金啓淵,以都摠府言啓曰,副摠管任存常,以宗廟春享大祭終獻官,祭物看品次,晝仕出去之意,敢啓。傳曰,知道。
又以兵曹言啓曰,今正月初九日,大駕詣宗廟展謁,仍詣景慕宮展謁時,隨駕營門,當爲磨鍊矣,禁御兩營鄕軍,則今旣停番,何營軍兵隨駕,何營軍兵留陳,而禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,訓局步軍十五哨,馬軍五哨,訓御兩營大將率領爲先後廂,禁軍兵入直,二番爲之,禁將率摠戎廳標下軍及禁御營步軍一哨入直,馬軍留陳,留營置之,可也。
又以兵曹言啓曰,今正月初四日宗廟·永寧殿春享大祭時,守門當爲塡差,而本曹郞廳都摠府郞廳五衛將,除入直與在外,排擬苟艱,依定式軍門將官,代差以入之意,敢啓。傳曰,知道。
假注書趙徽林書啓,臣於本月初一日辰時量,敬奉聖敎,馳往明陵蜂峴,巡審摘奸是白乎則,石築堅緻,樹木鬱密是白乎旀,峴上結幕處守直之節,亦皆着實擧行是白如乎,仍詣昭顯墓看審是白乎則,植木叢茂,各處守護,竝皆無頉之意,敢啓。傳曰,知道。
大司諫李錫祜疏曰,伏以三陽開泰,萬品回蘇,方當歲鑰載新之會,政宜治敎維新之化,竊伏惟我聖上終始典學之念,固知日新又新,而況今太歲在辛,辛者新也,其所作新之功,果有與歲俱新之效乎,近年以來,歉荒荐臻,民生困悴,災異疊見,皇天告警,此實我殿下上應仁愛之天,而恐懼修省,益加自新之一大機會也,顧今百度解弛,百弊層生,專由於廉恥日喪,躁競日甚,幾至於莫可矯救,此曷故焉?風習漸不如古,俗套專無矜式,苟有利己之事,則不顧名檢之爲何物,或循侈濫之慾,則不知鑽刺之爲可羞,一人如此,擧世效尤,殆將習與成性,恬不爲怪,竊仰我殿下,以階庭萬里之明,爲世道憂果何如,而一年二年,終未有革舊而圖新之休,臣不勝爲殿下惜之也,伏願殿下,奮發大志,克勵丕變,導之以禮義,齊之以刑政,澆漓之俗,庶知廉恥,躁競之習,自至恬靜,則帝典於變之化,周命維新之美,倘復見於今日,懋哉懋哉。仍伏念臣,跨朔夙夜之役,衰病闖發,見方呻囈,際蒙諫長點下,以臣陋劣豈或堪承於一院長席之望,而義重元朝起居之班,不得不出肅,卽接鄕廬所報,則不知何許班族,冒占葬地於臣父母墳山壓逼處,臣聞甚驚惶,若使一兩日間至於偸葬,則事極罔措,按住不得,拜章徑行。伏乞聖慈,亟治臣擅離之罪,以安私分,以昭法紀,不勝大願,臣無任云云。答曰,省疏具悉。所陳當留念矣,本職許遞。
上在昌德宮。停常參·經筵。
沈宜臣啓曰,行大司憲鄭元容未肅拜,執義沈鈁,掌令鄭琦和,持平朴鳴載·崔綱魯在外,掌令文致中呈辭,監察茶時之意,敢啓。傳曰,知道。
傳于金啓淵曰,刑·工換房。
傳于洪祐燮曰,禮房承旨馳詣宗廟·永寧殿,奉審摘奸以來。
李致五在外,代以洪說謨爲假注書。
洪說謨有頉,代以尹致定爲假注書。
金啓淵啓曰,玉堂上下番俱空,已至多日,事甚未安。應敎鄭東煥,修撰李鼎在,副修撰金胤根,旣有只推之命,竝卽牌招,推移入直,何如?傳曰,允。
兵曹口傳政事,副護軍單金英淳。
有政。吏批,判書徐能輔疏批未下,參判朴宗琦進,參議金鼎均牌不進,同副承旨洪祐燮進,啓曰,判書徐能輔疏批未下,參議金鼎均牌招不進,小臣獨政未安,何以爲之?敢稟。傳曰,仍爲之。又以吏批言啓曰,侍從臣父年七十人,每於歲首,抄啓加資事,載在法典矣,侍從臣父年七十人,別單書入之意,敢啓。傳曰,知道。以林東鎭爲大司諫,以韓兢裕爲軍資正,以金祖欽爲典籍,以許結爲典籍,以曺允鵬爲鐵山府使,承文博士單金連燮,禁府都事嚴著,內資奉事李鳴遠相換,麗王陵參奉王師憲仍任事承傳,前獻納趙直永,前縣監韓忠裕·朴孝德,前武兼張允城,前守門將高道喆·朴敏復,已上今加通政,依定式加資,贈吏參李得培贈吏判例兼,贈吏議李德載贈吏參例兼,已上前判尹李翊會兩代。
兵批,判書金履載疏批未下,參判朴齊一病,參議李魯集受由在外,參知李得連進,右副承旨沈宜臣進,僉知單金東翼,訓鍊僉正單柳相鼎,北道參軍單金履近,護軍李錫祜·玄義溫,副護軍趙琮鎭·林翰鎭·申錫朋·李復馨·尹禹鉉·李禎植·安國豐,副司直愼必復·金洛龍·洪遠謨·鄭顯璞·丁庠敎·金基石·崔重湜·安孝述,副司果韓用榦·李莊緖,以上竝單付。
以吏曹參議金鼎均牌不進罷職傳旨,傳于沈宜臣曰,只推。
以應敎鄭東煥,修撰李鼎在,副修撰金胤根牌不進罷職傳旨,傳于沈宜臣曰,只推。
金啓淵,以成均館大司成意啓曰,本館入直,久任郞廳外,他郞不得入直,若有代員替直之事,則草記代直事,曾有定式矣,司成李趾秀在外未肅拜,直講李民遇差祭,典籍李源祚呈辭在外,時無入直之員,以他郞官,姑爲代直,何如?傳曰,允。
上在昌德宮。停常參·經筵。
藥房副提調鄭基善啓曰,歲律載新,景籙滋至,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。中宮殿氣候,何如?臣不任區區伏慮,敢來問安,竝此仰稟。答曰,知道。中宮殿氣候安順,卿不必入侍矣。中宮殿口傳問安。答曰,知道。世子嬪宮·世孫宮口傳問安。答曰,知悉。
金啓淵,以都摠府言啓曰,今日入直內三廳武兼禁軍及軍兵等,中日習射技,請出標信,傳曰,知道。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
備忘記,淸城僉使申郁下直,長弓一張,長箭一部,片箭一部,筒兒一箇賜給。
金啓淵啓曰,假注書趙徽林,身病猝重,勢難察任,今姑改差,何如?傳曰,允。
趙徽林改差,代以韓宓履爲假注書。
洪祐燮啓曰,玉堂上下番俱空,已至多日,事甚未安。應敎鄭東煥,修撰李鼎在,旣有只推之命,竝卽牌招入直,何如?傳曰,允。
傳于洪祐燮曰,未下直守令,皆令當日辭朝,上京守令,亦爲催促下送。
備忘記,慶源府使李熙庚下直,長弓一張,長箭一部,片箭一部,筒兒一箇賜給。
金啓淵啓曰,大司憲鄭元容,掌令文致中牌不進,執義沈鈁,掌令鄭琦和,持平朴鳴載·崔綱魯在外,監察茶時之意,敢啓。傳曰,知道。
洪祐燮啓曰,行都承旨鄭基善,左副承旨金啓淵,右副承旨沈宜臣,同副承旨洪祐燮陳疏徑出,行左承旨洪命周,右承旨李德鉉不爲仕進,坐直無人。行左承旨洪命周,右承旨李德鉉,所當牌招,而拘於廳規,不得請牌,何以爲之?敢稟。傳曰,牌招。
傳于洪祐燮曰,承旨有闕之代,前望單子入之。
承旨前望單子入之,金陽淳·徐耕輔·李光正·趙容和·洪穉圭·閔致成落點。
洪祐燮啓曰,坐直無人,新除授右副承旨閔致成,同副承旨趙容和,竝卽牌招,何如?傳曰,允。
趙容和啓曰,右副承旨閔致成在外,伴直無人,左副承旨洪穉圭,所當牌招,而拘於廳規,不得請牌,何以爲之?敢稟。傳曰,牌招。
又啓曰,新除授右副承旨閔致成,時在京畿驪州地,斯速乘馹上來事,下諭,何如?傳曰,許遞,前望單子入之,待下批,牌招察任。
承旨前望單子入之,洪赫落點。
兵曹口傳政事,大護軍單徐能輔。
傳于趙容和曰,政官牌招開政。
趙容和啓曰,行都承旨金陽淳,行左承旨徐耕輔,行右承旨李光正未肅拜,左副承旨洪赫,右副承旨洪穉圭未承牌,臣容和,吏兵批兼進之意,敢啓。傳曰,知道。
又以吏曹言啓曰,通禮院左通禮金遇明,以其身病,呈狀乞遞,改差,何如?傳曰,允。
有政。吏批,判書未差,參判朴宗琦進,參議金鼎均牌招不進,同副承旨趙容和進。啓曰,判書未差,參議金鼎均牌招不進,小臣獨政未安,何以爲之?敢稟。傳曰,仍爲之。以李勉昇爲吏曹判書,金箕殷爲兵曹判書,李圭祊爲刑曹參議,柳台佐爲同經筵,徐道裕爲左通禮,李秉瑩爲社稷令,永城尉申光綏,吏曹參判閔弘燮,吏曹參議兼輔德金宇鎭,右承旨李商輅,正言李敬彬,已上復官爵事承傳,行護軍趙晉和今加嘉義,侍從臣前持平趙然春父,前牧使李海魯今加通政,侍從臣前校理李正耆父,幼學林有鎭今超通政,侍從臣副校理林永洙父,前五衛將金大彦今加嘉善,侍從臣前持平金致鉉父。
兵批,判書未差,參判朴齊一病,參議李魯集受由在外,參知李渭達入直進,同副承旨趙容和進。大護軍金履載,護軍盧忠元,副護軍趙直永·韓忠裕·朴孝德·張允誠·高道喆·朴敏復·閔致成,以上竝單付。
傳于趙容和曰,發遣吏郞,諸執事淸齋與否,摘奸以來。
以大司諫林東鎭,司諫李南圭,正言李鼎默,掌令文致中牌不進罷職傳旨,傳于趙容和曰,只推。
以吏曹參議金鼎均牌不進罷職傳旨,傳于趙容和曰,只推。
以應敎鄭東煥,修撰李鼎在牌不進罷職傳旨,傳于趙容和曰,只推。
趙容和,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
又以吏曹言啓曰,上京守令,催促下送事,命下矣。自臣曹催促,則平山府使李周聖,報恩郡守鄭文升,俱以爲再明日下去云,江西縣令金泳根,受由於京畿驪州地云,故卽速還官之意,發關知委於該道臣處之意,敢啓。傳曰,知道。
又以承文院都提調意啓曰,院鴈字官預差訓長李東秀有頉,代以上護軍金仁逑差定,以爲依前勸奬之地,而前銜李基元,無料窠陞差,其代以隷習金逈洙陞補,依例付軍職,冠帶常仕,何如?傳曰,允。
又以備邊司言啓曰,卽見慶尙右兵使李敬熙所報,則以該營別餉米査逋七千六百十一石之七年排捧者,又因逋吏難捧,更爲分排於結徵爲辭矣。餉穀有充納之限,逋吏無指徵之策,量度事勢,固爲難處,而第念吏逋之分徵民結,大違經法,以此報聞於廟堂,極爲駭然,此例一開,後弊難防,當該帥臣,決不可置而不論。爲先施以罷職之典,其代勿拘常格,各別擇差之意,分付該曹,措處旣如是失宜,則其間吏鄕之夤緣作奸,難保必無,待新道臣下去,分付新帥,以此意詳細曉諭於本牧民人,俾無騷擾稱冤之端,何如?傳曰,允。
義禁府照目,粘連內侍曺萬浹矣本府議啓內,淸原府院君墓木犯斫之株數較多,至登道啓,極爲駭然,杖八十收贖,告身盡行追奪,徒二年定配,私罪,奉敎依允爲旀,功減一等爲良如敎。
吏曹判書徐能輔疏曰,伏以當官溺職,熙朝之所必斥也,昧義饕榮,淸議之所共棄也,宜斥而不退,見棄而不去,是卽一無忌憚無廉恥之鄙夫也。今臣之冒膺重任,倐爾九閱月,而再經考課矣,無一對揚,有百孤負,蒐羅振拔,未效恢張之義,銓量排擬,全沒稱停之實,縱荷聖度天大,曲賜包容,不加誅殛,其將如八方之譏笑,何哉?且臣言行不孚,去就顚倒,上以貽累淸化,下以見鄙公議,臣雖至愚,一段彝性,尙不至全然澌滅,則放倒四維,晏然供職,其能一日而安於心哉?然而怵分畏義,淟涊至今者,竊庶幾體下之仁,終必有以曲諒而成就之耳。噫,古人有言曰,任重於力,技盡則困,用廣其器,應博則殆,今臣技盡應博,旣困且殆矣。冒一日而添一日之罪,蹲二日而益二日之罪,一遞之願,寤寐如結,三度加由,恩踰常格,臣誠惶懼踧踖,靡所容措。況臣狗馬賤疾,重添於觸冒奔走,風寒外襲,肢體日益麻痺,痰火上升,神精日益銷鑠,纔過大政,疾遂大作,委身床褥,飮噉全廢,醫人見者,皆以爲根柢深痼,證兆危惡,不可不及早將息,以尋生路,今若苟懷貪戀,黽勉陳力,馴致疾勢益劇,莫可收拾,則螻蟻微命,雖不足恤,亦豈不有累於天地父母好生之仁乎?臣之所以哀鳴苦懇而不知止者,非獨爲一身之私,蓋欲以區區進退,仰裨聖朝治化之萬一也,玆敢不避猥越,申控衷懇。伏乞聖慈,憐臣病之益痼,察臣情之難冒,亟遞見職,俾得專意調治,以延微喘,仍勘臣孤恩虧分之罪,以嚴國綱,千萬至祝。臣無任云云。答曰,省疏具悉。所請如此,本職今姑許遞。
兵曹判書金履載疏曰,伏以臣之庸迂朽鈍,而忝叨見職,以人量器,本不稱當,且臣情地,思避銓路,素有株守,庶蒙鑑燭,故臣於除拜之初,一疏陳情,而誠未格天,寵批開釋之下,不敢復有煩瀆,冒沒出肅,勉强行政,倉卒齟齬,莫辨東西,有百疵疣,無一對揚,不能者宜自退黜。況臣承命,直由於政月迫近,不容逡巡,不得已而暫膺,則過政之後,卽得卸免,乃可以不負初志耳。竊念天地之仁,曲成萬物而不遺,聖人在上,法天以體下,故其用之必量其材,其使之不違其志,臣於是職,以材則已試而蔑效也,以志則必辭而乃已也,殿下之於臣,卽一天也,則安敢不以曲遂之仁,顒望於今日哉?且臣自夏秋久病以後,形神幻脫,氣血枯涸,近因調攝之失宜,外氣深中,咳喘痞膈,食飮全却,宛轉床玆,昏瞀不省,時月之內,無望起動,而本兵重務,不可任其瘝曠,玆敢略具情病之實,仰瀆崇嚴之聽。伏乞聖明,俯賜鑑諒,亟遞臣所帶之職,俾私分獲安,公務毋曠,千萬幸甚。臣無任云云。答曰,省疏具悉。至懇如彼勤勤,本職特爲許遞。
副修撰金胤根疏曰,伏以臣,伏見昨日朝紙中勸農綸音之以承宣代撰頒布者,方切訝惑之際,繼伏見小報所出者,實不勝萬萬駭歎之至。夫王言頒示,何等重大,喉院擧行,在所審愼,而當初親撰之稱以製進,已是無前之事,及夫覺悟而釐正也,只以都承旨鄭基善製進八字抹去云爾,則親撰固自在也,而乃以親撰以下四字書出,豈有如許事體,如許道理乎?由前而有錯誤之失,由後而有彌縫之罪,近來院中,全無統領,出納惟允之事,一委之蒙騃小吏,至有今番此擧,事之驚悚,莫此爲甚,不可諉以偶失照檢而有所曲恕,臣謂伊日在院諸承旨,竝施譴削之典,該掌院吏及兩司書吏,竝付該曹,一竝刑配,斷不可已矣。仍伏念臣之虛縻本職,今已三易月矣,論思且置,違傲是事,悚仄之心,常在于中,今又歲謁已卜,法從當備,而臣以積年沈痼之喘,重感近日風寒之祟,形症旣惡,調治無效,旬日之內,萬無彈束就列之望,此尤臣悶隘之甚者也。伏乞聖慈,亟行遞免,俾賤分獲安而班儀毋損焉。臣無任云云。省疏具悉。綸音頒布事,前後做錯,可謂前所未有,爾言是矣。當該誤頒之在院承旨竝削職,其餘罷職,院吏及兩司書吏勘罪依施。大抵政院,卽出納命令之地,而顚錯如此,極可歎惜,爾之能爲官師箴警之擧,予庸嘉乃,爾其勿辭察職。
行都承旨鄭基善疏曰,伏以臣,値前古所未有之事,獲前古所未有之罪,滿心驚惶,措躬無所,直欲鑽地而不可得也。夫王言一出,如絲如綸,頒示朝野,爲萬民之典則,凡在喉舌之職者,其於宣布之際,一或不謹,厥罪何居?臣忝居一院之長,不能先事照飭,又不能趁時覺察,終因僚員之往復,始乃得聞,而事係無前,倉皇罔措,只欲使中外之人,曉然知喉院之做錯,及其釐正措語,之往復停當也,不暇審思,致此荐失,一時頒行,衆矚駭視,此實前古所未聞所未有之事也,而臣實當之,若論厥罪,臣實爲首,館疏到院,院僚徑出,冞增悚恧,短章自列。伏乞聖明,勘臣當律,斥臣見職,以爲居官不職者之戒焉。臣無任云云。答曰,省疏具悉。卿於當日,若在院擧行,豈致此錯了?卿則罷職。
左副承旨金啓淵,右副承旨沈宜臣,同副承旨洪祐燮等聯名疏曰,伏以臣等,卽伏見副修撰金胤根上疏到院者,以勸農綸音之誤以代撰頒布,追後釐正,至謂之由前而有錯誤之失,由後而有彌縫之罪,伊日在院承旨,竝請譴削之典矣。臣等或於頒布之際,不能先事而飭勵,致失照檢,或於釐正之時,急於布示之曉然,不思審愼,致有此無前之做錯,雖微人言,已不勝萬萬驚悚,泥首俟勘之不暇,而守經之論,出於論思之地,情悰轉益惶蹙,有不敢偃處禁直,聯陳短章,相率徑出。伏乞聖明,特勘臣等當被之律,以安私分,以尊朝體。臣等無任云云。省疏具悉。爾等已處分矣。
上在昌德宮。停常參·經筵。
李光正啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
備忘記,楊州牧使金盛淵下直,長弓一張,長箭一部,片箭一部,筒兒一箇賜給。
備忘記,西原營將沈鍾奎下直,長弓一張,長箭一部,片箭一部,筒兒一箇賜給。
李光正啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
傳于趙容和曰,右副承旨·禮房承旨,分詣受香諸處,奉審摘奸以來。
金陽淳啓曰,事變假注書金泰顯,身病猝重,勢難察任,今姑改差,何如?傳曰,允。
金泰顯改差,代以李維馨爲事變假注書。
趙容和啓曰,玉堂上下番俱空,已至多日,事甚未安。應敎鄭東煥,修撰李鼎在,旣有只推之命,與副修撰金胤根,一體牌招,推移入直,何如?傳曰,允。
李光正啓曰,新除授兵曹判書金箕殷,卽爲牌招,傳授命召,何如?傳曰,允。
又啓曰,兵曹判書金箕殷牌不進推考傳旨今方捧入,而命召傳授,一時爲急,如是違牌,事甚未安。更爲牌招,何如?傳曰,允。
又啓曰,兵曹判書金箕殷再牌不進推考傳旨今方捧入,而命召傳授一時爲急,如是違牌,事甚未安。所當更請牌招,而係是一日三牌,何以爲之?敢稟。傳曰,更爲牌招。
又啓曰,兵曹判書金箕殷疏批已下,卽爲牌招,傳授命召,何如?傳曰,允。
傳于李光正曰,明日出宮門路,以協陽門爲之。
傳于金陽淳曰,刑曹判書有闕之代,前望單子入之。
刑曹判書前望單子入之,金履載落點。
傳于趙容和曰,發遣吏郞,諸執事淸齋與否,摘奸以來。
李光正啓曰,行大司憲鄭元容,掌令文致中牌不進,執義沈鈁,掌令鄭琦和,持平朴鳴載·崔綱魯在外,監察茶時之意,敢啓。傳曰,知道。
以左副承旨洪赫牌不進罷職傳旨,傳于趙容和曰,只推。
以大司諫林東鎭,司諫李南圭,正言李鼎默,掌令文致中牌不進罷職傳旨,傳于趙容和曰,只推。
以應敎鄭東煥,修撰李鼎在,副修撰金胤根牌不進罷職傳旨,傳于趙容和曰,只推。
李光正,以義禁府言啓曰,時囚罪人曺萬浹,杖八十徒二年定配照律公事判付內,依允,功減一等事,命下矣。曺萬浹,功減一等,杖七十收贖,告身盡行追奪,公忠道韓山郡新谷驛,徒一年半定配,而以議啓內辭意具罪目,依例發遣府羅將,押送配所,何如?傳曰,允。
又以刑曹言啓曰,因弘文館副修撰金胤根上疏,勸農綸音,誤爲頒布之院吏及兩司書吏,一竝刑配事,命下矣。承政院書吏林章煥,兩司奇別書吏周載璜等,各嚴刑一次後,章煥平安道成川府,載璜全羅道興德縣定配所,竝卽押送之意,敢啓。傳曰,知道。
兵曹判書金箕殷疏曰,伏以臣,以人則極舂愚,以才則至空疎,本不足備數於淸時器使之末,而猥蒙我聖朝拂拭之恩,前後忝叨,罔非踰濫,又於昨秋,荐被聖簡,拔於亞卿之列,置諸八座之班,每自循省,只切惶愧,不意中權新命,忽下於千萬夢想之外,驚惶震懍,殆不省措躬之所也,未知聖明,奚取於臣,而有此誤恩耶。夫是職也,管諸營之機務,掌禁旅之陪衛,以至甄別韎韋,進退能否,且與天官,竝稱兩銓,則其職任之緊重,蓋如是矣,苟非宿德重望,厭服輿論,精鑑通識,自有平衡,莫敢居之,若臣者,家本寒素,性又懶拙,平居人客,未嘗引接,政注格例,尤所茫昧,況又年紀衰邁,神精銷鑠,日用事爲,殆不能照管,其何以統轄戎務,鑑別賢愚,晏然冒據於本兵之長乎?殆同山禽之初入室堂,不分其東西上下,睿念雖出於試可,不才自知者甚明,與其畢竟僨誤,仰累則哲之明,無寧早暴實狀,得免孤負之罪,天牌荐臨,承膺無路,玆敢悉陳由中之懇,仰要體下之恩。伏乞聖慈,察臣言之匪出飾讓,念重任之不可輕授,亟遞臣新授職名,以重公器,以安私分,千萬幸甚,臣無任云云。答曰,省疏具悉。卿其勿辭行公。
慶尙監司朴岐壽疏曰,伏以臣,猥叨重寄,辭不獲命,行將陛辭矣,臣之父母墳山,在於京畿驪州地,今當遠離之際,風樹纏感,霜露增愴,赴任之路,若迂回數舍之程,則可以便道歷省。伏乞聖慈,特賜矜許,俾伸至情,千萬幸甚,臣無任云云。答曰,省疏具悉。卿其歷省焉。
上在昌德宮。停常參·經筵。
洪赫啓曰,行大司憲鄭元容未肅拜,執義沈鈁,掌令鄭琦和,持平朴鳴載·崔綱魯在外,掌令文致中呈辭,監察茶時之意,敢啓。傳曰,知道。
金陽淳啓曰,今日親傳香時,承旨當爲備員,行左承旨徐耕輔,今日不爲仕進,卽爲牌招,何如?傳曰,允。
傳于李光正曰,侍衛軍兵毛具。
傳于趙容和曰,禮房承旨馳詣社稷,奉審摘奸以來。
趙容和啓曰,玉堂上下番俱空,已至多日,事甚未安。應敎鄭東煥,修撰李鼎在,副修撰金胤根,旣有只推之命,竝卽牌招,推移入直,何如?傳曰,允。
李光正,以兵曹言啓曰,今初九日宗廟·景慕宮動駕時,本曹堂上·郞廳守宮及侍衛各差備,當爲備員,而參判朴齊一有身病,參議李魯集受由在外,佐郞李必玉在外未肅拜,無以備員,參判·參議,令政院稟旨變通,佐郞李必玉改差,竝令該曹,以在京無故人口傳差出,參判·參議,待下批,牌招,以爲進參之地,何如?傳曰,允。
李光正啓曰,因兵曹草記,今初九日宗廟·景慕宮動駕時,守宮及侍衛,當爲備員,而參判朴齊一有身病,參議李魯集受由在外,無以備員,令政院稟旨變通,令該曹口傳差出,待下批,牌招事,允下矣。合有變通之道,何以爲之?敢稟。傳曰,許遞。
吏曹口傳政事,以朴來謙爲兵曹參判,徐箕淳爲兵曹參議,高萬九爲兵曹佐郞。
吏曹,兵曹參議李渭達,參知徐箕淳竝單付。
以司謁尹義孫手本,別監金俊盛,爲隣居彭哥諸漢捽曳亂打,受傷不輕,萬無供役之路,除下事,傳于洪赫曰,無賴輩,令該曹査實嚴處,別監申飭罰番。
以應敎鄭東煥,修撰李鼎在,副修撰金胤根牌不進罷職傳旨,傳于趙容和曰,只推。
以兵曹參議徐箕淳牌不進罷職傳旨,傳于洪穉圭曰,只推。
趙容和,以侍講院言啓曰,兼輔德李魯集,時無職名,令該曹口傳付軍職,何如?傳曰,允。
兵曹口傳政事,副護軍單李魯集。
李光正,以備邊司言啓曰,卽聞江西縣令金泳根,日昨促敎之下,不爲下去云,似以其目下事之難安爲引,而此旣無法典應遞之文,且念忠獻公金昌集祠版,因此而不得官享於任所,則有非不絶其祿,俾奉其祀之意,該縣令,令該曹嚴飭下送,更無敢過引之意,分付,何如?傳曰,微末蔭官,稱以情勢,無端曠官貽弊民邑,事極駭然,卽爲嚴飭,當日下送,使之戴罪擧行。
又以備邊司言啓曰,本司武郞廳沈宗永,奔走勤仕,已滿十五朔,依例六品遷轉事,捧承傳施行,何如?傳曰,允。
又以備邊司言啓曰,本司武郞廳李熙洙,奔走勤仕,已滿十五朔,依例陞敍或守令除授事,捧承傳施行,何如?傳曰,允。
又以禁衛營言啓曰,本營千摠申性浩,身病猝重,勢難察任,改差,何如?傳曰,允。
辛卯正月初六日辰時,上詣仁政殿月臺,社稷祈穀大祭香祝親傳入侍時,行都承旨金陽淳,行右承旨李光正,左副承旨洪赫,右副承旨洪穉圭,同副承旨趙容和,假注書尹致定·韓宓履,記事官徐念淳·洪鍾應,直提學徐憙淳,檢校待敎金鼎集,以次侍立,時至,上具翼善冠·無揚黑圓領袍·靑鞓·素玉帶,乘輿出宣化門,至仁政殿月臺,通禮跪啓請降輿,上降輿,通禮前噵,就褥位南向立,引儀引初獻官東寧尉金賢根,陞詣褥位之左,通禮跪啓請跪,上跪,香室官捧香祝,跪授容和,容和傳捧,東向跪進,上受香祝,以授初獻官,初獻官西向跪受興,通禮跪啓請興,上興,通禮前噵,降就階下祗送位西向立,賢根奉香祝,由正路出,通禮跪啓請鞫躬,上鞫躬,香祝過後,啓請平身,上平身,初獻官出仁政門外,通禮跪啓請乘輿,上乘輿出仁政門,由進善門·協陽門·宣化門還內,諸臣以次退出。
上在昌德宮。停常參·經筵。
趙容和,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
洪穉圭啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
趙容和啓曰,來十一日,朝參日次,而元陵忌辰祭齋戒相値,頉稟之意,敢啓。傳曰,知道。
又啓曰,來十一日,輪對日次,而元陵忌辰祭齋戒相値,頉稟之意,敢啓。傳曰,知道。
又啓曰,來十一日,專經文臣殿講日次,而元陵忌辰祭齋戒相値,頉稟之意,敢啓。傳曰,知道。
傳于趙容和曰,慶尙監司留待,傳于趙容和曰,慶尙監司入侍。
備忘記,慶尙監司下直,長弓一張,長箭一部賜給。
趙容和啓曰,玉堂上下番俱空,已至多日,事甚未安。應敎鄭東煥,修撰李鼎在,副修撰金胤根,旣有只推之命,竝卽牌招,推移入直,何如?傳曰,允。
洪穉圭啓曰,行大司憲鄭元容,掌令文致中牌不進,執義沈鈁,掌令鄭琦和,持平朴鳴載·崔綱魯在外,監察茶時之意,敢啓。傳曰,知道。
以大司諫林東鎭,司諫李南圭,正言李鼎默,掌令文致中牌不進罷職傳旨,傳于趙容和曰,只推。
趙容和,以魂宮入直享官意啓曰,享官朴齊一,時無職名,今該曹口傳付軍職,何如?傳曰,允。
兵曹口傳政事,護軍單朴齊一。
趙容和,以兵曹言啓曰,今正月初九日入直訓鍊都監番單子中,把摠韓元植,當爲書入,而誤以李熙奎書入,至於受點,臣之矇然不察惶恐待罪,而原單子,更爲入啓,當次把摠受點之意,敢啓。傳曰,知道。勿待罪。
趙容和啓曰,卽見兵曹草記,則訓鍊都監番單子中把摠韓元植,誤以李熙章書入,至於受點,奏御文字,何等審愼,而如是錯誤,事甚疎忽,當該堂上,不可無警,從重推考,何如?傳曰,允。
趙容和,以吏曹言啓曰,卽接司僕寺牒報,則以爲,今此宗廟·景慕宮擧動時,本寺正,例爲進輿差備,而正尹心圭,奉命出疆矣,其代卽速差出,以爲差備擧行之地云,司僕寺正尹心圭改差,其代口傳備擬以入之意,敢啓。傳曰,知道。
吏曹口傳政事,以李鎭華爲司僕正。
以應敎鄭東煥,修撰李鼎在,副修撰金胤根牌不進罷職傳旨,傳于趙容和曰,只推。
以京畿監司李羲準狀啓,陽城縣民家失火事,傳于趙容和曰,聞甚矜惻,元恤典外,別加顧助,結構奠接之方,令廟堂措辭,分付,可也。
趙容和,以吏曹言啓曰,因備邊司草記,江西縣令金泳根,令該曹嚴飭下送事,傳曰,微末蔭官,稱以情勢,無端曠官,貽弊民邑,事甚駭然,卽爲嚴飭,當日下送,使之戴罪擧行事,命下矣。自臣曹催促,則該縣令金泳根,以爲當日下去云矣,敢啓。傳曰,知道。
又以成均館同知館事大司成意啓曰,今正月初七日,儒生上旬輪次,當爲設行,而大提學未差,限內不得爲之之意,敢啓。傳曰,知道。
洪穉圭,以刑曹言啓曰,以司謁尹義孫手本,別監金俊盛被打於彭哥諸漢事判付內,無賴輩査實嚴處事,命下矣。彭勉根及其兄順根·玄根,捉來嚴査,則勉根與隣居名不知朴哥,因事爭詰,而朴哥避入於其異姓四寸別監金俊盛家,則勉根與其兄順根·玄根,趕到其家,扶執鬪鬨之際,俊盛出來救解,而黑夜之中,不辨誰某,手勢所及,竟歸於毆打別監之科,原其事端,雖非蓄憾於掖隷,竟致混打而被傷,則不可歸之於邂逅,傷人抵罪,自有當律,首犯之彭勉根,考律嚴繩,以徵頑習,其隨往之兩兄,亦爲分輕重勘處,何如?傳曰,允。
檢閱洪鍾應疏曰,伏以新除授右副承旨臣穉圭,卽臣之季父也,臣所帶春秋兼銜,揆以公格,在下當遞。伏乞聖明,卽令該曹,照例遞改焉,臣無任云云。省疏具悉。疏辭下該曹,稟處。
辛卯正月初七日辰時,上御熙政堂。慶尙監司入侍時,同副承旨趙容和,假注書韓宓履,記事官徐念淳·洪鍾應,慶尙監司朴岐壽,以次進伏訖。上曰,史官分左右,上曰,慶尙監司進前,岐壽進伏,上曰,職姓名奏之。岐壽奏職姓名訖,上曰,下去着實爲之。容和曰,宣諭何以爲之乎?上曰,出去爲之,可也。仍命退,岐壽先退,上曰,史官就座,又命退,承史以次退出。
上在昌德宮。停常參·經筵。
夜一更,月暈。
洪赫啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
備忘記,宣沙浦僉使崔宗厚,撫夷萬戶朱南翓下直,長弓一張,長箭一部,片箭一部,筒兒一箇賜給。
趙容和啓曰,玉堂上下番俱空,已至多日,事甚未安。應敎鄭東煥,修撰李鼎在,副修撰金胤根,旣有只推之命,竝卽牌招,推移入直,何如?傳曰,允。
洪赫啓曰,行大司憲鄭元容,掌令文致中牌不進,執義沈鈁,掌令鄭琦和,持平朴鳴載·崔綱魯在外,監察茶時之意,敢啓。傳曰,知道。
以大司諫林東鎭,司諫李南圭,正言李鼎默,掌令文致中牌不進罷職傳旨,傳于洪赫曰,只推。
以應敎鄭東煥,修撰李鼎在,副修撰金胤根牌不進罷職傳旨,傳于趙容和曰,只推。
傳于李光正曰,明日出宮內門路,以協陽門爲之。
李光正,以兵曹言啓曰,明日宗廟·景慕宮動駕時,本曹堂上·郞廳守宮及侍衛各差備,當爲備員,而新除授參判朴來謙有實故,參知徐箕淳有身病,不得進參,參判·參知,令政院稟旨變通,佐郞高萬九,身病猝重,屢度呈狀乞遞,宿衛重地,不可久曠,今姑改差,其代竝令該曹,以在京無故人口傳差出,參判·參知,待下批,牌招,以爲進參之地,何如?傳曰,允。
李光正啓曰,因兵曹草記,明日宗廟·景慕宮動駕時,本曹堂上守宮及侍衛,當爲備員,而參判朴來謙有實故,參知徐箕淳有身病,不得進參,令政院稟旨變通,令該曹口傳差出,待下批,牌招事,允下矣。合有變通之道,何以爲之?敢稟。傳曰,竝許遞,前望單子入之。
兵曹參判前望單子入之,尹尙圭落點。
兵曹參知前望單子入之,朴宗學落點。
李光正,以兵曹言啓曰,明日宗廟·景慕宮動駕時,本曹堂上全數進參,而新除授參判尹尙圭有身病,不得進參,令政院稟旨變通,仍令該曹,以在京無故人口傳差出,待下批,牌招進參之地,何如?傳曰,允。
李光正啓曰,因兵曹草記,明日動駕時,本曹堂上全數進參,而新除授參判尹尙圭有身病,不得進參,令政院稟旨變通,口傳差出,待下批,牌招進參事,允下矣。合有變通之道,何以爲之?敢稟。傳曰,許遞,前望單子入之,待下批,牌招察任。
兵曹參判前望單子入之,韓義運落點。
洪赫,以義禁府言啓曰,明日動駕時,大駕各差備都事及本府入直都事,當以十員分差,而都事朴巘壽奉命在外,無以推移,其代令該曹,口傳相換以爲分排擧行之地,何如?傳曰,允。
吏曹口傳政事,以趙思健爲兵曹佐郞,禁府都事朴巘壽,尙衣別提金天敍相換。
趙容和,以宣惠廳言啓曰,昨年秋事,諸道稍登,而惟湖南一道,災結夥然,至於一萬九千一百餘結之多,營官需八分一,各樣價四分一,依近例仍爲減分磨鍊之意,敢啓。傳曰,知道。
李光正,以兵曹言啓曰,去十月二十九日王世孫冊儲慶科庭試武科殿試時,直赴殿試人選武軍官崔文宇,別騎衛兪泰煥,直赴會試人選武軍官朴載鍊·鄭赫範,別騎衛朴天默,馬兵劉澤淳等,無緣不赴委折,關問該道稟處事,草記蒙允後,關問各該道帥臣矣,卽接慶尙前監司李勉昇,江原監司尹聲大,慶尙左兵使沈日永回牒,則直赴殿試人崔文宇·兪泰煥,直赴會試人朴載鍊·朴天默·劉澤淳等段,以今年都試試取後,殿試日字促迫,且未奉承傳之前,有不敢開錄於直赴狀啓中爲辭矣,都試回啓,旣迫於殿試日字,則該道之不爲起送,事勢固然,竝爲陳試,直赴會試人鄭赫範,以身病不得赴試云,依例勿施,所授帖文爻周,何如?傳曰,允。
上在昌德宮。停常參·經筵。
大駕詣宗廟,入齋室後,王世孫遣宮官口傳問安。答曰,知道。內閣·政院·藥房口傳問安。答曰,知道。展拜後,內閣·政院·藥房口傳問安。答曰,知道。仍詣景慕宮,入齋室後,王世孫遣宮官口傳問安。答曰,知道。內閣·政院·藥房口傳問安。答曰,知道。展拜後,內閣·政院·藥房口傳問安。答曰,知道。還內後,內閣·政院·藥房口傳問安。答曰,知道。
金陽淳啓曰,今日動駕時,承旨當爲備員,而行左承旨徐耕輔不爲仕進,卽爲牌招,何如?傳曰,允。違牌勿爲呼望。
李光正啓曰,司僕寺內乘來言,捲簾毛帳,取稟。傳曰,捲三面,毛帳依例爲之。
備忘記,廣梁僉使金俊喆下直,長弓一張,長箭一部,片箭一部,筒兒一箇賜給。
趙容和啓曰,玉堂上下番俱空,已至多日,事甚未安。應敎鄭東煥,修撰李鼎在,副修撰金胤根,旣有只推之命,竝卽牌招,推移入直,何如?傳曰,允。
以應敎鄭東煥,修撰李鼎在,副修撰金胤根牌不進罷職傳旨,傳于趙容和曰,只推。
洪赫啓曰,卽者義禁府都事來言,今日動駕時,駕側鳴錚罪人宋民圭等三人,移送秋曹云矣,敢啓。傳曰,知道。
趙容和,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
辛卯正月初九日辰時,大駕詣宗廟·景慕宮,春展謁擧動入侍時,行都承旨金陽淳,行左承旨徐耕輔,行右承旨李光正,左副承旨洪赫,右副承旨洪穉圭,同副承旨趙容和,假注書尹致定·韓宓履,記事官徐念淳·洪鍾應,直提學徐憙淳,檢校待敎趙斗淳·金鼎集,以次侍立,時至,通禮跪啓請外辦,上具翼善冠·無揚黑圓領袍,乘輿出宣化門,命書傳敎曰,侍衛軍兵毛具,從便爲之。出傳敎又命書傳敎曰,還宮時貢市堂上率貢市人,敦化門外待令。出傳敎至仁政門外,通禮跪啓請降輿乘輦,上降輿乘輦,由肅章門出敦化門,進發至宗廟大門外,通禮跪啓請降輦乘輿,上降輦乘輿,入廟門,仍詣齋室改具冕服,至東神門外,陽淳進圭,上執圭,仍詣板位,行四拜禮訖,入殿內,各室奉審訖,由西神門詣永寧殿板位,行四拜禮,奉審如上儀訖,上出殿門釋圭,陽淳受圭,藥房都提調鄭晩錫進前曰,侵早勞動,聖體若何?上曰,一樣矣。晩錫·陽淳等曰,齋室稍遠,暫御步輦,似好矣。上曰,置之,還詣齋室,改具翼善冠·無揚黑圓領袍,乘輿出廟門外,通禮跪啓請降輿乘輦,上降輿乘輦,至景慕宮大門外,通禮跪啓請降輦乘輿,上降輦乘輿,仍詣齋室,改具冕服,就板位行再拜禮,詣室內奉審訖,仍詣望廟樓行禮後,命閣臣捲帳奉審,還詣齋室,改具翼善冠·無揚黑圓領袍,乘輿出宮大門外,通禮跪啓請降輿乘輦,上降輿乘輦,進發至敦化門外,命駐輦,命書傳敎曰,貢市堂上率貢市人入侍。出傳敎陽淳進前曰,當以已下標信,開作門乎?上可之,貢市堂上趙寅永,率貢市人入侍,陽淳曰,諸貢人所懷盡捧矣。仍命回輦,由敦化門至仁政門外,通禮跪啓請降輦乘輿,上降輦乘輿,入肅章門·協陽門·宣化門還內,出標信解嚴,諸臣以次退出。
上在昌德宮。停常參·經筵。
夜自二更至五更,月暈。
藥房副提調金陽淳啓曰,廟宮展禮,勞動旣多,伏未審夜間,聖體若何,寢睡·水刺之節,何如?臣率諸御醫,趁早入診,詳察聖候爲宜。中宮殿氣候,何如?臣不任區區伏慮,敢來問安,竝此仰稟。答曰,知道。中宮殿氣候安順,卿不必入侍矣。
洪穉圭,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
洪穉圭啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而領議政南公轍有身病,左議政李相璜奉命出疆,不得來會云矣,敢啓。傳曰,知道。
備忘記,永宗僉使李漢極下直,長弓一張,長箭一部,片箭一部,筒兒一箇賜給。
傳于洪穉圭曰,明日當詣景祐宮展拜矣,侍衛入直磨鍊,雲寶劍置之,門路以曜金門爲之。
洪穉圭啓曰,玉堂上下番俱空,已至多日,事甚未安。應敎鄭東煥,修撰李鼎在,副修撰金胤根,旣有只推之命,竝卽牌招,推移入直,何如?傳曰,允。
又啓曰,行都承旨金陽淳藥院進,行左承旨徐耕輔,行右承旨李光正,左副承旨洪赫不爲仕進,同副承旨趙容和式暇出去,院中只有臣一人,伴直無人,左副承旨洪赫,所當牌招,而拘於廳規,不得請牌,何以爲之?敢稟。傳曰,藥院進及式暇外,竝牌招,如有違牌勿爲呼望。
傳于李光正曰,明日出宮內門路,以協陽門爲之。
洪赫啓曰,執義沈鈁,下諭後過限不上來,依定式,遞差傳旨及禁推傳旨捧入之意,敢啓。傳曰,知道。
以前執義沈鈁禁推傳旨,傳于洪赫曰,分揀。
洪赫啓曰,行大司憲鄭東煥,掌令文致中牌不進,執義未差,掌令鄭琦和,持平朴鳴載·崔鋼魯在外,監察茶時之意,敢啓。傳曰,知道。
以大司諫林東鎭,司諫李南圭,正言李鼎默,掌令文致中牌不進罷職傳旨,傳于洪赫曰,只推。
以應敎鄭東煥,修撰李鼎在,副修撰金胤根牌不進罷職傳旨,傳于洪赫曰,只推。
假注書尹致定書啓,臣於本月初十日辰時量,東南郊諸壇奉審摘奸事,敬奉聖敎,馳往風雲雷雨壇奉審是白乎則,階砌曲墻及紅箭門·壇上莎草,俱爲無頉是白遣,仍詣雩祀壇奉審是白乎則,階砌曲墻及壇上·紅箭門內莎草,俱爲無頉是白遣,仍詣龍壇奉審是白乎則,階砌曲墻及壇上·紅箭門內莎草,俱爲無頉是白遣,仍詣祈雨壇奉審是白乎則,階砌曲墻及壇上·紅箭門內莎草,俱爲無頉是白遣,仍詣司寒壇奉審是白乎則,階砌曲墻及壇上·紅箭門內莎草,俱爲無頉是白遣,仍詣馬祖壇奉審是白乎則,階砌曲墻及壇上·紅箭門內莎草,俱爲無頉是〈白〉乎所,招致壇直輩,各別申飭是白遣,仍爲復路之意,敢啓。傳曰,知道。
兼春秋卓雲翰書啓,臣於本月初十日辰時量,以北郊諸壇奉審摘奸事,敬奉聖敎,馳往于先農壇奉審是白乎則,壇上下莎草及階砌曲墻四面·紅箭門,俱爲無頉是白遣,仍詣先蠶壇奉審是白乎則,壇上下莎草及階砌曲墻四面·紅箭門,俱爲無頉是白遣,仍詣厲壇奉審是白乎則,壇上下莎草及階砌曲墻四面·紅箭門,亦爲無頉是白乎等以,招致諸壇壇直輩,各別申飭之意,敢啓。傳曰,知道。
李光正,以兵曹言啓曰,今正月十一日,武臣賓廳武經講書日次,而國忌齋戒,不得爲之之意,敢啓。傳曰,知道。
又以兵曹言啓曰,明日景祐宮展拜時,廣智營入直軍三十名,西營入直軍三十名除出,訓鍊大將率領,曜金門外布帳外排立,何如?傳曰,允。
洪赫,以刑曹言啓曰,昨日動駕時,衛外擊錚人等,取考各其原情,則中部金在灝,爲其父箕嚴定配請放事也,渠父所犯,旣係罔赦,善地偏配,已是薄勘,變幻事實,呼籲猥越,海州吳文煥,爲其父德秀定配請放事也,那移數多,到配屬耳,肆然鳴錚,極爲無嚴,竝原情勿施,懲勵放送,何如?傳曰,允。
義禁府啓目,長興前府使趙邦植矣原情云云。問目內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓依允。
京畿監司李羲準疏曰,伏以臣,以至庸鈍之姿,猥當至凋弊之局,才不足以遇事幹辦,智不足以隨機斟量,顧何敢出謀發慮,仰陳紸纊之下,而事會迫頭,勢急燃眉,挨過末由,泯默不得,不揆僭妄,敢貢膚淺,惟聖明材幸焉。臣所承命按察之營,設施旣倣於三輔,責任最重於七路,而土瘠民貧,事繁力殘,式至于今,百癈俱痼,如欲指數,有難毛擧,而就其中最急迫不可或已者,勅需是已,糶穀是已,臣營支勅之資,數三十年前,略有錢穀,錢而殖利,穀而取耗,如値客使,以是策應矣,中間殖久而逋生,債簿都成虛錄,耗些而用繁,本穀遂至內割,今則錢無可論,所謂餘穀,除却流來逋負之入於排奉者,見存不過一萬一千餘石,一勅所需,多則爲一萬三千八百餘石,此是庚辰近例也,少不下七千一百餘石,此是辛巳近例也,今以一萬一千餘石之米,昨冬所經歷,尙有不敷之患,力已竭矣,勢已窮矣,今春奉勅之來,只在數朔之外,而支用茫無理會,又若數年之間,復有一勅,則亦將何藉而應之哉?至若郵驛之立馬,匪直爲勅行設耳,大小使星,無不騎載,而支勅之時,其政尤緊且急,本道五驛,弊敗到底,闕額居多,故臣於昨年,不量事力,東攢西挪,辦得六千餘兩,買立五十餘匹,而七八朔應役之餘,病廢者又過其半,已買之價,尙未彌縫,改立之方,更無計策,此亦急務之悶迫者也。道內穀摠統計折米,僅爲十八萬二千四百餘石,然又盡分無一留貯,若値水旱之至,苟議賑貸之政,則雖欲䬪飥,其如無麵,三年之蓄,尙矣難望,一時之需,猶復罔措,言念及此,誠足寒心。外此道內凋廢之端,何莫非目下急切之憂,而惟玆三件大政,急切之中,尤不容坐視,乃於月前,枚擧實狀,論報籌司,請劃三四萬石米,以備勅需,以添糶穀矣,京外財力,在在匱端,其所劃下,止於萬石,以此所得,分排所擬,奚啻所持者挾而所欲者奢而已哉?臣晝宵量度,計無所出,於是乎不避窮濫,仰冀通變。昔管仲之言曰,錢幣先王以御人事而平天下,晉孔琳,謂聖王制無用之貨,以通有用之財,宋呂祖謙亦云,泉布之設權,財貨之所由生者,由此觀之,自成周以來,迄于漢唐宋,而外府泉府之制,阜財富民之監,因機而作,隨時之宜,爲流行之活法,設輕重之司權,歷溯往牒,其文可徵,雖以本朝典故言之,或議救荒,或議生財,或議通貨,或議平物,莫不以鑄錢爲歸,其例不可盡擧,若夫近年以來,訓局度支之補用,北關·松營之捄弊,殆乎首尾相接功效可驗,臣之仰請,豈曰無據,今若俯察本道之事情,特許臣營之開鑄,則臣謹當悉心董役,計工取殖,凡係支勅之用,諸般預備之資,一一計較,量宜措置,而籌司所劃之萬石,亦可以還報矣。我朝故事,客使所費,加賦於常稅之外,矧此鼓鑄,無損於經用,不煩於民力者乎?玆敢悉暴一得之見,仰備九重之覽,伏惟殿下,亟賜鑑諒,許臣所請,以幸一路之大事,千萬顒祝,臣無任云云。答曰,省疏具悉。鑄事本道勅需與糶糴,旣如是艱窘,則何靳許施?卿其着意董工。
上在昌德宮。停常參·經筵。
自開東至申時,灑雨下雨,測雨器水深一寸一分。
藥房口傳啓曰,景祐宮展拜有命,時刻將屆,而見今雨雪交下,日候寒冷,此時勞動,恐有欠於大聖人節宣之方。伏乞亟寢成命,更卜吉日,以副群情,千萬顒祝,惶恐敢啓。答曰,知道。待下敎。
洪穉圭啓曰,行大司憲鄭元容未肅拜,執義未差,掌令鄭琦和,持平朴鳴載·崔綱魯在外,掌令文致中呈辭,監察茶時之意,敢啓。傳曰,知道。
傳于趙容和曰,禮房承旨馳詣元陵,奉審摘奸,局內諸陵,一體奉審以來。
金陽淳啓曰,假注書尹致定,身病猝重,勢難察任,今姑改差,何如?傳曰,允。
尹致定改差,代以徐元淳爲假注書。
傳于金陽淳曰,左承旨·右承旨許遞,前望單子入之。
承旨前望單子入之,朴宗琦·金鼎均落點。
傳于金陽淳曰,吏曹參判·參議有闕之代,前望單子入之。吏曹參判前望單子入之,趙寅永落點。
吏曹參議前望單子入之,李羲肇落點。
金陽淳啓曰,吏曹郞廳來言,臺諫有闕,政事,取稟。傳曰,前望單子入之。
執義前望單子入之,金大坤落點。
金陽淳啓曰,玉堂上下番俱空,已至多日,事甚未安。應敎鄭東煥,修撰李鼎在,副修撰金胤根,旣有只推之命,竝卽牌招,推移入直,何如?傳曰,允。
以應敎鄭東煥,修撰李鼎在,副修撰金胤根牌不進罷職傳旨,傳于趙容和曰,只推。
洪赫,以兵曹言啓曰,本曹正郞宋持養,身病猝重,屢度呈狀乞遞,宿衛重地,不可久曠,今姑改差,何如?傳曰,允。
上在昌德宮。停常參·經筵。
夜自一更至四更,月暈。
金鼎均啓曰,行大司憲鄭元容未肅拜,執義金大坤,掌令鄭琦和,持平朴鳴載·崔綱魯在外,掌令文致中呈辭,監察茶時之意,敢啓。傳曰,知道。
趙容和啓曰,臣容和,依定式進詣香室,奉審香祝樻·祝板袱子,則皆精潔之意,敢啓。傳曰,知道。
金鼎均啓曰,臣鼎均,今日入直禁軍戎器點考進去,下直之意,敢啓。傳曰,知道。
又啓曰,臣依定式進詣仁政殿月臺,入直禁軍戎器點考,則皆無頉,仍以傳敎內辭意勞問,則亦皆好在云矣,敢啓。傳曰,知道。
趙容和啓曰,假注書韓宓履,身病猝重,勢難察任,今姑改差,何如?傳曰,允。
韓宓履改差,代以權道毅爲假注書。
趙容和啓曰,玉堂上下番俱空,已至多日,事甚未安。應敎鄭東煥,修撰李鼎在,副修撰金胤根,旣有只推之命,竝卽牌招,推移入直,何如?傳曰,允。
以應敎鄭東煥,修撰李鼎在,副修撰金胤根牌不進罷職傳旨,傳于趙容和曰,只推。
趙容和,以禮曹言啓曰,卽接泰陵直長所報,則本陵六朔焚香受香,在今正月十四日,齋官一員,當爲祗受陪往,而參奉有闕未差,直長見方入直,無以推移擧行云矣,參奉有闕之代,卽令該曹,以在京無故人口傳差出,以爲趁期受香之地,何如?傳曰,允。
趙容和啓曰,卽者吏曹郞廳來言,泰陵參奉口傳差出事命下,而判書李勉昇在外,參判趙寅永,參議李羲肇未肅拜,不得擧行云,何以爲之?敢稟。傳曰,待明朝政官牌招開政,違牌勿爲呼望。
金鼎均,以備邊司言啓曰,各道春操稟啓,今已齊到矣,有國所重,莫先詰戎,許久廢閣,實涉可悶,況今少康之年,宜有修擧之政,而第念京畿·兩西,則儐价相續,疲於迎送,北關則蕩析未蘇,其餘諸道,豐歉互錯,勞民赴操,有非其時,今春八道·四都水陸諸操巡歷巡點,竝姑停止,至於官鎭門聚點,則兩西·京畿外,使之着意擧行,而隊伍之充補,器械之繕飭,一遵約束,俾有實效,有堤堰處移點完役,依近例爲之,各樣都試,亦令設行之意,分付,何如?傳曰,允。
又以義禁府言啓曰,同義禁李光正,時無職名,令該曹口傳付軍職,何如?傳曰,允。
兵曹口傳政事,護軍李光正。
上在昌德宮。停常參·經筵。
趙容和,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
趙容和啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
備忘記,薪島僉使尹永圭下直,長弓一張,長箭一部,片箭一部,筒兒一箇賜給。
趙容和啓曰,行都承旨金陽淳,行左承旨朴宗琦,右承旨洪赫,左副承旨洪穉圭不爲仕進,右副承旨金鼎均式暇出去,院中只有臣一人,伴直無人,左副承旨洪穉圭,所當牌招,而拘於廳規,不得請牌,何以爲之?敢稟。傳曰,牌招,違牌勿爲呼望。
又啓曰,玉堂上下番俱空,已至多日,事甚未安。應敎鄭東煥,修撰李鼎在,副修撰金胤根,旣有只推之命,副校理林永洙,自鄕上來云。竝卽牌招,推移入直,何如?傳曰,允。
又啓曰,持平朴鳴載,下諭後過限不上來,依定式,遞差傳旨及禁推傳旨捧入之意,敢啓。傳曰,知道。
以前持平朴鳴載禁推傳旨,傳于趙容和曰,分揀。
趙容和啓曰,行都承旨金陽淳,行左承旨朴宗琦,右承旨洪赫不爲仕進,左副承旨洪穉圭未承牌,右副承旨金鼎均式暇出去,臣容和,吏兵批兼進之意,敢啓。傳曰,知道。
有政。吏批,判書李勉昇在外未肅拜,參判趙寅永進,參議李羲肇式暇,同副承旨趙容和進。啓曰,判書李勉昇在外未肅拜,參議李羲肇式暇,小臣獨政未安,何以爲之?敢稟。傳曰,仍爲之。以金道喜爲右尹,李勉昇爲同春秋,金履載爲右副賓客,金箕殷爲軍器提調,李勉昇爲典牲提調,金在田爲兵曹正郞,金奎燮爲典籍,李用觀爲泰陵參奉,鄭致浩爲律學敎授,洪益謨爲文化縣監,承文副正字單李學曾,軍器直長單權億,奉事單朴萬春,副奉事單李完孫,參奉單姜千周,訓鍊都監提調單金箕殷,禁衛提調單金箕殷,御營提調單金箕殷。
兵批,判書金箕殷進,參判韓義運入直,參議李渭達病,參知朴宗學差祭,同副承旨趙容和進。以李翊會爲知事,李翊會爲都摠管,李光正·李奎鉉爲同知,李元默·李寅植爲副摠管,李海魯·林有鎭爲僉知,白能洙爲宣傳官,金大彦·朴孝德爲五衛將,鄭健行爲忠壯將,權用經爲文兼,趙秉吉爲訓鍊主簿,趙雲程爲武兼,鄭驪源爲守門將,柳相弼爲慶尙右兵使,李秉寬爲游魚澗僉使,護軍徐耕輔·尹尙圭·朴來謙,副護軍李載彦,副司直沈鈁。
吏批,再政。以曺相振爲持平,金來淳爲典簿,孔熙成爲律學敎授,禹圭憲爲武烈祠參奉,知春秋單李勉昇。
兵批,再政。以李仁輔爲守門將,同知金大彦,僉知朴孝德,副護軍徐格修竝單付。
洪穉圭啓曰,行大司憲鄭元容,掌令文致中牌不進,執義金大坤,掌令鄭琦和,持平崔綱魯在外,一員未差,監察茶時之意,敢啓。傳曰,知道。
以大司諫林東鎭,司諫李南圭,正言李鼎默,掌令文致中牌不進罷職傳旨,傳于洪穉圭曰,只推。
以應敎鄭東煥,副校理林永洙,修撰李鼎在,副修撰金胤根牌不進罷職傳旨,傳于趙容和曰,只推。
以禁府都事朴巘壽狀啓,罪人尙度荐棘後,風勢不利,復命日字遲滯,惶恐待罪事,傳于洪穉圭曰,爾其勿待罪。
以廣州留守宋冕載狀啓,民家失火事,傳于洪穉圭曰,聞甚矜惻,元恤典外,別加顧助,結構奠接之方,令廟堂措辭分付。
趙容和,以吏曹言啓曰,今此宗廟望祭大祝前持平崔漢翼,時無職名,令該曹口傳付軍職,何如?傳曰,允。
兵曹口傳政事,副司果崔漢翼。
趙容和,以禮曹言啓曰,卽接忠州幼學金元植所志,則以爲,族兄柱簡,嫡妾俱無子,以其同姓八寸兄元載第二子燮,欲爲繼後,兩家相議完定,未及禮斜,元載夫妻,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長金元植所訴旣如此,依定式,金元載第二子燮,立爲金柱簡之後,何如?傳曰,允。
洪穉圭,以兵曹言啓曰,內弓房矢人之服役二十年,造納矢數滿千數,則帖加事,曾有定式矣。矢人折衝元錦哲來告內,渠以自辛未年入屬,至今年爲二十一年,服役助納長片箭,爲一千四百五十部云。故取考知弓品堂上啓下單子及本曹錄置成冊,則入屬年條及造納矢數的實矣。年條與數爻,旣已準限,矢人元錦哲,依定式帖加成給,何如?傳曰,允。
又以備邊司言啓曰,貢市人詢瘼事,命下矣。取見其所懷,則貰馬契貢人等以爲,矣貢擧行,卽是材瓦沙土輸運之役,而雜物運價與沈藏運價,厚薄懸殊,貢勢岌嶪,渙散在卽,自今諸般運價,依沈藏例磨鍊上下事也。運價之或多或寡,自是定式,而設有不足之弊,本以入倉運價中餘剩補縮者,則雖其呼訴,全沒事實,揆以式例,在所不論,置之。衣襨吐紬契貢人等以爲,進排吐紬,自非市上行賣,故貿取之際,落本夥然,應役無策,依表裏契例,貢價移屬惠廳,從貴上下事也。此與表裏契進排,同一物種,而一施一否,宜有向隅之歎,令該曹·該廳,爛加商確,以爲矯捄之方。內贍寺醋契貢人等以爲,供上加進排之數與各樣雜費,太無限節,將至渙散之境,從長變通,俾得支存事也。受價則一定不易,進排則有時或加,殘貢事勢,不可不念,令該曹從長變通,俾有實效。立廛市民等以爲,幎握纓巾,本是矣廛所賣之物,紬廛市民之憑藉黑色,肆然亂賣者,特爲禁斷事也。此廛此訟之執言者,蓋有戊申判下,而再昨秋特判決處之時,雖以黑紬一種,屬之紬廛,亦未有幎巾等屬之指名竝及故也。今此呼冤,容或無怪,此則另加禁斷,俾無敢更爲紛拏之意,分付平市署。綿子廛市民等以爲,鄕彈一種,復禁亂廛事也。煙草廛市民等以爲,復禁亂廛事也。涼臺廛市民等以爲,濟州邸人及京中笠匠私相買賣涼臺之弊,另加禁斷事也。衣廛市民等以爲,紬緞一種,依麻鞋絲樺四廛例,特爲禁斷事也。月外廛市民等以爲,關西髢髮中一尺二寸以上,許屬本廛事也。眞絲廛市民等以爲,眞絲纓子一種,特禁亂賣事也。銀麯廛市民等以爲,特禁亂賣,俾復廛業事也。矣廛外通共買賣,已過四十年所,而此輩之以此呼籲,看作歲課者,不可但以猥越無嚴言,竝爲置之。泮民等以爲,西原庖廚復設事也。泮民之外道設庖,雖爲渠輩資生之道,而若以民邑言之,亦不無爲弊之端,況此西原貿販,撤罷已久,今不可更議復設,置之,何如?傳曰,允。
又以戶曹言啓曰,備邊司草記,貢市人詢瘼事,命下矣。取見其所懷,則衣襨吐紬契貢人等以爲,進排吐紬,自非市上行賣,故貿取之際,落本夥然,應役無策,依表裏契例,貢價移屬惠廳,從貴上下事也。此與表裏契進排,同一物種,而一施一否,宜有向隅之歎,令該曹·該廳,爛加商確,以爲矯捄之方。內贍寺醋契貢人以爲,供上加進排之數,與各樣雜費,太無限節,將至渙散之境,從長變通,俾得支存事也。受價則一定不易,進排則有時或加,殘貢事勢,不可不念,令該曹從長變通,俾有實效,何如?傳曰,允事,判下矣。尙方吐紬契物種,若因渠輩一時所懷,輒許從貴增價之請,則其將無貢不然,此路一開,後弊難言,內贍寺醋契進排,設使有時或加,本非夥多,則不可遽議變通,竝置之,何如?傳曰,允。
上在昌德宮。停常參·經筵。
夜二更三更,月暈。自三更至五更,月食。
金鼎均啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
傳于趙容和曰,禮房承旨馳詣宗廟·景慕宮,奉審摘奸以來。
趙容和啓曰,假注書權道毅,身病猝重,勢難察任,今姑改差,何如?傳曰,允。
權道毅改差,代以權溭爲假注書。
趙容和啓曰,玉堂上下番俱空,已至多日,事甚未安。應敎鄭東煥,副修撰金胤根,旣有只推之命,竝卽牌招入直,何如?傳曰,允。
金鼎均啓曰,行大司憲鄭元容,掌令文致中牌不進,執義金大坤,掌令鄭琦和,持平曺相振·崔綱魯在外,監察茶時之意,敢啓。傳曰,知道。
以大司諫林東鎭,司諫李南圭,正言李鼎默,掌令文致中牌不進罷職傳旨,傳于金鼎均曰,只推。
趙容和,以奎章閣言啓曰,明日卽奎章閣春孟朔大奉審日次,時原任閣臣,依節目進詣擧行之意,敢啓。傳曰,知道。
洪穉圭,以漢城府言啓曰,文武科生進雜科回榜人,每年歲首,各部搜訪報來後草記事,曾有定式矣。今年回榜人職姓名年歲居住及登科年月日,別單書入之意,敢啓。傳曰,知道。
吏曹參議李羲肇疏曰,伏以臣於日前,伏奉除旨,以臣爲吏曹參議者,臣聞命驚惶,莫省攸措。夫淸朝官人,孰非難愼,而天官佐貳之職,地望自別,責任惎重,苟非鑑識足以參聞於賢愚進退,論議足以主張於通塞可否,則上不可以濫授,下不可以冒受,庸是之故。雖前輩名碩,或叨是職也,輒皆逡巡却顧,必以鞶帶爲期,不以駕屨爲恭,況臣庸愚湔劣,最居人下,通籍今爲十有九年,亦嘗備數於執事之末,而觸處空疎,無一善狀。此非但聖明之所已俯燭,抑亦同朝之所共指點者也。今玆除命,奚取於臣,而有此誤恩也?噫,父母之於子,愛之欲貴,情之常也,而不揆其才之能否,惟貴是欲,則其所以愛之,適足以災之焉耳。爲其子者,亦不自量,怙寵而饕榮,則止竟招尤於自己,貽累於父母,是誠上下胥失也。殿下之於臣,父母也,臣之本末長短,旣莫逃於淵鑑,而何爲愛之極而踰其分至此也?抑臣稟賦綿薄,自少善病,間因水土之爲祟,遂致源委之漸痼,杜門深蟄,罕與人接,凡世所云銓衡注擬之格例,才固有局,識亦不逮。今若不有斟量,冒沒行公,瘡疣百出,醜拙畢露,則臣身狼狽,顧何足道,而其於辱聖簡而僨國事何哉?日昨政命,違牌路阻,雖不得不黽勉祗肅,粗效叩謝之忱,而放倒昌披,無復餘地,仍因蹲據,實無其望,玆敢畢暴衷懇,仰瀆崇嚴。伏惟殿下,俯賜鑑諒,將臣所帶職名,亟行鐫改,以重公器,以安賤分,不勝大願。臣無任云云。省疏具悉。爾其勿辭察職。
上在昌德宮。停常參·經筵。
藥房副提調金陽淳啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。中宮殿氣候,何如?臣不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿,口傳問安。答曰,知道。世子嬪宮·世孫宮,口傳問安。答曰,知悉。
金鼎均啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
權溭有頉,代以趙秉恒爲假注書。
金鼎均,以兵曹言啓曰,闕門之待標信開閉,所重果何如,而今日救蝕後,各司差備官出去時,金虎門守門將,不待標信,徑先開門,任自出送,事未前有,萬萬驚駭。當該守門將,令該府拿問勘處,當該司鑰,令攸司科治,雖以宣傳官言之,矇不來告,事甚駭然。亦令該府拿問處之,何如?傳曰,已處分矣。
金鼎均啓曰,卽見兵曹草記,則今日救蝕後,各司差備官出去時,金虎門守門將,不待標信,徑先開門,任自出送,闕門開閉,何等重大,而有此無前之擧者,萬萬驚駭。雖以宣傳官言之,矇未覺察,不卽來告,亦甚駭然。竝所當重勘,而本院請推之外,無他可施之罰,何以爲之,而常時不能檢飭之入直堂上,不可無警,從重推考,當該不善擧行之司鑰,令攸司嚴加科治,何如?傳曰,聞甚駭然。當該守門將及宣傳官,爲先汰去,令該府拿問重勘,當該司鑰,令該曹照律嚴繩,不察之入直兵曹堂上,罷職,可也。
以應敎鄭東煥,副修撰金胤根牌不進罷職傳旨,傳于趙容和曰,只推。
趙容和啓曰,玉堂上下番俱空,已至多日,事甚未安。應敎鄭東煥,副修撰金胤根,旣有只推之命,與副校理林永洙,修撰李鼎在,一體牌招,推移入直,何如?傳曰,允。
金鼎均啓曰,掌令鄭琦和,下諭後過限不上來,依定式,遞差傳旨及禁推傳旨捧入之意,敢啓。傳曰,知道。
以前掌令鄭琦和禁推傳旨,傳于金鼎均曰,分揀。
金鼎均啓曰,行大司憲鄭元容,掌令文致中牌不進,執義金大坤,持平曺相振·崔綱魯在外,掌令一員未差,監察茶時之意,敢啓。傳曰,知道。
以大司諫林東鎭,司諫李南圭,正言李鼎默,掌令文致中牌不進罷職傳旨,傳于金鼎均曰,只推。
趙容和啓曰,吏曹郞廳來言,臺諫有闕,政事,取稟。傳曰,前望單子入之。
掌令前望單子入之,朴民翰落點。
趙容和,以奎章閣言啓曰,景慕宮望廟樓,今望奉審,無頉之意,敢啓。傳曰,知道。
又以奎章閣言啓曰,臣等進詣奎章閣,御眞展奉,奉審無頉,而奉謨堂及閣內諸處,亦爲無頉之意,敢啓。傳曰,知道。
又以禮曹言啓曰,皇壇壇上及祭器等物,每年孟春,戶·禮曹堂上奉審事,曾有定式矣。今正月二十七日,臣曹與戶曹堂上,同爲進去奉審後稟處,何如?傳曰,允。
又以禮曹言啓曰,永禧殿春奉審,酌獻禮當次之年,則自前前期擧行矣。今正月二十一日,臣曹與戶曹堂上,同爲進去奉審,何如?傳曰,允。
又以承文院都提調意啓曰,月食已過,禮部回咨,依例撰出,正書安寶後,定禁軍騎撥下送于灣府,使之入送鳳城,以爲轉致北京之地,何如?傳曰,允。
金鼎均,以備邊司言啓曰,東萊府使洪羲祖,以其身病,屢呈辭狀,實旣如此,則邊門重地,曠務可悶,今姑改差,何如?傳曰,允。
又以刑曹言啓曰,承政院啓辭內,卽見兵曹草記,則今日救蝕後,各司差備官出去時,金虎門守門將,不待標信,徑先開門,任自出送,闕門開閉,何等重大,而有此無前之擧者,萬萬驚駭。雖以宣傳官言之,矇未覺察,不卽來告,亦甚駭然。竝所當重勘,而本院請推之外,無他可施之罰,何以爲之,而常時不能檢飭之入直堂上,不可無警,從重推考,當該不善擧行之司鑰,令攸司嚴加科治,何如?傳曰,聞甚駭然。守門將及宣傳官,爲先汰去,令該府拿問重勘,當該司鑰,令該曹照律嚴繩,不察之入直兵曹堂上,罷職,可也事,命下矣。謹按律文,則大明律門禁鎖鑰條,有曰非時開閉者,杖一百,當該司鑰徐就慶,依此律,決杖一百,放送之意,敢啓。傳曰,知道。
上在昌德宮。停常參·經筵。
洪赫,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
金鼎均啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
朴宗琦啓曰,同副承旨趙容和,今日不爲仕進,卽爲牌招,何如?傳曰,允。
傳于趙容和曰,左承旨·右承旨·右副承旨竝許遞,前望單子入之。
承旨前望單子入之,權敦仁·李圭祊·李海淸落點。
趙容和啓曰,新除授同副承旨李海淸,卽爲牌招,何如?傳曰,允。
傳于趙容和曰,刑曹參議有闕之代,前望單子入之。刑曹參議前望單子入之,趙容和落點。
傳于李海淸曰,承旨有闕之代,前望單子入之。
承旨前望單子入之,李鼎臣落點。
李海淸啓曰,行都承旨金陽淳不爲仕進,行左承旨權敦仁在外,行右承旨李鼎臣,右副承旨李圭祊未肅拜,左副承旨洪穉圭須資出去,院中只有臣一人,伴直無人,右副承旨李圭祊,所當牌招,而拘於廳規,不得請牌,何以爲之?敢稟。傳曰,牌招。
又啓曰,新除授行左承旨權敦仁,時在寧邊府任所,斯速乘馹上來事,下諭,何如?傳曰,允。
以應敎鄭東煥,副校理林永洙,修撰李鼎在,副修撰金胤根牌不進罷職傳旨,傳于李海淸曰,只推。
李海淸啓曰,玉堂上下番俱空,已至多日,事甚未安。應敎鄭東煥,副校理林永洙,修撰李鼎在,副修撰金胤根,旣有只推之命,竝卽牌招,推移入直,何如?傳曰,允。
又啓曰,行大司憲鄭元容,掌令朴民翰·文致中牌不進,執義金大坤,持平曺相振·崔綱魯在外,監察茶時之意,敢啓。傳曰,知道。
以大司諫林東鎭,司諫李南圭,正言李鼎默,掌令朴民翰·文致中牌不進罷職傳旨,傳于李海淸曰,只推。
李海淸,以備邊司言啓曰,科試不遠,京試官都事,趁今差遣,然後可無行期窘迫之歎,政官令政院,牌招開政差出,科場之不嚴,莫近日若,苟使京外掌試之臣,精白對楊,先自律己,則士習雖曰不古,紛競淆雜,自當不期息而自息,今番則必以有地望自重之人,各別擇擬,日後入聞,若不如所期,則該試官之自抵當律姑無論,銓地亦難免其責,以此嚴飭,若排望艱乏,則可擬中雖有解由未出人,勿拘之意,竝爲分付,何如?傳曰,允。
以吏曹參議李羲肇牌不進罷職傳旨,傳于李海淸曰,只推。
李海淸啓曰,吏曹參議李羲肇,旣有只推之命,更爲牌招,何如?傳曰,允。
以吏曹參議李羲肇再牌不進罷職傳旨,傳于李海淸曰,只推。
李海淸啓曰,吏曹參判趙寅永,參議李羲肇牌不進推考傳旨及罷職傳旨,今方捧入,而開政命下之後,如是違牌,事甚未安。判書李勉昇在外,參判陳疏到院,而原疏以停朝市,纔已退却矣。更爲牌招,何如?傳曰,原疏捧入。
傳于李海淸曰,吏曹參判疏批已下,卽爲牌招。
李海淸啓曰,吏曹參議李羲肇,旣有只推之命,更爲一體牌招,何如?傳曰,允。
傳于李海淸曰,寧邊府使,以金基常擬入。
備邊司薦望,以朴齊明爲東萊府使。
有政。吏批,判書李勉昇在外未肅拜,參判趙寅永進,參議李羲肇家在城外,同副承旨李海淸進。啓曰,判書李勉昇在外未肅拜,參議李羲肇家在城外,小臣獨政未安,何以爲之?敢稟。傳曰,仍爲之。
又以吏批言啓曰,掌試時各道都事,例以侍從差出矣。公忠都事安亨鎭,全羅都事白時亨,黃海都事金喆修,江原都事趙相玉,咸鏡都事白思坤,平安道事金履喆,俱未經侍從,竝依例改差,何如?傳曰,允。
以徐耕輔爲兵曹參判,韓哲浩爲肇慶廟令,趙秉祿爲長興主簿,尹致秀爲公忠都事,宋持養爲慶尙都事,柳致明爲全羅都事,洪祐順爲黃海都事,李鐸遠爲江原都事,成禹圭爲咸鏡都事,權用經爲平安都事,金基常爲寧邊府使,金胤根爲公忠左道京試官,金箕晩爲慶尙左道京試官,洪遠謨爲全羅左道京試官,趙秉常爲平安南道京試官,東萊府使單朴齊明。嘉義金光佑年九十一,今加資憲,武科回榜人,依定式加資,幼學李憲汶年九十,今超通政,依定式加一資,故同知金孟瑞贈戶參例兼,故通德金梃河贈僕正,已上同知金大彦兩代。兵批,判書金箕殷病,參判未差,參議李渭達入直進,參知朴宗學病,右副承旨李圭祊進,山馬監牧官金昌旭,護軍朴宗琦,副護軍金鼎均·洪赫·徐箕淳·洪羲祖,副司直鄭琦和·朴鳴載,以上竝單付。
李海淸,以成均館大司成意啓曰,今此監試初試時照訖講,前期定日,自本館草記事,已有禮曹節目,啓下矣。日字當爲預定,自今月二十五日爲始,開講之意,敢啓。傳曰,知道。
又以都摠府言啓曰,今日辰時量,小東門東邊宮城外邊一間許,缺落之意,敢啓。傳曰,知道。
又以兵曹言啓曰,今正月十七日武臣堂上朔試射試官望,纔已受點,而停朝市相値,不得爲之之意,敢啓。傳曰,知道。
又以備邊司言啓曰,全羅道靈光郡荏子島漂到大國人三十五名,當不日上來矣。依近例,直令入於弘濟院後,更爲問情,所着衣袴,分付各該司,依例題給,令齎咨官領往,而申飭各該道臣,使之定差員次次領送,亦令灣府,預先馳通于鳳城將處,以爲渡江後護送之地,何如?傳曰,允。
又以御營廳言啓曰,本廳軍色從事官趙斗淳,身病甚重,勢難察任,改差,何如?傳曰,允。
領議政南公轍疏曰,伏以臣,歲籥鼎新,邦籙泰來,廟宮展謁,聖慕旣申,玉體冞康,大小群情,擧切頌禱之忱,而臣職居東班之首,又兼廟署提擧之任,自元朝起居,陪駕行禮,皆闕不行,賓對日次屢過,而連入頉稟,臣之癃病,今年不如前年,於此尤可知矣。臣於昨秋,暫爲出脚於見職者,不得已也。上之敦勉,下之承膺,卽爲慶禮之重,而非謂其已廢蔑職之蹤,可以備數於承佐之任也,授冊竣事之後,辭懇又未蒙兪,延拖蹲仍,至於踰歲,則實非始料之攸及也。乍出承命,托於先賭之爲榮,而仍冒貪榮,便作前後之兩截,乞退復來,旣廢又起者,其年加少乎,其才加進乎?世之持淸議者,斷之以鄙夫之目,則雖曰我心有不然,其熟肯矜而恕之也。此猶以臣身去就言也。顧今國事世道,非臣之所可獨任而彌綸者,紀綱風俗之頹敗淆漓,臣以何德量而振勵之,民生之困瘁者,臣何道以懷保之,經費之罄竭者,臣何策以支調之?姑擧其大者,已如此,此如千仞崖岸,雖不見其崩隳之果始於何時,而夷而復夷,今此窪然而爲谷矣。近又左揆出疆,右相許解,中書首席,卽如臣老病憂死之人,臣於是逃遁不得,祈死不可,緊急文簿之推諉無所者,時或看詳,而髦忘轉甚,朝有啓達,夕而不記,每當薦望,卿宰資秩之易知者,輒須尋覓官案,行步之滿跚,幾同痿者之不能起,臣於少時,每見年老宰相之蹩躠朝行,喘汗欲仆者,隨後而笑之曰,何不致仕?我則他日,必不如是。今以臣當此迫隘之,然後始知前言之未踐,莫非此身自取,尙誰怨尤哉?一日在職,則有一日抛事務之憂,二日在職,則有二日喪廉恥之譏,以公以私,臣之去就,可以決矣。今之急務,莫先於金甌之改卜,而如臣不肖,在所當黜,況朝著之上,才彦濟濟,有望實踐歷而愈於臣者,指不勝屈乎?謂天聽卑而不積其誠,何以孚格,誠之欲積,言可已乎?言之未入,又以誠繼之,不得請則將不止矣。伏乞殿下,察其由中匪飭之辭,亟解議政之任,仍簡雋良,俾濟時艱,此臣之至願,國之大幸,而新歲迓續景命,亦莫大於此矣。臣無任云云。答曰,省疏具悉卿懇。卿之必欲處閒之意,予固稔知之。然今日國事,果如卿疏中所言,今予便舍卿老成,誰與國治乎?卿只自知卿之思閒之心,而不念予依卿老成之心乎?獨賢雖悶,鼎席行當甌卜,卿其知之,勿復辭巽,康濟時事。仍傳曰,此批答遣史官傳諭于領議政。
兵曹判書金箕殷疏曰,伏以臣,本以庸闇,猥膺重任,辭不獲免,黽勉出肅,亦已有日矣。夙夜悸恐,寢食靡安,卽伏見喉院草記批旨下者,因再昨夜不待標信,徑先開鑰,至有該門將及宣傳官先汰後拿之命,臣曹入直堂上,亦被罷職之典,臣於此,不勝萬萬驚悚矣。夫門鑰開閉,雖管於入直,闕內檢飭,專係於長當,苟使臣果能隨處操束,先事戒飭,則寧有該卒之任持鑰匕,該將之擅放禁鎖,致此無前之擧者哉?臣罪較諸僚堂,尤有倍焉,何敢以臣獨倖逭,晏然冒居乎?玆暴溺職之實,仰瀆崇嚴之聽。伏乞聖明,亟命勘臣,以肅紀律,以安賤分焉。臣無任云云。答曰,省疏具悉。卿非入直堂上,何以知之乎?勿辭行公。
吏曹參判趙寅永疏曰,伏以臣,才短學淺,百無一能,不足備器使之末,而由前驟躐,姑舍勿論,見今添竊,尤爲不稱,夫謨堂之參謨謀,館閣之與詞命。非臣蒙蔀所可議到,而乃反兼管之不足,久據之至此,臣方夙宵憂懼,若隕淵谷,擬俟朝家少暇,悉暴衷懇,以祈鑑諒,不自意亞銓寵命,又下於此際,是何誤恩之疊荐,若斯之亟也?臣誠惝怳震越,罔知攸措。臣三銓,曾亦承乏,旣冒膺矣,或代斲矣。以今所叨,較諸昔日,班秩雖殊,職事則同,揆以恒情,宜無必辭。第伏念量窄而受多者,不破而溢,材弱而任重者,惟顚與仆,卽必至之勢,必然之理也。若臣本兼諸任,雖使古名碩號稱通才者當之,亦必瞠乎其却步,況臣至愚極劣,最居人下者,臣聞父母之稚子也,顧復撫育,靡不用極,豈不欲其子之飽且溫也?至於脆醲之食,靡麗之服,必爲之禁之戒之,裁之損之,惟恐其食過而傷生,服濫而折福,此所以爲父母之至情也。臣於我殿下,若稚子之仰父母,而殿下所以處臣者,殆與父母之養稚子有異焉何哉?臣於是,未暇以可堪與不可堪,控爲說辭,自歸於仕宦之例讓也。故於日昨政命,雖因牌望路阻,不敢不章皇出肅,而久於此,非臣素計也。今又以掌試差出,嚴召荐降,臣若因緣事會,維以趨走爲義分,則卽一沒廉隅之鄙夫耳,尙奚以藉手事君乎?且臣伏見大臣奏語,至以試事能否,歸責於政官,則是必權衡鑑識,精切靡差,然後庶不至妄薦謬擧,自抵重究,而臣本固陋,寡與人交,同朝群彦,多有誰某之不辨者,則猝然以莫重之揀選自任,實有所行不得也。若蒙我殿下推曲遂之仁,垂生成之澤,特賜鐫改,俾不至負乘之招災,跋疐之致患,則私分可以少安,公器可以不輕,惟殿下察之。無任云云。答曰,省疏具悉。卿其勿辭行公。
上在昌德宮。停常參·經筵。
李圭祊啓曰,來二十一日,朝參日次矣,敢稟。傳曰,停。
李鼎臣啓曰,來二十一日,輪對日次矣,敢啓。傳曰,當次人受點,後日次待令。
又啓曰,平安都事權用經,旣在闕中,肅單晩始來呈,事甚未安。推考,何如?傳曰,允。
以應敎鄭東煥,副校理林永洙,修撰李鼎在,副修撰金胤根牌不進罷職傳旨,傳于李鼎臣曰,只推。
李鼎臣啓曰,玉堂上下番俱空,已至多日,事甚未安。應敎鄭東煥,副校理林永洙,修撰李鼎在,副修撰金胤根,旣有只推之命,竝卽牌招,推移入直,何如?傳曰,允。
傳于李海淸曰,留院公事入之。
李鼎臣,以侍講院言啓曰,司書權用經入直矣。移拜平安都事,纔已出去,下番闕直,事甚未安。兼司書李根友,說書閔泰鏞,竝卽牌招,司書未差之代,令政院稟旨變通差出,以爲推移入直之地,何如?傳曰,允。
李鼎臣啓曰,因侍講院草記,下番闕直,事甚未安。司書未差之代,令政院稟旨差出事,允下矣。未差之代,政官牌招,開政差出,何如?傳曰,待明朝牌招。
以應敎鄭東煥,副校理林永洙,修撰李鼎在,副修撰金胤根牌不進罷職傳旨,傳于李海淸曰,只推。
以說書閔泰鏞牌不進罷職傳旨,傳于李海淸曰,只推。
上在昌德宮。停常參·經筵。
李圭祊啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
金陽淳啓曰,兵曹參判徐耕輔,除拜後過三日不爲出肅,依定式推考警責,仍卽牌招察任,何如?傳曰,允。
又啓曰,假注書徐元淳,身病猝重,勢難察任,今姑改差,何如?傳曰,允。
徐元淳改差,代以徐耆淳爲假注書。
李鼎臣啓曰,玉堂上下番俱空,已至多日,事甚未安。應敎鄭東煥,副校理林永洙,修撰李鼎在,副修撰金胤根,旣有只推之命,竝卽牌招,推移入直,何如?傳曰,允。
傳于李鼎臣曰,淸原府院君家,今無祀孫云。以幼學金益鼎子龍元立後事,分付該曹。
有政。吏批,判書李勉昇在外未肅拜,參判趙寅永進,參議李羲肇牌招不進,行都承旨金陽淳進。以吏批言啓曰,判書李勉昇在外未肅拜,參議李羲肇牌招不進,小臣獨政未安,何以爲之?敢稟。傳曰,仍爲之。以金相稷爲司書,李明緖爲奉常判官,鄭載慶爲宗簿主簿,李台升爲造紙別提。
兵批,判書金箕殷病,參判徐耕輔病,參議李渭達病,僉知朴宗學進,右副承旨李圭祊進。啓曰,兵批無緊窠,吏批無送西之人,無政事之意,敢啓。傳曰,知道。
李圭祊啓曰,行大司憲鄭元容,掌令朴民翰·文致中牌不進,執義金大坤,持平曺相振·崔綱魯在外,監察茶時之意,敢啓。傳曰,知道。
以大司諫林東鎭,司諫李南圭,正言李鼎默,掌令朴民翰·文致中牌不進罷職傳旨,傳于李圭祊曰,只推。
以吏曹參議李羲肇牌不進罷職傳旨,傳于金陽淳曰,只推。
以鄭東煥,副校理林永洙,修撰李鼎在,副修撰金胤根牌不進罷職傳旨,傳于李鼎臣曰,只推。
以公忠監司朴齊聞狀啓,恩津等邑民家失火事,傳于洪穉圭曰,觀其狀辭,許多民戶之如是失棲,聞甚矜惻,元恤典外,別加顧助,結構奠接之方,令廟堂措辭分付,可也。
吏曹,今年式年監試初試時照訖考講,一所試官趙斗淳·李根友·鄭東煥·趙錫龜·林永洙,二所試官金鼎集·李鼎在·金羽根·李基華·柳幼麟。
金陽淳,以吏曹言啓曰,照訖考講試官中,時無職名人,令該曹口傳付軍職,何如?傳曰,允。
兵曹口傳政事,副司果單趙錫龜。
李鼎臣,以侍講院言啓曰,新除授司書金相稷,時在慶尙道高靈地,書筵入番事緊,斯速乘馹上來事,下諭,何如?傳曰,允
李圭祊,以兵曹言啓曰,宣傳官李東膺,五衛將朴孝德·金大彦·金東翼,俱以病難供職,呈狀乞遞,魚游澗僉使李秉寬,老母今年爲八十歲,法不當遠離赴任,呈狀乞遞,邊將之親年七十五歲以上者,許遞其任,載在法典,竝改差,何如?傳曰,允。
上在昌德宮。停常參·經筵。
李圭祊,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
李圭祊啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
洪穉圭啓曰,同副承旨李海淸,今日不爲仕進,卽爲牌招,何如?傳曰,允。
徐耆淳有頉,代以洪說謨爲假注書。
洪說謨有頉,代以兪鎭五爲假注書。
傳于李圭祊曰,明日景祐宮展拜矣。門路與侍衛,依前下敎擧行。
洪穉圭啓曰,玉堂上下番俱空,已至多日,事甚未安。應敎鄭東煥,副校理林永洙,修撰李鼎在,副修撰金胤根,旣有只推之命,竝卽牌招,推移入直,何如?傳曰,允。
傳于洪穉圭曰,卜相。
洪穉圭啓曰,卜相事,命下矣。領議政南公轍,卽爲命招,何如?傳曰,允。
又啓曰,卜相事,命下矣。政官牌招,何如?傳曰,允。
傳于洪穉圭曰,加卜。
洪穉圭啓曰,領議政南公轍有稟達事,來詣閤外請對矣。傳曰,入侍。
賓廳,卜相鄭晩錫,加卜金履喬·洪羲俊,以金履喬爲右議政。
以公忠監司朴齊聞狀啓,報恩郡守鄭文升,以其親病,受由上京,萬無還任之望,不得已罷黜事,傳于洪穉圭曰,今日政差出,催促下送。
有政。吏批,判書李勉昇在外未肅拜,參判趙寅永牌招不進,參議李羲肇進,左副承旨洪穉圭進。以吏批言啓曰,判書李勉昇在外未肅拜,參判趙寅永牌招不進,小臣獨政未安,何以爲之?敢稟。傳曰,只出緊任。以朴綺壽爲右副賓客,金來淳爲報恩郡守,右議政單金履喬,承文都提調單金履喬。
兵批,判書金箕殷進,參判徐耕輔病,參議李渭達病,參知朴宗學入直,右副承旨李圭祊進。以朴基宏爲副摠管,安光贊爲宣傳官,韓忠裕·崔翼鎭·李憲汶爲五衛將,吳明善爲宣傳官,李熙冕爲守門將,石雲乾爲魚游澗僉使。
傳于李圭祊曰,日前別軍職李景純,以徑出事,自本廳有下飭罰矣。尙今不動,萬萬無嚴,邊遠定配,不飭之行首別軍職,拿處。
李圭祊啓曰,卽者義禁府都事來言,時囚無得過三日滯囚,曾有定式矣。時囚罪人趙邦植·李·盧璧燁等當爲議處,而判義禁金在昌呈辭受由,次堂例不得擧行云,何以爲之?敢稟。傳曰,次堂擧行。
又啓曰,行大司憲鄭元容,掌令朴民翰·文致中牌不進,執義金大坤,持平曺相振·崔綱魯在外,監察茶時之意,敢啓。傳曰,知道。
以同副承旨李海淸牌不進罷職傳旨,傳于洪穉圭曰,只推。
以大司諫林東鎭,司諫李南圭,正言李鼎默,掌令朴民翰·文致中牌不進罷職傳旨,傳于李圭祊曰,只推。
以應敎鄭東煥,副校理林永洙,修撰李鼎在,副修撰金胤根牌不進罷職傳旨,傳于洪穉圭曰,只推。
以全羅監司朴永元狀啓,礪山府民家失火事,傳于洪穉圭曰,聞甚矜惻,元血典外,別加顧助,結構奠接之方,令廟堂措辭,分付。
洪穉圭,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
又以禮曹言啓,傳曰,淸原府院君家,今無祀孫云,以幼學金益鼎子龍元立後,分付該曹事,命下矣。謹依聖敎,以幼學金益鼎子龍元,立爲故郡守金益哲之後,立案成給之意,敢啓。傳曰,知道。
又以禮曹言啓〈曰〉,卽接前僉知申大翕所志,則以爲,族弟大敍,嫡妾俱無子,以其同姓二十寸弟極第五子光五,欲爲繼後,兩家相議完定,未及禮斜,生養父母,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長申大翕所訴旣如此,依定式,申極第五子光五,立爲申大敍之後,何如?傳曰,允。
李圭祊,以兵曹言啓曰,今正月二十日文臣朔試射試官望,纔已受點,而動駕相値,不得爲之之意,敢啓。傳曰,知道。
又以備邊司言啓曰,全羅道靈光郡荏子島漂到大國人三十五名,入接弘濟院後,使本司郞廳及譯官,詳細問情,別單書入,而今此漂人,皆願速歸,留一宿卽爲發送,何如?傳曰,允。
義禁府啓目,宣傳官李原情云云。傳旨內辭緣,泛稱遲晩,所當請刑是白乎矣,宣傳官勿爲請刑,載在大典通編,議處,何如?判付啓依允。又啓目,金虎門守門將盧壁燁原情云云。傳旨內辭緣,泛稱遲晩,刑推得情,何如?判付啓除刑推議處爲良如敎。
刑曹判書金履載疏曰,伏以臣,見叨秋曹,而日前又伏奉賓客除旨矣。賓客之不得兼刑獄之官,格例卽然,玆陳短章,仰瀆崇廳。臣所帶刑曹判書之任,卽令遞改,以存公格,千萬幸甚。臣無任云云。答曰,省疏具悉。所帶賓客之任,許遞。
辛卯正月十九日申時,上御熙政堂。領議政請對入侍時,左副承旨洪穉圭,假注書趙秉恒,記注官金輦,記事官徐念淳,領議政南公轍,以次進伏訖。上曰,史官分左右。公轍進前奏曰,方當歲籥鼎新,邦籙泰來之時,聖體,若何?上曰,一樣矣。寢睡·水刺之節,何如?上曰,一樣矣。公轍曰,中宮殿氣候,何如?上曰,一樣矣。公轍曰,世孫宮,新年已爲五歲,衣尺漸長,臣民慶祝之忱,無以盡達矣。因起伏奏曰,鼎席未備,如臣癃病之人,實無獨當廟務之道,今承枚卜之命,公私萬幸矣。卽今原任大臣,只有一人,中書古例,或當如此之時,時任每請對入侍,以事體不可單望入啓之意,仰達。英廟下敎,若曰豈可以單付入之?旣有前例,加卜以入,可也。聖敎載之騰錄,故臣俄果請對矣。又承加卜以入之下敎,尤爲多幸矣。上曰,大臣出去,加卜以入,可也。公轍曰,知臣莫如,惟簡在心,敢爲仰請矣。上曰,以金履喬·洪羲俊加卜以入,可也。公轍曰,二人望實俱備,資歷已滿,殿下果得之矣。上命就座,大臣先退。又命退,承史以次退出。
上在昌德宮。停常參·經筵。
上詣景祐宮。入齋室後,內閣·政院·藥房口傳問安。答曰,知道。展拜後,內閣·政院·藥房口傳問安。答曰,知道。還內後,內閣·政院·藥房口傳問安。答曰,知道。
藥房提調金逌根,副提調金陽淳啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿,氣候安順,卿等不必入侍矣。中宮殿口傳問安。答曰,知道。世子嬪宮·世孫宮,口傳問安。答曰,知悉。
李海淸啓曰,行大司憲鄭元容未肅拜,執義金大坤,持平曺相振·崔綱魯在外,掌令朴民翰·文致中呈辭,監察茶時之意,敢啓。傳曰,知道。
李圭祊啓曰,備邊司郞廳來言,今日賓廳日次,而景祐宮展拜相値,不得來會云矣,敢啓。傳曰,知道。
李鼎臣啓曰,玉堂上下番俱空,已至多日,事甚未安。應敎鄭東煥,副校理林永洙,修撰李鼎在,副修撰金胤根,旣有只推之命,竝卽牌招,推移入直,何如?傳曰,允。
李海淸啓曰,持平崔綱魯,下諭後過限不上來,依定式,遞差傳旨及禁推傳旨捧入之意,敢啓。傳曰,知道。
以前持平崔綱魯禁推傳旨,傳于李海淸曰,分揀。
傳于李鼎臣曰,發遣吏郞,諸執事淸齋與否,摘奸以來。
以應敎鄭東煥,副校理林永洙,修撰李鼎在,副修撰金胤根牌不進罷職傳旨,傳于李鼎臣曰,只推。
李鼎臣,以禮曹言啓曰,大報壇祭享,每年三月上旬內擇日設行事,曾有定式矣。吉日令日官朴周煥推擇,則來三月初六日爲吉云。以此日設行,而初雖以親祭磨鍊,亦多有攝行之例,今番則何以爲之乎?敢稟。傳曰,以攝行磨鍊,香祝當親傳矣。
又以禮曹言啓曰,卽接掌樂院所報,則郊壇享祀時,所排樂器風物只一件,而若當兩壇享相値之時,則以社稷所上件取用,已有前例,而南壇祭·先農壇祭,同在於來二月初四日,樂器風物,無以推移擧行,依前例,以社稷所上件,推移以用云矣。在前如此之時,多有推移入用之例,今亦依所報,以社稷所上樂器風物,移來以用之意,分付,何如?傳曰,允。
又以禮曹言啓曰,寧陵王后位忌辰,在來二月二十四日,與寒食節享相値,依禮文,只行忌辰祭,祝文中措辭添入,而大王位寒食祭,依例設行之意,知委,何如?傳曰,允。
李海淸,以義禁府言啓曰,別軍職李景純,邊遠定配事,承傳啓下矣。李景純,平安道渭原郡,邊遠定配,而以承傳內辭意,具罪目,依例發遣府書吏,押送配所,何如?傳曰,允。
刑曹啓目,粘連長湍申紡獄事段,執奸醉酗,本非死罪,乘憤手勢,顯有殺心,非渠婢夫,而況異邂逅,敢欲漫漶,三尺至嚴,更加嚴訊,何如?判付啓依允。又啓目,粘連陽城吳載寅獄事段,奪錢使酒,激成甘心之端,擲板投屐,實爲行兇之具,連加訊推,何如?判付啓依允。又啓目,粘連楊州咸光石獄事段,隨往喪所,裂破斂具,結縛老嫗,恣施悖擧,連訊取服,何如?判付啓依允。又啓目,粘連長湍李宗伊獄事段,所爭不過數文,可怒必非十分,一聲哀苦,二處傷損,情因難明,犯則的實,加訊輸款,何如?判付啓依允。又啓目,粘連坡州鄭三豐獄事段,手刃而往,雖蓄殺心,背後而刺,已露眞贓,嚴訊取服,何如?判付啓依允。又啓目,粘連楊州呂季得獄事段,兇心所發,毒踢隨至,以若要害,有此的證,依前訊推,期於輸款,何如?判付啓依允。又啓目,粘連通津金召史獄事段,兩兒滚鬪,一場扶擠,或撞或觸,俱非異事,而金女則終始發明,看證則無他公眼,道決曹讞,終未免摸索硬定,而遽置償命,恐涉不辜之殺,此等疑獄,當以寧失之義,付之惟輕之典,特貸一縷,施以次律,何如?判付啓依允。又啓目,粘連竹山鄭殷石獄事段,積憤於受侮,激怒於助勢,擧措兇悖,因證俱備,不可以本事之微細,渠招之漫漶,有足起疑,嚴訊輪款,何如?判付啓依允。又啓目,粘連南陽金成文獄事段,縊痕不帀,樑塵無滚,明爲假勤之狀,頭部自搖,皮裏有聲,的是折項之症,如前訊推,期於得情,何如?判付啓依允。
辛卯正月二十日辰時,上詣景祐宮。展拜入侍時,行都承旨金陽淳,行右承旨李鼎臣,左副承旨洪穉圭,右副承旨李圭祊,同副承旨李海淸,假注書趙秉恒·兪鎭五,記事官徐念淳·洪鍾應,直提學徐憙淳,檢校待敎趙斗淳·金鼎集,以次侍立。時至,左通禮跪啓外辨。上具翼善冠·白袍·烏犀帶·黑皮靴,乘輿出宣化門,藥房提調金逌根,副提調金陽淳進前奏曰,侵早勞動,聖體,若何?上曰,一樣矣。傳曰,侍衛軍兵毛具。出傳敎仍由協陽門·肅章門·進善門·曜金門,詣景祐宮降輿所,通禮跪啓請降輿,上降輿入齋殿,展拜時至,上由東挾門,詣板位行禮,仍詣廟內奉審訖。上還入齋殿,還宮時至,上出齋殿,通禮跪啓請陞輿,上乘輿,仍由曜金門·進善門·肅章門·協陽門還內,諸臣以次退出。
上在昌德宮。停常參·經筵。
李海淸啓曰,來二十五日,朝參日次矣,敢稟。傳曰,停。
又啓曰,合辭許久闕啓,事甚未安。除在外·疏批未下外,未肅拜·呈告人員,竝卽牌招,何如?傳曰,允。
李鼎臣啓曰,左副承旨洪穉圭,右副承旨李圭祊,今日不爲仕進,竝卽牌招,何如?傳曰,允。
傳于李鼎臣曰,禮房承旨馳詣受香諸處,奉審摘奸以來。
李海淸啓曰,假注書趙秉恒,身病猝重,勢難察任,今姑改差,何如?傳曰,允。
趙秉恒改差,代以李啓宇爲假注書。
李啓宇有頉,代以朴齊憲爲假注書。
李海淸啓曰,禁衛大將申絅,御營大將白東薳,以東南關王廟獻官,今方受香出去矣。申絅所佩命召,兼帶左邊捕盜大將命召及大將牌·傳令牌,白東薳所佩命召,竝來請還納,何以爲之,而將兵之任,不可一刻無摠察之人,捕將之任,亦不可暫曠,在前如此之時,有他邊大將兼察之例,今番則何以爲之?敢稟。傳曰,仍佩往來,禁將,訓將兼察,御將摠戎使兼察,捕將他邊大將兼察。
又啓曰,禁將訓將兼察,御將摠戎使兼察,捕將他邊大將兼察事,命下矣。兼察禁衛大將趙萬永,兼察御營大將李海愚,兼察左邊捕盜大將李鐵求,竝卽牌招,聽傳敎,何如?傳曰,允。
以左副承旨洪穉圭,右副承旨李圭祊牌不進罷職傳旨,傳于李海淸曰,只推。
李海淸啓曰,行都承旨金陽淳式暇,行左承旨權敦仁在外,行右承旨李鼎臣式暇,左副承旨洪穉圭,右副承旨李圭祊不爲仕進,院中只有臣一人,伴直無人,右副承旨李圭祊,所當牌招,而拘於廳規,不得請牌,何以爲之?敢稟。傳曰,牌招。
又啓曰,行都承旨金陽淳式暇,行左承旨權敦仁在外,行右承旨李鼎臣式暇,左副承旨洪穉圭不爲仕進,右副承旨李圭祊牌不進,院中只有臣一人,伴直無人,左副承旨洪穉圭,所當牌招,而拘於廳規,不得請牌,何以爲之?敢稟。傳曰,牌招。
以右副承旨李圭祊再牌不進罷職傳旨,傳于李海淸曰,只推。
李海淸啓曰,左副承旨洪穉圭再牌不進,伴直無人,右副承旨李圭祊,所當更請牌招,而拘於廳規,不得請牌,何以爲之?敢稟。傳曰,牌招。
李圭祊啓曰,玉堂上下番俱空,已至多日,事甚未安。應敎鄭東煥,副校理林永洙,修撰李鼎在,副修撰金胤根,旣有只推之命,竝卽牌招,推移入直,何如?傳曰,允。
傳于李海淸曰,定配罪人徐有贊·具錫朋,飭已施矣,竝放送。
傳于李海淸曰,飭敎之下,稱以情勢,終不出肅,情勢何情勢也,是何分義也?寧邊府使金基常,下義禁府推考。
傳于李海淸曰,判義禁許遞,前望單子入之,待下批,牌招察任。
判義禁前望單子入之,李羲甲落點。
李海淸啓曰,判義禁李羲甲牌不進推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。
又啓曰,吏曹郞廳來言,臺諫有闕,政事,取稟。傳曰,前望單子入之。
持平前望單子入之,朴奎瑞落點。
李海淸啓曰,新除授持平朴奎瑞,一體牌招,何如?傳曰,允。
又啓曰,判義禁李羲甲疏批已下,卽爲牌招,以爲開坐之地,何如?傳曰,允。
又啓曰,行大司憲鄭元容,掌令朴民翰·文致中,持平朴奎瑞牌不進,執義金大坤,持平曺相振在外,監察茶時之意,敢啓。傳曰,知道。
以大司諫林東鎭,司諫李南圭,掌令朴民翰·文致中,持平朴奎瑞牌不進罷職傳旨,傳于李海淸曰,只推。
以左副承旨洪穉圭再牌不進罷職傳旨,傳于李海淸曰,只推。
以應敎鄭東煥,副校理林永洙,修撰李鼎在,副修撰金胤根牌不進罷職傳旨,傳于李海淸曰,只推。
李圭祊,以吏曹言啓曰,新除授平安道都事權用經,以其親病,呈狀乞遞,依例改差,何如?傳曰,允。
李海淸,以義禁府言啓曰,定配罪人徐有贊·具錫朋等竝放送事,承傳啓下矣。慶尙道興海郡屛裔罪人徐有贊,黃海道鳳山郡洞仙驛徒一年半定配罪人具錫朋,竝放送事,分付該道道臣,何如?傳曰,允。
刑曹啓目,粘連廣州崔昌仁獄事段,公言遂成禍胎,酒氣若惹惡心,傷痕的實,詞證無疑,連加嚴訊,何如?判付啓依允。又啓目,粘連水原李萬大獄事段,招來之時,已蓄兇心,鎖門之後,卽辦殺死,至今假息,大失刑政,如法償命,何如?判付啓依允。又啓目,粘連水原洪夫億金獄事段,以若實因,有此詞證,嚴訊得情,何如?啓依允。又啓目,粘連廣州李大得獄事段,爲洗賊名,久欲甘心,頭破血逬之狀,金婆之目擊丁寧,載船水沈之擧,兇身之口招莫諱,嚴訊得情,何如?判付啓依允。又啓目,粘連開城趙禿尙獄事段,痕損旣著於要害,殞斃無異於當下,依前推覈,期於伸法。金允信獄事段,脈錄執症,雖有三檢之異,要害致命,旣在一日之內,嚴訊輸款。李命錫獄事段,全體之痕損狼藉,衆招之公證的實,連加推覈,何如?判付啓依允。又啓目,粘連楊州洪還大獄事段,索錢,而曰無奪襦而不肯,其死不由手打,傷痕亦無外現,起疑償命,亦恐不辜,上裁,何如?判付啓,依回啓施行爲良如敎。又啓目,粘連安山朴永祿獄事段,此輩起鬧,彼黨含憾,痕損雖著於要害,詞證無異於聚訟,嚴勘取服,何如?判付啓依允。又啓目,粘連廣州元永祿獄事段,藉班勢而肆惡,哀彼小得,慘哉殘命,依前嚴訊,何如?判付啓依允。
判義禁李羲甲疏曰,伏以臣,卽伏奉除旨,以臣爲判義禁府事者,開坐有命,召牌踵臨,在臣義分,固當不俟駕屨,卽爲祗肅,而臣方叨王世孫左賓客之任,時帶宮銜者,不得兼綰刑獄,格例卽然,玆陳短章,仰瀆崇聽。伏惟聖慈,俯賜鑑諒,將臣新授判金吾之職,亟行遞改,以存公格,不勝幸甚。臣無任云云。答曰,省疏具悉。所帶賓客之任,許遞。
同義禁任存常·李光正·韓耆裕等聯名疏曰,伏以臣等,卽伏見本府都事言送啓辭批旨,有次堂擧行之命矣。臣等固當蹶奉行,而第伏念王府議讞,事體至重,次堂例不得替行,雖或有次堂擧行命下之時,輒皆陳章蒙允,近例卽然,誠以格式之有不容違越也。今臣等所處,宜無異同,玆敢據實聯籲,仰瀆崇嚴。伏乞亟寢成命,以存公格,以安私分焉。臣等無任云云。答曰,省疏具悉。所請依施。
正言李鼎默疏曰,伏以臣,系出寒門,籍貫遐土,技業不過章句上口讀,材望無與庸常間齒列,而倖占科第,猥忝簪紳,恩侈分濫,只切悚恧,不意薇垣除旨,特自聖簡,臣奉牌震蹙,不省措躬。揆其職,則諫諍之責,名器至重,負乘可畏,趁謝恩旨,雖緣署經之有命,久叨濫職,實爲匪據之招譏。且況臣母,年近八耋,夙嬰貞疾,家又磬乏,麤糲之供,臣在猶難,藥餌之補,臣離奚論?且母慈之情,老而益篤,倚閭之夕,每興望汝之懷,陟屺之日,如聞嗟余之歎,際接家信,宿愼添劇,扶將須人,臣遠外驚惶,五內煼鑠。伏乞天地父母,曲軫孝理之政,亟遞臣職,俾卽歸省焉。臣於丐免之章,何敢容贅,而臣是西土之人,慣知西土之事,知而不言,恐負我殿下曲遂之意,事苟非公,臣安敢私?噫,辛壬賊變,久愈骨戰,豈料箕聖敎八條之鄕?有此苗民逆七旬之變,環東土血氣之類,莫不欲沬飮,而尤是關西,俱以聖氓,痛大憝之不幸,出於本道義將烈士,風從而響應,此固忠君報國之分內事也,初非希功徼賞之情外望也。特以朝家彰勸之方,存恤之義,抄錄軍牒,賞因大小,爵由高下,死者無憾,生者有榮,如今僉知臣朴榮顯,典籍臣崔大寔,卽蒙調用之命,別軍職臣金見臣,近承外閫陞除之旨,雖未及施,寵渥愈隆,懋懋之典,不吝而悅之,時義大矣哉。孰不欽誦之萬萬?類若天地之廣,無不覆燾,而抑亦日月之明,或有遺照,定州故五衛將臣金養直三父子是已。養直聞變扼腕,慨然有死上之志,倡率義旅,勇赴大陣,以犒牛鹽醬馬鐵草鞋,多助軍用,其數備載於邑報營啓,其時召募使臣徐春輔,差爲召募中軍,使之監造戰車,肉薄攻城,而二月初三夜,防守㺚川,病觸風雪,越九日舍命。其長子基鎔斷指,次子基鍈裂指,僅延數時,竟未救回。嗟乎,以若忠義勇敢,賊未俘而身先殞,淚灑一軍,魂號九泉,幸而基鎔,克繼父志,納麥租而補軍需,統義師而守阨口。且基鍈,爲義兵將,自辦軍糧,戰必挺身,凡於鑿窟埋藥之役,終始監董,及其城破擣穴之際,左右衝突,爲君敵愾,爲父湔仇,傳云求忠臣於孝門者,正謂此也。忠孝義烈,咸萃一家,炳朗一世,而夫何淮碑之記功,獨漏介推之授賞?臣竊訝惑,養直本以嘉善之資,更無死難後蒙恩,基鎔依舊衣布,不別酬勞,基鍈又當乙亥飢歉,納租補賑於畿道通津府,而獲躋品資,旋除僉使,非不榮感,亦不由於軍賞,其於均視之政,獨無向隅之歎耶?夫爵賞者,人君之大柄,有功而未受卽非也,無功而濫受亦非也,此不可不愼。伏乞殿下,下臣此疏,參以本道文券,臣言如不爽,故五衛將臣金養直,特授貤贈之典。以慰泉臺之靈,幼學臣基鎔,前僉使臣基鍈,亦各稱其功而擢用之,以勸爲人臣當忠,爲人子當孝焉。臣無任云云。省疏具悉。疏辭令廟堂稟處,爾其勿辭往護。
上在昌德宮。停常參·經筵。
李海淸啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
傳于李圭祊曰,爲邦莫先於置相,置相莫急於得賢,上下之相須,安危之攸係,何世不然,而況今日之國勢時事乎?昨夏以後,予小子忍見千古不忍見之境,宗社生民之責,愈艱愈棘,有萬可憂,無一可恃,寤寐一念,惟在得賢自輔,以捄扤捏而已。卿以忠貞之傳緖,立朝四十餘年,誠信在中,而重厚形外,險夷無改,而名德已崇,歷顧在廷,莫與卿匹,予志先蔽,不藉龜卜,詢諸元老,亟誦輿情,於是乎吾之相定矣。喜幸之極,玆布悃愊,卿其膺玆簡心,克殫匪躬,同我元輔,共贊大猷,俾小子有得賢之實,而國家賴用賢之效事,遣史官傳諭于右議政。
李圭祊啓曰,卽者漢城府官員來言,山訟回啓,毋得過三日,曾有定式矣。判尹未差,次堂例不得擧行云,判尹未差之代,政官牌招,開政差出,何如?傳曰,前望單子入之。
漢城判尹前望單子入之,李止淵落點。
李海淸,以義禁府言啓曰,卿宰禁推,該府草記,待批下捧供,載在大典通編矣。金基常,係是卿宰,敢啓。傳曰,分揀放送。
傳于李圭祊曰,近來以法典所無之事,稱爲情勢,成一痼弊,而至於今番金基常事,尤爲無謂。令政院嚴飭,使之謝恩後,仍爲下直,當日發送,而明日之過京畿地境與否,令畿營狀聞事,分付。
李海淸啓曰,行大司憲鄭元容,掌令朴民翰·文致中,持平朴奎瑞牌不進,執義金大坤,持平曺相振在外,監察茶時之意,敢啓。傳曰,知道。
以大司諫林東鎭,司諫李南圭,掌令朴民翰·文致中,持平朴奎瑞牌不進罷職傳旨,傳于李海淸曰,只推。
李圭祊,以魂宮入直享官意啓曰,享官金在昌,時無職名,令該曹口傳付軍職,何如?傳曰,允。
兵曹口傳政事,上護軍單金在昌。
李圭祊,以弘文館言啓曰,下番闕直,事甚未安。修撰李鼎在,副修撰金胤根,旣有只推之命,竝卽牌招,以爲推移入直之地,何如?傳曰,允。
以修撰李鼎在,副修撰金胤根牌不進罷職傳旨,傳于李圭祊曰,只推。
李圭祊,以吏曹言啓曰,新除授厚陵參奉柳徽文,以其身病,呈狀乞遞,依例改差,何如?傳曰,允。
又以禮曹言啓曰,郊壇四孟朔,遣禮郞看審有無頉,自該曹草記事,曾有定式矣。發遣郞廳,東郊先農壇·先蠶壇·馬祖壇,南郊南壇·雩祀壇·漢江壇·司寒壇,此郊祈雨壇·厲壇,次第看審,則壇上及四面紅箭門墻垣階砌,俱爲無頉,此後看護等節,另加申飭之意,敢啓。傳曰,知道。
又以都摠府言啓曰,今日入直內三廳武兼禁軍及軍兵等,當爲中日習射技,而內試射相値,不得設行之意,敢啓。傳曰,知道。
又以備邊司言啓曰,頃因咸鏡監司申在植狀請,度支勅需之區劃於該道者,折半還寢,其代五千石,以海西元賑穀折米二千石,私賑穀折米一千石,湖南守城倉穀折米二千石,草記移劃矣。卽見黃海監司李翊會所報,則以爲,元賑私賑穀中,除却應分支放條及各山城城餉條,則所餘無多,不得擧行爲辭矣。所報雖如此,到今不可可移劃於他道,更以太白軍餉折米貳千石,輔關庫穀折米一千石劃送之意,分付,如何?傳曰,允。
事變假注書李維馨書啓,臣於本月二十二日午時量,敬奉聖敎,馳往傳諭于中部寬仁坊大寺洞契議政府右議政金履喬所住處,則以爲,臣於久病涔涔之中,伏奉千萬非常之恩命,惶恧縮伏,歷屢日而莫省攸措。卽又史官,臨宣聖諭,十行辭敎,諄複懇摯,奬借之過,委畀之隆,尤有所不敢承當者,臣雙手擎讀,震恐抑塞,加以病思昏瞀,無以如例附奏,謹當於日間,略具情實,冒入文字,仰請處分云矣,敢啓。傳曰,知道。
義禁府啓目,帖連向前盧璧燁亦,闕門開閉,何等嚴重,而不待標信之祗受,有此門鑰之徑開,不可以旋覺卽閉,有所輕勘,以此照律,何如?判付啓依允。
又啓目,帖連向前李亦,禁門開閉,法意何如,而標信未到之前,門鑰蹔開之擧,始不覺察,終未呈課,揆以擧行,萬萬駭然。以此照律,何如?判付啓依允。又啓目,帖連向前趙邦植亦,移貿錢之入己,祭需錢之加斂,道啓臚列,旣已行査,囚供稱屈,不可準信是白遣,公牒賣任,亦難容貰,以此照律,何如?判付啓依允。又啓目,別軍職趙元錫原情云云。傳旨內辭緣,泛稱遲晩,所當請刑是白乎矣,別軍職勿爲請刑,載在大典通編,議處,何如?判付啓依允。
上在昌德宮。停常參·經筵。
李海淸啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,行大司憲鄭元容,掌令朴民翰·文致中,持平朴奎瑞牌不進,執義金大坤,持平曺相振在外,監察茶時之意,敢啓。傳曰,知道。
以大司諫林東鎭,司諫李南圭,掌令朴民翰·文致中,持平朴奎瑞牌不進罷職傳旨,傳于李海淸曰,只推。
以全羅監司朴永元狀啓,金堤郡守李進奎身死事,傳于洪穉圭曰,令該曹口傳差出,催促下送。
以全羅監司朴永元狀啓,龍安縣監徐弘秉身死事,傳于洪穉圭曰,令該曹口傳差出,催促下送。
吏曹口傳政事,以李玄好爲金堤郡守,林貞鎭爲龍安縣監。
洪穉圭,以弘文館言啓曰,下番闕直,事甚未安。修撰李鼎在,副修撰金胤根,旣有只推之命,竝卽牌招,以爲推移入直之地,何如?傳曰,允。
以修撰李鼎在,副修撰金胤根牌不進罷職傳旨,傳于洪穉圭曰,只推。
義禁府啓目,粘連向前趙元錫亦,身居廳首,李景純之不爲供職,終未能檢飭,溺職之罪,在所難免,以此照律,何如?判付啓依允。又照目,粘連宣傳官李矣本府議啓內,禁門開閉,法意何如,而標信未到之前,門鎖暫開之擧,始不覺察,終未呈課,揆以擧行,萬萬駭然。以此照律,罪笞五十收贖,解見任別敍私罪,奉敎依允爲旀,功減一等爲良如敎。又照目,粘連金虎門守門將盧璧燁矣本府議啓內,闕門開閉,何等嚴重,而不待標信之祗受,有此門鑰之徑開,不可以旋覺卽閉,有所輕勘。以此照律,罪杖一百收贖,告身盡行追奪,發邊遠充軍,準流三千里定配私罪,奉敎依允爲旀,功減一等爲良如敎。又照目,粘連長興前府使趙邦植矣本府議啓內,移貿錢之入己,祭需錢之加斂,道啓臚列,旣已行査,囚供稱屈,不可準信是白遣,空帖賣任,亦難容貰,以此照律罪,從重論杖七十收贖,告身盡行追奪,徒一年半定配私罪,奉敎依允爲旀,功議各減一等爲良如敎。
刑曹啓目,粘連定山姜震瑞獄事,故燒埋凶,雖在他人,猶爲一律,況於祖先之祠,叔母之墳乎?論其罪惡,一死尙晩,震瑞依大明律致殺同堂弟之律,施以杖流,恐合平允,上裁,何如?判付內,依回啓施行爲良如敎。又啓目,粘連永同朴秀榮獄事,踢痕狼藉,公證明備,連訊得情,何如?判付內依允。又啓目,粘連鎭川李昌吉獄事,三檢三査,參證無貳,連訊取服,何如?判付內依允。又啓目,粘連林川朴震炯獄事,僞記之擧,嫁禍之計,畢竟敗露,嚴訊輪款,何如?判付內依允。又啓目,粘連瑞山李五男獄事,書榜立標,苟且彌縫,嚴訊取服,何如?判付見下。鎭川沈元之獄事,兩檢相符,衆證俱的,嚴訊取服,何如?判付內依允。
上在昌德宮。停常參·經筵。
李海淸啓曰,合辭闕啓,事甚未安。除在外外,未肅拜·呈告人員,竝卽牌招,何如?傳曰,允。
備忘記,上土僉使趙熙錫,楸坡萬戶申勉求下直,各長弓一張,長箭一部,片箭一部,筒兒一箇賜給。
李鼎臣,以弘文館言啓曰,下番闕直,事甚未安。修撰李鼎在,副修撰金胤根,旣有只推之命,竝卽牌招,以爲推移入直之地,何如?傳曰,允。
李海淸啓曰,獻納鄭藎,下諭後過限不上來,依定式,遞差傳旨及禁推傳旨捧入之意,敢啓。傳曰,知道。
以前獻納鄭藎禁推傳旨,傳于李海淸曰,分揀。
李海淸啓曰,行大司憲鄭元容,掌令朴民翰·文致中,持平朴奎瑞牌不進,執義金大坤,持平曺相振在外,監察茶時之意,敢啓。傳曰,知道。
以大司諫林東鎭,司諫李南圭,掌令文致中·朴民翰,持平朴奎瑞牌不進罷職傳旨,傳于李海淸曰,只推。
以修撰李鼎在,副修撰金胤根牌不進罷職傳旨,傳于李鼎臣曰,只推。
李鼎臣啓曰,吏曹郞廳來言,臺諫有闕,政事,取稟。傳曰,前望單子入之。
獻納前望單子入之,申溥落點。
李鼎臣,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
李海淸,以義禁府言啓曰,時囚罪人趙邦植,杖七十徒一年半定配照律公事,判付內依允,功議各減一等事,命下矣。趙邦植,功議各減一等,減徒加杖,杖一百收贖,告身盡行追奪,放送之意,敢啓。傳曰,知道。
又以義禁府言啓曰,時囚罪人盧壁燁,杖一百流三千里定配照律公事,判付內依允,功減一等事,命下矣。盧壁燁,功減一等,杖一百收贖,告身盡行追奪,江原道平海郡新立驛,徒三年定配,而以議啓內辭意具罪目,依例發遣府羅將,押送配所,何如?傳曰,允。
又以義禁府言啓曰,全羅監司朴永元狀啓內,羅州前牧使趙原永·李羲斗·金魯鍾·趙咸永,長城前府使權·洪羲敬·洪徹榮·金履禛,兼任潭陽府使沈存之等罪狀,令攸司稟處事,啓下矣。趙原永·權·洪羲敬等,竝身故勿論,李羲斗·金魯鍾·趙咸永·洪徹榮等,今方待命,竝拿囚,金履禛,下去公忠道洪州地,沈存之,時在任所云,依例發遣府羅將,竝拿來,何如?傳曰,知道。竝待待命拿囚。
義禁府啓目,羅州前牧使李羲斗·金魯鍾·趙咸永,長城前府使洪徹榮等原情云云。問目內辭緣,泛稱遲晩,竝只刑推得情,何如?判付啓竝只除刑推議處爲良如敎。
刑曹啓目,粘連忠州金桂獄事,手足交加,公證自在,依式訊推,何如?判付啓,依允。又啓目,粘連,大興沈魯永獄事,看證諸人,雖欲爲兇身掩護,而莫諱其相鬪執髻,訊推得情,何如?判付啓依允。又啓目,粘連公州金北亥獄事,戲謔轉爲爭較,扶執遂至撞踢,醉裏迷亂,醒後不省,今若使無情偶犯,與蓄憾逞毒,同一科斷,豈云廷尉平哉?合施次律,上裁,何如?判付啓依回啓施行爲良如敎。又啓目,粘連永同韓尙俊獄事,足踢之狀,初覆相符,另飭輸款,何如?判付啓依允。又啓目,粘連西原裵元錦獄事,隱痣則鄭女之招,旣曰爲彼所誘,埋骸則摘奸之日,只有壯丁頭骨,依式訊推,何如?判付。沃川李判老味獄事,往鬪出於辯誣,而納供便成輸款,嚴訊取服,何如?判付啓依允。
上在昌德宮。停常參·經筵。
藥房提調金逌根,副提調金陽淳啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿,口傳問安。答曰,知道。世子嬪宮·世孫宮,口傳問安。答曰,知悉。
進御加減交濟湯,自明日一貼式煎入事,榻前下敎。
李圭祊,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
李海淸啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李鼎臣啓曰,左副承旨洪穉圭,今日不爲仕進,卽爲牌招,何如?傳曰,允。
李圭祊啓曰,備邊司郞廳來言,今日賓廳日次,而領議政南公轍有身病,左議政李相璜奉命出彊,右議政金履喬未肅拜,不得來會云矣,敢啓。傳曰,知道。
注書薦李寅臯·韓鎭庭。
李圭祊啓曰,注書有闕之代,被薦人李寅臯·韓鎭庭薦狀,依例成送吏曹之意,敢啓。傳曰,知道。
李海淸啓曰,義禁府都事來言,時囚罪人趙元錫當爲照律,李羲斗·金魯鍾·趙咸永·洪徹永,亦當議處,而判義禁李羲甲,同義禁李光正,時囚中有應避之人,同義禁任存常呈辭受由,同義禁韓耆裕在外,不得開坐云,何以爲之?敢稟。傳曰,竝許遞,前望單子入之。
金吾堂上前望單子入之,判義禁金在昌,同義禁徐能輔·朴宗琦·柳鼎養落點。
吏曹,知義禁單徐能輔。
李海淸啓曰,新除授判義禁金在昌,知義禁徐能輔,同義禁朴宗琦·柳鼎養,竝卽牌招,以爲開坐之地,何如?傳曰,允。
洪穉圭啓曰,漢城府官員來言,山訟回啓,當爲擧行,而新除授判尹李止淵在外,不得擧行云,何以爲之?敢稟。傳曰,次堂擧行。
李圭祊啓曰,密符親納例也,而前慶尙監司李勉昇,謂有身病,使其褊裨替納,事甚未安。推考,何如?傳曰,允。
李海淸啓曰,行大司憲鄭元容,掌令朴民翰·文致中,持平朴奎瑞牌不進,執義金大坤,持平曺相振在外,監察茶時之意,敢啓。傳曰,知道。
以大司諫林東鎭,司諫李南圭,掌令朴民翰·文致中,持平朴奎瑞牌不進罷職傳旨,傳于李海淸曰,只推。
李鼎臣,以弘文館言啓曰,下番闕直,事甚未安。修撰李鼎在,副修撰金胤根,旣有只推之命,竝卽牌招,以爲推移入直之地,何如?傳曰,允。
又以弘文館言啓曰,上番副校理臣林永洙,以照訖講試官,今日儒生試講時,晝仕出去,而逐日草記,事涉煩瀆,入番間除草記往來之意,敢啓。傳曰,知道。
以修撰李鼎在,副修撰金胤根牌不進罷職傳旨,傳于李鼎臣曰,只推。
李圭祊,以備邊司言啓曰,卽見全羅監司朴永元狀啓,則以爲,羅州牧使李止淵,長城府使金祖淵,俱以流逋未捧之無以一時懲督,報請排捧。故別定査官,使之詳覈,則其所報來,果如兩邑倅所報,而羅州則始自癸未,無年不逋,無人不犯,舊逋未收,新逋繼作,逋上成逋,耗上加耗,新舊逋未捧折米,合爲一萬四百二十三石零,長城則辛巳以後舊逋折米,令合爲五千四百石零,而流亡居多,指徵無處,羅州限十年,長城限七年,除耗排捧,至於兩邑時倅,在所當勘,而羅州則該牧赴任屬耳。巨逋之不得準捧,勢實卽然,長城則其逋旣久,捧亦不少,此與無端未捧有異,合有參恕,竝請令廟堂,稟處矣。糴法在在蕩然,吏奸無所不至,而豈有如兩邑流逋之前所未有者乎?第數旣夥多,徵督無路,限年排捧之請,實出萬不獲已之擧,今若徒守經法,則糴不可完,邑亦難支,姑以苟且闊狹之政,特依狀辭,羅州限十年,長城限七年,竝許除耗排捧,前後守令之不察掩慝者,攸司自當依律勘處,而至於時倅,或收逋幾半,或莅任屬耳,而俱以摘發報營於勘限之前,則宜有參恕之道,竝爲勿問,逋漢之石數最多者,不可以本穀排捧,付之惟輕,待了殺卽施當施之律,毋或以年久完逋,弛其律貸其罪之意,嚴飭分付,巨逋釐正之時,邑宰不可不各別擇遣,羅牧之代,文蔭中勿拘常格,令該曹口傳差出,使之不多日內下送,何如?傳曰,允。
刑曹啓目,粘連大興金延甲獄事,代他憤而亂用木石,以貢土而假作砒礵,奸謀莫售,情節盡露,訊推取服,何如?判付啓依允。又啓目,粘連牙山劉連卜獄事,不有年紀,蔑其流丐,打以眞木,當夜隕絶,嚴訊得情,何如?判付啓依允。又啓目,粘連忠州尹致甲獄事,木俎火石,恣意擲打,傷痕詞證,俱爲著的,嚴訊取款,何如?判付啓依允。又啓目,粘連西原朴先哲獄事,朴女自縊,專由於先哲之要路驅劫,倡言恐嚇之故,依式訊推,何如?判付啓依允。又啓目,粘連結城白丁龍孫獄事,始因戲劇,轉至移怒,怒旣無根,焉有殺心?耳後作孔,元不載於脈錄,皮裏違骨,猶未免於臆料,便置償命,恐欠平允,上裁,何如?判付啓依回啓施行爲良如敎。
辛卯正月二十五日辰時,上御熙政堂。藥房入診入侍時,提調金逌根,副提調金陽淳,假注書兪鎭五,記注官金熙逌,記事官洪鍾應,檢校待敎趙斗淳,以次進伏。醫官玄在德·盧在豐·南山壽·卞文燮,進伏楹外訖。上曰,史官分左右。逌根等曰,春日峭寒,聖體,若何?上曰,一樣矣。寢睡·水刺之節,何如?上曰,一樣矣。逌根曰,醫官入診,何如?上曰,唯。在豐等以次診脈訖,退伏楹外奏曰,左右三部調均矣。逌根曰,湯劑退出議定乎?上曰,唯。陽淳曰,近來實官久闕,堂后擧行,全無主管,注薦卽令爲之,似好,故敢此仰達矣。上曰,注薦爲之,可也。出擧條上曰,史官就座。仍命退,諸臣以次退出。
上在昌德宮。停常參·經筵。
金陽淳啓曰,藥房提調·副提調持湯劑來待矣。傳曰,封入。
李海淸啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
備忘記,神光僉使李重榮,鎭東萬戶鄭琠下直,各長弓一張,長箭一部,片箭一部,筒兒一箇賜給。
洪穉圭啓曰,假注書兪鎭五,身病猝重,勢難察任,今姑改差,何如?傳曰,允。
兪鎭五改差,代以金泰顯爲假注書。
李海淸啓曰,義禁府都事來言,時囚罪人趙元錫,當爲照律,李羲斗·金魯鍾·趙咸永·洪徹榮等,亦當議處,而知義禁徐能輔有身病,同義禁朴宗琦未肅拜,柳鼎養在外,只有判義禁金在昌,不得備員開坐云。知義禁徐能輔,同義禁朴宗琦,卽爲牌招,以爲開坐之地,何如?傳曰,允。如有違牌,勿爲呼望。
又啓曰,行大司憲鄭元容,掌令朴民翰·文致中,持平朴奎瑞牌不進,執義金大坤,持平曺相振在外,監察茶時之意,敢啓。傳曰,知道。
以大司諫林東鎭,司諫李南圭,掌令朴民翰·文致中,持平朴奎瑞牌不進罷職傳旨,傳于李海淸曰,只推。
吏曹口傳政事,以朴來謙爲羅州牧使。
洪穉圭,以弘文館言啓曰,下番闕直,事甚未安。修撰李鼎在,副修撰金胤根,旣有只推之命,竝卽牌招,以爲推移入直之地,何如?傳曰,允。
又以成均館大司成意啓曰,今此照訖講二所試官副司果李基華,今方在外,不得進參,令政院稟旨變通,以爲備員捧講之地,何如?傳曰,允。
又啓曰,成均館草記,照訖講二所試官李基華在外,不得進參,令政院稟旨變通事,允下矣。合有變通之道,何以爲之?敢稟。傳曰,改差。
又以奉常寺都提調·提調意啓曰,東籍親耕田所種九穀,先農祭後,卽爲起墾付種之意,敢啓。傳曰,知道。
又以漢城府言啓曰,孝烈之表著者,每式年歲首抄啓,曾有定式矣。五部中西部,只有一人報來。故呈單分移送禮曹,其姓名居住,別單書入之意,敢啓。傳曰,知道。
又以漢城府言啓曰,過期未婚之類,分付各部,搜訪報來矣。東部·西部·南部三部,以無乎報來。故中部·北部所報,別單書入之意,敢啓。傳曰,知道。
李海淸,以禁衛營言啓曰,本營騎士將金東珪,身病猝重,勢難察任,改差,何如?傳曰,允。
義禁府照目,粘連行首別軍職趙元錫矣本府議啓內,身居廳首,李景純之不爲供職,終未能檢飭,溺職之罪,在所難免,以此照律,罪笞五十收贖,解見任別敍私罪,奉敎依允爲旀,功減一等爲良如敎。又照目,粘連向前李羲斗·金魯鍾·趙咸永·洪徹榮等亦,虧欠之穀,俱未準捧,致有道臣狀聞,論以法意,誠甚可駭。第流逋未捧,殊異於擅分之虛勘是白乎乙仍于,從前府讞,皆準通編所載未捧條照勘是白乎所,今亦無異同,竝只以此照律,何如?判付啓依允。
刑曹啓目,粘連保寧秋召史獄事,再鬪逞毒於六日之內,兩命致殞於一夜頃,訊推輸款,定山吳達孫獄事,勤加醜誣,恣行毆壓,致使老婆,積恚殞生,嚴訊取服,何如?判付啓依允。又啓目,粘連牙山孫福允獄事,苟是自縊,項頸豈無形跡,如果不打,要害何多傷痕,依前訊推,何如?判付啓依允。又啓目,粘連洪州金好得獄事,骨折血逬,傷痕無待尋覓,恃力肆頑,情節不啻痛惡,訊推輸款,何如?判付啓依允。又啓目,粘連忠州張龍先獄事,行兇器仗,則木石咸具,被打傷痕,則脊膂孔穿,嚴訊得情,何如?判付啓依允。又啓目,粘連公州李秀觀獄事,殺獄莫嚴,而特於率接婢夫,有勿爲成獄,草記稟決之受敎者,直以名分亦重,與殺凡人有異也。以彼絶悖而言,則似不必成獄,以非邂逅而言,則亦不當稟決,從重從輕,有難徑定,下詢大臣處之,何如?判付啓依允
上護軍金履喬疏曰,伏以臣,以千萬無肖之品,承千萬不當之命,五情遁喪,寢食都廢,竊庶幾駁正之論,起於司直之地,使國體不至竟損,賤躬還他本色,而伏俟屢日,寥寥無聞,惶之中,終亦不容泯默,輒敢仰首。嗚呼焉,臣聞知臣莫如君,臣之立朝本末,殿下之所照燭也。蓋無一善一能之可稱述,一言一事之有裨補,則無用之實,布露無餘,少壯猶然,衰朽可知,而今乃猝然拔擢,置之三事之列,謂殿下知臣有未盡也,則臣所不敢,無亦眷臣之過,而加恩之誤也。臣之感激惶隕,固無涯極,而繼有所憂懼者,何者?人君代天理物,不可以一身兼衆務,故百僚分職,小大有倫,尊卑相維,摠是百僚而仰承一人者,卽惟曰三公,其重且難如是。故周官之書曰,官不必備,惟其人,所謂其人者,謂其訏謨才猷,足以論道經邦,贊人主代天之功也。苟不能然,卽非其人,非其人而居其位,不如不備之爲愈,甚言其無益而反害也。今者鼎席適缺,而乃以如臣者充位,臣非其人也。訏謨不足以論道,則治道卑矣,才猷不足以經邦,則庶事廢矣。僨敗之罪,猶屬臣身,隳壞之害,國家受之,臣所憂懼,實在於是。況今群彦在朝,地望資歷之稱是任者亦多矣。臣顧最下而居然在前,寧不愧赧?上念國事,而憂懼如彼,下顧私心,而愧赧若此,此臣所以不容泯默者也。玆敢收召精神,披瀝腔血,情實之言,毫非文飾。伏乞聖明,俯垂諒察,亟遞臣議政之任,竝收新授資秩,以重公器,以安微分,千萬幸甚。臣無任云云。答曰,省疏具悉卿懇。予之致卿三事,尙云晩矣,卿何巽讓之過也?卿之賢,日前敦諭,固已言之,予之知卿也深,故必欲大用卿,予非阿好於卿也。顧今國事之無畔,日甚一日,民生困窮,則待卿以拯濟,風俗頹敗,則待卿以挽回,紀綱陵夷,則待卿以振勵,庶事棼亂,則待卿以綜理,予之欲用卿,豈徒然哉?中書備例,雖曰克讓之美,元輔之獨賢已久,側席之予心益急,卿毋循常,幡然而起,弘濟國事。仍傳于洪穉圭曰,此批答,遣史官傳諭于右議政。
上在昌德宮。停常參·經筵。
金陽淳啓曰,藥房提調·副提調持湯劑來待矣。傳曰,封入。
李圭祊啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
洪穉圭啓曰,來初一日,輪對日次,而穆陵忌辰祭齋戒相値,頉稟之意,敢啓。傳曰,知道。
又啓曰,假注書朴齊憲,身病猝重,勢難察任,今姑改差,何如?傳曰,允。
朴齊憲改差,代以金養默爲假注書。
傳于洪穉圭曰,人日製,明日通方外爲之,試紙用大好紙。弘文提學,待開門牌招。
傳于洪穉圭曰,政官牌招開政。
洪穉圭啓曰,吏曹判書李勉昇,參判趙寅永,參議李羲肇牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
李圭祊啓曰,卽見平安監司金學淳狀啓,則歲首應資老人官敎中一張,不爲安寶更爲安寶下送,爲辭矣。安寶時,不能照檢之吏曹堂上,不可無警,從重推考,當該尙瑞院官員,所當論勘,而本院請推之外,無他可施之罰,何以爲之?敢稟。傳曰,允。拿處。
李圭祊啓曰,行大司憲鄭元容,掌令朴民翰·文致中,持平朴奎瑞牌不進,執義金大坤,持平曺相振在外,監察茶時之意,敢啓。傳曰,知道。
以大司諫林東鎭,司諫李南圭,掌令朴民翰·文致中,持平朴奎瑞牌不進罷職傳旨,傳于李圭祊曰,只推。
以副修撰金胤根牌不進罷職傳旨,傳于洪穉圭曰,只推。
以修撰李鼎在牌不進罷職傳旨,傳于洪穉圭曰,只推。
洪穉圭,以弘文館言啓曰,下番闕直,事甚未安。修撰李鼎在,副修撰金胤根,旣有只推之命,竝卽牌招,以爲推移入直之地,何如?傳曰,允。
以修撰李鼎在再牌不進罷職傳旨,傳于洪穉圭曰,只推。
以副修撰金胤根牌不進罷職傳旨,傳于洪穉圭曰,只推。
吏曹,照訖講一所試官李基華有頉代,李正耆。
洪穉圭,以禮曹言啓曰,臣羲甲,與戶曹判書臣趙萬永,進詣皇壇奉審,則幣篚蓋具二坐,饌卓巾四件,尊卓巾一件,鼎羃四箇,籩羃尊羃各五箇,籩十二坐,木豆四坐,鑾刀鈴二箇,鼎扃鼎畢鼎匕各一箇,隅板一坐,壇上黃花席六張付一浮內二張,奉室雉尾箒一柄,雉尾風遮大草芚一浮,懸竹二箇,雨傘一柄,香大廳地衣十五張付一浮內七張,從享位地衣四張付一浮內二張,紫的褥一件,衣彩花席一張,闕字牌雨備一件,敬奉閣雉尾箒一柄,雉尾風遮大草芚一浮,懸竹二箇,御齋室雉尾箒二柄,雉尾風遮大草芚二浮,懸竹二箇,典祀廳仰遮油芚一浮,滿花方席一立,壇上甲黃幕一浮內三幅,油遮日一浮,道里具白布遮日一浮內一幅,白木內揮帳二浮內一幅,前面黃帳一浮內一幅,白木外揮帳二浮內一幅,黃綿絲大束乼中束乼小束乼三甲所各二艮衣,廣別大束乼三艮衣,大束乼中束乼小束乼三甲所各一艮衣,排設竹十五箇,朱漆圓柱杖二箇,釵釘二箇,從享位白布遮日一浮內一幅,白布揮帳一浮內一幅,油遮日二浮內十張,中束乼小束乼各二艮衣,三甲所一艮衣,排設竹二箇,登軒架白布遮日二浮內一幅,中束乼小束乼三甲所各一艮衣,排設竹二箇,饌幕白布遮日一浮內一幅,油遮日二浮內十五張,白布揮帳一浮內一幅,典祀廳油遮日一浮內十張,白布揮帳一浮內一幅,尊所油遮日二浮內十張,小束乼三甲所各一艮衣,排設竹二箇竝破改備,奉室內高足床一坐,俎床三坐足竝破修補,鉶耳一,鍮東海一坐竝破,添鐵修補事,分付各該司,何如?傳曰,允。
又以禮曹言啓曰,卽接永禧殿官員所報,則明日人日製試取時,本殿兩官,俱爲觀光云矣。假官一員,依定式令吏曹,以成均館官員口傳啓下,以爲代直後赴試之地,何如?傳曰,允。
李圭祊,以兵曹言啓曰,武臣賓廳講書及武經講書人員加抄,別單書入之意,敢啓。傳曰,知道。
又以備邊司言啓曰,會寧開市,旣已完畢,令槐院撰出咨文,別定禁軍騎撥下送于灣府,使之傳及鳳城將處,以爲轉致北京之地,何如?傳曰,允。
又以訓鍊都監言啓曰,本局別將李仁達,身病甚重,勢難察任,改差,何如?傳曰,允。
又以御營廳言啓曰,本廳千摠鄭瑋,身病甚重,勢難察任,改差,何如?傳曰,允。
又以義禁府言啓曰,明日人日製通方外爲之時,本府都事皆爲赴擧,只有武都事一員本府入直,當直入直公事回公都事,無以推移,假都事二員,令該曹口傳差出,以爲分排之地,何如?傳曰,允。
義禁府照目,粘連羅州前牧使李羲斗·金魯鍾·趙咸永,長城前府使洪徹榮等矣本府議啓內,虧欠之穀,俱未準捧,致有道臣狀聞,論以法意,誠甚可駭。第流逋未捧,殊異於擅分而虛勘是白乎乙仍于,從前府讞,皆準通編所載未捧條照勘是白乎所,今亦無異同,竝只以此照律罪,各笞五十收贖,解見任別敍,竝只私罪,奉敎依允爲旀,李羲斗段,功減一等,金魯鍾·趙咸永·洪徹榮等段,竝只公議各減一等爲良如敎。
刑曹啓目,粘連忠州安昌福獄事,兩皆泥醉,一滾鬪鬨,手犯之誰先誰後,已所難辨,足踢之何歇何緊,自當不計,事由殷孫,而殷孫先被縛置,首從終未的確,罪疑惟輕,恐合欽恤,上裁,何如?判付啓依回啓施行爲良如敎。又啓目,粘連忠州李大鳳獄事,鉤傷斜長之疑,石角自仆之說,道啓辨破,旣甚明白,訊推得情,何如?判付啓依允。又啓目,粘連沃川朴性烈獄事,病無他症,踢有著跡,仍前訊推,何如?判付啓依允。又啓目,粘連藍浦金元得獄事,杵一打之招,莫掩下手之重,脚三寸之折,實爲致命之傷,嚴訊取服,何如?判付啓依允。又啓目,粘連西原趙振哲獄事,初頭擬打,在於其手,品字點痕,著於小腹,訊推得情,何如?判付啓依允。
上在昌德宮。停常參·經筵。
金陽淳啓曰,藥房副提調持湯劑來待矣。傳曰,封入。
李鼎臣,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
備忘記,阿耳僉使朴蓍會下直,長弓一張,長箭一部,片箭一部,筒兒一箇賜給。
李鼎臣啓曰,禁衛大將申絅,以南關王廟修改事,今方出去矣。兼帶左邊捕盜大將命召及大將牌·傳令牌,何以爲之?敢稟。傳曰,仍佩往來。
洪穉圭啓曰,弘文提學趙寅永牌不進推考傳旨,今方捧入,而人日製試取命下之後,如是違牌,事甚未安。更爲牌招,何如?傳曰,允。如有違牌,勿爲呼望。
傳于李鼎臣曰,右承旨持此御題,與弘文提學,偕往泮宮,試取以來。
李鼎臣啓曰,臣與弘文提學趙寅永,偕往泮宮,人日製儒生試取,則收券爲一千一百四十九張矣。捧入之意,敢啓。傳曰,知道。
傳于洪穉圭曰,右副承旨·同副承旨竝許遞,前望單子入之,待下批,牌招察任。
承旨前望單子入之,尹命圭·李憲球落點。
洪穉圭啓曰,新除授承旨尹命圭,方在刋削中,何以爲之?敢稟。傳曰,蕩滌敍用。
以右副承旨尹命圭牌不進罷職傳旨,傳于洪穉圭曰,只推。
洪穉圭啓曰,明日傳香,禮房承旨當爲齋宿,右副承旨尹命圭,卽爲牌招,何如?傳曰,允。
又啓曰,吏曹判書李勉昇,參判趙寅永,參議李羲肇再牌不進推考傳旨及罷職傳旨,今方捧入,而開政命下之後,連事違召,不卽承膺,事體所在,誠甚未安。判書·參判,所當更請牌招,而係是一日三牌,何以爲之?敢稟。傳曰,參議只推,與判書·參判,一體更爲牌招,如有違牌,勿爲呼望。
有政。吏批,判書李勉昇陳疏,參判趙寅永試所進,參議李羲肇進,行右承旨李鼎臣進。以吏批言啓曰,判書李勉昇陳疏入啓,參判趙寅永試所進,小臣獨政未安,何以爲之?敢稟。傳曰,只出緊任。以柳榮河爲弼善,李勉昇爲左賓客,李垿爲平安都事,李寅皐爲注書,宋啓柏爲靈山縣監。吏批,再政。左賓客單鄭尙愚,右賓客單金逌根,左副賓客單李勉昇。
兵批,判書金箕殷病,參判徐畊輔受由,參議李渭達進,參知朴宗學病,同副承旨李憲球進,僉知李憲汶·崔鎭翼·韓忠裕,副護軍李海淸·李圭祊·李泰膺,副司直許晟·鄭藎·崔綱魯,已上竝單付。
李憲球啓曰,新除授注書李寅皐,卽爲牌招入直,何如?傳曰,允。
李鼎臣啓曰,行大司憲鄭元容,掌令朴民翰·文致中,持平朴奎瑞牌不進,執義金大坤,持平曺相振在外,監察茶時之意,敢啓。傳曰,知道。
李憲球,以成均館大司成意啓曰,今此照訖講一所試官應敎鄭東煥有實病,不得進參,令政院稟旨變通,以爲備員捧講之地,何如?傳曰,允。
又啓曰,因成均館草記,照訖講一所試官鄭東煥有實病,不得進參,令政院稟旨變通,以爲備員捧講之地事,允下矣。合有變通之道,何以爲之?敢稟。傳曰,改差。
以北評事金周默狀啓,會寧府開市差使員茂山府使申從洛,下馬宴時,擧措駭妄,言辭悖慢,爲先罷黜,其罪狀,令攸司稟處事,傳于李憲球曰,茂山倅事,事未前有,萬萬警駭。若至於生事之境,其爲辱國當如何?不可尋常處之,卽令該府拿問重勘,常時不能謹束之失,帥臣亦難免,該帥臣亦爲罷職,爾亦罷職。
以咸鏡監司申在植狀啓,會寧府開市差使員茂山府使申從洛,下馬宴時,往復辭氣,多有失措,以致換定差員之擧,爲先罷黜,其罪狀,令攸司稟處事,傳于李憲球曰,奏御文字之間,宜有分別,此亦不可不愼,卿則推考。
傳于李憲球曰,茂山府使有闕之代,令該曹口傳擇差,催促下送。
傳于李鼎臣曰,科次入侍。
以大司諫林東鎭,司諫李南圭,掌令朴民翰·文致中,持平朴奎瑞牌不進罷職傳旨,傳于李鼎臣曰,只推。
洪穉圭,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
又以弘文館言啓曰,下番闕直,事甚未安。修撰李鼎在,副修撰金胤根,旣有只推之命,竝卽牌招,以爲推移入直之地,何如?傳曰,允。
又以戶曹言啓曰,分戶曹所屬分內資寺五間失火,仍卽救火之意,敢啓。傳曰,知道。
李憲球,以禁衛營言啓曰,臣絅進詣南廟,有頉處看檢修改後,別單書入之意,敢啓。傳曰,知道。
又以御營廳言啓曰,東關王廟有頉處,臣監董修改後,別單書入之意,敢啓。傳曰,知道。
吏曹判書李勉昇疏曰,伏以臣,猥承藩寄,至經三考,徒費厚廩,迄無寸效,洊遭期功之慼,而疾病相仍,重以簿書之極,而部決多滯,以公則辜負甚多,以私則强策無望,上章控辭,畢陳衷懇,宣批允許,實荷隆恩,臣喜象魏之伊邇,將以返命於文陛之前,慟鶴馭之莫攀,冀得趨哭於賓僚之後,而仍卽退歸蓬蓽,將息病軀,是臣之大願也。千萬夢想之外,選部除命,又下於嶠南須代之日,臣聞命兢惶,莫省所措。夫出據雄藩,入掌銓選,是豈如臣駑下所可擬議者哉?臣雖謬蒙洪造,濫躋卿列,而實則一田野人也。耳目之所慣習,卽不過寒暄雨露禾稼桑麻而已。雖或就列供職,廁諸簪筆之末,而中外揚歷,實踰涯分,臨事齟齬,短拙畢露,況今見職,卽成周舊制佐王治邦之任也。其識度才器,足以辨別姸媸,如鑑之空,量度輕重,如衡之平,譬諸作室,而欀桷梁梲,各得其任,譬諸具膳,而酸鹹甘苦,共濟其味,振拔淹滯,收錄寒畯,以贊我聖朝大公至正之治,然後可以當之。自非然者,僨敗隨至,凡膺是職,率有是懼,然若臣私分,尤與人異,我朝銓司故事,在昔極郞僚之選,挽近重參佐之任,蓋欲其由卑升高,鍊達政注,爲他日冢宰儲望之階也。臣於郞僚參佐,無一踐歷,掄選格式,卽素所未諳,人物長短,尤無以甄別,今若貪戀榮寵,冒據非據,欲强其所不能,則是何異於敎瞽矇以辨藻繪,責聾聵以審宮商也?危懍之心,若臨淵谷,其不敢承當也,決矣。且臣於晉州前兵使罷職事,有萬萬難安者,蓋兵營事勢,固十分切急,而吏逋民徵,卽經法之外也。臣居總察之任,旣不能別有措劃,以爲先事矯捄之方,及夫該閫枚報之時,亦不能據理防塞,帥臣旣以此被罪,則臣豈可以職名之已改,晏然自恕乎?此尤臣不敢冒進之一端,玆敢輸寫肝肺,仰徹崇嚴。伏乞聖明,鑑燭實狀,亟賜鐫削,仍下臣司敗,論以當律,以爲溺職者之戒焉。臣無任云云。答曰,省疏具悉。晉州兵營事,許題雖爲未審,旣異於帥臣,且屬過境,何必以此引義於銓地乎?卿其勿辭行公。
行護軍柳鼎養疏曰,伏以臣民無祿,惟我孝明世子,奄棄匕鬯,歲序已遷,离光寢遠,痛慕冤酷,愈久愈切。伏想我殿下,以止慈之天,値至哀之地,拊時之思,遇物之感,何能勉抑?幸賴天佑宗祊,王世孫尺衣漸長,日吉辰良,誕膺封冊,億萬年無彊之休,實基於玆。帀域歡忭,跛躄共起,而負罪賤臣,屛伏鄕廬,哀慶之日,竝不得就列伸分,有臣如此,生不如死。仍伏念臣之得有今日,是誰之賜也?曩非我小朝邸下明睿所照,則其畢命於三木之下,負屈於九地之中,業已久矣。迺者公議始行,白簡旋停,曾未幾何,前望特除,今已再造,闔門驚感,北望攢手,雖卽日滅死,萬萬無餘憾矣。處謗無辨,臣亦非不聞古人攸戒,而向臣遭罹,尙忍言哉?捏造於無形之中,驅勒於常情之外,以賀席不速之客,而曰有綢繆,以都門伏法之尸,而謂之往哭,天下寧有是耶?臣與宜學,臭味逈別,同朝識面,不過泛交,而臣旣無蓍龜先知之明,不解三藏大耳之術,則亦何以逆知其包藏之絶憯,而預先拒絶於數旬之前乎?若以其稠廣之中,一番參會之故,而便加以血黨死友之目,則擧世之得免於穽者,能幾人哉?且況臣,根固植弱,顧影無儔,其無壓人之勢,㗖人之利,實通朝之所共悉也。雖論一微事,彈一小官,如非病風而喪性者,孰肯有聽臣之指使者耶?此箇事理,婦孺共知,爲此說者,亦豈不灼然?急於嫁禍,不難誣人,究厥情態,誠亦可哀,而第念嗾人投疏,臣分之所不敢也,參涉凶論,王法之所必誅也。一被此目,湛滅猶輕,顧何敢以人言之萬萬虛妄,而自謂昭脫,晏然於彈束之列乎?抑臣有區區自彈者,臣行己無素,賦命最畸,濫通朝籍,今爲二十有餘年,而跋前躓後,十顚九仆,靜言追惟,尙有餘悸,竟至於白首垂盡之年,不潔淋頭,羞愧欲死,有何面目,復出周行,以對疇昔之同列乎?假使臣感激恩造,怵畏義分,他不暇恤,冒沒出膺,憃愚依舊,冥擿不已,則又不知何樣禍色,復出何時。將此已杇之形殼,安能敵方生之唇舌,而生死肉骨之澤,又烏得以每每仰干於天地父母之前乎?傷虎之人,聞名而必變,傷弓之鳥,見似而猶驚者,以其所經者眞,而所創者深也。伏乞聖慈,俯垂矜諒,先將臣新授職名,亟行遞改,仍命選部,永刋於仕籍之中,俾得獲保殘喘,歌詠聖澤,千萬至祝。臣無任云云。答曰,省疏具悉。向來所遭,今屬烏有,何必更提?卿其勿辭行公。
辛卯正月二十八日酉時,上御熙政堂。人日製科次入侍時,行右承旨李鼎臣,記事官李寅皐,記注官金輦,記事官洪鍾應,弘文提學趙寅永,對讀官檢校待敎金鼎集,副校理林永洙,說書閔泰鏞,以次進伏訖。上曰,史官分左右。上曰,科次爲之。上命寅永書等。寅永曰,書何等乎?上曰,一張書正字三下,二張書草三下,其餘書次上,可也。書等後,命鼎臣坼封奏之。鼎臣讀奏訖。命書傳敎曰,人日製賦居首三下生員趙道淳直赴會試,之次草三下幼學申鍾益等二人給二分,之次次上生員徐堂輔等七人,竝令該曹考例施賞。出傳敎上曰,入格儒生明日待令。出傳敎上曰,史官就座。仍命退,諸臣以次退出。
上在昌德宮。停常參·經筵。
藥房提調金逌根,副提調金陽淳啓曰,伏未審日間,聖體若何?寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿,口傳問安。答曰,知道。世子嬪宮·世孫宮,口傳問安。答曰,知悉。
金陽淳啓曰,藥房提調·副提調持湯劑來待矣。傳曰,封入。
李鼎臣啓曰,左副承旨洪穉圭,今日不爲仕進,卽爲牌招,何如?傳曰,允。
李海淸啓曰,備邊司郞廳來言,今日賓廳日次,而國忌齋戒相値,不得來會云矣,敢啓。傳曰,知道。
傳于李海淸曰,傳香承旨馳詣宗廟·景慕宮,奉審擲奸以來。
傳于李海淸曰,入格儒生,延英門外施賞。
李海淸啓曰,注書有闕之代,被薦人韓鎭庭薦狀,依例成送吏曹之意,敢啓。傳曰,知道。
李海淸啓曰,行都承旨金陽淳藥院進,行左承旨權敦仁在外,行右承旨李鼎臣式暇出去,左副承旨洪穉圭傳旨未下,院中只有臣一人,伴直無人。右副承旨尹命圭疏批已下,所當牌招,而拘於廳規,不得請牌,何以爲之?敢稟。傳曰,牌招。
以左副承旨洪穉圭牌不進罷職傳旨,傳于李海淸曰,只推。
李海淸啓曰,右副承旨尹命圭牌不進,伴直無人,左副承旨洪穉圭,所當牌招,而拘於廳規,不得請牌,何以爲之?敢稟。傳曰,牌招。
以右副承旨尹命圭牌不進罷職傳旨,傳于李海淸曰,只推。
以修撰李鼎在,副修撰金胤根牌不進罷職傳旨,傳于李海淸曰,只推。
李海淸啓曰,行大司憲鄭元容,持平朴奎瑞未肅拜,執義金大坤,持平曺相振在外,掌令朴民翰·文致中呈辭,監察茶時之意,敢啓。傳曰,知道。
洪穉圭,以成均館大司成意啓曰,今此照訖講一所試官副司果趙斗淳有實故,不得進參,令政院稟旨變通,以爲備員捧講之地,何如?傳曰,允。
洪穉圭啓曰,因成均館草記,照訖講一所試官趙斗淳有實故,不得進參,令政院稟旨變通,以爲備員捧講之地事,允下矣。合有變通之道,何以爲之?敢稟。傳曰,改差。
照訖講一所試官鄭東煥有頉代,李遠翊。
備邊司,以朴潤榮爲北兵使。
吏曹口傳政事,以李亨在爲茂山府使。
洪穉圭,以弘文館言啓曰,下番闕直,事甚未安。修撰李鼎在,副修撰金胤根,旣有只推之命,竝卽牌招,以爲推移入直之地,何如?傳曰,允。
以修撰李鼎在,副修撰金胤根牌不進罷職傳旨,傳于洪穉圭曰,只推。
洪穉圭,以侍講院言啓曰,新除授兼弼善趙秉常,自鄕上來云,卽爲牌招察任,何如?傳曰,允。
又以議政府領議政意啓曰,本府每於歲首,例爲觀察使·節度使薦,而左議政臣李相璜奉命出疆,右議政臣金履喬未肅拜,限內不得議薦之意,敢啓。傳曰,知道。
又以吏曹言啓曰,每當差祭之時,玉堂苟艱,以侍從陞差,已極未安。今於各處祭官,亦爲磨鍊,則尤難分差,時帶春坊,從近例塡差,而其中時無職名人,令該曹口傳付軍職,何如?傳曰,允。
李海淸,以兵曹言啓曰,今正月各廳堂下武臣朔試射,臣曹連因有故,不得爲之之意,敢啓。傳曰,知道。
又以備邊司言啓曰,北評事金周默,有罷黜之命矣。第今開市雖畢,試圍當前,自京差代,勢難及期,姑爲仍任,使之戴罪擧行,事過後施以譴罷之典,何如?傳曰,允。
又以義禁府言啓曰,北評事金周默狀啓內,會寧府開市差使員茂山府使申從洛,爲先罷黜,其罪狀令攸司稟處事判付內,卽令該府拿問重勘事,命下矣。申從洛,時在任所,依例發遣府書吏,交代後拿來,何如?傳曰,待待命拿囚。刑曹照目,粘連江陵黃召史獄事段,證淫竟爲禍胎,洩憤必欲甘心,執症甚的,正犯無疑,訊推不服,何如?判付啓依允。
又啓目,粘連麟蹄權日光獄事段,事端有由,憤怒在此,用意叵測,下手慘毒,情實難原,法在必償,窮訊不服,亟施當律,何如?判付啓依允。
又啓目,粘連杆城吳處禮獄事段,折項之執症明的,圖命之設計破綻,嚴訊輸款,何如?判付啓依允。
又啓目,粘連鐵原金甫今獄事段,傷痕無非要害,詞證俱是同伴,雖有求生之計,難逭當死之律,嚴訊辨服,何如?判付啓依允。又啓目,粘連杆城崔光云獄事段,兩人之滿醉無間,而其父之被執方急,以捍衛之心,乘倉卒之憤,致此相扶相搏,遂至一生一死,其父被人驅打傷重,其子毆其人致死者減死之文,正指此類,依本律施行之意,分付道臣,何如?判付啓依允。又啓目,粘連淮陽金汗明獄事段,兩檢執症,的知必死,再査斷案,定爲難貸,嚴訊得情,何如?判付啓依允。又啓目,粘連金化廉孝測獄事段,憤頭追趕,已具殺心,傷痕狼藉,參看丁寧,嚴訊取服,何如?判付啓依允。又啓目,粘連杆城崔迪成獄事段,傅生擬死,論斷各殊,而大臣收議,雖可減等,由是言之,此囚之減以次律,更無可疑,有不敢擅斷,上裁,何如?判付啓依回啓施行爲良如敎。
刑曹啓目,粘連槐山崔正伯獄事,服滷自歸落空,被築明有傷痕,連訊取服,何如?判付啓依允。又啓目,粘連忠州元哲成獄事,杖打膁肕,石破項頸,當下殞斃,傷證無疑,連訊得情,何如?判付啓依允。又啓目,粘連永同朴貴得獄事,以官隷肆悍之習,使村氓無辜而斃,依前訊推,何如?判付啓依允。又啓目,粘連忠州鄭學濂獄事,以索縛以木懸烙以火灌以水,擧措兇悖,罪實難貸,訊殺輸款,何如?判付啓依允。又啓目,粘連靑陽任召史獄事,姊妹之親,有非嫌怨之可論,女人之鬪,決無殺心之相加,快雪之初不發告,可見爲子而順母,太乭之謂無重傷,寧忍捨妹而右妻?其在欽恤,合有原貸,上裁,何如?判付啓,依回啓施行。又啓目,粘連沃川金次卜獄事,若論次卜之罪,止於伊夜之强劫被逐而已。翌日之呈官發差,卽他人之事,乃以厥女之死,直歸次卜之威逼,則爲次卜者,安得無辭?施以減死,似爲平允,上裁,何如?判付啓依回啓施行。又啓目,粘連瑞山張黃貴獄事,足踢旣有公證,脅傷實爲要害,推覈得情,何如?判付啓依允。又啓目,粘連德山官奴萬大獄事,證盜排憤,興戎爲禍,嚴加訊推,何如?判付啓依允。
右副承旨尹命圭疏曰,伏以臣,性本儱憒,動輒僨誤,昨冬再昨冬,再叨諫長,時以荐棘罪人魯敬事,踵前臺求對之餘,明張叩閤,乃遭司直之論勘,竟被刋削之嚴譴,至今追惟,心魂猶悸。噫,身雖滓辱,而妄自過引,臣之罪也,循次擧請而反失臺體,亦臣之罪也。然臣於諸凶,前後聲討,自謂不後於人,則當日事,設有錯了,責之以言辭鈍拙,不善周旋,猶或可也。至於觀望顧瞻,是何等罔測之目,而無難加之於人,此莫非臣之蹤跡孤畸,又無素孚,不見同朝徐究之致,更誰怨尤?只自悼恨,而自分永枳於朝端,不意承宣特除,遽降於杜蟄訟愆之中,繼以有蕩敍之命,擎奉恩旨,感極而涕,未知如臣賤累,何以得此於聖明之世也。殊眷雖勤於收簪,私心益蹙於畏簡,荐召之下,承膺無望,敢控短章,仰瀆崇嚴。伏乞聖慈,察臣自靖之義,遞臣所帶之職,仍命選部刋名仕籍,以爲群下不職者之戒焉。臣無任云云。省疏具悉。向來臺言,雖曰過中,不過一時相規,何必深引?爾其勿辭行公。
上在昌德宮。停常參·經筵。
李憲球啓曰,來初五日朝參日次矣,敢稟。傳曰,停。
又啓曰,行大司憲鄭元容,持平朴奎瑞未肅拜,執義金大坤,持平曺相振在外,掌令朴民翰·文致中呈辭,監察茶時之意,敢啓。傳曰,知道。
金陽淳啓曰,藥房副提調持湯劑來待矣。傳曰,封入。
洪穉圭啓曰,右副承旨尹命圭今日不爲仕進,卽爲牌招,何如?傳曰,允。
以右副承旨尹命圭牌不進罷職傳旨,傳于洪穉圭曰,只推,更爲牌招。
以右副承旨尹命圭再牌不進罷職傳旨,傳于洪穉圭曰,只推。
洪穉圭啓曰,明日傳香禮房承旨,當爲齋宿,而右副承旨尹命圭旣有只推之命,更爲牌招,何如?傳曰,允。如有違牌,勿爲呼望。
尹命圭啓曰,卽者典牲署官員來言,社稷·景慕宮春享大祭,文廟釋奠大祭犧牲看品時,本署提調當爲進參,而提調李勉昇有身病,不得看品云,卽爲牌招,以爲進參之地,何如?傳曰,允。
又啓曰,典性提調李勉昇牌不進推考傳旨,今方捧入,而犧牲看品,當爲進參,如是違牌,事甚未安。更爲牌招,何如?傳曰,允。
李憲球啓曰,御營大將白東薳本生父母緬禮時,有仍佩往來之命,而今方出去矣。將兵之任,不可一刻無摠察之人,何以爲之?敢稟。傳曰,摠使兼察。
又啓曰,御營大將摠使兼察事,命下矣。兼察御營大將李海愚,卽爲牌招聽傳敎,何如?傳曰,允。
又啓曰,卽者副校理林永洙以其親病,陳疏徑出,原疏以國忌正日,纔已退却矣。所當直捧禁推傳旨,而此與無端徑出有異,推考警責,何如?傳曰,允。
尹命圭啓曰,副應敎金鼎集內閣進,校理申冕周·李基華,副校理李應信,修撰朴升鉉,副修撰黃浩民在外,副校理林永洙陳疏徑出,玉堂上下番俱空,事甚未安。應敎鄭東煥,修撰李鼎在,副修撰金胤根,竝卽牌招,推移入直,何如?傳曰,允。
以應敎鄭東煥,修撰李鼎在,副修撰金胤根牌不進罷職傳旨,傳于尹命圭曰,只推。
尹命圭啓曰,兵曹郞廳來言,北兵使下批政事,取稟。傳曰,當日爲之。
又啓曰,卽者吏曹郞廳來言,政事當日爲之事命下,而判書李勉昇,參判趙寅永,參議李羲肇俱以病不來,不得開政云,竝卽牌招,何如?傳曰,允。
又啓曰,吏曹判書李勉昇,參判趙寅永,參議李羲肇牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招,如有違牌,勿爲呼望。
有政。吏批,判書李勉昇進,參判趙寅永式暇,參議李羲肇式暇,右副承旨尹命圭進。以趙寅永爲典設提調,趙萬大爲典簿,李義勝爲贊儀,吳泰雲爲厚陵參奉,趙秉憲爲顯陵參奉,鄭晉榮爲元陵參奉,注書單韓鎭庭,兼執義單洪遠謨,兼掌令二單金胤根·趙秉常,兼監察單金箕晩,兼鏡城府使單朴潤榮。
兵批,判書金箕殷進,參判徐耕輔受由,參議李渭達入直進,參知朴宗學病,同副承旨李憲球進。以李勉昇爲副摠管,以成季仁爲同知,朴來永爲都摠經歷,金左根爲翊衛,柳謙喆爲御營把摠,以金景善爲文兼,趙兢錫爲武兼,李命集爲黃海兵虞候,北兵使單朴潤榮,北評事金周默仍任事,承傳。再政。都摠管單李勉昇。
洪穉圭啓曰,注書韓鎭庭,卽爲牌招入直,何如?傳曰,允。
尹命圭啓曰,左副賓客都摠管李勉昇旣在闕中,不爲肅謝,直爲出去,事甚未安。推考,何如?傳曰,允。
傳于尹命圭曰,發遣吏郞,諸執事淸齋與否,摘奸以來。
吏曹,今此式年監試初試時照訖考講一所試官趙斗淳有頉代,權用經。
兵曹口傳政事,副司果單權用經。
尹命圭,以奎章閣言啓曰,景慕宮望廟樓今朔奉審,無頉之意,敢啓。傳曰,知道。
又以禮曹言啓曰,來三月初六日行大報壇祭享香祝親傳事,命下矣。謹稽皇壇增修儀,則親傳香祝處所,以暎花堂南階下磨鍊,香祝奉詣門路,以集成門磨鍊載錄矣。今亦依此磨鍊擧行乎?敢稟。傳曰,依此磨鍊。
又以戶曹言啓曰,謹奉傳敎,璿源殿蘆簾遮陽修改吉日,令日官朴周煥推擇,則今二月十三日辰時爲吉云。以此日時擧行之意,敢啓。傳曰,知道。
李憲球,以扈衛廳大將意啓曰,別將方承圓身病猝重,勢難察任,改差,何如?傳曰,允。
傳于尹命圭曰,其官盛其責大,故其簡之也難愼,其受之也鄭重,然予旣擧卿而畀之,則虛佇之心,日切一日,卿之地望之隆,已爲輿情之想望,不可一向守逡巡之志,與其拘拘於應文,曷若卽起而踐實?玆遣簪筆之臣申諭企待之意,卿其不日簉朝,以幸國事事,遣史官傳諭于右議政。
兼春秋卓雲翰書啓,臣於本月初一日午時量,敬奉聖諭,馳往傳諭于中部寬仁坊大寺洞契右議政金履喬所住處,則以爲,臣於日前,冒陳短章,乞收誤恩,庶幾日月之明,亟回遺照,天地之仁,曲遂微願,及伏奉批旨,不惟不蒙體諒,縷縷恩言,鄭重諄複,倚毗之重,敦勉之摯,出尋常萬萬,臣不勝感激隕越之至,而竊自悼忱誠淺薄,未能孚格,跼高蹐厚,如窮無歸,卽又簪筆之臣,臨宣聖諭,示以愼簡,而至勤虛佇,戒其應文,而欲使踐實,曠絶眷勤懇之旨,愈往愈隆,而臣之不敢當之義,亦隨而愈甚,惶隘震懍,不知攸達。謹當抖收昏瞀,更入文字,仰請威罰云矣,敢啓。傳曰,知道。
注書李寅皐書啓,臣於本月初一日辰時量,以外南山植木摘奸事,敬奉聖敎,出崇禮門至南關王廟主山及案山植木處,看審是白,乎則松橡鬱密是白遣,自靑鶴亭至舊失火處,面面周審,則老木穉株,叢帀茂盛是白遣,自典牲署後面至冷井洞,則大木參差,擁蓋一山是白遣,下詣南壇,看審是白乎,則壇砌門墻,竝無圮傷處,而主山及案山,樹不甚盛是白遣,自文峴至梨泰院後麓水閣峴,則土性瘠确,略有穉松是白遣,前至馬石橋,則松林蒙翳是白遣,詣漢江壇看審是白乎則亦爲無頉是白遣,自雁峯伏兵峴至畫景谷,則樹林茂密是白遣,由斗湖而詣司寒壇看審是白乎,則亦爲無頉是白遣,自無學峯所經外南山諸處,一一詳審是白乎,則別無斫痕之意,敢啓。傳曰,知道。
領府事鄭晩錫箚曰,伏以,臣年益衰邁,病漸沈痼,榮衛之虛脫,筋力之綿綴,日甚一日,便作癃廢之物,而近又觸冒風寒,毒感闖乘,宿祟越添,痰咳苦劇不喘息若絶,風火上升而暈眩欲窒,夜不能寐,晝不能食,胸膈煩悶,肢節酸疼,委身於床笫,寄命於刀圭,奄奄若朝夕凘盡,只可飾巾竢符,而若夫官職事務,初非可以管領照檢矣。然則臣所帶諸司提擧,何莫非虛縻當遞,而最是藥院之任,職在保護,所關不輕,而其事務之全未照管,姑勿論,日次起居,久闕常禮,湯劑監煎,莫效微忱,曠職虧分,罪合萬死,悚惶悶蹙,病中添病,實不敢晷刻暫安,有生如此,不如死之久矣。玆敢冒入文字,仰瀆崇嚴。伏乞聖慈,俯賜矜諒,亟遞臣藥院之任。仍治臣瀆撓之罪,以肅朝綱,以安微分焉。取進止。答曰,省箚具悉卿懇。卿其勿辭,安心調理。仍傳于尹命圭曰,此批答,遣史官傳諭于領府事。
上在昌德宮。停常參·經筵。
尹命圭啓曰,藥房提調持湯劑來待矣。傳曰,封入。
李憲球啓曰,行大司憲鄭元容,持平朴奎瑞未肅拜,執義金大坤,持平曺相振在外,掌令朴民翰·文致中呈辭,監察茶時之意,敢啓。傳曰,知道。
傳于尹命圭曰,禮房承旨馳詣景慕宮,奉審摘奸以來。
尹命圭啓曰,卽者景慕宮官員來言,今初四日本宮春奉審時,提調一員當爲進參,而都提調李相璜奉命出疆,提調李錫奎在外,不得進參云,何以爲之?敢稟。傳曰,提調許遞,前望單子入之,待下批,牌招察任。
景慕宮提調前望單子入之,金在昌落點。
尹命圭啓曰,卽者景慕宮官員來言,今初四日本宮春奉審時,提調一員當爲進參,而都提調李相璜奉命出疆,提調金在昌差祭,不得進參云,何以爲之?敢稟。傳曰,都提調許副,前望單子入之。景慕宮都提調前望單子入之,領府事鄭晩錫落點。
尹命圭啓曰,玉堂上下番俱空,事甚未安。應敎鄭東煥,修撰李鼎在,副修撰金胤根,旣有只推之命,竝卽牌招,推移入直,何如?傳曰,允。
尹命圭,以侍講院言啓曰,兼司書李根友入直矣。以其親病,陳疏徑出,下番闕直,事甚未安。司書金相稷在外,說書閔泰鏞,卽爲牌招入直,何如?傳曰,允。在外許遞,前望單子入之。
司書前望單子入之,趙然春落點。
傳于尹命圭曰,新除授司書趙然春敍用。
尹命圭啓曰,卽者兼司書李根友以其親病,陳疏徑出,原疏以景慕宮春享大祭齋戒,纔已退却矣。所當直捧禁推傳旨,而此與無端徑出有異,推考警責,何如?傳曰,允。
傳于尹命圭曰,典簿趙萬大,翊衛金左根相換。
傳于尹命圭曰,發遣吏郞,諸執事淸齋與否,摘奸以來。
尹命圭,以成均館大司成意啓曰,今此照訖講一所試官副司果李遠翊有身病,二所試官副應敎金鼎集有實故,不得進參,令政院稟旨變通,以爲備員捧講之地,何如?傳曰,允。
尹命圭啓曰,因成均館草記,照訖講一所試官李遠翊有身病,二所試官金鼎集有實故,不得進參,令政院稟旨變通事,允下矣。合有變通之道,何以爲之?敢稟。傳曰,竝改差。
以應敎鄭東煥,修撰李鼎在,副修撰金胤根牌不進罷職傳旨,傳于尹命圭曰,只推。
李憲球,以都摠府言啓曰,今日入直內三廳武兼禁軍及軍兵等,當爲中日習射技,而景慕宮春享大祭齋戒相値,不得設行之意,敢啓。傳曰,知道。
兵曹口傳政事,副司果權達準·鄭義命竝單付。
上在昌德宮。停常參·經筵。
金陽淳啓曰,藥房提調·副提調持湯劑來待矣。傳曰,封入。
李憲球啓曰,行大司憲鄭元容,持平朴奎瑞未肅拜,執義金大坤,持平曺相振在外,掌令朴民翰·文致中呈辭,監察茶時之意,敢啓。傳曰,知道。
傳于尹命圭曰,禮房承旨與同副承旨,分詣永禧殿·文廟受香諸處,奉審摘奸以來。
傳于李憲球曰,都承旨·左承旨·右承旨竝許遞,前望單子入之。
承旨前望單子入之,趙寅永·鄭知容·金秀鍾落點。
傳于李憲球曰,吏曹參判有闕之代,前望單子入之。
吏曹參判前望單子入之,宋穉圭落點。
李憲球啓曰,玉堂上下番俱空,事甚未安。應敎鄭東煥,修撰李鼎在旣有只推之命,竝卽牌招入直,何如?傳曰,允。
又啓曰,卽者景慕宮官員來言,明日本宮春奉審時,提調一員當爲進參,而都提調鄭晩錫有身病,提調金在昌差祭,不得進參云,何以爲之?敢稟。傳曰,提調許遞,前望單子入之。
景慕宮提調前望單子入之,金履載落點。
李憲球啓曰,行都承旨趙寅永,左承旨鄭知容,同副承旨金秀鍾未肅拜,右承旨洪穉圭不爲仕進,左副承旨尹命圭監祭進,院中只有臣一人,伴直無人,同副承旨金秀鍾,卽爲牌招,何如?傳曰,允。
又啓曰,左右史不可不備,檢閱徐念淳,卽爲牌招入直,何如?傳曰,允。
傳于李憲球曰,發遣吏郞,諸執事淸齋與否,摘奸以來。
以應敎鄭東煥,修撰李鼎在牌不進罷職傳旨,傳于李憲球曰,只推。
吏曹照訖講一所試官李遠翊有頉,代李竣祜,二所試官金鼎集有頉,代金景善。
李憲球,以承文院都提調意啓曰,院寫字官前銜白燦榮·李顯謨·韓宅裕·尹弘兢無料陞實,其代以隷習連三朔居首洪宇柱·金柱敬·李鍾協·朴晩成陞補,依例付軍職冠帶常仕,童蒙皮賢成·洪憙柱·李再聞,筆才頗有成就之望,屬于本院隷習,使之鍊業,何如?傳曰,允。
左副承旨尹命圭書啓,臣承命馳詣永禧殿,罇所奉審則精潔,祭物·祭器·祭井看審則精潔,諸執事·進排官摘奸則無頉,仍詣南壇,壇上神位板奉審則無頉,祭物·祭器·祭井看審則精潔,諸執事·進排官·佾舞工人摘奸則無頉。仍詣木覓山,神位板奉審則無頉,祭物·祭器·祭井看審則精潔,諸執事·進排官摘奸則無頉,仍詣漢江壇,壇上神位板奉審則無頉,祭物·祭器·祭井看審則精潔,諸執事·進排官摘奸則無頉矣。臣則還詣南壇享所,仍留監祭,待將事還奉神位板後,復命之意,敢啓。傳曰,知道。
上在昌德宮。停常參·經筵。
金秀鍾啓曰,行大司憲鄭元容,持平朴奎瑞未肅拜,執義金大坤,持平曺相振在外,掌令朴民翰·文致中呈辭,監察茶時之意,敢啓。傳曰,知道。
鄭知容啓曰,藥房副提調持湯劑來待矣。傳曰,封入。
傳于尹命圭曰,禮房承旨馳詣社稷,奉審摘奸以來。
尹命圭啓曰,翊衛趙萬大相換下批之前,徑先肅謝,肅單之矇然捧入,臣不勝惶悚,而當該翊衛,不可無警,從重推考,原單子勿施,何如?傳曰,允。
又啓曰,玉堂上下番俱空,已至多日,事甚未安。應敎鄭東煥,修撰李鼎在,旣有只推之命,與副校理林永洙,副修撰金胤根,一體牌招,推移入直,何如?傳曰,允。
以應敎鄭東煥,副校理林永洙,修撰李鼎在,副修撰金胤根牌不進罷職傳旨,傳于尹命圭曰,只推。
傳于尹命圭曰,近來科弊,京鄕無異,而鄕試尤有甚焉,寧不慨然?今番諸道京試官·都事下直時,自政院面面提諭,俾各精白對揚,事過後如或有入聞者,則當該試官,斷當嚴處,以此意申飭,可也。
傳于趙寅永曰,藥房提調許遞,前望單子入之。
內醫提調前望單子入之,李錫奎落點。
趙寅永,以吏曹言啓曰,今此景祐宮春享祭亞獻官,前承旨金陽淳塡差,而時無職名,令該曹口傳付軍職,何如?傳曰,允。
兵曹口傳政事,護軍單金陽淳。
尹命圭,以侍講院言啓曰,新除授司書趙然春除拜屢日,尙不出肅,卽爲牌招察任,何如?傳曰,允。
以司書趙然春牌不進罷職傳旨,傳于尹命圭曰,只推。
李維馨偕來,代以卓碩行爲事變假注書。
尹命圭,以奎章閣言啓曰,景慕宮望廟樓今春大奉審,臣鼎集與本宮提調金履載,進詣展奉,奉審無頉之意,敢啓。傳曰,知道。
又以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
上護軍金履喬疏曰,伏以,臣猥承匪分之寵命,于今旬有五日矣。附奏陳章,衷情悉暴,而別諭賜批,眷顧愈加,前後恩言,勤勤懇懇,所以開示而期勉之者,迥出常格,以至今日國事之無畔,深軫聖慮,歷擧民生之困窮,庶事之紊亂,紀綱風俗之陵夷頹敗,欲以矯捄整頓之術,待之於不肖如臣,臣始焉震悸,繼以惶惑,而不自省冷汗之透背也。凡此數者,不惟今日之深憂急務,自古天下國家之深憂急務,亦莫不然。故君上之置相,其人賢否而興替隨之,今也上焉而謨明弼諧之人,顧不易有,下焉而求其次,必也德量足以軫物範俗,才智足以需世救時,爲上下之所孚,措事爲而無滯,然後困窮者可使拯濟,紊亂者可使綜理,頹敗陵夷者可使挽回而振勵,亦豈人人所可能,而乃殿下擬之於臣乎?臣雖至愚,自知甚明,臣以質則至迂鈍,以識則至疎闇,家常茶飰,猶且茫昧,銖兩分寸,無所攸當,假使臣人性都喪,不知恥畏,恃寵憑靈,强顔冒據,軍國大政,姑舍勿論,雖政府循常之應副,籌司汗漫之句當,亦將東塗西抹,拖泥帶水,一事則致一事之狼狽,一務則有一務之乖謬,心如墜霧,頭如觸柱,彌縫支吾之不得,況暇慮及於如右數者,關國家休戚興替之分乎?臣之自知也如此,而則哲之明,獨不燭其如此,顧欲使宅揆而惠疇,殿下之自爲國謀,不已疎乎?是眞欲入而閉門,求前而却行,誠不可使聞於鄰國也。駑馬則具蹄執策臨之,猶有運步之理,駕漏船而無副手,立見其載胥及溺而已。此臣所以震懍惶惑,至於汗透背也。反覆思惟,進身無路,則惟積誠祈懇,期蒙體諒,庶不愧於辭,受進退之節。玆復披瀝肝血,干冒威尊。伏乞聖明,俯賜矜諒,亟允臣還收之請,兼治臣逋慢之罪,則臣當以罪爲榮,感戴恩造,雖死之日,猶生之年。臣無任云云。答曰,省疏具悉卿懇。予之期望如彼,而卿之巽讓如此,非予之不知,卿由予之誠淺,而卿不欲遽出也耶?今日此任,非卿莫諧,予亦計之熟矣。卿毋多言,諒予切至之心,卽起膺命。仍傳于趙寅永曰,此批答,遣史官傳諭于右議政,仍與偕來。
上在昌德宮。停常參·經筵。
藥房副提調鄭知容啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。中宮殿氣候,何如?臣不任區區伏慮,敢來問安,竝此仰稟。答曰,知道。中宮殿氣候安順,爾不必入侍矣。中宮殿,口傳問安。答曰,知道。世子嬪宮·世孫宮,口傳問安。答曰,知悉。
金秀鍾,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
鄭知容啓曰,藥房副提調持湯劑來待矣。傳曰,封入。
金秀鍾啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
備忘記,茂山府使李亨在,羅州牧使朴來謙下直,各長弓一張,長箭一部,片箭一部,筒兒一箇賜給。
趙寅永啓曰,右承旨洪穉圭,右副承旨李憲球今日不爲仕進,竝卽牌招,何如?傳曰,允。
金秀鍾啓曰,備邊司郞廳來言,今日賓廳日次,而領議政南公轍有身病,左議政李相璜奉命出疆,右議政金履喬未肅拜,不得來會云矣,敢啓。傳曰,知道。
尹命圭啓曰,玉堂上下番俱空,已至多日,事甚未安。應敎鄭東煥,副校理林永洙,修撰李鼎在,副修撰金胤根,旣有只推之命,竝卽牌招,推移入直,何如?傳曰,允。
趙寅永啓曰,今此京外守令·邊將薦擧單子三百八十二張,依例捧入,而其中應薦不薦人,令該曹察推,何如?傳曰,允。
金秀鍾啓曰,行大司憲鄭元容,掌令朴民翰·文致中,持平朴奎瑞牌不進,執義金大坤,持平曺相振在外,監察茶時之意,敢啓。傳曰,知道。
以大司諫林東鎭,司諫李南圭,掌令朴民翰·文致中,持平朴奎瑞牌不進罷職傳旨,傳于金秀鍾曰,只推。
以右承旨洪穉圭,右副承旨李憲球牌不進罷職傳旨,傳于趙寅永曰,只推。
以應敎鄭東煥,副校理林永洙,修撰李鼎在,副修撰金胤根牌不進罷職傳旨,傳于尹命圭曰,只推。
趙寅永,以內醫院都提調意啓曰,湯劑連日監煎之時,不可暫曠,而新除授提調李錫奎在外,今姑許遞,令該曹口傳差出,何如?傳曰,允。
吏曹口傳政事,以朴綺壽爲內醫提調。
以京畿監司李羲準狀啓長湍府民家失火,人物燒死事,傳于鄭知容曰,聞甚矜惻,元恤典外,別加顧助,結構奠接之方,令廟堂措辭,分付。
趙寅永,以吏曹言啓曰,平安道都事李垿呈狀內,矣身親病添劇,離側無路,重之以矣身素患痰癖之症,近又苦重,萬無赴任之望,卽速入啓遞改云。其親病身病旣如是,則有難强令往赴,改差。其代科期迫頭,口傳備擬以入之意,敢啓。傳曰,知道。
吏曹口傳政事,以黃爲平安都事。
趙寅永,以吏曹言啓曰,社稷署令李秉瑩以其身病,呈狀乞遞,依例改差,何如?傳曰,允。
金秀鍾,以兵曹言啓曰,五衛將韓忠裕·崔翼鎭·崔允和,俱以病難供職,呈狀乞遞,朴宗茂·景福宮衛將鄭在達,慶熙宮衛將朴重浹·金振亨除授在外,過限未上來,竝改差,何如?傳曰,允。
尹命圭,以成均館大司成意啓曰,文廟守僕,依宗·社守僕例,試才抄擇,別單啓下事,曾有定式矣。守僕金衛聖汰去代,生徒守僕試才抄擇,備三望受點次,別單書入之意,敢啓。傳曰,知道。
吏曹啓目,粘連觀此藝文館檢閱洪鍾應上疏,則以爲,同副承旨臣穉圭,卽臣之季父也。臣所帶春秋兼銜,揆以公格,在下當遞。伏乞聖明,卽令該曹照例遞改亦爲白有臥乎所,相避之法,在下當遞是白乎矣,史官之所帶春秋,法不得減下是白如乎,同副承旨洪穉圭所帶春秋館修撰館之任,今姑減下,何如?判付啓依允。
獻納鄭藎疏曰,伏以,臣積年痰飮之疾,遇寒輒劇,方伏枕昏聵之中,忽伏承昨年十二月二十七日有旨下者,以臣爲司諫院獻納因有乘馹上來之命,臣聞命隕越,莫知攸爲。卽玆言地之任,已成宿硏,而才職不稱,擧世所知,則飾讓之節,今不必覶縷,第當聲討方張,輿憤未洩之時,在臣分義,祇宜明目張瞻,勇往直前,以效忠悃之萬一,故忘病蹶起,拚死登途矣。行未一舍,風眩迭發,頭疼胸塞之症,若將卽地奄然,而猶不敢自止,技舁寸進,窮三日之力,而僅到開寧六十里之地,則手脚全痿,不省墮地,終夜調治,痛勢愈惡,竊恐以此病症,必欲强進,將不免委身路側,反傷天地生成之澤,勢將歸伏田廬,歌詠聖恩,而以沒其齒矣。人臣之一登前陛,報答涓埃,抑亦有命於其間歟?北望自悼,涕淚盈襟,臣於見職,旣無以趨走承膺,則時憂國計,本非疎逖之所宜言,而第臣在家之日,因鄕里所傳,竊有聞於朝廷大論,而爲殿下惑焉者有之,彼洊棘罪人魯敬,怙恩縱恣,自陷大戮,舊惡新慝,無不畢露,而筵箚臺啓,咸請置辟,則此乃一世之公議,諸臣之血忱也。殿下何惜於此賊,而必施之輕典也?至於李鶴秀,渠以僇廢之蹤,宜其杜門省罪,思所補劓,而乃反甘心樂禍,主張逆窩,此與魯敬,二人而一身也。論以常憲,寧有異同哉?尙度則本以卑微之類,何所省覺,而卒然投疏,肆發凶言,究其情節,明有指使矣。盤問覈根,在法當然,而殿下又何以若是靳持也?金敎根父子貪據威權,背叛家國,其所負犯亦何如,而尙未施當律,尤豈非失刑之大者?凡此亂逆之徒,皆往牒所未有,而滿廷數奏,旣皆明正,則殿下一循僉謀之可否,各正邦憲,豈不是聖人用中之道,而一向假貸,姑息爲仁,此臣所以蓄積憂憤,腔血內沸者也。玆因丐免之章,濫陳補闕之義。伏願聖明,察臣危忠,仍採其言,諒臣實病,亟遞其職,使於公私之間,得伸其微悃,則雖終身屛蟄,而猶當榮耀一世矣。臣瞻天望聖,無任云云。省疏具悉。諸人事,已諭於前諸臣之批矣。
上在昌德宮。停常參·經筵。
金秀鍾啓曰,行大司憲鄭元容,持平朴奎瑞未肅拜,執義金大坤,持平曺相振在外,掌令朴民翰·文致中呈辭,監察茶時之意,敢啓。傳曰,知道。
鄭知容啓曰,藥房提調·副提調持湯劑來待矣。傳曰,封入。
尹命圭啓曰,玉堂上下番俱空,已至多日,事甚未安。應敎鄭東煥,副校理林永洙,修撰李鼎在,副修撰金胤根,旣有只推之命,校理申冕周自鄕上來云。一體牌招,推移入直,何如?傳曰,允。
以應敎鄭東煥,校理申冕周,副校理林永洙,修撰李鼎在,副修撰金胤根牌不進罷職傳旨,傳于尹命圭曰,只推。
注書李寅臯病,代以洪說謨爲假注書。洪說謨有頉,代以趙徽林爲假注書。傳于尹命圭曰,發遣吏郞,諸執事淸齋與否,摘奸以來。尹命圭,以吏曹言啓曰,今此文禧廟春享祭大祝,前都事李垿塡差,而時無職名,令該曹口傳付軍職,何如?傳曰,允。
兵曹口傳政事,副司果單李垿。
洪穉圭以營建都監言啓曰,今此西闕重建時,會祥殿上樑在二月十九日,興政堂上樑在三月十三日,而上樑文令文任撰出事,稟旨矣。製述官·書寫官,別單差下之意,敢啓。傳曰,知道。
營建都監,會祥殿上樑文製述官洪奭周,書寫官金逌根,興政堂上樑文製述官趙寅永,書寫官徐耕輔。
李憲球,以都摠府言啓曰,副摠管李鍾英以能麽兒堂上,本廳講坐起事,惠民署晝仕出去之意,敢啓。傳曰,知道。
事變假注書李維馨書啓,臣於本月初四日未時量,敬奉聖諭,馳往傳諭于中部寬仁坊大寺洞契右議政金履喬所住處,則以爲,臣再瀆祈懇,實由肝膈,而伏奉批旨,未蒙照諒,責其不欲遽出,而諭以卽起膺命,臣則量分揣義,萬萬無進身之路,而恩旨敦迫,若此其切摯,惶慼悶阨,惟俟威罰之亟加,而史官之陋地相守,尤增臣惶悶,伏願卽命召還云矣。臣卽承偕來之命,故姑爲仍留之意,敢啓。傳曰,知道。
上在昌德宮。停常參·經筵。
金秀鍾啓曰,行大司憲鄭元容,持平朴奎瑞未肅拜,執義金大坤,持平曺相振在外,掌令朴民翰·文致中呈辭,監察茶時之意,敢啓。傳曰,知道。
鄭知容啓曰,藥房提調·副提調持湯劑來待矣。傳曰,封入。
又啓曰,右承旨洪穉圭今日不爲仕進,卽爲牌招,何如?傳曰,允。
傳于尹命圭曰,禮房承旨與右副承旨分詣受香諸處,奉審摘奸以來。
李憲球啓曰,來十一日朝參日次矣,敢稟。傳曰,停。
尹命圭啓曰,來十一日輪對日次矣,敢稟。傳曰,當次人受點,後日次待令。
又啓曰,玉堂上下番俱空,已至多日,事甚未安。應敎鄭東煥,校理申冕周,副校理林永洙,副修撰金胤根旣有只推之命,竝卽牌招,推移入直,何如?傳曰,允。
以右承旨洪穉圭牌不進罷職傳旨,傳于鄭知容曰,只推。
以應敎鄭東煥,校理申冕周,副校理林永洙,副修撰金胤根牌不進罷職傳旨,傳于尹命圭曰,只推。
趙徽林有頉,代以金穰根爲假注書。
金穰根在外,代以朴齊憲爲假注書。
朴齊憲有頉,代以權溭爲假注書。
尹命圭,以吏曹言啓曰,新除授平安道都事黃呈狀內,矣身瘴濕所祟,癖積衝亘,上吐下泄,委頓不省,以此病狀,萬無蠢動遠赴之望,卽速入啓遞改云。其身病旣如是沈重,則有難强令往赴,罷黜。其代,科期迫頭,口傳備擬以入之意,敢啓。傳曰,知道。
吏曹口傳政事,以李鳳純爲平安都事。
李憲球,以訓鍊都監言啓曰,本局局別將申命源身病深重,勢難察任,改差,何如?傳曰,允。
尹命圭,以奉常寺都提調·提調意啓曰,祭享所用春等中脯,依定式,今二月初七日始造之意,敢啓。傳曰,知道。
刑曹啓目,粘連公州李秀觀獄事,依判付,問議于大臣,則領議政南公轍以爲,李秀觀之戕殺次乭,仍爲匿埋,極其兇慘,且與治罪婢夫,邂逅致死者有異,不可遽議惟輕。伏惟上裁。判付內,依大臣議施行爲良如敎。又啓目,粘連鳳山金玉聲獄事段,杵打而頭骨破坼,檢招相符,杵稜之宛皮䤚臭,形跡尤著,則至今暇息,不免失刑,另飭嚴訊,何如?判付啓依允。又啓目,粘連鳳山林世茂獄事段,毋論主使與下手重,家人共犯,宜坐家長,而渠實有犯,獄旣成案,訊推輸款,何如?判付啓依允。又啓目,粘連黃崗吳東伊獄事段,腎岸最係要害,傷痕若是闊大,檢驗證招,符合無疑,而飾詐益見反拙,成案無容更議,訊推得情,何如?判付啓依允。又啓目,粘連遂安李君汝獄事段,杖尖撞觸,嘔血昏倒,死者當下,推諉無路,連加訊推,何如?判付啓依允。又啓目,粘連長連朴尙淳獄事段,傷痕明是鎌背之毒打,穿孔決非石角之自撞,獄情無疑,期卽取服,何如?判付啓依允。又啓目,粘連信川李今得獄事段,脅肋係是必死處,則鬪於昨暮而死於翌午,何其太速?可疑一也。初檢證招,皆言元吉之沈醉,死後口鼻糞門之血汁流出,亦符醉飽築踏之文,而檢官不曾疑及,遂致疑端,可疑二也。擲枕一款,其子其父,更査兩檢,諸招相反,父子爭死,尤難得言,可疑三也。有此三疑,而遽斷一律,有違於聖典罪疑唯輕之訓,特貸一縷,施以次律,恐得欽恤之義,而不敢擅斷,上裁,何如?判付啓依回啓施行。又啓目,粘連安岳鄭履九獄事段,道啓·曹讞,皆以被打,作爲死因,而第念檢案諸招,日久則自多容奸,惟初檢初招,最近實狀,屍親之當初實告旣如彼,打在先而病在後,則此獄實因,謂之被打後添病死,可也。單歸之於被打而遽斷償命,終欠的確,施以次律,恐爲允當,上裁,何如?判付啓依回啓施行。又啓目,粘連金川安長刈獄事段,竹刺眼孔,而出血如湧,足踢腎岸而翻身卽倒,衆目共覩,渠亦自吐,依前訊推,期於得情,何如?判付啓依允。又啓目,粘連白川金丁賢獄事段,胸膛痕損,兩檢相符,足踢猛毒,衆招同然,殺人償命,三尺至嚴,依前訊推,期卽輸款,何如?判付啓依允。又啓目,粘連海州全莫同獄事段,耳根之傷,長幾數寸,肉綻之處,深所容指,投石偶中,渠是輸款,卽地昏倒,參看明的,求疑無疑,如法推訊,何如?判付啓依允。又啓目,粘連新溪金億老獄事段,遍身之傷罔非要害,衆眼之證,無路掩諱,殺人者死,在法無赦,如前訊推,期於得情云。判付見下鄭獨己獄事段,腎岸之踢,雖欲掩諱,胸膛之傷,亦足致命,獄無更議,嚴訊得情,何如?判付啓依允。
上在昌德宮。停常參·經筵。
李憲球,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
金秀鍾啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
洪穉圭啓曰,藥房提調持湯劑來待矣。傳曰,封入。
傳于尹命圭曰,禮房承旨馳詣受香所,奉審摘奸以來。
趙寅永啓曰,左承旨鄭知容今日不爲仕進,卽爲牌招,何如?傳曰,允。
尹命圭啓曰,玉堂上下番俱空,已至多日,事甚未安。應敎鄭東煥,校理申冕周,副校理林永洙,副修撰金胤根,旣有只推之命,與修撰李鼎在,一體牌招,推移入直,何如?傳曰,允。
權溭在外,代以尹興圭爲假注書。
尹興圭在外,代以李象敬爲假注書。
傳于趙寅永曰,前後批諭之中,已罄予敷心之言,卿獨無相感之意,而尙此遲遲鄭重乎?意卿必欲備例而然,以卿之老成篤實,奈何爲應文,而不念予小子日夕翹佇如渴之心乎?玆又申告,望卿不日簉朝,以幸國事。仍傳曰,此敦諭,偕來史官更爲傳諭於右議政,仍與偕來。
金秀鍾啓曰,義禁都都事來言,時囚無得過三日滯囚,曾有定式矣。時囚罪人權涑當爲捧供,而知義禁徐能輔呈辭受由,同義禁朴宗綺有身病,柳鼎養未肅拜,只有判義禁金在昌一員,不得備員開坐云。同義禁朴宗琦·柳鼎養,卽爲牌招,何如?傳曰,允。又啓曰,同義禁朴宗琦·柳鼎養牌不進推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。如有違牌,勿爲呼望,可也。
傳于洪穉圭曰,禁堂疏批已下,更卽牌招,如有違牌,勿爲呼望。
以左承旨鄭知容牌不進罷職傳旨,傳于趙寅永曰,只推。
以應敎鄭東煥,校理申冕周,副校理林永洙,修撰李鼎在,副修撰金胤根牌不進罷職傳旨,傳于尹命圭曰,只推。
金秀鍾啓曰,行大司憲鄭元容,掌令朴民翰·文致中,持平朴圭瑞牌不進,執義金大坤,持平曺相振在外,監察茶時之意,敢啓。傳曰,知道。
以大司諫林東鎭,司諫李南圭,掌令朴民翰·文致中,持平朴奎瑞牌不進罷職傳旨,傳于金秀鍾曰,只推。
尹命圭,以侍講院言啓曰,兼弼善趙秉常入直矣。以平安南道京試官,纔已下直出去,上番闕直,事甚未安。兼輔德李魯集在外,輔德徐左輔,弼善柳榮河,文學金景善,兼文學金胤根,竝卽牌招,以爲推移入直之地,何如?傳曰,允。
以弼善柳榮河,兼文學金胤根牌不進罷職傳旨,傳于尹命圭曰,只推。
尹命圭,以成均館大司成意啓曰,今此照訖講一所試官兼司書李根友有身病,不得進參,令政院稟旨變通,以爲備員捧講之地,何如?傳曰,允。
尹命圭啓曰,因成均館草記照訖講一所試官李根友有身病不得進參,令政院稟旨變通事,允下矣。合有變通之道,何以爲之?敢稟。傳曰,改差。
以慶尙監司朴岐壽狀啓宜寧縣民家失火事,傳于洪穉圭曰,聞甚矜惻,元恤典外,別加顧助,結構奠接之方,廟堂措辭分付,可也。
趙寅永,以吏曹言啓曰,因承政院啓辭,守令薦應薦不薦人,令該曹察推事,允下矣。行上護軍金在昌,判敦寧府事鄭尙愚,行大護軍徐能輔·豐安君柳相祚,知中樞府事金銑,行護軍趙晉和·朴宗正·金愚淳,同知中樞府事金啓河,行護軍權丕應·申緯,同知中樞府事蔡弘遠,行護軍李鍾運·朴晦壽,兵曹參判徐耕輔,漢城府右尹金道喜,行護軍鄭祖榮·李元默·柳鼎養·洪羲瑾·柳相亮·金暎·金守基,俱爲應薦而不薦,竝推考警責,何如?傳曰,允。
李憲球,以兵曹言啓曰,因承政院啓辭,邊將應薦不薦人,令該曹察推事,允下矣。判敦寧府事鄭尙愚,行上護軍金在昌,吏曹判書李勉昇,知中樞府事趙貞喆·金銑,行大護軍徐能輔·豐安〈君〉柳相祚,漢城府右尹金道喜,同知敦寧府事徐鼎輔,同知中樞府事李愚在·金啓河·蔡弘遠,行護軍朴宗正·金愚淳·權丕應·趙晉和·申緯·李鍾運·朴晦壽·洪羲瑾·鄭祖榮·李元默·尹命烈·柳鼎養·柳相亮·金暎·金守基·李復淵·李升權·金魯甲·李忠運·李寅植·安光質·李亨謙,俱爲應薦而不薦,竝依法典推考警責,何如?傳曰,允。
事變假注書李維馨書啓,臣於本月初八日卯時量,敬奉聖諭,更爲傳諭于中部寬仁坊大寺洞契右議政金履喬所住處,則以爲,臣於日昨附奏,申控不敢進之義,仰請所當被之罰,瞻天攢手,晝宵顒俟者,惟在於處分之亟下,微願之獲遂矣。卽又別諭荐降,史官臨宣,誨諭之諄複,敦勉之勤摯,愈往愈加,臣於此,仰而戴恩,俯而怵分,惶隕蹙隘,五內如焚,臣非敢比擬於中書故例,而疾痛之極,不暇擇聲,謹當冒萬死更爲呼籲,冀被鈇鉞之誅,伏地震慓,不知所達云矣。臣旣承偕來之命,故姑爲仍留之意,敢啓。傳曰,知道。
同義禁朴宗琦疏曰,伏以,臣見帶金吾之銜矣。開坐有命,召牌嚴臨,義當蹶,而第臣於此,竊有區區私義之難安者,臣於向來,得見喉院啓辭,則因平安監司金學淳狀啓應資老人官敎中一張不爲安寶事,有不能照檢之銓堂,至請重推矣。伊時該堂卽臣也,繼而有尙瑞院官員拿處之命,而臣又適叨是職,今於捧供議讞,晏然冒赴,則此以不能照檢之該堂,勘不能照檢之該官,顧何異於以臣而勘臣乎?決不可諉之以事非參見,厚自恕而不思所以自引之道也。玆敢短章自列,仰瀆崇嚴。伏乞聖慈,俯垂鑑諒,亟賜鐫改,以幸公私焉。臣無任云云。答曰,省疏具悉。以銓堂旣被重推,則今於禁堂,謂不可勘尙瑞郞官者,太曲成矣。卿其勿辭行公。
同義禁柳鼎養疏曰,伏以,臣猥暴冤酷之情,仰瀆崇嚴之聽,及伏奉批旨,照釋無餘,本事則屬之烏有?見職則飭以行公,負罪賤臣,何以獲此於聖明之下乎?惶隕感激,死且無憾。卽者開坐有命,召牌繼降,在臣義分,叨謝是急,區區廉隅,有不暇恤,而第伏念,橫逆所及,名登彈劾者,從古何限,而若臣遭罹,殆往牒之所罕有,其言則詤誕不倫,要售疑亂之圖,其心則憯毒無比,欲嫁湛滅之禍,臣固荏弱,旣不能剖腹穴胸,以暴自己之冤,以快言者之心,而至今追惟,寢夢猶噩,豈敢以時日之稍久,謂經昭脫,揚揚彈束,復論於官職之去就耶?旣枯之卉,終難復蘇於呴噓,不潔之滓,無以便祛於薰沐,臣雖欲抑情忍恥,復出周行,其於有淚無從,無面可顯,何哉?玆敢奉牌朝房,重瀆危懇。伏乞天地父母,哀之憐之,亟降威罰,以肅朝綱,因令永削仕籍,俾得斂閉影跡,屛伏窮廬,以圖來世隕結之報,則雖死之日,猶生之年。臣無任云云。答曰,省疏具悉。本事則朝廷之所已公議者,況旣已出脚,而還欲引義,上下無當,卿其勿辭行公。
上在昌德宮。停常參·經筵。
金秀鍾啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
鄭知容啓曰,藥房提調·副提調持湯劑來待矣。傳曰,封入。
備忘記,東萊府使朴齊明下直,長弓一張,長箭一部,片箭一部,筒兒一箇賜給。
鄭知容啓曰,左副承旨尹命圭今日不爲仕進,卽爲牌招,何如?傳曰,允。
以左副承旨尹命圭牌不進罷職傳旨,傳于鄭知容曰,只推。
鄭知容啓曰,玉堂上下番具空,已至多日,事甚未安。應敎鄭東煥,校理申冕周,副校理林永洙,修撰李鼎在,副修撰金胤根,旣有只推之命,竝卽牌招推移入直,何如?傳曰,允。
以應敎鄭東煥,校理申冕周,副校理林永洙,修撰李鼎在,副修撰金胤根牌不進罷職傳旨,傳于鄭知容曰,只推。
金秀鍾啓曰,行大司憲鄭元容,掌令朴民翰·文致中牌不進,執義金大坤,持平曺相振在外,朴奎瑞陳疏,監察茶時之意,敢啓。傳曰,知道。
以大司諫林東鎭,司諫李南圭,掌令朴民翰·文致中牌不進罷職傳旨,傳于金秀鍾曰,只推。
鄭知容,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
金秀鍾,以都摠府言啓曰,副摠管李亨謙以摠戎中軍,本廳諸將官射會監試事,南別營晝仕出去之意,敢啓。傳曰,知道。
吏曹,監試初試照訖講一所試官李根友有頉,代白東奎。
義禁府啓目,尙瑞院直長權涑原情云云。傳旨內辭緣,泛稱遲晩,刑推得情,何如?判付啓除刑推議處爲良如敎。
刑曹啓目,粘連鳳山李尙得獄事段,以官隷豪頑之甚,憤傍人叱責之至,移怒毒踢,不計緊歇,衆證旣備,斷案已完,嚴訊取服,亟施當律,何如?判付啓依允。又啓目,粘連信川元尙先獄事段,虛慾不遂,斗憤隨激,威之脅之,打之殺之,負屍投田,看證直招,嚴刑取服,亟用當律,何如?判付啓依允。又啓目,粘連平山印光厚獄事段,傷處之在於腎岸,旣有死者明言光厚之先打腰脅,難掩看證之質招,私和露贓,誣籲添罪,依前訊推,期於取服,何如?判付啓依允。又啓目,粘連長淵李賢培獄事段,尋常酒債,不足爲禍胎,追趕醉氣,未暇有敎心,而傷重虛怯,證備周全,竟至成案,在法難逭,分付道臣,依前訊推,何如?判付啓依允。又啓目,松禾朴同伊獄事段,被刺自刺,雖無參看,起手收手,旣有形症,刀子藏匿,莫掩眞贓,如人呼唱,尤陟奸計,究情執迹,在法必償,連加嚴覈,期於取服,何如?判付啓依允。又啓目,粘連康翎林大中獄事段,當初起鬧,雖緣微事,畢竟被傷,旣在要地,宛其死矣,將誰償乎?連訊取服,亟施當律云。鳳山林文會獄事,口而興戎,酒之生禍,罔恤親戚,毒踢要害,證與因合,獄具案成,嚴訊得情,期於速償,何如?判付啓依允。又啓目,粘連殷栗官奴者斤老味獄事段,計設掠花,誓不完璧,況以官人之兇譎,肯數村氓之殘劣,倘無此踢,胡至此死?因證俱備,情跡綻露,連加嚴覈,得情伸法云。黃州黃再正獄事段,起怒於酒盃之間,挑憤於班常之說,忽見仆地之人,傍有執推之漢,行打要害,況有參證,求疑不得,在法必償,連加嚴訊,期於取服云。瑞興李京白獄事段,醉漢作拏,何足爲怒?從嫂被打,豈是必報,而足踢之擧,不少顧藉,傷而至死,犯且圖生,情節莫比,嚴訊得情云。崔同伊獄事段,疑而無影,誣且復打,縱欲掉脫,奈此情跡,無一毫之可原,有三尺之莫嚴,亟令取服,快洩幽冤,何如?判付啓依允。又啓目,粘連白川奉禿光獄事段,痕損未必非明的,而詞證不足爲俱備,所以曹讞,起疑更査,而蓋速死以食嗓勘定,則似因禿光之踏去傷處,以胸膛歸重,則實由好新之打來,附耳勿援之說,似出好新自怯之心,措誰告官之問,亦爲禿光得脫之計,則付諸寧失,處以惟輕,恐合要囚服念,得情勿喜之義,上裁,何如?判付啓依回啓施行。又啓目,粘連海州李景玉獄事段,外著無要害之痕,內損有摸索之嫌,然則致命之因,不可曰必在於打也。以詞證則所謂朴哥之目見,不過扶執詰難而已,而若使眞箇犯打,至於傷重,則以子在惻,袖手不救者,必無之理也。所以曹讞之謂之難究者是矣。情涉然疑,迹近邂逅,寧失惟輕,正爲此設,分付道臣,特施次律,何如?判付啓依允。又啓目,粘連長淵金士云獄事段,其死有由,眞贓莫掩,而乃以掉脫之計,有此推諉之擧,證無二辭,律有三尺,分付推官,依前訊推,何如?判付啓依允。
上在昌德宮。停常參·經筵。
夜自一更至三更,月暈。
藥房提調朴綺壽,副提調鄭知容啓曰,伏未審日間,聖體若何,寢睡·水刺之〈節〉,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿,口傳問安。答曰,知道。世子嬪宮·世孫宮,口傳問安。答曰,知悉。
金秀鍾啓曰,合辭許久闕啓,事甚未安。除在外·疏批未下外,未肅拜·呈告人員,竝卽牌招,何如?傳曰,允。
鄭知容啓曰,藥房提調·副提調持湯劑來待矣。傳曰,封入。
洪穉圭啓曰,左副承旨尹命圭今日不爲仕進,卽爲牌招,何如?傳曰,允。
金秀鍾啓曰,備邊司郞廳來言,今日賓廳日次,而領議政南公轍有身病,左議政李相璜奉命出疆,右議政金履喬未肅拜,不得來會云矣,敢啓。傳曰,知道。
又啓曰,持平朴奎瑞疏批已下,一體牌招,何如?傳曰,允。
洪穉圭啓曰,玉堂上下番俱空,已至多日,事甚未安。應敎鄭東煥,校理申冕周,副校理林永洙,修撰李鼎在,副修撰金胤根,旣有只推之命,竝卽牌招,推移入直,何如?傳曰,允。
金秀鍾啓曰,行大司憲鄭元容,掌令朴民翰·文致中,持平朴奎瑞牌不進,執義金大坤,持平曺相振在外,監察茶時之意,敢啓。傳曰,知道。
以大司諫林東鎭,司諫李南圭,掌令朴民翰·文致中,持平朴奎瑞牌不進罷職傳旨,傳于金秀鍾曰,只推。
以左副承旨尹命圭牌不進罷職傳旨,傳于洪穉圭曰,只推。
以應敎鄭東煥,校理申冕周,副校理林永洙,修撰李鼎在,副修撰金胤根牌不進罷職傳旨,傳于洪穉圭曰,只推。
金秀鍾,以兵曹言啓曰,內禁衛將徐羲輔病難供職,呈狀乞遞,領軍之將,不可久曠,改差。全羅兵虞候李圭夏身病猝重,時月之內,萬無登途赴任之望,呈狀乞遞,實病旣如此,則不可强令赴任,罷黜,何如?傳曰,允。
洪穉圭,以工曹言啓曰,來五月端午日各殿宮進上節扇,黑唐皮靸鞋·溫鞋,當爲封進,而取考謄錄,則各殿宮服盡前,節扇及靸鞋·溫鞋,俱以素扇·白鞋封進矣。今番則何以爲之乎?敢稟。傳曰,依此爲之。
義禁府啓目,粘連向前權涑亦,應資老人官敎中一張,不爲安寶,以致喉院之論啓,該官誠有不察之失,以此照律,何如?判付啓依允。
上護軍金履喬疏曰,伏以,臣再控瀝血之忱,恭竢一兪之音,天聽愈邈,回光尙遲,恩諭荐降,敦迫更摯,此殆臣命卒之秋,抑塞窮蹙,直欲鑽地以入而不可得也。臣世受國恩,與天無極,頂踵毛髮,非臣之有,苟使臣出而膺命,或可以毫分有補於國家者,夷險燥濕,非所擇也,手足腁胝,非所勞也,肝腦塗地,非所懼也。以臣量臣,決知其無一近似,而有百謬戾,涓埃無益,而邱山有害,何者?愚鈍迂闇,最居人下,糊塗非直小事,歇後卽是好題,此人器之無當於需用也。年迫崦嵫,志氣摧沮,疾恙侵尋,神精銷落,此筋力之不堪於陳就也。題目一出,固已貽羞於朝廷,見譏於八方,如是而乃欲裒然居輔弼之位,坐廟堂之上,摠百僚而參庶務者,顧何異古人所謂捧土揭木,被以文繡乎?器小而受大則覆,力弱而任重則蹶,臣不暇憂身蹈覆蹶之患而已。必使國事日非,紊而益棼,隳而益壞,終至於難言之境,雖有智者,亦將無以善其後矣。然則其害于國者,奚但曰無補云哉?殿下至此,亦悔之晩矣。與其旣誤而悔之,曷若無悔之爲善?此臣所以晝宵憂懼,忘寢廢食,徊徨踧踖,寧願今日以逋慢被誅,不願他日以孤負得罪於上下也?噫,臣非木石,亦具人性,則眷毗之恩,如彼其隆也,提誨之諭,如彼其勤也,而冥然若不知感,頑然猶不知變,豈得已而不已?其必有甚不得已者,而誠未格天,辭不感尊,一日二日,惟事瀆擾,臣罪至此,尤合萬殞。伏乞聖明,俯賜鑑諒,亟收新命。仍治臣辜恩慢命之罪,以爲爲人臣不忠者之戒焉。臣無任云云。答曰,省疏具悉卿懇。巽讓之言,何爲其太過?卿雖自以爲不堪當,予則曰才不借於異代,今日舍卿其誰?此所謂釋玆在玆也。予不多誥,卿勿堅守,卽爲隨承宣膺命。仍傳于洪穉圭曰,此批答,右副承旨傳諭于右議政,期於偕來,史官退去。
持平朴奎瑞疏曰,伏以,臣生於窮巷之中,長於蓬茨之下,謏聞淺見,百無攸當,粗習句讀,濫竊科第,自知樗櫟之非材,無望管蒯之需時,仁天雨露,降不擇地,簪紱芬華,亦及賤品,前後踐歷,罔非踰分,而猥忝臺剡,曾未幾日,持憲特點,忽下於跧伏旅次之中,臣聞命惝怳,莫省攸措。感激雖切,惶恧居先,積犯違傲,冞增罪戾。噫,今臣所叨之職,卽古之御史也。受人主耳目之寄,掌一國風憲之責,補衮闕而規官邪,苟非謇諤之姿,直截之風,無愧於班鴞殿虎之稱者,則誠不可一日冒據也,明矣。臣何嘗有毫分髣髴於是職,而苟然充數,任其瘝曠也哉?伏乞聖慈,俯垂鑑諒,亟遞臣職,以幸公私焉。臣旣不以見職自居,則豈宜贅及他說,而至於近日政目中吳泰雲之首擬寢郞也?有不勝駭惋者,玆敢尾陳,惟聖明垂察焉。先正臣文正公宋時烈之道德文章,上繼洛·閩,苟非邢恕·繼祖之類,則夫孰不欽仰而尊慕也哉?驪江之樓,遺躅幸存,板揭于壁,輝映千春,瞻者起敬,永爲矜式,而噫,彼彦誼,傳神范甲,護法愼徵,乃敢撤毁懸板,極口醜詆,誠非小變,賴有賢關之聲罪致討,而聖朝寬大,薄竄旋宥,治以不治,乃所以深治之也。曾未幾年,而今乃以其子,首先檢擬於初仕之望,無少留難,如恐不及,有若償功酬善者然,長銓之事,臣實未曉,其意如曰其父旣堪之罪,不可以及於其子云爾,則大有不然者,彦誼侮賢之罪浮於范甲,甚於愼徵,以彦誼而其子可蔭,則范甲之子·愼徵之孫,亦可以世世錄用而無所顧忌乎?醜正侮賢,罪莫大焉,而今不爲罪,乃反受榮,祿及其子,此而置之,則彦誼之類,將必紛紜接踵而起,以爲爲子求官之計,是豈不大可憂哉?伏願殿下,深軫衛道之方,吳泰雲參奉望筒,亟命勿施,明示好惡,以正士趨,以勵風化焉。臣無任云云。省疏具悉。吳彦誼向來悖擧,其時聞因酗酒發作,今於蒙放之後,其身不使擬官則可,罰及於嗣,不亦過乎?不允。且疏中所引兩人,亦非伏法追奪者,則直去其姓於奏御文字,亦不免太輕乎?爾其勿辭察職。
上在昌德宮。停常參·經筵。
金秀鍾,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
金秀鍾啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
鄭知容啓曰,藥房提調·副提調持湯劑來待矣。傳曰,封入。
備忘記,魚游澗僉使石雲乾下直,長弓一張,長箭一部,片箭一部,筒兒一箇賜給。
趙寅永啓曰,左副承旨尹命圭今日不爲仕進,卽爲牌招,何如?傳曰,允。
又啓曰,玉堂上下番俱空,已至多日,事甚未安。應敎鄭東煥,校理申冕周,副校理林永洙,修撰李鼎在,旣有只推之命,竝卽牌招,推移入直,何如?傳曰,允。
又啓曰,來十六日,日次儒生殿講日次,而英陵忌辰祭齋戒相値,頉稟之意,敢啓。傳曰,知道。
金秀鍾啓曰,行大司憲鄭元容,掌令朴民翰·文致中,持平朴奎瑞牌不進,執義金大坤,持平曺相振在外,監察茶時之意,敢啓。傳曰,知道。
以大司諫林東鎭,司諫李南圭,掌令朴民翰·文致中,持平朴奎瑞牌不進罷職傳旨,傳于金秀鍾曰,只推。
以左副承旨尹命圭牌不進罷職傳旨,傳于趙寅永曰,只推。
以應敎鄭東煥,校理申冕周,副校理林永洙,修撰李鼎在牌不進罷職傳旨,傳于趙寅永曰,只推。
以江原監司尹聲大狀啓橫城縣民家失火事,傳于鄭知容曰,聞甚矜惻。元恤典外,別加顧助,結構奠接之方,廟堂措辭關飭,可也。
金秀鍾,以刑曹言啓曰,因內需司啓大君墓所松雜木斫伐之金在信·金喆信·鄭仁孫·黃禹蓮等査實嚴處事,命下矣。金在信等俱在廣州地,今方捉上之意,發關該府,待押來擧行之意,敢啓。傳曰,知道。
右副承旨李憲球書啓,臣於本月初十日未時量,敬奉聖諭,馳往傳諭于中部寬仁坊大寺洞契右議政金履喬所住處,則以爲,臣之情實衷懇,前後奏章,披瀝無餘,竊庶幾天日之照燭,而卽又喉舌之臣,臨宣聖批,以臣之屢籲,歸之巽讓,促臣膺命,益加敦迫,臣於是抑塞惶,不知死所。人臣事君之道,主於嚴恭,故君令則從,君召則趨。卽禮之常,而至於辭受去就之際,必揆諸義,夫不量而入,與不能而不止者,皆爽於義,苟義之不顧,而唐突冒進,反爲無嚴不恭之歸,在庶官猶然。況臣忝叨,卽所稱大臣之職者乎?終始思惟,實無可進之理,則徒煩恩禮之虛辱,愈覺罪戾之冞積,惟願亟降威罰,遄被鈇鉞之誅而已。瞻天祈祝,伏地震慓,不知所達云矣。臣旣承偕來之命,故姑爲仍留之意,敢啓。傳曰,知道。前後批諭,罄予敷心之言,卿必諒予期望委畀之切,卿之巽牘,今旣三上,中書故事,亦已備矣。謂卿當幡然而起,對揚予心,夜見附奏,依舊邁邁,是豈所望於卿者哉?輔相之重,非曰不然,亦從古人人之所承膺,何獨至卿,而劃守不可出乎?卿其深思,今日國事之泮渙,卽爲簉朝,以殫承弼之誠事,爾其更爲傳諭,期於偕入。
右副承旨李憲球書啓,臣於本月十一日未時量,敬奉聖諭,更爲傳諭于中部寬仁坊大寺洞契右議政金履喬所住處,則以爲,臣之忝叨新命,已跨兩朔,以疏以奏,備陳不堪之狀,必辭之情,而菲淺之誠,未能格天,今下敦諭,又復鄭重懇摯,促臣簉朝,臣之情地,實爲窮蹙,欲循駕屨之義,則微守難改,欲遂溝瀆之諒,則天聽愈邈,左右迫隘,罔知攸措。與其更犯瀆擾之罪,徒要恩禮之重,無寧身造文陛,面陳衷懇,仰冀我殿下俯察癃拙,曲垂矜諒,而臣之久病未復,蠢動猶難,謹當更加三數日調治,扶羿冒進,仰請處分,而承宣之多日相守於陋次,尤增臣惶悶,偕來之命,先使召還,千萬顒祝云矣。臣旣承偕來命,故姑爲仍留之意,敢啓。傳曰,知道。渴望之餘,觀此附奏,大臣不久當簉朝,欣幸萬萬,而以承宣之淹留,大臣爲此悶阨,爾其退去。
義禁府照目粘連,尙瑞院直長權涑矣本府議啓內,應資老人官敎中一張,不爲安寶,以致喉院之論啓,該官誠有不察之失,以此照律,罪笞四十收贖,附過還職,私罪啓,奉敎依允爲旀,功減一等爲良如敎。刑曹啓目,粘連順興石用得獄事段,惟一脚可憐之命,作三日抱冤之鬼情無可疑,法無可貰,連訊推服,何如?判付啓依允。又啓目,粘連永川奴俊孫獄事段,乘醉辱人,彼雖召禍,因打致命,渠何免償,連加推覈,何如?判付啓依允。又啓目,粘連密陽金大宗獄事段,擬之以刃,觸之於石,體無一完,命盡二宿,連訊取服,何如?判付啓依允。又啓目,粘連巨濟辛正漢獄事段,合面之傷,較重於仰面,自初疑端,實由於此,道跋偶然之論,已是存疑之意,置之償命,於法亦過,特施次律,何如?判付啓依允。又啓目,粘連星州吳用大獄事段,不良其心,誤以下手,傷痕昭著,傍證且詳,訊推得情,何如?判付啓依允。又啓目,粘連瑞興金光世獄事段,推擠庭畔,猶未快意,追入房中,仍加毒踢,囊傷著,證甚明的,依前訊推,何如?判付啓依允。又啓目,載寧金宓伊獄事段,以少打老,毒踢屢加,左肋重傷,宛符鞋痕,衆口同辭,已成鐵案,訊推得情,何如?判付啓依允。又啓目,平山金大卜獄事段,醉談戲辱,橫激怒氣,酒債尋常,反成禍胎,首實之招,自底綻露,目擊之證,亦甚昭著,嚴訊取服,何如?判付啓依允。又啓目,長淵姜日得獄事段,欲奸其妻,反殺其夫,究厥情節,決難容貸,嚴訊輸款,何如?判付啓依允。又啓目,瑞興金履昆獄事段,始也批頰,繼以踢肋,痕著要害,證亦丁寧,毫無可疑,訊推取服,何如?判付啓依允。又啓目,殷栗李春大獄事段,致命由傷,傷痕由踢,被人踢死,實無可疑,鬪場所見,旣無指的,謂之邂逅,似或近理,前後曹讞,皆有原情之論者,實合於欽恤之政,施以次律,何如?判付啓依允。又啓目,安岳延所回獄事段,傷則重傷,刀是渠刀,完決成獄,無容更議,拔刀揮手,觸也誤也,謹按大明律,鬪毆而誤殺傍人者,皆以死律論,因戲之可原也,而竟殺死則不可原也。此囚始因戲而終誤殺,則有兩可原之端,不可與鬪毆殺死同歸也,明矣。原情據法,施以次律恐合欽恤,上裁,何如?判付啓依回啓施行爲良如敎。又啓目,海州車成凡獄事段,兩漢同惡,二女竝命,東春則鬼誅先及,雖未洩憤,成凡則頑命尙貸,連加嚴訊,何如?判付啓依允。又啓目,鳳山韓宗元獄事段,偸葬有人,地師何辜?縛懸已出於移怒,踢打竟至於傷命,依式訊推,何如?判付啓依允。又啓目,黃州宋成宅獄事段,曳入舟中,頭勢不好,轉鬪院前,手脚交加,傷損旣重,詞證又備,如法嚴訊,何如?判付啓依允。又啓目,私禾車允玉獄事段,方午而鬪,未夕而殞,其傷也固由於打,其死也實由於踢,檢帳詞證,俱是明的,道査曹讞,皆無原貸,訊推輸款,何如?判付啓依允。
上在昌德宮。停常參·經筵。
洪穉圭啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
鄭知容啓曰,藥房提調·副提調持湯劑來待矣。傳曰,封入。
又啓曰,左副承旨尹命圭,右副承旨李憲球今日不爲仕進,竝卽牌招,何如?傳曰,允。
注書韓鎭庭病,代以韓宓履爲假注書。
韓宓履有頉,代以曺雲承爲假注書。
曺雲承有頉,代以徐元淳爲假注書。
洪穉圭啓曰,玉堂上下番俱空,已至多日,事甚未安。應敎鄭東煥,校理申冕周,副校理林永洙,修撰李鼎在,旣有只推之命,竝卽牌招,推移入直,何如?傳曰,允。
傳于鄭知容曰,不爲仕進承旨竝許遞,前望單子入之。
承旨前望單子入之,徐耕輔·韓弘敎·韓鍾運·兪章煥落點。
鄭知容啓曰,新除授左副承旨韓弘敎,右副承旨兪章煥,同副承旨韓鍾運,竝卽牌招,何如?傳曰,允。
洪穉圭啓曰,行大司憲鄭元容,掌令朴民翰·文致中,持平朴奎瑞牌不進,執義金大坤,持平曺相振在外,監察茶時之意,敢啓。傳曰,知道。
以大司諫林東鎭,司諫李南圭,掌令朴民翰·文致中,持平朴奎瑞牌不進罷職傳旨,傳于洪穉圭曰,只推。
以左副承旨尹命圭,右副承旨李憲球牌不進罷職傳旨,傳于鄭知容曰,只推。
以應敎鄭東煥,校理申冕周,副校理林永洙,修撰李鼎在牌不進罷職傳旨,傳于洪穉圭曰,只推。
兵曹口傳政事,護軍單趙寅永。
韓弘敎,以禮曹言啓曰,每年各陵展謁,春則二三月,秋則八九月取稟事,曾有定式矣。今春展謁,定於何陵,而以何間擇吉乎?敢稟。傳曰,徽慶園當行親祭,懿陵展謁,延慶墓歷臨矣。日字以今月念內擇入。
又以禮曹言啓曰,永禧殿酌獻禮,每於間二年仲春稟旨擇吉事,曾有定式矣。酌獻禮吉日,以何間推擇乎?敢稟。傳曰,以今月念後擇入。
又以禮曹言啓曰,以陵幸取稟草記,傳曰,徽慶園當行親祭,懿陵展謁,延慶墓歷臨矣。日字以今月念內擇入事,命下矣。幸行吉日,令日官朴周煥推擇,則今二月十九日爲吉云,以此日定行乎?敢稟。傳曰,此日爲之。
又以禮曹言啓曰,以永禧殿酌獻禮取稟草記,傳曰,以今月念後擇入事,命下矣。酌獻禮吉日,令日官朴周煥推擇,則今二月二十六日爲吉云,以此日定行乎?敢稟。傳曰,此日爲之。
傳于鄭知容曰,今番幸行,以京擧動例爲之,凡係民事,務從省約,出還宮時植炬,除之。屬於役民事,皆以儲置米會減事,分付。
徽慶園·懿陵·延慶墓幸行時軍令,二月十九日出宮,徽慶園展拜,自闕門十五里,親祭懿陵展謁,自園所三里,延慶墓歷臨,當日還宮,自墓所十里。
韓弘敎以奉常寺都提調·提調意啓曰,祭享所用春等中脯三百四十六貼八條今二月十二日畢造,而所入牛隻爲三十五首矣。進上看品中脯二貼,依定式封進之意,敢啓。傳曰,知道。
兪章煥,以都摠府言啓曰,副摠管李鍾英以禁衛中軍,本營諸將官射會監試事,訓鍊院晝仕出去之意,敢啓。傳曰,知道。
又以兵曹言啓曰,在前幸行時,挾輦軍四百名或三百名,餘軍二百名或一百名磨鍊,而昨秋幸行時,三百名磨鍊,餘軍則依下敎置之矣。今番則何以爲之乎?敢稟。傳曰,三百名爲之,餘軍五十名爲之。
又以兵曹言啓曰,今此幸行時,隨駕軍兵當爲磨鍊矣。禁·御兩營鄕軍則今旣停番,何營軍兵隨駕,何營軍兵留都,禁軍及馬步軍以幾番幾哨磨鍊乎?敢稟。傳曰,訓局步軍七哨,馬軍三哨,訓將率領爲先廂,訓局步軍五哨,馬軍二哨,禁將率領爲後廂,禁軍三番爲之,御將率該廳標下軍及馬步軍,留都,可也。
又以兵曹言啓曰,今此幸行時,詣徽慶園親祭後,詣懿陵時道路,由中浪浦村,懿陵火巢外磨鍊,還宮時,以雨裝峴磨鍊,何如?傳曰,允。
又以兵曹言啓曰,在前幸行時,摠戎使率訓局餘軍,弘化門外留陣矣。今亦依此擧行,何如?傳曰,允。中軍代領。
又以兵曹言啓曰,今此徽慶園幸行時,十里外斥堠·伏兵·傳語軍,以畿邑所屬束伍步軍擧行,而懿陵局內則係是十里,依前例斥堠·伏兵以訓鍊都監擧行,傳語軍以衛軍磨鍊,何如?傳曰,允。
又以兵曹言啓曰,在前幸行當日回鑾時,侍衛連以全數磨鍊矣。今亦依此擧行,何如?傳曰,允。
又以兵〈曹〉言啓曰,幸行回鑾後,隨駕軍兵犒饋,近年連以乾物分給矣。今亦依此磨鍊,何如?傳曰,允。
又以司僕寺一二提調意啓曰,今此徽慶園親祭,懿陵展謁,延慶墓歷臨時,各差備入把馬磨鍊,別單書入,而其中驛馬,則令兵曹依例知委各驛,使之直爲入把,何如?傳曰,允。
又以禁衛營言啓曰,本營哨官朴允陽身病猝重,勢難察任改差,何如?傳曰,允。
刑曹啓目,粘連晉州徐哲文獄事段,死者旣云被踢,看證亦曰哲文,痕損無疑,情犯無原,依前訊推,何如判付啓依允。又啓目,粘連南海徐銀伊獄事段,居室反目,的爲行兇之因,槁壤擲背,明有首實之供,連加訊推,何如?判付啓依允。又啓目,粘連義興金萬伊獄事段,畜奔女而見露,對本夫而相詰,包得殺心,終至徒激,依前嚴訊,何如?判付啓依允。又啓目,粘連順興朴德孫獄事段,誘人劫寡,自作殺變,縱兄焚屍,欲掩傷痕,至今假息,亦係失刑,仍前訊推,何如?判付啓依允。又啓目,粘連宜寧田尙先獄事段,家人共毆,罪其家長,則厥兄當爲首惡,傷處較重,關係速死論之,則乃弟自歸正犯,依前訊推,何如?判付啓依允。又啓目,粘連密陽宋云福獄事段,醜辱不分男女,毒打莫恤緊歇,兩檢無疑,十目難掩,莫曰醉裏非情,何有法外圖命?訊推得情,何如?判付啓依允。
上在昌德宮。停常參·經筵。
夜自一更至三更,月暈。自五更至十三日開東,灑雨下雨,測雨器水深三分。自開東至人定,灑雨下雨,測雨器水深八分。
韓鍾運啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
韓弘敎啓曰,藥房提調持湯劑來待矣。傳曰,封入。
備忘記,慶尙右兵使柳相弼下直,長弓一張,長箭一部,片箭一部,筒兒一箇賜給。
傳于韓弘敎曰,下直閫帥留待。
傳于韓弘敎曰,下直閫帥入侍。
韓弘敎啓曰,玉堂上下番俱空,已至多日,事甚未安。應敎鄭東煥,校理申冕周,副校理林永洙,修撰李鼎在,旣有只推之命,竝旣牌招,推移入直,何如?傳曰,允。
徐元淳有頉,代以兪鎭五爲假注書。
兪鎭五有頉,代以洪大稱爲假注書。
韓鍾運啓曰,行大司憲鄭元容,掌令朴民翰·文致中,持平朴奎瑞牌不進,執義金大坤,持平曺相振在外,監察茶時之意,敢啓。傳曰,知道。
以大司諫林東鎭,司諫李南圭,掌令朴民翰·文致中,持平朴奎瑞牌不進罷職傳旨,傳于韓鍾運曰,只推。
以應敎鄭東煥,副校理林永洙,修撰李鼎在牌不進罷職傳旨,傳于韓弘敎曰,只推。
以慶尙左水使李顯英狀啓慶州等邑人物渰死事,傳于韓弘敎曰,未拯數多,尤爲矜惻,刻期搜訪,如有生前身還布,竝蕩減事,分付。
兪章煥,以都摠府言啓曰,副摠管李鍾英以能麽兒堂上,本廳講坐記事,惠民署晝仕出去之意,敢啓。傳曰,知道。
韓弘敎,以戶曹言啓曰,謹奉傳敎,璿源殿蘆簾遮陽修改吉日,令日官李秉源更爲推擇,則來三月初六日卯時爲吉云。以此日時擧行之意,敢啓。傳曰,知道。
兪章煥,以兵曹言啓曰,今此徽慶園·懿陵·延慶墓幸行時,各差備所把驛馬,別單磨鍊以入,而本曹驛馬外不足之數,依前例京畿驛馬十五匹補把事,分付本道之意,敢啓。傳曰,知道。
韓鍾運,以刑曹言啓曰,大君墓所樹木犯斫之金在信·金哲信·鄭仁孫·黃禹蓮等,自廣州府竝爲捉來査實,則局內樹木犯斫之罪,俱爲遲晩矣。謹按禁松事目內,偸斫生松者,依盜園陵樹木律論,大明律盜園陵樹木條,有曰凡盜園陵樹木者,杖一百徒三年,金在信等,竝依此律,各決杖一百後,在信黃海道遂安郡,仁孫江原道麟蹄縣,禹蓮公忠道永春縣,徒三年定配所,竝卽押送,而哲信則其母年過七十,其兄在信今爲發配,合有參酌之道,依法典收贖,何如?傳曰,允。
辛卯二月十三日辰時,上御熙政堂。慶尙右兵使入侍時,左副承旨韓弘敎,假注書李象敬,記注官金熙逌,記事官徐念淳,慶尙右兵使柳相弼以次進伏訖。上曰,史官分左右。慶尙右兵使進前奏職姓名,相弼進前起伏,奏職姓名。命兵使先退,相弼退。仍命退,承史以次退出。
上在昌德宮。停常參·經筵。
自開東至人定,灑雨下雨,測雨器水深八分。自人定至十五日開東,灑雨下雨,測雨器水深六分。
韓鍾運啓曰,行大司憲鄭元容,持平朴奎瑞未肅拜,執義金大坤,持平曺相振在外,掌令朴民翰·文致中呈辭,監察茶時之意,敢啓。傳曰,知道。
鄭知容啓曰,藥房提調·副提調持湯劑來待矣。傳曰,封入。
傳于韓弘敎曰,禮房承旨馳詣宗廟·永禧殿·景慕宮,奉審摘奸。仍詣弘陵,奉審摘奸,局內諸陵,一體奉審以來。
韓弘敎啓曰,副應敎金鼎集內閣進,校理申冕周,副校理林永洙差祭,校理李基華,副校理李應信,修撰朴升鉉,副修撰金胤根·黃浩民在外,玉堂上下番俱空,事甚未安。應敎鄭東煥,修撰李鼎在,竝卽牌招入直,何如?傳曰,允。
鄭知容啓曰,卽者漢城府官員來言,今此幸行時,本府堂上一員導駕,一員隨駕,而判尹李止淵,右尹金道喜在外,只有左尹李瀅夏,無以備員云,何以爲之?敢稟。傳曰,判尹事誠不可曉,前後昭晰何如,而況已經謫補,今又尋鄕者,有何未盡而然乎?事體分義,俱不當如是,而至於右尹,則强引法典所無之事,有若自靖之爲者,尤屬未安,竝下義禁府推考。
徐耕輔啓曰,今十九日徽慶園親祭,祭文當爲製進,藝文提學洪奭周,待明朝牌招,使之製進,何如?傳曰,允。
傳于徐耕輔曰,臺諫竝許遞,政官牌招開政。
有政。吏批,判書李勉昇在外,參判宋穉圭在外未肅拜,參議李羲肇進,行都承旨徐耕輔進。啓曰,判書李勉昇在外,參判宋穉圭在外未肅拜,小臣獨政未安,何以爲之?敢稟。傳曰,只出緊任。以權徽·柳榮輔爲掌令,朴宗琦爲兵曹參判,沈碩奎爲平市令,申慤爲監察,沈能岳爲分內醫提調,典簿趙萬大,翊衛金左根相換,兼祭酒單宋穉圭。
兵批,判書金箕殷進,參判未差,參議李渭達入直,參知朴宗學病,右副承旨兪章煥進。以李圭徹爲內禁將,柳彙鎭·金履範·沈翊之·崔宗赫爲五衛將,李彦國爲景福將,趙翼錫·李敏德爲慶熙將,尹惠鎭爲都摠經歷,任泰錫爲訓鍊判官,白珩洙爲禁衛把摠,李仁模爲南虞候,申在弘爲全羅兵虞候,護軍權敦仁,副護軍李憲球·尹命圭·金秀鍾,副司直文致中·朴民翰,副司果金相稷,副司勇皮賢成·洪憙柱·李鼎聞以上竝單付。
兪章煥,以都摠府言啓曰,今二月十九日幸行時,侍衛·寶劍·守宮當爲備員,而都摠管李勉昇在外,李翊會,副摠管李元默·李謙會有實病,李鍾英以禁衛中軍陣上進,李亨謙以摠戎中軍陣上進,柳和源·李憲瑋有實故,無以備員。令政院稟旨變通,仍令該曹口傳差出,待下批牌招,以爲備員之地,何如?傳曰,在外人外,竝許遞。
傳于徐耕輔曰,見窠皆令差出。
吏批,再政。以洪奭周爲大司憲,趙庭和爲大司諫,李南圭爲執義,李趾秀爲司諫,權達準·李廷憲爲持平,黃鍾人爲獻納,柳榮河·李冕植爲正言,李海魯爲敦寧都正,朴晦壽爲同經筵,睦用錫爲社稷令,李翼在爲景慕宮令,林亨鎭爲順懷墓守衛官,律學訓導單李重益。
兵批,再政。以洪顯周爲都摠管,李光正·柳台佐·朴蓍壽·李升權·金魯甲·安光質爲副摠管,李承德爲宣傳官,元爲都摠經歷,閔致鳳爲都摠都事,申在貞爲訓鍊主簿,同知單李敏德,僉知三單柳彙鎭·金履範·沈翊之。
傳于兪章煥曰,聞右相明日簉朝,次對勿拘齋日,依例來會。
兪章煥啓曰,明日次對,兩司當爲進參,除在外外,未肅拜人員,竝待開門牌招,何如?傳曰,允。
以應敎鄭東煥,修撰李鼎在牌不進罷職傳旨,傳于韓鍾運曰,只推。
韓弘敎,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
徐耕輔,以吏曹言啓曰,今此永寧殿修改告由祭獻官前承旨李鼎臣時無職名,令該曹口傳付軍職,何如?傳曰,允。
兵曹口傳政事,護軍單李鼎臣。
徐耕輔,以吏曹言啓曰,厚陵參奉吳泰雲以其身病,呈狀乞遞矣。寒食不遠,有難强赴,卽爲改差,何如?傳曰,卽爲嚴飭下送入直,可也。
兪章煥,以都摠府言啓曰,今日入直內三廳武兼禁軍及軍兵等,當爲中日習射技,而國忌齋戒相値,不得設行之意,敢啓。傳曰,知道。
又以兵曹言啓曰,卽接集春營入直哨官丁復禧手本,則月覲門左邊墻垣二間許頹圮云。爲先令紫門監,以杻把子堅實圍排,依例樹柵,卽速修築,而把守軍兵,集春營入直軍十名除出,限改築間,嚴加守直之意,分付,何如?傳曰,允。
又以御營廳言啓曰,因兵曹草記,月覲門東邊宮墻二間許頹圮處,集春營入直軍十名除出,出番哨官一員率領,限改築間,輪回嚴加守直,而該入直軍餘數不多,宮墻外巡邏,無以分排,出番助番牙兵十名,依例添入警巡之意,敢啓。傳曰,知道。
又以禁衛營言啓曰,今此幸行時,本營爲後廂隨駕矣。軍色從仕官金胤根奉命在外,不得參陣,今姑改差,何如?傳曰,允。
韓鍾運,以義禁府言啓曰,漢城判尹李止淵,右尹金道喜竝推考事,傳旨啓下矣。李止淵下去京畿楊州地,金道喜下去富平地云。依例發遣府都事書吏,竝拿來,何如?傳曰,竝待待命拿囚。
刑曹啓目,粘連晉州鄭檉獄事段,初無害人之意,而偶致殺傷,皆準鬪毆殺傷罪,依律收贖,參以法文,勘以次律,實合欽恤,上裁,何如?判付啓依允依回啓施行爲良如敎。又啓目,粘連固城姜日得獄事段,懶舂臼米,本非大事,曳出門閾,殘忍莫甚,嚴訊取服,何如?判付啓依允。又啓目,粘連晉州金喜千獄事段,拳踢交加,肋脅重證,有的據,情無可原,連訊取服,何如?判付啓依允。又啓目,粘連安義朴日孫獄事段,木枕行兇,眞贓莫掩,階上嘔血,的證自在,嚴訊得情,何如?判付啓依允。又啓目,粘連曺喆金獄事段,洑場松田,再踢致命,證招檢錄,重案已具,另飭訊推,何如?判付啓依允。又啓目,粘連居昌鞠三不獄事段,恃官隷而踢村氓,痕著速死,諉醉顚而托病祟,計在圖生,嚴訊取服,何如?判付啓依允。
刑曹啓目,粘連尙州權載文獄事段,脅肋之場,著於兩檢,膝頭之築,至於四次,畢竟奸狀之敗露,益見用意之兇譎,依前訊推,期於輸款云。安東崔甲伊獄事段,兩檢傷痕,俱著要害,至於自怯自裁之擧,亦爲渠罪渠知之驗,依式訊推,期於輸款云。尙州朴判老味獄事段,拳踢亂加,吐血致命,而漫漶彌縫,奸情益露,連加嚴訊,速卽輸款,何如?判付啓依允。又啓目,粘連英陽申奉巖獄事段,眉角先破,腦後繼柝,十目莫掩,諸招同聲,獄具案成,無容更議,依前訊推,期於得情云。淸道裵守男獄事段,田畔戕殺,設計投溺,獄情畢露,鐵案已成,依式訊推,斷不可已云。靑松千孟己獄事段,傷在腦後,被打丁寧,白日市中,萬目咸覩,渠所抵賴,將諉何人?兇獰之外,冥頑尤甚,別加訊推,期於得情云。玄風金宗伊獄事段,如肱木之打着,不但傍眼所見,額角傷痕,渠口亦言,成案無疑,訊推償命云。昌原安瑛獄事段,傷痕則速死處血出而骨破,殺聲則同往者,耳聞而口吐,檢證相符,推諉無處,依式訊推,期於輸款,何如?判付啓依允。又啓目,粘連高靈權奉伊獄事段,大抵老獄例多生奸,誠不可遽議翻動,而但彼奉先,本有當死之罪,則死固無惜,且其死而當償者,亦未歸一,主使之萬占,旣死於獄,則死者之命已償矣。聽使之奉伊,依律文施,以減等之典,實合好生之德,而不敢擅斷,上裁,何如?判付啓依回啓施行爲良如敎。
上在昌德宮。停常參·經筵。
藥房提調朴綺壽,副提調鄭知容啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿,口傳問安。答曰,知道。世子嬪宮·世孫宮,口傳問安。答曰,知悉。
韓鍾運啓曰,行大司憲洪奭周,執義李南圭,掌令權徽·柳榮輔,持平權達準·李廷憲牌不進,監察茶時之意,敢啓。傳曰,知道。
鄭知容啓曰,藥房提調·副提調持湯劑來待矣。傳曰,封入。
傳于洪穉圭曰,當該承旨推考。
傳于洪穉圭曰,大臣·備局堂上引見。
徐耕輔啓曰,玉堂上下番俱空,事甚未安。應敎鄭東煥,修撰李鼎在,旣有只推之命,與校理申冕周,副校理林永洙,一體牌招,推移入直,何如?傳曰,允。
又啓曰,藝文提學洪奭周牌不進推考傳旨,今方捧入,而親祭祭文,當爲製進,如是違牌,事甚未安。更爲牌招,何如?傳曰,允。
行大司憲洪奭周啓曰,臣自來風采,旣不合淸朝風憲之長,目下病狀,又萬無陳力彈束之望,恩除之下,蠢動無路,冒犯違逋,蹙伏俟譴,而藝苑召牌。又復荐降,祭文撰進,不容稽期,雖不得不擔舁進身,祗肅恩命,而第臣區區之私,有不可隨參於合啓者,在前引避,旣蒙恩諒,今玆處義,實無異同,其何敢一日晏然於臺次乎?請命遞斥臣職。答曰,依啓。
徐耕輔啓曰,今此幸行時,何大臣留都乎?敢稟。傳曰,領府事留都。
傳于徐耕輔曰,延慶墓當親奠酌,懿陵遣大臣行攝行祭。
徐耕輔啓曰,延慶墓親奠酌祭文,當爲製進,藝文提學洪奭周,待明朝牌招,使之製進,何如?傳曰,允。
又啓曰,藝文提學洪奭周時無職名,令該曹口傳付軍職,何如?傳曰,允。
兵曹口傳政事,大護軍單洪奭周。
兵曹,以徐能輔爲留都大將。
傳于韓鍾運曰,罰已施矣,前別軍職朴敬鎭復屬。
傳于韓鍾運曰,出身咸英錫別軍職差下。
兵曹口傳政事,僉知加設單朴敬鎭,部將加設單咸英錫。
傳于韓鍾運曰,都摠管洪顯周許遞,前望單子入之。
摠管前望單子入之,金元根落點。
兵曹,副摠管單金元根。
以執義李南圭,掌令權徽·柳榮輔,持平權達準·李廷憲,正言柳榮河·李冕植牌不進罷職傳旨,傳于韓鍾運曰,只推。
以應敎鄭東煥,校理申冕周,副校理林永洙,修撰李鼎在牌不進罷職傳旨,傳于徐耕輔曰,只推。
傳于徐耕輔曰,藥房都提調有闕之代,政官牌招開政。
徐耕輔,以吏批言啓曰,內醫院都提調今當差出,而無故大臣只有二員,以二望擬入之意,敢啓。傳曰,知道。
有政。吏批,判書李勉昇在外,參判宋穉圭在外未肅拜,參議李羲肇進,右承旨洪穉圭進。啓曰,判書李勉昇在外,參判宋穉圭在外未肅拜,小臣獨政未安,何以爲之?敢稟。傳曰,只出緊任。以柳相祚爲大司憲,金羽根爲弼善,趙在慶爲兵曹佐郞,金履喬爲內醫都提調。
兵批,判書金箕殷病,參判朴宗琦未肅拜,參議李渭達入直進,參知朴宗學病,同副承旨韓鍾運進。同知單李彦國,僉知單崔宗赫,大護軍鄭元容,副護軍林東鎭,副司直金大坤·申溥·曺相振·朴奎瑞,副司果魏迪喆·李鼎默·鄭象樞·張周翼以上竝單付。
以平安監司金學淳狀啓,昌城府使李熙章,身病沈重,屢呈辭狀,不得已罷黜事,傳于徐耕輔曰,令該曹口傳差出,催促下送。
吏曹口傳政事,以蔡學永爲昌城府使。
韓鍾運,以義禁府言啓曰,漢城府判尹李止淵,右尹金道喜等,今方待命,竝拿囚,而卿宰禁推該府草記,待批下捧供,載在大典通編矣。李止淵·金道喜係是卿宰,敢啓。傳曰,分揀放送,嚴飭牌招,違牌,勿爲呼望。
韓鍾運啓曰,判尹李止淵謂有情勢,奉牌闕外,陳疏到院,而原疏以國忌正日,纔已退却矣。飭敎之下,無意承膺,事體所在,誠極未安。推考,何如?傳曰,允。原疏捧入。
徐耕輔,以奎章閣言啓曰,景慕宮望廟樓今望奉審,無頉之意,敢啓。傳曰,知道。
韓鍾運,以備邊司言啓曰,向以科弊一事,至有特敎提飭,則諸道掌試之人,固當十分兢惕,期有以對揚聖念,而見今京試只隔數日,諸凡禁條,自有式例之應行,飭令之頻降,則固不待更煩稟裁,第念法久弊生,莫甚於科試。苟欲矯捄,蔽一言曰試官之必得其人,然後國法可以嚴,士趨可以正,世道人心可以維持,而不至於頹敗,此實今日安危之分,存亡之幾也。凡今主其試而任其責者,若能念及於此,則寧不爲之洗心滌慮,倍加警懼乎?至若當場雜犯之自外當禁者,方自本司別遣文武郞,糾察奸濫,隨現隨告,最是隨從輩紛競作拏之弊,尤當嚴禁,若有越法率入,有所入聞,則非但隨從與儒生之如法勘律,當該四館所官員禁亂官及摘奸備郞,竝施重律,而先自試望排擬,另加審愼,必以有地望公明之人,各別擇差事,另飭該曹,如是申明之後,若無丕變之效,則當該試官,當以倍律論勘,銓官亦難免不善檢擬之責,以此分付,亦令成均館,將此草記辭意,曉諭坊曲,書揭場外,俾入場士子,預爲知悉,無或犯科,何如?傳曰,允。
又以備邊司言啓曰,修撰李鼎在,副司果李正耆·權用經,副司直姜時永,本司文郞廳差下,何如?傳曰,允。
又以兵曹言啓曰,留都營狀啓,例爲付撥,而或有時急之事,則京畿驛馬待令,曾有定式矣。今亦依此擧行,何如?傳曰,允。
又以兵曹言啓曰,今此幸行時,巡將監軍,依例以今十八日受點人員,十九日至,使之仍察之意,敢啓。傳曰,知道。
兵曹,懿陵·延慶墓幸行時軍令,二月十九日出宮,徽慶園展拜,自闕門十五里,親祭懿陵展謁,自園所三里,延慶墓親行奠酌禮,當日還宮,自墓所十里。
醫官李亨基書啓,陳奏兼奏請正使左議政李相璜入柵以後,無事作行矣。今月初一日到永平府,猝忝感冒,有頭疼惡寒等證。故用葛根正氣散二貼後,少得和解,連爲作行,初六日到北京留南小館,而咳嗽膈痰,彌留不解,故又用杏吉三子飮二貼,今則漸臻差復之意,銓次啓達。傳曰,知道。
領府事鄭晩錫箚曰,伏以,臣久淹癃痼之症,虛縻藥院之任,非但私情之有所悚悶,抑亦國體之有所虧損。故不憚瀆撓,冒浼威尊,此豈臣心之所願欲,亦豈臣義之所敢安哉?誠迫於疾病,或冀聖明之俯賜矜愍也。只以受官祈免,自是常事。故與他相蒙,情實未暴,恩兪尙靳,至以安心調理爲敎,臣尤抑塞,靡所容措。夫臣之所帶諸職,皆踰涯分,俱合辭遞,而獨於藥院,懇懇不已者,誠以保護重地,爲任自別,蓋其日次之起居,在常禮不可暫曠,湯劑之監煎,在臣分不可或忽,而臣之狗馬賤疾,兩朔沈淹,床笫殘喘,一味蟄伏,職事全廢,義分都虧,臣心惶蹙,已不暇言,而在國體,尤豈不苟艱之甚乎?臣若徒懷嚴畏,更不疾呼,則引日延月,罪戾益積,故復敢冒死控籲,倘蒙聖明曲加哀憐,亟賜允許,仍勘臣瘝曠之罪,以幸公私,則洪恩大德,天高地厚,雖死之日,猶生之年,臣不勝大願。取進止。答曰,省箚具悉卿懇。所辭又如此,藥院之任,今姑許副。仍傳于徐耕輔曰,此批答,遣史官傳諭于領府事。
辛卯二月十五日辰時,上御熙政堂。藥房入診入侍時,提調朴綺壽,副提調鄭知容,假注書李象敬,記事官金大根·徐念淳,檢校待敎金鼎集以次進伏。醫官玄在德·盧在豐·南山壽以次進伏楹外訖。上曰,史官分左右。綺壽曰,春雨支離,朝候又復陰冷,聖體,若何?上曰,一樣矣。寢睡·水刺之節,何如?上曰,一樣矣。中宮殿氣候,何如?上曰,一樣矣。綺壽曰,醫官入診乎?上曰,唯。在豐·山壽以次入診候,退伏奏曰,脈候左右三部調均矣。綺壽奏曰,幸行時江心水例爲待令,而或有置之之命,今番則何以爲之乎?上曰,置之,可也。綺壽曰,羅蔘蠹損,可用爲五兩三錢,而自昨年因循未減於月計中矣。來朔月計中減下爲宜,故敢此仰達矣。上曰,唯。命退,諸臣以次退出。
辛卯二月十五日辰時,上御熙政堂。大臣·備局堂上引見入侍時,右承旨洪穉圭,假注書洪大稱,事變假注書卓碩行,記事官金大根·徐念淳,領議政南公轍,右議政金履喬,兼禮曹判書李羲甲,行戶曹判書趙萬永,刑曹判書金履載,知敦寧府事朴周壽,右參贊朴綺壽,行護軍白東薳·申絅·趙寅永以次進伏訖。上曰,史官分左右。公轍曰,喜雨纔洽,春候稍暄,聖體,若何?上曰,一樣矣。寢睡·水刺之節,何如?上曰,一樣矣。中宮殿氣候,何如?上曰,一樣矣。上曰,次對爲之。公轍曰,世孫宮睿候一向萬安乎?尺衣漸長,時或授以孝經·小學等冊子,而文義字音,多有曉解者乎?臣曾以早諭敎三字仰陳,諭敎之必以早,此古人不易之正論也。伏想宮闈之內,身敎之方,靡不用極,而親賢士大夫之時多,然後德性可以薰染,學問可以長就,顧今春晷漸舒,賓僚濟濟,開講輔導之法,一依列聖朝故事而施行,實合於繼述貽燕之道,而小學敎人之法,亦食食能言爲始者,尤可見諭敎必早之意,方其智思漸開,理慾將分之時,朝夕左右,皆阿保近習,而無嚴師之訓與法家拂士之言,則豈不大可懼乎?臣謂今日悠悠萬事,莫先於此。故又此申達,伏願深留聖意,卽賜從施焉。公轍曰,俄見奏請使狀啓謄報,則冊封已爲準請,不勝萬幸,使臣回程日字,姑未定期,而似當從近起程矣。公轍曰,卽見咸鏡監司申在植狀啓,則以爲,本營處在鐵嶺以北·咸關以南,所統軍制,有親騎衛·別砲衛,有守堞軍,團束親兵之名,又有馬兵十哨,步軍四十五哨,以若許多軍額,責充於咸興一境之民,數本過多,而親騎衛·別砲衛,則逐年都試之故,縱無闕額,第其馬步則全多虛額,不成行伍。又徵黃白,今若以營府校吏奴令中,抄擇其善馳射能講砲者,別選爲騎士三哨,步軍三哨,而馬兵虛額中,無以充補者,依厥數蠲減,則事甚便宜,請令廟堂,稟處矣。本府以豐沛之鄕,人民之衆,軍摠之多,鎖鑰設施,甲於諸道,而挽近荐經歉荒,民不奠居,有此虛額之夥多,誠不勝悶慮。然而今若勞䋱撫摩,且得年事稍康,則仳離散四之類,庶乎還集,闕伍塡充,宜有其道,而至於名係校吏奴令之屬,本爲臨急團束作隊之軍,不必別定他役,又於抄選奬賞之際,後弊之夤緣生出,難保必無,則軍制變通,有不可容易議到,置之,何如?上曰,依爲之。出擧條公轍曰,卽見平安監司金學淳狀啓,則以爲,道內寧遠郡,有寧民錢取殖補用於民庫者,而盡成虛錄,替徵爲弊,民邑遑汲,將至渙散,以寧城在鎭時給代小米二百一石,還付本郡,使之補用,寧民錢則自今永爲革罷事,請令廟堂,稟旨分付矣。從前給代於寧城鎭者,何難移施於本郡,而第念,謂以民庫補用,輒爲劃給軍餉,則其將無以支繼,而事體亦爲不然,此則置之。至於寧民錢,旣知其爲弊,則不可不從長變通,令道臣邑倅,親執本郡民庫簿書,另加査櫛,汰冗祛濫,以爲次次蕩減之道,何如?上曰,依爲之。出擧條公轍曰,臣於昨冬,以遠方寒畯之有名行者,訪求收用之意,仰奏矣。其後銓曹間有一二擬除,似當次第對揚,而其中關東經行別薦人咸樂恒,地處則本自卑微,而能自力學,卓有造詣,孝親飭躬,鄕人矜式云,而前道臣還朝後,益聞其實蹟,班閥華胄淵源有自者,易於興起,而出於遐賤之中,實行之如彼,尤極嘉尙。向時補賑諸人,猶以不次之職酬之,況以經行入於道薦者乎?卽令該曹差其相當之職,以示朝家不限門地,惟才是用之意,何如?上曰,依爲之。出擧條公轍曰,咸樂恒相當職調用事,纔已陳達蒙允,而銓曹似以排望爲難,若此則不無相持因循之慮,使之勿拘格例,六品職中單望差下,亦是拔例激勸之一道,又此仰達矣。上曰,依爲之。出擧條公轍曰,侍從臣父年七十加資,載在法典矣。公忠都事尹致秀所後家則無可施處,而生父命烈,今年爲七十云。依已例移施,似好,故敢此仰達矣。上曰,依爲之。出擧條公轍曰,登科十年人陞六,自是法典,而今亦有已滿十年人云。依例陞六之意,分付該曹,何如?上曰,依爲之。出擧條公轍曰,兵判家在城外,在前亦有從便往來之例,今亦依此往來,似好,故敢此仰達矣。上曰,唯。公轍曰,禁衛大將申絅,父母墳山,欲往省掃云。前亦有將臣許其佩符,從便往來之例,故敢此仰達矣。上曰,唯。公轍曰,摠戎使李海愚連爲申飭之後,今日次對,又爲懸病,事體極爲未安,推考,何如?上曰,依爲之。出擧條公轍曰,鼎席已備,右相造朝,爲國事喜甚,而臣之從前辭懇,今則可以得蒙體諒之恩,以公以私,不勝萬幸矣。履喬曰,臣之今日此職,豈非萬萬非常之誤恩哉?未知殿下何取於臣,遽以此重任授之,而臣之分量,臣亦自知。雖在百執事之列,猶懼不堪,況此三事之重寄乎,又況在今日艱棘之時乎?此時此任之屬於如臣無似,大是意外,必致僨誤而後已。臣固不足恤,其於國事何哉?以疏以奏,屢煩呼籲,未蒙體諒,則分義悚惶,不敢復事瀆擾,冒進前席,備陳衷懇,竊冀聖慈矜察,亟賜處分,改卜賢德,以幸國事焉。履喬曰,臣不敢以相職自居,而愚衷所蘊,常所耿耿,故敢此仰達矣。臣竊見我殿下臨御以來,一念圖治,夙宵憧憧,而恭儉仁恕之德,孚于上下,聲色貨利之類,凡害於治者,無一或有,而治不徯志,百度解弛,駸駸然莫可收拾。此固群下不能對揚之罪,而臣愚死罪。竊以爲,殿下之爲治,或未得其本領而然,夫帝王之治,本乎道,求道之要,莫如學,而經筵之停閣,于今幾歲月矣。雖曰燕蠖之居,亦有披閱幽獨之中,不廢玩索,終歸於汗漫悠泛,不着於實用,豈若頻開經筵,召接臣鄰,講聖賢之書,究聖賢之心,于以討論古今之治亂,于以咨詢政務之得失,習與性成,樂而不疲,日臻臻於勵精求道,專心致治之域哉?顧今春晷舒遲,政宜日三之講,自今經筵之稟,勿以命停,每日講對,主經翼史,各有程課,傅說所云終始典學,厥修罔覺者,殿下亦必的知其言之不誣矣。況今我世孫邸下,尺衣漸長,智思日開,輔導之方,宜無所不用其極,而遇物之誨,猶不若身敎之切,親賢士時多,接宦妾時少,最爲薰陶之要,殿下若於此,先自勉勵,示之以典學勤政之實,則沖年耳目之覩記,常爲先入之主見,而遂爲他日進德之根本,太平萬世,將基於此。伏願殿下,勿以臣言之陳腐而懋哉念哉。上曰,所陳甚好,當留心體念矣。出擧條履喬曰,臣旣以勉聖德仰效愚衷,而書曰德惟善政,政在養民。日前聖諭,深以國事爲虞,而首擧民生之困瘁,聖念之及此,實是國家之福,大抵民之殿屎,莫甚於今日。語其爲瘼之大者,則備荒儲穀,所以濟民,而還穀之斂散,反爲剝膚之虐政,停番納布,將以便民,而軍布之疊徵,終爲切骨之至冤,其他貪官暴吏之所恣肆,奸鄕猾胥之所侵漁,勢家豪戶之所凌奪,千岐百轍,其將使斯民無孑遺而止。民惟邦本,本之蹶矣,將何以爲國?爲今日之計,當如救焚拯溺,而第其馴致之勢,非一朝一夕之故,則亦非一號一令所可釐革者,姑思目前牽補,民得奠安之道,則其惟另擇守令,俾盡字撫之方,嚴飭方伯,明其黜陟之法,懲貪戢猾之令行,褒循勵廉之政擧,則其及於民者,庶有一分之實效,以此意渙發德音,飭勵於掌銓按道之臣,俾各惕心對揚,勿循前日伈倪之套,恐不可已矣。上曰,擇守令嚴黜陟,懲貪勵廉,實爲爲民之根本。卿言甚切當,以此擧條,分付銓曹方伯,俾各惕念擧行,毋敢復蹈前習,自廟堂亦時時察飭,可也。出擧條履喬曰,國無義理,則國不得爲國,人無義理,則人不得爲人,春秋數十之義,語其大者,卽惟曰尊王室懼亂賊而已。恭惟我朝於皇朝,恪守朝宗之義,繼切風泉之感,于今一國臣民,咸有忍痛含冤之意,尊王之義,永有辭於天下萬世,至於懼亂賊,則以聞見所及言之,辛壬諸逆之誣逼我英廟,龜·祿凶徒之謀危我先王,其逆節凶圖,異世同惡,而辛壬之案,至先朝乃爲大定,龜·祿之罪,逮殿下始得明討,惟此義理,可以建天地質鬼神,俟百世而不惑。然念義理不講則不明,不明則不嚴,不嚴則懼,周公懲荊舒誅廉來,而及夫王綱不振,義理隨晦,則有吳·楚之僭,魯三家·晉六卿之亂,於是不得不有春秋之筆,在今日君臣上下,政宜以夫子春秋之意,交相惕勉,凡於尊皇朝討諸逆之義理,講而明之,嚴而守之,辨淑慝以固其隄防,審勸懲以正其趨向,臣之所藉手仰事者,實在於是,亦願我殿下,念在玆毋忽焉。上曰,卿言果甚允當,當加念矣。出擧條上曰,大臣就座,諸宰奏事。羲甲曰,陵園所展拜,墓所歷臨時,如値三年內,則親行奠酌禮,自是已例也。先朝丙午懿昭墓親酌獻禮後,孝昌墓歷臨時,行奠爵禮矣。今此延慶墓歷臨時,似當行奠酌禮,而延慶墓旣行奠酌禮,則懿陵卽局內也。似當遣大臣行攝行祭,故敢此仰達矣。上曰,唯。周壽曰,臣以惠廳事,有所仰達者矣。大同係是惟正之供,當初節目,至嚴且重,各樣上納,亦有恒定之月限,則固當毋敢違越,而近來紀綱解弛,百弊層生,拖到當年之秋冬,甚至有經歲之弊,無難愆期,視若尋常,又況米太之色劣斛縮,木布之升麤尺短,亦莫甚於近年,爲守令者,苟若着意,豈有致此?此不可不一番更張,復若過限,又或麤劣,則當該邑倅,非但自本廳依節目論勘,亦自各該道臣,限內未考尺之守令,直請先罷後拿,道臣如或不察,則亦難免因循之責,竝以此意,申飭分付於各該道臣,何如?上曰,依爲之。出擧條周壽曰,宮納與他有異,故本自極擇,正月輸納,而且況米條,則例有加升與縮米矣。近來宮屬輩入庭之後,遷延不捧,使本廳員役,守直多日,爲弊不少,而及其捧上,斛上加斛,徵縮於員役。故故左相臣李存秀在惠堂時,每石縮一斗五升式加磨鍊,以杜加縮之患矣。弊復滋甚,原縮加縮之外,又出加縮,且以木邊言之,或折半或全數七八次還退,米之加縮,木之雇價,自不得不害歸負役,遂至犯逋之境,臣意則明年爲始,宮納月限,退定於五月,新捧一依戶曹元結宮納例,令宮屬來推於本廳,而追後加磨鍊之一斗五升亦勿擧論事,一體定式似好,故敢此仰達矣。上曰,依爲之。出擧條周壽曰,再昨年以鑄字穀代錢二千兩每年輸送事,因內閣關,雖已擧行,而廳用近甚不敷,昨年遇慶蠲減之數,亦自不少矣。顧今本閣,旣無時急之需,臣廳實多難支之狀,臣意自今年勿爲輸送,似好,故敢此仰達矣。上曰,依爲之。出擧條絅曰,徽慶園植木,已往所植,擧皆着根,今至茂盛,更無加植之地,植役置之,着意遍踏之意,分付於園官,何如?上曰,依爲之。出擧條履載曰,禁將以園所植木事有所奏,臣亦以墓所事,有可仰達者矣。臣於昨年延慶墓董役時,見丁字閣左右皆有水脈,自丁字閣前至紅箭門內,沮洳沒膝,故伐木列鋪,敷土其上,而日字急迫,姑就其上,仍排磚石。卽今所見,雖似無頉,日後鋪木,漸次朽傷,則上排磚石,必有傾陷水湧,依舊沮洳之患,不可不趁今修改,撤去鋪木,更塡以沙土,而堅築深濬,左右水道,汪瀉于外,然後更排磚石,則可以永久堅固,依園所植木自軍門擧行之例,從近始役修治事,分付兩營,似好,故敢此仰達矣。上曰,唯。穉圭曰,今日賓對,兩司無一人進參,事甚未安。違牌諸臺,竝推考,何如?上曰,依爲之。出擧條上曰,史官就座。仍命退,大臣以下以次退出。
上在昌德宮。停常參·經筵。
兪章煥啓曰,行大司憲柳相祚在外,執義李南圭,掌令權徽·柳榮輔,持平權達準·李廷憲未肅拜,監察茶時之意,敢啓。傳曰,知道。
洪穉圭啓曰,藥房提調持湯劑來待矣。傳曰,封入。
韓弘敎啓曰,兵曹參判朴宗琦除拜後過三日不爲出肅,依定式推考警責,仍卽牌招察任,何如?傳曰,允。
傳于兪章煥曰,在外摠管竝許遞,前望單子入之。
摠管前望單子入之,都摠管李光文,副摠管李錫祜·金元根落點。
傳于兪章煥曰,幺麽武弁,稱以情勢,飭敎之下,不爲入直之狀,紀綱所在,萬萬駭然,別軍職柳翊魯拿處。
韓弘敎啓曰,玉堂上下番俱空,已至多日,事甚未安。應敎鄭東煥,校理申冕周,修撰李鼎在旣有只推之命,竝卽牌招,推移入直,何如?傳曰,允。
以應敎鄭東煥,校理申冕周,修撰李鼎在牌不進罷職傳旨,傳于韓弘敎曰,只推。
傳于兪章煥曰,判尹疏批已下,卽爲牌招,如有違牌,勿爲呼望。
兪章煥啓曰,判尹李止淵特敎申飭之下,謂有情勢,奉牌闕外,無意承膺,事體所在,誠極未安。推考,何如?傳曰,允。申飭之下,終不承膺,分義道理,萬萬未安。招致啓板前,問啓以入。
傳于兪章煥曰,漢城判尹問啓置之,肅單捧入。
兵曹,留都從事官單李垿。
韓弘敎,以戶曹言啓曰,謹奉傳敎,儲慶宮正堂簾帳等修改吉日,令日官崔福基推擇,則今二月二十二日辰時爲吉云,以此日時擧行之意,敢啓。傳曰,知道。
又以禮曹言啓曰,卽接靖陵官員所報,則本陵陵上曲墻東邊外面長廣數尺許缺落云矣,陵上曲墻,有此缺落,極爲驚悚,外面與內面有異,慰安奉審之節,不爲磨鍊,而修改之役,卽爲擇吉擧行,何如?傳曰,允。
兪章煥,以兵曹言啓曰,今二月十七日武臣堂上朔試射日次,而以國忌正日,不得爲之之意,敢啓。傳曰,知道。
又以兵曹言啓曰,今二月二十六日大駕詣永禧殿親行酌獻禮時,隨駕營門當爲磨鍊矣。禁御兩營鄕軍則今旣停番,何營軍兵隨駕,何營軍兵留陣,禁軍及馬步軍,以幾番幾哨磨鍊,而餘軍留營,何以爲之乎?敢稟。傳曰,依昨春展謁例爲之,後廂軍兵,御將率領,可也。
又以訓鍊都監言啓曰,今此幸行時,隨駕武藝別監一百五十人饌價錢,每人三錢,門旗手二十六名饌價錢,每名一錢五分,依例分給之意,敢啓。傳曰,知道。
又以御營廳言啓曰,本廳哨官金在·朴重杓·陳繼龍,身爲將官,事多駭然,竝汰去之意,敢啓。傳曰,知道。
判尹李止淵疏曰,伏以,臣於前年九月,蒙恩謫補羅州牧使,在任纔五易月,回念風波之處,寢夢猶驚,而獨戴雨露之天,攢祝冞切。迺玆本年正月二十二日,恩點忽下於京兆前望,此實千萬意想之所未到。臣北望九頓,涕淚無從,繼以震駭惶惑,五內失守,誠不知糞穢之賤,何以獲此於聖明也?噫,臣之一身,非臣之所得自有也,惟殿下燭其誣衊而極其昭滌,必使之轉危爲安,出死入生,前後辭敎,鄭重諄復威之誘之,曲費造化,不啻若慈母之於乳穉,隨病而調護也。歷數古今人臣之受恩於君上者,未有若斯之隆且厚焉,則如臣無似,詎敢當此?而自非石木,寧不知感,況以罪媒榮,以私要寵,卽臣分之所不敢出者。固當惟命是承,顚倒趨走,而臣自初至今,掩抑窮蹙,迷不知變,有若悍然力抗者,夫豈臣樂爲也哉?誠以遭罹不同尋常,而只有愧死之心,去就未忍放倒,而寧甘慢蹇之誅耳。今於日月稍久之後,復豈滋筆提說,以爲逐段辨質之計?而臣竊有未能曉解者,彼忽構白地之案,而架鑿則如空裏捉風,急售赤族之謀,而擠陷則如水中下石,惡吻交囓,毒蜂直射,猶恐其觸之不傷,傷之不血者。是誠何心,抑又曷故,若謂之出其自意,則素昧平生,了無嫌怨。突然爲此,理所不當,苟非然者,則不問裏許,不論虛實,而替行手刃之擧,自冒殺人之名,卽三尺童子之所不爲爾。此所以左右思而究其說不得者也。於是乎反之於身,而有可召之由,揆之於勢,而有必至之端,臣早未覺悟,陷此大僇,尙誰尤哉,復何恨乎?臣本才疎識闇,百無寸長,而起家門零替之餘,犯古人驟升之戒,加以兄弟聯武,稚子躡塵,華顯萃於一室,榮耀溢於當世,踰涯濫分,莫此之極,而猶且冥行不休,貪進未已,坑坎在前而恃以康莊,神猜鬼怒,固可灼然,而福過災生,在所立俟,矧復信心太過,嫉惡亦甚。與時俯仰,學之未能,惟利趨附,視焉若浼。自以爲堅於執守,而反受狹隘之誚,自以爲愼於交際,而或被冷淡之疑,齮齕因是而興,媢嫉因是而積,兆之於不知不聞之中,而形之於無情無事之地,畢竟驅脅四至,醜辱百端,廻避不得,暴白無階。一則自取,二則自取而臣所拊心痛悼者,夙抱事君盡誠之願,而忽歸營私背義之科,徒貽則哲之累,致煩庇覆之勤,辜負焉何辟合寘,而保全則愈益摯,滓汚焉此生難淨,而渥澤則蔑以加。臣固知遂物之仁,不忍永棄,必欲陶甄於大化之中,俾得容廁於恒人之列。然頭臚已判,而大質絶復完之望,面目有靦,而隻手無可藉之資,塵刹報效,已矣無論,黥劓息補,斷其無奈。有臣如此,將復焉用?今若諉之以開釋已盡,義無更引,而晏若無故,恬然出膺,則縱殿下慰藉而包容之,輿儓婦孺,必將指點唾詈,目之以不識四維之類,臣固不足言,而其奈爲朝廷羞,何哉?爲臣之計,莫如謝跡名途,避遠駭機,沒齒隴畝,歌詠聖德,少贖愆尤,以期來世而已。倘殿下哀矜而曲軫之,必不待臣言之畢,而有以終始之也。雖以羅邑一事言之,善地譴補,任其便住,實是萬萬曠絶之恩遣,而臣乃坐費廩餼,毫無猷爲。民窮而不能紓其力,吏奸而不能塞其源,莫體委畀之意,只添迎送之弊,當官不職,罪又何居?慙恧悚懍,益無寘躬之所也。嗚呼,感激深於鏤髓,而未免終孤德意,憂畏積於銷骨,而末由畢伸常分,臣之所値,一何阨也?跼高蹐厚,良欲無訛,覲光雖急,顧影猶怯,百爾思量,蠢動無路,玆敢披瀝肝血,冒瀆崇嚴。伏乞聖慈,諒臣情之去益冤苦,憐臣情之一向危蹙,先將新授職名,亟行罷免,仍命勘以當律,永枳朝籍,以爲爲臣不忠者之戒焉,臣無任云云。答曰,省疏具悉。卿之所遭,自謂非誣乎。自謂被誣乎?卿旣自知爲誣,朝廷亦知其爲誣。故卿亦欲辨,朝廷亦欲其辨,譬如衣物點墨,濯之則無痕,尙濯之後,尙求其痕,無是理也,卿思誤矣。卿其勿辭,卽爲肅命。
上在昌德宮。停常參·經筵。
韓鍾運啓曰,行大司憲柳相祚在外,執義李南圭,掌令權徽·柳榮輔,持平權達準·李廷憲未肅拜,監察茶時之意,敢啓。傳曰,知道。
韓弘敎啓曰,玉堂備員間,視事,頉稟之意,敢啓。傳曰,知道。
兪章煥啓曰,來二十一日朝參日次矣,敢稟。傳曰,停。
韓弘敎啓曰,來二十一日輪對日次矣,敢稟。傳曰,當次人受點,後日次待令。
鄭知容啓曰,藥房三提調持湯劑來待矣。傳曰,封入。
韓弘敎啓曰,玉堂上下番俱空,已至多日,事甚未安。應敎鄭東煥,校理申冕周,修撰李鼎在,旣有只推之命,竝卽牌招,推移入直,何如?傳曰,允。
兪章煥啓曰,卽者漢城府官員來言,再明日幸行時,本府堂上一員導駕,一員隨駕,而判尹李止淵,右尹金道喜有身病,左尹李瀅夏差祭,無以進參云。判尹李止淵,右尹金道喜,竝卽牌招,何如?傳曰,允。
又啓曰,漢城判尹李止淵,右尹金道喜牌不進推考傳旨,今方捧入,而再明日幸行時,導駕隨駕,當爲進參,如是違牌,事甚未安。竝更牌招,何如?傳曰,旣已出肅,又此違牌,其何顚倒?從重推考,更爲牌招,如或違牌,勿爲呼望。
韓弘敎啓曰,卽者吏曹郞廳來言,今此式年監試初試試官,明日當爲磨鍊以入,而判書李勉昇陳疏徑行,參判宋穉圭在外,參議李羲肇有身病,不得擧行云,參議卽爲牌招,何如?傳曰,判書·參判許遞,前望單子入之。
吏曹參判前望單子入之,鄭基善落點。
韓弘敎啓曰,新除授吏曹參判鄭基善方在罷散中,何以爲之?敢稟。傳曰,敍用。
以柳翊魯囚單子,傳于韓鍾運曰,分揀放送。
以應敎鄭東煥,校理申冕周,修撰李鼎在牌不進罷職傳旨,傳于韓鍾運曰,只推。
韓弘敎,以侍講院言啓曰,新除授弼善金羽根除拜屢日,尙不出肅,卽爲牌招察任,何如?傳曰,允。
又以魂宮享官意啓曰,今番監試初試時,忠義李民耆·閔致訥當爲赴擧云。忠義二員代,假官一員,令忠勳府依例差出,使之臨期致齋,自今十八日至二十一日,入番察任,何如?傳曰,允。
兪章煥,以都摠府言啓曰,今日入直內三廳武兼禁軍及軍兵等當爲中日習射技,而國忌正日相値,不得設行之意,敢啓。傳曰,知道。
又以兵曹言啓曰,今十九日幸行時,本曹郞廳,守宮及侍衛各差備,不可不備員,而新除授佐郞趙在慶身病猝重,屢度呈狀乞遞,今姑改差,其代仍令該曹以在京無故人口傳差出,以爲備員之地,何如?傳曰,允。
吏曹口傳政事,以白時亨爲兵曹佐郞。
兪章煥,以禁衛營言啓曰,徽慶園·懿陵·延慶墓幸行時,本營隨駕事,命下矣。銅龍門則哨官李載德,京中哨軍三十名,西營則哨官鄭有寬,助番牙兵四十名,廣智營則哨官吳世忠,助番牙兵五十名率領入直。新營則別將李存敬·騎士將趙,把摠白珩洙,哨官曺勉承,敎鍊官李廷春,騎士二十五人,兼別破陣二名,助番牙兵三十名率領入直。南別營則哨官李枝秀,別騎衛一人,別牙兵七名率領守直。火藥庫則哨官孫尙信,別破陣八名,兼別破陣六名率領守直之意,敢啓。傳曰,知道。
韓鍾運,以刑曹言啓曰,司饔院書吏李舜膺·曺景範前後所受從自願免賤之典,合爲三度,而向以慶尙道黃山驛吏姜啓尙,自如驛吏姜岳只·姜海東,次第望呈,覆啓頉下矣。免賤之法,無論賜牌與從自願,必以三南完邑官奴婢中,始許望呈頉下,法例自有定限。至於各道驛屬,尤爲自別,奴不得陞吏,婢不得陞女,昭載於通編中。公賤條則驛吏與驛女,不可以奴婢論,而近年以來,間或有混同許頉之已例,後弊所關,終不可因循襲謬,前已頉下者,今不可一一刷還,姑付令前,仍爲置之。今此三驛吏之免賤者,姑未行關,竝爲勿施,待其以三南完邑官奴婢,改望呈施行。自今以後,驛屬混頉之習,一切防塞,嚴明定式,如有違者,嚴法重繩事,一體分付於各道道臣,何如?傳曰,允。
上在昌德宮。停常參·經筵。
進御加減交濟湯明日姑爲停止事,榻前下敎。
鄭知容啓曰,藥房提調·副提調持湯劑來待矣。傳曰,封入。
韓弘敎啓曰,玉堂上下番俱空,事甚未安。應敎鄭東煥,校理申冕周,修撰李鼎在旣有只推之命,竝卽牌招,推移入直,何如?傳曰,允。
徐耕輔啓曰,卽者吏曹郞廳來言,今此式年監試初試試官,當爲擬入,而判書未差,參判鄭基善未肅拜,參議李羲肇病不來,不得擧行云,參判,參議,竝卽牌招,何如?傳曰,允。
又啓曰,吏曹參判鄭基善,參議李羲肇牌不進推考傳旨及罷職傳旨,今方捧入,而監試初試試官當爲擬入,而如是違牌,事甚未安。參判更爲牌招,何如?傳曰,允。參議只推,一體更爲牌招,如有違牌,勿爲呼望。
傳于兪章煥曰,明日出宮內門路,以協陽門爲之。
以應敎鄭東煥,修撰李鼎在牌不進罷職傳旨,傳于韓弘敎曰,只推。
徐耕輔,以吏曹言啓曰,今此式年監試初試試官望,當爲磨鍊以入,而擬望之人乏少,閣臣及承旨竝擬,何如?傳曰,允。
韓弘敎啓曰,二所參試官趙然春旣入闕中,本職司書,不爲肅謝,直爲出去,事甚未安。推考,何如?傳曰,允
兪章煥啓曰,卽者漢城府官員來言,明日幸行時,本府堂上一員導駕,一員隨駕,而判尹李止淵,右尹金道喜有身病,左尹李瀅夏差祭,無以備員進參云。判尹李止淵,右尹金道喜,竝卽牌招,何如?傳曰,差祭外竝許遞,前望〈單〉子入之。
漢城府堂上前望單子入之,判尹朴綺壽,右尹洪命周落點。
傳于徐耕輔曰,前承旨洪命周敍用。
漢城左尹單洪命周,右尹單李瀅夏。
韓鍾運啓曰,卽者吏曹郞官來言,今此幸行時,隨駕官單子,當爲修正以入,而諫院不備,不得修正云。除在外外,未肅拜人員,竝卽牌招,何如?傳曰,允。
以正言柳榮河·李冕植牌不進罷職傳旨,傳于韓鍾運曰,只推。
韓鍾運啓曰,今此幸行時,隨駕官單子,當爲修正,而正言柳榮河·李冕植牌不進,何以爲之?敢稟。傳曰,更爲牌招。
以正言柳榮河·李冕植再牌不進罷職傳旨,傳于韓鍾運曰,只推。
韓鍾運啓曰,今此幸行時,隨駕官單子,當爲修正,而正言柳榮河·李冕植再牌不進,何以爲之?敢稟。傳曰,更爲牌招,如有違牌,勿爲呼望。
兪章煥,以兵曹言啓曰,今此幸行時,左邊捕盜大將申絅以後廂大將隨駕,右邊捕大將李鐵求訓鍊都監中軍隨駕矣。在前如此之時,有曾經捕將權察之例,今番則以留都御營大將白東薳,回鑾間左右邊竝令權察,何如?傳曰,允。
韓鍾運啓曰,因兵曹草記,今此幸行時,左邊捕盜大將申絅,後廂大將,右邊捕盜大將李鐵求,都監中軍隨駕,以留都御營大將白東薳,回鑾間竝令權察事,允下矣。權察左右邊捕盜大將白東薳,卽爲牌招,聽傳敎,何如?傳曰,允。
韓弘敎,以奎章閣言啓曰,守宮檢校直閣李光文,待開門牌招,何如?傳曰,允。
又以禮曹言啓曰,今此辛卯式年監試初試一所,設場於本曹矣。上直郞廳,依例移直朝房之意,敢啓。傳曰,知道。
兪章煥,以兵曹言啓曰,今二月二十日文臣朔試射試官望,十九日當爲入啓,而幸行相値,依前例停止之意,敢啓。傳曰,知道。
又以扈衛廳留都大將意啓曰,臣承命留都,一依兵曹啓下事目,率領扈衛軍官軍士,今日申時量,結陳扈衛之意,敢啓。傳曰,知道。
韓弘敎,以一所試所意啓曰,今此儒生入門時,禮曹狹窄,萬無容接之道矣。自前如此之時,有中樞府通用之例,今亦依此爲之之意,敢啓。傳曰,知道。
上在昌德宮。停常參·經筵。
大駕詣徽慶園,入齋室後,世孫宮遣宮官問安。答曰,知道。內閣·政院·玉堂·藥房·朝廷二品以上口傳問安。答曰,知道。親祭後,世孫宮遣宮官問安。答曰,知道。內閣·政院·玉堂·藥房·朝廷二品以上口傳問安。答曰,知道。仍詣懿陵,入齋室後,世孫宮遣宮官問安。答曰,知道。內閣·政院·玉堂·藥房·朝廷二品以上口傳問安。答曰,知道。展拜後,世孫宮遣宮官問安。答曰,知道。內閣·政院·玉堂·藥房·朝廷二品以上口傳問安。答曰,知道。仍詣延慶墓,親展酌後,世孫宮遣宮官問安。答曰,知道。內閣·政院·玉堂·藥房·朝廷二品以上口傳問安。答曰,知道。夕上食後,世孫宮遣宮官問安。答曰,知道。內閣·政院·玉堂·藥房·朝廷二品以上口傳問安。答曰,知道。還宮後,內閣·政院·玉堂·藥房口傳問安。答曰,知道。朝廷二品以上口傳問安。答曰,知道。
兪章煥啓曰,司僕寺內乘來言,捲窓,取稟。傳曰,捲三窓。
韓弘敎,以奎章閣言啓曰,大駕今已還宮,守宮檢校直閣李光文,依定式減下,何如?傳曰,允。
又以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
韓鍾運啓曰,卽者義禁府都事來言,今日幸行時,駕側鳴錚罪人池昌潤等五十八人,移送秋曹云矣,敢啓。傳曰,知道。
兪章煥,以訓鍊都監言啓曰,今番幸行時,隨駕將官·將校·軍兵及武藝別監等犒饋,依定奪以乾物磨鍊分給之意,敢啓。傳曰,知道。
又以禁衛營言啓曰,本營隨駕將官·將校·軍兵等處,依定奪乾犒饋磨鍊分給之意,敢啓。傳曰,知道。
又以御營廳言啓曰,隨駕駕前別抄及將校·軍兵等處,依定奪乾犒饋磨鍊分給之意,敢啓。傳曰,知道。
又以摠戎廳言啓曰,今番幸行時隨駕將校·軍兵等處乾犒饋,依定式磨鍊分給之意,敢啓。傳曰,知道。
韓弘敎,以監試初試二所試官意啓曰,擧子甚多,場內難容,在前如此之時,有明倫堂許通之例,今亦依例合設之意,敢啓。傳曰,知道。
辛卯二月十九日辰時,大駕詣徽慶園親祭,仍詣懿陵展拜,延慶墓親奠酌幸行入侍時,行都承旨徐耕輔,左承旨鄭知容,右承旨洪穉圭,左副承旨韓弘敎,右副承旨兪章煥,同副承旨韓鍾運,記事官李寅臯·韓鎭庭·徐念淳·洪鍾應,檢校提學金祖淳,原任直提學鄭基善·趙寅永,原任待敎李憲瑋,檢校待敎金英淳以次侍立訖。鼓三嚴,通禮跪啓請外辦,上具黑頭冕·白布戎服·黑絲帶·黑皮靴,乘轎出宣化門。藥房都提調金履喬,提調朴綺壽,副提調鄭知容進前奏曰,侵早勞動,聖體,若何?上曰,一樣矣。仍進發出協陽門·肅章門·進善門·敦化門。至宗廟洞口前路,下馬過。還御馬進發,出興仁之門,宣傳官稟鑼鼓擧行。至徽慶園洞口外,宣傳官稟止鑼鼓。至洞口,通禮跪啓請降轎乘輿,上降轎乘輿,出齋室門外,降輿入齋室。少頃,上改具翼善冠·白袍·烏犀帶·黑皮靴,至齋室門乘輿,至紅箭門外降輿,步詣板位,行再拜禮,通禮前噵詣幕次。上曰,禮房承旨詣園奉審。弘敎承命,奉審還奏曰,臣承命詣園上奉審,則無頉矣。上出幕次,通禮前噵,上升自東階詣板位,行再拜禮。賛禮前噵詣尊所西向立,執尊者擧冪,耕輔酌酒,上入詣神位前。贊禮啓請跪,上跪。耕輔奉香,鍾運奉爐跪進,上三上香。贊禮啓請執盞獻盞,耕輔奉盞跪進,上執盞授鍾運,鍾運受盞奠于靈座前。贊禮啓請俯伏興少退跪,上俯伏興少退跪,大祝入靈座右,跪讀祝文訖,上降復位。執禮請行亞獻禮,亞獻官右議政金履喬行亞獻禮,終獻官永明尉洪顯周行終獻禮訖。上詣望燎位,望燎訖。贊禮啓請禮畢,通禮導上詣辭園位,行再拜禮訖,通禮前噵入大次。上曰,京畿監司率各務差使員來待于延慶墓齋室。出傳敎小頃,上改具黑頭冕·黲布戎服·黑皮靴,乘輿出紅箭門外。通禮跪啓請乘轎,進發詣懿陵洞口外,宣傳官稟止鑼鼓。至紅箭門,通禮跪啓請降轎乘輿,上降轎乘輿。至齋室門外,通禮跪啓請降輿,上降輿入齋室。少頃,上改具翼善冠·黲袍·烏犀帶·黑皮靴以出。通禮跪啓請乘輿,上乘輿至紅箭門外降輿,仍詣展謁板位,行四拜禮訖。上曰,禮房承旨詣陵上奉審。弘敎詣陵上奉審,還奏無頉矣。通禮噵出紅箭門外,跪請乘輿,上乘輿至延慶墓大次前,上降輿入大次。上曰,展拜後問安勿爲之事。出傳敎小頃,上改具衰服以出。通禮跪啓請乘輿,上乘輿至丁字閣階下。上曰,百官行禮置之。出傳敎上曰,禮房承旨詣墓上奉審。弘敎奉審,還奏無頉。上降輿升詣丁字閣當中北向坐,通禮跪啓請哭,上哭,請止哭,上止哭。上入靈座前奠酌,大祝讀祝文訖。上還復位坐,贊禮請哭,上哭盡哀,在位諸臣皆哭,請止哭,上止哭,贊禮請禮畢訖。上降階,通禮跪請乘輿,上乘輿還入大次。上曰,夕上食當親臨矣,該房知悉。出傳敎小頃,上具衰服以出。通禮跪啓請乘輿,上乘輿至墓所丁字閣,降輿詣神位前。親行夕上食,哭盡哀,在位諸臣皆哭,贊禮請止哭,上止哭,降階乘輿出,還入大次。上曰,京畿監司率各務差使員入侍。出傳敎右副承旨兪章煥,記事官李寅皐·徐念淳·洪鍾應,京畿監司李羲準,一路都差使員楊州牧使金盛淵,道路橋梁差使員長湍府使李濟完,日傘奉持差使員重林察訪徐宅淳,待令馬差使員平邱察訪李春英以次進伏訖。羲準等以次奏職姓名,上曰,有何弊瘼乎?羲準等曰,別無可奏之弊矣。上命退,羲準等以次退出。又命退,承史以次退出。上曰,自陵洞口至興仁之門捧上言事。出傳敎小頃,通禮跪請外辦,上改具黑頭冕·白布戎服·黑絲帶·黑皮靴,出齋室門外。乘輿至紅箭門外,降輿乘轎進發,宣傳官稟鑼鼓擧行。至雨裝峴停轎,命兵房承旨入侍。章煥·鎭庭·鍾應下馬進轎前,命章煥書傳敎曰,還宮時東關王廟當歷臨矣。雲寶劍外,侍衛軍兵留駐,該房知悉。出駕敎進發至關王廟神門外,通禮跪請降轎,上降轎詣神位前,行禮訖。步出神門外,通禮跪請乘轎,上乘轎進發。至宗廟洞口前路,下馬過,還御馬至敦化門外,命章煥解嚴。入敦化門·進善門·肅章門·協陽門·宣化門還內。諸臣以次退出。
上在昌德宮。停常參·經筵。
大殿·中宮殿,內閣·政院·玉堂翌日口傳問安。答曰,知道。世子嬪宮·世孫宮口傳問安。答曰,知悉。大殿,朝廷二品以上·六曹堂上單子問安。答曰,知道。
藥房都提調金履喬,提調朴綺壽,副提調鄭知容啓曰,祗謁陵園,聖慕克伸,親奠墓所,疚懷冞切,向晩回鑾,勞動旣多,伏未審夜間,聖體若何,寢睡·水刺之節,何如?臣〈等〉率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿口傳問安。答曰,知道。世子嬪宮·世孫宮口傳問安。答曰,知悉。
兪章煥,以都摠府言啓曰,今日入直內三廳武兼禁軍及軍兵等中日習射技,請出標信,傳曰,知道。
鄭知容啓曰,藥房三提調持湯劑來待矣。傳曰,封入。
韓鍾運啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
兪章煥啓曰,備邊司郞廳來言,今日賓廳日次,問安相値,不得來會云矣,敢啓。傳曰,知道。
鄭知容啓曰,右承旨洪穉圭今日不爲仕進,卽爲牌招,何如?傳曰,允。
傳于鄭知容曰,懿陵·徽慶園·延慶墓守僕員役等,考例施賞。
吏曹判書前望單子入之,洪羲俊落點。
韓弘敎,以弘文館言啓曰,下番闕直,事甚未安。應敎鄭東煥,副校理林永洙,竝卽牌招,以爲推移姑降入直之地,何如?傳曰,允。
韓弘敎啓曰,今此京外上言九十四張內,八十五張,以猥濫拔去,九張,分下各該司次,捧入之意,敢啓。傳曰,知道。
以右承旨洪穉圭牌不進罷職傳旨,傳于鄭知容曰,只推。
以執義李南圭,掌令權徽·柳榮輔,持平權達準·李廷憲,正言柳榮河·李冕植牌不進罷職傳旨,傳于韓鍾運曰,只推。
韓鍾軍啓曰,行大司憲柳相祚在外,執義李南圭,掌令權徽·柳榮輔,持平權達準·李廷憲牌不進,監察茶時之意,敢啓。傳曰,知道。
韓弘敎,以吏曹言啓曰,今此寒食祭祭官,當爲磨鍊,而除老病公頉,實無推移排比之路,依近例時任春坊及刑官,司饔院官員年六十以上人員,通瀜塡差以入,而其中時無職名人員,令該曹口傳付軍職,何如?傳曰,允。
又以禮曹言啓曰,今二月二十四日行厚陵寒食祭,受香在明日,齋官一員當爲祗受陪往,且齋官備員,然後可以行禮,參奉吳泰雲謂以情勢懍蹙動無望云,而終不下去,又呈所志。特敎嚴飭之下,事體道理,極爲駭然,今則受香隔宵,不可不變通,參奉吳泰雲,卽爲汰去,其代令該曹以在京無故人口傳差出,以爲趁期受香之地,何如?傳曰,改差,此後待當窠,首先甄復,以示朝家不枳其人之意,分付銓曹,其代口傳差出,可也。
又以禮曹言啓曰,卽接開城幼學任應禮所志,則以爲,同生兄應仁嫡妾俱無子,以其同姓十寸弟處愼第二子履赫,欲爲繼後,兩家相議完定,未及禮斜,生養父母俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長任應禮所訴旣如此,依定式任處愼第二子履赫,立爲任應仁之後,何如?傳曰,允。
兪章煥,以兵曹言啓曰,今番徽慶園·懿陵·延慶墓幸行時,隨駕將校·軍兵·各差備等犒饋,依定奪以乾物分給之意,敢啓。傳曰,知道。
又以兵曹言啓曰,謹依判下成冊,今番徽慶園幸行時元內吹朴大完等三十名處,木各一疋分給之意,敢啓。傳曰,知道。
又以禁衛營言啓曰,謹依成冊啓下,御前前排牢子金福信等三十名,巡令手林春興等二十八名,挾馬旗手張壽億等十二名,各木一疋,信箭手千河淸等二名,各木二疋施賞之意,敢啓。傳曰,知道。
又以御營廳言啓曰,謹依判下,前排軍信箭手二名,各木二疋,牢子三十六名,巡令手三十四名等處,各木一疋施賞之意,敢啓。傳曰,知道。
辛卯二月二十日辰時,上御熙政堂。藥房入診入侍時,都提調金履喬,提調朴綺壽,副提調鄭知容,記事官李寅臯·金大根·洪鍾應,檢校待敎金英淳以次進伏,醫官玄在德·盧在豐·南山壽·卞文燮進伏楹外訖。上曰,史官分左右。履喬曰,昨日日氣晴和,祗謁陵園,聖慕克伸,而墓所歷臨親酌,又行夕上食,伏想疚懷冞切矣。勞動旣多,聖體經宵,若何?上曰,一樣矣。寢睡·水刺之節,何如?上曰,一樣矣。履喬曰,醫官診候,何如?上曰,置之,可也。綺壽曰,昨年迎勅時所用丸藥所入麝香,合爲三十三部,令戶曹已爲取用,故敢此仰達矣。上曰,唯。進御加減交濟湯,自今日一貼式更爲煎入事。出榻敎上曰,史官就座。仍命退,諸臣以次退出。
上在昌德宮。停常參·經筵。
兪章煥啓曰,來二十五日朝參日次矣,敢稟。傳曰,停。
韓鍾運啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
鄭知容啓曰,藥房提調·副提調持湯劑來待矣。傳曰,封入。
又啓曰,右承旨洪穉圭今日不爲仕進,卽爲牌招,何如?傳曰,允。
以應敎鄭東煥,副校理林永洙牌不進罷職傳旨,傳于鄭知容曰,只推。
鄭知容,以弘文館言啓曰,下番闕直,事甚未安。應敎鄭東煥,副校理林永洙,旣有只推之命,竝卽牌招,以爲推移姑降入直之地,何如?傳曰,允。
傳于韓鍾運曰,刑曹判書從重推考,當該捧入承旨亦爲從重推考。
以應敎鄭東煥,副校理林永洙牌不進罷職傳旨,傳于鄭知容曰,只推。
吏曹口傳政事,以李章愚爲厚陵參奉。
兵曹口傳政事,副司果崔漢翼·朴鳴載·金致鉉·李是鍊·金遇明·鄭義命以上竝單付。
備邊司,以朴綺壽爲水原留守。
鄭知容啓曰,水原留守當爲下批矣,政官牌招開政,何如?傳曰,允。
有政。吏批,判書洪羲俊在外未肅拜,參判鄭基善進,參議李羲肇牌招不進,左承旨鄭知容進。啓曰,判書洪羲俊在外未肅拜,參議李羲肇牌招不進,小臣獨政未安,何以爲之?敢稟。傳曰,仍爲之。李勉昇爲右參贊,徐能輔爲判尹,洪羲俊爲右副賓客,李竣祜爲司成,朴周壽爲內醫提調,朴晦壽爲司圃提調,水原留守單朴綺壽,華寧殿提調單朴綺壽,祭酒單宋穉圭,行護軍尹命烈年七十,今加嘉義,侍從臣前文學尹致秀本生父加資事承傳,贈左贊成文衡奎提金方行贈領議政例兼,贈吏判文衡例兼金時粲贈左贊成文衡奎提例兼,贈吏參金盛道贈吏判例兼,已上右議政金履喬三代,左副賓客單洪羲俊,右副賓客單李勉昇。
兵批,判書金箕殷病,參判朴宗琦病,參議李渭達病,參知朴宗學入直進,右副承旨兪章煥進,同知單趙翼錫,大護軍單李勉昇·李止淵,護軍單金道喜,兼摠理使單朴綺壽。
鄭知容啓曰,明日傳香,禮房承旨當爲齋宿,而左副承旨韓弘敎纔已須資出去矣,卽爲牌招,何如?傳曰,允。
以右承旨洪穉圭牌不進罷職傳旨,傳于鄭知容曰,只推
以左副承旨韓弘敎牌不進罷職傳旨,傳于鄭知容曰,只推,更爲牌招。
以左副承旨韓弘敎再牌不進罷職傳旨,傳于鄭知容曰,只推。
鄭知容啓曰,今二十六日永禧殿酌獻禮祭文,當爲製進,藝文提學洪奭周待明朝牌招,使之製進,何如?傳曰,允。
韓鍾運啓曰,行大司憲柳相祚在外,執義李南圭,掌令權徽·柳榮輔,持平權達準·李廷憲牌不進,監察茶時之意,敢啓。傳曰,知道。
以執義李南圭,掌令權徽·柳榮輔,持平權達準·李廷憲,獻納黃鍾人,正言柳榮河·李冕植牌不進罷職傳旨,傳于韓鍾運曰,只推。
以吏曹參議李羲肇牌不進罷職傳旨,傳于鄭知容曰,只推。
兪章煥,以備邊司言啓曰,卽見江原監司尹聲大狀啓,則以爲,還穀排分,每患苟艱,詳定添補,便成已例,各衙門應留條中,各穀二萬石特許加分事,請令廟堂稟旨,分付矣。本道還摠,自來不敷,加分之請,便成年例,依狀辭施行之意,分付,何如?傳曰,允。
刑曹啓目粘連,梁山奴致得獄事段,縱未如例行檢,踢打之狀,不但衆證目擊,抑亦渠招首實,依式訊推,何如?判付啓依允。又啓目粘連,醴泉金岳伊獄事段,中間替當之事,忽生老獄之奸,疑無一分,律有三尺,另訊取服,何如?判付啓依允。又啓目粘連,玄風石召史獄事段,男死女手,驟看可疑,詳知檢證,得其實境,夫也猝髮,妻也亂踢,敢諉縊死,益露奸狀,依前訊推,何如?判付啓依允。又啓目粘連,淸河池云孫獄事段,其死也足踢而傷處旣的,欲歸於卯毒而奸狀卽露,依前訊推,何如?判付啓依允。又啓目粘連,晉州鄭以得獄事段,以强暴之惡,兼倫常之罪,奸狀破露,斷案已成,一向假息,任其游辭,厚誣貞魂,豈云有法?另訊取服,何如?判付啓依允。又啓目粘連,東萊尹命采獄事段,檢驗之的,詞證之備,且無論,亂打足踢,渠已吐實,取服償命,何如?判付啓依允。又啓目粘連,慶山白用采獄事段,死者本是賊漢,則殺者未必償命,衆黠共誘,愚漢自當,今就原案,尋究諸招,初覆差異,乃是無疑處疑端,傅之生路,政合惟輕,上裁,何如?判付啓,白用采段依回啓施行。又啓目粘連,大丘具仲采獄事段,以貞女而橫遭惡漢之誣衊,哀冤莫白,旋卽絶粒,其死也絶悲,彼罪則僉使別加訊推,期卽償命,何如?判付啓依允。又啓目粘連,靑松李杰孫獄事段,已別於兩檢之時,誣籲乃在六年之後,獄情愈露,奸狀莫掩,依前訊推,干犯兩漢,更爲加刑遠配之意,分付道臣,何如?判付啓依允。
上在昌德宮。停常參·經筵。
韓鍾運啓曰,合辭許久闕啓,事甚未安。除在外·差祭外,未肅拜·呈告人員,竝卽牌招,何如?傳曰,允。
鄭知容啓曰,藥房三提調持湯劑來待矣。傳曰,封入。
備忘記,昌城都護府使蔡學永下直,長弓一張,長箭一部,片箭一部,筒兒一箇賜給。
徐耕輔啓曰,右承旨洪穉圭今日不爲仕進,卽爲牌招,何如?傳曰,允。
韓弘敎啓曰,副應敎金鼎集試所進,校理申冕周差祭,修撰李鼎在文備郞進,校理李基華,副校理李應信,修撰朴升鉉,副修撰金胤根·黃浩民在外,玉堂上下番俱空,事甚未安。應敎鄭東煥,副校理林永洙,竝卽牌招,推移入直,何如?傳曰,允。
韓弘敎,以侍講院言啓曰,文學金景善入直矣。以崇陵寒食祭祭官,纔已出去,上番闕直,事甚未安。兼輔德李魯集受由在外,弼善金羽根差祭,兼弼善趙秉常,兼文學金胤根奉命在外,輔德徐左輔,卽爲牌招入直,何如?傳曰,允。
兵曹口傳政事,副司果單趙在慶。
韓鍾軍啓曰,行大司憲柳相祚在外,執義李南圭,掌令柳榮輔,持平權達準·李廷憲差祭,掌令權徽牌不進,監察茶時之意,敢啓。傳曰,知道。
以掌令權徽,正言柳榮河牌不進罷職傳旨,傳于韓鍾運曰,只推。
以右承旨洪穉圭牌不進罷職傳旨,傳于徐耕輔曰,只推。
以應敎鄭東煥,副校理林永洙牌不進罷職傳旨,傳于韓弘敎曰,只推。
以輔德徐左輔牌不進罷職傳旨,傳于韓弘敎曰,只推。
韓弘敎以春秋館領監事意啓曰,因慶尙監司朴岐壽狀聞,以史閣修改事,史官今將下去,而曝曬年限已過,修改時史冊,旣已移奉,使之兼行曝曬,屢經霖潦,他處史閣,不無漏傷之慮,而赤裳山城史閣曝曬過限,今爲七年之久,揆以事體,極爲未安,亦爲發遣郞廳擧行,五臺山史閣曝曬,過限亦有年,而關東穡事,今幸免歉,亦遣郞廳次第擧行。本館曝灑,又當年次,亦令擇日擧行,何如?傳曰,允。
領議政南公轍疏曰,伏以,臣祗謁陵園,親奠墓所,日候晴和,回鑾萬安,瞻旄群情,愴喜交切。臣於日前,冒上辭本,乞解中書重務,羈縻至今,迄未缷免。古昔君臣之際,有願者得以其辭感尊,一言之兪,臣不能如此者,蓋緣誠之未積,言未能孚也。誠之欲積者,不能已於言,言之未入,又以誠繼之,臣於前疏,已陳此意,敢傾虔至之心,復瀆高明之聽,違拒之罪,實所甘心。臣伏讀頃日聖批,若曰,卿只自知思閒之心,而不念予倚卿老成之心。噫,臣事我殿下三十年,一身成就,皆囿於造化陶甄之中,糜肌粉骨,以謝隆遇,竭智畢力,以效小忠,卽臣宿昔之素所自期,則今玆祈免,塵瀆至此者,夫豈敢爲一毫占閒之計,亦何敢一日忘吾君而然哉?惟其負乘已極,伎倆畢露,癃病轉痼,死亡無日,此其心有甚不得已焉耳。古有年至而不許謝事者,以其有德也,臣非其人也。亦有衰疾,不諳文移者,不待自請,而令其斥罷,此綜理懋實之政也,臣實其人也。至於狗馬醜穢之狀,陳之亦屢矣,而前之歲而不知顯加者,今則月亦知其落下,又因冬春之交,將攝失宜,舊症新,一倍添加,痰盛而熱生,熱止而寒劇,阻食失眠,晝夜辛苦,而最是頭眩脚痿。旣無以自力於殿陛陞降,及其進前奏事,氣促語澁,始之以十事書笏者,僅擧其半,而亦不成樣,此聖鑑之所俯燭也。雖在敵以下,言病猶不可支離,況於至尊之前乎?然而疾痛必號,情之所發也。每以煩聞,爲嚴畏自阻,則雖以父母之子,亦何以盡燭其實狀也耶?今幸右揆新卜,國事廟務之頹弛委抛者,可期整理,臣則可以言私而無嫌矣。易鼎之九四曰,鼎折足覆公餗,孔子因周任之言曰,陳力就列,不能者止,是知老且病而不勝其任者,同其敗事貽患,而皆在當止也。經傳之訓,臣常夙宵莊誦,凜凜若集木而臨淵。且爲此者,乃所以爲國家計,若只爲便身遠去之圖,則臣雖無狀,寧忍爲此?玆敢力疾構疏,仰瀆仁覆之天,伏願殿下,亟賜遞免,俾重任毋至虛縻,在於國體,誠非細事,又使賤軀餘喘,得以安意待盡,亦終始之恩德也。伏地攢祝,恭俟處分,臣無任云云。答曰,省疏具悉卿懇。誠非不至也,言非不孚也,予非不欲爲卿曲遂也,特卿未知予意也。予意右閤新入中書,卿宜相資,交須舊尹,以告新尹,一也。左相未回,廟堂孤單,二也。封勅之來,知在不月,三也。卿之輒欲求解,豈不太汲汲乎?以卿十數年坐鎭之量,顧不能爲予更遲若干日月乎?予不食言,卿其諒之,毋徒屑屑焉。仍傳于韓弘敎曰,此批答遣史官傳諭于領議政。
上在昌德宮。停常參·經筵。
自辰時至申時,日暈。
韓鍾運啓曰,行大司憲柳相祚在外,執義李南圭,掌令權徽·柳榮輔·持平權達準·李廷憲差祭,監察茶時之意,敢啓。傳曰,知道。
鄭知容啓曰,藥房提調·副提調持湯劑來待矣。傳曰,封入。
又啓曰,右副承旨兪章煥今日不爲仕進,卽爲牌招,何如?傳曰,允。
傳于韓弘敎曰,禮房承旨馳詣宗廟·永禧殿·景慕宮奉審摘奸,仍詣受香諸處,一體奉審摘奸以來。
韓弘敎啓曰,判尹徐能輔除拜後過三日不爲出肅,依定式推考警責,仍卽牌招察任,何如?傳曰,允。
又啓曰,玉堂上下番俱空,事甚未安。應敎鄭東煥,卽爲牌招入直,何如?傳曰,允。
傳于韓弘敎曰,永禧殿酌獻禮後,儲慶宮當展拜矣,該房知悉。
韓弘敎,以侍講院言啓曰,上番連日闕職,事甚未安。輔德徐左輔旣有只推之命,卽爲牌招入直,何如?傳曰,允。
又以侍講院言啓曰,上番連日闕職,事甚未安。兼司書李根友旣入闕中,姑陞入直,而輔德徐左輔傳旨未下,兼輔德李魯集受由在外,兼弼善趙秉常,兼文學金胤根奉命在外,文學金景善,弼善金羽根差祭,無推移入直之員。令政院稟旨變通之地,何如?傳曰,允。
韓弘敎啓曰,仍侍講院草記,上番姑陞入直,事甚未安。輔德徐左輔傳旨未下,兼輔德李魯集受由在外,兼弼善趙秉常,兼文學金胤根奉命在外,文學金景善,弼善金羽根差祭,無推移入直之員,令政院稟旨變通事,允下矣。合有變通之道,何以爲之?敢稟。傳曰,受由在外,許遞,前望單子入之。
兼輔德前望單子入之,李道在落點。
以右副承旨兪章煥牌不進罷職傳旨,傳于鄭知容曰,只推。
以應敎鄭東煥牌不進罷職傳旨,傳于韓弘敎曰,只推。
以輔德徐左輔牌不進罷職傳旨,傳于韓弘敎曰,只推。
韓鍾運,以都摠府言啓曰,今日入直內三廳武兼禁軍及軍兵等,當爲中日習射技,而國忌齋戒相値,不得設行之意,敢啓。傳曰,知道。
韓鍾運啓曰,掌令權徽旣入闕中,不爲肅謝,直爲出去,事甚未安。推考,何如?傳曰,允。
韓弘敎以宗簿寺提調意啓曰,觀此慶尙監司朴岐壽狀啓,則璇源閣間多朽傷,若値夏潦,則將有滲漏透濕之患,及時修改事,啓下矣。璇源閣有頉處,如可自外修改,則自本道擧行,曾有戊戌定式,而今此道啓中不分內外,只云間多朽傷,不無內壁透濕之慮,依例發遣郞廳,奉審修改,何如?傳曰,允。
韓鍾運,以刑曹言啓曰,今二月十九日幸行時,前縣監李時學,前參奉李時仁,以山訟事,擊錚於衛外,而俱係前銜朝官,臣曹不得循例捧供,移送義禁府,何如?傳曰,允。
又以義禁府言啓曰,因刑曹草記,前縣監李時學,前參奉李時仁,以山訟事,擊錚於衛外,而係是朝官,移送義禁府事,允下矣。李時學·李時仁今方待命,竝拿囚之意,敢啓。傳曰,知道。
又以刑曹言啓曰,今此幸行時,擊錚人南部良人崔壽範海西銅店特許設施事也,陰竹良女曺召史見失錢兩物件還推事也。事係至微至屑,語極無倫無脊,肆然犯蹕,民習可痛,竝原情勿施,依律重勘,何如?傳曰,允。
刑曹啓目粘連,義城權萬石獄事段,因戲而成鬪,由醉而互歐,重傷由於被踢,速死因於自縊,踢則在先,縊則在後,這間不無分介,參以獄情,勘以次律,何如?判付啓依允。又啓目粘連,淸道玄禹圭獄事段,其事則一兩之錢,其人則五寸之戚,傷在要害,死則一夜,正犯叵測,詞證無疑,連加嚴訊,何如?判付啓依允。又啓目粘連,梁山朴元伊獄事段,積感於專利,起鬧於乘醉,兩檢成案,衆招爲證,嚴加釣覈,何如?判付啓依允。又啓目粘連,宜寧鄭由卜獄事段,欲洗賊名,反促死期,惟其右肋之傷,乃至當下之卽殊,以姻親而是可忍乎?參情法而莫可貰矣,連加嚴覈,何如?判付啓依允。又啓目粘連,知禮朴性孫獄事段,腹痛發於被擠之初,胎殰在於辜限之內,其死有因,其因甚的,連加訊推,何如?判付啓依允。又啓目粘連,尙州裴仲直獄事段,踢有的證,傷在要害,一臥旬餘,竟至致命,爲死求償,捨渠而誰?連訊取服,何如?判付啓依允。又啓目粘連,金山金得興獄事段,財利之上,慍怒易生,主客之間,情義隨變,敺踢少無顧藉,傷損俱在要害,連加訊覈,何如?判付啓依允。又啓目粘連,新寧奴守孫獄事段,奴子之替爲正犯,在衡之置諸被告,大違獄體,守孫降置干犯,在衡移錄正犯,各別訊推之意,分付,何如?判付啓依允。又啓目粘連,慶州金千錫獄事段,成獄肯䋜,專在於自縊與假縊,初檢諸招,解入房中,胸有溫氣,至試針藥云爾,則其非死後移,灼然可知。隔壁有人,則其不出一聲,隨往受勒,萬無是理,則其非假縊而自縊,斷然是實。右項諸條,俱係疑眩,特惟輕之訓,仰體好生之德,上裁,何如?判付啓,依回啓施行爲良如敎。又啓目粘連,靑松裴世遜獄事段,世遜打以得之背,以得執世遜之帶,沛於地上,性命之安危,尙不顧惜,石角之有無,奚暇念及?抱頭含淚,可見其非出殺心,情跡容有可原,上裁,何如?判付啓,依回啓爲良如敎。又啓目粘連,大丘蔡師仲獄事段,忍見腦後之血,猛加乳邊之踢,翌日致命,衆證有據,訊推取服,何如?判付啓依允。又啓目粘連,蔚山奴岑奉獄事段,服毒苦主,旣云瞞告,摚胸兇身,亦爲自服,嚴訊得情,何如?判付啓,依允。又啓目粘連,興海柳光默獄事段,檢痕則渾身致傷,鄰證則衆口同辭,嚴訊取服,何如?判付啓,依允。又啓目粘連,高靈奴右大獄事段,心坎血暈,決是被踏之痕,頭頸打傷,實非自撞之因,嚴訊輸疑,何如?判付啓敺,依允。又啓目粘連,安東韓千伊獄事段,鬪在前夕,殞在翌午,痕損旣重,詞證俱備,訊推得情,何如?判付啓,依允。又啓目粘連,慶州金召史獄事段,頭部之皮脫,便已成痂,胸膛之紅暈,若存若無,俱不足爲致命之傷,臆斷償命,不無不辜之歎,上裁,何如?判付啓,依回啓施行爲良如敎。
上在昌德宮。停常參·經筵。
韓鍾運啓曰,行大司憲柳相祚在外,執義李南圭,掌令權徽·柳榮輔未肅拜,持平權達準·李廷憲呈辭,監察茶時之意,敢啓。傳曰,知道。
鄭知容啓曰,藥房提調·副提調持湯劑來待矣。傳曰,封入。
韓弘敎啓曰,玉堂上下番俱空,事甚未安。應敎鄭東煥,旣有只推之命,與校理申冕周,副校理林永洙,竝卽牌招,推移入直,何如?傳曰,允。
韓弘敎,以侍講院言啓曰,上番連日姑陞,事甚未安。輔德徐左輔,旣有只推之命,卽爲牌招,而新除授兼輔德李道在,亦爲一體牌招,以爲推移入直之地,何如?傳曰,允。
以應敎鄭東煥,校理申冕周,副校理林永洙牌不進罷職傳旨,傳于韓弘敎曰,只推。
以輔德徐左輔牌不進罷職傳旨,傳于韓弘敎曰,只推。
兪章煥,以備邊司言啓曰,卽見全羅監司朴永元狀啓,則以爲,務安縣監成遂默赴任之路,靈光民曺重獜·李美玉等,謂以渠父入於誤廉,冤死於再昨年御史出道時,持刀持杖,突入作梗云。故作變同黨,別定査官,嚴覈後牢囚全州府,而諸漢所犯,有不可自本營勘處,更別首從,夬正典刑事,請令廟堂稟處矣。觀此道啓,係是無前之變怪,其在重事體之道,不可不別般究覈,分首從按法從事,使典刑得當,頑俗知戢。副護軍徐箕淳,按覈使差下,卽爲下送,與道臣眼同擧行,何如?傳曰,允。
吏曹,靈光郡按覈使單徐箕淳。
兪章煥,以都摠府言啓曰,今此動駕時,侍衛·寶劍·守宮當爲備員,而副摠管李忠運·金元根俱有實病,李錫祜在外,一員未差,無以備員。令政院稟旨變通,仍令該曹口傳差出,待下批,牌招,以爲備員進參之地,何如?傳曰,允。
兪章煥啓曰,因都摠府草記,今此動駕時,侍衛·寶劍·守宮當爲備員,而副摠管李忠運·金元根俱有實病,李錫祜在外,一員未差,無以備員,令政院稟旨變通,仍令該曹口傳差出,待下批,牌招事,允下矣。合有變通之道,何以爲之?敢稟。傳曰,竝許遞。
兵曹口傳政事,以權敦仁·洪命周·李鍾英·李謙會爲副摠管。
韓弘敎,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
又以司譯院都提調意啓曰,封典勅使非久出來,而奏請使及冬至使回到灣上,當在勅使渡灣之前矣。在前如此之時,以回還譯官,仍定勅行差備,多有其例。今番亦依已例,擇其中可合人奏請,使行中堂上吳繼淳,堂下方禹敍·李垕,冬至使行中堂上金相淳·玄時遇,堂下洪誼喆·卞鍾九·李希綱,留灣等待,以除沿路廚傳之弊,其餘三人,遠接使下去時使之帶去,以此意發關,分付於回還使臣及該道道臣,何如?傳曰,允。
上在昌德宮。停常參·經筵。
藥房都提調金履喬,提調朴周壽,副提調鄭知容啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿口傳問安。答曰,知道。世子嬪宮·世孫宮口傳問安。答曰,知悉。
韓鍾運啓曰,行大司憲柳相祚在外,執義李南圭,掌令權徽·柳榮輔未肅拜,持平權達準·李廷憲呈辭,監察茶時之意,敢啓。傳曰,知道。
兪章煥啓曰,備邊司郞廳來言,今日賓廳日次,而永禧殿酌獻禮齋戒相値,不得來會云矣,敢啓。傳曰,知道。
鄭知容啓曰,藥房三提調持湯劑來待矣。傳曰,封入。
韓弘敎啓曰,玉堂上下番俱空,事甚未安。應敎鄭東煥,校理申冕周,副校理林永洙,旣有只推之命,竝卽牌招,推移入直,何如?傳曰,允。
以應敎鄭東煥,校理申冕周,副校理林永洙牌不進罷職傳旨,傳于韓弘敎曰,只推。
韓弘敎啓曰,玉堂上下番俱空,巳至多日,事甚未安。應敎鄭東煥,校理申冕周,副校理林永洙,旣有只推之命,與修撰李鼎在,竝卽牌招,推移入直,何如?傳曰,允。
以應敎鄭東煥,校理申冕周再牌不進罷職傳旨,傳于韓弘敎曰,只推。
以修撰李鼎在牌不進罷職傳旨,傳于韓弘敎曰,只推。
傳于兪章煥曰,明日出宮內門路,以協陽門爲之。
洪穉圭啓曰,監試二所出榜詣闕時,參試官趙然春旣呈肅單,自外徑歸,事體所在,誠甚未安。所當重勘,而本院請推之外,無他可施之罰,何以爲之?敢稟。傳曰,從重推考。
兪章煥,以兵曹言啓曰,明日永禧殿·儲慶宮擧動時,本曹堂上,全數進參,而參判朴宗琦有身病,不得進參,令政院稟旨變通,仍令該曹以在京無故人口傳差出,待下批,牌招,以爲進參之地,何如?傳曰,允。
兪章煥啓曰,因兵曹草記,明日永禧殿·儲慶宮擧動時,本曹堂上全數進參,而參判朴宗琦有身病,不得進參,令政院稟旨變通,仍令該曹以在京無故人口傳差出,待下批,牌招事,允下矣。合有變通之道,何以爲之?敢稟。傳曰,許遞。
吏曹口傳政事,以韓耆裕爲兵曹參判。
韓弘敎,以春秋官領監事意啓曰,以史閣曝曬事,方分遣郞廳,而湖南則按覈之行相値,民邑廚傳之弊,不可不念,江陵又是試邑云。年次過限,雖甚可悶,姑爲退行亦無妨,赤裳·五臺兩處,則竝爲待秋成擧行,何如?傳曰,允。
兪章煥,以都摠府言啓曰,副摠管朴基宏以騎兵點考坐起事,外兵曹晝仕出去之意,敢啓。傳曰,知道。
又以兵曹言啓曰,五衛將李憲汶除授在外,過限未肅拜柳彙鎭·金履範,文臣兼宣傳官金鼎集·金景善,俱以病難供職,呈狀乞遞,竝改差,何如?傳曰,允。
韓弘敎,以內醫院都提調·提調意啓曰,議藥同參盧在豐,言不謹愼,事多駭妄,至有諸醫官之齊聲請黜,其在懲警之道,不可仍置,盧在豐醫藥同參之任汰去,何如?傳曰,允。
又以禮曹言啓曰,因西部幼學李祖夏上言,其祖復一復科事,收議大臣,覆啓判付內,依大臣議事,命下矣。復科榜目,令成均館修正以入,試券改付紅籤,紅牌成給等事,依前例,令政院·吏曹稟旨擧行,何如?傳曰,允
洪穉圭以司僕寺一二提調意啓曰,昨日壽進宮奴子輩稱以祭去卜馬,趁不待令,成群持杖,突入寺中,亂打員役,跳踉官庭,無所忌憚,如許悖惡之習,前所未有,紀綱所在,不可不嚴加懲礪,作拏之奴子等,出付法司,嚴刑遠配。且以當該次知內官言之,常時不能操束之罪,在所難免,亦令該府拿問勘處,何如?傳曰,允。
兪章煥以訓鍊都監·禁衛營·御營廳言啓曰,御營廳字內月覲門東邊宮墻二間許頹圮處,今二月二十六日爲始,三營合力改築之意,敢啓。傳曰,知道。
上在昌德宮。停常參·經筵。
大駕詣永禧殿,入齋室後,內閣·政院·玉堂·藥房口傳問安。答曰,知道。酌獻禮後,內閣·政院·玉堂·藥房·二品以上·六曹堂上口傳問安。答曰,知道。仍詣儲慶宮,入齋室後,內閣·政院·玉堂·藥房口傳問安。答曰,知道。還內後,內閣·政院·玉堂·藥房口傳問安。答曰,知道。
鄭知容啓曰,藥房提調·副提調持湯劑來待矣。傳曰,封入。
兪章煥啓曰,司僕寺內乘來言,捲簾,取稟。傳曰,捲三面。
注書李寅臯病,代以徐憲淳爲假注書。
徐憲淳有頉,代以洪說謨爲假注書。
洪說謨有頉,代以李公翼爲假注書
韓弘敎,以弘文館言啓曰,下番闕直,事甚未安。修撰李鼎在,旣有只推之命,卽爲牌招入直,何如?傳曰,允。
以修撰李鼎在牌不進罷職傳旨,傳于韓弘敎曰,只推。
韓鍾運啓曰,卽者義禁府都事來言,今日動駕時,駕側鳴錚罪人金在灦等三人,移送秋曹云矣,敢啓。傳曰,知道。
徐耕輔,以吏曹言啓曰,今此大報壇祭獻官,當以時原任大臣中塡差,而領議政南公轍,領中樞府事鄭晩錫俱以病不得進參,左議政李相璜奉命出疆,右議政金履喬以藥院都提調,例不得塡差,大臣中旣無可差之員,何以爲之?敢稟。傳曰,儀賓塡差。
水原留守朴綺壽疏曰,伏以,陵園祗謁,聖慕克伸,墓所親酌,疚懷彌切,而天日淸朗,鑾蹕穩旋,臣民喜幸,小大惟均。仍伏念,臣自近年來,蹤跡多在鄕外,頃當歲籥載新,來伏輦下,意欲一伸起居之禮。際玆猥蒙特點,叨居嘗藥之任,粗效微分,亦旣有日,不意今者,迺伏奉華府居留之命,臣誠惝怳踧踖,莫省攸措,夫是都也,所係至重,衛護園陵,祗奉月游之衣冠,控扼南路,便成天作之金湯。凡諸規撫設施,罔非我先王神籌之默運,屹然巨鎭,甲於四都,而自十數年來,漸不如前,帑藏耗竭,弊蠹層生,邑里凋殘,無復舊樣。雖使才智過人者當之,未易着手,況如臣湔劣,何以冒居此任哉?臣家有偏母,菽水難繼,今玆板輿將往,獲遂便養之願。聖恩天大,闔門感戴,顧臣材器,苟有一分堪承之望,則豈敢崇飾虛讓,甘犯瀆撓之科哉?臣旣自知甚明,承膺無路,與其畢竟僨誤,貽累聖簡,無寧早自丐解,獲免大戾,玆敢冒昧陳籲。伏乞聖慈,俯垂諒察,收還新命,以幸公私,以安微分焉,臣無任云云。答曰,省疏具悉。卿其勿辭察任。
辛卯二月二十六日辰時,大駕詣永禧殿酌獻禮,仍詣儲慶宮展拜擧動入侍時,行都承旨徐耕輔,左承旨鄭知容,右承旨洪穉圭,左副承旨韓弘敎,右副承旨兪章煥,同副承旨韓鍾運,記事官李寅皐·韓鎭庭·徐念淳·洪鍾應,直提學徐憙淳,檢校待敎金英淳·趙斗淳以次侍立。時至,通禮跪啓請外辦,上具翼善冠·無揚黑圓領袍·靑鞋·素玉帶,乘輿出宣化門。藥房提調朴周壽,副提調鄭知容進前奏曰,侵早勞動,聖體,若何?上曰,一樣矣。仍出協陽門·肅章門,至仁政門外降輿所,通禮跪啓請降輿乘輦,上降輿乘輦。耕輔進圭,上執圭。由進善門·敦化門,至永禧殿紅箭門外,通禮跪啓請降輦乘輿,上降輦乘輿,由殿門至齋殿門外,通禮跪啓請降輿,上降輿入齋室。少項,上改具冕服以出。通禮跪啓請執圭,耕輔進圭,請板位行望殿禮,西向四拜。升自東階,詣第一室奉審後,次詣各室奉審,竝如上儀訖。還詣齋殿。傳曰,諸司預備。出傳敎少頃,通禮跪啓請外辦,上詣板位行四拜禮,宗親文武百官亦以次行禮訖。贊禮前導詣盥洗訖。上升詣第一室尊所,仍詣神位前。耕輔奉香,鍾運奉爐,上三香少退跪,執盞獻盞訖。大祝兼司書李根友進跪讀。贊禮跪啓請俯伏興平身,上俯伏興平身,次詣各室,以次行禮如上儀訖。贊禮前導,詣望瘞位,望瘞訖。還御齋殿。少頃,通禮跪啓請外辦,通禮跪啓請乘輿,上乘輿由殿門,至紅箭門外。通禮跪啓請降輿乘輦,上降輿乘輦,仍詣儲慶宮大門外,通禮跪啓請降輦乘輿,上降輦乘輿,入宮大門至齋室門外,降輿入齋室。上改具翼善冠·白袍·烏犀帶·黑皮靴。通禮跪啓請外辦,上出齋室,詣板位,行展拜禮,還詣齋室後,問安勿爲事下敎。出傳敎上曰,諸司預備。出傳敎通禮跪啓請外辦,上出齋室,乘輿出宮大門外。通禮跪啓請降輿乘輦,上降輿乘輦回鑾,由敦化門·進善門至仁政門外,降輦乘輿,由協陽門入寅化門還內,命出標信解嚴。諸臣以次退出。
上在昌德宮。停常參·經筵。
韓鍾運啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
鄭知容啓曰,藥房提調·副提調持湯劑來待矣。傳曰,封入。
又啓曰,右承旨洪穉圭今日不爲仕進,卽爲牌招,何如?傳曰,允。
又啓曰,來初一日輪對日次,而禧陵忌辰祭齋戒相値,頉稟之意,敢啓。傳曰,知道。
傳于鄭知容曰,按覈使留待。
傳于鄭知容曰,按覈使入侍。
李公翼有頉,代以韓宓履爲假注書。
韓宓履有頉,代以權溭爲假注書。
以慶尙監司朴岐壽狀啓,彦陽縣監李魯昌病狀沈重,不得已罷黜事,傳于鄭知容曰,令該曹口傳差出,催促下送。
吏曹口傳政事,以李龍求爲彦陽縣監。
鄭知容,以弘文館言啓曰,下番闕直,事甚未安。修撰李鼎在旣有只推之命,卽爲牌招入直,何如?傳曰,允。
韓鍾運啓曰,義禁府都事來言,時囚無得過三日滯囚,曾有定式矣。時囚罪人李時學·李時仁·朴道性等,當爲捧供擊錚原情,亦當回啓,而判義禁金在昌在外,知義禁徐能輔,同義禁柳鼎養有身病,只有同義禁朴宗琦一員,不得備員開坐云,何以爲之?而知義禁徐能輔,同義禁柳鼎養,竝卽牌招,何如?傳曰,允。在外判義禁許遞,前望單子入之,待下批,牌招察任。
判義禁前望單子入之,李錫奎落點。
又啓曰,知義禁徐能輔,同義禁柳鼎養牌不進推考傳旨,今方捧入,而開坐命下之後,如是違牌,事甚未安。竝更牌招,何如?傳曰,允。
又啓曰,義禁府都事來言,擊錚回啓,當爲擧行,而新除授判義禁李錫奎在外,次堂例不得擧行云,何以爲之?敢稟。傳曰,許遞,前望單子入之。
判義禁前望單子入之,李羲甲落點。
韓鍾運啓曰,新除授判義禁李羲甲,卽爲牌招,何如?傳曰,允。
又啓曰,行大司憲柳相祚在外,執義李南圭,掌令權徽·柳榮輔,持平權達準·李廷憲牌不進,監察茶時之意,敢啓。傳曰,知道。
以執義李南圭,掌令權徽·柳榮輔,持平權達準·李廷憲,獻納黃鍾人,正言柳榮河·李冕植牌不進罷職傳旨,傳于韓鍾運曰,只推。
以右承旨洪穉圭牌不進罷職傳旨,傳于鄭知容曰,只推。
韓鍾運,以兵曹言啓曰,卽接尙衣院牒報,則本院別造弓矢進上在卽,而知弓品堂上今方有闕,其代以在京無故人啓下之意,敢啓。傳曰,知道。
又以刑曹言啓曰,今二月二十五日司僕寺啓辭內,昨日壽進宮奴子輩,稱以祭去卜馬,趁不待令,成群持杖,突入寺中,亂打員役,跳踉官庭無所忌憚,如許悖惡之習,前所未有,紀綱所在,不可不嚴加懲勵。作拏之奴子等,出付法司,嚴刑遠配,且以當該次知內官言之,常時不能操束之罪,在所難免,亦令該府拿問勘處,何如?傳曰,允事,命下,而作拏之宮奴金石伊·金興得等,自該宮査實移送矣。各嚴刑一次後,石伊慶尙道知禮縣,興得全羅道南原府,遠地定配所,竝卽押送之意,敢啓。傳曰,知道。
又以刑曹言啓曰,昨日動駕時,衛外擊錚人等,取考各其原情,則錦山良人申弼守爲其父阿只定配請放事也。罪關邪獄,有難遽議。海州良人鄭三圭爲其叔大亨定配請放事也。纔經赦典,呼籲猥屑。中部良人金在灦爲其父箕巖定配請放事也。變幻情實,連事瀆撓,極涉無嚴,嚴治懲勵,竝原情勿施,何如?傳曰,允。
辛卯二月二十七日辰時,上御熙政堂。按覈使入侍時,左承旨鄭知容,記事官韓鎭庭·徐念淳·洪鍾應,按覈使徐箕淳以次進伏訖。上曰,史官分左右。上曰,按覈使進前。箕淳進伏。上曰,職姓名奏之。箕淳奏姓名訖。上曰,下去善爲之。仍命退。箕淳先退。上曰,史官就座。上曰,注書,誰也?知容曰,韓鎭庭。又命退,承史以次退出。
上在昌德宮。停常參·經筵。
韓鍾運啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
鄭知容啓曰,,藥房提調·副提調持湯劑來待矣。傳曰,封入。
韓鍾運啓曰,判義禁李羲甲牌不進推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。違牌,勿爲呼望。
以修撰李鼎在牌不進罷職傳旨,傳于韓弘敎曰,只推。
韓弘敎,以弘文館言啓曰,下番闕直,事甚未安。修撰李鼎在,旣有只推之命,卽爲牌招入直,何如?傳曰,允。
韓弘敎啓曰,行大司憲柳相祚在外,執義李南圭,掌令權徽·柳榮輔,持平權達準·李廷憲牌不進,監察茶時之意,敢啓。傳曰,知道。
以執義李南圭,掌令權徽·柳榮輔,持平權達準·李廷憲,獻納黃鍾人,正言柳榮河·李冕植牌不進罷職傳旨,傳于韓鍾運曰,只推。
以修撰李鼎在再牌不進罷職傳旨,傳于韓弘敎曰,只推。
韓弘敎,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
醫官李亨基書啓,陳奏兼奏請正使左議政李相璜,今月初四日自北京離發,無事作行,今到中前所之意,詮次啓達。傳曰,知道。
兪章煥,以都摠府言啓曰,副摠管洪命周以漢城府左尹,本府坐起,晝仕出去之意,敢啓。傳曰,知道。
又以禁衛營言啓曰,本營千摠尹明儉身病猝重,勢難察任,改差,何如?傳曰,允。
義禁府啓目,刑曹啓辭內,前縣監李時學,前參奉李時仁以山訟事,擊錚於衛外,而係是前銜朝官,臣曹不得循例捧供,移送義禁府事,允下矣。向前李時學·李時仁等段,依先朝受敎,爲先放送爲白乎旀,觀此所供,俱係山訟,令京兆稟處,何如?判付啓依允。又啓目,長城前府使金履禛,長城兼任潭陽府使沈存之原情云云。向前金履禛·沈存之等亦,問目內辭緣,泛稱遲晩,金履禛段,年滿七十,法不當請刑,議處,沈存之段,刑推得情,何如?判付啓依允爲旀,沈存之段,除刑推議處爲良如敎。又啓目,壽進宮次知內官朴道性原情云云。向前朴道性亦,傳旨內辭緣,泛稱遲晩,所當請刑是白乎矣,長番內官勿爲請刑,載在大典通編,議處,何如?判付啓依允。
刑曹啓目粘連,羅州尹淙孝獄事段,婦則稱孝,夫也無良,責之歐之,急粧假縊,情節極兇,法律自在,訊推償命,何如?判付啓依允。又啓目粘連,鎭安朴堂辰獄事段,靳賣逢詬,一踢卽倒,殞在當夜,傷著必死,獄無疑端,訊推輸款,何如?判付啓依允。又啓目粘連,南平盧光白獄事段,惟彼劉女,以妖悍之性,懷猜妬之憤,視金女爲眼棘,指使其子,執髻曳踢,則主使者爲首,下手者爲從,而劉女知罪自裁,則命已償矣。施以減等,恐合法意,上裁,何如?判付啓依回啓施行。又啓目粘連,任實僧正俊獄事段,以緇髡而奸淫,因妬爭而殺越,傷損俱符,參看昭在,法律難貸,訊推得情,何如?判付啓依允。又啓目粘連,靈光羅元綱獄事段,打踢之實,莫逃於萬目,要害之傷,無待乎兩檢,已成鐵案,難饒三尺,嚴訊輸款,何如?判付啓依允。又啓目粘連,高山李先玉獄事段,婚會旣醉,路岐載號,蹴擔於初,踢腎於後,獄情無疑,嚴訊取服,何如?判付啓依允。又啓目粘連,潭陽姜萬興獄事段,彼醉無知,宗叔奚怒?此醒而狂,戕人胡忍?各別嚴訊,卽令輸情,何如?判付啓依允。又啓目粘連,扶安金孟用獄事段,失匙覓鍬,先慍後憤,當下戕命,旣極兇毒致死則曰,由板墜,傷處則謂因烏啄,究厥情狀,非比尋常,如式嚴訊,速卽輸款,何如?判付啓依允。又啓目粘連,鎭安金於仁老味獄事段,頰肩打着,旣無傷痕,再踢卽倒,渠自納供,殞絶在於當夜,詞證俱爲明白,依前訊推,期於取服,何如?判付啓依允。又啓目粘連,益山徐小元獄事段,豪奴泥醉,逢人輒打,越肩倒擲,兇身莫諱,擧足再加,衆口有證,另加訊推,期於輸款,何如?判付啓依允。又啓目粘連,寶城吳在益獄事段,衆鬪之中,躬犯者二,而一捽焉一踢焉,參看指的,正犯也干犯也,區別明白,仍前訊推,何如?判付啓依允。又啓目粘連,任實姜福孫獄事段,視家人若仇讐,彝倫都喪,毆其妻爲茶飯,憐里莫救,痛苦頹臥,反謂假作之樣,含憤毒踢,忍加未冷之屍,難容百喙,焉逭三尺?嚴訊取服,何如?判付啓依允。又啓目粘連,鎭安姜召史獄事段,悍爲肆妬,視妾如讐,幾次之打,兇身莫掩,合死之說,商女的陳,依前訊推,期於得情,何如?判付啓依允。又啓目粘連,興陽宋明基獄事段,因半掘而被謫,憤彼塚之還築,黑夜獨往,信手掘鑿,惟限橫帶之露出,豈料百駭之現乎?此與開棺見屍·煞有間焉,勘以次律,儘合好生之德,而臣曹不敢擅斷,上裁,何如?判付啓,依回啓施行。
上在昌德宮。停常參·經筵。
自午時至申時,日暈。
藥房提調朴周壽,副提調鄭知容啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿口傳問安。答曰,知道。世子嬪宮·世孫宮口傳問安。答曰,知悉。
兪章煥,以都摠府言啓曰,今日入直內三廳武兼禁軍及軍兵等中日習射技,請出標信。傳曰,知道。
韓鍾運啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
鄭知容啓曰,藥房提調·副提調持湯劑來待矣。傳曰,封入。
兪章煥啓曰,備邊司郞廳來言,今日賓廳日次,而大臣俱有身病,不得來會云矣,敢啓。傳曰,知道。
傳于韓弘敎曰,禮房承旨馳詣宗廟·景慕宮,奉審摘奸以來。
備忘記,北兵使朴潤榮下直,長弓一張,長箭一部,片箭一部,筒兒一箇賜給。
傳于韓鍾運曰,下直閫帥留待。
傳于韓鍾運曰,下直閫帥入侍。
韓弘敎啓曰,副應敎金鼎集內閣進,校理申冕周,副校理林永洙差祭,校理李基華,副校理李應信,修撰朴升鉉,副修撰金胤根·黃浩民在外,玉堂上下番俱空,事甚未安。應敎鄭東煥,修撰李鼎在,竝卽牌招入直,何如?傳曰,允。
傳于鄭知容曰,卽聞淸瑾縣主病患甚重云,遣內醫持相當藥物往診。
醫官金景球書啓,臣敬奉下敎,馳往淸瑾縣主房是乎則,病勢十分危重,而藥則加味理中湯,入人蔘四錢重,今方煎用是加,藥物固爲齎傳,臣則卽爲還來之意,詮次啓達,傳曰,知道。明日更爲往診。
韓鍾運啓曰,行大司憲柳相祚在外,執義李南圭,掌令柳徽·柳榮輔,持平柳達準·李廷憲牌不進,監察茶時之意,敢啓。傳曰,知道。
以執義李南圭,掌令柳徽·柳榮輔,持平柳達準·李廷憲,獻納黃鍾人,正言柳榮河·李冕植牌不進罷職傳旨,傳于韓鍾運曰,只推。
以應敎鄭東煥,修撰李鼎在牌不進罷職傳旨,傳于韓弘敎曰,只推。
韓鍾運,以備邊司言啓曰,卽見公忠監司朴齊聞狀啓,則以爲,安興鎭南門外里前洋漂到人十一名,乃是太淸·順天·登州人,而問情一時爲急,漢學譯官一員,令廟堂稟旨分付,卽速下送爲辭矣。彼人問情,事係時急,解事譯官一員,各別擇差,星火下送之意,分付該院,何如?傳曰,允。
又以兵曹言啓曰,月覲門左邊墻垣頹圮處,今已畢築矣。把守軍兵,解送直所之意,敢啓。傳曰,知道。
又以訓鍊都監·禁衛營·御營廳言啓曰,御營廳字內月覲門東邊宮墻頹圮處,今已畢築,把守軍兵解送直所事,自兵曹草記矣。把守集春營入直軍十名,還入直所,而添入軍依例解送之意,敢啓。傳曰,知道。
韓弘敎,以禮曹言啓曰,卽接古阜幼學金馨植所志,則以爲,族兄故府使蘭宗嫡妾俱無子,以其同姓十六寸弟景鶴第二子尙祚,欲爲繼後,兩家相議完定,未及禮斜,生養父母俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長金馨植所訴旣如此,依定式金景鶴二子金尙祚,立爲金蘭宗之後,何如?傳曰,允。
韓鍾運,以兵曹言啓曰,今二月各廳堂下武臣朔試射,臣曹連因有故,不得爲之之意,敢啓。傳曰,知道。
又以濬川司言啓曰,本司都廳禁衛營千摠尹明儉改差,代以禁衛營千摠李儒常差下,使之察任,何如?傳曰,允。
又以義禁府言啓曰,同義禁朴宗琦時無職名,令該曹口傳付軍職,何如?傳曰,允。
兵曹口傳政事,護軍單朴宗琦。
韓鍾運,以刑曹言啓曰,漢城府啓辭內,觀此各人供招,參以圖形,邱木之傷損,不唯祥吉之稱冤,摘奸及東植之招,皆言無是事,而至若擬刃則渠雖極口發明,椎打則無辭自服,徐祥吉·廣岳,照律嚴繩,何如?判付內,依允事,命下矣。取考律文,則大典通編推斷條,有曰,常賤敺打士族,事情明白者,杖一百徒三年。祥吉依此律,決杖一百後,公忠道黃澗縣徒三年定配所,卽爲押送,其子廣岳,亦當一體勘處,而當初所犯,專在其父,且家人共犯,只坐尊長,律有定文,其子廣岳,自臣曹刑推懲勵後,嚴飭放送,何如?傳曰,允。
義禁府啓目粘連,向前金履禛段,流來隱逋,不能盡察,前後督徵,終未準捧。沈存之段,雖是一時兼官,旣勘歲末糴簿,而虧逋有無,矇不覺察,揆以法意,俱極駭然是白乎矣,該邑前倅,以殊異於擅分而虛勘,曾有所議讞是白乎則,罪均彼此,律無異同,竝只以此照律,何如?判付啓依允。又啓目粘連,向前朴道性亦,身爲次知中官,職在檢飭下隷,而宮奴之突入衙門,亂打員役,曾未操束,致此跳踉,溺職之罪,在所難免,以此照律,何如?判付啓依允。
刑曹啓目粘連,海南朴萬斤獄事段,由醉而鬪,由鬪而傷,致命無異當下,檢案亦不相左,嚴訊取服,何如?判付啓依允。又啓目粘連,順天金千一獄事段,侮蔑萍蹤而自起爭端,拾打松枝而遂致傷重,痕損旣的,證招俱備,訊推取服,何如?判付啓依允。又啓目粘連,潭陽南碩獜獄事段,俄者屠牛之場,便作戕人之所,踢腎證口無差,和埋設計莫掩,卽速償命,何如?判付啓依允。又啓目粘連,益山崔平軍獄事段,鎭校行惡,平民自溺,因盜逼殺,旣有當律,訊推輸款,何如?判付啓依允。又啓目粘建,海南朴孟柱獄事段,藉邑吏而枉責無禮,率同黨而輒先下手,踢痕昭著,奸計莫售,訊推輸款,何如?判付啓依允。又啓目粘連,南平金時行獄事段,斗米已還,橫加賊名,自施毒刑,項刻殞絶,訊推取服,何如?判付啓依允。又啓目粘連,南平金孟甲獄事段,以族以兄,旣毆旣殺,傷處昭綻,情節至憯,嚴訊償命,何如?判付啓依允。
辛卯二月二十九日辰時,上御熙政堂。藥房入診,下直閫帥同爲入侍時,提調朴周壽,副提調鄭知容,記事官韓鎭庭·徐念淳·洪鍾應,檢校待敎金英淳,同副承旨韓鍾運,北兵使朴潤榮進伏,醫官金壽仁·南山壽·卞文燮以次進伏楹外訖。上曰,史官分左右。周壽進前奏曰,朝氣稍寒,聖體,若何?上曰,一樣矣。寢睡·水刺之節,何如?上曰,一樣矣。中宮殿氣候,何如?上曰,一樣矣。上曰,入診置之,下直閫帥進前奏職姓名。潤榮進前奏職姓名。上曰,下去善爲之。仍命退,潤榮先退。上曰,史官就座。又命退,諸臣以次退出。
上在昌德宮。停常參·經筵。
韓鍾運啓曰,行大司憲柳相祚在外,執義李南圭,掌令柳徽未肅拜,柳榮輔,持平柳達準·李廷憲呈辭,監察茶時之意,敢啓。傳曰,知道。
兪章煥啓曰,來初五日朝參日次,而大報壇節祭齋戒相値,頉稟之意,敢啓。傳曰,知道。
鄭知容啓曰,藥房提調·副提調持湯劑來待矣。傳曰,封入。
韓弘敎啓曰,玉堂上下番俱空,事甚未安。應敎鄭東煥,修撰李鼎在,旣有只推之命,與校理申冕周,副校理林永洙,竝卽牌招,推移入直,何如?傳曰,允。
以應敎鄭東煥,校理申冕周,副校理林永洙,修撰李鼎在牌不進罷職傳旨,傳于韓弘敎曰,只推。
韓弘敎,以奎章閣言啓曰,卽接內需司牒報,則咸興·永興兩本宮四月別大祭時,造燭封香吉日,今月二十日辰時,衣襨香燭祭品奉詣吉日,同月二十一日卯時俱吉云。以此日時擧行之意,敢啓。傳曰,知道。
又以奎章閣言啓曰,景慕宮望廟樓,今朔奉審無頉之意,敢啓。傳曰,知道。
醫官金景球書啓,淸瑾縣主病勢,今日更爲診審,則諸症比昨別無加減,而藥則加味理中湯,依前方更用一貼之意,詮次啓達。傳曰,知道。
兪章煥,以訓鍊都監言啓曰,本局別將尹義儉,身病甚重,勢難察任,改差,何如?傳曰,允。
韓鍾運以義禁府言啓曰,卽接月令醫員李在璿手本,則時囚罪人沈存之,素患疝積之症,處冷添劇,肚臍衝亘,氣息奄奄,目下症形,一時爲急云。罪人病勢如此,則一邊保放,一邊草記,曾有定式矣。沈存之姑爲保放之意,敢啓。傳曰,知道。
上在昌德宮。停常參·經筵。
自申時至人定,灑雨下雨,測雨器水深一分,自人定至初三日開東,灑雨下雨,測雨器水深四分。
兪章煥啓曰,行大司憲柳相祚在外,執義李南圭,掌令權徽未肅拜,柳榮輔,持平權達準·李廷憲呈辭,監察茶時之意,敢啓。傳曰,知道。
鄭知容啓曰,藥房提調·副提調持湯劑來待矣。傳曰,封入。
韓弘敎啓曰,玉堂上下番俱空,事甚未安。應敎鄭東煥,校理申冕周,副校理林永洙,修撰李鼎在,旣有只推之命,竝卽牌招,推移入直,何如?傳曰,允。
韓弘敎,以侍講院言啓曰,兼輔德李道在入直矣。以掃墳事,纔已下直出去,上番闕直,事甚未安。輔德徐左輔有實病,兼弼善趙秉常,兼文學金胤根在外,弼善金羽根,文學金景善,竝卽牌招,以爲推移入直之地,何如?傳曰,允。
以應敎鄭東煥,校理申冕周,副校理林永洙,修撰李鼎在牌不進罷職傳旨,傳于韓弘敎曰,只推。
以弼善金羽根牌不進罷職傳旨,傳于韓弘敎曰,只推。
韓弘敎,以禮曹言啓曰,毓祥宮展拜,每年季春取稟事,曾有受敎,而延祜宮展拜,一體取稟事,亦有新定式矣。展拜吉日,以何間推擇乎?敢稟。傳曰,旬間擇入,宣禧宮,藏譜閣,懿昭廟,一體展拜矣,該房知悉。
又以禮曹言啓曰,毓祥宮,延祜宮展拜取稟草記,傳曰,旬間擇入,藏譜閣·宣禧宮·懿昭廟,一體展拜矣,該房知悉事,命下矣。展拜吉日,令日官朴周煥推擇,則今三月旬間,連値齋日與拘忌,旬後惟十三日爲吉云,何以爲之乎?敢稟。傳曰,以此日爲之。
兪章煥,以義禁府言啓曰,卽接月令醫員鄭光殷手本,則時囚罪人金履禛,素患癖積之症,闖發於屢日處冷之餘,又添咳喘,氣息奄奄,目下症形,實有難保之慮云。罪人病勢如此,則一邊保放,一邊草記,曾有定式矣。金履禛姑爲保放之意,敢啓。傳曰,知道。
上在昌德宮。停常參·經筵。
韓鍾運啓曰,行大司憲柳相祚在外,執義李南圭,掌令權徽未肅拜,柳榮輔,持平權達準·李廷憲呈辭,監察茶時之意,敢啓。傳曰,知道。
鄭知容啓曰,藥房提調·副提調持湯劑來待矣。傳曰,封入。
又啓曰,玉堂上下番俱空,已至多日,事甚未安。應敎鄭東煥,校理申冕周,副校理林永洙,修撰李鼎在,旣有只推之命,竝卽牌招,推移入直,何如?傳曰,允。
傳于韓弘敎曰,禮房承旨,馳詣懿昭墓,奉審摘奸以來。
鄭知容啓曰,卽者典牲署官員來言,明日大報壇節祭犧牲看品時,本署提調,當爲進參,而提調李勉昇在外,不得看品云,何以爲之?敢稟。傳曰,許遞,前望單子入之。
典牲提調前望入之。鄭基善落點。
以應敎鄭東煥,校理申冕周,副校理林永洙,修撰李鼎在牌不進罷職傳旨,傳于鄭知容曰,只推。
傳于兪章煥曰,發遣吏郞,諸執事淸齋與否,摘奸以來。
兪章煥,以都摠府言啓曰,今日入直內三廳武兼禁軍及軍兵等,當爲中日習射技,而懿昭墓忌辰祭齋戒相値,不得設行之意,敢啓。傳曰,知道。
醫官金景球書啓,淸瑾縣主病勢,更爲診審,則脈度浮數而無力,胸膈煩悶而微喘,似是風痰挾滯之致,藥則燥熱之劑,恐難連用,故加味正氣散,今方煎用之意,銓次啓達。傳曰,知道。
兪章煥,以兵曹言啓曰,今三月十三日大駕詣毓祥宮展拜,延祜宮展拜,藏譜閣展拜,宣禧宮展拜,懿昭廟展拜時,隨駕營門,當爲磨鍊矣。禁·御兩營鄕軍,則今旣停番,何營軍兵隨駕,何營軍兵留陣,而禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,依昨年例爲之,後廂軍兵,禁將率領,留陣大將,以御將爲之。
又以成均館同知館事·大司成意啓曰,今三月初三日儒生課試,當爲設行,而大提學未差,限內不得爲之之意,敢啓。傳曰,知道。
禮曹啓目,因東部幼學洪有燮等擊錚原情,故唐恩僉尉洪益惇繼後子秉八換系事良中,上言中諸人處,詳細査實以入,洪駿燮之當初引勸,追後異論委折,亦爲知入,洪秉八處一體査問事,命下矣。臣等齊會本曹,應問諸人,招致査實,則秉八,鍾字行則於唐恩僉尉,爲玄孫列是白遣,水邊行則於唐恩僉尉,爲曾大父列是白如乎,由前則世系不能接續,由後則昭穆若是顚倒,此一款,待秋曹之査實後,更爲稟處,何如?判付啓,係是前所未有之變怪,所謂洪秉八及洪有燮·洪駿燮·箕采·瑞采等,令秋曹,嚴明査實以聞爲良如敎。
上在昌德宮。停常參·經筵。
韓鍾運啓曰,行大司憲柳相祚在外,執義李南圭,掌令權徽未肅拜,柳榮輔,持平權達準·李廷憲呈辭,監察茶時之意,敢啓。傳曰,知道。
鄭知容啓曰,藥房提調·副提調持湯劑來待矣。傳曰,封入。
傳于兪章煥曰,傳香承旨,馳詣元陵,奉審摘奸,局內諸陵,一體奉審,仍詣受香所,奉審摘奸以來。
徐耕輔啓曰,玉堂上下番俱空,已至多日,事甚未安。應敎鄭東煥,校理申冕周,副校理林永洙,修撰李鼎在,旣有只推之命,竝卽牌招,推移入直,何如?傳曰,允。
又啓曰,校理李基華,自鄕上來云,一體牌招,推移入直,何如?傳曰,允。
傳于兪章煥曰,明日出宮門路,以協陽門爲之。
傳于韓鍾運曰,時囚罪人朴道性,分揀放送。
傳于徐耕輔曰,發遣吏郞,諸執事淸齋與否,摘奸以來。
以應敎鄭東煥,校理申冕周,副校理林永洙,修撰李鼎在牌不進罷職傳旨,傳于徐耕輔曰,只推。
徐耕輔,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
又以承文院都提調意啓曰,院寫字官實訓長洪聖老仕滿,代以上護軍朴載華差定,以爲依前勸奬之地,何如?傳曰,允。
兪章煥,以都摠府言啓曰,副摠管李鍾英,以禁衛中軍,本營諸將官射會監試事,訓鍊院晝仕出去之意,敢啓。傳曰,知道。
上在昌德宮。停常參·經筵。
夜自三更至初六日開東,灑雨下雨,測雨器水深九分。
藥房提調朴周壽,副提調鄭知容啓曰,伏未審日間,聖體若何,寢睡·水刺之節,何如?臣等率諸御醫趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿口傳問安。答曰,知道。世子嬪宮·世孫宮口傳問安。答曰,知悉。
韓鍾運啓曰,行大司憲柳相祚在外,執義李南圭,掌令權徽未肅拜,柳榮輔,持平權達準·李廷憲呈辭,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而國忌正日相値,不得來會云矣,敢啓。傳曰,知道。
鄭知容啓曰,藥房提調·副提調持湯劑來待矣。傳曰,封入。
傳于韓弘敎曰,禮房承旨,進詣大報壇,奉審摘奸以來。
注書韓鎭庭病,代以徐元淳爲假注書。
鄭知容啓曰,副應敎金鼎集內閣進,校理李基華差祭,副校理李應信,修撰朴升鉉,副修撰金胤根·黃浩民在外,玉堂上下番俱空,事甚未安。應敎鄭東煥,校理申冕周,副校理林永洙,修撰李鼎在,竝卽牌招,推移入直,何如?傳曰,允。
又啓曰,兼輔德李道在,兼弼善趙秉常,兼文學金胤根在外,文學金景善,司書趙然春,兼司書李根友差祭,兼說書徐念淳呈辭受由,春坊上下番俱空,事甚未安。輔德徐左輔,弼善金羽根,說書閔泰鏞,竝卽牌招,推移入直,何如?傳曰,允。
以應敎鄭東煥,校理申冕周,副校理林永洙,修撰李鼎在牌不進罷職傳旨,傳于鄭知容曰,只推。
以輔德徐左輔,弼善金羽根,說書閔泰鏞牌不進罷職傳旨,傳于鄭知容曰,只推。
鄭知容啓曰,春坊上下番俱空,事甚未安。輔德徐左輔,弼善金羽根,說書閔泰鏞,旣有只推之命,竝更牌招,推移入直,何如?傳曰,允。
以輔德徐左輔再牌不進罷職傳旨,傳于鄭知容曰,只推。
韓鍾運,以御營廳言啓曰,本廳哨官金養淳,身病甚重,勢難察任,改差,何如?傳曰,允。
又以義禁府言啓曰,時囚罪人朴道性分揀放送事,承傳啓下矣。朴道性分揀放送之意,敢啓。傳曰,知道。
辛卯三月初五日辰時,上詣春塘臺。大報壇節祭香祝親傳入侍時,行都承旨徐耕輔,左承旨鄭知容,右承旨洪穉圭,左副承旨韓弘敎,右副承旨兪章煥,同副承旨韓鍾運,記事官韓鎭庭,假注書權溭,記注官尹孟烈,記事官洪鍾應,檢敎待敎金英淳·趙斗淳·金鼎集以次侍立。時至,上具翼善冠·無揚黑圓領袍·靑鞓·素玉帶,乘輿出宣化門。藥房提調朴周壽,副提調鄭知容進前曰,侵早勞動,聖體,若何?上曰,一樣矣。由景化門·靑陽門,至暎花堂前庭。通禮跪啓請降輿,上降輿,通禮前導,就褥位東向立。引儀引初獻官東寧尉金賢根,陞詣褥位之左。通禮跪啓請跪,上跪。香室官捧香祝,跪授弘敎,弘敎傳捧北向跪進,上受香祝以授初獻官,初獻官南向跪受興。通禮跪啓請興,上興。通禮前導,就祗送位南向立。賢根奉香祝,由正路出。通禮跪啓請鞠躬,上鞠躬,香祝過後,啓請平身,上平身。通禮跪啓請乘輿,上乘輿,由靑陽門·景化門,入協陽·宣化門還內。諸臣以次退出。
上在昌德宮。停常參·經筵。
自開東至申時,灑雨下雨,測雨器水深八分。
鄭知容啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,藥房提調·副提調持湯劑來待矣。傳曰,封入。
備忘記,水原留守朴綺壽下直,長弓一張·長箭一部賜給。
鄭知容啓曰,右副承旨兪章煥,今日不爲仕進,卽爲牌招,何如?傳曰,允。
韓弘敎啓曰,吏曹郞廳來言,今此式年文科初試,試官當爲擬入,而判書洪羲俊在外未肅拜,參判鄭基善,參議李羲肇病不來,不得擧行云。參判·參議,竝卽牌招,何如?傳曰,允。
又啓曰,明日常參·經筵,取稟。傳曰,停。
傳于韓弘敎曰,檢校待敎金鼎集,馳詣健陵,奉審摘奸,仍詣顯隆園·華寧殿,一體奉審以來。
徐元淳有頉,代以兪鎭五爲假注書。
鄭知容啓曰,行大司憲柳相祚,執義李南圭,掌令權徽·柳榮輔,持平權達準·李廷憲牌不進,監察茶時之意,敢啓。傳曰,知道。
以執義李南圭,掌令權徽·柳榮輔,持平權達準·李廷憲,獻納黃鍾人,正言柳榮河牌不進罷職傳旨,傳于鄭知容曰,只推。
鄭知容啓曰,正言李冕植,以其親病,投章徑行,原疏纔已捧入矣。所當直捧遞差傳旨及禁推傳旨,而此與無端下鄕有異,從重推考,何如?傳曰,允。
韓弘敎啓曰,吏曹郞廳來言,臺諫有闕,政事,取稟。傳曰,前望單子入之。
正言前望單子入之,金秀萬落點。
兪章煥啓曰,密符親納,自是例也,而前水原留守洪羲俊,謂有身病,使其褊裨替納,事甚未安。推考,何如?傳曰,允。
以京畿監司李羲準狀啓,砥平縣民家失火事,傳于鄭知容曰,聞甚矜惻,元恤典外別加顧護,結構奠接之方,廟堂措辭分付,可也。
以平安監司金學淳狀啓,安州牧民家失火事,傳于鄭知容曰,聞甚矜惻,元恤典外別加顧助,結構奠接之方,廟堂措辭分付,可也。
鄭知容,以戶曹言啓曰,謹奉傳敎,璿源殿蘆簾遮陽修改吉日,令日官李秉源,更爲推擇,則來四月初一日卯時爲吉云。以此日時擧行之意,敢啓。傳曰,知道。
韓弘敎,以禮曹言啓曰,卽接四館所牒呈,則己丑十二月柑製入格給二分儒生幼學朴周奭,以製述生,兼爲講經,今此式年文科,從願許赴事,報來矣。製述講經直赴會試及給分人,勿論增式年別試,從願許赴事,載在法典,幼學朴周奭,依願許赴於今此式年文科初試,使之較藝等第之意,分付,何如?傳曰,允。
又以禮曹言啓曰,卽接四館所牒呈,則己丑十二月柑製入格幼學成原默,同月日次儒生殿講入格幼學金公鉉,庚寅正月春到記殿講入格幼學李義晉,製述入格生員趙得林,同年二月日次儒生殿講入格進士李繪九,同年三月參班儒生應製入格縣監洪鍾遠,同年四月圓點儒生應製入格生員李啓朝,同月日次儒生殿講入格幼學尹敎成,同年十二月柑製入格幼學柳興奎,以上直赴殿試。戊子八月秋到記殿講入格幼學金在根,己丑七月秋到記殿講入格進士趙得鉉,幼學金炳奎,庚寅正月春到記殿講入格進士姜元默,以上直赴會試。戊子八月秋到記殿講入格幼學金巘柱·申命範,己丑正月春到記殿講入格幼學元炳敎·鄭基稷,以上給二分,竝於今番,分等許赴事,報來矣。幼學成原默等九人,直赴於今此式年文科殿試,幼學金在根等四人,直赴於文科覆試講經,幼學金巘柱等四人,許赴於文科初試,使之較藝等第之意,分付,何如?傳曰,允。
又以禮曹言啓曰,卽接寧邊幼學崔致祥所志,則以爲,五寸叔聖德,嫡妾俱無子,以其同姓十二寸弟世郁第二子允浩,欲爲繼後,兩家相議完定,未及禮斜,聖德夫妻,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長崔致祥所訴旣如此,依定式崔世郁第二子崔允浩,立爲崔聖德之後,何如?傳曰,允。
又以禮曹言啓曰,今此辛卯式年文科初試一所,設場於本曹矣。上直郞廳,依例移直朝房之意,敢啓。傳曰,知道。
又以弘文館言啓曰,下番無他推移之員,不得已以上番姑降入直之意,敢啓。傳曰,知道。
又以成均館大司成意啓曰,本館入直,久任郞廳外,他郞不得入直,若有代員替直之事,草記代直事,曾有定式矣。司成李竣祜呈旬,直講李民愚呈辭在外,典籍李源祚東堂文科初試二所應辦官進去,時無入直之員,以他郞官姑爲代直,何如?傳曰,允。
兪章煥,以都摠府言啓曰,今日入直內三廳武兼禁軍及軍兵等,當爲中日習射技,而雨勢如此,不得設行之意,敢啓。傳曰,知道。
又以兵曹言啓曰,忠壯衛將鄭健行,景福宮衛將李彦國,慶熙宮衛將趙翼錫·李敏德,俱以病難供職,呈狀乞遞,竝改差,何如?傳曰,允。
正言李冕植疏曰,伏以臣本生父,居在公忠道扶餘地,而今年爲六十有九歲矣。老病侵尋,加以風寒所傷,寒熱交作,委頓床席,轉側須人,臣旣終鮮,無他扶將看護。臣自聞病報,衷情如割,今方促裝歸覲,以伸人子至切之情,而身縻臺銜,不敢擅行,玆敢不避瀆撓之罪,仰籲於孝理之下。伏乞天地父母,俯垂矜諒,特許遞免,俾遂歸養之願,千萬至祝,臣無任云云。省疏具悉。所請依施。
水原留守朴綺壽敎,王若曰,視三道而體貌尤尊,疇若予采,睠八座而望實旣著,暫煩卿勞,肆庸注意也深,亶出在心之簡。永念我畿輔輔,莫重玆華城,建陪京而隆上都,自先朝製置旣盛,奉眞殿護仙寢,而平日委寄不輕。襟帶天作之形,尙想睿籌之宏遠,衣冠月遊之地,冞切孺慕之瞻依,儒武兵農,拚陶甄之遺化,山川草木,被昭回之餘光。念當初規畫設施,嗟近來凋弊隳損,戶口不增,田野不闢,物色頓減於舊時,兵甲莫繕,城隍莫修,戎機或疏於陰雨。惟玆府責任之自別,位望素隆,矧今日矯捄之急先,選授尤愼。惟卿,簪纓奕世,珪璋令譽,儒素飭躬,自持故家之本色,剛介勵操夙詡學士之淸標,詞藻弘贍,于以鳴國家之盛,精華含蘊,凝然爲廊廟之姿,登奎璧而入鑾坡,職親地密,佐銓曹而長玉署,激濁揚淸,出宰邊門,良籌已驗於鎖鑰,巡按南臬,利器薄試於錯盤,旣卿才展布孔多,而予心委毗斯篤。玆授卿以水原府留守兼摠理使,卿其勉膺寵命,益恢令圖,華殿之簾帷祗攀,灑掃靡懈,喬山之松柏恭護,培植益勤,拱衛保釐,旣一切之專委,公正廉勤,爲四字之元符,固知竭力殫誠,毋替報答,盍念視外猶內,永懷靖恭,於戲,四時苾芬,體予慕羹墻之思,一方管轄,懋卿作屛翰之譽。故玆敎示,詳宜知悉。知製敎金鼎集製進。
上在昌德宮。停常參·經筵。
兪章煥啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
鄭知容啓曰,藥房提調·副提調,持湯劑來待矣。傳曰,封入。
徐耕輔啓曰,明日再明日,健陵忌辰祭齋戒正日相値,視事頉稟之意,敢啓。傳曰,知道。
又啓曰,來十一日朝參日次矣,敢稟。傳曰,停。
又啓曰,來十一日輪對日次矣,敢稟。傳曰,當次人受點,後日次待令。
又啓曰,同副承旨韓鍾運,今日不爲仕進,卽爲牌招,何如?傳曰,許遞,前望單子入之。
承旨前望單子入之,沈宜臣落點。
徐耕輔啓曰,新除授承旨沈宜臣,方在罷散中,何以爲之?敢稟。傳曰,敍用。
又啓曰,新除授右副承旨沈宜臣,卽爲牌招,何如?傳曰,允。
又啓曰,假注書權溭,身病猝重,勢難察任,今姑改差,何如?傳曰,允。
權溭改差,代以李啓宇爲假注書。
李啓宇有頉,代以朴承輝爲假注書。
兪章煥啓曰,行大司憲柳相祚在外,執義李南圭,掌令權徽·柳榮輔,持平權達準·李廷憲牌不進,監察茶時之意,敢啓。傳曰,知道。
以執義李南圭,掌令權徽·柳榮輔,持平權達準·李廷憲,獻納黃鍾人,正言柳榮河·金秀萬牌不進罷職傳旨,傳于兪章煥曰,只推。
韓弘敎啓曰,卽者副校理林永洙,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
以右副承旨沈宜臣牌不進罷職傳旨,傳于徐耕輔曰,只推。
徐耕輔啓曰,明日傳香,禮房承旨當爲齋宿,右副承旨沈宜臣,旣有只推之命,更爲牌招,何如?傳曰,允。
徐耕輔,以弘文館言啓曰,下番闕直,事甚未安。修撰李鼎在,卽爲牌招入直,何如?傳曰,允。
以修撰李鼎在牌不進罷職傳旨,傳于徐耕輔曰,只推。
兪章煥,以備邊司言啓曰,卽見公忠監司朴齊聞狀啓,則以爲,淸風府己丑未捧各穀,爲三千一百四十九石零,而積逋旣久,死亡居多,萬無從近準充之道,特許限六年除耗排捧。上黨亦有己丑未捧,事情與淸風一般,但城餉所重,與他自別。故第令董督,而兵虞候柳敬魯,四千餘石巨逋,幾半收捧。淸風府使李埴,前已經勘,邑又尤甚,此與無端未捧,俱有間焉,論勘一款,恐不無參恕,竝請令廟堂稟處矣。還餉未捧之近輒排捧,大非經法,實關後弊,而至於淸風,邑殘民貧,弊又㝡劇,流來積逋之一時準充,其勢誠末由,道臣狀辭,出於不得已而然,依所請,許令限六年除耗排捧。上黨城餉,與他自別,而所餘不多,且係官屬逋負,此則另加董督,俾卽準納之意,嚴飭分付,此皆積年巨逋,則不可以當年未捧,一例勘罪。且上黨則幾半收捧,淸風則已經勘處。兵虞候柳敬魯,該府使李埴,依道啓竝姑參恕,使之戴罪擧行,何如?傳曰,允。
又以武一所試官意啓曰,臣所今日平明開場,擧子捧單數,自天字至黃字半字,合爲一百五十九人,而先自木箭試取之意,敢啓。傳曰,知道。
又以武二所試官意啓曰,臣所今日平明開場,擧子捧單數,自天字至玄字半字,合爲一百二十人矣,先自木箭試取之意,敢啓。傳曰,知道。
刑曹啓目粘連,因禮曹啓目判付內,係是前所未有之變怪,所謂洪秉八及洪有燮·洪駿燮·箕采·瑞采等,令秋曹嚴明査實以聞事,判下是白置。洪秉八段,今因宗議之峻發,至承嚴査之判付,豈敢一向抵賴,重犯欺天之罪乎?矣祖命仁,以矣曾祖之庶子,落髮還俗,冒係於無后之派,果爲丁寧,而矣身之變幻名字,進退代序,皆出奪嫡之計,自歸亂倫之科是白乎所,前後所犯,從實遲晩是白乎旀,洪有燮等段,所懷已悉於禮曹査問之時,不必架疊是白兺除良,今於更査之下,秉八換易排行,進退代序及屢改名字,以孽稱嫡之罪,渠旣一一自服,則矣等有何多卞乎?竝只從實納招是白置有亦。洪秉八之非嫡伊孽,換名易代,渠旣箇箇自服矣。其亂倫悖常之罪,待禮曹究竟,依律勘處,洪有燮等,別無可問之端,一竝放送,何如?判付啓,所謂洪秉八敗倫亂常之罪,渠旣自服之後,豈有他說?縣主房禮斜,自禮曹收來燒火,秉八依律文勘罪爲良如敎。
刑曹啓目粘連,義州張鶴雲獄事段,釁起於吝財,罪抵於蔑倫,敺尊丈朞大功至死者,旣有當施之律,威縛人致命主使者,亦有償命之文,兩罪莫掩,一縷罔赦,嚴訊取服,何如?判付啓依允。又啓目粘連,定州李鳳龍獄事段,鬧端起於賭場,客氣激於酒後,胸膛有致命之傷,耳目爲成獄之證,情迹尤急,刑法難貰,連訊取服,何如?判付啓依允。又啓目粘連,定州方孟孫獄事段,偸埋者旣抵死,禁葬者亦極力,抵死也故,其擧絶悖,極力也故,其計尤毒,兩漢鬪角,一人受刃,傷痕明是行右,檢驗的不相左,依前訊覈,何如?判付啓依允。又啓目粘連,平壤林仲化獄事段,家舍之勒買,旣出黑心,拳踢之逞毒,忽在白地,檢因證招,成獄無疑,依前訊覈,何如?判付啓依允。又啓目粘連,雲山朴亨占獄事段,彼以逐瘧鬼之醉人,薄有打官馬之先失,批焉捽焉,縛之踢之,痕損則俱係要害,詞證一無差爽,另加訊推,何如?判付啓依允。又啓目粘連,肅川宋公獜獄事段,三人合鬪,推打㝡毒,兩檢執證,額陷爲重,死者之言,初旣單指,傍觀之招,亦且立證,爲首之犯,非渠伊誰?連加嚴訊,何如?判付啓依允。又啓目粘連,平壤李苾源獄事段,其傷則不重,其症則已變,道査則曰,輪沴,容或無怪,曺讞則曰,未能的知,以容或無怪之事,斷未能的知之跡,則償命之典,終涉過重,上裁,何如?判付啓,依回啓施行。又啓目粘連,楚山金寬成獄事段,痕損則兩檢不差,情節則衆目莫掩,逃避自露眞贓,呼籲尤著奸計,嚴訊得情,何如?判付啓依允。又啓目粘連,祥原金亨喆獄事段,道啓則曰,未必擬刺,曺讞則曰,必有所擬,而被殺者卽應成之親屬,則不可謂無情。若使亨喆之刃,眞箇有擬,則何不直刺,願覓親屬而刺之?曺讞恐未得情,道啓似合審克,施以次律,何如?判付啓依允。
兪章煥,以武一所試官意啓曰,臣所今日木箭應射擧子八十人內,三矢入格十一人,二矢入格十二人,一矢入格十二人,合爲三十五人矣。日暮姑停之意,敢啓。傳曰,知道。
又以武二所試官意啓曰,臣所今日木箭應射擧子五十二人內,三矢入格二十四人,二矢入格十一人,一矢入格十一人,合爲四十六人矣,日暮姑停之意,敢啓。傳曰,知道。
又以義禁府言啓曰,保放罪人沈存之·金履禛等,還囚照律以入之意,敢啓。傳曰,知道。
義禁府照目粘連,長城前府使金履禛,長城兼任潭陽府使沈存之等矣本府議啓內,金履禛段,流來隱逋,不能盡察,前後督徵,終未準捧。沈存之段,雖是一時兼官,旣勘歲末糴簿,而虧逋有無,矇不覺察,揆以法意,俱極駭然是白乎矣,該邑前倅,以殊異於擅分而虛勘,曾有所議讞是白乎則,罪均彼此,律無異同,竝只以此照律,罪各笞五十收贖,解見任別敍,竝只私罪。奉敎,依允,竝只功減一等爲良如敎。
右參贊李勉昇疏曰,伏以臣性質鹵下,見識鈍滯,出入供職,無往非罪,月前待罪銓曹時,纔一行政,瘡疣莫掩,人言之來,固所甘心,宜卽陳章自訟,乞伏常憲,而時適猝得風病,症形危惡,有頃刻就盡之慮。故冒罪徑行,以爲歸死故山之計,曲被洪造,獲蒙恩遞,殘喘之保有今日,莫非天地生成之德也。千萬不自意,參贊除旨,又下於伏枕呻囈之中。臣是何人,有罪未勘,反受恩命,至此之隆且厚也。奉誥怵惕,感淚無從,向來吳泰雲事,臺批已賜剖示,銓銜亦旣遞改,今於時移事往之後,不宜更事煩凟,而本情未暴之前,臣之處義,固自如也。蓋泰雲之父彦誼,性耽麯糵,飮輒酣酗,其淸樓悖擧,非其本性,前後公議,孰不歸之於酒病所使乎?薄竄旋宥,天鑑亦已俯燭之矣。其子固窮讀書,見稱於儕流之間,故臣果擧而擬之,方今聖明在上,世無棄物,治化寬大,罰不及嗣。臣之本心,只出於對提朝廷之德意,收錄故家之遺裔而已。曾未見諒,論責備至,至如償功酬善之句語,意頗深緊,彼酒所號呶之失,何功之可償,何善之可酬乎?只緣臣言行無素,不見孚於同朝,致此情外之言,拊躬慙恧,尙誰怨尤?臺疏之不請勘律,雖以忠厚之風,不爲刻核之論,而在臣自靖之義,不可以職名之已改,晏然自恕也決矣,且臣素抱風眩之疾,非一朝一夕之故也。昨冬以後,無時不作,神識昏迷,言語顚錯,忽忽無陽界人意想,近又重添別症,氣息凜綴。雖荷庇覆之仁,幸或全活,已成膏肓之疾,自分癃廢,以情以病,無望蠢動,玆敢悉暴衷懇,縣道封章。伏乞聖慈,俯垂鑑諒,臣所帶本兼諸任,竝許鐫改,亟降威罰,以謝人言,以安私分,幸甚幸甚,臣無任云云。答曰,省疏具悉。執跡之論,未易原心,然朝家旣燭彼之狂酗,則於卿亦豈不燭之乎,何可以此深引於他職乎?卿其勿辭,上來行公。
副校理林永洙疏曰,伏以臣於持被之中,卽接家信,則臣之老父,素患痰癖之症,當此換節之時,一倍添劇,委頓床笫,氣息凜綴,轉側隨人,家僮踵至,促臣歸視。臣自聞此報,方寸煎灼,按住不得,玆敢忙陳短章,徑出禁扃。伏乞聖慈,亟遞臣職,以便救護,仍治臣擅離之罪,以肅朝綱焉,臣無任云云。省疏具悉。爾其勿辭救護。
上在昌德宮。停常參·經筵。
進御二錢重人參粟米飮,自今日一貼式,限二貼煎入事,榻前下敎,中宮殿進御二錢重人參粟米飮,自今日一貼式,限二貼煎入事,榻前下敎。
鄭知容啓曰,行大司憲柳相祚在外,執義李南圭,掌令權徽未肅拜,柳榮輔,持平權達準·李廷憲呈辭,監察茶時之意,敢啓。傳曰,知道。
又啓曰,藥房提調·副提調,持湯劑來待矣。傳曰,封入。
又啓曰,藥房提調·副提調,持粟米飮來待矣。傳曰,封入。
又啓曰,左副承旨韓弘敎,今日不爲仕進,卽爲牌招,何如?傳曰,允。
朴承輝在外,代以趙徽林爲假注書。
以左副承旨韓弘敎牌不進罷職傳旨,傳于鄭知容曰,只推。
沈宜臣,以弘文館言啓曰,下番闕直,事甚未安。修撰李鼎在,旣有只推之命,卽爲牌招入直,何如?傳曰,允。
以修撰李鼎在牌不進罷職傳旨,傳于沈宜臣曰,只推。
沈宜臣,以禮曹言啓曰,卽接宣陵參奉所報,則本陵王后陵上曲墻內面辰方,階砌石長爲四尺五寸一坐,今日辰時量,頹下轉落云矣。莫重陵上曲墻階砌石,有此頹落之患,萬萬驚悚,慰安祭不卜日,今初十日設行,修改之節,依定式本府留守,進去奉審,狀聞後稟處,何如?傳曰,允。
鄭知容,以武一所試官意啓曰,臣所今日平明開場,昨日未畢試木箭,仍爲試取之意,敢啓。傳曰,知道。
又以武二所試官意啓曰,臣所今日平明開場,昨日未畢試木箭,仍爲試取之意,敢啓。傳曰,知道。
又以武一所試官意啓曰,臣所今日木箭應射擧子七十九人內,三矢入格七人,二矢入格八人,一矢入格十五人,昨日入格三十五人,合爲六十五人矣。木箭今已畢試,鐵箭鱗次試取之意,敢啓。傳曰,知道。
又以武二所試官意啓曰,臣所今日木箭應射擧子六十八人內,三矢入格十八人,二矢入格十三人,一矢入格八人,昨日入格四十六人,合爲八十五人矣。木箭今已畢試,鐵箭自天字,鱗次試取之意,敢啓。傳曰,知道。
又以武一所試官意啓曰,臣所今日鐵箭應射擧子一人,而三矢入格矣。日暮姑停之意,敢啓。傳曰,知道。
又以武二所試官意啓曰,臣所今日鐵箭應射擧子十人內,三矢入格八人,二矢入格二人矣。日暮姑停之意,敢啓。傳曰,知道。
醫官李亨基書啓,陳奏兼奏請正使左議政李相璜,連爲無事作行,今月初五日酉時量,還渡江出來之意,詮次啓達。傳曰。知道。
上在昌德宮。停常參·經筵。
韓弘敎啓曰,行大司憲柳相祚在外,執義李南圭,掌令權徽未肅拜,柳榮輔,持平權達準·李廷憲呈辭,監察茶時之意,敢啓。傳曰,知道。
鄭知容啓曰,藥房提調·副提調,持湯劑來待矣。傳曰,封入。
又啓曰,藥房提調·副提調,持粟米飮來待矣。傳曰,封入。
又啓曰,玉堂備員間,視事頉稟之意,敢啓。傳曰,知道。
又啓曰,同副承旨兪章煥,今日不爲仕進,卽爲牌招,何如?傳曰,許遞,前望單子入之。
承旨前望單子入之,韓義運落點。
鄭知容啓曰,新除授承旨韓義運,方在罷散中,何以爲之?敢稟。傳曰,敍用。
又啓曰,翰林之以緦功服制,至於徑出,有違館規,而檢閱洪鍾應,謂有服制,一邊言送,徑先出去。雖不得不入稟,而揆以事體,誠萬萬未安。所當重勘,而本院請推之外,無他可施之罰,何以爲之?敢稟。傳曰,從重推考。
又啓曰,左右史不可不備,檢閱洪鍾應,卽爲牌招入直,何如?傳曰,允。
傳于韓弘敎曰,奉審閣臣留待。
傳于韓弘敎曰,奉審閣臣入侍。
鄭知容,以弘文館言啓曰,下番闕直,事甚未安。修撰李鼎在,旣有只推之命,卽爲牌招入直,何如?傳曰,允。
以修撰李鼎在牌不進罷職傳旨,傳于鄭知容曰,只推。
以京畿監司李羲準狀啓,楊根郡守李秉奎,身病沈篤,連呈辭狀,不得已罷黜事,傳于韓弘敎曰,令該曹口傳擇差,催促下送。
吏曹口傳政事,以鄭義淳爲楊根郡守。
鄭知容,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
又以禮曹言啓曰,刑曹粘目判付內,所謂洪秉八敗倫亂常之罪,渠旣自服之後,豈有他說?縣主房禮斜,自禮曹收來燒火,秉八依律文勘罪事判下矣。謹依判下,洪秉八禮斜,自臣曹收來燒火之意,敢啓。傳曰,知道。
韓弘敎,以都摠府言啓曰,今日入直內三廳武兼禁軍及軍兵等,當爲中日習射技,而國忌正日相値,不得設行之意,敢啓。傳曰,知道。
又以備邊司言啓曰,春務方殷,列邑之久曠可悶,受由上京守令及未下直守令,令該曹催促,使之不多日內下送,何如?傳曰,允。
又以武一所試官意啓曰,臣所今日平明開場,昨日未畢試鐵箭,仍爲試取之意,敢啓。傳曰,知道。
又以武二所試官意啓曰,臣所今日平明開場,昨日未畢試鐵箭,仍爲試取之意,敢啓。傳曰,知道。
又以武一所試官意啓曰,臣所今日鐵箭應射擧子六十四人內,三矢入格六十一人,二矢入格二人,昨日入格一人,合爲六十四人矣。鐵箭今已畢試,片箭鱗次試取之意,敢啓。傳曰,知道。
又以武二所試官意啓曰,臣所今日鐵箭應射擧子七十五人內,三矢入格七十人,二矢入格四人,昨日入格十人,合爲八十四人矣。鐵箭今已畢試,片箭自天字,鱗次試取,而元貫革外,加設五貫革之意,敢啓。傳曰,知道。
又以武一所試官意啓曰,臣所今日片箭應射擧子六十四人內,貫一中一人,邊一中五人,合爲六人矣。片箭今已畢試,騎蒭鱗次試取之意,敢啓。傳曰,知道。
又以武二所試官意啓曰,臣所今日片箭應射擧子八十四人內,貫一中入格二人,邊一中入格八人矣。片箭今已畢試,騎蒭自天字,鱗次試取之意,敢啓。傳曰,知道。
又以武一所試官意啓曰,臣所今日騎蒭應射擧子十五人內,一中入格爲一人矣。騎蒭今已畢試,鳥統鱗次試放,而元貫革外,加設二貫革之意,敢啓。傳曰,知道。
又以武一所試官意啓曰,臣所今日鳥統應放擧子二十九人內,貫一中邊一中一人,貫一中三人,邊二中二人,邊一中五人,合十一人入格矣。日暮姑停之意,敢啓。傳曰,知道。
又以武二所試官意啓曰,臣所今日騎蒭應射擧子十人內,無一人入格,日勢已暮,姑停之意,敢啓。傳曰,知道。
辛卯三月初九日申時,上御熙政堂。奉審閣臣入侍時,右副承旨韓弘敎,假注書兪鎭五,記注官尹孟烈·金熙逌,檢校待敎金鼎集以次進伏訖。命閣臣進前。鼎集進伏奏曰,臣承命馳詣健陵,陵上奉審則無頉,碑閣丁字閣奉審則無頉,祭物祭器祭井看審則淨潔,諸執事摘奸則無頉,仍留監祭,享事平安過行。仍詣顯隆園,園上奉審則無頉,碑閣丁字閣奉審則無頉。仍詣華寧殿,殿內奉審則無頉矣。命就座,仍命鼎集先退,承史以次退出。
上在昌德宮。停常參·經筵。
藥房都提調金履喬,提調朴周壽,副提調鄭知容啓曰,伏未審日間,聖體若何,寢睡·水刺之節,何如?臣等率諸御醫趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿口傳問安。答曰,知道。世子嬪宮·世孫宮口傳問安。答曰,知悉。
韓義運啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
鄭知容啓曰,藥房三提調,持湯劑來待矣。傳曰,封入。
徐耕輔啓曰,同副承旨沈宜臣,今日不爲仕進,卽爲牌招,何如?傳曰,允。
韓弘敎啓曰,備邊司郞廳來言,今日賓廳日次,而領議政南公轍有身病,左議政李相璜奉命在外,右議政金履喬無時急稟定事,不得來會云矣,敢啓。傳曰,知道。
徐耕輔啓曰,假注書兪鎭五,身病猝重,勢難察任,今姑改差,何如?傳曰,允。
兪鎭五改差,代以曺雲承爲假注書。
傳于徐耕輔曰,判義禁許遞,前望單子入之。
判義禁前望單子入之,朴宗薰落點。
徐耕輔,以吏曹言啓曰,卽者宣陵慰安祭獻官禮曹參議臣李游夏,受香之時,臣曹享色書吏二人,竝爲捉去,脫下所着笠子。使之跪坐於敦化門外,而受香出去之後,仍令驅立於馬首,至江頭而後始放送,擧措駭異,觀瞻驚怪。若此不已,則享官無以擬差,有不可置而勿論,獻納李游夏,事過後,令該府拿問處之,何如?傳曰,允。
傳于韓義運曰,當該吏曹堂上及捧納承旨,竝從重推考。
韓義運啓曰,行大司憲柳相祚在外,執義李南圭,掌令權徽·柳榮輔,持平權達準·李廷憲牌不進,監察茶時之時,敢啓。傳曰,知道。
以執義李南圭,掌令權徽·柳榮輔,持平權達準·李廷憲,獻納黃鍾人,正言柳榮河·金秀萬牌不進罷職傳旨,傳于韓義運曰,只推。
以同副承旨沈宜臣牌不進罷職傳旨,傳于韓義運曰,只推。
徐耕輔,以弘文館言啓曰,下番闕直,事甚未安。修撰李鼎在,旣有只推之命,卽爲牌招入直,何如?傳曰,允。
以修撰李鼎在牌不進罷職傳旨,傳于徐耕輔曰,只推。
徐耕輔啓曰,卽者兼司書李根友,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又以侍講院言啓曰,兼司書李根友入直矣。以其親病,陳疏徑出,下番闕直,事甚未安。司書趙然春,說書閔泰鏞,竝卽牌招,以爲推移入直,而兼說書未差之代,令政院稟旨變通差出,何如?傳曰,允。兼司書許遞,政官牌招開政。
又啓曰,吏曹判書洪羲俊,參判鄭基善,參議李羲肇牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體更爲牌招。
又啓曰,吏曹判書洪羲俊,參判鄭基善,參議李羲肇再牌不進推考傳旨及罷職傳旨,今方捧入,而開政命下之後,連事違召,無意承膺,事體所在,誠甚未安。判書·參判,所當更請牌招,而係是一日三牌,何以爲之?敢稟。傳曰,參議只推,與判書·參判,一體更爲牌招,如有違牌,勿爲呼望。
又以吏曹言啓曰,因備邊司草記,春務方殷,列邑之久曠可悶,受由上京守令及未下直守令,令該曹催促,使之不多日內下送事,允下矣。自臣曹催促,則未下直守令郭山郡守金秉浩,今日辭朝,上京守令洪州牧使李魯秉,尙州牧使吳致成,白川郡守鄭世翼,嘉山郡守徐有民,新昌縣監李宗孝,俱已下去云。潭陽府使沈存之,今日下去云。江東縣監李敦榮,十四日下去云,務安縣監成遂默,康翎縣監宋相玉,俱以爲身病猝重,不得下去云。雖未知其身病之果如何,而促敎之下,不卽下去者,揆以事體,誠極未安。竝罷黜,何如?傳曰,允。
又以吏曹言啓曰,潭陽府使沈存之,今日下去之意,纔已草記矣。卽接該倅呈狀,則夜來病勢添劇,萬無登程之望云。其身病旣如是沈重,則促敎之下,有不可等待其差歇,該府使沈存之罷黜,何如?傳曰,允。
韓弘敎,以備邊司言啓曰,今見灣尹狀啓,則枚擧冬至使所報,以爲勅使,已於去月初十日派出,起程似在今月初云。行期遲速,不可預度,而要在不遠,儐使不可不趁速差出,以爲治裝等待之地。行知中樞府事金逌根,遠接使差下,今日政單付,問禮官亦令各別擇差,何如?傳曰,允。
有政。吏批,判書洪羲俊陳疏,參判鄭基善進,參議李羲肇式暇,行左承旨韓義運進。啓曰,判書洪羲俊陳疏,參議李羲肇式暇,小臣獨政未安,何以爲之?敢稟。傳曰,仍爲之。以李遠翊爲兼司書,洪鍾應爲兼說書,鄭禮容爲慶州府尹,李晦淵爲潭陽府使,韓用幹爲務安縣監,趙義錫爲康翎縣監,南石老爲安峽縣監。遠接使單金逌根差下事承傳,問禮官單金鼎集,嘉善權湘一今加嘉義,武科回榜人,依定式加資事承傳。
兵批,判書金箕殷進,參判韓耆裕病,參議李渭達入直,參知朴宗學病,右副承旨韓弘敎進。以趙秉龜·李章英爲僉知,張興燮·盧忠元·閔百顔·朴尙律爲五衛將,張羽成爲忠壯將,孫慶宅爲景福將,朴龍甲·金鍊皓爲慶熙將,金聖浩爲中樞都事,柳永魯·韓容默爲訓鍊主簿,金在七爲武兼,吳致慶爲大丘營將,鄭健行爲高嶺僉使,金鎰爲惠山僉使,上護軍朴宗薰,副護軍姜泰重·韓鍾運·兪章煥·金相宇·洪雲錫,副司果李冕植,以上竝單付。
吏曹,監試覆試學禮講一所試官李竣祜·金在田,二所試官申冕周·李源祚。
韓弘敎,以內醫院都提調·提調意啓曰,內醫金景球,御醫陞差,何如?傳曰,允。
又以都摠府言啓曰,副摠管李鍾英,以能麽兒堂上,本廳講坐起事,惠民署晝仕出去之意,敢啓。傳曰,知道。
又以武一所試官意啓曰,臣所今日平明開場,昨日未畢試鳥銃,仍爲試放之意,敢啓。傳曰,知道。
又以武二所試官意啓曰,臣所今日平明開場,昨日未畢試騎蒭,仍爲試取之意,敢啓。傳曰,知道。
又以武二所試官意啓曰,臣所今日騎蒭應射擧子七十五人內,一矢入格二人矣。騎蒭今已畢試,鳥銃自天字,鱗次試放,而元貫革外,加設一貫革之意,敢啓。傳曰,知道。
又以武一所試官意啓曰,臣所今日鳥銃應放擧子十人內,邊二中一人,邊一中三人,昨日入格十一人,合十五人入格矣。鳥銃今已畢試,騎槍當爲試取,而無一人應試者,各技皆已畢試,今方修正榜目之意,敢啓。傳曰,知道。
又以武二所試官意啓曰,臣所今日鳥銃應放擧子八十五人內,貫一中邊一中入格一人,邊二中入格一人,邊一中入格十三人,合爲十五人矣。鳥銃今已畢放,騎槍當爲試取,而無一人應試者,各枝皆已畢試,仍爲計劃修正榜目之意,敢啓。傳曰,知道。
韓義運,以刑曹言啓曰,洪秉八査實啓目判付內,所謂洪秉八敗倫亂常之罪,渠旣自服之後,豈有他說?縣主房禮斜,自禮曹收來燒火,秉八依律文勘罪事,命下矣。取考律文,則大典通編推斷條有曰,罪犯綱常,情理深重者,杖一百流三千里。秉八依此律,決杖一百後,咸鏡道茂山府,流三千里定配所,卽爲押送之意,敢啓。傳曰,知道。
司書趙然春疏曰,伏以臣頃叨臺職,顚倒之罪,自知難贖,而非但僚議厚恕,特蒙聖度寬假,譴罷薄罰,非罪伊榮。臣杜門跧伏,訟愆日深,不意春坊前望,除旨遽下,繼以恩敍特降。臣且惶且感,不敢爲唐突冒膺之計,間承試牌,事係往役,而禮違祗謝,罰至重推,義分都虧,悚蹙冞切,尤不知所以自措也。噫。彼諸凶,神人之所共誅,晷刻之所難貸。臣雖至愚且迷,豈昧鷹逐之義,而臚章辭拙,未蒙孚格,叫閤時急,自速稽緩,至今追思,惶汗浹背,大德含垢,縱天地之至仁,榮塗彈冠,無面目之可顯,簡書尙在,餘悸未已,職名雖異,趨承無望。伏乞聖慈,刋臣所帶之職,因令選部,勿復檢擬於官職,以靖私義,以安微分焉。臣無任云云。省疏具悉。往事何必更提?爾其勿辭察職。
司書李根友疏曰,伏以臣病母,年老疾痼,長在床褥,劇歇無常,臣又孤孑,無他兄弟,實難暫時離側,而身有職次苟艱,不敢言私,黽俛持被。卽接家信,臣母病情越添,眩暈兼作,食飮全却,轉側須人,促臣歸省,自聞此報,煎迫焦憂,五內失守,玆敢忙陳短章,徑出禁扃。伏乞聖慈,特垂鑑諒,亟遞臣職,仍治臣擅離之罪,俾便救護,以昭法紀焉。臣無任云云。省疏具悉。爾其勿辭救護。
辛卯三月初十日辰時,上御熙政堂。藥房入診入侍時,都提調金履喬,提調朴周壽,副提調鄭知容,假注書兪鎭五,記注官卓雲翰,記事官洪鍾應,檢校待敎趙斗淳,以次進伏,醫官玄在德·南山壽·卞文燮,進伏楹外訖。履喬曰,時雨雖洽,朝晝異候,聖體,若何?上曰,一樣矣。寢睡·水刺之節,何如?上曰,一樣矣。上曰,醫官入診。山壽·文燮以次進診,退伏楹外奏曰,脈候左右三部調均矣。履喬曰,內醫金景球,議藥同參朴奎亮,術業俱爲精明,金景球御醫差下,此後診筵,使之入參,朴奎亮小兒醫別入直,輪回待令,何如?上曰,唯。上曰,大臣就座,史官就座。仍命退,諸臣以次退出。
上在昌德宮。停常參·經筵。
夜自五更至十二日開東,灑雨下雨,測雨器水深一分。
韓義運啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
鄭知容啓曰,藥房提調·副提調,持湯劑來待矣。傳曰,封入。
韓義運啓曰,同副承旨沈宜臣,今日不爲仕進,卽爲牌招,何如?傳曰,允。
又啓曰,假注書趙徽林,身病猝重,勢難察任,今姑改差,何如?傳曰,允。
趙徽林改差,代以兪致榮爲假注書。
韓弘敎,以兵曹言啓曰,今三月十三日毓祥宮·延祜宮,宣禧宮,藏譜閣,懿昭廟展拜時,本朝堂上守宮及侍衛,當爲備員,而參知朴宗學,有身病,不得進參,令政院稟旨變通,仍令該曹,以在京無故人口傳差出,待下批,牌招,以爲進參之地,何如?傳曰,允。
韓弘敎啓曰,因兵曹草記,今此動駕時,本曹堂上守宮及侍衛,當爲備員,而參知朴宗學,有身病,不得進參,令政院稟旨變通差出事,允下矣。合有變通之道,何以爲之?敢稟。傳曰,許遞,前望單子入之。
兵曹參知前望單子入之,洪赫落點。
韓弘敎,以都摠府言啓曰,今三月十三日毓祥宮展謁時,寶釰·侍衛·守宮,當爲備員,而都摠管李光文,副摠管朴蓍壽在外,李謙會·權敦仁·洪命周,俱有實病,李鍾英以禁衛中軍,陣上進,不得備員,令政院稟旨變通,仍令該曹,口傳差出,待下批,牌招,以爲備員之地,何如?傳曰,竝許遞,前望單子入之。
摠管前望單子入之,都摠管李翊會,副摠管李鼎臣·李朝鉉·洪羲瑾·李憲瑋·柳相亮落點。
韓義運啓曰,行大司憲柳相祚在外,執義李南圭,掌令權徽·柳榮輔,持平權達準·李廷憲牌不進,監察茶時之意,敢啓。傳曰,知道。
以執義李南圭,掌令權徽·柳榮輔,持平權達準·李廷憲,獻納黃鍾人,正言柳榮河·金秀萬牌不進罷職傳旨,傳于韓弘敎曰,只推。
以同副承旨沈宜臣牌不進罷職傳旨,傳于韓弘敎曰,只推。
以兵曹參知洪赫牌不進罷職傳旨,傳于韓弘敎曰,只推。
鄭知容,以弘文館言啓曰,下番闕直,事甚未安。修撰李鼎在,旣有只推之命,卽爲牌招入直,何如?傳曰,允。
刑曹啓目粘連,嘉山張學善獄事段,鄰失鍮器,干渠甚事,手執鐵物,戕彼穉兒,另飭嚴訊,何如?判付啓依允。又啓目粘連,昌城李民哲獄事段,膝部被傷,血癊已著四畔,口角起爭,縷命不踰三日,嚴訊取服,何如?判付啓依允。又啓目粘連,中和趙尙仁獄事段,隱疤軍伍,始旣含憾,擲硯頭破,擧足脊傷,連加訊推,何如?判付啓依允。又啓目粘連,宣川盧石崇獄事段,乘醉詬辱,雖甚憤痛,當場刺殺,少不留難,依前訊推,何如?判付啓依允。又啓目粘連,祥原朴暹同獄事段,暹同之於死者,本是同伴,假使其對不恭,因此起怒,屢踢至死者,似不近理,以情以法,容有可恕,傅之惟輕之義,施以減死之律,允合欽恤之政,上裁,何如?判付啓,依回啓施行。又啓目粘連,定州金龍雲獄事段,以手揮擲,以膝壓撞,檢證明的,情節憯毒,依前嚴訊,何如?判付啓依允。又啓目粘連,順川李成念獄事段,怒彼督還,執髻折項,檢證相符,情節極狡,嚴訊輸款,何如?判付啓依允。
吏曹判書洪羲俊疏曰,伏以臣素以庸陋之下品,猥叨居留之重任,居然歲一周而無所猷爲,恒切悚恧。惟是密邇眞殿,粗伸灑掃之誠,瞻依仙寢,克殫衛護之道,榮輝已極,志願亦足,只思謹守職次而已。忽於夢想之外,伏奉除命,以臣爲吏曹判書者,臣驚惶震懍,不省措躬之所也。噫,是職卽古之冢宰,居六卿之首,統百官之衆,權衡人物,激揚流品,責任之重,地望之隆,最稱一代之峻選。故自古名碩之受是職者,莫不逡巡退讓,而不敢遽當焉,況今朝廷之上,才彦林立,則固非如臣者所可擬議者也。且臣疎鈍之性,望實素輕,耆耄之年,癃病漸痼,知舊名字,每多遺忘,政注格例,全未講究,而曾叨亞貳,尙不免尸素。則至於長席,位益高而任又專,殆同僬僥之荷千勻,駑之服重轅,不蹶則折,理必無幸,而乃又涉跡於睢盱之場,信心於掄揀之際,衆目攸屬,群情難孚,則臣以何力量,晏然擔當,鎭壓奔競,調劑酸鹹,對揚付畀之休命,仰贊平蕩之治化乎?且若饕榮慕寵,冒據匪分之職,則其爲累聖簡而玷名器也,亦大矣。反復揣量,愧懼益切,召牌荐降,承膺無望,敢陳肝膈之懇,仰瀆崇嚴之聽。伏乞聖慈,念重任之不可輕授,察臣言之非出飾讓,將臣新授銓銜,亟命鐫改,以重公器,以安賤分,不勝萬幸。臣無任云云。答曰,省疏俱悉,卿其勿辭行公。
上在昌德宮。停常參·經筵。
自開東至未時,灑雨下雨,測雨器水深四分。
夜二更三更,月暈。
沈宜臣啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
鄭知容啓曰,藥房副提調,持湯劑來待矣。傳曰,封入。
徐耕輔啓曰,明日動駕,承旨當爲備員,而左副承旨洪穉圭在外,無以備員,何以爲之?敢稟。傳曰,許遞,前望單子入之。
承旨前望單子入之,朴容壽落點。
徐耕輔啓曰,新除授同副承旨朴容壽,卽爲牌招,何如?傳曰,允。
以修撰李鼎在牌不進罷職傳旨,傳于朴容壽曰,只推。
朴容壽啓曰,副應敎金鼎集內閣進,校理申冕周上樑文讀文官進,副校理李應信,修撰朴升鉉,副修撰金胤根·黃浩民在外,玉堂上下番俱空,事甚未安。修撰李鼎在,旣有只推之命,與應敎鄭東煥,校理李基華,副校理林永洙,一體牌招,推移入直,何如?傳曰,允。
又啓曰,卽者典醫監官員來言,雜科初試,明日當爲設行,而提調一員,左議政李相璜兼帶奉命在外,提調一員,右議政金履喬兼帶,而科場試取,大臣例不得進參云,何以爲之?敢稟。傳曰,右相所帶提擧之任許副,前望單子入之。
典醫監提調前望單子入之,李羲甲落點。
朴容壽啓曰,卽者司譯院官員來言,雜科初試,明日當爲設行,而提調金在昌在外,不得進參云,何以爲之?敢稟。傳曰,許遞,前望單子入之。
司譯院提調前望單子入之,洪奭周落點。
朴容壽啓曰,卽者觀象監官員來言,雜科初試,明日當爲設行,而提調朴周壽有身病,趙寅永在外,不得開場云,何以爲之?而提調朴周壽,卽爲牌招,何如?傳曰,允。在外提調許遞,前望單子入之。
觀象監提調前望單子入之,李元默落點。
朴容壽啓曰,卽者司譯院官員來言,明日雜科初試,當爲設行,而提調洪奭周有身病,不得進參云,卽爲牌招,何如?傳曰,允。
又啓曰,司譯院提調洪奭周牌不進推考傳旨,今方捧入,而雜科初試,明日當爲設行,如是違牌,事甚未安。更爲牌招,何如?傳曰,允。如有違牌,勿爲呼望。
沈宜臣啓曰,正言金秀萬,以其親病,投章徑歸,原疏纔已捧入矣。所當直捧遞差傳旨及禁推傳旨,而此與無端下鄕有異,從重推考,何如?傳曰,允。
傳于沈宜臣曰,明日出宮內門路,以協陽門爲之。
沈宜臣啓曰,行大司憲柳相祚在外,執義李南圭,掌令權徽·柳榮輔,持平權達準·李廷憲牌不進,監察茶時之意,敢啓。傳曰,知道。
以執義李南圭,掌令權徽·柳榮輔,持平權達準·李廷憲,獻納黃鍾人,正言柳榮河牌不進罷職傳旨,傳于沈宜臣曰,只推。
朴容壽啓曰,卽者弼善金羽根,以其親病,陳疏徑出,原疏纔已捧入矣,所當直捧禁推傳旨,而此與無端徑出有異,推考警責,何如?傳曰,允。
朴容壽,以侍講院言啓曰,新除授兼司書李遠翊,除拜屢日,尙不出肅,卽爲牌招察任,何如?傳曰,允。
又以侍講院言啓曰,弼善金羽根入直矣,以其親病,陳疏徑出,上番闕直,事甚未安。輔德未差,兼輔德李道在,兼弼善趙秉常,兼文學金胤根在外,文學金景善,卽爲牌招入直,而輔德未差之代,令政院稟旨變通差出,以爲推移入直,何如?傳曰,允。
朴容壽啓曰,因侍講院草記,上番闕直,事甚未安。輔德未差之代,令政院,稟旨變通差出事,允下矣。未差之代,政官牌招,開政差出,何如?傳曰,允。
有政。吏批,判書洪羲俊進,參判鄭基善牌招不進,參議李羲肇牌招不進,同副承旨朴容壽進。以金鼎均爲輔德,尹希大爲長興主簿,故通德鄭東望贈吏參例兼,故通德鄭守儉贈吏議,以上慶州府尹鄭禮容兩代。
兵批,判書金箕殷病,參判韓耆裕入直進,參議李渭達病,參知洪赫病,右副承旨沈宜臣進。同知單盧忠元,僉知單張興燮·朴尙律,副護軍洪穉圭·徐左輔·朴宗學,竝單付。
以吏曹參議李羲肇牌不進罷職傳旨,傳于徐耕輔曰,只推。
以應敎鄭東煥,校理李基華,副校理林永洙牌不進罷職傳旨,傳于朴容壽曰,只推。
以修撰李鼎在再牌不進罷職傳旨,傳于朴容壽曰,只推。
以文學金景善,兼司書李遠翊牌不進罷職傳旨,傳于朴容壽曰,只推。
朴容壽,以禮曹言啓曰,今番迎勅處所,依例以仁政殿磨鍊乎?敢稟。傳曰,仁政殿爲之。
又以禮曹言啓曰,今此迎勅儀註,當爲磨鍊,而謹稽謄錄,東宮如在沖齡,則郊迎行禮等節,儀註中循例磨鍊下送,而令儐臣周旋停止矣。今亦依此磨鍊敢稟。傳曰,依此爲之。
又以禮曹言啓曰,謹稽謄錄,則東宮封典,迎勅翌日,有京外進箋陳賀之例,而箋文頭辭,不爲別撰。一依謄錄所載謄書,啓下後,知委擧行矣。今亦依此擧行,何如?傳曰,允。
又以禮曹言啓曰,今此王世孫冊封受勅翌日進箋陳賀時,大殿·中宮殿·世孫宮方物物膳,依例封進事,知委京外,何如?傳曰,允。
沈宜臣,以都摠府言啓曰,今日入直內三廳武兼禁軍及軍兵等,當爲中日習射技,而雨勢如此,不得設行之意,敢啓。傳曰,知道。
又以宣惠廳言啓曰,本廳郞廳朴肯源,纔已啓下矣,本廳多有擧行事,令該曹口傳付軍職,使之冠帶常仕,何如?傳曰,允。
刑曹啓目粘連,平壤金大勸獄事段,被打旣在左頰,而舊痕亦未完合,則乃以別處瘡口生前落齒,執爲破骨之致,由前由後,有難硬定,今斷此獄,若曰,被敺過限致死,則實合平允之政,依本律施行,何如?判付啓依允。又啓目粘連,平壤金仁浩獄事段,父子兄弟,竝出滾鬪,莫分拳踢,先後輕重,畢竟名目,歸重於屍親之招,此何異於摸索硬定乎?疑則從輕,確有典訓,施以次律,何如?判付啓依允。又啓目粘連,平壤黃義秀獄事段,同堂肉戰,兩屍血漬,縱云貨財爲階,一何倫理掃地?仍前訊推,何如?判付啓依允。又啓目粘連,慈山池躍龍獄事段,夜間起鬧,室中行打,骨與檠折,命隨燈滅,依前訊推,何如?判付啓依允。
正言金秀萬疏曰,伏以臣本自草野微賤之蹤,猥蒙薇垣淸顯之職,出入禁闥,莫效拾遺之誠,歷敭臺閣,徒切負乘之懼,而滯留旅邸,逖矣鄕閭。臣之偏母,年希漏希齡,地隔湖鄕,烏鳥之私情,縱切歸養,犬馬之微誠,每係於趨走,不違楓陛之咫尺,久闕萱堂之定省矣。卽接家信,則臣母之宿病越添,喘息沈奄,臣自聞此報,心神失守,夢魂若驚,不遑駕屨之義,而徑尋鄕山之路。雖緣情私之煎迫,而彌增分義怵畏,伏願聖慈,特推孝理之情,俾遂救護之忱,亟遞臣職,以安私分,仍治臣逋慢之罪,以肅朝綱焉,臣無任云云。省疏俱悉,爾其勿辭往護。
弼善金羽根疏曰,伏以臣多日滯直之中,卽接家信,則臣母素患風眩之症,當此換節之時,一倍添劇,轉側須人。臣自聞此報,情私悶迫,不得已忙陳短章,徑出禁扃。伏願聖慈,特遞臣所帶之職,俾便救護,仍治臣擅離之罪,以肅朝綱焉,臣無任云云。省疏具悉。爾其勿辭救護。
上在昌德宮。停常參·經筵。
大駕詣毓祥宮,入齋室後,王世孫遣宮官口傳問安。答曰,知道。內閣·政院·藥房·玉堂口傳問安。答曰,知道。展拜後,王世孫遣宮官口傳問安。答曰,知道。內閣·政院·藥房·玉堂口傳問安。答曰,知道。宣禧宮入齋室後,王世孫遣宮官口傳問安。答曰,知道。內閣·政院·藥房·玉堂口傳問安。答曰,知道。展拜後,王世孫遣宮官口傳問安。答曰,知道。內閣·政院·藥房·玉堂口傳問安。答曰,知道。藏譜閣入齋室後,王世孫遣宮官口傳問安。答曰,知道。內閣·政院·藥房·玉堂口傳問安。答曰,知道。展拜後,王世孫遣宮官口傳問安。答曰,知道。內閣·政院·藥房·玉堂口傳問安。答曰,知道。還內後,內閣·政院·藥房·玉堂口傳問安。答曰,知道。
鄭知容啓曰,藥房三提調,持湯劑來待矣。傳曰,封入。
又啓曰,司僕寺內乘來言,捲簾,取稟。傳曰,捲三面。
朴容壽啓曰,卽者司譯院官員來言,今日雜科初試,當爲設行,而提調李奎鉉,以服制,不得備員進參云,何以爲之?敢稟。傳曰,許遞,前望單子入之。
司譯院提調前望單子入之,金陽淳落點。
沈宜臣啓曰,義禁府都事來言,時囚無得過三日滯囚,曾有定式矣。時囚罪人李游夏,當爲捧供,而判義禁朴宗薰,同義禁朴宗琦·柳鼎養在外,知義禁徐能輔受由,不得開座云,何以爲之?敢稟。傳曰,竝許遞,前望單子入之。
金吾堂上前望單子入之,判義禁李羲甲,同義禁尹行直·趙晉和·李光正落點。
朴容壽啓曰,今此勅使出來時,黃州·平壤·安州·定州,義州五處迎慰使及平壤問安假承旨,依近例,以道內守令,借銜差下。御帖及空名帖,遠接使齎去,以爲從便奉傳之地,而亦爲下諭于兩西道臣及各其守令處,使之擧行,何如?傳曰,允。
徐耕輔啓曰,吏曹郞廳來言,安峽縣監南石老,憲府則雖已署經,以諫院不備,不得署經云。除在外外,未肅拜·呈告人員,竝卽牌招,何如?傳曰,一司除署經。
朴容壽,以侍講院言啓曰,上番連日闕直,事甚未安。說書閔泰鏞,旣入闕中,姑陞入直,而兼輔德李道在,兼弼善趙秉常,兼文學金胤根在外,文學金景善,旣有只推之命,卽爲牌招,而新除授輔德金鼎均,亦爲一體牌招,以爲推移入直,何如?傳曰,允。
以輔德金鼎均,文學金景善牌不進罷職傳旨,傳于朴容壽曰,只推。
兵曹口傳政事,副司果單朴肯源。
朴容壽,以弘文館言啓曰,下番闕直,事甚未安。修撰李鼎在,卽爲牌招入直,何如?傳曰,允。
韓義運,以戶曹言啓曰,謹奉傳敎,延祜宮正堂簾帳等修改吉日,令日官崔福基推擇,則今三月十七日午時爲吉云,以此日時擧行之意,敢啓。傳曰,知道。
刑曹啓目粘連,肅川韓同伊獄事段,痛症與試藥,俱屬於時令,屍色之多黃,亦符於病患,錢是用默之錢,督是用默之督,而韓同伊,卽其雇奴往來使喚者也。然則爭詰敺踢,明是用默之指揮,死者致命之因,旣如彼不的,生者犯踢之實,又若是多疑,勘以次律,何如?判付啓依允。又啓目粘連,祥原趙召史獄事段,死者先已受打於其夫,何能趕來於門外,見其猝死於庭畔,何故曳入於房中,受縛可見知罪,屢査益露飾詐,如前訊推,何如?判付啓依允。又啓目粘連,平壤趙珏獄事段,其父被敺傷重,子打其人致死,減死定配。益秀之於珏父,連歲剝割,幾度杖囚,涉於死境,則誓不共戴讐,而必報之心,不下於一時之打傷。珏之所犯,不但情不可殺,法不必殺,上裁,何如?判付啓,依回啓施行。又啓目粘連,平壤韓承祚獄事段,腎傷符於其子之目見,踢打發於渠族之口招,獄無他疑,法宜亟伸,連訊取服,何如?判付啓依允。又啓目粘連,中和鄭學民獄事段,因醉而戲,因戲而踢,戲殺同鬪敺之律,酒辜無參恕之文,依前訊推,何如?判付啓依允。又啓目粘連,平壤裵獜猉獄事段,獜猉之於德年,有雇主之分,德年之爲雇,雖不知之,是長是短而直斷償命,有違法意,上裁,何如?判付啓,依回啓施行。
辛卯三月十三日卯時,大駕詣毓祥宮·延祜宮·宣禧宮·藏譜閣·懿昭廟展拜擧動入侍時。行都承旨徐耕輔,行左承旨韓義運,右承旨鄭知容,左副承旨韓弘敎,右副承旨沈宜臣,同副承旨朴容壽,記事官韓鎭庭,假注書曺雲承,記注官金輦·金熙逌,檢校待敎金英淳·趙斗淳·金鼎集以次侍立。時至,鼓三嚴,通禮跪啓外辦,上具翼善冠·白袍烏犀帶,乘輿出宣化門。藥房都提調金履喬,提調朴周壽,副提調鄭知容進前奏曰,侵早勞動,聖體,若何?上曰,一樣矣。仍進發出協陽門,通禮跪啓請降輿乘輦,上乘輦進發,由肅章門·進善門·敦化門,至毓祥宮大門外,通禮跪啓請降輦乘輿,上乘輿入齋室。少頃,上詣板位,行再拜禮,仍詣宮內奉審訖,命耕輔曰,延祜宮,都承旨進去奉審。出傳敎上還入齋室,命容壽曰,冷泉亭,同副承旨進去奉審。耕輔奉審還奏曰,臣承命詣延祜宮,奉審則無頉矣。容壽奉審還奏曰,臣承命詣冷泉亭,奉審則無頉矣。少頃,鼓三嚴,通禮跪啓外辦,上乘輿出宮大門,進發至宣禧宮入齋室。少頃,上詣板位,行再拜禮訖,仍詣宮內奉審,還入齋室。少頃,鼓三嚴,通禮跪啓外辦,上改具翼善冠·無揚黑圓領·靑鞓·素玉帶,乘輿出宮大門,通禮跪啓請降輿乘輦,上乘輦,進發至藏譜閣大門外,通禮跪啓請降輦乘輿,上乘輿入齋室。少頃,上改具翼善冠·衮龍袍,詣板位,行四拜禮訖,還入齋室。少頃,鼓三嚴,上改具翼善冠·白袍·烏犀帶以出,詣懿昭廟板位,行再拜禮訖。上曰,問安勿爲之。出傳敎仍進發出大門外,通禮跪啓請降輿乘輦,上乘輦進發,由敦化門·進善門·肅章門,至協陽門外,通禮跪啓請降輦乘輿,上乘輿,入宣化門還內。出標信解嚴,諸臣以次退出。
上在昌德宮。停常參·經筵。
韓義運啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
鄭知容啓曰,藥房提調·副提調,持湯劑來待矣。傳曰,封入。
進御加減交濟湯,自明日停止事,榻前下敎。
韓義運啓曰,左副承旨韓弘敎,今日不爲仕進,卽爲牌招,何如?傳曰,允。
傳于朴容壽曰,禮房承旨,馳詣宗廟·景慕宮,奉審摘奸,仍詣受香所,一體奉審摘奸以來。
韓義運啓曰,假注書曺雲承,身病猝重,勢難察任,今姑改差,何如?傳曰,允。
曺雲承改差,代以徐憲淳爲假注書。
以修撰李鼎在牌不進罷職傳旨,傳于朴容壽曰,只推。
朴容壽啓曰,副應敎金鼎集內閣進,副校理李應信,修撰朴升鉉,副修撰金胤根·黃浩民在外,副校理林永洙,修撰李鼎在差祭。玉堂上下番俱空,事甚未安。應敎鄭東煥,校理申冕周·李基華,竝卽牌招,推移入直,何如?傳曰,允。
朴容壽,以侍講院言啓曰,上番連日姑陞入直,事甚未安。兼輔德李道在,兼弼善趙秉常,兼文學金胤根在外,弼善金羽根差祭,輔德金鼎均,文學金景善,旣有只推之命,竝卽牌招,以爲推移入直,何如?傳曰,允。
以輔德金鼎均,文學金景善牌不進罷職傳旨,傳于朴容壽曰,只推。
韓義運啓曰,行大司憲柳相祚在外,執義李南圭,掌令權徽·柳榮輔,持平權達準·李廷憲牌不進,監察茶時之意,敢啓。傳曰,知道。
以執義李南圭,掌令權徽·柳榮輔,持平權達準·李廷憲,獻納黃鍾人,正言柳榮河牌不進罷職傳旨,傳于韓義運曰,只推。
以左副承旨韓弘敎牌不進罷職傳旨,傳于韓義運曰,只推。
以應敎鄭東煥,校理申冕周·李基華牌不進罷職傳旨,傳于朴容壽曰,只推。
韓義運啓曰,義禁府都事來言,時囚罪人李游夏,當爲捧供,而同義禁尹行直差祭,趙晉和·李光正未肅拜,只有判義禁李羲甲一員,不得開坐云。同義禁趙晉和·李光正,竝卽牌招,何如?傳曰,允。
以黃海監司金蘭淳狀啓,薦新生石首魚,限內不得封進,惶恐待罪事,傳于韓義運曰,卿其勿待罪事,回諭。
朴容壽,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
又以禮曹言啓曰,今此王世孫冊封受勅翌日進箋陳賀時,例有告廟之節矣。宗廟·景慕宮告由祭,魂宮致諭祭,臨時擇日設行,何如?傳曰,允。
韓義運,以戶曹言啓曰,卽見倭譯等手本,則以爲,年前倭館銀銅互換講定之事,因任譯罷歸,尙未究竟。今自該院,當爲改差能堪者,要爲質定之計,而他無可合之人,惟慣習邊情多有經歷者,卽玄義洵,而方以本曹逋負,在囚不得差遣云。徵逋雖急,公幹甚重,且此囚曾於年前,有戴罪擧行之事,故已有所提議於朝堂矣。本曹在囚罪人玄義洵,姑爲放送,何如?傳曰,允。
義禁府啓目,宣陵慰安祭獻官禮曹參議李游夏原情云云。傳旨內辭緣,泛稱遲晩,所當請刑是白乎矣,侍從勿爲請刑,載在大典通編,議處,何如?判付啓,觀此供辭,別無可罪之端,分揀放送,當該享色書吏,令秋曹査實嚴繩,徑先草記之吏堂,推考,可也。
上在昌德宮。停常參·經筵。
藥房都提調金履喬,提調朴周壽,副提調鄭知容啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿口傳問安。答曰,知道。世子嬪宮·世孫宮口傳問安。答曰,知悉。
鄭知容,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
鄭知容啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
傳于徐耕輔曰,遠接使入侍。
鄭知容啓曰,備邊司郞廳來言,今日賓廳日次,而領議政南公轍有身病,左議政李相璜奉命在外,右議政金履喬無時急稟定事,不得來會云矣,敢啓。傳曰,知道。
朴容壽啓曰,玉堂上下番俱空,事甚未安。應敎鄭東煥,校理申冕周·李基華,旣有只推之命,與副校理林永洙,修撰李鼎在,一體牌招,推移入直,何如?傳曰,允。
鄭知容啓曰,行大司憲柳相祚在外,執義李南圭,掌令權徽·柳榮輔,持平權達準·李廷憲牌不進,監察茶時之意,敢啓。傳曰,知道。
以執義李南圭,掌令權徽·柳榮輔,持平權達準·李廷憲,獻納黃鍾人,正言柳榮河牌不進罷職傳旨,傳于鄭知容曰,只推。
以右副承旨沈宜臣牌不進罷職傳旨,傳于徐耕輔曰,只推。
以應敎鄭東煥,校理申冕周·李基華,副校理林永洙,修撰李鼎在牌不進罷職傳旨,傳于朴容壽曰,只推。
兵曹口傳政事,同知加設單申致弘。
朴容壽,以奎章閣言啓曰,景慕宮望廟樓,今望奉審無頉之意,敢啓。傳曰,知道。
又以侍講院言啓曰,上番連日姑陞矣,說書閔泰鏞,纔已病稟出去,上番闕直,事甚未安。兼輔德李道在,兼弼善趙秉常,兼文學金胤根在外,文學金景善呈辭受由,輔德金鼎均牌招,弼善金羽根由限已過,一體牌招,以爲推移入直,何如?傳曰,允。
又以禮曹言啓曰,卽接濟州牧使李禮延所報,則本州幼學洪在兢,去丁亥年陞補初試入格,會試觀光次起送云矣。凡大小科初試入格者,除非法典所載應頉,一經會試,毋得追後許赴,法例則然。今此洪在兢,以丁亥陞補初試,已經一式年會試,揆以科法,不當擧論,而謹稽謄錄,濟州儒生,則以絶海之人,多未及期,每因臣曹啓稟,得蒙追後許赴之恩命,今番則何以爲之乎?敢稟。傳曰,依前特爲許赴。
又以禮曹言啓曰,卽接懷德幼學金商徽所志,則以爲,同姓八寸弟啇用,嫡妾俱無子,以其同姓八寸弟啇貴第二子榮泰,欲爲繼後,兩家同議完定,未及禮斜,生養父母,俱爲作故,拘於常規,不得循例禮斜,依定式草記稟處事呈狀矣。凡繼宗立後,兩邊與受,明有可據而不得登聞者,許令該曹,論理草記事,曾有筵奏定式,而門長金商徽所訴旣如此,依定式金商貴第二子金榮泰,立爲金商用之後,何如?傳曰,允。
鄭知容,以備邊司言啓曰,卽見公忠監司朴齊聞狀啓,則以爲,安興鎭漂到人十一名,京譯官下來問情,則乃是大國登州府寧海縣人之行商漂到者,而船隻完固,皆願從水路還歸,回送一款,請令廟堂稟旨分付矣。漂船旣完,皆願從水路還歸,依已例待風發送後,形止卽爲狀聞,越海糧饌,亦爲照例題給,俾知朝家柔遠之惠澤。咨文,令槐院撰出,別定禁軍,騎撥下送于灣府,傳給鳳城將處,以爲轉致北京之地,何如?傳曰,允。
又以刑曹言啓曰,因宣陵慰安祭獻官李游夏義禁府捧供啓目,判付內,觀此供辭,別無可罪之端,分揀放送,當該享色書吏,令秋曹査實嚴繩,徑先草記之吏堂,推考可也事,命下,而當該享色書吏李興佑,捉來査問,則香陪書吏,趁不知委,以致遲滯之罪,旣已遲晩矣。謹按律文,則大明律祭祀條有曰,不將祭祀日期,預先告示諸衙門,因而失誤者,杖一百,興佑依此律決杖一百,放送之意,敢啓。傳曰,知道。
刑曹啓目粘連,江西韓敬麟獄事段,屍親之奉一,爲雇於敬麟,則敺死雇工,自有本律,勘以次律,何如?判付啓依允。又啓目粘連,江西張正利獄事段,服滷之說,李宗燁明其誣罔被打之狀,今次里供以實見,另加嚴訊,何如?判付啓依允。又啓目粘連,平壤韓德謙獄事段,居近戚屬,初無宿憾,白晝衆覩,直刺便殺,依前訊推,何如?判付啓依允。又啓目粘連,德川趙五兼獄事段,猛毒一踢,亂下幾拳,實因詞證,符合無疑,連加訊推,何如?判付啓依允。又啓目粘連,安州邊景祿獄事段,挺身入房,惟渠一人,房內殺變,推諉無處,抵賴誣籲,尤見兇譎,訊推取服,何如?判付啓依允。又啓目粘連,祥原鄭召史獄事段,謹按大明律,非理敺子孫至死者,杖百徒三,故殺者,杖百流二。此獄之情與犯,要在於敺殺與故殺之間耳,十年訊推,惡則懲矣。當以本罪,依本律勘以杖流,而不敢擅斷,上裁,何如?判付啓,依回啓施行。
辛卯三月十五日卯時,上御熙政堂。藥房入診,遠接使同爲入侍時,都提調金履喬,提調朴周壽,副提調鄭知容,記事官韓鎭庭,記注官金輦·卓雲翰,檢校待敎金英淳,行都承旨徐耕輔,假注書徐憲淳,遠接使金逌根以次進伏,醫官玄在德·南山壽·卞文燮進伏楹外訖。上曰,史官分左右。履喬進前奏曰,日候稍和,聖體,若何?上曰,一樣矣。寢睡·水刺之節,何如?上曰,一樣矣。湯劑自今日停止矣,令醫官入診,何如?上曰,唯。醫官以次入診訖,退伏奏曰,脈候左右三部調均矣。上曰,大臣就座,遠接使進前,逌根進伏訖。上曰,下去着實擧行,勅使親見後上來,可也。逌根承命退伏訖。耕輔進前奏曰,勅使若除京外宴享,則有別遣問安使中路致謝之例矣。預爲下諭儐臣處,以迎慰使中,依例從便擧行似好,故敢此仰達矣。上曰,依爲之。出擧條耕輔曰,昨年以尙瑞院所在馬牌一面見失事,本院啓辭,其時兩郞官,拿問勘罪,下屬移捕廳嚴覈矣。月前遞來永宗僉使,還納赴任時所受去之馬牌,而字號年條及馬數,卽昨年之認以見失者也。此蓋當初出納冊子置簿錯誤之致,而馬牌則本數自在,初非見失,故敢此仰達矣。上曰,唯。上曰,史官就座。仍命退,諸臣以次退出。
上在昌德宮。停常參·經筵。
韓義運啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
備忘記,大邱營將吳致慶下直,長弓一張·長箭一部·片箭一部·筒兒一箇賜給。
韓義運啓曰,左副承旨韓弘敎,右副承旨沈宜臣,今日不爲仕進,竝卽牌招,何如?傳曰,允。左副承旨許遞,前望單子入之,待下批,牌招察任。
承旨前望單子入之,洪赫落點。
韓義運啓曰,玉堂上下番俱空,已至多日,事甚未安。應敎鄭東煥,校理申冕周·李基華,副校理林永洙,修撰李鼎在,旣有只推之命,竝卽牌招,推移入直,何如?傳曰,允。
以輔德金鼎均,弼善金羽根牌不進罷職傳旨,傳于沈宜臣曰,只推。
沈宜臣,以侍講院言啓曰,上番連日闕直,事甚未安。兼輔德李道在,兼弼善趙秉常,兼文學金胤根在外,文學金景善呈辭受由,輔德金鼎均,弼善金羽根,旣有只推之命,竝卽牌招,以爲推移入直,何如?傳曰,允。
沈宜臣啓曰,行大司憲柳相祚在外,執義李南圭,掌令權徽·柳榮輔,持平權達準·李廷憲牌不進,監察茶時之意,敢啓。傳曰,知道。
以執義李南圭,掌令權徽·柳榮輔,持平權達準·李廷憲,獻納黃鍾人,正言柳榮河牌不進罷職傳旨,傳于沈宜臣曰,只推。
以應敎鄭東煥,校理申冕周·李基華,副校理林永洙,修撰李鼎在牌不進罷職傳旨,傳于沈宜臣曰,只推。
沈宜臣,以禮曹言啓曰,淸瑾縣主繼子,洪氏諸宗,聚會相議,無論遠近,擇定後入稟事,口傳命下矣。卽接前郡守洪百泳,參奉洪世圭等聯名呈單,則以爲,諸宗齊會,故唐恩僉尉益惇立後,以其同姓十六寸弟故學生祐淵第三子秉箕,議定云矣,依單辭以洪祐淵第三子秉箕,立爲洪益惇之後,立案成給,何如?傳曰,允。
刑曹啓目粘連,安邊姜四月金獄事段,殺人以梃,而孰不曰,非由惡意,投身于海?而安得免自知其罪,因訂不差,刑法難貸,連訊取服,何如?判付啓依允。又啓目粘連,茂山金洛興獄事段,今此洛興之於廷彬,以自賣樣,給以準價,限以歲年,則乃是律例所謂長雇者,設令廷彬之死,眞箇由傷,論以律文,宜減其死,上裁,何如?判付啓,依回啓施行。又啓目粘連,永興姜馬甘獄事段,先犯敺打,兇身不敢隱諱,繼又縛打孫伊,聽渠指使,爲死求償,捨馬甘而誰?依前訊推,何如?判付啓依允。又啓目粘連,洪原金宗得獄事段,乘醉督債,畜怒逞憤,復加毒踢,信宿致命,痕損已的,詞訂丁寧,連加訊推,何如?判付啓依允。又啓目粘連,咸興姜渭鍊獄事段,渠以錢而相資,彼以直而不賣,憤頭毒打,頂骨坼露,殞絶在於當夜,詞訂亦甚明白,依前訊推,何如?判付啓依允。
上在昌德宮。停常參·經筵。
洪赫啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,來二十一日朝參日次矣,敢稟。傳曰,停。
朴容壽啓曰,來二十一日輪對日次矣,敢稟。傳曰,當次人受點後日次來待。
又啓曰,三皇忌辰日親行望拜禮,前期一日以稟事,曾有定式矣。今十九日毅宗皇帝忌辰日,親行望拜禮,何以爲之?敢稟。傳曰,遣承旨奉審。
又啓曰,玉堂上下番俱空,已至多日,事甚未安。應敎鄭東煥,校理申冕周·李基華,副校理林永洙,修撰李鼎在,旣有只推之命,竝卽牌招,推移入直,何如?傳曰,允。
洪赫啓曰,行大司憲柳相祚在外,執義李南圭,掌令權徽·柳榮輔,持平權達準·李廷憲牌不進,監察茶時之意,敢啓。傳曰,知道。
以執義李南圭,掌令權徽·柳榮輔,持平權達準·李廷憲,獻納黃鍾人,正言柳榮河牌不進罷職傳旨,傳于洪赫曰,只推。
以輔德金鼎均,弼善金羽根牌不進罷職傳旨,傳于朴容壽曰,只推。
朴容壽,以侍講院言啓曰,上番闕直,已至多日,事甚未安。兼輔德李道在,兼弼善趙秉常,兼文學金胤根在外,輔德金鼎均,弼善金羽根,旣有只推之命,竝卽牌招入直,而文學有闕之代,亦令政院,稟旨變通差出,何如?傳曰,允。
朴容壽啓曰,因侍講院草記,文學有闕之代,令政院稟旨差出事,允下矣。政官牌招,開政差出,何如?傳曰,前望單子入之。
文學前望單子入之,金箕晩落點。
傳于徐耕輔曰,吏曹參議前望單子入之。
吏曹參議前望單子入之,閔致成落點。
朴容壽啓曰,春坊上番闕直,而下番兼司書李遠翊入直矣,與司書趙然春,謂以替直,徑先出去,而不爲姑陞入直,事未前有,萬萬可駭。兼司書李遠翊,所當重勘,而本院請推之外,無他可施之罰,何以爲之?敢稟。傳曰,拿處。
以應敎鄭東煥,校理申冕周·李基華,副校理林永洙,修撰李鼎在牌不進罷職傳旨,傳于朴容壽曰,只推。
以輔德金鼎均,弼善金羽根牌不進罷職傳旨,傳于朴容壽曰,只推。
以京畿監司李羲準狀啓,東七陵都主峯汰落三處,惠陵外主峯汰落一處補築事,及主峯下沙峴微徑,補土植木,村民來往,一切嚴禁,令該曹稟處事,傳于朴容壽曰,卽速稟處事,分付該曹。
刑曹啓目粘連,德源尹一彦獄事段,移葬之怒,何故移乙?殺越之變,言由殺心,縱欲生賴,誰爲死償?依前訊推,何如?判付啓依允。又啓目粘連,咸興權宗珏獄事段,行打之誰某,旣不參看,首犯之變幻,亦無依據,執迹究理,疑益深焉,存疑從輕,實爲平允之政,施以次律,何如?判付啓依允。又啓目粘連,咸興李召史獄事段,爲夫復讐之心,始終如一,旣復夫讐,死無餘恨爲辭,歸之賣屍,大違本實。謹按大典,受其葬需後擅殺者,用私和律,此囚以杖百徒三之律,勘處,何如?判付啓依允。又啓目粘連,吉州沈俊哲獄事段,踢打之痕,旣在兩檢,昏仆之狀,至有各招,嚴訊償命,何如?判付啓依允。又啓目粘連,甲山沈東信獄事段,當報不報,自取困辱,旣打又打,竟至殞絶,依前訊推,何如?判付啓依允。
咸鏡監司申在植疏曰,伏以臣聞品物生成,咸仰天地,凡民疾病,必呼父母。惟殿下天地於臣,父母於臣。臣今有目下憂悶之私,敢不疾聲呼籲於仁育慈覆之下哉?臣本賦質脆弱,早嬰二豎,痞積轖於下,風痰眩於上,粵自少壯之時,寧日恒少,藥餌爲命,苟保殘骸,卽同朝之所共諒也。幸際聖代壽域之化,年今爲六旬有餘,曾非平昔之所自期,而顧其難醫之祟,固自如也。氣日益衰,而病日益苦,筋力報效,有願莫遂,杜門呻囈,撫躬自悼,忽此北臬重寄,命下於夢寐不到之地,怵畏義分,生死向前,冒沒受符,已踰六朔矣。隨事憒憒,無往非罪,而若夫雁鶩之簿書,弊如蝟集,鶉鵠之呼訴,勢甚魚喁,以至於軍籍之闕伍,穀簿之欠逋,罔非可悶,矯捄沒策,以臣之迷鈍謭劣,實無堪當剸理之望,而海風鳴冬,朔雪經歲,不嫺水土,宿病添痼,精神已耗,寢啖俱損,長委床笫,日夕淹淹,全眛頭緖,茫無涯畔。以其才則自來空疎,加以衰頹,以其病則本是貞固,轉益沈苦,以其民勢則荐歉之餘,岌岌其殆。今此堂堂鎖鑰之地,長爲臣養病之坊,則臣之溺職,雖加之以誅殛,猶不足以少贖其萬一,而一路藩屛之重,全任其抛棄,則不但有害於國體,其於關以外億萬生靈何哉?百爾思量,義出毋隱,冒昧短章,仰暴實狀。伏乞聖明,俯賜鑑諒,特許遞改,以重方面之任,仍命譴勘,以嚴不職之戒焉,臣無任云云。答曰,省疏具悉。北地淸涼,宜於調病,北民之疲瘵,待卿而望其蘇安,何可以一時之恙,遽欲求解乎?卿其勿辭,益勉旬宣之責。
吏曹參議李羲肇疏曰,伏以臣於見職,豈有一分堪勝之望?而辭不獲命,冒沒就職,居然三易月矣。庸鈍之姿,初非可論於銓衡,謏寡之見,不識何事爲班簿,雖尋常享官之差遣,不能愼擬,頻煩付標,無非臣不事事之罪,而間緣右僚之不備,未免數次之代斲,罅漏隨處,莫掩醜拙,和盤托出,臣居常惶䎡,如集于木。抑臣材旣樗櫟,質又蒲柳,自少善病,及衰尤痼,況於中歲,重傷水土,五旬纔過,而髮落齒豁,六沴迭侵,而氣耗血涸,長委身於床笫,奄奄若癃老之人。迺自近日以來,連値時候不調,風寒外襲,榮衛失守,頑痰交結而胸膈痞滿,枯咳潮升而喉吻痛楚,寒熱甚則頭疼如碎,暈眩作則神迷欲仆,食飮全却,刀圭爲命,自量病情,旬日內起動,其勢末由,而顧臣職名,尙此虛縻,神思稍醒之時,憂惶悶迫,如添一病,玆敢倩人呼草,略暴實狀,伏惟天地父母,俯賜鑑諒,將臣所帶三銓之任,亟行鐫免,以幸公事,以安私分,不勝大願,臣無任云云。省疏具悉。向日事,事理亦或無怪,何必更提?所辭依施。
上在昌德宮。停常參·經筵。
鄭知容,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
鄭知容啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,右副承旨沈宜臣,今日不爲仕進,卽爲牌招,何如?傳曰,允。
朴容壽啓曰,玉堂上下番俱空,已至多日,事甚未安。應敎鄭東煥,校理申冕周·李基華,副校理林永洙,修撰李鼎在,旣有只推之命,竝卽牌招,推移入直,何如?傳曰,允。
朴容壽,以侍講院言啓曰,上番闕直,已至多日,事甚未安。兼輔德李道在,兼弼善趙秉常,兼文學金胤根,新除授文學金箕晩在外,輔德金鼎均,弼善金羽根,旣有只推之命,竝卽牌招,以爲推移入直,何如?傳曰,允。
鄭知容啓曰,行大司憲柳相祚在外,執義李南圭,掌令權徽·柳榮輔,持平權達準·李廷憲牌不進,監察茶時之意,敢啓。傳曰,知道。
以執義李南圭,掌令權徽·柳榮輔,持平權達準·李廷憲,獻納黃鍾人,正言柳榮河牌不進罷職傳旨,傳于鄭知容曰,只推。
以右副承旨沈宜臣牌不進罷職傳旨,傳于鄭知容曰,只推。
以應敎鄭東煥,校理申冕周·李基華,副校理林永洙牌不進罷職傳旨,傳于朴容壽曰,只推。
以北兵使趙運永狀啓,茂山前府使申從洛,稱以罷職,軍點代行,報狀替報,其罪狀,令攸司稟處,而職在節度之任,致有此前所未有之事,惶悚待罪事,傳于鄭知容曰,勿待罪事,回諭。
朴容壽,以吏曹言啓曰,卽接司憲府移文,則監察孫秉周,病親呈辭在外,明日監試覆試時,監試官當爲備員,而卽速入啓遞改云。司憲府監察孫秉周改差,其代口傳備擬以入之意,敢啓。傳曰,知道
吏曹口傳政事,以任百經爲監察。
鄭知容,以兵曹言啓曰,僉知中樞府事李章英,病在鄕廬,上來無期云。宣傳官安光贊·沈樂臣,俱以病難供職,呈狀乞遞,竝改差,何如?傳曰,允。
又以刑曹言啓曰,因統制使李恒權狀本,玉浦倭學尹鴻信漂倭名數加報之罪,令攸司稟處事,啓下本曹矣。鴻信方在該鎭,發關該營,待其押上後擧行之意,敢啓。傳曰,知道。
刑曹啓目粘連,京囚徐致文獄事段,旣云執領執髻者,豈不使手使足乎?嚴覆得情,何如?判付啓依允。
又啓目粘連,京囚李同蕃獄事段,痕損俱在要害,情節儘出必死,取服償命,何如?判付啓依允。又啓目粘連,京囚姜季得獄事段,金女之烈古無愧,姜漢之兇,尙今假息者,足以干和,斯速償命,何如?判付啓依允。又啓目粘連,京囚金三孫獄事段,柴場起鬧,固若由戲,松塊自觸,亦或其然,而渠弟鳴冤,極涉粧撰,依式訊推,何如?判付啓依允。又啓目粘連,京囚黃驗尙獄事段,乘夜打踢,遽斷路丐之殘命,隔窓窺視,幸有隣女之公服,嚴訊輸款,何如?判付啓依允。又啓目粘連,京囚金吉伊獄事段,討錢見拒以刀行兇,情犯憯毒,嚴訊償命,何如?判付啓依允。又啓目粘連,京囚鄭者斤孫獄事段,由戲由醉,且擠且踢,檢囚相符,隣證又備,嚴訊取服,何如?判付啓依允。又啓目粘連,京囚申在仁獄事段,傷由於鬪場,死在於辜限,嚴訊取服,何如?判付啓依允。又啓目粘連,京囚朴貴才獄事段,要害著致命之損,覆檢沒繫項之痕,連訊取服,何如?判付啓依允。又啓目粘連,京囚金性福獄事段,替兄逞兇,縱妻煩籲,連訊取服,何如?判付啓依允。又啓目粘連,京囚婢允德獄事段,殘喘之被搗深重,兇身之逞毒絶悖,另加嚴訊,何如?判付啓依允。又啓目粘連,京囚池有源獄事段,殺人以刃,成案如鐵,嚴訊取款,何如?判付啓依允。又啓目粘連,京囚李完伊獄事段,腎係速死之處,踢爲致命之傷,訊推得情,何如?判付啓依允。又啓目粘連,李允得獄事段,胸膛柔軟之痕,看證指他,脅脊緊重之傷,器杖脗合,依前訊推,何如?判付啓依允。又啓目粘連,京囚金二孫獄事段,綿襦竝穿,實符後肋之損,挺刃何計?莫掩兇身之供,嚴訊得情,何如?判付啓依允。又啓目粘連,京囚金召史獄事段,子之於父,妻之於夫,其義一也。凡見被打傷重,敺其人致死者,猶許減等,況千福之死,由於汝屈,則爲其妻者,安得不讐視甘心乎?特以次律施行,何如?判付啓依允。又啓目粘連,京囚朴旕龍獄事段,實因謂之被踢,初檢之只浮堅不紫黯者,至覆檢都無刑現。夫士師明刑,有不能無疑者,則有惟輕之典,施以次律,何如?判付啓依允。又啓目粘連,京囚朴大卜獄事段,大卜之初尋厥妻也,厥妻怒相對曰,此後則爾我不復以夫婦視之,及其再尋,則掩門不見曰,旣有前言,胡爲更來,此豈非改嫁之直說?金女已犯當死之罪,大卜宜在減等之科,施以次律,何如?判付啓依允。又啓目粘連,京囚車聖獜獄事段,手造之金秉善,旣自服而爲首,則參涉之聖獜,當爲從矣,謹按明律,詐爲制書者爲首斬,爲從杖百流三,依律文施行,何如?判付啓依允。又啓目粘連,京囚李載春·林燧獄事段,年前本曹回達,已盡之矣。僞造御寶情節,訊推取服,何如?判付啓依允。又啓目粘連,京囚金晪獄事段,僞疏僞啓,渠旣首實,獨於僞批,一直抵賴,訊推得情,何如?判付啓依允。又啓目粘連,京囚金胤植獄事段,自渠手造,自渠口吐,而敢以酷刑誣服之說,欲售老獄生奸之習,嚴訊取服,何如?啓依允,鄭知容,以刑曹言啓曰,謹依判付,京囚殺獄罪人朴大卜·金召史·朴旕龍等,鬪敺殺罪減一等,車聖獜啓字僞造,隨從斬,罪減一等,各決杖一百後,大卜慶尙道星州牧,金召史金山郡,旕龍全羅道潭陽府,聖獜平安道价川郡,流三千里定配所,竝卽押送之意,敢啓。傳曰,知道。
修撰李鼎在疏曰,伏以臣之忝叨見職,月已屢改矣。館直久曠,牌召日臨,而臣之老母病情,許久彌留,臣左右扶將,方寸如灼,跬步暫離,其勢末由。故一未趨承,積犯違傲,分義全虧,惶蹙靡措,臣母素嬰奇疾,老益癃痼,近年以來,寧日恒少,而値玆換節之時,諸症一倍添劇,寒熱交作則頭目暈轉,痰火潮上則胸膈痞悶,食飮全却,氣息凜綴,目下情理,尤無旬日內離側供職之望,玆敢忙搆短章,仰暴至懇,伏惟天地父母,俯賜鑑諒,將臣所帶職名,亟行鐫免,以便救護,仍治臣違逋之罪,以肅朝綱,不勝幸甚。臣於請急之章,不宜贅及他說,而憂憤所激,敢此尾陳,惟聖明垂察焉。臣伏聞今番監試初試一所榜中,所謂趙濟相者,卽泰億之後孫也,金鼎淳者,卽益淳之從弟也。夫以劇逆之孫,叛賊之弟,多士試藝之場,肆然攔入,至參解額,今日義理之湮晦,堤防之頹圮,可謂無復餘地矣。泰億之干係,益淳之負犯,實是百世之不可宥者,而謂以代數之稍遠,幸其收司之僅免,蹤跡自同無故,姓名至登科榜,渠輩之縱恣無忌,猶屬餘事,世道之乖亂無窮,實非細憂。況濟相之叔,曾參科試,而旋因司直之論,卽有拔榜之擧,則今此濟相之冒赴場屋,又豈可仍而置之耶?臣謂趙濟相·金鼎淳,亟命拔去榜眼,以爲明義理嚴堤防之一助,斷不可已也,臣無任云云。省疏具悉。兩發解人事,豈但隄防所關?無憚甚矣,竝依施,爾其勿辭救護。
上在昌德宮。停常參·經筵。
自酉時至人定,灑雨下雨,測雨器水深一分。
韓義運啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
徐耕輔啓曰,左副承旨洪赫,右副承旨沈宜臣,今日不爲仕進,竝卽牌招,何如?傳曰,允。
傳于韓義運曰,戶房承旨,與禮曹堂上,戶曹郞廳,依定式馳詣宣武祠,奉審以來。
徐耕輔啓曰,假注書徐憲淳,身病猝重,勢難察任,今姑改差,何如?傳曰,允。
徐憲淳改差,代以尹致定爲假注書。
以左副承旨洪赫,右副承旨沈宜臣牌不進罷職傳旨,傳于徐耕輔曰,竝許遞,前望單子入之,待下批,牌招察任。
承旨前望單子入之,金興根·李鍾英落點。
徐耕輔啓曰,玉堂上下番俱空,已至多日,事甚未安。應敎鄭東煥,校理申冕周·李基華,副校理林永洙,旣有只推之命,竝卽牌招,推移入直,何如?傳曰,允。
徐耕輔,以禮曹言啓曰,今此辛卯式年監試覆試,試官當爲磨鍊,而擬望之人乏少,承旨竝擬,何如?傳曰,允。
又以禮曹言啓曰,今此辛卯式年監試覆試,試官當爲磨鍊,而堂下無故,可擬之人乏少,依近例以堂上官,通瀜擬入之意,敢啓。傳曰,知道。
以監試覆試官望單子,傳于韓義運曰,一所試官二所進去,二所試官一所進去。
韓義運啓曰,左副承旨鄭知容試所進去,伴直無人,行右承旨李鍾英,卽爲牌招,何如?傳曰,允。
又啓曰,行大司憲柳相祚在外,執義李南圭,掌令權徽·柳榮輔,持平權達準·李廷憲牌不進,監察茶時之意,敢啓。傳曰,知道。
以執義李南圭,掌令權徽·柳榮輔,持平權達準·李廷憲,獻納黃鍾人,正言柳榮河牌不進罷職傳旨,傳于韓義運曰,只推。
以應敎鄭東煥,校理申冕周·李基華,副校理林永洙牌不進罷職傳旨,傳于韓義運曰,只推。
以輔德金鼎均,弼善金羽根牌不進罷職傳旨,傳于韓義運曰,只推。
韓義運,以侍講院言啓曰,司書趙然春入直矣。以監試覆試一所試官,受點纔已出去,下番闕直,事甚未安。弼善金羽根,旣入闕中,卽爲姑降入直之意,敢啓。傳曰,知道。
又以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
又以吏曹言啓曰,新除授成均館典籍金奎燮,除拜後過限不上來,依例改差,何如?傳曰,允。
又以禮曹言啓曰,今此辛卯式年監試覆試一所,設場於本曹矣。上直郞廳,依例移直朝房之意,敢啓。傳曰,知道。
又以禮曹言啓曰,大小科陳試人草記許赴事,曾有定式矣。壬午條公都會初試入格幼學梁挺岳,乙酉式年監試初試入格幼學魏鍾華·鄭昌源,陞補初試入格幼學趙雲始·沈宜升·金鍾源·高祥台,合製初試入格幼學趙冕鎬·李承岳·李善淵,公都會初試入格幼學吳鍾烈·丁孝甲·宋魯和·丁義文,丙戌條陞補初試入格幼學李秉夏·張鳳朝·沈重潤·羅台潤·崔昌龍,合製初試入格幼學朴象祐,公都會初試入格幼學沈善·沈啓南·柳東鳴·洪羲宗·劉文植,丁亥條陞補初試入格幼學洪在兢,公都會初試入格幼學金鑽銖·崔景魯·白珪鎭,增廣監試初試入格幼學鄭駿和·朴永輔·李演禹·鄭裕謨·申命濩·鄭洛源·金漢奎·李燮元,戊子式年監試初試入格幼學李元豐·沈成彬·李漢英·尹光翼·鄭基默·鄭仁始·李彙壽·安鵬遠·李顯奎·李玄錫·奇允鎭·韓致煌·崔允植·文衡軾·金基百·崔絅·崔致斆·全錫正·鄭觀奎·元世貞·朴燦·吳宗燮·朴宗冕·高宅揆·朴庭奎·柳星燦,俱爲陳試。故取考其所受公文,則明白無疑,而在喪及朞服未葬,父子俱參人,竝許陳試,法典所載,一竝許赴於今此式年監試覆試之意,敢啓。傳曰,知道。
又以禮曹言啓曰,弘文館修撰李鼎在上疏,監試初試一所入格人趙濟相·金程淳,拔去事,命下矣。原榜目中拔去,付標以入之意,敢啓。傳曰,知道。
又以禮曹言啓曰,卽接江原監司尹聲大移文,則今番本道監試初試入格人趙進源·金相輔,俱以橫城爲居住,而初無築室入籍之事,又不入錄於照訖成冊,故別加査探。則趙進源,卽驪州婆城之人,金相輔卽京居人,而橫城民李鎭秀率來,同事於科場者也。俱非本道之人,而冒入參榜,果爲的實,自本曹相考處置云矣。趙進源·金相輔之不入藉不錄名,而冒入參榜者,極爲駭然,原榜目中爲先拔去,付標以入,而其罪狀,令攸司考律勘處。該試官等,亦有不察之失,竝推考,何如?傳曰,允。
又以禮曹言啓曰,問禮官旣已出去矣,勅使行所傳各樣儀註,令兵曹別定禁軍,騎撥馳傳于問禮官所到處,何如?傳曰,允。
李鍾英,以義禁府言啓曰,北兵使趙運永狀啓內,茂山前府使申從洛罪狀,令攸司稟處事,啓下矣。申從洛前以他罪,方在待待命拿囚之中,而未及上來,待就囚後,添問目捧供,何如?傳曰,允。
刑曹啓目粘連,開城全永泰獄事段,痕損雖止微硬,揮打明是證看,致殞非由他祟,求和益露眞贓,訊推得情,何如?判付啓依允。又啓目粘連,仁同張兌爔獄事段,初無來歷之病,夫豈猝發於被踢後頃刻之間乎?踢有實證,死無他因,訊推得情,何如?判付啓依允。又啓目粘連,順興奴千京獄事段,道跋曺讞,或以病存疑,或以傷歸重,赴宴飮酒,足爲傷泯之驗,寒戰語訥,未必被傷之祟,若其致死,別因於病而遽斷償命,則不無不辜之歎,施以次律,何如?判付啓依允。又啓目粘連,晉州奴億祿獄事段,詳考前後檢案,明是被刺之形,初無自刺之驗,訊推得情,何如?判付啓依允。又啓目粘連,中和張日興獄事段,隣里情好,酒家醉戲,決無欲害之意,而腎岸浮高,䪿門紅色,乃著必死之傷,依前訊推,何如?判付啓依允。
上在昌德宮。停常參·經筵。
自開東至人定,灑雨下雨,測雨器水深三分。
自人定至二十一日開東,灑雨下雨,測雨器水深一寸二分。
藥房都提調金履喬,行左承旨韓義運啓曰,伏未審日間聖體若何,寢睡·水刺之節,何如?臣等率諸御醫趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿口傳問安。答曰,知道。世子嬪宮·世孫宮口傳問安。答曰,知悉。
李鍾英啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而領議政南公轍有身病,左議政李相璜奉命在外,右議政金履喬無時急稟定事,不得來會云矣,敢啓。傳曰,知道。
傳于韓義運曰,禮·刑換房。
韓義運啓曰,玉堂上下番俱空,已至多日,事甚未安。應敎鄭東煥,校理申冕周·李基華,副校理林永洙,旣有只推之命,竝卽牌招,推移入直,何如?傳曰,允。
李鍾英啓曰,禁衛大將申絅掃墳時,有仍佩往來之命,而今方出去,將兵之任,不可一刻無摠察之人,何以爲之?而兼帶左邊捕盜大將,亦不可一刻暫曠,在前如此之時,有他邊大將兼察之例,今番則何以爲之?敢稟。傳曰,御將兼察,捕將,他邊大將兼察。
又啓曰,禁將御將兼察,捕將他邊大將兼察事,命下矣。兼察禁衛大將白東薳,左邊捕盜大將李鐵求,竝卽牌招聽傳敎,何如?傳曰,允。
注書韓鎭庭病,代以金驪書爲假注書。
金驪書有頉,代以尹興圭爲假注書。
兵曹,以安光質爲禁衛中軍。
李鍾英啓曰,行大司憲柳相祚在外,執義李南圭,掌令權徽·柳榮輔,持平權達準·李廷憲牌不進,監察茶時之意,敢啓。傳曰,知道。
以執義李南圭,掌令權徽·柳榮輔,持平權達準·李廷憲,獻納黃鍾人,正言柳榮河牌不進罷職傳旨,傳于李鍾英曰,只推。
以應敎鄭東煥,校理申冕周·李基華,副校理林永洙牌不進罷職傳旨,傳于韓義運曰,只推。
韓義運,以內醫院都提調意啓曰,提調朴周壽,今日問安,不爲仕進,卽爲牌招,何如?傳曰,允。
李鍾英,以都摠府言啓曰,副摠管朴基宏,以試官,文臣堂下朔試射監試事,訓鍊院晝仕出去之意,敢啓。傳曰,知道。
又以文臣朔試射試所試官意啓曰,今日試射時,成均館直講李秉德,典籍趙昌敎,無緣不參,依定式竝令該府,拿問處之,何如?傳曰,允。
又以刑曹言啓曰,因禮曹草記,江原道移文中,變換居住冒入參榜之趙進源·金相輔,考律勘處事,命下矣。進源纔已捉來,相輔旣云居京,今方譏詷,待捉得一體擧行之意,敢啓。傳曰,知道。
義禁府啓目,侍講院司書李遠翊原情云云。傳旨內辭緣,泛稱遲晩,所當請刑是白乎矣,曾經侍從勿爲請刑,載在大典通編,議處,何如?判付啓依允。
刑曹啓目帖連,延安李尙化獄事段,傷痕極其狼藉,詞證不啻明的,案具獄成,無容更議,嚴訊取服,何如?判付啓依允。又啓目帖連,中和金京甲獄事段,腎囊紫黯,卽其要害致命之傷,䪿門血紅,又符下部受損之驗,竟使一宿而殞絶,難貸三尺之律。依式訊推,期於得情,何如?判付啓依允。又啓目帖連,三和崔元柱獄事段,其侄酗罵,每及尊屬,罪犯倫常。其叔之憾怒,遽至椎打,事極憯毒,而歸之故殺,或非其情,論以用意,非所擬議,勘以明律致殺侄杖徒本文,允合平常,上裁,何如?判付啓,依回啓施行。又啓目帖連,楚山朴尙郁獄事段,巖回相鬪後七八日之間,許多事役之說,出於里民之口,發於風憲之招,而夫婦共宿之夕,忽地驚壓而斃。是所謂本致傷外別因他故者也,尙郁減以次律,何如?判付啓依允。又啓目帖連,海州崔靑金獄事段,正犯雖換母子,實因不出撞踢,敢欲諉病而再籲。難逭償命之一律,訊推得情,何如?判付啓依允。
上在昌德宮。停常參·經筵。
李鍾英,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
李鍾英啓曰,來二十五日朝參日次,而明陵忌辰祭齋戒相値,頉稟之意,敢啓。傳曰,知道。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
傳于韓義運曰,回還三使臣留待。
傳于韓義運曰,回還三使臣入侍。
尹興圭有頉,代以韓宓履爲假注書。
韓宓履有頉,代以兪致崇爲假注書。
韓義運啓曰,玉堂上下番俱空,已至多日,事甚未安。應敎鄭東煥,校理申冕周·李基華,副校理林永洙,旣有只推之命,竝卽牌招,推移入直,何如?傳曰,允。
李鍾英啓曰,行大司憲柳相祚在外,執義李南圭,掌令權徽·柳榮輔,持平權達準·李廷憲牌不進,監察茶時之意,敢啓。傳曰,知道。
以執義李南圭,掌令權徽·柳榮輔,持平權達準·李廷憲,獻納黃鍾人,正言柳榮河牌不進罷職傳旨,傳于李鍾英曰,只推。
以應敎鄭東煥,校理申冕周·李基華,副校理林永洙牌不進罷職傳旨,傳于李鍾英曰,只推。
以全羅監司朴永元狀啓,茂長縣監李㙽遭母喪事,傳于李鍾英曰,令該曹口傳差出,催促下送。
以公忠監司朴齊聞狀啓,淸風府使李埴遭母喪事,傳于李鍾英曰,令該曹口傳差出,催促下送。
義禁府啓目,成均館直講李秉德,典籍趙昌敎等原情云云。傳旨內辭緣,泛稱遲晩,竝只刑推得情,何如?判付啓,竝只除刑推議處爲良如敎。又啓目粘連,向前李遠翊亦,上番旣曠,姑陞卽例,而替直出去,極涉輕率,以此照律,何如?判付啓依允。
刑曹啓目粘連,開城丁根吉獄事段,兇身之償命與否,專在死者放火虛實,而君哲之故燒,已犯死律。根吉依擅殺應死者杖百之文,施行之意,分付,何如?判付啓依允。又啓目粘連,古阜李興臣獄事段,打彼小腹之虛怯,至於丫杖之中折,檢證相符,償命無疑,訊推得情,何如?判付啓依允。又啓目粘連,任實陳匡喆獄事段,行兇於衆會之中,致命於一宿之間,訊推取服,何如?判付啓依允。又啓目粘連,延豐劉雍乭獄事段,諸劉群聚,極兇極獰,朴女自縊,絶悲絶慘,而斷獄之法,專主實因,雖被打臨死之人,先辦自裁,則自裁爲死因。因實旣如此,則不當償命,而獄體至重,上裁,何如?判付啓,依回啓施行。又啓目粘連,公州曺昌夏獄事段,死者卜上,卽昌夏之率接婢夫也。言雖甚頑,不至絶悖,情非必殺,當屬邂逅,厚情參法,不可直擬償命,上裁,何如?判付啓,依回啓施行。又啓目粘連,禮山郭道玄獄事段,不共天不反兵,禮經有訓,則兄復弟讐,不可斷以償命,次律施之,何如?判付啓依允。
辛卯三月二十一日午時,上御熙政堂。回還三使臣入侍時,行左承旨韓義運,假注書尹致定,記注官尹孟烈·金熙逌,奏請上使李相璜,副使李志淵,書狀官尹心圭以次進伏訖。上曰,史官分左右。上曰,使臣進前。相璜進前奏曰,小臣往返,居然歲換,而洽爲半年之久矣。其間聖體,若何?上曰,一樣矣。寢睡·水刺之節,何如?上曰,一樣矣。中宮殿氣候,何如?上曰,一樣矣。嬪宮氣度,何如?上曰,一樣矣。世孫宮氣度,一樣安順乎?上曰,唯。相璜曰,封冊順成,詔勅踵至,仰想宸心嘉悅,嬪宮尤爲嘉悅,而下情之慶幸,無以盡達矣。相璜曰,臣有兼帶典醫監提調,而此卽臣諸宰時所帶者。忝叨大官以後,固宜遞改,而該曹,以異於單提調衙門,不爲差,代以至於今矣。此非大官應兼之銜,而許久仍帶,非但私心之有所不安,監中應行之事,以臣之故,時多礙窒之端。外此臣亦有兼管各衙門,而衰病比甚,精識昏耗,實無以照察諸處事務,臣之醫局兼帶,若蒙體諒之恩,則公私誠爲幸甚矣。上曰,許副,可也。出榻敎相璜曰,灣商事情之甚悶切矜,非但前後渠輩所訴,觀於近年以來,府牒道狀,槪可想見其裏許,而臣於年來,兩次使行,行過灣府,益見其窮弊到極,斷不可無別般軫恤之政矣。蓋商業之日益凋殘,至於今日貌樣者,以帽隻漸縮而稅額自如,不得不收斂於已往無稅之襍卜,以準公用四萬兩之數,而柵貨歲減,襍稅無以當公用應納之元摠也。故渠輩又不得不私斂而應之,私斂而商勢益窮,轉不可奈何矣。雖私爲居積,自謀生理者,苟至有失業難支之弊,則尙爲朝家之所曲軫。況灣商興敗,不但爲渠輩之私憂,大有關於公家不可廢之費用者乎?灣府而無商民,則府將不得爲府,而灣府弊則兩國交界,抑又何所恃而爲邊圉之重鎭哉?決不容視以尋常,商民利害,合有汲汲矯救之方,然生財以裕之與,捐財以補之實,兩無其術,假使有之,是不過紓急於目前,而不足爲永遠悠久之效。若使京外各營衙門,一遵當初定稅之成法,無所撓改,不加侵剝,則其流之害,豈至於今日哉?凡如毛如髮之襲謬生弊者,臣於歷路,面及於守臣道臣,使之從便釐革,而若其大者,如各樣行關免稅之出於京營衙門者,須有申明舊式,嚴加禁防,然後庶爲蘇弊安業之道。京司之一紙免稅關文,爲之者雖容易,若論商民利害,見害於一紙者,動或以數千計,而京外之藉公貿規白免者,不止於一營一衙乎?然則每年見害,幾何不積千而爲萬乎?商民受病之大源,實在於此。京外公貿之不得免稅,前後朝飭,非不申複,而每歸空文,弊復如前,非但渠輩之抑鬱,實亦非朝家信令之義。自今以後,更爲懸法著式,另飭於京外各營衙門,而如有關係緊重,不可無免稅貿來之事,則使之枚擧事實,報請本司,待許題始爲擧行之意,分付,何如?上曰,依爲之。出擧條上曰,史官就座。上曰,三使臣先退。仍命退,承史以次退出。
上在昌德宮。停常參·經筵。
韓義運啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,右副承旨金興根,同副承旨朴容壽,今日不爲仕進,竝卽牌招,何如?傳曰,允。
又啓曰,玉堂上下番俱空,已至多日,事甚未安。應敎鄭東煥,校理申冕周·李基華,副校理林永洙,旣有只推之命,副修撰黃浩民,自鄕上來云,竝卽牌招,何如推移入直,何如?傳曰,允。
傳于韓義運曰,三日製,明日通方外爲之,試紙用大好紙,弘文提學,待明朝牌招。
傳于韓義運曰,在外弘文提學許遞,前望單子入之,待下批,牌招察任。
弘文提學前望單子入之,李止淵落點。
傳于韓義運曰,弘文提學,待明朝牌招。
以右副承旨金興根,同副承旨朴容壽牌不進罷職傳旨,傳于韓義運曰,只推。
韓義運啓曰,行都承旨徐耕輔,右副承旨金興根,同副承旨朴容壽不爲仕進,行右承旨李鍾英式暇,左副承旨鄭知容試所進,院中只有臣一人,伴直無人,同副承旨朴容壽,更爲牌招,何如?傳曰,允。
吏曹口傳政事,以李竣祜爲茂長縣監,以金履鋼爲淸風府使。
韓義運啓曰,行大司憲柳相祚在外,執義李南圭,掌令權徽·柳榮輔,持平權達準·李廷憲牌不進,監察茶時之意,敢啓。傳曰,知道。
以執義李南圭,掌令權徽·柳榮輔,持平權達準·李廷憲,獻納黃鍾人,正言柳榮河牌不進罷職傳旨,傳于韓義運曰,只推。
以應敎鄭東煥,校理申冕周·李基華,副校理林永洙牌不進罷職傳旨,傳于朴容壽曰,只推。
朴容壽,以兵曹言啓曰,大報壇守直官裵晉用,身病猝重,時月之內,萬無供職之望,呈狀乞遞,改差,何如?傳曰,允。又以義禁府言啓曰,明日三日製通方外爲之時,本府都事,皆爲赴擧,只有武都事一員。監試覆試二所禁亂官進去,而一所禁亂都事,本府入直,當直入直,公事回公都事,無以推移。假都事四員,令該曹口傳差出,以爲分排擧行之地,何如?傳曰,允。
又以刑曹言啓曰,禮曹草記內,卽接江原監司尹聲大移文,則今番本道監試初試入格人趙進源·金相輔,俱以橫城爲居住,而初無築室入籍之事,又不入錄於照訖成冊。故別加査探,則趙進源卽驪州婆城之人,金相輔卽京居人,而橫城民李鎭秀,率來同事於科場者也。俱非本道之人,冒入參榜,果爲的實,自本曹相考處置云矣。趙進源·金相輔之不入籍不錄名,而冒入參榜者,極爲駭然。原榜目中爲先拔去,付標以入,而其罪狀,令收司考律勘處,該試官等,亦有不察之失,竝推考,何如?傳曰,允事,命下矣。趙進源·金相輔,俱已就捕,大典通編諸科條有曰,非居本道,勿許赴鄕試,無照訖者停擧,大明律制書有違條有曰,凡奉制書有所施行而違者,杖一百。趙進源·金相輔,竝依此律各決杖一百,放送之意,敢啓。傳曰,知道。
義禁府照目粘連,兼司書李遠翊矣本府議啓內,上番旣曠姑陞卽例,而替直出去,極涉輕率,以此照律,罪笞四十收贖,解見任別敍,私罪,奉敎,依允爲旀,功減一等爲良如敎。又啓目粘連,向前李秉德·趙昌敎等亦,病情未知如何,試射不爲進參,揆以法意,誠極駭然,竝只以此照律,何如?判付啓依允。
刑曹啓目粘連,价川郡成甲獄事段,正干雖異於三驗,而主使實在於成甲,則正犯之目,竟得歸正,嚴訊取服,何如?判付啓依允。又啓目粘連,全州宋足干獄事段,腎囊浮脹,傷痕俱著於檢帳,下部膝撞,證招無變於査庭,依前訊推,何如?判付啓依允。又啓目粘連,鴻山尹行健獄事段,右肋傷痕,初檢曰,如常,覆檢曰,靑黯,是何始之如常者,忽有此痕現乎?且尹行健穉女之被踏者,亦是人命,償死雪冤,宜無穉長之分,而彼則替其雇而勘放,此則歸其主而訊推,已失平允,施以次律,何如?判付啓依允。又啓目粘連,宜寧朴民丁獄事段,尙丁眼無倫常,盛氣姿兇爲其叔與兄者,竝力拘縛,乃爲告官,拘縛欲制其肆惡,告官欲治其懲惡,謂之致死猶可,而歸之故死非也。依斷殺同堂事杖徒之律,施行,何如?判付啓依允。又啓目粘連,天安李源慶獄事段,豪班積慴之威,足使傍證而掩諱藉有未盡之端,難議已成案,依前訊推,何如?判付啓依允。又啓目粘連,鳳山李景元獄事段,兇彼秉綽,始欲强暴,致使文女,半夜投繯,其子操刀而亂奔,其侄隨後而疾趕,嚼肝復讐,歸身請命可尙,不可罪也。李汝元其情,與景元無間,竝放送,文召史請褒,令該曹稟處,何如?判付啓依允。
水原留守朴綺壽疏曰,伏以臣門祚衰薄,命途崎嶔,年將六旬,未有兒息,父祖傳來之緖,及臣之身而中絶,崦嵫景迫,家廟無托,不孝之罪,上通于天,每一念至,怛焉傷心,夜則忘寢,食則忘味,忽忽無生世之念。臣之族弟襄陽府使楚壽,有四子,而其第四子祿曾,年今九歲,臣意在螟養,屢以爲言,而楚壽終不肯從。竊伏念存亡繼絶,聖王之大政,有願必從,上天之至仁。臣雖萬萬無似,忝在卿列,從前如臣情地,仰干恩命,曲蒙允許者,非止一二,玆敢不避煩猥,仰暴衷懇,伏乞聖慈,俯垂矜愍,許以臣族弟楚壽第四子祿曾,繼臣旣絶之緖,千萬至祝,臣無任云云。答曰,省疏具悉。所請依施。
上在昌德宮。停常參·經筵。
李鍾英啓曰,行大司憲柳相祚在外,執義李南圭,掌令權徽未肅拜,柳榮輔,持平權達準·李廷憲呈辭,監察茶時之意,敢啓。傳曰,知道。
朴容壽啓曰,弘文提學李止淵牌不進推考傳旨,今方捧入,而三日製試取命下之後,如是違牌,事甚未安。更爲牌招,何如?傳曰,此重臣又何逡巡乎?昭晰旣無餘,情勢亦已伸,又有何所待乎?欲爲披髮入山則已,不然則分義道理,決不當更有斂退之擧,從重推考,仍以前牌催促,嚴飭出肅,勿復呼望。
傳于朴容壽曰,同副承旨,持此御題,與弘文提學,偕往泮宮,試取以來。
傳于朴容壽曰,陳奏兼奏請正使左議政李相璜,廏馬一匹面給,鞍具代豹皮一領賜給,奴婢四口,田十五結,副使行護軍李志淵加資,奴婢四口,田十結,書狀副司果尹心圭加資,奴婢二口,田七結,堂上譯官吳繼淳·李鎭九·李義懋,竝加資,奴婢中一口,田三結賜給,御醫李亨基加資,通事譯官以下醫官·寫字官·畫員·軍官等,依癸未年例施賞。
朴容壽啓曰,副應敎金鼎集奉命在外,副校理李應信,修撰朴升鉉在外,修撰李鼎在文備邊郞試所進,副修撰金胤根試所進,副修撰黃浩民差祭,玉堂上下番俱空,事甚未安。應敎鄭東煥,校理申冕周·李基華,副校理林永洙,旣有只推之命,竝卽牌招,推移入直,何如?傳曰,允。
以黃海監司金蘭淳狀啓,信川郡守南駿聲身死事,傳于徐耕輔曰,令該曹口傳差出,催促下送。
吏曹口傳政事,以李容奎爲信川郡守。
朴容壽啓曰,臣容壽,與弘文提學李止淵,偕往泮宮,三日製儒生試取,則收券爲四千五十九張矣,捧入之意,敢啓。〈傳〉曰,知道。
傳于朴容壽曰,試所承旨·入直閣臣·兵曹堂上·春坊上番,竝試官加差下,傳于朴容壽曰,科次入侍。
以應敎鄭東煥,校理申冕周·李基華,副校理林永洙牌不進罷職傳旨,傳于朴容壽曰,只推。
徐耕輔,以吏曹言啓曰,社稷署令睦用錫呈狀內,素患痰癖之症,當此換節之時,一倍添劇,萬無供職之望,卽速入啓遞改云,其身病旣如是沈重,則有難强令察任,改差,何如?傳曰,允。
朴容壽,以禮曹言啓曰,卽接永禧殿官員所報,則今此三日製試取時,本殿兩官,俱爲觀光云矣。假官一員,依定式令吏曹,以成均館官員,口傳啓下,以爲代直後赴試之地,何如?傳曰,允。
又以禮曹言啓曰,水原府留守朴綺壽上疏批旨內,所請依施事,命下矣。謹依聖敎,朴楚壽第四子祿曾,立爲朴綺壽之後,立案成給之意,敢啓。傳曰,知道。
又以承文院都提調意啓曰,陳奏兼奏請使回便帶來咨文中,有兩起方物移準事矣,以來頭使行奉表稱謝之意,依例撰出先通咨文,正書安寶後,定禁軍騎撥下送于灣府,使之傳給鳳城將處,以爲傳致北京之地,何如?傳曰,允。
左議政李相璜箚曰,伏以,臣於日者,反命登陛,告竣使事,而仰陳忭祝之微忱,邇瞻悅豫之聖顔,歸次信宿,至今充然,使行別單,纔承有書入之命,而繼伏見賞典判下者,以臣忝在正价,猥荷匪頒優寵,天駟文豹,係是上賞,土田臧穫,尤爲曠典,臣有何勞,乃敢當此?臣之遭値慶會,奔走往役,迺分之常,與榮則有,若又因此而過蒙誤恩,濫受蕃錫,則下而有罔功之愧,上而累愼賞之政,授受無名,抑有何據,參倚前衡,實有不敢冒承者,玆敢具牘塵聽。伏乞聖明,收還臣所被恩命,俾寵典無褻,私分獲安焉。取進止。答曰,省箚具悉卿懇。卿其勿辭,安心領受。仍傳曰,此批答,遣史官,傳諭于左議政。
辛卯三月二十三日酉時,上御熙政堂。三日製科次入侍時,同副承旨朴容壽,假注書尹致定,記注官卓雲翰·金輦,弘文提學李止淵,試官檢校待敎金英淳,兼輔德李道在,兵曹參議李渭達,對讀官說書閔泰鏞,兵曹佐郞金柔以次進伏訖。上曰,史官分左右。上曰,科次爲之,仍爲書等。止淵曰,依口傳下敎,試取二十張,而八張稍勝矣。上曰,八張書三下,其餘則書以次上,止淵書等訖。上曰,第三試官,誰也?容壽曰,兵曹參議臣李渭達矣。上曰,第二試官,誰也?容壽曰,兼輔德臣李道在矣。上曰,下對讀官,誰也?容壽曰,兵曹佐郞臣金柔矣。命坼封,容壽坼封讀奏訖。止淵曰,節製封內,不書職銜例也,而次上入格中李祖錫封內,以通德郞書之,有違格例,拔去,何如?上曰,以預差中充數,可也。仍命書傳敎曰,三日製賦,居首三下一幼學任百恒,直赴會試,之次三下幼學李鎭豐,給二分,之次三下幼學任惇常等六人,各給一分,之次次上幼學權用脩等十二人,竝令該曹,考例施賞。出榻敎又命書傳敎曰,入格儒生,明日延英門外施賞。出榻敎上曰,史官就座。仍命退,諸臣以次退出。
上在昌德宮。停常參·經筵。
自午時至申時,日暈。
李鍾英啓曰,行大司憲柳相祚在外,執義李南圭,掌令權徽未肅拜,柳榮輔,持平權達準·李廷憲呈辭,監察茶時之意,敢啓。傳曰,知道。
徐耕輔啓曰,右副承旨金興根,今日不爲仕進,卽爲牌招,何如?傳曰,允。
又啓曰,假注書尹致定,身病猝重,勢難察任,今姑改差,何如?傳曰,允。
尹致定改差,代以徐元淳爲假注書。
傳于徐耕輔曰,吏·刑換房。
以右副承旨金興根牌不進罷職傳旨,傳于朴容壽曰,只推。
朴容壽,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
又以吏曹言啓曰,今此宗廟夏享大祭祭官中,時無職名人,令該曹口傳付軍職,何如?傳曰,允。
李鍾英,以都摠府言啓曰,今日入直內三廳,武兼禁軍及軍兵等,當爲中日習射技,而國忌正日相値,不得設行之意,敢啓。傳曰,知道。
又以司僕寺一二提調意啓曰,大靜前縣監丁庠敎遞任進上馬二匹,今纔上來,禾毛色別單書入,依例內廏立養之意,敢啓。傳曰,知道。
刑曹啓目,粘連竹山朴先玉獄事段,鬪鬨縱由戲場,痕損旣在要地,以檢以査,有因有證,訊推輸款,何如?判付啓依允。又啓目,粘連龍岡宋界一獄事段,打是下手,重縛是加功也,以被打爲實因,以界殷爲正犯,無容更疑,界殷刻期譏捕,嚴覈得情,界一助力之罪,依律勘配,何如?判付啓依允。又啓目,粘連定州辛永兼獄事段,威逼之斷,旣係法文,劫奪之擧,已成斷案,取服雪冤,何如?判付啓依允。又啓目,粘連平壤林得彩獄事段,痕損旣著於脊背,情節如見其肺肝,訊推取服,何如?判付啓依允。又啓目,粘連安山韓應相獄事段,其死便在當下,其因亦不相左,訊推得情,何如?判付啓依允。
上在昌德宮。停常參·經筵。
藥房提調朴容壽,行左承旨韓義運啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候,安順,卿等不必入侍矣。中宮殿,口傳問安。答曰,知道。世子嬪宮·世孫宮,口傳問安。答曰,知悉。
李鍾英啓曰,行大司憲柳相祚在外,執義李南圭,掌令權徽未肅拜,柳榮輔,持平權達準·李廷憲呈辭,監察茶時之意,敢啓。傳曰,知道。
韓義運啓曰,左副承旨鄭知容,今日不爲仕進,卽爲牌招,何如?傳曰,允。
李鍾英啓曰,備邊司郞廳來言,今日賓廳日次,而國忌齋戒相値,不得來會云矣,敢啓。傳曰,知道。
韓義運,以內醫院提調意啓曰,副提調鄭知容,今日問安,不爲仕進,卽爲牌招,何如?傳曰,允。
傳于李鍾英曰,向來雲劍點下,意有在焉,以未及傳令,雖至許遞,本職自在而竟無動靜,武臣道理,焉敢如是?副摠管柳相亮,令畿營,今日內催促上來肅命,如或更爲逡巡,直捧禁推傳旨。
韓義運,以弘文館言啓曰,上番闕直,事甚未安。應敎鄭東煥,校理申冕周·李基華,副校理林永洙,竝卽牌招,以爲推移入直之地,何如?傳曰,允。
兵曹口傳政事,副司果單金景善。
李鍾英,以備邊司言啓曰,勅行牌文,今已出來矣,迎接都監堂郞,令政院,政官牌招開政差出,行大護軍鄭元容,館伴差下,何如?傳曰,允。
韓義運啓曰,吏曹判書洪羲俊,參判鄭基善牌不進推考傳旨,今方捧入,而開政命下之後,如是違牌,事甚未安。參議閔致成在外,判書·參判,竝更牌招,何如?傳曰,允。
傳于韓義運曰,呈告臺諫與違牌玉堂,竝許遞,今日政差出。
韓義運啓曰,玉堂上下番俱空,事甚未安。今日政,新除授玉堂,竝待下批,牌招,推移入直,何如?傳曰,允。
有政。吏批,判書洪羲俊牌招不進,參判鄭基善進,參議閔致成在外未肅拜,行左承旨韓義運進,啓曰,判書洪羲俊牌招不進,參議閔致成在外未肅拜,小臣獨政未安,何以爲之?敢稟。傳曰,仍爲之。又啓曰,臺諫多窠,今當差出,而擬望之人乏少,外任竝擬,何如?傳曰,允。
以白東奎爲掌令,以尹致秀·金持泰爲持平,李寅敎爲正言,李遠翊爲校理,趙錫龜爲副校理,洪遠謨爲修撰,尹心圭爲兵曹參知,洪羲俊爲典醫監提調,鄭基重爲刑曹佐郞,都寅燁爲社稷令,洪錫鵬爲英陵令,文慶愛爲典籍,李象祖爲尙瑞副直長,館伴單鄭元容,迎接都監提調單趙萬永,郞廳八單林永洙·沈能恕·金初淳·金永基·沈宜晉·李源膺·李寅亮·韓致定,公事郞廳單李容駿,成均博士單崔致常,學正單李維馨,學錄二單李冀禎·白文鳳,學諭單金鳳梧,承文正字單李學曾·東七陵補土堂上單金盛淵,護軍李志淵今加嘉義,副司果尹心圭今加通政,以上加資事承傳,兼執義洪遠謨,兼掌令趙秉常·金胤根,兼監察金箕晩,以上減下批,嘉義吳繼淳今加資憲,折衝李鎭九·李義懋,以上今加嘉善,通政李亨基今加嘉善加資事,承傳。兵批,判書金箕殷進,參判韓耆裕入直進,參議李渭達病,參知未差,行右承旨李鍾英進。以柳爲僉知,韓應浩·李熙吉爲宣傳官,金在敬爲司禦,金在七爲訓鍊主簿,李家淳·李應信爲文兼,申泰羲爲武兼,同知單孫慶宅,僉知單任厚常·韓用夏·尹弘鼎,副護軍洪赫·韓弘敎·沈宜臣·李羲肇·金弘根·尹心圭·趙存敬,副司直鄭東煥·申冕周·李基華·林永洙·柳榮輔·權達準·李廷憲,副司果李鼎在·柳榮河,副司勇王道洽,以上竝單付。
以左副承旨鄭知容牌不進罷職傳旨,傳于韓義運曰,只推。
以內醫副提調鄭知容牌不進罷職傳旨,傳于韓義運曰,只推。
李鍾英,以兵曹言啓曰,今三月二十五日立夏改火進上時,宗廟署·社稷署·永禧殿·永寧殿·景慕宮·毓祥宮·宣禧宮·景祐宮·慶壽宮依例改火,奎章閣·議政府·承政院·漢城府,一體頒火之意,敢啓。傳曰,知道。
又以兵曹言啓曰,今此迎勅動駕時,出還宮門路,依近例皆以崇禮門磨鍊乎?敢稟。傳曰,崇禮門爲之,又以兵曹言啓曰,在前仁政殿受勅時,闕內設布帳,令訓局擧行,城內外街巷屛門,則三營分掌,以布帳防遮矣,今亦依此擧行,何如?傳曰,允。
又以備邊司言啓曰,近來贈勅物種,漸不如古,而其中銀貨之品劣稱縮尤甚,至有見退換給之弊,揆以事面,太欠誠實,今番則必以精鍊者,另擇入給,斤兩之欠縮,各別察飭,亦令親執照檢,俾無一毫未盡之弊,而如是申飭之後,或有彼人之執頉生梗,有所入聞,則當該堂郞,難免重勘,竝以此意,嚴飭分付於迎接都監及開城留守,兩西道帥臣,義州府尹處,何如?傳曰,允。
又以備邊司言啓曰,每當迎勅之時,道路觀光,紛遝如市,及至館所,亦無防限,此等處若不能嚴明團束,則其可曰,國有紀律乎?今番苟無別般飭勵,其所雜亂,必復如前,預爲嚴飭於各營將臣,迎接都監及京畿監司,廣州留守處,使之先事操束京中如此,則沿路可知,遠接使及兩西道帥臣處,一體分付,何如?傳曰,允。
上在昌德宮。停常參·經筵。
徐耕輔啓曰,行大司憲柳相祚,持平尹致秀在外,執義李南圭,掌令權徽·白東奎,持平金持泰未肅拜,監察茶時之意,敢啓。傳曰,知道。
又啓曰,左副承旨鄭知容,同副承旨朴容壽,今日不爲仕進,竝卽牌招,何如?傳曰,允。
傳于鄭知容曰,明日閣圈爲之。
鄭知容啓曰,明日閣圈爲之事,命下矣。政官待明朝牌招,何如?傳曰,允。
以副校理趙錫龜牌不進罷職傳旨,傳于鄭知容曰,只推。
以修撰洪遠謨牌不進罷職傳旨,傳于鄭知容曰,只推。
鄭知容,以弘文館言啓曰,下番闕直,事甚未安。副校理趙錫龜,修撰洪遠謨,旣有只推之命,副校理李應信,自鄕上來云,一體牌招,以爲推移入直之地,何如?傳曰,允。
鄭知容啓曰,明日常參·經筵,取稟。傳曰,停。
又啓曰,弼善金羽根病,稟出去,兼司書李遠翊玉堂入直,兼說書洪鍾應以翰林除本仕,春坊上下番俱空,事甚未安。輔德金鼎均,兼輔德李道在,兼善弼趙秉常,文學金箕晩,兼文學金胤根,司書趙然春,說書閔泰鏞,竝卽牌招,推移入直,何如?傳曰,允。
以輔德金鼎均,兼輔德李道在,兼弼善趙秉常,文學金箕晩,兼文學金胤根,司書趙然春,說書閔泰鏞牌不進罷職傳旨,傳于鄭知容曰,只推。
鄭知容啓曰,春坊上下番俱空,事甚未安。輔德金鼎均,兼輔德李道在,兼弼善趙秉常,文學金箕晩,兼文學金胤根,司書趙然春,說書閔泰鏞,旣有只推之命,竝更牌招,推移入直,何如?傳曰,允。
以同副承旨朴容壽牌不進罷職傳旨,傳于鄭知容曰,只推。
以修撰洪遠謨牌不進罷職傳旨,傳于鄭知容曰,只推。
鄭知容,以奎章閣言啓曰,明日閣圈爲之事,命下矣。檢校提學金祖淳,檢校直閣徐萬淳,檢校待敎金英淳·趙斗淳,待明朝牌招,以爲會圈之地,何如?傳曰,允。
又以弘文館言啓曰,下番無他推移之員,不得已以上番,姑降入直之意,敢啓。傳曰,知道。
李鍾英,以義禁府言啓曰,卿宰禁推該府草記,待批下捧供,載在大典通編矣。柳相亮係是卿宰,敢啓。傳曰,分揀放送,嚴飭牌招,使之卽爲肅命。
上在昌德宮。停常參·經筵。
自開東至申時,灑雨下雨,測雨器水深二寸二分。
鄭知容啓曰,明日常參·經筵,取稟。傳曰,停。
徐耕輔啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
鄭知容啓曰,來初一日輪對日次,而宗廟夏享大祭齋戒相値,頉稟之意,敢啓。傳曰,知道。
徐耕輔啓曰,同副承旨朴容壽,今日不爲仕進,卽爲牌招,何如?傳曰,允。
傳于朴容壽曰,右承旨·右副承旨許遞。今日政,差出。
朴容壽,以奎章閣言啓曰,直閣待敎今當會圈,而直閣,待敎會圈時,提學·直提學全數進參,有故則各一員進參,而如或不備,各一員,則稟旨變通事,載在節目矣,直提學徐憙淳,時在任所,一員未差,時無入參之人,原任中一員,檢校差下,使之進參,何如?傳曰,允。
傳于朴容壽曰,原任直提學洪奭周,檢校差下,牌招進參。
傳于朴容壽曰,提學·直提學未差之代,今日政,亦爲差出。
奎章閣圈點,直閣金鼎集·趙斗淳·李敦榮·徐戴淳,待敎李肯愚·閔泰鏞·李公翼。
以輔德金鼎均,兼弼善趙秉常,兼文學金胤根,司書趙然春,說書閔泰鏞牌不進罷職傳旨,傳于朴容壽曰,只推。
以兼輔德李道在,文學金箕晩牌不進罷職傳旨,傳于朴容壽曰,只推。
朴容壽啓曰,春坊上下番俱空,事甚未安。輔德金鼎均,兼輔德李道在,兼弼善趙秉常,文學金箕晩,兼文學金胤根,司書趙然春,說書閔泰鏞,旣有只推之命,竝卽牌招,推移入直,何如?傳曰,允。
朴容壽,以弘文館言啓曰,下番姑降入直,事甚未安。修撰洪遠謨,旣有只推之命,與副修撰黃浩民,竝卽牌招,以爲推移入直之地,何如?傳曰,允。
持平尹致秀啓曰,臣之言議風采,本不合於淸朝耳目之任,而伏奉持憲除旨,繼以召牌儼臨,臣且惶且感,雖不得不章皇出肅,少伸叩謝之忱,而第於合啓中,有難聯參者,在前如臣處地,擧皆引避,輒蒙體諒,今臣處義,宜無異同,向叨諫職,適値大論之方張,未暇私義之陳暴,到今追思,尤增惶愧,請命遞斥臣職,答曰,依啓。
有政。吏批,判書洪羲俊進,參判鄭基善進,參議閔致成在外未肅拜,右副承旨朴容壽進。啓曰,大司成今當差出,而擬望之人乏少,外任竝擬,何如?傳曰,允。以李憲瑋·洪永觀爲承旨,洪奭周·鄭元容爲提學,鄭基善爲直提學,金鼎集爲直閣,李肯愚爲待敎,尹滋畊爲持平,洪遠謨爲應敎,李鼎在爲校理,趙斗淳爲掌樂正,柳幼獜爲司成,鄭象樞爲典籍,高榮秀爲淑陵參奉,徐胤輔爲司宰主簿,李寅植爲武烈祠參奉,李在臣爲孝陵別檢,李景在爲大司成,奉常副奉事單李冀禎。
兵批,判書金箕殷病,參判韓耆裕病,參議李謂達入直進,參知尹心圭在外未肅拜,行左承旨韓義運進。護軍李鍾英,副護軍金興根,副司直李南翼,副司果尹致秀·韓兢人,同知單金鍊皓,以上竝單付。
吏批。再政,以李光正爲禮曹參判,申冕周爲相禮,金興根爲安岳郡守,兼校書·提調二單洪奭周,鄭元容,兼直閣單金鼎集,弘文正字單李肯愚,兼校書·校理單金鼎集,兼待敎單李肯愚,兼校書正字單李肯愚。
以執義李南圭,掌令權徽,白東奎,持平金持泰,獻納黃鍾人,正言李寅敎牌不進罷職傳旨,傳于徐耕輔曰,只推。
以輔德金鼎均,兼弼善趙秉常,兼文學金胤根,司書趙然春,說書閔泰鏞再牌不進罷職傳旨,傳于朴容壽曰,只推。
以兼輔德李道在,文學金箕晩再牌不進罷職傳旨,傳于朴容壽曰,只推。
以修撰洪遠謨,副修撰黃浩民牌不進罷職傳旨,傳于朴容壽曰,只推。
韓義運,以戶曹言啓曰,臣萬永,與正郞臣李衡在,進詣慶熙宮,差備內啓下手本中有頉處,及內各司有頉處,眼同看審,則各殿堂行閣椽木等,間間有頉,故今方次次修改之意,敢啓。傳曰,知道。
朴容壽,以禮曹言啓曰,今此迎勅翌日,大殿·中宮殿·世孫宮,陳賀之節,當爲依例磨鍊,而謹稽英廟朝癸未謄錄,世孫宮賀儀,則以異於常時,因特敎停止矣,今番則何以爲之乎?敢稟。傳曰,依前停止。
又以禮曹言啓曰,今此王世孫冊封受勅翌日陳賀時儀節,當爲磨鍊,而謹稽謄錄,則每以權停例稟旨擧行矣,今亦依此擧行乎?敢稟。傳曰,依此爲之。
徐耕輔,以都摠府言啓曰,今日入直內三廳,武兼禁軍及軍兵等,當爲中日習射技,而雨勢如此,不得設行之意,敢啓。傳曰,知道。
又以禁衛營言啓曰,本營千摠沈漢永,身病猝重,勢難察任,改差,何如?傳曰,允。
上在昌德宮。停常參·經筵。
朴容壽啓曰,明日再明日,光陵忌祭齋戒正日,三明日宗廟夏享大祭齋戒相値,視事頉稟之意,敢啓。傳曰,知道。
韓義運啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
又啓曰,行右承旨李憲瑋,左副承旨鄭知容,同副承旨洪永觀,今日不爲仕進,竝卽牌招,何如?傳曰,允。
傳于韓義運曰,下直守令入侍。
韓義運啓曰,行都承旨徐耕輔不爲仕進,行右承旨李憲瑋,左副承旨鄭知容,同副承旨洪永觀牌不進,右副承旨朴容壽須資出去,院中只有臣一人,伴直無人,右副承旨朴容壽,卽爲牌招,何如?傳曰,右承旨·左副承旨·右副承旨·同副承旨,竝許遞,前望單子入之。
承旨前望單子入之,朴宗琦·徐英淳·徐萬淳·金弘根落點。
韓義運啓曰,伴直無人,新除將同副承旨徐萬淳,卽爲牌招,何如?傳曰,允。
又啓曰,同副承旨徐萬淳牌不進,伴直無人,右副承旨金弘根,卽爲牌招,何如?傳曰,允。
金弘根啓曰,春坊上下番俱空,事甚未安。輔德金鼎均,兼輔德李道在,兼弼善趙秉常,文學金箕晩,兼文學金胤根,司書趙然春,說書閔泰鏞,旣有只推之命,竝卽牌招,推移入直,何如?傳曰,允。
金弘根,以弘文館言啓曰,下番姑降入直,事甚未安。副修撰黃浩民,旣有只推之命,與金胤根竝卽牌招,以爲推移入直之地,何如?傳曰,允。
韓義運啓曰,行大司憲柳相祚在外,執義李南圭,掌令權徽·白東奎,持平尹滋畊,金持泰牌不進,監察茶時之意,敢啓。傳曰,知道。
以執義李南圭,掌令權徽·白東奎,持平尹滋畊·金持泰,獻納黃鍾人牌不進罷職傳旨,傳于韓義運曰,只推。
以左副承旨鄭知容,同副承旨洪永觀牌不進罷職傳旨,傳于韓義運曰,只推。
以同副承旨徐萬淳牌不進罷職傳旨,傳于韓義運曰,只推。
以輔德金鼎均,兼輔德李道在,兼弼善趙秉常,文學金箕晩,兼文學金胤根,司書趙然春,說書閔泰鏞牌不進罷職傳旨,傳于金弘根曰,只推
以副修撰金胤根·黃浩民牌不進罷職傳旨,傳于金弘根曰,只推。
金弘根,以奎章閣言啓曰,提學洪奭周·鄭元容,直提學鄭基善,直閣金鼎集,待敎李肯愚,敎旨安寶次,濬哲之寶請出之意,敢啓。傳曰,知道。
又以奎章閣言啓曰,新除授提學洪奭周·鄭元容,直提學鄭基善,事當卽爲牌招,而時値夜深,竝待明朝牌招察任,直閣金鼎集,以問禮官,方在義州府,待勅使渡江,使之乘馹上來事,下諭,待敎李肯愚,時在平壤府,斯速乘馹上來事,一體下諭,何如?傳曰,允。
又以禮曹言啓曰,卽接永禧殿官員所報,則今番之雨,本殿移安廳第三室北邊斑子滲漏,奉安黑長樻上所覆紅木袱·紅紬袱·紅綃袱沾濕,樻內所盛無紋紅潞州紬袱·白紬面袱,紫的褥透濕,龍床上所排紫的褥,彩花席,徹濕云矣,移安廳,與正殿有異,奉審之節,不爲磨鍊,而修改與修補日子,擇吉擧行,何如?傳曰,允。
又以弘文館言啓曰,下番副校理臣趙錫龜,以宗廟夏享大祭祭官,今日議政府肄儀時,晝仕出去之意,敢啓。傳曰,知道。
韓義運,以都摠府言啓曰,副摠管柳台佐,以宗廟夏享大祭終獻官肄儀事,議政府晝仕出去之意,敢啓。傳曰,知道。
金弘根,以迎接都監言啓曰,臣等與諸郞廳,會同開坐,檢察迎勅諸事,而啓下郞廳八員外,不足郞廳四員,別單書入之意,敢啓。傳曰,知道。
迎接都監加差郞廳四單,白時亨·朴宗采·李學在·鄭基重。
金弘根,以迎接都監言啓曰,本都監郞廳禮曹正郞金永基,受由在外。今姑改差,其代禮曹佐郞李宗心差下,使之察任,何如?專曰,允。
又以迎接都監言啓曰,支勅時各年謄錄不一,今番則贈給物種及凡諸擧行,依庚申年例磨鍊之意,知委京外,何如?傳曰,允。
韓義運,以備邊司言啓曰,卽見補土堂上楊州牧使金盛淵狀啓,則以爲,東七陵主峯汰落處補築之役,極爲浩大,物力錢限四千兩,爲先劃下,鐵器械雜物及空石,令三軍門·戶曹·摠戎廳,分定進排,役軍依近例雇軍使用,相地官·奏時官,令該司定送事,請令廟堂稟旨分付矣,工役不在物力之多寡,當視其節約檢飭之如何,第以禁·御兩營錢,各一千兩劃送,使之着意董察,量宜排用,鐵器械雜物及空石,分定各軍門·戶曹,使之進排,而器械雜物,用後還下,其餘木物空石,令畿營進排,役軍亦許近例雇用,相地官·奏時官,卽爲定送之意,分付該監,何如?傳曰,允。
義禁府照目,粘連成均館直講李秉德,典籍趙昌敎等矣本府議啓內,病情未知如何,試射不爲進參,揆以法意,誠極駭然,竝只以此照律,罪各笞四十收贖,附過還職,竝只私罪,奉敎依允。刑曹啓目,粘連安州白右善獄事段,笞治日久,時病致死之狀,諸招如一,毫無可疑,而以少犯老,以姪戕叔,倫理滅絶,覆載難容,更加嚴訊,快施常刑,何如?判付啓依允。又啓目,粘連靑松朴召史獄事段,兩兇同犯,一人便死,而縱有撞踢,先後難分,受傷深淺,則傷處如彼糢糊,正干如彼疑眩,付之寧失之義,似合好生之德,上裁,何如?判付啓,依回啓施行。又啓目,粘連巨濟李孟淳獄事段,鬪毆始起,爭水痕損,竟至結果,證因相符,情跡絶悖,另加嚴訊,斯速取服,何如?判付啓依允。又啓目,粘連仁川李鍾升獄事段,七同柴價,此胡大事,犯殺變無難乎自行,打踢人兇悍之此極,連加訊推輸款,何如?判付啓依允。又啓目,粘連和順林振元獄事段,發告旣在經年,四査之證,都沒近似之端,雖使言詰扶執,固不足爲可死之因,以少凌長,固甚駭痛,加刑遠配,亦足懲勵,依道啓施行,何如?判付啓依允。又啓目,粘連載寧崔延京獄事段,當場行兇,旣有的證,半日致死,實由其人,則於渠責賞,在法無疑,期施當律,何如?判付啓依允。又啓目,粘連白川吳曾樂獄事段,憤在婚媾之見沮,終至慝名掛書,極口汚衊,使無瑕處子,含冤自裁,雖與戕殺差殊,卽是威逼一般,此而置生,何以慰死?使之仍前訊推,何如?判付啓依允。又啓目,粘連黃崗朴尙儉獄事段,髮捽背踢,項赤肋靑,種種形狀,各各立證,則實因如此,正犯其誰?不當以未檢之獄,有所參恕,期卽取服,何如?判付啓依允。又啓目,粘連天安成時默獄事段,屢次呼籲,以德奉在逃,期欲推諉,末後査覆,以雪夜添病,或爲原恕,而若是醉倒凍斃,則豈有要害痕損?反案無路聞推取服,何如?判付啓依允。又啓目,粘連公州鄭仁鎬獄事段,縊項旣不若痕,則初非自戕可知,沿身元無重傷,則謂之不打固然,疑則從輕,寧失不經,施以次律,何如?判付啓依允。
辛卯三月二十八日辰時,上御熙政堂。下直守令入侍時,行左承旨韓義運,假注書徐元淳,記注官金輦,金熙逌以次進伏,慶州府尹鄭禮容,陽根郡守鄭羲淳,信川郡守李容奎,務安縣監韓用幹以次進伏楹外訖。上曰,史官分左右。上曰,慶州府尹,誰也?義運曰,鄭禮容矣。上曰,守令進前奏職姓名。禮容等進前,各奏職姓名。上曰,宣諭七事,出去爲之。上曰,史官就座。仍命退,諸臣以次退出。
上在昌德宮。停常參·經筵。
韓義運啓曰,行大司憲柳相祚在外,執義李南圭,掌令權徽·白東奎,持平尹滋畊·金持泰未肅拜,監察茶時之意,敢啓。傳曰,知道。
徐耕輔啓曰,同副承旨徐萬淳,今日不爲仕進,卽爲牌招,何如?傳曰,允。
傳于韓義運曰,戶刑換房。
韓義運啓曰,行左承旨朴宗琦,時在京畿陽智地,左副承旨徐英淳,時在平安道順安地,竝斯速乘馹上來事,下諭,何如?傳曰,竝許遞,前望單子入之。
承旨前望單子入之,洪彦謨·鄭知容落點。
韓義運啓曰,新除授右承旨鄭知容,左副承旨洪彦謨,竝卽牌招,何如?傳曰,允。
徐耕輔啓曰,假注書徐元淳,身病猝重,勢難察任,今姑改差,何如?傳曰,允。
徐元淳改差,代以趙民植爲假注書。
洪彦謨啓曰,春坊上下番俱空,已至多日,事甚未安。輔德金鼎均,兼輔德李道在,兼弼善趙秉常,文學金箕晩,兼文學金胤根,司書趙然春,說書閔泰鏞旣有只推之命,與弼善金羽根,一體牌招,推移入直,何如?傳曰,允。
傳于徐耕輔〈曰〉,召對爲之。
洪彦謨啓曰,明日傳香,禮房承旨當爲齋宿,而右副承旨金弘根,須資出去,卽爲牌招,何如?傳曰,許遞,前望單子入之。
承旨前望單子入之,兪章煥落點。
洪彦謨啓曰,明日傳香,禮房承旨當爲齋宿,而新除授同副承旨兪章煥,卽爲牌招,何如?傳曰,允。
又啓曰,卽者工曹郞廳來言,於義本宮奉審,每於三月內定行,曾有定式矣,堂上一員,當爲進參,而判書沈能岳,參判金元根,俱有實病,參議吳熙常在外,不得擧行云,判書·參判,竝卽牌招,何如?傳曰,允。參判許遞,前望單子入之。
工曹參判前望單子入之,金陽淳落點。
傳于洪彦謨曰,發遣吏郞,諸執事淸齋與否,摘奸以來。
以同副承旨徐萬淳牌不進罷職傳旨,傳于洪彦謨曰,只推。
以輔德金鼎均,兼輔德李道在,弼善金羽根,兼弼善趙秉常,文學金箕晩,兼文學金胤根,司書趙然春,說書閔泰鏞牌不進罷職傳旨,傳于洪彦謨曰,只推。
洪彦謨,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
又以弘文館言啓曰,下番姑降入直,事甚未安。副修撰金胤根,黃浩民,旣有只推之命,竝卽牌招,以爲推移入直之地,何如?傳曰,允。
又以禮曹言啓曰,卽接新榜生員尹肯鎭所志內,以爲,今番御覽榜目中,其生父名字見漏,望卽付標云,故取來其試券,考準封內,則御覽榜目中,其生父名字,果爲落漏矣,玆以改付標以入,而當該試官及四館所官員,俱有不察之失,竝推考,何如?傳曰,允。
又以戶曹言啓曰,時御所內各司,依定式發遣本曹正郞臣金初淳,與兵曹參議臣李渭達,左郞臣趙思健,東所衛將金尙埰,西所衛將臣韓用夏,南所衛將臣朴尙律,北所衛將臣閔百顔,眼同看審後,有頉處別單書入,而修改則擇日擧行之意,敢啓。傳曰,知道。
韓義運,以御營廳言啓曰,本廳千摠吳致勛,身病甚重,勢難察任,改差,何如?傳曰,允。
刑曹啓目,粘連羅州鄭玉東獄事段,摠角討酒,干渠甚事,當面揮棒,一至此酷,不可以初非殺心,有所原恕,訊推得情,何如?判付啓依允。又啓目,粘連長興金召史獄事段,向人索草,本非女兮之習,而足踢囊卵,至於內縮,殺變有倍於男獄,當訊輸款,何如?判付啓依允。又啓目,粘連全州李春伯獄事段,彼雖刺臂而不甚傷損,此則踢腎而竟至殞絶,情無可原,命在必償,訊推取服,何如?判付啓依允。又啓目,粘連星州鄭應斗獄事段,埋沙之屍,膚肉已爛,經歲之檢,血暈宛存,何待乎人證?難誣者天理,嚴訊取服,何如?判付啓依允。又啓目,粘連玄風金召史獄事段,以女人而拔他腎囊,以妻母而殺渠女壻,法難容貸,訊推取服,何如?判付啓依允。又啓目,粘連軍威崔尙孫獄事段,索繯之譴,未免先失執髮之擧,非由殺心,以跡則殆近邂逅,以情則在所哀矜,特施次律,何如?判付啓依允。又啓目,粘連榮川朴成云獄事段,死者之洩冤無處,情理雖極可矜,犯者之執跡未確,刑法在所當愼,施以次律,何如?判付啓依允。又啓目,粘連西原卞成來獄事段,三檢而形症相左,屢査而招供胡亂,病患之爲築踏,被告之爲正犯,雖曰,覈實,而愈見失實,所謂無疑者,轉覺生疑,特遵惟輕之訓,施以次律,何如?判付啓依允。又啓目,粘連保寧金召史獄事段,饒舌起鬧,折項致命,妯娌之義,於渠何責?情節之㦧,莫此尤甚,訊推得情,何如?判付啓依允。又啓目,粘連新昌呂東郁獄事段,松楸禁伐,已蓄憾怒,木枕打擲,更加拳踢,沿身痕損,殆無完膚,當場光景,莫掩衆目,另加嚴訊,斯速伸法,何如?判付啓依允。
辛卯三月二十九日申時,上御熙政堂。召對入侍時,參贊官徐耕輔,檢校待敎金英淳,侍讀官李遠翊·趙錫龜,假注書兪致崇,記注官金熙逌·尹孟烈,各持孟子第二卷,以次進伏訖。上曰,史官分左右。上命開卷讀之。遠翊讀自孟子第二卷下篇末章第二大文曰非也,止不受也。又命下番讀之。錫龜讀自第三大文繼而有師命,止非我志也。上曰,文義陳之。遠翊曰,孟子豈不知仕不受祿之非其禮,而去齊之意旣決,則欲去而受其祿,恐傷於義,故終不受祿,大抵聖賢去就辭受之際,莫不於禮義上做去,故千駟之馬,萬鍾之祿,亦有所不受,非但聖賢出處之爲然,人君治法政謨,其不在於以禮待之以義制之道歟?伏願深留聖念焉。上命掩卷。仍命退,諸臣以次退出。
上在昌德宮。停常參·經筵。
藥房都提調金履喬,副提調徐耕輔啓曰,伏未審日間,聖體若何,寢睡·水刺之節,何如?臣等率諸御醫趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿,口傳問安。答曰,知道。世子嬪宮·世孫宮,口傳問安。答曰,知悉。
韓義運啓曰,行大司憲柳相祚在外,執義李南圭,掌令權徽·白東奎,持平尹滋畊·金持泰未肅拜,監察茶時之意,敢啓。傳曰,知道。
鄭知容啓曰,備邊司郞廳來言,今日賓廳日次,而國忌正日相値,不得來會云矣,敢啓。傳曰,知道。
韓義運啓曰,右副承旨徐萬淳,今日不爲仕進,卽爲牌招,何如?傳曰,允。
傳于兪章煥曰,禮房承旨,馳詣宗廟·景慕宮,奉審摘奸,仍詣受香所,一體奉審摘奸以來。
洪彦謨啓曰,春坊上下番俱空,事甚未安。輔德金鼎均,兼輔德李道在,弼善金羽根,兼弼善趙秉常,文學金箕晩,司書趙然春,說書閔泰鏞,旣有只推之命,竝卽牌招,推移入直,何如?傳曰,允。
傳于洪彦謨曰,發遣吏郞,諸執事淸齋與否,摘奸以來。
傳于洪彦謨曰,召對爲之。
以副修撰金胤根·黃浩民牌不進罷職傳旨,傳于兪章煥曰,只推。
以右副承旨徐萬淳牌不進罷職傳旨,傳于洪彦謨曰,只推。
以輔德金鼎均,弼善金羽根,兼弼善趙秉常,司書趙然春牌不進罷職傳旨,傳于洪彦謨曰,只推。
兵曹口傳政事,護軍單金元根。
洪彦謨,以內醫院都提調意啓曰,提調朴周壽,今日問安,不爲仕進,卽爲牌招,何如?傳曰,允。
又以迎接都監言啓曰,今番勅行時,儀節與贈給等事,以庚申年例,傍照擧行之意,纔有草記蒙允矣,謹考英廟朝癸未年,王世孫封典勅行時例,則凡諸儀節,尤爲襯合,以癸未年例擧行之意,知委京外,何如?傳曰,允。
又以禮曹言啓曰,各陵園墓所今春植木及播橡,依定式擧行後,株數斗數,區別報來,故別單書入之意,敢啓。傳曰,知道。
鄭知容,以都摠府言啓曰,副摠管柳台佐,以宗廟夏享大祭終獻官,祭物看品事,宗廟晝仕出去之意,敢啓。傳曰,知道。
洪彦謨,以戶曹言啓曰,臣萬永,與正郞臣金初淳,工曹參判臣金陽淳,佐郞臣沈兢祖,依定式進詣於義本宮奉審,則姑無頉處之意,敢啓。傳曰,知道。
又以戶曹言啓曰,文昭殿碑閣·蠶壇碑閣·追慕洞碑閣·淨業院流霞亭·養正齋,依定式發遣本曹郞廳奉審,則姑無頉處之意,敢啓。傳曰,知道。
又以戶曹言啓曰,訓鍊院·慕華館,依定式發遣本曹郞廳摘奸,則姑無頉處之意,敢啓。傳曰,知道。
洪彦謨,以都摠府言啓曰,今日入直內三廳,武兼禁軍及軍兵等,當爲中日習射技,而國忌正日相値,不得設行之意,敢啓。傳曰,知道。
又以兵曹言啓曰,今三月各廳堂下武臣朔試射,臣曹連因有故,不得爲之之意,敢啓。傳曰,知道。
又以兵曹言啓曰,禁軍習陣,當爲設行,而本曹連因有故,不得爲之之意,敢啓。傳曰,知道。
又以禁衛營言啓曰,本營千摠金衡遠,身病猝重,勢難察任,改差,何如?傳曰,允。
辛卯三月三十日辰時,上御熙政堂,藥房入診入侍時,都提調金履喬,副提調徐耕輔,假注書兪致崇,記注官金熙逌·卓雲翰,檢校待敎金英淳以次進伏。醫官玄在德·李宗基·南山壽,卞文爕進伏楹外訖。上曰,史官分左右。履喬曰,近日朝候稍冷,聖體,若何?上曰,一樣矣。寢睡·水刺之節,何如?上曰,一樣矣。中宮殿氣候,何如?上曰,一樣矣。履喬曰,今當換節,世孫宮睿候,一向萬安乎?上曰,一樣矣。履喬曰,醫官入診乎?上曰,唯。在德等以次入診候,退伏奏曰,脈候左右三部調均矣。上命史官就座。仍命退,諸臣以次退出。
辛卯三月三十日午時,上御熙政堂。召對入侍時,參贊官洪彦謨,檢校待敎趙斗淳,侍讀官趙錫龜,假注書趙民植,記注官卓雲翰,記事官徐念淳,各持孟子第三卷,以次進伏訖。上曰,史官分左右。上命開卷讀之。錫龜讀自第一章滕文公爲世子,止必稱堯·舜。上曰,文義陳之。錫龜曰,此章文義,言必稱堯·舜五字,是開卷第一義也。蓋當戰國縱橫之時,必以堯·舜之道,陳勉於滕君者,孟子之言,似若迂遠,而堯·舜之道,本非難事,伊尹則恥其君不及堯·舜,顔子曰,舜何人,予何人?孟子亦嘗云有爲者亦若是,又云堯·舜與人同,然則凡人之不能爲堯·舜,惟其汨於私慾,未能擴充之弊,有以坐之也,方今聖學高明,留神講論,凡於治法政謨之間,益勉晉修之工,則爲堯爲舜,卽其轉移間事耳,且伏聞欲法堯·舜,當法祖宗,猗我列聖朝徽謨懿範,一揆相傳,則今不必遠法唐·虞,而深念乎志事繼述之道,則堯·舜之治,復見於今日矣,伏願深留聖念焉。上命掩卷,彦謨曰,玉堂上番,差祭出去,而日勢向晩,尙未替直,召對入侍,竟致一員之不備,事甚未安。未及入來之當該玉堂,從重推考,何如?上曰,依爲之。出擧條仍命退,諸臣以次退出。
上在昌德宮。停常參·經筵。
鄭知容啓曰,來初五日,朝參日次矣,敢稟。傳曰,停。
韓義運啓曰,行大司憲柳相祚在外,執義李南圭,掌令權徽·白東奎,持平尹滋畊·金持泰未肅拜,監察茶時之意,敢啓。傳曰,知道。
兪章煥啓曰,玉堂備員間,視事頉稟之意,敢啓。傳曰,知道。
傳于柳章煥曰,禮房承旨馳詣宗廟,奉審摘奸以來。
韓義運啓曰,右副承旨徐萬淳,今日不爲仕進,卽爲牌招,何如?傳曰,許遞,前望單子入之。
承旨前望單子入之,洪赫落點。
韓義運啓曰,新除授左副承旨洪赫,卽爲牌招,何如?傳曰,允。
傳于韓義運曰,召對爲之。
以應敎洪遠謨,校理李遠翊·李鼎在牌不進罷職傳旨,傳于洪赫曰,只推。
洪赫,以弘文館言啓曰,上番副校理趙錫龜差祭出去,上番闕直,事甚未安。應敎洪遠謨,校理李遠翊·李鼎在,竝卽牌招,以爲推移入直之地,何如?傳曰,允。
洪赫啓曰,明日常參·經筵,取稟。傳曰,只晝講。
傳于洪赫曰,上京守令及未下直守令,催促下送。
以應敎洪遠謨,校理李鼎在再牌不進罷職傳旨,傳于洪赫曰,只推。
吏曹,式年東堂文科覆試典禮考講一所試官柳幼獜·李明緖,二所試官閔令儒·李源祚。
洪赫,以奎章閣言啓曰,景慕宮望廟樓,今朔奉審,無頉之意,敢啓。傳曰,知道。
韓義運,以備邊〈司〉言啓曰,京畿水使李完植,以其身病,屢呈辭狀,實旣如此,則有難强令察任,改差,何如?傳曰,允。
辛卯四月初一日午時,上御熙政堂。召對入侍時,參贊官韓義運,檢校待敎金英淳,侍讀官黃浩民,假注書兪致崇,記注官金輦,記事官徐念淳,各持孟子第三卷,以次進伏訖。上曰,史官分左右。上命開卷讀之。浩民讀自世子自楚反,止豈欺我哉?上曰,文義陳之。浩民曰,此章內文義,夫道一而已五字,最爲領要,大抵道無二致,賢愚皆得以行之者也。孟子之必稱堯·舜,謂非其高遠難行之事而然也。滕公之復見孟子,疑其有卑近易行之說而然也,此無他,本善之性一也,而凡人之所未行,而聖人先覺之故也,夫道之源出於性,則性是一也,而道亦一也,然則謂之道一,而一無可盡矣,顧今一德鼎新,求道不懈,蕩蕩平平,不偏不倚之方,亶在乎萬殊一本,心無二致上工夫,伏願深留聖念焉。上命掩卷,義運曰,近來玉堂,多有上下番俱空之時,課日違牌,已是可駭,而雖以昨今言之,召對入侍,連以一員進參,揆以事體,尤萬萬未安,除在外外,未肅拜及違牌玉堂,竝嚴飭牌招,以爲備員輪替,俾無如前闕直之弊似好,故敢此仰達矣。上曰,依爲之。出榻敎上命史官就座。仍命退,諸臣以次退出。
上在昌德宮。停常參·經筵。
韓義運啓曰,合辭許久闕啓,事甚未安。除在外外,未署經·未肅拜人員,竝卽牌招,何如?傳曰,允。
兪章煥啓曰,明日生進放榜相値,視事頉稟之意,敢啓。傳曰,知道。
備忘記,高嶺僉使鄭健行下直,長弓一張,長箭一部,片箭一部,筒兒一箇賜給。
傳于徐耕輔曰,今番奏請使先來譯官與軍官等,依癸未年例施賞。
兪章煥啓曰,吏曹判書洪羲俊,參判鄭基善,參議閔致成牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
又啓曰,吏曹判書洪羲俊,參判鄭基善,參議閔致成再牌不進推考傳旨及罷職傳旨,今方捧入,而開政命下之後,連事違召,無意承膺,事體所在,誠甚未安。判書·參判,所當更請牌招,而係是一日三牌,何以爲之?敢稟。傳曰,參議只推,與判書·參判,待明朝,更爲牌招。
兵曹口傳政事,副護軍單徐萬淳。
以執義李南圭,掌令權徽·白東奎,持平尹滋畊·金持泰,獻納黃鍾人牌不進罷職傳旨,傳于洪赫曰,只推。
洪赫啓曰,行大司憲柳相祚在外,執義李南圭,掌令權徽·白東奎,持平尹滋畊·金持泰牌不進,監察茶時之意,敢啓。傳曰,知道。
又啓曰,明日生進放榜時,兩司侍臣,當爲進參,除在外·未署經外,未肅拜人員,竝待開門牌招,何如?傳曰,允。
兪章煥,以奎章閣言啓曰,提學洪奭周·鄭元容,直提學鄭基善疏批已下,竝卽牌招察任,何如?傳曰,允。
洪赫,以備邊司言啓曰,卽見東萊府使朴齊明狀啓,則以爲,今月十三日,倭大船一隻出來,而到館後,詳細問情,則謂以弔慰使出來,故以在前元無弔慰之例,雖爲開諭,而彼旣以弔慰爲言,且已到館,則一向防塞,事係難愼,許接當否,請令廟堂稟旨分付矣,今此弔慰出來,雖是初有之事,而彼旣以弔慰爲言,送使又已到館,則揆以事面,恐不可以無例却之,差倭則特令照他例許接,以示柔遠之誼,至於書契,則交隣所重,惟在故例,雖出厚意,有難創開,此意使之明白開諭,還爲入送,且以己酉言之,因館守倭言請,有所稟處防塞,而今番則無一言來講,遽然出來者,殊涉駭異,館守倭處,亦以此責諭之意,分付該倅臣處,何如?傳曰,允。
兪章煥,以禮曹言啓曰,卽接新榜進士沈宜德所志,則以爲,今番御覽榜目中,生父名字見漏,卽爲付標啓下云,故取來試券,考準其封內,則御覽榜目中,生父名字之落漏,果爲的實矣,玆以改付標以入,而當該試官及四館所官員,出榜之時,不能審察,致有此再次付標之擧,竝從重推考,何如?傳曰,允。
又以禮曹言啓曰,卽接玉果幼學梁廷權所志,則以爲,同姓八寸兄世樞,嫡妾俱無子,以其同姓八寸弟汝權第二子仁燁,欲爲繼後,兩家相議完定,未及禮斜,世權夫妻,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長梁廷權所訴旣如此,依定式,梁汝權第二子梁仁燁,立爲梁世樞之後,何如?傳曰,允。
洪赫,以兵曹言啓曰,僉知中樞府使柳,病在鄕廬,上來無期,宣傳官李熙輔,五衛將盧忠元,景福宮衛將孫慶宅,慶熙宮衛將金鍊皓,俱以病難供職,呈狀乞遞,竝改差,何如?傳曰,允。
又以兵曹言啓曰,去春等能麽兒考講時,訓鍊院僉正鄭成佑,判官李定熙·任泰錫,主簿趙秉吉·梁建洙,武臣兼宣傳官鄭興敏·尹致亨·李熙臣·元東·康鵬南·蔡東逌,部將沈宜泳·高明律·李銘·申命羲,守門將趙孝珍·李新甲·邊命述·朴履會,二次不通,武臣兼宣傳官鄭得用,一次不通,依定式竝推考,何如?傳曰,允。
吏曹啓目,粘連啓下是白有亦,觀此弘文館副校理趙錫龜上疏,則以爲,臣家本窮乏,性又迂緩,邱園之經濟旣拙,家人之生業亦疎,釋褐以來,棲屑爲憂,今焉失怙之痛,天地無極,惟有病母在堂,依以爲命,年迫七旬,加以衰疾,潦困床笫,積有年所,崦嵫之景,不長而短,甘毳之供,終窶且貧,審溫凊則布縷襤䄛,問朝晡則烟火斷絶,臣情到此,亦云悲苦。伏乞特命選部,借臣一小邑,俾以廩稍之餘,得遂一日之養亦爲白臥乎所,趙錫龜之家貧親老,菽水難繼之狀,卽通朝之所共知,許畀一邑,俾遂便養之願,允合於孝理之政是白乎矣,經幄之臣出補外邑,事體不輕,臣曹不敢擅便,上裁,何如?判付啓,依回啓施行爲良如敎。
提學洪奭周疏曰,伏以,臣於前月二十八日,伏奉除旨,以臣爲奎章閣提學者,聞命惝怳,以榮爲懼,歷日循省,靡所措躬,館閣之職,孰非淸悛,而周旋於深嚴之地,賁飾乎聲明之盛,唯內閣爲最,內閣之選,孰非難愼,而表儀諸僚之道,總攝一院之務,唯長席爲尤重,苟非風規足以範俗,望實足以孚人,嘉謨嘉猷足以啓沃乎密勿,正言正色足以矜式乎薦紳,裒然爲一代髦彦之標準者,其不容擬議於是任也審矣,唯其如是也,故設閣以後五十餘年,膺斯選者,指不屢屈,顧臣何人?乃敢抗顔而自居耶?臣之冒玷閣銜,亦旣垂三十載矣,陪奉邇密,瞻近耿光,獲備淸燕之顧問,與聞方冊之講討,其爲日不爲不久矣,而姿本庸下,識尤疎闇,隨行旅進,竊位素飽,曾未有一言之可稱報效,一事之可塞任遇,瘝曠之譏,上累淸朝,孤負之愆,自知難贖,以聖上日月之明,寧不俯燭其本末,而又有此誤恩之洊加耶?臣自比年以來,蒲柳早凋,百疾交攻,榮衛俱鑠,形殻徒存,杜門屛伏,自甘爲明時之棄物,而間或怵迫恩命,黽勉陳力於百執事之末,則瘡疣迭出,跋疐相續,其不可更備任使,非唯臣之所自分,抑亦通朝之所共諒也。夫課功而黜陟者,聖朝核實之政也,量能而進退者,人臣守己之義也,今臣之已試蔑效久,宜在黜退之列,而顧反更躐一步,殆有若酬功而奬能者,冥升招災,尙屬臣一己之私,其爲累聖簡而玷名器,果何如也?牙牌體重,循墻無路,手擎華誥,背浹惶汗,泯默退伏餘媿在中,因仍蹲據,實無其望,玆敢畢控衷懇,仰干崇嚴。伏乞聖慈,曲垂鑑諒,將臣新授職名,亟行鐫改,以嚴淸選,亦俾臣獲免於負乘之大戾,公私不勝幸甚,臣無任云云。答曰,省疏具悉。卿其勿辭行公。
提學鄭元容疏曰,伏以,臣於日昨,拜奎章閣提學,隨牙牌詣閤門外祗肅,領敎旨退私次,伏而思之,惟玆之職,非臣所堪,恧惶兢,何敢自安?臣本顓庸,家又儒素,自通籍之初,守分屛跡,刪念榮次,荷殿下不世之遇,拔臣於衆所不知之中,置諸內閣,出入左右,節推歷揚,至有今日,殿下之於臣,所施者若是特異,而臣之於殿下,所報者一有可稱者乎?前者冒就,已失量度,今如再謬,罪當至何,臣於入院初,敬閱學士題名錄,卷首奉先大王御製,若曰,中人以下,鮮不爲榮名勸,使國人皆曰,是人也而後居是官,其於勵名檢興藝術,或不爲無補,猗我先王,酌通儀制,創達是閣,儲謨訓之重,則雲漢日星,垂寶天章,掄典章之官,則瑚璉圭璧,流輝詞英,八甎珩珮,羽儀朝紳,前後與選者,皆極一代之望,而至於長官,地分愈峻,責任尤重,苟非其人,寧曠不備,故卷中得錄名者,幾十年僅若干人耳,其人皆儒雅宏博,贊揚聲明,風裁言議,至今可想見,邈然如古昔之不可及,若是乎是人而是官也,是故使得者榮之,不得者慕之,砥礪名行,修辭肄藝,風流典雅,庶致彬蔚之盛,則是官之得失輕重,有係汚隆,如臣輩一或冒忝,則其爲輕且羞,當如何?而彼藝林遊學之士,將何以爲勸哉?臣旣乏學術,又無材能,受恩隆盛,驟躋華顯,過福招災,理必無倖,猜怒謗毁,勢所必至,而信心徑行,疎略事務,內外歷試,絲毫蔑效,已往如此,將來可知,主恩冞重,臣罪滋大,如欲一分酬報,則惟有早自知止,勿居踰濫,上以不孤聖眷,下以獲免罪戾,則不報之報,是亦一道,言由悃愊,非敢欺飾。伏乞聖明,諒察微懇,還收新命,使公器重,而私分安焉,臣無任云云。答曰,省疏具悉。卿其勿辭行公。
直提學鄭基善疏曰,伏以,臣於昨日,伏奉除旨,以臣爲奎章閣直提學,政席聽批,惝怳若驚,御牌隨下,怵畏居先,不得不祗肅領誥而退,悚蹙冞深,歷日靡措,念臣謏劣,厚蒙恩造,僥冒淸揀,名偏閣綴,今已十數年于玆矣,由是而淸塗華轍,不離禁近,綰帶飄纓,猥從學士大夫〈之〉後,出入起居之班,周旋陪扈之列,揆分量能,固已愧懼,循名責實,毫無稱塞,廈氈龍象,其能有辨經之益乎?靑綾蓮蠟,其能有徵書之效乎?其能敦尙禮樂,砥礪名行,爲同朝之矜式乎?其能修嫺典獻發輝鴻藻,贊一代聲明之治乎?凡此皆聖上之所董勵閣臣,俾有以對揚承佐于下者,而一無能焉,特不過陸陸就列,侈其銜榮其身而已,苟朝家擧考績之政,宜黜而不宜進,今臣見銜旣有宋直學士之職,而視前叨直閣之階,更進一步矣,本閣官制,蓋倣乎龍圖·天章,大學士老成爲體,直殿待制,看詳庶務,處崇卑之間,任承接之責者,卽直學之職耳,其遴選之淸峻,責任之隆摯,視前職又加一等矣,今乃擧以授之於已試蔑效之踪,有若節次之推遷,臣亦拜而受之,諉以宿硏之復尋,則譏議之來,臣固不辭,竊恐世之持淸議者,不暇議臣,而議今日官人之政,此臣所大懼者也,臣之魯下,臣實自知,夫豈淵鑑尙或遺燭,而前後所以授臣者,皆世所稱淸官美職也,臣之器旣盈矣,臣之負亦重矣,可止而不可加矣,今又加之以淸官美職之最者,使盈者愈盈,重者愈重,然而不至於濫且仆者,臣未之或聞也,負乘致寇,猶屬臣身,無或有傷於上天遂物之仁哉?此又臣所大懼者,參倚思惟,若隕淵谷,敢瀝衷懇,仰瀆崇嚴。伏乞聖慈,俯垂鑑諒,特遞臣新授直提學之任,以重公器,以安賤分焉,臣無任云云。答曰,省疏具悉。卿其勿辭行公。
副校理趙錫龜疏曰,伏以臣,姿本庸陋,迹又寒素,鉛槧末業,僥倖科第,周旋近密,虛縻珥筆之榮,出入臺閣,莫效補衮之責,鳧雁不足爲多少,涓埃無階於報答,固知樗櫟散才不中繩尺之用,樵牧賤蹤,甘懷林泉之志,榮塗進取,本非慮及,而今又苫塊餘喘,萬念都灰,千萬不自意,玉署除旨,遽下於終制數月之後,恩誥纔宣,召牌繼臨,臣聞命惝怳,繼以感祝,怵畏義分,黽勉出肅,而第念淸切之地,唐代謂登瀛洲,啓沃之任,漢世益重經術,光寵所及,觀聽俱聳,如臣謏寡,豈宜冒居?伏乞聖慈,諒臣言之非出飾讓,念名器之不可玷汚,刋臣所帶職名,回授可堪之人焉,抑臣有區區至切之私懇,不得不疾聲於仁覆之天,伏願少垂察焉,臣家本窮乏,性又迂緩,邱園之經濟旣拙,家人之生業亦疎,釋褐以來,棲屑爲憂,今焉失怙,天地無極,惟有病母在堂,依以爲命,年迫七旬,加以衰疾,淹困床笫,積有年所,計今崦嵫之景,不長而短,甘毳之供,終窶且貧,審溫凊則布縷襤褸,問朝晡則烟火斷絶,臣情到此,亦云悲苦,彼卉無知,猶懷報暉,彼蟲至微,尙效反哺,臣雖蒙閉,亦具恒性,其在人子之盡情,寧或卉蟲之不若?而一念如結,四壁徒立,旣不能肇牽車牛,用效食力之方,又未克自求氷鯉,備盡養體之誠,今當聖明在上,孝理冞彰,八域含生,無物不遂,如臣情私,在所矜憐。伏乞特命選部,借臣一小邑,俾以廩稍之餘,得遂一日之養,則千萬滿願,夕死無恨,伏願殿下,矜其情而恕其瀆擾之罪焉,臣無任云云。省疏具悉。疏辭下該曹稟處。
辛卯四月初二日午時,上御熙政堂。晝講入侍時,同知事柳台佐,特進官金陽淳,參贊官徐耕輔,侍讀官李遠翊,檢討官黃浩民,假注書兪致崇,記注官金輦,記事官徐念淳,各持書傳第二卷,武臣李熙吉,以次進伏訖。上曰,史官分左右。上命開卷讀之。遠翊曰,自上先讀前受音,卽法講古規也。上曰,前受音置之。耕輔·台佐·陽淳,以次奏曰,講筵體貌重大,不可廢古規矣。上曰,新受音讀奏。遠翊讀自皐陶曰都亦行有九德,止庶績其凝。上曰,文義陳之。遠翊曰,此章先言行有九德,又言三德六德,此非九德之外,又別有三德六德也。大抵人才之兼備爲難,九德之中,或有三德之可行者,亦有六德之可行者,故帝舜用人之道,深察其德之多寡,各任其職之大小,以外面觀之,則似有三德六德之分,而自上合受布用,則九德咸備於人主一身之上,故孟子曰,取諸人以爲善,洪範曰,敷錫厥庶民,此之謂也,當今聖明在上,群彦林立,伏願殿下,體念唐·虞用人之道,勿求人才之具備,取其所長,去其所短,各任其職,勵精圖治,則三代熙皞之治,庶幾復覩於今日,此等文義,益加留念,是臣區區之望也。上曰,下番陳之。浩民曰,咸有一德曰,德惟一動罔不吉,德二三動罔不凶,此云九德咸事,俊㐅在官,然則此言九德之德字,與一德之德字,其意顯殊矣,以此觀之,一德之德,以其全體而言也,九德之德,各指一事而言也,九德兼備,然後自成其一德之全體矣,伏願益加體念焉。上曰,同知事陳之。台佐曰,此云彰厥有常吉哉者,乃指大夫諸侯九德咸事之人,而彰厥有常,實爲人主日用間所當體念者,故伊尹之言曰,常厥德,大易之訓曰,動靜有常,人主之始終有常,元吉之道也,我殿下講筵之命,今旣有始,繼自今日復一日召接諸臣,都兪吁咈之氣像,始終有常,則堯·舜三代之治謨,不外於是,伏望體念焉。上曰,特進官陳之。陽淳曰,同知事所奏彰厥有常吉哉云云。誠爲切實矣,有其德而無其常,則無以驗始終全德,此章所以先言其行者,正欲觀其德,而當觀其行事也,凡此九德之人,乃所謂有常之吉士,而翕受敷施,惟在君上,故上無廢事,下無遺才者此也,伏願殿下,懋哉懋哉。上曰,參贊官陳之。耕輔曰,以堯·舜爲君,禹·皐陶爲臣,而其能致俊㐅在官,庶績其凝者,卽不越乎翕受敷施四字,則可見人君致治之道,其要在於翕受而已,敷施而已,只有翕受之量,罔念敷施之實,則俊㐅何由而在官,庶績何由而其凝乎?伏願常於此體念焉。上命掩卷,耕輔曰,法講之武臣一員進參,自是定式而必以堂上中資歷稍優者入參,亦是規例也,今日晝講成命,在於昨夜,而武臣不卽等待,乃於時刻已屆之後,始以入直之承傳宣傳官來待者,其所擧行,誠甚稽緩,當該兵曹堂上推考,何如?上曰,依爲之。出擧條台佐曰,知經筵·同經筵,多在外或未差,當此講筵日開之時,不可不備員,故敢此仰達矣。上曰,在外經筵許遞,與未差之代,政官牌招開政差出,可也。出擧條上命退,台佐等先退。耕輔曰,臣以奏請使行賞典事,有仰達矣,奏請使先來之有賞典,自是各年已例,而今番賞典,卽依癸未年例,則癸未年先來,亦有加資之典,而其時則施賞,在於先來入來之日,不與使行回還後賞典,同爲載錄,故向來日記考出時,所以見漏也,今若以其見漏而仍未擧行,則渠輩之抑鬱姑捨,舊例之寢閣,實涉欠典,故敢此仰達矣。上曰,依癸未年例爲之。耕輔曰,臣又伏聞渠輩加資,每有願不願之異云矣。上又命退,承史以次退出。
上在昌德宮。停常參,只晝講。
洪彦謨啓曰,明日常參·經筵,取稟。傳曰,只晝講。
鄭知容啓曰,行大司憲柳相祚在外,執義李南圭,掌令權徽·白東奎,持平尹滋畊·金持泰牌不進,監察茶時之意,敢啓。傳曰,知道
又啓曰,假注書兪致崇,身病猝重,勢難察任,今姑改差,何如?傳曰,允。
兪致崇改差,代洪說謨爲假注書。
傳于洪彦謨曰,左承旨·同副承旨,竝許遞,今日政差出。
洪彦謨,以弘文館言啓曰,應敎洪遠謨,校理李鼎在,竝卽牌招察任,何如?傳曰,允。
傳于鄭知容曰,召對爲之。
洪彦謨啓曰,吏曹參議閔致成疏批已下,一體牌招,何如?傳曰,允。
有政。吏批,判書洪羲俊,參判鄭基善,竝牌招不進,參議閔致成進,右副承旨洪彦謨進。啓曰,判書·參判竝牌招不進,小臣獨政未安,何以爲之?敢稟。傳曰,只出緊任,以金英淳·洪遠謨爲承旨,柳幼獜爲修撰,沈能岳·李光文·金履載爲知經筵,權敦仁爲同經筵。再政。兼喬桐府使單李鼎會今加嘉善加資事承傳。
兵批,判書金箕殷進,參判韓耆裕病,參議李渭達入直進,參知尹心圭在外未肅拜,左承旨鄭知容進。啓曰,京畿水使,今當差出,而當品之人乏少,堂上曾經兵使,竝擬,何如?傳曰,允。以李光文爲副摠管,金愚淳爲同知,李垕爲僉知,柳昌根爲宣傳官,閔元錫·韓士元爲五衛將,沈尙之爲忠翊將,金鳳大爲慶熙將,李東明爲武兼,李鼎會爲京畿水使,同知單朴龍甲,護軍李憲瑋·朴宗琦·韓義運·李完植,副護軍朴容壽·洪永觀·徐英淳·金弘根·兪章煥·李海魯,都摠管單李光文。
鄭知容啓曰,新除授左副承旨金英淳,同副承旨洪遠謨,竝卽牌招,何如?傳曰,允。
以執義李南圭,掌令權徽·白東圭,持平尹滋畊·金持泰,獻納黃鍾人牌不進罷職傳旨,傳于鄭知容曰,只推。
洪彦謨,以戶曹言啓曰,永溫翁主供上及所屬內人宣飯衣纏,三年後減下事,己丑奉承令敎矣,自今四月初八日爲始,勿爲進排事,分付各該司之意,敢啓。傳曰,知道。
乳保母,則宣飯衣纏,依前進排。
鄭知容,以都摠府言啓曰,今日入直內三廳,武兼禁軍及軍兵等,當爲中日習射技,而生進放榜相値,不得設行之意,敢啓。傳曰,知道。
又以兵曹言啓曰,輪對武臣加抄啓人員,別單書入之意,敢啓。傳曰,知道。
刑曹啓目,粘連抱川李鍾勉獄事段,瓜甲無沙,口鼻無水,不合自溺之文,斷獄之道,徒知法文之援據,不以事理而參究,則誠有太拘之嫌,或致不辜之患,特從輕典,恐合事宜,上裁,何如?判付啓,依回啓施行。又啓目,粘連坡州高貴同獄事段,遍身受傷,多在要害,自首納供,無待詞證,嚴訊償命,何如?判付啓依允。又啓目,粘連振威李宅秀獄事段,橫生虛慾,憑行威侮,再加毒踢,死在當下,誘穉而覓得滷器,臨急而假粧自裁,始終情節,萬萬痛惡,嚴訊取服,何如?判付啓依允。又啓目,粘連楊州林龍已獄事段,傷㾗旣皆著明,正犯自初首實,不可以亶出酒辜,有難遽議於原恕,訊推取服,何如?判付啓依允。又啓目,粘連廣州洪仁福獄事段,被打之證,謂由於刑威,自縊之症,不差於法文,特貸一縷,允合欽恤,上裁,何如?判付啓,依回啓施行。又啓目,粘連開城申正振獄事段,昨旣未奸而見逐,今又乘醉而逞憤,致使貞心脆質,遽作非命冤魂,情節之痛惡,未有甚於此,考覆結案,已是次第之事,按例擧行之意,分付守臣,何如?判付啓依允。又啓目,粘連延安朴龍大獄事段,折項以殺女,烙足以戕人,慘毒無比,嚴訊取服,何如?判付啓依允。又啓目,粘連豐川張相式獄事段,傷㾗無憑,死因未執,道啓之請以減死,斟量得當,依所請施行,何如?判付啓依允。又啓目,粘連平山蔡禎祥獄事段,棺初不開,屍未當見,論以開棺見屍,本不襯合,依律勘斷之意,分付,何如?判付啓依允。又啓目,粘連康翎鄭學祚獄事段,袴無穿孔,籬沒觸根,其所鳴籲,自歸窘遁,另飭嚴訊,何如?判付啓依允。又啓目,粘連臨陂趙文基獄事段,廢疾減死,旣有律文,依道啓施行,何如?判付啓依允。又啓目,粘連全州徐業孫獄事段,侵民懲租,轉成殺越,縱妻鳴金,益露誣罔,嚴訊取服,何如?判付啓依允。又啓目,粘連金化李長裨獄事段,重傷雖著於脈錄,注血亦近於胎墮,難以臨死之亂言,遽議償命之重典,上裁,何如?判付啓,依四啓施行。又啓目,粘連襄陽李成佑獄事段,一旬之間,留連雜技,百里之地,徒步行役,決非傷重將死者之所可爲,減以次律,何如?判付啓依允。又啓目,粘連橫城陳堉獄事段,得福合殺,旣言於裁命,且打殺至親奴屬,不至償命,依本律施行之意,分付,何如?判付啓依允。又啓目,粘連平康金應守獄事段,耳根額角,莫諱靑木之揮打,頭邊滷器,敢售白地之粧撰,依式訊推,期於得情,何如?判付啓依允。
同副承旨洪遠謨疏曰,伏以,臣於千萬夢想之外,伏奉除旨,以臣爲承政院同副承旨者,牌召儼臨,闔門動色,臣且惶且感章皇出肅,粗伸叩謝之忱,而第臣兄臣彦謨,方帶右副承旨,揆以格例,在下當遞,玆敢授陳短章,仰瀆崇嚴。伏乞俯垂鑑諒,亟賜遞改,以存公格,以安私分,千萬幸甚云云。答曰,省疏具悉。所請依施。
吏曹參議閔致成疏曰,伏以臣,待罪北邑,周歲有餘,而才智未逮,施措昧方,上孤委畀之重,下負士民之望,徒致病纏膏肓,惟幸生入玉門,歸伏鄕廬,久愈慙悚,千萬不自意,三銓除命,有隕自天,華誥遠臨,隣里動色,臣誠惝怳兢惕,不知所以措躬也,臣以常調蔭吏,幸竊科第於遲暮之年,樗櫟之材,不適於需用,蒲柳之質,無望於進取,而恩造若偏,歷揚大驟,每一循省,如集于木,今玆所叨,尤豈一半分近似者哉?銓選之職,其淸峻,何如?其華要,何如?佐貳雖與長官有異,事多參論,時或代斲,故鑑別之明,激揚之責,自有當世之望,而臣則本是孤陋,未辨人品之長短,到處生疎,莫省注措之當否,今乃苟然冒據,無所留難,其所僨〈敗〉,可立而待,畢境累聖簡招物議,諒非細故,且臣家世受國恩,與天無極,而一自門戶零替,典型寢遠,根植孤弱,殆莫與比,才器鹵劣,無能爲役,而徒藉先蔭,濫叨淸要,其爲世道之憂,私心之懼,尤當如何哉?左右思量,冒膺無路,玆敢披瀝衷悃,仰瀆崇嚴。伏乞聖慈,俯垂鑑諒,亟賜鐫改,俾公器無褻,微分獲安,千萬云云。省疏具悉。爾其勿辭察職。
校理李鼎在疏曰,伏以,臣於日前,猥陳懇迫之私情,得蒙救護之恩批,臣與病母,相對感祝,不知圖報之所矣,曾未數日,所帶之職,特蒙恩遞,而又於翌日之政,復叨館職,召牌日降促臣行公,不俟駕屨,卽伸叩謝之忱,非但在義分而當然,顧今聖學,益懋時敏,講筵特命日開,在直諸僚,昵侍文陛,橫經敷奏,以盡備顧問之責,是誠人臣之至榮,此際召命,尤何敢一事違傲?而臣母之病,旣入膏肓,近以日候之不調,諸般症形,十倍添劇,委頓床笫,轉側須人,臣方晝宵守側,左右扶將,方寸旣亂,供職已非可論,跬步莫離,趨直尤無其望,至如臣之不學無術,魚魯莫辨,經筵講官之初不可彷彿擬議,非但同朝之所已共悉,抑亦聖鑑之曾所俯燭,臣何敢自處以儒臣,隨衆作辭巽之例語哉?玆敢忙構短章,仰暴至懇,伏惟聖慈,諒臣至切之情,所叨弘文館校理之銜,亟行鐫改,以便救護,仍命選部,勿復檢擬於館銜,以爲綜名核實之道,千萬云云。省疏具悉。爾其勿辭救護。
辛卯四月初三日午時,上御熙政堂。召對入侍時,參贊官鄭知容,侍讀官李應信,檢討官黃浩民,檢校待敎趙斗淳,假注書趙民植,記注官尹孟烈,記事官徐念淳,各持孟子第三卷,以次進伏訖。上曰,史官分左右。上命開卷讀之。應信讀自今滕絶長補短,止厥疾不瘳。上曰,下番讀之。浩民讀自滕定公,止然後行事。上曰,文義陳之。應信曰,若藥不暝眩,厥疾不瘳者,所包其富矣,以之治人,則耳目口鼻聲色臭味之欲,日熏于心,而隨事而動,縱之則至於無窮極焉,若不能猛省而快斷,則厥疾不瘳矣,以之治國,則鯁直之言,批龍鱗探天恕,進之而耳逆,聽之而心咈,拒之則至於悅佞人矣,若不能容諫而虛受,則厥疾不瘳矣,蓋猛省之學,虛受之工,在藥爲瞑眩,而瘳人之病,莫切於此矣,且以近日事言之,久停經筵之餘,日承召對之命,群聽聳動,衆心欽仰,若或倦勤隨至,作掇間有,則無已幾於疾不瘳,而不思所以振厲之藥乎?如臣謏問之識,孤陋之辭,雖至於應文備數,固不足責,而在聖上知言之學,或不無萬一之助,伏願殿下,繼自今益勉振厲之方,上以爲身敎元孫之術,下以爲興起士林之道,是臣臣區區之望焉。上命掩卷。上曰,史官就座。仍命退,諸臣以次退出。
上在昌德宮。停常參,只晝講。
徐耕輔啓曰,明日常參·經筵,取稟。傳曰,只晝講
洪赫啓曰,合辭許久闕啓,事甚未安。除在外·未署經外,未肅拜人員,竝卽牌招,何如?傳曰,允。
傳于徐耕輔曰,生進謝恩,當親受矣,該房知悉。
傳于洪赫曰,今番生進中,張志彦,年過八十,權晉星·任龍材·李仁默,亦年踰七十,竝五衛將作窠單付,以示朝家優老之意。
兵曹口傳政事,五衛將單張志彦·權晉星·任龍材李仁默。
徐耕輔啓曰,吏曹郞廳來言,承旨有闕,政事,取稟。傳曰,前望單子入之。
承旨前望單子入之,朴宗學落點。
洪說謨有頉,代以洪大稱爲假注書。
洪大稱有頉,代以李福信爲假注書。
徐耕輔啓曰,事變假注書卓碩行,身病猝重,勢難察任,今姑改差,何如?傳曰,允。
卓碩行改差,代以金鳳梧爲事變假注書。
以同副承旨朴宗學牌不進罷職傳旨,傳于洪彦謨曰,只推。
以執義李南圭,掌令權徽·白東奎,持平尹滋畊·金持泰,獻納黃鍾人牌不進罷職傳旨,傳于洪彦謨曰,只推。
洪彦謨啓曰,行大司憲柳相祚在外,執義李南圭,掌令權徽·白東奎,持平尹滋畊·金持泰牌不進,監察茶時之意,敢啓。傳曰,知道。
洪赫,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
又以禮曹言啓曰,卽接西原幼學吳彦柱所志,則以爲,族姪泰允,嫡妾俱無子,以其同姓六寸弟泰楹第四子衡秀,欲爲繼後,兩家相議完定,未及禮斜,泰允夫妻,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長吳彦柱所訴旣如此,依定式,吳泰楹第四子吳衡秀,立爲吳泰允之後,何如?傳曰,允。
又以訓鍊都監言啓曰,本局別將安光贊,身病甚重,勢難察任,改差,何如?傳曰,允。
洪彦謨,以刑曹言啓曰,凡獄案修啓之式曾有定例行會,使之刪繁撮要者,卽所以去其冗繁,錄其緊要,以便繙閱之意,而今見各道啓本,簡處太簡,繁處太繁,以簡言則如脈錄證招之關係深重處,直曰,與初檢同以繁言則如隣保例招之汗漫不緊者,亦皆無一字刪,詳略之不同如此,而俱有妨於閱實,此後則刪撮之際,凡係獄情可觀處,務要詳該,其外無關於獄情,而冗長煩複者,逐段刪節,一依當初式,俾爲詳略得中事,分付各該道守臣,何如?傳曰,允。
又以刑曹言啓曰,凡殺獄罪人之月三同推,必使主同推官會同擧行者,蓋欲覈得餘緖,可償者取服而施法,可原者求疑而傅生,隨罪輕重,各有究竟,而近來外邑之同推,視若文具,全無鉤覈之意,供招依謄傳之套,罪囚無刑訊之苦,一年二年,不生不滅,法無可伸之日,冤無可雪之時,此已萬萬寒心,且其中情節之絶可痛而事實之已盡露者,亦一例抛置,任其偃息,其終究竟者,非在逃未獲,則皆因病物故而已,未聞有用律處斷者,則蚩蚩之民,幾不知有殺人償命之法,寧不大可憂哉?到今別般警飭,在所不已,從今以後,毋或闕巡,必令會同,嚴訊另覈,一洗前習,申明舊章,如或襲謬,隨卽嚴勘事,另飭於各該道守臣,何如?傳曰,允。
辛卯四月初四日午時,上御熙政堂。生進謝恩入侍時,行都承旨徐耕輔,左承旨鄭知容,左副承旨金英淳,右副承旨洪彦謨,假注書趙民植,記事官徐念淳·洪鍾應,檢校待敎趙斗淳,以次進伏訖。上曰,史官分左右。耕輔曰,新除授承旨朴宗學牌招,何如?上曰,唯。上曰,生進肅拜爲之,贊儀唱四拜,生進行四拜禮。上曰,生進各五人,以次進前,奏職姓名,五人連爲進前,奏職姓名。至趙奎淳,上曰,誰之子孫乎?奎淳曰,故相臣泰采之五代孫矣。上曰,史官就座。仍命退,生進皆出,諸臣以次退出。
辛卯四月初四日午時,上御熙政堂。晝講入侍時,同知事柳台佐,特進官白東薳,參贊官洪赫,侍讀官李應信,檢討官金胤根,假注書趙民植,記事官徐念淳·洪鍾應,各持書傳第二卷,武臣尹義儉,以次進伏訖。上曰,史官分左右。上命開卷讀之。應信讀自無敎逸欲有邦,止政事懋哉懋哉。上曰,文義陳之。應信曰,無曠庶官之說好矣,天不能自治,必待五行陰陽,然後能成四時之功,君不能獨治,必待九官牧伯,然後能成天下之務,大舜爲君在上,稷契爲臣在下,曠廢庶官,無是理矣。皐陶猶以無曠庶官進戒者,惟聖罔念作狂,惟狂克念作聖,古之君子忠愛之誠,無所不用其極矣,雖以當今論之,內而百僚庶官,外而八域群牧,未必皆得其人,而無曠厥職矣,此職由於匪才冒據,黜陟不嚴也,如臣之蒙學蔑識者,備數於此座,亦足爲曠官之一驗矣,伏願殿下,深軫選擧之方,申明黜陟之典,俾庶務無曠,治道休明,得比隆於都兪之世,千萬顒祝。上曰,下番陳之。胤根曰,上番旣以無曠庶官陳達,此言甚好,而無曠之要,卽上文無敎逸欲之敎字是已,蓋人主一身,眇然在上,而實爲臣民之所觀法,故成湯之昧爽丕顯,文王之日昃不遑,非獨爲檢身之工而已,將以是敎導庶官,不敢怠荒,俾至于百度修擧之地耳。皐陶賡歌之辭,先言元首,次及股肱者亦此意,而此章則又下一敎字,有如君上之諄諄然面敎之者,而此豈家喩戶說之事哉?上有好之,下有甚焉,自至於不言而喩故耳。今我殿下,日開經筵,召接臣僚,深有得於皐陶陳勉之意,故卿士庶民,莫不聳聽而興起,數日間風采丕變,此實以無逸敎有邦之效也,惟願繼此弗懈,益軫躬率之敎焉。上曰,同知事陳之。台佐曰,從古聖賢,問學政事之間,必有時分準的,雖以唐·虞三代之時,君臣上下勉戒之辭觀之,日之一字,最爲準的,曰日宣三德,曰日嚴祗敬六德,曰予思日孜孜,曰思日贊贊襄哉,而至於一日二日萬幾之說,尤有味焉,幾者,事之未形而至微者也,一日二日,審察其幾微之先見者,而日有孜孜,則問學政事,豈或有瘝曠之嘆乎?湯之盤銘曰苟日新日日新又日新,又曰聖敬日躋,文王昧爽丕顯,自朝至于日中昃,不遑暇食,周公之進無逸篇也,亦曰無遑,曰今日耽樂,皆此箇時分準的也。朱子勸學文亦曰勿謂今日不學而有來日,亦此意也。我殿下,近日以來,日開經筵,召接臣僚,此實太平萬歲無疆之休也,繼自今益懋日新日躋之工,無或間斷,區區之望也。上曰,特進官陳之。東薳曰,上下番及同知事所陳已切實,臣無容更陳矣。上曰,參贊官陳之。赫曰,上下番及同知事所陳已切實,臣無更陳者矣。上命掩卷,上曰,史官就座。仍命退出,諸臣以次退出。
上在昌德宮。停常參,只晝講。
藥房提調朴周壽,副提調徐耕輔啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿,口傳問安。答曰,知道。世子嬪宮·世孫宮,口傳問安。答曰,知悉。
洪彦謨啓曰,合辭許久闕啓,事甚未安。除在外·未署經外,未肅拜人員,竝卽牌招,何如?傳曰,允。
洪赫啓曰,備邊司郞廳來言,今日賓廳日次,而大臣俱有身病,不得來會云矣,敢啓。傳曰,知道。
朴宗學啓曰,明日再明日,泰陵忌辰祭齋戒正日相値,視事頉稟之意,敢啓。傳曰,知道。
又啓曰,明日傳香,禮房承旨當爲齋宿,左副承旨金英淳內閣進,所當牌招,而拘於廳規,不得請牌,何以爲之?敢稟。傳曰,牌招。
吏曹口傳政事,直閣單金鼎集。
經筵前望單子入之,知經筵李羲甲·金在昌·朴周壽,同經筵尹命烈·洪命周落點
玉堂前望單子入之,應敎鄭東煥,副應敎趙斗淳,修撰金羽根落點。
朴宗學啓曰,行大司憲柳相祚在外,執義李南圭,掌令權徽·白東奎,持平尹滋畊·金持泰牌不進,監察茶時之意,敢啓。傳曰,知道。
以執義李南圭,掌令權徽·白東奎,持平尹滋畊·金持泰,獻納黃鍾人牌不進罷職傳旨,傳于朴宗學曰,只推。
朴宗學,以備邊司言啓曰,卽見開城留守徐憙淳狀啓,則以爲,見今勅行在前,事務旁午,本府今春都試,退秋合設事,請令廟堂,稟旨施行矣,在前如此之時,多有退行之例,依狀請,許令待秋合設,何如?傳曰,允。
又以備邊司言啓曰,卽見湖南按覈使徐箕淳啓本,則務安前倅赴任之路作變諸漢各項罪犯,區別輕重,以爲曺重獜·曺召史等五漢二女,竝宜置重辟,曺萬吉等四漢二女,罪犯雖重,有難遽議一律,其餘曺弘祿等十九漢,令道臣分輕重科治事,請令廟堂稟處矣,世變雖曰,無所不有,民心豈料至此之極?其在振頹綱勵頑俗之道,殪殄實無可惜,第念曺重獜之要路作挐,李美玉之踰垣肆惡,罔非凌節之眞贓,當死之斷案,而重獜則搜之未見凶仗,不可遽律之以謀害,李美玉則其入,後於諸漢,是亦差有間於惡魁,且皆年稚無知覺之類,而其父竝刑死於行,則今又置其子於一律,在於仁政,有所不忍,竝嚴刑後,遠惡地減死爲奴,妻與子無異,丁召史,亦依此律施行,至於曺正洛,觀於道臣按使之啓,自初之禍源也,伊時之首惡也,造謀者此漢,指使作亂者此漢,而縱其妻子,聚其族黨,稱以復讐,肆發凶說,論以罪魁,非渠伊誰?此則令按使,眼同道臣,聚會民人,梟首警衆,曺召史則與其子祥晉,是母是子同惡相濟,比正洛少無間焉,而一家三辟,在所審愼,付之惟輕,亦係恤刑,曹今同,則投石異於揮刃,助惡間於首犯,上項兩漢一女,竝與重獜·曺萬吉等四漢,罪雖不輕,首從各異,依大典向官鎭長放砲作亂律,竝以爲從,刑推定配,朴召史,則觀此狀辭,別無深誅之端,婢卜暹則稚騃無知,且旣受刑,竝特爲放送,其餘靈光郡下屬等十九漢,依狀辭,令道臣分輕重科治,何如?傳曰,允。
刑曹啓目,粘連龍仁沈千伊獄事段,鬧端始起賭技,憤頭斗激於唱辱,拳致膝搗,從以毒踼,衆口同辭,凶身自服,另飭嚴訊,何如?判付啓依允。又啓目,粘連長湍李長烈獄事段,梃棒登先,屠戮爲計,不幸姜漢,首嬰其棒,首從之分,不在多言,嚴訊償命,何如?判付啓依允。又啓目,粘連富平具者斤者味獄事段,鞋隻相詰,刀尖致命,殺人者死,嚴訊得情,何如?判付啓依允。又啓目,粘連坡州車仁福獄事段,肩背之血痕狼藉,踢打之目證丁寧,便是斷案,訊推取服,何如?判付啓依允。又啓目,粘連竹山南乭獄事段,事由牛畓跡近烏梨,而脈錄已的,首實丁寧,依前訊推,何如?判付啓依允。又啓目,粘連廣州張忠仁獄事段,六校行兇,旣無彼此,一身受打,莫分緊歇,正干終不的確,刑法在所難愼,上裁,何如?判付啓,依回啓施行爲良如敎。又啓目,粘連海南任應弼獄事段,被劫之事,已經半年,捨生之時,非有威逼,特施次律,何如?判付啓依允。又啓目,粘連金堤黃玉孫獄事段,不合伉儷之義,恣行殺越之變,三尺難貸,連訊取服,何如?判付啓依允。又啓目,粘連靈光朴甲得獄事段,未執入室之眞贓,遽逞揮椎之毒手,傷旣遍於全身,死不踰於三日,取服償命,何如?判付啓依允。又啓目,粘連谷城朴允澤獄事段,檢帳之右肋傷處,初書柔軟,後改微硬,柔硬之間,關係,何如?似此疑眩之案,宜付惟輕,上裁,何如?判付啓,依回啓施行爲良如敎。又啓目,粘連長興崔召史獄事段,兩檢別無㾗損,初招多有疑眩,被驚墮胎,亦涉逕庭,施以次律,何如?判付啓依允。又啓目,粘連全州張希一獄事段,捽踢之㾗,未著重傷,成案之初,疑晦多端,道跋中醉飽致死云者,的有意見,施以惟輕,恐合好生之德,上裁毋論,審理與錄啓,屢名合度,不便乙覽,此後則每名各度,定式施行之意,分付各該道守臣,何如?判付啓,各名各度,有便考覽,依此分付,張希一段,依回啓施行爲良如敎。又啓目,粘連吉州全才福獄事段,以縊則惟符法文,而沿身無他損,以傷則所謂致命者,屍體已發變,疑則從輕,旣有典憲施以次律,何如?判付啓依允。又啓目,粘連高原金才奉獄事段,曾於患齒之說,伊時重舌之狀,旣出屍親之招,則謂之因打添病,猶或近似,謂之因打致命,誠非稱停,分付道臣,從輕酌處,何如?判付啓依允。又啓目,粘連白川崔致汝獄事段,腹痛致損,不無源委,酒毒瀉血亦在法文,似此可據之數字,而必欲捏合於重案,恐非欽恤,上裁,何如?判付啓,依回啓施行爲良如敎。又啓目,粘連長淵尹日甲獄事段,腹是虛處,踏乃實犯,喉語明指其臟牽,足㾗的著於肚堅,如法仍推,何如?判付啓依允。又啓目,粘連載寧吳平陽獄事段,齒迹參差,法文旣合,首實丁寧,獄情無疑,嚴訊得情,何如?判付啓依允。又啓目,〈粘連〉京囚李萬會獄事段,溯其顚末,不但無打踢之事,亦初無爭詰之端,參情定罪,施以次律,實合平允,而獄體至重,不敢擅便,上裁,何如?判付啓,依回啓施行。又啓目,粘連廣州朴民得獄事段,㾗損不淺,詞證且備,服毒自歸虛套,和賂反爲眞贓,嚴訊得情,何如?判付啓依允。
辛卯四月初五日午時,上御熙政堂。晝講入侍時,同知事柳台佐,特進官申絅,參贊官洪彦謨,侍讀官李應信,檢討官金胤根,假注書李福信,記事官徐念淳·洪鍾應,各持書傳第二卷,武臣具信喜,以次進伏訖。上曰,史官分左右。上命開卷讀之。應信讀自天聰明,止思日贊贊襄哉。上曰,文義陳之。應信曰,皐陶進謨篇將終矣,其所致意者,憭憭於天字,而曰達于上下,上文所言天敍·天秩·天討·天工·天聰明,天明畏等,許多天字,卽此上字而所以達之之道,惟在敬而已矣。蓋天無視聽,因民之視聽而以爲聰明,天無好惡,因民之好惡而以爲明畏,是故新安陳氏有言曰,人心之所在,卽天命之所歸,人心之所離,卽天命之所棄,天人之間,一理通達矣,其在凡民,固當致敬於對越之道,況乎人君,百神之所主,萬民之所法者乎?一篇之中,尤宜着眼者,亶在乎達于上下四字,苟能致敬,則知人安民,亦不難矣,伏願殿下,必以敬字上體念焉。上曰,下番陳之。胤根曰,上番以敬天之道仰達,而敬天之道,實在於安民,蓋天無視聽,天無聲臭,天心所在,不可以摸索揣摩,而天人一理,沕然無間,故古昔聖王,欲測天心,先觀於民,見民情之愁苦,則曰天心得無震怒乎,見民生之安樂,則曰天心庶其悅豫乎,以撫摩字恤之政,爲克享天心之要,如成湯之子惠困窮,文王之卑服康功者是耳,肆惟我列聖朝,尤惓惓於勤民之治,擇守牧以察民隱,節財用以厚民生,歉荒則船粟以哺之,扎瘥則醫藥以濟之,許多設施注措,無非欽天工治天民之事,故天心眷顧,邦籙靈長,猗歟休哉。顧今吏治黷而民血浚,國用繁而民力竭,流離殿屎,若不保朝夕,天心之不豫,推此可想,惟願殿下,惕然警動,深加軫念,凡係保民之道,一遵列聖已行之美,則太平萬世,實基於此,此爲臣區區之祝。上曰,同知事陳之。台佐曰,上下番所奏文義,俱爲切實,而第伏念有言必可行,行之必要其成績,苟或徒言而不之行,行之而無所成績,則無用之贅言也,雖以皐陶謨一篇言之,曰知人,曰安民,曰因民之視聽而爲聰明,因民之好惡而爲明畏者,陳戒之言也,能知其人,能安其民,上下一理,通達無間者行也,畢竟熙皞之治,成允成功,百工熙哉,庶績咸熙者功績也,我殿下,日開經筵,進講謨訓,恒若筵席之間,親聞皐陶之言,昌言嘉謨,體以行之,是所謂底可績也。皐陶之結語曰,思日贊贊襄哉,襄者成也,成者成其治績也,此等處,竝加澄省,區區之望也。上曰,特進官陳之。絅曰,上下番及同知事所陳皆切實,臣無更陳者矣。上曰,參贊官陳之。彦謨曰,同知事所陳中恒若筵席之間,親聞皐陶之言者,誠爲切當,蓋敬天爲安民之本,安民爲敬天之實,人君居極高之位,下民處至卑之地,而天人一理,通達無間,苟或一有慢民,是慢天也,是以皐陶之必以敬一字,爲安民敬天之要者,實爲千古之至論,惟於此勉勉不已,以爲徹始徹終之工,是臣區區之望也。上命掩卷,台佐曰,臣於日前,以經筵官事,有所仰稟,今又提稟,極涉惶悚,而新除經筵官,亦或在外,或有實病·實故·未肅拜,無以備員,故敢此仰達。上曰,在外及未肅拜經筵,竝許遞,前望單子入之,可也。出擧條彦謨曰,有實故經筵,已承許遞之命矣,今當講筵日開之時,玉堂亦不可不備員,而方有在外人及未差之代,故敢此仰達矣。上曰,在外玉堂許遞,與未差之代,前望單子入之,可也。出擧條上曰,史官就座。仍命退出,諸臣以次退出。
上在昌德宮。停常參·經筵。
鄭知容啓曰,行大司憲柳相祚在外,執義李南圭,掌令權徽·白東奎,持平尹滋畊·金持泰未肅拜,監察茶時之意,敢啓。傳曰,知道。
鄭知容啓曰,右承旨洪赫,右副承旨洪彦謨,今日不爲仕進,竝卽牌招,何如?傳曰,允。
金英淳啓曰,臣英淳,依定式,進詣香室,奉審香祝樻·祝板袱子,則精潔之意,敢啓。傳曰,知道。
鄭知容啓曰,假注書趙民植,身病猝重,勢難察任,今姑改差,何如?傳曰,允。
趙民植改差,代以金學性爲假注書。
以右承旨洪赫,右副承旨洪彦謨牌不進罷職傳旨,傳于鄭知容曰,只推。
鄭知容啓曰,行都承旨徐耕輔,右承旨洪赫,右副承旨洪彦謨不爲仕進,左副承旨金英淳內閣直,同副承旨朴宗學式暇出去,院中只有臣一人,伴直無人,右副承旨洪彦謨,卽爲牌招,何如?傳曰,允。
以右副承旨洪彦謨再牌不進罷職傳旨,傳于鄭知容曰,只推。
鄭知容啓曰,右副承旨洪彦謨再牌不進,伴直無人,右承旨洪赫,卽爲牌招,何如?傳曰,允。
鄭知容啓曰,右承旨洪赫再牌不進,伴直無人,右副承旨洪彦謨,旣有只推之命,更爲牌招,何如?傳曰,允。
以右承旨洪赫再牌不進罷職傳旨,傳于鄭知容曰,只推。
鄭知容,以都摠府言啓曰,今日入直內三廳,武兼禁軍及軍兵等,當爲中日習射技,而國忌齋戒相値,不得設行之意,敢啓。傳曰,知道。
上在昌德宮。停常參·經筵。
洪赫啓曰,來十一日,朝參日次矣,敢稟。傳曰,停。
金英淳啓曰,明日常參·經筵,取稟。傳曰,只晝講。
洪彦謨啓曰,行大司憲柳相祚在外,執義李南圭,掌令權徽·白東奎,持平尹滋畊·金持泰未肅拜,監察茶時之意,敢啓。傳曰,知道。
金英淳啓曰,來十一日,輪對日次矣,敢稟。傳曰,當次人受點,後日次爲之。
傳于朴宗學曰,召對爲之。
洪彦謨啓曰,今此式年文武科覆試時,監試官當爲修正,而大司諫趙庭和,司諫李趾秀,正言金秀萬在外,正言李寅敎未署經,只有獻納黃鍾人一人,無以備員受點,何以爲之?敢稟。傳曰,在外未署經·臺諫,竝許遞,前望單子入之。
臺諫前望單子入之,大司諫李志淵,司諫玄鎭商,正言鄭琦和·李佑伯落點。
洪彦謨啓曰,今此式年文武科覆試時,監試官當爲修正,而司諫玄鎭商,正言李佑伯在外,無以備員受點,何以爲之?敢稟。傳曰,許遞,前望單子入之。
臺諫前望單子入之,司諫柳幼麟,正言趙然春落點。
朴宗學啓曰,知經筵金在昌,旣在闕中,不爲肅謝,事甚未安。推考,何如?傳曰,允。
又啓曰,正言趙然春,謂有情勢不出,始停望,直爲出去,事甚未安。推考,何如?傳曰,允。
金英淳,以侍講院言啓曰,司書趙然春入直矣,移拜正言,纔已出去,下番闕直,事甚未安。兼司書李遠翊,說書閔泰鏞,竝卽牌招,推移入直,而司書未差之代,令政院,稟旨變通差出,何如?傳曰,允。
金英淳〈啓曰〉,因侍講院草記,司書未差之代,令政院稟旨變通差出事,允下矣。未差之代,政官牌招開政差出,何如?傳曰,前望單子入之。
司書前望單子入之,柳榮河落點。
金英淳,以迎接都監言啓曰,勅使入京時,禁雜人等節,自弘濟院至迎恩門,使御營廳·摠戎廳,除出若干校卒,嚴飭禁雜,自迎恩門,至城門諸處,亦令三軍門·摠戎廳,分掌嚴禁事,已有近例,依此擧行之意,分付,何如?傳曰,允。
又以禮曹言啓曰,今此辛卯式年文科覆試講經試官,當爲磨鍊,而堂下無故可擬之人乏少,依近例,以堂上官通瀜融擬入之意,敢啓。傳曰,知道。
又以禮曹言啓曰,今此辛卯式年文科覆試講經一所設場於本曹矣,上直郞廳,依例移直朝房之意,敢啓。傳曰,知道。
又以禮曹言啓曰,大小科陳試人草記許赴事,曾有定式矣,乙酉年通讀初試入格幼學朴斗煥·玄仁迪,戊子式年文科初試入格幼學孫基燦·宋顯洙·李彙馨·洪鼎觀·金羽休,俱爲陳試,故取考其所受公文,則明白無疑,而在喪及朞服未葬,父子俱參人,竝許陳試,法典所載,一竝許赴於今此式年文科覆試講經之意,敢啓。傳曰,允。
辛卯四月初七日辰時,上御熙政堂。召對入侍時,參贊官朴宗學,檢校待敎金英淳,侍讀官趙錫龜,檢討官柳幼麟,假注書金學性,記事官徐念淳·洪鍾應,各持孟子第三卷,以次進伏訖。上曰,史官分左右。上命開卷讀之。錫龜讀自然友之鄒,止三代共之。上曰,下番讀之。幼麟讀自然〈友〉反命,止吾有所受之也。上曰,文義陳之。錫龜曰,觀乎滕君之往復鄒聖,可以見先王禮敎之至重且大矣。滕君誠賢君也,生乎戰國之世,豈能有所受也?以其悲哀痛疾之情,儘是由中,元非自外,故其在爲人子之道,有不能自已者矣,然則孝子盡情之思,人孰無之?而特以世級寢降,人慾漸熾,鮮有求得其本心者矣,猗我東方,素稱禮義之邦,列聖朝仁漸義磨之治,浹人肌髓,以殿下天縱之質,懋聖學日就之工,凡在治法政謨之間,動法祖宗,則家孔戶周,駕軼三代,先王禮敎,煥然復明於今日矣,伏願深留聖念焉。上命掩卷,上曰,史官就座。仍命退,諸臣以次退出。
上在昌德宮。停常參,只晝講。
夜自一更至三更,月暈。
洪赫啓曰,明日常參·經筵,取稟。傳曰,只晝講。
又啓曰,合辭許久闕啓,事甚未安。除在外·試所進去外,呈告人員,竝卽牌招,何如?傳曰,允。
洪赫啓曰,右副承旨洪彦謨,今日不爲仕進,卽爲牌招,何如?傳曰,允。
又啓曰,臣赫,以入直禁軍戎器點考進去,下直之意,敢啓。傳曰,知道。
又啓曰,臣依定式,進詣仁政殿月臺,入直禁軍戎器點考,則皆無頉,仍以傳敎內辭意勞問,則亦皆好在云矣,敢啓。傳曰,知道。
又啓曰,禁衛大將申絅,以武科覆試試官,今方慕華館出去矣,兼帶左邊捕盜大將命召及大將牌·傳令牌,何以爲之?敢稟。傳曰,仍佩往來。
以兼司書李遠翊,說書閔泰鏞牌不進罷職專旨,傳于洪赫曰,只推。
洪赫,以侍講院言啓曰,下番連日闕直,事甚未安。兼司書李遠翊,說書閔泰鏞,旣有只推之命,竝卽牌招入直,而新除授司書柳榮河,亦爲一體牌招,以爲推移入直,何如?傳曰,允。
洪彦謨啓曰,行大司憲柳相祚在外,掌令權徽·白東奎,持平尹滋畊·金持泰試所進去,執義李南圭牌不進,監察茶時之意,敢啓。傳曰,知道。
以執義李南圭,正言趙然春牌不進罷職傳旨,傳于洪彦謨曰,只推。
以兼司書李遠翊,說書閔泰鏞牌不進罷職傳旨,傳于洪赫曰,只推。
洪赫,以禮曹言啓曰,魂宮墓所夏享祭,當以來五月上旬內推擇,而連値國忌齋戒正日及拘忌,只有同月初二日,而與景慕宮夏享大祭日相値,謹考甲申謄錄,則景慕宮夏享大祭日,顯思宮·徽慶園夏享祭,同日推擇擧行矣,今此魂宮延慶墓夏享祭,以來月初二日,推擇磨鍊以入之意,敢啓。傳曰,知道。
又以禮曹言啓曰,昨年七月初八日,因臣曹節目判付內,王世孫今番,則三年內喪禮節次,竝姑爲置之事,命下矣。謹依下敎,今此魂宮練祭時,王世孫行禮節次,不爲磨鍊之意,敢啓。傳曰,知道。
又以禮曹言啓曰,卽接泰仁幼學李鍾岳所志,則以爲,族叔泰圭,嫡妾俱無子,以其同姓八寸弟燦成第二子鍾漢,欲爲繼後,兩家相議完定,未及禮斜,鍾漢生養父母,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式而門長李鍾岳所訴旣如此,依定式,李燦成第二子李鍾漢,立爲李泰圭之後,何如?傳曰,允。
洪赫,以武一所試官意啓曰,臣所今日平明開場,初試擧子當付元額九十三人內,無緣不呈單,爲十六人,捧單實數七十七人矣,先自木箭試取之意,敢啓。傳曰,知道。
又以武二所試官意啓曰,臣所今日平明開場,擧子捧單數,自天字,至地字半字,合爲七十三人矣,先自木箭試取之意,敢啓。傳曰,知道。
又以武一所試官意啓曰,臣所今日木箭應射擧子七十七人內,三矢入格十九人,二矢入格十七人,一矢入格十七人,合爲五十三人矣,木箭旣已畢試,鐵箭當爲鱗次試取,而日暮姑停之意,敢啓。傳曰,知道。
又以武二所試官意啓曰,臣所今日木箭應射擧子七十三人內,三矢入格二十三人,二矢入格十九人,一矢入格九人,合爲五十一人矣,木箭今已畢試,鐵箭鱗次試取之意,敢啓。傳曰,知道。
又以武二所試官意啓曰,臣所今日鐵箭應射擧子五十一人內,三矢入格三十二人,二矢入格二人,合爲三十四人矣,日暮姑停之意,敢啓。傳曰,知道。
洪彦謨,以刑曹言啓曰,謹依判付,京囚李萬會鬪毆殺罪,減一等決杖一百後,全羅道長水縣,流三千里定配所,卽爲押送之意,敢啓。傳曰,知道。
辛卯四月初八日午時,上御熙政堂,晝講入侍時,知事朴周壽,特進官韓義運,參贊官洪赫,侍讀官趙錫龜,檢討官金胤根,假注書李福信,記事官徐念淳·洪鍾應,各持書傳第二卷,武臣李行敎,以次進伏訖。上曰,史官分左右。上命開卷讀之。錫龜讀自帝曰來,止天其申命用休。上曰,文義陳之。錫龜曰,唐·虞盛代都兪吁咈之治,想像於千載之下,蔚然有氣像之可觀矣,一堂之風雲甚密,上下之情志交孚,曰可曰否,賁飾昇平者,允爲昭代之盛儀也,以今視昔,果是罕覿之擧,而在我朝,卽是次對節目爲然耳。蓋此四岳群牧,卽今日三公六卿之佐,而百官承弼之流,古今所同矣,觀乎儀節之間,若是相符,而惟其奏績一事,只見於唐·虞之次對矣。禹曰,洪水滔天,浩浩懷山襄陵,至于烝民乃粒,萬邦作㐅者,此禹之奏績也。夔曰,戞擊鳴球,搏拊琴瑟,至于百獸率舞,庶尹允諧者,此夔之奏績也,非但二臣爲然,竊想伊時奏績而後考績,考績而後黜陟矣,以今日治規言之金科玉條,井井不紊,而第無奏績之法,只行京察之政者,甚非誠實之道也,苟於今日次對,命進中外長官,使之各奏其績,而乃行黜陟,則孰敢有欺隱之心,而肆然爲夸張矜伐之習乎?以我殿下堯·舜之聖,深軫挽古之治,先從唐·虞次對之規而取則焉,則庶政將修,一治可興矣,伏願體念焉。上曰,下番陳之。胤根曰,安汝止之止字,朱子以心之所止釋之,又以至善之所推衍之,至善云者,卽大學三綱之一也,明德新民皆得其至善,則學問之極工,聖人之能事,於斯至矣,而此亦非高遠難行之事也,行一事而一事得其當,出一言而一言適其中,則斯可謂至善,故我東先儒,嘗謂無苟且三字,足以形容他至善,至善之非爲別件物事,可知矣,今我殿下,天姿卓越,睿學高明,治法政謨,皆當務歸於至善之地,而就以講學一事言之,則頻開經筵,非不善矣,而前受音新受音,必皆按例親讀,文義亦必發問質難,雖如臣膚淺之見,亦得蒙詢蕘之恩,則尤有光於至善之盛德,是臣區區之望也。上曰,知經筵陳之。周壽曰,上下番所陳切實,臣無更陳者矣。上曰,特進官陳之。義運曰,上下番所陳切實,臣無更陳者矣。上曰,參贊官陳之。赫曰,上下番所陳切實,臣無更陳者矣。上命掩卷,上曰,史官就座。仍命退,諸臣以次退出。
上在昌德宮。停常參,只晝講。
洪彦謨,以都摠府言啓曰,今日入直內三廳,武兼禁軍及軍兵等,中日習射技,請出標信。傳曰,知道。
徐耕輔啓曰,明日常參·經筵,取稟。傳曰,停。
洪彦謨啓曰,合辭許久闕啓,事甚未安。除在外·試所進去外,呈告人員,竝卽牌招,何如?傳曰,允。
徐耕輔啓曰,右承旨洪赫,今日不爲仕進,卽爲牌招,何如?傳曰,允。
又啓曰,假注書李福信,身病猝重,勢難察任,今姑改差,何如?傳曰,允。
李福信改差,代以洪說謨爲假注書。
洪說謨在外,代以沈承澤爲假注書。
傳于洪彦謨曰,飭已施矣,渭原郡定配罪人李景純放送。
洪彦謨啓曰,行大司憲柳相祚在外,執義李南圭牌不進,掌令權徽·白東奎,持平尹滋畊·金持泰試所進去,監察茶時之意,敢啓。傳曰,知道。
以執義李南圭,正言趙然春牌不進罷職傳旨,傳于洪彦謨曰,只推。
以右承旨洪赫牌不進罷職傳旨,傳于洪彦謨曰,只推。
徐耕輔,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
洪彦謨,以武一所試官意啓曰,臣所今日平明開場,鐵箭鱗次試取之意,敢啓。傳曰,知道。
又以武二所試官意啓曰,臣所今日平明開場,昨日未畢試鐵箭,仍爲試取之意,敢啓。傳曰,知道。
又以武一所試官意啓曰,臣所今日鐵箭應射擧子五十三人內,三矢入格五十二人,二矢入格一人,合爲五十三人矣,鐵箭今已畢試,片箭鱗次試取,而元貫革外,加設二貫革之意,敢啓。傳曰,知道。
又以武二所試官意啓曰,臣所今日鐵箭應射擧子十七人內,三矢入格十六人,二矢入格一人及昨日入格三十四人,合爲五十一人矣,鐵箭今已畢試,片箭鱗次試取,而元貫革外,加設六貫革之意,敢啓。傳曰,知道。
又以武一所試官意啓曰,臣所今日片箭應射擧子五十三人內,一矢入格爲四人矣,片箭今已畢試,騎芻鱗次試取之意,敢啓。傳曰,知道。
又以武二所試官意啓曰,臣所今日片箭應射擧子五十一人內,邊一中入格五人矣,片箭今已畢試,騎芻鱗次試取之意,敢啓。傳曰,知道。
又以武一所試官意啓曰,臣所今日騎芻應射擧子五十三人內,一中入格爲二人矣,騎芻今已畢試,騎槍當爲試取,而無一人應試,鳥銃鱗次試放之意,敢啓。傳曰,知道。
又以武二所試官意啓曰,臣所今日騎芻應射擧子五十一人內,二中入格一人,一中入格三人,合爲四人矣,騎芻今已畢試,鳥銃鱗次試放,而元貫革外,加設二貫革之意,敢啓。傳曰,知道。
又以武一所試官意啓曰,臣所今日鳥銃應放擧子四十九人內,貫一中邊二中入格一人,貫一中邊一中入格一人,邊二中入格七人,貫一中入格一人,邊一中入格二十人,合爲三十人矣,鳥銃今已畢試,當爲試講,而日暮姑停之意,敢啓。傳曰,知道。
又以武二所試官意啓曰,臣所今日鳥銃應放擧子四十七人內,貫二中入格一人,邊二中入格三人,邊一中入格十七人,合爲二十一人矣,鳥銃今已畢放,騎槍當爲試取,而無一人應試者,講書仍爲試取之意,敢啓。傳曰,知道。
又以武二所試官意啓曰,臣所今日應講擧子二十二人內,入格十四人矣,各技皆已畢試,仍爲計劃,修整榜目之意,敢啓。傳曰,知道。
洪彦謨啓曰,武二所監試官黃鍾人·尹滋畊,謂有身病,自外徑歸,事甚未安。竝推考,何如?傳曰,允。
又以義禁府言啓曰,渭原郡定配罪人李景純放送事,承傳啓下矣,平安道渭原郡定配罪人李景純放送事,分付該道道臣之意,敢啓。傳曰,知道。
辛卯四月初九日午時,上御熙政堂。晝講入侍時,知事李羲甲,特進官朴蓍壽,參贊官朴宗學,侍讀官李遠翊,檢討官金羽根,假注書金學性,記事官徐念淳·洪鍾應,各持書傳第二卷,武臣李升權,以次進伏訖。上曰,史官分左右。上命開卷讀之。遠翊曰,晝講法例,自上讀過前受音,然後繼奏新受音矣。上曰,直奏新受音,遠翊讀自帝曰,吁,止否則威之。上曰,文義陳之。遠翊曰,此言臣哉隣哉,隣哉臣哉,臣隣二字,不但有上下相須之義,尤可見君臣相悅之情,隣之爲言,不過稱之於鄕黨州閭之間,則孟子所云鄕田同井,出入相友,守望相助之謂也,夫莫尊者朝廷也,莫嚴者堂陛也,豈可以隣比之義,而喩之於君臣之間哉?然而一於尊嚴,則情或不通,而無以盡其忠告之益,亦無以盡其輔翼之道,故君臣之分,以嚴爲主,而后則以隣比喩之,朝廷之禮,以敬爲主,而后必以隣保視之,反復詠歎,取比切近,至於如是,唐·虞之際,君臣之間,情志之相孚,氣像之交泰,有可見矣,殿下每於召接之際,特念臣隣之義,一以通上下之情,一以盡輔翼之道,則唐·虞吁咈之治,庶可致於今日,伏願深留聖念焉。上曰,下番陳之。羽根曰,章句之內,不必强覓文義,而大抵二典三謨,帝王出治之要法也,嘉謨丕績,多在於君臣問答之間,伏願體念焉。上曰,知事奏之。羲甲曰,帝舜之德,盡善盡美,夫豈有一事之,或違於道?而猶以予違汝弼,申戒于禹,此所以舜之爲舜者也,有國之建官授職,蓋欲弼正君德,以至於大公中正之道,故三代之曰,輔弼曰,納言,莫非弼正君德之官,而以之成周盛時,瞽誦詩士執藝,雖微末之臣,亦有弼違之責,漢唐以來,特設諫諍之官,以盡弼違之方者,皆是義也,故孟子曰,格君心之非,古人曰,引君當道,此所以敬王之至者也,世降叔季,人君不能以堯·舜之心爲心,故措諸事而不免有違於道,而或有弼正之臣,則非但厭聞而疎遠之,又從以罪斥之,於是乎阿諛承順之小人日進,而補闕拾遺之正人日遠,堯·舜君民不可復見於三代之後者,良由此耳,可勝歎惜,今日臣僚,莫不以爲堯爲舜,期望於殿下,細氈燕閑之時,臨殿出治之際,每以予違汝弼四字,省察體驗,一政令一事爲,深存警惕之工,又以弼正其違之責,求助於在廷大小諸臣,此實古人所謂爲堯爲舜,不越乎此箇事理者也,伏願深留聖意焉。上曰,以次奏之。蓍壽曰,上下番儒臣及知事,旣詳奏矣,臣則別無更陳之義矣。宗學曰,知事及玉堂所奏,旣已詳備矣,臣亦無可陳者矣。上命掩卷,羲甲曰,晝講法例,與他自別,前受音及新受音,例皆自上讀之,此後則依法例爲之似好矣。上曰,史官就座。仍命退,諸臣以次退出。
上在昌德宮。停常參·經筵。
藥房提調朴周壽,副提調徐耕輔啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿,口傳問安。答曰,知道。世子嬪宮·世孫宮,口傳問安。答曰,知悉。
金英淳啓曰,明日常參·經筵,取稟。傳曰,只晝講。
洪彦謨啓曰,合辭許久闕啓,事甚未安。除在外·試所進去外,呈告人員,竝卽牌招,何如?傳曰,允。
備忘記,惠山僉使金鎰下直,長弓一張,長箭一部,片箭一部,筒兒一箇賜給。
鄭知容啓曰,右承旨洪赫,今日不爲仕進,卽爲牌招,何如?傳曰,允。
洪赫啓曰,備邊司郞廳來言,今日賓廳日次,而大臣俱有身病,不得來會云矣,敢啓。傳曰,知道。
鄭知容啓曰,假注書金學性,身病猝重,勢難察任,今姑改差,何如?傳曰,允。
金學性改差,代以李源庚爲假注書。
傳于鄭知容曰,回還三使臣入侍。
洪彦謨啓曰,卽者刑曹郞廳來言,因內農圃手本毆打庫直之朴興哲等,捉來詳覈事,命下,而判書未差,次堂例不得擧行云,判書未差之代,政官牌招開政差出,待下批,牌招,以爲擧行之地,何如?傳曰,前望單子入之。
刑曹判書前望單子入之,李止淵落點。
洪赫啓曰,新除授刑曹判書李止淵,卽爲牌招,以爲開坐之地,何如?傳曰,允。
又啓曰,行大司憲柳相祚在外,執義李南圭,持平尹滋耕牌不進,掌令權徽·白東圭,持平金持泰試所進去,監察茶時之意,敢啓。傳曰,知道。
以執義李南圭,持平尹滋耕,獻納黃鍾人,正言趙然春牌不進罷職傳旨,傳于洪赫曰,只推。
鄭知容,以迎接都監言啓曰,勅使入京第三日,大臣有請行茶禮之例,今亦依此備待之意,敢啓。傳曰,知道。
又以迎接都監言啓曰,封典勅接對宴茶,取考癸未以後各年前例,則皆以三度設行矣,今亦依此擧行之意,分付廚院及各該司,何如?傳曰,允。
又以迎接都監言啓曰,勅使接見茶禮時,御床用淡薑茶上副勅床用白毫茶,已有前年定式,今亦依此擧行之意,分付,何如?傳曰,允。
洪赫,以兵曹言啓曰,今四月十一日,武臣賓廳武經講書日次,而晝講相値,不得爲之之意,敢啓。傳曰,知道。
又以武一所試官意啓曰,臣所今日平明開場,講書鱗次試取之意,敢啓。傳曰,知道。
又以武一所試官意啓曰,臣所今日應講擧子三十三人內,入格爲二十五人矣,各技皆已畢試,今方修正榜目之意,敢啓。傳曰,知道。
辛卯四月初十日辰時,上御熙政堂。藥房入診入待時,提調朴周壽,副提調徐耕輔,假注書金學性,記事官徐念淳·洪鍾應,檢校待敎金英淳,以次進伏,醫官玄在德·南山壽·卞文燮·金景球,進伏楹外訖。上曰,史官分左右。周壽等進前奏曰,朝氣稍涼,聖體,若何?上曰,一樣矣。周壽曰,寢睡·水刺之節,何如?上曰,一樣。各殿宮氣候亦一樣矣。上命醫官入診,山壽·文燮等,以次診脈訖,奏曰,左右三部調均矣。周壽曰,俄承議進湯劑之下敎矣,臣等退詣本院,與醫官等,議定以入似好矣。上曰,唯。耕輔曰,臣以勅行時,廚院擧行事,有稟定者矣,雖在宴享停減之時,迎送時及館所,例以茶禮接待,而茶禮器數,其例不一,或以九器,或以二十一器,而取考各年謄錄,則二十一器之例爲多,故昨年亦筵稟後,以二十一器擧行矣,今番亦依近例,三次茶禮,竝以二十一器磨鍊之意,敢此仰達矣。上曰,唯。進御加減交濟湯,自明日一貼式,煎入事。出榻敎上命史官就座。仍命退,諸臣以次退出。
辛卯四月初十日午時,上御熙政堂。回還三使臣入侍時,左承旨鄭知容,假注書沈承澤,記事官徐念淳·洪鍾應,上使徐俊輔,副使洪敬謨,書狀官李南翼,以次進伏訖。上曰,史官分左右。上曰,三使臣進前。俊輔等進前,上曰,無事還來乎?俊輔等曰,王靈所曁,無事往還矣。上曰,就座。仍命退,諸臣以次退出。
上在昌德宮。停常參,只晝講。
自卯時至人定,灑雨下雨,測雨器水深二寸二分,自人定至十二日開東,灑雨下〈雨〉,測雨器水深六分。
鄭知容啓曰,明日常參·經筵,取稟。傳曰,只晝講。
洪赫啓曰,合辭許久闕啓,事甚未安。除在外·試所進去外,呈告人員,竝卽牌招,何如?傳曰,允。
鄭知容啓曰,右副承旨洪彦謨,今日不爲仕進,卽爲牌招,何如?傳曰,允。
徐耕輔啓曰,藥房提調·副提調持湯劑來待矣。傳曰,封入。
洪赫啓曰,試官之出榜詣闕例也,而武一所監試官柳幼獜·金持泰,謂有身病,自外徑歸,事甚未安。推考,何如?傳曰,允。
洪赫啓曰,刑曹判書李止淵牌不進推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。
又啓曰,刑曹判書李止淵牌不進推考傳旨,纔已捧入,而開坐命下之後,如是違牌,事甚未安。更爲牌招,何如?傳曰,允。
傳于鄭知容曰,刑曹參判有闕之代,前望單子入之。
刑曹參判前望單子入之,申緯落點。
洪赫啓曰,行大司憲柳相祚在外,執義李南圭,持平尹滋耕·金持泰牌不進,掌令權徽·白東圭試所進去,監察茶時之意,敢啓。傳曰,知道。
以右副承旨洪彦謨牌不進罷職傳旨,傳于朴宗學曰,只推。
以執義李南圭,持平尹滋耕·金持泰,司諫柳幼獜,獻納黃鍾人,正言趙然春牌不進罷職傳旨,傳于朴宗學曰,只推。
以慶尙監司朴岐壽狀啓,薦新生竹筍,節候尙早,限內不得封進,惶恐待罪事,傳于朴宗學曰,卿其勿待罪事,回諭。
以江原監司尹聲大狀啓,鐵原府民家失火事,傳于鄭知容曰,聞甚矜惻,元恤〈典〉外,別加顧助,結構奠接之方,廟堂措辭分付。
鄭知容,以吏曹言啓曰,今此望祭祭官中,時無職名人,令該曹口傳付軍職,何如?傳曰,允。
朴宗學,以禁衛營言啓曰,本營千摠李儒常,身病猝重,勢難察任,改差,何如?傳曰,允。
又以刑曹言啓曰,因內農圃手本,毆打庫直之朴興哲兄弟,捉來詳覈以聞事,命下矣。朴興哲及其弟尙快,竝爲捉來嚴覈,則興哲所供內,以爲居在纛島,爲懸房使喚矣,今月初六日,農圃庫直金命釗,乘醉來到,稱以買肉,與泮人有所相詰,故果爲居間救解,而命釗乃反移怒,至於相鬨之境,而實無毆打之擧云,尙快所供內,以爲,命釗,無端起鬧於懸房,故兄弟果爲挽解,而初不犯手云矣,事端不過微細胥失,而渠云相詰,則其犯打可知,所當依律勘處,而旣有詳覈以聞之命,故捧口招以入之意,敢啓。傳曰,照律勘處。
刑曹參判李紀淵疏曰,伏以臣,叨拜見職,已過半年,而審理事嚴,蹲仍至今,近纔告竣,始將蘄免,此際臣兄臣止淵,新除本曹判書,揆諸公格,自在應遞,且兼帶春秋之銜,許久虛縻,亦係悚悶。伏乞聖慈,俯賜鑑諒,將臣本兼之任,亟許鐫改,以安私分焉,臣無任云云。答曰,省疏具悉。所請依施。
辛卯四月十一日午時,上御熙政堂。晝講入侍時,同知事柳台佐,特進官朴基宏,參贊官鄭知容,侍讀官李遠翊,檢討官金胤根,假注書沈承澤,記事官徐念淳·洪鍾應,各持書傳第二卷,武臣白能洙,以次進伏訖。上曰,史官分左右。上命開卷讀奏,遠翊請前受音。上曰,仍讀之。遠翊讀自帝曰兪哉,止象刑維明。上曰,文義陳之。遠翊曰,此言光天之下,夫所謂光者,卽堯典克明之明字也,商書日新之新字也,人君苟能明在我之德,至于日新不已,則盛德光輝,自不可掩,而非但有光於一身,內而自王宮國都,外而至四海九州,莫不明白精粹,純然一出於昭明之域,故曰,光被四表,又曰,重華協于帝,又曰,若日月之照臨,此皆堯·舜·文王之德之光華,昭灼遠曁也,方今殿下,修明盛德,至於日新,則德之光華,無遠不著,伏願於光字上,深留聖意焉。上命掩卷,上曰,史官就座。仍命退,諸臣以次退出。
上在昌德宮。停常參,只晝講。
洪彦謨啓曰,合辭許久闕啓,事甚未安。除在外·試所進去外,呈告人員,竝卽牌招,何如?傳曰,允。
徐耕輔啓曰,溫繹間視事,頉稟之意,敢啓。傳曰,知道。
又啓曰,右承旨洪赫,左副承旨金英淳,今日不爲仕進,竝卽牌招,何如?傳曰,允。
又啓曰,藥房提調·副提調持湯劑來待矣。傳曰,封入。
以右承旨洪赫,左副承旨金英淳牌不進罷職傳旨,傳于朴宗學曰,只推。
洪彦謨啓曰,明日傳香,禮房承旨,當爲齋宿,左副承旨金英淳,所當牌招,而拘於廳規,不得請牌,何以爲之?敢稟。傳曰,牌招。
又啓曰,行大司憲柳相祚在外,掌令權徽·白東奎試所進去,執義李南圭,持平尹滋畊·金持泰牌不進,監察茶時之意,敢啓。傳曰,知道。
以執義李南圭,持平尹滋畊·金持泰,司諫柳幼獜,獻納黃鍾人,正言趙然春牌不進罷職傳旨,傳于洪彦謨曰,只推。
玉堂前望單子入之,應敎李正耆,校理沈鈁,修撰朴升鉉落點。
兵曹口傳政事,大護軍金履載,副護軍洪遠謨,副司果金錫淳,以上竝單付。
朴宗學,以戶曹言啓曰,謹奉傳敎,璿源殿婦椽滲漏處修改吉日,令日官崔榮遠推擇,則今四月十三日卯時爲吉云,以此日時擧行之意,敢啓。傳曰,知道。
金英淳,以禮曹言啓曰,卽接延慶墓守衛官牒報,則本墓所曲墻內西南北三面莎草及唇前莎草枯損,無一根生葉云,雖非墓上莎草,萬萬驚悚,修改之節,臣進去奉審後稟處,何如?傳曰,允。
洪彦謨,以都摠府言啓曰,今日入直內三廳,武兼禁軍及軍兵等,當爲中日習射技,而雨勢如此,不得設行之意,敢啓。傳曰,知道。
又以禁衛營言啓曰,本營哨官申命衍,身病猝重,勢難察任,改差,何如?傳曰,允。
又以濬川司言啓曰,本司都廳禁衛營千摠李儒常改差,代以禁衛營千摠申錫朋差下,使之察任,何如?傳曰,允。
又以刑曹言啓曰,因本曹草記,朴興哲等詳覈以入事。傳曰,照律勘處事,命下矣。謹按大明律鬪毆條,有曰,以手足敺人成傷者笞三十,朴興哲·朴尙快,依此律勘放之意,敢啓。傳曰,知道。
辛卯四月十二日午時,上御熙政堂。晝講入侍時,知事朴周壽,特進官李奎鉉,參贊官朴宗學,侍讀官李遠翊,檢討官金胤根,假注書李源庚,記事官徐念淳·洪鍾應,各持書傳第二卷,武臣安性淵,以次進伏訖。上曰,史官分左右,上曰,注書,誰也?宗學曰,李源庚矣。上命開卷讀奏,遠翊請前受音。上曰,仍讀之。遠翊讀自夔曰戞擊,止往欽哉。上曰,文義陳之。遠翊曰,此言愼乃憲欽哉,屢省乃成欽哉,所謂欽者,卽敬字之義,敬是徹上徹下之工也,主一無適之謂也,從古聖賢,其所喫緊工夫,莫不從敬字中出來,故堯是初頭出之聖人,而其開卷第一義,只一欽字而已,其篇末亦以一欽字結之,而益稷篇末,亦以欽字,重言之復言之,上之所以責難於下,下之所以勉戒於上,勤勤懇懇,不出於一欽字,以此觀之,則堯·舜之所以爲堯·舜,皐·夔·稷·契之所以爲皐·夔·稷·契,捨是欽字,則無入頭下手處,此是帝王家心法,而爲人君者,所不可不念也,伏願殿下,於溫繹之暇,必留意於欽字上焉。上曰,下番陳之。胤根曰,上番所達誠切實,臣無容架疊,而第二典三謨,無非右君臣責難之辭也,曰都,曰兪,曰吁,曰咈,許多答問,猶不足以盡其丁寧之意,故帝旣作歌,皐亦賡歌,于以感發其性情,流通其志意,唐·虞際上下交孚之象,於此可見,伏願更加體念焉。上曰,知事陳之。周壽曰,上下番玉堂,俱已敷奏,臣則無可陳之文義矣。上曰,特進官陳之。奎鉉曰,上下番玉堂,俱已敷奏,臣亦無文義之贅陳者矣。上曰,參贊官陳之。宗學曰,臣亦無可陳之辭矣。上命掩卷,宗學曰,近當連開法講之時,玉堂不可不備員,而或有在外,或有實故,亦有未差之代,事甚苟艱,合有變通之道,故敢此仰達矣。上曰,竝許遞,前望單子入之,可也。出擧條上曰,史官就座。仍命退,諸臣以次退出。
上在昌德宮。停常參·經筵。
自未時申時,灑雨下雨,測雨器水深一分。
朴宗學啓曰,合辭許久闕啓,事甚未安。除在外·試所進去外,呈告人員,竝卽牌招,何如?傳曰,允。
徐耕輔啓曰,藥房提調·副提調持湯劑來待矣。傳曰,封入。
傳于朴宗學曰,召對爲之。
朴宗學啓曰,行都承旨徐耕輔藥院進,左承旨鄭知容,右承旨洪赫不爲仕進,左副承旨金英淳內閣直,右副承旨洪彦謨式暇出去,院中只有臣一人,伴直無人,右承旨洪赫,所當牌招,而拘於廳規,不得請牌,何以爲之?敢稟。傳曰,牌招。
又啓曰,右承旨洪赫牌不進,伴直無人,左承旨鄭知容,所當牌招,而拘於廳規,不得請牌,何以爲之?敢稟。傳曰,右承旨許遞,前望單子入之。
承旨前望單子入之,李德鉉落點。
朴宗學啓曰,新除授承旨李德鉉,方在罷散中,何以爲之?敢稟。傳曰,敍用。
又啓曰,伴直無人,新除授左副承旨李德鉉,所當牌招,而拘於廳規,不得請牌,何以爲之?敢稟。傳曰,牌招。
又啓曰,新除授左副承旨李德鉉,時在廣州地,斯速乘馹上來事,下諭,何如?傳曰,允。
又啓曰,左副承旨李德鉉在外,伴直無人,左承旨鄭知容,所當牌招,而拘於廳規,不得請牌,何以爲之?敢稟。傳曰,牌招。
又啓曰,行大司憲柳相祚在外,掌令權徽·白東奎試所進去,執義李南圭,持平尹滋畊·金持泰牌不進,監察茶時之意,敢啓。傳曰,知道。
以執義李南圭,持平尹滋畊·金持泰,司諫柳幼麟,獻納黃鍾人,正言趙然春牌不進罷職傳旨,傳于朴宗學曰,只推。
以右承旨洪赫牌不進罷職傳旨,傳于朴宗學曰,只推。
以左承旨鄭知容牌不進罷職傳旨,傳于朴宗學曰,只推。
朴宗學,以禮曹言啓曰,魂宮練祭後,時享及俗節朔望祭時,曾經師傅·賓客·輔養官·春桂坊人員入參之節,當爲稟定,而謹稽謄錄,則先朝丁未年文禧廟小祥祭後下敎內,有今旣除服,曾經師傅·賓客·僚屬,時享俗節朔望,皆勿陪祭,只於祥禫及入廟時,入參之命矣,今番則何以爲之乎?敢稟。傳曰,三年內則如前入參,可也。
又以禮曹言啓曰,延慶墓墓上曲墻內西南北三面莎草枯損處及唇前莎草,西北邊曲墻後面及臺下莎草枯損處修改之節,擇吉擧行事,啓下矣。修改吉日時,令日官崔榮遠推擇,則今四月十九日卯時爲吉云,以此日時擧行,致諭事由,同月十五日望祭兼行,祝文中措辭添入,所入物種·役軍器械,令各該司及京畿監營,預先措備待令,亦令戶曹郞廳及繕工監監役官,與本墓官員,眼同看檢擧行,而臣曹堂上進去監董事,竝爲分付,何如?傳曰,允。
又以禮曹言啓曰,圖畫署有別遞兒祿窠,而自前以畫員實官中久勤者,次次許付矣,付祿人林益秀,以軍官在外,代當次人李光埴,依例許付,何如?傳曰,允。
又以承文院都提調意啓曰,今番回還節使帶來咨文中,有賜祭謝恩方物移准事,使臣克食事,年貢使臣,十二月二十日以前到京,入參瀛臺筵宴事,方物移准與使臣克食,則以前頭使行,別伸謝悃之意,撰出先通咨文,使臣入參筵宴事,則以循例承領之意,撰出回咨,勅使派送咨文,今纔出來矣,此亦回咨,依例撰出,正書安寶後,定禁軍騎撥下送于灣府,使之入送北京之地,何如?傳曰,允。
又以刑曹言啓曰,卽接南部幼學李昌德名呈所志內,以爲,渠於李鉉升處,有家價錢兩所捧之物,躬往督報,則鉉升不惟不給,乃反拔刀亂刺,傷處大段,方在死境云,故遣月令看審,則刀痕爲四處,在左右肩臂內外,明是被刺之傷,李鉉升所犯,萬萬驚惋,而曾經守衛官,無以自本曹推治,令該府拿問重勘,何如?傳曰,允。
辛卯四月十三日辰時,上御熙政堂。召對入侍時,參贊官朴宗學,檢校待敎金英淳,侍讀官趙錫龜,檢討官金胤根,假注書李源庚,記事官徐念淳·洪鍾應,各持孟子第三卷,以次進伏訖。上曰,史官分左右。上命開卷讀奏,錫龜讀自謂然友曰,止是在世子。上曰,文義陳之。錫龜曰,觀於此章,可以見古聖王觀感之治,而上好下甚,風行草偃之效,元無古今之異矣。滕君不過是戰國之一賢君也,而悔馳馬試劍之失,行齊疏飦粥之禮,終致百官謂知,四方來觀之盛焉,則況於大聖人盛德至善,出尋常萬萬者乎?方其惟動徯志,過化存神之際,桴鼓影響,不足以喩其捷也,置郵傳命,不足以喩其速也,猗我聖明在上,勵精圖治,其在政令施措之間,克做一世觀感之治者,此今日其時也,伏願益懋聖念焉。上命掩卷,上曰,史官就座。仍命退,諸臣以次退出。
上在昌德宮。停常參·經筵。
朴宗學啓曰,行大司憲柳相祚在外,掌令權徽·白東奎試所進去,執義李南圭,持平尹滋耕·金持泰呈辭,監察茶時之意,敢啓。傳曰,知道。
徐耕輔啓曰,藥房提調·副提調持湯劑來待矣。傳曰,封入。
鄭知容啓曰,右副承旨洪彦謨,今日不爲仕進,卽爲牌招,何如?傳曰,允。
傳于鄭知容曰,禮房承旨馳詣宗廟·景慕宮,奉審摘奸以來。
傳于鄭知容曰,召對爲之。
鄭知容啓曰,假注書李源庚,身病猝重,勢難察任,今姑改差,何如?傳曰,允。
李源庚改差,代以洪大稱爲假注書。
兵曹口傳政事,護軍單李紀淵。
兵曹,以李忠運爲摠戎中軍。
鄭知容,以奎章閣言啓曰,明日卽奎章閣夏孟朔大奉審日次,時原任閣臣,依節目進詣擧行之意,敢啓。傳曰,知道。
又以迎接都監言啓曰,卽接遠接使移文,則勅使齎來大殿賜物,世孫宮元賜物加賜物緞疋數爻,謄書以送矣,正書以入之意,敢啓。傳曰,知道。
又以迎接都監言啓曰,卽接遠接使移文,則勅書一度,誥命一度,謄書以送矣,正書以入之意,敢啓。傳曰,知道。
又以迎接都監言啓曰,卽接遠接使謄移,則禮樂軍樂,陳而不作,庭排茶啖與沿路開閉門,城門砲·上下馬砲,初二三吹,竝依例爲之云矣,敢啓。傳曰,知道。
洪彦謨,以義禁府言啓曰,前守衛官李鉉升,拿問重勘事,傳旨啓下矣。李鉉升,下去京畿砥平地云,依例發遣府羅將拿來,何如?傳曰,待待命拿囚。
辛卯四月十四日辰時,上御熙政堂。召對入侍時,參贊官鄭知容,待讀官趙錫龜,檢討官金胤根,檢校待敎趙斗淳,記事官韓鎭庭·徐念淳·洪鍾應,各持孟子第三卷,以次進伏訖。上曰,史官分左右。上命開卷讀奏,錫龜讀自然友反命,止弔者大悅。上曰,文義陳之。錫龜曰,滕君能行擧天下所不行之事,而至有弔者之大悅,此可見人君行善之效矣,夫戰國板蕩之時,豈能有守其良心者?而及其君一善之躬行,致當日四方之風動者,是誠人心之本善,隨處感發之故也,然則自古爲治,惟患無行善之君,不患無觀善之道矣,爲人君端本化俗之治,亶在於躬率之方矣,可不勉乎?伏願體念焉。上命掩卷,上曰,史官就座。仍命退,諸臣以次退出。
上在昌德宮。停常參·經筵。
藥房提調朴周壽,副提調徐耕輔啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿,口傳問安。答曰,知道。世子嬪宮·世孫宮,口傳問安。答曰,知悉。
洪彦謨啓曰,行大司憲柳相祚在外,執義李南圭,持平尹滋畊·金持泰呈辭,掌令權徽·白東奎試所進去,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而國忌正日相値,不得來會云矣,敢啓。傳曰,知道。
徐耕輔啓曰,藥房提調·副提調持湯劑來待矣。傳曰,封入。
傳于洪彦謨曰,召對爲之。
洪大稱有頉,代以金養默爲假注書。
洪彦謨啓曰,行都承旨徐耕輔藥院進,左承旨鄭知容不爲仕進,右承旨金英淳內閣進,左副承旨李德鉉在外,同副承旨朴宗學式暇出去,院中只有臣一人,伴直無人,左承旨鄭知容,所當牌招,而拘於廳規,不得請牌,何以爲之?敢稟。傳曰,知申外竝許遞,前望單子入之,待下批,牌招察任。
承旨前望單子入之,洪赫·韓義運·金英淳·徐英淳落點。
洪彦謨啓曰,卽見全羅監司朴永元狀啓,則末端有漏落處,有違格例,所當還下送,而係是民事,故雖不得不奉入奏御文字之如是疎忽,事甚未安。推考,何如?傳曰,允。
洪赫,以奎章閣言啓曰,待敎李肯愚,自鄕上來云,卽爲牌招察任,何如?傳曰,允。
又以奎章閣言啓曰,臣等進詣奎章閣,御眞展奉,奉審無頉,而奉謨堂及閣內諸處,亦爲無頉之意,敢啓。傳曰,知道。
又以奎章閣言啓曰,景慕宮望廟樓,今望奉審,無頉之意,敢啓。傳曰,知道。
又以近接都監言啓曰,卽接遠接使謄移,則上副勅通官跟役等,姓名年歲後錄上送矣,正書以入之意,敢啓。傳曰,知道。
又以迎接都監言啓曰,卽接遠接使謄移,則勅行來月初一日入京停當路程記,謄書上送,故正書以入之意,敢啓。傳曰,知道。
金英淳,以都摠府言啓曰,今日入直內三廳,武兼禁軍及軍兵等,當爲中日習射技,而國忌正日相値,不得設行之意,敢啓。傳曰,知道。
辛卯四月十五日辰時,上御熙政堂。召對入侍時,直提學鄭基善,參贊官洪彦謨,侍讀官趙錫龜,檢討官金胤根,記事官韓鎭庭·徐念淳·洪鍾應,各持孟子第三卷,以次進伏訖。上曰,史官分左右。上命開卷讀奏,錫龜讀自滕文公問爲國,至其始播百穀。上曰,文義陳之。錫龜曰,此章卽經界章起頭也,篇中大義,未見著見,而以第二大文觀之,爲民之政,於是盡之矣,晝茅宵綯,民之事也,而事立於豫,耕耘播穫,民之時也,而時不可奪焉,則其於發號施令之間,寧容汗漫翫愒之政乎?然則孟子所云,民事不可緩一句語,實是爲民之最長策也,方今農務方殷,民政甚急,於此而益懋聖念焉。上命掩卷,上曰,史官就座。仍命退,諸臣以次退出。
上在昌德宮。停常參·經筵。
洪彦謨啓曰,合辭許久闕啓,事甚未安。除在外·試所進去外,呈告人員,竝卽牌招,何如?傳曰,允。
徐耕輔啓曰,藥房提調·副提調持湯劑來侍矣。傳曰,封入。
傳于徐英淳曰,召對爲之。
金英淳啓曰,訓鍊大將趙萬永,以戶曹判書點檢事,明日西江出去矣,所珮命召,何以爲之?敢稟。傳曰,仍佩往來。
傳于洪赫曰,勅行今旣渡江矣,兩西支待之節,頃有廟堂草記之允下者,固當按而擧行,然自朝家另當有察之之道,益加惕念,毋或漫忽不誠,毋敢因貽民弊事,令廟堂,更爲星火知委於兩西道臣及遠接使處。
傳于洪赫曰,昨冬接見及迎送時見之,則軍容不肅,班行錯亂,閒雜之類,逼近紛沓,喧聒之聲,殆不辨語,所見之寒心姑舍,豈不貽羞於客使乎?今番則殿內館所,雖政院吏隷,必爲定斷擧行,餘外一竝嚴禁,毋論闕內及上司所屬,若有冒犯者,則一一摘出,嚴刑遠配,以爲懲創之地,班行之雜亂喧譁者,亦隨現呈告,以爲重勘事,廟堂及政院知悉,嚴飭諸司各營,俾有丕變之效。
洪彦謨啓曰,行大司憲柳相祚在外,執義李南圭,持平尹滋畊·金持泰牌不進,掌令權徽·白東奎試所進去,監察茶時之意,敢啓。傳曰,知道。
以執義李南圭,持平尹滋畊·金持泰,司諫柳幼獜,獻納黃鍾人,正言趙然春牌不進罷職傳旨,傳于洪彦謨曰,只推。
洪赫,以弘文館言啓曰,新除授應敎李正耆,時在京畿永平地,校理沈鈁,時在富平地,修撰朴升鉉,時在公忠道忠州地,經筵入番事緊,請竝斯速乘馹上來事,下諭。答曰,依啓。
又以禮曹言啓曰,式年雜科覆試,以今四月一十九日,前已推擇啓下,而迎勅在於來五月初一日,事多相妨,不可不退定,雜科覆試,旣已退定,則放榜亦當一體退定,故令日官朴周煥推擇,則雜科覆試五月十二日,放榜六月初四日辰時爲吉云,以此日時擧行,而原粘目中,改付標以入之意,敢啓。傳曰,知道。
又以迎接都監言啓曰,勅使留館時,若値空日,則有別茶啖排入之例矣,今亦依例備待,何如?傳曰,允。
又以迎接都監言啓曰,卽接三道監司所報,則今此勅行時,沿路邑名館名,有當避字,不可不變通,故京畿朔寧,改以朔安,黃海道載寧,改以載安,平安道寧邊,改以延邊,寧遠改以永遠,肅川肅寧館,改以肅永館云矣,敢啓。傳曰,知道。
金英淳,以兵曹言啓曰,今四月十七日武臣堂上朔試射試官望,當爲擬入,而判書臣金箕殷,文科講經試官進去,不得擧行之意,敢啓。傳曰,知道。
大司成李景在疏曰,伏以臣,待罪西邑,三年于玆,徒糜厚俸,罔效寸長,居常兢惕,如負譴何,迺者國子新除,忽下於千萬夢想之外,華誥誕宣,吏民聳觀,臣拜命踧踖,不省措躬,仍伏念臣,家世寒素,人器庸拙,學不足以華國,材不足以需世,早竊科第,偏蒙我聖上拂拭之恩,前後歷揚,涯分已踰,恒恐眇福招災,小器易盈,警惕悸惶,夙宵憧憧,臣心之所自分者,不過優遊於冗散之地,陳力於趨走之列,淸顯華膴,意想不到,況是職也,責任尤重,故從古名碩,罔不逡巡,而掄選之地,尤加難愼,則臣以眇然後進,今乃裒然於老成宿望磊落相望之日,竊未敢知銓曹何所取,而無難見擬,聖簡何所在,而特下恩點也,惶霣之餘,繼以訝惑,噫,虞典敎冑,周官賓興,舊制尙矣,固何可擬論?而至以課試一事言之,雖鴻匠宿儒之老於場屋,素嫺功令者,或於取舍之際,未免冬烘之譏,矧臣擧業,本未通方,伊來抛却,益復忘筌,雖尋常應製之作,移日腐毫,不成章程,如是而顧何敢抗顔於師儒之座,搜羅俊㐅,鑑別工拙,不負作者之苦心,以免群議之疵謗也?且今世級漸降,士風日渝,居業之所,絃誦無聞,戰藝之場,紛競是事,爲弊已痼,有識竊歎,而欲使臣人微望輕者,彈壓而矜式,則是何異於責盲瞽而辨色,强僬僥而負重也哉?臣揣分量能,無一堪承之望,而猶且因循蹲冒,不思巽避,臣之一身廉隅,雖不足恤,其爲淸朝之累,名器之玷,所關誠不細矣,玆敢披瀝底蘊,仰瀆崇嚴。伏乞聖慈,察臣言之非出飾讓,念是職之不可濫授,亟賜鐫改,俾幸公私,臣無任云云。省疏具悉。爾其勿辭察職。
注書李寅皐疏曰,伏以,新除授同副承旨臣徐英淳,卽臣之姑母夫也,臣之職名,揆以公格,自在應遞,玆敢援例陳章。伏乞聖慈,俯垂鑑諒,亟許遞改,以安私分焉,臣無任云云。省疏具悉。疏辭下該曹稟處。
辛卯四月十六日辰時,上御熙政堂。召對入侍時,參贊官徐英淳,侍讀官趙錫龜,檢討官金胤根,待敎李肯愚,假注書金養默,記事官金大根·洪鍾應,各持孟子第三卷,以次進伏訖。上曰,史官分左右。上命開卷讀奏,錫龜讀自民之爲道也,至取於民有制。上曰,文義陳之。錫龜曰,自古爲民之道,制産爲大,民産旣足之後,民心自安,仰事而俯育,親上而死長,終至於衆心之成城,則於治國乎何有?故曰,百姓足,君誰與不足,百姓不足,君誰與足?是知民産之足不足,而民心之有無判焉,民心之恒不恒,而有國之治亂係焉,凡於施措之間克行節用愛民,損上益下之政,則三代之治,可興於今日矣,伏願體念焉。上命掩卷,上曰,史官就座。仍命退,諸臣以次退出。
上在昌德宮。停常參·經筵。
洪彦謨啓曰,合辭許久闕啓,事甚未安。除在外·試所進去外,呈告人員,竝卽牌招,何如?傳曰,允。
又啓曰,來二十一日,朝參日次矣,敢稟。傳曰,停。
洪赫啓曰,來二十一日,輪對日次矣,敢稟。傳曰,當次人受點,後日次爲之。
徐耕輔啓曰,藥房提調·副提調持湯劑來待矣。傳曰,封入。
洪赫啓曰,卽者檢閱徐念淳,以其親病,陳疏徑出,原疏纔已捧入矣,所當直捧禁推傳旨,而此與無端徑出有異,推考警責,何如?傳曰,允。
又啓曰,檢閱金大根,謂有館規,陳疏徑出,原疏纔已退却矣,所當直捧禁推傳旨,而此與無端徑出有異,推考警責,仍卽牌招,何如?傳曰,允。
洪彦謨啓曰,試官之出榜詣闕例也,而文一所監試官李志淵·白東奎,謂有身病,自外徑歸,事甚未安。竝推考,何如?傳曰,允。
又啓曰,試官之出榜詣闕例也,而文二所監試官權徽·鄭琦和,謂有身病,自外徑歸,事甚未安。竝推考,何如?傳曰,允。
又啓曰,行大司憲柳相祚在外,執義李南圭,持平尹滋畊·金持泰牌不進,掌令權徽·白東奎試所進去,監察茶時之意,敢啓。傳曰,知道。
以執義李南圭,持平尹滋畊·金持泰,司諫柳幼麟,獻納黃鍾人,正言趙然春牌不進罷職傳旨,傳于洪彦謨曰,只推。
洪赫,以禮曹言啓曰,魂宮練祭儀註,當爲磨鍊,而謹稽謄錄,則英廟朝戊申小喪時,因特敎春·桂坊,過朞後革罷,故練祭時,春·桂坊官,竝爲陪祭,祥祭時,曾經春·桂坊官陪祭,而攝春坊·攝桂坊官,則元無磨鍊之事,至入廟時,始爲稟旨差出,而入廟在於禫日,故自禫祭時陪祭,先朝丙午小喪練祥禫祭時,亦無攝春坊·攝桂坊官磨鍊之事,而禫後翌年入廟時,依例稟旨差出事載錄,而謹考補編,則小喪練祥禫祭時,俱以攝侍講院攝翊衛司官陪祭事載錄矣,今番則何以爲之乎?敢稟。傳曰,攝官依例稟旨差出,可也。
又以禮曹言啓曰,今此式年文科會試試官,明日本曹堂上,當爲備員擬入,而延慶墓曲墻內莎草修改監董事,堂上一員,亦將於明日辭朝出去矣,參議未差之代,令政院卽爲稟旨差出,以爲推移擧行之地,何如?傳曰,允。
洪赫啓曰,因禮曹草記,式年文科會試試官,本曹堂上,當爲備員擬入,參議未差之代,令政院稟旨差出事,允下矣。未差之代,政官牌招開政差出,何如?傳曰,前望單子入之,待下批,牌招察任。
禮曹參議前望單子入之,李基栽落點。
洪赫,以迎接都監言啓曰,謹依口傳下敎,取考各年謄錄,則勅使之以貝子出來,係是初有之事,而典儀官及五品護衛,卽貝子之所跟從,故已往,無此品級之隨來者,前例無可援據處,前此或有中書及筆帖式隨來之時,然此皆因事出送,故雖隨勅行,每有禮部咨文,不入跟役之中,贈給接待,視通官或加減,今番旣在原定跟隨行之列,則恐與因事出來之中書筆式輩有異,不可依此例擧行,然旣有品級之人,則其在優待之道,決不可與尋常家丁,一例接待,其供饋及贈給等節,參互於中書筆式時之例,而稍減於通官,差厚於家丁,恐似合宜,而就議于大臣,則皆以爲通官家丁之間酌量定給,事甚便當云,自都監,依此磨鍊之意,敢啓。傳曰,知道。
又以迎接都監言啓曰,取考謄錄,則勅使到迎恩門時,自廚院,兩勅及通官等處,各以酒肴入給,又自都監,略備酒肴,分饋跟役矣,今亦依此擧行,何如?傳曰,允。
又以迎接都監言啓曰,勅使入闕時及還來館所時,下隷輩觀光於紅馬木近處,每有雜遝之患,故自前以三營門將卒,排立於闕門外,禁喧等節,兵曹專當擧行,而都監所屬各差備人馬外,一竝嚴禁,勅使詣闕時,百官皆從敦化門入去,勅使詣館所時,則百官皆從金虎門出來,俾無人馬紛雜之弊矣,今亦依此擧行之意,嚴飭,何如?傳曰,允。
洪彦謨,以兵曹言啓曰,今四月二十四日辛卯式年武科殿試節目,當爲磨鍊,而凡於殿試,親臨與命官,前期稟旨後磨鍊事,曾有定式矣,今番則何以爲之?而處所以何處擧行乎?敢稟。傳曰,命官訓鍊院爲之。
又以兵曹言啓曰,在前迎勅時,三營入直馬兵騎士等,各留三名,餘皆除出,殿門排入,扈衛軍官六十人及標下軍,別將與所任軍官率領,各門分把,城內外街巷屛門,三營分掌把守,而除器械派立,嚴禁雜人,本曹與三營,別定校卒,另加檢飭矣,今亦依此擧行,何如?傳曰,允。
又以兵曹言啓曰,在前勅使止宿弘濟院時,訓局軍一百名,前期定送,各別防護矣,今亦依此擧行之意,分付,何如?傳曰,允。
又以兵曹言啓曰,勅使傳語軍,例以禁御兩營輪回磨鍊,而在前雖値停番之時,如例擧行矣,今番以當次御營廳,一百名定送,習儀時則以四十名擧行之意,分付,何如?傳曰,允。
又以兵曹言啓曰,今此迎勅動駕時,隨駕軍兵及慕華館環衛軍兵,當爲磨鍊,而謹考謄錄,則在前迎勅動駕時,訓局隨駕,禁御兩營軍兵,禁衛大將或御營大將都領環衛,而昨年迎勅動駕時,訓局步軍七哨,馬軍六哨,禁衛營京軍一哨,御營大將代領爲先後廂,禁軍五番隨駕,三營及龍虎營摠戎廳餘軍,禁衛大將都領,先詣慕華館環衛,留營·留陣斥堠伏兵,依近例置之矣,今番則何營軍兵隨駕,何營軍兵留陣,何營軍兵環衛,而禁軍及馬步軍,以幾番幾哨磨鍊,餘軍留營,斥堠伏兵,何以爲之?而兩營鄕軍,則今旣停番矣,敢稟。傳曰,依昨年例爲之。
又以訓鍊都監言啓曰,今此式年武科殿試時,武藝廳中直赴殿試應試應頉之類,竝別單書入之意,敢啓。傳曰,知道。
兵曹,今四月二十四日式年武科訓鍊院命官殿試敎是時,直赴殿試人規矩,貫革五矢一百五十步一巡二中,柳葉箭五矢一百二十步一巡一中,講書粗以上,取一技落點。
兵曹,今四月二十四日式年武科訓鍊院命官殿試敎是時原榜人規矩,貫革五矢一百五十步一巡二中,柳葉箭五矢一百二十步一巡中講書粗以上,取二技落點。
吏曹啓目,粘連觀此承政院注書李寅皐上疏,則以爲,新除授同副承旨臣徐英淳,卽臣之姑母夫也,臣之職名,揆以公格,自在應避。伏乞鑑諒,亟許鐫改亦爲白有臥乎所,相避之法,在下當避,承政院注書李寅皐改差,何如?判付啓依允。
義禁府啓目,前守衛官李鉉升原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。
檢閱徐念淳疏曰,伏以,臣母宿病,凜惙之餘,又自昨夕,重患感滯,始祟於木旺之交節,越添於日候之乖宜,喘嗽迭作,眩暈最甚,水飮逬嘔,腰腹牽痛,種種昏窒,奄奄床笫,宵漏未撤,而伻報繼踵,病心自危,而歸視是促,臣方寸煼灼,把住不得,玆敢忙陳短籲,擅出禁門。伏乞聖慈,亟遞臣職,俾便救護,重勘瀆擾,以肅朝綱焉,臣無任云云。省疏具悉。爾其勿辭救護。
上在昌德宮。停常參·經筵。
洪彦謨,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
又啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
備忘記,京畿水使李鼎會下直,長弓一張,長箭一部,片箭一部,筒兒一箇賜給。
徐耕輔啓曰,藥房提調·副提調持湯劑來待矣。傳曰,封入。
傳于徐耕輔曰,召對爲之。
洪彦謨啓曰,事變假注書金鳳梧,身病猝重,勢難察任,今姑改差,何如?傳曰,允。
金鳳梧改差,代以李福信爲事變假注書。
徐耕輔啓曰,今此勅使出來時,開城府別問安使假承旨,依近例以道內守令啓下,而御帖及名帖,上來親受下去,以爲臨時擧行之地事,本道監司及該守令處下諭,何如?傳曰,允。
洪彦謨啓曰,行大司憲柳相祚在外,執義李南圭,掌令權徽·白東奎,持平尹滋耕·金持泰牌不進,監察茶時之意,敢啓。傳曰,知道。
以執義李南圭,掌令權徽·白東奎,持平尹滋耕·金持泰,司諫柳幼麟,獻納黃鍾人,正言趙然春·鄭琦和牌不進罷職傳旨,傳于洪彦謨曰,只推。
洪赫,以禮曹言啓曰,今此辛卯式年文科會試試官,當爲差出,而擬望之人乏少,閣臣·承旨竝擬,何如?傳曰,允。
又以禮曹言啓曰,今此辛卯式年文科會試試官,當爲差出,而堂下可擬之人乏少,依近例以堂上官通瀜擬入,而堂下官中時無職名人,令該曹口傳付軍職,何如?傳曰,允。
兵曹口傳政事,副司果鄭東煥·趙斗淳竝單付。
洪赫啓曰,試牌申飭,前後何如,而今此試官洪敬謨,謂有情勢,奉牌闕外,陳疏到院,原疏纔已退却矣,屢度催促,終不入來,事體所在,誠甚未安。推考,何如?傳曰,允。原疏捧入。
傳于洪赫曰,試官洪敬謨疏批已下,更爲牌招。
洪赫啓曰,試官洪敬謨,特敎申飭之下,一向奉牌,終不入來,事體所在,萬萬未安。從重推考,何如?傳曰,允。
又啓曰,試官洪敬謨,屢度申飭之下,一向奉牌,無意變動,揆以事體,萬萬未安。從重推考,何如?傳曰,允。嚴飭入來。
又啓曰,試官洪敬謨,特敎申飭,何等截嚴,而連加催促,終不入來,以致試望之尙不得修正以入者,事體所在,尤極未安。所當重勘,而本院請推之外,無他可施之罰,何以爲之?敢稟。傳曰,前後申飭,何啻一再?而如是違傲,萬萬駭然,罷職。
洪彦謨,以備邊司言啓曰,今番頒勅後,當有稱謝之擧,令政院,政官牌招開政,謝恩使差出,以爲前期治裝之地,刑曹判書李止淵,伴送使差下,何如?傳曰,允。
有政。吏批,判書洪羲俊進,參判鄭基善進,參議閔致成進,右承旨洪赫進。以李根友爲弼善,李羲肇爲刑曹參議,林東鎭爲敦寧都正,李憲瑋·李鍾運爲同春秋,金景善爲掌樂正,鄭東煥爲司成,鄭象樞爲監察,閔泰鏞爲典籍,李翊會爲謝恩正使,兪應煥爲副使,李鐸遠爲書狀官,金造洙爲純陵參奉,洪憲榮爲金井察訪,李海璡爲沙斤察訪,李致五爲麒麟察訪,伴送使單李止淵,兼執義李南翼減下,檢書官朴宗永·李效榮·金龜淳·安季良竝單付。
兵批,判書金箕殷病,參判韓耆裕入直進,參議李渭達病,參知尹心圭在外未肅拜,同副承旨徐英淳進。以李圭男爲管城將,同知單韓士元,僉知三單張志彦·權晉星·任龍材,訓鍊主簿加設單申觀浩,副護軍鄭知容·李德鉉·朴宗學·趙庭和·李游夏·趙容和,副司直李趾秀·玄鎭商·李鼎在,副司果金秀萬·李寅敎·李佑伯·李賢耆·朴奎賢,以上竝單付。
以義州府尹宋祥來狀啓,副勅名字,未及審愼,致有付籤,惶恐待罪事,傳于洪彦謨曰,勿待罪事,回諭。
徐英淳啓曰,行大司諫李志淵,司諫柳幼獜,正言鄭琦和·趙然春,執義李南圭,掌令權徽·白東奎,持平尹滋耕,旣入闕中,不爲傳啓,直爲出去,事甚未安。竝推考,何如?傳曰,允。
洪赫,以禮曹言啓曰,孝明世子練祭後,魂宮墓所各祭享時服色,當爲磨鍊,而謹稽謄錄,則先朝丁未年文孝世子小祥祭後魂宮墓所祭享時,受香官,以無揚黑團領·烏角帶,入闕受香,到享所改服·淺淡服,仍以其服行祭事,承旨入侍時,筵稟定奪矣。今番亦依此磨鍊擧行,何如?傳曰,允。
又以禮曹言啓曰,王世孫冊封受勅翌日陳賀告廟之節,擇日擧行事,曾已啓下,而勅行入京日子,若與朔望相値,則有兼行告由之例矣。今此勅使入京,在於來五月初一日,宗廟·景慕宮告由祭,魂宮致諭祭,同日朔祭兼行,祝文中措辭添入事,分付,何如?傳曰,允。
又以禮曹言啓曰,以魂宮練祥禫祭時,攝侍講院攝翊衛司官陪祭事,取稟。草記傳曰,攝官依例稟旨差出可也事,命下矣。練祭臨時,攝侍講院攝翊衛司官員各二員,令該曹差出,以爲陪祭之地,而前頭祥禫祭時,準此擧行之意,一體分付,何如?傳曰,允。
又以禮曹言啓曰,今此迎勅宴茶禮時,御前所排,依昨年例,以黑漆床卓,靑色揮巾進用之意,分付司饔院,何如?傳曰,允。
又以禮曹言啓曰,郊壇四孟朔,遣禮郞看審有無頉,自該曹草記事,曾有定式矣。發遣郞廳,東郊先農壇·先蠶壇·馬祖壇,南郊南壇·雩祀壇·漢江壇·司寒壇,北郊祈雨壇·厲壇,次第看審,則壇上及四面紅箭門·墻垣階砌,俱爲無頉,此後看護等節,另加申飭之意,敢啓。傳曰,知道。
又以奎章閣言啓曰,待敎李肯愚疏批已下,卽爲牌招察任,何如?傳曰,允。
又以奎章閣言啓曰,新差檢書官朴宗永·李效榮·金龜淳·安季良,時無職名,令該曹口傳付軍職,使之冠帶常仕,何如?傳曰,允。
兵曹口傳政事,副司勇朴宗永·李效榮·金龜淳·安季良竝單付。
洪赫,以迎接都監言啓曰,當初牌文中,通官六人,無大次區別之事矣。卽接遠接使謄移,則大通官三人,次通官三人,跟役二十名出來云,依此磨鍊擧行之意,分付各該司,何如?傳曰,允。
又以迎接都監言啓曰,三道支勅差使員,自各該道,今纔報來,故別單書入之意,敢啓。傳曰,知道。
又以迎接都監言啓曰,卽接遠接使謄移,則更鼓依例用鼓,勅使入京日,百官見官禮,亦爲停免云矣,敢啓。傳曰,知道。
又以迎接都監言啓曰,勅使今已渡江,公事郞廳二員,依近例以都摠府都事閔致鳳,訓鍊院主簿柳永魯,竝爲差下,與前差郞廳,闕下輪回待令,書吏一人,亦爲擇定,使之擧行,何如?傳曰,允。
洪彦謨,以兵曹言啓曰,謹依下敎,義州陪持張學祿,決棍十度懲勵之意,敢啓。傳曰,知道。
又以禁衛營·御營廳言啓曰,延慶墓丁字閣下磚石修改,以禁·御兩營擧行之意,曾已筵稟定奪矣。今月十九日爲始,兩營合力施役之意,敢啓。傳曰,知道。
義禁府啓目,粘連向前李鉉升亦,拔刀傷人,全事掩諱,徒步還鄕,至作證左,而曹啓旣行看審,囚供徒歸發明,揆以法意,不可容貸,以此照律,何如?判付啓依允。
行護軍洪敬謨疏曰,伏以臣,猥忝文科會試試官之望,召牌儼臨,在臣義分,固當趨承之不暇,而臣於年前,忝主增廣文科初試試官,識闇望輕,不能厭服人心,至有泮儒捲堂之擧矣。到今追惟,惶汗浹背,今於試牌之下,不可以時日之稍久,有所自恕而冒膺也決矣,廉防所係,鐵限在前,至於目下賤疾之原隰餘祟,尙未暇覼縷拖及,玆敢略控情實,冒瀆崇聽。伏乞聖慈,俯垂諒察,亟賜變通,竝治臣前後辜犯,以嚴朝典,仍令勿復檢擬於試官之望,以安賤分,千萬幸甚。臣無任云云。答曰,省疏具悉。已往何必提引?卿其勿辭入來。
待敎李肯愚疏曰,伏以臣,以孤露之生,靡恃靡怙,月前隨季父臣奎秀平壤之任所,旅館相依,稍慰情私,忽於千萬夢想之外,伏奉有旨,以臣爲奎章閣待敎,繼以馹召,龍光被體,觀瞻聳色,臣於聞命之後,卽日上程,纔入城闉,牙牌儼臨,不得不黽勉出肅,而倘怳震悸,歷日靡定,誠莫知所以措躬之所也。仍伏念人臣,以事君不欺爲忠,人君以知人則哲爲難,不審殿下,奚取於臣,而有此非常之誤恩也?夫是閣也,猗粵我先大王,酌古參今,創而建之,其精義所在,有非如臣庸陋窺測萬一,而蓋其河洛雲漢,上奉烈祖謨訓,琬琰圭璋,下管群材英華,龍圖於宋,而華蓋於皇朝,禮樂文物之盛,鴻儒碩學之選,郁郁彬彬。是故職親地密,遴選淸峻,而至於待敎之銜,尤是參外極望,苟非文學兼備,才行素著,蔚爲士大夫矜式,則上不可苟授,下不可冒據也審矣。噫,臣幼而失學,長益無聞,竗年通籍,亦一不幸,於四書·三經,未曾熟一書,雖功令文字,亦未嘗致力,空疎鹵莽,左右無當,非獨自知,人亦知之。其在冗官庶職,猶懼不堪,今玆之銜,實是意慮之所不到也,不稱招災,猶屬臣私,而在淸朝綜核之政,不亦傎乎?昔宋英宗,欲以蘇軾爲知制誥,聽培養取用之言而不果授,司馬光,以不能四六,力辭懷中之誥,以臣無似,固不敢比擬於古人辭受,而百爾思量,萬不近似。伏乞聖明,察臣言之非出飾讓,念名器之不可虛授,亟遞臣新除職名,以重淸選,以安私分焉。臣無任云云。省疏具悉。爾其勿辭察職。
敎喬桐府使李鼎會書。王若曰,馬援拜爲伏波將軍,大漢所以習水戰,劉琦兼行鎭江府事,有宋所以備海防,予乃誕宣十行,爾其都統三路,念彼高林重鎭之設,實爲登·萊諸洋之衝,烽烟相望於海沿,近沁府而勢成唇齒,帆風直通於湖港,控漢都而處在咽喉,自勝國而先據險要,築山城十數里,逮本朝而遂專節度,統水軍幾千人,顧昇平之爲日已多,況遞易之以歲爲改,雖有城地甲兵,而不足爲用?嗟,武事任其恬嬉,如非鞱鈐籌畫之各得其宜,而弊務莫之整理,惟卿,簪紳華閥,干城良材,三世襲箕裘之傳,慨然忠勤之自勵,兩藩受旄鉞之任,蔚乎聲績之已彰,桑蓬之甲重廻,尙遠志之不老,桃李之諺久播,倘奇數之或歎,望實旣優,可任一方之重寄,進庸是急,何愛貳卿之超陞?玆授卿以京畿水軍節度使兼三道統禦使喬桐府使,卿其勉良猷之番番,祗明命之赫赫,舡汊燧墩之繕修不怠,常念撤桑土之謨,鹽盆漁箭之稅斂毋增,兼擧求芻牧之政,惟當隨事而殫竭,亦或臨機而稟裁。於戲,以經遠慮深之才,自任西門之鎖鑰,及政淸訟理之日,何妨南樓之杯樽?故玆敎示,想宜知悉。
辛卯四月十八日辰時,上御熙政堂。召對入侍時,參贊官徐耕輔,檢校待敎趙斗淳,侍讀官李遠翊,檢討官金胤根,記事官韓鎭庭·金大根·洪鍾應,各持孟子第三卷,以次進伏訖。上曰,史官分左右。上命開卷讀奏,遠翊讀自陽虎曰至爲仁不富矣。上曰,文義陳之。遠翊曰,陽虎之言,專在於爲富之術,而孟子特取之者,以其爲仁不富之語也。大抵天下,有可棄之人,而無可棄之言,是故聖人,不以人廢言,凡於看書,斷章取義,則似可爲活法矣。上命掩卷,耕輔曰,勅使渡江狀啓,必於二十四時限內來呈例也,而今此勅行渡江,在今十五日申時,道臣灣尹之啓,以酉時封發者,今日卯時,始爲來納,過限至爲七時之多,撥路申飭,前後,何如?況勅行形止,何等緊急,而擧行之有此遲滯,事甚駭然,該道道臣金學淳,義州府尹宋祥來,竝推考警責,該陪持軍官,令兵曹決棍懲勵,何如?上曰,依爲之。出擧條上曰,史官就座。仍命退,諸臣以次退出。
上在昌德宮。停常參·經筵。
徐英淳啓曰,明日常參·經筵,取稟。傳曰,只晝講。
洪彦謨啓曰,合辭許久闕啓,事甚未安。除在外·試所進去外,呈告人員,竝卽牌招,何如?傳曰,允。
洪赫啓曰,左副承旨金英淳,今日不爲仕進,卽爲牌招,何如?傳曰,允。
又啓曰,藥房提調持湯劑來待矣。傳曰,封入。
傳于洪彦謨曰,召對爲之。
傳于洪彦謨曰,明日次對,依例來會。
洪彦謨啓曰,行大司憲柳相祚在外,執義李南圭,掌令權徽·白東奎,持平尹滋畊牌招不進,金持泰試所進去,監察茶時之意,敢啓。傳曰,知道。
以執義李南圭,掌令權徽·白東奎,持平尹滋畊,司諫柳幼麟,正言鄭琦和·趙然春牌不進罷職傳旨,傳于洪彦謨曰,只推。
以左副承旨金英淳牌不進罷職傳旨,傳日徐英淳曰,只推。
洪彦謨啓曰,明日次對,兩司當爲進參,除在外·試所進去外,呈造人員,竝待開門牌招,何如?傳曰,允。
以全羅監司朴永元狀啓,沃溝縣人物渰死事,傳于徐英淳曰,聞甚矜惻,元恤典外,別加顧助,如有生前身還布,竝蕩減事,分付。
徐英淳,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
又以戶曹言啓曰,時御所內各司雨漏修改吉日,令日官崔榮遠推擇,則今四月二十四日卯時爲吉云,以此日時擧行之意,敢啓。傳曰,知道。
洪彦謨,以兵曹言啓曰,在前迎勅習儀時,慕華館環衛軍,比正日減數排立矣,今亦依此擧行之意,分付各該營門,何如?傳曰,允。
又以兵曹言啓曰,在前迎勅習儀時,挾輦軍四十名,禁軍入直外,全數磨鍊,前後廂軍兵,訓局軍三百名,或二百名擧行,而近年迎勅習儀時,連以訓局軍三百名磨鍊矣,今番則何以爲之乎?敢稟。傳曰,依此爲之。
又以義禁府言啓曰,全羅監司朴永元狀啓內全州營將柳勉儉,爲先罷黜,其罪狀,令攸司稟處事,啓下矣。柳勉儉,時在任所,依例發遣府書吏,交代後拿來,何如?傳曰,待待命拿囚。
義禁府照目,粘連前守衛官李鉉升矣本府議啓內,拔刀傷人,全事掩滯,徒步還鄕,至作證左,而曹啓旣行看審,囚供徒歸發明,揆以法意,不可容貸,以此照律,罪杖八十收贖,告身盡行追奪,徒二年定配私罪,奉敎依允爲旀,功議各減一等爲良如敎。
辛卯四月十九日辰時,上御熙政堂。召對入侍時,參贊官洪彦謨,侍讀官李遠翊,檢討官金羽根,檢校待敎趙斗淳,假注書金養默,記事官金大根·洪鍾應,各持孟子第三卷,以次進伏訖。上曰,史官分左右。上命開卷讀奏,遠翊讀自夏后氏五十而貢,至惡在其爲民父母也。上曰,文義陳之。遠翊曰,三代之時,治民制産,不出於貢助徹三者,其制雖有損益之不同,而其爲分井授田則一也,夫天下土地,本是至公之物,而人君代天莅民,爲有土之主,則凡厥一區一畝,何莫非人君制産之地?而降自三代以後,遂失其制,汚吏則慢界,豪民則兼竝,富日益富,貪日益貧,此千古有國之通患,而諸先儒之慨然發歎,必欲先復井田之制者此也,然而已廢之制,猝難遽議於千載之下,則今雖不能分井制産,而其視民若保,薄稅蠲征,一出於惟正,恐不可一日少忽,伏願殿下,每於此等田政民産之處,深加省察之意焉。上命掩卷,上曰,史官就座。仍命退,諸臣以次退出。
上在昌德宮。停常參,只晝講。
藥房提調朴周壽,行左承旨韓義運啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等區區不任伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿,口傳問安。答曰,知道。世子嬪宮·世孫宮,口傳問安。答曰,知悉。
洪赫啓曰,明日常參·經筵,取稟。傳曰,停。
洪彦謨啓曰,行大司憲柳相祚在外,執義李南圭,掌令權徽·白東奎,持平尹滋畊牌不進,金持泰試所進去,監察茶時之意,敢啓。傳曰,知道。
韓義運啓曰,藥房提調持湯劑來待矣。傳曰,封入。
洪彦謨啓曰,備邊司郞廳來言,今日賓廳日次,而領議政南公轍陳箚,左議政李相璜,右議政金履喬俱有身病,不得來會云矣,敢啓。傳曰,知道。
洪赫啓曰,三品官之無得過三日循例請牌,曾有定式矣,敦寧都正林東鎭,除拜後過三日不爲出肅,事體所在,誠極未安。從重推考,仍卽牌招察任,何如?傳曰,允。
又啓曰,卽者檢閱金大根,謂有館規,陳疏徑出,原疏纔已退却矣,所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
又啓曰,左右史不可不備,檢閱徐念淳,由限已過,卽爲牌招入直,何如?傳曰,允。
以檢閱金大根牌招不進罷職傳旨,傳于洪赫曰,只推。
洪彦謨啓曰,訓鍊大將趙萬永,以戶曹判書點檢事,明日西江出去矣,所佩命召,何以爲之?敢稟。傳曰,仍佩往來。
又啓曰,試官之出榜詣闕例也,而監試官黃鍾人·金持泰,謂有身病,自外徑歸,事甚未安。竝推考,何如?傳曰,允。
以敦寧都正林東鎭牌不進罷職傳旨,傳于洪赫曰,只推。
以執義李南圭,掌令權徽·白東奎,持平尹滋畊,司諫柳幼麟,正言趙然春·鄭琦和牌不進罷職傳旨,傳于洪彦謨曰,只推。
洪赫,以吏曹言啓曰,成均館直講李民愚,受由過限不上來,依例改差,何如?傳曰,允。
又以禮曹言啓曰,今四月二十四日辛卯式年文科殿試時,親臨與命官,何以爲之?而處所以何處擧行乎?敢稟。傳曰,命官爲之,處所以仁政殿磨鍊。
洪彦謨,以兵曹言啓曰,五衛將閔元錫·張志彦·權晉星·任龍材,慶熙宮衛將朴龍甲,景福宮衛將宋淳謙,俱以病難供職,呈狀乞遞,竝改差,何如?傳曰,允。
又以司僕寺一二提調意啓曰,興陽監牧官文潤行,身病猝重,呈狀乞遞矣,今姑改差,何如?傳曰,允。
又以義禁府言啓曰,時囚罪人李鉉升,杖八十徒二年定配照律公事判付內,依允,功議各減一等事,命下矣。李鉉升,功議各減一等,杖六十收贖,告身盡行追奪,黃海道瑞興府龍泉驛,徒一年定配,而以議啓內辭意具罪目,依例發遣府羅將,押送配所,何如?傳曰,允。
義禁府啓目,茂山前府使申從洛原情云云。傳旨問目內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓依允。
領議政南公轍箚曰,伏以,昨者,有明日次對依例來會之敎,臣固當不竢駕屨,顧臣病重實狀,具陳於前後章牘,而最是精神昏眩,脚力萎薾,文書稟覆,殿陛陞降,俱非可强而爲者,又於日前,挾食觸風,轉成毒感,頑痰凝結,寒熱頻作,夏月擁衾,轉側須人,以此奄奄之狀,實無承命趨朝之望,有臣如此,生亦何爲?賓座之屢朔久闕,言念國體,實爲悚憫,在前首相有故,則次對與凡干公座,多命下位大臣替行,此是列朝故事,而臣亦曾多仰睹,當是之時,廟務無久滯之歎,國事有共濟之喜,三公備員,意本如此,而軫念病故,曲賜容旋之聖德至意,亦寓於其中矣,近來此法,久廢不行,究觀往事,竊以爲可施于今,故不敢終默,苟殿下,特爲下敎而行之,則此亦勤政修明之一端也,仍念臣病而不死,虛縻重任,每有一番公故,輒致一番瀆撓,臣亦自覺其支離,人謂斯何?經夜調治,終無減勢,呼燭構箚,仰干宸嚴,伏望殿下,亟降明命,重行當勘之律,以爲不職者之戒焉。取進止。答曰,省箚具悉卿懇。愼節可勝奉念,次對法意,信如卿言,雖原任,未嘗無不可之事,況時任乎?然古法之不修久矣,自卿等不待上敎,深念推車之義,互相推移而行之,然後可復古規,此事深爲望於卿等者也,安心勿辭調攝,後次必爲入來焉,仍傳于洪赫曰,此批答,遣史官傳諭于領議政。
公忠監司朴齊聞疏曰,伏以臣,猥以不材,叨受重寄,三歲于玆,一無猷爲,厚祿榮養,縱伸烏鳥之私願,竊位素餐,奈蔑犬馬之微效,每自循省,只切騂汗,臣竊嘗以爲,臣子之可以一分報答於上者,惟外職是已,至於監司之職,責任尤重,與他自別,蓋其分土宣化,有封建之體,按道專制,行方伯之權,上而導達民隱,使吾君有萬里明見之頌,下而推擴德意,使斯民無一夫不獲之歎,非比京司庶官朝除夕薦,應文備位而已,且其居處供億,亦可取樂於宣力之餘,古所稱刺史之榮者也,夫居是任者,孰不欲殫竭才慮,淬勵精誠,不負九重委畀之聖意,而至如臣之不肖無似,初何敢濫擬於方面,亦何敢冒膺而受命乎?第伏念爲人子而策名聖世,祿養父母,至願也大榮也,顧臣孤露餘生,只奉偏母,崦嵫暮景,宿病沈淹,鄕村僻陋,無可慰悅,特蒙朝家孝理之政,授之藩臬,俾伸情理,量能揣分,實無堪承之望,而憑恃寵靈,移孝爲忠則或冀免於大戾,且喜道里便近於將往,全省之養,少可以酬劬勞之恩,故不敢固辭,祗奉符節,榮動毛檄,願遂潘輿,闔門感祝,結草爲期,嗚呼,君親無間於輕重,而公私有時乎先後,臣之冒據匪據,曷嘗效一日之責?而人之視臣,不以爲怪,臣之對人,可以有辭者,豈有他哉?只以一段區區之情私耳,臣母今年八十有一,下山之勢,日消而月削,近南風土,終不宜於老人調養,自經昨秋痁證以後,氣力一倍凜綴,長委床笫,憂懼之心,食息靡弛,況臣莅臨之初,母子相約,周歲爲期,迨此未熱,促臣言歸,屢及於談次,到此情地,一時難堪,臣於當初,旣不力免而冒赴,今又未及箇滿而求解,視其所以,雖若相反,然臣至切之情,蓋爲老母地,前後無異,非敢忽於公而篤於私也,昔人所謂事君之日長,事親之日短者,正爲臣今日道也,玆敢不避煩屑,猥陳情懇於天地父母之前,祈蒙終始生成之澤。伏乞聖慈,俯垂矜諒,特遞臣職,以便歸養,則於公於私,庶免狼狽,其來其去,莫非恩榮,臣敢不生生世世頌德知感,糜身粉骨,圖報聖恩之萬一也哉?臣無任云云。答曰,省疏具悉。所辭依施。
檢閱徐念淳疏曰,伏以,臣於日前,猥陳請急之章,得蒙恩暇,歸護病母,相對感頌,由限遽滿,召牌儼臨,固當竭蹶就直,而第臣母目下病形,宿祟未除,別症添加,醫藥之躬檢,轉側之扶將,萬萬無離捨供職之望,玆敢隨詣朝房,冒死申籲。伏乞聖慈,俯垂矜察,亟遞臣職,俾便救護,仍治臣荐瀆之罪,以肅朝綱,千萬幸甚,臣無任云云。省疏具悉。爾其勿辭救護。
辛卯四月二十日午時,上御熙政堂。晝講入侍時,知事李羲甲,特進官朴基宏,參贊官洪彦謨,侍讀官李應信,檢討官黃浩民,記事官韓鎭庭,記注官金熙逌,記事官金大根,各持書傳第三卷,武臣朴敬鎭,以次進伏訖。上曰,史官分左右。上命開卷讀奏,應信讀自禹敷土,至夾于碣石入于河。上曰,文義陳之。應信曰,觀此禹貢一篇,夏后氏王天下之大槪,可得其要領矣,先敍治水之功,曰載,曰治,曰修,曰績,當時水患,河爲最甚,故先疏河道,次及梁·岐,因修前功,又致勤勞,而畿都於是乎地平矣,乃得任土作貢,而王政不紊,民生底定,蓋上古之世,較數歲之中,以爲常賦,而上無濫徵之弊,民無欺蔽之奸,垂數十百年,而維持鞏固矣,夫何近世,賦役不均,百弊層生,膏腴之地,多漏於豪强之占,而有下下之薄,川浦之荒,反係於惟正之簿,而有上上之重,加之以好吏之添徵,貪官之不察,以至乎民不聊生者多矣,伏願殿下,深體禹貢任土作貢之法,選擇守宰之臣,俾民生無有不均之政,是臣區區之望也。上曰,下番陳之。浩民曰,上番所陳貢賦之說儘好,更無可陳之義,而其中島夷皮服者,可見王化之遠曁矣,地平天成,九州攸同,海隅出日,罔不率俾,則於是乎海島之夷,以皮服來貢,虞舜之四夷來王,成湯之氐羌來享,亦類此矣,我國幅員,僻處東隅,本無夷羌之屬國,而就本國中論之,則南之濟州,北之六鎭,無異乎夏氏之島夷矣,每歲常貢土産,踰山杭海,辛苦而至,伏願殿下,深體民力之勞苦,克軫存恤之方焉。上曰,知事奏之。羲甲曰,上下番儒臣所奏文義誠好矣,大抵有國之需用,不可不取之於民,故所以有土有民,斯有貢賦,此則治人者,食於人者也,然而取之於民,若無限節,則民産將窮,民力將竭,百姓不足,國何以足乎?自昔明王哲辟,每以輕徭薄斂,爲節用愛民之本者,良以此也,伏願我殿下,深留聖意,凡諸米穀之貢賦,必念農民耕耘之苦,布帛之貢賦,必念寒女織作之勞,以爲裕民産寬民力之道焉。上曰,特進官奏之。基宏曰,上下番儒臣及知事,旣詳奏矣,臣則別無可奏之義矣。上曰,參贊官奏之。彦謨曰,玉堂之筵說,以均貢節斂,仰陳文義者,果爲切實,而知事所奏,尤合體念,臣無更達矣。彦謨曰,經筵事體,至爲嚴重,而武臣朴敬鎭,越次先退,萬萬駭然,從重推考,何如?上曰,依爲之。出擧條上命掩卷,羲甲曰,晝講法例,與他自別,前受音及新受音,皆自上讀之,此後則依法例爲之似好矣。上曰,史官就座。仍命退,諸臣以次退出。
上在昌德宮。停常參·經筵。
徐耕輔啓曰,明日常參·經筵,取稟。傳曰,停。
金英淳,以都摠府言啓曰,今日入直內三廳,武兼禁軍及軍兵等,中日習射技,請出標信。傳曰,知道。
又啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
徐耕輔啓曰,右承旨洪赫,今日不爲仕進,卽爲牌招,何如?傳曰,允。
金英淳啓曰,來二十五日,朝參日次矣,敢稟。傳曰,停。
徐耕輔啓曰,藥房提調·副提調持湯劑來待矣。傳曰,封入。
又啓曰,左右史不可不備,檢閱金大根,旣有只推之命,卽爲牌招入直,何如?傳曰,允。
金英淳啓曰,行大司憲柳相祚在外,執義李南圭,掌令權徽·白東奎,持平尹滋畊,金持泰牌招不進,監察茶時之意,敢啓。傳曰,知道。
以執義李南圭,掌令權徽·白東奎,持平尹滋畊·金持泰,司諫柳幼麟,獻納黃鍾人,正言鄭琦和,趙然春牌不進罷職傳旨,傳于金英淳曰,只推。
以右承旨洪赫牌不進罷職傳旨,傳于徐耕輔曰,只推。
以江原監司尹聲大狀啓,襄陽府人命渰死事,傳于韓義運曰,聞甚矜惻,元恤典外,別加顧助,如有生前身還布,竝蕩減事,分付。
徐耕輔,以迎接都監言啓曰,今番勅使隨來跟役中,有品級三人贈給,通官家丁之間酌量磨鍊之意,纔已草記蒙允矣,所給之物種數爻,別單書入,以備睿覽,而其中銀子則六十兩內,例贈與儘行,各三十兩分兩次入給之意,敢啓。傳曰,知道。
金英淳,以備邊司言啓曰,卽見湖南按覈使徐箕淳啓本,則靈光郡作變諸罪人,俱已依覆啓擧行矣,朝家處置,蓋出於殲巨魁警頑俗之意,而雖以其時繡衣言之,驟聽風聞,遽加刑訊,致死縱出邂逅,處事太欠審愼,事竣之後,不可置而不論,務安前縣監成遂默,亟施永不敍用之典,變出倉卒,似難操制,而其不能猛加禁止地方之官,亦難免其責,靈光郡守金裕憲罷職,何如?傳曰,允。
又以兵曹言啓曰,今四月二十一日,武臣賓廳講書日次,而中日相値,不得爲之之意,敢啓。傳曰,知道。
義禁府啓目,粘連。向前申從洛亦,通事漢之猝曳,幾致生梗,告示牓之開讀,又不下椅,擧措駭妄,事未前有是白如乎,至若官行聚點之中軍代行,兵營文牒之公兄替報,在此囚可謂薄物細故,由前由後,不可輕勘,以此照律,何如?判付啓依允。
兵曹判書金箕殷疏曰,伏以臣,以百無一能之姿,膺萬不近似之任,求解不得,冒沒趨承,已爲四易月矣,對掦德意,縱無其望,殫竭駑鈍,自有恒情,倘非別般事故,則恭竢早晩體諒,而第於目下,有情實之悶隘者,卽聞客使行將入城,見職當忝侍衛,而臣家本有私義之難安,凡屬彼國之事,不敢隨衆參涉,況此迎勅之時,尤難周旋班聯,而本兵重任,非如閒漫之官可以方便回避,須臣豫爲蘄免,可無臨時窘急,且臣稟質,自來虛脆,年紀從又衰邁,居常善病,寧日恒少,而間當考講之役,浹旬鎖院,將攝失宜,又緣晨夕之過涼,重添輪行之感冒,退歸私次,仍卽委席,寒氣外束,肢節疼痛,頑痰內肆,胸膈痞結,見今諸般形症,洵非時日可差,以情則末由冒膺,以病則亦難强責,玆控實狀,仰瀆崇嚴。伏乞聖慈,俯垂鑑諒,亟遞臣所帶職名,以便公事,以安私分,不勝幸甚,臣無任云云。答曰,省疏具悉。迎送勅時別侍衛,令次堂擧行,卿其勿辭,禁喧禁雜之道,則加意申飭約束。
上在昌德宮。停常參·經筵。
洪赫啓曰,明日常參·經筵,取稟。傳曰,停。
徐英淳啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
徐耕輔啓曰,左副承旨金英淳,今日不爲仕進,卽爲牌招,何如?傳曰,允。
又啓曰,藥房提調·副提調持湯劑來待矣。傳曰,封入。
又啓曰,假注書金養默,身病猝重,勢難察任,今姑改差,何如?傳曰,允。
金養默改差,代以李源庚爲假注書。
洪赫啓曰,卽者司書柳榮河,以其親病,陳疏徑出,原疏纔已捧入矣,所當直捧禁推傳旨,而此與無斷徑出有異,推考警責,何如?傳曰,允。
洪赫,以侍講院言啓曰,司書柳榮河入直矣,以其親病,陳疏徑出,下番闕直,事甚未安。兼司書李遠翊,卽爲牌招入直,而說書·兼說書未差之代,令政院稟旨差出,待下批,牌招,以爲推移入直之地,何如?傳曰,允。
洪赫啓曰,仍侍講院草記,說書·兼說書未差之代,令政院稟旨差出事,允下矣。未差之代,政官牌招開政差出,何如?傳曰,允。
傳于洪赫曰,靈光郡守,以左承旨韓義運擬入。
有政。吏批,判書洪羲俊進,參判鄭基善牌招不進,參議閔致成牌招不進,右承旨洪赫進。以尹興圭爲說書,閔致成爲兼輔德,李肯愚爲兼說書,朴宗薰爲繕工提調,金在昌爲謝恩使,李元默爲公忠監司,韓義運爲靈光郡守,兼掌令單李鐸遠。
兵批,判書金箕殷病,參判韓耆裕病,參議李渭達入直進,參知尹心圭在外未肅拜,同副承旨徐英淳進。以李一亨爲興陽監牧官,李膺耆爲水原監牧官,同知金鳳大,僉知李仁默·閔元錫,副護軍朴齊聞,副司直李鐸遠,公忠道兵馬水軍節度使李元默,以上竝單付。
傳于洪赫曰,承旨有闕之代,前望單子入之。
徐英淳啓曰,行大司憲柳相祚在外,執義李南圭,掌令權徽·白東奎,持平尹滋耕·金持泰牌不進,監察茶時之意,敢啓。傳曰,知道。
以執義李南圭,掌令權徽·白東奎,持平尹滋耕·金持泰,司諫柳幼獜,獻納黃鍾人,正言趙然春,鄭琦和牌不進罷職傳旨,傳于徐英淳曰,只推。
以左副承旨金英淳牌不進罷職傳旨,傳于洪赫曰,只推。
以兼司書李元翊牌不進罷職傳旨,傳于洪赫曰,只推。
以吏曹參議閔致成牌不進罷職傳旨,傳于洪赫曰,只推。
以慶尙監司朴岐壽狀啓,宜寧縣民家失火事,傳于徐英淳曰,聞甚矜惻,元恤典外,別加顧助,結構奠接之方,廟堂措辭分付。
洪赫,以迎接都監言啓曰,勅使在館時,館門把守及館內守直房守房子各差備等,依近年擧行例,名數別單書入之意,敢啓。傳曰,知道。
徐英淳,以摠戎廳言啓曰,今此式年武科命官殿試時,本廳屬坡州別鐃士應頉人,別單書入之意,敢啓。傳曰,知道。
義禁府照目,粘連茂山前府使申從洛矣本府議啓內,通事漢之猝曳,幾致生梗,告示牓之開讀,又不下椅,擧措駭妄,事未前有是白如乎,至若官門聚點之中軍代行,兵營文牒之公兄替報,在此囚可謂薄物細故,由前由後,不可輕勘,以此照律罪,從重論杖八十徒二年加等,杖九十收贖,告身盡行追奪,徒二年半定配私罪啓,奉敎依允爲旀,功減一等爲良如敎。
知事李翊會疏曰,伏以,臣於病伏涔涔之中,獲見政眼,以臣爲謝恩正使矣,臣惝怳怵愓,罔知措躬之所,夫出疆專對,其事甚重,而至於上价,責任尤別,如臣之無才蔑能者,固無冒昧承膺之望,而且臣自月初,偶嬰疾病,醫治失方,轉輾膠固,今至數旬,有加無減,蓋因頑痰凝結,積氣闖肆,欲瀉則眞元凘脫,欲補則胸膈泥滯,食惟恃粥,而龠匙日益有損,動必以杖,戶闥不能自致,見之者皆爲臣危之,以若病狀,黽俛强赴,則路次顚仆,勢所必至,臣之一身,固不足恤,而實有委君命於草莽之慮,臣用是惶隘,如添一病,仍伏念臣,厚沐洪造,滾到崇顯,平日所自期,庶幾不擇夷險,小效塵刹,而況往役義重,不敢言私,惟當竭蹶趨承,而目下病勢,無望自力,有臣如此,生不如死,敢爲疾痛之呼,干瀆慈覆之天。伏乞俯垂矜察,亟令鐫改,仍治臣瀆擾之罪,以肅朝綱,公私萬幸,臣無任云云。答曰,省疏具悉。實病難强,所請依施。
司書柳榮河疏曰,伏以臣父,年老病痼,寧日恒少,春間重經痰濕之症,閱朔沈淹,眞元澌脫,委在床笫,臣於見職,不敢言私,僶俛持被,憧憧一念,不能暫弛,卽接家信,則臣父自數昨,越添別症,食飮全却,轉側須人,促臣歸視,臣自聞此報,五內煎灼,按住不得,玆敢忙陳短章,徑出禁扃。伏乞聖慈,俯垂鑑諒,亟遞臣職,俾便救護,仍治臣罪,以肅朝綱,臣無任云云。省疏具悉。爾其勿辭救護。
上在昌德宮。停常參·經筵。
洪彦謨啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
洪赫啓曰,明日殿試相値,視事頉稟之意,敢啓。傳曰,知道。
徐耕輔啓曰,左副承旨金英淳,今日不爲仕進,卽爲牌招,何如?傳曰,允。
又啓曰,藥房提調·副提調持湯劑來待矣。傳曰,封入。
洪赫啓曰,檢閱徐念淳,由限已過,卽爲牌招入直,何如?傳曰,允。
承旨前望單子入之,洪穉圭落點。
徐耕輔啓曰,新除授右承旨洪穉圭,卽爲牌招,何如?傳曰,允。
傳于洪赫曰,讀券官徐俊輔,考官金箕殷命官爲之。
傳于洪穉圭曰,按覈使入侍。
洪彦謨啓曰,行大司憲柳相祚在外,執義李南圭,掌令權徽·白東奎,持平尹滋畊·金持泰牌不進,監察茶時之意,敢啓。傳曰,知道。
以執義李南圭,掌令權徽·白東奎,持平尹滋畊·金持泰,司諫柳幼獜,獻納黃鍾人,正言趙然春·鄭琦和牌不進罷職傳旨,傳于洪彦謨曰,只推。
以左副承旨金英淳牌不進罷職傳旨,傳于洪穉圭曰,只推。
洪彦謨啓曰,明日訓鍊院命官武科殿試時,兩司當爲進參,城上所牌招言送,何如?傳曰,允。
以平安監司金學淳狀啓,安州牧使金在三,謂有身病,出處城外,連呈辭狀,支勅凡節,一不察務,不得已爲先罷黜,其罪狀,令攸司稟處事,傳于洪彦謨曰,令該曹,口傳各別擇差,使之給馬下送。
吏曹口傳政事,以朴大圭爲安州牧使。
洪赫,以禮曹言啓曰,卽接原州幼學郭時謙所志,則以爲,族弟善默,嫡妾俱無子,以其同姓十八寸兄時養第二子敬鉉,欲爲繼後,兩家相議完定,未及禮斜,時養夫妻,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長郭時謙所訴旣如此,依定式,郭時養第二子敬鉉,立爲郭善默之後,何如?傳曰,允。
又以迎接都監言啓曰,卽接遠接使謄移,則上勅到安州,製七言四律一首,請揭于嘉平館云,而所製詩律,謄書上送,故正書以入之意,敢啓。傳曰,知道。
洪彦謨,以兵曹言啓曰,今四月二十四日辛卯式年武科訓鍊院命官殿試時,直赴殿試應試人,別單書入之意,敢啓。傳曰,知道。
又以兵曹言啓曰,直赴殿試奉承傳及奉承令武藝別監崔致興等一百四十六人,竝令隨其錄名,許赴於明日殿試之意,敢啓。傳曰,知道。
又以兵曹言啓曰,直赴殿試人之唱第前作故者,付之榜末,成給紅牌,曾有其例矣,內禁衛許鶴老,馬兵金聲一,大旗手趙應璧等三人作故,今番殿試時,依例付之榜末,成給紅牌,何如?傳曰,允。
又以義禁府言啓曰,時囚罪人申從洛,杖九十徒二年半定配照律公事判付內,依允,功減一等事,命下矣。申從洛,功減一等,杖八十收贖,告身盡行追奪,黃海道鳳山郡洞仙驛,徒二年定配,而以議啓內辭意具罪目,依例發遣府書吏,押送配所,何如?傳曰,允。
判府事徐俊輔疏曰,伏以臣,卽伏奉式年文科殿試讀券官恩點,繼又有命官爲之之敎矣,臣旣承試牌,今又鎖院,固當趨承之不暇,而第伏念命官事體,至爲嚴重,除非階在崇品,則例不敢遽然承當,故玆敢忙陳短章,仰瀆崇嚴。伏乞聖慈,特賜體諒,亟寢臣命官之命,以尊試體,以安賤分焉,臣無任云云。答曰,省疏具悉。卿其勿辭往考焉。
辛卯四月二十三日酉時,上御熙政堂,按覈使入侍時,右承旨洪穉圭,假注書李源庚,記事官金大根·徐念淳,按覈使徐箕淳,以次進伏訖。上曰,史官分左右。上曰,按覈使進前。箕淳進伏,上曰,無事善爲而返乎?箕淳聽命起伏,上曰,史官就座。念淳曰,臣以本館事,有所仰達者矣,本館曝曬,始以今二十四五日推擇,而見今勅行入京在近,擧行自多有礙,以來月念後改擇似好,故敢此仰達矣。上曰,依爲之。出擧條仍命退,諸臣以次退出。
上在昌德宮。停常參·經筵。
洪赫啓曰,明日常參·經筵,取稟。傳曰,停。
洪彦謨啓曰,合辭許久闕啓,事甚未安。除在外·城上所進去外,竝卽牌招,何如?傳曰,允。
徐耕輔啓曰,同副承旨徐英淳,今日不爲仕進,卽爲牌招,何如?傳曰,允。
又啓曰,藥房提調·副提調持湯劑來待矣。傳曰,封入。
金英淳啓曰,臣英淳,今日訓鍊院命官武科殿試進去,下直之意,敢啓。傳曰,知道。
徐耕輔啓曰,對讀官李正耆,時無職名,令該曹口傳付軍職,何如?傳曰,允。
兵曹口傳政事,副司果單李正耆。
洪赫啓曰,來五月初二日迎勅後頒敎陳賀時頒敎文,當爲製進,藝文提學洪奭周,待明朝牌招,使之製進,何如?傳曰,允。
洪彦謨啓曰,行大司憲柳相祚在外,執義李南圭,掌令權徽·白東奎,持平尹滋耕牌不進,金持泰城上所進去,監察茶時之意,敢啓。傳曰,知道。
以執義李南圭,掌令權徽·白東奎,持平尹滋耕,司諫柳幼獜,獻納黃鍾人,正言趙然春牌不進罷職傳旨,傳于洪彦謨曰,只推。
以同副承旨徐英淳牌不進罷職傳旨,傳于徐耕輔曰,只推。
傳于徐耕輔曰,科次入侍。
徐耕輔啓曰,吏曹郞廳來言,新恩政事,取稟。傳曰,當日爲之。
有政。吏批,判書洪羲俊病,參判鄭基善進,參議閔致成病,左承旨洪赫進。啓曰,判書洪羲俊,參議閔致成竝不來,小臣獨政未安,何以爲之?敢稟。傳曰,仍爲之。以趙斗淳爲應敎,金元根爲觀象監提調,洪翼周爲司圃別提,尹日善·李樹敏爲引儀,盧尙熙爲江原都事,典籍單金公鉉,文科甲科第一人,引儀單李敎行武科甲科第一人,新及第李啓朝文科甲科第二人,洪鍾遠文科甲科第三人,依法典陞堂上。
兵批,判書金箕殷進,參判韓耆裕入直進,參議李渭達病,參知尹心圭在外未肅拜,右副承旨洪彦謨進。以鄭元容爲都摠管,韓仁植·金基勉·金陞鼎·慶聖熙爲五衛將,林得圓·張鳳翰爲景福將,朴慶裕爲慶熙將,具廷鉉爲全州營將,强俊基爲天城萬戶,梁永萬洞權管單康鵬良,前營將柳勉儉今降禦侮,副護軍李啓朝·洪鍾遠,副司正金相德·李鍾遠,以上武科甲科第二三人,依法典七品遷轉。
洪赫,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
又以禮曹言啓曰,今四月二十七日卯時辛卯式年文武科放榜時,親臨與權停例,何以爲之?而處所以何處擧行乎?敢稟。傳曰,權停例爲之,處所以仁政殿磨鍊。
又以禮曹言啓曰,取考謄錄,則郊館迎勅後還宮時,只六曹堂郞各一員隨駕矣,今亦依此磨鍊之意,敢啓。傳曰,知道。
又以承文院都提調意啓曰,院寫字官永付司果金宗漢,人旣妄率,謀避公役,自渠廳齊訴請汰,論其罪狀,不可仍置,爲先汰去之意,敢啓。傳曰,知道。
金英淳,以都摠府言啓曰,今日入直內三廳,武兼禁軍及軍兵等,當爲中日習射技,而殿試相値,不得設行之意,敢啓。傳曰,知道。
又以兵曹言啓曰,今番武科殿試榜目中,親騎衛金秀喆之喆字,以哲字書之,別砲衛池用哲,以龍喆書之,臣之矇未覺察,不勝惶恐,而原榜目,付標以入之意,敢啓。傳曰,知道。
又以武科殿試命官意啓曰,卽者北兵營直赴親騎衛崔景春呈訴內,渠以身病未赴,自該營修啓之後,病勢少差,罔夜上來,願赴殿試云,故取考該營都試狀啓,則姓名居住,果與渠之所訴,少無相左,特爲許赴於今日殿試之意,敢啓。傳曰,知道。
洪彦謨,以義禁府言啓曰,今此勅使在館時,三門把守假都事三員,令該曹口傳差出,以爲習儀時擧行之地,何如?傳曰,允。
又以義禁府言啓曰,平安監司金學淳狀啓內,安州牧使金在三,爲先罷黜,其罪狀,令攸司稟處事,啓下矣。金在三,時在任所,依例發遣府羅將拿來,何如?傳曰,待待命拿囚。
辛卯四月二十四日午時,上御熙政堂。式年文科殿試科次入侍時,行都承旨徐耕輔,假注書李源庚,記事官金大根·徐念淳,讀券官判中樞府事徐俊輔,吏曹參判鄭基善,行護軍李憲瑋,對讀官吏曹參議閔致成,行副護軍鄭知容,應敎李正耆,副司直許晟,以次進伏訖。上曰,史官分左右。上曰,科次爲之。上命俊輔書等,俊輔曰,甲科三張,竝書三下,乙科以下,則以呈券次第,竝書次上乎?上曰,唯。俊輔曰,壯元則以三下一書之乎?上曰,唯,書等後,上命對讀官讀奏,晟讀奏第一張,纔讀題訖,仍命坼封,耕輔坼封讀奏。上曰,金公鉉,誰也?耕輔曰,故承旨臣金在元之子矣。基善曰,故大臣李存秀之甥姪矣。坼封至第三張讀奏訖,上曰,乙科以下,則出去坼封,可也。上曰,史官就座。仍命退,諸臣以次退出。
上在昌德宮。停常參·經筵。
藥房提調朴周壽,副提調徐耕輔啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿,口傳問安。答曰,知道。世子嬪宮·世孫宮,口傳問安。答曰,知悉。
洪赫啓曰,明日常參·經筵,取稟。傳曰,停。
洪彦謨啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而大臣俱有身病,不得來會云矣,敢啓。傳曰,知道。
洪赫啓曰,左副承旨金英淳,今日不爲仕進,卽爲牌招,何如?傳曰,允。
徐耕輔啓曰,藥房提調·副提調持湯劑來待矣。傳曰,封入。
洪赫啓曰,來五月初二日迎勅後頒敎陳賀時,頒敎文當爲製進,而藝文提學洪奭周在外,弘文提學未差之代,政官牌招,開政差出,何如?傳曰,前望單子入之。
弘文提學前望單子入之,洪羲俊落點。
洪赫啓曰,新除授弘文提學洪羲俊,卽爲牌招,頒敎文使之製進,何如?傳曰,允。
又啓曰,弘文提學洪羲俊牌不進推考傳旨,今方捧入,而頒敎文製進命下之後,如是違牌,事甚未安。更爲牌招,何如?傳曰,允。如有違牌,勿爲呼望。
傳于洪赫曰,唐恩僉尉子洪秉箕,初仕調用。
傳于洪赫曰,前府使金漢淳,復職調用。
洪彦謨啓曰,行大司憲柳相祚在外,執義李南圭,掌令權徽·白東奎,持平尹滋畊·金持泰牌不進,監察茶時之意,敢啓。傳曰,知道。
以執義李南圭,掌令權徽·白東奎,持平尹滋畊·金持泰,司諫柳幼麟,獻納黃鍾人,正言趙然春·鄭琦和牌不進罷職傳旨,傳于洪彦謨曰,只推。
以左副承旨金英淳牌不進罷職傳旨,傳于洪赫曰,只推。
洪赫,以禮曹言啓曰,取考謄錄,則自前勅行時,節目相値,則有差遣問慰官設宴之例,而今番勅行回還時,端午節目,將遇於我境矣,此時沿路廚傳之弊,不可不念,依昨年勅行時,例問慰官一員,令該曹,以道內堂下守令借銜差下,御帖及禮單,照例磨鍊,齎付於伴送使之行,以爲從便擧行之地,而至於設宴一款,五大站宴享,旣不擧論,此則置之之意,竝爲分付,何如?傳曰,允。
又以承政院都提調意啓曰,院寫字官永付司果金宗漢,今旣汰去,其永付祿窠,係是四十員元額中,故還付本院之意,敢啓。傳曰,知道。
洪彦謨,以兵曹言啓曰,魂宮練祭後,朝臣凡於進見時,淺淡服磨鍊矣,侍衛戎服當準此,黑笠去笠飾,靑天翼黑帶,衛內挾輦槍劍軍服色,亦用黑色擧行,而動駕時陣上領軍將臣服色,係是衛外,且軍行有異,故在前朝臣淺淡服進見時,有如常華服之例,今亦依此例,動駕時陣上領軍將臣服色,用華飾赴陣之意,分付,何如?傳曰,允。
上在昌德宮。停常參·經筵。
自午時至申時,日暈。
洪赫啓曰,明日常參·經筵,取稟。傳曰,停。
洪彦謨啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
徐耕輔啓曰,左承旨洪赫,左副承旨金英淳,今日不爲仕進,竝卽牌招,何如?傳曰,允。
又啓曰,藥房提調·副提調,持湯劑來待矣。傳曰,封入。
洪赫啓曰,今此勅使接見時說話,依例書入,而或不無未盡處,令廟堂增刪,以備睿覽,何如?傳曰,允。
洪彦謨啓曰,行大司憲柳相祚在外,執義李南圭,掌令權徽·白東奎,持平尹滋畊·金持泰牌不進,監察茶時之意,敢啓。傳曰,知道。
以執義李南圭,掌令權徽·白東奎,持平尹滋畊·金持泰,司諫柳幼麟,獻納黃鍾人,正言趙然春·鄭琦和牌不進罷職傳旨,傳于洪彦謨曰,只推。
以左副承旨金英淳牌不進罷職傳旨,傳于洪赫曰,只推。
洪赫,以奎章閣言啓曰,新除授直閣金鼎集,以問禮官,今已復命矣,卽爲牌招察任,何如?傳曰,允。
又以吏曹言啓曰,今此宗廟朔祭兼告由祭大祝,前監察任百經塡差,而時無職名,令該曹口傳付軍職,何如?傳曰,允。
兵曹口傳政事,副司果單任百經。
洪穉圭,以戶曹言啓曰,謹依下敎,勅使回還時,安州問安禮單物種,封裹下送于中使所住處,別單書入之意,敢啓。傳曰,知道。
洪赫,以禮曹言啓曰,今此王世孫冊封受勅翌日陳賀時,中宮殿百官進致詞箋文表裏行禮儀註,直爲書入中宮殿之意,敢啓。傳曰,知道。
又以成均館大司成意啓曰,迎勅日,慕華館及仁政門外儒生整齊等事,該曹節目,已爲啓下矣。自前迎勅時,祗迎假儒生,例以計士·律官·畫員·寫字官·日官·醫官·譯官中限四十人,分排擧行矣。今亦依前例,所屬各該司,預爲申飭知委之意,敢啓。傳曰,知道。
又以迎接都監言啓曰,本都監郞廳掌樂院主簿韓致定,身病猝重,有難供職,改差,其代掌樂院主簿林膺洙差下,使之察任,何如?傳曰,允。
又以迎接都監言啓曰,卽接儐使移文,則上勅及六通官自持來縷緋五十七疋,分排於海西·關西後,邑名疋緞數爻,修成冊上送矣,別單書入之意,敢啓。傳曰,知道。
洪穉圭,以司饔院都提調·檢擧提調意啓曰,今此勅使時茶禮饌品啓目,前已啓下矣,今因禮曹儀註,以宴享磨鍊擧行,故味數單子受點次,修正以入之意,敢啓。傳曰,知道。
洪彦謨,以訓鍊都監言啓曰,今四月二十八日迎勅習儀時,慕華館環衛,比正日減數排立事,自兵曹草記,蒙允矣,環衛軍二百名,將校六人率領擧行,而事畢後,依例解送之意,敢啓。傳曰,知道。
又以訓鍊都監言啓曰,今四月二十八日迎勅習儀時,因兵曹節目,挾輦軍四十名,前後射隊軍三百名,標下軍七十四名,各其將官率領擧行,而事畢後,除標信解送之意,敢啓。傳曰,知道。
又以訓鍊都監言啓曰,今四月二十八日迎勅習儀時,闕內設布帳把守次,軍三十名,將校二人,門外屛門八十四處設布帳把守次,軍二百八十九名,將七十五人,竝除器械擧行,而事畢後,依例解送之意,敢啓。傳曰,知道。
又以訓鍊都監言啓曰,今此迎勅時,各處定送將卒數爻,竝單子書入之意,敢啓。傳曰,知道。
又以禁衛營言啓曰,因迎接都監移文,今此勅使前排大旗幟,入京時本營擧行,回還時摠戎廳擧行矣。依前例,大五方旗五面,中五方神旗五面,淸道旗一雙,黃門旗一雙,金鼓旗一雙,另擇奉持旗手,勅行入京日,自迎恩門至館所,排立前導,而左邊屛門七十一處,騎士七十人,京標下軍一百二十二名,嚴飭定送,率領把守,而所經屛門,則以布帳堅實防遮,別定將校四人,京標下軍二十名,竝爲除器械,另加申飭,嚴禁雜人,今月二十八日習儀時,亦依此擧行之意,敢啓。傳曰,知道。
又以摠戎廳言啓曰,因迎接都監移文,今此勅使迎送時,都監堂上前排巡視旗手二雙,令旗手五雙,軍牢七雙,燈籠手一雙,隨率軍五雙,自本廳別定次知敎鍊官,自習儀日爲始,依例領送之意,敢啓。傳曰,知道。
上在昌德宮。停常參·經筵。
洪彦謨啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
洪赫啓曰,明日迎勅習儀相値,視事頉稟之意,敢啓。傳曰,知道。
又啓曰,來初一日,輪對日次,而動駕相値,頉稟之意,敢啓。傳曰,知道。
徐耕輔啓曰,左副承旨金英淳,今日不爲仕進,卽爲牌招,何如?傳曰,許遞,前望單子入之。
又啓曰,藥房提調·副提調,持湯劑來待矣。傳曰,封入。
承旨前望單子入之,朴宗琦落點。
徐耕輔啓曰,新除授行左承旨朴宗琦,卽爲牌招,何如?傳曰,允。
洪赫啓曰,訓鍊大將趙萬永,以迎接都監堂上,明日迎勅習儀時,慕華館出去矣,所佩命召,何以爲之?敢稟。傳曰,仍佩往來。
又啓曰,今此勅使回還時,開城府·平壤·義州三處別問安使,依近例以道內守令,借銜差下,御帖及空名帖,伴送使齎去,以爲從便擧行之地,而亦爲下諭于兩道道臣及各其守令處,何如?傳曰,允。
洪彦謨,以兵曹言啓曰,來五月初一日迎勅擧動時,本曹堂上守宮及侍衛,當爲備員,而參知尹心圭在外未肅拜,令政院稟旨變通,仍令該曹,以在京無故人口傳差出,待下批,牌招,以爲進參之地,何如?傳曰,允。
徐耕輔啓曰,因兵曹草記,迎勅擧動時,本曹堂上守宮及侍衛,當爲備員,而參知尹心圭在外未肅拜,令政院稟旨變通,仍令該曹口傳差出,待下批,牌招事,允下矣。合有變通之道,何以爲之?敢稟。傳曰,許遞,前望單子入之。
兵曹參知前望單子入之,徐箕淳落點。
洪彦謨,以都摠府言啓曰,今此迎勅動駕時,侍衛寶釰守宮,當爲備員,而都摠管李光文在外,鄭元容館伴進,副摠管柳相亮·洪羲瑾·李朝鉉俱有實病,無以備員,令政院稟旨變通,仍令該曹口傳差出,待下批,牌招,以爲備員進參之地,何如?傳曰,允。
洪彦謨啓曰,因都摠府草記,今此迎勅動駕時,侍衛寶釰守宮,當爲備員,而都摠管李光文在外,鄭元容館伴進,副摠管柳相亮·洪羲瑾·李朝鉉俱有實病,無以備員,令政院稟旨變通,仍令該曹口傳差出,待下批,牌招事,允下矣。今有變通之道,何以爲之?敢稟。傳曰,竝許遞,前望單子入之。
摠管前望單子入之,都摠管金在昌·李錫奎,副摠管尹行直·柳河源·李鍾英落點。
洪彦謨啓曰,行大司憲柳相祚在外,執義李南圭,掌令權徽·白東奎,持平尹滋耕·金持泰牌不進,監察茶時之意,敢啓。傳曰,知道。
以執義李南圭,掌令權徽·白東奎,持平尹滋耕·金持泰,司諫柳幼麟,獻納黃鍾人,正言趙然春·鄭琦和牌不進罷職傳旨,傳于洪彦謨曰,只推。
徐耕輔,以吏曹言啓曰,今此魂宮夏享祭初獻官,前判書李止淵塡差,而時無職名,令該曹口傳付軍職,何如?傳曰,允
兵曹口傳政事,大護軍單李止淵。
徐耕輔,以吏曹言啓曰,成均館典籍閔泰鏞,以其身病,呈狀乞遞,改差,何如?傳曰,允。
洪赫,以迎接都監言啓曰,迎勅習儀,明日設行後,仍行仁政殿宴禮習儀之意,敢啓。傳曰,知道。
又以迎接都監言啓曰,卽接遠接使謄移,則勅使到瑞興站,製七言律詩一首,請揭于館壁云,而所製詩律,謄書上送,故正書以入之意,敢啓。傳曰,知道。
洪彦謨,以備邊司言啓曰,因政院啓辭,勅使接見時說話,依例書入,而令廟堂增刪,以備睿覽事,允下矣。今此書入措語,別無可改者,故還送政院,依此書入之意,敢啓。傳曰,知道。
又以備邊司言啓曰,頃因東萊府使朴齋明狀啓,弔慰差倭,特令許接,書契則還爲入送之意,草記行會矣,卽見該府使狀啓,則以爲,卽以啓下辭意,一一曉諭於差倭及館守倭等處,則差倭等,謂以今此所幹,書契爲重,而書契未呈,則死無所歸,以此情願,亟賜轉啓,捧納書契,俾爲生還云,故更加責諭,還送書契之意,嚴飭任譯爲辭矣。交隣所重,專在法例,故不得不一番責諭還退,而今其所告,旣出厚意,且念彼之事勢,旣來而復令虛歸,實難强責,而差倭之縷縷哀乞又如此,特以柔遠曲軫之意,書契則許令捧納,答書與禮單磨鍊等節,分付該曹,使之擧行,何如?傳曰,允。
洪赫,以禮曹言啓曰,仍備邊司草記,弔慰差倭書契,許令捧納,答書與禮單等節,分付該曹擧行事,允下矣。回答書契與禮單等節,待書契別幅謄本上來,磨鍊下送,何如?傳曰,允。
洪彦謨,以都摠府言啓曰,今日入直內三廳武兼禁軍及軍兵等,當爲中日習射技,而放榜相値,不得設行之意,敢啓。傳曰,知道。
又以訓鍊都監言啓曰,本局千摠尹載鐸,身病甚重,勢難察任,改差,何如?傳曰,允。
上護軍金在昌疏曰,伏以臣於日前,伏奉使命,專對重寄也,往役常分也,以素蓄赴蹈之願,寧敢辭馳驟之勞,而第臣稟質本脆,榮衛俱虛,自五六年來,猝得風痰之祟,幾死僅甦,而源委旣深,發作無時,方其劇時,頭目眩掉,渾無省覺,肢體麻木,不能運用,經旬閱月,始得蠢動,病已成痼,年又漸衰,近復添虛勞消渴之別症,食飮殆無常節,眞元從以澌竭,朽然如中腐之木,將自摧倒,如是而銜命遠出,觸冒跋涉,中途顚踣,理必無幸,臣身固不足自恤,至於委命草莽,則死有餘罪,玆敢不避僭越,疾聲呼籲於仁覆之下。伏乞聖慈,天地父母,俯垂愍恤,亟賜遞改,仍治臣瀆擾之罪,以肅朝綱,以安私分,不勝幸甚,臣無任云云。答曰,省疏具悉。所請依施。
吏曹參判鄭基善疏曰,伏以臣虛縻銓銜,今已三閱月矣,恩造偏隆於甄錄,忱誠只切於陳就,力趨走,不敢言私,而乃其求解之念,未嘗一日忘于中耳。蓋臣受賦素脆,自少善病,疝聚爲之本祟,暈眩尤是貞疾,方其强壯,猶可以勉加節嗇,力能抵敵,見今年紀向衰,氣血漸耗,少或勞瘁,輒致迷瞀,厭厭如在舟車之上,殆不能抖擻神精,此醫書所云水火不濟之症,而華扁之門,處以難治者也。日者退公,本症忽劇,頑痰之上厥,疝積衝亘,虛炎之內烘,眩氣昏塞,奄奄床玆,不省四到,重以食飮全却,眞元不接,自量病情,實無時日動嚲之望,而見職尙在,如添一病。宋臣歐陽脩之言曰,古之爲臣者,不必伏於床枕然後稱病,不待癈其肢體然後辭官。今臣衰朽,縱不至於癃癈,論臣病狀,不啻伏枕。惟殿下,父母於臣,敢將必呼之情,仰冀惟憂之慈。伏乞聖明,特垂鑑諒,將臣西銓之職,亟賜鐫遞,俾得以安意調病,以幸公私焉,臣無任云云。答曰,省疏具悉。卿其勿辭,調理行公。
上在昌德宮。停常參·經筵。
洪赫啓曰,明日常參·經筵,取稟。傳曰,停。
洪彦謨啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
徐耕輔啓曰,行左承旨朴宗琦,左副承旨洪穉圭,今日不爲仕進,竝卽牌招,何如?傳曰,允。
又啓曰,藥房提調·副提調,持湯劑來待矣。傳曰,封入。
傳于徐耕輔曰,新恩謝恩,當親受矣,該房知悉。
洪赫啓曰,臣赫,今日迎勅習儀進去,下直之意,敢啓。傳曰,知道。
傳于徐耕輔曰,左承旨·左副承旨竝許遞,前望單子入之。
承旨前望單子入之,洪敬謨·韓弘敎落點。
徐耕輔啓曰,新除授承旨洪敬謨,方在罷散中,何以爲之?敢稟。傳曰,敍用。
洪彦謨啓曰,事變假注書李福信,身病猝重,勢難察任,今姑改差,何如?傳曰,允。
李福信改差,代以趙徽林爲事變假注書。
傳于洪彦謨曰,兵曹參判有闕之代,前望單子入之。
兵曹參判前望單子入之,朴齊一落點。
洪彦謨,以都摠府言啓曰,今此迎勅動駕時,侍衛寶劍守宮,當爲備員,而都摠管金在昌·李錫奎,副摠管尹行直,俱有實病,柳河源在外,無以備員,令政院稟旨變通,仍令該曹口傳差出,待下批,牌招,以爲備員進參之地,何如?傳曰,竝許遞,前望單子入之。
摠管前望單子入之,都摠管李止淵·李光文,副摠管韓耆裕·徐鳳淳落點。
洪彦謨啓曰,新除授摠管徐鳳淳,方在罷散中,何以爲之?敢稟。傳曰,敍用。
徐耕輔,以司饔院檢擧提調意啓曰,仁政殿迎勅宴茶禮習儀後,館所宴茶禮習儀,仍爲設行於館所之意,敢啓。傳曰,知道。
徐耕輔啓曰,臣耕輔,以檢擧提調館所習儀進去,下直之意,敢啓。傳曰,知道。
洪赫,以營建都監言啓曰,西闕各殿堂營建之役,今已完畢之意,敢啓。傳曰,知道。
傳于洪赫曰,營建都監堂郞以下,別單書入。
洪赫,以吏曹言啓曰,謝恩使書狀官李鐸遠呈狀內,矣身素患痰喘之症,積年成痼,時月之內,實無遠赴之道,卽速入啓遞改云,其身病旣如是,則有難强赴,改差,何如?傳曰,允。
傳于洪赫曰,政官牌招開政。
洪赫啓曰,吏曹判書洪羲俊,參議閔致成牌不進推考傳旨及罷職傳旨,今方捧入,而開政命下之後,如是違牌,事甚未安。參判鄭基善受由,判書更爲牌招,何如?傳曰,允。參議只推,一體牌招。
有政。吏批,判書洪羲俊牌招不進,參判鄭基善受由,參議閔致成進,左副承旨洪彦謨進,啓曰,判書洪羲俊牌招不進,參判鄭基善受由,小臣獨政未安,何以爲之?敢稟。傳曰,只出緊任,以鄭元容爲刑曹判書,洪奭周爲謝恩使,李根友爲書狀官。
兵批,判書金箕殷病,參判朴齊一病,參議李渭達入直進,參知徐箕淳病,右承旨洪赫進,同知單金基勉,僉知單金陞鼎,護軍朴宗琦,副護軍金英淳·洪穉圭·尹心圭,以上竝單付。
洪彦謨啓曰,行大司憲柳相祚在外,執義李南圭,掌令權徽·白東奎,持平尹滋畊·金持泰牌不進,監察茶時之意,敢啓。傳曰,知道。
以執義李南圭,掌令權徽·白東奎,持平尹滋畊·金持泰,司諫柳幼麟,獻納黃鍾人,正言趙然春·鄭琦和牌不進罷職傳旨,傳于洪彦謨曰,只推。
以左副承旨洪穉圭牌不進罷職傳旨,傳于洪彦謨曰,只推。
洪赫,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
又以奎章閣言啓曰,直閣金鼎集疏批已下,卽爲牌招察任,何如?傳曰,允。
又以禮曹言啓曰,來五月初六日魂宮練察時,中宮殿哭臨易服儀註,嬪宮望哭易服儀註,直爲書入各殿宮之意,敢啓。傳曰,知道。
洪赫,以兵曹言啓曰,在前迎勅動駕時,寶劍·別雲劍受點人員,例爲仍用於館所動駕時及送勅時矣,今亦依此擧行,何如?傳曰,允。
又以兵曹言啓曰,在前館所接見勅使時,別雲劍·別軍職侍衛·信箭宣傳官·承傳宣傳官各一員,侍衛寶劍及兵曹堂上·郞廳各一員,承傳宣傳官挾輦軍,隨入大門內,其餘侍衛及槍劍軍·倭槍手,大門外留駐,交龍旂,作門外留駐矣,今亦依此擧行,何如?傳曰,允。
又以兵曹言啓曰,迎勅翌日館所動駕時,何營軍兵隨駕,何營軍兵留陣,而禁御兩營鄕軍,則今旣停番,禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,依迎勅時例爲之。
又以兵曹言啓曰,今此大駕詣慕華館送勅時,何營軍兵隨駕,何營軍兵留陣,而禁御兩營鄕軍,則今旣停番,禁軍及馬步軍,以幾番幾哨磨鍊,餘軍留營,慕華館環衛軍兵,何以爲之乎?敢稟。傳曰,依迎勅時例爲之。
敦寧都正林東鎭疏曰,伏以臣賤疾久痼,衰朽日甚,閉門涔涔,殆絶人事,玆際伏奉除旨,以臣爲敦寧府都正者,臣私心感惶,未敢言病,粗伸叩謝之忱,而臣於見職,旣無敦寧,義難因冒,援例陳章,仰瀆崇嚴。伏乞聖慈,俯垂鑑諒,亟遞臣職,以存公格,以安私分焉,臣無任云云。省疏具悉。疏辭下該曹,稟處。
直閣金鼎集疏曰,伏以臣銜命問禮,候迎北使,淹留灣館,夢繞觚稜,不意榮誥遠頒,授臣以直閣華銜,繼奉乘馹上來之旨,邊垣聳瞻,道路動輝,臣惝怳惶恧,不知何以獲此分外之殊眷也。臣顓蒙愚劣,學未通方,徒荷先蔭,早擢科第,偏蒙鴻造,旋入榮塗,奎璧南床,步武聯翩,窺群玉圖書之藏,陪豹尾屬車之間,榮耀遍身,三載于玆,而談經演綸,尙矣無論,尋常典故,亦未曉嫺,綾稠銅漏,對燭課眠而已,若使聖朝,修綜核之政,而行黜陟之擧,則如臣不職,先宜斥退,今乃不惟不斥退,反媒榮寵,西壁序陞,錦花添耀,服之不衷,人將謂何?參上參外之職,惟玆待直二銜,最稱淸華極選,雖居其一,衆猶稱艶,若夫兼縻而竝綰者,設閣以來,指不多屈,臣是何人,敢當此任,過福之災,猶屬臣身,累簡之罪,何辭可解?臣家世受國恩,惟以謹約相守,臣於釋褐之初,臣先祖父臣之所勉戒於臣者,臣敢不銘心遵守,而今若貪榮冒進,不顧涯分,則大小顚沛,明若執契,上孤聖恩,下墜家聲,悔之莫及,罪當何居,反面祗肅,雖緣事會,仍冒就膺,斷無其望。伏乞聖慈,鑑臣悃愊,察臣懇切,亟賜遞改,俾安私分,臣不勝大願,臣無任云云。省疏具悉。爾其勿辭察職。
辛卯四月二十八日辰時,上御熙政堂。新恩謝恩入侍時,行都承旨徐耕輔,右副承旨洪彦謨,待敎李肯愚,記事官韓鎭庭,假注書李源庚,記注官卓雲翰,記事官徐念淳,以次進伏訖。上曰,史官分左右。上曰,廳注書,誰也?耕輔曰,李源庚矣。上曰,文武新恩進前奏職姓名。文科金公鉉·李啓朝·洪鍾遠·朴皓壽·朴龍九·趙得林·尹敎成·鄭裕榮·卓宗述·蔡元默·李貞夏·徐珖輔·林基洙·林亨洙·文璹·金炳奎·鄭鎏·曺克承·成原默·李攸秀·梁德浩·朴鳳欽·徐冕淳·李義晉·金基煥·韓文爀·白海運·吳泰權·白宗杰·方啓霙·權炳益·黃獜淳·崔琠·朴景憲·李彙圭·金洛斗·李繪九·田栽五·吉履元·李魯確·柳興圭·白潤鶴,以次進前,各奏職姓名訖。上曰,武科則只壯元一人,進前奏職姓名。武科壯元李敎行,進前奏職姓名訖。上曰,魂宮三年內,則不爲宣醞乎?彦謨曰,以儀註中所無,故今番則不得爲之矣。上命文武新恩先退。上曰,史官就座。仍命退,諸臣以次退出。
上在昌德宮。停常參·經筵。
藥房提調朴周壽,副提調徐耕輔啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿口傳問安。答曰,知道。世子嬪宮·世孫宮口傳問安。答曰,知悉。
韓弘敎啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
洪赫啓曰,勅使回還間,視事頉稟之意,敢啓。傳曰,知道。
徐耕輔啓曰,藥房提調·副提調,持湯劑來待矣。傳曰,封入。
傳于洪赫曰,禮房承旨馳詣宗廟·景慕宮,奉審摘奸以來。
徐英淳啓曰,備邊司郞廳來言,今日賓廳日次,而領議政南公轍迎慰使進去,左議政李相璜,右議政金履喬,俱有身病,不得來會云矣,敢啓。傳曰,知道。
徐英淳,以都摠府言啓曰,今此迎勅動駕時,侍衛寶劍守宮,當爲備員,而都摠管李止淵差祭,副摠管徐鳳淳在外,韓耆裕有實病,無以備員,令政院稟旨變通,仍令該曹,口傳差出,待下批,牌招,以爲備員進參之地,何如?傳曰,允。竝許遞。
兵曹口傳政事,以金元根爲都摠管,李憲瑋·金道喜爲副摠管。
兵曹口傳政事,副摠管單金元根。
以都摠府寶劍單子,傳于徐英淳曰,在外及有實故摠管竝許遞,前望單子入之,待下批,牌招察任。
摠管前望單子入之,權敦仁·李惟秀·李奎鉉落點。
徐英淳啓曰,新除授摠管李惟秀,方在職牒還授中,何以爲之?敢稟。傳曰,蕩滌敍用。
韓弘敎啓曰,行大司憲柳相祚在外,執義李南圭,掌令權徽·白東奎,持平尹滋畊·金持泰牌不進,監察茶時之意,敢啓。傳曰,知道。
以執義李南圭,掌令權徽·白東奎,持平尹滋畊·金持泰,司諫柳幼麟,獻納黃鍾人,正言趙然春·鄭琦和牌不進罷職傳旨,傳于韓弘敎曰,只推。
傳于洪赫曰,發遣吏郞,諸執事淸齋與否,摘奸以來。
傳于徐英淳曰,明日出宮內門路,以協陽門爲之。
洪赫,以弘文館言啓曰,下番副修撰臣黃浩民差祭出去,下番闕直,事甚未安。修撰金羽根,副修撰金胤根,竝卽牌招,以爲推移入直之地,何如?傳曰,允。
以修撰金羽根,副修撰金胤根牌不進罷職傳旨,傳于洪赫曰,只推。
洪赫,以迎接都監言啓曰,卽接遠接使移文,則五大站宴享,城館所結綵,因都監知委,不問勅使,直爲停止,在前勅行時,外邑宴享,若已除之,則京中亦無異同云,又聞西下首譯金相順所告,則今番宴享,三處結綵,與諸通官相議停免,果爲丁寧云,然則京中宴享與結綵,不必爲之,結綵置之,宴亨改以茶禮磨鍊擧行之意,分付各該司,何如?傳曰,允。
又以司饔院都提調·檢擧提調意啓曰,前因禮曹儀註,迎勅時三度宴禮,磨鍊啓下矣。卽自迎接都監,宴禮置之事,草記蒙允矣,宴享旣已停免,以茶禮擧行之意,敢啓。傳曰,知道。
又以迎接都監言啓曰,勅使齎來賜物,遠接使別定差使員交河郡守金履疇,先送都監矣,令尙衣院官員,呈納承政院之意,敢啓。傳曰,知道。
又以迎接都監言啓曰,卽接儐使移文,則勅使明日入京軍令,以卯初書出云矣,敢啓。傳曰,知道。
徐耕輔,以忠勳府言啓曰,本府書寫忠義衛朴光允瓜滿,代嫡長忠義衛韓應良差下,依例以假郞廳稱號,何如?傳曰,允。
徐英淳,以兵曹言啓曰,直赴殿試奉承傳及奉承令武藝別監崔宗彦等一百四十九人內,一百三十五人應試參榜,三人作故,所授帖文,收聚爻周,武藝別監崔致興·金有信,帳幕軍金千石,守堞軍官李德昇,別驍士金源喆,別武士崔致羽,親騎衛金受鼎·金鍾震·全福根·金允河·金濟彦等十一人,遭故不赴,竝依法典陳試。南兵使尹敏東直赴人起送狀啓中,親騎衛趙命烈之命字,以明字書之,李用百之用字,以龍字書之,別砲衛池用哲之用字,以龍字書之,康萬紀之康字,以姜字書之。奏御文字,科試事體,何等嚴重,而如是疎忽,殊涉未安,南兵使尹敏東,從重推考,何如?傳曰,允。
又以兵曹言啓曰,今四月各廳堂下武臣朔試射,臣曹連因有故,不得爲之之意,敢啓。傳曰,知道。
又以摠戎廳言啓曰,今此勅使時,自弘濟院至迎恩門,其間防護禁雜人等節,令御營廳·摠戎廳,依近例擧行事,自迎接都監草記蒙允矣,臣廳則勅使入京日,別定將校十人,標下軍一百名,自追慕峴越邊,至于弘濟院禁辟等節,分掌嚴飭,勅使回還日,亦依此擧行之意,敢啓。傳曰,知道。
又以摠戎廳言啓曰,來五月初一日大駕詣慕華館迎勅時,環衛軍,因兵曹關,本廳標下軍一百五十名,別定將校十五人,領付于禁衛營之意,敢啓。傳曰,知道。
摘奸宣傳官白能洙書啓,臣於本月二十日酉時量敬奉聖敎馳往于弘濟院是白乎則,楊州·安城·竹山·仁川·果川·楊根·砥平·陰竹·始興等九邑,分辦擧行,而舖陳屛帳,各樣措置別無久處是白乎乃,仁川所掌,是在通官房,硯匣·灰櫃,破傷不堪用,故嚴飭改備是白遣,轉往高陽郡是白乎則,高陽爲主站,廣州·富平·陽城·龍仁·振威·陽川·陽智等七邑爲竝站,而富平排設是在,副勅房,舖陳渝汚之舊件,故各別嚴飭,使卽改造是白遣,轉往坡州牧是白乎則,坡州爲主站,驪州·抱川·永平,南陽·安山·利川·交河·加平等八邑爲竝站而各項措置,別無欠頉是白遣,轉往長湍府是白乎則,長湍爲主站,通津·喬桐,朔寧,金浦·麻田·積城·漣川等七邑爲竝站,而朔寧排設是在,一次通官房,所舖地衣,或有火傷處,而長廣闊狹,又不稱房,故火速改備之意嚴飭是白遣,轉往開城府是白乎則,房排也支供也,本營專當擧行,而舖陳屛帳,各樣外儀,無一可欠是白遣,轉往金川郡是白乎則,金川爲主站,海州·白川等兩邑爲竝站,而舖陳屛帳,極爲精緻是白遣,轉往平山府是白乎則,平山爲主站,延安·谷山等兩邑爲竝站,而舖陳屛帳及什物排置,大勝於金川是白遣,轉往蔥秀站是白乎則,信川·遂安·兔山等三邑,分辦擧行,而遂安排設是在,副勅房通官房兩處,所舖紅褥,渝黯點汚,所見甚駭,故改備外供之意,一一嚴飭是白遣,轉往瑞興府是白乎則,瑞興爲主站,載寧·新溪等兩邑爲竝站,而舖陳屛帳及木物鍮器等凡百措備,亦無欠處是白遣,轉往劍水站是白乎則,文化·殷栗·長連·康翎等四邑,分辦擧行,而舖陳凡百,或有欠於各站是白乎乃,客使入站,隔在一宵是白乎則,臨時改造,其勢莫及,故件件申飭,刮劘修滌是白遣,轉往鳳山郡是白乎則,鳳山爲主站,松禾·長淵等兩邑爲竝站,而舖陳屛帳,各項什物,亦無所欠是白遣,轉往黃岡縣是白乎則,黃岡爲主站,安岳·豐川等兩邑爲竝站,而非特舖陳屛帳之鮮明,凡百措辦,幾爲海邑之最是白遣,客使當日來宿本縣,故臣亦止宿,翌日是在二十四日,仍爲復路,與客使同站,而每日先入前站,照檢各樣排置察飭庭排床與錚盤只伊等節是白乎則,各邑擧行,稍勝於下去時所見是白乎旀,大扺摠論沿路營邑,則開城爲最,平山·瑞興·黃岡等三邑爲次,仁川·富平·朔寧·遂安等四邑,爲差欠是白遣,以畿·海兩道言之,海西稍勝是白齊。傳曰,知道。令廟堂知悉,如有可以警飭者草記論責,可也。
吏曹啓目,粘連啓下是白有亦,觀此敦寧府都正林東鎭上疏,則以爲,臣於見職,旣無敦寧,義難因冒,援例陳章。伏乞鑑諒,亟遞臣職,以存公格亦爲白有臥乎所,旣無敦寧,則揆以格例,不可仍置,敦寧府都正林東鎭,依例改差,何如?判付啓依允。
上在昌德宮。停常參·經筵。
鄭知容啓曰,來初五日朝參日次矣,敢稟。傳曰,停。
朴宗學啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
李紀淵啓曰,行左承旨權敦仁,今日不爲仕進,卽爲牌招,何如?傳曰,允。
洪彦謨啓曰,玉堂上下番俱空,事甚未安。副應敎金胤根,校理李遠翊,修撰金羽根,旣有只推之命,校理金逸淵由限已過,與副校理李在鶴,竝卽牌招,推移入直,何如?傳曰,允。
朴宗學啓曰,行大司憲柳相祚在外,執義李南圭,掌令權徽·白東奎,持平尹滋畊·金持泰牌不進,監察茶時之意,敢啓。傳曰,知道。
以執義李南圭,掌令權徽·白東奎,持平尹滋畊·金持泰,司諫柳幼獜,獻納黃鍾人,正言趙然春牌不進罷職傳旨,傳于朴宗學曰,只推。
以副應敎金胤根,校理李遠翊·金逸淵,副校理李在鶴,修撰金羽根牌不進罷職傳旨,傳于洪彦謨曰,只推。
洪彦謨,以奎章閣言啓曰,景慕宮望廟樓,今朔奉審無頉之意,敢啓。傳曰,知道。
鄭知容,以訓鍊都監言啓曰,本局局別將權聖祜,身病甚重,勢難察任,改差,何如?傳曰,允。
上在昌德宮。停常參·經筵。
朴宗學,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
朴宗學啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
洪彦謨啓曰,假注書徐憲淳,身病猝重,勢難察任,今姑改差,何如?傳曰,允。
徐憲淳改差,代以李謙在爲假注書。
洪彦謨啓曰,卽者輔德尹正鎭,以其親病,陳疏徑出,原疏纔已捧入矣,所當直捧禁推傳旨,而此與無端徑出有異,推考警責,何如?傳曰,允。
洪彦謨,以侍講院言啓曰,輔德尹正鎭入直矣,以其親病,陳疏徑出,上番闕直,事甚未安。兼輔德閔致成,兼弼善趙秉常在外,弼善李根友,兼文學金胤根,竝卽牌招,文學未差之代,令政院稟旨差出,待下批,牌招,以爲推移入直,何如?傳曰,允。
洪彦謨啓曰,玉堂上下番俱空,事甚未安。副應敎金胤根,校理李遠翊·金逸淵,副校理李在鶴,修撰金羽根,旣有只推之命,竝卽牌招,推移入直,何如?傳曰,竝許遞,政官牌招開政。
傳于洪彦謨曰,吏兵批歲抄點下者,依例捧傳旨。
洪彦謨啓曰,前檢閱金大根·徐念淳·洪鍾應旣已敍用矣,左右史不備,令該曹口傳還付,仍卽牌招入直,何如?傳曰,竝出六。
有政。吏批,判書洪羲俊進,參判鄭基善,參議徐淇修牌招不進,右副承旨洪彦謨進。以金鼎集爲副應敎,李淵祥·趙秉常爲校理,洪重燮爲副校理,金大坤爲修撰,趙然春爲文學,朴宗薰爲判義禁,李光荃爲軍器僉正,金左根爲延安府使。學正單李冀禎,學錄單金鳳梧。
兵批,判書金箕殷進,參判李錫祜病,參議李渭達入直,參知洪羲弼病,同副承旨朴宗學進。以金在昌·鄭元容爲知事,金魯甲爲都摠管,尹禹鉉爲內禁將,李濟弘·鄭日復·李慶鼎爲五衛將,李寅羲·朴允默爲景福將,韓大成·宋元周爲慶熙將,閔泰鏞爲文兼,鄭煥宗爲公忠兵使,李亨謙爲黃海兵使,成履源爲廣州中軍,金弘信爲楊花別將。大護軍吳繼淳,副護軍李源祖·柳相穆·李守益,副司直金胤根·李遠翊·金逸淵·李在鶴·金箕晩,副司果金羽根,以上竝單付。
吏批,再政。以尹興奎爲正言,金羽根爲修撰,金裕鎭爲典簿,兼直閣單金鼎集。
兵批,再政。李止淵爲知事,許溟爲副摠管,李基碩爲武兼,同知單李寅羲,僉知單鄭日復,副司果李鼎在,副摠管金魯甲,同知單朴允默。
吏批,三政。以韓宓履爲說書,崔尙綸爲惠陵令。
兵批,三政。同知韓大成,僉知單李景純·崔允瑾,大護軍洪起燮,護軍趙運永,副護軍金啓淵·洪友燮·李元八·沈英錫·金在三·李敬熙·具錫朋·李熙章·權思穆·李昇淵·金翼基·林必榮·徐良輔·趙禹錫·李玄璣·李魯昌·尹喜豐,以上竝單付。
吏批,四政。以林膺洙爲顯陵令,前牧使金在三今加通政加資事承傳。五政。以洪章燮爲宗廟令。六政。以徐騏輔爲光陵令,承文著作單李學曾。
洪彦謨啓曰,玉堂上下番俱空,事甚未安。新除授副應敎金鼎集,校理李淵祥·趙秉常,副校理洪重燮,修撰金大坤·金羽根,竝卽牌招,推移入直,何如?傳曰,允。
朴宗學啓曰,行大司憲柳相祚在外,執義李南圭,掌令權徽·白東奎,持平尹滋畊·金持泰牌不進,監察茶時之意,敢啓。傳曰,知道。
以執義李南圭,掌令權徽·白東奎,持平尹滋畊·金持泰,司諫柳幼獜,獻納黃鍾人,正言趙然春牌不進罷職傳旨,傳于朴宗學曰,只推。
以弼善李根友,兼文學金胤根牌不進罷職傳旨,傳于洪彦謨曰,只推。
以吏曹參議徐淇修牌不進罷職傳旨,傳于洪彦謨曰,只推。
以副應敎金鼎集,校理李淵祥,副校理洪重燮,修撰金羽根牌不進罷職傳旨,傳于洪彦謨曰,只推。
以文學趙然春牌不進罷職傳旨,傳于洪彦謨曰,只推。
朴宗學,以都摠府言啓曰,副摠管李復淵,以御營中軍,本營諸將官褒貶講坐起事,禁衛營晝仕出去之意,敢啓。傳曰,知道。
輔德尹正鎭疏曰,伏以臣父,近患風熱之證,外腫內痞,劇歇無常,臣之情私,實難曠日離側,而除召未敢違傲,番次適値苟艱,蹶肅命,黽勉就直,亦旣前後有日矣。卽接家信,則臣父所患,比因暑濕之候,舊證新恙,一倍交劇,臣於是煎迫之情,按抑不得,玆敢忙陳短籲,擅出禁扄。伏乞聖慈,俯垂鑑諒,遞臣之職,而勘臣之罪,俾公法伸,而私分安焉,臣無任云云。省疏具悉。爾其勿辭救護。
上在昌德宮。停常參·經筵。
朴宗學啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
洪赫啓曰,玉堂上下番俱空,事甚未安。副應敎金鼎集,校理李淵祥,副校理洪重燮,修撰金羽根,旣有只推之命,竝卽牌招,推移入直,何如?傳曰,允。
洪赫,以侍講院言啓曰,上番連日闕直,事甚未安。弼善李根友,文學趙然春,兼文學金胤根,旣有只推之命,竝卽牌招,以爲推移入直,何如?傳曰,允。
朴宗學啓曰,行大司憲柳相祚在外,執義李南圭,掌令權徽·白東奎,持平尹滋耕·金持泰牌不進,監察茶時之意,敢啓。傳曰,知道。
以執義李南圭,掌令權徽·白東奎,持平尹滋畊·金持泰,司諫柳幼獜,獻納黃鍾人,正言尹興圭牌不進罷職傳旨,傳于朴宗學曰,只推。
以副應敎金鼎集,枝理李淵祥,修撰金羽根牌不進罷職傳旨,傳于洪赫曰,只推。
以弼善李根友,文學趙然春,兼文學金胤根牌不進罷職傳旨,傳于洪赫曰,只推。
洪赫,以弘文館言啓曰,校理趙秉常時在京畿楊州地,修撰金大坤時在慶尙道昌寧地,經筵入番事緊,請竝斯速乘馹上來事,下諭。答曰,依啓。
朴宗學以司僕寺一二提調意啓曰,兼內乘鄭煥宗,今日政,移拜公忠兵使矣,其代令該曹口傳差出,以爲推移入直之地,何如?傳曰,允。
兵曹口傳政事,以李東膺爲司僕內乘。
朴宗學,以兵曹言啓曰,禁衛營槍劍把摠哨官,滿二十四朔後,啓稟加資·陞六事,曾有定式矣。今此槍劍哨官申命衍,已滿二十四朔,依定式陞六,何如?傳曰,允。
又以兵曹言啓曰,卽接慶熙宮入直衛將李宗遠牒報,則小東門南邊墻垣三間頹圮云,爲先令繕工監把子圍排,卽遠修築,而亦令巡邏營門,申飭校率,各別巡察之意,分付,何如?傳曰,允。
上在昌德宮。停常參·經筵。
朴宗學啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
備忘記,公忠監司洪羲瑾下直,長弓一張·長箭一部賜給。
李紀淵啓曰,行左承旨權敦仁,右承旨鄭知容,今日不爲仕進,竝卽牌招,何如?傳曰,允
又啓曰,玉堂上下番俱空,事甚未安。副應敎金鼎集,校理李淵祥,修撰金羽根,旣有只推之命,竝卽牌招推移入直,何如?傳曰,允。
傳于朴宗學曰,公忠監司留待。
傳于朴宗學曰,公忠監司入侍。
朴宗學,以侍講院言啓曰,上番闕直,已至多日,事甚未安。弼善李根友,文學趙然春,兼文學金胤根,旣有只推之命,竝卽牌招,以爲推移入直,何如?傳曰,允。
又以侍講院言啓曰,上番闕直,已至多日,事甚未安。說書韓宓履,旣爲入直,司書柳榮河,姑陞入直之意,敢啓。傳曰,知道。
以弼善李根友,文學趙然春,兼文學金胤根牌不進罷職傳旨,傳于朴宗學曰,只推。
朴宗學,以侍講院言啓曰,上番姑陞入直,事甚未安。弼善李根友,文學趙然春,兼文學金胤根,旣有只推之命,竝更牌招,以爲推移入直,何如?傳曰,允。
又啓曰,行大司憲柳相祚在外,執義李南圭,掌令權徽·白東奎,持平尹滋耕·金持泰牌不進,監察茶時之意,敢啓。傳曰,知道。
以執義李南圭,掌令權徽·白東奎,持平尹滋耕·金持泰,司諫柳幼獜,獻納黃鍾人,正言尹興圭牌不進罷職傳旨,傳于朴宗學曰,只推。
以修撰金羽根牌不進罷職傳旨,傳于朴宗學曰,只推。
以文學趙然春,兼文學金胤根再牌不進罷職傳旨,傳于朴宗學曰,只推。
朴宗學,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
鄭知容,以兵曹言啓曰,考見諸道今春官鎭門聚點狀啓,則全羅兵使李商一狀啓中,道內各邑束伍軍兵聚點時,咸平一邑全不成樣,務安等二邑,軍額間有虛闕,器械亦多破傷,而服色渝弊,鍊習生疎云矣,官鎭門聚點,旣係詰戎之政,軍器什物,乃是陰雨之備,則常時不能檢飭,亦不修改,致有此執頉之擧,其在戎政,誠甚疎忽,當該邑守令,竝推考警責,何如?傳曰,允。
敎公忠監司洪羲瑾書。王若曰,燕槎載返,寵貳价晉秩之榮,鳳綍初宣,畀一路觀察之寄,蓋將分宵旰之念,所以選器能之材,惟卿,世篤忠貞,家傳簪履,謹約以處世,咸稱賢宰舊規,淸儉以持身,不失寒士本色,莅兩邑而著氷蘗之譽,游刃恢恢,遍三司而超緋玉之班,寸心斷斷,而廷簡僉曰,可矣,故藩寄試以任之。念彼百濟之舊疆,實是三韓之重鎭,五十州星羅碁布,厥賦魚鹽稻梁,四百年海晏河淸,其民士夫豪貴,舟車之轉輸交湊,最近京都,山川之襟帶相連,素稱關阨,近以水旱之殆四三歲,又彼弊瘼之難一二言,公私之杼杻俱空,將何以濟接?生靈之邱壑可通,必須其理剸,晉城保障之功,當見尹鐸之損戶,南陽澄淸之責,留待孟博之升車。玆授卿以公忠道觀察使兼兵馬水軍節度使·巡察使·公州牧使,卿其祇服訓辭,蓋殫心膂,恤困窮而鉏强梗,竝濟恩威,遠貪虐而勸循良,嚴明默陟,蘇殘去弊,念須勤於保民,察俗觀風,務惟在於律己凡諸稟啓,厥有彝章。於戲,朝廷之進塗方亨,行且召矣,一省之民命斯寄,往其欽哉,故玆敎示,想宜知悉。知製敎黃浩民製進。
辛卯六月初四日辰時,上御熙政堂。公忠監司入侍時,同副承旨朴宗學,假注書韓宓履,記注官金熙逌·卓雲翰,公忠監司洪羲瑾,以次進伏訖。上曰,史官分左右。上曰,公忠監司進前,羲瑾進前奏職姓名訖,上命史官就座。仍命退,羲瑾先退,諸臣以次退出。
上在昌德宮。停常參·經筵。
藥房提調沈能岳,副提調鄭知容啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿口傳問安。答曰,知道。世子嬪宮·世孫宮口傳問安。答曰,知悉。
朴宗學,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而大臣俱有身病,不得來會云矣,敢啓。傳曰,知道。
權敦仁啓曰,左副承旨洪赫,今日不爲仕進,卽爲牌招,何如?傳曰,允。
又啓曰,應敎趙斗淳,校理趙秉常,副校理李應信,修撰金大坤,副修撰李寅弼·黃浩民在外,副應敎金鼎集內閣進,校理李淵祥差祭,副校理洪重燮都監進,玉堂上下番俱空,事甚未安。修撰金羽根,卽爲牌招入直,何如?傳曰,允。
傳于權敦仁曰,都承旨與式暇在外承旨竝許遞,前望單子入之。
承旨前望單子入之,鄭基善·朴容壽·徐萬淳落點。
兵曹口傳政事,副司果金大根·徐念淳·洪鍾應,以上竝單付。
傳于權敦仁曰,前翰林金大根·徐念淳·洪鍾應竝別兼春秋差下,牌招推移入直。
吏曹,別兼春秋三單金大根·徐念淳·洪鍾應。
朴宗學啓曰,行大司憲柳相祚在外,執義李南圭,掌令權徽·白東奎,持平尹滋畊·金持泰牌不進,監察茶時之意,敢啓。傳曰,知道。
以左副承旨洪赫牌不進罷職傳旨,傳于朴宗學曰,只推。
以執義李南圭,掌令權徽·白東奎,持平尹滋畊·金持泰,司諫柳幼獜,獻納黃鍾人,正言尹興圭牌不進罷職傳旨,傳于朴宗學曰,只推。
以修撰金羽根牌不進罷職傳旨,傳于權敦仁曰,只推。
權敦仁啓曰,注書有闕之代,前注書李寅皐薦狀,依例成送吏曹之意,敢啓。傳曰,知道。
朴宗學,以兵曹言啓曰,五衛將李濟弘前任晉州營將,鄭日履前任江華中軍,李慶昆前任三陟營將,俱在任所,上來間該廳番次苟艱云,韓用夏·劉光祐,景福宮衛將李寅羲·朴允默,慶熙宮衛將鄭孟賢·韓大成,俱以病難供職,呈狀乞遞,竝改差,何如?傳曰,允。
又以兵曹言啓曰,卽接東所衛將張興燮牒報,則貳極門西邊內宮墻頹圮處,今已修築云,把守軍兵,還爲入直之意,敢啓。傳曰,知道。
又以訓鍊都監言啓曰,貳極門西邊內宮墻頹圮處,今已畢築,把守軍兵,還爲入直事,自兵曹草記矣,把守軍兵,還入直所,將校解送之意,敢啓。傳曰,知道。
吏曹啓目,粘連啓下是白有亦,觀此弘文館校理李淵祥上疏,則以爲,臣以父母晩生,偏蒙顧復之恩,幼而荒憘,未效負米之養,長而遊學,徒貽倚閭之思,自釋褐以來,區區志願,惟欲小沾升斗之祿,粗伸烏鳥之情,幸蒙特推孝理,俾遂便養,秪緣臣罪積不孝,獲戾神明,莅官數朔,臣父見背,風木不停,板輿靡及,穹高壤厚,此恨何極?自經險釁,萬念都灰,跧伏鄕廬,惟母子相依爲命,臣母年衰病痼,氣息綿綴,藥餌滋補,少或失宜,則風虛眩暈,動必顚仆,而臣家素貧窶,計又疎拙,菽水尙囏,蔘朮何論?臣情到此,吁,亦至切而至迫矣。伏乞特命選部,畀臣一小邑,得遂祿養之願亦爲白有臥乎所,李淵祥之家貪親老,菽水難繼之狀,卽通朝之所共知,許畀一邑,俾遂便養之願,允合於孝理之情是白乎矣,經幄之臣,出補外邑,事體不輕,臣曹不敢擅便,上裁,何如?判付啓依回啓施行爲良如敎。
校理李淵祥疏曰,伏以臣以姿則山野樸遫,以學則口耳掇拾,徒藉先蔭,厚媒君寵,珥史筆而玷瀛選,前後揚歷,不離乎淸華邇密之班,涯分已極於濫竽,愧懼恒切於集木,不意今者,恩譴纔敍,寵祿旋加,玉署除旨,忽下於旅邸栖屑之中,臣聞命惝怳,不覺感淚之被面,逖違之餘,重入脩門,依近日月之光,周旋翰墨之林,是臣之至榮大幸也,更何敢一分餘戀,復有希覬,而竊伏念君之於臣,天地而父母,有願必遂,無微不燭,臣有至切之懇,不敢以猥越而自阻,冒昧仰暴,惟聖明垂察焉。臣以父母晩生,偏蒙顧復之恩,幼而荒憘,未效負米之養,長而遊學,徒貽倚閭之思,臣自釋褐以來,區區志願,惟欲小沾升斗之祿,粗伸烏鳥之情,而年前幸蒙我殿下特推孝理,俾遂便養,奉檄懽躍,闔門攢祝,秪緣臣罪積不孝,獲戾神明,莅官數朔,臣父見背,風木不停,板輿靡及,穹高壤厚,此恨何極?臣自經險釁,萬念都灰,跧伏鄕廬,惟母子相依爲命,而臣母年衰病痼,氣息綿綴,藥餌滋補,少或失宜,則風虛眩暈,動必顚仆,而臣家素貧窶,計又疎拙,菽水尙囏,蔘朮何論?臣每晨起定省,退入廚下,寒烟冷落,甘旨未充,兄弟聚首,只切傷哉之歎,加以婦人情弱,每見臣上京,則輒以早得一麾,歸見老母爲托,爲人子而聞此言,安得不惕然而傷心,澘然而出涕也哉?臣情到此,吁,亦至切而至迫矣,玆敢不避瀆擾,仰陳衷懇。伏乞聖明,俯賜矜憐,特命選部,畀臣一小邑,得遂祿養之願,千萬顒祝,臣無任云云。省疏具悉。疏辭下該曹,稟處。
辛卯六月初五日辰時,上御熙政堂。藥房入診入侍時,提調沈能岳,副提調鄭知容,假注書韓宓履,記注官金輦·卓雲翰,待敎李肯愚,以次進伏,醫官玄在德·李亨基·南山壽·卞文爕,以次進伏楹外訖。上曰,史官分左右。能岳等進前奏曰,日氣蒸鬱,聖體若何?上曰,一樣矣。能岳曰,寢睡·永刺之節,何如?上曰,一樣。各殿·宮氣候,亦一樣矣。上命醫官入診,山壽·文爕,以次診脈訖,奏曰,左右三部調均矣。上命史官就座,山壽等先退。仍命退,諸臣以次退出。
上在昌德宮。停常參·經筵。
朴宗學啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
鄭基善啓曰,右承旨洪赫,今日不爲仕進,卽爲牌招,何如?傳曰,允。
朴容壽啓曰,玉堂上下番俱空,事甚未安。修撰金羽根旣有只推之命,卽爲牌招入直,何如?傳曰,允。
鄭基善啓曰,假注書韓宓履,身病猝重,勢難察任,今姑改差,何如?傳曰,允。
韓宓履改差,代以洪永圭爲假注書。
洪永圭有頉,代以林基洙爲假注書。
朴容壽啓曰,知事李止淵,旣入闕中,不爲肅謝,直爲出去,事甚未安。推考,何如?傳曰,允。
徐萬淳啓曰,訓鍊大將趙萬永,以戶曹判書點檢事,明日西江出去矣,所佩命召,何以爲之?敢稟。傳曰,仍佩往來。
以公忠監司朴齊聞狀啓,石城縣監金箕龍遭父喪事,傳于朴容壽曰,令該曹口傳差出,催促下送。
吏曹口傳政事,以林勉洙爲石城縣監。
朴宗學啓曰,行大司憲柳相祚在外,執義李南圭,掌令權徽·白東奎,持平尹滋畊·金持泰牌不進,監察茶時之意,敢啓。傳曰,知道。
以右承旨洪赫牌不進罷職傳旨,傳于朴宗學曰,只推。
以執義李南圭,掌令權徽·白東奎,持平尹滋畊·金持泰,司諫柳幼獜,獻納黃鍾人,正言尹興圭牌不進罷職傳旨,傳于朴宗學曰,只推。
以修撰金羽根牌不進罷職傳旨,傳于朴容壽曰,只推。
上在昌德宮。停常參·經筵。
洪赫啓曰,行大司憲柳相祚在外,執義李南圭,掌令權徽·白東奎,持平尹滋畊·金持泰呈辭,監察茶時之意,敢啓。傳曰,知道。
又啓曰,來十一日朝參日次矣,敢稟。傳曰,停。
朴容壽啓曰,來十一日輪對日次矣,敢稟。傳曰,當次人受點,後日次待令。
洪赫啓曰,右副承旨徐萬淳,今日不爲仕進,卽爲牌招,何如?傳曰,允。
林基洙有頉,代以李源庚爲假注書。
朴容壽啓曰,假注書李謙在,身病猝重,勢難察任,今姑改差,何如?傳曰,允。
李謙在改差,代以洪說謨爲假注書。
朴容壽啓曰,玉堂上下番俱空,事甚未安。修撰金羽根,旣有只推之命,卽爲牌招入直,何如?傳曰,允。
以右副承旨徐萬淳牌不進罷職傳旨,傳于洪赫曰,只推。
以修撰金羽根牌不進罷職傳旨,傳于朴容壽曰,只推。
朴容壽以奉常寺都提調·提調意啓曰,東耤親耕田所種大麥打作,則所出爲七石,小麥打作,則所出爲十三斗之意,敢啓。傳曰,知道。
洪赫,以禁衛營言啓曰,本營哨官金鍾坤,身爲兼參軍,誤捉無辜,以致擾民,事極驚駭,爲先汰去之意,敢啓。傳曰,知道。
上在昌德宮。停常參·經筵。
洪赫啓曰,行大司憲柳相祚在外,執義李南圭,掌令權徽·白東奎,持平尹滋耕·金持泰呈辭,監察茶時之意,敢啓。傳曰,知道。
又啓曰,左副承旨朴宗學,今日不爲仕進,卽爲牌招,何如?傳曰,允。
朴容壽啓曰,玉堂上下番俱空,已至多日,事甚未安。修撰金羽根,旣有只推之命,與校理李淵祥,一體牌招入直,何如?傳曰,允。
傳于朴容壽曰,留院公事入之。
以左副承旨朴宗學牌不進罷職傳旨,傳于朴容壽曰,只推。
以校理李淵祥,修撰金羽根牌不進罷職傳旨,傳于朴容壽曰,只推。
洪赫,以都摠府言啓曰,今日入直內三廳武兼禁軍及軍兵等,當爲中日習射技,而國忌正日相値,不得設行之意,敢啓。傳曰,知道。
又以御營廳言啓曰,本廳哨官差出時,李縉權之縉字,誤以晉字書入,至於受點,臣之矇然,不勝惶悚,而原單子改付標以入,何如?傳曰,允。
又以義禁府言啓曰,全羅監司朴永元狀啓內,蝟島僉使金翼信,爲先罷黜,其罪狀令攸司稟處事,啓下矣。金翼信時在任所,依例發遣府書吏,交代後拿來,何如?傳曰,待待命拿囚。
上在昌德宮。停常參·經筵。
自辰時至人定,灑雨下雨,測雨器水深二寸三分。
洪赫啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,明日乃是初伏,自明日處暑間,視事頉稟之意,敢啓。傳曰,知道。
傳于洪赫曰,承旨有闕之代,前望單子入之。
承旨前望單子入之,鄭知容落點。
洪赫啓曰,行都承旨鄭基善,行左承旨權敦仁,不爲仕進,右承旨鄭知容未肅拜,右副承旨朴宗學,同副承旨朴容壽式暇,院中只有臣一人,伴直無人,右承旨鄭知容,所當牌招,而拘於廳規,不得請牌,何以爲之?敢稟。傳曰,牌招。
傳于洪赫曰,吏曹參判有闕之代,前望單子入之。
吏曹參判前望單子入之,尹命烈落點。
鄭知容啓曰,假注書洪說謨,身病猝重,勢難察任,今姑改差,何如?傳曰,允。
洪說謨改差,代以李繪九爲假注書。
以校理李淵祥,修撰金羽根牌不進罷職傳旨,傳于鄭知容曰,只推。
鄭知容啓曰,玉堂上下番俱空,已至多日,事甚未安。校理李淵祥,修撰金羽根,旣有只推之命,竝卽牌招入直,何如?傳曰,允。
洪赫啓曰,行大司憲柳相祚在外,執義李南圭,掌令權徽·白東奎,持平尹滋畊·金持泰牌不進,監察茶時之意,敢啓。傳曰,知道。
以執義李南圭,掌令權徽·白東奎,持平尹滋畊·金持泰,司諫柳幼麟,獻納黃鍾人,正言尹興圭牌不進罷職傳旨,傳于洪赫曰,只推。
洪赫啓曰,明日次對,兩司當爲進參,除在外外,未肅拜·呈告人員,竝待開門牌招,何如?傳曰,允。
以公忠監司朴齊聞狀啓,贊善宋穉圭月致米肉不敢祗受事,傳于洪赫曰,令地方官更爲輸送事,回諭
鄭知容,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
又以吏曹言啓曰,西學訓導金廷雲,除拜後過限未肅拜,依例改差,何如?傳曰,允。
洪赫,以都摠府言啓曰,副摠管李復淵,以能麽兒堂上,本廳講坐起事,禁衛營晝仕出去之意,敢啓。傳曰,知道。
右副承旨徐萬淳疏曰,伏以臣之偏母,今年六十有七,夙嬰疾病,中經憂戚,氣血焦枯,刑神銷脫,自在未衰,已成癃老,比歲以來,轉益沈綿,居常奄奄,若不保朝夕,往往疾作,瀕危者屢矣。噫,父母之於子,懷抱長成,唯冀其受一日之養,子之於父母,立身揚顯,惟願其致一日之養,卽人人之恒情也。臣家本貧寒,簞瓢屢空,無他兄弟,幼又善病,恩勤鞠育,偏貽慈母之憂念,逮夫濫通朝籍,出而從宦也,則臣之傳餐,能具朝暮,而臣母之甘旨,有時乎不給,臣之章服,能備寒暑,而臣母之輕暖,有時乎不足,臣母之慈,雖耄且病,而猶不遑寧,夙宵一念,常不離於臣身之飢寒,臣之不肖,揚歷淸華,亦旣抱子,而反不若負米採薪者之皆能有養,徒使臣母之勤勞,四十年如一日而已,每一思惟,不覺悚然而汗,惕然而懼,不亦閔哉,不亦傷哉?四牡之詩,君之所以勞臣也,其卒章曰,是用作歌,將母來諗,夫臣之於君,疑若嚴畏,不敢言私,而是詩也探言其情,設爲是辭,使臣之將母者,皆許其來諗,而或慮其失養也,臣於曩者,捧檄西邑,周歲便養,聖恩天大,子母感頌,今則臣母之病,日深一日,而臣之情私,日急一日,抱玆耿耿,亦有年所,臣若徒懼猥越,不一陳籲,不但有失於詩人來諗之義,將恐獲罪於聖明孝理之治,玆敢悉暴衷懇,仰瀆崇嚴。伏乞聖慈,俯賜矜諒,特命選部,畀臣淸涼一邑,以伸至願,且臣母近以暑霍,委頓床笫,證形沈劇,臣之目下情地,離捨供職,尤無其路,亟許遞改臣職,俾便救護,千萬幸甚,臣無任云云。省疏具悉。疏辭下該曹,稟處,本職許遞。
吏曹啓目,粘連啓下是白有亦,觀此承政院右副承旨徐萬淳上疏,則以爲,臣之偏母,今年六十有七,夙嬰疾病,中經憂戚,氣血焦枯,刑神銷脫,自在未衰,已成癃老,比歲以來,轉益沈綿,居常奄奄,若不保朝夕,往往疾作,瀕危者屢矣。噫,父母之於子,懷抱長成,惟冀其受一日之養,子之於父母,立身揚顯,惟願其致一日之養,卽人人之恒情也。臣家本貧寒,簞瓢屢空,無他兄弟,幼又善病,恩勤鞠育,偏貽慈母之憂念,逮夫濫通朝籍,出而從宦也,則臣之傳餐,能具朝暮,而臣母之甘旨,有時不給,臣之章服,能備寒暑,而臣母之輕暖,有時乎不足,臣母之慈,雖耄且病,而猶不遑寧,夙宵一念常不離於臣母之飢寒,臣之不肖,揚歷淸華,亦旣抱子,而反不若負米採薪者之皆能有養,徒使臣母之勤勞,四十年如一日而已,每一思惟,不覺悚然而汗,惕然而懼,不亦悶哉,不亦傷哉?臣母之病,日深一日,而臣之情私,日急一日。伏乞特命選部,畀臣淸涼一邑,以伸至願亦爲白臥乎所,徐萬淳之家貧親老,菽水難繼之狀,卽通朝之所共知,許畀一邑,俾遂便養之願,允合於老理之情是白乎矣,邇列之臣,出補外邑,事體不輕,臣曹不敢擅便,上裁,何如?判付啓依回啓施行爲良如敎。
上在昌德宮。停常參·經筵。
藥房都提調金履喬,提調沈能岳,副提調權敦仁啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿口傳問安。答曰,知道。世子嬪宮·世孫宮口傳問安。答曰,知悉。
洪赫啓曰,行大司憲柳相祚在外,執義李南圭,掌令權徽·白東奎,持平尹滋畊·金持泰牌不進,監察茶時之意,敢啓。傳曰,知道。
鄭基善啓曰,右副承旨朴宗學,同副承旨朴容壽,今日不爲仕進,竝卽牌招,何如?傳曰,允。
傳于洪赫曰,大臣·備局堂上引見。
洪赫啓曰,假注書李繪九,時無職名,令該曹依例付軍職,冠帶常仕,何如?傳曰,允。
鄭基善啓曰,假注書李源庚,身病猝重,勢難察任,今姑改差,何如?傳曰,允。
李源庚改差,代以趙徽林爲假注書。
趙徽林有頉,代以李義晉爲假注書。
鄭基善啓曰,玉堂上下番俱空,已至多日,事甚未安。校理李淵祥,修撰金羽根,旣有只推之命,竝卽牌招入直,可如?傳曰,允。
以李惟秀爲左邊捕盜大將。
洪赫啓曰,新除授左邊捕盜大將李惟秀,卽爲牌招,傳授命召及大將牌·傳令牌,何如?傳曰,允。
又啓曰,新除授左邊捕盜大將李惟秀,時在京畿果川地,命召傳授,一時爲急,斯速乘馹上來事,下諭,何如?傳曰,允。
以右副承旨朴宗學牌不進罷職傳旨,傳于洪赫曰,只推。
以執義李南圭,掌令權徽·白東奎,持平尹滋畊·金持泰,司諫柳幼獜,獻納黃鍾人,正言尹興圭牌不進罷職傳旨,傳于洪赫曰,只推。
以校理李淵祥,修撰金羽根牌不進罷職傳旨,傳于鄭知容曰,只推。
兵曹口傳政事,副護軍單徐萬淳。
鄭基善,以吏曹言啓曰,通禮院相禮申冕周受由,過限不上來,依例改差,何如?傳曰,允。
又以吏曹言啓曰,掌樂院正金景善,以其身病,呈狀乞遞,改差,何如?傳曰,允。
權敦仁,以戶曹言啓曰,謹奉傳敎,宜嬪廟正堂簾帳等修改吉日,令日官李秉源推擇,則今六月十二日辰時爲吉云,以此日時擧行之意,敢啓。傳曰,知道。
又以戶曹言啓曰,謹奉傳敎,文禧廟正堂簾帳等修改吉日,令日官李秉源推擇,則今六月十二日辰時爲吉云,以此日時擧行之意,敢啓。傳曰,知道。
辛卯六月初十日辰時,上御熙政堂。藥房入診,大臣·備局堂上引見入侍時,都提調金履喬,提調沈能岳,副提調權敦仁,假注書李源庚,記注官金熙逌,別兼春秋金大根,直閣金鼎集,左副承旨洪赫,假注書李繪九,事變假注書金鳳梧,左議政李相璜,行工曹判書金逌根,行戶曹判書趙萬永,禮曹判書徐俊輔,知敦寧朴周壽,知中樞徐能輔,行大護軍李光文,刑曹判書李翊會,行護軍白東薳·申絅,以次進伏,醫官玄在德·李亨基·南山壽·卞文燮進伏楹外訖。上曰,史官分左右。相璜進前奏曰,雨澤浹洽,民事萬幸矣。日氣漸熱,聖體若何?上曰,一樣矣。寢睡·水刺之節,何如?上曰,一樣矣。中宮殿氣候,何如?上曰,各殿宮氣候一樣矣。履喬曰,醫官入診,似好矣。上曰,入診,可也。醫官以次入診訖,退伏楹外奏曰,脈候左右三部和調矣。上曰,次對爲之。相璜曰,營建廳容入物力,與諸堂略綽磨鍊,如得萬兩分數,庶可竣功,而設有有餘不足,似不至大相出入,以均廳錢四千六百兩·木六同,禁御兩營錢各二千兩,戶曹米一百石·木四同,分排劃送,何如?上曰,依爲之。出擧條相璜曰,卽見水原留守朴綺壽狀啓,則以爲,會付還餉,自來不敷,而當此農務方殷之時,巡分難繼,民情切急,本府還餉留庫中租·米·太合五千三百七十一石零,屬邑餉租三千三百九十七石零,特許加分事,請令廟堂稟旨,分付矣。分留有式,有難闊狹,而以農時民食之不繼,已有許施於諸道者,此亦依狀請施行,何如?上曰,依爲之。出擧條相璜曰,近日躁競之風,何事非有識之憂歎,而至若武臣之雜岐加資,太無節而尤爲弊,凡有中外大小國役,宣部薦武臣之有恃挾工進取者,百計竄名於監董看役等請賞秩中,雖下此而牌將名色,亦皆圖占,竟蒙恩資,則又奔走鑽刺,如內外將中軍虞侯等任,殆與久仕積勞者,漫無區別,一例躐取,故所謂雜岐加資,遂爲陞進之倖塗捷徑,靡然波奔,若無止屆,豈有如許風習哉?不可不一切禁抑,雖以朝家官方言之,倖進者有時占先,積仕者反或居後,是豈綜核之政,與磨勵之義哉?臣於先朝時,亦有所及見者矣,內而試射恩資,外而繕械賞典,雖非目下雜進者之可比,自好者幾皆不願,銓家所以處此者,亦有軒輊於其間,其所收用,每後於循資級多踐歷之人,故擇燥濕而審去就,風氣猶有可觀,而今不可得見矣,已往則雖不可一一追理,此後則自繕械賞射之類,而履歷通擬之際,每示別於先後彼此之間,庸寓勵廉之意,而此猶如此,況外此雜岐乎?似此之類,凡於階梯移遷之官職,雖有可用之人,毋得或先於有歷之他弁嚴立程限,俾無踰越,載之兩銓掌考,以爲永久按行之地,則庶有補於息競抑倖之政,而雖以蔭路言之,年勞序進,如唐之考功,漢之增級,其制甚嚴,其義斯美,而近來陞六,則每多橫出,序計反少,移陞則輒注陞敍,治績不由,以至於傍岐雜路互遷,各司虛銜區處,迄無已時,守令擇差,便屬餘事,雖有良手能才之可任民牧者,偶一遞罷,無望復試,近聞蔭官前仕,殆至數百,淹滯之歎,豈不可悶乎?此後則積仕元出六及十考十上,隨窠卽差,其餘橫出虛銜,與前仕參互塡差,而每以有吏才著聲績之人,愼擇甄用之意,竝加申飭於兩銓,而大抵蔭路之如是淹滯,職由於多岐徑陞之故,啓倖積鬱,兩皆有害於實政,每於此深留聖意,毋輕施與,常存愼惜,是又臣區區之望也。上曰,依爲之。出擧條相璜曰,近來百隷怠官,誠爲可悶,其中刑曹·漢城府,則尤不宜瘝曠,自前愼擇久任者,亶以都民之休戚所係,而近日數遞,已不如古,又聞多無故不坐之時,雖不一一追責,姑以先甲之意,另加申飭,俾毋敢無故闕坐,何如?上曰,依爲之。出擧條相璜曰,將臣之兼帶捕將,固多有益之處,而至於許久兼管,或有妨於本務,則亦不可不念,左邊捕盜大將申絅,除拜今已經歲,職事不無牽掣云,今姑許遞,何如?上曰,依爲之。出擧條相璜曰,通官派送事,禮部咨文,今纔出來矣,回咨依例撰出,順付於今番謝恩使之行,何如?上曰,依爲之。出擧條相璜曰,耆老之臣,固難强之以筋力之事,向對懸病諸宰推考時,吏判及京兆尹,使之勿捧現告,而今對又爲不參,方帶重務,而每對懸病,殊欠穩當,且政月行對掌銓之臣,豈或無建白之事,設無是也,臣等登對,語易及於此時銓選,然則安知無與相可否之事乎?誠未安而兵判事尤非矣。且京兆尹,非但見居緊任,備堂差下之後,尙不參對云,去就不當如是,吏曹判書洪羲俊,漢城判尹南履翼竝推考,兵曹判書金箕殷,從重推考,何如?上曰,依爲之。出擧條赫曰,左邊捕盜大將申絅許遞事,命下矣。捕將之任,不可一刻暫曠,在前如此之時,有他邊大將兼察之例,今番則何以爲之乎?上曰,以右邊大將兼察,可也。出擧條赫曰,左邊捕盜大將,以右邊捕盜大將李鐵求兼察事,命下矣。兼察左邊捕將李鐵求,卽爲牌招,聽傳敎,何如?上曰,依爲之。出擧條赫曰,今日賓對,兩司無一人進參,事甚未安。違牌諸臺,竝推考,何如?上曰,依爲之。出擧條上曰,史官就座。仍命退,諸臣以次退出。
上在昌德宮。停常參·經筵。
洪赫,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
洪赫啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,右副承旨朴宗學,今日不爲仕進,卽爲牌招,何如?傳曰,允。
朴容壽啓曰,假注書李義晉,時無職名,令該曹依例付軍職,冠帶常仕,何如?傳曰,允。
又啓曰,行都承旨鄭基善,行左承旨權敦仁,右承旨鄭知容不爲仕進,左副承旨洪赫式暇出去,右副承旨朴宗學牌不進,院中只有臣一人,伴直無人,右承旨鄭知容,所當牌招,而拘於廳規,不得請牌,何以爲之?敢稟。傳曰,牌招。
以右副承旨朴宗學牌不進罷職傳旨,傳于朴容壽曰,只推。
朴容壽啓曰,右承旨鄭知容牌不進,伴直無人,右副承旨朴宗學,旣有只推之命,所當更請牌招,而拘於廳規,不得請牌,何以爲之?敢稟。傳曰,牌招。
又啓曰,玉堂上下番俱空,已至多日,事甚未安。校理李淵祥,修撰金羽根,旣有只推之命,竝卽牌招入直,何如?傳曰,允。
朴宗學啓曰,行大司憲柳相祚在外,執義李南圭,掌令權徽·白東奎,持平尹滋耕·金持泰牌不進,監察茶時之意,敢啓。傳曰,知道。
以執義李南圭,掌令權徽·白東奎,持平尹滋耕·金持泰,司諫柳幼獜,獻納黃鍾人,正言尹興圭牌不進罷職傳旨,傳于朴宗學曰,只推。
以右承旨鄭知容牌不進罷職傳旨,傳于朴容壽曰,只推。
以校理李淵祥,修撰金羽根牌不進罷職傳旨,傳于朴容壽曰,只推。
朴宗學,以兵曹言啓曰,翊衛司副率成載濩,洗馬宋欽象,文臣兼宣傳官閔泰鏞,俱以病難供職,呈狀乞遞,竝改差,何如?傳曰,允。
又以都摠府言啓曰,副摠管李復淵,以御營中軍,本營諸將官射會監試事,禁衛營晝仕出去之意,敢啓。傳曰,知道。
上在昌德宮。停常參·經筵。
辰時巳時,日暈。
朴宗學啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
鄭基善啓曰,右承旨鄭知容,左副承旨洪赫,今日不爲仕進,竝卽牌招,何如?傳曰,允。
又啓曰,玉堂上下番俱空,已至多日,事甚未安。校理李淵祥,修撰金羽根,旣有只推之命,竝卽牌招入直,何如?傳曰,允。
朴宗學啓曰,捕將之任,不可一日暫曠,而左捕將李惟秀,偃處一舍之地,下諭今已多日,謂有身病,不卽上來,事未前有,萬萬未安,所當重勘,而本院請推之外,無他可施之罰,何以爲之?敢稟。傳曰,近日武臣之稱以情勢,專事違傲,便成風習,寧有如許事體?捕將李惟秀,下義禁府推考。
又啓曰,行大司憲柳相祚在外,執義李南圭,掌令權徽·白東奎,持平尹滋畊·金持泰牌不進,監察茶時之意,敢啓。傳曰,知道。
以執義李南圭,掌令權徽·白東奎,持平尹滋畊·金持泰,司諫柳幼麟,獻納黃鍾人,正言尹興圭牌不進罷職傳旨,傳于朴宗學曰,只推。
以右承旨鄭知容,左副承旨洪赫牌不進罷職傳旨,傳于鄭基善曰,只推。
以修撰金羽根牌不進罷職傳旨,傳于鄭基善曰,只推。
以公忠監司朴齊聞狀啓,贊善宋穉圭月致米肉不爲祗受事,傳于權敦仁曰,令地方官更爲輸送事,回諭。
鄭基善,以吏曹言啓曰,今此望祭祭官中,時無職名人員,令該曹口傳付軍職,何如?傳曰,允。
兵曹口傳政事,護軍徐鼎輔,副司果金景善,以上竝單付。
鄭基善,以吏曹言啓曰,今日本曹褒貶坐起時,堂上不可不備員,而參判尹命烈未肅拜,令政院牌招,以爲同參開坐之地,何如?傳曰,允。
朴宗學,以禁衛營言啓曰,本營騎士別將李存敬,身病猝重,勢難察任,改差,何如?傳曰,允。
又以義禁府言啓曰,左邊捕盜大將李惟秀推考事傳旨啓下矣。李惟秀今方待命,拿囚而卿宰禁推,待批下捧供,載在大典通編,李惟秀係是卿宰,敢啓。傳曰,分揀,待明朝牌招,傳授命召。
上在昌德宮。停常參·經筵。
自辰時至午時,灑雨下雨,測雨器水深二分。
朴宗學啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
權敦仁啓曰,左副承旨洪赫,今日不爲仕進,卽爲牌招,何如?傳曰,允。
朴宗學啓曰,命召傳授,一時爲急,而左捕將李惟秀,謂有情勢,奉牌闕外,屢度催促,不卽承膺,武臣之無得處義,前後飭敎,何等截嚴,而昨日特敎之下,如是奉牌,事體道理,萬萬駭然,所當重勘,而本院請推之外,無他可施之罰,何以爲之?敢稟。傳曰,本事旣已落空,何敢更以情勢二字爲言?況武臣奉牌,事係師律,寧有如許分義?更以前牌嚴飭,使之卽刻受符,政院如或復煩酬應,承旨先爲處分矣。
又啓曰,行大司憲柳相祚在外,執義李南圭,掌令權徽·白東奎,持平尹滋畊·金持泰牌不進,監察茶時之意,敢啓。傳曰,知道。
以執義李南圭,掌令權徽·白東奎,持平尹滋畊·金持泰,司諫柳幼麟,獻納黃鍾人,正言尹興圭牌不進罷職傳旨,傳于朴宗學曰,只推。
以左副承旨洪赫牌不進罷職傳旨,傳于朴宗學曰,只推。
鄭知容,以弘文館言啓曰,下番闕直,事甚未安。修撰金羽根,旣有只推之命,卽爲牌招入直,何如?傳曰,允。
朴宗學,以兵曹言啓曰,今六月十三日土王用事改火進上時,宗廟署·社稷署·永禧殿·永寧殿·景慕宮·毓祥宮·宣禧宮·景祐宮·慶壽宮,依例改火,奎章閣·議政府·承政院·漢城府,一體頒火之意,敢啓。傳曰,知道。
義禁府啓目,全州營將柳勉儉原情云云。問目內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓依允。
上在昌德宮。停常參·經筵。
夜自五更至十五日開東,灑雨下雨,測雨器水深一寸四分。
朴宗學,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
鄭基善啓曰,行左承旨權敦仁,左副承旨洪赫,同副承旨朴容壽,今日不爲仕進,竝卽牌招,何如?傳曰,允。
傳于鄭知容曰,禮房承旨,馳詣宗廟·景慕宮,奉審摘奸以來。
以修撰金羽根牌不進罷職傳旨,傳于朴宗學曰,只推。
鄭知容啓曰,應敎趙斗淳,校理趙秉常,副校理李應信,修撰金大坤,副修撰李寅弼·黃浩民在外,副應敎金鼎集內閣進,校理李淵祥差祭,副校理洪重燮都監進,玉堂上下番俱空,事甚未安。修撰金羽根,卽爲牌招入直,何如?傳曰,允。差祭及都監進去外在外人,竝許遞,前望單子入之。
玉堂前望單子入之,應敎李正耆,校理朴升鉉,副校理李在鶴,修撰趙錫龜,副修撰吳致淳·林永洙落點。
鄭知容啓曰,新除授應敎李正耆,校理朴升鉉,副校理李在鶴,修撰趙錫龜,副修撰吳致淳·林永洙,一體牌招,推移入直,何如?傳曰,允。
以副校理李在鶴,修撰金羽根,副修撰吳致淳·林永洙牌不進罷職傳旨,傳于鄭知容曰,只推。
鄭知容啓曰,玉堂上下番俱空,事甚未安。副校理李在鶴,修撰金羽根,副修撰吳致淳·林永洙,旣有只推之命,竝更牌招,推移入直,何如?傳曰,允。
朴宗學啓曰,行大司憲柳相祚在外,執義李南圭,掌令權徽·白東奎,持平尹滋畊·金持泰牌不進,監察蔡時之意,敢啓。傳曰,知道。
以執義李南圭,掌令權徽·白東奎,持平尹滋畊·金持泰,司諫柳幼麟,獻納黃鍾人,正言尹興圭牌不進罷職傳旨,傳于朴宗學曰,只推。
以左副承旨洪赫,同副承旨朴容壽牌不進罷職傳旨,傳于鄭知容曰,只推。
鄭知容,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
又以侍講院言啓曰,兼弼善趙秉常,時無職名,令該曹口傳付軍職,何如?傳曰,允。
兵曹口傳政事,副司果趙秉常。
上在昌德宮。停常參·經筵。
藥房提調沈能岳,副提調權敦仁啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿口傳問安。答曰,知道。世子嬪宮·世孫宮口傳問安。答曰,知悉。
朴宗學啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
鄭基善啓曰,左副承旨洪赫,今日不爲仕進,卽爲牌招,何如?傳曰,允。
洪赫啓曰,備邊司郞廳來言,今日賓廳日次,而上前開坼相値,不得來會云矣,敢啓。傳曰,知道。
以副校理李在鶴,修撰金羽根,副修撰吳致淳·林永洙再牌不進罷職傳旨,傳于鄭知容曰,只推。
以應敎李正耆,修撰趙錫龜牌不進罷職傳旨,傳于鄭知容曰,只推。
鄭知容啓曰,玉堂上下番俱空,事甚未安。應敎李正耆,副校理李在鶴,修撰趙錫龜·金羽根,副修撰吳致淳·林永洙,旣有只推之命,與校理李淵祥,一體牌招,推移入直,何如?傳曰,允。
朴宗學啓曰,行大司憲柳相祚在外,執義李南圭,掌令權徽·白東奎,持平尹滋耕·金持泰牌不進,監察茶時之意,敢啓。傳曰,知道。
以執義李南圭,掌令權徽·白東奎,持平尹滋耕·金持泰,司諫柳幼麟,獻納黃鍾人,正言尹興圭牌不進罷職傳旨,傳于朴宗學曰,只推。
以校理李淵祥,副校理李在鶴,修撰金羽根,副修撰吳致淳·林永洙牌不進罷職傳旨,傳于鄭知容曰,只推。
以應敎李正耆,修撰趙錫龜再牌不進罷職傳旨,傳于鄭知容曰,只推。
兵曹口傳政事,副司果趙斗淳。
鄭知容,以奎章閣言啓曰,景慕宮望廟樓,今望奉審無頉之意,敢啓。傳曰,知道。
朴宗學啓曰,卽伏見諸道今春夏等褒貶啓本,則京畿監司李羲準,公忠監司朴齊聞,黃海監司金蘭淳,平安監司金學淳,守令無一人居中·居下,江原監司尹聲大,咸鏡監司申在植,守令無一人居下,殊無嚴明殿最之意,竝推考警責,何如?傳曰,允。
洪赫啓曰,卽伏見諸道今春夏等褒貶啓本,則京畿水使李鼎會,公忠水使李貞坤,黃海兵使李源祚,全羅監司朴永元,右水使李應植,平安監司金學淳,慶尙監司朴岐壽,邊將無一人居中·居下,江華留守李若愚,黃海水使李吉會,平安兵使鄭來升,統制使李恒權,南兵使尹敏東,北兵使朴潤榮,邊將無一人居下,殊無嚴明殿最之意,竝推考警責,何如?傳曰,允。
鄭基善以中樞府言啓曰,本府郞廳及醫員·錄事等今辛卯年春夏等褒貶,當爲等第,而領中樞府事臣南公轍未肅拜,判中樞府事臣鄭晩錫·臣李羲甲,俱有身病,限內不得磨勘之意,敢啓。傳曰,知道。
又以敦寧府言啓曰,府郞廳等今春夏等褒貶等第,當爲磨勘,而以領事金祖淳身病,不得爲之之意,敢啓。傳曰,知道。
又以耆老所言啓曰,本所堂上,多有身病,無參坐之人,今辛卯春夏等褒貶,限內不得磨勘之意,敢啓。傳曰,知道。
又以儀賓府言啓曰,本府郞廳今春夏等褒貶等第,當爲磨勘,而永明尉臣洪顯周,東寧尉臣金賢根,昌寧尉臣金炳疇,俱有身病,限內不得爲之之意,敢啓。傳曰,知道。
又以忠勳府言啓曰,本府今春夏等褒貶,當爲磨勘,而有司堂上臣韓陵君李海愚有身病,豐安君臣柳相祚在外,堂上不備,限內不得爲之之意,敢啓。傳曰,知道。
又以吏曹言啓曰,曺所屬宗簿寺·司饔院官員等矣今辛卯年春夏等褒貶,當爲等第,而俱因提調有故,不得磨勘之意,敢啓。傳曰,知道。
又以戶曹言啓曰,本曹郞廳及所屬各司官員今辛卯春夏等褒貶,依前例磨鍊以入,而軍資監·內資寺·濟用監·司䆃寺·內贍寺·司圃署,因都提調·提調有故,不得磨勘,去秋冬等褒貶時,軍資監·內資寺·長興庫·司䆃寺·內贍寺·司圃署·平巿署,因都提調·提調有故,限內不得磨勘矣。今則其時官員,已多遷轉,難以考績,依近例蕩滌,何如?傳曰,允。
又以宣惠廳都提調意啓曰,本廳郞廳等今辛卯春夏等褒貶等第,磨勘以入,而庚寅春夏等·秋冬等褒貶,今已過時,郞廳亦多遞易,依前例不得磨勘之意,敢啓。傳曰,知道。
又以禮曹言啓曰,各陵·殿·園·墓,本曹郞廳·四學童蒙敎官·通禮院·典牲署·禮賓寺·典醫監·圖畫署官員等今辛卯年春夏等褒貶,等第以入,而宗廟署·社稷署·景慕宮·弘文館·藝文館·春秋館·承文院·成均館·奉常寺·掌樂院·東西氷庫·東西活人署·觀象監·內醫院·司譯院·惠民署·東·南關王廟官員等褒貶,各其司領事·都提調·提調及堂上有故或不備,不得一時磨勘之意,敢啓。傳曰,知道。
又以禮曹言啓曰,今此所屬各司官員等褒貶時,健元陵參奉金宜淳,與判書臣徐俊輔,有應避之嫌,莊陵令李光承,與參判臣李光正,有應避之嫌,不得同議磨勘,各爲別啓本以入之意,敢啓。傳曰,知道。
又以奎章閣言啓曰,本閣今辛卯年春夏等褒貶啓本及外閣褒貶啓本,同爲磨勘以入,而啓本中一處刀擦之意,敢啓。傳曰,知道。
洪赫,以兵曹言啓曰,本曹今辛卯年春夏等褒貶等第,刀擦九處之意,敢啓。傳曰,知道。
又以兵曹言啓曰,本曹今辛卯年春夏等褒貶,等第磨鍊以入,而曹所屬軍器寺司僕寺·訓鍊院·典設司官員·部將等褒貶,因各其司提調及堂上有故,不得一體磨勘之意,敢啓。傳曰,知道。
又以都摠府言啓曰,本府郞廳及部將等今辛卯年春夏等褒貶,當爲磨勘,而都摠管李光文有身病,限內不得設行之意,敢啓。傳曰,知道。
又以訓鍊都監都提調意啓曰,本局從事官禁松參軍及諸將官等今辛卯年春夏等褒貶,當爲等第,而都提調臣鄭晩錫有身病,限內不得磨勘之意,敢啓。傳曰,知道。
又以禁衛營都提調意啓曰,本營從事官及諸將官今辛卯春夏等褒貶,當爲等第,而臣公轍有身病,限內不得磨勘之意,敢啓。傳曰,知道。
又以御營廳言啓曰,本廳從事官及諸將官今辛卯年春夏等褒貶,當爲等第,而都提調臣李相璜有身病,限內不得磨勘之意,敢啓。傳曰,知道。
又以濬川司都提調意啓曰,本司都廳及郞廳今辛卯年春夏等褒貶等第,磨勘以入,而去庚寅年春夏等·秋冬等褒貶,亦當追磨勘,而其時都廳,郞廳,已多遞易,依例蕩滌之意,敢啓。傳曰,知道。
又以義禁府言啓曰,今春夏等府郞廳褒貶等第,當爲磨勘以入而堂上有故,限內不得擧行之意,敢啓。傳曰,知道。
又以刑曹言啓曰,今十三日本曹褒貶時,屬司典獄署官員今春夏等褒貶,本曹參議例與刑房承旨,同爲磨勘,而參議李羲肇有身病,不得磨勘以入之意,敢啓。傳曰,知道。
鄭基善,以工曹言啓曰,本曹郞廳等矣今辛卯年春夏等褒貶及屬司瓦署官員等矣今辛卯年春夏等褒貶,合二度磨勘以入,而屬司中尙衣院·繕工監·掌苑署·造紙署·典涓司今辛卯年春夏等褒貶,因各該司提調有故,限內不得磨勘,而尙衣院·繕工監·典涓司去庚寅年秋冬等褒貶,亦因各該司提調有故,限內不得磨勘,其時官員,亦多有遷轉者,依近例蕩滌之意,敢啓。傳曰,知道。
上在昌德宮。停常參·經筵。
朴宗學啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
朴容壽啓曰,玉堂上下番俱空,已至多日,事甚未安。應敎李正耆,校理李淵祥,副校理李在鶴,修撰金羽根·趙錫龜,副修撰吳致淳·林永洙,旣有只推之命,竝卽牌招,推移入直,何如?傳曰,允。
朴宗學啓曰,行大司憲柳相祚在外,執義李南圭,掌令權徽·白東奎,持平尹滋畊·金持泰牌不進,監察茶時之意,敢啓。傳曰,知道。
以執義李南圭,掌令權徽·白東奎,持平尹滋畊·金持泰,司諫柳幼獜,獻納黃鍾人,正言尹興圭牌不進罷職傳旨,傳于洪赫曰,只推。
以應敎李正耆,校理李淵祥,副校理李在鶴,修撰金羽根·趙錫龜,副修撰吳致淳·林永洙牌不進罷職傳旨,傳于朴容壽曰,只推。
洪赫,以兵曹言啓曰,今六月十七日武臣堂上祿試射日次,而大殿誕日前一日,不得開坐,載在法典,以後日退行之意,敢啓。傳曰,知道。
又以兵曹言啓曰,宣薦內禁衛取才三技入格別單及宣部守三薦,參上武臣前銜作散人,別取才入格矢數,落仕年條,居住薦名,各其名下,懸註以入之意,敢啓。傳曰,知道。
又以兵曹言啓曰,慶尙監司朴岐壽狀啓,道內別試武士入格人等起送事,纔已啓下矣。在前嶺南別試武士上來者,依本道入格技藝,自臣曹有更試草記之例,今日宣薦內禁衛試取時,同爲試取之意,敢啓。傳曰,知道。
又以都摠府言啓曰,副摠管李鍾英,以將鬼薦取才坐起事,慕華館晝仕出去之意,敢啓。傳曰,知道。
上在昌德宮。停常參·經筵。
自巳時至申時,灑雨下雨,測雨器水深二分。
洪赫啓曰,來二十一日朝參日次矣,敢稟。傳曰,停。
朴宗學啓曰,行大司憲柳相祚在外,執義李南圭,掌令權徽·白東奎,持平尹滋耕·金持泰呈辭,監察茶時之意,敢啓。傳曰,知道。
鄭知容啓曰,來二十一日輪對日次矣,敢稟。傳曰,當次人受點,後日次待令。
權敦仁啓曰,右副承旨朴宗學,今日不爲仕進,卽爲牌招,何如?傳曰,允。
鄭知容啓曰,玉堂上下番俱空,已至多日,事甚未安。應敎李正耆,校理李淵祥,副校理李在鶴,修撰金羽根·趙錫龜,副修撰吳致淳·林永洙,旣有只推之命,竝卽牌招,推移入直,何如?傳曰,允。
以應敎李正耆,校理李淵祥,修撰金羽根·趙錫龜牌不進罷職傳旨,傳于朴容壽曰,只推。
鄭知容,以吏曹言啓曰,今日本曹開坼坐起時,考見諸道褒貶啓本,則安陵參奉文瓘,以隣僕許樵爲目,密陽府使鄭東龜,以譁然之口,必有所由爲目,井邑縣監沈獻永,以差欠剛核爲目,長水察訪崔選基,以何責盡善爲目,居山察訪金達玹,以吏濫宜戢爲目,則俱宜置下考,而置諸中考,通津府使姜在浚,以戒存近家爲目,昌城府使蔡學永,以宜嚴察邊爲目,三和府使吳準常,以疎處宜略爲目,肅川府使李緯坤,以事或欠商爲目,渭原郡守元榘,以戒在節嗜爲目,昆陽郡守金翊根,以謗豈盡信爲目,順川郡守趙玄鈺,以謗豈盡信爲目,迎日縣監玄烜,以快蠲海貿方是報答爲目,光陽縣監李日榮,以客豈爲玷爲目,則俱宜置中考,而置諸上考,殊無嚴明殿最之意,五道道臣,推考警責,安陵參奉文瓘罷職,通津府使姜在浚,昌城府使蔡學永,三和府使吳準常,肅川府使李緯坤,密陽府使鄭東龜,渭原郡守元榘,井邑縣監沈獻永,長水察訪崔選基,居山察訪金達玹竝罷黜,昆陽郡守金翊根,順川郡守趙玄鈺,迎日縣監玄烜,光陽縣監李日榮竝中考施行,何如?傳曰,允。
洪赫,以兵曹言啓曰,坼見諸道褒貶啓本則黃海水使李吉會啓本中,許沙僉使黃麟景,以吏誣雖懲職事鮮修爲目,則宜置下考,而置諸中考,全羅監司朴永元啓本中,格浦別將徐榮國,以曾謂禁勤寧或寢弛爲目,慶尙監司朴岐壽啓本中,鳥嶺別將金福載,以嶺松多疎爲目,則宜置中考,而置諸上考,殊無嚴明殿最之意,江華留守李若愚啓本中,德津萬戶胡昌祜之祜字,以祐字書之,奏御文字,何等審愼,而如是誤書,殊涉未安。各該守臣道帥臣,竝推考警責,許沙僉使黃麟景,下考施行,格浦別將徐榮國,鳥嶺別將金福載,中考施行,何如?傳曰,允。
又以兵曹言啓曰,嶺南別試武士更爲試取事,草記允下後,以其本道入格技藝試取,則大丘閑良鄭塾,仁同閑良李穉赫,星州出身李夢龍,鐵箭入格,密陽前宣傳官李承模,慈仁嘉善李珌秀,三略入格。盈德閑良金允極,星州閑良金永復,機張閑良姜道吉,大丘閑良李錫元·金敬昊,仁同閑良張斗七,慶州出身李宇基,閑良金致鍵病不來,義興出身金益煥,閑良朴弼煥,仁同閑良張宅東·張斗應,草溪閑良鄭敬臣,咸昌閑良李光顯,出身孫尙佐,尙州出身金基永·李薳基,柒谷閑良李敬模,安東閑良裴禎周·金鍊洙,河陽閑良許琬,晉州閑良崔鎭應,軍威閑良尹學成,慶山閑良徐貞榦,大丘出身金奉元,善山閑良盧章琥,興海閑良金成坤,俱未入格,依例給糧下送,在前抄上武士試取時,武技之中式者,閑良直赴殿試,出身·初仕調用,能講者,軍門調用,或加資,依判下擧行矣。今此入格鄭塾·李穉赫·李夢龍·李承模·李珌修,別單書入,而李承模係是前銜,前銜人之入格賞典,曾無已例,何以爲之乎?敢稟。傳曰,知道。李承模復職調用。
又以都摠府言啓曰,今日入直內三廳武兼禁軍及軍兵等,當爲中日習射技而大殿誕日前一日相値,不得設行之意,敢啓。傳曰,知道。
又以兵曹言啓曰,卽接東道參軍姜集牒報,則御營廳所授肅靖門東邊第一城廊近處體城二間許頹圮云,爲先令繕工監堅實圍排,分授軍門,卽速修築,而把守軍兵,亦令該軍門量宜定送,限改築間嚴加守直之意,分付,何如?傳曰,允。
又以御營廳言啓曰,本廳字內肅靖門東邊第一城廊近處體城二間許頹圮處,令分授軍門卽速修築,把守軍兵,量宜定送事,自兵曹草記矣。修築則今方擧行,而本牙兵十五名,懸錄牙兵五名,將官率領,限改築間輪回嚴加把守之意,敢啓。傳曰,知道。
上在昌德宮。停常參·經筵。
自卯時至午時,灑雨下雨,測雨器水深三分。
大殿誕日,內閣·政院·玉堂·朝廷·二品以上·六曹堂上單子問安。答曰,知道。中宮殿口傳問安。答曰,知道。世子嬪宮,內閣·政院·玉堂口傳問安。答曰,知悉。世孫宮,內閣·政院·玉堂·春坊·朝廷·二品以上·六曹堂上口傳問安。答曰,知悉。
朴宗學啓曰,行大司憲柳相祚在外,執義李南圭,掌令權徽·白東奎,持平尹滋畊,金持泰呈辭,監察茶時之意,敢啓。傳曰,知道。
鄭基善啓曰,假注書李義晉,身病猝重,勢難察任,今姑改差,何如?傳曰,允。李義晉改差,代以金穰根爲假注書。
權敦仁以營建都監言啓曰,本都監役事,今已告完,儀軌事目,依各都監例,參考磨鍊以入之意,敢啓。傳曰,知道。
洪赫,以兵曹言啓曰,乶下僉使金鎭衡,以三年窠邊將,連二等褒貶居中,其不職可知,依例罷黜,何如?傳曰,允。
又以都摠府言啓曰,卽者貳極門南邊苑上雜木一株,今日風雨拆落之意,敢啓。傳曰,知道。
又以兵曹言啓曰,卽接東所衛將張興燮牒報,則貳極門越邊造東山雜木一株,因風折傷之意,敢啓。傳曰,知道。
上在昌德宮。停常參·經筵。
朴容壽啓曰,行大司憲柳相祚在外,執義李南圭,掌令權徽·白東奎,持平尹滋耕·金持泰呈辭,監察茶時之意,敢啓。傳曰,知道。
傳于洪赫曰,都承旨·左承旨許遞,前望單子入之。
承旨前望單子入之,徐憙淳·金熙華落點。
注書韓鎭庭病,代以李象敬爲假注書。
兵曹口傳政事,護軍單鄭基善。
朴容壽,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
上在昌德宮。停常參·經筵。
藥房都提調金履喬,提調沈能岳,副提調朴容壽啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿口傳問安。答曰,知道。世子嬪宮·世孫宮口傳問安。答曰,知悉。
洪赫啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
徐憙淳啓曰,右副承旨朴宗學,今日不爲仕進,卽爲牌招,何如?傳曰,允。
洪赫啓曰,備邊司郞廳來言,今日賓廳日次,而領議政未差,左議政李相璜有身病,右議政金履喬無時急稟定事,不得來會云矣,敢啓。傳曰,知道。
徐憙淳啓曰,新除授行左承旨金熙華,時在慶尙道安東府任所,斯速乘馹上來事,下諭,何如?傳曰,允。
又啓曰,今六月二十二日,都目政事爲之之意,敢啓。傳曰,知道。
洪赫啓曰,卽者義禁府都事來言,時囚無得過三日滯囚,曾有定式矣。時囚罪人柳勉儉,當爲議處,而判義禁朴宗薰在外,次堂例不得擧行云,何以爲之?敢稟。傳曰,此判堂之至今無動靜,不亦過乎?朝家已昭晰無餘矣,誣者已在聲討矣,其身又旣經外補矣,到今又何所未盡,而尙欲逡巡乎?朝廷捨之則已,不捨則分義莫嚴,何敢乃爾?卽令畿營嚴飭,今日內上來之地,可也。
又啓曰,行大司憲柳相祚在外,執義李南圭,掌令權徽·白東奎,持平尹滋耕·金持泰牌不進,監察茶時之意,敢啓。傳曰,知道·
以執義李南圭,掌令權徽·白東奎,持平尹滋耕·金持泰,司諫柳幼麟,獻納黃鍾人,正言尹興圭牌不進罷職傳旨,傳于洪赫曰,只推。
以右副承旨朴宗學牌不進罷職傳旨,傳于徐憙淳曰,只推。
徐憙淳,以禮曹言啓曰,四賢祠祭,例以二·八月中丁日設行,而今年八月中丁,在十八日,與崇陵忌辰相値矣。謹依英廟朝壬辰年受敎定式,四賢祠祭,以三丁日磨鍊以入之意,敢啓。傳曰,知道。
洪赫,以兵曹言啓曰,今六月十七日武臣堂上祿試射,以後日退行事,草記蒙允矣。今二十一日設行,而試官望備擬以入之意,敢啓。傳曰,知道。
又以都摠府言啓曰,今日入直內三廳武兼禁軍及軍兵等,當爲中日習射技,而雨勢如此,不得設行之意,敢啓。傳曰,知道。
又以都摠府言啓曰,副摠管李升權,以文臣堂下朔試射試官,訓鍊院晝仕出去之意,敢啓。傳曰,知道。
又以義禁府言啓曰,咸鏡監司申在植狀啓內,洪原前縣監黃罪狀,令攸司稟處事,啓下矣。黃今方待命,拿囚之意,敢啓。傳曰,知道。
辛卯六月二十日辰時,上御熙政堂。藥房入診入侍時,都提調金履喬,提調沈能岳,副提調朴容壽,假注書金穰根,記注官卓雲翰,別兼春秋洪種應,直閣金鼎集,以次進伏,醫官玄在德·李亨基·南山壽·卞文爕進伏楹外訖。上曰,史官分左右。履喬進前奏曰,日氣漸熱,聖體若何?上曰,一樣矣。履喬曰,寢睡·水刺之節,何如?上曰,一樣矣。履喬奏曰,中宮殿氣候,何如?上曰,各殿宮氣候,亦一樣矣。履喬奏曰,醫官入診,何如?上曰,置之,可也。上命史官就座。仍命退,諸臣以次退出。
上在昌德宮。停常參·經筵。
鄭知容啓曰,來二十五日朝參日次矣,敢稟。傳曰,停。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
備忘記,黃海兵使李亨謙,公忠兵使鄭煥宗下直,各長弓一張,長箭一部,片箭一部,筒兒一箇賜給。
徐憙淳啓曰,右副承旨朴宗學,今日不爲仕進,卽爲牌招,何如?傳曰,允。
傳于鄭知容曰,下直閫帥入侍。
傳于鄭知容曰,昨日飭敎,又何等委曲曉諭,則在其分義,豈不感悟,而不惟依舊自引,竝與入城而不爲,偃處鄕廬,有若相抗者,寧有如許道理,如許臣分?判義禁朴宗薰,下義禁府推考。
鄭知容,以義禁府言啓曰,判義禁朴宗薰推考事,傳旨啓下矣。朴宗薰今方待命拿囚,而卿宰禁推該府草記,待批下捧供,載在大典通編,朴宗薰係是卿宰,敢啓。傳曰,分揀,令政院招致啓版前,問啓以入。
傳于鄭知容曰,判義禁問啓置之,肅單捧入。
鄭知容啓曰,行大司憲柳相祚在外,執義李南圭,掌令權徽·白東奎,持平尹滋畊·金持泰牌不進,監察茶時之意,敢啓。傳曰,知道。
以執義李南圭,掌令權徽·白東奎,持平尹滋畊·金持泰,司諫柳幼麟,獻納黃鍾人,正言尹興圭牌不進罷職傳旨,傳于鄭知容曰,只推。
以右副承旨朴宗學牌不進罷職傳旨,傳于徐憙淳曰,只推。
鄭知容,以都摠府言啓曰,副摠管李復淵,以御營中軍,本營諸將官射會監試事,禁衛營晝仕出去之意,敢啓。傳曰,知道。
吏曹啓目,粘連啓下是白有亦,觀此京畿楊州幼學申錫曾上言內辭緣,則以爲,矣身祖光緝復其爵秩亦爲白有臥乎所,三罪所犯,俱置輕典,四紀已過,亦屬久遠,今於其兄伸理之後,其孫之籲冤,容或無怪是白乎矣,事在難愼,自臣曹不敢擅便,議于大臣,處之,何如?判付啓依允。又啓目,粘連啓下是白有亦,觀此公忠道洪州幼學鄭台容上言內緣辭,則以爲,矣身父東浚,特許職牒還給之典亦爲有白臥乎所,當初處分,雖係不輕,其子鳴冤,容或有說是白乎矣,年旣久遠,事在難愼,自臣曹不敢擅便,議于大臣,處之,何如?判付啓依允。
禮曹啓目,粘連啓下是白有亦,觀此慶尙道幼學姜思直上言,則以爲,昔在戊申之變,宜寧故同知朴東輅·就輅,與其從兄重輅,鄕中義士李英茂等,收合村丁百餘人,爲倡義計兵使,營將聞而壯之,使重輅同其兩弟守城,而英茂則使赴鎭營,蓋東輅則以爲勇夫稱,就輅則以智士稱,俱以敵愾之誠,受其禦侮之奏,守城也則賊黨之越堞,投書而捕以梟首,領軍也則家婢之爲子,乞丁而斬以警衆,於是民皆慴伏,莫有異志,且設奇邀賊,斬崇坤等二十餘級,當時全城之功,實不在於他人是白乎矣,東輅等斂跡村廬,以至老死,口以不言功,而惟其一鄕公論,拂鬱不已,自其時已有呈營邑之文狀,積成劵軸,而湮沒無稱者,至於七十餘年是白加尼,先朝己未,始因東輅子孫之呼籲,特下行査之命,而旋値庚申,仍至寢格,逮夫聖上壬午,因多士呼籲,事下春曹,行査本道後,該曹覆啓內,朴重輅·李英茂,施以褒贈之典,朴東輅·就輅,則姑爲置之是白如乎,戰守之功則一也,而若論其首先倡義,則朴東輅是已,竝與就輅,而獨漏於一視之下者,不能無老士之餘憾,竝施一體之典,以疏幽鬱亦爲白有臥乎所,取考曹上謄錄,則前後事實,果如上言內辭緣是白在如中,蓋此四人之忠功事蹟,屢經登聞,而朴重輅·李英茂,旣蒙顯褒,則朴東輅·就輅之同時同功,泯沒無稱,實涉斑駁,宜有公議之齎菀,竝施褒贈之典,恐合激勵政是白乎矣,事係恩典,臣曹不敢擅便,上裁,何如?判付啓依回啓施行爲良如敎。又啓目,粘連啓下是白有亦,觀此德山幼學安浩源之上言,則爲本縣故士人吳命熙孝行,請旌褒之典事,有此呼籲爲白有臥乎所,吳命熙與其兄命潝,夙有孝友之行,久爲鄕黨之誦,屢經多士之齊籲請褒,且有道臣之摭實登聞,而兄則蒙贈,弟尙無褒,公議所同,無怪齎菀是白如乎,一體贈職褒美,以樹風聲,恐合事宜是白乎矣,係干恩典,臣曹不敢擅便,上裁,何如?判付啓依回啓施行爲良如敎。
辛卯六月二十一日辰時,上御熙政堂下直閫帥入侍時,右承旨鄭知容,假注書李象敬,記注官金輦,別兼春秋金大根,黃海兵使李亨謙,公忠兵使鄭煥宗,以次進伏訖。上曰,史官分左右,閫帥進前奏職姓名。亨謙等以次奏職姓名訖。上曰,閫帥先退,知容曰,宣諭何以爲之乎?上曰,出去爲之,可也。亨謙等退出。上曰,史官就座。仍命退,承史以次退出。
上在昌德宮。停常參·經筵。
藥房提調沈能岳,副提調朴容壽啓曰,庚炎轉甚,伏未審日間,聖體若何?寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?世子嬪宮氣候,何如?世孫宮氣候,何如?臣等不任區區伏慮,敢來問安,竝此仰稟。答曰,知道。中宮殿口傳問安。答曰,知道。世子嬪宮·世孫宮口傳問安。答曰,知悉。
朴宗學啓曰,大司憲,執義·掌令二員,持平二員未差,監察茶時之意,敢啓。傳曰,知道。
徐憙淳啓曰,左副承旨洪赫,今日不爲仕進,卽爲牌招,何如?傳曰,允。
傳于徐憙淳曰,皇朝人忠臣·淸白吏子孫及西北·松都人軍功人及落仕最久人,各別收用事,分付兩銓。
傳于徐憙淳曰,守令初仕另擇事,每當都政,屢下飭敎,意在爲民,而便成例套,竟致無實,誠極寒心,今番則各別擇擬對揚事,分付兩銓。
傳于徐憙淳曰,雖非親政,上下注書及尙瑞院官員,依例陞六。
李象敬陞六,代以成原默爲假注書。
成原默有頉,代以尹敎成爲假注書。
鄭知容啓曰,假注書尹敎成,時無職名,令該曹依例付軍職,冠帶常仕,何如?傳曰,允。
傳于徐憙淳曰,兩司臺諫竝許遞,今日政差出。
傳于徐憙淳曰,金漢淳,今日政復職調用。
傳于徐憙淳曰,別軍職崔弘德,善地守令擬入。
徐憙淳,以吏曹言啓曰,今都目大政時,本曹堂上不可不備員,而參判尹命烈未肅拜,令政院牌招,以爲同參開政之地,何如?傳曰,允。
又以吏曹言啓曰,卽接公忠監司洪羲瑾移文,則淸安縣監徐羽輔,受由上京,于今三朔,尙不還任,催促下送事爲辭,故自臣曹催促,則以爲,身病沈重,不得下去云。身病旣如是,則不可强令還任,罷黜,何如?傳曰,允。
吏批,都政。判書洪羲俊進,參判尹命烈未肅拜,參議徐淇修進,行都承旨徐憙淳進。啓曰,今都目大政,各岐仕滿應遷者,相避及未準朔監察禁府都事·戶曹·刑曹·工曹·漢城府郞官·平市署官員·五部令各司久任,時推人員,竝擬,何如?傳曰,允。
又啓曰,蔭仕六品官之陞五品者,每於過都政後照擬,而見今在職者,絶無經一考之人,五品官無以推移備擬,依例勿拘陞擬,何如?傳曰,允。
又啓曰,四館陞出六品時,例有九處講後遷轉之規,而承文院褒貶,如或有故過限,則四館積滯,不可不慮,故自前雖未經九處講,亦有陞六之規矣。今春夏等褒貶,不得爲之,故當出六品者,未免積滯,依例遷轉,何如?傳曰,允。
又啓曰,直長中仕日未滿十日以下者,啓稟陞六,載在法典矣,今亦依例勿拘陞遷,何如?傳曰,允。
又啓曰,守令多窠,今當差出,而未準朔禁軍將及營將·邊將·虞候·中軍·都事·守令·察訪,竝擬,何如?傳曰,允。
又啓曰,水原府判官今當差出,而本府以營下劇邑,素稱難冶,不可不擇差,他道有聲績已準限·未準朔守令,竝擬,何如?傳曰,允。以鄭憲容爲尙衣別提,金能淳爲造紙別提,李樂重爲引儀,洪稷謨爲長寧殿令,尹慶烈爲引儀,李源膺爲刑曹正郞,成近默爲靑松府使,趙基復爲密陽府使,李玄五爲水原判官,趙秉璿爲長水察訪,安光近爲平市直長,趙星鎭爲獻陵直長,李鳳來爲內資直長,洪翼周爲戶曹佐郞,李基琬爲重林察訪。故縣監鄭順采贈兵參例兼,公忠兵使鄭煥宗考。吏批啓曰,光州牧使今當差出,而本州以湖南雄邑,素稱難治,不可不擇差,同道及他道有聲績未準朔守令,竝擬,何如?傳曰,允。以金益根爲活人別提,金能淳爲刑曹佐郞,趙雲明爲光州牧使,金鼎均爲安東府使,任鼎常爲江陵府使,鄭海宗·韓益東爲禁府都事,金箕絢爲司宰奉事,金昔淵爲豐基郡守,申命藻爲淸安縣監,權涑爲掌苑別提,李源膺爲宜寧縣監,洪冕周爲井邑縣監,洪耆燮爲永川郡守,鄭友容爲醴泉郡守,沈儆爲司圃直長,洪秉道爲長陵令,李益秀爲仁川府使,南錫奎爲三和府使,金宅基爲昌城府使,李胤愚爲司圃別提,李象祖爲尙瑞直長,閔樂鏞爲徽慶園令,李敏衡爲公忠都事,趙錫龜爲康津縣監,宋命熙爲義盈奉事,鄭基重爲刑曹正郞,朴巘壽爲監察,崔大寔爲直講,許茂爲高山察訪。吏批啓曰,臺諫多窠,今當差出,而擬望之人乏少,外任竝擬,何如?傳曰,允。以宋穉圭爲大司憲,朴潞壽爲大司諫,李發源·洪祐順爲掌令,申冕周爲執義,李海善爲尙瑞副直長,韓用成爲健陵令,鄭埴爲甑山縣監,李定愚爲咸悅縣監,南濟和爲鎭岑縣監。注書單李寅皐。姜世揆爲司諫,宋能圭·朴在皞爲持平,韓益相爲獻納,閔泰鏞爲正言,李象祖爲造紙別提,尹日善爲刑曹佐郞,鄭澤友爲掌樂主簿,洪耆周爲永柔縣令,朴心壽爲扶安縣監。典籍三單文起璡·尹憙·金彝燮。李海善爲尙瑞直長,金宜淳爲繕工副奉事,李翼在爲永陵令,尹孟烈爲黃海都事,趙毅存爲肅川府使,柳台佐爲同敦寧,尹命烈爲知春秋,鄭元容爲冬至正使,金弘根爲副使,李鼎在爲書狀官,李儒勝爲尙瑞副直長,李斗榮爲軍器判官,金益根爲戶曹佐郞,柳相杓爲南海縣監,李錫龜爲興德縣監,崔弘德爲通津府使,尹喜謙爲巨濟府使,李熙絅爲遂安郡守,李容純爲樂安郡守,柳相朝爲高原郡守。同春秋單尹命烈,兼祭酒單宋穉圭。鄭憲容爲掌樂主簿,李胤愚爲工曹佐郞,李鍾奎爲思陵令,李止淵爲藝文提學,金箕殷爲知經筵,李南翼爲相禮,尹滋耕爲掌樂正,閔翊顯爲景慕宮令,李樹敏爲監察,洪泳謨爲藍浦縣監,吳謹常爲宗廟副奉事,卓雲翰爲工曹正郞,趙濟晩爲咸陽郡守,韓兢裕爲京畿都事,權紞爲居山察訪,李應信爲修撰,李寅弼爲兼文學,兪應煥爲戶曹參判,許楫爲三水府使,趙存卿爲渭原郡守,尹度一爲敦寧主簿,李象祖爲平市主簿,金祖欽爲禮曹佐郞,李根中爲慈山府使,金永默爲梁山郡守。兼華寧殿令單李玄五。李根友爲軍資正,尹慶烈爲司䆃僉正,趙鼎休爲活人別提,成老鎭爲慶安察訪,白文鳳爲昌樂察訪。崇寧殿直長單李心讓。權涑爲漢城主簿,李象敬爲典籍,孟明淳爲吏曹正郞,洪聖老爲掌苑別提,李師夔爲造紙別提。分奉常主簿單洪守一,直長單金文洪,分敎官單許懋。徐器輔爲典獄主簿,朴道成爲司圃別提。兼春秋單金祖欽。李淵祥爲應敎,李象敬爲正言,李光載爲弼善,鄭晉錫爲禁府都事,申淳·金魯鵬爲監察,金漢淳爲尙衣別提。獻陵直長趙星鎭,內資直長李鳳來相換,禁府都事韓益東,內贍奉事李源明相換,禁府都事鄭海宗,典設別檢羅啓南相換,宗廟副奉事吳謹常,繕工副奉事金宜淳相換。兼養賢直長單金鳳梧,引儀單咸樂恒。
傳于徐憙淳曰,通津府使崔弘德,以兩西守令中相換。以李鼎在爲校理,兪世煥爲典籍,魏榮成爲監察,鄭晩敎爲童蒙敎官,吳泰雲爲健元陵參奉,李廣愚爲英陵參奉,洪秉箕爲長陵參奉,金亨淳爲靖陵參奉,鄭天和爲思陵參奉,韓用達爲安陵參奉,鄭夏榮爲禮賓參奉,李在翊爲徽陵別檢,李基周爲崇陵別檢。通津府使崔弘德,龍川府使趙晉錫相換。
兵批,都政。判書金箕殷進,參判李錫祜病,參議李渭達進,參知洪羲弼進,右承旨鄭知容進。啓曰,今日都目政事時,本曹堂上不可不備,而參判李錫祜病不來,令政院牌招,同參政事,何如?傳曰,允。
又啓曰,營將·中軍·虞候,今當差出,而擬望之人乏少,已準朔守令·虞候,竝擬,何如?傳曰,允。
鄭知容,以兵批言啓曰,內禁衛將尹禹鉉,五衛將沈翊之,慶熙宮衛將宋元周,病難供職,呈狀乞遞,文臣兼宣傳官宋尙玉除授在外,過限未肅拜,竝改差,何如?傳曰,允。以李志淵爲同知,徐相奎·李蕙秀·卞持淳爲五衛將,金大根爲文兼。訓鍊判官李斗榮,主簿盧之㶅·韓用默·李勉恒,以上依定式減下。同知單韓士元,僉知單慶恒運·趙雲炯·李大亨,副護軍林有鎭·鄭日永·李馨萬·許槃·尹秀烈,副司果申命衍,以上竝單付。以徐鳳淳爲副摠管,盧之㶅爲訓鍊判官加設,李浩文·鄭宗玉·金學秀爲主簿加設。主簿崔得順本院去官。金海淳·權斆仁爲五衛將,朴命奎爲景福將,太允英爲慶熙將,金廷煥爲黃海水虞候。同知單宋元周。以李圭殷爲晉州營將,許榦爲三陟營將,李定鉉爲大興中軍,柳相晉爲江華中軍,崔柱悳爲北虞候。護軍李紀淵·權敦仁·朴弘錫,副護軍洪彦謨·李光龍·申錫祜,副司直李應信,副司果金大坤·李寅弼·黃浩民·全允淡,以上竝單付。金宗喆爲蛇渡僉使,金德淵爲德積僉使,李元禎爲彌助項僉使,劉顯複爲兔城僉使,崔以諴爲柔遠僉使,副司果金穰根·李象敬,以上竝單付。
鄭知容,以兵批言啓曰,五衛將徐相奎前任大興中軍,李蕙秀前任北虞候,卞持淳前任全羅監營中軍,俱在任所,上來間該廳番次苟艱云,金海淳·權斆仁,景福宮衛將朴命奎,慶熙宮衛將太允英,俱以病難供職,呈狀乞遞,新除授兔城僉使劉顯複,老母今爲七十六歲,柔遠僉使崔以諴,老父今爲七十八歲,俱以法不當遠離赴任,呈狀乞遞,邊將之親年七十五歲以上者,許遞其任,載在法典,竝改差,何如?傳曰,允。以許棨爲內禁將,南命洽爲景福將,安宗翼爲慶熙將,金公鉉爲文兼,金胤根爲北評事。同知單朴命奎,僉知單權斆仁·金海淳。申在忠爲武兼,朴仁元爲月串僉使,金弘源爲乶下僉使,元維喆爲潼關僉使,文擎宇爲古城僉使。同知單太允英,僉知單徐相奎。以崔文翼爲荏子島僉使,金兌重爲蝟島僉使,金洙淡爲蒜山僉使,朱星鎭爲委曲僉使,金就義爲恃寨僉使,晉州營將李圭殷,三陟營將許榦,大興中軍李定鉉,江華中軍柳相晉,北虞候崔柱悳,今加折衝,以上加資事承傳。以盧弘鎭爲善積僉使,朴東賢爲車嶺僉使,姜繼武爲許沙僉使,趙喆湢爲麟山僉使,金再興爲德浦僉使,副護軍李圭殷·許榦,副司直李南圭·柳幼麟·權徽·白東奎·黃鍾人·尹滋耕·金持泰,副司果鄭琦和·尹興圭,以上竝單付。以朴昌馥爲唐浦萬戶,鄭東弼爲豆毛浦萬戶,林在熙爲西平浦萬戶,金寬玉爲幕嶺萬戶,金宗默爲水口萬戶,李載浩爲南桃浦萬戶,韓仁國爲馬島萬戶,崔元柱爲阿山萬戶,李廷輅爲阿吾地萬戶,韓尙浩爲黑山島別將。同知單南命洽。吳顯文爲訓鍊正,崔得順爲金城別將,崔秀衡爲首陽別將,金亨洙爲大峴別將,洪大權爲南村別將。乾川權管單邊命述,同知單安宗翼·李玄璣·李秉寬。李宜直爲五衛將,李亨煒爲全羅中軍,李熹晩爲慶尙右兵虞候,李廷五·李守益·李福根爲五衛將,張錫仁爲景福將,林始茂爲慶熙將。副護軍許棨,副司果金公鉉,以上竝單付。
鄭知容,以兵批言啓曰,宣傳官韓應浩,五衛將李廷五·李守益·李福根·李玄璣·李宜直·李秉寬,景福宮衛將張錫仁,慶熙宮衛將林始茂,俱以病難供職,呈狀乞遞,竝加差,何如?傳曰,允。以李行敎爲宣傳官,韓用夏·李濟遠·金命麟爲五衛將,林一得爲景福將。僉知三單李玄璣·李宜直·李秉寬。宋麟瑞·李宜英,金致彦爲五衛將,安順吉爲兔城僉使,李宗杓爲柔遠僉使。同知單張錫仁,僉知三單李守益·李福根·李廷五。
鄭知容,以兵批言啓曰,景福宮衛將南命洽·林一得,慶熙宮衛將安宗翼,俱以病難供職,呈狀乞遞,竝改差,何如?傳曰,允。以金景濂爲慶熙將,尹守澈爲武兼。同知單林一得,僉知單李濟遠。以李遠振爲都摠經歷,李熙碩爲右捕從事官,李顯城爲守門將,李容駿爲仁遮外萬戶。同知單林始茂,副護軍單韓應浩。以李南軾·任泰錫爲宣傳官,具象鉉爲訓鍊判官,李遠振爲從浦萬戶。同知單金致彦,僉知單李宜英,副司正單尹敎成。以李仁甲爲守門將,申命淳爲城津僉使,金明根爲白翎僉使。同知單金景濂,副司直單李正耆。以具象鉉爲都摠經歷,田宜聖爲訓鍊判官,尹守鳳爲主簿,柳昌根爲法聖僉使,副司果兪世煥·李元會·姜英國·金鉉燾,以上竝單付。以李信泳爲宣傳官,柳億爲訓鍊判官,沈從永爲主簿,李元夏·白珩洙爲訓鍊副正,張鉉德爲主簿,柳億爲公忠水虞候,田宜聖爲訓鍊僉正,鄭周應爲判官,尹羲烈爲武兼,副護軍單李寬奎,吳明善爲禁衛把摠,田宜聖爲夞怪萬戶,張奎爲訓鍊僉正,具象鉉爲西水羅萬戶,蔡東逌爲宣傳官,申吉輔爲訓鍊僉正,李承德爲都摠都事,元爲宣傳官,李東植爲訓鍊判官,任泰錫爲訓鍊僉正,尹守鳳爲判官,李完植爲景福將,玄時澤爲慶熙將,鄭周應爲都摠經歷,申泰羲爲訓鍊主簿,金尙禹爲景福將,玄昇天爲慶熙將,李雲英爲訓鍊主簿,洪在儀爲訓鍊判官,李樂沼爲武兼,申吉輔爲宣傳官,高慶赫爲武兼。同知單玄時澤,僉知單李完植。鄭得用爲訓鍊主簿,高明律爲武兼,李定熙爲都摠經歷,趙鎭亮爲珍島監牧官。同知單金尙禹,副司正單尹鎬泳。金在七爲訓鍊判官。同知單玄昇天。李熙黼爲訓鍊主簿,閔致鶴爲武兼,李新甲爲部將,李容在爲副率,李秉夏爲洗馬,朴來益爲宣傳官,韓應源爲部將,李有新爲守門將,李殷緖·李憲廷爲部將,崔濬爲守門將,朴敬德爲馬馬海權管,李尙訥爲三千里權管,崔性武爲大吉號里權管,李大楫爲軒洞權管,金昌範爲廣坪權管,李尙誠爲楸仇非權管。
徐憙淳啓曰,新除授注書李寅臯,卽爲牌招入直,何如?傳曰,允。
以左副承旨洪赫牌不進罷職傳旨,傳于徐憙淳曰,只推。
徐憙淳,以侍講院言啓曰,新除授兼文學李寅弼,時在京畿廣州地,書筵入番事緊,斯速乘馹上來事,下諭,何如?傳曰,允。
持平金持泰疏曰,伏以臣逖矣微蹤,倖竊科第,濫廁淸選,榮已極矣,分已過矣。負乘之戒,實爲臣謂,常切兢惕,如集于木,臣何敢自居以臺閣,意到於論事,而臣是西人,臣於西土之分館事,恒抱耿耿,冒死仰籲,惟垂察焉。環東土數千之里,莫非王土,莫非王臣,而哀此關西之人,不問地閥之優劣,文以國子,武以守部,永爲通國之所棄者然,未知地而人賤耶,人而地賤耶。地則箕聖故都,人則五百年化氓,有何等分別於其間,而使之窮且賤如此也?蓋我朝立國之初,用人之政,不別遐邇,不限內外,關西之爲仕宦者,或至首相,或列正卿,有師儒之長者,有文苑之任者,只取其人,無此無彼,而中間因一宰臣之挾憾,始建枳塞之議,駸駸然爲卽人賤之之地,乃以西土之顯優,而不如南中之卑劣,天耶人耶?此臣所以求之不得,而一路含冤茹病者也,惟其本無可枳之實也。故列聖朝,一視之仁,屢形於絲綸,先大王顯徽之政,多見於恩敎,前後名臣碩輔之恢張公道者,莫不以疏通關西,爲一大規模,而我殿下臨御以來,爲西人槐宣筵奏繡啓,亦非一再,而至有永爲定式之敎,至有律以方命之稟,而爲有司者,格而不行,致使朝家處分,竟歸無實之文具,每經科擧,只是前日樣子,西人之齎鬱,姑舍是,其有司之方命,豈曰無關係於朝綱也哉?成命之後,無一準圈,而比年以未,或因筵奏,略干陞調,至於前榜,竝與陞調,而尙未聞焉,吁,亦慼矣。雖以今榜言之,關西顯閥,自有其人,而日前大僚分館令飭之後,主圈者承文博士臣尹憙,謂以不可準點於西人,欺情稱托,終不分館,抑獨何心?此若因循不論,成命無可行之日,積冤無可伸之地,前榜如是,今榜又如是,一天之下,獨阻日月之光,此豈非西人之至冤極痛處乎?臣以西人,陳其西事,跡涉自鳴,而究其實則公論也,質諸朝廷,夫誰曰不可?嗚呼,冤極必伸,天之理也,痛極必呼,人之情也,臣必伸之冤,必呼之痛,不避猥越,仰瀆崇嚴。伏乞聖明,特垂矜諒,亟降處分,以疏積冤,千萬幸甚。省疏具悉。槐分·宣薦,業有成命,其令廟堂,更爲申飭,俾有實效。
辛卯六月二十二日辰時,上御熙政堂。藥房入診入侍時,提調沈能岳,副提調朴容壽,假注書金穰根,記注官金輦,別兼春秋金大根,待敎李肯愚,以次進伏。醫官玄在德·李亨基·南山壽·卞文燮,進伏楹外訖。上曰,史官分左右。能岳進前曰,庚熱轉極,聖候何如?上曰,一樣矣。寢睡·水刺之節,何如?上曰,一樣,而各殿宮氣候,亦一樣矣。醫官入診,何如?上曰,置之。命就座。仍命退,諸臣以次退出。
上在昌德宮。停常參·經筵。
朴宗學,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
朴宗學啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
又啓曰,同副承旨朴容壽,今日不爲仕進,卽爲牌招,何如?傳曰,允。
傳于徐憙淳曰,守令·邊將初仕人入侍。
朴宗學啓曰,行都承旨徐憙淳內閣進,行左承旨金熙華在外,右承旨鄭知容式暇出去,左副承旨洪赫不爲仕進,同副承旨朴容壽牌不進,院中只有臣一人,伴直無人,左副承旨洪赫,所當牌招,而拘於廳規,不得請牌,何以爲之?敢稟。傳曰,牌招。
以同副承旨朴容壽牌不進罷職傳旨,傳于朴宗學曰,只推。
朴宗學啓曰,左副承旨洪赫牌不進,伴直無人,同副承旨朴容壽,旣有只推之命,更爲牌招,何如?傳曰,允。
以左副承旨洪赫牌不進罷職傳旨,傳于朴宗學曰,只推。
朴宗學啓曰,同副承旨朴容壽再牌不進,伴直無人,左副承旨洪赫,所當牌招,而拘於廳規,不得請牌,何以爲之?敢稟。傳曰,牌招。
傳于朴宗學曰,日熱如此,輕囚放釋。
朴宗學啓曰,臣宗學,敬奉聖敎,馳往義禁府,取考囚徒案,則時囚罪人柳勉儉·黃,係是輕囚故放送,仍詣典獄署,取考囚徒案,則結案罪人三名,殺獄罪人十九名,御寶僞造罪人三名,僞造臺疏罪人一名,係是重囚,故仍囚。其餘歐打·詬酒·他矣錢不報·招引人物,各司直囚罪人,彭文爀·金啓賢·車聖福·朴萬孫·金百亨·金龍孫·韓龍俊·金光·鄭榮顯·車大輪·申衡述·申道述·申寬植·金太平·高長蘭·田在益·金鳳聲·鄭秀宗·具基山·劉錫祚·李載文·任聖金·李基默·金得伊·金重蓮·姜敬錫·醫女蓮心·朴興云·吳在萬等二十九名,係是輕囚,故竝放送之意,敢啓。傳曰,知道。
以掌令洪祐順,持平朴在皞,正言閔泰鏞·李象敬牌不進罷職傳旨,傳于朴宗學曰,只推。
朴宗學啓曰,大司憲宋穉圭,執義申冕周,掌令李發源,持平宋能圭在外,掌令洪祐順,持平朴在皞牌不進,監察茶時之意,敢啓。傳曰,知道。
以同副承旨朴容壽再牌不進罷職傳旨,傳于朴宗學曰,只推。
辛卯六月二十三日辰時,上御熙政堂。守令·邊將初仕人入侍時,行都承旨徐憙淳,右副承旨朴宗學,記事官李寅皐,別兼春秋金大根·徐念淳,龍川府使崔弘德,巨濟府使尹喜謙,樂安郡守李容純,遂安郡守李熙絅,高原郡守柳相朝,藍浦縣監洪泳謨,健元陵參奉吳泰雲,法聖僉使柳昌根以次進伏訖。上曰,史官分左右。上曰,守令初仕人進前。弘德等以次進伏奏職姓名旋退,蛇渡僉使金宗喆,彌助項僉使李元禎,乶下僉使金弘源,蝟島僉使金兌重,蒜山僉使金洙淡,許沙僉使姜繼武,善積僉使盧弘鎭,德浦僉使金再興,兔城僉使安順吉,西平浦萬戶林在熙,南桃浦萬戶李載浩,馬島萬戶韓仁國,幕嶺萬戶金寬玉等,以次立階下,奏職姓名退出。憙淳曰,除拜後翌日肅謝,自是恒式,至於大政,尤與散政有異,今日守令·邊將初仕之入來者,數甚無多,未知其實故之如何,而揆以事面,極爲未安。此後則如非在外實故衆所共知,而大政翌日,無緣稽謝者,隨現警責之意,申飭,分付於吏兵曹,何如?上曰,依爲之。出擧條上曰,史官就座。仍命退,承史以次退出。
上在昌德宮。停常參·經筵。
朴宗學啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
洪赫啓曰,同副承旨朴容壽,今日不爲仕進,卽爲牌招,何如?傳曰,允。
朴宗學啓曰,戶曹參判兪應煥,除拜後過三日不爲出肅,依定式推考警責,仍卽牌招察任,何如?傳曰,允。
以京畿監司李羲準狀啓,永宗僉使李漢極身死事,傳于洪赫曰,令該曹口傳差出,催促下送。
兵曹口傳政事,永宗僉使單金相宇。
朴宗學啓曰,大司憲宋穉圭,執義申冕周,掌令李發源,持平宋能圭在外,掌令洪祐順,持平朴在皞牌不進,監察茶時之意,敢啓。傳曰,知道。
洪赫,以弘文館言啓曰,上番闕直,事甚未安。校理李鼎在,副校理李在鶴,竝卽牌招,以爲推移入直之地,何如?傳曰,允。
以同副承旨朴容壽牌不進罷職傳旨,傳于洪赫曰,只推。
以校理李鼎在,副校理李在鶴牌不進罷職傳旨,傳于洪赫曰,只推。
以掌令洪祐順,持平朴在皞,正言閔泰鏞·李象敬牌不進罷職傳旨,傳于朴宗學曰,只推。
洪赫,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
又以吏曹言啓曰,新除授龍川府使崔弘德戶奴呈狀內,矣上典老母今年爲七十一,無兄弟獨身,今此職任,本無率眷之例,人子情理,有難離捨遠赴之路,卽速入啓遞改云,情地旣如比,則有難强令赴任,改差,何如?傳曰,允。平山府使相換
又以吏曹言啓曰,興德縣監李錫龜戶奴呈狀內,矣上典老父病淹床席,當暑添劇,萬無離捨遠赴之望云,親病旣如是,則不可强令赴任,興德縣監李錫龜改差,何如?傳曰,允。渠雖以親病爲辭,聞其事情,則大是該曹之不審,此家與平山家人,自前以宣薦人通瀜擬望,則何至今日,忽以部薦備擬乎?殊欠數愼之意,雖以日前平山倅事言之,旣命善地擬入,則屬之殘弊之畿邑者,其可曰對揚乎?不意此銓長之不審如此,吏曹判書洪羲俊罷職。
上在昌德宮。停常參·經筵。
藥房提調沈能岳,副提調朴容壽啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿口傳問安。答曰,知道。
世子嬪宮·世孫宮口傳問安。答曰,知悉。
朴宗學啓曰,含辭許久闕啓,事甚未安。除在外外,未肅拜人員,竝卽牌招,何如?傳曰,允。
鄭知容啓曰,備邊司郞廳來言,今日賓廳日次,而大臣俱有身病,不得來會云矣,敢啓。傳曰,知道。
注書李寅皐病,代以洪永圭爲假注書。
傳于朴容壽曰,直閣金鼎集馳詣健陵,奉審摘奸,仍詣顯隆園·華寧殿,一體奉審以來。
朴容壽啓曰,卽者副修撰林永洙,以其親病,陳疏徑出,原疏纔已捧入矣,所當直捧禁推傳旨,而此與無端徑出有異,推考警責,何如?傳曰,允。
朴容壽啓曰,應敎李淵祥差祭,副應敎金鼎集內閣進,校理朴升鉉,修撰李應信在外,副校理洪重燮都廳進,副修撰林永洙陳疏徑出,玉堂上下番俱空,事甚未安。校理李鼎在,副校理李在鶴,修撰金羽根,副修撰吳致淳,竝卽牌招,推移入直,何如?傳曰,允。
徐憙淳啓曰,吏曹郞廳來言,本曹判書有闕,政事,取稟。傳曰,當日爲之。
又啓曰,卽者吏曹郞廳來言,政事當日爲之事命下,而參判尹命烈未肅拜,參議徐淇修病不來,不得開政云,參判·參議竝卽牌招,何如?傳曰,允。
又啓曰,吏曹參判尹命烈,參議徐淇修牌不進推考傳旨及罷職傳旨,今方捧入,而開政命下之後,如是違牌,事甚未安。參判更爲牌招,何如?傳曰,允。參議只推,一體更爲牌招。
朴宗學啓曰,大司憲宋穉圭,執義申冕周,掌令李發源,持平宋能圭在外,掌令洪祐順,持平朴在皞牌不進,監察茶時之意,敢啓。傳曰,知道。
以掌令洪祐順,持平朴在皞,正言閔泰鏞·李象敬牌不進罷職傳旨,傳于朴宗學曰,只推
以校理李鼎在,副校理李在鶴,修撰金羽根,副修撰吳致淳牌不進罷職傳旨,傳于朴容壽曰,只推。
朴容壽,以觀象監提調意啓曰,監屬禁漏兼敎授李師夔遷轉代,前主簿崔秉植依例差下,使之付軍職,冠帶常仕,何如?傳曰,允。
鄭知容,以都摠府言啓曰,副摠管李鍾英,以騎兵點考事,外兵曹晝仕出去之意,敢啓。傳曰,知道。
朴宗學,以義禁府言啓曰,水原留守朴綺壽狀啓內,健陵前令閔樂鏞罪狀,令攸司稟處事,啓下矣。閔樂鏞今方待命,拿囚之意,敢啓。傳曰,知道。
又以刑曹言啓曰,謹依下敎,敺打掖隷之院隷李起源·高啓信,捉來査實,則李起源所供內,以爲渠與高啓信,偕往妓女所接之全哥家,則掖隷數人,先爲在座,相與酬酢之際,轉成言詰,至被掖隷之先打,則啓信在傍挽解而已,初無犯手拔劍之事云,高啓信所供內,以爲目見起源之被打,同僚之誼,不忍坐視,果爲助勢,略加敺打,而拔劍云云。實爲曖昧云矣,觀於所供,拔劍擬刺,雖爲發明,起閙鬪鬨,俱爲自服,則別無更覈之端,所當依律勘處,而旣伏承査實之命,捧口招以入之意,敢啓。傳曰,依律勘處。
又以刑曹言啓曰,敺打掖隷之院隷等査實草記,傳曰,依律勘處事,命下矣。謹按律文,則大明律鬪敺條,有曰他物敺人,若破人骨者杖一百,李起源·高啓信竝依此律,各決杖一百放送之意,敢啓。傳曰,知道。
副修撰林永洙疏曰,伏以臣於持被之中,卽接家信,則臣父素患痰癖之症,當此盛熱,一倍添劇,委頓床笫,氣息凜掇,家僮踵至,促臣歸視,臣自聞此報,方寸煎灼,按住不得,玆敢忙陳短章,徑出禁扄。伏乞聖慈,亟遞臣職,以便救護,仍治臣擅離之罪,以肅朝綱焉,臣無任云云。省疏具悉。爾其勿辭救護。
上在昌德宮。停常參·經筵。
朴宗學啓曰,大司憲宋穉圭,執義申冕周,掌令李發源,持平宋能圭在外,掌令洪祐順,持平朴在皞未肅拜,監察茶時之意,敢啓。傳曰,知道。
朴容壽啓曰,玉堂上下番俱空,事甚未安。校理李鼎在,副校理李在鶴,修撰金羽根,副修撰吳致淳,旣有只推之命,竝卽牌招,推移入直,何如?傳曰,允。
洪赫啓曰,假注書尹敎成,身病猝重,勢難察任,今姑改差,何如?傳曰,允。
尹敎成改差,代以趙徽林爲假注書。
傳于朴容壽曰,吏曹判書前望單子入之。
傳于朴容壽曰,守令有闕之代,政官牌招開政。
有政。吏批,判書未差,參判尹命烈未肅拜,參議徐淇修進,同副承旨朴容壽進。啓曰,判書未差,參判尹命烈未肅拜,小臣獨政未安,何以爲之?敢稟。傳曰,只出緊任,以鄭元容爲左副賓客,以金命爀爲眞德縣監,龍川府使崔弘德,平山府使李周星相換。再政。左副賓客單李勉昇,右副賓客單鄭元容。
兵批,判書金箕殷呈辭,參判李錫祜病,參議李渭達病,參知洪羲弼入直進,右副承旨朴宗學進,僉知單李錫龜,副司果崔柔植,副司正安衡壽,竝單付。
傳于朴容壽曰,留院公事入之。
朴容壽啓曰,卽者吏曹郞廳來言,巨濟府使尹喜謙,樂安郡守李容純,遂安郡守李熙絅,高原郡守柳相朝,南海縣令柳相杓,永柔縣令洪耆周,甑山縣令鄭埴,宜寧縣監李源膺,咸悅縣監李定愚,井邑縣監洪冕周,鎭岑縣監南濟和兩司不備,不得署經云,除在外外,未肅拜人員,竝卽牌招,何如?傳曰,允。
又啓曰,巨濟府使尹喜謙,樂安郡守李容純,遂安郡守李熙絅,高原郡守柳相朝,南海縣令柳相杓,永柔縣令洪耆周,甑山縣令鄭埴,宜寧縣監李源膺,咸悅縣監李定愚,井邑縣監洪冕周,鎭岑縣監南濟和,憲府則雖已署經,諫院則大司諫朴潞壽,司諫姜世揆,獻納韓益相在外,正言閔泰鏞·李象敬傳旨未下,不得署經,何以爲之?敢稟。傳曰,一司除署經。
以正言閔泰鏞·李象敬牌不進罷職傳旨,傳于朴宗學曰,只推。
以校理李鼎在,副校理李在鶴,修撰金羽根,副修撰吳致淳牌不進罷職傳旨,傳于朴容壽曰,只推。
掌令洪祐順啓曰,臣本拙訥憃愚,何嘗近似於淸朝風憲之任,而廼者掌憲除旨,忽下於夢想之外,繼以署經有命,庚牌儼臨,怵畏義分,雖不得不章皇祇肅,粗伸叩謝之忱,而第臣區區私義,有不可隨參於合啓者,在前引避,輒蒙恩諒,今玆處義,實無異同,其何敢一刻晏然於臺次乎?間苦暑症,未卽出肅,今始來避,所失尤大,請命遞斥臣職。答曰,依啓。
朴宗學,以都摠府言啓曰,今日入直內三廳武兼禁軍及軍兵等,當爲中日習射技,而國忌齋戒相値,不得設行之意,敢啓。傳曰,知道。
吏曹參判尹命烈疏曰,伏以臣猥以無似,厚沐洪造,揚歷已踰涯分,報答莫效涓埃,感極而懼,愧多於榮,不意亞銓特點,有隕自天,臣誠惝怳恧蹙,不知所以自措,夫是職也,貳天官之席,極一代之選,以是加臣,臣將何堪?臣之本末長短,固莫逃於淵鑑之下矣。惟以夷險不避趨走爲恭,爲一分不報之報,而菲質隨遇自足,樗材到老尤散,杜門守拙,乃分之宜,淸塗華貫,非夢攸到,而同朝公議,亦孰有以此期臣也哉?今乃參佐於提衡握銓激揚進退之地,則貽累聖簡,諒非細故,厚招物議,理所必至,此非賤分之所敢安,雖欲冒膺,庸可得乎?且臣積年痰癖,已成癃痼,近日蒸炎,轉爲關格,胸膈衝亘,呼吸喘促,神精隨以迷霿,筋骸全不管束,乍動輒加,有時昏窒,欲起旋仆,無望陳就,召牌繼降,趨膺末由,病深情窮,未暇緩聲,忙陳疾痛之呼,仰瀆崇嚴之聽。伏乞聖慈,俯垂鑑燭,亟賜鐫改,俾安私分,千萬幸甚,臣無任云云。答曰,省疏具悉。卿其勿辭行公。
吏曹參議徐淇修疏曰,伏以臣冒據匪據,居然帀月于玆,華銜在身,居常若驚,迺者長僚,以注擬不審,至被譴罷之典,臣於是惶懍震越,益無所容措,銓衡低昂,雖屬於長官,參聞可否,亦關於佐貳,臣是伊日參政之銓官也,豈敢以苟然得逭,而自同無故也哉?政命之下,冒膺無路,露章自列,仰瀆宸嚴。伏乞聖慈,俯賜鑑諒,亟降威罰,以安私分,不勝幸甚,臣無任云云。省疏具悉。爾其勿辭察職。
上在昌德宮。停常參·經筵。
進御二錢重人蔘粟米飮,自今日一貼式,限二貼煎入事,榻前下敎,中宮殿進御二錢重人蔘粟米飮,自今日一貼式,限二貼煎入事,榻前下敎。
朴容壽啓曰,藥房提調·副提調,持粟米飮來待矣。傳曰,封入。
朴宗學啓曰,大司憲宋穉圭,執義申冕周,掌令李發源,持平宋能圭在外,掌令一員未差,持平朴在皞呈辭,監察茶時之意,敢啓。傳曰,知道。
朴容壽啓曰,來初一日輪臺日次矣,敢稟。傳曰,當次人受點,後日次待令。
又啓曰,玉堂上下番俱空,事甚未安。校理李鼎在,副校理李在鶴,修撰金羽根,副修撰吳致淳,旣有只推之命,竝卽牌招,推移入直,何如?傳曰,允。
又啓曰,吏曹郞廳來言,臺諫有闕,政事,取稟。傳曰,前望單子入之。
掌令前望單子入之,李益文落點。
傳于朴容壽曰,留院公事入之。
以校理李鼎在,副校理李在鶴,修撰金羽根,副修撰吳致淳牌不進罷職傳旨,傳于朴容壽曰,只推。
朴宗學,以備邊司言啓曰,永宗僉使李漢極,在任身死矣,返柩時擔軍,依法典題給之意,分付,何如?傳曰,允。
上在昌德宮。停常參·經筵。
朴容壽啓曰,藥房提調·副提調,持粟米飮來待矣。傳曰,封入。
朴宗學啓曰,大司憲宋穉圭,執義申冕周,掌令李益文·李發源,持平宋能圭在外,朴在皞呈辭,監察茶時之意,敢啓。傳曰,知道。
備忘記,晉州營將李圭殷,三陟營將許榦下直,各長弓一張,長箭一部,片箭一部,筒兒一箇賜給。
傳于朴容壽曰,禮房承旨馳詣懿陵,奉審摘奸,延慶墓一體奉審以來。
朴容壽啓曰,玉堂上下番俱空,已至多日,事甚未安。校理李鼎在,副校理李在鶴,修撰金羽根,副修撰吳致淳,旣有只推之命,副修撰林永洙由限已過,竝卽牌招,推移入直,何如?傳曰,允。
徐憙淳啓曰,訓鍊大將趙萬永,以戶曹判書點檢事,明日西江出去矣,所佩命召,何以爲之?敢稟。傳曰,仍佩往來。
傳于朴容壽曰,賓陽門內昨年失火殿閣,待涼生營建事,分付戶曹。
傳于朴容壽曰,奉審閣臣入侍。
以校理李鼎在,副校理李在鶴,修撰金羽根,副修撰吳致淳·林永洙牌不進罷職傳旨,傳于朴容壽曰,只推。
朴容壽,以禮曹言啓曰,卽接徽慶園參奉所報,則本國六朔焚香,受香,在今六月三十日,齋官一員,當爲祗受陪往,而新除授令閔樂鏞,以前任健陵令,方在就理,姑未勘放,無以推移擧行云矣,就理徽慶國令閔樂鏞,今姑改差,其代卽令該曹,以在京無故人口傳差出,以爲趁期受香之地,何如?傳曰,允。
辛卯六月二十八日酉時,上御熙政堂。奉審閣臣入侍時,同副承旨朴容壽,假注書趙徽林,記注官金祖欽,別兼春秋金大根,直閣金鼎集,以次進伏訖。上曰,史官分左右。命閣臣進前,鼎集進伏奏曰,臣承命馳詣健陵,陵上奉審則無頉,碑閣·丁字閣奉審則無頉,祭物·祭器·祭井看審則淨潔,諸執事摘奸則無頉,仍留監祭享事,平安過行,仍詣顯隆園,園上奉審則無頉,碑閣·丁字閣奉審則無頉,仍詣華寧殿,殿內奉審則無頉矣。上曰,史官就座。仍命退,諸臣以次退出。
上在昌德宮。停常參·經筵。
朴宗學啓曰,大司憲宋穉圭,執義申冕周,掌令李益文·李發源,持平宋能圭在外,朴在皞呈辭,監察茶時之意,敢啓。傳曰,知道。
又啓曰,假注書洪永圭,身病猝重,勢難察任,今姑改差,何如?傳曰,允。
洪永圭改差,代以朴皓壽爲假注書。
傳于朴容壽曰,意在示警,前吏曹判書洪羲俊仍任。
傳于朴容壽曰,翰圈爲之。
朴容壽啓曰,翰圈爲之事,命下矣。別兼春秋金大根·徐念淳·洪鍾應,竝卽牌招,以爲會圈之地,何如?傳曰,允。
又啓曰,翰圈爲之事,命下矣。別兼春秋徐戴淳,時在平安道龍岡縣任所,斯速乘馹上來事,下諭,何如?傳曰,旣已備員,徒煩往來,減下,可也。
翰林會圈,三點李寅皐·李謙在·李肯愚·金學性·徐憲淳·李公翼·朴齊憲·李啓宇,以上取八人。
朴容壽啓曰,玉堂上下番俱空,已至多日,事甚未安。校理李鼎在,副校理李在鶴,修撰金羽根,副修撰吳致淳·林永洙,旣有只推之命,竝卽牌招,推移入直,何如?傳曰,允。
以校理李鼎在,副校理李在鶴,修撰金羽根,副修撰吳致淳·林永洙牌不進罷職傳旨,傳于朴容壽曰,只推。
吏曹口傳政事,以鄭始容爲徽慶園令。
朴容壽,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
朴宗學以營建廳監董大臣意啓曰,本廟營建各項吉日,令日官全啓煥推擇,則開基始役來七月初九日卯時,定礎同月十二日巳時,立柱上樑同月二十二日辰時爲吉云,以此日擧行之意,敢啓。傳曰,知道。
又以戶曹言啓曰,時御所內各司,依定式發遣本曹佐郞臣林魯豐,與兵曹參議臣李渭達,佐郞臣白時亨,東所衛將宋麟瑞,西所衛將臣韓用夏,南所衛將臣安宅潤,北所衛將臣閔百顔,眼同看審後,有頉處別單書入,而修改則擇日擧行之意,敢啓。傳曰,知道。
又以都摠府言啓曰,今日入直內三廳武兼禁軍及軍兵等,當爲中日習射技,而國忌正日相値,不得設行之意,敢啓。傳曰,知道。
又以禁衛營言啓曰,本營騎士別將尹義儉,身病猝重,勢難察任,改差,何如?傳曰,允。
上在昌德宮。停常參·經筵。
自卯時至酉時,灑雨下雨,測雨器水深一分。
藥房提調沈能岳,副提調朴容壽啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿,口傳問安。答曰,知道。世子嬪宮·世孫宮口傳問安。答曰,知悉。
鄭知容啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
備忘記,永宗僉使金相宇,獜山僉使趙喆富下直,各長弓一張,長箭一部,片箭一部,筒兒一箇賜給。
鄭知容啓曰,備邊司郞廳來言,今日賓廳日次,而大臣俱有身病,不得來會云矣,敢啓。傳曰,知道。
傳于朴容壽曰,禮房承旨,馳詣宗廟·景慕宮,奉審摘奸以來。
鄭知容啓曰,假注書朴皓壽,時無職名,令該曹依例付軍職,冠帶常仕,何如?傳曰,允。
又啓曰,假注書趙徽林,身病猝重,勢難察任,今姑改差,何如?傳曰,允。
趙徽林改差,代以李鼎敘爲假注書。
洪赫啓曰,玉堂上下番俱空,已至多日,事甚未安。校理李鼎在,副校理李在鶴,修撰金羽根,旣有只推之命,與應敎李淵祥,一體牌招,推移入直,何如?傳曰,允。
鄭知容啓曰,大司憲宋穉圭,執義申冕周,掌令李益文·李發源,持平宋能圭在外,朴在皞牌不進,監察茶時之意,敢啓。傳曰,知道。
以持平朴在皞,正言閔泰鏞·李象敬牌不進罷職傳旨,傳于鄭知容曰,只推。
以應敎李淵祥,校理李鼎在,副校理李在鶴,修撰金羽根牌不進罷職傳旨,傳于洪赫曰,只推。
洪赫,以吏曹言啓曰,今此宗廟·永寧殿秋享大祭祭官中,時無職名人員,令該曹口傳付軍職,何如?傳曰,允。
兵曹口傳政事,副司果單徐有贊·趙啓昇·李敬敏。
鄭知容,以兵曹言啓曰,各廳堂下武臣朔試射,庚暑勿爲設行事,曾有定式矣,今六月及來七月朔試射,依定式停止之意,敢啓。傳曰,知道。
上在昌德宮。停常參·經筵。
鄭知容啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,來初五日朝參日次矣,敢稟。傳曰,停。
備忘記,阿吾地萬戶李廷輅,潼關僉使元維喆,古城僉使文擎宇,委曲僉使朱星鎭,恃寨僉使金就義下直,各長弓一張,長箭一部,片箭一部,筒兒一箇賜給。
洪赫啓曰,玉堂上下番俱空,已至多日,事甚未安。應敎李淵祥,校理李鼎在,副校理李在鶴,修撰金羽根,旣有只推之命,與副修撰吳致淳·林永洙,一體牌招,推移入直,何如?傳曰,允。
鄭知容啓曰,大司憲宋穉圭,執義申冕周,掌令李益文·李發源,持平宋能圭在外,朴在皞牌不進,監察茶時之意,敢啓。傳曰,知道。
以持平朴在皞,正言閔泰鏞·李象敬牌不進罷職傳旨,傳于鄭知容曰,只推。
以應敎李淵祥,校理李鼎在,副校理李在鶴,修撰金羽根,副修撰吳致淳·林永洙牌不進罷職傳旨,傳于洪赫曰,只推。
洪赫,以奎章閣言啓曰,景慕宮望廟樓,今朔奉審無頉之意,敢啓。傳曰,知道。
又以禮曹言啓曰,太廟展謁,每以春秋定式取稟矣,今秋展謁吉日,以何間推擇乎?敢稟。傳曰,旬前擇入。
又以禮曹言啓曰,景慕宮展謁,每以孟春·孟秋定式取稟矣,今秋展謁吉日,以何間推擇乎?敢稟。傳曰,旬前擇入。
又以禮曹言啓曰,以太廟展謁取稟草記,傳曰,旬前擇入事,命下矣。展謁吉日,令日官朴周煥推擇,則今七月初八日爲吉云,以此日定行乎?敢稟。傳曰,以此日爲之。
又以禮曹言啓曰,以景慕宮展謁取稟草記,傳曰,旬前擇入事,命下矣。展謁吉日,令日官朴周煥推擇,則今七月初八日爲吉,而伊日方以太廟展謁吉日擇入矣,此外旬前,無他吉日云,何以爲之乎?敢稟。傳曰,同日爲之。
又以禮曹言啓曰,卽接行副護軍李游夏單子,則以爲,族叔淵誠嫡妾俱無子,以其本生四寸兄恒誠第三子用夏,欲爲繼後,兩家相議完定,未及禮斜,生養父母,俱爲作故,拘於常規,不得循例禮斜,依定式草記稟處事,呈單矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長李游夏單辭旣如此,依定式李恒誠第三子用夏,立爲李淵誠之後,何如?傳曰,允。
鄭知容,以兵曹言啓曰,今七月初一日立秋改火進上時,宗廟署·社稷署·永禧殿·永寧殿·景慕宮·毓祥宮·宣禧宮·景祐宮·慶壽宮依例改火,奎章閣·議政府·承政院·漢城府,一體頒火之意,敢啓。傳曰,知道。
又以兵曹言啓曰,去夏等能麽兒考講時,訓鍊院僉正鄭成佑,判官朴熙聖,主簿梁建洙·沈能勳,武臣兼宣傳官鄭鳳賢·安養誠·尹致亨·李鎭旻,部將金應奎,守門將高惠鎭·元錫九二次不通,竝依定式從重推考,何如?傳曰,允。
又以訓鍊都監言啓曰,本局局別將任百觀,身病甚重,勢難察任,改差,何如?傳曰,允。
義禁府啓目,健陵前令閔樂鏞原情云云。問目內辭緣,泛稱遲晩,刑推得情,何如?判付啓除刑推議處爲良如敎。又啓目,慶尙道左漕倉領運差使員龜山僉使李命洽原情云云。傳旨內辭緣,泛稱遲晩,刑推得情,何如?判付啓除刑推議處爲良如敎。
上在昌德宮。停常參·經筵。
鄭知容,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
朴宗學啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
以南延君球亡妻歸葬呈辭,傳于鄭知容曰,給由馬
朴容壽啓曰,玉堂上下番俱空,已至多日,事甚未安。應敎李淵祥,校理李鼎在,副校理李在鶴,修撰金羽根,副修撰吳致淳·林永洙,旣有只推之命,竝卽牌招,推移入直,何如?傳曰,允。
備邊司,以李錫奎爲廣州留守。
兵曹口傳政事,副司果單洪祐順。
朴宗學啓曰,大司憲宋穉圭,執義申冕周,掌令李益文·李發源,持平宋能圭在外,朴在皞牌不進,監察茶時之意,敢啓。傳曰,知道。
以持平朴在皞,正言閔泰鏞·李象敬牌不進罷職傳旨,傳于朴宗學曰,只推。
以應敎李淵祥,校理李鼎在,副校理李在鶴,修撰金羽根,副修撰吳致淳·林永洙牌不進罷職傳旨,傳于朴容壽曰,只推。
假注書朴皓壽書啓,臣於本月初一日辰時量,敬奉聖敎,馳往明陵蜂峴,巡審摘奸,則防路之石築,久益堅固,障谷之榛荆,尤就叢密是白乎旀,峴上結幕處守直之節,亦爲着實擧行是白如乎,仍詣昭顯墓,看審是白乎則,植木叢茂,各處守護,竝皆無頉之意,敢啓。傳曰,知道。
鄭知容,以兵曹言啓曰,今七月初八日大駕詣宗廟展謁,仍詣景慕宮展謁時,隨駕營門,當爲磨鍊矣,禁御兩營鄕軍,則今旣停番,何營軍兵隨駕,何營軍兵留陣,而禁軍及馬步軍,以幾番·幾哨磨鍊,餘軍留營,何以爲之乎?敢稟。傳曰,訓局步軍七哨·馬軍五哨,訓將率領爲先後廂,禁軍四番爲之,留陣·留營,置之,可也。
又以訓鍊都監言啓曰,本局千摠韓應浩,身病甚重,勢難察任,改差,何如?傳曰,允。
吏曹判書洪羲俊疏曰,伏以臣猥以無似之品,濫叨不稱之任,辭不獲命,黽勉出膺,有愧必備之義,徒積尸素之譏,居然爲四五朔之久,而至行大政矣。量才揣分,已非自期,而知見寡陋,神思耄荒,登明選公,非敢議到,循資塡闕,猶且摸索,罅漏隨生,瘡疣迭發,格例之失檢,排比之乖當,自速僨誤之科。迺者責敎嚴重,至下譴罷之典,臣驚惶震懍,莫知措躬之所,而聖度天大,不加嶺海之誅,幸蒙薄小之罰,訟愆感恩,淸淚被面,不知無狀賤臣,何以得此於聖明也。惟其匪怒伊敎,以罪爲榮,杜門跧伏,撫躬悚蹙,千萬不自意數日之間,特降溫音,命仍前職,臣於是神爽飛越,五內戰悸,自不省四體之投地也。臣性本疎鈍,才又譾劣,加以年屆耆癃,精力耗落,纔行京察,醜拙畢露,始不能甄別明陋,仰答委寄之眷,終不免顚錯注擬,自犯難恕之罪,而惟我聖上,天覆而山包之,父訓而母慈之,乍罷旋仍,恩敎鄭重,薄警无妄之辜,特紆非常之渥,垢瑕愈甚,而至蒙藏滌,孤負旣多,而反媒榮寵,造化之曲費陶匀,何以至於此極也?聖意實出於不欲終棄,復畀已僨之地,俾贖旣徃之愆,臣豈不仰感知眷,俯思殫竭,而疎忽之失,無以自解,昏憒之狀,卽此益著,其何以抗顔冒膺,有若無所忌憚者乎?況今堂堂淸朝,才彦林立,其難之任,以臣代臣,不亦苟且之甚,而其於貽四方之譏,累則哲之明,何哉?且伏念銓官之於大政,視以瓜限,故政畢之後,卽徹辭單,可見法意之有在,而再度加由,雖未及於三度,便是已遞之職,尤不容固有而復蹲也,明矣。至於狗馬賤疾,晨夜奔奏,强策衰骸,挨過政期,而積祟始發,暑症交侵,委頓床玆,宛轉叫苦,時月之內,萬無蠢動之狀,有不暇煩陳也。噫,聖眷至隆,而反犯孤恩之罪,重任復叨,而益切過分之懼,伏地隕越,彌增悚恧,敢暴肝膈之懇,仰瀆崇高之聽。伏乞天地父母,察臣難冒之義,特垂體諒之恩,亟命遞臣銓銜,以卒終始生成之澤,不勝萬幸,臣無任云云。答曰,省疏具悉。過境何必更提?卿其勿辭,益勉惕念對揚之之圖。
戶曹參判兪應煥疏曰,伏以臣猥膺專對之任,行將出疆矣,臣之父母墳山,在於京畿高陽·廣州等地,而楊柳雨雪,自致歸期之差遲,風樹霜露,不禁私情之耿結,玆敢干冒宸嚴,仰暴衷懇。伏乞聖慈,俯垂鑑諒,特許臣未辭陛之前往省先壠,以伸至情,不勝大願,臣無任云云。答曰,省疏具悉。卿其往省焉。
上在昌德宮。停常參·經筵。
自辰時至申時,灑雨下雨,測雨器水深一寸二分。
朴宗學啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
備忘記,阿山萬戶崔元柱下直,長弓一張,長箭一部,片箭一部,筒兒一箇賜給。
朴容壽啓曰,玉堂上下番俱空,已至多日,事甚未安。應敎李淵祥,校理李鼎在,副校理李在鶴,修撰金羽根,副修撰吳致淳·林永洙,旣有只推之命,竝卽牌招,推移入直,何如?傳曰,允。
朴宗學啓曰,闕門禁飭,何等截嚴,而漣川玄載坤爲名漢,謂有鳴冤,從敦化西挾門入來,擊肅章門傳漏鼓,禁中咫尺之地,有此攔入擊鼓之擧者,萬萬驚駭,兵曹郞廳及守門將,竝所當重勘,而本院請推之外,無他可施之罰,何以爲之,而當該堂上,亦不可無警,從重推考,何如?傳曰,允。竝拿處。
朴宗學,以兵曹言啓曰,卽者卯時量,有一漢攔入闕內,肆然擊肅章門傳漏鼓者,不勝驚駭,卽爲捉來嚴問,則渠以京畿道漣川居玄載坤爲名漢,謂有鳴冤之端,着天翼,從敦化西挾門入來擊鼓云,自臣曹謹依受敎辭意,本事則姑置勿論,爲先嚴棍二十度後,移送秋曹,使之照法嚴繩,而臣之常時不能檢飭,致有此雜類攔入之擧,不勝惶恐,而該門將亦不可無警,令該府拿問處之,何如?傳曰,允。
朴宗學啓曰,卽者義禁府都事來言,時囚無得過三日滯囚,曾有定式矣。時囚罪人閔樂鏞·李命洽等,當爲議處,而判義禁朴宗薰有身病,次堂例不得擧行云,判義禁朴宗薰,卽爲牌招,以爲開坐之地,何如?傳曰,允。
又啓曰,判義禁朴宗薰牌不進推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。
又啓曰,判義禁朴宗薰再牌不進推考傳旨,今方捧入,而開坐命下之後,連事違召,無意承膺,事體所在,誠極未安。所當更請牌招,而係是一日三牌,何以爲之?敢稟。傳曰,更爲牌招。
又啓曰,判義禁朴宗薰三牌不進推考傳旨,今方捧入,而開坐命下之後,連事違召,無意承膺,事體所在,誠極未安。所當更請牌招,而係是一日四牌,何以爲之?敢稟。傳曰,更爲牌招,如有違牌,勿爲呼望。
又啓曰,大司憲宋穉圭,執義申冕周,掌令李益文·李發源,持平宋能圭在外,朴在皞牌不進,監察茶時之意,敢啓。傳曰,知道。
以獻納韓益相,正言閔泰鏞·李象敬,持平朴在皞牌不進罷職傳旨,傳于朴宗學曰,只推
以應敎李淵祥,校理李鼎在,副校理李在鶴,修撰金羽根,副修撰吳致淳·林永洙牌不進罷職傳旨,傳于朴容壽曰,只推。
朴宗學,以御營廳言啓曰,本廳千摠申性浩,身病甚重,勢難察任,改差,何如?傳曰,允。
又以御營廳言啓曰,本廳別將李東膺,身病甚重,勢難察任,改差,何如?傳曰,允。
又以刑曹言啓曰,兵曹啓辭內,卽者卯時量,有一漢攔入闕內,肆然擊肅章門傳漏鼓者,不勝驚駭,卽爲捉來嚴問,則渠以京畿漣川居玄載坤爲名漢,謂有鳴冤之端,着天翼,從敦化西挾門入擊鼓云,自臣曹謹依受敎辭意,本事則姑置勿論,爲先嚴棍二十度後,移送秋曹,使之照法嚴繩,而臣之常時不能檢飭,致有此雜類攔入之擧,不勝惶恐,而該守門將,亦不可無警,令該府拿問處之,何如?傳曰,允事,命下矣。謹按律文,則大明律越訴條,有曰擊登聞鼓,申訴而不實者杖一百,玄載坤依此律,決杖一百放送之意,敢啓。傳曰,知道。
上在昌德宮。停常參·經筵。
朴宗學啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
朴容壽啓曰,玉堂上下番俱空,已至多日,事甚未安。應敎李淵祥,校理李鼎在,副校理李在鶴,修撰金羽根,副修撰吳致淳·林永洙,旣有只推之命,竝卽牌招,推移入直,何如?傳曰,允。
朴宗學啓曰,卽者義禁府都事來言,時囚罪人閔樂鏞·李命洽等,當爲議處,而判義禁未差,次堂例不得擧行云,未差之代,政官牌招,開政差出,待下批,牌招,以爲開坐之地,何如?傳曰,允。
又啓曰,大司憲宋穉圭,執義申冕周,掌令李益文·李發源,持平宋能圭在外,朴在皞牌不進,監察茶時之意,敢啓。傳曰,知道。
以獻納韓益相,正言閔泰鏞·李象敬,持平朴在皞牌不進罷職傳旨,傳于朴宗學曰,只推。
以應敎李淵祥,校理李鼎在,副校理李在鶴,修撰金羽根,副修撰林永洙·吳致淳牌不進罷職傳旨,傳于朴容壽曰,只推。
朴容壽,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
又以吏曹言啓曰,崇陵別檢李基周呈狀內,矣身素患痰癖之症,當此換節之時,一倍添劇,時月之內,萬無起動供職之望云,其身病旣如是,則有難强令察任,改差,何如?傳曰,允。
判義禁朴宗薰疏曰,伏以臣遭罔極之言,冒難灑之恥,旣未剚腹以自暴,尙忍靦顔而苟活,誠亦懦且頑矣。竄伏窮山,中夜捫心,生當永矢,死將不瞑,實無毫分餘念,更及於人世事,迺殿下匿瑕而記簪,職名復加,恩言屢布,尊國體而鎭澆俗,墍讒說而昭誣辱,雨露以濡之,風雷以鼓之,殆似賤臣去就,眞有所輕重者然,凡在詹聆,孰不涕零?臣雖土木以爲形骸,鐵石以爲腸肺,寧不感激欲死,而悍不知懼,暋不知動,蓋有甚不得已者存焉,跡犯傲抗,分甘誅殛,而聖朝寬大,過加涵貸,宜其斧鑕,而待以嶺海,不以誠舂,而畀之民社,聖恩愈隆,臣罪愈積。臣居東京百有三十有餘日,日夕所事,唯攢祝與俟勘已耳,忽又恩命遠降,召之使還,是殿下猶不以罪累,而終棄之,必欲使之刮垢磨光,得以復齒恒人也。德意之厚,與天無極,然枯荄斷梗,不能受陽春之化,黥墨劓創,無以施息補之切,此理較然,奚待辨說,夫彼其不倫,矢口戟手,竟莫省其所謂,街酗橫遭,塗炭衣冠,飄瓦瞥落,撞破頭面,匪意之干,固無從究詰,然自臣視臣,亦未必無所以而然,冥擿旣久,涯分已濫,鬼怒人猜,叢萃一身,召災致寇,理容有是,然則臣之所以自處今日者,確有其道,不待揲蓍,而可以不疑矣。臣雖亡狀,少而讀聖賢書,往往從士君子遊,未嘗不講求乎斯義,蓋聞廉防重於進退,名義大於死生,凡立朝事君,行己處世,所不可造次忘也。今臣老白首矣,風波震盪,疾病沈痼,餘生能復幾何?乃以未死殘年,拚棄廉防,脫略名義,包羞吝而自安,蒙臭穢以爲潔,則是竝與生平區區之守,而失之遠矣,旣失於人,又復自失,則尙何所藉手而自立乎,抑亦人之耻臣,將有甚於臣之耻人,狷滯之性,汙不爲此,杜門息影,尙不欲靦然對人,況可擬議於官職趨走乎?惟其怵畏迫塞,無所逃遁,雖不免黽俛一肅,而自來世守之私義,目下僚席之難便,竝不暇及,則臣之伊日奊詬,亶非敢以去就自居者,人必有諒臣之心,而悲臣之事者矣,文字上徹,亦所不敢,而違牌路阻,進退狼狽,情急理窮,不忍自隱,言不知裁,尤增死罪。伏乞聖慈,天地父母,憐臣切苦之情,察臣難冒之義,將臣姓名,永刊朝籍,仍治臣孤負逋慢之罪,以勵臣分,以張法紀云云。答曰,省疏具悉。卿之遭誣,卿只認以一身之故,思爲自靖乎?方誣之始,固當嚴覈誣者,廓淸陰翳,而付諸勿問,惟事鎭安者,不欲使板蕩之國勢,愈加板蕩也。予之苦心,人必知之,而卿尤當先知,卿之本末,予素深諒,而人亦必相諒,所謂誣辱,豈足一毫爲累於卿乎?苟違事理,豈施於禮使,敷盡底蘊?卿其自此,毋敢復生逡巡之心,自負孤負之科,本職許遞。
上在昌德宮。停常參·經筵。
夜四更五更,灑雨下雨,測雨器水深三分。
藥房提調沈能岳,副提調朴容壽啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿口傳問安。答曰,知道。世子嬪宮·世孫宮口傳問安。答曰,知悉。
鄭知容,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
朴宗學啓曰,合辭許久闕啓,事甚未安。除在外外,未肅拜·呈告人員竝卽牌招,何如?傳曰,允。
鄭知容啓曰,備邊司郞廳來言,今日賓廳日次,而大臣俱有身病,不得來會云矣,敢啓。傳曰,知道。
洪赫啓曰,玉堂上下番俱空,已至多日,事甚未安。應敎李淵祥,校理李鼎在,副校理李在鶴,修撰金羽根,副修撰吳致淳·林永洙,旣有只推之命,竝卽牌招,推移入直,何如?傳曰,允。
鄭知容,以都摠府言啓曰,今此動駕時,侍衛寶劍守宮,當爲備員,而副摠管李升權受由在外,都摠管李光文,副摠管尹命烈·許溟俱有身病,二員未差,無以備員,令政院稟旨變通,仍令該曹口傳差出,待下批,牌招,以爲備員侍衛之地,何如?傳曰,允。
鄭知容啓曰,因都摠府草記,今此動駕時,侍衛寶劍守宮,當爲備員,而副摠管李升權受由在外,都摠管李光文,副摠管尹命烈·許溟俱有身病,二員未差,無以備員,令政院稟旨變通,仍令該曹口傳差出,待下批,牌招事,允下矣。合有變通之道,何以爲之?敢稟。傳曰,竝許遞,前望單子入之。
摠管前望單子入之,都摠管南延君球,副摠管朴宗琦·柳河源·洪敬謨·徐耕輔·李寅植落點。
朴宗學啓曰,大司憲宋穉圭,執義申冕周,掌令李益文·李發源,持平宋能圭在外,朴在皞牌不進,監察茶時之意,敢啓。傳曰,知道。
以獻納韓益相,正言閔泰鏞·李象敬,持平朴在皞牌不進罷職傳旨,傳于朴宗學曰,只推。
洪赫啓曰,吏曹判書洪羲俊,參判尹命烈,參議徐淇修牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
鄭知容,以備邊司言啓曰,詞訟劇地,不容瘝務,而刑曹·漢城府堂上,有實病·實故人,無以備員開坐云,竝許遞,今日政使之差出,何如?傳曰,允
有政。吏批,判書洪羲俊陳疏入啓,參判尹命烈未肅拜,參議徐淇修進,右副承旨朴宗學進。啓曰,判書洪羲俊陳疏入啓,參判尹命烈牌招不進,小臣獨政未安,何以爲之?敢稟。傳曰,只出緊任,以朴宗薰爲刑曹判書,宋冕載爲判尹,任存常爲刑曹參判,鄭基善爲左尹,權敦仁爲右尹,李啓朝爲刑曹參議,金在昌爲判義禁,金賢根爲長興庫提調,洪羲俊爲氷庫提調,兪世煥爲監察。廣州留守單李錫奎。
兵批,判書金箕殷齋宿,李錫祜病,李渭達病,洪羲弼進,右承旨鄭知容進。大護軍宋冕載·李翊會·南履翼,護軍朴宗琦·朴蓍壽·李憲瑋,副護軍李羲肇,兼南漢守禦使李錫奎,以上竝單付。
以應敎李淵祥,校理李鼎在,副校理李在鶴,修撰金羽根,副修撰吳致淳·林永洙牌不進罷職傳旨,傳于洪赫曰,只推。
洪赫,以禮曹言啓曰,因大臣箚子,廟·宮展謁日字,更以處暑後擇入事,批下矣。宗廟展謁吉日,令日官朴周煥推擇,則今七月二十四日爲吉,景慕宮展謁吉日,令日官朴周煥推擇,則今七月二十四日外,無他吉日云,何以爲之乎?敢稟。傳曰,廟·宮展謁,同日爲之。
又以侍講院言啓曰,兼文學李寅弼入直矣,以掃墳事,纔已下直出去,上番闕直,事甚未安。兼輔德閔致成,兼弼善趙秉常在外,輔德尹正鎭,弼善李光載,文學趙然春,竝卽牌招,以爲推移入直,何如?傳曰,允。
以輔德尹正鎭,弼善李光載,文學趙然春牌不進罷職傳旨,傳于洪赫曰,只推。
右議政金履喬箚曰,伏以太廟·閟宮,秋展謁涓吉,在今初八日,儀衛之戒,只隔數宿矣。見今秋節雖屆,三庚未盡,處暑猶遠,晩熱正熾,赫炎流鑠,甚於盛夏。此時勞動,實有違於聖人保嗇之方,若差退日子,稍待暑氣之少歇,則展誠禮而愼節宣,皆得其宜。臣職忝保護,而今日候筵,適有腫疾,不得進身仰請,竊不勝憂慮耿耿,敢陳短箚,略效愚忱。伏願姑寢成命,仍令該曹,更爲擇入動駕吉日,千萬幸甚。取進止。答曰,省箚具悉卿懇。廟宮展謁日子,更以處暑後擇入,卿其安心調理,仍傳于洪赫曰,此批答,遣史官傳諭于右相。
吏曹判書洪羲俊疏曰,伏以臣幸蒙特達之眷,復仍匪分之職,京察之餘,便同已遞,蔑效之地,不容重叨,日前猥陳褫鞶之懇,仰瀆凝旒之聰,竊惟上天至仁,無物不遂,冀被體諒之恩,庶副鐫改之願。及伏承批旨,不惟不賜兪可,乃反紆以殊渥,諭之以何必更提,勉之以惕念對揚,恩敎隆重,開導曲摯,臣於是感激惶恧,不覺淸淚之盈眶也。臣自受任以來,咎悔層積,孤負實多,而微我聖上深軫愚迷之性,每加庇覆之眷,其何以獲免大何,得至於此乎?且今所被恩私,尤出尋常萬萬,區區圖報之誠,十倍於前,非不欲罄竭心思,仰答知眷,以對揚委寄之盛意,而其奈年衰而氣耗,才短而識淺,未有絲毫之報,徒積僨誤之罪,駑力已竭,驢技亦殫,其不宜復入睢盱之場,重招瘝溺之譏也,明矣。況臣目下癃病之狀,槪陳於前疏,而素抱貞疾,到老益痼,每當換節,輒倍添劇,而今於屢月奔走之餘,勞悴尤甚,宿病重發,兼以暑氣所祟,內外俱傷,腹腸飽滿,胸膈痞悶,溏泄頻作,登溷無度,風濕益盛而臂脚不能屈伸,痰涎漸壅而食飮無以通利,氣息喘促,神精迷亂,貼席叫苦,不省四到,房闥之間,欲起而還仆者屢矣。以此症形,時月之內,斷無供職之望,政曹非養病之坊,重任非素餐之地,一日虛縻,如添一病,伏枕惶蹙,不勝悶隘,嚴召荐下,冒犯違傲,玆敢疾聲哀籲於仁覆之下。伏乞聖慈,諒臣肝膈之懇,愍臣疾病之實,亟命鐫臣銓任,俾延殘喘,以卒天地生成之澤,不勝萬幸,臣無任云云。答曰,省疏具悉。卿其勿辭,調理行公。
上在昌德宮。停常參·經筵。
夜四更五更,灑雨下雨,測雨器水深六分。
朴宗學啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
洪赫啓曰,同副承旨朴容壽,今日不爲仕進,卽爲牌招,何如?傳曰,允。
備忘記,車嶺僉使朴東賢,幕嶺萬戶金寬玉下直,各長弓一張,長箭一部,片箭一部,筒兒一箇賜給。
洪赫啓曰,玉堂上下番俱空,已至多日,事甚未安。應敎李淵祥,校理李鼎在,副校理李在鶴,修撰金羽根,副修撰吳致淳·林永洙,旣有只推之命,竝卽牌招,推移入直,何如?傳曰,允。
以同副承旨朴容壽牌不進罷職傳旨,傳于洪赫曰,只推。
洪赫啓曰,明日傳香,禮房承旨當爲齋宿,而同副承旨朴容壽,旣有只推之命,更爲牌招,何如?傳曰,允。
朴宗學啓曰,判義禁金在昌牌不進推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。
洪赫,以侍講院言啓曰,上番連日闕直,事甚未安。兼輔德閔致成,兼弼善趙秉常在外,輔德尹正鎭,弼善李光載,文學趙然春,旣有只推之命,竝卽牌招,以爲推移入直,何如?傳曰,允。
傳于洪赫曰,發遣吏郞,諸執事淸齋與否,摘奸以來。
朴宗學啓曰,大司憲宋穉圭,執義申冕周,掌令李益文·李發源,持平宋能圭在外,朴在皞牌不進,監察茶時之意,敢啓。傳曰,知道。
以獻納韓益相,正言閔泰鏞·李象敬,持平朴在皞牌不進罷職傳旨,傳于朴宗學曰,只推。
以應敎李淵祥,校理李鼎在,副校理李在鶴,修撰金羽根,副修撰吳致淳·林永洙牌不進罷職傳旨,傳于洪赫曰,只推。
以輔德尹正鎭,弼善李光載,文學趙然春牌不進罷職傳旨,傳于洪赫曰,只推。
朴宗學,以兵曹言啓曰,今七月初八日宗廟·永寧殿秋享大祭時,守門當爲塡差,而本曹郞廳·都摠府郞廳·五衛將除入直,排擬苟艱,依定式軍門將官,代差以入之意,敢啓。傳曰,知道。
又以備邊司言啓曰,銓注法意,本自嚴重,官職差改,在所審愼,庶僚猶然,況卿宰所帶之銜乎?昨日政,氷庫提調,旣未奉遞改頒示之文蹟,遽出代望者,大是做錯,不可無警,當該望筒捧入承旨與擬入銓官,竝從重推考,何如?傳曰,允。
又以訓鍊都監言啓曰,本局把摠洪翼謨,身病甚重,勢難察任,改差,何如?傳曰,允。
廣州留守李錫奎疏曰,伏以臣姿本樗散,年又蒲零,不足備數於百執事之末,而偏被洪造,濫躋崇顯,歷試內外,報蔑絲毫,矧今癃朽轉甚,陳就無望,鐘漏冥擿,愧切于中,不圖居留之命,忽降於夢寐之外,惝怳震駴,莫知措躬之所。噫,南城一方,職雖分司,地是保障,關防爲諸路之最,節制亦五營之一,防禦典守,關係甚重,而挽近以來,府庫枵而百弊漸興,財用匱而戎政隨弛,苟非材猷幹局,足以有爲者,莫宜居之。顧臣謭劣迂疎,才具綿薄,在昔少壯,猶不如人,且況年邁而精耗,氣衰而病淹,卽不過床玆間物耳,其何以剸理庶務,革蘇衆瘼,不負我聖上委畀之盛念乎?參倚前衡,承膺無路,玆敢披瀝衷懇,仰瀆崇嚴。伏乞聖明,察臣言之非出飾讓,念重務之不可輕據,亟遞臣職,以安微分,千萬幸甚,臣無任云云。答曰,省疏具悉。卿其勿辭察任。
同副承旨朴容壽疏曰,伏以臣父九耋癃痼,寧日恒尠,床笫委身,藥餌爲命,又自近日以來,重傷暑暍,一倍添劇,胸膈痞滯而呼吸有時相格,溏泄暴注而眞元隨以澌脫,諸般證形,凜凜有朝夕之慮。臣方左右扶將,方寸煎熬,跬步離捨,其勢末由,庚牌荐臨,罪犯違傲,惶隘之極,靡所自措,玆敢忙陳短章,仰徹崇嚴。伏乞聖慈,俯賜鑑諒,亟遞臣見帶之職,俾便救護,仍治臣瀆撓之罪,以昭法紀,千萬幸甚,臣無任云云。省疏具悉。爾其勿辭救護。
上在昌德宮。停常參·經筵。
自巳時至未時,灑雨下雨,測雨器水深一分。
鄭知容啓曰,大司憲宋穉圭,執義申冕周,掌令李益文·李發源,持平宋能圭在外,朴在皥呈辭,監察茶時之意,敢啓。傳曰,知道。
又啓曰,來十一日朝參日次矣,敢稟。傳曰,停。
洪赫啓曰,來十一日輪對日次矣,敢稟。傳曰,當次人受點,後日次待令。
又啓曰,刑曹判書朴宗薰,右尹權敦仁,除拜後過三日不爲出肅,竝依定式推考警責,仍卽牌招察任,何如?傳曰,允。
傳于洪赫曰,傳香承旨,馳詣宗廟·永寧殿,奉審摘奸以來。
鄭知容啓曰,行都承旨徐憙淳不爲仕進,行左承旨金熙華在外,左副承旨洪赫監祭進去,右副承旨朴宗學式暇出去,同副承旨朴容壽受由,院中只有臣一人,伴直無人,行都承旨徐憙淳所當牌招,而拘於廳規,不得請牌,何以爲之?敢稟。傳曰,牌招。
又啓曰,行都承旨徐憙淳牌不進,行左承旨金熙華在外,左副承旨洪赫監祭進,右副承旨朴宗學式暇,同副承旨朴容壽受由,伴直無人,行都承旨徐憙淳所當更請牌招,而拘於廳規,不得請牌,何以爲之?敢稟。傳曰,更爲牌招。
又啓曰,玉堂上下番俱空,已至多日,事甚未安。應敎李淵祥,校理李鼎在,副修撰吳致淳·林永洙,旣有只推之命,竝卽牌招,推移入直,何如?傳曰,允。
又以侍講院言啓曰,上番闕直,已至多日,事甚未安。兼輔德閔致成,兼弼善趙秉常在外,輔德尹正鎭,弼善李光載,文學趙然春,旣有只推之命,竝卽牌招,以爲推移入直,何如?傳曰,允。
以應敎李淵祥,校理李鼎在,副修撰吳致淳·林永洙牌不進罷職傳旨,傳于鄭知容曰,只推。
以輔德尹正鎭,弼善李光載,文學趙然春牌不進罷職傳旨,傳于鄭知容曰,只推。
鄭知容,以戶曹言啓曰,各道年分事目,從近當磨鍊以入矣,災傷覆審,勿送敬差官,專委道臣,已成近例,今年亦依此擧行事,分付,何如?傳曰,允。
又以成均館大司成意啓曰,今七月初七日,儒生上旬輪次,當爲設行,而大提學未差,限內不得爲之之意,敢啓。傳曰,知道。
前戶曹參判柳台佐疏曰,伏以臣見叨之銜,以秩則崇顯也,以仕則華膴也,是豈窮鄕鹵下之品所可玷汙,亦豈逾歲越月蹲仍冒授者哉?第伏念逖違之餘,特點遽下,恩遇曠絶,榮感無地,雖不得不章皇趨肅,而負乘之懼,若隕淵谷,間又兼銜稠疊,異恩冞隆,廁跡宿衛之班,橫經晝接之筵,瞻依玉度之康寧,周旋一堂之都兪,榮幸極矣,涯分踰矣。迺者先壠有事,諏日期窄,擅行猝發,歸且踰朔,兼銜之在外蒙遞,私分雖幸,本職之許久虛縻,罪悚殊深。況臣素抱疝㿉之症,頻頻發作於年紀衰邁之日,而近因潦暑添祟,一倍危惡,疝塊上衝,藥餌無力,食飮全却,蠢動無路,以此實病,萬無時月內還仕供職之望。伏願殿下,俯垂矜察,亟遞臣所帶職名,以安微分焉。臣於乞丐之章,不宜贅及他說,而事係嶺南一區世敎升降之會,不得已齋宿預戒,冒昧以陳之。嶺南卽古所稱鄒·魯之鄕,而先賢輩出之地也。性理之學,傳襲其緖餘,質厚之風,敦尙其禮讓,列聖朝恩遇之重,實由於是,而挽近以來,前賢輩之典刑日遠,鄕里之禮俗寢降,巖野有志之士,抱遺經而莫知所向,有識之憂歎,厥惟深矣。仍竊惟我國家,崇儒重道,度越百王,而科目之外,尤以隱逸爲貴,蓋其薄富貴樂道義,肥遯邱園,囂囂自得者,其高風峻節,誠可以礪世磨鈍,故生則禮遇之,歿則褒崇之,以新一世之觀聽者,爲其表準導率之所在,而不容少忽也,明矣。我殿下眷顧嶺南之盛意,尊尙儒賢之美典,靡不用極,目下一方世敎之培植,莫先於表章近世隱逸之賢,而以臣所知,若尙州故司憲府掌令臣鄭宗魯,卽所謂天民之先覺,而聖代之遺逸也。蓋宗魯以文莊公臣經世之六代胄孫,際遇我正宗大王側席求賢之日,屢膺旌招之命,而擢在臺司之列,蓋以布衣而被是選者,除非學問行誼過恒人萬萬,莫宜當之。故我先王則哲之明,克愼在心之簡,而十行筵諭,丁寧於乃家飭躬。至於酹侑文莊之親製文,旣稱朱·退淵源之美,終之曰,嗣孫登臺,典刑尙餘者此也,如臣淺陋,固於賢人君子之盛德邃學,何敢形容其萬一,而靑天白日,有目皆覩,則臣請略言之。宗魯之學,克紹家世,而博約兩至之工,一出於朱·退法門,窮理以致其知,主敬以立其本,明誠交進,敬義夾持,而體用圓瀜,表裏如一,其日可見之行,居家而克通神之孝,處鄕而盡惟德之恭,接物而由赤心之孚,日用動靜,不離乎仁義,作止語默,不出乎禮法,及其充養積厚,英華彪發,則一團春和,粹盎面背,使人望之,不覺心醉而袵歛,是無他,以淸粹絶異之資,加剛健篤實之工,天人性命之原,心學理義之微,銖粒必分而漸臻於會通,絲髮不差而終至於洞然瀜貫,動乎四體者,不待其管束,而允蹈於規繩,著乎威儀者,不見其矜持,而自合於律度,莊重和平,初無忿厲之容,溫恭謙冲,常存純熟之意,顧諟在天,同履安地,所造之域,實非常人之所可窺測,而當其儼然秉拂之日,遠近薰德之士,無不心悅誠服,惟恐就正之不及。惜乎有隕自天,天眷極隆,而用未及究,弓劍遽遺,橋門圜聽,旣使專美於漢雍,經筵啓沃,無以揚烈於殷正,則惟是閑居進修之業,俛焉孳孳,至老不衰,以玩繹實得之妙,無不筆之於書,而至爲百有餘卷,自來菽粟之味,兼以地海之涵,呼爲群書衍語者,殆半於其中,而剔發四子之精蘊,折衷心近之微旨,抽關啓鍵,直到堂奧,得聖心於珠貫,發群蒙於金篦,其於繼往開來之功,可謂靡有餘欠,而至其所纂顔子一篇,則宗魯和粹之資,明睿之識,旣默契於千載之下,而又嘗謂五聖垂訓,炳朗日星,而獨兗聖旨訣,別無一書之表章者,誠爲後學之遺憾,故裒輯魯論中聖門問答及家語諸書,發明如愚之語,次其簡編,路脈極精,煥然淵然,可五四子,則宗魯富有之業,眞諦之訣,於此而可見矣。夫其道學也如此,德業也如此,而一片野心,固守東岡,宣召之初,一伸義分,恩禮之隆,退然不居,愚山一壑,書史自娛,以沒其齒,其超然流俗之外者,實無愧於古之逸民也,往在十數年前,一儒臣啓請褒贈之典,而事未施行,是在宗魯地分,雖無所加損,而亦豈非盛世之歉典也哉?詩曰,民之秉彝,好是懿德,宋臣葉采之言曰,豈徒褒顯其人,實欲闡明斯道,當此嶺外衿紳公議積鬱之時,順民彝之所秉,軫斯道之復明,褒尙宗魯學問之正,增崇宗魯爵秩之峻,則風聲所樹,士氣咸聳,而其有補於右文導俗之方,誠不淺尠矣。伏乞聖明,下詢在廷裁處之,斯文幸甚。臣無任云云。答曰,省疏具悉。所請令廟堂,稟處。
上在昌德宮。停常參·經筵。
自辰時至午時,灑雨下雨,測雨器水深三分。
洪赫,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
備忘記,昌城府使金宅基,乶下僉使金弘源下直,各長弓一張,長箭一部,片箭一部,筒兒一箇賜給。
金熙華啓曰,右副承旨朴宗學今日不爲仕進,卽爲牌招,何如?傳曰,允。
傳于洪赫曰,傳香承旨,馳詣懿昭廟,奉審摘奸,藏譜閣一體奉審以來。
洪赫啓曰,玉堂上下番俱空,已至多日,事甚未安。應敎李淵祥,校理李鼎在,副修撰吳致淳·林永洙,旣有只推之命,與副校理李在鶴,修撰金羽根,一體牌招,推移入直,何如?傳曰,允。
注書李寅臯病,代以金建洙爲假注書。
金建洙在外,代以金炳奎爲假注書
洪赫,以侍講院言啓曰,上番闕直,已至多日,事甚未安。輔德尹正鎭,弼善李光載,文學趙然春,旣有只推之命,竝卽牌招,以爲推移入直,何如?傳曰,允。
以輔德尹正鎭,弼善李光載,文學趙然春牌不進罷職傳旨,傳于洪赫曰,只推。
洪赫,以侍講院言啓曰,上番闕直,已至多日,事甚未安。輔德尹正鎭,弼善李光載,文學趙然春,旣有只推之命,竝更牌招,以爲推移入直,何如?傳曰,允。
又啓曰,大司憲宋穉圭,執義申冕周,掌令李益文·李發源,持平宋能圭在外,朴在皞牌不進,監察茶時之意,敢啓。傳曰,知道。
以獻納韓益相,正言閔泰鏞·李象敬,持平朴在皞牌不進罷職傳旨,傳于洪赫曰,只推。
以應敎李淵祥,校理李鼎在,副校理李在鶴,修撰金羽根,副修撰吳致淳,林永洙牌不進罷職傳旨,傳于洪赫曰,只推。
洪赫,以都摠府言啓曰,副摠管李復淵,以御營中軍,本營諸將官射會監試事,禁衛營晝仕出去之意,敢啓。傳曰,知道。
又以訓鍊都監言啓曰,本局別將李敬熙,身病甚重,勢難察任,改差,何如?傳曰,允。
義禁府啓目,粘連向前閔樂鏞亦,入直陵官,雖値移職,面看交替,自是常法,而徑先作行,竟致空齋,事甚可駭,以此照律,何如?判付啓依允。又啓目,粘連向前李命洽亦,昏夜發船,旣不能禁制,致敗地界,亦不卽詳報,妄錯之罪,在所難免,以此照律,何如?判付啓依允。
右副承旨朴宗學疏曰,伏以臣卽伏見三銓到院之章,則以喉院不頒文蹟之故也,臣於是滿心惶恧,益覺溺職之罪矣。蓋以當日事言之,旣伏奉口傳下敎,有氷庫提調移差之命,則提稟書頒,事體固當,而倉卒之際,未及周思,致有此疎忽,銓官之做錯,卽由於臣之做錯也。臣職居惟允之地,所失非細,揆以事體,宜被重勘,以此昏謬之蹤,顧何敢晏然冒進,不思所以訟愆乎?庚牌之下,末由承膺,玆敢不避瀆撓,仰暴衷懇。伏乞聖慈,俯賜鑑諒,特遞臣見帶之職,勘臣當被之律,以伸公格,以安私分焉。臣無任云云。省疏具悉。未及書頒,誠有失,推考,爾其勿辭察職。
吏曹參議徐淇修疏曰,伏以臣以氷庫提調擬入事,至被大僚警責之擧,臣之疎謬之失,於是益著,滿心慙悚,無地自容。凡政注遞代,所關非細,自喉院奉承傳敎,頒諸文蹟,然後始爲差代,卽是銓曹不易之格例,而臣於伊日政席,只思口傳下敎之奉行,未暇事面之細究,徑先注擬,致此做錯,何可以已經問備,晏然自恕也乎?玆敢短章自列,仰瀆崇聽。伏乞聖明,亟降威罰,以安私分,不勝幸甚。臣無任云云。省疏具悉。開政時口傳擧行,自前每多如此,問備爲廟堂草記故也,爾其勿辭察職。
京外儒生幼學李德沼等疏曰,伏以尊慕鄕賢,人情尤爲親切,營建書社,士趨可以矜式,非但興儒學於一方,藏修有所,抑亦樹風聲於百世,治化所關,是以白洞之遺規,永爲不易之常典,粵惟靑邱之舊章,庸勤嘉惠之盛意,若有可以爲人師表,爲國先正者,出於其鄕,而冠儒服儒讀書修業者,不知所以俎豆於斯,棟宇於斯,則烏在其尊慕而矜式之意也?亦非所以爲國家興儒化,爲昭代飾盛事之道也。伏惟先正臣忠獻公金昌集,道學則承家庭之淵源,文章則煥皇猷之黼黻,事業則爲廊廟之柱石,勳庸永垂於國乘,功澤遠及於生民,而若其忠誠節義之建天地而不悖,與日月而爭光,存社稷於危亡之秋,正彝倫於斁絶之時,則豈徒我東一國之大有功也?實爲天下萬世之永有辭焉。若論其樹立之卓絶如是,則莫非道學中出來,而家庭世傳之淵源,溥博而深長,自可知也,發爲文章,則特其餘事,而一家文獻之相受,當世士友之相資,同室塤篪之相樂,理明而詞順,情切而事當,允爲傳後之資,取法之地,則可見其學問之功,道德之盛,有非他人之所可幾及,而後學之可以師表者,於是乎在矣。嗚呼,先正臣學問·道德·事功·忠節,雖使百世之下,聞風者可以興起,雖在千里之外,秉彝者皆知尊慕,而況玆驪邑一鄕,卽先正杖屨之所,衣履之藏也,山高而水長,風流不忘,山哀而浦思,體魄永留,農民父老,尙說赤舄之几几,志士仁人,長瞻古栢之依依,一代具仰,共指召棠之所憩,萬古忠魂,孰無峴碑之墮淚?然則玆土之慕仰,尤切於他賢,而玆鄕之尊尙,有倍於他人者,亦是彝性之所同得,良心之所發見,人情之所當然而不已者也。況乎爲士子,而藏修學業,矜式風聲,捨先正奚以哉?方今聖明在上,崇儒重道,右文爲治,興學校,正士趨,承列聖之家法,飾盛世之治規者,靡不用極,而惟玆驪州一區,尙闕先正俎豆之奉,祠宇之建者,豈非士林之羞恥,聖世之欠事也哉?嗚呼,先正臣事功,已有太廟之從享,先正臣忠節,亦有忠祠之宣額,非不榮耀一國,風動多士,皆知其感慕欽敬,而若夫驪鄕之爲杖屨之所,衣履之藏,而瞻依無所,誠敬莫奠,是猶過洙·泗而廢闕里之祠,處洛·閩而昧程氏之學,七里灘上,無嚴陵之堂,黃陵峽中,無武侯之廟也,其可曰玆土有人,而玆鄕有士耶?甚非所以闡聖化,而勉學徒之意,故臣等以冠儒服儒之蹤,不禁尊慕之情,瞻昻之誠,謹謀一區書社於本邑後浦之地,今方營建若干屋子,以爲先正尊奉之所。嗚呼,雖以一鄕先生,亦可設而祭祀,而況以先正臣道德忠義之著明華夷,而可不祭於其鄕耶?況今所建,亦非張大其制度,而只欲表其區區之誠,以爲依仰之所,則是可謂可已而不已者乎?伏願聖明,特降明旨,亟賜兪音,使士林有幸,而聖德有光焉。臣等無任云云。傳于洪赫曰,奏御文字,何等審愼,則此儒疏犯禁之外,且多不審,還給。
上在昌德宮。停常參·經筵。
自午時至人定,灑雨下雨,測雨器水深三寸一分。
自人定至初十日開東,灑雨下雨,測雨器水深六分。
金熙華啓曰,大司憲宋穉圭,執義申冕周,掌令李益文·李發源,持平宋能圭在外,朴在皞呈辭,監察茶時之意,敢啓。傳曰,知道。
又啓曰,右承旨鄭知容,右副承旨朴宗學,今日不爲仕進,竝卽牌招,何如?傳曰,允。
朴容壽啓曰,假注書金炳奎,時無職名,令該曹依例付軍職,冠帶常仕,何如?傳曰,允。
又啓曰,玉堂上下番俱空,已至多日,事甚未安。應敎李淵祥,校理李鼎在,副校理李在鶴,修撰金羽根,副修撰吳致淳·林永洙,旣有只推之命,竝卽牌招,推移入直,何如?傳曰,允。
以輔德尹正鎭,弼善李光載,文學趙然春再牌不進罷職傳旨,傳于朴容壽曰,只推。
朴容壽,以侍講院言啓曰,上番闕直,已至多日,事甚未安。輔德尹正鎭,弼善李光載,文學趙然春,旣有只推之命,竝卽牌招,以爲推移入直,何如?傳曰,允。
以右承旨鄭知容,右副承旨朴宗學牌不進罷職傳旨,傳于金熙華曰,只推。
以應敎李淵祥,校理李鼎在,副校理李在鶴,修撰金羽根,副修撰吳致淳·林永洙牌不進罷職傳旨,傳于朴容壽曰,只推。
以輔德尹正鎭,弼善李光載,文學趙然春牌不進罷職傳旨,傳于朴容壽曰,只推。
朴容壽,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
金熙華,以備邊司言啓曰,謝恩使拜表期日不遠,正使洪奭周,依例判中樞府事單付,口傳下批之意,分付該曹,何如?傳曰,允。
兵曹口傳政事,判中樞府事單洪奭周。
上在昌德宮。停常參·經筵。
藥房提調沈能岳,副提調朴容壽啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿口傳問安。答曰,知道。世子嬪宮·世孫宮口傳問安。答曰,知悉。
金熙華啓曰,大司憲宋穉圭,執義申冕周,掌令李益文·李發源,持平宋能圭在外,朴在皞呈辭,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而國忌正日相値,不得來會云矣,敢啓。傳曰,知道。
又啓曰,右承旨鄭知容,左副承旨洪赫,右副承旨朴宗學,今日不爲仕進,竝卽牌招,何如?傳曰,允。
朴容壽啓曰,玉堂上下番俱空,已至多日,事甚未安。應敎李淵祥,校理李鼎在,副校理李在鶴,修撰金羽根,副修撰吳致淳·林永洙,旣有只推之命,竝卽牌招,推移入直,何如?傳曰,允。
朴容壽,以侍講院言啓曰,上番闕直,已至多日,事甚未安。輔德尹正鎭,弼善李光載,文學趙然春,旣有只推之命,竝卽牌招,以爲推移入直,何如?傳曰,允。
傳于朴容壽曰,留院公事入之。
以右承旨鄭知容,左副承旨洪赫,右副承旨朴宗學牌不進罷職傳旨,傳于金熙華曰,只推。
以應敎李淵祥,校理李鼎在,副校理李在鶴,修撰金羽根,副修撰吳致淳·林永洙牌不進罷職傳旨,傳于朴容壽曰,只推。
以輔德尹正鎭,弼善李光載,文學趙然春牌不進罷職傳旨,傳于朴容壽曰,只推。
金熙華,以兵曹言啓曰,謹依下敎,後苑軍士四名內順哲·甲孫·占孫三漢,各嚴棍二十度懲勵,而其中永哲爲名漢,不知去處,故多般探問,則日前溫陽地下去云,今方自臣曹發關該道,使之執捉上送之意,敢啓。傳曰,知道。
又以兵曹言啓曰,卽接東道參軍姜集牒報,則御營廳所授惠化門北邊第三城廊近處體城二間許頹圮云,爲先令繕工監堅實圍排,分授軍門,卽速修築,而把守軍兵,亦令該軍門量宜定送,限改築間嚴加守直之意,分付,何如?傳曰,允。
又以御營廳言啓曰,本廳字內惠化門北邊第三城廊近處體城二間許頹圮處,令分授軍門卽速修築,把守軍兵,量宜定送事,自兵曹草記矣。修築則待晴擧行,而本牙兵十五名,懸錄牙兵五名,將官率領,限改築間輪回嚴加把守之意,敢啓。傳曰,知道。
上在昌德宮。停常參·經筵。
朴宗學,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
朴宗學啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
朴容壽啓曰,來十六日,漢學文臣殿講日次,而救食齋戒相値,頉稟之意,敢啓。傳曰,知道。
金熙華啓曰,左副承旨洪赫,今日不爲仕進,卽爲牌招,何如?傳曰,允。
傳于朴宗學曰,下直守令入侍。
朴容壽啓曰,假注書李鼎敘,身病猝重,勢難察任,今姑改差,何如?傳曰,允。
李鼎敘改差,代以李公翼爲假注書。
李公翼有頉,代以洪大稱爲假注書。
朴容壽啓曰,玉堂上下番俱空,已至多日,事甚未安。應敎李淵祥,校理李鼎在,副校理李在鶴,修撰金羽根,副修撰吳致淳·林永洙,旣有只推之命,竝卽牌招,推移入直,何如?傳曰,允
朴宗學啓曰,大司憲宋穉圭,執義申冕周,掌令李益文·李發源,持平宋能圭在外,朴在皞牌不進,監察茶時之意,敢啓。傳曰,知道。
以獻納韓益相,正言閔泰鏞·李象敬,持平朴在皞牌不進罷職傳旨,傳于朴宗學曰,只推。
以左副承旨洪赫牌不進罷職傳旨,傳于朴容壽曰,只推。
以應敎李淵祥,校理李鼎在,副校理李在鶴,修撰金羽根,副修撰吳致淳·林永洙牌不進罷職傳旨,傳于朴容壽曰,只推。
朴容壽,以吏曹言啓曰,今此宗廟望祭大祝,前正言韓鎭㦿塡差,而時無職名,令該曹口傳付軍職,何如?傳曰,允。
兵曹口傳政事,副司果韓鎭㦿。
朴宗學,以兵曹言啓曰,今七月十一日,武臣賓廳武經講書日次,而中日相値,不得爲之之意,敢啓。傳曰,知道。
又以備邊司言啓曰,各道秋操稟啓,今已齊到矣,近年停操,殆成歲課,戎政之疎虞,實爲可悶,而第目下諸道事情,畿內兩西則纔經勅擾,民邑俱病,三南東北則雨暘雖幸均適,農功尙在未判,自不無礙掣之勢,難責以徵發之擾。今秋諸道三都水陸諸操·巡歷·巡點,竝姑停止,至於官鎭門聚點,苟能着意擧行,繕械申令,節制得宜,坐作有法,名雖停操,實無異於行操,以此嚴飭諸道,各樣都試·覆審·考講,竝令依例設行,而停退都試,亦爲合設之意,一體分付,何如?傳曰,允。
義禁府啓目,兵曹佐郞趙思健,敦化門守門將徐斗幹等原情云云。傳旨內辭緣,泛稱遲晩,竝只刑推得情,何如?判付啓,竝只除刑推,議處爲良如敎。又照目,粘連慶尙道左漕倉領運差使員龜山僉使李命洽矣本府議啓內,昏夜發船,旣不能禁制,致敗地界,亦不卽詳報,妄錯之罪,在所難免,以此照律,罪笞四十收贖,附過還職,私罪,奉敎依允爲旀,功減一等爲良如敎。又照目,粘連健陵前令閔樂鏞矣本府議啓內,入直陵官,雖値移職,面看交替,自是常法,而徑先作行,竟致空齋,事甚可駭,以此照律,罪杖八十收贖,告身盡行追奪,徒二年定配,私罪,奉敎依允爲旀,功減一等爲良如敎。
兵曹判書金箕殷疏曰,伏以臣於見職,初何嘗一毫近似,而恩授誤及於匪才,忱誠未格於求解,畢竟怵畏義分,不敢屢事煩瀆,出而膺命,半歲于玆,賦性本自鈍滯,聞見從又謏寡,鑑別能否,初非可議,尋常差擬,尙多昧例,每一行政,觸處憒憒,退自循省,無往非罪。大政有限,冒沒擧行,而瘡疣莫掩,醜拙畢露,臣亦自知,人謂斯何?縱荷聖度之寬假,益切私心之慙悚,從玆蘄祝,惟在於早蒙斥退,得遂優閒,而三度加由,又出格外,臣誠惝怳失圖,歷日靡措。況臣楡景將迫,蒲質先零,疾病侵凌,安日常少,而素患伏暑,便成貞疾,每當蒸炎之節,輒復如期而發,向於政席,終日中暍,侵夜還次,仍卽委席,蒙暇調治,厪得少減,又差享役,未敢言私,力疾駿奔,縱免顚踣,而諸般症形,一倍越添,嘔泄迭發而食飮全阻,寒熱交作而肢節疼痛,神精若墮雲霧,差完難期時日,以才則已試而蔑效,以病則無望於自力,與其許久仍冒,而添瘝曠之罪,無寧早思自處,而免嗤點之譏。故玆暴實狀,仰瀆崇嚴。伏乞天地父母,察臣才之不稱見任,諒賤疾之實難强策,亟遞臣本兵之職,使重任無曠,私分獲安,千萬幸甚,臣無任云云。答曰,省疏具悉。卿其勿辭,調理行公。
辛卯七月十一日辰時,上御熙政堂。下直守令入侍時,右副承旨朴宗學,假注書金炳奎,記注官卓雲翰,別兼春秋徐念淳,渭原郡守趙存卿,樂安郡守李容純,南海縣監柳相杓,甑山縣監鄭埴,淸安縣監申命藻,宜寧縣監李源膺,咸悅縣監李定愚,以次進伏訖。上曰,史官分左右,下直守令進前奏職·姓名。存卿等以次奏職·姓名訖,上曰,下直守令先退。宗學曰,宣諭,何以爲之乎?上曰,出去爲之,可也。存卿等以次退出。上曰,史官就座。仍命退,承史以次退出。
上在昌德宮。停常參·經筵。
朴宗學啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
徐憙淳啓曰,行左承旨金熙華,左副承旨洪赫,今日不爲仕進,竝卽牌招,何如?傳曰,允。
備忘記,三和府使南陽圭下直,長弓一張·長箭一部·片箭一部·筒兒一箇賜給。
朴宗學啓曰,事變假注書金鳳梧,身病猝重,勢難察任,今姑改差,何如?傳曰,允。
金鳳梧改差,代以李維馨爲事變假注書。
朴容壽啓曰,臣容壽依定式,進詣香室,奉審香祝樻·祝板袱子,則淨潔之意,敢啓。傳曰,知道。
鄭知容啓曰,臣知容入直禁軍戎器點考進去,下直之意,敢啓。傳曰,知道。
又啓曰,臣依定式,進詣仁政殿月臺,入直禁軍戎器點考,則皆無頉,仍以傳敎內辭意勞問,則皆好在云矣,敢啓。傳曰,允。
徐憙淳啓曰,左右史不可不備,別兼春秋金大根·徐念淳,竝卽牌招入直,何如?傳曰,允。
又啓曰,玉堂上下番俱空,已至多日,事甚未安。應敎李淵祥,校理李鼎在,副校理李在鶴,修撰金羽根,副修撰吳致淳·林永洙,旣有只推之命,竝卽牌招,推移入直,何如?傳曰,允。
朴宗學啓曰,大司憲宋穉圭,執義申冕周,掌令李益文·李發源,持平宋能圭在外,朴在皞牌不進,監察茶時之意,敢啓。傳曰,知道。
以獻納韓益相,正言閔泰鏞·李象敬,持平朴在皞牌不進罷職傳旨,傳于朴宗學曰,只推。
以左副承旨洪赫牌不進罷職傳旨,傳于徐憙淳曰,只推。
以別兼春秋金大根·徐念淳牌不進罷職傳旨,傳于徐憙淳曰,只推。
以應敎李淵祥,校理李鼎在,副校理李在鶴,修撰金羽根,副修撰吳致淳·林永洙牌不進罷職傳旨,傳于徐憙淳曰,只推。
以平安監司金學淳狀啓,成川·定州民家頹壓事,傳于朴宗學曰,當此農務方劇之時,兩邑頹壓,若是夥多,聞甚矜惻,元恤典外,別加優恤顧助,俾無失所蕩柝之弊事,分付。
以慶尙監司朴岐壽狀啓,薦新胡桃,節序差晩,限內不得封進,惶恐待罪事,傳于朴宗學曰,卿其勿待罪事,回諭。
朴宗學,以義禁府言啓曰,時囚罪人閔樂鏞,杖八十·徒二年定配照律公事判付內,依允功減一等事,命下矣。閔樂鏞功減一等,杖七十收贖,告身盡行追奪,黃海道平山府麒麟驛徒一年半定配,而以議啓內辭意具罪目,依例發遣府羅將,押送配所,何如?傳曰,允。
上在昌德宮。停常參·經筵。
朴宗學啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
備忘記,廣州留守李錫奎下直,長弓一張·長箭一部賜給。
徐憙淳啓曰,行左承旨金熙華,左副承旨洪赫,同副承旨朴容壽,今日不爲仕進,竝卽牌招,何如?傳曰,允。
又啓曰,玉堂上下番俱空,已至多日,事甚未安。應敎李淵祥,校理李鼎在,副校理李在鶴,修撰金羽根,副修撰吳致淳·林永洙,旣有只推之命,竝卽牌招,推移入直,何如?傳曰,允。
又啓曰,左右史不可不備,別兼春秋金大根·徐念淳,旣有只推之命,竝卽牌招入直,何如?傳曰,允。
傳于徐憙淳曰,南延君球妻葬時,澆奠床備給。
鄭知容啓曰,密符親納例也,而前廣州留守宋冕載,謂有身病,使其褊裨替納,事甚未安。推考,何如?傳曰,允。
以左副承旨洪赫,同副承旨朴容壽牌不進罷職傳旨,傳于徐憙淳曰,只推。
徐憙淳啓曰,明日傳香,禮房承旨當爲齋宿,而同副承旨朴容壽,旣有只推之命,更爲牌招,何如?傳曰,允
傳于徐憙淳曰,左承旨·右承旨·左副承旨許遞,前望單子入之。
承旨前望單子入之,嚴燾·洪學淵·徐左輔落點。
徐憙淳,以吏曹言啓曰,司僕寺正李鎭華呈狀內,矣身素患痰癖之症,當此換節之時,一倍添劇,萬無起動供職之望,卽速入啓遞改云,其身病旣如是,則有難强令察任,改差,何如?傳曰,允。
傳于朴容壽曰,吏判有闕之代,政官牌招開政。
朴容壽啓曰,吏曹參判尹命烈,參議徐淇修牌不進推考傳旨及罷職傳旨,今方捧入,而開政命下之後,如是違牌,事甚未安。參判更爲牌招,何如?傳曰,允。參議只推,更爲一體牌招,如有違牌,勿爲呼望。
傳于朴容壽曰,見窠皆令差出。
有政。吏批,判書未差,參判未差,參議徐淇修進,同副承旨朴容壽進。啓曰,判書·參判俱未差,小臣獨政未安,何以爲之?敢稟。傳曰,只出緊任。以沈能岳爲吏曹判書,洪羲俊爲左參贊,朴晦壽爲同義禁,李紀淵爲同春秋,鄭元容爲弘文提學,李遠翊爲司僕正,李爲監察,韓兢人·具行益爲典籍,金元根爲典醫監提調,趙秉恒爲崇陵別檢,金泰顯爲司錄。
兵批,判書金箕殷,參判李錫祜,參議李渭達病,參知洪羲弼入直進,左承旨朴宗學進。大護軍洪羲俊,護軍金熙華,副護軍鄭知容·洪赫,副司正金炳奎,以上竝單付。
朴宗學啓曰,大司憲宋穉圭,執義申冕周,掌令李益文·李發源,持平宋能圭在外,朴在皞牌不進,監察茶時之意,敢啓。傳曰,知道。
以獻納韓益相,正言閔泰鏞·李象敬,持平朴在皞牌不進罷職傳旨,傳于朴宗學曰,只推。
以應敎李淵祥,校理李鼎在,副校理李在鶴,修撰金羽根,副修撰吳致淳·林永洙牌不進罷職傳旨,傳于朴容壽曰,只推。
以黃海監司金蘭淳狀啓,薦新蓮實,限內不得封進,惶恐待罪事,傳于朴容壽曰,卿其勿待罪事,回諭。
朴宗學,以兵曹言啓曰,今月十六日,一內禁軍番次,該番將有闕之代,依承傳口傳擬入之意,敢啓。傳曰,知道。
兵曹口傳政事,以韓用夏爲羽林將。
朴宗學,以訓鍊都監言啓曰,本局別將尹敏東,身病甚重,勢難察任,改差,何如?傳曰,允。
又以御營廳言啓曰,去夜初更量,幼學柳鎭喬犯夜,被捉於本廳巡邏,依例移送秋曹之意,敢啓。傳曰,知道。
又以義禁府言啓曰,慶尙監司朴岐壽狀啓內,固城縣令李顯稷罪狀,令攸司稟處事,啓下矣。李顯稷時在任所云,依例發遣府羅將,拿來,何如?傳曰,待待命拿囚。
又以刑曹言啓曰,因御營廳啓辭,去夜初更量,犯夜幼學柳鎭喬,移送秋曹事,命下矣。柳鎭喬依更數,決笞三十度放送之意,敢啓。傳曰,知道。
義禁府啓目,粘連向前趙思健·徐斗幹等亦,闕門禁飭,何等截嚴,而攔入擊鼓,矇不覺察,誠爲可駭,竝只以此照律,何如?判付啓依允。
義禁府啓目,粘連兵曹佐郞趙思健,守門將徐斗幹等矣本府議啓內,闕門禁飭,何等截嚴,而攔入擊鼓,矇不覺察,誠爲可駭,竝只以此照律,罪各笞四十收贖,附過還職。私罪,奉敎依允。
吏曹判書洪羲俊疏曰,伏以臣於本職,宜遞未遞,苟然仍冒,至今盤礴,是豈臣始慮之攸及哉?病軀無望復膺,重任不容久曠,雖於伏枕呻囈之中,丐遞一念,譬如擔者思卸,縛者求解,而前後煩控,未蒙允許,血懇便屬於飾讓,微諒反歸於占便,臣於是一倍惶隘,莫省所措也。屢承恩言,又賜由暇,優待軫恤,逈出尋常,臣雖愚迷,粗識分義,苟有一分可强之道,則惟當仰感殊私,竭蹶趨謝而已。復何敢干冒嚴威,甘自犯於屢瀆之科乎?顧其情則實有不得已者,而瀆擾之罪,亦未暇恤也。夫朝臣之當官丐免,以病爲引,便成近日之故常,故若或有疾痛之苦,雖在難强,上不足以槪聽,下不能以見孚。然而臣則實無一毫飾辭耳。今臣賤疾,固非一時無妄,而比年以來,凋耗忒甚,日不知所加,而月有所加,月不知益痼,而歲有益痼,雖在血氣方壯之時,尙不得以療治,以今耆耄之年,尤何望其痊可也?目下最劇之症,値此敲熱,有加無減,衰削之榮衛,偏受外氣,衝亘之痰濕,從以中格,心血燥而夜不交睫,胃氣敗而食不滿龠,腹腸絞痛,泄便暴注,神精昏若墮霧,症形轉成漬紙,眞元澌脫,氣息喘促,房闥之間,起居須人,束帶供職,非所議及,則公而貽瘝官之憂,私而作養病之坊,豈不萬萬惶悶也哉?昔隋之韋世康之言曰,年不待遲暮,有疾便辭,史稱格言,臣今年過遲暮矣,病亦癃痼矣。不待遲暮,而有疾猶云可辭,況兼而過之者乎?天地之德,物無不遂,父母之仁,愛欲其生,臣之所仰望而祈祝者,於斯益切,臣情到此,吁,亦窮且慼矣。申控危懇,仰瀆崇嚴。伏乞聖慈,特垂閔覆之念,亟命鐫改臣銓銜,以幸國事,以延殘喘,千萬至祝。臣無任云云。答曰,省疏具悉。病狀旣如此,所請依施。
吏曹參判尹命烈疏曰,伏以臣頃陳疾痛之呼,仰冀體諒之恩,微懇反歸例讓,聖批終靳允許,臣情惶蹙,益無自措。臣之冒叨匪據,已踰月于玆矣。職任之綦重,才具之不稱,不敢更事煩陳,而第臣病狀,有添無減,頑痰橫亘,呼吸關結,眩暈頻作,肢體拘攣,委身床席,已浹數旬,時月之內,殫束無望,召牌之下,悚懍冞切,一肅恩命,分義卽然,祗承寵光,在臣亦榮,苟非實病之如此,寧容駕屨之暫俟,而屢違召命,一未趨膺,私忱莫伸於叩謝,重愆自速於慢蹇,銓部非閒司之比,賤疾非可强之勢,呼望路阻,冒控短章。伏乞聖慈,俯垂矜憐,亟賜遞改,俾得安意調病,仍治臣瀆擾之罪,以昭法紀,千萬幸甚。臣無任云云。答曰,省疏具悉。所請依施。
平安道儒生進士姜元默·黃澈·張益默·康閔孝·李舜龍,生員李漪常·黃致源·洪鼎彬·黃石耇·鮮于淑·洪履彬·黃豐祖·黃基河·金時翕,幼學金永澾·趙錫信·金興說·李錫煥·金浚·金致渙·金秉一·金鳴世·鄭義恪·黃承祖·崔大調·楊秉烈·鮮于霮·盧正履·李長錫·李槦·鮮于·黃嵂·黃元錫·楊碩熙·金膺默·張景國·金圭燦·金廷瀁·李大升·崔德炳·金畯·承鎭泰·洪聖雄·楊秉瑀等疏曰,伏以崇儒右文,盛世之令典也,褒賢腏祀,我朝之心法也。士有抱道林麓,養德邱園,尸居而不求聞達,无憫而志在嘉肥者,殆若無關於當世而然。上之人,必汲汲而求之,求而得之,則必旌招之,招而不來,則生加殊禮,死必俎豆而享之,何也?蓋其風聲所及,觀感而淬礪,以之而人才鬱興,以之而民俗丕化者,反有捷於爵賞而勸之,刑罰而威之,故爲國之先務也。是以環東土數千里,腏賢之院,磊落相望,擧一世而置之於洋洋絃歌之中,此實祖宗朝受授之心法,而豈非我殿下所當繼述者乎?臣等竊聞故牧使臣金台佐,以間世豪傑之才,爲玩心高明之學,雖處偏壤而不爲風氣所囿,未有承襲而能自心上得師。蓋合天人貫古今融理事該道法,以爲一副當規模,蘊諸胸臆,而發爲言辭者,自陰陽造化物我性命之原,吾儒爲學門路,曁夫異端百家邪正同異之辨,無不核栝而竝包,菀然爲關西大賢,至今稱關西夫子焉。歷事三朝,出典七邑,專以興學化俗爲務,皆有丕變之效,及至晩年,絶意榮道,沈潛窮格,至忘寢食,雖斂迹遐土,杜門却掃,而士無遠近,皆從而受業,談經則韶頀盈耳,評史則衮鉞肆口,折旋樽俎之間者,如坐春風之中,殆若衣顔子之衣,鼓曾點之瑟,徘徊於洙·泗·沂·雩之間也。是以作成升入者,何止百數,而其最著者,司業臣鮮于浹是耳。浹自少受四子學,學旣成,復受詩·書·易·春秋,探賾範疇之原,講明閩·洛之緖,而及夫台佐沒,而卒業於文敬公臣金集之門,是以先正臣宋時烈,撰其廟碑曰,遯庵始就鄕先生守朴子,熅燖四子諸書,求其心性理氣之說,而鄕先生守朴子卒,遯庵若喪其父,行心喪三年,其婦金氏,亦三年不肉,遯庵,浹之別號,而守朴,台佐之號也。由是觀之,浹之學,出於台佐,而先正之所推重,又如是鄭重焉。鮮于浹則朝家已賜龍谷之額,春秋而祀之,台佐則獨闕而不稱,豈非聖世之欠典,士林之缺望乎?雖然以逖矣西土之蹤,外沮事勢,內懷恐懼,齋咨未伸,富抱光陰,何幸去戊午四月二十日,正宗大王下敎曰,關西素稱尙武之鄕,而我東文明之烈,實肇玆土,蓋昔三古之世,執壤於塗山,比河於浿水,地留九井之制,俗傳八條之敎,傳云君子國者,卽今關西是耳。以其江山之美麗,財賄之茂盛,士不以齊·魯待之,匪今斯今,予每惜之。嘗記長陵盛際,有金台佐者爲鄕先生,敎授學徒,故司業鮮于浹,出於其門,而膺旌招之列,與先正文元公,後先爲成均創設之職,自此西土之士,能知性理之說,而顧今近二百年寥寥不復聞焉。豈士不如古而然也?特朝廷局於注格,而不之用也。莫曰山分東西,各有其種,邑雖十室,亦出忠信,環箕封方千餘里,豈無如古儒臣之硏經志道者歟?於戲,大聖人十行之華褒,皇皇乎天地之包也,昭昭乎日月之揭也。凡厥西土,孰不感激涕泗,攢手雲天乎?於是乎爰相謀鳩,聚於金台佐講學古址,特建幾間屋子,安其影眞,以寓慕仰之誠,其簠簋莞羃之具,祝嘏醴鹹之儀,頗爲定頓,而所未蒙者,獨二字恩額耳。臣等伏聞龍谷請額之日,先正臣宋時烈,與先正臣宋浚吉,言於領議政臣洪命夏曰,此人崛起西土,篤志力學,能以性理之說,啓發群蒙,眞豪傑士也,國家表章之道,豈有踰於此乎?臣等以爲兩先生此語,非但爲龍谷發也,實準備於臣等今日之請也。若臣等之請,出於兩先生在世之日,則其所推重,亦豈在龍谷之後也?且以道理言之,浹則門弟也,而院揭恩賜之額,台佐則先生也,而反居鄕祠之列,眞所謂以夫子之道,反有勝於夫子也。若使浹英靈尙在,其將安於焄蒿芬苾之際乎否乎?且夫褒揚先儒,或因筵奏,或倚儒疏,而迺下稱章之綸,士林猶爲之增榮,豈有如我先大王戊午之敎,斷自聖心,特擧二百年前之人,以激勵一道者乎?其眞才實學,不待臣等之覼縷,而聖明亦應洞燭矣。今當殿下繼先志崇儒術之日,徒懷嚴畏,終不一陳於旒纊之下,是臣等非獨有負於我聖上繼志崇儒之化,竝負我先大王罔極之恩諭。玆敢相率齊籲於彤墀之下,伏願殿下,仰體先大王戊午之敎,俯燭兩先生推重之說,特垂格外之恩,爰命禮官,議賜一額,以彰國家衛道之化,以副士林慕賢之誠,萬世寓於不忘之思,一方軫待以興之風焉。臣等無任云云。省疏具悉。疏辭下該曹稟處,爾等退修學業。
敎廣州留守李錫奎書。王若曰,予有金城天府,粵自溫造·王建都,卿今白髮丹心,宜如文潞公留雒,愼簡疇昔然矣,爲任顧不重歟。冠四都而壯關防,形勝同漢左輔,處上流而控畿甸,保釐若周東郊。所以漢南一城,最稱海東重鎭,城郭樓櫓之設置,無異觀察使衙門,錢穀甲兵之委輸,矧自守禦營管轄,惟其山河衿帶,抑足爲繭絲乎保障乎哉?是以朝家倚毗,不啻與管理使鎭撫使等,京城隔一帶之水,展也左甸藩籬,營府在萬仞之巓,陡然北門鎖鑰。險也如此,封疆可以山谿,急則用之,綢繆宜未陰雨,自列祖屢經修繕,而近日一何疎虞,雪夜想守堞之勞,孰無感舊之涕,秋風撼枕戈之夢,詎緩固國之籌。惟卿,乃祖文忠,勤勞王室,故家模範,矜式朝廷,以若簪纓舄奕之餘,重有圭璋特達之譽,始也蠖屈於下邑,地步恢弘,欣然鵠立於崇班,天骨疎朗,湖臬之旬宣任重,遺愛士民,天官之銓衡稱平,餘事文學,顔髮留西樓之畫,好作地上神仙,第宅卜南麓之幽,便同山中宰相,散秩之優閒旣久,薦剡之注擬僉同。玆授卿以廣州府留守兼南漢守禦使,卿其祗服寵章,茂底成績,治規務先寬大,所貴老成,戎政任從便宜,可恃緩急,自餘裁稟,厥有彝章,雙鶴鳴琹,奚但趙淸獻雅望,輕裘緩帶,可想晉太傅風儀,聞長樂之鍾聲,庶慰戀結之悃,變壁壘之旌彩,政須坐鎭之治。故玆敎示,想宜知悉。知製敎林永洙製進。
上在昌德宮。停常參·經筵。
徐左輔,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
朴宗學啓曰,合辭許久關啓,事甚未安。除在外外,未肅拜·呈告人員,竝卽牌招,何如?傳曰,允。
傳于朴容壽曰,禮房承旨,馳詣宗廟·景慕宮,奉審摘奸以來。
朴宗學啓曰,大司憲宋穉圭,執義申冕周,掌令李益文·李發源,持平宋能圭在外,朴在皞牌不進,監察茶時之意,敢啓。傳曰,知道。
以獻納韓益相,正言閔泰鏞·李象敬,持平朴在皞牌不進罷職傳旨,傳于朴宗學曰,只推。
朴容壽,以弘文館言啓曰,下番闕直,事甚未安。修撰金羽根,副修撰吳致淳·林永洙,旣有只推之命,竝卽牌招,以爲推移入直之地,何如?傳曰,允。
又以弘文館言啓曰,新除授修撰李應信,時在江原道原州之地,經筵入番事緊,請斯速乘馹上來事,下諭。傳曰,許遞,前望單子入之。
修撰前望單子入之,趙斗淳落點。
朴容壽,以奎章閣言啓曰,明日卽奎章閣秋孟朔大奉審日次,時·原任閣臣,依節目進詣擧行之意,敢啓。傳曰,知道。
嚴燾,以戶曹言啓曰,時御所內各司雨漏處修改吉日,令日官崔福基推擇,則今七月十九日卯時爲吉云,以此日時擧行之意,敢啓。傳曰,知道。
徐左輔,以訓鍊都監言啓曰,本局把摠具聖魯,身病甚重,勢難察任,改差,何如?傳曰,允。
上在昌德宮。停常參·經筵。
藥房副提調朴容壽啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。中宮殿氣候,何如?臣不任區區伏慮,敢來問安,竝此仰稟。答曰,知道。中宮殿氣候安順,爾不必入侍矣。中宮殿,口傳問安。答曰,知道。世子嬪宮·世孫宮,口傳問安。答曰,知悉。
徐左輔啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓對日次,而大臣俱有身病,不得來會云矣,敢啓。傳曰,知道。
朴容壽啓曰,吏曹判書沈能岳,左參贊洪羲俊,同義禁朴晦壽,除拜後過三日不爲出肅,竝依定式推考警責,仍卽牌招察任,何如?傳曰,允。
又啓曰,應敎李淵祥,校理朴升鉉在外,副應敎金鼎集內閣進,副校理洪重爕都廳進,玉堂上下番俱空,事甚未安。校理李鼎在,副校理李在鶴,修撰金羽根·趙斗淳,副修撰吳致淳·林永洙,竝卽牌招,推移入直,何如?傳曰,允。
徐左輔啓曰,大司憲宋穉圭,執義申冕周,掌令李益文·李發源,持平宋能圭在外,朴在皞牌不進,監察茶時之意,敢啓。傳曰,知道。
以獻納韓益相,正言閔泰鏞·李象敬,持平朴在皞牌不進罷職傳旨,傳于徐左輔曰,只推。
以修撰金羽根,副修撰吳致淳·林永洙牌不進罷職傳旨,傳于洪學淵曰,只推。
嚴燾,以奎章閣言啓曰,臣等進詣奎章閣,御眞展奉奉審無頉,而奉謨堂及閣內諸處,亦爲無頉之意,敢啓。傳曰,知道。
又以奎章閣言啓曰,景慕宮·望廟樓,今望奉審無頉之意,敢啓。傳曰,知道。
徐左輔,以禁衛營言啓曰,本營哨官崔麟煥,身病猝重,勢難察任,改差,何如?傳曰,允。
上在昌德宮。停常參·經筵。
初昏月食。
朴宗學啓曰,大司憲宋穉圭,執義申冕周,掌令李益文·李發源,持平宋能圭在外,朴在皞呈辭,監察茶時之意,敢啓。傳曰,知道。
洪學淵啓曰,明日乃是處暑,自明日視事,當爲取稟,而老炎猶蒸,無異盛暑,姑看日候稍涼,更稟之意,敢啓。傳曰,知道。
備忘記,安東府使金鼎均下直,長弓一張·長箭一部·片箭一部·筒兒一箇賜給。
以校理李鼎在,副校理李在鶴,修撰金羽根,副修撰吳致淳·林永洙牌不進罷職傳旨,傳于洪學淵曰,只推。
洪學淵啓曰,玉堂上下番俱空,事甚未安。校理李鼎在,副校理李在鶴,修撰金羽根,副修撰吳致淳·林永洙,旣有只推之命,竝卽牌招,推移入直,何如?傳曰,允。
以校理李鼎在,副校理李在鶴,修撰金羽根,副修撰吳致淳·林永洙牌不進罷職傳旨,傳于洪學淵曰,只推。
嚴燾,以戶曹言,謹奉傳敎,璿源殿殿內中排設廳以下,雨漏處修改吉日,令日官崔福基推擇,則今七月十九日午時爲吉云,以此日時擧行之意,敢啓。傳曰,知道。
上在昌德宮。停常參·經筵。
徐左輔,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
徐左輔啓曰,來二十一日,朝參日次矣,敢稟。傳曰,停。
朴宗學啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
朴容壽啓曰,來二十一日,輪對日次矣,敢稟。傳曰,當次人受點後,日次待令。
朴宗學啓曰,假注書洪大稱,身病猝重,勢難察任,今姑改差,何如?傳曰,允。
洪大稱改差,代以金洛斗爲假注書。
朴容壽啓曰,玉堂上下番俱空,事甚未安。校理李鼎在,副校理李在鶴,修撰金羽根,副修撰吳致淳·林永洙,旣有只推之命,竝卽牌招,推移入直,何如?傳曰,允。
傳于朴容壽曰,政官牌招開政。
朴容壽啓曰,吏曹判書沈能岳,參議徐淇修牌不進推考傳旨及罷職傳旨,今方捧入,而開政命下之後,如是違牌,事甚未安。參判未差,判書更爲牌招,何如?傳曰,允。參議只推,一體更爲牌招。
朴宗學啓曰,大司憲宋穉圭,執義申冕周,掌令李益文·李發源,持平宋能圭在外,朴在皞牌不進,監察茶時之意,敢啓。傳曰,知道。
以持平朴在皞,獻納韓益相,正言閔泰鏞·李象敬牌不進罷職傳旨,傳于朴宗學曰,只推。
以校理李鼎在,副校理李在鶴,修撰金羽根,副修撰吳致淳·林永洙牌不進罷職傳旨,傳于朴容壽曰,只推。
以平安監司金學淳狀啓,義州府民家漂頹事,傳于嚴燾曰,聞甚怜惻,元恤典外,別加顧助,俾趁結構奠居事,分付。
以慶尙監司朴岐壽狀啓,慶州等邑民家漂頹·人命壓死事,傳于嚴燾曰,民家漂頹,若是夥多之中,二戶之內人命壓死爲四名,尤極慘然,元恤典外,別加顧恤,壓死人如有生前身還布,竝蕩減,奠接之方,埋瘞之節,廟堂措辭關飭。
朴容壽,以承文院都提調意啓曰,月食已過,禮部回咨,依例撰出,正書安寶後,順付於請曆齎咨官之行,何如?傳曰,允。
又以宗簿寺提調意啓曰,觀此全羅監司朴永元狀啓,則茂朱赤裳山城璿源閣瓦上塗灰,間間剝落,脊體似爲低陷,東邊前後兩柱動退,而柱礎傾仄,椽木朽傷,仰土間落,滲漏夥多,門支防木動退朽傷,瓦子二十餘張破碎盡脫,前後板壁,間多離違有隙是白乎所,上項有頉諸處,皆在外面,雖無目下迫急之慮,而外面如是,閣內滲漏,亦難保其必無,誠萬萬悚悶是白如乎,閣內上下,詳細奉審然後,有無諸頉,始得詳知,修改當否,亦可議到是白乎等以,令該廳稟處事,啓下矣。璿源閣如是破傷,其所修改,不容少緩,依例發遣郞廳,奉審修改,而璿源譜略外四處未奉安件,鱗次擧行之意,曾於戊寅,筵稟蒙允矣。今番修改下去時,郞廳仍爲陪進奉安,且曝曬年限已過,兼行曝曬,何如?傳曰,允。
又以宗簿寺提調意啓曰,禮曹啓目內,觀此江原監司尹聲大狀啓,則江陵府五臺山璿源閣椽木風板朽傷,趁今修改,不容暫緩。秋成後道臣親審狀聞,待回下擧行事,旣有辛丑特敎,請令該曹稟處,璿源閣奉審修改等節,非臣曹所管,令宗簿寺稟處事,啓下矣。璿源閣旣如是有頉,則其所修改,有難遲待秋成,且道臣例不得開閉,卽爲發遣郞廳,奉審修改,而本閣多有未奉安璿源譜略,今番修改下去時,郞廳仍爲陪進奉安,兼行曝曬,何如?傳曰,允。
徐左輔,以兵曹言啓曰,今月初十日下敎內,後苑軍士順哲·永哲·甲孫·点孫四漢,嚴棍懲勵事,命下矣。順哲·甲孫·点孫三漢,當日各嚴棍二十度懲勵,而其中永哲爲名漢,公忠道溫陽地下去云。故自臣曹發關于該道道臣處,使之執捉上送矣。該道臣回關未及上來,而永哲漢,今來自現,故謹依前日下敎,一體嚴棍二十度懲勵之意,敢啓。傳曰,知道。
上在昌德宮。停常參·經筵。
世孫宮生辰,大殿·中宮殿,內閣·政院·玉堂口傳問安。答曰,知道。世子嬪宮,內閣·政院·玉堂口傳問安。答曰,知悉。世孫宮,內閣·政院·玉堂單子問安。答曰,知悉。大殿·中宮殿,朝廷二品以上·六曹堂上口傳問安。答曰,知道。世孫宮單子問安。答曰,知悉。
朴宗學啓曰,大司憲宋穉圭,執義申冕周,掌令李益文·李發源,持平宋能圭在外,朴在皞呈辭,監察茶時之意,敢啓。傳曰,知道。
備忘記,夞怪萬戶田宜聖下直,長弓一張·長箭一部·片箭一部·筒兒一箇賜給。
朴容壽啓曰,明日親臨方物看品處所,以何處爲之乎?敢稟。傳曰,便殿爲之。
又啓曰,弘文提學鄭元容,旣入闕中,不爲肅謝,直爲出去,事甚未安,推考,何如?傳曰,允。
徐憙淳啓曰,吏曹判書沈能岳,參議徐淇修再牌不進推考傳旨及罷職傳旨,今方捧入,而開政命下之後,如是違牌,事甚未安。判書所當更請牌招,而係是一日三牌,何以爲之?敢稟。傳曰,參議只推,與判書一體更爲牌招。
以吏曹參議徐淇修再牌不進罷職傳旨,傳于徐憙淳曰,只推。
傳于徐憙淳曰,藥房提調許遞,今日政差出。
傳于徐憙淳曰,吏判疏批已下,與參議一體牌招。
徐左輔,以兵曹言啓曰,五衛將李宜英·金命麟·金致彦,俱以病難供職,呈狀乞遞,柔遠僉使李宗杓,老母今年爲七十歲,無他兄弟,德浦僉使金再興,老母今年爲七十五歲,兔城僉使安順吉,老父今年爲七十六歲,俱爲法不當遠離赴任,呈狀乞遞,邊將之親年七十歲無他兄弟獨身者,七十五歲以上者,許遞其任,載在法典,竝改差,何如?傳曰,允。
有政。吏批,判書沈能岳進,參判未差,參議徐淇修病,行都承旨徐憙淳進。以李紀淵爲吏曹參判,洪鍾遠爲戶曹參議,徐俊輔爲內醫提調,尹昌臣爲懿昭墓守衛官。
兵批,判書金箕殷進,參判李錫祜病,參議李渭達入直進,參知洪羲弼病,左副承旨徐左輔進,啓曰,黃海水使,今當差出,而擬望之人乏少,他道守令竝擬,何如?傳曰,允。以李會默·金億·許宓·南宗麟爲五衛將,金在三爲曹司衛將,李濟和爲黃海水使,李羲蓂爲安興僉使,沈鍩爲坡知僉使,李東鉉爲德浦僉使,洪天用爲兔城僉使,金行魯爲柔遠僉使,池興龍爲金甲島萬戶,護軍尹命烈,副護軍李寅泰·南履懋·李吉會,副司果李應信。
徐憙淳,以吏曹言啓曰,宗簿寺正閔令儒,司僕寺正李遠翊,崇陵別檢趙秉恒,俱以身病,呈狀乞遞,竝改差,何如?傳曰,允。
吏批,再政。李憲瑋爲同義禁,金世忠爲宗簿正,白東奎爲司僕正,李綱峻爲崇陵別檢,承文副正字二單權道毅·趙準孝。
以吏曹參議徐淇修牌不進罷職傳旨,傳于徐憙淳曰,只推。
朴容壽,以弘文館言啓曰,上番闕直,事甚未安。校理李鼎在,副校理李在鶴,旣有只推之命,竝卽牌招,以爲推移入直之地,何如?傳曰,允。
吏曹判書沈能岳疏曰,伏以臣姿本魯莽,不足備數於器使,老益衰朽,無望自力於陳就,固宜投散置閑,以畢餘生,而偏蒙我聖上特達之恩,釋褐以來,節次推遷,內外歷敡,罔非踰濫,而今又居然滾到於八座之列,揣分量才,豈是夢寐攸及?旣無涓埃之報,徒貽負乘之譏,每一循省,惕然兢懼,不覺赧顔而汗背,豈有餘念?更及於榮塗進取,而忽於日前,伏奉除書,以臣爲吏曹判書者,臣聞命惶駭,五內失守,歷屢日而不知所以自措也。噫,天官冢宰,是何等重任也?長六部而統百官,持黜陟而秉掄選,激濁而揚淸者,謂其有知人之識也,衡平而鑑空者,謂其無偏私之心也。夫如是然後,可以上不負委任之重,下可致物情之允,非若佐貮參聞與論之比,明矣。臣於年前,屢叨亞三堂,有時承乏而代斲,人之譏笑,姑不暇論,瘡疣之畢露,臣先自知,每自追惟,尙覺愧恧,益信其事之難擧,益歎其才之不堪,今於長席,其何敢徒恃寵靈,靦然冒據,不念古人循墻之義乎?噫,臣頂踵毛髮,無非恩私,姸媸長短,莫逃淵鑑,殿下苟以臣足了而授之,日月之明,有所遺照矣。臣若復不量而受之,僬僥之力,妄欲扛鼎矣。畢竟僨誤,翹足可竢,過福之災,臣猶爲榮,聖簡之累,其損莫補,左右思量,得失之分,皎如指掌,此臣所以震懍而不敢前也。召牌荐降,承膺無路,玆敢不避僭猥之誅,畢暴披瀝之懇。伏乞聖慈,諒臣言之非出飾讓,念名器之不可濫授,特許鐫改臣新授銓銜,以重公器,以安賤分,不勝幸甚。臣無任云云。答曰,省疏具悉。卿其勿辭行公。
上在昌德宮。停常參·經筵。
朴宗學啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,右副承旨洪學淵,今日不爲仕進,卽爲牌招,何如?傳曰,允。
又啓曰,假注書金炳奎,身病猝重,勢難察任,今姑改差,何如?傳曰,允。
金炳奎改差,代以韓文爀爲假注書。
朴容壽啓曰,假注書韓文爀,時無職名,令該曹依例付軍職,冠帶常仕,何如?傳曰,允。
又啓曰,三皇忌辰日親行望拜禮,前期一日以稟事,曾有定式矣。今二十一日神宗皇帝忌辰日親行望拜禮,何以爲之?敢稟。傳曰,遣承旨奉審。
傳于朴容壽曰,明日翰林召試,命官爲之,處所,仁政殿爲之。
朴容壽啓曰,翰林召試,明日命官爲之事,命下矣。監事以下館·閣堂上,竝待開門命招,何如?傳曰,允。
朴宗學啓曰,明日次對,兩司當爲進參,除在外外,未肅拜·呈告人員,竝待開門牌招,何如?傳曰,允。
又啓曰,大司憲宋穉圭,執義申冕周,掌令李益文·李發源,持平宋能圭在外,朴在皞牌不進,監察茶時之意,敢啓。傳曰,知道。
以右副承旨洪學淵牌不進罷職傳旨,傳于朴宗學曰,只推。
以持平朴在皞,獻納韓益相,正言閔泰鏞·李象敬牌不進罷職傳旨,傳于朴宗學曰,只推。
以校理李鼎在,副校理李在鶴牌不進罷職傳旨,傳于朴容壽曰,只推。
以黃海監司金蘭淳狀啓,文化等邑人物渰死事,傳于嚴燾曰,聞甚驚慘,關飭沿海諸處,期趁搜拯,而如有生前身還布,竝蕩減事,一體分付。
朴容壽,以議政府左參贊意啓曰,今日方物看品時,六曹堂上當爲進參,而吏曹判書沈能岳病不來,參判李紀淵未肅拜,參議徐淇修病不來,工曹判書金逌根病不來,參判金陽淳嫌不進,參議吳熙常在外未肅拜,吏曹判書沈能岳,參議徐淇修,工曹判書金逌根,令政院竝卽牌招,以爲同參之地,何如?傳曰,允。
以吏曹參議徐淇修牌不進罷職傳旨,傳于朴容壽曰,只推。
朴容壽,以侍講院言啓曰,兼司書李遠翊,時無職名,令該曹口傳付軍職,何如?傳曰,允。
兵曹口傳政事,副司果單李遠翊。
朴容壽,以奎章閣啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
又以弘文館言啓曰,上番闕直,事甚未安。校理李鼎在,副校理李在鶴,旣有只推之命,與修撰金羽根,副修撰林永洙,竝卽牌招,以爲推移入直之地,何如?傳曰,允。
朴宗學,以兵曹言啓曰,今七月二十日文臣朔試射試官望,纔已受點,而翰林召試相値,不得爲之之意,敢啓。傳曰,知道。
又以訓鍊都監言啓曰,本局局別將李復馨,身病甚重,勢難察任,改差,何如?傳曰,允。
辛卯七月十九日辰時,上御熙政堂。方物看品入侍時,行都承旨徐憙淳,左承旨朴宗學,右承旨嚴燾,左副承旨徐左輔,同副承旨朴容壽,記事官李寅皐,記注官金輦,別兼春秋徐念淳,以次進伏訖。上曰,史官分左右。憙淳曰,上下注書,當入侍,而一員則以私義嫌不進矣。上曰,唯。上曰,方物入之。憙淳等承命,賤臣與金輦,以次持入看品訖。左輔起伏奏曰,今日方物封裹時,臣當進去矣。上曰,唯。仍命退,諸臣以次退出。
上在昌德宮。停常參·經筵。
藥房都提調金履喬,提調徐俊輔,副提調朴容壽啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿口傳問安。答曰,知道。世子嬪宮·世孫宮,口傳問安。答曰,知悉。
徐憙淳啓曰,左承旨朴宗學,今日不爲仕進,卽爲牌招,何如?傳曰,允。
傳于徐左輔曰,大臣·備局堂上引見。
徐左輔啓曰,大司憲宋穉圭,執義申冕周,掌令李益文·李發源,持平宋能圭在外,朴在皞牌不進,監察茶時之意,敢啓。傳曰,知道。
朴容壽啓曰,奎章閣提學洪奭周·鄭元容,直提學鄭基善,弘文提學鄭元容,同春秋朴宗正·尹命烈·李紀淵牌不進推考傳旨,今方捧入,而翰林召試命下之後,如是違牌,事甚未安。竝更牌招,何如?傳曰,允。
徐憙淳啓曰,吏曹參判李紀淵,同義禁李憲瑋,除拜後過三日不爲出肅,竝依定式推考警責,仍卽牌招察任,何如?傳曰,允。
朴容壽啓曰,知春秋李勉昇在外,奎章閣提學洪奭周,同春秋朴宗正·尹命烈·李紀淵再牌不進推考傳旨,今方捧入,而翰林召試命下之後,連事違召,無意承膺,事甚未安。所當更請牌招,而係是一日三牌,何以爲之?敢稟。傳曰,更爲牌招,在外知春秋及違牌同春秋竝許遞,前望單子入之,待下批,牌招。
知春秋·同春秋前望單子入之,知春秋徐俊輔,同春秋徐憙淳·鄭基善·李憲瑋落點。
注書李寅皐赴試,代以金奎瑞爲假注書。
傳于嚴燾曰,今番召試,取三人。
徐左輔啓曰,密符親納例也,而前摠戎使李海愚,謂有身病,使其褊裨替納,事甚未安。推考,何如?傳曰,允。
備邊司,以柳相亮爲摠戎使。
兵曹,摠戎使單柳相亮。
徐左輔啓曰,新除授摠戎使柳相亮,卽爲牌招,密符及敎諭書傳授,何如?傳曰,允。
兵曹,以李復淵爲右邊捕盜大將。
徐左輔啓曰,新除授右邊捕盜大將李復淵,卽爲牌招,命召及大將牌·傳令牌傳授,何如?傳曰,允。
以校理李鼎在,副校理李在鶴,修撰金羽根,副修撰林永洙牌不進罷職傳旨,傳于朴容壽曰,只推。
朴容壽,以弘文館言啓曰,上番闕直,事甚未安。校理李鼎在,副校理李在鶴,修撰金羽根,副修撰林永洙,旣有只推之命,竝卽牌招,以爲推移入直之地,何如?傳曰,允。
以持平朴在皞,獻納韓益相,正言閔泰鏞·李象敬牌不進罷職傳旨,傳于朴宗學曰,只推。
以校理李鼎在,副校理李在鶴,修撰金羽根,副修撰林永洙牌不進罷職傳旨,傳于朴容壽曰,只推。
傳于嚴燾曰,科次入侍。
吏曹口傳政事,檢閱單李啓宇。
徐左輔,以都摠府言啓曰,今日入直內三廳武兼禁軍及軍兵等,當爲中日習射技,而翰林召試相値,不得設行之意,敢啓。傳曰,知道。
敎嘉善大夫行龍驤衛護軍兼摠戎使柳相亮書。王若曰,注意者將,方軫聽鼙之衷,大事在戎,庸畀仗銊之任,宸簡旣屬,廟剡攸歸。顧彼漢北一城,實我海東重鎭,靑油按靲之制,統我畿輔諸軍,金湯壯襟帶之形,最是京都近地,掌錢穀於經理,責專一營,參機務於籌司,體均兩局,苟非干城之宿望,曷任保障之重權?惟卿將家遺風,戎垣令譽,聲績夙著於制閫,內外歷試之俱宜,委任寔重於登壇,前後眷注之彌篤。玆授卿以摠戎使,卿其祇服寵命,克闡壯猷,愼賞罰明恩威,宜懋服衆之道,繕倉厫修器械,須思固圉之方。於戲,坮瞻鍊戎,寧緩詰師旅之策,亭登洗劍,莫忽繫包桑之圖。故玆敎示,想宜知悉。知製敎吳致淳製進。
辛卯七月二十日辰時,上御熙政堂。藥房入診,大臣·備局堂上引見入侍時,都提調金履喬,提調徐俊輔,副提調朴容壽,記事官李寅皐,別兼春秋金大根·徐念淳,直閣金鼎集,左副承旨徐左輔,假注書韓文爀,事變假注書李維馨,左議政李相璜,行工曹判書金逌根,行戶曹判書趙萬永,知事徐能輔,行護軍白東薳·申絅,副修撰吳致淳,以次進伏。醫官玄在德·李亨基·南山壽·卞文燮,進伏楹外訖。上曰,史官分左右。上曰,大臣進前。相璜進前奏曰,近來日氣,晨夕微涼,果有深秋節意,而今日則又爲蒸濕,聖體,若何?上曰,一樣矣。寢睡·水刺之節,何如?上曰,一樣矣。中宮殿氣候,何如?上曰,各殿·宮氣候,一樣矣。上曰,醫官入診,置之。上曰,次對爲之。相璜起伏奏曰,近日貽病於民者,不一其端,而若其尤爲切痼最不堪命者,卽還弊是已,本所以益下,而今反爲厲民,本所以備豫,而今反爲虛留,千竇百孔,無奸不滋,而近又有減價作還從權充逋之一種名色,其弊尤不可勝言。今此吏習,職由於吏鄕積逋無路收充,而爲此苟且彌縫之策,一斛之價,減而而爲半,半斛之米,增而爲倍,爲逋吏者,何功而得此便宜,爲還民者,何罪而受此冤徵?已萬萬似無此政理,況以後弊言之,百弊如蝟之中,又開此以一石爲二石之路。示之於吏,則是眞誨盜而敎升,視作舞奸之好藪,認爲射利之妙逕,其流之害,何所不至?此若不拔本塞源,嚴立防限,則將見無穀無民而後已。永念及此,寧不哀痛?須有懸法示禁之政,庶杜養奸流毒之患。此後則毋敢復踵前謬,自干大戾之意,頒示先甲於列邑,而如有犯者,非但當該守令之嚴繩永錮,竝與容護掩置之道臣,而難免從重勘處。見今秋成不遠,糴事將始,預將此意,申飭於諸道道臣,而公逋之計數勘律,自有法典,此後犯逋之在於律文中當死之科者,毋或擬議於曲貸減等,上而無姑息之政,下而絶倖生之望。然後或可有畏法知戢之效,亦以此申明分付於京外各營衙門,俾知預示生路,毋陷重辟之意,何如?上曰,依爲之。出擧條相璜曰,東內改建,旣奉成命,自戶曹當爲待涼生擧行,而臣於閤外,聞戶判言,則改建物力,當此京外俱竭之時,固知措畫爲難。有不敢遽然仰請,而年前西闕改建時區劃物力中,自癸巳至乙未三年兩營停番錢十二萬六千兩,不爲用下,以此移用似好,而今此三年停番條,卽再明年以後次次捧入者,旣無及今取用之道,則此爲可憫云。役費之不至更煩他劃,實爲多幸,而須有從便闊狹之政,可以濟事,可免狼狽,臣意則就戶曹惠廳封不動錢中戶曹六萬六千兩,惠廳六萬兩,準十二萬六千兩之數,先爲取用,其代則以癸巳後三年停番捧入者,使之逐年還報於兩衙門,似爲便好,故敢此仰達矣。上曰,依爲之。出擧條相璜曰,右邊捕盜大將李鐵求,聞其情理至切,而此係法典之外,然亦有實病云,今姑許遞,何如?上曰,依爲之。出擧條相璜曰,功臣嫡長之陞二品後,承襲封君,是法典所載,而故會寧府使申純,卽靖社功臣東平君景裕之祀孫,而嘉善下批後,未及襲封而身故矣。旣承當襲之階,則宜有贈襲之典,故敢此仰達矣。上曰,依爲之。出擧條相璜曰,摠戎使李海愚,今日賓對,亦未進參,將臣之籌會懸病,非但故例不然,亦有關於朝綱,而第其宿病,果無以赴公云,實狀旣如此,則有難强令察任,今姑許遞,何如?上曰,依爲之。出擧條左輔曰,摠戎使李海愚許遞事,命下矣。將兵之任,不可一刻暫曠,何以爲之乎?上曰,以禁將兼察,可也。出擧條左輔曰,摠戎使以禁將兼察事,命下矣。兼察摠戎使申絅,卽爲牌招聽傳敎,何如?上曰,依爲之。出擧條左輔曰,右邊捕盜大將李鐵求許遞事,命下矣。捕將之任,不可一刻暫曠,在前如此之時,有他邊大將兼察之例,今番則何以爲之乎?上曰,以左邊捕將兼察,可也。出擧條左輔曰,右邊捕將,以左邊捕將兼察事,命下矣。兼察右邊捕盜大將李惟秀,卽爲牌招聽傳敎,何如?上曰,依爲之。出擧條左輔曰,今日賓對,兩司無一人進參,事甚未安,違牌諸臺,竝推考,何如?上曰,依爲之。出擧條念淳曰,赤裳·五臺兩處史庫曝曬,待秋擧行事,已有成命,而卽又見兩道道臣狀啓及枚報本館措辭,則椽摧·瓦傷,俱有頉處,揆以事體,萬萬驚悚,及今開庫奉審,兼行曝曬之節,不容少緩。兩處史庫曝曬吉日,卽速推擇,以爲擧行之地,而本館曝曬,亦爲一體擧行,何如?上曰,依爲之。出擧條上命退,諸臣以次退出。
辛卯七月二十日酉時,上御熙政堂。翰林召試科次入侍時,右承旨嚴燾,假注書韓文爀,記注官卓雲翰,別兼春秋徐念淳,監事李相璜,弘文提學鄭元容,同春秋徐憙淳·鄭基善,對讀官吳致淳·李光栽·韓宓履,以次進伏訖。上曰,史官分左右。相璜等進前奏曰,今日日氣甚熱,聖體,若何?上曰,一樣矣。相璜曰,試券對讀後書等乎?上曰,直爲書等,可也。相璜曰,以三下書等乎?上曰,唯。相璜書等訖,燾奉試券三張,讀李啓宇等三人封內職·姓名訖。上曰,大臣就座。念淳曰,左右史不可不備,召試被選人李啓宇,令該曹口傳赴職,牌招入直,何如?上曰,依爲之。出擧條念淳曰,時政記纂修事緊,召試被選人付職後,使之署前行公,何如?上曰,依爲之。出擧條上命退,諸臣以次退出。
上在昌德宮。停常參·經筵。
備忘記,從浦萬戶李遠根下直,長弓一張·長箭一部·片箭一部·筒兒一箇賜給。
朴宗學啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,來二十五日,朝參日次矣,敢稟。傳曰,停。
又啓曰,同副承旨朴容壽,今日不爲仕進,卽爲牌招,何如?傳曰,允。
傳于嚴燾曰,戶房承旨與禮曹堂上·戶曹郞廳,依定式馳詣宣武祠,奉審以來。
徐左輔,以都摠府言啓曰,今此動駕時,侍衛·寶劍·守宮當爲備員,而都摠管南延君球在外,副摠管朴宗琦·金魯甲·柳河源·徐鳳淳·洪敬謨·李寅植俱有身病,一員未差,無以備員,令政院稟旨變通,仍令該曹口傳差出,待下批,牌招,以爲備員侍衛之地,何如?傳曰,允。
徐左輔啓曰,因都摠府草記,今此動駕時,侍衛·寶劍·守宮當爲備員,而都摠管南延君球在外,副摠管朴宗琦·金魯甲·柳河源·徐鳳淳·洪敬謨·李寅植俱有身病,一員未差,無以備員,令政院稟旨變通,仍令該曹口傳差出,待下批,牌招事,允下矣。合有變通之道,何以爲之?敢稟。傳曰,竝許遞。
兵曹口傳政事,以宋冕載爲都摠管,金道喜·李光正·李瀅夏·金熙華·李升權·安光質·李忠運爲副摠管。
朴宗學啓曰,大司憲宋穉圭,執義申冕周,掌令李益文·李發源,持平宋能圭在外,朴在皞牌不進,監察茶時之意,敢啓。傳曰,知道。
又啓曰,明日拜表,兩司當爲進參,除在外外,未肅拜·呈告人員,竝待開門牌招,何如?傳曰,允。
以同副承旨朴容壽牌不進罷職傳旨,傳于朴宗學曰,只推。
以持平朴在皞,獻納韓益相,正言閔泰鏞·李象敬牌不進罷職傳旨,傳于朴宗學曰,只推。
以校理李鼎在,副校理李在鶴,修撰金羽根,副修撰林永洙牌不進罷職傳旨,傳于洪學淵曰,只推。
洪學淵,以弘文館言啓曰,上番闕直,事甚未安。校理李鼎在,副校理李在鶴,修撰金羽根,副修撰林永洙,旣有只推之命,竝卽牌招,以爲推移入直之地,何如?傳曰,允。
又以禮曹言啓曰,卽接開城出身秦得秋所志,則以爲同姓四寸弟得裕嫡妾俱無子,以其同姓十六寸兄啓業第二子在坤,欲爲繼後,兩家相議完定,未及禮斜,啓業夫妻俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長秦得秋所訴旣如此,依定式秦啓業第二子在坤,立爲秦得裕之後,何如?傳曰,允。
徐左輔,以禁衛營言啓曰,本營哨官李承命,身病猝重,勢難察任,改差,何如?傳曰,允。
又以禁衛營言啓曰,本營各樣軍器,年久破傷,不可抛置。故就其最緊急者甲胄一百十二部,挾刀四十四柄,槍五十六柄,皮瓢子五百箇,火箭一百柄,銅爐口二百三十坐,鞭棍一百柄,帿弓三十二張,大緞大旗幟三十八面,招搖旗一面,認旗一面,紅大緞令旗十面,巡視旗十面,藍大緞令旗三十面,巡視旗二十面,塘報旗十四面,大鐵籠二十雙,紅紗籠衣五十件,藍紗籠衣六十二件,冒緞戰巾七十二箇,紅氈笠一百四箇,貫耳箭十四箇,令箭十二箇,木綿甲布帳二十浮,單布帳六百九十六浮,大遮日二浮,坐板七十六立,油芚一百浮,木綿軍服一千一百八領,號衣一百七十三領,油衫六百四十領,黃燭四萬六千七十六柄新造及修補時,監董把摠前僉正柳相鎬,哨官訓鍊判官盧之㶅,看役監官別軍官前守門將崔匡植,敎鍊官嘉善金商熙,司果邢範羲,屢朔殫誠,效勞甚多,在前軍器監造之役,自有論賞之例,而係是恩典,不敢擅便,令該曹考例稟處,何如?傳曰,允。
上在昌德宮。停常參·經筵。
朴宗學啓曰,大司憲宋穉圭,執義申冕周,掌令李益文·李發源,持平宋能圭在外,朴在皞牌不進,監察茶時之意,敢啓。傳曰,知道。
徐憙淳啓曰,同副承旨朴容壽,今日不爲仕進,卽爲牌招,何如?傳曰,允。
傳于徐憙淳曰,三使臣入侍。
徐憙淳啓曰,應敎李淵祥,校理朴升鉉在外,副應敎金鼎集,修撰趙斗淳內閣進,副校理洪重爕都廳進,副修撰吳致淳受由,玉堂上下番俱空,事甚未安。校理李鼎在,副校理李在鶴,修撰金羽根,副修撰林永洙,竝卽牌招,推移入直,何如?傳曰,允。
又啓曰,今日拜表,憲府則監察代行矣,雖無諫院,依例行禮之意,敢啓。傳曰,知道。
又啓曰,卽者副修撰吳致淳,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又以承文院郞廳以議政府左參贊意啓曰,今日慕華館査對時,六曹堂上,當爲進參,而吏曹判書沈能岳病不來,參判李紀淵未肅拜,參議徐淇修病不來,兵曹判書金箕殷嫌不進,參判李錫祜病不來,參議李渭達侍衛進,參知洪羲弼入直,吏曹判書沈能岳,參議徐淇修,兵曹參判李錫祜,令政院竝卽牌招,以爲同參之地,何如?傳曰,允。
徐左輔,以都摠府言啓曰,今此動駕時,侍衛·寶劍·守宮當爲備員,而都摠管宋冕載,以漢城府判尹導駕進,副摠管金道喜·李升權在外,李鍾英有實故,徐耕輔有身病,無以備員,令政院稟旨變通,仍令該曹口傳差出,待下批,牌招,以爲備員侍衛之地,何如?傳曰,允。
又啓曰,因都摠府草記,今此動駕時,侍衛·寶劍·守宮當爲備員,而都摠管宋冕載,以漢城府判尹導駕進,副摠管金道喜·李升權在外,李鍾英有實故,徐耕輔有身病,無以備員,令政院稟旨變通,仍令該曹口傳差出,待下批,牌招事,允下矣。合有變通之道,何以爲之?敢稟。傳曰,在外·有實故·實病人竝許遞,前望單子入之。
摠管前望單子入之,副摠管趙晉和·柳河源·李憲瑋·柳和源落點。
以吏曹參議徐淇修牌不進罷職傳旨,傳于洪學淵,曰,只推。
以同副承旨朴容壽牌不進罷職傳旨,傳于徐左輔曰,只推
以持平朴在皞,獻納韓益相,正言閔泰鏞·李象敬牌不進罷職傳旨,傳于洪學淵曰,只推。
以校理李鼎在,副校理李在鶴,修撰金羽根,副修撰林永洙牌不進罷職傳旨,傳于洪學淵曰,只推。
以開城留守李鼎臣狀啓人物渰死事,傳于洪學淵曰,聞甚矜惻,如有生前身還布,竝蕩減事,分付。
徐左輔,以兵曹言啓曰,內吹螺赤及龍虎營兼內吹螺赤等,今秋等習角賞格木,謹依判下別單,分等施賞之意,敢啓。傳曰,知道。
又以訓鍊都監言啓曰,本局分授都城仁旺山南邊第一城廊近處體城三間許頹圮處,今七月二十二日爲始,改築之意,敢啓。傳曰,知道。
又以訓鍊都監言啓曰,本局兼內吹今秋等習角賞格,謹依判下單子,木綿二十四疋施賞之意,敢啓。傳曰,知道。
又以禁衛營言啓曰,謹依本營兼內吹今秋等習角賞單啓下,金宗爀等十一名處,木綿各二疋施賞之意,敢啓。傳曰,知道。
又以御營廳言啓曰,本廳兼內吹今秋等習角賞格,謹依單子判下,李禧哲等十一名處,各木二疋施賞之意,敢啓。傳曰,知道。
副修撰吳致淳疏曰,伏以臣於持被之中,卽接家信,則臣母數日患感,症形漸劇,寒熱交作,肢骸刺痛,夜又添泄,登溷無度,氣息喘喘,委頓床笫,藥餌扶將,惟臣是俟,臣自聞此報,方寸煎灼,按柱不得,玆敢忙陳短章,徑出禁局。伏乞聖慈,俯垂矜諒,亟遞臣職,俾便救護,仍治臣罪,以昭法紀,臣無任云云。省疏具悉。爾其勿辭救護。
辛卯七月二十二日辰時,上御熙政堂。謝恩三使臣入侍時,行都承旨徐憙淳,記事官李寅皐,記注官金輦,記事官李啓宇,正使洪奭周,副使兪應煥,書狀官李遠翊,以次進伏訖。上曰,史官分左右。上曰,三使臣進前。奭周等進前,上曰,無事善爲往返也。仍命頒賜臘劑等五種,奭周等以次祇受訖。上曰,三使臣就座。上曰,史官就座。上曰,三使臣先退。仍命退,承史以次退出。
上在昌德宮。停常參·經筵。
申時,灑雨下雨,測雨器水深二分,夜自五更至二十四日開東,灑雨下雨,測雨器水深六分。
徐左輔,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
徐左輔啓曰,合辭闕啓,事甚未安。除在外外,未肅拜·呈告人員,竝卽牌招,何如?傳曰,允。
嚴燾啓曰,同副承旨朴容壽,今日不爲仕進,卽爲牌招,何如?傳曰,允。
又啓曰,玉堂上下番俱空,事甚未安。校理李鼎在,副校理李在鶴,修撰金羽根,副修撰林永洙,旣有只推之命,竝卽牌招,推移入直,何如?傳曰,允。
以校理李鼎在,副校理李在鶴,修撰金羽根,副修撰林永洙牌不進罷職傳旨,傳于嚴燾曰,只推。
嚴燾啓曰,玉堂上下番俱空,事甚未安。校理李鼎在,副校理李在鶴,修撰金羽根,副修撰林永洙,旣有只推之命,竝更牌招,推移入直,何如?傳曰,允。
洪學淵啓曰,明日動駕,兩司侍臣,當爲進參,除在外外,未肅拜·呈告人員,竝待開門牌招,何如?傳曰,允。
傳于洪學淵曰,明日出宮內門路,以協陽門爲之。
洪學淵啓曰,大司憲宋穉圭,執義申冕周,掌令李益文·李發源,持平宋能圭在外,朴在皞牌不進,監察茶時之意,敢啓。傳曰,知道。
以持平朴在皞,獻納韓益相,正言閔泰鏞·李象敬牌不進罷職傳旨,傳于洪學淵曰,只推。
以同副承旨朴容壽牌不進罷職傳旨,傳于嚴燾曰,只推。
以校理李鼎在,副校理李在鶴,修撰金羽根,副修撰林永洙再牌不進罷職傳旨,傳于嚴燾曰,只推。
嚴燾,以禮曹言啓曰,郊壇四孟朔,遣禮郞看審有無頉,自該曹草記事,曾有定式矣。發遣郞廳,東郊·先農壇·先蠶壇·馬祖壇,南郊·南壇·雩祀壇·漢江壇·司寒壇,北郊·祈雨壇·厲壇,次第看審,則壇上及四面紅箭門·墻垣·階砌,俱爲無頉,此後看護等節,另加申飭之意,敢啓。傳曰,知道。
戶曹參判兪應煥疏曰,伏以臣拜辭文陛,今已經宿,回瞻觚稜,不勝耿結。第念地部佐貮,有非出疆之臣所可仍帶,故玆敢冒入文字,仰瀆崇嚴。伏乞聖慈,俯垂鑑諒,亟遞臣所帶職名,以安私分,不勝幸甚。臣無任云云。答曰,省疏具悉。所請依施。
上在昌德宮。停常參·經筵。
自卯時至午時,灑雨下雨,測雨器水深一寸九分。
藥房口傳啓曰,廟·宮展謁,鑾儀已戒,而雨勢尙未開霽,晩炎無異庚暑,此時之觸冒動駕,大有違於聖人節宣之方,臣等職忝保護,不勝區區憂慮,玆敢相率仰籲。伏乞亟寢成命,更卜吉日,千萬顒祝,惶恐,敢啓。答曰,知道。待下敎爲之。
朴容壽啓曰,玉堂上下番俱空,事甚未安。校理李鼎在,副校理李在鶴,修撰金羽根,副修撰林永洙,旣有只推之命,竝卽牌招,推移入直,何如?傳曰,允。
注書李寅皐病,代以崔琠爲假注書。
崔琠在外,代以朴龍九爲假注書。
朴宗學啓曰,大司憲宋穉圭,執義申冕周,掌令李益文·李發源,持平宋能圭在外,朴在皞牌不進,監察茶時之意,敢啓。傳曰,知道。
以持平朴在皞,獻納韓益相,正言閔泰鏞·李象敬牌不進罷職傳旨,傳于朴宗學曰,只推。
以校理李鼎在,副校理李在鶴,修撰金羽根,副修撰林永洙牌不進罷職傳旨,傳于嚴燾曰,只推。
嚴燾,以禮曹言啓曰,廟·宮展謁動駕日,雨下於出宮前,則卽爲稟旨退行事,曾有先朝定式矣。今日雨勢如此,宗廟·景慕宮展謁,更爲擇吉退行,何如?傳曰,待下敎爲之。
又以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
又以司僕寺一二提調意啓曰,濟州出來先運年例進上馬八匹,別御乘馬二十匹,山屯馬二百匹,合二百二十八匹內,七匹中路故失,十四匹到中路病留,十二匹到中路逃逸,一匹到本寺病留,實納馬一百九十四匹禾毛色,別單書入之意,敢啓。傳曰,知道。
上在昌德宮。停常參·經筵
自辰時至申時,灑雨下雨,測雨器水深一寸四分。
藥房提調徐俊輔,右承旨嚴燾啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿,口傳問安。答曰,知道。世子嬪宮·世孫宮,口傳問安。答曰,知悉。
朴宗學啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而大臣俱有身病,不得來會云矣,敢啓。傳曰,知道。
又啓曰,左副承旨徐左輔,右副承旨洪學淵,同副承旨朴容壽,今日不爲仕進,竝卽牌招,何如?傳曰,允。
備忘記,柔院僉使金行魯,兔城僉使洪天用下直,各長弓一張·長箭一部·片箭一部·筒兒一箇賜給。
朴宗學啓曰,假注書朴龍九,時無職名,令該曹依例付軍職,冠帶常仕,何如?傳曰,允。
嚴燾啓曰,玉堂上下番俱空,已至多日,事甚未安。校理李鼎在,副校理李在鶴,修撰金羽根,副修撰林永洙,旣有只推之命,副修撰吳致淳由限已過,一體牌招,推移入直,何如?傳曰,允。
嚴燾,以內醫院提調意啓曰,副提調朴容壽,今日問安,不爲仕進,卽爲牌招,何如?傳曰,允。
朴宗學啓曰,大司憲宋穉圭,執義申冕周,掌令李益文·李發源,持平宋能圭在外,朴在皞牌不進,監察茶時之意,敢啓。傳曰,知道。
以左副承旨徐左輔,右副承旨洪學淵,同副承旨朴容壽牌不進罷職傳旨,傳于朴宗學曰,只推。
以內醫副提調朴容壽牌不進罷職傳旨,傳于嚴燾曰,只推。
以持平朴在皞,獻納韓益相,正言閔泰鏞·李象敬牌不進罷職傳旨,傳于朴宗學曰,只推。
以校理李鼎在,副校理李在鶴,修撰金羽根,副修撰吳致淳·林永洙牌不進罷職傳旨,傳于嚴燾曰,只推。
朴宗學,以備邊司言啓曰,卽見全羅監司朴永元,濟州牧使李禮延狀啓,則以爲大靜縣犯川浦,異國船一隻漂到,故領來本州,詳細問情,則乃是琉球國那覇府泊村人三名,以斫材事,向往山粟島,遇風漂到者,而船隻腐傷,願從旱路還歸,其由陸治送之方,船隻燒火·卜物替運等節,竝請令廟堂稟旨分付矣。琉球漂人之由陸還送,遠而甲寅·庚辰,近而丙戌,旣有已例。今亦依其願從旱路許歸,而衣袴造給,朝夕供饋,各別申飭,以示朝家優恤之意,彼人物件中,可以運致者,以刷馬替運,卜重難致者,從厚折價以給,所棄船材什物之燒火,粧船鐵物之投水,竝依已例擧行,差員·譯學護送一款,亦依丙戌例爲之。節行期在不遠,不必別定咨官,當爲因便順付,而上來時沿路刷馬替給禁雜人等節,一體嚴飭,咨文,令槐院撰送,何如?傳曰,允。
嚴燾,以成均館大司成意啓曰,本館入直,久任郞廳外,他郞不得入直。若有代員替直之事,則草記代直事,曾有定式矣。直講崔致憲受由在外,典籍李源祚呈辭在外,司成李基華,今方入直,身病猝重,呈旬出去,時無入直之員,以他郞官,姑爲代直,何如?傳曰,允。
上在昌德宮。停常參·經筵。
徐左輔,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,雨勢如此,後日次爲之。
朴宗學啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,同副承旨朴容壽,今日不爲仕進,卽爲牌招,何如?傳曰,允。
備忘記,城津僉使申命淳下直,長弓一張·長箭一部·片箭一部·筒兒一箇賜給。
嚴燾啓曰,玉堂上下番俱空,已至多日,事甚未安。校理李鼎在,副校理李在鶴,修撰金羽根,副修撰吳致淳·林永洙,旣有只推之命,竝卽牌招,推移入直,何如?傳曰,允。
徐左輔啓曰,卽伏見全羅左水使元永麟今春夏等褒貶啓本,則邊將無一人居中·居下,殊無嚴明殿最之意,推考警責,何如?傳曰,允。
又啓曰,大司憲宋穉圭,執義申冕周,掌令李益文·李發源,持平宋能圭在外,朴在皞牌不進,監察茶時之意,敢啓。傳曰,知道。
以同副承旨朴容壽牌不進罷職傳旨,傳于洪學淵曰,只推。
以持平朴在皞,獻納韓益相,正言閔泰鏞·李象敬牌不進罷職傳旨,傳于洪學淵曰,只推。
以校理李鼎在,副校理李在鶴,修撰金羽根,副修撰吳致淳·林永洙牌不進罷職傳旨,傳于洪學淵曰,只推。
洪學淵,以訓鍊都監言啓曰,本局分授都城仁旺山南邊第一城廊近處體城三間許頹圮處,今已畢築,女墻仍爲始役,把守將卒撤罷之意,敢啓。傳曰,知道。
上在昌德宮。停常參·經筵。
徐左輔啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
朴宗學啓曰,右承旨嚴燾,同副承旨朴容壽,今日不爲仕進,竝卽牌招,何如?傳曰,允。
洪學淵啓曰,來初一日,輪對日次矣,敢稟。傳曰,當次人受點後,日次待令。
又啓曰,玉堂上下番俱空,已至多日,事甚未安。校理李鼎在,副校理李在鶴,修撰金羽根,副修撰吳致淳·林永洙,旣有只推之命,竝卽牌招,推移入直,何如?傳曰,允。
徐左輔啓曰,大司憲宋穉圭,執義申冕周,掌令李益文·李發源,持平宋能圭在外,朴在皞牌不進,監察茶時之意,敢啓。傳曰,知道。
以右承旨嚴燾,同副承旨朴容壽牌不進罷職傳旨,傳于徐左輔曰,只推。
以持平朴在皞,獻納韓益相,正言閔泰鏞·李象敬牌不進罷職傳旨,傳于徐左輔曰,只推。
以校理李鼎在,副校理李在鶴,修撰金羽根,副修撰吳致淳·林永洙牌不進罷職傳旨,傳于洪學淵曰,只推。
洪學淵,以景慕宮都提調意啓曰,太常所進生梨,今方薦新於本宮,而宮苑生梨,初無結實,莫重薦新,無以依例同薦,不勝惶恐之意,敢啓。傳曰,知道。
又以禁衛營言啓曰,本營哨官高聖孫,身病猝重,勢難察任,改差,何如?傳曰,允。
又以御營廳言啓曰,本廳千摠閔晳,身病甚重,勢難察任,改差,何如?傳曰,允。
上在昌德宮。停常參·經筵。
洪學淵啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
徐左輔啓曰,同副承旨朴容壽,今日不爲仕進,卽爲牌招,何如?傳曰,允。
又啓曰,玉堂上下番俱空,已至多日,事甚未安。校理李鼎在,副校理李在鶴,修撰金羽根,副修撰吳致淳·林永洙,旣有只推之命,竝卽牌招,推移入直,何如?傳曰,允。
傳于徐左輔曰,日前批旨,洞諭無餘,一世之人,庶皆曉然知予本意,在重臣宜不敢復事逡巡,于今幾日,一向使詞訟瘝曠者,是何分義,是何所執?刑曹判書朴宗薰,從重推考,卽爲牌招行公。
以同副承旨朴容壽牌不進罷職傳旨,傳于徐左輔曰,只推。
徐在輔啓曰,明日傳香,禮房承旨當爲齋宿,同副承旨朴容壽,卽爲牌招,何如?傳曰,允。
傳曰,不爲仕進承旨,竝許進,前望單子入之。
承旨前望單子入之,李光正·安光直·韓弘敎落點。
兵曹口傳政事,護軍單徐憙淳。
傳于徐左輔曰,政官牌招開政。
傳于徐左輔曰,山林外,在外與違牌臺諫,竝許遞,今日政差出。
徐左輔啓曰,吏曹判書沈能岳,參判李紀淵,參議徐淇修牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
又啓曰,吏曹判書沈能岳,參判李紀淵,參議徐淇修再牌不進推考傳旨及罷職傳旨,今方捧入,而開政命下之後,連事違召,無意承膺,其在事體,誠極未安。參判陳疏,判書所當更請牌招,而係是一日三牌,何以爲之?敢稟。傳曰,參議只推,與判書一體更爲牌招。
傳于徐左輔曰,吏曹參判,疏批已下,更爲牌招。
徐左輔啓曰,吏曹參議徐淇修三牌不進,依定式禁推傳旨捧入之意,敢啓。傳曰,知道。
有政。吏批,判書沈能岳進,參判李紀淵式暇,參議徐淇修牌招不進,右副承旨洪學淵進。以洪羲弼爲大司諫,南達孫爲執義,柳幼麟爲司諫,安允璟·魏文喆爲掌令,任百經·李鳳柱爲持平,韓鎭㦿爲獻納,趙在慶·金公鉉爲正言,鄭知容爲輔德,李根友爲兼司書,尹命烈爲戶曹參判,趙寅永爲禮曹參判,金履載爲藝文提學,尹憙爲監察,尹致膺爲敬陵參奉,奉常直長單李學曾,兼甕津府使單李濟和,故府使申純平春君贈襲事承傳,故學生張龍見贈童蒙敎官,孝行卓異贈職事,承傳。
兵批,判書金箕殷病,參判李錫祜病,參議李渭達病,參知洪羲弼入直進,左副承旨徐左輔進。僉知三單金在三·南宗麟·金億,副護軍朴潞壽·朴宗學·朴容壽·尹正鎭,副司直申冕周·姜世揆·李發源·李益文·韓益相·宋能圭·朴在皞,副司果閔泰鏞·李象敬,副司正朴龍九,以上竝單付。
徐左輔啓曰,明日傳香,禮房承旨,當爲齋宿,右承旨嚴燾,所當牌招,而拘於廳規,不得請牌,何以爲之?敢稟。傳曰,牌招。
洪學淵啓曰,大司憲宋穉圭,執義申冕周,掌令李益文·李發源,持平宋能圭在外,朴在皞牌不進,監察茶時之意,敢啓。傳曰,知道。
以持平朴在皞,獻納韓益相,正言閔泰鏞·李象敬牌不進罷職傳旨,傳于洪學淵曰,只推。
以吏曹參議徐淇修三牌不進禁推傳旨,傳于徐左輔曰,分揀。
以校理李鼎在,副校理李在鶴,修撰金羽根,副修撰吳致淳·林永洙牌不進罷職傳旨,傳于徐左輔曰,只推。
徐左輔,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
又以司饔院都提調意啓曰,進上封進,何等嚴重,而卽者全羅道八月朔膳中全鰒,品劣色惡,全不勝樣。該道臣之以此封進,監膳提調之以此捧納,揆以事體,俱爲可駭。原進上還下送,使之卽速改納,而該道臣及監膳提調,施以罷職之典,臣亦有不能檢飭之罪,萬萬悚惶,恭俟嚴勘之意,敢啓。傳曰,知道。駭然則駭然,道臣與提調,竝越俸三等,卿則時時申飭該院,卿亦勿待罪,可也。
又以吏曹言啓曰,新除授通禮院引儀咸樂恒,除拜後過限未肅拜,依例改差,何如?傳曰,允。
洪學淵,以備邊司言啓曰,卽見營建廳所報,則以爲前劃物力,今幾盡用,限六千兩,更卽區劃,以爲及時繼用爲辭矣。工役之告竣尙遠,物力之見餘不敷,不可無加劃之政,以均廳及戶·兵曹錢各二千兩,更爲分定,以爲取用之地,何如?傳曰,允。
大司諫洪羲弼啓曰,臣言議風采,百不猶人,淸朝耳目,何嘗近似,而迺者諫長新除,忽下於禁廬持被之際,臣怵畏義分,雖不得不章皇出肅,少伸叨謝之忱,而臣之老憒湔劣,何敢苟然自居於諫諍之首,而且臣於合啓中,有區區私義之不可隨衆聯參者,曾叨臺地,以此引避,屢蒙體諒,今此處義,與前無異,以若情踪,豈可一刻因循於臺次乎?請命遞斥臣職。答曰,依啓。
吏曹參判李紀淵疏曰,伏以臣人器凡庸,根植單弱,而偏蒙我聖上不世之遇,兄及弟矣。迭到隆顯,數十年間,推遷殆遍,濫竽之愧,輒露瘡疣,而惟聖上曲加庇覆,負椉之懼,自蹈坑坎,而惟聖上積費拂拭,臣家之保有今日,卽聖上如天再造之恩,非臣粉糜所可仰答,闔門頌戴,日夜攢祝之不暇。夫豈有匪分之望?更及於榮途,而亞銓除命,忽下於夢想之外,臣誠惝怳兢惕,益不知所以自措也。臣於是任,苟有一分堪承之道,則以臣感鏤在中,生死向前之心,豈或爲逡巡違慢之計,而銓選之職,本非如臣所可擬議。況於年前,猥忝三銓,屢試而蔑效,今此所叨,綦重尤別,何可徒恃寵靈,自處倘來,復玷名器,重招物議也?量分知足,存心盈溢之戒,投閑置散,遠跡睢盱之場,卽臣區區志願,而仰蘄聖上終始之澤,以圖不報之報者,亦惟在是。玆敢披瀝衷懇,仰瀆崇嚴。伏乞聖慈,念重任之不可濫授,諒臣言之非出飾讓,亟賜鐫免,以幸公私,不勝顒祝,臣無任云云。答曰,省疏具悉。卿其勿辭行公。
上在昌德宮。停常參·經筵。
自人定時至八月初一日開東,灑雨下雨,測雨器水深三寸六分。
藥房都提調金履喬,提調徐俊輔,右承旨嚴燾啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿口傳問安。答曰,知道。世子嬪宮·世孫宮口傳問安。答曰,知悉。
韓弘敎,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
洪學淵啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
韓弘敎啓曰,備邊司郞廳來言,今日賓廳日次,而左議政李相璜有身病,右議政金履喬無時急稟定事,不得來會云矣,敢啓。傳曰,知道。
備忘記,仁遮外萬戶李容駿下直,長弓一張·長箭一部·片箭一部·筒兒一箇賜給。
安光直啓曰,左副承旨徐左輔,今日不爲仕進,卽爲牌招,何如?傳曰,允。
傳于嚴燾曰,藥房入診,南延君同爲入侍。
傳于嚴燾曰,禮房承旨,馳詣宗廟·景廟宮,奉審摘奸以來。
嚴燾啓曰,玉堂上下番俱空,已至多日,事甚未安。校理李鼎在,副校理李在鶴,修撰金羽根,旣有只推之命,竝卽牌招,推移入直,何如?傳曰,允。
以左副承旨徐左輔牌不進罷職傳旨,傳于安光直曰,只推。
安光直啓曰,吏曹郞廳來言,承旨有闕,政事,取稟。傳曰,前望單子入之。
承旨前望單子入之,金英淳落點。
安光直啓曰,吏曹郞廳來言,臺諫有闕,政事,取稟。傳曰,前望單子入之。
大司諫前望單子入之,林翰鎭落點。
洪學淵啓曰,大司憲宋穉圭,執義南達孫在外,掌令安允璟·魏文喆,持平任百經·李鳳柱牌不進,監察茶時之意,敢啓。傳曰,知道。
以司諫柳幼獜,正言趙在慶·金公鉉,掌令安允璟·魏文喆,持平任百經·李鳳柱牌不進罷職傳旨,傳于韓弘敎曰,只推。
以校理李鼎在,副校理李在鶴,修撰金羽根牌不進罷職傳旨,傳于安光直曰,只推。
安光直,以侍講院言啓曰,弼善李光載入直矣,以宗廟祭官,纔已受香出去,上番闕直,事甚未安。兼輔德閔致成,兼弼善趙秉常,兼文學李寅弼在外,文學趙然春,與新除授輔德鄭知容,竝卽牌招,以爲推移入直,何如?傳曰,允。
以文學趙然春牌不進罷職傳旨,傳于韓弘敎曰,只推。
安光直,以內醫院都提調意啓曰,副提調李光正,今日問安,不爲仕進,卽爲牌招,何如?傳曰,允。
左副承旨徐左輔疏曰,伏以臣與行都承旨臣李光正,有親査應避之嫌,揆以公格,在下當遞,玆敢援例陳章。伏乞聖明,俯垂鑑諒,亟賜遞改,以存公格焉,臣無任云云。省疏具悉。所請依施。
辛卯七月二十九日辰時,上御熙政堂。藥房入診,南延君同爲入侍時,都提調金履喬,提調徐俊輔,右承旨嚴燾,記事官韓鎭庭,記注官卓雲翰,記事官李啓宇,直閣金鼎集,南延君球,以次進伏。醫官玄在德·李亨基·南山壽·卞文燮進伏楹外訖。上曰,史官分左右。履喬曰,近日晩熱尤甚,聖體,若何?上曰,一樣矣。寢睡·水刺之節,何如?上曰,一樣矣。中宮殿氣候,何如?上曰,各殿·宮氣候,一樣矣。履喬曰,醫官入診,何如?上曰,置之,可也。上曰,南延君進前。球進前。仍命退,上曰,史官就座。仍命退,諸臣以次退出。
上在昌德宮。停常參·經筵。
安光直啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
李光正啓曰,右承旨金英淳,今日不爲仕進,卽爲牌招,何如?傳曰,允。
安光直啓曰,來初五日,朝參日次,而魂宮秋享祭齋戒相値,頉稟之意,敢啓。傳曰,知道。
嚴燾啓曰,戶曹參判尹命烈,禮曹參判趙寅永,除拜後過三日不爲出肅,竝依定式,推考警責,仍卽牌招察任,何如?傳曰,允。
又啓曰,玉堂上下番俱空,已至多日,事甚未安。校理李鼎在,副校理李在鶴,修撰金羽根旣有只推之命,與副修撰吳致淳·林永洙一體牌招,推移入直,何如?傳曰,允。
安光直啓曰,大司憲宋穉圭,執義南達孫在外,掌令安允璟·魏文喆,持平任百經·李鳳柱牌不進,監察茶時之意,敢啓。傳曰,知道。
傳于李光正曰,發遣吏郞,諸執事淸齋與否,摘奸以來。
以公忠監司洪羲瑾狀啓,進上早紅柿子及生松茸,限內不得封進,惶恐待罪事,傳于安光直曰,卿其勿待罪事,回諭。
以右承旨金英淳牌不進罷職傳旨,傳于安光直曰,只推。
以司諫柳幼麟,正言趙在慶·金公鉉,掌令安允璟·魏文喆,持平任百經·李鳳柱牌不進罷職傳旨,傳于安光直曰,只推。
以校理李鼎在,副校理李在鶴,修撰金羽根,副修撰吳致淳·林永洙牌不進罷職傳旨,傳于嚴燾曰,只推。
嚴燾,以奎章閣言啓曰,景慕宮望廟樓今朔奉審,無頉之意,敢啓。傳曰,知道。
又以禮曹言啓曰,每年各陵展謁,春則二三月,秋則八九月取稟事,曾有定式矣。今秋展謁,定於何陵,而以何間擇吉乎?敢稟。傳曰,當詣延慶墓親奠酌矣,以望後擇入。
又以禮曹言啓曰,以陵幸取稟草記,傳曰,當詣延慶墓親奠酌矣,以望後擇入事,命下矣。幸行吉日,令日官朴周煥推擇,則今八月十九日爲吉云,以此日定行乎?敢稟。傳曰,以此日爲之。
安光直,以兵曹言啓曰,今此幸行時,隨駕營門,依定式,以春幸時隨駕營門,當爲磨鍊,而今春幸行時,訓局步軍七哨,馬軍三哨,訓鍊大將率領爲先廂,訓局步軍五哨,馬軍二哨,禁衛大將率領爲後廂,禁軍三番隨駕,御營大將率該廳標下軍及馬步軍留都矣。今番則禁軍及馬步軍,以幾番幾哨磨鍊,而禁·御兩營鄕軍,則今旣停番矣,敢稟。傳曰,依春幸行例爲之。
又以兵曹言啓曰,在前幸行時,挾輦軍四百名或三百名,餘軍二百名或一百名磨鍊,而今春幸行時,三百名,餘軍五十名磨鍊矣,今番則何以爲之乎?敢稟。傳曰,依今春例爲之。
又以兵曹言啓曰,在前幸行時,摠戎使率訓局餘軍,弘化門前留陣矣,今亦依此擧行,何如?傳曰,允。
又以兵曹言啓曰,今此延慶墓幸行時,依已例,傳語軍,以衛軍陪立,斥堠伏兵,令訓鍊都監擧行,何如?傳曰,允。
又以兵曹言啓曰,在前幸行當日回鑾時,侍衛,連以全數磨鍊矣,今亦依此擧行,何如?傳曰,允。
又以兵曹言啓曰,幸行回鑾後,隨駕軍兵犒饋,近年連以乾物分給矣,今亦依此擧行,何如?傳曰,允。
兵曹,延慶墓幸行時軍令,八月十九日出宮,延慶墓親奠酌,自闕門十里,當日還宮。
安光直,以兵曹言啓曰,五衛將南宗麟,景福宮衛將金尙禹,慶熙宮衛將玄昇天,文臣兼宣傳官金公鉉,俱以病難供職,呈狀乞遞,竝改差,何如?傳曰,允。
禮曹啓目,粘連啓下是白有亦,觀此平安道進士姜元默等上疏,則以爲,故牧使金台佐,以出世豪傑之才,爲玩心高明之學,雖處偏壤,而不爲風氣所囿,未有承襲,而能自心上得師,蓋學天人貫古今融理事該道法,以爲一副當規模,至今稱關西夫子焉。歷事三朝,出典七邑,專以興學化俗爲務,皆有丕變之效,及至晩年,絶意榮道,沈潛窮格,至忘寢食,士無遠近,從而受業,而其最著者,司業鮮于浹是耳。浹自少受四子學,講明閩洛之緖,而及夫台佐沒,而卒業於文敬公金集之門。是以先正臣宋時烈撰其廟碑曰,遯菴始就鄕先生守朴子,熅燖四子諸書,求其心性理氣之說,而守朴子卒,遯菴若喪其父,心喪三年,其婦金氏,亦三年不肉。遯菴·浹之別稱,而守朴,台佐之稱也。由是觀之,浹之學出於台佐,而先正之所推重,又如是鄭重焉。鮮于浹則朝家已賜龍谷之額,台佐則獨闕而不稱,豈非聖世欠典乎?何幸去戊午四月二十日,先大王下敎若曰,關西素稱尙武之鄕,而我東文明之啓,實肇玆土,蓋昔三古之世,執壤於塗山,比河於浿水,地留九井之制,俗傳八條之敎,傳云君子國者,卽今關西是耳。以其江山之美麗,財賄之廡盛,士不以齊·魯待之,匪今斯今,予每惜之,嘗記長陵盛際,有金台佐者,爲鄕先生,敎授學徒,故司業鮮于浹,出於其門,而膺旌招之別,與先正文元公,後先爲成均創設之職,自此西土之士,能知性理之說,而顧今近二百年,寥寥不復聞焉。豈士不如古而然也?特朝廷局於注格而不之用也。莫曰山分東西,各有其種,邑雖十室,亦出忠信,環箕封方千餘里,豈有如古儒臣之硏經志道者歟?於戲,大聖人十行華褒,昭昭乎日月之揭,凡厥西土,孰不感激涕泗乎?於是乎爰相謀鳩,就於金台佐講學古址,特建幾間屋子,安其影眞,以寓慕仰之誠,特垂格外之恩,爰命禮官,議賜一額亦爲白有臥乎所,關西之地,俗尙弓馬,以儒名世者,寥寥無聞矣。始於長陵朝,有鮮于浹者出,乃能從師問學,沈潛性理,菀然爲西土之名儒,苟求其淵源之所自來,則卽故牧使金台佐是已,台佐倡學遐土,成就後學,聞風摳衣,自近及遠,而鮮于浹乃其及門中傳業之人也。先大王戊午下敎,明如日星之揭,宋先正所製廟碑,的指衣鉢之傳,是師是弟之爲關西夫子,至于今欽艶稱詡,環浿一區儒者之學,實賴此兩人之啓傳,其遺風餘韻,久猶未沫,觀感興起之效,不但止於一方而已。鮮于浹祠院,朝家先已許額,則今此金台佐侑食之所,宜無異同,而一道士林之齊聲仰籲者,亦可見好懿之群情,特允所請,施以賜額之典,庶可爲聳動遐陬,培植文敎之一大助是白乎矣,事係恩典,臣曹不敢擅便,上裁,何如?判付啓,依回啓施行爲良如敎。
上在昌德宮。停常參·經筵。
洪學淵啓曰,大司憲宋穉圭,執義南達孫在外,掌令安允璟·魏文喆,持平任百經·李鳳柱未肅拜,監〈察〉茶時之意,敢啓。傳曰,知道。
安光直啓曰,右承旨金英淳,同副承旨韓弘敎今日不爲仕進,竝卽牌招,何如?傳曰,允。
嚴燾啓曰,玉堂上下番俱空,已至多日,事甚未安。校理李鼎在,副校理李在鶴,修撰金羽根,副修撰吳致淳·林永洙,旣有只推之命,竝卽牌招,推移入直,何如?傳曰,允。
傳于嚴燾曰,禮房承旨馳詣景慕宮,奉審摘奸以來。
傳于嚴燾曰,今番幸行時,京擧動例爲之,凡係民事,務從省約,出還宮時,植炬除之,屬於役民事,皆以儲置米會減事,分付。
注書韓鎭庭病,代以沈承澤爲假注書。
沈承澤有頉,代以柳興圭爲假注書。
嚴燾,以侍講院言啓曰,輔德鄭知容入直矣,身病猝重,纔已入稟出去,上番闕直,事甚未安。兼輔德閔致成,兼弼善趙秉常,兼文學李寅弼在外,弼善李光載,文學趙然春,竝卽牌招,以爲推移入直,何如?傳曰,允。
以右承旨金英淳,同副承旨韓弘敎牌不進罷職傳旨,傳于嚴燾曰,只推。
以校理李鼎在,副校理李在鶴,修撰金羽根,副修撰吳致淳·林永洙牌不進罷職傳旨,傳于嚴燾曰,只推。
以弼善李光載,文學趙然春牌不進罷職傳旨,傳于洪學淵曰,只推。
洪學淵,以內醫院都提調·提調意啓曰,年例燕貿唐藥材,依例磨鍊,別單書入之意,敢啓。傳曰,知道。
又以司僕寺一二提調意啓曰,今此延慶墓親奠酌時,各差備入把馬磨鍊,別單書入,而其中驛馬,則令兵曹依例知委各驛,使之直爲入把,何如?傳曰,允。
上在昌德宮。停常參·經筵。
洪學淵,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
又啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
李光正啓曰,右承旨金英淳,同副承旨韓弘敎,今日不爲仕進,竝卽牌招,何如?傳曰,允。
又啓曰,玉堂上下番俱空,已至多日,事甚未安。校理李鼎在,副校理李在鶴,修撰金羽根,副修撰吳致淳·林永洙,旣有只推之命,竝卽牌招,推移入直,何如?傳曰,允。
傳于洪學淵曰,明日廟宮,當展謁矣,該房知悉。
柳興圭有頉,代以朴皓壽爲假注書。
朴皓壽有頉,代以兪致崇爲假注書。
傳于洪學淵曰,明日出宮內門路,以協陽門爲之。
洪學淵啓曰,大司憲宋穉圭,執義南達孫在外,掌令安允璟·魏文喆,持平任百經·李鳳柱牌不進,監察茶時之意,敢啓。傳曰,知道。
以大司諫林翰鎭,司諫柳幼麟,獻納韓鎭㦿,正言趙在慶,掌令安允璟·魏文喆,持平任百經·李鳳柱牌不進罷職傳旨,傳于洪學淵曰,只推。
以右承旨金英淳,同副承旨韓弘敎牌不進罷職傳旨,傳于安光直曰,只推。
以校理李鼎在,副校理李在鶴,修撰金羽根,副修撰吳致淳·林永洙牌不進罷職傳旨,傳于洪學淵曰,只推。
李光正,以禮曹言啓曰,平安道平壤地故牧使金台佐所享之院,施以賜額之典事,臣曹覆啓判付內,依回啓施行事,啓下矣。宣額時,例有致祭之規,額號及祭文,竝令藝文館撰出,何如?傳曰,允。
又以承文院都提調意啓曰,今此院寫字官前銜皮相駿·李基元·李顯謨·尹弘兢·韓宅裕·白燦榮陞實,代洪熤柱·朴興潤·崔效曾·柳近源·朴永鎭·孫命澤,依例陞補付軍職,冠帶常仕,童蒙柳逈源·林漢城·劉鎭祜·權錫民·權鈜民·康龍吉·康龍順·安孝範,筆才頗有成就之望,屬于本院隷習,使之鍊業,何如?傳曰,允。
洪學淵,以兵曹言啓曰,明日宗廟·景慕宮動駕時,本曹堂上當爲備員,參知未差之代,令該曹以在京無故人,口傳差出,待下批,牌招,以爲進參之地,何如?傳曰,允。
吏曹口傳政事,以沈英錫爲兵曹參知。
洪學淵,以兵曹言啓曰,明日宗廟·景慕宮動駕時,本曹堂上全數進參,而新除授參知沈英錫在外,不得進參,令政院稟旨變通,仍令該曹以在京無故人,口傳差出,待下批,牌招,以爲進參之地,何如?傳曰,允。
洪學淵啓曰,因兵曹草記,明日動駕時,本曹堂上全數進參,而新除授參知沈英錫在外,不得進參,令政院稟旨變通,仍令該曹口傳差出,待下批,牌招事,允下矣。合有變通之道,何以爲之?敢稟。傳曰,許遞,前望單子入之。
兵曹參知前望單子入之,洪祐燮落點。
洪學淵,以兵曹言啓曰,今此延慶墓幸行時,各差備所把驛馬,別單磨鍊以入,而本曹驛馬外不足之數,依前例,京畿驛馬十五匹補把事,分付本道之意,敢啓。傳曰,知道。
正言金公鉉啓曰,臣顓蒙庸魯,百不猶人,淸朝耳目,何嘗近似,而日昨薇垣除旨,忽下於千萬夢想之外,臣雖不得不張皇出肅,少伸叩謝之忱,而第臣於合啓中,有區區私義之不可隨衆聯參者,在前如臣情地者,援例陳籲,擧蒙體諒,則今臣處義,宜無異同,以此情踪,何可一日因循於臺次乎,請命遞斥臣職。答曰,依啓。
李光正啓曰,吏曹郞廳來言,臺諫有闕,政事,取稟。傳曰,前望單子入之。
正言前望單子入之,李濟翼落點。
行都承旨李光正疏曰,伏以,臣所帶春秋兼銜,與監事臣金履喬,有婚姻家應避之嫌,揆以格例,臣在當遞,玆敢略具短章,仰瀆宸嚴。伏乞亟賜遞改,以存公格,臣無任云云。答曰,省疏具悉。疏辭,下該曹稟處。
吏曹啓目粘連,觀此行承政院都承旨李光正上疏,則以爲,臣所帶春秋兼銜,與監事金履喬,有婚姻家應避之嫌,揆以格例,臣在當遞,亟賜遞改,以存公格亦爲白有臥乎所,旣與監事相避,則在法當遞,李光正所兼春秋館修撰官之任,依例減下,何如?判付啓依允。
上在昌德宮。停常參·經筵。
大駕詣宗廟,入齋室後,王世孫遣宮官口傳問安。答曰,知道。內閣·政院·玉堂·藥房口傳問安。答曰,知道。展拜後,內閣·政院·玉堂·藥房口傳問安。答曰,知道。仍詣景慕宮,入齋室後,王世孫遣宮官口傳問安。答曰,知道。內閣·政院·玉堂·藥房口傳問安。答曰,知道。展拜後,內閣·政院·玉堂·藥房口傳問安。答曰,知道。還內後,內閣·政院·玉堂·藥房口傳問安。答曰,知道。
韓弘敎啓曰,司僕寺內乘來言,捲簾,取稟。傳曰,捲三面。
嚴燾啓曰,玉堂上下番俱空,已至多日,事甚未安。校理李鼎在,副校理李在鶴,修撰金羽根,副修撰吳致淳·林永洙,旣有只推之命,竝卽牌招,推移入直,何如?傳曰,允。
以校理李鼎在,副校理李在鶴,修撰金羽根,副修撰吳致淳·林永洙牌不進罷職傳旨,傳于嚴燾曰,只推。
嚴燾,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,知道。
韓弘敎,以司僕寺一二提調意啓曰,濟州出來後運三名曰進上馬六十匹,差備進上馬八十匹,歲貢馬二百匹,凶咎駑駘馬二十匹合三百六十匹內,十四匹中路故失,二十八匹中路病留,九匹到津頭逃逸,二匹到本寺病留,十匹水原府別驍士,一百匹訓鍊都監,二十五匹禁衛營,二十五匹御營廳,十五匹兵曹軍馬分給除,實納馬一百三十二匹禾毛色,別單書入之意,敢啓。傳曰,知道。
右承旨金英淳疏曰,伏以臣父右議政臣履喬,方監春秋館事矣。臣所帶春秋兼銜,在法當遞,玆敢短章仰陳。伏乞聖慈,俯賜鑑諒,亟令選部照例遞改,以存公格,臣無任云云。省疏具悉。疏辭,下該曹稟處。
辛卯八月初四日卯時,大駕詣宗廟·景慕宮。秋展謁擧動入侍時,行都承旨李光正,左承旨安光直,右承旨金英淳,左副承旨嚴燾,右副承旨洪學淵,同副承旨韓弘敎,記事官李寅皐·韓鎭庭,別兼春秋金大根,記事官李啓宇,直提學徐憙淳,檢校直閣徐萬淳,直閣金鼎集,檢校待敎趙斗淳,待敎李肯愚以次侍立。時至,上具翼善冠·無揚黑圓領袍,乘輿出宣化門。藥房提調徐俊輔,副提調李光正進前奏曰,侵早勞動,聖體,若何?上曰,一樣矣。至協陽門外,通禮跪啓請降輿乘輦,上降輿乘輦,由肅章門·進善門,出敦化門進發,至宗廟大門外。通禮跪啓請降輦乘輿,上降輦乘輿,入廟門,仍詣齋室,改具冕服,至東神門外。光正進圭,上執圭,仍詣板位,行四拜禮訖。入殿內各室奉審訖,由西神門詣永寧殿板位,行四拜禮,奉審如上儀訖,上出殿門,釋圭,光正受圭。藥房都提調金履喬進前曰,侵早勞動,聖體,若何?上曰,一樣矣。還詣齋室,改具翼善冠·無揚黑圓領袍,乘輿出廟門外。通禮跪啓請降輿乘輦,上降輿乘輦,至景慕宮大門外。通禮跪啓請降輦乘輿,上降輦乘輿,仍詣齋室,改具冕服,就板位行再拜禮,詣室內奉審訖。仍詣望廟樓,行禮訖,命閣臣捲帳奉審,還詣齋室,改具翼善冠·無揚黑圓領袍,乘輿出宮大門外。通禮跪啓請降輿乘輦,上降輿乘輦,回鑾至敦化門,由進善門·肅章門,至協陽門外降輦所。通禮跪啓請降輦乘輿,上降輦乘輿,由宣化門還內,命出標信解嚴。諸臣以次退出。
上在昌德宮。停常參·經筵。
藥房提調徐俊輔,副提調李光正啓曰,廟宮展禮,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿口傳問安。答曰,知道。世子嬪宮·世孫宮,口傳問安。答曰,知悉。
韓弘敎啓曰,大司憲宋穉圭,執義南達孫在外,掌令安允璟,持平任百經·李鳳柱未肅拜,掌令魏文喆呈辭,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而魂宮秋享祭齋戒相値,頉稟之意,敢啓。傳曰,知道。
嚴燾啓曰,右副承旨洪學淵,今日不爲仕進,卽爲牌招,何如?傳曰,允。
注書李寅皐病,代以徐耆淳爲假注書。
以右副承旨洪學淵牌不進罷職傳旨,傳于嚴燾曰,只推。
傳于嚴燾曰,魂宮秋享祭,自內親奠酌矣,該房知悉。
嚴燾啓曰,今日齋宿,承旨當爲備員,行都承旨李光正,左承旨安光直,右承旨金英淳,所當牌招,而拘於廳規,不得請牌,何以爲之,而右副承旨洪學淵,卽爲牌招,何如?傳曰,允。牌招。
嚴燾,以弘文館言啓曰,上番闕直,事甚未安。校理李鼎在,副校理李在鶴,竝卽牌招,以爲推移入直之地,何如?傳曰,允。
以校理李鼎在,副校理李在鶴牌不進罷職傳旨,傳于嚴燾曰,只推。
傳于嚴燾曰,發遣吏郞,諸執事淸齋與否,摘奸以來。
吏曹啓目,粘連啓下是白有亦,觀此承政院右承旨金英淳上疏,則以爲,臣父右議政履喬,方監春秋館事矣。臣所帶春秋兼銜,在法當遞,亟令選部照例遞改,以存公格亦爲白有臥乎所,與監事相避,則法當遞改,金英淳所兼春秋館修撰官之任,依例減下,何如?判付啓依允。
上在昌德宮。停常參·經筵。
魂宮秋享祭後,大殿·中宮殿,內閣·政院·玉堂單子問安。答曰,知道。藥房口傳問安。答曰,知道。朝廷二品以上·六曹堂上·兩司長官·奉朝賀奉慰單子問安。答曰,知道。世子嬪宮·世孫宮,內閣·政院·玉堂單子問安。答曰,罔極。藥房口傳問安。答曰,罔極。世孫宮,朝廷二品以上·六曹堂上,兩司長官·奉朝賀奉慰單子問安。答曰,罔極。
韓弘敎啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,山林外,竝許遞。
安光直啓曰,右承旨金英淳,右副承旨洪學淵今日不爲仕進,竝卽牌招,何如?傳曰,竝許遞,前望單子入之。
傳于嚴燾曰,禮房承旨與同副承旨,分詣受香諸處,奉審摘奸以來。
承旨前望單子入之,金·張敎根落點。
安光直啓曰,新除授右副承旨金,同副承旨張敎根,竝卽牌招,何如?傳曰,允。
又啓曰,新除授同副承旨張敎根,時在京畿安山地,斯速乘馹上來事,下諭。何如?傳曰,允。
傳于金曰,臺諫有闕之代,前望單子入之。
兵曹口傳政事,副護軍單金英淳。
金啓曰,大司憲宋穉圭在外,執義·掌令二員·持平二員未差,監察茶時之意,敢啓。傳曰,知道。
臺諫前望單子入之,大司諫朴蓍壽,執義朴升鉉,司諫李寅弼,掌令鄭弼漢·閔養世,持平李敦榮·徐念淳,正言金公鉉·李象敬,獻納李趾秀落點。
傳于安光直曰,吏曹參議有闕之代,政官牌招開政。
有政。吏批,判書沈能岳進,參判李紀淵牌不進,參議未差,左承旨安光直進。以李憲球爲吏曹參議,柳幼麟爲校理,申義恒爲軍器判官,李必玉爲監察,李元會爲典籍,李敏行爲引儀,文起珽爲奉常主簿,朱欽喆爲智陵直長,徐萬淳爲谷山府使,金大根爲江東縣監,兼春秋單鄭在絅·蔡東直,故通德李僖範贈童敎,孝行卓異贈職事,承傳。
兵批,判書金箕殷病,參判李錫祜入直進,參議李渭達病,參知洪祐燮病,右副承旨金進。副護軍徐左輔·洪學淵·洪羲弼·林翰鎭·徐淇修·沈英錫,副司直南達孫·柳幼麟·魏文喆·安允璟·李鳳柱·任百經·韓鎭㦿,副司果趙在慶·李龍在·李濟翼,以上竝單付。
吏批,再政。以金鉉燾爲典籍,崔拱辰爲淑陵奉事,吳載信爲孝昌墓守衛官。
安光直,以弘文館言啓曰,上番闕直,事甚未安。校理李鼎在,旣有只推之命,與副修撰吳致淳·林永洙,竝卽牌招,以爲推移入直之地,何如?傳曰,允。
以校理李鼎在,副修撰吳致淳·林永洙牌不進罷職傳旨,傳于金曰,只推。
金,以都摠府言啓曰,今日入直內三廳武兼禁軍及軍兵等,當爲中日習射技,而宗廟永禧殿秋奉審相値,不得設行之意,敢啓。傳曰,知道。
安光直,以奎章閣言啓曰,景慕宮望廟樓今秋大奉審,臣肯愚,與本宮提調金履載進詣,展奉奉審,無頉之意,敢啓。傳曰,知道。
嚴燾啓曰,臣承命馳詣南壇,壇上神位板奉審則無頉,祭物·祭器·祭井看審則精潔,諸執事·進排官·佾舞工人摘奸則無頉,仍詣木覓山,神位板奉審則無頉,祭物·祭器·祭井看審則精潔,諸執事·進排官摘奸則無頉,仍詣漢江壇,壇上神位板奉審則無頉,祭物·祭器·祭井看審則精潔,諸執事·進排官摘奸則無頉矣。臣則還詣南壇享所,仍留監祭,待將事,還奉神位板後,復命之意,敢啓。傳曰,知道。
兵曹判書金箕殷疏曰,伏以,臣於月前,猥控疾痛之呼,冀垂體諒之恩,辭不達意,誠未格天,未蒙鞶帶之遞,至許調理之暇,臣感激居先,瀆擾是懼,力疾赴公,間亦一再,而病根尙在,劇歇無漸。又於日昨,廟宮陪扈,侵曉觸冷,重罹感冒,舊證新祟,一倍添劇,寒熱無常,凌氷焦火,一日屢變,泄痢暴發,膈痞腹痛,百道交攻,最是胃氣積敗,全不受穀,少有食飮,嘔逆隨至,宛轉床笫,無以自力,而見職尙未卸免,重任不可瘝曠,憂懼之極,若添一病。況今延慶墓幸行,已涓吉辰,臣曹自多擧行,而神精昏瞀,不省凡百,無以照檢,雜試藥餌,終無見效。目下諸般形證,難望時日蠢動,與其徒懷嚴畏,不卽蘄免,毋寧早自陳暴,得免僨誤。故玆敢略綴文字,仰瀆崇嚴。伏乞聖慈,諒賤疾之末由自强,念劇務之難以虛縻,特命遞臣職任,以便公私,不勝幸甚。臣無任云云。答曰,省疏具悉。卿其勿辭,調理行公。
吏曹參議徐淇修疏曰,伏以,臣菲才魯識,濫廁選部,一再代斲,已不勝其依樣畫葫之譏矣。不能者止,昔人炯戒,臣於是任,顧何嘗一日而忘一遞哉?祗緣庇覆之隆眷,逈越尋常,感戴之寸忱,隨處激切,間値長僚在告,亞堂引病,推諉無所,淟涊至今,自顧靦顔,人謂斯何?臣桑楡景迫,病與年深,痰火宿祟,遇暑輒劇,向於判堂差代之有命也。賤疾方淹床玆,而召牌洊臨,瀆撓是懼,不敢不扶曳赴政矣。時値夜漏向闌,暑氣猶鏖,渾身失汗,如經新沐,歸路觸冒,諸症越添,痰壅而眩,火鬱而痞,肢體灑淅,神精迷瞀,問方投劑,迄無變動。方當僚席備員,政注頻繁之時,臣獨如縶如絆,欲起還仆,遂使參聞通擬之地,作一浹旬養疴之坊,病裏惶隘,復增一病。臣嘗見皇朝臣馮琦辭職之言曰,人臣無病而欲偸安者,欺也,有病而隱忍不言,以至曠官誤事者,亦欺也。此其怵然憂嘅於貪戀瘝曠之咎者,深切剴明,不謂臣眞踐斯境也。縱臣奊詬,今於疾痛之呼,夫豈敢緩聲乎哉?臣以風波間關之餘生,厚蒙拂之私,得備器使之末,尺寸都歸造化,叨躐實踰涯分,而臣無絲毫才力可以仰酬塵刹,則罔擇夷險,畢命驅策,以少效其犬馬戀軒之忠,卽臣貼額銘肺之一副信契,而无妄一疾,忽復閼之,更以枯荄息潤之懇,仰邀大專槃物之仁,有施無報,一至於此,苟非萬不獲已,臣何心爲是也?倘蒙慈覆之天,曲遂矜察,將臣所帶職名,亟許鐫改,俾官守無曠,私分粗安,則臣庶幾專意療治,以獲痊可,閒司漫銜,隨分殫竭。臣無任云云。省疏具悉。所請依施。
辛卯八月初六日子時,上詣魂宮。秋享祭親行入侍時,行都承旨李光正,左承旨安光直,右承旨金英淳,左副承旨嚴燾,右副承旨洪學淵,同副承旨韓弘敎,記事官韓鎭庭,假注書徐耆淳,別兼春秋金大根,記事官李啓宇,檢校提學金祖淳,提學鄭元容,直提學徐憙淳·鄭基善,檢校直閣徐萬淳,直閣金鼎集,檢校待敎趙斗淳,待敎李肯愚,以次侍立訖。通禮跪啓請外辦,上衰服步出齋殿門,贊禮前導入就位哭,承史·閣臣·宗戚執事·文武百官皆俯伏哭,上止哭,在位諸臣皆止哭,上出就齋殿。贊禮跪啓請行禮,上入就位哭,在位諸臣皆俯伏哭,上止哭,在位諸臣皆止哭,上詣靈座前,光正奉香盒,燾奉香爐跪進,上三上香,仍行執瓚奠幣禮如儀訖。光正進盞,上執盃以授燾,奠于靈座前,大祝直閣金鼎集讀祝訖,左議政李相璜行亞獻禮,右議政金履喬行終獻禮訖。上哭,在位諸臣皆俯伏哭,上止哭,在位諸臣皆止哭,贊禮啓禮畢,上還次。諸臣以次退出。
上在昌德宮。停常參·經筵。
嚴燾啓曰,來十一日,朝參日次矣,敢稟。傳曰,停。
安光直啓曰,來十一日,輪對日次矣,敢稟。傳曰,當次人受點後,日次待令。
嚴燾啓曰,大司憲宋稚圭,執義朴升鉉,掌令鄭弼漢·閔養世,持平李敦榮·徐念淳在外,監察茶時之意,敢啓。傳曰,知道。
李光正啓曰,左副承旨韓弘敎,今日不爲仕進,卽爲牌招,何如?傳曰,允。
傳于安光直曰,禮房承旨,馳詣文廟,奉審摘奸以來。
以左副承旨韓弘敎牌不進罷職傳旨,傳于金曰,只推。
傳于安光直曰,發遣吏郞,諸執事淸齋與否,摘奸以來。
安光直,以弘文館言啓曰,上番闕直,事甚未安。校理李鼎在,副校理李在鶴,副修撰吳致淳·林永洙,旣有只推之命,與新除授校理柳幼麟,竝卽牌招,以爲推移入直之地,何如?傳曰,允。
上在昌德宮。停常參·經筵。
夜自五更至初九日開東,灑雨下雨,測雨器水深二分。
嚴燾啓曰,大司憲宋穉圭,執義朴升鉉,掌令鄭弼漢·閔養世,持平李敦榮·徐念淳在外,監察茶時之意,敢啓。傳曰,知道。
傳于安光直曰,禮房承旨,馳詣社稷,奉審摘奸以來。
傳于安光直曰,明日魂宮別茶禮時,當自內親奠酌矣,侍衛置之,二品以上,曾經春·桂坊參班。
傳于金曰,留院公事入之。
以校理李鼎在·柳幼獜,副校理李在鶴,副修撰吳致淳·林永洙牌不進罷職傳旨,傳于金曰,只推。
金,以弘文館言啓曰,上番闕直,事甚未安。校理柳幼獜,副校理李在鶴,副修撰吳致淳·林永洙,旣有只推之命,竝卽牌招,以爲推移入直之地,何如?傳曰,允。
又以成均館大司成意啓曰,文廟守僕,依宗·社守僕例,試才抄擇,別單啓下事,曾有定式矣。守僕方重常瓜朔,代以生徒守僕,試才抄擇,別單書入之意,敢啓。傳曰,知道。
嚴燾,以都摠府言啓曰,副摠管柳和源,以訓鍊都監中軍,本營諸將官射會監試事,禁衛營晝仕出去之意,敢啓。傳曰,知道。
又以御營廳言啓曰,本廳哨官徐益輔,身爲巡山哨官,擧措駭悖,爲先汰去之意,敢啓。傳曰,知道。
又以摠戎廳言啓曰,本廳哨官高得雲,奉公之際,慢忽可駭,爲先汰去之意,敢啓。傳曰,知道。
上在昌德宮。停常參·經筵。
魂宮別茶禮親行後,大殿·中宮殿,內閣·政院·玉堂單子問安。答曰,知道。藥房口傳問安。答曰,知道。世子嬪宮·世孫宮,內閣·政院·玉堂單子問安。答曰,罔極。藥房口傳問安。答曰,罔極。
張敎根啓曰,大司憲宋穉圭,執義朴升鉉,掌令鄭弼漢·閔養世,持平李敦榮·徐念淳在外,監察茶時之意,敢啓。傳曰,知道。
安光直啓曰,明日聖節望闕禮,依例爲之之意,敢啓。傳曰,知道。
注書韓鎭庭病,代以金學性爲假注書。
以校理柳幼獜,副校理李在鶴,副修撰吳致淳·林永洙牌不進罷職傳旨,傳于安光直曰,只推。
安光直啓曰,卽者修撰金羽根,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,應敎李淵祥在外,副應敎金鼎集內閣直,副校理洪重燮都廳進,修撰金羽根陳疏徑出,趙斗淳內閣進,玉堂上下番俱空,事甚未安。校理李鼎在·柳幼獜,副校理李在鶴,副修撰吳致淳·林永洙,竝卽牌招,推移入直,何如?傳曰,允。
張敎根啓曰,明日聖節望闕禮習儀,兩司當爲進參,除在外外,未肅拜人員,竝待開門牌招,何如?傳曰,允。
安光直,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
嚴燾,以都摠府言啓曰,今日入直內三廳武兼禁軍及軍兵等,當爲中日習射技,而魂宮別茶禮親行相値,不得設行之意,敢啓。傳曰,知道。
修撰金羽根疏曰,伏以,臣母風眩之症,當此日候之不調,寧日恒少。今於持被之中,接聞家信,則症形一倍添劇,委頓床席,食飮全却,臣自聞此報,情私悶迫,按住不得。玆敢冒陳短章,徑出禁扄。伏望聖慈,特遞臣職,俾便歸護,治臣擅離之罪,以肅法綱焉。臣無任云云。省疏具悉。爾其勿辭救護。
辛卯八月初九日午時,上詣魂宮。別茶禮親奠酌入侍時,行都承旨李光正,左承旨安光直,右承旨嚴燾,左副承旨韓弘敎,右副承旨金,同副承旨張敎根,記事官韓鎭庭,假注書徐耆淳,記注官卓雲翰,記事官李啓宇,提學鄭元容,直提學鄭基善·徐憙淳,原任直閣徐俊輔·李光文·李景在,原任待敎李憲瑋,檢校直閣徐萬淳,檢校待敎金英淳·趙斗淳,直閣金鼎集,待敎李肯愚,以次侍立。時至,通禮跪啓請外辦,上具衰服步出齋殿門,入就位哭,承史·閣臣·宗戚執事·二品以上·曾經春桂坊皆俯伏哭,上止哭,在位諸臣皆止哭,上詣靈座前,光正奉香盒,敎根奉香爐跪進,上三上香,光正進盞,上執盞以授敎根,奠于靈座前,連奠三盞訖。上哭,在位諸臣皆哭,上止哭,在位諸臣皆止哭,上還次,諸臣以次退出。
上在昌德宮。停常參·經筵。
自未時至人定,灑雨下雨,測雨器水深六分。
藥房都提調金履喬,提調徐俊輔,副提調李光正啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿,口傳問安。答曰,知道。世子嬪宮·世孫宮,口傳問安。答曰,知悉。
張敎根啓曰,大司憲宋穉圭,執義朴升鉉,掌令鄭弼漢·閔養世,持平李敦榮·徐念淳在外,監察茶時之意,敢啓。傳曰,知道。
備忘記,黃海水使李濟和下直,長弓一張·長箭一部,片箭一部,筒兒一箇賜給。
安光直啓曰,右承旨嚴燾,今日不爲仕進,卽爲牌招,何如?傳曰,允。
張敎根啓曰,備邊司郞廳來言,今日賓廳日次,而聖節望闕禮習儀相値,不得來會云矣,敢啓。傳曰,知道。
安光直啓曰,今日聖節望闕禮習儀時,憲府則監察代行矣,雖無諫院,仍爲行禮之意,敢啓。傳曰,知道。
又啓曰,臣光直,今日聖節望闕禮習儀進去,下直之意,敢啓。傳曰,知道。
韓弘敎啓曰,假注書徐耆淳,身病猝重,勢難察任,今姑改差,何如?傳曰,允。
徐耆淳改差,代以趙得林爲假注書。
趙得林有頉,代以曺雲承爲假注書。
以校理李鼎在·柳幼獜,副校理李在鶴,副修撰吳致淳·林永洙牌不進罷職傳旨,傳于韓弘敎曰,只推。
韓弘敎啓曰,玉堂上下番俱空,事甚未安。校理李鼎在·柳幼獜,副校理李在鶴,副修撰吳致淳·林永洙,旣有只推之命,竝卽牌招,推移入直,何如?傳曰,允。
傳于張敎根曰,兵判有闕之代,前望單子入之。
兵曹判書前望單子入之,朴宗薰落點。
張敎根啓曰,新除授兵曹判書朴宗薰,卽爲牌招,傳授命召,何如?傳曰,允。
又啓曰,兵曹判書朴宗薰牌不進推考傳旨,今方捧入,而命召傳授,一時爲急,如是違牌,事甚未安。更爲牌招,何如?傳曰,允。
又啓曰,兵曹判書朴宗薰再牌不進推考傳旨,今方捧入,而命召傳授,一時爲急,如是違牌,事甚未安。所當更請牌招,而係是一日三牌,何以爲之?敢稟。傳曰,前後敷析之諭,可謂無餘憾,而無論此職彼職,惟以違牌爲事,此果高致乎,亦爲坐徼乎?萬萬未安,更以前牌催促,違牌,勿爲呼望,可也。
以右承旨嚴燾牌不進罷職傳旨,傳于張敎根曰,只推。
以正言李象敬·金公鉉牌不進罷職傳旨,傳于張敎根曰,只推。
以校理李鼎在·柳幼獜,副校理李在鶴,副修撰吳致淳·林永洙牌不進罷職傳旨,傳于韓弘敎曰,只推。
以京畿監司李羲準狀啓,延慶墓秋享所用氷丁,初不進排,致有飭敎,楊州牧使金盛淵,爲先罷黜,其罪狀,令該府拿問勘處,臣於常時,不能申飭之罪,惶恐待罪事,傳于韓弘敎曰,卿其勿待罪事,回諭。
傳于韓弘敎曰,楊牧有闕之代,令該曹口傳差出,催促下送。
吏曹口傳政事,以沈英錫爲楊州牧使。
李光正,以內醫院都提調·提調意啓曰,卽者有議藥同參卞文燮待令之下敎,而趁不來待,以致遲滯,豈有如許道理乎?當該醫官,不可無警,令該府拿問處之,何如?傳曰,允。
張敎根,以禁衛營言啓曰,本營把摠柳相鎬,身病猝重,勢難察任,改差,何如?傳曰,允。
又以御營廳言啓曰,本廳千摠李熙輔,身病甚重,勢難察任,改差,何如?傳曰,允。
又以摠戎廳言啓曰,本廳右司把摠金善翼,身病甚重,勢難察任,改差,何如?傳曰,允。
又以義禁府言啓曰,京畿監司李羲準狀啓內,楊州牧使金盛淵爲先罷黜,其罪狀,令該府拿問勘處事,啓下矣。金盛淵今方待命,拿囚之意,敢啓。傳曰,知道。
又以義禁府言啓曰,本府所管博川郡散配罪人致㻐,卽德山縣殿牌作變罪人謹煥之緣坐,而因渠子之鳴金,自刑曹回啓蒙放矣。此是緣坐罪人,而混同回啓,殊涉不審,該曹堂上推考,緣坐罪人致㻐還發配所事,分付該曹,而還配形止,到卽修啓之意,該道道臣處,一體分付,何如?傳曰,允。
兵曹判書金箕殷疏曰,伏以,臣賤疾無望,自力見職,不容虛縻,不避煩瀆,一再控籲,而誠淺辭拙,未能上格,聖恩終靳允許,微懇反歸飾讓,臣誠惶蹙悶隘,歷日靡措。念臣自通籍以後,受國厚恩,庇覆而奠安之,拂拭而寵擢之,生成之澤,臣實偏蒙,圖報一念,寤寐耿結,湯火赴蹈,固無所辭。臣今見帶之任,卽古司馬之職,世稱膴仕華銜,人皆榮耀艶羨。臣之病情,苟不至十分沈劇,可堪供職,則必不敢全昧分義,一向蘄免,而第其積瘁成祟,源委旣深,榮衛受損於暑濕,外氣闖發於涼生,胸膈痞悶而食飮全阻,頭目眩暈而神精迷亂,外此寒熱之來往,泄痢之頻數,雜試刀圭,有加無減,殘骸無以抵敵,衰氣日益綿綴,貼席叫苦,轉側亦艱。見今諸般形症,洵非時月可差,而重任尙此冒據,悚悶又添一病。況當幸行隔近,緣臣病頓,凡百擧行,一任抛置,若不及今呼籲,早賜變通,畢竟臨時窘急,勢所必至。臣罪至此,又難自贖,天地之大,物無不遂,父母之慈,愛欲其生,今我殿下,天地於臣,父母於臣,豈可從懷嚴畏,而不思所以陳暴乎?玆敢申控危懇,干冒嚴威。伏乞聖慈,俯垂鑑諒,亟遞臣所帶之職,俾得安意調病,仍治臣瀆擾之罪,以昭法紀,千萬幸甚。臣無任云云。答曰,省疏具悉。所請依施。
上在昌德宮。停常參·經筵。
張敎根啓曰,大司憲宋稚圭,執義朴升鉉,掌令鄭弼漢·閔養世,持平李敦榮·徐念淳在外,監察茶時之意,敢啓。傳曰,知道
傳于嚴燾曰,兵判批下,更以前牌嚴飭,催促肅命。
金啓曰,玉堂上下番俱空,事甚未安。校理李鼎在·柳幼獜,副校理李在鶴,副修撰吳致淳·林永洙,旣有只推之命,竝卽牌招,推移入直,何如?傳曰,允。
以校理李鼎在,副校理李在鶴,副修撰吳致淳·林永洙牌不進罷職傳旨,傳于金曰,只推。
張敎根啓曰,卽者兼司書李根友,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
金,以侍講院言啓曰,兼司書李根友入直矣。以其親病陳疏徑出,下番闕直,事甚未安。司書柳榮河在外,兼說書李肯愚以閣臣除本仕,說書韓宓履,卽爲牌招入直,何如?傳曰,允。
以說書韓宓履牌不進罷職傳旨,傳于金曰,只推。
金,以吏曹言啓曰,今此秋夕祭祭官,當爲分排,而除老病·公頉,實無推移排比之路,依近例刑官·司饔院官員及時任春坊,通瀜塡差,而其中時無職名人員,令該曹口傳付軍職,何如?傳曰,允。
張敎根,以義禁府言啓曰,公忠監司洪義瑾啓本內,黃磵縣監徐世輔罪狀,令攸司稟處事,啓下矣。徐世輔時在任所云,依例發遣府羅將拿來,何如?傳曰,待待命拿囚。
義禁府啓目,楊州前牧使金盛淵原情云云。問〈目〉內辭緣,泛稱遲晩,所當請刑是白乎矣,曾經侍從勿爲請刑,載在大典通編,議處,何如?判付啓依允。
又啓目,議藥同參卞文燮原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。
行兵曹判書朴宗薰疏曰,伏以,臣嚮者疏籲,自顧罪僇,宜不敢出此,而抱憂恐悲結之情,處怵畏惶隘之地,有似疾痛在中,自不覺聲出於口耳。唐突干冒,惟鈇鉞是俟,及奉恩批,不惟不加之罪,慰藉敷曉,如慈牖迷,若夫辭旨嚴重,詔示微奧,則又是鼎象鑄而獜筆揭也。至於認以一身之故之敎,擎讀未卒,心肝摧裂,血淚逬落,久愈掩抑,不能自定,益恨臣柔懦冥頑,耐受噆螫之毒,忍見陰翳之氣,未自引決於遭誣之當日,而又承此敎於今日也。然我殿下所以慰勉臣誨責臣,俾毋敢逡巡者,固本於此,而臣之所以不識嚴畏,不避誅罰,斷不敢蠢動者,亦豈亶爲一身之私乎哉?至若鐫肺隱痛,徹髓另實,有百結千纏而不可解者,苟非然也。臣雖極愚甚蠢,尙不至如木石之無知,豚魚之難孚,奉推心置腹之恩諭,荷生死骨肉之洪造,若昧感激之爲何事,孤負之爲何罪者,臣亦人耳,寧有是也?其所以甚不得已者,有如是焉。臣有臣心,亦不能自有,言之及此,情亦戚矣。日前飭諭,又犯坐違,虧分執迷,罪固當死,至於官職,毋論緊漫輕重,初不可擬議於去就,況中權華要之任乎?以臣罪戾,以臣滓穢,憑恃寵靈,諉以怵迫,揚揚馳驟,恬若無故,則臣身昌披,且不暇論,其爲辱朝廷而羞當世,豈淺尠也哉?嚴召荐降,冒膺無望,違傲路阻,攢地不得,跼高蹐厚,益無所歸。伏乞聖慈,特垂諒恕,亟遞臣匪分之職,仍勘臣當被之律,俾爲孤恩慢命之戒云云。答曰,省疏具悉。卿認以予故欲慰藉卿,卿猶可稱私義乎?予非私好於卿,予意在於墍讒說嚴臣分保世臣靖朝象,故蘊中而不發者,始於頃批悉諭,此非但告卿之言,卽明告一世之意也。彼已斥已辨之讒誣,於卿何有,而至今次且於進身乎?蔽一言曰,卿出脚然後予意明而君綱立,國可爲國,不然則予之苦心與治敎,由卿而壞之也。苟欲北面於予,猶可以私義私心等說,復提於今日乎?勿煩,卽爲受符。
兼司書李根友疏曰,伏以,臣母近以泄痢之症,多日彌苦,連試藥餌,少有差減,而番次苟艱,不敢言私,黽勉就直矣。旣接家信,臣母痢症,夜來添劇,登溷頻數,氣息凜綴,調治時急,扶將無人,家僮踵至,促臣歸視,臣自聞此報,方寸煎灼,按住不得,玆敢忙陳短章,徑出禁扄。伏乞聖慈,俯垂鑑諒,亟遞臣職,俾便救護,仍治臣瀆擾之罪,以肅朝綱焉。臣無任云云。省疏具悉。爾其勿辭救護。
上在昌德宮。停常參·經筵。
張敎根啓曰,大司憲宋穉圭,執義朴升鉉,掌令鄭弼漢·閔養世,持平李敦榮·徐念淳在外,監察茶時之意,敢啓。傳曰,知道。
備忘記,楊州牧使沈英錫下直,長弓一張,長箭一部,片箭一部,筒兒一箇賜給。
安光直啓曰,左副承旨韓弘敎,今日不爲仕進,卽爲牌招,何如?傳曰,允。
又啓曰,今十九日延慶墓親奠酌,祭文當爲製進,藝文提調金履載,待明朝牌招,使之製進,何如?傳曰,允
以左副承旨韓弘敎牌不進罷職傳旨,傳于安光直曰,只推。
以京畿監司李羲準狀啓,今此幸行時,地方官自多擧行,新除授楊州牧使沈英錫,令該曹不日內,催促下送事,傳于安光直曰,卽日下送。
安光直,以弘文館言啓曰,下番闕直,事甚未安。副修撰吳致淳旣有只推之命,修撰金羽根由限已過,一體牌招,以爲推移入直之地,何如?傳曰,允。
嚴燾,以都摠府言啓曰,今日入直內三廳武兼禁軍及軍兵等,當爲中日習射技,而國忌齋戒相値,不得設行之意,敢啓。傳曰,知道。
又以都摠府言啓曰,副摠管柳和源,以訓鍊都監中軍,本營諸將官射會監試事,南小營晝仕出去之意,敢啓。傳曰,知道。
上在昌德宮。停常參·經筵。
嚴燾啓曰,大司憲宋穉圭,執義朴升鉉,掌令鄭弼漢·閔養世,持平李敦榮·徐念淳在外,監察茶時之意,敢啓。傳曰,知道。
又啓曰,今此幸行時,何大臣留都乎?敢稟。傳曰,領府事留都。
以修撰金羽根,副修撰吳致淳牌不進罷職傳旨,傳于安光直曰,只推。
安光直,以弘文館言啓曰,下番闕直,事甚未安。修撰金羽根,副修撰吳致淳,旣有只推之命,竝卽牌招,以爲推移入直之地,何如?傳曰,允。
又以禮曹言啓曰,卽接健元陵參奉所報,則今此本陵秋夕節享時,兩官當爲備員,而令金老淳遭母喪,無以備員云矣。莫重祭享,兩官不可不備,令有闕之代,卽令該曹以在京無故人,口傳差出,以爲備員將事之地,何如?傳曰,允。
吏曹口傳政事,以趙鎭剛爲健元陵令。
兵曹口傳政事,副司果單李鎭華·金景善·睦仁培。
藝文館,平安道平壤地故牧使金台佐書院賜額時,額號望,蒼岡落點。
全羅監司朴永元疏曰,伏以,臣猥以無似,冒應重寄,居然一歲于玆矣。才疎力薄,不克擔荷,觸事生疣,無往非罪。上而孤委畀之恩旨,下而違圖報之素心,居常愧懼,若隕淵谷,理宜早卽丐免,冀幸不至於大僨誤而重乖戾,而嚴畏囁嚅,未敢爲控籲之計,祗夙夜戰恐,何問是俟?迺者進上朔膳中有物品不佳者,至有廚院之論勘,聖度天大,不之辟而輕其罰,包容涵貸之德意,逈出常格,臣始也震懍,惶汗浹背,繼而攢誦,感涕被面,不知無狀賤臣,何以得此異恩於君父也?第伏念,月朔貢獻,卽享上之常禮,而至敬之所在也。臣忱誠淺薄,操飭無素,致有此不謹,若論其罪,誅殛惟輕,譴罷之請,失之太寬,畢竟薄罰,止於越俸。雖尋常事務之末,固不可有罪倖逭,況事係上供,罪干常憲,臣雖欲仰戴洪私,貪榮懷祿,晏然若無故者,豈不誠重自陷於無忌憚之科哉?歷日徊徨,神精遁失,瀆擾之悚,有不暇顧,玆敢冒徹短章,泥首俟勘。伏乞聖明,俯垂矜諒,將臣職名,亟行刊黜,仍命有司,議臣當勘之律,以嚴法紀,以安私分,千萬幸甚。臣無任云云。答曰,省疏具悉。飭警偶然,加勉則已,卿其勿辭察任。
上在昌德宮。停常參·經筵。
金啓曰,大司憲宋穉圭,執義朴升鉉,掌令鄭弼漢·閔養世,持平李敦榮·徐念淳在外,監察茶時之意,敢啓。傳曰,知道。
安光直啓曰,同副承旨張敎根今日不爲仕進,卽爲牌招,何如?傳曰,允。
傳于安光直曰,禮房承旨馳詣宗廟·永寧殿·永禧殿·景慕宮,奉審摘奸,仍詣受香諸處,一體奉審摘奸以來。
安光直啓曰,假注書金學性,身病猝重,勢難察任,今姑改差,何如?傳曰,允。
金學性改差,代以柳興奎爲假注書。
以修撰金羽根,副修撰吳致淳牌不進罷職傳旨,傳于安光直曰,只推。
安光直啓曰,應敎李淵祥在外,副應敎金鼎集,修撰趙斗淳內閣進,校理李鼎在·柳幼獜,副校理李在鶴,修撰金羽根,副修撰吳致淳·林永洙差祭,副校理洪重燮都廳進,玉堂上下番俱空,事甚未安。副提學未差之代,政官牌招,開政差出,待下批,牌招入直,何如?傳曰,差祭與在外玉堂,竝許遞,前望單子入之。
玉堂前望單子入之,應敎李寅弼,校理金大坤·沈鈁,副校理朴升鉉,修撰申冕周,副修撰金逸淵·黃浩民落點。
安光直啓曰,玉堂上下番俱空,事甚未安。新除授應敎李寅弼,校理金大坤·沈鈁,副校理朴升鉉,修撰申冕周,副修撰金逸淵·黃浩民,竝卽牌招,推移入直,何如?傳曰,允。
又啓曰,吏曹郞廳來言,臺諫有闕,政事,取稟。傳曰,前望單子入之。
臺諫前望單子入之,執義朴奎壽,司諫金周默落點。
以同副承旨張敎根牌不進罷職傳旨,傳于安光直曰,只推。
兵曹口傳政事,副司果李鼎在·李在鶴·柳幼獜·金羽根·吳致淳·林永洙,以上竝單付。
安光直,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
上在昌德宮。停常參·經筵。
藥房都提調金履喬,提調徐俊輔,副提調李光正啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿,口傳問安。答曰,知道。世子嬪宮·世孫宮,口傳問安。答曰,知悉。
韓弘敎啓曰,大司憲宋穉圭,執義朴奎壽,掌令鄭弼漢·閔養世,持平李敦榮·徐念淳在外,監察茶時之意,敢啓。傳曰,知道。
又啓曰,同副承旨張敎根,今日不爲仕進,卽爲牌招,何如?傳曰,允。
又啓曰,備邊司郞廳來言,今日賓廳日次,而左議政李相璜有身病,右議政金履喬無時急稟定事,不得來會云矣,敢啓。傳曰,知道。
又啓曰,假注書柳興奎,時無職名,令該曹依例,付軍職,冠帶常仕,何如?傳曰,允。
以同副承旨張敎根牌不進罷職傳旨,傳于韓弘敎曰,只推。
金,以奎章閣言啓曰,景慕宮望廟樓,今望奉審,無頉之意,敢啓。傳曰,知道。
又以弘文館言啓曰,新除授應敎李寅弼時在廣州地,校理金大坤時在慶尙道昌寧地,沈鈁時在京畿富平地,副校理朴升鉉時在公忠道忠州地,修撰申冕周時在慶尙道義城地,副修撰黃浩民時在公忠道扶餘地,經筵入番事緊,請斯速乘馹上來事,下諭。傳曰,竝許遞,前望單子入之。
傳于金曰,閔泰鏞修撰,金景善副修撰除授。
玉堂前望單子入之,應敎趙秉常,校理韓鎭㦿·吳致淳,副校理李正耆落點。
韓弘敎,以都摠府言啓曰,今日入直內三廳·武兼·禁軍及軍兵等,當爲中日習射技,而停朝市相値,不得設行之意,敢啓。傳曰,知道。
又以都摠府言啓曰,今此幸行時,侍衛·寶劍·守宮,當爲備員,而都摠管宋冕載以漢城府判尹,導駕進,副摠管柳和源以訓鍊都監中軍,陣上進,李憲瑋陪從進,趙晉和·柳河源有身病,一員未差,無以備員,令政院稟旨變通,仍令該曹口傳差出,待下批,牌招,以爲備員侍衛之地,何如?傳曰,允。
韓弘敎啓曰,因都摠府草記,今此幸行時,侍衛·寶劍·守宮,當爲備員,而都摠管宋冕載以漢城判尹,導駕進,副摠管柳和源以都監中軍,陣上進,李憲瑋陪從進,趙晉和·柳河源有身病,一員未差,無以備員,令政院稟旨變通,仍令該曹口傳差出,待下批,牌招事,允下矣。合有變通之道,何以爲之?敢稟。傳曰,竝許遞
兵曹口傳政事,以李光文爲都摠管,任存常·韓耆裕·徐鳳淳·李鍾英·李完植爲副摠管。
兵曹,以洪羲俊爲留都大將。
韓弘敎,以兵曹言啓曰,闕內入直訓鍊都監哨官分所單子,今十九日當爲書入,而幸行相値,勢難入啓,十八日番單子受點後,仍爲書入,巡將監軍,以今十八日受點人員,十九日至使之仍察之意,敢啓。傳曰,知道。
又以訓鍊都監言啓曰,今此幸行時,隨駕武藝別監一百五十人饌價錢每人三錢,門旗手二十六名饌價錢每名一錢五分,依例分給之意,敢啓。傳曰,知道。
上在昌德宮。停常參·經筵。
張敎根啓曰,大司憲宋稚圭,執義朴奎壽,掌令鄭弼漢·閔養世,持平李敦榮·徐念淳在外,監察茶時之意,敢啓。傳曰,知道。
李光正啓曰,同副承旨張敎根,今日不爲仕進,卽爲牌招,何如?傳曰,允。
李光正,以侍講院言啓曰,兼文學李寅弼,時無職名,令該曹口傳付軍職,何如?傳曰,允。
兵曹口傳政事,副司果單李寅弼。
李光正,以弘文館言啓曰,下番闕直,事甚未安。新除授校理韓鎭㦿·吳致淳,副校理李正耆,修撰閔泰鏞,副修撰金景善,竝卽牌招,以爲推移入直之地,何如?傳曰,允。
又以侍講院言啓曰,兼弼善趙秉常入直矣。除拜應敎,移直玉堂,上番闕直,事甚未安。兼輔德閔致成,兼文學李寅弼在外,輔德鄭知容,弼善李光載,文學趙然春,竝卽牌招,以爲推移入直,何如?傳曰,允。
以輔德鄭知容,弼善李光載,文學趙然春牌不進罷職傳旨,傳于李光正曰,只推。
李光正,以侍講院言啓曰,上番闕直,事甚未安。輔德鄭知容,弼善李光載,文學趙然春,旣有只推之命,竝更牌招,以爲推移入直,何如?傳曰,允。
以慶尙監司朴岐壽狀啓,進上山藥未及充實,限內不得封進,惶恐待罪事,傳于李光正曰,勿待罪事,回諭。
以江原監司尹聲大狀啓,高城郡民家頹壓事,傳于韓弘敎曰,聞甚矜惻,元恤典外,別加顧助事,分付。
兵曹,留都從事官單李鎭華。
嚴燾,以兵曹言啓曰,今八月十七日,武臣堂上朔試射日次,而以國忌齋戒相値,不得爲之〈之〉意,敢啓。傳曰,知道。
義禁府啓目,粘連啓下是白有亦,向前金盛淵亦,氷丁未及進排,査報亦爲遲滯,錯誤之罪,在所難免,以此照律,何如?判付啓依允。又啓目,粘連啓下是白有亦,向前卞文燮亦,身爲待令醫官,待令有命,而致此遲滯,誠爲駭然,以此照律,何如?判付啓依允。
行兵曹判書朴宗薰疏曰,伏以,臣屢犯瀆撓,罪合誅罰,而恩批隆重,辭旨懇惻,慰勉之殷,陽和絪蘊,鐫責之嚴,鈇鉞森列,亦有萬萬非負罪賤臣所敢承聞者,若使古人當之,必有以處此,而臣則惟有惶汗浹背,感涕交耳。惝怳隕越,措躬無所而已。此政是遠不及古人處也,方其顚倒出肅之日,固不遑他恤,則今於冒沒旣肅之後,更不敢言他。然疾痛之切於身也,則亦安得緩聲於父母之呼乎?臣以脆質薄賦,善病早衰,年前大病,雖幸回甦,尫羸綿綴,已作癃老貌樣,加以風波歷險,刀俎游魂,神不守舍,病與爲謀,自有日昨去就,其出也震迫倉皇,有不敢自由,及退則慙靦汗渥,尤無以自顯,氷炭交中,寢噉隨減,而涼燠互敓,感冒乘虛,飢飽兩失,滯泄驟作,肢體痿攣,神精遁爽,家常應酬,亦難自力,劇務管察,亦非可堪。況今幸行隔近,陪扈事殷,將癃孱沈綿之狀,尙可以蹩躠陳就於中權奉衛之地乎?向之陳籲,未嘗不病,而病未暇言,今之職事,不可以病,而病實難强。臣若嚴畏爲義,瀆褻是懼,泯默趨走,畢竟顚仆於鹵簿伏衛之列,則其於朝庭事體,亦豈細故也哉?左右揣量,承膺無路,短章陳暴,言不知裁。伏乞聖慈,俯垂鑑諒,亟賜鐫免,以幸公私。臣不勝云云。答曰,省疏具悉。予則不欲使此等說,留在於今日,而卿則猶不肯卽止,何也?予豈爲卿一身而已?勿復提辭行公。
上在昌德宮。停常參·經筵。
張敎根啓曰,大司憲宋穉圭,執義朴奎壽,掌令鄭弼漢·閔養世,持平李敦榮·徐念淳在外,監察茶時之意,敢啓。傳曰,知道。
嚴燾啓曰,來二十一日,朝參日次,而宣陵忌辰祭齋戒相値,頉稟之意,敢啓。傳曰,知道。
安光直啓曰,來二十一日,輪對日次,而宣陵忌辰祭齋戒相値,頉稟之意,敢啓。傳曰,知道。
吏曹口傳政事,以李翊會爲分內醫提調。
傳于安光直曰,分內醫提調許遞,前望單子入之。
分內醫提調前望單子入之,徐能輔落點。
以校理韓鎭㦿·吳致淳,副校理李正耆,修撰閔泰鏞,副修撰金景善牌不進罷職傳旨,傳于安光直曰,只推。
安光直,以弘文館言啓曰,下番闕直,事甚未安。校理韓鎭㦿·吳致淳,副校理李正耆,修撰閔泰鏞,副修撰金景善,旣有只推之命,竝卽牌招,以爲推移入直之地,何如?傳曰,允。
以輔德鄭知容,弼善李光載再牌不進罷職傳旨,傳于安光直曰,只推。
安光直,以吏曹言啓曰,今此景祐宮秋享祭大祝,前都事尹升烈塡差,而時無職名,令該曹口傳付軍職,何如?傳曰,允。
兵曹口傳政事,副司果單尹升烈。
司諫金周默啓曰,臣於諫諍之任,萬不近似,而前望特點,忽下於夢想之外,臣感恩怵分,章皇出肅,粗伸微忱,而第合啓不可聯參,屢引輒蒙體諒,一刻蹲冒,私義難安,數日嘔泄,賤疾適苦,今始來避,所失尤大,請命遞斥臣職。答曰,依啓。
安光直啓曰,吏曹郞廳來言,臺諫有闕,政事,取稟。傳曰,前望單子入之。
司諫前望單子入之,金洛龍落點。
傳于安光直曰,發遣吏郞,諸執事淸齋與否,摘奸以來。
安光直,以敦寧府言啓曰,今此式年御牒·譜冊修整次,草記蒙允,依例修整,今旣畢役之意,敢啓。傳曰,知道。
嚴燾,以兵曹言啓曰,留都營狀啓,例爲付撥,而或有時急之事,則京畿驛馬待令,曾有定式矣,今亦依此擧行,何如?傳曰,允。
又以禁衛營言啓曰,延慶墓幸行時,本營隨駕事,命下矣。銅龍門則哨官鄭有寬,京中哨軍三十名,西營則哨官李繼文,助番牙兵四十名,廣智營則哨官崔文興,助番牙兵五十名,率領入直,新營則千摠趙德永,騎士將申在良,把摠李勉翕,哨官吳世忠,敎鍊官李廷春,騎士二十五人,兼別破陣二名,助番牙兵三十名,率領入直,南別營則哨官金仁豐,別騎衛一人,別牙兵七名,率領守直,火藥庫則哨官孫尙信,別破陣八名,兼別破陣六名,率領守直之意,敢啓。傳曰,知道。
上在昌德宮。〈停〉常參·經筵。
張敎根啓曰,大司憲宋穉圭,執義朴奎壽,掌令鄭弼漢·閔養世,持平李敦榮·徐念淳在外,監察茶時之意,敢啓。傳曰,知道
傳于安光直曰,禮房承旨,馳詣受香諸處,奉審摘奸以來。
傳于安光直曰,延慶墓奠酌後,當詣懿陵祗謁矣,該房知悉。
李光正啓曰,卽者吏曹郞廳來言,今此幸行時,隨駕官單子,當爲修正以入,而憲府臺諫俱在外,不得擧行云,何以爲之?敢稟。傳曰,憲府置之,修正以入。
傳于嚴燾曰,明日出宮內門路,以協陽門爲之。
以校理韓鎭㦿·吳致淳,副校理李正耆,修撰閔泰鏞,副修撰金景善牌不進罷職傳旨,傳于安光直曰,只推。
安光直,以弘文館言啓曰,下番闕直,事甚未安。校理韓鎭㦿,吳致淳,副校理李正耆,修撰閔泰鏞,副修撰金景善,旣有只推之命,竝卽牌招,以爲推移入直之地,何如?傳曰,允。
又以弘文館言啓曰,下番無他推移之員,不得已以上番姑降入直之意,敢啓。傳曰,知道。
以校理韓鎭㦿,副校理李正耆,修撰閔泰鏞,副修撰金景善牌不進罷職傳旨,傳于安光直曰,只推。
嚴燾,以都摠府言啓曰,今日入直內三廳·武兼·禁軍及軍兵等,當爲中日習射技,而國忌正日相値,不得設行之意,敢啓。傳曰,知道。
又以兵曹言啓曰,今此幸行時,左邊捕盜大將李惟秀,以西班,陪從隨駕矣。在前如此之時,有他邊大將兼察之例,回鑾間,右邊捕盜大將李復淵,姑令兼察,何如?傳曰,允。
嚴燾啓曰,因兵曹草記,今此幸行時,左邊捕盜大將李惟秀,以西班,陪從隨駕矣。在前如此之時,有他邊大將兼察之例,回鑾間,右邊捕盜大將李復淵,姑令兼察事,允下矣。兼察左邊捕盜大將李復淵,卽爲牌招聽傳敎,何如?傳曰,允。
嚴燾,以兵曹言啓曰,今八月二十日文臣朔試射試官望,十九日當爲入啓,而幸行相値,依前例停止之意,敢啓。傳曰,知道。
又以扈衛廳留都大臣意啓曰,臣承命留都,一依兵曹啓下事目,率領扈衛軍官軍士,今日申時量,結陣扈衛之意,敢啓。傳曰,知道。
延慶墓·懿陵幸行時軍令,八月十九日出宮,延慶墓親奠酌,自闕門十里,懿陵展謁,當日還宮。
上在昌德宮。停常參·經筵。
大駕詣延慶墓,入齋室後,王世孫遣宮官問安。答曰,知道。內閣·政院·玉堂·藥房口傳問安。答曰,知道。親奠酌還入齋室後,王世孫遣宮官問安。答曰,知道。內閣·政院·玉堂·藥房·朝廷二品以上口傳問安。答曰,知道。仍詣懿陵,祗謁還入齋室後,王世孫遣宮官問安。答曰,知道。內閣·政院·玉堂·藥房口傳問安。答曰,知道。仍詣延慶墓,夕上食還入齋室後,王世孫遣宮官問安。答曰,知道。內閣·政院·玉堂·藥房·朝廷二品以上奉慰口傳問安。答曰,知道。還內後,內閣·政院·玉堂·藥房·朝廷二品以上口傳問安。答曰,知道。
張敎根啓曰,大司憲宋稚圭,執義朴奎壽,掌令鄭弼漢·閔養世,持平李敦榮·徐念淳在外,監察茶時之意,敢啓。傳曰,知道。
嚴燾啓曰,司僕寺內乘來言,捲窓,取稟。傳曰,捲三窓。
張敎根啓曰,卽者義禁府都事來言,今日幸行時,駕側鳴錚罪人李時仁等八十六人,移送秋曹云矣,敢啓。傳曰,知道。
安光直,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
嚴燾,以禁衛營言啓曰,隨駕本營將官將校軍兵等處,依定奪,乾犒饋磨鍊分給之意,敢啓。傳曰,知道。
又以御營廳言啓曰,隨駕將官及駕前別抄將校軍兵等處,依定奪,乾犒饋磨鍊分給之意,敢啓。傳曰,知道。
又以摠戎廳言啓曰,今番幸行時,隨駕將校軍兵等處,乾犒饋,依定式,磨鍊分給之意,敢啓。傳曰,知道。
辛卯八月十九日辰時,大駕詣延慶墓親奠酌。仍詣懿陵祗謁幸行入侍時,行都承旨李光正,左承旨安光直,右承旨嚴燾,左副承旨韓弘敎,右副承旨金,同副承旨張敎根,記事官李寅皐·韓鎭庭,記注官金輦,記事官李啓宇,檢校提學金祖淳,提學鄭元容,原任直提學趙寅永,檢校直閣徐萬淳,原任待敎李憲瑋,檢校待敎金英淳,以次侍立。時至,通禮跪啓請外辦,上具黑頭冕,白布戎服·黑絲帶,黑皮靴,乘轎出宣化門。藥房提調徐俊輔,副提調李光正進前奏曰,侵早勞動,聖體,若何?上曰,一樣矣。仍進發出協陽門·肅章門·進善門·敦化門,至宗廟洞口前路,下馬過,進發至興仁之門,宣傳官稟鑼鼓擧行。至延慶墓洞口外,宣傳官稟止鑼鼓,入洞口,通禮跪啓請降轎乘輿,至齋室門外,降輿入齋室。上曰,京畿監司,率各務差使員,還宮時來待。出傳敎上改具練服以出,通禮跪啓請乘輿,至墓所丁字閣階下,上降輿入小次。少頃,升詣丁字閣當中北向坐,贊禮跪啓請哭,上哭,請止哭,上止哭,上詣神位前,光正奉香,敎根奉爐,上三上香,奠酌,大祝讀祝訖,上還復位坐。贊禮請哭,上哭盡哀,在位諸臣皆哭,請止哭,上止哭。贊禮請禮畢,上至墓上看審訖。通禮跪請乘輿,上乘輿,仍詣懿陵齋室降輿所。通禮跪啓請降輿,上降輿入齋室。少頃,通禮啓請外辦,上改具翼善冠·黲袍,烏犀帶·黑皮靴以出。通禮啓請乘輿,上乘輿,至紅箭門外降輿,仍詣板位祗謁,行四拜禮訖。上曰,都承旨,詣陵上奉審。光正承命奉審,還奏曰,臣承命詣陵上奉審則無頉矣。上還詣延慶墓齋室。上曰,夕上食當親臨矣,該房知悉。出傳敎上曰,京畿監司,率各務差使員入侍。出傳敎右承旨嚴燾,記事官韓鎭庭,記注官金輦,記事官李啓宇,京畿監司李羲準,地方官兼一路都差使員楊州牧使沈英錫,道路橋梁差使員坡州牧使李栻,日傘奉持差使員平丘察訪李春英,待令馬差使員桃源察訪崔台奎進伏訖,上曰,退去。羲準等以次退,承史亦退。上曰,自墓所洞口至興仁之門捧上言事。駕前下敎通禮跪啓請外辦,上改具練服,乘輿至墓所降輿,詣神位前,親行夕上食,哭盡哀,在位諸臣皆哭。贊禮請止哭,上止哭,還詣延慶墓齋室。通禮跪啓請外辦,上改具黑頭冕·白布戎服·黑絲帶·黑皮靴,出齋室門外,乘輿至紅箭門外,降輿乘轎,宣傳官稟鑼鼓擧行,進發至宗廟洞口前路,下馬過,還御馬,回鑾至敦化門外,命嚴燾解嚴,入敦化門,進善門·肅章門·協陽門,宣化門還內。諸臣以次退出。
上在昌德宮。停常參·經筵。
大殿·中宮殿,內閣·政院·玉堂翌日口傳問安。答曰,知道。世子嬪宮·世孫宮口傳問安。答曰,知悉。大殿,朝廷二品以上口傳問安。答曰,知道。
藥房提調徐俊輔,副提調李光正啓曰,祗謁陵寢,聖慕克伸,親奠墓所,疚懷冞切,向晩回鑾,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿,口傳問安。答曰,知道。世子嬪宮·世孫宮,口傳問安。答曰,知悉。
韓弘敎啓曰,大司憲宋稚圭,執義朴奎壽,掌令鄭弼漢·閔養世,持平李敦榮·徐念淳在外,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而幸行翌日問安相値,不得來會云矣,敢啓。傳曰,知道。
又啓曰,今此京外上言一百三十七張內,一百十四張,以猥濫拔去,二十三張,分下各該司次,捧入之意,敢啓。傳曰,知道。
又啓曰,明日傳香禮房承旨,當爲齋宿,左承旨安光直所當牌招,而拘於廳規,不得請牌,何以爲之?敢稟。傳曰,牌招。
注書李寅皐病,代以徐元淳爲假注書。
金啓曰,卽者副修撰金逸淵,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
韓弘敎啓曰,卽者刑曹郞廳來言,昨日幸行時,撃錚罪人等,當爲捧拱,而判書未差,次堂例不得擧行云,未差之代,政官牌招,開政差出,何如?傳曰,允。
金啓曰,吏曹判書沈能岳,參判李紀淵,參議李憲球牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
又啓曰,吏曹判書沈能岳,參判李紀淵再牌不進推考傳旨,今方捧入,而開政命下之後,連事違牌,事甚未安。所當更請牌招,而係是一日三牌,何以爲之?敢稟。傳曰,更爲牌招。
傳于金曰,吏曹參議疏批已下,更爲牌招。
有政。吏批,判書沈能岳進,參判李紀淵牌招不進,參議李憲球式暇,右副承旨金進。以李光文爲刑曹判書,朴宗薰爲軍器提調,訓鍊都監提調單朴宗薰,禁衛提調單朴宗薰,御營提調單朴宗薰,永禧殿殿監單朴元默,故學生辛師夏贈童敎,孝行卓異贈職事承傳。
兵批,判書朴宗薰病,參判李錫祜在外,參議李渭達病,參知洪祐燮入直進,左副承旨韓弘敎進。訓鍊判官加設申觀浩,大護軍金箕殷,副護軍黃儆彦·趙存中,副司直金周默·李淵祥·金大坤·沈鈁·朴升鉉,副司果申冕周·黃浩民,以上竝單付。
以左承旨安光直牌不進罷職傳旨,傳于韓弘敎曰,只推。
金,以奉常都提調意啓曰,祭享所用秋等中脯,依定式,今八月二十日始造之意,敢啓。傳曰,知道。
韓弘敎,以兵曹言啓曰,今番延慶墓·懿陵幸行時,隨駕將校·軍兵·各差備等犒饋,依定奪,以乾物分給之意,敢啓。傳曰,知道。
又以兵曹言啓曰,今八月二十一日,武臣賓廳講書日次,而國忌齋戒相値,不得爲之之意,敢啓。傳曰,知道。
又以訓鍊都監言啓曰,今番幸行時,隨駕將官將校軍兵及武藝別監等犒饋,依定奪,以乾物磨鍊分給之意,敢啓。傳曰,知道。
又以御營廳言啓曰,本廳字內肅靖門東邊第一城廊近處體城二間許頹圮處,今八月二十一日爲始,改築之意,敢啓。傳曰,知道。
又以御營廳言啓曰,本廳哨官愼錫老,身爲將官,擧措駭妄,爲先汰去之意,敢啓。傳曰,知道。
義禁府照目粘連,楊州前牧使金盛淵矣本府議啓內,氷丁未及進排,査報亦爲遲滯,錯誤之罪,在所難免,以此照律,罪杖六十收贖,奪告身一等,私罪。奉敎依允爲旀,功議各減一等爲良如敎。又照目,粘連,議藥同參卞文燮矣本府議啓內,身爲待令醫官,待令有命,而致此遲滯,誠爲該然,以此照律,罪杖八十收贖,奪告身三等,私罪。奉敎依允。
吏曹參議李憲球疏曰,伏以,臣幸蒙恩暇,往省先壠,千萬不自意,天官佐貳之命,遽下於此際,榮動松楸,光生郷廬,臣始焉感涕,終以悸恐,歷屢日而莫省措躬之所也。噫,是職也,甄別流品,則裨昭代之器使,激揚淸濁,則關世道之汙隆,雖曰與聞而參論,實多承乏而代斲,苟非鑑識淸明,風裁峻正,宜莫居之,從古名碩之人,猶且逡巡而鄭重,良有以耳,爲任之要重淸華,莫先於此,而如臣憃愚,苟可備數而擬議乎?玷聖簡而駭物議,非細故也。臣聞量而後入,未聞入而後量,臣之不合見職,非惟輿人之所知,抑亦臣所自知,與其貪榮而不免僨誤,曷若守分而不致尤悔?百爾忖量,無望進身,玆敢干冒鈇鉞,仰暴衷懇。伏乞聖慈,特察微臣萬不近似之狀,將臣新授職名,亟賜鐫改,以重官方,以安私分,不勝幸甚。臣無任云云。省疏具悉。爾其勿辭察職。
副修撰金逸淵疏曰,伏以,臣於持被之中,卽接家信,則臣母素抱痰癖之症,近因日氣之稍冷,重添外感,寒熱交作,食飮全却,委頓床席,轉側須人,家僮踵至,促臣歸視。臣自聞此報,衷情煎迫,按住不得,玆敢忙陳短章,徑出禁扄。伏乞聖慈,俯賜矜諒,亟遞臣職,俾便救護,仍治臣擅離之罪,以肅朝綱焉。臣無任云云。省疏具悉。爾其勿辭救護。
上在昌德宮。停常參·經筵。
嚴燾啓曰,大司憲宋稚圭,執義朴奎壽,掌令鄭弼漢·閔養世,持平李敦榮,徐念淳在外,監察茶時之意,敢啓。傳曰,知道。
李光正啓曰,左承旨安光直,同副承旨張敎根,今日不爲仕進,竝卽牌招,何如?傳曰,允。
嚴燾啓曰,來二十五日,朝參日次,而懿陵忌辰祭相値,頉稟之意,敢啓。傳曰,知道。
傳于金曰,今番幸行時,陵墓官別單書入,守僕以下員役等,考例施賞。
徐元淳有頉,代以徐憲淳爲假注書。
徐憲淳有頉,代以趙秉恒爲假注書。
趙秉恒有頉,代以權周憲爲假注書。
金,以弘文館言啓曰,下番闕直,事甚未安。修撰閔泰鏞,副修撰金景善,竝卽牌招,以爲推移入直之地,何如?傳曰,允。
傳于金曰,留院公事入之。
以左承旨安光直,同副承旨張敎根牌不進罷職傳旨,傳于嚴燾曰,只推。
以修撰閔泰鏞,副修撰金景善牌不進罷職傳旨,傳于金曰,只推。
嚴燾,以都摠府言啓曰,今日入直內三廳·武兼·禁軍及軍兵等,當爲中日習射技,而國忌齋戒相値,不得設行之意,敢啓。傳曰,知道。
又以備邊司言啓曰,象譯之有功勞可合任使者,間三年抄入陞資,自是定式,而間因本院之有故,未能抄入者,今已多年矣。可合陞用者十九人,因本院酌定,依例別單書入,令該曹加資施行,何如?傳曰,允。
又以禁衛營言啓曰,謹依成冊啓下,御前前排牢子安景實等三十名,巡令手高英龍等二十八名,挾馬旗手千石才等十二名,各木一疋,信箭手金得伊等二名,各木二疋,施賞之意,敢啓。傳曰,知道。
又以禁衛營言啓曰,本營哨官盧之㶅,身病猝重,勢難察任,改差,何如?傳曰,允。
又以御營廳言啓曰,謹依判下,前排軍信箭手二名,各木二疋,牢子三十六名,巡令手三十四名等處,各木一疋,施賞之意,敢啓。傳曰,知道。
又以義禁府言啓曰,林川郡守金應根,南陽府使李重根竝拿來,與京畿監司狀啓·宣惠廳粘目,憑閱處之事,傳旨啓下矣。金應根時在任所云,依例發遣府羅將拿來,李重根亦在任所,依例發遣府書吏,差兼官後拿來,何如?傳曰,竝待待命拿囚。
禮曹,來十月初四日,行宗廟冬享大祭,親傳香,取稟,奉敎敬依。
上在昌德宮。停常參·經筵。
張敎根啓曰,大司憲宋穉圭,執義朴奎壽,掌令鄭弼漢·閔養世,持平李敦榮·徐念淳在外,監察茶時之意,敢啓。傳曰,知道。
安光直啓曰,同副承旨張敎根,今日不爲仕進,卽爲牌招,何如?傳曰,允。
權周憲在外,代以李攸秀爲假注書。
李攸秀在外,代以尹敎成爲假注書。
嚴燾啓曰,假注書尹敎成,時無職名,令該曹依例付軍職,冠帶常仕,何如?傳曰,允。
以陵墓官別單,傳于安光直曰,令李牧榮,參奉李秉九各兒馬一匹賜給,守墓官興完君是應,侍墓官洪命福各熟馬一匹賜給,進止長番姜錫永上弦弓一張賜給,守衛官閔致久·李憲絅,忠義梁鍾任各兒馬一匹賜給,進止差備桂命祺上弦弓一張賜給。
安光直啓曰,副應敎金鼎集內閣進,校理吳致淳差祭,副校理洪重燮都廳進,修撰趙斗淳呈辭受由,副修撰金逸淵陳疏受由,玉堂上下番俱空,事甚未安。應敎趙秉常,校理韓鎭㦿,副校理李正耆,修撰閔泰鏞,副修撰金景善,竝卽牌招,推移入直,何如?傳曰,允。
又啓曰,卽者說書韓宓履,以其親病,陳疏徑出,原疏,以國忌正日,纔已退却矣。所當直捧禁推傳旨,而此與無端徑出有異,推考警責,何如?傳曰,允。
又以侍講院言啓曰,說書韓宓履入直矣,以其親病,陳疏徑出,下番闕直,事甚未安。司書柳榮河在外,兼說書李肯愚內閣直,兼司書李根友,卽爲牌招入直,何如?傳曰,允。
傳于嚴燾曰,留院公事入之。
安光直,以吏曹言啓曰,今此徽陵忌辰祭大祝,前令柳基豐塡差,而時無職名,令該曹口傳付軍職,何如?傳曰,允。
兵曹口傳政事,副司果柳基豐。
以應敎趙秉常,校理韓鎭㦿,副校理李正耆,修撰閔泰鏞,副修撰金景善牌不進罷職傳旨,傳于張敎根曰,只推。
以兼司書李根友牌不進罷職傳旨,傳于張敎根曰,只推。
嚴燾,以訓鍊都監言啓曰,本局別將李源祖,身病甚重,勢難察任,改差,何如?傳曰,允。
上在昌德宮。停常參·經筵。
張敎根啓曰,大司憲宋穉圭,執義朴奎壽,掌令鄭弼漢·閔養世,持平李敦榮·徐念淳在外,監察茶時之意,敢啓。傳曰,知道。
嚴燾啓曰,右副承旨金,今日不爲仕進,卽爲牌招,何如?傳曰,允。
注書韓鎭庭病,代以趙民植爲假注書。
嚴燾啓曰,明日傳香禮房承旨,當爲齋宿,左承旨安光直,所當牌招,而拘於廳規,不得請牌,何以爲之?敢稟。傳曰,牌招。
安光直啓曰,玉堂上下番俱空,事甚未安。應敎趙秉常,校理韓鎭㦿,副校理李正耆,旣有只推之命,副修撰金逸淵由限已過,竝卽牌招,推移入直,何如?傳曰,允。
又以侍講院言啓曰,下番連日闕直,事甚未安。司書柳榮河在外,兼說書李肯愚以閣臣除本仕,兼司書李根友,卽爲牌招入直,何如?傳曰,允。
以右副承旨金牌不進罷職傳旨,傳于安光直曰,只推。
以應敎趙秉常,校理韓鎭㦿,副校理李正耆,副修撰金逸淵牌不進罷職傳旨,傳于安光直曰,只推。
以兼司書李根友牌不進罷職傳旨,傳于安光直曰,只推。
安光直,以禮曹言啓曰,卽接濟州幼學趙光宗所志,則以爲,族姪濟祥嫡妾俱無子,以其同姓八寸兄學淵第二子喆伊,欲爲繼後,兩家相議完定,未及禮斜,生養父母俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受明有可據,而不得登聞者,許令該曹論理草記事,曾有筵奏定式,而門長趙光宗所訴旣如此,依定式趙學淵第二子喆伊,立爲趙濟祥之後,何如?傳曰,允。
張敎根,以兵曹言啓曰,謹依判下成冊,延慶墓幸行時元內吹金宗炯等三十名處,木各一疋題給之意,敢啓。傳曰,知道。
上在昌德宮。停常參·經筵。
韓弘敎啓曰,大司憲宋穉圭,執義朴奎壽,掌令鄭弼漢·閔養世,持平李敦榮·徐念淳在外,監察茶時之意,敢啓。傳曰,知道。
李光正啓曰,右承旨嚴燾,同副承旨張敎根,今日不爲仕進,竝卽牌招,何如?傳曰,允。
傳于安光直曰,禮房承旨,馳詣懿陵,奉審摘奸,延慶墓一體奉審以來。
李光正啓曰,玉堂上下番俱空,事甚未安。應敎趙秉常,校理韓鎭㦿,副校理李正耆,副修撰金逸淵,旣有只推之命,竝卽牌招,推移入直,何如?傳曰,允。
傳于李光正曰,兵判有闕之代,前望單子入之。
兵曹判書前望單子入之,金逌根落點。
張敎根啓曰,新除授行兵曹判書金逌根,卽爲牌招,傳授命召,何如?傳曰,允。
又啓曰,行兵曹判書金逌根,牌招不進推考傳旨,今方捧入,而命召傳授,一時爲急,如是違牌,事甚未安。更爲牌招,何如?傳曰,允。
又啓曰,行兵曹判書金逌根,再牌不進推考傳旨,今方捧入,而命召傳授,一時爲急,如是違牌,事甚未安。所當更請牌招,而係是一日三牌,何以爲之?敢稟。傳曰,更爲牌招。
李光正啓曰,明日傳香禮房承旨,當爲齋宿,左承旨安光直纔已須資出去矣,卽爲牌招,何如?傳曰,允。
又啓曰,修撰閔泰鏞,副修撰金景善,疏批已下,一體牌招,推移入直,何如?傳曰,允。
以江原監司尹聲大狀啓,原州判官洪履燮遭生母喪事,傳于張敎根曰,令該曹口傳差出,催促下送。
吏曹口傳政事,以尹宗鎬爲原州判官。
以右承旨嚴燾牌不進罷職傳旨,傳于張敎根曰,只推。
以左承旨安光直牌不進罷職傳旨,傳于張敎根曰,只推。
以應敎趙秉常,校理韓鎭㦿,副校理李正耆,副修撰金逸淵牌不進罷職傳旨,傳于韓弘敎曰,只推。
韓弘敎,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
又以營建廳監董大臣意啓曰,藏譜閣修改時,移安吉日,令日官李秉源推擇,則今八月二十六日辰時爲吉云,以此日時擧行之意,敢啓。傳曰,知道。
又以侍講院言啓曰,下番闕直,已至多日,事甚未安。司書柳榮河在外,兼說書李肯愚以閣臣除本仕,兼司書李根友,卽爲牌招入直,何如?傳曰,允。
又以弘文館言啓曰,上番無他推移之員,不得已以下番,姑陞入直之意,敢啓。傳曰,知道。
張敎根,以都摠府言啓曰,今日入直內三廳武兼禁軍及軍兵等,當爲中日習射技,而國忌齋戒相値,不得設行之意,敢啓。傳曰,知道。
又以刑曹言啓曰,今八月十九日幸行時,前參奉李時仁,撃錚於衛外,而係是前銜朝官,臣曹不得循例捧供,令該府稟處,何如?傳曰,允。
又以義禁府言啓曰,刑曹啓辭內,前參奉李時仁,以山訟事,撃錚於衛外,而係是朝官,令該府稟處事,允下矣。李時仁今方待命,拿囚之意,敢啓。傳曰,知道。
又以刑曹言啓曰,僞造公文偸踏宮條,下往外邑假稱宮監之金千吉·金鎭赫等,自右邊捕盜廳,依下敎移送臣曹矣。取考律文,則大典通編文記條,有曰僞造文記,奸詐現著者,杖一百流三千里,依此律各決杖一百後,千吉慶尙道河東府,鎭赫平安道龜城府,流三千里定配所,竝卽押送之意,敢啓。傳曰,知道。
刑曹啓目,今此幸行時,撃錚人楊根幼學金益鼎,其長子出繼於族弟故郡守益哲,而係是大宗嗣孫,乞蒙處分事也。此非臣曹所管,令禮曹稟處,何如?判付啓依允爲旀,觀此金益鼎上言,以其子龍元之自上特定靖翼公祀孫,張皇爲說,此果何心耶?繼絶存亡,君上之大柄,移宗易嗣,尙可爲之,焉有坐視外祖之絶祀,而不可立後之理乎?若以益鼎爲淸原之孫,則益鼎乃文貞祀孫,固不可,旣云有嫡子無嫡孫,則龍元乃益鼎之子也。焉得豫稱祀孫,且旣有他子,則自可代龍元,自上有何不敢以文貞祀孫之子,爲外祖後乎?朝家之取龍元,不過其年稍多於兄弟中可以傍題也。雖質之文貞,斷無不可,此上言還給後,毋敢復以似此等說,更爲饒舌,自犯角勝之罪事,自該曹招致益鼎,嚴明分付爲良如敎。
兵曹判書朴宗薰疏曰,伏以,奠酌禮行,聖情悲疚,鑾蹕穩旋,玉候冞康,小大胥告,載愴載頌。臣於昨年此時,猥從敦事,倏焉周歲之後,復以見在之身,詹望象設之下,草樹露浥,甎砌苔生,頫仰結轖,不知心處,祗自恨夫冥頑之甚也。仍伏念,臣日者疏籲,極知猥褻悚蹙,而猶不能自已,曾未幾日,更犯瀆撓,臣雖昏昧,寧不自知其甚猥褻而益悚蹙也?然又不能自已者,豈有他哉?疾痛在身,重任虛縻,悶隘卽當,誠不可以一刻自安也。臣之年來癃病衰朽之實,卽是同朝之所共諒,迺於日昨,跛曳龍鍾之狀,庶在聖鑑之所俯燭,見職之決難堪當,不待自列而居然可見矣。況復力疾驅頓,綿氣凘脫,旣感之寒疾,外觸而轉膠,乍歇之滯泄,內損而復瀉,疲不成眠,飢不思食,宛轉床玆,刀圭交錯。然此猶屬一時之疾,尙可僥倖於調治之功,最是㿗疝貞痼之祟,遇冷輒應,有動必肆,膨亨礧磈,奔突拄搄,上厥則神爽爲之遁,下委則手足失其用,雖在少壯不病之時,尙不堪其苦。矧今年而深而病且痼乎?見狀危惡,無望自力,此臣所以不識嚴畏,仰首鳴呼之不已者也。且念臣直是疎劣,無所短長,而前後揚歷,多在華要,涯分太濫,居常懍懼,外至之猜忮,固不足言,而滿溢之實理,信不可誣。今於水落石出之餘,曲木之不戒,而僨轍之是尋,則朝家處分,亦安得每每曲施乎?此不但臣之談虎色變而已。靜自循省,重添一病。伏乞聖慈,天地父母,察臣難强之狀,諒臣切至之懇,將臣本兵之任,亟許遞免,俾重務無曠,殘喘少延,公私幸甚。臣無任云云。答曰,省疏具悉。卿已出脚矣,病懇豈不相諒?本職許遞。
修撰閔泰鏞疏曰,伏以,臣至庸極陋,百無肖似,倖竊科第,濫廁榮塗,環顧其中,恒切愧懼,不意玆者特旨,授臣以弘文館修撰,臣驚惶震懍,歷屢日而莫省措躬之所也。夫君德成就,責在經筵,苟非學問足以開益聖志,見識足以發揮經義,則無以處是官而盡其職,故圈錄有規,遴選至嚴,在古名碩,猶或逡巡,未知殿下何取於臣,特拔於衆而畀之,無所留難也。臣少而失學,未傳家庭之緖餘,長益荒嬉,虛負師友之期勉,雖尋常文字之間,未曾有思索融會之工,四十無聞,自分悾憒,而不知恥矣。今若使臣奔走於冗司漫職,自效世祿之義,猶懼其到底不堪,守分報塞之爲難。矧玆之職,豈敢攬作一時榮耀之資,始不諒分,終焉貪寵,失墜家聲,狼狽身計,貽朝庭之羞,累則哲之簡,臣固不足恤,其爲世道之憂,諒非細故,玆不得不露實蘄懇。伏乞聖明,念名器之不可虛授,察臣言之匪出飾讓,亟賜鐫削,公私幸甚。臣方丐免,不敢以論思自居,而宿抱憂愛,謹此附陳。臣竊伏念,我殿下宵旰求治,已三十有一年矣。兢業萬機,董正百僚,庶幾見久道化成之休,而治不徯志,民命日瘁,綱紀日壞,岌岌有朝夕莫保之憂,殿下深居九重,穆然端拱,其以爲已治已安,而因循時日乎?然人主一心,萬化之原,其奮發振刷之幾,豈在他求?惟講學而明理,師古而有獲,使吾心之全體大用,純然一出於天德王道,而無一毫私意以間之,則百度自貞,庶績咸凝,草偃桴應,其效必捷。是故自古明君哲辟,未嘗一日廢學,求問善道者,誠以端本淸源,捨是則不可也。肆惟我列聖朝重熙累洽,尤以勤御經筵,爲貽燕之謨,日三晉接,左右儒臣,法言至論,迭陳于前,治敎休明,式至今賴之,我殿下所當繼述者,亶不在於列朝之心法乎?顧今聖工雖臻高明,典學常欠誠實,法講有寒曝之憂,召對無諮求之益,遂至志與年邁,事與心違,則龍樓淸燕,試自省檢,其必惕然而有悔,慨然而發歎,朱子所謂如川之流,一往而不復者,政千古眞切語也。苟欲懋高宗遜志而時敏,追成王緝熙而光明,則莫若臨殿橫經,開廣聰明,使聖人之宏綱大目,精義妙用,廓然洞觀,無復礙格,施諸政令,措諸事業之爲盛且美也。且況世孫宮玉質幼彰,尺衣漸長,已過程子所謂能食能言之時,良心善端,藹然若春噓物茁,薰陶輔翼之術,尤不容一日疎略也。書曰啓佑我後人,咸以正罔缺,又曰爾身克正,罔敢不正。惟殿下日御法筵,躬率爲敎,使親炙之際,觀感切近,則自有不言而喩之妙,豈不休哉?臣學淺識陋,僭猥至此,伏願誅其愚而採其一得焉,臣無任云云。省疏具悉。所陳不孤,特除當體念矣,爾其勿辭察職。
副修撰金景善疏曰,伏以,上之官人,必也量能,下之受職,必也量己,一或反是,則有必備之嫌,招不稱之譏,其爲難愼,自昔已然,今臣卽一常調末蔭耳。晩竊科第,已極僥濫,雖尋常百執事之末,猶懼其不堪備數,至於名塗一步,尤豈臣夢想攸到,而迺於本月十五日,伏奉格外恩旨,以臣爲弘文館副修撰者,臣慙惶震悚,歷屢日而不知措躬之所也。臣聞是職也,古所稱淸選,出入雙隻之日,密邇尺五之天,橫經文陛,有啓沃之責,儤直鑾坡,備顧問之列,參論得失則與廟堂而相抗,演潤詞命則竝文苑而分掌,責任若是其綦重,故掄揀不容不嚴愼,苟非經術文章,足以華國,言議風釆,足以動人,則上不可以誤授,下不可以濫膺也,明矣。今殿下何取於臣,而擧以畀之,若是其容易也。藉使臣才學俱優,優可堪承,臣之通籍,歲且未周,踐歷曾無少試,望實於何徵,而不稽可否之公議,遽置淸峻之邇列乎?竊意古聖王量能授職之義,恐不當如是。況臣資實庸鈍,學又空疎,少也劬工,徒抱墻面之愧,晚而干祿,實無藉手之物,以臣視臣,顧何嘗一毫近似於見叨之任,而今若憑恃寵靈,貪戀榮名,抗顔冒當,視若固有,不念古人量入之戒,則是誠鄙夫之又無忌憚者也。召牌日臨,促臣行公,而參倚前衡,承膺無路,玆敢略暴衷懇,仰瀆崇嚴。伏乞聖慈,俯賜鑑亮,將臣新除職名,亟行鐫改,以重公器,以安賤分,不勝大願,臣方丐免之不暇,何敢以職責自居,而竊有區區所懷,猥此附陳,惟聖明財幸焉。臣竊伏念,今日國事之可憂,日甚一日,百度俱弛,庶政不擧,眞所謂一毛一髪無不受病,譬如不操之舟,久而罅漏愈開,不張之弓,久而筋膠漸解,弛弛靡靡,將至於淪墊破壞之域,而莫可收拾,苟求其故,實由百隷怠官,官失其職耳。書曰無曠庶官,天工人其代之,蓋雖聖人在上,庶務之廣,不能獨運,故必須設官而分職,任賢而使能,以與共天職而釐天工,大而卿士大夫,小而府史胥徒,莫不各有其職,職思其居,是以治隆於上,俗美於下,其遺風餘烈,足以爲後世程法。就以我國家言之,祖宗盛際,規摹宏遠,建官設職,悉倣成周,內有府院專監,各有攸掌,而六曹董其勤慢,外有州府郡縣,分理其民,而方伯課其殿最,句校在亡,裕國阜民,則掌財賦之職也。鍊治卒乘,安不忘危,則典甲兵之職也。任詞訟則察民隱而平物情,處言責則補衮闕而糾官邪,以之大小相維,外內共濟,庶政無叢脞之憂,百工有責成之效矣。夫何挽近以來,姑息偸惰而日痼,恬嬉暇豫之風成,視占便爲高致,笑擧職以俗態,卯酉之仕猶闕,而管堂不知何事,則是府院寺監,失其職也。庚癸之呼或切,而政令只濟其私,則是州府郡縣,失其職也。經費匱乏,日月之支,或不能繼,戎政抛置,陰雨之備,有無足恃,獄訟益繁,而禁暴詰姦,尙矣無論,噤默成習,而敢言直指,不可復見。推此以往,無官不瘝,無事不廢,甚至班聯會同,未見濟濟拱趨,直次替代,惟事規規厭避,臨時變通,視爲常事,課日呈告,便成古例,如是而欲望其百度惟貞,庶績咸熙,不幾近於却行之求前也哉。臣聞治國如治病,人有五官,而病其一則猶恐其遂成癈疾,今殿下朝廷之官,無官不病,其爲病國亦深矣。臣竊未敢知殿下之聖衷,亦以是爲今日之大病也耶?朱子曰知如是爲病,不如是爲藥,苟劑今日對證之藥無他,亦惟在我殿下一號令之間而已。誠願奮發有爲之志,振作已頹之俗,因以綜名核實,大明黜陟,俾有一新之效,則爲廷臣者,疇敢不爭相淬礪,奔走奉職,以對揚休命,將見庶官無曠,百廢俱興,太平萬世,復自今伊始,豈不休哉?賈誼所云如心之使臂,臂之使指者,正謂此也,而董仲舒之言,亦曰正心以正朝廷,正朝廷以正百官,正百官以正萬民,臣誠愚昧,而竊爲我殿下誦之,臣無任云云。省疏具悉。所陳不孤,特除當體念矣,爾其勿辭察職。
上在昌德宮。停常參·經筵。
藥房都提調金履喬,提調徐俊輔,副提調李光正啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿口傳問安。答曰,知道。世子嬪宮·世孫宮口傳問安。答曰,知悉。
張敎根啓曰,大司憲宋穉圭,執義朴奎壽,掌令鄭弼漢·閔養世,持平李敦榮·徐念淳在外,監察茶時之意,敢啓。傳曰,知道。
嚴燾啓曰,右副承旨金,今日不爲仕進,卽爲牌招,何如?傳曰,允。
又啓曰,備邊司郞廳來言,今日賓廳日次,而國忌齋戒相値,不得來會云矣,敢啓。傳曰,知道。
嚴燾,以弘文館言啓曰,上番姑陞入直,事甚未安。應敎趙秉常,校理韓鎭㦿,吳致淳,副校理李正耆,竝卽牌招,以爲推移入直之地,何如?傳曰,允。
以兼司書李根友牌不進罷職傳旨,傳于嚴燾曰,只推。
嚴燾,以侍講院言啓曰,下番闕直,已至多日,事甚未安。兼司書朴根友旣有只推之命,與說書韓宓履一體牌招,以爲推移入直,何如?傳曰,允。
傳于張敎根曰,留院公事入之。
以右副承旨金牌不進罷職傳旨,傳于張敎根曰,只推。
以應敎趙秉常,校理韓鎭㦿·吳致淳,副校理李正耆牌不進罷職傳旨,傳于嚴燾曰,只推。
以兼司書李根友,說書韓宓履牌不進罷職傳旨,傳于嚴燾曰,只推。
嚴燾,以奉常寺都提調意啓曰,祭享所用秋等中脯三百四十八貼,而八月二十五日畢造,而所入牛隻爲三十五首矣。進上看品中脯二貼,依定式封進之意,敢啓。傳曰,知道。
又以兵曹言啓曰,來九月·十月當上番騎兵二百二十八名所着襦衣,本曹點考後,仍令該曹題給之意,敢啓。傳曰,知道。
又以都摠府言啓曰,副摠管李完植,以騎兵點考事,外兵曹晝仕出去之意,敢啓。傳曰,知道。
上在昌德宮。停常參·經筵。
安光直啓曰,明日常參·經筵,取稟。傳曰,停。
金啓曰,大司憲宋穉圭,執義朴奎壽,掌令鄭弼漢·閔養世,持平李敦榮·徐念淳在外,監察茶時之意,敢啓。傳曰,知道。
安光直啓曰,左副承旨韓弘敎,今日不爲仕進,卽爲牌招,何如?傳曰,允。
又啓曰,假注書尹敎成,身病猝重,勢難察任,今姑改差,何如?傳曰,允。
尹敎成改差,代以李源庚爲假注書。
李源庚有頉,代以李繪九爲假注書。
安光直,以侍講院言啓曰,下番闕直,已至多日,事甚未安。兼司書李根友,說書韓宓履,旣有只推之命,竝卽牌招,以爲推移入直,何如?傳曰,允。
以左副承旨韓弘敎牌不進罷職傳旨,傳于安光直曰,只推。
以兼司書李根友,說書韓宓履牌不進罷職傳旨,傳于安光直曰,只推。
嚴燾,以都摠府言啓曰,副摠管李忠運,以摠戎中軍,本營諸將官射會監試事,訓鍊院晝仕出去之意,敢啓。傳曰,知道。
又以訓鍊都監言啓曰,本局千摠安性淵,身病甚重,勢難察任,改差,何如?傳曰,允。
又以刑曹言啓曰,因楊根幼學金益鼎撃錚原情,令禮曹稟處事,觀此金益鼎上言,以其子龍元之自上特定靖翼公祀孫,張皇爲說,此果何心也?繼絶存亡,君上之大柄,移宗易嗣,尙可爲之,焉有坐視外祖之絶祀,而不可立後之理乎?若以益鼎爲淸原之孫,則益鼎乃文貞祀孫,固不可旣云有嫡子無嫡孫,則龍元乃益鼎之子也。焉得豫稱祀孫?且旣有他子,則自可代龍元,自上有何不敢,以文貞祀孫之子,爲外祖後乎?朝家之取龍元,不過其年稍多於兄弟中,可以傍題也。雖質之文貞,斷無不可,此上言還給後,毋敢以似此等說,更爲饒舌,自犯角勝之罪事,自該曹招致益鼎,嚴明分付事,命下矣。謹依判付,自臣曹招致金益鼎,還給原情後,嚴明分付放送之意,敢啓。傳曰,知道。
上在昌德宮。停常參·經筵。
安光直啓曰,明日常參·經筵,取稟。傳曰,停。
嚴燾,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
安光直啓曰,來初一日,輪對日次矣,敢稟。傳曰,當次人受點後,日次待令。
嚴燾啓曰,大司憲宋穉圭,執義朴奎壽,掌令鄭弼漢·閔養世,持平李敦榮·徐念淳在外,監察茶時之意,敢啓。傳曰,知道。
李繪九有頉,代以林基洙爲假注書。
嚴燾啓曰,假注書林基洙,時無職名,令該曹依例付軍職,冠帶常仕,何如?傳曰,允。
以右議政金履喬大興等地焚黃呈辭,傳于金曰,給由馬·澆奠床備給。
傳于嚴燾曰,公事不謹之中官黃鍾和推考。
以咸鏡監司申在植狀啓,安邊等邑民家漂頹,人物渰死事,傳于金曰,聞甚驚惻,渰死人如有生前身還布,竝蕩減,頹戶則別加顧助,俾趁奠安事,分付。
以濟州牧使李禮延狀啓,進上藥材靑皮未滿定例,惶恐待罪事,傳于安光直曰,勿待罪事,回諭。
以公忠監司洪羲瑾狀啓,丹陽郡守洪殷燮遭母喪事,傳于安光直曰,令該曹口傳差出,催促下送。
吏曹口傳政事,以李游爲丹陽郡守。
正言金公鉉啓曰,臣向忝是職,以合啓中有難聯參,援例陳籲,獲蒙恩遞,曾未幾何,特除又降,臣雖感激恩私,張皇出肅,粗伸微忱,區區私義,與前無異。何可以此一日蹲冒於臺地,而賤疾彌苦,今始來避,所失尤大。請命遞斥臣職。答曰,依啓。
李光正啓曰,吏曹郞廳來言,臺諫有闕,政事,取稟。傳曰,前望單子入之。
正言前望單子入之,李益文落點。
韓弘敎,以弘文館言啓曰,校理韓鎭㦿,卽爲牌招察任,何如?傳曰,允。
嚴燾,以兵曹言啓曰,卽接尙衣院牒報,則本院別造弓矢進上在卽,而知弓品堂上李升權,今方在外,不得擧行云,改差,其代以在京無故人啓下之意,敢啓。傳曰,知道。
又以訓鍊都監言啓曰,本局別將李行敎,身病甚重,勢難察任,改差,何如?傳曰,允。
兵曹啓目,粘連啓下是白是亦,觀此水原留守朴綺壽狀啓,則禿城山城崩頹處修築之役,臣營中軍金相順專管監董,而瓜朔在於九月,浩大之役,難付生手,限畢役仍任,以爲竣事之地事,啓下本曹矣。山城修築,難付生手,誠如狀辭,中軍金相順,依狀請限畢役仍任,何如?判付啓依允。
吏曹啓目,粘連啓下是白有亦,觀此藝文館檢閱李啓宇上疏,則以爲,臣與弘文館應敎趙秉常,有娚妹應避之嫌,臣所帶春秋兼銜,在所當遞,亟令遞改,以存公格亦爲白有臥乎所,相避之法,在下當遞是白乎矣,史官春秋,法不得減下是白如乎,趙秉常所兼春秋館編修官之任,今姑減下,何如?判付啓依允。
水原留守朴綺壽疏曰,伏以,臣之父母墳山,在於坡州,龍仁地,而久闕省掃,秋露旣濡,彌深怵惕之心,夏潦新經,兼有補築之處,臣將往展三周之誠,躬檢數日之役,而職在居留,無以擅離,玆敢短章陳籲,仰瀆崇嚴。伏乞聖慈,俯賜矜諒,許臣由暇,俾得歸省松楸,以伸至情焉,臣無任云云。答曰,省疏具悉。卿其往省焉。
檢閱李啓宇疏曰,伏以,臣與弘文館應敎臣趙秉常,有娚妹應避之嫌,臣所帶春秋兼銜,揆以法例,在所當遞,玆敢援例陳章。伏乞聖慈,俯賜諒察,亟令遞改,以存公格,不勝幸甚云云。
上在昌德宮。停常參·經筵。
安光直啓曰,明日常參·經筵,取稟。傳曰,停。
張敎根啓曰,大司憲宋穉圭,執義朴奎壽,掌令鄭弼漢·閔養世,持平李敦榮·徐念淳在外,監察茶時之意,敢啓。傳曰,知道。
以黃海監司金蘭淳狀啓,長淵縣監成建鎭身死事,傳于安光直曰,令該曹口傳差出,催促下送。
吏曹口傳政事,以金星翼爲長淵縣監。
以校理韓鎭㦿牌不進罷職傳旨,傳于安光直曰,只推。
義禁府啓目,黃澗縣監徐世輔原情云云。問目內辭緣,泛稱遲晩,刑推得情,何如?判付啓,除刑推議處爲良如敎。又啓目,蝟島前僉使金翼信原情云云。問目內辭緣,泛稱遲晩,刑推得情,何如?判付啓,除刑推議處爲良如敎。又啓目,固城縣令李顯稷原情云云。問目內辭緣,泛稱遲晩,所當請刑是白乎矣,曾經宣傳官勿爲請刑,載在大典通編,議處,何如?判付啓依允。又啓目,南陽府使李重根原情云云。問目內辭緣,泛稱遲晩,所當請刑是白乎矣,別軍職勿爲請刑,載在大典通編,議處,何如?判付啓依允。
安光直,以弘文館言啓曰,校理韓鎭㦿旣有只推之命,卽爲牌招察任,何如?傳曰,允。
又以禮曹言啓曰,卽接永禧殿令所報,則朔焚香受香在今三十日,殿官一員當爲祗受陪往,而參奉呈辭在外,無以推移擧行云矣,依定式假官一員,令吏曹以成均館官員,口傳啓下,以爲代直後受香之地,何如?傳曰,允。
又以禮曹言啓曰,卽接健元陵官員所報,則本陵祭享時造泡佛巖寺,卽局內陵寢祭享時造泡香盤等節一體擧行之寺,而使役緊重浩多。故去癸丑年分,依西道各陵寢例,以慶尙道熊川聖興寺,定給屬寺,使之合力擧行矣。近年以來,聖興寺寺破僧散,無以應役,方以悶慮,今聞全羅道任實縣仙鴨寺,可合聖興之代定,以此劃屬,俾莫重造泡寺,得以支保供役之地云矣。聖興寺旣爲廢寺,無以供億,則依齋報,以仙鴨寺代定,事甚便宜,依此付屬,蠲除本寺雜役事,分付道臣,何如?傳曰,允。
嚴燾,以兵曹言啓曰,五衛將朴尙律,忠翊衛將沈尙之俱以病難供職,呈狀乞遞,北評事金胤根身病猝重,時月之內,萬無登道赴任之望云,竝改差,何如?傳曰,允。
又以禁衛營言啓曰,本營中軍趙運永,身病甚重,勢難察任,今姑改差,何如?傳曰,允。
又以御營廳言啓曰,本廳千摠鄭壽基,哨官韓容默俱有身病,勢難察任,改差,何如?傳曰,允。
上在昌德宮。停常參·經筵。
安光直啓曰,明日經筵,取稟。傳曰,停。
張敎根啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
以校理韓鎭㦿牌不進罷職傳旨,傳于安光直曰,只推。
安光直,以弘文館言啓曰,校理韓鎭㦿旣有只推之命,卽爲牌招察任,何如?傳曰,允。
張敎根啓曰,大司憲宋穉圭,執義朴奎瑞,掌令鄭弼漢·閔養世,持平徐念淳在外,李敦榮牌不進,監察茶時之意,敢啓。傳曰,知道。
以校理韓鎭㦿牌不進罷職傳旨,傳于安光直曰,只推。
以持平李敦榮,正言李象敬牌不進罷職傳旨,傳于張敎根曰,只推。
張敎根啓曰,明日次對,兩司當爲進參,除在外外,未肅拜·呈告人員,竝待開門牌招,何如?傳曰,允。
安光直,以吏曹言啓曰,今此宗廟朔祭大祝,前正言金公鉉塡差,而時無職名,令該曹,口傳付軍職,何如?傳曰,允。
兵曹口傳政事,副司果單金公鉉。
兵曹口傳政事,副司果單趙斗淳。
兵曹,以李完植爲禁衛中軍。
安光直,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
又以營建廳監董大臣意啓曰,營建之役,今已完畢,而守直之節,姑爲依前爲之之意,敢啓。傳曰,知道。
又以禮曹言啓曰,卽接健元陵·顯陵·穆陵·徽陵·崇陵·惠陵·元陵官員聯報,則近日火巢內,虎患狼藉,奉審巡山等節,不得擧行云矣。陵寢局內,有此虎患,萬萬驚悚,卽令該軍門發送砲手,期於獵捉事,分付,何如?傳曰,允。
韓弘敎,以御營廳言啓曰,東道七陵火巢內,近日虎患狼藉,奉審巡山等節,不得擧行,卽令該軍門發送校卒,期於獵捉事,自禮曹草記允下矣。本廳善放砲手五十名,定將校領率,今月三十日爲始,出送行獵之意,敢啓。傳曰,知道。
上在昌德宮。停常參·經筵。
藥房都提調金履喬,提調徐俊輔,副提調李光正啓曰,伏未審日間,聖體若何?寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿口傳問安。答曰,知道。世子嬪宮·世孫宮口傳問安。答曰,知道。
張敎根,以都摠府言啓曰,今日入直內三廳武兼禁軍及軍兵等中日習射技,請出標信。傳曰,知道。
安光直啓曰,玉堂備員間視事頉稟之意,敢啓。傳曰,知道。
傳于安光直曰,禮房承旨馳詣宗廟·景慕宮,奉審摘奸以來。
傳于張敎根曰,大臣·備局堂上引見。
吏曹口傳政事,檢閱單李謙在。
張敎根啓曰,命召視納,例也,而前右邊捕盜大將李復淵謂有身病,使其軍官替納,事甚未安。推考,何如?傳曰,允。
兵曹,以李鐵求爲右邊捕盜大將。
張敎根啓曰,新除授右邊捕盜大將李鐵求,卽爲牌招,命召及大將牌·傳令牌,傳授,何如?傳曰,允。
又啓曰,卽者義禁府都事來言,時囚無得過三日滯囚,曾有定式矣。時囚罪人李顯稷·李重根·金翼信·徐世輔等,當爲議處,而判義禁金在昌,同義禁尹行直俱有身病,同義禁朴晦壽未肅拜,一員未差,不得開坐云,判義禁金在昌,同義禁尹行直·朴晦壽,竝卽牌招,未差之代,政官牌招,開政差出,何如?傳曰,允。
又啓曰,判義禁金在昌,同義禁尹行直·朴晦壽牌不進推考傳旨,今方捧入,而開坐命下之後,如是違牌,事甚未安。竝更牌招,何如?傳曰,允。
又啓曰,判義禁金在昌,同義禁尹行直·朴晦壽再牌不進推考傳旨,今方捧入,而開坐命下之後,如是違牌,事甚未安。所當更請牌招,而係是一日三牌,何以爲之?敢稟。傳曰,更爲牌招。
又啓曰,判義禁金在昌,同義禁尹行直·朴晦壽三牌不進推考傳旨,今方捧入,而開坐命下之後,連事違召,無意承膺,事體所在,誠甚未安。所當更請牌招,而係是一日四牌,何以爲之?敢稟。傳曰,更爲牌招,違牌勿爲呼望。
金啓曰,吏曹判書沈能岳,參判李紀淵,參議李憲球牌不進,推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
傳于金曰,見窠皆令差出。
有政。吏批,判書沈能岳病,參判李紀淵病,參議李憲球進,右副承旨金進。啓曰,判書沈能岳,參判李紀淵竝牌招不進,小臣獨政未安,何以爲之?敢稟。傳曰,只出緊任。以金羽根爲副校理,金大坤爲修撰,金景善爲兼司書,金箕殷爲工曹判書,柳相祚爲同義禁,訓鍊都監提調單金逌根,禁衛營提調單金逌根,御營提調單金逌根,故學生崔廷麟贈童敎,孝行卓異,贈職事承傳。
兵批,判書金逌根進,參判李錫祜在外,參議李渭達病,參知洪祐燮入直,同副承旨張敎根進。以洪應燮爲兼司僕將,朴弘鎭·林尙沃爲五衛將,李顯喆爲忠翊將,金漢龍·馬仁亨爲景福將,朴東㝢爲慶熙將,洪鍾應爲文兼,鄭驪源爲部將,李德愚爲副率,南大重爲守門將,申吉輔爲黃海兵虞候,李在鶴爲北評事,金源九爲寅火堡萬戶,金壤畯爲阿吾地萬戶,上護軍朴宗薰,副司果李正耆,副司正林基洙,水原中軍金相順限畢役後仍任事承傳。
吏批,再政。以鄭元容爲同春秋,李寅元爲儀賓都事,朴萊壽爲司僕主簿,金逌根爲軍器提調,知義禁單柳相祚。
吏批,三政。知春秋單鄭元容。
兵批,再政。尹惠鎭爲宣傳官,車勉翼爲守門將,同知單馬仁亨,僉知單林尙沃·金漢龍。
張敎根啓曰,大司憲宋穉圭,執義朴奎壽,掌令鄭弼漢·閔養世,持平徐念淳在外,李敦榮牌不進,監察茶時之意,敢啓。傳曰,知道。
以持平李敦榮,正言李象敬牌不進罷職傳旨,傳于張敎根曰,只推。
金,以弘文館言啓曰,下番闕直,事甚未安。應敎趙秉常,校理韓鎭㦿,副修撰金逸淵,竝卽牌招,以爲推移入直之地,何如?傳曰,允。
張敎根,以兵曹言啓曰,今八月各廳堂下武臣朔試射,臣曹連仍有故,不得爲之之意,敢啓。傳曰,知道。
又以訓鍊都監言啓曰,本局把摠李止敬身病甚重,勢難察任,改差,何如?傳曰,允。
辛卯八月三十日辰時,上御熙政堂。藥房入診,大臣·備局堂上引見入侍時,都提調金履喬,提調徐俊輔,副提調李光正,假注書林基洙,記注官金熙逌,記事官李啓宇,直閣金鼎集,同副承旨張敎根,假注書趙民植,事變假注書李維馨,左議政李相璜,行判中樞府事李羲甲,行兵曹判書金逌根,行戶曹判書趙萬永,刑曹判書李光文,行護軍白東薳·申絅,禮曹參判趙寅永,校理吳致淳以次進伏。醫官玄在德·李亨基·趙宗翊·南山壽進伏楹外訖。上曰,史官分左右。上曰,大臣進前。相璜進前奏曰,近日涼意頗緊,聖體若何?上曰,一樣矣。寢睡·水刺之節,何如?上曰,一樣矣。中宮殿氣候,何如?上曰,各殿宮氣候,一樣矣。上曰,醫官入診,置之。上曰,次對爲之。相璜起伏奏曰,養民如養馬,惟去其害馬者而已,近年以來,民生日瘁,休養之效未著,撓害之端滋興,每念及此,誠爲哀痛,而甚至於京外駔詐遊手之輩,巧穿利竇,無所不至。凡有米鹽船舶之宿所留接,而已成恒業者,魚鮮場基之暫雖停廢,而自有舊主者,動稱空閑,輒皆陳告,或受宮房圖署,或持衙門關文,作爲藉賣之資,公肆占奪之習,一事二事,愈出愈甚,如是而爲小民者,將何以聊生而奠業哉?此輩之百計圖此,何嘗出於一分爲公而然哉?惟欲濟其非理之私慾而已,苟有見漏當征之稅,有異於非藝者,則國計自有主者,已非各宮各司之所可替管而旁撓者,假使爲宮房爲衙門者,有微瑣稅入之利,所益者無幾,而其厚斂於民者,卽如屋如山之怨咨,以此較彼,得失可知,雖置此得失,奪民業而爭民利,此實王政之所不忍爲。又況此無非折受都價之類,通編揭令,奉有列朝受敎,爲今日率由之章,惟宜恪遵,而有不敢違越者乎?此而不禁,壞法綱而長奸僞,邦本臲卼,將至何境?今後則無論山林川澤之利,若以似此不經之事,指告願屬於各宮各司者,一依通編所載,照法嚴繩,如或不遵令飭,更有聽施之弊,則內而宮房次知,外而衙門官員,斷當隨現拿勘,以此意著爲先甲,俾無更犯之弊,又以此一體申飭於諸道及法司處,何如?上曰,依爲之。出擧條相璜曰,疏儒之毋得求請,奉有英廟先朝飭敎,且有年前故相臣筵奏節目,而日月浸久,綱維漸狃,近日方外疏儒,復襲前弊,聽聞可駭,京外發簡,非但視若應例,甚至於外邑吏隷之因事上京者,橫加杖治,惟意徵索,因此轉輾,竝與漕卒鄕氓之偶入城市者,率皆不免此患,聽聞騷然,不可但以可駭言,此必京鄕之冒儒稱而浮雜沒分曉之類,借疏名而生謬弊,以至於此耳。此而不禁,其爲貽羞於士林,流害於外邑,誠有不可勝道者,後更有似此入聞者,則首倡者,斷當一依受敎節目,照律定配,而臣又因此而有可仰達者,凡方外儒論之無賢關謹悉者,不得治疏,先朝受敎截嚴,而近聞有未必然之時云,舊章之或有出入,所關非細,此亦一體分付於泮館,恪遵成規,俾絶來後紛紜之弊,何如?上曰,依爲之。出擧條相璜曰,閫帥父年七十加資,自是法典,而出繼人於所後家,無可推恩之處,則移施於本生父,遂成已例矣。前兵使柳和源,卽晉閫·相弼之本生父,而年滿七十,合亦有援例推恩之典,故敢此仰達矣。上曰,依爲之。出擧條相璜曰,右邊捕將李復淵,聞有實病云,今姑許遞,何如?上曰,依爲之。出擧條相璜曰,將臣之毋得懸病於籌會,故例卽然,今日賓對,摠戎使柳相亮不爲進參,雖未知實病如何,事體所在,不可無警,推考,何如?上曰,依爲之。出擧條履喬曰,前議藥同參卞文燮以不卽待令,拿問勘律,方在奪告身中矣,入診醫官之術業稍精者,難以備數,似此之時,亦有提稟還差之例,故敢此仰達矣。上曰,分揀,可也。出擧條羲甲曰,臣方待罪於醫監提調,而醫科講冊中,合有變通者,故敢此仰達矣。醫學科講冊銅人經背誦,其來已久,而鍼灸·湯液,分爲二岐之後,銅人經,雖不當偏廢,亦不必專尙,而若夫醫書中所謂醫學入門,實是醫家之集成,後學之指南也。凡以扁·和術爲學者,着工於是,得力於是,然後始克行其術,緊切於醫學,莫是書若,謹按通編雜科條,醫科講書本爲十一冊,而今則爲八冊,譯科·陰陽科·律科諸學之講冊,亦多有隨時釐革者,增删變通,其例不一。臣意則自來甲午式醫科初試爲始,醫學入門與纂圖同爲背講,同人經則以面講爲之,定以九冊,永爲施行,其在勸課之方,誠爲懋實之道,而事係科制變通,下詢大臣處之,何如?上曰,依爲之。相璜曰,如是變通,則在業醫者,似不無勸課成就之益,且雜科講冊之隨時釐革,前亦多是例,依重臣所奏,施行似好矣。履喬曰,雜科講冊,亦多變通之時,入門誦習,似有務實之益,臣亦以重臣所奏爲好矣。上曰,依爲之。出擧條俊輔曰,立後之法,至爲嚴重,蓋以倫紀所關,君上造命,故雖在親兄弟之間,亦不敢擅便,必待上請蒙允,然後始爲父子之倫序,此乃天經地義,撓改不得者也。挽近以來,習俗漸渝,視若文具,不爲請命,而私自立後者,十居八九,臣於此事,常切駭歎,及到待罪本曹,倫紀訟辨,不勝紛紜,苟求其源,皆由於私相與受,惟意存罷,而其弊之極,或至於父不父子不子矣。大抵圖籍增年,古人猶謂之欺君,則況於莫重人倫,冒法自專,入籍赴擧,無所顧忌,揆以倫法,寧有是也?私自立後者,旣無君上之造命,則固不可以倫紀論也。自今以後,更無敢冒錄於帳籍科封,而每當式年成籍時及科擧出榜後,必爲較考臣曹,立後文書,如有不遵現發者,嚴加論罪,帳籍則勿施,科擧則拔去之意,著爲令式,頒之京外,恐合重倫紀靖風俗之道,故敢此仰達矣。上曰,依爲之。出擧條俊輔曰,永禧殿各室門朱簾,間多弊弊,不得不奉出,盡爲修補矣。修補之間,宗廟·景慕宮待令件或尙衣院所在件,暫爲移設,待各室簾修補,還爲懸排之地似好,此乃來頭修改時所稟定之事,而今旣登筵,故先此仰達矣。上曰,唯。俊輔曰,本院所捧京貢人蔘,自丙申十斤權減之後,需用常患不敷,曾在丁未,減扞城蔘二十兩,以其原價,上送內局,以補京貢之用,至於丁巳原錢,留置惠廳,待京貢不足時,隨用移送事,筵稟定奪,伊後江陵·襄陽所減蔘二十九兩三錢五分之價,亦依扞城例,儲置惠廳,若當京貢不足之時,則每爲取用者,已爲十年年例,而目下京貢,亦幾告罄,依已例當取來於以前儲留餘在條中矣,五十兩價錢,往復該廳,以爲移來需用之地,敢此仰達矣。上曰,唯。敎根曰,右邊捕盜大將李復淵許遞事,命下矣。捕將之任,不可一刻暫曠,在前如此之時,有他邊大將兼察之例,今番則何以爲之乎?上曰,以左邊捕將兼察,可也。敎根曰,右邊捕將以左邊捕將兼察事,命下矣。兼察右邊捕盜大將李惟秀,卽爲牌招聽傳敎,何如?上曰,依爲之。出擧條敎根曰,今日賓對,兩司無一人進參,事甚未安。違牌諸臺,竝推考,何如?上曰,依爲之。出擧條啓宇曰,召試被薦人間月付職,古規卽然,而若値左右史不備之時,翌月付職,亦多近例,檢閱當次人李謙在,令該曹口傳單付,牌招入直,何如?上曰,依爲之。出擧條啓宇曰,時政記纂修事緊,檢閱當次人李謙在付職後,使之署前行公,何如?上曰,依爲之。出擧條上曰,史官就座。上命退,諸臣以次退出。
上在昌德宮。停常參·經筵。
備忘記,波知僉使沈鍩下直,長弓一張,長箭一部,片箭一部,筒兒一箇賜給。
嚴燾啓曰,來初五日朝參日次矣,敢稟。傳曰,停。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
以應敎趙秉常,校理韓鎭㦿,副修撰金逸淵牌不進罷職傳旨,傳于金曰,只推。
金啓曰,副應敎金鼎集內閣進,校理吳致淳修撰金大坤在外,副校理洪重燮都廳進,玉堂上下番俱空,事甚未安。應敎趙秉常,校理韓鎭㦿,副校理金羽根,修撰閔泰鏞,副修撰金逸淵·金景善,竝卽牌招,推移入直,何如?傳曰,允。
嚴燾啓曰,大司憲宋穉圭,執義朴奎壽,掌令鄭弼漢·閔養世,持平徐念淳在外,李敦榮牌不進,監察茶時之意,敢啓。傳曰,知道。
以持平李敦榮,正言李象敬牌不進罷職傳旨,傳于嚴燾曰,只推。
以應敎趙秉常,校理韓鎭㦿,副校理金羽根,修撰閔泰鏞,副修撰金逸淵·金景善牌不進罷職傳旨,傳于金曰,只推。
金,以侍講院言啓曰,弼善李光載入直矣,以掃墳事,纔已下直出去,上番闕直,事甚未安。兼輔德閔致成,兼文學李寅弼在外,輔德鄭知容,兼弼善趙秉常,文學趙然春,竝卽牌招,以爲推移入直,何如?傳曰,允。
又以奎章閣言啓曰,景慕宮望廟樓今朔奉審,無頉之意,敢啓。傳曰,知道。
又以奎章閣言啓曰,卽接內需司牒報,則咸興·永興兩本宮十月別大祭時,造燭封香吉日,今月十一日辰時,衣襨·香燭祭品奉詣吉日,同月十二日卯時俱吉云,以此日時擧行之意,敢啓。傳曰,知道。
又以司饔院監膳提調意啓曰,各殿宮日下生雉,全數代封矣,今則秋節已深,山雉漸出,今日爲始,依例復舊封進之意,敢啓。傳曰,知道。
嚴燾,以備邊司言啓曰,本司武郞廳南百善奔走勤仕,已滿十五朔,依例陞敍,或守令除授事,捧承傳施行,何如?傳曰,允。
又以備邊司言啓曰,本司武郞廳金鼎遠·孫海振奔走勤仕,已滿十五朔,依例六品遷轉事,捧承傳施行,何如?傳曰,允。
又以訓鍊都監言啓曰,本局局別將沈漢永身病甚重,勢難察任,改差,何如?傳曰,允。
又以御營廳言啓曰,本廳中軍李復淵身病甚重,勢難察任,改差,何如?傳曰,允。
義禁府啓目粘連,向前李顯稷亦,死囚逃失,過限未捕,揆以常法,難免其罪,以此照律,何如?判付啓依允。又啓目粘連,向前徐世輔亦,屍親招呼負商,成群破獄,曳出兇身,卽地打斃是白置,此是亂民輩之劫囚,則不可旁照免罪之律是白在如中,身爲命吏,有此前所未有之擧,而雖曰事出倉卒,終莫之禁禦者,法綱所在,難免重勘,以此照律,何如?判付啓依允。又啓目粘連,向前金翼信亦,漕船則初不護送,竟至臭載,地界則一事推諉,擧行遲滯是白兺除良,穀物之過半未拯,監色之不卽捉送,觀於道啓,俱甚駭然,以此照律,何如?判付啓依允。又啓目粘連,向前李重根亦,稅船漂到,旣非應護之路,則實無不善指護之責是白如乎,道臣狀本,惠廳啓目,一辭區別是白乎則,考諸法文,律無所施,放送,何如?判付啓依允。
同義禁朴晦壽疏曰,伏以,臣卽一未死餘喘耳,誠淺恨結,死猶難贖,尙何以自列於橫目之數也?聖度曲庇,鈇鉞不加,而臣不敢以是自幸,公議厚恕,簡書旋寢,而臣不敢以是自安,屏跧歸息,血泣誦愆,居然穀燧已易矣,蹤跡永謝於班綴,情禮莫伸於哀慶,縮伏窮廬,中夜捫心,枕席之淚,夢囈之語,含冤茹痛,五內如蝕,跼高蹐厚,此何人斯?視息雖存而萬念都灰,自分永枳於明時,無望復廁於周行,不惟臣自矢爲然,大而朝紳,小而儓隷,莫不視臣以畎畝農樵之一棄物矣。只緣賤名尙寄朝籍,聖眷特記遺簪,屢辱踰格之恩除,徒犯慢命之嚴誅,暋不知動,惟譴何是俟,臣情到此,其亦窮且慼矣。顧臣區區情懇之弸轖胸臆者,則不惟煩猥是懼,旣伏奉伊時申禁之敎,義不敢更事提及,重憾宸衷,然而臣身之重負,視前而自如,臣情之惶蹙,愈久而冞切,其何敢厭然自恕,揚揚馳驟,自同無故之人乎?噫,臣之逖違天陛,日月多積,戀結微忱,寤寐耿然。今於恩召之下,宜其竭蹶之不暇,而猶且逡巡怵惕,寧被方命之誅,不敢爲進身之計者,誠以恩造如天,而臣罪滋大,職名在身,而臣心益悚,拊躬自悼,若窮無歸也。庚牌荐降,承膺無望,違傲路阻,鑽地不得,玆敢不避猥越,仰首鳴號於閔覆之下。伏乞聖慈,天地父母,察臣至懇,憐臣哀衷,將臣職名,亟行鐫改,仍命選部,永刋仕籍,又治臣冒瀆之罪,以肅朝綱,以安私分,千萬泣祝,臣無任云云。答曰,省疏具悉。往事又何爲追提?卿其勿辭,卽爲行公。
上在昌德宮。停常參·經筵。
張敎根啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
安光直啓曰,玉堂上下番俱空,事甚未安。應敎趙秉常,校理韓鎭㦿,副校理金羽根,修撰閔泰鏞,副修撰金逸淵·金景善,旣有只推之命,竝卽牌招,推移入直,何如?傳曰,允。
傳于金曰,都承旨·左副承旨許遞,前望單子入之。
承旨前望單子入之,朴晦壽·鄭鴻慶落點。
傳于金曰,軍器提調前望單子入之。
軍器提調前望單子入之,李錫祜落點。
傳于安光直曰,文祜廟營建告訖,監董以下別單捧入。
安光直,以內醫院都提調·提調意啓曰,院議藥同參南正吉移差內醫代,外醫金光洙差下,令該曹口傳付軍職,冠帶常仕,何如?傳曰,允。
兵曹口傳政事,副司勇單金光洙。
嚴燾,以御營廳言啓曰,本廳中軍,今當差出,而擬望之人乏少,外任竝擬,何如?傳曰,允。
以任聖皐爲御營中軍。
以輔德鄭知容,兼弼善趙秉常,文學趙然春牌不進罷職傳旨,傳于安光直曰,只推。
安光直,以侍講院言啓曰,上番連日闕直,事甚未安。輔德鄭知容,兼弼善趙秉常,文學趙然春旣有只推之命,竝卽牌招,以爲推移入直,何如?傳曰,允。
又以侍講院言啓曰,新除授兼司書金景善除拜屢日,尙不出肅,卽爲牌招察任,何如?傳曰,允。
以輔德鄭知容,兼弼善趙秉常,文學趙然春,兼司書金景善牌不進罷職傳旨,傳于安光直曰,只推。
張敎根啓曰,大司憲宋穉圭,執義朴奎壽,掌令鄭弼漢·閔養世,持平徐念淳在外,李敦榮牌不進,監察茶時之意,敢啓。傳曰,知道。
以持平李敦榮,正言李象敬牌不進罷職傳旨,傳于張敎根曰,只推。
以應敎趙秉常,校理韓鎭㦿,副校理金羽根,修撰閔泰鏞,副修撰金逸淵·金景善牌不進罷職傳旨,傳于金曰,只推。
張敎根,以都摠府言啓曰,副摠管任存常以刑曹參判,本曹坐起,晝仕出去之意,敢啓。傳曰,知道。
又以禁衛營言啓曰,本營千摠申命源身病猝重,勢難察任,改差,何如?傳曰,允。
又以御營廳言啓曰,本廳字內肅靖門東邊第一城廊近處體城二間許頹圮處,今已畢築,把守軍兵,依例撤罷,女墻仍爲始役,而惠化門北邊第三城廊近處體城二間許頹圮處,自明日爲始,亦爲改築之意,敢啓。傳曰,知道。
行兵曹判書金逌根疏曰,伏以,臣於日昨之政,以兵曹判書,例授軍器寺提調,而臣之生父領敦寧府事臣祖淳,方帶本寺提調,若値文書入啓之時,則勢將聯署矣,論以公格,縱或無礙,揆諸私心,實切不安,玆敢短章陳暴。伏乞特遞臣軍器提調之任,千萬幸甚,臣無任云云。答曰,省疏具悉。所請依施。
上在昌德宮。停常參·經筵。
開東,有霜氣。
嚴燾,以都摠府言啓曰,今日入直內三廳武兼禁軍及軍兵等中日習射技,請出標信。傳曰,知道。
張敎根啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,山林外竝許遞,前望單子入之。
嚴燾啓曰,新除授左副承旨鄭鴻慶,時在平安道殷山地,斯速乘馹上來事,下諭,何如?傳曰,允。
又啓曰,玉堂上下番俱空,事甚未安。應敎趙秉常,校理韓鎭㦿,副校理金羽根,修撰閔泰鏞,副修撰金逸淵·金景善,旣有只推之命,竝卽牌招推移入直,何如?傳曰,允。
張敎根啓曰,卽者檢閱李啓宇以其親病,陳疏徑出,原疏纔已捧入矣,所當直捧禁推傳旨,而此與無端徑出有異,推考警責,何如?傳曰,允。
傳于嚴燾曰,文祜宮營建時監董大臣左議政李相璜,鞍具馬一匹面給,提調兵曹判書金逌根,戶曹判書趙萬永,禮曹判書徐俊輔,都廳洪重燮竝加資,郞廳金初淳·李衡在·李寅亮,監造官李祿在竝陞敍,別看役以下員役工匠等,依甲申年例施賞。
嚴燾啓曰,假注書趙民植身病猝重,勢難察任,今姑改差,何如?傳曰,允。
趙民植改差,代以李福信爲假注書。
李福信有頉,代以金炳奎爲假注書。
張敎根啓曰,大司憲宋穉圭在外,執義·掌令二員,持平二員未差,監察茶時之意,敢啓。傳曰,知道。
臺諫前望單子入之,大司諫徐弼輔,執義姜世揆,司諫李南圭,掌令鄭琦和·鄭日泰,持平李發源,權用經,獻納申溥,正言朴在皞·李日瀅落點。
張敎根啓曰,新除授持平李發源以前任梁山郡守,方在解由未出中,何以爲之?敢稟。傳曰,勿拘。
以輔德鄭知容,兼弼善趙秉常,文學趙然春牌不進罷職傳旨,傳于嚴燾曰,只推。
嚴燾,以侍講院言啓曰,上番闕直,已至多日,事甚未安。輔德鄭知容,兼弼善趙秉常,文學趙然春,旣有只推之命,竝卽牌招,以爲推移入直,何如?傳曰,允。
以應敎趙秉常,校理韓鎭㦿,副校理金羽根,修撰閔泰鏞,副修撰金逸淵·金景善牌不進罷職傳旨,傳于嚴燾曰,只推。
嚴燾啓曰,吏曹郞廳來言,守令有闕,政事,取稟。傳曰,政官待明朝牌招開政。
又以兵曹言啓曰,禁軍別將具信喜,身病猝重,無望供職,呈狀乞遞矣,實病旣如此,則有難强令察任,改差,何如?傳曰,允。
兵曹,以李鐵求爲禁軍別將。
嚴燾,以吏曹言啓曰,繕工監副正鄭性愚,假監役官任百秀,俱以身病,呈狀乞遞,竝改差,何如?傳曰,允。
又以兵曹言啓曰,今此冬至使一行赴燕時,所把驛馬,預爲分定,然後可無窘急之弊,今亦依例知委,而應把驛馬四十五匹內,公忠道八匹,全羅道十匹,慶尙道二十匹,來十月初三日京中逢點,江原道四匹,咸鏡道三匹,直送安州,來十月十五日逢點事,各道監司處,行移,何如?傳曰,允。
又以都摠府言啓曰,副摠管任存常以刑曹參判,本曹坐起,晝仕出去之意,敢啓。傳曰,知道。
又以備邊司言啓曰,頃因東萊府使朴齊明所報,倭西館行廊毁傷處,許令從便修改之意,有所題送矣。卽見慶尙監司朴歧壽所報,則枚擧該府使牒呈,以爲當此經費枵然,松政極艱之時,其所容入,固當十分精約,而自有東大廳西行廊重修時前例,其時以倭工匠入役之致,一行廊所費,至於一萬三千五百兩之多,而今番則雖云四行廊修理,以我工匠入役,則所入似不過於此數,故酌量磨鍊,成冊牒報,物力及材木,趁今區劃爲辭矣。倭館監董,自有定例,不容一毫違越,而但以前後萊報觀之,館宇則漸致傾頹,難供當限,工匠則悉減冗費,竝用我人,非但目下之從便,實爲來後之除弊,不必以限前爲拘,特令萊府,檢飭修改,而其容入物力,則雖曰四行廊,工役亦與新建有異,依丙辰·甲戌九千兩許劃之例,而本道公貨,他無可以摸擬者,以信需穀折米三千石,作錢取用之意,分付,至於材木,則依例以本府近處沿邑松田中風落自枯及不合船材者斫給,而運輸等節,一依定式,毋或淆濫之弊事,一體行會於道臣及統制使處,何如?傳曰,允。
又以御營廳言啓曰,因禮曹草記,東道七陵火巢內捉虎事,定將校率領砲手,去月三十日出送行獵矣。今月初二日申時量,大虎一頭,捉得於元陵紅箭門近處,故謹此封進,而仍爲行獵之意,敢啓。傳曰,知道。
又以御營廳言啓曰,元陵紅箭門近處,大虎一頭捉得封進之後,連爲行獵,今初三日辰時量,小虎一頭,又爲捉得於顯陵曲墻近處,故謹此封進,而仍爲行獵之意,敢啓。傳曰,知道。
義禁府照目粘連,黃澗縣監徐世輔矣本府議啓內,屍親招呼負商,成群破獄,曳出兇身,卽地打斃是置,此是亂民輩之怯囚,則不可旁照免罪之律是白在如中,身爲命吏,有此前所未有之擧,而雖曰事出倉卒,終莫之禁禦者,法綱所在,難免重勘,以此照律,罪杖一百收贖,告身盡行追奪,私罪奉敎依允爲旀,功減一等爲良如敎。又照目,固城縣令李顯稷矣本府議啓內,死囚逃失,過限未捕,揆以常法,難免其罪,以此照律,罪杖一百收贖,告身盡行追奪,私罪奉敎依允爲旀,功減一等爲良如敎。又照目,蝟島前僉使金翼信矣本府議啓內,漕船則初不護送,竟至臭載,地界則一事推諉,擧行遲滯是白兺除良,穀物之過半未拯,監色之不卽捉送,觀於道啓,俱甚駭然,以此照律,罪杖一百收贖,告身盡行追奪,私罪奉敎依允。
左議政李相璜箚曰,伏以,臣卽伏見文祜廟營建所別單下者,以臣名忝前列,迺蒙匪須之恩,上駟具鞍,特典曠絶,臣於是,惝怳怵惕,不知所以爲心,日月不留,睿徽寢遠,瞻望縱雲,去益靡逮,臣以未死餘喘,承命於廟宇之役,奔走終事,庶寓微誠,而臣又衰病不振,無以自力,計前後兩朔之間,赴公才數四而止,怠事之罪,臣實自知,若其工竣事完,得免愆滯者,寔賴諸堂郞之殫竭董勵,日夕靡懈而已,顧臣何勞,敢當殊錫,拜命知感,非昧乘謝之義,受賜無名,恐貽嚬笑之累,愧切罔功,懼甚褻恩,玆具短牘,仰塵崇聽,惟聖明亟命收還臣所被賞典,使恩施無濫,私分獲安,不勝幸甚。取進止。答曰,省箚具悉卿懇。卿其安心領受。仍傳于嚴燾曰,此批答,遣史官,傳諭于左議政。
右議政金履喬箚曰,伏以,臣以焚黃事伏蒙恩暇,行將辭陛,而程路稍遠,計其往還,當過一望,臣所帶藥院都提擧之任,職在保護,不可久曠,特許遞改,俾便公私,不勝幸甚。取進止。答曰,省箚具悉卿懇。所請姑爲許副,仍傳于嚴燾曰,此批答,遣史官,傳諭于右議政。
檢閱李啓宇疏曰,伏以,臣母年踰七旬,病淹床席,臣實無離捨從官之勢,而長持綾被,久曠刀圭,私心煼慮,已不可勝言,卽見家信,臣母宿患之中復添寒感,一倍澌綴云,臣聞來驚惶,不能自定,藥物救護,一時爲急,不得不陳章徑出。伏乞聖慈,俯諒危懇,亟遞臣所帶之職,俾伸私情,仍治臣擅離之罪,以肅朝綱,不勝幸甚,臣無任云云。省疏具悉。爾其勿辭救護。
上在昌德宮。停常參·經筵。
嚴燾啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
安光直啓曰,右副承旨金今日不爲仕進,卽爲牌招,何如?傳曰,允。
嚴燾啓曰,假注書金炳奎時無職名,令該曹依例付軍職,冠帶常仕,何如?傳曰,允。
安光直啓曰,玉堂上下番俱空,已至多日,事甚未安。應敎趙秉常,校理韓鎭㦿,副校理金羽根,修撰閔泰鏞,副修撰金逸淵·金景善,旣有只推之命,竝卽牌招,推移入直,何如?傳曰,允。
嚴燾啓曰,事變假注書李維馨身病猝重,勢難察任,今姑改差,何如?傳曰,允。
李維馨改差,代以金廷雲爲事變假注書。
金廷雲在外,代以崔致常爲事變假注書。
嚴燾啓曰,大司憲宋穉圭,執義姜世揆,掌令鄭日泰,持平李發源·權用經在外,掌令鄭琦和牌不進,監察茶時之意,敢啓。傳曰,知道。
以掌令鄭琦和,正言朴在皞·李日瀅牌不進罷職傳旨,傳于嚴燾曰,只推。
以右副承旨金牌不進罷職傳旨,傳于安光直曰,只推。
安光直,以吏曹言啓曰,軍資監正李根友,以其身病,呈狀乞遞,改差,何如?傳曰,允。
又以吏批言啓曰,文祜廟營建時都廳洪重燮加資事,命下矣。雖已資窮,未經準職,何以爲之?敢稟。傳曰,勿拘。
有政。吏批,判書沈能岳進,參判李紀淵,參議李憲球竝牌招不進,左承旨安光直進。以蔡弘遠爲右尹林永洙爲副校理,李光承爲繕工副正,朴曾壽爲漢城主簿,李益文爲軍資正,閔泰鏞爲南學敎授,趙準孝爲長寧殿別檢,趙民植爲明陵別檢,李鼎商·尹致重爲假監役,朴宗學爲江界府使,白東奎爲固城縣令,李在稼爲黃澗縣監,成均博士單李冀禎,學正單金鳳梧,行兵曹判書金逌根,行戶曹判書趙萬永今加崇祿,禮曹判書徐俊輔今加崇政,文祜廟營建時提調副校理洪重燮今加通政,文祜廟營建時都廳,已上加資事承傳。
兵批,行判書金逌根病,參判李錫祜在外,參議李渭達病,參知洪祐燮入直進,右承旨嚴燾進。同知單洪應燮,護軍李光正·朴蓍壽,副護軍韓弘敎·柳相鎬·崔匡植·盧之㶅·洪重燮,副司直朴奎壽·金洛龍·閔養世·鄭弼漢·李趾秀·李敦榮·徐念淳,副司果李益文·李象敬·金漢益·金驪書·李祿在,副司正金炳奎以上竝單付。
安光直,以內醫院提調意啓曰,本院提調例不得兼帶金吾之任矣,副提調朴晦壽所帶同義禁,許遞,何如?傳曰,允。今日政差出。
又以吏批言啓曰,內醫都提調今當差出,而無故大臣只有判中樞府事鄭晩錫一人,臣曹不敢單望以入,何以爲之?敢稟。傳曰,單望擬入。
以江界府使望筒,傳于安光直曰,朴宗學加資。
吏曹,再政。以李瀅夏爲同義禁,李正耆爲司僕正,李相祐爲莊陵令,內醫都提調判府事鄭晩錫,左尹單蔡弘遠,右尹單鄭基善,江界府使朴宗學今加嘉善加資事承傳。
兵批,再政。同知單朴東㝢,護軍權敦仁竝單付。
安光直啓曰,新除授副校理林永洙,一體牌招,推移入直,何如?傳曰,允。
以吏曹參議李憲球牌不進罷職傳旨,傳于安光直曰,只推。
安光直,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
又以侍講院言啓曰,上番闕直,已至多日,事甚未安。輔德鄭知容,兼弼善趙秉常,文學趙然春,旣有只推之命,竝卽牌招,以爲推移入直,何如?傳曰,允。
嚴燾,以都摠府言啓曰,副摠管李忠運以摠戎中軍,本營諸將官射會監試事,訓鍊院晝仕出去之意,敢啓。傳曰,知道。
又以備邊司言啓曰,水原句管各道穀見縮條今年耗米一千二百二十五石零,蕩債給代穀六百石,廣州句管關西·湖西穀見縮條庚寅耗米三百二十石零,松都句管關西穀今年耗代條二千石,自各該府報請給代矣,各營支放不足條之從他代劃,已作年例,華城則以湖南所在本司句管各名穀會錄耗中折米劃給,廣州則以關西所在本司句管各名穀會錄耗中折米劃給,松都則以海西所在本司句管各名穀會錄耗中折米劃給,何如?傳曰,允。
又以訓鍊都監言啓曰,本局把摠吳致文身病甚重,勢難察任,改差,何如?傳曰,允。
義禁府啓目,前參奉李時仁以山訟事撃錚原情云云。係是山訟,令漢城府稟處,何如?判付啓,旣曰支孫,不得入葬,則李潢之親山,緣何用之,旣曰宗孫,言其局內,則李時仁之不得葬其父,亦非常理,無論如此如被,袒免之親,互欲禁斷於同是先兆之下者,有關風敎,自京兆兩隻招致,嚴明曉諭,俾無敢更以相訟之說,登聞朝家可也爲良如敎。
檢閱李謙在疏曰,伏以,史官相避,格例莫嚴,而弘文館副修撰臣金景善,卽臣之姊壻也,論思之職,本兼春秋之銜,臣之所帶春秋館記事官有不敢晏然仍冒,玆敢略控短章,仰塵崇聽。伏乞聖慈,俯賜鑑諒,亟命選部,照例稟處,以存公格,不勝大願,臣無任云云。省疏具悉。所請依施。
吏曹啓目粘連,啓下是白有亦,觀此藝文館檢閱李謙在上疏,則以爲,副修撰金景善,卽臣之姊壻也,論思之職,本兼春秋之銜,臣之所帶春秋館記事官,有不敢晏然仍冒,亟命選部照例稟處,以存公格亦爲白有臥乎所,相避之法,在下當遞是白乎矣,史官春秋,法不得減下是白如乎,金景善所帶春秋館記事官之任,今姑減下,何如?判付啓依允。
上在昌德宮。停常參·經筵。
藥房提調徐俊輔,左承旨安光直啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜,中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿口傳問安。答曰,知道。世子嬪宮·世孫宮口傳問安。答曰,知悉。
嚴燾啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
又啓曰,備邊司郞廳來言,今日賓廳日次,而大臣俱有身病,不得來會云矣,敢啓。傳曰,知道。
安光直啓曰,右副承旨金,同副承旨張敎根今日不爲仕進,竝卽牌招,何如?傳曰,允。
又啓曰,假注書林基洙身病猝重,勢難察任,今姑改差,何如?傳曰,允。
林基洙改差,代以朴皓壽爲假注書。
嚴燾啓曰,大司憲宋穉圭,執義姜世揆,掌令鄭日泰,持平李發源·權用經在外,掌令鄭琦和牌不進,監察茶時之意,敢啓。傳曰,知道。
以掌令鄭琦和,正言朴在皞·李日瀅牌不進罷職傳旨,傳于嚴燾曰,只推。
以右副承旨金,同副承旨張敎根牌不進罷職傳旨,傳于安光直曰,只推。
以應敎趙秉常,校理韓鎭㦿,副校理金羽根·林永洙,修撰閔泰鏞,副修撰金逸淵·金景善牌不進罷職傳旨,傳于安光直曰,只推。
以輔德鄭知容,兼弼善趙秉常,文學趙然春牌不進罷職傳旨,傳于安光直曰,只推。
嚴燾啓曰,卽者漢城府官員來言,李時仁山訟回啓判付,自京兆招致,嚴明曉諭事,命下矣。事當卽地擧行,而判尹宋冕載有身病,左尹蔡弘遠,右尹鄭基善竝在外,不得擧行云,判尹卽爲牌招,何如?傳曰,允。
以全羅監司朴永元狀啓寶城郡守金善命以其親病,連呈辭狀,不得已罷黜事,傳于安光直曰,令該曹口傳差出,催促下送。
吏曹口傳政事,以兪章煥爲寶城郡守。
安光直啓曰,玉堂上下番俱空,已至多日,事甚未安。應敎趙秉常,校理韓鎭㦿,副校理金羽根·林永洙,修撰閔泰鏞,副修撰金逸淵·金景善,旣有只推之命,竝卽牌招,推移入直,何如?傳曰,允。
安光直,以侍講院言啓曰,上番闕直,已至多日,事甚未安。輔德鄭知容,兼弼善趙秉常,文學趙然春,旣有只推之命,竝卽牌招,以爲推移入直,何如?傳曰,允。
又以內醫院提調意啓曰,副提調朴晦壽今日問安,不爲仕進,卽爲牌招,何如?傳曰,允。
以輔德鄭知容,兼弼善趙秉常,文學趙然春牌不進罷職傳旨,傳于安光直曰,只推。
安光直,以禮曹言啓曰,卽接全義幼學李敬存所志,則以爲,族侄漢雄嫡妾俱無子,以其同姓十六寸弟日載第二子齊夏,欲爲繼後,兩家相議完定,未及禮斜,日載夫妻俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受明有可據,而不得登聞者,許令該曹論理草記事,曾有筵奏定式,而門長李敬存所訴旣如此,依定式李日載第二子齊夏,立爲李漢雄之後,何如?傳曰,允。
上在昌德宮。停常參·經筵。
嚴燾,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
備忘記,長淵縣監金星翼下直,長弓一張,長箭一部,片箭一部,筒兒一箇賜給。
嚴燾啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
又啓曰,同副承旨張敎根今日不爲仕進,卽爲牌招,何如?傳曰,允。
安光直啓曰,同義禁李瀅夏除拜後過三日不爲出肅,依定式推考警責,仍卽牌招察任,何如?傳曰,允。
嚴燾啓曰,假注書朴皓壽時無職名,令該曹依例付軍職,冠帶常仕,何如?傳曰,允。
又啓曰,檢閱李啓宇由限已過,卽爲牌招入直,何如?傳曰,允。
嚴燾,以侍講院言啓曰,上番闕直,已至多日,事甚未安。輔德鄭知容呈辭受由,兼輔德閔致成,弼善李光載,兼文學李寅弼在外,兼弼善趙秉常,文學趙然春,旣有只推之命,竝卽牌招,以爲推移入直,何如?傳曰,允。
嚴燾啓曰,行都承旨朴晦壽不爲仕進,左承旨安光直,左副承旨鄭鴻慶在外,右副承旨金式瑕,同副承旨張敎根傳旨未下,院中只有臣一人,伴直無人,行都承旨朴晦壽,所當牌招,而拘於廳規,不得請牌,何以爲之?敢稟。傳曰,牌招。
以同副承旨張敎根牌不進罷職傳旨,傳于嚴燾曰,只推。
嚴燾啓曰,行都承旨朴晦壽牌不進,伴直無人,同副承旨張敎根,旣有只推之命,更爲牌招,何如?傳曰,允。
又啓曰,同副承旨張敎根再牌不進,伴直無人,行都承旨朴晦壽,所當更爲牌招,而拘於廳規,不得請牌,何以爲之?敢稟。傳曰,牌招。
以同副承旨張敎根再牌不進罷職傳旨,傳于嚴燾曰,只推。
嚴燾啓曰,行都承旨朴晦壽再牌不進,伴直無人,同副承旨張敎根,旣有只推之命,更爲牌招,何如?傳曰,允。
以應敎趙秉常,校理韓鎭㦿,副校理金羽根·林永洙,修撰閔泰鏞,副修撰金逸淵·金景善牌不進罷職傳旨,傳于嚴燾曰,只推。
嚴燾啓曰,玉堂上下番俱空,已至多日,事甚未安。應敎趙秉常,校理韓鎭㦿,副校理金羽根·林永洙,修撰閔泰鏞,副修撰金逸淵·金景善,旣有只推之命,竝卽牌招,推移入直,何如?傳曰,竝許遞,前望單子入之。
玉堂前望單子入之,應敎金胤根,校理李淵祥,副校理李應信·李根友落點,修撰李敦榮,副修撰金遇明·李象敬添書落點。
嚴燾啓曰,新除授修撰李敦榮以前任江東縣監,方在解由未出中,何以爲之?敢稟。傳曰,勿拘。
又啓曰,玉堂上下番俱空,事甚未安。新除授應敎金胤根,校理李淵祥,副校理李應信·李根友,修撰李敦榮,副修撰金遇明·李象敬,竝卽牌招,推移入直,何如?傳曰,允。
又啓曰,判尹宋冕載牌不進推考傳旨,今方捧入,而回啓判付曉諭命下之後,如是違牌,事甚未安。更爲牌招,何如?傳曰,允。如有違牌,勿爲呼望。
以檢閱李啓宇牌不進罷職傳旨,傳于嚴燾曰,只推。
嚴燾啓曰,左右史不備,檢閱李啓宇,旣有只推之命,更爲牌招入直,何如?傳曰,允。
嚴燾,以侍講院言啓曰,兼弼善趙秉常,兼司書金景善時無職名,令該曹口傳付軍職,何如?傳曰,允。
兵曹口傳政事,副司果單趙秉常·金景善。
張敎根啓曰,大司憲宋穉圭,執義姜世揆,掌令鄭日泰,持平李發源·權用經在外,掌令鄭琦和牌不進,監察茶時之意,敢啓。傳曰,知道。
嚴燾啓曰,正言朴在皞以其親病,投章徑歸,原疏纔已捧入矣,所當直捧遞差傳旨及禁推傳旨,而此與無端下郷有異,從重推考,何如?傳曰,允。
以掌令鄭琦和,正言李日瀅牌不進罷職傳旨,傳于嚴燾曰,只推。
嚴燾,以吏曹言啓曰,掌樂院正尹滋耕以其身病,呈狀乞遞,改差,何如?傳曰,允。
又以禮曹言啓曰,全羅道觀察使封進來十月令宗廟魂宮薦新柚子,今初七日薦進,而景慕宮薦新則慶尙道例爲封進矣,本道所封,未及上來,莫重薦獻,不可後時,依前例以宗廟薦新加封柚子,同日一體薦進,何如?傳曰,允。
又以禮曹言啓曰,延慶墓香炭位土,因齋官之報,差遣墓監,詳探形便,則京畿南陽地飜浦自草里,有可合起墾處,慶尙道慶州地東海面·內東面,有可合起墾處云,劃付墓所,差送墓監,使之踏驗起墾,而黃海道延安地米山面二里·三里所在田畓百餘石落,其里民人等,納卷願付於墓所,亦爲劃付收稅,以補香炭需之意,敢啓。傳曰,知道。
又以漢城府言啓曰,前參奉李時仁山訟撃錚原情據義禁府覆啓,係是山訟,令漢城府稟處事判付內,旣曰支孫,不得入葬,則李潢之親山,緣何用之,旣曰宗孫主其局內,則李時仁之不得葬其父,亦非常理,無論如此如彼,袒免之親,互欲禁斷於同是先兆之下者,有關風敎,自京兆兩隻招致,嚴明曉諭,俾無敢更以相訟之說,登聞朝家可也事,命下矣。謹依判付內辭意,李時仁·李潢,招致臣府,嚴明曉諭之意,敢啓。傳曰,知道。
行禮曹判書徐俊輔疏曰,伏以,臣於日前,伏奉營建所別單下者,以臣名忝敦匠,特加臣以崇政大夫者,聞命悸恐,心識靡措。噫,流光莫淹,睿徽寢邈,於焉之頃,復覩廟宇之成,興念今昨,徒增愴廓,至若酬勞之恩,實係曠典,設有可紀之微勩,不過率職之常分,況臣以未死之喘,獲叨終事之列,指劃全疎,莫相尋尺之功,綰務或掣,僅效筋力之趨,罪之倖逭,勞於何有?念臣憃鹵,偏荷生成,循蹈節級,滚到八座,憂畏餘命,涯分已溢,今若寅緣事會,躐躋崇顯,徒藉有隕之渥,不念冥升之戒,則是乃由愴而媒榮,罔功而叨恩也。怵焉以驚,旣私心之靡寧,彼其不稱,亦公議之可知,臣於藥院日次,適値僚位之有故,雖不得不祗肅恩命,趨伸起居之禮,而謂已冒出,恬若固有,歷日循省,愧懼交積,玆敢悉暴衷懇,仰瀆祟嚴。伏乞聖慈,俯垂鑑諒,亟收臣新授資級,以重公器,以安私分,千萬幸甚,臣無任云云。答曰,省疏具悉。卿其勿辭行公。
同敦寧柳台佐疏曰,伏以,臣擅行於度支見帶之日,贅懇於疾病丐免之章,逋慢之罪,瀆擾之誅,實所難逭,惶懼屏息,恭俟嚴譴,不意聖度包容,恩眷隆摯,辭疏未徹,復授敦府之華銜,溫批誕宣,許令廟堂以稟處,微分轉益惶隕,全嶺擧切攢祝,無似賤品,何以得此?義當不俟駕屨,竭蹶趨晉,以伸叩謝之忱,而第伏念,臣疎迂湔劣,百職無當,雖閒司漫局,實無堪承之望,況臣稟質脆弱,年紀衰邁,素抱疝㿉之症,近益添劇,方其發作之時,氣息昏絶,不省四到,食飮全却,藥餌無力,房闥跬步,亦難蠢動,時月之內,萬無擔曳趨肅之勢,朝家重任,豈宜虛縻於實病廢之身,以重其違傲逋慢之罪哉?玆敢冒昧陳籲,仰瀆崇嚴。伏乞聖明,俯垂諒察,亟遞臣所帶職名,以安私分,不勝幸甚,臣無任云云。答曰,省疏具悉。所請依施。
正言朴在皞疏曰,伏以,臣以遐土疎踪,倖占科第,猥蒙恩寵,荐承除旨,柏府薇垣,纔遞旋授,庚牌屢臨,違傲是事,臣怵恩畏義,悚惶無地。第臣家在遠地,上有兩親,而臣母年今七十,素患風眩之症,輒加於換節之時,臣離違積月,恒切慮念,卽接家信,則臣母宿病,挾感添劇,委頓床席,轉側須人,臣旣終鮮,無他諸從,藥餌扶將,惟臣是俟,促臣歸視,臣自聞此報,五內煎熬,按住不得,玆敢忙陳短章,徑發鄕行。伏乞天地父母,俯垂矜諒,亟遞臣職,俾便歸護,仍治臣擅離之罪,以昭法紀焉,臣無任云云。省疏具悉。爾其勿辭往護。
檢閱李啓宇疏曰,伏以,臣冒陳危懇,獲蒙恩暇,歸視母病,感戴洪私,於焉由限屆而召牌荐降,促臣就直,揆以常分,更何敢言私,而第臣母所患,日益危劇,情私焦遑,百倍於請急之初,臣以孑然一身,左右扶持,藥餌飮啖,必皆躬將,目下事情,實無跬步離違之勢,而臣母病裏心弱,昏涔綿綴之中,泫然有難捨之色,爲子之心,寸腸如割,臣雖無狀,豈不知屢瀆之萬萬悚懍,而衷懇所迫,不得不冒死申籲於閔覆之天。伏乞聖慈,俯循至情,俾遂看護之願,亟賜鐫削,以治瀆撓之罪,不勝幸甚,臣無任云云。省疏具悉。爾其勿辭救護。
上在昌德宮。停常參·經筵。
夜自五更至初八日開東,灑雨下雨,測雨器水深九分。
嚴燾啓曰,來十一日朝參日次矣,敢稟。傳曰,停。
又啓曰,來十一日輪對日次矣,敢稟。傳曰,當次人受點,後日次待令。
又啓曰,大司憲宋穉圭,執義姜世揆,掌令鄭日泰,持平李發源·權用經在外,掌令鄭琦和未肅拜,監察茶時之意,敢啓。傳曰,知道。
又啓曰,行都承旨朴晦壽不爲仕進,左承旨安光直,左副承旨鄭鴻慶在外,右副承旨金服制,同副承旨張敎根式暇出去,院中只有臣一人,伴直無人,行都承旨朴晦壽,所當牌招,而拘於廳規,不得請牌,何以爲之?敢稟。傳曰,牌招,如有違牌,勿爲呼望。
傳于嚴燾曰,明日七夕製通方外爲之,試紙用大好紙,弘文提學待明朝牌招。
以應敎金胤根,修撰李敦榮,副修撰金遇明·李象敬牌不進罷職傳旨,傳于嚴燾曰,只推。
以兼弼善趙秉常,文學趙然春牌不進罷職傳旨,傳于嚴燾曰,只推。
嚴燾啓曰,玉堂上下番俱空,已至多日,事甚未安。應敎金胤根,修撰李敦榮,副修撰金遇明·李象敬,旣有只推之命,竝卽牌招,推移入直,何如?傳曰,允。
嚴燾,以侍講院言啓曰,上番闕直,已至多日,事甚未安。兼弼善趙秉常,文學趙然春,旣有只推之命,竝卽牌招,以爲推移入直,何如?傳曰,允。
朴晦壽啓曰,文學趙然春以其親病,投章徑行,原疏以國忌齋戒,纔已退却矣。所當直捧禁推傳旨,而此與無端徑行有異,從重推考,何如?傳曰,允。
以應敎金胤根,修撰李敦榮,副修撰金遇明·李象敬牌不進罷職傳旨,傳于嚴燾曰,只推。
以兼弼善趙秉常,文學趙然春牌不進罷職傳旨,傳于嚴燾曰,只推。
嚴燾,以禮曹言啓曰,卽接永禧殿·景慕宮官員所報,則明日七夕製試取時,本殿·本宮官員俱爲觀光云矣,依定式假官一員,令吏曹以成均館官員口傳啓下,以爲代直後赴試之地,何如?傳曰,允。
又以義禁府言啓曰,明日七夕製通方外爲之時,本府都事皆爲赴擧,只有武都事一員,本府入直,當直入直,公事回公都事,無以推移,假都事二員,令該曹口傳差出,以爲擧行之地,何如?傳曰,允。
上在昌德宮。停常參·經筵。
自開東至人定,灑雨下雨,測雨器水深一寸一分。
嚴燾啓曰,大司憲宋穉圭,執義姜世揆,掌令鄭日泰,持平李發源·權用經在外,掌令鄭琦和未肅拜,監察茶時之意,敢啓。傳曰,知道。
傳于嚴燾曰,左承旨·右副承旨·同副承旨竝許遞,前望單子入之,待下批,牌招察任。
承旨前望單子入之,趙琮鎭·洪赫·李趾秀落點。
嚴燾啓曰,弘文提學鄭元容牌不進推考傳旨,今方捧入,而七夕製試取命下之後,如是違牌,事甚未安。更爲牌招,何如?傳曰,允。違牌,勿爲呼望。
嚴燾啓曰,弘文提學鄭元容旣已承牌,藝文提學金履載卽爲牌招,以爲同參考試之地,何如?傳曰,允。
傳于嚴燾曰,右承旨持此御題,與弘文提學偕往泮宮,試取以來。
趙琮鎭啓曰,新除授同副承旨李趾秀時在公忠道沃川地,斯速乘馹上來事,下諭,何如?傳曰,允。
傳于趙琮鎭曰,留院公事入之。
趙琮鎭啓曰,卽者吏曹郞廳來言,寶城郡守兪章煥,黃澗縣監李在稼,兩司不備,不得署經云,除在外外,未肅拜人員,竝卽牌招,以爲署經之地,何如?傳曰,允。
嚴燾啓曰,臣與弘文提學鄭元容偕往泮宮,七夕製儒生試取,則收券爲五百八十四張矣,捧入之意,敢啓。傳曰,知道。
傳于嚴燾曰,科次入侍。
趙琮鎭啓曰,玉堂上下番俱空,已至多日,事甚未安。應敎金胤根,修撰李敦榮,副修撰金遇明·李象敬,旣有只推之命,竝卽牌招,推移入直,何如?傳曰,允。
趙琮鎭,以侍講院言啓曰,上番闕直,已至多日,事甚未安。輔德鄭知容呈辭受由,兼輔德閔致成,弼善李光載,文學趙然春,兼文學李寅弼在外,兼弼善趙秉常旣有只推之命,卽爲牌招入直,何如?傳曰,允。
以右承旨洪赫牌不進罷職傳旨,傳于趙琮鎭曰,只推。
以兼弼善趙秉常牌不進罷職傳旨,傳于趙琮鎭曰,只推。
嚴燾,以御營廳言啓曰,因禮曹草記,東道七陵局內捉虎事,定將校率領砲手,出送行獵矣。大虎一頭,小虎一頭,捉得封進之後,連爲搜覓,更無虎跡,山行軍今姑撤還之意,敢啓。傳曰,知道。
辛卯九月初八日酉時,上御熙政堂。七夕製科次入侍時,左副承旨嚴燾,假注書金炳奎,記注官金祖欽,記事官李謙在,弘文提學鄭元容,對讀官待敎李肯愚,說書韓宓履,兵曹佐郞金柔,以次進伏訖。上曰,史官分左右。上曰,試取爲幾張乎?元容曰,依口傳下敎,試取五張,而預差三張矣。上曰,科次爲之,仍爲書等。元容科次訖,上曰,二張各書三下,其餘則書以次上。仍命書傳敎曰,七夕製表居首三下一進士尹錫泳直赴殿試,之次草三下幼學李直赴會試,之次生員李寅正給二分,幼學閔致三·吳龜默竝令說曹考例施賞。出擧條又命書傳敎曰,入格儒生明日延英門外施賞。出擧條上曰,史官就座。仍命退,諸臣以次退出。
上在昌德宮。停常參·經筵。
夜自五更至初十日開東,灑雨下雨,測雨器水深三分。
趙琮鎭,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
趙琮鎭啓曰,大司憲宋穉圭,執義姜世揆,掌令鄭日泰,持平李發源·權用經在外,掌令鄭琦和傳旨未下,監察茶時之意,敢啓。傳曰,知道。
傳于趙琮鎭曰,右副承旨許遞,其代曹司五衛將金在三除授,牌招察任。
傳于洪赫曰,內醫副提調許遞,前望單子入之。
內醫副提調前望單子入之,嚴燾落點。
傳于趙琮鎭曰,戶刑換房。
洪赫啓曰,左右史不可不備,檢閱李啓宇由限已過,卽爲牌招入直,何如?傳曰,允。
以掌令鄭琦和,正言李日瀅牌不進罷職傳旨,傳于嚴燾曰,只推。
嚴燾啓曰,守令署經事,命下矣。掌令鄭琦和,正言李日瀅旣有只推之命,與行大司諫徐鼎輔,一體牌招,以爲備員署經之地,何如?傳曰,允。
以應敎金胤根,修撰李敦榮,副修撰金遇明·李象敬牌不進罷職傳旨,傳于洪赫曰,只推。
洪赫啓曰,玉堂上下番俱空,已至多日,事甚未安。應敎金胤根,修撰李敦榮,副修撰金遇明·李象敬旣有只推之命,竝卽牌招,推移入直,何如?傳曰,允。
以掌令鄭琦和,正言李日瀅牌不進罷職傳旨,傳于洪赫曰,只推。
嚴燾啓曰,守令署經事,命下矣。掌令鄭琦和,正言李日瀅,旣有只推之命,與行大司諫徐鼎輔,一體更爲牌招,以爲備員署經之地,何如?傳曰,允。
以應敎金胤根,修撰李敦榮,副修撰金遇明·李象敬牌不進罷職傳旨,傳于洪赫曰,只推。
以檢閱李啓宇牌不進罷職傳旨,傳于洪赫曰,只推。
洪赫,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
又以禮曹言啓曰,卽接延慶墓守衛官所報,則本墓火巢內僧房谷松木六十餘株,懿陵山直安盛大,符同近處居民金季得·孟四面兩漢,暗自偸斫,現捉於本墓所云矣,莫重墓所火巢內,松木偸斫,至於六十餘株之多,萬萬驚悚,爲齋官者,不能恪勤巡審,初不得禁戢於未斫之前,始有此發覺於旣斫之後,誠不勝駭痛,當該守衛官怠慢之罪,令該府拿問重勘,伊時入番員役等及犯斫諸漢,移送法司,照律嚴繩,何如?傳曰,允。犯斫處無論陵所墓所境界,萬萬驚駭,萬萬痛惡,犯漢及同犯干與諸漢,各別嚴刑究問,依律重勘,以爲懲後之地,可也。
趙琮鎭,以兵曹言啓曰,宣傳官李行敎·李熙吉,五衛將許宓,慶熙宮衛將朴東㝢俱以病難供職,呈狀乞遞,景福宮衛將馬仁亨老病在郷,上來無期云,竝改差,何如?傳曰,允。
永明尉洪顯周疏曰,伏以,臣素患風濕之症,偏中暑熱之毒,新涼纔生,宿祟大肆,轉痢爲泄,便度無常,阻食短眠,眞元漸脫,而最是可悶者,眩暈日發,或自朝至午,自午至昏,每當孔劇之時,省覺全稀,如墮煙霧,肢節麻痺,甚至於半體不仁之境,醫言氣脈不行,水土不襲之致,及今療治,庶無後悔,勸令往來江郊,飮水行氣,以導藥餌之所不逮,其言殊有理,臣亦以此爲定計。第伏念,臣所帶享官之任,雖緣實病之不得自强,許久曠直,已萬萬悚惶,況復思所以擅自去來於江湖郊坰之間,重犯無嚴無忌之辜乎?疾痛呼父母,人情之常,玆敢不避唐突,冒死仰籲於仁覆之下。伏乞聖慈,俯垂哀憐,特許臣調治之暇,俾庶幾復起爲人之地,千萬幸甚,臣無任云云。答曰,省疏具悉卿懇。病情如此,享官今姑許遞。因傳于洪赫曰,此批答,遣史官,傳諭于永明尉。
上在昌德宮。停常參·經筵。
藥房都提調鄭晩錫,提調徐俊輔,副提調嚴燾啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿口傳問安。答曰,知道。世子嬪宮·世孫宮口傳問安。答曰,知悉。
趙琮鎭啓曰,大司憲宋穉圭,執義姜世揆,掌令鄭日泰,持平李發源·權用經在外,掌令鄭琦和傳旨未下,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而領議政未差,左議政李相璜有身病,右議政金履喬在外,不得來會云矣,敢啓。傳曰,知道。
朴晦壽啓曰,假注書朴皓壽身病猝重,勢難察任,今姑改差,何如?傳曰,允。
朴皓壽改差,代以徐元淳爲假注書。
洪赫啓曰,卽者檢閱李謙在以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,左右史不可不備,檢閱李啓宇旣有只推之命,與別兼春秋徐念淳·洪鍾應,竝卽牌招,推移入直,何如?傳曰,允。
以別兼春秋徐念淳·洪鍾應,檢閱李啓宇牌不進罷職傳旨,傳于金在三曰,只推。
以掌令鄭琦和,正言李日瀅再牌不進罷職傳旨,傳于金在三曰,只推。
金在三啓曰,守令署經事,命下矣。掌令鄭琦和,正言李日瀅旣有只推之命,與行大司諫徐鼎輔一體牌招,以爲署經之地,何如?傳曰,允。
以掌令鄭琦和牌不進罷職傳旨,傳于金在三曰,只推。
金在三啓曰,守令署經事,命下矣。掌令鄭琦和旣有只推之命,與行大司諫徐鼎輔一體更爲牌招,以爲備員署經之地,何如?傳曰,允。
以掌令鄭琦和再牌不進罷職傳旨,傳于金在三曰,只推。
金在三啓曰,玉堂上下番俱空,已至多日,事甚未安。應敎金胤根,修撰李敦榮,副修撰金遇明·李象敬,旣有只推之命,竝卽牌招,推移入直,何如?傳曰,允。
以應敎金胤根,修撰李敦榮,副修撰金遇明·李象敬牌不進罷職傳旨,傳于金在三曰,只推。
金在三以侍講〈院〉言啓曰,兼弼善趙秉常入直矣,纔已病親呈辭出去,上番闕直,事甚未安。輔德鄭知容受由,兼輔德閔致成,弼善李光載,文學趙然春,兼文學李寅弼在外,無替直之員,當以下番姑陞,而司書柳榮河在外,兼說書李肯愚內閣直,說書韓宓履,卽爲牌招入直,何如?傳曰,允。
以說書韓宓履牌不進罷職傳旨,傳于金在三曰,只推。
趙琮鎭,以都摠府言啓曰,副摠管任存常,以刑曹參判,本曹坐起,晝仕出去之意,敢啓。傳曰,知道。
又以義禁府言啓曰,延慶墓守衛官李憲絅拿問重勘事,傳旨啓下矣。李憲絅時在直所云,依例發遣府羅將待替直後拿來,何如?傳曰,待待命拿囚。
又以義禁府言啓曰,水原留守朴綺壽狀啓內,迎華道察訪李元普爲先罷黜,其罪狀,令攸司稟處事,啓下矣。李元普時在任所云,依例發遣府羅將拿來,何如?傳曰,待待命拿囚。
又以刑曹言啓曰,禮曹啓辭內,卽接延慶墓守衛官所報,則本墓火巢內僧房谷松木六十餘株,懿陵山直安盛大符同近處居民金季得·孟四面兩漢,暗自偸斫,現捉於本墓所云矣。莫重墓所火巢內,松木偸斫,至於六十餘株之多,萬萬驚悚,爲齋官者,不能恪勤巡審,初不得禁戢於未斫之前,始有此發覺於旣斫之後,誠不勝駭痛,當該守衛官怠慢之罪,令該府拿問重勘,伊時入番員役等及犯斫諸漢,移送法司,照律嚴繩,何如?傳曰,允。犯斫處無論陵所墓所境界,萬萬驚駭,萬萬痛惡,犯漢及同犯干與諸漢,各別嚴刑究問,依律重勘,以爲懲後之地可也事,命下矣。罪人安盛大·孟四面,嚴刑究問,則盛大以陵所山直,符同居民孟四面·金季得兩漢,偸斫松樹之狀,箇箇遲晩矣。謹按律文,則大明律盜園陵樹木條,有曰凡盜園陵內樹木者,杖一百徒三年,大典通編禁制條,有曰陵屬身犯偸斫者,加三等,安盛大徒三年罪加三等,決杖一百後,慶尙道金海府流三千里定配,孟四面決杖一百後,江原道麟蹄縣徒三年定配所竝卽押送,而金季得本以靡室之蹤,姑未就捕,關飭本道,使之譏詗捉上,以爲一體照勘之地,延慶墓入番書員金勉興,山直崔三喆,竝自臣曹考律勘處,何如?傳曰,允。
檢閱李謙在疏曰,伏以,臣卽接家信,則臣之父素患痰積之疾,當此寒燠不適之時,添以外氣,症情一倍添劇,委頓床笫,轉側須人云,臣自聞此報,方寸如灼,情急歸視,按住不得,玆敢略控至懇,徑出禁扄。伏乞聖慈,俯賜鑑諒,臣所帶職名,亟行鐫改,以便救護,仍治臣擅離之罪,以肅朝綱,不勝大願,臣無任云云。省疏具悉。爾其勿辭救護。
辛卯九月初十日辰時,上御熙政堂。藥房入診入侍時,都提調鄭晩錫,提調徐俊輔,副提調嚴燾,假注書金炳奎,記注官金輦·金熙逌,待敎李肯愚以次進伏,醫官玄在德·李亨基·南山壽進伏楹外訖。晩錫曰,日氣不調,聖體若何?上曰,一樣矣。寢睡·水刺之節,何如?上曰,一樣矣。上曰,醫官入診。在德·亨基以次進診,退伏楹外,奏曰,脈候左右三部調均矣。晩錫曰,瓊玉膏·沈香琥珀屑各五錢加入之意,敢達。上曰,唯。上曰,大臣就座,史官就座。仍命退,諸臣以次退出。
上在昌德宮。停常參·經筵。
嚴燾啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
金在三啓曰,左右史不可不備,別兼春秋徐念淳·洪鍾應,檢閱李啓宇旣有只推之命,竝卽牌招,推移入直,何如?傳曰,允。
又啓曰,玉堂上下番俱空,已至多日,事甚未安。應敎金胤根,修撰李敦榮,副修撰金遇明·李象敬旣有只推之命,竝卽牌招,推移入直,何如?傳曰,允。
嚴燾啓曰,大司憲宋穉圭,執義姜世揆,掌令鄭日泰,持平李發源·權用經在外,掌令鄭琦和牌不進,監察茶時之意,敢啓。傳曰,知道。
以掌令鄭琦和,正言李日瀅牌不進罷職傳旨,傳于嚴燾曰,只推。
金在三啓曰,守令署經事,命下矣。掌令鄭琦和旣有只推之命,與行大司諫徐鼎輔,一體牌招,以爲備員署經之地,何如?傳曰,山林外有實故,在外未肅拜臺諫竝許遞,政官牌招開政。
又啓曰,守令署經事,命下矣。今日政新除授臺諫,竝待下批牌招,以爲備員署經之地,何如?傳曰,允。
嚴燾,以兵曹言啓曰,內禁衛將許棨身病猝重,無望供職,呈狀乞遞,改差,何如?傳曰,允。
金在三,以吏曹言啓曰,今此魂宮望祭大祝,前校理韓鎭㦿塡差,而時無職名,令該曹口傳付軍職,何如?傳曰,允。
有政。吏批,判書沈能岳進,參判李紀淵牌不進,參議李憲球進,同副承旨金在三進,啓曰,臺諫多窠及大司成,今當差出,而擬望之人乏少,外任竝擬,何如?傳曰,允。以林處鎭爲大司諫,朴升鉉爲執義,鄭藎爲司諫,鄭在絅·金英業爲掌令,金永基·金學敏爲持平,沈啓錫爲獻納,睦仁培爲正言,李志淵爲同敦寧,李龜秉爲大司成,玄鎭商爲掌樂正,文澤行爲監察,尹致獜爲軍資奉事,李羲鏞爲迎華察訪,兼持平單李鼎在,護軍柳和源年七十今加嘉義,閫帥臣慶尙右兵使柳相弼父加資事承傳。
再政,以金聖默爲禮曹正郞,韓兢人爲兵曹佐郞,李秉德爲司藝,李源達爲造紙別提,權載大爲掌苑別提,朴氣浩爲監察,李敏會爲洪州牧使,柳光龜爲舒川郡守。
三政,以卜來相爲直講,兪世煥·張周翼爲典籍,洪鼎周爲假監役。
兵批,行判書金逌根進,參判李錫祜在外,參議李渭達病,參知洪祐燮入直,左副承旨嚴燾進。以尹羽烈爲同知,沈能俊·李濟道爲宣傳官,李熙章爲內禁將,李玄璣爲羽林將,李珌秀爲五衛將,金喆遠·李海龜爲曹司衛將,金鍾殷爲忠翊將,孫景瑞爲景福將,李宗大爲慶熙將,鄭煥章爲都摠經歷,金宗浩爲訓鍊僉正,徐念淳爲文兼,金基中爲南固別將,護軍徐鼎輔·柳台佐,副護軍金·安光直·趙容和·張敎根·鄭鴻慶·李行敎·李熙吉·李顯夔,副司直姜世揆·李南圭·鄭日泰·權用經·鄭琦和·韓鎭㦿·金羽根·林永洙·李發源·申溥,副司果閔泰鏞·金逸淵·朴在皞以上竝單付,訓鍊判官朴性秀,部將咸英錫,前主簿林柱煥,訓鍊主簿鄭宗玉·李浩文,以上今加折衝加資事承傳。
再政,以南百善爲中樞都事,申錫浩爲訓鍊判官,同知單孫景瑞。
三政,以洪命周爲同知,權奎秉爲中樞經歷,孫宗厚爲武兼,同知單李宗大,僉知加設二單朴性秀·咸英錫。
金在三,以侍講院言啓曰,上番連日闕直,事甚未安。說書韓宓履旣有只推之命,卽爲牌招,姑陞入直,何如?傳曰,允。
以東寧尉金賢根沐浴呈辭,傳于嚴燾曰,給由馬。
以別兼春秋徐念淳·洪鍾應,檢閱李啓宇牌不進罷職傳旨,傳于金在三曰,只推。
以應敎金胤根,修撰李敦榮,副修撰金遇明·李象敬牌不進罷職傳旨,傳于金在三曰,只推。
以說書韓宓履牌不進罷職傳旨,傳于金在三曰,只推。
義禁府啓目,延慶墓守衛官李憲絅原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。
刑曹啓目粘連,黃磵金召史獄事,此獄雖本於擅殺,而當以劫囚爲重,金召史·金時永竝當依本律勘斷,竝若負商輩之恃衆作變,想其當場氣勢,甚於白晝强盜,又復在逃捉捕令道臣刻期捕獲,論理風聞,本事出於六月之晦,而啓聞在於八月初旬,極涉稽滯,罪人發捕,今已閱月,迄無一人斯得,該道臣從重推考,何如?判付啓依允。
上在昌德宮。停常參·經筵。
開東下霜。
趙琮鎭,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
趙琮鎭啓曰,合辭許久闕啓,事甚未安。除在外·傳旨未下外,呈告人員,竝卽牌招,何如?傳曰,允。
又啓曰,假注書金炳奎身病猝重,勢難察任,今姑改差,何如?傳曰,允。
金炳奎改差,代以李繪九爲假主書,李繪九有頉,代以金奎瑞爲假注書。
金在三啓曰,左右史不可不備,別兼春秋徐念淳·洪鍾應,檢閱李啓宇,旣有只推之命,竝卽牌招入直,何如?傳曰,允。
以掌令金英業牌不進罷職傳旨,傳于趙琮鎭曰,只推。
趙琮鎭啓曰,掌令金英業旣有只推之命,一體牌招,何如?傳曰,允。
金在三啓曰,守令署經事,命下矣。掌令金英業旣有只推之命,卽爲牌招,以爲備員署經之地,何如?傳曰,允。
又啓曰,寶城郡守兪章煥,黃澗縣監李在稼,憲府則雖已署經,諫院則大司諫林處鎭,司諫鄭藎,獻納沈啓錫,正言睦仁培俱在外,只有正言李日瀅一人,不得署經,何以爲之?敢稟。傳曰,一司除署經。
以別兼春秋徐念淳·洪鍾應,檢閱李啓宇牌不進罷職傳旨,傳于金在三曰,只推。
以持平金學敏,正言李日瀅牌不進罷職傳旨,傳于趙琮鎭曰,只推。
以慶尙監司朴歧壽狀啓,進上柚子尙有靑色,莫重包貢,不能盡誠,惶恐待罪事,傳于金在三曰,卿其勿待罪事,回諭。
以慶尙監司朴歧壽狀啓進上黃栗節序差早,限內不得封進,惶恐待罪事,傳于金在三曰,卿其勿待罪事,回諭。
金在三,以弘文館言啓曰,上番闕直,事甚未安。應敎金胤根旣有只推之命,卽爲牌招入直,何如?傳曰,允。
又以禮曹言啓曰,卽接永禧殿令所報,則望焚香受香,在今十四日,殿官一員當爲祗受陪往,而參奉呈辭在外,無以推移擧行云矣,依定式,假官一員,令吏曹以成均館官員口傳啓下,以爲代直後受香之地,何如?傳曰,允。
又以承文院都提調意啓曰,漂民出送事,禮部咨文纔已出來矣,見今節行不遠,不必先通稱謝,而以無方物謝恩一起,磨鍊順付於冬至使行之意,分付該曹,何如?傳曰,允。
修撰李敦榮疏曰,伏以,臣甚鹵莽,百不猶人,而早年科第,已犯不幸之戒,外內歷揚,恒切踰分之愧,千萬不自意,玉署特旨有隕自天,臣聞命惝恍,歷屢日而莫省攸措。是職也處深嚴之地,侍雙隻之筵備顧問而資啓沃,黼黻笙鏞,實又有演綸之責,其重如此,故其選甚峻,前後居是任者,磊落相望,皆當世之俊彦也。曷嘗有顓蒙如臣,空疎如臣者,濫廁於其間乎?且況中批除職,本非盛世美事,而若其文學望實,有足以承當,則固不至爲累於聖朝官人之政,然今玆之命,乃及於臣,上而違愼簡之義,下而招不衷之機,臣恐由臣一人,名器褻而物情駭,此臣所以雖不有逋慢之辜,而不敢爲趨進之計者,諒非獲已,課日違召,轉益惶蹙,玆敢臚實仰瀆。伏乞聖明,將臣新除職名,亟賜鐫改,使官方嚴而微分安焉。臣旣不以論思自居,何敢贅陳他說,而區區愚忠,有不能自已者,臣切以近日經筵之久曠爲憂,成湯之聖也,而有又新之銘,衛武之耄焉,而述抑戒之詩,雖聖學已臻高明,進修之工,不宜間斷,抑又橫經之臣,不及古人,有不足以開發聖聰,然以多問寡,亦聖人之極工也。矧今世孫宮衣尺漸長,知思日開,此政殿下早諭之時,幼沖之齡,物誘易入,尊貴之地,敎法易疎,未敢知殿下於涓蠖之中,遇物則輒循循然誨之,對玉食,必以成周之稼穡爲訓,處廣廈,必以帝堯之茅茨爲言,一蟲之細,而引宋宗之避蟻,一枝之微,而誦程子之諫柳,以至於器用服飾,而去其侈靡,務從樸素,皆寓善導之意乎?至若身敎之方,尤莫切於勤御經筵,朝晝之頃,頻接大夫,方冊之上,對越聖賢,反復問難,樂此不疲,未嘗一日或廢焉,則于斯之際,世孫宮所以耳擩而目染者,常在於是,浸灌於講讀之音,慣熟於講讀之儀,觀感啓發之功,雖有異日保傅疑丞之左右誘掖,曷若殿下今日身敎之爲親且切者乎?已自未就傅時,先知經筵之不容暫轍,有如是,則將見睿學之日就月將,緝熙光明,自有不期然而然者矣。夫子曰,少成若天性,習貫如自然,此誠切至之訓也。臣不揆猥僭,以是獻焉,惟殿下懋哉懋哉,臣無任云云。省疏具悉。所陳好矣,當留意,爾其勿辭察職。
副修撰李象敬疏曰,伏以,臣於日前,伏奉瀛館特除之命,匪臣蒙陋所可堪稱,惝怳震惕,歷日靡措,罪積違傲,諒非獲已。臣幼而多病,長而失學,器不適用,藝無成名,而倖竊科第,驟登臺閣,乍解旋縻,除旨聯翩,而終未能進一言論一事,得以仰答殊恩之萬一,撫躬自惟,冞切愧懼,今玆新命,尤豈臣夢想之攸到哉?夫橫經文石,演綸鳳池,任啓沃之責,備顧問之列,地望淸切,掄揀難愼,惟人是視,不宜濫授,而中批特簡,尤係格外,臣何敢徒恃寵靈,不揆涯分,揚揚冒承,厚招不衷之機乎?伏乞聖明,亟命鐫改,臣新授職名,以重公器,以安私分焉。臣旣自列控辭,何暇更附陳勉,而愚忱耿結,不能自已,惟殿下垂察焉。殿下三紀臨御,一念寅畏,深仁厚澤,浹人肌膚,三代雍熙之象,庶幾復覩於今日,而一日二日,治不徯志,內而百隷怠懈,外而民生困瘁,若謂之已治已安,則臣恐以爲未也。天下國家,非安則危,非治則亂,相爲對待,其幾甚微,直不過毫釐之差耳,心一也,而有人心焉,有道心焉,循道心而出於性命之正,則政令施措,動合天則,自底於治安,循人心而拘於形氣之私,則動靜云爲,未得中正,易歸於危亂,辨之不得不早,察之不得不明,是以明德新民之功,必以格致爲先,格致誠正之術,必以學問爲本,殿下誠能克念於典學之工,深究乎精一之義,眞知實踐,自强不息,則篤實輝光,可久可大,庶見其措諸事爲,從欲而治,衛武公進修箴儆,恐不獨專美於古昔矣,臣敢因此而復有獻焉。伏惟我世孫宮睿質天縱,智思日進,誕承儲位,神人有托,竊想遇物之誨,早諭之方,何待群下之蘄祝,而臣則以爲,以言敎之,不如以身敎之也。殿下欲世孫之勤學,則殿下先自勤學,欲世孫之崇儉,則殿下先自崇儉,欲世孫之親賢士大夫,則殿下先自親賢士大夫,一言一動,純然一出於正,則世孫沖年,觀感於斯,以至於薰陶德性,萬善自足,此誠我東方祈天永命之本,豈不休哉?伏願殿下,勿以人廢言,幸甚,臣無任云云。省疏具悉。所陳好矣,當留意,爾其勿辭察職。
上在昌德宮。停常參·經筵。
朴晦壽啓曰,明日常參·經筵,取稟。傳曰,停。
趙琮鎭啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
朴晦壽啓曰,右承旨洪赫,左副承旨嚴燾今日不爲仕進,竝卽牌招,何如?傳曰,允。
又啓曰,同敦寧李志淵除拜後過三日不爲出肅,依定式推考警責,仍卽牌招察任,何如?傳曰,允。
金奎瑞在外,代以兪鎭五爲假注書。
兪鎭五有頉,代以權周憲爲假注書
洪赫啓曰,左右史不可不備,別兼春秋徐念淳·洪鍾應,檢閱李啓宇,旣有只推之命,檢閱李謙在,由限已過,竝卽牌招推移入直,何如?傳曰,允。
洪赫,以弘文館言啓曰,上番無他推移之員,不得已以下番姑陞入直之意,敢啓。傳曰,知道。
又以弘文館言啓曰,上番姑陞入直,事甚未安。應敎金胤根,旣有只推之命,卽爲牌招入直,何如?傳曰,允。
又以侍講院言啓曰,輔德鄭知容入直矣,以掃墳事,纔已下直出去,上番闕直,事甚未安。兼輔德閔致成,弼善李光載,兼弼善趙秉常,文學趙然春,兼文學李寅弼在外,上番無替直之員,兼司書金景善,卽爲牌招,以爲姑陞入直,何如?傳曰,允。
趙琮鎭啓曰,大司憲宋穉圭,執義朴升鉉,掌令鄭在絅,持平金永基在外,掌令金英業,持平金學敏牌不進,監察茶時之意,敢啓。傳曰,知道。
以掌令金英業,持平金學敏,正言李日瀅牌不進罷職傳旨,傳于趙琮鎭曰,只推。
以左副承旨嚴燾牌不進罷職傳旨,傳于朴晦壽曰,只推。
以別兼春秋徐念淳·洪鍾應,檢閱李謙在牌不進罷職傳旨,傳于洪赫曰,只推。
以應敎金胤根牌不進罷職傳旨,傳于洪赫曰,只推。
以兼司書金景善牌不進罷職傳旨,傳于洪赫曰,只推。
洪赫,以弘文館言啓曰,新除授校理李淵祥時在慶尙道尙州地,副校理李應信時在江原道原州地,李根友時在洪川地,修撰金大坤時在慶尙道昌寧地,經筵入番事緊,請竝斯速乘馹上來事,下諭。答曰,依啓。
趙琮鎭,以備邊司言啓曰,卽見全羅監司朴永元濟州牧使李禮延狀啓,則以爲,旌義縣爲美浦,異國船一隻漂到,故領來本州,詳細問情,則乃是日本國薩摩島大隅高山縣人四十八名,向往七島·中寶島,裝載年貢物種,自其處發船回棹,遇風漂到者,而船隻破傷,願從旱路還歸,其水陸治還之方,船材燒火,卜物替運等節,竝請令廟堂稟旨分付矣。倭船之漂到他道者,覓給船隻,從水路替付萊府,久有成例,有不可遽許從陸,依近例使沿海諸邑,別定完固船隻,以附近守令或邊將定差員,次次領付於萊府,船隻及願燒物件,倭人所見處,卽爲燒火,其餘卜物,另飭輸給之意,分付全羅·慶尙兩道道臣及東萊府使處,何如?傳曰,允。
又以御營廳言啓曰,本廳字內惠化門北邊第三城廊近處體城二間許頹圮處,今已畢築,把守軍兵,依例撤罷,女墻仍爲始役之意,敢啓。傳曰,知道。
檢閱李啓宇疏曰,伏以,臣情私懇迫,計無所出,旣籲又瀆,若昧嚴畏,僭忘猥越,無所逃罪,乃殿下特垂諒察,曲加憫憐,有願必循,俾便救護,新進小臣,何以得此?闔門感頌,莫知圖報之所也。第念臣母所患,非一時无忘之疾也,乃其年及耄耋,氣息居常凜綴,自夏徂秋,受傷積有源委,暑濕之始,痎瘧先發,驟涼之後,癥癖大肆,寒熱交攻而眞元日陷,嘔泄竝作而食飮頓阻,輾轉彌留,遂至於沈篤,而臣母病中,以臣之驚動爲念,戒飭家人,俾不以實狀聞知,故臣之陳懇歸省,旣不能差早,而醫治之節,亦多失其時矣。今方躬執刀圭,左右扶將,而證形之危惡,日加而時添,奄奄床褥,若不保朝夕,病勢之至此,皆臣離側之罪也。念之及此,心肝如灼,見今母病之痊安,非旬日可期,而臣之恩暇,自有常限,事情之忙迫卽當,當復如何,而顧以限滿輒籲,分義之所不敢也。遂不得不且悚且惶,坐犯違傲,一日二日,以冀事勢之幸而少間,今則如是者已屢日矣。政記之纂修,不可暫曠,史館之儤直,難容久替,而庚牌日臨,事體屑越,臣欲冒死而不進也,則一向逋慢,實非臣分之所敢安也,欲以公而忘私也,則此時離捨,又非人理之所可忍也,情地之進退不得,萬萬悶隘,夫豈有如臣者乎?玆敢不避瀆撓,冒沒更籲,其情愈急,其聲愈疾。伏乞聖慈,亟遞臣職,以便公私,仍賜嚴譴,以昭法紀焉,臣無任云云。省疏具悉。爾其勿辭救護。
上在昌德宮。停常參·經筵。
夜五更,灑雨下雨,測雨器水深一分,雷動電光。
趙琮鎭啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
洪赫啓曰,玉堂備員間視事頉稟之意,敢啓。傳曰,知道。
傳于洪赫曰,禮房承旨馳詣宗廟·景慕宮,奉審摘奸以來。
傳于洪赫曰,同副承旨金在三享官差下。
傳于洪赫曰,右副承旨·同副承旨許遞,前望單子入之,待下批,牌招察任。
承旨前望單子入之,趙秉鉉·沈鈁落點。
權周憲在外,代以李貞夏爲假注書。
洪赫啓曰,假注書李貞夏時無職名,令該曹依例付軍職,冠帶常仕,何如?傳曰,允。
又啓曰,左右史不可不備,別兼春秋徐念淳·洪鍾應,檢閱李謙在旣有只推之命,竝卽牌招入直,何如?傳曰,允。
又啓曰,卽者吏曹郞廳來言,舒川郡守柳光魯憲府則雖已署經,諫院則大司諫林處鎭,司諫鄭藎,獻納沈啓錫,正言睦仁培在外,只有正言李日瀅一人,不得備員署經云,何以爲之?敢稟。傳曰,一司除署經。
趙琮鎭啓曰,卽者義禁府都事來言,時囚無得過三日滯囚,曾有定式矣,時囚罪人李憲絅當爲議處,而判義禁金在昌有身病,次堂例不得擧行云,判義禁金在昌,卽爲牌招,以爲開坐之地,何如?傳曰,允。
又啓曰,判義禁金在昌牌不進推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。
又啓曰,明日次對,兩司當爲進參,除在外外,呈告人員,竝待開門牌招,何如?傳曰,允。
又啓曰,大司憲宋穉圭,執義朴升鉉,掌令鄭在絅,持平金永基在外,掌令金英業,持平金學敏牌不進,監察茶時之意,敢啓。傳曰,知道。
以掌令金英業,持平金學敏,正言李日瀅牌不進罷職傳旨,傳于趙琮鎭曰,只推。
以別兼春秋徐念淳,洪鍾應牌不進罷職傳旨,傳于洪赫曰,只推。
以應敎金胤根牌不進罷職傳旨,傳于洪赫曰,只推
洪赫,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
又以弘文館言啓曰,上番闕直,事甚未安。修撰李敦榮,卽爲牌招,姑陞入直,何如?傳曰,允。
又以侍講院言啓曰,上番連日闕直,事甚未安。輔德鄭知容,兼輔德閔致成,弼善李光載,兼弼善趙秉常,文學趙然春,兼文學李寅弼在外,上番無替直之員,兼司書金景善旣有只推之命,卽爲牌招,姑陞入直,何如?傳曰,允。
又以禮曹言啓曰,卽接昌寧幼學權永夏所志,則以爲,同姓五寸叔思慶嫡妾俱無子,以其同姓八寸兄命馥第三子有夏,欲爲繼後,兩家相議完定,未及禮斜,思慶夫妻俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受明有可據,而不得登聞者,許令該曹論理草記事,曾有筵奏定式,而門長權永夏所訴旣如此,依定式權命馥第三子有夏,立爲權思慶之後,何如?傳曰,允。
趙琮鎭,以訓鍊都監言啓曰,本局別將柳相穆身病甚重,勢難察任,改差,何如?傳曰,允。
上在昌德宮。停常參·經筵。
藥房都提調鄭晩錫,提調徐俊輔,副提調嚴燾啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿口傳問安。答曰,知道。世子嬪宮·世孫宮口傳問安。答曰,知悉。
嚴燾,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
趙琮鎭啓曰,右承旨洪赫今日不爲仕進,卽爲牌招,何如?傳曰,允。
傳于趙琮鎭曰,大臣·備局堂上引見。
趙琮鎭啓曰,新除授右副承旨趙秉鉉時在京畿楊根地,斯速乘馹上來事,下諭,何如?傳曰,允。
又啓曰,新除授同副承旨沈鈁年限已過,何以爲之?敢稟。傳曰,許遞,前望單子入之。
承旨前望單子入之,韓弘敎落點。
趙琮鎭啓曰,新除授右副承旨韓弘敎,卽爲牌招,何如?傳曰,允。
傳于嚴燾曰,工·刑換房。
趙琮鎭啓曰,左右史不可不備,別兼春秋徐念淳·洪鍾應,旣有只推之命,竝卽牌招,推移入直,何如?傳曰,允。
嚴燾啓曰,判義禁金在昌再牌不進推考傳旨,今方捧入,而開坐命下之後,如是違牌,事甚未安。所當更請牌招,而係是一日三牌,何以爲之?敢稟。傳曰,更爲牌招。
又啓曰,判義禁金在昌牌不進推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。
又啓曰,判義禁金在昌再牌不進推考傳旨,今方捧入,而開坐命下之後,連事違召,無意承膺,事體所在,誠甚未安。所當更請牌招,而係是一日三牌,何以爲之?敢稟。傳曰,更爲牌招,如有違牌,勿爲呼望。
又啓曰,大司憲宋穉圭,執義朴升鉉,掌令鄭在絅,持平金永基在外,掌令金英業,持平金學敏牌不進,監察茶時之意,敢啓。傳曰,知道。
以掌令金英業,持平金學敏,正言李日瀅牌不進罷職傳旨,傳于嚴燾曰,只推。
以同副承旨沈鈁牌不進罷職傳旨,傳于趙琮鎭曰,只推。
以右承旨洪赫牌不進罷職傳旨,傳于趙琮鎭曰,只推。
以右副承旨韓弘敎牌不進罷職傳旨,傳于趙琮鎭曰,只推。
以修撰李敦榮牌不進罷職傳旨,傳于趙琮鎭曰,只推。
以兼司書金景善牌不進罷職傳旨,傳于趙琮鎭曰,只推。
趙琮鎭,以奎章閣言啓曰,景慕宮·望廟樓今望奉審,無頉之意,敢啓。傳曰,知道。
又以禮曹言〈啓〉曰,章陵兩位陵上莎草枯損處修改之役,擇日擧行事,啓下矣。修改吉日時,令日官朴周煥推擇,則來十月初七日卯時爲吉云,以此日時擧行,何如?傳曰,允。
又以禮曹言啓曰,章陵兩位陵上莎草枯損處修改吉日時,以來月初七日卯時推擇,纔已啓下矣。陵上莎草修改時,有設都監擧行之例,亦有因特敎勿設都監,政府以下進去監董之例,今番則何以爲之乎?敢稟。傳曰,政府以下監董。
又以禮曹言啓曰,卽接順康園官員所報,則近日虎患狼藉,晝夜橫行於局內,至於奉審巡山等節,無以擧行云矣。莫重之地,虎患若是狼藉,萬萬驚悚,卽令該軍門發送砲手,期於獵捉事,分付,何如?傳曰,允。
又以禮曹言啓曰,麗王諸陵,禮官三年一次奉審,復舊例爲之事,曾有受敎定式矣。今年爲當次之年,依定式發遣本曹郞廳,看審以來,何如?傳曰,允。
又以弘文館言啓曰,上番闕直,事甚未安。修撰李敦榮旣有只推之命,與應敎金胤根,副修撰金遇明竝卽牌招,以爲推移入直之地,何如?傳曰,允。
又以侍講院言啓曰,上番闕直,已至多日,事甚未安。輔德鄭知容,兼輔德閔致成,弼善李光載,兼弼善趙秉常,文學趙然春,兼文學李寅弼在外,上番無替入之員,兼司書金景善旣有只推之命,卽爲牌招,姑陞入直,何如?傳曰,允。
又以魂宮入直享官意啓曰,享官金在三時無職名,令該曹付軍職,何如?傳曰,允。
兵曹口傳政事,副護軍單金在三。
以別兼春秋徐念淳·洪鍾應牌不進罷職傳旨,傳于趙琮鎭曰,只推。
以應敎金胤根,修撰李敦榮,副修撰金遇明牌不進罷職傳旨,傳于趙琮鎭曰,只推。
以兼司書金景善牌不進罷職傳旨,傳于趙琮鎭曰,只推。
嚴燾,以御營廳言啓曰,順康園局內,虎患狼藉,奉審巡山等節,無以擧行,卽令該軍門發送校卒,期於獵捉事,自禮曹草記允下矣。本廳善放砲手五十名,定將校率領,今月十六日爲始,出送行獵之意,敢啓。傳曰,知道。
辛卯九月十五日辰時,上御熙政堂。藥房入診,大臣·備局堂上引見入侍時,都提調鄭晩錫,提調徐俊輔,副提調嚴燾,假注書徐元淳,記注官金熙逌,記事官李謙在,待敎李肯愚,左承旨趙琮鎭,假注書李貞夏,事變假注書崔致常,左議政李相璜,行兵曹判書金逌根,行戶曹判書趙萬永,知中樞府事徐能輔,刑曹判書李光文,行護軍白東薳·申絅,禮曹參判趙寅永,副修撰李象敬,以次進伏,醫官玄在德·李亨基·南山壽·卞文燮,進伏楹外訖。上曰,史官分左右。上曰,大臣進前。晩錫進前奏曰,雨後稍冷,聖體,若何?上曰,一樣矣。寢睡·水刺之節,何如?上曰,一樣矣。中宮殿氣候,若何?上曰,各殿宮氣候一樣矣。晩錫曰,醫官入診,何如?上曰,唯。醫官玄在德等以次入診,退伏楹外奏曰,脈候左右三部調均矣。晩錫曰,涼生已久,湯劑進御,似好矣。上曰,唯。晩錫曰,湯劑退去議定更稟矣。上曰,唯。上曰,判府事就座。上曰,次對爲之。相璜起伏奏曰,卽見開城留守李鼎臣狀啓,則備陳舊豐德農形受損之狀,仍以爲,禁御兩營所管江都留餉米太,以詳定代捧,耗條本色輸送,摠廳所管臨津餉穀,捧留本邑而耗條代錢輸送,辛巳停退各軍門各衙門身軍布特許仍停事,請令廟堂稟旨分付矣。留餉米太之詳定代捧,臨津餉穀之捧留本邑,耗條之代錢與本色輸送,停退軍布之依前仍停,俱有近例,竝皆許施,何如?上曰,依爲之。出擧條相璜曰,近聞各陵園墓官之假官替直,無故輒請,視若應例,焚香之重,而猶此替行,禁伐之嚴,而若無主管,寧有如許紀綱?設置兩官,本爲互相交替,克勤守護之地,則雖一員有故,自有可以推移之一員,而當初假差權替,雖或在於兩官赴擧之日,乃於無故之時,據此爲例,許久代直,抑又何據,有職事者無敢占便,何官不然,而至於奉寢園而任汛掃者,其所重,何如,而乃敢爲此習乎?此後則凡係假官請報,除却科由一事與親病切急外,一切毋得聽施之意,分付該曹,仍令載之掌考,以爲按行之地,何如?上曰,依爲之。出擧條相璜曰,國之大事,祀典爲重,自誓戒肄儀,以至齋宿,而著爲戒令,其所以致嚴致謹者,顧何如,而挽近以來,怠肄日甚,臨享受帖者,或不無不爲齋宿,不參誓肄之人云,自祀享之莫嚴,而占便猶欲如此,頹綱謬習,寧欲無言,已往雖難一一追究,復若有如是之弊,則犯科者斷當隨現拿勘,而不能察飭,與呈課之押班監察摘奸時不能執頉之吏郞,亦難免重勘,以此意另加申飭,何如?上曰,依爲之。出擧條相璜曰,還餉法意,極爲嚴重,苟有關係於欠逋者,無論始逋與掩逋,王府關石,自有定律,決不容低昂於其間,而近年以來,此法亦不免漸弛,守令之掩逋現發者,間不無從輕議律者,此路一開,實有無窮之後慮,人若見罪關公逋,而竟至無事,則凡有逋之邑,將何憚而不掩逋?雖無逋之邑,將何憚而不犯逋,末流之弊,必至於無邑不逋,此不可不嚴守舊典,永杜來弊,後若有似此犯科,而不能一斷之以配錮之常法,則當該禁堂,當施,故出入人罪之律,以此意申明分付,何如?上曰,依爲之。出擧條相璜曰,以漂民出送稱謝事,纔有槐院草記允下者矣。今番節使,當兼謝恩,兼使之行,副使·書狀,當以從二品與已經四品人差出,而今若更差以送,則拜喪期近,事勢實多掣礙,在前如此之時,有仍爲陞資陞品以送之例,故敢此仰達矣。上曰,依爲之。出擧條相璜曰,昨年以後武科出身已越宣薦人,當爲依定式分防西·北,而許多人之邊邑分防,不無主客俱困之慮,在前亦多有除防之時,今番亦爲除赴防之意,分付,何如?上曰,依爲之。出擧條相璜曰,臣之區區微懇,槪陳於夏初筵席,而臣之病狀與精力,經夏以後,尤爲不逮,今則自家居動息,而多在床笫上宛轉,雖尋常應酬,亦有不能自力之時,如是而尙安望重務乎?曲垂愍念,若蒙體諒,則實爲公私之幸,日夕顒祝,惟在於此矣。上曰,就座。俊輔曰,陵園所之設置官員,蓋爲其守護之節,禁養之責,而挽近以來,紀綱解弛,怠慢成習,各陵園木根之狼藉,多有入聞者,方以此悚悶之際,向來延慶墓火巢內,至有松木六十餘株偸斫之事矣。人心雖曰悖頑,夫豈有如許變怪乎?竊不勝萬萬驚痛,草記批旨,極其嚴截,庶可有懲一勵百之道,而墓所如此,各陵寢木根之應如所聞,可以推知。爲齋官者,若能恪勤察禁,豈至如此乎?自上或有史官宣傳官特遣摘奸之擧,而本曹則發送郞吏,時加審察,亦是故例也。今宜修明古例,另爲嚴飭,先自臣曹,抽栍分送郞吏,詳察摘奸,隨其木根之多寡,以爲分輕重勘處之地,何如?上曰,依爲之。出擧條琮鎭曰,今日賓對,兩司無一人進參,事甚未安。違牌諸臺,竝推考,何如?上曰,依爲之。出擧條進御拱辰君子湯,自明日一貼式煎入事。出榻敎上曰,史官就座。仍命退,諸臣以次退出。
上在昌德宮。停常參·經筵。
夜自五更至十七日開東,灑雨下雨,測雨器水深二分。
洪赫啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
朴晦壽啓曰,右副承旨韓弘敎,今日不爲仕進,卽爲牌招,何如?傳曰,允。
嚴燾啓曰,藥房都提調·副提調持湯劑來待矣。傳曰,封入。
朴晦壽啓曰,左右史不可不備,別兼春秋徐念淳·洪鍾應旣有只推之命,檢閱李啓宇由限已過,竝卽牌招,推移入直,何如?傳曰,允。
洪赫啓曰,大司憲宋穉圭,執義朴升鉉,掌令鄭在絅,持平金永基在外,掌令金英業,持平金學敏牌不進,監察茶時之意,敢啓。傳曰,知道。
以掌令金英業,持平金學敏,正言李日瀅牌不進罷職傳旨,傳于洪赫曰,只推。
以右副承旨韓弘敎牌不進罷職傳旨,傳于朴晦壽曰,只推。
以別兼春秋徐念淳·洪鍾應,檢閱李啓宇牌不進罷職傳旨,傳于朴晦壽曰,只推。
以應敎金胤根,修撰李敦榮,副修撰金遇明牌不進罷職傳旨,傳于朴晦壽曰,只推。
以兼司書金景善牌不進罷職傳旨,傳于朴晦壽曰,只推。
朴晦壽,以弘文館言啓曰,上番闕直,事甚未安。應敎金胤根,修撰李敦榮,副修撰金遇明旣有只推之命,竝卽牌招,以爲推移入直之地,何如?傳曰,允。
又以侍講院言啓曰,上番闕直,已至多日,事甚未安。兼司書金景善旣有只推之命,卽爲牌招,姑陞入直,何如?傳曰,允。
又以奉常寺都提調·提調意啓曰,東籍親耕田所種稻打作則所出爲一石六斗,皮稷打作則所出爲一石一斗,皮粘粟打作則所出爲六斗,皮唐黍打作則所出爲一石三斗,豆打作則所出爲十四斗,太打作則所出爲一石之意,敢啓。傳曰,知道。
洪赫,以兵曹言啓曰,昨年以後武科出身已越宣薦人,纔因大臣筵奏,旣已除赴防矣。除赴防則有納米之例,亦有因特敎除納米之時,今番則何以爲之乎?敢稟。傳曰,除納米。
義禁府啓目粘連,向前李憲絅亦,墓所火巢內松木偸斫,至於六十餘株之多,萬萬驚悚,墓官不能禁戢之罪,自有其律是白兺除,昨年已爲定界,禮曹仍卽下帖是白去等,豈有追後分界之法理乎?今以當日巡審分界前斫痕等說,張皇發明者,尢爲可駭是白乎矣,供辭旣如此,則臣府無直斷本律之例,令該曹査實草記後,準法照律,而此囚段,査實間依例保放,何如?判付啓依允。
又啓目,延華前察訪李元普原情云云。問目內辭緣,泛稱遲晩,刑推得情,何如?判付啓,除刑推議處爲良如敎。
又啓目,林川郡守金應根原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。
上在昌德宮。停常參·經筵。
洪赫啓曰,來二十一日,朝參日次矣,敢稟。傳曰,停。
又啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
趙琮鎭啓曰,來二十一日,輪對日次矣,敢稟。傳曰,當次人受點,後日次來待。
又啓曰,右副承旨韓弘敎今日不爲仕進,卽爲牌招,何如?傳曰,允。
嚴燾啓曰,藥房都提調·副提調持湯劑來待矣。傳曰,封入。
傳于洪赫曰,傳香承旨馳詣宣武祠,奉審摘奸以來。
趙琮鎭啓曰,同副承旨趙秉鉉自鄕上來云,卽爲牌招,何如?傳曰,允。
又啓曰,假注書徐元淳身病猝重,勢難察任,今姑改差,何如?傳曰,允。
徐元淳改差,代以李明迪爲假注書。
趙琮鎭啓曰,左右史不可不備,別兼春秋徐念淳·洪鍾應,檢閱李啓宇,旣有只推之命,竝卽牌招,推移入直,何如?傳曰,允。
又啓曰,副應敎金鼎集內閣進,校理李淵祥·吳致淳,副校理李應信·李根友,修撰金大坤在外,副修撰李象敬陳疏受由,玉堂上下番俱空,事甚未安。應敎金胤根,修撰李敦榮,副修撰金遇明,竝卽牌招,推移入直,何如?傳曰,允。
又啓曰,輔德鄭知容,兼輔德閔致成,弼善李光載,兼弼善趙秉常,文學趙然春,兼文學李寅弼,司書柳榮河在外,說書韓宓履陳疏受由,兼說書李肯愚呈辭受由,春坊上下番俱空,事甚未安。兼司書金景善,卽爲牌招入直,何如?傳曰,允。
洪赫啓曰,右邊捕盜大將李鐵求,以武臣堂上祿試射試官,今方慕華館出去矣,所佩命召及大將牌·傳令牌,何以爲之?敢稟。傳曰,仍佩往來。
又啓曰,卽者副修撰李象敬,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,卽者說書韓宓履,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
以右副承旨韓弘敎,同副承旨趙秉鉉牌不進罷職傳旨,傳于趙琮鎭曰,只推。
趙琮鎭啓曰,明日傳香禮房承旨當爲齋宿,同副承旨趙秉鉉,旣有只推之命,更爲牌招,何如?傳曰,許遞,前望單子入之。
承旨前望單子入之,鄭知容落點。
洪赫啓曰,大司憲宋穉圭,執義朴升鉉,掌令鄭在絅,持平金永基在外,掌令金英業,持平金學敏牌不進,監察茶時之意,敢啓。傳曰,知道。
以掌令金英業,持平金學敏,正言李日瀅牌不進罷職傳旨,傳于洪赫曰,只推。
傳于趙琮鎭曰,發遣吏郞,諸執事淸齋與否,摘奸以來。
以應敎金胤根,修撰李敦榮,副修撰金遇明牌不進罷職傳旨,傳于趙琮鎭曰,只推。
趙琮鎭啓曰,玉堂上下番俱空,事甚未安。應敎金胤根,修撰李敦榮,副修撰金遇明旣有只推之命,竝更牌招,推移入直,何如?傳曰,允。
以別兼春秋徐念淳·洪鍾應,檢閱李啓宇牌不進罷職傳旨,傳于趙琮鎭曰,只推。
以兼司書金景善牌不進罷職傳旨,傳于趙琮鎭曰,只推。
洪赫,以都摠府言啓曰,副摠管任存常,以刑曹參判,本曹坐起,晝仕出去之意,敢啓。傳曰,知道。
副修撰李象敬疏曰,伏以,臣於持披之中,得接家報,臣母素患風眩之症,値玆天氣之稍冷,攝理失宜,一倍添劇,寒熱迭攻而眞元日就澌綴,痰喘交壅而神識有時昏瞀,胸膈痞悶,寢食全廢,氣息奄奄,委篤床笫,臣孑然一身,母子相依爲命,藥餌扶將,惟臣是視,臣聞來驚遑,方寸煎灼,玆敢冒陳短章,徑出禁門。伏乞聖慈天地父母,察臣至情,亟遞臣職,俾便救護,仍勘臣擅離之罪,以昭法紀焉,千萬幸甚,臣無任云云。省疏俱悉,爾其勿辭救護。
說書韓宓履疏曰,伏以,臣之老母今年六十有九矣,素抱貞疾,長在床褥,每當秋節,種種肆劇,臣無他兄弟,凡其藥餌救療,轉側扶將,必須臣身,卽接家信,臣母素患,近又越添,症勢危劇,氣息綿綴,傍無調護之人,惟待臣身之歸,臣自聞此報,按住不得,玆敢忙陳短章,徑出禁扄。伏乞聖慈,亟遞臣見帶之職,仍治臣瀆撓之罪,以昭法紀焉,臣無任云云。省疏俱悉。爾其勿辭救護。
上在昌德宮。停常參·經筵。
韓弘敎,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
又啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
趙琮鎭啓曰,左副承旨洪赫,同副承旨韓弘敎今日不爲仕進,竝卽牌招,何如?傳曰,允。
嚴燾啓曰,藥房副提調持湯劑來待矣。傳曰,封入。
傳于趙琮鎭曰,傳香承旨馳詣受香諸處,奉審摘奸以來。
趙琮鎭啓曰,新除授右承旨鄭知容,時在公忠道天安地,斯速乘馹上來事,下諭,何如?傳曰,允。
韓弘敎啓曰,禁衛大將申絅,御營大將白東薳以東南關王廟獻官,今方受香出去矣,所佩命召,竝來請還納,何以爲之,而將兵之任,不可一刻無摠察之人,何以爲之?敢稟。傳曰,仍佩往來,禁將,訓將兼察,御將,摠使兼察。
又啓曰,禁將,訓將兼察,御將摠使兼察事,命下矣。兼察禁衛大將趙萬永,兼察御營大將柳相亮,竝卽牌招聽傳敎,何如?傳曰,允。
以應敎金胤根,修撰李敦榮,副修撰金遇明再牌不進罷職傳旨,傳于趙琮鎭曰,只推。
趙琮鎭啓曰,玉堂上下番俱空,事甚未安。應敎金胤根,修撰李敦榮,副修撰金遇明旣有只推之命,竝卽牌招,推移入直,何如?傳曰,允。
又啓曰,左右史不可不備,別兼春秋徐念淳·洪鍾應,檢閱李啓宇,旣有只推之命,竝卽牌招,推移入直,何如?傳曰,允。
又啓曰,春坊上下番俱空,事甚未安。兼司書金景善,旣有只推之命,更爲牌招,輔德未差之代,政官牌招開政差出,待下批,牌招入直,何如?傳曰,允。
嚴燾啓曰,行都承旨朴晦壽不爲仕進,左承旨趙琮鎭奉審進去,右承旨鄭知容在外,左副承旨洪赫,同副承旨韓弘敎未承牌,臣燾吏兵批兼進之意,敢啓。傳曰,知道。
有政。吏批,判書沈能岳進,參判李紀淵牌招不進,參議李憲球牌招不進,右副承旨嚴燾進。以趙秉鉉爲輔德,朴齊尙爲司䆃僉正,朴奎賢爲典籍,林潁喆爲司僕主簿,鮮于鏷爲崇靈殿參奉,承文博士單李學曾,副護軍金弘根今加嘉善加資事承傳,冬至兼謝恩使單鄭元容,副使單金弘根,書狀官單李鼎在,兼掌令單李鼎在,書狀官陞品事承傳。
兵批,判書金逌根差祭,參判李錫祜在外,參議李渭達病,參知洪祐燮入直進,右副承旨嚴燾進。護軍金弘根,副護軍趙秉鉉·李趾秀·沈鈁·林柱煥·李浩文·鄭宗玉,副司正李貞夏竝單付。吏批,再政。以洪直謨爲康陵令。
嚴燾啓曰,春坊上下番俱空,事甚未安。輔德趙秉鉉,兼司書金景善,旣有只推之命,竝更牌招入直,何如?傳曰,允。
韓弘敎啓曰,大司憲宋穉圭,執義朴升鉉,掌令鄭在絅,持平金永基在外,掌令金英業,持平金學敏牌不進,監察茶時之意,敢啓。傳曰,知道。
以掌令金英業,持平金學敏,正言李日瀅牌不進罷職傳旨,傳于韓弘敎曰,只推。
以左副承旨洪赫牌不進罷職傳旨,傳于嚴燾曰,只推。
以吏曹參議李憲球牌不進罷職傳旨,傳于韓弘敎曰,只推。
以應敎金胤根,副修撰金遇明牌不進罷職傳旨,傳于韓弘敎曰,只推。
以別兼春秋徐念淳·洪鍾應,檢閱李啓宇牌不進罷職傳旨,傳于韓弘敎曰,只推。
以輔德趙秉鉉,兼司書金景善牌不進罷職傳旨,傳于韓弘敎曰,只推。
韓弘敎,以備邊司言啓曰,使行公用,例以灣府帽稅取用,而近來使行相續帽稅所餘無多云,今番節使公用銀六千兩,勢將以公貨貸下,而此時公貨,亦難多數劃給,就關西營邑所在中限一千兩從便貸下,待帽稅稍裕,卽令還報,其餘不足之數,以曆咨回門所納帽稅條中,推移先給,俾無未及之意,分付平安監司義州府尹處,何如?傳曰,允。
上在昌德宮。停常參·經筵。
洪赫啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
朴晦壽啓曰,左承旨趙琮鎭,左副承旨洪赫,今日不爲仕進,竝卽牌招,何如?傳曰,允。
嚴燾啓曰,藥房副提調持湯劑來待矣。傳曰,封入。
傳于朴晦壽曰,日前禮判所奏各陵園墓木根摘奸申明之請,甚好矣,華寧殿誕辰奉審進去閣臣金英淳,健陵·顯隆園奉審後,仍爲木根摘奸以來事,分付。
朴晦壽啓曰,左右史不可不備,別兼春秋徐念淳·洪鍾應,檢閱李啓宇,旣有只推之命,竝卽牌招,推移入直,何如?傳曰,允。
洪赫啓曰,卽者義禁府都事來言,時囚無得過三日滯囚,曾有定式矣。時囚罪人金應根·李元普等,當爲議處,而判義禁金在昌有身病,次堂例不得擧行云,判義禁金在昌,卽爲牌招,以爲開坐之地,何如?傳曰,允。
又啓曰,判義禁金在昌牌不進推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。
以輔德趙秉鉉,兼司書金景善再牌不進罷職傳旨,傳于朴晦壽曰,只推。
朴晦壽,以弘文館言啓曰,上番闕直,事甚未安。應敎金胤根,副修撰金遇明,旣有只推之命,竝卽牌招,以爲推移入直之地,何如?傳曰,允。
朴晦壽啓曰,春坊上下番俱空,事甚未安。輔德趙秉鉉,兼司書金景善,旣有只推之命,竝卽牌招入直,何如?傳曰,允。
韓弘敎啓曰,右邊捕盜大將李鐵求,以禁軍別將戎點事,明日慕華館出去矣,所佩命召及大將牌·傳令牌,何以爲之?敢稟。傳曰,仍佩往來。
洪赫啓曰,大司憲宋穉圭,執義朴升鉉,掌令鄭在絅,持平金永基在外,掌令金英業,持平金學敏牌不進,監察茶時之意,敢啓。傳曰,知道。
以掌令金英業,持平金學敏,正言李日瀅牌不進罷職傳旨,傳于洪赫曰,只推。
以左承旨趙琮鎭牌不進罷職傳旨,傳于洪赫曰,只推。
以別兼春秋徐念淳·洪鍾應,檢閱李啓宇牌不進罷職傳旨,傳于嚴燾曰,只推。
以應敎金胤根,副修撰金遇明牌不進罷職傳旨,傳于嚴燾曰,只推。
以輔德趙秉鉉,兼司書金景善牌不進罷職傳旨,傳于嚴燾曰,只推。
朴晦壽,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
韓弘敎,以都摠府言啓曰,副摠管李忠運,以摠戎中軍,本營諸將官射會監試事,訓鍊院晝仕出去之意,敢啓。傳曰,知道。
又以備邊司言啓曰,卽見慶尙監司朴歧壽狀啓,則以爲,道內諸邑,綿農判歉,各營各衙門軍布之本邊及樂工生保布,竝許純錢代捧,訓局保布折半代錢事,請令廟堂稟處矣。本道綿農,今年又未免告歉,有此狀請,各樣保布之本色責納,其勢實難,然京營所需,亦不可不念,訓局砲保三分一,兵曹及各營軍布折米代錢,各司保布,竝許純錢上納,何如?傳曰,允。
修撰李敦榮疏曰,伏以,臣季父左議政臣相璜,見帶春秋館監事矣。臣之春秋兼銜,在法當遞,玆搆短章,仰瀆崇聽。伏乞聖明,俯垂鑑察,亟令選部,照例遞改,以存公格焉,臣無任云云。省疏具悉。疏辭下該曹稟處。
吏曹啓目粘連,啓下是白有亦,觀此弘文館修撰李敦榮上疏,則以爲,臣季父左議政臣相璜,見帶春秋館監事矣。臣之春秋兼銜,在法當遞。伏乞亟令選部,照例遞改亦爲白有臥乎所,相避之法,在下當遞,李敦榮所帶春秋館記事官之任,今姑減下,何如?判付啓依允。
上在昌德宮。停常參·經筵。
藥房都提調鄭晩錫,副提調嚴燾啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿口傳問安。答曰,知道。世子嬪宮·世孫宮口傳問安。答曰,知悉。
洪赫啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
韓弘敎啓曰,備邊司郞廳來言,今日賓廳日次,而領議政未差,左議政李相璜有身病,右議政金履喬在外,不得來會云矣,敢啓。傳曰,知道。
嚴燾啓曰,藥房都提調·副提調持湯劑來待矣。傳曰,封入。
趙琮鎭啓曰,左右史不可不備,別兼春秋徐念淳·洪鍾應,檢閱李啓宇,旣有只推之命,竝卽牌招,推移入直,何如?傳曰,允。
又啓曰,春坊上下番俱空,已至多日,事甚未安。輔德趙秉鉉,兼司書金景善,旣有只推之命,說書韓宓履由限已過,竝卽牌招,推移入直,何如?傳曰,允。
洪赫啓曰,判義禁金在昌牌不進推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。
又啓曰,判義禁金在昌再牌不進推考傳旨,今方捧入,而開坐命下之後,連事違召,無意承膺,事體所在,誠甚未安,所當更請牌招,而係是一日三牌,何以爲之?敢稟。傳曰,更爲牌招。
趙琮鎭,以弘文館言啓曰,上番闕直,事甚未安。應敎金胤根,副修撰金遇明,旣有只推之命,副修撰李象敬由限已過,竝卽牌招,以爲推移入直之地,何如?傳曰,允。
以輔德趙秉鉉,兼司書金景善,說書韓宓履牌不進罷職傳旨,傳于趙琮鎭曰,只推。
趙琮鎭啓曰,春坊上下番俱空,已至多日,事甚未安。輔德趙秉鉉,兼司書金景善,說書韓宓履,旣有只推之命,竝更牌招,推移入直,何如?傳曰,允。
洪赫啓曰,大司憲宋穉圭,執義朴升鉉,掌令鄭在絅,持平金永基在外,掌令金英業,持平金學敏牌不進,監察茶時之意,敢啓。傳曰,知道。
以掌令金英業,持平金學敏,正言李日瀅·睦仁培牌不進罷職傳旨,傳于洪赫曰,只推。
以別兼春秋洪鍾應牌不進罷職傳旨,傳于趙琮鎭曰,只推。
以應敎金胤根,副修撰金遇明·李象敬牌不進罷職傳旨,傳于趙琮鎭曰,只推。
趙琮鎭,以內醫院都提調意啓曰,駞酪粥自十月初一日當爲封進,依前例擧行事預爲分付司僕寺之意,敢啓。傳曰,知道。
又以司譯院都提調提調意啓曰,冬至使,因濟州漂民出來謝恩,旣以兼使下批,兼使之行,例有常仕加定堂上一員,以折衝將軍李東喆,依例差送,何如?傳曰,允。
韓弘敎,以備邊司言啓曰,三都句管各道穀見縮條給代,頃因各該府報請,已有所草記許劃,而松都則以海西所在本司句管各名穀會錄耗中折米二千石劃給矣。卽見黃海監司金蘭淳所報,則以爲,考諸道內會案,則各穀折米會錄耗條,極爲零瑣,而外他各名穀,實無可以摸擬者,今此松營給代,特許移劃爲辭矣。此係年例給代,故前此多有勅耗取用之事,而本道事情,轉益匱乏,有不可不念,松營給代折米二千石,更以嶺南所在本司句管各名穀會錄耗中移劃之意,分付於海西·嶺南道臣及開城留守處,何如?傳曰,允。
副護軍金弘根疏曰,伏以,臣嚮膺冬至貳价之命,自知憃愚,無堪是任,而不敢爲控免之計者,往役義有重耳,纔聞漂咨出來,使號將改如臣資級,自在當遞,恭俟明旨之亟下,深幸重寄之將釋,千萬不自意,晉秩之恩,有隕自天,特授臣爲嘉善大夫,臣誠聞命震駴,心識顚倒,歷累日而莫知措躬之所也。噫,二品之職,古所謂命德之器也,虞夏車服之典,固已尙矣,漢唐金貂之列,抑又重焉,蓋將以考功能踐履之實,贊聲名博大之治,歷數今古,未有驟躐如臣,僥倖如臣,而苟然冒充,裒然自居者也。竊念人臣事君,惟義分與廉防是已,陳力殫勞,趨走爲恭,砥身礪行,禮敎是尙,二者固不可以偏廢矣。臣以末蔭,謬通文籍,歲未再周,遽躋緋玉,而政注告身,前後堇五六通,又莫非淸要華顯之職耳,每自循省,已不覺傷廉之愧。惟以不擇夷險,一心向前,爲一分效義之道,貞疾在身,未敢遑恤,閱月俶裝,計日登塗,今乃夤緣事會,猝奉格外恩旨,左右思量,進退維谷,將至廉義之兩喪而已,則臣情到此,亦云憫且阨矣。夫以死生之惡好,而有甚則尙取舍,廉防與義分,亦可有時相輕重,此臣所以寧伏孤恩慢命之誅,不可包羞冒恥,全虧大防,以累我聖上愼簡勵俗之盛矣。天地至仁,無物不遂,父母至慈,有願必從,臣抱此微諒,不敢自外於天地父母之前,披瀝肝血,仰瀆崇嚴。伏乞聖明,俯賜矜察,亟遞臣專對之任,竝收新授資秩,以重公器,以安私分焉,臣無任云云。答曰,省疏具悉。卿其勿辭行公。
江華留守李若愚疏曰,伏以,臣猥以無似,謬膺重寄,居然周歲有餘矣。才猷素短,圖報罔效,夙夜愧懼,若隕淵谷,而竊又有私情之萬萬切迫者,臣母年旣篤老,病勢日痼,挽近以來,倍爲添劇,浹月沈淹,而中氣旣虛,外邪迭侵,脾土虧而食飮專却,風火旺而榮衛大損,眞元日以澌鑠氣息凜綴,委身床笫,轉側須人,臣方躬執刀圭,左右扶將,勢不得已離任在家,至於閱月之久,一切營務,全然抛置,每自循顧,不勝兢惕。今又眞殿奉審,期限在卽,而目下情事,斷無離捨還任之望,惶隘悶迫,不知所出,玆敢短章自列,仰暴衷懇。伏乞聖慈,俯垂鑑諒,亟遞臣職,俾便救護,仍治臣瀆擾之罪,以肅朝綱焉,臣無任云云。答曰,省疏具悉。所請依施。
上在昌德宮。停常參·經筵。
韓弘敎,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,來二十五日朝參日次矣,敢啓。傳曰,停。
嚴燾啓曰,藥房副提調持湯劑來待矣。傳曰,封入。
傳于趙琮鎭曰,明日眞殿茶禮親行矣,時原任大臣·閣臣·宗親·儀賓二品以上入參。
韓弘敎啓曰,判義禁金在昌牌不進推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。
又啓曰,判義禁金在昌再牌不進推考傳旨,今方捧入,而開坐命下之後,連事違召,無意承膺,事體所在,誠甚未安,所當更請牌招,而係是一日三牌,何以爲之?敢稟,傳曰,更爲牌招。
以輔德趙秉鉉,兼司書金景善,說書韓宓履再牌不進罷職傳旨,傳于趙琮鎭曰,只推。
趙琮鎭啓曰,春坊上下番俱空,已至多日,事甚未安。輔德趙秉鉉,兼司書金景善,說書韓宓履,旣有只推之命,竝卽牌招,推移入直,何如?傳曰,允。
以洪命周爲江華留守。
韓弘敎啓曰,大司憲宋穉圭,執義朴升鉉,掌令鄭在絅,持平金永基在外,掌令金英業,持平金學敏牌不進,監察茶時之意,敢啓。傳曰,知道。
以掌令金英業,持平金學敏,正言李日瀅·睦仁培牌不進罷職傳旨,傳于韓弘敎曰,只推。
趙琮鎭,以弘文館言啓曰,上番闕直,事甚未安。應敎金胤根,副修撰金遇明·李象敬,旣有只推之命,竝卽牌招,以爲推移入直之地,何如?傳曰,允。
又以吏曹言啓曰,繕工監假監役官李鼎商,以其身病,呈狀乞遞,依例改差,何如?傳曰,允。
又以禮曹言啓曰,明日眞殿茶禮親行事,命下矣。自上服色,以翼善冠·衮龍袍擧行,而應參諸臣服色,亦依昨年例行禮事,知委,何如?傳曰,允。
又以禮曹言啓曰,伏見義禁府啓目啓下者,則延慶墓守衛官李憲絅,墓所火巢內松木偸斫,至於六十餘株之多,墓官不能禁戢之罪,自有其律,而今以當日巡審分界前斫痕發明,所供旣如此,則臣府無直斷本律之例,令該曹査實草記後,準法照律爲辭矣。自臣曹査問於懿陵書員及延慶墓書員,則陵所書員宋仁得所供內,僧房內雖係墓所,自前旣是本陵守護,故仍爲守護矣。今年八月二十五日,侍墓官以爲,僧房各旣係墓所,則有不可任他看護,發遣墓所山直柳幸福·安仁哲兩漢,僧房谷,以墓所火巢內,刻木植標,故本陵山直,告於本齋官,則齋官以爲,陵墓官眼同分界之前,事當自陵所守護,仍令禁護矣。始於今月初六日,陵墓所齋官眼同,看審定界,招致陵墓所山直輩,自玆以後,僧房谷付之墓所,自墓所使之禁養,則今此木根,在於初六日前納供,墓所書員金勉興所供內,矣身所供與陵所書員納供一樣,而今月初六日,陵墓所兩官眼同看審後,自今以後,僧房谷付之墓所,自墓所使禁護,則墓所山直輩所告內,木根多現,不可無端守護云,故伊時陵墓所兩官詳細看審,則犯斫果爲六十餘株之多,許多木根,旣在初六日許付之前,則有不可掩置,故自齋所論報本曹納供矣。陵墓所書員所供如此,定界事實,與禁護日月,旣不相左,則今此木根,係是分界所犯,不可但以下隷所供,有所梗定,當該陵官,亦令該府拿問處之,伊時入番員役等,移送法司,更加究覈,從輕重照律,何如?傳曰,允。
韓弘敎,以兵曹言啓曰,宣傳官白能洙,五衛將李會點,慶熙宮衛將玄時澤,俱以病難供職,呈狀乞遞,景福宮衛將孫景瑞除授在外,上來無期,竝改差,何如?傳曰,允。
又以摠戎廳言啓曰,卽接北漢管城將李殷會所報,則以爲,今夏潦雨,本城禁衛營字內女城二十七堞,御營廳字內體城七間,女城二十一堞頹圮云矣,趁卽修築之意,分付各該字內營門,何如?傳曰,允。
又以禁衛營·御營廳言啓曰,北漢兩營字內城堞頹圮處修築事,自摠戎廳草記允下,而當此深秋,勢難始役,待明春修築,何如?傳曰,允。
上在昌德宮。停常參·經筵。
洪赫啓曰,大司憲宋穉圭,執義朴升鉉,掌令鄭在絅,持平金永基在外,掌令金英業,持平金學敏呈辭,監察茶時之意,敢啓。傳曰,知道。
嚴燾啓曰,藥房都提調·副提調持湯劑來待矣。傳曰,封入。
韓弘敎,以吏曹言啓曰,今九月二十三日祿都目政事爲之之意,敢啓。傳曰,知道。
以輔德趙秉鉉,兼司書金景善,說書韓宓履牌不進罷職傳旨,傳于韓弘敎曰,只推。
韓弘敎啓曰,春坊上下番俱空,已至多日,事甚未安,輔德趙秉鉉,兼司書金景善,說書韓宓履,旣有只推之命,竝卽牌招,推移入直,何如?傳曰,有實故春坊竝許遞,政官牌招開政。
傳于朴晦壽曰,右承旨·右副承旨許遞,前望單子入之。
傳于韓弘敎曰,祿都目政事,今日政爲之。
傳于朴晦壽曰,承旨有闕之代,今日政差出。
韓弘敎啓曰,春坊上下番俱空,今日政新除授春坊,竝待下批,牌招,推移入直,何如?傳曰,允。
趙琮鎭啓曰,判義禁金在昌再牌不進推考傳旨,今方捧入,而開坐命下之後,如是違召,無意承膺,事體所在,誠甚未安,所當更請牌招,而係是一日三牌,何以爲之?敢稟。傳曰,更爲牌招,如有違牌,勿爲呼望。
有政。吏批,判書沈能岳進,參判李紀淵進,參議李憲球牌不進,左副承旨洪赫進。啓曰,春坊多窠,今當差出,而擬望之人乏少,外任竝擬,何如?傳曰,允。以朴宗琦·宋祥來爲承旨,朴潞壽爲輔德,徐淇修爲兼輔德,李冕植爲弼善,朴升鉉爲兼弼善,金公鉉爲文學,金景善爲兼文學,沈能恕爲司書,李根友爲兼司書,李明迪爲說書,金宗運爲軍器僉正,兪廷煥爲假監役,江華留守單洪命周。
兵批,行判書金逌根進,參判李錫祜在外,參議李渭達病,參知洪祐燮入直,同副承旨韓弘敎進。以尹尙圭爲同知,林有鎭·徐章輔爲僉知,李圭澈爲宣傳官,鄭源·金鍾輯爲五衛將,鄭啓述爲景福將,林益喆爲慶熙將,李錫遠爲都摠都事,尹惠鎭爲備邊郞,兪敏煥·林駿光爲訓鍊主簿加設,柳昌聃爲三田渡別將,同知單金景濂,僉知三單許潤·閔百顔·張興燮,護軍李若愚,副護軍鄭知容·嚴燾·趙秉鉉·具載龍·具載鳳·李垕·白能洙,副司直李光載·趙然春,副司果柳榮河,副司正韓宓履,以上竝單付,兼鎭撫使單洪命周。
吏批,再政。以李若愚爲同經筵,李象敬爲兵曹正郞,申鍾命爲監察。
兵批,再政。以金箕祖爲宣傳官,同知單鄭源,僉知單鄭啓述,副護軍洪鳳運以上單付。
以應敎金胤根,副修撰金遇明·李象敬牌不進罷職傳旨,傳于韓弘敎曰,只推。
韓弘敎,以弘文館言啓曰,上番闕直,事甚未安。應敎金胤根,副修撰金遇明·李象敬,旣有只推之命,竝卽牌招,以爲推移入直之地,何如?傳曰,允。
以吏曹參議李憲球牌不進罷職傳旨,傳于趙琮鎭曰,只推。
以應敎金胤根,副修撰金遇明·李象敬牌不進罷職傳旨,傳于韓弘敎曰,只推。
以輔德朴潞壽,兼輔德徐淇修,弼善李冕植,文學金公鉉,兼文學金景善,司書沈能恕,說書李明迪牌不進罷職傳旨,傳于韓弘敎曰,只推。
韓弘敎,以禮曹言啓曰,卽接健元陵·顯陵·穆陵·徽陵·崇陵·惠陵·元陵官員聯報,則近日局內,虎患狼藉,奉審巡山等節,不得擧行云矣,陵寢局內,有此虎患,萬萬驚悚,卽令該軍門發送砲手,期於獵捉事,分付,何如?傳曰,允。
又以御營廳言啓曰,因禮曹草記,順康園局內捉虎事,定將校率領砲手,今月十六日,出送行獵矣。今二十一日午時量,中虎一頭,捉得於本園紅箭門近處,故謹此封進,而仍爲行獵之意,敢啓。傳曰,知道。
辛卯九月二十二日卯時,上詣眞殿,茶禮親行入侍時,行都承旨朴晦壽,左承旨趙琮鎭,左副承旨洪赫,右副承旨嚴燾,同副承旨韓弘敎,記事官李寅皐·韓鎭庭·李啓宇·李謙在,檢校提學金祖淳,原任直提學趙寅永,直提學鄭基善,原任直閣李光文,直閣金鼎集,檢校待敎趙斗淳,待敎李肯愚,以次侍立訖。上具翼善冠·衮龍袍,出幄次,通禮導上詣板位,通禮啓請鞠躬四拜興平身,上行四拜禮,大臣二品以上皆行四拜禮,通禮導上詣盥洗位,盥洗訖,通禮導上詣第一室尊所,執尊擧羃,通禮導上詣位前跪,晦壽奉香,弘敎奉爐,三上香,仍行奠爵禮,晦壽奉爵,弘敎奠爵,次詣第二室·第三室如右禮,通禮導上降復位,啓請鞠躬四拜,上行四拜禮,二品以上皆行四拜禮,禮畢,通禮導上還入幄次,諸臣以次退出。
上在昌德宮。停常參·經筵。
洪赫啓曰,大司憲宋穉圭,執義朴升鉉,掌令鄭在絅,持平金永基在外,掌令金英業,持平金學敏呈辭,監察茶時之意,敢啓。傳曰,知道。
趙琮鎭啓曰,同副承旨宋祥來,今日不爲仕進,卽爲牌招,何如?傳曰,允。
又啓曰,藥房都提調持湯劑來待矣。傳曰,封入。
又啓曰,新除授行左承旨朴宗琦,時在京畿陽智地,斯速乘馹上來事,下諭,何如?傳曰,允。
又啓曰,春坊上下番俱空,已至多日,事甚未安。輔德朴潞壽,兼輔德徐淇修,弼善李冕植,文學金公鉉,兼文學金景善,司書沈能恕,說書李明迪,旣有只推之命,竝卽牌招,推移入直,何如?傳曰,允。
又啓曰,檢閱李啓宇服制出去矣,左右史不可不備,別兼春秋徐念淳·洪鍾應,竝卽牌招,推移入直,何如?傳曰,允。
傳于趙琮鎭曰,奉審閣臣入侍。
以同副承旨宋祥來牌不進罷職傳旨,傳于趙琮鎭曰,只推。
以輔德朴潞壽,兼輔德徐淇修,弼善李冕植牌不進罷職傳旨,傳于趙琮鎭曰,只推。
以別兼春秋徐念淳·洪鍾應牌不進罷職傳旨,傳于趙琮鎭曰,只推。
趙琮鎭,以弘文館言啓曰,上番闕直,事甚未安。應敎金胤根,副修撰金遇明,旣有只推之命,竝卽牌招,以爲推移入直之地,何如?傳曰,允。
又以侍講院言啓曰,新除授兼弼善朴升鉉,時在公忠道忠州地,兼司書李根友,時在江原道洪川地,書筵入番事緊,竝斯速乘馹上來事,下諭,何如?傳曰,允。
韓弘敎,以備邊司言啓曰,卽見全羅監司朴永元狀啓,則備陳道內綿農判歉之狀,仍以爲,全州等二十二邑訓局砲保三分二代錢,各軍門各衙門番布純錢代捧,珍島·海南兩邑砲保及番布,限明秋全數停退事,請令廟堂稟旨分付矣。湖南綿農,通一道判歉,蘆嶺以下,尤有甚焉,而道啓區別,煞啓分數,第今京司事勢,亦不可不念,就其中參互緩急,全州等二十二邑訓局砲保三分一,兵曹各營番布折半代錢,各衙門番布純錢代捧,長城等二十七邑訓局砲保折半,兵曹各營番布三分二代錢,各衙門番布純錢代捧,珍島,海南兩邑之全數請停,雖曰民勢之不得不然,此皆當年經用,有難闊狹,而至於訓局砲保,事體自別,尤非可議,停退一款,置之,砲保則三分二代錢,其餘各營各衙門番布,竝許純錢上納,何如?傳曰,允。
又以御營廳言啓曰,因禮曹草記,順康園局內獵虎事,定將校率領砲手,今月十六日出送行獵矣,中虎一頭捉得封進之後,更無虎跡,山行軍令,姑撤還之意,敢啓。傳曰,知道。
又以御營廳言啓曰,東道七陵局內,虎患狼藉,奉審巡山等節,不得擧行,卽令該軍門發送校卒,期於獵捉事,自禮曹草記允下矣。本廳善放砲手五十名,定將校率領,今月二十三日爲始,出送行獵之意,敢啓。傳曰,知道。
辛卯九月二十三日申時,上御熙政堂。奉審閣臣入侍時,右承旨趙琮鎭,記事官韓鎭庭,記注官金祖欽,記事官李謙在,檢校待敎金英淳,以次進伏訖。上曰,史官分左右。上曰,奉審閣臣進前。英淳進前奏曰,臣承命馳詣華寧殿奉審後,仍留監祭,將事罔愆,仍詣健陵·顯隆園奉審,則陵上·園上·丁字閣·碑閣俱無頉,而木根亦依下敎摘奸,則陵園局內樹木,漸益茂盛,木根斫痕,間間有之,而皆是舊痕,則是乃年前疏剔時木根,非近來偸斫所致也。第疏剔已經數載,穉木滋長,枝柯益茁,互相交壓,間或有自枯者,則不可不復爲疏剔,故守臣擬將以此狀請而未及矣。以臣所見,其稠密太甚處,不可無及今疏剔之擧,而幅圓廣闊,有難一時竝擧云,火巢境內,三分界限,今年先剔其一分,明年春秋,亦爲分二次擧行,恐合便宜,以此意分付守臣,而其自枯與蟲損者,斫去後,或有稀疎處,則更令隨卽補植事,一體分付,何如?上曰,依爲之。出擧條上曰,史官就座。仍命退,諸臣以次退出。
上在昌德宮。停常參·經筵。
洪赫,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
洪赫啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
趙琮鎭啓曰,同副承旨宋祥來,今日不爲仕進,卽爲牌招,何如?傳曰,允。
備忘記,江界府使朴宗學下直,長弓一張,長箭一部,片箭一部,筒兒一箇賜給。
趙琮鎭啓曰,左右史不可不備,別兼春秋徐念淳·洪鍾應,旣有只推之命,竝卽牌招,推移入直,何如?傳曰,允。
又啓曰,藥房都提調持湯劑來待矣。傳曰,封入。
以應敎金胤根,副修撰金遇明牌不進罷職傳旨,傳于趙琮鎭曰,只推。
趙琮鎭,以弘文館言啓曰,上番闕直,事甚未安。應敎金胤根,副修撰金遇明旣有只推之命,竝卽牌招,以爲推移入直之地,何如?傳曰,允。
洪赫啓曰,卽者漢城府官員來言,今二十七日行城隍發告祭及來十月初一日行厲祭獻官,例以本府亞尹塡差,而左尹蔡弘遠,右尹鄭基善俱有身病,不得進去云,竝卽牌招,何如?傳曰,允。
又啓曰,左尹蔡弘遠,右尹鄭基善牌不進推考傳旨,今方捧入,而城隍發告祭及厲祭獻官,當爲塡差,如是違牌,事甚未安。竝更牌招,何如?傳曰,允。
又啓曰,左尹蔡弘遠,右尹鄭基善再牌不進推考傳旨,今方捧入,而城隍發告祭及厲祭獻官,當爲塡差,連事違召,不卽承膺,事體所在,誠極未安。竝所當更請牌招,而係是一日三牌,何以爲之?敢稟。傳曰,更爲牌招,如有違牌,勿爲呼望。
洪赫啓曰,大司憲宋穉圭,執義朴升鉉,掌令鄭在絅,持平金永基在外,掌令金英業,持平金學敏牌不進,監察茶時之意,敢啓。傳曰,知道。
以掌令金英業,持平金學敏,正言李日瀅·睦仁培牌不進罷職傳旨,傳于洪赫曰,只推。
以同副承旨宋祥來牌不進罷職傳旨,傳于趙琮鎭曰,只推。
以別兼春秋徐念淳·洪鐘應牌不進罷職傳旨,傳于趙琮鎭曰,只推。
趙琮鎭,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
又以成均館同知館事意啓曰,文廟守僕,依宗社守僕例,試才抄擇,別單啓下事,曾有定式矣。守僕李基朝瓜朔,代以曾經守僕,試才抄擇,備三望受點次,別單書入之意,敢啓。傳曰,知道。
義禁府啓目,懿陵參奉李秉九原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。
又啓目粘連,向前李元普亦,大臣行到本府時,不謹擧行,致有守臣之論啓,揆以事體,誠極該然,以此照律,何如?判付啓依允。
又啓目粘連,向前金應根亦,稅穀實載之過數者,區別公私穀,分等論罪,昭載法典是白在果,今此公穀之添載,囚供雖以爲,自巡營論報舟橋司是如是白乎乃,終有違於常法,以此照律,何如?判付啓依允。
江華留守洪命周疏曰,伏以,臣菲才薄職,百無肖似,而遭際先朝,偏被造化,逮事聖明,出入邇密,曾無絲毫之補,而致身金貂之班,涯分已踰,進取非心,筋力旣愆,陳就無望,居常愧懼,若隕淵谷,乃者居留恩命,忽下於夢想之外,臣誠倘怳震駴,莫知所以自措也。噫,是職卽古所稱保釐之任也,委寄本自不輕,選擇在所難愼,而惟彼沁都,尤有別焉,跨據溟渤之口,控制畿海之交,陪京規模之所設施,眞殿衣冠之所崇奉,其形勢之隱然倚恃,事體之儼然尊重,有非一州一路一藩蔽一關防之比,而近又需用匱詘,士卒凋敝,綢繆寢弛,海門疎虞,此時此任,擇人而付之,猶懼不克,況臣魯下,兼之衰病,其何能以增鎖鑰之重,釋西顧之憂哉?參倚思量,無路承當,玆不得不畢暴情實,冒沒仰瀆。伏乞聖慈,俯垂鑑諒,將臣新除職名,亟行遞改,使莫重保障之地,無有非其人之歎,不勝幸甚,臣無任云云。答曰,省疏具悉。卿其勿辭察任。
上在昌德宮。停常參·經筵。
夜五更,灑雨下雨,測雨器水深二分。
藥房都提調鄭晩錫,右承旨趙琮鎭啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿口傳問安。答曰,知道。世子嬪宮·世孫宮口傳問安。答曰,知悉。
趙琮鎭啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而大臣俱有身病,不得來會云矣,敢啓。傳曰,知道。
又啓曰,藥房都提調持湯劑來待矣。傳曰,封入。
又啓曰,同副承旨宋祥來今日不爲仕進,卽爲牌招,何如?傳曰,許遞,前望單子入之。
承旨前望單子入之,洪鍾遠落點。
趙琮鎭啓曰,新除授同副承旨洪鍾遠,卽爲牌招,何如?傳曰,允。
又啓曰,左右史不可不備,別兼春秋徐念淳·洪鍾應,旣有只推之命,竝卽牌招,推移入直,何如?傳曰,允。
洪鍾遠啓曰,卽者修撰李敦榮,以其親病,陳疏徑出,原疏纔已捧入矣,所當直捧禁推傳旨,而此與無端徑出有異,推考警責,何如?傳曰,允。
以應敎金胤根,副修撰金遇明牌不進罷職傳旨,傳于趙琮鎭曰,只推。
趙琮鎭啓曰,副應敎金鼎集內閣進,校理李淵祥·吳致淳,副校理李應信·李根友,修撰金大坤在外,李敦榮陳疏,副修撰一員未差,玉堂上下番俱空,事甚未安。應敎金胤根,副修撰金遇明,竝卽牌招入直,何如?傳曰,允。
正言睦仁培啓曰,臣姿性庸愚,言議巽軟,淸朝耳目之任,萬不近似,而薇垣除旨,忽下於夢想之外,聞命之初,臣適在鄕,蒼黃登途,入城有日,而病未出膺,召牌屢降,臣義重竭蹶,雖不得不章皇出肅,粗伸叨謝之忱,而第臣於院啓中,竊有區區私義之不可聯參者,從前如臣情地者,擧皆引避,輒蒙體諒,今臣處義,宜無異同,以此情踪,其何敢一刻晏然於臺次乎?請命遞斥臣職。答曰,依啓。
趙琮鎭啓曰,吏曹郞廳來言,臺諫有闕,政事,取稟。傳曰,前望單子入之。
正言前望單子入之,李家淳落點。
趙琮鎭啓曰,大司憲宋穉圭,執義朴升鉉,掌令鄭在絅,持平金永基在外,掌令金英業,持平金學敏牌不進,監察茶時之意,敢啓。傳曰,知道。
以掌令金英業,持平金學敏,正言李日瀅牌不進罷職傳旨,傳于趙琮鎭曰,只推。
以別兼春秋徐念淳·洪鍾應牌不進罷職傳旨,傳于趙琮鎭曰,只推。
以應敎金胤根牌不進罷職傳旨,傳于趙琮鎭曰,只推。
以江原監司尹聲大狀啓旌善郡民家失火事,傳于趙琮鎭曰,聞甚矜惻,元恤典外,別加顧助,結構奠接之方,令廟堂措辭分付。
趙琮鎭,以吏曹言啓曰,今此宗廟冬享大祭祭官中,時無職名人員,令該曹口傳付軍職,何如?傳曰,允。
兵曹口傳政事,副司果尹滋耕。
洪鍾遠,以備邊司言啓曰,卽見江原監司尹聲大年分狀啓,則分等不爲擧論,當俵災十一結七十六負五束特許劃下,後錄條件,請令廟堂稟旨分付矣。其一,原州·春川舊未捧各穀二千一百十七石零,依前錄置還簿事也。其一,推奴徵債限明秋防塞事也,一路均登,分等不爲擧論,民事誠爲幸甚,而小小災頉,卽豐歲之所不能無,所請亦甚精約,特爲準劃,兩邑未捧還之以舊未捧懸錄,有年前狀請,而亦昨年之所已許者,竝與推徵防塞而一體依請施行,何如?傳曰,允。
又以備邊司言啓曰,北道先運襦衣作木三十八同零,去核木花二千一百五十八斤零,照數捧上,尺量稱量後,仍爲監封逢授於齎去禁軍處,沿路輸運及本道頒給時,各別惕念擧行,俾無尺寸斤兩從中閪失之弊事,別爲措辭關飭之意,敢啓。傳曰,知道。
又以備邊司言啓曰,全羅兵使李商一以其身病,呈狀乞遞矣,聞其實病果難强,今姑改差,何如?傳曰,允。
又以備邊司言啓曰,濟州牧大靜縣杞川浦漂到流球國人三名,當不日上來矣。依近例,直令入接於弘濟院後,更爲問情,所着衣袴,分付各該司,依例題給,令沿路譯學及各道差員,次次領往灣府,交付於節使之行,使之帶去,亦令灣府預先馳通于鳳城將處,以爲渡江後護送之地,何如?傳曰,允。
又以禁衛營言啓曰,騎士都試時優等人別單書入之意,敢啓。傳曰,知道。
又以御營廳言啓曰,本廳字內肅靖門東邊女墻及惠化門北邊女墻,竝已畢築之意,敢啓。傳曰,知道。
又以義禁府言啓曰,公忠監司洪羲瑾狀啓內,庇仁縣監金翰喆爲先罷黜,其罪狀,令攸司稟處事,啓下矣。金翰喆時在任所云,依例發遣府羅將拿來,何如?傳曰,待待命拿囚。
又以義禁府言啓曰,保放罪人李憲絅,因禮曹査實草記,今方議處矣,依例還囚之意,敢啓。傳曰,知道。
義禁府啓目粘連,啓下是白有亦,向前李憲絅亦,觀此禮曹査實草記,木根旣是分界前所犯是白乎則,雖無論罪墓官之端是白乎乃,火巢定界,已在昨年,而徒自相持,不卽論報該曹,以致追後分界者,殊涉稽緩,以此照律,何如?判付啓依允。又啓目粘連,啓下是白有亦,向前李秉九亦,莫重火巢之內,偸斫松木,至於六十餘株之多,至登曹啓,萬萬驚悚是白如乎,木根係是分界前所犯,繼有該曹査實草記是白遣,囚供以不能操束覺察,亦爲首實是白在果,松木犯斫,若是狼藉,而陵官之未卽摘發,罪實難貸,以此照律,何如?判付啓依允。又照目粘連,林川郡守金應根矣本府議啓內,稅穀實載之過數者,區別公私穀,分等論罪,昭載法典是白在果,今此公穀之添載囚供,雖以爲自巡營論報舟橋司是如是白乎乃,終有違於常法,以此照律,罪笞五十收贖,解見任別敍,私罪奉敎依允爲旀,功議各減一等爲良如敎。又照目粘連,迎華前察訪李元普矣本府議啓內,大臣行到本府時,不謹擧行,致有守臣之論啓,揆以事體,誠極駭然,以此照律,罪杖八十收贖,奪告身三等,私罪奉敎依允。
修撰李敦榮疏曰,伏以,臣母年今七十三矣,素嬰貞疾,痰積爲祟,近年以來,衰氣日下,雖少康之時,常以藥餌爲命,調護扶將,惟臣是恃,今臣情理,顧安有一日離捨供職之望,而番次苟艱,不敢言私,黽勉就直,今旣八日于玆矣。纔接家信,近因日候不調,宿患新祟,一倍越添,挾感而痰喘隨作,由滯而積氣乘肆,眞元陡脫,胃氣積敗,癈寢阻食,日劇一日,委綴床玆,望臣歸視,臣自聞此報,方寸煎灼,按住不得,玆敢短章呼籲,徑出禁扄。伏乞聖慈,俯賜矜諒,亟遞臣職,俾便救護,仍治臣擅離之罪,以昭法紀焉,臣無任云云。省疏具悉。爾其勿辭救護。
上在昌德宮。停常參·經筵。
洪鍾遠啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
朴晦壽啓曰,左副承旨洪赫今日不爲仕進,卽爲牌招,何如?傳曰,允
韓弘敎啓曰,藥房副提調持湯劑來待矣。傳曰,封入。
傳于趙琮鎭曰,明日秋到記,命官爲之,處所以仁政殿,爲之。
傳于趙琮鎭曰,都承旨馳往泮宮,夕食堂收取以來。
韓弘敎啓曰,左右史不可不備,別兼春秋徐念淳·洪鍾應旣有只推之命,竝卽牌招,推移入直,何如?傳曰,允。
洪鍾遠啓曰,大司憲宋穉圭,執義朴升鉉,掌令鄭在絅,持平金永基在外,掌令金英業,持平金學敏牌不進,監察茶時之意,敢啓。傳曰,知道。
以掌令金英業,持平金學敏,正言李日瀅牌不進罷職傳旨,傳于洪鍾遠曰,只推。
以左副承旨洪赫牌不進罷職傳旨,傳于朴晦壽曰,只推。
以別兼春秋徐念淳·洪鍾應牌不進罷職傳旨,傳于朴宗琦曰,只推
朴宗琦,以弘文館言啓曰,上番闕直,事甚未安。應敎金胤根旣有只推之命,卽爲牌招入直,何如?傳曰,允。
洪鍾遠,以都摠府言啓曰,副摠管李瀅夏以同知義禁府事,本府坐起,晝仕出去之意,敢啓。傳曰,知道
朴宗琦,以禮曹言啓曰,卽接永禧殿官員所報,則昨日日次奉審時,殿內有鼠痕,地衣縇略有咬傷處,而不至大段,故鼠穴從便防塞矣。今日又爲別奉審,則第一室紅綃面帳咬傷,第二室紅綃面帳及龍床上紫的褥黃花席咬傷,舊影幀奉安黑長樻所覆紅綃袱咬傷,第三室紅綃面帳咬傷,第四室紅綃面帳及龍床上紫的褥黃花席咬傷,第五室紅綃面帳咬傷,事極驚悚云矣。莫重殿內,有此鼠咬之狼藉,萬萬驚悚,修改之節,臣曹堂上當爲進去奉審後稟處,而日勢已暮,難以詳審,待明朝進詣奉審,何如?傳曰,允。
洪鍾遠,以備邊司言啓曰,頃於慶尙右兵營餉逋蕩減時,負逋吏奴中,如有千石以上應用一律者,自該營更爲嚴刑窮査,區別登聞事,草記行會矣。卽見該監司朴歧壽啓本及右兵使柳相弼狀啓,則以爲,各人所逋,始自戊子,首尾四年,所謂逋吏,多有身故逃亡者,其中尹敬模·金洛奎·尹德仁等三漢,爲千石以上,而尹敬模則已爲身死,故兩漢捉致嚴覈,則或推諉其兄,或謂以官貸,又或援引他人之移來,而尹德仁犯逋合爲一千四百石零,金洛奎犯逋合爲一千二十二石零,其在嚴糴懲奸之政,合施當律,請令廟堂稟處矣。犯逋之千石以上者,斷以一律,自是常法,此而失律,將無以懲奸嚴糴,而亦非所以止辟之義也。然苟於犯逋實數,或有參恕之端,則不可不十分審愼,今此營閫狀辭,旣曰兩囚所犯,或爲移錄,或爲替懲,又曰旣過千石,合施當律,情法之間,殊甚模糊,該道道帥臣,竝推考警責,使之更査,其用律當否,指一登聞,而適輕適重,卽有司存,待更啓,仍令該曹稟處,何如?傳曰,允。
又以刑曹言啓曰,卽接南部居金光得白活,則其子龍吉,被縊致死云,故使之行檢矣,初覆檢實因相左,無以決折,發遣本曹郞廳,依例三檢擧行之意,敢啓。傳曰,知道。
又以御營廳言啓曰,因禮曹草記,東道七陵局內捉虎事,定將校率領砲手,今月二十三日,出送行獵矣。今二十五日申時量,中虎一頭,捉得於惠陵曲墻外近處,故謹此封進,而仍爲行獵之意,敢啓。傳曰,知道。
又以義禁府言啓曰,明日秋到記時,本府都事十員內,七員赴擧,只有三員,而本府入直,當直入直,回公都事及仁政門·崇範門·光範門禁亂都事,無以推移,假都事三員,令該曹口傳差出,以爲分排擧行之地,何如?傳曰,允。
義禁府照目粘連,延慶墓守衛官李憲絅矣本府議啓內,觀此禮曹査實草記,木根旣是分界前所犯是白乎則,雖無論罪墓官之端是白乎乃,火巢定界,已在昨年,而徒自相持,不卽論報該曹,以致追後分界者,殊涉稽緩,以此照律,罪笞四十收贖,附過還職,私罪,奉敎依允,功減一等爲良如敎。又照目粘連,懿陵參奉李秉九矣本府議啓內,莫重火巢之內,偸斫松木,至於六十餘株之多,至登曹啓,萬萬驚悚是白如乎,木根係是分界前所犯,繼有該曹査實草記是白遣,囚供以不能操束覺察,亦爲首實是白在果,松木犯斫,若是狼藉,而陵官之未卽摘發,罪實難貰,以此照律,罪杖一百收贖,告身盡行追奪,徒三年定配,私罪,奉敎依允爲旀,功議各減一等爲良如敎。
上在昌德宮。停常參·經筵。
洪鍾遠啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
備忘記,江華留守洪命周下直,長弓一張,長箭一部賜給。
韓弘敎啓曰,藥房副提調持湯劑來待矣。傳曰,封入。
又啓曰,來初一日,輪對日次矣,敢稟。傳曰,當次人受點,後日次待令。
傳于洪赫曰,考官金逌根,讀券官兼進,命官爲之,讀券官金陽淳,考官兼進。
以應敎金胤根牌不進罷職傳旨,傳于韓弘敎曰,只推。
韓弘敎,以弘文館言啓曰,上番闕直,事甚未安。應敎金胤根旣有只推之命,卽爲牌招入直,何如?傳曰,允。
洪鍾遠啓曰,大司憲宋穉圭,執義朴升鉉,掌令鄭在絅,持平金永基在外,掌令金英業,持平金學敏牌不進,監察茶時之意,敢啓。傳曰,知道。
以掌令金英業,持平金學敏,正言李日瀅牌不進罷職傳旨,傳于洪鍾遠曰,只推。
以應敎金胤根牌不進罷職傳旨,傳于韓弘敎曰,只推。
傳于洪赫曰,科次入侍。
韓弘敎,以禮曹言啓曰,臣俊輔進詣永禧殿,與本殿參奉洪世圭眼同,殿內面帳褥席等鼠咬處,詳細奉審,則第一室紅綃面帳咬傷,第二室紅綃面帳及龍床上所排紫的褥黃花席咬傷,舊影幀奉安黑長樻上所覆紅綃袱咬傷,第三室紅綃面帳咬傷,第四室紅綃面帳及龍床上所排紫的褥黃花席咬傷,第五室紅綃面帳咬傷,果如齋官所報矣。鼠穴雖已堅密防塞,而不可以此,有所放心,故面飭齋官,使之逐日奉審形止,這這報來,而若或又有如前咬鑽欠潔之患,則修改之節,恐不容少緩,容俟數日,齋官報頉之有無,更爲稟處,何如?傳曰,允。
洪赫,以都摠府言啓曰,今日入直內三廳武兼禁軍及軍兵等,當爲中日習射技,而命官秋到記相値,不得設行之意,敢啓。傳曰,知道。
又以備邊司言啓曰,卽見平安監司金學淳分等狀啓,則順川等十二邑,置之稍實,江西等二十二邑,置之之次,永柔等八邑,置之尤甚,後錄諸條,竝請令廟堂稟旨分付,而事目比摠災實數爻,待各邑收租簿書,追後登聞爲辭矣。其一,各邑鎭帳外火田限四分一權減,各鎭屬給代不足條,以各鎭間年儲留穀從便區劃事也。其一,陳田火田之還加起從實執卜事也。其一,各宮房各衙門及奎章閣所屬屯土亦許從實執稅事也。其一,各樣還穀尤甚邑尤甚面里限三分一,尤甚邑之次面里,之次稍實邑尤甚面里限四分一,以相當穀準折代捧,待明秋還作本色事也。其一,楚山査逋排年未捧穀中丙戌條二千四石零,丁亥條三千二百一石零,戊子條三千二百一石零,姑許仍停,待明年準捧事也。其一,尤甚邑限明秋勿定配所事也。其一,推奴徵債限明秋防塞事也,分等依狀請施行,各邑鎭火田之四分一權減,各鎭屬給代之儲留穀區劃,陳火田之還加起及各宮各司與內閣屯土之從實執摠,便成近例,竝與推奴防塞,勿定配所,而一體許施,早旱晩澇,間多爲災,今年西農,較遜於諸路,而一路之中,八邑爲尤,各樣還餉之本色,排年逋穀之竝督,有難責之於災民,分數代捧與姑許仍停,亦爲依狀請施行,何如?傳曰,允。
又以備邊司言啓曰,濟州牧大靜縣犯川浦漂到琉球國人三名,入接弘濟院後,使本司郞廳及譯官詳細問情,別單書入,而今此漂人,皆願速歸,留一宿卽爲發送,何如?傳曰,允。
洪鍾遠,以義禁府言啓曰,時囚罪人李秉九杖一百收贖,告身盡行追奪,徒三年定配照律公事判付內,依允,功議各減一等事,命下矣。李秉九功議各減一等,杖八十收贖,告身盡行追奪,公忠道鎭川縣長楊驛,徒二年定配,而以議啓內辭意,具罪目,依例發遣府羅將,押送配所,何如?傳曰,允。
又以左邊捕盜廳言啓曰,本廳兼從事官任泰錫身病猝重,勢難察任,改差,何如?傳曰,允。
敎江華留守洪命周書。王若曰,按周東西二京,居留任重,若漢左右三輔,屏翰責專,授玆旌旄,敷予綸綍,眷彼沁都一府,實是畿甸重防,臺隍枕水陸之交,天險所設,城池壯金湯之勢,地利莫如,瞻眞殿之穆淸,比松京則體貌自別,統列鎭之節制,視相府而形勢尤便,肆列朝垂經遠之謨,何近日多凋弊之歎,惟玆甲兵備禦之具,日漸疎虞,至若錢穀,饋餉之需,歲益耗縮,必有張·益州之淸嚴宿望,可紓西顧之憂,苟非寇萊公之文武全才,曷副北鎻之重。惟卿,名祖趾美,早歲蜚英,燕价播誦詩之美,入玉署而升洊雷之肆,楚邑奏鳴琴之績,登銀臺而晉卿月之班,律己本之沖恬,可見內守之操,爲政推以文學,尤軫外試之謨,玆授卿以江華府留守兼鎭撫使,卿其懋展宏圖,祗服寵命,厥有民人社稷,須體宵旰憂勤之心,凡係管轄保釐,毋忽陰雨綢繆之備,惟其廉簡之政,固所優餘,必於施措之方,不憚條奏。於戲,裘帶多輕緩之暇,曾聞叔子之風流,觚積懸戀結之忱,應飜蘇仙之水操,吾且召矣,汝往欽哉,故玆敎示,想宜知悉。知製敎李敦榮製進。
辛卯九月二十七日酉時,上御熙政堂。秋到記科次入侍時,左副承旨洪赫,記事官李寅皐·李啓宇·李謙在,讀券官行兵曹判書金逌根,吏曹參判李紀淵,工曹參判金陽淳,對讀官行副護軍徐淇修,行副護軍洪穉圭,副司果金景善,副司果趙在慶以次進伏訖。上曰,史官分左右。上曰,科次爲之,仍爲書等。逌根曰,俄有試取十張之下敎,而試券中無可合者,只取六張矣。仍書等,上曰,對讀官趙在慶乎?赫曰,然矣。上曰,今在何職?赫曰,今副司果矣。上曰,諸對讀官奏職姓名。淇修等奏職姓名訖,命坼封,赫坼封讀奏訖,仍命書傳敎曰,秋到記講居首通幼學李羲敎,製述居首表三下生員趙湕,竝直赴殿試,之次通幼學申泰瑛,之次製述次上一生員任百謙竝直赴會試,通幼學洪在重,幼學兪允煥,次上生員徐有薰各給二分,略進士趙鎭晩,幼學金必健,草次上進士宋宅鎭,進士吳肯默,進士李鍾岳各給一分,粗幼學鄭益惇等二人,竝令該曹考例施賞。出榻敎又命書傳敎曰,入格儒生明日延英門外施賞。出榻敎上曰,史官就座。仍命退,諸臣以次退出。
上在昌德宮。停常參·經筵。
洪鍾遠啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
韓弘敎啓曰,藥房提調·副提調持湯劑來待矣。傳曰,封入。
又啓曰,正言李日瀅以其親病,投章徑歸,原疏纔已捧入矣。所當直捧遞差傳旨及禁推傳旨,而此與無端下鄕有異,從重推考,何如?傳曰,允。
洪鍾遠啓曰,大司憲宋穉圭,執義朴升鉉,掌令鄭在絅,持平金永基在外,掌令金英業,持平金學敏牌不進,監察茶時之意,敢啓。傳曰,知道。
以掌令金英業,持平金學敏,正言李日瀅牌不進罷職傳旨,傳于洪鍾遠曰,只推。
韓弘敎,以弘文館言啓曰,上番闕直,事甚未安。應敎金胤根旣有只推之命,卽爲牌招入直,何如?傳曰,允。
又以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
趙琮鎭,以戶曹言啓曰,時御所內各司,依定式,發遣本曹佐郞臣洪翼周,與兵曹參議臣李渭達,佐郞臣金柔,東所衛將臣張興燮,西所衛將臣李珌秀,南所衛將臣安宅潤,北所衛將臣李濟遠,眼同看審後,有頉處別單書入,而修改則擇日擧行之意,敢啓。傳曰,知道。
又以戶曹言啓曰,臣萬永與佐郞臣金益根,進詣慶熙宮差備內,啓下手本中有頉處及內各司有頉處,眼同看審,則略有間間修補處,而節候差晩,土功爲難,待明春漸次始役之意,敢啓。傳曰,知道。
又以戶曹言啓曰,文昭殿碑閣,蠶壇碑閣,追慕洞碑閣,淨業院,流霞亭,養正齋,依定式發遣本曹郞廳奉審,則姑無頉處之意,敢啓。傳曰,知道。
又以戶曹言啓曰,訓鍊院·慕華館,依定式發遣本曹郞廳摘奸,則姑無頉處之意,敢啓。傳曰,知道。
洪鍾遠,以都摠府言啓曰,副摠管李完植以禁衛中軍,本營諸將官射會監試事,南別營晝仕出去之意,敢啓。傳曰,知道。
又以御營廳言啓曰,今九月二十八日騎士都試時各技優等人,別單書入之意,敢啓。傳曰,知道。
大司成李魯秉疏曰,伏以,臣曾叨邇列,蔑有才效,待罪湖邑,粗安微分,而資性昏愚,才識淺短,在職數年,尸素度日,未劃一策,以安民庶,重負聖朝分憂之意,愧懼之心,常切于中。不自意,天恩曲被,除旨乃降,以臣爲成均館大司成者,臣於海隅荒寂之地,猥蒙恩命,瞻聆所及,莫不聳動,況在臣身,其爲感激惶懼,當復如何?此誠天地父母骨肉之洪私,非臣隕結所能圖報者也。第臣空疎無似,百不猶人,不待自陳,宜無所遺燭於天鑑之下矣。雖尋常職責,絲毫無補,顚沛立至,況是職也,將以敎育靑衿,斐然作興,爲四方觀感之所,而據皐比稱師長,則其任之不輕也如此,必也才學揀一時之尤,名實副一世之望,然後庶可以稱塞聖朝掄選之重,而臣實未敢知聖明於臣身,何故致有謬擧至此?若曰此只塡位而已,則設官之意,豈亶使然?若曰使臣居是職任是責,謂可以裨菁莪作人之化,則是何以異於責僬僥任泰山,而不虞其僨敗者乎?書有之,無曠庶官,有官而不能備員,備員而不能得人,二者皆謂之曠,以臣孤寒之踪,寡陋之學,置之國子之長,旣非所以備員,亦非所以得人,其爲曠官,孰甚於此?臣若不揆非分,視若固有,則其於辱朝廷之名器,貽多士之羞恥,何哉?百爾思量,承膺無路,歷日虛縻,轉益惶悶,玆敢冒陳短章。伏乞聖慈,諒臣言之非出飾讓,察臣情之實由肝膈,將臣新授職名,亟命鐫削,以重官方,以安微分,千萬幸甚,臣無任云云。省疏具悉。爾其勿辭察職。
正言李日瀅疏曰,伏以,臣空疎謭劣,百不猶人,猥占科第,濫廁從班,居常愧懼,若隕淵谷,曾經憲臺,未效絲毫之補,退伏蓬蓽,閑養草木之年,乃者薇垣除旨,忽降於夢想之外,前望特熙,尤係異數,苟非日月之遍照幽隱,雨露之均霑細大,臣何以得此也?感激惝怳,不省攸措,向因署經有命,召牌屢臨,張皇出肅,粗伸叩謝之忱,後因疾病相隨,不得束帶供職,罪積違傲,恭俟鈇鉞而已。俄接鄕信,臣父宿病,當此寒節,又添外邪,積聚交攻,氣息凜綴,食飮全却,轉側須人,念臣父年今七十有四矣。景迫桑楡,病蟄鄕曲,臣身係職,未卽歸護,調養失宜,致此危篤,此臣情私之煎灼方寸,而食息難留也。玆敢忙陳短章,徑尋鄕路。伏乞聖慈,俯垂鑑諒,遞臣所帶之職,以便救護,治臣擅行之罪,以肅朝綱焉,臣無任云云。省疏具悉。爾其勿辭救護。
上在昌德宮。停常參·經筵。
藥房都提調鄭晩錫,提調徐俊輔,副提調韓弘敎啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜,中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿口傳問安。答曰,知道。世子嬪宮·世孫宮口傳問安。答曰,知悉。
洪鍾遠啓曰,大司憲宋穉圭,執義朴升鉉,掌令鄭在絅,持平金永基在外,掌令金英業,持平金學敏呈辭,監察茶時之意,敢啓。傳曰,知道。
趙琮鎭啓曰,左副承旨洪赫今日不爲仕進,卽爲牌招,何如?傳曰,允。
洪鍾遠啓曰,備邊司郞廳來言,今日賓廳日次,而領議政未差,左議政李相璜有身病,右議政金履喬肄儀進,不得來會云矣,敢啓。傳曰,知道。
韓弘敎啓曰,藥房三提調持湯劑來待矣。傳曰,封入。
傳于韓弘敎曰,禮房承旨馳詣宗廟·景慕宮,奉審摘奸以來。
以左副承旨洪赫牌不進罷職傳旨,傳于趙琮鎭曰,只推。
傳于韓弘敎曰,魂宮朔祭,當自內親奠酌矣,該房知悉。
趙琮鎭啓曰,魂宮朔祭親奠酌事,命下矣。承旨當爲備員,而行都承旨朴晦壽,行左承旨朴宗琦,左副承旨洪赫不爲仕進,行都承旨朴晦壽,行左〈承旨〉朴宗琦,所當牌招,而拘於廳規,不得請牌,何以爲之,而左副承旨洪赫,卽爲牌招,何如?傳曰,允。牌招。
以應敎金胤根,修撰李敦榮牌不進罷職傳旨,傳于韓弘敎曰,只推。
韓弘敎啓曰,副應敎金鼎集內閣進,校理李淵祥·吳致淳,副校理李應信·李根友,修撰金大坤在外,副修撰金遇明差祭,一員未差,玉堂上下番俱空,事甚未安。應敎金胤根,修撰李敦榮,竝卽牌招入直,何如?傳曰,允。
趙琮鎭啓曰,卽見漢城府坐不坐單子,則連三日無緣不坐,詞訟劇地,委屬可悶,當該堂上,推考,何如?傳曰,允。
以應敎金胤根牌不進罷職傳旨,傳于韓弘敎曰,只推。
韓弘敎,以禮曹言啓曰,永禧殿殿內各室面帳及褥席等鼠咬處修改之節,容俟數日,齋官頉報之有無,更爲稟處事,纔已草記允下矣。卽接本殿官員所報,以爲,今日日次奉審時,鼠痕詳細看審,則各室龍床上褥席間,略有鼠屎,第三室·第四室·第五室祭床床巾咬傷云矣,莫重殿內,鼠痕若是狼藉,萬萬驚悚,鼠穴使之堅密防塞,而其所修改,不容少緩,擇日擧行,何如?傳曰,允。
洪鍾遠,以備邊司言啓曰,卽見水原留守朴綺壽災實狀啓,則本府流來未蒙頉舊災五百四十一結十負七束特許劃下事,請令廟堂稟旨分付矣。今此請劃,非今年災頉,而卽不過舊災移錄之逐年臚陳於年分啓請者,依狀辭許施,何如?傳曰,允。
又以備邊司言啓曰,卽見全羅監司朴永元狀啓,則以爲珍島·海南荐値歉荒,今年穡事,又判大無,合有軫恤之政,兩邑水陸軍十年大都案,竝待明秋退限磨勘事,請令廟堂稟旨分付矣。軍案自有勘限,有不可輒爲闊狹,而災邑費斂,亦宜軫恤,兩邑大都案,竝依狀請許令退限修勘,何如?傳曰,允。
又以備邊司言啓曰,關西先運襦衣二百四十九領,紙衣二百六十六領照數捧上稱量,綿品紙品,亦爲看審後,仍爲監封,逢授於齎去禁軍處,沿路輸運及本道領給等節各別惕念事,措辭關飭之意,敢啓。傳曰,知道。
又以兵曹言啓曰,禁軍習陣,當爲設行,而本曹連因有故,不得爲之之意,敢啓。傳曰,知道。
又以兵曹言啓曰,今日各廳堂下武臣朔試射時,南行部將李殷緖未滿十朔,成才間姑爲停試之意,敢啓。傳曰,知道。
上在昌德宮。停常參·經筵。
朔祭親奠酌後,大殿·中宮殿,內閣·政院·玉堂單子問安。答曰,知道。藥房口傳問安。答曰,知道。
世子嬪宮,內閣·政院·玉堂單子問安。答曰,罔極。藥房口傳問安。答曰,罔極。
世孫宮,內閣·政院·玉堂單子問安。答曰,罔極。藥房口傳問安。答曰,罔極。
大殿·中宮殿,朝廷二品以上·六曹堂上單子問安。答曰,知道。
世孫宮,奉慰單子問安。答曰,罔極。
洪鍾遠,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
又啓曰,大司憲宋穉圭,執義朴升鉉,掌令鄭在絅,持平金永基在外,掌令金永業,持平金學敏呈辭,監察茶時之意,敢啓。傳曰,知道。
又啓曰,來初五日朝參日次矣,敢稟。傳曰,停。
趙琮鎭啓曰,左副承旨洪赫,今日不爲仕進,卽爲牌招,何如?傳曰,允。
韓弘敎啓曰,藥房提調·副提調,持湯劑來待矣。傳曰,封入。
又啓曰,玉堂上下番俱空,事甚未安。應敎金胤根,修撰李敦榮,旣有只推之命,與副修撰金遇明,竝卽牌招,推移入直,何如?傳曰,允。
又啓曰,翰林被選當次人李公翼薦狀公事,啓下矣。令該曹口傳單付,牌招入直,何如?傳曰,允。
吏曹口傳政事,檢閱單李公翼。
韓弘敎啓曰,翰林之面看交替,自是館規,而檢閱李啓宇,省記後不待下番之入來,徑先出去,事未前有,萬萬未安,所當重勘,而本院請推之外,無他可施之罰,何以爲之?敢稟。傳曰,從重推考。
以左副承旨洪赫牌不進罷職傳旨,傳于趙琮鎭曰,只推。
以修撰李敦榮,副修撰金遇明牌不進罷職傳旨,傳于韓弘敎曰,只推。
洪鍾遠,以都摠府言啓曰,今此宗廟冬享大祭親傳香時,侍衛寶劍,當爲備員,而都摠管李光文,副摠管任存常差祭,李忠運·李鍾英·韓耆裕在外,徐鳳淳有身病,無以備員,令政院稟旨變通,仍令該曹,口傳差出,待下批牌招,以爲備員侍衛之地,何如?傳曰,允。
又啓曰,因都摠府草記,今此宗廟冬享大祭親傳香時,侍衛·寶劍,當爲備員,而都摠管李光文,副摠管任存常差祭,李忠運·李鍾英·韓耆裕在外,徐鳳淳有身病,無以備員,令政院稟旨變通,仍令該曹,口傳差出,待下批,牌招事,允下矣。合有變通之道,何以爲之?敢稟。傳曰,竝許遞。
兵曹口傳政事,以李翊會爲都摠管,洪敬謨·李奎鉉·尹行直·李升權·具信喜爲副摠管。
韓弘敎,以奎章閣言啓曰,景慕宮望廟樓,今朔奉審無頉之意,敢啓。傳曰,知道。
又以承文院都提調意啓曰,本院寫字官永付司果崔始振有頉,其祿窠,係是四十員元額之中,故還付本院之意,敢啓。傳曰,知道。
又以禮曹言啓曰,卽接廣州幼學李僖憲所志,則以爲同姓六寸兄故通德郞基運,嫡妾俱無子,以其同姓二十八寸兄故學生春進第四子寅會,欲爲繼後,兩家諸族,相議完定,生養父母,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據而不得登聞者,許令該曹,論理草記事,曾有筵奏定式,而門長李僖憲所訴旣如此,依定式,李春進第四子寅會,立爲李基運之後,何如?傳曰,允。
又以禮曹言啓曰,卽接交河幼學李銑所志,則以爲族弟故察訪尙遵,嫡妾俱無子,以其同姓二十八寸兄鈗第二子光聲,欲爲繼後,兩家相議完定,未及禮斜,尙遵夫妻,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹,論理草記事,曾有筵奏定式,而門長李銑所訴旣如此,依定式李鈗第二子光聲,立爲李尙遵之後,何如?傳曰,允。
洪鍾遠,以兵曹言啓曰,今日各廳堂下武臣朔試射試記,修整以入,而呈辭受由人等退試次,姑爲懸頉以入之意,敢啓。傳曰,知道。
又以備邊司言啓曰,本司武郞廳趙俊錫,奔走勤仕,已滿十五朔,依例六品遷轉事,捧承傳施行,何如?傳曰,允。
又以御營廳言啓曰,因禮曹草記,東道七陵局內捉虎事,定將校率領砲手,出送行獵矣,中虎一頭捉得封進之後,連爲搜覓,更無虎跡,山行軍今姑撤還之意,敢啓。傳曰,知道。
辛卯十月初一日子時,上詣魂宮親奠爵入侍時,行都承旨朴晦壽,行左承旨朴宗琦,右承旨趙琮鎭,左副承旨洪赫,右副承旨韓弘敎,同副承旨洪鍾遠,記事官李寅皐·韓鎭庭·李啓宇·李謙在,檢校待敎金英淳·趙斗淳,直閣金鼎集,待敎李肯愚以次侍立訖。上衰服,步出齋殿門,贊禮前導,入就位哭,承史·閣臣·宗親·執事·文武百官皆俯伏哭,上止哭,在位諸臣皆止哭,上出就齋殿,贊禮啓請行禮,上入就位哭,在位諸臣皆俯伏哭,上止哭,在位諸臣皆止哭,上詣靈座前,晦壽奉香盒,鍾遠奉香爐跪進,上三上香如儀訖,晦壽進盞,上執杯以授鍾遠,奠于靈座前,大祝待敎李肯愚讀祝訖,判府事鄭晩錫行亞獻禮訖,右議政金履喬行終獻禮訖,上哭,在位諸臣皆俯伏哭,上止哭,在位諸臣皆止哭,贊禮啓禮畢,上還次,諸臣以次退出。
上在昌德宮。停常參·經筵。
自巳時至人定,灑雨下雨,測雨器水深四分。
自人定至初三日開東,灑雨下雨,測雨器水深五分。
洪赫啓曰,大司憲宋穉圭,執義朴升鉉,掌令鄭在絅,持平金永基在外,掌令金英業,持平金學敏呈辭,監察茶時之意,敢啓。傳曰,知道。
韓弘敎啓曰,藥房副提調,持湯劑來待矣。傳曰,封入。
注書韓鎭庭病,代以李貞夏爲假注書。
洪赫啓曰,假注書李貞夏,時無職名,令該曹依例付軍職,冠帶常仕,何如?傳曰,允。
傳于韓弘敎曰,明日出宮門路,以協陽門爲之。
傳于韓弘敎曰,發遣吏郞,諸執事淸齋與否,摘奸以來。
以修撰李敦榮,副修撰金遇明牌不進罷職傳旨,傳于韓弘敎曰,只推。
韓弘敎,以弘文館言啓曰,下番闕直,事甚未安。修撰李敦榮,副修撰金遇明,旣有只推之命,竝卽牌招,以爲推移入直之地,何如?傳曰,允。
又以吏曹言啓曰,卽接慶尙監司朴岐壽移文,則以爲玄風縣監趙萬協緬禮事,新寧縣監趙然大覲親事,靑松府使成近默省掃事,受由上京,而俱未還任,當此秋務方張之時,許久瘝曠,誠甚可悶,上項三邑守令,一體催促,卽速下送爲辭矣。自臣曹催促,則新寧縣監趙然大,靑松府使成近默,俱已下去,玄風縣監趙萬協,身病猝重,不得下去云,身病旣如是,則有難强令還任,罷黜,何如?傳曰,允。口傳差出,催促下送。
吏曹口傳政事,以金周默爲玄風縣監。
洪赫,以備邊司言啓曰,冬至兼謝恩使,拜表期日不遠,正使鄭元容,依例判中樞府事單付,口傳下批之意,分付該曹,何如?傳曰,允。
兵曹口傳政事,判府事單鄭元容。
上在昌德宮。停常參·經筵。
親傳香祝入幕次後,內閣·政院·藥房口傳問安。答曰,知道。
還內後,內閣·政院·藥房口傳問安。答曰,知道。
洪鍾遠啓曰,大司憲宋穉圭,執義朴升鉉,掌令鄭在絅,持平金永基在外,掌令金英業,持平金學敏呈辭,監察茶時之意,敢啓。傳曰,知道。
韓弘敎啓曰,藥房提調·副提調,持湯劑來待矣。傳曰,封入。
傳于洪赫曰,侍衛軍兵毛具,從便爲之。
傳于韓弘敎曰,禮房承旨,馳詣宗廟,奉審摘奸以來。
洪赫啓曰,事變假注書崔致常,身病猝重,勢難察任,今姑改差,何如?傳曰,允。
崔致常改差,代以金大默爲事變假注書。
傳于趙琮鎭曰,留院公事入之。
韓弘敎啓曰,應敎金胤根差祭,副應敎金鼎集內閣進,校理李淵祥·吳致淳,副校理李膺信·李根友,修撰金大坤在外,副修撰一員未差,玉堂上下番俱空,事甚未安。修撰李敦榮,副修撰金遇明,竝卽牌招入直,何如?傳曰,允。
傳于朴晦壽曰,山林外在外臺諫,竝許遞,政官牌招開政。
傳于趙琮鎭曰,朔寧郡守金時中,仍任。
洪鍾遠,以兵批言啓曰,五衛將鄭源·金鍾輯,俱以除授在外,上來無期云,景福宮衛將鄭啓述,以病難供職,呈狀乞遞,竝改差,何如?傳曰,允。
有政。吏批,判書沈能岳進,參判李紀淵,參議李憲球牌不進,右承旨趙琮鎭進。以朴長復爲大司諫,李南圭爲執義,鄭時善爲司諫,徐道裕爲掌令,李淵龜爲持平,金秀萬爲獻納,金在田·洪鍾應爲正言,閔泰鏞爲副修撰,徐淇修爲戶曹參議,沈能驥爲禁府都事,南駿應爲弘陵令,鄭允容爲懿陵參奉,李光暎爲濟州判官,李濟翼爲庇仁縣監,嘉義金鍾完今加資憲,折衝金陞鼎今加嘉善加資事承傳。
吏批,再政。以趙爲左通禮,金景善爲兵曹正郞,朔寧郡守金時中仍任事承傳。
吏批,三政。以金樂壽爲右通禮。
兵批,行判書金逌根進,參判李錫祜,參議李渭達病,參知洪祐燮入直進,同副承旨洪鍾遠進。以朴宗薰爲知事,朴熙聖爲都摠經歷,金宗浩爲左捕從事官,李行敎爲全羅兵使,龍淵別將單權尙一,金城別將單李春得,吾村權管單韓挺虎,及第鄭義天·吳鎭龜·金尙鉀·朴必淳,以上今加折衝加資事承傳,同知單林益喆,護軍李商一·任聖皐·金時中,副護軍宋祥來·林處鎭,副司直朴升鉉·鄭在絅·鄭藎·沈啓錫·金永基,副司果李家淳·李日瀅·睦仁培,副司正李貞夏。
兵批,再政。以李憲汶·李益濬爲五衛將,徐聖獜爲景福將,李錫遠爲訓鍊僉正,沈能勳爲訓鍊判官,趙存兢爲訓鍊主簿。
兵批,三政。以蔡東逌爲都摠都事,趙雲程爲訓鍊主簿,魏鍾訥爲武兼,同知單李益濬,僉知單李憲汶。
韓弘敎啓曰,新除授副修撰閔泰鏞,一體牌招,推移入直,何如?傳曰,允。
以吏曹參議李憲球牌不進罷職傳旨,傳于趙琮鎭曰,只推。
洪赫,以御營廳言啓曰,本廳哨官崔熹錫,身病甚重,勢難察任,改差,何如?傳曰,允。
辛卯十月初三日辰時,上詣仁政殿月臺。宗廟冬享大祭香祝親傳入侍時,行都承旨朴晦壽,行左承旨朴宗琦,右承旨趙琮鎭,左副承旨洪赫,右副承旨韓弘敎,同副承旨洪鍾遠,記事官李寅皐,假注書李貞夏,記事官李謙在·李公翼,原任直閣徐俊輔,直閣金鼎集,檢校待敎金英淳·趙斗淳,待敎李肯愚以次侍立。時至,上具翼善冠·無揚黑圓袍·靑鞓·素玉帶,乘輿出宣化門,至仁政殿月臺,通禮跪啓請降輿,上降輿,通禮前導,就褥位南向立,引儀引初獻官右議政金履喬,陞詣褥位之左,通禮跪啓請跪,上跪,香室官捧香,跪授弘敎,弘敎傳捧,東向跪進,上受香祝,以授初獻官,初獻官西向跪受興,通禮跪啓請興,上興,通禮前導,降就階下祗送位,西向立,履喬奉香祝,由正路出,通禮跪啓請鞠躬,上鞠躬,香祝過後,啓請平身,上平身,初獻官出仁政門外,通禮跪啓請乘輿,上乘輿,出仁政門,由進善門·協陽門·宣化門還內,諸臣以次退出。
上在昌德宮。停常參·經筵。
洪赫,以都摠府言啓曰,今日入直內三廳武兼禁軍及軍兵等,中日習射技,請出標信。答曰,知道。
洪鍾遠啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
趙琮鎭啓曰,藥房提調,持湯劑來待矣。傳曰,封入。
以應敎金胤根,修撰李敦榮,副修撰金遇明·閔泰鏞牌不進罷職傳旨,傳于趙琮鎭曰,只推。
趙琮鎭啓曰,玉堂上下番俱空,事甚未安。修撰李敦榮,副修撰金遇明·閔泰鏞,旣有只推之命,與應敎金胤根,竝卽牌招,推移入直,何如?傳曰,允。
洪赫啓曰,大司憲宋穉圭,執義李南圭在外,掌令徐道裕·金英業,持平李淵龜·金學敏牌不進,監察茶時之意,敢啓。傳曰,知道。
以大司諫朴長復,掌令徐道裕·金英業,獻納金秀萬,持平李淵龜·金學敏,正言金在田·洪鍾應牌不進罷職傳旨,傳于洪赫曰,只推。
以廣州留守李錫奎狀啓,秋等都試,以宗廟冬享大祭受香日,曚然馳啓,惶恐待罪事,傳于洪赫曰,卿其勿待罪事,回諭。
以修撰李敦榮,副修撰金遇明·閔泰鏞牌不進罷職傳旨,傳于趙琮鎭曰,只推。
趙琮鎭,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
又以禮曹言啓曰,今此章陵陵上莎草修改時,別看役,前主簿金春根,前部將崔箕煥差下,使之擧行,何如?傳曰,允。
又以禮曹言啓曰,卽接廣州幼學李僖憲所志,則以爲同姓六寸兄故通德郞基述,嫡妾俱無子,以其同姓二十八寸兄故學生春進第三子明會,欲爲繼後,兩家諸族,相議完定,生養父母,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹,論理草記事,曾有筵奏定式,而門長李僖憲所訴旣如此,依定式,李春進第三子明會,立爲李基述之後,何如?傳曰,允。
洪赫,以兵曹言啓曰,去秋等能麽兒考講時,工曹佐郞沈兢祖,內資寺主簿李元耆,武臣兼宣傳官李儒鳳·趙存兢,部將朴榮遇·沈宜泳,守門將朴履會,趙益燁二次不通,部將姜漢過一次不通,依定式竝從重推考,何如?傳曰,允。
判府事鄭元容疏曰,伏以臣猥膺專對之任,行將載贄出疆,雨雪楊柳,閱歲當還,而臣父母墳山,在於京畿始興地,今當遠離,冞增感慕,玆敢短章控私,仰瀆崇嚴。伏乞聖慈,俯賜鑑諒,特許恩暇,俾得往省,以伸至情,不勝幸甚,臣無任云云。答曰,省疏具悉。卿其往省焉。
上在昌德宮。停常參·經筵。
藥房都提調鄭晩錫,提調徐俊輔,副提調韓弘敎啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿口傳問安。答曰,知道。世子嬪宮·世孫宮口傳問安。答曰,知悉。
韓弘敎啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,藥房三提調,持湯劑來待矣。傳曰,封入。
又啓曰,同副承旨洪鍾遠,今日不爲仕進,卽爲牌招,何如?傳曰,允。
又啓曰,備邊司郞廳來言,今日賓廳日次,而大臣俱有身病,不得來會云矣,敢啓。傳曰,知道。
傳于韓弘敎曰,明日九日製,通方外爲之,試紙用大好紙,弘文提學,待明朝牌招。
以同副承旨洪鍾遠牌不進罷職傳旨,傳于韓弘敎曰,只推。
傳于韓弘敎曰,右副承旨外,竝許遞,前望單子入之。
承旨前望單子入之,李紀淵·權敦仁·趙秉鉉·金裕憲·李啓朝落點。
韓弘敎啓曰,新除授右副承旨趙秉鉉,同副承旨李啓朝,竝卽牌招,何如?傳曰,允。
又啓曰,玉堂上下番俱空,事甚未安。應敎金胤根,修撰李敦榮,副修撰金遇明·閔泰鏞,旣有只推之命,竝卽牌招,推移入直,何如?傳曰,允。
注書李寅皐受由,代以曺雲承爲假注書。
李啓朝啓曰,大司憲宋穉圭,執義李南圭在外,掌令金英業·徐道裕,持平金學敏·李淵龜牌不進,監察茶時之意,敢啓。傳曰,知道。
以大司諫朴長復,獻納金秀萬,正言金在田·洪鍾應,掌令林英業·徐道裕,持平金學敏·李淵龜牌不進罷職傳旨,傳于李啓朝曰,只推。
以右副承旨趙秉鉉牌不進罷職傳旨,傳于韓弘敎曰,只推。
李啓朝,以兵曹言啓曰,今十月初五日立冬改火進上時,宗廟署,社稷署·永禧殿·永寧殿,景慕宮·毓祥宮·宣禧宮·景祐宮·慶壽宮,依例改火,奎章閣·議政府·承政院·漢城府,一體頒火之意,敢啓。傳曰,知道。
又以備邊司言啓曰,卽見黃海監司金蘭淳災實分等狀啓,則海州等四邑,置之尤甚,兔山等五邑,置之之次,黃岡等十四邑,置之稍實,仍以爲新舊畓災一千八百一結三十八負一束,綿田災一百九十結五十二負三束,特許準劃,後錄諸條,請令廟堂稟旨分付矣。其一,海州等五邑,辛未停退還餉,姑爲仍停事也。其一,延安·白川癸亥·甲子停退軍錢米布,依前仍停事也。其一,延安等五邑均廳免稅米太,依已例以詳定執錢上納事也。其一,各宮房各司火田,令各該邑從實執卜事也。其一,本營牙兵入防停止事也。其一,尤甚邑限明秋勿定配所事也。其一,推奴徵債,限明秋防塞事也。分等依狀請施行,至於災結請劃,今年誠爲康歲,然早旱晩風,受損則未嘗無是,今此所請,若計除年久陳頉之每年移錄者,新災分數,不至爲夥多,竝與綿災而特許準劃,俾知朝家益下之德意,其餘諸條,俱是各年已施者,竝亦依請施行,何如?傳曰,允。
又以義禁府言啓曰,明日九日製通方外爲之時,本府都事十員內九員赴擧,只有武都事一員,而當直入直,本府入直公事,回公都事,無以推移,假都事二員,令該曹口傳差出,以爲分排擧行之地,何如?傳曰,允。
又以刑曹言啓曰,禮曹啓辭內,伏見義禁府啓目啓下者,則延慶墓守衛官李憲絅,墓所火巢內松木偸斫,至於六十餘株之多,墓官不能禁戢之罪,自有其律,而今以當日巡審分界前,斫痕發明,所供旣如此,則臣府無直斷本律之例,令該曹査實草記後,準法照律爲辭矣。自臣曹査問於懿陵書員及延慶墓書員,則陵所書員宋仁得所供內,僧房谷雖係墓所,自前旣是本陵守護,故仍爲守護矣。今年八月二十五日,侍墓官以爲,僧房谷旣係墓所,則有不可任他看護,發遣墓所山直柳幸福·安仁哲兩漢,僧房谷以墓所火巢內,刻木植標,故本陵山直,告於本齋官,則齋官以爲,陵墓官眼同分界之前,事當自陵所守護,仍令禁護矣。始於今月初六日,陵墓所齋官,眼同看審定界,招致陵墓所山直輩,自玆以來,僧房谷付之墓所,自墓所使之禁養,則今此木根,在於初六日前納供,墓所書員金勉興所供內,矣身所供,與陵所書員納供一樣,而今月初六日陵墓所兩官眼同看審後,自今以後,僧房谷付之墓所,自墓所使之禁護,則墓所山直輩所告內,木根多現,不可無端受護云,故伊時陵墓所兩官,詳細看審,則犯斫果爲六十餘株之多,許多木根,旣在於初六日許付之前,則有不可掩置,故自齋所,論報本曹納供矣。陵墓所書員所供如此,定界事實,與禁護日月,旣不相左,則今此木根,係是分界前所犯,而不可但以下隷所供,有所硬定,當該陵官,亦令該府,拿問處之,伊時入番員役等,移送法司,更加究覈,從輕重照律,何如?傳曰,允事,命下矣。伊時入番員役中山直安盛大,前以犯斫,已爲刑配,書員宋仁得,更加究覈,則符同偸斫,渠雖發明,不能摘發,箇箇遲晩矣。取考律文,則大典通編禁制條有曰,陵園墓木犯斫,而不能摘發,則十株以上,陵軍流三千里,仁得依此律決杖一百後,全羅道和順縣流三千里定配所,卽爲押送之意,敢啓。傳曰,知道。
行護軍金弘根疏曰,伏以臣猥充副价之任,行將出疆矣,臣之父母墳山,在於京畿富平地,隔歲遠離,感慕彌深,玆暴衷私,仰瀆崇嚴。伏乞聖慈,俯賜鑑諒,特許臣往省之暇,俾伸至情焉,臣無任云云。答曰,省疏具悉。卿其往省焉。
辛卯十月初五日辰時,上御熙政堂。藥房入診入侍時,都提調鄭晩錫,提調徐俊輔,副提調韓弘敎,記事官李寅皐·李謙在·李公翼,直閣金鼎集以次進伏。醫官玄在德·李亨基·南山壽·卞文燮,進伏楹外訖。上曰,史官分左右。晩錫曰,近來日候漸寒,聖體若何?上曰,一樣矣。晩錫曰,寢睡·水刺之節,何如?上曰,一樣矣。晩錫曰,中宮殿氣候,何如?上曰,各殿宮氣候,一樣矣。晩錫曰,醫官入診乎?上曰,入診置之。晩錫曰,湯劑進御,今爲數十貼矣,聖體諸節,比前若何?上曰,一樣矣。上曰,史官就座。仍命退,諸臣以次退出。
上在昌德宮。停常參·經筵。
夜自三更至初七日開東,灑雨下雨,測雨器水深六分。
李啓朝啓曰,合辭許久闕啓,事甚未安,除在外·陳疏外,未肅拜·呈告人員,竝卽牌招,何如?傳曰,允。
韓弘敎啓曰,藥房副提調,持湯劑來待矣。傳曰,封入。
趙秉鉉啓曰,訓鍊大將趙萬永,以繕工提調,章陵莎草修改事,今方出去矣,所佩命召,來請還納,何以爲之,而將兵之人,不可一刻無摠察之人,何以爲之?敢稟。傳曰,仍佩往來,禁將兼察,牌招聽傳敎。
李紀淵啓曰,新除授右承旨金裕憲,時在廣州地,斯速乘馹上來事,下諭,何如?傳曰,允。
韓弘敎啓曰,弘文提學鄭元容牌不進推考傳旨,今方捧入,而九日製試取命下之後,如是違牌,事甚未安,更爲牌招,何如?傳曰,許遞,前望單子入之,待下批,牌招進去。
弘文提學前望單子入之,李止淵落點。
韓弘敎啓曰,弘文提學李止淵牌不進推考傳旨,今方捧入,而九日製試取命下之後,如是違牌,事甚未安,更爲牌招,何如?傳曰,允。如有違牌,勿爲呼望。
傳于韓弘敎曰,都承旨持此御題,與弘文提學,偕往泮宮,試取以來。
韓弘敎啓曰,弘文提學李止淵,旣已承牌,內閣提學鄭元容,藝文提學金履載,竝卽牌招,以爲同參考試之地,何如?傳曰,允。
李紀淵啓曰,臣紀淵與弘文提學李止淵,偕往泮宮,九日製儒生試取,則收券爲一千二百七十八張矣,捧入之意,敢啓。傳曰,知道。
傳于李紀淵曰,坐直承旨·入直春坊·兵曹堂上,竝試官加差下,使之分考。
傳于李紀淵曰,科次入侍。
以應敎金胤根,修撰李敦榮,副修撰金遇明·閔泰鏞牌不進罷職傳旨,傳于韓弘敎曰,只推。
韓弘敎啓曰,玉堂上下番俱空,事甚未安,應敎金胤根,修撰李敦榮,副修撰金遇明·閔泰鏞,旣有只推之命,竝卽牌招,推移入直,何如?傳曰,允。
正言金在田啓曰,臣之湔劣空疎,本不合於淸朝耳目之任,而日昨薇垣除旨,忽下於千萬夢寐之外,臣雖感激恩私,章皇出肅,而第臣於合啓中,有區區私義之不可聯參者,在前如臣情地者,援例陳籲,擧蒙體諒,則今臣所處,宜無異同,請命遞斥臣職。答曰,依啓。
李啓朝啓曰,大司憲宋穉圭,執義李南圭在外,掌令金英業·徐道裕,持平金學敏牌不進,持平李淵龜疏批未下,監察茶時之意,敢啓。傳曰,知道。
以大司諫朴長復,獻納金秀萬,正言洪鍾應,掌令金英業·徐道裕,持平金學敏牌不進罷職傳旨,傳于李啓朝曰,只推。
李紀淵啓曰,吏曹郞廳來言,臺諫有闕,政事,取稟。傳曰,政官牌招開政。
以應敎金胤根,修撰李敦榮,副修撰金遇明·閔泰鏞牌不進罷職傳旨,傳于韓弘敎曰,只推。
以吏曹參議李憲球牌不進罷職傳旨,傳于李紀淵曰,只推。
趙秉鉉,以摠戎廳言啓曰,本廳中軍李忠運,呈辭在外,曠任可悶,今姑改差,何如?傳曰,允。
持平李淵龜疏曰,伏以,臣倥侗譾劣,百無一能,粗習句讀,冀望祿仕,倖占科第,廁跡周行,志願已遂,涯分已足,餘外進取,夢想不到,乃者栢府除旨,有隕自天,天牌到門,閭里動色,臣始焉感激,中焉惝怳,繼之以憂懼,不知所以自措也。凡百設官,各有其職,吏部不得理金穀,宗伯不得問刑獄,而臺閣則千然,無事而不責,無事而不言,人主之所畀付耳目也,朝野之所想望風裁也,君德有愆,則匡救者臺閣也,臣以何學識而匡救之,時政有闕,則裨補者臺閣也,臣以何才猷而裨補之,朝著之骫骳者,激揚者臺閣也,臣以何言論而激揚之,風俗之踰濫者,糾正者臺閣也,臣以何威望而糾正之,其職之惎重如彼,而其人之空疎如此,是豈可徒懷榮寵,不量己分,苟然而冒承者哉?竭蹶駕屢,義雖急於叩謝,參倚前衡,懼實切於不稱。伏乞聖慈,俯垂鑑諒,將臣職名,亟命鐫改,俾重公器,俾安私分焉。臣方乞免,何暇贅他,而竊聞古人之言曰,平日而不能犯顔敢諫者,臨難而不能伏節死義,臺閣之如臣苟充者,旣願遞斥矣,扶植節義,又是似迂實切之擧,臣竊有所尋常感慨,不容不一言者,卽晉州丁酉殉節人故忠臣李蓍慶事也,謹摭其實行,略控愚見,惟殿下垂察焉。蓍慶卽故領相文憲公臣李陽元之子也,壬辰之變,宣廟朝去邠,陽元爲留都大將,蓍慶以前任洗馬,隨其父從事於軍中,賊薄京城,城空不得守,退屯楊州,邀擊賊蟹踰嶺大破之,此實賊渡江以後第一捷,而蓍慶之贊劃居多,故相文忠公臣柳成龍文集中,記壬辰事甚詳,而屢稱蓍慶才器,以爲獨解倭陣法者此也,及聞有乘輿渡遼之議,陽元慟哭曰,國事無可爲,終不如一死,仍絶食八日,嘔血而死,蓍慶號慟出血,誓報家國之讎,纔闋父喪,又丁母憂,含冤臥薪,六年如一日,丁酉賊再猘,嶺南一路糜爛,而晉州尤甚,召村驛,介晉州·統營之間,爲賊要衝,道路斷絶,警報不通,大臣以蓍慶有文武才,且知有報仇之志,白上除察訪,蓍慶喜得死所,卽與家人訣,馳赴官招驛卒,繕器械日夜敎習,凡諸兵機賊情,星火飛報於行在所及天將營,無一違緩,又募義旅數千人,爲一得當之計,移檄傍郡,告以復讎之義,先擊晉州南江之賊,連有斬獲,九月二十一日,更進兵于大灘橋,半日血戰,又多斬獲,賊氣少沮,方將退北,馬忽中丸而倒,群倭一時叢集,蓍慶奮拳起立,揮劍擊賊,顧其僕曰,吾今得正而斃,爾若幸免,歸保我稚子,於是,群倭亂斫,一骸不收,其僕廑免,持一遺衣歸葬,年僅三十一,嗚呼烈哉,丁酉之禍,甚於癸巳,而蓍慶獨能倡義擊賊,立慬陣前,豈不偉哉?此事之載於公私文蹟者,有召村驛先生案所註,有故副提學臣鄭蘊所撰行狀,有故判書臣申湜所立本傳,而晉之父老,嶺右人士,至今嘖嘖嗟嘆之不已,一道章甫之以此事呈營申邑,又積成卷軸,不可謂不表著矣。其時事聞,卽贈承政院左承旨,其後正廟朝壬子,大臣筵奏,又命旌閭,朝家褒揚,亦云至矣,然而詳其事而聞其風者,猶咨嗟慨惜之不已者,何也?噫,蓍慶非有鈇鉞之寄,封疆之守也,職不過攻駒,責不過傳命,而乃奮不顧身,手挈孤軍,抗百萬之凶鋒,死之綏而復之矢,斯已烈烈罕覯矣。況貞忠大節,竝萃一室,變起之初也,其父之志決身殲,武侯之祁山也,其子之仡仡幹勞,魏公之南軒也,及變之再起也,爲子而痛父之讎,爲臣而慟國之恥,父旣死於前,子又死於後,六年之間,父子竝殉,是則與高從厚父子,雙耀竝立,流輝百世者也,尤豈不卓然而炳然乎?是以英廟朝戊寅,其後孫宗榮·邦榮兄弟登科時,聖敎若曰,汝家兩代,爲國效節,甚可嘉尙,特有故相臣賜諡致祭之命,而繼有收用其祀孫之恩,先朝庚戌,以相臣家鷺梁亭子,爲龍驤鳳翥亭,命入相臣之遺稿,恩敎縷縷,錄用其後孫,又有寢郞特除之恩,仍有蓍慶壬子旌閭之命,是其兩代殉國之忠,已爲兩聖朝所洞照而深許之矣。抑又在宣廟朝丁未,本道觀察使臣鄭賜湖,巡到晉州,聞城內外哭聲,驚怪問之,則其日卽晉州城陷之日,死節人子孫,相率望祭也,賜湖不勝傷感,求得城陷時脫身圖生者數人,問其死節諸人姓名,上自搢紳,下至校吏,卽爲馳啓,立祠于本州,卽彰烈·忠愍兩祠,而此事本因癸巳事而起端,故只擧癸巳殉節諸人,而不及竝擧乎丁酉也,遂使蓍慶,獨未參配食之列,且高從厚,表以籩豆,彰以美諡,而蓍慶則尙未蒙易名之恩,豈非褒揚之闕典乎?況大典通編,有道學節義勿拘資級賜諡之法,則蓍慶之宜諡,豈非國典之所許乎?至若丁酉八月安陰黃石山城殉節人故忠烈公臣郭䞭,故忠毅公臣趙宗道,初贈司僕寺正,屢贈至正卿,竝皆賜諡,立祠宣額,此豈非朝家已例之可據乎?臣旣詳知其事,每欲一陳,而顧今壬辰之歲,將回四甲,此時褒顯忠烈,不可少緩,伏願聖明,察兩代竝殉之忠,軫千古罕有之節,故贈左承旨臣李蓍慶,特爲加贈賜諡,一依高從厚·郭䞭·趙宗道舊例,亟命有司擧行,仍令配食于忠愍祠,以爲奬忠樹風之道焉,臣無任云云。省疏具悉。疏辭,令廟堂稟處,爾其勿辭察職。
辛卯十月初六日酉時,上御熙政堂。九日製科次入侍時,行都承旨李紀淵,假注書曺雲承,記事官李謙在·李公翼,弘文提學李止淵,試官趙秉鉉·李啓朝·徐淇修·李渭達,對讀官金鼎集·金柔·沈能恕以次進伏訖。上曰,史官分左右。上曰,科次爲之。紀淵曰,對讀官讀奏。鼎集進前讀奏訖。上曰,以次書等。止淵奏曰,試券爲十五張矣,當書三下三張,草三下二張,次上五張,草次上五張乎?上曰,可。止淵書等。上曰,首券書一字,仍命上居首試券,親坼封以下,命紀淵讀奏訖。上曰,以次坼封奏之。紀淵以次讀奏訖。上曰,九日製表居首三下一幼學洪祐喆,直赴殿試,之次三下進士尹穳,直赴會試,之次三下進士李敏根,給二分,之次草三下進士李台鉉·金普根,各給一分,之次次上生員趙秉緯等十人,竝令該曹,考例施賞。出傳敎上曰,入格儒生,明日待令。出傳敎上曰,摠管朴基宏耶?紀淵奏曰,入直摠管,皆是武臣,故不爲入來矣。上曰,春坊徐淇修耶?紀淵曰,然矣。上曰,史官就座。仍命退,諸臣以次退出。
上在昌德宮。停常參·經筵。
李啓朝啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
趙秉鉉啓曰,來十一日,朝參日次矣,敢稟。傳曰,停。
李紀淵啓曰,來十一日,輪對日次矣,敢稟。傳曰,當次人受點,後日次待令。
韓弘敎啓曰,藥房副提調,持湯劑來待矣。傳曰,封入。
李紀淵啓曰,行左承旨權敦仁,今日不爲仕進,卽爲牌招,何如?傳曰,允。
傳于韓弘敎曰,入格儒生入侍。
李紀淵啓曰,吏曹判書沈能岳,參議李憲球牌不進推考傳旨及罷職傳旨,今方捧入,而開政命下之後,如是違牌,事甚未安,參判未差,判書更爲牌招,何如?傳曰,允。
又啓曰,吏曹參議李憲球,旣有只推之命,一體更爲牌招,何如?傳曰,允。
李紀淵,以吏批言啓曰,侍從官父年七十人,每於歲首,抄啓加資,而新有應推恩人,雖非歲首,亦爲抄啓加資事,載在法典矣。侍從臣父年七十以上人,別單書入之意,敢啓。傳曰,知道。
有政。吏批,判書沈能岳進,參判未差,參議李憲球牌不進,行都承旨李紀淵進。以李若愚爲吏曹參判,沈能恕爲正言,金弘根爲戶曹參判,洪重燮爲刑曹參議,鄭琦和爲左通禮,左通禮趙今加通德加資事承傳,故府使李秉道贈兵參例兼,故水使李得駿贈左承旨,已上全羅兵使李行敎兩代,故學生李命海贈童敎,孝行卓異贈職事承傳。
吏批,再政。以申大肯爲正言,黃爲司書,廣州留守李錫奎年七十四,今加崇祿,侍從臣同副承旨李啓朝父,加資事承傳。
兵批,行判書金逌根病,參判李錫祜病,參議李渭達入直進,參知洪祐燮病,右承旨趙秉鉉進。同知單徐聖獜,護軍朴晦壽·朴宗琦·尹命烈,副護軍趙琮鎭·洪赫·洪鍾遠,副司果金在田,以上竝單付。
兵批,再政。副護軍趙,副司果洪鍾應。
李紀淵啓曰,玉堂上下番俱空,事甚未安,應敎金胤根,修撰李敦榮,副修撰金遇明·閔泰鏞,旣有只推之命,竝卽牌招,推移入直,何如?傳曰,允。
傳于李啓朝曰,右承旨·左副承旨竝許遞,前望單子入之。
承旨前望單子入之,洪永觀·宋祥來落點。
李啓朝啓曰,左副承旨韓弘敎,許遞出去矣,伴直無人,新除授同副承旨宋祥來,卽爲牌招,何如?傳曰,允。
正言洪鍾應啓曰,臣言議風采,本不合於淸朝耳目之任,而薇垣除旨,忽下於千萬夢想之外,義重叩謝,雖不得不章皇出肅,而第臣於合啓中,有私義之不可聯參者,在前如臣情地者,輒蒙體諒之恩,則今臣處義,亦難蹲冒,請命遞斥臣職。答曰,依啓。
宋祥來啓曰,大司憲宋穉圭,執義李南圭在外,掌令金英業·徐道裕,持平金學敏·李淵龜牌不進,監察茶時之意,敢啓。傳曰,知道。
以大司諫朴長復,獻納金秀萬,掌令金英業·徐道裕,持平金學敏·李淵龜牌不進罷職傳旨,傳于宋祥來曰,只推。
以吏曹參議李憲球牌不進罷職傳旨,傳于李啓朝曰,只推。
以應敎金胤根,修撰李敦榮,副修撰金遇明·閔泰鏞牌不進罷職傳旨,傳于李啓朝曰,只推。
兵曹,以李謙會爲摠戎中軍。
李啓朝,以侍講院言啓曰,司書沈能恕入直矣,移拜正言,下番闕直,事甚未安,兼司書李根友在外,說書李明迪,卽爲牌招,而新除授司書黃,亦爲一體牌招,推移入直,何如?傳曰,允。
又以承文院都提調意啓曰,本院提調,近甚數少,使行不遠,査對在近,知中樞府事金在昌,行上護軍朴宗薰,兵曹判書金逌根,議政府右參贊李勉昇,判中樞府事洪奭周,知敦寧府事朴周壽,漢城府判尹宋冕載,知中樞府事李止淵,工曹判書金箕殷,前承旨朴宗琦,漢城府右尹鄭基善,行護軍申緯·金熙華·洪敬謨·徐耕輔·李若愚·柳鼎養,竝還差,判中樞府事鄭元容,行大護軍李翊會,行護軍徐憙淳,同知中樞府事金元根,行承政院都承旨李紀淵,左承旨權敦仁,前承旨朴晦壽,禮曹參判趙寅永,行護軍李光正·李憲瑋·金弘根,亦爲差下,使之察任,前參判尹命烈,漢城府左尹蔡弘遠,兵曹參判李錫祜,行護軍徐鼎輔·趙晉和·韓耆裕,年滿七十,依定式減下,何如?傳曰,允。
趙秉鉉,以都摠府言啓曰,今日入直內三廳武兼禁軍及軍兵等,當爲中日習射技,而章陵莎草修改相値,不得設行之意,敢啓。傳曰,知道。
又以備邊司言啓曰,卽見京畿監司李羲準年分狀啓,則分等不爲擧論,仍以爲,新舊災二千一百六十九結八十四負二束,特許準劃,後錄諸條,請令廟堂稟旨分付矣。其一,大興·臨津·長山等餉穀,姑依已例,捧留本邑,附近民之自願輸納本所者,依願許施,耗條,代錢輸送事也。其一,辛巳以前各衙門各年舊布,姑許依前仍停事也。其一,禁·御兩營所管江都留餉米太,依已例,以錢代捧,待明秋還作本色事也。其一,推奴徵債,限明秋防塞事也。觀於三等之無所分劑,可知一路之均得登稔,誠爲幸甚,至於災結請劃,本道災摠,本有由來舊頉之每年移錄者,若除此數,新災未滿百結,所請儘見精約,特許準劃,松營摠廳餉穀,法意甚嚴,有不可遽議闊狹,而今年則勅支使供,貽病於西邑者甚多,宜有別般軫恤之政,亦爲依請施行,其餘諸條,便成年例,與推徵防塞,而一體許施,何如?傳曰,允。
義禁府啓目,庇仁前縣監金翰喆原情云云。問目內辭緣,泛稱遲晩,所當請刑是白乎矣,曾經宣傳官勿爲請刑,載在大典通編,議處,何如?判付啓依允。
辛卯十月初七日辰時,上御熙政堂。入格儒生入侍時,左副承旨韓弘敎,假注書曺雲承,記事官李謙在·李公翼以次進伏,儒生洪祐喆·尹穳·李敏根·李台鉉·金普根·趙秉緯·李寅慶·尹·徐麒淳·李淳榮·鄭基三·金炳斗·趙鼎和·兪致翼·林宗洙等,以次序立庭下訖。上曰,史官分左右,入格儒生以次進前。祐喆等以次進前,奏職姓名訖。上曰,給分以上先退,承旨出去,頒賞施行。祐喆等先退,秉緯等,以次跪受賞,引儀唱入格儒生四拜,秉緯等行禮訖,次第退出。上曰,史官就座。仍命退,承史以次退出。
上在昌德宮。停常參·經筵。
宋祥來啓曰,合辭許久闕啓,事甚未安,除在外·陳疏外,未肅拜·呈告人員,竝卽牌招,何如?傳曰,允。
趙秉鉉啓曰,藥房提調,持湯劑來待矣。傳曰,封入。
備忘記,阿吾地萬戶金壤畯下直,長弓一張,長箭一部,片箭一部,筒兒一箇賜給。
傳于洪永觀曰,章陵莎草修改監蕫大臣以下入侍。
傳于洪永觀曰,章陵莎草修改時監董大臣以下,別單書入。
洪永觀啓曰,玉堂上下番俱空,已至多日,事甚未安,應敎金胤根,修撰李敦榮,副修撰金遇明·閔泰鏞,旣有只推之命,竝卽牌招,推移入直,何如?傳曰,允。
宋祥來啓曰,大司憲宋穉圭,執義李南圭在外,掌令徐道裕,持平金學敏·李淵龜牌不進,掌令金英業疏批未下,監察茶時之意,敢啓。傳曰,知道。
以大司諫朴長復,獻納金秀萬,正言沈能恕,掌令徐道裕,持平金學敏·李淵龜牌不進罷職傳旨,傳于宋祥來曰,只推。
以應敎金胤根,修撰李敦榮,副修撰金遇明·閔泰鏞牌不進罷職傳旨,傳于洪永觀曰,只推。
以司書黃,說書李明迪牌不進罷職傳旨,傳于洪永觀曰,只推。
洪永觀,以侍講院言啓曰,下番連日闕直,事甚未安,司書黃,說書李明迪,旣有只推之命,竝卽牌招,以爲推移入直,何如?傳曰,允。
義禁府啓目粘連,向前金翰喆亦,觀此囚供,雖以待更飭護送之營關,有所分疏是白乎乃,漂人護送,已定差員,而旣不能這這詳探,終至於留滯稽緩,致有道啓之論列,以此照律,何如?判付啓依允。
辛卯十月初八日申時,上御熙政堂。章陵莎草修改監董大臣以下入侍時,左副承旨洪永觀,假注書曺雲承,記事官李謙在·李公翼,右議政金履喬,繕工提調趙萬永,觀象監提調李光文,禮曹參議李基栽,以次進伏訖。上曰,史官分左右。履喬進前奏曰,近者日候,數日稍寒,聖體,若何?上曰,一樣矣。中宮殿氣候,何如?上曰,各殿宮氣候,亦一樣矣。上曰,章陵役事,無事畢役乎?履喬曰,今番臣往章陵,將欲始役,其夜雨下,政爾惶悚,旋卽開霽,翌日日氣頗好,無事畢役,誠爲萬幸矣。昨於狀啓,已有所達,而陵寢年久,莎臺石多致缺落,故一體鳩石補缺,而大抵土性不合於莎草,莎草宜於沙土,而此則土性膏沃,莎草生蟲,以致缺落,頻爲鋤之則似好,故以到底善鋤之意申飭矣。上曰,就座。仍命退,諸臣以次退出。
上在昌德宮。停常參·經筵。
李啓朝啓曰,合辭許久闕啓,事甚未安,除在外·疏批未下外,未肅拜·呈告人員,竝卽牌招,何如?傳曰,允。
洪永觀啓曰,藥房提調,持湯劑來待矣。傳曰,封入。
又啓曰,吏曹參判李若愚,除拜後過三日不爲出肅,依定式推考警責,仍卽牌招察任,何如?傳曰,允。
又啓曰,玉堂上下番俱空,已至多日,事甚未安,應敎金胤根,修撰李敦榮,副修撰金遇明·閔泰鏞,旣有只推之命,竝卽牌招,推移入直,何如?傳曰,允。
以章陵莎草修改監董大臣以下別單,傳于洪永觀曰,右議政金履喬,熟馬一匹面給,繕工監提調趙萬永,觀象監提調李光文,禮曹參議李基栽,各內下大豹皮一令賜給,禮曹正郞金聖默,繕工監監役李象信,兼監役本陵令趙得謙,參奉韓容鼎,莎草浮出繕工監副奉事吳謹常,竝陞敍,地方官金浦郡守李時佐,內下大虎皮一令賜給,典設別檢鄭海宗,上弦弓一張賜給,領役牌將李羲申·趙重九·朴允默,各筒箇一部賜給,別看役前主簿金春根,前部將崔箕煥,竝相當職調用,相也官金晉祜,高品付料,其餘擇日官·奏時官·救療官·牌將·計士·員役·工匠·守僕等,竝考例施賞。
李啓朝啓曰,右邊捕盜大將李鐵求,以禁軍別將,西北別付料及禁軍試射事,明日慕華館出去矣,所佩命召及大將牌·傳令牌,何以爲之?敢稟。傳曰,仍佩往來。
又啓曰,大司憲宋穉圭,執義李南圭在外,掌令徐道裕,持平金學敏·李淵龜牌不進,掌令金英業疏批未下,監察茶時之意,敢啓。傳曰,知道。
以大司諫朴長復,獻納金秀萬,正言沈能恕,掌令徐道裕,持平金學敏·李淵龜牌不進罷職傳旨,傳于洪啓朝曰,只推。
洪永觀,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
李啓朝,以兵曹言啓曰,五衛將朴弘鎭·李益濬,忠壯衛將趙雲炯,景福宮衛將徐聖麟,慶熙宮衛將李宗大·林益喆,文臣兼宣傳官徐念淳,俱以病難供職,呈狀乞遞,竝改差,何如?傳曰,允。
義禁府照目,粘連庇仁前縣監金翰喆矣本府議啓內,觀此囚供,雖以待更飭護送之營關,有所分疏是白乎乃,漂人護送,已定差員,而旣不能這這詳探,終至於留滯稽緩,致有道啓之論列,以此照律,罪杖八十收贖,奪告身三等,私罪,奉敎依允爲旀,功減一等爲良如敎。
上在昌德宮。停常參·經筵。
藥房提調徐俊輔,左副承旨洪永觀啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿。口傳問安。答曰,知道。世子嬪宮·世孫宮。口傳問安。答曰,知悉。
宋祥來,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
又啓曰,合辭許久闕啓,事甚未安,除在外·疏批未下外,未肅拜·呈告人員,竝卽牌招,何如?傳曰,允。
洪永觀啓曰,藥房提調,持湯劑來待矣。傳曰,封入。
宋祥來啓曰,備邊司郞廳來言,今日賓廳日次,而大臣俱有身病,不得來會云矣,敢啓。傳曰,知道。
李紀淵啓曰,行左承旨權敦仁,同副承旨宋祥來,今日不爲仕進,竝卽牌招,何如?傳曰,允。
宋祥來啓曰,卽見刑曹坐不坐單子,則連三日無緣不坐,詞訟劇地,委屬可悶,當該堂上,不可無警,推考,何如?傳曰,允。
宋祥來啓曰,大司憲宋穉圭,執義李南圭在外,掌令徐道裕,持平金學敏·李淵龜牌不進,掌令金英業疏批未下,監察茶時之意,敢啓。傳曰,知道。
以大司諫朴長復,獻納金秀萬,正言沈能恕,掌令徐道裕,持平金學敏·李淵龜牌不進罷職傳旨,傳于宋祥來曰,只推。
洪永觀,以內醫院提調意啓曰,副提調權敦仁,今日問安,不爲仕進,卽爲牌招,何如?傳曰,允。
傳于洪永觀曰,左承旨許遞,前望單子入之。
承旨前望單子入之,洪重燮落點。
洪永觀啓曰,新除授同副承旨洪重燮,卽爲牌招,何如?傳曰,允。
以應敎金胤根,修撰李敦榮,副修撰金遇明牌不進罷職傳旨,傳于洪永觀曰,只推。
洪永觀,以弘文館言啓曰,上番闕直,事甚未安,應敎金胤根,旣有只推之命,卽爲牌招入直,何如?傳曰,允。
宋祥來,以備邊司言啓曰,卽見廣州留守李錫奎災實狀啓,則本府流來舊災及新災,合一百十九結二負九束,特爲準劃,各年排捧條,姑許仍停拮据事,請令廟堂稟處矣。歲旣均稔,宜無災傷之可言,而今此請劃,卽舊災之逐年移錄於當年者,而纔已許施於水原矣。此亦依所請許劃,至於排年逋穀之又煩請停,雖緣民勢之當念,然始以難捧而許令排年,已是朝家之特恩,若又以排年之爲難,而不拘豐歉,輒請姑停,則軍餉之重,法意安在?癸酉·庚辰年久遠條,則有難竝督,姑許仍停,丁亥排逋,則年條最近,數亦無多,使之收捧,何如?傳曰,允。
又以備邊司言啓曰,卽見全羅監司朴永元災實分等狀啓,則珍島·海南,置之最尤甚,順天等十三邑,置之尤甚,扶安等二十邑鎭,置之之次,茂朱等十九邑,置之稍實,仍以爲,事目災七百結外,不足災二萬一千一百三十八結九十負三束,特許劃下,後錄諸條,竝請令廟堂稟旨分付矣。其一,當年新還餉,最尤甚珍島全一邑及海南之濱海各面尤甚災戶,限折半,尤甚中羅州等十二邑,之次中光陽·法聖尤甚災戶,及尤甚中雲峯之各面中最尤甚災戶,限三分一停退,竝待明秋還捧事也。其一,珍島等八邑所在戊子停退還穀之昨年仍停條,竝全數仍停事也。其一,還穀最尤甚二邑,尤甚十三邑,及之次中光陽·法聖尤甚面里尤甚戶停退外當捧中,限三分一,以相當穀準折代捧,待明秋還作本色事也。其一,各年舊還中己巳未捧庚午·壬申停退條,無論四等邑,依已例仍停,辛巳·壬午·丙戌條及高敝己巳反作條,亦爲仍停事也。其一,丙子未捧,依已例仍停事也。其一,山城軍餉,無論四等邑,城下近面,輸納城倉,程道稍間處,捧留邑倉,待明秋還納事也。其一,己巳停退軍布,依已例仍停事也。其一,三軍門及樂工保米,尤甚之次邑代錢收捧,待明春上納事也。其一,京外所納箭竹,尤甚邑全數,之次邑折半,蠲減事也。其一,尤甚邑勿定配所事也。其一,推奴徵債,限明秋防塞事也。今年本道年形,早旱晩澇,風又痒稼,間不免爲康歲之點瑕尺朽,而珍·海兩邑,偏被災損,民事誠可悶念,然三等劑量,自是年分定規,今此分等,旣有尤甚,而又曰最尤者,有違常法,大關後弊,道臣推考,最尤甚二邑,以尤甚施行,至於災結請劃,今農視遜於昨年,則今災較多於舊摠,事情容似爲然,而災實雖云相錯,折補足爲少康,若以見請之數,比諸近年之摠,則終涉過當,以一萬九千三百結,特許劃下,竝與事目頒下災,而俾準二萬結之數,新還停退,或似紓力於目下,終爲厲階於來後,雖尤甚之邑,不可遽議闊狹,況之次之稍別於尤甚乎?非曰無己·甲已例,而旣異於全路俱歉,則今不可援彼例此,珍·海兩邑濱海各面尤甚戶,則姑許三分一停退,之次諸邑,則竝令準捧,舊還之竝督,本色之準責,城餉之遠輸,災民事勢,在所軫恤,其餘諸條,旣多已施之例,不必靳持,竝依請施行,何如?傳曰,允。
又以兵曹言啓曰,謹依傳敎,臣進詣慕華館,宣薦內禁衛及西北別付料軍官試取後入格,別單書入之意,敢啓。傳曰,知道。
又以漢城府言啓曰,每年經潦後,無主未葬之類,搜訪登聞事,曾有定式矣。以各別詳審牒報之意,嚴飭各部矣,各部所報,今玆齊到,故別單書入之意,敢啓。傳曰,知道。
右議政金履喬箚曰,伏以,卽伏奉傳敎下者,以章陵莎草修改時,臣與監董之事,特蒙賜馬之典,臣固知聖念,亶出於重其事之意,而臣名居於別單之首,故猥叨此殊賞也。然奔走於莫重之役,卽臣職之常耳,何勞之可紀,而有此誤恩也?夫罔功之賞,上施之而爲濫,下受之而爲冒,玆敢短箚仰瀆。伏乞亟收成命,俾安微分,千萬幸甚。取進止。答曰,省箚具悉卿懇。卿其勿辭,安心領受。仍傳于宋祥來曰,此批答,遣史官傳諭于右議政。
上在昌德宮。停常參·經筵。
宋祥來啓曰,合辭許久闕啓,事甚未安,除在外·疏批未下外,未肅拜·呈告人員,竝卽牌招,何如?傳曰,允。
趙秉鉉啓曰,藥房提調·副提調,持湯劑來待矣。傳曰,封入。
洪永觀啓曰,來十六日,日次儒生殿講日次,而拜表相値,頉稟之意,敢啓。傳曰,知道。
又啓曰,來十六日,漢學文臣殿講日次,而拜表相値,頉稟之意,敢啓。傳曰,知道。
又啓曰,臣永觀,依定式進詣香室,奉審香祝櫃·祝板袱子,則精潔之意,敢啓。傳曰,知道。
傳于洪永觀曰,禮房承旨,馳詣永禧殿,奉審嫡奸以來。
趙秉鉉啓曰,臣秉鉉,今日入直禁軍戎器點考進去,下直之意,敢啓。傳曰,知道。
又啓曰,臣依定式進詣仁政殿月臺,入直禁軍戎器點考,則皆無頉,仍以傳敎內辭意勞問,則亦皆好在云矣,敢啓。傳曰,知道。
以應敎金胤根牌不進罷職傳旨,傳于李啓朝曰,只推。
李啓朝啓曰,副應敎金鼎集內閣進,校理李淵祥·吳致淳,副校理李應信·李根友,修撰金大坤在外,副修撰閔泰鏞差祭,玉堂上下番俱空,事甚未安,應敎金胤根,修撰李敦榮,副修撰金遇明,竝卽牌招,推移入直,何如?傳曰,允。
宋祥來啓曰,大司憲宋穉圭,執義李南圭在外,掌令徐道裕,持平金學敏·李淵龜牌不進,掌令金英業疏批未下,監察茶時之意,敢啓。傳曰,知道。
以大司諫朴長復,獻納金秀萬,正言沈能恕,掌令徐道裕,持平金學敏·李淵龜牌不進罷職傳旨,傳于宋祥來曰,只推。
以應敎金胤根,修撰李敦榮,副修撰李遇明牌不進罷職傳旨,傳于李啓朝曰,只推。
李啓朝,以吏曹言啓曰,通禮院右通禮金樂壽,以其身病,呈狀乞遞,依例改差,何如?傳曰,允。
又以吏曹言啓曰,司圃署別提元重晉,受由過限不上來,依例改差,何如?傳曰,允。
趙秉鉉,以兵曹言啓曰,宣薦內禁衛及西北別付料軍官,未付料軍官試射入格人,謹依判下別單,分等施賞,而筒箇·弓矢·上弦弓·箭竹,以軍器寺所在者,取來頒給之意,敢啓。傳曰,知道。
上在昌德宮。停常參·經筵。
宋祥來啓曰,合辭許久闕啓,事甚未安,除在外·疏批未下外,未肅拜·呈告人員,竝卽牌招,何如?傳曰,允。
趙秉鉉啓曰,藥房副提調,持湯劑來待矣。傳曰,封之。
李紀淵啓曰,左副承旨李啓朝,今日不爲仕進,卽爲牌招,何如?傳曰,允。
又啓曰,假注書曺雲承,身病猝重,勢難察任,今姑改差,何如?傳曰,允。
洪永觀啓曰,明日親臨方物看品處所,以何處爲之乎?敢稟。傳曰,便殿爲之。
又啓曰,玉堂上下番俱空,事甚未安,應敎金胤根,修撰李敦榮,副修撰金遇明,旣有只推之命,竝卽牌招,推移入直,何如?傳曰,允。
宋祥來啓曰,大司憲宋穉圭,執義李南圭在外,掌令徐道裕,持平金學敏·李淵龜牌不進,掌令金英業疏批未下,監察茶時之意,敢啓。傳曰,知道。
以大司諫朴長復,獻納金秀萬,正言沈能恕,掌令徐道裕,持平金學敏·李淵龜牌不進罷職傳旨,傳于宋祥來曰,只推。
以應敎金胤根,修撰李敦榮,副修撰金遇明牌不進罷職傳旨,傳于洪永觀曰,只推。
以黃海監司金蘭淳狀啓,甕津府人物渰死事,傳于洪重燮曰,聞甚矜惻,元恤典外,別加顧助,如有生前身還布,竝蕩減,未拯屍身人,嚴飭搜拯事,分付。
上在昌德宮。停常參·經筵。
宋祥來啓曰,合辭許久闕啓,事甚未安,除在外·疏批未下外,未肅拜·呈告人員,竝卽牌招,何如?傳曰,允。
李啓朝啓曰,藥房提調,持湯劑來待矣。傳曰,封入。
洪永觀啓曰,玉堂上下番俱空,事甚未安,應敎金胤根,修撰李敦榮,副修撰金遇明,旣有只推之命,與副修撰閔泰鏞,竝卽牌招,推移入直,何如?傳曰,允。
宋祥來啓曰,掌令金英業,疏批已下,一體牌招,何如?傳曰,允。
又啓曰,大司憲宋穉圭,執義李南圭在外,掌令金英業·徐道裕,持平金學敏·李淵龜牌不進,監察茶時之意,敢啓。傳曰,知道。
以大司諫朴長復,獻納金秀萬,正言沈能恕,掌令金英業·徐道裕,持平金學敏·李淵龜牌不進罷職傳旨,傳于宋祥來曰,只推。
李紀淵啓曰,明日傳香,禮房承旨當爲齋宿,右承旨洪永觀,卽爲牌招,何如?傳曰,允。
以應敎金胤根,修撰李敦榮,副修撰金遇明·閔泰鏞牌不進罷職傳旨,傳于洪永觀曰,只推。
洪永觀,以議政府左參贊意啓曰,今日方物看品時,六曹堂上,當爲進參,而吏曹判書沈能岳病不來,參判李若愚未肅拜,參議李憲球病不來,禮曹判書徐俊輔,參判趙寅永,參議李基栽病不來,吏曹判書沈能岳,參議李憲球,禮曹判書徐俊輔,參判趙寅永,參議李其栽,令政院竝卽牌招,以爲同參之地,何如?傳曰,允。
以吏曹參議李憲球,禮曹參議李基栽牌不進罷職傳旨,傳于洪永觀曰,只推。
宋祥來,以都摠府言啓曰,今日入直內三廳武兼禁軍及軍兵等,當爲中日習射技,而方物看品相値,不得設行之意,敢啓。傳曰,知道。
又以備邊司言啓曰,全羅右水使李應植,以其身病,屢呈辭狀,而實狀,聞果難强,今姑改差,何如?傳曰,允。
掌令金英業疏曰,伏以臣本以庸愚樸陋之資,生長海島,分甘農畝,而倖竊科第,歷職郞署,涯分踰矣,榮幸極矣,涓埃莫效,攢祝徒切,不意栢府恩除,忽下於千萬夢想之外,臣雙擎除旨,感涕先零,益不知措躬之所也。蓋是職也,淸朝耳目之任也,上以補衮闕,下以正風紀,則必也言議足以獻替,風稜足以繩糾,然後乃可稱職,豈有庸陋如臣萬萬無似之蹤,所可遽議而苟充也哉?頃緣署經之有命,召牌荐降,雖不得不張皇出肅,粗伸叩謝之忱,不敢揚揚冒據,屢犯違傲,歷日惶縮,恭俟嚴誅,而集木之懼,濫竽之譏,猶屬自己,固不暇言,而其於羞當世玷名器,何哉?伏乞天地父母,亟賜鐫遞,以安微分焉,臣於丐免之章,何敢贅他,而竊伏惟我朝創建啓聖祠,在於肅廟朝,而一遵皇明舊制,蓋取諸禮經,子雖齊聖,不先父食之義也,至若濟州一隅,以耽羅故都,雖僻在海外,學宮制度,一依泮宮而未有別廟,故曲阜侯顔氏,萊蕪侯曾氏,泗水侯孔氏三位,尙列於前廡,則子在堂上,父在堂下,腏享之際,先師之靈,亦必不安於冥冥之中矣,故弘治年間,儒臣程敏政,請建別廟,以祀啓聖公,以及四聖之父者此也,況今一國之內,泮宮則別祀,而鄕校則配食,豈非有欠於崇奉之典乎?臣待罪禮郞時,考見春官誌,英廟朝已未歲,已有大邑州府待豐年皆建啓聖廟之下敎,而其時之不卽遵行者,必由於事力之不敷,而因循至今,實爲欠典,臣自少出入於學宮,每聽多士之論,常以別廟之未建,相顧齎歎者,積有年所,而天門嚴邃,海路脩敻,無由仰達矣,適忝侍從之列,今値可言之會,玆敢不揆譾劣,仰塵黈纊。伏願聖明,仰體先聖之心,俯循多士之願,下詢禮堂,特命本州,別建啓聖祠,俾千載曠典,一朝修擧,以正祀典,以光斯文,千萬幸甚,臣無任云云。省疏具悉。疏辭,令廟堂稟處,爾其勿辭察職。
辛卯十月十三日辰時,上御熙政堂。方物看品入侍時,行都承旨李紀淵,右承旨洪永觀,左副承旨李啓朝,右副承旨宋祥來,同副承旨洪重燮,記事官韓鎭庭,假注書李貞夏,記事官李謙在·李公翼,直閣金鼎集,以次進伏訖。上曰,史官分左右。紀淵起伏奏曰,朝氣稍寒,閉闔欌子,何如?上曰,置之。仍命方物入之。紀淵退出傳命,賤臣等以次奉進看品訖。永觀起伏奏曰,今日方物封裹時,臣當進去矣。上曰,唯。進御拱辰君子湯,自明日姑爲停止事。出榻敎命退,承史以次退出。
上在昌德宮。停常參·經筵。
洪重燮啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
傳于洪永觀曰,禮房承旨,馳詣宗廟,景慕宮,奉審摘奸以來。
李啓朝啓曰,玉堂上下番俱空,已至多日,事甚未安,應敎金胤根,副修撰金遇明·閔泰鏞,旣有只推之命,竝卽牌招,推移入直,何如?傳曰,允。
洪重燮啓曰,大司憲宋穉圭,執義李南圭在外,掌令金英業·徐道裕,持平金學敏·李淵龜牌不進,監察茶時之意,敢啓。傳曰,知道。
以大司諫朴長復,獻納金秀萬,正言沈能恕,掌令徐道裕·金英業,持平金學敏·李淵龜牌不進罷職傳旨,傳于洪重燮曰,只推。
以應敎金胤根,副修撰金遇明·閔泰鏞牌不進罷職傳旨,傳于李啓朝曰,只推。
傳于李啓朝曰,政官牌招開政。
李啓朝啓曰,吏曹判書沈能岳,參判李若愚,參議李憲球牌不進推考傳旨及罷職傳旨,今方捧入,而開政命下之後,如是違牌,事甚未安,判書·參判,竝更牌招,何如?傳曰,允。參議只推,一體更爲牌招。
又啓曰,吏曹判書沈能岳,參判李若愚,參議李憲球再牌不進推考傳旨及罷職傳旨,今方捧入,而開政命下之後,連事違召,無意承膺,事體所在,誠甚未安,參判陳疏,判書所當更請牌招,而係是一日三牌,何以爲之?敢稟。傳曰,參議只推,與判書一體更爲牌招。
洪重燮,以兵曹言啓曰,五衛將李憲汶,除授在外,上來無期云,文臣兼宣傳官洪鍾應,病難供職,呈狀乞遞,竝改差,何如?傳曰,允。
有政。吏批,判書沈能岳進,參判李若愚陳疏,參議李憲球牌不進,左副承旨李啓朝進。以徐左輔爲刑曹參議,金鼎元爲右通禮,洪哲謨爲司圃別提,尹致重爲監役,成祐曾爲沙斤察訪,故通德朴世美贈童蒙,孝行卓異贈職事承傳。
再政。以金啓澧爲東部令,申命翼爲假監役。
三政。以李相玶爲西部令。
兵批,行判書金逌根進,參判李錫祜差祭,參議李渭達在外,參知洪祐燮入直,同副承旨洪重燮進。以柳相鎬·吳彙良·盧之㶅爲五衛將,張南奎爲忠壯將,鄭昌裕爲景福將,權義錫·嚴錫奎爲慶熙將,趙在慶爲文兼,鄭周應爲宣傳官,金熙鍾爲中樞都事,崔元謙爲武兼,許棨爲全羅右水使,護軍權敦仁,副護軍金裕憲·韓弘敎·李應植·柳民儉·柳文儉,副司果李象信,以上竝單付。
再政。以尹守鳳爲都摠經歷,崔尙權爲訓鍊主簿,同知單鄭昌裕,僉知三單柳相鎬·盧之㶅·吳彙良。
三政。以李熙洙爲訓鍊判官,沈宜豐爲守門將,同知單嚴錫奎。
李啓朝啓曰,吏曹參議李憲球三牌不進,依定式禁推傳旨捧入之意,敢啓。傳曰,知道。
以吏曹參議李憲球三牌不進禁推傳旨,傳于李啓朝曰,分揀。
李啓朝,以奎章閣言啓曰,明日卽奎章閣冬孟朔大奉審日次,時·原任閣臣,依節目進詣擧行之意,敢啓。傳曰,知道。
又以訓鍊都監言啓曰,本局千摠李吉會,身病甚重,勢難察任,改差,何如?傳曰,允。
吏曹參判李若愚疏曰,伏以,臣於向者,猥控微悃,特蒙恩諒,俾解居留之任,獲遂救護之懇,情私粗愜,感戴愈切,迺者千萬不自意,亞銓新除,誤恩遽降,惝怳震凜,歷日靡定,今又召牌壓臨,促臣膺命,而顧臣跡旣難冒,情則切迫,徊徨跼蹐,誠不識何以措身也。竊伏念,天官之職,甄別流品,激揚淸濁,握一世銓衡之權,庸贊我聖朝平明之治,長貳之別,無甚懸殊,所以居是任者,率皆標準模楷,爲當時所推服,則決非如臣庸虛所可擬議,曾在參佐,縱亦叨塵,而其時之怵畏黽勉,顚倒一出,尙玆追惟,惶汗浹背,今於更進一步,階益高望益隆之地,其何可比以宿趼,視若歷踐,晏然冒膺也哉?且臣母病,浹日沈篤,症形危劇,實無離捨供職之望,前有仰暴,已被俯燭,荐犯瀆撓,極知僭猥,而見叨之任,係是要劇,非同於閑司漫職,任其虛縻而自暇,則以臣今日方寸,勉强從仕,勢所無奈,臣情到此,而人器之不稱,廉防之難踰,猶屬緩聲,玆敢披瀝衷懇,冒瀆崇嚴。伏乞聖慈,俯垂鑑察,將臣新授職名,亟行鐫改,以重公器,以伸私情,不勝大願,臣無任云云。答曰,省疏具悉。卿其勿辭救護。
上在昌德宮。停常參·經筵。
藥房都提調鄭晩錫,提調徐俊輔,左副承旨李啓朝啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿。口傳問安。答曰,知道。世子嬪宮·世孫宮。口傳問安。答曰,知悉。
宋祥來啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而大臣俱有身病,不得來會云矣,敢啓。傳曰,知道。
李啓朝啓曰,玉堂上下番俱空,已至多日,事甚未安,應敎金胤根,副修撰閔泰鏞,旣有只推之命,與修撰李敦榮,竝卽牌招,推移入直,何如?傳曰,允。
李紀淵啓曰,卽者檢閱李公翼,以其親病,陳疏經出,原疏纔已捧入矣,所當直捧禁推傳旨,而此與無端經出有異,推考警責,何如?傳曰,允。
又啓曰,卽者檢閱李啓宇·李謙在,謂有館規,聯疏徑出,原疏纔已退却矣,所當直捧禁推傳旨,而此與無端徑出有異,竝推考警責,仍卽牌招入直,何如?傳曰,允。
宋祥來啓曰,大司憲宋穉圭,執義李南圭在外,掌令金英業·徐道裕,持平金學敏·李淵龜牌不進,監察茶時之意,敢啓。傳曰,知道。
以大司諫朴長復,獻納金秀萬,正言沈能恕,掌令金英業·徐道裕,持平金學敏·李淵龜牌不進罷職傳旨,傳于宋祥來曰,只推。
宋祥來啓曰,右邊捕盜大將李鐵求,明日拜表,慕華館出去矣,所佩命召及大將牌·傳令牌,何以爲之?敢稟。傳曰,仍佩往來。
李啓朝啓曰,明日拜表,兩司當爲進參,除在外外,未肅拜·呈告人員,竝待開門牌招,何如?傳曰,允。
李紀淵,以內醫院都提調·提調意啓曰,副提調趙秉鉉,今日問安,不爲仕進,卽爲牌招,何如?傳曰,允。
以內醫院副提調趙秉鉉牌不進罷職傳旨,傳于李紀淵曰,只推。
以應敎金胤根,修撰李敦榮,副修撰閔泰鏞牌不進罷職傳旨,傳于李紀淵曰,只推。
以檢閱李啓宇牌不進罷職傳旨,傳于李紀淵曰,只推。
以司謁尹義孫等手本,別監李命龜等,被打於院隷,萬無起動供役之路,除下事,傳于宋祥來曰,竝令秋曹,嚴査以聞。
李啓朝,以奎章閣言啓曰,進詣奎章閣,御眞展奉,奉審無頉,而奉謨堂及閣內諸處,亦爲無頉之意,敢啓。傳曰,知道。
又以奎章閣言啓曰,景慕宮望廟樓,今望奉審無頉之意,敢啓。傳曰,知道。
又以內醫院都提調·提調意啓曰,年例各殿宮進上臘藥所入牛黃玖拾壹部漆分貳里陸毫,麝香貳百伍十伍部漆分壹里貳毫,竝令戶曹·宣惠廳進排,丙申定式牛黃貳拾肆部伍分伍里陸毫,以本院春秋兩等元貢中,取用,何如?傳曰,允。
又以承文院都提調意啓曰,海南漂民出送事,禮部咨文,今纔出來矣。謝表與回咨,當爲順付於今番節使之行,而拜表隔日,勢難同時齎去,表咨文卽速撰出,正書安寶後,別定齎表官,罔夜下送于使行所到處,使之同爲齎去,何如?傳曰,允。
洪重燮,以都摠府言啓曰,副摠管李完植,以禁衛中軍,本營諸將官射會監試事,南別營晝仕出去之意,敢啓。傳曰,知道。
又以備邊司言啓曰,卽見公忠監司洪義瑾災實分等狀啓,則尤甚名色,不爲擧論,公州等三十二邑鎭置之之次,忠州等二十三邑,置之稍實,仍以爲,事目災四百結外,不足災八千三百二結十二負八束,特令準劃,後錄諸條,竝請令廟堂稟旨分付矣。其一,各年停退舊還餉最近一年條,稍實邑全數收捧,之次邑折半收捧,而未滿百石者,之次邑亦令準捧,其餘各年舊還,竝許仍停,待明秋次次收納事也。其一,各年停退軍米布錢,無論之次·稍實邑,依前仍停事也。其一,各邑所在安興餉米,姑許仍留事也。其一,舒川等七邑所納軍布之以苧上納者,特許限明秋以錢代納事也。其一,洪州等十三邑鎭所納各司箭竹,量宜減數事也。其一,牙山貢津倉所屬邑大同,追後裝發事也。其一,推奴徵債,限明秋防塞事也。幸占一路之均稔,只有二等之論列,道啓分劑,知不無裁量而然,依此施行,至於災結,較看數年俵劃,誠似不甚夥多,而舊頉,非硬定不易之摠,今農,是大同告熟之歲,則統新舊而參彼此,今年災摠之幾近九千,未見其爲稱當,事目外七千三百結零,特許加劃,使之均俵,停還之仍停,雖難擬議於似此稔歲,而各年條之竝督於一時,民勢亦係當念,最近一年條外,竝許仍停,而最近條中稍實邑則全數,之次邑則扣計石數多寡,二百石以下準捧,過二百而不及二百者,竝三分二,五百石以上,折半收捧,洪州等十三邑鎭所納箭竹,限三分一蠲減,外此諸條,槪多近年已施之例,竝依狀請施行,何如?傳曰,允。
同副承旨洪重燮疏曰,伏以臣,以姿則儱侗,以識則空疎,尋常茶飯,猶不及恒人,以是無望進取於榮塗,只思守分於家食,自失所怙,尤無人世之念,惟以老母在堂,相依爲命,願在祿養,不廢擧業,倖玷嵬科,歷踐華貫,婦人之情,以子貴爲榮,每一除命到門,母子相對,感泣祝天,今又釋褐未幾,爵秩遽陞,佐曹司喉,華誥聯翩,如臣不肖,何以得此?此莫非聖恩天大,曲遂微物,此生此世,無地圖報,臣於此何敢更有希望,而第臣家本貧窶,近益剝落,四壁徒立,百物掃如,見今臣母,年已滿八,癃病日深,凡於甘旨之養口,參木之扶元,全然闕如,一未自效,反以臣身之朝衣縫線,直廬傳餐,老母病中,一念在玆,蚤夜憂勤,多方擘劃,臣乃坐受其賜,視若固有,反哺之義,尙矣無論,尸饔之勞,一至於此,每念古人所謂體無全衣而親極滋味,未嘗不怛然愧汗也,猶及今日,竭力效養,則或可免他日無窮之恨,其奈性本疎迂,計拙謀生,欲事負米而不得,欲學服賈而末由,袖手頓足,祇自熬心,竊想聖明在上,以孝爲治,凡在邇班之臣,或有如臣情地者,輒許陳懇,此一國臣民之所觀感也,臣旣名忝朝籍,抱此迫切之懇,獲値可陳之會,不以一暴於吾君之前,則于何控訴?此臣所以不避煩猥,悉陳情私也。但臣自在臺職講官,未曾出一言畫一策,以效一日之責,乃獨於乞養私懇,肆然露章,庸自附於銀臺之故事,自顧惶恧,實所不敢,然事君事親,本無二致,較日長短,昔人攸言,若蒙聖意,特垂優恩,爰命有司,畀一小縣,使得效力於芻牧,仍將廩餘,惠養老母,則庶無負於公私,冀有報於萬一,人之所欲,天必從之,一字一血,仰首呼籲。伏乞天地父母,曲賜矜諒,俾遂至願,千萬幸甚,臣無任云云。省疏具悉。疏辭,下該曹稟處。
檢閱李公翼疏曰,伏以臣,待罪見職,夙宵兢懼,持披纔踰旬日,言私實非所敢,而顧臣情理,有萬萬難强者,臣之偏母,素抱貞疾,寧日恒少,近因日候不調,將攝失宜,風寒外襲,痰火上升,食飮全阻,眞元日鑠,跬步之間,轉側須人,種種症形,煩不敢畢陳,而且有切己之憂患,臣母病中,獨自看護,憂慮過度,諸症越添,昏昏床席,氣息凜綴,病裏思臣,促令歸侍,臣方寸煎熬,按住不得,玆敢疾聲呼籲,徑出禁扄。伏乞聖慈,俯賜鑑諒,亟遞臣職,俾便救護,重勘臣罪,以昭法紀,不勝幸甚,臣無任云云。省疏具悉。爾其勿辭救護。
辛卯十月十五日辰時,上御熙政堂。藥房入診入侍時,都提調鄭晩錫,提調徐俊輔,左副承旨李啓朝,記事官韓鎭庭·李謙在·李公翼,直閣鄭基善,以次進伏,醫官玄在德·李亨基·南山壽·卞文燮,進伏楹外訖。上曰,史官分左右。晩錫曰,數日間日氣甚寒,聖體,若何?上曰,一樣矣。晩錫曰,中宮殿氣候,何如?上曰,各殿宮氣候一樣矣。晩錫曰,湯劑三十貼內二十七貼,已爲進御,而其餘則遽承停止之敎,下情不勝焦悶矣。上曰,醫官入診,可也。醫官玄在德等以次入診訖,退伏楹外奏曰,脈候左右三部調均矣。晩錫曰,湯劑更爲議定,何如?上曰,待下敎爲之,可也。上曰,史官就座。仍命退,諸臣以次退出。
上在昌德宮。停常參·經筵。
宋祥來啓曰,大司憲宋穉圭,執義李南圭在外,掌令金英業·徐道裕,持平金學敏·李淵龜牌不進,監察茶時之意,敢啓。傳曰,知道。
洪永觀啓曰,今日拜表,憲府則監察代行矣,雖無諫院,依例行禮之意,敢啓。傳曰,知道。
傳于趙秉鉉曰,三使臣留待。
傳于趙秉鉉曰,三使臣入侍。
洪永觀啓曰,左右史不可不備,檢閱李啓宇,旣有只推之命,與別兼春秋洪鍾應,竝卽牌招,推移入直,何如?傳曰,允。
又啓曰,玉堂上下番俱空,已至多日,事甚未安,應敎金胤根,修撰李敦榮,副修撰閔泰鏞,旣有只推之命,竝卽牌招,推移入直,何如?傳曰,允。
注書韓鎭庭病,代以徐憲淳爲假注書。
徐憲淳在外,代以李義晉爲假注書。
以大司諫朴長復,獻納金秀萬,正言沈能恕,掌令金英業·徐道裕,持平金學敏·李淵龜牌不進罷職傳旨,傳于宋祥來曰,只推。
以別兼春秋洪鍾應牌不進罷職傳旨,傳于洪永觀曰,只推。
以應敎金胤根,修撰李敦寧,副修撰閔泰鏞牌不進罷職傳旨,傳于洪永觀曰,只推。
洪永觀,以吏曹言啓曰,新除授成均館典籍朴奎賢,以其身病,呈狀乞遞,依例改差,何如?傳曰,允。
趙秉鉉,以都摠府言啓曰,今日入直內三廳武兼禁軍及軍兵等,當爲中日習射技,而拜表相値,不得設行之意,敢啓。傳曰,知道。
又以訓鍊都監言啓曰,本局千摠李伯常,身病甚重,勢難察任,改差,何如?傳曰,允。
又以御營廳言啓曰,本廳軍色從事官李鼎在,奉敎出疆,營務久曠,可悶,今姑改差,何如?傳曰,允。
吏曹啓目粘連,觀此承政院同副承旨洪重燮上疏,則以爲,臣家本貧窶,近益剝落,四壁徒立,百物掃如,見今臣母,年已望八,癃病日深,凡於甘旨之養口,蔘木之扶元,全然闕如,一未自效,反以臣身之朝衣縫線,直廬傳餐,老母病中,一念在玆,蚤夜憂勤,多方擘劃,臣乃坐受其賜,視若固有,反哺之義,尙矣無論,尸饔之勞,一至於此,若蒙特垂優恩,爰命有司,畀一小縣,使得效力於芻牧,仍將廩餘,惠養老母,則庶無負於公私,冀有補於萬一。伏乞天地父母,曲賜矜諒,俾遂至願亦爲白有臥乎所,洪重燮之家貧親老,菽水難繼之狀,卽通朝之所共知,許畀一邑,俾遂便養之願,允合於孝理之政是白乎矣,邇列之臣出補外邑,事體不輕,臣曹不敢擅便,上裁,何如?判付啓,依回啓施行爲良如敎。
辛卯十月十六日辰時,上御熙政堂。冬至兼謝恩使入侍時,左承旨趙秉鉉,記事官韓鎭庭,記注官金輦,記事官李謙在,上使鄭元容,副使金弘根,書狀官李鼎在,以次進伏訖。上曰,史官分左右。上曰,三使臣進前。元容等進前。上曰,善爲往返也。仍命頒賜貂帽·臘劑等六種,元容等以次祗受訖。上曰,三使臣就座。上曰,史官就座。上曰,三使臣先退。仍命退,諸臣以次退出。
上在昌德宮。停常參·經筵。
宋祥來啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
又啓曰,來二十一日,朝參日次矣,敢稟。傳曰,停。
洪永觀啓曰,二十一日,輪對日次矣,敢稟。傳曰,當次人受點,後日次待令。
宋祥來啓曰,假注書李義晉,時無職名,令該曹依例付軍職,冠帶常仕,何如?傳曰,允。
洪永觀啓曰,玉堂上下番俱空,已至多日,事甚未安,應敎金胤根,修撰李敦榮,副修撰閔泰鏞,旣有只推之命,竝卽牌招,推移入直,何如?傳曰,允。
傳于洪永觀曰,大司成有闕之代,前望單子入之。
大司成前望單子入之,尹秉烈落點。
洪永觀啓曰,副修撰金遇明,疏批已下,一體牌招,推移入直,何如?傳曰,允。
洪重燮啓曰,大司憲宋穉圭,執義李南圭在外,掌令金英業·徐道裕,持平金學敏·李淵龜牌不進,監察茶時之意,敢啓。傳曰,知道。
以大司諫朴長復,獻納金秀萬,正言沈能恕,掌令金英業·徐道裕,持平金學敏·李淵龜牌不進罷職傳旨,傳于洪重燮曰,只推。
以應敎金胤根,修撰李敦榮,副修撰閔泰鏞牌不進罷職傳旨,傳于洪永觀曰,只推。
以江原監司尹聲大狀啓,三陟府民家失火事,傳于洪重燮曰,當此寒節,失火延燒,若是夥多,極爲驚惻,元恤典外別加顧助,使之趁卽奠接事,分付。
李啓朝,以刑曹言啓曰,以司謁尹義孫等手本,掖隷李命龜等,被打於院隷事,傳曰,竝令秋曹,嚴査以聞事,命下矣。院隷車致元·金樂顯·盧守恒·金允祿·方喜文·洪昌郁·宋得信·金仲淵等,捉致嚴問,則車致元·金樂顯所供內,渠兩漢,今月十四日夜,適往妓家,與姓名不知別監,相鬪被打之後,欲爲逞憤,仍與同僚盧守恒等六名,更往厥處,則相鬪諸漢,已爲散去,只有妓夫尹瑩,故果爲相率縛打,轉往李命龜家,詰問諸人去處,又爲縛打,而如斯之際,兩家器皿,自致撞破云。盧守恒等六名所供內,渠輩聞車致元·金樂顯被打之說,隨往作挐之狀,果與車·金兩漢之供,別無異同云。故掖隷尹瑩·李命龜,亦爲招致,査問其委折,則所供內,初無與院隷爭詰之事,而橫被其縛打云矣。院隷·掖屬輩之作黨敺人,自是渠伎倆,而今番事端,參以衆供,所失專在於院隷,況又敺打之致傷,汴物之見破者,節節駭痛,首倡之車致元·金樂顯,隨往之盧守恒等六名,所當依律勘處,而旣伏承嚴査以聞之命,謹此査實以入之意,敢啓。傳曰,知道。分輕重嚴勘。
又以刑曹言啓曰,因本曹草記,敺打掖隷之院隷等査實事,傳曰,知道,分輕重嚴勘事,命下矣。前後飭敎,何等截嚴,而院隷輩之乘夜作黨,敺打掖隷之狀,萬萬痛惡,首倡之車致元·金樂顯,竝嚴刑一次後,謹依壬午受敎,致元慶尙道南海縣,樂顯全羅道順天府防踏鎭絶島,勿限年充軍定配,隨往之盧守恒·金允祿·方喜文·洪昌郁·宋得信·金仲淵等,減一等各決杖一百後,守恒公忠道沃川郡,允祿靑陽縣,喜文德山縣,昌郁黃海道新溪縣,仲淵載寧郡,得信江原道金城縣,徒三年定配所,竝卽押送之意,敢啓。傳曰,知道。隨往六名,嚴刑放送。
又以禁衛營言啓曰,本營哨官金樂洪啓下,已至多日,在鄕不現,事極駭然,爲先汰去之意,敢啓。傳曰,知道。
判府事鄭元容疏曰,伏以臣,朝辭玉陛,暮宿郵館,從此載馳載驅,長安日遠矣,瞻望觚稜,戀結曷勝?臣之所帶春秋賓客諸銜,各有職務,非比閑漫,宜非使外之臣許久虛縻,玆敢縣道章籲,仰冀恩諒。伏乞聖明,特賜遞解,以安私分焉,臣無任云云。答曰,省疏具悉。所請依施。
戶曹參判金弘根疏曰,伏以臣,銜命辭陛,退次畿甸,前路悠悠,耿結冞深,臣之所帶職名,不可虛縻於出疆之日,略陳短章,仰瀆崇嚴。伏乞聖慈,特賜遞改,以便公私焉,臣無任云云。答曰,省疏具悉。所請依施。
副修撰金遇明疏曰,伏以臣,性本庸愚,識又鹵莽,粗習功令,晩竊科第,內外歷試,無一報效,每自循省,徒切愧懼,乃於千萬不自意,恩旨特降,以臣爲弘文館副修撰者,臣雙擎百拜,以首頓地,實不知何以得此於聖明也,闔門感祝,惝怳震懍,歷屢日而靡所容措。噫,是職也卽古所稱瀛洲學士也,淸峻何如,榮顯何如,除非文章足以黼黻皇猷,學識足以潤色詞令,則莫宜居之,故自古鴻儒宿德名臣碩輔,莫不逡巡而却顧,職任若是其重,掄選自有其法,則上不可以濫授,下不可以冒據也,明矣,而乃反擧而畀之於如臣蔑劣者,殿下奚取於臣,而有此萬萬過中之誤恩耶?新除之下,宜卽丐免,而感激居先,叩謝是急,章皇出肅,間有持被,然而竊恐名器緣臣而玷汚,聖簡由臣而貽累,玆敢悉暴衷懇,仰瀆崇嚴。伏乞聖明,俯垂鑑諒,亟令收還臣新授職名,以重公器,以安私分焉。臣方祈免之不暇,則不敢以見職自居,而竊有所區區所懷,敢此附陳,惟殿下垂察焉。夫經筵進講,大有關於君德之成就,唯其聖經賢傳,課日講,上論唐·虞之治,下及殷周之盛,古聖王嘉言善政,看作今日之務,古賢臣良謨懿箴,視如前席之奏,反復問難,終始典學,君德自底於日新,聖工亦臻於月將,則此乃講學爲明理之本,明理爲致治之本,而顧今講筵之停廢,凡幾月矣。今我殿下,寶齡已躋於不惑,博學無待於更進,然而聖人之德,所貴乎不息之妙,故夏禹有惜寸之工,羲經著行健之訓,夫何近日以來,經筵久停,召對且廢,則已不勝抑鬱之至。且況世孫宮尺衣漸長,智思日成,則觀感誘掖,此其時耳,殿下何不招致賢良,日賜講對,以身爲喩,遇物必誨,使之耳濡而目染,自至於薰陶養正之道哉?如臣空疎,濫被謬恩,冒居非分,未效一分啓沃之責,如欲得其人而授其任,則亟宜揀選一代之俊乂,以備三晝之顧問,然後豹直無久曠之歎,聖學臻緝熙之域,曷不盛哉,曷不休哉?方今群彦林立,館錄尙稽,玉署多未備之時,賢路有積滯之歎,伏願亟降成命,使之會圈,以收人才,俾補聖學焉,臣無任云云。省疏具悉。勉學當留念,而館錄之請亦好,卽令擧行,爾其勿辭察職。
前執義朴升鉉疏曰,伏以臣,遠離京闕,病伏田廬,駑駘鞭策而莫起,蒲柳望秋而先零,惟是耿耿寸丹,寤寐如結,夜輒依斗,每繞淸渭之夢,朝而拜日,常切文陛之戀,迺者荐承執憲除命,違逋罪積,恭俟譴何之至。繼伏奉前月二十三日所下諭旨,以臣爲侍講院兼弼善,使之乘馹上來,臣手擎恩誥,榮動閭里,且惶且感,靡所容措,揆以臣分,豈不欲聞命卽趨,粗伸微忱,而第臣貞疾,醫治失方,轉輾膠固,少有勞動,輒復添劇,痰火熾而眩暈作,脾土敗而榮衛鑠,枵然空殼,如霜後之葉,陳力就列,實無其望,悶蹙兢惕,有不敢一向泯伏,玆從縣道,冒入文字,以祈我聖慈生成之澤焉。噫,臣至愚且鈍,最居人下,學業則全然懵陋,才猷則百無攸當,豈有毫分可與於百執事之末,而近年以來,病淹邱壑,淸官顯職,安坐辭遜,聖度天大,逋慢之誅不加,除旨日下,收錄之眷愈隆,今玆所叨,地望之淸要,揀選之難愼,又非他職之比,而如臣病劣,苟然充擬,一任其虛縻久曠,則是豈淸朝綜核之政也?昔宋臣司馬光曰,古之明王,敎養太子,爲之擇方正敦良之士,以爲保傅師友,朝夕與之游處,左右前後,無非正人,漢臣賈誼曰,天下之命,繫於太子,太子之善,在於早諭敎與選左右,朱子嘗讚其言,以謂此天下之至言而極論,選左右之法曰,必取於博聞有道術者,然則胄筵侍講之官,責任綦重,不可人人而輕授也,明矣。此國家所以愼選其官,必擇純明博雅之士,而伏惟我世孫宮,誕承儲位,衣尺漸長,溫文之德日就,岐嶷之姿天縱,邦籙無疆,萬姓懽欣,政須妙簡當世之俊彦,左右輔導,仰贊德性,而以臣顓蒙,濫廁於此職,徒使玷名器而妨賢路,夫豈細故也?臣姿旣鹵下,病又沈痼,無以仰承明命,而虛帶華銜,捱過時日,尤非義分之所敢安。伏乞天地父母,俯垂矜察,亟遞臣本兼諸職,以重公器,仍治臣瀆擾之罪,以昭法紀焉。臣方控辭丐免,何敢更陳他說,而螻蟻之微,長抱繞壁之憂,犬馬之賤,惟切獻芹之誠,見帶言職,愚衷不能自已,竊附古人以言代身之義,惟殿下垂察焉。我殿下三紀臨御,一念圖治,憂勤勵精,宵旰靡懈,側席虛襟,聽納不怠,深仁厚澤,浹人肌髓,天覆地育,春噓日煦,是宜三代雍熙之象,復見於今,而夫何治不徯志,百隷怠慢,牽補架漏,度日過時,民生日以困瘁,臣誠莫知其所以也。竊以爲,彌文勝質,則施措無實,悠泛因循,則無以奮發淬礪,此衆弊之源也,選擧之不古,民之困苦,財之耗蠹,無所不弊,有難毛擧,人才之培養,惟有科試一路,而平居未聞絃誦之聲,旣無進修之實,臨試惟見躁競之習,又失掄選之規,科場不嚴,百弊俱興,士趨文風,日以卑下,此科弊之莫救也。下民之苦樂休戚,惟繫賦役均否,而蔀屋徧多白地之督稅,卒伍徒見黃口之點丁,爲守宰者,豈無修擧之人,而法久而弊,則雖有牧養之才,亦無如之何矣。近日外邑,東塗西抹,左支右架,徒事簿書期會之末,大抵非姑息苟簡,則煩苛瑣屑,事有至小,而察察以爲明,理有至微,而斷斷以爲能,綱紀不張,民玩法令,壠畝之陳起無常,而田結愈紊,閭井之虛耗日甚,而軍額太縮,稅錢之更徵,身布之疊役,不勝其紛紜,此民瘼之莫醫也。以言乎漕運,則稅船臭載之自下改色,在國計無虧損,在邑宰無勘罰,驟看其外,雖似便好,而徐究其實,則再徵傍近,害歸小民,營邑之飭,漸爲疎忽,而添載故敗之患,前後相望,以言乎糴糶,則我東還穀,昉於高句麗之時,其始也因窮民之貧匱,春貸秋斂,留分各半,莫非爲民之意,而今也則傾庫分給,已失半留之良規,隨地各殊,未有均俵之定制,納以精實,受以虛殼,吏緣爲奸,徒擁虛簿,臨歲催科,偏酷於罷癃窮孱之蹇連而無告者,民安得不窮且困也?凡玆五弊,皆由於悠泛因循,而內而群工,務祛悠泛之文具,外而牧守之臣,剗革因循之謬規,刻意淬礪,質實做去,則庶務可整,衆弊可捄,書曰,允釐百工,庶績咸熙,伏願殿下,淵然深思,陳綱立紀,戒飭百僚,矯救積弊,振頹俗則如風偃草,恤民隱則如雨潤物,眷眷於祈永諴民之本,則太平萬世,實基於今,豈不休哉?臣無任云云。省疏具悉。所陳切實,當留念,而亦令廟堂知悉。爾其勿辭,上來察職。
上在昌德宮。停常參·經筵。
宋祥來啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
洪永觀啓曰,左副承旨李啓朝,今日不爲仕進,卽爲牌招,何如?傳曰,允。
又啓曰,檢閱李公翼,由限已過,卽爲牌招,入直,何如?傳曰,允。
以副修撰金遇明牌不進罷職傳旨,傳于洪永觀曰,只推。
洪永觀啓曰,玉堂上下番俱空,已至多日,事甚未安,應敎金胤根,修撰李敦榮,副修撰閔泰鏞·金遇明,旣有只推之命,竝卽牌招,推移入直,何如?傳曰,允。
又啓曰,副修撰金遇明上疏批旨,有館錄卽令擧行之命矣,副提學未差之代,政官牌招,開政差出,使之擧行,何如?傳曰,允。
有政。吏批,判書沈能岳進,參判李若愚未肅拜,參議李憲球進,同副承旨洪重燮進。啓曰,副提學今當差出,而擬望之人乏少,外任竝擬,何如?傳曰,允。以洪敬謨爲副提學,金元根爲戶曹參判,李若愚爲知春秋,朴宗薰爲右副賓客,全允淡爲典籍,姜彝文爲禁府都事,左賓客單金逌根,右賓客單鄭尙愚,故通德吳命熙贈童敎,孝行卓異贈職事承傳。
再政。同春秋單李若愚,左賓客單朴宗薰,右賓客單金逌根,左副賓客單鄭尙愚,右副賓客單李勉昇。
兵批,行判書金逌根病,參判李錫祜病,參議李渭達入直進,參知洪祐燮病,右副承旨宋祥來進。同知單權義錫,護軍金弘根,副護軍李魯秉,副司正李義晉,以上竝單付。
洪重燮啓曰,館錄擧行事,命下矣。新除授副提學洪敬謨,卽爲牌招,何如?傳曰,允。
宋祥來啓曰,大司憲宋穉圭,執義李南圭在外,掌令金英業·徐道裕,持平金學敏·李淵龜牌不進,監察茶時之意,敢啓。傳曰,知道。
以大司諫朴長復,獻納金秀萬,正言沈能恕,掌令金英業·徐道裕,持平金學敏·李淵龜牌不進罷職傳旨,傳于宋祥來曰,只推。
以左副承旨李啓朝牌不進罷職傳旨,傳于洪永觀曰,只推。
以應敎金胤根,修撰李敦榮,副修撰閔泰鏞·金遇明牌不進罷職傳旨,傳于洪重燮曰,只推。
洪重燮啓曰,玉堂上下番俱空,已至多日,事甚未安,應敎金胤根,修撰李敦榮,副修撰閔泰鏞·金遇明,旣有只推之命,竝更牌招,推移入直,何如?傳曰,允。
宋祥來,以刑曹言啓曰,因院隷等定配所草記,隨從六名,嚴刑放送事,命下矣。謹依下敎,院隷隨從盧守恒·金允祿·方喜文·洪昌郁·宋得信·金仲淵等六名,竝嚴刑一次,懲勵放送之意,敢啓。傳曰,知道。
又以義禁府言啓曰,慶尙監司朴岐壽狀啓內,西生僉使尹光漢,爲先罷黜,其罪狀,令攸司稟處事,啓下矣。尹光漢,時在任所,依例發遣府書吏,交代後拿來,何如?傳曰,待待命拿囚。
上在昌德宮。停常參·經筵。
夜自三更至五更,月暈。
宋祥來,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
宋祥來啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
李啓朝啓曰,行副提學洪敬謨牌不進推考傳旨,今方捧入,而館錄命下之後,如是違牌,事甚未安,更爲牌招,何如?傳曰,允。
以應敎金胤根,修撰李敦榮,副修撰閔泰鏞·金遇明再牌不進罷職傳旨,傳于李啓朝曰,只推。
李啓朝啓曰,玉堂上下番俱空,已至多日,事甚未安,應敎金胤根,修撰李敦榮,副修撰閔泰鏞·金遇明,旣有只推之命,竝卽牌招,推移入直,何如?傳曰,允。
又啓曰,行副提學洪敬謨牌不進推考傳旨,今方捧入,而館錄命下之後,如是違牌,事甚未安,更爲牌招,何如?傳曰,允。
宋祥來啓曰,大司憲宋穉圭,執義李南圭在外,掌令金英業·徐道裕,持平金學敏·李淵龜牌不進,監察茶時之意,敢啓。傳曰,知道。
以大司諫朴長復,獻納金秀萬,正言沈能恕,掌令金英業·徐道裕,持平金學敏·李淵龜牌不進罷職傳旨,傳于宋祥來曰,只推。
以應敎金胤根,修撰李敦榮,副修撰閔泰鏞·金遇明牌不進罷職傳旨,傳于李啓朝曰,只推。
李啓朝啓曰,玉堂上下番俱空,已至多日,事甚未安,應敎金胤根,修撰李敦榮,副修撰閔泰鏞·金遇明,旣有只推之命,竝更牌招,推移入直,何如?傳曰,允。
傳于李啓朝曰,副提學有闕之代,前望單子入之,待下批牌招。
副提學前望單子入之,申在植落點。
李啓朝啓曰,館錄擧行事,命下矣。新除授行副提學申在植,時在咸鏡監營任所,交龜後斯速乘馹上來事,下諭,何如?傳曰,允。
以慶尙監司朴岐壽狀啓,順興縣監李同淳,母病沈重,屢呈辭狀,不得已罷黜事,傳于李啓朝曰,令該曹口傳差出,催促下送。
吏曹口傳政事,以申匡一爲順興縣監。
李啓朝,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
副提學洪敬謨疏曰,伏以臣於昨日政,伏奉除旨,以臣爲弘文館副提學者,繼又圈事有命,天牌踵臨,臣不勝惝怳悸恐,實不知措躬之所。夫聖朝官人,惟才是視,人臣受職,惟分是揆,匪才則累則哲之明,踰分則速不衷之譏,臣姿本憃愚,學又空疎,年衰志邁,病益侵尋,一切榮觀,久已夢想之不到,今臣見叨之職,是何等淸選華貫,而擧而畀之於如臣譾劣,不少留難,臣未敢知淸朝官人之政,何若是其謬易也,又不料臣身之僥冒踰濫,一至是也。噫,經幄之任,資啓沃而備論思,贊聖明之治,煥黼黻之猷,雖在諸僚,必愼厥簡,況裒然爲一館之首者,其地望之峻,遴選之嚴,尤當如何哉?從古處是任者,或以經術而用,或以文藝而取,要之極當世之選,副一時之望,皆有以藉手而進,曷嘗有如臣之倥倥然無所存者,徒然而居之哉?冒昧承當,實所不敢,然此但從臣私義,而論辭受之常耳,謹稽瀛館故事,館僚之進不由圈者,毋得與圈事,臣之曾叨館銜,寔出特授,其不可進身參聞於圈錄,卽不易之格例也,年前圈坐,適忝西壁,亦嘗以此而引遞,參圈猶然,況於主圈之地乎?且以近例言之,前後如臣處地者,叨是職而膺是命,擧皆援例陳暴,輒蒙體諒,今臣去就,尤不容更議,以私而不合冒據,以公而自在應遞,屢違召命,徒增惶懍,玆敢罄陳衷懇,仰瀆崇嚴。伏乞聖慈,念名器之至重,諒微懇之非飾,將臣新授職名,畫卽鐫削,以重圈事,以安私分,不勝大願,臣無任云云。答曰,省疏具悉。所請依施。
上在昌德宮。停常參·經筵。
進御拱辰君子湯,自明日煎入事,榻前下敎。
藥房提調徐俊輔,副提調趙秉鉉啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿。口傳問安。答曰,知道。世子嬪宮·世孫宮。口傳問安。答曰,知悉。
宋祥來啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓對日次,而大臣俱有身病,不得來會云矣,敢啓。傳曰,知道。
洪重燮啓曰,戶曹參判金元根,除拜後過三日不爲出肅,依定式推考警責,仍卽牌招察任,何如?傳曰,允。
以應敎金胤根,修撰李敦榮,副修撰閔泰鏞·金遇明牌不進罷職傳旨,傳于李啓朝曰,只推。
李啓朝啓曰,玉堂上下番俱空,已至多日,事甚未安,應敎金胤根,修撰李敦榮,副修撰閔泰鏞·金遇明,旣有只推之命,竝卽牌招,推移入直,何如?傳曰,允。
宋祥來啓曰,大司憲宋穉圭,執義李南圭在外,掌令金英業·徐道裕,持平金學敏·李淵龜牌不進,監察茶時之意,敢啓。傳曰,知道。
以大司諫朴長復,獻納金秀萬,正言沈能恕,掌令金英業·徐道裕,持平金學敏·李淵龜牌不進罷職傳旨,傳于宋祥來曰,只推。
以應敎金胤根,修撰李敦榮,副修撰閔泰鏞·金遇明牌不進罷職傳旨,傳于宋祥來曰,只推。
備邊司,以朴宗薰爲咸鏡監司。
宋祥來,以備邊司言啓曰,頃因京畿年分狀啓,大興城餉捧留本邑之意,覆啓行會矣。卽見開城留守李鼎臣狀啓,則以爲,本城長湍南倉會付餉穀,合爲二千二百九十三石零,而丁亥因畿營狀請,半分條下捧平倉矣,今春前留守在任時,因該府使所報,邑捧者姑令仍留,城留者又許分給,爲一千一百六十石,見今所留,只爲一百四十九石矣。如今豐歲,若又無論分留,盡捧於平倉,則民將散矣,城將廢,而大違餉糴之法意,大興山城長湍南倉餉穀中今春分給條,依例輸納本城,還作留庫,該邑仍留條,使之待明春分還,秋成後亦爲準數城捧事,請令廟堂稟處矣。大興餉穀捧留之請,初不區別其前留今分,泛稱依例,至有稟覆許施,今觀守臣狀啓,則留庫若是零星,已非置城峙餉之法意,且今春分給,與前日姑許捧留者有異,依狀請施行事,分付京畿監司·開城留守處,何如?傳曰,允。
大司成尹秉烈疏曰,伏以臣,姿不猶人,學未通方,而濫通朝籍,今爲十有九年,遍蒙陶鎔之恩,猥躋緋玉之列,夷考踐歷,罔非踰分,居常愧懼,若隕淵谷,其於淸朝掄選之職,夫豈臣夢想之所到,而迺者國子新除,有隕自天,臣聞命惝怳,益不知措躬之所也。噫,是職也,古所稱詞儒之長,凡敦儒敎端士趨,贊昭代作育之化,任賢關導迪之責,人才之作興,文體之淳漓,於是焉係,苟非文足以章程一世,書足以矜式多士,則莫宜居之,自世級漸降,學或隨異,古之進德揚言之規,今爲詞章之品第,經生之考校,而若其遴簡之嚴,視前固自如,輒皆拔流俗之尤,極一代之選,寧或有如臣至庸最下而濫叨者哉?臣本少而鹵莽,長益荒嬉,濩落無成,蔑無可稱,家庭之聞見寢漠,桑楡之時景漸暮,句讀尋摘之業,屬之芭籬,功令工拙之詞,茫若聾瞽,尙何可以遽皐比而主科試之任也哉?臣若憑恃寵靈,晏若固有,則在臣身,非不華且侈矣,其於累聖朝則哲之明,招四方不衷之譏,誠非細故,參倚前衡,冒膺無路,玆敢悉暴衷懇,仰瀆崇嚴。伏乞聖明,俯垂諒察,將臣所帶職名,亟賜鐫免,以重公器,以安私分,千萬幸甚,臣無任云云。省疏具悉。爾其勿辭察職。
上在昌德宮。停常參·經筵。
宋祥來啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
又啓曰,來二十五日,朝參日次,而翼陵忌辰祭齋戒相値,頉稟之意,敢啓。傳曰,知道。
趙秉鉉啓曰,藥房提調·副提調,持湯劑來待矣。傳曰,封入。
洪永觀啓曰,右副承旨宋祥來,今日不爲仕進,卽爲牌招,何如?傳曰,允。
又啓曰,吏曹郞廳來言,咸鏡監司下批政事,取稟。傳曰,政官牌招開政。
又啓曰,玉堂上下番俱空,已至多日,事甚未安,應敎金胤根,修撰李敦榮,副修撰閔泰鏞·金遇明,旣有只推之命,竝卽牌招,推移入直,何如?傳曰,允。
以應敎金胤根,修撰李敦榮,副修撰閔泰鏞·金遇明牌不進罷職傳旨,傳于洪永觀曰,只推。
宋祥來啓曰,大司憲宋穉圭,執義李南圭在外,掌令金英業·徐道裕,持平金學敏·李淵龜牌不進,監察茶時之意,敢啓。傳曰,知道。
以大司諫朴長復,獻納金秀萬,正言沈能恕,掌令金英業·徐道裕,持平金學敏·李淵龜牌不進罷職傳旨,傳于宋祥來曰,只推。
有政。吏批,判書沈能岳牌招不進,參判李若愚未肅拜,參議李憲球進,右承旨洪永觀進。啓曰,判書沈能岳牌招不進,參判李若愚未肅拜,小臣獨政未安,何以爲之?敢稟。傳曰,只出緊任。以徐俊輔爲左賓客,咸鏡監司單朴宗薰。
兵批,行判書金逌根進,參判李錫祜病,參議李渭達病,參知洪祐燮入直,同副承旨洪重燮進。以金履載爲知事,尹命烈爲同知,李謙會爲副摠管,金在田爲文兼,金永翼爲衛率,鄭周應爲備邊郞,鄭忠煥爲西生僉使,林枝鉉爲阿山萬戶,李延永爲晉州監牧官,護軍單洪敬謨,兼咸鏡道兵馬水軍節度使單朴宗薰。
傳于洪永觀曰,見窠皆令差出。
吏批,再政。以李止淵爲繕工提調,李䆃重爲濟用主簿,左賓客金逌根,右賓客鄭尙愚,左副賓客徐俊輔,兼春秋李濟翼,以上竝單付。
兵批,再政。以李錫遠爲宣傳官。
洪永觀啓曰,左賓客金逌根,旣入闕中,不爲肅謝,直爲出去,事甚未安,推考,何如?傳曰,允。
洪永觀,以禮曹言啓曰,卽接章陵官員所報,則本陵兩位陵上莎草修改後,日日保護,期於着根之地云矣,敢啓。傳曰,知道。
李啓朝,以兵曹言啓曰,五衛將林尙沃·盧之㶅,景福宮衛將鄭昌裕,慶熙宮衛將權義錫·嚴錫奎,俱以病難供職,呈狀乞遞,竝改差,何如?傳曰,允。
吏曹啓目粘連,啓下是白有亦,觀此濟州牧使李禮延狀啓,則以爲,旌義縣監朴宗默,聽訟旣甚詳明,蠲恤亦多實惠,築城繕廨,不費民力,勸農課士,各安其業,昨年年事,雖曰豐登,民間計活,猶有春艱,今春捐其殘廩,抄飢周恤,爲民惠政,非止一二,今當災歲,若以瓜遞,失此賢守,則民情無異失乳之兒,願借一二年,俾此島民,期於蘇完之地是如乎,守令請仍,事係于恩,令該曹稟處事亦爲白有臥乎所,臚列民訴,至於登聞,該倅治績,果如狀辭,誠爲嘉尙,而旣係職分內當然之事,則有不可以此遽然請仍兺除良,守令之瓜滿差代,自是金石之典,則亦不當越格許施,狀請內辭緣,置之,何如?判付啓依允。
上在昌德宮。停常參·經筵。
趙秉鉉,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
宋祥來啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
趙秉鉉啓曰,藥房副提調,持湯劑來待矣。傳曰,封入。
李啓朝啓曰,玉堂上下番俱空,已至多日,事甚未安,應敎金胤根,修撰李敦榮,副修撰閔泰鏞·金遇明,旣有只推之命,竝卽牌招,推移入直,何如?傳曰,允。
以應敎金胤根,修撰李敦榮,副修撰閔泰鏞·金遇明牌不進罷職傳旨,傳于李啓朝曰,只推。
以大司諫朴長復,獻納金秀萬,正言沈能恕,掌令金英業,持平金學敏·李淵龜牌不進罷職傳旨,傳于宋祥來曰,只推。
上在昌德宮。停常參·經筵。
宋祥來啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
趙秉鉉啓曰,藥房三提調,持湯劑來待矣。傳曰,封入。
洪重燮啓曰,玉堂上下番俱空,已至多日,事甚未安,應敎金胤根,修撰李敦榮,副修撰閔泰鏞·金遇明,旣有只推之命,竝卽牌招,推移入直,何如?傳曰,允。
以應敎金胤根,修撰李敦榮,副修撰閔泰鏞·金遇明牌不進罷職傳旨,傳于洪重燮曰,只推。
李啓朝啓曰,大司憲宋穉圭,執義李南圭在外,掌令金英業·徐道裕,持平金學敏·李淵龜牌不進,監察茶時之意,敢啓。傳曰,知道。
以大司諫朴長復,獻納金秀萬,正言沈能恕,掌令金英業·徐道裕,持平金學敏·李淵龜牌不進罷職傳旨,傳于宋祥來曰,只推。
洪重燮,以吏曹言啓曰,成均館典籍權宗憲,受由過限不上來,依例改差,何如?傳曰,允。
又以禮曹言啓曰,卽接光陵官員所報,則近日火巢內,虎患狼藉,至於噉害人命,奉審巡山等節,不得擧行云矣。莫重之地,虎患若是狼藉,甚至噉害人命,萬萬驚悚,卽令該軍門,發送砲手,期於獵捉事,分付,何如?傳曰,允。
刑曹啓目,粘連新寧鄭在衡獄事,經夜含忍,待醒責罰,擧措得宜,則法外敺踢,雖無雜施之理,兩檢再査,俱欠明白,疑則從輕,不害爲寧失之義,施以次律,何如?判付啓依允。又啓目,粘連密陽金喆根獄事,所以縛之懸之,只欲責出盜錢,而錢纔還而縛則解矣,且大明律,雇主殺雇工,視凡人有減等之文,分付道臣,考律酌處,何如?判付啓依允。又啓目,粘連安東朴春成獄事,姜女不謹遠嫌之誡,自速褰裳之目,及其向舅答說,甚至曰汝而罵之,則駭憤斗激,猜怒交作,詰問之綑縛之,竟至傷重致命,雖曰夫也不良,實此女之自取,勘而敺死,有罪妻妾之律,恐非失刑,上裁,何如?判付啓,依回啓施行爲良如敎。又啓目,京囚鄭快成獄事,旣犯殺人之罪,又行强盜之事,毒棒所加,當下致命,移置屍首,欲掩其跡,罔非渠已露之斷案,而會推之下,忍杖不服者,尤極狡凶,更加嚴訊,期於輸款,何如?判付啓依允。
上在昌德宮。停常參·經筵。
趙秉鉉啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
又啓曰,藥房副提調,持湯劑來待矣。傳曰,封入。
李紀淵啓曰,右承旨洪永觀,左副承旨李啓朝,今日不爲仕進,竝卽牌招,何如?傳曰,允。
又啓曰,玉堂上下番俱空,已至多日,事甚未安,應敎金胤根,修撰李敦榮,副修撰閔泰鏞·金遇明,旣有只推之命,竝卽牌招,推移入直,何如?傳曰,允。
又啓曰,卽者檢閱李謙在,以其親病,陳疏徑出,原疏纔已捧入矣,所當直捧禁推傳旨,而此與無端徑出有異,推考警責,何如?傳曰,允。
又啓曰,卽者檢閱李啓宇,謂有館規,陳疏徑出,原疏纔已退却矣,所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
以檢閱李啓宇牌不進罷職傳旨,傳于李紀淵曰,只推。
李紀淵啓曰,左右史不可不備,檢閱李啓宇,旣有只推之命,與別兼春秋洪鍾應,竝卽牌招入直,何如?傳曰,允。
以別兼春秋洪鍾應牌不進罷職傳旨,傳于李紀淵曰,只推。
以檢閱李啓宇再牌不進罷職傳旨,傳于李紀淵曰,只推。
趙秉鉉啓曰,大司憲宋穉圭,執義李南圭在外,掌令金英業·徐道裕,持平金學敏·李淵龜牌不進,監察茶時之意,敢啓。傳曰,知道。
以大司諫朴長復,獻納金秀萬,正言沈能恕,掌令金英業·徐道裕,持平金學敏·李淵龜牌不進罷職傳旨,傳于趙秉鉉曰,只推。
以右承旨洪永觀,左副承旨李啓朝牌不進罷職傳旨,傳于趙秉鉉曰,只推。
趙秉鉉啓曰,明日傳香,禮房承旨當爲齋宿,右承旨洪永觀,旣有只推之命,更爲牌招,何如?傳曰,允。
以右承旨洪永觀再牌不進罷職傳旨,傳于趙秉鉉曰,只推。
以應敎金胤根,修撰李敦榮,副修撰閔泰鏞·金遇明牌不進罷職傳旨,傳于洪重燮曰,只推。
洪重燮,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
又以吏曹言啓曰,新除成均館直講卜來相,典籍兪世煥,俱爲除拜,過限未肅拜,竝改差,何如?傳曰,允。
趙秉鉉,以備邊司言啓曰,北關後運紙衣六百九十六領,照數稱量,木品紙品,亦爲看審監封,逢授於齎去禁軍處,沿路輸運及本道頒給等節,更爲各別關飭之意,敢啓。傳曰,知道。
又以御營廳言啓曰,光陵火巢內,虎患狼藉,至於噉害人命,卽令該軍門,發送校卒,期於獵捉事,自禮曹草記,允下矣。本廳善放砲手五十名,定將校率領,今月二十四日爲始,出送行獵之意,敢啓。傳曰,知道。
左議政李相璜疏曰,伏以,臣之不才甚病,夫豈有荐據匪據,視若固有,苦不知止,踰歷時月之理哉?愈試而愈不效,宜不敢居,愈衰而愈不逮,則宜不敢居,昨秋拜命時,則儲闈禮冊,以師傅宜備爲敎,臣不敢辭,繼而上國奏請,以時任尤重爲敎,臣不敢辭,及夫使事告竣,僚相已先請懇,竝擧迭請,竊有所不敢,廟宇敦匠終事,宜所自盡,規便丐閒,尤有所不敢,淟涊因循,以至於今,是豈臣眞有可奏之能與可陳之力而然哉?祇緣事會相値,不免去就有拘耳,臣誠主臣,何敢稱老言勞於君父之前,而崦嵫景曖,其齒則久已暮矣,原隰路脩,其身則蓋甚瘁矣,駟牡皇華,聖王所以體恤下情,而久役思休,亦復人之當情也,已有不敢自阻於大化者。況臣見狀,雖欲勉强彈束,自廁於任使之列,顧實有萬萬不可能焉爾,霧露所祟,二豎乘虛,炎濕妨人,今夏爲甚,始之以痰嗽而元氣日敗,旣又疝積動而泄痢作,急劑治標,爲目前紓救之方,然至於綿綴之喘,收拾不來,則醫亦無奈此何,乍補則膈煩失眠,欲瀉則胃寒阻食,左右雜試,非但兩皆無力,畢竟收功少而受害多,精脫神離,視昏聽聵,重以有時語澁,不能宣意,幾於三官俱敗,自家常應酬,謝廢已久,況可擬議於廊廟訏謨百度殷繁乎?吏抱文書,來請措處,神思茫然,應之若睡夢譫囈,數月之間,已不知判誤幾事,做差幾事,是豈臣一身之憂哉?如是轉輾,其貽病於民國者,將何所涯極?將見留一日則有一日之害,留二日則有二日之害,然則臣之宜去,有不竢終日,而上亦留臣無爲也,情實如此,有不敢以瀆撓爲懼,抱牘叫閽,惟殿下,照察而哀憐之,將臣見任,特許鐫免,使重務無瘝,微生得遂,則公私竝伸,實爲萬幸,念臣懸車之限,在於明年,臣之筋力爲禮於殿下者,亦無幾時,苟使臣病或可爲,敢望遲待須臾,出入瞻覲,少慰此戀係之私,而計與心乖,欲起不能,竝與區區淺薄之禽誠,無地可展,徒煩哀鳴,冒眛至此,瞻望宸極,病思增苦,不知所處,臣無任云云。答曰,省疏具悉卿懇。卿之求解,爲公乎爲私乎?不曰人惟求舊乎?卿是舊人也,予何以捨卿,不曰非躬之故乎?予方倚重於卿,卿安得輒思其退?卿試思之,此時豈卿思去之時乎?予不多誥,卿其諒予此諭,亟斷思去之心,益勉匪躬之義焉。仍傳于洪重燮曰,此批答,遣史官傳諭于左議政。
檢閱李謙在疏曰,伏以臣,卽接家信,則臣之老父,素患痰癖之症,近因日候之不適,兼以宿滯之彌苦,自昨委頓,經夜尤劇,食飮全阻,轉側須人云,臣自聞此報,方寸如灼,玆敢忙陳短章,徑出禁扄。伏乞聖明,俯賜鑑諒,亟遞臣所帶職名,以便救護,因治臣擅離之罪,以肅朝綱,不勝幸甚,臣無任云云。省疏具悉。爾其勿辭救護。
上在昌德宮。停常參·經筵。
藥房都提調鄭晩錫,提調徐俊輔,副提調趙秉鉉啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿,口傳問安。答曰,知道。世子嬪宮·世孫宮,口傳問安。答曰,知悉。
宋祥來啓曰,大司憲宋穉圭,執義李南圭在外,掌令金英業·徐道裕,持平金學敏呈辭,李淵龜未肅拜,監察茶時之意,敢啓。傳曰,知道。
趙秉鉉啓曰,藥房三提調,持湯劑來待矣。傳曰,封入。
趙秉鉉啓曰,備邊司郞廳來言,今日賓廳日次,而國忌齋戒相値,不得來會云矣,敢啓。傳曰,知道。
洪永觀啓曰,玉堂上下番俱空,已至多日,事甚未安,應敎金胤根,修撰李敦寧,副修撰閔泰鏞·金遇明,旣有只推之命,竝卽牌招,推移入直,何如?傳曰,允。
又啓曰,左右史不可不備,別兼春秋洪鍾應,檢閱李啓宇,旣有只推之命,竝卽牌招入直,何如?傳曰,允。
以應敎金胤根,修撰李敦榮,副修撰閔泰鏞·金遇明牌不進罷職傳旨,傳于洪永觀曰,只推。
以檢閱李啓宇,別檢春秋洪鍾應牌不進罷職傳旨,傳于洪永觀曰,只推。
趙秉鉉,以都摠府言啓曰,今日入直內三廳武兼禁軍及軍兵等,當爲中日習射技,而國忌齋戒相値,不得設行之意,敢啓。傳曰,知道。
又以都摠府言啓曰,副摠管安光質,以騎兵點考事,外兵曹晝仕出去之意,敢啓。傳曰,知道。
又以兵曹言啓曰,來十一月·十二月當上番騎兵二百二十八名所着襦衣,本曹點考後,仍令該曹題給之意,敢啓。傳曰,知道。
刑曹啓目,京囚咸命得獄事,曹完決內,沽酒相勸,本出好意,因醉爭詰,固非殺心,而有死必償,渠亦自分,更加訊推,何如?判付啓依允。又啓目,京囚全成哲獄事,曹完決內,戲劇轉成鬪鬨,敺踢俱係要害,被打致命之說,同伴猶有傳者,臨死指名之言,苦主無不聽之,更加嚴訊得情,何如?判付啓依允。
辛卯十月二十五日辰時,上御熙政堂。藥房入診入侍時,都提調鄭晩錫,提調徐俊輔,副提調趙秉鉉,假注書李貞夏,記注官金輦·金熙逌,直閣金鼎集以次進伏,醫官玄在德·李亨基·南山壽·卞文燮,進伏楹外訖。上曰,史官分左右。上曰,大臣進前。晩錫進前奏曰,昨今日日候漸寒,聖體,若何?上曰,一樣矣。寢睡·水刺之節,何如?上曰,一樣矣。中宮殿氣候,何如?上曰,各殿宮氣候一樣矣。晩錫曰,醫官入診,何如?上曰,置之。晩錫曰,當此湯劑進御之時,診候似好矣。上曰,唯。晩錫曰,醫術雖曰精明,脈候有難詳察,使之久爲診候,則似有斟酌之道矣。醫官在德等以次入診訖,退伏楹外奏曰,脈候左右三部調均,而湯劑依前方繼進,似好矣。晩錫曰,拱辰君子湯進御,已過元定三十貼,而脈候一樣,則不必更爲議定,依醫官所奏,拱辰君子湯二十貼,自明日繼進之意,敢達矣。上曰,大臣就座。仍命史官就座,命退,諸臣以次退出。
上在昌德宮。停常參·經筵。
宋祥來啓曰,大司憲宋穉圭,執義李南圭在外,掌令金英業·徐道裕,持平金學敏呈辭,李淵龜未肅拜,監察茶時之意,敢啓。傳曰,知道。
趙秉鉉啓曰,藥房副提調,持湯劑來待矣。傳曰,封入。
洪永觀啓曰,同副承旨洪重燮,今日不爲仕進,卽爲牌招,何如?傳曰,允。
又啓曰,玉堂上下番俱空,已至多日,事甚未安,應敎金胤根,修撰李敦榮,副修撰閔泰鏞·金遇明,旣有只推之命,竝卽牌招,推移入直,何如?傳曰,允。
又啓曰,左右史不可不備,別兼春秋洪鍾應,檢閱李啓宇,旣有只推之命,竝卽牌招入直,何如?傳曰,允。
以應敎金胤根,修撰李敦榮,副修撰閔泰鏞·金遇明牌不進罷職傳旨,傳于洪永觀曰,只推。
以別兼春秋洪應鍾,檢閱李啓宇牌不進罷職傳旨,傳于洪永觀曰,只推。
上在昌德宮。停常參·經筵。
洪重燮啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
洪永觀啓曰,藥房提調,持湯劑來待矣。傳曰,封入。
又啓曰,來初一日,輪對日次矣,敢稟。傳曰,當次人受點,後日次待令。
又啓曰,玉堂上下番俱空,已至多日,事甚未安,應敎金胤根,修撰李敦榮,副修撰閔泰鏞·金遇明,旣有只推之命,竝卽牌招,推移入直,何如?傳曰,允。
又啓曰,左右史不可不備,別兼春秋洪鍾應,檢閱李啓宇,旣有只推之命,檢閱李謙在,由限已過,竝卽牌招,推移入直,何如?傳曰,允。
傳于李啓朝曰,都承旨許遞,前望單子入之。
承旨前望單子入之,鄭基善落點。
洪重燮啓曰,大司憲宋穉圭,執義李南圭在外,掌令金英業·徐道裕,持平金學敏·李淵龜牌不進,監察茶時之意,敢啓。傳曰,知道。
以大司諫朴長復,獻納金秀萬,正言沈能恕,掌令金英業·徐道裕,持平金學敏·李淵龜牌不進罷職傳旨,傳于洪重燮曰,只推。
以應敎金胤根,修撰李敦榮,副修撰閔泰鏞·金遇明牌不進罷職傳旨,傳于宋祥來曰,只推。
以別兼春秋洪鍾應,檢閱李啓宇·李謙在牌不進罷職傳旨,傳于宋祥來曰,只推。
宋祥來,以吏曹言啓曰,懿陵令李牧榮,以其身病,呈狀乞遞,改差,何如?傳曰,允。
咸鏡監司朴宗薰疏曰,伏以臣曩荷浩蕩之恩造,荐奉特達之恩言,瞻聆齊聳,筋髓淪澤,匪據遄解,無願不遂,將身置散,與病爲謀,杜門却掃,粗愜賤分,世路榮觀,醉夢已了,閱歷旣飽,萬慮俱空,每中夜無寐,靜自循省,君恩如天,報答無日,熲然餘恨,永不可諼,唯有丐此殘年,退伏田野,混跡樵牧,沒齒歌詠,更不以冥擿之步,重踏駴機,莫貽憫念之勤,庶爲塵刹之奉而已。誠不自意藩臬寵命,又及於今日臣身也,夫方岳之重,牙纛之章,凡在常情,得之爲榮,況如臣風霜危喘,矢的餘生,其爲光耀侈艶,尤豈常人之所可比論乎?義在赴蹈,情先感激,宜不敢爲辭巽逡巡之例也,然所不可强者疾病,所不可誣者衰謝,病與衰相遭,形骸銷脫,精力耗荒,家常應酬,十顚九錯,文字看閱,忘前失後,似此貌樣,雖尋常期會,尙不可爲,況藩臣職務,一擧措一語默而民命係焉,其可歇後而居之乎?此關卽豐沛根本之地也,原廟衣冠,肅將灑掃,則視湖南而綦重,仙寢松栢,密邇陪護,則與畿輔而無間,邊徼僻遠,衣帶交絡,壃場撫循之宜,關防控禦之策,比諸關西,略同而尤棘,且地确頻浸民生不給,利竇橫決,民志不一,此其大略,而所以本道之重,異於諸道,今時之艱,甚於他時也,然勿問地方之大小輕重,職任之劇歇難易,在臣竝無堪當之理,則此不須多論也,若其自來才具之屢試蔑效,尤不暇贅陳,言出肝肺,毫無緣飾。伏乞聖明,亟恢鑑燭,將臣新除職名,改授可堪之人,以重藩寄,以幸微分,臣不勝大願至祝,臣無任云云。答曰,省疏具悉。卿其勿辭,往欽哉。
上在昌德宮。停常參·經筵。
洪重燮,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
又啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
趙秉鉉啓曰,藥房副提調,持湯劑來待矣。傳曰,封入。
洪永觀啓曰,玉堂上下番俱空,已至多日,事甚未安,應敎金胤根,修撰李敦榮,副修撰閔泰鏞·金遇明,旣有只推之命,竝卽牌招,推移入直,何如?傳曰,允。
又啓曰,左右史不可不備,別兼春秋洪鍾應,檢閱李啓宇·李謙在,旣有只推之命,竝卽牌招,推移入直,何如?傳曰,允。
洪重燮啓曰,大司憲宋穉圭,執義李南圭在外,掌令金英業·徐道裕,持平金學敏·李淵龜牌不進,監察茶時之意,敢啓。傳曰,知道。
以大司諫朴長復,獻納金秀萬,正言沈能恕,掌令金英業·徐道裕,持平金學敏·李淵龜牌不進罷職傳旨,傳于洪重燮曰,只推。
以應敎金胤根,修撰李敦榮,副修撰閔泰鏞牌不進罷職傳旨,傳于洪永觀曰,只推。
以別兼春秋洪鍾應,檢閱李啓宇·李謙在牌不進罷職傳旨,傳于洪永觀曰,只推。
洪重燮,以禁衛營言啓曰,本營千摠申錫朋,身病猝重,勢難察任,改差,何如?傳曰,允。
又以御營廳言啓曰,因禮曹草記,光陵火巢內捉虎事,定將校率領砲手,今月二十四日,出送行獵矣。今二十七日申時量,大虎一頭,捉得於本陵火巢內,故謹此封進,而仍爲行獵之意,敢啓。傳曰,知道。
上在昌德宮。停常參·經筵。
洪重燮啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
趙秉鉉啓曰,藥房提調·副提調,持湯劑來待矣。傳曰,封入。
洪永觀啓曰,左右史不可不備,別兼春秋洪鍾應,檢閱李啓宇·李謙在,旣有只推之命,竝卽牌招,推移入直,何如?傳曰,允。
洪重燮啓曰,大司憲宋穉圭,執義李南圭在外,掌令金英業·徐道裕,持平金學敏·李淵龜牌不進,監察茶時之意,敢啓。傳曰,知道。
以大司諫朴長復,獻納金秀萬,正言沈能恕,掌令金英業·徐道裕,持平金學敏·李淵龜牌不進罷職傳旨,傳于洪重燮曰,只推。
以別兼春秋洪鍾應,檢閱李啓宇牌不進罷職傳旨,傳于洪永觀曰,只推。
洪永觀,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
又以弘文館言啓曰,上番闕直,事甚未安,應敎金胤根,旣有只推之命,卽爲牌招入直,何如?傳曰,允。
洪重燮,以兵曹言啓曰,本曹正郞李象敬,身病猝重,屢度呈狀乞遞,宿衛重地,不可久曠,今姑改差,何如?傳曰,允。
洪永觀,以吏曹言啓曰,魂宮朔祭大祝前正郞李象敬,時無職名,令該曹口傳付軍職,何如?傳曰,允。
兵曹口傳政事,副司果單李象敬。
宋祥來,以戶曹言啓曰,時御所內各司雨漏,當爲修改,而時値寒節,依近例待明春擧行之意,敢啓。傳曰,知道。
洪永觀,以禮曹言啓曰,郊壇四孟朔,遣禮郞看審有無頉,自該曹草記事,曾有定式矣。發遣郞廳,東郊先農壇·先蠶壇·馬祖壇,南郊南壇·雩祀壇·漢江壇·司寒壇,北郊祈雨壇·厲壇,次第看審,則壇上及四面紅箭門墻垣階砌,俱爲無頉,此後看護等節,別加申飭之意,敢啓。傳曰,知道。
洪重燮,以濬川司言啓曰,本司都廳禁衛營千摠申錫明改差,代以禁衛營千摠趙德永差下,使之察任,何如?傳曰,允。
刑曹啓目,粘連京囚婢允德獄事,被搗之說,出自苦主之口,無痕之死,反媒兇身之禍,此何足爲折獄之公案?特施傅生之典,考律酌配,何如?判付啓依允。
又啓目,粘連京囚金三孫獄事,檢體不備,獄情不明,夫以不備不明,遽擬於償命之科,恐非所以哀敬欽恤之義,而愚淺之見,不敢自信,上裁,何如?判付啓,依回啓施行。
又啓目,粘連京囚金二孫獄事,償春之伴,携手同歸,以若情誼,忽然戕害,孽由自作,渠焉敢逭?連加訊推,何如?判付啓依允。
又啓目,粘連京囚李完伊獄事,若以醉中無情,有所參恕,則由醉之獄,其將無法可施乎?依前訊推,何如?判付啓依允。
又啓目,粘連京囚李允得獄事,紅索揮打,丹書昭著,負此重犯,焉逭當律?更加嚴訊得情,何如?判付啓依允。
又啓目,粘連京囚鄭者斤孫獄事,胸膛重傷,八日結果,實因無疑,詞證具備,依前訊推,期於得情,何如?判付啓依允。
又啓目,粘連京囚申在仁獄事,兩檢所謂被戳成瘡者,已帶出生一邊,若使烟竹尖鋒,直觸咽喉,則渠焉能翌朝喫飯,三宿買草,延至二旬之久哉?實因非係必死,不可償命,施以減死之律,何如?判付啓依允。
洪重燮,以刑曹言啓曰,京囚殺獄罪人申在仁·金三孫·婢允德等,謹依判下鬪敺殺罪,減一等各決杖一百後,在仁平安道雲山郡,三孫慶尙道密陽府,允德全羅道羅州牧,流三千里定配所,竝卽押送之意,敢啓。傳曰,知道。
上在昌德宮。停常參·經筵。
藥房提調徐俊輔,副提調趙秉鉉啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿,口傳問安。答曰,知道。世子嬪宮·世孫宮,口傳問安。答曰,知悉。
洪重燮啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
趙秉鉉啓曰,藥房提調·副提調,持湯劑來待矣。傳曰,封入。
備忘記,全羅兵使李行敎下直,長弓一張,長箭一部,片箭一部,筒兒一箇賜給。
傳于洪永觀曰,禮房承旨,馳詣宗廟·景慕宮,奉審摘奸以來。
洪重燮啓曰,備邊司郞廳來言,今日賓廳日次,而大臣俱有身病,不得來會云矣,敢啓。傳曰,知道。
宋祥來啓曰,左右史不可不備,別兼春秋洪鍾應,檢閱李啓宇,旣有只推之命,竝卽牌招,推移入直,何如?傳曰,允。
洪重燮啓曰,大司憲宋穉圭,執義李南圭在外,掌令金英業·徐道裕,持平金學敏·李淵龜牌不進,監察茶時之意,敢啓。傳曰,知道。
以大司諫朴長復,獻納金秀萬,正言沈能恕,掌令金英業·徐道裕,持平金學敏·李淵龜牌不進罷職傳旨,傳于洪重燮曰,只推。
以應敎金胤根牌不進罷職傳旨,傳于宋祥來曰,只推。
宋祥來,以弘文館言啓曰,上番闕直,事甚未安,應敎金胤根,旣有只推之命,卽爲牌招入直,何如?傳曰,允。
以平安監司金學淳狀啓,魚川察訪李培林身死事,傳于宋祥來曰,令該曹口傳差出,催促下送。
吏曹口傳政事,以金祖欽爲魚川察訪。
洪重燮,以兵曹言啓曰,今十月各廳堂下武臣朔試射,臣曹連因有故,不得爲之之意,敢啓。傳曰,知道。
又以兵曹言啓曰,宣傳官沈能俊·李圭徹,內禁衛將李熙章,俱以病難供職,呈狀乞遞,竝改差,何如?傳曰,允。
又以御營廳言啓曰,光陵火巢內,大虎一頭,捉得封進之後,連爲行獵,今二十九日未時量,大虎一頭,又爲捉得於本陵局內,故謹此封進,而仍爲行獵之意,敢啓。傳曰,知道。
上在昌德宮。停常參·經筵。
洪重燮,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
又啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
又啓曰,來初五日,朝參日次矣,敢稟。傳曰,停。
趙秉鉉啓曰,藥房副提調,持湯劑來待矣。傳曰,封入。
以別兼春秋洪鍾應,檢閱李啓宇牌不進罷職傳旨,傳于洪永觀曰,只推。
洪永觀啓曰,左右史不可不備,別兼春秋洪鍾應,檢閱李啓宇,旣有只推之命,竝卽牌招,推移入直,何如?傳曰,允。
洪重燮啓曰,大司憲宋穉圭,執義李南圭在外,掌令金英業·徐道裕,持平金學敏·李淵龜牌不進,監察茶時之意,敢啓。傳曰,知道。
以大司諫朴長復,獻納金秀萬,正言沈能恕,掌令金英業·徐道裕,持平金學敏·李淵龜牌不進罷職傳旨,傳于洪重燮曰,只推。
以別兼春秋洪鍾應,檢閱李啓宇牌不進罷職傳旨,傳于洪永觀曰,只推。
以應敎金胤根牌不進罷職傳旨,傳于洪永觀曰,只推。
洪永觀,以弘文館言啓曰,上番闕直,事甚未安,應敎金胤根,旣有只推之命,卽爲牌招入直,何如?傳曰,允。
傳于洪永觀曰,左副承旨許遞,前望單子入之。
承旨前望單子入之,金盛淵落點。
以承旨前望,傳于洪永觀曰,金盛淵敍用。
傳于洪永觀曰,在外及呈告臺諫竝許遞,政官牌招開政。
傳于洪永觀曰,發遣吏郞,諸執事淸齋與否,摘奸以來。
備邊司薦望,以安光質爲平安兵使。
洪永觀,以奎章閣言啓曰,景慕宮望廟樓,今朔奉審,無頉之意,敢啓。傳曰,知道。
又以吏曹言啓曰,今朔爲始,當爲儲窠,而若出郡守以上窠,則京職中可擬之人,每患苟艱,雖非啓請邑,限都政前,以限滿守令,勿拘純望,通瀜備擬,以爲次次遷轉之地,而雖値口傳政事之時,亦爲一體擧行,已成近例,今亦依此爲之,何如?傳曰,允。
洪重燮,以兵曹言啓曰,今當儲窠之月,虛司果例不得循例區處,而在前積滯之時,有勿拘儲窠,以虛司果擬入之例矣,今亦依此擧行,何如?傳曰,允。
洪永觀,以吏曹言啓曰,新除授康陵令洪直謹,以其身病,呈狀乞遞,依例改差,何如?傳曰,允。
有政。吏批,判書沈能岳進,參判未差,參議李憲球進,右承旨洪永觀進。啓曰,臺諫多窠,今當差出,而擬望之人乏少,承旨及外任竝擬,何如?傳曰,允。以金元根爲大司憲,李根友爲執義,李鎭華爲司諫,金鼎元·徐志輔爲掌令,姜弼煥爲持平,金鍠·金初燮爲正言,尹命烈爲右尹,柳台佐爲同義禁,成龍申爲禮曹正郞,尹興圭爲兵曹正郞,尹希大爲懿陵令,申淳爲康陵令,李志淵爲長津府使,曺鵬爲寧遠郡守,安允璟爲旌義縣監,金㝡和爲碧沙察訪,李鼎敍爲栗峯察訪,祭酒單宋穉圭,兼春秋單金聖默。
兵批,行判書金逌根進,參判李錫祜病,參議李渭達入直進,參知洪祐燮病,左副承旨宋祥來進。以任聖皐爲副摠管,安光贊·徐相奎爲宣傳官,吳準常爲內禁將,金履協爲兼司僕將,鄭來鴻·鄭貴龍爲五衛將,徐志泓爲景福將,吳時行·金鎭元爲慶熙將,李範錫爲訓鍊僉正,趙述永爲部將,沈漢永爲水原中軍,李得馨爲多大僉使,僉知單李奎徹,護軍李紀淵·鄭來升·金陞鼎,副護軍李啓朝·沈能俊·金相順·沈煥永·徐有磬,副司直李南圭·鄭時善·徐道裕·金英業·金學敏,副司果沈能恕·申大膺·姜漢赫,以上竝單付,兼平安道兵馬節度使單安光質,及第金性浩·任樂亨·具潤成,以上今加折衝加資事承傳。
吏批,再政。以權敦仁爲吏曹參判,李象敬爲副校理,李紀淵爲戶曹參判,申在獻爲右通禮,李義聲爲監察,安聖鄰爲長興庫主簿,孟明淳爲狼川縣監,權弘復爲黃山察訪,金持泰爲自如察訪,左尹單尹命烈,右尹單蔡弘遠。
兵批,再政。以閔楫爲同知,鄭來升爲副摠管,沈從永爲訓鍊判官,田弼聖·金永琦爲武兼,同知金鎭元,僉知鄭貴龍,護軍金履協,副護軍吳準節·金履寬·金性浩·任東亨·具潤成,以上竝單付。
洪重燮,以備邊司言啓曰,頃因兩湖年分狀啓,湖南則事目災七百結外,不足災一萬九千三百結加劃,湖西則事目災四百結外,不足災七千三百結零,覆啓許劃矣。卽見全羅監司朴永元,公忠監司洪羲瑾狀啓,則俱以爲,以此劃下之數,實無排比之路,湖南見減災一千八百三十八結九十負三束,湖西見減災一千結,更請令廟堂,稟旨劃下矣。兩道加請災之略加裁減,實有今歲農形之酌量,各年災摠之折衷,而今此兩道道啓,又若是懇摯,蓋湖南則舊災未頉,最多於諸道,而沿邑新災,間或有孔酷處,湖西則雖不以尤甚分等,其爲晩澇早霜之受損,間多全不食實,誠與湖南無異,則災結多寡,所關雖重,事係民情,不可不付之寧失之義,兩道見減災結,竝依狀請數爻,特計準劃,以爲均俵之地,何如?傳曰,允。
又以御營廳言啓曰,大虎二頭捉得封進之後,連爲行獵,去月三十日午時量,小豹虎一頭,又爲捉得於本陵局內,故謹此封進,而仍爲行獵之意,敢啓。傳曰,知道。
假注書李貞夏書啓,臣於本月初一日辰時量,以外南山植木摘奸事,敬奉聖敎,出崇禮門,至南關王廟主山及案山植木處看審是白乎則,松橡鬱密是白遣,自靑鶴亭,至舊失火處,面面周審,則老木稚株叢帀茂盛是白遣,自典牲署後面至冷井洞,則大木參差擁蓋一山是白遣,下詣南壇看審,則壇砌門墻,竝無圮傷處,而主山及案山,樹不甚盛是白遣,自文峴至梨泰院後麓水閣峴,則土性瘠确,略有稚松是曰遣,前至馬石橋,則松林蒙翳是白遣,詣漢江壇看審是白乎則,亦爲無頉是白遣,自雁峯伏兵峴,至畫景谷,則樹林茂蜜是白遣,由斗湖而詣司寒壇看審是白乎則,亦爲無頉是白遣,自無學峯,所經外山諸處,一一詳審是白乎則,別無斫痕之意,敢啓。傳曰,知道。
吏曹啓目,粘連啓下是白有亦,因京畿楊州幼學申錫曾上言,臣曹覆啓內,其矣祖光緝復其爵秩事,議于大臣處之事,允下敎是白乎所,遣郞官收議于時·原任大臣,則領中樞府事臣南公轍,判中樞府事臣鄭晩錫,俱病未獻議,議政府左議政臣李相璜以爲,始勘差問重律,其兄已蒙宥典,今此呼籲,非曰無據,而追理久案,在所難愼,伏惟上裁云,議政府右議政臣金履喬以爲,兩條勘罪,俱屬輕典,末後放逐,亦蒙宥釋,今於其兄復官之後,似更無礙,而久遠伸枉,係是特恩,伏惟上裁云,大臣之議如此,上裁,何如?判付啓,依回啓施行爲良如敎。
上在昌德宮。停常參·經筵。
宋祥來啓曰,大司憲金元根,執義李根友,持平李淵龜未肅拜,掌令金鼎元·徐志輔,持平姜弼煥在外,監察茶時之意,敢啓。傳曰,知道。
趙秉鉉啓曰,藥房副提調,持湯劑來待矣。傳曰,封入。
傳于洪重燮曰,傳香承旨,馳詣景慕宮,奉審摘奸以來。
洪重燮啓曰,左右史不可不備,別兼春秋洪鍾應,檢閱李啓宇,旣有只推之命,竝卽牌招,推移入直,何如?傳曰,允。
趙秉鉉啓曰,假注書李貞夏,身病猝重,勢難察任,今姑改差,何如?傳曰,允。
李貞夏改差,代以韓宓履爲假注書。
以應敎金胤根牌不進罷職傳旨,傳于洪重燮曰,只推。
洪重燮啓曰,副應敎金鼎集內閣進,校理李淵祥·吳致淳,副校理李應信,修撰金大坤在外,副修撰金遇明差祭,玉堂上下番俱空,事甚未安,應敎金胤根,副校理李象獻,修撰李敦榮,副修撰閔泰鏞,竝卽牌招,推移入直,何如?傳曰,允。
傳于金盛淵曰,左承旨許遞,李鐵求除授。
金盛淵啓曰,右邊捕盜大將,李鐵求移拜承旨矣,捕將之任,不可一刻暫曠,在前如此之時,有他邊大將兼察之例,今番則何以爲之?敢稟。傳曰,他邊大將兼察。
又啓曰,右邊捕盜大將,他邊大將兼察事,命下矣。兼察右邊捕盜大將李惟秀,卽爲牌招聽傳敎,何如?傳曰,允。
兵曹,以金煐爲右邊捕盜大將。
兵曹,以李升權爲禁軍別將。
金盛淵啓曰,新除授右邊捕盜大將金煐,卽爲牌招,傳授命召及大將牌·傳令牌,何如?傳曰,允。
傳于金盛淵曰,閑良成元鎭,別軍職差下。
兵曹口傳政事,部將加設單成元鎭。
傳于宋祥來曰,定配罪人李台俊·徐鎭淇·劉承浩,竝放送。
以應敎金胤根,副校理李象敬,修撰李敦榮,副修撰閔泰鏞牌不進罷職傳旨,傳于洪重燮曰,只推。
以別兼春秋洪鍾應,檢閱李啓宇牌不進罷職傳旨,傳于洪重燮曰,只推。
洪重燮,以禮曹言啓曰,卽接健元陵·顯陵·穆陵·徽陵·崇陵·惠陵·元陵官員聯起,則近日局內,虎患狼藉,奉審巡山之節,不得擧行云矣。莫重之地,有此虎患,萬萬驚悚,卽令該軍門,發送砲手,期於獵捉事,分付,何如?傳曰,允。
宋祥來,以備邊司言啓曰,今番節使公用銀,以關西營邑所在中,限一千兩從便貸下,其餘不足之數,以曆咨四門帽稅條中,推移先給之意,草記行會矣。卽見義州府尹南履炯所報,則枚擧灣商等所訴以爲,近來帽稅,年減歲縮,四萬兩公用,無路充數,而昨今兩年,使行荐疊,元公用外,別使公用之加下,至爲二萬兩之多,今番節使公用銀,從他措劃,以爲紓力之地爲辭矣。近來公用銀之以公貨取用,雖緣事勢之不得不然,有貸無報,便成虛簿,此所以前此草記,未得優施,而今見灣報,又備陳策應無路之端,若以昨今兩年使价終續推之,其所說弊,誠亦無怪,姑依辛巳歲幣使公用貸下之例,更以關西營邑所在中二千兩,從便推移,與前貸一千兩合準三千之數,待帽稅有裕,卽令還報,其餘以曆行帽稅條,先爲充給之意,分付關西道臣及義州府尹處,何如?傳曰,允。
又以備邊司言啓曰,卽見慶尙監司朴岐壽災實分等狀啓,則長鬐等十八邑,置之尤甚,淸河等二十六邑,置之之次,聞慶等二十七邑,置之稍實,仍以爲,事目災七百結外,不足災四千一百四十三結四十五負八束,特許準劃,後錄諸條,竝請令廟堂稟旨分付矣。其一,戊子停捧還穀中昨年仍停條,尤甚邑仍停,之次邑限折半收捧事也。其一,新還當捧中,尤甚邑折半,之次邑三分一,準折代捧,待明秋還作本色事也。其一,山城餉穀,限折半仍留平倉事也。其一,禮安·仁同兩邑元會常賑牟米合五石零,依米牟例準折作皮牟,山城條則移錄於軍資倉事也。其一,尤甚邑,限明秋勿定配所,推奴·徵債防塞事也。三等分劑,必有酌量,竝依施,今年嶺農,雖曰少康,野沿災損,間多失稔,事目外加請災結,較之近例,可爲中摠,而兩湖給災,旣已準施,則今於本道,不可無一視之政,依狀請準劃,使之均俵。戊子停還之請停,固知民力甚艱,此與久遠未捧有異,依昨年例,勿論尤甚·之次,百石以下準捧,尤甚邑之百石以上折半,千石以上三分一,之次邑之二百石以上三分二,竝如例收捧,其餘姑許仍停,還穀代捧,所關不輕,而今年農形,有難盡責其本色,且有已例之可據者,尤甚邑之折半,之次邑之三分一,姑許準折代捧,外此山城餉穀之分捧,便成流例,牟米折作之移錄,數甚零星,竝與尤甚邑之勿定配所·推徵·防塞,一體許施,何如?傳曰,允。
上在昌德宮。停常參·經筵。
李鐵求啓曰,合辭許久闕啓,事甚未安,除在外外,未肅拜人員,竝卽牌招,何如?傳曰,允。
又啓曰,藥房提調,持湯劑來待矣。傳曰,封入。
又啓曰,右承旨趙秉鉉,左副承旨宋祥來,今日不爲仕進,竝卽牌招,何如?傳曰,允。
洪重燮啓曰,吏曹參判權敦仁,戶曹參判李紀淵,左尹尹命烈,除拜後過三日不爲出肅,竝依定式推考警責,仍卽牌招察任,何如?傳曰,允。
又啓曰,左右史不可不備,別兼春秋洪鍾應,檢閱李啓宇,旣有只推之命,竝卽牌招,推移入直,何如?傳曰,允。
又啓曰,玉堂上下番俱空,事甚未安,應敎金胤根,副校理李象敬,修撰李敦榮,副修撰閔泰鏞,旣有只推之命,與副修撰金遇明,竝卽牌招,推移入直,何如?傳曰,允。
韓宓履有頉,代以李殷相爲假注書。
李鐵求啓曰,大司憲金元根,執義李根友,持平李淵龜牌不進,掌令金鼎元·徐志輔,持平姜弼煥在外,監察茶時之意,敢啓。傳曰,知道。
以大司諫朴長復,司諫李鎭華,獻納金秀萬,執義李根友,持平李淵龜牌不進罷職傳旨,傳于李鐵求曰,只推。
以右承旨趙秉鉉,左副承旨宋祥來牌不進罷職傳旨,傳于李鐵求曰,只推。
以別兼春秋洪鍾應牌不進罷職傳旨,傳于洪重燮曰,只推。
以應敎金胤根,副校理李象敬,修撰李敦榮,副修撰閔泰鏞·金遇明牌不進罷職傳旨,傳于洪重燮曰,只推。
傳于洪重燮曰,故待敎李崑秀夫人卒逝云,賻儀,依定式輸送事,分付該曹。
洪重燮,以禮曹言啓曰,卽接全州幼學柳經潭所志,則以爲,同姓九寸叔昌選,嫡妾俱無子,以其同姓八寸弟渭光第四子經宇,欲爲繼後,兩家相議完定,未及禮斜,渭光夫妻俱爲作故,拘於常規,不得循例禮斜,依定式草記稟處事呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長柳經潭所訴旣如此,依定式柳渭光第四子經宇,立爲柳昌選之後,何如?傳曰,允。
又以觀象監提調意啓曰,監屬禁漏兼敎授崔柔植有頉代,前主簿李海豐,依例差下,使之付軍職,冠帶常仕,何如?傳曰,允。
李鐵求,以備邊司言啓曰,卽見咸鏡監司申在植分等狀啓,則安邊等十七邑,置之稍實,會寧等五邑,置之之次,茂山等三邑,置之尤甚,後錄數條,請令廟堂稟旨分付矣。其一,新還當捧條及應留中隱逋作奸者,一竝査櫛,使之無遺準捧,至於舊還之壬申以後各年未捧及癸酉以後各年停退中近年條之可捧者,已於昨冬,雖略有徵納,餘皆流亡絶戶,指徵無處者,而荐歉之餘,實難竝督,姑爲停捧事也。其一,甲山壬子排捧條零在折米一萬八百六十一石零,茂山癸未停退條零在折米二萬一千三百十五石,前以指徵無處,逐年磨勘者,而督捧無路,依前停捧事也。其一,尤甚之次邑,限明秋勿定配所事也。三等分劑,依狀請施行,至於舊還,雖難以少康之年,與新竝督,而一有停退未捧,輒請每年仍停,以謬襲謬,看作常例,誠爲今日糶糴之一大瘼,況今此農稍熟,民力當紓,就各邑停退未捧最近一年條,限折半收捧,俾於撫摩之中,稍存糴法,甲山排捧,茂山停退,旣係尤甚,竝仍停,尤甚邑與沿江五邑,勿定配所,亦爲許施,何如?傳曰,允。
又以備邊司言啓曰,外方徵債,旣以限明秋防塞矣,京司徵債,亦爲一體防塞之意,分付法司,何如?傳曰,允。
又以御營廳言啓曰,大虎二頭,小豹虎一頭,捉得封進之後,連爲行獵,更無虎跡,山行軍,仍爲撤還,陵寢近處,一獵三促,則該校論賞,曾有已例矣。捉虎將敎鍊官前別將史重鎭,宜有論賞之擧,而臣不敢擅便,令該曹考例稟處,何如?傳曰,允。
又以御營廳言啓曰,東道七陵局內,近日虎患狼藉,奉審巡山之節,不得擧行云矣。莫重之地,有此虎患,萬萬驚悚,卽令該軍門,發送校卒,期於獵捉事,自禮曹草記允下矣,本廳善放砲手五十名,定將校率領,今月初三日爲始,出送行獵之意,敢啓。傳曰,知道。
又以刑曹言啓曰,謹依下敎,平海郡徒三年定配罪人李台俊,鴻山縣徒一年半定配罪人徐鎭淇,旌善郡徒一年半定配罪人劉承浩,竝卽放送後,徒流案頉下事,分付各該道臣之意,敢啓。傳曰,知道。
上在昌德宮。停常參·經筵。
李鐵求,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
宋祥來啓曰,合辭許久闕啓,事甚未安,除在外外,未肅拜人員,竝卽牌招,何如?傳曰,允。
趙秉鉉啓曰,藥房副提調,持湯劑來待矣。傳曰,封入。
李鐵求啓曰,假注書李義晉,身病猝重,勢難察任,今姑改差,何如?傳曰,允。
李義晉改差,代以金炳奎爲假注書。
金盛淵啓曰,玉堂上下番俱空,事甚未安,應敎金胤根,副校理李象敬,修撰李敦榮,副修撰閔泰鏞·金遇明,旣有只推之命,竝卽牌招,推移入直,何如?傳曰,允。
宋祥奎啓曰,大司憲金元根,執義李友根,持平李淵龜牌不進,掌令金鼎元·徐志輔,持平姜弼煥在外,監察茶時之意,敢啓。傳曰,知道。
以大司諫朴長復,司諫李鎭華,獻納金秀萬,執義李根友,持平李淵龜牌不進罷職傳旨,傳于宋祥來曰,只推。
以應敎金胤根,副校理李象敬,修撰李敦榮,副修撰閔東鏞·金遇明牌不進罷職傳旨,傳于金盛淵曰,只推。
金盛淵,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
李鐵求,以兵曹言啓曰,禁軍來春夏等都試,因政府及本曹有故,不得設行,今已過時矣。在前如此之時,有仍停都試,代行祿試射之例,今亦依此擧行,何如?傳曰,允。
又以摠戎廳言啓曰,本廳中軍李謙會,身病甚重,勢難察任,改差,何如?傳曰,允。
上在昌德宮。停常參·經筵。
藥房都提調鄭晩錫,提調徐俊輔,副提調趙秉鉉啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿,口傳問安。答曰,知道。世子嬪宮·世孫宮,口傳問安。答曰,知悉。
李鐵求啓曰,合辭許久闕啓,事甚未安,除在外外,未肅拜人員,竝卽牌招,何如?傳曰,允。
又啓曰,左副承旨宋祥來,同副承旨洪重燮,今日不爲仕進,竝卽牌招,何如?傳曰,允。
又啓曰,備邊司郞廳來言,今日賓廳日次,而大臣俱有身病,不得來會云矣,敢啓。傳曰,知道。
趙秉鉉啓曰,藥房三提調,持湯劑來待矣。傳曰,封入。
金盛淵啓曰,玉堂上下番俱空,事甚未安,應敎金胤根,副校理李象敬,修撰李敦榮,副修撰閔泰鏞·金遇明,旣有只推之命,竝卽牌招,推移入直,何如?傳曰,允。
金炳奎有頉,代以李繪九爲假注書。
李鐵求啓曰,假注書李繪九,時無職名,令該曹依例付軍職,冠帶常仕,何如?傳曰,允。
傳于金盛淵曰,弘文提學有闕之代,前望單子入之。
弘文提學前望單子入之,徐俊輔落點。
兵曹,以具信喜爲摠戎中軍。
李鐵求啓曰,大司憲金元根,執義李根友,持平李淵龜牌不進,掌令金鼎元·徐志輔,持平姜弼煥在外,監察茶時之意,敢啓。傳曰,知道。
以大司諫朴長復,司諫李鎭華,獻納金秀萬,執義李根友,持平李淵龜牌不進罷職傳旨,傳于李鐵求曰,只推。
以左副承旨宋祥來,同副承旨洪重燮牌不進罷職傳旨,傳于金盛淵曰,只推。
以應敎金胤根,副校理李象敬,修撰李敦榮,副修撰閔泰鏞·金遇明牌不進罷職傳旨,傳于金盛淵曰,只推。
金盛淵啓曰,卽者吏曹郞廳來言,寧遠郡守曺鵬,兩司俱未署經云,除在外外,未肅拜人員,竝卽牌招,以爲署經之地,何如?傳曰,允。
以慶尙監司朴岐壽狀啓,薦新進上生靑魚,日氣和暖,魚跡頓絶,迄未捉得,限內不得封進,惶恐待罪事,傳于金盛淵曰,卿其勿待罪事,回諭。
金盛淵,以內醫院都提調·提調意啓曰,內醫南正吉,御醫陞差,何如?傳曰,允。
李鐵求,以都摠府言啓曰,副摠管任聖皐,以御營中軍,本營諸將官射會監試事,南小營晝仕出去之意,敢啓。傳曰,知道。
又以兵曹言啓曰,兼司僕將金履協,慶熙宮衛將金鎭元,俱以病難供職,呈狀乞遞,竝改差,何如?傳曰,允。
吏曹啓目,粘連啓下是白有亦,觀此平安監司金學淳狀啓,則以爲,寧遠郡守徐有磬瓜期已滿,法當遞改,而本倅莅任以後,倉祛謬瘼,軍覈虛簿,事多修擧,民皆安堵,聽于邑民之訴,擧皆願借,今若以滿瓜,依例遞代,則弊局方蘇之際,實有虧簣之慮,該郡守徐有磬,限一年仍任事,令該曹稟處亦爲白有臥乎所,倉弊軍簿之隨處釐革,固爲嘉尙,而係是字牧之任,職分內事,似不當以此請仍兺除良,守令之準瓜遞代,自是金石之典,則有不可輕易違越,狀請內辭緣,置之,何如?判付啓依允。
刑曹啓目,粘連密陽府李秉賢獄事,慈愛之情,民彝所同,而徒知斗粟之可惜,伉儷之義,人倫莫重,而猝加枕木之妄擲,情節之凶暴,可謂人面獸心,訊推得情,何如?判付啓依允。
又啓目,粘連機張縣全億萬獄事,當其滾鬪之除,弱者沛而强者壓,必至之勢也,盆破肋割,殆同業冤巧湊,跡涉過失,施以次律,何如?判付啓依允。
辛卯十一月初五日辰時,上御熙政堂。入診入侍時,都提調鄭晩錫,提調徐俊輔,副提調趙秉鉉,假注書李義晉,記事官李啓宇·李謙在,待敎李肯愚以次進伏,醫官玄在德·李亨基·南山壽·卞文燮進伏楹外訖。上曰,史官分左右。晩錫曰,日寒轉甚,聖體,若何?上曰,一樣矣。寢睡·水刺之節,何如?上曰,一樣矣。中宮殿氣候,何如?上曰,各殿宮氣候一樣矣。晩錫曰,醫官入診,何如?上曰,置之。晩錫曰,謹稽祖宗朝故事,則湯劑進御之時,雖非日次,每有間一二日診候之例,故敢此仰達矣。上曰,入診,可也。在德等以次診候訖,退伏楹外奏曰,脈候左右三部調均矣。晩錫曰,醫官南正吉,以醫藥同參,移差本廳,而依前別入直矣,御醫陞差,何如?上曰,唯。上曰,就座。仍命退,諸臣以次退出。
上在昌德宮。停常參·經筵。
宋祥來啓曰,大司憲金元根未肅拜,執義李根友,持平李淵龜傳旨未下,掌令金鼎元·徐志輔,持平姜弼煥在外,監察茶時之意,敢啓。傳曰,知道。
趙秉鉉啓曰,藥房副提調,持湯劑來待矣。傳曰,封入。
以大司諫朴長復,司諫李鎭華,獻納金秀萬,執義李根友,持平李淵龜牌不進罷職傳旨,傳于宋祥來曰,只推。
宋祥來啓曰,守令署經事,命下矣。大司諫朴長復,司諫李鎭華,獻納金秀萬,執義李根友,持平李淵龜,旣有只推之命,與大司憲金元根,竝卽牌招,以爲署經之地,何如?傳曰,允。
洪重燮啓曰,玉堂上下番俱空,已至多日,事甚未安,應敎金胤根,副校理李象敬,修撰李敦榮,副修撰閔泰鏞·金遇明,旣有只推之命,竝卽牌招,推移入直,何如?傳曰,允。
李鐵求啓曰,事變假注書金大默,身病猝重,勢難察任,今姑改差,何如?傳曰,允。
金大默改差,代以金鳳梧爲事變假注書。
以大司諫朴長復,司諫李鎭華,獻納金秀萬,執義李根友,持平李淵龜牌不進罷職傳旨,傳于宋祥來曰,只推。
宋祥來啓曰,守令署經事,命下矣。大司諫朴長復,司諫李鎭華,獻納金秀萬,執義李根友,持平李淵龜,旣有只推之命,與大司憲金元根,竝更牌招,以爲署經之地,何如?傳曰,允。
洪重燮,以禮曹言啓曰,卽接靈光幼學丁杭所志,則以爲,同姓六寸兄就德,嫡妾俱無子,以其同姓六寸弟萬宗第二子命膺,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依定式草記稟處事呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長丁杭所訴旣如此,依定式丁萬宗第二子命膺,立爲丁就德之後,何如?傳曰,允。
李鐵求,以備邊司言啓曰,京畿監司李羲準瓜期在今朔,而方有鑄役,難付生手,畢鑄間,姑爲仍任,何如?傳曰,允。
上在昌德宮。停常參·經筵。
李鐵求,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
宋祥來啓曰,大司憲金元根未肅拜,執義李根友,持平李淵龜傳旨未下,掌令金鼎元·徐志輔,持平姜弼煥在外,監察茶時之意,敢啓。傳曰,知道。
李鐵求啓曰,來十一日,朝參日次矣,敢稟。傳曰,停。
洪重燮啓曰,來十一日,輪對日次矣,敢稟。傳曰,當次人受點,後日次待令。
李鐵求啓曰,右承旨趙秉鉉,右副承旨金盛淵,今日不爲仕進,竝卽牌招,何如?傳曰,允。
又啓曰,藥房提調,持湯劑來待矣。傳曰,對入。
以大司諫朴長復,司諫李鎭華,執義李根友再牌不進罷職傳旨,傳于宋祥來曰,只推。
以獻納金秀萬,持平李淵龜再牌不進罷職傳旨,傳于宋祥來曰,只推。
以應敎金胤根,副校理李象敬,修撰李敦榮,副修撰閔泰鏞·金遇明牌不進罷職傳旨,傳于洪重燮曰,只推。
洪重燮啓曰,弘文提學徐俊輔,旣入闕中,不爲肅謝,直爲出去,事甚未安,推考,何如?傳曰,允。
又啓曰,玉堂上下番俱空,已至多日,事甚未安,應敎金胤根,副校理李象敬,修撰李敦榮,副修撰閔泰鏞·金遇明,旣有只推之命,竝卽牌招,推移入直,何如?傳曰,允。
宋祥來啓曰,守令署經事,命下矣。大司諫朴長復,司諫李鎭華,獻納金秀萬,執義李根友,持平李淵龜,旣有只推之命,與大司憲金元根,竝卽牌招,以爲署經之地,何如?傳曰,允。
以右承旨趙秉鉉,右副承旨金盛淵牌不進罷職傳旨,傳于李鐵求曰,只推。
以大司諫朴長復,司諫李鎭華,執義李根友牌不進罷職傳旨,傳于宋祥來曰,只推。
以獻納金秀萬,持平李淵龜牌不進罷職傳旨,傳于宋祥來曰,只推。
宋祥來啓曰,守令署經事,命下矣。大司諫朴長復,司諫李鎭華,獻納金秀萬,執義李根友,持平李淵龜,旣有只推之命,與大司憲金元根,竝更牌招,以爲署經之地,何如?傳曰,允。
以應敎金胤根,副校理李象敬,修撰李敦榮,副修撰閔泰鏞·金遇明牌不進罷職傳旨,傳于洪重燮曰,只推。
李鐵求,以備邊司言啓曰,關西後運襦衣二百二十領,紙衣一百領,照數稱量,木品·紙品,亦爲看審監封後,逢授於齎去禁軍處,沿路輸運及本道頒給等節,更爲各別關飭之意,敢啓。傳曰,知道。
又以扈衛廳大將意啓曰,別將李仁泳,身病猝重,勢難察任,改差,何如?傳曰,允。
刑曹啓目粘連迎日金召史獄事,宿妬未已,積憤欲逞,故托指環之覓還,竟害手劍之毒刺,何其凶也?吁,亦狡矣,另加嚴訊,何如?判付啓依允。又啓目,粘連尙州李周廷獄事,沿身上下,罔非致命之傷,從額左右,尤係要害之處,殺人者,非渠伊誰?嚴訊取服,何如?判付啓依允。又啓目,粘連高陽金大春獄事,三踢之痕,莫逃於着鞋,四隣之證,不啻如執契,嚴訊取服,何如?判付啓依允。又啓目,粘連開城申正振獄事,踢殺李召史節次,旣已承款結案,係是一律罪人,照律報議政府,詳覈施行,何如?判付啓依允。
咸鏡監司朴宗薰疏曰,伏以臣猥膺北藩重寄,辭未獲命,嚴不敢瀆,行將力疾登途矣。臣之父母墳塋,至原州地,程里稍左,常多曠省之時,今將適外,倍增怵惕之思,若於陛辭之前,幸得旬日之暇,暫往拜掃,獲展情理,則無妨於公,而可伸於私,玆將微懇,仰干崇聽。伏乞聖慈,察臣情私,許臣往來焉,臣無任云云。答曰,省疏具悉。卿其往省焉。
上在昌德宮。停常參·經筵。
宋祥來啓曰,大司憲金元根未肅拜,執義李根友傳旨未下,掌令金鼎元·徐志輔,持平姜弼煥在外,李淵龜呈辭,監察茶時之意,敢啓。傳曰,知道。
趙秉鉉啓曰,藥房副提調,持湯劑來待矣。傳曰,封入。
以大司諫朴長復,司諫李鎭華,執義李根友再牌不進罷職傳旨,傳于宋祥來曰,只推。
宋祥來啓曰,守令署經事,命下矣。大司諫朴長復,司諫李鎭華,執義李根友,旣有只推之命,與大司憲金元根,竝卽牌招,以爲署經之地,何如?傳曰,允。
洪重燮啓曰,玉堂上下番俱空,已至多日,事甚未安,應敎金胤根,副校理李象敬,修撰李敦榮,副修撰閔泰鏞·金遇明,旣有只推之命,竝卽牌招,推移入直,何如?傳曰,允。
傳于金盛淵曰,留院公事入之。
以大司諫朴長復,司諫李鎭華,執義李根友牌不進罷職傳旨,傳于宋祥來曰,只推。
宋祥來啓曰,守令署經事,命下矣。大司諫朴長復,司諫李鎭華,執義李根友,旣有只推之命,與大司憲金元根,竝更牌招,以爲備員署經之地,何如?傳曰,允。
李鐵求,以兵曹言啓曰,今月十二日,二內禁軍番次矣,該番將有闕之代,依承傳口傳擬入之意,敢啓。傳曰,知道。
兵曹口傳政事,以成鼎源爲內禁將。
又以御營廳言啓曰,因禮曹草記,東道七陵局內捉虎事,定將校率領砲手,今月初三日,出送行獵矣,今初七日申時量,小豹虎一頭,捉得於穆陵局內,故謹此封進,而更無虎跡,山行軍,仍爲撤還之意,敢啓。傳曰,知道。
上在昌德宮。停常參·經筵。
夜自一更至三更,下雪。
李鐵求啓曰,合辭許久闕啓,事甚未安,除在外·傳旨未下外,未肅拜·呈告人員,竝卽牌招,何如?傳曰,允。
又啓曰,右承旨趙秉鉉,左副承旨宋祥來,今日不爲仕進,竝卽牌招,何如?傳曰,允。
又啓曰,藥房提調,持湯劑來待矣。傳曰,封入。
以大司諫朴長復,司諫李鎭華,執義李根友再牌不進罷職傳旨,傳于洪重燮曰,只推。
李鐵求啓曰,大司諫朴長復,執義李根友,司諫李鎭華,旣有只推之命,一體牌招,何如?傳曰,允。
以應敎金胤根,副校理李象敬,修撰李敦榮,副修撰閔泰鏞·金遇明牌不進罷職傳旨,傳于洪重燮曰,只推。
洪重燮啓曰,玉堂上下番俱空,已至多日,事甚未安,應敎金胤根,副校理李象敬,修撰李敦榮,副修撰閔泰鏞·金遇明,旣有只推之命,竝卽牌招,推移入直,何如?傳曰,允。
李鐵求啓曰,大司憲金元根,執義李根友,持平李淵龜牌不進,掌令金鼎元·徐志輔,持平姜弼煥在外,監察茶時之意,敢啓。傳曰,知道。
以大司諫朴長復,司諫李鎭華,獻納金秀萬,執義李根友,持平李淵龜牌不進罷職傳旨,傳于李鐵求曰,只推。
以右承旨趙秉鉉,左副承旨宋祥來牌不進罷職傳旨,傳于李鐵求曰,只推。
洪重燮啓曰,守令署經事,命下矣。大司諫朴長復,執義李根友,司諫李鎭華,旣有只推之命,與大司憲金元根,竝卽牌招,以爲備員署經之地,何如?傳曰,允。嚴飭牌招。
以大司諫朴長復,司諫李鎭華,執義李根友牌不進罷職傳旨,傳于洪重燮曰,只推。
洪重燮啓曰,守令署經事,命下矣。大司諫朴長復,執義李根友,司諫李鎭華,旣有只推之命,與大司憲金元根,竝更牌招,以爲備員署經之地,何如?傳曰,允。
洪重燮,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
又以禮曹言啓曰,各陵·園·墓所今秋植木及播橡,依定式擧行後,株數·斗數,區別報來,故別單書入之意,敢啓。傳曰,知道。
又以禮曹言啓曰,卽接天安幼學李慶敏所志,則以爲,族叔運亨,嫡妾俱無子,以其同姓十六寸弟景泌第二子喜兼,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依定式稟處事呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長李慶敏所訴旣如此,依定式李景泌第二子喜兼,立爲李運亨之後,何如?傳曰,允。
又以禮曹言啓曰,卽接茂朱幼學奇宗洛所志,則以爲,族姪商栢,嫡妾俱無子,以其同姓八寸弟商賢第二子師範,欲爲繼後,兩家諸族,相議完定,而商栢夫妻,俱爲作故,拘於常規,不得循例禮斜,依定式草記稟處事呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長奇宗洛所訴旣如此,依定式奇商賢第二子師範,立爲奇商栢之後,何如?傳曰,允。
李鐵求,以都摠府言啓曰,副摠管具信喜,以摠戎中軍,本營別驍士都試監試事,南別營晝仕出去之意,敢啓。傳曰,知道。
又以禁衛營言啓曰,本營中軍李完植呈辭在外,久曠可悶,今姑改差,何如?傳曰,允。
上在昌德宮。停常參·經筵。
藥房都提調鄭晩錫,提調徐俊輔,副提調趙秉鉉啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿,口傳問安。答曰,知道。世子嬪宮·世孫宮,口傳問安。答曰,知悉。
李鐵求,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
宋祥來啓曰,合辭許久闕啓,事甚未安,除在外·傳旨未下外,未肅拜·呈告人員,竝卽牌招,何如?傳曰,允。
李鐵求啓曰,同副承旨洪重燮,今日不爲仕進,卽爲牌招,何如?傳曰,允。
又啓曰,備邊司郞廳來言,今日賓廳日次,而大臣俱有身病,不得來會云矣,敢啓。傳曰,知道。
趙秉鉉啓曰,藥房三提調,持湯劑來待矣。傳曰,封入。
金盛淵啓曰,卽者檢閱李啓宇,以其親病,陳疏徑出,原疏纔已捧入矣,所當直捧禁推傳旨,而此與無端徑出有異,推考警責,何如?傳曰,允。
趙秉鉉啓曰,左右史不可不備,別兼春秋洪鍾應,卽爲牌招入直,何如?傳曰,允。
以大司諫朴長復,司諫李鎭華,執義李根友再牌不進罷職傳旨,傳于宋祥來曰,只推。
宋祥來啓曰,大司諫朴長復,執義李根友,司諫李鎭華,旣有只推之命,一體牌招,何如?傳曰,允。
以應敎金胤根·李象敬,修撰李敦榮,副修撰閔泰鏞·金遇明牌不進罷職傳旨,傳于趙秉鉉曰,只推。
趙秉鉉啓曰,玉堂上下番俱空,已至多日,事甚未安,應敎金胤根,副校理李象敬,修撰李敦榮,副修撰閔泰鏞·金遇明,旣有只推之命,校理李淵祥,自鄕上來云,竝卽牌招,推移入直,何如?傳曰,允。
又啓曰,守令署經事命下,已至多日,尙未署經,事甚未安,大司諫朴長復,執義李根友,司諫李鎭華,旣有只推之命,與大司憲金元根,竝卽牌招,以爲備員署經之地,何如?傳曰,允。嚴飭牌招。
以大司諫朴長復,司諫李鎭華,執義李根友牌不進罷職傳旨,傳于趙秉鉉曰,只推。
宋祥來啓曰,大司憲金元根,執義李根友,持平李淵龜牌不進,掌令金鼎元·徐志輔,持平姜弼煥在外,監察茶時之意,敢啓。傳曰,知道。
以大司諫朴長復,司諫李鎭華,獻納金秀萬,執義李根友,持平李淵龜牌不進罷職傳旨,傳于宋祥來曰,只推。
以同副承旨洪重燮牌不進罷職傳旨,傳于李鐵求曰,只推。
以別兼春秋洪鍾應牌不進罷職傳旨,傳于趙秉鉉曰,只推。
以應敎金胤根,校理李淵祥,副校理李象敬,修撰李敦榮,副修撰閔泰鏞·金遇明牌不進罷職傳旨,傳于趙秉鉉曰,只推。
趙秉鉉啓曰,守令署經事命下,已至多日,尙未署經,事甚未安,大司諫朴長復,執義李根友,司諫李鎭華,旣有只推之命,與大司憲金元根,竝更牌招,以爲備員署經之地,何如?傳曰,允。如有違牌,都憲外勿爲呼望。
宋祥來啓曰,執義李根友,旣入闕中,不爲傳啓,直爲出去,事甚未安,推考,何如?傳曰,允。
李鐵求,以備邊司言啓曰,卽見黃海監司金蘭淳報狀及成冊,則以爲,道內戶曹句管餉別會穀,當初劃定之數爲七千石,耗條與應下,幾爲相當,而別下年年浩多,今年加下爲五百餘石,元穀餘在米爲六千六百九十五石零,而元穀未滿加下又多,若不及今變通,實有元穀漸縮之慮,就倉元穀中,三百七十九石零,管餉穀中六百石,推移報給之意,今方文移該曹後牒報爲辭矣。昨年旣以別會元數之不足,至有加劃充報之擧,而未滿周歲,如前加下,實不勝萬萬悶然,第念兩勑求請與營建卜定,係是別下之不得不然者,則無怪其如是耗縮,姑依該道所報,就創元穀中折米三百七十九石零,管餉穀中折米六百石,許令移劃,而此不可看作常例,輒請加劃者,更令道臣,親執文簿,如有例外濫下之可以査減者,一一釐革,俾當年元耗,恒蓄贏餘,以備不時之需,毋或每每煩請之意,一體分付,何如?傳曰,允。
又以兵曹言啓曰,今日禁軍祿試射時,騎芻當依定式試取,而馬路氷滑,勢難騎射,故以柳葉箭一巡,代行之意,敢啓。傳曰,知道。
又以兵曹言啓曰,今日禁軍祿試射,日勢已暮,未及畢試,明日繼試之意,敢啓。傳曰,知道。
檢閱李啓宇疏曰,伏以臣母癃老之年,加以夏秋間重祟,氣息居常懍綴,泄患浮證,增減無恒,而近爲風冷所觸,證形越添,家僮踵至,促臣歸視,臣纔聞此報,方寸如灼,按住不得,玆敢忙陳短籲,徑出禁扃。伏乞聖慈,俯垂鑑諒,特遞臣職,俾便救護,仍治臣罪,以昭法紀,不勝幸甚,臣無任云云。省疏具悉。爾其勿辭救護。
上在昌德宮。停常參·經筵。
宋祥來啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
趙秉鉉啓曰,右副承旨金盛淵,今日不爲仕進,卽爲牌招,何如?傳曰,允。
又啓曰,藥房副提調,持湯劑來待矣。傳曰,封入。
洪重燮啓曰,左右史不可不備,別兼春秋洪鍾應,旣有只推之命,卽爲牌招入直,何如?傳曰,允。
又啓曰,玉堂上下番俱空,已至多日,事甚未安,應敎金胤根,校理李淵祥,副校理李象敬,修撰李敦榮,副修撰閔泰鏞·金遇明,旣有只推之命,竝卽牌招,推移入直,何如?傳曰,允。
兵曹,以李商一爲禁衛中軍。
宋祥來啓曰,大司憲金元根,執義李根友,持平李淵龜牌不進,掌令金鼎元·徐志輔,持平姜弼煥在外,監察茶時之意,敢啓。傳曰,知道。
以大司諫朴長復,司諫李鎭華,獻納金秀萬,執義李根友,持平李淵龜牌不進罷職傳旨,傳于宋祥來曰,只推。
以右副承旨金盛淵牌不進罷職傳旨,傳于宋祥來曰,只推。
以別兼春秋洪鍾應牌不進罷職傳旨,傳于洪重燮曰,只推。
以應敎金胤根,校理李淵祥,修撰李敦榮,副修撰閔泰鏞·金遇明牌不進罷職傳旨,傳于洪重燮曰,只推。
上在昌德宮。停常參·經筵。
宋祥來啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
備忘記,全羅右水使許棨下直,長弓一張,長箭一部,片箭一部,筒兒一箇賜給。
李鐵求啓曰,右承旨趙秉鉉,今日不爲仕進,卽爲牌招,何如?傳曰,允。
金盛淵啓曰,藥房提調,持湯劑來待矣。傳曰,封入。
傳于洪重燮曰,永陵受香承旨,仍爲奉審摘奸,局內諸陵,一體奉審。
金盛淵啓曰,假注書李繪九,身病猝重,勢難察任,今姑改差,何如?傳曰,允。
李繪九改差,代以李福信爲假注書。
洪重燮啓曰,左右史不可不備,別兼春秋洪鍾應,旣有只推之命,卽爲牌招入直,何如?傳曰,允。
金盛淵啓曰,大司憲金元根,執義李根友,持平李淵龜牌不進,掌令金鼎元·徐志輔,持平姜弼煥在外,監察茶時之意,敢啓。傳曰,知道。
以大司諫朴長復,司諫李鎭華,獻納金秀萬,執義李根友,持平李淵龜牌不進罷職傳旨,傳于金盛淵曰,只推。
以右承旨趙秉鉉牌不進罷職傳旨,傳于金盛淵曰,只推。
以別兼春秋洪鍾應牌不進罷職傳旨,傳于洪重燮曰,只推。
洪重燮,以弘文館言啓曰,下番闕直,事甚未安。修撰李敦榮,副修撰金遇明·閔泰鏞,旣有只推之命,竝卽牌招,以爲推移入直之地,何如?傳曰,允。
又以觀象監提調意啓曰,監屬禁漏兼敎授李海豐有頉代,前主簿崔井煥,依例差下,使之付軍職,冠帶常仕,何如?傳曰,允。
刑曹啓目,粘連洪州金振煥獄事,彼以耽飮之潑皮,居常廢食,便是一箇虛殼,猝被猝踢,殘喘欲絶,露宿於積薪之上,添以冷泄,其死也亦宜,要囚服念,正在〈此〉類,特用傅生之典云。丹陽張宗寬獄事,醉鬨時摘倒之狀,囚供不得掩諱,心坎痕損,靑黯有暈,無論擠與踢,係是速死之處,法文所謂一拳一脚便致命者,卽此之類也,嚴訊取服云。稷山李萬石獄事,開棺見屍,罪當絞矣,第不棺之葬,已朽之骨,一掘便散,易然之勢也,而惟其爲母必報之心,殺之無疑,呈身自首,此或爲觀過之端,特貸一律,恐不至失刑,而此等決拆,尤係難愼,下訊大臣處之,何如?啓依允。
副校理李象敬疏曰,伏以臣,未生而孤,不識父顔,旣育而病,重貽母憂,人生之極零丁而至頑忍,夫孰有如臣者乎?臣欲提說,淚先交頤,而亦不敢自阻於閔覆之天,含悲茹痛,略陳情私,惟殿下垂燭焉。臣稟命甚畸,受氣且薄,纖羸脆芤,疾不離身,常若不保朝夕,臣母懷抱撫視,無一息之或舍,醫治調護,無一日之或忽,百苦千毒,僅得成人,而年纔及冠,祖父遽又捐背,廓然無所怙,孑然無所依,學業空疎,家計剝落,臣母憂其荒騃而警誨之,念其飢寒而衣食之,形神銷脫,精力殫竭。又況喪威積傷,痼疾纏綿,月添歲加,轉成膏肓,年紀雖未至於耄耆,而悴然如八九十篤老人,苟求其祟,職繇臣故,烏鳥微物,尙知反哺,況爲人子者,粗具彝性,躬耕負米,何所憚爲,而臣誠淺力薄,一未自效,菽水之供,猶患不給,蔘朮之補,尤非遑論。臣濫竊科第,驟玷華貫,寵光極矣,涯分溢矣,而臣母之貧病憂瘁,猶夫前日,臣中夜思惟,如鍼箚骨,事親事君,日有短長,臣之情事,可謂慼矣,極知猥屑,靡所逃罪,而言不暇擇,冒瀆崇嚴。伏乞聖慈,俯賜哀憐,特命選部,畀臣一小縣,使臣獲遂甘毳之養,少酬劬勞之慈,則臣當奉檄銜恩,結草圖報,臣無任云云。省疏具悉。疏辭,下該曹稟處。
上在昌德宮。停常參·經筵。
宋祥來啓曰,大司憲金元根未肅拜,執義李根友,持平李淵龜呈辭,掌令金鼎元·徐志輔,持平姜弼煥在外,監察茶時之意,敢啓。傳曰,知道。
趙秉鉉啓曰,藥房副提調,持湯劑來待矣。傳曰,封入。
李福信有頉,代以尹致定爲假注書。
宋祥來啓曰,昨夜因公忠監司狀啓,有左右相入來會議稟處之口傳下敎,而以司謁之誤傳,致有此知入之下敎,傳命法意,何等愼重,而如是誤傳,致此會議之遲滯,其所擧行,萬萬駭然。當該司謁,令攸司從重科治,何如?傳曰,已爲處分矣。
以修撰李敦榮,副修撰閔泰鏞·金遇明牌不進罷職傳旨,傳于洪重燮曰,只推。
洪重燮,以弘文館言啓曰,下番闕直,事甚未安。修撰李敦榮,副修撰金遇明·閔泰鏞,旣有只推之命,竝卽牌招,以爲推移入直之地,何如?傳曰,允。
以別兼春秋洪鍾應牌不進罷職傳旨,傳于洪重燮曰,只推。
洪重燮啓曰,左右史不可不備,別兼春秋洪鍾應,旣有只推之命,檢閱李啓宇,由限已過,竝卽牌招,推移入直,何如?傳曰,允。
傳于宋祥來曰,夜見錦伯狀啓,不勝驚悚,而不知胎封作變,古亦有之,且作變,旣在道內,則地方官與道伯,當有勘罪與否,其例有無,竝欲知之,大臣入來稟處之意,下敎矣。今聞以收議往傳云,若非史官誤傳,決是司謁誤傳,傳命往來,何等審愼,則焉敢若是不謹,萬萬駭然。當該注書,拿問處之,司謁,令攸司照律嚴勘,大臣卽爲入侍之意,遣史官傳諭。
傳于洪重燮曰,左右相入侍。
傳于洪重燮曰,忠州胎峯,遣禮堂奉審。
注書韓鎭庭拿處,代以洪永圭爲假注書。
以修撰李敦榮,副修撰金遇明·閔泰鏞牌不進罷職傳旨,傳于洪重燮曰,只推。
宋祥來,以都摠府言啓曰,今日入直內三廳武兼禁軍及軍兵等,當爲中日習射技,而國忌齋戒相値,不得設行之意,敢啓。傳曰,知道。
又以刑曹言啓曰,傳曰,夜見錦伯狀啓,不勝驚悚,而不知胎封作變,古亦有之,且作變,旣在道內,則地方官與道伯,當有勘罪與否,其例無有,竝欲知之,大臣入來稟處之意下敎矣。今聞以收議往傳云,若非史官誤傳,決是司謁誤傳,傳命往來,何等審愼,則焉敢若是不謹,萬萬駭然。當該注書,拿問處之,司謁,令攸司照律嚴勘事,命下矣。謹按律文,則大明律制書有違條有曰,凡奉制書,有所施行,而違者杖一百,當該司謁劉憲柱待過齋,依此律,決杖一百放送之意,敢啓。傳曰,知道。
刑曹啓目,粘連咸陽鄭乭伊獄事,醜誣猝至,羞憤欲死,卽女子之常情,逢彼怒詰,宜卽摧謝,而足踢膝築,無所不至,旣汚人之名節,又重之以殺越,百惡具萃,萬死猶輕,另飭輸款,何如?判付啓依允。又啓目,粘連星州趙興祚獄事,旣縛而又打,旣殺而又縊,設計到底凶獰,下手極其慘毒,使之嚴訊取服,亟正常刑,何如?判付啓依允。又啓目,粘連比安奴小云獄事,名以娚妹,義則兄弟,發掘之變,初不當疑,炮烙之刑,是豈可忍?哀彼冤死,卽渠枉殺,依法償命,無容更議,如前刑推,何如?判付啓依允。又啓目,粘連水原柳永達獄事,第以屍親言之,渠父之死,實由於永達之三踢,則義不可晷刻共戴,而不卽告官,受賂私和,是果爲父復讐之計乎?斷以償命,其肯甘心,反覆服念,容有參恕之道,下詢大臣處之,何如?判付啓依允。
辛卯十一月十三日未時,上御熙政堂。左右相入侍時,同副承旨洪重燮,假注書尹致定,記注官金輦,記事官李謙在,左議政李相璜,右議政金履喬,以次進伏訖。上曰,史官分左右。上曰,大臣進前。相璜進前奏曰,比來日候甚寒,聖體,若何?上曰,一樣矣。寢睡·水刺之節,何如?上曰,一樣矣。中宮殿氣候,何如?上曰,一樣矣。世孫宮諸節,何如?上曰,一樣矣。相璜曰,忠州九萬里胎室奉安,有此前所未有之變怪,誠不勝萬萬驚惕萬萬悚懍,罪人今方詗捕,斯得後正辟,自有節典,而目下奉審修改等節,當有及今稟處。在前胎峯有頉之時,奉審形止,則道臣修啓,擇吉董役,則禮曹稟旨擧行矣。久遠之例,則修改時,只禮曹郞廳·繕工監役·觀象監官員進去,而伊後,又有禮堂及雲觀·繕工提調,竝進之例矣。肅廟朝,因昆陽·全州·大興四朝胎峯立表補頉之役,以禮曹堂上及監役官下去,著爲定式。英廟朝,林川胎室修改時,亦遵行此例矣。今亦當依此擧行,以此意爲先分付於禮曹,至於修改時各項擧行節次,亦令禮曹,按例知委於所司,而胎峯奉審,自本道擧行,已例雖然,今番則與尋常有頉時有異,若有別差遣奉審,則恐合情文,故敢此仰達矣。上曰,待下敎爲之。出擧條相璜曰,臣纔伏見傳敎下者,以胎峯作變,旣在道內,則地方官與道伯,當有勘罪與否,其例無有,竝欲知之爲敎矣。非常之變,旣出於道內,則道臣豈可曰不知,亦豈可曰無罪乎?但從前外道有事,雖干係甚重,如事關綱常等獄事,道臣無因此被罪之例,且道臣之一番遞易,營邑事情,自多有可悶者,未敢知處分如何,而臣之愚見如是矣。至於地方官,則其地尤近於道臣,似不可無論勘之政,而第念殿牌作變邑守令之不爲論勘,實出於先朝深惟遠覽之聖意,且因今番事,而考見禮曹所在春官通考,臣實衰昏,纔見輒忘,不敢指擧年條仰奏,而古亦有瑞山胎峯作變之事,而有曰事端,由於謀害本官云矣。今若論勘守令,則以今民心之不古,實難保無來後之慮,故亦不敢以斷當論罪仰奏矣。相璜曰,臣之向來疏擧,出於冒死陳懇,至蒙爲公乎爲私乎之聖批,不勝惶悚,而念臣病情,漸至難醫,思欲就閑調養,非敢曰不是私計,而伏想聖意,蓋以久置於任使之地,不欲卽賜許副,軫念及此,在臣私情,非不感祝,若復仍循蹲冒,則民國之狼狽姑置,恐負我殿下終始生成之恩,今番胎封作變事,非但萬萬驚悚。且有入侍之敎,故不得不扶曳登筵,而升降之際,行步之蹩躠,氣息之喘促,已爲聖鑑之所俯燭,今又退歸私次,則觸寒越添,必有益痼之慮。伏乞體諒焉。上曰,就座。履喬曰,臣於月前,得蒙由暇,作湖西省墳之行,自不無一二民隱邑弊之合有悶恤者,玆以仰達矣。湖西列邑稅穀之再運裝發,每在於六七月之間,蓋稅穀始捧於春初,而裝發拖至於秋後,故許多奸弊,因而滋生,抑退操縱而勒捧高價,那移乾沒而再徵民結,此皆由於裝發之期遲,而幾乎無邑不然,則民之受害,有不可勝言,當初再運之定式,豈不是便宜之法,而久而弊生,至於如此,則不可爲若而船人之有賴,而貽一道生民之害,自明年爲始,舟橋船,只爲分排於初運,而勿令再運,其分排以外邑,則使各其邑賃船裝發,勿爲湖西元定二月旬發船之限事,分付,而湖南,亦有數三邑再運處,其弊宜無異同,一體知委,至於賃載之道,無論地土船與京江船,自舟橋司,關問兩道該邑,商確方便,以爲無滯漕運之地,何如?上曰,依爲之。出擧條履喬曰,湖西,以常賑穀罄竭之故,列邑詳定,自甲申年四分一權減,限以十五年,而今爲七年矣,減分,是遇災不得已之政,今乃不計豐歉,逐年減分,已非事宜。且列邑事情,轉益凋弊難支,則末流之害,民必受病,自明年爲始,復舊勿減,常賑穀補充之道,令道臣別加講究,而旣有年前代劃穀之生殖者,且有前前道臣·前道臣之報請而未施者,竝爲參互商度,從長措劃而登聞事,分付,何如?上曰,依爲之。出擧條履喬曰,列邑社壇之嚴守護謹守護,自有定制,而先朝乙巳,特命申明舊章,一齊修新,地方官,月終奉審後,粘報禮曹,道臣巡部時,別爲摘奸,察其勤漫矣。近年以來,徒成文具,壇壝門墻,種種廢壞,行路所見,多不成樣。湖西如此,他道可推,宜令禮曹,另飭諸道,社壇之有毁壞處,一新修改,厲壇亦一體修補後,守護之節,一遵乙巳定式,毋敢少忽事,分付,何如?上曰,依爲之。出擧條履喬曰,臣於月前湖西之行,詳聞祭酒臣宋穉圭,年益邵病時多,而家本淸貧,無以爲藥食之補,誠爲悶然,其子欽成,年前以特旨除邑,到任未幾,遭其本生親喪,今聞闋服已久,更命銓曹,道內稍近邑,遷轉作窠,及時差送,俾資奉養,允合於待賢優老之意,故敢此仰達矣。上曰,依爲之。出擧條上曰,就座。仍命退,諸臣以次退出。
上在昌德宮。停常參·經筵。
金盛淵啓曰,大司憲金元根未肅拜,執義李根友,持平李淵龜呈辭,掌令金鼎元·徐志輔,持平姜弼煥在外,監察茶時之意,敢啓。傳曰,知道。
趙秉鉉啓曰,左副承旨宋祥來,今日不爲仕進,卽爲牌招,何如?傳曰,允。
又啓曰,藥房提調·副提調,持湯劑來待矣。傳曰,封入。
傳于洪重燮曰,禮房承旨,馳詣宗廟·景慕宮,奉審摘奸以來。
洪重燮啓曰,左右史不可不備,別兼春秋洪鍾應,旣有只推之命,卽爲牌招入直,何如?傳曰,允。
又啓曰,應敎金胤根,副校理李象敬差祭,副應敎金鼎集內閣進,校理吳致淳,副校理李應信,修撰金大坤在外,玉堂上下番俱空,事甚未安,校理李淵祥,修撰李敦榮,副修撰閔泰鏞·金遇明,竝卽牌招,推移入直,何如?傳曰,允。
傳于洪重燮曰,都承旨許遞,前望單子入之。
承旨前望單子入之,金元根落點。
洪重燮啓曰,吏曹郞廳來言,臺諫有闕,政事,取稟。傳曰,前望單子入之。
大司憲前望單子入之,宋穉圭落點。
兵曹口傳政事,行護軍單鄭基善。
以左副承旨宋祥來牌不進罷職傳旨,傳于洪重燮曰,只推。
以別兼春秋洪鍾應牌不進罷職傳旨,傳于洪重燮曰,只推。
以校理李淵祥,修撰李敦榮,副修撰閔泰鏞·金遇明牌不進罷職傳旨,傳于洪重燮曰,只推。
洪重燮,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
上在昌德宮。停常參·經筵。
藥房都提調鄭晩錫,提調徐俊輔,副提調趙秉鉉啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿,口傳問安。答曰,知道。世子嬪宮·世孫宮,口傳問安。答曰,知悉。
宋祥來啓曰,大司憲宋穉圭,掌令金鼎元·徐志輔,持平姜弼煥在外,執義李根友,持平李淵龜呈辭,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而國忌齋戒相値,不得來會云矣,敢啓。傳曰,知道。
趙秉鉉啓曰,藥房三提調,持湯劑來待矣。傳曰,封入。
傳于洪重燮曰,永陵受香承旨,仍爲奉審摘奸,仍詣綏吉園,奉審摘奸,昭寧園,一體奉審以來。
金元根啓曰,假注書尹致定,身病猝重,勢難察任,今姑改差,何如?傳曰,允。
尹致定改差,代以柳興奎爲假注書。
洪重燮啓曰,左右史不可不備,別兼春秋洪鍾應,旣有只推之命,卽爲牌招入直,何如?傳曰,允。
又啓曰,玉堂上下番俱空,事甚未安,校理李淵祥,修撰李敦榮,副修撰閔泰鏞·金遇明,旣有只推之命,與應敎金胤根,副校理李象敬,竝卽牌招,推移入直,何如?傳曰,允。
以別兼春秋洪鍾應牌不進罷職傳旨,傳于洪重燮曰,只推。
以應敎金胤根,副校理李象敬,修撰李敦榮,副修撰閔泰鏞·金遇明牌不進罷職傳旨,傳于洪重燮曰,只推。
洪重燮,以奎章閣言啓曰,景慕宮望廟樓,今望奉審無頉之意,敢啓。傳曰,知道。
又以吏曹言啓曰,今此冬至祭祭官,當爲磨鍊,而除老病公頉,實無推移排比之路,依近例刑官及司饔院官員年六十以上人,通瀜塡差,而其中時無職名人員,令該曹口傳付軍職,何如?傳曰,允。
又以吏曹言啓曰,贈諡孝獻公洪義謨宣諡,今月二十八日,定行於平安道永柔縣云矣,敢啓。傳曰,知道。
辛卯十一月十五日辰時,上御熙政堂。藥房入診入侍時,都提調鄭晩錫,提調徐俊輔,副提調趙秉鉉,假注書尹致定,記注官卓雲翰,記事官李謙在,待敎李肯愚,以次進伏,醫官玄在德·李亨基·南山壽·卞文燮,以次進伏楹外訖。上曰,史官分左右。晩錫曰,日候劇寒,聖體,若何?上曰,一樣矣。寢睡·水刺之節,何如?上曰,一樣矣。中宮殿氣候,若何?上曰,一樣矣。晩錫曰,湯劑進御今至五十貼矣,繼進當否,令醫官入診後議定,何如?上曰,唯。亨基等以次診脈訖,退伏奏曰,左右三部調均矣。晩錫曰,湯劑繼進與否,次第奏之。亨基等曰,姑爲停止,似好矣。上曰,進御拱辰君子湯,自明日停止事。出榻敎上曰,就座。仍命退,諸臣以次退出。
上在昌德宮。停常參·經筵。
宋祥來啓曰,大司憲宋稚圭,掌令金鼎元·徐志輔,持平姜弼煥在外,執義李根友,持平李淵龜呈辭,監察茶時之意,敢啓。傳曰,知道。
趙秉鉉啓曰,右副承旨金盛淵,今日不爲仕進,卽爲牌招,何如?傳曰,允。
洪重燮啓曰,左右史不可不備,別兼春秋洪鍾應,旣有只推之命,卽爲牌招入直,何如?傳曰,允。
趙秉鉉啓曰,假注書柳興奎,時無職名,令該曹依例付軍職,冠帶常仕,何如?傳曰,允。
洪重燮,以弘文館言啓曰,下番闕直,事甚未安,修撰李敦榮,副修撰金遇明·閔泰鏞,旣有只推之命,竝卽牌招,以爲推移入直之地,何如?傳曰,允。
又啓曰,明日冬至望闕禮習儀,兩司當爲進參,除在外·差祭外,未肅拜·呈告人員,竝待開門牌招,何如?傳曰,允。
以右副承旨金盛淵牌不進罷職傳旨,傳于趙秉鉉曰,只推。
以別兼春秋洪鍾應牌不進罷職傳旨,傳于洪重燮曰,只推。
以修撰李敦榮,副修撰金遇明牌不進罷職傳旨,傳于洪重燮曰,只推。
洪重燮,以吏曹言啓曰,因黃海監司金蘭淳狀啓,海州判官洪容默,以其亡妻移葬,受由上京,已至閱月,尙未還任,本邑以營下劇務,且當捧糴方張,許久曠官,誠爲可悶,令該曹催促下送事,允下矣。自臣曹催促,則身病猝重,不得下去云,身病旣如是沈重,則有難强令還任,罷黜,何如?傳曰,允。口傳差出,催促下送。
吏曹口傳政事,以金初淳爲海州判官。
李鐵求,以都摠府言啓曰,今日入直內三廳武兼禁軍及軍兵等,當爲中日習射技,而國忌正日相値,不得設行之意,敢啓。傳曰,知道。
又以兵曹言啓曰,今十一月十七日,武臣堂上朔試射日次,而冬至望闕禮習儀相値,不得爲之之意,敢啓。傳曰,知道。
上在昌德宮。停常參·經筵。
宋祥來啓曰,大司憲宋稚圭,掌令金鼎元·徐志輔,持平姜弼煥在外,執義李根友差祭,持平李淵龜牌不進,監察茶時之意,敢啓。傳曰,知道。
李鐵求啓曰,來二十一日,朝參日次矣,敢稟。傳曰,停。
洪重燮啓曰,來二十一日,輪對日次矣,敢稟。傳曰,當次人受點,後日次待令。
又啓曰,今日冬至望闕禮習儀,憲府則監察代行矣,雖無諫院,依例行禮之意,敢啓。傳曰,知道。
李鐵求啓曰,臣鐵求,今日冬至望闕禮習儀進去,下直之意,敢啓。傳曰,知道。
洪重燮啓曰,左右史不可不備,別兼春秋洪鍾應,旣有只推之命,卽爲牌招入直,何如?傳曰,允。
又啓曰,卽者檢閱李謙在,以其親病,陳疏徑出,原疏纔已捧入矣,所當直捧禁推傳旨,而此與無端徑出有異,推考警責,何如?傳曰,允。
以司諫李鎭華,獻納金秀萬,持平李淵龜牌不進罷職傳旨,傳于宋祥來曰,只推。
以別兼春秋洪鍾應牌不進罷職傳旨,傳于洪重燮曰,只推。
宋祥來,以義禁府言啓曰,卽接月令醫員金駿男手本,則時囚罪人韓鎭庭,素患疝積之症,處冷數日,一倍添劇,肚臍橫亘,有時昏倒云,罪人病勢如此,則一邊保放,一邊草記,曾有定式矣。韓鎭庭,姑爲保放之意,敢啓。傳曰,知道。
以注書韓鎭庭囚單子,傳于宋祥來曰,分揀。
傳于洪重燮曰,發遣吏郞,諸執事淸齋與否,摘奸以來。
洪重燮,以弘文館言啓曰,上番闕直,事甚未安,應敎金胤根,副校理李象敬,竝卽牌招,以爲推移入直之地,何如?傳曰,允。
宋祥來,以兵曹言啓曰,今月二十一日,二兼禁軍番次矣,該番將未差之代,依承傳口傳擬入之意,敢啓。傳曰,知道。
兵曹口傳政事,以吳致豐爲兼司僕將。
兵曹口傳政事,副司果柳基豐·李容敏,以上竝單付。
吏曹啓目,粘連啓下是白有亦,觀此弘文館副校理李象敬上疏,則以爲,臣母喪威積傷,痼疾纏綿,月添歲加,轉成膏肓,年紀雖未至於耄耆,而悴然如八九十篤老人,苟求其祟,職繇臣故,烏鳥微物,尙爲反哺,況爲人子者,粗具彝性,躬耕負米,何所憚爲,而臣誠淺力薄,一未自效,菽水之供,猶患不給,蔘木之補,尤非遑論,臣之情事,可謂慼矣。伏乞特命選部,畀臣一小縣,使臣獲遂甘毳之養,少醻劬勞之慈亦爲白有臥乎亦,李象敬之家貧親老,菽水難繼之狀,卽通朝之所共知,許畀一邑,俾遂便養之願,允合於孝理之政是白乎矣,經幄之臣,出補外邑,事體不輕,臣曹不敢擅便,上栽,何如?判付啓,依回啓施行爲良如敎。
檢閱李謙在疏曰,伏以,新除授承政院都承旨金元根,卽臣之妻兄也,臣所帶春秋之銜,揆以公格,在下當遞,連値齋日,今始仰籲。伏乞聖明,俯賜鑑諒,將臣春秋職名,亟許鐫改,不勝幸甚,臣無任云云。省疏具悉。疏辭,下該曹稟處。
檢閱李謙在疏曰,伏以臣,向蒙恩暇,歸護父病,症情幸得少愈,牌召不敢久,未見快勝,而旋卽就直矣,卽接家信,臣父所患,間緣日寒之猝劇,外氣所觸,諸症越添,寒熱交作,食飮全阻,轉益委頓,不省四到云,臣得聞是報,方寸焦灼,玆敢忙陳短章,徑出禁扃。伏惟聖慈,俯賜鑑諒,亟遞臣職見帶職名,以便救護,仍治臣擅離之罪,以昭法紀,不勝大願,臣無任云云。省疏具悉。爾其勿辭救護。
上在昌德宮。停常參·經筵。
李鐵求啓曰,大司憲宋穉圭,掌令金鼎元·徐志輔在外,執義李根友,持平李淵龜差祭,姜弼煥未肅拜,監察茶時之意,敢啓。傳曰,知道。
又啓曰,右承旨趙秉鉉,左副承旨宋祥來,今日不爲仕進,卽爲牌招,何如?傳曰,允。
傳于洪重燮曰,禮房承旨,馳詣宗廟·永禧殿·景慕宮,奉審摘奸,仍詣受香諸處,一體奉審,摘奸以來。
洪重燮啓曰,明日冬至望闕禮,依例爲之之意,敢啓。傳曰,知道。
又啓曰,左右史不可不備,別兼春秋洪鍾應,旣有只推之命,卽爲牌招入直,何如?傳曰,允。
以應敎金胤根,副校理李象敬牌不進罷職傳旨,傳于洪重燮曰,只推。
洪重燮啓曰,副應敎金鼎集內閣進,校理吳致淳,副校理李應信,修撰金大坤在外,校理李淵祥,修撰李敦榮,副修撰閔泰鏞·金遇明差祭,玉堂上下番俱空,事甚未安,應敎金胤根,副校理李象敬,竝卽牌招入直,何如?傳曰,允。
傳于李鐵求曰,魂宮忠義推考。
以右承旨趙秉鉉,左副承旨宋祥來牌不進罷職傳旨,傳于李鐵求曰,只推。
以別兼春秋洪鍾應牌不進罷職傳旨,傳于洪重燮曰,只推。
以應敎金胤根,副校理李象敬牌不進罷職傳旨,傳于洪重燮曰,只推。
洪重燮,以司饔院監膳提調意啓曰,濟州九月朔進上柚子,多有腐傷,而在前海外進上,雖或有所傷,亦無退送之例,故不得已捧入,而莫重貢獻之物,不善封裹,致傷若此,其在事體,誠甚未安,當該封進官,推考驚責,陪持人,自本院治罪,何如?傳曰,不善成熟,而且遠來之物,推考安徐,下屬治罪,亦置之。
又以成均館大司成意啓曰,本館入直,久任郞廳外,他郞不得入直,若有代員替有之事,則草記代直事,曾有定式矣。司成李基華,直講崔致憲,典籍李源祚,俱以差祭進去,時無入直之員,以他郞官,姑爲代直,何如?傳曰,允。
吏曹啓目,粘連啓下是白有亦,觀此藝文館檢閱李謙在上疏,則以爲,新除授承政院都承旨金元根,卽臣之妻兄也,臣所帶春秋之銜,揆以公格,在下當遞。伏乞俯賜鑑諒,臣春秋職名,亟許鐫改亦爲白有臥乎所,相避之法,在下當遞,而史官春秋,法不得減下是白如乎,都承旨金元根所帶春秋館修撰官之任,似當減下是白乎矣,宰臣兼帶遞任當否,臣曹不敢擅便,上裁,何如?判付啓,依回啓施行爲良如敎。
刑曹啓目,粘連稷山李萬石獄事,就議于大臣,則領中樞府事南公轍,病未獻議,左議政李相璜以爲,散骸較重於見屍,斃者固有可死之罪,藉口旣在於復讐,犯者或非無故之比,然若姜漢發塜之根因,便是萬石之自速者,今若有減其死,而加於流之律,勘致此獄,則庶幾爲適輕適重之宜,伏惟上裁。秋曹啓讞,以被刺之姜哥,稱以裵漢,太欠審愼,當該堂上,施以重推,宜矣云。判中樞府事鄭晩錫病未獻議。右議政金履喬以爲,見屍尙比殺律,散骸豈不讐視?復讐擅殺之減論,犯罪自首之許免,明有律文,則不可不依曹讞施行,而祼埋厥罪難恕,戕囚所犯尤重,各別嚴刑,流之遠惡,恐不可已,秋曹回啓中姜哥,稱以裵漢,當該堂上,推考警責,爲宜云矣。大臣之議如此,上裁,何如?啓依大臣議施行爲良如敎。
上在昌德宮。停常參·經筵。
冬至,大殿·中宮殿,內閣·政院單子問安。答曰,知道。世子嬪宮·世孫宮單子問安。答曰,知悉。大殿·中宮殿,朝廷二品以上·六曹堂上單子問安。答曰,知道。世孫宮單子問安。答曰,知悉。
宋祥來啓曰,大司憲宋穉圭,掌令金鼎元·徐志輔在外,執義李根友,持平李淵龜呈辭,姜弼煥未肅拜,監察茶時之意,敢啓。傳曰,知道。
洪重燮啓曰,左右史不可不備,別兼春秋洪鍾應,旣有只推之命,卽爲牌招入直,何如?傳曰,允。
又啓曰,玉堂上下番俱空,事甚未安,應敎金胤根,副校理李象敬,旣有只推之命,與校理李淵祥,修撰李敦榮,副修撰閔泰鏞·金遇明,竝卽牌招,推移入直,何如?傳曰,允。
宋祥來啓曰,啓覈,例於陽復前擧行矣,文書已爲修正,而三公不備,不得如例擧行之意,敢啓。傳曰,知道。
洪重燮,以侍講院言啓曰,司書黃入直矣,以掃墳事,纔已下直出去,下番闕直,事甚未安,兼說書李肯愚,以閣臣除本仕,兼司書李根友,說書李明迪,竝卽牌招,以爲推移入直,何如?傳曰,允。
以別兼春秋洪鍾應牌不進罷職傳旨,傳于洪重燮曰,只推。
以應敎金胤根,校理李淵祥,副校理李象敬,修撰李敦榮,副修撰閔泰鏞·金遇明牌不進罷職傳旨,傳于洪重燮曰,只推。
以兼司書李根友,說書李明迪牌不進罷職傳旨,傳于洪重燮曰,只推。
以統制使李恒權狀啓,進上生大口魚,尙未捉得,冬至已迫,末由上納,惶恐待罪事,傳于趙秉鉉曰,卿其勿待罪事,回諭。
洪重燮,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
又以禮曹言啓曰,卽接坡州幼學尹顯基所志,則以爲,族姪光翼,嫡妾俱無子,以其同姓二十二寸兄鍈第四子晟載,欲爲繼後,兩家相議完定,未及禮斜,鍈夫妻俱爲作故,拘於常規,不得循例禮斜,依定式草記稟處事呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長尹顯基所訴旣如此,依定式尹鍈第四子晟載,立爲尹光翼之後,何如?傳曰,允。
趙秉鉉,以兵曹言啓曰,卽接淑安公主房奴狀,則以爲,癸未年代盡宮房出稅時,本房免稅之在於京畿砥平縣,有土免稅二結十三負五束,入於出稅之中矣,此土本是王牌特賜與之地,而本房主管無人,王牌有無,初不知得,年前始有奉祀孫立後之人,點檢本房家産,則有此永世賜與之王牌,故玆以現納,依他宮房有王牌勿出稅之例,仍卽還給爲辭矣。取考癸未出稅時謄錄,則本房有土免稅之在於京畿砥平縣有土二結十三負五束,果爲出稅,而伊時各宮房有王牌處,皆免出稅,本房則不納王牌,混同出稅矣。今見所納王牌,則永世賜與的實事,當依他宮房例還給,而臣曹不敢擅便,何以爲之?敢稟。傳曰,依例還給。
宋祥來,以都摠府言啓曰,今日入直內三廳武兼禁軍及軍兵等,當爲中日習射技,而冬至日相値,不得設行之意,敢啓。傳曰,知道。
上在昌德宮。停常參·經筵。
藥房提調徐俊輔,副提調趙秉鉉啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿口傳問安。答曰,知道。世子嬪宮·世孫宮口傳問安。答曰,知悉。
宋祥來啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李鐵求啓曰,同副承旨洪重燮,今日不爲仕進,卽爲牌招,何如?傳曰,允。
又啓曰,備邊司郞廳來言,今日賓廳日次,而大臣俱有身病,不得來會云矣,敢啓。傳曰,知道。
金盛淵啓曰,玉堂上下番俱空,事甚未安。應敎金胤根,校理李淵祥,副校理李象敬,修撰李敦榮,副修撰閔泰鏞·金遇明,旣有只推之命,竝卽牌招,推移入直,何如?傳曰,允。
又啓曰,左右史不可不備,別兼春秋洪鍾應,旣有只推之命,檢閱李謙在由限已過,竝卽牌招入直,何如?傳曰,允。
宋祥來啓曰,大司憲宋穉圭,掌令金鼎元·徐志輔在外,執義李根友,持平李淵龜·姜弼煥牌不進,監察茶時之意,敢啓。傳曰,知道。
以大司諫朴長復,司諫李鎭華,獻納金秀萬,執義李根友,持平李淵龜·姜弼煥牌不進罷職傳旨,傳于宋祥來曰,只推。
以同副承旨洪重燮牌不進罷職傳旨,傳于李鐵求曰,只推。
以別兼春秋洪鍾應牌不進罷職傳旨,傳于金盛淵曰,只推。
以應敎金胤根,校理李淵祥,副校理李象敬,修撰李敦榮,副修撰閔泰鏞·金遇明牌不進罷職傳旨,傳于金盛淵曰,只推。
金盛淵,以侍講院言啓曰,下番連日闕直,事甚未安。兼司書李根友,說書李明迪,旣有只推之命,竝卽牌招,以爲推移入直,何如?傳曰,允。
李鐵求,以兵曹言啓曰,每都政,新資五窠,例爲差出,而今番都政,營將·中軍,姑無準二十朔者,雖未滿朔數,依例推移內遷,何如?傳曰,允。
又以兵曹言啓曰,宣傳官徐相奎,五衛將張興燮·慶聖熙·韓士元·閔百顔,忠將衛將張羽成,李大亨,忠翊衛將許潤,文臣兼宣傳官趙在慶,俱以病難供職,呈狀乞遞,五衛將吳彙良除授在外,過限未上來,竝改差,何如?傳曰,允。
刑曹啓目,粘連水原柳永進獄事,謹依判付,問議于大臣,則左議政李相璜以爲,曹讞之起疑,凡爲三端,而反覆檢帳,可以起疑者,又非但三端而已,手記之打,原案之踢,胡爲相戾?忍見其父其兄之被踢致命,而諉以母病無暇,且爲彼隻乞憐,致有此忘讎與和之理乎?曹讞之設疑,儘見服念之意,惟在上裁云。右議政金履喬以爲,秋曹所論三條設疑,俱是眞可疑者,且柳永進,若實犯踢殺,恐怯求和,則豈有後來背約之理?凡斷獄,不能十分無疑,而徑斷一律,有違惟輕寧失之義,施以次律,恐爲得宜云。大臣之議如此,上裁,何如?判付啓,依大臣議施行爲良如敎。
上在昌德宮。停常參·經筵。
宋祥來啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李鐵求啓曰,來二十五日,朝參日次矣,敢稟。傳曰,停。
又啓曰,右承旨趙秉鉉,同副承旨洪重燮,今日不爲仕進,竝卽牌招,何如?傳曰,竝許遞,政官牌招開政。
備忘記,阿山萬戶林枝玹下直,長弓一張,長箭一部,片箭一部,筒兒一箇賜給。
金盛淵啓曰,左右史不可不備,別兼春秋洪鍾應,旣有只推之命,卽爲牌招入直,何如?傳曰,允。
又啓曰,玉堂上下番俱空,已至多日,事甚未安。應敎金胤根,校理李淵祥,副校理李象敬,修撰李敦榮,副修撰閔泰鏞·金遇明,旣有只推之命,竝卽牌招,推移入直,何如?傳曰,允。
以兼司書李根友,說書李明迪牌不進罷職傳旨,傳于金盛淵曰,只推。
金盛淵啓曰,弼善李晩植呈辭受由,兼弼善朴升鉉,司書黃在外,兼文學未差,兼說書李肯愚內閣直,春坊上下番俱空,事甚未安。輔德朴潞壽,兼輔德徐淇修,文學金公鉉,兼司書李根友,說書李明迪,竝卽牌招,推移入直,何如?傳曰,允。
宋祥來啓曰,大司憲宋穉圭,掌令金鼎元·徐志輔在外,執義李根友,持平李淵龜·姜弼煥牌不進,監察茶時之意,敢啓。傳曰,知道。
以大司諫朴長復,司諫李鎭華,獻納金秀萬,執義李根友,持平李淵龜·姜弼煥牌不進罷職傳旨,傳于宋祥來曰,只推。
以別兼春秋洪鍾應牌不進罷職傳旨,傳于金盛淵曰,只推。
以江原監司尹聲大狀啓,蔚珍縣民家失火事,傳于金盛淵曰,聞甚矜惻,元恤典外,別加顧恤,結構奠接之方,令廟堂措辭分付。
傳于金盛淵曰,副提學外,玉堂·春坊呈告在外與有實故人,竝許遞,今日政差出。
金盛淵啓曰,吏曹判書沈能岳,參判權敦仁,參議李憲球牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
又啓曰,今日政新除授玉堂·春坊,竝待下批,牌招入直,何如?傳曰,允。
以吏曹參議李憲球再牌不進罷職傳旨,傳于金盛淵曰,只推。
有政。吏批,判書沈能岳進,參判權敦仁陳疏,參議李憲球牌招不進,同副承旨金盛淵進。啓曰,春坊多窠,今當差出,而擬望之人乏少,相避外任竝擬,何如?傳曰,允。以朴潞壽·金英淳爲承旨,金鼎集爲應敎,李根友爲副應敎,柳幼麟爲校理,申冕周爲副校理,李象敬爲修撰,林永洙爲副修撰,金璿爲輔德,李憲球爲兼輔德,朴鳴和爲弼善,李淵祥爲兼弼善,宋持養爲文學,閔泰鏞爲兼文學,洪鍾應爲司書,洪說謨爲說書,李啓宇爲兼說書,洪羲俊爲藝文提學,徐有榘爲知經筵,李憲瑋爲同經筵,權敦仁爲同春秋,李寅敎爲吏曹正郞,金永錫爲戶曹正郞,李秉羲爲愍懷墓守衛官,申鍾命爲求禮縣監,金履協爲橫城縣監,兼祭酒單宋穉圭,直閣單金鼎集,京畿監司李羲準仍任事承傳,奎章閣假閣監單崔圭煥差下事承傳,故學生南道貫贈童敎,孝行卓異贈職事承傳,故參奉李希春贈戶議贈職事承傳。
兵批,行判書金逌根進,參判李錫祜入直,參議李謂達病,參知洪祐燮病,行左承旨李鐵求進。以李顯夔爲宣傳官,李德純·李時權·曺圭振·申紈·沈範祖爲五衛將,李彦懋·具潤成爲忠壯將,李東翰爲忠翊將,金錫俊爲慶熙將,李守文爲訓鍊主簿,同知單徐志泓,大護軍徐有榘,護軍鄭基一·朴宗默,副護軍洪永觀·趙秉鉉·洪重燮·朴潞壽·柳信儉·徐相圭·鄭鴻觀,副司直金胤根·吳致淳·李淵祥·李象敬·李應信·金公鉉·李冕植,副司果金大坤·李敦榮·閔泰鏞·金遇明·黃,副司正李明迪,以上竝單付。
吏批,再政。以沈啓錫爲執義,李正耆爲校理,金遇明爲副校理,朴升鉉爲修撰,韓鎭㦿爲副修撰,李仁承爲開城經歷,李容象爲監察,兼直閣單金鼎集。
兵批,再政。以申命衍爲部將,同知單吳時行,僉知三單李德純·李時權·曺圭振,副護軍單韓明運。
李鐵求,以都摠府言啓曰,副摠管任聖臯,以御營中軍,本營諸將官射會監試事,南別營晝仕出去之意,敢啓。傳曰,知道。
又以備邊司言啓曰,外道都試啓本,例自該曹稟處,而今此北兵使朴潤榮都試試取後啓本,不請該曹稟處,自該曹無以擧行云,有違格例,不可無警,而政院之無一言捧納,亦有其失,該帥臣及當該承旨竝推考,原啓本,令該曹稟處,何如?傳曰,允。
吏曹參判權敦仁疏曰,伏以,臣本不肖,受殿下罔極之恩,出入邇密,垂二十年,天地備其含覆,雨露偏於煦育,寘身榮膴,遂及卿貳,臣有何能,可當淵衷?特殿下周物而曲成之也。臣天質卑鄙,萬萬無以稱塞聖知,觸事鈍根,積孤殊寵,外內俱試,尺寸罔效,臣亦自知散木不充於工,庸臣不達於朝,量務度才,避遠淸要,餘生筋力,以事殿下,以爲一分不報之報,而亦庶幾謹畏自守,旣陷大戾,忽此亞銓特除,是豈臣意慮之攸到哉?衡品人物,黜陟仕塗,固長僚之專,而亞堂無不參聞,或有時代斲,獨行注擬,其責之綦重乃如此,故雖古盛際賢才衆多,自非名實地望,逈然殊異者,遴選不及焉。蓋公器,人主之所大用,而濫則無勸,名宦,朝廷之所共惜,而褻則易渝,顧臣疎闇,百無一長,最出人下,奔走庶末,尙懼不堪,乃可以銓地之通顯,假借而不少難乎?藉使臣學足以治政事,才足以厭物情,臣發跡於寒素之門,立根於單弱之地,前後逿歷,無非逾分,斷不當一向僥冒,況臣才學,何嘗近似於見任,而有官輒除,誤恩至此也,車脫不行而力驟前路,器溢難牧而尙責滿受,揆諸古今,無有是理,縱殿下憫臣蔑如,益加慈庇,必欲望其有絲毫之進也。臣之材具無可奈何,使之日縻好爵,日思裨補,不過日辜恩寄,日召釁咎,臣固無狀,不知死所,國家用人,豈容若是苟且?臣俯伏以思,歷日不寧,若喪神守,彌益震駴,義分雖急,駕屨微諒,難變咫尺,庚牌屢臨,敢犯違逋,復將情懇,略入文字。伏乞聖明,俯垂鑑照,劃卽鐫改,俾安賤分焉。臣無任云云。答曰,省疏具悉。卿其勿辭行公。
上在昌德宮。停常參·經筵。
李鐵求,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
金元根啓曰,左副承旨宋祥來今日不爲仕進,卽爲牌招,何如?傳曰,允。
傳于金元根曰,承旨有闕之代,前望單子入之。
承旨前望單子入之,嚴燾落點。
金元根啓曰,新除授左副承旨嚴燾,卽爲牌招,何如?傳曰,允。
注書李寅臯病,代以李源庚爲假注書。
傳于金英淳曰,奉審禮堂入侍。
以副應敎李根友,校理柳幼麟·李正耆,副校理金遇明,修撰李象敬,副修撰林永洙·韓鎭㦿牌不進罷職傳旨,傳于朴潞壽曰,只推。
以輔德金,兼輔德李憲球,兼弼善李淵祥,文學宋持養,兼文學閔泰鏞,司書洪鍾應,說書洪說謨,兼說書李啓宇牌不進罷職傳旨,傳于朴潞壽曰,只推。
朴潞壽啓曰,玉堂上下番俱空,已至多日,事甚未安。副應敎李根友,校理柳幼麟·李正耆,副校理金遇明,修撰李象敬,副修撰林永洙·韓鎭㦿,旣有只推之命,竝卽牌招,推移入直,何如?傳曰,允。
又啓曰,春坊上下番俱空,事甚未安。輔德金,兼輔德李憲球,兼弼善李淵祥,文學宋持養,兼文學閔泰鏞,司書洪鍾應,說書洪說謨,兼說書李啓宇,旣有只推之命,與兼司書李根友,竝卽牌招,推移入直,何如?傳曰,允。
李鐵求啓曰,大司憲宋穉圭,掌令金鼎元·徐志輔在外,執義沈啓錫,持平李淵龜·姜弼煥牌不進,監察茶時之意,敢啓。傳曰,知道。
以大司諫朴長復,司諫李鎭華,獻納金秀萬,執義沈啓錫,持平李淵龜·姜弼煥牌不進罷職傳旨,傳于李鐵求曰,只推。
以右副承旨宋祥來牌不進罷職傳旨,傳于李鐵求曰,只推。
以公忠監司洪羲瑾狀啓,平澤縣民家失火事,傳于嚴燾曰,聞甚矜惻,元恤典外,別加顧助,俾趁結構奠接事,分付。
朴潞壽,以禮曹言啓曰,今此忠州胎峯石物修改,當卽擇日擧行,而時値隆冬,石役難以擧行,謹依肅廟朝庚寅年瑞山地明宗大王胎峯石物修改,大興地顯宗大王胎峯石物修改時例,待開春擇日擧行,何如?傳曰,允。
李鐵求,以都摠府言啓曰,副摠管任聖臯,以御營中軍,本營諸將官射會監試事,南別營晝仕出去之意,敢啓。傳曰,知道。
判府事鄭晩錫疏曰,伏以臣,癃老澌鑠,鬼事日迫之由,前已屢瀆崇聽,仰惟聖明,庶或記有,而第其垂涸之榮衛,就朽之筋骸,朝暮是爭,時月懸殊,有如下山之景,赴海之波,冉冉汨汨,不能暫駐,其癃老澌鑠之狀,視諸昨冬今春,又不知添却幾層矣。然則飾巾竢符,乃是卽事,彈冠束帶,便屬前塵,凡諸職任,勿論甚差遣,皆做不得。且於日前,觸冒添感,痰咳苦劇,頭眩膈痞,晝不能食,夜不能寐,氣息凜綴,委頓床笫,曠闕職務,虧損分義,有臣如此,生不如死。顧臣所帶諸司提擧,孰非不可堪勝,而惟此藥院之任,尤係緊重,豈可使昏憒賤品,苟充虛縻乎?非徒臣心之悚蹙罔措,朝家擧措,恐不當若是苟簡也。又況臣懸車之限,已過多年,臨死而退,未足爲退,而然若因循淟涊,扶曳蹩躠之行,偪側簪紳之列,則臣雖喪廉冒恥,其於得罪禮經,貽羞聖朝,何哉?玆敢不避煩猥,冒陳衷悃。伏乞聖慈,俯賜鑑諒,亟遞臣藥院之任,仍許臣引年之懇,俾一縷喘,安意就盡,千萬至祝。臣無任云云。答曰,省疏具悉卿懇。休退之請,過矣。藥院之任,許副。仍傳于嚴燾曰,此批答,遣史官傳諭于判府事。
同副承旨金盛淵疏曰,伏以臣,待罪下邑,奉職無狀,罪重罰輕,杜門訟愆之際,承宣特點,忽下於罷散之中,仍下特敍之命,臣不勝感激,急於叩謝,蒼黃出肅,多日鎖直之餘,卽接家信,則臣之祖母,重患寒感,委頓床笫,食飮全廢,促臣歸視。臣纔聞此報,方寸如灼,按住不得,忙陳短章,徑出禁扃,伏願殿下,俯垂諒察,亟遞臣所帶之職,以便救護,千萬幸甚。臣無任云云。省疏具悉。所請依施。
辛卯十一月二十二日午時,上御熙政堂。奉審禮堂入侍時,右承旨金英淳,記事官李寅臯,記注官卓雲翰·金輦,禮曹參判趙寅永以次進伏訖。上曰,史官分左右。上曰,禮堂進前。寅永進前。上曰,奉審則,何如?寅永曰,奉審事,已悉於日前狀啓中,更無可達之事,而臣於奉審之行,路過㺚川,卽故巡邊使臣申砬,故從事臣金汝岉,壬辰殉義處也。今當舊甲之回,合有記念之典,待明春特命賜侑,用示朝家曠感之意,似好。故敢此仰達矣。上曰,依爲之。出擧條寅永曰,三營納保米之弊,莫有甚於忠州。一邑所出,合爲七百十九石零,而奸弊漸加,倍徵不足,一入保軍,逃蕩相續,擧懷切骨,莫可充額,此不可不拔例變通。依他道近行之規,許令代錢施行,似好。故敢此仰達矣。上曰,依爲之。出擧條上曰,禮堂就座。上曰,史官就座。仍命退,諸臣以次退出。
上在昌德宮。停常參·經筵。
嚴燾啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,右副承旨宋祥來,今日不爲仕進,卽爲牌招,何如?傳曰,允。
注書韓鎭庭病,代以金養默爲假注書。
以副應敎李根友,校理柳幼麟·李正耆,副校理金遇明,修撰李象敬,副修撰林永洙·韓鎭㦿牌不進罷職傳旨,傳于朴潞壽曰,只推。
以兼弼善李淵祥,兼文學閔泰鏞,司書洪鍾應,兼司書李根友,兼說書李啓宇牌不進罷職傳旨,傳于朴潞壽曰,只推。
朴潞壽啓曰,左右史不可不備,別兼春秋洪鍾應,旣有只推之命,卽爲牌招入直,何如?傳曰,允。
又啓曰,玉堂上下番俱空,已至多日,事甚未安。副應敎李根友,校理柳幼麟·李正耆,副校理金遇明,修撰李象敬,副修撰林永洙·韓鎭㦿,旣有只推之命,竝卽牌招,推移入直,何如?傳曰,允。
嚴燾啓曰,大司憲宋穉圭,掌令金鼎元·徐志輔在外,執義沈啓錫,持平李淵龜·姜弼煥牌不進,監察茶時之意,敢啓。傳曰,知道。
以大司諫朴長復,司諫李鎭華,獻納金秀萬,執義沈啓錫,持平李淵龜·姜弼煥牌不進罷職傳旨,傳于嚴燾曰,只推。
以右副承旨宋祥來牌不進罷職傳旨,傳于嚴燾曰,只推。
以別兼春秋洪鍾應牌不進罷職傳旨,傳于朴潞壽曰,只推。
以副應敎李根友,校理柳幼麟·李正耆,副校理金遇明,修撰李象敬,副修撰林永洙·韓鎭㦿牌不進罷職傳旨,傳于朴潞壽曰,只推。
朴潞壽,以侍講院言啓曰,新除授弼善朴鳴和,時在開城府任所,書筵入番事緊,斯速乘馹上來事,下諭,何如?傳曰,允。
上在昌德宮。停常參·經筵。
宋祥來啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李鐵求啓曰,右承旨金英淳,今日不爲仕進,卽爲牌招,何如?傳曰,允。
朴潞壽啓曰,左右史不可不備,別兼春秋洪鍾應,旣有只推之命,卽爲牌招入直,何如?傳曰,允。
又啓曰,玉堂上下番俱空,已至多日,事甚未安。副應敎李根友,校理柳幼麟·李正耆,副校理金遇明,修撰李象敬,副修撰林永洙·韓鎭㦿,旣有只推之命,竝卽牌招,推移入直,何如?傳曰,允。
宋祥來啓曰,大司憲宋穉圭,掌令金鼎元·徐志輔在外,執義沈啓錫,持平李淵龜·姜弼煥牌不進,監察茶時之意,敢啓。傳曰,知道。
以大司諫朴長復,司諫李鎭華,獻納金秀萬,執義沈啓錫,持平李淵龜·姜弼煥牌不進罷職傳旨,傳于宋祥來曰,只推。
以右承旨金英淳牌不進罷職傳旨,傳于李鐵求曰,只推。
以別兼春秋洪鍾應牌不進罷職傳旨,傳于朴潞壽曰,只推。
以副應敎李根友,校理柳幼麟·李正耆,副校理金遇明,修撰李象敬,副修撰林永洙·韓鎭㦿牌不進罷職傳旨,傳于朴潞壽曰,只推。
以濟州防禦使李禮延狀啓,薦新柑橘,不得如例封進,惶恐待罪事,傳于朴潞壽曰,勿待罪事,回諭。
以京畿監司李羲準狀啓,漣川縣民家失火事,傳于朴潞壽曰,聞甚矜惻,元恤典外,別加顧助,結構奠接之方,令廟堂措辭分付。
朴潞壽,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
又以禮曹言啓曰,卽接濟州牧使李禮延狀啓謄報,則十月令薦新柑子,一一摘取,合爲二百五十箇,而十四箇則肇慶廟薦新封進,所餘爲二百三十六箇,宗廟·景慕宮魂宮薦新,無以備數,故謹援已例,都封上送于禮曹,以爲稟旨進獻之地爲辭矣。在前柑橘稀結之時,多有減數薦獻之例,今亦依前例分排,當日薦進,何如?傳曰,允。
又以承文院都提調意啓曰,院寫字官實訓長朴載華有頉,代以預差訓長金仁逑陞實,預差訓長金仁逑陞實,代以副司果李圭煥差下,使之勸奬之地,何如?傳曰,允。
上在昌德宮。停常參·經筵。
藥房提調徐俊輔,副提調金元根啓曰,伏未審日間,聖體,若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿口傳問安。答曰,知道。世子嬪宮·世孫宮口傳問安。答曰,知悉。
李鐵求,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
宋祥來啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李鐵求啓曰,備邊司郞廳來言,今日賓廳日次,而大臣俱有身病,不得來會云矣,敢啓。傳曰,知道。
又啓曰,假注書李源庚,身病猝重,勢難察任,今姑改差,何如?傳曰,允。
李源庚改差,代以權周憲爲假注書。
朴潞壽啓曰,左右史不可不備,別兼春秋洪鍾應,旣有只推之命,卽爲牌招入直,何如?傳曰,允。
又啓曰,玉堂上下番俱空,已至多日,事甚未安。副應敎李根友,校理柳幼麟·李正耆,副校理金遇明,修撰李象敬,副修撰林永洙·韓鎭㦿,旣有只推之命,竝卽牌招,推移入直,何如?傳曰,允。
宋祥來啓曰,大司憲宋穉圭,掌令金鼎元·徐志輔在外,執義沈啓錫,持平李淵龜·姜弼煥牌不進,監察茶時之意,敢啓。傳曰,知道。
以大司諫朴長復,司諫李鎭華,獻納金秀萬,執義沈啓錫,持平李淵龜·姜弼煥牌不進罷職傳旨,傳于宋祥來曰,只推。
以別兼春秋洪鍾應牌不進罷職傳旨,傳于朴潞壽曰,只推。
以副應敎李根友,校理柳幼麟·李正耆,副校理金遇明,修撰李象敬,副修撰林永洙·韓鎭㦿牌不進罷職傳旨,傳于朴潞壽曰,只推。
宋祥來,以戶曹言啓曰,分戶曹隔隣幼學李家,昨夜失火,連燒於分戶曹所屬別工作瓦家三間假家三間,仍卽撲滅之意,敢啓。傳曰,知道。
李鐵求,以備邊司言啓曰,卽見平市署所報,則以爲,帽子廛市民等,一自官帽革罷之後,廛勢凋殘,挽近益甚,而始以無稅帽二百隻除下,又以無邊錢二萬五千兩,自朝家劃給,使之排年流納矣。此則雖已畢納,廛樣之破敗,又復如前,竝與昨今年無稅帽子,而亦不得貿來,將至失業難保之境。依已例,以某樣公貨,特爲區劃,使之排納爲辭矣。以該廛民勢之難保,屢煩朝家軫念,至有年前箕營錢更爲貸劃之擧,而尙未得受出云矣。雖未知本道事勢之如何,而稟旨行會之仍無歸宿,極涉苟艱,該廛則凋弊日甚,有不可不念。關西錢一萬五千兩,依前判下,使之貸下限十年排捧,而曆行在前,劃卽出給,俾無失業之意,措辭關飭,何如?傳曰,允。
上在昌德宮。停常參·經筵。
宋祥來啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李鐵求啓曰,右承旨金英淳,同副承旨朴潞壽,今日不爲仕進,竝卽牌招,何如?傳曰,允。
嚴燾啓曰,左右史不可不備,別兼春秋洪鍾應,旣有只推之命,卽爲牌招入直,何如?傳曰,允。
又啓曰,玉堂上下番俱空,已至多日,事甚未安。副應敎李根友,校理柳幼麟,副校理金遇明,修撰李象敬,副修撰林永洙·韓鎭㦿,旣有只推之命,竝卽牌招,推移入直,何如?傳曰,允。
宋祥來啓曰,大司憲宋穉圭,掌令金鼎元·徐志輔在外,執義沈啓錫,持平李淵龜·姜弼煥牌不進,監察茶時之意,敢啓。傳曰,知道。
以大司諫朴長復,司諫李鎭華,獻納金秀萬,執義沈啓錫,持平李淵龜·姜弼煥牌不進罷職傳旨,傳于宋祥來曰,只推。
以右承旨金英淳,同副承旨朴潞壽牌不進罷職傳旨,傳于嚴燾曰,只推。
以別兼春秋洪鍾應牌不進罷職傳旨,傳于嚴燾曰,只推。
以副應敎李根友,校理柳幼麟,副校理金遇明,修撰李象敬,副修撰林永洙·韓鎭㦿牌不進罷職傳旨,傳于嚴燾曰,只推。
李鐵求以司饔院監膳提調意啓曰,今日監膳時,供上生鮮體小,故屢次點退,萬無改備之路,日勢漸晩,雖不得不捧入,而卽者貢人等呼訴內,冬節已深,江水合氷,魚路斷絶,不得設網,前儲已竭,新貿無路,明日日下生鮮,將至闕供之境,限捉得間,願以活鷄全數代封云。在前如此之時,曾有稟旨變通之事,而莫重御供,自下不敢擅便,惶恐,敢啓。傳曰,全數代封,魂宮供上,依例封進。
上在昌德宮。停常參·經筵。
李鐵求啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李鐵求啓曰,同副承旨朴潞壽,今日不爲仕進,卽爲牌招,何如?傳曰,允。
金英淳啓曰,來初一日,輪對日次矣,敢稟。傳曰,當次人受點,後日次待令。
備忘記,咸鏡監司朴宗薰下直,長弓一張,長箭一部,片箭一部,筒兒一箇賜給。
傳于李鐵求曰,咸鏡監司留待。
傳于李鐵求曰,咸鏡監司入侍。
金英淳啓曰,左右史不可不備,別兼春秋洪鍾應,旣有只推之命,卽爲牌招入直,何如?傳曰,允。
金英淳啓曰,玉堂上下番俱空,已至多日,事甚未安。副應敎李根友,校理柳幼麟,副校理金遇明,修撰李象敬,副修撰林永洙·韓鎭㦿,旣有只推之命,竝卽牌招,推移入直,何如?傳曰,允。
李鐵求啓曰,大司憲宋穉圭,掌令金鼎元在外,執義沈啓錫,掌令徐志輔,持平李淵龜·姜弼煥牌不進,監察茶時之意,敢啓。傳曰,知道。
以大司諫朴長復,司諫李鎭華,獻納金秀萬,執義沈啓錫,掌令徐志輔,持平李淵龜·姜弼煥牌不進罷職傳旨,傳于嚴燾曰,只推。
以別兼春秋洪鍾應牌不進罷職傳旨,傳于朴潞壽曰,只推。
以副應敎李根友,校理柳幼麟,副校理金遇明,修撰李象敬,副修撰林永洙·韓鎭㦿牌不進罷職傳旨,傳于朴潞壽曰,只推。
以慶尙監司朴岐壽狀啓,豐基郡守金昔淵遭母喪事,傳于朴潞壽曰,令該曹口傳差出,催促下送。
吏曹口傳政事,以朴宗聞爲豐基郡守。
朴潞壽,以吏曹言啓曰,吏曹正郞李寅敎,以其身病,呈狀乞遞,改差,何如?傳曰,允。
朴潞壽,以成均館同知館事意啓曰,今日朝食堂,居齋儒生等,有捲堂之擧,故臣馳詣泮宮,招致諸生,問其捲堂之由,則諸生等書進所懷以爲,伏以先聖諱字,何等尊重,而自列聖朝以來,尤致謹嚴,凡於科場文字,例皆避諱矣。大司成臣尹秉烈,乃於今月二十四日,陞補六抄設場時賦解中,直書鄒夫子姓諱,揭之聖殿咫尺,事極驚駭。臣等旣與應赴儒生有異,故未卽見知,不能趁時往復,俾爲改書,烏得免矇昧之罪乎?忝在護聖之地,有不敢晏然入堂,故退伏私次,恭竢處分云云。臣以聖廟捲堂,事體至重,反覆開諭,勸其還入,而諸生等終不回聽,何以爲之?敢啓。傳曰,自非蒙騃之人,豈或故犯不避?必是臨本文誤書之致,無情之事,無妄之失,然不審做錯,在所難免。泮長罷職,諸生卽爲勸入,可也。
敎咸鏡監司朴宗薰書。王若曰,二千石良吏與共,漢業比隆,十三省按使分治,唐制益重。蓋爲方面之寄,所以管心其難。睠玆咸鏡一區,寔我豐沛舊地。岨岐之險阻天作,基肇龍興,原廟之衣冠月遊,神護象設。厥土山磽海斥,物産惟銅銕蔘貂,其民飯粟績麻,俗尙者金革弓馬。距京師幾數千里,風氣殆同於要荒,拓地方餘二十州,管轄尤緊於邊圉。何伊來成一弊局而爲瘼有百其端?規畫非不周咨而未得便要,備禦欲其鞏固而每致疎忽。官簿無實,美規遂蕩於交倉,習俗多僞,邊釁易啓於互市。嗟前年重經巨浸,而今日尙未小康。船往哺而帑以捐,楓宸之宵旰雖切,田卒萊而野不闢,蔀屋之生涯若爲,譬如大病之甫蘇,政須良醫之副手。惟卿,家傳詩禮,世篤忠貞,縝密周詳,綜物也盛水不漏,淸愼廉約,律己則如玉其溫。靜以制動,簡以制煩,明達毆陽子政事,身若不勝,言若不出,端凝李文靖風儀。掌圖書於奎華,蜚英早歲,據臯比於璧沼。矜式淸朝,彌綸紆謨,參機務於甲兵錢穀,經術儒雅,著望實於黼黻笙鏞。裴侍郞之藻鑑稱平,久躋八座卿月,郭荊州之幨帷彰德,爭誦三路福星。予方嘉前後之績庸,卿又登廟堂之薦剡。玆授卿以咸鏡道觀察使兼兵馬水軍節度使·都巡察使·咸興府尹,祗服寵命,勉懷良圖。曩時慰諭之銜綸,纔已試於盤錯,此日刺史之按事,風可想於澄淸。欹器則整頓之策在徐,漏船則衣袽之備宜急。六鎭之凋瘵已極,安集則如富弼之活靑州,五邑之災荒未蘇,勸課則如龔遂之治渤海。北積南枵,戢猾胥於奸欺,遠柔邇能,鎭遐俗於猂獷。勿憚迎送之弊,尤無良者去之,莫曰懷保之難,若己推而納也。予何多誥?自有故常。於戲,克殫爾心,已知熟乎。輕裘緩帶,遙想鈴閣之雅懷,畫戟淸香,應勞玉樓之歸夢。寇平仲之北門鎖鑰,方切得君重之思,趙閱道之西川鶴琹,亦有行且召之日。故玆敎示,想宜知悉。知製敎李肯愚製進。
辛卯十一月二十七日辰時,上御熙政堂。咸鏡監司入侍時,行左承旨李鐵求,假注書權周憲,記注官金聖默·卓雲翰,咸鏡監司朴宗薰以次進伏訖。上曰,史官分左右。上曰,咸鏡監司進前奏職·姓名。宗薰進前奏職·姓名訖,上曰,下去着實爲之。上命史官就座。仍命退,諸臣以次退出。
上在昌德宮。停常參·經筵。
李鐵求,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
李鐵求啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
金元根啓曰,右承旨金英淳,右副承旨宋祥來今日不爲仕進,竝卽牌招,何如?傳曰,與同副承旨竝許遞,前望單子入之。
承旨前望單子入之,趙冀永·金裕憲·李景在落點。
金元根啓曰,左右史不可不備,別兼春秋洪鍾應,旣有只推之命,卽爲牌招入直,何如?傳曰,允。
又啓曰,玉堂上下番俱空,已至多日,事甚未安。副應敎李根友,校理柳幼麟,副校理金遇明,修撰李象敬,副修撰林永洙·韓鎭㦿,旣有只推之命,竝卽牌招,推移入直,何如?傳曰,允。
李鐵求啓曰,大司憲宋穉圭,掌令金鼎元在外,執義沈啓錫,掌令徐志輔,持平李淵龜·姜弼煥牌不進,監察茶時之意,敢啓。傳曰,知道。
以大司諫朴長復,司諫李鎭華,獻納金秀萬,執義沈啓錫,掌令徐志輔,持平李淵龜·姜弼煥牌不進罷職傳旨,傳于李鐵求曰,只推。
以別兼春秋洪鍾應牌不進罷職傳旨,傳于金元根曰,只推。
以副應敎李根友,校理柳幼麟,副校理金遇明,修撰李象敬,副修撰林永洙·韓鎭㦿牌不進罷職傳旨,傳于金元根曰,只推。
嚴燾,以成均館同知館事意啓曰,本館草記,答曰自非蒙騃之人,豈或故犯不避,必是臨本文誤書之致,無情之事,無妄之失,然不審做錯,在所難免,泮長罷職,諸生卽爲勸入可也事,命下矣。臣謹依聖敎,招致諸生,傳宣聖旨,仍爲勸入,則諸生等以爲,聖敎若是鄭重,不勝感惶,謹當還入云。故仍設食堂,臣則退去之意,敢啓。傳曰,知道。
上在昌德宮。停常參·經筵。
李鐵求啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,新除授右副承旨趙冀永,時在京畿永平地,斯速乘馹上來事,下諭,何如?傳曰,允。
李景在啓曰,左右史不可不備,別兼春秋洪鍾應,旣有只推之命,卽爲牌招入直,何如?傳曰,允。
傳于李景在曰,尊聖諱重諸生之義,雖命罪罷,無妄則無妄,理合原告,且陞試之因是過限,亦不可不念。前大司成尹秉烈仍任,卽爲牌招行公。
吏曹,大司成單尹秉烈。
掌令徐志輔啓曰,嘻噫痛矣,世道詿誤,義理晦塞,至於今番秋曹兩囚而極矣。渠以鄙悖之流,潛蓄凶慘之計,肆發通文,投諸賢關,遣辭陰險,引用凶悖,字字狡慝,句句閃忽,耳目難掩,手脚盡露,聞者髮豎,思之膽掉,固當卽地設鞫,不日正刑,而只令秋曹,盤覈情節,略加刑訊,旋卽酌處,雖出大聖人好生之德,豈有亂言不道,自服遲晩,而罰止島配,假息覆載之間者乎?若以言出卑賤,事已勘處,置而不論,其可曰闡義理而嚴懲討乎?請金甲島爲奴罪人申鼎朝,古今島爲奴罪人韓鼎鎭,亟令王府,卽爲拿來,嚴鞫得情,快正典刑。噫嘻,王綱不振,世變層生,駸駸然自歸於凌犯之科者,至於申綱·黃允中而極矣。渠輩俱以蟣蝨之賤,敢懷梟獍之心,假托校宮之復設,而或發悖通,潛伺場屋之試士,而或投悖券,蜚訕作怪,包藏眩亂之許多罪惡,已是至凶絶悖,而至若秦坑之說,誣逼莫嚴,錢唐之比,指擬無倫,此爲渠輩罔赦之斷案,譸張傾陷,情狀難掩,誣上惑下,無所不至。噫,此豈如渠鄕曲愚蠢之類,所可獨辦也哉?其暗地受嗾之狀,平日醞釀之計,明若燭照,賢關之聲討,旣盡且詳,大僚之回啓,至嚴且明,而兪音終靳,王章未伸。大聖人包容之德,雖出於忠厚鎭物不治爲治之道,而國之所以爲國,以其有刑章也。此而不問,一任其倖逭迷藏,則羸豕之戒,伏奔之憂,有不可勝言,思之及此,寧不凜然。至於今番奎·坤兩賊之凶,卽是振古所無之變,而綱之名,狼藉出於奎賊之口,有曰能文善生,有曰綱之論豐德事必被竄,有曰綱亦吾黨,苟非聲氣素相關通,脈絡素相連接,坤何以屢言於賊奎,奎何以悉吐於鞫庭乎?卽此綱之包藏禍心,讐視國家,要藉豐德之革合,作爲煽亂之張本者,實與奎·坤之凶書,相爲表裏,相爲影響。綱而不誅,則奎·坤猶自在,奎·坤旣誅,則綱何以獨漏?根窩未破,憂虞轉深。請充軍罪人申綱,遠配罪人黃允中,亟令王府,拿鞫嚴覈,夬施典刑。噫嘻,痛矣,世道詿誤,義理晦塞,至於韓植林上書中句語而極矣。辛壬義理,若日星之揭,丙申處分,如鈇鉞之嚴,泰億之爲凶爲逆,爲今日臣子者,人孰不知?掩護鏡賊之情,至凶且憯,和應虎凶之狀,絶悖無倫,至今追惟,心寒膽掉。噫,彼植林,抑獨何心,稱以言事,書王府旣奪之官爵,稱擧國所廢之姓字,引而爲說,殆若無故之人哉?夫亭亭堂堂,蟠天極地,磨滅他不得者,卽辛壬義理也。入則爲忠,出則爲逆,婦孺輿儓之所知也。曾謂名登仕籍,身居臺地者,反不知婦孺輿儓之所知也耶?萬萬無是理矣。渠雖遐鄕賤品,渠之曾祖在垣,已於辛壬之際,力袒悖論,爲其嚆矢,故耳目濡染,襲以爲常,乃於一初淬勵之時,闖發肆然嘗試之計,安知無不逞之徒,潛伏幽隱,嗾成此駭悖之擧也哉?俄下處分,雖極嚴正,氷霜之漸,慮無不至,其在嚴隄防折奸萌之道,不可但施屛裔而止。請屛裔罪人韓植林,拿鞫得情,夬正典刑。噫嘻,痛矣,義理堙塞,世變層生,至於今番睦台錫事而極矣。惟我毅宗烈皇帝,以三五之聖,當百六之運,殉社大節,卓越千古,而至若建虜猖獗,我邦濱危,則命將東援,閔覆之德,惻怛之意,與神宗皇帝壬辰再造,其揆一也。環東土含生之倫,莫不恩浹骨髓,愈久愈深,而英宗大王,特配壇壝之享,庸寓風泉之感,以何心腸,肆然誣詆,泚筆於章奏之間,顯然指斥,自犯於罔赦之罪者,萬萬痛惋。若其書中句語之挾雜,造意陰慘,遣辭駭悖,非一朝一夕之故也。論其情跡,彝倫斁絶,語其負犯,鈇鉞猶輕,不可絶島定配而止。請島配罪人睦台錫,亟令王府,設鞫嚴問,夬正典刑。噫嘻,痛矣,人心陷溺,世變層生,至於今番尙度之疏出而極矣。渠以鄕曲愚微之品,濫廁臺閣淸顯之列,出沒京鄕,踪跡閃忽,而敢以前銜,出位陳章,憑藉論人,誣逼莫重,全篇指意,陰慘叵測,至以人所不忍爲等句語,肆然說去,無所顧忌。君綱臣分,壞損無餘,輿憤久而益切,國言去而愈騰,聖批鄭重,處分嚴正,旣墜之彝倫復明,莫嚴之邦憲可正,而第其負犯至重,酌處反輕,悲疚之聖衷,雖不欲索言,憤惋之群情,實無以小洩,如渠愚闇之類,必不能獨辦此,不可不到底窮覈,以正誣犯之罪。請楸子島荐棘罪人尙度,亟令王府,嚴鞫得情,夬施當律。答府曰,申鼎朝等事,不允。申綱·黃允中事,不允。韓植林事,不允。睦台錫事,不允。尙度事,不允。新除授大司憲宋穉圭,時在公忠道懷德地,掌令金鼎元,時在忠州地,司諫院正言金初燮,時在慶尙道自如驛任所,正言金鍠,時在黃山驛任所,請竝斯速乘馹上來事,下諭。下諭事,依啓。
李景在,以弘文館言啓曰,下番闕直,事甚未安。副應敎李根友,校理柳幼麟,修撰李象敬,副修撰林永洙·韓鎭㦿,旣有只推之命,竝卽牌招,以爲推移入直之地,何如?傳曰,允。
以大司諫朴長復,司諫李鎭華,獻納金秀萬,執義沈啓錫,持平李淵龜·姜弼煥牌不進罷職傳旨,傳于李鐵求曰,只推。
以別兼春秋洪鍾應牌不進罷職傳旨,傳于李景在曰,只推。
以副應敎李根友,校理柳幼麟,修撰李象敬,副修撰林永洙·韓鎭㦿牌不進罷職傳旨,傳于李景在曰,只推。
兵曹口傳政事,副護軍單金英淳。
李景在,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
上在昌德宮。停常參·經筵。
藥房提調徐俊輔,副提調金元根啓曰,伏未審日間,聖體,若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝比仰稟。答曰,知道。中宮殿氣候安順,卿等不必入侍矣。中宮殿口傳問安。答曰,知道。世子嬪宮·世孫宮口傳問安。答曰,知悉。
李鐵求啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而大臣俱有身病,不得來會云矣,敢啓。傳曰,知道。
傳于李景在曰,禮房承旨,馳詣宗廟·景慕宮,奉審摘奸以來。
李景在啓曰,左右史不可不備,別兼春秋洪鍾應,旣有只推之命,卽爲牌招入直,何如?傳曰,允。
又啓曰,應敎金鼎集內閣進,校理一員未差,副校理申冕周,修撰朴升鉉在外,副校理金遇明,副修撰韓鎭㦿差祭,玉堂上下番俱空,事甚未安。副應敎李根友,校理柳幼麟,修撰李象敬,副修撰林永洙,竝卽牌招,推移入直,何如?傳曰,允。
以大司成尹秉烈牌不進罷職傳旨,傳于李景在曰,只推。
李景在啓曰,大司成尹秉烈,特敎申飭之下,如是違牌,事甚未安。旣有只推之命,卽爲牌招,何如?傳曰,允。
李鐵求啓曰,大司憲宋穉圭,掌令金鼎元在外,執義沈啓錫,掌令徐志輔,持平李淵龜·姜弼煥牌不進,監察茶時之意,敢啓。傳曰,知道。
以大司諫朴長復,司諫李鎭華,獻納金秀萬,執義沈啓錫,掌令徐志輔,持平李淵龜·姜弼煥牌不進罷職傳旨,傳于李鐵求曰,只推。
以別兼春秋洪鍾應牌不進罷職傳旨,傳于李景在曰,只推。
以副應敎李根友,校理柳幼麟,修撰李象敬,副修撰林永洙牌不進罷職傳旨,傳于李景在曰,只推。
以大司成尹秉烈牌不進罷職傳旨,傳于李景在曰,只推,更爲牌招。
李鐵求,以兵曹言啓曰,今十一月,各廳堂下武臣朔試射,臣曹連因有故,不得爲之之意,敢啓。傳曰,知道。
左議政李相璜疏曰,伏以臣,抱至懇而冒崇聽,曾有所冀倖於曲遂之下,而勉留之諭,參倚公私,示之而不槪,申求舊之義,而勗匪躬之節,反復丁寧,如慈詔迷,臣於是,自不覺大慼於心,涕出汪然。人臣之受恩於上者,從古何限,而若臣之所蒙被於先朝,環顧在廷,能有幾人,終始慈育,雨露淪肥,父子家人,其視無間,今殿下簡心於臣,而廁諸任使者,夫豈有所取哉?特以臣先朝所遺也,追先報今,卽臣今日之義,而臣實無狀,辜負則有,裨補云何,此爲臣之所大慼也。臣之先臣,以宮僚受知於先朝,實有殊契,臣昔燕閒叨陪,天語及此,敎臣以而父有未卒之志事,而能知之而卒焉乎?掩抑承聆,銘鏤至今,今臣立身於朝,而叨玆寵榮者,夫豈能自致哉?此實臣先臣攸蔭也。事君致身,蓋先臣平日之志,而臣實不肖,忝墜則有,繼述云何,此爲臣之所大慼也。苟使臣粗具人彝,俯仰今昔,上下君親,將湯火縻粉之不避,尙夷險燥濕之足云乎?蹟臣平生,一切與心所自矢者相戾,毋論承佐猷爲,蔑效涓埃,竝與趨走之微分,而亦多瘝廢,是豈臣斂鞱知能,愛惜筋骸,故欲爲是哉?才之所限,病之所使,臣亦無奈此何,臣有身心,不能自由,此又臣之所大慼也。臣之昏短羸尫,自少伊然,及此衰暮,歲益不逮,又自秋後,毒痢再經,危蜮見狀,尤爲凜然。神識之在亡,氣息之緩促,朝暮今昨,殆無定候,乍醒而忽暈,暫歇而旋劇,藥路多眩,醫亦斂手,前此籲哀,蓋由於此。始擧旣非獲已,則疾痛之呼,終亦有欲已而不能已者。然纔承靳兪,旋徹籲牘,强要爲悚,實有所不敢抑。又臣區區私念,如或登對有便,更一面陳,則容光所燭,庶蒙愍諒,如是耿耿,以至於今,而日前召命,幸借方寸之地,略暴喪懇之萬一。然嚴畏囁嚅,亦不能畢辭而退,而未語先喘,欲起幾仆,非但臣所自憐,同筵諸臣,亦必有爲臣而閔之者。臣於伊日,卽右所云乍醒暫歇之時,而其低垂綿綴,猶見如此,況値暈劇,當作何狀?百爾思惟,無復有陳就之望。玆又冒入文字,罄臚情實。伏乞聖慈,寬唐突之誅,垂體諒之恩,俾得隨分調息,安意就盡,則臣之始卒,無往而非殿下賜也。年至告老,禮經所許,此歲垂垂,只有箇月,臣之周旋文陛,少展此依光之素忱者,惟有未退之餘日耳。苟可自力,何苦而不能須臾,輒有此洊瀆煩浼哉?卽此而淵鑑之明,或有可以照燭而哀憐者。書不曰一二日萬幾,思日贊襄乎,贊襄之曠職,一日爲難,況時月之久乎?民國憂殷,宜存聖慮。然則今臣陳丐,非止臣私,而實有大關於公,惟殿下察焉。臣無任云云。答曰,省疏具悉卿懇。頃批已罄予意,卿何不諒予倚毗之誠,徒懷求解之心?萬萬非所望於卿。況卿疏中,亦以追先爲義諦,而卿不自踐其言乎?卿雖以病爲辭,予知卿之尙康旺。設不然,臥閤論道,可也。卿勿再言。仍傳于金元根曰,此批答,遣史官傳諭于左相。
上在昌德宮。停常參·經筵。
李鐵求啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,來初五日,朝參日次,而崇陵忌辰祭正日相値,頉稟之意,敢啓。傳曰,知道。
傳于金元根曰,在外承旨許遞,前望單子入之。
承旨前望單子入之,洪晩燮落點。
金元根啓曰,新除授同副承旨洪晩燮,時在永興府任所,斯速乘馹上來事,下諭,何如?傳曰,允。
李景在啓曰,左右史不可不備,別兼春秋洪鍾應,旣有只推之命,卽爲牌招入直,何如?傳曰,允。
又啓曰,玉堂上下番俱空,事甚未安。副應敎李根友,校理柳幼麟,修撰李象敬,副修撰林永洙,旣有只推之命,與副校理金遇明,副修撰韓鎭㦿,竝卽牌招,推移入直,何如?傳曰,允。
以大司成尹秉烈再牌不進罷職傳旨,傳于李景在曰,只推。
傳于金元根曰,大司成前望單子入之,待下批,牌招察任。陞試,使之旬望內畢試。
大司成前望單子入之,尹命圭落點。
以大司成尹命圭牌不進罷職傳旨,傳于李景在曰,只推。
李景在啓曰,陞試,使之旬望內畢試事,命下,而大司成尹命圭,如是違牌,事甚未安。旣有只推之命,更爲牌招,何如?傳曰,允。
李鐵求啓曰,大司憲宋穉圭,掌令金鼎元在外,報義沈啓錫,掌令徐志輔,持平李淵龜·姜弼煥牌不進,監察茶時之意,敢啓。傳曰,知道。
以大司諫朴長復,司諫李鎭華,獻納金秀萬,執義沈啓錫,掌令徐志輔,持平李淵龜·姜弼煥牌不進罷職傳旨,傳于李鐵求曰,只推。
以別兼春秋洪鍾應牌不進罷職傳旨,傳于李景在曰,只推。
以副應敎李根友,校理柳幼麟,副校理金遇明,修撰李象敬,副修撰林永洙·韓鎭㦿牌不進罷職傳旨,傳于李景在曰,只推。
以大司成尹命圭再牌不進罷職傳旨,傳于李景在曰,只推。
李景在,以奎章閣言啓曰,景慕宮望廟摟,今朔奉審,無頉之意,敢啓。傳曰,知道。
嚴燾,以漢城府言啓曰,今此辛卯年獻民數時,京中及八道元戶人口摠數,抄錄入啓,而濟州三邑民數,迄未上來,海島之往來遲速,未可預料,故京外已磨勘戶口摠數,爲先入錄,濟州三邑,待其上來,追後添錄之意,敢啓。傳曰,知道。
李鐵求,以都摠府言啓曰,今日入直內三廳武兼禁軍及軍兵等,當爲中日習射技,而雪勢如此,不得設行之意,敢啓。傳曰,知道。
又以御營廳言啓曰,本廳把摠申命沆,身病甚重,勢難察任,改差,何如?傳曰,允。
大司成尹秉烈疏曰,伏以臣,本以無似,冒玷匪據,辭不獲命,黽勉出膺,猥主課試,亦旣屢遭,而望實無素,物情未愜,早晩顚沛,固所自料,今乃有泮儒捲堂之擧矣。蓋臨文謄寫,倉卒懸揭,藉曰無妄,咎在失檢,則臣之昏謬顚錯,罪固難逭,而及奉聖批,曲加開釋,諭之以無情,申之以不審,雖使臣自爲之說,無以加此,畢竟勘罰,止於薄罷,臣於是,感激恩造,非罪伊榮,銘肺鏤肝,此生莫效於報答。息黥補刖,餘日徒思於訟愆,千萬不自意,伏奉聖旨,特仍臣前任,臣驚惶震懍,五內失守,誠莫省措躬之所也。噫,臣於見職,萬萬不堪之實,固已備陳於前疏,宜爲聖鑑之俯燭,而未試之前,容或試可,旣試僨誤,奚取於臣?曾未幾日,官職自如,未知無狀賤品,何以得此於聖明也?第臣所自悼者,官忝師儒之長,名登齋儒之論,其爲辱朝廷而羞賢關,諒非細故。只緣臣學識孤陋,聞望輕蔑,至使首善之地,致此罕有之事,苟究厥由,莫非臣罪,顧以何顔,復據臯比,與靑衿揖讓於鹿鳴之場乎?況人臣出處之義,廉防爲重,多士藏修之所,體貌居先,今若迫於嚴命,厭然冒膺,則臣之一身放倒,固不足恤,其於貽累聖簡,何哉?芹庭一步,鐵限在前,寧被方命之誅,不敢爲進身之計。聖念雖勤於曲庇,微諒難回於株守,召牌荐降,承膺無路,玆敢悉暴忠懇,仰瀆崇嚴。伏乞聖慈,俯垂諒察,亟命鐫削臣職名,仍治臣逋慢之罪,以肅朝綱,以安私分,千萬幸甚。臣無任云云。省疏具悉。仍任意雖有在,强使行公,亦非體下之道,本職特爲許遞。
上在昌德宮。停常參·經筵。
金裕憲啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
傳于李景在曰,禮房承旨馳詣受香所,奉審摘奸以來。
李景在啓曰,左右史不可不備,別兼春秋洪鍾應,旣有只推之命,卽爲牌招入直,何如?傳曰,允。
又啓曰,玉堂上下番俱空,事甚未安。副應敎李根友,校理柳幼麟,副校理金遇明,修撰李象敬,副修撰林永洙·韓鎭㦿,旣有只推之命,竝卽牌招,推移入直,何如?傳曰,允。
又啓曰,大司成尹命圭,畢試成命之下,連事違牌,極爲未安。旣有只推之命,更爲牌招,何如?傳曰,嚴飭牌招。
金裕憲啓曰,大司憲宋穉圭,掌令金鼎元在外,執義沈啓錫,掌令徐志輔,持平李淵龜·姜弼煥牌不進,監察茶時之意,敢啓。傳曰,知道。
以大司諫朴長復,司諫李鎭華,獻納金秀萬,執義沈啓錫,掌令徐志輔,持平李淵龜·姜弼煥牌不進罷職傳旨,傳于金裕憲曰,只推。
李景在啓曰,大司成尹命圭疏批已下,卽爲牌招,何如?傳曰,允。
金裕憲,以備邊司言啓曰,卽見公忠監司洪羲瑾啓本,則以爲,忠州牧胎封作變罪人金君瞻及應問各人等,捉致本營,親執嚴覈,則君瞻首倡作變之狀,非但同參之證引,亦有渠供之輪款,萬戮猶輕,三尺難貸,外此同犯十一漢,甘聽凶漢之指使,同歸駭變之手犯,則當施之律,亦所難免,而事係莫重,罪關極典,不敢擅自擬律,竝請令廟堂稟處矣。民彝淪喪,國綱墜弛,近雖曰無事不有,而至於今此忠州諸囚所犯,尤萬萬驚心,秪欲無言。敢於莫重之地,作此無前之變,凡有干係,宜竝劓殄。然律無明據,人命甚多,實不可無哀敬服念之義,今欲傍引曲證,則廟環犯盜,漢法斷以棄市,殿牌作變,邦刑止於誅身,此或爲今日參互援据之端。首犯之金君瞻,論以大辟,差送敬差官,按法擧行,從犯十一漢,則雖與首犯,煞有間焉,流配勘斷,不足以蔽其重犯,令攸司施以減死之律,遠惡島限己身爲奴之意,分付,何如?傳曰,允。從犯則限己身爲奴定配,可也。
大司成尹命圭疏曰,伏以臣,於杜門病淹之中,伏奉除旨,以臣爲成均館大司成,臣聞命惝怳,不知措躬之所也。噫,是職之設,豈如臣無似所可濫竽者哉?夫敦尙儒敎,模楷士趣,掌成均之法,贊聲明之治,此皆師儒之職,臣不敢廣引古事,崇飾禮讓,只就目下課試一事言之。功令製作,雖無當於實用,文字盛衰,亦有關於升降。故張王浮艶之詞,未售於貞觀,劉幾險怪之體,丕變於嘉祐,是皆主司具眼,考校得當之效耳,此猶尙矣。雖下於此,亦須辨別工拙,取舍鮮失而後,始可以無拂群情,免致物議,而臣本謏學淺識,最居人下,少日之粗習章句,藝游黌庭者,亦已年邁志衰,荒廢無餘,便作一空空沒字之碑,今若使據臯比,而昂然裁人之長短,則不但貽笑於多士,取譏於同朝,其爲玷名器而累心簡,夫豈細故也哉?試期有命,庚牌荐臨,分義所在,固當竭蹶,而左右思量,承膺無路,玆敢略陳短章,仰瀆崇嚴。伏乞聖慈,俯垂鑑諒,亟遞臣新除之職,回授可堪之人,俾試事重而私分安焉。臣無任云云。省疏具悉。爾其勿辭察職。
上在昌德宮。停常參·經筵。
李景在啓曰,明日乃是小寒,自明日日暖間,視事頉稟之意,敢啓。傳曰,知道。
李鐵求啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
備忘記,平安兵使安光質下直,長弓一張,長箭一部,片箭一部,筒兒一箇賜給。
傳于李鐵求曰,下直閫帥留待。
傳于李鐵求曰,下直閫帥入侍。
傳于金元根曰,吏兵批歲抄點下者,依例捧傳旨。
金元根啓曰,假注書權周憲身病猝重,勢難察任,今姑改差,何如?傳曰,允。
以別兼春秋洪鍾應牌不進罷職傳旨,傳于李景在曰,只推。
以副應敎李根友,校理柳幼麟,副校理金遇明,修撰李象敬,副修撰林永洙·韓鎭㦿牌不進罷職傳旨,傳于李景在曰,只推。
李景在啓曰,左右史不可不備,別兼春秋洪鍾應,旣有只推之命,卽爲牌招入直,何如?傳曰,允。
李景在啓曰,玉堂上下番俱空,已至多日,事甚未安。副應敎李根友,校理柳幼麟,副校理金遇明,修撰李象敬,副修撰林永洙·韓鎭㦿,旣有只推之命,竝卽牌招,推移入直,何如?傳曰,允。
李鐵求啓曰,大司憲宋穉圭,掌令金鼎元在外,執義沈啓錫,掌令徐志輔,持平李淵龜·姜弼煥牌不進,監察茶時之意,敢啓。傳曰,知道。
以大司諫朴長復,司諫李鎭華,獻納金秀萬,執義沈啓錫,掌令徐志輔,持平李淵龜·姜弼煥牌不進罷職傳旨,傳于李鐵求曰,只推。
以別兼春秋洪鍾應牌不進罷職傳旨,傳于李景在曰,只推。
以副應敎李根友,校理柳幼麟,副校理金遇明,修撰李象敬,副修撰林永洙·韓鎭㦿牌不進罷職傳旨,傳于李景在曰,只推。
李景在,以禮曹言啓曰,卽接楊州幼學鄭文輝所志,則以爲,族孫錫民,嫡妾俱無子,以其同姓十六寸兄錫祚第二子虞明,欲爲繼後,兩家相議完定,未及禮斜,錫民夫妻,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長鄭文輝所訴旣如此,依定式,鄭錫祚第二子虞明,立爲鄭錫民之後,何如?傳曰,允。
李鐵求,以都摠府言啓曰,副摠管任聖臯,以御營中軍,本營褒貶講坐起事,南小營晝仕出去之意,敢啓。傳曰,知道。
辛卯十二月初三日辰時,上御熙政堂。平安兵使入侍時,行左承旨李鐵求,假注書權周憲,記注官金輦,記事官李公翼,平安兵使安光質,以次進伏訖。上曰,史官分左右。上曰,平安兵使進前奏職·姓名。光質進前奏職·姓名訖,上曰,下去着實爲之。上命史官就座。仍命退,諸臣以次退出。
上在昌德宮。停常參·經筵。
李鐵求啓曰,大司憲宋穉圭,掌令金鼎元在外,執義沈啓錫,持平姜弼煥未肅拜,掌令徐志輔,持平李淵龜呈辭,監察茶時之意,敢啓。傳曰,知道。
金元根啓曰,左右史不可不備,別兼春秋洪鍾應,旣有只推之命,卽爲牌招入直,何如?傳曰,允。
又啓曰,玉堂上下番俱空,已至多日,事甚未安。副應敎李根友,校理柳幼麟,副校理金遇明,修撰李象敬,副修撰林永洙·韓鎭㦿,旣有只推之命,竝卽牌招,推移入直,何如?傳曰,允。
傳于金元根曰,在外承旨許遞,前望單子入之。
承旨前望單子入之,趙忠植落點。
金元根啓曰,新除授左副承旨趙忠植,卽爲牌招,何如?傳曰,允。
傳于金元根曰,山林外,在外呈告與有實故臺諫竝許遞,政官牌招開政。
以別兼春秋洪鍾應牌不進罷職傳旨,傳于金元根曰,只推。
以副應敎李根友,校理柳幼麟,副校理金遇明,修撰李象敬,副修撰林永洙·韓鎭㦿牌不進罷職傳旨,傳于金元根曰,只推。
以吏曹參議李憲球牌不進罷職傳旨,傳于金元根曰,只推。
有政。吏批,判書沈能岳進,參判權敦仁進,參議李憲球牌招不進,右承旨嚴燾進。啓曰,臺諫多窠,今當差出,而擬望之人乏少,承旨及外任竝擬,何如?傳曰,允。
以權馥爲大司諫,具定默爲執義,金洛龍爲司諫,李寅敎·安亨鎭爲掌令,李必玉·韓升烈爲持平,李益文爲獻納,權大肯·韓兢人爲正言,柳相祚爲刑曹判書,李敦榮爲校理,林永洙爲兼司書,徐俊輔爲判義禁,洪奭周·宋冕載爲知經筵,金履喬爲內醫都提調,金榶爲承文判校,金胤根爲司僕正,金學敏爲吏曹正郞,柳學勉爲孝昌墓守衛官,李基栽爲永興府使,李義勝爲陽川縣令,趙萬大爲堤川縣監,金圭瑞爲省峴察訪,吳昌權·金熙敦爲武烈祠參奉,柳榮輔爲忠州牧敬差官,承文著作單權道毅,前郡守張有聞今加通政加資事,承傳,兼春秋單孟明淳。
兵批,行判書金逌根病,參判李錫祐病,參議李渭達入直進,參知洪祐燮病,行左承旨李鐵求進。同知單金錫俊,僉知二單沈範祖·具潤成,訓鍊副正加設單柳相鼎,大護軍李光文·崔聲遠,副護軍金盛淵·宋祥來·朴潞壽·趙冀永·洪晩燮·朴長復·尹秉烈·李同淳·蔡學永·姜在俊·李緯坤·元榘·姜鎭華·金魯赫·姜彝五,副司直沈啓錫·李鎭華·徐志輔·金鼎元·金秀萬·李正耆·姜弼煥·李淵龜,副司果金初燮·金鍠·李勉祜,以上竝單付。
吏批,再政。以徐英淳爲禮曹參議,金箕殷爲知義禁,南達孫爲軍資正,許結爲兵曹佐郞,尹憙爲社稷令,沈能默爲贊儀,李行達爲元陵別檢,沈有祖爲金海府使,玄鎭商爲北靑府使,兼掌令單柳榮輔。三政,以李基華爲掌樂正。
以開城留守李鼎臣狀啓本府人物燒死事,傳于金裕憲曰,如有生前還布,蕩減事,分付。
嚴燾,以內醫院都提調意啓曰,本院提調,例不得兼帶刑獄之官,而提調徐俊輔,除拜判義禁矣。所帶判義禁,今姑許遞,何如?傳曰,提調許遞。
傳于嚴燾曰,藥院提調前望單子入之。
內醫院提調前望單子入之,李止淵落點。
嚴燾,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
李鐵求,以都摠府言啓曰,今日入直內三廳武兼禁軍及軍兵等,當爲中日習射技,而國忌齋戒相値,不得設行之意,敢啓。傳曰,知道。
李鐵求,以備邊司言啓曰,卽見江原監司尹聲大所報,則以爲,本營支放,每以公穀請得排用,而往在戊申,劃得常平大米五百石,每年取耗五十石,付之軍餉庫,需用於軍器修補及將士支放矣。辛未以後,原穀漸縮,至於垂盡,就道內均廳句管壬戌穀會錄耗中,折米五十石,特許每年給代爲辭矣。此穀旣係本營每年應下之公用,則所當不入於停仍,而措處失宜,年年割本,又請加劃,若此不已,則將見穀有盡而求無已。毋寧以報辭所請均廳壬戌穀中折米限五百石,直爲劃給,使之取耗排用,仍以分捧用下之數,入於會案,俾得以時拘檢,毋至如前消瀜事,分付惠廳及該道,何如?傳曰,允。
又以刑曹言啓曰,備邊司啓辭內,卽見公忠監司洪羲瑾啓本,則以爲,忠州牧胎封作變罪人金君瞻及應問各人等,捉致本營,親執嚴覈,則君瞻首倡作變之狀,非但同參之證引,亦有渠供之輸款,萬戮猶輕,三尺難貸,外此同犯十一漢,甘聽凶漢之指使,同歸駭變之手犯,則當施之律,亦所難免,而事係莫重,罪關極典,不敢擅自擬律,竝請令廟堂稟處矣。民彝淪喪,國綱墜弛,近雖曰無事不有,而至於今此忠州諸囚所犯,尤萬萬驚心,秪欲無言。敢於莫重之地,作此無前之變,凡有干係,宜竝劓殄。然律無明據,人命甚多,實不可無哀敬服念之義。今欲傍引曲證,則廟環犯盜,漢法斷以棄市,殿牌作變,邦刑止於誅身,此或爲今日參互援据之端。首犯之金君瞻,論以大辟,差送敬差官,按法擧行,從犯十一漢,則雖與首犯,煞有間焉,流配勘斷,不足以蔽其重犯,令攸司施以減死之律,遠惡島限己身爲奴之意,分付,何如?傳曰,允。從犯則限己身爲奴定配可也事,命下矣。從犯罪人奴昌孫全羅道珍島郡金甲島,奴春奉康津縣古今島,金宗得薪智島,朴順業羅州牧智島,金元柱扶安縣蝟島,金浩萬頃縣古群山,奴水萬靈光郡荏子島,金致萬興陽縣鹿島,金喆呂島,金儀鉢浦鎭,金尙植蛇渡鎭,竝限己身爲奴定配,而諸囚方在營獄,令本道押送于各其配所之意,敢啓。傳曰,知道。
上在昌德宮。停常參·經筵。
藥房副提調金元根啓曰,伏未審日間,聖體,若何,寢睡·水刺之節,何如?臣率諸御醫,趁早入診,詳察聖候爲宜。中宮殿氣候,何如?臣不任區區伏慮,敢來問安,竝此仰稟。答曰,知道。中宮殿氣候安順,卿不必入侍矣。中宮殿,口傳問安。答曰,知道。世子嬪宮·世孫宮,口傳問安。答曰,知悉。
趙忠植啓曰,大司憲宋穉圭,執義具定默,掌令李寅敎·安亨鎭在外,持平都寅燁·柳基豐未肅拜,監察茶時之意,敢啓。傳曰,知道。
李鐵求啓曰,備邊司郞廳來言,今日賓廳日次,而國忌正日相値,不得來會云矣,敢啓。傳曰,知道。
李景在啓曰,左右史不可不備,別兼春秋洪鍾應,旣有只推之命,卽爲牌招入直,何如?傳曰,允。
又啓曰,玉堂上下番俱空,已至多日,事甚未安。副應敎李根友,校理柳幼麟,副校理金遇明,修撰李象敬,副修撰林永洙·韓鎭㦿,旣有只推之命,與校理李敦榮,竝卽牌招,推移入直,何如?傳曰,允。
以別兼春秋洪鍾應牌不進罷職傳旨,傳于李景在曰,只推。
以副應敎李根友,校理柳幼麟·李敦榮,副校理金遇明,修撰李象敬,副修撰林永洙·韓鎭㦿牌不進罷職傳旨,傳于李景在曰,只推。
李鐵求,以都摠府言啓曰,副摠管具信喜,以摠戎中軍,本營諸將官射會監試事,禁衛營晝仕出去之意,敢啓。傳曰,知道。
上在昌德宮。停常參·經筵。
世子嬪宮誕日,大殿·中宮殿,內閣·政院·玉堂口傳問安。答曰,知道。
世子嬪宮,單子問安。答曰,知悉。世孫宮,口傳問安。答曰,知悉。
趙忠植啓曰,大司憲宋穉圭,執義具定默,掌令李寅敎·安亨鎭在外,持平都寅曄·柳基豐未肅拜,監察茶時之意,敢啓。傳曰,知道。
李景在啓曰,左右吏不可不備,別兼春秋洪鍾應,旣有只推之命,卽爲牌招入直,何如?傳曰,允。
金元根啓曰,判義禁徐俊輔,知義禁金箕殷,除拜後過三日不爲出肅,竝依定式推考警責,仍卽牌招察任,何如?傳曰,允。
傳于李鐵求曰,日寒如此,內外各營入直軍兵及各門守門軍薄衣與流丐,摘奸以來。
傳于趙忠植曰,日寒如此,輕囚放釋。
趙忠植啓曰,臣承命馳詣義禁府,取考囚徒案,則無時囚,故仍詣典獄署,取閱囚徒案,則結案罪人三名,殺獄罪人十八名,御寶僞造罪人三名,僞造臺疏批旨罪人一名,殺獄干犯罪人一名,旣係重囚,故竝爲仍囚,其餘他錢不報·潛屠·毆打人物·酗酒作挐人物·招引·欺人取財及各司直囚罪人梁義孫·朴成根·成仁大·李順云·金俊爀·曺敬信·申敬允·吳景得·金仁寬·金命奎·黃大吉·李元亨·金景元·辛貞祐·朴昌已·李完命·安完吉·朴守根·金成蕃·徐應鎭·李光得·徐完福·金敬文·崔宗孫·田慶煥·文有煥·李得信·金順吉·崔昌信·崔昌奎·金德老·安宅圭·洪吉興·朴武臣·金三得·金重臣·李宗淳·李守命·姜巴乭·閔順吉等四十名係是輕囚,故依傳敎放送之意,敢啓。傳曰,知道。
李景在,以侍講院言啓曰,說書洪說謨入直矣,身病猝重,纔已入稟出去,下番闕直,事甚未安。兼司書林永洙玉堂入直,兼說書李啓宇以翰林除本仕,司書洪鍾應,卽爲牌招入直,何如?傳曰,允。
以別兼春秋洪鍾應牌不進罷職傳旨,傳于李景在曰,只推。
以司書洪鍾應牌不進罷職傳旨,傳于李景在曰,只推。
宣傳官許燮書啓,臣於本月初六日辰時量,敬奉承政院所下傳敎,卽往敦化門·金虎門·景秋門·曜金門·永肅門·丹鳳門·建陽門·銅龍門·宣仁門·弘化門·通化門及局廳·內三廳·扈衛廳等處,入直將卒,詳細摘奸是白乎則,敦化門守直杆城騎兵安春得,楊州騎兵金得伊,龍安騎兵曺元明,金虎門守直陽城騎兵明丁福,南陽騎兵金五大,曜金門守直鎭川騎兵金明得,宣仁門守直平海騎兵李自郁·金練三,弘化門守直蔚珍騎兵金相得,通化門守直陽城騎兵金墨古里,丹鳳門守直永同騎兵金仁甲等十一名,皆着單衣,未免呼寒是白遣,其他將卒,別無薄着,而各處所排之席,亦無薄冷之慮云云。答曰,薄衣軍衣資,令兵曹題給事,分付。
宣傳官朴來益書啓,臣於本月初六日辰時量,以軍卒衣薄及流丐嫡奸事,伏奉承政院所下傳敎,馳往禁衛營·北營·南營·西營·龍虎營·訓鍊都監·新營及肅靖門·彰義門·敦義門·昭義門·崇禮門等處,詳細摘奸是白乎則,守直軍卒,別無衣薄呼寒之慮是白乎矣,敦義門卜直洪又周,昭義門卜直朴順勇合二名只着單衣,實無耐寒之道是白遣,仍往崇禮門外流丐幕摘奸是白乎則,數爲二十七名,而俱是呼寒啼飢是白只,一一勞問後,雖一名,無或逐出之意,領首流丐處,各別申飭是白遣,幕段新結蓋草是白乎乃,所排空石,萬不成樣云云。
宣傳官元書啓,臣於本月初六日辰時量,以軍卒衣薄及流丐摘奸事,伏奉承政院所下傳敎,馳往南別營南倉火藥庫·南小營南倉火藥庫·下都監·廣智營·集春營·東營·御營廳·新營·東別營及光熙門五間水門·興仁之門·惠化門,竝詳細摘奸是白乎則,各處守直軍卒,別無衣薄呼寒之慮是白乎矣,光熙門卜直朴得哲,惠化門卜直崔得伊合二名,只着單衣,實無耐寒之道是白遣,仍往孝經橋流丐幕是白乎則,數爲四十六名是白遣,廣通橋南北川邊流丐幕,則合數爲七十六名,而各幕流丐,俱是呼寒啼飢是白只,一一勞問後,雖一名,無或逐出之意,領首流丐處,各別申飭是白遣,各幕段,新結蓋草是白乎乃,所排空石,不無薄冷之歎云云。答曰,薄衣軍衣資,令各該營題給,流丐幕空石與顧恤之方,竝令該廳題給事,分付。
李鐵求,以兵曹言啓曰,謹依薄衣摘奸宣傳官許燮書啓判下,闕內各門騎兵安春得等十一名處,依定式,各木一疋,去核二斤題給之意,敢啓。傳曰,知道。
上在昌德宮。停常參·經筵。
李鐵求啓曰,來十一日,朝參日次矣,敢稟。傳曰,停。
李景在啓曰,來十一日,輪對日次矣,敢稟。傳曰,當次人受點,後日次待令。
趙忠植啓曰,大司憲宋穉圭,執義具定默,掌令李寅敎·安亨鎭在外,持平都寅曄·柳基豐未肅拜,監察茶時之意,敢啓。傳曰,知道。
李景在啓曰,左右史不可不備,別兼春秋洪鍾應,旣有只推之命,卽爲牌招入直,何如?傳曰,允。
注書李寅臯病,代以朴齊憲爲假注書。
朴齊憲有頉,代以李義晉爲假注書。
李景在,以侍講院言啓曰,下番連日闕直,事甚未安。司書洪鍾應,旣有只推之命,卽爲牌招入直,何如?傳曰,允。
趙忠植啓曰,卽者吏曹郞廳來言,陽川縣令李義勝,當爲署經,而兩司不備,不得署經云。除在外外,未肅拜人員,竝卽牌招,以爲署經之地,何如?傳曰,允。
以別兼春秋洪鍾應牌不進罷職傳旨,傳于李景在曰,只推。
以司書洪鍾應牌不進罷職傳旨,傳于李景在曰,只推。
李鐵求,以都摠府言啓曰,今日入直內三廳武兼禁軍及軍兵等,當爲中日習射技,而國忌正日相値,不得設行之意,敢啓。傳曰,知道。
又以訓鍊都監言啓曰,謹依宣傳官書啓判下,本局字內敦義門卜直又周處,木綿一疋,去核二斤,考例以給之意,敢啓。傳曰,知道。
又以禁衛營言啓曰,謹依宣傳官書啓判下,本營字內昭義門入直卜直朴順勇處,木綿一疋,去核二斤,題給之意,敢啓。傳曰,知道。
又以御營廳言啓曰,謹依傳敎,光熙門卜直朴得哲,惠化門卜直崔得伊等處,各木綿一疋,去核二斤,考例以給之意,敢啓。傳曰,知道。
上在昌德宮。停常參,經筵。
趙忠植啓曰,大司憲宋穉圭,執義具定默,掌令李寅敎·安亨鎭在外,持平都寅曄呈辭,柳基豐傳旨未下,監察茶時之意,敢啓。傳曰,知道。
李鐵求啓曰,右承旨嚴燾,今日不爲仕進,卽爲牌招,何如?傳曰,允。
又啓曰,假注書金養默,身病猝重,勢難察任,今姑改差,何如?傳曰,允。
金養默改差,代以朴鳳欽爲假注書。
李鐵求啓曰,假注書李義晉,時無職名,令該曹依例付軍職,冠帶常仕,何如?傳曰,允。
金裕憲啓曰,左右史不可不備,別兼春秋洪鍾應,旣有只推之命,卽爲牌招入直,何如?傳曰,允。
趙忠植啓曰,守令署經事,命下矣。持平柳基豐,正言權大肯·韓兢人,旣有只推之命,竝卽牌招,以爲備員署經之地,何如?傳曰,允。
以持平柳基豐,正言權大肯·韓兢人牌不進罷職傳旨,傳于趙忠植曰,只推。
趙忠植啓曰,守令署經事,命下矣。持平柳基豐,正言權大肯·韓兢人,旣有只推之命,竝更牌招,以爲備員署經之地,何如?傳曰,允。
以持平柳基豐,正言權大肯·韓兢人牌不進罷職傳旨,傳于趙忠植曰,只推。
金裕憲啓曰,卽者,副應敎李根友,以其親病,陳疏徑出,原疏以國忌齋戒,纔已退却矣。所當直捧禁推傳旨,而此與無端徑出有異,推考警責,何如?傳曰,允。
又以弘文館言啓曰,上番闕直,事甚未安。校理柳幼麟·李敦榮,副校理金遇明,竝卽牌招,以爲推移入直之地,何如?傳曰,允。
又以侍講院言啓曰,下番闕直,已至多日,事甚未安。司書洪鍾應,旣有只推之命,卽爲牌招入直,何如?傳曰,允。
以右承旨嚴燾牌不進罷職傳旨,傳于李鐵求曰,只推。
趙忠植,以都摠府言啓曰,副摠管具信喜,以摠戎中軍,本營諸將官射會監試事,禁衛營晝仕出去之意,敢啓。傳曰,知道。
李鐵求,以禮曹言啓曰,卽接溫陵官員所報,則近日局內虎患狼藉,奉審·巡山等節,不得擧行云矣。莫重之地,有此虎患,萬萬驚悚,卽令該軍門,發送砲手,期於獵捉事,分付,何如?傳曰,允。
上在昌德宮。停常參·經筵。
李鐵求啓曰,大司憲宋穉圭,執義具定默,掌令李寅敎·安亨植在外,持平都寅曄呈辭,柳基豐傳旨未下,監察茶時之意,敢啓。傳曰,知道。
又啓曰,右副承旨金裕憲,今日不爲仕進,卽爲牌招,何如?傳曰,允。
又啓曰,假注書朴鳳欽,時無職名,令該曹依例付軍職,冠帶常仕,何如?傳曰,允。
傳于李鐵求曰,明日次對,依例來會。
李鐵求啓曰,明日次對,兩司當爲進參,除在外·未署經外,未肅拜·呈告人員,竝待開門牌招,何如?傳曰,允。
以持平柳基豐,正言權大肯·韓兢人再牌不進罷職傳旨,傳于嚴燾曰,只推。
以右副承旨金裕憲牌不進罷職傳旨,傳于嚴燾曰,只推。
以別兼春秋洪鍾應牌不進罷職傳旨,傳于李景在曰,只推。
以校理柳幼麟·李敦榮,副校理金遇明牌不進罷職傳旨,傳于李景在曰,只推。
以司書洪鍾應牌不進罷職傳旨,傳于李景在曰,只推。
李景在啓曰,左右史不可不備,別兼春秋洪鍾應,旣有只推之命,卽爲牌招入直,何如?傳曰,允。
嚴燾啓曰,守令署經事,命下矣。持平柳基豐,正言權大肯·韓兢人,旣有只推之命,竝卽牌招,以爲備員署經之地,何如?傳曰,允。
李景在,以弘文館言啓曰,上番闕直,事甚未安。校理柳幼麟·李敦榮,副校理金遇明,旣有只推之命,竝卽牌招,以爲推移入直之地,何如?傳曰,允。
李景在,以侍講院言啓曰,下番闕直,已至多日,事甚未安。司書洪鍾應旣有只推之命,說書洪說謨,由限已過,竝卽牌招,推移入直,何如?傳曰,允。
以持平柳基豐,正言權大肯牌不進罷職傳旨,傳于嚴燾曰,只推。
嚴燾啓曰,守令署經事,命下矣。持平柳基豐,正言權大肯,旣有只推之命,竝更牌招,以爲備員署經之地,何如?傳曰,允。
以持平柳基豐,正言權大肯再牌不進罷職傳旨,傳于嚴燾曰,只推。
以別兼春秋洪鍾應牌不進罷職傳旨,傳于李景在曰,只推。
以校理柳幼麟·李敦榮,副校理金遇明牌不進罷職傳旨,傳于李景在曰,只推。
以司書洪鍾應,說書洪說謨牌不進罷職傳旨,傳于李景在曰,只推。
李景在,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
李鐵求,以御營廳言啓曰,溫陵局內虎患狼藉,奉審·巡山等節,不得擧行,卽令該軍門,發送校卒,期於獵捉事,自禮曹草記,允下矣。本廳善放砲手五十名,定將校率領,今月初九日爲始,出送行獵之意,敢啓。傳曰,知道。
又以禁衛營言啓曰,本營千摠白能洙,身病猝重,勢難察任,改差,何如?傳曰,允。
上在昌德宮。停常參·經筵。
藥房副提調金元根啓曰,伏未審日間,聖體,若何,寢睡·水刺之節,何如?臣率諸御醫,趁早入診,詳察聖候爲宜。中宮殿氣候,何如?臣不任區區伏慮,敢來問安,竝此仰稟。答曰,知道。中宮殿,口傳問安。答曰,知道。世子嬪宮·世孫宮,口傳問安。答曰,知悉。
李鐵求,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
又啓曰,大司憲宋穉圭,執義具定默,掌令李寅敎·安亨鎭在外,持平都寅曄·柳基豐牌不進,監察茶時之意,敢啓。傳曰,知道。
金元根啓曰,左副承旨趙忠植,今日不爲仕進,卽爲牌招,何如?傳曰,允。
李景在啓曰,左右史不可不備,別兼春秋洪鍾應,旣有只推之命,卽爲牌招入直,何如?傳曰,允。
傳于李鐵求曰,次對入侍時,下直守令同爲入侍。
傳于李鐵求曰,大臣·備局堂上引見。
李景在啓曰,卽者檢閱李公翼,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,卽者檢閱李啓宇,謂有館規,陳疏徑出,原疏纔已退却矣。所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
以獻納李益文,正言權大肯,持平都寅曄·柳基豐牌不進罷職傳旨,傳于李鐵求曰,只推。
以左副承旨趙忠植牌不進罷職傳旨,傳于金裕憲曰,只推。
以別兼春秋洪鍾應,檢閱李啓宇牌不進罷職傳旨,傳于金裕憲曰,只推。
李鐵求啓曰,守令署經事,命下,已至多日,尙未署經,事甚未安。持平柳基豐,正言權大肯,旣有只推之命,竝卽牌招,以爲備員署經之地,何如?傳曰,嚴飭牌招。
李鐵求啓曰,陽川縣令李義勝,憲府則雖已署經,諫院則大司諫權馥,司諫金洛龍,正言權大肯傳旨未下,韓兢人未署經,只有獻納李益文一人,不得備員署經,何以爲之?敢稟。傳曰,一司除署經。
以正言權大肯牌不進罷職傳旨,傳于李鐵求曰,只推。
金裕憲啓曰,吏曹判書沈能岳,參判權敦仁,參議李憲球牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
以吏曹參議李憲球再牌不進罷職傳旨,傳于金裕憲曰,只推。
李鐵求,以兵曹言啓曰,五衛將李時權前任慶州營將,李德純前任羅州營將,曺圭振前任公州營將,申紈前任順天營將,沈範祖前任京畿監營中軍,忠壯衛將李彦懋前任江原監營中軍,忠翊衛將李東翰前任慶尙監營中軍,俱在任所,上來間該廳番次苟艱云。五衛將柳相鎬,忠壯衛將具潤成,景福宮衛將徐志泓,慶熙宮衛將吳時行·金錫俊,文臣兼宣傳官金在田,俱以病難供職,呈狀乞遞,竝改差,何如?傳曰,允。
有政。吏批,判書沈能岳進,參判權敦仁,參議李憲球牌不進,右副承旨金裕憲進。以李翊會爲刑曹判書,李寅弼爲司成,李奎鉉爲全羅監司。
兵批,行判書金逌根進,參判李錫祜病,參議李渭達入直,參知洪祐燮病,行左承旨李鐵求進。啓曰,前監司朴永元,自吏曹送西矣。瓜滿監司,例爲隨品付樞銜,而朴永元資級,係是通政,僉中樞有闕之代,依例下批之意,敢啓。傳曰,知道。
以趙運永爲副摠管,沈鍾奎·申紹·李配浩·成在坤·許㬘·趙存常爲五衛將,金啓默·李大龍爲忠壯將,任幹爲忠翊將,金洪福·張文熙爲景福將,趙進郁·文聖奎爲慶熙將,沈兢之爲翊衛,尹滋耕爲文兼,僉知單朴永元,副護軍朴英載·高時臣·孫綏遠·張有聞·徐章輔·徐翼淳·洪義祿,副司正李義晉·朴鳳欽,前部長李潤奎今加折衝加資事,覆啓判下,全羅道兵馬水軍節度使單李奎鉉。
金裕憲,以弘文館言啓曰,上番闕直,事甚未安。校理柳幼麟·李敦榮,副校理金遇明,旣有只推之命,竝卽牌招,以爲推移入直之地,何如?傳曰,允。
李景在,以侍講院言啓曰,下番闕直,已至多日,事甚未安。司書洪鍾應,說書洪說謨,旣有只推之命,竝卽牌招,推移入直,何如?傳曰,允。
又以禮曹言啓曰,卽接西部幼學朴長晉所志,則以爲,同姓六寸兄長喆,嫡妾俱無子,以其同姓十六寸兄長任第二子孝傳,欲爲繼後,兩家諸族,相議完定,未及禮斜,生養父母,俱爲作故,拘於常規,不得循例禮斜,依定式草記稟處事,呈壯矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長朴長晉所訴旣如此,依定式,朴長任第二子孝傳,立爲朴長喆之後,何如?傳曰,允。
又以禮曹言啓曰,卽接南原幼學李命祿所志,則以爲,同姓十寸兄行淵,嫡妾俱無子,以其同姓十寸弟命天第二子尙圭,欲爲繼後,兩家相議完定,未及禮斜,行淵夫妻,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長李命祿所訴旣如此,依定式,李命天第二子尙奎,立爲李行淵之後,何如?傳曰,允。
李鐵求,以都摠府言啓曰,副摠管任聖臯,以御營中軍,本營諸將官射會監試事,南小營晝仕出去之意,敢啓。傳曰,知道。
左議政李相璜箚曰,伏以,臣於俄筵,以日前政贊儀陞品甄復之有違政格,請原望勿施,該堂推考之典,而追聞已例,以臚唱之職,異於他司,如無本品可合之人,則或不無一二陞擬之時云矣,此係謬例,本不足爲據。然今番旣非創謬,則銓官之示警,合有參恕,旣復者之使之落仕,亦屬當念,原擧條雖奉兪批,乞賜收還焉。取進止。答曰,省箚具悉卿懇。依此爲之,俄批則還寢矣。仍傳于李鐵求曰,此批答,遣史官傳諭于左相。
檢閱李公翼疏曰,伏以臣,卽接家信,臣母宿病,近因日氣不調,倍切添篤,昏昏床笫,轉側須人,臣方在直,刀圭之試,亦難及時,情私焦熬,按住不得,玆敢略控衷懇,徑出禁扃。伏乞聖慈,俯賜鑑諒,遞臣見職,俾便救護,勘臣瀆擾,以昭法紀,不勝幸甚。臣無任云云。省疏具悉。爾其勿辭救護。
辛卯十二月初十日辰時,上御熙政堂。藥房入診,大臣·備局堂上引見,下直守令同爲入侍時,副提調金元根,假注書李義晉,記事官李啓宇·李公翼,直閣金鼎渠,行左承旨李鐵求,假注書朴鳳欽,事變假注書金鳳梧,左議政李相璜,行兵曹判書金逌根,行戶曹判書趙萬永,行禮曹判書徐俊輔,行護軍柳相亮·白東薳·申絅,禮曹參判趙寅永,副修撰林永洙,求禮縣監申鍾命,以次進伏,醫官玄在德·李亨基·南山壽·卞文燮,以次進伏楹外訖。上曰,史官分左右。上曰,大臣進前。相璜進前奏曰,日氣甚寒,聖體,若何?上曰,一樣矣。寢睡·水刺之節,何如?上曰,一樣矣。中宮殿氣候,何如?上曰,一樣矣。上曰,醫官入診。在德等以次入診訖,退伏奏曰,脈候左右三部調均矣。上曰,次對爲之。相璜曰,會寧前府使鄭元容,以本府淸差館舍修理之役,大爲府民難支之弊,請於本府留還中,加分二千石,取其耗穀,以爲修理之資,以杜逐年斂民之弊,有所筵白,而自本司,姑未稟處矣。本府以單開市之邑,策應諸役,尤倍於他邑,而又重以館宇修繕之不止於擾民,而至於斂民,逐年如是,箕會不已,則爲邊民者,將無以聊生而奠業,如歲得二百石耗穀,可以永祛此弊,則糴法雖嚴,亦安可一切膠守,不思所以醫救之道乎?依此施行之意,分付於該道道臣處,何如?上曰,依爲之。出擧條相璜曰,今年式科唱榜後分館,因槐院實官之未能無故,備員拖到許久,實爲可悶。故相權知中,差出掌務官二員,與實官使卽會圈矣。今已逾月,而尙不擧行,新進避事之習,極爲可駭,決不可無懲勵之典,而論勘適以中願,更爲嚴飭,使於三日內會闂,而如又過限,自政院直捧拿問傳旨,令該府重勘,俾知朝綱,何如?上曰,依爲之。出擧條相璜曰,復職之無得陞品擬望,自是政格,而日前政贊儀甄復,卽未經五品之人云,不審之失,不可無警,當該銓官推考,原望筒勿施,何如?上曰,依爲之。出擧條相璜曰,詞訟劇地,曠務可悶。在外刑曹判書許遞,令政院政官牌招,開政差出,何如?上曰,依爲之。出擧條相璜曰,禮曹判書徐俊輔,陞崇政階矣。所後家則故重臣徐有隣,資是輔國,更無加增之階,而近來多有移贈本生親之例,今亦依此許施,何如?上曰,依爲之。出擧條相璜曰,完伯瓜期已滿,待開政差待之意,分付該曹,何如?上曰,唯。相璜曰,臣之病狀,已悉於前後再懇,而今日賓會,旣承特敎,則有不敢言病,且此歲垂盡,臣之引年乞休,餘日無幾,下情耿耿,有倍常時。故强策登對,而龍鍾蹩躄之狀,非但自顧甚悶,而今卽差過幾日,當爲來歲,而七十懸車,卽禮經之大防也,終始成就之恩,臣惟顒祝恭俟而已。上曰,大臣就座,諸宰奏事。逌根曰,近來堂下武臣虛司果,每致積滯,故甄復路窄,雖有五窠一窠之例,而不足爲疎鬱。臣意則散政時,兵水虞候,以前銜參互差送,事甚便好,而亦係變通,下詢大臣·將臣處之,何如?上曰,大臣之意,何如?相璜曰,兵水虞候之以前銜參互差送,儘得變通之宜矣。上曰,將臣之意,何如?萬永曰,疎滯甄復,兩得其宜,兵判所奏,甚好矣。相亮曰,兵判所奏,寔出疎鬱之意,臣亦無容他議矣。東薳曰,兵判所奏,實爲疎滯之政,臣無容更達矣。絅曰,兵判所奏,儘令疎滯之方,僚將亦已陳達,臣無他見矣。上曰,依爲之。出擧條逌根曰,部薦武弁,本無階梯前進之路,故雜技陞資者居多,循序履歷者絶罕,有非朝家收用之本意。臣意則軍器寺正部薦中,以曾經守令有三品履歷者通擬,依近例三十朔陞資,俾爲振滯疎鬱之地,而事係官制,下詢大臣及諸將臣而處之,何如?上曰,大臣將臣之意,何如?相璜曰,前此亦有部薦擬差之時,今若如是變通,則不害爲疎鬱之政矣。萬永曰,旣有已例,且可疎鬱,依兵判所奏變通,誠宜矣。相亮曰,官制變通,誠甚得宜,臣亦無他見矣。東薳曰,兵判所奏甚好,臣無他見矣。絅曰,係是疎鬱之政,無容更達矣。上曰,依爲之。出擧條逌根曰,年前宣薦出身鄭奭賢等三人,因事削薦,而此與不合而見削者有異,則不可以一時施罰,仍致永枳,分付該廳,使之復薦,何如?上曰,依爲之。出擧條寅永曰,臣於向日復命時,以故巡邊使臣申砬,故從事臣金汝岉致侑事,提奏蒙允矣。第念兩家祠板,今當親盡已埋,諭祭儀節,似或難便,而伊時同殉之諸將士姓名誰某,雖不可考,均係死事之人,合蒙一視之典,且戰地恩酻,多有國制與古禮之可據者,待明春,兩臣及諸將士,一體賜祭於㺚川故壚尤好。故敢此仰達矣。上曰,依爲之。出擧條上曰,注書,誰也?鐵求曰,朴鳳欽也。上曰,上注書,誰也?鐵求曰,李義晉也。上曰,玉堂,誰也?永洙曰,副修撰臣林永洙也。所懷則無可達矣。上曰,下直守令,幾人?鐵求曰,一人矣。上曰,守令進前。鍾命曰,求禮縣監臣申鍾命矣。鐵求曰,今日賓對,兩司無一人進參,事甚未安。違牌諸臺,竝推考,何如?上曰,依爲之。出擧條上曰,史官就座。仍命退,諸臣以次退出。
上在昌德宮。停常參·經筵。
李鐵求啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
金元根啓曰,來十六日,日次儒生殿講日次,而宗廟臘享大祭齋戒相値,頉稟之意,敢啓。傳曰,知道。
又啓曰,左副承旨趙忠植,同副承旨李景在,今日不爲仕進,竝卽牌招,何如?傳曰,允。
傳于嚴燾曰,回還三使臣入侍。
金元根啓曰,假注書李義晉,身病猝重,勢難察任,今姑改差,何如?傳曰,允。
傳于金元根曰,右承旨·左副承旨許遞,前望單子入之。
承旨前望單子入之,南履懋·洪鍾遠落點。
金元根啓曰,左右史不可不備,別兼春秋洪鍾應,檢閱李啓宇,旣有只推之命,竝卽牌招入直,何如?傳曰,允。
李義晉改差,代以朴承輝爲假注書。
李鐵求啓曰,密符親納例也,而前咸鏡監司申在植,謂有身病,使其褊裨替納,事甚未安。推考,何如?傳曰,允。
金元根啓曰,館錄爲之事,命下矣。副提學申在植,纔已上來,卽爲牌招,以爲會圈之地,何如?傳曰,允。
又啓曰,行副提學申在植牌不進推考傳旨,今方捧入,而館錄命下之後,如是違牌,事甚未安。更爲牌招,何如?傳曰,允。
李鐵求啓曰,大司憲宋穉圭,執義具定默,掌令李寅敎·安亨鎭在外,持平都寅曄·柳基豐牌不進,監察茶時之意,敢啓。傳曰,知道。
以獻納李益文,正言權大肯,持平都寅曄·柳基豐牌不進罷職傳旨,傳于李鐵求曰,只推。
以左副承旨趙忠植,同副承旨李景在牌不進罷職傳旨,傳于金元根曰,只推。
以校理柳幼麟·李敦榮,副校理金遇明牌不進罷職傳旨,傳于金元根曰,只推。
以司書洪鍾應,說書洪說謨牌不進罷職傳旨,傳于金元根曰,只推。
金元根,以弘文館言啓曰,上番闕直,事甚未安。校理柳幼麟·李敦榮,副校理金遇明,旣有只推之命,副應敎李根友,由限已過,一體牌招,以爲推移入直之地,何如?傳曰,允。
又以侍講院言啓曰,下番闕直,已至多日,事甚未安。司書洪鍾應,說書洪說謨,旣有只推之命,竝卽牌招,推移入直,何如?傳曰,允。
以副應敎李根友,校理柳幼麟·李敦榮,副校理金遇明牌不進罷職傳旨,傳于金裕憲曰,只推。
以司書洪鍾應,說書洪說謨牌不進罷職傳旨,傳于金裕憲曰,只推。
以別兼春秋洪鍾應牌不進罷職傳旨,傳于金裕憲曰,只推。
李鐵求,以都摠府言啓曰,副摠管任聖臯,以御營中軍,本營諸將官射會監試事,南小營晝仕出去之意,敢啓。傳曰,知道。
又以兵曹言啓曰,五衛將沈鍾奎前任西原營將,申紹前任忠州營將,李配浩前任咸鏡監營中軍,許㬘前任公忠監營中軍,趙存常前任平安監營中軍,成在坤前任統虞候,忠壯衛將金啓默前任平安兵虞候,李大龍前任黃海監營中軍,俱在任所,上來間該廳番次苟艱云。武臣兼宣傳官田弼聖,除授在外,過限未上來,竝改差,何如?傳曰,允。
又以兵曹言啓曰,卽接弘化門入直哨官尹翼成手本,則弘化門南邊十字閣北壁外面一間頹圮云。爲先令紫門監,堅實圍排,把守軍兵,弘化門入直軍八名除出,限改築間嚴加守直之意,分付,何如?傳曰,允。
又以訓鍊都監言啓曰,因兵曹草記,弘化門南邊十字閣北壁外面一間頹圮處,弘化門入直軍八名除出,將校一人率領,限改築間,嚴加守直之意,敢啓。傳曰,知道。
又以兵曹言啓曰,弘化門南邊十字閣北壁外面一間頹圮處,今已畢築矣。把守軍兵,解送直所之意,敢啓。傳曰,知道。
又以訓鍊都監言啓曰,弘化門南邊十字閣北壁外面一間頹圮處,今已畢築,把守軍兵解送事,自兵曹草記矣。把守軍還入直所,將校解送之意,敢啓。傳曰,知道。
吏曹啓目。粘連啓下是白有亦,觀此全羅監司朴永元狀啓,則以爲,珍島,以連年荐歉之邑,今年災形,尤爲孔酷,嗣歲賙恤,不容少緩是白在如中,該郡守韓應一,留心接濟,經紀私賑,措辦穀物,方張抄飢,而瓜限在於來十二月是白如乎,歉歲迎送,民弊可悶是白兺除良,今此賙救,名雖私賑,其政之浩大,無異公賑,難付生手,此時遞易,實有民事狼狽之慮。珍島郡守韓應一,限明年麥秋仍任事,令該曹稟處亦爲白有臥乎所,瓜滿差代,自是金石之典是白乎矣,道臣狀辭旣如此,珍島郡守韓應一,依狀請限明年麥秋仍任,何如?判付啓依允。
兵曹啓目。粘連啓下是白有亦,觀此全羅右水使許棨狀啓,則法聖僉使柳昌根,卽臣四寸妹夫,法當相避,令該曹照例稟處亦爲白有臥乎所,相避之法,在下當遞,法聖僉使柳昌根,依法典改差,何如?判付啓依允。
辛卯十二月十一日辰時,上御熙政堂。回還三使臣入侍時,右承旨嚴燾,假注書朴鳳欽,記注官金輦·金熙逌,上使洪奭周,副使兪應煥,書狀官李遠翊,以次進伏訖。上曰,史官分左右。上曰,三使臣進前。奭周等進前。上曰,無事往返乎?奭周起伏奏曰,聖佑所曁,無事往返矣。上曰,史官就座。仍命退,諸臣以次退出。
上在昌德宮。停常參·經筵。
洪鍾遠啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
李鐵求啓曰,左副承旨李景在,今日不爲仕進,卽爲牌招,何如?傳曰,允。
金裕憲啓曰,刑曹判書李翊會,除拜後過三日不爲出肅,依定式推考警責,仍卽牌招察任,何如?傳曰,允。
南履懋啓曰,左右史不可不備,別兼春秋洪鍾應,旣有只推之命,卽爲牌招入直,何如?傳曰,允。
又啓曰,行副提學申在植再牌不進推考傳旨,今方捧入,而館錄命下之後,連事違召,無意承膺,事體所在,誠甚未安。所當更請牌招,而係是一日三牌,何以爲之?敢稟。傳曰,更爲牌招。
又啓曰,行副提學申在植牌不進推考傳旨,今方捧入,而館錄命下之後,如是違牌,不卽承膺,事甚未安。更爲牌招,何如?傳曰,允。
朴承輝在外,代以韓文爀爲假注書。
洪鍾遠啓曰,大司憲宋穉圭,執義具定默,掌令李寅敎·安亨鎭在外,持平都寅曄·柳基豐牌不進,監察茶時之意,敢啓。傳曰,知道。
以獻納李益文,正言權大肯,持平都寅曄·柳基豐牌不進罷職傳旨,傳于洪鍾遠曰,只推。
洪鍾遠啓曰,省記法意,何等審愼,而今日省記中,檢閱李啓宇入直,而誤以李公翼書塡以入,故今方追省記以入,臣之矇然捧入,不勝惶恐,而不能照察之當該兵曹郞廳,所當重勘,而本院請推之外,無他可施之罰,何以爲之,而入直堂上,亦不可無警,推考,何如?傳曰,允。郞廳亦爲推考。
李景在,以弘文館言啓曰,上番闕直,事甚未安。副應敎李根友,校理柳幼麟·李敦榮,副校理金遇明,旣有只推之命,竝卽牌招,以爲推移入直之地,何如?傳曰,允。
又以侍講院言啓曰,下番闕直,已至多日,事甚未安。司書洪鍾應,說書洪說謨,旣有只推之命,竝卽牌招,推移入直,何如?傳曰,允。
又以弘文館言啓曰,副校理申冕周,時在慶尙道義城地,修撰朴升鉉,時在公忠道忠州地,經筵入番事緊,請竝斯速乘馹上來事,下諭。答曰,依啓。
槐院分館錄,金建銖·朴皓壽·朴龍九·趙得林·尹敎成·鄭裕榮·蔡元默·李貞夏·徐珖輔·林基洙·金炳奎·鄭鎏·曺克承·成原默·李攸秀·梁德浩·朴鳳欽·徐冕淳·李義晉·金基煥·韓文爀·吳泰權·白宗杰·黃麟淳·崔琠·李彙圭·李繪九·李曾確·柳興奎,已上取三點。
全羅監司李奎鉉疏曰,伏以,臣於日昨,祗奉除旨,以臣爲全羅道觀察使者,臣誠感惶驚恧,莫省措躬之所也。夫方伯之職,責任綦重,必也威足以彈壓一路,才足以綜理庶務,然後庶可以承流宣化,不負委畀之盛。況此湖南,最稱難治,數千里幅員之廣,六十州簿書之煩,雖長於剸理,練於治體者,莫不逡巡却顧,重以年來屢經飢歉,邑弊土荒,吏橫民疲,如將傾之廈,棟宇徒立,旣痼之病,元陽已脫,至於莫可收拾之境,此時按察之任,宜盡揀選之方,而迺以如臣之空疎謭劣,最居人下者,容易畀之,豈不有乖於朝家綜核之政乎?臣之通籍立朝,居然卄載于玆矣。本末長短,莫逃淵鑑,而寒素之家,墻壁無依,疎闇之性,文質靡當,年齒衰而精力短澁,踐歷少而事務茫眛,似此伎倆,何可擬議於旬宣之責乎?嗚呼,是藩卽先臣舊莅之地也,遺愛尙留於棠茇,童觀猶記於蔥竹,今於四十餘年之間,駕軒車擁旄節,藉先蔭而尋往躅,愴古榮今,竭力圖報,卽彝性之所宜然,而以臣不肖無狀之姿,無能爲役,自知甚明,忝爾之識,勢所必至,與其不量而入,顚沛於他日,曷若陳情自暴,控籲於拜命之初乎?臣情到此,惶懼愈切,玆敢冒陳文字,仰瀆崇嚴。伏願聖明,察臣辭之非出例讓,諒重任之不宜濫授,亟命鐫遞,以幸公私焉。臣無任云云。答曰,省疏具悉。卿其勿辭往欽哉。
上在昌德宮。停常參·經筵。
自午時至人定,灑雨下雨,測雨器水深四分。自人定至十四日開東,灑雨下雨,測雨器水深三分。
藥房副提調金元根啓曰,節屆隆冬,寒事轉甚,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。中宮殿氣候,何如?世子嬪宮氣候,何如?世孫宮氣候,何如?臣不任區區伏慮,敢來問安,竝此仰稟。答曰,知道。中宮殿氣候安順,世子嬪宮·世孫宮氣候平順,卿不必入侍矣。中宮殿,口傳問安。答曰,知道。世子嬪宮·世孫宮,口傳問安。答曰,知悉。
洪鍾遠,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
又啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
傳于李景在曰,待敎李肯愚馳詣顯隆園,奉審摘奸,仍詣健陵·華寧殿,一體奉審以來。
傳于李景在曰,藥房提調牌招,如有違牌,勿爲呼望。
洪鍾遠啓曰,假注書韓文爀,時無職名,令該曹依例付軍職,冠帶常仕,何如?傳曰,允。
李景在啓曰,行副提學申在植再牌不進推考傳旨,今方捧入,而館錄命下之後,連事違召,無意承膺,事甚未安。所當更請牌招,而係是一日三牌,何以爲之?敢稟。傳曰,更爲牌招。
以副應敎李根友,校理柳幼麟·李敦榮,副校理金遇明牌不進罷職傳旨,傳于李景在曰,只推。
以司書洪鍾應,說書洪說謨牌不進罷職傳旨,傳于李景在曰,只推。
以別兼春秋洪鍾應牌不進罷職傳旨,傳于李景在曰,只推。
李景在啓曰,左右史不可不備,別兼春秋洪鍾應,旣有只推之命,檢閱李公翼,由限已過,竝卽牌招,推移入直,何如?傳曰,允。
洪鍾遠啓曰,大司憲宋穉圭,執義具定默,掌令李寅敎·安亨鎭在外,持平都寅曄·柳基豐牌不進,監察茶時之意,敢啓。傳曰,知道。
以獻納李益文,正言權大肯,持平都寅曄·柳基豐牌不進罷職傳旨,傳于洪鍾遠曰,只推。
李景在啓曰,卽者檢閱李啓宇,謂有館規,陳疏徑出,原疏纔已退却矣。所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
又以侍講院言啓曰,下番闕直,已至多日,事甚未安。司書洪鍾應,說書洪說謨,旣有只推之命,竝卽牌招,推移入直,何如?傳曰,允。
以司書洪鍾應,說書洪說謨牌不進罷職傳旨,傳于李景在曰,只推。
以別兼春秋洪鍾應,檢閱李公翼牌不進罷職傳旨,傳于李景在曰,只推。
李景在,以弘文館言啓曰,上番闕直,事甚未安。副應敎李根友,校理柳幼麟·李敦榮,副校理金遇明,旣有只推之命,竝卽牌招,以爲推移入直之地,何如?傳曰,允。
又以弘文館言啓曰,下番副修撰臣林永洙,以社稷臘享大祭祭官,今日禮曹肄儀時,晝仕出去之意,敢啓。傳曰,知道。
又以吏曹言啓曰,今此魂宮望祭執禮,前縣監兪星煥塡差,而時無職名,令該曹口傳付軍職,何如?傳曰,允。
兵曹口傳政事,副司果單兪星煥。
李景在,以承文院都提調意啓曰,謝恩使回便齎來咨文中,有三起方物移準事矣。以前頭使行奉表稱謝之意,依例撰出,先通咨文,正書安寶後,定禁軍騎撥,下送于灣府,使之傳給鳳城將處,以爲轉致北京之地,何如?傳曰,允。
洪鍾遠,以備邊司言啓曰,卽見義州府尹南履炯狀啓,則以爲,大國廂黃旗委官得力布,持鳳城將馳通,押領犯越罪人張豪京,總角兒張仁道二名來到。故査問則所供內,渠以北靑居民,被抄於甲山官砲手,年年行獵矣,所負砲糧,無路備納,則自官許令行獵了殺砲糧,故於己丑四月,率其子仁道,同入秋山行獵,仍至糧絶,適値採蔘大國人而乞食,以致勒驅以去,今纔押來云,而冒犯越境,竟至深入,其子之薙髮,名字之變幻,萬萬凶譎。竝具枷嚴囚,以待朝家處分爲辭矣。犯越人之用一律,係是法典,而情節之究覈,居住之來歷,不可不更加詳査後,始可用法,分付關西道臣,往復於咸鏡監司,待其具格狀聞後,更爲稟處,何如?傳曰,允。
全羅監司朴永元疏曰,伏以臣,以本道年穀被災之由,木綿告歉之狀,歷陳於前後狀聞中,迺蒙我聖上軫恤元元如傷若保之至仁大德,正稅之有國所重,而特準災劃,身布之軍需所關,而許令量代,恩逾賜租,感切挾纊,環湖以南幾萬生靈,回溝壑之危,奠袵席之安,此皆我殿下賜也。臣方與長吏父老,攢手稽首,歌詠惠澤,顧何敢復有希望,輒車干請,而第有目下民勢之萬萬切迫者,卽山邑大同作木事耳。正賦事體之至重且大,臣雖愚昧,豈或不知,而今年綿農之大無,卽挽近所罕,旱而萎枯,澇而腐壞,風而摧剝,凡所以爲災者,靡不極備。及其摘絮,矮莖病葉,隨手振落,終日採採,不盈傾筐,上農之家,杼柚俱空,大都之市,絲縷竝斷,此乃臣行部時所歷覩者也。冬序旣深,翔貴益甚,鶉鵠藍縷者之授衣備寒,尙矣無論,雖饒戶富民之多錢善賈者,亦不能貿遷有無,以若事情,求若所納,正所謂無麪之不飥,緣木而求魚也。見今收租已勘,出賦將始,細察民情,擧皆遑遑,莫知攸爲,此非捶楚督輸之政所可趣辦。今若一切以經法從事,則彼凍餒垂死之民,先懷懼怯,擧欲荷擔,卽必至之勢,畢竟有民稅竝失之歎,念之及此,寧不惕然而動心哉?如臣菲才,忝叨重任,我殿下,以一路民生之休戚,委寄於臣,顧臣無狀,縱不能對揚隆旨之萬一,然若其下土窮蔀,切膚之艱,燃眉之急,旣有目擊躬覩,而徒懷嚴畏,不爲之上達聰聽,則我殿下宵旰憂勤,懷保小民之德意,其將由臣而閼格,孤負如此,豈不爲監門之罪人也哉?玆敢不揆僭妄,冒昧陳籲,瀆撓之悚,萬萬主臣,本道綿歉最甚時,因道臣陳請,屢蒙恩典,遠之則不得歷擧,近之則癸酉甲戌乙亥丁丑是已。今年之歉,又遠過各年,則又安得不以各年已施之恩澤,重有望於仁覆之下哉?至若蘆嶺南北之略有淺深,臣於向來狀本,雖有論列,而此是最初所見也,抑亦强以別之也。殘顆旣盡,尺布無零,全道歉形,實無彼此之殊。伏乞聖明,下臣此章于廟堂,亟令稟覆,本道山郡二十邑辛卯條大同木及茂朱之田稅大同作木者,竝許全數代錢,俾此困瘁之民,均蒙曠絶之澤,不勝大願。臣無任云云。答曰,省疏具悉。所請令廟堂稟處。
上在昌德宮。停常參·經筵。
洪鍾遠啓曰,大司憲宋稚圭,執義具定默,掌令李寅敎·安亨鎭在外,持平都寅曄·柳基豐呈辭,監察茶時之意,敢啓。傳曰,知道。
傳于李景在曰,禮房承旨馳詣宗廟·景慕宮,奉審摘奸以來。
金裕憲啓曰,本院今秋冬等褒貶,當爲磨勘,而行都承旨金元根不爲仕進,不得如例磨勘之意,敢啓。傳曰,知道。
李景在啓曰,行副提學申在植牌不進推考傳旨,今方捧入,而館錄命下之後,如是違牌,事甚未安。更爲牌招,何如?傳曰,允。
以副應敎李根友,校理柳幼麟·李敦榮,副校理金遇明牌不進罷職傳旨,傳于李景在曰,只推。
李景在,以弘文館言啓曰,上番闕直,事甚未安。副應敎李根友,校理李敦榮,副校理金遇明旣有只推之命,竝卽牌招,以爲推移入直之地,何如?傳曰,允。
又以侍講院言啓曰,下番闕直,已至多日,事甚未安。司書洪鍾應,說書洪說謨,旣有只推之命,竝卽牌招,推移入直,何如?傳曰,允。
又以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
又以成均館同知館事意啓曰,臣聞居齋儒生等,今日朝食堂不爲設行,馳詣泮宮,招致諸生,問其捲堂之由,則諸生等,書陳所懷,以爲伏以御諱之莫敢觸犯,卽孩童之所知,而大司成臣尹命圭,迺於今月十二日庠製詩解中,直書宣廟朝御諱,揭之場中,至有人言,雖卽塗擦,而聽聞驚駭,誠極悚凜。且於初十日通讀製抄時,賦題不避御題,故使人微通,旋爲改懸,前後迷錯,難免其責,而此與前日尹秉烈之書揭聖諱,終日不改,煞有間焉。頻煩登徹,亦涉猥屑,逡巡含默,至於經宿,方外儒通,昨暮來到,謂以稽討,侵責備至,竟夜思惟,慙恧冞切,以此情蹤,何可晏然入堂乎?退伏私次,恭俟處分云云。臣以聖廟捲堂,事體重大,卽爲還入之意,多般曉諭,諸生等終不回聽,何以爲之?敢啓。傳曰,不能致審,而又有此妄發,雖是意慮不到者,旣徹之,不可但已。泮長罷職,諸生卽爲勸入。
上在昌德宮。停常參·經筵。
藥房提調李止淵,副提調金元根啓曰,伏未審日間,聖體若何?寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿,口傳問安。答曰,知道。世子嬪宮·世孫宮,口傳問安。答曰,知悉。
洪鍾遠啓曰,大司憲宋稚圭,執義具定默,掌令李寅敎·安亨鎭在外,持平都寅曄·柳基豐呈辭,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而上前開坼相値,不得來會云矣,敢啓。傳曰,知道。
金元根啓曰,行左承旨李鐵求,今日不爲仕進,卽爲牌招,何如?傳曰,許遞,前望單子入之。
承旨前望單子入之,鄭知容落點。
金元根啓曰,新除授左承旨鄭知容,卽爲牌招,何如?傳曰,允。
南履懋啓曰,行副提學申在植牌不進推考傳旨,今方捧入,而館錄命下之後,如是違牌,事甚未安。更爲牌招,何如?傳曰,允。
傳于南履懋曰,大司成前望單子入之。
大司成前望單子入之,鄭知容落點。
傳于南履懋曰,大司成卽爲牌招。
傳于南履懋曰,發遣吏郞,諸執事淸齋與否,摘奸以來。
傳于洪鍾遠曰,奉審閣臣入侍。
南履懋啓曰,卽見漢城府坐不坐單子,則連三日無緣不坐,詞訟劇地,委屬可悶,當該堂上推考,何如?傳曰,允。
又啓曰,行副提學申在植牌不進推考傳旨,今方捧入,而館錄命下之後,如是違牌,事甚未安。更爲牌招,何如?傳曰,允。
以大司成鄭知容牌不進罷職傳旨,傳于南履懋曰,只推,更爲牌招。
南履懋啓曰,卽伏見諸道今秋冬等褒貶啓本,則江原監司尹聲大,守令無一人居中居下,京畿監司李羲準,慶尙監司朴岐壽,守令無一人居下,殊無嚴明殿最之意,竝推考警責,何如?傳曰,允。
洪鍾遠啓曰,卽伏見諸道今秋冬等褒貶啓本,則京畿水使李鼎會,黃海水使李濟和,全羅監司朴永元,平安監司金學淳,慶尙監司朴岐壽,左水使李顯英,南兵使金見臣,邊將無一人居中居下。江華留守洪命周,公忠水使李貞坤,統制使李恒權,北兵使朴潤榮,邊將無一人居下,殊無嚴明殿最之意,竝推考警責,何如?傳曰,允。
以副應敎李根友,校理李敦榮,副校理金遇明牌不進罷職傳旨,傳于南履懋曰,只推。
以司書洪鍾應,說書洪說謨牌不進罷職傳旨,傳于南履懋曰,只推。
南履懋,以侍講院言啓曰,下番闕直,已至多日,事甚未安。司書洪鍾應,說書洪說謨,旣有只推之命,竝卽牌招,推移入直,何如?傳曰,允。
以司書洪鍾應,說書洪說謨牌不進罷職傳旨,傳于南履懋曰,只推。
南履懋,以奎章閣言啓曰,景慕宮·望廟樓,今望奉審,無頉之意,敢啓。傳曰,知道。
又以成均館同知館事意啓曰,臣謹依聖敎,招致諸生,傳宣聖旨,仍爲勸入,則諸生等以爲,聖敎若是鄭重,不勝感惶,謹當還入云。故仍設食堂,臣則退去之意,敢啓。傳曰,知道。
洪鍾遠,以兵曹言啓曰,今十二月十七日宗廟·社稷·景慕宮臘享大祭時,守門當爲塡差,而本曹郞廳及都摠府郞廳·五衛將,除入直與在外,排擬苟艱,依定式軍門將官,代差以入之意,敢啓。傳曰,知道。
又以備邊司言啓曰,全羅監司朴永元上疏批旨,有廟堂稟處之命,而取見其疏本,則備陳本道綿農歉荒,民情遑汲之狀,仍請山郡二十邑辛卯條大同木,及茂朱之田稅大同作木者,竝許全數代錢矣。始旱終澇,終始爲災,本道綿荒,固知較甚於他路,而今此道臣疏陳,民情民勢,亦有可見。然以今年而比例於乙亥綿穀俱失之時,則全數之請,已不免太過分數,況正賦之重,雖或有前此特施之已例,有非自下所敢仰引者。山郡大同木,許令折半代錢,而至於田稅,則事體尤別,以本色捧納事,分付,何如?傳曰,允。大同木,特許全數代錢,可也。
南履懋,以吏曹言啓曰,曹所屬宗簿寺·司饔院官員等矣今秋冬等褒貶,當爲等第,而俱因提調有故,不得磨勘之意,敢啓。傳曰,知道。
又以議政府左右相意啓曰,今辛卯年秋冬等褒貶,當爲等第,而臣等俱有身病,限內不得磨勘之意,敢啓。傳曰,知道。
又以耆老所言啓曰,本所堂上,多有身病,無參坐之人,今辛卯秋冬等褒貶,限內不得磨勘之意,敢啓。傳曰,知道。
又以儀賓府言啓曰,本府郞廳今秋冬等褒貶等第,當爲磨勘,而永明尉臣洪顯周,昌寧尉臣金炳疇俱在外,東寧尉臣金賢根有身病,限內不得爲之之意,敢啓。傳曰,知道。
又以敦寧府言啓曰,府郞廳等今秋冬等褒貶等第,當爲磨勘,而以領事金祖淳身病,不得爲之之意,敢啓。傳曰,知道。
又以忠勳府言啓曰,本府今秋冬等褒貶,當爲磨勘,而有司堂上韓陵君臣李海愚有身病,豐安君臣柳相祚在外,堂上不備,限內不得爲之之意,敢啓。傳曰,知道。
金裕憲,以戶曹言啓曰,本曹郞廳及所屬各司官員今辛卯秋冬等褒貶,依前例磨鍊以入,而軍資監·內資寺·長興庫·司䆃寺·內贍寺·平市署,因都提調·提調有故,不得磨勘去,春夏等褒貶時,軍資監·內資寺·濟用監·司䆃寺·內贍寺·司圃署,因都提調·提調有故,限內不得磨勘矣。今則其時官員,已多遷轉,難以考績,依近例蕩滌,何如?傳曰,允。
又以戶曹言啓曰,今辛卯秋冬等所屬各司褒貶啓本中,廣興倉直長洪㙉,與參判臣李紀淵,爲內外從兄弟相避,而參議臣徐淇修病不進,判書臣趙萬永,獨爲磨勘以入之意,敢啓。傳曰,知道。
又以宣惠廳都提調意啓曰,本廳郞廳今辛卯秋冬等褒貶,當爲等第,而臣等俱有身病,限內不得磨勘之意,敢啓。傳曰,知道。
南履懋,以禮曹言啓曰,各陵殿園墓·本曹郞廳,四學童蒙敎官,通禮院·禮賓寺·圖畫署官員等今辛卯年秋冬等褒貶,等第以入,而宗廟署·社稷署·景慕宮·弘文館·藝文館·春秋館·承文院·成均館·奉常寺·掌樂院·東西氷庫·東西活人署·典牲署·觀象監·內醫院·司譯院·典醫監·惠民署·東南關王廟官員等褒貶,各其司領事·都提調·提調及堂上,有故或不備,不得一時磨勘之意,敢啓。傳曰,知道。
又以禮曹言啓曰,今此所屬各司官員等褒貶時,宣陵參奉閔龍顯,與參判臣趙寅永,有應避之嫌,不得同議磨勘,別啓本以入之意,敢啓。傳曰,知道。
又以奎章閣言啓曰,本閣今辛卯年秋冬等褒貶,當爲磨勘,而提學洪奭周有身病,鄭元容奉命出疆,不得擧行,外閣褒貶,亦不得爲之之意,敢啓。傳曰,知道。
又以弘文館提調意啓曰,今秋冬等褒貶,當爲等第磨勘,而以領館事不備,限內不得爲之之意,敢啓。傳曰,知道。
洪鍾遠,以兵曹言啓曰,本曹今辛卯年秋冬等褒貶等第,磨鍊以入,而曹所屬軍器寺·訓鍊院·司僕寺官員及部將等褒貶,因各其司提調及堂上有故,不得一體磨勘之意,敢啓。傳曰,知道。
又以兵曹言啓曰,本曹今辛卯年秋冬等褒貶啓本中,刀擦三處之意,敢啓。傳曰,知道。
又以中樞府言啓曰,本府郞廳及醫員·錄事等今辛卯年秋冬等褒貶,當爲等第,而領中樞府事臣南公轍,判中樞府事臣鄭晩錫,臣李羲甲,俱有身病,限內不得磨勘之意,敢啓。傳曰,知道。
又以都摠府言啓曰,本府郞廳及部將等今辛卯年秋冬等褒貶,當爲磨勘,而都摠管李翊會有身病,限內不得設行之意,敢啓。傳曰,知道。
又以訓鍊都監都提調意啓曰,本局從事官·禁松參軍及諸將官等今辛卯年秋冬等褒貶,當爲等第,而都提調臣鄭晩錫有身病,限內不得磨勘之意,敢啓。傳曰,知道。
又以禁衛營都提調意啓曰,本營從事官及諸將官今辛卯秋冬等褒貶,當爲等第,而臣公轍有身病,限內不得磨勘之意,敢啓。傳曰,知道。
又以御營廳言啓曰,本廳從事官及諸將官今辛卯年秋冬等褒貶,當爲等第,而都提調臣李相璜有身病,限內不得磨勘之意,敢啓。傳曰,知道。
又以濬川司都提調意啓曰,本司都廳及郞廳今辛卯年秋冬等褒貶,當爲等第,而臣等俱有故,限內不得磨勘之意,敢啓。傳曰,知道。
又以刑曹言啓曰,今秋冬等褒貶,當爲磨勘,而判書李翊會未肅拜,限內不得磨勘以入之意,敢啓。傳曰,知道。
又以義禁府言啓曰,今秋冬等府郞廳褒貶等第,當爲磨勘以入,而臣俊輔有身病,限內不得擧行之意,敢啓。傳曰,知道。
南履懋,以工曹言啓曰,今秋冬等褒貶,當爲磨勘,而堂上有故,限內不得爲之之意,敢啓。傳曰,知道。
辛卯十二月十五日酉時,上御熙政堂。奉審閣臣入侍時,同副承旨洪鍾遠,假注書韓文爀,記事官李啓宇·李公翼,待敎李肯愚,以次進伏訖。上曰,史官分左右。肯愚進前起伏,奏曰,臣承命馳詣顯隆園,園上奉審無頉,碑閣·丁字閣奉審則無頉,祭物·祭器·祭井看審則精潔,諸執事摘奸則無頉,仍留監祭。仍詣健陵,陵上奉審則無頉,碑閣·丁字閣奉審則無頉。仍詣華寧殿,殿內奉審則無頉,門將摘奸則無頉矣。肯愚曰,臣以本閣書籍事,有所仰達者。本閣所在事文類聚,名雖二秩,卷多散落,便同無有矣。近聞慶尙監營,事文類聚新刊云,限十秩印成以爲藏置,似好。故敢此仰達矣。上曰,唯。上曰,史官就座。仍命退,諸臣以次退出。
上在昌德宮。停常參·經筵。
洪鍾遠啓曰,大司憲宋稚圭,執義具定默,掌令李寅敎·安亨鎭在外,持平都寅曄·柳基豐呈辭,監察茶時之意,敢啓。傳曰,知道。
傳于南履懋曰,傳香承旨馳詣宗廟·社稷·永禧殿·景慕宮,奉審摘奸以來。
金裕憲啓曰,吏曹郞廳來言,承旨有闕,政事,取稟。傳曰,前望單子入之。
承旨前望單子入之,李根友落點。
金裕憲啓曰,新除授同副承旨李根友,卽爲牌招,何如?傳曰,允。
以大司成鄭知容再牌不進罷職傳旨,傳于洪鍾遠曰,只推,更爲牌招,違牌勿爲呼望。
金裕憲啓曰,行副提學申在植再牌不進推考傳旨,今方捧入,而館錄命下之後,連事違召,無意承膺,誠極未安。所當更請牌招,而係是一日三牌,何以爲之?敢稟。傳曰,更爲嚴飭牌招。
又啓曰,應敎金鼎集,校理柳幼麟·李敦榮,副修撰林永洙差祭,副校理申冕周,修撰朴升鉉在外,副應敎未差,玉堂上下番俱空,事甚未安。副校理金遇明,修撰李象敬,副修撰韓鎭㦿,竝卽牌招,推移入直,何如?傳曰,允。
又以侍講院言啓曰,下番闕直,已至多日,事甚未安。司書洪鍾應,說書洪說謨,旣有只推之命,竝卽牌招,推移入直,何如?傳曰,允。
以副校理金遇明,修撰李象敬,副修撰韓鎭㦿牌不進罷職傳旨,傳于金裕憲曰,只推。
以司書洪鍾應,說書洪說謨牌不進罷職傳旨,傳于金裕憲曰,只推。
洪鍾遠,以都摠府言啓曰,今日入直內三廳武兼禁軍及軍兵等,當爲中日習射技,而臘享大祭齋戒相値,不得設行之意,敢啓。傳曰,知道。
上在昌德宮。停常參·經筵。
魂宮晝茶禮親奠酌後,大殿·中宮殿,內閣·政院·藥房口傳問安。答曰,知道。世子嬪宮·世孫宮口傳問安。答曰,罔極。
洪鍾遠啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
李根友啓曰,來二十一日,朝參日次矣,敢稟。傳曰,停。
李景在啓曰,來二十一日,輪對日次矣,敢稟。傳曰,當次人受點,後日次待令。
傳于李景在曰,今日魂宮晝茶禮,當自內親奠酌矣,該房知悉。
注書李寅臯病,代以趙得林爲假注書。
李景在啓曰,玉堂上下番俱空,事甚未安。副校理金遇明,修撰李象敬,副修撰韓鎭㦿,旣有只推之命,與校理柳幼麟·李敦榮,副修撰林永洙,竝卽牌招,推移入直,何如?傳曰,允。
洪鍾遠啓曰,大司憲宋穉圭,執義具定默,掌令李寅敎·安亨鎭在外,持平都寅曄·柳基豐牌不進,監察茶時之意,敢啓。傳曰,知道。
以獻納李益文,正言權大肯,持平都寅曄·柳基豐牌不進罷職傳旨,傳于洪鍾遠曰,只推。
以校理柳幼麟·李敦榮,副校理金遇明,修撰李象敬,副修撰韓鎭㦿·林永洙牌不進罷職傳旨,傳于李景在曰,只推。
李景在啓曰,行副提學申在植疏批已下,卽爲牌招,何如?傳曰,允。
以開城留守李鼎臣狀啓,本府人物燒死事,傳于金裕憲曰,如有生前還布,蕩減事,分付。
李景在,以侍講院言啓曰,下番闕直,已至多日,事甚未安。兼弼善李淵祥,旣入闕中,文學宋持養,姑降入直之意,敢啓。傳曰,知道。
又以承文院都提調意啓曰,院寫字官永付司果金宗漢,罪汰屢朔,飭已施矣。依戊子承令,還付祿窠之意,敢啓。傳曰,知道。
李根友,以兵曹言啓曰,慶尙監司朴岐壽狀啓,道內別試武士入格人等起送事,纔已啓下矣。在前嶺南別試武士上來者,依本道入格技藝,自臣曹有更試草記之例,今日宣薦內禁衛試取時,同爲試取之意,敢啓。傳曰,知道。
又以都摠府言啓曰,副摠管具信喜,以訓鍊院都正,將鬼薦取才坐起事,訓鍊院晝仕出去之意,敢啓。傳曰,知道。
副提學申在植疏曰,伏以臣,待罪藩任,已逾朞年,而無一措施,孤負委毗之聖眷,居恒悚恧,惟大何是俟,迺者恩旨忽降,俾長玉署,臣是何人也?無才無能,最居人下,而出管鎖鑰,入侍經幄,俯愧不稱之服,仰累則哲之明,歷日震駴,莫省其何以得此於聖明之世也。今臣所叨,地望最稱淸峻,苟非其人,莫宜居之。臣於少壯之日,猥添仕籍,靑瑣冠冕,豈敢曰全無係戀,而至於榮途氷銜,初非夢想之所到,顧今年過六旬,志氣已摧,耳目損其聰明,手足失其便利,貞疾益痼,萬念俱灰,雖閑史漫職之隨行逐隊,陳力就列,尙患難强,莫副素願,忽此侈顯之職,特縻衰朽之軀,縱極一時之恩耀,能無四方之嗤笑乎?館錄有命,庚牌日臨,揀選一代文學才猷之士,備顧問責論思,仰贊聖朝黼黻笙鏞之治,何等莫重莫大之事,而以臣空疎,本無藻鑑,林立新進之彦,孰優而孰劣,何賢而何否,漠然素昧,無異聾瞽,重以出塞經年,久隔班聯,今將新從下土,主張會議,則圈事之僨誤,勢所必至,而國體之苟艱,莫此爲甚,不待微懇之更僕,庶蒙聖鑑之俯燭矣。且臣自在任所,秋冬之交,因原濕驅馳之勞,宿疾復若,閱月委席,繼承馹召,馱病登途,巧値風雪交厲,朔氣隆寒,生入玉門,實賴王靈之攸濟,而目下症形,一倍添劇,氣脫神眩,轉側猶艱,眼眚耳癢,視聰俱霿,而素患痞積之祟,則固自如,眠食全減,淹淹叫死,彈束赴公,誠非時日之可期,百爾思量,承膺無路。玆敢短章陳暴,仰瀆崇嚴。伏乞聖慈,諒臣情之非出飾讓,念公器之無容久朽,亟命鐫改,以安賤分焉。臣方丐免,不宜贅他,而北路民事中,竊有一二愚見,庸備芻蕘之必擇。蓋摩天以北之不得行錢禁令,自來莫嚴,法久而弛,俗渝而狃,爲官者知而不問,爲民者唯利是趨,蕩然若無禁者,厥惟久矣,而又無若近日之狼藉而無忌矣。年前因廟堂行會,關以北詳定穀價,減以米一包而錢二兩,蓋由於憐其錢荒,取其價歇,以爲養廉恤民之道,而錢本當禁,價何暇論,許其待沽,禁則自弛。由是穀物之買賣,必歸於價騰之鄕,商貨之交易,仍取其債殖之利,爾我交征,人心渝薄,非但邦憲之不嚴,可恨氓俗之猝變。臣於月前巡部之路,聞士民之年老戴白者,相與嗟嘆而爲言曰,吾鄕自來淳龐,不識錙銖之爲利,行旅之饋食,賓蔀之借貸,惟情誼之是顧,無損益之相較,一自行錢以後,不復舊日之敦厚,一切俗尙之迫隘,雖一粒一絲之微,必論價而取與,貧民尤無以資生,仳㒧顚連之患,寔由於此云。甚至有感慨而垂涕者,其爲痼瘼,於此可見。說者以爲關西邊地,皆用錢貨,不可獨禁於關北,此言似矣。然關西錢貨,尙非設禁之本意,而摩天以北,地形異於關西,禁之固不難,民俗由是以淆漓,顧彼蚩蚩者類,略有太古遺意,而使之較計利害,驅以納之奸竇慾浪之中,其爲弊也,至於此極,實有違於聖世化民成俗之義。從今以往,關北禁錢之道,申明舊制,嚴法施行,斷不可已矣。且沿江六邑之民,最可矜悶。絶遠之域,難察官吏之貪縱,荐歉之餘,尤多戶口之流散,十室而九空,一夫而疊役,去者鴻飛,居者魚喁,弊日益痼,民日益困,若使任其凋瘵,不思矯救,則竊恐艱辛開拓之地,勢必空虛而後已。今之爲官於六鎭者,不識道理,全思肥己者,固無足論,而雖或有廉介綜理之人,必以目下邑勢,實難措處,而家國隔遠,歸思恒切,纔過三考,便成履歷,則百計圖遞,全以解紱爲能事,如此而邑安得成樣,民安得無弊乎?不可不久任而責成,期有實效,然後可以祛其積瘼,奠其遐俗。臣以爲六鎭守令自今爲始,內而銓曹各別擇差,外而本道嚴明殿最,而滿瓜之前,勿令移遷,如或啓遞於瓜前,則不得用其履歷,滿瓜而治績較著者,自銓曹必先收用於當進之履歷,如堂下戍邊者之差送守令,堂上領運者之差送邊地,以爲激勸之圖,似好。今此兩條,卽臣之所目擊而爲弊最甚者,敢此敷陳,請令廟堂裁稟焉。臣無任云云。答曰,省疏具悉。尾陳事,所論甚好,令廟堂稟處,俾有實效。卿其勿辭,卽爲行公。
辛卯十二月十七日午時,上詣魂宮,晝茶禮親奠酌入侍時,行都承旨金元根,左承旨金裕憲,右承旨李景在,左副承旨南履懋,右副承旨洪鍾遠,同副承旨李根友,記事官李寅臯,假注書韓文爀,記事官李啓宇·李公翼,原任待敎李憲瑋,檢校待敎金英淳·趙斗淳,待敎李肯愚,以次侍立。時至,通禮跪啓請外辦。上具衰服,步出齋殿門,詣板位前哭,承史閣臣,皆俯伏哭,上止哭,在位諸臣皆止哭。元根奉香,根友奉爐跪進,上三上香。元根進盞,上執盞以授根友奠盞,連奠三盞訖。上哭,在位諸臣皆俯伏哭,上止哭,在位諸臣皆止哭。當該右通禮及贊儀竝推考事。出榻敎景在曰,右通禮及贊儀,趁不待令,以致時刻之差晩擧行,極爲駭然。竝所當重勘,而本院請推之外,無他可施之罰,何以爲之乎?上曰,竝推考,可也。出擧條上步出通和門,還入齋殿,諸臣以次退出。
上在昌德宮。停常參·經筵。
李根友啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
南履懋啓曰,行副提學申在植牌不進推考傳旨,今方捧入,而館錄命下之後,如是違牌,事甚未安。更爲牌招,何如?傳曰,允。
又啓曰,玉堂上下番俱空,事甚未安。校理柳幼麟·李敦榮,副校理金遇明,修撰李象敬,副修撰韓鎭㦿·林永洙,旣有只推之命,竝卽牌招,推移入直,何如?傳曰,允。
又啓曰,假注書趙得林,時無職名,令該曹依例付軍職,冠帶常仕,何如?傳曰,允。
李根友啓曰,大司憲宋穉圭,執義具定默,掌令李寅敎·安亨鎭在外,持平都寅曄·柳基豐牌不進,監察茶時之意,敢啓。傳曰,知道。
以獻納李益文,正言權大肯,持平都寅曄·柳基豐牌不進罷職傳旨,傳于李根友曰,只推。
以校理柳幼麟·李敦榮,副校理金遇明,修撰李象敬,副修撰韓鎭㦿·林永洙牌不進罷職傳旨,傳于南履懋曰,只推。
南履懋,以侍講院言啓曰,下番連日姑降入直,事甚未安。司書洪鍾應,兼司書林永洙,說書洪說謨,竝卽牌招,推移入直,何如?傳曰,允。
又以吏曹言啓曰,今日本曹開坼坐起時,考見諸道褒貶啓本,則咸從府使李倫敍,以細節且略,終譽誼勉爲目,陽智縣監閔銑,以餘事宜略爲目,鎭川縣監徐有皓,以杖何太猛爲目,禮山縣監鄭翼容,以自修在我,可畏非民爲目,靑陽縣監丁學冕,以苟麾邑子,聽斷無眩爲目,靑山縣監趙鎭運,以手或不從,心則願治爲目,稷山縣監鄭在淇,以差欠剛斷爲目,德山縣監韓用鏽,以察邇則善爲目,熊川縣監李氣浩,以語多眞實,是以爲恕爲目,則俱宜置下考,而置諸中考。康翎縣監趙義錫,以檢報或疎爲目,扶餘縣監李宜鉉,以戒閽宜嚴爲目,則俱宜置中考,而置諸上考,殊無嚴明殿最之意。五道道臣,推考警責,康翎縣監趙義錫,咸從府使李倫敍,陽智縣監閔銑,鎭川縣監徐有皓,禮山縣監鄭翼容,靑陽縣監丁學冕,靑山縣監趙鎭運,稷山縣監鄭在淇,德山縣監韓用鏽,熊川縣監李氣浩竝罷黜,扶餘縣監李宜鉉,中考施行,何如?傳曰,允。
李根友,以兵曹言啓曰,宣部守三薦參上武臣前銜作散人別取才入格矢數·落仕年條·居住·薦名,各其名下,懸註以入,而宣薦內禁衛取才,無一人入格之意,敢啓。傳曰,知道。
又以兵曹言啓曰,因平安監司金學淳狀啓,鐵箭武士平壤閑良李貞權·韓致良,前兵使鄭來升狀啓,安州閑良朴致馨·李浩實,各其院長領率齊到矣。臣進詣訓鍊院更試,則抄上四人中,平壤閑良李貞權·韓致良,安州閑良朴致馨,雖未及本道試取之步數,優過一百五十步,別單書入之意,敢啓。傳曰,知道。
又以兵曹言啓曰,嶺南別試武士,更爲試取事,草記啓下矣。各以本道入格技藝試取,則善山閑良權讓,慶州出身金基馹,閑良金致鍵,淸道出身金益秀,仁同閑良張宅新,榮川出身孫軫奎,昌寧出身成郁奎,俱以病不來,尙州出身金基永,閑良權中建·李象華·權中奎,高靈閑良朴慶虎·崔元益,慶州閑良全東曄,密陽閑良孫永顥,居昌閑良愼二元,金海閑良曺海振,軍威閑良尹莘覺,迎日閑良金鍊稷·孫致權,柒谷閑良李敬模,晉州閑良黃晩秀,永川閑良任應琮,義城閑良金得祥·盧守成,咸昌閑良李光顯,昌寧閑良成建奎,蔚山閑良申翼敦片箭不,善山閑良盧章琥,金山閑良金相奎,咸昌閑良禹賢臣,興海閑良金成坤,義興閑良高斗煥鐵箭不,慶州前五衛將崔奎赫,義興閑良朴尙虎,永川閑良徐尙輔·李廷虎,仁同閑良張斗相,醴泉前主簿尹喜榮,善山閑良金基兌,山淸閑良李碩俊,蔚山前五衛將林最秀講不,淸河閑良徐興甲·林翼虎,義興出身金益煥擧沙不,慶州前守門將丁景成,永川出身鄭裕睦,星州閑良郭鋈,興海出身鄭弘敎三略略,淸道出身鄭時復六韜粗,咸昌出身孫尙佐,善山閑良鄭宗䥬三略粗,盧明瓚司馬法粗,講栍比諸本道入格,俱未中式。未入格人,竝依例給糧下送,而仁同將仕郞張繼燮孫武子通,在前嶺南武士試取時,能講者閑良,直赴會試,依判下擧行矣。今此講書入格閑良張繼燮,別單書入之意,敢啓。傳曰,知道。
又以兵曹言啓曰,永登萬戶尹聖烈,以三年窠邊將,前已中考施行,今又居中,其不職可知,依例罷黜,何如?傳曰,允。
又以御營廳言啓曰,因禮曹草記,溫陵局內捉虎事,定將校率領砲手,今月初九日,出送行獵矣。今十七日申時量,大虎一頭,捉得於本陵局內,故謹此封進,而更無虎跡,山行軍,仍爲撤還之意,敢啓。傳曰,知道。
上在昌德宮。停常參·經筵。
李根友,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
洪鍾遠啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
傳于李景在曰,近日兩泮長處分,不但重其爲諸生之言,其實則泮長不審之罪,不可以不警故也。然於此亦有所明諭,今之泮長,雖非如三代大司成之重,然坐之臯比,尊以師席,稱諸生爲博士弟子,古今之通誼也。其分嚴其義和,使爲師者,誠有所失,諸生爭其不可,使其自愧而改之,則情意流通,其事甚美。不然而倡言改斥,無難推上,逐之後已,其可乎?兩泮長所失,孽雖自作,旣非喪性失心,全無人理,侮聖蔑君,甘心死罪者,則決知非知而故犯,婦孺可知,人性皆同,吾所不敢爲,疑人敢爲,已大傷忠厚公明之義,其有違於推己忖人之訓,果何如也?抉摘文字,尙謂之不美,況此事雖藉所重,豈不有甚於抉摘文字乎?若謂其倡言攻斥,無難逐去,出於未盡明理,則尙可說也,萬或一出於挾雜之私,則賢關首善之地,以誦法聖賢爲業,獨不有愧於心乎?予雖否德,不能盡君師之責,然亦不敢不以古之師儒諸生,望於今之師儒諸生。故不憚其言之也長,遂事已矣。自今以往,爲泮長者,敬謹其事,使諸生無所議其失,爲諸生者,顧名思義,毋得輕侵泮長,豈不使賢關增重,士風日美乎?此諭一通,書揭明倫堂壁,亦載之故事,俾泮長與儒生,常目在之。
李景在啓曰,行副提學申在植牌不進推考傳旨,今方捧入,而館錄命下之後,如是違牌,事甚未安。更爲牌招,何如?傳曰,允。
又啓曰,玉堂上下番俱空,已至多日,事甚未安。校理柳幼麟·李敦榮,副校理金遇明,修撰李象敬,副修撰韓鎭㦿·林永洙,旣有只推之命,竝卽牌招,推移入直,何如?傳曰,允。
又啓曰,行副提學申在植牌不進推考傳旨,今方捧入,而館錄命下之後,如是違牌,事甚未安。更爲牌招,何如?傳曰,允。
洪鍾遠啓曰,大司憲宋穉圭,執義具定默,掌令李寅敎·安亨鎭在外,持平都寅曄·柳基豐牌不進,監察茶時之意,敢啓。傳曰,知道。
以獻納李益文,正言權大肯,持平都寅曄·柳基豐牌不進罷職傳旨,傳于洪鍾遠曰,只推。
以校理柳幼麟·李敦榮,副校理金遇明,修撰李象敬,副修撰韓鎭㦿·林永洙牌不進罷職傳旨,傳于李景在曰,只推。
以司書洪鍾應,兼司書林永洙,說書洪說謨牌不進罷職傳旨,傳于李景在曰,只推。
李景在,以侍講院言啓曰,下番姑降入直,已至多日,事甚未安。司書洪鍾應,兼司書林永洙,說書洪說謨,旣有只推之命,竝卽牌招,推移入直,何如?傳曰,允。
又以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
義禁府啓目,西生前僉使尹光漢原情云云。問目內辭緣,泛稱遲晩,刑推得情,何如?判付啓除刑推議處爲良如敎。
上在昌德宮。停常參·經筵。
藥房提調李止淵,副提調金元根啓曰,伏未審日間,聖體,若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿,口傳問安。答曰,知道。世子嬪宮·世孫宮,口傳問安。答曰,知悉。
洪鍾遠啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
李根友啓曰,備邊司郞廳來言,今日賓廳日次,而大臣俱有身病,不得來會云矣,敢啓。傳曰,知道。
傳于南履懋曰,明日柑製,通方外爲之,試紙用大好紙,弘文提學,待明朝牌招。
傳于南履懋曰,左承旨·右承旨竝許遞,前望單子入之。
承旨前望單子入之,朴熙顯·李憲球落點。
傳于南履懋曰,吏曹參議有闕之代,前望單子入之。
吏曹參議前望單子入之,尹命圭落點。
以吏曹參議前望,傳于南履懋曰,尹命圭敍用。
南履懋啓曰,行副提學申在植再牌不進推考傳旨,今方捧入,而館錄命下之後,連事違召,無意承膺,事體所在,誠極未安。所當更請牌招,而係是一日三牌,何以爲之?敢稟。傳曰,更爲牌招。
傳于南履懋曰,副提學外,玉堂竝許遞,前望單子入之。
玉堂前望單子入之,應敎趙斗淳,校理吳致淳,修撰韓鎭㦿落點。
洪鍾遠啓曰,大司憲宋穉圭,執義具定默,掌令李寅敎·安亨鎭在外,持平都寅曄·柳基豐牌不進,監察茶時之意,敢啓。傳曰,知道。
以獻納李益文,正言權大肯,持平都寅曄·柳基豐牌不進罷職傳旨,傳于洪鍾遠曰,只推。
以司書洪鍾應,兼司書林永洙,說書洪說謨牌不進罷職傳旨,傳于南履懋曰,只推。
南履懋啓曰,玉堂上下番俱空,已至多日,事甚未安。新除授應敎趙斗淳,校理吳致淳,修撰韓鎭㦿,竝卽牌招,推移入直,何如?傳曰,允。
洪鍾遠啓曰,卽者義禁府都事來言,時囚罪人尹光漢,當爲議處,而判義禁徐俊輔有身病,次堂例不得擧行云。判義禁徐俊輔,卽爲牌招,以爲開坐之地,何如?傳曰,允。
又啓曰,判義禁徐俊輔牌不進推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。
吏曹口傳政事,直閣單金鼎集。
南履懋,以侍講院言啓曰,兼司書林永洙,時無職名,令該曹口傳付軍職,何如?傳曰,允。
兵曹口傳政事,副司果單林永洙。
南履懋,以侍講院言啓曰,下番姑降入直,已至多日,事甚未安。司書洪鍾應,兼司書林永洙,說書洪說謨,旣有只推之命,竝卽牌招,推移入直,何如?傳曰,允。
又以司饔院監膳提調意啓曰,統制使初等進上生靑魚,今日來到,而非但體小,擧皆腐傷,不得已今方還下送,使之改備封進,而莫重進上,如是不謹,其在事體,誠極駭然。當該統制使,施以罷職之典,領來陪持人,令攸司科治,何如?傳曰,進上捧入統制使推考,陪持科治事,置之。
又以禮曹言啓曰,卽接永禧殿官員所報,則明日柑製試取時,本殿兩官,俱爲觀光云矣。假官一員,依定式,令吏曹以成均館官員口傳啓下,以爲代直後赴試之地,何如?傳曰,允。
李根友,以訓鍊都監言啓曰,本局諸將官,自今年正月至十二月射講居首人,別單書入之意,敢啓。傳曰,知道。
又以禁衛營言啓曰,本營千摠李寬奎,身病猝重,勢難察任,改差,何如?傳曰,允。
又以禁衛營言啓曰,本營諸將官,今年射講都計劃居首人,依例別單書入之意,敢啓。傳曰,知道。
又以御營廳言啓曰,本廳諸將官,今年射講都計劃居首人,別單書入之意,敢啓。傳曰,知道。
又以摠戎廳言啓曰,本廳諸將官,今辛卯年射講居首人,依例別單書入之意,敢啓。傳曰,知道。
洪鍾遠,以義禁府言啓曰,明日柑製通方外爲之時,本府都事十員內九員赴擧,只有武都事一員,而本府入直,當直入直公事回公都事,無以推移,假都事二員,令該曹口傳差出,以爲分排擧行之地,何如?傳曰,允。
上在昌德宮。停常參·經筵。
洪鍾遠啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
李根友啓曰,來二十五日,朝參日次,而徽慶園忌辰祭齋戒相値,頉稟之意,敢啓。傳曰,知道。
金元根啓曰,新除授左承旨朴熙顯,時在寧越府任所,斯速乘馹上來事,下諭,何如?傳曰,許遞,前望單子入之。
承旨前望單子入之,洪赫落點。
吏曹口傳政事,待敎單李肯愚。
傳于金元根曰,都政勿拘齋日,今二十五日爲之事,分付兩銓。
李憲球啓曰,行副提學申在植牌不進推考傳旨,今方捧入,而館錄命下之後,如是違牌,事甚未安。更爲牌招,何如?傳曰,允。如有違牌,勿爲呼望。
洪鍾遠啓曰,判義禁徐俊輔再牌不進推考傳旨,今方捧入,而開坐命下之後,連事違召,無意承膺,事體所在,誠極未安。所當更請牌招,而係是一日三牌,何以爲之?敢稟。傳曰,更爲牌招。
李憲球啓曰,弘文提學徐俊輔牌不進推考傳旨,今方捧入,而柑製試取命下之後,如是違牌,事甚未安。更爲牌招,何如?傳曰,允。
又啓曰,弘文提學徐俊輔,旣已承牌,內閣提學洪奭周,藝文提學洪羲俊,竝卽牌招,以爲同參考試之地,何如?傳曰,允。
傳于金元根曰,都承旨持此御題,與弘文提學,偕往泮宮,試取以來。
金元根啓曰,臣元根,與弘文提學徐俊輔,偕往泮宮,柑製試取,則收券爲一千九百十張矣,捧入之意,敢啓。傳曰,知道。
傳于李憲球曰,試所與在院承旨及入直兵曹堂上,竝試官加差下,使之分考。
傳于金元根曰,科次入侍。
傳于金元根曰,雖有所失,由於不察之過誤,亦不可永枳。前縣監成遂默罪名,蕩滌。
以應敎趙斗淳,校理吳致淳,修撰韓鎭㦿牌不進罷職傳旨,傳于李憲球曰,只推。
以司書洪鍾應,兼司書林永洙,說書洪說謨牌不進罷職傳旨,傳于李憲球曰,只推。
李憲球啓曰,玉堂上下番俱空,已至多日,事甚未安。應敎趙斗淳,校理吳致淳,修撰韓鎭㦿,旣有只推之命,竝卽牌招,推移入直,何如?傳曰,允。
李憲球,以侍講院言啓曰,下番姑降入直,已至多日,事甚未安。司書洪鍾應,兼司書林永洙,說書洪說謨,旣有只推之命,竝卽牌招,推移入直,何如?傳曰,允。
洪鍾遠啓曰,大司憲宋穉圭,執義具定默,掌令李寅敎·安亨鎭在外,持平都寅曄·柳基豐牌不進,監察茶時之意,敢啓。傳曰,知道。
以獻納李益文,正言權大肯,持平都寅曄·柳基豐牌不進罷職傳旨,傳于洪鍾遠曰,只推。
判義禁徐俊輔疏曰,伏以臣,猥忝判金吾之任矣,開坐有命,召牌踵臨,在臣分義,固當竭蹶趨承,而第臣方叨王世孫左副賓客之銜,時帶官銜者,不得兼綰刑獄,格例卽然。玆陳短章,仰瀆崇聽。伏望聖慈,俯賜鑑諒,將臣判金吾之職,亟行遞改,以存公格,不勝幸甚。臣無任云云。答曰,省疏具悉。所帶賓客之任,許遞。
辛卯十二月二十一日酉時,上御熙政堂。柑製科次入侍時,行都承旨金元根,假注書趙得林,記事官李謙在·李公翼,弘文提學徐俊輔,試官右承旨李憲球,左副承旨南履懋,右副承旨洪鍾遠,同副承旨李根友,兵曹參議李渭達,對讀官直閣金鼎集,兼弼善李淵祥,文學宋持養,以次進伏訖。上曰,史官分左右。上曰,科次爲之。俊輔奏曰,上三張書三下,下七張書次上乎?上曰,唯。俊輔曰,魁券書一字乎?上曰,唯。俊輔以次書等訖,上命上魁券親坼封還下,仍命元根坼諸封。又命元根書傳敎曰,柑製賦居首三下一進士申錫愚直赴殿試,之次三下二幼學朴齊璿直赴會試,三下三幼學宋容玉給二分,之次次上幼學鄭猷敎等七人,竝令該曹,考例施賞。出傳敎上曰,入格儒生,明日延英門外施賞。出傳敎上曰,注書,誰也?元根曰,韓文爀·趙得林矣。上曰,副提學入來,館錄爲之乎?憲球曰,明日爲之云矣。上曰,史官就座。仍命退,諸臣以次退出。
上在昌德宮。停常參·經筵。
李根友,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
洪鍾遠啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
李根友啓曰,今十二月二十五日,都目政事爲之之意,敢啓。傳曰,知道。
以兼司書林永洙,說書洪說謨牌不進罷職傳旨,傳于李根友曰,只推。
洪鍾遠啓曰,明日傳香,禮房承旨當爲齋宿,右承旨李憲球,今日不爲仕進,所當牌招,而拘於廳規,不得請牌,何以爲之?敢稟。傳曰,牌招。
又啓曰,卽者校理吳致淳,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,大司憲宋穉圭,執義具定默,掌令李寅敎·安亨鎭在外,持平都宣曄·柳基豐牌不進,監察茶時之意,敢啓。傳曰,知道。
以獻納李益文,正言權大肯,持平都寅曄·柳基豐牌不進罷職傳旨,傳于洪鍾遠曰,只推。
兵曹口傳政事,行護軍單趙寅永。
李憲球,以侍講院言啓曰,弼善朴鳴和,自鄕上來云,卽爲牌招察任,何如?傳曰,允。
特進官,李惟秀·金蘭淳·兪應煥·柳鼎養·林景鎭·鄭基一·柳台佐·李鼎臣·李光正·韓耆裕·洪羲瑾·李朝鉉·朴來謙·李憲瑋·朴宗學·金弘根。
弘文錄三點,黃基安·柳致明·金周默·金遇順·姜必魯·李鎭華·權徽·鄭煥義·白東奎·鄭德和·宋能圭·鄭在絅·李勉祐·黃·洪祐順·成遂默·宋持養·李垿·金大根·成禹圭·趙然春·任百經·權用經·徐念淳·徐戴淳·兪星煥·洪鍾應·尹興圭·金箕晩·趙在慶,以上取三十人。
大司憲宋穉圭疏曰,伏以臣,三載床席,一息僅存,而負罪叨恩,恒切懍惕,不意玆者,憲長召旨,又忽降到,臣冞增隕越,不知所出。噫,名之浮實,雖古亦有,空疎庸愚,臣無與比,臣前後陳暴,未蒙鑑諒,揆分隘蹙,寧有涯極?狗馬之疾,末由蠢動,旣不能呈身闕下,自露瘢釁,又不能冒死力辭,期蒙罷斥,臣之始終,無非罪也,而秉彝之天,無間賢愚,愛君一念,臣豈獨無?一覲耿光,粗伸義分,是臣之所結轖于中者,而㱡㱡殘喘,更添寒疾,見方朝暮待盡,則自知至願竟莫能遂矣。臣跼蹐靡措之外,竊不勝撫躬而悼歎也。玆敢不避斧鉞,忍死哀籲,儻蒙聖慈,特垂矜憐,將臣本兼諸職,竝賜鐫免,臣庶得安意歸盡。抑又念臣,濫叨米肉之恩,乞免不得,歲已再周而有餘矣。顧此恩典,蓋出於愍恤老臣之饑歲貧餒,而昨今年來,秋事稍登,臣之艱食,自不至於顑頷,臣徒懷煩屑之懼,至今泯默祗受,臣之忘廉沒恥,受人嗤點,固不足言,而施之失當,亦恐不免招竊議也。臣未效涓埃之報,而反致綜核之累,極知罪大,求死不得。臣比又得見邸報,臣之子欽成,因大臣筵白,猥蒙稍近邑作窠差送之命矣。臣是何人,宜獲慢命之誅,而乃誤待賢之禮耶?不惟臣心之惶惑震灼,所以損紀綱而駭瞻聆者,大矣。且臣之子,才調無以逮人,則雖得循例牽復,猶爲匪分,又況特恩,豈其所堪?臣且悚且憂,不能定情。臣實樸愚,言不矯飾,伏願殿下,洞察微情,亟降指揮,停撤米肉之恩,還收除邑之命,以尊朝體,以安賤分,千萬幸甚。臣無任云云。答曰,省疏具悉卿懇。愼節當寒彌留,豈勝奉念?卿子近地守令差送之請,右相之言,實合優待之禮,卿何過辭?米肉之致,由於養老之意,則到今還寢,雖恐有不承權輿之歎。然卿旣苦心力辭,已及數載,一向相强,亦非以誠實待卿之道,特許寢之,以安卿心,卿其待春和少間,幡然賁然,以副予企望。仍傳于李憲球曰,此批答,遣地方官傳諭。
校理吳致淳疏曰,伏以,臣母沈痼之疾,近因寒酷,一倍添劇,冷積內肆,毒感外侵,委頓床席,轉側須人,諸般症形,難以條陳,左右扶將,只有煎灼,玉署特除,降及此際,館錄成命之下,尤不敢連事違傲,雖不得不張皇出肅,備數會圈,而離側經宵,方寸已亂,卽接家信,夜又添泄,奄奄氣息,比昨愈危,臣於是,實難暫時按住。玆敢忙陳短章,徑出禁扄。伏願聖慈,俯垂矜諒,亟遞臣職,俾便救護,仍治臣罪,以昭法紀焉。臣無任云云。省疏具悉。爾其勿辭救護。
上在昌德宮。停常參·經筵。
李根友啓曰,大司憲宋穉圭,執義具定默,掌令李寅敎·安亨鎭在外,持平都寅曄·柳基豐呈辭,監察茶時之意,敢啓。傳曰,知道。
金元根啓曰,左承旨洪赫,左副承旨南履懋,今日不爲仕進,竝卽牌招,何如?傳曰,竝許遞,前望單子入之,待下批,牌招察任。
承旨前望單子入之,徐箕淳·韓弘敎落點。
傳于金元根曰,留院公事入之。
以弼善朴鳴和牌不進罷職傳旨,傳于韓弘敎曰,只推。
徐箕淳,以義禁府言啓曰,全羅監司朴永元狀啓內,防踏前僉使金弘源,前前僉使姜碩俒等罪狀,竝令攸司稟處事,啓下矣。金弘源,今方待命拿囚,姜碩俒,下去公忠道德山地云,依例發遣府書吏拿來,何如?傳曰,待待命拿囚。
義禁府啓目。粘連向前尹光漢亦,守護之爲日稍久,蓋緣問情官之歷路遲滯,倭船之因風徑歸,有非該鎭將之惟意挽執是白乎矣,身爲守護之邊將,未及問情,任其發船者,其在重邊情之道,有不可容貸,以此照律,何如?判付啓依允。
上在昌德宮。停常參·經筵。
洪鍾遠啓曰,大司憲宋穉圭,執義具定默,掌令李寅敎·安亨鎭在外,持平都寅曄·柳基豐呈辭,監察茶時之意,敢啓。傳曰,知道。
李憲球啓曰,左副承旨洪鍾遠,今日不爲仕進,卽爲牌招,何如?傳曰,允。
傳于洪鍾遠曰,延祐宮行閣失火,卽爲撲滅,萬萬多幸,而所重何如之地,常時不能檢飭之次知中官與當該守直內官,竝令該府拿處,當該守僕軍士等,令秋曹照律嚴繩。
傳于韓弘敎曰,中官李允吉效勞頗多,加資。
韓弘敎啓曰,今此皇曆,京畿監營二件,一件營上,一件勅使所經邑分上,黃海監營二件,一件營上,一件勅使所經邑分上,平安監營四件,一件營上,三件勅使所經邑分上,水原府·開城府·江華府·廣州府,江原監營·公忠監營·全羅監營·慶尙監營各一件營上事,自本院依例成有旨下送,京各司應爲頒賜二十四件,亦爲依例頒給之意,敢啓。傳曰,知道。
傳于李根友曰,留院公事入之。
韓弘敎,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
洪鍾遠,以刑曹言啓曰,傳曰,延祐宮行閣失火卽爲撲滅,萬萬多幸,而所重何如之地,常時不能檢飭之次知中官與當該守直內官,竝令該府拿處,當該守僕軍士等,令秋曹照法嚴繩事,命下矣。謹按律文,則大明律失火條有曰,若失火,延燒官府公廨及倉庫者杖一百。當該守僕趙仁錫,軍士金聖根等,竝依此律待用杖,各決杖一百放送之意,敢啓。傳曰,知道。
上在昌德宮。停常參·經筵。
進御二錢重人蔘粟米飮,自今日一貼式,限二貼煎入事,榻前下敎。中宮殿進御二錢重人蔘粟米飮,自今日一貼式,限二貼煎入事,榻前下敎。
藥房都提調金履喬,提調李止淵,副提調金元根啓曰,伏未審日間,聖體,若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿,口傳問安。答曰,知道。世子嬪宮·世孫宮,口傳問安。答曰,知悉。
洪鍾遠啓曰,大司憲宋穉圭,執義具定默,掌令李寅敎·安亨鎭在外,持平都寅曄·柳基豐呈辭,監察茶時之意,敢啓。傳曰,知道。
金元根啓曰,藥房三提調持粟米飮來待矣。傳曰,封入。
徐箕淳啓曰,備邊司郞廳來言,今日賓廳日次,而徽慶園忌辰祭齋戒相値,不得來會云矣,敢啓。傳曰,知道。
傳于韓弘敎曰,直閣金鼎集,馳詣徽慶園,奉審摘奸,仍留監察。
傳于金元根曰,留院公事入之。
傳于徐箕淳曰,明日當自內詣景祐宮展拜矣,侍衛入直磨鍊,雲寶劍置之,門路曜金門爲之。
傳于韓弘敎曰,明日景祐宮展拜時,百官入參,此後依例入參事,永爲定式。
傳于徐箕淳曰,明日出宮內門路,以協陽門爲之。
傳于金元根曰,每年兩大政臨政之飭,豈爲文具,而然爲國之要,治民爲本,治民之術,用人爲本,初仕不擇,則守令不可擇,守令不擇則民生受病故也。兩銓之臣,苟欲對揚,則莫先於恢公而搜才,以此飭諭兩銓。至於忠臣·淸白吏子孫·軍功·西北·松都人收用,亦無以例飭視之,盡心擧行事,一體分付。
傳于金元根曰,雖非親政,上下番注書及尙瑞院官員,依例陞六。
韓文爀陞六,代以蔡元默爲假注書。
趙得林陞六,代以黃麟淳爲假注書。
徐箕淳啓曰,假注書黃麟淳,時無職名,令該曹依例付軍職,冠帶常仕,何如?傳曰,允。
傳于金元根曰,山林外兩司臺諫竝許遞,今日政差出。
傳于金元根曰,藝文提學·玉堂·春坊竝許遞,今日政差出。
韓弘敎啓曰,玉堂上下番俱空,今日政新除授玉堂,竝待下批牌招,以爲推移入直之地,何如?傳曰,允。
又啓曰,春坊上下番俱空,今日政新除授春坊,竝待下批牌招,以爲推移入直之地,何如?傳曰,允。
金元根,以吏曹言啓曰,今都目大政時,本曹堂上,不可不備員,而參議尹命圭未肅拜,令政院牌招,以爲同參開政之地,何如?傳曰,允。
都政。吏批,判書沈能岳進,參判權敦仁進,參議尹命圭牌招不進,行都承旨金元根進。啓曰,今都目大政,各歧仕滿應遷者相避及未準朔監察·禁府都事,戶曹·刑曹·工曹·漢城府郞官·平市署官員·五部令·各司久任時推人員,竝擬,何如?傳曰,允。
吏批啓曰,四館陞出六品時,例有九處講後遷轉之規,而承文院褒貶,如或有故過限,則四館積滯,不可不慮。故自前雖未經九處講,亦有陞六之規矣。今秋冬等褒貶,不得爲之,故當出六品者,未免積滯,依例遷轉,何如?傳曰,允。
吏批啓曰,蔭仕六品官之陞五品者,每於過都政後照擬,而見今在職者,絶無經一考之人,五品官無以推移備擬,未經一考人,依例勿拘陞擬,何如?傳曰,允。
吏批啓曰,守令多窠,今當差出,而未準朔禁軍將·營將·邊將·虞候·中軍·都事·守令·察訪,竝擬,何如?傳曰,允。
以李章五爲典設別提,李漍爲活人別提,金最秀爲金浦郡守,洪疇爲瑞山郡守,趙亨復爲榮川郡守,廣興主簿單洪㙉,李敎行爲軍器主簿,權載大爲禮山縣監,鄭澤友爲稷山縣監,尹日善爲德山縣監,金命孝爲軍器副正。
吏批啓曰,大邱都護府判官,今當差出,而本府以營下劇邑,物衆地大,素稱難治,不可不擇差。他道有聲績已準限未準朔守令,竝擬,何如?傳曰,允。
以丁惠敎爲司饔直長,徐有始爲順陵直長,趙鎭敏爲大邱判官,李憲百爲松禾縣監,李寅亮爲三登縣令,典籍二單李冀禎·李學曾,洪完謨爲引儀,金祖根爲掌苑別提,徐憙淳爲禮曹參判,李元夏爲順川郡守,鄭周應爲光陽縣監,洪翼周爲工曹正郞,沈能驥爲仁同府使,金相順爲鳳山郡守,徐胤輔爲魯城縣監,崔粹俊爲熊川縣監,故吏判徐有防贈左贊成例兼,判義禁徐俊輔本生考。鄭龜容爲禮賓直長,李昌在爲宗簿直長,韓容鼎爲司宰奉事,韓在益爲禁府都事,金大淵爲司饔奉事,徐有榘爲刑曹判書,李羲肇爲兼輔德,韓容成爲景慕宮令,張鉉應爲禁府都事,徐灝淳爲安城郡守,承文正字單金養默,李熠爲咸從府使,李南栻爲康翎縣監,沈漢永爲坡州牧使,沈能淑爲泰仁縣監,李旭馨爲成歡察訪,珍島郡守韓應一,限麥秋仍任事承傳。尹致誠爲司饔奉事,洪世圭爲司䆃奉事,洪翼周爲鎭川縣監,申愨爲靑山縣監,姜彝文爲新昌縣監,兪春柱爲健陵令,金景善爲中學敎授,李台升爲陽智縣監,魏文喆爲金郊察訪,金輦爲祥雲察訪。
吏批啓曰,春坊多窠,今當差出,而擬望之人乏少,相避及外任竝擬,何如?傳曰,允。
以徐有素爲輔德,黃基安爲弼善,鄭爲文學,任百經爲司書,尹致定爲說書。
吏批啓曰,漢城府判尹,今當差出,而擬望之人乏少,政府西壁竝擬,何如?傳曰,允。
以金淵根爲工曹正郞,朴周壽爲判尹,朴巘壽爲顯隆園令,李敏行爲禁府都事,李謙在爲兼說書,李鶴九爲內贍主簿,閔洙龍爲造紙別提,李景燁爲引儀,洪哲謨爲漢城判官,金泰顯爲典籍,李寅弼爲副應敎,李應信爲副校理,蔡弘遠爲工曹參判,金驪書爲監察,鄭鶴濟爲陽德縣監。
吏批啓曰,臺諫多窠,今當差出,而擬望之人乏少,外任竝擬,何如?傳曰,允。
以李彦淳爲大司諫,李益文爲執義,南達孫爲司諫,李炫章爲掌令,高萬九爲持平,李漍爲工曹佐郞,李章五爲監察,羅台晟爲掌令,李鎭默爲持平,李寅敎爲獻納,李海善爲典設別提,金善養爲靖陵直長,朴穉圭爲司饔直長,羅啓南爲尙衣直長,李熙遠爲監察,兼春秋單李東韻。
吏批啓曰,大司成今當差出,而擬望之人乏少,外任竝擬,何如?傳曰,允。
以閔洙龍·姜漢赫爲監察,鄭基一爲右尹,金爲大司成,權達準爲奉化縣監,李志淵爲兵曹參判,金普根爲氷庫別提,宋瑞和爲繕工奉事,吳光默爲掌苑奉事,洪時燮爲禁府都事,趙斗淳爲兼弼善,李敦榮爲兼文學,韓鎭㦿爲兼司書,閔致和爲軍資正,宋應龍爲吏曹佐郞,洪奭周爲知敦寧,徐耕輔爲同敦寧,趙昌敎爲直講,李容在爲活人別提,金世忠爲幽谷察訪,林永洙爲校理,李敦榮爲副修撰,崔宗煥爲兵曹正郞,柳季麟爲春川府使,金喆遠爲寧越府使,閔洙龍爲司圃別提,韓文爀爲典籍,尹羲烈爲洪原縣監,金祖根爲戶曹佐郞,朴升鉉爲司成,朴鄷壽爲濟用主簿,張路賢爲南陽府使,李顯夔爲竹山府使,姜在浩爲興海郡守,徐永淳爲興陽縣監,元有五爲造紙別提,李正耆爲應敎,閔泰鏞爲修撰,金鼎集爲宗簿正,白時亨爲司藝,李容在爲掌樂主簿,徐能輔爲右副賓客,睦仁培爲鏡城判官,宋欽成爲靑陽縣監,李熙耇爲山淸縣監,軍資奉事單李炳斗,尹秀寅爲泰陵直長,金鉉復爲兵曹佐郞,金逌根爲軍器提調。
金元根,以司饔院都提調·提調意意啓曰,本院奉事徐有始,今日都政,移拜順陵直長矣。明年燔造物力,旣已區處,則不可付之生手,本院直長中相換,以爲竣事之地,何如?傳曰,允。
順陵直長徐有始,司饔直長丁惠敎相煥,兼直閣單金鼎集,李儒勝爲尙瑞直長,李龍在爲禁府都事,金漢益爲典籍,左副賓客單李勉昇,右副賓客單徐能輔,故學生權國華贈童敎,孝行卓異贈職事,承傳。李海善爲司宰主簿,李儒勝爲掌苑別提,李勉祜·鄭象樞爲正言,金炳斗爲尙瑞副直長,李儒勝爲刑曹佐郞,鄭宅鉉爲典牲副奉事,韓文爀爲監察,禁府都事韓在益,司饔奉事金大淵相煥,禁府都事洪時燮,繕工奉事宋瑞和相煥,金炳斗爲尙瑞直長,金斗明爲典籍,洪奭周爲藝文提學,韓光臣爲尙瑞副直長,柳玉鳴爲活人別提,李象斗爲濟用副奉事,沈錫賢爲氷庫別檢,成泳默爲典設別提,成永淳爲掌苑別提,鄭泌爲瓦署別提,玄鈺爲兼引儀,李升坤爲慶尙都事,金萬根爲東部都事,林逈鎭爲永禧殿參奉,吳慶興爲慶基殿參奉,金鎭國爲貞陵參奉,尹英培爲敬陵參奉,任序常爲順陵參奉,李秉植爲穆陵參奉,宋觀洙爲章陵參奉,金佐鉉爲徽陵參奉,金魯兢爲永陵參奉,尹應圭爲顯隆園參奉,宋在胤爲徽慶園參奉,金觀進爲昭寧園守奉官,李繼在爲典獄參奉,沈熹賢爲假引儀。
兵批,判書金逌根進,參判李錫祜在外,參議李渭達進,參知洪祐燮入直進,左副承旨徐箕淳進。啓曰,今日都目政事時,本曹堂上,當爲備員,而參判李錫祜在外,參議李渭達騎兵點考進,參判,令政院稟旨變通,待下批,與參議,一體牌招,同參政事,何如?傳曰,允。
徐箕淳啓曰,因兵批啓辭,今日都目政事時,本曹堂上,當爲備員,而參判李錫祜在外,令政院稟旨變通,待下批,牌招,同參政事事,允下矣。合有變通之道,何以爲之?敢稟。傳曰,許遞,今日政差出。
兵批啓曰,營將·中軍·虞候,今當差出,而擬望之人乏少,已準朔守令·虞候·僉使,竝擬,何如?傳曰,允。
以具信喜爲同知,金性浩·朴性秀爲五衛將,申泰羲爲都摠都事,安弼壽爲武兼,同知單李珌秀,僉知三單李濟遠·宋麟瑞·安宅潤,訓鍊主簿金學秀·兪敏煥·林駿光以上加設,依定式減下。訓鍊主簿單金鉉基本院去官,韓明運爲忠壯將,趙鎭厚爲訓鍊判官,朴祖煥·徐偉輔·黃舜成爲主簿,同知單文聖奎,吳顯文爲公州營將,兪膺煥爲慶州營將,柳翊魯爲京畿中軍,韓元植爲平安中軍,尹商大爲江原中軍,同知單趙進郁,副護軍柳昌根,副司果崔井煥,徐相奎爲訓戎僉使,李秉逵爲法聖僉使,具載鳳爲西原營將,朴元植爲順天營將,張羽成爲咸鏡中軍,同知單張文熙,宋得鼎爲慶尙左兵虞候,柳億爲公忠兵虞候,李雲行爲全羅左水虞候,金大英爲慶尙左水虞候,元爲雲寵萬戶,同知單金洪福,洪禹律爲赤梁僉使,姜昌敎爲東里僉使,高永翼爲注文僉使,李象鼎爲草芝僉使,李大福爲馬梁僉使,副護軍李敏會,異在益爲臨淄僉使,柳豐麗爲永登萬戶,林重哲爲鹿島萬戶,李元龍爲安骨萬戶,咸宗潤爲鉢浦萬戶,副司直李敦榮,柳幼麟·申冕周·金遇明,副司果李象敬·朴升鉉·林永洙,副司正趙得林,任衡直爲薪智島萬戶,李敬賢爲多慶浦萬戶,朴南素爲長峰萬戶,李尙浩爲越松萬戶,崔鎭珏爲廢茂山萬戶,公州營將吳顯文,慶州營將兪膺煥,江原中軍尹商大,平安中軍韓元植,京畿中軍柳翊魯,以上今加折衝加資事,承傳。李廣培爲文城僉使,金膺洛爲淸城僉使,劉儀爲碧團僉使,鄭點淳爲正方別將,李喜天爲大峴別將,副護軍吳顯文·兪膺煥,李世茂爲羅州營將,洪檼爲忠州營將,李濟遠爲統虞候,李顯喆爲平安兵虞候,申在儉爲慶尙中軍,黃爲文兼,崔漢衆爲公忠中軍,任榦爲黃海中軍,趙孝珍爲西林僉使,崔世潤爲林土別將。
徐箕淳,以兵批言啓曰,內禁衛將李圭徹,兼司僕將吳致豐,景福宮衛將金洪福·張文熙,慶熙宮衛將文聖奎·趙進郁,俱以病難供職,呈狀乞遞,竝改差,何如?傳曰,允。
以李商球爲內禁將,崔在亨·劉顯複爲五衛將,吳永述爲景福將,金馨潤爲慶熙將,大護軍宋冕載,護軍李鐵求·金陽淳,副護軍嚴燾·趙忠植·金裕憲·李景在·朴熙顯·洪赫·南履懋·鄭知容。
兵批啓曰,訓鍊院正,今當差出,而擬望之人乏少,外任竝擬,何如?傳曰,允。
以金景遇·王德元·朴敏復爲五衛將,金命麟爲忠壯將,具鏘和爲訓鍊正,金煐爲訓鍊都正,具絙爲景福將,金仁臣爲慶熙將,吳顯佑爲訓鍊主簿,金瑩綬爲公忠水虞候,姜在浚爲忠壯將,金箕祖·李寅熙爲訓鍊副正,李定熙爲宣傳官,鄭成佑爲右捕從,同知單吳永述,大護軍李翊會,護軍申在植,副護軍柳亮源,副司直趙斗淳·吳致淳,副司果韓鎭㦿·沈翊之爲兼司僕將,申大健爲忠翊將,金大喆爲守門將,申命源爲水原中軍,金鳴鍾爲架山別將,雙靑權管單姜仁性,同知單金馨澤,僉知單金性浩·崔在亨·劉顯複,護軍李錫祜,副護軍金,副司直朴鳴和·宋持養,副司果洪鍾應,副司正洪說謨·權奎秉·趙履錫,沈宜豐爲宣傳官,閔致鳳爲都摠經歷,李得素爲訓鍊僉正,同知單金仁臣,徐有榘爲都摠管,閔致鶴爲中樞經歷,趙履錫爲都摠都事,尹致亨爲中樞都事,元世勳爲武兼,僉知三單王德元·金景遇·朴敏復,洪在儀爲宣傳官,鄭煥東爲武兼,趙汝謙爲守門將,李錫遠爲高山里僉使,沈宜豐爲訓鍊判官,尹守鳳爲宣傳官,同知單具絙,副護軍權馥,副司直具定默·金洛龍·李寅敎·安亨鎭·都寅燁·柳基豐·李益文,副司果權大肯·韓兢人。
徐箕淳,以兵批言啓曰,五衛將金景遇,景福宮衛將吳永述·具絙,慶熙宮衛將金馨澤·金仁臣,俱以病難供職,呈狀乞遞,竝改差,何如?傳曰,允。
以尹成宅·梁致源爲景福將,姜師文·趙寬得爲慶熙將,閔致鶴爲宣傳官,崔漢植爲五衛將,任泰錫爲宣傳官,李東植爲都摠經歷,李行彬爲中樞經歷,李熙洙爲訓鍊僉正,白弘儉爲判官,柳永魯爲都摠都事,梁建洙爲訓鍊判官,申在德·金鼎遠爲主簿,同知單梁致源,姜漢過爲訓鍊主簿,孫海振爲武兼,同知單姜禹文,趙俊錫爲武兼,沈宜泳爲部將,同知單尹成宅,柳興禹爲宣傳官,朴成永爲備邊郞,同知單趙寬得,副司果趙得林,洪在儀爲都摠經歷,徐兗輔爲守門將,副司正黃麟淳,李熙洙爲宣傳官,李鍾穆爲曹司衛將,安宅臣爲訓鍊僉正,具濟遠爲訓鍊判官,崔永錫爲訓鍊主簿,李鍾憲爲宣傳官,白采洙·李熙廷·張有亨·朴承健·林基奭爲武兼,徐燦進·趙錫哲·曺炳奎·吳東星·曺衡振爲部將,宋重協·安義錫·李漢英·鄭慶基·洪聖涵爲守門將,李在明爲西道參軍,華寧殿守門將單李周新。權管秩,同仁李忠求,舊波知李命瑞,乾原李度蕃,於汀灘李益茂,大坡兒吉碩龍,安原朴珍京。副司果李應祖·李熙臣·尹喜晉·李行潤·金希泰·申命羲·金最善·呂東冕·金利源·金秉遠·金應洁·沈能恪·李麟九。
以吏曹參議尹命圭牌不進罷職傳旨,傳于洪鍾遠曰,只推。
傳于徐箕淳曰,守令·邊將初仕人,再明日待令。
徐箕淳啓曰,卽者兵曹郞廳來言,明日動駕時,別侍衛不可不備,而判書金逌根,方在呈辭中,不得進參云,何以爲之?敢稟。傳曰,次堂擧行。
傳于洪鍾遠曰,留院公事入之。
徐箕淳,以兵曹言啓曰,今十二月二十六日大駕詣景佑宮展拜時,曜金門外設布帳外排立軍,廣智營入直軍·西營入直軍,各三十名除出,訓鍊大將率領排立,何如?傳曰,允。
又以都摠府言啓曰,今日入直內三廳武兼禁軍及軍兵等,當爲中日習射技,而徽慶園忌辰祭齋戒相値,不得設行之意,敢啓。傳曰,知道。
又以都摠府言啓曰,副摠管李完植,以騎兵點考坐起事,外兵曹晝仕出去之意,敢啓。傳曰,知道。
上在昌德宮。停常參·經筵。
大駕詣景祐宮,入齋室後,內閣·政院·藥房口傳問安。答曰,知道。展拜後,內閣·政院·藥房口傳問安。答曰,知道。還內後,內閣·政院·藥房口傳問安。答曰,知道。
洪鍾遠啓曰,大司憲宋穉圭,掌令李炫章·羅台晟在外,執義李益文,持平高萬九·李鎭默未肅拜,監察茶時之意,敢啓。傳曰,知道。
金元根啓曰,藥房提調·副提調持粟米飮來待矣。傳曰,封入。
傳于韓弘敎曰,奉審閣臣,轎前待令。
傳于徐箕淳曰,侍衛軍兵毛具。
洪鍾遠啓曰,展拜時,通禮不卽待令,以致行禮之遲滯,萬萬駭然。當該通禮,所當重勘,而本院請推之外,無他可施之罰,何以爲之?敢稟。傳曰,拿處。
以應敎李正耆,校理林永洙,修撰閔泰鏞,副修撰李敦榮牌不進罷職傳旨,傳于韓弘敎曰,只推。
以輔德徐有素,兼輔德李羲肇,兼弼善趙斗淳,兼文學李敦榮,司書任百經,兼司書韓鎭㦿牌不進罷職傳旨,傳于韓弘敎曰,只推。
韓弘敎啓曰,玉堂上下番俱空,事甚未安。應敎李正耆,校理林永洙,修撰閔泰鏞,副修撰李敦榮,旣有只推之命,竝卽牌招,推移入直,何如?傳曰,允。
韓弘敎,以侍講院言啓曰,上番連日闕直,事甚未安。弼善黃基安,文學鄭在外,兼弼善趙斗淳,以閣臣除本仕,輔德徐有素,兼輔德李羲肇,兼文學李敦榮,旣有只推之命,竝卽牌招,推移入直,何如?傳曰,允。
又以侍講院言啓曰,新除授弼善黃基安,時在咸鏡道洪原縣任所,文學鄭,時在全羅道興陽縣任所,書筵入番事緊,竝斯逆乘馹上來事,下諭,何如?傳曰,允。
徐箕淳,以備邊司言啓曰,卽見濟州牧使李禮延年分狀啓,則大靜勝於旌義,旌義勝於濟州,而仍以爲今年島農,僅免慘歉,請賑一款,雖不擧論,先從尤甚貧戶,當以各倉儲留還穀,麥登前次次分給計料,而本島有秋還名色當分穀數,爲八千三百斛,纔分旋捧,最爲民害。今若以民弊,而不爲分給,則耗條八百三十石零之不可不公下者,勢將請劃矣。本州居民前五衛將金鍾軾,請納折米一千石,以代還耗之需,渠以島民,前已三次補賑,今又代納還耗,不要褒賞,此與尋常補賑者有異。且係還耗代納之穀,請令廟堂稟處,而平役軍除番米四斗內一斗,限麥秋停退,官鎭門聚點,依近例姑令停行爲辭矣。邑啓雖不請賑,島農未免失稔,民勢旣竭,民食不敷,則留庫穀之趁時分給,平役米之計限停退,亦不無近例,竝與官鎭停點,依請施行,而州民前五衛將金鍾軾,出義捐財,代納秋耗,至爲折米千包之多,使方急之民情,得以少紓,時異補賑,雖係常格之外,若其救災恤難,則其意可見,實爲嘉尙,宜有褒賞。況其前後補賑,獲蒙承傳,非止一二,而尙未收用,已非信賞之義,重之有今番捐補,則尤不可無拔例激勸之政。相當外職中,待窠卽爲調用之意,分付兵曹。第念公穀之斂散有式,民財之捐納有時,今此秋還之初不分給,耗條之許其防納,果出何據?遇歉雖請停捧,而停分則法實無是,賙饑雖許補賑,而補耗則例所未有。今於法例之外,開此不當納之謬弊者,不可但以一時不審言,至於以此煩聞,張皇枝蔓,尤極屑越。其在嚴舊制慮後弊之道,不可置而勿論,該牧使李禮延,施以譴罷之典,何如?傳曰,允。
辛卯十二月二十六日辰時,上詣景祐宮。展拜入侍時,行都承旨金元根,左承旨李憲球,右承旨韓弘敎,左副承旨徐箕淳,右副承旨洪鍾遠,同副承旨李根友,記事官李寅臯,假注書黃麟淳,記事官李謙在·李公翼,直提學徐憙淳·鄭基善,直閣金鼎集,檢敎待敎金英淳,待敎李肯愚,以次侍立。時至,左通禮跪啓請外辦。上具翼善冠,白袍·烏犀帶·黑皮靴,乘輿出宣化門。藥房提調李止淵,副提調金元根進前奏曰,侵早勞動,聖體,若何?上曰,一樣矣。傳曰,侍衛軍兵毛具。出傳敎傳曰,奉審閣臣輿前入侍。出傳敎仍由協陽門·進善門·曜金門,詣景祐宮降輿所。通禮跪啓請降輿。殿下降輿入齋殿,展拜時至,殿下由東挾門,詣板位行禮,仍詣廟內奉審訖,殿下還入齋殿。還宮時至,殿下出齋殿,乘輿由曜金門·肅章門·進善門·協陽門還內,諸臣以次退出。
上在昌德宮。停常參·經筵。
洪鍾遠啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
徐箕淳啓曰,來初一日,輪對日次,而正朝相値,頉稟之意,敢啓。傳曰,知道。
李根友啓曰,刑曹判書徐有榘,知敦寧洪奭周,同敦寧徐耕輔,右尹鄭基一,除拜後過三日不爲出肅,竝依定式推考警責,仍卽牌招察任,何如?傳曰,允。
又啓曰,三品官之毋得過三日循例請牌,曾有定式矣。大司成金,除拜後過三日不爲出肅,事體所在,誠極未安。從重推考,仍卽牌招察任,何如?傳曰,允。
傳于徐箕淳曰,守令·邊將初仕人留待。
傳于徐箕淳曰,守令·邊將·初仕人入侍,下直守令同爲入侍。
以應敎李正耆,校理林永洙,修撰閔泰鏞,副修撰李敦榮牌不進罷職傳旨,傳于李根友曰,只推。
李根友啓曰,玉堂上下番俱空,事甚未安。應敎李正耆,校理林永洙,修撰閔泰鏞,副修撰李敦榮,旣有只推之命,竝卽牌招,推移入直,何如?傳曰,允。
備邊司,以韓應浩爲濟州牧使。
徐箕淳啓曰,大司憲宋穉圭,掌令李炫章·羅台晟在外,執義李益文,持平高萬九·李鎭默牌不進,監察茶時之意,敢啓。傳曰,知道。
以執義李益文,持平高萬九·李鎭默,獻納李寅敎,正言鄭象樞牌不進罷職傳旨,傳于徐箕淳曰,只推。
李根友啓曰,明日正朝望闕禮習儀,兩司當爲進參,除在外外,未肅拜人員,竝待開門牌招,何如?傳曰,允。
以輔德徐有素牌不進罷職傳旨,傳于李根友曰,只推。
以兼文學李敦榮牌不進罷職傳旨,傳于李根友曰,只推。
以大司成金牌不進罷職傳旨,傳于李根友曰,只推。
以應敎李正耆,校理林永洙,修撰閔泰鏞,副修撰李敦榮牌不進罷職傳旨,傳于李根友曰,只推。
李根友,以吏曹言啓曰,今此正朝祭祭官,當爲磨鍊,而除老病·公頉,實無推移排比之路,依近例,刑官·司饔院官員及年六十已上人,通融塡差以入,而其中時無職名人,令該曹口傳付軍職,何如?傳曰,允。
又以禮曹言啓曰,卽接石城幼學李喜永所志,則以爲,同姓六寸弟洛一,嫡妾俱無子,以其同姓六寸兄洛亨第二子遺腹,欲爲繼後,兩家諸族,相議完定,未及禮斜,洛亨夫妻,俱爲作故,拘於常規,不得循例禮斜,依定式草記稟處事,呈狀矣。凡係〈繼〉宗立後,兩邊與受,明有可據,而不得登聞者,許令該曹論理草記事,曾有筵奏定式,而門長李喜永所訴旣如此,依定式,李洛亨第二子遺腹,立爲李洛一之後,何如?傳曰,允。
又以承文院都提調意啓曰,院製述官成永淳陞六代,吏文學官安秉良陞付,吏文學官有闕代,業儒徐士淳差下,吏文學官鄭泌陞六代,幼學鄭元夔差下,使之竝付軍職,冠帶常仕,何如?傳曰,允。
徐箕淳,以禁衛營言啓曰,本營騎士將朴宗林,哨官具永淳,身病猝重,勢難察任,竝改差,何如?傳曰,允。
義禁府啓目,延祐宮次知中官金應九,守直內官張良得等原情云云。傳旨內辭緣,泛稱遲晩,金應九段,所當請刑是白乎矣,曾經長番內官,勿爲請刑,載在大典通編,議處,張良得段,刑推得情,何如?判付啓依允爲旀,張良得段,除刑推議處爲良如敎。又啓目,通禮院右通禮申在獻原情云云。傳旨內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付啓依允。又啓目,防踏前僉使金弘源,前前僉使姜碩俒等原情云云。問目內辭緣,泛稱遲晩,金弘源段,刑推得情,姜碩俒段,所當請刑是白乎矣,年滿七十,法不當請刑,議處,何如?判付啓依允爲旀,金弘源段,除刑推議處爲良如敎。
刑曹判書徐有榘疏曰,伏以,流光迅駛,魂宮練事之過,居已月八圓虧,而歲冉冉行且盡矣,仰惟撫時增疚,若爲宸衷。仍念臣,獲戾神明,自罹巨創,伶仃孤苦,以生爲毒,而頑然一縷,視息猶存,轉眄之頃,喪紀終而冠巾易矣。忽忽皇皇,靡逮靡屆,秪自期跧伏田盧,依近邱壠,以少紓其不洎之恫,不意記錄之恩,遽紆闋制之初,經筵·秋曹,除旨聯翩,臣手捧華誥,惝怳掩抑,不自覺其淸淚之交頤也。臣以一飯不忘之誠,當此三年不呼之餘,戀軒苦衷,寤寐如丹,顚倒趨造,仰承恩旨,出入經幄,昵覲耿光,豈非臣移孝爲忠之一大願欲,而只緣景迫桑楡,悲纏風樹,神精銷鑠於內,氣血枯涸於外,形骸徒存,生趣索如,雖欲陳力就列,程功效能,以從諸大夫之後,亦何可得哉?餘哀未忘,無非觸緖之感,眷造逾隆,莫伸叩謝之忱,榮途翺翔,若隔前塵,隕結圖酬,秪期他生,臣情到此,吁亦慼矣。經筵雖在祁寒停稟之中,而顧其職,則不可一日虛縻,詞訟劇地,亦不宜瘝曠。玆敢略綴短章,仰暴悲苦之懇。伏乞聖明,俯垂鑑諒,特許鐫免臣職名,俾職務毋曠,私分粗安,千萬幸甚。臣無任云云。答曰,省疏具悉。卿其勿辭行公。
右尹鄭基一疏曰,伏以臣,未死餘喘,奄閱三霜,禮制有限,巾裳如舊,冤徹穹壤,廓然靡依。嗚呼,臣賦命崎險,中歲失怙,時臣祖母,皓首窮獨,理難自全,而倚以爲命者,惟臣身在耳。抑情收淚,恩斯勤斯,鞠育之情,無間劬勞,晨昏之訓,不出義方,臣自祿仕之初,區區蘄祝,只在於一日之致養,倖竊科第,丐補畿州,喜溢毛檄,榮動潘輿,寵已極矣,分已足矣。逮臣祖母年滿九旬,恩推封爵,臣之卿月冥升,又値其時,臣祖母仰感敦孝之化,俯怵持盈之戒,勉臣以紹述家聲,憂臣以驟躐榮途,諄諄之敎,尙猶在耳。只緣臣不肖無狀,未效古人之陳情,永抱終天之至慟,悠悠此限,沒身何已?孱命纔完於苫堊,餘想已忘於軒冕,惟思鏟迹朝端,奉養偏母,少贖不孝之罪,無負前日之戒矣,乃者恩除遽降,華誥誕宣,遇喜增悲,益無逮及。聖念旣勤於簪履,臣分何待於駕屨?積違之餘,叨謝是急,而一縷雖延,萬念都灰,夫以何心,彯纓結綬,復廁於周行也哉?玆敢披攊哀悃,仰瀆宸聽。伏乞聖慈,俯垂矜憐,亟遞臣見帶之職,仍令選部,刊臣姓名於仕籍,使微諒獲遂,以畢餘生,千萬泣祝。臣無任云云。答曰,省疏具悉。卿其勿辭行公。
辛卯十二月二十七日辰時,上御熙政堂。守令·邊將初仕人,下直守令同爲入侍時,左副承旨徐箕淳,同副承旨李根友,記事官李寅臯·李謙在·李公翼,春川府使柳季獜,寧越府使金喆遠,鳳山郡守金相順,南陽府使張洛賢,竹山府使李顯夔,仁同府使沈能驥,咸從府使李熠,興海郡守姜在浩,順川郡守李元夏,興陽縣監徐永淳,鏡城判官睦仁培,三登縣令李寅亮,魯城縣監徐胤輔,泰仁縣監沈能淑,鎭川縣監洪翼周,奉化縣監權達準,洪原縣監尹羲烈,松禾縣監李憲百,德山縣監尹日善,稷山縣監鄭澤友,新昌縣監姜彝文,禮山縣監權載大,靑山縣監申愨,康翎縣監李南軾,光陽縣監鄭周應,陽德縣監鄭鶴濟,熊川縣監崔粹俊,陽智縣監李台升,山淸縣監李熙耇,永禧殿參奉林逈鎭,敬陵參奉尹英培,順陵參奉任序常,穆陵參奉李秉植,徽陵參奉金佐鉉,顯隆園參奉尹應圭,典獄署參奉李繼在,訓戎僉使徐相奎,法聖僉使李秉逵,金海府使沈有祖,以次進伏訖。上曰,史官分左右。上曰,守令初仕人進前。季獜等以次進伏,奏職·姓名,旋退。高山里僉使李錫遠,赤梁僉使洪禹律,東里僉使姜昌老,注文僉使高永翼,草芝僉使李象鼎,馬梁僉使李大福,臨淄僉使異在益,西林僉使趙孝珍,文城僉使李慶培,碧團僉使劉儀,淸城僉使金膺洛,雲寵萬戶元,永登萬戶柳豐麗,鉢浦萬戶咸宗潤,安骨萬戶李元龍,鹿島萬戶林重哲,多慶浦萬戶李敬賢,薪智島萬戶任衡直,長峯萬戶朴南壽,越松萬戶李尙浩,部將趙錫哲·曺衡振,西道參軍李在明等,以次立階下,奏職·姓名,退出。根友曰,下直守令別諭,何以爲之乎?上曰,出去爲之,可也。上曰,史官就座。仍命退,承史以次退出。
上在昌德宮。停常參·經筵。
徐箕淳啓曰,大司憲宋穉圭,掌令李炫章·羅台晟在外,執義李益文,持平高萬九·李鎭默牌不進,監察茶時之意,敢啓。傳曰,知道。
金元根啓曰,右副承旨洪鍾遠,今日不爲仕進,卽爲牌招,何如?傳曰,允。
李憲球啓曰,今日正朝望闕禮習儀時,憲府則監察代行矣,雖無諫院,依例行禮之意,敢啓。傳曰,知道。
又啓曰,臣憲球,今日正朝望闕禮習儀進去,下直之意,敢啓。傳曰,知道。
金元根啓曰,玉堂上下番俱空,已至多日,事甚未安。應敎李正耆,校理林永洙,修撰閔泰鏞,副修撰李敦榮,旣有只推之命,竝卽牌招,推移入直,何如?傳曰,允。
傳于金元根曰,右承旨許遞,前望單子入之。
承旨前望單子入之,閔致成落點。
傳于金元根曰,再明日當自內詣魂宮,晝茶禮親奠酌矣,百官入參。
以執義李益文,持平高萬九·李鎭默,獻納李寅敎,正言鄭象樞牌不進罷職傳旨,傳于洪鍾遠曰,只推。
以應敎李正耆,校理林永洙,修撰閔泰鏞,副修撰李敦榮牌不進罷職傳旨,傳于李根友曰,只推。
金元根,以司饔院監膳提調意啓曰,濟州十一月朔各種山果進上膳狀中,各殿宮進上乳柑代金橘,皆以山橘封進,雖是遠來之物,不得循例捧入,何以爲之,而莫重貢獻之物,如是不謹,揆以事體,萬萬駭然。該牧使旣已罷職,從重推考,領來陪持人,令攸司科治,何如?傳曰,允。陪持人不必罪責,進上封入。
金元根,以禮曹言啓曰,卽接濟州牧使李禮延狀啓謄報,則今十二月令宗廟魂宮薦新洞庭橘,如數封進,而宗廟·景慕宮魂宮薦新乳柑,則爲六十五箇,數旣不足,無以排比,謹援已例,都封上送于禮曹,以爲稟旨進獻之地爲辭矣。在前如此之時,多有減數薦獻之例,今亦依已例分排,當日薦進,何如?傳曰,允。
以濟州防禦使李禮延狀啓,薦新乳柑,不得備數封進,惶恐待罪事,傳于洪鍾遠曰,勿待罪事,回諭。
以濟州防禦使李禮延狀啓,本府人物渰死事,傳于洪鍾遠曰,聞甚矜惻,元恤典外,別加顧恤,如有生前身還布,竝蕩減事,分付。
金元根,以禮曹言啓曰,來壬辰年正月初一日行各陵寢正朝節享時,兩官當爲備員,而新除授貞陵參奉金鎭國,時在慶尙道安東地,永陵參奉金魯兢,時在公忠道瑞山地,勢無及期上來之望云。貞陵參奉金鎭國,永陵參奉金魯兢,竝令姑改差,其代卽令該曹,以在京無故人,口傳差出,以爲備員將事之地,何如?傳曰,允。
吏曹口傳政事,以鄭晉錫爲貞陵參奉,以李鍾允爲永陵參奉。
李根友,以漢城府言啓曰,未婚男女,每年歲首書啓,成禮與否,越歲末草記事,曾有定式矣。今春等未婚人書啓後,過婚形止,自該部修成冊報來,故別單書入之意,敢啓。傳曰,知道。
徐箕淳,以兵曹言啓曰,考見諸道今秋官鎭門聚點狀啓,則黃海兵使李享謙狀啓中,道內團束軍兵聚點時,長連等二邑鎭,戰馬瘦駑,服色麤劣,軍器什物,亦不無執頉云。公忠兵使鄭煥宗狀啓中,道內編伍軍兵聚點時,林川等七邑,服色間多渝傷,器械亦或朽破云。全羅兵使李行敎狀啓中,道內束伍軍兵聚點時,高敞等二邑,軍額間有虛闕,器械亦多破傷,而服色渝弊,鍊習生疎云矣。官鎭門聚點,旣係詰戎之政,軍器什物,乃是陰雨之備,則常時不能檢飭,亦不修改,致有此執頉之擧,其在戎政,誠甚疎忽。各該道執頉當該邑鎭守令·邊將,竝推考警責,何如?傳曰,允。
又以都摠府言啓曰,今日入直內三廳武兼禁軍及軍兵等,當爲中日習射技,而正朝望闕禮習儀相値,不得設行之意,敢啓。傳曰,知道。
又以都摠府言啓曰,副摠管李升權,以禁軍別將,禁軍中禁衛哨官取才事,南別營晝仕出去之意,敢啓。傳曰,知道。
洪鍾遠,以刑曹言啓曰,謹依下敎,魂宮闕直員役朴興成·崔道永·金得萬·林德喆·千道亨·徐興孫,竝捉來嚴問,則祭享重地,無難闕直之罪,俱爲遲晩矣。取考大典通編入直條,有曰,凡宿衛守衛人在直而逃者杖一百。朴興成等,竝依此律,各決杖一百,放送之意,敢啓。傳曰,重地闕直,至於六名之多,彼亦此亦所習無嚴,各別嚴杖後放送,可也。
義禁府啓目。粘連向前申在獻,亦展拜時不能趁卽來待,以致行禮之遲滯,萬萬駭然,以此照律,何如?判付啓依允。又啓目。粘連向前金弘源·姜碩俒等亦,身爲鎭將,還穀逋負,至於數百石之多,而今至屢年,尙不準納,揆以法紀,萬萬駭痛。竝只以此照律,何如?判付啓依允。又啓目。粘連向前金應九·張良得等亦,所重之地守直,尤當十分審愼,而致此行閣失火之境,誠萬萬驚悚。常時不能檢飭之罪有難容貸,竝只以此照律,何如?判付啓依允。又照目。粘連西生前僉使尹光漢矣本府議啓內,守護之爲日稍久,蓋緣問情官之歷路遲滯,倭船之因風徑歸,有非該鎭將之惟意挽執是白乎矣,身爲守護之邊將,未及問情,任其發船者,其在重邊情之道,有不可容貸,以此照律罪,杖一百收贖,告身盡行追奪,私罪,奉敎依允爲旀,功減一等爲良如敎。
知敦寧洪奭周疏曰,伏以臣,祗奉本月二十五日除命,以臣爲知敦寧府事者,臣之冒玷是職,今焉爲三遭矣,而旣無敦寧,不敢叨據,援例陳章,輒蒙恩許,今玆去就,宜無異同。伏乞聖慈,俯賜鑑諒,亟命該曹,照式遞改,以存公格,不勝幸甚。臣無任云云。答曰,省疏具悉。所請依施。
全羅監司李奎鉉疏曰,伏以臣,猥膺藩寄,辭未獲命,行將登道矣,臣之父母墳山,在於京畿安山地,久未省掃,今當遠離,益不勝霜露之感。如蒙恩暇,俾得往省,則情理庶可少伸,玆敢略具短章,仰瀆崇嚴。伏乞聖慈,俯垂鑑諒,特許臣往來之暇,千萬幸甚。臣無任云云。答曰,省疏具悉。卿其往省焉。
大司成金疏曰,伏以臣,猥材寡學,文質無所底,平昔踐履,罔非僥濫,而忽於夢慮之外,又叨誤恩,授臣以大司成之職,以若至劣之寒畯,玷此至峻之淸簡,尤萬萬絶不稱停,衿紳相顧,遠近駴惑,遂使臯比之席,將爲唾罵之所,臣誠惶隕震越,莫省措躬之地也。臣若於此,摛藻染翰,靡曼其辭,殆若循例飾讓者然,則此臣愚妄之罪,益無以自解。玆陳短章,疾聲鳴號,伏惟殿下,天地父母於臣,察臣血懇,亟回睿鑑,將臣職名,亟行鐫斥,俾公器毋褻,私分獲安,不勝幸甚。臣無任云云。省疏具悉。爾其勿辭察職。
上在昌德宮。停常參·經筵。
藥房都提調金履喬,提調李止淵,副提調金元根啓曰,伏未審日間,聖體,若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿,口傳問安。答曰,知道。世子嬪宮·世孫宮,口傳問安。答曰,知悉。
備忘記,碧團僉使劉儀下直,長弓一張,長箭一部,片箭一部,筒兒一箇賜給。
徐箕淳啓曰,合辭許久闕啓,事甚未安。除在外·未署經外,未肅拜人員,竝卽牌招,何如?傳曰,允。
金元根啓曰,新除授右承旨閔致成,時在京畿驪州地,斯速乘馹上來事,下諭,何如?傳曰,允。
又啓曰,玉堂上下番俱空,已至多日,事甚未安。應敎李正耆,修撰閔泰鏞,副修撰李敦榮,旣有只推之命,竝卽牌招,推移入直,何如?傳曰,允。
傳于徐箕淳曰,自今日來正月初二日至,各司藏牌。
徐箕淳啓曰,大司憲宋穉圭,掌令李炫章·羅台晟在外,執義李益文,持平高萬九·李鎭默牌不進,監察茶時之意,敢啓。傳曰,知道。
以執義李益文,持平高萬九·李鎭默,獻納李寅敎,正言鄭象樞牌不進羅職傳旨,傳于徐箕淳曰,只推。
金元根啓曰,卽者吏曹郞廳來言,三登縣令李寅亮,松禾縣監李憲百,順川郡守李元夏,仁同府使沈能驥,咸從府使李熠,康翎縣監李南軾,鎭川縣監洪翼周,洪原縣監尹羲烈,山淸縣監李熙耇等,當爲署經,而兩司不備,不得署經云。除在外·未署經外,未肅拜人員,竝卽牌招,以爲署經之地,何如?傳曰,允。
以副修撰李敦榮牌不進罷職傳旨,傳于李根友曰,只推。
以江原監司尹聲大狀啓,三陟等邑人命凍壓死事,傳于李根友曰,聞甚惻然,頹壓及致命人,竝別加恤典,如有生前身還布,永爲蕩減事,分付。
金元根,以吏曹言啓曰,今此永寧殿春享大祭亞獻官預差,前知敦寧洪奭周塡差,而時無職名,令該曹口傳付軍職,何如?傳曰,允。
兵曹口傳政事,大護軍單洪奭周。
李根友,以奎章閣言啓曰,明日卽奎章閣奉審日次,臣等進詣擧行之意,敢啓。傳曰,後日次爲之。
李憲球,以賑恤廳言啓曰,今年內貧寒宗室子女葬時顧恤數,別單書入之意,敢啓。傳曰,知道。
徐箕淳,以兵曹言啓曰,來壬辰年各處頒給信漢符別單及文宰二品以上,武臣蔭官曾經摠管人員章標頒給別單,修整以入之意,敢啓。傳曰,知道。
又以訓鍊都監言啓曰,今十二月二十九日三十日年終起火時次知將官·將校姓名及兼別破陣等容貌·年歲,火箭數爻,竝單子書入之意,敢啓。傳曰,知道。
又以訓鍊都監言啓曰,本局千摠趙存中,身病甚重,勢難察任,改差,何如?傳曰,允。
又以刑曹言啓曰,謹依批旨,魂宮闕直員役朴興來等六名,各別嚴杖放送之意,敢啓。傳曰,知道。
義禁府照目。粘連通禮院右通禮申在獻矣本府議啓內,展拜時,不能趁卽來待,以致行禮之遲滯,萬萬駭然。以此照律,罪笞五十收贖,解見任別敍,私罪,奉敎依允爲旀,功議各減一等爲良如敎。又照目。粘連防踏前僉使金弘源,前前僉使姜碩俒等矣本府議啓內,身爲鎭將,還穀逋負,至於數百石之多,而今至屢年,尙不準納,揆以法紀,萬萬駭痛。竝只以此照律罪,金弘源段,杖一百收贖,告身盡行追奪,流三千里定配,以喪前所犯,喪後發覺收贖,姜碩俒段,杖一百收贖,告身盡行追奪,流三千里定配,以年七十收贖,竝只私罪,奉敎依允爲旀,金弘源段,功減一等爲良如敎。又照目,粘連延祐宮次知中官金應九,守直內官張良得等矣本府議啓內,所重之地守直,尤當十分審愼,而致此行閣失火之境,誠萬萬驚悚。常時不能檢飭之罪,有難容貸,竝只以此照律罪,各杖八十,徒二年定配,以公罪收贖,竝只公罪,奉敎依允爲旀,竝只功減一等爲良如敎。
辛卯十二月二十九日辰時,上御熙政堂。藥房入診入侍時,都提調金履喬,提調李止淵,副提調金元根,記事官李寅臯·李謙在·李公翼,直閣金鼎集,以次進伏。醫官玄在德,李亨基·南山壽,進伏楹外訖。上曰,史官分左右。履喬曰,近日寒暖不適,今朝又極寒,聖體,若何?上曰,一樣矣。寢睡·水刺之節,何如?上曰,一樣矣。中宮殿氣候,何如?上曰,各殿宮氣候一樣矣。履喬曰,醫官入診,何如?上曰,診候置之。上曰,就座。仍命退,諸臣以次退出。
上在昌德宮。停常參·經筵。
魂宮晝茶禮親奠酌後,大殿·中宮殿,內閣·政院·玉堂·朝廷二品以上·六曹堂上單子問安。答曰,知道。藥房口傳問安。答曰,知道。世子嬪宮·世孫宮,內閣·政院·玉堂單子問安。答曰,罔極。藥房口傳問安。答曰,罔極。世孫宮,朝廷二品以上·六曹堂上單子問安。答曰,罔極。大殿·中宮殿,內閣·政院·玉堂·朝廷二品以上·六曹堂上除夕單子問安。答曰,知道。世子嬪宮·世孫宮,內閣·政院·玉堂單子問安。答曰,知悉。世孫宮,朝廷二品以上·六曹堂上單子問安。答曰,知悉。
洪鍾遠啓曰,大司憲宋穉圭,掌令李炫章·羅台晟在外,執義李益文傳旨未下,持平高萬九·李鎭默呈辭,監察茶時之意,敢啓。傳曰,知道。
備忘記,順天營將朴元植下直,長弓一張,長箭一部,片箭一部,筒兒一箇賜給。
金元根啓曰,今日魂宮晝茶禮親奠酌時,承旨當爲備員,而右承旨閔致成在外,無以備員,何以爲之,而左承旨李憲球不爲仕進,卽爲牌招,何如?傳曰,允。在外承旨許遞,前望單子入之。
承旨前望單子入之,洪彦謨落點。
徐箕淳啓曰,備邊司郞廳來言,今日賓廳日次,而魂宮晝茶禮親奠酌相値,不得來會云矣,敢啓。傳曰,知道。
傳于徐箕淳曰,傳香承旨馳詣宗廟·永禧殿·景慕宮,奉審摘奸,仍詣受香諸處,一體奉審摘奸以來。
傳于金元根曰,社稷祈享香祝,當親傳矣,該房知悉。
傳于金元根曰,明日自內詣魂宮,晝茶禮親奠酌矣,百官入參。
金元根啓曰,明日正朝望闕禮,依例爲之之意,敢啓。傳曰,知道。
以執義李益文,獻納李寅敎,正言鄭象樞牌不進罷職傳旨,傳于洪鍾遠曰,只推。
徐箕淳啓曰,執義李益文,旣入闕中,不爲肅謝,直爲出去,事甚未安。推考,何如?傳曰,允。
金元根啓曰,三登縣令李寅亮,松禾縣監李憲百,順川郡守李元夏,仁同府使沈能驥,咸從府使李熠,康翎縣監李南軾,鎭川縣監洪翼周,洪原縣監尹善烈,山淸縣監李熙耇,憲府則雖已署經,諫院則獻納李寅敎,正言鄭象樞牌不進,不得署經,何以爲之?敢稟。傳曰,一司除署經。
以左承旨李憲球牌不進罷職傳旨,傳于金元根曰,只推。
金元根,以吏曹言啓曰,本曹佐郞宋應龍,以其身病,呈狀乞遞,改差,何如?傳曰,允。
又以成均館大司成意啓曰,每於歲末,圓點準點儒生,別單書入事,曾有定式矣。依定式,當年條準圓點儒生,別單書入之意,敢啓。傳曰,知道。
又以觀象監提調意啓曰,己丑年,以壬辰十一月內三節氣疑眩事草記,別遣監官金檢,使之探知於欽天監矣。金檢回告內,彼中亦有改曆之議,終以實測之未及釐正,姑不得施行,仍與譯官李鎭九,同爲周旋,壬辰十三朔籌稿及紫氣表,預爲購得以納,故本監曆書,亦依此印行矣。其爲效力,誠可嘉尙,而在前有勳於燕幹者,輒施以加資之典矣。監官金檢,依例加資,譯官李鎭九,亦令該院,一體加資,恐合勸奬之方,而係干恩典,上裁,何如?傳曰,依此爲之。
徐箕淳,以兵曹言啓曰,今十二月各廳堂下武臣朔試射,依例停止之意,敢啓。傳曰,知道。
吏曹啓目。粘連啓下是白有亦,觀此慶尙監司朴岐壽狀啓,則以爲,奉化縣監玄仁福,今已瓜滿,該縣以至殘之邑,有積年之逋,雖已限年排捧,僅得了殺,逋憂纔祛,民瘼猶痼,該縣監實心講究,次第矯革,今幾八九分就緖,尙有未盡之歎。今若付之生手,功必虧簣,民實缺望。在前如此之邑,狀聞請仍,多有已例,同縣監玄仁福,限一年仍任事,令該曹稟處亦爲白有臥乎所,雖已差代,道臣狀辭旣如此,依此請限一年仍任,何如?判付啓依允。
辛卯十二月三十日午時,上詣魂宮。晝茶禮親奠酌入侍時,行都承旨金元根,左副承旨徐箕淳,右副承旨洪鍾遠,同副承旨李根友,記事官李寅臯,假注書黃麟淳,記事官李謙在·李公翼,提學洪奭周,直提學徐憙淳·鄭基善,原任直閣徐俊輔,直閣金鼎集,檢校待敎金興根·金英淳·趙斗淳,待敎李肯愚,以次侍立。時至,通禮跪啓請外辦。上具衰服,步出齋殿門,入就位哭,承史·閣臣·宗戚·執事皆俯伏哭,上止哭,在位諸臣皆止哭。上詣靈座前,元根奉香盒,根友奉香爐跪進,上三上香。元根進盞,上執盞以授根友,奠于靈座前,連奠三盞訖,上哭,在位諸臣皆哭,上止哭,在位諸臣皆止哭。上還齋殿,諸臣以次退出。
