上在昌德宮。停常參·經筵。
謝恩,知義禁洪重普,左尹柳赫然,同知洪琢,兼春秋趙世瑗。
兵曹參議李泰輝上疏,及慶尙道生員徐行矩等上疏,啓下該曹。
大王大妃殿·王大妃殿·大殿·中宮殿,政院·玉堂·二品以上·六曹·大司憲歲謁問安。答曰,知道。
全南監司書目,積傷之餘,病勢猝劇,冒死陳情,乞遞職名事。及京畿監司書目,抱川呈,以檢閱李世長病重,上去不得事。
府啓,卽見□□呈□□日永寧□□□□□□□□□敬謹,以致誤唱,其慢忽之罪,極爲可駭,當該通禮院官員,請命汰去。新除授執義吳斗寅,以御史,時在全南道長城府,請斯速乘馹上來事,下諭。答曰,依啓。吳斗寅,竣事後自當上來,姑勿下諭。
又所啓,明禮等三宮□民定役事,停啓。
院啓,兩司所爭三官事,前後臺臣之論,旣已竭盡而無餘,殿下必有以洞燭乎?公議之日激,尙此持難,不賜一兪者,何也?夫三宮莊戶任役與否,本以微細事,而誠以義利公私之分,不可以微細而忽焉,故群情拂鬱,必欲得請,而殿下終始曲護,以爲大段難從之事,臣等竊惜之。殿下,以一國奉兩慈殿,聖人達孝,何所不至?而乃以此等莊土,有若輕重於尊奉之道,至欲區別而特庇之,不亦爲未安之甚者乎?民役不可不均,國體不可不顧,以東朝之聖德,亦必俯察乎此,則殿下何不委曲承順,以示一視之仁乎?目今士大夫莊土漏居,形勢可以容護,則奸民之避役者,無不依歸,至於土豪籬底,尤有甚焉。殿下不以大公至正之道,爲群下觀感之地,則上好下甚,得以藉口,彼將曰,吾君亦有所私於莊民云爾,則殿下,其將何說而自解乎?請加三思,壽進·明禮·於義三宮屯民,竝爲一依他宮家例施行,頃日柴場·漁場榻前定奪擧行條件中,漁場一款,有大段錯誤之處,至於付標啓下,注書之誤記,承旨之不察,難免其失,請當該承旨·注書推考。答曰,不允。推考事,依啓。
禁府,權愼拿囚。啓。
政院啓曰,去月二十六日,大臣·備局堂上引見時,臣以該房入侍,而注書雜入,記事不詳,臣亦精神昏昧,未能記憶,擧行條件抄啓之際,多有踈漏錯誤之事,已不勝惶悚矣。卽者,大臣送言于臣,云諸宮家漁場·網場折受處,只限其在世時許給爲敎,而今此擧行條件,以至于□而乃罷抄出,此是錯誤云。當其擧行條件抄出時,臣亦親看,則以宣祖朝賜給一處外皆罷,而至于孫子,則雖一處,亦罷爲敎,其後又有只限其身在世,而身後卽罷之敎,而注書學鼎,只記當初傳敎,不記其後下敎,故臣再三問于史官,則史官茫然不知,臣亦不敢自信其依稀憶得之事,只憑學鼎抄啓,致使莫重擧行條件,有此錯誤之弊,臣之不職之失著矣。不勝惶恐待罪,擧行條件,付標以入之意,敢啓。傳曰,知道。勿待罪。朝報
上在昌德宮。停常參·經筵。
下直,咸鏡監司徐必遠。
謝恩,獻納李枝茂,掌令李柙,同知宋文徵,僉知李遐·朴純義,錦川副正榰,禮曹佐郞金厦梴,掌樂主簿尹策,典籍田。
巳時,太白見於未地。申時,日暈。已上朝報
上在昌德宮。停常參·經筵。
申時,日暈兩珥。
藥房都提調洪命夏,副提調南龍翼啓曰,天時獻歲,日氣愈寒,伏不審夜來,聖候若何?補中益氣湯,今日又當劑進,而大王大妃殿進御蔘朮調中湯已盡,十貼之數,今日又加劑以入乎?臣等敢來問安,竝此仰稟。答曰,知道。蔘朮調中湯,加劑以入,可也。又啓曰,臣等今日入侍,瞻望天顔,玉色敷腴,核患幾盡差愈,不勝喜幸,而但伏承頭部微疼之候,每發於曉頭,止於午間之敎,退與鄭後啓諸御醫等相議,則皆以爲自上熱候,尙未快減,有時升降而然也。回春頭痛門,加味四物湯,加荊芥穗·連翹各一錢,姑先連進五六貼宜當云,此藥三貼,劑入何如?答曰,知道。
以洪萬衡爲假注書。
持平朴世堂啓曰,臣本庸陋,屢叨匪據,顧未嘗一有補塞,愆責是積,聖念不遺,復置臺端,臣誠感隕,不知所出。臣曩忝諫職,金萬基之欲論許積,臣實同焉,萬基追被彈論,尙在罪籍,□□□一款,卽是事也。臣旣同事之人,則何□其罪何不以一時苟免爲幸,以日月之久爲諉,偃然重汚臺憲之職,以貽淸朝之辱乎?請命亟削鐫職。答曰,勿辭,退待物論。
大司憲兪㯙,大司諫李慶徽命招,病不進。
答左副承旨權大運疏曰,省疏具悉。爾其勿辭,從速察職。
政院啓曰,今日承旨引對之擧,而廳中位甚不齊,左副承旨權大運,疏批已下,卽爲牌招察任,何如?傳曰,允。
傳曰,史官一員待命,騎馬三匹立之,東大門內摘奸。
持平洪萬容啓曰,臣卽以處置事,來詣臺廳,伏聞筵臣,以正朝賀班班列稀踈,而兩司不卽糾正爲非云,臣之不職之失,在所難免,請命遞斥臣職。答曰,勿辭,退待物論。
正言孟胄瑞啓曰,臣以連啓事,來詣臺廳,伏聞筵臣,以正朝賀班稀踈,而兩司不卽擧劾爲非云,臣當論不論,不職之失著矣,何可仍冒?請命遞斥臣職。答曰,勿辭,退待物論。
兵曹,來初五日朝參爲之事,啓下。
獻納李枝茂啓曰,臣除授是職,適有重患,未得出肅,不得趨詣於正朝賀班,臣亦難免不參之罪,何敢處置同僚乎?請命遞斥臣職。答曰,勿辭,退待物論。
今日引見時,左議政元斗杓所啓,臣有所懷,不敢不陳,仁祖朝甲申年,沈賊謀逆,黃潤·李元老等,先期發告,得以捕獲徒黨,國家安寧,爲逆魁所親信,至以凶謀相告,其爲人,則雖不足亦觀,而其爲功,則莫大焉。仁祖卽於其時,除授兵曹參議,其特異待之之意,亦可見矣。厥後坐贓被罪,屢年在謫,今已放還京裏,功臣不失其祿,乃古之道也。臣之陳達,非欲其復通仕路,如無咎之人,還授勳封職號,俾得食祿,似當矣。上曰,潤以統制使時贓罪被囚,而先朝特下別敎,放釋定配,其後漸次量移,今旣疏放矣,時在何等罪籍耶?領議政鄭太和曰,先朝別判付之敎,可見黃潤之功重矣,潤歲抄單子中,方在被謫蒙放秩,便是奪告身矣,臣曾聞,親功臣雖犯重罪,旣授職牒之後,則自勳府,付軍職給祿云矣。斗杓曰,臣若請收用,則固知不敢,而付以勳臣之祿,以終其身,則恐或無妨矣。上曰,黃潤職牒還授。
戶曹判書鄭致和所啓,咸陵君李澥,年滿七十之後,自以老病,請以致仕,雖未蒙許,澥則以爲旣不得供仕,不敢受食常祿,累等祿俸,不爲受去,一品勳臣,在京不食祿,其在國家優待之道,亦甚未安,故曾於榻前陳達,因特命,一番輸送,此則李澥陳疏受食,而其後,又不受祿,事體異於大臣,該曹不敢每每入啓,而似當別有賜與之典矣。左議政元斗杓曰,李澥自處之道,固當如此,而靖社功臣五十餘人,卽今生存者只四人,別爲優待,或題給食物,似好矣。鄭致和曰,此是別樣恩典,自下不敢仰請矣。上曰,每年春秋,食物題給。
副校理呂聖齊所啓,新年賜對,異於常時,而兩司長官,牌招不進,大司諫李慶徽,則頃被彈論,前後除職,皆不行公,今此不進,亦必出於難便,而至於大司憲兪㯙,則旣以行公,而猝然呈告,不進召命,其在事體,殊涉未安,請大司憲兪㯙遞差。上曰,依啓。
同副承旨金壽興所啓,正朝陳賀時,東西班列,甚爲稀踈,而至於西班,進參者尤少,宗班則王子一員之外,只是一人云。凡於擧動,兩司進參,故如有如此之事,則必有糾正之擧,而兩司終不糾正,殊極未安矣。領議政鄭太和曰,東班則臣等三人在前行,從一品班,有一員,正二品班,六卿或在,而至於西班,則王子一員在前行,從一品班,有□原君東平尉興平尉,正二品班無一員,從二品班,洪琢·柳汝橿·申瑞□·金得聲之外,宗親則只丹城君一人來參,所見果爲埋沒矣。左議政元斗杓曰,許多宗班,進參者如此,固爲寒心,而中樞府堂上官,亦西班也。卽今西班,知事以下,以老職除授之人,皆不來參,非但今日賀班爲然,凡有百官之會,一不來參,至於其爲在外而亦且受祿,事極不當矣。曾在先朝,臣爲兵曹判書時,與領議政鄭太和,同爲入侍,鄭太和以老職堂上之類,一番除拜西樞之職,則不知辭遞,西樞無窠闕,文武宰臣供仕之員,皆付軍職,事甚未安云。先王,以鄭太和之言爲是,使之竝爲遞去,而以武臣塡差,俾食品祿矣。上曰,先朝定奪,旣如此,則今宜遵行,令該曹査出遞改,可也。已上朝報
備邊司啓曰,本司武郞廳三員,十五朔則或陞敍,或守令除授矣,今此郞廳金樑國,已準朔數,依例捧承傳施行,何如?答曰,允。
傳曰,大臣·備局堂上引見。
引見入侍時,戶曹判書鄭致和所啓,近來國綱解弛,各該司進排於諸上司之際,下吏操縱之弊甚多,雖不可一一陳達,而至於長興庫紙地進排之時,弊端尤甚,不但點退紙品,亦多卷數加捧之弊。近因凶荒,貢物之價,則漸加裁省,而諸上司刁蹬濫捧,乃至於此,實有難支之勢矣。上曰,所捧紙品,何如?鄭致和曰,楮注紙,則以草注紙代捧,草注紙,則又以勝於草注紙者代捧,而卷數,則或倍於本數矣。今後如有如此之弊,則下吏重治事,捧承傳施行,何如?上曰,依爲之。
備邊司啓曰,不次擢用及將領可合人抄啓事,曾已定奪於榻前,而緣本司堂上不得齊會,久未擧行矣。今始相議抄擇,別單書入之意,敢啓。答曰,知道。已上備邊司謄錄
上在昌德宮。停常參·經筵。
辰時,日暈兩珥。巳時,太白見於未地。
下直,中和府使李時達。
謝恩,掌令張善瀓,五衛將李慶綽,護軍金益廉,連源察訪金奐,都摠經歷鄭斯漢。
藥房都提調洪命夏,副提調南龍翼啓曰,昨日引接臣僚,酬酢移時,伏不審夜來,聖候若何,曉間頭疼之候,更不發作乎?明日朝參之擧,乃是盛禮,而第日寒如此,早日臨朝,恐不無添傷之患,臣等不勝區區之慮,敢來問安,竝此仰稟。答曰,知道。
禁府,朴泂刑問二十次,宋繼宗二十七次,李馣七次,不服,加刑,啓。依允。
備邊司疊書啓曰,本司武郞廳,仕滿十五朔,則或陞敍,或守令除授矣,今者郞廳樑國,已準朔數,依例捧承傳施行,何如?傳曰,允。
掌令張善瀓啓曰,服制之中,賤疾方苦,新有恩命,不得肅謝,元朝賀禮,未造周行,縮伏私室,一味惶悚。伏聞昨日引對,筵臣以不參賀班之人,可劾不劾爲非,譏議所加,兩司俱動,臣於此,尢有所不安於心者,職添風憲,身負過犯,則自救不贍,何暇糾人也?臣有罪戾,至此著隆,臣何敢自解而晏然自如,處置多官乎?請命遞斥臣職。答曰,勿辭,退待物論。
左參贊李一相辭職上疏,入啓。
吏曹啓目,粘連兵曹參議李泰淵上疏云云,觀此李泰淵疏辭,則老母年踰八十,無他兄弟,願依國典,解職歸養,是如縷縷陳懇,情理切迫,有足動念是乎矣。法典所謂歸養云者,蓋指遠方之人離親從仕而言,今此李泰淵,家在京中,仕䆠奉養,公私可以兼行,至於遠外差除,則朝家自當有軫念推恕之道,不必許其解職,疏內辭緣,置之何如?啓依允。
大司諫李慶徽上疏。大槪,臣罪有大於憲長,不可獨爲倖免,亟削臣職,以治臣罪事。入啓。答大司諫李慶徽疏曰,省疏具悉。爾其勿辭,從速察職。
明日朝參時,初嚴辰初初刻,二嚴辰初三刻,三嚴辰正缺刻,開門,罷漏後。
玉堂箚子。大槪,請持平朴世堂,掌令張善瀓出仕,持平洪萬容,正言孟胄瑞遞差。又箚子。大槪,獻納李枝茂遞差事。入啓。答曰,依啓。
政院啓曰,明日朝參爲之事命下,而諫院之官無之,故見存之員大司諫李慶徽,明日待開門,更爲牌招,俾參擧動,何如?傳曰,允。
答吏曹參議閔鼎重疏曰,省疏具悉。爾其勿辭,從速察職。已上朝報
上在昌德宮。停常參·經筵。
謝恩,吏曹佐郞吳始壽,刑曹正郞崔鎭衡。
辰時,日暈兩珥。巳時午時,日暈。未時,日暈兩珥。
護軍任義伯鍼灸出仕。
大司諫李慶徽·兼大司成閔鼎重,牌招肅拜,掌令張善瀓·持平朴世堂,就職。
平安監司書目,臣病勢沈痼,決無自力察任之望,冒死更申號籲,冀蒙恩遞事上疏上送事。
大殿,藥房口傳問安。答曰,知道。
持平朴世堂啓曰,臣於恩命旣下之後,適有私忌,趁未出肅,元日賀班,不獲趨參,而兩司之官,亦以班列稀踈,當科不科見遞,如臣不參,應在被糾之數者,又安得一刻冒處乎?請命遞斥臣職。答曰,勿辭,退待物論。
掌令張善瀓啓曰,卽伏見持平朴世堂之避辭,乃元朝不參賀班之事也。臣於此,有不敢處置之嫌,何可仍冒?請命遞斥臣職。答曰,勿辭,退待物論。
大司諫李慶徽啓曰,臣賤疾危苦,情勢狼狽,前後違慢之罪,實合萬殞,冒昧籲呼,乞受重誅,而威命不加,溫批反下,臣惶懼益深,無地措躬。臣雖無狀,亦嘗粗識分義,負犯已多,公議至嚴,聖明雖欲曲賜寬假,臣何敢靦然在職,以貽臺閣之羞乎?況憲府之長,旣以此被遞,而臣以同罪之人,尙保職名,其僥倖之耻,苟且之嫌,於是乎更加一節矣,請命遞斥臣職。答曰,勿辭,退待物論。
領府事李景奭上疏。大槪,祿位猥高,年滿七十,伏乞本職及兼帶,竝賜解免,以了餘齡事。入啓。
答左參賛李一相疏曰,省疏具悉卿懇。卿辭至此,內局提調之任,當勉副焉。
平安監司上疏,啓下該曹。
傳曰,昨觀參議李泰淵疏,則爲其老母歸養之意,而語意懇切,有足感動,京鄕有異,雖不準許,不可無顧恤之道,其令該曹,衣資食物從優題給,以從古人衣帛食肉之意。
京畿監司書目。驪州呈,以兵曹參判趙壽益病重上去不得事。
刑曹啓目。黃州判官李柔,移義禁府,處置何如?啓依允。
禁府,李柔拿囚。啓。
玉堂箚子。大槪,請持平朴世堂,掌令張善瀓出仕,大司諫李慶徽遞差事。入啓。答曰,依啓。已上朝報
上在昌德宮。停常參·經筵。
夜三更,有氣如火光。
下直,江界府使柳坦然。
謝恩,博川郡守姜說,學諭柳英立。
兵曹參判趙壽益辭狀,傳曰,遞差。
藥房啓曰,昨日勞動玉體,冒寒臨朝,伏未審夜來,聖候若何,加味四物湯進御之後,曉間頭疼之候,今已差減乎,此藥,當盡於今日,三貼今又加劑以入乎?臣等憂慮未弛,敢來問安,竝此仰稟。
掌令張善瀓,持平朴世堂就職。
答領府事李景奭疏曰,省疏具悉卿懇。卿之筋力,雖曰衰老,尙且强焉,何用深加引嫌乎?安心勿辭,以副予意。
府啓,朗善君俁,頃遭同姓從姊之喪,一不來哭,亦不成服,親睦之義,雖不可責諸此人,而其蔑禮無行,莫此爲甚,凡在聽聞,無不駭惡,請俁罷職不敍。答曰,姑先推考,可也。
答藥房曰,知道。
院啓,平山府使金尙重,當此凶歲,廣造石物,刻期輸運,致殞人命,至於監官,毆殺役夫,而捉致里人,脅勒捧招,謂之病死,且邑有十二歲良女㥘奸之罪人,而牽情緩獄,趁不按治,良女之父,不勝冤憤,號訴之際,以其言語之不遜,發怒重杖,仍致殞命,事旣宣露,必欲掩迹,一邊給與葬需,以爲利誘尸親之地,一邊撲殺㥘奸之人,以爲日後藉口之資,又爲威脅其族屬,使不得擧狀,傳播之言,不勝藉藉,盛行於朝紳間矣。至於同僚詣闕之時,死者之父,號哭於馬首,此非泛然風聞之比,更無詳察之事,請平山府使金尙重拿問定罪,前黃海監司姜瑜,旣知其平山奸獄緩治之狀,而不卽査問,已失按道之體,至於元告冤死之後,又不據法處置,無非爲尙重地也。其不職之失,循私之狀,俱極可駭,有何更察之事乎?請前黃海監司姜瑜,先罷後推,羽林衛將李益達,前日僨事之罪,國人之所共憤,得保首領,於渠亦幸,豈可以乏人之故,復授將領之任,以駭聽聞哉?請羽林衛將李益達罷職。答曰,依啓。李益達事,不允。
以趙時瑗·韓翊周爲假注書。
吏曹啓曰,都目政事,來初九日爲之之意,敢啓。
右尹兪棨三度呈辭,入啓,遞差。已上朝報
備邊司啓曰,傳曰,客使渡江久矣,貿紙以來齎咨譯官,令廟堂考例參酌施賞事,命下矣。齎咨驛官安日新之事,與丁酉春間譯官方孝敏之事相同,其時有加資之命,而係干恩典,自下不敢擅便,上裁何如?答曰,依方孝敏例,加資可也。已上備局謄錄
上在昌德宮。停常參·經筵。
下直,黃海監司吳挺垣。
謝恩,南學訓導崔日隆。
藥房啓曰,旣雨而雪,寒暖不適,伏未審夜來,聖候若何,曉間頭疼之候,今已差減乎?臣等憂慮未弛,敢來問安,且大王大妃殿進御蔘朮調中湯,當盡於今日,五貼更爲加劑以入之意,敢啓。傳曰,知道。
政院啓曰,朗善君俁,姑先推考事,命下矣,臺諫方以罷職不敍論啓,推考傳旨不得捧之之意,敢啓。傳曰,知道。
吏曹啓曰,今日本曹坐起時,各司官員大典考講,則內資寺主簿金壂·崔齊箕,別提吳發,皆不通,通禮院引儀兼漢城參軍兪瑾,稱頉不進,竝汰去何如?傳曰,允。
成均館官員,以知館事意啓曰,今正月初七日,儒生上旬輪次,與春享大祭齋戒相値,故退行於初八日之意,敢啓。傳曰,知道。
禮曹啓曰,漢原府院君遷葬破舊墳,定於今月初九日云,遷柩時,大王大妃殿,將有望哭之禮,望哭儀注,磨鍊以入,何如?傳曰,允。
吏曹都目政事,初九日爲之事。傳曰,知道。
傳曰,史官二員待命,騎馬六匹立之,宗廟·永寧殿祭所內摘奸。
正言尹□□啓曰,臣蒙恩受暇,歸省丘墓,昨纔還來,詣闕拜肅,仍傳前啓,而其中三宮屯莊事,聞本院停啓之論,曾已完定云,故臣不復深思,率爾停止矣。卽者物議以爲合發之論,一員獨停,有違臺例,且關後弊,臣之不職舊規,臨事昏謬之失著矣,何敢仍冒?請命遞斥臣職。答曰,勿辭,退待物論。已上朝報
都摠府啓曰,今日入直軍士,當爲習射,而春享大祭齋戒相値,不得爲之之意,敢啓。傳曰,知道。已上都摠府謄錄
上在昌德宮。停常參·經筵。
歸厚別提閔世胄,加定官李柱箕,卒完山府夫人禮葬事,開城府出去。
下直,長淵府使李華岳。
謝恩,奉常奉事鄭華齊,宗簿主簿南一星。
藥房啓曰,節屆新春,日氣猶寒,伏未審夜來,聖候若何?前日劑入加味四物湯,通前後六貼,而以日數計之,則當盡於今日,曉間頭疼之候,今已快減,則不必連進,如或有時發作,則加劑以入宜當,臣等憂慮未弛,敢來問安,竝此仰稟。
府啓,朗善君俁,頃遭同姓從姊之喪,一不來哭,亦不成服,親睦之義,惟不可責諸此人,而其蔑禮無行,莫此爲甚,此外平日怪悖之習,不一而足,凡在聽聞,無不駭惡,風敎所關,罷職之律,亦非當然,豈可推考而止哉?請俁罷職不敍。朝參,乃是御衙視事也,新年擧動,尤爲盛禮,百寮駿造,瞻望耿光,此實分義之不容已者也。初五日朝參,工曹判書尹順之,以廚院提調,監膳之後,徑先出往,終不參班,揆以事體,殊甚未安,請尹順之從重推考。宗室之不得外居,國法至嚴,實非偶然,而近來國綱漸弛,宗室之居外者甚多,已極寒心。曾於仁祖朝,申飭攸司,竝令還朝,而厥後因循,偃臥田里,受祿自如,凡有擧動問安之事,則賂遺該吏,倖圖無事,其在法例,豈宜如是,祖宗□令,不可任其壞了,請令主簿,一一抄出,盡還京裏,正言尹□□引嫌而退,雖云完定,旣未與論,則遽爾獨停,有乖臺規,請命遞差。
領敦寧金佐明箚子。大槪,前後賀班,病未進參,惶恐乞遞事。入啓。答曰,省箚具悉卿懇。卿其安心勿辭,調理察職。
答藥房啓曰,知道。湯劑姑爲停止,以觀數日可也。今後勿爲逐日問安。
答府曰,依啓。朗善君事,不允。
忠淸監司書目,石城呈,以吏曹參判尹文擧病重上去不得事。傳曰,遞差。
又書目,乞削臣職名,仍治臣罪事上疏上送事。
巳時,太白見於未地,啓。已上朝報
上在昌德宮。停常參·經筵。
下直,靑山縣監許欽。
承文院官員,以都提調意啓曰,權知副正字柳命全,方在罷散中,依例肄習官啓下,付軍職,冠帶常仕,何如?傳曰,允。
政院啓曰,假注書趙時瑗,時無職名,依例付軍職,冠帶常仕,何如?傳曰,允。
戶曹啓曰,卽接廣興倉所報,則領中樞府事李景奭,判中樞府事鄭太和,今正月等祿俸,竝不受去,依前例,令倉官輸納之意,敢啓。傳曰,知道。
吏曹,前牧使李奎世身死,曾經臺侍,啓別致賻。
大王大妃殿望哭後,藥房問安。答曰,今日罔極愈新矣。政院·玉堂問安。答曰,罔極。二品以上·六曹問安。答曰,今日罔極。
政廳吏房承旨啓曰,卽伏見備忘,有知事鄭後啓南陽府使除授之命,固知聖意在於酬勞,而第念南陽,係是畿內重地,且兼營將,雖揀選朝班,亦難其人,決不可以一時恩命,付諸重任於醫官,臣職忝政房,敢此陳啓。傳曰,相當守令中,相換。
巳時,太白見於未地,啓。已上朝報
都政。以朴重輝爲司圃別提,李聖麟爲活人別提,柳仁聲爲安峽縣監,安塾爲禮賓別提,洪淨爲狼川縣監,許積爲內局提調,李祉遐爲監察,崔世慶爲內贍主簿,李慶億爲大司諫,李一相爲大司憲,金三俊爲木川縣監,鄭歧壽爲東部主簿,洪萬容爲兵曹正郞,李端相爲司諫,姜鎬爲掌令,洪璡爲長興主簿,洪宇熙爲內資直長,李志遠爲陽智縣監,閔蓍重爲司饔直長,李時顯爲義盈奉事,趙世煥爲正言,兪棨爲吏曹參判,李慶果爲持平,李慶億爲副提學,閔維重爲副應敎,洪處亮爲大司諫,鄭載嵩爲正言,成雲翰爲義盈直長,全東屹爲寧邊府使,洪柱溟爲內資主簿,郭世翼爲延豐縣監,洪柱三爲獻納,金時卨爲龜城府使,李滋爲引儀兼漢城參軍,羅星五爲禮賓主簿,尹商輔爲造紙別提,李行夏爲尙瑞直長,金鎬爲雲峰縣監,權世經爲淸安縣監,金贊爲彦陽縣監,李志雄爲尙瑞直長,崔濟爲文義縣令,李宇柱爲德川郡守,李慣爲砥平縣監,李基定爲熙川郡守,金是榮爲工曹佐郞。
上在昌德宮。停常參·經筵。
巳時,太白見於未地。
下直,順川郡守李萬枝,沃川郡守金素有。
謝恩,高山縣監韓時重,學正李瑼。
藥房啓曰,昨者終日視政,伏未審夜來,聖候若何?前日啓辭之批,有湯藥姑爲停止,以觀數日之敎,伏未知曉間頭疼之候,今已快止乎?必須明白下敎後,可以更議當進之藥,臣等憂慮未弛,敢來問安,竝此仰稟。答曰,知道。
政院啓曰,因上候未寧,視事亦未取稟,而今過三春,明日常參經筵,取稟。傳曰,停。
兵曹啓曰,本曹佐郞趙相漢,自直所,重得傷寒,扶曳出去,今過累日,症勢一樣云,本曹多事之地,不可久曠,趙相漢改差何如?傳曰,允。
答忠淸監司李弘淵疏曰,省疏具悉。卿其勿辭,從速察職。
備忘記,儒生輪次,居首生員閔蓍重直赴會試,之次生員金鼎台給二分,進士柳尙運·洪·李相華·崔宙,各給一分。
政院啓曰,來十一日,文臣殿講日次,取稟。傳曰,爲之。
明日專經文臣殿講時,考官洪重普·南老星·李慶徽·李慶億·閔鼎重·睦來善。
宗簿寺官員,以提調意啓曰,宗室受祿之人,幾至一百六十餘員,而任意閑居,自便成習,至如朝廷大擧動之日,亦不來參,殊甚可駭。頃日正朝陳賀及朝參時來參者,不過五六員,陳賀朝參,是何等大禮,而安臥不起,以致班行不成貌樣,所見極爲駭異,除衆所共知老病人外,竝從重推考,以警怠慢之習,且鄕居宗室之類,亦至四十餘員,而公然受祿而去,累次啓推,無意上來,凡諸擧動及差祭,一不隨參,當此經費蕩竭之日,使在外諸宗,無事而食,亦甚無據,如此之類,令宗親府,從實査出,竝勿給祿,何如?傳曰,允。
政院啓曰,明日專經文臣殿講時,命官,何大臣進去乎?敢稟。傳曰,右議政洪命夏進去。
領府事李景奭上疏。大槪,三申危懇,乞從至願事。入啓。
兵曹判書金佐明初度呈辭,入啓。
大王大妃殿,藥房問安。答曰,知道。已上朝報
都政。以田爲監察,洪柱溟爲監察,鄭歧壽爲禁府都事,金元瑋爲理山郡守,洪聖龜爲黃州判官,閔邦胄爲監察,高遠翔爲東部主簿,洪璡爲監察,金時郁爲良才察訪,南九萬爲應敎,洪萬容爲京畿都事,鞠旻爲典籍,具夢協爲繕工副奉事,朴贄爲黃海都事,鄭虎翼爲碧沙察訪,趙威鳳爲銀溪察訪,李晛爲甑山縣令,姜允亨爲襄陽府使,吳始壽爲兼南學敎授,宋基厚爲工曹佐郞,兪㯙爲兵曹參判,權訦爲宗廟令,安塾爲司宰主簿,李萬直爲掌苑別提,朴重輝爲軍資主簿,閔晦爲監察,鄭後榮爲內資主簿,景時煥爲禮賓別提,朴振禧爲司贍主簿,元善立爲掌苑別提,宋亨久爲中部主簿,吳始壽爲吏曹正郞,李德益爲司議,崔世慶爲禁府都事,李殷相爲安邊府使,李紳夏爲長興庫主簿,沈之溟爲延安縣監,柳之發爲龍岡縣令,李克明爲引儀,朴守素爲監察,李惟明爲直講,尹遇丁爲兵曹正郞,李程爲司僕正,呂孝曾爲直講,柳椐爲尙衣正,呂閔齊爲司䆃正,邊尙一爲內贍主簿,李行政爲南別殿參奉,李曾賢爲監察,李基稷爲禁府都事,玄禹績爲引儀,安塾爲司評,任義伯爲漢城右尹,朴鑌爲禁府都事,蔡時龜爲禁府都事,李震奎爲氷庫別檢,韓位謙爲假引儀,李聖雨爲義盈主簿,金銘爲司圃別提,李慶徽爲兵曹參知,李顒爲典設別檢,張善沖爲童蒙敎官,柳堤·郭瑞翰爲假引儀,李翊周爲泰陵參奉,羅俊爲宣陵參奉,李惟謙爲司䆃主簿,趙相抃爲孝陵參奉,宋有儉爲儀賓都事,宋後尙爲靖陵參奉,李晩榮爲廣興主簿,林震昌爲司宰主簿,權順元爲麒麟察訪,尹緻爲南部主簿,申暹爲順陵參奉,李德耉爲典籍,宋根爲齊陵參奉,權訦爲典簿,張信立爲活人別提,成後龍爲南部參奉。
上在昌德宮。停常參·經筵。
謝恩,吏曹正郞吳始壽,兼引儀玄禹績·李克明,漆浦萬戶姜弼,訓鍊主簿權得敏·金應祥,禮曹參議任有後,吾乙足萬戶李祉益,柔遠僉使韓震英,護軍洪重亨,碧團僉使柳天柱,馬島萬戶宋礪昌,所斤僉使金振國,木川縣監金三俊,掌苑別提元善立·金萬啓,於蘭萬戶河自崑,同知柳傅賢,軍器參奉張侚,訓鍊僉正李䌖,沔川郡守李宇柱,監察洪柱漢,統虞候成晩達,應敎南九萬,承文副正字洪萬燮,唐浦萬戶方有德,芳浦萬戶方準廷,副應敎閔維重,白翎僉使鄭綱,禮賓主簿羅星五,興陽縣監李東珌,禁府都事鄭歧壽,安邊府使李殷相,延豐縣監郭世翼,熙川郡守李基定,僉知李慶徽,狼川縣監洪淨,高嶺僉使崔宗斗,禁府都事崔世慶,坡州牧使鄭後啓,尙瑞直長李行夏,檢閱李世長。
副提學李慶億上疏。大槪,新除職名,萬不近似,決不敢承當,懇乞亟賜鐫改,仍治臣逋慢之罪事。入啓。
以洪萬衡爲假注書。
戶曹啓曰,本曹郞官,專掌出納錢穀,必須久任,可無吏隷爲奸之弊,前後請勿遷動,實出於不得已也。正郞李慣,佐郞權世經,以應辦色別例房郞廳,兼察別營別庫軍兵等,放料之任,非但所掌比他最緊,詳明諳鍊,俱有擧職之效,而不意昨日政,除拜外任,若失此兩人,則本曹之事,殊甚悶慮。李慣·權世經等新授之職,竝改差,使之仍察本任,今後勿爲遷動事,申明捧承傳施行,何如?傳曰,允。
江華留守書目,都事閔鼎,今月初八日遭母喪事。
專經文臣殿講,宋昌易略,李光稷書略,吳始壽書粗。
參考官李慶億,代李泰輝改落點。
巳時,太白見於未地,啓。已上朝報
上在昌德宮。停常參·經筵。
謝恩,活人別提張信立,監察李曾賢·洪璡·朴守素·閔邦胄·李祉遐·閔晦·田,廣興主簿李晩榮,宣傳官李聖賚·柳演,宗廟令朴潾,訓鍊判官李東耉,主簿李星文,京畿都事洪萬容,獻納洪柱三,正言鄭載嵩,造紙別提尹商輔,僉知金孝純,工曹佐郞金是榮,典獄主簿南斗熽,內贍主簿邊尙一,內資主簿鄭後榮,司宰主簿林震昌,內贍主簿朴振禧,五衛將黃應都,兵曹正郞尹遇丁,義盈主簿李聖雨,奉事李時顯,司諫安塾,護軍宋時喆,忠淸兵使李斗鎭,軍資主簿朴重輝,東部主簿盧遠翔,都摠經歷金毅,都事裵尙珩·朴新胄,直講李惟明·呂孝曾,典籍李雲林·鞠旻,典簿權硡,長興主簿李紳夏,引儀李德益,司䆃主簿李惟謙,司僕正李程,司圃別提沈汝龍·金銘,南部主簿尹緻,安峽縣監柳仁聲。
咸陵君李澥上疏。大槪,食物恩命,末由趨謝,祗受私室,不勝惶恐事。入啓。
承文副正字尹趾完,文臣殿講時,稱病不進,依承傳罷職。
藥房啓曰,數日來,日氣轉寒,伏不審夜來,聖候若何,湯劑停進已久,伏未知曉間頭疼之候,更不發作乎?當進之藥,不可不速爲議定。且大王大妃殿進御蔘朮調中湯,加劑五貼,當盡於今日,又爲加劑以入乎?臣等憂慮區區,敢來問安,竝此仰稟。
兵曹啓曰,本曹軍色郞廳,專掌軍布出入,爲任甚重,曾前啓請久任,非止一再,而吏曹每患注擬之乏人,未過一兩朔,輒爲遷動,不但新進生熟之有異,彼此傳掌之間,亦多虛疏之事,昨者該色佐郞朴贄,移拜黃海道事,各邑當番步布捧上之事,又將停廢,事極可慮。佐郞朴贄,使之仍任,勿爲遷動事,捧承傳施行,何如?傳曰,允。
備忘記,殿講居首正郞宋昌,半熟馬一匹賜給。
政院啓曰,監察十三員內,一員未差,一員方在重病,一員方在服制中,一員以頒祿事,出往江倉,一員差祭於宗廟望祭,新除授八員未署經。明日章陵忌辰祭受香時,無進參之員,事甚未安,兩司未肅拜之員,竝爲牌招出仕,而當日開坐署經之意,兩司城上所,亦爲牌招言送,何如?傳曰,允。
答藥房曰,知道。症候,已言于醫官,大王大妃殿藥,則限五十貼,連爲劑入,可也。
謝恩,大司憲李一相。
院啓,請羽林衛將李益達罷職,字牧爲任,民生之休戚係焉,其不可輕授也,明矣。近者醫官之濫受邑宰,誠是淸朝之一大弊政也,今此鄭後啓,初有特除南陽府使之命,旋因政廳之啓,又命換授坡州牧使,州府之號,輕重實同,資級不稱,彼此無間,則旣知不當於府使,而何可移授於牧使乎?揆以事體,虧損大矣。以一品資給,曾未有差除守令之規,格外創始,實關後弊,請坡州牧使鄭後啓改差。初入仕除拜之際,其在士族,猶宜愼簡,而新除授南部參奉成後龍,本以庶孽,雖因雜技,得付軍職,其母亂倫,斃於杖下,不可使如此之人猥通仕路,除目一下,莫不爲駭,請南部參奉成後龍汰去。新除授武兼宣傳官徐升泰,爲人愚悖無倫,行身處事,多有不學,其在鄕曲,衆皆賤棄,不得與於鄕黨,如此之人,不可置於宿衛之任,請武兼宣傳官徐升泰汰去。新除授大司諫洪處亮,時在京畿積城地,司諫李端相,時在京畿水原地,請竝斯速乘馹上來事,下諭。
藥房再啓曰,卽伏聞醫官所傳之言,自上微有感冒之候,肩背亦似牽引,頭疼之候,猶未快止云,臣等不勝憂慮,卽與鄭後啓諸御醫等商議,則皆以爲九味羌活湯,加乾葛·荊芥·知母各一錢,石膏煆一錢半,三貼進御宜當云,此藥劑入之意,敢啓。答曰,知道。
府啓,請朗善君俁罷職不敍。同前新除授掌令姜,時在江原道襄陽府任所,持平李慶果,時在平安道龍崗縣任所,請竝斯速乘馹上來事,下諭。
吏曹參判兪棨上疏。大槪,賤疾日益危篤,已至十分地頭,懇乞亟遞職名,以便公私事。入啓。
答院曰,不允。下諭事,依啓。
答吏曹參判兪棨疏曰,省疏具悉。卿其勿辭,從速察職。
巳時,太白見於未地。自午時至申時,日暈,啓。
答府曰,依啓。已上朝報
上在昌德宮。停常參·經筵。
謝恩,正言趙世煥,理山郡守金允,禮賓別提景時煥,尙瑞副直長李志雄,甑山縣令李晛,玉江萬戶方繼男,雲龍萬戶李震欽,奉常主簿趙弘璧,部將黃震文·李立身·李定民·張缺瀛,忠淸水虞候黃應聖,越松萬戶權崇,陽智縣監李志遠,學諭任啓亮,龍浦萬戶朴義善,碧沙察訪鄭虎翼,延豐縣監沈之溟,彦陽縣監金贊,龜城府使金時卨,寧邊府使金東屹,舒川萬戶權璲,黃州判官洪聖龜。
藥房啓曰,風雪大作,日氣陰寒,伏不審夜來,聖候將攝,如何,昨日劑入九味羌活湯進御後,有和解之效乎?臣等無任憂慮,敢來問安。答曰,知道。與昨別無加減矣,勿爲逐日問安。
禁府啓目。李馣刑問八次,宋迪宗二十八次,朴泂二十一次,不服,加刑。啓依允。
刑曹啓曰,本曹佐郞兪命益,重得項腫,成濃苦痛,不能行公,累次呈狀,而欲待其差歇,循例給由矣,腫處鍼破之後,痛勢一樣,差復未易,至於三度呈旬,出仕無期,刑獄重地,所掌之房,不可久曠,兪命益改差,以在京無故人,後日政,卽爲差出,何如?傳曰,允。
正言趙世煥啓曰,臣以萬萬不似,濫蒙謬恩,驟叨淸班,驚惶踧踖,措躬無所,直欲踰墻而走,鑽地以入,而有不可得矣。不意此際,召牌遽臨,不但犬馬之疾,適會方劇,臣竊嘗聞,先民有言,庸下之人,見大利而忘己分,但知貪位,罔思酬報,不知禮義之爲何物,廉耻之爲何事,則其弊豈止於傷風俗壞國政?而管子所謂,四維不張,國乃滅亡者,由此而作矣。如臣庸陋闒茸,省躬度分,萬無可堪,言責重地,決難冒居,鵜粱之刺,固宜難逃,而形渥之凶,不點可孚,竊伏惟念,君命召,不竢駕,禮則然矣,而苟其人不足而當命召,則未赴命召之罪,止及其身,小人負乘之害,貽禍國家,揆以義理,輕重較著,臣寧被逋慢之誅,誠不忍玷汚名器,羞辱淸朝,身犯先正之所大戒,以貽管氏之所深憂,百爾思量,不敢承當,惶愧縮伏,竟乖祗赴,臣之罪戾,萬殞難贖,請命遞斥臣職。答曰,勿辭,退待物論。
院啓,正言趙世煥,引嫌而退,初拜諫職,雖不自安,未赴召命,在例應遞,請正言趙世煥遞差。答曰,依啓。
政院啓曰,大司憲李一相,掌令張善瀓,昨纔承命出仕,而今日一時呈辭,本府吏又以監察茶時來言,事體雖似未安,係是臺閣之事,不得已監察茶時之意,敢啓。傳曰,知道。
大司憲李一相啓曰,臣以宿病之人,頃忝內局之任,强痛供劇,諸症添重,冒昧陳懇,幸蒙恩遞,而新除之命,遽下於意慮之外,繼有召牌之擧,分義所在,不暇顧也。又不敢一向退伏,忍死趨詣,肅謝恩命,而重觸風寒,猝患外感之症,扶曳還家,不得不復呈辭單,而卽聞政院,以監察茶時之未安,至於啓稟,辭意甚嚴,臣直以職忝臺閣之故,得免請推而已,纔出旋入,雖緣病勢之適然,擧措之顚倒,臣固自知,物議之非,烏得免乎?臣之病勢情勢,俱難一刻仍冒,請命遞斥臣職。答曰,勿辭,退待物論。
掌令張善瀓啓曰,無狀小臣,久叨言職,自知不稱,屢有賤疾,請告徒煩,屢日不職,一味悚恧,不意昨者,召命遽下,惶恐祗承,趨詣臺廳,傳啓聽批之後,仍爲署經開衙,日晩罷歸,舊患增苦,無望陳力,冒呈辭單,有缺義分,方切震惕。伏見政院茶時稟啓之辭,有不勝驚悚之地,疾病之來,雖云難强,纔出旋入,進退無端,事體所在,實涉未安,癏曠之罪,何所得免?不敢苟冒,請命遞斥臣職。答曰,勿辭,退待物論。
吏曹啓曰,臺諫有闕,政事,取稟。已上朝報
上在昌德宮。停常參·經筵。
謝恩,引儀兼參軍李滋,雲峰縣監金鎬,龍崗縣令柳之發,訓鍊副正尹昌亨。
咸鏡監司書目,安邊府使朴世賢罷黜,其代差送,前府使尹鏶四朔曠官之罪,令朝廷處置事。
江原監司書目,病勢危重,情勢悶迫,乞遞職名,俾令調治事。
院啓,大司憲李一相,掌令張善瀓,竝引嫌而退,纔承牌招,旣已行公,而旋又言病,代行茶時,所患輕重,雖不可知,而終未免苟且之歸,請大司憲李一相,掌令張善瀓遞差。答曰,依啓。
禮曹,謝恩兼陳奏使拜表吉日,來二月十三日,方物封裹,同月初九日推擇,啓。已上朝報
上在昌德宮。停常參·經筵。
謝恩,五衛將尹檄,中部主簿宋亨久。
藥房啓曰,雪後陰寒,伏不審數日內,聖候調攝,若何?前日劑入九味羌活湯三貼,已盡於昨日,伏未知肩背牽引之症,頭部微疼之候,今已差減乎?必須詳知卽今症候,然後可以更議他藥,臣等無任憂慮,敢來問安,竝此仰稟。答曰,知道。症候,已言于醫官矣。
雲春正涏上疏。大槪,前日刊進兩朝御筆七張眞本及四朝宸筆,合爲一帖,而至於孝廟御諱,奉安私室,尤有所不敢,竝爲敬奉進獻事。入啓。
以江原監司李袗辭狀。傳曰,勿辭,調理察職事,回諭。
傳曰,政事,明日爲之。
藥房再啓曰,卽伏聞醫官所傳之言,自上感冒之候,雖已和解,餘熱尙在,煩數引飮,頭疼之候,作歇無常云,臣等不勝憂慮,卽與鄭後啓諸御醫等商議,則皆以爲加減涼膈散,加黃連酒炒·麥門冬各一錢,二貼進御宜當云,此藥劑入之意,敢啓。傳曰,知道。
都承旨南龍翼上疏。大槪,賤疾猝重,旣未趨詣問安之列,亦無前頭供職之望,懇乞遞免,以便調治事。月食齊戒,留政院。已上朝報
上在昌德宮。停常參·經筵。
下直,龜城府使金時卨,馬島萬戶宋礪昌。
謝恩,司䆃正呂閔齊,司饔直長閔蓍重,孝陵參奉趙相抃,部將朴有敍·金世龜·楊澳,文義縣令崔濟。
戶曹啓曰,領中樞府事李景奭,判中樞府事鄭太和,今春等祿俸,不爲受去,令倉官領納事,入啓蒙允之後,卽爲分付矣。卽接廣興倉所報,則倉官領納,而終始不受云,係是大臣祿俸,敢啓。傳曰,使之更爲輸送可也。
判尹許積箚子。大槪,眼疾胸痛,一時俱劇,決無供職之望,冒萬死乞遞本職及兼帶,以便公私事。及吏曹參判兪棨再疏。大槪,賤疾危篤,已到十分地頭,萬無出謝供職之望,更申哀籲,冀蒙恩遞事。入啓。
領中樞府事李景奭上疏。大槪,敢更申懇,且乞命寢給祿之擧事。入啓。
院啓,請羽林衛將李益達罷職,坡州牧使鄭後啓改差,南部參奉成後龍汰去,武兼宣傳官徐升泰汰去。同上羅州牧使李河岳,因兵曹回啓公事,至有加資之命,道臣啓聞,出於備局請推之後,未免物情之疑訝,而設令有所別備,守令未嘗有因此而得升二品之秩者,命德之器,比之通政之階,輕重有別,其不可濫授也,明矣,請李河岳新授加資,亟命改正。
吏曹啓目,粘連咸鏡監司狀啓云云,以安邊府使朴世賢,曾爲守令,累次見敗,前府使尹鏶,瓜前先歸,官事曠廢是如,朴世賢罷點尹鏶請罪爲白在果,守令未辭朝未赴任之前,監司徑先罷黜,有違體例兺不喩,朴世賢之呈病遞任,在於狀啓未到之前,則已遞之人,尤無可罷之事是白乎旀,法典內,瓜滿守令面看交代兺不喩,正當秋捧,先爲上來,以致四朔曠官,誠極不當是白去乙,其時監司之任他不卽處置,亦甚非矣。尹鏶段罷黜,當該監司推考爲白乎旀,本府賑政方急,新除府使李萬相,卽爲催促發送,何如?啓依允。
答院曰,不允。汰去事,依啓。
巳時,太白見於未地,啓。已上朝報
有政。以李長英爲平山府使,淸平君佺爲司饔提調,田爲刑曹佐郞,黃㙉爲砥平縣監,金世行爲監察,朴新胄爲江華都事,崔鎭南爲黃海都事,洪重普爲大司憲,李柙爲掌令,趙相漢爲輸城察訪,趙世煥爲持平,孟胄瑞爲正言,宋時燾爲淸安縣監,吳斗寅爲校理,吳始壽爲修撰,宋時喆爲執義。
備邊司啓曰,中江開市,例在於二月十五日,依前商賈豫爲整齊,多持物貨,及期入送,俾無埋沒之弊事,兩西監司及開城留守等處,分付擧行,何如?答曰,允。已上備局謄錄
上在昌德宮。停常參·經筵。
答吏曹參判兪棨,都承旨南龍翼疏曰,省疏具悉。卿其勿辭,調理察職。
答咸陵君李澥疏曰,省疏具悉卿懇。意非偶然,卿其安心勿辭,領受。
答副提學李慶億疏曰,省疏具悉。爾其勿辭,從速察職。
答兵曹參判兪㯙疏曰,省疏具悉。卿其勿辭,從速行公。
答判尹許積疏曰,省疏具悉。卿其安心勿辭,調理察職。
下直,漆浦萬戶姜弼周,銀浦萬戶朴義善。
謝恩,江華都事朴新胄。
藥房啓曰,雪後春寒,甚於嚴冬,伏不審此時,聖體調攝,若何,湯劑二貼進御之後,煩渴頭疼等症候,今已差減乎?臣等憂慮未弛,敢來問安,竝此仰稟。答曰,知道。煩渴頭疼之候,別無加減矣。
以李晩華爲假注書。
禮曹啓曰,漢原府院君趙昌遠遷葬發引,定於今月十九日卯時,完山府夫人發引,定於二十日丑時,永葬,定於二十九日寅時云。十九日二十日發引時及二十九日永葬時,大王大妃殿當有望哭之禮,望哭儀注,磨鍊以入于大王大妃殿。答曰,知道。
均田廳啓曰,本廳左道文書,已於今月十二日畢役,閔鼎重均田使稱號及郞廳趙世煥·任濬,竝爲減下,而員役等,亦皆罷送之意,敢啓。傳曰,知道。
賑恤廳啓曰,慶尙道癸卯條貢物裁減之外,竝皆自本道作米,以爲賑救之用矣。及見本道成冊,則昌寧縣工曹納每漆二斗四升八合,全漆一升,濟用監納匹布四十疋,皆以未納懸錄,而京司貢人,以已納爲言,極爲怪訝,査問本道,則前縣監尹以宣在任時,漆價五升,木五同五疋,布價六十疋,作米一百二十石,豫給於京主人李兌昌,使之防納云。防納之禁至嚴,尹以宣身爲守令,循私犯禁,已極可駭,而至以一百二十石之米,濫數加給於詳定之外,尤爲痛惡,不可不隨現重究,以懲他人,尹以宣拿問定罪,李兌昌,亦令攸司依法科罪,所受之米,一一還徵,以補賑需,何如?傳曰,允。
京畿監司書目,安城郡守李沖淵,大同後窒礙處,抄其緊急者牒報,亦知委列邑,而回報內,勅使時宴享等應入眞末·淸密·眞油等,卽爲瞞報,如是添屬,爲先罷黜事。
禮曹,來二月初四日大殿誕日陳賀節目單子啓,權停例。
政院啓曰,去冬都目大政,退行於今春,故褒貶時,有闕守令,曠官已久,及其差出之後,又因兩司之不齊,至今未署經者亦多。當此賑政方急之日,守令赴任,漸至淹延,事甚可慮。兩司未肅拜之員,卽爲牌招出仕,使之趁速署經,催促發送,何如?傳曰,允。
兵曹判書金佐明箚子。大槪,本職兼帶,冒死乞遞事。入啓。
藥房再啓曰,卽伏承問安之批,以煩熱頭疼之候,別無加減爲敎,臣等不勝憂慮,卽與鄭後啓諸御醫等商議,則皆以爲加減涼膈散,治傷寒後餘熱,而旣進二貼,別無顯效,不可仍進,卽今症候,頭疼爲主,前日議定加味四物湯,亦是兼治煩熱之劑,依前加入荊芥穗·連翹各一錢,五貼姑先進御宜當云,此藥劑入之意,敢啓。答曰,知道。
京畿監司書目,水原呈,以司諫李端相病重上去不得事,啓。遞差。
掌令李柙,正言孟胄瑞,持平趙世煥,牌招肅拜,執義宋時喆,牌不進。
院啓,新除授坡州牧使鄭後啓改差事,旣已論列,今未蒙允兪,聖意所在,有不敢知,而以從一品資級,爲州府之任者,前後無聞。頃年柳後聖,以高陽郡守,陞資崇政,仍遞其職,郡州之名雖殊,其不可以一品之階差授,則一也,格外創始,有關後弊,請命改差。
羅州牧使李河岳,因兵曹回啓公事,至有加資之命,道臣啓聞,出於備局請推之後,未免物情之疑訝,而設令有所別備,守令未嘗有因此得陞二品之秩者,命德之器,比之通政之階,輕重有別,其不可濫授也明矣。請李河岳新授加資,亟命改正,前啓羽林將李益達罷職事,停啓。
府啓,新除授大司憲尹文擧,時在忠淸道尼山地,請斯速乘馹上來事,下諭。答曰,依啓。
答院曰,毋庸瀆擾。
吏曹啓曰,臺諫有闕,政事,取稟。已上朝報
義禁府啓曰,本府罪人德山縣監權慬,有覈處之命,前判官李柔,亦有議處之命,而判府事許積,方在陳箚辭職之中,待判府事出仕,當爲議處,而前府事金尙重,已爲就囚,而知事洪重普,有相避之嫌,知事金壽恒,方爲呈辭受由,只有同知事朴世模,不得捧招之意,敢啓。傳曰,知道。已上禁府謄錄
上在昌德宮。停常參·經筵。
答兵曹判書金佐明箚曰,省箚具悉卿懇。卿其安心勿辭,從速察職。
下直,於蘭萬戶河自龜。
謝恩,執義宋時喆,黃海都事崔鎭南,兵曹佐郞朴贄,刑曹佐郞田,監察金世行,典籍李德耉,銀溪察訪趙威鳳。
都承旨南龍翼上疏。大槪,賤疾彌留,決無供職之望,冒萬死更申前懇,乞遞職名,俾得及時調治事。入啓。
禁府啓目,宋繼宗刑問二十九次,朴洞二十二次,李馣九次,不服,加刑,啓,依允。
吏曹啓曰,昨日砥平縣監差出時,前郡守黃㙉,不但才堪守令,且有均田幹事之勞,故首擬受點矣,今聞黃㙉,以前任沃川時,故失馬事,方在越等中云,臣之懵不致察甚矣,不勝惶恐。砥平縣監黃㙉,改差何如?傳曰,允。
執義宋時喆啓曰,臣於頃日,落馬重傷,瘀血挾痰,胸痛復發,飮啖專廢,委頓床席矣。新除誤恩,及於此際,繼有召牌之命,其在行不俟駕之義,卽當趨詣拜恩,而非但賤疾適會添劇,臣曾忝在職,論列尹弼夏·李萬慶等事,而旋被失實之譏,自劾見遞矣。物議之非,尙今未已,廉隅所係,決不可抗顔冒出,瞻望君門,終未祗赴,違慢之誅,萬殞難贖,請命鐫斥臣職。答曰,勿辭,退待物論。
工曹判書尹順之,知敦寧鄭孝俊三度呈辭,入啓。遞差。
院啓,新除授坡州牧使鄭後啓改差事,羅州牧使李河岳新授加資改正事。同前答曰,不允。
傳曰,政事,明日爲之。
府啓,黃瀗滿贓之罪,實國人之所共憤,三尺至嚴,合伏常刑,其使之得保首領,還家偃息,在朝家念功之道,蔑以加矣。授其職牒,復其勳封,俾沾祿食,論以王法,斷無是理,物情大駭,公議齊憤。請還收黃瀗職牒,還收之命,引嫌而退,失實見非,姑置不論,未赴召命,在例應遞,請執義宋時喆遞差。答曰,不允。遞差事,依啓。
答都承旨南龍翼疏曰,遞差。
巳時,太白見於未地,啓。已上朝報
上在昌德宮。停常參·經筵。
下直,所斤僉使金振國,碧沙察訪鄭虎翼,玉江萬戶方繼男。
謝恩,南陽府使李晶。
藥房啓曰,寒威未解,伏不審數日來,聖候調攝,若何,前日劑入加味四物湯,卽已進御乎?煩熱頭疼之候,比前加減如何耶?臣等無任憂慮,敢來問安。答曰,知道。別無顯效矣。
大王大妃殿望哭後,藥房·政院·玉堂·二品以上·六曹問安。答曰,罔極。
弘文館啓曰,本館新除授校理吳斗寅,奉使時在全羅道,經筵入番事緊,請斯速乘馹上來事,下諭。傳曰,竣事後,自當上來,姑勿下諭。
忠淸監司書目,懷德呈,以右贊成宋時烈上疏上送事。京畿監司書目,積城呈,以大司諫洪處亮上疏上送事。
院啓,新除授坡州牧使鄭後啓改差事,羅州牧使李河岳新授加資改正事。同前答曰,不允。李河岳事,依啓。
兵曹判書金佐明箚子。大槪,更申前懇,本職兼帶,竝乞遞免事。留政院。
府啓,請黃瀗職牒還收事。同前掌苑署別提金萬直,本以太僕女姪吏之子,夤緣鍼技,濫授六品正職,猥雜甚矣,物情爲駭,請命汰去。答曰,不允。汰去事,依啓。已上朝報
上在昌德宮。停常參·經筵。
下直,高山縣監韓時重。
謝恩,平山府使李長英,內資直長洪宇熙。
吏曹參判兪棨,副提學李慶億初度呈辭,入啓。給由。
大王大妃殿望哭後,藥房·政院·玉堂·二品以上·六曹問安。答曰,罔極。
答領府事李景奭疏曰,省疏具悉卿懇。面諭之意,已諭於前疏之批,後何多誥?安心勿辭領受,以副予意。
平安監司書目,臣病勢一向無減,曠職已至三朔,冒萬死更申危懇,上疏上送事。
右副承旨金始振上疏。大槪,曾忝諫職,有論事悖義之罪,乞削職名事。入啓。
院啓,新除授坡州牧使鄭後啓改差事。同前漆原縣監池遇龍,本以冗雜之人,濫授臨民之職,尸居累年,但知肥己,一令之發,必聽於吏,吏緣爲奸,民不堪苦。前後殿最,累次居中,而只以蕩滌之故,尙此仍存,而當此飢饉孔慘之日,莫重賑政,付諸此人,寧有責效之望哉?不可使一日在官,以貽一日之弊,請亟命削職,其代,各別擇送。答曰,不允。罷職事,依啓。
同副承旨金壽興上疏。大槪,賤疾方苦,召牌之下,竟未祗赴,乞賜鐫免,仍治臣罪事。入啓。
政院啓曰,都承旨未差,左副承旨權大運,以推考照律入啓之故,不敢仕進,右副承旨金始振,陳疏出去,同副承旨金壽興,以身病親病陳疏到院,廳中只有臣挺緯及右承旨鄭萬和。今日吏批政聽,則代房承旨鄭萬和當爲進去,而兵批政廳,則無進去之員,廳中位甚不齊,事多苟簡。權大運推考,旣以杖六十公罪照入,則元非應遞之律,金壽興身病親病,俱不至大段云,左副承旨權大運,同副承旨金壽興,竝卽牌招察任,何如?傳曰,允。
掌令李柙,持平趙世煥所啓,頃日臣柙所居洞內,有一常漢,以臣柙家廊底居婢夫及一奴,度夜作黨,渠家猪口,每每擊食,多般作弊來訴。臣柙,究問其狀,則果有是事,聞甚痛駭。奴子則自家重治,而婢夫則問其姓名,乃扈衛廳軍官崔後寔稱名人也。臣等昨於開坐時,移牒于本廳後,捉致後寔,決杖放送矣。卽見本廳移文,則以白文爲牒,而牒呈中,着送關字,十九日,以二十九日誤塡,謂之可駭無據,而大加侵斥,次知色吏,當爲移送刑曹治罪云,臣等不勝驚駭之至。本府之規,非長官亞官開坐之事,則以下官員,不得開印,故外方行會外,京衙門移文及牒呈,例以白文成送,至於入啓公事,亦以白文書納,何獨於扈衛廳移牒,有不可爲之理乎?且臣等,雖不解事,亦知牒呈中不爲着關之規,而成送時,不着關字之狀,明白目見矣。及聞此言,極涉驚怪,窮問下輩,則昨日牒呈持去所由,自首進告曰,茶時之所用小關字,藏諸布帒中,渠自逢授,而牒呈持去之時,開見則不爲着關,故渠之愚意,以爲凡移文例爲着關,私出其小關字,而擅自着之云。所由之作此擧措,出於千萬慮外,見其漢,則迷劣無形者也。今將嚴囚重治,而日字誤塡事,公事紛擾中,色吏添書一字,臣等亦未覺察,此則臣等不得辭其責也。且法府書吏,異於諸司下人,故雖有罪,必移文本府,使之治罪,今因此事,至於移送刑曹,無前之事也。蓋後寔,雖曰上司軍官,罪犯如此,則自法府治罪,宜無不可,且文移中,縱有違格之事往復問由,自有穩當底道理,何必以無據可駭等語,詆斥至此,有若以此而執頉者乎?此無非臣等庸陋之人,忝居臺閣,見輕受侮之致,請命遞斥臣等之職。答曰,勿辭,退待物論。
巳時,太白見於未地,啓。已上朝報
有政。以李端相爲執義,吳斗寅爲司諫,李一相爲工曹判書,朱震楨爲監察,朴世堂爲兵曹正郞,兪㯙爲承旨,鄭雲翼爲禁府都事,金厦挻爲兵曹佐郞,李命聃爲安城郡守,李益昌爲砥平縣監。
上在昌德宮。停常參·經筵。
答兵曹判書金佐明疏曰,省疏具悉。卿其勿辭,從速察職。
答右副承旨金始振疏曰,省疏具悉。爾其勿辭,從速察職。
答平安監司吏曹判書金壽恒疏曰,省疏具悉。卿其勿辭,從速察職。
答大司諫洪處亮疏曰,省疏具悉。爾其勿辭,從速上來。
判尹許積,身病出仕。
謝恩,護軍李益達,兵曹佐郞金厦挻,靖陵參奉崔後卨。
藥房啓曰,近來春寒斗緊,伏不審此時,聖候將攝,若何?加味四物湯五貼以劑入,日數計之,則當盡於今日,伏未知連次進御,而煩熱頭疼之候,別無顯效歟?必須詳知症候加減,如何?後或停藥,或議他藥,臣等區區憂慮,敢來問安,竝此仰稟。答曰,知道。湯藥,今姑停止,可也。
正言鄭□啓曰,憲府官,引避退待,本院當有處置,而臣父亦以扈衛大將,豫聞其移文,臣於此事,有不敢可否,請命遞斥臣職。答曰,勿辭,退待物論。
領府事李景奭上疏。大槪,敢陳申懇之情,冀蒙恩許事。入啓。
政院啓曰,右副承旨金始振,同副承旨金壽興等疏批,昨日已下,而今日亦不仕進,廳中位甚不齊,竝卽牌招,使之察任,何如?傳曰,允。
都承旨兪㯙上疏。大槪,所患賤疾,尙未快復,無望供職,家間且有疑疾,尤不敢出入於近密之地,冒死陳懇,乞遞職名事。留政院。
院啓,新除授坡州牧使鄭後啓改差事。同前竝引嫌而退,白文移牒,旣有舊例之可據,私踏關字,出於皁卒之無知,至於誤添一字,元非大段之事,而回關,深斥移文刑曹,實是意外,不可以此輕遞臺官,旣有不敢可否之事,則引以爲嫌,其勢然矣。請掌令李柙,持平趙世煥,正言鄭□竝命出仕。碧沙察訪鄭虎翼,爲人愚妄,不合百執事之任,驛路蘇殘之責,決不可付諸此人,而渠亦自知不似,恐有駁正之事,汲汲辭朝,欲爲倖免,其情亦甚可惡,請命罷職。新除授司諫吳斗寅,以御史,時在全羅道,請斯速乘馹上來事,下諭。答曰,不允。處置事,依啓。吳斗寅,竣事後,自當上來,姑勿下諭。已上朝報
上在昌德宮。停常參·經筵。
下直,銀溪察訪趙威鳳,舒川萬戶權任。
謝恩,護軍鄭斗齊,監察成震楨。
吏曹判書金壽恒上疏。大槪,賤疾深痼,斷無供職之望,冒死號籲,乞賜遞免事。入啓。
副提學李慶億三度呈辭,入啓。遞差。
副摠管李汝發初度呈辭,入啓。遞差。
正言鄭載嵩,掌令李柙就職,持平趙世煥牌不進。
政院啓曰,卽者都承旨兪㯙陳疏到院,而以其妾居在近地,猝得重病,當初不知其可疑,醫藥救護,未免相通,卽今症勢,始覺其疑疾,不敢出入於近密之地云,元疏不敢捧入,何以爲之?敢稟。傳曰,出避後仕進,已有規例,何以爲稟乎?
院啓,請新除授坡州牧使鄭後啓改差事,請碧沙察訪鄭虎翼罷職。同前答曰,不允。罷職事,依啓。
兵曹判書金佐明三箚。大槪,更陳悶迫之懇,本職兼帶,竝許遞改事。入啓。已上朝報
上在昌德宮。停常參·經筵。
答吏曹判書金壽恒疏曰,省疏具悉卿懇。卿其安心,勿辭,從速察職。
答兵曹判書金佐明箚曰,省箚具悉卿懇。卿其安心,勿辭察職。
答領府事李景奭疏曰,省疏具悉卿懇。卿其安心,勿辭焉。
謝恩,禁府都事鄭雲翼,學諭尹輔殷。
領議政鄭太和箚子。大槪,問安及賓廳之會,病未進參,惶恐乞遞事。入啓。
藥房啓曰,雪後風日甚寒,伏未審夜來,聖候將攝,若何?湯劑旣有姑停之敎,煩熱頭疼之候,今已差愈乎?臣等憂慮未弛,敢來問安。答曰,知道。症候,當言于醫官矣。
持平趙世煥啓曰,日者崔後寔推治之時,移牒扈衛廳,自是法例之當然,而其間下輩之誤着,曾是不意也。不料以此致有相詆之擧,至於回關,深斥移文刑曹,此乃前所未聞之事也。臣雖無似,職忝臺官,斷不可受人侵侮,抗顔行公,而處置請出,實是意外,廉隅所關,決難冒出,終不敢祗赴召命,臣罪固已大矣,而且於憲府坐起時,有洪禹載稱名人,以踰制犯禁,捉囚已久。臣與同僚,同坐爲刑推,則渠稱以年未滿,意以爲年未滿者,不可刑推,仍與相議,施以輕律,而今聞風聞捉囚者,不可施以輕律,而渠所稱年未滿之說,亦難取信。物議皆以爲非,緣臣奉職無狀,用法乖當,以致墜落古例,大損風憲,臣之所失,至此尤著矣。以彼以此,決難仍冒,請命遞斥臣職。答曰,勿辭,退待物論。
禁府啓目,朴洞刑問二十三次,宋繼宗三十次,李馣十次,不服,加刑,啓,依允。
掌令李柙啓曰,臣雖無狀,職忝風憲,治一犯罪之漢,而以文報間,意外誤着事,重被詆斥,貽辱臺閣,誠難苟冒,而第念公議旣已請出,則因此而不赴召命,分義未安,亦涉被軟,不敢不趨詣就職,而同事僚官,至於不進,又爲自列,臣何敢晏然處置乎?且洪禹載事,臣亦同參其坐,將爲刑推,及其捧招時,渠以年未滿爲對,問諸律官,則年未滿者,例不得栲訊云,故降施杖罰矣。今聞物議,皆以爲非,臣之臨事做錯,用法乖當之失著矣。以此以彼,俱不可冒處臺席,請命遞斥臣職。答曰,勿辭,退待物論。
藥房再啓曰,卽伏聞醫官傳說之言,則頭疼之候,猶未快止,脈度亦似浮緊,不無微熱之候云。卽與鄭後啓諸御醫等商議,則皆以爲升麻葛根湯,加荊芥·梔子炒各七分,連翹一錢,二貼進御宜當云,此藥劑入之意,敢啓。答曰,知道。
正言鄭載嵩啓曰,憲府之官,以扈衛廳移文事,引避退待,其處置,歸於本院,而臣之不敢可否,與前無異,請命遞斥臣職。答曰,勿辭,退待物論。
院啓,請新除授坡州牧使鄭後啓改差事。同前竝引嫌而退,用法乖宜,姑捨不論,而旣未赴召,在例應遞,同僚引嫌,旣因前事,則不敢處置,其勢固然,而踰制重囚,在法難貸,只就其言,遽擬輕律,物情未快,勢難在職,處置難便,前後無異,引以爲嫌,亦所當然,請持平趙世煥,掌令李柙,遞差。正言鄭□□出仕。答曰,不允。處置事,依啓。
答領議政鄭太和箚曰,省箚具悉卿懇。卿其安心勿辭焉。已上朝報
上在昌德宮。停常參·經筵。
下直,柔遠僉使韓振英,唐浦萬戶方有德。
謝恩,工曹判書李一相,輸城察訪趙相漢,順陵參奉申暹。
吏曹判書金壽恒上疏。大槪,更進崩迫之懇,本職兼帶,竝乞遞免事。入啓。
吏曹啓曰,臺諫有闕,政事,取稟。
正言鄭□□就職。
院啓,新除授坡州牧使鄭後啓改差事。同前答曰,毋庸堅執。
領府事李景奭上疏。大槪,五瀆歸虛,敢復申乞事。入啓。
傳曰,政事,明日爲之。
政院啓曰,卽者都承旨兪㯙再疏到院,而以臣不但賤疾未快,無計供職,家間適有疑疾,冒昧仰瀆,而本院啓稟之際,拘於體例,辭意未詳,聖明亦有所未盡洞燭,臣誠惶恐悶蹙,罔知攸達。病妾竟至不救,臣亦一番入見,自外治喪,僕隷之相通,勢所未免,而至於婢子,繼痛出送,渾舍驚惶,方在疑懼之中,當此之時,臣何敢得近於近密之地乎?緣臣忝在首席之故,諸僚更不爲啓請變通云,臣之狼狽,到此益甚云。元疏不敢捧入,何以爲之?敢稟。傳曰,然則遞差,可也。
夜一更二更,南方,有氣如火光,啓。已上朝報
上在昌德宮。停常參·經筵。
下直,江華都事朴新胄。
京畿都事洪萬容,道內儒生考講事,出去。
謝恩,尙衣正柳椐。
藥房啓曰,春雪又下,日氣猶寒,伏不審此時,聖候將攝,若何?湯劑二貼進御之後,微感之候,卽已和解,頭疼之候,亦爲差減乎?臣等憂慮未弛,敢來問安。答曰,知道。煩熱之候,猶未快祛,以此議藥,可也。
右副承旨金始振再度呈辭,遞差。
藥房再啓曰,卽伏承問安之批,以煩熱之候,猶未快祛,以此議藥可也爲敎,臣等卽與鄭後啓諸御醫等商議,則皆以爲加減涼膈散,加麥門冬一錢,黃連酒炒七分,二貼進御宜當云,此藥劑入之意,敢啓。傳曰,知道。
院啓,新除授坡州牧使鄭後啓,請命改差。同前答曰,不允。
謝恩,左承旨鄭萬和,右承旨權大運,右副承旨金壽興。
兵曹判書金佐明四箚子。大槪,冒陳危懇,乞罷臣職事。入啓。答曰,省箚具悉卿懇。不必引嫌,卿其安心勿辭,從速察職。
左承旨鄭萬和,右承旨權大運,右副承旨金壽興上疏。大槪,旣被重臣之斥,決難仍冒,乞遞臣等之職,以重國體事。入啓。答曰,省疏具悉。爾等勿辭察職。已上朝報
有政。以申嵩耉爲漢城庶尹,金韶夏爲碧沙察訪,朴世堂爲持平,李慶億爲承旨,李柙爲結城縣監,金阜榮爲漆原縣監,南龍翼爲兵曹參判,張善瀓爲掌令,任有後爲承旨。
都摠府啓曰,副摠管朴世模,以義禁府坐起進去事,標信啓請矣。判義禁許積,猝有病患,不爲開坐,不得出往之意,敢啓。傳曰,知道。又啓曰,今日入直軍士,中日習射事,命下矣。雪勢如此,不得爲之之意,敢啓。傳曰,知道。
政院啓曰,朝者副摠管朴世模,義禁府坐起進去事,請出標信矣。卽又以判義禁許積有病,不爲開坐,不得出去之意,草記入啓。今朝備邊司坐起進不進單子,許積旣以病懸頉,則許積之有病與否,可以早知,請出標信,事體重大,而初不詳察,朦朧啓請,日晩之後,始以不得出去之意煩達,事甚顚倒。副摠管朴世模推考,何如?傳曰,知道。已上都摠府謄錄
上在昌德宮。停常參·經筵。
答領府事李景奭疏曰,省疏具悉卿懇。卿其安心勿辭,以待面諭焉。
答吏曹判書金壽恒疏曰,省疏具悉。卿其勿辭,從速察職。
同副承旨任有後上疏。大槪,新除職名,萬不近似,且金城糶米,方有御使査覈之擧,臣亦在待罪之中,召牌臨門,不敢出謝天恩,敢冒萬死,瀝血陳情,伏乞聖明,亟賜鐫改,以安微分,以重名器事。入啓。答曰,省疏具悉。爾其勿辭察職。
左副承旨李慶億上疏。大槪,旣有前日做着之失,決難更冒,亟遞臣職,以謝公議事。入啓。答曰,省疏具悉。爾其勿辭,從速察職。
執義李端相辭職上疏,入啓。答曰,省疏具悉。爾其勿辭察職。
隷習官李沃,卒完山府夫人題主官,開城府出去。
下直,南陽府使李晶,延豐縣監郭世翼。
謝恩,安城郡守李命聃,中學敎授李雲林,部將趙敬錫。
院啓,請坡州牧使鄭後啓改差事。同前新除授司憲府掌令張善瀓,時在京畿楊州地,請斯速乘馹上來事,下諭。答曰,不允。下諭事,依啓。
司諫吳斗寅在外入來。
司諫吳斗寅避嫌。大槪,曾忝本職,重被玉堂之箚論,今不敢復叨言責,請遞事,呈政院。
政院啓曰,卽者司諫吳斗寅,以曾經本職,重被玉堂之箚論,引避矣。前事勿避,旣有受敎,故以不得捧入之意往復,而必欲入啓,係是臺諫避嫌,何以爲之?敢稟。傳曰,勿爲捧入可也。
政院啓曰,左副承旨李慶億,同副承旨任有後,疏批已下,卽爲牌招察任,何如?傳曰,允。
自午時至申時,日暈。已上朝報
上在昌德宮。停常參·經筵。
兵曹判書金佐明,身病出仕。
下直,扶餘縣監李文淸,牙山縣監朴敏行,彦陽縣監金贊,白翎僉使鄭倜。
謝恩,兵曹參判南龍翼,左副承旨李慶億,結城縣監李柙,義盈直長成雲翰。
同副承旨任有後上疏。大槪,臣情勢狼狽,未赴召命,罪合萬死,伏藁私室,方俟鈇銊之誅,威命不加,溫批反下,感德罔極,而方在待罪之中,不敢出謝,更申崩迫之懇,冀蒙鐫改,仍治臣逋慢之罪事。入啓。答曰,遞差。
藥房啓曰,近來日候,雪後倍寒,伏未審夜來,聖候將攝,若何?加減涼膈散,二貼進御之後,煩熱之候,今已快祛,頭疼之症,更不發作乎?臣等無任憂慮,敢來問安。答曰,知道。今姑停藥,以觀數日,可也,今後勿爲間日問安。
院啓,請坡州牧使鄭後啓改差事。同前答曰,不允。
京畿監司書目,大司諫洪處亮上疏上送事。
吏曹啓目,粘連本曹佐郞李敏敍上疏云云,李敏敍以偏母年老,乞縣便養之事,陳疏爲白有在果,李敏敍文學言議,宜置經幄臺閣之任,以之備顧問納諫諍,遷授銓郞,亦爲失職,至於外補,尤爲不可是白乎矣。觀此疏辭,出於至情,懇迫切至,有足感動,姑從所願,亦是聖世體下之美事,而前此侍從乞郡,竝以朝著乏人,回啓防塞,則似難輕許,勿施何如?啓特爲依願施行。
昧爽,月犯太白。自辰時至未時,日暈。申時,日暈兩珥。已上朝報
上在昌德宮。停常參·經筵。
昧爽,黑雲一道如氣,起自巽方,直指東方,長十餘丈,廣尺許,良久乃滅。未時,日暈。
下直,安邊府使李萬相,博川郡守姜說。
謝恩,漆原縣監金阜榮,砥平縣監李益昌,東學敎授鞠旻。
答判尹許積箚曰,省疏具悉。卿其安心勿辭,調理察職。
慶尙監司書目,巨濟縣令金世器,病重罷黜事。
吏曹啓曰,承旨有闕,政事,取稟。
院啓,請坡州牧使鄭後啓改差事。同前答曰,不允。
都承旨吳挺緯上疏。大槪,今此新命,萬不近似,決難承當,敢陳危悃,冀蒙遞改,以重名器,以安愚分事。入啓。答曰,省疏具悉。予豈偶然哉?爾其勿辭,從速察職。
傳曰,政事,明日爲之。已上朝報
上在昌德宮。停常參·經筵。
下直,甑山縣令李晛,陽智縣監李志遠,興陽縣監李東泌,延安縣監沈之溟,越松萬戶權崇。
謝恩,南別殿參奉李行夏,麒麟察訪權順元,宣傳官李健,部將李東榮,戶曹正郞李慣,佐郞權世經,碧沙察訪金韶夏。
大王大妃殿望哭後,藥房·政院·玉堂·二品以上·六曹問安。答曰,罔極。
政院啓曰,陳奏使書狀官李程,兼臺必須前期下批,乃可進參於方物封裹之時,而以時推,今日政不得下批。方物封裹,則定於來月初九日,卽今憲府,無行公之員,畢推未易,前頭開政遲速,亦未可知,似當有變通之擧。在京未出仕憲府官員,卽爲牌招肅拜,使之開坐照勘,何如?傳曰,允。
兵曹,司直李思稷身死,曾經臺侍啓,別致賻。
謝恩,執義李端相。
持平朴世堂,牌不進。
院啓,請坡州牧使鄭後啓改差事。同前林川郡守李旭,尸居其職,政委下吏,不治之聲,藉藉道內,姑以一二事言之,虎豹皮贖木,專責於烟戶,切勿侵及於民結者,自是大同事目,而今乃以五十餘石之米,公然徵捧於民結,其違越事目,擅用民結之狀,已極可駭。且有天殺獄,事係綱常,而不能按法嚴治,循例請刑,有若尋常殺獄者然,其掩匿獄情,苟且患失之態,尤極痛駭。請林川郡守李旭,姑先罷職,令本道,擇定推官,明覈處斷,其濫用民結一款,令該廳,依事目稟處。臣等於今日齊坐署經時,取見吏曹所送別薦名錄,則行知中樞府事柳汝槿,所薦幼學沈之瀛,卽行司果沈之溟之弟也,沈之溟所薦幼學柳汝楫,卽柳汝槿之弟也,今此別薦之擧,意非偶然,而乃敢互以其弟,換手書呈,其循私蔑法之狀,誠極可駭。請柳汝槿·沈之溟竝罷職不敍,其所薦單子,令該曹拔去。固城縣令南夢賚,行身處事,無一善狀,及授本職,專事剝割,家在道內,駄載絡繹,不法之事,已極狼藉,公然徵捧於民結,厚招民怨,倖及瓜期,而及其仍任之後,猶且營私,汲汲橫斂,遠近傳播,如此之人,不可仍置其任,畀以賑恤之責,請固城縣令南夢賚罷職,其代擇送。盈德縣監李後晟,當此牛禁極嚴之日,稱以貿販,屠殺自若,不有朝家命令,肆然犯禁,事極可駭,不可置之,請盈德縣監李後晟罷職。答曰,依啓。南夢賚·李後晟事,更加詳察處之,鄭後啓事,不允。
府啓,以黃瀗職牒還收之請,論列已久,而聖批不賜允兪,臣竊惑焉。夫瀗,功固重矣,罪亦大矣。朝家之以功貰罪,亦無以加矣。瀗之所犯之贓,以法論之,死有餘罪,當初特爲之減死定配,俾全性命,念功雖至,失刑則有之,旋又降等付處,終至全釋,使滿贓應死之人,還家偃息,自同平人,其時臺閣,爭之而不得,公議之拂鬱亦久。今又授其職牒,復其勳封俾祿食,有若尋常犯罪之人次第蒙宥者然,其在王法,豈有是理?物情皆以爲駭,請還收黃瀗職牒還授之命。答曰,不允。已上朝報
有政。以李東耉爲巨濟縣令,張鍵爲兵曹正郞,李泰淵爲承旨。
上在昌德宮。停常參·經筵。
謝恩,右尹任義伯,副摠官朗原君偘,持平朴世堂,訓鍊副正李鏶,僉正柳炳然,巨濟縣令李東耉。
答大司諫洪處亮疏曰,遞差。
吏曹啓曰,臺諫及守令有闕,政事,取稟。
持平朴世堂啓曰,臣曾未浹旬,再被誤恩,在臣分義,惟當以奔走爲力,小報萬一,而臣之情跡狼狽,難於冒昧之狀,與前無異。縮伏多日,尙稽肅謝,長單見阻,而召命遽下,顧臣區區,私恤廉隅,竟未克祗趨,臣之罪戾,萬殞難贖,乞削臣職,以爲逋慢者之戒。答曰,勿辭。退待物論。
藥房啓曰,日候稍和卽雪,雪後輒寒,伏不審此時,聖候將攝,若何?湯藥停進,今已數日,伏未知煩熱頭疼之候,更不發作乎?如或猶未快祛,則當進之藥,不可不更議劑入,臣等憂慮未弛,敢來問安。竝此仰稟。答曰,知道。症候,與前無異矣。
政院啓曰,卽者弘文館書吏來言,上番應敎南九萬,以今日應入之員,書塡於省記以入之後,未及趁門入來,纔到闕門之外,門鑰已下,本館上番,勢將闕直云,南九萬難免闕直之罪,請推考。傳曰,允。
院前啓,以國忌齋戒,今明日姑停。
掌令張善瀓,在外入來。
右議政洪命夏箚子。大槪,敢陳微懇,乞遞內局之任事。入啓。
掌令張善瀓啓曰,臣之父母墳山,將有遷厝之擧,經營宅兆,厪得數處,而術者所言,各有長短,必須臣帶同地師,親歷審看然後,可以議定,庶無所憾,而奔忙供仕,不得私便。頃置散秩,屬有暇隙,情事切迫,靡遑受由,載病作行,浹旬而返,不意新除恩旨,下降路次,臣於楊州塗館祗受,不勝驚惶悚慄之至,凡帶職名者,不敢私出,例也。典章至嚴,私情甚微,律以奉法之義,難免冒犯之誅,且臣昨夕入城,闕門垂閉,未及拜謝,直歸私室,經宿之後,始詣自列,逋慢之罪,又加一節,風憲之地,決不可一刻冒處,請命罷斥臣職。答曰,勿辭。退待物論。
正言鄭載嵩啓曰,臣於昨日,與同僚齊坐本院,相議構啓之後,臣以城上所,急於詣闕,先起出門之際,下吏來傳同僚所書小紙。小紙所書,卽駄載絡繹,不法之事,已極狼藉,公然徵捧於民結云二十字,且傳同僚之言曰,以此改之云云,同僚與臣相議之時,旣以駄載絡繹,爲請罪固城縣令南夢賚之辭,故臣不得往復,竝以其所示,添入於其啓辭中矣。今聞同僚之意,徵捧民結一款,則非指夢賚而發云,臣不解同僚本意,分爲兩人而言,終至誤着,臣之不察之失,著矣,不可仍冒,請命遞斥臣職。答曰,勿辭。退待物論。
都承旨吳挺緯再疏。大槪,再陳危迫之懇,乞遞新授職名事。留政院。
府啓,竝引嫌而退,雖有難便之跡,似不必每以此引嫌,而旣未赴召,在例應遞,情事之切迫,雖果如此,而初不受由,私自下鄕,則勢難仍在憲職,請持平朴世堂,掌令張善瀓,竝命遞差。前啓以國忌齋戒,今明日姑停。
答府曰,依啓。
司諫吳斗寅,正言孟胄瑞啓曰,臣等昨日齊坐時,城上所先詣臺廳之後,林川郡守李旭,固城縣令南夢賚論啓措語中,有若干添改處,故臣等相議書送兩款於一紙中矣。緣臣等不能詳悉區別書送,致令同僚混同看過,莫重入啓文字,終至於錯誤,同僚旣以此引避,臣等亦何敢晏然仍冒?請命遞斥臣等之職。答曰,勿辭。退待物論。已上朝報郞廳金光緯校正。郞廳洪敍箕書。
上在昌德宮。停常參·經筵。
巳時,太白見於未地。
上在昌德宮。停常參·經筵。
巳時,太白見於未地。
有政。
上在昌德宮。停常參·經筵。
卯時辰時,日暈。巳時,太白見於未地。
藥房啓曰,春寒未解,嚴凝似臘,伏未審近日,聖候調攝,何如?湯劑停進,今旣多日,別無違豫之節乎?臣等憂慮未弛,敢來問安。答曰,知道。症候,當言于醫官矣。再啓曰,臣等卽伏聞醫官鄭後啓·李東馨所傳之言,上候自昨日午後,大便滑數,且有聲重鼻塞之候,卽與諸御醫商議,則皆以爲感冒之致,倉廩散,加蘇葉·白芍藥酒炒各一錢,黃芩酒炒七分,連進三貼,趁卽和解宜當云,此藥劑入之意,敢啓。答曰,知道。已上朝報
有政。吏批,以洪重普爲判義禁,鄭知和爲大司憲。
備邊司啓曰,兵曹啓辭,政院啓辭,以兵曹啓目,各道權管兵符內上一隻,令政院,稟處事,允下矣。法典內,權管兵符,雖無明白現出之文,而但內上左隻,竝皆有之,當初造作之時,必不只造內上之左隻而已,則各處須送之右隻,到今皆無云者,莫知其所以,臣意則萬戶·權管,名號雖有差等之別,其設鎭要害,領率土卒,無甚輕重,則亦不可無發兵之符,而旣有內上之左隻,則似當從內上之數,更造右隻而分頒,不當以右隻之無,竝與內上之左隻而廢之,本院亦難率爾處置,更令兵曹,詳量稟處,何如?傳曰,允事,傳敎矣。以其所任言之,則權管·萬戶,無甚輕重,而但萬戶,則乃是四品實職,權管,則乃是權差之任,不給兵符,似出於此,而政院啓辭,亦有意見,令廟堂稟處,何如?傳曰,允事,命下矣。權管,乃是權差之任,與萬戶有異,自前不給,兵符必有所以,內上左隻,雖不知創於何時,不可因此而始設無前之規,該曹覆啓,似爲得宜,依此施行,何如?答曰,允。
兵曹啓曰,統制使金是聲,旣已箇滿,依近例,令備局議薦,何如?傳曰,允。
備邊司啓曰,本司武郞廳仕滿十五朔,則或陞敍,或守令除授矣。今者郞廳吳浹,已準朔數,依例捧承傳施行,何如?傳曰,允。又啓曰,江都·南漢兩處,軍餉·軍器等物摘奸御使齎去事目,磨鍊以入之意,敢啓。答曰,知道。已上備局謄錄
上在昌德宮。停常參·經筵。
巳時,太白見於未地。
誕日,朝廷·政院·玉堂問安。
藥房啓曰,伏未審夜來,聖候調攝,何如?湯劑已進幾貼,而聲重鼻塞便滑等症,尙爾無減乎?臣等不任憂慮,敢來問安。答曰,知道。比昨稍減矣。已上朝報
備邊司啓曰,南漢試才御使,閔維重前已受點,而江都·南漢,將有反庫之擧,江都,則閔維重差送,南漢,則南九萬差送事,定奪於榻前矣,南九萬旣赴南漢,則兼行試才,似爲便當,令該曹改啓下以送,而南九萬,以弘文館闕直,方在推考中,不敢出往云,旣捧行公傳旨,則不必以此引嫌,使之趁速出往,何如?答曰,允。備局謄錄
上在昌德宮。停常參·經筵。
藥房啓曰,伏未審夜來,聖候調攝,何如?前入湯劑,今已盡御,而諸症,視昨尤有所減乎?詳知卽今症候,或停藥,或更議他藥,臣等憂慮未弛,敢來問安,竝此仰稟。答曰,知道。諸症與昨無異,今後勿爲逐日問安。
咸鏡監司書目,妄作被譏,不敢自安,辭職上疏上送事。
都承旨吳挺緯初度呈辭,入啓。
吏曹,弘文錄李端夏。
執義李端相辭職上疏,入啓。
典設別檢宋奎光上疏,大槪,敢效執藝殘缺不錄事。入啓。答曰,省疏具悉。爾之效忠之誠,予用嘉焉。
院啓,請坡州牧使鄭後啓改差事。固城縣令南夢齎罷職事。興德縣監李後晟罷職。同前答曰,不允。南夢齎·李後晟事,依啓。
左承旨鄭萬和上疏,大槪,病勢猝劇,乞遞職名,俾得退伏調活事。入啓。已上朝報
上在昌德宮。停常參·經筵。
夜三更,月暈。
去夜,傳曰,政事,明日爲之。
行靈春正涏,加資肅拜。
下直,雲峯縣監金鎬,文義縣令崔濟,狼川縣監洪淨,蒿甫萬戶方準廷。
謝恩,仁同府使李興祿,淸安縣監宋時燾,繕工副奉事具夢協,林川郡守呂孝曾,歙谷縣令李有源,宣川府使李經漢。
答左承旨鄭萬和,執義李端相疏曰,遞差。
以右尹·大司憲尹文擧辭狀,傳曰,遞差。
以忠淸監司李弘淵遞差傳旨,傳曰,勿辭察職事,回諭。
都承旨吳挺緯初度呈辭。傳曰,使之調理察職。
都承旨吳挺緯三疏,大槪,調理之命,又出格外,惶悶之極,更陳危悃,乞遞職名事。入啓。
答咸鏡監司徐必遠疏曰,省疏具悉卿懇不必爲嫌矣,安心勿辭,從速察職。
修撰吳斗寅上疏,大槪,略將俗論所聞,謹具別單以呈,令廟堂稟處事。入啓。
以崔日隆爲假注書
備邊司啓曰,拜表日期已迫,而書狀官李程,以推考,兼臺不得下批,初九日方物封裹時,亦難進參,循例,輕推則在前亦或有變通之時,此則自下不敢仰請,憲府官員未備,開坐照勘,其勢不易,移他司,使之卽爲照勘,俾於後政下批,何如?傳曰,分揀,可也。
院啓,請坡州牧使鄭後啓改差事。同前洪原縣監愼亨胤,委政下吏,專事貪饕,沈惑邑婢,率蓄衙中,所言皆從,賄賂公行,且縱其無頼子弟,作弊民間,闔境嗷嗷,如在水火之中,如此之人,不可一日在官,重貽民害,請洪原縣監愼亨胤罷職不敍,其代擇送。持平鄭載嵩,引嫌而退,苟有所嫌,則不爲聯名,已成近規,豈可輕遞?請命出仕。答曰,不允。出仕事,依啓。
謝恩,執義吳斗寅。
政院啓曰,兵曹堂上或缺或未差,只有參判南龍翼入直矣。今日政,南龍翼移大司諫,無他堂上,新除授參知沈世鼎,卽爲牌招肅拜,使之替直,何如?傳曰,允。
謝恩,參知沈世鼎,右承旨金始振,同副承旨金壽興。
京畿監司書目,富平府使吳勣病重罷黜事。
府啓,請還收黃瀗職牒還授之命。同前新除授大司憲宋浚吉,時在忠淸道懷德地,掌令尹元擧,時在尼山地,請竝斯速乘馹上來事,下諭。答曰,不允。下諭事,依啓。
領府事李景奭上疏,大槪,累蒙面諭之敎,且當違豫之時,不敢更瀆,進退維谷,未趨賀班,待罪申懇事。入啓。已上朝報
有政。吏批,以吳浹爲興德縣監,金振元爲禮曹佐郞,姜時儆爲固城縣令,南龍翼爲大司諫,吳斗寅爲執義,沈世鼎爲兵曹參知,曺挺宇爲禮曹佐郞,尹博爲陽城縣監,許積爲左參贊,尹文擧爲吏曹參判,崔毅量爲童蒙敎官,南聖薰爲禁府都事,金得臣爲禮曹佐郞,金樑國爲軍器主簿,李慶徽爲承旨,李藼爲內侍敎官,吳道宗爲掌苑別提,洪鍾聞爲參禮察訪,張善瀓爲宗簿正,金夏鉉爲禮曹正郞,許垓爲南部參奉,成萬昌爲厚陵參奉,丁彦璜爲禮曹參議,尹順之爲漢城判尹,金千鎰爲典籍,金時輝爲刑曹佐郞,鄭善和爲兵曹參議,朴世堂爲兵曹正郞,孟胄瑞爲兵曹正郞,兪㯙爲兵曹參判,任暎爲利城縣監。
上在昌德宮。停常參·經筵。
未時申時,日暈。巳時,太白見於未地。夜一更,月入畢星。
答都承旨吳挺緯疏曰,省疏具悉。爾其勿辭,從速察職。
吏曹參議閔鼎重初度呈辭。傳曰,使之調理察職。
下直,忠淸水虞候李應聖,統虞候成晩達,理山郡守金元瑞,熙川郡守李基亨,龍崗縣令柳之發,平山府使李長英,猉獜察訪權頤元,吾乙足萬戶李祉益,砥平縣監李益昌,安城郡守李命聃。
謝恩,都承旨吳挺緯,北部主簿李東馨,軍器主簿金樑國,護軍李汝發,兵曹正郞孟胄瑞,興德縣監吳浹,部將南聚星,內需別坐門得立,草芝萬戶李伸。
副應敎閔維重,妻母歸葬事,廣州地出去。
答前修撰吳斗寅疏曰,省疏具悉。所呈別單,已令廟堂稟處焉。
藥房啓曰,伏未審數日來,聖候調攝,何如?聲重鼻塞等症,今旣盡減乎?停藥之後,更無不安之節乎?臣等憂慮未弛,敢來問安。答曰,知道。
吏曹啓曰,政院啓辭,儀賓年例薦擧單子,勿爲捧入事。傳曰,更考舊例爲之事,命下矣。儀賓薦擧舊例有無,本院無可據考出之事,令該曹相考稟處,何如?傳曰,允事,傳敎矣。取考本曹曾前守令薦置簿文書,則儀賓薦擧之規,其來已久,實非到今設抄之致矣。今此薦單子,依前施行之意,敢啓。傳曰,知道。
昨日政院啓曰,近因憲府官員之不齊,久未開坐,推考公事未照勘者,幾至六十餘度,極爲未安,今日執義吳斗寅,持平鄭載嵩,催促出仕,可以開坐照勘,而鄭載嵩,旋卽呈辭,又未備員,前頭開坐遲速,亦不可期,明早鄭載嵩牌招,使之開坐照勘,何如?傳曰,允。持平鄭載嵩,牌招不進。
都承旨吳挺緯上疏,大槪,臣所帶闕內三提調,懇乞命換東壁,以存古例事。入啓。
答領府事李景奭疏曰,省疏具悉卿懇。今日面諭焉,卿其安心勿辭。
大司諫南龍翼,牌招肅拜。
永安尉洪柱元,益平尉洪得箕,興平尉元夢鱗等上疏,大槪,請治臣等冒薦之罪,以謝人言,仍令拔去所薦單子,自今以後,更勿抄出於應薦之類,以安微分事。入啓。答曰,省疏具悉卿懇。已有前例,何用爲嫌乎?卿等安心勿辭察職。
大司諫南龍翼啓曰,請坡州牧使鄭後啓,亟命遞差事。措辭見上上曰,不允。又所啓,請洪原縣監愼亨胤罷職不敍。措辭見上上曰,更加詳察處之。又所啓,卽者玉堂,以京畿監司李行遠不爲議處事,侵斥臺官,臣雖今日出肅,不敢晏然,請命遞斥臣職。上曰,勿辭。又所啓,如臣不似,累忝言責重地,隨事顚沛,到底疲軟,以致咫尺天威煩瀆至再,惶恐愧縮,若無所容,第令此大臣所啓,實出萬萬情外,臣於今日,始爲承牌出肅,實未知物議之如何,而京畿監司李行遠不爲論劾事,玉堂有侵斥之語,故不得不引避,而不爲退待,至於兩湖監司事,大臣雖有所云云,別無侵斥臺官之語,故初不引避,玉堂亦有有關後弊之語,故京畿及兩湖事,竝欲於退出後論啓矣。大臣忽以侵轢老敗,愛護私黨爲罪,罪名極重,決不可一刻仍冒,請命鐫削臣職。上曰,勿辭,退待物論。
領議政鄭太和所啓。諸宮家折受柴場,今以一處定限,而其里數大小,必須酌定,可無過濫之弊,令各其本官,從實打量,報該曹然後,自該曹,査考地之大小,其中太過處,減定似當。以此意,分付該曹,擧行,何如?上曰,依爲之。已上朝報
有政。吏批,以趙世煥爲延安縣監,白大璡爲寧邊府使,金素爲長湍府使,元斗杓爲內局都提調,宋時喆爲司諫,李枝茂爲襄陽府使,李興祿爲仁同府使,呂孝曾爲林川郡守,李有源爲歙谷縣令,李慶徽爲大司諫,禹昌績爲兵曹佐郞,尹元擧爲掌令,鄭載嵩爲持平,金始振爲兵曹參議,尹衡聖爲正言,李經漢爲宣川府使,金始振爲承旨。
傳曰,大臣·備局堂上,引見。
政院啓曰,大臣·備局堂上引見事,命下矣。領府使李景奭,判府事鄭維城,前日竝有面諭之敎,今日引對,亦爲命招入侍乎?敢啓。傳曰,知道。
入侍時,領議政鄭太和所啓,前者戶曹入啓,諸宮家折受海洋單子,下備局,當爲定奪矣,諸宮家兩位俱沒之宮,則竝爲革罷,一位時存之宮,則定給一處事,已爲定奪,而如明禮·壽進·於義等宮折受處,亦依諸宮家定限乎?上曰,此則依前仍存,勿爲定限,可也。又所啓,議政府所屬,及戶曹永宗鎭等,收稅海澤·漁場,竝爲革罷乎?何以爲之?左議政元斗杓曰,政府所屬,則世祖朝,特爲賜給,且戶曹,則收稅補用於經費,永宗鎭,則收稅以爲待變之用,竝爲革罷,似未妥當矣。上曰,然則此等處,勿罷仍存,可也。又所啓,仁嬪房所屬廣州柴場折受處,何以爲之?上曰,此則與他宮家有異,仍存,可也。又所啓,諸宮家折受柴場,今以一處定限,而其里數大小,必須酌定,可無過濫之弊,令各其本官,從實打量,報該曹然後,自該曹,査考地之大小,其中太過處,減定似當,以此意分付該曹,擧行,何如?上曰,依爲之。已上備局謄錄
義禁府啓曰,林川郡守,以擅用民結,濫數徵米之罪,移義禁府處置事,命下矣。李旭,方在林川任所,府羅將發遣,拿來,何如?傳曰,允。已上禁府謄錄
上在昌德宮。停常參·經筵。
應敎南九萬,試才事,南漢出去。
謝恩,左參贊許積,統制使鄭傳賢,兵曹參判兪㯙,禮曹佐郞曺挺宇,掌苑別提吳道宗,兼執義李程。
持平鄭載嵩啓曰,臣於本府論啓之事,旣不可同參,則晏然在職,決無是理,而處置請出,曾是不意,召牌下臨,雖不敢不赴,狼狽之極,且有賤疾,冒呈辭單,實出於萬不獲已,而又因政院之啓,乃有牌招開坐之命,臣於此際,益復悶蹙,不知置身之所,情勢病勢,俱難冒進,百爾思量,竟未趨詣,逋慢之罪,尤無所逃,請命罷斥臣職。答曰,勿辭,退待物論。
吏曹參議閔鼎重辭職上疏,入啓。
備邊司啓曰,新除授寧邊府使白大璡,年老有病,滯在鄕曲,今已久矣。雖閑僻之邑,猶不堪任,寧邊爲府,異於他處,決不可以此人差送,本府曠官,已至累朔,令該曹改差,其代,極擇差出,不多日來,催促發送,何如?傳曰,允。
吏曹啓曰,新除授襄陽府使李枝茂,以身病危重,決難赴任之意,呈於本曹,而使之調理赴任矣。今者又爲呈狀,備陳病重之狀,問其所患,實爲苦劇,旬月之內,旣無登程之勢云,襄陽以被災之邑,賑政方急,不可等待其差復,李枝茂改差,何如?傳曰,允。
傳曰,明日晝講爲之。
政院啓曰,明日晝講事,命下矣。聖上久在違豫之中,未得開筵,今已累年,有此開筵之命,凡在臣隣,孰不聳動欣幸?但知經筵四員內,三員未差,只有同知經筵金壽恒,而明日當爲進參於承文院文書査對,此外無他入侍之員,當日內,政官牌招開政,知經筵闕員,竝卽差出,何如?傳曰,允。
持平李慶果,在外入來。
持平李慶果啓曰,無狀小臣,濫蒙洪造,夢寐之外,召命遽降,驚惶踧踖,置身無所,仍竊伏念,臣之庸陋,最居人下,尋常公務,猶懼不堪,況此臺職,何等重任,揆分省躬,萬不近似,廉隅所關,決難承當,且臣前任龍崗時,以分養馬所失,切被推勘,在例應遞,以此以彼,不可仍冒,請命罷斥臣職。答曰,勿辭,退待物論。
司諫宋時喆啓曰,臣伏聞昨日榻前,以京畿及兩湖監司,不爲論啓事,大臣·儒臣相被攻斥,兩司至於引避,不論之責,臣亦難免,請命鐫斥臣職。答曰,勿辭,退待物論。
政院啓曰,左副承旨李慶徽,昨日來呈辭單,而病不至大段云,故使之今日出仕矣。今又呈單,不爲出肅,殊涉未安,卽爲牌招察任,何如?傳曰,允。
左副承旨李慶徽,牌招肅拜。
知事李浣上疏,大槪,臣之賤疾,醫藥無效,倘蒙聖慈,許令往浴溫水,則雖死無减,臣之所帶訓局大將,亟賜遞改,俾得從容往來,安意澡沐,以延殘喘事。入啓。
右承旨金始振上疏,大槪,潭陽·淳昌糶糴分掌之弊,罪多在臣,先遞職名,直爲勘罪事。入啓。已上朝報
有政。以李枝茂爲承文判校,金佐明爲知經筵,呂榮徵爲成均典籍,金漢文爲寧邊府使,朴世堅爲禮賓正,李亨千爲典籍,權碖爲奉常判官,李惇臨爲直講,洪聖龜爲襄陽府使,洪重普爲知經筵,朴純義爲富平府使,李聖時爲典籍,李雲林爲工曹佐郞。
上在昌德宮。停常參,只晝講。
下直,雲龍萬戶李震起。
謝恩,知經筵洪重普,寧邊府使金漢文,陽城縣監尹博,慶基殿參奉李碩著,齊陵參奉宋拓,左承旨權大運。
答都承旨吳挺緯疏曰,省疏具悉。爾其安意,勿辭。
答吏曹參議閔鼎重疏曰,省疏具悉。爾其勿辭察職。
執義吳斗寅所啓,請還收黃瀗職牒還授之命。同前上曰,毋庸瀆擾。又所啓,國之大事在祀,必以祭官實豫差出之,前期受誓戒致齋者,乃所以盡其誠敬也。頃者宗廟春享大祭時,旣詣享所之後,執禮金益廉,所患猝劇,殆不省人事,不得已使豫差李有泟,陞實進參,則遽對以旣已犯染,不敢入去,及其獻官再三詳問,旋以不至大段犯染爲對,故仍令入參行禮云,若果有犯染之事,則豈非未安之甚者乎?李有泟之前後異辭,已極可駭,而獻官·監察之只信其言,仍許入參,亦難免其責,請左通禮李有泟罷職,當該監察遞差,獻官推考。上曰,依啓。又所啓,凡臺官,旣居一日,當盡一日之責,而以京畿監司不爲論啓事,旣被玉堂之斥,何敢晏然?請命遞斥臣職。上曰,勿辭。又所啓,臣以無似,猥膺奉使,往來兩湖,其於荒政虛疎處,旣有所聞見,而臣之請罪道臣者,意實有關後弊,非有他意於其間,至於京畿監司不爲論啓之事,旣被玉堂之斥,纔已引嫌於榻前,而今者大臣,乃以侵轢老敗,偏護朋儕,峻加詆斥,臣何敢抗顔臺席,一刻苟冒?請命鐫削臣職。上曰,勿辭,退待物論。
藥房啓曰,伏未審數日來,聖候調攝,何如?再昨出臨便殿,引接移時,恐不無有妨於靜攝之中,臣等憂慮未弛,敢來問安。答曰,知道。
江原監司書目,原州呈,以雌鷄化爲雄鷄,係是物怪事。又書目,嶺東有飢民之數,已至三千五百三十四名之多,請減嶺西大同米,移賑事。
全羅監司書目,兵使具文治,以其親病,陳疏辭職,送于臣營,臣以邊帥,不敢陳疏之意退送,則直自啓聞,偃然上送,其輕朝廷蔑道臣之罪,令朝廷處置事。又書目,臣之病勢,一向沈㞃,更申前懇,亟許遞職事。啓。踏啓字。
晝講入侍,知事洪重普,特進官柳赫然,玉堂李慶億·吳始壽,承旨金壽興,假注書任弘亮,史官李翊相·李世長。
兵曹,來十一日朝參爲之事,命下。
玉堂箚子,大槪,大司諫南龍翼,執義吳斗寅,持平鄭載嵩·李慶果,司諫宋時喆,竝命遞差事。入啓。答曰,依啓。已上朝報
軍器寺官員,以都提調意啓曰,丙子亂後,江都散棄長片箭及若干火具,本寺官員,其時下去,收拾入庫,而記籍數目雖多,太半破毁,無用之物,仍置庫中,煩亂文書而已。欲爲一番査正,而難於只送該官,尙未處置矣。前頭御使,將下去反庫,本寺該邑之官,趁此時下送,使之御使眼前一一出點,擇留其稍可之物,其折破永不可用者,則盡爲蕩滌,修改文書似當,依此施行之意,御使處言送,何如?傳曰,允。已上備局謄錄
上在昌德宮。停常參·經筵。
有政。
順安縣令徐貞履,差使員還下去。
謝恩,護軍朴世城,襄陽府使洪聖龜,固城縣令姜時儆,延安縣監趙世煥,宗簿正張善瀓,富平府使朴純義,工曹佐郞李雲林。
下直,德川郡守李宇柱。
注書崔商翼辭職上疏,入啓。
昨日晝講時,參贊官金壽興所啓,自上久在未寧之中,未得開筵,昨日始有開筵之命,在朝臣隣,孰不欣聳願見盛事?特進官被抄之人,其數非不多矣,而玉堂下吏,往問入侍之員,則竝皆稱頉,夜深之後,亦不停當,事極寒心,特進官被抄之員,請竝推考。上曰,無故不進之員,推考,可也。參贊官李慶億所啓,今此開筵,出於久停之餘,進講之官,不可不遴選,年少中如李端相·李敏敍等,俱有文學,合置經幄,而李敏敍,則頃者爲母乞郡,自上特下依願之敎,私情雖切,公義亦重,李敏敍乞郡之請,勿爲施行,似當矣。上曰,外任勿爲除授,依前例,食物題給。檢討官吳始壽所啓,本館弘文錄,旣已揀擇,吏曹弘文錄,亦已爲之,又有都堂圈點之規,而今日方物封裹時,仍大臣一員不爲進參,未得擧行矣。本館被抄人中,亦多文學之士,當此開筵之日,不可不選用,右相未發行之前,或於備邊司,或於賓廳之坐起,速〈爲〉圈點事,捧承傳施行,何如?上曰,依爲之。
禮曹啓曰,每年各陵展謁,春則二三月,秋則八九月,恒式取稟事,曾已定奪矣。今春陵幸,定於何陵,而擇日於何間乎?敢稟。傳曰,陵則獻陵,擇日,開月初爲之。
吏曹啓曰,臺諫有闕,政事,取稟。傳曰,當日爲之,明日朝參時,初嚴卯初三刻,二嚴卯正二刻,三嚴辰初一刻,開門,罷漏後。
政院啓曰,明日朝參時,兩司之官,不可不備。今日新除授,及前日未肅拜之員,竝牌招肅拜,何如?傳曰,允。
答右承旨金始振疏曰,省疏具悉。爾其勿辭,從速察職。
謝恩,兵曹參議沈世鼎,正言宋□□·尹衡聖,持平尹遇丁·孟胄瑞。
答右贊成宋時烈疏曰,省疏具悉卿懇。卿之受命於先朝,勿令出入者,豈可以今日萬均之事,比而同之乎?卿之過用引嫌不安,予以爲不然也。安心勿辭上來,以副予意。
副應敎閔維重,妻母歸葬後入來。
謝恩,司諫李程。
府啓,請黃瀗還收職牒還授之命。同前
院啓,請坡州牧使鄭後啓遞差,同前洪原縣監愼亨胤,委政下吏,專事貪饕,沈惑邑婢,率蓄衙中,所言皆從,賄賂公行,且縱其無賴子弟,作弊民間,闔境嗷嗷,如在水火之中,此非泛然風聞,有何更加詳察之事乎?請洪原縣監愼亨胤罷職不敍,其代,擇送。新除授大司諫洪處亮,時在京畿積城地,請斯速乘馹上來事,下諭。
司諫李程啓曰,臣以書狀兼執義,行期只隔數日,而千萬意外,又忝新命,兼臺之拜諫職,前所未有,召牌之下,不敢不祗肅,而體例拘礙,決難仍冒,請命遞斥臣職。答曰,勿辭,退待物論。
答府曰,不允。
答院曰,不允。下諭事,依啓。已上朝報
有政。吏批,以鄭萬和爲全羅監司,尹遇丁爲持平,洪處亮爲大司諫,李程爲司諫,孟胄瑞爲持平,金益炅爲兵曹參議,李端相爲執義,鄭後榮爲監察。
兵曹啓曰,南漢試才規矩單子,依江華試才例,已爲書入,騎蒭亦在其中,而但本城之內,無馳馬之場,必須出城外十里地,然後可以試才,事甚難便,且所屬軍兵,皆是守堞之卒,試以馳射,亦非緊切,大臣之意亦如此,敢啓。傳曰,先試步技,次試馳射於城外,可也。已上備局謄錄
上在昌德宮。朝參。
停經筵。
謝恩,判尹尹順之,同經筵金佐明,副摠管金汝水。
大殿,藥房口傳問安。答曰,知道。
禮曹啓曰,傳敎矣,陵幸吉日,令日官推擇,則自三月初一日至初十日,皆有拘忌,而十一日平吉,自十二日至十六日,亦皆不吉,而十七日最吉云,此兩日中,以何日定行乎?敢稟。傳曰,以十一日定行,可也。
刑曹啓目,弑母罪人趙墨石,移義禁府處置,何如?啓依允。
院啓,請坡州牧使鄭後啓遞差事。請洪原縣監愼亨胤罷職不敍,同前引嫌而退,兩司體例,旣有所拘礙,則勢難兼帶,請司諫李程遞差。答曰,不允。愼亨胤事及遞差事,依啓。
都堂弘文錄。五點,兪命胤·朴世堂,四點,羅以俊·李程·沈梓·尹深·金錫胄·李端夏·張善瀓·洪萬容·南二星。
禁府啓曰,以刑曹啓目,弑母罪人趙墨石,旣已承款,移義禁府處置事,允下矣。墨石係是綱常罪人,依法例,一邊拿囚,三省推鞫,何如?傳曰,允。
政院啓曰,以注書崔商翼辭職上疏,傳曰,堂下官辭職上疏,亦不許捧入矣,注書辭職之疏,何以捧入乎事,傳敎矣。注書崔商翼,頃日落馬重傷,病勢甚劇,連日呈單,退却不捧,使之調理察任矣,聞其所傷,旬月之內,決無差歇之勢云,而本院郞廳之任,實非久曠之地,故今辭職之疏,相議捧入矣。致勤聖敎,不勝惶恐,此上疏還出給之意,敢啓。傳曰,知道。遞差,可也。
禁府,任□伯拿囚。啓。
政院啓曰,三省推鞠事,命下矣,何大臣進去乎?敢稟。傳曰,左議政元斗杓進去。又啓曰,三省推鞫罪人趙墨石,三省推鞠事,命下矣,兩司進參事,城上所牌招言送,何如?傳曰,允。
右承旨金始振再疏,大槪,仍在近密,坐待勘罪,斷無是理,更申危懇,乞遞職名事。入啓。下該曹。
禁府,三省問事郞廳二,吳始壽·南二星,啓。
持平尹遇丁啓曰,同僚以前,全羅監司趙龜錫論啓事,發於席上,其中一款,乃前長城府使李河岳事,而李河岳,卽臣之妻同姓四寸也。旣有應避之嫌,不敢可否於其間,何可晏然仍冒?請命遞斥臣職。答曰,勿辭,退待物論。
府啓,請還收黃瀗職牒還授之命。請全羅監司趙龜錫罷職。措語同上京畿監司李行進,年老才疎,畿輔多事之地,固非所堪,尋常政令之間,不無顚倒之擧,況今大同新設之日,便民均役,所關非細,物議皆以爲不合,請京畿監司李行進遞差。
政院啓曰,三省推鞠,兩司長官當爲進參,而皆在外,以次官進參之意,敢啓。傳曰,知道。
答府曰,不允。罷職事及遞差事,依啓。
昧爽至辰時,有霧氣。夜自一更至五更,有霧氣,啓。已上朝報
工曹啓曰,本曹逐朔進上,及凡百需用,專靠於匠布,而除其逃故,則應捧之數,甚爲零星,以一年所捧,計一年應用,恒患不足,庚子以後,則連値凶年,外方匠人,或以被災減布,或以病故不得收布,或以束伍,除其身役,所捧漸至減縮,故上年收捧,未滿百同,係于祭享,闕內進排,及諸上司各衙門,日用大小雜物,造成功役之價,隨捧隨下,尙有應下而未及下者,甚多,故嶺南案付匠人癸卯條價布,應納而未上納者,幾至六十同,方欲移文督納之際,得見賑恤廳移文,則慶尙道各官諸色,有身役之類,毋論所納匹數之多少,其居生於被災尤甚邑之尤甚面者,盡爲蠲減,雖在之次邑所居之面,被災尤甚,則亦許蠲減,其居在稍實邑者,及居在之次邑尤甚邑稍實面者,京上納身役,竝皆自本道,以米代捧,以補賑救之用云,該廳移文中,本曹匠布,則雖不明白擧論,慶尙道各官未納匠布五十九同零,若竝入於以米代捧之中,而今因賑恤廳公事,不爲上納於本曹,則以本曹卽今遺儲若干同之木,決難繼用於秋捧之前,故臣等會坐本曹,就前頭應用之數,相議裁減,而其中恒式用度,則亦多有不可闕焉者,百爾思量,未得善策,本曹事勢,誠極悶慮,本道各官未納匠布尤甚被災蠲減之外,應爲上納之類,竝依前例,直納本曹,則可免難繼之患,而如不得已,則依辛丑年例,該道匠布蠲減之代,令賑恤廳,準數題給,以爲本曹支用之地,何如?傳曰,允。
備邊司啓曰,江都反庫御使,今將發遣,而錢穀軍器之數,倍蓰於南漢,點看之際,不可無親信使喚之人,曾在先朝,兩南巡撫御使,有許令帶去軍官之規,今亦依此,軍官兩員使之帶去,何如?傳曰,允。已上備局謄錄
上在昌德宮。停常參·經筵。
未時申時,日暈。夜一更二更,有霧氣。三更四更,月暈回火星。五更,雷動電光。
去夜,傳曰,政事,明日爲之。
三省罪人趙墨石,元情承服。
下直,忠淸兵使李斗鎭。
謝恩,兵曹正郞張鍵,訓鍊判官李時雨,監察鄭後榮,兼春秋崔俊衡,學正金斗翼。
政院啓曰,來十五日,儒生殿講日次,取稟。傳曰,爲之。
刑曹啓曰,新除授本曹佐郞金時輝,家在扶餘地,曾任工曹佐郞時,以子息成昏事,受由下往興陽地,上來遲速,不可豫料,本曹郞官,所掌緊務,不可久曠,佐郞金時輝改差,其代,當日政,各別擇差,何如?傳曰,允。
京畿監司書目,長湍府使李時挺,本月初六日遭父喪事。
禁府,弑母罪人趙墨石,堂古介行刑,啓。
吏曹啓目,粘連右承旨金始振上疏云云,雖有査處之事,未及覆啓之前,勘律輕重,姑未可知,則使不必輕遞職名,使之仍爲察任,何如?啓依允。
府啓,請還收黃瀗職牒還授之命,同前引嫌而退,事涉應避,則引以爲嫌,勢所當然,請持平尹遇丁出仕。答曰,不允。出仕事,依啓。
慶尙監司書目,善山府使柳頲,病重罷黜事。
明日拜表時,開門差早。
全羅監司鄭萬和上疏,入啓。
院啓,請坡州牧使鄭後啓遞差。同前興德,以南方殘邑,屢經匪人,凋弊已極,將至於不可收拾之域,新除授縣監吳浹,本以庸愚之人,曾無實職履歷,而濫授此任,賑飢蘇殘之責,決非可堪,請興德縣監吳浹,亟命遞差,其代,各別擇送。答曰,不允。末端事,依啓。
持平尹遇丁就職。
答全羅監司疏曰,省疏具悉卿懇。卿其勿辭,速往欽哉。已上朝報
有政。吏批,以李明彬爲洪原縣監,朱震楨爲刑曹佐郞,洪柱三爲司諫,李伯麟爲兵曹正郞,鄭東燁爲典籍,李時楳爲京畿監司,李端相爲典翰,呂聖齊爲吏曹佐郞,鄭慶演爲內資主簿,鄭晢爲司僕正,韓井一爲典籍,李翊爲判決事,金樑國爲興海縣監,張善瀓爲修撰,宋時喆爲執義,南天澤爲善山府使,朴世堂爲副修撰,鄭維地爲監察,南龍翼爲刑曹參判,李有相爲獻納。
上在昌德宮。停常參·經筵。
卯時,雷動電光。
下直,延安縣監趙世煥,彌助項僉使崔興門。
謝恩,司成李程,禮曹佐郞金振元,刑曹佐郞成震楨,中學敎授李德耉,洪原縣監李明彬,參知金益炅。
行副護軍李行進上疏,大槪,臣旣有可怪可愕之罪,不可遞職而晏然?鐫削臣職,以礪廉隅,以謝公議事。入啓。
左副承旨李慶徽上疏,大槪,臣伏見李行進上疏,以臣弟慶億之筵中論斥,爲出於宿怨,至擧先臣姓名,公肆侵辱,臣遭此無前之事,不可晏然於近列,乞賜遞免事。入啓。
藥房啓曰,伏未審數日來,聖候,何如?停藥之後,連有玉體勞動之擧,不瑕有妨於靜攝,臣等不無憂慮,敢來問安。答曰,知道。今後勿爲間日問安。
正言尹衡聖啓曰,獻納李有相,卽臣之同姓三寸姪女夫也。在法當避,請命遞斥臣職。答曰,勿辭,退待物論。
謝恩使右議政洪命夏,副使任義伯,書狀官李程出去。
持平孟胄瑞啓曰,卽伏聞前監司李行進疏本中,謂筵臣所論出於宿怨云,元疏雖未得見,而臺閣論啓,一循公議,則請遞之擧,不但容已,而第彈章之發,在於筵臣指斥之後,臣以論啓之人,不可晏然仍冒,請命遞斥臣職。答曰,勿辭,退待物論。
禁府啓曰,弑母罪人墨石,已爲承服正刑,依律文,妻子爲奴,破家瀦澤等事,令各該司,依律文擧行之意,捧承傳施行,何如?傳曰,允。
吏曹啓曰,守令有闕,政事,取稟。
院啓,請坡州牧使鄭後啓遞差。同前引嫌而退,相避之法,在下當遞,請正言尹衡聖遞差。新除授司諫洪柱三,時在忠淸道忠州地,請斯速乘馹上來事,下諭。答曰,不允。遞差事及下諭事,依啓。
同副承旨金壽興上疏,大槪,家有可疑之疾,決不可仍在近密,乞賜遞免,以便公私事。呈政院。
政院啓曰,右承旨金始緯呈辭受由,左副承旨李慶徽,被斥於前京畿監司李行進,自明之疏,陳疏出去,右副承旨李泰淵呈疏不仕,已至二日,所患眼疾,不至大段,除授本職,亦且屬耳。揆以分義,殊涉未安,今日拜表擧動,亦難備員,李泰淵卽爲牌招察任,何如?傳曰,允。
傳曰,政事,明日爲之。
政院啓曰,同副承旨金壽興,卽者呈疏,以家內使喚奴婢得病苦痛,症甚可疑,故卽出送矣,今又女兒患痛,症情日漸危劇,必是傳染之疾,父子之情,不得不親自救護,決難仍在近密云,元疏不敢捧入,合有變通之道,何以爲之,敢稟。傳曰,然則遞差,可也。
府啓,請還收黃潤職牒還授之命。措語同前引嫌而退,臺閣所論,一循公議,而投疏自卞,實涉駭異,何有可避之嫌?請持平孟胄瑞出仕。答曰,不允。出仕事,依啓。
持平孟胄瑞就職。已上朝報
義禁府啓曰,月令醫員韓俊興手本內,囚人金尙重,自七八日前,傷寒·疝症,一時俱發,不省人事,有時窒塞云,而罪人有病,續續啓請保放,有所不敢,故各別救療之意,論題分付矣。卽者韓俊興又爲手本內,依分付,多用藥物,各別救療,而所患諸症逐日加重,專廢食飮,添得吐血之症,氣息奄奄,十分危劇云,何以爲之?惶恐敢稟。傳曰,然則姑爲保放。已上禁府謄錄
上在昌德宮。停常參·經筵。
謝恩,左通禮金宗泌,直講李惇臨,興德縣監金樑國,兼養賢奉事尹輔殷,厚陵參奉成萬昌。
副應敎閔維重,穀物摘奸事,江華府出去。
持平孟胄瑞啓曰,無狀小臣,待罪臺職,毫無補益,日事瀆擾,臣罪萬殞。臣於趙龜錫請罷之論,李河岳事,非不知竝發,而妄意備局旣已請推勘罪,且其加資,因臺啓還收,故姑置不論矣。今聞物議,以不爲竝論爲罪云,臣之論事,踈漏之失,著矣,何敢晏然而已乎?請命遞斥臣職。答曰,勿辭。
吏曹參議閔鼎重上疏,入啓。
右承旨金始振三度呈辭,入啓。遞差。
政院啓曰,近來廳中,位甚不齊,出納之際,事多苟簡,今日政新除授承旨,待下批,卽爲牌招察任,何如?傳曰,允。
府啓,請還收黃瀗職牒還授之命。請羅州牧使李河岳罷職。措語同前興德擇差之論,爲其凋弊之甚,必欲得人,以爲收拾之地,而新除授縣監金樑國,爲人愚濫,反不如前日見遞之人,以此易彼,殊無擇差之意,請命遞差,其代,勿論文武,各別擇送。伏見監察呈課,則昨日拜表時,西班序立拜禮之際,內禁衛將柳時楨,都摠府經歷李雲登·鄭邦翰,都事裵尙頊等,進參於拜禮已過之後云,其怠綏之習,不可不懲,請竝從重推考。答曰,依啓。黃瀗事,不允。
副提學李慶億上疏,大槪,緣臣妄言,酷被醜辱,延及先臣,亟削〈職〉以治臣罪,以存國體,以快人心事。入啓。
院啓,請坡州牧使鄭後啓遞差事。同前答曰,毋庸瀆擾。
謝恩,左副承旨權大運,同副承旨李泰淵,校理吳始壽,左承旨洪處大,右承旨元萬石。
吏曹啓曰,守令有闕,政事,取稟。傳曰,明日爲之。
明日儒生殿講時考官,洪重普·金壽恒·李慶億·閔鼎重·李端相·南二星。
答行副護軍李行進疏曰,省疏具悉。卿其勿辭察職。
答左副承旨李慶億疏曰,省疏具悉。爾其勿辭察職。
京畿監司李時楳辭職上疏,入啓。答曰,省疏具悉。卿其勿辭,速往欽哉。
答吏曹參議閔鼎重疏曰,省疏具悉。爾其勿辭,從速察職。
答知事李浣疏曰,省疏具悉卿懇。卿之疾病至此,予用慮念矣,沐浴而有效,則何患於難便乎?安心勿辭往來。
答副提學李慶億疏曰,省疏具悉爾懇。自明之辭,何用深加引嫌乎?爾無可避之嫌,安意勿辭,從速察職。
政院啓曰,明日儒生殿講,命官何大臣進去乎?敢稟。傳曰,左議政元斗杓進去。
謝恩,副修撰南二星。已上朝報
有政。吏批,以安廷煥爲德山縣監,李炕爲軍器主簿,鄭河爲咸興判官,尹衡聖爲兵曹正郞,尹㻩爲定平府使,元萬石爲承旨,曺挺宇爲北靑府使,鄭載嵩爲正言,南二星爲副修撰,李端夏爲副校理,吳始壽爲校理,洪處大爲承旨。
備邊司啓曰,北道會寧及慶源兩處開市,今已完畢,依前例,咨文撰出,付諸今番使臣之行宜當,以此分付,何如?傳曰,允。已上備局謄錄
上在昌德宮。停常參·經筵。
繕工監役黃震耉,正薍監刈事,高陽地出去。
謝恩,刑曹參判南龍翼,全南監司鄭萬和,司僕正鄭晳。
同副承旨李泰淵上疏,大槪,所患眼疾,日漸添劇,冒死陳情,乞賜遞免,以便公私事。入啓。
陳奏使書目,辭職上疏上送事。副使書目,所帶本職處置事。
以洪萬衡爲假注書。
弘文館啓曰,新除授副校理李端夏,時在全羅道龍安縣任所,經幄入番事緊,請斯速乘馹上來事,下諭。傳曰,允。
參考官李慶億·李端相有頉,代,金始振·鄭晳改落點。
答同副承旨李泰淵疏曰,遞差。
府啓,請還收黃瀗職牒還授之命。同前守令,乃一邑之表,百里之長,才諝固重,而儀表亦不可不觀,况竝與才諝而無者乎?新除授襄陽府使洪聖龜,爲人顚妄,且有癃疾,其跛躄之狀,有駭瞻視,而偶得善治之名,歷典大邑,到處貽笑,政令輕躁,乖悖之擧,特其餘事,而今乃旣赴病鄕,旋授樂正,物議尤以爲不快,請襄陽府使洪聖龜遞差。新除授善山府使南天澤,居官莅職,素有不廉之誚,曾任金堤,處事鄙瑣,見敗於御使屬耳,及接本職,物議譁然,且家在道內不遠之地,其弊尤不可不慮,請善山府使南天澤遞差。答曰,不允。
謝恩,護軍金始振。
院啓,請坡州牧使鄭後啓遞差。同前前京畿監司李行進,處事顚倒之狀,朝紳之所共知,而筵臣之指斥,蓋出於官師相規之意,而臺論旋發,旣已啓遞,則公議益可見矣,而乃反不顧事體,投疏自明,至以筵臣所論,爲若出於宿怨者然,設令果有舊時嫌怨,而到今苟有可論之事,則些少私嫌,有不可言,況其所論宿怨云者,遠在四十年之前,事涉虛誕,人所未知,則其乘忿侵攻之意,有不可掩,揆諸國體,誠極駭異。此而置之,後弊難言,前監司李行進,請命罷職。各司公事之專責曹司,乃是弊習之大者,而槐院爲尤甚,文書勘定,何等重事,而曹司之外,擧皆越視,雖有大段顚仆,曾不相恤,國家設官之意,豈端使然哉?官序有別,雖不無差等,而至於專委一人以必不堪之事,則斷無是理,不可諉諸古風,而不爲之變通,請令本院,依騎省例施行,輪替相資,以重國事。新除授正言鄭載嵩,時在京畿果川地,請斯速乘馹上來事,下諭。答曰,不允。末端事及下諭事,依啓。
儒生殿講,居首生員金重朝,幼學金蘊,直赴會試,幼學盧三錫,生員鄭行一,給二分,幼學鄭東周·金一亮,給一分,生員鄭琇·徐文緯,幼學洪世範,各紙四卷·筆四柄·墨三笏賜給。
刑曹參判南龍翼上疏,大槪,臣至闕下,始見前監司李行進疏本,臣之姓名,亦在其中,不得不略陳曲折,而臣旣有遇事不言之罪,又有不卽自列之失,冒萬死乞遞職名事。入啓。
政院啓曰,今日儒生殿講,參考官金始振改落點之後,卽爲分付,則方在勘罪之中,不敢入來云,雖有不安情勢,聞命卽進,事過之後,從容自處,事體當然,而不此之思,前後不進之員,至於三人之多,有傷國體,莫此爲甚,請前後不進之員,竝推考,金始振,代,不得已改付標以入之意,敢啓。傳曰,依啓。不可每每改點矣,金始振更招,進參,可也。已上朝報
有政。吏批,以金世行爲禮曹佐郞,朴世模爲歸厚提調,金始振爲刑曹參議,趙汝秀爲右通禮,林一儒爲龍安縣監,金振元爲興德縣監,李憪爲羅州牧使,權俒爲禁府都事,丁彦璜爲承旨,禹昌績爲兵曹正郞,洪錫爲宗簿主簿。
訓鍊都監啓曰,丹鳳門外東邊宮墻下居生砲手申克進告內,去夜初更,因事出戶,則有一人自宮墻上跳下,極爲驚駭,疾走執捉,則乃武藝別監鄭信龍云,信龍莫重宮墻踰越之狀,事極驚愕,卽爲囚禁,令攸司依律定罪,何如?傳曰,依啓。捕告人,令該曹各別論賞。自戶曹,大同木一同題給已上訓局謄錄
上在昌德宮。停常參·經筵。
下直,碧團僉使柳天柱,林川郡守呂孝曾。
謝恩,獻納李有相,兵曹正郞尹衡聖,軍器主簿李炕,咸興判官鄭河,北靑判官曺挺宇。
答刑曹參判南龍翼疏曰,省疏具悉。卿無所失,卿其勿辭,從速察職。
政院啓曰,新除授右承旨丁彦璜,時在江原道原州地,〈請〉斯速乘馹上來事,下諭,何如?傳曰,允。
吏曹啓目,粘連陳奏使辭狀云云,任義伯奉命出疆,有此控辭爲白乎所,所帶京兆之任,異於閑漫之地,不可久曠,似當改差是白乎矣,宰臣進退,臣曹不敢擅便,上裁,何如?啓依回啓施行。又啓目,前黃州判官金炷文,旣已準朔,依法典,還除外任,何如?啓。依允。
府院前啓,國忌齋戒,以今明日姑停。已上朝報
上在昌德宮。停常參·經筵。
謝恩,京畿監司李時楳,禮曹佐郞金世行,禁府都事權億,典籍韓井一。
藥房啓曰,風雨連宵,春日陰寒,伏未審近來,聖候調攝,何如?臣等不無憂慮,敢來問安。答曰,無事。
政院啓曰,未赴任守令,多至二十二員,春分已過,農務漸劇,至於慶尙·咸鏡兩道,賑政最急,守令赴任,不可一日少緩,除授日久者,一二日內發送,在外未上來者,令該曹,各別催促,而新除守令,不時催發,則人馬雇懲之弊,亦甚可慮,不多日內,次第發送之意,分付該曹。且未署經守令,亦至六人,諫院,則今方行公之員,自當開坐署經,而憲府,則近日絶無備員之時,因推考照勘,具由請牌,亦非一二。時或不進,只一番開坐之後,旣未備員,卽今推考之積滯,至於五十八度之多,其在事體,殊甚未安,請憲府未肅拜及呈辭未入之員,竝明日牌招,使之開坐,一邊署經,一邊照勘,何如?傳曰,允。已上朝報
上在昌德宮。停常參·經筵。
下直,寧邊府使金漢文,歙谷縣監李有源,結城縣監李柙,連源察訪金奧□,興德縣監金振元,利城縣監任映,良才察訪金時郁,德山縣監安廷煥。
同副承旨李慶徽上疏,大槪,病勢沈重,供職無路,冒死陳懇,冀蒙恩遞事。入啓。
義州府尹書目,二月十二日,冬至使先來出來事。
平安監司書目,冬至使一行,正月二十三日北京離發,今月二十日間還越江云云事。
院啓,請坡州牧使鄭後啓遞差事。請前監司李行進事。同前啓答曰,不允。
校理吳始壽上疏,大槪,冒萬死敢陳危迫之懇,乞遞職名,救護病母事。入啓。答曰,省疏具悉。爾其勿辭,救護母病。
府啓,請還收黃瀗職牒還授之命。同前啓襄陽,乃嶺東大邑,自前擇差,其意有在,新除授府使洪聖龜,旣有癃疾,且甚顚妄,曾爲守令,到處貽笑,彈壓撫摩之責,決不可付諸此人,而且本府被災甚慘,荒政方急,尤不可不極擇差送,請襄陽府使洪聖龜遞差事。請善山府使南天澤遞差。同前答曰,不允。
修撰張善瀓牌招肅拜。已上朝報
上在昌德宮。停常參·經筵。
未時,日暈。夜三更,月暈兩珥。四更五更,月暈。
京畿監司李時楳,到界事出去。
謝恩,判決事李翊漢。
下直,宣川府使李經漢,漆原縣監金阜榮,淸安縣監宋時燾。
忠淸監司書目,忠州呈,以獻納洪柱三病重上去不得事。
以元㯙爲假注書。
刑曹判書吳挺一上疏,大槪,病勢情勢,俱極狼狽,決難冒居,本職兼帶,懇乞遞改,以安愚分事。入啓。
執義宋時喆,持平尹遇丁啓曰,昨日臣等照入鄭民獻推考公事,不書題邊,至有還出給之命,臣等不勝惶悚隕越之至,入啓公事,非不十分看審,而許多文簿之中,未及詳察,以致如此,一字誤書,猶有其罪,況此職銜姓名全然闕書,而終未覺悟,臣等昏謬不察之罪,益無所逃,何敢一刻仍冒,請命罷斥臣等之職。答曰,勿辭,退待物論。
典翰李端相上疏,大槪,臣之積病難治之狀,姑且倚閣不論,新除職名,決不敢承當,四度召牌之下,皆未得趍赴,頃日殿講時,亦不得進參於試官之列,分義所在,宜伏違傲之誅,乞削臣職,仍令下臣司敗,亟正臣罪事。入啓。
政院啓曰,留院公事,不至於多,而臣等久未入侍,持公事入侍,何以爲之?敢稟。傳曰,持公事入侍。又啓曰,持公事入侍事,命下矣,廳中只有四員,何以爲之?敢稟。傳曰,竝卽入侍。
答刑曹判書疏曰,省疏具悉。卿其勿辭,從速察職。
答同副承旨李慶徽疏曰,只遞本職。
答典翰李端相疏曰,省疏具悉。爾其勿辭,從速察職。
答右議政洪命夏疏曰,省疏具悉卿懇。帶職往還,已有前規,何庸辭哉?且疏中陳誡之言,可不留心而惕念,大同變通之事,當更令廟堂議處焉。
院前啓,柴場·漁場等事。停啓。
忠淸監司書目,臣之病勢情勢,俱極切迫,乞遞職名事,上疏上送事。啓下該曹。
慶尙監司書目,榮川呈,以前府使成以恒初四日身死事。又書目,東萊府使李有徵病重,令備邊司處置事。
承旨持公事入侍時,正言宋時喆入侍。
吏曹啓曰,承旨有闕,政事,取稟。
正言鄭載嵩所啓,坡州牧使鄭後啓遞差之論,今已閱月,而天聽一向邈然,臣不勝悶鬱焉,請坡州牧使鄭後啓遞差。上曰,無庸瀆擾。又所啓,請前監司李行進罷職。同前啓上曰,依啓。又所啓,諸宮家柴·漁場請罷之論,本院曾已姑停,以待廟堂之稟處,初七日引見時,大臣陳達,有若定奪,而注書當初不爲書出,臣送言問之然後,始乃書出,其記事踈漏,誠極可駭,而承旨亦難免不察之失,當該承旨·注書,請竝推考。上曰,依啓。
修撰張善瀓所啓,以侍從之人陞拜邊倅者,非但在渠爲榮,實出於擢用之意,而今則只爲加資之地,赴任之後,百般圖遞,國家紀綱,豈容如是?前吉州牧使任翰伯,方在拿囚之中,而其加資,似當還收矣。曾在先朝,南銑爲平安監司,以染病見遞,而其時還收其加資矣。任翰伯下去之後,稱病飮酒,一不坐衙,終至遞歸,安有如此事乎?上曰,還收任翰伯加資,此後自朝家施罪者外,謀避圖遞者,加資還收定式事,令廟堂稟處。正言宋時喆所啓,臣於前冬往來西路,得聞魚川察訪及鏡城判官,皆無受由之規云,此不過出於一時矯弊之慮,而但應有其罪,則施以他罰,固無不可,至於親病切迫之時,亦不得受由,則恐非聖朝體下之意,而合有變通之擧矣,此非啓辭所可請者,故今因入侍,敢此仰達。上曰,問于該曹,處之。已上朝報
上在昌德宮。停常參·經筵。
司饔奉事李景沆,沙器燔造,廣州地出去。
繕工假監役朴世柱,獻陵修改事出去。
刑曹判書吳挺一,身病出仕。
下直,碧沙察訪金韶夏。
謝恩,吏曹佐郞呂聖齊,宣陵參奉羅俊。
京畿監司書目,果川呈,以正言鄭載嵩,病重上去不得事。副修撰朴世堂辭職上疏,入啓。
政院啓曰,江華留守趙復陽,去癸卯秋冬等邊將褒貶等第,無一人居下,殊無嚴明殿最之意,請推考。傳曰,允。又啓曰,以司憲府假注書鄭邦獻照律公事。傳曰,此公事,不書某衙門,還出給事,命下矣。入啓公事,臣非不詳察,而憲府公事,日暮來呈,故許多文書,未及致察,致勤下敎,不勝惶恐,此公事還出給,使之改入之意,敢啓。傳曰,知道。
傳曰,前判書李浣,沐浴事旣已許暇,而未及給馬矣,依例給馬。
工曹啓曰,今此陵幸時,三田渡兩岸船搶浮橋排設等事,一依丁酉年定奪,豫爲料理事本曹草記。傳曰,依乙未年章陵陵幸時例爲之,可也事,傳敎矣,取考本曹乙未年章陵陵幸時謄錄,則依傳敎,除浮橋,以船隻過涉,而十里內,則本曹主管,十里外,則乃是京畿地方,自前京畿監司專管擧行,流來舊規,故章陵陵幸時,以露梁取路,露梁此岸則本曹主管,彼岸則京畿主管矣。今番陵幸時,以三田渡取路,則此是二十里之外,以此丁酉年獻陵陵幸判下之後,浮橋等事,自京畿擧行以待矣,今亦似當依此分付于京畿,而若依乙未年例爲之,則今番亦爲除浮橋,以般隻過涉乎?必須更爲定奪,然後方可指一知委,何以爲之?竝此仰稟。傳曰,除浮橋,以般隻過涉,可也。
持平孟胄瑞啓曰,臣於近日,家有拘忌之疾,不敢以城上所出入闕內,陳疏見却,第切悶蹙矣。適有啓稟開坐之擧,且同僚之推移詣闕,亦有近例,故雖黽勉進參,而至於入啓公事,則有拘忌,終不著銜,揆諸事體,已極苟簡,而鄭民獻照律啓本,以不書題邊,至有還出給之命,尤不勝悚懍之至。臣於此公事,雖不著銜,旣爲終始參坐,則何敢諉之於同僚,而自謂無所失乎?身有所礙,不得不引避於齋宿之後,而其於臺例,虧壞甚矣,請命鐫遞臣職。答曰,勿辭,退待物論。
以正言鄭載嵩辭狀,遞差。
副提學李慶億初度呈辭。傳曰,使之勿辭察職。
領議政鄭太和初度呈辭,入啓。傳曰,不允批答。
京畿監司李時楳,到界後入來。
院啓,請坡州牧使鄭後啓遞差,同前啓竝引嫌而退,落書不察,雖出無情,而職名闕書,非一二字遺漏之比,則不無所失,勢難仍在,雖忝其坐,而旣有所拘忌,初不着名於公事,則別無可避之嫌,請執義宋時喆,持平尹遇丁遞差,持平孟胄瑞出仕。答曰,不允。處置事,依啓。
京畿監司書目,積城呈,以大司諫洪處亮,病重上去不得事。啓遞差。
左議政元斗杓箚子,大槪,乞罷臣職,以謝公議,以厲廉隅事。入啓。答曰,省箚具悉卿懇。今日國事,可謂殆哉岌岌矣,卿何不諒,引咎若是耶?別無深意,毋庸控辭,從速行公,以副予意。已上朝報
上在昌德宮。停常參·經筵。
下直,黃海都事崔鎭南。
謝恩,刑曹參議金始振。
去夜,傳曰,政事,明日爲之。
左副承旨權大運上疏,大槪,賤疾危劇,不得行公,偃臥直廬,今已兩日,冒死陳情,祈蒙恩遞,以便公私,以延殘喘事。入啓。
禁府啓目,李馣刑問十二次,朴浻二十五次,宋繼宗三十六次,不服加刑。啓依允。
院啓,請坡州牧使鄭後啓遞差。同前啓答曰,勿煩。
修撰張善瀓辭職上疏,入啓。答曰,省疏具悉。勿辭察職。
吏曹啓目,粘連忠淸監司李弘淵上疏云云,李弘淵纔以喪子,私情慘裂,宿患轉劇,決難在職是如,有此陳章控辭爲白臥乎所,方伯重任,不可以私懇輕遞,而第其所遭之慘,實是人理之所難忍,疾病添加,文簿積滯,則雖使勉抑行公,亦必無益於事,其在奉公之道,似當許副其願是白乎矣,藩臣進退,臣曹不敢擅便,上裁,何如?啓依回啓施行。
謝恩,同副承旨金益炅。
以金斗翼爲假注書。
吏曹,奉常寺正李齊衡身死,曾經臺侍。啓別致賻。
左議政元斗杓箚子,大槪,更申前懇,乞賜鐫改,以安微分事。入啓。答曰,省箚具悉卿懇。已諭予意矣,予何多誥?卿其安心勿辭焉。
獻納李有相啓曰,臣大司諫金有同婿相避之嫌,不可仍冒,請命遞斥臣職。答曰,勿辭,退待物論。
領議政鄭太和初度呈辭,不允批答。王若曰,此誠何等之時也?方頼仰成,有所不安於心歟,奚遽言疾?予不多誥,卿其試思。念宰相出處之間,實國家安危所係,上下協力,固宜共濟于艱,進退同心,亦當惟義所在,試今仰觀而俯察,豈容請急而丐閑,傷無之憂連年,方講賙恤之策,仁愛之警式日,若爲消弭之方,而右揆出壃之疏,有大同善變之請。經界纔正,理宜優於本根,區畫得中,責實出於廟算,當是時望卿益切,胡今日棄予如遺,夙夜勤勞,固慮榮衛之或損,神明扶相,所恃精力之尙强,無乃別有爲嫌,此則大非所望,以休休有容之量,而卿豈然?顧蹇蹇無私之衷,乃予所悉,矧休戚之與共,奚去就之可輕?俾輔後人,宜答兩朝之知遇,若涉大水,寧圖一身之私便?群工協心而圖治,猶未堪於多難,大臣接踵而控免,尙何望於共貞?肆軫股肱之良,誕敷心腹而告,於戱,艱危此極,何忍望望然歸?情意相孚,且置悠悠之說,勉回若浼之志,亟副如渴之誠,箚辭宜不允,故玆敎示,想宜知悉。知製敎南二星製進已上朝報
有政。吏批,以南九萬爲執義,楊震行爲監察,鞠旻爲監察,張善瀓爲副挍理,元格爲禮曹佐郞,金世行爲兵曹佐郞,趙壽益爲右尹,李光迪爲海運判官,洪萬容爲修撰,鄭載嵩爲持平,宋奎濂爲修撰,金益炅爲承旨,李泰淵爲戶曹參議,李翊漢爲忠淸監司,李復吉爲仁川府使,金壽興爲大司諫,朴世堂爲正言,李聖時爲戶曹佐郞,尹檄爲富平府使。
上在昌德宮。停常參·經筵。
夜一更至三更,東方巽方,有氣如火光。四更,巽方,有氣如火光。
答左副承旨權大運疏曰,遞差。
下直,興德縣監金振元,洪原縣監李明彬,陽城縣監尹博,高嶺僉使崔宗斗,利城縣監任映,德山縣監安廷煥。
謝恩,都摠管洪重普,仁川府使李復吉,兵曹正郞禹昌績,佐郞金世行,歸厚別提李烱。
加定官崔爾嶷,慶原君夫人禮葬事,楊州地出去。
吏曹啓曰,承旨有闕,政事,取稟。
全羅監司書目,南平縣監裵忠立,今二月初九日身死事。
黃海監司書目,長連縣監李東老,飢民賑救之際,多有虛僞之事,罷黜事。
領議政鄭太和再度呈辭,入啓。傳曰,不允批答。王若曰,去就以義,卽君子行身之方,震撼不搖,亦大臣鎭物之道,苟以一言輕動,豈可謂之休休?至於連章固辭,竊亦近於倖倖,不惟多誥,更加深思。卿以累世忠孝之家,身負三朝輔弼之任,晉太傅係蒼生之望,倚以安危,漢丞相報先帝之心,素所蓄積,裁庶務於籌席,若靈龜之決疑,論至理於厦氈,如駟馬之熟路,是用左右手視,悉以大小事諮,卿旣許死而後己之忠,予亦悉知無不爲之悃,事關宗祏以上,頼以周旋,情同父子之間,寧有否隔?從容諷議,每加啓沃之有資,夙夜勤勞,常喜筋力之尙旺,方切仰成之志,遽見請急之章,無乃辭之過歟?予已洞燭其無隱,不必介於懷也。卿何強引以爲嫌?足以有容,不宜望望然去,務存大體,姑置悠悠之談,誠意貴在相孚,遜避恐涉不諒,予意已竭,豈前言之再煩?春日漸暄,佇昔疾之今愈,念右揆出壃而奉命,歸期尙云杳然,而首台釋負而就閑,國事誰與共者?矧卿大同之法,賑救之政,雖曰有司者存,若其區畫之術,裁處之方,固知非卿不可,譬如大厦得棟樑而方可扶顚,若濟巨川,非舟楫則無以利涉,倚毗若是甚重,進退不可以輕。於戱,涉春氷而焦心,雖君臣馳騖而不足,臨敗局而袖手,而輔相恬退之何安?亟斷來章,以副至望,所辭宜不允,故玆敎示,想宜知悉。知製敎吳始壽製進
弘文館啓曰,新除授修撰洪萬容,以京畿都事儒生考講事,時在長湍府,修撰宋奎濂,時在全羅道龍潭縣任所,經筵入番事緊,請竝斯速乘馹上來事,下諭。傳曰,允。
以修撰洪萬容下諭傳旨,傳曰,竣事後,自當上來,姑勿下諭。
傳曰,明日常參爲之。
傳曰,政事,明日爲之。
左參贊許積上疏,大槪,冒陳危迫之懇,乞遞本職及兼帶,以便公私事。入啓。
院啓,請坡州牧使鄭後啓遞差。同前獻納李有相,引嫌而退,相避之法,在下當遞,請獻納李有相遞差。答曰,依啓。
副校理張善瀓上疏,大槪,形跡不安,疾病增劇,召牌再臨,終未祗赴,冒陳危懇,乞賜鐫免,以幸公私事。入啓。
傳曰,前牧使鄭後啓,還授前職事,分付該曹。
明日常參殿坐正時,辰初一刻,開門,差早。
政院啓曰,明日常參時,兩司當爲進參,而卽見憲府擧案,則大司憲宋浚吉,掌令姜鎬·尹元擧在外未上來,執義南九萬出使未還,持平孟胄瑞,家有拘忌之疾,方在呈告之中,持平鄭載嵩,以未肅拜懸頉,持平鄭載嵩,明日待開門,牌招肅拜,何如?傳曰,允。
答左參贊許積疏曰,省疏具悉卿懇。卿其安心勿辭,調理察職。
答校理張善瀓疏曰,省疏具悉至懇。所言斷無他腸之意,予已知矣。何庸辭爲?安意勿辭,從速察職。已上朝報
上在昌德宮。停常參·經筵。
辰時,白雲二度如氣,起自坤方,直指東方,長竟天,廣尺許,良久乃滅。
謝恩,持平鄭載嵩,監察鞠旻,奉常判官權碖,慶基殿參奉金汝南,海運判官李光迪,月串僉使南極星。
藥房啓曰,宿雨已霽,春寒猶峭,伏未審此時,聖候,若何?邇間連有勞動之擧,不瑕有妨於靜攝,臣等不無憂慮,敢來問安。答曰,知道。無事,眼候近未如常矣。
吏曹啓曰,以正言宋時喆所啓,傳敎矣,鏡城判官,則曾在先朝,爲慮其受由往來之弊,使不得離其任所,魚川察訪,則己亥冬間,因禮曹判書洪□□所啓,以本驛凋殘,往來有弊,依鏡城判官例,勿許給由事,捧承傳定奪矣。鏡城·魚川,俱是邊遠之地,如有病親之人,則情理切迫,宜有變通之道,臺臣陳達,必出於此,而勿許給由之事,則定式未久,旋卽更改,事體似未妥當,今姑依前施行,何如?傳曰,允。
平安監司,義州府尹書目,冬至使一行,本月十九日還越江事。
謝恩,右副承旨沈世鼎。已上朝報
有政。吏批,以李尙敬爲坡州牧使,李元禎爲判決事,李有相爲校理,李東老爲獻納,孫浚奭爲長連縣監,具鎰爲南平縣監,尹深爲副修撰,宋基厚爲龍潭縣令,李慶徽爲兵曹參知,沈世鼎爲承旨。
備邊司啓曰,右議政洪命夏上疏,啓下本司,似當卽爲覆啓,而兩湖紙役及京畿量後出役窒礙處變通之擧,事係重大,姑待領議政出仕,稟議榻前,定奪,何如?答曰,允。
大臣·備局堂上引見時,左議政元斗杓所啓,曾在先朝,江華津船多數措備,冬則待變,春夏則使之漁採,收稅改槊矣,今過十年,朽破之船,多至九隻,在前自下三道,有船隻造來之規,而卽今下三道,饑荒太甚,朽破船九隻內,三隻則自江華措備,其餘六隻,則全羅·忠淸水營,各三隻分定造來,何如?上曰,依爲之。已上備局謄錄
義禁府啓曰,月令醫員蔣有英手本內,罪人鄭昌胄,方在草土中,宿疾沈痼,而昨日就囚之後,症勢添劇,痰火上升,呼吸喘促,一夜之間,頻頻窒塞,氣息奄奄,不省人事,以相當藥物,多般救療,而少無所效,一向危重云,鄭昌胄病重實狀,衆所共知,自前罪人之病重者,例有啓請保放之規,而就拿未久,不敢遽爾煩請,何以爲之?敢稟。傳曰,姑爲放送,以待差病,可也。已上禁府謄錄
常參時,兵曹判書金佐明所啓,訓鍊大將李□□,以沐浴事受由,明將出去,在前大將出去時,則或有都提調代察之規,或有假大將差出之時,何以爲之,敢稟。上曰,令都提調代察,可也。
常參後,大臣,備局堂上引見時,上曰,今番陵幸時,訓鍊大將出去,何以爲之?御營大將,兼領訓局軍兵乎?左議政元斗杓曰,自前如此之時,有假大將差出之規矣。左尹柳赫然曰,他局軍兵兼察,事體未安,且訓局,有都提調及兼提調,率領訓局軍兵隨駕,似無不可矣。左議政元斗杓曰,臣雖忝訓局都提調之職,方帶保護之任,不可在於作門之外,兵曹判書金佐明,以軍色提調,率領訓局軍兵,似當矣。上曰,依爲之。已上訓局謄錄
上在昌德宮。停常參·經筵。
午時未時,日暈。
下直,慶基殿參奉李碩著。
謝恩,右通禮趙汝秀,禮曹佐郞元格,都摠都事崔震聖,正言朴世堂,校書博士鄭維悌,正字盧說之,禮賓正朴世堅,漢城庶尹申嵩耉。
備邊司啓曰,今月十九日持公事入侍時,修撰張善瀓所啓,傳敎矣。今後陞資除授外任之類,依上敎,朝家施罰者外,謀避圖遞之人,還收所授加資宜當,以此定式事,分付兩銓,何如?傳曰,允。
昨日常參時,正言宋昌所啓,近來贓法不嚴,因此坐廢者絶少,故貪汚之輩,無所懲戢,誠可寒心,新除授忠淸水使朴而瞻,性本麁猾,到處剝割,傳播之說,不勝狼藉,乃是貪婪之特甚者,曾爲濟州牧使,亦以論罷,而纔過一年,又除閫帥之任,物情皆以爲駭,忠淸水使朴而瞻,請命罷職。上曰,不允。
禮曹判書洪重普所啓,以潭陽事,前府使金應祖,亦有拿命,應祖方在嶺南,而以八十之人,病勢甚重,遠道拿來之際,或不無顚仆之患,且以三朝侍從之人,老病不能從仕已久,况未經拘忌之疾,在聖上優老體下之道,宜示顧恤之典,臣職忝禮官,不敢不達。上曰,勿爲拿來,令本道發緘推考,可也。常參後引見時,持平鄭載嵩所啓,本府有數件前啓事,以規例言之,則今日常參時,臣旣入庭,所當連啓,而臣於黃潤事,有不可同參之嫌,前忝本職,旣以此見遞,今若粘出他事,連啓而退,則黃潤之事,便是停啓與連啓,理難干豫,臣非不知以此引嫌於榻前,而以狼狽私情,上殿煩瀆,有所不敢,退出之後,欲以文字陳達,竝闕之他啓而出矣。今又入侍,不得不引避,進退徊徨,擧措無據,臣旣有闕啓之罪,又有虧損體例之失,請命遞斥臣職。上曰,勿辭,退待物論。
左議政元斗杓所啓,近來事體,漸不如前,以玉堂官員牌不進之事言之,典翰李端相,身有宿病,兩司之任,亦不得行公,況典翰,乃近來罕有之職,渠之自以爲不堪承旨,亦似然矣。承牌不進,至於七度之多,大臣重臣,雖有難便之事,三牌之後,亦不敢一向引入,或未免强出,則自上優待儒臣,雖是美事,分義所在,豈容如是?事甚未安,如此之類,許遞似當矣。上曰,遞差。
兵曹判書金佐明所啓,朴而瞻之入於贓罪,臣實昏昧,不能覺察,至擬閫帥之望,受點矣。今者臺諫,以贓法不嚴陳啓,犯贓人除職者,難免罪責,請命先罷臣職,仍治臣罪。上曰,勿辭察職。
吏曹參議閔鼎重所啓,曾因備局啓辭,邊將邊帥,必須面看交代,使不得先離任所,故前春川府使李檜,亦以徑還被推矣,況江華·南漢,則與他有異,故有因公往來之事,必先啓聞,前留守權堣,雖被論見遞,不待交代,徑先上來,使莫重重地,付之於經歷,極爲非矣,似當一體推考,以懲後人矣。上曰,從重推考。
上曰,成均館儒生考講製述施賞事,禮曹判書親承傳敎,問于大臣以啓事,分付該曹。
正言朴世堂啓曰,臣於前授之職,以情勢不敢冒出之故,屢違召命,推勘在身,今不可晏然於臺閣,請命遞斥臣職。答曰,勿辭,退待物論。
傳曰,史官五員待命,騎馬十五匹立之,津船內摘奸。
忠淸監司李翊漢上疏,大槪,藩臬重任,不敢承當,乞賜遞免,以便公私事。入啓。答曰,省疏具悉。卿其勿辭,速往欽哉。
院啓,正言朴世堂引嫌而退,旣被推勘,勢難仍在臺職,請命遞差。答曰,依啓。
持平孟胄瑞避嫌,大槪,臣有率爾投疏之失,不得不自列,而政院不爲捧入,無非臣見輕之致,請遞差事。呈政院。
政院啓曰,持平孟胄瑞避嫌分發書出之後,持平孟胄瑞以家有拘忌之疾,不得詣闕處置之意,陳疏到院,而臺官處置,注書傳書以啓,則似無所嫌,故其疏,臣與同僚相議,還出給矣。今朝孟胄瑞,又以擧行條件未下之前徑先陳疏爲未安,措辭來避,臣以爲擧行條件,雖未啓下,分發旣已書出,則昨夕陳疏,未爲不可,況其疏,不爲捧入,則元無可避之嫌,再三往復,胄瑞必欲入啓,至以疲軟見輕,添入末端,臺官避辭,不敢一向退却,此避嫌捧入乎?敢稟。傳曰,避嫌與處置,涉於拘忌則一也,避嫌則入來,處置則不入,避嫌之時,拘忌之疾自去,處置之時自來耶?予未可知也,勿爲捧入,可也。
持平孟胄瑞啓曰,臣於頃日,有不察之失,同僚皆遞,臣獨倖免,召牌之下,分義未安,雖黽勉就職,而情勢悶蹙,且有拘忌之疾,尋單請急,出於萬不獲已,而一向見阻,狼狽極矣。且昨日同僚引避,心猶未已,不得詣闕處置,略陳短疏,繼聞擧行條件未下之前,徑先投疏,事體爲未安云,以此以彼,決難晏然,乃於齋宿之後,來詣引避,而政院以爲事係微嫌,不許捧入,臣以無論事之大小,旣爲虧失體例,則臺官自處,與庶僚不同,引避之擧,不容但已,似不當終始退却云,而略改措語,必欲捧入,則政院於稟啓中,亦沒齋戒一款,致勤聖批,辭旨極嚴,臣誠惶恐戰悸,措躬無地,臣之罪犯,決不敢一刻仍冒,請命鐫削臣職。答曰,勿辭,退待物論。
吏曹啓曰,臺諫有闕,政事,取稟。傳曰,明日爲之。
答左參贊許積疏曰,省疏具悉。卿其勿辭,從速察職。已上朝報
有政。吏批,以李端相爲宗簿正。
備邊司啓曰,北道開市完畢,咨文,令兵曹別定禁軍,以撥上齎送於陳奏使行中之意,敢啓。答曰,知道。已上備局謄錄
上在昌德宮。停常參·經筵。
夜一更至四更,艮方,有氣如火光。自卯時至午時,日暈。
謝恩,大司諫金壽興,忠淸監司李翊漢,僉知柳時楨。
江原監司書目,保安察訪李英□罷黜事。又書目,原州呈,以禮曹參議丁彦璜,病重上去不得事。又書目,麟蹄呈,以掌令姜鎬,病重上去不得事。啓遞差。
弘文館啓曰,新除授副修撰尹深,以慶尙都事,時在任所,經筵入番事緊,請斯速乘馹上來事,下諭。傳曰,依啓。
禁府啓目,李馣刑問十三次,朴浻二十六次,宋繼宗三十次,不服,加刑。啓依允。
大司諫金壽興啓曰,竝引嫌而退,凡有引嫌,只不聯名,雖是近例,而仍此妨礙,竝闕他啓,揆以事體,終涉苟且,旣見少報,形勢難便,則陳疏自列,似無不可,而業已齊宿,來詣臺廳,强爲引避,不卽處置,實無所據,請持平鄭載嵩·孟胄瑞亟命遞差。新除授獻納李東老,時在慶尙道星州牧任所,執義南九萬奉使,時在京畿廣州地,請竝斯速乘馹上來事,下諭。答曰,依啓。南九萬竣事後自當上來,姑勿下諭。
戶曹判書鄭致和上疏,大槪,冒萬死,乞遞職名事。入啓。
全羅道礪山書院儒生進士宋有光等上疏,大槪,請前文正公趙光祖,文純公李滉,文成公李珥,文簡公成渾,文元公金長生,合享祠宇,宜賜恩額,以明崇儒重道之意事。入啓。
賑恤廳啓曰,嶺南各邑中,被災飢饉,莫甚於星州,而當此賑恤方急農事將殷之日,無端遞易守宰,付諸新手,則送舊迎新之弊,有不可論,而賑救之事,誠甚可慮,前牧使李東老仍任,使之專意賑救,何如?傳曰,允。
領議政鄭太和三度呈辭,不允批答。王若曰,予諭已再,愧誠意之未孚,卿辭至三,悶左右之如失。云胡邁邁,玆用申申。惟卿之德望忠勤,寔予之股肱柱石,蓋人臣進退之義,非予所詳,噫,國家虞憂之端,在卿必審,民阽水火,非卿則無以拯援,災甚春秋,非卿則無以燮理,竭誠篤棐,方賴黃髮之有詢,盡瘁報勞,益覺丹心之未泯,豈料眷注之日,遽見撝謙之章?休休焉有容,乃所謂君子人也,悻悻然見面,豈若是小丈夫哉?予之知卿也深,卿之事予也久,卿實素著其忠愛,不必介懷,予亦洞燭其誠心,寧有所隱?務存大體,盍置悠悠之談,毋執小嫌,宜念岌岌之勢。惟寬裕可以鎭物,況去就貴乎知時,右揆方啓遠行,歸期尙云邈矣。左台獨居鼎席,國事誰與共之?矧今大同之變更,一日爲急,至若賙賑之切實,八路所望,正宜戮力而共圖,豈可奉身而過讓?障橫波之潰,捨卿其疇,扶廣厦之傾,是予所冀,眇予小子,縱云無足與爲,仰思先朝,敢忘最承知遇,昔疾庶幾今愈,予意不欲多煩,亟回遐心,以副至意。於戱,惟當感激而自許,不憚鞠躬,莫謂事勢之至斯,勉副加額,亟斷來牘,毋復堅辭,所辭宜不允,故玆敎示,想宜知悉。知製敎睦來善製進
院前啓,無城上所,姑停。
吏曹啓曰,臺諫有闕,政事,取稟。已上朝報
有政。吏批,以李枝茂爲掌令,金鼎鉉爲典籍,金啓光爲保安察訪,權大運爲兵曹參議,柳經立爲禮曹佐郞,金夏鉉爲慶尙都事,趙珩爲觀象監提調,尹遇丁爲正言,李元鎭爲禮曹參議,尹衡聖爲持平,玄尙白爲典籍,尹深爲持平,鄭必達爲禮曹正郞,申纘爲典籍。
義禁府啓曰,罪人鄭昌胄,以病重之狀,依例啓稟,則特蒙放送之敎,而不敢直送于本家,姑爲保放於閭家矣。當日巳時物故云。敢啓。傳曰,知道。已上禁府謄錄
上在昌德宮。停常參·經筵。
夜一更至三更,巽方,有氣如火光。
奉常判官權碖,柴場監刈事,通津地出去。
下直,全羅右水使全東屹。
謝恩,戶曹參議李泰淵,知事鄭後啓,奉常直長鄭載禧。
京畿監司書目,重林察訪尹松,病重罷黜事。
領議政鄭太和四度呈辭,入啓。傳曰,安心調理。
副校理張善瀓,修撰洪萬容,牌招肅拜。
京畿監司書目,果川呈,以知事李浣,辭職上疏上送事。
傳曰,政事,明日爲之。已上朝報
上在昌德宮。停常參·經筵。
軍器僉正南壽星,雜物曝曬事,江華府出去。
海運判官李光迪,漕運事,出去。
工曹判書李一相,鍼灸出仕。
下直,仁同府使李興祿,慶基殿參奉金汝南。
謝恩,五衛將鄭昌翰·李克善,持平尹衡聖,富平府使尹,南平縣監具鎰,長連縣監孫後奭,護軍宋時喆。
答知事李浣疏曰,省疏具悉。卿其安心勿辭,往來。
答戶曹判書鄭致和疏曰,省疏具悉。卿其勿辭,從速察職。
傳曰,史官二員待命,騎馬六匹立之。
藥房啓曰,春寒猶峭,伏未審近日,聖候,若何?眼候視諸前日登對時,今已平復否乎?臣等不無憂慮,敢來問安。答曰,知道。別無顯效矣。
兵曹啓曰,再昨因京畿監司狀啓,陵幸時道路,事知兼司僕看審以來後,更爲稟定事,判下矣。昨送事知兼司僕於三田渡及漢江兩處,道路看審,則漢江之路,不但迂遠,自良才東邊至蓬塘隅,十里之間,當開新路,低處則皆是田畓,高處則不多,而亦甚傾側云,新川上流津渡,則往來之人,以船過涉,下灘則人馬以水濟越,而卽今則水勢漸落云,陵幸時道路,依昨日榻前定奪,以三田渡取路,而新川·三田渡兩處過涉船倉,京畿竝爲豫備以待,道路事目磨鍊以入之意,敢啓。傳曰,知道。
咸鏡監司書目,定平以下五邑新除〈授〉守令,催促下送,北靑判官曺宇柱改差事。
全羅監司書目,康津呈,以舍人巖前大川斷流,變異非常事。
忠淸監司書目,懷德呈,以大司憲,病重上去不得事。連山呈,以掌令尹元擧,病重上去不得事。石城呈,以吏曹參判尹文擧,病重辭職上疏上送事。
府啓,請還收黃瀗職牒還授之命。請襄陽府使洪聖龜遞差。請善山府使南天澤遞差。同前新除授持平尹深,以慶尙都事,時在任所,請斯速乘馹上來事,下諭。答曰,不允。遞差事及下諭事,依啓。
以大司憲宋浚吉,掌令尹元擧辭狀。傳曰,遞差。已上朝報
有政。吏批,以安縝爲獻納,丁昌燾爲京畿都事,李世章爲重林察訪,李聖雨爲靑丹察訪,李敏政爲司圃別提,金炫文爲金郊察訪,李伯麟爲西原縣監,鄭采和爲義盈主簿,朴長遠爲大司憲,宋昌爲掌令,安應昌爲善山府使,李雲栽爲襄陽府使,鄭載嵩爲正言。
上在昌德宮。停常參·經筵。
左參贊許積身病出仕。
謝恩,定平府使尹㻩,南部參奉許垓。
以校理張善瀓,妻母歸葬呈辭,給由傳旨。傳曰,給由馬事,添書以入。
答副提學李慶億疏曰,省疏具悉。爾其勿辭,從速察職。
領議政鄭太和五度呈辭,入啓。傳曰,安心調理。
傳曰,召對爲之。
政院啓曰,召對時,大臣及備局堂上一員,兩司輪回入侍,臨時取稟事,曾於榻前已爲定奪矣。今日召對,依前定奪入侍乎?敢稟。傳曰,知道。禮曹判書洪重普,及兵曹判書金佐明,使之入侍。召對時,左議政元斗杓,兵曹判書金佐明,禮曹判書洪重普,都承旨吳挺緯,玉堂吳始壽·洪萬容,假注書洪萬衡,史官閔宗道·李世長,持平尹衡聖。
召對時,大司諫金壽興,亦爲入侍。
戶曹判書鄭致和上疏。大槪,敢申危懇,更乞遞免事。入啓。答曰,省疏具悉。卿其勿辭,從速察職。
政院啓曰,以二月十九日,承旨持公事入侍時,擧行條件,傳曰,右承旨·左副承旨所啓,則似當自本院知悉擧行,不必出於擧行條件而傳敎矣。承旨持公事入侍時,玉堂上下番皆入事,召對時大臣及備局堂上一員,兩司之官入侍事,必須豫先分付知悉,然後本院臨時取稟,或入或不入,方可無顚倒之事,故抄入於擧行條件矣。今者下敎如此,拔去以入,而玉堂之官,則在於闕內,雖臨時分付,亦可及矣。大臣·備局堂上·兩司,則若不豫先分付,而臨時取稟,使之入侍,則或不無窘急之弊,何以爲之?敢稟。傳曰,擧行當如今日矣。已上朝報
上在昌德宮。停常參·經筵。
夜二更,流星出北斗星上,入北方天際,狀如甁,尾長五尺許,色赤,光照地。
下直,富平府使尹。
謝恩,兵曹參議權大運,參知李慶徽,宗簿正李端相,羅州牧使李,義盈主簿鄭采和,奉常參奉裵榮成,訓鍊僉正愼祉膺,靑丹察訪李聖雨。
礪山儒生宋有光等上疏,下該曹。
以鄭載禧爲假注書。
京畿監司書目,長湍府使金素改差事。
院前啓,無城上所,姑停。
禁府啓目,宋繼宗刑問三十四次,李馣十四次,朴浻二十七次,不服,加刑。啓依允。
昨日召對時,持平尹衡聖所啓,請還收黃瀗職牒還授之命。措語同前上曰,不允。又所啓,定平府使尹㻩,除拜已久,病未肅謝,因吏曹催促,今日始爲肅謝,而扶腋出入,不能拜跪,闕內之人,無不傳說,病廢如此,決不可責以賑救之任,請尹㻩遞差,其代,極擇差送。上曰,依啓。又所啓,新除授大司憲朴長遠,時在開城府任所,請斯速乘馹上來事,下諭。上曰,依啓。
大司諫金壽興所啓,請忠淸水使朴而瞻罷職。同前上曰,不允。又所啓,獻納安縝,時在忠淸道西原縣任所,請斯速乘馹上來事,下諭。上曰,依啓。
檢討官洪萬容所啓,臣頃忝京畿都事,以儒生考講事,巡到楊州聞之,則本州量田,甚爲不均,分等之際,高下頓異,民多流散云。此是邦畿切近之地,不可不更爲變通,今者大臣及宣惠廳堂上入侍時,宜有下詢定奪之擧矣。左議政元斗杓曰,儒臣之隨聞仰達,亦無不可,而當初守令不能善爲,以致量案已畢,事甚難處矣。上曰,待領相出仕,相議處之,可也。
左議政元斗杓所啓,頃於常參時,以兪棨病重之狀仰達,有給藥之命矣,竟至不救,昨日入棺之日,而喪家貧甚,猶未入棺云,誠甚矜惻矣。曾在先朝,趙錫胤之死,亦有顧恤之事,故敢此仰達矣。上曰,令該曹喪需題給,可也。
吏曹啓曰,守令有闕,政事取稟。傳曰,明日爲之。
府啓,請還收黃瀗,職牒還授之命。措語同上以下缺已上朝報
有政。吏批,以趙壽益爲開城留守,金得臣爲直講,朴銑爲章陵參奉,黃道宏爲北靑府使,柳時楨爲長湍府使,柳椐爲定平府使,孟胄瑞爲兵曹正郞。已上朝報郞廳金光緯校正。郞廳洪敍箕書。
上在昌德宮。停常參·經筵。
夜一更,艮方東方巽方,有氣如火光。內下日記
答領議政鄭太和六度呈辭曰,安心調理。內下記草
上在昌德宮。停常參·經筵。
答領中樞李景奭,判中樞鄭維城箚曰,省覽卿等之箚辭,惓惓憂愛之情,溢於辭表,誠深感歎,而第念霜露之感,耿耿于中,疾病沈綿,不能如情,倏已經年,於情於禮,可謂如何?今得少愈,日氣漸和,多少癘氣,何用盡忌?欲爲行之矣,卿等勿爲過慮。
傳曰,明朝大提學命招。內下記草
上在昌德宮。停經筵,只常參。
夜五更,東方艮方,有氣如火光。
大提學命招,成均館儒生製述爲之,都承旨吳挺緯進參。
藥房啓曰,節屬三春,東風猶峭,伏未審此時,聖候,若何?眼患最有妨於看書,前日召對後,或添傷否乎?臣等不無憂慮,敢來問安。答曰,知道。
政院啓曰,今日常參,與賓廳坐起相値,依前日例,大臣·備局堂上引見乎?敢稟。傳曰,前日常參後引見,節次差誤,今番則罷出後,更爲入侍,而勿爲變服,可也。
今日常參時,吳挺緯所啓,左副承旨丁彦璜遞差。
吏曹啓曰,承旨有闕,政事取稟。
都承旨吳挺緯啓曰,臣承命往于成均館,儒生製述一百六十五張,收卷以來,張數不多,日勢尙早,大提學金壽恒更爲命招,當日內科次,何如?傳曰,依啓。
政院啓曰,卽者,大提學金壽恒承召來詣,送言于本院,不敢獨爲科次,自前若無提學,則副提學牌招,同議科次云,副提學李慶億,卽爲牌招,何如?傳曰,允。
領府事李景奭,判府事鄭維城等箚子。大槪,更申危懼之慮,請寢陵幸事。入啓。
今日常參時,大司諫金壽興所啓,請忠淸水使朴而瞻罷職。同前上曰,依啓。又所啓,請全羅道飜庫御使吳斗寅罷職。同前上曰,依啓。
持平尹衡聖所啓,請還收黃瀗職牒還授之命。同前上曰,異於收用,不允。已上朝報
工曹啓曰,今此陵幸,三田渡過涉時,三結船扈涉事,旣已定奪矣。御駕可合船隻自水下,昨已曳泊於三田渡,今方始役修裝,本曹案付船隻,亦已整齊待候,而三田渡地勢,與露梁不同,上下兩灘間容船之處,不過一馬場許,彼此兩岸間,水廣亦不過七十餘把,水勢且急,船不能直渡,必須回旋運柂,然後始能渡涉,以形勢觀之,則雖四五十船隻,決難回船運用於其間。自前陵幸時容入船數,少不下三百餘隻,今若爲其容船之難,減其船數,則半日之間,許多人馬,決無畢渡之望,爲其容載,而趁卽畢渡,盡聚船隻,則兩灘之間,三百餘隻之船,實無可容之地。或以爲雖或暫爲迂遠,上下灘外水濶之處,竝容諸船,一時畢渡爲當,或以爲侍衛軍兵不可暫離其次,過涉雖或少遲,必於灘內次第扈涉爲當云。以此以彼,未得善策,日期已迫,誠極渴悶,令廟堂豫爲急速分付,俾無臨時窘迫之弊,何如?傳曰,允。
大臣·備局堂上引見時,兵曹判書金佐明所啓,以備邊司黃海監司刷馬變通事狀啓,回啓面稟定奪事,判下矣。敢稟。上曰,黃海道刷馬,何以至於京中耶?左參贊許積曰,開城府,非刷馬責立之地,長湍以南,亦甚凋弊,故有此規也。左議政元斗杓曰,北京行次卜物,及勅使時刷馬,例自京中責立,替把於平山,故黃海道刷馬,亦駄至京中矣。金佐明曰,黃海一道,地方甚〈?〉,少數刷馬,誠難策應,下一款管餉·運餉·刷馬,各自給價事,則似當變通矣。元斗杓曰,今欲變通,則管餉·運餉,必以北京刷馬分定黃海道之意馳啓,此亦難處矣。上曰,依前回啓施行。江華留守趙復陽所啓,本府死節人具遠一,甲串失守之時,請兵於留守張紳,欲下陸力戰,而張紳不應,遠一發憤,大罵留守,投江而死,本府死事三人中,此爲第一,故先入於忠勳府,而尙無贈職之擧,一島士心,以爲欠典,齊聲呈狀矣。上曰,相考一體贈職。
左議政元斗杓所啓,北道無弓角出處,且無弓人,南兵營及會寧,只有弓匠各二名,而其一已死。大槪,北道武士,素稱精强,六兩亦武藝中根本,而常時不能敎習,入送弓人及弓角,以爲造弓敎習之地似當,而聞戶曹弓角頗有所儲云,以此入送,何如?上曰,戶曹所儲,其數幾何?戶曹判書鄭致和曰,有四百餘桶矣。上曰,當送幾桶乎?左議政元斗杓曰,姑先以百桶入送,京中弓匠二三人,亦宜入送矣。上曰,外方匠人,則不可送耶?元斗杓曰,如全羅·慶尙等處,則道路遙遠,調送弓人難便,京匠如不得入送,則平安兵營弓匠,使之入送,而令兵曹判書金佐明句管擧行,何如?上曰,依爲之。江華留守趙復陽所啓,江都束伍軍,今至四千餘名矣。江都之人,全不習放,今方敎習,欲爲分給鳥銃,而府中所在,只五百餘柄,而砲手則數多,不能遍給矣。元數則二千餘柄,而分給各鎭堡之後,所餘之數只此矣。上曰,御營廳所儲幾何耶?漢城左尹柳赫然曰,本廳所儲,亦可分給矣。左議政元斗杓曰,先以各堡所在者分給後,待李浣入來,更議加造以送,何如?上曰,依爲之。趙復陽曰,可給二百柄云,爲先取去何如?上曰,依爲之。又所啓,沿海防築通道處,不能防塞者三處,其一處則當爲造橋,二處則當爲防築,而役軍難得,本府陳太有五千八百石,以此除出,募得役軍何如?上曰,依爲之。又所啓,本府所宜多備者火藥,東萊有優數,募送於本府,何如?上曰,本府熖焇幾何耶?趙復陽曰,有七千餘斤矣。左議政元斗杓曰,石硫黃,依所啓優給,熖焇亦爲從優收合以送,何如?上曰,依爲之。又所啓,佛狼器,在火器中最好,令嶺南兵營及統營,取東萊戶曹所置銅鐵,加造數百柄以送,何如?左議政元斗杓曰,雖不得卽今造送,令前日造作之處,隨後造送,宜當。上曰,依爲之。又所啓,徐元履爲留守時,貿得材木於內浦,而未及斫取,已至累年,今將斫伐取來於新造順歸之船,斫伐役夫,令忠淸監司,量其容入,以僧軍定給,何如?上曰,依爲之。又所啓,德浦·井浦等鎭戰船,皆改以防牌船,而鐵串戰船,則今始限滿,今將改作,僉使今方下去,而戰船不可偏廢,此則仍造戰船,宜當矣。左議政元斗杓曰,戰船卽樓船也,軍士則在於樓上,格軍在內櫓役,防牌船則只設防牌,格軍不得避矢石矣,依趙復陽陳達,使造戰船,何如?上曰,戰船·防牌船參用宜當,依所啓爲之。又所啓,本府所爲弓子,多有破傷,今當修補,戶曹所儲黑角,量宜取用,何如?戶曹判書鄭致和曰,三十桶給之,何如?上曰,依爲之。又所啓,本府用度不敷,不能周旋於凡事,欲得老職帖,以爲募財補用之地,洪重普爲留守時,得四百餘丈以用矣,今則量宜成給,何如?上曰,給之,可也。左議政元斗杓曰,成給百餘丈,何如?上曰,依爲之。趙復陽曰,僉知·同知帖,亦願成給,以爲津船等造作之地矣。左議政元斗杓曰,此則與老職有異,不可優數成給矣。上曰,罷出後,成給與否,相議稟處,可也。
左參贊許積所啓,宣惠廳用度不足,無以支用,湖西官需除留米取用,何如?領議政鄭太和曰,湖西官需米除留,本爲飢民賑救,而湖西別無大段賑救之事,以事體言之,則還給各官,宜當矣。上曰,湖西官需除留米,一半則還給本官,一半則宣惠廳取用,可也。備局謄錄
上在昌德宮。停常參·經筵。
藥房啓曰,臣等卽伏聞鄭後啓·尹後益所傳之言,自上有眼下絃內微有白氣,卽與諸鍼醫商議,則必是冒熱上升之致,卽受鍼瀉熱云。仍問鍼家拘忌,則今日亦平平云。今日受鍼,何以爲之,敢稟。答曰,今日爲之,可也。
受鍼後,藥房·政院·玉堂·朝廷問安。答曰,知道。
夜五更,流星出攝提星下,入西方天際,狀如鉢,尾長二三尺許,色赤。
答正言尹衡聖疏曰,遞差。
答平安監司疏曰,省疏具悉。卿其勿辭,調理察職。
下直,固城縣令姜時儆,長連縣監孫後奭,月串僉使南極星,巨濟縣令李東耉。
謝恩,參禮察訪洪鍾聞,社稷參奉崔碩。
去夜,傳曰,政事,明日爲之。
去夜儒生科次,生〈員〉李義徵三中,林渙·李行逸·尹平,以上三下。
府啓,請還收黃瀗職牒還授之命。同前答曰,不允。
兵曹啓曰,前頭拜陵擧動不遠,本曹郞廳不可不備員,而新除授正郞朴世堂,在鄕病重,佐郞權讓,下去林川,由限已過,病不得上來云,朴世堂·權讓竝姑遞差,其代,令該曹,以在京無故人差出,何如?傳曰,允。
大殿受鍼後,藥房·政院·玉堂·二品以上·六曹·大司諫問安。答曰,知道。已上朝報
訓鍊都監啓曰,石硫黃,元非我國所産,而五六年來,京外絶貴,一百斤之價,多至銀子一百五十餘兩,而亦無所儲處,殊極可慮。大將臣李浣,分付京人李應祥,使之送人東萊,以圖硫黃出來之路矣。上年秋,倭人船運硫黃一萬三千六百餘斤,乘夜泊于加德鎭,故驛官韓時說及商人方以恭·林茂盛·金德生等,以渠所持物貨換貿,連續輸納都監者九千七百餘斤,納于御營者二千餘斤,誠爲多幸,而聞各人等,倭人處硫黃一百斤價,以銀七十兩計給云。其價不可不還償,令廟堂趁卽題給,且李應祥,送林茂盛與釜山鎭軍官熟諳倭情者朴命天,盡心周旋,致有萬餘斤硫黃出來之擧,極爲可嘉,韓時說等,以私貨登時輸給於一夜之間,終無彼此生事形迹,亦甚可尙,竝令該曹參酌論賞,何如?傳曰,允。
傳曰,廣州府尹今日內議薦,開政差出。已上訓鍊都監謄錄
上在昌德宮。停常參·經筵。
藥房啓曰,受鍼後,夜來聖候調攝,何如?眼患視昨別無加減乎?今日亦當受鍼,時刻定於巳正乎?臣等憂慮未弛,敢來問安。答曰,知道。
右水運判官尹善得,漕運事出去。
謝恩,兵曹佐郞曹挺宇,左副承旨權大運,金郊察訪金炫文,章陵參奉朴銑,校理李有相。
領議政鄭太和上疏。大槪,冒陳危懇,乞賜鐫罷事。入啓。
大殿,政院·玉堂問安。答曰,知道。
禮曹參議李元鎭三度呈辭,入啓。遞差。
藥房再啓曰,自上進御之藥,與鄭後啓等諸御醫商議,則今此右眼下絃內微白之氣,必由於肝胃之火,挾風熱上升之致,四物龍膽湯,加黃芩酒炒·黃連酒炒·木賊·白蒺藜炒各一錢,連進五貼,自當收效云,此藥三貼,姑先劑入,何如?答曰,知道。
府啓,請還收黃瀗職牒還授之命。同前答曰,不允。
大殿受鍼後,藥房·政院·玉堂·二品以上·六曹·大司諫問安。答曰,知道。
答領府事李景奭,判府事鄭維城箚曰,省劄具悉卿懇。已諭予意於前箚之批矣,復何多誥?卿等毋庸過慮。
儒生宋有光等上疏,啓下該曹。
冬至使趙珩,副使權坽,書狀官丁有燾,入來。
同副承旨金益炅書啓,臣承命往諭于議政府領議政鄭太和處,則以爲臣衰耗已甚,疾病漸痼,只取尸素之譏,未有自力之勢,乞解職名,實出於萬不得已,而至於危迫私情,姑未暇竝陳矣。七上辭單,未蒙恩遞,及被異數,近侍下臨,諭以聖旨,臣又震悚,不知置身之所,進退狼狽,伏俟嚴譴云矣。傳曰,知道。
京畿監司書目,廣州府尹兪瑒,今月初五日遭父喪事。
今日受鍼時,以都承旨吳挺緯所啓。傳曰,廣州府尹今日內議薦,開政差出。
諫院箚子。大槪,略陳所懷,冀蒙財幸事。入啓。
院啓,騎省郞官,乃是淸望階梯,而不可苟充差除,新除授兵曹佐郞曹挺宇,名望素輕,除目之下,物情皆以爲不合,請命遞差。近來官方淆亂,識者之寒心久矣。如雜學取才付職之人,雖經本學,六品以上職,此是升降受祿之遞兒,不可與東班實職比數,雖或有除職之命,不得擬於參上之望,此誠流來古規,而此法漸廢,多有濫猥之弊,已往之事,雖不追改,因循謬規,後弊難言,請自今以後,一依古規施行。答曰,依啓。
答諫院箚曰,省疏具悉。進誡之語,意深切實,可不留心?請稟之事,當令廟堂議處焉。已上朝報
義禁府啓曰,以刑曹啓目,出身鄭天吉,移義禁府處置事,允下矣,鄭天吉卽爲拿囚之意,敢啓。傳曰,允。已上禁府謄錄
上在昌德宮。停常參·經筵。
謝恩,右尹洪琢,廣州府尹金始振,忠淸都事朴守玄,掌令尹衡聖,工曹佐郞鄭東燁。
咸鏡道去秋冬等褒貶,吉州牧使任翰伯,安邊府使尹鏶,洪原縣監愼亨胤,居山察訪金克和,以上中,北靑判官柳晉昌,三水郡守尹培,都事安汝玉,以上下。
大殿,政院·玉堂問安。答曰,知道。
藥房啓曰,春雨闇闇,餘寒惻惻,伏未審夜來,聖候調攝,何如?連日受鍼之後,不無收效之漸乎?昨入湯劑,已盡一貼乎?臣等憂慮未弛,敢來問安。答曰,知道。比再昨,頗有消減之效矣。
下直。廣州府尹金始振。
慶尙監司書目,咸安呈,以前佐郞趙任道身死事。
忠淸監司書目,公州呈,以司諫洪柱三,辭職上疏上送事,啓,遞差。
政院啓曰,上候未寧,平復間視事,頉稟。傳曰,知道。
以御營廳啓辭,坡州牧使李俊漢改差。
答領議政鄭太和疏曰,省疏具悉卿懇。嗚呼,國勢揑扤,天心未豫,當今之時,補寡昧之不逮,濟生民之艱苦,捨卿其誰,振揑扤之國勢,回未豫之天心,捨卿其誰?情義相孚,義同休戚,卿何棄予?曩者筵臣之所陳,誠則出於爲國,至於入耳之言,未必盡信,卿何欺我?自反而縮,則千萬人吾往之訓,至矣盡矣,卿何引嫌若是之久也?右揆出壃,卿又引入,鼎席幾虛,事多積滯,卿若念及於此,必將愓然于心,須體至意,速出論道,以副如渴之望。仍傳曰,遣史官傳諭。
府啓,請還收黃瀗職牒還授之命。同前答曰,勿煩。
吏曹啓曰,臺諫有闕,政事,取稟。
今月初五日受鍼時,左議政元斗杓所啓,自上今方受鍼,而陵幸已迫,群情極以爲悶,如不得停,則必須豫先退定,以除軍民前頭待候之弊,何以爲之?上曰,十七日退行,可也。已上朝報
上在昌德宮。停常參·經筵。
昧爽至辰時,有霧氣。巳時午時,日暈。
下直,咸興判官鄭河。
謝恩,善山府使安應昌,碧潼郡守李□立,北靑判官黃道宏,西原縣監禹昌績。
大殿,政院·玉堂問安。答曰,知道。
藥房啓曰,春陰未解,輕寒猶峭,伏未審夜來,聖候調攝,何如?湯劑已進二貼,而消散之效,視昨尤減乎?今日似當依前定奪受鍼,時刻則仍用巳正乎?臣等不無憂慮,敢來問安,竝此仰稟。答曰,知道。與昨無異矣。
領議政鄭太和上疏。大槪,更申前懇,乞罷職名事。入啓。
大殿受鍼後,藥房·政院·玉堂·二品以上·六曹·大司諫問安。答曰,知道。
以慶尙監司,前佐郞趙任道,身死狀啓,傳曰,令本道喪需題給。
府啓,請還收黃瀗職牒還授之命。同前騎省郞官,淸望階梯,自前必以本曹之薦,循次備擬,乃所以重其選也。亂後廢閣,識者之寒心久矣。頃者蓋嘗申明,而旋又不行,未免有苟且之患,請令本曹申明薦法,以存舊例。答曰,不允。末端事,依啓。已上朝報
上在昌德宮。停常參·經筵。
下直,黃州判官金命說。
謝恩,內資主簿鄭慶演。
大殿,政院·玉堂問安。答曰,知道。
藥房啓曰,昨日今日,舒慘異候,伏未審此時,聖候調攝,何如?前入湯劑,今已盡御,而消減之候收效,視昨亦何如?臣等憂慮未弛,敢來問安。答曰,知道。與昨別無加減矣。
受鍼正時,巳正。
答領議政鄭太和疏曰,省疏具悉卿懇。已悉予意於前疏之批矣,復何多誥?亟斷來章,以副上下之望。
禮曹判書洪重普上疏。大槪,先削臣職名,仍治臣罪事。入啓。
大殿受鍼後,藥房·政院·玉堂·二品以上·六曹·大司諫問安。答曰,知道。
府啓,請還收黃瀗職牒還授之命。同前前黃海兵使李俊漢,曾在本道,多有不謹之事,而不能檢下,亦多貽弊之端,及其遞歸之時,先送衙屬,行到平山,所謂子弟者,發怒於本府,本府不爲支待,捉入鄕所,頭髮扶曳,結縳刑板,欲施重杖,同行之人,力止乃已。設令道內各邑有支待之規,爲子弟,固不當捉入鄕所,擅自僇辱,況此黃州兼官衙屬,元無支待之事乎?其縱恣無忌,憑藉作弊之狀,誠極駭愕,俊漢難免不能檢下之罪,請前兵使李俊漢罷職,其作弊者,令攸司推治。
院啓,新及第分差成均館之人,以門地卑微,本館多官,不爲許參者,前後非一,其人門地,若果卑微,則事當移送於他館,若或有冤抑之端,則亦當自朝家卞覈其虛實,而累年掩置,終無處置之事,誠極無據,請令吏曹明覈處置。朝家爲慮連年旱荒,復設堤堰司以興水利者,盛擧也,而京外豪滑之輩,或假托民情,列名呈狀於本司,圖得役軍於外方,冒占空閑之地,欲專其利者頗多,間或敗露不售,州縣甚苦,反爲民害,不可不嚴加禁斷。今後雖有呈狀之輩,請令本司,爲先査問虛實於本道後處置,俾杜此弊。答曰,依啓。
答府曰,依啓。黃瀗事,不允。李俊漢推考,可也。已上朝報
上在昌德宮。停常參·經筵。
大殿,政院·玉堂問安。答曰,知道。
昨日受鍼時,左議政元斗杓所啓,上候尙未快差,而拜陵漸迫,臣民憂煎之心,曷有其極?況臣等待罪保護之地,益切悶慮,近以受鍼問安,原任大臣以下,日日來會闕下,皆以爲不可不停寢云,似當速爲定奪矣。上曰,尙有十餘日,而赤暈不減,則亦慮有妨於犯夜行祭矣。左參贊許積曰,凡眼患,或因風熱,或因勞動而發,其在愼疾之道,如有添傷之患,則臣民之憂,當復如何?若果行之,則區區民弊,固不可論,終若不得行之,則必須參酌速定,俾無枉費民力之患矣。上曰,每每退行,故今番則必欲爲之矣,然則待秋退行,可也。
藥房啓曰,雨後春寒未解,伏未審夜來,聖候調攝,何如?眼患,視昨漸有消減乎?臣等憂慮未弛,敢來問安。答曰,知道。
大殿受鍼正時,巳正。
大殿受鍼後,藥房·政院·玉堂·二品以上·六曹問安。答曰,知道。
備邊司啓目,粘連諫院箚子云云,乏人之患,莫有甚於今日,該曹注擬之際,終未免苟且之歸,此實由於坐廢者之積多是置,諫臣陳箚,意非偶然,令兩銓抄出奪告身以下被罪者,及解由越俸拘礙之類,與臣等相議錄啓,以俟稟裁爲白乎旀。畿甸廢田之後,雖減一結四斗之米,各邑之弊,亦非一二端云,事目中窒處,依前啓下,令該廳堂上通議京畿監司,斯速變通爲白乎矣,近臣廉問事段置,近年以來,久停此擧,畿甸御使,爲先發遣,詳察民間廢政,似不可已,此一款,則惟在聖明處分,上裁何如?啓依允。又啓目,粘連慶尙監司啓本云云,所謂餘軍布,嶺南各邑水陸軍,每年以十三番磨鍊,而每朔一番式入防於各處,則一番今不入番者,卽餘軍也。每冬依分防軍士例收布,留置各邑,開錄成冊,上送該曹,以爲自本司區處之地是白如乎,成冊數,以已捧開錄上送,故欲爲補用於賑救,使道臣査報實數,則各年未收,多至三百三十七同零是白去乎,前後守令,要譽姑息欺罔朝家之狀,極爲痛惡。若倣該曹還上虛錄之規科罪,則俱難免杖配之律是白在果,久遠守令,勢難盡治以重律,十同以上未收當該守令乙良,拿問定罪,一同以上守令乙良,從其未收多寡,遞歸京中者,則令禁府,在外方者,令該道監司決杖啓聞爲白乎旀,各該邑其時實座首及色吏,則令本道拿致營門,亦從未收多寡刑推後,守令決杖,一時啓聞爲白乎矣,同未收則皆以其時座首·色吏定監色,新木花興□,卽時一一畢捧,趁歲前開錄成冊,上送該曹宜當,以此等意分付,何如?啓依允。
禁府,嶺南各邑軍布未捧前後守令金尙重·柳炫·裵忠元·尹以宣·李喜成·睦來善·元相·金國標·金樑國·鄭始成·李竣岳·許搬·金自南·宋時喆·朴命繼·許暹·孫欽·李堂揆·趙明耘·李敏行·申翰周,拿囚。啓。已上朝報
上在昌德宮。停常參·經筵。
夜一更,月暈廻火星。五更,有霧氣。
司饔參奉李葂,捉魚事安山地出去。
謝恩,護軍閔震益,正言洪萬容,錦平君鄭砅,戶曹佐郞李聖時。
大殿,政院·玉堂問安。答曰,知道。
藥房啓曰,節屬寒食,東風猶峭,伏未審夜來,聖候調攝,何如?眼候,視昨漸有消減否乎?臣等憂慮未弛,敢來問安。答曰,知道。與昨無異矣。
京畿監司書目,驪州呈,以開城留守趙壽益,辭職上疏上送事。答曰,省疏具悉。卿其勿辭察職。
禁府啓目,慶尙道餘軍布未收,一同以上守令決杖次,已爲囚禁,而備邊司啓目中,從其未收多寡決杖云,自一同至三同未收者,則決杖六十,自四同至六同者,則決杖七十,自七同至九同者,則決杖八十,外方亦爲一體決杖事,知委擧行,何如?傳曰,允。又啓目,慶尙道餘軍布,一同以上未收守令中,前山陰縣監許橄,今爲就囚矣,今聞許橄年七十四歲,依法例收贖次,放送何如?傳曰,允。
正言洪萬容啓曰,臣本庸陋,最居人下,偏蒙洪造,濫通華貫,前後忝竊,無非不似,尋常愧懼,若無所容。不意今者,又叨新命,惟當感激自礪,奔走供職之不暇,而第臣一月行役之餘,身病且重,屢呈辭單,見阻政院,稽謝恩命,以至今日,臣罪萬死萬死。且臣伏見本院箚子,有曰殿下耳目之寄,且在於三司之臣,繼而有近日循嘿成風之語,臣看來不勝懼然之至。當此災異孔慘艱虞溢目之日,忝在三司之列,不敢出一言以補其闕遺,則不匡之責,實所難免。臣之除授本職,雖曰屬耳,頃忝玉堂,亦且有日,則循嘿之譏,臣固甘心,臣旣有循嘿不言之失,又有稽謝恩命之罪,以此以彼,決不可一刻抗顔仍冒,請命遞斥臣職。答曰,勿辭,退待物論。
左參贊許積上疏。大槪,乞削臣職,仍治臣罪事。入啓。答曰,省疏具悉。此非卿之所指之事,安心勿辭,從速察職。
平安監司書目,陳奏使一行,本月初七日無事渡江入去事。又書目,成川府使李□老棄官上去,罷黜事。
繕工假監役朴世桓,獻陵修理後入來。
假注書趙時瑗,右贊成宋時烈,大司憲宋浚吉等處,傳諭後入來。
大司諫金壽興,妻父歸葬後入來啓曰,臣以駑劣,擢置諫職,上報無路,惶愧徒切,投進短箚,只效微忱,不意泛論時弊之語,反爲同僚引嫌之資,此眞所謂同浴而譏裸體者也,臣何敢晏然處置乎?請命遞斥臣職。答曰,勿辭,退待物論。已上朝報
上在昌德宮。停常參·經筵。
夜一更至三更,月暈廻火星。
下直,參禮察訪洪鍾聞。
大殿,政院·玉堂問安。答曰,知道。
全羅監司書目,茂長呈,以私婢士月,一産三子,事係異常事。
藥房啓曰,春陰未解,霧沈寒峭,伏未審夜來,聖候調攝,何如,眼候視昨亦何如?今日似當受鍼,時刻依前定於已正乎?臣等不任憂慮,敢來問安,竝此仰稟。答曰,知道。
以李煿爲假注書。
大殿受鍼後,藥房·政院·玉堂·二品以上·六曹問安。答曰,知道。
答禮曹判書洪重普疏曰,省疏具悉。覈處之命,非有他意,欲定將來之法,卿其安心勿辭,從速察職。
忠淸監司書目,尼山縣監宋光軾病重罷黜事。
刑曹啓目,粘連咸鏡監司狀啓云云。北靑前判官柳晉昌,聽人請囑,越境私捉,奪取軍馬之後,稱以罷職,了無一言,欲掩其跡之罪,及所謂李主簿齊賢矣自死之奴,初稱殺害,懲其器物,緣及奴妻同生之罪,竝只係是朝官,移義禁府處置,藩臣之直請拿問,有違前例,監司徐必遠推考,何如?啓依允。
掌令尹衡聖啓曰,臣之庸駑,百不如人,前後忝叨,皆出夢寐之外,而惶恐感激,不敢控辭,黽勉隨行,冞增愧懼,獲蒙恩暇,加土先墓,卽纔入來,得見正言洪□□引避之辭,以前日諫院箚子中,有三司循嘿之語也。臣之冒竊,亦已久矣,則循嘿之罪,臣實有之,臣何敢自以爲無失,而抗顔臺閣乎?請命遞斥臣職。答曰,勿辭,退待物論。已上朝報
義禁府啓曰,卽見忠淸監司李弘淵,德山前縣監權慬獄事査覈啓本,則多有未瑩處,座首金起後,別監鄭善命·李後昌,公兄高悌立·崔有信及使令朱生·起一·戒陽亦招內,皆以其時本縣武科設場之故,諸處奔走,使喚不得目見爲辭,設令右人等,果在試所,不得目見,縣監開坐處,亦必有使喚之人,爲推官者,何不査出目見之人,更爲詳覈乎?此是未瑩處也。權以錘,乃權慬之子,沈厦,乃權慬連家之人也,以錘爲父訟冤之狀,捧招於權慬連家之人,以爲査事之端案,此又未瑩處也。凡査覈之擧,推官則當於各人處明覈捧招,牒報監司,監司十分詳察,係以結語,乃爲馳啓者,自是規例,而今此啓本,則推官姜琠,多般措語,有若救解者然,監司李弘淵,了無一句決語,此又未瑩處也。大槪此査覈,係是殺人獄事,則爲推官及監司者,所當各別詳査,以爲朝家處置之地,而啓本中未瑩處,如右所陳,事甚不當,推官沔川郡守姜琠,監司李弘淵,竝從重推考,令本道更爲詳査,何如?傳曰,允。已上禁府謄錄
上在昌德宮。停常參·經筵。
去夜,傳曰,政事,明日爲之。
下直,輸城察訪趙相漢。
大殿,政院·玉堂問安。答曰,知道。
藥房啓曰,伏未審夜來,聖候調攝,何如,眼候,視昨漸有所減乎?臣等憂慮未弛,敢來問安。答曰,知道。與昨一樣矣。
掌令宋昌啓曰,如臣無狀,冒據臺席,未嘗進一言裨益國事,則循默之罪,臣獨自知,適遭緦戚,自列亦後於人,所失尤大,請命遞斥臣職。答曰,勿辭,退待物論。
大殿受鍼後,藥房·政院·玉堂·二品以上·六曹問安。答曰,知道。
全羅監司書目,南平縣監兵符閪失事。
政府啓曰,新進怠習,近來益甚,本院日記,經年不爲修正,臣累度催促,上年十二月以上,僅得粧䌙,今年正月以後,則修正者未滿三分之一,前後注書,俱難免不職之罪,更爲定日嚴飭,而其中李國華應爲修正者,只十四日而遞任,兩朔全不修正,其怠慢之狀,尤極痛駭,請從重推考。今後則日記,每於翌月內,修正粧䌙,時任廳注書外,限內未及修正者竝推考,而續續啓請,亦甚煩瀆,依試射無分專經不通例,本院直捧傳旨,以爲恒式,何如?傳曰,允。
謝恩,訓鍊都正李汝發。已上朝報
有政。吏批,以李技茂爲成川府使,李仁夏爲永興府使,李慶綿爲坡州牧使,李惇臨爲忠淸都事,閔汝老爲西原縣監,魏天會爲三水郡守,李惟謙爲尼山縣監。
上在昌德宮。停常參·經筵。
自巳時至未時,日暈。
掌樂正金鋿,京畿道,司直李慶果,忠淸道,兵曹佐郞朴贄,黃海道堤堰摘奸事,出去。
謝恩,僉知睦林奇,忠淸都事李惇臨,兵曹正郞李伯麟,監察楊震行。
下直,統制使鄭傅賢。
大殿,政院·玉堂問安。答曰,知道。
藥房啓曰,朝晝之間,舒慘頓異,伏未審此時,聖候調攝,何如?眼候視昨漸減否乎?臣等憂慮未弛,敢來問安。答曰,知道。別無加減矣。
正言鄭載嵩啓曰,無狀小臣,濫蒙聖恩,忝在言責,前後非一,而曾未能出一言有所論列,則循默之罪,實在臣身,自顧愧恧,奚暇責人?頃者本院箚中之語,不過泛論時弊,此豈無諸己而非諸人也哉?同僚之引以爲嫌,出於意外,臣之不敢處置,與長官無異,宜卽自劾,而適遭私慽,成服之後,今始來避,所失尤大,不可仍冒,請命遞斥臣職。答曰,勿辭,退待物論。
備忘記,今觀賓廳日次坐起單子,則進參之員只二人,日次坐起,與外司坐起,輕重自別,而幾盡稱病,怠慢之習,殊甚非矣。無故不參人竝推考,以警日後。
政院啓曰,卽今朝官在理者,除罪名關重者外,亦有十餘人,而因本府不坐,久未疏決,是固欽恤之一欠典也。況聞其中,有老病者,有實病者,此時節候,雖非隆寒盛暑之比,其在老與病者,日久囚繫,傷敗必至,向日鄭昌胄出獄旋死,以此也,豈非大可矜悶處乎?宜令該府從速處決,俾無滯囚之弊。且典獄罪囚,至於七十餘名之多,其中亦必有抱枉久繫之人,亦令該曹趁時疏決宜當。昔漢文帝三月詔曰,方春和時,草木群生之物,皆有以自樂,而吾困窮之民,或阽於危亡,莫之省憂,爲民父母,將何如?其議所以賑貸之,夫三月者,萬物生育之時,漢文之詔,卽體天之意也。賑貸窮民,固是仁政之一端,而疏決庶獄,尤爲仁政之先務,若使其時有滯獄之弊,則文帝之詔,必先於此矣。今日時令,適當三月,臣之望於聖明,不但文帝而止,區區所懷,惶恐敢啓。傳曰,依啓。有懷必陳之誠,予深嘉焉。判義禁牌招,卽爲開坐,使之趁速疏決,可也。
幼學趙楷等上疏。大槪,敢陳咸鏡監司徐必遠敗倫侮賢之狀,冀蒙痛斥事。入啓。傳曰,此疏措語間,多有未安之語,又非儒生所可干之事,而姑舍勿論,至於違格處頗多,承旨捧入,事極未便,還出給。
弘文館啓曰,兩司竝引嫌而退待,本館當爲處置,在家及未肅拜僚員,竝皆牌招同參,何如?傳曰,允。
副提學李慶億,校理吳始壽李有相,副校理張善瀓,修撰南二星上疏。大槪,臣等循默之失,與兩司無異,不敢晏然處置,乞遞臣等之職事。入啓。答曰,省疏具悉。此非有意之言,爾等勿辭,從速處置。
左參贊許積上疏。大槪,情勢狼狽,病勢危苦,竟未祗赴召命,乞削臣職,仍治臣罪,以爲爲人臣逋慢者之戒事。入啓。
備忘記,居首生員李厚徵,直赴會試,之次林渙·尹坪·李行逸,各給一分。
玉堂箚子。大槪,正言洪萬容,掌令尹衡聖·宋昌,大司諫金壽興,正言鄭載嵩,竝命出仕事。入啓。答曰,依啓。已上朝報
兵曹啓曰,法典內,公私行用綿布,升數則五升,長則三十五尺,廣則七寸,分明載錄,步兵價布,亦當依此例,而自前以六七升細木綿,長亦多至三十七八尺者捧上,俵給立役之人矣。下人之泛濫,亂後爲甚,上司衙門步兵代立之輩,恣肆無厭之慾,極擇其精細,少不如意,瞞告其官,亂打本曹下吏,鞭扑狼藉,囚禁其妻,無日不然,甚者面辱本曹郞官,無所不至。若順上司下人之意,而退送已來之木,則貽弊民間,怨讟朋興,事雖微細,不可不痛革其痼弊而爲之處置。請自今以後,步兵價布,依法典正五升奉上,而上司下人點退作弊者,一切禁斷,如或仍前作拿,囚禁治罪事,捧承傳施行,何如?傳曰,允。
又啓曰,工曹啓曰,順和君珏安置處,令兵曹領軍赴役事,捧承傳,故今二十七日,兵曹令部將領軍三十四名出去,日已晩暮,不能赴役,二十八日,監役官始爲點就役,而今日則軍人盡爲散去,役事中止,至爲悶慮,請令兵曹郞官,限事畢,領軍赴役,何如?傳曰,允事,傳敎矣。凡該司,各有所掌,兵曹主軍兵,工曹主營繕,以此凡營繕之處,兵曹只定軍人,交付監役,監役始終董役,乃是規例。今者工曹,令兵曹郞官,限事畢領軍赴役云,是以兵曹郞官代爲監役之任,非徒兵曹郞廳各有句管,事務浩繁,限事畢領軍赴役,勢有所難,一開其例,後必效此,恐終有侵官之弊。如以此事爲重,而難於付諸一監役,則令工曹郞官兼管,猶之可也,兵曹郞官,則恐非其任,請工曹啓辭勿爲擧行,兵曹則但抄定役軍,役所交付爲當,惶恐敢啓。傳曰,允。已上兵曹謄錄
上在昌德宮。停常參·經筵。
自巳時至未時,日暈。
謝恩,坡州牧使李慶綿,三水郡守魏天會,尼山縣監李惟謙,護軍李智,別害僉使張文奎,襄陽府使李雲栽,內禁衛將李鏶。
備邊司啓曰,西原爲縣,今雖降號,物衆地大,甲於一道,素稱難治,安縝移拜臺諫之後,至於再度差出,皆不肯赴任,蓋出於此也。新除授閔汝老,雖曰謹飭之士,年衰多病,亦難治民,且於農月,久曠公務,殊甚可慮,閔汝老改差,其代,斯速擇差,催促赴任,何如?傳曰,允。
大殿,政院·玉堂問安。答曰,知道。
藥房啓曰,伏未審夜來,聖候調攝,何如?眼候視昨,猶未漸減乎?前入湯劑,已盡於昨日,詳知目今症候,或加進或停藥,臣等不無憂慮,敢來問安,竝此仰稟。答曰,知道。比前無異,湯藥姑爲停止,可也。
大司諫金壽興,正言鄭載嵩·洪萬容,掌令宋昌·尹衡聖就職。
府啓,請還收黃瀗職牒還授之命事。請前黃海兵使李俊漢作弊子弟今已推治,則俊漢之不能檢下之罪,不可推考而止,前兵使李俊漢罷職。同前答曰,不允。
以李瑞雨爲假注書。
政院啓曰,今此趙楷等上疏,果多過激之語,而徐必遠頃日之疏,出於做錯,三綱等語,大失禮經本意,儒生等投疏辯明,不爲無據,多士聯名之疏,還爲出給,非但曾無前例,揆以事體,亦爲未安,臣等旣有所懷,敢此仰達。傳曰,旣曰姑舍勿論云,則啓辭之意,誠未曉也。違格之疏還給,非但此輩,爾等自以爲是,而以黑爲白,予甚惜之。
副校理李端夏上疏。大槪,猥上辭疏,兼陳所懷,而終被政院之阻却,不得不竝論其弊,更此煩籲事。入啓。
右副承旨沈世鼎上疏。大槪,卽見副校理李端夏之疏,以壅蔽爲罪案,乞削職名,以謝人言事。入啓。
政院啓曰,左副承旨權大運式暇出去,右承旨元萬石習儀進去,左承旨洪處大申後出去,廳中只有臣益炅及右副承旨沈世鼎矣。卽刻沈世鼎,以副校理李端夏有壅蔽等語,不敢晏然,陳疏出去,今日入直之員,何承旨牌招乎?敢稟。傳曰,右承旨牌招。又啓曰,趙楷等上疏,措語固知有未安處,而係是儒生聯名之疏,還爲出給,似涉未安,故與同僚相議,略陳所懷矣。伏承聖批,以自以爲是,以黑爲白爲敎,臣不勝惶恐之至。傳曰,知道。
右承旨元萬石上疏。大槪,嚴批之下,不敢晏然,冒死自列,亟削職名,以爲爲人臣以黑爲白者之戒事。入啓。答曰,省疏具悉。爾其勿辭察職。
玉堂上下番請對,入侍。已上朝報
上在昌德宮。停常參·經筵。
自辰時至申時,日暈。夜一更,月暈兩珥。五更,月暈兩珥。
以玉堂請對時所啓,儒生趙楷等上疏還入事,傳敎。
繕工監役黃震耉,正薍監刈後入來。
謝恩,羽林將柳炳然。
護軍趙珩辭職上疏,入啓。答曰,省疏具悉。卿其安心勿辭,從速察職。
左副承旨權大運上疏。大槪,職忝喉舌,重被儒臣壅蔽之斥,亟削臣職,仍治臣罪,以開言路事。入啓。
大殿,政院·玉堂問安。答曰,知道。
藥房啓曰,伏未審夜來,聖候調攝,何如?眼候視昨,別無所減乎?臣等不無憂慮,敢來問安。答曰,知道。
慶尙監司書目,義城呈,以奴卯龍牛隻産犢一頭三目兩鼻四穴,事係異常事。又書目,山陰·聞慶等瓜滿,依他限秋仍任事。
獻納安縝在外入來。
府啓,請還收黃瀗職牒還授之命。請前黃海兵使李俊漢作弊子弟今已推治,則俊漢不能檢下之罪,不可推考而止,前兵使李俊漢罷職。同前答曰,勿煩。
答左參贊許積疏曰,省疏具悉。已諭予意矣,卿其勿辭,從速行公,俾無積滯之患。
答左副承旨權大運,右副承旨沈世鼎疏曰,省疏具悉。爾無所失,爾等勿辭察職。
平安監司書目,辭職上疏上送事。啓踏啓字。
大司諫金壽興啓曰,臣伏聞儒生趙楷等投進文學,請正徐必遠悖倫侮賢之罪,而又以私相黨比,莫敢矯非等語,攻斥三司,臣不勝駭然之至。必遠之疏,語意粗率,專昧義理,不可不一番攻破以正其失,而愚迷之見,過於商量,喑無一言,以至今日,則譏誚之來,固其宜矣。至於阿私必遠,下手不得,上負耳目之寄,甘犯黨比之誅,臣雖萬萬罷劣,必無是也。忝居諫職,自失其責,有此意外之斥,決難一刻抗顔於臺席,請命罷斥臣職。答曰,勿辭,退待物論。
獻納安縝啓曰,無狀小臣,最居人下,曾忝言地,旣蔑絲毫之補,及授縣邑,又無分寸之效,臣之無一事可觀者,至此而彰著矣。臣於本月初五日,在西原縣任所,伏承召命,顧此所叨之職,決非臣所可承當者,奉旨驚愓,罔知攸出。欲陳疏乞遞,則實涉煩猥,欲呈病退伏,則分義未安,黽勉登程,今纔祗肅,而三年在外,復入君門,仰瞻天光,榮感交至,惟當竭誠殫心,供職圖報,而臣伏見本院箚本,則其一款,極言臺諫曠闕之弊,至於有政則必請外任之竝擬,而及其點下,或出於人望之外云,臣於此益不勝瞿然之至。如臣庸賤,適自外縣,亦蒙恩召,則不愜人望,臣旣自知,何可以不擧臣名爲幸,而晏然而已乎?且臣久處劇邑,積勞成病,危症百出,感冒添重,寸寸前進,今始入來,稽謝之失,實所難逃。以此以彼,俱不可一刻仍冒,請命遞斥臣職。答曰,勿辭,退待物論。
掌令尹衡聖啓曰,庸駑小臣,猥忝言地,旣負循默之譏,恒切尸素之忱,今者儒疏,請正徐必遠悖倫侮賢之罪,而至以私相黨比,莫敢矯非等語,攻斥三司,臣不勝瞿然之至,必遠疏中措語,不免有過激憤懥之處,此不過分疏之際,率口任情,自至於粗率耳。其意豈在於侮賢,其罪豈至於悖倫哉?臣之愚見如是,未知其必可論也。喑無一言,以至于今,旣被儒疏之斥,臣何敢一刻苟冒,抗顔於臺閣乎?請命遞斥臣職。答曰,勿辭,退待物論。
正言鄭載嵩啓曰,伏聞儒生趙楷等疏辭中,攻斥三司之不言,臣亦言官之一也。其何敢抗顔仍冒乎?請命罷斥臣職。答曰,勿辭,退待物論。
掌令宋昌啓曰,徐必遠疏語之乖戾,朝紳之間,已多傳說,則臣雖至愚,亦豈無涇渭於方寸,而至以無言者,蓋亦有所商量於其間,是豈偏於私好,有所顧忌而然哉?儒疏之斥,出於萬萬意外,旣已被斥,勢難仍冒,請命遞斥臣職。答曰,勿辭,退待物論。已上朝報
義禁府啓曰,前慈仁縣監李亨千,以餘軍布未收事,當爲決杖,而時在慶尙道星州地,故令本道監司拿致營門,決杖後啓聞之意,已爲行會矣。卽聞李亨千上來待命云,拿囚決杖之意,敢啓。傳曰,知道。
又啓曰,以刑曹粘目,前主簿李齊賢,北靑判官柳晉昌等,移義禁府處置事,允下矣。李齊賢方以待命,卽爲拿囚,柳晉昌,時在任所,發遣拿將,拿來何如?傳曰,允。已上禁府謄錄
上在昌德宮。停常參·經筵。
辰時,日有兩珥。巳時午時,日暈。
左水運判官李後一,漕運事出去。
下直,定平府使柳桓。
謝恩,宗簿主簿洪錫,魚川察訪李台瑞,五衛將朴純義。
尙衣直長高斗紀,楊根地,內贍主簿邊尙一,廣州地,柴場監刈事,出去。
吏曹啓曰,平安監司有闕,政事取稟。
大殿,政院·玉堂問安。答曰,知道。
藥房啓曰,伏未審夜來,聖候調攝,何如?眼候尙爾無減耶?今日似當受鍼,何以爲之?但詳知目今症候,方可議定,臣等不無憂慮,敢來問安,竝此仰稟。答曰,知道。入診後,受鍼與否議定可也。
政院啓曰,左副承旨權大運,右副承旨沈世鼎等,疏批旣下,聖諭丁寧,而今日又不仕進,其所引嫌,實涉太過,且廳中位甚不齊,權大運·沈世鼎,竝卽牌招察任,何如?傳曰,允。
傳曰,政事,明日爲之。
大殿入診時,仍爲受鍼。受鍼後,藥房·政院·玉堂·二品以上·六曹問安。答曰,知道。
江華留守書目,仍御使狀啓,略陳曲折,請遞臣職名事,上疏上送事。
戶曹判書鄭致和箚子。大槪,緣臣回啓朦朧,海西還上未捧守令中,罪輕者反被重律,乞罷臣職事。私忌,留政院。已上朝報
上在昌德宮。停常參·經筵。
領議政鄭太和,身病出仕。
下直,善山府使安應昌。
謝恩,龍安縣監林一儒。
吏曹啓曰,平安監司有闕,依近例,令備邊司議薦,何如?傳曰,允。
大殿,政院·玉堂問安。答曰,知道。
藥房啓曰,朝氣猶峭,伏未審夜來,聖候調攝,何如?眼候昨日受鍼後,尙爾無減,今日亦當受鍼,時刻仍用巳正乎?臣等憂慮未弛,敢來問安,竝此仰稟。答曰,知道。今日受鍼姑停,明日爲之,可也。
正言洪萬容啓曰,近以儒疏,兩司皆以引避,臣於此,亦豈無瞿然之心?臣竊見徐必遠之疏,全出忿懥,立意麤率,語極乖謬,搢紳之間,亦多駭之,而臺閣之尙無一言者,此必消詳裁量之意,亦在於其間而然也。夫豈有一毫爲必遠之地者哉?臣忝叨本職之後,雖未及行公,頃忝玉堂,亦且有日,則臣亦三司之一也。旣被儒生之譏詆,臣何敢晏然仍冒?況臣纔遭功慽,未經成服,自列之擧,最後於人,致令多官處置經日稽遲,臣之所失,到此益著,決不可一刻抗顔於臺閣,請命遞斥臣職。答曰,勿辭,退待物論。
忠淸水使李尙敬,全羅水使遞來。
校理吳始壽上疏。大槪,被斥儒疏,與兩司無異,處置之際,不敢可否,冀蒙恩遞,以便公私事,私忌,以留政院。
弘文館啓曰,兩司竝引嫌退待,本館當爲處置,而校理吳始壽,嫌不敢處置,陳疏留政院,只有臣二星,以一人孤陋之見,決不敢處置多官,在家同僚竝牌招,同參處置,何如?傳曰,允。
以吏曹參判尹文擧上疏,踏啓字。
副提學李慶億上疏。大槪,臣於處置兩司,有不敢可否之嫌,乞賜遞免事。留政院。
玉堂箚子。大槪,請大司諫金壽興,掌令宋昌,正言洪萬容,獻納安縝出仕,掌令尹衡聖,正言鄭載嵩遞差事。入啓。答曰,依啓。已上朝報
備邊司啓曰,卽觀禮部咨文,則出界控參伐木等項,復行嚴禁事也,似有所以,宜卽措辭撰出回咨,專差驛官入送,而一邊枚擧咨文,申飭兩界監·兵使等處,宜當,以此分付擧行,何如?答曰,允。已上備局謄錄
義禁府啓曰,本府時囚罪人金尙重,今日當爲捧招,而非但病勢甚重,不能運身,知事洪重普有相避之嫌,不得捧招之意,敢啓。傳曰,知道。
又啓曰,本府時囚罪人李柔·任有後·權尙矩等,當爲回啓,而判府事臣許積,時未出仕,待出仕回啓之意,敢啓。傳曰,知道。禁府謄錄
上在昌德宮。停常參·經筵。
禮曹正郞朴靖,繕工奉事具夢協,寧陵石物修改事,出去。
司圃別提李敏夏,位田摘奸事,豐德地出去。
下直,坡州牧使李慶綿,靑丹察訪李聖雨。
兵曹參判兪㯙上疏。大槪,曾忝江都,未免替代於京江,而覈處之前,不敢有所陳瀆,今聞權堣終被奪級之罰,臣獨倖免,斷無是理,廉隅所在,決難晏然,冒萬死自列,懇乞鐫削臣職事。入啓。
大殿,政院·玉堂問安。答曰,知道。
藥房啓曰,伏未審夜來,聖候調攝,何如?今日似當受鍼,而問醫則乃瘟㾮云,鍼家大忌,何以爲之?臣等不無憂慮,敢來問安,竝此仰稟。答曰,知道。症候已言于醫官矣。受鍼,明日爲之,可也。
慶尙監司書目,昆陽等官呈,以前月二十七日地震事。
備邊司啓曰,去二月二十八日召對時,以檢討官洪萬容所啓,命下矣。楊州量田,尤甚雜亂,結負落漏,等數顚錯,若以田案已成之故,不爲變通,則賦役不均,民弊難堪,待秋後,令本州按據前案,更爲打量,道臣句管成籍,而其間節目,則使之通議於該曹,擧行宜當,以此分付,何如?傳曰,允。
藥房再啓曰,臣等卽伏聞鄭後啓·趙徵奎等所傳之敎,與諸御醫商議,則皆以爲左眼外眥及上下胞,皆有赤氣,外邊黑睛,又有白翳微微小點,此乃肝經積熱升降而然也。當歸龍膽湯,加木賊·白蒺藜炒各一錢,連進五六貼,可以收效云,此藥三貼,卽爲劑入,何如?答曰,知道。
答戶曹判書鄭致和疏曰,省疏具悉卿懇。卿無所失,卿其安心勿辭,從速察職。
答江華留守趙復陽疏曰,省疏具悉。卿其勿辭,從速察職。
兵曹參判上疏,啓下該曹。
府啓,請還收黃瀗職牒還授之命。同前啓,前兵使李俊漢罷職事,停啓。答曰,不允。已上朝報
有政。吏批,以吳挺緯爲平安監司,沈益顯爲靑平尉,張善瀓爲掌令,朴世堂爲兵曹正郞,金時輝爲茂長縣監,權讓爲兵曹佐郞,尹遇丁爲正言,洪柱三爲西原縣監,南龍翼爲承旨,尹深爲修撰,李弘淵爲刑曹參議,李德耉爲禮曹佐郞,曺挺宇爲禮曹佐郞,尹順之爲右參贊,韓希卨爲禮曹正郞,孟胄瑞爲持平。
上在昌德宮。停常參·經筵。
灑雨灑雹。
禮曹判書洪重普,繕工提調金佐明,寧陵石物修改事,出去。
謝恩,司諫李端相,都承旨南龍翼。
戶曹判書鄭致和上疏。大槪,曾於江華留守替任時,有擅離任所之罪,不可不獨爲倖免,乞削臣職,以正臣罪事。入啓。答曰,省疏具悉。久遠之事,何庸辭爲?卿其安心勿辭,從速察職。
藥房啓曰,伏未審夜來,聖候調攝,何如?昨入湯劑,已進一貼,而別無其效乎?今日似當受鍼,何以爲之?臣等憂慮未弛,敢來問安,竝此仰稟。答曰,知道。
以趙時瑗爲假注書。
備邊司啓曰,兩西餉穀未捧守令等,自該曹論罪回啓粘目,臣等取考,則癸卯年分給還上優數未捧之人,令餉臣決杖啓聞,年久未收數小之類,只請推,此乃分輕重稟處,以除迎送民弊之意也。攸司只據其緘辭而照勘,安岳·信川·松禾等三邑守令,至被奪告身之律,此時迎送之弊,有不可論,而當初朝家分輕重處置之意,恐不當如是,三邑守令旣被推論之罰,今姑置之,以除農時遞易之弊,何如?傳曰,允。
弘文館啓曰,新除授修撰尹深,時在京畿廣州地,經筵入番事緊,請斯速乘馹上來事,下諭。傳曰,允。
司諫李端相啓曰,臣帶推見擬,拜此臺職,非不知出肅引避,依例卽遞,而臣自月初,宿患之外,添得別症,外感風寒,內積火熱,乍言語蹔起動,輒覺精神眩倒,頭䐉如碎,昏昏苦痛,幾不省事者,殆將浹旬,病勢之危苦若此,實無氣力可以度曉詣闕肅謝者,不得已冒呈辭單,見阻政院。近來三司之臣,有相繼引咎之事,臣於此固有不敢是非之嫌,而然於此際,乃以應遞之人,未卽自處,已經累日之後,今始扶曳出避,雖因疾病之使然,有違臺閣之常規,槩臣積年廢蟄痼疾,難仕三司之職,與難供劇之狀,臣之前後之疏,旣已備陳,此實同朝之所共知而憐愍者也。頃者大臣榻前之啓,亦據實狀,臣之所以必欲守其區區,庶不爲乍出乍入之態者,良以此也,而至於向日之屢承牌召,竟未祗赴之罪,揆以臣子之義,合就鈇銊之誅,臣只被例推之薄罰,誠是千萬意外。今者屢度推緘,尙未畢勘,方在竢命之中,則臣雖欲仍冒臺席,有不可得,請命遞斥臣職。答曰,勿辭,退待物論。
獻納安縝啓曰,臣之情勢之狼狽,病勢之深重,已悉於初避之辭,今不必更爲煩瀆,而處置請出,實是意外,召牌繼降,惶感冞切,揆以分義,所當行不竢駕,而第臺臣去就,貴在明正,苟有一毫難便之勢,則其何敢忘廉喪耻,抗顔冒出乎?近日以來,自外任蒙恩點者,非獨一兩人而已,而本院箚辭中,不爲的指,混加譏斥,則何可諉之於泛論時弊,而苟處臺閣乎?公議至嚴,固性難變,召命之下,終未克祗赴,逋慢之誅,實所難逃。況臣所患,日漸危劇,廢食委頓,欲起還仆,經宿之後,今始來避,臣之罪戾,至此尤大,請命罷斥臣職。答曰,勿辭,退待物論。
政院啓曰,曾因本院請速疏決獄囚之啓,有判義禁牌招,卽爲開坐,使之速爲疏決可也之敎,而其時判義禁許積,病不進矣。再昨知義禁洪重普等雖開坐,而不過囚人捧原情而已,至於回啓疏決等事,皆有所不敢,滯獄之久,至於如此,殊非我聖上欽恤之意也。許積病患,不至大段云,今日更爲牌招,使之開坐處決何如?傳曰,允。
大殿受鍼正時巳正,受鍼後,藥房·政院·玉堂·二品以上·六曹問安。答曰,知道。
政院啓曰,判義禁許積,牌招不進矣。傳曰,判義禁更爲牌招。
答幼學趙楷疏曰,省疏具悉。必遠狂疏,何用深責?且爾等疏端,頗有未安之語,爾等退修學業。
院啓,竝引嫌而退,向日之屢未赴召,雖出於病勢之萬不獲已,前後推緘,尙未勘畢,則在例應遞,當初箚語,非有所指,則不必以此引以爲嫌,而未赴召命,勢難在職,請司諫李端相,獻納安縝竝命遞差。答曰,依啓。
府啓,請還收黃瀗職牒還授之命。同前守令之下直於臺官,其意有在,而坡州牧使李慶綿,不見臺官,徑先下去,其愚濫不識事體之狀,誠極可駭,請坡州牧使李慶綿從重推考。答曰,不允。推考事,依啓。
京畿監司書目,驪州呈,以開城留守趙壽益病重上去不得事。啓遞差。
又書目,長湍呈,以大司憲朴長遠辭職上疏上送事。答曰,省疏具悉。卿其勿辭,從速上來。已上朝報
賑恤廳啓曰,曾因戶曹粘目,全羅道群山倉捧留田三稅米二千一百八十一石零,太一千五百十八石零,與本廳米太儲於京倉者相換事允下,故自本廳分付本道,別爲計數儲置,以待本廳區處矣。卽接前監司趙龜錫報狀,則所換米太,以爲分給於附近十三邑云,未知其間曲折如何,而莫重公穀,不稟本廳,擅自分給,實涉怪訝,趙龜錫從重推考,當該營吏移囚他道,嚴刑重治,何如?傳曰,允。已上備局謄錄
義禁府啓曰,曾因本院請速疏決獄囚之啓,有判義禁牌招,卽爲開坐,使之速爲疏決可也之敎,而其時判義禁許積,病不進矣。再昨知義禁洪重普等雖開坐,而不過囚人捧元情而已,至於回啓疏決等事,皆有所不敢,滯獄之久,至於如此,殊非我聖上欽恤之意也。許積病患不至大段云,今日更爲牌招,使之開坐處決,何如?傳曰,允。
判義禁許積牌招,病不進。
政院啓辭,判義禁許積牌招,病不進矣,敢啓。傳曰,更爲牌招,判義禁許積出仕。
啓曰,臣積承命來坐本府,則知事臣洪重普進去寧陵,未及還來,知事臣金壽恒,其親子拘忌之疾甚重,不得行公,同知事臣朴世模,雖已參坐,家間亦有拘忌之疾,未及出避齋宿,故不敢着署於啓目中,待其齋戒,更爲開坐議處之意,敢啓。傳曰,知道。禁府謄錄
上在昌德宮。停常參·經筵。
京畿監司李時楳,慶原君陪行事,出去。
謝恩,禮曹佐郞李德耉。
持平申厚載三度呈辭,入啓。遞差。
刑曹判書吳挺一辭職上疏,入啓。
吏曹啓曰,臺諫有闕,政事,取稟。
大殿,政院·玉堂問安。答曰,知道。
藥房啓曰,伏未審夜來,聖候調攝,何如?湯劑已進二貼,而眼候視昨,尙爾無減乎?今日雨勢如此,受鍼何以爲之?臣等憂慮未弛,敢來問安,竝此仰稟。答曰,知道。今日受鍼爲之,可也。
大殿受鍼正時,巳正。
府啓,請還收黃瀗職牒還授之命。同前答曰,不允。
大殿受鍼後,藥房·政院·玉堂·二品以上·六曹問安。答曰,知道。
吏曹啓目,粘連兵曹參判兪㯙上疏云云,兪㯙曾爲江華留守時,不待交代,擅離任所事,陳疏自列爲白有在果,法典內,邊將·邊倅之皆令面代,江華·南漢兩處之外,有出入必先啓聞者,意亦有在是白去等,兪㯙之江華留守遞任時,違法徑歸,不無所失,雖云事在朝家申飭之前,似難置之,一體推考,何如?啓依允。
禮曹判書洪重普,佐郞朴靖,繕工提調金佐明,副奉事具夢協,寧陵石物修改後,入來。已上朝報
義禁府啓曰,各邑糶糴之穀,守令之以未捧爲已捧,而虛錄於會案者,蓋欲免解由成出時越等之罰也。其情可惡,故例以詐不以實照律定配,而至於兼官,則本無解由拘礙之事,其所虛錄者,不過見欺於其邑鄕所色吏之致,雖有不爲詳察之罪,比之本邑守令,則情犯之輕重懸殊。故前日務安縣監李世翊,沃溝縣監李晶,井邑縣監羅襷,因大臣陳達,罪至罷職,至於興德縣監全東屹,已爲定配,而臣世模,曾以承旨入侍時,援例啓達,亦有蒙宥,此則詳載於本府謄錄中者也。今者前玉果縣監崔勁,以兼任潭陽時虛錄事,方爲照律,其罪與李世翊等,小無異同,而世翊等之止於罷職,出於榻前陳達,本府不敢援以爲例,不得已依他虛錄守令例,以詐不以實照律以入之意,敢啓。傳曰,知道。
又啓曰,本府罪囚之積滯,未有甚於近日,旣有疏決之特敎,故不拘受鍼日不得開坐之常例,今日臣等,乘早開坐,在囚罪人,竝當依聖敎疏決,而臣積,扶病參坐,精神昏憒,文案浩繁,未及考閱者居多,其中任有後·權尙矩·崔攸之等文案,則旣與蘇東道·崔勁等公事同付,尤當一時議讞,而其文案,有叨筭憑準於會案之擧,亦不及回啓,不得不姑待後坐之意,惶恐敢啓。傳曰,知道。禁府謄錄
上在昌德宮。停常參·經筵。
承文正字李國華,慶平君夫人題主官,楊州地出去。
下直,全羅監司鄭萬和。
謝恩,掌令張善瀓,典籍金千鎰。
藥房啓曰,春陰未解,雨氣猶添,伏未審夜來,聖候調攝,何如?湯劑已進三貼,而眼候視昨,漸有消減否乎?日勢沈陰,有妨於鍼刺,今日受鍼,何以爲之?臣等憂慮未弛,敢來問安,竝此仰稟。答曰,受鍼明日爲之,可也。
司果金錫胄,文臣朔試射時,稱病不進,依承傳罷職。
平安監司吳挺緯上疏。大槪,西藩重寄,決難承當,老病偏母,不忍遠離,冒萬死陳情,乞遞新授職名,以重名器,以遂至願事。入啓。答曰,省疏具悉。今玆擢用,意非偶然,卿其安心勿辭,速往欽哉。
掌令張善瀓啓曰,臣本虛尫,見病支離,一年之內,一身之上,全安之時,絶無僅有。頃忝玉堂之日,適有召牌之擧,而素患腹脘之痛,又復猝劇,呼呌宛轉,殆不省事,末由陳力,竟未祗赴,有缺分義,罪積逋慢,不意新除恩命遽下此際,臣尤震愓,惶恐倂至。旣在□勘之中,不可一日帶職,而犬馬之疾,久執不廢,重以左頰生患腫癤,有妨頮洗,不堪巾帽,狼狽悶蹙,一味耿耿,扶曳出謝,今始自劾,前後謬戾,至此益著,何敢晷刻冒居臺席乎?請命遞斥臣職。答曰,勿辭,退待物論。
府啓,請還收黃瀗職牒還授之命。同前引嫌而退,旣被推勘,勢難仍在臺職,掌令張善瀓請命遞差。答曰,不允。遞差事,依啓。
傳曰,全羅監司鄭萬和引見。
左參贊許積上疏。大槪,病勢一向沈痼,冒死陳情,乞先遞改內局·摠府之任,以便公私事。入啓。答曰,省疏具悉卿懇。所辭之職,當勉副焉,卿其勿辭察職。
京畿監司李時楳,慶平君落後入來。已上朝報
上在昌德宮。停常參·經筵。
下直,襄陽府使李雲栽,北靑判官黃道宏,金郊察訪金炫文,羅州牧使李。
謝恩,五衛將李益善,茂長縣監金時輝,典籍李亨千,東學訓導尹理,監察鄭維地。
答刑曹判書吳挺一疏曰,省疏具悉卿懇。從容救護,俟間開坐,有何不可?卿其安心勿辭,察職。
傳曰,政事,明日爲之。
大殿,政院·玉堂問安。答曰,知道。
藥房啓曰,春雨連宵,日氣猶慘,伏未審此時,聖候調攝,何如?眼候視昨,尙爾無減乎?雨勢如此,今日亦不可受鍼,臣等憂慮未弛,敢來問安,竝此仰稟。答曰,知道。
校理吳始壽三度呈辭,入啓。遞差。
慶尙監司書目,道內飢民十一萬三千四百三十八名,染病方痛四千二百八十四名,賑救形止事。又書目,柒谷呈,以判決事李元禎病重上去不得事。啓遞差。又書目,賑恤廳勒加之罪,罪名極重,請削臣職,以正臣罪事。
以尹理爲假注書。
吏曹啓曰,頃因諫院箚子,備局覆啓,令兩銓抄出奪告身以下被罪者及解由越俸拘礙之類,與臣等相議錄啓,以俟稟裁事,允下矣。朝士坐罪者,奪告身以下竝皆抄出,就議於大臣,則以爲奪告身,殿最居下,解由未出及越俸中國穀未捧,西北人未還者,則似難輕議,罷職中,罪目稍輕者四十一員,京官居中者十一員,國馬一匹疲瘠越祿二等者七十員,別爲抄錄以入以裁云,故各人姓名·罪目,別單書入之意,敢啓。傳曰,知道。
以慶尙監司辭狀,傳曰,卿其安心勿辭。從速察職事,回諭。
栗木敬差官金元鼎入來。已上朝報
有政。吏批,以宋時喆爲司諫,蘇斗山爲持平,李秞爲掌令,趙啓遠爲開城留守,鄭致和爲內局提調,張善瀓爲副校理,尹絳爲漢城判尹,趙壽益爲刑曹參判,崔商翼爲注書,張善瀓爲獻納。
上在昌德宮。停常參·經筵。
謝恩,慶尙右兵使黃道昌,典籍呂榮徵·申纘,注書崔商翼。
大殿,政院·玉堂問安。答曰,知道。
藥房啓曰,春雨未霽,沈陰氣慘,伏未審夜來,聖候調攝,何如?今日雨勢亦如此,受鍼恐不可爲,臣等憂慮未弛,敢來問安,竝此仰稟。答曰,知道。
右副承旨沈世鼎上疏。大槪,家有疑疾,不敢出入於近密之地,乞賜遞免事。呈政院。
政院啓曰,右副承旨沈世鼎,以家有疑疾,使喚奴僕相繼而痛,身在其中,不敢出入於近密之地,陳疏到院,其疏則不敢捧入,而似當有變通之道,何以爲之?敢稟。傳曰,然則遞差,可也。
吏曹啓曰,承旨有闕,政事取稟。
軍器僉正南壽星,江華雜物曝晒後入來。
承文正字李國華,慶平君夫人題主後入來。已上朝報
政院啓曰,備邊司郞廳來言,今日乃賓廳坐起日次,而國忌齋戒,故開坐於本司云矣。傳曰,過國忌後開坐事,分付以送。已上備局謄錄
上在昌德宮。停常參·經筵。
夜五更,蒼白雲一道如氣,起自東方,直指坤方,長竟天,廣尺許,良久乃滅。自午時至申時,日暈。
典牲奉事金義燁,柴場監刈後入來。
下直,忠淸都事李惇臨。
謝恩,獻納張善瀓,禮曹正郞韓希卨。
大殿,政院·玉堂問安。答曰,知道。
藥房啓曰,伏未審夜來,聖候調攝,何如?湯劑連日進御,而眼候猶未消減乎?雨勢雖止,沈陰如此,今日受鍼,何以爲之?且受灸之日,已擇於今二十五日二十八日矣。以何日定用乎?進藥或停或否,詳知目今症候,亦可以議定,臣等憂慮未弛,敢來問安,竝此仰稟。答曰,知道。受鍼受灸與否,明日議定,可也。
獻納張善瀓啓曰,臣旣被推勘,纔遞憲職,荐除諫官,實緣承乏,而昔者之嫌,今也猶存,雖欲就列,有不可得,臣何敢苟然冒處?請命遞斥臣職。答曰,勿辭,退待物論。
全羅監司書目,珍山郡守宋忠心,今月十五日遭母喪事。
院啓,引嫌而退,旣因被推,纔遞憲職,則未勘之前,勢難仍在諫官,請獻納張善瀓遞差。答曰,依啓。
歸厚別提李烱,加定官崔爾嶷,慶平君夫人禮葬後入來。已上朝報
上在昌德宮。停常參·經筵。
謝恩,慶尙都事金夏鉉,中部參奉鄭世杓。
大殿,政院·玉堂問安。答曰,知道。
藥房啓曰,宿雨新晴,朝氣猶慘,伏未審此時,聖候調攝,何如?眼候尙未消減乎?昨日問安之批,有受灸·受鍼明日議定之敎,姑先入診後,商議稟處乎?但當初受灸吉日,鍼醫等,以今日與二十八日爲吉云,故卽爲啓達矣。昨又更聞,則今日人神在於陽明經,而三里穴屬於此經,醫家大忌,決不可受灸。自上受灸,是何等重事,而鍼醫不謹擇日,以致累日後始覺,殊甚痛惡。尹後益·金萬直等,竝從重推考,臣等憂慮未弛,敢來問安,竝此仰稟。答曰,知道。受鍼則停止,受灸穴處,議定以啓。
江原監司書目,平陵察訪安弘靖,年旣衰耗,且昧事體,罷黜事。
藥房再啓曰,受灸之穴,臣等卽與鄭後啓·趙徵奎·尹後益·南昌祖等相議,則皆以爲背部肝腧七壯,足部三里三七壯,絶骨二七壯艾灸宜當云,而但三里受灸禁忌,已陳於前啓辭,今日受灸,何以爲之?敢稟。答曰,二十八日爲之,可也。
傳曰,政事,當日爲之。
大司憲朴長遠,在外入來啓曰,螻蟻微臣,伏蒙天恩,忝莅舊京,榮養老母,冞切攢祝之私,不意移長臺憲,嚴召繼降,感激狼狽之狀,已盡於前疏,而未蒙恩遞,許令從速上來,祗承傳諭之後,惟當劃卽登道,而母病彌留,不但前進,連日阻雨,未免淹滯,臣誠惶懼,急於趍命,先自獨行,今始來肅,仰瞻天階,少伸犬馬之忱,而稽謝累日,罪無所逃。況臣衰敗疲懦,素乏風力,前後屢叨,動遭譏斥,自是厥後,固無顔面復叨是任,則堂堂聖朝,雖云乏人,豈宜苟充備擬,終使重辱名器而已乎?此諫院箚辭,所以切中今日之病者也。且其所論自外入臺之人,或出人望之外云者,其意雖未知其所指,而臣亦自外入來之一也,何敢自以爲非指臣身,而晏然於風憲之首乎?以此以彼,決難苟冒,請命遞斥臣職。答曰,勿辭,退待物論。
謝恩,右副承旨金益炅。
有政。吏批,鄭載嵩爲持平,金重鎰爲承旨,權俒爲軍資判官,崔世慶爲司䆃主簿,權諿爲楊州牧使,張善瀓爲副校理,禹昌績爲兵曹正郞,吳始壽爲獻納,宋有佺爲珍山郡守,呂榮徵爲兵曹佐郞,沈世鼎爲判決事。已上朝報
政院啓曰,過國忌後,賓廳開坐事,命下矣。卽者備邊司郞廳來言,今日宗廟奉審相値,早食後,奉審罷後來會云矣,敢啓。傳曰,知道。
傳曰,大臣·備局堂上,引見。
引見時,兵曹判書金佐明所啓,右議政洪命夏赴京時上疏,以待領相出仕,面稟定奪之意,自備局回啓判下矣。其中京畿大同事,今方商議變通窒礙處,而湖西小好紙·白綿紙事,亦在於疏中矣。領議政鄭太和曰,此事,臣意則自當初以分定各官爲當,臣之所見,與初無異,而疏辭如此,且湖西,則紙産處,只數三邑,不無難便之事,與諸臣商議定奪,何如?左議政元斗杓曰,臣之所見,與領相同,而卽今宰臣名官,皆言其弊,臣何可自是己見乎?上曰,頃日有令該廳議處事矣。其已商議乎?鄭太和曰,若依聖敎,見退於該曹者,自京廳貿納,則各邑守令,必不以見退爲慮,豈能盡心備送乎?此則似難爲之矣。上曰,然則湖西小好紙·白綿紙,自該廳給價貿用,可也。
左參贊許積所啓,京畿大同收米,以十二斗爲定,大小百役,皆入於其中,計其支用,頗爲不足,常平廳,旣爲畿民支應勑使之需而設,則勑使時夫馬之價,以畿邑所在常平耗穀除給,而其餘常時行用夫馬,以收米計給,則十二斗收米之法,可以行矣。上曰,十二斗之外,決不可加捧,勑使時夫馬之價,則用常平耗穀,可也。許積曰,夫馬之價,雖以常平耗穀支給,而夫馬調用之時,若專用煙戶,則其弊甚多,今若從田結輪回出定,而一一給價,則似好矣。鄭太和曰,以煙戶出役,則豪右皆免,而殘民獨當,誠有難支之事,而若從田結輪定,則雖無不均之歎,但恐有乖於當初不用田結之語矣。元斗杓曰,右相數月之來,當爲還朝,待其還來,商議定奪,宜當矣。金佐明曰,今此夫馬,若從民結責立,則浸浸然及於用民結,此一款,待右相還朝定奪,似無未及之事矣。鄭太和曰,此事則依金佐明所啓,待右相還來後議定,何如?上曰,依爲之。已上備局謄錄
上在昌德宮。停常參·經筵。
夜一更,東方有氣如火光。
下直,忠淸監司李翊漢。
謝恩,持平孟胄瑞,兵曹正郞禹昌績,佐郞呂榮徵。
以鄭載禧爲假注書。
備邊司郞廳,以領左相意啓曰,故參判兪棨喪柩,今將返葬于林川家鄕,而私力不敢運柩云,事甚可矜。曾在先朝,故判書金益熙之喪,亦有官給擔軍之例,令京畿·忠淸兩道監司,分付沿路之邑,使之運送宜當,此是勤勞國事之臣,與他有異,似當軫恤於送死之際,故敢啓。傳曰,知道。
大殿,政院·玉堂問安。答曰,知道。
藥房啓曰,昨御便殿,酬酢移時,伏未審夜來,聖候調攝,何如?白睛赤暈,猶未盡消乎?臣等憂慮未弛,敢來問安。答曰,知道。勿爲逐日問安。
平安監司上疏再呈,入啓。
傳曰,忠淸監司李翊漢引見。
持平孟胄瑞啓曰,庸駑小臣,最居人下,偏蒙異數,屢玷匪據,非不知奔走供職乃爲分義之當然,而惟是淺聞弱植,不聽公議,昏謬之見,動輒生疣。今玆新命,實出於承乏注擬之致,臣雖欲貪榮冒進,其於名器何哉,其於廉隅何哉?且臣曾忝本職,議罷前全羅監司趙龜錫,而其中一款,卽其道民結災實相混事也。今聞副校理李端夏疏中,盛稱道內饑荒之狀,而至以論罷龜錫爲非云,元疏未下,雖不得其詳,而旣被侵斥,亦何可晏然而已乎?狗馬之疾,近且沈綿,呈單請急,出於萬不獲已,而一向見阻,第切悶蹙矣。昨者大臣,以近日呈告之紛紜,陳達於榻前,兩司之官,相繼引避,臣之狼狽,於是乎更加一層矣。以此以彼,俱不可抗顔於臺席,請命罷斥臣職。答曰,勿辭,退待物論。
傳曰,前兵使金鏡,水使朴而瞻,僉使梁禹及,司直金益廉,司業柳命宜,護軍吳斗寅,大司諫李正英,府使李襘,縣監安後說,司諫李俊耉,獻納金禹錫,正言兪命胤,府使崔逸·朴增輝,郡守朴廷翔,府使吳廷彦,正李垕命,縣監李奎齡·李泰培,直講沈梓,奉事趙渭叟,肄習官柳命宜,司成金萬基,縣監羅萬葉,府使李克誠,郡守具文齊,縣監李碩寬,判官柳俔,修撰金萬均,郡守金益烈,佐郞趙聖輔,副正字尹趾完·尹敬敎,縣令金世器,府使柳頲,縣令朴世相,郡守朴由東,府使李東相,縣令柳錫昌等敍用,國馬一匹瘦瘠,越祿二等及,癸卯年秋冬等褒貶,京居中人員,竝勿論事,下吏·兵曹。已上朝報
備邊司啓曰,忠淸監司李翊漢引見時所啓,小臣壬寅年爲濟州牧使,居官八朔,知廢瘼者多矣,每欲陳達而未果,今當出去,敢此仰達。濟州僻在海外,遠於王化,故仁祖朝,別遣御史,文武試才,而本土人吳暹中選,自上特命殿試,島中之人,至今以爲美談。其後久無此擧,人情缺然,依先朝故事,別遣御史試才,以爲激勸之地,似好矣。上曰,令廟堂稟處。
又所啓,本州風俗,不爲業文,專事射獵,其中或不無願學之人,而無勸課之道,何能成就乎?文官牧使時,則與校授,課製儒生,歲取陞補二人,而武臣牧使時,則廢閣不行,人情失望。臣之愚意,牧使·判官竝爲文臣交差,牧使·判官中,常存文官一員,與校授歲爲陞補,不廢勸奬之道,似好矣。上曰,令廟堂稟處。又所啓,本州戰船之數,不可勝言,若或有可用之時,則民弊有不暇論,而波濤險惡,異於他海,戰船不能運用,當初戰船之設,本爲禦敵,而徒傷民力,臨亂無用,似當變通之事矣。上曰,令廟堂從長稟處事,命下矣。濟州試才御史,曾在祖宗朝,亦有別爲差遣之時,今亦遵依舊例,以爲激勸文武之地,而入送早晩,試才節目,令該曹稟旨擧行,宜當。牧使·判官,竝爲文武交差一款,亦令該曹依此擧行,至於戰船,則無實用而有巨弊之由,曾前受任之人亦啓聞,而自古設置,其意有在,有難猝變,故至今持難,而目見之人,如是陳達,從容博詢於曾經牧使之人,更爲議處,何如?答曰,允。備局謄錄
上在昌德宮。停常參·經筵。
下直,南平縣監具鎰,龍安縣監林一儒。
謝恩,司諫宋時喆,靑平尉沈益顯,護軍李俊漢,副校理張善瀓,成川府使李枝茂,訓鍊副正南壽星,珍山郡守宋有儉,軍資判官權俒。
司諫宋時喆啓曰,臣之庸陋,曾無一能,而承乏備擬,輒蒙恩點,忝居臺席,殆無虛月,絲毫蔑效,嗤點宜至,顧臣私分,理合斥退,而況臣曾莅嶺邑,罪著不職,而幸從輕典,罰止榜笞,一味惶愧,措躬無地,揚揚就列,尤所不敢,冒呈辭單,見阻政院,進退狼狽,第切悶蹙矣。伏聞大臣以呈告紛紜,陳達榻前,兩司之官,相繼自劾,臣於此,益不勝震悸之至,臣之請急,雖出於萬不獲已,而被斥則同,何敢晏然仍冒,請命罷斥臣職。答曰,勿辭,退待物論。
政院啓曰,新除授同副承旨金重鎰,時在京畿交河地,斯速乘馹上來事,下諭何如?傳曰,允。
平安監司書目,道內嘉山等十六邑,二月朔染病人三百五十名,死亡二十三名事。又書目,順川郡守李萬校,處事無形,罷黜事。
平安監司吳挺緯上疏,啓下該曹。
備忘記。觀此疏辭,則非但自明而已,容護道基,其態不美,副校理李端夏遞差。
政院啓曰,臣等伏見副校理李端夏疏,辭旨極嚴,不勝未安之至。近侍之臣,自外入來,則從其所聞見,陳疏以達,例也。端夏之疏,槩陳民事,則其言雖不必用,亦須量而置之,不宜遽加摧折,而今以其態不美等語爲敎而特遞,在聖上待儒臣之道,恐或有嫌,請還收李端夏遞差之命。傳曰,端夏之疏,與啓辭之意有間,勿煩。
咸鏡監司書目,悖倫侮賢之外,又有全昧義理,措語乖戾之罪,辭職上疏上送事。
今月二十五日引見時,大司諫金壽興所啓,臣以庸陋無似,本無寸長,而前後忝冒,無他報效之路,惟以恪勤本職爲心,而數三日前,適有狗馬之疾,不得已呈告矣。今者大臣,以三司之呈告紛紜陳達,而辭意嚴截,決難仍冒臺閣,請命罷斥臣職。上曰,勿辭,退待物論。掌令宋昌所啓,臣雖無狀,豈至專昧分義?而本以病孱之人,兼患感冒,黽勉行公,以至添傷,不得不冒昧呈單,蓋小臣行公之時,旣無同僚,則其勢固難開坐,而只緣臣數日呈告,致有監察茶時之擧,臣固已惶蹙罔措。今者適有引見之命,而召牌下降,臣病雖重,猶不至於萬分危劇,則亦何敢不進於召牌之下乎?玆敢力疾趨詣,而旣被大臣之斥,又承嚴敎,不可一刻仍冒,請命罷斥臣職。上曰,勿辭,退待物論。
院啓,竝引嫌而退,近日呈告,果似紛紜,大臣陳達,意在矯弊,而或因疾病之在身,或拘情勢之難便,則一時請急,皆不獲已,豈可以此輕遞多官?當初本院箚意,旣是泛論分司之擬於臺職,本非啓請之比,阻雨稽滯,其勢亦然,尤無可避之嫌,請大司諫金壽興,掌令宋昌,持平孟胄瑞,司諫宋時喆,行大司憲朴長遠竝命出仕,臣伏見備忘記,以副校理李端夏上疏,有特遞之命,臣竊不勝未安之至。自前承召之臣,陳達所懷,亦有古例,端夏職在邇列,來自外方,陳其所聞見於辭疏之中,蓋出於欲達民事之意,寧有他腸於其間,而聖敎乃以其態不美等語,遽加摧折,實有歉於待儒臣之道,此豈所望於聖明者哉?請還收副校理李端夏遞差之命,新除授獻納吳始壽,時在京畿廣州地,請斯速乘馹上來事,下諭。答曰,不允。處置事及下諭事,依啓。已上朝報
上在昌德宮。停常參·經筵。
藥房啓曰,伏未審數日來,聖候調攝何如,今日當爲受灸,時刻則定於已正乎?臣等不無憂慮,敢來問安,竝此仰稟。答曰,知道。症候,已言于醫官矣。再啓曰,臣等卽伏承鄭後啓·趙徵奎所傳之言,與諸御醫商議,則皆以爲自上不安節,雖是微感,不可不趁卽和解,九味羌活湯,加乾葛·荊芥各一錢,連進二貼宜當云,此藥卽爲劑入,且受灸吉日,自四月初一日至十四日推擇,則初七日十三日此兩日皆吉,其餘皆爲拘忌,決不可受灸云,竝此仰稟。答曰,知道。已上朝報
上在昌德宮。停常參·經筵。
卯時辰時,日有兩珥。自巳時至未時,日暈。酉時,日暈。
下直,尼山縣監李惟謙。
謝恩,副摠管具仁墍,海豐君鄭孝俊,判決事沈世鼎,保安察訪金啓光,司䆃主簿崔世慶,右參贊尹順之,正言尹丁遇,持平鄭載嵩,護軍趙珩。
藥房啓曰,三春已盡,日氣猶慘,伏未審夜來,聖候調攝何如,湯劑已進一貼,而有和解之效乎?臣等不無憂慮,敢來問安。答曰,知道。所患不至大段,故收效亦未顯著矣。
禁府啓目,宋繼宗·李馣·朴浻等,加刑何如?啓依允。又啓目,劉成奇,刑問一次不服,加刑得情,何如?啓依允。
大司憲朴長遠,司諫宋時喆,掌令宋昌,大司諫金壽興就職。
府啓,請還收黃瀗職牒還授之命,同前新除授掌令李秞,時在京畿楊州牧任所,請斯速乘馹上來事,下諭。
院啓,副校理李端夏,纔承召命,來自外方,陳其所聞見於辭疏之中,蓋出於欲達民事之意,寧有他腸於其間,而聖敎乃以其態不美等語,遽加摧折,特遞其職,實有歉於待儒臣之道,請還收副校理李端夏遞差之命,新除授茂長縣監金時輝,本是高敞之人也。高敞之於茂長,相去至近,毋論才器之可合與否,公私酬應之際,必多難便之勢,終無以彈壓劇邑,請茂長縣監金時輝改差。答曰,不允。改差事,依啓。
答府曰,不允。下諭事,依啓。
答咸鏡監司徐必遠疏曰,省疏具悉。卿其安心勿辭,從速察職。
京畿監司書目,安山呈,以判尹尹絳辭職上疏上送事。
大司諫金□□上疏。大槪,敢陳微忱,仍乞遞免事。入啓。已上朝報
爲此說者,不過理上是非,只當論學理之合否而已,豈一二人之所得以私哉?旣被情外之斥,勢難晏然,請命遞斥臣職。答曰,勿辭。
大司憲朴長遠,掌令宋昌啓曰,臣等卽伏見下政院之敎,乃柳晉三推考公事,功臣付標處誤書事也,臣等不勝瞿然之至。昨日之坐,推緘之久滯,缺多至累十度,簽押檢看之後,缺盡,而未免有此差誤,致勤聖敎,懵然不察之罪,著矣。決難晏然仍冒臺席,請命遞斥臣職。答曰,勿辭,退待物論。
大司諫金□□啓曰,憲府多官,引避退待,處置歸於本院,而其中掌令李秞之避辭,則乃以本院箚辭,引以爲嫌,不料一時泛論之語,致紛鬧之至此,臣不勝慨然之至。旣難處置,不可晏然仍冒,請命遞斥臣職。答曰,勿辭,退待物論。
右副承旨金益炅書啓,臣承命馳進于典獄,點檢在囚罪人,則啓覆罪人二名,啓下罪人十七名,竝十九名計除,各衙門取囚七十名內,砲手金彦解缺未坐之前,刑曹旣已放釋,私婢終達,以北道良女,率□人金已在現出事被囚而已,在正妻旣已囚禁,則終達以舊時主人,似不干涉,李命碩數字缺以缺奴推尋事被囚,而其主李齊賢,方在拿問照律之中,則此實似無仍囚之事,金益發,以私奴愛雲呈狀事被囚,而係是懲債,似涉虛妄,私奴禮業缺只以逃奴推尋事被囚,而罪目不明,趙子雲妻大春,以針綿婢檀香現身事被囚,而禁缺旣已現身,則缺無仍囚之事,針線婢檀香,以趁不現身事被囚,而過限不久,旣爲來現,則四朔被囚事七字缺興,以私奴招引事,被七字缺元非逃亡,則久囚七字缺私奴淡伊,以良女奸四字缺同惡事被囚,而十餘歲小兒數字缺奪之理,都於叱山,以田畓數字缺事被囚,而罪名甚輕,私奴數字缺以趁不應訟事被囚,而罪名不重,私婢玉只,以事係相鬪事被囚,而元非大段,韓好明,以作弊閭閻事被囚,而罪犯不明,成均館典僕興三,以所任遲晩事被囚,而似涉微細,右人等十五名,則體聖上欽恤之意,卽爲放送,他餘罪囚三十三名,罪名俱係重大,臣不敢擧論,此外愼戒玄·朴承·柳男·李禮男·池雲海·朴仲一·兪男·姜碩之·同伊·洪信海·方必觀·李缺·兪忠希·許仲吉·朴千立數字缺十六名,所犯雖重,囚繫數字缺卽疏決,俾無滯獄之數字缺連乞楚山·貴業·七禮等數字缺供,故亦不敢放釋,而原其所犯,不至大段,宜令該曹及各其司,從速疏決,且獄中罪人之方痛染病,缺至於三名,似當別置他處,使數字缺卽囚得免傳染之患,亦令該曹,卽爲稟處,何如?傳曰,知道。數字缺等六名,亦爲一體放釋,可也。已上朝報
上在昌德宮。停常參·經筵。
下直,保安察訪金啓光。
謝恩,尙衣正朴增輝,開城經歷崔逸缺曺挺宇,平丘察訪李順男,掌令尹世章,龍潭縣令洪錫。
副校理張善瀓上疏。大槪,冒陳情悃,乞蒙恩遞,任便出入,以伸至情事。入啓。答曰,省疏具悉。爾其勿辭往來。仍傳曰,給由焉。
京畿監司書目,道內各官染病人,時痛一千四十三名,已差一百十三名,死亡五十二名事。又書目,廣州呈,以獻納吳□□病重上去不得事。
平安監司書目,義州呈,以去三月十二日女元生雷震致死事。
院啓,竝引嫌而退,移授臺職缺尤不必以此引避,而旣缺之嫌,在例應遞,未覺付標之缺雖似欠詳,而出於無情,不可輕遞,旣因本院之箚,有此憲官之自列,不欲處置,其勢亦然,請掌令李秞遞差,行大司憲朴長遠,掌令宋昌,大司諫金□□竝命出仕。答曰,依啓。
大司諫金□□,大司憲朴長遠,掌令宋昌就職。
榻前,領議政鄭太和所啓,聞執義南九萬,病勢極重云,缺請去云,而九萬以侍從之缺外,所患如此,藥物宜令缺矣。上曰,朴頵仍留看病,藥物缺醫司題給,可也。
大司憲朴長遠上疏。大槪,敢陳至懇,乞遞職名缺往中路救護病母事,入啓。
京畿監司書目,水原呈,以刑曹參議李弘淵病重上去不得事。啓遞差。
以獻納吳□□辭狀,遞差。
吏曹啓曰,臺諫有闕,政事,取稟。
去三月二十五日引見時,左議政元斗杓所啓,近來臺諫,以被推引避之弊,極爲紛紜,前日則被推缺則蕩滌其推考,而缺推考則猶存,而憲府缺畢勘無時,故引避之紛紜缺蕩滌,出於一時變通之意也。領議政鄭太和曰,曾在先朝,臣請推習儀不參之人,故不參缺爲臺諫者,引避紛紜,寧靖無期,故陳達而變通矣。其後又定奪於榻前,臺諫被推者,雖引避,不爲蕩滌其推考矣。被推亦有輕重,其輕者,有所變通,則似好矣。曾在先朝,蔡裕後爲大司憲,翊日肅謝,以方在時推引避,先王,先下棄推之命,後以勿辭爲批答,今後則臺諫避辭中,以某事被推緣由,明白自列,可也。已上燼餘
上在昌德宮。停常參·經筵。
未時,日暈。
司圃別提李敏夏,位土摘奸後入來。
謝恩,僉知閔晉亮。
藥房啓曰,伏未審夜來,聖候何如,昨日引見良久,不瑕有妨於調攝乎?敢來問安。且受灸吉日,以十三日後更擇以啓事,傳敎矣,與鍼醫尹後益等商議,則今十九日二十日爲吉云,臨時稟定,何如?答曰,知道。
傳曰,政事,明日爲之。
京畿監司書目,驪州呈,以刑曹參判趙壽益病重上去不得事,啓遞差。又書目,廣州呈,以反庫御使南九萬病重事。
備邊司啓目,粘連平安監司吳挺緯上疏云云,吳挺緯母年已過七十,病又彌留,旣不得將往,亦不忍遠離,依願改差,何如?啓依允。
昨日引見時,行大司憲朴長遠所啓,請還收黃瀗職牒還授之命。同前上曰,毋庸瀆擾。
大司諫金□□所啓,全羅道災實,尙未知實狀,當初前監司趙龜錫,累度啓聞之辭,與傳者之言,皆非的當,新監司必有從實詳察之事矣。藩臣之於朝廷,事體嚴截,而近來,體統大壞,藩臣小有責罰,輒敢費辭辭職,已極非矣。今者趙龜錫,旣已罷職之後,乃以災實一事張皇馳啓,其在事體,極爲不當,前監司趙龜錫請命推考。上曰,依啓。又所啓,榻前辭職,事體重大,故堂上以上,則不敢爲之,而吏曹參議閔鼎重,前後榻前,煩瀆辭職,吏曹參議閔鼎重,請命推考。上曰,依啓。
上曰,今年痘疫,比前何如?領議政鄭太和曰,今年痘疫,亦甚熾盛,士夫家亦多患痛者矣。上曰,活人署出去,病人食物,依前給之耶?兵曹判書金佐明曰,前則自宣惠廳題給粥米,而今年則時不爲之矣。上曰,食物依前例給之,可也。禮曹判書洪重普曰,染病人藥物,兩醫司題給,而下賤之人,不爲煎服而棄之,題給無益矣。領相曰,願得者題給宜當矣。上曰依爲之,領議政鄭太和所啓。自前染病之人,皆出於東西活人署,其意有在,而今則路傍多結病幕,至於受香過去之路,亦甚未安,令漢城府摘奸病人結幕,盡爲移送于僻處,此後則路傍結幕,一切禁斷,何如?上曰,依爲之。
春塘臺對擧,儒生庭試,設行卽日唱榜事,定奪。
吏曹啓曰,平安監司有闕,依近例,令備邊司議薦,何如?傳曰,允。
府前啓,黃瀗事,大祭齋戒姑停。
傳曰,史官一員待命,騎馬二匹立之,宗廟大祭所,內摘奸。已上朝報
上在昌德宮。停常參·經筵。
夜一更,月入東井星。
謝恩,持平李奎齡,茂長縣監金厦梴,校書副正字金振漢,成均博士李煿,學正柳梴,典籍金時輝。
吏曹參議閔鼎重上疏。大槪,冒萬死更陳危迫之懇,乞遞本職及所帶諸任,以幸公私事。入啓。
吏曹啓曰,粘連黃海監司吳挺垣辭狀云云,吳挺垣老母病重,願得遞職歸救是如,有此辭狀是白在果,吳挺垣母病,今已向差兺不喩,海西旣非絶遠之地,且與未赴任監司有間,此時藩臬重任,似難輕許遞改,仍令察任宜當,以此意回移,何如?啓依允。
院啓,新除授獻納閔□□,時在忠淸道鎭岑地,請斯速乘馹上來事,下諭。答曰,依啓。已上朝報
有政。吏批,以李正英爲平安監司,柳元之爲安奇察訪,朴增輝爲掌令,李垕爲奉常正,趙遠期爲宗簿主簿,李俊耉爲承文判校,柳星三爲學正,尹輔殷爲學錄,裵榮成爲校書正字,鄭始昌爲刑曹佐郞,閔汝老爲獻納,吳始壽爲兵曹正郞,權讓爲兵曹佐郞,鄭華齊爲學正,趙時瑗爲學諭,金萬均爲尙衣正,朴潾爲敦寧判官,沈光泗爲宗廟令,閔鼎重爲吏曹參判。
上在昌德宮。停常參·經筵。
謝恩,護軍李秞·朴而瞻,直講李行源,順川郡守權碖,儀賓都事白弘一,學錄尹輔殷,奉常判官洪聖龜。
吏曹啓曰,來初九日祿都目政事爲之之意,敢啓。傳曰,知道。
答大司憲朴長遠疏曰,省疏具悉。卿其安心,勿辭往來。
傳曰,史官五員待命,騎馬十五匹立之,津船內摘奸。
左議政元斗杓箚子。大槪,腹痛轉苦,更申前懇,內局都提調,爲先遞改,俾得專意調治,以尋生路事,入啓。答曰,省箚具悉卿懇。卿其安心勿辭,從容善攝。
夜一更,月暈,白雲一道如氣,起自西方,直指艮方,長竟天,廣二尺許,漸進東南,良久乃滅。已上朝報
上在昌德宮。停常參·經筵。
答副校理張善瀓疏曰,省疏具悉。給馬之命,意非偶然,爾其安心,勿辭往來。
禮曹參判南老星,獻陵奉審事出去。
下直,開城經歷崔逸。
謝恩,同知閔泰亨,僉知朴宗臣,奉常正李垕,兵曹正郞吳始壽,學正柳星三,刑曹佐郞鄭始昌。
藥房啓曰,伏未審數日來,聖候調攝何如?臣等憂慮未弛,敢來問安。答曰,知道。
答修撰宋□□疏曰,省疏具悉。爾其勿辭,從速上來。
吏曹參議閔鼎重上疏,還下。
掌令宋昌啓曰,凡新除臺官,欲行相會禮,則必先遍告於同僚,自是規例,而缺持平李奎齡肅謝歸家之後,缺招致下吏,劃卽請會於長官,長官以疏批未下爲辭,則奎齡,遽自停止,而使不聞於臣,臣雖駑劣,旣已忝在僚席,而且於其時,無他事故,則在同僚之道,所當一體約會,可否商確,從容處事,未爲不可,而有所取捨,擧措異常,此莫非臣見輕僚寀,不能爲有無之致,而到今又以明日相會爲言者,亦獨何哉?揆以事體,實無所據,臣亦自有廉隅,進退指揮,豈至一聽於同僚哉?臺閣舊例,緣臣墜落,決不可靦然苟冒,而聞知太晩,今始來避,臣之懵然,著矣,尤難晏然,請命遞斥臣職。答曰,勿辭,退待物論。
吏曹啓曰,臺諫有闕,政事,取稟。
持平李奎齡啓曰,無論事之大小,可論則論,自是言官之職耳。頃者兩司避辭中,備陳咸鏡監司徐必遠可缺之意,而及其旣出之後,終無一言以正其失,臺閣事體,似不當如是,而掌令宋昌,卽其時臺官,故臣肅謝之後,欲與長官相議論遞,而長官適陳疏,批答未下,以待長官出仕後,當相會禮之意,言于府吏,不與宋昌相會之言,則初不出於臣也。臣以新進之人,臺閣規例,則雖未知之,心欲論劾,反請相會禮於其人,豈有是哉?且今日下吏來言,明日乃空日,當開坐云,臣答以未肅拜,同僚出仕開坐,則當進參云,而別無更請相會之事矣。卽者宋昌,張皇引避,至以明日相會爲言,實無所據等語爲辭,緣臣未諳舊例,旣被同僚之斥,又有起鬧之失,臣何敢晏然仍冒?請命遞斥臣職。答曰,勿辭,退待物論。
大司諫金□□,正言洪□□啓曰,臣等卽伏見持平李奎齡避辭,以頃者兩司避辭,備陳徐必遠可論之意,而終無一言爲非,至有論遞憲官之語,臣等之終無一言,與憲官無異,則亦當在於論遞之中,決不可一刻苟冒,請命遞斥臣職。答曰,勿辭,退待物論。已上朝報
備局啓,本司有司堂上閔鼎重,初以副提調啓下矣,今陞嘉善,改以提調啓下,使之仍察有司之任,何如?答曰,允。備局謄錄
上在昌德宮。停常參·經筵。
未時申時,日暈。夜一更,月暈。
謝恩,戶曹參議元萬石,掌令朴增輝,宗廟令沈光泗,兵曹佐郞權讓,校書正字裵榮成。
吏曹參判閔鼎重上疏。大槪,冒萬死敢陳危迫之懇,乞還新授職名,以重名器事。入啓。答曰,省疏具悉。國家用人,其路甚廣,此豈賣職之比哉?卿其安意勿辭,從速察職。
政院啓曰,來十一日,專經文臣殿講,取稟。傳曰,爲之。
司諫宋時喆啓曰,臣昨伏見持平李奎齡避辭,有無論事之大小,可論則卽論,自是言官之職等語,臣不勝瞿然之至。臣職是言官,而當此徐必遠投疏之時,則不卽論列之斥,臣亦難免,決不可一刻仍冒,而昨緣日暮,今始來避,所失尤大,請命遞斥臣職。答曰,勿辭,退待物論。
春塘臺擧動吉日,今月十一日推擇,啓下。
禮曹參判南老星,獻陵奉審後入來。
政院啓曰,今月十一日,文臣殿講爲之事,命下矣。春塘臺擧動相値,不得爲之之意,敢啓。傳曰,知道。
府啓,竝引嫌而退,取捨請會,責有所歸,而旣被同僚之斥,則迫令就列,亦非待臺官之道,徐必遠疏辭之忿懥,禮意之牽合,公議所在,孰不非之,而頃者兩司多官之引避也,只明是非而已,不卽論啓者,豈皆偏護必遠而然哉?蓋有所商量愼重,而到今更爲提起,必欲追論,經先起鬧,難免率爾,當初不論,不無意見,而被斥則同,勢難仍在,除授諫職,在於兩司引避之後,則泛論之言,不必爲嫌,請掌令宋昌,持平李奎齡,正言洪□□,竝命遞差,司諫宋時喆出仕。答曰,依啓。
護軍趙頊辭職上疏,入啓。答曰,省疏具悉。卿其安心勿辭,從速察職。
上在昌德宮。停常參·經筵。
下直,忠淸水使李尙敬。
司僕僉正朴邁,牧場檢飭後入來。
謝恩,校理朴世堂,軍器僉正林命儒,敦寧判官朴潾。
備邊司啓曰,本司有司堂上閔鼎重,副提調啓下矣,今陞嘉善,改以提調啓下,使之仍察有司之任,何如?傳曰,允。
常平廳啓曰,傳敎矣。東西活人署,時痛病人之數,令本署成冊輸送,則東活人署七十二名,西活人署五十六名,而竝依前例,自今月初八日間五日,米鹽題給,使之善爲救護之意,敢啓。傳曰,知道。
京畿監司書目,安山呈,以判尹尹絳病重上去不得事。
司諫宋時喆啓曰,臣之忝叨,雖在於兩司引避之後,而冒昧行公,亦有日矣,則不論之斥,與同僚宜無異同,而處置之,或遞或出,實出意外,其敢以苟出爲幸,晏然就列乎?情勢切迫,竟未赴召,違慢之誅,萬殞難贖,決難一刻仍冒,以益罪戾,而適緣胸痛猝發,達夜苦劇,待其乍歇,今始扶曳來避,所失尤大,請命遞斥臣職。答曰,勿辭,退待物論。
忠淸監司書目,保寧呈,以開城留守趙啓遠病重上去不得事。啓遞差。
以判令尹絳辭狀,遞差。
江原道原州生員崔東老等上疏。大槪,高麗國子進士元天錫書院請額事,入啓。
謝恩,僉知沈世鼎。
掌令朴增輝啓曰,卽伏見司諫宋時喆避辭,則以處置請出爲言,以臣淺見,不知其可遞之端,而旣以請出爲嫌,則臣何敢更爲論列,有所處置乎?且臣於昨日處置多官之時,非不知似有立落,而槩李奎齡,以兩司之官,引避之後,當論不論爲非,必欲䮕正,則當初出肅之後,旣行城上所之任,所當卽爲論啓,如欲愼重,而請會長官,亦當前期探問,長官有故,則仍爲獨啓,事體當然,而出來之後,始乃請會,揆以體例,實涉顚倒。至於徐必遠疏辭,節節顚錯,見非公議,其意不欲以事過之故置而不論,則徐待相議,從容處事,亦未爲不可,而別生意見,欲先論遞同僚,同臺彈劾,所關甚重,臣實未知其妥當,而且其避辭中,全沒必遠欲論之意,惟以論遞同僚爲言,先後倒置,擧措異常,故乃爲請遞矣,今聞物議,以臣處置爲乖當,以此以彼,俱難晏然,請命遞斥臣職。答曰,勿辭,退待物論。
有政。吏批,鄭重徽爲持平,李慶億爲吏曹參議,尹遇丁爲掌令,鄭必達爲典籍,吳斗寅爲尙衣正,吳挺緯爲禮曹參議,趙聖輔爲正言,趙遠期爲正言,南斗極爲丹陽郡守,崔文活爲咸陽郡守,李亨千爲禮曹佐郞,金壽興爲兵曹參知,李慶徽爲大司諫,任弘亮爲奉常奉事,柳梴爲奉常副奉事,李尙悌爲校書博士,陳尙漸爲校書副正字,金壽興爲承旨。
上在昌德宮。停常參·經筵。
領敦寧金佐明,鍼灸出仕。
吏曹佐郞呂聖齊,卒李景稷賜諡官,平山府出去。
謝恩,禮曹參議吳挺緯,楊州牧使權諿,校書副正字陳尙漸,宣傳官李枝遠,同副承旨金壽興,禮曹佐郞李亨千,典籍金璛,判校李俊耉。
吏曹參判閔鼎重再疏。大槪,冒萬死更陳危迫之懇,乞還新授職名,竝遞兼帶大司成等任,俾安微分事。入啓。
答副修撰沈梓疏曰,省疏具悉。爾其勿辭,從速察職。
左議政元斗杓箚子。大槪,賤疾日益危苦,更冒萬死乞遞本職及兼帶內局都提調事。入啓。
應敎李端相三度呈辭,入啓。遞差。
明日春塘臺擧動正時,卯正一刻,開門,罷漏後。
玉堂箚子,司諫宋時喆,掌令朴增輝,竝命遞差事,入啓。答曰,依啓。
護軍李缺上疏。大槪,略陳畿邑民瘼及時變通事。入啓。
海運判官李光迪,漕運後入來。
答左議政元斗杓箚曰,省箚具悉卿懇。卿其安心勿辭焉。
吏曹啓曰,臺諫有闕,政事,取稟。已上朝報
禁府啓曰,來十一日春塘臺親臨廷試時,本府都事十員,皆將赴試,本府及當直入直公事郞廳,試場禁亂官各一員,竝假都事四員,令該曹依例差出,試場罷出間,使之察任,何如?傳曰,允。
又啓曰,今日臣等,開坐本府,罪人等依例刑推,而其中劉成奇公事,則其子劉廷式議處公事,粘付入啓,未及判下,故劉成奇,則不得刑推之意,敢啓。傳曰,知道。備局謄錄
上在昌德宮。停常參·經筵。
夜一更至五更,月暈。
當日無肅拜。
大殿,藥房問安。答曰,知道。
禁府啓目,宋繼宗,刑問三十七次,朴浻,三十次,李馣,十七次,竝不服,加刑。啓依允。
春塘臺儒生庭試,十三日爲之事定奪。
今日春塘臺親臨擧動時,上謂都承旨南龍翼曰,今後庭試,依謁聖例,試官望,前期一日擬入,則當日曉頭當落點,以下參望之人,豫爲來待於闕下,受點之後,直爲入參事,定奪施行。已上朝報
上在昌德宮。停常參·經筵。
謝恩,尙衣正吳斗寅,司藝金禹錫,大司諫李慶徽,正言趙聖輔。
大殿,藥房口傳問安。答曰,知道。
咸鏡監司書目,廉隅所在,決無仍冒之理,辭職上疏上送事。
明日儒生庭試,讀券官十,領府事李景奭,判府事洪重普·鄭致和·金壽恒·李一相·尹順之·趙頊·兪㯙·閔鼎重·南老星。對讀官十,元萬石·吳挺緯·安後說·李俊耉·朴世堅·吳斗寅·張善瀓·睦來善·朴世堂·李有相·金益廉·李敏敍·申厚載·李伯麟·南二星·尹深·金禹錫·沈梓·孟胄瑞·金世行。
明日春塘臺儒生庭試,親臨正時,卯初一刻,開門,罷漏時。
答吏曹參判閔鼎重疏曰,省疏具悉。已諭予意矣,何用控辭,安意勿辭,從速察職。已上朝報
上在昌德宮。停常參·經筵。
自卯時至辰時,日暈。夜五更,下霜。
謝恩,吏曹參判閔鼎重,副修撰沈梓。
大殿,藥房問安。答曰,知道。
忠淸監司書目,連源察訪金奐罷黜事。
又書目,丹陽郡守元檝遭母喪事。
右副承旨金益炅啓曰,憲府之官,或在外,或未肅拜,連以監察爲茶時矣,常時擧動,憲府有故,則例以監察代行,而今日親臨放榜時,以監察入參,事甚苟簡,憲府在京未肅拜之員,竝卽牌招,何如?傳曰,允。
傳曰,政事,當日爲之。
謝恩,掌令孟胄瑞。
吏曹啓曰,新恩政事,取稟。傳曰,過國忌後,爲之。
金壽興啓曰,大司憲朴長遠,執義南九萬,持平鄭重徽在外,掌令尹遇丁未肅拜,只有一員未差,持平鄭載嵩未肅拜陳疏,今日以監察茶時之意,敢啓。傳曰,知道。
南龍翼啓曰,行司直李弘淵,試場罷後,稱病不進,極爲非矣,請推考。缺命官及試官,皆坐東壁時,數幾何移坐西壁,何如?南龍翼啓曰,臣缺題時,姑避可矣,史官傳言侍衛缺上番翰注,皆避出,都承旨缺命官及提學,都承旨,以賦詩箴銘以入缺落點於銘,命官及大提學,相缺進于上,上落點於土堦銘,仍問曰,銘之作缺,何如?命官及大提學對曰,比於他文,則似爲易矣。上曰,時刻以何時定之乎?大提學曰,午定前則似爲急矣,缺午初以下,讀券官,卽書題二張,上親覽所出之題,南龍翼出去,卽懸題于左右板,大臣及承旨·左右侍衛諸將士,皆如前入侍,宰樞執鼓後呼名,御營廳砲手缺騎蒭比較之人及賞格之類,抄出缺佐明曰,已爲抄出待令矣。卯中,上入幕次,銃放後提獨劍試才,上問于金佐明曰,砲手入格者,尙未抄出耶?金佐明對曰,其中有兼缺者,故未及抄出耳。辰初,上出御坐,獨劍罷後,試偃月刀。上曰,砲手缺竝取,何如?金佐明曰,砲手則只取壯元一人,似當矣。上謂金佐明曰,文臣嘉善缺射者乎?金佐明曰,嘉善中洪瑑,承旨中缺射而不爲自願,故不爲擧案矣。上曰,如此之類缺刀試才後試拳,上謂權大運曰,缺入格之人,以受賞次待令,勿缺上入幕次缺御坐。上曰,越邊路傍,有人缺州居徐生·禹端也,文則缺地云矣。上曰,不爲初試缺六兩金景文,一矢一百四十一步,一矢一百三十缺,上曰,缺幾何?南龍翼對曰,一千七百三十餘□六兩。缺於林間,文臣試射,上指柳赫然缺張曰,此弓有能彎者乎?赫然對曰,小臣臂病不□彎□去□能彎者,使之試彎矣。上曰,缺來,上謂金佐明曰,兵曹亦得缺者數人來,力士輩入來試彎,則李尙植缺能彎,而尙植爲優耳。上曰,政事爲之,吏曹判書金壽恒,試官參判閔鼎重進,參議李慶億在外未肅拜,右承旨權坽進,以李后爲司諫,孟胄瑞爲掌令,金以性今加嘉善,試才入格加資事承傳,以開城留守望單子。傳曰,前都承旨吳挺緯除授,開城留守吳挺緯,今加嘉善。兵批,判書金佐明進,參判下全缺。已上燼餘
有政。吏批,以吳挺緯爲開城留守,孟胄瑞爲掌令。
上在昌德宮。停常參·經筵。
行司業李興元,加資肅拜。
謝恩,同知吳孝誠,護軍朴昌後·南沃,典籍鄭必達,學正鄭華齊,平歸察訪鄭慶演,訓鍊正尹昌亨,丹陽郡守南斗極。
全羅監司書目,獒樹察訪柳仁齊,統制使過去時,多有所失,爲先罷黜,而統制使所犯,朝廷以處置事。
藥房啓曰,伏未審夜來,聖候何如?連日冒風出御帳殿,恐有妨於眼患調攝,臣等憂慮未弛,敢來問安。答曰,知道。眼候似不如前矣。
左議政元斗杓箚子。大槪,賤疾一向危篤,更陳危悃,本職及兼帶內局都提調,冀蒙遞改,以便公私事。入啓。答曰,省箚具悉卿懇。卿其安心勿辭,更加善攝。
仍傳曰,遣醫官趙徵奎看病。
掌令孟胄瑞啓曰,近以咸鏡監司徐必遠事,轉輾起鬧,景象不佳,臣竊慨然,必遠前後疏辭,牽合所經,節節乖戾,見非公議,愈往愈甚,而其疏上來,緣臣適忝在本府,未之䮕正,則過於商量之失,臣亦有焉,況且兩司之官,皆以不論見遞,則臣何敢獨爲晏然而已乎?昨於肅謝之後,卽當自列,而疲軟避辭,不敢煩瀆於賀禮方張之時,泯默退出,今始來避,所失尤大,請命遞斥臣職。答曰,勿辭,退待物論。
金壽興啓曰,掌令孟胄瑞,再啓煩瀆,退待物論矣。傳曰,知道。
恭惠王后忌辰齋戒。
金壽興啓曰,左議政箚子到院,而以國忌齋戒,留院之意,敢啓。傳曰,入之。以上燼餘
上在昌德宮。停常參·經筵。
謝恩,正言趙聖輔,掌令尹遇丁,護軍慶一會·白弘亮,僉知白瑞龍,奉常奉事任弘亮,副奉事柳梴,別害僉使邢汝藎。
藥房啓曰,伏未審夜來,聖體何如?昨伏承批答,以眼候似不如前爲敎,臣等不勝憂慮,今日爲先入診後,議定鍼藥宜當,敢來問安,竝此仰稟。答曰,知道。欲爲受鍼,議穴以啓可也。再啓曰,欲爲受鍼,議穴以啓事,傳敎矣。卽與鄭後啓·尹後益等諸醫商議,則面部,迎香,手部,尺澤·合谷·中渚,足部,三里·太沖·絶骨等穴,當爲受鍼,而今日則不但望日,亦有他拘忌,不宜受鍼,明日則無大段拘忌云,何以爲之?敢稟。答曰,明日爲之。
全羅監司書目,進上闕封羅州兼任務安縣監李守恒,罷黜,臣段惶恐待罪事。
慶尙監司書目,咸陽郡守元植,今月初四日遭母喪事。
掌令尹遇丁啓曰,賤疾累月沈痼,前後一未供仕,忝叨新命,亦已多日,而無以自力,久稽肅謝,冒呈辭疏,見阻政院,情甚悶蹙,病益危苦,不意此際,召牌遽降,末由運動,竟未祗赴,違慢之誅,在所難逃,而昨緣病勢添劇,今始扶曳來避,臣之罪戾,至此尤大,請命罷斥臣職。答曰,勿辭,退待物論。
院啓,竝引嫌而退,意見雖正,當論不論,則旣失其職,不可仍在,疾病之來,人所難免,而召牌不進,在例應遞,請掌令孟胄瑞·尹遇丁,竝命遞差。答曰,依啓。
備邊司啓目,粘連大司諫金壽興上疏云云,大司諫金壽興,目見時政,條陳八漸,辭語勤懇,可見其憂愛之誠,伏見聖批,已有嘉納之意是白在果,聽政納諫等款,惟在聖明更加愓念是白乎旀,民生漸困,實由於差役之不均,內司及諸宮家·各衙門屯民,竝爲一體差役,從前非不啓下申飭,而外方不能着實擧行,頃者三宮所屬莊奴均差其役事,臺諫亦嘗論執,而終未蒙許,此中外之所以缺望,而有所慨然者也。先自內司宮家,折破偏私之政,則其餘各衙門,勢家莊戶豪右籬下所護,不令自罷,唯願特下聖敎,若爲申明,俾有實效敎是乎旀,近來人材漸乏,至於醫譯諸技,無不皆然,此誠今日切急之憂,文武才藝雜技等類,培養成就之制,俱在國典,着令各該司,一依法典申明勸奬爲白乎旀,文網漸密,乃是衰世之事,而國家經亂之後,未免事爲之浸多,以致新條增煩,爲弊多端,雖不能一時盡除,令該司抄出舊制外新立之科,來議於臣等,然後其中可省者,爲先錄啓定奪爲白乎旀,若不旌別淑慝,無以礪世,忠孝節義,外方非無上聞之例,而遠外窮域,豈無見漏之人乎?令該曹更加詢訪,凡係激勸之典,着實擧行爲白乎旀,七十致仕,非但古經,我國法例,亦多聽許,自非係國家輕重者,則許遂其願,俾食奉朝請之祿,以示優老礪廉之意,誠爲允當爲白乎旀,抄選廉謹,從前稀濶之擧,雖不可猝然輕許,事關勸礪,從容考出舊例,熟講稟定爲白乎矣,疏末所陳事乙良,後日登對時,面稟何如?啓。依允。
權大運,以都摠府言啓曰,副摠管李挺漢,以會同分軍事,內兵曹進去之意,敢啓。傳曰,知道。
金益炅啓曰,掌令尹遇丁,再啓煩瀆,退待物論矣。傳曰,知道。
正言趙聖輔啓曰,掌令孟胄瑞,以近以咸鏡監司徐必遠事,轉輾起鬧,爻象不佳,臣竊慨然。必遠前後疏辭,率合禮經,節節乖戾,見非公議,愈往愈甚,而其疏上來之初,臣適忝在本府,未卽䮕正,則過於商量之失,臣亦有之,況且兩司之官,皆以不論見遞,則臣何敢獨爲晏然而已乎?昨於肅謝之後,卽當自列,而疲軟避辭,不敢煩瀆於賀禮方張之時,泯默退出,今始來避,所失尤大,掌令尹遇丁,以賤疾累月沈痼,前後一未供仕,忝叨新命,亦已多日,而無以自力,久稽肅謝,冒呈辭疏,見阻政院,情甚悶蹙,病益危苦,不意此際,召牌遽降,末由運動,竟未祗赴,違慢之誅,在所難逃,而昨緣病勢添劇,今始扶曳來避,竝引嫌而退,意見雖正,當論不論,則旣失其職,不可仍在,疾病之來,人所難免,而召牌不進,在例應遞,請掌令尹遇丁·孟胄瑞,竝命遞差。答曰,依啓。已上燼餘
恭惠王后忌辰。
上在昌德宮。停常參·經筵。
禮曹佐郞曺挺宇,卒兪棨等致祭事,京畿·忠淸等道出去。
司饔參奉柳缺捉魚事,金浦地出去。
下直,成川府使李枝茂,碧潼郡守李詺立,珍山郡守宋有佺,平陵察訪鄭慶演。
謝恩,正言趙遠期,咸陽郡守崔文活。
藥房啓曰,伏未審夜來,聖體何如,眼候比昨亦何如,今日受鍼時刻,依前定於已正乎?臣等不任憂慮,敢來問安,竝此仰稟。答曰,知道。
大殿受鍼後,藥房·政院·玉堂·二品以上·六曹問安。答曰,知道。
開城留守吳挺緯上疏。大槪,猥陳危迫之懇,乞收特授之命,以重名器,以安微分事。入啓。答曰,省疏具悉。卿其勿辭,從速察職。
持平鄭載嵩上疏,入啓。踏啓字。
左正言趙聖輔啓曰,咸鏡監司徐必遠,前後辭職之疏,非但謬引經傳,牽合傅會,乘其忿戾之氣,肆其侵凌之語,甚至指儒疏爲阿好曲說,斥兩司以推波助瀾,必欲脅制公論,使不敢議已,其縱恣無忌之罪,不可無規正之擧,故臣於今日,與同僚行相會禮後,發論席上,又爲擧正,則同僚諉以後時惹鬧,反復相持,終未歸一,凡臺閣論事,惟觀其事之是非而已,何拘於早晩,何憚於起惹,而不爲之一明其是非乎?同僚之意,臣實未知也。此無非臣疲軟見輕之致,何敢靦然久冒?請命遞斥臣職。答曰,勿辭,退待物論。大司諫李慶徽啓曰,卽者臣與同僚,行相會禮於朝房,同僚以咸鏡監司徐必遠請罪事,發論席上,而臣曾於喪亂之日,不幸有原隰之裒,立朝以來,或任境外接應之事,不得不仰念公議,隱忍私情者屢矣。今者必遠之諫,專以公私輕重爲說,而請罪之論,愈出愈激,則臣於此,自顧慚恧之不暇,何敢有所可否於其間?請命遞斥臣職。答曰,勿辭,退待物論。右正言趙遠期啓曰,臣猥忝匪據,自知不似,縮伏私室,恭俟物議,長單請告,見阻政院,久稽肅謝,臣誠死罪,臣於朝退,與長官同僚行相會禮,同僚欲論咸鏡監司徐必遠之罪,而臣意以爲必遠之疏,出於尊朝廷之體例,不能却顧,而深慮聖朝之體群臣至矣,當此之時,凡有隱痛於中者,毋論禮制等殺,仕不仕之有間,唯當培其氣養其恥,不使渙然離阻,則其於激勸扶植,關係顧不重歟?惜乎,必遠之見,不能及此,徒以區區體例,有所爭卞於其間,至於援引禮經,凌厲其辭,欲令多士言官莫敢議其非,其亦不思之甚也。雖然必遠之敢爲此言,無所忌憚者,唯其學術麤疏,識見紕繆,故不知其流之弊,終至於淪夷狄入禽獸而止,顧其初心,則豈盡如議者之所云。噫,是非旣已明矣,公論旣已定矣。且其前後疏辭,不顧攻斥,而乖剌亦已著矣,猶以文字言語之失,遽加脅制縱恣之罪,紛紛然起而追劾,未知於國體,何如?而摘抉細故,嚅唲依違,非臣之意也。同僚旣以見輕引避,臣何敢俛首苟同,亦何敢抗顔苟冒,請命遞斥臣職。答曰,勿辭,退待物論。
同知金是聲,統制使遞來。
權坽,以禮曹言啓曰,以卒平林君李元敬,前參判兪棨,司直李迪致祭事,本曹佐郞曹挺宇,方爲下直,而卽接忠淸監司李翊漢移文,則李迪家染病大熾,人不得相通云,似難一時致祭,李迪祭文,姑勿下送,何如?傳曰,允。
南龍翼,以宗簿寺官員,以提調意啓曰,宗親府啓辭內,宗室之越法下鄕,誠有罪矣。所當論斥,以懲其失,而宗簿寺,不爲此擧,只請減祿,有傷事體,法典所無,及其行關嚴督,使之上來,時仕則亦有變通給祿,而春等免減,夏等亦將不給,其於糾檢之道,優待之義,俱失其宜矣。近來連歲凶荒,雖在凡庶,窮餓失所,則亦當矜恤,而況以先王後裔,窮餓困頓,至於此極者乎?本府,以諸宗缺應修睦之地,而亦不變通,則竊恐有妨於聖明仁親之義,宜令宗簿寺査其上來與否,今夏等祿俸,依例頒給,何如?傳曰,依爲之事命下矣。近來國綱漸弛,凡在京宗室,大小公會,全不進參,而其中在外者,則偃臥鄕曲,冒受祿俸,有違法例,本寺之前後摘發罷推,亦非一再,而猶不動意,乍來乍去,極爲非矣。今正朝陳賀及朝參擧動時,進參者未滿十員,本寺,以在京不進者推考,在外不來者,缺以懲其一時自便之習,繼有憲府啓辭,宗室在外者,盡還京裏事,已捧承傳,本寺以此意缺今者宗親府啓辭如此,前日抄送該曹,今夏等,依例給祿,缺當,而但受祿之後,不有法缺卽還去者,本寺一時摘發,從重科罪,何如?傳曰,允。
金壽興,以司饔院官員,以都提調意啓曰,兩大妃殿,京畿進上生雉,皆不合於御供,再三點退。缺樹茂密之時,所捉皆非御供可合者,缺封進,以致如此云,勢雖似然,而莫重御供,不可以不合之物捧納,故其中稍勝者擇捧,而今若置而不論,後弊難防,兩大妃殿進上當該京主人,令攸司囚禁治罪,封進官亦爲推考,以爲懲後之地,何如?傳曰,允。
吏批,判書金壽恒進,參判閔鼎重病,參議李慶億在外,右承旨權坽進,以郭聖龜爲掌令,鄭采和爲繕工僉正,李瑞雨爲司饔直長,安後說爲判決事,尹敬敎爲連源察訪,黃震耉爲繕工監役,洪應元爲氷庫別檢,李舜岳爲靖陵參奉,崔時卨爲宗簿主簿,宋時喆爲奉常正,趙珩爲判尹,閔蓍重爲典籍,具英望爲義盈主簿,洪柱文爲繕工假監役,尹元擧爲掌令,司僕主簿梁濟臣,司贍主簿朴振禧相換。兵批,判書金佐明掃墳受由,參判兪㯙進,參議未差,參知沈世鼎病,右副承旨金益炅進,以缺。已上燼餘
有政。吏批,以郭聖龜爲掌令,鄭采和爲繕工僉正,李瑞雨爲司饔直長,尹敬敎爲連源察訪,安後說爲判決事,黃震耉爲繕工監役,趙珩爲漢城判尹,洪應元爲氷庫別檢,尹元擧爲掌令,李舜岳爲靖陵參奉,宋時喆爲奉常正,洪柱文爲繕工假監役,崔時卨爲宗簿主簿。
上在昌德宮。停常參·經筵。
卯時·辰時·未時·申時,日暈。酉時,日有兩珥。
謝恩,典籍閔蓍重,司饔主簿梁濟臣。
大殿,政院·玉堂問安。答曰,知道。
吏曹啓曰,臺諫有闕,政事,取稟。傳曰,明日爲之。
藥房啓曰,伏未審夜來,聖體調攝何如,昨日受鍼之後,眼候別無顯效乎?今日受鍼時刻,亦當仍用巳正,臣等憂慮未弛,敢來問安,竝此仰稟。答曰,知道。
以全羅監司狀啓,傳曰,勿待罪事,回諭。
玉堂箚子。大槪,請左正言趙聖輔,右正言趙遠期,竝命遞差,大司諫李慶徽出仕事。入啓。答曰,依啓。疊
大殿受鍼後,藥房·政院·玉堂·二品以上·六曹問安。答曰,知道。
左議政元斗杓箚子。大槪,賤疾日漸危苦,更冒萬死乞遞本職及兼帶內局都提調事。入啓。答曰,省箚具悉卿懇。卿辭至此,內局都提調之任,當勉副焉。
兵曹佐郞朴贄,黃海道堤堰摘奸後入來。
平安監司李正英上疏。大槪,新授職名,決不可堪,亟許遞改,以幸公私事。入啓。答曰,省疏具悉。卿其勿辭,速往欽哉。
校理朴世堂,修撰尹深等,伏以正言趙聖輔,以咸鏡監司徐必遠前後辭職之疏,非但謬引經傳,牽合傅會,乘其忿戾之氣,肆其侵凌之語,甚指儒疏爲阿好曲說,斥兩司以推波助瀾,必欲脅制公論,使缺已其縱恣無忌之罪,不可無糾正之擧,故臣於今日,與同僚行相會禮後,發論席上,欲爲擧正,則同僚諉以後時惹鬧,反覆相持,終未歸一,凡臺閣論事,惟觀其事之是非而已,何拘於早晩,何憚於起鬧,而不爲之一明其是非乎?同僚之意,臣實未知也。此無非臣疲軟見輕之致,何可靦然苟冒?大司諫李慶徽,以卽者臣與同僚,行相會禮於朝房,同僚以咸鏡監司請罪事,發論席上,而臣曾於喪亂之日,不幸有原隰之裒,立朝以來,或値境外接應之事,不得不仰會公義,隱忍私情者屢矣。今者必遠之疏,專以公私輕重爲說,而請罪之論,愈出愈激,則臣於此自顧慚恧之不暇,何敢有所可否於其間?正言趙遠期,以臣今朝與長官同僚行相會禮,同僚欲論咸鏡監司徐必遠之罪,而臣實以爲必遠之疏,出於尊朝廷之體例,不能却顧缺慮聖朝之體群臣至矣,當此之時,凡有隱痛於中者,毋論禮制之等殺,仕不仕之有間,惟當培其氣養其恥,不使渙然而離阻,則其於激勸扶植,關係顧不重歟?惜乎。必遠之不能及此,徒以區區體例,有所爭辨於其間,至於援引禮經,凌厲其辭,欲令多士言官莫敢議其非,其亦不思之甚也。雖非必遠之敢爲此言無所忌憚者,由其學術麤疏,識見紕繆,故不知其流之弊,至於淪夷狄入禽獸而止,顧其初心,則豈盡如議者之所云?噫。是非旣已明矣,公論旣已定矣。且其前後疏辭,不待攻斥而乖刺亦已著矣,猶以言語之失,遽加脅制縱恣之罪,紛紛然起而推劾,未知於國體如何?而摘抉細故,嚅唲依違,非臣之意也。同僚旣以見輕引避,臣何敢俛首苟同,亦何敢抗顔苟冒?竝引嫌而退,脅制縱恣,決非本情,以此爲罪,未免乖當,旣有僚員之隱痛,屢經境外之接應,則不敢可否,其勢固然,一紙避辭,首末乖舛,雖不苟同,終歸依違,請正言趙聖輔·趙遠期,竝命遞差,大司諫李慶徽出仕,取進止。答曰,依啓。
金壽興啓曰,臺諫出仕事,命下矣,今已夜深,明日待開門命招之意,敢啓。傳曰,知道。
政院啓曰,卽者羽林衛祿薦狀來呈,而薦狀中,以十七日書塡矣,本廳將柳炳然,昨已病親呈辭出去,則以十七日書塡,事甚殊常,詳細考見,則顯有印後加書之跡,今此薦狀柳炳然,未及下之前,所當趁卽磨鍊入啓,而到今出去之後,始爲來呈,已極稽緩,至於入啓文書踏印之後,塗擦加書,尤極可駭,係是許多禁軍付祿之事,今姑捧入,而其稽緩之失,塗擦之罪,不可置之,請本廳將柳炳然推考,下人令攸司囚禁治罪何如?傳曰,允。以上燼餘
上在昌德宮。停常參·經筵。
卯時·辰時,日暈。夜三更·四更,月暈。
下直,慶尙右兵使黃道昌。
謝恩,開城留守吳挺緯,司僕主簿朴振禧,義盈主簿具英望,司䆃直長李瑞雨,奉常正宋時喆,繕工僉正鄭采和,都摠經歷鄭仁亮。
大殿,政院·玉堂問安。答曰,知道。
藥房啓曰,伏未審夜來,聖體調攝何如,眼候視昨亦何如?臣等憂慮未弛,敢來問安。答曰,知道。
大殿受鍼正時,巳正。
京畿監司書目,通津縣監尹飛卿,八十老母病患日漸危重,決難還任是如,至於四度呈狀,無意還任,不得已罷黜事。
大司諫李慶徽就職。
大殿受鍼後,藥房·政院·玉堂·二品以上·六曹問安。答曰,知道。
吏曹佐郞呂聖齊,卒李景稷賜諡後入來。
備忘記。近觀政體,銓官之循私成風,尹衡聖·趙聖輔之事,益可見循私黨類之態。噫,銓官之縱恣無忌,擅弄威權,未有甚於今日,言之寒心,誠極痛駭,吏曹當該堂上·郞廳,竝先罷後推。
先罷現告,吏曹判書金壽恒,參判閔鼎重,佐郞李敏敍。
政院,請對入侍,玉堂追入。
傳曰,新除授北靑·利城兩邑守令,今日內,竝除署經發送。
傳曰,北靑·利城兩邑前官,竝付京職。
利城縣監趙聖輔,謝恩後仍爲下直。
政院啓曰,新除授兩邑守令,今日內發送事,命下矣。利城縣監趙聖輔,則卽者來呈謝恩單子,而北靑判官李奎齡,以覲親事,受由方往利川云,使本邑京主人催促上來辭朝之意分付矣。傳曰,知道。
金益炅啓曰,大司憲朴長遠,執義南九萬,掌令尹元擧缺龜,持平鄭重徽在外,持平一員未差,今日監察茶時之意,敢啓。傳曰,知道。缺
有政。吏批,判書金壽恒進,參判閔鼎重進,參議李慶億在外,左承旨權坽進。以鄭太和爲內局都提調,李德耉爲通津縣監,義盈主簿具英望,今加通政,登科前資窮,前府使南孝元,今加通政,年八十,以鄭維地爲務安縣監,南學兼敎授二單,鄭必達·金璛,李元禎爲刑曹參議,李弘淵爲兵曹參議,鄭知和爲刑曹參判,李材吉爲義盈主簿,洪重普爲內局提調,孟胄瑞爲正言。
以備忘記傳于吏批曰,前持平李奎齡,北靑判官除授,前正言趙聖輔,利城縣監除授。
傳曰,副司果趙遠期,持平除授,司直尹衡聖,正言除授。
兵批,判書金佐明受由在外,參判兪㯙外司坐起進,參議未差,參知沈世鼎進,右副承旨金益炅進。以鄭載嵩爲副司直,趙遠期爲副司果。
南龍翼啓曰,臣與左承旨洪處大,右承旨權坽請對矣。傳曰,缺弘文館校理朴世堂,修撰缺未時,上御熙政堂,諸承旨請對,行都承旨南龍翼,左承旨洪處大,右承旨權坽,注書崔商翼,記事官閔宗道·李世長入侍,承旨三員詣閤缺外,上使司謁傳敎曰,若請對則在廳中之人當入侍,而在他處之人,招致必欲竝入,何事耶?南龍翼曰,在廳中僚員,或有引嫌之事,右承旨權坽,同在闕內,故其在缺不得不竝入,而致勤聖敎,不勝惶恐,上傳敎曰,速爲入對,諸承旨入侍。上曰,有何奇謀秘計,振肅頹綱之策而請對乎?龍翼曰,臣等目見聖上未安之擧,欲陳所懷請對,而適因右承旨自政廳未及來,以致差遲,屢缺聖敎,不勝惶恐,且徐必遠之事,初以不關缺矣,當初在政院啓辭缺,上曰,轉輾之事,不待陳達缺之事缺之,龍翼曰,趙聖輔·李奎齡,以新缺銳之人,措語之間,雖有過激之語,豈可以此補外,缺瞻聆乎?上曰,趙聖輔與李奎齡,更擬臺諫缺何也?趙遠期補外之事,亦何如,政官所爲之事,予缺未能爲乎?龍翼曰,政官之一時黜陟,似未妥當,而自上如此之擧,尤有關於後弊,逆耳之人黜之,遜志之人進之,豈非大關後弊乎?上曰,此事欲爲陳達,則啓辭足矣,必爲請對者,非爲臺諫,兼有他事而然也。龍翼曰,臣雖無狀,豈有他腸?臺諫黜陟,實是過擧,故欲爲親達,政官豈皆擅弄威權之人乎?罷推之罰,亦甚過重矣。上曰,臺閣處置立落而已,何必汲汲補外,有所彼此乎?此事是乎?龍翼曰,大凡臺閣之規,以峻激爲是,疲緩爲失,故吏曹政體,必須賞激而罰緩,故今番之事,實出於此,豈有他意哉?特旨除拜,元非妥當,而一日之內,備忘連下,言官外補,旣出意外,臺諫特授,大關後弊,至於政官罷推,亦涉過中,擅弄威權之敎,大有駭於瞻聆,自上平心思量,竝爲還收,何如?上曰,政官之事,若謂之是,則可也,若謂之非,則此罰何其過乎?處大曰,必遠疏辭,專出忿懥,故朝議如此矣。上曰,必遠之事,數字缺之是乎?龍翼曰,事之是非,自上旣已洞燭,不必缺煩,而臺諫補外,政官罷推,皆是未安之事,政官之一時黜陟,雖似表表,而至於罷職缺是過擧,豈無他罰?一時罷職缺顚倒缺景象缺好矣。小臣偏承缺已多,雖極無狀,豈有挾私欺罔之心乎?上曰,事若是,則聽不聽,豈缺於啓辭與請對數字缺曰,上敎如此,極爲惶恐,數字缺中,豈不有駭於遠外數字缺上曰,不爲若是,則豈可以缺聞爲懼,而不施其罰缺,上曰,玉堂之官,以何事請對乎?招來崔商翼缺引玉堂官入侍。上曰,有何所懷而來耶?言之缺世堂曰,臣等目見聖朝過擧,敢來請對,欲陳缺懷矣。徐必遠疏辭之缺率有之,而趙聖輔,以脅缺公議,欲爲罪案數字缺情,故臣等處置也。數字缺至於以何可缺實涉未安,且政官,豈是擅弄威權之人乎?嚴旨一下,大有駭於瞻聆矣。尹深曰,趙遠期避辭,以淪夷狄入禽獸爲言,而又有營救底語意,不成說矣。上曰,政官有擅弄之迹,而謂之非其罪,可乎?世堂曰,人臣擅弄之罪,豈止於罷職而已乎?此則決非擅弄之事矣。臺閣之事,自上若欲鎭定,則此非鎭定之道理也。聖上臨御以後,未有如許過擧,豈不有駭於聽聞乎?尹深曰,政官之事,殿下非一日缺其心,殿下亦知之矣,寧有擅弄之心乎?上曰,形迹現露,而無所畏戢矣。龍翼曰,臣等及玉堂缺皆在此,豈皆欺殿下之人哉?世堂曰,政官人物,殿下皆已洞燭,此豈擅弄之人乎?上曰,予之所見如此,缺卿等之言,別無新缺之意矣。世堂曰,嚴旨若收,則臣民之聳數字缺盡達乎?上曰,缺卿等缺知矣。龍翼曰,聖敎如此,不勝惶恐,臣等缺陳達三件事,一未蒙允,而缺則有何面目乎?數字缺若欲改之,任意改之。龍翼曰,聖敎之嚴,至於如此,惶恐之懷,何可盡達?更願平心思量。世堂曰,臣等俱以血誠仰達,而嚴敎屢缺不勝惶悚,切望聖明留意焉。龍翼曰,臺閣特除,實關後弊,至於趙遠期之避辭措語缺話,政官補外,未爲不可,缺於國體乎缺入,而遠期,則予亦非之矣。世堂曰,爲臺官者,缺之論,而如趙遠期避辭,首尾各異,語不成說,缺臺官將何用哉?自上特除,尤甚未安矣。吏缺補外,亦豈過乎?上曰,趙遠期缺予亦謂非,而尹衡聖,以何故亦缺補外耶?趙遠期缺,世堂曰,身爲政官缺一事缺以此加之擅弄之罪,豈非未安?缺聖敎奉傳旨,則罪名極重,此人等,聖上若不欲永棄,則平日禮使之臣,何可遽加以莫重罪名乎?傳旨中擅弄威權四字,尤不可不還收矣。上曰,所陳之言,與初無異,未知新奇,予豈以遊說回聽乎?龍翼曰,所陳之言,雖未蒙允,傳旨中去此四字,何如?上曰,卿等拔去。世堂曰,王言使臣下拔去,殿下擧措,豈非過度乎?切願聖明留神焉。上曰,雖留神,寧有所益乎?龍翼曰,臣等常時事君無狀,今以血誠陳達,而終未回天,連承嚴敎,惶恐不知所達矣。臣等退去之後,更願聖上之平心思量焉,遂退出。
江原道原州生員崔東老等疏曰,伏以臣等於上年四月,以高麗國士元天錫祠宇請額事,合辭建請,卽蒙下該曹之敎,臣等竊爲聖上重道尙二字缺聞而亟行,不待辭之畢矣,及見該曹回啓,則備二字缺立崇奬之合宜,而只以書院賜額半行缺姑置之爲辭,此豈臣等之所望?半行缺高明之學,當麗季昏亂時,見幾遐擧,肥遯林樾,躬稼而養二字缺道高尙不事,世皆濁而獨淸,韜光晦迹,人不知而不慍,其潔身在亂隱一字缺志者,卓乎不可尙已,逮乎革命之後,益堅不貳之操,詠菊興懷,自付二字缺里,採薇抗節,遠追乎西山,則其道學可以爲百世之師表,節義可以樹萬一字缺綱常,東史所謂冶隱諸君子所不及者,誠知言也。惟我太宗大王,以甘盤二字缺特加隆眷,湯聘慇懃,聖駕親臨,而踰垣以避,竟不承命,太宗大王一字缺亦不加之爵祿,而官三字缺異之,天錫終始不渝之節,於是益著,而聖祖之所以以貴下賤,遂其素志者,實出樹風敦化之盛意也。遺風餘馥,百世不沫,一字缺鄕人起慕,久而愈篤,立院建祠宇,以爲尊奉之地,籍士肄業,已得依歸之所,且故二字缺贊成臣鄭宗業,故參議臣韓百謙,俱以本州之人,其恬退之操,學問之功,足以伏一字缺一世,而牖後學,非特歿而可祭於社者,故亦皆配食廟中,春享祀,已至四十一字缺餘年之久,而當稽揭額,恩光未賁,玆豈非聖朝之缺典,而斯文之欠事乎?夫書院賜額,莫重盛典,而近來請額之疏,前後相繼,或有一人而疊施一字缺,亦難以聖明好尙之篤,亦不無愼重之意,有此成命也。今以天錫之節義道德,崇奬之典,宜先於他人,而俎豆之所,只此一邑,則今日之請,亦云晩矣。猶且混一字缺視無別,終莫之擧,則宣不有乖於成命之本意乎?其在聖朝崇道一字缺奬節義,以侀風敎之,雖微臣等區區之請,固當尊尙之不暇,而臣等齊聲之籲,亦未蒙準許,此臣等之所以愈久愈鬱,更瀆宸嚴,而不知止者也。聖明如不知可許之實則已,旣已洞悉,何不特除明旨,以副多士之一字缺聖,而始爲是遷就耶?數字廟欲之有無,雖無損益於天錫之大節,而以聖朝表章之恩,昭揭廟宇,使士林觀瞻而興起,則其扶植乎斯道,裨補乎風化,一字缺豈淺淺哉?且以回啓二字缺言之,天錫樹綱常全節義,實與鄭夢周吉一字缺再,竝美而齊芳云,則一字缺吉兩賢之祠,已自祖宗朝華扁美額,恩命煥一字缺然,而獨於天錫廟享之所,終始有靳,則實有歉於聖明顯忠尙賢之一字缺而臣等之缺一字缺有不足道也。伏乞聖明,遵先朝已行之規,察臣等再一字缺懇,亟賜美號,以榮享祀,則斯文幸甚,臣等不勝祝懇屛營之地,謹昧死以聞。答曰,省疏具悉。爾等勿爲煩瀆,退修學業。
副護軍李秞疏曰,伏以庸陋小臣,待罪畿邑,目觀民事,大小弊瘼,非止一二,常欲一陳於冕旒之下,而未得其路矣,何幸頃猥承召命,得近天行,而旋因臺例,隆在散班,當初馹召一字缺命,固非偶然,則此誠愚臣有懷必達之秋也。敢將一邑之民瘼,仰瀆三隅之明鑑。伏願殿下,恕其僭越而關察焉。仰惟國家,特僉畿甸民事大同新路之後,已令變通其窒礙處,至於楊州一邑田結,亦令待秋改量,大小民生,欣一字缺若更生,莫不感戴於蔀屋之下矣。自此而大同之役得其中,改量之政得其均,則生民之缺孰大於斯乎?仍伏念維楊爲邑,最近京城,而缺陵四墓,東北要衝,已非他邑之比,而春秋奉審缺使往事之際,種種雜役,倍於他道,則二行缺宜優者正捐此也,抑已及時變通之事,臣缺而陳之,本邑量前,行用田結一百九十二結,而缺數三百六十石,及至量後,行用田結,至於三千缺百四十餘結,而收米之數,一千五百十六石,則比諸量前,厥數四倍有餘,雖在樂歲,至春收捧,力猶不贍,而況在秋收米,以量案未畢之故,歲後始爲磨鍊,且樂田稅一千二百二十四石,而竝出兩邑米,都合二千七百四十餘石,而一時竝徵,民力旣渴,只望春糶之分給,或至放賣其田畓,其勢誠急,而其情亦可慼矣。又當農月,種糧俱乏,賣薪爲命,而今春收米一千五百餘石,繼而督徵,雖至桔梏鞭扑,而萬無畢捧之勢,徒取仇視之怨,臣竊悶焉。顧念該廳磨鍊大同,斟酌出役,已盡其詳,則經費之用,國家大事也,更何容議於其間?而目今民事孔棘,畢捧無期,臣愚以爲今春收米之數中,一半則依例收捧,一半則待秋上納,而該廳經用,如其不贍,則姑以常平廳所儲,引而貸用,以其收米之一半,秋成還償,亦或一道,而國有實惠,民有餘力矣。且取考楊州戶案,則元戶四千四百三戶,而此是士夫及良賤所共入籍者也。其中雜色軍兵,一千七百二十五名,束伍一千八百七十九名,合而計之,厥數三千六百四名,而其他各陵守護軍,各衙門軍官及各司生徒·錄事·書吏·樂工·奉足之類,其數亦多,以此觀之,閑遊之民,幾何落漏,而雖有良民之子,一年之內,亦缺生長,每於歲抄,至定五十名,而抄定之數字缺年弱苟充之患,軍兵實職由於此,臣缺以爲計生聚之期,例於式年充定,則庶有苟充之患,而稍有安集之擧矣。二行缺移東補西,姑免厥額之責,軍丁之虛簿缺稱冤,固其然也。臣願自今以後,量其元戶缺各樣身役之外,抄定軍丁額數,而一年兩朔缺上之軍,減其束伍之役,則軍無兩役之苦,而亦缺虛簿之弊矣。今此他境不知,宜遣一二從臣,出入列邑村閭,廉問民間疾苦,以爲及時變通之地,而至於守令臧否,有所勸懲,則亦可慰畿內倒懸之歎矣。伏願聖明,特令廟堂,以議可否而裁處焉。愚臣賤言,不足以上瀆宸聰,而區區爲國之誠,猶有所不能自已者,敢以聞見,略暴慨伏,臣不勝隕越屛營之至,謹昧死以聞。啓下備邊司,備邊司啓目,粘連啓下是白有亦,楊州爲邑,最近京城,常時應役,比他尤重爲白在果,自前未嘗有別爲蠲稅減役之例兺不喩,自設宣惠廳之後,凡干責應,皆除儲米,今無變通之事是白乎旀,新量田結,累倍前數,而去秋收米,到春始捧,則繼徵春米,民力果有所不逮,今春應捧元數內,一半則趁卽上納,一半則與秋等米一時上納爲白乎旀,外方束伍軍中,騎步兵兼役,自是諸道通行之規,若値其上番之期,以其保人充送,亦有三南已定之式,此一款則更改爲難,今姑置之爲白乎旀,廉問民間疾苦事段,前日榻前,諸臣陳缺數字屢矣,而自下不敢直請,上裁何如?啓依允。
巳時,上御熙政堂受針,提調鄭致和,副提調南龍翼,注書崔商翼,記事官閔宗道·李世長,醫官鄭後啓·尹後益·安禮·金萬直入侍,提調以下,伏于楹外,醫官等入侍,金萬直,以議穴單子來傳于提調曰,迎香穴,代以絲竹空穴,改書以入事,傳敎矣。注書缺入,尹後益執鍼,自上受鍼,足部,大沖穴·絶骨穴·三里穴。手部,尺澤穴·商陽穴·中渚穴。以上燼餘
上在昌德宮。停常參·經筵。
夜三更,有霧氣。
下直,魚川察訪李台瑞。
謝恩,司諫李垕,正言孟胄瑞,永興府使李仁夏,連原察訪尹敬敎。
大殿,政院·玉堂問安。答曰,知道。
護軍李秞上疏,啓下該司。
政院啓曰,吏曹判書有闕,政事當爲取稟,而本曹無現存堂上,不得取稟,何以爲之?敢稟。傳曰,依前日判書差出時例,議于大臣處之。
答原州生員崔東老等疏曰,省疏具悉。爾等勿爲煩瀆,退修學業。
藥房啓曰,伏未審夜來,聖候調攝何如,連日受鍼之後,益覺有顯效乎?臣等憂慮未弛,敢來問安。答曰,知道。與昨無異矣。
判尹趙珩辭職上疏,入啓。
正言孟胄瑞啓曰,臣於咸鏡監司徐必遠事,重被不論之斥,誠無以抗顔臺閣,復有所論列,而第必遠之疏,專出於忿懥,且失所經宗旨,揆以事體,不可無相規之道,而反復裁量,亦不可無愼重之端,此前日兩司之官,所以只明是非,而不爲輕論者也。物議拂鬱,愈往愈激,臺閣之上,殆無寧靖之日,終使聖明有此過擧,言官補外,銓席一空,而天威震疊,辭氣太嚴,中外索然,瞻聽俱駭,當此之時,回王怒扶公議,責在臺臣,而如臣疲劣,纔被峻斥,則尙何望見信君上,厭服衆望乎?一日苟冒,貽一日之癏曠,請命遞斥臣職。答曰,勿辭,退待物論。
院啓,臣伏見吏曹堂上·郞廳罷推之命,至以縱恣擅用爲敎,臣不勝愕眙驚惑之至,人臣護私黨類,是何等罪目,而情外之敎,遽出於意料之所不到,廷臣沮喪,氣象不美,此初非大段之事,而轉輾至此,一節加於一節,終歸聖明之過擧,政院·玉堂之請對,一切揮斥,未蒙允可,是豈群下所望於聖明者哉?臣竊慨然焉,雷霆之怒,本無竟日,日月之更,人皆仰之。伏願殿下,小霽嚴威,亟收吏曹堂上·郞廳先罷後推之命,臣伏見李奎齡·趙聖輔等補外之命,臣竊以爲未安,咸鏡監司徐必遠,前後投疏,强卞所執,未免煩擾之失,而原其本情,不過所見之固滯而已,至以脅制縱恣等語爲其罪案,必欲追論者,殊非恰當底論議,年少臺官,未諳論事之體例,張皇引避,終歸措語之失中,而以臺官遠斥,實非淸朝之美事,亦有妨於優容臺諫之道,請還收北靑判官李奎齡,利城縣監趙聖輔特除之命,新除授掌令郭聖龜,時在全羅道康津地,掌令尹元擧,時在忠淸道尼山地,正言尹衡聖,時在林川地,持平鄭重徽,時在京畿楊州地,請竝斯速乘馹上來事,下諭。
吏房承旨,以司謁啓曰,持平趙遠期,正言尹衡聖單望單子改書以入事,傳敎矣。吏曹無堂上,不得開政,則書入望單,有違體例,待後日政書入之意,敢啓。傳曰,知道。
以申晸爲假注書。
答院曰,爲君上而不得施微細之罰,則是爾之視君,不如一朝士矣。予深愧之,下諭事,依啓。
玉堂箚子。大槪,略陳所懷,冀收成命,以解群疑事,入啓。
司諫李垕啓曰,臣伏承聖批,辭旨極其嚴峻,至以爾之視君,不如一朝士爲敎,臣誠惶殞震惕,不知置身之所,銓官特罷之命,臺臣遠斥之敎,遽出意慮之外,天威震疊,群下沮喪,政席一空,臺閣索然,此豈淸朝之美事乎?臣職忝言責之地,目見君父有此過中之擧,竊自附古人有懷必達之義,妄有所論列,實出區區憂愛之忱,有何一毫他意於其間哉?聖明非但不賜允兪,反下臣子所不忍聞之敎,臣不勝慨然之至,嚴旨之下,臣何敢一刻冒居,以重其罪戾乎?請命罷斥臣職。答曰,勿辭,退待物論。
咸陵君李澥上疏。大槪,敢申前請,冀蒙恩許事,入啓。
金益炅啓曰,大司憲朴長遠,執義南九萬,掌令尹元擧·郭聖龜,持平鄭重徽在外,持平趙遠期未肅拜,今日以監察茶時之意,敢啓。傳曰,知道。
金益炅,以都提調缺一刑曹坐起進去晝仕,請出標信。傳曰,知道。
洪處大啓曰,假注書趙時瑗,自數日前重得寒缺勢苦劇,不得察任,扶曳出去,勢難等待其差歇,改差,他假注書差出,何如?傳曰,允。
又啓曰,左副承旨權大運同姓三寸叔母,執義李時煥妻淑夫人權氏身死,服制已行四日,出仕何如?傳曰,允。
吏批,承旨權坽進去。
以朴長遠爲吏曹判書。
權坽啓曰,新除授吏曹判書朴長遠,受由在外,不得牌招,開政何以爲之,敢稟。傳曰,上來後開政可也。
又啓曰,持平趙遠期,正言尹衡聖望單子,改書以入事,傳敎矣。吏曹無堂上,不得開政,則書入望單,有違體例,後日開政書入之意,敢啓。傳曰,知道。
金益炅啓曰,再啓煩瀆,退待物論矣。傳曰,知道。
司諫李垕啓曰,臣昨伏見吏曹堂郞罷推之命,至以縱恣擅用爲敎,臣不勝愕眙驚惑之至。人臣之護私黨類,是何等罪目,而情外之敎,遽出於意料之所不到?廷臣沮喪,氣象不佳,此初非大段之事,而輾轉至此,一節加於一節,終歸聖明之過擧,政院之請,一切揮斥,未蒙允可,是豈群下所望於缺哉?臣竊慨然焉。雷霆之怒,缺願殿下,少霽嚴威,亟收缺命。
金益炅啓曰,再啓煩瀆,退待物論。傳曰,知道。
上在昌德宮。停常參·經筵。
謝恩,平安監司李正英,宗簿主簿崔時卨,北靑判官李奎齡,南學兼敎授金璛。
副修撰南二星上疏。大槪,請服處置乖謬之罪,仍陳所懷,冀蒙裁處事。入啓。
藥房啓曰,伏未審夜來,聖候何如,今日當爲受鍼乎?臣等敢來問安,竝此仰稟。答曰,知道。受鍼正時,巳正。
黃海監司書目,各邑染病人,時痛一千六百二十九名,死亡一百七十七名事。
大殿受鍼後,藥房·政院·玉堂·二品以上·六曹問安。答曰,知道。
政院啓曰,北靑判官李奎齡,今日來呈謝恩單子,而臺諫,方以還收成命論啓,依例還出給之意,敢啓。傳曰,知道。
答玉堂箚曰,勿煩。
大司諫李慶徽啓曰,臣素患渴病,入夏轉劇,日就澌頓,無路供職,冒呈辭單,見阻政院,逋慢日積,狼狽方深,昨者本院,以銓官罷推事論請還收,而臣與前參判閔鼎重,有婚家應避之嫌,旣不敢可否其論,同僚以此引避退待,而又不敢晏然處置,臣何可一刻仍冒?請命遞斥臣職。答曰,勿辭,退待物論。
明日大殿受鍼正時,辰正。
政院啓曰,左副承旨權大運,服制出仕之後,以病家近處往來,不敢出入近密之意,陳疏到院,而旣不入於喪次,經累日則少無未安之事,卽爲牌招,使之察任,何如?傳曰,允。
玉堂箚子。大槪,正言孟胄瑞,司諫李垕,大司諫李慶徽,竝命出仕事。入啓。答曰,依啓。
自昧爽至卯時,有霧氣。巳午時,日暈。
金益炅啓曰,大司憲缺,執義南九萬,掌令郭聖龜·尹元擧,持平鄭重徽在外,持平趙遠期未肅拜,今日以監察茶時之意,敢啓。傳曰,知道。
又缺中日習射,請出標信。缺啓曰,都摠管吳挺一,刑曹坐起進去晝仕,請出標信。傳曰,知道。
又以都摠府意啓曰,副摠管洪瑑,缺書事除標信賓廳進去之意,敢啓。傳曰,知道。
金益炅啓曰,大司諫李慶徽,再啓煩瀆,退待物論矣。傳曰,知道。
巳初,上御熙政堂受鍼,都提調鄭太和,提調洪重普,副提調南龍翼,假注書申晸,記事閔宗道·李世長,伏於楹外,醫官鄭後啓·尹後益·安禮·金萬直入侍。受鍼穴處,面部,絲竹空左右。手部,少商·中渚·尺澤。足部,太沖·絶骨·三里。受鍼畢,領議政鄭太和請對,上令內宦竝引入諸臣。鄭太和啓曰,觀武才時,瞻望天顔,有不安之色,其後因問安之批,得知有眼患,未知受鍼後症候何如?上曰,比似稍減,而時未差復矣。鄭太和曰,右眼亦有作痛之缺耶?上曰,右眼亦礙痛矣。鄭太和曰,卽聞有骨節缺痛之敎,未知何處作痛耶?上曰,自春初十指缺痛矣。鄭太和曰,數日內,朝廷上景色不佳,諸缺者多矣。臣如不欲箚陳,而缺登對時面達矣。缺一空,未得開政,新判書,非但今方在外,雖使缺當此臺論還收之日,決無行公之勢,參議又缺上來之期,而臺閣多未備員,無以成形,且外議皆以缺罰太過矣。上曰,近觀所爲太露,故施罰矣。鄭太和曰,仁祖朝有吏曹郞官施罰之事,而今番則至以擅用威權,爲其罪案,夫擅用威權,人臣之大罪,若果有此罪,則豈可施此罰而已乎?自上未必終始爲罪,而諸臣被此罪名者,其將置身於何所乎?趙遠期則避辭中,至引淪夷狄入禽獸等語,而首尾畢辭,語不成說,無論事之是非,臺諫所爲,豈可如是?臺諫之補外,群議皆是之矣。臣傳聞李奎齡之言,則其意不過請推而已,不至大段云矣。大司憲,自前年連無行公之人,今則當出其代,而吏曹無開坐之期,執義南九萬,以南漢御史,時未還朝,新除兩掌令,一持平,皆在外未及上來,政官臺官,如是不備,將何以爲國事乎?特除守令,一則已爲下直,一則今日欲爲肅拜,而政院不爲捧入,故留待云矣。上曰,先下直者,已爲出去乎?鄭太和曰,已去矣。前日金壽興疏中所缺訓鍊大將李浣事,未及定奪矣。再昨臣往見左相之病,言及此事,左相以爲若有可代之人,則其病勢可以許遞,而得代甚難,不可輕易許遞云矣。上曰,果無可代者矣。鄭太和曰,李浣辭疏,入啓已久,而尙未批下,故人或意其當遞,旣不許遞,則其疏連爲批下,宜當,近日之事,天威震疊,豈以臣一言有所察納,而吏曹之罷推,臺官之外補,自上宜有所斟酌矣。自上雖還收罷職之命,諸臣必且惶缺無復有行公之勢,而諸臣實無顯然之罪,李奎齡等,亦豈有遠斥絶塞之罪乎?上曰,卿言如是,吏曹郞官,罷推可也。洪重普曰,南別殿影幀奉審事,曾於登對時稟定矣。終爲奉審,則傷處不過布缺許,蠹破如豆,大段所缺色缺因存可也。南龍翼曰,臣方忝缺司,又當裁減之時,一年月課例缺敬公主房造成所應入瓦甎,缺役,戶曹當吐木之價,而以本缺自備,全不給價,莫重進排之缺今方督懲於貢物主人輩,而應入三十二萬七十餘缺之吐木,決難一時措〈辦〉,賑恤廳半減之米,依數還給,以爲補用之地,何如?上曰,依爲之。太和曰,備局無大臣,則不得開坐,例也。卽今左相有病,臣亦逐日進參於藥房,無以開坐,此後則大臣雖不得進去,使諸堂上先爲開坐,進不進單子,仍爲入啓,臣雖在藥房,或招有司堂上,與議緊急公事,臣亦乘暇出往備局,似爲便當矣。上曰,進不進單子,先爲入啓可也。太和曰,天時向熱,受鍼時刻,宜進定於辰正矣。上曰,進定,可也。
弘文館校理李有相·朴世堂,修撰尹深,副修撰沈梓等箚曰,人君於一擧措一號令之出,必須平允的當,無少缺差,然後觀聽不惑,衆情洽然,仰惟聖明,豈於擧措號令之間,有不無必得其當者哉?如昨日之事,則此臣等之所不勝慨然,爲殿下惜者也。臣等言辭拙訥,誠意淺薄,昨日登對之時,竟未足所仰格天心,臣等之罪,固無所逃,臣等旣在可言之地,終不敢以一言之不槩,而遽自阻於天地之大,伏願聖明留神焉。今此徐必遠疏語,固缺狂率,殿下所已洞知,而至於論缺其當然,殿下咎其攻之之甚,而缺聖明之擧措爲差,臣等竊謂今玆之擧,缺況臺閣之臣,以缺事一失其當,而缺之事也,至於缺諸臣缺帷幄,皆殿下所熟知,缺擅用威權,乃不忠之臣,缺試察此數臣者,曷嘗有疑似於此者乎?以一時缺遽加以此等罪名,豈不爲擧措之失耶?今言官銓席一空,瞻聆震駭,中外睢睢,此是何等景象,殿下之凡爲此擧者,將亦以爲鎭靜之術也,而臣等愚惑,竊以爲末也。何者?盤盂之水,至平至停矣,其或持之或偏,而傾注於東者焉,患其傾也,而制之之過,則又缺於西,注有東西之異,而其爲不得其平停則一也。殿下此擧,誠恐類是,此臣等所謂未缺爲上下之胥失者也。深願聖明徐加察究,毋難反汗,亟收成命,以解群疑,不勝幸甚。答曰,勿煩。
弘文館校理朴世堂,副修撰沈梓箚曰,正言孟胄瑞,以臣於徐必遠之事,重被不測之斥,無以抗顔臺閣,復有所論列,而第必遠之疏,專出於忿懥,且失禮經宗旨,揆以事體,不可無相規之道,而反復裁量,亦不可無愼重之端,此前日兩司之所以不論輕論者也。物議拂鬱,愈往愈激,臺閣之上,殆無寧靖之日,終使聖明有此過擧,言官補外,銓席一空,而天威震疊,辭氣太嚴,中外索然,瞻聆俱駭,當此之時,回天怒扶公議,責在臺臣,而如臣疲劣,終被峻斥,尙何望見信於君父,厭服衆望乎?司諫李垕,以臣卽伏承聖批,辭旨極其嚴峻,至以視君不如一朝士爲敎,臣誠惶隕震愓,不知置身之所,銓官特罷之命,臺臣遠斥之敎,遽出於意慮之外,天威震疊,群下沮喪,政席一空,臺閣索然,此豈淸朝之美事乎?臣職忝言責,目見君父有此過擧,竊自附古人有懷必達之義,妄有所列,實出區區憂愛之忱,有何一毫他意於其間哉?聖明非但不賜允兪,反下臣子不忍聞之敎,臣不勝慨然之至,嚴旨之下,臣何敢一刻仍冒?缺慶徽,以臣素患渴病,缺逋慢日積,狼狽方深,缺還收,而臣與前參判閔鼎重,有婚家應避之嫌,缺敢可否其論,同僚以此引避,而又不敢晏然處置,何可一刻仍冒?竝引嫌而退,回天之責,惟當自勉缺之斥,何必追嫌,譴罰之不得其當,則細大皆在可論,嚴旨之降,實由情意之未孚,論事之人,又何嫌咎之引?事涉姻婭,在例當嫌,不敢處置,其勢固然,請正言孟胄瑞,司諫李垕,大司諫李慶徽,竝命出仕。答曰,依啓。
判尹趙珩疏曰,伏以臣猥將危迫之懇,籲呼至再,而聖明不以爲罪,輒降溫批,臣誠感泣,不知所達,不意玆者,新命遽下,臣於此際,感懼交竝,尤不知所以自處也。其在分義,宜卽肅謝,而第臣之才局精力,非但不如人,追省愆尤,惶汗霑背,矧此京兆,責任莫重,而精神筋力之不逮,視前尤甚,雖欲策勵,仰答聖恩,而蚊負丘山,不敢承當,臣何敢又冒匪據,益重其罪戾乎?加以素患眩暈等症,發作無常,已成癃病。情勢所迫,不得不仰籲。伏乞聖明,俯察悶迫之懇,本職兼帶,竝賜遞免,千萬幸甚。答曰,省疏具悉。卿其勿辭,從速察職。已上燼餘
上在昌德宮。停常參·經筵。
下直,西原縣監洪柱三,楊州牧使權諿,順川郡守權碖,三水郡守魏天會。
謝恩,務安縣監鄭維地。
答判尹趙珩疏曰,省疏具悉。卿其勿辭,從速察職。
大殿,政院·玉堂問安。答曰,知道。
大司諫李慶徽,正言孟胄瑞就職。
藥房啓曰,伏未審夜來,聖候何如?醫官鄭後啓·尹後益等,以爲昨日審察眼候,似不可只責鍼效,兼爲進藥,在不可已云。今日受鍼時,藥醫亦令入侍,診察後議藥宜當。臣等區區憂慮之至,敢來問安,竝此仰稟。答曰,知道。
大殿受鍼後,藥房·政院·玉堂·二品以上·六曹問安。答曰,知道。
藥房再啓,臣等退而與鄭後啓等諸御醫相議,則皆以爲四物龍膽湯,加柴胡·木賊各一錢,黃連酒炒·梔子炒各七分,連進十貼,宜當云。此藥三貼,姑先劑入之意,敢啓。答曰,知道。
昨日受鍼時,因領議政鄭太和所啓,前吏曹判書金壽恒,參判閔鼎重,佐郞李敏敍罷職還收,遞推事,捧承傳。
答知事李浣疏曰,省疏具悉。卿之疾病至此,予深慮念。勿爲控辭,從容沐浴上來。
答咸鏡監司徐必遠疏曰,省疏具悉。卿其安心勿辭,從速察職。
院啓,今此臺臣補外,政官罷推之命,俱非大聖人喜怒中節之擧,而致令群下驚慄,景象愁慘,則臺閣爭執之論,只欲納吾君於無過而已,寧有一毫他意於其間?而昨日本院之批,摧折太甚,使不敢復言,臣竊惑焉。凡施罰之典,必以其罪罪之,然後被罪者服之,公議亦快之矣。夫護私黨類,擅弄威權,乃人臣極罪也。如使銓官所爲有一髣髴於此,則竄殛流放,亦無不可,豈止於尋常罷推而已乎?臺閣所論,可否之間,貴在明白,不宜糢糊,故銓曹注擬之際,一循公議而爲之進退,此豈有意專擅之比,而遽下情外之敎,勒成罪案哉?殿下於此,亦必悔悟,而因大臣陳達之言,卽下降罰之命,風霆之怒,本無竟日,日月之更,人皆仰之,凡在瞻聆,孰不欣聳乎?第念前日備忘,辭氣太過,大累聖德,不但爲擧措間小失,而殿下旣已舒究諸臣之本情,不欲深罪,則雖曰薄罪,何可必施,以貽四方之疑惑哉?請加三思,還收吏曹堂上郞廳遞推之命。徐必遠前後之疏,公議莫不爲非,聖明亦已洞察,不待請罪,是非自定,而人各有見,必欲論劾,則其在相規之義,亦或一言,而李奎齡之作事,涉於輕率,趙聖輔之避辭,過於太峻,要其所歸,俱未得當,處置請遞,其勢似然,而但以臺閣體例言之,兩臣之論,一竝見格,物情猶以爲未安,況千萬意外,遽加雷霆之威,特除邊遠之邑,有若斷定其國是,寧有是理哉?臣恐旣明之是非,從此不明,旣定之公議,從此靡定,而其流之弊,終至於好惡不明,言路杜塞,此豈聖世之所宜有者乎?噫,奎齡·聖輔,俱以年少新進之人,設有過當之擧,固當優容培養,使盡其言,不宜遽施重罰,摧折若是也。人君一施爲之間,所關非細,而竊觀近日事,用舍乖宜,舒慘懸殊,豈不有妨於平心御物之道哉?請還收北靑判官李奎齡,利城縣監趙聖輔特除之命。
答副修撰南二星疏曰,省疏具悉。爾其勿辭察職。
左議政元斗杓箚子。大槪,賤疾彌留,供職無期,乞賜鐫改職名,以便公私事。入啓。答曰,省箚具悉卿懇。卿其安心勿辭焉。
掌樂正金鋿,京畿堤堰摘奸後入來。
司直鄭載嵩,文臣朔試射時,稱病不進,依承傳罷職。
政院啓曰,吏曹佐郞呂聖齊,今日文臣朔試射時,以病不進,方在應罷之中,而本曹無堂上,假官差出,不得啓請,無來呈省記之員云。今日省記,則不得已破格捧入,而無郞廳省記,不可每每捧入,其在事體,假官不可不趁卽差出,而吏曹堂上之無一員現存,曾無如此之時,故本曹書吏,旣不知可據前例,本院亦不知自何司差出爲當,何以爲之乎?敢稟。傳曰,今姑罷格,只推勿罷。
答院曰,今觀啓辭,張皇說話,不成要領,專以愛護黨類,慢侮君上爲務,不顧事之,如何,其第念以下之語,雖掩本態,予甚痛惜,不允。
正言孟胄瑞啓曰,伏承聖批,奉讀未了,惶感罔措,直欲鑽地以入,而不可得也。臣雖無狀,亦有一端秉彝,何敢不顧是非,惟事黨比,自取不測之誅哉?直以身忝臺閣,目見君父過擧,區區憂愛之忱,不能自抑,黽勉趨命,妄有所論列,而聖明不諒,反下臣子不忍聞之敎,如臣滓穢,固不足恤,豈不有乖於大聖人聽言之聰乎?噫,臺臣遠斥,銓席一空,景象之愁慘,未有甚於近日,臣叨受耳目之寄,欲效涓埃之報,而辭不達意,轉輾觸激,反承無前嚴批,決不可一刻抗顔仍冒,請命罷斥臣職。答曰,勿辭,退待物論。
金益炅啓曰,大司憲未差,執義南九萬,掌令郭聖龜·尹元擧,持平鄭重徽在外,持平趙遠期未肅拜,以監察茶時之意,敢啓。傳曰,知道。
金益炅,以都摠府言啓曰,副摠管洪瑑,漢城府坐起進去晝仕,請出標信。傳曰,知道。
又以備邊司意啓曰,本司有司堂上,卽今見存無故之員甚少,本司堂上洪重普,仍差有司堂上,使之察任,何如?傳曰,允。
金益炅啓曰,吏曹佐郞呂聖齊,今日文臣朔試射,以病不進,方在應罷之中,而本曹無堂上,假官差出,不得啓請,無來呈省記之員云。今日省記,則不得已罷格捧入,而無郞廳,省記不可每每捧入,其在事體,假官不可不趁卽差出,而吏曹堂郞之無一員現存,曾無如此之時,故本曹下吏,旣不知可據前例,本院亦不知自何司差出爲當,何以爲之?敢稟。傳曰,今姑破格,只推勿罷。
上御熙政堂,辰初受鍼,都提調鄭太和,提調洪重普,副提調南龍翼,假注書申晸,記事官閔宗道·李世長,伏於楹外,醫官鄭後啓·趙徵奎·尹後益·李東馨·安禮·金萬直入侍。受鍼穴處,面部,絲竹·空□左右。手部,尺澤·商陽·中渚左右。足部,三里·絶骨·太冲左右。
金壽興啓曰,正言孟胄瑞,再啓煩瀆,退待物論。傳曰,知道。
左議政元斗杓箚曰,伏以賤疾危篤,不得不屢浼天聽,瀆撓之罪,臣實甘心,而聖明不惟不罪,曲加矜恤,內局之任,先賜遞改,俾得專意調治,天地生成之恩,萬死難酬。第念臣一病支離,三朔將盡,輾轉床席,諸症種種,飮啖全廢,元氣日憊,而供職了無其期,政府重任,豈宜虛帶?伏乞聖慈,俯諒危悃,亟賜鐫改,以便公私,不勝幸甚。答曰,省箚具悉卿懇。卿其安心勿辭。
咸鏡監司徐必遠疏曰,伏以臣遭萬萬無前之斥,有萬萬難冒之勢,投疏祈懇,冀蒙恩遞,溫批不許,使臣從速察職,不料禮使之世,承此意外之命,悶蹙惶惑。更添一節,廉隅二字,雖爲近來辭職之蒭狗,士夫行身,舍此無他,仰惟聖上,臨御已久,亦嘗見被斥如臣而苟焉仍冒者乎?自遭此事以來,不惟臣以當遞自處,守令吏民,皆以當遞視臣,今若誘有缺復出抗顔,則心之內愧,有不暇言,凡爲臣管下,孰不目笑而心賤哉?臣不須遠引前事,缺兩臣事明之,今右相缺時,酷被李行逸之搆誣,缺旋被竄謫,而洪命夏,累次陳疏,本職兼缺乃已,無他,以廉隅爲重也。本道前監司臣金缺有循私之疏,無顯著之事,而臺論未得請之,大臣啓遞,無他,亦以廉隅爲重也。今臣所遭與前二臣何如哉?儒生輩則斥之以悖倫,臺閣則重之以無昧義理,措語乖戾,殿下答楷等之疏,又以狂疏爲敎,是臣,下不得於儒流,傍不得於臺閣,上不得於君父,眞所謂窮人無所歸者也。投身蓬蓽,咋舌追愆,乃臣今日之至計,尙可恬然自得,而仍冒本任乎?今夫犬豕,至無知也,叱嗟而投食,則尙有逡巡退避之意,何則?雖以畜物之賤,亦有羞惡之心,臣雖萬萬無狀,獨不得犬豕班乎?兩司之臣,旣以全昧義理,措語乖戾等語,斥臣於避辭,則出仕之後,誠宜汲汲論罪,以明是非,而今過累日,尙爾寥寥,未知其心欲使臣自處乎,抑或以新授重任,有所趑趄乎?避嫌措語,如彼其峻截,則待臣自處,已失臺閣之體,如以爲新授重任,有所趑趄,則直以犬豕待臣也。臣雖無似,歷仕三朝,已升宰列,到今白首之年,忍與犬豕同歸乎?本兵之重,視本道爲何如,而力辭準請,已有前事,本道雖云重任,去年監司,亦蒙啓遞,到今日五朔之間,豈有加重之理乎?今臣不敢行公,已累日矣。如不得速蒙恩遞,不惟臣私計狼狽,癏曠之患,在公亦重,伏乞聖慈,亟削臣職,仍治臣罪,以便公私,千萬幸甚。答曰,省疏具悉。卿其安心勿辭,從速察職。
弘文館副修撰南二星疏曰,伏以臣於昨者,伏見缺記曰,正言尹衡聖除授,臣於此震竦憂缺以自措也。頃日尹衡聖缺臣實爲請遞之論矣。衡聖缺則已塵聖鑑,今不敢更爲縷擧,而大凡缺體,是者則直以爲是,非者則直以爲非,當然之缺近日論議之弊,或有先非而後是者,或有先譽而後毁者,首尾不相掩,本末不相貫,一篇之中,辭說抵缺此或出於務欲詳盡之意,而難免於依違苟且之歸,衡聖之先言必遠之失,後言必遠之不可論,缺有近於如上所陳者,故一時愚蠢之見,不能深察而遠慮,率爾缺遞矣。今聖上,特除衡聖以諫官,則缺是聖上,以衡聖爲無可遞之失也,無可遞之失,而妄爲論遞,則其罪當如何也?此臣所以追尤省愆,蹜踖惶恐,旣不敢隨衆請對,又不敢付名箚末,席藁私室,恭俟鈇鉞者,伏乞聖明,亟命鐫削臣職,以正臣處置乖當之罪焉。仍竊伏念,臣旣有妄作之愆,則所當待罪之不暇,而第以如臣無狀,曲被生成,出身匪久,歷遍華顯,身處論思之重地,目覩朝廷之過擧,則亦安忍泯默畏懦,終無一言,上以孤國恩,下以負職事,以重人臣之罪戾乎?臣請略陳微悃,伏願聖明之少垂察焉。徐必遠論禮之違背,遣辭之麤粗,前夜請對,親承玉音,聖鑑孔昭,畢燭無餘,不待臣等之一二談矣,而況睿慮深遠,有非常情之及,天缺丁寧,不啻父子之間,臣等感激欣悅,相率而退,旣恃天日之在上,更體聖意之缺存無缺論請之擧,以待鎭定之期矣。然而是非之在人也,猶水之在地中,無所往而不存,若虞其泛濫,而爲之防塞,則終不至於漂堤而襄陵者鮮矣。是缺治水者,因其勢而導之,先殺其勢,而不至於橫缺域,今此徐必遠之是非,朝臣旣已知之矣。韋布之缺之矣,下至閭閻之人,無不竊議,而過於愼重云,缺滀之極難制其奔決缺所必至,若使當初有所缺日之事乎?臣之隱默不言之罪,到此而無所缺被誅戮,實所甘心也。然古人有言曰,人心不能無好惡,故委是非於聖人,聖人中天下而立,受一世是非之缺此李奎齡·趙聖輔等,以新進小官,本無恩怨於徐必遠,特以公是非根於好惡之天,故不諒時勢,妄論列重觸天威,一時投北,原其本情,不過恃聖人之在上矣。委是非於殿下而已,殿下以聖人之德,居聖人受訟之位,所當平心察理,求得其情,可受則聽之,不可受則置之,胡乃不明其是非,不賜其指揮,徑先摧壓,一至於此,臣恐大聖人中立受訟之義,不當如是。嗚呼,今之論奎齡·聖輔者,不過曰後時也,起鬧也,言所當言,則不可以後時而已之,況必遠辭語之憤懥,後疏過於前疏者乎?爲所當爲,則不可以起鬧而避之,況臺閣擧動之乖當,一節加於一節者乎?此所以扼腕而繼起,見斥而不悔者也。如此之輩,若謂之年少狂妄,未諳事體,則固有責矣。其視媕婀前却,不成論議者,其間果何如哉?而今殿下一賞一罪,舒慘頓異,群情驚惑,是非混淆,豈料中天日月之明,到此而猶有所未察也?至若詮衡之任,進退之際,一時公議,臺閣之上,言事稍正,則必先收之,朝紳之間,持論少苟,則亦暫屈之,有勸有懲,自是其職,若乃按簿號名,漫無所黜陟,則是乃一胥吏之所能,何必置詮衡之官哉?今此數三輩之或擬臺官,或擬外任,不過寓一時勸懲,斷無他意於其間,而聖心致疑,天怒遽震,辭旨之嚴,有非人臣所忍聞者,罪名極重,擧朝惴恐,若使人臣,實有所犯,流放竄殛,亦云輕矣,而如有一毫之不然,則缺被罪者之冤痛無窮,其在聖上推恕之缺欠乎?噫,因一必遠之疏,缺去國,詮席一空,我聖上缺氣像,臣於此際,不得不重有恨於必遠也,缺事只在於必遠之是非而已,殿下旣以狂疏斥缺是上,已定其是非耳,是非已定,則臺臣追論缺雖曰過激,而其意則未必非矣。詮曹取舍之政,雖曰造次,而其事則亦未必非矣,過激造次,故大罪缺而遞加譴罰,不少寬貸乎?殿下苟能虛心平氣,舒究是非之本末,則必有翻然而悟,釋然而解,雷霆之威,不竢終日而霽矣。臣本庸下無他,平生素志,只欲罄竭愚衷,隨事補闕,而一番處置,未免失當之罪,今又觸犯嚴威,更贅狂瞽之說,冀蒙裁察其一二,區區血忱,縱欲納吾君於無過,而臣之罪戾,於是乎更加一層矣。臣雖萬死,難以自贖,臣無任惶恐隕越之至。答曰,省疏具悉。爾其勿辭察職。
知中樞李浣疏曰,伏以臣伏蒙恩暇,輿疾作行,氣力澌敗,處處顚頓,發程五日,始到溫陽,而路上感冒,彌留不解,試沐下部,泄瀉添發,委頓累日,幸得少愈,竢其日溫氣蘇,掖人就井,遍身籠屑,蔽水不見井底,燥坼堅硬之處,便作缺軟肌膚,病懷爽然,庶有其蘇之望,纔過一曰,籠屑如舊缺如前,累沐不止,愈往愈甚,缺知病源,不在於皮膚,而在於肝腎之經也。苟非積月沐浴服藥,內外交修,則難望收效,而一月幾盡,沐日甚少,臣竊憂悶也。仍念臣之所帶訓局,任重事煩,不可一日無之,而因臣身病,自冬徂春,曠廢事務,臣之軀殼雖存,其實死人,而猶未聞朝家之處分,如以訓局重任,缺病不可輕遞,以訓局莫重之地,爲微臣養病之缺臣身雖榮,前此國事何?缺利害輕重,皎然可缺使垂死之臣,虛帶職名,擲棄重務缺理也。伏願聖明,特軫缺狼狽之狀,亟遞臣訓鍊缺從容留沐,調治痼疾,得延殘喘,則缺生成之澤,臣不勝悶迫祈懇之至。答曰,省疏具悉。卿之疾病至此,予深慮念。勿爲控辭,從容沐浴上來。已上燼餘
上在昌德宮。停常參·經筵。
大殿,政院·玉堂問安。答曰,知道。
備邊司啓曰,本司有司堂上,卽今見存無故之員甚少,有司堂上洪重普,仍差有司堂上,使之察任,何如?傳曰,允。
藥房啓曰,伏未審夜來,聖候調攝,何如,昨日湯劑進御後,別無差減之效乎?臣等區區憂慮,敢來問安。答曰,知道。與昨無異矣。
司諫李垕啓曰,臣嚴旨之下,退伏私室,恭俟譴責之加,不意處置請出,而召牌遽臨,臣尤增悚蹙,無地措躬,人臣承召,義不俟駕,而臣妄觸天威,旣承臣子所不忍聞之敎,則決難抗顔復入臺閣,冒進之罪,反深於違慢。百爾思量,惶恐踧踖,不敢祗赴,臣罪萬殞猶輕,且臣素患眼疾,觸風添劇,達夜刺痛,今始詣臺自列,臣罪尤大,請命罷斥臣職。答曰,勿辭,退待物論。
大司諫李慶徽上疏。大槪,臣不敢處置同僚之嫌,與前無異,病勢情勢,俱難仍冒,乞賜遞斥事。入啓。答曰,省疏具悉。爾其勿辭察職。
黃海監司書目,今月十八日,城內人家出火,六十四戶火燒事。
南漢御使書目,病勢尙在危境,復命遲速,有不可期,所帶憲職,亟命遞改,以幸公私事,上疏上送事。
京畿監司書目,安山呈,以副校理張善瀓病重,上去不得事,啓,遞差。
館學儒生尹櫶等上疏。大槪,咸鏡監司徐必遠,前後投疏,妄引禮經,悖倫亂理,侮賢害正,請快示扶正抑邪之擧,以明倫紀,以護士林事。入啓。
金壽興啓曰,大司憲未差,執義南九萬,掌令郭聖龜·尹元擧,持平鄭重徽在外,持平趙遠期未肅拜,今日以監察茶時之意,敢啓。傳曰,知道。
又啓曰,司諫李垕,再啓煩瀆,退待物論矣。傳曰,知道。
又啓曰,缺洪瑑,漢城府坐起進去晝仕,請出標信。缺
洪處大啓曰,注書崔商翼子女二人缺商翼又自數日前得病,病勢非輕,雖未知缺症,而不無可疑之慮,今姑假注書差出察任,何如?傳曰,允。
崔後尙爲假注書。
假注書申晸服制,代尹嘉績爲假注書。
金壽興,以兵曹言啓曰,近以缺犯禁缺自刑曹,續有移文,全家定配缺着無頼之漢,旣無家口從往者,與罪名不缺移文缺甚使之更爲推刷家口者,有之矣。頃日黃海道九月山城定配,屠牛犯禁人奴男伊稱名者,亦是單獨一身送之際,到瑞興府脫逃,故自本道移文,使之具由啓聞,今接瑞興府使李廷機文牒,則上項男伊缺於京云,已爲囚禁矣。令該府依律處置,而前後接主人,竝令嚴治,以懲後日,何如?傳曰,允。
又以禮曹言啓曰,今日發遣郞廳,僖陵·孝陵摘奸,則入直參奉及守護軍,竝無頉之意,敢啓。傳曰,知道。
又以司饔院官員,以提調意啓曰,今日京畿日次雉缺尤甚無形,不合御供,屢次退却,則稱以絶乏,終不改缺不得已擇其中稍優者捧入,而差使員缺來下人缺之捉來,則差使員旣已退去云。以不合御供之物,苟充封進,已極可駭,而進上不捧之前,徑先退去,尤極寒心,此實曾所未有之事,若無別樣懲治之擧,則將缺慢忽之弊,有不可勝言。自前本院請推,非止一再,而歸虛地,如此不謹自便之類,必須重治,庶缺重進上尊事體,而請推之外,本院他無可施之罰,當該差使員,從重推考,進排下人,令攸司囚禁嚴治。缺
又以弘文館言啓曰,諫院處置缺梓,以一人孤陋之見,不缺星,竝牌招同參處置,何如?傳曰,缺曰以弘文館草記,李有相牌招事,允下矣。缺暮,明日待開門命招之意,敢啓。
大司諫李慶徽疏曰,伏以臣病勢情勢,俱極狼狽,呈單乞免,實出於萬不獲已,而見却政院,進退路窮,徊徨悶蹙,不知攸處。同僚今又引避退待,而臣於此事,不敢處置,與前無異,夫國家之置臺諫,將以言是非也。若臣者,進不得爲可言之人,退不得爲自處之地,徒以區區之嫌,逐缺瀆擾,而尙且苟冒,無據莫甚,臣誠愧懼,若無所容,其何敢一刻在職,抗顔出入,亦何可一任屛伏,以曠言責乎?伏乞聖明,俯察危懇,亟賜遞斥,公私萬幸,臣無任兢惶祈懇之至,謹昧死以聞。答曰,省疏具悉。爾其勿辭察職。
執義南九萬疏曰,伏以臣於二月,伏見邸報,除臣以司憲府執義,於今已三箇月,臣非不知在外虛帶之未安,而自上旣以竣事後自當上來,勿爲下諭爲敎,故臣不敢徑先控免,悶默至今矣。臣於缺日,意外遘疾,自分一死,幸蒙鴻渥,得延微喘,而缺屢發,氣息如縷,復命遲速,尙未可卜,憲職缺窠緣臣點據,有若減省者然,其在事體,斷無是理,病裏惶悶,日夜耿結。伏乞聖明,亟命遞臣之職,公私不勝萬幸,臣無任戰灼祈懇之至,缺聞。踏啓字。
備忘記,傳于權大運曰,朝家是非,亶在朝廷,缺尹櫶等疏語,求其所歸,則缺趙楷等之疏,實多怪妄之事,朝家所以斟酌缺偶然,而櫶等少無顧忌,放恣太甚,殊極痛駭,首倡疏頭等,竝令停擧,以懲將來。
本院啓曰,臣等伏見備忘記,有首倡疏頭等,竝令付黃之命,臣等不缺未安之至,徐必遠疏辭之是非,聖明旣已洞察,更不必紛紜爭辨,而年少儒生等,乃敢陳疏煩瀆,疏缺辭意,不無過激失中之語,而旣謂之館學多士,則雖有過當之擧,朝家所以待之者,固宜優容,而不當摧折之太過,而今此付黃之命,出於意外,恐有乖於聖上待士之道。伏願聖明,特加恕察,還收首倡疏頭等付黃之命。臣等待罪出納之地,惶恐敢啓。答曰,爾等雖萬端紛紜,終無所益,勿煩。
再啓曰,今此儒生等付黃之命,實是聖上過中之擧,臣等待罪近密,不敢不達,而伏承聖批,以勿煩爲敎,竊不勝悶鬱焉。儒生等設或有過激之事,只當容而置之而已,至加以罪罰,使士氣沮喪,豈是聖明之美事乎?毋論事之是非,館學多士缺疏得罪云爾,則中外聽聞,果何如哉?伏願聖明,少霽嚴威,更加恕察,還收首倡疏頭等付黃之命,惶恐敢啓。答曰,勿煩。已上燼餘
上在昌德宮。停常參·經筵。
謝恩,南學敎授鄭必達。
全羅監司書目,萬頃縣監李馥,濫用大杖,殞斃人命,爲先罷黜事。
藥房啓曰,伏未審夜來,聖候何如,再昨劑入湯藥,以日計之,則當盡於今日,未知連進否乎?今日是下弦,而在前受鍼時,亦不拘忌云,今日受鍼,何以爲之?臣等區區憂慮,敢來問安,竝此仰稟。答曰,知道。今日受鍼爲之可也。
以崔後尙·尹嘉績爲假注書。
弘文館啓曰,諫院處置,歸於本館,而校理朴世堂,修撰尹深,俱引嫌陳疏出去,只有臣沈梓,以一人孤陋之見,不敢處置,校理李有相,副修撰南二星,竝牌招同參處置,何如?傳曰,允。
判決事安後說辭職上疏,入啓。答曰,省疏具悉。爾其勿辭察職。
今日受鍼正時,辰正。
右承旨權坽上疏。大槪,病勢猝劇,陳情乞遞事。入啓。踏啓字。
大殿受鍼後,藥房·政院·玉堂·二品以上·六曹·大司諫問安。答曰,知道。
去夜政院啓曰,臣等伏見備忘記,有首倡疏頭竝令付黃之命,臣等不勝未安之至,徐必遠疏辭之是非,聖明之旣已洞察,不必紛紜爭辨,而年少儒生等,乃敢陳疏煩瀆,疏中辭意,不無過激失中之語,而旣謂之館學多士,則雖有過當之擧,朝家所以待之,固宜優容,不當摧折之太過,而今此付黃之命,出於意外,恐有乖於聖上待士之道。伏願聖明,特加恕察,還收首倡疏頭等付黃之命,臣等待罪出納之地,惶恐敢啓。傳曰,爾等雖萬端紛紜,終無所益,勿煩。再啓曰,今此儒生等付黃之命,實是聖上過中之擧,臣等待罪近密,不敢不達,而伏承聖批,以勿煩爲敎,竊不勝悶鬱焉。儒生等設或有過激之事,只當容而置之而已,至加以罪罰,使士氣沮喪,則豈是聖朝之美事乎?毋論事之是非,館學多士,陳疏得罪云爾,則中外聽聞,果何如哉?伏願聖明,少霽嚴威,更加恕察,亟收首唱疏頭等付黃之命,惶恐敢啓。傳曰,勿煩。
今日受鍼時,吏曹參議,令大臣差出,卽爲牌招開政事,捧承傳。
備忘記,嗚呼,朝家是非,亶在朝廷,豈可人人所自任也?今者尹櫶等疏語,求其所歸,則擅制朝廷,其態可痛,曩者趙楷等之疏,實多怪妄之事,朝家所斟酌者,意非偶然,而櫶等少無顧忌,放恣太甚,殊極痛駭,首唱疏頭等,亟令停擧,以懲將來。
吏曹參議李慶徽,牌招不進。
政院啓曰,吏房承旨,方在政廳,而吏曹參議李慶徽,牌招不進,更爲牌招乎?敢稟。傳曰,更爲牌招開政,可也。
玉堂箚子。大槪,正言孟胄瑞出仕,司諫李垕遞差事。入啓。答曰,依啓。
吏曹參議李慶徽上疏。大槪,已試僨敗之人,決不敢再叨銓地,召牌之下,不得趨詣,冒死陳暴,乞削臣新授之職,仍治臣違慢之罪事。入啓。答曰,省疏具悉。爾其安意勿辭,從速察職。
京畿監司書目,楊州呈,以持平鄭重徽病重,上去不得事。啓。遞差。
忠淸監司書目,懷德呈,以修撰宋奎濂病重,上去不得事。啓。遞差,又書目,鎭岑呈,以獻納閔國老辭職上疏上送事。
謝恩,吏曹參議李慶徽。
上御熙政堂,辰時受鍼,藥房都提調鄭太和,提調洪重普,副提調南龍翼,假注書崔後尙,記事官閔宗道·李世長,侍醫官則鄭後啓·尹後益·安禮·金萬直,而尹後益執鍼,受鍼左右穴,面部,絲竹·空代·迎香,手部,尺澤·商陽·中渚,足部,三里·絶骨·太冲,受鍼訖,都提調以下竝入榻前,鄭太和曰,似聞醫官之言,自上左眼則症候稍歇,而右眼則白點頗厚云,伏未知視物,如何?上曰視物眩亂矣。鄭太和曰,湯藥着實進御宜矣。又曰,曉頭雨下,旋爲開霽,旱徵如此,而風日又甚不佳,殊可悶也。聞全羅道則牟麥稍好,而平安道則與京甸無異云,該曹方欲稟行祈雨祭耳。上曰,雖行祈雨祭,得雨本來未易矣。鄭太和曰,銓席及臺閣一空,而吏曹參議李慶徽,與判書朴長遠有相避,乃是應遞之人也,宜有處分。上曰,吏曹參議,依前參判差出例,爲之可也。鄭太和曰,自上有疏儒付黃之敎,缺南龍翼曰,今日下問時,本院誤爲缺所懷,敢爲仰陳。大凡付黃之罰,初則甚輕,而近視則必缺紀,見棄士林,然後乃施此罰,今用此罰,實涉過重矣。上曰,二更分付,而了無黑白,故初以爲殊常矣。鄭太和曰,此事初缺金萬均之不爲入直而發,其端甚微而轉輾至此矣。上曰,儒生中因李廷夔因先世事,不使日本之語,未知何事耶?南龍翼曰,李廷夔之祖慶流,死於壬辰倭亂,故日本通信時,不爲差送矣。上曰,奉使倭國,與奉使淸國,亦自不同,今者國家不幸,旣已臣事淸國,則復讐之言,亦有異處矣。鄭太和曰,此事有涉淸國,當初宋時烈之請留疏不下者宜矣。上曰然。鄭太和曰,卽今切務,在於鎭靜。上曰,此乃朝廷之是非,何與於儒生耶?鄭太和曰,宋時烈,乃士林之所推仰也。儒生等,以時烈被斥於必遠之故,有此陳疏之擧,不須施罰,且所謂付黃者,本非朝家所施之罰,朝家之罰,則有停擧之規矣。南龍翼曰,儒疏與朝論有異,終不可勝,今若施罰,則必有難處之事矣。上曰,臺諫被罪之後,儒生等何敢肆然投疏?鄭太和曰,儒生疏論之發,幾已十餘日,非臺諫被罪之後始爲發論也。上曰,備局堂上引見,假注書崔後尙,趨出招入。鄭太和曰,全羅道飢民之數,視前方伯時,太半減少,而亦且一萬五·六千名矣。賑飢之資,以帖價米給之,而恐或有不足之患,又以官需米給之似當。上曰,知道。南龍翼曰,吏曹參議差出事,親承傳敎,不必出擧行條件,今日直爲牌招郞官,使之開政,何如?上曰,依爲之。上顧謂鄭太和曰,以予言問于許積耶?左參贊許積曰,臣誠不無不安之心,而前日陳疏,未能畢露其事,實爲痛迫,且臣父母墳塋有石役,故欲爲下去,非因此事而欲去也。鄭太和曰,庚辰辛巳年間,臣爲平安監司時,淸缺廣漠無人之境,有運餉之擧,國家不得已許之,其時許積爲都事,目見國事之艱危,親自入去,多般周旋,得以無事矣。缺以此爲許積之過云,臣固不能以禮處人,誤許積者,臣也,臣缺置身無缺上曰,其時事,與今日亦自別矣。鄭太和曰,缺果施罰,則將漸漸紛亂矣。上曰,缺可解之。鄭太和曰,比如波瀾鎭靜缺疏頭首倡,若爲施罰,則其以下必無來入泮中之缺疏之不爲着名者,不爲捧入,非前例耶?南龍翼曰,若外方儒生,則例爲着名,而館學儒生,則不爲着名矣。上曰,此後則儒疏之不爲着名者,勿爲捧入。上曰,承旨二人,竝爲推考。南龍翼曰,入直承旨,自上旣已特推,臣理宜同被罪罰,惶恐待罪。上曰,勿待罪。南龍翼曰,昨日備忘記,時未分付,故多士尙在闕下矣。鄭太和曰,多士之尙在闕下,以不聞備忘故也。藉令聞此備忘,則久已散去矣。南龍翼曰,再三陳達,極知未安,而臣僚之所陳如彼,自上勿爲施罰,則不勝幸甚。上曰,凡事豈可區區苟且而爲之?洪重普曰,此豈苟且之事哉?究其本意,則實在於鎭定,遂罷出。
金益炅啓曰,大司憲執義未差,掌令郭聖龜·尹元擧,持平鄭重徽在外,持平趙遠期未肅拜,今日以監察茶時之意,敢啓。傳曰,知道。
又啓曰,正言孟胄瑞,牌招不進矣。傳曰,知道。
又以都摠府言啓曰,今日入直軍士,中日習射,請出標信。傳曰,知道。
又啓曰,副摠管洪瑑,漢城府坐起進去晝仕,請出標信。傳曰,知道。
又啓曰,吏曹參議,差出牌招,今方開政,兵批政官,亦爲命招開政之意,敢啓。傳曰,知道。
有政。吏批,判書朴長遠在外未肅拜,參判未差,參議李慶徽進,都承旨南龍翼進。吏批啓曰,判書朴長遠在外未肅拜,參判未差,小臣獨政未安,何以爲之?敢稟。傳曰,只出緊任。
正言尹衡聖除授事傳敎。李一相爲大司憲,兪㯙爲大司諫,閔維重爲執義,南九萬爲司諫,尹深沈梓爲持平。
兵批,判書金佐明進,參判兪㯙進,參議李弘淵未肅拜,參知沈世鼎進,右副承旨金益炅進,以金城爲訓鍊僉正,金擎日爲甫乙下僉使,韓俊英爲濟物萬戶,李後廣爲山羊會權管,金仁男爲廣坪權管,元時立爲吾村權管,具文治爲羽林衛將,南孝元·具英望爲副護軍,及第金振秋加折衝,愼而道爲副司果,副護軍具文治,今加折衝。
副修撰沈梓啓曰,伏以正言孟胄瑞,以伏承聖批,奉讀未了,惶感罔措,直欲鑽地以入,而不可得也。臣雖無狀,亦有一端秉彝,何缺是非,惟事黨比,自取不測之誅,直以身忝缺君父過擧,區區憂愛之忱,缺論列,而聖明不諒,反下臣子缺穢,固不足恤,豈不有乖於大聖人聽言之缺臣遠斥,銓席一空,氣象愁慘,未有甚於近日,臣受耳目之寄,欲效涓埃之報,而辭不達意,輾轉缺激,反承無前嚴批,決不敢仍冒。司諫李垕,以缺嚴旨退伏私室,恭竢譴責之加,不意處置請出,而召牌遽臨,臣尤增悚蹙,無地措躬。人臣承召,義不竢駕,而臣妄觸天威,旣承臣子所不忍聞之敎,則決難復入臺閣,百爾思量,不敢祗赴。且臣所患眼疾添劇,達夜剌痛,今始自列,臣罪尤大,竝引嫌而退,臺閣論事,雖或辭不達意,在聖上體群臣待言官之道,固宜優容,而遽下情外之敎,恐有欠於大聖人包荒之量,惟當積誠開陳,冀回天聽,何必以此爲嫌?疾病之來,人所難免,而召牌不進,在例應遞,請正言孟胄瑞出仕,司諫李垕遞差,取進止。答曰,依啓。
吏曹參議李慶徽疏曰,伏以臣於千萬夢寐之外,忽叨新命,驚惶隕越,罔知所措,臣曾忝此職,叨冒不去,重被臺彈,汚衊已極。至今思之,面頭俱赤,幸頼聖明曲加缺滌,收錄之恩,最先諸人,每當除命,怵愓增深,雖畏分義,不敢輒辭,而愧懼之心,誠不能暫忘,況臣於此職,缺一已試僨敗之人,豈容再誤,以貽淸朝之羞乎?人臣事缺惟有廉恥一節,臣若揚揚再入銓席,則其所謂不缺人間羞恥事者也。臣雖無狀,亦何敢內喪所守,外缺外議,而祗貪寵榮,冒沒承當乎?臣寧受違慢之誅,不忍自壞名義以負聖明,召牌之下,不得趨詣,臣之罪戻,實合萬死,伏乞聖慈,俯察危懇,亟削新授職名,治臣違命之罪,不勝萬幸,臣無任兢惶戰灼之至,謹昧死以聞。答曰,省疏具悉。爾其安意勿辭,從速察職。
判決事安後說疏曰,伏以臣賦性瞢缺取容,孤根易撓,動輒缺議,而第輕佻怪妄之目,重之以缺百世難洗,人旣如此,則不可齒於人類,況於百缺聖度天大,不忍永棄,滌蕩瑕垢,復列朝端,而名器缺不宜再辱,此臣所以驚惶慙恧,不敢抗顔冒進,缺臣自上年夏,得痰厥之症,藥餌無效,漸就沈痼,肥肉消脫,精力澌盡,目眩頭暈,昏仆欲絶,雖感激洪造,忍恥從仕,其勢末由,玆敢冒死仰籲於天地父母之下,伏乞聖慈,諒臣情勢,憐臣病勢,亟許遞免,以淸朝班,以安微分,不勝幸甚,臣無任切迫祈懇之至,謹昧死以聞。答曰,省疏具悉。爾其勿辭察職。
右承旨權坽疏曰,伏以無狀,粗知分義,當此玉體受鍼之日,豈是臣子所敢言病之時也?人之疾痛,必呼父母。今臣有疾病之危急,不得不冒死哀籲於天地父母之前,伏乞聖慈,俯垂憐察焉。臣年踰六十,衰敗已極,北京往返之後,百疾嬰身,晝夜呻痛,不能收拾,而職忝近密,不敢請告,强疾忍痛,黽勉供仕,自以顚仆爲期,此實同列之所共見而憐悶者也。今月二十日,臣在院中,外感之症,添發於積傷之餘,寒熱交作,咽喉兼痛,缺鍼剌,扶曳還家,日漸加重,已至危境,勺水不入,言語不通,復入闕門,仰瞻尺五,非所敢望,而竊恐就木之期,迫在朝夕,缺勢至此,玆敢缺缺於靜攝之中,臣罪萬死萬死。伏願聖明,特垂憐察。缺臣職名,以便公私,不勝幸甚,臣無任戰灼祈懇之至,謹昧死以聞,踏啓字。已上燼餘
有政。吏批,以尹衡聖爲正言,南九萬爲司諫,沈梓爲持平,李一相爲大司憲,閔維重爲執義,兪㯙爲大司諫,李慶徽爲吏曹參議,尹深爲持平。
上在昌德宮。停常參·經筵。
謝恩,持平沈梓,護軍具英望。
大殿,政院·玉堂問安。答曰,知道。
藥房啓曰,伏未審夜來,聖候何如,右邊眼患,視昨日無加減之異乎?臣等無任憂慮之至,敢來問安。答曰,知道。
大殿受鍼正時,辰正。
左議政元斗杓箚子。大槪,賤疾日漸危篤,更陳微悃,本職先賜遞改事。入啓。答曰,省箚具悉。卿其安心勿辭,從容善攝。
大殿受鍼後,藥房·政院·玉堂·二品以上·六曹問安。答曰,知道。
府啓,臣昨伏見備忘記,有疏頭首倡儒生等停擧之命,臣不勝驚惑焉。朝家待士之道,優容不迫,雖或有過激不中之疏,必慰諭而遣之,不加之嚴威者,豈有他哉?誠以士氣,必須培養,不宜摧折故也。今者尹櫶等元疏未下,雖未知措語之如何,旣謂之館學多士,則設有過中之擧,不可不寬假之,使士氣不至於沮喪,可也,而遽下嚴旨,施以停擧之罰,豈不有乖於聖上待士之道乎?請還收疏頭首倡儒生停擧之命,徐必遠之疏,聖明旣已洞燭,不必紛紜至此,而論議轉激,久而靡定,朝廷之上,殆無寧靖之日,臣不勝慨然之至。李奎齡之作事輕率,趙聖輔之避辭過激,臣亦知其不當,而當初處置,旣皆啓遞,則又何可加之以補外之罰,摧折之太甚乎?雖有過中之失,臺官補外,元非聖朝之美事,而斥逐遠邑,皆出特命,聯袂去國,氣象不佳,是豈大聖人包容寬假之道也?譴罰之行,不得其當,則四方聽聞,爲如何哉?請平心舒究,還收李奎齡·趙聖輔等補外之命,新除授執義閔維重,奉使時在江華府,請斯速乘馹上來事,下諭。
正言孟胄瑞啓曰,臣自作罪孽,重觸天威,嚴旨之下,有非臣子所忍聞者,瞻聆所及,莫不震悚,況臣躬自當之乎?冒昧自列,恭俟鈇鉞,而不意聖度包荒,終始曲全,不惟不罪,反使就列,臣誠惶感,益不知置身之所也。臣本譾劣,過蒙寵擢,區區犬馬之忱,惟欲罄竭愚忠,以效涓埃,而若其所論數事,只循一時公議而已,寧有他意於其間哉?噫,近日爻象,前古罕覿,一言悟主,責在臺閣,而緣臣辭不達意,誠未格天,致勤聖批愈往愈峻,臣罪至此,萬殞難贖,人臣負此罪名,將不容於覆載之間,何敢抗顔臺席,有所論列乎?百爾思量,進退路窮,踧踖徊徨,竟未趨命,違慢之誅,益無所逃,以此以彼,決難仍冒,請命罷斥臣職。答曰,勿辭。
金益炅啓曰,正言孟胄瑞,再啓煩瀆,退待物論矣。傳曰知道。
持平沈梓啓曰。正言孟胄瑞以臣自作罪孽,重觸天威,嚴旨之下,有非臣子所忍聞者,瞻聆所及,莫不震悚,況臣躬自當之乎?冒昧自列,恭俟鈇鉞,而不意聖度包荒,終始曲全,不惟不罪,反使就列,臣誠惶感,益不知置身之所也。臣本譾劣,過蒙寵擢,區區犬馬之忱,惟欲罄竭愚忠,以效涓埃,而若其所論數事,只循一時公議而已,寧有他意於其間哉?噫,近日爻象,前古罕覿,一言悟主,責在臺閣,而緣臣辭不達意,誠未格天,致勤聖批愈往愈激,臣罪至此,萬殞難贖。人臣負此罪名,將不容於覆載之間,何敢抗顔臺閣,有所論列乎?百爾思量,進退路窮,踧踖徊徨,竟未趨命,違慢之誅,益無所逃,以此以彼,決難仍冒,引嫌而退,雖承情外之敎,惟當益勉其誠,而旣不赴召,在例應遞,請正言孟胄瑞遞差。答曰,依啓。
答府曰,不允。閔維重,竣事後自當上來,勿爲下諭。
權大運,以吏曹言啓曰,承旨有闕,政事何以爲之?敢稟。
金益炅,以都摠府言啓曰,副摠管洪瑑,漢城府坐起進去晝仕,請出標信。傳曰,知道。
權大運,以成均館官員,以同知館事意啓曰,昨日初昏,儒生等自闕下歸到本館,拜辭於聖廟神門外,因爲散去云,臣佐明,與本館郞僚,俱詣館中直宿之意,敢啓。傳曰,知道。
本院啓曰,儒生空館,實是莫大之變,自前有此擧,知館事以下館官,盡數直宿,不離晝夜,且卽遣禮官近侍,與本館堂上宣諭勸入,蓋因聖廟之不可一日空虛故也。曾在庚寅年,亦有先遣禮官,次遣承旨之例,故敢此仰稟。傳曰,今亦遣禮官以入,可也。已上燼餘
上在昌德宮。停常參·經筵。
大殿,政院·玉堂問安。答曰,知道。
藥房都提調鄭太和,提調洪重普,副提調南龍翼啓曰,伏未審夜來,聖候何如,昨日伏聞右眼所患,顯有減歇之效,臣等不勝欣幸之至,卽今漸益向愈乎?憂慮未弛,敢來問安。答曰,知道。
金益炅,以兵曹言啓曰,去夜闕內,更缺之際,先擊人定之鍾,事甚可駭,缺鍾樓守直官,査出治罪。缺
金壽興,以禮官言啓曰,政院啓辭,今缺開諭以入可也事,傳敎矣。臣重普,承命卽進成均館,以傳敎招致儒生,開諭還入,儒生以爲臣等伏承禮官奉聖旨來諭,其在臣子分義,所當入守聖廟,而臣等昨日疏陳之事,實關倫理,未蒙一字之批,反下嚴旨,而疏頭首倡,竝有停擧之命,臣等旣以公議合辭齊籲,則固當同被罪罰,故臣等敢以短章,更欲請罪,而未及入啓之際,四館摘發首倡,臣等俱以首倡,各自現告之後,則惟當竢罪而已,更無自列之義,惶恐踧踖,亦不敢復入於賢士之館,今日此擧,實出不獲已也。夫擅制朝廷之罪,在王法固不可容,而況同參一疏,而停擧之罰,獨及於疏頭及齋任,何顔更入於明倫之地,貽累於菁莪之化哉?聖敎丁寧,不敢承奉,惶恐待罪云云,四拜後仍爲退去矣,敢啓。傳曰,聖廟不可曠日空缺令館官,招集不參疏儒等,以爲守齋之地。
金壽興,以兵曹言啓曰,近日國事之莫可收拾,皆由於公不勝私,下陵上替,至於點軍之際,吏欺其官,尤爲甚焉。故每於新番軍去點考之時,臣佐明不計缺私故之有無,輒於例定之日,躬自點考,且精抄缺抄之事,尤不可付諸他手,故今以自泮宮,依闕內入直摠管晝仕出去之例,進往點看還來之意,敢啓以達矣。政院還送草記,且令牌招病不出仕之參議,缺出假參知,代直內司,而令參知出來點兵云,泮缺虛,事體固爲重大,而司藝以下多官,竝皆留直缺開坐處,又非遠外,則似無傷於事體,而草記則缺考則已始不可,而缺臣之不待草記批下,而徑先缺失,在所難免,不勝惶恐,敢啓。傳曰,知道。勿。缺
傳于金壽興曰,第念大同之法新設,而變通之處頗多,此時宣惠之任,不可暫曠,本廳堂上許積,纔已加土受由,而往來之間,必費多日,其於公務,誠非細事,雖已給由,姑勿下去事,分付。
金壽興,以成均館官員,以同知館事意啓曰,以禮曹儒生等,奉命傳諭,不爲還入事草記。傳曰,聖廟不可曠日空館,令禮官招集不參疏儒等,以爲守齋之地事,命下矣。在前儒生等空館之擧,非止一再,而朝廷務加優容之道,必令空館之儒生,還爲入齋,意非偶然,而今者聖敎如此,故空館諸生等,聞卽散去,今無還爲招集之路,故但當初不參疏儒等,招來守齋,旣無前例,亦甚未安,臣等不知所以處之。且今日則日勢已暮,設令方外儒生欲爲入來守齋,勢有所未及,臣等姑爲如前留宿,請令禮官從長稟處,務歸於得中之地,何如?傳曰,允。
行大司諫兪㯙啓曰,臣本庸駑,衰朽已甚,雖尋常職務,猶恐不稱,況此言責之長乎?自承新命,寢驚夢愕,罔知攸措。且於頃日春塘臺擧動時,臣忝在侍衛之列,宣醞罷後,暫時退出于外,方在推勘之中,揆以體例,決難一日仍冒,請命遞斥臣職。答曰,勿辭。
持平尹深啓曰,臣於去月,自嶺南承召上來,浹旬在途,勞憊成病,到家添缺委頓累日,又遭意外姪女之慘,實無構思吟詠之暇,春三朔月課,未及製呈,推勘方在本府,此固於似缺應遞,且頃日趙聖輔之請罪徐必遠也。臣適忝玉堂缺爲論之太過,處置請遞矣。今者物議爲非,至露於臺啓,臣實瞿然,況今天威震疊,擧措過中,臺閣缺冀見轉環之美,而如臣無狀,已著迷誤之失,則又何敢一刻仍冒乎?請命遞斥臣職。答曰,勿辭。
金益炅啓曰,持平尹深,再啓煩瀆,退待物論矣。傳曰,知道。
行大司諫兪㯙啓曰,新除授司諫南九萬,奉使時在京畿廣州府,請斯速乘馹上來事,下諭。答曰,竣事後自當上來,姑勿下諭。
缺朝家待士之道,優容不迫,雖或有過激不中之疏,必慰諭而遣之,不加之以嚴威者,豈有他哉?誠以士氣必須培養,不宜摧折故也。今者尹櫶等元疏未下,雖不知措語之如何,而旣謂之館學多士,則設有過中之擧,不可不寬假之,使士氣不至於沮喪也,而遽下嚴旨,施以停擧之罰,豈不有乖於聖上待士之道乎?請還收疏頭首倡儒生等停擧之命,臺閣所論之事設或失,人君聽納之道,固宜優容,李奎齡之作事,未免輕率,趙聖輔之避辭,雖曰過激,而當初處置,旣皆啓遞,則又何可加之以補外之罰,摧折之太甚乎?雖有過當之失,臺臣補外,元非聖朝之美事,而斥逐遠邑,皆出特命,一時投北,氣象不佳,是豈大聖人包容寬假之道也?譴罰之行,不得其當,則四方聽聞,爲如何哉?請平心舒究,亟收李奎齡·趙聖輔補外之命。持平尹深,以臣於去月,自嶺南承召上來,浹旬在途,勞憊成病,又遭姪女之慘,實無吟詠之暇,春三朔月課,未及製呈,推勘方在本府,此固前例應遞,且頃日趙聖輔之請罪徐必遠也,臣適忝玉堂,處置請遞矣。今者物議爲非,至露於臺啓,何敢一刻仍冒?引嫌而退。棄推之命,旣非偶然,前日處置,何必爲嫌?請持平尹深出仕。答曰,不允。處置事,依啓。
傳于金壽興曰,政事,明日爲之。
校理李有相,副修撰南二星等箚曰,伏以臣等,伏見備忘記,有首倡疏頭停擧之命,臣等始焉驚惑,終焉憂歎,爲之夜不寐而食忘餐也。豈料因一細事,轉輾至此,今日而臺臣斥補,明日而銓官遞推,又明日而疏儒被停,朝廷過缺一節甚於一節乎?臣等忝居論思之地,旣有匡救之責,何敢以激聒爲嫌,觸犯爲懼,而不盡其所懷哉?缺元疏留中不下,雖未知其缺意,則不過斥徐必遠疏缺是非也。頃日疏儒之批,旣以狂疏斥必遠,則缺定其是非矣。是非已定,而猶不明賜指揮者,缺所存,實有外人之所不敢知者,而狂簡之輩,年少氣銳,不顧時勢之如何,不諒事體之不可,投疏叫缺無所忌諱,聖上之必欲懲者,不無所以,而第缺帝王待士之道,例須優容而寬假之,雖有狂生之擧,過激之言,不以爲罪者,良以士氣之盛衰,實有關於世道之隆替,可養而不可沮,可培而不可摧也,今殿下旣不能培養,而又從而摧沮太甚,尹櫶雖無足惜,而不可爲世道慮耶?嚴旨之下,多士喪氣,自分缺於薰沐之化,不敢齒於菁莪之列,倉皇狼狽,相率而捲堂,聖廟之空,今已累日。嗚呼,此等景象,缺言之至此,誠可流涕,臣等不暇遠引前事,自仁·孝朝以來,韋布之疏,非止一二,而其間豈無言語之不中,論議之失當者,而何嘗有深怒而痛,勒加以罪罰,以駭遠邇之觀聽,如今日之爲者哉?殿下又以是非在於朝廷,非人人之所自任爲敎,臣等尤恐殿下之缺有未重,察之有未盡,不但爲辭語之失而已也。是非之心,人皆有之,不以貴賤而有異,上下而有間,蒭蕘有擇,則是乃是非在於匹夫也,誹謗有木,則是乃是非在於行路也,執藝有諫,則是及是非,在於工師也。而況賢館所關,公論所在之地,而獨可無是非之心乎?爲人君者,惟當察其是非之如何,可從則從之,不可從則置之而已。缺有所是非,而便謂之擅制朝廷,則設令有守闕而缺者,有舁撾登聞鼓者,未知將以何等罪名乎?昔我仁宗大王,答太學儒疏之批曰,太學,公論所在,爭是非矣,定是非則非諸生事也。嗚呼,此眞聖人之言也。是非之定,固是朝廷之事,而是非之爭,實亦太學之缺也。今殿下斥諸生以擅制朝廷缺其亦異乎仁宗之訓缺跡亦嘗容而受之矣,能容於趙楷,而獨不能於缺殿下,眞以爲櫶等,有擅制之罪耶?臣等妄料,殿下爲趙楷之疏纔下,尹櫶之疏繼至,不知前頭更有所爭來瀆擾乎?此所以痛抑於其初,而以爲將來缺之計也。殊不知公議難遏,物情愈激,其所以鎭缺適增其紛紜也。若使王言早下,是非早定,以慰士望答輿情,則雖使尹櫶輩,欲爲疏擧,其可得乎?不務之此,而徒以鎭定爲事,臣恐其終無鎭定之日,而只足缺多士之心矣。臣等於此,深惜殿下之擧措也。缺櫶等疏中,多有過激之言,不可不施罰云爾則有說,必遠之事,自常情觀之,不過以麤粗之氣,執拗之見,似不足深以爲罪,而若爲推極之論,則終難免悖理之歸,何者?楊朱之爲我,墨翟之爲人,顧其缺豈有邪哉?孟子斥之以無父無君,不少假借,豈缺過爲刻核之論哉?特於本原之際,微有差謬,則其流之害,自至於此耳。今者必遠論禮之說,實是頭上大段錯誤處,則諸生之明目張膽,必欲深斥而痛疾之者,良有以也。以殿下之明聖,豈不知此,而非徒不察,又從而罪之,竊恐自今以後,是非混淆,益無所底,臣等區區之憂,不但爲一二儒生之被罰而已也。目今君父之過擧,敢陳一箚,少達微忱,而僚員遞易,未卽會議,陳腐之言,亦且後時,臣等之罪,於是乎益大矣。伏願殿下,少霽雷霆之威,亟回日月之明,還收首倡疏頭停擧之命,不勝幸甚,取進止。答曰,不允。
辰時,上御熙政堂受鍼,入侍都提調鄭太和,提調洪重普,副提調南龍翼,假注書崔後尙,記事官閔宗道·李世長,醫官鄭後啓·尹後益·安禮·金萬直,受鍼左右穴,面部,迎香,手部,尺澤·商陽,足部,三里·絶骨·太冲,執鍼,尹後益,只缺都提調以下,伏於楹外。已上燼餘
上在昌德宮。停常參·經筵。
自辰時至未時,日暈。
大殿,政院·玉堂問安。答曰,知道。
藥房都提調鄭太和,提調洪重普,副提調南龍翼啓曰,朝晝之間,寒燠不同,伏未審聖候調攝,何如,眼患向差之效,視昨益勝乎?臣等猶有區區之憂,敢來問安。答曰,知道。與昨無異矣。
金益炅,以都摠府言啓曰,今日入直軍士,中日習射,請出標信。傳曰,知道。
金壽興啓曰,缺近日未赴任守令,至有缺當此農時,新迎人馬,留滯之弊,罔有紀極,缺積滯者甚多,事極寒心。大司憲李一相,除□肅謝,持平尹深昨日就職後,又爲呈辭,竝與今日政差出臺諫,卽爲牌招察任,何如?傳曰,允。
有政。吏曹判書朴長遠在外未肅拜,參判未差,參議李慶徽進,都承旨南龍翼進。吏批啓曰,判書朴長遠在外未肅拜,參判未差,小臣獨政未安,何以爲之?敢稟。傳曰,只出緊任。吏批啓曰,新除授永興府使李仁夏戶奴,呈狀于政廳曰,奴矣上典老父,年迫八十,疾病沈綿,委頓床席,轉側隨人,人子情理,不忍暫離,而將爲遠別,極爲罔極,入啓處置云。永興旣非邊邑,且是契眷之地,似無厭避之事,而親年七十,勿敍三百里外,載在法典,永興府使李仁夏,依願改差,何如?傳曰,允。
以安後說爲左副承旨,禹昌績爲正言,洪聖龜爲萬頃縣令,朴隆阜爲大興縣監,李知白爲康翎縣監,任弘亮爲禮曹佐郞,黃道宏爲監察,洪柱國爲注書,張善瀓爲副校理。兵批。判書金佐明,成均館守廟,參判未差,參議李弘淵未肅拜,參知沈世鼎進,右副承旨金益炅進,以李慶億·權坽·李垕爲副護軍,鄭重徽·趙遠期·張善瀓爲副司直,宋奎濂·孟胄瑞爲司果,金□秋副爲副護軍。
南龍翼啓曰,今日廳中,位頗不齊,右承旨權大運病不仕進,同副承旨金壽興,以其推考照律,今將勘入之故,卽爲出去,新除授左副承旨安後說,牌招察任,何如?傳曰,允。
正言禹昌績啓曰,螻蟻微臣,最居人下,環顧蔑如,百無寸長,尋常庶官,猶不敢承當,而千萬夢寐之外,遽叨言責之任,不待嗤點,自知不似,驚惶震惕,罔知攸措,不意玆者,召牌臨門,欲進則物議可畏,不進則君命至嚴,進退維谷,駭汗沾背,徒循不俟駕之義,不得不冒昧肅謝,而第臣非但人器之萬萬不稱,且將有被罪之擧,臣前任黃海都事時,道內堤堰修築與否,依該司事目,覆審之際,所當一一摘奸,而其時適値勅使,列邑奔遑,初程若干邑外,未盡摘奸,而所見之邑,則別無大段差誤,故以間間摘奸,則果無冒耕之意,報知該司矣。今聞該司郞廳摘奸之後,因黃州等官見頉之事,該司考出臣之報狀,將有論責之擧云,臣之不職之狀,至此已著,而方在俟罪之中,尤不敢抗顔冒居於臺閣之上,請命罷斥臣職。答曰,勿辭。
金益炅啓曰,正言禹昌績,再啓煩瀆,退待物論矣。傳曰,知道。
持平沈梓·尹深啓曰,朝家待士之道,優容不迫,雖或有過激不中之疏,必慰諭而遣之,不加之以嚴威者,豈有他哉?誠以士氣必須培養,不宜摧折故也。今者尹櫶等疏,設有過當之擧,旣曰館學多士,則不可不寬假之,使士氣不至於沮喪也,而遽下嚴旨,施以停擧之罰,豈不有乖於聖上待士之道乎?請還收疏頭首倡儒生停擧之命。臺閣所論之事,設或失當,人君廳納之道,固當優容,李奎齡之作事,未免輕率,趙聖輔之避辭,雖曰過激,而當初處置,旣皆啓遞,則又何可加之以補外之罰,摧折之太甚乎?譴罰之行,不得其當,則四方聽聞,爲如何哉?一時投北,氣象不佳,是豈大聖人包容寬假之道,請平心舒究,亟收李奎齡·趙聖輔等補外之命。答曰,勿煩。
金益炅啓曰,大司憲李一相,牌招不進矣。傳曰,知道。已上燼餘
上在昌德宮。停常參·經筵。
藥房都提調鄭太和,提調洪重普,副提調南龍翼啓曰,伏未審夜來,聖候何如,今日當爲受鍼,而雨濕如此,何以爲之?臣等敢來問安,竝此仰稟。答曰,知道。
南龍翼啓曰,同副承旨金壽興,左副承旨安後說疏批旣下,竝卽牌招察任,何如?傳曰,允。又啓曰,新除授注書洪柱國,卽左副承旨安後說妻三寸叔也,法當相避,而在下應遞,且注書崔商翼,曾以家間疑疾,代出假注書矣,卽今方染痛云,決不可仍帶近密之職,注書洪柱國·崔商翼,竝改差,前假注書崔後尙,仍令察任,何如?傳曰,允。
金益炅啓曰,會寧府使閔應騫,以軍器別備,熟馬賜給事,命下矣。自前雖有賜馬之命,不必盡爲面給,而近因司僕寺啓辭,有自本院面給與否,取稟前規矣,今此閔應騫賜給馬,何以爲之乎?敢稟。傳曰,熟馬賜給。
咸鏡監司,以辭職陳疏,而色吏缺興推考取招啓聞事,待罪狀啓,傳于金壽興曰,勿待罪事,回諭。
權大運,以禮曹言啓曰,以成均館啓辭,聖敎如此,空館諸生等,聞卽散去,終無還爲招集之路,不參疏儒等,招來守齋,旣無前例,令禮官從長稟處事,允下矣。儒生空館,實是莫大之變,而朝家待士之道,固當優容,不可威制,故自前有如此之事,則必須特降溫旨,別樣開諭,以爲還入之地,而未聞招集在外儒生,使之守齋之時也。祖宗朝古事,則雖未及考出,而曾在先王朝,館學儒生,因嚴旨,亦有空館之變,卽下敎政院曰,聖廟空虛,一刻爲急,若過今日,而無入守之人,則予何敢安處?言念至此,毛骨竦然,且有予亦悔之之敎,而卽遣禮官,再遣近侍,儒生不卽奉承,則至遣大臣,累次宣諭,使之還入,今此疏儒之空館,初雖出於過激,而旣承嚴旨,又被特罰,則不敢守齋,勢所固然,而已出之後,則未解罰之前,不敢還入,其勢亦然,至於在外儒生替守之擧,不但前例所無,有關後弊,若非自上更遣近侍,別爲溫諭外,恐無善處之道矣,敢啓。傳曰,同是一國之聖廟,同是一國之儒生,則有何異同於彼此乎?旣已開諭以入,而終無入守之擧,故聖廟空虛,亦已多日,其在事體,誠極未安,雖非外方儒生,亦可無在京不參之儒生乎?本館不卽招入,張皇啓達,誠極未安,卽令本館,今日內招入儒生守齋,俾無聖廟累日空虛之患,可也。
本院啓曰,臣等,卽伏見禮曹草記批答,有聖廟空虛多日,事體誠極未安之敎,聖上之軫念賢關至矣,而第於待士之道,猶有所未安者,蓋太學拜疏之擧,事體重大,非如若干方外儒生投疏之比,曾自祖宗朝,館學之疏,不無過激觸犯之時,亦不無在京不參之儒,而終始宣諭,必令拜疏之儒還入守齊,一未嘗招致他儒使之替守者,蓋緣前例之所無,而後弊之難防故也,況庚寅年館儒等,初因聖旨之嚴峻,後因呈疏之還給,非如今日之被罰,而一旬之內,至於再次捲堂,過激極矣。先王猶且屈意而下之,屢降悶迫之敎,連施勸諭之擧,終至於遣大臣而慰解之,必使疏儒還集而後已,至今儒林,傳以爲美談,此非今日殿下之所當法者乎?聖批則一邊分付,而區區所懷,猶有望於聖上之平心舒究,惶恐敢啓。傳曰,毋庸煩瀆。
權大運,以弘文館言啓曰,本館入番三員內,校理李有相,掃墳呈辭,受由出去,而校理朴世堂,兄妻成服未盡,副校理張善瀓,時未肅謝,無替直之員,副校理張善瀓卽爲牌招,使之入直,下番只有副修撰臣南二星,獨爲入直,今已累日,前頭疾病事故,未可豫料,上下番闕員,後政盡數差出,以爲推移入直之地,何如?傳曰,允。
安後說,以義禁府言啓曰,以刑曹啓目,萬頃縣令李馥,移義禁府處置事,允下矣。李馥方在任所,府羅將發遣拿來,何如?傳曰,允。
行大司憲李一相啓曰,臣於頃日,扶曳癃病之身,忍死趨參於春塘臺試官之列,厥後又以公務,連處冷地,轉輾添傷,舊患復劇,兼得泄瀉之症,症勢猝重,方在昏昏委頓之中,新除之命,遽下此際,惶殞之極,措躬無地,而以此病狀,萬無供職之望,不得已呈單請急,見阻政院,進退狼狽,罔知所以自處矣。不意昨日,遽有牌召之命,臣豈不知行不俟駕,分義當然?而不但臣病勢如此,無望陳力,則卽今本府,方有論啓之事,臣於此等論議,雖不欲形諸文字,明言曲折,而情勢形迹,大有所難便者,缺此則同朝之所共知,伏想聖明,亦必下燭矣。臣以此病勢,又有此情勢,反復思惟,竟未得祗赴,違慢之誅,在所難逭,旣在應遞之中,亦不可一刻仍冒,玆敢舁疾出謝,詣臺自列,請命遞斥臣職。答曰,勿辭。
金益炅啓曰,行大司憲李一相,再啓煩瀆,退待物論矣。傳曰,知道。
行大司諫兪㯙啓曰,正言禹昌績,以螻蟻微臣,最居人下,環顧蔑如,百無寸長,尋常庶官,猶不敢承當,而千萬夢寐之外,遽叨言責之任,不待嗤點,自知不似,驚遑震愓,罔知攸措,不意玆者,召牌臨門,欲進則物議可畏,不進則君命至嚴,進退維谷,駭汗沾背,徒循不俟駕之義,不得不冒昧趨謝,而第臣非但人器之萬萬不稱,且將有被罪之擧,臣前任黃海都事時,道內堤堰修築與否,依該司事目覆審之際,所當一一摘奸,其時適値勅使,列邑奔遑,初程若干邑外,未盡摘奸,而所見之邑,則別無大段差誤,故以間間摘奸,則果無冒耕之意,報知該司矣。今聞該司郞廳摘奸之後,因黃州等官見頉之事,該司考出臣之報狀,將有論責之擧云,臣之不職之失,至此已著,而方在俟罪之中,尤不敢抗顔冒居於臺閣之上,引嫌而退。覆審之際,適値勅行,未盡摘奸,其勢固然,該司論責之擧,時未結末則不可以此輕遞言官,正言禹昌績,請命出仕。
持平尹深啓曰,朝家待士之道,優容不迫,雖或有過激不中之疏,必慰諭而遣之,不加之以嚴威者,豈有他哉?誠以士氣必須培養,不宜摧折故也。今者尹櫶等疏,設有過當之擧,旣曰館學多士之疏,則不可不寬假之,使士氣不至於沮喪,可也,而遽下嚴旨,施以停擧之罰,豈不有乖於聖上待士之道乎?請還收首倡疏頭等停擧之命,臺閣所論之事,設或失當,人君聽納之道,固宜優容,李奎齡之作事,未免輕率,趙聖輔之避辭,雖曰過激,而加之以補外之罰,則不亦太甚乎?譴罰之行,不得其當,則四方聽聞,爲如何哉?一時投北,氣象不佳,恐非大聖人包容寬假之道,請平心舒究,還收李奎齡·趙聖輔等補外之命,行大司憲李一相,以臣於頃日,扶曳癃病之身,忍死趨參於春塘臺試官之列,厥後又以公務,連處冷地,轉輾添傷,舊患復劇,兼得泄瀉之症,症勢猝重,方在昏昏委頓之中,新除之命,遽下於此際,惶殞之極,措躬無地,而以此病狀,決無出而供職之望,不得已呈辭請急,見阻政院,進退狼狽,罔知所以自處矣。不意昨日,遽有牌召之命,臣豈不知行不俟駕,分義當然?而不但臣病勢如此,無望陳力,卽今本府,方有論啓之事,臣於此等論議,雖不欲形諸文字,明言曲折而情勢形迹,大有所難便者,此則同朝之臣,所共知,伏想聖明,亦必下燭矣。臣以此病勢,又有此情勢,反復思惟,未得祗赴,逋慢之誅,固所難逭,旣在應遞之中,亦不可一刻仍冒,玆敢舁疾出謝,詣臺自列,引嫌而退,疾病情勢,姑置缺未赴召,在例應遞,請行大司憲李一相遞差。答曰,不允。處置事,依啓。
安後說上疏。大槪,以臣蹤跡顚缺罪目缺惶恐感激,罔知攸處,況今缺至嚴,情勢尤迫,而聖恩荐加,召牌缺亦有心腸,豈不欲姑就嚴命,徐爲缺賤疾奄奄,欲起還仆,負累之中,又添缺臣罪萬死,臣病勢沈痼,已過一朞,元氣缺席,頃於春塘臺親臨試士之日,臣亦承參考官,事體旣重,分義是懼,忍死强進,冒恥缺其綿綴之形,蹣跚之狀,固難掩於天日咫尺之下,不但朝紳之所共覩而已。觸風添傷,扶曳出來,頭腦如破,氣息若絶,昏眩不省,作一僵尸,頑痰缺事,敗症百出,床前一步地,不得自運,缺朝夕難保之喘,決無夙夜供仕之路,區區廉隅,有不暇顧,伏乞聖慈,天地父母俯垂憐,亟許鐫遞,以保螻蟻之殘命,不勝幸甚,臣無任惶怖屛營之至。答曰,省疏具悉。爾其勿辭。缺已上燼餘
上在昌德宮。停常參·經筵。
下直,開城留守吳挺緯。
謝恩,大興縣監朴隆阜,康翎縣監李知白。
刑曹啓目,萬頃縣令李馥,係是朝官,移義禁府處置,何如?啓依允。
藥房啓曰,伏未審夜來,聖候何如,兩日停鍼之間,湯藥則連爲進御,而漸亦有效乎?臣等憂慮未弛,敢來問安。答曰,知道。
大殿受鍼正時,辰正。
受鍼後,藥房·政院·玉堂·二品以上·六曹·大司諫問安。答曰,知道。
左議政元斗杓箚子。大槪,賤疾沈痼,供職無期,更陳危悃,本職冀蒙遞免事。入啓。答曰,省箚具悉卿懇。卿其安心勿辭焉。仍傳曰,遣內醫看病。
吏曹啓曰,臺諫有闕,政事,取稟。傳曰,明日爲之。
府啓,士氣必須培養,不可摧折,雖有矯激不中之失,古之人君,寬裕以敎而已,未嘗有以罪之者,誠以矯激之弊小,而摧折之害,有不可勝言故也。今者尹櫶等疏,雖有不當,旣是館學多士,唯當寬假,言不可用,則置之可矣。遽下嚴旨,施以停擧之罰,豈不有乖於聖世培養士氣之道乎?請還收疏頭首倡儒生停擧之命。前啓李奎齡·趙聖輔補外之命事,停啓。
成均館官員,以同知館事意啓曰,命下矣,臣等不勝惶悶之至,無論儒生得失是非之如何,旣有空館之擧,則其爲國家之不幸,爲如何哉?臣等之不得奉行招入不參疏儒生之敎,欲朝家待之以待士之禮也。今者聖敎嚴峻,且念朔日焚香已迫,若待疏儒之還集,則事將不止於泮齋之空虛而已,謹依聖旨,京居生進之不參疏者,一百九十餘人,令各其主人招請,則夕食堂前已入齋者,十人矣。臣等卽爲罷出,而未入來者,令本館掌務官,連續勸諭入齋之意,敢啓。傳曰,知道。□答府曰,不允。
政院啓曰,未赴任守令,不得署經之弊,纔已陳達矣。憲府則再昨始爲開坐署經,而諫院則正言禹昌績肅謝之後,旋卽引避,處置請出。又爲呈告,此外無他無故之員,尙未開坐,當此農劇之日,外方曠官之弊,罔有紀極。正言禹昌績,卽爲牌招,今日內開坐署經之意,敢啓。傳曰,允。
院前啓,還收吏曹堂上郞廳遞推事及還收李奎齡·趙聖輔等補外之命事,停啓。已上朝報
上在昌德宮。停常參·經筵。
謝恩,北靑判官李奎齡。
大殿,政院·玉堂問安。答曰,知道。
藥房啓曰,伏未審夜來,聖候何如?天雨氣濕,今日受鍼,何以爲之?臣等敢來問安,竝此仰稟。答曰,知道。今日受鍼爲之,可也。
下直,北靑判官李奎齡。
政院啓曰,近來憲府之官,在外者多,無以備員,而見存之員,亦且相繼呈告,故數日前,爲署經及推勘,請牌招察任矣。今者持平沈梓·尹深,又爲呈辭,本府下吏來言監察茶時之意,事雖未安,不得已敢稟。傳曰,竝牌招開坐可也。
大殿受鍼後,藥房·政院·玉堂·二品以上·六曹問安。答曰,知道。
藥房再啓曰,臣等退而與鍼醫等相議,則以爲五月初二日,最宜於鍼灸云,以此日受灸,何如?答曰,知道。
政院啓曰,端午帖子,必前期命招大提學,出韻製述,科次以進,例也。端午不遠,而大提學金壽恒,當初罷推命下之後,不敢晏然在城中,卽爲出去江外。提學亦未差出,無他出韻科次之員,卽聞故事,或有別出試官之時云,亦依故事,試官別爲差出乎?何以爲之,敢稟。傳曰,依故事爲之。端午帖試官,以前大提學二員,單望啓下事,榻前定奪,端午帖試官,李一相·尹順之。
以尹星三爲假注書。
全羅監司書目,錦山等邑呈,以今月十三日十七日,有霜降緣由事。
江原監司書目,道內前後飢民,嶺東一萬一千八百四十七名,嶺西三千八百九名,合一萬五千六百五十六名。賑救緣由。又書目,原州等八邑,霜降,及旌善·三陟,下雪,夏節霜雪,事係變異事。
府啓,士氣必須培養,不宜摧折,雖有矯激不中之失,古之人君,寬裕以敎而已,未嘗有以罪之者,誠以矯激之弊小,而摧折之害,有不可勝言故也。今者尹櫶等疏,雖或過當,旣是館學多士,惟當寬假之,使士氣不至於沮喪,可也,而遽下嚴旨,施以停擧之罰,豈不有乖於聖世培養之道乎?請還收疏頭首倡儒生停擧之命。答曰,不允。
政院啓曰,端午帖試官,旣已差出,明日牌招出韻科次,何如?傳曰,允。
今日受鍼時,以領議政鄭太和所啓,左尹柳赫然遞差事,捧承傳。已上朝報
有政。吏批,以權坽爲判決事,吳始壽爲修撰,李益達爲永興府使,鄭載禧爲承文博士,盧說之爲校書著作。郞廳金光緯校正。郞廳洪敍箕書。
上在昌德宮。停常參·經筵。
藥房都提調鄭太和,提調洪重普,右承旨權大運啓曰,時雨初霽,涼氣如秋,伏未審夜來,聖候調攝,何如?四物龍膽湯十貼,當盡於今日,而諸醫皆以爲此藥五貼加進之後,繼進丸藥宜當云,依此劑入乎?且明日受灸,旣已定奪矣,時刻似當差早於受鍼,臣等敢來問安,竝此仰稟。答曰,知道。湯藥今姑停止,丸藥議啓可也。再啓曰,湯藥今姑停止,丸藥議啓可也事,命下矣。鄭後啓等諸醫,皆以爲壽世保元眼目門所載,家傳養肝丸,加黃連酒炒·黃芩酒炒各五錢,進御宜當云,此藥本方,別紙書入,以備睿覽,依此劑入之意,敢啓。答曰,知道。藥房謄錄
兵曹判書金佐明請對入侍時,領議政鄭太和所啓,賑恤廳堂上,當初以戶曹判書鄭致和,宣惠聽堂上金佐明及大司成閔鼎重差下,而鄭致和·金佐明,則多有兼管之務,故閔鼎重,專掌次知,有若有司之任矣。鼎重頃日罷推命下之後,仍爲下鄕云,其上來間,以左參贊許積差下,使之察任,何如?上曰,依爲之。備局謄錄
上在昌德宮。停常參·經筵。
藥房都提調鄭太和,提調洪重普,副提調南龍翼啓曰,伏未審夜來,聖候何如?今日受灸正時,定於辰初似當,臣等敢來問安,竝此仰稟。答曰,知道。藥房謄錄
兵曹啓曰,北兵使朴敬祉,今已箇滿,依近例,令備邊司議薦,何如?傳曰,允。備局謄錄
上在昌德宮。停常參·經筵。
夜一更,坤方巽方,有氣如火光。
藥房都提調鄭太和,提調洪重普,副提調南龍翼啓曰,伏未審夜來,聖體調攝,何如,昨日受灸之後,別無異前之候乎?臣等區區憂慮,敢來問安。答曰,知道。與昨無異矣。藥房謄錄
政院啓曰,備邊司郞廳,以大臣意來言,今日乃是賓廳坐起日次,而以國忌齋戒,不得爲之之意,敢啓。傳曰,允。備局謄錄
上在昌德宮。停常參·經筵。
藥房都提調鄭太和,提調洪重普,副提調南龍翼啓曰,伏未審夜來,聖候何如?鍼灸之後,調攝尤難,臣等憂慮未弛,敢來問安。答曰,知道。今後勿爲逐日問安。藥房謄錄
上在昌德宮。停常參·經筵。
卯時,有霧氣。
正言禹昌績啓曰,臣卽伏見大司憲兪㯙引避之辭,其一款,卽頃在本院時,銓官遞推及李奎齡等補外還收之論,率爾停啓事也。臣於此兩事,亦以爲曠日持久,事涉煩瀆,長官之欲爲停論,與臣意合,故齊坐之日,相議以停,率爾停啓之失,臣亦難免,而臣家在僻陋,罕與人接,未聞物議,引咎自列,亦後於人,臣之所失,至此尤大。臣何敢晏然仍冒乎?請命遞斥臣職。答曰,勿辭,退待物論。
玉堂箚子。大槪,大司憲兪㯙,正言禹昌績,竝命遞差事。入啓。答曰,依啓。
以護軍金壽恒辭狀,傳曰,使之勿辭上來。已上朝報
有政。吏批,以尹深爲副校理,徐必成爲天安縣監,鄭重徽爲持平,李弘淵爲兵曹參議,洪處亮爲大司諫,羅萬葉爲萬頃縣令,李聖時爲珍山郡守。
上在昌德宮。停常參·經筵。
自卯時至辰時,日暈。夜一更,月暈。
下直,茂長縣監金厦梴,務安縣監鄭維地。
謝恩,護軍柳赫然,安奇察訪柳元之。
答戶曹參判朴世模疏曰,省疏具悉。卿其勿辭察職。
藥房啓曰,伏未審此時,聖候何如,一兩日來,益有調攝顯效乎?臣等區區憂慮,敢來問安。答曰,知道。別無加減矣。
江原監司書目,各官染病熾盛,已差八百二十一名,方痛九百七十四名,死亡六十五名事。
慶尙監司書目,東萊府使李星徵,病根深痼,許遞當否,令備邊司稟處事。
又書目,河陽縣監閔光烈,病重罷黜事。
又書目,道內農事形止事,安東等官,四月十四日·十五日,連夜霜降事。
弘文館啓曰,新除授校理尹深,時在京畿廣州地,經筵入番事緊,請斯速乘馹上來事,下諭。傳曰,允。
吏曹啓曰,臺諫有闕,政事,取稟。傳曰,過國忌後爲之。
知事李浣上疏。大槪,兩月就井,病未祛根,輟浴登途,寸寸作行,僅僅抵京,元氣澌敗,兩脚蹇澁,不能運步,未卽趨肅闕下,罪合萬殞,亟遞臣所帶訓鍊·備局等任,仍治臣罪事。入啓。已上朝報
上在昌德宮。停常參·經筵。
答吏曹判書朴長遠疏曰,省疏具悉。卿其勿辭,從速察職。
謝恩,判決事權坽,兵曹參議李弘淵,護軍李垕,天安縣監徐必成。
傳曰,史官一員待命,騎馬三匹,卜馬二匹立之。
以李三錫爲假注書。
政院啓曰,假注書申晸,時無職名,付軍職冠帶尙仕,何如?傳曰,允。
兵曹啓曰,本曹郞官,頻數遷動,未有甚於今日,乍拜旋移,抛擲公務,事極寒心,而卽今正郞二員未差。佐郞金世行,病親受由,下去嶺東,還來遲速,未可豫料,佐郞權讓,則聞其母病,不爲受由,任意下鄕,內外司上直及開坐之時,常患苟簡。正郞闕員,竝於後政,以在京無故人差出,而佐郞權讓,亦爲改差,卽出其代,何如?傳曰,允。
全羅監司書目,全州呈,以珍山郡守宋有佺,四月二十八日身死事。
持平沈梓啓曰,昨昏來到城外,伏見數日朝報,憲長之引避,宰臣之露章,皆爲朴錞事也。臣不勝駭然之至。於頃日,與同僚行相會禮,下吏以前冬別薦署經事來問,而同僚拈出被薦中,幼學朴錞不能齊家之狀,欲爲拔去,仍論薦主,臣之愚意,以爲不但未有所聞,適當僚員不齊之日,遽署別薦,臣或率爾。故以姑待他日齊坐之意,反復而止矣。今者臺席之言,至抵方外,紛紜若此,論事不察之失,臣不可免,請命遞斥臣職。答曰,勿辭,退待物論。
玉堂箚子。大槪,持平沈梓出仕事。入啓。答曰,依啓。已上朝報
備邊司啓曰,慶尙監司李尙眞狀啓,公木復舊與換米便否,當爲覆啓,而文字恐未詳盡,後日登對時,面稟以處,何如?答曰,允。備局謄錄
上在昌德宮。停常參·經筵。
夜一更二更,月暈。
當日無肅拜。
藥房啓曰,伏未審聖候調攝,何如,再昨聖批,以別無加減爲敎,今亦一樣乎?臣等憂慮未弛,敢來問安。答曰,知道。今後勿爲間日問安。
持平沈梓就職。
長陵內摘奸。
江華府御史閔維重入來。已上朝報
上在昌德宮。停常參·經筵。
當日無肅拜。
忠淸監司書目,尼山呈,以掌令尹元擧病重,上去不得事。
又書目,栗峰察訪宋最遭父喪事。
司直李慶果,忠淸道堤堰摘奸後入來。
忠淸監司書目,林川呈,以正言尹□□上疏上送事。已上朝報
上在昌德宮。停常參·經筵。
當日無肅拜。
忠淸水使書目,虞候黃應聖遭父喪事。
忠淸監司書目,忠州呈,以大司成閔鼎重,上去不得事。
又書目,懷德呈,以行副護軍宋浚吉上疏上送事。已上朝報
上在昌德宮。停常參·經筵。
吏曹判書朴長遠辭職上疏,入啓。
左副承旨安後說上疏。大槪,迫於嚴命,抵死冒出,而賤疾轉劇,決無自力之勢,不得已更此哀籲,乞遞職名,以尋生路事,入啓。踏啓字。
藥房啓曰,旱餘得雨,頗覺蘇快,伏不審此時,聖候何如,數日來,益有調攝之效乎?臣等憂慮未弛,敢來問安。答曰,知道。
備邊司啓目。粘連慶尙監司狀啓云云,東萊府使李星徵,身有重病,久而不差,瓜遞之期,亦且不遠,改差,何如?啓依允。
以掌令尹元擧辭狀,遞差。
京畿監司書目。楊州呈,以護軍金壽恒上疏上送事。
答獻納閔汝老疏曰,省疏具悉。所陳之言,予當留心焉,爾其勿辭上來。
答咸鏡監司徐必遠疏曰,省疏具悉。卿其安心勿辭,從速察職,毋負朝家之意。
答右贊成宋時烈疏曰,省疏具悉。不必多談,而卿已想之矣,卿其安心勿辭。
答知事李浣疏曰,省疏具悉。卿其安心勿辭,更加從容調理。
吏曹啓曰,東萊府使有闕,依近例,令備邊司議薦,何如?傳曰,允。
禮曹,判敦寧尹詡卒逝,自今日至明日停朝市。啓。
京畿監司李時楳,各陵奉審後入來。
以大司成閔鼎重辭狀,傳曰,使之勿辭上來。已上朝報
有政。吏批,以李慶億爲承旨,申厚載爲通津縣監,尹遇丁爲掌令,黃道光爲天安縣監,金鏡爲會寧府使,李一相爲大司憲,柳經立爲兵曹佐郞,李挺岳爲戶曹佐郞,吳道宗爲河陽縣監,洪萬容爲正言,閔維重爲兼漢學敎授,兪㯙爲兵曹參判,禹昌績爲兵曹正郞。
備邊司啓曰,卽見京畿監司李時楳馳啓,願得南漢之米,以救飢民,及時分給,勢不可已,令守禦使參商,留庫米除出三四千石,以與道臣,使之隨其民口多少,平均給穀後,石數成冊,送于本司及守禦廳,以爲待秋照捧之地,宜當,以此分付,何如?答曰,允。
吏曹啓曰,東萊府使有闕,依近例,令備邊司議薦,何如?傳曰,允。備局謄錄
上在昌德宮。停常參·經筵。
卯時辰時,日暈。
下直,平安監司李正英。
謝恩,兼漢學敎授閔維重,持平金徽,兵曹佐郞柳經立。
修撰吳始壽辭職上疏,入啓。
平安監司書目,道內農事形止,及寧遠·德川雨雹,理山·江界·朔州·龜城等官,霜降緣由事。
京畿監司書目。加平呈,以校理李有相病重,上去不得事。
政院啓曰,假注書李三錫,時無職名,付軍職冠帶常仕,何如?傳曰,允。
府啓,是非不可不分,如白黑之不可混,是非旣明,則理順事正,處置得宜。是非不明,則事皆謬戾,無一得當,其是非倒置,好惡易施者,固不可論,至如旣知其是非之所在,而含糊苟且,不卽辯明,任其紛爭,亦非治世擧措,而末流之禍,有不可救者矣。頃日咸鏡監司徐必遠,常理之外,創出別樣意見,乃謂祖孫子,與於三綱,而欲以服制,較其輕重於秉彝隱痛之地,其違理悖倫,固已甚矣,又以義理愈明,國愈無人等語,肆然說道,其他舛謬之言,亦非一二。設令其意別有所在,只合陳其曲折而已,不當妄議於經常之義,而秉其忿懥,務勝不己,傅會經傳,文過飾非,肆氣侵凌,無所顧憚,人之議己者,或斥以阿好曲說,或斥以推波助瀾,前後辭語,節節無倫,蓋始之麤粗無識,固不足深責,而終欲以偏私僻拗之見,斷爲定論,則其害甚大,實關世敎,朝廷於此,非不知是非之所在,而不能早爲處分,以致臺閣公議屢發而屢阻,是非紛紜,靡有底定,傷損國體,非細故也。不可不明其義理而正其悖謬,請咸鏡監司徐必遠,罷職不敍。凡處置之規,必循公議,而向者李奎齡·趙聖輔之引避也,處置之辭,或諉之於追論起鬧,或抉摘其措語,沮抑公議,使不得發,事關後弊,其習不美,請其時玉堂·臺閣處置之官,竝命遞差,言事之臣,斥逐遐外,決非聖朝美事,還收之論,兩司俱發,則公議所在,蓋可見矣。所當竭誠力爭,期於感回天心,匡救闕失,而發啓塞責,旋卽停止,臺閣事體,豈容如是?請其時停論臺官,竝命遞差,臺官自處,貴在不苟,而旣發其論,旋卽引入,待其停啓,還復出仕,進退無據,疲輭亦甚,請持平沈梓遞差。徐必遠悖謬之罪,不可不正,則李奎齡·趙聖輔等,身居臺閣,欲爲糾劾,乃其職責當然,而補外之命,遽出於意外,士氣因此沮喪,公論遏而不伸,其爲累聖德,大矣。請還收李奎齡·趙聖輔等補外之命。新除授大司諫洪處亮,時在京畿積城地,請斯速乘馹上來事,下諭。答曰,不允。下諭事,依啓。
以校理李有相辭狀,遞差。已上朝報
上在昌德宮。停常參·經筵。
自未時至酉時,日暈。
下直,永興府使李益達,安奇察訪柳元之。
謝恩,會寧府使金鏡,珍山郡守李聖時,天安縣監黃道光,通津縣監申厚載,河陽縣監吳道宗,戶曹佐郞李挺岳,同知李幼俊。
政院啓曰,今日玉堂上番闕直,當該徑出應入之員,請竝推考。傳曰,允。
又啓曰,左副承旨李慶億,再昨新除之後,聞其適出陽川不遠之地,昨日當還云,故姑遲下諭之請矣。今日又不入來肅謝,僚席不齊,事多苟簡,卽速乘馹上來事,何如?傳曰,允。
備忘記。古人所戒者嫌疑,國家所惡者黨類也,今觀閔維重啓辭,則遑遑汲汲,不顧萬事,挺身擔當,其態痛駭,何者?趙聖輔等補外,具出於政官罷推之時,其政官,於維重何人也?更起已停之論,隱然伸救,而敢謂之公論乎?徐必遠論劾之擧,若謂之公論,則徐待諸僚國人不可,然後刻之則可矣,攻斥異論,樹植黨類,挺身護私,蔑視君上,未有甚於今日,如此之人,不可仍置臺席,任地黨類,執義閔維重,姑先遞差。
政院啓曰,臣等伏見備忘記,天威過震,辭旨嚴峻,至有執義閔維重特遞之命,不勝驚悚之至。國家之置臺諫,欲其職居言責,隨事論執,故所以待之者,異於庶官,雖有過激失當之言,必容而置之,未嘗有以摧折之也。今此閔維重之論,雖似過中,不過以其所見陳其所懷而已,何嘗有樹植黨類,蔑視君上之心哉?其在聖明包容之道,雖不用其言,固宜寬假,以示朝家待臺閣之意,而至下嚴敎,特遞其職,豈不爲聖朝之過擧乎?伏乞平心恕察,還收執義閔維重遞差之命。臣等待罪近密,區區所懷,惶恐敢啓。傳曰,勿煩。
再啓曰,臣等忝在近密之地,目見聖上過中之擧,竊自附於古人覆逆之義,區區所懷,不得不仰達,而今承勿煩之敎,尤不勝悶鬱焉。閔維重啓辭之是非,姑舍不論,置諸臺閣,許以論事,而旣下嚴旨,又遞其職,則豈不爲聖朝之過擧乎?恐斥異論,挺身護私等敎,摧折貶薄之已甚,而至於蔑視君上,是人臣之極罪,何可以此遽加臺閣之臣乎?不料大哉王言乃至於此也,況此特遞之擧,實非聖朝優容臺閣之意,伏乞聖明,更加恕察,還收閔維重特遞之命,惶恐敢啓。傳曰,更勿煩瀆。
吏曹啓曰,臺諫有闕,政事,取稟。
持平鄭重徽啓曰,臣於草土之餘,賤疾危苦,冒死呈單,曠日見阻,其在分義,不敢一向退伏,不得不强疾出肅,而緣臣病故,未及行相會禮矣。昨者同僚,以咸鏡監司徐必遠等事論啓,而臣意則必遠之事,朝廷之是非旣明,臺閣之論議已定,到今追劾,殊未知其可也。其他所論,亦未妥當,則所當卽爲停論,而當此天威震疊,同席一空之日,重發之論,一啓旋停,實有乖於臺閣舊規,臣之膠見相左,旣不可連啓,體例所在,又不可獨停,臣於此,勢難一刻苟冒,請命遞斥臣職。答曰,勿辭,退待物論。
答修撰吳始壽疏曰,省疏具悉。爾無可避之嫌,爾其勿辭,從速察職。
玉堂箚子。大槪,持平鄭重徽遞差事,入啓。答曰,依啓。已上朝報
上在昌德宮。停常參·經筵。
夜自一更至五更,月暈。
謝恩,禮曹參議李元禎。
副校理張善瀓上疏。大槪,劇病之餘,蕭然委頓,連日召牌,竟未祗承,乞削臣職,以正臣罪,仍陳微悃,冀蒙財幸事,入啓。答曰,省疏具悉。勿辭調理察職。
答吏曹判書朴長遠疏曰,省疏具悉。卿其勿辭,從速察職。
答護軍金壽恒疏曰,省疏具悉。卿其勿辭,從速上來。
傳曰,政事,明日爲之。
玉堂箚子。大槪,請還收執義閔維重遞差之命,以爲開言路之地事。入啓。答曰,不允。
兵曹判書金佐明上疏。大槪,本職及兼帶同知成均之任,亟賜遞改,以便公私事。入啓。答曰,省疏具悉卿懇。輕妄之徒,雖或紛紜,朝家自有處置之道,卿其安心勿辭,從速察職,俾無聖廟虛疎之患。
左議政元斗杓箚子。大槪,縷命垂訖,乞解職名,兼陳所懷事,入啓。答曰,省箚具悉卿懇。卿之疾病,一至於此,予深慮念,無以爲諭,更加從容善攝。
謝恩,校理洪萬容。已上朝報
有政。吏批,以孟胄瑞爲正言,李垕爲執義,黃澤爲河陽縣監,洪萬容爲校理,白弘祐爲京畿右水運判官,朴純爲持平。
上在昌德宮。停常參·經筵。
自卯時至未時,日暈。夜三更五更,月暈。
知事李浣,沐浴後入來。
下直,別害僉使邢汝藎。
忠淸監司書目。道內染病人,方痛一千一百十三名,死亡三十名,及海美縣牛疫熾發事。
藥房啓曰,伏未審數日來,聖候調攝何如,眼患則已有快復之效乎?臣等區區憂慮,敢來問安。答曰,知道。眼候頗似有效矣。自四五日來,又甚赤澁,欲爲受鍼,議啓。
以李渻爲假注書。
藥房再啓曰,伏承聖批,有眼候自四五日來又甚赤澁,欲爲受鍼之敎,不勝驚慮之至,卽與尹後益等諸鍼醫商議,則今番患候,雖不如前日之重,受鍼之擧,則似不可緩,而今日乃人神遍身日,鍼家最爲拘忌,明日則雖望日,乃是鍼灸吉日云,何以爲之,敢此仰稟。答曰,明日爲之。已上朝報
上在昌德宮。停常參·經筵。
下直,大興縣監朴隆阜。
謝恩,萬頃縣令羅萬葉,河陽縣監黃澤。
藥房啓曰,伏未審夜來,聖候調攝何如,眼患別無加減乎?今日當爲受鍼,時刻則定於辰初,似當,臣等憂慮未弛,敢來問安,竝此仰稟。答曰,知道。
大殿受鍼後,藥房·政院·玉堂·二品以上·六曹問安。答曰,知道。
今日受鍼時,禮曹判書洪重普,都承旨南龍翼所啓。上曰,前日陳疏儒生,旣已解停,卽爲入齋事,令同知館事開諭。禮曹判書洪重普所啓,因忠淸監司李翊漢拜辭時,榻前所啓,濟州御史差送事,定奪矣。卽當差遣,而聞渡海風便,入宜於秋,而出宜於春,且卽今農務方劇,待秋差送,何如?上曰,依爲之。已上朝報
上在昌德宮。停常參·經筵。
謝恩,大司憲李一相,義盈主簿李時吉。
大殿,政院·玉堂問安。答曰,知道。
藥房啓曰,伏未審夜來,聖候調攝何如,昨日受鍼後,眼候得有差減之效乎?臣等憂慮未弛,敢來問安。答曰,知道。
大殿受鍼正時,辰正。
中殿誕日,政院·玉堂·二品以上·六曹·大司憲問安。答曰,知道。
大司憲李一相啓曰,臣之忝據憲職者,前後非一,而每因病勢之尙痼,情勢之難便,一未得行公,常切惶隕于中矣。今者數旬之內,再承是命,感激洪造,非不欲黽勉陳力,而臣之近日難安形迹,實與向者無異,玆未免又尋長單,以期必遞,而見阻政院,無意捧入,非但一向虛帶,決所不敢,況自昨日有受鍼之擧,今日又是誕日問安,臣子分義,亦不敢偃然退伏,雖不得不扶曳病狀,冒昧出肅,而臣於卽今本府之啓,有不敢是非之嫌,則上下之所洞悉,而臣亦略己仰陳於前日之避者也。臣於此雖不欲更有所煩瀆,而其不可一刻仍冒,則明矣,請命遞斥臣職。答曰,勿辭,退待物論。
大殿受鍼後,藥房·政院·玉堂·二品以上·六曹問安。答曰,知道。
掌令尹遇丁辭職上疏。入啓。
京畿監司書目。積城呈,以大司諫洪處亮病重,上去不得事。
玉堂箚子。大槪,大司憲李一相出仕事。入啓。
政院啓曰,右副承旨金益炅,以今日應爲入直之員,日入之後,聞其從妹之喪,卽爲出去,廳中獨有臣李慶億一人,同副承旨金壽興,牌招入直,何如?傳曰,允。已上朝報
上在昌德宮。停常參·經筵。
下直,康翎縣監李智。
大殿,政院·玉堂問安。答曰,知道。
平安監司書目。平壤等二十六邑,四月朔染病人一千五十三名,死亡五十三名緣由事。
藥房啓曰,伏未審夜來,聖候何如,連日受鍼,眼候視昨日益覺有效乎?雨勢如此,今日受鍼,何以爲之?臣等憂慮未弛,敢來問安。竝此仰稟。答曰,知道。受鍼,明日爲之,可也。
領議政鄭太和箚子。大槪,病重累日,不省人事,未參問安。惶恐待罪事。入啓。
昨日政院啓曰,卽者同副承旨金壽興,牌招,病不進矣。右承旨權大運,家有可疑之疾,陳疏到院,左承旨洪處大,以式暇不爲仕進,而旣已行祭云,左承旨洪處大,牌招入直,何如?傳曰,允。
答玉堂箚曰,依啓。
同副承旨金壽興上疏。大槪,臣之病勢,決無自力之勢,而更犯違慢之罪,尤不知措躬之所,乞賜鐫遞,俾尋生路事。入啓。
以大司諫洪處亮辭狀,遞差。
成均館官員,以同知館事意啓曰,以禮曹判書洪重普,都承旨南龍翼等榻前啓辭。上曰,前日陳疏儒生,旣已解停,令同知館事,開諭入齋事,命下矣。臣佐明,當日午時,來到本館,招集儒生,終日往復,百般面諭,而堂長朴自振等以下,皆以爲擅制朝廷,乃臣子莫大之罪,以何面目更入守齋乎?惶恐之意,尙今未弛,旣聞守齋之敎,而不能承命,又有特諭之擧,而惶愧猶前,不敢入齋云,今日日勢,將至人定矣。明朝更爲勸諭之意,敢啓。傳曰,知道。
又啓曰,今日朝食堂,將爲設行,擊鼓之後,東西上下齋儒生,無一人入坐,使守僕往問其由,則儒生等以爲,初聞上命,入守聖廟,而今有守齋虛疎之誚,廉隅所關,不可晏然進參於食堂,徒費養賢之廩食云,臣又使守僕再三勸諭,更爲引進於前,反復開導,旣退之後,往復無數,而儒生等,答以雖爲守齋,而食堂則決不敢入參云,終不肯出,臣忝在泮任,不能隨事調停,致令異常之擧層疊而出,臣實惶愧,罔知攸處。復招守齋儒生,申申面諭,而猶不動聽,夕食堂,又不得設行矣。以臣等開諭,萬無改途之理,請令禮曹從長稟處,而本館堂上見闕之員,卽速差出,以爲善諭之地,何如?傳曰,允。
左議政元斗杓箚子。大槪,一疾危篤,五旬沈綿,乞遞臣職,以便公私事。入啓。
領敦寧金佐明,大司憲李一相箚子。大槪,敢陳樂生弊端,冀俟變通事。入啓。已上朝報
上在昌德宮。停常參·經筵。
夜五更,月暈,有霧氣。
去夜,傳曰,政事,明日爲之。
答領議政鄭太和箚曰,省箚具悉卿懇。卿其安心勿辭,從容善攝。
答左議政元斗杓箚曰,省箚具悉。卿其安心勿辭焉。
答領敦寧金佐明,大司憲李一相箚曰,省箚具悉。箚辭,當令廟議處焉。
京畿監司書目。仁川府使李復吉病重,罷黜事。
藥房啓曰,昨日雨後,天氣陰涼,伏未審聖候調攝何如,眼患日漸差減乎?臣等區區憂慮,敢來問安。答曰,知道。
大殿受鍼正時,辰初。
江原監司書目。祥雲察訪申碩蕃,棄歸鄕家,無意還任,罷黜事。
又書目。淮陽府使申濡病重,罷黜事。
政院啓曰,右承旨權大運陳疏到院,今觀其疏辭,則家內婢僕,相繼臥痛,症甚可疑,決不可出入於近密之地云,元疏不敢捧入,而似當有變通之道,何以爲之?敢稟。傳曰,遞差,可也。
大司憲李一相啓曰,臣於本府之啓,旣有不敢是非之嫌,則擧此引避,實出於萬不獲已,而處置請出,乃是意外,況臣於再昨,自闕下還家之後,猝得暴下之症,達宵昏仆,幾不省事,召牌之降,竟未得趨詣,則在例應遞,尤不可一刻仍冒,而待其病勢之少間,今始自列,臣罪尤大,請命遞斥臣職。答曰,勿辭,退待物論。
大殿受鍼後,藥房·政院·玉堂·二品以上·六曹問安。答曰,知道。
政院啓曰,今日廳中,位甚不齊,出納之際,事多苟簡,新除授承旨下批後,卽爲牌招察任,何如?傳曰,允。
政院啓曰,自前供上必由正門而入者,乃所以尊敬享上之物,故陪來之官,必趁未明前,豫待於敦化門外,開門卽入者,實是流來規例,而今日內資寺進排官,日晩之後,緩緩陪來,勢難趁入於正門,故經趨金虎門外,爭先突入,守門之人,以無古例,攔止官員,使之回由正門,則咆哮驅脅,任意攔入,不但所見可愕,莫重御供,因渠晩到,勒入夾門,創開無前之擧,怠慢縱恣,俱極可駭。下人則已自本院囚治,而當該官員,請從重推考。傳曰,允。
戶曹參判朴世模三度呈辭,遞差。
玉堂箚子。大槪,大司憲李一相遞差事,入啓。答曰,依啓。
謝恩,左承旨李弘淵,右承旨洪處大。
吏曹啓曰,臺諫有闕,政事,取稟。已上朝報
有政。吏批,以李端相爲仁川府使,張善瀓爲掌令,吳始壽爲兵曹正郞,尹文擧爲大司諫,朴贄爲全州判官,李弘淵·南九萬爲承旨,洪重普爲同知館事,宋時喆爲司諫,安縝爲東萊府使。
上在昌德宮。停常參·經筵。
自昧爽至卯時,有霧氣。未時酉時,日暈。
謝恩,同成均洪重普,獒樹察訪張遇一。
大殿,政院·玉堂問安。答曰,知道。
藥房啓曰,近日朝晝之間,氣候不齊,伏未審聖體調攝何如,眼候已有快復之效耶?臣等區區憂慮,敢來問安。答曰,知道。受鍼,明日爲之,可也。
平安監司書目。平壤·江西·龍岡·三和·甑山等官,今月十四日地震事。
兵曹啓曰,各司官員久任之規,實非偶然,而本曹則比他司,職掌尤重焉。佐郞朴贄,專掌軍布出納,故以久任,移文吏曹矣,今日政,備擬於全州判官之望,至於受點,當初來問久任之員於本曹者,政堂也,今日廢了久任之法者,亦政堂也。若此不已,則前頭數遷之患,有不可防,佐郞朴贄,仍換本任,切勿遷動,俾無付諸生手虛疎之弊,何如?傳曰,允。
政院啓曰,禮曹判書洪重普,來詣請對矣。傳曰,引見。
禮曹判書請對時,上曰,禮曹草記,亦有別遣之語矣,禮曹判書卽爲親往,敦諭儒生等,使之還入。
禮曹判書洪重普所啓,臣方忝禁府堂上矣。近緣僚員不備,多有滯囚之弊,而同知事朴世模,昨又遞差。後政,判書雖不來,差出闕員,何如?上曰,依爲之。上謂承旨曰,吏曹判書朴長遠,今日命招。
正言孟胄瑞上疏。大槪,纔承嚴旨,驟叨新命,兢惶感激,罔知攸措,身病且重,供職無期,冒死祈免,兼陳所懷事,入啓。
吏曹朴長遠,命招不進,後上疏。大槪,病勢情勢,俱無冒進之望,召牌連降,終未祗赴,惶恐狼狽,措躬無地,敢陳悶迫之懇,冀蒙鐫改本職,仍治臣罪,以警他人事。入啓。
京畿監司書目。楊州呈,以護軍金壽恒上疏上送事。
政院啓曰,右副承旨金益炅,服制已行,出仕,何如?傳曰,允。
上在昌德宮。停常參·經筵。
謝恩,掌令張善瀓,仁川府使李端相,右水運判官白弘祐。
藥房啓曰,伏未審夜來,眼候加減何如?今日當爲受鍼,而今日卽瘟㾮日,鍼家大拘忌,何以爲之?臣等憂慮未弛,敢來問安,竝此仰稟。答曰,知道。然則明日爲之。
政院啓曰,今日玉堂上番闕直,當該徑出應入之員,請竝推考。傳曰,允。
禮曹啓曰,傳敎矣,儒生空館之餘,又有此捲堂之擧,實是斯文莫大之變。頃日同知館事金佐明上疏中,有守泮儒生日漸減少之語,臣職忝禮官,不可不知,故招致守僕,問儒生多少,則方在齋中者,只有七人,而外方儒生五人,在京儒生二人云,故再昨登對時,以若干儒生出入食堂而已,尙不出齋任,無異空館等,有所陳達矣。今於成均館草記中,儒生等以守齋虛疎之語,至於不參食堂云,所謂虛疎之語,未知從何而發,指何而言而若干儒生,又從而捲堂,則卽今形勢,不但可慮而已,更爲勸諭,使入食堂外,似無他策,而仍竊伏念,參疏儒生輩之連日開諭,尙不敢還入者,其心豈在於違拒聖敎哉?只欲一暴其不自安之意,以達天聽矣。昨日同知館事金佐明,以儒生往復之言,枚擧啓達,以爲暴白之地,故卽爲停疏,今方留待於泮村云,可知其惶恐無他意也。其在聖上包容之量,朝家處置之道,特用別遣之擧,勿論參疏不參疏,捲堂儒生,一體敦諭,以示優容之意,則多士鎭定,必無煩擾之患,敢啓。傳曰,知道。
成均館官員,以同知館事意啓曰,參疏儒生,更爲勸諭之意,昨已啓達矣。臣來到泮中,招諭色掌儒生,以不可不遵聖敎守齋之意,則答以疏儒等,欲爲陳暴,縱迹不安,不敢守齋,方會闕下,當通議可否,然後有復云,臣旣諭以儒生之雖蒙聖諭,而不敢遽爲入齋,實出於情勢之十分難便也。自上已爲洞燭,故有此勸諭守齋之命,爲諸生之道,惟當仰體聖上之至意,不計小嫌,速入守齋云,則儒生等相與會議之後,齊退泮水之外,答以諸生頃日所陳之疏,斷無他意,而辭不達意,未蒙聖批,旣有擅制之嚴旨,又施停擧之薄罰,空館之擧,實出於萬不獲已,而聖度包容,旋解其罰,又使之入,諸生等自惟,罪釁雖久而難贖,進退無與於輕重,而前後溫諭,一至於此,其在分義,固當承順之不暇,而義理未明,廉隅亦重,惶恐踧踖,誠有所不敢者矣。微誠未格,轉輾至此,非但爲諸生一時之罪,實是士林無竆之羞,寧被譴罰,以懲妄言之罪,固不敢更就賢士之館云,臣更以自上特諭入齋,出於尋常萬萬,諸生平日讀書,其於君臣之義,講之熟矣,諸生之欲明者,正在於義理,而終守己見,不遵聖敎,則豈非不可之甚者乎?諸生之改圖,宜在於今日,須速入來云,則諸生等答以非不知君臣分義之至重,而今日之不敢承命,實由於情勢之萬分悶縮,非爲强守己見而然也,仍爲退去矣,敢啓。傳曰,知道。
禮曹啓曰,臣重普來詣成均館,傳諭自上敦諭之意,則諸生以爲初承嚴旨,齋任被罰,疏下諸生,理當同罪,不敢復入於明倫之地,而厥後雖有開諭之命,未暴情事,形迹非便,不敢承命,惟俟罪罰矣。今者聖上,下燭臣等無他意,特遣禮官,又此勸諭,惶恐感激,奉承聖旨云,卽爲還入,而捲堂儒生,則以爲空館之後,聖敎丁寧,故士子分義,不敢退坐,承命守齋者,幾至三十人矣。厥後不能無疾病事故,相替出入,多少無常,而不出齋任,亦有所由,然以此或謂之無異空館云,臣等不敢抗顔,空費養賢之廩,故累承本館之開諭,而終不敢復入食堂,且慮聖廟之久曠,相與守齋,而一味惶縮,今有遣禮官敦諭之命,惶恐感激,不得不承命云,仍參夕食堂矣,敢啓。傳曰,知道。
掌令張善瀓啓曰,臣本庸虛,方叨邇列,過災遄至,疾病侵輘,頃患癨亂,殊死而甦者,殆一晝夜,昏頓叫苦之際,適會同僚之被彈,臣以應入之人,未得遞更,至勤召牌逐日連降,而末由趨承,竟未免闕直,分義已缺,國體損壞,推考之譴,非止一二,若乃闕直,罪尤甚焉。禁中番宿,是何等事,而以臣之故,致有屢日之曠,此實曾所未有之事也。律以典章,當復告身,黽勉伴直,一味慚愧,不意新除恩命,遽出夢寐之外,驚惶罔措,扶病出肅,政院又以徑出請推,前後聽勘,俱非薄罰細過之比,而一猶難恕,況至於四乎?臣之罪戾,至此而益無所逃,風憲之地,決不可一刻冒處,請命遞斥臣職。答曰,勿辭,退待物論。
政院啓曰,新除授同副承旨南九萬,以反庫御史,時在廣州府,斯速乘馹上來事,下諭,何如?傳曰,竣事當在不遠矣,姑勿下諭。
又啓曰,右副承旨金益炅,服制已盡,而今日又不仕進,近日廳中,位甚不齊,出納之際,事多苟簡,卽爲牌招,使之察任,何如?傳曰,允。
校理洪萬容,司直趙遠期,司果李敏敍,文臣朔試射時,稱病不進,依承傳罷職。
傳曰,政事,明日爲之。
玉堂箚子。大槪,掌令張善瀓遞差事。入啓。答曰,依啓。
慶尙監司書目。右水虞候成晩達,旣著不職之罪,又有失體之事,罷黜事。朝報
上在昌德宮。停常參·經筵。
下直,珍山郡守李聖時,萬頃縣令羅萬業。
謝恩,護軍李仁夏。
答吏曹判書朴長遠疏曰,省疏具悉。卿其安心勿辭,從速察職。
全羅監司書目。康津呈,以掌令郭聖龜上疏上送事。答曰,遞差。
藥房啓曰,伏未審夜來,聖候調攝何如,眼患別無加減乎?臣等區區憂慮,敢來問安。答曰,知道。
大殿受鍼正時,辰初。
備邊司啓曰,全州判官朴純,於頃日移拜臺職,今當承召上來矣。言責之任,事體固重,有難輕議,而但念此時,農務方劇,迎送之際,民弊不貲,況今賑政未完,本州又是大同新設之邑,失此諳解善治之人,尤爲可惜,朴能姑爲仍任,俾責來效,且除民弊,何如?傳曰,允。
大殿受鍼後,藥房·政院·玉堂·二品以上·六曹問安。答曰,知道。
領議政鄭太和箚子。大槪,忝在藥房,未參問安。備局停坐,事務多滯,臣本職及所帶,竝乞遞改,以便公私事。入啓。答曰,省箚具悉卿懇。卿辭至此,內局都提調之任,當勉副焉,卿其安心,勿辭善攝。
藥房再啓曰,臣等退與諸御醫商議,則涼血地黃湯,合撥雲散,加荊芥穗·黃連酒炒·木賊各七分,連用五貼宜當云,此藥三貼,姑先劑入之意,敢啓。答曰,知道。
政院啓曰,卽者吏曹判書朴長遠,承牌來詣闕外,以一邊請仍前任,一邊出而行公,有關廉隅,終不敢入謝之意,具疏來呈,而闕外陳疏,不爲捧入,曾有受敎。故不許捧入,則再三來呈,必欲登徹而後已,重臣事體,與庶官有異,何以爲之?敢稟。傳曰,累度安心察職之批,意非偶然,則豈可以些少之嫌,曠廢至此乎?元疏勿爲捧入,使之從速入來,參政,可也。
謝恩,吏曹判書朴長遠,五衛將鄭尙古。
政院啓曰,假注書李渻,時無職名,付軍職冠帶常仕,何如?傳曰,允。已上朝報
有政。吏批,以金士健爲律學敎授,權大運爲禮曹參議,洪重普爲大司憲,鄭致和爲兼知義禁,李有相爲校理,尹材爲祥雲察訪,張侚爲軍器副奉事,宋周亨爲軍器參奉,李一臣爲內資主簿,李元祿爲栗峰察訪,金斗翼爲成均博士,任弘亮爲學錄,金禹錫爲掌令,吳斗寅爲副修撰,申厚載爲持平,趙復陽爲吏曹參判,李峻岳爲淮陽府使,金壽興爲兵曹參議,尹元擧爲掌令,金洪慶爲司宰僉正,張善瀓爲副校理,鄭致和爲兼同知義禁府事,朴世堅爲通津縣監。
上在昌德宮。停常參·經筵。
謝恩,大司憲洪重普,學錄任弘亮。
大殿,政院·玉堂問安。答曰,知道。
藥房啓曰,伏未審夜來,聖候調攝何如,昨日劑入湯藥,旣已進御乎?今日日氣沈陰,受鍼,何以爲之?敢來問安,竝此仰稟。答曰,知道。今日受鍼爲之,可也。
大殿受鍼正時,辰初。
咸鏡監司書目。北兵使,文臣差遣,六鎭判官及北評事,竝爲復設事。
京畿監司書目。竹山府使具□俊,高陽郡守鄭昌徵,病重罷黜事。
以任弘亮爲假注書。
吏曹啓曰,江華留守有闕,依近例,令備邊司議薦,何如?傳曰,允。
傳曰,史官一員待命,騎馬三匹立之。
謝恩,副修撰吳斗寅。
大殿受鍼後,藥房·政院·玉堂·二品以上·六曹問安。答曰,知道。
政院啓曰,同副承旨除授,卽時催促肅謝,自是本院規例,而新除授同副承旨南九萬,來到城外,已過數日云,卽爲牌招察任,何如?傳曰,允。已上朝報
上在昌德宮。停常參·經筵。
夜三更四更,巽方坤方,有氣如火光。
謝恩,知義禁鄭致和,東萊府使安縝,淮陽府使李峻岳,兵曹佐郞朴贄,祥雲察訪尹材,忠淸水虞候任之翰,軍器副奉事張侚,參奉宋周亨,內資主簿李一臣。
大殿,政院·玉堂問安。答曰,知道。
弘文館啓曰,新除授校理李有相,時在京畿楊州地,經筵入番事緊,請斯速乘馹上來事,下諭。傳曰,允。
藥房啓曰,伏未審夜來,聖候調攝何如,今日當爲受鍼,而雨勢如此,何以爲之?臣等憂慮未弛,敢來問安,竝此仰稟。答曰,知道。受鍼,明日爲之,可也。
謝恩,同副承旨南九萬。已上朝報
上在昌德宮。停常參·經筵。
謝恩,護軍金城,兼僕將李仁夏,司宰僉正金洪慶。
藥房啓曰,伏未審夜來,聖候調攝何如,眼候已有快復之效乎?臣等憂慮未弛,敢來問安。答曰,知道。
大殿受鍼正時,辰初。
領議政鄭太和箚子。大槪,備局停坐,公事多滯,待臣出仕,未有期限,本職兼帶,竝速遞改,以便公私事,入啓。答曰,省箚具悉卿懇。箚辭誠是,趙□陽仍授前任,責以來效,卿其安心勿辭焉。
大殿受鍼後,藥房·政院·玉堂·二品以上·六曹問安。答曰,知道。
今日受鍼時,大司憲洪重普所啓,新除授執義李垕,時在京畿廣州地,掌令尹元擧,大司諫尹文擧,時在忠淸道尼山地,司諫宋時喆,時在京畿抱川地,請竝斯速乘馹上來事,下諭。上曰,依啓。
府前啓。無城上所,姑停。
今日受鍼時,因都承旨南龍翼所啓,憲府在京之員,卽爲牌招,今日內開坐,積滯推考,趁卽照勘事,捧承傳。
大司憲洪重普啓曰,臣於咸鏡監司徐必遠罷職,補外臺諫還收之論,身有難便之勢,且有相避之嫌,而只緣待罪藥房,黽勉出仕矣。今日入侍榻前時,只請新除授臺諫下諭,本府前啓,不敢循例連啓,泯默而退,有違規例,物議爲非,臣何敢晏然仍冒?請命遞斥臣職。答曰,勿辭,退待物論。
謝恩,持平申厚載,掌令金禹錫。
持平申厚載啓曰,無狀小臣,屢玷臺閣,自愧不似,人言謂何,惟是感激恩眷,冒昧趨詣,第於本府之論,自有可避之嫌。徐必遠疏中,歷擧數三宰臣以爲言,而臣外舅許積,卽其一也,本府彈文,雖不明言,究其本源,不出乎此?玆於出肅之後,敢陳引嫌之辭,而見阻政院,終不得入,無非臣平日見輕之致,尤不敢一刻苟冒,請命遞斥臣職。答曰,勿辭,退待物論。
刑曹參判鄭知和,平安監司遞來。
掌令金禹錫啓曰,臣曾忝臺職,自速罪戾,分甘廢錮,望絶收錄,聖度含垢,濫加恩敍,曾未幾何,遽叨新命,臣誠惶感悶蹙,罔知攸措。臣雖曲荷洪造,復齒朝籍,而負累之蹤,公議可畏,非分之職,理難更冒,陳章見阻,縮伏俟罪,不意玆者,召牌又降,分義至嚴,不敢不趨詣闕下,而情勢狼狽,更爲瀝血,喉司不諒,一例揮斥,私悃難暴,違慢是懼,黽勉詣臺,祗肅恩命,而臣之情迹,終有所不敢自安者。噫,朝家用人,先觀廉隅,臺閣自處,不宜苟且,豈以罪廢之身,驟玷匪據之任?徒感榮寵,冒沒廉恥,從他笑罵,鶻突放倒,使物情俱駭,臺端見汚,曾莫之恤乎?祈免之擧,萬不獲已,而政院之終始退却,是誠何意?無非臣見輕之致,決難一刻苟冒,請命鐫斥臣職。答曰,勿辭,退待物論。
吏曹啓目。吏曹佐郞呂聖齊,病滿三十日,改差。啓依允。已上朝報
上在昌德宮。停常參·經筵。
夜四更五更,巽方,有氣如火光。
下直,獒樹察訪張遇一。
謝恩,兵曹參議金壽興,禮曹參議權大運,成均博士金斗翼。
大殿,政院·玉堂問安。答曰,知道。
藥房啓曰,昨日日氣頗熱,伏未審夜來,聖體若何,眼候幾盡復常,而手指所患,亦有差減之效乎?憂慮猶切,敢來問安。答曰,知道。
又以司謁啓曰,今日當爲受鍼,而都提調時未差出,提調洪重普,引避退待,未及處置。莫重受鍼,曾無副提調獨爲入侍之時,何以爲之?敢稟。
玉堂箚子。大槪,大司憲洪重普,持平申厚載,掌令金禹錫,竝命出仕事。入啓。答曰,依啓。
黃海監司書目。文化等三官,今月十四日地震事。
平安監司書目。順安等五邑,同日地震,災異非常事。
又書目。旣有兩西管餉使,則黃海道守令,法當有相避,令該曹稟處事。
大司憲洪重普啓曰,今日開坐本府,守令署經推緘照律後,同僚以前啓連啓事方爲詣闕,臣之難便之勢,相避之嫌,昨已略陳於引避之辭,而身居首席,不得聯名,虛帶職名,斷無是理,昨日榻前入侍時,不爲連啓前事,則墜失臺例,莫此爲大,玉堂請出,不亦苟乎?以此以彼,決不可一刻冒居,請命遞斥臣職。答曰,勿辭,退待物論。
府啓。頃日咸鏡監司徐必遠,常理之外,創出別樣意見,乃謂祖孫子與於三綱,而欲以服制較其輕重於秉彝隱痛之地,其違理傷倫,莫此爲甚,說令其意別有所在,只合陳其曲折,不當妄議於經常之義,而乘其忿懥,務勝不己,傅會穿鑿,文過餙非,辭氣侵凌,無所顧憚,前後辭語,節節無倫,蓋始之麤疏無識,固不足深責,而終欲以偏私僻拗之見,斷爲定論,則其害甚大,實關世敎,不可不明其義理,而正其悖謬,請咸鏡監司徐必遠,罷職不敍。凡處置之規,必循公議,而向者李奎齡·趙聖輔引避也,處置之辭,或諉之於追論起鬧,或抉摘其措語,沮抑公論,使不得發,事關後弊,其習不美,請其時玉堂·臺閣處置之官,竝命遞差。言事之官,斥逐遐外,決非聖朝美事,還收之論,兩臣俱發,則公議所在,蓋可見矣。所當竭誠爭執,期回天聽,而數啓卽止,有若塞責,臺閣事體,豈容如是?請其時停啓臺官,竝命遞差。臺官自處,不宜苟且,而旣發其論,旋卽引入,待其停啓,還復出仕,進退無據,疲輭亦甚,請持平沈梓遞差。徐必遠悖謬之罪,不可不正則李奎齡·趙聖輔等,身居臺閣,欲爲糾劾,乃其職責當然,而補外之命,遽出理情之外,士氣因此沮喪,公論遏而不伸,其爲聖德之累,大矣。請還收李奎齡·趙聖輔等補外之命。大司憲洪重普,引嫌而退,旣有所嫌,不得聯名則不爲連啓,尤非可害,不可以此輕遞憲長,請行大司憲洪重普出仕。答曰,閔維重護私之論,何必唱和而後起耶?予實未曉也,不允。出仕事,依啓。已上朝報
上在昌德宮。停常參·經筵。
午時未時,日暈。
謝恩,副摠管閔震益,通津縣監朴世堅。
大司憲洪重普,牌不進。
大殿,政院·玉堂問安。答曰,知道。
藥房啓曰,伏未審夜來,聖體若何,眼候與手指所患,比昨有快減之效乎?憂慮未弛,敢來問安。答曰,知道。
掌令金禹錫啓曰,臣伏承聖批,以維重護私之論,何必唱和而後起爲敎,臣誠惶惑震駭,若無所容,徐必遠糾劾之論,是非所在,物情轉激,當初論啓,雖出於閔維重,而實是擧世之公言,元非一人之私見,則臺閣之上,只循公議,旣發之論,不宜旋停,其餘數件事,只是事體上相規之道,循例連啓,理勢固然,而聖鑑未燭,嚴旨遽降,上下相阻,一何至此?無非如臣無狀不能見信於君父之致,決難一刻苟冒,而昨緣夜深,今始自列,臣罪尤大,請命鐫削臣職。答曰,勿辭,退待物論。
義州府尹書目。謝恩使先來,驛官·齎咨官一時出來事。
平安監司書目。回還陳奏使兼謝恩使,本月初四日北京離發,十二日還到山海關,晦間當爲越江事。
陳奏使書目。臣等一行,本月初四日北京離發,晦間當爲還越江事。
持平申厚載啓曰,嫌無大小,心有所不安則一也,臣之再昨引避,實出於不安,非是牽强爲之,而初被政院之退却,玉堂從而請出,臣實未曉也。膠滯之見,不變於初,召牌之下,竟未祗詣,逋慢之誅,自知難逭,而素患偏頭之痛,猝然復劇,殆不省事,經宿小歇,扶曳來避,臣之罪戾,至此尤大,請命罷斥臣職。答曰,勿辭,退待物論。
同副承旨南九萬上疏。大槪,昨承嚴敎,無地自容,而闕門未開,不得卽出,達至天明,始出闕外,屛伏席藁,恭俟誅譴,亟下處分,以正臣罪事。入啓。答曰,省疏具悉。爾其勿辭,從速察職。
都承旨南龍翼啓曰,今日僚員皆歸,而自外入來者只是一人,不但未安於體例,當此多事之時,院中一空,將無以成樣,左承旨李弘淵,右承旨洪處大,右副承旨金益炅,竝卽牌招察任,何如?傳曰,允。
左副承旨李慶徽上疏。大槪,臣於本院之啓,雖不呈名,旣有相議之事,則嚴旨之下,理難獨免,亟遞臣職,以正臣罪事。入啓。答曰,省疏具悉。爾其勿辭,從速察職。
大司憲洪重普啓曰,臣之情勢,十分難便,連日瀆擾,實出於萬不獲已,而處置請出,曾是意外,臣之狼狽,至此益甚,且臣昨見孫兒病重危急之狀,驚遑悲慟之餘,痰火上升,眩暈頭痛,終夜苦劇,召牌之下,竟未趨造,逋慢之罪,尤無所逃,在例應遞,何敢一刻苟冒?請命遞斥臣職。答曰,勿辭,退待物論。
玉堂箚子。大槪,掌令金禹錫出仕,持平申厚載,大司憲洪重普遞差事。入啓。答曰,依啓。已上朝報
上在昌德宮。停常參·經筵。
自昧爽至卯時,有霧氣。午時,日暈。
答判尹趙珩疏曰,省疏具悉。卿其勿辭,調理察職。
答護軍金壽恒疏曰,省疏具悉。卿其勿辭,從速察職。
答正言尹□□疏曰,省疏具悉。爾其勿辭上來。
京畿監司書目。校理李有相病重,上去不得事,啓。踏啓字。
謝恩,禮曹佐郞任映。
吏曹啓曰,臺諫有闕,政事,取稟。
掌令金禹錫,牌招不進。
忠淸監司書目。獻納閔□□病重,上去不得事。
又書目。忠州兼任陰城呈,以大司成閔鼎重辭職上疏上送事。
去夜政院啓曰,藥房都提調未差,提調洪重普,時無職名,今日內付職,明日問安時,進參之意,敢啓。傳曰,知道。
吏曹口傳政事,益興君洪重普。
謝恩,益興君洪重普。
藥房啓曰,伏未審夜來,聖體何如,眼候赤暈,今已消減乎?手指浮候,亦復何如?臣等區區憂慮,敢來問安。答曰,知道。受鍼,明日爲之,可也。
吏曹啓目。粘連平安監司狀啓云云,觀此平安監司李正英狀啓,則其兄長英,方任海西守令,監司以兩西管餉兼察,則管攝號令之際,事體拘礙,考見事目,兩西守令相避,與監司無異,中間不爲擧行,不過謬例是如,有此啓稟爲白有臥乎所,京司則本曹及如備局·度支等文書可考之地,管餉事目,因亂散失,無憑可考是白在果,狀啓內援擧本營事目,旣已明白,則餉使之別出與兩任,果無異同兺不喩,弟爲監司,兄爲守令,上下官事體,尤涉難便是白置。上項平山府使李長英改差,何如?啓依允。
去夜政院啓曰,臣伏見憲府啓辭之批,以維重護私之論,何必唱和而後起爲敎,臣竊不勝驚惑焉。徐必遠擧劾之論,屢發於臺席,則可見公議之所在,閔維重當初論啓,元非一人護私之言,而今者憲府之連啓,亦循公議,實非遵襲維重一人之言,若以此謂之唱和而後起,則臣竊恐殿下疑之太過,燭之未盡也。前日備忘之敎,已極嚴厲,而今此下批,又出情外,殊欠待臺臣之道,臣待罪近密,竊附覆逆之義,區區所懷,惶恐敢啓。傳曰,憲府批答,下於閉門時,置之何處,而乃於三更後,始爲此啓辭耶?政院又啓曰,憲府批答,下於閉門時,置之何處,而乃於三更,始爲此啓辭耶事,傳敎矣。區區所懷,欲爲陳達,起草之際,自致夜深,致勤聖問,不勝惶恐。傳曰,批答已下,又請標信,牌招臺諫,啓以明日,則便是傳批後事,未聞覆逆之事如此也。初昏批下,三鼓將半,雖曰書出區區所懷,百餘字寫懷,有何夜深之至此耶?可見要上侮君之態矣。
昨日院啓曰,夫侮君,極罪人也。人臣犯此,則罪不容誅,而殿下於辭氣不平之際,累下如此之敎,使群下震攝,聽聞驚駭,臣常惜之,去夜政院啓辭,雖有稽緩之失,實出於詳愼措語,自不覺其時刻淹延耳,斷無他意於其間。殿下執此爲過,又有此嚴旨,豈不有損於大聖人包荒之道乎?蓋近日之事,初非大段,而轉輾增鬧,激惱聖衷,終至上下相阻,爻象不佳,朝著半空,寧靖無期,臣於此尤不任隱憂而長嘆也。伏願聖明平心恕察,還收答政院之批,仍詢廟堂,速講安定之策,不勝幸甚。臣職忝近密,區區所懷,竝此陳啓。傳曰,今日之啓,予竊笑而不取於卿也。已上朝報
有政。
上在昌德宮。停常參·經筵。
謝恩,護軍南沃。
以獻納閔□□辭狀,遞差。
藥房啓曰,數日來,炎勢漸熾,伏未審聖候調攝,如何?臣等區區憂慮,敢來問安。答曰,知道。受針,姑觀數日爲之,可也。今後勿爲逐日問安。
備邊司郞廳,以領議政意啓曰,臣病伏私室,酬應公務,極知不敢,而當爲覆啓之事,多致稽滯,亦甚遑悶,因有司堂上來問,粘目十五度,僅與之相議以啓矣。緣臣未得赴會,諸堂上亦不來坐,久廢公衙,有傷事體,今後大臣雖有故未參,諸堂上依前齊會,書呈進不進單子,循例應行之事,隨卽擧行,俾無曠廢之弊,何如?傳曰,允。
掌令金禹錫啓曰,無狀小臣,待罪言地,循例連啓,遽承情外之批,冒昧自列,退伏俟斥,不意處置請出,召牌臨門,義分所在,固當承命之不暇,而竊念臺臣自處,唯在不苟,雖蒙聖度寬容,不加譴責,而規以情勢,有難强顔,竟未祗赴,無所逃罪,昨緣所患痰眩猝然添劇,終夕昏仆,無望自力,經宿之後,今始來避,所失尤大,請命罷斥臣職。答曰,艮辭,退〈待〉物論。
政院啓曰,左副承旨李慶億,同副承旨南九萬,再昨疏批已下,而今日又不仕進,竝牌招察任,何如?傳曰,允。
玉堂箚子。大槪,掌令金禹錫遞差事。入啓。答曰,依啓。
同副承旨南九萬上疏。大槪,病勢苦劇,末由自力,召命遽降,不得趨詣,亟賜鐫免,以幸公私事。入啓。
左副承旨李慶億上疏。大槪,情勢狼狽,賤疾且劇,嚴旨之下,未得祗赴,亟下臣逋慢之罪事。入啓。已上朝報
上在昌德宮。停常參·經筵。
未時,驟雨。
謝恩,護軍朴世模。
答左副承旨李慶億疏曰,省疏具悉。爾之所陳之言,予當留心焉。爾其勿辭,從速察職。
答同副承旨南九萬疏曰,省疏具悉。爾其勿辭,從速察職。已上朝報郞廳金光緯校正。郞廳洪敍箕書。
上在昌德宮。停常參·經筵。
辰時,日暈。
藥房提調益興君洪重普,副提調行都承旨南龍翼啓曰,伏未審數日來聖體何如,眼侯赤暈,手指所患,今已快差乎?臣等憂慮未弛,敢來問安。答曰,知道。眼候一樣。藥房謄錄
有政。吏批,以丁昌燾爲持平,尹拯爲內侍敎官,權俒爲刑曹正郞,李晩爲鐵山府使,崔時卨爲禁府都事,鄭維城爲內醫院都提調,金重鎰爲高陽郡守,韓如愚爲典設別檢,林可材爲南部參奉,許璋爲中部參奉,李光鎭爲刑曹正郞,呂閔齊爲掌令,呂聖齊爲吏曹佐郞,閔燾爲平山府使,車達遠爲奉常判官,李祉遐爲平市令,李有相爲修撰,韓鼎一爲工曹正郞,趙壽益爲刑曹參判,呂聖齊爲兼中學敎授,金壽恒爲禮曹判書,金禹錫爲獻納,尹文擧爲吏曹參判,李弘淵爲大司諫,金壽興爲承旨,李俊耉爲執義。
上在昌德宮。停常參·經筵。
巳時午時,日暈。
金尙誠書啓,上使右議政洪命夏,五月二十九日,平安還越江爲白有臥乎事,詮次啓達云云。藥房謄錄
上在昌德宮。停常參·經筵。
自卯時至巳時,日暈。申時,始雨,雨下如注。
藥房提調益興君洪重普,左承旨洪處大啓曰,伏未審聖候調攝,何如?再昨伏承眼候一樣之敎,不勝區區憂慮之至,數日來如未快減,則與諸醫入侍診察,或議湯劑,或議受鍼,似不可已,敢來問安,竝此仰稟。答曰,知道。
再啓曰,臣等退與諸御醫商議,則滋腎明目湯,加柴胡·知母酒炒各一錢,黃栢酒炒·草龍膽酒洗各七分,連用二十貼宜當云,此藥五貼,姑先劑入之意,敢啓。傳曰,知道。藥房謄錄
上在昌德宮。停常參·經筵。
自卯時至巳時,日暈。
藥房提調益興君洪重普,副提調行都承旨南龍翼啓曰,久旱之餘,好雨連宵,伏未審此時,聖體調攝何如,眼侯夜來別無加減乎?卽今天氣猶未快霽,今日受鍼,何以爲之?臣等區區憂慮,敢來問安,竝此仰稟。答曰,知道。藥房謄錄
持平丁昌燾啓曰,臣於數年前,以千萬不近之說,重被臺彈,雖蒙聖明之洞燭,旋卽收錄,而玷汚之恥,不以虛實而有異,尋常職名,猶懼不稱,復叨臺閣,誠是意外,廉隅所係,何敢晏然承當?況臣燕京往返之後,重患勞傷之疾,日事叫痛,無意吟哦,春朔課製,不能製呈,方在推勘之中,以彼以此,俱難苟冒,請命遞斥臣職。答曰,勿辭,退待物論。
傳曰,政事,明日爲之。
傳曰,大司諫李弘淵,持平丁昌燾推考竝棄。
大殿入診時,仍爲受鍼。受鍼後,藥房·政院·玉堂·二品以上·六曹·大司諫問安。答曰,知道。
大司諫李弘淵啓曰,引嫌而退,向來臺參,人皆稱誣,卽今推勘,已蒙特棄,別無可避之嫌,請持平丁昌燾出仕。新除授執義李俊耉,時在京畿楊州地,請斯速乘馹上來事,下諭。答曰,依啓。
同副承旨南九萬,請對入侍。
藥房再啓曰,臣等退與諸御醫商議,則滋腎明目湯,加柴胡·知母酒炒各一錢,黃栢酒炒·草龍膽酒洗各七分,連用二十貼,宜當云,此藥五貼,姑先劑入之意,敢啓。傳曰,知道。
大殿,政院·玉堂問安。答曰,知道。
慶尙監司書目。永川郡守慶㝡,病重罷黜事。
京畿監司書目。永平呈,以驛保金無從,五月三十日,雷震致死事。
今日大殿受鍼正時,辰初。
持平丁昌燾啓曰,臣之情勢悶蹙,不敢苟冒臺席者,實由受誣無以自解,雖蒙聖明曲加洞燭,而緣臣無狀,玷辱名器,廉隅所關,豈敢冒恥行公,重貽淸朝之羞?昨於引避,特降推考,處置請出,又出料外,而難冒情勢,一向危迫,抗顔就列,實所不堪,暑癨猝發,無以自力,召牌之下,竟未祗赴,經宿之後,始得來避,逋慢之誅,益無所逃,請命罷斥臣職。答曰,勿辭,退待物論。
大司諫李弘淵啓曰,引嫌而退,雖曰砥礪而公議已許,又復提起,已極過當,疾病之來,縱云難免,而跡涉故犯,顯有避事之態,持平丁昌燾,請命遞差。答曰,依啓。
答領議政鄭太和箚曰,省箚具悉卿懇。卿辭至此,軍器提調之任,當勉副焉。卿其安心,勿辭善攝。
謝恩,兵曹參議沈世鼎。
吏曹啓曰,臺諫有闕,政事,取稟。已上朝報
有政。吏批,以李程爲司諫,金振翰爲校書正字,尹趾完爲承文副正字,金兌一爲學正,趙壽益爲戶曹參判,李尙達爲軍資判官,安後說爲兵曹參議,任義伯爲漢城左尹,李敏政爲禁府都事,洪茂爲泰仁縣監,申厚載爲正言,朴潾爲軍器僉正,李一相爲工曹判書,徐必成爲永川郡守,尹遇丁爲京畿都事,姜允亨爲判校,金萬均爲宗簿正,李克誠爲直講,尹㻩爲奉常正,李垕爲司䆃正,李聖麟爲監察,任義伯爲刑曹參判,南必大爲泰陵參奉。
上在昌德宮。停常參·經筵。
藥房提調益興君洪重普,副提調行都承旨南龍翼啓曰,伏未審夜來,聖候調攝,何如,眼患比昨益有差減之效乎?臣等憂慮未弛,敢來問安。答曰,知道。藥房謄錄
大司諫李弘淵啓曰,新除授司諫李程,以陳奏使書狀官,時未復命,請斯速乘馹上來事,下諭。缺
金壽興啓曰,下番史官,爲任甚缺故雖有朞功之戚,猶不敢擅離職次,誠以不可一刻曠闕故也。卽者下番史官李世長,以其子女二人相繼染痛可疑之疾,方在死生之中,不但情理切迫,缺至於下番,爲任尤緊,故曾於丁亥年間,下番史官李沆,以其妻子染痛疑疾,呈疏出去,上番史官丁彦璧,亦以上下番體面間事,陳疏出去,仍致闕直,本院竝請推考,則李沆特命罷職,雖以此事觀之,下番史官之任,決不可以妻子之病,徑情自行,擅離重地,而李世長,乃初以區區私情,不顧事體之至嚴,有此駭異之擧,誠極寒心。李世長,姑先從重推考。閔宗道,雖已陳疏入啓,亦爲推考,而李世長則身旣犯染,似難勒令還入,奉敎李翊相,兼春秋一員,令本館付標,上下番入直,何如?傳曰,允。
吏曹參議李慶徽疏曰,伏以臣賤疾危苦,決難缺冒呈辭單,冀蒙恩遞,不料聖鑑不諒,缺還出給之命,臣誠惶悚隕越,不知所缺本稟氣虛弱,自少多病,而惟其消渴缺乃是十年沈痼之疾也。根底已深,百藥無效,又自草土之後,憊敗尤極,其缺火熱升降,精神銷鑠,形貌衰缺伏願聖慈俯諒危懇,亟遞臣本職及槐院缺之任,以全微命,公私萬幸,臣無任缺祈懇之至,謹昧死以聞。答曰,省疏具悉。爾其勿辭,從速察職。
待敎閔宗道疏曰,伏以史局重地也。至於下番,職任尤重,雖有切迫之病患,朞功之慘戚,不敢缺闕外一步地者,乃三百年流來規例也。缺下番史官李世長,以其幼子之病,或缺疑,任自出去,無非如臣無狀忝缺不能爲有無之致,臣何敢晏然而已也?缺臺臣,以下番之遭重制者,仍在直所,爲缺安,請爲變通,終至議大臣而事不缺豈不以祖宗朝舊例有難輕改而然?缺制尙然,況於手下疾病乎?自前下番缺私事曠直也,而上番者雖被罪罰,未缺低首甘心,代行其任者,誠以罪罰缺身規例,關於國體也。臣雖疲劣,不缺朝舊例,至臣身而壞了,以啓日後缺伏乞聖慈,亟罷臣職,缺不勝幸甚,臣無任缺。答曰,省疏具悉。爾其勿辭,從速察職。
辰時,上御熙政堂受鍼,藥房提調洪重普,副提調南龍翼,假注書任弘亮,記事官閔宗道·李世長等,伏於楹外,醫官趙徵奎·尹後益·安禮·金萬直等入侍。受鍼穴,足部,太沖·崑崙·三里左右。手部,商陽·尺澤。頭部,瞳子窌·左右迎香。受鍼後,洪重普請對,上命內官引入。洪重普曰,眼患久缺日氣漸熱,連日受鍼,此亦極可悶缺已上燼餘
謝恩,左尹洪瑑,泰仁縣監洪茂,刑曹正郞李完鎭,禁府都事崔時卨,兼養賢直長韓翊周。
大殿,政院·玉堂問安。答曰,知道。
大殿受鍼正時,辰初。
大司諫李弘淵啓曰,新除授司諫李程,以陳奏使書狀官,時未復命,請斯速乘馹上來事,下諭。答曰,不日還朝,姑勿下諭。
大殿受鍼後,藥房·政院·玉堂·二品以上·六曹·大司諫問安。答曰,知道。
政院啓曰,下番史官,爲任甚重,故雖遭朞功之戚,猶不敢擅離職次,誠以不可一刻曠闕者也,卽者下番史官李世長,以其子女二人相繼染痛可疑之疾,方在死生中,不但情理切迫,省視飮食,未免相通,不敢仍在近密,投疏出去,其爲情理之切迫,事勢之難便,亦或然矣,而不顧史局之重,任情徑出,事極可駭,姑先推考,使之催促還入,何如?傳曰,允。疊
待敎閔宗道上疏。大槪,下番史官徑出之擧,無非如臣忝居右位,不能爲有無之致,亟罷臣職,以重史局,以存體例事。入啓。已上朝報
上在昌德宮。停常參·經筵。
昧爽,有霧氣。卯時,日暈,有霧氣。辰巳時,日暈。
金壽興,以都摠府言啓曰,入直軍士,中日習射,請出標信。傳曰,知道。
左參贊許積初度呈辭,傳于金壽興曰,勿辭,調理察職。
金壽興啓曰,事變假注書李渻,重得腫患,不得察任,今已累日,而不敢頻數煩啓,使之調理缺漸加,差復未易云,卽爲改差,他假注書差出,何如?傳曰,允。
事變假注書望,尹□理·柳命全·尹輔殷。
金壽興啓曰,奉敎李翊相,待敎閔宗道,牌招察任事,啓稟允下之後,卽爲出牌,則皆到闕門外,投疏退去,終不入來,故推考傳旨,依例捧入矣。近來朝綱解弛,體統大壞,國事缺日非,職由於此,誠極寒心,至於史官下番,爲任最緊,雖有切迫喪患,猶不敢任意出去,則況手下之病乎?下番史官李世長,不畏公義之至重,越法徑出,無所顧忌,輕壞朝氣,擅離史局之罪,不但推考薄罰而止,而本院則只以此循例仰請,缺史局重地,兼春秋一員,獨爲入直缺得已,李翊相·閔宗道等,請以牌招缺二人,又援本館體例,投疏缺
奉敎李翊相疏曰,伏以下番史官,爲任甚重,雖遭朞功之戚,猶不敢擅離職次,缺史局重地,不可一刻暫曠,缺史官李世長,以其幼子之缺已上燼餘
謝恩,工曹判書李一相,奉常正尹㻩,濟用正朴濠,軍器判官李河達,僉正朴潾,禁府都事李敏厚,校書正字金振漢,學正金兌一,監察李聖麟,永川郡守徐必成,平山府使閔燾。
答待敎閔宗道疏曰,省疏具悉。所失在彼,爾其勿辭,從速察職。
咸鏡監司徐必遠上疏。啓下備邊司。
大殿,政院·玉堂問安。答曰,知道。
藥房啓曰,伏未審夜來,聖候調攝何如,眼患別無差減之效乎?臣等不勝憂慮,敢來問安。答曰,知道。與昨無異。
禮曹啓曰,判書金壽恒,時在京畿廣州地,依例乘馹上來事,下諭,何如?傳曰,允。
答奉敎李翊相疏曰,省疏具悉。所失在彼,爾其勿辭察職。已上朝報
上在昌德宮。停常參·經筵。
藥房都提調鄭維城,提調洪重普,副提調南龍翼啓曰,伏未審夜來,聖候調攝,何如,前日劑入滋腎明目湯,連日進御後,眼患其有差減之效乎?今日似當入診,受鍼與否當爲稟定,而雨勢尙未開霽,何以爲之?臣等區區憂慮,敢來問安,竝此仰稟。答曰,知道。受鍼爲之,可也。
李慶億,以吏曹言啓曰,咸鏡監司有闕,依近例,令備邊司議薦,何如?傳曰,允。
假注書柳梴服制,代,李瑞雨。
大司憲鄭知和疏曰,伏以臣不幸缺病,辭遞外任,未及替代,除命稠疊,臣幸缺旨感激,但有涕泣,第所患沈綿,尙無供職之勢,而區區之願,必欲一番祗謝而退,更爲請缺數月,以爲調治之計,辭單見阻,引日縮伏,缺惶悶之至,千萬夢寐之外,又有新授恩缺臣誠震愓,措躬無地。臣於頃年,適因謬缺重被物議之斥,尋常從仕,猶且不安,今玆缺加望,遽出於人所不料之中,除目一下,公論可缺難冒進,重失廉恥,況臣宿疾,行路添傷,入缺之後,症勢轉劇,日事鍼藥,未見寸效,缺此朝廷問安之日,一向退伏,臣罪彌大,缺荷聖恩,生還輦下,醫藥有頼,縷缺可延,而至於復起爲人,時月難期,伏缺俯賜憐察,亟許遞改臣職,俾得缺謹昧死以聞。答曰,省疏具悉。卿其安心勿辭,調理察職。已上燼餘
謝恩,參知安後說,中部參奉許璋。
大殿受鍼後,藥房·政院·玉堂·二品以上·六曹·大司諫問安。答曰,知道。
備邊司啓目。粘連咸鏡監司徐必遠上疏云云,旣被物議之重斥,不得行公,其勢固然,觀察使,立一道風令,與他閑慢之職不同,不可使耐彈仍在,今姑遞改,何如?啓依允。
京畿監司書目。廣州呈,以禮曹判書金壽恒,辭職上疏上送事。已上朝報
上在昌德宮。停常參·經筵。
一更二更,月暈。
軍器直長金有達,曝晒事,江華府出去。
下直,河陽縣監黃澤,忠淸水虞候任之翰。
謝恩,司䆃正李垕,獻納金禹錫,兵曹正郞吳始壽,高陽郡守金聖鎰。
司饔參奉柳璨,捉魚後入來。
大殿,政院·玉堂問安。答曰,知道。
藥房啓曰,伏未審夜來,聖候調攝若何,昨日受鍼後,眼患益覺差勝之效耶?臣等憂慮未弛,敢來問安。今日受鍼,昨已停當,依前辰時爲之之意,敢啓。傳曰,知道。
獻納金禹錫啓曰,臣病伏稽謝,罕與人接,凡干物議,漠然不知,數日前始聞頃者筵臣陳達,臺官召牌不進之罪,臣不勝瞿然之至,臣曾忝憲職,自速違慢之罪,雖緣情勢病勢之萬不得已,旣有負犯,卽宜引咎之不暇,而所患腫瘡苦劇,無計運動,悶默竦縮,遲待少差,今始祗肅,冒昧自列,臣罪至此尤大,請命鐫罷臣職。答曰,勿辭,退待物論。
大殿受鍼後,藥房·政院·玉堂·二品以上·六曹·大司諫問安。答曰,知道。
左參贊許積上疏。大槪,病勢沈痼,情迹臲卼,本職兼帶,竝令遞免,以安微分事。入啓。
傳曰,政事,明日爲之。
大司諫李弘淵啓曰,獻納金禹錫,引嫌而退,筵臣所達,只是泛論,而事在前任,則別無可避之嫌,獻納金禹錫,請命出仕。答曰,依啓。
以尹理爲假注書。
獻納金禹錫,就職。
京畿監司書目。抱川呈,以同副承旨南九萬辭職上疏,上送事。答曰,遞差。已上朝報
南龍翼,以司饔院官員,以提調意啓曰,今日安山漁所進上中,鹽蘇魚缺臭者,而當此日氣甚熱之時,缺旣不照氷,則或不無有臭之患,且旣缺後不可退送,故不得已捧入,而陪持人缺自本院治罪,何如?傳曰,當該進去官員,推考,可也。
金壽興,以兵曹言啓曰,當日缺人李義禮稱名人,自宣仁門入來差備門外擊錚,極爲駭愕,令攸司囚禁治罪,缺門守門將李會一,常時不能禁斷襍人,以致闌入,亦爲非矣,推考,何如?傳曰,允。
上御熙政堂受鍼,入侍,都提調鄭維城,提調洪重普,副提調南龍翼,假注書李瑞雨,記事官李翊相·閔宗道,醫官趙徵奎·尹□□·安禮·金萬直,受鍼,足部,太沖·崑崙。手部,商陽·尺澤右穴。面部,迎香左穴。頭部,瞳子髎左右穴。足部,三里左右穴。已上燼餘
上在昌德宮。停常參·經筵。
自午時至酉時,日暈。夜一更,月暈。五更,流星出牛星上,入南方天際,狀如鉢,尾長三四尺許,色赤光照地。內下日記
下直,高陽郡守金聖鎰。
謝恩,正言申厚載。
大殿,政院·玉堂問安。答曰,知道。
藥房啓曰,伏未審夜來,聖候調攝若何,連日受鍼,兼進湯劑已久,眼患顯有差減之效乎?臣等區區憂慮,敢來問安。今日姑停受鍼之意,昨已下敎,而更觀前頭症候加減,仍爲停止與否,從容稟定,何如?答曰,知道。與昨無異矣。
正言申厚載啓曰,臣頃忝憲職之日,緣有難冒之勢,未赴召命,一味悚懼,曾未幾日,復叨新命,揆分惶蹙,卽宜就列,而賤疾方劇,不得不呈單請急,見阻政院,竟未上徹,臣不敢一向退伏,强疾出肅,而伏見獻納金禹錫引避之辭,始知筵臣陳達臺官牌不進之罪,臣不勝瞿然之至,卽毋□伊時情勢之如何,其不赴召之失,臣實有之,臣何〈?〉晏然而已,煩瀆是事,臣罪尤大,請命遞斥臣職。答曰,勿辭,退待物論。
掌令呂閔齊上疏。大槪,痼病中,添得別症,決無自力之望,冒陳危悃,乞遞職名,仍陳所懷,冀蒙裁察事。入啓。
政院啓曰,今日左承旨洪處大,右副承旨金壽興,仍以式暇出去,廳中只有臣慶億及左副承旨金益炅,出納之際,事多苟簡,新差承旨,下批後卽爲牌招察任,何如?傳曰,允。
禮曹判書金壽恒上疏。傳曰,只遞本職。
戶曹參議元萬石上疏。大槪,父病益復危篤,乞遞職名,俾得專意救護事。入啓。
謝恩,同副承旨李元禎。
獻納金禹錫啓曰,同僚以頃日不赴召命事,踵臣引避,而迹無異同,勢難處置,臣何敢晏然仍冒乎?且臣父病沈淹,十分危劇,扶持救護,不能暫離,詣臺自列,亦且遲遲,所失尤大,請命遞斥臣職。答曰,勿辭,退待物論。
大司諫李弘淵啓曰,竝引嫌而退,筵臣陳達,旣是泛論,而事在旣往,今不必爲嫌,迹無異同,則處置實難,而未卽詣臺,亦出於情勢之固然,俱無可避之嫌,正言申厚載,獻納金禹錫,請竝命出仕。答曰,依啓。
獻納金禹錫,正言申厚載就職。已上朝報
有政。吏批,判書缺,尹文擧在外,參議李慶徽上疏,都承旨南龍翼進。兵批,判書金佐明病,參判兪㯙未肅拜,參議沈世鼎病,參知安後說進,左副承旨金益炅進。
吏批啓曰,新除授永川郡守徐必成,泰仁縣監洪茂呈狀內,徐必成則以其八十八歲老病母,時在忠淸道結城地,道里絶遠,勢難將往,洪茂則以其母病沈痼,無他兄弟,缺未將往,又難離去云,觀此狀辭,情勢果缺狼狽,不可仍令赴任,農時守令,曠官可慮,徐必成·洪茂,竝改差,何如?傳曰,允。已上燼餘
有政。吏批,以李志賤爲漢城右尹,李丕顯爲奉常判官,李有相爲持平,裵榮成爲校書著作,尹理爲學諭,元斗杓爲軍器都提調,李材吉爲監察,李徵厚爲敦寧判官,沈瑞肩爲司僕判官,金萬基爲尙衣正,李元禎爲承旨,閔鼎重爲咸鏡監司,權坽爲刑曹參議,朴由東爲永川郡守,李敏政爲泰仁縣監。
上在昌德宮。停常參·經筵。
謝恩,司僕正沈瑞肩,京畿都事尹遇丁,校書著作裵榮成,學諭尹理。
備邊司啓曰,本司武郞廳,仕滿十五朔,則例爲陞敍,或守令除授,參下則六品遷轉矣。今者郞廳宣傳官尹昌元,已準朔數,依例捧承傳施行,何如?傳曰,允。
藥房啓曰,伏未審夜來,聖候調攝若何,眼患漸向差復耶?今日必須入診,詳審症候加減後,更爲受鍼與否,可以議定,臣等憂慮未弛,敢來問安,竝此仰稟。答曰,知道。
入診正時,辰初。
大殿入診後,藥房問安。答曰,知道。
左議政元斗杓箚子。大槪,臣病益劇,供職無期,而殿最當前,又有新命,尤增狼狽,本職及新舊兼帶,一倂鐫改,以便公私事。入啓。答曰,省箚具悉卿懇。卿之疾病,一至於此,予之慮念,無以諭,箚辭誠出赤心,可不留心焉,卿其安心勿辭,從容善攝。
答左參贊許積疏曰,省疏具悉。不必爲嫌,卿其安心勿辭,從速察職。
今日入診時,大司憲鄭知和,持平李有相牌招,當日開坐,推考照勘,守令署經事,定奪。
大司憲鄭知和,持平李有相,牌招不進。
大司憲鄭知和上疏。大槪,疾病危劇,召命之下,未能祗赴,乞罷臣職,仍治臣罪事。入啓。
京畿監司書目。楊州呈,以執義李俊耉辭職上疏上送事。啓答曰,省疏具悉。爾其勿辭,從速上來。
忠淸監司書目。林川兼任石城呈,以正言尹衡聖病重上去不得事。
又書目。西原公都會儒生等,兵使,稱以喧譁,驅逐罷場,兵使李斗鎭罪狀,令朝廷處置事。已上朝報
鄭維城曰,自缺鍼湯劑,亦爲連進,眼患幾已差復耶?缺上曰,雖未快復,比前頗勝矣。鄭維城曰,缺未寧,久在調攝之中,不能接見臣僚,故缺有陳達之事,而未敢請對矣。臣頃以鎭缺之意,略已陳達,而朝著之上,尙未寧靖,缺今獄囚多滯,而判義禁引入,刑判則以缺親出去,而時未上來,曹務亦滯,憲府之缺尙未結末,若非牌不進,則率多下鄕缺以病重,上去不得,必遞乃已,一啓事缺元非大段事,而故避缺此自前豈缺若此之時乎?推考積滯,照勘無期,守令除拜,久不署經,國事可悶矣。上曰,大司憲時未出仕耶?南龍翼曰,大司憲方爲呈辭,掌令疏批未下,持平亦未出仕,臣非不知啓請牌招,而每每不進,徒損國體,故不敢仰請矣。上曰,大司憲持平,先爲牌招。鄭維城曰,近來癘疫熾盛,公卿士夫家,無處無之,元萬缺染疾,幾死厪甦,右相夫人病缺云,自前癘疫如此之時,設行缺見古事,世宗朝設行缺別遣重臣致祭缺設行矣。鄭維城曰,今缺相繼,比前尤甚,慘不忍言,缺稟之意,問于禮曹。
鄭維城曰,缺難便情勢,自彼中有革職之罰,缺縮伏不敢出入,而晏然帶職,有若平缺以忝在內局重地,自上連日受鍼,氣候未寧之時,苟存一縷之命,不敢以形勢難便爲解,黽俛就列矣,如司譯院提調之任,尤極難便,當初柵門禁物現捉之時,缺臣使首譯張鉉,急急往圖,則鉉不肯往,臣再三强之,則乍往卽還,稱以不得周旋,缺此必詐也。臣曾以啓請缺事大失,缺輩之心,譯官四百餘人缺如仇讐缺陷臣而後已,故其行也,故爲生事,以至缺國家,至於客使出來,自上病患中迎送勞動,渠罪何可勝言?臣若仍帶是任,缺輩更謀生事,必有叵測之憂,伏乞亟遞臣提調之任。上曰,使行時未還來,待其來到,徐與領左相相議,從容處之,何用缺然請遞耶?鄭維城曰,自上連日受鍼,故臣不敢退伏,抗顔就列,不顧形勢之難便矣。且李□□與臣同罪,臣則缺列勢固難便,李缺則乃是庶缺蔑有不可,在前金徽,亦在缺除拜咸監,亦是缺月旣久,用之無妨,缺。南龍翼曰,是雖大臣之言,而司譯提調解免之意,未爲妥當,譯人誤事缺何必辭職,以中譯人之願哉?將來缺甚可慮也。上曰,然。鄭維城曰,臣缺非欲快於譯人之心也,實慮譯輩生事於其中而然也。渠等一入彼域,視臣如路人,其心如此,何事不可爲?上曰,醫官輩入診,尹後益·安禮·李東馨·金萬直,更進診察。尹後益曰,左右眼部,白瞖皆收,而右眼缺眥尾稍未復常,若比前日,則大段收缺矣。此後只在自上調理之如何耳。上曰,但未能永去根本,奈何?尹後益曰,以臣所見,今無白氣,白氣旣無之後,更有何缺。鄭維城曰,自上開眼,略無艱澁,當此夏缺極熱,湊理皆虛之時,連受有瀉無補之鍼,恐有他患矣。李東馨曰,滋腎明目湯,連進宜當之意,頃已陳達,卽今進御,誠缺當劑矣。鄭維城曰,李□□事,纔已陳達矣,如臣老敗,用之無補,李□□則才局缺年紀未老,一日置閑,亦爲可惜,況永缺之乎?臣與李□□曾同赴燕,備諳其缺是人才,且閔維重以御史往江都缺曰,江都人皆稱前後留守李曼缺云,如此之人,久置之外,在缺如臣已試無用年缺西農事無形云,缺全羅時不至悶望之域云,而缺未足云矣。近來時雨頗洽,迄缺凶餘民庶,可回生矣。鄭維城曰,缺閔鼎重之遞職時,自上降情外嚴聖心旋已悔之矣。第有推考照律之命,缺憲府無官,不得畢勘,以此縮伏,不敢上缺宜有自上分揀之擧耳。上曰,當初亦已分揀,凡推考照律之後,亦有分揀之事,豈必以照律盡罪之耶?鄭維城曰,缺自上須連進湯劑,且眼患最缺於風,當風處十分愼接爲當矣。上曰,風固不妨,秋冬惡風之時,眼疾缺對火看書,輒生眼疾矣。南龍翼曰,缺年間,自上有敎,燭下看書,不妨眼疾云,卽今有妨耶?上曰,伊時固無所妨,其後不能對火,最是冬夜苦長,無以消遣,極可苦悶矣。鄭維城曰,眼患皆缺頭部之熱,頭部熱降,眼患當自消缺矣。南龍翼曰,眼患治法,疎散爲上,如缺之處,時接臣僚,似有益矣。鄭維城曰,調攝中便服引接,亦無所妨,經筵不得開,而或招玉堂官員,討缺或時見大臣·備局堂上,講缺鬱寂獨居耳。南龍翼曰,缺稟而恐妨缺。答曰,知道。
金益炅啓曰,大司憲鄭知和,持平李有相,牌不進,缺。答曰,知道。
李元禎,以禮曹言啓曰,缺初十日入診時,藥房都提調鄭維城所啓,城內癘疫熾盛,請設癘祭。上曰,該曹何至今不爲稟處耶?問啓事,傳敎矣。近來都城內癘疫熾盛,城外出幕者甚多,似當有別樣設祭祈禳之擧,而自前此等之事,該曹未嘗有徑先稟行之時,必須大臣或筵臣啓稟之後,始爲博考擧行矣。今年下敎,不勝惶恐,往在壬寅年,亦因儒臣箚子,乃有癘祭擧行之事,請依壬寅例不卜日,山川城隍祭,則來十三日先行,北郊癘祭,則別遣重臣,十六日設行事,急速分付各該司,何如?傳曰,依啓。
金壽興啓曰,以吏缺咸陵君李澥上疏回啓,依回啓施行事,判下矣。年至致事,不但禮制甚明,自是國典所載,則除係國家安危,不可輕許者外,只當因其請而許之,以礪廉隅,而近年以來,此事廢閣不行,朝臣中間或有引年求退者,而朝家視爲必不可許之事,識者固已慨然於此矣。今者咸陵君李澥,以老病之人,納祿謝事,今已有年,固無豫於朝政,而猶以致事爲請者,前後非一,則其廉退之志,足以風礪末俗,玆因陳疏申請,從以許之,實合事宜,而其在朝家缺繫爲眷待,而缺於本品之上者,可見缺許爲眷待,而終不準其請,則缺大夫致事之擧,將不可復見矣。缺勳舊重臣,老病廢蟄,無所事事,缺禮留之,亦將何益於朝家哉?頃因諫臣缺堂回啓致事一款,許令施行,則臣之愚缺以爲先從李澥,始特副其願,以存禮典,遺缺不特爲一人之私幸,必有光於國家矣。區區所懷,惶恐敢啓。傳曰,今日之不許,非永廢致事之意矣。
李元禎啓曰,卽者憲府書吏,來呈時推錄啓,而李弘淵·丁昌燾等推考,因其避嫌之蒙特缺者,竝錄於其中,不察,甚矣。日勢已暮,未及改書,元單子付標以入,而莫重入啓文書,該吏不能致察之狀,殊甚可駭,令攸司囚禁科罪,何如?傳曰,允。已上燼餘
上在昌德宮。停常參·經筵。
謝恩,尙衣正金萬基,護軍宋時喆,永川郡守朴由東,監察李壽吉,泰仁縣監李敏儀。
掌隷院啓目。梁士國所訟奴婢兩邊,不當屬公,何如?啓,旣因筵臣陳達,已有定制,則本院之任意聽訟,誠極痛駭,委官不有法令,任自爲之,則外方之弊,將焉救哉?當該堂上郞廳,先罷後推,此公事受理安徐。
應罷,前判決事權坽,司儀李德益。
慶尙監司書目。昆陽郡守柳天機,五月二十九日身死事。
又書目。沙斤察訪趙襑,因推奴被歐,羞辱衣冠,咸安郡守權曦,以地方官,不卽枚報,處事無據,竝只罷黜事。
傳曰,承旨持留院公事入侍。
都承旨南龍翼,左承旨洪處大,右承旨李慶億,左副承旨金益炅,右副承旨金壽興入侍,玉堂上下番,亦爲入侍。
吏曹啓目。兵曹正郞禹昌績,病滿三十日,改差。啓依允。
承旨,典獄摘奸,輕囚放釋。
以正言尹衡聖辭狀,遞差。
吏曹啓曰,臺諫有闕,政事,取稟。已上朝報
金益炅啓曰,大司憲鄭知和,掌令呂閔齊,持平李有相,執義李俊耉,掌令尹元擧在外缺被論,今日以監察茶時之意,敢啓。傳曰,知道。
又所啓,臣承命馳進典獄署,點檢在囚罪人,則啓覆罪人二名,啓下罪人十二名,竝十四名,計除各衙門別囚五十二名,而臣等只憑罪人之言,知其輕重,故招致該曹書吏,審覈實狀。婢黃今,以他奴婢,招引罪人莫龍之母,爲督現其子而被囚。李善美則以奴婢相訟決後,仍執推覈事,已被一次刑訊。李時雄則與善美有同謀之迹,而時未□云,女淑只則以其娚信健,他人笠價之偸取逃走,爲其推徵事。成益龍則以推覈虛名奴婢放賣之事。都芿山則以招引已賣奴婢,復賣於他人事。崔業則以相訟奴婢容隱不出事,私婢善禮則以自己婢子稱以他婢,與上典辯詰事,私婢淑只則以善禮之婢僞稱賣得,隱置不現事。姜渭載妻進生,則以其夫貸銀逃避,爲其督現事。中部書員南忠良妻承玉,則其夫步兵價布,中間捧食,不爲納曹,督納次囚禁事。已上十一名,依聖上欽恤之敎,卽爲放送。砲手李義福,盲人金禮積·柳民豪·張應福·李世恭·申愛男·韓俊元,內婢桂香,私婢順香·池雲海·朴仲一·崔應元·命業,奴命男·崔大仁·彦山·姜石只·之同·權甲龍·守男,砲手尹遇莘·父男·中信·得信·得還·江孫·應立·難生·唜男·李英成·李英武·愛仁·張石只·韓明叔·善希等三十五名,罪名甚重,故不敢放釋,而其中憲府吏李行點·朴繼命,則以錄啓文書不察事,昨日本院啓請囚禁,罪名雖不大段,係是啓下罪人,故亦不敢擅放,而獄中染病,時未止息,且當盛暑向前,許多罪人,久囚有弊,令各其該曹,趁卽處決,何如?傳曰,依啓。李行點·朴繼命,一體放送,他餘罪人,申飭攸司,趁卽處決,俾無傳痛之患。已上燼餘
上在昌德宮。停常參·經筵。
午時未時,日暈。夜三更,月暈。
謝恩,吏曹佐郞呂聖齊,宗簿正李萬均。
持平李有相辭職上疏,入啓。答曰,省疏具悉。爾其勿辭,從速察職。
咸鏡監司書目。鍾城府使沈榥,令該曹處置事。
政院啓曰,來十五日儒生殿講日次,取稟。傳曰,爲之。
藥房啓曰,昨日出御便殿,移時引接臣僚。伏未審夜來,聖候若何,臣等再昨登對,仰瞻天顔,面上核處,快復如常,眼患諸症,亦已復常,宗社臣民之慶,孰有大於此乎?臣等待罪保護之地,尤不勝忻忭之至。第念凡病患,旣愈之後,尤不可少忽,臣等區區之望,惟在於益加愼攝,不輟進藥,期於快收去根之效。諸醫等皆以爲滋腎明目湯,眼患通治最效之劑,勿以已差而停止,連續進御,以杜後發之患,宜當云,此藥前入五貼,當盡於今日,五貼又爲加劑入之意,敢啓。傳曰,知道。今後勿爲間日問安。
院啓。凡被䮕議於臺官者,毋論輕重,當臺論未結末之前,不敢徑先投疏者,事體固然,而前咸鏡監司徐必遠,纔聞臺啓之發,徒懷忿懥之心,不顧事理,遽上辭疏,措語之無倫,已不足言,而其無畏忌,啓後弊之罪,不可不正。前監司徐必遠,請命罷職。史局下番,爲任極重,雖遭切迫喪威之戚,不敢暫離直所者,前例極嚴,而前檢閱李世長,以其子女之病,不顧事體,徑先出去,雖因政院之啓,已有特罷之命,而其不有舊例,任情徑出之狀,誠極可駭,且關後弊,前檢閱李世長,請命罷職不敍。答曰,依啓。徐必遠推考,可也。已上朝報
金益炅啓曰,大司憲鄭知和,掌令呂閔齊,持平缺未肅拜,執義李俊耉,掌令缺,持平沈梓被論,今日以監察茶時之〈意〉,敢啓。傳曰,知道。
金壽興,以都摠府言啓曰,今日入直軍士,中日習射,請出標信。傳曰,知道。已上燼餘
上在昌德宮。停常參·經筵。
司饔參奉李葂,捉魚後入來。
吏曹啓目,粘連咸鏡監司狀啓云云。以鏡城府使沈榥,病勢危惙,入夏尤重,一切廢事,民無告訴,而事係邊邑,或遞或置,令該曹覆啓之意,有此啓稟爲白臥乎所,邊邑守令,與內地有異,雖有疾病,不可因藩臣啓聞,輕許改易是白乎矣。今此沈榥,病勢危重,今已期年,北來之人,無不傳說,至於官事廢閣,民不見面,病重實狀,果如狀啓所陳,則勢難仍置,以貽邊民之害是置,沈榥今姑罷黜,何如?啓依允。
政院啓曰,徐必遠推考事,命下矣。臺論方以罷職論啓,而推考傳旨,不得捧入之意,敢啓。傳曰,知道。
平安監司書目,平壤判官黃道明,本月十一日身死,其代,令該曹差送事。
陳奏使兼謝恩使右議政洪命夏,副使任義伯,書狀官司諫李程入來。
執義李俊耉在外入來。
去夜府啓。前咸鏡監司徐必遠,前後疏本,聖明旣已下燭,今不必一二煩陳,而必遠,創出別樣意見,妄議經常之義,措語無倫,節節違理。設令其意別有所在,惟當陳其曲折,以俟公議之定,而乃敢乘其忿懥,餙非務勝,必欲以偏私僻拗之見斷爲定論,其麤疏縱恣,莫此爲甚。況當臺啓方張之日,偃然投疏,一邊被彈,一邊陳辯,盛氣侵凌,有若與發論臺臣呶呶相訟者,則此亦曾所未有之事也。此而置之,則將無以明其是非,而正其悖謬,請前咸鏡監司徐必遠,罷職不敍。凡處置之規,必循公議,而向者李奎齡·趙聖輔之引避也,處置之辭,或諉之追論起鬧,或抉摘其措語,沮抑公論,使不得發,事關後弊,其習不美,請其時玉堂·臺閣處置之官,竝遞差。徐必遠謬妄之罪,不可不正,則李奎齡·趙聖輔等,身居臺閣,欲爲糾劾,乃其職責當然,而補外之命,遽出意外,士氣因此沮喪,公論遏而不伸,其爲累聖德,大矣。請還收李奎齡·趙聖輔等補外之命。前啓,停論臺官遞差事,持平沈梓遞差事,停啓。答曰,不允。已上朝報
金壽興啓曰,大司憲鄭知和,掌令呂閔齊,持平李有相未肅拜,執義李俊耉,掌令缺在外,持平沈梓被論,今日以監察茶時之意,敢啓。傳曰,知道。
鄭太和曰,缺過災生,頃得死病,賴天之靈,今獲缺精神昏錯,萬事茫昧,且左相病重,右相缺常切憫,待今日右相復命,可幸矣。上曰,左相病勢甚重云,極可慮也。
鄭太和曰,左相之病,自昨夕十分危重云矣。又曰,小臣病中缺備局之坐,諸堂上雖會坐,而稟定之事,不得擧行,國事漸至委靡,不勝惶憫之至。已上燼餘
引見時,右議政洪命夏所啓,臣纔從西來,兩西民怨孔極,誠爲可慮。大槪,兩西民怨,皆出於隣族之弊,或因還上逋欠,或因各司奴婢身貢,名色侵督之患,不一其端,侵其一族,轉及切隣,一境一道,無不皆然,至於管餉等舖子之弊,罔有紀極,呼怨之聲,遍於道路。此事,平安道則設立已久,黃海道則設立纔十餘年,而勒給貨物,趁不還捧,以至累年生殖,然後其人或逃亡或物故,則侵徵於族屬隣里,一道之人,無不被其害,平安道則以雇馬廳,雖不得永罷,黃海道則不可不爲先革罷,以紓民怨矣。上曰,諸人各陳所見。領議政鄭太和曰,此事,初緣物力之不足,欲爲殖利病民之策,而非必自願貸出,例多勒給,故弊至如此矣。左參贊許積曰,平安道則當初舖子設立之時,出給木綿二三百同,以爲殖利補用之地,臣之曾忝本道時,則其弊不至太甚,至于今日,爲害極矣,而但罷舖子之後,則雇馬極難,必先講究雇馬之事,然後可以變通矣。黃海道則爲先革罷,平安道則姑以變通之策,問於監司爲當矣。戶曹判書鄭致和曰,舖子之弊,蓋有所以,監軍輩,豫爲貸給,故不徵捧,待其倍簁,然後督捧,故民不能惜,皆願革罷,到今不可不變通,而旣欲革罷,則兩西所當一體竝罷矣。上曰,黃海道爲先革罷,平安道則問其便否于監司變通,可也。以上朝報
備邊司啓曰,今見刑部咨文,盜買硫黃,許龍·彦男等,俱着而處斬云,令該曹依此擧行,而回咨,令承文院撰出,前頭曆書譯官入往時,付送何如?答曰,允。備局謄錄
上在昌德宮。停常參·經筵。
去夜傳曰,政事,明日爲之。
修撰南二星,兼春秋肅拜。
答大司憲鄭知和疏曰,省疏具悉。卿其勿辭,從速察職。
忠淸監司書目,石城呈,以吏曹參判尹文擧病重,上去不得事。
司諫李程啓曰,臣曾忝憲職,論劾丁昌燾,只據其時傳播之說,一番相規而已,豈有他意於其間哉?今見其避辭與處置之啓,或曰受誣,或曰稱誣,旣往之後,臣不欲多辯,而臣之所論,旣以誣爲言,則臣安得晏然於臺席乎?請命遞斥臣職。答曰,勿辭,退待物論。
左議政元斗杓箚子。大槪,伏蒙遣醫救護,縷命旣絶復續,而殿最磨勘之期,只在今日,本職兼帶,亟許鐫改,以便公私事。入啓。答曰,省箚具悉卿懇。卿之疾病,今就勿藥之境,何用辭爲?安心勿辭,從容善攝。
明日儒生殿講,考官二,許積·李一相,參考官四,李慶徽·安後說·金萬基·張善瀓。
政院啓曰,明日儒生殿講時命官,何大臣進去乎?敢稟。傳曰,右相進去。
以吏曹參判尹文擧辭狀,遞差。
今月十三日引見時,大司諫李弘淵所啓,昨以前咸鏡監司徐必遠罷職事,論啓,而聖批以推考爲敎,或有待其緘辭,知其曲折之事,而此則當臺論方張之日,敢自投疏,有若較爭者然,古事則雖不能知,而姑以耳目所睹及者言之,誠是未有之擧。臣非偏惡必遠,必欲致之罪也,實有關於朝家紀綱體統之間,豈推考而止哉?罷職亦是輕罰,預賜允從。上曰,或罷或推,不一其規,不允。
府啓,請前咸鏡監司徐必遠罷職不敍。請還收李奎齡·趙聖輔等補外之命。同前答曰,不允。
兵曹參判兪㯙上疏。大槪,廉隅所在,決難耐彈行公,亟削本職,以謝公議,以安微分事。入啓。答曰,省疏具悉。卿其安心勿辭,從速察職。
大司諫李弘淵啓曰,臣之私情,則旣不忍自同平人,而分義所在,黽勉至今,臣亦知愧,人謂如何?軀殼雖存,心神已死,隨事顚錯無足怪也。頃於丁昌燾初度引避也,通兩司行公者,只有臣一人,故不得不處置,而措語之際,果有稱誣二字,丁昌燾,當初被參之由,則在於臣外任之日,臣不能詳知,而公議已許,復置臺閣,則其時傳播之言,不過爲誣說,而誤入於所論臺官之耳,臣之所謂稱誣者,正指此也。初豈置疑於發論之人,而司諫李程,乃以此引避,臣不敢詳愼下語,致令僚員有不安之事,臣之所失著矣。請命遞斥臣職。答曰,勿辭,退待物論。
昨日引見時,領議政鄭太和所啓,朝臣身死者,禮葬之外,如有別致賻之命,則該曹依例擧行矣。判敦寧府事尹絅,以年百歲之人,頃者卒逝,而旣不及禮葬,又無別致賻之命,其家貧甚,無以爲葬云,生時旣有月致米肉之典,則死後當有矜恤之事矣。上曰,喪需從優給之,可也。
戶曹判書鄭致和所啓,漕船押領,不敗沒完全者,萬戶以下論賞,載在法典,法聖萬戶鄭碩達之壬寅·癸卯·甲辰連三年押領漕運田稅米太,多至三萬七千四百餘石,而無一升虧欠,似當依法典論賞,且廣梁僉使鄭暹,押領關西漕運之米,無弊來納者,前後竝一萬九千餘石,只當依事目論賞,令該曹前期稟處,何如?上曰,依爲之。
益興君洪重普所啓,成均館久無大司成,故儒生課製等事,停廢已久,後日政,以在京無故人差出,何如?上曰,依爲之。
左參贊許積所啓,臣於上年忝冒刑曹時,筵臣以全家徙邊罪人事陳達,各道公事收取上來後,議處事定奪矣。今聞諸道公事竝爲上來,而刑官多事,尙未閱覽云,似當一番從容考閱定奪矣。此是臣曾參本曹時事,敢此仰達。上曰,其公事,自備局取來,判義禁與刑曹堂上一人同議,其中可議者,別爲抄出,定奪於榻前,可也。
院啓,臣等以前監司徐必遠罷職事,連日論啓,而聖批以或罷或推,不一其規爲敎,臣等竊惑焉。當臺論方張之日,偃然投疏,盛氣爭辯者然,實是前未有之擧也。大傷事體,有關後弊,罷職之律,尤非過當,豈可推考而止哉?前監司徐必遠,請命罷職。竝引嫌而退,只據傳聞,未免失實,則揆以臺例,勢難仍在,一循公議,處置得宜,則下語之間,何必爲嫌?請司諫李程遞差,大司諫李弘淵出仕。答曰,不允。處置事,依啓。
謝恩,兼春秋南二星。
大司諫李弘淵就職。已上朝報
李慶億啓曰,殿講儒生書啓中,幼學李光白,受點之後,追到曾時讀單子,則以金光白缺成均館下吏,則乃是金光白,而當初書缺書塡云,元單子中,李光白姓字,以缺書,如是不察,殊極可駭。當缺書吏,令攸司囚禁推缺。已上燼餘
有政。吏批,以李端夏爲持平,金素爲判決事,趙時瑗爲學錄,洪萬衡爲檢閱,睦來善爲鍾城府使,呂聖齊爲兼漢學敎授,宋亨久爲沙斤察訪,洪重普爲禮曹判書,李有相爲修撰,李尙彦爲咸安郡守,金夢男爲昆陽郡守,丁昌燾爲兵曹正郞,鄭錀爲正言,鄭載厚爲平壤判官,李慶億爲大司成,權大運爲承旨。
上在昌德宮。停常參·經筵。
謝恩,禮曹判書洪重普,兼漢學敎授呂聖齊,檢閱洪萬衡。
吏曹啓曰,臺諫有闕,政事,取稟。
藥房啓曰,伏未審數日來,聖體調攝,何如?眼候今已快復乎?臣等憂慮未弛,敢來問安。答曰,知道。
吏曹啓目,權知承文院副正字崔後尙·李選·洪受河·申晸·尹嘉績·李渻,口傳施行,何如?啓依允。
刑曹,罪人許龍·彦身,西小門外處斬。啓。
殿講儒生幼〈學〉朴文道·金遇泰,易通,進〈士〉南有星,書略,生〈員〉白世興,易粗,幼〈學〉金光白,中略。
戶曹參議上疏,踏啓字。
大司憲上疏,啓下該曹。
府啓,請前咸鏡監司徐必遠,罷職不敍事,請還收李奎齡·趙聖輔等補外之命。同前新除授持平李端夏,時在京畿砥平地,請斯速乘馹上來事,下諭。
院啓,請前監司徐必遠罷職。同前
答持平沈梓疏曰,省疏具悉。爾其勿辭察職。
京畿監司書目,驪州呈,以戶曹參判趙壽益病重,上去不得事。啓遞差。
戶曹啓曰,本曹參判趙壽益,在外未上來,參議元萬石,以親病陳疏,本曹及所屬各司,今春夏等褒貶,限內不得磨勘啓聞之意,敢啓。傳曰,知道。
弘文館官員,以領事意啓曰,本館大提學在外,提學·副提學俱未差,今甲辰春夏等褒貶,限內不得磨勘之意,敢啓。傳曰,知道。
刑曹啓曰,判書吳挺一,覲親受由在外,本曹今春夏等褒貶,限內不得磨勘之意,敢啓。傳曰,知道。
藝文館官員,以領事意啓曰,本館今甲辰春夏等褒貶,當爲等第,而大提學在外,提學未差,限內不得磨勘之意,敢啓。傳曰,知道。
忠勳府啓曰,今甲辰年春夏等褒貶,所當限內磨鍊啓聞,而原平府院君元斗杓,病未行公,限內不得爲之之意,敢啓。傳曰,知道。
禮曹啓曰,本曹判書未差,今春夏等褒貶,限內不得爲之之意,敢啓。傳曰,知道。
春秋館官員,以領·監意啓曰,本館堂上未備,今甲辰春夏等褒貶,限內不得磨勘之意,敢啓。傳曰,知道。
政院啓曰,平安道今春夏等褒貶,前監司鄭知和,當爲封進矣,以病陳疏,不爲封進於限內,而方在見職,不得請推之意,敢啓。傳曰,知道。
又啓曰,兵曹軍職褒貶單子中,副護軍尹宣擧之名,以尹元擧書塡,元擧則時任掌令,而如是誤書,至於居中,不察甚矣。兵曹堂上推考,其誤書之字,使之改付標啓下,何如?傳曰,允。
又啓曰,本院實郞廳,皆未差出,今春夏等褒貶,不得爲之之意,敢啓。傳曰,知道。
訓鍊都監啓曰,郞廳及將官等,今甲辰年春夏等,當爲等第,而都提調元斗杓,身病極重,限內不得磨勘之意,敢啓。傳曰,知道。
政院啓曰,江原道及忠淸道,今春夏等邊將褒貶,無一人居下,殊無嚴明殿最之意,慶尙左水虞候朴晟,全羅右水虞候方振英名下,只錄重愼,不書等第,莫重殿最,啓聞之事,極爲非矣。請江原監司李袗,忠淸水使李尙敬,慶尙左水使李汧,全羅右水使全東屹,竝推考。傳曰,允。
又啓曰,江原道今春夏等守令褒貶,無一人居下,殊無嚴明殿最之意,監司李袗,請推考。傳曰,允。
兵曹判書金佐明,參議沈世鼎啓曰,褒貶等第,乃是莫重之事,侍從之人,又非庶官之比,而只憑軍職廳書呈擧案,換書時任憲職之人,置之中考,臣等不察之失,莫此爲甚,不可循例付標而止,不勝惶恐待罪。傳曰,知道。勿待罪。已上朝報
上在昌德宮。停常參·經筵。
下直,仁川府使李端相。
謝恩,平壤判官鄭載厚。
都承旨南龍翼上疏。大槪,猝聞母病極重,冒死陳情,乞遞職名,俾得及時歸救事。入啓。答曰,省疏具悉。卿其勿辭,往救母病,仍傳曰,給由馬。
政院啓曰,右承旨權大運,陳疏到院,觀其疏辭,則以爲曾忝本職,以家間可疑之疾,陳疏得遞,而婢僕一人,今又繼痛,纔已出送,勢難出入近密之地云,元疏不敢捧入,而似當有變通之道,何以爲之?敢稟。傳曰,然則遞差可也。
府啓,請前咸鏡監司徐必遠,罷職不敍。同前掌令尹元擧,除拜本職已久,而混同書塡於軍職褒貶單子,至於居中,其抄書等第之際,俱未免不察之失,政院雖已密啓,而不可因此置而不論,請兵曹當該堂上·郞廳,竝從重推考。前啓,玉堂臺閣處置之官遞差事,還收李奎齡·趙聖輔等補外之命事,停啓。
院啓,無城上所,姑停。已上朝報
洪處大啓曰,今日缺矣,都承旨南龍翼,以親病陳疏缺未肅拜,右副承旨金壽興,遭服制,缺同副承旨李元禎,兵批進去,廳中只有缺左副承旨金益炅,吏批政廳缺。已上燼餘
有政。吏批,以宋時喆爲軍資正,鄭東燁爲工曹正郞,吳斗寅爲司諫,尹策爲司議,金璛爲奉常判官,李程爲修撰,南二星爲校理,李襘爲忠州牧使,金始振爲慶尙監司,李天基爲戶曹參議,安後說爲承旨,李堂揆爲工曹佐郞,南九萬爲禮曹參議,李尙眞爲吏曹參判,權大運爲刑曹參議,李秞爲禮賓正。
上在昌德宮。停常參·經筵。
謝恩,鍾城府使睦來善,兼春秋朴靖。
以金兌一爲假注書。
吏曹啓曰,廣州府尹有闕,其代,依近例,令備邊司議薦,何如?傳曰,允。
政院啓曰,本月十一日持公事入侍時,此後牌不進之人,竝勿遞之意,分付三司事命下,而當日擧行條件,時未啓下矣。玉堂事體,與兩司有異,元無被推應遞之規,則似當區別,而今日玉堂牌招之員,竝皆不進,推考傳旨,依前捧入乎?敢稟。傳曰,知道。
平安監司書目,道內龍岡等二十三邑,五月朔染病人一千五十九名,死亡三十七名事。
府啓,請前咸鏡監司徐必遠,罷職不敍。同前答曰,不允。
禮曹啓目,粘連忠淸監司狀啓云云。西原公都會擧子等,逢辱於兵使,不爲入場,以致破場,兵使所爲,擧子之所犯,實未知曲直,行會知委之際,日子無餘,必不及於準數製述考講,仁廟朝丙子監試,二所罷場,其時,只以一所試取,使之聚會試取,則不但有違於先朝定式,丙子定式,三牧官,製取元數,會取十人,似爲便當,兵使李斗鎭段,令攸司稟處,何如?啓依允。
備忘記,殿講儒生居首,幼學朴文道·金遇泰,竝直赴會試,進士南有星,幼學金光白,生員白世興,各給一分。
刑曹啓目,粘連禮曹粘目云云,忠淸兵使李斗鎭,姑先推考,何如?啓依允。已上朝報
李元禎,以備邊司缺判中樞府事鄭維城箚子,令廟堂稟處,缺所辭中,譯院都提調,則仍前察任,缺依箚辭施行,何如?傳曰,依啓。
又啓曰,以吏曹,大司憲鄭知和缺傳曰,原疏中,竝擧褒貶磨勘及鐫罷職名缺褒貶一款而已,本職鐫罷之語,全不擧論,此缺也事,傳敎矣。該曹回啓中,待其病差,使缺措語果爲未瑩,而似是不許鐫罷,仍勘褒貶缺捧入矣,致勤聖敎,不勝惶恐,此回啓還出缺,傳曰,知道。已上燼餘
政院啓曰,東萊府使倭船出來狀啓,當刻到院,而爲水所濕,紙爲生綠,問之撥軍,則現納一小紙,乃內浦撥軍朴奉山,夜涉大川,以致水濕事自供之語也。所謂內浦,未知何邑津渡之名,而奉山之供,在於狀啓成貼之翊日,則必在東萊不遠之地,雖是無情之犯,亦不可置而不論,令本道査出論罪,何如?傳曰,允。備局謄錄
上在昌德宮。停常參·經筵。
謝恩,軍資正宋時喆,禮賓正李秞,工曹正郞鄭東燁,奉常判官金璛,修撰李程。
吏曹啓目,粘連大司憲鄭知和上疏云云。今此大司憲鄭知和,以病勢委頓,未能出謝,至於莫重殿最,限內不得擧行,速令該曹變通之意,有此陳懇是白在果,疏內所陳病狀,果非猝然病者之比,而更加調理,則或可差愈,似難輕許鐫罷是白乎旀。考績事體重大,新舊監司遞代之際,前官非有見罷不得已之頉,則趁限封進,自是法例,而今雖過限,待其病差,使之勘啓爲當是白乎矣,憲長進退,非該曹所敢擅便,上裁何如?啓依回啓施行。
府啓請前咸鏡監司徐必遠,罷職不敍。同前
院啓,徐必遠罷職之請,不過事體上糾正之擧,而論執累日,未蒙允許,臣等竊惑焉。被參之人,惟當縮伏靜竢,自訟之不暇者,乃士夫反躬之道,而今此汲汲投疏,有若相較者,豈非出於忿懥,而有關後弊者哉?罷職推考,不甚相遠,而若其懲□之擧,則決不可推考而止,前監司徐必遠,請命罷職。答府·院曰,不允。
禮曹,今春夏等褒貶,判校姜允亨,隷習官閔維重·金萬均,承文副正字金學培,西學兼敎授閔維重,奉常主簿宋胤吉,禮賓主簿羅星五,已上中,司畜別提趙安及,承文副正字尹趾完,隷習朴世堂·宋奎廉,已上下。
答兵曹參判兪㯙疏曰,省疏具悉。卿其勿辭,從速察職。
答掌令呂閔齊疏曰,省疏具悉爾懇。屢上陳戒之言,辭意切實,予深嘉之,爾其勿辭,從速察職。
答持平沈梓疏曰,省疏具悉。爾其勿辭,從容察職。
傳曰,府尹鄭基豐,留守權堣,府使尹鏶,監司李行進,縣監尹飛卿,府使申濡·具宗俊,都事金逵,郡守金雲長,縣監崔勁,府使朴希閔,郡守洪宇翼,隷習官申翼相,修撰洪亨遠,假注書鄭民獻,司諫魚震說,縣監尹鼎夏·李恒鎭·池遇龍·南宗標,察訪鄭虎翼·尹松·金奐·柳松齊,縣令金善錫,縣監成龍吉·閔光烈,校理洪萬容,察訪申錫蕃,郡守崔寬,監察鄭德謙,直長柳仁培,參奉崔永世,郡守李泰英,縣監尹抃·李允傳,朗善君俁,平陵監義憲,內官梁達源,統制使黃瀗,護軍姜瑜,同知柳汝桓,司勇沈之溟·柳之業·吳時中·李廷贇·崔俊傑·尹培,萬戶南得華,把摠崔震昌,權管金萬運·崔相官·李長英,僉使李承健·崔倫明敍用,前參奉尹淑,縣監洪處靖·李仁碩·沈楦,牧使鄭樸,縣監金進國,縣令宋摶,郡守李敏行,典籍權震翰,判官申命圭,正言李喜年,參奉成一童,牧使任翰伯,判官柳普昌,都事安後昌·李晩吉,府使姜鎬,縣監李惟彦,縣令洪處深,判官李晸,典籍柳錫昌,縣監黃俊耉,郡守安獻徵,府尹閔熙·李時術·李,監司金瀓,判官金綏後,郡守朴燧,靈恩君涵,靈善君瀯,權管高嶸,奉事徐忠誠等,職牒還給。下吏·兵曹。
吏曹啓曰,來二十一日都目政事爲之之意,敢啓。傳曰,知道。已上朝報
李元禎,以都缺啓曰,今日入直軍士,當爲中日習射,而雨勢如此,缺敢啓。傳曰,知道。
又以都摠府言啓曰,缺禁府坐起進去晝仕,請出標信。傳曰,知道。已上燼餘
上在昌德宮。停常參·經筵。
午時申時,日暈。
謝恩,大司成李慶億,兼春秋張鍵。
今月十一日承旨持公事入侍時,都承旨南龍翼所啓,臣纔經刑曹堂上,諸上司創開謬規,事係本司奴婢相訟,則移文遠道,捉來訟隻,脅勒捧招,仍爲移文於本曹,此實無前之擧,莫大之弊,自今爲始,一切禁斷事,捧承傳施行何如?上曰,依爲之。
右承旨李慶億所啓,曾因笠岩還穀未捧事,前金堤郡守沈攸,萬頃縣令都擧元,同被充軍之律矣。都擧元則追後畢捧,故因大臣啓達,卽蒙放釋,沈攸則未卽畢捧,尙未蒙放,而卽聞其未捧之穀,上年冬已爲畢捧云,且其老母在京,情理可矜,似當與都擧元一體蒙宥矣。上曰,都擧元之放釋,出於未捧穀追捧之故耶?問于備局以啓。
上謂承旨等曰,近來臺諫牌不進之弊,蓋出於引避遞職故也,此後牌不進之人,竝勿遞事,分付三司。
藥房啓曰,滛雨支離,蒸鬱益甚,伏未審此時,聖候調攝,何如?臣等區區憂慮,敢來問安。答曰,知道。
戶曹啓曰,本曹正郞沈玖,親病危重,不得察任已久,姑爲改差,其代,令該曹以在京無故剛明之人,各別擇差,何如?傳曰,允。
吏曹啓曰,今日本曹開坐,招致各司官員,大典考講,則歸厚署別提閔世胄不通,汰去何如?傳曰,允。
以吏曹堂上官降資單子,傳曰,降資者,只尹鏶一人耶?問啓。
吏曹啓目,權知校書館副正字新及第李渶,口傳施行,何如?啓依允。
府啓,請前咸鏡監司徐必遠,罷職不敍。同前
院啓,前監司徐必遠,請命罷職。同前答府·院曰,不允。
忠淸監司書目。韓山郡守金光烒身死事。
又書目。尼山呈,以掌令尹元擧病重,上去不得事。
政院啓曰,視事,處暑間,頉稟。傳曰,知道。
以掌令尹元擧辭狀,遞差。已上朝報
金壽興,以都摠府言啓曰,缺坐起進去晝仕,請出標信。傳曰,知道。已上燼餘
上在昌德宮。停常參·經筵。
下直,天安縣監黃道光。
謝恩,戶曹參議李天基,兵曹正郞丁昌燾,司議尹策,沙斤察訪宋亨久。
京畿監司書目,果川呈,以護軍金壽恒辭職上疏上送事。
禁府啓目,宋繼宗刑問四十一次,李馣二十一次,朴浻三十四次,不服加刑。啓依允。
府啓,請前咸鏡監司徐必遠,罷職不敍。同前
承文院官員,以都提調領·右相意啓曰,本院肄習官,應爲考講,而不參於褒貶坐起者,必用下考,例也。今春夏等褒貶坐起時,副校理尹深,以應講之官,不爲來參,而該掌書員,抄錄不進人員之際,落而不書,以致等第錯誤,未及覺察矣。昨日副提調,磨勘於禮曹啓本旣下之後,始悟其非,臣等與其日參坐諸提調,俱有昏不致察之失,不勝惶恐。莫重殿最,不可仍其謬而置之,原啓本中尹深名下,付標啓下,該掌書員,則令攸司囚禁治罪,何如?傳曰,依啓。
吏曹啓曰,臺諫有闕,政事,取稟。
政院啓曰,以吏曹尹鏶降資問啓事草記,傳曰,吏曹則降資者只尹鏶一人云,吏曹不當抄而抄入耶,兵曹當抄而忘不抄入耶事,命下矣。招問兵曹該吏,則西班降資者,有前兵使李壽昌·李汝發兩人,而以國事疲瘠降資者,勿揀赦前,故不入於年例歲抄云,其言不可專信,而今已夜深,兩曹文書,未及憑査,待明日取考後稟處,何如?傳曰,允。
又啓曰,以吏曹尹鏶降資問啓事草記,因傳敎問於吏·兵曹,而昨已夜深,兩曹文書,未及憑査,以待明取考之意陳啓矣。卽刻司僕寺事目,取來相考,則分養馬不失疲瘠不馴,一匹推考,二匹降資,三匹降二資,四匹以上罷黜者,乃是久遠受敎也。其後又因受敎,一匹疲瘠,越祿二等,勿揀赦前矣。後因己巳年李曙榻前所啓,降資越等,今則略有變通,而別無勿揀赦前之語。以此推之,所謂勿揀赦前者,只可用於越等,不當用於降資,吏曹之抄入年例,似曲於此,而吏曹書吏,且持癸巳六月前靈光郡守洪柱一降資時年例抄入單子來示,兵曹書吏,六朔年例,則不抄,累歲抄則抄入之謄錄來示,兩曹該吏之言,如是各異,彼此間宜無兩是之理,殊未曉其所以也。大槪,司僕寺受敎中,只有越祿二等勿揀赦前之語,而降資者,則不爲明白擧論,故兵曹則每年不爲抄入,吏曹則因循抄入,流至于今,兩銓異規,而尙無一定之恒式。今因下敎,始覺其謬益大於往時,事目不能區別之致,自今以後,降資者勿揀赦前與否,令本寺稟定歸一,以爲常式,何如?傳曰,下吏之言,不可取信,先考各年司僕寺故失降資之有無,又取各年吏兵曹歲抄,考出虛實以啓可也。
禮曹褒貶,隷習官尹深,下。
答府曰,不允。
院啓,前監司徐必遠,請命罷職。同前黃瀗貪贓實狀,不但伊時物論之藉藉,繼因船人所供兩道藩臣擧實之啓,不啻明白,則當初貸死,已是失刑之大者,而漸蒙寬宥,今復收敍,臣等固知聖意之所在,而瀗之負犯,不比尋常,受牒食祿,於渠已過,豈可復齒朝藉,使貪官汚吏無所懲懼哉?瞻聆所及,莫不駭惑,請還收黃瀗敍用之命。答曰,不允。
京畿監司書目,果川呈,以左副承旨金益炅,上疏上送事。踏啓字。已上朝報
李元禎啓曰,以刑曹都囚徒單子缺時,該房承旨,受由在外,在院缺傳曰,知道。
金壽興,以都摠府言啓曰,缺以武臣講書事,除標信賓廳缺。傳曰,知道。已上燼餘
備邊司啓曰,江華御史閔維重書啓,別單六度,則粘目覆啓以入,而其摠論書啓單子,則以文字回啓,似爲難便,後日登對時陳稟,何如?答曰,允。備局謄錄
上在昌德宮。停常參·經筵。
夜一更,流星出河鼓星上,入巽方天際,狀如鉢,尾長四五尺許,色赤光照地。
下直,祥雲察訪尹壽。
政院啓曰,傳敎矣。招致司僕寺官員,先抄各年降資人員,又招吏·兵曹郞廳,取來各年年例歲抄單子,臣親執相考,則文書間多有遺失,未能逐年遍考,而兵曹,壬午年六月年例歲抄中,水使安澈降資還授事,載於承傳謄錄。以此推之,兵曹降資人員年例抄入,明白無疑,其不入年例歲抄,未知始於何時,而吏曹則非但下吏稱以舊例,且於洪柱一降資還授單子之外,又有庚子六月年例歲抄時,江原監司朴長遠,沃溝縣監李晶,衿川縣監權侙等降資還授單子,則吏曹之抄入,明有舊例,兵曹之不抄,實是謬規,是非立現,更無可問之事。臣於當初下問時,只憑吏輩之言,未及遍考文書,以致再煩聖敎,不勝惶恐。自今以後,降資人員,年例歲抄時抄入事,與吏·兵曹一體施行之意,分付兵曹,何如?傳曰,允。
司直李慶果,文臣朔試射時,稱病不進,依承傳罷職。
府啓,請前咸鏡監司徐必遠,罷職不敍。同前
院啓,前監司徐必遠,請命罷職事。請還收黃瀗敍用之命。同前答府·院曰,不允。
司僕寺啓目,粘連全羅監司啓本云云,監牧官李尙善等罪狀,令攸司推考,何如?啓依允。
刑曹啓目,粘連司僕寺粘目云云,南海宇及監牧官李尙善等,移義禁府處置,何如?啓依允。已上朝報
有政。吏批,以李紳夏爲堤川縣監,崔栢年爲引儀,李興稷爲工曹佐郞,楊震行爲工曹正郞,洪璡爲任實縣監,李襘爲廣州府尹,柳頲爲坡州牧使,具時敏爲禮賓別提,金益炅爲刑曹參議,李晩榮爲江原監司,林商儒爲富寧府使,鄭東卨爲內贍直長,崔時卨爲麟蹄縣監,許濟爲宗簿主簿,崔海聖爲安東判官,洪處恭爲司䆃直長,李雲登爲郭山郡守,鄭壽先爲平市奉事,鞠旻爲成歡察訪,李元龜爲掌樂直長,李耆英爲造紙別提,任慶昌爲司圃別提,黃應都爲慶源府使,金壽賓爲司宰直長,鄭歧壽爲宜寧縣監,呂榮徵爲全羅都事,李滋爲兎山縣監,權大運爲兵曹參知,呂顔齊爲義盈主簿,申嵩耉爲韓山郡守,趙重素爲尙衣直長,閔蓍重爲兵曹佐郞,崔世慶爲德山縣監,尹搢爲宗簿直長,李徵厚爲定山縣監,睦林馨爲內資奉事,鄭時亨爲活人別提,朴重敷爲掌樂主簿,朴世樑爲濟用直長,李秞爲掌令,李德耉爲兵曹佐郞,鄭雲翼爲高敞縣監,崔自海爲昌平縣令,鄭時亨爲監察,金斅爲昆陽郡守,洪萬容爲校理,宋奎光爲繕工直長,高斗紀爲司畜別提,愼景尹爲繕工奉事,南夢星爲典籍,尹明遇爲尙衣直長,朱楘爲典籍,尹抗爲歸厚別提,姜說爲甲山府使,呂奎齊爲軍器主簿,尹湊爲司饔奉事,宋時杰爲漢城參軍,李行夏爲長興主簿,朴元度爲禁府都事,金洪慶爲永川郡守,許璜爲司贍直長,李雲根爲梁山郡守,鄭之垣爲活人別提,李志行爲司僕主簿,黃暉爲司䆃主簿,李碩著爲司贍奉事,閔重魯爲三和縣令,洪琢爲忠州牧使,沈之瀗爲宗廟直長,李晩榮爲監察,許濟爲司評,洪處亮爲淸風府使,具時敏爲禁府都事,宋誨吉爲內贍奉事,李志雄爲尙瑞直長。
禁府啓曰,以刑曹粘目,點馬南海宇,監牧李尙善·李俊英·李光輔等,移義禁府處置事,允下矣。李俊英則曾以身死,而南海宇·李尙善·李光輔等,則今方待命,卽爲拿囚之意,敢啓。傳曰,知道。禁府謄錄
上在昌德宮。停常參·經筵。
謝恩,學錄趙時瑗。
咸鏡監司書目,臣暫時居官,不可仍帶前階,辭免上疏上送事。
持平沈梓三度呈辭,入啓。遞差。
藥房啓曰,伏未審數日來,聖候調攝,何如?前日議藥之時,滋腎明目湯,連進二十貼之意,啓達矣。以日子計之,則二十貼之數,當盡於今日,更與鄭後啓等諸御醫商議,則此藥非但爲眼候當劑,其於補眞元,大有功力,加進二十餘貼,前劑入養肝元,亦爲兼進,以爲祛根之地,宜當云。臣等區區憂慮,敢來問安,竝此仰稟。答曰,知道。
答行副護軍金壽恒疏曰,省疏具悉。卿其勿辭,從速察職。
府啓,請咸鏡監司徐必遠罷職不敍。同前
院啓,前監司徐必遠,請命罷職事。請還收黃瀗敍用之命。同前答府·院曰,不允。
咸平縣監朴信圭拿推事,捧承傳。
謝恩,左副承旨金壽興,參知沈世鼎。已上朝報
有政。吏批,以南夢星爲監察,朴世樑爲宗簿主簿,白弘一爲司宰僉正,吳始壽爲兵曹正郞,金義燁爲尙瑞副直長,朴重敷爲禁府都事,呂端齊爲典牲奉事,楊廷藎爲金郊察訪,金時輝爲延曙察訪,朴纘先爲濟用直長,李舜元爲監察,沈梓爲兵曹正郞,趙威明爲禮賓奉事,禹昌績爲戶曹正郞,朴重輝爲禁府都事,柳時成爲三和縣令,權瑜爲博川郡守,吳始壽爲副應敎,尹抗爲監察,李台長爲敦寧奉事,尹爲原州牧使,姜膺爲禮賓別提,徐弘履爲漢城庶尹,李端夏爲副修撰,黃暉爲掌樂主簿,李行夏爲禁府都事,金嗣胤爲歸厚別提,趙渭叟爲典設別檢,尹埛爲自如察訪,李命齎爲健元陵參奉,韓斗相爲金井察訪,金命碩爲氷庫別檢,宋奎淵爲典設別檢,李暹爲持平,柳宜河爲司宰參奉,李繼元爲瓦署別提,李參徵爲穆陵參奉,崔國成爲司䆃主簿,丁時翰爲禁府都事,朴興仁爲長興主簿,李允傳爲軍資主簿,李有相爲吏曹正郞,孟胄瑞爲司藝,韓緗爲靖陵參奉,李養年爲慶基殿參奉,姜允亨爲富平府使,許垓爲泰陵參奉,李堅爲章陵參奉,金得臣爲洪川縣監,洪世亨爲寧陵參奉,李志遜爲康陵參奉,宋時默爲廣興主簿,權克休爲典籍,李日三爲典籍,洪錫箕爲禮賓正,沈之溟爲漢城左尹,權讓爲江原都事,沈樞爲敦寧判官。
上在昌德宮。停常參·經筵。
謝恩,典牲奉事呂端齊,廣梁僉使韓橚,內贍奉事宋晦吉,內資奉事睦林馨,繕工直長宋奎光,奉事愼景尹,內贍直長許璜,南桃浦萬戶吳世明,玉浦萬戶張登,法聖萬戶尹商裕,五衛將李彦珪·尹時達,監察南夢星·鄭時亨·李晩榮,宗廟直長沈之瀗,同知柳赫然,軍器主簿呂奎齊,軍資主簿李允溥,郭山郡守李雲登,活人別提鄭之垣,宣傳官崔振華,長興主簿朴興仁,慶浦萬戶具潝,校書正字陳尙漸,都摠經歷權道經·朴振翰,都事李行全·尹昌元·朴宣興,掌令李秞,永川郡守金洪慶,中部主簿李頲信,昌平縣令崔自海,防踏僉使愼祉膺,朔寧縣監尹後普,引儀兼參軍宋時森,尙瑞直長李志雄,禁府都事朴重輝·朴元度·具時敏·朴重敷·李行夏,豆毛浦萬戶權得敏,昆陽郡守金斅,司䆃主簿全國成,平市奉事鄭壽先,阿吾地萬戶金應祥,登山萬戶李星文,兵曹佐郞李德耉,護軍南壽星,司宰僉正白弘一,北評事南二星,德浦僉使李璟,梨津萬戶方世健,慶源府使黃應彦,防垣萬戶申克明,右副承旨李元禎,昌城萬戶朴尙元。軍器直長金有達,曝晒後入來。
政院啓曰,新除授同副承旨睦兼善,時在忠淸道淸風府任所,請斯速乘馹上來事,下諭何如?傳曰,允。
以備邊司粘目,崔後憲·朴世堅·柳景紹·韓仁佐·黃德平·柳禮重拿推,柳淰·兪㯙·權堣,先罷後推事,捧承傳。
引見時,大司諫李弘淵所啓,臣等所論兩件事,皆以公論陳啓,而未蒙允兪之敎,無非臣等誠意淺薄之致,而徐必遠事,若不允從,則朝廷無以尊重矣。黃瀗事,亦不允從,則貪吏無所懲懼矣,請賜允兪。上曰,罷職事,依啓,敍用還收事,不允。執義李俊耉所啓,請前咸鏡監司徐必遠罷職不敍。上曰,毋庸瀆擾。又所啓,新除授持平李暹,時在江原道洪川縣任所,請斯速乘馹上來事,下諭。答曰,依啓。
引見時,領議政鄭太和所啓,前黃海監司姜瑜,以平山殺獄不卽狀啓之故,奪告身矣。其後平山府使金尙重,被拿之後,査覈於本道,旣已分揀,則姜瑜別無其罪而今番歲抄,亦未蒙職牒還給之命矣。上曰,姜瑜敍用,可也。
左參贊許積所啓,京畿大同刷馬一款,待右相回還後,定奪事,曾已稟定矣。今者洪命夏入來,定奪何如?右議政洪命夏曰,纔自西路來,所經路邊各邑民情,亦多聞知,勅使時刷馬,勢將分定於民結,而自常平廳依例給價,其他刷馬,則切勿侵用民結,依事目施行,似當矣。上曰,依爲之。
校理張善瀓所啓,昨日政,南二星,除授北評事,朝廷擇差之意,固當如此,臣與二星,四朔伴直,則其身病甚重,至於氣上之時,則以生薑嚼下,而今若遠赴塞外,則必有顚仆中路之患,恐非體下之道矣。上曰,然則改差。已上朝報
備局啓曰,江華御史書啓,穀物反庫,有頉單子,覆啓時未捧都穀,只以米數抄錄,臣等難便之失,不勝惶恐。米太未捧之數,都合計出,元啓目改付標以入之意,敢啓。答曰,知道。
大臣·備局堂上引見時,右議政洪命夏所啓,越境採蔘之禁,彼人旣已申飭,不可不別爲嚴飭矣。領議政鄭太和曰,更加申飭于監司,何如?上曰,依爲之。備局謄錄
上在昌德宮。停常參·經筵。
申時,日暈,暈上有冠,色內赤外靑。內下日記
謝恩,慶基殿參奉李養年,歸厚別提金嗣胤,司䆃奉事尹湊,禮賓別提姜膺,宣傳官柳星緯,尙衣直長趙重壽,監察尹抗·李舜元,瓦署別提李繼元,司評許濟,訓鍊副正鄭期翰,僉正林·鄭雲望,主簿黃惟厚·李華·朴悌元,護軍柳汝,訓鍊判官金宇振,濟用直長朴纘光,護軍洪宇翼,韓山郡守申崇耉,掌樂主簿黃暉,直長李元龜·許沙,僉使鄭粲翰,彌串僉使金守三,兔山縣監李滋,司䆃直長洪處恭,龍媒萬戶李後隆,蛇渡僉使金義潔,司僕主簿李志行,儀賓都事朴守素,學錄柳梴,安東判官崔海聖,宗簿主簿朴世樑,司畜別提高斗紀。
下直,會寧府使金鏡。
藥房啓曰,滛雨浹旬,蒸鬱轉甚。伏未審聖體調攝,何如?眼候加減,亦復何如?昨日有姑觀一兩日入侍之敎矣,夜來別無差減之效,則今日不可不入侍診察,臣等區區憂慮,敢來問安,竝此仰稟。答曰,知道。症候當言于醫官矣。
左參贊許積上疏。大槪,冒死仰籲,乞削臣職,以安微分事。入啓。
院啓,請還收黃瀗敍用之命。同前答曰,不允。
謝恩,兵曹參議權大運。
府啓,臣等前咸鏡監司徐必遠事,累日論列,天聽愈邈,尙靳一兪,臣等竊惑焉。請前咸鏡監司徐必遠,罷職不敍。騎省郞官,乃淸選階梯也,申明薦法,意有所在,而今番新薦中,頗有濫雜冒點之人,無非朝綱不嚴,人不畏法之致也。請削其薦,同參議薦郞官,竝從重推考。答曰,不允。末端事,依啓。已上朝報
上在昌德宮。停常參·經筵。
謝恩,忠州牧使洪瑑,義盈主簿呂顔齊,成歡察訪鞠旻,學正尹輔殷,護軍洪亨翼,鐵串僉使金聖胤,坡州牧使柳頲,宜寧縣監柳歧壽,任實縣監洪鍾,宣傳官金世翊,高山里僉使申瀁吾,叉浦萬戶金利錫,尙衣直長尹明遇,會寧萬戶全義元,富寧府使林商儀,德山縣監崔志遠,持夷萬戶韓有忠,三和縣令柳時成,工曹佐郞李興稷,戶曹正郞禹昌績,麟蹄縣監崔時卨。
政院啓曰,左副承旨金壽興,右副承旨李元禎,皆式暇,廳中只有臣處大,右承旨臣安後說,而與憲府之官,俱有相避,傳啓之際,無以推移,左副承旨金壽興,則旣已行祭,卽爲牌招察任,何如?傳曰,允。
江原監司書目,道內各官染病人,一千四百七十六名內,已差七百二十二名,方痛六百八十名,死亡七十四名事。
答左參贊許積疏曰,省疏具悉。卿其安心勿辭,從速察職。
答大司憲鄭知和疏曰,省疏具悉。卿其勿辭,調理察職。
傳曰,前府使尹鏶,前兵使李壽昌·李汝發降資還收事,下吏·兵曹。
院啓,請還收黃瀗敍用之命。同前京兆佐貳,乃宰列也。不可人人濫授,右尹李志賤,爲人詭異,且有疪累,及授本職,物議譁然,請右尹李志賤改正。頃日大臣,有醫官尹後益朔寧縣監特授之命,臣等竊以爲不可也。後益爲人輕妄,處事顚倒,屢典畿邑,不成形樣,豈可更畀撫字之任,重貽民生之害哉?況朔寧雖曰畿內,道里頗遠,往來京中,民弊可慮,請朔寧縣監尹後益遞差。
政院啓曰,以司憲府李爀照律公事,傳曰,律文內,無宮城門徑開之律耶事,命下矣。昨日見此李爀照律公事,已疑其比擬不當,取考大明律門禁鎖鑰條,則非時擅開閉者,杖一百,京城門,加一等云。非杖一百加一等者,爲杖六十徒一年,則李爀所犯,似當以此律照入,而此是憲司啓本,故姑爲捧入矣。下敎如此,元啓本還出給,使之改擬以入,何如?傳曰,允。
執義李俊耉,掌令李秞啓曰,臣等伏聞下政院之敎,乃守門將李爀照律失當事也,臣等不勝惶悚之至。當初李爀照律,似當以大明律門禁鎖鑰條,非時擅開閉者,比擬勘入,而本律中,且有公務急速,非時擅開閉者,不在此限之文,原其情犯,參以律文,則與此律本意,似爲有間,故臣等反復相議,敢以制書有違條杖一百之律,照入矣,今承元啓本還出給之命,無非臣等素昧法文擬律失當之致,勢難一刻晏然苟冒,請命遞斥臣等之職。答曰,勿辭,退待物論。
答院曰,不允。已上朝報
上在昌德宮。停常參·經筵。
謝恩,工曹正郞楊震,行敦寧判官沈梴,宣傳官金以成·金道昌,慶基殿參奉李養年,康陵參奉李志遜,堤川縣監李紳夏,漢城判尹徐弘履,健元陵參奉李命齎,金井察訪韓斗相,多大浦僉使李炕,造紙別提李耆英,典籍李日三·權克休·鄭維悌,護軍尹飛卿,副摠管朴世模,成均博士柳星三,栗峰察訪姜元祿。
藥房啓曰,伏未審數日來,眼候加減,何如?如神散進御後,齒患得已差減乎?臣等區區憂慮,敢來問安。答曰,知道。症候,已言于醫官矣。
京畿監司書目,驪州牧使姜栢年罷黜事。
弘文館啓曰,新除授副修撰李端夏,時在京畿砥平地,經筵入番事緊,請斯速乘馹上來事,下諭。傳曰,允。
藥房再啓曰,卽伏聞醫官等所傳之言,自昨日微有外感之候,不勝憂慮之至。仍與鄭後啓等諸御醫商議,則齒患亦因外感而發,連進人蔘敗毒散,加石膏煆二錢,香薷·黃連·乾葛各一錢,及時和解,宜當云,此藥二貼劑進之意,敢啓。傳曰,知道。
大殿,政院·玉堂問安。答曰,知道。
傳曰,史官一員待命,騎馬三匹立之。
院啓,竝引嫌而退,雖曰原其情犯,未免出於比擬,揆以臺例,勢難仍在,請執義李俊耉,掌令李秞,竝命遞差。答曰,依啓。
院前啓,今日國忌齋戒,明日國忌,明明日國忌,連三日姑停。
穆陵內摘奸。
吏曹啓曰,臺諫有闕,政事,取稟。傳曰,過國忌後爲之。已上朝報
上在昌德宮。停常參·經筵。
司饔奉事李景沆,沙器燔造事,廣州地出去。
謝恩,都摠管沈益顯,校書著作盧說之,部將金震耉·梁嶷,司圃別提任慶昌。
大殿,政院·玉堂問安。答曰,知道。
京畿監司書目,抱川縣監權侙,今月二十四日遭母喪事。
藥房啓曰,休未審夜來,聖候調攝,何如?昨日劑入人參敗毒散進御後,卽有發散之效乎?必詳知卽今症候,或更議他藥,或仍用前藥,臣等區區憂慮,敢來問安,竝此仰稟。答曰,知道。症候,已言于醫官矣。
政院啓曰,以禮曹啓辭,卒左議政元斗杓家,遣近侍致弔事,命下矣。明日當爲致弔,何承旨進去乎?敢稟。傳曰,右承旨進去。已上朝報
上在昌德宮。停常參·經筵。
午時未時,日暈。
謝恩,原州尹,尙瑞副直長金義燁。
大殿,政院·玉堂問安。答曰,知道。
藥房啓曰,伏未審夜來,聖體調攝,何如?眼侯齒患,今已快復乎?臣等憂慮未弛,敢來問安。答曰,知道。症候,已言于醫官矣。已上朝報
上在昌德宮。停常參·經筵。
謝恩,缺都事呂榮徵,成均博士鄭華齊,靖陵參奉韓龍,寧陵參奉洪世亨。
大殿,政院·玉堂問安。答曰,知道。
藥房啓曰,伏未審夜來,聖體調攝,何如,齒根濃潰之後,更無作痛之候乎?臣等憂慮未弛,敢來問安。答曰,知道。齒根作痛,比昨頗安矣。
院啓,請還收黃瀗敍用之命事。請右尹李志賤改正事。請朔寧縣監尹後益遞差。同前答曰,不允。
校理洪萬容,修撰南二星,牌招肅拜。已上朝報
有政。吏批,以李翼徵爲白川郡守,洪柱溟爲抱川縣監,鄭太和爲司譯院都提調,囗臺豐爲驪州牧使,南二星爲修撰,丁昌燾爲掌令,洪命夏爲內醫院都提調,李程爲執義。郞廳金光緯校正。郞廳洪敍箕書。
上在昌德宮。停常參·經筵。
以李渻爲假注書。
大殿,政院·玉堂問安。答曰,知道。
藥房啓曰,滛雨之餘,庚炎轉甚,伏未審夜來,聖候調攝,何如?昨日問安啓辭之批,以齒根作痛,比昨頗安爲敎,伏未知今日旣已快差乎?臣等,憂慮未弛,敢來問安。答曰,知道。齒痛今幾快差,今後勿爲問安。
吏曹判書朴長遠上疏。大槪,情勢病勢,俱無復出之望,敢申悶迫之懇,乞遞本職,以便公私事。入啓。答曰,省疏具悉。卿其安心,須勿控辭,從速察職。
兵曹判書金佐明上疏。大槪,冒死陳情,本職兼帶,竝乞遞免事。入啓。
獻納金禹錫啓曰,臣父病深重,尙今沈綿,憂遑煎迫之中,念不及於吟哦,夏朔課題,竟未製進,重被推勘,決難仍冒,請命遞斥臣職。答曰,勿辭,退待物論。
黃海監司書目,白川郡守元萬春,親病受由,曠官累朔,罷出事。
政院啓曰,卽者同副承旨睦兼善,陳疏到院,以未聞召命之前,受由發行,昨到城外,有奴僕可疑之病,兒孫拘忌之疾爲辭,而兼善,纔自淸風任所上來,則京中雖未乾凈,決不可引以爲嫌,若非親子女,則出避供職,曾有成命,以此以彼,陳疏辭免,俱涉不當,卽爲牌招肅拜,使之察任,何如?傳曰,允。
又啓曰,今夏三朔月課不作人員推考傳旨書入,而司諫吳□□,獻納金禹錫,時在諫職,推考傳旨,不得捧入之意,敢啓。傳曰,知道。
院啓,請還收黃瀗敍用之命事。請右尹李志賤改正事。請朔寧縣監尹後益遞差。同前獻納金禹錫,引嫌而退,旣在重推之中,勢難仍居臺職,請命遞差。答曰,不允。處置事及改正事,依啓。以上朝報
上在昌德宮。停常參·經筵。
夜一更,流星出土良星下,入北方天際,狀如鉢,尾長三四尺許,色白。
謝恩,護軍李秞,持平閔蓍重,引儀崔栢年,朗善君俁,韓興君李汝發,直講李克誠。
忠淸監司書目,忠州兼任陰城呈,以咸鏡監司閔冉重上疏,上送事。
慶尙監司書目,昌寧呈,以去月二十日,聖廟西邊二柱雷震事。
持平閔蓍重啓曰,臣本愚昧,無他才能,纔脫場屋,便登臺閣,驚惶隕越,無所措躬,冒死陳疏,冀蒙反汗,喉司不諒,一向揮却,分義所在,不得不黽勉出肅,而第念本府,方論劾前監司徐必遠,其中一款,干涉臣身,臣於此旣有嫌礙,不敢參啓,亦何敢晏然仍冒?請命遞斥臣職。答曰,勿辭,退待物論。
吏曹啓曰,臺諫有闕,政事,取稟。傳曰,明日爲之。
政院啓曰,同副承旨,必於除授之後,肅謝察任,自是舊例,況自外徵召之人,則旣已入京之後,缺控辭,而同副承旨睦兼善,牌招不進,揆以事體,誠極未安,明日待開門,更爲牌招,何如?傳曰,允。
院啓,請還收黃瀗敍用之命事,請朔寧縣監尹後益遞差。同前引嫌而退,前啓一款,更有嫌礙,則不敢進啓,勢所固然,姑待同臺之出仕,未爲不可,持平閔蓍重,請命出仕。
京畿監司書目,龍仁縣令趙錫祿,棄官歸家,無意還任,罷黜事。
答院曰,不允。出仕事,依啓。
政院啓曰,同副承旨睦兼善,再牌不進,故推考傳旨,則循例捧入,而兼善,三年名郡,擢拜近密,恩召之下,身適入京,其無難進之勢,人所共知,則偃然在家,再違召命,實是意慮之所不到,分義之所不敢,本院舊例之墜落,特是細故,而旣不可任其自便,亦不可每辱君命,似當有變通之道,何以爲之?敢稟。傳曰,先罷後推。以上朝報
備邊司啓目,粘連啓下是白有亦,前咸鏡監司徐必遠之遞職,非出於自已圖免,則還降已授之階,揆以事理,缺俱無所據,疏內辭緣,勿施何如?啓依啓。已上燼餘
上在昌德宮。停常參·經筵。
答兵曹判書金佐明疏曰,省疏具悉。卿其安心,須勿控辭,從速察職。
答咸鏡監司閔冉重疏曰,省疏具悉。不必爲嫌,卿其勿辭,速往欽哉。
謝恩,執義李程。
全羅監司書目,和順縣監宋之濂,殺獄故不以實,爲先罷黜事。
執義李程啓曰,臣頃忝玉堂有牌招之命,不敢不趨詣闕下,而累月行役之餘,宿患眩症,中暑猝發,竟未能肅謝而退去,自速違慢之罪,方在推勘之中,何敢苟冒?請命遞斥臣職。
大司諫李弘淵啓曰,臣於七八日前,重得暑感,齒痛兼發,晝夜呼叫,僚員會坐,而末由參赴,虛帶是懼,敢呈長單,而喉司不諒,一切退却,臣誠狼狽,罔知攸措矣。再昨伏聞,前沔川郡守姜琠,以權槿査覈未瑩之故,被推勘罪,竟坐徒配之律,臣以其時道臣,同被其推,到今論罪,理宜同科,而祗以頃日有棄推之命而倖免焉,則臣雖欲冒沒廉恥,晏然於臺閣,人將謂臣爲何如人耶?昨緣臣疾尙劇,今始來避,尤增愧赧,請命鐫罷臣職。答曰,勿辭,退待物論。
傳曰,執義李程推考,棄。
答執義曰,勿辭。
前咸鏡監司徐必遠上疏,啓下該司。
謝恩,左副承旨安後說,右副承旨金壽興,同副承旨李元禎。
引見時,執義李程所啓,本府,以前咸鏡監司徐必遠事,累日論列,天聽愈邈,尙靳一兪,臣竊未曉聖意之所在也。請前咸鏡監司徐必遠,罷職不敍。上曰,勿煩。
正言申□□所啓,請還收黃瀗敍用之命。同前上曰,不允。
又所啓,朔寧縣監尹後益,請命遞差,同前上曰,不允。
又所啓,大司諫李弘淵,引嫌而退,道臣與査官有異,而旣蒙棄推之命,到今不必爲嫌,請命出仕。答曰,依啓。
大司諫李弘淵,就職。已上朝報
李浣曰,上年黃海道長連·殷栗兩縣,以被災之故,因道臣啓聞,諸各司雜役,竝爲蠲減矣。都監砲保,則異於他役,自前例自戶曹充給,而時無移給之事,故缺戶首輩,不得受出,每每呼訴,自賑恤廳,使之移。缺已上燼餘
引見時,領議政鄭太和所啓。臣纔忝司譯院都提調之任,問於本院,則本院褒貶,自壬寅年秋冬等,至今年春夏等,不得爲之云。凡褒貶,不得行於限內,則例有退封之規,而臣行公未久,無路知其勤慢,其間譯官輩,亦多有故者,勢難等第,臣意則壬寅秋冬等及癸卯春夏秋冬兩等,則勿爲擧行,只今年春夏等褒貶等第,似當矣。上曰,依爲之。
又所啓,承文院肄習官褒貶之規極嚴,雖有公故之人,若不來參,則必置下考,蓋所以重考績之事,而例有謀避之弊也。今六月褒貶時,朴世堂·尹深等,應講不參,故例置下考,而世堂等,適於此時,方在被論之中,被論之人,勢難進參,似異於常時無故不參之人,係是考績重事,自下不敢直請變通矣。上曰,勿論可也。
又所啓,頃於大政,吏曹,以博川郡守姜說,移拜甲山府使矣。姜說,雖有善治之名,而年已七十,甲山則不可不以年少之人差送,姜說遞差,以年少可合人差出,何如?上曰,依爲之。
右議政洪命夏曰,姜說,淸白愛民,且有善治之名,仍任博川,似當矣。上曰,依爲之。
又所啓,近來紀綱解弛,牌不進之弊,誠極寒心,今日大司憲鄭知和,牌招不進,若身病不差苦重,則强疾出謝後,有所進退,事體當然,而終不來赴,臣意則遞差,似當矣。上曰,大司憲鄭知和,遞差。
又所啓,掌令呂閔齊,身有重病,必無行公之勢,而政院,不捧其疏,憲府,豈是養病之方乎?亦當遞差矣。上曰,遞差。
又所啓,京畿大同後,煙家之役,極其偏苦,蓋士夫則竝不應煙家之役,小民獨受其弊,勢難支堪,自今以後,勿論士大夫家,一體差役事,申飭何如?上曰,依爲之。已上朝報
有政。吏批,以李端夏爲獻納,朴由東爲沔川郡守,朴世樑爲監察,李慶億爲承旨,柳誠吾爲和順縣監,丁時傑爲龍仁縣令。
上在昌德宮。停常參·經筵。
夜五更,流星出胃星下,入東方天際,狀如拳,尾長二尺許,色赤。
下直,東萊府使安縝,淮陽府使李峻岳,德浦僉使李瑈,平山府使閔燾。
謝恩,正言鄭□□,淸風府使洪處亮,驪州牧使鄭基豐,兵曹正郞沈梓,金郊察訪楊廷藎,自如察訪尹埛,南部參奉林可材,博川郡守權瑜,部將金瑍,右承旨李慶億。
吏曹判書朴長遠辭職上疏,入啓。
禁府啓目,朴浻,刑問三十五次,宋繼宗四十二次,李馣二十二次,劉廷植一次,劉成壽六次,不服加刑。啓依允。
藥房啓曰,近來暑熱甚酷,伏未審夜來,聖候何如?臣等,昨於登對之時,仰瞻玉色,眼患之候,尙未快差,而當午蒸鬱,酬酢移時,或不無添傷之患乎?不勝區區之慮,敢來問安。答曰,知道。眼患,與昨一樣矣。
大王大妃殿,藥房問安。答曰,知道。
慈殿·中殿,藥房問安。答曰,無事。
副應敎吳始壽三度呈辭,入啓。遞差。
以備邊司啓目,統制使狀啓云云。船材松木禁伐,法非不嚴,而南村別將趙長源陣下,海夫偸斫,拿問處置爲乎旀,固城縣令姜時儆所置,不以鄕所色吏定送,以村民充定監色,有此偸斫之患,亦爲罷黜,何如?啓依允。
院啓,請還收黃瀗敍用之命事,朔寧縣監尹後益,請命遞差,同前新除授獻納李端夏,時在京畿砥平地,請斯速乘馹上來事,下諭。答曰,毋庸堅執。下諭事,依啓。
答吏曹判書朴長遠疏曰,省疏具悉。毋庸固辭,從速察職。
府啓,請前咸鏡監司徐必遠,罷職不敍。同前答曰,不允。
修撰南二星上疏。大槪,纔免北幕,旋忝近列,疾病之外,分義不安,乞遞臣職,以延殘喘,以存廉隅事。入啓。
忠淸監司書目,燕忮呈,以都承旨南龍翼辭職上疏,上送事。答曰,省疏具悉。卿其勿辭,救護母病,從速上來。以上朝報
上在昌德宮。停常參·經筵。
夜一更,月入太微東垣內,又有左珥。
下直,坡州牧使柳頲。
謝恩,司諫吳□□,庇仁縣監丁時傑,禮賓奉事趙載明。
司諫吳□□啓曰,臣於忝授本職之初,慘遭子喪,悲慟之中,未遑課製,當被推勘,旣難仍冒,而服制有限,未免稽謝,今始自列,罪戾尤大,請命遞斥臣職。答曰,勿辭,退待物論。
兵曹判書朴長遠辭職上疏,入啓。
院啓,請還收黃瀗敍用之命事,朔寧縣監尹後益,請命遞差,同前引嫌而退,未遑課製,情勢固然,而當被推勘,勢難在職,司諫吳□□,請命遞差。答曰,不允。處置事,依啓。
府啓,請前咸鏡監司徐必遠罷職不敍。同前新除授鐵山府使李晩,曾爲邊倅,不謹居官,多有人言,到處不治,無一善狀,不可復授西路字牧之任,鐵山府使李晩,請命罷職。博川郡守姜說,仍任事,已爲定奪,昨日權瑜肅謝單子,矇然捧入,難免不察之失,請當該承旨推考。答曰,不允。推考事,依啓。已上朝報
上在昌德宮。停常參·經筵。
京畿都事尹遇丁,道內儒生試取事,出去。
謝恩,司藝孟胄瑞。
吏曹啓曰,臺諫有闕,政事,取稟。傳曰,明日爲之。
右副承旨金壽興啓曰,卽者臺諫,以博川郡守權瑜肅拜單子捧入事,請推當該承旨矣。臣於入侍之日,備知姜說仍任之事,而昨日肅拜單子捧入時,臣亦同在廳中,他公事考閱,入啓之際,不能致察,則其蒙昧之失,比他僚尤有甚焉,何可諉諸當該,而獨爲晏然乎?不勝惶恐待罪。傳曰,勿待罪。
左承旨洪處大三度呈辭,遞差。
左副承旨安後說啓曰,肅拜單子之出納,臣卽該房,而特以臣,其日進往藥房問安之所,在廳同僚,替被當該之罰,單子入啓,雖在臣進往之後,其來呈之時,則臣實在焉,不察之失,臣亦有焉,不勝惶恐待罪。傳曰,勿待罪。
政院啓曰,今日,同副承旨李元禎,不爲仕進,牌招察任,何如?傳曰,允。
府啓,請前咸鏡監司徐必遠罷職不敍事。請鐵山府使李晩罷職。同前
院啓,請還收黃瀗敍用之命。同前前啓,朔寧縣監尹後益遞差事,停啓。
答府·院曰,不允。已上朝報
上在昌德宮。停常參·經筵。
昧爽,流星出天囷星上,入東方天際,狀如拳,尾長二三尺許,色赤。白雲一道出坤方,中作兩道,一道則直向艮方,一道則向巳而向西,長爲十餘丈,廣尺許,良久乃滅。
下直,吾文浦萬戶金衍錫,天城萬戶朴尙元,玉浦萬戶張九三,鐵串僉使金應胤,蛇渡僉使金義潔,成歡察訪鞫旻。
謝恩,抱川縣監洪柱溟,定山縣監李德孚,和順縣監權誠吾,廣州府尹李袗,左尹沈之溟。
吏曹判書朴長遠辭職上疏,入啓。答曰,省疏具悉。卿其勿辭,從速察職。
咸鏡監司書目,南兵使尹天齎,遭母喪事。
江華留守書目,以各堡還上虛錄事,待罪上疏上送事。
府啓,請前咸鏡監司徐必遠罷職不敍事。請鐵山府使李晩罷職。同前答曰,不允。李晩事,依啓。
院啓,請還收黃瀗敍用之命。同前答曰,不允。
謝恩,左承旨李慶億,右承旨安後說,左副承旨沈世冉。已上朝報
有政。吏批,以鄭重徽爲兵曹正郞,鄭始昌爲刑曹正郞,鄭來和爲白川郡守,李俊耉爲司諫,李行進爲戶曹參判,南老星爲兵曹參判,沈世冉爲承旨,鄭鑰爲掌令,李一相爲大司憲,李秞爲正言。
上在昌德宮。停常參·經筵。
謝恩,五衛將朴世城,刑曹正郞鄭始昌,監察朴世樑。
禁府啓目,劉成奇刑問七次,劉廷式二次,李馣三十三次,宋繼宗四十三次,朴浻三十六次,不服加刑。啓依允。
以洪受河爲假注書。
府啓,請前咸鏡監司徐必遠罷職不敍。同前答曰,勿煩。
院啓,請還收黃瀗敍用之命。同前答曰,不允。
京畿監司書目,驪州兼任砥平呈,以咸鏡監司閔冉重上疏,上送事。已上朝報
上在昌德宮。停常參·經筵。
下直,泰仁縣監李敏夏。
謝恩,判決事金素,掌令鄭鑰,兵曹正郞鄭重徽。
答兵曹判書金佐明疏曰,省疏具悉卿懇。毋庸固辭,安心從速察職。
答修撰南二星疏曰,省疏具悉爾懇。遞拜之擧,皆出於君命,爾何辭爲?勿辭察職。
院啓,請還收黃瀗敍用之命。同前答曰,不允。
府啓,請前咸鏡監司徐必遠罷職不敍。同前答曰,不允。
獻納李端夏啓曰,臣病蟄鄕家,自分廢棄,天恩曲被,召命再降,揆以分義,不敢一向屛伏,覓船作行,僅達京江,蓋欲祗謝恩命,陳情乞免而退也。不意諫職新命,又下於此際,兩旬之內,三遷厥官,臣是何人,叨蒙寵數,至於此哉?臣誠感激惶慙,不知所以自處也。臣曾忝匪據,妄陳所懷,重被喉舌之臣抗章嘲罵,貽辱名器,固已大矣,矧惟聖旨嚴切,責以不美,區區願忠之意,終爲護私之歸,臣之無狀,蓋已畢露於天鑑之下矣。豈宜今日復玷淸選,至以言責授之也?旣往之事,臣雖不欲更爲提起,其無顔面,竊據是職,則亦決然矣。且臣,當初承召之後,疾病淹留,潦水阻漲,旣未卽上來,又未及拜疏自列,稽逋之罪,又安得免乎?以此以彼,俱難冒處,請命遞斥臣職。答曰,勿辭,退待物論。
慶尙監司書目,新授職名乞遞上疏,上送事。
院啓,獻納李□□,引嫌而退,事在旣往,何必提起?疾病潦漲,稽謝固然,別無可避之嫌,獻納李端夏,請命出仕。答曰,依啓。
獻納李端夏就職。已上朝報
上在昌德宮。停常參·經筵。
未時申時,日暈。
吏曹判書朴長遠,兵曹判書金佐明,身病出仕。
謝恩,江原監司李晩榮。
藥房啓曰,敲炎甚酷,伏不審聖候,何如?湯劑連進之後,眼患之侯,已有差減之效乎?臣等憂慮未弛,敢來問安。答曰,知道。無事。眼患雖不至苦痛,赤澁之氣,猶未差愈矣。
持平李暹,在外入來。
藥房再啓曰,卽伏承問安之批,以眼患雖不至苦痛,赤澁之氣,猶未差愈爲敎,臣等不勝憂慮。卽與鄭後啓及諸針醫商議,則皆以爲當此盛熱,不可輕易施鍼,姑以洗眼湯頻數燻洗宜當云,敢啓。答曰,知道。
院啓,請還收黃瀗敍用之命。同前答曰,不允。
府啓,請前咸鏡監司徐必遠罷職不敍。同前答曰,不允。已上朝報
上在昌德宮。停常參·經筵。
下直,忠州牧使洪瑑,會寧浦萬戶金義元,栗峰察訪李元祿。
謝恩,掌令丁昌燾,沔川郡守朴由東,泰陵參奉南必大,兵曹參判南老星,護軍姜瑜。
掌令丁昌燾啓曰,臣頃忝本府之日,實有難冒之嫌,雖蒙特棄推緘之敎,而終不敢祗赴召命者,蓋緣情勢之悶蹙,而物議之斥,反出情外,至曰故犯避事,或陳章疏,顯加譏詆,逋慢之罪,臣亦自知,豈可忘廉冒恥,更叨臺席,重貽人之嗤點乎?決不可一刻苟冒,請命遞斥臣職。答曰,勿辭,退待物論。
院啓,請還收黃瀗敍用之命。同前答曰,不允。
政院啓曰,卽伏見司憲府照律公事,則兵曹郞官等新薦濫雜之罪,以大明律貢擧非其人條,應貢擧而不貢擧者,照勘矣。今此兵曹郞官新薦濫雜,本非應貢擧而不貢擧之比,故考見本條,則自有貢擧非其人之律,此條此律,實爲合當,而旣引其條,不用其律,乃以其下應貢擧而不貢擧者照勘,似涉不察,而係是憲司公事,自下不得還爲出給,敢此仰稟。傳曰,還出給,使之改入。
執義李程,掌令鄭鑰啓曰,臣等,卽伏見政院啓辭,有兵曹郞官照律公事還出給之命,不勝瞿然之至。近來僚員不備,推勘公事,積滯甚多,昨日,臣等開坐照律,而其公事,初以律文中貢擧非其人,杖八十公罪,照勘出草矣。書寫正書之時,誤以應貢擧而不貢擧換書,臣等非不累度看過,而文書數多,竟未覺察,臣等昏謬之失,著矣,何敢苟冒?請命遞斥臣等之職。答曰,勿辭,退待物論。
府啓,請前咸鏡監司徐必遠罷職不敍。同前竝引嫌而退,疏章所論,旣是泛稱,而前事勿避,已成規例,律文換書,罪在下吏,而看過之際,未免不察,請掌令丁昌燾出仕,執義李程,掌令鄭鑰,竝命遞差。答曰,不允。處置事,依啓。已上朝報
上在昌德宮。停常參·經筵。
卯時,有霧氣。
下直,廣州府尹李稔,韓山郡守申崇耉,多大浦僉使李炕。
謝恩,戶曹參判李行進,白川郡守鄭采和,富平府使姜允亨。
吏曹啓曰,臺諫有闕,政事,取稟。
全羅監司書目,古阜呈,以十二歲六歲兩兒,六月二十一日,一時震死事。
又書目,益山·臨陂咸悅等官呈,以去六月大雨時,山崖頹起,壓死人物,至於八名,極爲驚慘事。
大司諫李弘淵啓曰,庸駑微臣,素無定力,遭慘幾半年,而猶不能理遣,屛蟄私室,羞與人對,凡於聞見,有同聾瞽,最晩伏聞掌隷院梁士國之訟,臣亦循例回啓云,而當初不見明文,全未記憶,到今取見其文書,然後始知臣壬寅秋待罪該院時事,而只據法典內房掌遞代後處置之意而已,士國,再度落訟,更不當聽理之由,則終不敢擧論,雖因其時房掌尙玆未及處決於臣在任之日,而法外聽理之意,少無異同於後官,罷推之罰,獨及於處決之堂郞,有罪倖免,臣實恥之。且於黃澗人李承益擊錚元情中,侵毁臣身,不遺餘力,而今乃得聞,人之爲言,吁亦慘矣。金得洙,果是臣六寸兄之孫壻,六寸兄之孫壻而直謂之六寸孫壻者,臣未之知,聞其言之無據,臣不欲多辯也。實如渠言,則李鎭南之子亨運,未知於承益爲何樣親,而亦是臣堂弟之外家切親,疏族之孫壻,堂弟之外親,若謂之有私,皆足爲口實,苟以公義而斷之,均是路人,而俱未曾見面,則何厚何薄,而敢有一毫偏重之意於莫大莫重之訟乎?前後曲折,備載於啓本中,今不必更爲提起,而金訓直孫之居在湖·嶺者,其數甚多,持狀入庭者,率不下五六十人,而其中故掌令金知復之子若孫,能說其父祖平日苦口呈辯之狀,前後之不爲非義,世所共許,比之於承益輩之欲縮代數,拔去遠祖,要證許葬,誣指他族而見敗者,其是非之較著,奚翅白黑之當辯哉?況一道士論,莫不右金,而惟是七十年朽骨,一朝拔去,在所不忍,若訟於本道之時,則只明其彼此曲直,禁其將來而已,更無毫髮爲李家伸直之事,而今此承益供辭中,反以是一度得決之赤幟,而勒加臣以前後異見之罪案,其心術之不測,尤可駭也。金振勳擊錚公事,啓下本道之後,則事體自別,故不得不據實馳啓,而宣廟朝受敎一款,外方不能的知,故以不過一時矯弊等語爲結語矣。今見該曹回啓,然後乃知有當初受敎,臣之欲遵公論,痛革許葬之習者,終歸於法外而不之覺耳。以此以彼,臣何敢晏然仍冒乎?請命遞斥臣職。答曰,勿辭,退待物論。
院啓,請還收黃瀗敍用之命。同前引嫌而退,房掌遞代後,聽理法典所載,則不論再度,事勢固然,先朝受敎之有無,久遠難知,則據實啓聞,有何不可?旣往之事,未必爲嫌,訟者搆誣,無足與較,大司諫李弘淵,請命出仕。答曰,不允。出仕事,依啓。
大司諫李弘淵,就職。已上朝報
上在昌德宮。停常參·經筵。
下直,朔寧縣監尹後益,多慶浦萬戶具潝,梨津萬戶方世健。
謝恩,咸安君守李尙彦,平陵監義憲。
以李選爲假注書。
藥房啓曰,乍雨旋止,日氣蒸鬱,伏不審此時,聖候何如?眼患赤澁之氣,視數日前加減,何如?前日劑進滋腎明目湯,當盡於今日,臣等與鄭後啓及諸御醫等,商議加進當否,則皆以爲前後進御,已至四十貼,而此藥不但爲眼疾當劑,且淸熱補眞元,不可不加進,而但當此盛熱,苦口之劑,恐傷胃氣,今姑停止,稍待涼生後,更爲進御宜當云。臣等之意,亦與諸醫無異,敢來問安,竝此仰稟。答曰,知道。
慶尙監司金始振上疏。大槪,才弱病痼,決無堪任之勢,且以梁士國訟事,有違制聽理之罪,乞罷臣職,仍治臣罪事。入啓。答曰,省疏具悉卿懇。卿其安意勿辭,速往欽哉。
修撰李程,牌招肅拜。已上朝報
李元禎,以戶曹言啓曰,宮人疾病家,方爲始役,而所入柱礎諸石,辦得未易,慈壽宮毁石,所當取用,而成均館,曾已折受,不得擅用,今聞仁壽宮尙有餘石云,成均館,則便近於仁壽宮,疾病家則便近於慈壽宮,相換取用,以除輸運之弊,宜當,以此意分付,何如?傳曰,允。
吏曹參判李尙眞疏曰,伏以臣,昨伏見政眼,新下寵命,缺而歲荒講賑,事異常時,仰體朝家缺之至意,强自尸居,以至今日,是猶已乖常理,豈復有一分可以陳力就列者哉?人器之舛,因朝政所可䮕正,奔走之難,亦臣身之不得自由,則其不可冒居,不翅明星。今若虛帶度日,坐待交印,有若終可承當者然,則非徒私分之不敢安,實亦職事之不可緣臣久曠。玆敢冒萬死,哀籲於天地父母之下,伏乞聖慈,曲垂憐察,亟命鐫遞臣新授之職,以幸公私。抑臣竊有一事,有係本道後弊者,義不當以已遞置之忘域,任他仍謬,若以常例言之,則臣旣被勘,事涉見輕,似有所自處,而實無可以私憾,惟念國事所關,故不以爲嫌,敢陳區區之懷。兵曹之以臣巡歷各浦時,不先啓聞,及右水營虞候罷黜等事請推者,不思之甚矣,得失之辨,略已具於緘辭,而大槪巡歷之不先啓,雖有前例之班班,猶無大害於創新規,其以臣之劾右水營虞候,謂之缺之私,非私痛,實爲國體之有傷,邊事之可慮也。揆以體例,萬萬無顧藉權屬,不檢管下之理,其所關係,亦且如右,該曹,若能更有所商量,則似有不遠之復,而雖或不然,亦當有辨之者矣。臣言雖陋,竊附遠慮,伏願殿下,深留聖意,下臣之章,詢廟堂明降指揮,俾得以存事體重邊備,不勝幸甚。臣私憫公慮,仰慁宸嚴,無任震愓祈懇之至,謹昧死以聞。答曰,省疏具悉。卿其勿辭察職。已上燼餘
引見時,大司諫李弘淵所啓,臣等,以黃瀗事,論列已久,未蒙允兪,無非臣誠意淺薄之致,而當初給牒,旣出念功,至今收敍,亦豈有復通朝籍之理哉?決非朝家治贓吏之道,還收敍用之命。上曰,不允。
領議政鄭太和所啓,近來大小之官,無故察任之人甚少,以致各衙門不得以時開坐,誠爲可慮。金壽恒,在外未還,而其兼任中,知義禁則最是緊任,不可仍帶矣。上曰,知義禁遞差,可也。
又所啓,國家優老之典,不當有異同,或有子弟陳疏而蒙恩,或不能上遠天聽,以致終不得蒙恩,事涉不均。前監司洪憲,年滿八十,而其家子弟,不敢上疏矣。上曰,陞資。
又所啓,靑松居前主簿趙遵道,年今八十九歲,而道路遙遠,其子孫不得上言云。若施優老之恩,則其在遠方聽聞,豈不聳動?上曰,亦爲陞資,而此外如此而落漏之人,令該曹訪問以啓。
右議政洪命夏所啓,臣於先朝,以吏曹郞官呈旬,切勿許捧入事,定奪矣。近來朝廷不尊,體統大壞,群下不畏君命,少有未安之事,諉以廉隅,皆不察任,其在事體,誠極寒心,吏曹郞官呈旬,一切勿捧,宜當矣。吏曹判書朴長遠曰,如有疾病,則亦難一例退却矣。上曰,除衆所共知實病外,吏曹郞官病滿改差啓目,及假郞廳差出啓目,政院勿爲捧入。上曰,新除授兵曹參議李□□,未及上來,而本曹堂上,不得備員,遞差。兵曹判書金佐明所啓,本曹郞薦復設之後,時在六品之列者,甚少,卽今本曹郞官,只有一人,今政又新差一員,而頃日被薦之人,臺諫論啓削去,此後則更無望薦之人,似當有變通之道矣。領相曰,兵曹郞薦之法,曾經五品者,則不得爲佐郞,故薦望之路尤狹,纔復薦法,旋又罷之,亦未妥當,曾經五品之人,亦許薦望,則似爲便好矣。上曰,依爲之。已上朝報
有政。吏批,以吳斗寅爲執義,李秞爲掌令,尹絳爲工曹判書,慶一會爲甲山府使,趙壽益爲禮曹參判,李尙達爲昌平縣令,李雲林爲刑曹佐郞,任翊夏爲鐵山府使,李有相爲兼東學敎授,鄭洙碩爲禁府都事,李亨千爲兵曹佐郞,李堂揆爲宗簿主簿,鄭鑰爲正言,金萬增爲內侍敎官,金千鎰爲工曹佐郞,李時彬爲軍器僉正,李尙眞爲內資提調,李松齡爲江華經歷,李程爲修撰,李袗爲兵曹參知。
上在昌德宮。停常參·經筵。
謝恩,兵〈曹〉佐郞李亨千,軍器僉正李時彬。
答咸鏡監司閔冉重疏曰,省疏具悉卿懇。須勿控辭,從速上來。
答江華留守趙復陽疏曰,省疏具悉,卿其勿待罪。仍傳曰,下備邊司。
修撰南二星辭職上疏。入啓。
政院啓曰,卽見司憲府,平丘察訪李順男,桃源察訪金益昌等照律公事,則皆以杖六十公罪照勘矣。自前事關御供,則未有以公罪照斷者,今此照律,異於常規,而係是憲官所爲,自本院不得還出給,何以爲之?敢稟。傳曰,還出給,使之改入,可也。
吏曹啓目,權知承文院副正字洪受河,登科前,已行司果,六品遷轉,何如?啓依允。
京畿監司書目,水原呈,以刑曹參議金益炅病重,上去不得事。啓遞差。
掌令丁昌燾,持平李暹啓曰,臣等,伏見政院啓辭,有平丘察訪李順男,桃源察訪金益昌等照律公事還出給之敎,不勝瞿然之至,再昨本府照律時,臣等親考律文,擬以當用之律,則合和御藥條,若餠食之物不潔淨者,杖八十,註曰,謂有穢惡之物在飮食中者,揀擇不精者,杖六十,註曰,謂如捧米捧菜之類不精納者,律官云,當用不潔淨條,臣等以爲進上物膳,或瘦瘠,或不合擬於飮食,中有穢惡之物,甚不相類,進排之官職,當審察去粗取精,而封進之際,失於揀擇,以致如此,此爲渠之罪目,而且傳旨內,亦有不能擇封等語,則擇捧不精,恰是當律,而不潔淨,定非可論之條,況進上生雉,京營主人輩處,出價米豫爲措備,六驛察訪,輪回封進而已,則實異於守令之封進土産也,原其本情,亦非私罪,故臣等相議,以此照勘矣。政院所請還給,實出料外,其啓辭謂,自前事關御供,則皆以私罪照斷,所謂私罪者,非出於其心私曲而用意爲之者也。今此察訪等所犯,初無用意之迹,則雖曰公罪,恐非私罪,且今有異常規者,亦所未當,法官照律之際,只問當律,不當問常規也。常規若誤,則亦當改之,豈可襲舊承訛而强用之耶?臣等,身爲法官,考出當律,照勘以上,而反被政院之所糾察,此無非臣等見輕之致,不可一刻苟冒,請命遞斥臣等之職。答曰,勿辭,退待物論。
院啓,臣等將黃瀗事,論執閱月,未蒙允許,臣等竊惑焉。瀗之貪贓,在法難貸,而當初免死,旣出念功,向日給牒,亦由寬典,則到今收敍,復通朝籍,使貪汚無所懲戢,決非朝家治贓吏之道,瞻聆所及,莫不駭惑,請還收黃瀗敍用之命。答曰,不允。
府啓,凡大小命令,必由政院,所以杜私門防邪逕也。近來政院之外,又有差備傳敎,宦寺專管,外廷莫聞,凡諸煩褻之事,私便之令,皆從此出,竅孔一開,渗漏莫窒,招呼各司,隨意指取,設有稟旨,誰敢抗辯,頃者成均館開坐之日,臣以館官忝坐,內官招本館下吏,傳言自上命作內人養病之所,而取用北學砌石,換與仁壽宮砌石,旣已磨鍊,依此擧行云云,臣意以爲此不過宦寺矯誣之說,而不足取信,與長官相議,以若有上命,當下政院,內官口傳,不可信從爲答矣。今聞次知內官,直通戶曹,以爲若自本曹,具由草記,可得允下,上意必須如此,嗚乎,誠有是事,此殆亡國之漸乎?殿下尊臨一國,威靈赫然,發號施令,有何礙阻,而反使家奴,傳示微意,諷令朝臣,曲意奉行,擧措非常,傳聞駭惑,甚非聖世所宜有者,其事雖微,所關甚大,若此不已,則他日之事,有大於此,而內官曰,上意如此,朝臣曰,內官所傳,交相承望,罔敢違越,則國家幾何其不至於顚覆耶?言念及此,實可寒心。此弊始出於差備內官憑藉操妄,而終至於頤使外廷,則不可置而不問,戶曹奉承內官之所指,壞了朝廷之體,亦甚無義,請當該內官,摘發科罪,戶曹當該堂上郞廳罷職。北學砌石,因兵曹草記,有那移取用之命,此事之不可,義理甚明,何者?自佛法流入,歷代帝王,不助之盛者,鮮矣,孰有黜其人,因其居以爲學宮,如我朝之懿者乎?八方傳誦,士林欣聳,旋以所處地僻,不便肄業,撤移泮宮,加葺黌舍,前後受敎,不啻丁寧,而曾未幾何,移用他處,已乖殿下當初黜異敎崇學校之盛意,況內人疾病之家,何等微細,而取用學宮砌石,以駭四方之聽聞哉?不可以功役之便近,而不顧義理之當否,請寢北學砌石移用之命。戶曹草記來呈之時,下吏旣言內官傳言之由,則揆以事體,不當捧入,而政院慢不致意,循例入啓,其依違失例,亦與戶曹無異,請當該承旨罷職。齊家治國,本諸修身,宮府一體,不宜異同,至如敦宗睦姻,亦皆天理人情之至,而王政之所當先者,則宮中之事,豈有不可使聞於外廷者哉?其不可聞者,必其不可行者也。知其不可行而爲之,明主豈有是哉?近來家國之事,歧爲兩途,一出政院,一出差備,實非聖人無私之道,而祖宗朝所未有之事也。率是而行,則將以長玩肆之心,啓濫倖之習,而妨公害正之弊,終不可勝言,請自今大小命令,皆降政院,俾專出納之責,以昭平國之治,贓吏之法,明載令甲,固不可以一時寬恩有所撓屈也,朴浻,愚蠢無識,濟以貪婪,奸贓狼藉,情迹敗露,有司惟當按法致誅,以爲懲一勵百之道,而至今假息,已爲失刑,況此議處之命,出於意外,聽聞駭憤,莫知其端,將議其罪乎,如是其重,將議其法乎,如是其輕,將議於罪法之外,而別有以處之乎?壞舊典縱罪人,非聖世之所宜有者,法官之所冒遵者,臣未知今玆之擧,其何以解國人之惑耶,齊威烹阿,漢光武不貸贓吏,固爲往世之美談,而我朝家法,專尙寬大,獨於贓法,持之最嚴,未嘗少假,豈不以訓廉莫如律貪,揚淸必先激濁耶?今者一武夫,玩法辜恩,自抵重辟,論其負犯,有何可恕,而特寬縱之,使貪官汚吏無所懲戢哉?邦有三尺,不可容私,請還收朴浻議處之命。政院爲任,專主出納,凡諸命令之間,有未得當,隨事開陳,匡救闕失,乃其職耳。豈但惟意是承奉行成命而已,近者朴浻議處之命,王法爲失刑,於事爲過擧,而慢不致意,頒行不暇,更無覆逆之擧,則失職之責,不可置之,請該房承旨,從重推考,諸宮家作弊,日以益甚,招亡納叛,凌弱欺孤,無所不至,此莫非各宮次知內官怙勢作威,侵奪橫點之致,雖或宮家,洞知冤狀,而牽制脅持,不得自由,豈不大可寒心哉?近者錦平尉宮次知內官金希顔,勒奪常漢李忠俊之婢,忠俊具由呈狀於刑曹,則刑曹考見文案,知其無據,卽爲決給于忠俊,而仍治叛婢之罪,則希顔多送宮奴,刦奪其婢,容隱於宮內,已至三年,終不出給,頃日忠俊,寅緣通告駙馬本家,俾知其冤枉之由,冀其出給,伺候於宮家近處,適逢其婢,將欲執捉,宮奴輩突出,無數亂打,曳入宮門,終日縛倒,得脫缺莫不駭憤,其決後仍執,自有缺律,毆打本主,事甚悖惡,作挐宮奴缺府推治,其宮次知內官金希顔,請命罷職不敍。新除授執義吳斗寅,時在京畿陽城地,請斯速乘馹上來事下諭。竝引嫌而退,不能精擇,雖缺用意,擬以公罪,已失當律,缺分疏,亦涉苟且,請掌令丁昌燾,持平李暹,遞差。
右副承旨金壽興上疏。大槪,臣於昨日戶曹草記來呈之時,與同僚相議捧入,則依違失例缺少無異同,與同僚均被罪罰事。入啓。
答府曰,依啓。罷職事,還收議處事,及推考事,不允。內官金希顔,先罷後推,末端朴浻等兩條,爾之不思也甚矣。惡逆之罪,刑之不服,或有議處之事,雖曰贓吏,旣非國人皆曰可殺,則或令議處覈處,亦非一道,如或有罪而議處太緩,則百爾論啓,無所不可,而至於奉行承旨請推等事,誠出妄率也。已上朝報
安後說啓曰,左副承旨沈世冉,同副承旨李元禎,俱以當該被臺論,啓辭則注書時方正書,而今日當直右副承旨金壽興,雖非當該,以戶曹草記相議捧入,不敢晏然留疏出去,闕門垂閉,勢將闕直,無故同僚,只有左承旨李慶億,卽爲牌招,留門入直,何如?傳曰,允。
備忘記,傳于安後說曰,疾病家之設,專爲嚴內外重宮禁之意,事雖微細不緊,而末世宮禁之不嚴,將無以蔽,姑令當該內官手本復設,元非大段之事,而不意今者語意侵凌,氣象不佳,只取一內官一下吏之傳言往復間,做錯之語,直疑君上,至此之甚,交相承望之語一款,尤極寒心。嗚呼,上下之間,何否隔若是也?誠歎世道之不淑,豈可因一微細之事,而羞辱若是?疾病家復設之事,亟令停罷。已上燼餘
上在昌德宮。停常參·經筵。
下直,淸風府使洪處亮,驪州牧使鄭基豐。
謝恩,訓鍊副正李東相,刑曹佐郞李雲林,南學敎授權克休,昌平縣監李尙達。
工曹參判具仁墍,繕工監役朴世柱,獻陵丁字閣奉審事,出去。
吏曹啓曰,臺諫有闕,政事,取稟。
院啓,請還收黃瀗敍用之命。同前答曰,依啓。
持平閔蓍重啓曰,臣以藐然新進,猥蒙洪造,擢置臺閣,辭避不得,黽勉就職,旣居其位,當盡其責,凡諸知識所及,聞見所逮,隨事極言,以圖萬一之報,此心耿耿,橫着肚裹,衝口而發,不得自遏,辭語硬露,不能宛轉,只恃天地之大,日月之明,必有以容其狂率,而察其愚衷也。伏聞昨夜下政院備忘記,至以過疑君上爲敎,臣不勝瞿然之至。嗚乎,臣之於君,義同父子,未嘗有疑父之子,則亦豈有疑君之臣哉?今玆內官,托稱上意,其事雖小,其漸可畏,區區之意,以爲隨卽論罪,以防其微,可以堙滔天之浪於涓涓之始,撲燎原之火於熖熖之初,而辭不達意,反承嚴旨,至如侵凌之敎,尤非臣子所敢聞者,悚慄之餘,繼以慨嘆,若無上命,而內官矯轉,則因臣之啓,可以痛懲,若殿下,未及深思,俾有此命,則亦當因此覺悟,翻然改圖,可否相濟,自底交泰之休,豈以上下否隔,世道不淑爲慮哉?況臣之所論,在於宦官矯命砌石移用事爲未安而已,妄言一發,激惱天衷,至罷疾病家之役,尤非聖人和平底氣象,此豈平日所望於殿下者哉?至於朴浻議處之命,實是失刑之大者,浻之負犯,不啻滿贓,情迹旣露,國人皆知,豈可以渠之不服,而遽貸之也?議處雖或不緩,終必至於減死,浻而不死,其何以懼貪汚者之心也?事理甚明,不是難知,而出納之臣,終不覆逆,不職之責,其可辭乎?愚衷所激,妄觸天怒,此無非臣誠意淺薄,不能見信於君父之致,何敢一刻抗顔仍冒?請命遞斥臣職。答曰,勿辭,退待物論。
政院啓曰,臣等,伏見備忘記,有疾病家復設事亟令停罷之命,而辭旨極嚴,臣等不勝未安之至,當初疾病家造作之敎,實出於嚴宮禁之至意,而亦所以復祖宗之舊制,則此固不可已之役也。今因臺啓,至以語意侵凌直疑君上爲敎,仍下停罷之命,若以微細不緊,初無成命則已,旣已命下之後,有所激惱,停止其役,未免爲擧措不平之歸,臣等竊悶焉。伏乞聖上平心察理,還收備忘,仍前擧行,使上下之間無有阻隔之患,不勝幸甚。臣等忝在近密,區區所懷,惶恐敢啓。傳曰,不允。
玉堂箚子。大槪,略陳所懷,冀蒙察納事。入啓。
副校理張善瀓上疏。大槪,冒陳危懇,乞削職名,以正妄言之罪事。入啓。答曰,省疏具悉。筵臣之言,不過出於疏中之語,則別無引嫌之事,安意勿辭察職。已上朝報
上在昌德宮。停常參·經筵。
下直,昆陽郡守金斅,廣梁僉使韓橚,原州牧使尹檄,防踏僉使愼祉膺,法聖萬戶尹商裕,南桃浦萬戶吳世明。
謝恩,宗簿主簿李堂揆,工曹佐郞金千鎰,江華經歷李松齡,部將李必有,固城縣令柳經立,甲山府使慶一會,學錄李馣。
京畿監司書目,果川呈,以副護軍金壽恒辭職上疏上送事。答曰,省疏具悉。卿其勿辭,從速上來。
傳曰,政事,過齋戒後爲之。
答玉堂箚曰,不允。
院啓,引嫌而退,隨事極言,已得其職,感回天聽,在所當勉,雖承未安之敎,自無可引之嫌,持平閔蓍重,請命出仕。答曰,依啓。
答右副承旨金壽興疏曰,省疏具悉。爾無所失,勿辭從速察職。
工曹參判具仁墍,繕工監役朴世柱,獻陵丁字閣奉審後,入來。
以崔後尙爲假注書。
左承旨李慶億上疏,大槪,戶曹草記,不能退却,致使同僚替被臺彈,臣不可幸其獨免,而承牌入直,冒沒行公,重失廉隅,罪戾益大,乞賜鐫罷,以謝物議事。留政院。已上朝報
李慶億啓曰,近日廳中,只有臣慶億,右承旨安後說,出納之際,事甚苟簡,右副承旨金壽興,疏批已下,卽爲牌招察任,何如?傳曰,允。已上燼餘
上在昌德宮。停常參·經筵。
下直,富平府使姜允亨,平壤判官鄭載厚,龍仁縣令丁時傑,沙斤察訪宋亨久。
謝恩,掌令李秞,承文副正字魚震說,敦寧奉事缺台長。
左承旨李慶億,留院上疏,入啓。答曰,省疏具悉。爾其勿辭,從速察職。
大司憲李一相辭職上疏。入啓。
吏曹參議李慶徽三度呈辭。遞差。
持平閔蓍重啓曰,臣本愚惷,妄觸天威,自速罪戾,冒死自列,冀蒙譴斥,處置請出,實是意外,進退維谷,益切兢惶,繼而得見玉堂箚本,乃以臣言爲過當,臣慚恧之餘,反復思惟,莫曉其言之所謂也,噫,內官驕恣,爲不當糾耶,君上過擧,爲不當諫耶,抑言語之間,務爲回護,不當隨事直斥,辯明是非耶?子夏曰,未信而諫,人以爲厲己。臣以藐然新進,交淺言深,不能見信於君父,乃所自取,至於玉堂,公論所在,而又以過當斥臣,臣何敢晏然苟冒?請命遞斥臣職。答曰,勿辭,退待物論。
全羅監司書目,全州呈,以今月初七日,私婢禮逸,雷震致死事。
掌令李秞啓曰,持平閔蓍重,以玉堂箚中之語引避,臣當處置,而修撰李程,卽臣同姓四寸兄也,旣又聯名於玉堂之箚,則今此處置,臣嫌不敢可否,請命遞斥臣職。答曰,勿辭,退待物論。
校理洪萬容,修撰李程上疏。大槪,箚中遣辭間泛論之語,反爲臺臣引避之資,無非臣等率爾進箚之致,請遞臣等之職,以謝物議事。入啓。答曰,省疏具悉。爾等別無所失,勿辭,從速察職。
院啓,竝引嫌而退,玉堂箚語之過當云者,乃是設若之辭,別無斥言之事,則更不必引以爲嫌,箚中聯名之人,旣有應避之嫌,則不敢處置,勢所固然,持平閔蓍重,掌令李秞,請竝命出仕。答曰,依啓。
修撰李端夏,牌招肅拜。已上朝報
有政。吏批,以李伯麟爲持平,李觀徵爲掌令,吳廷彦爲昌城府使,洪處大爲刑曹參議,李東穆爲兵曹佐郞,尹就殷爲軍資判官,趙一臣爲泗川縣監,鄭知和爲右尹,鄭后亮爲昌原縣監,吳命說爲禮曹佐郞,李行進爲知義禁,李耆英爲引儀,金世行爲洪川縣監,李端夏爲副修撰,沈益善爲內資主簿,吳始壽爲司成,姜瑜爲慶州府尹,南斗臨爲造紙別提,李慶徽爲大司成,李尙逸爲刑曹參議,金禹錫爲獻納。
傳曰,大臣·備局堂上,引見。
上在昌德宮。停常參·經筵。
謝恩,五衛將李時省,平山府使金益厚,泰陵參奉許垓,兼春秋李雲林。
藥房啓曰,霾雨初收,夜氣稍涼,伏未審此時,聖候何如,眼候赤澁之氣,今已差愈乎?臣等憂慮未弛,敢來問安。答曰,知道。眼患稍似減歇,而身上濕瘡,今又還發,不至於上年之苦矣。
掌令李秞,持平閔蓍重就職。
藥房再啓曰,卽伏承問安之批,以眼患稍似減歇,而身上濕瘡,今又還發,不至於上年之苦爲敎,臣等不勝憂慮,卽與鄭後啓等諸御醫反復商議,則皆以爲趁此還發之初,不可不先用瀉濕熱之劑,平血飮,不但爲治濕之當劑,且於眼候,亦必收效,加黃連酒炒七分,朴下五分,連用十貼宜當云,此藥五貼,姑先劑入,何如?答曰,曾前濕瘡時,未得服藥收效矣。姑停湯劑,更觀四五日,議定,可也。
府啓,疾病家次知內官摘發科罪事,雖已蒙允,而當初戶曹,只從內官之所指,具由草記,壞了朝廷之體,殊甚無義,請戶曹當該堂上·郞廳罷職,戶曹草記來呈之時,下吏旣言內官傳言之由,則揆以事體,不當捧入,而政院慢不致意,循例入啓,其依違失體,亦與戶曹無異,請當該承旨罷職。請還收朴浻議處之命。措辭同上請該房承旨,從重推考。措辭同上前啓錦平尉家次知內官金希顔不敍事,推考緘答間姑停。答曰,亟停勿煩。已上朝報
金壽興啓曰,掌隷院,淑安公主缺牌啓目。傳曰,內侍府奴婢,無賜牌定出之事,何缺問于本院以啓事,傳敎矣。卽問于該院,則以爲凡賜牌出各司奴婢,本非該衙門直貢奴婢,乃司贍所屬奴婢,故今此代定內侍府奴貴男,亦是司贍所屬,而考出前例,則順治十年,淑明公主房代定奴婢啓下中,有忠州內侍府奴承業,順治十一年,淑徽公主房例賜奴婢啓下中,有忠州內侍府奴貴男,順治十五年,二王子宮別賜奴婢啓下中,有內侍府婢眞一,且考本院賜牌敎旨單子,則順治五年,振武功臣漢豐君崔應一賜牌奴婢中,有水原內侍府婢接城介,婢接上等矣,敢啓。傳曰,知道。
又以兵曹言啓曰,當日保人趙鐵連稱名人,自敦化門入來差備門外擊錚,極爲駭愕,令攸司囚禁治罪,同門守門將李會一,常時不能禁斷雜人,以致闌入,亦爲非矣,推考何如?傳曰,允。
以嚴台耉爲右邊捕盜廳從事官。
判中樞府事鄭維城箚曰,伏以臣,父子永訣,痛迫私情,不能自抑,陳章乞暇,出於格外,僭越之罪,固知難逭,而猥蒙聖慈曲加矜憐,特賜恩暇,已極惶感,而至於給馬葬需顧助之命,又出意慮之外,實是曠世恩數,如臣無似,曲被禮遇之隆,其何以承當,隱沒之典,榮耀泉路,亡子與孫,亦必感泣地中,惟懷結草圖報,第念當此畿邑凋殘之日,緣臣私事,若有一分貽弊公家,則臣罪亦多,何敢自安於心乎?伏乞聖明,諒此情懇,特許還寢分外恩命,以安微分,不勝幸甚,臣無任惶懼隕越之至。取進止。答曰,省箚具悉卿懇。卿其安心,勿辭焉。
左承旨李慶億,身病呈辭單子,傳于金壽興曰,還出給。已上燼餘
上在昌德宮。停常參·經筵。
下直,三和縣令柳時成,慶基殿參奉李養年,郭山郡守李雲登,彌串僉使金守三,金郊察訪楊廷藎。
謝恩,司諫李俊耉,獻納金禹錫,軍器判官李時培,昌原縣監鄭恒亮,造紙別提南斗臨,禮賓正洪錫箕,軍資判官尹就夏,泗川縣監李一臣,司宰直長金壽賓,兼春秋鄭東燁·禹昌績,兵曹參議洪處大,洪川縣監金世行。
禁府啓目,劉成奇刑問八次,劉廷式三次,李馣二十四次,不服加刑。啓依允。
獻納金禹錫啓曰,臣以課題闕製之故,方在問備中,決難仍冒,請命遞斥臣職。答曰,勿辭,退待物論。
藥房啓曰,雨後日氣,朝晝不齊,伏未審夜來,聖體若何,濕瘡還發之侯,別無漸加之勢乎?臣等,昨承姑停湯劑,更觀四五日議定可也之敎,而不勝區區之慮,敢來問安。答曰,知道。別無加減矣。
府啓,請戶曹當該堂上·郞廳罷職事,措辭同上請該房承旨罷職,措辭同上請還收朴浻議處之命,措辭同上請該房承旨從重推考。答曰,已諭,毋煩。
院啓,訓局銀貸,近年則慮有民弊,絶不許貸,而前主簿李齊賢,曾爲郞廳時,不告上官,擅貸於赴燕譯輩者,非止一二,其數甚多,利息納官與否,雖不可知,其擅發軍需,私自貸人之罪,不可尋常處之,請前主簿李齊賢拿問定罪。都摠經歷朴振翰,曾爲湖西守令,決訟後所捧綿布,折以銀貨,陰與京商之來在邑底者,私相計議,使之買得其所決訟二口奴婢,竟作己物,其貪鄙可駭之狀,至令聞者無不嗤罵,如此之人,不可齒在武弁極選,請都摠經歷朴振翰削去仕版,引嫌而退,推勘未畢,勢難在職,請獻納金禹錫遞差。答曰,依啓。
吏曹啓曰,臺諫有闕,政事,取稟。已上朝報
上在昌德宮。停常參·經筵。
去夜,傳曰,政事,明日爲之。
謝恩,南兵使具文治,司成吳始壽。
京畿監司書目,驪州兼任砥平呈,以咸鏡監司閔冉重辭職上疏上送事。
傳曰,史官一員待命,騎馬三匹立之。
府啓,請戶曹當該堂上·郞廳罷職事,請當該承旨罷職事。措辭同上請還收朴浻議處之命事。措辭同上前啓,朴浻議處公事,不爲覆逆,當該承旨推考事,停啓。
謝恩,獻納張善瀓。
京畿監司書目,果川呈,以護軍金壽恒上疏上送事。
答府曰,堅執之意,予實未曉也,勿煩。
答大司憲李一相疏曰,省疏具悉。毋庸固辭,從速察職。
獻陵內摘奸。已上朝報
金壽興,以兵曹言啓曰,當日幼學崔仡稱名人,自丹鳳門入來,差備門外擊錚,極爲駭愕,令攸司囚禁治罪,同門守門將金益善,常時不能禁斷雜人,以致闌入,亦爲非矣,推考何如?傳曰,允。
又以兵曹言啓曰,濟州試才御史,旣已差出,規矩單子,依近日江都·南漢例,書入之意,敢啓。傳曰,知道。已上燼餘
有政。吏批,以張善瀓爲獻納,朴世堂爲兵曹正郞,尹塏爲判校,成稷爲繕工僉正,李惟泰爲吏曹參議,金得臣爲直講。
上在昌德宮。停常參·經筵。
繕工監役朴世柱,獻陵丁字閣重建事,出去。
謝恩,正言鄭□□,大司成李慶徽,江原都事權讓,廣興主簿宋時默,引儀李東馨。
刑曹參判任義伯三度呈辭,入啓。遞差。
京畿監司書目,安山呈,以工曹判書尹絳病重,上去不得事。啓。傳曰,勿遞。
修撰南二星,承文副正字尹嘉績,文臣朔試射時,稱病不進,依承傳罷職。
府啓,臣昨伏承聖批,以堅執之意,予實未曉爲敎,臣竊悶焉。當初疾病家砌石磨鍊時,地部只憑內官所指,率爾草記,壞了朝廷之體,此所以論執,而事體所在有關後弊,請戶曹當該堂上郞廳罷職事,臺臣爭執,在所不已,而論列累日,天聽邈然,至以堅執爲敎,臣竊惑焉。浻之所犯,旣已敗露於道臣狀啓中,則當律之外,有何可議之事乎?請還收朴浻議處之命事。措辭同上前啓,戶曹草記捧入當該承旨罷職事,停啓。答府曰,勿煩。
右副承旨金壽興上疏。大槪,臣以待罪廣州時事,纔被推勘,而該曹請令本道査啓,明白矣。臣旣自知,決不可晏然仍冒於近密之地,伏乞鐫遞臣職,仍令攸司,趁速勘罪事。入啓。答曰,省疏具悉。爾其勿辭察職。已上朝報
安後說啓曰,江陵府使李東溟,熟馬一匹賜給事,命下矣。曾因司僕寺啓辭,方在外任之員,有賜馬之命,而無面給之敎,則政院必先稟給與否,然後擧行事,捧承傳矣。今此李東溟,熟馬面給乎?敢稟。傳曰,熟馬賜給。已上燼餘
上在昌德宮。停常參·經筵。
下直,高敞縣監鄭雲翼,防垣萬戶申克明,安東判官崔海聖,高山里僉使申瀁,許沙僉使鄭粲翰,龍媒萬戶李後隆,阿吾地萬戶金應祥,登山萬戶李星文,抱川縣監洪柱溟,堤川縣監李紳夏,撫夷萬戶韓有忠,任實縣監洪瑾,豆毛浦萬戶權得敏。
謝恩,西學兼敎授郭硏,章陵參奉李立,禮曹佐郞吳命說,繕工僉正成稷,梁山郡守李雲根,北部主簿李耆英。
同副承旨李元禎上疏。大槪,臺官停論,特緣聖批堅執,而且或容臣自處,揆以事體,決不可貪榮冒恥,復造夙夜之列,乞賜鐫免,以謝物議事。入啓。答曰,省疏具悉。爾無引避之嫌,爾其勿辭,從速察職。
大司憲李一相辭職上疏。入啓。答曰,省疏具悉。卿辭至此,本職當勉副焉。
府啓,請還收朴泂議處之命事。措辭同上前啓。戶曹當該堂上郞廳罷職事,停啓。答曰,毋庸瀆擾。
答護軍金壽恒疏曰,省疏具悉。卿其勿辭上來。
吏曹啓曰,臺諫有闕,政事,取稟。已上朝報
上在昌德宮。停常參·經筵。
謝恩,典籍李在容。
藥房啓曰,新涼已動,霾雨乍晴,伏未審此時,聖體若何,濕瘡之候,視數日前加減,何如?前日之批,有姑停湯劑,更觀四五日議定之敎,必須詳知卽今瘡勢輕重,然後可議進藥當否,臣等敢來問安,竝此仰稟。答曰,知道。濕瘡,日氣稍涼,視數日前有些少之效,眼候,近日頗覺顯效矣,二三日來,還復赤澁矣。
忠淸監司書目,西原縣監洪柱三,以公都會罷場事,徑先棄官,罷黜事。
戶曹參判李行進上疏。大槪,陳情乞遞,以謝物議,以安愚分事。入啓。
藥房再啓曰,卽伏承問安之批,以濕瘡有些少之效,眼候二三日來還復赤澁爲敎,臣等與鄭後啓·趙徵奎及諸御醫商議,則皆以爲眼候如是赤澁,必須入診後可議鍼藥云,卽爲入診,何如?答曰,症候,當言于醫官矣。
府啓,請還收朴泂議處之命。措辭同上忠淸兵使李斗鎭,頃於西原縣都會時,以客舍設場之故,移怒於擧子,至於驅逐而罷場,其間曲折,已悉於道臣啓本中,則斗鎭顚妄之狀,朝家之所共知,多士之所共憤也。因一武夫愚悖之擧,致令莫重國試,終不得設行,此實前所未有之事也。其縱恣無忌之罪,不可置而不論,請忠淸兵使李斗鎭罷職不敍。答曰,不允。
戶曹參議李天基上疏。大槪,草記做錯之失,一司堂上,因無當該之列,乞蒙恩遞,以重臺論事。入啓。
藥房三啓曰,伏聞醫官所傳之言,則眼候赤澁之患,比前頗甚,且似有白翳之氣,不可不及時受鍼云,卽令鍼醫推擇受鍼吉日,則今月二十七日·二十八日,兩日爲吉云,敢啓。答曰,更觀二三日,稟定,可也。已上朝報
上在昌德宮。停常參·經筵。
去夜,傳曰,政事,明日爲之。
謝恩,校書校理金璛,東學敎授李日三,學諭尹理。
全羅監司書目,茂長呈,以南大進妻及其妹等果,全州呈,以使令馬匹,今月初七日震死事。
又書目,前和順縣監宋之濂罪犯,令該曹處置事。
禁府,宋繼宗刑問四十五次,李馣二十五次,劉成奇九次,劉廷式四次,不服加刑。啓依允。
承文院官員,以都提調意啓曰,本院文書及漢吏文書徒置簿等事,副提調專掌檢飭,而目今無見存之員,成均館大司成李慶徽,副提調差下,使之察任,何如?傳曰,允。
府啓,請還收朴泂議處之命事,措辭同上請忠淸兵使李斗鎭罷職不敍事,措辭同上答曰,不允。
政院啓曰,近日憲府之官不備,都事及守令,多未署經,推緘積滯,亦未照勘,憲府在京未肅拜之員,竝卽牌招出仕,使之開坐,何如?傳曰,允。
謝恩,左承旨權大運,掌令李觀徵,執義金禹錫,持平李伯麟,右承旨李慶億,左副承旨安後說。
執義金禹錫啓曰,臣本庸駑,最居人下,今玆新命,萬不近似,召命之下,不得不冒昧出肅,而揆以微分,不敢承當,加以課題闕製,推勘在身,決難仍冒,請命遞斥臣職。
傳曰,執義金禹錫,月課不作,推考矣。
答執義曰,勿辭。已上朝報
有政。吏批,以尹深爲兵曹佐郞,權大運爲承旨,朴增輝爲西原縣監,朴世模爲刑曹參判,李廷望爲社稷令,吳斗寅爲副校理,金萬基爲執義。
上在昌德宮。停常參·經筵。
夜二更,流星出天綱星下,初小漸大,緩緩入東方天際,狀如鉢,尾長尺許,色赤光照地。
下直,竹山府使金益厚,沔川郡守朴由東,兔山縣監李滋,宜寧縣監鄭歧壽,麟蹄縣監崔時卨。
謝恩,僉知朴煥,判校尹塏,奉常判官禹敬錫,都摠經歷裵尙珩·李英萬,成均博士韓翊周,北評事李端夏。
弘文館啓曰,新除授副校理吳斗寅,時在京畿陽城地,經筵入番事緊,請斯速乘馹上來事,下諭。傳曰,允。
藥房啓曰,近來夜氣雖涼,午炎猶熾,伏未審聖候若何,眼患赤澁之氣,加減何如?受鍼之日,曾於再昨推擇以啓,則有更觀二三日稟定可也之敎,必須詳知卽今症候輕重,然後受鍼當否,更可議定,且濕瘡之候,日漸消減乎?臣等憂慮未弛,敢來問安,竝此仰稟。答曰,知道。與昨一樣矣。
備邊司啓曰,新除授慶尙監司金始振,廣州府尹遞來之後,重患可疑之疾,方在死生之中,設令終得回甦,旬月之內,難望其赴任,令該曹改差,其代速爲差出,何如?傳曰,依啓。
司錄,以領·右相意啓曰,昨因政院啓辭,憲府新除之官,竝爲牌招,都事·守令等署經事命下之後,憲府之官,承召肅謝者三員,而終不署經而罷云,旣已詣闕之後,則只行肅拜,旋卽呈辭,不爲遵奉命下之事,寧有是理?近來怠慢自便之習,雖不可一日求正,其爲擧措之無據,事體之可駭,未有甚於此者,除服制不得行公者外,無故引入臺官,竝命遞差,稍存朝廷體面,何如?傳曰,誠極寒心,無故引入臺官,竝先罷後推,此時守令之未署經者亦多云,今月內,開政差出,牌招開坐,使之署經,可也。
府啓,請還收朴泂議處之命,措辭同上請忠淸兵使李斗鎭罷職不敍事,措辭同上泗川爲邑,僻在海曲,屢經匪人,將爲廢棄之地,而新除授縣監李一臣,本以冗雜之人,曾無歷試可取之實,除目一下,物情皆以爲未安,請新除授泗川縣監李一臣遞差,其代各別擇送。新除授大司憲宋浚吉,時在忠淸道懷德地,請斯速乘馹上來事,下諭。
戶曹判書鄭致和上疏。大槪,病勢日漸添劇,且奉職無狀,重被臺彈,亟許鐫遞職名,以謝物議事。入啓。
應罷,執義金禹錫,持平李伯麟。
院啓,司藝孟胄瑞,兵曹正郞鄭重徽,曾爲臺官,或前後依違,事甚無據,或臨事泯縮,迹涉苟且,臺閣風采,墜落已盡,士夫名義,豈容如是?不可不一番䮕正以振茅靡之習,請司藝孟胄瑞,正郞鄭重徽,竝罷職,司藝尹世任,庸闒荒耄,不合師儒之任,請司藝尹世任遞差。答曰,依啓。
答府曰,不允。李一臣事,更加詳察處之,下諭事,依啓。
答戶曹判書鄭致和,參判李行進疏曰,省疏具悉。卿其勿辭,從速察職。
答戶曹參議李天基,同副承旨李元禎疏曰,省疏具悉。爾其勿辭,從速察職。
都承旨南龍翼,覲親後入來上疏。大槪,中路疏批,出於萬萬意慮之外,惶感之極,不得不顚倒上來,而緣臣私故,致令莫重之任癏曠幾浹四旬,此實前所未有之事。臣之罪戾,實無所逃,冒萬死乞遞職名,仍治臣罪事。入啓。答曰,省疏具悉。卿其勿辭,從速察職。已上朝報
金壽興,以都摠府言啓曰,今日入直軍士,中日習射,請出標信。傳曰,知道。已上燼餘
有政。吏批,以宋時喆爲執義,任義伯爲慶尙監司,沈世冉爲慶州府尹,張鍵爲持平。
上在昌德宮。停常參·經筵。
自巳時至未時,日暈。夜五更,月入東井星。
下直,白川郡守鄭采和,德山縣監崔世慶,咸安君守李尙彦。
謝恩,刑曹參判朴世模,直講金得臣,兼養賢主簿申纘,社稷令李廷望。
京畿監司書目,驪州呈,以禮曹參判趙壽益病重,上去不得事。啓遞差。
持平閔蓍重三度呈辭,入啓。遞差。
政院啓曰,同副承旨李元禎,再陳辭疏,連承溫批,且有呈辭還給之命,其在分義,不當一向引入,而今日又不仕進,卽爲牌招察任,何如?傳曰,允。
府啓,請還收朴泂議處之命事,措辭同上請忠淸兵使李斗鎭罷職不敍事,措辭同上請新除授泗川縣監李一臣遞差,其代各別擇送,措語同上答曰,不允。末端事,依啓。
吏曹啓曰,臺諫有闕,政事,取稟。已上朝報
上在昌德宮。停常參·經筵。
巳時未時,日暈。
下直,永川郡守金世慶,昌平縣令李尙達,自如察訪尹坰,金井察訪韓斗相。
謝恩,同義禁李行進,護軍李世選,五衛將尹飛卿·閔晉亮,司宰參奉柳宜河,長原令騝,兵曹正郞朴世堂。
藥房啓曰,伏未審夜來,聖候若何,眼患赤澁之氣,比前加減,何如?受鍼之日,旣以今明兩日擇入,今日入診後,受鍼當否,更爲議定似當,臣等憂慮未弛,敢來問安,竝此仰稟。答曰,知道。
大殿入診正時,辰初。
戶曹判書鄭致和再疏。大槪,疾病漸重,旣無供仕之望,敢申危懇,乞遞職名事。入啓。
右副承旨金壽興上疏。大槪,冒死陳情,懇乞遞免事。入啓。
入診時,仍爲受鍼。受鍼後,藥房·政院·玉堂·二品以上·六曹·大司諫問安。答曰,知道。
府啓,請還收朴泂議處之命事,措辭同上請忠淸兵使李斗鎭,罷職不敍事,措辭同上答曰,不允。已上朝報
李慶億,以禮曹言啓曰,各陵缺而前月纔已行之,畿甸驛路厨傳之弊,缺今朔則姑不擧行之意,敢啓。傳曰,知道。
權大運啓曰,假注書洪受河重患暑感,已至多日,而以數遞爲未安,使之調理行公矣,今日院中多事,力疾入來,而症勢添劇,不得察任,改差何如?傳曰,允。已上燼餘
受鍼時,右議政洪命夏所啓,咸鏡監司,尙未交替,事多可慮,欲爲陳達矣。上曰,此事予欲先言而未及矣。古例則大臣之外,不敢爲三疏,而閔冉重之疏辭至三,必欲遞職而後已,且願補北路殘邑,以贖前過云,此則必不可成之事,而以此掩其厭避之迹,設令以罪除授,亦不當如是,況北門鎖鑰,委寄甚重,而冉重乃以除授此職,認爲譴罰,予實未曉其意,欲問於大臣處之,而二十三日,不得爲引對,故尙未果矣。洪命夏曰,閔冉重,頃日雖承嚴旨,今則天怒已解,疏批亦溫,則宜有出謝赴任,而至於三疏,殊失潘臣事體,事甚未安,且本道缺有遣重臣試才之擧,新監司赴任之後,凡事可以豫先措備,閔冉重推考,使之速爲赴任,何如?上曰,藩臣三疏,事體未安,疏中措語,亦甚不當,其疏還出給,姑先從重推考,催促赴任。
又所啓,忠淸兵使李斗鎭,前西原縣監洪柱三等頃日之事,有同相鬪,均有其罪,而但以體統言之,則上下懸殊,若以文官,必欲凌侮上官,則後弊有不可言,且斗鎭初無毆打士子之事,而洪柱三瞞報監司,監司所當推問於淸州儒生等,而只問文草儒生,査覈不爲分明,亦有所失矣。曾在先朝,韓震琦·成錢有如此爭鬪之事,竝爲拿問定罪,今亦依此,洪柱三·李斗鎭竝拿問,忠淸監司李翊漢,亦推考何如?上曰,搆陷瞞報,實出於西原,而近來文官,必輕武夫,此習甚不美矣。洪柱三則拿問,李斗鎭則旣已三度,勿令覈處,收職牒,缺監司亦爲推考。已上朝報
上在昌德宮。停常參·經筵。
下直,江原監司李晩榮,江華經歷李松齡。
謝恩,右尹鄭知和,典籍李煿。
京畿監司書目,安山呈,以戶曹判書尹絳辭職上疏上送事。
大殿,政院·玉堂問安。答曰,知道。
藥房啓曰,夜雨乍晴,日氣稍涼,伏未審聖候若何,受鍼之後,眼患有向減之效乎?今日受鍼時刻,依昨日定,以辰初似當,臣等憂慮未弛,敢來問安,竝此仰稟。答曰,知道。
藥房口傳啓曰,天陰雨濕,鍼家所忌,而朝則不雨,故敢請受鍼時刻矣,卽今雨勢如此,苟非時急症患,則不當受鍼,何以爲之?敢稟。答曰,雨勢不至大段,今日受鍼爲之。
大殿受鍼後,藥房·政院·玉堂·二品以上·六曹·大司諫問安。答曰,知道。
慶尙監司任義伯上疏。大槪,病勢情勢,決難堪任,新授職名,懇乞遞改,以便公私事。入啓。
以柳星三爲假注書。
府啓,請還收朴泂議處之命事,措辭同上請忠淸兵使李斗鎭罷職不敍。答曰,亟停勿煩。已上朝報
安後說,以兵曹言啓曰,宣傳官將缺試射時,訓鍊都監哨官鄭台壽,宣傳官缺筬,精抄哨官南伯英,俱未四中,依例汰去之意,敢啓。傳曰,知道。
又以御營廳言啓曰,今此入番別馬隊試才賞格,從分數多寡,以本廳所貯木綿面給後,別單書入之意,敢啓。傳曰,知道。
李元禎,以兵曹言啓曰,別抄騎兵,今日開坐試才,分等施賞,別單書入之意,敢啓。傳曰,知道。
敎守江原道觀察使李晩榮書,王若曰,專而不咸,才詘百里,授之以節,任隆一方,惟其器使以時可試盤錯,故加遷擢之典,庸示褒嘉,責旣異於分憂,效可觀於共理,念彼險要形勢,不待予言知之,亦厥氓俗風謠,是皆卿親見者,慘矣水旱之連歲,飢饉荐臻,加以疫癘之爲災,死亡相繼,田賦較三南之一邑,何惜蠲租?郡縣無百家之通都,漸至損戶,雖移河內之粟,莫醫眼前之瘡,凡可以賑救之方,不翅如焚溺之急,然實惠之不究,尙有誅求,而孑遺之未蘇,日益凋瘵,若何爲保釐之策,要在夫方岳缺良,惟卿,志氣剛方,性資端敏,家傳忠孝,趾美鳳毛之奇,業承詩書,蜚英龍頭之選,持身以廉隅自礪,亶守淸規,遇事則慷慨敢言,素著直節,內而缺載中承之列,外焉六佩下邑之符,升沈榮缺經,名位何晩,放逐顚沛之殆數,操履彌堅,缺於河東,非因一人之譽,陞卓茂於褒德,缺簡在予衷,拔置方面,玆授卿以缺二行缺之久,桐鄕馬爭迎舊使君之行,缺詑古諸侯之重,蒲蘆行化,政可報於缺樂生,人自得於千里之外,十行丁寧之敎,缺文一時施措之宜,不容多誥,豈但簿書期會缺務,亦有裁處稟斷之彝章,於戱,委寄非輕,缺勞可念,勿剪勿伐,罔專美於詠棠,有始有終,毋缺名於治郡,故玆敎示,想宜知悉。知製敎鄭晳製進已上燼餘
上在昌德宮。停常參·經筵。
工曹參判具仁墍,禮曹參議南九萬,獻陵丁字閣撤毁事,出去。
謝恩,兵曹佐郞尹深,慶州府尹沈世冉,司贍奉事李碩著,內贍直長鄭東卨。
大殿,政院·玉堂問安。答曰,知道。
藥房啓曰,夜雨大作,凄風又起,伏未審聖體若何,連日受鍼,眼候日漸差減乎?今日受鍼時刻,亦當依前定以辰初,而但雨未全晴,日氣陰濕,臣等不勝區區之慮,敢來問安,竝此仰稟。答曰,知道。受鍼,明日爲之,可也。
正言申厚載啓曰,頃日戶曹砌石移用事草記,適在判書呈告之日,其所搆草,實出參判李行進之手,而行進辭疏中,全沒其實狀,只曰臣亦與焉,事之無據,莫此爲甚。且一疏之後,旋卽出仕,專欲歸咎於長官,以爲旣務苟安之計,大傷廉隅,人皆嗤點。故臣於昨者,發簡同僚,欲爲論罷,而僚議參差,兩日往復,終未歸一,無非臣疲劣見輕之致,何敢一刻仍冒?請命遞斥臣職。答曰,勿辭,退待物論。
宣惠廳啓曰,本廳事目磨鍊時,以各官官需米劃給之後,雖有守令遞代之事,支計一年所用,勿爲犯朔演用事,啓下知委矣。伏見前坡州李晶·李慶綿,前竹山府使具義俊遞代時文書,則李晶等內官需米加用之數,三石七斗,李慶綿等內使客支供米引朔加用者,七石十一斗零,具義俊等內官需米加用者,三石十二斗矣。兩邑居首色吏,捉致本廳,問其引用曲折,則坡州座首成興門·李齊,竹山座首鄭維馥及色吏等招內,李晶則以官需米三石零拮据,措備本州所用鋪陳屛風等物,李慶綿則官中行用物不成貌樣,將使客支供米推移措備,而且於罷歸時支供米七石十一斗零,果爲持去,具義俊則本府鋪陳器皿盡爲破落,故各樣席子·沙器·鍮器·魚鹽等物,貿置官中,以爲終年用下之地,故加用三石十二之米云,李晶·具義俊則雖無私用之迹,犯朔引用,有違事目,先罷後推,李慶綿,拿問定罪,何如?傳曰,允。
府啓,請還收朴泂議處之命,措辭同上前啓,忠淸兵使李斗鎭罷職不敍事,推考結末間姑停。
答府曰,不允。
獻納張善瀓啓曰,昨日,正言申厚載送簡于臣,乃戶曹參判李行進論罷事也,以行進自列之疏,不欲自當,歸咎長官,一疏旋出,大傷廉隅,爲彼之罪,臣意以爲疏中措語之失,不過誖耄之人不審思之致,至於輕出之事,必以劇務之地,不可曠廢之故,則歸咎長官,免謗苟安等語,詎非情外之論耶?大抵論事之體,雖少有不可不論者,或有不必論之者,不可以一切斷案也較然矣。今若拈出文字上微過,遽加劾罷,殊非當怒之論,而終爲深文之歸,此臣之兩日相持,再三往復者,蓋以此也。不料同僚未竟商確,遽爾引嫌,亶由臣之罷軟,言不見信而然,臣何敢苟冒言地乎?請命遞斥臣職。答曰,勿辭,退待物論。
大司諫李弘淵啓曰,同僚發簡之意,驟觀則奚但該曹小大事,必先稟告首席,無間於坐不坐,則伊時草記,定非佐貳之所擅行,且李行進顚率之狀,擧世共知,疏中引咎之不多,一疏卽出之失當,不過擧措間小失,若以朋友相規之道,責善於私室則可矣,至以免謗等語䮕正於白簡,則恐非論人必本其情之意,故再度往復,不敢勉從矣。今見僚員避辭,則臣之所執,全沒稜角,有媿於臺閣之風,請命遞斥臣職。答曰,勿辭,退待物論。
正言鄭□□啓曰,臣於昨日,得見同僚簡通,則乃戶曹參判李行進論罷事也。臣答以辭疏中全沒實狀,似涉無據,一疏旋出,亦關廉隅,一番論劾,未爲不可,且及措語間,略加刪改之意矣。僚意參差,竟未歸一,發簡同僚,以見輕引避,臣旣與同,何敢晏然?請命遞斥臣職。答曰,勿辭,退待物論。
司諫李□□啓曰,昨日同僚以戶曹參判李行進論劾事發簡,而以下缺。已上朝報
政院啓曰,吏曹郞廳呂聖齊,受由出去,李有相,久未肅拜,假官草記,則本院不得捧入,已有傳敎,故不敢捧入,今日省記,以下吏來呈,而本曹則至於闕省記,事甚未安。李有相,請推考。傳曰,病勢危重,不能起動而然耶?又啓曰,以本院吏曹佐郞李有相請推啓辭,傳曰,病勢危重,不能起動而然耶事,命下矣。李有相病勢輕重,臣不得目見,故問於下吏,則前患傷寒差歇之後,繼患痢疾,不能出入云,本曹下吏之言,雖不可準信,他無詳知實狀之路矣,敢啓。傳曰,此是城中士夫之病,危重與否,不是難知之事,而只下吏之言不能的知云者,誠極疲劣,且痢疾便是蹇脚不動之症耶?已上燼餘郞廳金光緯校正。郞廳洪敍箕書。
上在昌德宮。停常參·經筵。
史官一員待命,騎馬三匹立之,獻陵丁字閣破毁摘奸。
答藥房問安啓辭曰,知道。受鍼,今日爲之,可也。
答府曰,不允。處置事,依啓。以上內下記草
自上受鍼爲之。提調上同,醫官李東馨·金萬直,執鍼尹後益,點穴崔有泰。
藥房·政院·玉堂·朝廷,受鍼問安。答曰,知道。以上內下記草
上在昌德宮。停常參·經筵。
藥房啓曰,潦雨猶未開霽,伏未審夜來,聖體若何,昨日受鍼後,眼候顯有差減之效乎?今日受鍼時刻,依前定以辰初宜當,臣等憂慮未弛,敢來問安,竝此仰稟。答曰,知道。
戶曹參判李行進上疏。大槪,旬月之內,再被臺彈,惶恐愧赧,決無帶職之理,鐫削臣本職及兼帶,以謝物議,以勵廉隅事。入啓。
大殿受鍼後,藥房·政院·玉堂·二品以上·六曹問安。答曰,知道。
護軍李袗,江原監司遞來。
答慶尙監司任義伯疏曰,省疏具悉。卿其勿辭,速往欽哉。
答工曹判書尹絳疏曰,省疏具悉。卿之退去之意,予實未曉也。卿其勿辭,從速察職。
答判尹趙珩疏曰,省疏具悉。卿其勿辭察職。
府啓,治贓之律,載在令甲,固不可以一時寬恩有所撓屈也。朴浻,愚蠢無識,濟以貪婪,奸贓狼藉,昭不可掩,惟當按法致誅,以爲懲一勵百之地,而至今假息,已爲失刑,況此議處之命,出於意外,聽聞駭憤,莫知其端,臺臣爭執,在所不已,而論列已久,天聽邈然,至以亟停爲敎,臣等竊惑焉。浻之所犯,旣已敗露於道臣啓本中,則當律之外,有何可議之事乎,邦有三尺,不可容貸,請還收朴浻議處之命。都摠經歷李英萬,爲人愚妄,全不省事,曾爲嶺南虞候,巡歷列邑,偃然乘轎,擇立健馬,鞭扑狼藉,且卜妾於營門數日程之地,往來留連,責出支供,種種作弊之狀,極爲可駭,如此之人,不可濫授武弁極選,請都摠經歷李英萬罷職。
漢城府,南部屬瓦署契,今初一日下雨時,牛一隻雷震致斃。啓。
政院啓曰,以本院吏曹佐郞李有相請推啓辭,批答回啓,傳曰,此是城中士夫之病,危重與否,不是難知之事,而只憑下吏之言,不能的知云者,誠極疲劣,且痢疾便是蹇脚不動之症耶事,傳敎矣。曾於去月十七日,以吏曹草記,李有相病勢,今已向歇,而累度促出,尙未肅謝,推考已下,厥後病勢更重之說,未曾聞知,故假郞廳草記,還爲出給,因請推考事下問之後,臣更無詳知實狀之路,下吏之言,亦未可取信,故以此仰達矣。今承嚴敎,不勝惶恐,李有相,不可以自已稱病,任其自便,依前啓請從重推考,催促察任乎?何以爲之,敢稟。傳曰,推考,可也。
吏曹佐郞李有相推考傳旨,下禁府。
護軍金壽恒上疏。大槪,仰承恩命,冒昧趨朝,而重患毒癨,氣息危惙,頓無起身供職之望,懇乞亟遞臣兼帶諸銜,俾於遠行之前,安意調治事。入啓。
禁府,李有相拿囚。啓。備忘記,國綱雖云解弛,豈有如今日之甚者乎?昨者吏郞之事,再三下問,而終以不知實狀爲對,其欺罔君上,不有國法,莫此爲甚,此事不治,後弊難防,當該承旨,拿問處之。
政院啓曰,臣等,卽伏見備忘記,有當該承旨拿問之命,近來國綱果日解弛,不可無振勵警飭之擧,臣等固知聖意之有在,而第念今此李元禎承問不卽對實之狀,實有所以,蓋元禎,生長鄕曲,連出外任,與李有相曾所昧昧,病之輕重,固有所未詳者,再三下問之後,惟以下吏之言爲對者,雖涉苟且不實,原其本情,則必無他意於其間,今若以欺罔爲罪案,至於拿問,則豈非聖世過中之擧乎?伏望平心霽威,還收李元禎拿推之命。傳曰,元禎,雖或昧昧,一國之人,盡是昧昧耶?勿煩。
左副承旨安後說上疏。大槪,伏見備忘,有當該承旨拿推之命,惶恐戰栗,寒粟遍體,搆草回啓之時,臣亦論難,而措語則其敢曰臣非當該,而自幸其獨免乎?亟命同下司敗,以正臣罪事。入啓。
禁府,李元禎拿囚。啓。
答府曰,不允。前啓及都摠經歷李英萬罷職事。內下記草
上在昌德宮。停常參·經筵。
自昧爽至辰時,有霧氣。
初昏,流星出北極星下,入北方天際,狀如拳,尾長三四尺許,色赤。三更,流星出天倉星上,入東方天際,尾長三四尺許,色赤。五更,有霧氣。
下直,咸鏡監司閔鼎重。
謝恩,知事李萬,護軍李世輔,中樞經歷金烱,甄昌令稷,安昌令權,忠勳都事具文治。
大殿,政院·玉堂問安。答曰,知道。
藥房啓曰,伏未審夜間,聖體何如,昨日受鍼之後,終日聽政,不瑕有妨於眼候耶?今日受鍼時刻,依前定以辰初似當,臣等區區憂慮,敢來問安。答曰,知道。
領議政鄭太和箚子,大槪,痢疾猝劇,賓廳之會,問安之班,俱未進參,惶恐待罪事,入啓。答曰,省箚具悉卿懇。卿其安心調理,亦勿待罪。仍傳曰,遣內醫看病。
大殿受鍼後,藥房·政院·玉堂·二品以上·六曹問安。答曰,知道。
大司諫李弘淵啓曰,日者李行進之論,臣不敢苟同者,若言行進用意處,必不至如此,然亦終不免爲苟且罷軟之歸矣。臺閣之規,所貴者峻論,則處置之際,臣適見遞,而憲府之請出,其意何居?蓋糾劾之論,雖涉於過激,而不害爲直截,原情之言,似出於愼重,而其弊也委靡,任言責者,寧激而不靡,臺閣舊規之必尙峻論,良以此也。今臣,幸其不遞,而抗顔仍冒,則流來舊例,至臣身而墜落無餘,臣雖欲頑鈍無恥,其於物議何哉?就職之後,卽當自列,而卽患河魚之陋症,忍痛往來,不敢暫留,竚俟天明,卽呈短疏,而見阻於政院,臣之狼狽,固不足言,而歇后之罪,益無所逃,請命遞斥臣職。答曰,勿辭,退待物論。
答戶曹判書鄭致和疏曰,省疏具悉。卿辭至此,本職當勉副焉,卿其安心勿辭。
答戶曹參判李行進疏曰,省疏具悉。兼帶知義禁之任,當勉副焉,卿其勿辭察職。
執義宋時喆,掌令李秞啓曰,臣等卽伏見大司諫李弘淵避嫌,大槪,乃諫院多官處置事也。凡處置之規,觀其避辭之如何,定其立落而已,所謂免謗苟安等語,實是情外,以此爲罪,殊涉浮文,而論人之道,必辯其情,可否之際,貴在愼重,故臣等反復相議,一遞一出矣。今者李弘淵,以其意何居,舊例墜落爲辭引避,臣等處置乖當之失,至此著矣,何敢靦然仍冒,請命遞斥臣等之職。答曰,勿辭,退待物論。
答左副承旨安後說疏曰,省疏具悉。爾其勿辭察職。
獻納張善瀓啓曰,當初不敢苟從同僚之論,略陳於前日之避,今不敢更有所煩瀆,而大槪論事之道,其言雖過,貴在激昂,處置立落,有乖臺例,臣之請遞,實出於自歉不安之意也。卽者長官,以此引嫌,狼狽之節,理無異同,臣何敢靦然冒處,請命遞斥臣職。答曰,勿辭,退待物論。
司諫李俊耉啓曰,臣於李行進之論,不敢苟同,終至引避者,雖出於論事愼重之意,而臺閣風采,臣實墜落,則處置請出,實是意外,黽勉就職,益增慚恧,物議之非,勢所必至,長單請急,泯默退伏,卽見長官之避,有不可一刻苟冒,請命遞斥臣職。答曰,勿辭,退待物論。
持平張鍵啓曰,臣之疏劣,最居人下,冥行擿埴,與世抹摋,供職郞署,猶懷顚躓之憂,忝叨言責,尤出夢寐之外,而頃於除授之日,適有牌招之擧,不得不黽勉造朝,强顔行公,私情愧懼,固不可言,受人嗤點,亦已多矣。再昨諫院處置之際,臣之意見,與同僚不無參差,而不能堅執,未免同歸,疲軟之失,慙恧固多,卽者同僚以處置乖當引避,則臣之所失,與同僚無異,何可一刻苟冒?請命遞斥臣職。答曰,勿辭,退待物論。
答右副承旨金壽興疏曰,省疏具悉爾懇。爾之惓惓之誠,予深嘉之,疏端之事,當令廟堂議處焉。
府啓,竝引嫌而退,事在當論,苟爲引避,見得不明,處置乖宜,意見旣異,終爲苟同,則物議之非,俱所難免,勢難仍在臺職,請大司諫李弘淵,執義宋時喆,掌令李秞,獻納張善瀓,司諫李俊耉,持平張鍵,竝命遞差。答曰,依啓。已上朝報
上在昌德宮。停常參·經筵。
自昧爽至辰時,有霧氣。
下直,江原都事權讓,全羅都事呂榮徵。
大殿,政院·玉堂問安。答曰,知道。
謝恩,司藝李行源·具時勉,監察安時翊,內資主簿沈益善,濬源殿參奉許璋,禮曹參判鄭知和,典籍鄭載禧。
左副承旨安後說初度呈辭,入啓。遞差。
藥房啓曰,滛雨新晴,朝晝異候,伏未審夜來,聖體若何,眼候比昨,漸有差減之效乎?臣等憂慮未弛,敢來問安。答曰,知道。與昨無異。
吏曹啓曰,昨日政,李挺岳以戶曹佐郞,正郞有闕,代擬望受點矣。今聞挺岳與本曹郞官有相避云,臣難免不察之失,不勝惶恐,戶曹正郞李挺岳,改差何如?傳曰,允。
備邊司啓曰,經費重地,不可暫曠,而戶曹前判書鄭致和,累日在告,昨始蒙遞,本曹事務,積滯已久,其代,今日內開政差出,牌招察任,何如?傳曰,允。
謝恩,大司諫金□□,持平洪萬容,戶曹判書許積。
大司諫金□□啓曰,臣本庸陋,無所裨補,今玆新命,又出意外,臣誠惶悚感激,惟當竭其駑鈍以效萬,而臣以曾忝廣州時,糴穀未捧,文書不察等事,方被推勘,決難仍冒諫職,請命遞斥臣職。答曰,勿辭,退待物論。
政院啓曰,卽者右副承旨金壽興移拜他職,左承旨權大運,申後,已爲出去,廳中只有臣慶億一人,新除授承旨,下批後竝爲牌招,使之入直,何如?傳曰,允。
謝恩,左副承旨尹飛卿,右副承旨姜瑜。
府前啓,措語見上請還收朴浻議處之命,請都摠府經歷李英萬罷職。
新除授執義吳斗寅,時在京畿陽城地,掌令尹元擧,時在忠淸道尼山地,請竝斯速乘馹上來事,下諭。答曰,不允。下諭事,依啓。朝報
上在昌德宮。停常參·經筵。
副校理金萬均,副修撰沈梓,牌招肅拜。
謝恩,知義禁洪重普,鐵山府使任翊夏,永柔縣令李通,禮山縣監黃道東,泗川縣監崔國成,平丘察訪閔邦胄,司䆃主簿李星輝,戶曹正郞劉運,佐郞李興稷。
禁府,洪柱三,自現囚。啓。
藥房啓曰,老炎午熾,天氣夜涼,伏未審此時,聖體若何,眼候日漸差愈乎?昨日聽政,臨夕乃罷,不瑕有傷於調攝乎?臣等憂慮未弛,敢來問安。答曰,知道。今後勿爲問安。
慶尙監司任義伯辭職上疏。入啓。
全羅監司書目,光州呈,以閏六月十七日地震。全州呈,以奴太元·業伊及牛一隻。鎭安呈,以私婢玉伊。金堤呈,以金景生女兒,閏六月卄一日震死事。谷城·求禮·全州·鎭安呈,以閏六月十七日·卄一日大雨時,渰死壓死人物,至於五十名之多,極爲驚慘事。
府啓,引嫌而退,旣被推勘,在例應遞,大司諫金□□遞差。答曰,依啓。
忠淸監司書目,公山呈,以吏曹參議李惟泰病重,上去不得事。
吏曹啓曰,臺諫有闕,政事,取稟。傳曰,明日爲之。已上朝報
上在昌德宮。停常參·經筵。
謝恩,忠淸兵使閔震益,同知朴興元,僉知洪重亨·鄭好信·具鐄,獻納鄭鑰,司䆃正李垕,軍資正李俊耉,兵曹正郞張鍵,佐郞南夢星,掌苑別提沈若溟,護軍安時聖,工曹佐郞朴重輝,左參贊尹順之。
以吏曹參議李惟泰病狀,遞差。
司直鄭致和辭職上疏。入啓。
都承旨南龍翼初度呈辭,入啓。給由。
刑曹啓目,宋之濂係是朝官,移義禁府處置,何如?啓依允。
禁府啓目,前西原縣監洪柱三,病勢甚重,不能運動,今日之坐,不得捧招之意,敢啓。傳曰,知道。
執義吳斗寅,在外入來啓曰,臣頃遭子喪,爲營葬地,率爾下鄕,未遑請由,私情雖切,負犯已大,且以月課不製,推緘時未照勘,以此以彼,俱難仍冒臺席,請命遞斥臣職。答曰,勿辭,退待物論。
答戶曹判書許積疏曰,省疏具悉卿懇。以卿之才,何嫌於累經乎?安心勿辭,從速察職。
答副司直鄭致和,慶尙監司任義伯疏曰,省疏具悉。卿其勿辭,從速察職。
府前啓,措語見上請還收朴浻議處之命,請都摠經歷李英萬罷職,新除授河東縣監金是榮,性本迂疏,不解事務,郞署之職,亦不堪任,臨民之官,決不可付諸此人,請河東縣監金是榮遞差,其代擇送。
執義吳斗寅,引嫌而退,率爾下鄕,有違法例,月課不製,推勘未畢,則不可仍在臺職,請命遞差事。答曰,不允。處置事,依啓。
吏曹啓曰,臺諫有闕,政事,取稟。
備邊司啓曰,前南兵使尹天賚,遭其母喪,新兵使差出已久,而時未辭朝,事甚不當,且忠淸前兵使李斗鎭,收職牒進來,則新兵使之交代,亦不可緩緩,竝令該曹,數日內催促發送,何如?傳曰,允。
成均館官員,以知館事意啓曰,今七月初七日,儒生上旬輪次,秋享大祭齋戒相値,不得行之之意,敢啓。傳曰,知道。已上朝報
史官二員待命,騎馬六匹立之,宗廟大祭摘奸。以上內下記草
義禁府啓曰,以刑曹啓目,前和順縣監宋之濂,移義禁府處置事,允下矣。宋之濂,今方待命,卽爲拿囚之意,敢啓。傳曰,允。以上禁府謄錄
上在昌德宮。停常參·經筵。
謝恩,正言丁昌燾,同知洪憲,五衛將朴宗寧,禁府都事尹世章,延曙察訪李得三,穩城府使李渭胄,慶州判官鄭伯亮。
刑曹啓目,楊逸漢,公山縣監鄭榮漢等矣承服賊人,越獄逃走,義堅,則旋卽物故,罪各決杖七十徒一年半,徒段竝收贖,鄭榮漢段,依續錄罷黜,何如?啓依允,功減一等。
咸鏡監司書目,臣之行過楊州時,牧使權諿,不爲接待,推捉官吏,至於再次,而亦不起送,有傷事體,令該曹依法典罷黜事。
弘文館啓曰,新除授校理閔維重,時在江原道鐵原地,經筵入番事緊,請斯速乘馹上來事,下諭。傳曰,允。
府前啓,大祭齋戒,以姑停。以上朝報
傳曰,史官二員待命,騎馬六匹立之。宗廟·永寧殿祭所內摘奸。朝報
上在昌德宮。停常參·經筵。
下直,南兵使具文治,忠淸兵使閔震益。
謝恩,慶尙監司任義伯,監察洪受河,工曹佐郞李聖麟,成均博士崔日隆,校書副正字李渶,著作金振漢,掌苑別提李坰,直講李之翼。
判尹趙珩辭職上疏。入啓。
假注書柳星三服制,代趙時瑗落點。
戶曹參議李天基三度呈辭,入啓。遞差。
都承旨南龍翼再度呈辭,入啓。加給由。
持平禹昌績辭職上疏。入啓。
京畿監司書目,安山呈,以工曹判書尹絳,辭職上疏上送事。
備邊司啓曰,慶尙監司李尙眞狀啓,賑用穀物請減事,及守令勤慢別單,當自該廳詳察文書後覆啓事,其中寧海府使蔡之沆,則才有不逮,徒善爲病,飢民虛實,多有見欺,分賑未均,頗有怨言,密陽府使趙嗣基,嗜酒成癖,醒日常少,禁酒申飭,猶不少改云,俱不可仍置其任,爲先罷黜,其代,卽令該曹擇差,俾無此時守令曠官之弊,何如?傳曰,允。
答持平禹昌績疏曰,省疏具悉。爾其勿辭察職。
答判尹趙珩,工曹判書尹絳疏曰,省疏具悉。卿其勿辭察職。
謝恩,右副承旨尹飛卿,同副承旨姜瑜。
引見時,獻納鄭鑰所啓,新除授大司諫李□□,時在忠淸道鎭川地,請斯速乘馹上來事,下諭。上曰,依啓。
引見時,領議政鄭太和所啓。曾於登對,兵曹判書金佐明,以海西雇馬人雜職賞格稟定時,許積,以爲勸募雇馬,施以爵賞,事甚過濫,前日似有禁令云,故自上有考啓之命。臣等,退考備邊司所在文書,而未得考出其明白文籍,惟丁酉年平安監司柳淰,聞有四勅先聲,啓請依前勸募雇馬,備局,以不必復用謬例之意防啓蒙允,以是觀之,則前日之有禁令,已可知矣。自此以後,關西則更無雇馬論賞之事,而但其時,只行會關西,而不爲知委於海西,以致海西不知有禁令,而有請賞之擧,此則容有可恕。故以此具由陳啓矣。聖批,有後日登對時稟處之敎,敢此仰稟。上曰,然則日後雇馬兩西,一體勿許可也。兵曹判書金佐明所啓,朴振翰,乃是微末武弁,而皆稱可用之人。故頃日除授都摠經歷矣,其後被論,至於削去仕版,而所謂決訟後,以其作木,買其奴婢之說,非其實狀,以此人多稱冤矣。右議政洪命夏所啓,臣曾忝吏曹時,以朴振翰擬除軍器僉正,其時亦爲被論,而所論之罪,與今日臺論不同矣。上曰,使之査覈,可也。右議政洪命夏所啓,自前大提學,絶無出外之事,而今因乏人,差以北道試才之任,送將出去,前頭使行文書,無主管磨勘之人,似當變通,或差出提學矣。領議政鄭太和曰,大提學則不可輕易遞改,令該曹差出提學,何如?上曰,依爲之。
吏曹判書朴長遠所啓。凡於注擬之際,每患乏人,至於右尹,作窠已久,而嘉善中,無備擬之人,至今未得差出矣。上曰,可合陞用之人,曾有大臣抄啓之規,堂上中可合人,使之抄啓,可也。又所啓,提學差出事命下,而趙復陽,以曾經擬望之人,方爲江都留守,或云,以前大提學擬差爲當云,問于大臣及時任大提學,差出之意,敢啓。上曰,依爲之。
禮曹判書洪重普所啓。成均館配享位版中,爵號名字多有誤字,且有坐次失序之處,故曾於二月釋奠祭時,大司成閔鼎重,一一看審抄出後,使儒臣博考釐正,且問于在外儒賢事,入啓蒙允,玉堂爲先釐正,然後方可問於在外儒賢事,今過半年,尙不擧行,亦甚未安矣。上曰,從速爲之。副校理金萬均曰,聖候已向平復,日氣亦且漸涼,前頭必當頻開講筵,而長官久不差出,且曾在先朝,有內訓校正之命。故已出中草而尙未定畢,必須僚員一會,然後方可聚合校正,僚員近甚不齊,長官以下,竝皆差出,何如?上曰,令該曹速爲差出,內訓亦於冬前校正以入,可也。以上朝報
備邊司啓曰,御史可合人抄啓事,臣等,親承下敎而退,取閱侍從官案,則無故可合之員甚少,先以八員別單書入之意,敢啓。答曰,知道。以上備局謄錄
都摠府啓曰,今日入直軍士,當爲中日習射,而兵曹判書參政,依前例不得爲之之意,敢啓。傳曰,知道。以上摠府謄錄
司僕寺官員,以提調意啓曰,曾在年前,珍島監牧官羅得聖所報內,珍島智歷山場馬籍付之數,二千五百餘匹,而監牧官到任後,發點時所見,則寒心云云,事甚可駭,而畢竟點馬,然後可以詳知,故爲先當該群頭牧子·色吏等處,詳細捧招,他日點馬時,憑考處置之意,領理題送,厥後點馬停行,已至累年,其代監牧官李德明,到任後,亦報智歷山場馬欠縮數多之由,此則在於上年之夏,欲待其秋之點馬,而事竟不行,今秋新監牧官宋益赴任時,分付以送,又有所報而似不詳盡。故使之更爲推問牧子等處,明白開報矣,今見其報狀,則枚擧色吏李永丹,群頭白忠男·薜日龍,群副文哲金·金士男等招辭,供稱丁酉點馬時,點馬別監則南海宇,監牧官則柳志和,而本寺籍付之數,二千一百六十七匹內,驅入實點,雌雄竝七百匹,逆場不入散點馬二十三匹,合七百二十三匹,其餘一千四百四十四匹,則虛錄磨勘,丁酉以後,每年所報孼息,皆是虛錄云云,今秋點馬後,方可的知其數,而其時點馬南海宇,旣因羅州牧場之事,囚繫禁府,以此辭緣,別作問目,仍爲推問宜當。監牧官柳志和,則該寺事體,不敢直請拿問,令攸司爲先推考稟處,何如?傳曰,允。以上禁府謄錄
上在昌德宮。停常參·經筵。
自昧爽,至辰時有霧氣。夜三更,月暈。五更,有霧氣。
謝恩,新寧縣監李材吉,成均博士金兌一,同知柳汝槿,羽林將尹時達,參知金壽興,雲山君守南宮忠。
下直,洪川縣監金世行。
政院啓曰,來十一日,專經文臣殿講日次,取稟。傳曰,爲之。
都承旨南龍翼三度呈辭,國忌齋戒,留政院。
吏曹啓曰,來十三曰,祿都目政事爲之之意,敢啓。傳曰,知道。以上朝報
上在昌德宮。停常參·經筵。
下直,定山縣監李徵厚。
謝恩,副摠管李汝發,司僕正張善瀓,護軍李尙儉,監察沈益善·李敏道·李煿,司諫宋時喆,持平禹昌績,桃源察訪李世基,右副承旨金益炅。
忠淸監司書目,洪陽縣監李光載,不遵事目,色吏不爲定送,未免敗船,罷黜事。
藥房啓曰,雨後日氣,炎涼不齊,伏未審此時,聖體若何,臣洪命夏再昨登對時,仰瞻玉色,眼疾猶未快復,伏未知一兩日內,症候加減,何如?臣等區區憂慮,敢來問安。答曰,知道。症候,已言于醫官矣。
藥房再啓曰,卽伏問醫官所傳之言,右邊髮際,左邊鬂後,纔發小癤,雖無毒氣之顯著,部分非輕歇之處云,臣等不勝驚慮,與鄭後啓及諸鍼醫相議,皆以爲當處蒜灸,不可不適時爲之云,趁此朝涼,施灸何如?傳曰,知道。
大殿受灸後,藥房·政院·玉堂·二品以上·六曹問安。答曰,知道。
明日專經文臣殿講時,考官許積·南老星,參考官尹鏶·金壽興·張善瀓·金益廉。
政院啓曰,明日專經文臣殿講時,命官,何大臣進去乎?敢稟。傳曰,領相進去。以上朝報
上在昌德宮。停常參·經筵。
下直,富寧府使林商儒,固城縣令柳經立,定山縣監李徵厚。
謝恩,吏曹參議尹鏶,內資主簿高斗紀,典籍沈栢,兼學正任弘亮,都摠都事沈樑,校理洪萬容,井浦萬戶柳以朴。
大殿,政院·玉堂問安。答曰,知道。
都承旨南龍翼三度呈辭,入啓。遞差。
全羅監司書目,南原呈,以閏六月十七日大雨時,私奴旕金等壓死事。
藥房啓曰,纔晴旋雨,天氣斗涼,伏未審夜間,聖候若何,兩處癤患,施灸之後,顯有消減之效,而牽引之氣,亦有快止乎?臣等,不勝憂慮,敢來問安。答曰,知道。症候,當言于醫官矣。
副校理金萬均上疏。大槪,冒陳烏鳥之懇,乞得一邑,以遂便養之願事。入啓。
傳曰,史官一員待命,騎馬三匹立之,獻陵丁字閣摘奸。見內下記草
專經文臣殿講時,申厚載,書純通,李瑞雨·盧說之,詩純通,南夢星,易略,裵榮成春〈秋〉略,姜碩耉書略,柳極詩略,曺挺宇·金兌一·柳星三書粗,金元鼎詩略。
府前啓,措語見上請還收朴浻議處之命,請都摠經歷李英萬罷職,新啓新除授河東縣監金是榮,性本迂疏,不解事務,郞署之職,亦不堪任,臨民之官,決不可付諸此人,請河東縣監金是榮遞差,其代擇送。答曰,不允。朴浻事,更勿煩瀆。
院啓,果川縣監李彦哲,爲人庸闒,且不識字,政委下吏,吏緣爲奸,出役不均,民不堪苦,京城咫尺之地,人言藉藉,莫不傳說,如此之人,不可使一日在官以貽民弊,請果川縣監李彦哲罷職。答曰,不允。
備忘記,殿講居首副司直申厚載,直長李瑞雨,著作盧說之,佐郞南夢星,各半熟馬一匹賜給。
藥房再啓曰,卽伏聞醫官所傳之言,癤患不至大段,而昨夕惡寒之症,今雖快止,乃是外感之氣,自四五日來,且有泄瀉之候云,臣等不勝憂慮,與鄭後啓及諸御醫等相議,則皆以爲倉廩散,不但和解感冒,兼治泄瀉,加白芍藥煨,荊芥·防風各一錢,連進三貼宜當云,此藥三貼劑入之意,敢啓。答曰,知道。
吏曹啓曰,承旨有闕,政事,取稟。
傳曰,今下弓矢,富寧府使林商儒處賜給。見記草
上在昌德宮。停常參·經筵。
禮曹參判鄭知和,正郞朴靖,健元陵奉審事出去。
下直,慶源府使黃應都,鐵山府使任翊夏。
謝恩,右參贊金壽恒,執義李俊耉,昌原縣監李汝舟。
假注書李選病,代以申晸爲假注書。
藥房啓曰,雨未快霽,日氣陰濕,伏未審夜來,聖候調攝,若何,昨日劑進倉廩散進御之後,癤患·感冒·泄瀉等症,皆有差減之效乎?臣等不勝憂慮,敢來問安。答曰,知道。比昨別無其效矣,今後勿爲逐日問安。
執義李俊耉所啓,頃者諫院之論劾朴振翰也,臣適忝司諫,與同僚相議論啓,已卽蒙允矣,今因筵臣陳達,至有査覈之命,其有傷臺閣之體,姑不暇論,臣以其時參論之人,方叨風憲之職,何敢自以爲無失而晏然仍冒,請命遞斥臣職。答曰,勿辭,退待物論。
府前啓,措語見上請還收朴浻議處之命,請都摠經歷李英萬罷職,給馬之典,所以優待宰臣之禮也。固非人人之所可濫授也,明矣。柳後聖,以年老首醫,久在保護之列,今此給馬之命,雖出於一時之特恩,醫官之冒此異數,曾所未有,後聖之僭猥,固不足言,而朝家事體,傷損甚大,請還收柳後聖給馬之命,引嫌而退,隨聞論列,乃其職耳。今雖査覈,不足爲嫌,請執義李俊耉出仕。前啓,河東縣監金是榮遞差事,停啓。
院啓,果川縣監李彦哲,爲人庸闒,年且衰耗,而政委官吏,吏緣爲奸,出役不均,徵捧過濫,民不堪苦,怨咨日興,京城咫尺之地,藉藉傳說,非如泛然風聞之比,如此之人,不可使一日在官以貽民弊,請果川縣監李彦哲罷職。
兵曹啓曰,忠淸道點馬別監,以訓鍊院僉正鄭雲望備擬受點矣,今聞雲望家在本道洪陽縣,而洪陽地,亦有牧場云,不無難便之事,與黃海道點馬別監李時雨換道以送,何如?傳曰,允。
禮曹參判鄭知和,正郞朴靖,健元陵奉審後入來。
京畿監司書目,漣川呈,以校理閔維重病重,上去不得事。
答府曰,勿煩,處置事,依啓。
答院曰,更加詳察處之。
傳曰,今下弓矢,慶源府使黃應都處給送。出記草
傳曰,政事,明日爲之。
上在昌德宮。停常參·經筵。
自未時至酉時,日暈。
知事李浣,鍼灸出仕。
下直,和順縣監柳誠吾。
謝恩,戶曹參議李袗,歸厚別提金嚮。
副司直鄭致和辭職上疏。入啓。
以校理閔維重辭狀,遞差。
藥房啓曰,日氣如是陰霾,伏未審夜來,聖候調攝,若何,癤患·感冒·泄瀉等症,皆已有愈乎?前日劑進倉廩散,當盡於今日,必須詳知卽今症候加減,然後可以更議他藥,臣等雖承勿爲逐日問安之敎,不勝憂慮,敢來問安,竝此仰稟。答曰,知道。症候,當言于醫官矣。
執義李俊耉,就職。
政府,翰林取才,李選·崔後尙·宋鑕,略。
藥房再啓曰,卽伏聞醫官所傳之言,症候今已向差,而餘熱猶未盡祛云,臣等仍與鄭後啓等諸醫商議,則加減涼膈散,加麥門冬一錢,黃連酒炒七分,連進二貼宜當云,此藥二貼劑入之意,敢啓。答曰,知道。
院前啓,果川縣監李彦哲,爲人庸闒,且不識字,政委下吏,吏緣爲奸,至於出役不均,多有濫捧之弊,民皆怨苦,無所控訴,京城咫尺之地,藉藉傳說,非如泛然風聞之比,別無更加詳察之事,如此之人,不可使一日在官以貽民弊,請果川縣監李彦哲罷職。
府前啓,措語見上請還收朴浻議處之命,請還收柳後聖給馬之命。
答副司直鄭致和疏曰,省疏具悉。卿其勿辭,從速察職。
謝恩,奉敎閔宗道,右副承旨金益炅兼春秋減下,肅拜。
答院曰,依啓。答府曰,不允。
刑曹啓目,前茂長縣監鄭始大,矣本朝四聖位版,公字下元無所書,而不爲親審,泛然報使以致臨時誤事,罪杖六十,贖私罪,奪告身一等,啓,功減一等。又啓目,監牧官柳志和,移義禁府處置,何如?啓依允。又啓目,朴振翰,以其決訟作木買得奴婢之事,令本道別定剛明推官,査得實狀,啓聞後稟處,何如?啓依允。又啓目,權起,矣前任江華留守時,各樣物目中有頉頗多,不爲檢飭,罪杖八十贖,奪告身三等,私罪,啓,議減一等。
檢閱李選,牌招肅拜。以上朝報
義禁府啓曰,以刑曹啓目,前珍島監牧官柳志和,移義禁府處置事,允下矣,柳志和,時在全羅道萬頃地,府羅將發遣拿來,何如?傳曰,允。
又啓曰,南海宇·李尙善·李光輔等,取考司僕寺所在丁酉點馬時文書後,稟處事啓下,而南海宇,又因司僕寺啓辭,方有更推之擧,故稟處一款,今日之坐,不得擧行之意,敢啓。傳曰,知道。以上禁府謄錄
上在昌德宮。停常參·經筵。
下直,梁山郡守李雲根。
謝恩,楊州牧使閔晉亮,南陽府使鄭晢,兵曹佐郞申厚載,典籍李翊相。判尹趙珩初度呈辭,入啓。給由。
吏曹郞廳,以領·右相意啓曰,今七月初八日引見時,因吏曹判書朴長遠所啓,堂上中可合陞擢者若干人,令臣等抄啓事,命下矣。臣等,相與商議,以五員別單書入,以備睿簡之意,敢啓。傳曰,知道。
弘文館啓曰,新除授副提學李慶徽,時在忠淸道鎭川地,請斯速乘馹上來事,下諭。傳曰,允。
咸鏡監司書目,飢民一萬五千三百十四名賑救,而給穀物成冊,常平廳上送事。
忠淸監司書目,懷德呈,以大司憲宋浚吉病重,上去不得事,啓,遞差。又書目,石城等官呈,以牛瘢熾發,極爲可慮事。
正言尹深辭職上疏,再呈入啓。答曰,省疏具悉。爾其勿辭察職。
吏曹啓曰,臺諫有闕,政事,取稟。
府前啓,措語見上請還收朴浻議處之命,請還收鄭後聖給馬之命。
兵曹啓目,成歡察訪柳文祐,洪陽縣監李光載,金井察訪金壽賓等,矣形止案,奴婢落漏辭緣,旣不査報,罪各杖八十贖,徒二年,徒段公贖,何如?啓。傳曰,依允。功議各減一等。又啓目,柳文祐·李光載·金壽賓等,係是朝官,移義禁府決杖,何如?啓依允。
禁府,李光載·金壽賓拿囚。啓。
答司憲府粘曰,李忠俊稱名人,移刑曹,嚴明査覈後,稟處。記草
下直,鍾城府使睦來善。日記
上在昌德宮。停常參·經筵。
卯時,日有兩珥,有霧氣。自辰時至申時,日暈。
傳曰,今下弓矢,鍾城府使睦來善處給送。
謝恩,洪陽縣監李垕,龍津萬戶李秀胤,平山萬戶簡世雄,禮曹正郞鄭必達,宣傳官林翼喬,東學敎授沈栢,修撰吳斗寅,都承旨鄭知和。
藥房啓曰,秋雨支離,尙未快霽,伏未審此時,聖候調攝,若何,湯劑進御之後,餘熱今已快減乎?詳知症候,如何,然後或可停藥,或可更議他藥,臣等區區憂慮,敢來問安,竝此仰稟。答曰,知道。餘熱尙未快減矣。
司憲府照本,挑源察訪金益昌等,矣進上雉鮮,臭變體小,罪杖八十,贖,私罪,奪告身三等,啓,依允。功減一等。
全羅監司書目,龍潭呈,以閏六月二十一日大雨時,山崖頹覆,女人及女息·小兒壓死事。
戶曹參判李行進三度呈辭,入啓。遞差。
藥房再啓曰,卽伏承問安之批,以餘熱尙未快減爲敎,臣等,與鄭後啓諸醫商議,則加減涼膈散,依前加入,加進一二貼宜當云,此藥二貼劑入之意,敢啓。答曰,知道。
福昌君禎上疏。大槪,背後瘇患猝劇,差復無期,厨院重任,決難虛帶,冒死乞遞,俾得專意調治事。入啓。
府前啓,措語見上請還收朴浻議處之命,請還收柳後聖給馬之命。
領·右相箚子。大槪,敢陳所懷,冀蒙諒察事。入啓。
答府曰,亟停勿煩。以上朝報
備邊司啓曰,中江開市,例在於八月十五日,依前商賈,豫爲整齊,多持物貨,及期入送,俾無埋沒之弊事,兩西監司及開城留守等處知委擧行,何如?答曰,允。以上備局謄錄
上在昌德宮。停常參·經筵。
夜二更至五更,月暈。
謝恩,正言尹深。
答福昌君楨疏曰,省疏具悉。卿其勿辭,調理察職。
平安監司書目,安州判官柳芳馳報,據節度使趙必達,今十三日身死,新兵使,令該曹差出,罔夜下送事。
京畿監司書目,自六月至閏六月,道內染病人,時痛八百六十四名,已差四百三十三名,死亡五十八名,以從各官所報開坐事。
傳曰,政事,當日爲之。
以全羅監司狀啓,以水災壓死人事。傳曰,令本道,各別恤典擧行事。
答領·右相箚曰,省箚具悉。箚辭至此,李元禎,當令攸司特除決杖之律焉。
傳曰,西門重鎭,不可暫曠,新兵使當日內差出,從速下送事,分付備局。
府前啓,贓法極嚴且重,不可以一時寬恩,有所撓屈也。朴浻之奸贓,旣已狼籍於道臣啓本中,則惟當按法,以爲懲勵之地,而議處之命,出於意外,臺臣爭執,在所不已,而論列已久,尙靳一兪,臣等竊惑焉。邦有三尺,決難容貸,請還收朴浻議處之命。前啓,請還收柳後聖給馬之命事,停啓。
答府曰,毋庸瀆擾。
副校理金萬均上疏。啓下該曹。以上朝報
上在昌德宮。停常參·經筵。
自昧爽至卯時,有霧氣。辰時,日暈。夜二更,白雲一道如氣,起自坤方,直指艮方,長竟天,廣尺許,良久乃滅,月暈。五更,有霧氣。
謝恩,平安兵使朴敬祉。
藥房啓曰,苦雨新晴,秋氣已多,伏未審此時,聖候調攝,若何,加減涼膈散加進之後,餘熱今已盡祛乎?臣等憂慮未弛,敢來問安。答曰,知道。幾盡差減矣。
京畿監司書目,安山呈,以工曹判書尹絳辭職上疏上送事。
府前啓,措語見上請還收朴浻議處之命。守令解由之法,非首堂上不得擅出,蓋所以重其事也。前戶曹參判李行進,頃於本曹判書引入之時,不有法例,各邑解由,任自成貼,多至十餘邑,而且於其中,違法成給者有之,事極可駭。此而置之,後弊難防,請前參判李行進及當該郞廳罷職,違法成給之邑,亦令該曹査處。
領敦寧金佑明箚子。大槪,令收前日給馬之命,以安微分事。入啓。
持平禹昌績啓曰,卽者同僚,以解由擅出事,論罷戶曹當該堂上郞廳,臣亦其時該色郞廳之一也,解由成出時,該色諸郞,適當其事,臣則雖未豫知,旣是該色,則勢難獨免,臣何敢晏然在職?請命罷斥臣職。答曰,勿辭,退待物論。
答府曰,依啓,當該堂上郞廳,姑先推考。以上朝報
都摠府啓曰,今日入直軍士,中日習射,請出標信。傳曰,知道。以上摠府謄錄
上在昌德宮。停常參·經筵。
自昧爽至辰時,有霧氣。
謝恩,護軍李弘淵,兵曹正郞黃道宏,宣傳官李浚漢,五衛將朴敏道。
下直,平安兵使朴敬祉,忠州營將李世選。
吏曹啓目,粘連副校理金萬均上疏云云,金萬均,以家貧親老,便養誠切,陳章乞縣,辭意懇惻,似當姑許遂其至願,而經幄之臣,出補外任,自臣曹不敢擅便,上裁何如?啓依願施行。
政院啓曰,戶曹堂上·郞廳推考事,命下矣。臺諫,方以罷職論啓推考,傳旨不得捧入之意,敢啓。傳曰,知道。
訓鍊都監啓辭,長湍府使李枝遠改差事,捧承傳。
判尹趙珩三度呈辭,入啓。遞差。
府前啓,措語見上請前參判李行進及當該郞廳竝罷職引嫌而退,雖曰該色,初不豫知,則別無可避之嫌,請持平禹昌績出仕。
兼司僕將李仁夏,武臣堂上朔試射時,稱病不進,罷職事,捧承傳。
刑曹啓目,李斗鎭,移義禁府處置,何如?啓依允。
答府曰,不允。處置事,依啓。
禁府,李斗鎭拿囚。啓。
持平禹昌績,就職。
左副承旨尹飛卿上疏。大槪,敢陳悶蹙情由,冀蒙鐫改職名事。入啓。以上朝報
都摠府啓曰,副摠管李汝發,以禁軍等朔試射事,慕華館進去晝仕,請出標信。傳曰,知道。以上摠府謄錄
義禁府啓曰,以洪柱三元情,姑停刑推議處事判下,而此事與李斗鎭憑問後,方可議啓,李斗鎭元情,今始捧入,待啓下後,稟處何如?傳曰,允。
傳曰,義禁府啓請李齊賢結案之律,何律耶?覓入本府,同律冊付標。入啓。以上禁府謄錄
上在昌德宮。停常參·經筵。
夜一更二更三更,月暈。五更,月暈。
下直,龍津萬戶李秀胤。
謝恩,持平張鍵,果川縣監李重輝。
副校理金萬均,兼春秋減下,除肅拜。
吏曹參議尹鏶初度呈辭,入啓。給由。
藥房啓曰,伏未審夜來,聖體調攝,若何,餘熱之候,比再昨已盡差減乎?臣等憂慮未弛,敢來問安。答曰,知道。自數日來,微有咳嗽失音之候矣。
全羅監司書目,全州等十四邑,牛疫致斃者,二百九十六首,緣由事。
藥房再啓曰,卽伏承問安之批,臣等,不勝憂慮,與鄭後啓諸御醫商議,則皆以爲入診,詳知感冒輕重,然後可以議藥云,敢此仰稟。答曰,感冒不至大段,以此議藥以啓。
禁府,以朴浻加刑啓目議處事,命下矣。臺諫啓辭,請還收議處之命,今已蒙允,故朴浻,仍前刑推之意,敢啓。傳曰,憲府批下之時,朴浻一款落漏,依前判付時行,再昨府啓,批答依啓,當該堂上郞廳,姑先推考,朴浻事,不允。
政院啓曰,再昨憲府啓辭批答,朴浻事不允,卽下備忘,城上所牌招言送之意,敢啓。傳曰,知道。
藥房三啓曰,臣等,卽伏承感冒不至大段,以此議藥之敎,仍與鄭後啓等諸御醫商議,則皆以爲蔘蘇飮,能治感冒咳嗽等症,加防·芎酒炒七分,桑白皮·地骨皮各一錢,連進二貼宜當云,此藥二貼劑進之意,敢啓。答曰,知道。
掌令李觀徵啓曰,卽伏聞大臣陳箚,以近日臺官呈告煩瀆爲非云,元箚未下,雖未得見,而臣等,本職除拜之初,重患暑感,亦未免呈告,則臣何敢晏然在職?請命遞斥臣職。
執義李俊耉啓曰,臣本有病,且緣情勢難便,前後呈告,非止一再,而卽者同僚,因大臣之箚,旣已引避,則煩瀆之罪,臣亦難免,何敢晏然仍冒乎?請命遞斥臣職。
持平禹昌績啓曰,臣卽伏聞大臣箚辭中,以近日臺官呈告紛紜,不卽肅謝爲非云,箚本未下,雖未知其詳,臣除授本職之初,情勢有萬分悶迫之事,不得冒死陳章,冀曝私悃,以致累日稽謝,逋慢之罪,臣所自知,同僚旣以此引避,臣亦何敢晏然?且臣以本府所論解由擅出事,有所自列,而處置請出,臣實狼狽,解由成出時,臣雖未豫知,聯名於待罪之啓,實有所不安於心,以此以彼,決不可一刻仍冒,請命遞斥臣職。
持平張鍵啓曰,臣本庸陋,最居人下,濫蒙洪造,忝竊匪據,自知不似,人言謂何?尋常愧懼,若無所容,不意今者,又叨新命,惟當感激自礪,奔走供職之不暇,而第臣經夏積傷之餘,重患胸膈之痛,轉輾危苦,久未全愈,且於身病之外,更有難便之勢,長單請急,見阻政院,淹過累日,黽勉出肅,臣罪萬死。臣卽伏見同僚避辭,始知大臣陳箚,以近日臺官呈告紛紜爲非云,呈告之責,臣實有之,臣何敢一刻仍冒?請命罷斥臣職。
正言丁昌燾啓曰,臣近緣承乏,屢叨言地,或因憂病,或因情勢,未免呈告於紛紜之中,臣惟愧懼,人謂斯何?卽者憲府,以大臣箚辭呈告紛紜之斥,旣已引避,則呈告之失,臣亦難免,何敢晏然在職?請命遞斥臣職。
正言尹深啓曰,臣伏見憲府多官引避之辭,以大臣箚中有臺閣呈告紛紜之語也。臣本職除授之後,非但身病甚重,不能起動,且有萬分難冒之勢,不敢抗顔臺閣之狀,已陳於前日之疏,今不必更爲覼縷,而呈單投疏,蓋將旬望,則瀆擾之罪,臣罪尤大,益增惶懼,措躬無所,請命遞斥臣職。
司諫宋時喆啓曰,卽者兩司之官,以大臣箚中呈告紛紜之斥,相繼自列,臣亦忝叨本職之初,適有狗馬之疾,未免請急,則何敢晏然仍冒?請命遞斥臣職。
獻納鄭鑰啓曰,臣伏聞大臣箚辭中,以近日臺官呈告紛紜爲非,臣官忝本院,適緣賤疾,屢日呈告,煩瀆之責,臣亦難免,請命遞斥臣職。
答兩司曰,勿辭,退待物論。
藥房四啓曰,卽伏聞醫官所傳之言,左眼赤暈非輕,且有白氣如前侵睛云,臣等,不勝驚慮,與鄭後啓及鍼醫崔有泰等商議,皆以爲不可不趁卽受鍼,而明日乃瘟㾮日,卽鍼家所忌,今日雖晩,受鍼似當云,敢此仰稟。答曰,知道。受鍼爲之,而入侍都提調洪命夏,提調許積,副提調鄭知和,醫官鄭後啓,執鍼崔有泰,點穴安禮。出內下日記
大殿受鍼後,藥房·政院·玉堂·二品以上·六曹問安。答曰,知道。
答領中樞府事李景奭箚曰,省覽卿箚,辭意懇切,逈出尋常,不覺感嘆也。嗚呼,否德忝位以來,天心不豫,災異疊出,水旱連仍,憂懼煎怖之心,耿耿于懷,雖無告警之時,豈可寧于懷哉?況且湖南水災,前所罕有之變,驚惶之心,益切于中,豈可安心看過,視若尋常事乎?今觀箚辭,憂懼之懷,尤不知所以爲諭也。戒誨寡躬之言,可不愓然而留念耶?箚中議處之事,當令廟堂議處焉。出內下記草
上在昌德宮。停常參·經筵。
夜一更,流星出河鼓星下,入南方天際,狀如拳,尾長三四尺許,色赤。二更,月暈,黑雲一道如氣,起自坤方,直指艮方,長竟天,廣尺許,良久乃滅。
答領敦寧金佑明箚曰,省箚具悉卿懇。卿其安心,勿辭往來。
答工曹判書尹絳疏曰,省疏具悉。卿其勿辭察職。
答同知柳赫然疏曰,省疏具悉。所失自有所歸,卿何辭爲?卿其勿辭,從速察職。
答左副承旨尹飛卿疏曰,遞差。
下直,楊州牧使閔晉亮。
謝恩,大司諫南龍翼。
吏曹啓曰,承旨有闕,政事,取稟。
大殿,政院·玉堂問安。答曰,知道。
藥房啓曰,伏未審夜來,聖體調攝,若何,昨日進藥受鍼之後,咳嗽·眼患等候,俱有差減之效乎?臣等區區憂慮,敢來問安。答曰,知道。與昨無異矣。
大司諫南龍翼啓曰,臣於奔走行役之餘,積勞成病,胃證痢患,一時俱劇,新命之下,稽謝有日,呈單見格,不得不扶曳出肅,而伏見昨日兩司多官引避,則大臣箚中之斥,臣實難免,請命遞斥臣職。答曰,勿辭,退待物論。
戶曹啓曰,以司憲府啓辭,守令解由査處事,傳敎矣。取考本曹所在解由成出文書,則察訪·邊將外,前通津縣監尹飛卿,安峽縣監洪處源,龍岡縣監李慶采,盈德縣監李藕,砥平縣監洪藼,坡州牧使李晶,豐基郡守金以鏡,高陽郡守鄭昌徵,安邊府使尹鏶,利城縣監梁命雄·任映·南斗傍等十邑十二員解由,竝爲成出於去閏六月二十七日之坐,此果是前判書鄭致和不爲行公之時也。守令解由,必待判書開坐日成出,乃是流來規例,而判書呈告之時,爲慮各邑由吏久滯之弊,或通於次官,使之成出,則猶且列錄其納未納應爲拘礙與否,令算員往問於判書,得其所答後成給,亦是規例也。今此解由成出時,通議於判書與否,問於算員則言算員非不告以規例,郞廳亦且持難不書,而參判誤聞判書之已遞,終令成出云,更考其所出解由,則通津等九邑,果是無頉應出者也。梁命雄則以還上未準捧,依定式越二等成出,別無違法之事,而尹鏶則等內還上畢捧之外,往年還上元數一千一百十三石內,已捧一百九十四石,未捧八百十九石也。往年還上則每年收捧三分之一,而其年分數內,三分之一未捧,則越二等,卽是行用之式。尹鏶壬寅年所捧,雖未準三分之一,亦不至於施罰之式,而但壬寅年九月十九日引見,還上收捧多有定奪之際,其時本堂判書鄭致和,缺稍豐,逋欠還上,請捧三分之一,缺已詢於大臣後,今年還上,則應缺捧之中,不必擧論,而往年分給之穀,還上每人減半徵捧可也事,傳敎矣。以此傳敎定奪之事,比準於尹鏶所捧之數,則當從三分之一未捧越二等之規例,而算員,則以爲往年還上,捧其三分之一,卽是從前定式,當於三分之一,又爲折半收捧云,無欠成出。臣等之意,則往年還上,雖在常年,亦捧三分之一,況以年事稍豐之故,使之折半收捧,則卽是從元數折半之意也。以其年豐之故,反爲減捧於常年,旣減常年所減之二分,又於二分中折半收捧,恐非其時定奪本意也。以此言之,則尹鏶,當爲越二等,南斗傍,則往年還上八百七十八石全數未捧,此則當爲越二等,已納還上元數三千三百九十八石內,已捧二千四十六石,未捧一千三百五十二石也。此則當爲越七等,合以計之,則至於越九等,而解由定式內,一員雖疊犯,越等之事,從重論云云,往年未捧越二等,則雖從此式,勿論等內未捧,越七等則在所難免,而不爲越等,書以分等二字,分是分揀之義云云,此則乃是違法成出者也。上項尹鏶·南斗傍解由,竝從定式,改成給何如?傳曰,依啓。當該堂上·郞廳,拿問處之。
拿推現告,前參判李行進,佐郞吳挺柱。禁府,李行進·吳挺柱拿囚。啓。
玉堂箚子。大槪,掌令李觀徵,執義李俊耉,持平禹昌績·張鍵,正言丁昌燾·尹深,司諫宋時喆,獻納鄭鑰,大司諫南龍翼,竝命出仕事,入啓。答曰,依啓。
兩司就職。
政院啓曰,伏見李斗鎭元情公事判付,有面質後稟處之敎,凡罪人面質之擧,自非大罪,則不當强之於士夫前,此雖或有之,識者之議,猶以爲有傷國體爲憂,今此李斗鎭等事,究極其罪,元非重律,而彼此供招,雖有相左,觀其辭理,曲直可辯,據此勘斷,固無不可,李斗鎭,則秩是堂上,洪柱三,則曾經經幄侍從,而聚首庭下,自同重囚,則紳羞辱,莫此爲甚,臣等區區之意,竊惜其事體之傷損也。請還收李斗鎭等面質之命。傳曰,依啓。
禁府啓曰,以本府朴浻加刑粘目。傳曰,前日判付,旣有議處之命,而臺諫啓辭,亦無加刑之請,設令刑推,依前啓請,然後當爲刑推,而何以徑先刑推後入啓耶?回啓事,傳敎矣。朴浻,乃是從前刑推之罪人,而其停刑旣因議處之命,則臺諫啓請,還收蒙允之後,似當因前刑推,故昨日之坐,循例刑推,而別爲啓知者,亦出於愼重之意矣。今承下敎,始覺先刑後啓之爲做錯,不勝惶恐,敢啓。傳曰,知道。後勿爲例。
府前啓,措語見上請還收朴浻議處之命。前啓,前參判李行進及當該郞廳罷職事,停啓。
答府曰,勿煩。
答刑粘曰,忠俊·繼生等,塗改文書,換名立旨,其間奸狀,節節敗露兺不喩,士夫之家,尙不得如此,況先王後宮房,突入其門,捉去婢僕,百般用惡,無所顧忌,請囑名官,先發制人,又欲壓公而後己,事極痛駭,竝只除尋常各別嚴刑得情爲旀,其餘各人乙良,竝只放送爲乎矣,以如此文書,謂之無疑,而決給爲在,當該堂上郞廳乙良,姑先從重推考爲乎矣,淑寧翁主家次知內官段,原非所幹之處是置,分揀放送敍用。出內下記草
禁府啓曰,以本府啓目,同福縣監韓後相拿推事,允下矣。韓後相時在任所,依前例,府羅將發遣拿來,何如?傳曰,允。以上禁府謄錄
備邊司啓曰,以領中樞府事李景奭箚子中,議處之事,當令廟堂議處事,命下矣。臣等,伏見元箚先陳,以今觀之,徭役之重,徵貢之虐,怨咨盈路,竄謫刑訟之中,亦不無含冤號叫之人,仍請自上特下哀痛之敎,俯咨廟堂之臣,求消災伸枉之道,講固本邦寧之策,此一款,則有非循例文字所可覆啓施行,當俟賜對之日,面稟定奪,而湖南則令道臣及邑宰,與夫鄕大夫士子,條列最難支之役,各陳素所懷之情,或輕之減之,伸之宥之,俾無墮虛之歎,推及他道,如北路西關貢納之煩苛不可堪命者,竝令方伯撮其緊者而馳啓等事,卽爲依箚施行宜當,令政院將此箚辭,措辭下諭于諸道監司,待其啓聞後議處,何如?答曰,依啓。以上備局謄錄
上在昌德宮。停常參·經筵。
謝恩,監察李益培,司畜別提金夏鎭。
藥房啓曰,伏未審夜間,聖體調攝,若何,咳嗽眼患等候,比昨加減,如何?今日受鍼時刻,定以辰正似當,臣等區區憂慮,敢來問安,竝此仰稟。答曰,知道。
大殿受鍼正時,巳初。
傳曰,新豐府院君遷葬時,瓮家三物幕成殯廳造給事,分付該道。
禁府,李馣議處公事判付內,定配可也。同府啓目。宋之濂,與同推官同福縣監韓後相,一處憑覈,韓後相,爲先拿問推覈後,稟處何如?啓依允。同府,李馣安興鎭定配。啓。
刑曹啓目,李忠俊及李繼生等捉來捧招,飢民成冊,一一取考後,稟處何如?啓。十六日移送之事,過三日催促之後,始乃回啓,已極無據。昨日則曰文書浩繁,不得趁啓,而今日回啓文書,則不過數行之書,有何浩繁,而不得趁啓耶?且非一事,如有査覈之啓,則雖上司文書,移文取考,自是規例,而更請取來相考云者,亦何意耶?大槪此事,本非難査之事,文書之有無眞僞,本官之許令收養日月之分明與否,一問可査,如此易査之事,其何持難,有若大刑難處者然乎?謂支辭蔓語而又發其措語,其間情迹,節節驚駭,當該堂上·郞廳,姑先從重推考,此公事還出給,使之更勿如前,忠俊等應査各人等,亦令嚴囚,卽速捧招以啓。又啓目,李忠俊·李繼生等囚禁命伊段,別無更問之事,放送何如?啓。
大殿受鍼後,藥房·政院·玉堂·二品以上·六曹·大司諫問安。答曰,知道。
大司憲鄭致和初度呈辭,入啓。
府前啓,措語見上請還收朴浻議處之命。答曰,亟停勿煩。以上朝報
上在昌德宮。停常參·經筵。
申酉時,日暈。
謝恩,西原縣監朴增輝。
工曹參判具仁墍辭職上疏。入啓。
大殿,政院·玉堂問安。答曰,知道。
藥房啓曰,秋陰釀雨,日候且熱,伏未審夜來,聖體調攝,若何?眼候比昨差減乎,今日受鍼時刻,定以巳初乎?臣等憂慮未弛,敢來問安,竝此仰稟。答曰,知道。
大殿受鍼後,藥房·政院·玉堂·二品以上·六曹·大司諫問安。答曰,知道。
答工曹參判具仁墍疏曰,省疏具悉。卿其勿辭察職。
傳曰,政事,明日爲之。
府前啓,措語見上請還收朴浻議處之命。
院啓,近來朝廷不尊,國體不嚴,同知柳赫然,工曹參判具仁墍,以一將官相爭之間,互相牴牾,當此受鍼之時,至於投疏自列,有若訟辯者然,其虧損事體,莫此爲甚,請柳赫然·具仁墍,竝從重推考。漢城府右尹李久源,年迫九十,且在鄕曲,除授累日,尙無上來供職之期,詞訟重地,決不可虛授久曠,請右尹李久源遞差。
大司憲鄭致和初度呈辭,入啓。給由。
答府曰,不允。答院曰,依啓。以上朝報
上在昌德宮。停常參·經筵。
吏曹參議尹鏶再度呈辭,入啓。加給由。
大殿,政院·玉堂問安。答曰,知道。
藥房啓曰,秋雨又作,日氣猶熱,伏未審夜來,聖候調攝,若何,眼候日漸差減乎?卽與諸醫商議,則當此雨濕之日,不宜受鍼云,臣等憂慮未弛,敢來問安,竝此仰稟。答曰,知道。今日受鍼爲之,可也。
慶尙監司書目,臣之負犯,旣係不識事體,則不敢一刻帶職,乞賜鐫罷事上疏上送事。又書目,晉州牧使崔文湜,病重罷黜事。
禁府啓目,李行進·崔挺柱等原情云云,遲晩照律,何如?啓依允。
大殿受鍼後,藥房·政院·玉堂·二品以上·六曹·大司諫問安。答曰,知道。
吏曹判書朴長遠上疏。大槪,冒進微悃,乞寢藝文提學前望書入之啓,使之改擬可堪之人,以存政體,以安私分事。入啓。
府前啓,措語見上請還收朴浻議處之命。
答吏曹判書朴長遠疏曰,省疏具悉。已有書入之命,則誠與自擬者有間,何必爲嫌?安心勿辭,從速擧行,可也。
全羅監司書目,同福縣監韓後相,和順縣殺獄同推時,亦難免知非共私之罪,罷黜事。
謝恩,內禁將朴敏道。
答府曰,勿煩。
引見時,右議政洪命夏所啓。敎民之政,不行久矣。蚩蚩之民,苟不敎而化之,則民俗貿貿,鮮不歸於禽獸矣,況今人心世道至於此極乎?頃見領府事李景奭常慨然於此,必欲陳達矣,今者領府事入侍,下詢何如?領中樞府事李景奭所啓,國無敎民之道,則敎化不行,民生貿貿,必須自京而國,以至鄕黨,循循然誘以忠信孝悌之道,而後民知趨向,政化乃行,先儒有言曰,敎化,有國之急務,而庸君忽之,俗吏慢之,此正今日之所當愓念處也,粵自先朝,非不惓惓於導民興化之方,而在下者不能承奉,誠可慨然。領議政鄭太和所啓,前則敎官必以小學訓其童蒙,而禮曹初講,亦必以小學爲之,今則漸爲廢閣矣。請令該曹分付兩南監司處,小學一書,多數印出上送,以爲頒布中外之地,何如?上曰,依爲之。右相曰,敎化不能自行,必須躬行心得之後,可以化民成俗矣。然敎民之具,不可不布,令該曹考出節目,申飭中外,何如?上曰,中外勸講一事,亦申明擧行。
引見時,行大司諫南龍翼所啓。今日引對,雖出於意外,原任以下,盡爲入侍,三司不可不入,且臣方在問安之列,召牌下臨,意謂政院必啓稟出牌,故已爲趨入矣。卽聞入侍承旨取稟而無發落,自上又有如此引對,三司不當出牌之敎,臣則承牌入侍,雖無可避之嫌,政院難免不稟出牌之失,請當該承旨推考。上曰,依啓。又所啓,昌原卽大都護也。今雖降縣,素稱難治,而李汝舟,爲人孱劣,決難彈壓,請罷職,其代極擇差送。上曰,李汝舟遞差,其代擇送。以上朝報
備局堂上引見時,江華留守趙復陽所啓。江都之民,見前日大淸浦堤築蒙利之事,以願爲防浦之意每每來訴,臣親自看審,則其中數處,可合防築,而必募軍然後可以爲之,自戶曹下去之木,多數留在本府,願得一百餘同,以爲募軍起役之地,係是爲民灌漑之事,故敢此仰稟。上曰,依前日築堤時,兵曹木五十同,給之可也。以上備局謄錄
上在昌德宮。停常參·經筵。
禮曹判書洪重普,獻陵奉審事出去。
謝恩,兵曹正郞申厚載,佐郞李世容,學正趙時瑗。
吏曹參議尹鏶三度呈辭,入啓。遞差。
大司憲鄭致和再度呈辭,入啓。加給由。
大殿,政院·玉堂問安。答曰,知道。
藥房啓曰,伏未審夜來,聖候何如,昨日受鍼之後,引接臣僚,酬酢移時,眼候則無添傷之患乎?臣等,區區憂慮,敢來問安。答曰,知道。與昨別無顯效矣。
政院啓曰,左承旨權大運,同副承旨姜瑜,俱以式暇出去,左副承旨安後說未肅拜,右副承旨金益炅,不爲仕進,廳中只有臣慶億一人,左副承旨安後說,右副承旨金益炅,卽爲牌招察任,何如?傳曰,允。
謝恩,左副承旨安後說,右副承旨金益炅。
執義李俊耉啓曰,臣於昨日,聞有賓廳備局之坐,臣意以爲,如有引見之擧,則三司例當入侍,而本府長官呈告,臣以次官應入,而臣之所住頗遠,早詣闕下,仍與同僚,趁受鍼前開坐朝房,而罷坐後,聞賓廳座目單子已下,別無引見之擧云,故臣亦退出矣。及承命牌而入詣臺廳,則大臣以下,皆已登對,政院以憲府來詣之意微稟,則自上終無入侍之敎,臣欲引避而政院不捧,臣泯默退來矣。曾在先朝,己亥二月初八日,大臣·備局引見時,三司長官依例命招之意,政院啓稟,則以今後則依例直爲命招,勿爲啓稟事,丁寧受敎,非但載錄於政院日記,至於謄書,付之臺廳壁上,至今遵奉施行者,蓋以此也。昨日受鍼後,旋有引見之擧,雖似悤遽,入侍承旨,旣已啓稟,而終不明白下敎,致令旣入之諫院·玉堂難於進退,臣亦以詣臺廳,狼狽退歸,該房承旨,別無所失,而至被推考,如臣無狀,忝在臺席,雖逐日入侍,固無一毫裨益,而一朔數三度引見之時,亦不借玉階方寸之地,殿下之待臺臣,無乃太薄耶?況從前備局引見及開筵之時,兩司如有所啓而詣闕,則陳啓於榻前,例也。以昨日事觀之,何其與此相左耶?今聞物議,皆以臣終無一言而退爲非,臣之不職之失著矣。何敢晏然仍冒?請命遞斥臣職。
府前啓,措語見上請還收朴浻議處之命。
大司諫南龍翼啓曰,臣於昨日,承牌入侍後,始聞別無命招三司之擧,臣等之直爲入侍,似涉無端,而政院不稟出牌,皆以爲非,故臣卽陳啓,今此引對,雖出於意外,臣自問安之班,承召趨入,則實無可避之嫌,且以此事請罪政院,雖關後弊,近例如許引見,則該房承旨,啓稟後命招,而直爲出牌,致令臺官出入未免狼狽,故不得不請推矣。卽聞物議,以臣之請推政院,大失臺官事體云,決不可一刻仍冒,請命罷斥臣職。答曰,勿辭,退待物論。
答執義曰,勿辭,退待物論。
答府曰,不允。
院前啓,昌原縣監李汝舟罷職事,停啓。
禮曹判書洪重普,獻陵奉審後入來。以上朝報
上在昌德宮。停常參·經筵。
謝恩,副摠管沈之潤,五衛將柳純義,護軍李枝遠,昌城府使崔廷彦,寧海府使金雲長,密陽府使洪聖龜,昌原縣監曺挺宇,司䆃主簿南昌祖,尙衣主簿高斗紀,慶州判官尹昌遠,加背梁萬戶柳協元。
藥房啓曰,曉雨初晴,天氣亦涼,伏未審夜來,聖候若何,昨承問安之批,有眼候時無顯效之敎,臣等不勝憂慮,敢來問安,且今日受鍼時刻,依前定以巳初之意,竝此仰稟。答曰,知道。
假注書崔後尙病,代以柳梴爲假注書。
大殿受鍼後,藥房·政院·玉堂·二品以上·六曹問安。答曰,知道。
院啓,引嫌而退,旣非循例引見,而不稟出牌,則請推政院,未爲不可,別無引嫌,有何可避?請大司諫南龍翼出仕。
府前啓,措語見上請還收朴浻議處之命。
執義李俊耉,引嫌而退,承牌詣臺,政院微稟,而終無賜對之命,進退狼狽,心懷不安,以此引避,政院不捧,則不可謂終無一言,有何可避之失?請命出仕。
同副承旨姜瑜上疏。大槪,病勢極重,察任無路,懇乞遞免,得蒙再生之恩事。入啓。
答院曰,依啓。答府曰,不允。出仕事,依啓。
刑曹啓目,平海郡守崔廷顯矣定配罪人宋得秋,任意給暇,及其病斃之後,以逃歸報道臣,罪杖一百,贖,盡奪告身,啓依允。
執義李俊耉,大司諫南龍翼,就職。以上朝報
上在昌德宮。停常參·經筵。
謝恩,五衛將朴日省。
大司憲鄭致和三度呈辭,加給由。
吏曹判書朴長遠,提學辭職上疏。入啓。
大殿,政院·玉堂問安。答曰,知道。
藥房啓曰,伏未審夜來,聖體若何,眼候漸有差減之效乎?今日受鍼時刻,定以巳初宜當,臣等憂慮未弛,敢來問安,竝此仰稟。答曰,知道。
禁府啓目,李齊賢減死,海南縣定配。啓。
獻納鄭鑰啓曰,今月二十三日,同僚以長官之意,簡通於臣,蓋緣臣與長官未及行相會禮故也。適於伊日,臣以式暇,不得拆見可否,翌朝,同僚又爲送簡,乃昌原縣監李汝舟罷職停啓事也。臣意以爲兩司入侍時,除隨事論列外,非諸僚歸一之論,不敢陳於搨前,已有先朝受敎,或慮長官於筵中,必因南邑事,有此獨啓,旣蒙遞差之命,則在外同僚,似無可避之嫌,故答以謹悉矣。今聞物議,以見輕不避爲非,臣何敢晏然仍冒乎?請命遞斥臣職。答曰,勿辭,退待物論。
正言丁昌燾啓曰,頃日引見時,長官於榻前,論罷昌原縣監李汝舟,罷出後,以已蒙遞差之命,卽爲發簡,臣意以爲榻前所啓,除隨事論列外,必待僚議歸一,然後方可論啓,已有先朝受敎,則長官之有此獨啓者,慮或出於隨事論列,而筵中說話,未卽聞知,書以謹悉,不卽引避,蓋出於詳愼之意,而今聞物議,皆以見輕不避爲非,臣何敢晏然仍冒乎?請命遞斥臣職。答曰,勿辭,退待物論。
大司成金壽興辭職上疏。入啓。
正言尹深啓曰,頃日長官,送簡於臣,乃昌原縣監李汝舟榻前論罷事也。守令擧劾,非榻前隨事論列之比,而不與同僚相議,遽爾論啓,臣實訝之,第李汝舟,卽臣妻之切族,雖是相避式例之外,有一家之嫌。故因書謹悉而已,今者物議,以見輕不避爲非,臣何敢晏然仍冒乎?請命遞斥臣職。答曰,勿辭,退待物論。
司諫宋時喆啓曰,卽伏見同僚避辭,乃頃日長官榻前獨啓李汝舟事也。臣於其日,適値式暇,雖不可有所可否,而初不簡問,見輕則同,同僚旣以此自列,臣何敢獨爲晏然乎?請命遞斥臣職。答曰,勿辭,退待物論。
府前啓,措語見上請還收朴浻議處之命。答曰,不允。
大司諫南龍翼啓曰,臣累忝言責,無一毫裨補之事,暫時登對,有連日瀆擾之擧,臣誠靦恧之至,臣於臺閣新規,有未詳悉,只知榻前新啓出卽簡報之舊例,故今此李汝舟事,論啓罷出後,依例卽報,則同僚皆以謹悉答送矣。累日之後,始以見輕引避,其意雖未曉,所失則在臣,請命遞斥臣職。答曰,勿辭,退待物論。
右副承旨金益炅上疏。大槪,緣臣不職,致有聖明之過擧,乞削臣職,仍治臣罪事。入啓。
藥房·政院·玉堂·二品以上·六曹問安。答曰,知道。以上朝報
上在昌德宮。停常參·經筵。
自巳時至酉時,日暈。
謝恩,內資主簿宋以穎。
答大司成金壽興疏曰,省疏具悉。爾其勿辭,從速察職。
答同副承旨姜瑜疏曰,遞差。
大殿,政院·玉堂問安。答曰,知道。
全羅監司書目,茂朱呈,以今月初九日大水,官奴已龍,流接人三伊·張水等三名渰死,極爲驚慘事。啓。傳曰,令本道,各別恤典擧行。
藥房啓曰,伏未審夜來,聖體何如,眼候漸有差減之效乎?今日受鍼時刻,依前定以巳初宜當,臣等憂慮未弛,敢來問安,竝此仰稟。答曰,知道。
大殿受鍼後,藥房·政院·玉堂·二品以上·六曹問安。答曰,知道。
大提學金壽恒上疏。大槪,臣今奉命出外,職名不可久曠,且所兼知館事,有應避之嫌,懇乞遞免事。入啓。
府前啓,措語見上請還收朴浻議處之命,竝引嫌而退,或未相會,或有式暇,雖不簡問,未必爲嫌,見輕有嫌,泛書謹悉,不卽引避,難免物議,事當通議,獨啓榻前,殊失臺例,勢難仍在,請獻納鄭鑰,司諫宋時喆出仕,正言丁昌燾·尹深,大司諫南龍翼遞差。
答府曰,不允。處置事,依啓。
右副承旨金益炅上疏。踏啓字而下。
吏曹啓曰,承旨及臺諫有闕,政事,取稟。
京畿監司書目,交河縣監趙仲耘,老母病重,決難還任,不得已罷黜事。
司諫宋時喆,獻納鄭鑰,就職。
答吏曹判書朴長遠疏曰,省疏具悉。以卿之才,有何可避之嫌乎?安心勿辭,從速察職。
傳曰,政事,明日爲之。以上朝報
上在昌德宮。停常參·經筵。
水運判官李復一,漕運後入來。
下直,慶尙監司任義伯。
謝恩,典籍奉綸金起洙。
大殿,政院·玉堂問安。答曰,知道。
藥房啓曰,伏未審夜來,聖體若何,眼候顯有差愈之效乎?累度受鍼之後,酬應萬機,若失靜攝之方,則恐或有添傷之患,臣等區區憂慮,敢來問安。答曰,知道。與昨無異。
司諫宋時喆啓曰,頃日本院之論罷果川縣監李益哲也。以年且衰耗爲辭,至於三啓之日,改下以且不識字矣。今聞益哲年未滿五十云,衰耗二字,未免失實,初若聞知,則所當自列於改構之日,全未有聞,泛然隨參其議,臣之論事不能詳悉之失著矣。失實不避,物議爲非,何敢晏然仍冒乎?請命遞斥臣職。答曰,勿辭,退待物論。
政院啓曰,今日爲政事,命下矣。吏曹判書朴長遠,兼帶辭免之疏,昨已批下,而來詣闕下,又呈辭疏,不爲肅謝,卽爲牌招出仕,使之開政,何如?傳曰,允。
謝恩,藝文提學朴長遠。
政院啓曰,以修撰吳斗寅加出呈辭。傳曰,如此不緊呈辭,曾有捧入之敎耶?何以昨日捧入,今又捧入耶事,傳敎矣,加出呈辭,與身病呈辭有異,故矇然捧入矣。今承下敎,不勝惶恐之至,此呈辭還出給之意,敢啓。傳曰,知道。
平安監司書目,兵使朴敬祉,辭朝九日,尙不來到平壤,令該曹論罰事。又書目。道內各邑,去閏六月朔,染病方痛者七百二十七名,死亡二十名緣由事。
獻納鄭鑰啓曰,頃者齊坐之日,同僚以前果川縣監李益哲論罷事,發言於席上,在座諸僚,亦已慣聞其種種不治之狀,故相議搆草而措語間,有年紀衰耗四字矣。旋聞益哲不至於衰耗,故發言同僚,簡通刪去,旣得蒙允,則隨聞卽改,實出詳愼之意,反復商確,初無異同之議,而不意今者,同僚至以失實引避,臣何敢自以爲是,而晏然而已乎?請命遞斥臣職。答曰,勿辭,退待物論。
政院啓曰,廳中位甚不齊,出納之際,事多苟簡,今日新除授承旨,下批後,卽爲牌招察任,何如?傳曰,允。
謝恩,右副承旨尹飛卿,同副承旨李袗,校理李程。
府前啓,措語見上請還收朴浻議處之命,竝引嫌而退,未卽自列,勢雖固然,物議之非,終必難免,隨聞刪改,雖曰詳愼,失實則同,似難仍在,請司諫宋時喆,獻納鄭鑰,竝遞差。
掌令李觀徵啓曰,臣之父母墳,爲今夏雨水所圮,人子情理,不勝痛迫,敢於昨日,以加出事冒呈由單,得蒙恩暇矣。卽伏聞政院,以今日捧入單子之故,旣承未安之敎,臣亦安得晏然?靜攝之中,未免瀆擾,臣罪尤大,請命遞斥臣職。答曰,勿辭。
答府曰,不允。處置事,依啓。以上朝報
義禁府啓曰,南海宇等議處事,命下已久,而柳志和元情,今始捧入,待其啓下,一時稟處之意,敢啓。傳曰,知道。又啓曰,洪柱三·李斗鎭元情及忠淸監司狀啓,刑曹粘目,當初則依本府規例,不爲粘連矣,今則兩人所犯,一張議啓,故竝爲粘付,以便睿覽之意,敢啓。傳曰,知道。以上禁府謄錄
上在昌德宮。停常參·經筵。
下直,南陽府使鄭哲。
謝恩,正言李□□,平海郡守權道經,公山縣監朴贄,大司成金壽興,禮曹佐郞洪受河,河東縣監金是榮。
藥房啓曰,秋炎猶熾,日氣且陰,伏未審夜來,聖體若何,眼候日漸差愈乎?臣等憂慮未弛,敢來問安。答曰,知道。今後勿爲逐日問安。
兵曹啓目,粘連平安監司狀啓云云,兵使朴敬祉,辭朝九日,未到平壤,殊甚可駭,姑先從重推考,何如?啓依允。
院啓,新除授正言尹衡聖,時在忠淸道林川地,請斯速乘馹上來事,下諭。答曰,依啓。
禮曹啓曰,每年各陵展謁,春則二三月,秋則八九月,恒式取稟事,曾已定奪矣。今秋陵幸,定於何陵,而當以何間擇日乎?敢此仰稟。傳曰,陵則長陵,擇日則八月晦·九月初間爲之,可也。
吏曹啓曰,頃日政,濬源殿參奉池天錫,滿周年,與西部參奉金棐,依例換差矣,今聞陵殿參奉,不可以如金棐庶泒之人塡差云,臣難免不察之失,不勝惶恐。西部參奉金棐相換望單子,還入爻周,他無故參奉中相換差送,何如?傳曰,允。
吏曹啓曰,臺諫有闕,政事,取稟。
府前啓,措語見上請還收朴浻議處之命,前承旨金益炅,職在近密,有此陳疏,區區之忱,實出於有懷必達,而亦納吾君於無過之意也。寧有一毫他意於其間哉?今以疏章間末端例用之語,遽施重罰也,瞻聆所及,莫不駭惑,此豈聖朝之美事乎?請還收前承旨金益炅削職之命。答曰,不允。
禮曹啓曰,傳敎矣。陵幸吉日,令日官推擇,則來八月二十四日·二十六日·九月初三日爲吉云,此三日中,當以何日定行乎?敢稟。傳曰,定於二十四日,可也。以上朝報
上在昌德宮。停常參·經筵。
下直,泗川縣監趙國誠。
謝恩,長湍府使李泌,交河縣監李曾賢,同福縣監金嚮,戶曹佐郞兪命益,慈山郡守李彦珪。
咸鏡監司書目,慶源府使黃應都,與妾偃然乘轎,冒犯國禁,罷黜,其代令該曹擇差,催促下送事。
答右參贊金壽恒疏曰,省疏具悉。卿其安心勿辭,往來。
府前啓,措語見上請還收朴浻議處之命,請還收前承旨金益炅削職之命。答曰,毋庸瀆擾。以上朝報郞廳金光緯校正。郞廳金煃書進。
上在昌德宮。停常參·經筵。
申時酉時,日暈。
下直,慶州府尹沈世冉,西原縣監朴增輝,雲山郡守南宮忠,新寧縣監李材吉。
謝恩,判尹李一相,護軍趙珩。
藥房啓曰,夜來日氣頗冷,伏未審聖體,若何,眼候今已快愈乎?臣等憂慮未弛,敢來問安。答曰,知道。症候,已言于醫官矣。
政事,明日爲之。
忠淸監司書目,牙山呈,以完平君李曼,七月二十二日身死事。又書目,恩津等官呈,以牛疫漸至熾盛,致斃者多至二百八十五首,前頭民事,極爲可慮事。又書目,臣情勢病勢,俱難冒處,爲先鐫改,以便公私事。
京畿監司書目,加平郡守李文雄,病重罷黜事。
藥房再啓曰,卽伏聞醫官所傳之言,則自昨聖候雖無惡寒之氣,氣不舒泰,且有腦後微疼,玉音重濁之候,此是感冒之症,臣等,不勝憂慮,仍與鄭後啓諸御醫等商議,則皆以爲人蔘敗毒散,加蘇葉·荊芥·乾葛各一錢,連進三貼,而今日則再進二貼,卽爲和解宜當云,此藥二貼劑入之意,敢啓。答曰,知道。
答吏曹參判李尙眞疏曰,省疏具悉。卿其勿辭,察職。
府前啓,措語見上請還收朴浻議處之命,請還收前承旨金益炅削職之命。
答府曰,勿煩。
政院啓曰,去月二十三日引見時擧行條件,已爲啓下,分付該曹矣。領中樞府事李景奭送言,以爲今見出於朝報者,則所啓措語,多有失眞,以此改付標宜當云,依大臣書送,付標以入,而當該假注書,記事疏漏,前後改付標至再,臣以入侍之人,難免不察之失,不勝惶恐,敢啓。傳曰,知道。以上朝報
上在昌德宮。停常參·經筵。
下直,禮山縣監黃道平。
謝恩,成均博士柳根齊,校書博士盧說之。
藥房啓曰,伏未審夜來,聖候調攝,若何,昨日劑進人蔘敗毒散進御之後,感冒之候,有和解之效乎?臣等不勝憂慮,敢來問安。答曰,知道。症候,已言于醫官矣。
備邊司郞廳,以領·右相意啓曰,刑曹判書缺不爲行公,以致獄訟缺挺一推考,使之速出缺模本曹,有難便之勢缺事其代以無故人,卽爲差出,何如?傳曰,允。
京畿監司書目,驪州呈,以禮曹參判趙壽益,病重上去不得事,啓遞差。
咸鏡監司書目,高山察訪李之馨,違拒兵使號令,有傷事體,罷黜事。
藥房再啓曰,卽伏聞醫官所傳之言,昨日連進湯劑二貼之後,雖有發散之效,餘熱猶未快祛云,臣等與鄭後啓諸御醫等商議,則皆以爲小柴胡湯,加知毋酒炒·麥門冬各一錢,黃連酒炒·山梔炒各七分,連進三貼,宜當云,此藥三貼劑入之意,敢啓。答曰,知道。
傳曰,新豐府院君遷葬時,破舊墳後,各祭,令本道一一備給事,分付該道。
謝恩,司諫吳斗寅。
府前啓,措語見上請還收朴浻議處之命,請還收前承旨金益炅削職之命。答曰,勿煩。
夜四更,流星出羽林星上,入天苑星下,狀如拳,尾長二三尺許,色赤。以上朝報
有政。
吏批,校書博士單李尙悌,校書著作單陳尙漸,學正單柳梴,以南龍翼爲刑曹參判,張善瀓爲獻納,任濬爲禁府都事,洪宇翼爲慶源府使,沈栢爲司憲府監察,姜復先爲典籍,吳斗寅爲司諫,李以時爲歸厚別提,白弘一爲加平郡守,朴乃章爲平市奉事。以上政軸
上在昌德宮。停常參·經筵。
下直,濬源殿參奉許璋。
謝恩,加平郡守白弘一。
藥房啓曰,凄風連日不止,伏未審夜來,聖體調攝,何如,湯劑進御之後,熱候漸向差減乎?臣等不勝憂慮,敢來問安。答曰,知道。與昨無異矣。
獻納張善瀓上疏。大槪,冒陳悶迫私悃,乞許遞職,以伸至情,俾完大事事。入啓。
府前啓,措語見上請還收朴浻議處之命,請還收前承旨金益炅削職之命。答曰,不允。以上朝報
上在昌德宮。停常參·經筵。
謝恩,護軍朴世模·宋時喆,慶源府使洪宇翼,禁府都事任濬,歸厚別提李以時。
禮曹啓曰,新豐府院君,永嘉府夫人遷葬破舊墳,定於今八月初九日云,破舊墳遷柩時,王大妃殿,當有望哭之禮,望哭儀註,豫爲磨鍊,直入王大妃殿,何如?傳曰,允。
以忠淸監司辭狀,傳曰,勿辭察職事,下諭。
假注書趙時瑗服制,代以柳星三爲假注書。
藥房啓曰,伏未審夜來,聖體調攝,若何,餘熱之候,比昨差減乎?湯劑當盡於今日,必得詳知卽今症候,如何,或可更議他藥,或可停藥,臣等區區憂慮,敢來問安,竝此仰稟。答曰,知道。症候,已言于醫官矣。
再啓曰,卽伏聞醫官所傳之言,則熱候今已差減,而眼患自再昨復發云,臣等不勝憂慮,與鄭後啓諸醫商議,則皆以爲熱候已減,而眼候如此,湯劑則自今日停止,而感冒發散之餘,旋卽受鍼,乃是醫家所忌,似難輕議,姑觀一兩日如何後,議定宜當云,敢此仰稟。答曰,知道。
答獻納張善瀓疏曰,給由。
府前啓,措語見上請還收朴浻議處之命,請還收前承旨金益炅削職之命。
前府使成釴職牒還給事,奉承傳。
戶曹啓曰,卽者次知內官,招致本曹該吏,分付言,今月初九日,新豐府院君,永喜府夫人遷葬破舊墳時,王大妃殿望哭之禮,將行於養和堂,而自內當爲修理,所入雜物,措備以待云,此事不爲關由政院,有違近日臺諫論啓蒙允之意,而望哭日子不遠,雖無政院啓下之事,自本曹,不得已爲先卽爲擧行之意,敢啓。傳曰,以數十年間事言之,修理等事,本無自政院分付之擧,則今日該曹之事,誠未曉也,且尺布斗米,皆自政院分付,然則使其君執籌以後快耶?蒙允云者,事緊大段,不可不關由政院事也。日後依此施行,俾無如此無據之擧。
答府曰,堅執之意,予實未曉也。爾等勿煩。
院啓,春秋陵寢展謁之禮,實由於聖孝霜露之感,凡在臣民,孰不欽仰?而第念人君愼疾之道,固不可小忽也。今此陵幸,吉日已下,而聖候方在違豫中,臣等心切憂慮矣。卽伏見藥房啓辭,眼患自再昨復發,將有受鍼之擧云,臣等尢不勝仰慮之至,前頭日期,只隔兩旬,其前雖有勿藥之喜,尤當戒在於少愈,今若凌晨動駕於百里經宿之程,則日後添傷之患,理所必至,今日群情,皆以爲憂,請深惟愼攝之方,亟寢陵幸之命。
戶曹判書許積上疏。大槪,冒死陳情,乞削臣職,仍治臣罪事,入啓。
玉堂箚子。大槪,略陳所懷,冀蒙采納事,入啓。答曰,勿煩。
答院曰,每當展謁之時,遽因疾病,未伸情禮,倏已過朞,如無大段疾病,其可廢乎?日字尙遠,自可觀勢進退,今日之啓,過於愼重矣,爾等勿煩。以上朝報
上在昌德宮。停常參·經筵。
謝恩,刑曹參議李尙逸,獻納張善瀓,監察沈栢,校書著作陳尙漸。
藥房啓曰,伏未審夜來,聖體調攝,若何,餘熱今已快減,而眼候與昨,何如?臣等區區憂慮,敢來問安。答曰,知道。與昨無異。
刑曹啓目,宜寧縣監南斗樞矣設賑,比他甚疏,就粥零星,果有分賑不均罪,前咸安郡守權曦段,臘享進上事,發煙軍爲山行,稱以貿納,各徵租斗民怨罪,各決杖一百,盡奪告身,私罪,啓,功減一等。又啓目,順川縣監卞榥,求禮縣監柳重觀等矣田三稅,三月內上納,乃是事目,且上年田稅,五月始爲裝載發送,致有臭載之患,罪各決杖一百,盡奪告身,私罪,啓,功減一等。
大司憲鄭致和辭職上疏。入啓。
府前啓,措語見上請還收朴浻議處之命,請還收前承旨金益炅削職之命。
院啓,臣等,昨以請寢陵幸事,敢有所陳達矣。伏承聖批,辭意亦至,不啻丁寧,臣等奉讀再三,欽感聖意,而第念展謁陵寢,雖由於情禮之當然,聖人愼疾,不可以微恙而小忽,卽今聖候,餘熱有減,眼患復發,纔停湯劑,旋議受鍼,平復之期,雖或在近,靜攝之方,必須多日,而前頭日字,未滿兩旬,豈可委之尙遠,而觀勢進退乎?且今秋事尙早,禾穀未熟,尤爲前期豫講,無如春間之虛費民勞也。請加三思,亟寢陵幸之命。晉州卽嶺南雄邑也,且在營下,素稱難治,曾前擇倅,比他尤重,而近以病鄕,便作厭避之地,十年之間,九易其倅,民不堪憂,日就凋弊,不可不別加擇送,久任責效,而新除授牧使李明傳,素乏名稱,衰病俱劇,尋常職守,尙云不可,況此劇煩彈壓之責,決非所堪,豈可苟充差遣,重貽迎送之弊乎?請晉州牧使李明傳遞差,其代,以有才望者,各別擇送。長湍,乃古之三輔也,且兼防禦之任,從前必以曾經閫帥之人擇送者,意非偶然,而新除授府使李泌,非但人望素輕,旣無履歷可觀之實,且曾以酒色,見敗於繡衣廉問時,畿輔重地,決不可付諸如此之人,除目一下,物情皆以爲駭,請長湍府使李泌,遞差,其代擇送。
答府院曰,不允。以上朝報
義禁府啓曰,宋之濂議啓公事,據和順縣刑吏李栢齡,鎖匠奴順生,同福縣刑吏金信邦等,自本道,爲先押送,故卽爲囚禁之意,敢啓。傳曰,知道。以上禁府謄錄
上在昌德宮。停常參·經筵。
下直,昌城府使吳廷彦,昌原縣監曺挺宇,果川縣監李重輝。
謝恩,大司諫李弘淵,刑曹參判南龍翼。
藥房啓曰,夜來日氣陰冷,伏未審,聖體調攝,若何,餘熱旣已盡祛,眼候漸向差減乎?臣等區區憂慮,敢來問安。答曰,知道。餘熱幾盡差減,眼候乍重乍歇,而似減於再昨矣。
大司諫李弘淵啓曰,向臣忝冒本職之日,擧劾都摠經歷朴振翰,卽爲蒙允,而臣實發論矣,及臣遞職之後,因廟堂諸臣登對,有陳其失實稱冤之狀者,乃有査覈之命,此是出於朝報之大槪,其詳則不得知,而其時說話,想不止此,若臣平日言行,不至於無狀,則寧有此近古罕有之擧乎?羞當世而辱臺閣,實自臣始,惟當自訟之不暇矣,豈敢有費辭自是之計?第其所聞之不誣,則蓋有說焉,臣於閏月間,適與一家人守制,曾任湖臬者相對,偶及振翰事,詳言可駭可愕之狀,不啻縷縷,所謂京商者,卽振翰所嘗僑居主人,而其漢尙在京裏,若與其時立訟得決準納作紙者,比對於一處,且問其兩口奴婢去處,則可知其實狀。振翰,又於罷歸之時,偸出本邑官庫所儲米二十餘石於浦邊,將爲自己之物,自營門,發遣差員,摘發知數,將欲啓聞,而人有力止者,至謂何忍陷人死地云,故終不得據實請罪,其米石,則用於賑救,文書尙存云,其所聞,旣如是鑿鑿有據,則其與泛然風聞者,安可同日語哉?況其時差員,尙在近畿,力止之人,又是名宰,今若悉擧其姓名,則有類於訟庭對辯者,故今姑略之,而其人俱在,安可誣也?不但此也。卽今朝士之往來湖右者,聞得此言,皆以爲振翰此事,人人皆知,擧世耳目,渠何以掩之?査覈之事,於振翰非幸也,不幸也。此豈皆私於臣而讐於振翰者哉?臣與振翰,素無恩怨,發論之時,竝及米石之說,則僚員莫不爲駭,而復以爲振翰所犯一款,亦足以坐廢,今不必竝擧之意,停當以啓,則臣之本意,只在於激濁糾邪,初不欲爲已甚之擧,不料振翰稱冤之說,至騰於縉紳間,終至於臺端沮喪,武人增氣,此豈國家設置臺閣之本意哉?臺論旣是風聞,則安能每事盡實,其間或有不實而公論稱冤者,則發論及參論之人,引咎自劾,以明其不然,未聞遽請査覈,如今日之爲也,頃者伏聞,自該曹,只欲捧其緘答於振翰,以行査覈,其公事,格於政院,送于本道云,若非政院之退送,則振翰自己發明之言,果然爲公語可信之端乎?振翰之氣焰可畏,從可知矣。豈不大可寒心哉?緣一武臣,墜落臺風,此無非臣滄浪自取,而若使有識者聽之,則庸詎無慨然於世道者乎?除命之下,已將一旬,而臣有賤疾,冒呈長單,終不得達,今始出肅,逋慢之罪,在所難免,請命遞斥臣職。答曰,勿辭,退待物論。
府前啓,措語見上請還收朴浻議處之命,請還收前承旨金益炅削職之命。答曰,不允。
答大司憲鄭致和疏曰,省疏具悉。卿其勿辭察職。
院前啓,請寢陵幸之命,請晉州牧使李明傳遞差,其代以才望者,各別擇送。請長湍府使李泌遞差,其代擇送,引嫌而退,當初擧劾,旣非泛然風聞,筵中陳達,不過所聞各異,雖有査覈之擧,別無可避之嫌,至於病未卽謝,勢所固然,請大司諫李弘淵出仕。
慶尙道寧海屬英陽幼學趙欽等上疏。大槪,請以寬遠民至痛之弊事。入啓。下該曹。
答院曰,不允。處置事,依啓。以上朝報
上在昌德宮。停常參·經筵。
夜一更,電光。二更,雷動電光。三更,電光。初更量灑雨。
下直,甲山府使慶憲,平山浦萬戶簡世雄。
謝恩,承文副正字李猶龍。
大司諫李弘淵就職。
藥房啓曰,微雨乍晴,風日陰凄,伏未審夜來,聖體調攝,若何,昨日問安之批,以餘熱幾盡差減,眼候乍重乍歇爲敎,臣等,與鄭後啓諸御醫反復商議,則餘熱已差,而眼候加減無常,蓋緣未能祛根而然也。鍼則雖有一時之效,每患有瀉而無輔,藥則雖曰苦口之患,得其當劑,可以祛根,伏未知卽今症候,比昨漸減乎?必須明白下敎,然後或藥或鍼,可以議定,臣等不勝憂慮,敢來問安,竝此仰稟。答曰,知道。今日眼候,比昨稍勝,當觀夕間與明日症候,然後可知差減之實效矣,鍼藥竝姑待數日稟處,今後勿爲逐日問安。
全羅監司書目,龍安縣監林一信,七月二十七日,父在喪事。
京畿監司書目,衿川呈,以工曹判書尹絳病重,上去不得事。
黃海監司書目,載寧郡守李溫,旣有瞞報上司之責,又有致殞人命之罪,爲先罷黜,令攸司照例處置事。
禁府啓目,李斗鎭·洪柱三等議處云云,兩人分輕重照律施行,而試官林川郡守呂孝曾,理難獨免,令攸司推考處置,何如?啓依允。又啓目。京畿監司啓本,李慶源査覈云云,不得明査,監司及推官,姑先推考,座首色吏等處,更良詳細捧招,明白啓聞後,稟處何如?啓依允。
刑曹啓目,卞榥係是朝官,移義禁府,決杖何如?啓依允。
禮曹,來初九日,新豐府院君遷葬破舊墳時,王大妃殿望哭正時,卯時。
府前啓,措語見上請還收朴浻議處之命,請還收前承旨金益炅削職之命。
院前啓,請加三思,亟寢陵幸之命,請晉州牧使李明傳遞差,其代以有才望者擇送,臣等,以長湍府使李泌請遞事,連日論列,尙且留難,臣等竊惑焉。畿輔重鎖,旣是從前擇送之地,固不可人人而冒處,新除授府使李泌,非但人望素輕,性本愚悖,曾在國恤初,肆然挾娼縱酒於任所,湖右之人,至今唾罵,頃者見敗於廉問,特其餘事。今日之只請遞職,蓋以旣往而不欲深加追論耳。卽今武弁,雖曰乏人,決不可以如此之人,濫授牧禦重任,請長湍府使李泌,遞差,其代擇送。答府院曰,不允。
吏曹啓曰,守令有闕,政事,取稟。以上朝報
上在昌德宮。停常參·經筵。
夜一更,月犯迷星。
吏曹郞廳,以領·右相意啓曰,頃因吏曹判書朴長遠榻前申請,州·牧可合人相議抄啓事,定奪矣。令備局諸堂上,各薦三人後,臣等就其中刪定書啓,而職秩在五六品者,徑擬州·牧,政體未妥,改以州·郡爲目之意,敢啓。傳曰,知道。
府·院前啓,社稷大祭齊戒,姑停。以上朝報
都摠府啓曰,今日入直軍士,當爲中日習射,而社稷大祭,齋戒相値,不得爲之之意,敢啓。傳曰,知道。以上摠府謄錄
上在昌德宮。停常參·經筵。
下直,洪陽縣監李垕。
吏曹判書朴長遠,提學辭職上疏。入啓。
慈殿望哭後,藥房問安。答曰,無事。
政院·玉堂·二品以上·六曹·大司諫問安。答曰,罔極。
大殿·中殿,政院·玉堂·二品以上·六曹·大司諫問安。答曰,知道。
中殿,藥房問安。答曰,知道。
同副承旨李袗上疏。大槪,年老病深,同副之任,萬不可堪,懇乞遞免事。入啓。
答戶曹判書許積疏曰,省疏具悉卿懇。非有深意於卿也,卿何辭爲?安心勿辭,從速察職。
藥房啓曰,伏未審夜間,聖體調攝,若何?今日慈殿,行望哭之禮,自上起居之際,不瑕有傷於靜攝之中乎?且再昨問安之批,有鍼藥竝姑待數日稟處之敎,詳知卽今眼候如何後,可以議定,臣等區區憂慮,敢來問安,竝此仰稟。答曰,知道。症候,已言于醫官矣。
京畿監司書目,坡州呈,以掌令李觀徵病重,上去不得事。
忠淸監司書目,尼山呈,以掌令尹元擧病重,上去不得事。
藥房再啓曰,卽伏聞醫官所傳之言,餘熱快降,眼候向差,臣等不勝喜幸之至,仍與鄭後啓諸御醫商議,皆以爲熱候已降之後,則例有中氣不足之患,補中闊表之劑,不可不及時進御,補中益氣湯,加麥門冬·白芍藥炒各一錢,知毋蜜水炒七分,五味子五分,黃栢酒炒三分,連進累十貼宜當云,此藥五貼,爲先劑入之意,敢啓。答曰,知道。
府前啓,措語見上請還收朴浻議處之命,請還收前承旨金益炅削職之命。
院前啓,措語見上請加三思,亟寢陵幸之命,請晉州牧使李明傳遞差,其代以有才望者擇送,請長湍府使李泌遞差,其代擇送。答曰,不允。遞差事,依啓。
答府曰,不允。
副校理金萬均辭職上疏。入啓。
以工曹判書尹絳,掌令尹元擧·李觀徵辭狀,遞差。以上朝報
上在昌德宮。停常參·經筵。
辰時,日暈。午未時,日暈。申酉時,日暈兩珥。
夜一更,月暈。三更,流星出文昌星上,入北河星下,狀如鉢,尾長三四尺許,色赤。四更,電光。
下直,加背梁萬戶朴悌元。
答吏曹判書朴長遠疏曰,省疏具悉。卿其勿辭,從速察職。
答同副承旨李袗疏曰,遞差。
答副校理金萬均疏曰,省疏具悉。爾其勿辭,救護母病。
大司憲鄭致和,吏曹參議李慶徽辭職上疏。入啓。
假注書柳星三受由,代鄭華齊落點,鄭華齊服制,代李三錫落點。
傳曰,政事,當日爲之。
兵曹判書金佐明箚子。大槪,兼帶軍器寺·訓鍊都監提調,照例處置事。入啓。
假注書柳挻出使,代李猶龍落點。
謝恩,左副承旨李慶億,右副承旨安後說,同副〈承旨〉尹飛卿,承文正字李猶龍。
引見時,領議政鄭太和所啓,司僕寺郞廳,各有所管,其中僉正,專掌馬政,僉正朴邁,能擧其職,而今已仕滿,當爲換差他寺,其代得人未易,朴邁仍任,何如?上曰,依爲之。
戶曹判書許積所啓,守令解由之規,本曹倉穀,則雖有未捧之數,從其多少,越等而已,解由則元無不爲成給之事,而至於常平廳,則未捧八分之一者,皆令拘礙解由,如此之類,終身不敍,似當有變通之擧矣。上曰,依該曹定式施行。
兵曹判書金佐明所啓,本曹郞廳,勿爲頻數遷動之意,曾前啓請,非止一再,而該曹每患乏人,尋常備擬久任之員,亦不免數易,今後則雖或備望,必以久任懸錄於望單子中以入,何如?上曰,依爲之。以上朝報
大臣·備局堂上引見時,江華留守趙復陽所啓,本府軍兵,今方習炮,而火藥無出處,故以本府所儲,減價許貿,則渠輩爭先買之,用於私習,而本府所賣之數,亦當充上,且本府人民,且以米穀爲貨,故若干所收,多有費出之處,本府與開城府接近,可以通行錢貨,戶曹及常平廳所在錢貨,竝爲移給,以爲試用轉貿之地,何如?上曰,戶曹及常平廳遺在之數,幾何耶?戶曹判書許積曰,常平廳則十錢通寶二十貫,戶曹則銅錢百餘貫矣。上曰,竝給之可也。又所啓,本府所用鉛丸,無以繼辦,常平廳所在鉛鐵若干斤,取用何如?上曰,五百斤移給可也。又所啓,本府釜鼎見在之數,不過三百坐,且多破傷者,脫有緩急,必有不足之患,竊聞黃海監營,所屬釜鼎匠人甚多,一年例納釜鼎,其數亦優云,令黃海監營貿送,何如?領議政鄭太和曰,名爲匠人而未必盡納釜鼎,或有收稅,補用於判需云矣。上曰,然則除出耗穀,貿送如何耶?鄭太和曰,若隨所得,連續以送,則似好矣。上曰,自今年爲始,逐年備送百坐,可也。又所啓,木柵,最爲防禦之具,故李曼·徐元履,曾爲留守時,多貿直長木,埋置浦中,今已腐朽,未免虛費物力矣。本府四面皆山,而濯濯無木,如以移轉太一百石,貿橡實二百石,以爲種植之地,則眞木當爲茂盛,可爲有用之物矣。鄭太和曰,此是遠慮,依此施行,而本色太,則自本府充上,似當矣。上曰,依爲之,但必須嚴其禁伐之令,後日留守,亦爲申飭可也。又所啓,本府所儲弓子,今當修造,而所入黑角,得之甚難,前日已得四十桶,而猶有不足之患,令戶曹加給三四十桶,何如?上曰,三十桶加給可也。又所啓,本府異於他處,居在海中,濕氣尙多,箭羽易落,必須加漆,以防濕氣,而全漆極難措備,令該曹量給,何如?上曰,令工曹全漆三斗給之可也。又所啓,造箭時所入雉羽,亦無出處,極以爲悶矣。鄭太和曰,兩西監兵使處,各定雉羽一萬箇,自備局擇送,何如?上曰,依爲之。又所啓,因反庫御史書啓,還上可米,皆令換作白米,此事,實爲難行,窮民許多所受還上,雖可食米,亦難舂納,今若猝然使之改作白米,則民力決不可及,其弊莫甚,依前仍作可米,精擇以捧,以防米租相雜之弊,何如?鄭太和曰,所謂可米者,卽可食之米也,曾前無可米之名,而中間去其食字,以可米爲名,不爲擇捧,今若仍捧可米,則他日米租相雜之弊,勢所難防,雖難便作白米,以此次白米爲名,而擇捧則似當矣。上曰,米品則以可食者擇捧,而以次白米爲名可也。又所啓,本府津路有五處,津船腐傷者甚多,不可不及時改造,安眠串,方有送人造船之事,津船十餘隻容入之材,斫來何如?鄭太和曰,安眠串船材,亦爲乏絶,武將頗以爲慮,臣等,相議磨鍊所入,欲以黃海道長山串材木給之,而趙復陽,以路遠難運爲慮矣。上曰,長山串材木百株,使監司輸送于江華,或改造或修補可也。又所啓戊戌陳太,幾盡區處,而餘存者尙有四百餘石,沈醬之外,無所用處,以此用於軍兵射砲試賞之時,何如?鄭太和曰,許給本府,使之隨宜區處,似當矣。上曰,依爲之。又所啓,長淵·瓮津·康翎等三邑,去本府水路頗遠,移轉米受去還納之際,其弊甚多,似當變通矣。鄭太和曰,復陽之意,欲以移轉米換大同米上納者也。其在用舊蓄新之道,雖似好矣,而其間節目,多有難處,試以船價言之,大同米來納江都之後,本府米,又將給價輸納京江,如此之際,其弊不貲,且貢物主人受去之時,亦不可不一番斛量,若有欠縮之數,則旣無添米,何以處之?許積曰,貢物主人輩,聞江都米換給之奇,莫不失心,京城之民,亦豈不可軫念乎?復陽曰,主人輩,初聞是言,果以爲悶,而旋聞移轉米品亦好,不以爲怨云矣。鄭太和曰,與該曹堂上相議,一千石爲先相換,試其可行與否,何如?上曰,依爲之。又所啓,內浦·瑞山·海美等地,前日徐元履所貿材木,今將斫伐運來,而船格難具,本府境內德浦等三津船格,除搜討使之運來,何如?兵曹判書金佐明曰,搜討軍定送,亦甚有弊,本府許給陳太四百石內,除出二百石,給價運納宜當矣。上曰,依爲之。以上備局謄錄
有政。
吏批,以洪命夏爲軍器寺都提調,洪處大爲承旨,洪命夏爲訓鍊都監都提調,崔後尙爲檢閱,李猶龍·魚震說爲承文正字,鄭士湛爲濟州審藥,鄭鑰爲掌令,朴世相爲龍安縣監,閔晦爲求禮縣監,李克誠爲晉州牧使,各司久任官員十,承文院判校尹塏,繕工監僉正成稷,兵曹正郞申厚載,奉常判官禹敬錫,兵曹佐郞李東稷,工曹佐郞金千鎰,掌隷院司議尹策,掌隷院司評許濟,尙衣主簿高斗紀,軍資主簿李允傳。以池天錫爲濬源殿參奉,李斗光爲齊陵參奉,趙時瑗爲養賢庫直長,韓希卨爲載寧郡守,金興祉爲東部主簿,李袗爲兵曹參議,尹深爲直講,黃道宏爲高山察訪,李光迪爲兵曹正郞,丁昌燾爲掌令,鄭好信爲長湍府使,鄭叔周爲順天縣監。以上政軸
上在昌德宮。停常參·經筵。
自午時至申時,日暈。
夜五更,電光。
下直,河東縣監金是榮。
謝恩,護軍李泌,直講尹深,檢閱崔後尙,高山察訪黃道宏,承文正字魚震說,左承旨洪處大,右承旨權大運。
司饔參奉李葂,沙器移設處看審事,廣州地出去。
下直,加平郡守白弘一。
藥房啓曰,伏未審夜來,聖體調攝何如?臣等昨日登對時,仰瞻玉色,眼候猶未快差,而酬酢移時,別無添傷之患乎?臣等憂慮未弛,敢來問安。答曰,知道。與昨無異矣。
咸鏡監司書目。道內癘疫,方痛二百八十名,死亡九十名,牛馬致斃前後通計二百九十餘首,緣由事。
右議政洪命夏箚子。大槪,乞遞訓局都提調之任,以存體例事。入啓。
濟州試才御史,尹深出去。
禮曹啓曰,陵幸吉日,以開月初旬,更爲推擇,則初九日爲吉云,敢啓。傳曰,知道。
兵曹判書金佐明箚子,啓下該曹。以上朝報
禁府啓曰,刑曹啓目,載寧郡守李溫,移義禁府處置事,啓下矣。李溫時在任所,依例府羅將發遣,拿來,何如?傳曰,允。以上禁府謄錄
上在昌德宮。停常參·經筵。
自昧爽至辰時,有霧氣。未時,日暈。申酉時,雷動電光。
夜一更,月暈,電光。二更至四更,電光。五更,電光,有霧氣。
答右議政洪命夏箚曰,省箚具悉卿懇。已有前規,何用辭爲?卿其安心,勿辭焉。
答大司憲鄭致和疏曰,省疏具悉。卿其勿辭察職。
答吏曹參議李慶徽疏曰,省疏具悉。爾其勿辭察職。
下直,密陽府使洪聖龜,公山縣監朴贄。
謝恩,掌令鄭鑰,監察金世泌,載寧郡守韓希貞,都摠經歷梁禹及,都事金章振,龍安縣監朴世相,平市奉事朴乃章,學諭金海一,求禮縣監閔晦,訓鍊主簿表渻,井浦萬戶黃惟學。
政院啓曰,來十五日,儒臣殿講日次,取稟,傳曰,爲之。
禮曹啓曰,新豐府院君,永嘉府夫人,遷葬發引,定於今八月十七日,安葬定於來九月初六日云,發引時及安葬時,王大妃殿,當有望哭之禮,望哭儀注,豫爲磨鍊以入于王大妃殿,何如?傳曰,允。
禮曹判書洪重普鍼灸呈辭,入啓。給由。
府前啓。措語見上請還收朴浻議處之命,請還收前承旨金益炅削職之命。答曰,不允。
都承旨鄭知和初度呈辭,入啓。給由。
右議政再箚。大槪,亟遞訓局都提調之任事。入啓。
謝恩,五衛將李天基,兼司僕將鄭昌翰。以上朝報
上在昌德宮。停常參·經筵。
日入後,流星出天中,濁氣入巽方,濁氣中狀如鉢,尾長一二尺許,色白。
下直,北評事李端夏,永柔縣令李迪。
謝恩,五衛將安鏡,長湍府使鄭好信。
都承旨鄭知和再度呈辭,入啓。加給由。
戶曹參議金始振辭職上疏,入啓。
藥房啓曰,雷雨之後,日氣涼冷,伏未審夜來,聖體調攝若何,眼候日漸差愈乎?臣等憂慮未弛,敢來問安。答曰,知道。眼候幾盡差減,而時或有赤澁之時,不如受鍼之爲愈,欲爲五六度受鍼,擇日以啓。
刑曹啓目。載寧前郡守李溫,移義禁府處置,推官及監司,竝推考,何如?啓依允。
咸鏡監司書目。高原郡守曺挺融,進上鰱魚闕封罷黜事。又書目。高山呈,以南兵使具文治,濫騎事。
京畿監司書目。安山呈,以獻納張善瀓,辭職上疏上送事。
藥房再啓曰,伏承問安之批,眼候時或有赤澁之時,欲爲五六度受鍼,擇日以啓爲敎,卽與鄭後啓諸鍼醫商議,則皆以爲眼候赤澁之氣,實由於肝胃經熱候升降而然也,感冒之候,旣已平復,日氣亦且不寒,受鍼似無所妨云,仍爲擇日,則今日乃瘟㾮,醫家所忌,明日平吉,十七日最吉,以何日受鍼乎?敢稟。答曰,明日爲之,可也。
大司諫李弘淵所啓。本院於長湍前府使李泌論遞時,以極擇差出之意,啓請蒙允矣。新府使鄭好信,曾於己亥年間,以甲山府使,減報稅蔘百斤於本道監司,而終至發覺,囚禁受刑,則至今隨行於將官,亦云幸矣,而乃入於擇差之中,殊無當初臺啓之本意,長湍府使鄭好信,請遞差。上曰,依啓。
引見時右議政洪命夏所啓。守令辭朝,雖有日限,當此秋捧之時,各官多事,守令不可久曠,新除授守令,趁速發送,何如?領議政鄭太和曰,令該曹催促發送,似當矣。上曰,未署經者,分付兩司,速爲署經,亦令該曹,催促發送,可也。又所啓,新除授順天縣監鄭淑周,在外時未上來,而似聞年旣衰老,性且嗜酒,不合於劇地云矣。領相曰,然則鄭淑周改差,其代,擇送,何如?上曰,依爲之。右議政洪命夏所啓,近日禁府,滯囚甚多,而例於無故日開坐,故不能頻數開坐,以致議讞稽滯矣。上曰,雖受鍼之日,議啓則自前爲之矣。領相曰,雖受鍼之日,未受鍼之前,則時或爲之,而受鍼後,則百司廢坐,故不得爲之矣。上曰,受鍼之日,雖不得用刑,議啓等事,則爲之,可也。又所啓,高山察訪,自前必以曾經臺侍差送,意非偶然,而近來全不擇人,事甚不當,黃道宏改差,其代,以曾經臺侍擇送,何如?上曰,依爲之。兵曹判書金佐明所啓,以陵幸道路摘奸事,事知兼司僕,當爲發送,而日期尙遠,今姑不送矣。上曰,長陵道路頗遠,日晷且短,若昏暮詣陵,不能行奉審之禮,則誠爲未安。右相曰,長陵程度百餘里,九月日晷漸短,犯夜詣陵,勢所不免,若侵晨動駕,則玉體恐有所傷矣。上曰,光陵,爲之,可也。以上朝報
上在昌德宮。停常參·經筵。
夜四五更,有霧氣。
答右議政箚曰,省箚具悉。卿其安心勿辭焉。
戶曹參議金始振辭職上疏,踏啓字而下。
謝恩,濬源〈殿〉參奉李斗光。
都承旨鄭知和三度呈辭,入啓。遞差。
吏曹參判李尙眞辭職上疏,入啓。
忠淸監司書目。臣病勢深重,且有偏着之罪,不敢晏然在職,亟遞臣職,以謝公議,且續垂死之命,上疏上送事。啓答曰,省疏具悉。卿其勿辭察職。
藥房啓曰,伏未審夜來,聖體調攝若何,眼候有赤澁之氣,昨又引接臣僚,別無添傷之患乎?今日受鍼時刻,以巳正爲定乎?臣等憂慮未弛,敢來問安。答曰,知道。
執義李俊耉所啓。措語見上請還收朴浻議處之命。上曰,予非有寬恩屈法之意,而如是堅執,予實未曉也,不允。又所啓,措語見上請還收前承旨金益炅削職之命。上曰,毋庸瀆擾。
大殿受鍼後,藥房·政院·玉堂·二品以上·六曹·大司諫問安。答曰,知道。
明日儒生殿講時,考官二,許積·朴長遠,參考官四,李慶徽·南九萬·金萬基·沈梓,落點。
吏曹啓曰,承旨·臺諫有闕,政事,取稟。
府前啓。措語見上請還收前承旨金益炅削職之命。
政院啓曰,明日儒生殿講時,命官何大臣進去乎?敢稟。傳曰,右相進去。
禁府照本。洪柱三·李斗鎭等矣,均有其失,分輕重照律罪,洪柱三段,決杖一百,告身盡行追奪,李斗鎭段,杖八十贖,奪告身三等。啓依允。若不別樣査處,則將來之弊,有不可勝言,洪柱三乙良,定配,可也。
執義李俊耉所啓。臣於頃日,本府之坐,以前北靑判官柳晉昌,生松魚進上,臭惡,推考公事,照律入啓,判下矣。今者,因政院啓辭,至有更爲覈處之命,臣不勝瞿然之至。晉昌之罪罷北靑,在於二月,進上封進,在於三月,則其非爲晉昌之罪,豈不較然而臣於許多推緘照勘之際,未能考見其緘辭中語意,不思稟處之道,宜乎政院之有此陳啓也。臣之矇然不察之失,無所逃矣,何敢晏然仍冒?請命遞斥臣職。答曰,勿辭,退待物論。
禁府,洪柱三,原州安昌驛定配。啓。
院啓。李斗鎭·洪柱三,所犯輕重,固是聖明之所洞燭,而至於擬律當否,則有司存焉,旣已依律文照入之後,洪柱三定配之命,遽下於意外,國家遵用法律之意,果安在哉?法一撓,則非但有罪者不服,亦啓後來無窮之弊,而致遠近之駭惑,請還收洪柱三定配之命。答曰,法撓之說,予實未曉也。偏私之論,何其甚耶?不允。
正言李秞啓曰,臣卽伏承聖批,以法撓之說,予實未曉也。偏私之論,何其甚耶爲敎,臣不勝瞿然之至。今此李斗鎭·洪柱三所犯,有司之臣,旣以當律,分輕重擬入,而至於柱三,遽下定配之命,已非國家用律之本意也。此臣之所以論列,而不惟不兪,反下嚴旨,斥以偏私,惶悚之極,繼之以慨然,噫,國家之所可重者三尺也,今日論執,實出於此,豈有一毫爲柱三之地哉?誠意淺薄,承此情外之敎,臣何敢晏然一刻仍冒?請命遞斥臣職。答曰,勿辭,退待物論。
答府曰,不允。
受鍼時入侍,都提調洪命夏,提調許積,副提調權大運,史官三員,醫官鄭後啓·金有賢,點穴金萬直,執鍼崔有泰,穴處則手部,合谷·中渚·神門,足部,臨立·大沖·崑崙·三里。以上內下日記
上在昌德宮。停常參·經筵。
謝恩,晉州牧使李克誠。
藥房啓曰,節屆涼秋,日氣陰冷,伏未審夜來,聖體調攝若何,昨日受鍼之後,眼候有差減之效乎?臣等憂慮未弛,敢來問安。答曰,知道。今日亦爲受鍼爲之,可也。
大王大妃殿·慈殿·大殿·中殿,政院·玉堂問安。答曰,知道。
政院啓曰,假注書李三錫,時無職名,付軍職,冠帶出仕,何如?傳曰,允。
大殿受鍼正時,巳正初刻。
受鍼後,藥房·政院·玉堂·二品以上·六曹問安。答曰,知道。
大司諫李弘淵啓曰,再昨引對時,臣亦濫厠諸臣之後,獲聞李斗鎭·洪柱三科罪輕重之敎,固知聖意之所在,而第竊聞該府堂上之所仰答,則斗鎭之罪,出於比律,柱三之罪,卽是本律云,而定配之命,遽下於意外,臣固不能無疑惑於日月之明,而適有僚簡,意與臣合,敢陳還收之論,蓋臺官所執者法文,所慮者後弊,據事爭執,乃其職耳,不料聖批嚴峻,出於情外,奉讀惶汗,莫知所出,法撓之說,不過蹈襲漢臣張釋之所謂一傾天下,用法皆爲之輕重之語,而辭不達意,罪實難逭,至於偏私一款,則臣雖無狀,豈有一毫敢生私護柱三之意,上欺聖明,下欺臣心之理哉?此無非如臣譾劣忝居諫職,誠意淺薄,不能見信於君父而然,其何敢一刻仍冒?請命遞斥臣職。答曰,勿辭,退待物論。
司諫吳斗寅啓曰,今此李斗鎭·洪柱三之科罪也,該府旣因判府分輕重照律以入,而洪柱三定配之命,遽下於格外,非但爲一時之過擧,實有關於後弊,本院還收之請,自是事體之當然,而聖批嚴峻,斥以偏私,臣誠惶悚震越,無地自容,噫,今日之金吾,卽古之廷尉也,殿下旣使之奏當,而又用特敎而輕重之,則不幾近於古所謂法不信於民者耶?臣等區區之慮,上欲使國家用法一出於大中至正之道,而誠意淺薄,反被情外嚴敎,無非如臣無狀忝居言責之致,何敢一刻仍冒?請命遞斥臣職。答曰,勿辭,退待物論。
殿講,考官朴長遠有頉,代,李一相落點。殿講儒臣,進士李重明易略,申漢柱,幼學洪世範·李東馨大略,進士李禎來中通,生員李萬材易粗,許穚大粗。
府前啓。措語見上請還收前承旨金益炅削職之命,引嫌而退,縣道現告,必有所據,旣已遲晩,循例照勘,則有何可避之嫌?執義李俊耉,請命出仕。答曰,不允。出仕事,依啓。
執義李俊耉就職。
受鍼時,提調醫官穴處,上同。以上內下日記
義禁府啓曰,本府都事沈樑,今月十三日,自西小門入來之際,有禁軍十餘人,聚於路傍,不意突進,扶曳下馬,無數亂打,傷處狼藉,以不得供職之意,呈狀本府,近來此輩之驕橫自恣,已不可勝言,而至於打傷朝官於白晝稠人之中,實是前所未有之事也。其不有國法,無所顧忌,誠極驚駭。此而不治,後弊難防,令攸司一一跟捕,各別重治,何如?傳曰,允。以上禁府謄錄
上在昌德宮。停常參·經筵。
夜五更,沈霧。
下直,穩城府使李昌胄。
謝恩,兵曹正郞李光迪。
答兵曹參判李尙眞疏曰,省疏具悉。卿其勿辭察職。
備忘記。居首生員李禎來,進士李重明各給二分,生員申漢柱,幼學李東馨·洪世範,進士李萬材各給一分,幼學許喬,紙四卷·筆四柄·墨三笏賜給。
大殿,政院·玉堂問安。答曰,知道。
藥房啓曰,伏未審夜來,聖體調攝若何,連日受鍼之後,眼候比昨漸差乎?今日受鍼時刻,定以巳正宜當,臣等憂慮未弛,敢來問安。答曰,知道。
明日,新豐府院君·永嘉府夫人遷葬發引時,王大妃殿望哭正時,卯初。
領議政鄭太和箚子。大槪,病伏累日,未參問安之列,且有筵中措語未瑩之失,惶恐待罪事。入啓。
大殿受鍼後,藥房·政院·玉堂·二品以上·六曹問安。答曰,知道。
執義李俊耉啓曰,諫院多官,以前西原縣監洪柱三事,竝皆引避,本府今當處置,而臣於柱三,旣有應避之嫌,勢難晏然仍冒,請命遞斥臣職。答曰,勿辭,退待物論。
府前啓。措語見上請還收前承旨金益炅削職之命,竝引嫌而退,禁府照勘,旣有差等,加以徒配,殊涉過重,據法論列,諫臣職耳。意外嚴旨,何必爲嫌?諫院之啓,旣有相避,則不能處置,勢所固然,請正言李秞,大司諫李弘淵,司諫吳斗寅,執義李俊耉,竝命出仕。答曰,不允。出仕事,依啓。以上朝報
都摠府啓曰,都摠管沈益顯,以會同分軍事,除標信內兵曹進去之意,敢啓。傳曰,知道。以上摠府謄錄
上在昌德宮。停常參·經筵。
自昧爽至辰時,有霧氣。未時申時,日暈。
夜一更至五更,月暈。
下直,寧海府使金雲長,交河縣監李曾賢。
謝恩,兵曹參判李袗。
王大妃殿望哭後,政院·玉堂·二品以上·六曹問安。答曰,罔極。
大殿·中殿問安。答曰,知道。
藥房啓曰,伏未審夜來,聖體調攝若何,受鍼今已三度,眼候比昨漸差乎?臣等,憂慮未弛,敢來問安。答曰,知道。
慈殿,藥房問安。答曰,無事。
中殿問安。答曰,知道。
大司諫李弘淵,司諫吳斗寅,正言李秞,執義李俊耉,就職。
傳曰,政事,明日爲之。
持平禹昌績上疏。大槪,臣旣有應避之嫌,而賤疾危劇,不得詣臺自列,冒死哀籲,冀蒙恩遞事。入啓。
院前啓。措語見上請還收洪柱三定配之命。答曰,不允。
府前啓。還收金益炅削職之命事,停啓。
禁府啓目。前和順縣監宋之濂,同福縣監韓後相等矣,原情云云,依前啓請刑推得情,何如?啓依允。宋之濂乙良,除尋常各別嚴刑,期於得情爲乎矣,韓後相段,姑停刑推議處。以上朝報
備邊司啓曰,端川捕得人金夢寅,自本道押來,卽於本司之坐,推問其入往北路之由,及其居住與其父兄弟之名,則與在本道所供無異同,而觀其容貌擧止,明是病風喪性之人,別無可疑之端,姑令拘留典獄署,待忠淸監司査啓之來,果是懷仁之人,則還送原籍宜當,敢啓。答曰,知道。以上備局謄錄
上在昌德宮。停常參·經筵。
藥房啓曰,伏未審夜來,聖體調攝若何,眼候差減之勢,比前何如?受鍼時刻,定以巳正宜當,臣等憂慮未弛,敢來問安。答曰,知道。
答領議政箚曰,省箚具悉卿懇。定配之命,出於予意之已決,則何由於卿陳達之辭也?卿無所失,須勿爲嫌,安心勿待罪。
大殿受鍼後,藥房·政院·玉堂·二品以上·六曹·大司諫問安。答曰,知道。
院前啓。措語見上請還收洪柱三定配之命。答曰,不允。
右副承旨安後說辭職上疏,入啓。
答持平禹昌績疏曰,省疏具悉。爾其勿辭察職。
受鍼時,提調·醫官,上同。內下日記
有政。
吏批,朱楘爲高原郡守,李亨千爲順天縣監,朴廷龍爲監察,南天澤爲高山察訪,鄭知和爲戶曹參判,朴而昭爲長湍府使,尹衡聖爲獻納,南龍翼爲都承旨,李觀徵爲正言。以上政軸
上在昌德宮。停常參·經筵。
自巳時至申時,日暈。
下直,晉州牧使李克誠,慈山郡守李彦珪,同福縣監金嚮,慶州判官尹昌元。
謝恩,都承旨南龍翼,順天縣監李亨千。
答右副承旨安後說疏曰,遞差。
大殿,政院·玉堂問安。答曰,知道。
藥房啓曰,伏未審夜來,聖體調攝若何,眼候顯有差減之效乎?今日受鍼時刻,亦依前定以巳正宜當,臣等憂慮未弛,敢來問安。答曰,知道。
全羅監司書目。牛疫日甚,致斃已至一千二百三十九首,極爲悶慮事。
平安監司書目。道內癘疫方痛者,四百十四名,死亡六十名,義州·安州·甑山等官,牛疫改發事。
吏曹啓曰,承旨有闕,政事,取稟。
假注書李三錫改差,代,以李渻爲假注書。
大殿受鍼後,藥房·政院·玉堂·二品以上·六曹·大司諫問安。答曰,知道。
院前啓。措語見上請還收洪柱三定配之命。新除授獻納尹衡聖,時在忠淸道林川地,正言李觀徵,時在京畿廣州地,請竝斯速乘馹上來事,下諭。答曰,不允。下諭事,依啓。以上朝報
受鍼時,提調·醫官,上同。內下日記
上在昌德宮。停常參·經筵。
夜一更,月暈。二更,白雲一道,起自坤方,直指艮方,長十餘尺,廣尺許,良久乃滅。三更,月暈。
下直,求禮縣監閔晦。
謝恩,內禁將趙碩耉,訓鍊主簿金德峻。
副校理金萬均辭職上疏,入啓。
大殿,政院·玉堂問安。答曰,知道。
藥房啓曰,伏未審夜來,聖體調攝若何,眼候差減,比前益有顯效乎?今日受鍼時刻,定以巳正宜當,臣等憂慮未弛,敢來問安。答曰,知道。
傳曰,史官四員待命,騎馬十二匹立之。
大殿受鍼後,藥房·政院·玉堂·二品以上·六曹·大司諫問安。答曰,知道。
受鍼時入侍,都提調洪命夏,提調許積,副提調南龍翼,史官三員,醫官·穴處,竝上同。
院前啓。措語見上請還收洪柱三定配之命。答曰,不允。
津船內摘奸。
都承旨南龍翼上疏。大槪,卽者入侍,罷黜之後,忽聞母病猝然危劇,蒼黃罔措,不得不更冒萬死涕泣陳情,懇乞卽遞職名,俾得罔夜歸救事。入啓。
答都承旨南龍翼疏曰,省疏具悉。卿其勿辭往來,當日茂朱縣病親事,出去。
都承旨南龍翼上疏。大槪,當此受鍼未停,陵幸迫頭之時,所帶之職,決不可暫曠,更冒萬死留疏就道,冀蒙卽遞事。入啓。以上朝報
上在昌德宮。停常參·經筵。
夜五更,月入東井,月暈。
下直。平海郡守權道經,載寧郡守韓希卨。
謝恩。加里浦僉使鄭斯翰,長湍府使朴而昭。
吏曹判書朴長遠辭職上疏,國忌齋戒,以留政院。
大殿,政院·玉堂問安。答曰,知道。
藥房啓曰,伏未審夜間,聖體調攝若何,眼候赤暈,有差減之效乎?臣等憂慮未弛,敢來問安。答曰,知道。
領議政箚子。大槪,病伏累日,未參問安之列,宗廟雜物修改,亦無進參之望,本職及兼帶都提調之任,竝乞遞改,以便公私事。入啓。
答都承旨南龍翼疏曰,遞差。
傳曰,政事,過國忌後爲之。以上朝報
上在昌德宮。停常參·經筵。
繕工奉事具夢協,光陵修理事,出去。
謝恩,五衛將金汝溫。
藥房啓曰,伏未審夜來,聖體調攝若何,眼候比前差減乎?今日受鍼時刻,定以巳正宜當,臣等憂慮未弛,敢來問安。答曰,知道。
受鍼時,入侍提調·醫官,竝上同。
全羅監司書目,長水縣監李文會,定配罪人,擅自給由,物故於他處,罷黜事。
慶尙監司書目,善山呈,以持平張鍵辭職上疏上送事。
刑曹啓目。前縣監卞榥矣,莫重上納之米,兼定領納之使,又許由陸路上去,罪決杖一百,告身盡行追奪。啓依允。
大殿受鍼後,藥房·政院·玉堂·二品以上·六曹·大司諫問安。答曰,知道。
傳曰,領議政處,遣內醫看病。
獻納尹衡聖,在外入來。
答領議政箚曰,省箚具悉卿懇。卿其安心勿辭,從容善攝。以上朝報
上在昌德宮。停常參·經筵。
辰時巳時,日暈。
大殿,政院·玉堂問安。答曰,知道。
忠淸監司書目。道內前後牛疫致斃之數,千有餘首,極爲驚慘事。
藥房啓曰,伏未審夜來,聖體調攝若何,眼候差減之效,比昨何如?今日受鍼時刻,亦依前定以巳正宜當,臣等憂慮未弛,敢來問安。答曰,知道。
受鍼時,入侍提調·醫官,上同。以上內下日記
大殿受鍼後,藥房·政院·玉堂·二品以上·六曹·大司諫問安。答曰,知道。
謝恩,僉知朴日省。
答持平張鍵,副校理金萬均疏曰,遞差。
吏曹判書朴長遠上疏,入啓。
院前啓。措語見上請還收洪柱三定配之命。答曰,不允。
政院啓曰,以吏曹判書朴長遠上疏。傳曰,此上疏,何承旨每每捧入乎,有傳敎矣。朴長遠,以病累日呈單,而本院,退却不捧,終乃以未參試官被斥,大臣陳疏,連日來呈,故臣等皆以爲冢宰引咎之章,不可一向退却,相議捧入矣,今承下敎,不勝惶恐之至,此上疏還出給之意,敢啓。傳曰,知道。以上朝報
有政。
吏批,以張善瀓爲修撰,李元禎爲戶曹參議,鄭載禧爲兵曹佐郞,朴世模·金壽興爲承旨,宋奎禎爲龍安縣監。以上政軸
上在昌德宮。停常參·經筵。
夜一更,流星出虛星上,入天廩星下,狀如甁,尾長一·二尺許,色赤,光照地。
謝恩,右副承旨金壽興,掌令丁昌燾,兵曹佐郞鄭載禧,東部主簿金興祉。
大殿,政院·玉堂問安。答曰,知道。
弘文館啓曰,新除授修撰張善瀓,時在京畿安山地,經筵入番事緊,請斯速乘馹上來事,下諭。傳曰,姑勿下諭。
吏曹啓曰,臺諫有闕,政事,取稟。
藥房啓曰,秋雨入夜蕭疏,伏未審此時,聖體調攝若何,眼候比昨漸差乎,卽今雨勢如此,受鍼時刻,待晴隨時爲之乎?臣等憂慮未弛,敢來問安,竝此仰稟。答曰,知道。
掌令丁昌燾啓曰,臣頃忝諫院之日,適聞果川縣監李益哲不治之狀,與同僚相議論罷,而第措語中,衰耗一款,未免風聞之誤,故翌日之啓,簡通刪改,至於蒙允,實出於詳愼之意,而臣旣遞職之後,同僚至以此引嫌見遞,臣何敢諉以前事,而晏然而已乎?除授新命,已過旬日,而素患胸脇之痛,觸冷重發,食飮痞結,關格阻礙,晝夜刺痛,轉側須人,不得不冒昧控疏,而一向見阻,冞增惶蹙,今始待疾少間,扶曳來避,而靜攝之中,瀆擾至此,逋慢之罪,益無所逃,臣何敢一刻仍冒,請命遞斥臣職。答曰,勿辭,退待物論。
大殿受鍼後,藥房·政院·玉堂·二品以上·六曹·大司諫問安。答曰,知道。
院前啓。措語見上請加三思,還收洪柱三定配之命。
掌令鄭鑰啓曰,臣卽伏見同僚引避之辭,乃前日果川縣監李益哲論罷事也,臣於伊時,亦忝諫院,同參其論,旣已引嫌,則何可晏然處置乎?請命遞斥臣職。答曰,勿辭,退待物論。
答院曰,不允。
司憲府啓本。迎曙察訪張世良矣,日次雉鮮不合之物,苟充封進,罪杖八十,贖,奪告身三等。啓功減一等。
刑曹啓目。朴廷傑,移義禁府處置,何如?啓依允。又啓目,卞榥,移義禁府處置,決杖,何如?啓依允。
今日受鍼時,以右議政所啓,前牧使任翰伯職牒還給事,捧承傳。以上朝報
義禁府啓曰,以刑曹粘目,前順天縣監卞榥,移義禁府處杖事啓下,而此則光陽兼任時,作米領船色吏旣不別定,又許由陸上來之罪也。卞榥,以順天稅船致敗之罪,亦因刑曹啓目,曾有決杖之命,故發遣押來羅將已久,不可又送羅將,待其拿來後擧行,何如?傳曰,允。又啓曰,以刑曹粘目,前魴魚津監牧官朴廷傑,移義禁府處置事,允下矣,朴廷傑,今方待命,卽爲拿囚之意,敢啓。傳曰,允。以上禁府謄錄
上在昌德宮。停常參·經筵。
夜一更,電光。三更,流星出天廐星上,入西方天際,狀如鉢,尾長三四尺許,色赤。四更,月犯軒轅星下。五更,流星出昴星下,入西方天際,狀如鉢,尾長四五尺許,色黃赤。
領敦寧金佑明箚子。大槪,病未肅拜,惶恐俟譴事。入啓。
下直,長湍府使朴而昭。
謝恩,都摠管趙珩,都承旨朴世模,同知李壽昌。
大殿,政院·玉堂問安。答曰,知道。
藥房啓曰,雨後風日涼冷,伏未審夜來,聖體調攝若何,眼候顯有差減之效乎?家傳養肝丸,以進御日數計之,則將盡於晦間,加劑以入宜當,臣等憂慮未弛,敢來問安,竝此仰稟。答曰,知道。今後勿爲逐日問安。
漢城府啓曰,都城內外大·中·小路,自有定式尺數,載於大典,而近年以來,人不畏法尺,寅緣冒占之處頗多,至於擧動所過之路,漸至狹隘,各部洞任,失其舊址,將未免人不得通行,瞻聆所及,誠極寒心。備局,曾因臺諫啓辭,一依大典尺數,勿論士大夫及民人,冒占家舍墻垣,一一撤毁,以復舊制,怠慢官吏,從重施罰事,入啓知委矣。臣等,開坐本府,招致五部之官,以啓下公事大典尺數,一一撤毁,隨毁隨報,而士夫家及民人等尤甚拒逆者,入啓處置之意,作爲事目,定限分付之後,又於開坐時,招致申飭,兼以行文催督,非止一再,而各部該官,或畏㥘士大夫家,不敢下手,或視以尋常,慢不擧行,只以若干民人家,塞責撤毁,當初民人之效尤,未必不由於士夫之先犯,而及其現露之後,猶不卽擧行,揆以事體,尤極可駭。五部官員中,怠慢官吏,則撤毁完畢後,自本府將爲入啓施罰,而各弊中尤甚不遵事目士大夫家長及坊民等姓名,一依部官所報,令該曹爲先依法處置,稱以方爲毁撤,遷延日字,終不盡毁者,亦令該曹待本府移文,毋論士大夫·民人,一一入啓科罪,俾無不均之弊事,捧承傳施行,何如?傳曰,允。
府啓。竝引嫌而退,風聞旣誤,未卽自列,則雖曰前事,難免其失,旣參其論,至於引避,則不敢處置,勢所固然,請掌令丁昌燾遞差,掌令鄭鑰出仕。答曰,依啓。
掌令鄭鑰就職。
答領敦寧金佑明箚曰,省箚具悉卿懇。卿其勿辭,調理察職。
傳曰,政事,明日爲之。以上朝報
義禁府啓曰,前順天縣監卞榥,以順天稅船致敗之罪,自刑曹,以杖一百照律,又以光陽兼任時,作米船色吏,不爲別定,又許由陸上來之罪,自刑曹亦以杖一百照律,移送本府,故卞榥,拿來囚禁。順天事,則今日之坐,已爲決杖,光陽事,又當決杖,而律有二罪俱發,罪名等者,從一科斷之文,刑曹照律,雖有先後之異,本府決杖,一時擧行,則卽是二罪俱發之類也,一日之內,連杖二百,不但有違律文,亦無前例,何以爲之?敢稟。傳曰,允。以上禁府謄錄
上在昌德宮。停常參·經筵。
初昏,電光。夜一更,雷動電光。二更三更,電光。
下直,慶源府使洪宇翼。
黃海監司書目。康翎移邑形止馳啓事。
禁府啓曰,本府公事,事體重大,不敢一刻稽滯,故曹司都事入直之外,又有一員,稱以公事交代,竝爲入直,凡有公事之下,公事交代,則仍直本府,曹司都事,回告於諸堂上而擧行,例也,今日前順天縣監卞榥決杖事啓下,此事當有草記之事,而交代郞廳朴元度,不爲在直,曹司都事,不敢空獄出來,送人請致,朴元度交代之際,稽滯多時,殊無曹司及公事交代竝爲入直之本意,近來百隷怠官,擅離直所者雖多,至於本府公事交代之不爲入直,曾所未有之事也。事之可駭,莫甚於此,都事朴元度,爲先汰去,何如?傳曰,允。
禮曹啓曰,以領府事李景奭所啓,敎民敎化勸講一事,申飭中外事,傳敎矣。臣重普,考出先王朝中外頒布節目,更爲問議于領中樞府事李,略爲加減,今此節目,雖似疎略,孝友悌長,卽百行之源,隣里相勸,乃風俗之美,而至於尊卑貴賤,吉凶婚喪,自有定制,無使僭越,實禮法之大者,今日行化之本,宜無過於此云,故別單書入,以備睿覽,姑先以此申飭於中外,以爲勸礪之地,何如?傳曰,允。
謝恩,持平沈梓。以上朝報
有政。
吏批,以吳始壽爲司僕正,李得然爲禁府都事,吳道宗爲長水縣監,沈梓爲持平,張善瀓爲掌令,任奎爲刑曹佐郞。以上政軸
上在昌德宮。停常參·經筵。
謝恩,僉知朴興元·吳時中,內禁衛將鄭好信,禁府都事李得然。
藥房啓曰,微雨夜過,日氣向寒,伏未審此時,聖體調攝若何,眼候比再昨漸差乎?臣等憂慮未弛,敢來問安。答曰,知道。今後,勿爲問安。
吏曹,前牧使任翰伯身死,曾經臺侍。啓別致賻。
禁府啓目。洪柱三,原州地徒三年定配,何如?啓依允。
司憲府照本。前洪陽縣監李光載矣,莫重穀物賃載之時,初旣不得完固之船·可信之人,而且不各定監色於每船,致有敗失之患,罪杖一百,贖,私罪,盡奪告身。啓功減一等。
持平禹昌績啓曰,臣持平李之翼,卽臣之同生妹夫也。在法當避,不可仍冒,請命遞斥臣職。答曰,勿辭,退待物論。
府啓。持平禹昌績,引嫌而退,敬差之行,必帶兼臺之銜,相避見遞,例歸在京之人,請持平禹昌績遞差。新除授掌令張善瀓,時在京畿安山地,請斯速乘馹上來事,下諭。答曰,依啓。
院啓。今年民事,當其長養之節,則雨暘不至失時,庶冀有秋,不幸災患連仍於夏秋之交,水患之後,繼以風災,正當各穀發穎之時,從朝達夜,無一息暫停者,幾六七日,禾稼之損傷,甚於水災,八路同然,有口皆言,朝家若不別樣軫恤,則殊無遇災勸民之意,而臣等於今日齊坐時,伏見該曹輸送年分事目,則只給水災,而不給風災,獨於京畿,不行覆審,臣等竊以爲不然,事目中,旣曰至於風災,傷稼最甚,諸道同然云,而又以爲不至於全然不收,而不許給災,則八路小民之怨咨,當復何如?況以最甚之風災,反不及於水災之給災者,寧有是理哉?且畿甸之水患·風災之慘,與諸道旣無異同,而諉以新行量田,而無論災異,一從上年結數徵稅,則非但比諸道有不均之嘆,亦豈朝家軫念根本之意哉?請諸道風災處給災一款,及京畿與諸道一體覆審事,令該曹稟啓施行。秋曹乃詞訟重地,爲其郞署者,固當職思其居,尤加謹愼,而佐郞朱震禎,畜妾閭家,便成請托之蹊逕,恣行賄賂,以致人言之藉藉,如此之人,不可仍置其職,淆亂官方,請刑曹佐郞朱震禎,罷職不敍。答曰,依啓。以上朝報
上在昌德宮。停常參·經筵。
未時申時,日暈。
謝恩,司僕正吳始壽,軍資正金宗一,宣傳官鄭台耉,長水縣監吳聖齊。
禁府啓目。朴浻所犯,分付本道,節節査啓後,稟處,何如?啓依允。
府啓。朴振翰米斛偸出之狀,狼藉於諫官避辭,觀其所犯,係是滿贓,不可以事在旣往而置之,請朴振翰,拿問定罪,偸出官米二十餘石之罪,何等滿贓,而按廉之臣,旣已摘發之後,拘於名宰之力止,不以實上聞,則救解聽從,俱有其失,請其時監司,査出罷職,力止名宰,査出推考。答曰,依啓。
執義李俊耉啓曰,臣於今日,適以式暇在家,伏見本府啓辭,乃朴振翰米斛偸出事也,頃者臣忝諫職之時,長官發論振翰之罪,語次亦及米石之事,而及其搆草,不爲竝擧,臣則未詳其曲折,更不商確而罷矣。今者啓辭,至以摘發之後,不以實上聞,爲其時按臣之罪,則參聞不論之失,臣亦難免,何敢晏然一刻仍冒?請命遞斥臣職。答曰,勿辭,退待物論。
政院啓曰,憲府,以朴振翰偸出官米二十餘石之罪,旣已摘發之後,不爲啓聞,監司罷職,力止名宰推考事,陳啓蒙允,今當捧傳旨,而啓辭中不爲擧名,自本院無査出之規,令本府査出現告後,捧傳旨,何如?傳曰,允。以上朝報
上在昌德宮。停常參·經筵。
未時申時,雷動。
下直,加里浦僉使鄭斯翰,井浦萬戶賓惟學。
謝恩,海陵副守特龍。
禁府,朴振翰拿囚。啓。
刑曹啓曰,新除授本曹佐郞任奎呈狀內,舊病沈痼,添得毒瘧,積月鍼藥,委頓床席,新除職務,萬無供仕之望,斯速處置云,任奎重病之沈綿,衆所共知,刑獄劇務,決難堪任,佐郞任奎改差,其代,以在京無故人,各別擇差,何如?傳曰,允。
應罷監司李泰淵,應推名宰李尙眞,現告。
府啓。引嫌而退,振翰所犯,係是贓法,則不爲竝論,殊欠臺例,請執義李俊耉遞差。答曰,依啓。
大司諫李弘淵啓曰,臣以朴振翰之事,齒舌尙饒,臣不欲更爲提起,蓋振翰所決折之罪,亦謂之終無是事,至於本道査覈中,竟置於烏有,罪罰之間,誠如是也,則沔川柳姓人,溫陽方姓人。以下缺朝報
備邊司啓曰,兵曹判書金佐明,御營大將柳赫然,請對入侍時,兵曹判書金佐明所啓,守禦廳所管,慶尙道僧帖價木三十同,因本道狀啓,以爲賑救之用,其代則以餘丁木計給事,自賑恤廳,啓下矣。卽今留都軍兵,有布帳造給之事,而餘丁木時存之數甚小,不得準償,賑恤廳用餘綿布二十二同零,使之移給,何如?上曰,依爲之。以上備局謄錄郞廳金光緯校正。郞廳金煃書進。
今番拜陵時,以自上經夜陵所之故,將有告廟之事,其時添入措語,仍爲擧行,似爲便當,群情亦皆如此,故敢此仰達。左議政洪命夏曰,自上核患之平復,乃國家莫大之慶,告廟之擧,不可不擧行,自上雖有所謙抑,群情所在,恐不可終已也。上曰,所患尙未如常,事且重大,故昨日亦以不可輕易爲之之意,言于承旨矣。禮曹判書洪重普曰,大臣旣已備陳,必須明白發落然後,方有擧行之事矣。上曰,予意已言於前矣。領相曰,前日陳達時,自上以爲未常平復,不可徑先告廟爲敎,而近來則必益平復矣。上曰,近來則雖有些少餘症,幾盡平常矣,但予意,初非待其快差擧行之意也。領相曰,然則上意,雖已平復,不欲行之耶?上曰,然矣。病患之平復與否,乃是第二件事也。右相曰,上意所在,非不知之,而旣是宗社莫大之慶,則自上不可以事在聖躬,謙抑而不行矣。上曰,原任大臣,亦不入侍,當從容議之矣。領相曰,原任大臣之意,臣等之所詳知,每以上候平復已久,而尙無告廟之擧,爲□□□司□□□□□兩司亦欲陳達之久,而姑待大臣之定奪矣。卽今上候旣已平復,告廟之擧,何可已乎?校理李程曰,近年上候未寧之日,群下煎迫之情,庸有極乎?及至今日,有此平復之慶,豈可無告廟之擧乎?群情莫不鬱抑,卽賜允許,何如?左相曰,上候平復,實是祖宗之默佑,尤當有告廟之擧,而且遠外之人,則猶不能詳知上候之今已平復,亦不可無此擧,須令四方知之矣。右副承旨金壽興曰,雖在私家,有事則必告家廟,國家之慶,寧有大於此者乎?況聖候平復,亦關宗社,群下此請,亦非欲以虛文尊奉君父者也,似不當一向謙抑矣。上曰,群意如此,問于原任大臣及儒臣,可也。
禮曹佐郞鄭必達,收議事懷德地出去。以上朝報
有政。
吏批,以黃奉祖爲內贍主簿,承文副正字二單,金奐·柳命全,學祿單尹理,以許積爲右議政,兼漢學敎授二單金萬基·吳始壽,以金益祥爲律學敎授,司成單李俊耉,以韓墍爲山陰縣監,鄭知和爲大司諫,宋時喆爲執義,朴愰爲聞慶縣監,朴世堂爲副校理,禹昌績爲正言,韓相夔爲顯陵參奉,鄭致和爲漢城府判尹,洪重普爲司僕寺提調,李光迪爲持平,楊顯望爲中部參奉,尹勉之爲司宰監僉正,李一相爲內醫院提調,朴檜茂年九十,陞通政,承文院提調二,洪重普·朴長遠,以許纘爲禁府都事,李德耉爲工曹佐郞,李袗爲大司諫,金起洙爲中學敎授,姜復先爲東學敎授,李循先爲中學訓導,鄭東望爲東學訓導,金海一爲養賢奉事,權諿以大黨六名捕捉,今加通政。
上在昌德宮。停常參·經筵。
吏曹啓目,前義城縣監李溟翼,已滿準期,還除外任,何如?啓依允。
假注書申晸改差,代,以任弘亮爲假注書。
傳曰,新豐府院君會葬時,京畿監司出往事,分付。
禮曹判書洪重普上疏。大槪,亟收新命,以安微分事。入啓。
戶曹判書李一相上疏。大槪,新授職名,萬不近似,敢陳瀝血之懇,乞收成命,改授可堪之人,以重名器,以安微分事。入啓。
京畿監司書目。安山呈,以掌令張善瀓辭職上疏上送事。
都承旨朴世模上疏。大槪,特推之命,獨及政官,情勢狼狽。乞罷臣職,以正臣罪事。入啓。以上朝報
上在昌德宮。停常參·經筵。
辰時,日暈。
京畿監司李時楳,新豐府院君會葬事,安山地出去。
謝恩,左議政洪命夏,內贍主簿黃奉祖,司宰僉正尹勉之,兼養賢奉事金海一,大司諫李袗,正言禹昌績,執義宋時喆,兼漢學敎授吳始壽,禁府都事許纘,刑曹佐郞朴重輝,承文副正字金奐·柳命全。
答禮曹判書洪重普,戶曹判書李一相疏曰,省疏具悉。卿其安心勿辭,從速察職。
答都承旨朴世模疏曰,省疏具悉。勿辭察職。
答掌令張善瀓疏曰,遞差。
吏曹判書朴長遠,吏曹參議李慶徽辭職上疏,入啓。
答吏曹判書·參議疏曰,省疏具悉。卿等勿辭察職。
明日新豐府院君會葬時,王大妃殿望哭正時,寅正一刻。以上朝報
政院啓曰,卽見義州府尹姜裕後狀啓,則齎咨官安宗敏出來事而去月二十九日成貼矣。今已五日,始爲來呈於夜深之後,其陪持人稽滯之狀,極爲可駭。令備邊司推問治罪,以警將來,何如?傳曰,允。
備邊司啓曰,瀋陽年例入送祭用生梨·栢子·淸蜜,自該曹分付兩西,已令措備,銀杏亦自該曹已爲下送,依前例,以邊將定差使員領送之意,分付該道,何如?答曰,允。以上備局謄錄
上在昌德宮。停常參·經筵。
謝恩,司成李俊耉,兼持平李之翼,刑曹佐郞李舜元。
慈殿望哭後,政院·玉堂·二品以上·六曹·大司諫問安。答曰,罔極。
大殿·中殿問安。答曰,知道。
慈殿,藥房問安。答曰,無事。
中殿問安。答曰,知道。
右議政許積上疏。大槪,不意新命遽出人望之外,驚惶震愓,罔知所措,冒萬死瀝血哀籲,乞收成命,改卜賢德,以濟時艱,以安微分事。入啓。
藥房啓曰,秋雨又作,徹宵不止。伏未審此時,聖候若何?今日慈聖又行望哭之禮,起居東朝之際,恐或有傷於靜攝之中,臣等區區憂慮,敢來問安。答曰,知道。
禮曹啓曰,三名日方物物膳,每因年凶,年年權減,已至十餘年之久,雖出於聖上軫念民弊之至意,其在享上之道,殊極未安,曾在壬寅年,本曹以各殿方物物膳復舊事啓稟,則有兩大妃殿外今姑停止之敎,故上年仍爲姑停矣。今年則外方農事不至於失稔,莫重方物物膳,不可不復舊,今年冬至爲始,依舊例封進之意,行會各道及開城府,何如?傳曰,兩大妃殿外,今年姑爲停止可也。
備邊司郞廳,以領左相意啓曰,戶禮曹判書,雖在常時,不可暫曠,而擧動日期已迫,兩曹應爲擧行之事,未免稽滯,禮曹判書洪重普,戶曹判書李一相,疏批已下,竝卽牌招出仕,使之察任,何如?傳曰,允。
謝恩,戶曹判書李一相,判義禁洪重普。
以藥房口傳啓辭,陵幸差退。
兵曹口傳政事。副摠管二,朴長遠·鄭致和·李一相·李汝發·李壽昌·金是聲。
傳曰,政事,過國忌後爲之。以上朝報
備邊司啓曰,會寧開市事,禮部咨文,今已出來矣。謄出咨文,行會本道,使之一依前例擧行,而回咨亦令該院撰出,付諸前頭使臣之行,何如?答曰,允。以上備局謄錄
都摠府啓曰,今日入直軍士,當爲中日習射,而雨勢如此,不得爲之之意,敢啓。傳曰,知道。
又啓曰,今此陵幸擧動時,侍衛不可不備員,摠管二員未差,所當差出,而明明日國忌,明日齋戒,其前勢未及開政,今日內,令該曹速爲口傳差出,何如?傳曰,允。以上摠府謄錄
上在昌德宮。停常參·經筵。
自昧爽至卯時,有霧氣。
答右議政許積疏曰,省疏具悉卿懇。卿之才德,允協輔弼之任,何庸控辭乃爾?安心勿辭,速出論道,以副上下之望。
謝恩,工曹佐郞李德耉,學錄尹理,中學敎授金起洙。
禮曹啓曰,以藥房啓辭,陵幸差退事,批下矣。更令日官推擇吉日,則來十二日爲吉云,前擇日單子中,以此日改付標,而宗廟告祭,亦當一體退行,以初十日設行,何如?傳曰,允。
右議政許積再疏。大槪,更罄肝肺,再籲宸嚴,亟回成命,以幸公私事。入啓。
京畿監司李時楳,新豐府院君會葬後入來。以上朝報
上在昌德宮。停常參·經筵。
卯時,有霧氣,日暈右珥。
答右議政許積疏曰,省疏具悉卿懇。已諭予意於前疏之批矣,何庸多誥?宜勿控辭,須速行公,以濟時艱。
歸厚別提李以時,新豐府院君禮葬後入來。
禁府啓目。前三水郡守尹培稱,以屯粟之代,徵捧貂皮,極爲可駭,拿問定罪,何如?啓依允。
右議政許積三疏。大槪,冒萬死,更申崩迫之懇,冀蒙垂察事。入啓。以上朝報
上在昌德宮。停常參·經筵。
卯時,有霧氣。
下直,順天縣監李亨千。
兵曹佐郞鄭載禧,道路摘奸事出去。
藥房啓曰,伏未審夜來,聖體若何,眼候別無更發之漸乎?近來日氣,冷暖不調,起居節宣,恐或愆宜,臣等憂慮冞切,敢來問安。答曰,知道。小有微感,而今已和解矣。
再啓曰,卽伏承問安之批,以小有微感之候,今已和解爲敎,臣等卽與鄭後啓諸御醫等商議,則皆以爲自上微感之候,旣已和解,今無可慮,而或有餘症,則不可不趁卽議藥,而陵幸日期,只隔數日,和解未久,觸寒擧動,恐不無再感添傷之患,拜陵日字,更爲差退,在所不已,臣等不勝憂慮,敢此仰稟。答曰,知道。餘症,當言于醫官矣。
府啓。臣等伏聞,數日前有宗班數人,多率宮奴,獵行江外,及到銅雀津頭,發怒於趁不艤船,毆打津夫,極其狼藉,至於新豐府院君遷葬時內送祭需,蹂躪投擲,略無所忌,器皿等物,沈江漂失,此實曾所未有之事。瞻聆所及,莫不驚駭,請令宗簿寺査出,拿問定罪。答曰,推考,可也。
藥房三啓曰,卽伏聞醫官所傳之言,仍與鄭後啓等商議,則自上微感之候,旣已發散,而脈候浮數,似有餘熱,加減涼膈散,加麥門冬·天門冬·地骨皮各一錢,黃連酒炒七分,連進三貼宜當云,此藥劑入之意,敢啓。答曰,知道。
以右議政三疏,傳曰,遣承旨敦諭。
備忘記。吏曹判書朴長遠,曩者做錯之事,不啻尋常,而似出無情之故,姑先推考,欲觀將來矣。恣意投疏,小無惶悚之意,人臣分義,豈容若是?拿問定罪。
政院啓曰,卽伏見備忘記,臣不勝悚惶之至,朴長遠當初做錯,不啻尋常,則不敢仍帶職名,坐待勘罪,陳疏乞免,實是惶恐之意,夫豈有他腸而聖敎以恣意投疏,小無惶悚之意,至有拿問定罪之命,此豈大聖人原情定罪之擧乎?自前六卿之臣,未聞有以陳疏乞免之故至於下理者,此不獨致四方之駭惑,竊恐大有損於聖上禮待臣僚之意,伏乞小霽天威,還收朴長遠拿問定罪之命。答曰,不允。再啓曰,臣等以朴長遠拿問還收事,略陳所懷,而聖批以不允爲敎,臣等不勝悶鬱焉。朴長遠處事顚錯,旣蒙特推之命,則不敢自安,陳疏乞免,勢所固然,而以其踧踖惶恐不敢行公之故,至下情外嚴敎,有此拿問之命,此豈大聖人禮遇群下之道耶?伏乞聖明,特霽天威,還收朴長遠拿問定罪之命。答曰,勿煩。
領左相箚子。大槪,請還收吏曹判書朴長遠拿問之命事。入啓。
禮曹啓曰,以藥房啓辭,陵幸差退事,允下矣。卽令日官推擇吉日,則來十五日爲吉云,前擇日單子中,以此日改標,而宗廟告祭,亦當一體退行,以十三日設行,何如?傳曰,允。
刑曹,賊人李英來,堂古介行刑。啓。
院啓。吏曹判書朴長遠,以頃日做錯之事,旣下嚴旨,且命特推,則不敢晏然行公,投疏俟譴,實是廉隅之所係,分義之當然,而拿問之命,出於意外,其在禮使之道,恐不當如是太薄也,況冢宰之任,大異於庶官,豈宜因一微過,而遽加縲絏之罰乎?聽聞所及,莫不驚惑,請還收吏曹判書朴長遠拿問定罪之命。國家松禁,至嚴且重,苟有犯者,自有當律,無識細民,尙知畏法而不敢犯,況在士夫,其可恣行而莫之忌乎?前監司趙龜錫,乃以洪姓人之名,冒呈所志,圖出甘結,斫伐東門外五里許禁山材松,多至數百株,其縱恣蔑法,莫此爲甚,行護軍趙珩,曾爲判尹時,成給甘結,使之勿禁,以爲斫伐人籍口之地,當道監役,具由論報,而猶且周遮,顯有容護之迹,其循私蔑法之罪,亦不可不懲,前監司趙龜錫,前護軍趙珩,竝拿問定罪。
禁府,朴長遠拿囚。啓。
答院曰,不允。末端事,依啓。
玉堂箚子。大槪,請還收朴長遠拿囚之命事。入啓。以下朝報
有政。
吏批,以李弘淵爲兵曹參議,洪受河爲兵曹佐郞,張善瀓爲副修撰,丁昌燾爲掌令,申濡爲戶曹參判,黃道宏爲兵曹正郞。
上在昌德宮。停常參·經筵。
謝恩,掌令丁昌燾,兵曹佐郞洪受河,訓鍊副正崔信後,宣傳官金以成,判尹鄭致和。
右議政許積四疏。大槪,近侍臨門,諭以聖旨,惶感之極,不知死所,而臣之情勢,斷無冒出之望,更瀝肝血,冀蒙垂察事。入啓。
政院啓曰,宗班數人推考事,命下矣。臺諫方以拿問定罪論啓,推考傳旨不得捧之之意,敢啓。傳曰,知道。
藥房啓曰,伏未審夜來,聖候調攝若何,昨日劑進加減涼膈散進御之後,餘熱差減乎?拜陵日期,雖曰退定,亦此不遠,天時日漸向寒,玉候或未快愈,而動駕遠路,經夜還宮,則必有添傷之患,恐不宜强行展謁之禮也。臣等忝在保護之地,不勝悶慮,敢來問安,竝此仰稟。答曰,知道。感冒旣已和解,餘症幾盡差減,則日候之向寒,不足爲慮,虛費民力,誠爲可慮,卿等勿以爲慮。再啓曰,伏承問安之批,以感冒旣已和解,餘症幾盡差減,則日候之向寒,不足爲慮,虛費民力,誠爲可慮爲敎,臣等不勝悶慮之至。聖候微感雖已和解,餘症幾盡差愈,而觸寒調攝,尙難適宜,況纔得發散之餘,腠理方虛,觸冒風寒,驅馳於二舍之遠路,經宿於久廢之齋室,則再感之患,難保其必無,臣民之憂慮,孰有大於此者乎?輕重所在,民力虛費,有不可計,今若又退日期,則且貽軍民留待之弊,而此亦猶不足顧也。但日氣漸向寒凜,在聖人愼疾之道,不可强行以貽添傷之患,臣等憂慮益切,不避煩瀆,敢此更稟。答曰,症候若無差減之勢,些少之弊,固不足恤,而今則氣候幾盡如常,經宿添傷之患,不足爲念,卿等須勿爲慮。
府啓。臣等伏聞數日前有宗班數人,多率僕隷,出獵江外,及至津頭,促呼津船,趁不來艤,發怒津夫,毆打狼藉,至於內送祭需及器皿等物,投擲漂失,小無所忌,瞻聆所及,莫不驚駭,決不可推考而止,請令宗簿寺査出拿問定罪,人君喜怒,貴在得中,必須罰當其罪然後,可以服人心矣。今此吏曹判書朴長遠做錯之失,不過政窠間悤擾之致,出於一時無情,非故用意而爲之也。旣承嚴旨,不敢晏然,控疏陳悃,恭俟罪譴,分義所在,情勢固然,而遽下情外之敎,至有拿問之命,竊恐殿下於喜怒之際,或未得其正,而有乖於和平之道也。中外震愓,群情駭惑,殊非平日所望於殿下者也。請加恕察,小霽雷威,還收吏曹判書朴長遠拿問之命。
司諫吳斗寅啓曰,臣於昨日,得見同僚簡通,則以禁松斫伐事,罪論前監司趙龜錫,前判尹趙珩等,此事臣亦槪聞,而其冒稱洪姓人,圖出甘結曲折,曾所未聞,故答以僉意歸一則何敢獨異?第圖出甘結一款,未知眞的否,必須詳聞而啓之如何云,而不書謹悉,姑待其往復矣。同僚更不答通,直往長官家,搆草詣闕,而至於擬律輕重,元不簡通,徑先傳啓,臣及見小報而後,始知其請拿,夫請拿宰臣,是何等重論,而旣不爲往復停當,又不言擬律之如何,使同席之人,不得與聞其終始,而矇然聯名於啓辭,臺閣之體,由臣隳壞,此無非臣見輕同僚之致,何可晏然苟冒?靜攝之中,未免瀆擾,臣罪尤大,請命遞斥臣職。答曰,勿辭,退待物論。
右副承旨金壽興上疏。大槪,敢陳區區之懷,以備財幸事。入啓。
正言李秞啓曰,臣卽伏見同僚避辭,則乃前監司趙龜錫,前判尹趙珩等論罪時傳啓事也。臣不勝愧恧之至,當初同僚簡通往復之際,司諫吳斗寅,答以僉意歸一則何敢獨異?第圖出甘結一款,未知眞的否,必須詳聞而啓之如何云云,臣意以爲,僉意歸一,則何敢獨異云爾則似無往復之事,至於甘結一款,則旣出於首官之論,長官初非謹悉書送,故怱率之間,頓然忘却,未卽答通,而臣適以城上所,卽詣長官家搆草,則日勢已暮,搆草簡通,一邊回示于在家同僚,一邊詣闕傳啓矣。今者同僚,以擬律輕重,元不簡通爲非,至以見輕引避不行,昏謬做錯率爾傳啓之失,至此著矣。臣何敢晏然仍冒?請命遞斥臣職。答曰,勿辭,退待物論。
答府曰,不允。
兵曹佐郞鄭載禧,道路摘奸後入來。
院前啓。措語見上請還收吏曹判書朴長遠拿問定罪之命。春秋拜陵,雖出於霜露所感,聖懷悽切,而第念玉體纔經感冒,和解未久,雖在風和之時,猶有忝傷之憂,況今時當涼秋,寒雨纔收,風日凜冽,經宿之地,觸寒勞動,則再感之患,安保其必無?後悔之來,慮或有難免,此豈聖人愼疾之道哉?且因上候猶未平復,陵幸日期,未免再退,軍兵聚待,其弊不貲,道路修治,尙不止役,而當此秋收方急之日,則亦豈非可慮之甚乎?然臣民之憂,不在於此,惟以聖候添傷,以貽後悔爲慮,亟寢陵幸。竝引嫌而退,不爲簡問,責有所歸,墜落臺規,勢難在職,請司諫吳斗寅出仕,正言李秞遞差,答曰,不允。處置事,依啓。以上朝報
備邊司啓曰,拜陵擧動,定於初九日,京畿軍兵及扈衛軍官等,前期到京,而今以十五日退定,所裹糧資已盡,前頭日字,尙隔五日,近京之地,可趁期往來者,卽令放送,使之備糧更來,俾無呼飢之弊,宜當,以此分付,何如?答曰,放軍備糧,事體未妥,留都軍兵,則令該曹計日給糧,可也。以上備局謄錄
義禁府啓曰,吏曹判書朴長遠,旣已拿囚,而臺諫方以還收論啓,今日之坐,不得捧招之意,敢啓。傳曰,知道。以上禁府謄錄
上在昌德宮。停常參·經筵。
答玉堂箚曰,不允。
以右議政四疏,傳曰,不允批答。
答領左相箚曰,省箚具悉卿懇。卿等之辭至此,朴長遠當罷職放送。
謝恩,大司憲鄭知和,持平李光迪,兵曹參議李弘淵,副摠管李汝發,上土僉使朴後說,豆毛浦萬戶李振昌,顯陵參奉韓相夔。
吏曹啓曰,臺諫有闕,政事,取稟。
同副承旨尹飛卿書啓。臣承命往諭于議政府右議政許積,則以爲臣猥以萬萬不似之人,謬當萬萬不似之任,驚惶震愓,若隕淵谷,敢冒萬死,三上瀝血之章,恭俟鈇鉞之誅,聖度天大,曲賜包容,不但不加之罪,輒承不敢當之奬諭,已不勝其惶隕,不意今者,近侍臨門,諭以聖旨,促臣行公,十行溫綸,夐出尋常,臣非木石,寧不知感?奉讀未半,涕血交零,揆以分義,不宜俟駕,而今玆寵擢,旣出人望之外,揣分量力,終有所不敢承當者,違慢之罪,到此益甚,席藁俟命,不知所達云矣。傳曰,知道。
藥房啓曰,伏未審夜來,聖體調攝何如,餘症已盡差減乎?再昨劑進加減涼膈散,當盡於今日,必須詳知卽今症候快差與否,然後可以或停藥或議他藥,而繁霜釀寒,日氣憭慄,拜陵日期,只隔數日,臣於昨日,雖伏承須勿爲慮之敎,區區憂慮之心,不能自弛,敢來問安,竝此仰稟。答曰,知道。湯藥停止,可也。
司諫吳斗寅就職。
繕工副奉事具夢協,光陵修理後入來。
大司諫李袗,獻納尹衡聖,正言禹昌績啓曰,臣等於再昨,以禁松斫伐事,相議論啓矣。卽伏聞前判尹趙珩,不與是事云,招致該府書吏問之,且取其時文書考之,都城不遠之地,斫取數百株禁松,不是細事,而監役論報之後,不爲査出啓稟處置,趙珩難免其失,而至於甘結成給,乃忠州牧使洪琢爲右尹時所爲,則惟此一款,未免爲失實之歸,何敢晏然仍冒?請命遞斥臣職。答曰,勿辭,退待物論。
傳曰,政事,明日爲之。
府前啓。措語見上請令宗簿寺査出拿問治罪,當該注書從重推考事。玉果縣監安㙫,到任以後,政委下吏,吏緣爲奸,民不堪苦,如此之人,不可使一日在官,重貽民弊,請玉果縣監安㙫罷職。
司諫吳斗寅啓曰,卽者同僚,以再昨論啓中,前判尹趙珩一款失實,皆已引避,臣於此論,旣有所答於簡通,又爲聯名於啓辭,則安敢謂不得與聞終始,而獨免失實之責乎?請命遞斥臣職。答曰,勿辭,退待物論。
答府曰,不允。推考事,依啓。
刑曹,賊人仇協,堂古介行刑。啓。以上朝報
上在昌德宮。停常參·經筵。
慶尙左道災傷敬差官李之翼出去。
謝恩,兼漢學敎授金若基,兵曹正郞黃道宏,典籍姜復先。
禁府,朴振翰原情公事判付內,姑停刑推議處。
藥房啓曰,伏未審夜間,聖候何如,湯劑昨已停進,餘症快愈,起居如常乎?臣等憂慮區區,敢來問安。答曰,知道。
江原都事書目。災傷差錯金化縣令辛罷黜事。
吏曹啓目。吏曹佐郞呂聖齊,受由過限未上來,改差。啓依允。
右議政許積四疏,不允批答。王若曰,國之置相,循輿論之所同,予之倚卿,非鼎司則莫可,重申固讓,或未深思,惟卿寵遇三朝,夷險一節,英猷敏識,遇事咸得其宜,雅量通才,在廷無出其右,故玆藹蔚之華聞,夙著科第之初年,裁東觀之簡編,不待分隷,備南床之掄選,擬置司經,拔擢是先,未暇歷遍於華貫,忠勤自許,肯憚出試於雄藩,南國旬宣,尙頌甘棠之蔽芾,西關再挼,實繫雪山之重輕,自先后眷待之已隆,逮寡躳委任之冞篤,掌爽鳩之邦憲,獄訟無冤,摠司馬之政權,戎兵克詰,至如度支之四長,尤稱區畫於百爲,機務疏來,案牘之煩如洗,精神透處,銖兩之奸皆知,密勿籌司,訏謨可觀於施設,經綸勻軸,群望允叶於登庸,是用惟簡在心,遂命爰立作相,安危所係,注意夫豈偶然?股肱相須,仰成不徒乃爾,方期燮理之效,朝野具瞻,不料遜辭之章,前後沓至,遣近臣宣諭之意,不啻諄諄,念小子如渴之誠,何忍邁邁,撝謙太過,意雖在於循情,講求方殷,責政急於論道,固宜贊揚而熙載,胡可乞免而處閑?於戱。時事漸艱,式頼弘濟之手,年齡未暮,豈無展布之心,亟斷來章,勉副至意,所辭宜不允,故玆敎示,想宜知悉。知製敎洪萬容製進
咸鏡監司書目。高原郡守朱楘,疾病事勢,俱難赴任,請令該曹參酌處置事。又書目,北兵使閔應騫,前任會寧府使時,貪婪犯禁,濫刑殺人,因私發怒,打破邊堡城門,爲先罷黜,罪犯,令攸司處置事。
右議政許積上疏。大槪,敦諭之命纔降,不允之批繼至,祗奉綸音,益不知置身之所,更冒萬死,仰籲宸嚴,冀蒙矜察事。入啓。
政院啓曰,翼陵陵幸,以來十五日,啓下矣。宗廟遣大臣告祭,今日當傳香,而臺諫方以請寢陵幸仰啓,今日傳香,何以爲之乎?敢稟。傳曰,今日不爲傳香,則告廟之祭,闕之,可也。又啓曰,凡臺諫爭軌之事,未停啓之前,本院不得直爲擧行,必爲稟啓,乃是規例,故今日傳香,不得不循例仰稟矣。今承下敎,不勝惶恐之至。陵幸告廟,決不可闕,而臺論未停,日期已迫,更無善處之道,今日傳香,似不可已,而事體所在,有不敢直請擧行,何以爲之乎?敢此更稟。傳曰,如不可闕,則傳香之外,有何可稟之事乎?
府前啓。玉果縣監安㙫,到任以後,凡干政令,專委下吏,吏胥因緣作弊於村間,恣意徵斂,民不堪其苦,至於官廳出納,亦不省察,日就蕩竭,將無以收拾,此非泛然風聞之比,臣光迪,頃以海運判官,經過本道時,詳聞其不治之狀至於如此,不可使一日在官,重貽民弊,請玉果縣監安㙫罷職。竝引嫌而退,論啓本意,以監役論報之後,不爲査治爲非,則甘結一款,雖欠詳察,不可以此輕遞多官,請大司諫李袗,獻納尹衡聖,正言禹昌績,司諫吳斗寅竝命出仕。
答府曰,依啓。
大司諫李袗,司諫吳斗寅,獻納尹衡聖,正言禹昌績就職。
答右議政許積疏曰,省疏具悉。予意已竭,而卿辭至此,不知所以爲諭也。當此之時,才德之稱,捨卿而其誰?須勿控辭,亟斷來章,毋負予意。
兵曹參議李弘淵辭職上疏,入啓。以上朝報
有政。
吏批,李時橝爲司憲府監察,金萬均爲修撰,李東稷爲兵曹正郞,鄭時亨爲刑曹佐郞,李挺岳爲金化縣監,鄭致和爲兼知義禁府事,李觀徵爲正言,權斗樞爲兵曹佐郞,李德耉爲禮曹佐郞。以上政軸
上在昌德宮。停常參·經筵。
夜二更三更,月暈。
禁府,趙珩·趙龜錫拿囚。啓。
京畿監司,道路檢飭事出去。
下直,濬源殿參奉李斗光。
謝恩,吏曹參判李尙眞,正言李觀徵,禮佐郞李德耉,監察朴廷龍,兵曹正郞李東稷。
藥房啓曰,伏未審夜來,聖候何如,餘症已盡差愈乎?陵幸已迫,日氣漸寒,臣等區區憂慮,敢來問安。答曰,知道。無事。
正言李觀徵啓曰,大司諫臣李袗,卽臣之同姓三寸叔父也。法當相避,請命遞斥臣職。答曰,勿辭,退待物論。
禮曹啓曰,傳敎矣。今年冬至方物物膳,則因傳敎當爲停止,而自明年正朝爲始,各殿方物物膳,依舊例封進事,知委各道及開城府之意,敢啓。傳曰,明年誕日方物外,只封於兩大妃殿,可也。
吏曹啓曰,新除授本曹判書金壽恒,以重臣試官,方在咸鏡道吉州試所,斯速乘馹上來事,下諭,何如?傳曰,竣事後,自當上來,姑勿下諭。
禮曹啓曰,上年九月百官祿俸裁減時,各司供上物種,因傳敎亦爲裁減矣。今年十月爲始,當爲復舊,豫爲分付各該司,何如?傳曰,允。
兵曹口傳政事,副摠管金是聲落點。
院啓。引嫌而退,相避之法,在下應遞,請正言李觀徵遞差。答曰,依啓。以上朝報
本府守宮單子,傳曰,摠管無一侍衛之員,兵曹何無啓稟之事,如是書入乎?
都摠府啓曰,本府堂上十員內,副摠管金汝水,以守禦中軍留都,臣李汝發,以訓鍊都監馬兵別將進去,都摠管鄭致和,以內留都,臣吳挺一,外留都受點,副摠管淸平君·郞元君·具仁墍·李挺漢,寶釰受點,都摠管趙珩,方在拿囚中,卽今無故見存,只都摠管沈益顯而已,若以守宮受點,則無一員進參於侍衛之列者,揆諸事體,萬無如是埋沒之理,趙珩前頭結末輕重,雖不可豫料,而亦不可無變通之道,令該曹斯速稟處,何如?以兵曹草記同時入啓允下,故本府草記,無批答還下,本府草記,持去呈政院,則守宮單子還下,有此豫先傳敎云云。
兵曹啓曰,下敎矣。都摠管趙珩,去夜始爲就囚,都摠府自當有稟處之啓,故臣曹未及啓達矣。趙珩旣已拿囚,其代,口傳差出,何如?傳曰,允。
又啓曰,卽今文臣二品以上宰臣中,無故可以備擬於摠管之望者甚小,故柳汝,以雲釰受點,金是聲以守禦別將,當爲留都,李壽昌以訓鍊中軍,不可兼察摠管之任,而不得已備望矣,金是聲已爲受點,若又隨駕,則留都軍兵摠領,只有中軍一人,亦甚孤單,而金是聲,久病之餘,僅得運動,置之陳中,使之指揮戎務,則猶可堪任,而奔走於侍衛之列,必有顚仆之患,似當有變通之道,且闕內留都大將,卽是兼摠管之人,摠府守宮,亦可以兼行,群議皆言,竝此仰稟。由是都摠管鄭致和,以闕內留都大將,兼受點本府守宮。以上摠府謄錄
上在昌德宮。停常參·經筵。
謝恩,右議政許積,知義禁鄭致和,刑曹佐郞鄭時亨,副修撰張善瀓,副摠管金是聲,護軍姜瑜,戶曹參判申濡。
藥房啓曰,伏未審夜來,聖候何如?昨日問安之批,以無事爲敎,臣等固知玉體之安寧,而拜陵擧動,只隔一宵,憂慮未弛,敢來問安。答曰,知道。
右議政許積箚子。大槪,曾所兼帶諸司提調,在例當遞,至於司僕寺,遞仍之際,政體顚倒,尤有所不安於心者,令該曹一倂遞改事。入啓。
吏曹啓曰,臺諫有闕,政事,取稟。傳曰,十七日爲之。
吏曹啓目。粘連咸鏡監司狀啓云云,觀此狀啓,則高原郡守朱楘,身病旣痼,亦有家近之嫌,不可仍令赴任是白置。朱楘改差,何如?啓依允。
明日陵幸時,出宮初嚴寅正三刻,二嚴卯初二刻,三嚴卯正一刻,開門四更三點。
京畿監司李時楳,道路檢飭後入來。以上朝報
上在陵幸所宮。停常參·經筵。
巳時午時,日暈。
答右議政箚曰,省箚具悉卿懇。太僕提調外,竝令該曹稟處焉。
答右副承旨金壽興疏曰,省疏具悉。爾之惓惓之忠,予誠嘉之。
大駕詣小晝停後,藥房·政院·玉堂問安。答曰,知道。
傳曰,今日曉頭,亦厭見火光,犯夜行祭爲難,拜陵之祭,依當日回還時例,今日到陵後當卽設行,知悉擧行事,分付。
大駕詣大晝停後,藥房·政院·玉堂問安。答曰,知道。
大駕詣光陵所後,藥房·政院·玉堂問安。答曰,知道。
行祭後,藥房·政院·玉堂·二品以上·六曹·兩司長官問安。答曰,知道。
備忘記。京畿監司李時楳處,虎皮一令賜給,楊州牧使□晉亮處,弓子一張·長箭一部,參奉田應井·李慶萬處,各弓子一張賜給。
明日還宮時,初嚴卯初三刻,二嚴卯初四刻,三嚴卯正一刻。以上朝報
上自陵所還宮。停常參·經筵。
大殿,藥房·政院·玉堂問安。答曰,知道。
大駕詣小晝停後,藥房·政院·玉堂問安。答曰,知道。
傳曰,還宮時,捧上言。
大駕詣大晝停後,藥房·政院·玉堂問安。答曰,知道。
大駕還宮後,藥房·政院·玉堂·二品以上·六曹·兩司長官問安。答曰,知道。
禮曹正郞鄭必達,收議後入來。以上朝報
義禁府啓曰,月令醫員鄭來慶手本內,囚人韓後相,今月初五日重得傷寒,症勢彌留矣。今十三日聞其父喪,露處號擗之中,胸腹痛兼發,呼吸不通云,而韓後相照律公事未下之前,啓請保放,□所不敢,故各別救療之意,分付矣。今則所患諸症,漸至危劇,加以吐血不止,氣息奄奄,朝夕可慮云,何以爲之?惶恐敢稟。傳曰,姑爲放送,可也。以上禁府謄錄
上在昌德宮。停常參·經筵。
謝恩,龍安縣監宋奎禎。
司諫吳斗寅,陽城地病親呈辭,入啓。給由當日出去。
大殿,政院·玉堂·二品以上·六曹·兩司長官問安。答曰,知道。
大司諫李袗啓曰,臣以無似,忝竊言地,非止一再,而含默之罪,臣爲居首,常懷愧懼之心,伏見右副承旨金壽興疏本,尤不覺毛髮之竪,墨刑之誅,臣先當伏,請命罷斥臣職。答曰,勿辭,退待物論。
藥房啓曰,伏未審夜來,聖候若何?再昨凌晨動駕遠路,展謁陵寢,經夜齋室,適値日□不寒,孰不欣幸?但還宮雖早,小雨霑灑,仰惟玉體,恐□有勞傷之患,臣等不勝憂慮,敢來問安。答曰,知道。無事。
掌令鄭錀啓曰,臣伏見右副承旨金壽興疏本,盛言近日三司不言之失,讀之未了,臣不覺心愧而面赤也。臣之忝叨,非止一再,當此艱虞溢目之日,無一言匡救,且於常參引對之時,亦無一事奏達,則不言之罪,臣宜多受,而疏批之下,適當陵幸,無暇引避,今始自列,臣之所失,至此尤大,何敢一刻仍冒?請命罷斥臣職。答曰,勿辭,退待物論。
大司憲鄭致和,執義宋時喆,掌令丁昌燾,持平沈榟·李光迪啓曰,臣等伏見邇列之臣疏陳辭意,不勝悚懼之至,在官一日,則當盡一日之責,而臣等忝叨言責,亦多日矣,含默之罪,在所難免,何敢一刻抗顔仍冒?請命罷斥臣等之職。答曰,勿辭,退待物論。
正言禹昌績啓曰,疲劣如臣,濫蒙洪造,前後忝叨言地,已多日矣,而尙無一言匡救之效,則含默之斥,自知難免,今者右副承旨金壽興之疏,正中臣罪,臣何敢晏然仍冒,請命遞斥臣職。答曰,勿辭,退待物論。
校理李程,副校理洪萬容上疏。大槪,臣等,俱有不言之罪,乞遞職名,以安微分事。入啓。
獻納尹衡聖啓曰,臣衰朽庸陋,最出人下,前後忝竊,無非不似,感激洪造,黽勉隨行,未嘗進一言以裨朝政,泯默含糊,尋常愧懼,伏見右副承旨金壽興疏本,讀之未了,不覺赧然,官以諫名,不言罪也,卽當自列,請伏循默之誅,而衰病沈痼,喘喘若絶,昨日隨駕,別症添劇,僵臥旅邸,欲起還仆,倩人扶曳,今始來避,臣罪尤大,其何敢一刻苟冒?請命遞斥臣職。答曰,勿辭,退待物論。以上朝報
義禁府啓曰,再昨陵幸時,到小晝停所,大駕入幕次後,完陵副令岦,偃然乘馬,橫過於幕次前,雖在紛擾之中,事甚可駭,令攸司科罪,何如?傳曰,允。以上禁府謄錄
有政。
吏批,以呂聖齊爲修撰,張鍵爲兵曹正郞,李汝舟爲良才察訪,李在容爲兵曹佐郞,李商霖爲高原郡守,宋以穎爲玉果縣監,李秞爲正言,李後傑爲司憲府監察,卞承業爲金山訓導。以上政軸
上在昌德宮。停常參·經筵。
副司業李敬義,加資肅拜。
謝恩,修撰呂聖齊。
禮曹判書洪重普上疏。大槪,乞遞兼帶同成均之任,以存體例事。入啓。
藥房啓曰,伏未審夜來,聖候何如?昨日問安之批,雖以無事爲敎,臣等之區區憂慮者,玉體或有勞倦之患歟,眼候或有更發之漸歟?終宵耿耿,敢來問安。答曰,知道。勿爲問安。
戶曹啓曰,近年以年凶之故,依庚子年例,百官祿俸,自一品至六品,各減米一石,雜職祿俸,降作散料,如兩醫司官員及嫡長遞兒不緊之祿俸,亦爲權減,□料者,量減斗數矣。上年十月爲始,限一年權減之意,定奪矣。今則年限已過,今十月等爲始,依前定奪復舊,何如?傳曰,允。
吏曹啓目,粘連右議政許積箚子云云。社稷署段,旣有都提調,大臣又爲兼帶,事體難便是白乎旀,繕工監段,提調二員衙門是白乎等以,自前大臣例爲仍兼爲白有旀,氷庫提調段,只有單提調,不得仍兼,亦有前例是白乎矣,事係大臣,自下不敢擅便,上裁何如?啓依回啓施行。
吏曹參議李慶徽初度呈辭,再呈入啓。傳曰,還出給。
玉堂箚子。大槪,大司諫李袗,大司憲鄭知和,執義宋時喆,掌令丁昌燾,持平沈榟·李光迪,正言禹昌績,獻納尹衡聖竝命出仕,掌令鄭錀遞差事。入啓。答曰,依啓。
大司憲鄭知和,執義宋時喆,掌令丁昌燾,持平沈榟·李光迪,大司諫李袗,正言禹昌績,獻納尹衡聖就職。
領議政鄭太和,果川地掃墳呈辭。給由馬·澆奠床備給。以上朝報
上在昌德宮。停常參·經筵。
夜一更至三更,月暈。
謝恩,正言李秞,高原郡守李商霖,玉果縣監宋以穎。
吏曹啓曰,臺諫有闕,政事,取稟。
領議政鄭太和上疏。大槪,乞寢給馬及澆奠床備給之命,仍陳私懇,冀蒙恩許事。入啓。
戶曹判書李一相辭職上疏,入啓。
全羅監司書目,靈光郡守尹珹,受由歸家,引病呈狀,久不還官,罷黜事。
宗簿寺官員,以提調意啓曰,今此陵幸時隨駕,宗室每品各二員,依宗親府擧□書啓矣。昨日還宮時,陵所洞口序立之班,靈陽都正英俊,行靈春正迹,昌臨副正佾,寧平守泗,花原守孝誠,蓬江守烱伋,靈昌副守翼哲,河陽令材,澧西令秀胤,完陵副令岦,靈山副令眙,花城監元憲,淸陽監匡胤等,散在各處,終不就列從後隨駕,所見極爲駭異。其自便之習,不可不懲,竝從重推考,永原副守元慶,則自前元不隨駕,極爲可駭,罷職以爲懲礪之地,何如?傳曰,允。
正言李秞啓曰,庸陋如臣,濫蒙洪造,忝叨言地,前後非一,而於朝政得失,曾無匡救之效,而不意今者,新命又下,愧懼之極,無地自容。頃日於判尹趙珩論啓時甘結一款,乃忠州牧使洪琢爲左尹時所爲,則失實之責,與其時同僚無異,安得獨免?況今本院多官以近臣疏辭,全數引避,臣亦前日諫官之一也。其在平日,旣蔑一言之裨補,至於常參,又無一事之陳達,則含默之罪,臣固當伏,而昨緣胸痛乘寒猝劇,達夜僵仆,久而還甦,强疾扶曳,今始出肅而自列,臣之所失,至此尤大,臣何敢晏然仍冒?請命遞斥臣職。答曰,勿辭,退待物論。
大司諫李袗,獻納尹衡聖,正言禹昌績啓曰,正言李秞引避之辭,旣有同僚之嫌,雖已冒恥就職,何敢强顔處置乎?況俱忝匪據,小無裨補,因此一事,連日瀆擾,羞愧欲死,請命罷斥臣等之職。答曰,勿辭,退待物論。
禮曹判書洪重普上疏。啓下該曹。
答領議政疏曰,省疏具悉卿懇。卿其安心往來焉。
答司諫吳斗寅疏曰,省疏具悉。爾其勿辭上來。
答校理李程,副校理洪萬容疏曰,省疏具悉,爾其勿辭察職。
潭陽幼學安入翊上疏。大槪,時弊十條事。入啓。以上朝報
上在昌德宮。停常參·經筵。
自巳時至申時,日暈。
夜一更,有霧氣。三更,月暈,入東井星。四更五更,月暈,有霧氣。
謝恩,監察李俊傑,山陰縣監韓墍,金化縣監李挺岳。
吏曹參判李尙眞辭職上疏,入啓。
大司憲鄭知和,執義宋時喆,掌令丁昌燾,持平沈榟·李光迪啓曰,諫院諸臣,因正言李秞避辭,又爲引嫌,臣等之不敢處置,與諫院無異,而當遞不遞,靦然就列,瀆擾至此,臣罪尤大,請命遞斥臣等之職。答曰,勿辭,退待物論。
春秋館官員,以領·監事意啓曰,史官被薦尹敬敎,以忠淸道連源察訪,方在任所,令本道監司知委上送,使之取才,而本館堂上闕員,亦令該曹盡爲差出,俾得備員開坐,何如?傳曰,允。
宗簿寺官員,以提調意啓曰,義禁府啓辭內,再昨陵幸時,至於小晝停所,大駕入幕次後,完陵副令岦,偃然乘馬,橫過於幕次前,雖在紛擾之中,事甚可駭,令攸司科罪,何如?傳曰,允事,傳敎矣。幕次前乘馬橫過,雖出於紛擾中妄作之致,而御幕近處至敬之地,所犯如此,事極可駭。完陵副令岦先罷後推,何如?傳曰,允。
禁府啓目,趙珩·趙龜錫旣已遲晩,照律何如?啓依允。
玉堂箚子。大槪,正言李秞遞差,大司諫李袗,獻納尹衡聖,正言禹昌績,大司憲鄭知和,執義宋時喆,掌令丁昌燾,持平沈榟·李光迪竝命出仕事。入啓。答曰,依啓。
假注書李渻病,代,以金海一爲假注書。
兩司竝就職。以上朝報
有政。
吏批。以郭聖龜爲靈光郡守,李觀徵爲掌令,李一相兼同知春秋館事,李一相兼知春秋館事。以上政軸
上在昌德宮。停常參·經筵。
領議政鄭太和,果川地掃墳事,出去。
謝恩,保安察訪張俊南。
吏曹啓曰,臺諫有闕,政事,取稟。
禁府照本,前監司趙龜錫矣,禁山材松數百株斫伐罪,決杖一百,徒三年,告身盡行追奪。啓功減一等。又照本,行護軍趙珩矣,前任判尹時,成給甘結,禁松斫伐人籍口之地,當道監役,具由論報,而猶且周遮,顯有掩護之迹,其循私蔑公之罪,杖八十贖,奪告身三等。啓功減一等。同府,趙龜錫,楊州雙樹驛,徒三年定配。啓。
承文副正字申晸,文臣朔試射時,稱病不進,依承傳罷職。
備邊司啓曰,陵幸時,道路·橋梁,以本州之民修治,則事甚便當,而京畿監司李時楳,不體朝家省弊之意,分定於數日程遠邑,以致貧民裹糧往來,至於十餘日爲滯,丐乞呼怨,聽聞可駭。京畿監司李時楳,姑先從重推考,何如?傳曰,允。
政院啓曰,持留院公事入侍事,敢稟。傳曰,入侍。又啓曰,持公事入侍事,命下矣。臣等六人,竝爲仕進,幾人入侍乎?且玉堂上下番,竝爲入侍乎?敢稟。傳曰,同副承旨外,竝爲入侍。
府啓,臣等頃於本府合坐時,如何兩人,聯名呈狀,訟其子冤死於楊州討捕之獄,而自己稱冤之訴,有難取信,故論退矣。因此訪問,則果有其事,人言藉藉,蓋前牧使權諿,乃於諸賊取服之後,追捕竹只·禮云等二人,初使千摠崔姓人,監刑二次而仍囚,及其見罷之日,又使當初捕賊軍官鄭時昌等當夜閉門,列杖嚴訊,多至四十度,仍書僞招,勒捧手寸於垂死之中,至於虛張取服之數,轉啓蒙賞。按治重獄,是何等事,而不自親問,終始付之於親信管下之手,任其所爲,無論獄情虛實,按獄之體,豈容如是?事極驚駭,請令本道明査啓聞處置。新除授掌令李觀徵,時在京畿廣州地,請斯速乘馹上來事,下諭。
持平李光迪上疏。大槪,冒死號籲,懇乞遞免,仍陳所懷,猥進箴規事。入啓。
答府曰,不允。
刑曹,殺人罪人金伊·乭屎·宗伊,堂古介行刑。啓。
承旨持公事入侍時,修撰呂聖齊所啓。臣伏蒙恩暇,往來嶺南,沿路聞見,玆敢陳達。嶺南農事,當初則水災處外,極其茂盛,大有西成之望矣,惡風連吹,損傷不實,而不至全災,若謂之極凶之年,則亦非適中之言也。似不至於飢荒賑救之域,而但木花則一倂枯損,種子亦難,嶺南貢賦,皆出於木綿,而民間實無辦出之路,極爲可慮。得見本道監司狀啓,詳盡實狀,戶曹回啓,只以本曹所納從當參酌處置爲辭,此回啓,殊涉泛然,必須別樣變通,有若救焚拯溺,庶可及矣。各官今將督捧於民間,欲觀將來而處之,則必有緩不及事之患,自朝廷急速變通,知委各官然後,德意可布,而民力可紓,戶曹所納外,凡干木綿諸役,合有變通之擧矣。上曰,令廟堂稟處,可也。
吏曹啓目,粘連禮曹判書洪重普上疏云云。本館同知之任,自前一品之官,亦多兼帶是白乎矣,未曾以知館事坐次作次之故,有所遞易是白置,重臣進退,臣曹不敢擅便,上裁何如?啓依回啓施行。以上朝報
上在昌德宮。停常參·經筵。
答戶曹判書李一相疏曰,省疏具悉。卿其勿辭,調理察職。
答吏曹參判李尙眞疏曰,省疏具悉。卿其勿辭,從速察職。
答兵曹參議李弘淵疏曰,省疏具悉。爾其勿辭察職。
傳曰,政事,過國忌後爲之。
禁府啓目,朴振翰自明之辭,不足取信,詳覈其時文書,可知其實狀,鄕所等處,更爲捧招,啓聞後稟處,李尙燁,令攸司推覈,何如?啓依允。
兵曹啓曰,北兵使閔應騫,旣已罷黜,其代,依近例,令備邊司議薦,何如?傳曰,允。以上朝報
上在昌德宮。停常參·經筵。
夜一更二更,電光。五更,雷動電光。
藥房啓曰,伏未審數日來,聖候若何?日昨出御便殿,引接近侍,裁決庶事,仍令開講,酬酢移時,凡在瞻聆,孰不欣抃,但日氣漸寒,其在起居節宣,不瑕有傷乎?臣等憂慮未弛,敢來問安。答曰,知道。
兵曹,來二十五日朝參爲之事,啓下。
平安監司書目,江西等十一邑,染病方痛者一百十五名,死亡二名事。又書目,龍川等十一邑,斃牛二百五首事。以上朝報吏曹啓曰,水原府使有闕,依近例,令備邊司議薦,何如?傳曰,允。以上朝報
上在昌德宮。停常參·經筵。
夜一更二更,雷光。五更,雷動電光。
下直。長水縣監吳道宗。
戶曹判書李一相辭職上疏,入啓。
明日朝參時,初嚴卯初二刻,二嚴卯正一刻,三嚴辰初二刻,開門,罷漏後。
引見時,大司憲鄭知和所啓,目今各邑,正屬多事,空官之弊,不可不慮,靈光前郡守,旣以久不還官見罷,而新除授郡守郭聖龜,家在湖南,老病且甚,不合於煩劇之地,不可待其自處,靈光郡守郭聖龜,請命改差。上曰,依啓。又所啓,凡棍杖,非係于軍律之事,則終不得濫用之意,朝廷別爲嚴飭各道,且自該曹纔已定制,申明行會,而全羅兵使兪椗,濫用棍杖,四五邑之人,相繼殞命,人言藉藉,此非邂逅致死之比,事極驚駭,請令本道査覈啓聞,處置。上曰,依啓。
大司諫李袗啓曰,頃因禁松斫伐事,前判尹趙珩,前監司趙龜錫,旣已被罪,則甘結成給之洪琢,不可獨免其罪,請忠州牧使洪琢罷職。上曰,依啓。又所啓,臺諫以禁松斫伐甘結事,論啓於榻前,同知柳赫然,雖有曾前干豫之事,退出之後,所當陳疏自列,而乃敢偃然措辭陳達,仍請同被罪罰,揆以事體,殊涉猥濫,請命從重推考。上曰,依啓。
左議政洪命夏所啓。昨以嶺南木綿諸役退捧事,自備局啓稟而時未下矣。伏聞兩湖木花亦皆不實,無以應役云,明春山郡大同作木,使之折半上納,其半則以常平廳所在銀布,推移用下事,分付該廳,何如?上曰,依爲之。
右議政許積所啓,京畿監司李時楳,素有身病,專不察任,以今番陵幸時道路修治事見之,亦可知矣。前坡州牧使李慶綿事更査事,八月初六日,義禁府別關行會,而尙無擧行形止,處事如此,而其可爲監司重任乎?臣等久欲啓遞,而旣遞之後,實無可代之人,無寧姑爲仍存之爲愈,故不得請遞矣。朝家事體,豈如是苟簡乎?上曰,李時楳遞差,今日政,差出其代。
兵曹判書金佐明所啓,以咸鏡監司閔鼎重罷黜北兵使狀啓粘目,致勤下敎,臣不勝惶恐。上曰,監司有罷職兵使之規耶?右相許積曰,觀察使與節度使,地位相等,在前則不得罷黜矣,其後以兼巡察使之故,或有罷黜之時,而若非係于軍務之事,則亦不可爲矣。曾在仁祖朝,又有定奪,不得直爲罷黜,必請朝廷處置矣。上曰,監司推考,可也。
政院啓曰,日氣雖寒,時維九月,而今日侍衛之列,兵曹參判南老星,副摠管金是聲,敢着耳掩,其在事體,殊甚駭異,請竝推考。傳曰,允。
修撰金萬均辭職上疏,入啓。
吏曹啓曰,守令有闕,政事,取稟。以上朝報大臣·備局堂上引見時,同知中樞府事柳赫然所啓,嶺南木花不實,癸卯條退捧木綿諸役,又爲退捧事,自備局定奪,而御營軍則爲役最歇,且以年凶之故,所捧價布二疋常木一疋內,常木一疋,旣已減除,今難更減,而癸卯條所捧,又爲退捧於明年,則不但軍需欠缺,亦過於自便,此則收捧,何如?上曰,此則收捧,可也。以上備局謄錄
都摠府啓曰,今日入直軍士,中日習射,請出標信。傳曰,知道。以上摠府謄錄
有政。
吏批,以鄭致和爲工曹判書,南龍翼爲刑曹參判,張鍵爲正言,趙壽益爲禮曹參判,李渶爲校書正字,孫會宗爲工曹佐郞,金壽恒爲氷庫提調,權斗樞爲禮曹正郞,尹履之爲漢城府判尹,李尙淵爲內資主簿,咸鏡北道兵馬節度使李汝發,兼鏡城都護府使,姜恰爲山陰縣監,李廷夔爲京畿監司,李時立爲統營譯學訓導,玄萬紀爲平安監司審藥,李尙厚爲咸鏡監司審藥,柳俔兼三道海運判官,朴承健今加通政。以上政軸
上在昌德宮。停常參·經筵。
謝恩,工曹判書鄭致和,訓鍊都正李枝遠。
備邊司啓曰,以修撰呂聖齊所啓,命下矣。嶺南民役,以綿布收捧者居多,而今年木花枯損太甚,上年退捧各樣役布及今年應納之木,一時督徵,則民間事勢,決難辦出,上年退奉各衙門諸色役布,勿爲督捧於今年,待明秋新木花産出,以舒一分民力宜當,以此分付,何如?傳曰,允。
吏曹啓曰,水原府使有闕,依近例,令備邊司議薦,何如?傳曰,允。
禮曹啓曰,以上候平復告宗廟事,依傳敎發遣本曹郞廳,問議於儒臣,則右贊成宋時烈,病重不敢獻議,行副護軍宋浚吉以爲臣只有一子,頃纔夭歿,方服斬衰,哀傷慘切,作一失性之人,尋常人事,亦不省所以酬應,今此朝家大議,遠蒙詢問,而心神昏錯,不能奉對,臣罪萬死云,敢啓。傳曰,知道。
答戶曹判書李一相疏曰,省疏具悉。卿辭至此,本職當勉副焉。
院啓,新除授正言張鍵,時在慶尙道善山地,請斯速乘馹上來事,下諭。答曰,依啓。傳曰,明日晝講爲之。
禮曹啓曰,傳敎矣。問于原任大臣,則領中樞府事李景奭以爲臣竊嘗惟念,天有日月之眚,日月有暈珥之警,淸臺慢報,太史請書,重其事也。昨歲天日之表,有左右核之大患,日滋月加,群醫罔知所,聽聞者莫不驚動,始自春夏,而經秋及冬,漸有勿藥之喜,至于今年,得盡平歇,莫大之患,轉爲莫大之慶,有慶必告,禮則然矣。臣民之欽抃,爲如何哉,而自上撝謙不許,入侍之臣,無有申請,中外群情,不勝其鬱結。今日之陳達,亦已晩矣,尙靳兪允,有此廣詢之擧,雖出於愼重謙讓之意,此實天地祖宗之所冥佑,慶關宗社,莫大於此。臣愚竊以爲,聖上之所不得自私而抑之者也。向來朝野之憂慮,惟其至也,故今者喜抃之輿情,亦甚切焉。在所當告,無復可疑,特爲涓日,別行虔告,於禮得矣,兼告於陵幸之時,事涉未妥,伏惟上裁。
判中樞府事鄭維城以爲,當初自上痎患危重之時,群下之憂遑煎迫,罔有其極,外方人心之憂危未定,亦復如何?及至快收復常之效,中外人情,自不覺其歡抃,宗社臣民之慶,孰有大於此乎?告廟陳賀,固當汲汲,不容小緩,而一年幾盡,尙未擧行,群情之鬱抑,又如何哉,而曾見禮曹判書洪重普太廟告慶,陳賀頒敎,不宜遲延,速爲稟行之意,再三言及者,意非偶然也。此事慶關宗社,所重在此,豈可以聖心撝謙,終至抑而不行乎?今日之稟行,旣已晩矣,亦何必廣詢群議後定行乎?惟當趁速擧行,伏惟上裁。右議政許積,方在縮伏乞免之中,不敢獻議云,原任大臣之意如許,上裁何如?傳曰,群議雖如此,與予意不同遠矣,勿爲擧行,可也。
夜三更,流星出參星上,入孤星下,狀如鉢,尾長二三尺許,色赤。啓。以上朝報
上在昌德宮。停常參,只經筵。
申時,日暈。
下直,龍安縣監宋奎禎。
謝恩,北兵使李汝發,都摠都事鄭德謙,校書博士李尙悌,正字李渶。
領議政鄭太和,掃墳後入來。
藥房啓曰,伏未審夜來,聖候若何?再昨引接臣僚,酬酢移時,昨又出御正門,行朝參禮,百僚盈庭,仰瞻玉色,莫不歡欣,而但日氣稍寒,恐或有傷於起居之節,臣等憂猶未弛,敢來問安。答曰,知道。
刑曹啓目,姜瑜矣,前任刑曹參議時,李光俊等,塗改文書,換名□□其間奸狀,節節現露,而謂之無疑而決給罪,杖八十贖,奪告身三等。啓功減一等。
禁府啓本,尹塤矣,前任三水郡守時,貂蔘價徵捧於民戶,因循侵徵罪,決杖八十,徒二年,盡奪告身。啓功減一等。
政院啓曰,晝講時,當御宣政殿,而今日日氣比前寒凜,恐有傷於玉體調攝之餘,仍御熙政殿開講,似爲便當,在前亦有此例,惶恐敢稟。傳曰,別無添傷之患,正殿爲之,可也。
晝講入侍,知事洪重普,特進官吳挺一,玉堂洪萬容·呂聖齊,承旨金壽興,假注書金海一,史官二洪萬胄·崔後尙,獻納尹衡聖。
謝恩,副校理朴世堂。
正言禹昌績啓曰,臣自前月,重患痁疾,半月沈痼,僅得更甦,未久復發,轉成氣瘧,間日苦痛,漸至危篤,冒死呈單,見阻政院,癏曠之罪,固已多矣。況昨日朝參擧動,聖候平復後莫大之禮,而賤疾沈痼,又値當痛之日,無計自力,終未得參,臣罪至此,益無所逃。決不可一刻仍冒,而俟病小間,今始來避,所失尤大,請命罷斥臣職。答曰,勿辭,退待物論。
禁府,李光輔海州靑丹驛,柳志和連山平川驛,徒二年半,尹塤靑陽金井驛,徒一年半定配。啓。
晝講時,獻納尹衡聖所啓,海美縣監李斗龜,爲人愚悖,不合臨民之官,到任之後,政令顚倒,潛奸邑婢,多有麤濫之事,湖右傳說,莫不駭異,請命罷職。上曰,更加詳察處置。
侍讀官洪萬容所啓,聖候今已平復,陵幸之後,又開法講,臣民喜抃,庸有其極?但如臣蒙學,忝此不似之職,備員法講,無以仰備顧問,誠爲惶恐。本館長官,曠闕已久,當此開筵之日,不可不差出以爲侍講之地矣。上曰,後政差出,可也。
知事洪重普所啓,成均館久無大司成,事多曠廢,如米布出納等事,則金壽興,以前大司成姑爲酬應,而至於儒生等製述通讀等事,則小臣雖或爲之,亦頗多事,不能專一,事甚可慮矣。上曰,大司成,後政差出,可也。又所啓,吏曹近有老職人訪問之事,而亦多落漏者矣。驪州居前郡守洪有煥,年踰八十,法當加資,而尙未蒙恩典矣。上曰,言于該曹。
參贊官金壽興所啓,疾病家復設事,出自聖朝,自是修擧廢墜之意,而中間因臺諫之言,至於停止,此實祖宗朝嚴宮禁之舊制,今若激於臺諫而還寢,則豈不未安之甚乎?更令擧行,似好矣。上曰,闕內多有苟簡之事,故初欲爲之矣。臺諫啓辭之意,似以爲不緊云,故中止矣。洪重普曰,此事臣等亦欲陳達,而未得其間矣。若因臺諫啓辭而中止,則實爲過擧,今已日寒,雖未及始役,待明春擧行,似便矣。上曰,然則明春擧行事,分付該曹。以上朝報
都摠府啓曰,都摠管吳挺一,以特進官,除標信晝講入侍之意,敢啓。傳曰,知道。以上摠府謄錄
上在昌德宮。停常參·經筵。
下直,保安察訪張俊南。
府啓,君人爵賞,所以勵世磨鈍,不可不愼也。尙州牧使朴承健,以賑救時多備穀物,道臣褒啓,至有加資之命,設使承健粗有拮据之勞,前冬莅任,今春設賑,其間不過數月耳,寧有別備之穀,至於三千餘石之多乎?本州自是大邑,前儲旣裕,耗餘且多,則豈可一諉於自己之辦耶?前參議權坽,曾爲邑宰時,亦以別備陞資,而筵臣陳達,旋卽改正,今此承健之不可濫授也,明矣。請尙州牧使朴承健新授加資改正。答曰,不允。
大司諫李袗啓曰,引嫌而〈退〉,雖有疾病,朝參擧動,旣不得進參,則勢難仍在,正言禹昌績,請命遞差。答曰,依啓。
傳曰,明日晝講爲之。
政院啓曰,左·右相來詣賓廳請對矣,敢啓。傳曰,引見。
左·右相請對時,左議政洪命夏所啓,臣稟賦雖本虛弱,而惟以殫竭筋力爲報答之地,故出身以來,未嘗言病,而行役之後,諸症種種,素患腰痛,遇寒輒發。且有舌患,不能言語,而頃在玉候違豫之日,不敢以賤疾仰瀆於調攝之中,而卽今聖候平復,敢此陳達。請遞臣內局都提調之任,俾得專意鍼灸。上曰,卿辭至此,內局都提調當勉副焉。又所啓,漢城判尹尹履之,以年過八十之人,決難察煩劇之任,似當變通矣。右議政許積曰,年近九十之人,豈可處京兆劇務乎?臣等初欲啓遞,而姑待其自處,時未果矣。漢城府判尹尹履之遞差,何如?上曰,遞差。又所啓,槐院參下之在罷職奪告身者,多矣,至於假注書備擬之際,亦患不足。且翰林上下番,俱以闕直奪告身,似當竝爲變通,而至於上番之被罪,則似非其罪,蓋下番出則上番例必出去,翰苑古規,本來如此矣。上曰,翰林及槐院罷職奪告者,竝爲書入。以上朝報
上在昌德宮。停常參,只晝講。
謝恩,禮曹正郞權斗樞。
領議政鄭太和初度呈辭,入啓。
晝講入侍,知事金佐明,特進官李浣,玉堂洪萬容·張善瀓,承旨尹飛卿,假注書金海一,史官李·崔後尙,持平沈榟。
院啓,海美縣監李斗龜,爲人愚悖,不合臨民之官,到任之後,政令顚倒,潛姦邑婢,多有麤濫之事,湖右傳說,莫不駭異。此非泛然風聞之比,有何詳察之事乎?請命罷職。答曰,依啓。
傳曰,政事,明日爲之。
左議政洪命夏,右議政許積箚子。大槪,昨日請對之擧,未免爲妄作之歸,不勝惶恐待罪事。入啓。
工曹參判具仁墍,禮曹參議南九萬,繕工假監役朴世柱,獻陵修理後入來。
以領議政鄭太和初度呈辭,傳曰,嗚呼,卿試觀今日之國事,可謂如何時耶?天怒民怨,國勢嶪嶪,此正君臣上下致誠消弭之秋也。抑卿夙夜勤勞之餘,宜有昔者之疾,而無乃別有引嫌之意耶?若然則以卿寬大之量,豈有悻悻之擧哉?卿雖引入,予無允兪之理,亟斷來章,益懋厥德,策勵庶官,振肅頹綱,毋負予意。
答左·右相箚曰,省箚具悉卿懇。卿等似無引嫌之意,安心勿待罪焉。
晝講時,持平沈榟所啓。措語見府前啓請尙州牧使朴承健新授加資改正。上曰,到任未久,自爲別備,則誠爲可嘉,若以遺儲充數,則似非其功,令本道査覈。以上朝報
上在昌德宮。停常參·經筵。
謝恩,聞慶縣監朴愰。
傳曰,史官一員〈待命〉,騎馬三匹立之。
傳曰,明日晝講爲之。
答修撰金萬均疏曰,省疏具悉。爾其勿辭察職。以上朝報
有政。
吏批,金始振爲水原府使,李元禎爲全州府尹,金萬基爲副應敎,張善瀓爲校理,朴烶爲忠州牧使,李秞爲正言,沈榟爲副修撰,洪萬衡爲待敎,禹昌績爲持平,金佐明兼知義禁府事,成楚客爲靈光郡守,朴元度爲典籍,權大運爲右尹,李一相爲禮曹判書,記注官二,許珽·朴純,記事官二,鄭載禧·李舜元。以孫志爲海美縣監,李翼徵爲瑞山郡守,李之翼爲直講,許積爲內醫院都提調,李弘淵爲左承旨,洪處大爲右承旨,南九萬爲大司成,李慶億爲副提學,李天基爲承旨。以上政軸
上在昌德宮。停常參,只晝講。
獻陵內摘奸。
謝恩,水原府使金始振,兼春秋李舜元·鄭載禧,副修撰沈榟,知義禁金佐明,右承旨洪處大,待敎洪萬衡,左承旨李弘淵。
戶曹判書洪重普上疏。大槪,陳情乞遞新授職名事。入啓。
晝講入侍,知事金佐明,特進官南老星,玉堂李程·沈榟,承旨洪處大,假注書金海一,史官洪萬衡·崔後尙,獻納尹衡聖。以上朝報郞廳金光緯校正。郞廳金煃書進。
上在昌德宮。停常參·經筵。
答府曰,依啓。持平禹昌績遞差事
傳曰,史官一員待命,騎馬三匹立之。宗廟大祭摘奸內下記草
上在昌德宮。停常參·經筵。
視事,以冬享大祭齋戒停。以上內下日記
答藥房問安啓辭曰,知道。症候,已言于醫官矣。
答再啓曰,知道。受鍼事
答右尹權大運疏曰,省疏具悉。意非偶然,卿才允合,何用辭爲?卿其安心勿辭,從速察職。
答院曰,不允。瑞山郡守朴烶仍任,忠州牧使擇差事以上內下記草
上在昌德宮。停常參·經筵。
備邊司啓曰,前因忠淸道御史書啓,以海美縣監兼營將之任兩便事,本司覆啓定奪矣。其後營將李泌被拿時,兵曹具由更稟,而本司以爲時任縣監李斗龜秩卑望輕,難兼營將,治縣無疵,則亦不可徑遞,營將姑爲依前擇送,更於縣監遞改時稟處似當,故以此入啓蒙允矣。頃日政李斗龜被論之代,乃以卑微文官孫志擬差,事涉不察,令該曹詳考前日公事擧行,何如?答曰,允。以上備局謄錄
自上微有眼患之候,故受鍼爲之,而都提調許積,副提調朴世模,史官三員,醫官鄭後啓·安禮·金有賢,執鍼崔有泰。
手部,合谷·中渚·尺澤。足部,臨泣·三陰交·三里·崑崙。內下日記
有政。
以呂聖齊爲兵曹正郞,禹昌績爲直講,許暹爲京畿左道水運判官,姜瑜爲戶曹參議,申厚載爲持平,韓紀百爲典籍,廉友端爲內贍主簿,金萬基兼春秋館編修官。以上政軸
上在昌德宮。停常參·經筵。
受鍼爲之而都提調許積,提調李一相,副提調朴世模,醫官與昨同,穴處亦爲上同。以上內下日記
義禁府啓曰,以咸鏡監司狀啓刑曹粘目,閔應騫·尹聖擧,移義禁府處置事,命下矣,尹聖擧則方待命於本府,卽爲拿囚,而閔應騫則時在北邊任所,依例發遣府都事拿來,何如?傳曰,允。以上禁府謄錄
答院曰,朝家政體,大小自別,謂之不合則可,如不然,遞易之弊,似非可論也。不允。以上內下記草
上在昌德宮。停常參·經筵。
受鍼爲之而提調李一相,副提調朴世模,醫官,穴處竝上同。以上內下日記
答藥房問安啓辭曰,知道。症候,已言于醫官矣。
答府曰,依啓。禮賓主簿羅星五汰去,長水縣監吳道宗推考事以上內下記草
上在昌德宮。停常參·經筵。
有政。
夜一更,流星出危星下,入巽方天際,狀如拳,尾長三四尺許,色白。以上內下日記
政院啓曰,以義禁府草記,前北兵使閔應騫拿來事,允下矣。依例新兵使下去交代後,拿來事分付,何如?傳曰,允。以上禁府謄錄
吏批,以朴元度爲中學敎授,崔鳴後爲海美縣監,吳斗寅爲修撰,李俊耉爲司諫,權井吉爲豐川府使,承文著作二單,李猶龍·魚震說,學諭單金粹五,海美縣監崔鳴後,今加通政加資。以上政軸
上在昌德宮。停常參·經筵。
未時申時,日暈左珥。
夜一更二更,月暈,有霧氣。五更,流星出翼星下,入東方天際,狀如拳,尾長三四尺許,色赤。以上內下日記
義禁府啓曰,本府刑推罪人宋繼宗,自今月初三日,重得傷寒,專廢食飮,晝夜苦痛,使月令醫官相當藥物題給,多般救療矣。今則其所患之症,比當初十分危劇,似是可疑之疾云,而月令醫官又此手本,果涉可疑,則不可置之於本府之內,自前有啓稟之例,故敢啓。傳曰,姑爲保放。以上禁府謄錄
答藥房問安啓辭曰,知道。以上內下記草
上在昌德宮。停常參·經筵。
答藥房問安啓辭曰,知道。症候,已言于醫官矣。
答再啓曰,知道。以上內下記草
義禁府啓曰,刑推罪人宋繼宗,傷寒之症,一向苦劇,今日之坐,不得刑推之意,敢啓。傳曰,知道。
傳曰,以義禁府宋之濂海南縣定配單子,旌義縣改付標以入。以上禁府謄錄
上在昌德宮。停常參·經筵。
夜一更,月暈,有星見於軫星東側,似有偏指而尾色白,小於軫星。
受鍼爲之,而穴處及時刻如前。
有政。以上內下日記
答藥房問安啓辭曰,今日受鍼爲之,可也。
司諫李俊耉,除授承旨。以上內下記草
吏曹啓曰,水原府使有闕,依近例,令備邊司議薦,何如?傳曰,允。以上備局謄錄
都摠府啓曰,今日入直軍士,當爲中日習射,而兵曹判書參政,不得爲之之意,敢啓。傳曰,知道。以上摠府謄錄
吏批,以李浣爲漢城判尹,李元鎭爲兵曹參議,金石堅爲禮賓主簿,金世泌爲昌平縣令,鄭暹爲高城郡守,李溟翼爲高山察訪,李程爲司諫,安汝恒爲司憲府監察,柳冕爲比安縣監,南天澤爲掌令,李猶龍爲奉常直長,朴斗樞爲典涓直長,周得望爲典涓奉事,金世鼎爲典涓參奉。以上政軸
上在昌德宮。停常參·經筵。
夜一更,流星出紫微垣下,入乾方天際,狀如拳,尾長四尺許,色赤。五更,彗星見於軫宿四度,去極一百六度,尾指軫星內,長尺餘,色白。
受鍼爲之。以上內下日記
答藥房問安啓辭曰,知道。以上內下記草
都摠府啓曰,副摠管李挺漢,以武臣武經七書講書事,除標信,賓廳進去之意,敢啓。傳曰,知道。以上摠府謄錄
上在昌德宮。停常參·經筵。
陰雲蔽天,星變不見。
受鍼爲之,而提調·醫官·穴處,上同。以上內下日記
備邊司啓曰,卽今各邑事務,無不緊急,而水原爲府,物衆地大,且多軍兵,收捧官糴,充補闕額,不可小緩,前府使李廷夔,陞授監司之後,旣已修正文書,以待交代之際,新府使又爲遞改,官事漸至稽滯,誠極可慮。水原府使從速差出,卽爲催促赴任,何如?答曰,明日開政差出,可也。以上備局謄錄
答藥房問安啓辭曰,知道。受鍼事
傳曰,專經文臣殿講,校檢金元鼎,博士盧說之,司祿姜碩耉,佐郞南夢星·李舜元,直長李猶龍,各半熟馬一匹賜給。
答副應敎金萬基疏曰,省疏具悉。爾其勿辭察職。以上內記草
上在昌德宮。停常參·經筵。
陰雲蔽天,星變不得測候。
有政。
弘文館副提學以下,引見爲之。以上內下日記
答藥房問安啓辭曰,知道。
答領議政鄭太和,左議政洪命夏,右議政許積疏曰,省疏具悉卿懇。嗚呼,天災時變,何代無之?變怪之荐臻,未有甚於今日者。率是以往,將至於何樣地頭也。興言及此,食息靡寧,罪在寡躬,不遑省愆,何用漢之故事?卿等須勿固辭,益懋厥德,旁招俊乂,策勵百僚,以補闕失,以振頹綱,上下交撰,小回天怒,共濟時艱,以副至望。
傳曰,嗚呼,今日之國事,可謂寒心矣。天怒孔棘,災異疊見,恐懼憂惶,常切于懷,不意今者,乾文示警,妖星之變又作,驚惶震越,罔知攸措。第念求其源而推其本,實由於寡昧之涼德匪才忝位以然也。噫,仁愛之天,不以小子而無可爲也,諄諄示戒,不啻丁寧,而愚惛之質,能莫之悟,中夜不寐,若隕淵谷,雖云遇災例仍之擧,自今日,避正殿,益加敬畏之志,責己省愆,小答天心,而其於臣庶,豈皆伊·周之才?然則其可亶罪於己,而無所責勵之擧乎?嗚呼,咨爾大小群工,恪勤乃職,無偏無黨,勸善懲惡,國有當法,且予之爲政得失,抱冤便民之事,各陳無隱,以補不逮,但日者雖下求言之敎,而含默成風,未見諤諤之士,無乃以予不足爲而然耶?良可歎也。減膳禁酒等事,其令該曹擧行焉。以上內下記草
吏批,以李暹爲正言,李壽昌爲水原府使,禹昌績爲持平,李延年爲承旨,金益烈爲鐵原府使。
上在昌德宮。停常參·經筵。
夜五更,彗星見於軫宿三度,進向軫宿內,去極一百四度,尾指長沙星上,長二尺許,色白。二更,流星出大陵下,入壁星上,狀如鉢,尾長三四尺。
下直,北兵使李汝發。
三公以下,備局堂上及大司憲·副提學,引見爲之。以上內下日記
答藥房問安啓辭曰,知道。議藥事
答大司成南九萬疏曰,省疏具悉。爾其勿辭,從速察職。
答憲府箚曰,省箚具悉。嗚呼,天地之變,萬物之異,無非可怪可愕,而至於今日尤酷矣。上天之警,何至此極也?靜言思之,罔知所以爲處。今觀卿等之箚,稍有所得矣。然予之所望,不在於循常塞責而已,日進格言,日勵風習,箚辭,當留心省察焉。以上內下記草
傳曰,旣已來會,症勢頗歇,引見爲之,可也。以上備局謄錄
備局堂上引見時,右議政許積所啓,昨伏見備忘記,有勸善懲惡國有常法之敎,此誠治國之要道。第念殿下臨御以來,勸善懲惡,或有失其宜者,小事則不須追論,而其中最爲重大者,臣請陳之。逆賊金元亮,少時自處以學者,及參靖社之勳,忿其置於三相,至於上疏自請削名勳籍,人固疑其心術。李适以副元帥在寧邊,謀逆之說,大播於朝紳之間,元亮卽逆适之五寸侄,而轉囑銓官,請自爲寧邊判官,譏察李适之動靜,意在同叛也。其計不售,文晦·李祐等上變之後,逮捕賊适之子李旃之際,元亮抵書於故延平府院君李貴,盛稱旃之操行,而身證旃之不反,又爲陳疏,伸救逆賊鄭邦說,此皆恐其黨與就服,凶謀敗露之致也。賊适反書入來之後,諸囚皆不免亂斬,而元亮之名,追出於賊口,就捕元情,則仁祖大王,洞燭其凶謀之狀,特命梟示,而鞫廳啓請刑推,受刑三次之後,又命梟示,而其情狀之尤可凶惡者,賊适之腹心尹仁發使之爲僧,送适之後,剌殺宗室蓮城都正之家奴因事下去南方者,於元亮所居里不遠地,路上皮面抉眼,稱以仁發爲賊所殺,及其賊适兵敗,仁發被斬於李守一軍中之後,始知殺他奴稱仁發者,出於元亮之凶計也。其爲謀逆之狀,若是其明白難掩,而辛丑年間,因元亮妻上言,至有伸冤復其勳爵之擧,此豈不大有乖於懲惡之道乎?元亮妻上言中,稱以元亮與金自點有嫌怨,故不能趁卽伸冤云,而此則有不然者。其時事急,或不無冤死亂斬之中者,故仁祖大王還都之後,許令伸冤,其所區別,皆出於下詢耆舊大臣及參鞫諸臣之議也,而元亮則不在伸冤之中,此亦可見公議之所在。自點當時位卑,其不許伸冤,亦可謂出於自點乎?元亮不可不仍前論其逆賊削其勳爵矣。大司憲鄭知和曰,臣不能詳知元亮之事,而旣是可疑之事,則何可許其伸冤也?領議政鄭太和曰,金元亮參勳之後,諸功臣惡其爲人,待之甚薄,故多發怨言,至欲爲寧邊判官,其情迹誠可疑矣。伸冤之擧,果不愜公議,而事係重大,議于原任大臣後處之,何如?上曰,依爲之。以上禁府謄錄
上在昌德宮。停常參·經筵。
申時,暴雨雷動,狂風大作。夜五更,流星出北極星下,入北方天際,狀如拳,尾長三四尺許,色赤。彗星見於軫宿度內,形體尾迹,比昨似微,色白。以上內下日記
答藥房問安啓辭曰,知道。症候,已言于醫官矣。
答再啓曰,知道。人蔘敗毒散劑入事以上內下記草
缺丈之患,稍待數日後,持入何如?傳曰,留滯已久,今日持公事入侍,可也。
金壽興,以摠戎廳言啓曰,本廳壯抄軍,依前例十月十五日爲始,分三運上番,準一朔替代之意,前已入啓矣。初運軍兵,今已上來,逢點實數三百三十四名,以此分作三番,與廣智營入直訓鍊都監軍兵,明日替代之意,敢啓。傳曰,知道。
朴世模啓曰,持公事入侍事,命下矣。右副承旨外,臣等竝爲仕進,幾員入侍乎?敢稟。傳曰,同副承旨外,竝爲入侍。
又啓曰,持公事入侍時,玉堂例爲入侍,而缺頗多,上候亦未復常,玉堂勿爲入侍乎?取稟。缺
李天基啓曰,弘文館上番張善瀓有。缺傳曰,入侍。
傳曰,水原府使李壽昌下直,引見爲之。
缺啓曰,明日二品以上及三司缺四行同知中樞府事柳赫然,缺左尹沈之溟,兵曹參判南老星,吏曹參判李尙眞,右尹權大運,而三司則當缺命招矣,依此擧行乎?敢稟。傳曰,知道。
李天基啓曰,明日儒生殿講時命官,何大臣進去乎?敢稟。傳曰,領相進去。
金始振啓曰,新除授右副承旨李延年,時在江原道鐵原府任所,請斯速乘馹上來事,下諭。傳曰,允。
金壽興,以都摠府言啓曰,副摠管李挺漢,以會同分軍事,除標信,內兵曹進去之意,敢啓。傳曰,知道。
李天基,以吏曹言啓曰,及第李益華上言,啓下本曹,當爲回啓,而觀其辭緣,則以其門地卑微,被誣於人,願爲伸理事也。此事頃因諫院所啓,自本曹査問於該館,累次往復,時未究覈,且此非尋常冤枉之比,門地高下之誣,實是重大之事,臣等有難率爾回啓,待判書入來後,相議回啓,何如?傳曰,允。
司諫李程啓曰,爲言官者,一日在職,當盡一日之責,況當天災示警,上下憂遑之時?臣之忝叨本職,已過累日,而旣不得進一言論一事,官以諫名,寧不愧恧?大臣·儒臣之斥,固其宜矣。含默不匡之罪,臣亦難免,請命罷斥臣職。答曰,勿辭。
李俊耉啓曰,司諫李程,再啓煩瀆,退待物論矣,傳曰,知道。
金壽興啓曰,明日二品以上缺官矣。命招事命下,而今者兩司多官引避缺司諫李程,掌令南天澤而已。自上愚災缺兩司之應爲來詣者,如是埋沒事缺兩司闕員,竝爲差出,牌招。缺四行
頭辭缺以含默斥之,儒臣又以不論缺不但有不論之失,緘辭照勘,缺意見不逮,所失益著,方欲自劾,大臣又以不論南老星及太常柴場偸葬之弊,顯加譏斥,臣何敢一刻仍冒?獻納尹衡聖,以臣以不似,累叨言責,癏曠之責,自知則明,伏聞大臣陳箚,玉堂請對,竝斥臺閣之含默,含默之譏,正中臣病,臣何敢仍冒?執義宋時喆,以臣於吳挺垣事,不但不論,推緘照勘,擬以公罪,且於南老星及偸葬事,亦未及論列,難冒之勢,與長官無異,掌令丁昌燾,持平李光迪,以臣等循默之失,不待人言而自知,臣等於吳挺垣事,旣不論列,又於南老星緘辭之失當,柴場偸葬之弊,俱不擧劾,何敢抗顔?司諫李程,以臣之忝叨本職,不進一言論一事,大臣·儒臣之斥,固其宜矣,含默之罪,臣所難免。竝引嫌而退,身居臺閣,當論不論,則旣失言責,勢難在職,除拜諫職,未及數日,有何可避之嫌?請大司憲鄭知和,獻納尹衡聖,執義宋時喆,掌令丁昌燾,持平李光迪遞差,司諫李程出仕。取進止。答曰,依啓。
李俊耉啓曰,臺諫出仕事,命下矣,闕門已閉,明日待開門命招之意,敢啓。傳曰,知道。
上御養心閤,持公事入侍,行都承旨朴世模,左承旨金始振,右承旨李天基,左副承旨金壽興,假注書金海一,記事官洪萬衡·崔後尙,校理張善瀓。承旨持各缺以咸鏡監司閔鼎重啓本,咸興府西缺上曰,令本道,各別恤典擧行。缺四行張善瀓曰,臣伏聞昨日右議政許積,以金元亮逆謀分明,請還收伸冤之典云,臣請以所聞於先臣者,略陳其終始焉。當反正始議之日,故延平府院君李貴,以將欲擧義之意,言於其子故相臣時白,初甚疑難,李貴曰,汝試以此問之於汝友金元亮,時白往問於元亮之後,又以元亮之言,來復於李貴,仍定其計矣。及至西郊奮戎之日,元亮不爲往參,蓋其意,只欲豫聞謀議而已,不欲參勳耳。策勳之時,以不往四郊之故,置之三等,而元亮本無參勳之意,故陳疏以辭矣。先臣居平,言及适變時事,以爲元亮雖愚妄,有取死之道,而若謂之逆謀,則實是至冤極痛云。其時有與元亮有嫌隙者當國,故不敢伸冤,至於頃年,纔得伸雪矣。上曰,昨日右相以爲,於元亮事,不但有所聞之言,文字上亦有所見者云矣。張善瀓曰,未知右相何所聞見而有此言耶?或者見人所著小說耶?臣則親自聞之於先臣矣。旣爲收議於大臣而伸雪,今又因大臣之言而還收,則非但爲渠之至冤極痛,事係重大,不可率爾爲之也。上曰,原平府院君,亦當以爲冤矣。張善瀓曰,元亮方在獄中,出指血書疏曰,初以爲李适謀反之說,由於大北餘孽,欲害勳臣之致,而妄有所言,救護逆臣之罪,死固甘心,而但知臣心事者,崔鳴吉·張維·李時白·李曙四人,問於此四人,則可知矣。臣死之後,若有伸雪之擧,則可以瞑目於地下云,而終不得上達天聽,及其亂斬之時,金自點遣軍官斬之矣。上曰,更爲詳書,竝入於前擧行條件中,收議于原任大臣。參考禁府謄錄燼餘缺軍民是予之望也。李壽昌曰,缺如臣薄劣,以不能承當爲懼矣。上曰,有所懷耶?李壽昌曰,旣未缺無所懷也。臣爲慶尙兵使時,幸蒙天恩,得見病父,非徒私心之喜幸,天恩之罔極,何可盡喩?慶尙道束伍給保之後,無着實之效,故今者,因本道監司李尙眞啓聞,備局覆啓,姑爲仍存,今後則有闕者,勿爲代定事行會,而其時,臣適遞歸,未及更議于監司矣。大槪,我國軍政,雖用戚法,至於一隊火兵,只是一名,十一人資裝,一名勢難獨運,似當變通,而他處則雖不得猝然變通,至於本道束伍保人,今若不爲隨闕充定,則數年之內,必歸虛套,本道軍兵每隊火兵,以束伍保人加給一名,似爲便好矣。惶恐敢達。上曰,言于該曹。遂罷出。上曰,承旨來前。因謂曰,明日二品以上命招,來會賓廳,可也。金壽興曰,三司竝爲牌招來會之意,敢啓。上曰,依爲之。李壽昌將出,上命內官,持弓矢賜給。以上燼餘
上在昌德宮。停常參·經筵。
夜一更,有霧氣,月暈。二更三更,月暈。四更五更,陰雲蔽天,星變不得看候。
下直,全州府尹李元禎。
有政。
吏批,判書金壽恒奉使在外,參判李尙眞進,參議李缺,都承旨朴世模進。兵批,判書金佐明在外,缺參議李元鎭進,參知尹鏶進。缺
以宋浚吉爲大司憲。缺六行政院啓曰,大司憲·執義·掌令一員,持平一員未差,掌令南天澤未肅拜,持平申厚載出使,今日以監察茶時之意,敢啓。傳曰,知道。
吏批啓曰,兩司多官,今當差出,而擬望之人乏小,外任竝擬,何如?傳曰,允。又啓曰,黃海監司今當差出,而擬望之人乏小,承旨竝擬,何如?傳曰,允。
吏批啓曰,頃者以李敬義等老職加資下批事草記,傳曰,此六人一體加資,今此聞啓,太涉率爾,更加從容聞啓事,命下矣。臣等更加訪問柳時楨等七人,各其名下,年歲懸錄以啓之意,敢啓。傳曰,竝加資。
以金麗精上言回啓,傳于朴世模曰,此人果是六品之職,則近來六品以上,自吏曹訪問抄啓,而此回啓中,何不擧論,如此無緣乎?還出給,使之改入。
領中樞府事李景奭箚曰,伏以,臣新喪從孫,重患寒疾,委頓之中,未對下詢,方切惶恐,召命又下,當此因災變大惕勵之日,義不敢以私慘賤疾爲辭,扶曳奔詣於闕門外,而纔染凶穢,尤難趨造大庭,玆敢冒陳微忱,益不勝隕越之至。取進止。答曰,省箚具悉。所遭喪患,旣非可疑,則有何未參之事乎?安心入參,可也。
藥房都提調臣許積,提調李一相,副提調朴世模啓曰,昨日雷雨之變,缺伏想聖心,益切憂懼,此際引接,缺不瑕有傷於調攝乎?湯劑缺幾盡差愈乎?臣等區區憂慮,敢來問安。缺四行
頭辭缺殿講相値,若待殿講罷後缺殿講勿行似當,大臣之意如此。缺傳曰,依爲之。
金壽興,以都摠府言啓曰,今日入直軍士中日習射,請出標信。傳曰,知道。
掌令南天澤啓曰,臣本庸陋,百無一能,猥蒙先朝寵擢,濫廁淸班,涯分已踰,愧懼徒切。頃任湖邑,至入繡衣之啓,重受汚衊之名,春間嶺郡之除,又被臺臣之斥,此無非臣奉職無狀,行世牴牾之致,祗自慙恧,尙誰怨尤?含垢滌瑕,許以自新,聖度雖大,强顔冒恥,復與臺席,臣所不敢,不得不瀆擾於上下憂遑之日,臣罪至此尤大,請命遞斥臣職。答曰,勿辭。
李俊耉啓曰,掌令南天澤,再啓煩瀆,退待物論矣。傳曰,知道。
午時,上御熙政堂,二品以上·三司引見,入侍領中樞府事李景奭,領議政鄭太和,判中樞府事鄭維城,左議政洪命夏,右議政許積,戶曹判書洪重普,禮曹判書李一相,判尹李浣,工曹判書鄭致和,刑曹判書吳挺一,同知中樞府事柳赫然,左尹沈之溟,工曹參判具仁墍,戶曹參判申濡,右尹權大運,左副承旨金壽興,副提學李慶億,大司諫南九萬,司諫李程,掌令李秞,副應敎金萬基,獻納鄭錀,校理張善瀓,副校理洪萬容,修撰金萬均,副修撰吳斗寅·沈榟,假注書柳挻,記事官李·崔後尙,缺彗星非但不爲消滅,昨日風雷之變,缺諸臣苟有所懷,各陳無隱,缺四行見識之有闕及或有關於時政者,宜卽改之,此乃應天以實之道也。臣於夏間,適以問安來詣,道逢載石之車,彌亘數里,臣意以爲,當此牛疫之後,車牛盡斃云,而有此運石之役,抑未知用於何處,使人問之,則運入于壯義洞宮家云,臣詣問安之班言之,意謂臺諫聞之,必有所論,而無所聞焉。近者又聞新造宮家,至于二層閣云,臣雖不得目覩,人皆傳說,果若人言,則誠可寒心矣。五子之歌,備陳警戒之言,而其末云峻宇雕墻,有一於此,未或不亡,峻宇雕墻,似非亡國之事,而亡國云者,此皆出於生民之膏血,而奢侈成習,終至於亡國而後已也。上曰,二層閣之說,吾所未知也。洪命夏曰,臣亦聞興平尉家,有二層閣之說云矣,諸公主第宅,過爲侈大,此雖出於聖上友愛之意,實是無前之事也。卽今南別宮,乃宣祖朝義安君家也。壬辰年,中朝人來見,以爲此在中原,亦所罕有,如是而豈無召亂之患乎?此言亦可徵也。上曰,予聞興平尉家,補簷作屋,以爲蔽風雨之地云,二層之說,蓋謂此也,而間數則猶不如淑明公主家舍也。鄭維城曰亡孫在時,臣每言于公主曰,家舍之奢侈如此,而能有保存者乎?缺駙馬家,減却七十間,而以臣見之,此亦過越缺興平尉宮前間數,多至二百餘間云,缺鄭維城曰,臣亦聞之,其宮,視他宮尤侈,缺上曰,最高云者,地勢本高而然也。缺四行臣等所陳旣如此,亟令毁之則可也。臣曾於聖經觀之,周易震卦,取荐雷之象,君子以,恐懼修省,益卦,取風雷之象,君子以,改過遷善,恐懼修省之道,必盡其實,可以應天,而改過如風之速,遷善如雷之迅,此爲修省之實也。凡有所陳之言,卽從而改之,可盡應天之道,若令毁之,則其在瞻聆,極爲美矣。鄭太和曰,人言公主第宅踰制之時,則臣心尤悚,有似身負重罪者矣。臣之迷子,亦爲駙馬,每見其家舍,實有所不安,不知置身之所矣。興平尉家新搆者,其在所見,似過於他宮,或因其地勢呈露而然耶?且臣聞自上欲取造宮家所餘木石,將有別搆於後苑云,閭巷傳播之言,雖不可信,若或果然,則當斯速已矣。上曰,予欲別搆,則得用材木,非難之事,何必苟用宮家餘材也?鄭太和曰,聖敎至此,則臣等之誤聞也。鄭維城曰,閭里土木之役,近來尤甚,此亦足以召災致變也。家舍侈大,非特諸宮家。雖常漢,過制者多,侈風此甚,豈無天怒乎?李景奭曰,宮室崇歟者,此六責中一條也。聖上每以六責之事,軫念於夙夜,則天雖高遠,豈可無降格之理乎?洪命夏曰,奢侈之蔽,昨已陳達,而若不痛革,則其害必至於亡國而後已也。由奢入儉之方,豈有他哉?惟在聖上之躬行節儉然後,可以自缺若不先,自法司禁之,則禁亦不行矣。入侍諸臣缺必須各自毁破其家,缺四行臣伏見陵幸時,則各司飮食,極其豐備,進呈於晝停之處,美酒佳肴,羅列左右,而平盤則不用,皆用高足床,載者任者,彌備道路,人之奢侈,此時尤甚,自今以後,定制禁之,可也。上曰,豈無自前定制之事乎?兵曹事目中,不有百官各自裹飯之條乎?李景奭曰,自前油蜜果,壽宴外,一切禁之之法,載在大典,而末俗侈濫,吉凶之費,甚爲浩多,漸至滋蔓,服飾器用,皆極奢侈。此則惟在自上躬行節儉,自家而國,內自宮中,外至掖庭諸宮家,服御器用,毋敢侈濫,且自憲府申明禁之,外則觀察使禁之,軍卒則營將禁之,宜矣。又曰,當此自上憂勤之日,大小臣僚,何敢一身是圖,依大典逐日開坐,宜矣。近來臺諫,呈辭避嫌,紛紜日甚,司憲府坐起之日,亦甚稀小,自今以後,臺臣避嫌,萬不得已外,三司上疏避嫌呈告,切勿受之之意,政院申明,宜當矣。上曰,古有司諫院推考云,司諫院有何推考耶?許積曰,臺諫避嫌,始自中廟朝,其時先正臣趙光祖,以爲臺諫異於庶官,不可無廉隅,故有此避嫌之規云矣。李景奭曰,避嫌退待之規,己卯時始爲之,而先正臣缺爲大司憲,被諫院彈罷,因大臣之啓請,缺就職,今豈能如此乎?鄭太和曰,南漢圍。缺十行以上燼餘洪命夏曰,卽今民怨,在於身役之不均,諸般軍布,不可不變通,永爲恆式,以爲保存之道,凡三疋徵捧之類,加給一保,減其一疋,則必無呼冤之弊矣。鄭太和曰,訓局已行此規,而加得之數,猶未及半,加得亦不易,而若以此爲定式,漸次行之,則似有益於便民矣。許積曰,修省之道,不但恐懼而已。必須施諸事而便民,方可謂應之以實也。左相所陳,似爲着實試行,宜當。上曰,諸邑軍保,加得三分之一,然後可以推移充數也。鄭太和曰,許令渠輩各自加得一名,則一疋可減矣。洪命夏曰,御營廳,則以役歇,故願屬者多,諸邑軍兵,亦減其所捧,則加得一保,似不難矣。停一年歲抄,則渠輩之爲得閑丁,亦似易矣。上曰,停止歲抄,亦非難事,而歲抄,則充定老故之本,似爲難便矣。今明年則姑使渠輩各得奉足,而如未盡得,則姑停丙午式年虛位充定,以便其保,可也。許積曰,都監則使二人各得一丁,今亦依都監例爲之,何如?上曰,如此而後,方合加得三分一之意,依此爲之。以上備局謄錄
缺一丈常如遇災之時,則天心可回,災變可弭矣。臣近來連忝政院,自上政令之間,豈不知之?近日公事之遲遲,不如曩日,而間或不緊公事,有時速下,而緊急公事,或有遲滯之時,公事之遲滯,有乖於振作之道,自上如此,則群下亦因以懈怠矣。若常存敬畏之心如今日,則災變不足弭矣。李慶億曰,修省之方,前已略陳,而爲治之道,必先立志,惟願自上先立大有爲之志,策勵大臣,大臣摠六卿,六卿摠百司,以之修擧德政,自備局設立之後,遂廢都堂之坐,循例回缺六部公事,大臣多不及豫知者,今宜一依舊規,缺開坐於都堂,與六部之官,講劘該部缺稟裁上前,可矣。鄭太和曰,此是。缺四行李景奭曰,每歲各道孝子缺行蹟,觀察使啓聞禮曹,報于政府,政府相考,分其等第,或旌表,或除職,或復戶,例也,而近來政府之坐稀罕,此規久廢云矣。李慶億曰,致治之本,在於求賢,如宋時烈·宋浚吉等,屢下召命,終不上來,下諭雖似文具,而今則異於常時,自上遇災警動,求助之意甚切,似當各別盡誠措辭下諭,期於必來,國內雖小,草野遺逸,亦豈無可用之才乎?宜令大臣以下,各擧所知,以備任使矣。上曰,下諭可也。國家致治之道,當以用人爲主,今日入侍之臣,各薦所知,而無過三人,大臣則不必以三人爲限,可也。鄭維城曰,近來用人不公,抱才之類,應多冤抑之人矣。南九萬曰,臣職是言責,若有所達之事,則雖不命其承,況殿下遇災求助之意,若是其痛迫,何敢不盡其所懷乎?向來李忠俊·李繼生等,雖有塗改文書,欺隱年歲,換名立旨等事,考其罪名,皆非當死之律,而嚴刑之下,駢首而斃,籍使忠俊等,與他人相訟,則奸狀雖敗,必不至死,而只因宮家,終殞其命,其誰曰以其罪殺之乎?是以忠俊等奸巧之罪反蔽,而殿下偏私之過益彰,豈不大可痛哉?缺叩心,飛霜擊地,庶女告天,震風襲臺,今忠俊等缺雖微,死非其罪,抱痛含冤,豈非召災之一道也?缺先王朝,因醫官付祿事命杖,近日缺其後筵臣,言其不可缺又齎藥物賜其吏,其從善缺四行只以其作亂宮家,殊極缺不能以法殺之。缺南九萬曰,忠俊之作亂宮家云者,揆以分義,萬不近理,設令果爲作亂,此豈陰秘難知之事,而必加刑訊,鉤問其情乎?但念下敎之辭,稍示開悟之端,而然其所以悔之者,止於此而已,則終不可使死者不恨,生者無憾,必有隱恤之擧然後,凡百臣民,始知殿下誠心實意之所在矣。又所啓,刑獄之官,旣司民命,則當考律據法,以蔽其罪,不可以君上一時之意,有所低昂也。李忠俊承服之後,所當以其律罪之而已,復加刑訊,大違法例,而爲刑官者,終不爭執,已有失職之罪,至於李戒生,則纔下嚴刑之敎,暴死於一次之訊,此非邂逅致死之比,廷尉奏當,雖不可望,重刑輕殺,尤極可愕。曾在先王朝,刑官屢以罪人之輕斃被罪,此誠欽恤之至意,今不可置而不論,請刑曹當該堂上·郞廳罷職。上曰,推考可也。又所啓,今此入對諸臣,皆以禁革奢侈爲言,而第念奢侈之方,必先自聖躬始然後,可行於士大夫及庶民矣。臣聞尙衣院赴京使行貿易物件中,多有犯禁之物云,今若自內必求難得之貨,先自犯禁,則士大夫庶民之奢僭過制者,何以禁之?往來商賈之私買禁物者,何以罪之?臣意自今年爲始,尙衣院貿易中,犯禁物件,一切勿貿事,各別禁斷,則庶合於先示以儉之道,而亦不無生事。缺上曰,令尙衣院自今以後,法外之物,缺奢侈之禁,當自聖躬先缺四行自上大加警惕,求助於臣隣,如是缺不懈,則天災庶可弛也。大槪,天變未缺今聞畿甸量田之後,民怨甚多云,其中尤甚不均之邑,更令釐正,革祛弊瘼,慰悅民心,則或不無小裨於弭災之道矣。奢侈之弊,大臣論之悉矣。興平尉第宅營造之時,至有役軍壓死之患云,駙馬第宅,何必務爲宏侈?當此恐懼之時,尤宜抑損,聖上採納大臣之言,命毁其二層閣,其在聽聞,孰不喜悅?上行儉德,則下必有化之者矣。且頃日京畿點馬築場軍出來之時,船敗渰死者,至於九名之多,聞來驚慘,合有另施恤典之擧矣。李袖曰,當此天災孔棘之日,自上惕然警動,求助之意溢於言表,大小臣僚,孰不欽仰?消災之策,大臣旣已陳達,則如臣譾劣,何敢贅說?第消弭之道,不外乎恐懼修省,而其本在於誠實二字,伏願聖上,必以誠實爲本,常存今日之心,無一時或忽,則此豈非應天之實乎?儒賢宋時烈·宋浚吉·李惟泰,方在草野,及時召至,共議弭災之策,幸甚。且均田之後,臣待罪楊州,田結出役之際,因民呈訴,以陳爲起,數三處摘奸現露,其時監色,囚禁推治,而徑先遞來,未及請報懸頉矣。大槪,以楊州一邑觀之,則道內各邑,或不無以陳爲起之處,如此之流,令各邑守令親自摘奸後,各別釐正,亦是惠民之一策也。金萬基曰,天示大戒,災異疊現,自上驚動憂畏,出於尋常萬萬,凡在含生之流,孰不馳走乎?況臣當測候之任,雖昧象缺區區憂遑病悸之懷,缺四行所望於聖明者,惟在繼述缺先王末年,則非惟朝著間肅然,有缺至於喑聾跛躃,亦思自奮,今日則竊觀朝野之氣象,不但委靡頹榻,至於義理不明,未見有含冤忍痛底意思,臣以此而竊恐聖明之所以繼述者,有所未至也。臣伏聞再昨筵中,大臣建請下諭于在野儒賢,自上以下諭涉於文具爲敎,聖敎誠是也。先王之所以招致儒賢者,於下諭及疏批之外,別有道矣。及至于今,則不過於下諭及疏批,示以招延之意而已,此所以未免爲文具也,而近間則竝與文具,而亦且稀闊矣。聖明苟能奮發聖心,堅志不變,一以繼述先王之大志,此志旣立,則何事不成?仍先王之所招儒賢者招之,則宋時烈·宋浚吉等,本以高蹈忘世之士,且受兩朝不世之遇,則其何說之辭而不出乎?至於李惟泰,頃年所上之疏,本諸周官鄕遂之政,管子內政之篇,而及其所歸宿,則乃祖宗經國之遺法,及我朝先正臣之論議也。其爲國之誠,出於片片赤心,前者亦嘗以講究其疏辭,招致于朝矣。留待數月,自上只引接二三番而已,竟無講究採用之擧,在朝諸宰,不但不協心共濟,至有譏笑厭避者,獨有故相臣元斗杓,數三陳達,請加講究,而終亦見阻而止,至使惟泰狼狽而歸,人君雖在蒭蕘之言,猶可採用,或不可用,亦宜諭以不用之意,明示可否,至於今日,士有所建白,而終無黑白,旣非所以待儒賢之道矣。如是而雖下求言之旨,缺四行若以着實講究,區劃而採用之,缺實合於聽言之道矣。上曰,其疏之缺未可知而徑先招之,似爲虛文,當與大臣逐條商確其可用,然後下諭,尙未晩也。金萬基曰,愚臣不及此,聖敎誠當矣。一邊採施,一邊招致,誠合事宜矣。李景奭曰,臣亦欲啓達此事,而未及矣。特召以致之,此時所當爲也。金萬基曰,臣有所懷,而若不盡言,則是臣之罪也,玆敢復此陳達矣。凡人君之所御,必以惟正之供,唐之衛畢·嚴緩,以節度使,爲私獻其所獻,直達于上,而前史尙且深非,今聞諸流聞,統營私獻生鰒,而有寅緣入內之路云,臣亦疑其流聞之不實,而亦不得不深慮,故敢以所聞仰達矣。上曰,雖或有如此之事,予實惛暗而莫之知也。金萬基曰,此雖非自上所知之事,而古人之論君道,以嚴宮禁爲要,伏願加意申飭,幸甚。鄭錀曰,目今災異孔慘,自上有此大警動大振作之擧,消弭之道,無過於此,而第念罪籍中,若有抱冤不伸者,則或不無感傷和氣之理,臣之愚意,審理冤獄,特下罪疑惟輕之典,則不勝幸甚。張善瀓曰,遇災以來,痛自刻責,一心恐懼,修省之道,可謂至矣,而昨日雷震,又極驚慘,天之示警,一何至此?古人云慶雲景星,疾風雷雨,係於一念之差,以此言之,竊恐殿下幽獨放肆之中,對越之誠,有所未盡而然也。自今益加省察,無容間斷,則有何所難於答天譴焉?且自上先立大志,奮發振作,缺打破一介私字然後,國事可做之意缺四行諸臣所陳,亦不無可用之言缺勿循虛文,以今日遇災之心,毋忽於平日,則缺無小間斷,自上策勉大臣,君臣上下,交相振勵,則亦豈非弭災致治之一照也。金萬均曰,星變極爲驚慘,自上方憂遑警動之餘,昨日雷震,殆有甚於夏月,天之示譴若此,人事若修於下,則豈有天怒之至此?卽者引見大臣以下,求照之意,至爲懇惻,若有所懷,豈敢不盡?但臣識見淺短,昧於時務,賦性庸殘,拙於言論,而區區之忱,則略陳於前日請對時矣。卽今大臣以下,備陳上躬闕失及民生疾苦,自上更加留意,毋或怠忽,則弭災之道,無過於此矣。吳斗寅曰,近日星變未消,又有冬雷之警,上下驚憂之心,寧有其極?星文杳茫,雖未知某事之應,而試以冬雷言之,禮記月令篇曰,冬行夏令,則雷乃發聲,以此推之,則無乃聖上於喜怒政令之間,有所失當,故天之示警,亦以類應耶?修省之道,必以正心誠意爲本,其於喜怒,尤加戒愼,使一政一令之發,皆得其當,則仁愛之天,豈無感應之理乎?古人云,應天以實,不以文,今日引接群下,講究治道,固是盛擧,而若無採用之實,則終歸於文具而已。伏願益加惕念,以盡修省之實焉。臣頃蒙恩暇,往來畿甸,煙戶之弊,略有聞見,玆敢仰陳矣。量田之後,大小雜役,皆責煙戶,其役比前偏苦,頃因大臣建白,有煙戶缺元數雖倍於前,而其中諸色軍兵及缺差役之際,皆令減巡,非但有不缺合有變通之擧,以爲均役之地。缺四行沈榟曰,臣學識淺短,才性愚拙,前日請對之時,未效可採之言,今於缺隨衆例對,極知惶恐,而天之與君缺對越之誠,若無間斷,感應之效,捷於影響,恐懼之心,常如遇災之日,修省之道,至誠不息,則天意可回,轉災爲祥,不外於是矣。鄭太和進曰,前日引對時,咸鏡道定配郭齊華,全羅道定配沈攸請放事陳達,而自上持難矣。此人等,本非大段之罪,今則似當有宥赦之典矣。鄭維城曰,郭齊華事,前日登對時,累度陳達,而未蒙允兪,此人之被罪,非但臣心不安,初非大段之罪,而至今尙未恩宥,豈非過重乎?上曰,竝爲放送。又啓曰,朴長遠事,初因其做錯之失,旣已推考,又因其惶恐陳疏之端,竟至拿罷,卽今之卿宰中,如長遠者難得,而置諸罷散之中,未蒙恩敍之典矣。李景奭曰,臣亦欲仰達而未及矣,今日朝廷,如朴長遠者,實未易得也。上曰,卽今乏人如此,罰已行矣,敍用可也。又啓曰,前日以湖南各災雷變,下求言之敎,而本道監司,尙無所報矣。上曰,今日入侍諸臣所達說話,竝爲書入,可也。許積曰,諸臣各陳所懷,而其間雖不無詳略之不同者,皆可用也。臣欲就其言之可用,而逐條稟定矣,今承書入之敎,日且已暮,謹當姑待後日,而其中禮曹判書李一相所啓,責勵群工之言,卽上下缺卽當下敎於入侍諸臣也。缺若有乃職,懋盡其職,且必寅協而後,缺百人會,則其間或有一人異議缺四行操心,卽存心之功也。凡動靜節宣之間,恆存謹愼之心,則有何失攝之患乎,聖明留念焉。李景奭曰,自上養疾愼攝,則學問工夫,亦不外此,人之學問,非必親自講讀,使儒臣讀奏而聽之,討論文義,商確時政得失,接賢士大夫之時多,則治道可興矣。鄭維城曰,頃者李光迪上疏,自上有優答之言,小臣深以爲喜矣。許積曰,左相所陳,面諭諸臣痛革奢侈之說,亦當申飭矣。上曰,草上之風必偃,若導率得宜,則無如此之侈風,此無非予不能導率之致也。然今日會議之擧,有則改之,無則加勉之意也。左相所達之言,諸臣各自惕念,則打破何難乎?由奢入儉難,由儉入奢易,易其難易則好矣。許積曰。以下缺燼餘
吏批,以南九萬爲大司諫,李秞爲掌令,鄭錀爲獻納,洪處大爲黃海監司,李時萬爲海州牧使,朴世堂爲持平,李端相爲執義,蓮恩都正應虎,今加正義,老職加資。以上政軸
上在昌德宮。停常參·經筵。
夜三更四更,月暈。五更,彗星移入軫宿內,月暈。
下直,高原郡守李商霖。
藥房都提調臣許積,提調李一相,副提調朴世模啓曰,日氣沈陰,伏未審夜來,聖體若何?昨日引接臣僚,翕受敷施,竟夕乃罷,缺四行臣等區區憂慮,敢來問安。答曰,知道。症候,已言于醫官矣。
再啓曰,卽伏聞醫官所傳之言,感冒雖已和解,餘熱猶有所未盡者,臣等不勝憂慮。仍與鄭後啓等諸醫商議,則皆以爲加減涼膈散,加麥門冬一錢,黃連酒妙七分,連進三貼宜當云,此藥三貼,卽爲劑入,何如?答曰,知道。
傳于金壽興曰,大臣·備局堂上,引見。
金壽興啓曰,大臣·備局堂上引見事,命下矣。副提學李慶億,大司諫南九萬,掌令李秞,亦爲依例命招乎?敢稟。傳曰,只備局諸臣,引見。
李天基,以禮曹言啓曰,十三日大臣·備局堂上引見時,右議政許積所啓,金琂,丙子年以成川府使,避亂於陽德地而被殺,朝廷以其死於王事,已行贈職之典,而辛丑年間,因其子上言,謂之四馬賊所屈,至令旌表,此則大失其實狀,西路之人,則皆言亂民利其財,虛稱賊至,仍殺琂而掠其財,果若此言,則贈職亦已誤矣。至於旌表,大失勸善之道矣。鄭太和曰,臣之西路往來時,所聞亦與此無異,而設令死於凶鋒,謂之死事則可,論以忠臣旌表,實涉過濫矣。上曰,初旣避亂於他境,而亦且見殺於亂名,則不可論以忠臣,還收其旌表之典可也事,傳敎矣。金缺依傳敎撤去事,分付之意,敢啓。傳曰。缺
李俊耉啓曰,刑曹當該堂上·郞廳缺臺諫方以罷職論啓,缺四行進上中,王大妃殿進上缺數字四斗六升內三升不足,事極可駭,缺數字推考,陪持人,亦爲令攸司推治,何如?傳曰,允。
李俊耉,以禮曹言啓曰,今十月二十五日,乃完山府夫人小祥之日也。大王大妃殿,當爲變服節次,故取考謄錄,則辛丑八月初一日,德恩府夫人小祥時,中宮殿,以素服望哭於別殿後除素服,進吉服,哭臨畢,還入殿內,去吉服,服素服以終其日,翌日還進吉服矣。今此完山府夫人小祥日望哭儀註,亦依此磨鍊,以入於大王大妃殿,何如?傳曰,允。
金壽興啓曰,昨日諸臣入侍說話,今日自午前始爲正書,而又有引見之擧,當該文書,入侍退出,日勢已暮,而今此說話,倍多於常日引見,夜深則勢難畢書,入啓雖緣事勢之如此,臣之不能檢擧之責,亦所難免,臣不勝惶恐,敢啓。傳曰,知道。
大司諫南九萬,司諫李程,獻納鄭錀啓曰,刑獄之官,旣司民命,則當考律據法,以蔽其罪,不可以君上一時之意,有所低昂也。李忠俊承服之後,所當以律罪之而已,復加刑訊,大違法例,而爲刑官者,終不爭執,已有失職之罪,至於李戒生,則强下嚴刑之敎,暴死於一次之訊,此非邂逅致死之比,廷尉奏當,雖不可望,重刑輕殺,尤極寒心。曾在缺數字刑官,累以罪人輕斃被罪,此誠欽恤之至意,缺堂上·郞廳決不可推考而止,請竝命罷職。缺四字崇儉約,不在他求,惟當一遵大典之法,缺承旨分授各典,申明擧行,缺四行京城第宅,上自諸宮家,缺依品造成,世傳者外,踰制缺竝毁撤,答曰,不允。
領敦寧缺箚曰,伏以,臣私出亡父立碑之所,冒夜馳還,缺當此朝野恐懼之日,召牌臨門,不得趨造闕下,席藁待罪,不勝惶恐之至。取進止。答曰,省箚具悉。卿其安心勿待罪。
判中樞府事吳竣箚曰,伏以,臣老病,經年幾死,一縷之命,纔得回生,而兩脚酸痛無氣,寸步不得運動,不意今者,召牌下臨,當此天災示警,朝野惶惑,玆敢左扶右挈,借人之力,僅到闕外,而顧臣脚疾,萬分如此,咫尺之間,末由自致,不能進參於賓廳會末,不勝惶恐隕越之至。取進止。答曰,省箚具悉。卿其安心勿辭焉。
左參贊尹順之疏曰,伏以,臣年迫八十,素多疾病,加以觸傷風寒,重患腹痛,泄瀉兼發,氣息奄奄,委頓床席,拭巾待盡,只俟朝暮。且臣平生,只有一女,率居家內,不意今曉,遽爾身死,情勢慘怛,所患添劇,痰火上塞,不能運身。召牌之下,不能作氣祗赴,臣罪萬死,惶恐之至,不知所達。謹昧死以聞。答曰,省疏具悉。卿其安心勿辭焉。
咸陵君李澥疏曰,伏以,殿下警懼之災,大加震惕,延訪群臣,求問闕失,召命之降,至及於臣,臣誠感激,徒仰殿下遇災修省,廣詢博問之至意也。缺臣雖無言議可以仰塞聖旨,在臣分義,缺趨造朝廷,而顧身癃廢已久,缺委頓床席,爲一僵尸,雖欲驅策。缺四行
領議政鄭太和,左議政洪命夏,右議政許積,戶曹判書洪重普,禮曹判書李一相,同知柳赫然,左副承旨金壽興,假注書柳梴,事變假注書魚震說,記事官李選·崔後尙。
許積曰,昨日終夕酬應,不瑕有傷乎?上曰,別無所患之處矣。鄭太和曰,連日引見,酬酢移時,遇災之中,恐懼廣詢之意雖切,而恐有添傷之患也。上曰,雖連日引接,而無痛處矣。上使金壽興讀李維泰疏,而因與大臣逐條講確,至鄕約條件,鄭太和曰,鄕約之規,自古爲第一美事,而家國,則自古無行之者矣。上曰,此則時勢有古今之異,固難設行矣,若欲行之,則五家統,試先爲之,可也。許積曰,臣詳見其疏,五家統之說,不爲不善,而臣意則不然。前者平安道,有五家統之規,徒有擾亂之弊,而行之數年,別無功效,反不如戶牌之爲愈,而戶牌則民皆畏其名矣。鄭太和·洪命夏曰,京外之民,若聞戶牌之規,則必先畏㤼,臣未必其無弊設行也。上曰,民如畏㤼,則莫如五家統先試之也。此則可無民怨耶?鄭太和曰,此亦局束民數之事也,豈無民怨乎?上曰,此疏全篇,不可盡用,而其中亦不無拈出可用之言,諸卿之意,如何?洪命夏曰,試以五家統之說,下問于諸臣,似當矣。上曰,此條,承旨書以表之,以待議定,可也。至養人才條件,上曰,此一款何如?鄭太和曰,此則難行之事也。列邑鄕校之中,豈可盡得齒德俱尊之人以爲師長乎?上曰,齒德俱尊之人,雖求之於三司之官,不可得矣,豈可求之於鄕校乎?許積曰,齒德之人,終不可得,而徒爲。缺至延英院條,上曰,此一款如何?缺若來則不患無所居之院也。成均館之傍。缺上曰,如中原則有才者,各衒其能缺四行講大文之註,幾盡讀矣。缺今則應講之人,稱以講譜,只以缺塞責後,仍誦一篇大文,則考講之人,缺蓋大文之誦頗易,而讀注甚難故也。本文註釋,旣不盡讀,則其何能及於文義乎?若無變通,則必如古規,似當矣。上曰,科擧,臨時改定事目,可也。鄭太和曰,臨時分付,則事涉急迫,來丙午年應講之士,必自今豫讀矣。上曰,自今講規復古事,言于該曹。金壽興讀疏旣畢。上曰,疏中鄕約一款,如不得爲,則當議五家統定行,似可也。鄭太和曰,五家統則亦法典所有之事也,試嘗行之,似好矣。上曰,此疏,予欲講劘久矣,而連以多事未遑矣,今者欲設五家統之法,可以來議事,下諭可也。鄭太和曰,臣於昨日始聞之,則亦間有自宮中選內人之弊云,實是宮中之事耶?無乃他宮家事乎?上曰,內人選入之事,此乃非時,予所不知之事也。鄭太和曰,內人選入之後,多有受賂而還送者云,請自上査問于內需司,如何?上曰,問之可也。洪命夏曰,判尹李浣於昨日,以都民怨苦之說陳達,而未畢其說矣,今者李浣入侍,自上下問,何如?判尹李浣曰,臣於昨日登對時,臣以都民怨苦之弊陳達,而猶有未盡者,近來京各司弊端尤甚,難可盡陳,都民怨苦,實由於此。以禁亂一事言之,司憲府·刑曹·漢城府,皆出禁亂,而禁吏輩,執捉犯禁之人,而操縱受賂,作弊之事,罔有紀極。牛禁申嚴之後,屠牛興利,反甚於前,蓋在前則雖似無據,屠牛之處,缺徵捧贖木,以爲官家補用之地矣。今則法久缺使之勿禁,故有形勢之人,任意屠殺,缺豈不冤乎?鄭太和曰,近聞法司缺四行必申明禁條,犯禁然後罪之,缺犯禁之物,巧作名色,猝然出禁,其弊尤不可勝言矣。上曰,如有法外之禁,徒益其胡亂缺各司禁吏,大臣隨聞捉囚重治,可也。李浣曰,不祛此弊,則都民將不能支保矣。上曰,如欲矯弊,則如之何而可也?李浣曰,欲矯禁亂之弊,三司互相捉得作弊禁吏,移文治罪,則庶或可矣。上曰,依此爲之,可也。李浣曰,卽今請囑之風,已成痼弊,凡於公家之事,任事之人,皆不得自由,無一事不出於請托者矣。鄭太和曰,自仁祖朝以後,連有關節之禁,而終不能禁矣。上曰,今後則如或有關節請托之人,大小臣僚,有聞必告,可也。李一相曰,凡事不可空言而已,昨日領府事李景奭,以監司·守令營造家舍之弊,再三陳達,意必有在,而終無歸宿處,如此之事,亦當摘發論罰矣。上曰,臺諫,摘發論之,可也。許積曰,監司爲任甚重,不可不極擇,新除授黃海監司洪處大,爲人良善,而性欠剛果,恐非攬轡澄淸之才也。上曰,遞差,可也。洪命夏曰,高城郡守,因本道監司狀啓,以武臣差送,而新除授郡守鄭暹,曾經守令,亦稱善治,其爲人實是可用之人,而但高城則異於他邑,恐不能彈壓矣。上曰,鄭暹除授守令,乃出於論賞矣,然則移授他邑,其代擇送,可也。許積曰,高城郡守,以武臣差送,與平海郡守,分授各邑,鍊習軍兵,監司狀啓之意甚好,而但旣非鎭管,缺不立名號,則其何以統領列邑乎?臣意則竝兼營將。缺鄭太和曰,此言亦然,他處堂下·守令之兼營將。缺上曰,高城·平海,一體兼營將,可也。缺六行習陣之規,一年之內,隆冬三朔,盛夏三朔,缺其餘則一月之內,三次設操矣。缺鍊習一月三次,則似甚頻數,三朔停操,則又多生疏之事,今後則一月三次中,除其一次,推移行之於隆冬盛夏,六朔之內,各行一次,而冬月則待溫暖日行之,夏月則亦待稍涼日行之,而六朔旣減各一次,則定日雖有故,無故日退行,可也。金壽興曰,上番史官李選入侍之後,私自出入,極爲非矣,請推考。上曰,依爲之。上曰,英陽士民等,以本邑復設事,累呈備邊司,大槪,此輩之請,其來已久,而誠爲難便,將何以處之?鄭太和曰,寧海鄕中,素有鄕案,以爲區別士族之地,而品官等,以爲英陽本無士族,擯不許參,羞與同列,故英陽士人輩,以此爲憤,相與不和,其心以爲本邑依舊復設,則各爲兩邑,而無見凌之恥,故越嶺而來,累請復設,而到處請托,今若從其所請,許其復設,則日後法之者必多,後弊難防也。請令本道監司詳細査問,寧海品官輩,果若凌轢英陽品官,致有如此煩擾之弊,則寧海品官,雖全家徙邊,亦可矣。上曰,彼之來時,以爲勝之心來之,而事不得成,則不自知其非矣,而反有冤抑之事矣。仍爲退出。以上燼餘
上在昌德宮。停常參·經筵。
自午時至申時,日暈。夜自一更至三更,月暈。四更,月入東井星,月暈。五更,彗星見於軫宿內,形體尾迹,與昨一樣,而進向長沙星下。
藥房都提調臣許積,提調李一相,副提調朴世模啓曰,雨後日氣陰冷,伏未審夜來,聖體若何?昨日引接臣僚,酬酢移時,不瑕有添傷之患乎?加減涼膈散進御之後,感冒有快減之效乎?臣等憂慮未弛,敢來問安。答曰,缺四行結末措語,稍異常規,缺傳旨于政府,臣始振入侍之際,請自本缺自上以送于政府,則自當擧行,缺卽招政府郞廳,言送此意,政府郞廳,以大臣意來言,以口傳分付,似難擧行云,以昨日備忘之敎,依常例,捧傳旨施行,何如?傳曰,允。
金壽興啓曰,以兵曹明光洽上言回啓,有先朝受敎考出之敎,故出給兵曹,使之考出,則果於乙未年,因延安人明夢得等上言,禮曹回啓判付內,明氏本非有功德於我家,不過遵中朝之命,不爲差役而已。到今三百餘年之後,何必拘於此乎?依凡民例,一體差役宜當爲敎矣,以此言之,則兵曹回啓所謂可據文籍之有無,今不必擧論矣,回啓使之改入,何如?傳曰,允。
以吏曹別歲抄單子,傳于朴世模曰,只罷職人員書入。
吏曹判書金壽恒疏曰,伏以臣得接朝報,九月十一日政,以臣除授吏曹判書者,臣誠驚惑震駴,久而未定,不惟臣之私悃萬分危迫,竊惜朝家擧措之顚倒至此也。臣曾於夏初,待罪銓席,奉職無狀,自速威譴,所蒙罪名,有非人臣所堪聞者,至今思之,毛骨竦然,雖荷天地寬大之德,得逭刑章,自念負累之臣,斷不可復齒周行,以重其罪戾缺旣免仕籍,退伏畎畝,庶可以少贖前愆,缺懇前後殫竭,而誠未格天,光明缺分義所迫,黽勉趨造,缺淸班重任,仍帶如舊缺四行若是其乖舛乎?假使臣缺比如敗軍之將難以語勇,缺更何所執,以之進退人物,以至鎭服輿心乎?臣一身顚沛,固不足言,竊恐駭四方之瞻聆,召後世之譏議,非細故也。臣量義度分,終無冒據之理,而若待還朝陳懇,勢難淹延時月,分外職名,決不可一日虛帶,玆敢封章仰籲,以冀早處,伏乞聖明,深念國家事體,俯察微臣情勢,將臣新授職名,亟許鐫改,公私不勝萬幸,臣無任憂惶祈懇之至,謹昧死以聞。答曰,省疏具悉。卿其勿辭,從速察職。
李俊耉啓曰,今月十四日,諸承旨持公事入侍時,各道上言刑曹回啓公事中,事涉猥濫,不當聽理者,則還爲出給,使之改入事,榻前定奪矣。臣等取考各人等上言辭緣,則其中金夢說·咸信俊·李泰吉·吳成立·鄭以謙·李孝男·梁以溟·李禮吉·李以儉等,則奴婢相訟事,姜愛生,其矣曾祖私賤贖身,而爲李義斗橫侵事,沈禹績,則婢夫朴太元,因其女丁哀溺死,誣以殺人事,金益器,則其屬公奴婢,還爲決給事,李成俊,則其妾禮英,買得本立,而宋之準,以婢子樣嚴刑捧招事,成大信,則其祖父嫡兄應連無後身死,而奉祀奴婢爲成石海據執事,凡十四度,則自有衆缺可以呈辯,而冒越上言,殊極猥濫,不當缺紛紜之弊,竝還出給,令該曹改回啓缺十二度則揆以法例,似不無受缺六行又以吏曹言啓曰,缺上言回啓,傳曰,此人果是六品之職,則缺六品以上,吏曹訪問抄啓,而此回啓中,何不擧論如此辭緣乎?還出給,使之改入事,命下矣。武兼宣傳官,固是六品,而比軍職則難勝,比實職則有間,故不敢擬議於訪問之外,只據四品陞資之法,有所防啓矣。格外恩典,終非該曹所敢擧論,此回啓不復改入之意,敢啓。傳曰,知道。
金壽興,以備邊司言啓曰,本司堂上無故者甚小,常時坐起,亦不得備員,刑曹判書吳挺一,吏曹參議李慶徽,本司堂上差下,李慶徽則副提調稱號,仍察有司之任,何如?傳曰,允。
又以御營廳言啓曰,前縣監李東老,本廳糧餉色郞廳,已爲啓下,而方在罷散中,時無職名,依例付軍職,冠帶常仕,何如?傳曰,允。
又以武臣堂上將試射所差備官,以試官意啓曰,臣一相,卽於藥房問安啓辭批下之後,伏聞試官落點,卽爲馳進訓鍊院副試官知事宋岦處,再三送人催促,則以爲年近九十之人,如此凍寒,勢難出入,雖被罪罰,決不可進參云,臣不得獨爲開場,而日勢已晩,何以爲之?敢稟。傳曰,宋岦推考,明日試射,可也。
大司諫南九萬,司諫李程前啓,措語見上刑曹堂上·郞廳,不可推考而止,請竝命罷職。禁奢侈,崇儉約,不在他求,惟當一遵大典之法而已,自上特命六承旨,分授各典,申飭擧行,先王之盛制,庶幾復見於今日,其在群下,孰不欣聳?臣等考見工典雜令,大君以下文武官庶人,家舍間架,各有定制,而今之踰越者,不啻倍簁,今欲申明大典,則不可不先復此制,凡京城第宅,上自諸宮家,下至文武官士庶人,其當初依品造成世傳者外,踰制間數,請命一倂毁撤。答曰,不允。以上燼餘
上在昌德宮。停常參·經筵。
未時,日暈。夜五更,彗星見於軫宿內,漸近長沙星下,度數則爲月光所射,不能測候,白色依舊。
有政。
吏批,判書金壽恒奉使在外,參判李尙眞陳疏未下,參議李慶徽進,右承旨李天基進。
兵批,判書金佐明出使,參判缺,參議李元鎭進,同副承旨李俊耉進。
吏批啓曰,判書金壽恒奉使在外,參判李尙眞陳疏未下,小臣獨政未安,何以爲之?敢稟。傳曰,只出緊任。
缺四行前萬戶韓惟達爲通政,洪處大·成釴·柳時楨·黃應都·李仁夏·許遂爲副護軍,李東老爲副司果。
李俊耉,以漢城府言啓曰,去八月望間,西江有司李元建等三人,來訴於本府曰,渠等仍本府下帖,慶德宮修理所用蓋瓦三駄載來,則繕工監書員鄭克祥,使之接置於戶曹大門外,私家馬夫等,以數小防民,國家應運之役,猶不能支堪,書員私用之物,亦且輸入,事甚冤痛云云,聞來極爲驚駭,卽令推捉,則克祥自知其罪,已爲逃躱,其妻其子之嚴囚督現,已經累月,而無意現身,其爲情狀,尤極痛惡,近來下吏等,憑公營私,中間弄奸之弊,已成痼習,不可不隨現重治,今此克祥罪犯非細,若不別樣處置,則日後奸濫之輩,將無以懲戢,令攸司嚴督現出,依律定罪,何如?傳曰,依啓。亦令左·右捕盜廳跟捕,可也。
金壽興啓曰,十五日諸臣入侍時說話,極其煩多,正書之未易,勢或然矣,而今日亦不得趁早入啓,無非當該注書不能速書之致,極爲可駭,請從重推考。傳曰,勢固似然,勿推可也。
李俊耉,以都摠府言啓曰,今日入直軍士,中日習射,請出標信。傳曰,知道。又以兵曹言啓曰,以武臣堂上將試射試官缺宋岦推考,明日試射可也事,命下矣。缺更爲分付于宋岦處,缺四行稱名人,自金虎門入來差備門外擊錚,事甚驚愕,令攸司囚禁治罪,同門守門將缺常時不能禁斷雜人,以致闌入,亦爲非矣,推考何如?傳曰,允。
又以備邊司言啓曰,刑曹堂上不可一日暫曠,而判書吳挺一,參議李尙逸,方在被論之中,參判南龍翼,以其母病在外,時無察任之員,聞有京江殺人之事,而未卽推覈,參判南龍翼遞差,其代,令該曹卽爲開政,差出何如?傳曰,允。
傳于李俊耉曰,日寒如此,薄衣軍士,令該曹襦衣題給。
又啓曰,以備邊司草記,刑曹參判卽爲開政差出事,命下矣,黃海監司洪處大改差事,已出於擧行條件,而未及啓下,故遞差承傳,雖未及捧之,前監司旣已罷職,藩務久曠,事甚可慮,今日政差出,何如?傳曰,允。
吏批啓曰,新除授瑞山郡守李翼徵,呈狀于政廳曰,屢月泄瀉,元氣大敗,添感風寒,委席呻痛,醫藥調治,差復無期,入啓處置云。李翼徵除拜之後,以病累次呈狀,皆以調理赴任論退矣,今又來呈如此,而聞其病勢甚重,實難赴任云,瑞山郡守李翼徵改差,何如?傳曰,允。
李俊耉,以訓鍊都監言啓曰,前兵使李斗鎭,都監千摠已爲啓下,而方在罷散中,時無職名,依例付軍職行任,何如?傳曰,允。
大司諫南九萬,司諫李程前啓,措語見上刑曹堂上·郞廳,請竝命罷職,凡京城第宅,上自諸宮家,下至文武官士庶人,其當初依品造成世傳者外,踰制間數,請命一倂毁撤。答曰,不允。
掌令李秞·南天澤啓曰,闕內年例進排炭燒木,常供之外,或加進排,此雖出於一時不得已,自上年至于今日,加進排之數,不爲不多,其人·主人輩,尙未受價,歸怨公家云,誠有是事,則其所呼怨,勢固然矣。常供外加進排,事體不當,請自今以後,一依常供進排事,奉承傳施行。答曰,令該曹稟處。
水原府使李廷夔疏曰,伏以臣於前月二十五日在水原任所,伏受敎旨,以臣爲嘉善大夫京畿觀察使者,超秩命爵,是何等擧錯,而乃及於如臣之駑劣者乎?臣魂驚魄,罔知攸措,除拜已踰二旬,而竦惕之心,尙今靡定,寢不能安席,食不能甘味,直欲逃遁,而有不可得也。臣猥蒙三朝洪造,歷試內外之職多矣,有何一毫可用之才,有何一毫可觀之事也?其賤陋之質,庸闒之狀,不惟臣自知之,缺臣之平生分願,只在祿仕缺四行循例陞薦,臣固不敢先人,是宜缺冒受方面之任,上累聖簡之明,下溷名器之重乎?臣之顚沛,固不足恤,而國家用人之道,且不當如是也。雖聖渥至隆,糜粉難酬,而不似之任,決難承當,昨日交印之後,來到城外,不敢徑進修門,祗肅恩命,惶恐縮伏,冒死哀籲,伏乞天地父母,特諒微臣危迫之懇,亟命遞臣職名,所授資級,一倂改正,以重名器,以安微分,公私幸甚。臣無任竦慄祈懇之至,謹昧死以聞。答曰,省疏具悉。卿才允合擢用,何庸辭爲?卿其安心勿辭。
夜四更,軫星始出於天際,微有濁氣,至五更,始得看候,則彗星見於軫宿內,形體尾迹,與昨一樣,而漸進於長沙星下,度數則爲月光所射,不能測候。以上燼餘
吏批,以柳浩然爲仁川府使,鄭知和爲刑曹參判,李長英爲金浦郡守,徐必遠爲黃海監司。以上政軸
上在昌德宮。停常參·經筵。
夜五更,彗星見於軫宿內,進在長沙星下。
藥房都提調許積,提調李一相,副提調朴世模啓曰,寒威猝緊,伏未審數日來,聖體若何?前劑入加減涼膈散,當盡於昨日,感冒餘症,今已快愈乎?臣等區區憂慮,敢來問安。答曰,知道。缺四行
李俊耉,以吏曹言啓曰,守令多闕,政事,取稟。傳曰,明日爲之。
又以刑曹言啓曰,本曹判書臣吳挺一,臺論尙未停止,又遭服制,啓下緊重公事,臣不敢獨爲回啓,待判書出仕後,擧行之意,敢啓。傳曰,知道。
又以刑曹言啓曰,私奴加奉,以其班奴得文,被人剌殺於漢江津頭之故,今月十五日呈狀本曹,移文漢城府,已爲檢屍,而路中行凶,旋卽逃走,旣失正犯,又無事干,雖欲尋蹤,茫如捕風,極爲難處,但所謂行凶之人,乃是臂鷹獵夫,而亦有牽狗隨從一名,自京中出往云,京中養鷹之家,歷歷可數,因比譏察,則可以跟捕,令左·右捕盜廳另加窺伺,期於捕捉,以重殺獄,何如?傳曰,依啓。
又以義禁府言啓曰,本府罪人金長㱓,定配於平山府金郊驛矣,卽見黃海監司移文,則道內金川郡新設之後,金郊驛屬於金川郡云,金長㱓定配元單子中,以金川改付標以入之意,敢啓。傳曰,知道。
又以義禁府言啓曰,本府罪人李慶綿刑推得情事允下,而卽接月令醫官手本,則罪人李慶綿,自六七日前,得病極重,呼吸不通,半身浮痛,不能運身云,今日座,不得刑推事,敢啓。傳曰,知道。
又以義禁府言啓曰,缺榻前啓辭,奉常寺柴場內偸葬缺閔昌基依傳旨拿囚,今日開座缺府使閔燾,呈狀於本府缺四行敢稟。傳曰,犯禁與否,非年缺閔燾拿問,閔昌基放送,可也。
吏曹參判李尙眞疏曰,伏以臣承命詣闕下,因脚疾牽痛,不得與諸臣入侍進一言而退,但有以仰想聖上遇天災採群策之至意,而顧自撫躬憐悼,終宵耿耿。凡厥應之弭災之道,必已盡講於前,則宜無所更容臣喙,而區區憂愛之誠,有不能自已者,敢爲之不避陳腐而略陳焉。嗚呼,災不虛生,必有所召,聖躬固未有大過可以召災者,而惟其睿慮,不及於振作,因循苟度,以致紀綱日頹,國勢漸削,委靡已極,若不保朝夕,天必以是驚告之而驚動之也。聖心果已驚動,至誠修省之不已,則將可以轉危爲安,此可見天心仁愛殿下,以畀無彊之休也。雖然,從前遇災之日,君臣上下,非不恐懼,非不修省,而曾未幾何,便置忘域,其所講求,終歸虛文。噫,警之不悟,不遽亡之,而警之不已者,實天之眷顧彌篤,而人之慢忽彌積,則警之必不無限,亡之必不延時,可懼已深,雖悔無及。言念至此,直欲痛哭,仰推天理,俯察人事,所興所廢之意,應付屢警,或存或亡之機,在此一着,伏願殿下,曲察亡徵,創若前日,日月積久,益其小心,恐懼不懈,修省備至,仍又飭勵群臣,各使之祛私奉公,則邦其永孚于休矣。近觀群下,自聖上若先躬率,則莫不聳動惕厲,奔走祗事,此誠殿下奮發振作之好機會。惟殿下深留聖意。缺以追先朝振作之遺意,以復缺四行所當審覈疏釋,而罪缺無以得伸,臣於己亥年,待罪刑曹,每參回啓,只據諸道啓本,從其罪之輕重而議讞,蓋其各道來現,只錄罪名,而未見推案故也。罪籍甚多,決非治世之事,而其中抱冤者,亦必多矣,心竊惻然。謂宜變通矣。頃臣參按嶺南時,自刑曹行關,使之收送各官推案,似將有覆處之擧,臣誠爲國事幸之,此實今右相許積判書時事,而多事未遑,仍致稽至于今,八道文案,束而積之,臣恐好擧措,終歸謾廢閣也。臣之愚意,此當爲消災之急務,而但委刑官,則期以年月,亦難完了,宜卽設局,必以公正剛明之人,別定堂上郞廳各數員,使之詳覈歸正,而缺句管似無所妨,仍令許積摠察,則可得着實,又無再誤,伏乞聖明,下問大臣而處之也。民生困苦,亦足以召災,田徭身役,重且不均,色色各異,邑邑皆然,弭災之道,當有變通,而浩多重大,雖難猝改,最急之類,在所先議,竊聞大臣有以軍士役布偏重者請減云爾,則軍役庶可以稍均矣。奴婢身貢中,內需司最重,均是赤子,宜無異同,此固當在變通之中,至如逃亡者一族之弊,則內司各司奴婢之通患。噫,奴婢缺役重不堪,而流散顚連者,已是缺況侵其族而族又逃,族旣逃,則缺及於其傍五里十里之外缺四行自前諉以虛實相蒙,不許缺固其然矣,而虛實之弊,則百世缺尙以此侵徵不止,則哀我殘民,將何以得霑朝廷德澤耶?伏願殿下,特垂矜憐,各別詳査其逃奴婢指徵無處者,限其還現前勿徵,而竝將內奴婢身貢,比諸各司,量均其役也。田徭之比祖宗朝倍重者,雖難輕議其變通,而連歲飢饉之餘,今年風災,諸道均被,此則擧皆所收減半,而結卜無減,依例應役,民事誠可念也。量蠲其役,可紓一分,損上之政,所不可已,伏願下詢而竝示恤民之德意也。且臣伏念,天之示警,自有微意,而人固蒙昧,莫測其某變之應某事,而竊以淺見度之,彗出於軫度者,軫在巳地,正是國之東南也,海島事情,旣未的知,則雖不可斷以爲可憂,亦難保其必無事也。去壬丁漸遠,而國家頓無南虞,舟師城池,無一可恃,患生所忽,古人所云,臣之在南臬,以舟師城池等事有所狀聞者,未必不爲愚慮之一得,而朝廷示以不急,不賜準施,至今執迷,一念耿結,玆敢憂災慮患,輒復妄發而不知止,從今有所區畫,而雖或謂之過慮,而終亦何害乎陰雨之備也?伏願殿下,特加留神,參以古事裁處焉。臣固庸愚,全無知識,今當遇災求言之日,所進之言,如是草草,終無以仰塞缺臣誠惶愧無已,且念臣痼疾缺八行。答曰,覽卿疏辭,缺予深感歎,可不留心?缺令廟堂稟處,卿其安心勿辭,從速察職,啓下備邊司,二十三日引見時定奪。
四更,軫星始出於天際,微有濁氣,不得明察,至五更看候,則彗星見於軫宿內,而形色與昨一樣,進在長沙星下,度數則爲月光所射,不能測候。以上燼餘
上在昌德宮。停常參·經筵。
夜四更,流星出軒轅星下,入參星下,狀如鉢,尾長三四尺許,色赤。四更,軫星始出於天際,微色與昨一樣,微有濁氣,不得明見。五更,彗星見於軫宿星內,而形色一樣,進在長沙星下,度數則爲月光所射,不能測候。
下直,玉果縣監宋以穎,黔毛浦萬戶文尙周。
有政。
吏批,判書金壽恒奉使纔還,參判李尙眞病,參議李慶徽進,都承旨朴世模進。
缺金宗一爲錦山郡守,缺崔震聖爲高城郡守。缺二行
兵批,缺參知尹鏶進,左副承旨金壽興進,缺以安獻徵·權坽·李晶·李缺爲副護軍,洪處厚·睦兼善爲副司果。
吏批啓曰,判書金壽恒纔還,參判李尙眞病不來,小臣獨政未安,何以爲之?敢稟。傳曰,只出緊任。
金壽興啓曰,卽者忠淸監司李翊漢,以軍兵設操事,與兵使閔震益,聯名狀啓矣。觀其措語,則公山鎭設操時,監司似與兵使眼同說行,而眼同與否,不爲擧論,狀啓起頭,以爲忠州·西原兩鎭,兵使閔震益依前定日設行云,末端又以爲洪陽·海美兩鎭習操,令兵使設行後,啓聞之意分付云,旣與兵使聯名,則何以謂之兵使閔震益設行,而又何以分付兵使爲言乎?與兵使聯名狀啓,已違體例,而措語之未瑩,又復如此,極爲非矣。請忠淸監司李翊漢推考。傳曰,允。
又啓曰,新除授金浦郡守李長英,呈狀于政廳曰,本郡有田畓十餘結,邑民冒點者居多,前後呈官推覈,非止一再,有元隻之嫌,斯速入啓處置云,法典內,守令於本邑有田十結者遞差,且與邑民方有爭訟之端,則尤難赴任,金浦郡守李長英改差,何如?傳曰,允。
金壽興,以備邊司言啓曰,吏曹判書金壽恒,還自北路,書啓民瘼,吏曹參判李尙眞,因災異陳疏,竝啓下本司,當爲覆啓,而缺後日登對時,逐條稟處,何如?傳曰,允。
李俊耉,以司饔院官員,以都提調意啓曰,主人等及京畿貢物主人等,呈狀缺自下不敢擅便,惶恐敢啓。
缺金壽興,以訓鍊都監言啓曰,前缺都監郞廳已爲啓下,而方在罷散中,時無職名,依例付軍職,冠帶常仕,何如?傳曰,允。
李俊耉,以禮曹言啓曰,今十月十六日引見時,領議政鄭太和所啓,科擧講經之規,在前則凡經書中,所講大文之註,幾盡講誦,故亦可以曉解文義矣,今則應講之人,稱以講譜,只以若干訓誥,點節塞責後,仍誦一篇大文,則考試之人,亦以此謂之通,蓋大文之誦頗易,而讀註甚難故也,本文注釋,旣不盡讀,則其何能及於文義乎?若欲變通,則必如古規,似當矣。上曰,科擧臨時,改定事目,可也。領議政鄭太和曰,臨時分付,則事涉急迫,來丙午年應講之士,必自今豫講矣。上曰,自今講規復古事,言于該曹事,傳敎矣。今後則科擧講經之人,凡經書中,所講大文及註釋盡爲讀誦事,前頭科擧臨時,依聖敎當爲改定事目,而自今講規復舊事,知委京外之意,敢啓。傳曰,知道。
又以禮曹言啓曰,來十一月初七日大王大妃殿誕日,百官陳賀及命婦朝賀磨鍊節目,權停例爲之事,判下矣。在外百官陳賀,權停例行禮時,命婦朝賀則權停矣,今亦依此擧行乎?敢稟。傳曰,知道。
掌令李秞啓曰,臣伏見今月十六日引見時擧行條件,則其中一款,卽大臣所啓缺營造家舍者,臺諫摘發論罰事也,臣缺舊舍有毁撤改繕之事,而始役於辛丑缺上年十一月赴任楊州,未滿缺未能停止,嫌疑之際。缺四行
吏曹參議李慶徽疏曰,缺備局以臣啓下本司副提調缺不知所措,竊念籌司堂上,國之重任,自前所差之人,皆以才諝而進,至於副提調缺豫聞機察,尤非人人所可承當,臣才識庸陋,謀慮淺短,不曉事務,不習簿書,特一迂拙無用之人耳,其於此任,萬不近似,不但臣所自知,實通朝之所共知也。今日朝廷,雖極乏人,軍國訏謨之地,豈容如臣者竊取倖點,以羞當世之士乎?臣之狼狽,固不足恤,其如終僨國事,何哉?伏乞聖明,俯察微懇,將臣兼任備邊司副提調,亟命遞改,以便公私,臣無任戰灼祈懇之至。答曰,省疏具悉。卿其勿辭察職。以上燼餘
吏批,以徐弘履爲瑞山郡守,趙志孟爲溫陽郡守,宋時默爲益山郡守,李敏敍爲副校理,李壽益爲金浦郡守。以上政軸
上在昌德宮。停常參·經筵。
夜五更,彗星見於軫宿內,漸進軫宿東南星下。
藥房都提調臣許積,提調李一相,副提調朴世模啓曰,大雪之後,寒威漸酷,伏未審數日來,聖體若何?臣等區區憂慮,敢來問安。傳曰,知道。
再啓曰,俄者問安之啓,臣等伏承知道之批,且聞今日有承旨缺四行補中益氣湯,依前加入,連進宜當,醫官之議皆如此,此藥五貼,爲先劑入之意,敢啓。答曰,知道。
李俊耉啓曰,大司憲宋浚吉,掌令南天澤在外,執義李端相陳疏,掌令李秞避嫌退待,持平申厚載·朴世堂出使,今日以監察茶時之意,敢啓。傳曰,知道。
金壽興,以都摠府言啓曰,今日入直軍士,中日習射,請出標信。傳曰,知道。
李天基啓曰,留院公事若干有之耶事,命下矣。刑曹上言回啓公事三度外,更無他公事矣。傳曰,差待來呈公事收聚,入侍。
李俊耉,以義禁府言啓曰,以本府平山府使閔燾呈狀待命啓辭,犯禁與否,非年少之所知,閔燾拿囚,閔昌基放送可也事,傳敎矣。閔燾旣已拿囚,前下傳旨中,以閔燾改付標以入之意,敢啓。傳曰,知道。
傳于李天基曰,長陵有伐木之處,冬至祭文中,此意添入。
朴世模啓曰,持公事入侍事,命下矣。右副承旨外,竝爲仕進,幾員入侍,玉堂上下番,竝令入侍乎?取稟。傳曰,右承旨外,竝入侍。
李天基,以弘文館言啓曰,新除授副校理李敏敍,時在京畿交河地,經筵入番事緊,請斯速乘馹上來事,下諭。傳曰,允。
又以吏曹言啓曰,昨日政,高城郡守缺以都摠經歷崔震聖,首擬受點矣。缺大臣亦言彈壓諸邑之任,缺都摠府郞廳,爲武弁極選。缺四行
頭辭缺藥物多般救療,而缺氣息奄奄,至於夜間,累度窒塞云,缺仍置獄中,則必有徑斃之患,敢此仰稟。傳曰,保放。
李天基啓曰,來十一月初五日宗廟及健元陵冬至祭時,以墻底雜木斫伐事,兼行告由祭祝文,今朝啓下矣。此祝文入啓之時,臣病未仕進,未及察見,今始見之,則祝辭下句,一云玆惟吉日,一云日辰其良,旣是冬至祭兼行告祀,則其曰吉日良辰,有同別爲推擇者然,且無兼告之意,語不襯着,此祝文雖已啓下,還出給,使之改撰,何如?傳曰,允。
大司諫南九萬,司諫李程,獻納鄭錀啓曰,臣等伏見今月十六日引見時擧行條件,諸臣極陳法官行私縱犯,非法出禁之弊,命大臣囚治憲吏,又因大臣言,監司·守令營造家舍之弊,命臺諫摘發論之,臣等竊以爲此二事,下之所陳,上之所處,皆不得其當也。今夫法司之官,旣掌國禁,而乖亂法度,乃至於此,則大臣·重臣,入對咫尺,固當直擧姓名,顯加重辟,以警具僚可也,胡可不指其人,泛言其弊,擧一時法官而盡疑之哉?且殿下欲矯此弊,以肅朝綱,則當命大臣,糾責法官,其不勝任者,或罷或黜,皆無不可,或有不缺其奸濫者,則爲大臣之道,亦當擧罪其缺豈可以保傅之尊,下伺狐鼠之輩,以行此缺身居外職,輦財治第,此固缺爲臺官者,若知其實。缺以上燼餘
上在昌德宮。停常參·經筵。
夜二更,流星出參星上,入坤方天際,狀如鉢,尾長五六尺許,色赤,光照地。四更,流星出星星下,入巽方天際,狀如拳,尾長三四尺許,色赤,彗星見於軫宿星下,漸進西南星下東南星上,與二星作爲一行,形色微有濁氣,初不能明見,至五更後,尾比昨分明,而度數則爲月光所射,不能以窺管測候。
李俊耉啓曰,大司憲宋浚吉,掌令南天澤在外,執義李端相陳疏,掌令李秞避嫌退待,持平朴世堂·申厚載出使,今日以監察茶時之意,敢啓。傳曰,知道。
缺啓曰,禮曹郞廳,以領議政鄭太和所啓,缺講經之人,凡經書中,所講大文及註釋,盡爲講誦事啓下矣,臣之本意,則近來講經,專昧文義,蓋由於遍誦大文而略其註,必記誦註文中解釋大文之語然後,方可通其旨義,舊規亦然,故以此陳達矣。三經四書,註釋汗漫,若使之無遺盡讀,則是責人以決不堪之事也。政院擧行條件中,幾盡讀誦云者,亦非缺同之意,而幾字猶有餘地,臣不請改矣,今者大臣所啓,以盡爲讀誦爲言,則必致中外疑惑,其於知委之文,更爲的當措辭,科擧臨時後,亦得參酌定式,俾無畢竟難行之弊,何如?傳曰,依啓。
大司諫南九萬,司諫李程,獻納鄭錀前啓,措語略見上且殿下必欲摘發,則缺令漢城府按籍査問,猶或可也,缺臺官現告,有若該吏之爲請,大臣之囚治憲吏,臺諫之摘發監司·守令營造家舍,兩款事亟寢前命。答曰,不允。
執義李端相啓曰,掌令李秞,以臣伏見今月十六日引見時擧行條件,則其中一款,卽大臣所達監司·守令營造家舍者,臺諫摘發論罰事也。臣曾買十餘間舊舍,有毁撤改繕之事,而始役於辛丑年,尙未完畢矣。臣於上年十一月,赴任楊州,未滿缺遞來之後,旣始之役,未能停止,嫌疑之際,缺惟當自劾之不暇,何敢摘發他人事論之也?不敢晏然仍冒,引嫌而退,初旣始役於未赴任之前,則後雖未能停止,與遞來後營造者有異,有何爲嫌?請掌令李秞出仕。答曰,依啓。
吏曹判書金壽恒疏曰,伏以臣,昨於路上,祗承諭旨,缺二字所辭俾速察職,臣誠惶悚之極,措躬無地,所當不計顚沛,更效奔走,小答隆恩,小贖舊愆,而顧臣情迹,實如前疏所陳,反復自量,終有難冒之勢,且臣自在北路,久患寒疾,觸冒風雪,輾轉沈痼,又聞六歲兒子夭化之訃,舐犢私情,自不能堪忍,哀傷之中,諸症添劇,僅僅扶曳復命,而自闕下歸家之後,頭腦如碎,骨節如解,遍身寒戰,伏熱內熾,藥治蔑效,欲汗不汗,咳嗽極苦,晝夜不止,喘息缺有時痰火上升,幾乎窘塞,缺旬月之間,斷無起動之勢,缺四行仰瀆宸嚴,非臣之所敢出也,況缺書啓弊瘼之外,更不無一二聞缺一造前席,畢陳而退然後,方申乞免缺病勢至此,末由自力,不得不猥煩號籲,臣罪萬死,伏乞聖慈,曲加憐察,將臣職名,亟賜鐫免,以便公私,不勝幸甚。答曰,省疏具悉。卿其勿辭,調理察職。
奉常正尹㻩疏曰,伏以,嗚呼,今日之國事,可言者多矣,庸陋小臣,位非謀政,責非當言,而猥以不才,過蒙列聖洪造,忝冒臺閣,逮侍三朝,區區憂愛之誠,有倍恆人,思將一言,仰伸涓埃者久矣。不意今日,彗星風雷之變,疊見於數日之內,仁愛之天,譴告我殿下若是其勤矣。臣伏見下政院備忘記,十行溫綸,辭旨惻怛,至以含默成風,不見諤諤之士爲敎,臣奉讀再三,缺涕之自零,臣生逢千載之聖王,遭此稀世之災異,使至尊焦憂於細氈之上,臣雖微未,何敢緘結口舌,以負臣子之分義乎?臣伏惟殿下聖德廣運,仁澤普霈,勵精圖治,六年于玆,凡其施措之間,固無拈闕事而可言也,天道深遠難知,雖不敢以今日之災,指爲某事爲應,而變不虛生,必由於人事之所召,則吾缺必宜大警動大振作,思所以弭天災防禍亂,而今日缺有耳而未聞者,何哉?近日大臣·三司之官,連賜引對,其所以應天救災之方,必無所不至,而筵席語秘,臣所缺設施在外之無大段設施之擧,則其無大段缺今日可言之事有四,其一曰,紓民怨缺四行殿下深居九重,何以盡燭其缺不可殫知,而臣因南來人聞之,則湖南大同缺擧,而至於山郡,則以其作木之故,所納之布,與朝家缺其價倍簁,小民難堪,怨苦溢目,國家設法,所以便民,民之不便若此,則何所拘而不爲變通乎?況今年水災之慘,近古所無,安知非民怨有以召之耶?改講便宜,大慰湖南一半之民,似不可已也。乙未推刷之後,各司奴婢逃故者居半,而一向徵布,侵及隣族,流亡相繼,十室九空,慘目傷心,有如是者,前後陳時瘼者,莫不以此爲言,而尙不蒙國家蕩減之惠,哀我民生,多瘠罔詔,豈非聖世之所當矜恤也?且以畿甸量田言之,等數之不均,成事勿說,而大同之役,倍加於結役之時,公家大小雜役,皆責於民,民將不保朝夕,畿輔根本之地,而搔擾如此,豈不大可憂者也?數者皆足以召沴氣致天怒也。恤民隱,保民生,爲今日之急務,凡係民怨者,則無論事之輕重大小,而變通顧恤,以至誠救民,則民心悅而天意回矣。伏願殿下留心焉。二曰,伸冤枉。嗚呼,古人有言曰,和氣致祥,乖氣致異,所謂乖氣,乃煩冤之氣,薄於上下結而不解者也。天地之大,猶有所憾,則聖明之世,豈無抱冤之人乎?昔庶女呼天,震風擊堂,燕臣慟哭,五月飛霜,匹夫匹婦之含冤,天之感應若是,則豈不大可鑑哉?虞舜之恤刑,大禹之泣辜,實是今日之大可鑑者也。臣愚以爲,凡罪係綱常及殺獄贓汚者外,金吾所治,刑獄所囚,勿拘文法,一皆蕩滌疏決,許令湔洗而自新,則天地發生雨露之濡澤,無物不囿,無物不蘇,而和氣藹然,乖氣自消,而大聖人好生之德,洽然於民心矣,且臣聞諸道缺如有犯罪者,則全家徙邊,徒年定配,缺四行生還古里,得保垂死之命,則其歡欣感激,圖報國恩,當復如何,而聖世之下,自無一夫之不獲矣,其所轉災爲祥之方,其在玆乎,伏願殿下垂察焉。三曰,禮賢臣。嗚呼,古語曰,急親賢爲務,又曰,惟后非賢罔乂,自古帝王,莫不用賢而興,遠賢而亡,若能親近正人,與之共天位治天職,君德有所成就,國人有所矜式,則公議由是而可張,貪汚由是而可戢,世道之汚隆在玆,敎化之興替係焉,若是乎賢者之有益於國也。聖代卽今,有若一二儒賢,素負重名,爲世師範,此乃先王之所屬,朝野之係望,而退遁于野,日月已多,聖上之禮遇浸薄,林下之遐心莫回,殿下誰與爲善,而誰與爲國乎?殿下不欲有治則已,必欲有治,則須勤禮盡誠,延致先王已致之賢,朝夕左右,則今日之急務長計,無出於此,而若其天災民隱,轉移極救者,亦豈外此而求之乎?伏願殿下,誠而又誠,盡其至誠焉。其四曰,立紀綱。嗚呼,紀綱者,乃國家之根本,上下之維持,紀綱立焉,則綱擧而目張,領挈而裘順,治道不期治而自治,國法不期行而自行,而近年以來,紀綱頹廢,莫能收拾,朝廷不尊,國勢不振,大小之官,玩愒成風,牽補支撑,惟以苟度時日爲事,俗尙日益偸靡,人心日益詐僞,若此不已,漸至消鑠,而國家之危亡,可立而待,豈可諉之於世道之陵替而已?實係君上導率之如何耳。竊觀殿下臨御以來,機務裁決,多至稽留,章奏酬應,亦缺發號施令之間,未見奮發剛大之志,則股肱之惰,庶事之墮,何嘗不由於元首之叢脞哉?缺四行天心可回,示警之災沴可消矣。伏願殿下,至誠興發,勿以悠泛爲事焉。嗚呼,修省應天,貴在以實而不事虛文,所謂實者,何也?誠實之謂也,誠之於心,則爲實意,誠之於身,則爲實德,誠之於事,則爲實政,有是三者,則應天之道至矣。伏願殿下,猛省刻勵,實之誠之,以爲祈天永命之本,不勝幸甚。古語曰,至誠而不動者,未之有也。臣敢以誠之一字,仰塞明旨,以備修省之萬一,伏願殿下,勿以人廢言,小加財幸焉。答曰,省疏具悉。爾之所進之言,語意切實,予用嘉之,可不體念焉,疏中可有缺事,當令廟堂稟處焉,啓下備邊司,回啓,今此尹㻩,以曾經臺侍之人,當此遇災求言之日,應旨陳疏,誠意可嘉是白在果,疏中所謂紓民怨者,實爲弭災之急務,各司奴婢隣族徵布之弊,已因吏曹參判李尙眞上疏,甲辰以前無處指徵之類,成冊竝爲蕩減事,定奪於榻前爲白乎旀,湖南山郡大同作木變通事及京畿煙戶出役倍徵之弊段,臣等亦以爲慮,方與該廳任事之臣,講究善變通之道,從當稟處是白乎旀,所謂伸冤枉,則亦是召和之一道,而近年審理,無歲無之,或有一年疊行之時,今不可又爲審理,有同循例之事,禁府時囚罪人中可議者,別爲稟決於榻前事,已有近日之成命,至於全家定配,常赦不得與之類,竝令該府詳考文案,抄出稟處,各道監司自其道定配者缺是白乎旀,所謂禮賢臣者,爲治之道,未有過於此者,缺未免朝野之缺望,玆以特諭缺四行監司李廷夔書缺,況値比甸累瘁之日,倍思觀風共理之良,缺閭井之丘墟未復,濱海十數邑産業之荒廢已多,加之飢饉之荐臻,繼以客使之相屬,賦煩役重,尤可創懲,人散政廢,寧緩緝理,矧根本理宜優者,奈凋瘵日益痼焉?蠲除之令,屢布於郡縣,而奉行失宜,撫綏之政,每存於黎元,而惠鮮未究,如欲奮庸成績,莫若得其通才,露冕褰帷,孰如蘇子文之公正,登車攬轡,必待范孟博之澄淸,國事缺均憂,今人奚古人多讓?惟卿器識缺偉,文行淵缺蜚藝林之英,壯元聲價,早著風猷之望,缺十行玆授卿京畿觀察使兼兵馬水軍節度使·巡察使,開城府·江華府留守,卿其克加振刷,啓恢謀猷,故玆敎示,想宜知悉。校理張善瀓製進以上燼餘
上在昌德宮。停常參·經筵。
四更,彗星見於軫宿,稍出於本宿西南外,漸向右轄星,月光殘,故始以窺管測候,則在軫宿初度,去極一百九度,以當初測候在軫西度計之,則自初十日,距今十三日之間,移過四度,星體與色,與當初一樣,尾迹則似淡而稍長。四更,彗星見於軫宿,而稍出軫宿外,漸向右轄星。以上內下日記
藥房都提調臣許積,提調李一相,副提調朴世模啓曰,伏未審數日來,聖體若何,補中益氣湯,已爲進御乎?臣等憂慮未弛,敢來問安。答曰,知道。
傳于金壽興曰,大臣·備局堂上,引見。
有政。
吏批,判書金壽恒病,參判李尙眞缺,參議李慶徽進,都承旨朴世模進。
兵批,判書金佐明缺參判南老星服制,參議李元鎭病,缺四行以金錫胄爲副修撰,李長英爲漢城庶尹,尹以明爲廣興主簿,缺曺無敵爲高城郡守,金益廉爲司䆃正,吳挺一爲觀象監提調,吳始壽爲舍人,禹惟一爲學正,金海一爲學祿,李東稷爲京畿都事,閔最爲監察,以李仁夏爲兼司僕將,林澈爲都摠經歷,李懋爲守門將,權大運爲副摠管,柳時楨·鄭麟壽·成如松·朴信守·朴廷耉·韓惟達·李星容·金尙信爲副護軍,鄭榮漢爲副司果。
金壽興啓曰,刑曹判書吳挺一遞差事,傳敎矣,其代不可不爲差出,遞差傳旨,爲先捧入,而明日內,開政差出乎?敢此仰稟。傳曰,明日,爲政可也。
又啓曰,大臣·備局堂上引見事,命下矣。大司諫·副提學,則同爲入侍,而憲府大司憲,時方在外,以次官牌招之意,敢啓。傳曰,知道。
刑曹判書吳挺一疏曰,伏以臣之譾劣,最居人下,司寇重任,自知不稱,而猥蒙寵擢,辭不獲免,黽勉從仕,一年將周矣。雖無毫末之裨補,弊盡些小之精神,其間錯誤之失,固未可一二數,而除却見解所不及處外,亦多自知其非而强爲之也。向者李忠俊等嚴刑命下之日,臣意君上有命,有司之臣,惟當奉行而已,至於擺脫流來之法,例效政院之覆逆,學臺閣之爭執,愚鈍之見,固所不及乎此,而以此罪臣,臣亦自辭,而繼生,雖有與忠俊同謀僞造之事,原其所犯,罪不至死,則其死也,固可矜,而遽斃於一次之刑,又非臣意慮之所至者也。至若忠俊,則以首惡之人,被四次之刑,缺其罪之當死與否,斃於拷訊,理無足怪,臣於當初缺直陳其奸惡實狀,則可保順且無事,而缺彈劾隨至,是臣自取,尙誰咎哉?缺四行答曰,省疏具悉。卿其安心勿辭,從速察職。
午時,上御熙政堂,大臣·備局堂上引見,入侍,領議政鄭太和,左議政洪命夏,右議政許積,戶曹判書洪重普,禮曹判書李一相,兵曹判書金佐明,同知中樞府事柳赫然,左副承旨金壽興,副提學李慶億,吏曹參議李慶徽,大司諫南九萬,執義李端相,假注書柳梴,事變假注書魚震說,記事官李選·崔後尙。
許積曰,近來日寒如此,上候何如?上曰,別無所患處矣。鄭太和曰,吏曹判書金壽恒,回自北路,書啓以入,參判李尙眞進應旨之疏曰,其中可用之策,欲於榻前稟處,故持入矣。上使金壽興讀之,而因與諸大臣反覆商確,逐條定奪後,以李尙眞上疏至罪案覆處事,鄭太和曰,此乃右議政許積,爲刑曹判書時事也。許積今雖在大臣之位,詳知首末,使之仍爲句管此事,似當矣。上曰,右相仍爲句管,可也。許積曰,前者臣與刑曹堂上,同議稟處事定奪,而其後刑官不備,尙未擧行,而刑曹參議未久當遞,判書吳挺一才被臺彈,勢難行公,只有參判一人,事甚苟簡矣。上曰,雖非刑官,而堂上以上中,若得可合者三人,則可以同議爲之矣。右相卽爲薦擧,可也。許積曰,承旨中,有可合同事之人,而近侍之臣,不敢仰請矣。上曰,誰也?許積曰,有左承旨金始振,左副承旨金壽興,缺或不無可合之人,此則當退出後缺承旨往來察任宜當。缺疏中有設局之語,而不必設局缺四行,許積曰,所以難便者,缺雖存者,必以逃故懸錄矣。缺逃亡之數,則全失之矣。許積曰,必須缺父母妻子皆亡者,則實爲逃也,不然則非實逃也。上曰,各道旣已査覈,輸送成冊于該曹,其中指徵無處者,甲辰以上,竝蕩滌可也。鄭太和曰,前日二品以上引見時,京獄罪囚中,或有可論者,使判義禁及刑曹判書陳達矣。刑曹判書吳挺一,適被臺論出去,使之姑待後日,而臣意則宰臣之人,決不可耐彈行公矣。洪命夏曰,臣意則不然,此不過官師相規之意,出而行公,有何所妨?許積曰,臣意則以爲不可行公,遞差似當矣。上曰,此事過時,則缺遞差,差出其代,速爲擧行,可也。鄭太和曰,缺一款,諫院之啓,誠是矣。臣等於前日登對之時,旣承此命,而退而思之,則大臣之囚治禁吏,實有乖於事體矣,臣等若有所聞,則當發之於缺亦當聞而治之,何必親自囚治乎?許積曰,臺諫之啓,誠爲得體矣。上曰,然則重者擧劾其官員缺分付法府下吏,使之治罪,漢城府·刑曹,則各其官員,分付治罪,可也。上曰,其時說話,不特此條件也。諸臣所陳之言,皆無稜之辭,不必一一擧行之事也。金佐明曰,忠淸道忠州鎭及江原道兩鎭軍兵,雖缺南漢而其緩急之用,終不如本府矣。臣意則以爲依江都例,本府雜役,竝皆蠲免,專屬山城缺,鄭太和曰,此言則然矣,而但本府雜役之缺雖不得計各樣有身役之類缺四行各樣有身役之類,竝專屬於山城,而自該曹詳考書入,啓下可也。上曰,兵曹判書始自山城習操而來,其處民物軍糧,何如耶?金佐明曰,庫中軍糧,儲畜雖多,還上分給之後,所捧之數,只四千餘石矣。且丁丑年前,則閭里民戶,極其虛疏,今則家舍,雖若擳比,而其中,則未必有也,其處居民之生計,只在於刷馬,而今則亦缺民不蒙利,其勢恐不能支存,極可悶慮矣。缺民戶三百結,一結所給,不過白米十一斗而已,缺之理必須變通,可以保存矣。鄭太和曰,頃聞自內缺極爲殊常矣。洪命夏曰,內人抄擇事,自刑曹依法缺聞內人族屬有與人議婚者,而其人不許缺捉人宮內,過三日後還退,則閭里間,此言大播,殊極不美,如此之弊,自上必不知之矣。許積曰,果如人言,則誠爲可駭矣。上曰,雖不知實有是事,而或然矣,則誠可驚駭矣。金佐明曰,伏見全羅監司狀啓,則益山郡守洪琂,以捉致營將下人之故,缺此罪恐不當罷黜而止也,令廟堂缺鄭太和曰,營將設有失,乃是奉命之人也,爲守令者,乃敢治罪其下人,其何以察其任乎?若止於罷黜,則恐無以懲戢也。上曰,洪琂拿問定罪。以上燼餘
南九萬啓曰,伏見今月十六日擧行條件,因大臣言,監司·守令營造家舍之弊,命臺諫摘發之論,臣意竊以爲不可也。臺諫旣已以言責爲職,苟有身居外職,輦財治第者,則自當隨聞論列,何必待摘發之敎然後,的知其爲某人,曾經監司·守令而營造家舍者,指不勝屈矣。營造之際,出官力與用私財,無由可知,則擧將列名以進,竝請其罪,其在事體,恐非得宜,不使臺諫各以其所聞論啓,而今因相臣莊名之說,使之摘發者,亦非所以處臺諫之道,請寢監司·守令營造家舍者,使臺諫摘發之命。上曰,前日擧行條件中,此一款,勿出可也。參考備局謄錄許積曰,其時登對時,領府事之意,則營造家舍者,雖或有缺之處,而若使臺諫摘發,則恐非其職,諫院之缺以發也。洪命夏曰,臣意則不然,摘發之命,豈有還寢之理乎?大司諫所達之言,恐非得宜也。今若還寢,則當初大臣之言,竟歸於虛,而營造家舍者,不無所畏憚之心矣。上曰,第營造家舍者,未知誰耶?洪命夏曰,臣之所聞者,雖非大段貪贓,而□□監司趙龜錫遞來之後,有若干缺京畿監司李時楳,今番陵幸時,缺若干材木輸入營造云,此未可灼知之事,而領府事所達之言,雖不必指此而言,亦豈無所聞者耶?鄭太和曰,趙龜錫所造之家,只草舍四五間,則非公家之物也。上曰,若以民力之所出,營造家舍,則雖數間草幕,亦爲非矣。南九萬曰,自上遇災警動,將大有爲,而竊觀近日擧措,亦未有大革弊政,爲生民經遠之利者,所謂恐懼修省,豈但如此而已乎?方今弊政之宜先釐正者,無過於貢案,曾在先王末年,有改定之命,遷延廢閣,猶襲舊弊,誠可恨惜。今取考貢案,其不緊之物,則永許減除,不時之物,則代以時産,非其土産,則換定他邑,偏取一邑,則均分諸處,或一物散在各處者,則量可倂合,推移多寡,裁度貴賤,必使去取得當,增減合宜,則上可以無損於公用,下可以不病於民力,其爲通澤,豈是除一賦減一役之比哉?雖大同設行之處,若能如上善變,則貢物之價自減矣,其價旣減,則其稅又可以量減矣,豈無利及民生者乎?請令大臣·重臣會議僉詢,亟改貢案。上曰,令廟堂議處。參考謄錄鄭太和曰,大司諫所達之言,爲民除弊,其言是矣,若以爲不時之物,而如夏間雉獐等物,全爲減除,則其在自下享上之道,恐非得宜也。南九萬曰,凡士大夫出身事君,非但爲圖利祿之計,先進之引後輩,固宜揖讓而升之,先示以禮義之道,可也,近自世衰俗偸以來,諸各司若有新入之官,則或稱罰禮,或稱免新,責徵酒肉,限以醉飽,饌品器數,益務豐侈,身爲初入,苦其侵困,而及得後來,則且復如前,文官之槐苑,武臣之內三廳,此弊尤酷,而推以上之,無處不有,缺其所納銀布,似當酒肉之債,此豈非衣冠之羞辱,而習俗之穢濁乎?士大夫旣有此事,故至於吏胥皀隷,莫不效尤,罔有紀極,貪汚之風,未必不由於此,謬習旣久,恬不知怪,苟不痛加禁斷,無以滌其汚俗,請京中諸各司新入之官,免新·罰禮等事,如有所犯,以受賂論,以興禮讓之風。上曰,與受賂同論,則犯禁者,終至於禁痼終身也,此則似爲過重矣。鄭太和曰,新來之於先進,慇懃托初,其來已久,到今禁斷,亦非合當,而又與受賂同罪,則不其過重之甚乎?上曰,雖不可一從受賂之律,自今後一切痛禁,可也。洪命夏曰,臣意則不然,各司初入之官,雖有如此之弊,亦三百年流來之古規,則豈可至于今,猝然禁之乎?下人輩罰禮缺禁斷,猶之可也。南九萬曰,屬者外缺紛紜,故方欲仰陳矣。缺四行上曰,三醫司缺分付可也。又所啓,黃海道各邑缺戰死諸色軍兵,自兵曹至今徵布缺死於王事者,宜蒙旌表恤孤之典,而非徒不然,反爲徵布於沙場之杇骨,乃至四十七年之久而不除,古今天下,寧有如此事哉?今有司之臣,乃諉於本邑守宰之不能代定,夫不能代定,雖是守宰之罪,胡乃以守宰之罪,而毒死者至此哉?且今之備布以納者,若非死者之一族,則必其隣人也,被其侵徵,今至四十餘年,而猶不得代告官,則亦可見其代定難矣,曾前亦或有減布之時,而只除一年二年之布,而終不能永減於貢案,故督納之患,至今未已,請黃海道諸邑□卯丙子戰亡軍徵布,竝爲蕩滌缺永除其名,俾無日後更侵之弊。上曰,令兵曹査出戰亡軍未代之數,書入稟處,可也。又所啓,頃者以公事來詣闕內時聞之,則自內有非常之事,心切怪駭,仍問他人,則元子出入時,以眞言誦而缺導迪之方,必如王季之敎文王,何可以左道敎之而導迪乎?上曰,此雖謬規,蓋自前有之,而必欲禁斷,此豈難乎?洪重普曰,掌苑栗苑,在於東郊,而稚松多生,守直之人,亦恐被禁,不得斫伐,松木漸盛,故所收之栗,每患不足於供上,戶曹又有當初所定之數,故不得充數,無面亦多,栗木中松木,令漢城府斫伐,何如?上曰,令漢城府栗苑基址內栗木間松木,斫伐,可也。缺洪處大刑推覈處事命下,而小臣與洪處大有相避之嫌,似不當覈處矣。鄭太和曰,洪重普缺此則國法之外,有何可避之嫌?以上缺燼餘
疊書吏批,以吳始壽爲舍人,南二星爲校理,李晩榮爲長連縣監,呂閔齊爲尙衣正,南龍翼爲禮曹參判,禹敬錫爲瓮津縣令,李袗爲禮曹參議,閔最爲監察,李德夏爲戶曹正郞。以上政軸
上在昌德宮。停常參·經筵。
夜四更,彗星見於軫宿,而稍出軫宿外,漸向右轄星,月光漸殘,故始以窺管測候,則去極一百九度,自初十日至今十四日之間,移過四度,星體形色,與當初一樣,尾迹似淡而稍長。
金壽興,以都摠府言啓曰,今日入直軍士中日習射,請出標信。傳曰,知道。
傳于李俊耉曰,歸厚署棺板一部,送于內需司事,言于該曹。
缺先王後宮,不可無別待之擧,禮葬擧行。
有政。
吏批,判書金壽恒病,參判李尙眞□,參議李慶徽進,都承旨朴世模進。兵批,判書金佐明缺四行以權大運爲刑曹參判,缺李天基,以禮曹言啓曰,發遣本曹正郞,缺抽栍昌陵·敬陵·長陵摘奸,則入直齋郞及守護軍,竝無頉之意,敢啓。傳曰,知道。
大司諫南九萬,司諫李程,獻納鄭錀啓曰,宮女抄擇,令刑曹依法典,以各司下典抄入,別監·水賜等,私出閭閻勒正良人之弊,一切禁斷事,昨日仰陳於榻前,而自上以三醫司外,令刑曹抄入事分付爲敎,臣等欽仰殿下除弊之盛意,而猶惜其不能痛祛起弊之端也。祖宗定制,只擇各司下典以充後陳,而其時亦未嘗以宮女之不足爲患,今殿下躬行節儉,一遵先王之舊典,則凡供張諸物,皆當日就簡約,何獨於選擇宮女,不遵舊制而及良人哉?且選擇良人之擧,終不可缺刑曹主其事,其侵擾操縱之弊,必與別監·水賜輩缺幾矣。今殿下旣知其爲弊,則當一倂斷絶,以示夬斷之德,何可猶有靳固於良人之選擇乎?缺請宮女選擇,只以各司下典抄入,而良人則竝命痛禁,定爲後式,答曰,不允。
缺卽伏見濟州牧使李重信九月朔進上啓缺當書王大妃殿,而只以大妃殿書之,至於大殿,有但書進上二字,而書以大殿,凡進上別單子,自有規式矣,諉以絶島之人未諳體例,任他違誤,則終無歸正之時,請濟州牧使李重信推考。傳曰,允。
李天基啓曰,小臣方物封裹進去,下直。傳曰,知道。
缺以忠勳府言啓曰,靖社功臣卒,平城府院君申景禛奴以男呈狀內,矣上典領議政平城府院君貞缺欲爲移葬,而來十一月二十日,自忠淸道缺改葬于京畿楊州地,本府缺四行因本府啓辭,棺槨·石灰缺各該司題給,仍傳曰,本家倘有力所不逮之事,隨便助力事,下諭本道監司,又於缺甲戌年,靖社功臣延平府院君李貴,自交河移葬公州時,自上特賜錦布及一路擔丁·奠床·石灰·造墓軍,別遣中使禁路左右,旨于京畿·忠淸兩道監司曰,本家倘有力所不逮之事,隨便助力,且丁卯年,靖社功臣崔鳴吉亡妻歸葬時,石灰·造墓軍,特命題給事,竝爲昭載謄錄,今此平城府院君申景禛及夫人趙氏遷葬時助給事,依他施行,而係是恩典,惶恐敢稟。傳曰,依傳敎擧行,可也。
李俊耉,以兵曹言啓曰,缺軍職等年例所給馬草價磨鍊缺舊公私受立馬,通共五百八十匹缺二匹,應給木三十五同二十二疋內,一半則餘缺順贊木依前例題給之意,敢啓。缺以上燼餘
吏批,以申纘爲奉常判官,鄭知和爲刑曹判書。政軸
上在昌德宮。停常參·經筵。
四更,彗星移見於宿外,漸近西南星·右轄星之間,始入翼宿十七度半,去極一百九度,星體與色,比昨盛大,尾迹亦盛,幾至丈餘,廣可五六寸,直射翼星中。五更,月暈。內下日記
缺平城府院君申景禛及夫人趙氏,棺槨·石灰·造墓軍題給事,依謄錄平難功臣海城君崔,延平府院君李貴,完城府院君崔嗚吉夫人遷葬時例題給事,取稟。傳曰,依前特敎擧行,可也。缺特敎題給,而事在丁卯年經缺無憑可考,令該曹參酌磨鍊缺分付,何如?傳曰,允。
大司諫南九萬,司諫李程,獻納鄭錀啓曰,朝者問安之會,大臣以監司·守令營造家舍,令臺諫摘發之命,自諫院缺極不可云,臣等不勝瞿然之至,缺言責而設,苟有所聞,自可論啓,缺使之摘發,元非所以任臺諫之道,缺奉承摘發之命然後,別錄姓名缺且因相臣莊名之說,缺八行請命遞斥臣職。答曰,勿辭。
缺大司諫南九萬,司諫李程,獻納鄭錀,再啓煩瀆,退待物論矣。缺
刑曹判書鄭知和疏曰,伏以臣於千萬夢寐之外,缺及於千萬不似之臣身,臣驚惶震惕,罔知所以攸處也。臣本庸下,受國厚恩,歷試內外,缺隨行尸素而已,每叨諸曹缺揣分徊徨,常懷憂懼,況此秋曹缺刑獄之外,詞訟兼焉,責任之重,無以加此。缺盡以上燼餘答曰,省疏具悉。今玆擢用,意非偶然,卿其安心勿辭,從速察職。
答正言張鍵疏曰,省疏具悉。爾之所進之疏,深言予病,予用嘉之,可不存心而愓念焉?
答刑粘曰,朝家査決之事,遷延歲月,致有窮民如是訴冤爲臥乎所,誠極痛駭,其有曲折,査覈稟處。
又答刑粘曰,使不得接訟,則如是呼冤,勢或似然,査覈稟處。
史官二員待命,騎馬六疋立之。宮城外各營摘奸以上內下記草
上在昌德宮。停常參·經筵。
四更,彗星見於軫宿西南星外,犯右轄星,在翼宿星十七度,去極一百九度半,形色及尾迹,與昨一樣,流星出軫星,入角星上,狀如甁,尾長四五尺許,色赤,光照地。以上內下日記
大臣·備局堂上·判義禁·刑曹判書引見時,上曰,義禁府罪人刑推公事,以嚴刑判下,則只一次嚴刑,而其後則循例刑推耶?或仍爲連次嚴刑耶?右議政許積曰,自上一下嚴刑之敎,則仍爲嚴刑矣。上曰,此予之本意也。一下嚴刑之敎,仍爲連次嚴刑,殞命可慮,此後,只嚴刑於別判付之時,厥後則循例刑推,以爲定式,可也。以上禁府謄錄
答院曰,旣已變通矣,出仕事,依啓。
答府曰,依啓。公私債勿徵事,開城士人曺錫等令本府嚴治事,敎授石之珩削去仕版事以上內下記草
上在昌德宮。停常參·經筵。
四更,彗星見於右轄星,在翼宿十五度,去極一百九度半,尾迹及色,與昨一樣,而星體漸盛,大於大角星。
下直,冬至正使鄭致和,副使李相逸,書狀官禹昌績。以上內下日記
答執義李端相疏曰,省疏具悉。縷縷之言,無非勤勤眷眷之誠,看來深用嘉歎,予當留心而服膺焉,爾其勿辭察職。
答藥房問安啓辭曰,知道。今後勿爲間日問安。
答院曰,不允。三醫司侍女勿抄事傳曰,今下馬粧一部,執義李端相處賜給。
答府曰,不允。前啓及柒谷府使罷職事以上內下記草
上在昌德宮。停常參·經筵。
夜一更,流星出參星下,入東方天際,狀如拳,尾長三四尺許,色赤。四更,彗星見於軫宿右轄星西,漸進翼星下,在翼宿十三度,去極一百九度,形色及尾迹,與昨一樣。
下直,南原營將朴希閔,海美縣監崔鳴後。以上內下日記
上在昌德宮。停常參·經筵。
四更初,彗星移見於翼宿十二度,去極一百九度,形色及尾迹,與昨一樣。以上內下日記
答院曰,不允。李璞事,更加詳察處之。
答兵曹參議李元鎭疏曰,省疏具悉。進戒之言,辭短意實,予當留心焉。爾其勿辭察職。以上內下記草郞廳金光緯校正。郞廳金煃書進。
上在昌德宮。停常參·經筵。
初昏,黑雲一道如氣,起自西方,直指□□辰方□□廣尺許,良久乃滅。夜一更,□□氣。四更初,彗星過於翼宿十一度,去極一百九度,□□□之盛大,尾跡之長廣,比近日□□而末則所□□□□□備邊司啓曰,云云事,命下矣。從前議者,多言貢案之當改,而至今不爲變通,蓋由於事勢之難便故也,今其諫臣陳請,若是久勤□先使戶·禮曹判書□□□□□□□□□□同詳察貢案付各□元數及國用恒定□□足不足緊不緊,非土産非時節可以推移之物,反覆熟講,論便否然後,稟處何如?答曰,允。以上備局謄錄
義禁府啓曰,以全羅監司啓本刑曹粘連,全羅兵使兪椗及軍官柳濠,移義禁府處置事,允下矣。兪椗時在全羅道任所,發遣府都事拿來,而軍官柳濠,亦在兪椗營下,發遣本府羅將,一時拿來,何如?傳曰,允。以上禁府謄錄
傳曰,今聞光海君女身死云,令該曹,喪需從優磨鍊題給。內下記草
上在昌德宮。停常參·經筵。
午時未時,日暈。申時,日暈右珥,蒼白雲一道如氣,起自暈傍,直指艮方,長竟天,廣尺許,良久乃滅。
夜四更,流星出軫星,入巽方天際,狀如鉢,尾長三四尺許,色白。五更,流星出井星下,入柳星,狀如鉢,尾長三四尺許,色赤,光照地。彗星見於翼宿,在翼宿九度,去極一百九度,形色尾迹,與昨別無加減。內下日記
李俊耉啓曰,以義禁府草記,全羅兵使兪椗拿來事,命下矣。依近例缺後拿來乎?敢稟。傳曰,依爲之。
以戶曹缺喪需單子,傳于金始振曰,棺槨價,加磨鍊題給。
李俊耉啓曰,今日憲府啓辭,以不允推考事及罷職事依啓。缺答忠淸監司李翊漢推考及靑陽縣監任允錫罷職傳旨,則卽爲書入,而忠勳府堂上·郞廳推考,亦爲捧傳旨乎?敢稟。傳曰,知道。
李俊耉,以兵曹言啓曰,本曹判書臣金佐明,方在呈告中,凡啓下公事,不得回啓之意,敢啓。傳曰,知道。
李俊耉,以內醫院官員,以都提調·提調意啓曰,本院年例進上缺每於冬至日封進,必須前期三日合劑,方爲凝結,故不盛沙盒,該院豫先精備,臨時進排,乃是每年流來之規,而本院猶慮其趁不擧行,十月前,移文申飭,更加別爲催督,非止一再,至於自政院推治該吏矣。今日臣一相,以監劑方爲開坐於本院,而該院所納,非但未準其數,品皆不精,處處收合,苟充來納,莫重進上所用之器,慢不致意,將未免不得合劑於缺二行,代成給帖文,使不得移定他役,自是古來規例,蓋出於父子完聚之意也。上年本院諸員朴忠亮呈狀,以其子震建·兌建兩人願屬,故依他載案,給付帖文矣。今者其所居部官,抄選中禁之時,旣見所持帖文,亦不分揀,以震建勒定書呈,終至於擬望受點,此實無前之事。部官所爲,殊甚可駭,曾在仁祖朝,諸員尹義建名入於良人別監密封之中,差定別監,其時都提調義昌君,請改蒙允,而今難援以爲例,震建則雖不敢自下直請改差,今若不塞此路,將來不計定役之先後,奪取那移之弊,有不可勝言,當該部官從重推考,何如?傳曰,依啓。震建減下,可也。
掌令李秞啓曰,頃日以忠勳府啓辭,故平城府院君申景禛及夫人趙氏遷葬時,有依前特敎擧行之敎,臣竊以爲不可也。在前雖有特命護恤之典,此出於一時別恩,而今乃援此,爲請恩典,有若應行舊例者然,其在事體,固不當如是,當初旣已依例禮葬,則到今不可以遷葬之事,希望恩旨,敢徹天聽也。功臣家,若有累次遷葬之擧,則其可每每自公家護恤乎?勳府雖援前事,旣是規外,則固不可以此遵爲恤民也,況今畿湖民役,頓異於前,此路一開,後弊難防,且景禛家,絶祀之後,不爲立宗,徑先移葬云,缺二未知其間曲折之如何,莫重弑父之獄,至今稽滯,事極驚駭。請忠淸監司李翊漢推考,靑陽縣監任允錫罷職。答曰,不允。推考事及罷職事,依啓。
大司諫南九萬,司諫李程啓曰,宮女抄擇事,論列累日,聖批以旣已變通爲敎,而第伏聞相臣陳達之意,以爲雖是三醫司,若其本泒非良人,則亦可抄入云,故前日擧行條件中,三醫司外四字付標缺所謂變通者,若果如此而已,則不如不變通之爲愈也。凡今都下良人,推其本泒,考其姻族,則其世傳良籍,而元不干涉於賤人者,能幾人哉?將見市廛醫譯之類,擧不免於抄選之中,非但與當初論啓本意大相不同,至於前月三醫司勿抄之敎,亦歸虛地,勒抄之弊,何以異於前哉?今殿下,方欲修明法典,痛革弊政,而只此一事,尙此靳固如此,其何以使一國臣民仰望無私之盛德也。請宮女選擇,依法典,只以各司下典抄入,凡係良人無缺竝勿抄擇,定爲後式。答曰,不允。
朴世模,以吏曹言啓曰,守令多闕,政事何以爲之?敢稟。傳曰,明日爲之。
李俊耉,以司僕寺官員,以提調意啓曰,黃海道海州·慶尙道蔚山等點馬官狀啓,自兵曹,移送本寺矣,待各道點馬狀啓畢到之後,査考本寺文書,一時稟處,何如?傳曰,允。缺二行臣積殃在身,家禍連仍,一朞之內,喪妻哭子,終致病母之傍無人救護,臣之情事,其亦戚矣。臣以獨子,言其情勢,決不忍暫離病側,而顧臣所帶之職,實非閑漫,且有星臺直宿之事,奉公救病,兩有不暇,不得不猥將私懇,疾聲哀籲,當此遇災憂遑之日,職在近列,苟非十分崩迫,何敢如此?伏乞聖慈,俯諒微懇,命解臣職,俾得專意救護,以遂天地生成之恩,千萬幸甚,臣無任煎迫祈懇之至,謹昧死以聞。答曰,省疏具悉。爾其勿辭,救護母病。
黃海道觀察使徐必遠疏曰,伏以臣妄執愚見,厚招物議,一落坑塹,身名俱辱,千萬夢寐之外,收敍與除拜,一時俱下,授臣以方面之重,使得與無故者竝肩,以臣無狀,何以得此?臣誠惶感,罔知攸處,第臣前日罪名,不是循例相規之比,則豈不欲投疏乞免以存廉隅,而念臣罪釁,本由上疏,遣辭之際,如復錯誤,則已熄之火,當又復熾,故囚舌退伏,以俟朝議,幾至一旬,臺府無言,公程有限,不敢久淹,不得不出謝恩命,而冒沒之狀,臣所自知,尋常愧恧,有倍平日,卽者執義李端相,送示其疏草,則以臣姓名,列書於尹善道諸人之下,擧臣前疏,指爲宋時烈有召不敢來,有問不敢對之根基,是臣前罪之外,又忝妨賢路之罪矣,雖在平時,固宜放流之不暇,況當遇災憂勤,聘召虛貯〈佇〉之日,寧欲一日齒於衣冠之列,以爲欲入閉門之地哉?第端相攻臣之辭,多有未曉處,旣以無識斥之,而又曰不可謂全無所見,旣以駭悖目之,而又曰攻之太深,語意抑揚,自相矛盾,臣誠欲一一辯破,而顧念無識悖倫之爲臣罪案,久矣。何獨於今日缺更嬰其鋒哉?臣與宋時烈缺疏意不過如斯,尋其言路缺了之後,寧復介懷,頃臣下鄕之日,往見宋時烈,因論此言,臣雖迷惑,不變前見,至於前疏中妄下文字,人所共非處,則臣皆罄謝,時烈笑而謂臣曰,向日之事,吾二人卽其根本也,事過之後,如是說破,豈不好乎?因勸臣絶去介滯之念,毋作携貳之端,辭氣之間,極其和平,臣等還來之後,亦有施行其一二者,設令儒賢有緣臣不安之事,當在於未相見之前,不在於已相見之後,臣之儕友,莫不知之,端相亦非不知有此事,而今其措說,忽然如此,臣誠怪訝,未能側知也。端相必欲使殿下召致儒賢,則歷擧古聖王禮賢待士之道,反復之可也,如以爲儒賢不來,係在臣身,則至誠陳說,開釋兩間亦可,而今乃不然,筆之於書,投進君父,顯言某賢之難進,由於某人云,端相雖不異其說,其意豈不曰不斥此人,彼終不來也云爾哉?非惟端相之意爲然,一邊聘召,一邊收用,其所由不安之人,實非殿下盡誠盡禮之意。伏願殿下,削臣職名,仍賜斥退,無更取顯示左右之譏,千萬幸甚。缺朝廷遞臣前職,其以被論監司不可仍冒,而端相今疏之言,亦是臺論,則臣之不可仍帶職名,又皎然矣。且臣前日罷職,以兩臺官爭辨,則今日爭辨,又安得免乎?以彼以此,俱無仍冒之理,伏乞聖慈,快循臣請,則天地生成之德,臣將終始頼之,臣無任徊徨悶蹙涕泣祈懇之至,謹昧死以聞。答曰,省疏具悉。卿無到今引嫌之事,卿其安心勿辭,速往欽哉。以上燼餘
上在昌德宮。停常參·經筵。
夜四更,彗星見於翼宿內,去極一百九度,尾跡形色,與昨一樣,別無加減。
有政。
李俊耉啓曰,引見時,三司長官,依例入侍,而大司憲宋浚吉在外,以次官命招之意,敢啓。傳曰,知道。
李俊耉啓曰,長陵冬至祭傳香之時,香陪書吏不爲來待,以致顚倒,事極可駭,吏曹定送色書吏及香陪書吏等,竝令該司囚禁治罪,何如?傳曰,允。
下直,缺以朴永繼爲南海縣令,以徐必成爲金堤郡守,鄭暹爲寧邊郡守,李行遠爲靑松府使,許纘爲懷德縣監,李厚先爲舒川郡守,吳挺一兼知義禁府事,李星徵爲刑曹參議,李光迪爲兵曹正郞,辛喜季爲文川郡守,朴長遠·鄭致和·李尙逸爲副護軍,李敏敍爲副司直,柳汝槿爲全羅兵使。
掌令李秞啓曰,平城府院君申景禛遷葬時,恩典還收之請,不賜允兪,臣固知聖明念舊之盛意,而第當初旣已禮葬,則到今不可以遷葬仍遵謬規,而況功臣家,若有累次遷葬者,則其何可每每自公家護恤乎?此路一開,後弊難防,勳府堂郞,旣以此被推,則此事亦不可仍行,請還收申景禛遷葬時依前特敎擧行之命。答曰,不允。
吏批啓曰,判書金壽恒服制,參判李尙眞病不來,小臣獨政未安,何以爲之?敢稟。傳曰,只出緊任。
金始振啓曰,卽見江華府收租照本,則永頉及末端年分出稅等第,皆曰實下之田畓幾許云,京畿各邑,曾無下之中以上出稅之規,且其所出米豆,合於一結四斗之數,可知其皆爲下之下出稅,而不曰實下之下田畓,只曰實下之田畓,不成說話,殊無致察之意,請江華府留守趙復陽,經歷李松齡竝推考。傳曰,允。
金壽興啓曰,全羅道點馬別監鄭后亮狀啓,旣已啓下,而觀其措語,則監牧官等事,請令廟堂處置,職銜中別監二字,亦爲不書矣。元狀啓則依例下該曹,而其不識事體之失,不可置之,請鄭后亮推考。傳曰,允。
李俊耉啓曰,執義李端相,牌不進矣,敢啓。傳曰,知道。
傳于李俊耉曰,大臣·備局堂上缺刑曹·漢城府·掌隷院缺啓聞三朔內刑曹小事則五十,大事則三十云云,近日錄啓之規,廢而不擧,雖未知其所以,本曹之從前決訟,亦非無據,此例因循行之已久,至於今日,若以本曹謂非決訟衙門,則已往之事,盡歸虛套,爭端競起,將不勝其紛紜,有司之臣,亦且眩於奉法,必須明白受敎定式然後,方可遵行,曾前本曹所決之訟,無論歲月久近,竝勿計於決得度數乎?敢稟。傳曰,凡大小奴婢決訟,初度則移該院決折,再度以後,則自本曹決折事,定式施行可也。此後每十日,依該院例,決得啓聞,而在前決折之事,則今勿擧論,以塞紛紜之弊,可也。
午時,上御熙政堂,大臣·備局堂上,引見。入侍領議政鄭太和,左議政洪命夏,右議政許積,戶曹判書洪重普,同知中樞府事柳赫然,左副承旨金壽興,副提學李慶億,吏曹參議李慶徽,大司諫南九萬,假注書柳梴,事變假注書魚震說,記事官洪萬衡·崔後尙。
許積曰,近來上體,如何?上曰,別無所患處矣。許積曰,前日入侍時,仰瞻玉色,似有減〈感〉冒之候矣。上曰,雖不至大段,而初有外感之候,今則差愈矣。鄭太和曰,彗星出已久,而光芒益盛,極可悶慮矣。上曰,初不盛大,而以有月光,故人不知其盛耶?鄭太和曰,初出之時則微也,而近來漸盛云矣。洪命夏曰,非特星變之如此,以冬日之溫暖,民間染疾益熾,缺啓聞後下送推考敬差官缺今此靑陽獄事,若或未及就服,則不得啓聞,其勢亦然,似不當徑先罷其守令矣。上曰,予意此事之出已久,而治獄遲緩,至於淹滯,則事極不當,故從之矣。鄭太和曰,雖或有如此之弊,査問後處置,似當矣。上曰,姑勿罷職,令本道査覈,可也。洪命夏〈曰〉,自上天災之後,恐懼修省之道至矣,而近聞輦轂之下,盜賊成群,極爲憂慮矣。且頃者因大臣所啓,自今以後,大小之官,不得爲呈辭上疏,而近間還爲依舊,國事如此,則誠可慮矣。上曰,近來數人有呈辭者,實有疾病而然耶?洪命夏曰,呈辭者,雖不必無刑,亦豈皆有實病而然也?鄭太和曰,雖未知呈辭之由,近來玉堂之官,頗有呈辭者云矣。許積曰,臺諫避嫌,雖不可永止,而當此遇災之時,大臣亦有所達,而依前呈辭,其在事體,誠爲未安矣。上曰,極爲褻狎矣。鄭太和曰,全羅兵使將有拿來之命,新兵使可以趁卽差送,而兵曹判書,呈辭不出,雖參判,猶可差出,今日內速爲差送交代之後,可以就拿矣。上曰,依啓。鄭太和曰,宗廟·永寧殿近處樹木,今冬至祭後斫伐事,旣已定奪矣。其斫伐之數,將至數百餘株云,所斫之木,似當有區處之事矣。上曰,令該曹區處。洪命夏曰,星變如此,而染疾又復熾盛,尤極悶慮矣。上曰,中間寢息,而今又復發耶?洪重普曰,臣秋間待罪禮曹時,問于缺則染病人只有三缺以空石等物,有示軫恤之擧矣。上曰,城中染病人,申飭各部,盡爲出送,而令該曹,空石及食物,一一題給可也。洪命夏曰,自前飢饉染疾,必一時俱發矣。上曰,非特染疾,痘患,十餘年前,不至如此之熾盛,而三四五年內,無時無之,在前則春間甚熾,而今則雖盛冬,亦爲熾盛,此必時氣失節而然也。上曰,義禁府査覈,以公事觀之則不知矣。洪重普曰,聖敎所聞朴浻之事乎?上曰,然矣。洪重普曰,營下軍士,自有立役之數,或減年收布,或興販所得,而此未可詳知也。所謂偸來之物,或者興販所得之物耶?此則雖査覈,似難明知矣。鄭太和曰,先朝長連縣監,有犯贓者,考其重器,則多數置簿,而仁祖大王以爲,以重器之多數,有所容貸,則必多慕效之人,遂用定配之律矣。洪重普曰,朴浻之重器,將至五十同矣。上曰,此如長連縣監之事矣。洪重普曰,色吏招辭,則二十五同持來云,格軍招辭,則十六同持來云,未知二言之孰是矣。鄭太和曰,十六同云,則二十五同,似爲過矣。洪重普曰,以馬六駄,一番輸來云,則亦不滿十六同矣。上曰,凡犯贓云者,公家之物多取之謂也。今者朴浻事,雖私賑所得,亦是贓耶?鄭太和曰,不以自己之物貿販,則必是公家之物也,未必不爲贓也。上曰,近觀大典,則亦有窒礙難行之事矣。許積曰,大典則乃是大綱領,而前後續錄頗詳矣。鄭太和曰,累朝受敎,久未釐正,似當一番釐正矣。許積曰,刑曹亦有受敎置簿,而律官輩,自爲藏置,多不考見,誠爲未安矣。上曰,若欲釐正刊行,則必設局耶?不必設局,而今此右相所管罪人等推案考閱之處,仍爲釐正,則似爲便當矣。許積曰,各司受敎,收聚釐正後,當與諸大臣相議定奪矣。上曰,依爲之,而累朝受敎,竝爲別書於冊子後,可行者與可刪者,區別付標,稟處可也。上曰,御營大將前者所達之處,習陣試爲之耶?其勢何如?柳赫然曰,非但地形最宜於操鍊也,薄衣軍士,不以爲寒,此地誠好矣。鄭太和曰,柒谷府使臺諫,以文南中擇差事,論啓蒙允矣。臣聞詮官之言,則文南中可合者絶乏云,在前亦或有文南差送之時,而文官中可合者,誠爲難得矣。許積曰,此處,不如差送武弁之爲愈,若送文南則不無虛疏之弊,而文臣中,出入臺侍之人,則每患乏少,此外則難得可合之人矣。上曰,然則南武中擇送,可也。洪命夏曰,大槪近來無人之歎甚矣。洪重普曰,最悶者,戶曹郞廳也,若有改遞之事,則遞易之際,多有虛疏之弊,自前亦以此捧承傳,勿爲遷動,而吏曹,循例擬望於守令之窠,自今以後,更爲捧承傳,何如?李慶徽曰,雖戶曹郞官,旣爲久任者,則豈可長在其任,而不爲遷動於他職乎?上曰,今後則戶曹郞官,勿爲遷動事,分付吏曹,可也。鄭太和曰,仰瞻天顔,眼候似未快復矣。上曰,方痛之時,若開眼而不見文書,則稍似差愈,而差愈之後,則凡干文書中,着實之事,不可使人讀而聽之,多所夜見,故如此矣。南九萬曰,宮女抄擇時,依法典,只抄公賤事,累累論列,而聖批每以不允爲敎,臣竊惑焉。殿下旣使刑曹抄擇以入,刑曹之所掌,只是公賤,若使刑曹,竝抄良人,又是法外之法外也,且從前別監·水賜輩,雖有縱橫閭里缺前請宮女抄擇,依法典只抄公賤缺考其根泒,一切勿抄,定爲後式,又所啓,朝家凡有擧措,無一見施之實,此今日國事所以頹靡至此也。上年冬,曾有別薦之擧,而聞其薦章,今年九月始得署經於憲府,而署經之後,亦未聞有擧用之人,其稽緩無實,誠可駭歎。頃因特敎,自大臣以下各擧所知,而若又與上年之薦同歸擔閣,則不如初無是事之爲愈也。請令吏曹堂上取上年及今番薦章,就議于大臣,其可出六品,可陞臺侍及或可隨才銓敍者,分等抄出,趁速稟旨擧行,俾不至於因循棄置之歸。上曰,今年及前日別薦之人,吏曹官員,竝就議廟堂,稟處于榻前可也。洪命夏曰,每以內人之言,有所陳達,固知未安,而宮女抄擇之事,令刑曹竝抄良人,則此是法外之事,其弊如無異於前矣。上曰,予意則廣其抄選之路,不使民間有騷擾之弊矣。鄭太和曰,聖意之所在,臣亦知之,而每以不允書出於朝報,故所聞不美,姑聽臺啓,亦無所妨矣。上曰,予意則似爲虛文矣。南九萬曰,臣之所見,則大臣之言非矣,如知其非,則當永廢之也,何可姑爲依允乎?許積曰,良人則刑曹不得次知,而頃日擧行條件中,三醫司外四字,自上付標以入,故臺啓如此矣。上曰,大槪宮女抄擇,元不可廢也,此後出於不得已,使水賜輩有抄入之事,則今日之依啓,固不足補其弊矣。予意,初非持難而然也,大司諫之所達如此,今後則不必抄擇,只以各司下典選入,可也。李慶億曰,星變之後,自上引接臣僚,連日講究,而但其便民擧行之事,甚爲無實也。自今以後,當與諸大臣,京外大小缺之事也。柳赫然曰,御營屯田,近於海島,固不缺積城地雖有一二處,一年所納,不過若干炭石也。李慶億曰,雖如陽智之小縣,屯田之處過半之故,土豪之類,各自分執,獨專其利,其他之民,能不冤抑乎?鄭太和曰,議者之說,各衙門屯田,多爲弊端,可以革罷云,其意雖好,而各衙門屯田,亦不可輕廢,故變通則難矣,而但入於屯田之民,則本邑守令,不敢任意差役,故極爲弊矣。李慶億曰,各衙門屯田,必有定數然後可矣,而今則雖無一定之規,屯田所出,半入於所管衙門,則猶或近之,而盡入於各官監色之囊槖,臣意則寧以田稅大同,量給各衙門,而必罷屯田,則似無如此之弊矣。南九萬曰,如其所出盡歸於本衙門,則未必不可,而十分之一,猶且未入,此則從速變通宜當矣。上曰,訓鍊都監一年所入,幾何耶?許積曰,今番陵幸時帳幕容入之數,多至百餘同,必計都監一年所收及大同元數後,可知矣。李慶億曰,且近來各衙門販貿銀貨,貯置各其司,積而不行,故都民失利,無所取資,謂之囚銀,怨咨頗甚,且其販貿之際,未免與民爭利,虧損國體,此非細故也。上曰,各衙門貿銀之事,自何年始爲之耶?鄭太和曰,蓋自丙子以後,國用盡失於亂離中,故今此聚銀之規,深懲旣往之事,有所儲蓄以備事變也,銀之爲物,輕於他貨,故以爲用便之計而聚之矣。上曰,以銀爲輕貨而然也。鄭太和曰,我國別無他貨,而與彼相交,多用此物,則費用之處,極其浩多,故自前有貿銀之事矣。許積曰,民間之語,則國家囚銀而置之云,此說。缺
上在昌德宮。停常參·經筵。
夜一更,月犯牛星。自三更至五更,彗星見於翼宿內。
藥房都提調臣許積,提調臣李一相,副提調臣朴世模啓曰,伏未審夜來,聖體若何,昨又引接諸臣,酬酌移時,調攝之餘,得無所傷乎?臣等憂慮未弛,敢來問安。答曰,知道。
李俊耉啓曰,明日冬至望闕禮缺令攸司囚禁治罪,同門守門將鄭承天,常時不能禁斷雜人,以致闌入,亦爲非矣,推考何如?傳曰,允。
掌令李秞啓曰,臣於再昨,以靑陽縣弑父獄事已至累月,而尙不啓聞之故,道臣及縣監任允錫,論啓蒙允矣,卽伏聞昨日筵中大臣陳達,有査覈之命,而縣監任允錫,亦爲仍任,臣之不能詳量論事之失,著矣。臣何敢晏然仍冒?請命遞斥臣職。答曰,勿辭。
夜三更,彗星始見於東方,至四更,初側侯,則在翼宿內三度强,去極一百十一度,尾長二丈許,廣可以八九寸,直射張星中,星體大於狼星,色黃白。
忠淸道鴻山居前司果梁師孟疏曰,伏以臣生於草野之中,長於蓬茨之下,無廣覽之智,有極陋之愚,不足以塞聖望應明旨,然爲國憂愛之忱,出於秉彝之天,故其於朝政之得失,略有所聞,則其所以致今日之災,救今日之弊,亦或有可言者矣。夫禎祥之至,非至於至之日,而必有所由至,災異之作,不作於作之日,而必有所由作,此理之常也,是以人事得於下,則天道有常,而七曜順軌,人事失於下,則天道反常,而三光失序,雖無命令,而其理顯昭,雖無缺而其理不潛,隆古之所以長治者,以其人事之得也,後世之所以恒亂者,以其人事之失也。噫。消災於未然,弭災於不見者,固是人君之所大欲也。有國者,孰不有其心?而未知消弭之有其道,及其災異之作,則減膳撤樂,文具而止,避處求言,虛僞而止,含默成風,言路幾塞,縱使嘉言缺者難弭,可不盡修省之道,以聽自我之天乎?恭惟仁孝恭儉,聖德出天,厲精宵旰,亦載于玆,都兪於廟堂者,無非消災之策,吁咈於殿陛者,率具致祥之道,前之何天文示警,陰陽失調,躔度離次,星辰俶擾,冬雷燁燁,不寧不令,狂焉而恒風若,蒙焉而恒雨若,是何致治之至,而變怪疊見,克勤之篤,而災沴層出,殿下神明,而有是災耶?上天孔昭,而降是災耶?以當今致治之日,上天之降災,意者上天之於今日,特警告之以示仁愛耶?果若是則仁愛人君之天,豈不出災異而警告之哉?昔者,堯有九年之水,而欽明文思,終致水土之平,非堯聖之德不足而有九年之水也。特天仁愛而已,湯有七年之旱,而聖敬日躋,竟致千里之雨,非湯聖之德不足而有七年之旱也。特天亦仁愛而已,在太戊之世,修厥德而祥桑之妖自消,在戊丁之時,反諸己而雊雉之異自止,宋景公之日有三言之誠,而守心之妖,果徙一度,以此推之,則災異之作不作,不必暇論,而惟德之修不修,伏願聖明,明德新民,日新又新,其在民物,惕念留神焉。治平之道,在德而不在妖也,弭變之道,在敬而不在異也。然則消災弭變,都在於誠信之敬不敬如何耳。在野只聞愁怨之聲,入城不見欣欣之色,政令反歸於不振之域者,不在他意,上自朝廷,以至閭巷,擧無誠敬公信而然也,是則誠敬公信,德之始也。今日殿下,特施誠敬儉德,則卿大夫皆以誠敬公信,而卿大夫誠敬公信,則士庶人,莫不誠敬公信,可以回天動人,而轉災爲祥,變禍爲福也。伏願聖明,盍於是惕念哉?臣目擊時疪,扼腕歎息,思所以進一言,而迹阻天門,不敢仰籲者久矣。今當求言之日,不避越位之嫌,敢陳十目三十條,伏願缺盡於上,惻怛之誠孚於下,然後勞民而民不怨,動民而民不擔,有令斯從,徯志而應矣,今也不然,徒知利國之爲益,而不知順民之爲大,徒知重斂之爲可得財,而不識輕斂之得財愈多,何則,百姓足,君誰與不足,百姓不足,君誰與足也。今者聖明順民之道,非不至矣,而惠鮮之德,未孚於蔀屋,今日順民之恩,非不切矣,而賑恤之澤,不及於窮巷,雖曰薄賦,而勿論豐凶,刻期督納,雖曰減徭,而家口里戶之役,多至重疊,是可謂順民之盡其實乎?今年雖曰小登,稼穡卒痒於風災,苖穀或痼於水旱,而及至秋成,收獲不實,前頭民生,必將困矣,救急之道,烏可緩也?夫所謂救急者,不過當今賑恤也,而其所以賑恤者,特是姑息小恩而已,豈若蠲賦減徭爲幸哉。臣竊伏念,內需有壽進宮·明禮宮,帑藏之物,取之不渴,用之無盡,徒爲宮私之費,而不補於公用之實,至於京上司各衙門屯田穀綿及外方監兵營各處監牧官穀綿,布列於八路,而其數不知其幾千萬,且如統營移轉之穀綿,又積於京都及湖南湖西,而還返本營云,此雖所屬之物,而當其凶年,折半救荒,亦豈非順民之一道也?王政之道,莫先於順民,則臣計莫若輕其賦斂之法,以悅民心,減其家口之役,以愜民情,且於凶年,不徒以賑恤爲重,而必以蠲減爲重,不但以蠲賦爲主,而必以誠信爲實,則人心莫不感於蠲賦,而亦必信於聖明之誠意矣。伏願特思其順民之道,而益軫救恤之政,常自警於心曰,今年亦不豐登,何其凶荒之荐至耶?念此在此,釋玆在玆,特發儲物,補民役救民困如何?其二曰,振士氣也,夫至大至剛,亘古今而不泯者,士之氣也,上好下甚,缺徒知干祿之爲務,不顧出處之當否,徒知趨勢之爲貴,而不識窮達之養施,或有以學行律身,則群怪聚罵,必使不容而後已,若不丕變此習,則無以培養士氣,而作興人才,臣計莫如今日殿下,以躬行心得之餘推之,而成敎於國,別擇老成宿德之人,俾授師表之任,其他敎授之官,亦勿以年少氣勝之士充差,至於浮薄之習,一切禁斷,且古之星妖,或出於遠賢臣也。方今日三開筵,萬物咸覩之日,野遺宋時烈·宋浚吉·尹善擧·權諰·李維泰等,至誠招迎,以爲多士朝野激勸之地也,則其餘凡民之作興,時序之調和,亦不無少補矣。伏願留神焉。其三曰,選外官也,夫生民休戚,責在於守令,殿最當否,責在監司,軍額虛實,責在邊帥,此不易之定法也。恭惟我朝,分設外官,其意有在,而近代以來,銓選之美法漸變,外官注擬不正,以言其守令則貪饕是事,只營妻子之産,遺賂權門,自得意氣之揚揚,而不治者或居褒等,善治者或居砭等,以言其監司則其任,卽古之方伯也,巡歷各邑,以守令之奉迎遲速爲賢否,觀察諸縣,以恩讐之可榮可報爲褒砭,以言其邊帥則其責,卽古之節制也,剝割兵卒,以軍額之點檢充補爲何事,墜損武備,以陣法之不失行伍爲能事,是可謂外官之得其人耶?噫。凡此外官中,職任之稱其才者,豈無其人,而或有圭角現露者,則衆口喧騰,必欲排斥,孰肯爲國家盡瘁於國事哉?至於營將者,乃是束伍軍摠攝之官,而其任也,非緊任也,旣設兵水使·虞候等官,以摠其各邑軍卒,則又何以別設營將,以致軍卒勞瘁之弊乎?臣計莫如擇其人而任外官與邊將,以驗其實,以考其績,而守令則觀其善治與否,如有犯贓者,缺有殿最之不明,軍兵之稱冤,則亦依守令例,更勿差擬,監兵之任,只許敍用於內職,則爲監司·邊帥與邊將者,亦皆操心,自無不謹矣,且如營將,則徒貽其弊於各官,別無所益於軍法,特命革罷,以其束伍軍卒,統屬於兵使,而令本官鍊才整齊,如何?其四曰,扶公道也,臣聞柳宗元之言曰,經邦樹立,寔惟無私,有是哉,公道大也,以之修政,而無作好之偏,以之立事,而無有側之美,爲邦之道,舍是公何以哉。今者淸明之世益掃如,官爵重器,適爲僥倖之資,刑賞大權,偏私嬖習之門,至於黨論之軋,無非私也,獄訟之決,無非私也。紀綱不振,銓人不均,無非私也,庶官行事,無非私也。幸頼一縷之法,有以法者,而其間不無私意,雖憑三尺之典,或有以公者,而其中亦不無私心。噫。私之一字,禍人國家,何如是之甚耶?惟其如是也,故凡百之事,有勢則雖曲而以爲直,雖眞而以爲贗,曲直旣不明,眞贗又不明,而雖欲致治,其可得乎?其在一言決之訟獄,以至一月二月,至於經年,滯延不決,是乃下吏之甘賂用奸耶?法官之矇矓不察耶?若欲以枚擧私勝之事,則不一而足,臣何可煩瀆於四聰之下哉。姑擧他奴婢叛主之事言之,則內需司各驛,乃是他奴婢投托之淵藪也,貧殘士夫,無勢良民,欲伸其冤,而不得者多矣,其於內需司各驛之偏聽他奴婢投托之事,莫此爲甚,臣之此言,非必以此爲公道之不行也。特言其私之大槪如是耳。臣計莫如國家廓至公如天地,施誠信如四時,行其美政,必以是,進退人才,必以是,冤枉日伸,必以是,紀綱之立,必以是,炳無私爲如日月,則俗無汚濁之患,國有昌明之慶矣。其五曰,禁奢侈也,慾敗度,而惟事豐富者奢也,縱敗禮,而惟事粉飾者侈也,以其奢,故其惡也大,以其侈,故缺上下紊亂,而下得以僭乎上,貴賤無章,而賤得以擬乎貴,錦繡紗紬,下輩服之,直領尊服,賤隷衣之,至於絲笠也,繡履也,常漢所僭,而轉相效慕,務極華美,自以爲分內之所當然。噫。致此下輩之怙侈者,豈但全責於下輩哉?其服色之制,雖有上下之別,而其奢侈之極,則上自大夫,下至賤隷,無不皆然,遍身衣羅之咏,重爲今日之歎,是何聖代之日,有私習之沈痼耶?以言其土木之役,則不時而事役浩大,第宅無制之華構連雲,樓閣層疊,間閣之踰制,實非士夫下輩之所侈,而多有僭越之侈,役軍困悴,牛馬隨斃。噫。土木之功役者,豈但全責於興土木之人哉?竭財之歎,未有甚於此時,而重爲今日之憂,且如婚禮,定規載在禮經,衣服饌品,各有等級,而今也不然,上自卿相,下至市井,欲成婚禮,則衣服之奢美,饌品之無節,有不可勝言,而六禮者,不拘於家計,必出於人右而後止,若如貧寒,則以衣服不如人爲恥,饌需不如人爲羞,仍致六禮之失時,和氣之致傷,恐由於此也。是何崇禮之日,有此侈習之蔓延耶?臣計莫如殿下先修儉約之德,惟懷永固之圖,師堯帝之茅茨,體夏禹之卑宮,次以漢文之弋綈,唐宗之服澣爲念,而特立禁奢之法,申飭有司之官,別其衣服之制,以表貴賤之章,而儒生則道服,武士則廣袖天益,市井則狹袖天益,皀隷則單常著令,罷土木之役,以省浮費之弊,正其婚禮之節,則禮義之表,自立於上,影從之效,自孚於下,而雖賞之,不侈矣。其六曰,重堡障也。易曰,重門擊柝,以待暴客,此言堡障之所以禦侮也。又曰,三公設險,以守其國,此言堡障之所以得民也,孰非禦侮,而禦侮莫切於堡障,孰非得民,而得民亦莫切於保障,缺知石數之爲四百餘石,而今欲督捧,則恐有乖於孟子人和之說,今欲掩置,則恐有違於孔子足食之訓,臣竊伏念雖有堡障,人不和,則無以禦暴,食不足,則無以固守,二者之道,竝行不悖然後,堡障之計得矣。臣計莫如南漢所屬七邑及本州之民,咸聚於山城,特設武科,取之歇技,而勿爲定數,隨其所選,竝給科第後,亦除新恩·邊戌,各其出身者一人處,以米四石代捧,則十人所納,以爲四十,百人所納,以爲四百,以之所納,自百至千,自千至萬,則其穀之捧,足爲軍餉之資矣。夫然後,蕩滌民間散在流亡無憑之穀,則以致人和之一道也,且念七邑武士,俾不得移居他道他官,一如兩界人物勿遷之例,以備他日不虞,千萬幸甚。且江華則四面帶河之地,其險固也,倍於南漢,臣伏念江華之民,亦如南漢例,又於積陳之米,多至三十萬石,已經累年云,其間利取者,雖未知在數累十萬,此言果若,則陳陳紅腐之米,爲先擇出,以爲作庫之資,而庫間,則以油石灰塗其四壁,間內下上,勿以板鋪之,亦以油灰厚鋪而積米,則雖千百年積米,決不爲紅腐,蠱鼠亦不能爲害矣。臣計莫如出身者新恩代米,以充除出取米之代,則無患乎軍餉,而此亦堡障之美意,誠如是也,何患乎軍餉之紅腐也?伏願聖明留神焉。其七曰,明軍政也,立國之大事,在祀與兵,凡爲國之事,有萬其端,而指兵事謂之大者,所以明其重也。是以,非兵則無以衛國,非兵則無以禦侮,有國而無兵,是自撤其藩垣也,有兵而無政,是自絶其綱維也,然則不可不明其軍政也,而其明之之要,必審其利害輕重之宜然後,軍無苦歇之偏,政有缺戶上京將在隊伍之列,訓之以用劍之才,鍊之以放炮之技,則此無非精兵,而其役也苦,其苦也甚,而皆有離親戚棄故土之怨,至於御營軍,則其戶保也,亦有同於炮手,而元無陞戶上京之規,故戶保竝四人,皆甘食於其土,盡齒於其鄕,而且其三奉足中,二奉足,則每於一年作米十二斗,爲定式而輸納於本廳,一奉足,則每於一年,以資裝細木二疋,備給戶首,雖已定之規,而臣竊慮焉。稱以御營軍戶首者,四年之內,上番者但止於一巡,其立役者,但止於二朔,二朔立番時,非但食其厚料,且以一奉足每年二疋之細木,爲自用之資,及其下番,不應本官束伍煙家雜役,只待後四年上番之期,其安便之樂,不若炮手之苦,而其所謂弓劍之才,不可臨渴掘井而已,且如騎兵,則爲戶首者,每年上番,而加以有束伍之役,有煙家之役,爲奉足者,亦未免束伍煙役之苦,而獨於御營戶保也,不然,只憑御營之名,而小無束伍煙役之事,至於漕水軍,則其苦役之甚,有倍於他軍,而又不許於赴擧,其視御營軍京炮手驛吏許科之法,則漕水軍勿許之法,亦甚冤矣。噫。均是軍兵,同是國民,而其不均之弊,胡至於此耶?且以閑丁言之,夫定役之法,限十五歲者,此乃令甲之所載也。今也不然,襁褓赤子,多被於密訴,乳下小兒,皆入於潛定,其負襁而呼冤者,無邑不然,十五歲定役之法,果安在哉?是以人或生男,漸知執匙,則畏此軍役,先爲逃去,然則所失不止此兒而已,其父兄其族屬,身爲軍役者,相率而走,非但此也,當其軍政定額之初,一家內雖有十人,而富强則多用財賂,必欲謀避,貧殘者不能用賂,必至罥罹,此實色吏弄奸之致,而亦是守令不察之失,缺各邑之軍,上司之軍令日至,則州縣之奉令猶急,督擾侵漁,罔計形勢之難支,家搜戶括,獵丁漁壯,士民之子枝,罔有遺漏,士民之奴僕,靡有脫落,外方男丁,於是盡矣。人民怨讟,於是極矣。至於額數之未備,刻期充定,則或有以虛名充,或有以襁褓充者,以此觀之,兵卒豈獨無實,軍案只擁虛簿而已,非特此也。逃者則番布督徵於族屬,而族屬者逃去,則又徵於隣之隣,而各境騷然,民不奠居,其弊極矣。臣伏念各道各邑,有士林·鄕所·出武·衙前·使令等,各有其廳,而其廳所屬,有因救軍稱號,而各以供饋於各廳者也,其謀避軍役者,皆投入此等廳者,盡是精强富饒之人,編軍者皆爲疲殘之人,除此而充定軍丁者,不亦難乎?臣計莫如明軍政齊軍丁,而不易乎其宜,御營軍則一依炮手例,以近道近京官年少壯健者,陞戶上京,使之立番,遠道軍則各其戶首處,每軍以作米八斗式備納,以爲陞戶立番之資,其奉足則一如前例,以救其戶首,以不爲上番戶首,別爲作隊,使本府鍊才,而以爲精兵,其炮保·御營保,則亦依他軍例,以定束伍煙役之地,漕水軍則許令赴科,軍丁則一依法典,以十五歲定役,至於歲抄之法,則以式年完定,抄出各廳因救軍,則一一搜括,使其精强者,代定於老殘之軍,則士卒皆被均定,而無不精銳矣。其八曰,勸人才也。夫勳臣,其爲國盡忠之謂也。是以,國家賞其功而封勳君,酬其勞而賜田民,加以給厚祿而用世祿,宥及萬世,永保子孫,恩德如天,罔極難酬,其爲勳裔者,雖以報其死,不足以盡也。今之勳孫,不解國恩,徒務干祿,而缺嫡長衆子忠義之數,不知幾千萬,宗室代遠忠義之類,敦寧有蔭之輩,亦不知其幾千萬,而勳裔重負國恩,而一無報誠之道,金枝則特荷先蔭,而亦無小報之意,可不寒心哉?臣竊念功臣忠義,則令盟府錄其名目,名之曰忠烈士,而屬其盟府,宗室忠義及敦寧之類,錄其名目,名之曰義節士,屬其宗簿,而知委然後,每年一巡式咸聚京師,各隨所學,文者考講四書,武者試射,文武才居首者,限三人相當職除授,不參其才者,則收布一疋式定捧,而參格之數,則以其布均賞,則忠義之輩,孰不肯樂從哉?臣亦忠義之臣也。臣不能參兩技中一才,則夫何怨一端而收布也,且於嫡長入番受祿一事,革罷高品者久矣。衆子忠義中取才者入番,而向其收布及高品祿,還用護軍三分,司果二分,竝爲司勇而頒給其祿,則文武有才之類,皆以勤業鍊才,莫不興起於聖明之代,而其爲勳裔,無不曉其忠義之義,金枝者亦莫不明知其玉葉之貴矣。且如禁軍三廳,大內莫重宿衛,駕前莫重精銳,故先王之朝,備具一千也,今則未滿七百云,武士不足而然耶,王禮不嚴而然耶,國用不給而然耶?以爲武士之不足,則善射能劍年少勇夫,十倍於今日,以謂國用之不給,則先朝費祿一千,而國用非以爲不足矣。伏願聖明,體先王一千之志,雨集勇武,取才弓劍,俾滿一千,以爲輦前精銳,又於四大將軍官及京外閑散武夫,別擇勇才,以是駕扈壯士百數,而嚴其王禮之威儀,且於儒生殿講之規,則本學居齋幼學臣人外,方外幼學,則不許殿講擧案,故不得伸其才,其不均甚矣。臣計莫如缺司孝烈抄報於禮曹者,今旣五百餘人云,而無一賜旌之表,至於遠方稍賢人歲擧賢良者,亦至百數,而一無採效之方,則是何謂國法之誠敬公信也哉?臣計莫若孝烈抄報者,皆以爲表旌,賢良鄕薦者,擧以咸聚京師,觀其人辭氣,試其人才智,問其人計策然後,別薦選用,以明其誠敬公信之政,不勝幸甚。其十曰,祛痼弊也。夫湖南·嶺南,地廣而遐遠,土肥而俗厚,公私賤奴婢之類,逃賦役良民之類,皆以爲逃隱之地也,故今之逃奴婢避軍役者,幸或推之,則皆以捉得於兩南,其弊夥矣,而至於各處海島,無非逃奴婢避軍役者隱入之淵藪也,故今之逃民,投入於諸島,其無頼之徒,嘯聚爲黨,將來可慮,而至於近來公私船卜水賊之弊,無不出於此輩,可不寒心也哉?且如古人所謂中原則䆠官盛則國亂,惟我東方則吏胥盛而綱絶,夫何今日吏胥弄奸舞政之盛,至於此也。京外觸事,無不操縱,至於內奴婢,亦是國民也,而其納貢之際,外方頭目,刻骨徵斂,至於納司之際,一疋之納,費人情者十疋,十疋之納,費人情者百疋,納貢之多也,弊不可紀極,外方奴婢,盡爲蕭索而悴困,京司所屬,無非傑閣而肉米,哀哀奴婢奚罪焉?言念及此,寒心氣塞,且如作民之道,刑不可不用,然過刑則民斃,枉法則民怨也,是以殺一不辜,罪一冤枉,弊之大也,臣計莫如下敎三南監司,申飭守令,而各其州邑新入之人,一一摘發,又令三南水使及各浦邊將,搜括隱島之輩,別作其隊,名之曰新壯抄,而以佐軍備,內奴婢人情之弊,則特命折減,至於京外吏胥之弊,特命有司各別申飭,京外罪囚,國家綱常外,洞開獄門,凡干死罪者赦生而缺之治道,惟在殿下之特念耳。近來投疏之士,不爲不多,而只賜溫諭之敎,不見採效之方,終歸於凡閣間休紙而止,恭惟殿下,倘以臣言爲可,不以臣碌碌無稱爲卑鄙,而先從隗始之格,則賢於臣言者,嘉言忠諫,必將踵武而至矣,臣不勝惶恐屛營之至,謹昧死以聞。啓下備邊司,備邊司啓目粘連,前副司果梁師孟,應旨陳疏,條列十弊,其中不無可取是白在果,近歲連値凶荒,每於賑救之際,皆以各衙門銀布及諸道監兵營所儲穀布移用,而至於統營穀物,前後取用之數,已至累萬在是白乎旀,招賢禁奢事段,在野之士,纔下召命,奢侈之禁,亦已申嚴,無容更議是白乎旀,選任外官,誠爲急務,而革罷營將,有難輕議是白乎旀,內司各驛他奴婢投屬之弊,言者亦多,另加申飭,俾無偏聽招怨之患爲白乎旀,南漢散在之穀,謂爲四百餘石,江都陳腐之米,指爲三十萬石,若是其全昧實狀,而欲說利害,推此一端,可知其餘,所謂設科收米,擧措無據,忠義納布,亦非常規,俱不可施是白乎旀,軍役不均之弊,言之已久,勢難猝變,而水軍子枝,已許赴科,御營軍保,亦爲陞戶立番,其所云云,出於不知是白乎旀,禁軍千數,近因年凶,有闕不補爲白有旀,儒生殿講之規,旣有定式,有難變通是白乎旀,旌表忠孝,鄕薦收用,惟在該曹着實擧行,洞開獄門,放釋死罪,事係重大,非所可議是白乎旀,三南海島避役入接之類,本道監司·水使自當禁斷,吏胥操縱之習,內外同然,而內司尤甚,各別嚴禁之意,更加申飭,何如?啓依允。
上在昌德宮。停常參·經筵。
初昏,流星出婁星下,入巽方濁氣中,狀如鉢,尾長一二尺許,色赤。自三更至五更,彗星見於翼宿西南星外。
大王大妃殿·王大妃殿·大殿·中殿,政院·玉堂冬至單子問安。答曰,知道。大王大妃殿·王大妃殿·大殿·中殿,二品以上冬至單子問安。答曰,知道。
金始振啓曰,卽見江原都事權讓各邑田結差錯官吏推考啓本,則其中功議分揀處,功則當曰某父祖若幾代祖某,某朝某功臣,而麟蹄縣監缺二行於三處,此蓋只憑各官所報緘答,而不復詳察之致,難免疏漏之失,請權讓推考。傳曰,允。
李俊耉,以忠勳府言啓曰,京畿南陽居前訓鍊院主簿朴翼成上言啓下,而累度招致,終不來現,不得回啓之意,敢啓。傳曰,知道。
以議政府·六曹冬至物膳進上單子,傳于李俊耉曰,旣已禁酒則封進許多香醞,似爲未妥,兩大妃殿外,香醞勿爲封進事。
李俊耉,以禮曹言啓曰,以議政府·六曹冬至物膳單子,傳曰,旣已禁酒則封進許多香醞,似爲未妥,兩大妃殿外,香醞勿爲封進事分付事,傳敎矣。下敎如此,本曹所當仰體聖意,不爲封進,而曾在辛丑·壬寅年,因旱災,有減膳禁酒之敎,而兩年端午物膳中,香醞亦依例封進,故今亦依此擧行矣,非但前例如此。事係臣子節日享上之儀,與常時供上有異,仍爲封進,何如?傳曰,封進與否,不一其規,勿爲封進,可也。
又以禮曹言啓曰,頃因忠勳府啓辭,故平城府院君申景禛及夫人趙氏兩喪遷葬時,棺槨等物,依前特敎擧行事,命下之後,棺槨·石灰則自戶曹旣已題給,而遷葬與初喪有異,不可更爲禮葬之意,大臣亦已陳達於榻前,擔持軍及奠床,則令該道量宜題給,而造墓軍亦令該曹參酌,稟處,何如?傳曰,允。
李延年,以戶曹命代上言回啓啓曰,傳曰,此等上言回啓,則俾勿如是之意定奪矣,何如是回啓耶事,傳敎矣。凡未得伸理於本官者,呈辨於本道監司,事例當然,而不呈本道,徑先上言,殊涉猥濫,故該曹回啓之意,又出於此,而下敎缺則不可以疾病而置之,請禮曹佐郞任映推考。答曰,依啓。
大司諫南九萬,司諫李程,正言李暹啓曰,嶺南濱海之民,惟以採魚煮鹽爲業,監營·統營·兵營·水營,稱以海尺,勒給帖文,充定物膳軍,逐朔徵魚,侵困備至,而漁船旣有漁船之稅,鹽盆又有鹽盆之稅,所謂海尺,卽漁船鹽盆中人,而四營軍官,出入海濱,分其各色,互相徵督,其在本官,又有土民之稅,一人之身,有此二三疊役,豈非冤痛之甚乎?各營之需,如不得已,則一依他道例,漁船鹽盆之稅,定一年所捧之數,使其本官收合以納,未爲不可,安可迭侵交虐,至於此極哉?至於左道兵水營,則又設鋪子於捉魚之處,收聚海尺所納之物,列肆坐販,與漁人爭利,尤極無理,此雖流末之弊,若無自今痛禁之事,則海隅無告之民,將不得支堪,請慶尙道監·兵·統·水營物膳軍,倂爲革罷,左道兵水兩營鋪子,亦令禁斷,以除一分民弊。海美縣監崔鳴後,曾爲西北守令,貪婪怪愕之狀,到處皆然,如此之人,決不可更畀牧民之任,而況加其資級,授以將領,尤極可駭,請海美縣監崔鳴後罷職,削其新授加資。答曰,依啓。末端事,不允。
答諫院箚曰,省箚具悉。爾等今因陽生之節,乃陳戒誨之言,其意美矣,其誠嘉矣。予當留心焉。元箚未下。
夜三更,彗星見於翼宿西南星外,在張星十八度,去極一百十二度,形色與昨無異,而尾迹長廣則似爲稍加,直射星。缺
上在昌德宮。停常參·經筵。
自昧爽至申時,四方昏濛。夜三更至五更,彗星見於張星下十四度,去極一百十四度半,形色一樣熾盛,尾長二丈許。
下直,靈光郡守成楚客。
李天基啓曰,自上眼候平復間視事頉稟矣。今則節屆隆寒,視事因爲頉稟矣。傳曰,知道。
朴世模啓曰,留院公事十三度矣,持公事入侍乎?敢稟。又啓曰,持公事入侍事,纔已取稟,而卽伏聞醫官缺二行爲現身,似非親呈,依例姑不覆啓之意,敢啓。傳曰,知道。
藥房都提調許積,提調李一相,副提調朴世模啓曰,卽伏聞醫官所傳之言,自上眼侯有復發之侯,以趁今日受鍼,俾免添重爲敎,臣等不勝驚慮之至,卽與鍼醫等商議,則皆以爲今日平吉,卽爲受鍼,以爲豫防之地宜當云,今日受鍼,隨時爲之,何如?答曰,知道。
大司諫南九萬,司諫李程,正言李暹啓曰,海美縣監崔鳴後,曾爲西北守令,貪婪怪愕之狀,到處皆然,如此之人,決不可更畀牧民之任,而況加其資級,授以將領,尤極可駭,請海美縣監崔鳴後罷職,削其新授加資,頃者義盈庫直長成雲翰,因趙姓人偸葬其先山,而道主不卽處決之故,至於擊錚陳辯,大槪,士夫擊錚,若非父兄刑戮及身之事,則不可忍爲,若雲翰,因趙姓人之奪山,反有自已先墳發掘之禍,而無他可伸之處,則擊錚自伸,猶或可也,今雲翰所訟,不過山麓遠近之相爭,設使不得伸理於本道,猶有法府存焉,而身居仕版,擊錚天門,視若當然之事,其無知妄作之罪,已不可貸,況復就理受刑之後,仍帶其職,自同無故之人,其忘廉冒恥,羞辱衣冠,莫此爲甚,如此之人,決不可苟在紳之列,請義盈庫直長成雲翰削去仕版。國家之外置監司,內設法曹,將以受庶民之爭訴而伸理之也,若內外官吏,不事其事,訟獄之速,至煩宸聰,則安用官吏爲哉?成雲翰山訟曲直,聽其兩造,自可立辯,而前京畿監司李時楳,三易訟官,延至五朔,顯有遷就之迹,殊極可駭,雲翰擊錚原情之後,禁府以其該曹覆啓稟處入啓允下,而今至五朔,尙不擧論,抛棄職事,亦甚無謂,請前京畿監司李時楳罷職,刑曹當該堂上郞廳推考。答曰,不允。末端兩件事,依啓。缺二行
李天基啓曰,傳曰,健元陵陵上伐木,何以區處乎?問禮曹,命下矣。卽招禮曹郞廳吳命說問之,則以爲年久體大之木則腐杇內傷,仆卽節折,故裁截收取,本陵參奉處逢授,而其近於碑石之木,恐有顚壓之患,自上枝漸漸斫下,而與其雜木,皆令參奉收拾入置云矣,敢啓。傳曰,知道。
傳于李天基曰,前執義尹宣擧,來在京中云,如無職名,則令該曹付職,題給食物,使之留在,以備詢問事,分付可也。
李俊耉啓曰,去二十六日,大臣·備局堂上引見時,今年啓覆,過冬至後爲之事,命下矣。啓覆文書,旣已修正,當爲擇日啓稟,而自上方在受鍼,差待受鍼停止,更稟擧行之意,敢啓。傳曰,知道。
缺曰,楊州人命代上言公事,昨日以本道査決之意,覆啓呈政院,則政院以事涉猥濫,還出給,不得已略改措語矣,伏見下政院缺曲折回啓,改書以入之意。缺大殿受鍼後,藥房·政院·玉堂·二品以上·六曹問安。答曰,知道。
未時,上御熙政堂,受鍼,入侍都提調許積,提調李一相,副提調朴世模,假注書柳梴,記事官洪萬衡·崔後尙,醫官李東馨·安禮·金有鎭·崔有泰,只醫官入侍,都提調以下伏於楹外,受鍼缺手部□後谿·中渚·尺澤,足部□大沖·崑崙·絶骨·三里,執鍼崔有泰。
上在昌德宮。停常參·經筵。
夜自三更至五更,彗星見於張宿下。
藥房都提調許積,提調李一相,副提調朴世模啓曰,伏未審夜來,聖體若何,昨日受鍼之後,眼候其有差減之效乎?今日受鍼時刻,定以已末宜當,臣等區區憂慮,敢來問安。答曰,知道。
金壽興缺啓曰,缺半丈不得伸,則呈于法府,呈法府而又不得伸然後,或擊申聞鼓,或駕前上言,乃出於不獲已之擧也,近來民風多濫,國體不尊,刀錐雀鼠之訟,輒至上煩天聽,其爲猥越之習,極可寒心。頃者登對時,本院諸臣,以刑曹回啓聽理太煩仰達者,此也。伊日戶曹判書洪重普,以冬至問安來在闕內,臣以命代所訟,監司足以處決,不必受理之意送言,則該曹以仍爲入啓無妨爲答,臣亦不復强之,將欲捧入之際,該曹又送言于臣曰,刑曹回啓中,猥濫上言,皆以勿施改入,則此上言亦當一體勿施云,遂還推而去,改其結末措語來呈,故仍爲捧入矣,及臣退出之後,乃以此事致勸聖敎,臣之缺二字本意雖有所在,而該房出納。缺二行
朝家待功臣自別,今此平城府院君遷葬時,旣有朝家顧視之擧,成殯廳參酌造給事,分付本道。此出內下記草又傳曰,溫嬪發引之時,慶平君當往山所,如此寒節,不可露處,所處草家,令本道隨便造給。
李俊耉,以兵曹言啓曰,禮曹啓辭,頃因忠勳府啓辭,故平城府院君申景禛及夫人趙氏,兩喪遷葬時棺槨等物,依前特敎擧行事命下之後,棺槨·石灰,則自戶曹旣已題給,而遷葬與初葬有異,不可又爲禮葬之意,大臣亦已陳達於榻前,擔持軍及奠床,則令該道量宜題給,而造墓軍亦令該曹參酌稟處,何如?傳曰,允事,命下矣。今此兩喪遷葬時,造墓軍六十名,一朔赴役,而煙水軍價,分半上下之意,敢啓。傳曰,六十名之價,似爲略少,限百名題給,可也。
以開城留守吳挺緯,儒生曺錫等査治事辭狀,傳于李俊耉曰,勿辭察職事,回諭。
以平安監司狀啓,八字不書事待罪矣。傳于李俊耉曰,勿待罪事,回諭。
大司諫南九萬,司諫李程,正言李暹啓曰,海美縣監崔鳴後,曾爲郭山郡守時,轉用國穀,及其遞歸,使其鄕所輩,勒斂民間,以充其數,當國恤之際,遍奸邑婢,醜惡之事,不一而足,又爲慶興府使時,貪縱之狀,有不足言,而滛悖無倫,殆非人類所忍爲,及爲咸興中軍,怪駭之擧,又如前日,北方之人,至今唾罵,如此之人,何可更畀牧民之任,而又加資級,兼授將領乎?請海美縣監崔鳴後亟命罷職,削其新授加資。諸各司新入之官,免身罰禮痛禁事,纔已請啓允下,而都摠都事鄭德謙,乃於禁令之後,設辦酒肉,入送直所,且其右位,稱以公用,徵捧木匹於德謙云者,不有法令,仍循弊習之狀,極可痛駭,請都摠府郞廳行首掌務及都事鄭德謙,竝命汰去。答曰,不允。末端事,依啓。
李俊耉,以兵曹言啓曰,當日良人韓雄俊稱名人,自金虎門入來,差備門外擊錚,極爲駭愕。令攸司囚禁治罪,同門守門將呂安弼,常時不能禁斷雜人,以致闌入,亦爲非矣,推考何如?傳曰,允。
又以義禁府言啓曰,本府在囚罪人尹聖擧,自去月念前,火症重發,有時窒塞,而罪人宋繼宗·李慶綿,俱以病重,連有保放之擧,故尹聖擧所患雖重,不敢入啓,以相當藥物,姑令救療矣,其病勢漸重,今則十分危劇,若因置冷獄,則恐無生道,亦有仰稟之例,故敢啓。傳曰,姑爲保放。
又以義禁府言啓曰,本府罪人宋繼宗,以可疑之疾,入啓保放矣,其所患,今已向差云,還囚之意,敢啓。傳曰,知道。
副提學臣李慶億,副應敎金萬基,副校理洪萬容,修撰金萬均等,伏以天威赫然,聖心警懼,攸省之方,靡極不用,而收召儒賢,禮意勤懇,中外聳聽,孰不欽仰應天以實之盛意也。前執義尹宣擧,學術才識,爲世所重,自在先朝,虛佇招延,逈出尋常,殿下亦嘗累加聘召而不至者也。伏聞今者,宣擧因事適來都下,明將還歸云,臣等之意,謂宜卽下明旨,使之留待,從容賜對,有所咨詢,則其於開發聖心,進益聖學,豈不大有所助乎?臣等待罪論思之地,當此虛心求助之日,顧無一言之裨補,竊自附於詩人白駒之義,敢有所陳達缺二行取稟。
午時,上御熙政堂,受鍼。入侍都提調許積,提調李一相,副提調朴世模,假注書柳梴,記事官洪萬衡·崔後尙,醫官崔有泰·李東馨·安禮·金有鉉,只醫官入侍,都提調以下,伏於楹外,受鍼左右穴處。手部,合谷·中渚·尺澤。足部,太沖·崑崙·絶骨·三里。執鍼崔有泰。
夜三更,彗星見於張宿十一度,去極一百十五度,形色尾迹,比昨無加減。
上在昌德宮。停常參·經筵。
夜一更,月暈。自三更至五更,彗星見於張星下。
藥房都提調許積,副提調朴世模啓曰,伏未審夜來,聖體若何,連日受鍼之後,眼候漸有差減之效乎?臣等憂慮未弛,敢來問安。答曰,知道。
大殿,政院·玉堂問安。傳曰,知道。
金壽興,以都摠府言啓曰,副摠管權。缺二行
區畫亦極猥雜無倫,而旣以應旨爲名,若以言不可用而黜之,則恐或有妨於進言之路,玆以捧入之意,敢啓。傳曰,知道。
院前啓,措語見上請海美縣監崔鳴後亟命罷職,削其新授加資。答曰,依啓。
金始振,以戶曹言啓曰,前執義尹宣擧處,食物單子啓下之後,卽爲依數輸送於尹宣擧所寓之處,則午前已爲發歸云,故未及傳給之意,敢啓。傳曰,知道。
李俊耉,以吏曹言啓曰,幼學朴晉卿,爲其父德壽上言,冀蒙優老之典,而德壽八十五歲,曾經實職六品,故已爲訪問啓稟,加資下批,此上言不爲回啓之意,敢啓。傳曰,知道。傳于李俊耉曰,政事,明日爲之。
判尹李浣疏曰,伏以臣重得狗馬之疾,呈告請急,未蒙恩許,臣之情勢,十分狼狽,不得不仰首申籲,更叫天閽,臣誠惶恐待罪。第臣之痼疾,聖明之所洞燭,而幾死復生,更陳危悃,乞解訓局之任,非止一再,微誠未格,未獲允許,徊徨悶默,黽勉陳力,頃於操鍊之日,重觸風寒,因成外感內傷之症,左邊不仁,專不收用缺右邊胸脇牽引缺二行年垂七十,纔經奇疾之餘,況玆所不堪之任,雖欲自力,其勢末由,而況賤疾彌篤,缺悶迫之情,竊恐淵鑑之未能下燭,而有此格外之言也。臣之本職兼帶訓局,俱是劇務,決不可虛帶職名,曠廢機務,伏乞聖慈,俯察危迫之情,臣之本職及訓鍊大將之任,亟命遞改,以便公私,不勝幸甚。當此玉侯未寧之日,臣旣不得進參於問安之列,又將私悃,瀆擾於靜攝之中,臣罪尤大,臣無任惶悚戰灼之至,謹昧死以聞。答曰,省疏具悉。卿其安心勿辭,調理察職。
獻納鄭錀疏曰,伏以臣因公出外,今已累日,而所掌事務,極其浩汗,若待完就之期,勢將淹延時月,還朝遲速,未可豫料,臣之職名,非如尋常閑漫之比,虛帶曠官,誠有所未安者矣。不得不冒昧陳懇,伏乞聖慈,俯察危悃,亟許遞改,以安微分,千萬幸甚。臣無任激切屛營之至,謹昧死以聞,踏啓字下。
僉知趙樘疏曰,伏以臣譾劣無識,最居人下,黽勉從仕,絲毫無補,耿耿愚衷,無路自達,仍竊伏念,蒭蕘之言,聖人擇焉,有懷必陳,分義當然,玆不料其卑賤,敢效一得之愚,伏乞聖明採施焉。臣竊惟凡弓箭之法,大率同然,而獨於吾東,本用强銳者,弓之體短而力强,箭之制輕而疾銳,手用皮匣,指用角舌,持弓審固,彎弦必滿,射輒得中,中輒得傷,此所謂我國弓箭之法,冠於天下者也。棄其舊制而不用,取其新法而用之,則射法不能得其精,武藝又安能得其用乎?其不可不審也如是夫,臣雖蠢愚,亦嘗事弓馬之藝,粗知其便不便,缺帿射之法,非特爲正已觀德而已也,其在武藝,所不可廢者也。缺二行各司輭其弓力缺所觸不猛,中不能入,入不能深矣。矢人之惟恐不傷人,豈缺然哉?窮羿·由基,古之善射者也,若使棄其常法,則必不能施其巧,況今號爲善射者,其爲才藝,不如窮羿·由基遠矣。不行帿射常法,徒務柳葉箭,則其果能射輒必中,中輒必傷,而能蹈堅摧甲,利用禦寇也哉?此臣之所未知者也。且弓箭之力,專出於臂力,臂力旣傷之後,更何爲乎?雖欲業之終身,有不可得也。是以,帿射之法,自古有之,鐵箭之法,不爲專用,兼以行之,古人射法次第之意,夫豈偶然哉?目今無舌之法,布施定式,十有餘載,技藝之常習,不可謂不熟,而其間優劣工拙,無以區別,業之雖便,用之無益,一至於此哉?我國弓箭之强猛,旣爲天下之最,非如他國之丈其長而皮其絃,且具銳用利器,古人之深思熟究,其啻尋常,以此而濟,何往不可?脫有緩急,舍此利器而不用,則鼂錯所謂器械不利,以其將與敵之說,信不我誣,而齎盜籍寇之譏,亦庶幾近之矣。臣竊聞之,昔我太祖大王,以此角舌之猛,皮匣之利,南征北伐,所向無前,其後數百年來,藏置豐沛本宮,手澤猶存焉,則今不可廢此法也,章章明矣。方今聖上當宁,賢良贊化,文治武謨,無不畢擧,至於射法,亦極精妙,實非臣愚所敢容喙,而今之言射者,皆以無舌爲病,欲矯者久矣。恬嬉度日,忨愒成風,曾無一人上聞,値此災異疊現之日,狂瞽之衷,不得不達,臣罪萬死,臣愚以爲,有舌之制,以爲常用之法,無舌之射,不爲全然革祛,或時以習之,間以行之,則武藝之妙,竝美於古,穿楊之技,可見於今,其有益於待變之策,豈淺尠也哉?伏願聖明,勿以臣言微而棄之,詢問臣僚,睿裁便否,以爲變通缺二行聖主明王,遇災而修攘者,莫若成湯之六責,宋景公三言,未知成湯六責中事,其果無於聖朝乎,宋景公三言,其能留念於乙夜丙枕之中歟?臣本武夫,素昧知識,而以成湯之六責,宋景公三言,仰瀆於天聰,固知罪合萬死,而今承求言之敎,惶恐敢達,不勝隕越之至,謹昧死以聞。答曰,省疏具悉。疏端進言之誠,予用嘉尙矣。
淸風府院君金佑明疏曰,伏以臣之無似,忝居肺腑,無毫毛裨益國家事,而徒然竊位,欲退無由,常懷憂慓,若隕淵谷,不幸茲者,復招群謗,災乘福過,誠亦無怪,臣欲緘口杜門,甘受僇辱,以俟處分,而人言罔極,罪戾如山,泯默晏然,自同無事,固臣之所不敢也,而仰首嗚呼,一暴危悃,亦豈臣之所得已者乎?臣伏見執義李端相疏本,則其所謂宋時烈不安於心一節,大有可駭者。臣家昔年之事,出於無知妄作,不自覺已陷於大罪,人言旣發,悔之莫及,兄弟相對,惟以不孝爲痛,臺論措語,雖有爲人子所不忍聞者,而孽由已作,奚暇尤人?當時之心,亦只如此,則夫豈至於積歲閉蓄,以爲私恨,而不先國家之急乎?天日照臨,聖明在上,臣固不敢有所虛飾,以重取欺負之罪也。若其匿怨以友,聖人攸恥,脅肩謟笑,君子所病,則意謂無所偏黨之心,或見怒於仁人,而實不料區區自守之志,反致疑於今日也。夜分深巷,情話款款,引慈微端,藏而待時,至今陳列,言語文字,自相不同,而推兄及弟,掩而囿之,其所謂亦必無異之四字,亦安知其不出於莫須有之遺意乎?當面而輸,背面而非,陷人自售,不識羞恥,世間市交,容或有之,而端相豈爲此哉?此固知臣之殃禍未盡,而天誘其衷,使端相缺二行粗效野人獻芹之忱,此誠韓愈所謂獻御固已痴者也。今臣之蒙恩國家,固非如野人之疏遠,則憂遑煎迫之際,不見進一味不缺二字事而筵臣·臺臣,倡而和之,一塤一箎,若獲奇貨,吁亦甚矣,臣前有亦必無異之嫌,後有曲逕貽累之罪,謂宜臺議之發,不少饒恕,而恭竢累日,未有所聞,今若斷自聖衷,亟先斥臣,則豈不快於人心,合於國體乎?臣之此言,非緣見逼乘憤而發。如臣無用之身,濫叨非分,受國厚恩,出尋常萬萬,當此災異孔棘之日,苟可以利國家,以身當之,死且不辭,是亦報恩之秋也。伏乞聖明,特命有司,或黜或竄,惟法所當,以開賢路,以杜曲逕,則臣身幸甚,國家幸甚。臣無任瞻天祈懇之至,謹昧死以聞。傳曰,下備邊司。
兵曹判書金佐明疏曰,伏以無狀小臣,才居衆後,爵在人前,災孽之生,理所必至,況又不避戚畹之嫌,久專本兵之權,戎之伏莽,奚止三歲?到今顚躓,亦云晩矣,但臣所大恨者,緣臣斂退之不早,卒至貽辱於聖朝,又令淸名之士,得賣官之名也。臣與執義李端相,家世相親,情義有素,年前端相乘夜來訪,致其繾綣,語臣曰,近有往來行言,予旣有所聞,不可不言於君者,豈不由於君與尤菴情義阻隔而然耶?所謂尤菴,卽宋時烈之號也。臣答曰,吾與尤菴,情分未深,己丑奔哭國恤之時,兩造往見,戊戌再入之初,以知申事引與登對,其後承先王之敎,往傳久未引接之意,末久遭艱,尤菴來吊而去,逮遭後喪,有閔維重請罪之論,流聞其時之事,尤菴果爲與知云,吾於首事之閔維重,雖不能缺爲交至於共濟國事,誓不存纖芥之私於胸中,閔維重兄弟,亦且知其缺從於與聞之尤菴,有何厚望宿怨,而缺二行尤菴不能如世人之如七十子之服孔子缺數字尤菴惜之。端相又問於臣曰,尹缺制之論,所見如何?臣答曰,吾非知禮者,何可折衷也?缺善道之用意搆揑,不仁甚矣,而至於當服三年之說,不爲無據,端相曰,此則吾見與君不同矣,其時說話,大略如斯,出於臣口,入於端相之耳,此是朋友間吐露情款,彼此無隱之意,而端相則有意而叩之,臣則率口而應之,安知其日執爲戶契,以爲賣臣之資哉?且其疏中,佐明以維重此事,出於時缺云者,非其實狀,豈有以曾所不知之語,語於端相之理乎?設令臣有是心,又有是言,若論彼此交際之如何則可也,豈可以此爲賢者進退間大關緊之物事乎?又曰,佐明且嘗以時烈服制之論爲不是云,謂若臣因其私怨,知其論之是,而强爲立異者然,凡人之所見,各自不同,且在游·夏之列者,亦不能聲入心通於夫子之訓,是何傷乎?而端相今乃勒定其如此,此必欲歐而納之於懷嫌醜正之地者,亦何心哉?又曰,殿下若不信臣言,試以此下問於佐明,亦必不敢以臣言爲不是,此又慮臣之掩覆此事,爲此丁寧操切之語,不亦甚乎?自古及今,未聞賢者之進退,由於國舅意向之,如何,而今其言曰,佐明之意如此,則國舅之意亦必無異云者,尤爲可懼。國舅之意如此,則又將推而及之於何所耶?若謂端相竊自附於事君無隱之義,徒爲是全無歸宿之語,而等閑說過,則又何以臣何忍囁嚅不言,以負殿下爲言哉?臣於此不欲質言,更作負端相之人也。噫。使端相若能眞知時烈難於輕進,實由臣身,而又欲其幡然,則端相於臣心事,亦非全然不知者,何不曰雖有一時行言,而臣嘗見佐明而問之則小無含憾之意,但其論議及意見不同,而此則無他,由其見識之未明缺二行事藏蓄無限底意,必欲使內外疑阻,缺數字俱病而莫之恤者,夫豈偶然哉?今臣情勢,無論端相立心是非之,如何,其不可共立於朝則決矣,臣非不知屛竄郊畿,以俟嚴命,而揆以分義,亦有所不敢,姑且隱忍遲回,露章自列,有若與端相呶呶爭辨者然,臣尤不勝愧恧之至。伏願聖明,俯燭危衷,亟削臣職,迸諸荒裔,以答公議,以謝國人,千萬幸甚,臣無任憂怖戰灼之至,謹昧死以聞。傳曰,下備邊司。
前縣監池遇龍疏曰,伏以臣微末武夫,素無知識,地望輕賤,性且愚騃,然而愛君憂國之誠,不以卑愚而有間,故每欲竭其愚衷,悉陳所懷者久矣。今殿下遇災恐懼,輒下求言之敎,十行絲綸,辭意懇至,凡有血氣者,孰不感激欽仰乎?玆敢不避出位之誠,猥濫之罪,冒萬死仰陳,伏願聖明,不以人廢言,而試垂察焉。臣竊見今有一段痼弊,爲膏肓之疾,骨髓之病,若失今不治,則其勢必至於難救之域矣。何者,臣竊惟我國之凡干水陸正兵·砲保·雜色軍役,皆以良民充定,我國民數之中,惟士族·中人·庶孽·公私賤之類極多,而良民之數至少,夫以至少之良民,獨當難堪之衆役,其爲痼弊,莫大於此,就而論之,則擧國通然,而嶺南尤甚,臣頃爲漆原縣監時,目覩此弊,耳聞此冤,每欲備陳冤苦之狀,投進一疏,以達天聽,而職微人輕,且涉猥濫,再三趑趄,恐懼不敢,今請以其時慘不忍見聞者仰陳焉。臣謹取本縣各色軍案,撮其元額,則將至八百有餘數,而本縣類多士族·中人及豪勢庶孽閑漫優遊之徒,而良民應役之類甚少,故良民一家之中,或有父子兄弟四五人而或充水陸正兵,或充諸鎭射手,或充京砲御營兩保,無一閑遊者,其所納之役布,則大約四十尺細木缺二行是以夫耕不食,婦織不裳,去年賣牛馬,今年賣田畓,盡輸其父子兄弟之役,饑寒到骨,求死呼天,尤有甚焉者,一年之內,物故老除,連續不絶,以其有數之民,難充無限之代,故白髮鮐背,猶在徵布之列,赤身乳兒,已簿於軍保之籍,老除之恩澤,年滿之常典,掃廢已久,甚至於物故者,未及充定之前,則猶徵其布,謂之白骨徵布,此皆冤呼徹天,控訴無處,夫妻相向而泣曰,牛馬田畓,旣已盡矣。今將以何物繼之乎?百爾思之,無如逃散之爲愈也,扶老携幼,暮夜亡去則禍延兄弟,侵及四隣,一夫流離,十家爲墟,若使殿下親見其窮困失所之狀,則必當惕然矜惻,斯速變通,必不至遷延度日,置之尋常也,非特此也。脫有事變,起於南方,則以平日積冤懷憤之民,豈有死長赴敵之心哉?不待多年,相當致敗之形,已見於今日,豈非可憂之甚者乎?凡此軍政之弊,非獨一縣,一道同然,非獨一道,八道同然,臣竊潛究其弊,靜思其源,則未必無可救之道,而特患夫悠悠泛泛,莫肯深思而救之耳。臣請詳陳其源,昔在昇平之時,法綱修擧,故雖高門右族,不學無才,則汰降於正兵之役,或從事操弓,則托名於武學之案,不文不武而閑游者尠矣,又以忠順·翊贊·定虜·武學諸衛,以處兩班子矣。臣嘗聞長老之言,則平時人心淳朴,雖卿相子弟,不恥此號,視爲職分內事,至於中人庶孽之無蔭者,則不敢望此衛,爭入於觀象監生徒,圖免賤役,得參諸衛者,則以爲榮幸矣。近年以來,國綱解弛,人心巧詐,民失其職,寢以成弊,彼忠順·定武等諸衛之役,終年閑游,僅納正木二疋,比之於水陸砲保實役,則其爲閑歇,不啻霄壤,而士族子枝,固不論也。至於中人庶孽,亦皆厭避,豈非可痛之甚者乎?此輩旣皆厭避,而諸衛缺其勢不得不苟充,則兒弱之徵布,缺實由於此矣。臣試思其故,蓋水陸軍保之設,人所厭避,故州郡自有密符充定之規,至於忠順諸衛,則人所樂屬,故自詣兵曹,出其口傳,而元無搜括勒定之規,故奸細之徒,利其如此,士族中人之輩,旣無軍保見侵之患,故又欲竝免諸衛之役,虱游其間,終身閑過,多有脫漏,故兵曹番布,日漸減縮,良民由此益困,國勢職此所窘。嗚呼。祖宗之朝,以兩班子支,充定諸衛,中人庶孽,盡爲軍役,故國富兵强,良民不困,今則中人之厭避諸衛,下及良民,故軍額之數,由此日狹,而困窮日甚,若不急時變通,則危亡可畏,此臣之痛哭流涕處也,臣嘗在漆原時,憤其如此,試擇士族中三代學生之不識一家者數人,充定武學,則紛然呼訴,謂無舊規,期於圖免,臣招其父老諭之曰,三代學生,直充軍役,載在法典,有何所冤,今此武學,自是相當之役,在於中人之輩,則乃是過分之職,而猶爲稱冤,事甚痛怨云,則其中有識者曰,太守之言,誠爲至當,但已成規例,勢難猝變,若非事目,則以太守之力,似難復古,臣思其言,誠亦有理。嗚呼。州縣守令,每當歲抄之時,軍額多闕,上司督促,則至於生纔數歲之孫兒,其父母抱負來訴,哭聲撤天,黽勉充定,搔首悶歎而已,此非守令之罪也。勢不得已也。至於閑游之徒,則環立而在,爲守令者,畏其取怨,不敢下手,徒稱憤歎而已。若於此際,誠得充定事目,則守令當欣然奉行,速於置郵,小無難事矣。蓋依法定役之擧,有口者皆言其便,可見人情之憤鬱矣。今臣之所請者,非以士族中人直充軍役,惹起怨端也。姑將一一搜括,充定定虜·武學等衛,則旣復本役,有何所怨,然後良民之爲忠順·定虜·武學者,降定軍役,則勞佚相均,缺二行可紓民力,可補國用,無戶牌軍籍缺三字而其利益自倍矣,此非臣之創出新法也,乃是祖宗朝聖法也。殿下居祖宗之舊位,行祖宗之舊法,夫誰曰不可,何憚而不爲也?臣謹按將鑑博義,引孟子之說曰,不愆不忘,率由舊章,又曰,遵先王之法而過者,未之有也,此誠格言也。朝家又以些少取怨爲慮,此則斷不足恤也。臣雖武人,粗涉書史,昔在盛漢之時,史官踐更口錢之法,則雖卿相之子,未嘗閑游也。觀於中朝之法,證於南北隣國之事,皆未有如我國太半閑游之弊也,奈之何國不貧且弱也,兵不怨且困也?均是王民,或終身迭樂,或困苦難堪,在王者一視之仁,豈容如是?嗚呼。哀彼良民,若被軍役,陷於水火,困已極矣,怨已盈矣。歸怨君上,不直朝家,切齒腐心,甚於私讐,豈可以如此之民,驅之死效乎?脫有事變,無可奈何,不此之畏,而反畏取怨於閑游之徒,此臣所深惑也。今此搜括均勞之擧,樂之者良民軍役者也,不樂者閑游之徒也,良民軍役者,則平居出細布以助國用,臨難則被堅執銳,爲君上赴死地者也,閑游之徒,則平居不出尺布,不費斗粟,臨亂則鳥獸逃竄,無與於君上之難者也。今朝家輕失惠於被堅執銳之良民,而重取怨於鳥獸逃竄閑游之輩,此臣之所未解者也。伏願殿下,斷自震衷,行臣之言,先試嶺南,次推各道,如是而民心不服,軍情不悅,國不富而民不强,則臣請伏斧銊之誅。臣雖不敢知,卽今天災之告,果由於何故,而應天弭災之道,亦非臣之所敢與論,然臣謹按太公之言曰,民怨鬱結於下,則天譴必應於上,又按漢史,孝婦抱冤,三年枯旱,由此觀之,則天譴之來,豈非下民之所召乎?雖以一人之冤,仁愛之天,惻隱之報,至於如此,況今白骨老弱徵布,夫豈特一人之怨而止哉?臣又復見江華復設缺前轍亦可鑑也。雖有臨時畫軍分缺非萬全之策也。緩急之變,多出倉卒,若當事機急於呼吸,何暇給軍?設令給軍,缺三字卒必多顚倒之患。孫子曰,將卒不相習則敗。伏願殿下,詳訪廟堂缺一字給水軍兼造戰船,以爲萬全不虞之備,幸甚。臣伏見太公兵法,曰彗出之國,國君修其德政,備其兵具而樘待,又曰,以彗鬪者固倒而勝焉,說者曰,彗者,兵象也,人君當修德而行之,具兵而備之,臣愚以爲國之大事在戎兵,當此遇災修省之日,尤宜愛恤軍卒,得其歡心,固飭邊圉,以備不虞,若或斂怨於軍民,怠忽於關防,則恐非所以修人事應天災之意也。夫以殿下之聖明,與廊廟之賢臣,留心國事,深思熟講,如臣無識武夫,宜無可言者,而然蒭蕘之言,聖人擇焉。且臣狂愚之性,異於他人,故自前屢進求言之疏,粗舒忠憤之忱,雖被人之指笑,不能自止,況今纔自南方還歸,目見弊瘼,不勝慷慨憂國之忱,又輒投疏,干瀆天威,狂僭已極,罪在不赦,只俟誅譴而已,臣不勝瞻天祈懇惶悚之至,謹昧死以聞。答曰,省疏具悉。所陳之言,辭意切實,誠亦可觀,予深嘉之,當令廟堂議處焉。啓下備邊司,啓目粘連啓下是白有亦,前縣監池遇龍,曾前進言,非止一再,而今又應旨上疏,極陳良民軍役之偏苦,士族中人之閑游,欲爲査出諸衛之屬,以充其軍額之缺,其言誠出於赤心憂國,殊甚可嘉是白在果,此是大段擧措,若無籍民整頓之事,而先出是令,則終有着實之效,亦不可必,徒致騷屑,反有所損,有難猝然行之,從容訪問外方事勢物情然後,熟講便否,徐議以處爲白乎旀,江都四鎭,邊將設置之初,非不欲畫給水軍,而他鎭亦無有裕之處,不得推移分番,如有事變,則自當以入衛諸軍觀勢分番缺二行,何如,啓依允。
行副護軍安銑疏曰,伏以臣以武夫,旣無學術,又無才能,而歷仕三朝,近蒙超擢,常切憂懼,圖報無路,適當今日,聖上遇災警惕,至誠求言,耿耿愚衷,自激于中,而第臣性識昏庸,智慮淺短,固無奇謀嘉策可以格天心回天怒,裨補聖德之萬一者,猶有區區之懷,有所慨然於一二時弊,而此則廷臣之進言者,已盡陳達,今不可作疊床之語,瀆陳於冕旒之下也。惟是愚臣素所歎咄,必欲上聞者,則不當有所含默,辜負聖恩,故不避僭越之誅,敢陳狂瞽之說,雖非有關於弭災之道,其於國家利害,所係非細,伏乞聖明,留意採納焉。臣竊伏念,臣嘗從事於弓矢之間者四十餘年,其於射法,粗效其便不便,請以便不便之理,嘗試進之。何謂其便也,强其弓利其矢而後,手用皮匣,指用角舌,則旣無手指之牽痛,又無動念於傷肌,故持弓必固,彎絃必滿,用力得完,而舍矢太猛,則以之射敵,敵無不摧,以之射物,物無不破,投之所向,無不如意,雖使終日而射之,臂力少無傷損,手指亦無所痛,則此豈非射法之至便者乎,何謂其不便者也?今之射規,手祛皮匣,指祛角舌,故手有傷肌之念,指有牽痛之處,而彎不能盡其彀,射不能及其遠,則人皆弱其弓而細其鏃,故弓力甚輭,矢氣大緩,所觸不深,所中不猛,則使射者猶恐不傷人之意,果安在哉?且夫以善射之才論之,則有舌之前,中數之人,不可勝數,至於無舌之制,行之十有餘載,未聞中數之人,而其間雖有一二人稍勝之才,或中或不中,不盡其規,則此乃僥倖之才,而不可謂中數之才也,若使臣言虛誕而無實,則抄其善射者數人,召之於前而試其無舌有舌之才,則中不中之優劣缺二行將不得更戰,故終夜深思,創設有舌之制,而今日之戰,終至大捷云,則有舌之制,其來久矣,而大有關於戰場者,亦可見矣,非徒耳聞也。臣請以目所見,身所檢者,爲殿下煩瀆焉。往在丙子之亂,南漢被圍之日,臣以都監哨官,守堞於望月峯下,正月二十三日夜半,敵鋒猝迫於臣所守之處,而雲梯列植,三處敵兵,無數相繼而上,當初救急,雖頼三稜杖搏擊挫勢,而及其敵勢小退,旣奪雲梯之後,則旋以强弓利矢,達夜俯射,一夜之間,所射矢數,將至三部半然後,敵乃退去,終能保全,若於其時,使無舌射之,則必有指繭之患,而豈敢如是發矢之多也?臣於此,益知有舌之制不可廢者,章章明矣。大抵我國之長技,只以弓矢聞於天下者,弓焉而最短其丈,故弓力甚强,矢焉而以大爲體,故矢氣太勁,而能彎其强發其勁者,以其角指之有舌故也。今祛其舌而弱弓輕矢,則有天下長技之名,而無天下長技之實者,此豈非軍務之大可寒心者也?伏願殿下,留心察納焉。且臣兼任全南右水使時,目見弊瘼,而欲陳於黈纊之下者,已有年矣。臣請以其時數條之弊,更爲煩贅焉。臣在任之時,遍觀一道點閱軍器,則素稱精兵者,不知坐作之節,務修軍器者,徒爲鈞名之餌,元定軍器,則廢閣不顧,稱以別備者,苟充其數,徒費物力,而實則無用,脫有不時之變,則以鈍當利,以弱較强者,比若放群羊而摶猛虎之類也。豈不大可寒心哉?至若沿海各邑,皆有舟師,而棄置船所,委諸代將,所謂代將者,皆是土着品官,而不尊不信,故雖有稟改之事,莫敢開口,言或不聽,而至於春秋水操之時,文南守令,例不來會,而只使代將代領其軍,則戰船與軍器缺二行伏願殿下,嚴明傳敎,極擇代將,與之缺改軍器而使之直爲稟報于水使,而察其軍器之精鍊,及其授任之久勤,或論以賞罰,或轉授實職,以爲勸奬之地,則小有萬一之助,而又使文南守令同參於春秋水操,則戰船與軍器,似無疏迂之弊矣。至若兩界邊將邊帥,則各其地方官,例爲給料,而無放軍徵布之規,獨於三南則邊將邊帥,旣無給料之規,故勢不得已放軍徵布,以爲朝夕之供,不特關防之道有所虛僞,其間亦豈無濫觴之弊乎?窮殘土卒,未能及期,則鞭扑又從以狼籍,故不能奠居,散而之四方者,不知其幾人也。冤號之聲,慘慽之言,徹于四境,歸怨朝家,則此不感傷和氣,召災致變之一端也。伏願殿下,更加留意,其令該曹磨鍊廩料,革祛徵布之規然後,若有一分侵漁之事,則論以贓律,一而使邊帥祛其橫斂之習,一而使軍卒除其納布之冤,專意於關防戰具之備,則民雖至愚,其於顧恤之典,必有所感發,而亦庶乎轉災爲祥之一照也。臣固知殿下之愛軍卒者出尋常萬萬,故都監之兵,侍衛之士,已極精鍊,而至於外方之軍,則農焉而輸入租稅,績焉而盡用軍布,身無一衣,手無田器,奚暇習軍旅之事乎?自官家雖有習放習射之規,必借弓矢鳥銃,而不過數巡逢點而已。其爲才藝,何時可習,而將焉用彼卒哉?臣愚以爲,藥丸·弓矢之辦出雖難,而使各其砲射手,一依都監精抄軍例,捧授弓矢鳥銃,常常弛張,每每調習,則其爲才藝必至於精,器械亦至於利矣。惟此四弊,皆臣目擊而痛惋,常欲一陳於聖明,而尙未敢議之也。當此求言之日,忘其愚拙,缺二行答曰,省疏具悉。進言之誠,予用嘉之,湖南弊瘼,當令廟堂議處焉。批答出內下日記啓下備邊司,啓目粘連啓下是白有亦,五衛將安銑上疏陳弊中,元定軍器,則廢閣不顧,稱以別備,苟充其數之說,自前有之,故舊軍器爲先修補後,新軍器措備之意,曾已申飭外方爲白有旀,沿海舟師代將之規,行之已久,今欲更改,則未必有着實之效,而先致騷屑,若令諸道水使擇其人而差定,久勤察任,顯有功績者,待該曹啓聞,依陸軍將官例遷轉之規,以爲奬勸之地爲白乎旀,南邊邊將自官給料之事,缺數字勢有窘礙,尙未擧行,今雖猝變,缺數字軍兵不能自備鳥銃者,已有官給之規是白在果,至於庫中弓矢,盡出分給,則雖有常時調習之便,折傷之後,繼辦誠難兺不喩,亦不無難便之勢,今姑置之,何如?啓依允。
夜三更一點,彗星始見於東方天際,有陰雲,不得明見,至三點,雲散之後,詳細測候,則在張宿七度天廟星東,去極一百十三度,形色尾跡,與昨一樣。
上在昌德宮。停常參·經筵。
夜四更五更,彗星見於張星下。
藥房都提調臣許積,副提調臣朴世模啓曰,大雪之後,寒威猝緊,伏未審夜來,聖侯若何,眼候漸有差減之效乎?今日受鍼,依前定以午正宜當,臣等區區憂慮,敢來問安。答曰,知道。
有政。吏批,判書金壽恒病,參判李尙眞病,參議李慶徽進,都承旨朴世模進。兵批,判書金佐明上疏。缺二行
吏批啓曰,判書·參判病不來,小臣獨政未安,何以爲之?敢稟。傳曰,只出緊任。以李敏敍爲獻納,尹以明爲禁府都事,安汝恒爲安陰縣監,洪茂爲開寧縣監,鄭後湛爲柒谷府使,朴長遠爲內醫提調,洪錫箕爲海州牧使,李箕男爲長湍府使,朴就文爲海美縣監,前縣監崔鳴後通訓加資改正事,捧承傳,以鄭錀爲副司直。
李天基啓曰,禮曹判書李一相,以其家近處奴僕五人及家內婢子一人,相繼苦痛,明是染疾,勢難出入於內局之意,陳疏到院,元疏則不敢捧入,而當此受鍼之日,合有變通之道,藥房都提調亦以爲不如不速爲稟處云,敢稟。傳曰,然則遞差可也。
吏批啓曰,新除授海州牧使李時萬,以奴名呈狀于政廳曰,重患痰喘之症,積年沈痼,自前月望後,又得傷寒,委頓床席,晝夜苦痛,食飮專廢,多般用藥,尙未發汗,痛勢日益深篤,有時不省人事,旬月之內,玆無起身赴任之望云,李時萬,累次以病呈狀,而以調理赴任論退矣。今又來呈如此,而聞其病勢,實難赴任,此時曠官之弊,不可不慮,海州牧使李時萬改差,何如?傳曰,允。
李天基,以司饔院官員,以都提調意啓曰,頃日因戶曹判書洪重普所啓,司宰監供上黃大口魚,依生鮮例稱量以入事,傳敎矣。曾在已亥年生鮮尺量變通之時,兩大妃殿則依前尺量捧入事有敎,今當依受敎奉行,而今此黃大口變通之時,元無兩大妃殿區別之語,今亦依生鮮例,依前尺量捧入乎?敢啓。傳曰,依生鮮例擧行,可也。
掌令李秞啓曰,臣伏見開城府留守吳挺緯辭狀,則有曰白日場書題,無一不出於臣,科次等弟,亦出於臣,敎授石之珩雖欲代述,似無其便云,而隱然申救,有若全無是事者然,其意所在,固未可知也。敎授石之珩一官三年,爲任已久,締結富商,代製受賂,至於起家舍買田畓之說,騰播衆口,人皆唾鄙,而吳挺緯乃敢如是費辭,無非論事之臣見輕之致,臣安得晏然而已乎?請命遞斥臣職。答曰,勿辭。又啓曰,開城府儒生等會飮之弊,罔有紀極,當此減膳禁酒之日,猶不知止,則本府所當一切禁斷,而終不能禁,又從以爲辭,已極可駭。至於敎授石之珩事,頃日論啓之後,初無査問之事,而留守吳挺緯,乃敢費辭張皇,以爲申救之地,其在事體,固不當如是。請開城府留守吳挺緯從重推考。答曰,依啓。
李延年,以吏曹言啓曰,竹山居進士鄭華胄,楊根居幼學權埱,江華居幼學宋百祜,高陽居幼學金敏器,楊州居幼學林世柱,富平居幼學申應宗,楊州居幼學趙尙立,振威居幼學李就仁等上言,啓下本曹,而限內不爲現身,不得回啓之意,敢啓。傳曰,知道。
上御熙政堂受鍼,入侍午時,都提調許積,副提調朴長遠,假注書柳梴,記事官洪萬容·崔後尙,醫官崔有泰·金尙誠·李東馨·金有鉉,只醫官入侍,都提調以下,伏於楹外,受鍼左右穴處。手部,合谷·中渚·尺澤。足部,大沖·崑崙·絶骨·三里。執鍼崔有泰。
夜自二更至三更,陰雲蔽天,彗星所在,不得看候,至四更三點雲散之後,始得側候,在張宿一度天廟星下,去極一百十六度,其體與前一樣,而尾跡似廣,而其末稍淡。
上在昌德宮。停常參·經筵。
夜自二更至三更,彗星見於星星下外廚星東。
下直,錦山郡守金宗一。
藥房都提調臣許積,提調朴長遠,副提調朴世模啓曰,伏未審夜來,聖體若何,眼候漸有差減之效乎?今日受鍼時刻,依前定以午正宜當,臣等區區憂慮,敢來問安。答曰,知道。
大殿,政院·玉堂問安。答曰,知道。
缺二行請出標信。傳曰,知道。
傳于金壽興曰,石灰二百石,送于內需司事,言于該曹。
金始振,以戶曹言啓曰,以禮曹啓辭,島中求貿有毛熊皮十令,令該曹措備事,允下矣。卽令平市署聞見有處,多般求得,而京中市上,絶無所儲者,雖許以重價,決無可得之路,依前例分付江原道,使之趁速得送,以爲及時下送之地,何如?傳曰,允。
李天基,以弘文館言啓曰,下番四員內,修撰吳斗寅陳疏,副修撰沈榟方在服制中,副修撰金錫胄,除拜經月,尙未出謝,修撰臣金萬均,獨爲入直已久,卽聞其母病復發,前患氣逆之症,顯有添劇之漸,而無替直之員,不得出往救護,副修撰金錫胄牌招肅拜,推移入直,何如?傳曰,允。
李天基啓曰,濟州御史,旣已收聚試券上來矣。大提學命招,科次以入乎?敢稟。傳曰,命招,科次以入可也。
以江華留守趙復陽,官舍失火,不能檢飭事待罪狀啓,傳于李天基曰,勿待罪事,回諭。
李俊耉,以宣惠廳言啓曰,本廳郞廳洪茂,爲人剛明,諳鍊事物,故專管湖西大同矣,昨日政移拜開寧縣監,當此秋等文書往復査正之日,不可付諸生手,開寧縣監洪茂改差,使之仍察郞廳之任,何如?傳曰,允。
李天基啓曰,大提學命招,科次以入事,命下矣,闕門垂閉,明日待開門命招之意,敢啓。傳曰,知道。
上御熙政堂受鍼,午時入侍,都提調許積,提調朴長遠,副提調朴世模,假注書柳梴,記事官洪萬衡·崔後尙,醫官金尙誠·崔有泰·李東馨·金有鉉,只醫官入侍,都提調以下,伏於楹外,受鍼左邊穴處。手部,合谷·神門·尺澤。足部,大沖·崑崙·臨泣·三里。執鍼崔有泰。
上在昌德宮。停常參·經筵。
夜一更,有霧氣。二更,月暈。自二更至五更,彗星見於外廚星下弧星東,尾跡漸指天北,其末似稍淡。
藥房都提調許積,提調朴長遠,副提調朴世模啓曰,寒威有酷,伏未審此時,聖體若何,昨入湯劑,其已進御,而眼候漸有差減之效乎?今日受鍼時刻,依前定以午正宜當,臣等區區憂慮,敢來問安。答曰,知道。
大殿受鍼後,二品以上單子問安。答曰,知道。
李俊耉啓曰,大司憲宋浚吉,掌令南天澤在外,執義李端相上疏入啓,掌令李秞式暇,持平朴世堂·申厚載出使,今日以監察茶時之意,敢啓。傳曰,知道。
李天基啓曰,慶尙左水使李旰,以靑魚節晩不産,趁未封進事,馳啓待罪矣。凡待罪之規,內而宰臣及承旨,外而觀察使外,不敢爲之,而兵使亦無此例,況水使,乃是三品之官,尤有所不敢,而乃敢偃然馳啓待罪,其不識事體甚矣。請李旰推考。傳曰,允。
傳于李天基曰,平城府院君遷葬時,力所不逮處,從略顧視事,分付忠淸監司。
李天基啓曰,濟州儒生製述科次事,命下矣。卽者大提學,送言于本院曰,自前提學有同參之規,今無提學,須以副提學牌招同參之意,啓稟云,副提學李慶億,卽爲牌招,何如?傳曰,允。
上御熙政堂,受鍼。入侍都提調許積,提調朴長遠,副提調朴世模,假注書柳梴,記事官洪萬衡·崔後尙,醫官金尙誠·崔有泰·李東馨·金有鉉,只醫官入侍,都提調以下,伏於楹外,受鍼右邊穴處,手部,合谷·神門·尺澤,足部,臨泣·大沖·崑崙·三里,執鍼崔有泰,都提調以下請對。傳曰,入侍。
許積曰,自上眼候漸加,受鍼而尙無顯效乎?上曰,極盛之時,受鍼之效易矣,而將盛之時,則鍼效未速矣。許積曰,朝夕水刺進御之際,別無所減乎?上曰,飮食則無減矣。許積曰,星變迄未消滅,今則體雖似短,比前稍廣矣。上曰,體短者,無乃欲消之意乎?日夜所望者只此耳。且星文無處不照,天下同然見之耶?許積曰,雖是天下之普照,不可以此爲他國之照應,而小忽其警懼之心也。缺右議政許積所啓,近以呈辭紛紜,諸各司官員,多有不備者,漢城府則判尹李浣,累度呈辭,其在事體,誠爲未安,而李浣,筋力已衰,非特軍兵之操鍊,文書又極浩繁,以旣衰之筋力,難以兼察,而且其所患,亦是實病云,判尹之任,遞差似當矣。上曰,遞差,後政卽爲差出。又所啓,兵曹參議李元鎭,不爲仕䆠,將至十年,且以頃日致仕疏中說話觀之,則亦知其老耗矣。逐日呈辭,而政院不爲捧入,故致此曠官之弊,亦爲遞差,何如?上曰,竝爲遞差。又啓曰,頃日以進上煎藥所盛沙盒趁不進排事,司饔參奉李始述啓罷矣,厥後聞之則以爲下人不告於官員,有此遲緩之失云,此實下人之罪,而歸責於官員,至於罷職,事涉過重矣。上曰,其官員只推勿罷。又啓曰,鍼醫古有入直之事矣。自有入直之規,必數多然後,可以推移遞番,而亦有濫雜之弊矣。頃日汰去之後,只有七員,其數多少,自今以十員爲限,一依廳官例,如有闕直,則隨罷塡差,何如?上曰,依爲之。上曰,闕內病患時,一任醫女診察,而今則一二人外,更無曉解鍼術者,或有缺二字病患而治失其方,則必無效矣,不亦可憂之甚乎?許積曰,醫官所業之不精,皆由於臣等不能勸飭之致,自今以後,各別申飭勸奬矣。上曰,其中可有將來者,抄出別敎,可矣。
朴世模啓曰,頃以吏曹上言回啓,致勤聖敎,不勝惶恐之至。上曰,頃日草記,則以爲考其法文,則年八十以上,無職者,除一階,有階者,加一階云,上言回啓中,只擧缺語而末端,以勿施結之,似欠明白矣。朴世模曰,缺上無發落,何以爲之乎?上曰,以此意言之,還出給。朴世模曰,啓覆文書,旣已修正,以何日爲之乎?上曰,啓稟,擇日可爲之,而二十日後啓稟可也。許積曰,當此受鍼之時,凡干文書,不可親覽,使之讀而聽之,則眼候不減缺不可於念前爲之也。上曰,持公事取稟,則雖受鍼之時,豈有所妨乎?以受鍼姑停之日,啓稟可也。都提調。以下缺
上在昌德宮。停常參·經筵。
夜自二更至五更,彗星見於弧星中,尾跡指北,稍向東。
大殿,政院·玉堂問安。答曰,知道。
藥房都提調許積,提調朴長遠,副提調朴世模啓曰,伏未審夜來,聖體若何,昨日臣等親承受鍼後別無顯效之敎,臣等不勝憂慮,敢來問安。答曰,知道。與昨一樣矣。
李俊耉啓曰,大司憲宋浚吉,掌令南天澤在外。缺二行
李俊耉,以吏曹言啓曰,守令有闕,政事何以爲之乎?敢稟。
金壽興,以都摠府言啓曰,副摠管權大運,刑曹坐起進去晝仕,請出標信。傳曰,知道。
大司諫南九萬,司諫李程,正言張鍵·李暹啓曰,新除授柒谷府使鄭後湛,時爲大丘營將,以私事請囑於各邑,或有不得施行者,則至於推治鄕所,貽弊之端,罔有紀極,其巡歷列邑,點閱軍裝時,軍卒所持環刀缺數字輒皆中折棄之,一營軍卒之刀,殆無餘存,其缺濫之狀,不一而足,軍情大駭,怨聲沸騰,缺不可移授保障之任,請柒谷府使鄭後湛罷職,其代極擇差送。新除授安陰縣監安汝恒,爲人汚賤,人皆唾鄙,如此之人,決不可付以字牧之任,請安陰縣監安汝恒遞差。守令下直時,必見臺諫,其意有在,而靈光郡守成楚客,錦山郡守金宗一,金浦郡守李壽翼,不見臺官,徑先下去,其虧損體面甚矣,請竝命推考。答曰,不允。
李俊耉,以吏曹言啓曰,以本曹上言回啓,竝皆還出給,使之改入事,允下矣。臣等,曾將有階者加一階,無職者除一階之意,啓稟允下,謬以此當依此擧行,不必逐一更稟,故幼學及有階者,則但爲擧論於措語中,至於有職牒者,不無資窮,則泛請加階,終必難處,故姑不擧論,而上言者,旣已各散,尋回未易,將欲問于各道,取考職牒,資未窮者,不當依啓下施行,而乃其所願,則皆在老職堂上,故以勿施結語矣。辭意猶爲未瑩,致勤聖敎,不勝惶恐,今此還下上言十二丈,添刪措辭,改其結語,付標以入之意,敢啓。傳曰,知道。
李俊耉,以禮曹言啓曰,近來京中,染患漸多,本曹申飭東西活人署,使之一邊盡心救療,一邊連續牒報事分付矣。卽接兩署所報,病人出幕之數,至於一百四名之多,當此嚴寒,尙且如此,前頭春秋之後,則不無熾盛之患,誠極可慮,若自本署,只循例看救,則必多致斃之患,令兩醫司擇定解事醫員,劑給各種相當藥物,依前例往來於城外結幕之處,以爲別樣救護之地宜當,以此分付,何如?傳曰,各別救療之意,申飭可也。
上在昌德宮。停常參·經筵。
夜自二更至五更,彗星見於軍市星東,尾指東北。
藥房都提調許積,提調朴長遠,副提調朴世模啓曰,伏未審夜來,聖體若何?昨日問安之批,以與昨一樣爲敎,受鍼已至五度,而尙無顯效如此,臣等不勝憂慮之至,必須詳知卽今症候加減,方可議定仍爲受鍼與否,臣等敢來問安,竝此仰稟。答曰,知道。今日受鍼爲之可也。缺二行傳曰,政事,當日爲之。
有政。
吏批,判書金壽恒陳疏未下,參判李尙眞進,參議李慶徽病,行都承旨朴世模進。兵批。判書金佐明上疏,參判南老星進,參議未差,參知尹鏶中日進,左副承旨金壽興進。
吏批啓曰,判書金壽恒陳疏未下,參議李慶徽病不來,小臣獨政未安,何以爲之?敢稟。傳曰,仍爲之。
以尹元擧爲掌令,吳挺一爲判尹,洪處厚爲兵曹參議,李晶爲長城府使,金益廉爲平山府使,尹抗爲開寧縣監,金奐爲承文正字,李沃爲承文副正字,黃士誠爲蔚缺五字爲弘文副校理,林㙔爲工曹正郞,黃道宏爲平安都事,以老職,加前副正孔大信,學生朴苙等通政,加大護軍李希宗嘉善,以李浣·李元鎭·南天澤爲副護軍,李時萬爲副司直,洪茂爲副司果。
金壽興,以都摠府言啓曰,副摠管權大運,刑曹坐起進去晝仕,請出標信。傳曰,知道。
又以都摠府言啓曰,今日入直軍士中日習射,請出標信。傳曰,知道。
李天基啓曰,以禮曹藏氷事目,傳曰,負氷軍陳酒上下,或以毋酒供饋事,以遇災禁酒,姑勿擧行磨鍊,此非如浮費用酒之比,不過役軍禦寒之意,若或不用此規,則亦當饋以他物,何如是磨鍊上下,傳敎矣,負氷軍陳酒,毋酒供饋之規,不爲擧行,則有寒凍致傷之慮,元不係於浮費,且此外無他可以禦寒之物,依前例擧行,似無所妨。今此聖敎允當,此事目還出給,使之改付標以入,何如?傳曰,允。
金壽興,以備邊司言啓曰,兵曹判書金佐明,領敦寧金佑明等上疏,啓下本司矣。若以儒臣之退而不返,謂由於兩臣,則兩臣之不安,亦固宜也,而觀此疏辭,可悉其本情,則臺臣之言,自歸錯認,豈可以此過爲引嫌哉?至於金佑明,疏末所陳,初不深思,雖致人言,實與無端私獻有異,而言者之意,亦不過爲防微之地,不必如是自咎,竝使之速出察任,何如?傳曰,允。
大司諫南九萬,司諫李程,正言張鍵·李暹前啓,措語見上請柒谷府使鄭後湛罷職,其代極擇差送,請安陰縣監安汝恒遞差,靈光郡守成楚客,錦山郡守金宗一,金浦郡守李壽翼,請竝命推考。答曰,不允。推考事,依啓。
掌令李秞啓曰,五部坊役不均之弊,其來久矣。內司及諸宮家奴婢,則元不差役,至於砲手率丁,亦不差役,已非國家均役之本意也,且坊民之謀避坊役者,冒稱內司諸宮家奴婢,或假稱砲手率丁,中間落漏者,比比有之,各部現存坊民之無告者,偏受其苦,恆以不均稱冤,而至有罷契者,其在通均使民之義,不當如是,請令漢城府從長變通,俾無不均之弊。橫城縣監柳苾,到任以後,凡干政令,一任下吏之手,其間鄙瑣不法之事,有不可勝言。一邑之民,不堪其苦,惟願御史之廉問。且恨監司之不黜,其爲怨咨,至此極矣。請橫城縣監柳苾罷職。答曰,依啓。罷職事,不允。
金壽興啓曰,卽伏見全羅道點馬別監閔蓍重狀啓,則以任取遷路,自干禁令,待罪。缺二行
執義李端相疏曰,伏以臣於頃日引見時,又承牌召之命,而臣之病勢危劇,情勢難便,決無冒出之望,竟不得趨詣於登對之列,縮伏私室,恭俟罪罰矣,其後伏聞黃海監司徐必遠,淸風府院君金佑明,兵曹判書金佐明缺相繼陳章,臣不勝驚悚震悸之至。缺以上燼餘
吏批,以黃士誠爲蔚珍縣令,尹深爲副校理。政軸
上在昌德宮。停常參·經筵。
夜一更二更,彗星入天廁星中。三更,犯天廁西北星,尾末指東。
藥房都提調許積,提調朴長遠,副提調朴世模啓曰,伏未審夜來,聖體若何,眼候尙無差減之顯效乎?臣等區區憂慮,敢來問安。答曰,知道。
金壽興,以缺廳言啓曰,本廳壯抄三運軍兵,今已上來,逢點實名三百十八名,以此分作三番,依前例,與廣智營入直初軍兵,明日替代之缺二行傳曰,知道。
傳于金壽興曰,史官三員待命,騎馬九匹立之。
金壽興啓曰,史官三員待命事,命下矣。史官不備,宣傳官一員代送之意,敢啓。傳曰,知道。
右贊成宋時烈疏曰,伏以臣日者,不量時宜,妄有所言,以致風波之起,久未缺息,自訟其罪,常以爲雖復擢髮,無缺其時亟上請罪之章,而聖慈含容,未缺章累牘,終冀矜許,而顧以天威缺方生之日,不敢輒露姓名以駭聽聞,缺今者竊伏聞聖明遇災驚惕缺孝宗淳熙八年,垂象差忒,繼以冬缺出刑政之間而已,今以愚臣之事言之,缺不可終救,而迄逭誅譴,則不可謂缺之賤常帶崇資峻職,以經年歲,缺京外應旨之臣,已有以此爲言者,缺則此正臣自陳於聖鑑之日,故敢昧萬死,有此冒犯缺變異遽由於臣身,蓋以爲聖明政刑之紊,則實自臣缺以至於上干天怒也。伏乞聖明,亟遞臣職,繼缺以爲之兆,而修明政刑,以爲弭災之一端,則臣雖伏鑕缺萬萬無限缺一字於此者乎?更願聖慈財處焉。臣不勝激切屛營之至,謹昧死以聞。答曰,省疏具悉。嗚呼,上天之怒,何至今日而極也?變不虛生,必有所召而然也。中夜靜思,罔知攸爲,才附予意於下諭之書,而日望幡然之意,不意今者,先上引咎之章,其何舛於予意者遠乎?君臣之間,尙貴知心,而卿況兼甘盤之義乎?然則誠意之相孚,豈淺淺哉?卿之多少不安於心者,予欲一一明辯,而形諸文字,語意岨峿,此亦所以趑趄未果者也,到今更思,終始若是,則將無言予意之日,寔庸申告,惟卿念哉。竊念平日情義之相孚,未有若卿我之間,而今日諸臣之生疑,亦未有若卿我之間,何其然也?必有予之誠意未盡而然也。略擧其槪,而不擧其詳者,企望卿之上來,從容面諭也。久留不返,雖不可望,卿何吝一相見,而以伸予懷耶?此予所以未解者也,卿其深念此意,速圖幡然,毋負予日望之意。
安山縣監崔孝騫疏曰,伏以,臣誠愚昧,不識時務,濫叨國恩,累歷郡邑,自惟治一官守一職缺上獲罪戾,下招怨謗,安敢出一計畫一策,以間國政之是非哉?然聖賢經傳,略載於腹,前古興亡,昭在於目,九天雖高,寸葵傾日,一介雖微,片誠猶血,則當此聖明遇災危懼,側席求言之日,其忍默然而已乎?臣竊伏惟治治世治亂世,缺二字臣不敢知今之時治歟亂歟?仁祖大王,中興於前,孝宗大王,繼統於後,授之於我殿下,聖子神孫,三世一德,則不可謂不治也,人心渙散,朝著潰裂,上凌下替,底績無期,雖有智者,將不知爲殿下計,則不可謂不亂也。人之言治者,必稱堯舜,堯舜,大聖人也,不法堯舜,則皆非聖主,然熊挐虎攫,奏夔樂則妄矣,接刃交戰,舞干羽則迂矣。雖使堯舜當此世,不可純以堯舜之道治之也。必若周宣王之側身修省,又若漢宣帝之宗核名實,又必有尹吉甫·仲山甫缺二行動大作爲,毁譽不行於左右,聰明不蔽於田野,貴臣而缺烹阿而褒墨,卒致富强之業,道伯固不足法,其奮發振作之志,非今日所當務者乎?嗚呼,孝宗大王,以不世之主,際當治之候,一國昇平,指日可待,而不幸天奪我聖,民不被其澤,上而朝廷,下而草野,窮天極地之痛,何可量也?當此之時,朝野之所以尤大憂懼者,我殿下纔離阿保,沖德未著,人皆面相視而口不敢言,及其登寶位御紫極,身出玉缺中外聳驚,今日之得有今日,豈非祖宗積德之所由,而我先王敎導之極功也?然而援旣溺之嫂,不可責以受授之常禮,續垂絶之命,不可治以梁肉之滋味,循常守例,是豈振發衰世之道也?殿下卽位六年,未聞一政之顚倒人心,未見一事之激勵世道,大小酬應,若人之僅通呼吸缺不仁,其敢望一國之鼓舞振作,致斯世於維新之地哉?所以鼓舞振作之者,其亦有本,昔孔子對哀公問政,而以智仁勇三達德爲訓,智以知之,仁以行之,勇以斷之,舍此三者,宜無大者焉。夫智者,周通萬物,無適不然,而最難知者人也,殿下之臣,皆好其容,潔其服,揖讓於鵷鷺之列者,殿下視之皆以爲賢人君子矣乎?殿下之臣,其或高其談,大其論,面爭於殿陛之下者,殿下視之皆以爲忠臣義士矣乎?仁人君子,千載一二,忠臣義士,千載二三,則殿下其能洞燭於紛紛擾擾之中,而得其一二三乎?不有不世之智,則不可得非常之士,必如秦穆之收牛口,漢高之拔行伍,然後可謂知人之智,而不然而徒循三代選擧之遺法,欲得當世之士,是猶揭伯樂之圖,而索騏驥於缺也。夫仁者,博愛濟衆,由親及疎,而最難缺發政施仁,必先孤獨,則是仁也,而幽閑處獨,不聞不覩之中,其無一毫之私乎?殿下出號施令,猶恐傷人,則是仁也,而便嬖在前,宴私獨樂之時,亦無一毫之偏乎?涓涓不遏,必至懷山,燄燄不撲,其卒燎原,一幾之動,萬事缺二行不息不貳之武王然後,方可謂得心之全德,不然,徒效缺二字行之蒭狗,欲治衰亂之民,則是猶服周公之服,而望姬周之治也,夫勇者,發剛强毅,臨事快斷,而義以爲質者也,殿下馳騁六驥,快目壯心,則是勇也,而又有至大至剛,浩然獨存之氣乎?殿下克詰戎兵,治不忘亂,則是勇也,而亦有以義制事,擇善固執之道乎?小勇必至於傷大,委靡又至於不振,不有擧措合義,雷厲風飛之氣像,則不可振已死之士氣,續垂絶之邦運,必如堯舜之誅四凶,周武之用亂臣,奮然特斷然後,得聖人之大勇,不然,徒以快心從欲,爲勇斷之能事,則不幾於漢成之臨朝若神,而卒未免衰世之主乎?殿下苟能飜然改圖,大興發其心,好學以養其智,力行以長其仁,尙義以大其勇,則何事之不可做,何政之不可理乎?夫人君一身,萬化之源,口缺四字聲疾雷霆,心有所懷,化馳如神,善惡類應,捷於影響,其幾如此,可不懼哉?此其大綱也。殿下若以臣言爲無稽,請質於詩書。臣竊嘗慨國事之日非,參究聖訓,考之以歷代,得一愚計,其目有五,臣請縷陳,以伸其平素蓄積焉。夫人君聽治而托重者宰相也,雖有堯舜之聖,湯武之仁,不有輔佐之賢,罔與成厥功,雖有皐夔之賢,周召之聖,不有倚任之君,無以展其能,故聖人勞於求賢,而逸於得賢,是乃古今之明鑑,不可誣也。齊桓公,假之也,功烈如彼其卑也,一則仲父,二則仲父。噫,得周召之聖,則致成周之治,得管仲之智,則成伯齊之業,有若市金玉珠貝,責償缺人而輕重不差,任相之功,若是較著矣。用是而缺四字用是而進賢退邪,用是而鎭國家撫百姓,今也則不然,有宰相之名,而無用舍之權,有尊崇之號,而無鎭撫之柄,議一政而小官斥之,作一事而庸夫議之,使不得一日安於巖廊之上,將謀身之不暇,何可盡力於國事哉?缺二行智何能有補於國家,而爲倡於百僚乎?設使周·召·管·晏,復生於世,必不爲今日用也。昔鄧通,漢文之嬖臣也,丞相申屠嘉,檄召而廷辱之,文帝僅能持節而赦之,至曰丞相幾殺臣,而文帝不以是爲丞相罪,我朝故相臣黃喜,以微罪,庭曳度支之長而使自責也。缺低首甘心,而不以爲羞,蓋以地望之已定矣。故黃喜之言,至今出入於庸童小女之口,而使先朝待宰相,如今日之爲,則黃喜亦一土木之人,安能效其相業乎?臣謹按國朝故事,宰相率政府官,會廳上論治道,六卿各執其事,聽命而退,自夫此事之廢閣,能爲相業者無聞焉,豈曰無人乎哉?其勢然也。向者前監司臣徐必遠,上書論領議政臣鄭太和,而其議以缺二字而不盡其能不可也,請使復爲相。又如前日事黜缺三字之,可也。人皆以是爲直言,臣則以爲不達於理也。夫凡人之役僕也,任事不善,則威之以喝,繼之以杖,而猶且勉焉者,誠畏之也,其心不服。彼宰相者,士夫也,所重者分義,而旣不盡其力,則因斥不用,可也,而豈可又以黜斥罪之,以爲他日盡力之地,有若凡人役僕者之爲哉?其所待宰相之道,斷不如是也。臣不敢知殿下必以其言爲信矣乎?將使殿下,勌求賢之心,而以僕役待宰相也,豈可乎哉?殿下御臨六載,閱群臣,多矣,聽其言而觀其所爲,則豈不知某也賢,某也不肖,某也能,某也不能,瞭然於心目之間乎?果能明知其賢也能也,則不顧衆議,獨斷乃心,尊寵之,倚任之,有若周武之於周召,齊桓之於管仲,則彼旣賢且能,曷不盡其心,以報我殿下哉?如或不察於邪正之分,以謂忠者非忠,所謂賢者非賢,則指鹿之變,難保其必無,尤可畏也。惟在殿下以達德自勗,而得使臣之道也。若夫諫官,人君之耳目也,官雖卑,與宰相等,其不輕而重缺二行而目有諫諍之風者也。然而世無肅穆之風,國有委靡之勢,其故何哉?歷觀前古,以諫名世者,漢有汲黯·朱雲數人而已,唐有陽城·韓愈,宋有唐介·呂誨亦數人而已,若使今世之爲諫官者,皆如數子之忠直,則貫日之忠,前古之所無,而若徒有官而不有其人,則皆虛位也。缺六字實未曉,而抑有所慨然於心者,諫官一人,以某事發論,則或和而唱之,或强而行之,略無整己之力,徒多順指之心,不然則風波起於几席,肝膽同於楚越,終至於瀆擾聖聰,而亦非關世道係盛衰之事也。又或有纖毫不偏於心,則有若終身之咎,不洗之辱,譁然紛起,必引而退,至於細微,則雖周公·孔子之聖,有所不及察,以此旋授旋遞,殆無暖席之暇,今日如是,明日如是,前者旣去,後者又繼,雖卓然獨立之君子,亦不超然於是矣。殿下視之,亦以爲當然,此臣之竊自慨然者也。昔陽城,爲諫議大夫,七年不言,韓愈著論譏之,而陽城不以爲嫌,卒能裂麻痛哭,扶陸而斥裵,諫官之道,固不當如此,而由今之道,無變今之俗,竊恐愈往愈亂,將不知所止矣。臣雖愚妄,若使臣計之,則莫若省其官而刪其職,各於一司置二員,而一長一副,必擇其謇謇匪躬之臣,而不限以年,如陽城之七十八年,革去避嫌之規,益勵補過之道,與宰相相可否,竝心戮力,是是而非非,則是國有四陽城也。竝漢唐數子之忠,而今忽有之矣。尙何患諫官之不多,而國勢之靡定乎?若然則正論出一,人莫敢議,無紛爭之患,有一德之休矣。殿下亦當以達德爲取用聽納之主,而恭己正南面而已矣,且夫人才,國之楨也,然不在於成不成,在於所用之故,歷代之培養,俱載經籍,臣請略之,姑以今日言之,內學外校,規模備設,今不必不如古,而乏才之歎,未有甚於今日者,何哉?夫天之降大任也,必先苦其心志缺二行待天之窮苦而後,能有所立,況其下者乎?噫,聖人亦然也,故祖宗之所培養,非不至矣,而抑其所以困苦之者,亦有其法,謹按國典,公卿大夫之子孫,有蔭而不擧者,例降爲順習者,非上天困苦之意歟?是故,爲公卿大夫子弟者,莫不奮然作氣,刻意於經傳,一以爲登科之資,一以爲他日事君之道,是故,下愚不移者外,雖庶人,激揚志氣者,大則爲公卿,下不失大夫,故家有赫赫之光,野多觀感之化矣。自壬辰之亂,國綱解弛,王法頹廢,士夫之子,雖不辨魚魯,而例稱措大,不耕而食,不織而衣,怠慢放肆,視學何物,則人才何自而興乎?非獨此也,在祖宗朝,敎道雖廣,仕路極狹,年未五十者,不許蔭仕,以蔭筮仕者,士缺故爲士者,以蔭爲辱,以學爲榮,不以貴家子弟有惰慢之氣,必以苦參·黃連爲助勤之資,故及出而爲仕,有以文章自任者,有以學行爲業者,上可以黼黻王猷,下可以振作世道矣。自夫蔭路之廣開,年纔弱冠,已有出仕之志,幸捷蓮榜,旋趨吏部之家,小者爲守令郞官,大者腰金鬂玉,驅一世於蔭仕之列,蠅營狗苟,束書投筆,而目獵耳剽,摘句尋章,列名榜眼者,非蔭官,則皆貴家子弟也,以是而取大科如拾芥,鉤高位如探囊,旣無積中之功,焉有肆外之文,旣無操己之行,安知事君之義?人才之不作,職此之由。嗚呼,道德尙矣,文章亦豈小哉?文者,乃是虛器,故必與時而升降,周衰,文病於戰國,兩漢之文,又衰於建安,唐之文章極盛,而又亡於五季,以其文之盛衰,點其時之治亂,則蓋岌岌矣。今之世也,所謂文,不過爲科者之文,誠可爲之寒心。昔韓愈謂缺三字俳優者之爲,俳優猶有象也,彼其之文,求之百物,不知所以狀之,夫何以我東文翰之地而乃至於此極也,今也歎人才缺二行各私其子弟,殿下安得以禁之乎?殿下若能以此先自勅於身,以爲表準之道,不敢以私意窺殿下則庶可矣。至若朝廷者,百官之所在也,朝缺以理也,君子在庭則朝廷正,小人在庭則朝廷不正矣。今日之朝廷,君子之朝乎,小人之朝乎?賢而多才,則是治世之君子也,不賢而多才,則是亂朝之小人也,人才之不作,久矣,濟世之君子,臣未之見也。亂朝之小人亦未之見也。所謂賢者,慮己自守,袖手傍觀,徒多思退之念,所謂不賢者,潔衣豐食,廣田宏宅,享百年富貴之樂,擬萬世子孫之業,哿矣賢者,律己可嘉,彼不賢者,亦獨何心?國泰民安然後,爲臣者亦享其祿,而徒思利己之貪慾,不顧國家之存亡,將欲置身於何地,而若是其甚耶?其心所在,誠不可測也。殿下若能知思退之所以爲賢,而寵之尊之,察冒進之非賢,而退之斥之,則無才者盡去,而有才者盡取,況擧爾所知,同氣相求者乎?今之患,又在於薄老成而厚新進,年過五六十,已作捐棄之物,年少缺二字神童楊億固奇矣,而膂力旣愆之蹇叔,顧亦不重耶?若以臣言爲不信,何不引歷代故事以觀之也?無遺壽耉,亦周公之所勉王也,以今觀之,有道山人,惟恐入林之不深,尙廉賢宰,惟思遜荒之不暇,則此非淸朝之美事也,殿下苟能智以審賢邪之分,仁以盡敬體之道,勇以決用舍之斷,以爲正朝廷之本則幸矣。若其民者,國之本也,民樂國安,民怨國危者,非假臣一二言,而殿下之所已燭也。嗚呼,今日之民困也,自夫兵革之屢經而民困,自夫倉穀之太多而民困,自夫軍賦之煩重而民困,自夫宮家之橫奪而民困,自夫刑獄淹滯而民困,自夫連年凶稔而民困。嗚呼,丙丁之亂,言之慘矣。孤人寡人,十室九空,頭顱滿地,鬼神不血,缺二行於畿輔大同難設,田租倍蓰,重以不時之役,又多煙戶之苦,民之可哀一也。倉穀所以救民,而南漢·江都之儲,多至累十萬,逐年而長耗,剝膚而椎髓,貧者已流,富者亦急,而秋遍於列邑,怨起於水陸缺民之可哀二也。軍額所以衛國,而各設衙門搜括缺騎步之抄砲保,水軍之充定,隨闕隨塡缺七十古稀而尙徵其布,母乳才離而已編卒伍,今年賣田而不償,明年賣宅而不足,流離轉徙,塡壑無幾,又從而徵族,抑又從而暴隣,族亡隣墟,又及於親知,民之可哀三也。親親仁民,王道無偏,而高明所克,畏虐異區,窮山僻塢,半是宮家之柴場,江坪郊岸,盡入宗戚之壠斷,天生草木,而民不措手,地出魚鹽,而利歸有窟,枯乾四呼,叩心籲天,民之可哀四也。刑獄中然後,民心悅,民心悅而後,人氣可和,而墨索拘攣,不無冶長之非罪,片言折獄,不見仲由之取信,形勢爲主,而是非則客,金帛有力,而曲直無證,至於强弱相竝,巧拙相虐,匹夫匹婦之冤,疲癃殘疾之痛,滿街載路,中外皆然,民之可哀五也。天時順然後,風雨調,風雨調然後,百穀可登,而一夏未換,水旱相仍,加以惡風無常,嚴霜早殞,沾體塗足,一身俱病,而三秋收實,屋場皆虛,賑恤雖急,而餓骨尙多,又方厲疫日盛,一年死籍,動以千數,天又殺牛,使民不得扶犁,民之可哀六也。噫,君子之於禽獸,不忍聞其聲食其肉,故必遠庖廚,殿下深居九重,隔以千里,雖有如傷之念,而聖明猶有所未燭,若使聖明目其困苦之狀,耳其悲怨之聲,則必不忍下箸於朝夕所供之玉食,臣愚以爲,不可不斂於民,不可不役於民,捐不急之役,而省冗費之用,滌隨年之耗,而補已竭之民,缺二行智以察之,仁以臨之,勇以行之,則上天聽卑,其無感應於上乎,下民至神,豈不頌祝於下乎?且夫巨室之請托,士夫之關節,實是一世之痼弊,事無大小,授簡是思,罪無輕重,抵書爲事,內而各衙,外而各營各邑,寸紙隻字缺邸邑子往來如織,而莫非侵暴小民,瘠公肥己之術,若不痛禁,其勢不止,然禁之者,亦今之人也,臣缺也,臣意以爲,必以至誠動之,然後可以止息缺朝參之日,使近臣詢百官曰,方今之事,已至此極,爾等其可無惕念否乎?又以不可關節之意諭之,則必謹對曰,謹奉敎矣,又於朝參之日,更諭之曰,爾等其可無惕念否乎?必謹對曰,不敢如是,而復踵前習,則是非人臣也。爲人臣者,豈以不臣自處其身,而終無感激悔悟之心乎?如是則立可止也,苟能止息,則豈非便民之一大端也?嗚呼,天視自我民視,天聽自我民聽,則彗星冬雷之變,豈無所召?昔漢吳漫謀曰,彗星出,蝗虫起,此亂逆者之所自幸也,念及於此,不覺凜然寒慄,自然流涕痛哭也。臣至愚至賤,無所知識,而讀古書多而閱興亡詳矣。思欲一陳所懷,以達天聽,而位卑言賤,囁嚅不敢發,今臣年近六十,事殿下日短,終不得一言而就木,將悔恨無窮,故自知狂妄,不可以爲當世用,而誠激於中,不能自止,伏願殿下,恕其狂僭而察焉。臣不勝惶恐猥越之至,謹昧死以聞。答曰,省疏具悉。縷縷之言,出於誠忠,予用嘉之,所陳之言,當令廟堂議處焉。啓下備邊司,啓目粘連啓下是白有亦。觀此上疏,首之以三達德,繫之以五條目,援古證今,辭意勤渠,爲國進言之誠,誠爲可嘉是白乎矣,各司之官,各置二員事段,蓋出於官不必備之意,而賢明之君,亦有增置諫官之時,則猝然廢革,非所以廣忠諫之路是白乎旀,人才作成,固有本末,降定軍役之規,非所汲汲,國家用人之門,宜廣而不宜狹則科目·蔭仕缺二行民困六事段,親民之官,目見其弊,而有此陳說是白在果,南漢·江都之米,事係軍餉,不可輕議,軍額隣族之害,言之已久,亦難猝變,宮家柴場魚鹽缺刑獄不中,而匹婦含怨,水旱相仍,而窮民呼怨,缺哀傷軫念之意,有望於聖明者,尤不可不體念是白乎旀,關節之禁,頃於榻前,已爲定奪,則臣僚自當惕念是白在果,或有復踵前習缺之意,更加嚴飭,何如?啓依允。
幼學金南建疏曰,伏以臣本布衣,生於蓬蒿之下,所見不過於數百里之外,所學不過於聖賢之書,則其於治世之務,弭災之道,何敢議之?但憂國之心,不以窮達而有間,願忠之志,不以賢愚而有異,是故,嫠婦尙且憂國,況此生於聖世,想望太平,而今此天災時變,有甚於衰亡,至於若玆,殿下以畏天之心,求經世之策,臣雖無似,以堯舜君民之心,安得默爾乎?鳴呼,臣竊惟今之人怨而天怒者,指不足屈,而其中病國害民之大者有四焉,曰還上也,堤堰也,軍丁也,獄訟也,此四者,民之流散難保者也。今之梗化而致亂者,數不暇計,而其中病治虐民之大者,有四焉,曰拒諫也,用武也,世祿也,宮闈屯田也,此四者,國之所關盛衰者也,今此數者,一以蕩滌,一以復設,則天災可弭,民和可得。傳曰,至誠而不動者,未之有也,殿下春秋鼎盛,賞罰分明,能於是時,戰戰業業,以誠自礪,以誠治民,則天譴可答於今日,民和可致於今日矣,何憂乎彗星之逞妖乎?臣伏罪鈇鉞,殿下請籌之,夫還上者,何爲而設也?本爲民而設也,凶年則散之,豐年則斂之,以資其貧民,以補其耕種者,豈不偶然也,而何其養人之穀,而反爲聚怨之資?近年以來,魯旱連仍,宋水屬載,蒼生失業,居民無産,壯者散而老者顚,抱扶携持,八路皆然,是故無他,還上之致也。缺二行而凡至於還納之秋,催促之令,甚於猛虎,急於星火,水旱餘生,末由所措,或賣田畓,或賣奴婢,或賣家莊,然猶不足,半未納償,智窮力竭,家愁戶泣,而朝家曾不矜憐,刻期催捧,父子兄弟,夫婦老少,百爾沒策,蹙額而相告曰,吾於難辦一粒之粟,官家莫諒其勢,而至於囚繫牢獄,孰如逃避?於是男負女戴,逃爾是事,其未及逃,則死於刑獄者,滔滔皆是,而年年備耗還上,使其一族徵責督納,一族不能支當,繼而流散,則又以族之族隣之隣,徵索其還上,累月囚禁,或斃於杖下,或死於囹圄,而殆盡無辜之民,不特此也。所謂備耗者,備其耗損之穀也,名曰備耗,而不以此備其欠縮之耗,別作石數,以爲官吏之用,是豈有關於國家者乎?官吏之捧,則計其耗之耗,雖至二十年之久,先捧耗穀是急,臣以爲耗之耗穀,實耗損赤子者也,臣伏見孟嘗君使馮驩往捧薛錢,則馮驩盡燒其未捧之籍,來告孟嘗君曰,市義。及至孟嘗君走入于薛,則薛之民,使得免害,此得其民和之驗也。臣伏見唐馬周曰,隋儲洛口倉,而李密因之,誠哉言也,去壬辰丁酉丙子丁丑之亂,穀非不足,各邑還上軍糧盈溢,而皆爲齎盜之糧,藉寇之資也。鉅鹿之粟,何益於紂之亡國耶?當今之時,守令之黜陟及解由而越等,專以還上捧不捧爲法,故守令思其後日官職之路,不顧民之貧困,期於畢捧,以逃罪責曰,非我也,朝廷使之然也,吾何便民,卒以此廢將來之事乎?是則非守令之虐民也,乃朝廷之虐民也。詩曰,敎楺外木,此之謂也。伏願殿下,粵自壬辰癸巳,至于壬寅,久遠所載還上之籍,沒數付火,則小民之爲殿下,不特孟嘗君而止耳,若然則逃散之民,聞還上蕩滌之令,皆欣欣還集,仰事父母,俯育妻子,則必有親君愛上之心,而億兆咸戴於己,誠如是也,天譴可答缺二行覽畓庫,則載錄於量案會付之中,而無一物不書於朝家之籍,則以一時之所見,不可偏廢祖宗朝舊規矣,何者?迨今之世,倘若以一時之所見,更祖宗之法,奪吾民之缺告則怨言朋興,人必離散,內不親附,國亦缺亦不足論也。何則?堤內冒耕之說,始出於已缺畓庫皆載於古今量案,傳子傳孫,而以數計之,則萬有餘歲,而傳於無窮者也。當今寸土如金之時,不恤窮民,而盡奪民田,示其必死,使民流散涕泣之聲徹於九天,如是而欲求無災,其可得乎?夫冒耕堤內,暗然割耕,曾前所載錄之謂也,今者冒耕執頉結卜,大邑則六七十結,而小邑則三四十結矣。國之所失結卜,不爲不小,而民之所害,亦有甚於此,則吁亦甚矣。嗚呼,今之爲吏者,聞令下則畏首畏尾,而不恤人民,顚於丘壑者,滔滔皆是,則是以邦本之民,視之不如犬馬也,如是而欲求無災,其可得乎?此量案田畓,稱以冒耕,奪入於堤,使爲陳廢,則國家之張大光明,猶能存焉。行一不義,尙且不可,而況秋毫無益,而致怨於萬民者乎?臣聞本固邦寧,如是則何從而本固,何從而邦寧?伏願殿下,視民如傷,革罷冒耕,還爲復設,使量付畓庫得以耕食,則康衢之謠,必聞四通五達之路,擊壤之歌,必聽於閭巷之間矣,如是則天譴可答,民和可得矣,何彗星之逞妖爲憂乎?夫軍丁者,國之重且嚴,而關於盛衰,則固不可不恤矣,何則?軍兵者,出則爲國之干城,而示威於敵人,作王之爪牙,而示嚴於隣國,人君之視士卒,如視手足,則士卒之視君上,如視腹心,而上下相和,則人人莫不爲延頸缺欲效犬馬之微誠,其如是,沛然孰能禦之?缺歲抄閑丁,每年抄定各道列邑,星火催督,百姓之子,年未三歲,而閑游者未之有也。是以,迨其歲抄之時,孩提之兒,雖入於閑丁,守令不問年少之是非,陞缺二行如歸市之人,而非但一道之民,八道同然,則其如愛民之道,爲如何哉?嗚呼,閑丁一名,今當充定,則奸吏乘其守令之柔懦,從中弄筆,侵暴受賂者,將至百餘名之多,一人始創,萬人雷同,一名充定,一境騷動,如是而欲求無災,其可得乎?其中又有身死·流亡·絶戶者,則使其一族及戶內之人徵責,一族及戶內之人,不勝支當,竝爲流散,則又以族之族督納充數,使可畏吾民,喪其良心,遂作仇讐,則此所謂浚民之膏澤而取盈焉者也,何以言之?今世之人,累遭凶荒,救死不贍之中,以他人之故,不有常産,涕泣流散,則是乃暴民之甚者也,暴其民之甚,而自古以來享國長久者,臣未之聞也。伏願殿下,推其不忍之心,行其不忍之政,歲抄閑良,待其年長,以十六歲爲限充定,間年爲之,其餘身死·流亡·絶戶則勿論,蕩滌爻周,使無侵暴族隣之弊,而得以休息,安保餘生,則天譴可答,而民和可得矣。敬天之怒,得民之和,則太平自臻矣,何憂乎彗星之逞妖乎?夫獄訟者,關於國之隆替,而係於民之向背缺國之用法,皆爲之輕重,而民無所措手足,枉直不能明辨,而是非顚倒,奸僞不能核實,而方正混一,則歲之豐凶,國之得失,亦係於斯,豈不重哉,豈不愼哉?臣請陳之,昔漢時,有一孝婦枉死冤獄,不能核實,枯旱三年,後太守來,得伸其冤,故天爲之雨焉。由此觀之,歲之豐凶,時之否泰,其在於此乎?嗚呼,近來枯旱之患,無乃由於訟獄之不得其平而然耶,無乃由於至冤莫伸者而然耶?夫訟者,察其曲,然後審其理直,使無情者不敢盡其辭於兩造,則訟不待聽而自無矣,今之爲牧民之官者,不遵朝家金石之典,而徒以威勢相率,至於訟之隻者理直而無勢,隻者理曲而有勢,則推移歲月,趁未決折,使直者呼冤訟庭,願賜一言,不問是非,毆打黜之缺二行直者不敢更接,有抱冤而歸者,至若豪勢宰相宮闈之家,則張皇威勢,或有壓公而爲奴,或有壓良而爲賤,若良家子枝,欲作己奴,而其芳餌則乃缺也,情密意深然後,祖上傳來奴婢樣,依法使役,而至於年久,不問許多是非曲直,以叛主爲名,缺自劫刑杖,希望姑息之計,誣服爲奴,比比有之,而至於內需司及各司遐方無勢寒生奴婢,冒錄於缺其中無後者盡奪奴婢然缺二字公爲奴樣百般搆罪,遠地定配,爲世冤魂,其爲慘痛,爲如何哉?是以,或有爲先世及父兄而欲伸其冤者,暴白無地,幸冒萬死擊錚於天門之外,上言於駕馬之前,而守令不爲聽理,或曰父兄之處決,或曰朋友之處斷,不忍害父兄害朋友,勿施缺遂作人世之冤魂,而且訟之立落,亦在於其人之貧富,貧則雖理直而落,富則雖理屈而勝,故奸猾之僞造文券,冀其萬一之幸,而接迹於世者,京外皆然,則豈不寒心哉,豈不絶痛哉?臣之流涕痛哭,正謂此也。伏願殿下,視民如傷,審察其冤獄,使直者得理,冤者得伸,則歲無枯旱之災,而國有其慶矣。今者各道,凡訟以三十日爲定決給,如有過期不決者,則依法流三千里,如壓良爲賤,壓公爲奴者,則籍沒其家,勿揀赦前,如持僞券,非理好訟者,則繩以重律,全家極邊,如爲勢所拘,遷延不決者,則缺人之律糾之,使無爲勢所拘,爲强所食,則天譴可答,而人和可得矣,何憂乎彗星之逞妖乎?夫納諫者,何爲言也?自古昔帝王之興也,未有納諫而不興其邦者也,何則?禹拜昌言,而姒氏永治,從諫弗咈,而子姓大昌,齊威之時,設三賞之目,而缺何不從諫用賢無方乎?伏願殿下,斷楚慈而下秦令,以延賢士,若然則不朞年於缺治於魯國,誠如是也,沛然孰能禦之?是以,用賢則缺二行而不至,誠如是,則天譴可坐而答也,太平不勞而致矣,何憂乎彗星之逞妖乎?伏願殿下垂察焉。夫用武者,固圍之謂也。詩曰赳赳武夫,王之爪牙,昔漢高曰,乃公馬上得國,何事詩書,此言竊以爲過矣。何者?夫詩書者,缺事其餘則詩書何足以廢也哉?雖然,武缺文武竝用,是乃長久之術,則當今武夫之才缺人人莫不樂用矣,誠以此時別定歇科,大擧人才,一以得武夫之心,一以得樂用之心,而臨事願忠者,牢缺殿下何威而不成,何征而不服?噫,時不再來,若以此時,得其武夫之心,則必有親君愛上之心,效死願忠者,應如缺殿下何惜而不爲此也?俗之鄙語曰,一折桂枝,許缺豈不寒心哉?臣以爲萬科之不可云者,自賊者也,缺一身之榮辱,而不恤國家者也。故曰自賊者也,今缺出令,設萬科而得萬夫之心,則歲抄閑丁,雖限年抄定,是百勝於烏合之輩,而不可同年而語矣。自願樂用而能用之,是得人之道,而樂人之方,流來久遠還上,自壬辰至於壬寅,雖當沒數蕩滌以前者納缺收米二三石,充數於蕩滌還上之數,則是納米者,皆有所願也,而恐其不能爲此也,設萬科而掃擧人才,則一以得億兆之心,一以得武夫之心,一以得樂用之心,誠如是也,民歸之,猶水之就下,沛然孰能禦之?若然則自東自西自南自北,無思不服,而天譴可答,民和可得矣,何憂乎彗星之逞妖乎?伏願殿下採納焉。夫世祿者,何爲而設也?累世勳臣,功德施於社稷百姓,故使爲世祿缺其報之也重,故其施之也厚,其待之也誠,故缺奬勸人臣,以示功德之厚施者,而人臣無不缺其安則君之臣豈不以禮遇之哉?臣伏見滕國雖小,文公惟行世祿,而況禮義文物,同於中華者乎?臣竊聞今之缺二行或充於砲保,或充於偏伍,其故何哉?是上無報厚之德,又無恤庇之施,其如是而欲求賢臣,難矣。夫世祿者,仁政之本,而行化之端也。今去世祿而求賢臣,是猶却缺豈不難哉?伏願殿下速出令,復設世祿而厚報其功,且問子孫之爲軍者頉下,焉知謳吟之思獻身缺起矣。且夫身爲將卒,而死於戰所者,良可哀哉,況其殺身而成仁於國耳者歟,抑亦捨生而取義於身者歟?是故,功加一級,以待其子孫,可謂至矣盡矣,而今則不然,戰亡子孫,勿論充定於賤役,如視塗人然,若是則何以爲忠臣之勸哉,何以爲求忠之道哉?凡國必有忠臣死節者,缺國以之興,誠以此時,復設世祿,革勳臣子孫及戰亡子孫充軍者,大得臣子之心,則天譴可答,民和可得矣,何憂乎彗星之逞妖乎?伏願殿下垂仁焉。嗚呼,宮家農事,貽弊於民間也,大矣哉。何者?自國君公卿大夫,至于士庶人,居不過容膝,服不過稱身,食不過適口,今宮家之巋麗,愈侈愈極,而將以千間計之,則此乃過昔人所戒之辭,而不可謂於悒而發歎。夫至於屯田農所之處,則初得容石之地,終末幾播穀而後止,其故何哉?比於物,如紙之漬水,如蠶之食葉,雖他人之畓,奪入於農所,則遐方殘民,刦於威勢,盡棄田畓,荷擔而走,涕泣流散者,四隣同然,則以殿下無我之心,視斯民之失所,爲如何哉?往者,雖不可諫,來者,亦可以追之,自今革罷宮闈屯農,以答億兆仰戴之心,誠如是,則天譴可答,民和可得矣,何憂乎彗星之逞妖乎?夫社稷,何爲而設也?國之廢興存亡,係於社稷所置之缺如在之誠,而祭之以禮乎?朝廷自國初設社稷缺尊之重之,則豈不嚴且畏哉?社稷者,主於國家缺以安國家,屬者宰於歲之水旱,時之癘疫,故祭之以敬,使無厲疫水旱之患,則豈不可敬以遠之乎?近來士習不淑,守令缺二行或負而去,或挾而去,使社稷不享其祭,使無祀之鬼不享其祭,則天災時變,歲之水旱,厲疫之盛,無不由於祭之誠不誠而然歟,無乃由於不敬不屑而然歟?伏願殿下,速出令,社厲壇外,別作一間之屋,奉安神位然後,壇缺灑掃敬待,使社稷得安其位,使無祀之鬼得享其祭,則天譴可答,民和可得矣,何憂乎彗星之逞妖乎?伏願殿下垂察焉。嗚呼,風化之頹敗,時俗之大變也,一至於此哉?臣素以不肖,年又最少,僻在海隅,私自缺各道求言之情,愛民之誠,布在於溫旨缺而陳疏者,欲效犬馬之微誠,使國家安如盤石,使人民無不爲忠,而但臣日夜切齒痛哭者有焉,何者?缺妻殺夫,奴殺主者,將以爲綱常之大變歟?抑將以爲缺何其斯俗之頹敗,一至於此哉?嗚呼,此乃人倫之大變,而人人所共得而誅者也。守令以爲是固然,而不報於朝會之中,厭然掩覆,吁亦甚矣。臣爲殿下深痛焉。嗚呼。時俗之侈靡,鄕吏之頑惡,一至於此哉。何者?今也京鄕市井及厥役之徒,皆得以着絲笠衣僭,尤而奢靡之習,無異於士族,則豈不寒心?而至於鄕吏守令,若或柔懦,則從中轉權,塗改文書,侵暴閭巷,四隣騷動,守令不知所爲,而但缺吏之猾悍,爲如何哉?伏願殿下,出令各道,査報元惡鄕吏魁首一人,以懲其百,則小民愁恨之志,庶可息矣。惜乎,夫廉問御史,乃公明正直之士,而爲殿下喉舌之臣也,今也則不然,守令治行,雖居卽墨之下,而民必離散,若或親故朋伴有勢者,則舞缺古剛直善治,雖不及子游之風,而特出諸人者,苟非平日之所切而無勢者,則舞弄文墨,百里蕭然,以是而得民之望,如彼而失民之望,臣爲殿下悼痛焉。夫如是而天災時變,何足怪焉?太甲曰,天作孽,猶可違,書曰,得人者興,失人者亡,缺二行以安蒼生,獄訟定限決給,以正紛紜之習,多用武才,以得萬人之心,厚其世祿,以答功臣之子孫,弛宮闈缺所嚴其社厲,以寧國家,禁華麗缺吏以礪其餘,則此數策者,皆可得億兆之心,有爲太平之聖主矣。夫如是,則天災時變,何足憂耶?缺景公之世,景公有君人之三言,而尙徙缺獨見知,抑亦人人之所共知矣。伏願殿下垂察焉。殷臣伊陟曰,妖不勝德,君其修德,太戊修先王之德,而祥桑枯死,旨哉言乎。夫災比則草也,德化則風也,草尙之風,必偃。伏願殿下,修德行仁,以答天譴。臣伏聞殿下避正殿,以答天譴,臣愚竊以爲過矣。夫正殿,聽政之堂也,人君避正殿,而何處聽政乎?伏願殿下,反正殿,修德行仁,以答天譴。蓋自古人君缺臣愚反正殿,修德行仁,保民得缺二行上策也。伏願殿下採納焉。臣伏聞缺軍之事,尤爲矜痛,何者?夫番布缺恤也,至於新舊送迎,自官辦備,非但缺易者也,獨慶尙道兵·水使缺此所謂以一人之身,而疊徵徭役者也,缺俾無疊徵徭役之弊。語曰,缺伏願殿下,勿以狂妄而舍焉,謹昧死以聞。啓下備邊司,啓目粘連啓下是白有亦。近來外方倉穀太多,缺爲此之慮,盡行蕩滌,則缺堤內冒耕之禁,載在令甲是白去等,缺奸民之願,未知其意白乎旀,閑丁之缺軍役已有事目,前後申飭,亦非一再,缺獄訟之弊,不可謂必無其理,而但其所籍沒。以下缺以上燼餘
上在昌德宮。停常參·經筵。
夜自初更至三更,彗星在九斿星上,尾迹則爲月光所射,不能詳察。四五更,月暈。
藥房都提調許積,提調朴長遠,副提調朴世模啓曰,伏未審夜來,聖體若何,眼候別無差減之效乎,今日受鍼,何以爲之?臣等不勝憂慮,敢來問安,竝此仰稟。答曰,知道。受鍼爲之,可也。
藥房再啓曰,卽伏聞醫官所傳之言,自上眼候雖似有減,自昨微有感冒之候,有時頭疼,且有乘寒煩熱之氣云,臣等不勝驚慮之至,仍與鄭後啓等諸醫商議,則皆以爲鍼則今姑停止,不可不趁卽進藥發散,人蔘敗毒散,加荊芥·蘇葉·乾葛各一錢,黃芩酒炒·黃連酒炒各七分,連進三貼,宜當云,此藥三貼,卽爲劑入,何如?答曰,知道。
大殿,政院·玉堂問安。答曰,知道。
謝恩,護軍李浣,平山府使金益廉,長城府使李晶,文川郡守辛喜季。
全羅都事書目。求禮縣監閔晦災傷差錯,罷黜事。
京畿監司書目。高陽郡守金重鎰,父在喪事,以上朝報。二品以上三司引見時,左議政洪命夏所啓,卽今民怨,在於身役之不均,諸般軍布,不可不變通,永爲恆式,以爲保存之道,凡三疋捧徵之類,加給一保,減其一疋,不必無呼冤之弊矣。領議政鄭太和曰,訓局已行此規,而加得之數,猶未及半,加得亦不易,而若以此定式,漸次行之,則似有益於便民矣。右議政許積曰,修省之道,不但恐懼而已,必須施諸事而便民,方可爲應之以實也。左相所陳,似爲着實,試行宜當。上曰,諸邑軍保加得三分之一然後,可以推移充數也。鄭太和曰,許令渠輩,各自加得一名,則一疋可減矣。洪命夏曰,御營廳,則以役歇,故願屬者多,諸邑軍兵,亦減其所捧,則加得一保,似不難矣,停一年歲抄,則渠輩之爲得閑丁,亦似易矣。上曰,停止歲抄,亦非難事,而歲抄,則充定老故之本,似爲難便矣。今明年則姑使渠輩各得奉足,而如未能盡得,則姑停,丙午式年虛位充定,以便其保,可也。許積曰,都監則使二人各得一丁,今亦依都監例爲之,何如?上曰,如此而後,方合加得三分一之意,依此爲之。以上備局謄錄
上在昌德宮。停常參·經筵。
自辰時至未時,日暈。申時,日暈左珥。夜一更,月暈,有霧氣,彗星在於天苑星東。
下直,益山郡守宋時默,溫陽郡守趙克孟。
謝恩,兵曹參議洪樂厚。
大殿,政院·玉堂問安。答曰,知道。
藥房啓曰,伏未審夜來,聖體若何,昨日劑入人蔘敗毒散進御之後,感冒之候,已得發散之效乎,眼候亦復何如?臣等不勝憂慮,敢來問安。答曰,知道。症候,已言于醫官矣。
判尹吳挺一,獻納李□辭職上疏,再呈入啓。
院前啓。措語見上請柒谷府使鄭後諶罷職,其代,極擇差送事,請安陰縣監安汝恒遞差。答曰,不允。遞差事,依啓。
府前啓。請橫城縣監柳慶罷職,新除授掌令尹元擧,時在忠淸道尼山地,請斯速乘馹上來事,下諭。答曰,依啓。柳慶事,更加詳察處之。
答判尹吳挺一疏曰,省疏具悉。卿其勿辭,從速察職。以上朝報
上在昌德宮。停常參·經筵。
夜一更,有霧氣,彗星在天苑星上。自三更至五更,月暈。
藥房都提調許積,提調朴長遠,副提調朴世模啓曰,伏未審夜來,聖體若何,人蔘敗毒散昨已進御,而得有發散之效乎?必須詳知卽今症候,方可更爲議藥,臣等區區憂慮,敢來問安,竝此仰稟。答曰,知道。藥則當盡於今日矣。缺二行仍任定限取稟草記,傳于李俊耉曰,在前守令中某某人,仍某事,仍任幾年之類,竝皆考出以啓。
咸鏡監司狀啓,林一□等渰死事。傳于李俊耉曰,渰死人等,令本道各別恤典擧行。
金壽興,以訓鍊都監言啓曰,前兵使缺都監千摠已爲啓下,而方在罷散中,時無職名,依例付軍職察任,何如?傳曰,允。
府啓。橫城縣監柳慶,到任以後,凡干政令,一委下吏之手,其間鄙瑣不法之事,有不可勝言,一邑之民,不堪其苦,惟願御史之廉問,且恨監司之不黜,其爲怨咨,至此極矣。非徒原橫士夫之傳說。至有隣近守令之目覩,則有何更加詳察之事乎?請橫城縣監柳慶罷職。瑞山赤串牧場馬點閱時,點馬別監李時雨,處事顚倒,要其一齊逢點,而先入環場者,不卽點放,故場內群馬不見□□自相蹄咬,多數致斃,至於各邑驅馬軍,遠路裹糧,稽滯多日,極其稱冤云,果有是事則李時雨所爲,殊極可駭,請令本道査覈處置。答曰,依啓。
大司諫南九萬,司諫李程,正言張鍵·李暹啓曰,措語見上,請柒谷府使鄭後諶罷職,其代,極擇差送。臣等取見頃日京獄罪人疏決單子,其中殺人罪人孟豪業,得蒙減死之典,臣等竊疑殺人之罪,本無寬宥之例,減死之命,似是失刑,故取其前後文案考見,則豪業之手擊鉅匠,碎項致斃者,具於推辭,載於屍帳,元無一毫之可疑,而淹至四年,尙不償命,已爲失刑之甚,矧可更議以適輕之律哉?自起獄之後,豪業之父與妻,累度擊錚,每以本因催役,初無殺意爲言,而法曹皆不受理,上年則又有議大臣之擧,而故相臣元斗杓以爲被殺者,旣無子女,只有老妻,而今不知其去處,死者,卽天下之窮鬼也,仁政之下,尤不可不明覈正罪,俾無抱冤於無窮,聖敎亦以爲奸猾胥吏之輩,因憤效此者必多,不可率爾容議也,其讞獄之辭,蔽囚之敎,可謂不易之斷案,安得復有低昻,以附生議乎?王者之政,以寬爲貴,寧失不經,本非不可,而至於殺人者,則有不然,蓋被殺者之終不可獨死,殺人者之終不可獨生也,今此減死之命,其在豪業,誠可謂恩矣,胡可獨忍於鵠亭之灰骨乎?請孟豪業,更令法曹依律處斷,以正常刑。卽今都下民生,日就凋瘵者,蓋緣征利多行,侵擾不已者故也,其中公家負債之徵斂一款,尤是大段痼弊也。一人有犯,十家蕩産,冤告之狀,有不可勝言,且其所負債物,徵族盡償之後,則身自負債者,乃得晏然免罪,何其負債者之獨幸,而一族之偏苦耶?此實由公家必欲准捧債物,不暇念及於事理之當否也,此弊若不痛禁,則無辜之民,將無以得保其生,請自今以後,凡公家負債之終不能還償者,量其多寡,或誅或配,定爲常律,侵及一族之事,則親父子外,一切禁斷,永爲後式。答曰,不允。末端事,立法之初,不可不善處,令廟堂從長稟處。
李天基,以禮曹言啓曰,奉常寺都提調啓辭,每年藏氷,本寺東氷庫專掌主管,而本梗間架廣闊,有倍於西氷庫大梗,故自丙子亂前,逮至庚子藏氷,藏氷時,依舊例本寺米七十石及南部償役軍一百十五名,每年無弊藏氷矣,去辛丑年藏氷時,因賑恤廳啓辭,軫念各司之弊,自本廳捐米五十四石,南部償役軍,亦依前規定給,無弊畢藏,而去壬寅年藏氷時,本司啓請,自今以後依賑恤廳題給之例,以五十四石定式擧行事,蒙允,以此藏氷矣。上年藏氷時,又自賑恤廳米三十石,宣惠廳米二十五石,兵曹步木三疋題給,以償其不足之數矣。上年二月,備邊司與禮曹,相議各司藏氷改磨鍊時,本氷庫梗南部氷米及兵曹步常木,則依上年例磨鍊,而本司氷米,則以八十六石加磨鍊,大槪,庚子以前七十石之米,比較則加定米十六石,壬寅年啓請五十四石之米相準,則今加定米三十二石矣。本寺,以祭享重地,厥初設立,典僕最盛,法典最嚴,凡干陵幸所圖屬,一切勿許,而法禁漸弛,且經昏時納基納物人等免賤之後,餘存者鮮小,日就凋殘,逐朔祭物供備舂磨諸役,晝夜奔走,猶患其不給,氷米專責於此輩,則非但所見極爲矜悶,其在緊用大役,決無出力成形之勢,良可寒心。今雖不得如壬寅啓請五十四石恆定之式,一依庚子以七十石分定之例,以爲定規,加磨鍊米十六石,令該曹參酌變通,使貧殘典僕,得免難保之弊,何如?傳曰,允事,傳敎矣。本寺典僕餘存者鮮小,逐朔祭物供備之外,又爲專責氷米於此輩,則勢難成形之狀,誠如本寺啓辭,而東氷庫一梗間架數,雖曰有加於西永庫,自前東氷庫,則奉常寺及南部獨當藏氷,未嘗有物力不足之患矣,今春因賑恤廳啓辭,欲爲各司及坊民均役之地,量其殘盛,分定米石之數,故南部則米一百九十石,奉常寺則米八十六石,兵曹償役價木二同十六疋,亦依前例題給事,本曹堂上與備局堂上,稟議於大臣,別單啓下矣。今者本寺啓辭中,所謂加定十六石,在於八十六石之中,當初賑恤廳參酌磨鍊,添定於本寺者,亦出於不得已故也。今若依此啓辭,還減十六石於本寺,則更無區處移送之路,而初旣稟定於廟堂,臣曹不敢任意變通,更議于廟堂稟處,何如?傳曰,允。出備局謄錄
上在昌德宮。停常參·經筵。
辰時,有霧氣,日有兩珥。午時,日暈。未時,日暈,白雲一道,起自坤方,直指艮方,長竟天,廣尺許,良久乃滅。夜一更至三更,彗星在天囷星東,尾跡稍潰,直指東方。
有政。
大殿,政院·玉堂問安。答曰,知道。
藥房都提調許積,提調朴長遠,副提調朴世模啓曰,伏未審夜來,聖體若何,人蔘敗毒散三貼,昨已畢進御,而亦有發散之顯效乎?詳知卽今症候而後,可以更爲議藥,臣等區區憂慮,敢來問安,竝此仰稟。答曰,知道。症候,已言于醫官矣。
再啓曰,卽伏聞醫官所傳之言,感冒之候,已盡和解,而尙有餘熱云,故與鄭後啓等諸醫商議,則皆以爲加減涼膈散,加麥門冬一錢,黃連酒抄七分,連進三貼宜當云,此藥三貼,卽爲劑入,何如?答曰,知道。
吏批,判書金壽恒陳疏未下,參判李尙眞進,參議李慶徽式暇,都承旨朴世模進。
兵批,判書金佐明上疏辭職,參判南老星病,參議洪處厚進,參知尹缺承旨李俊耉進。
吏批啓曰,判書金壽恒疏批未下,參議李慶徽式暇,小臣獨政未安,何以爲之?敢稟。傳曰,仍爲之。又啓曰,新除授鐵原府使金益烈,呈狀于政廳曰,矣身所患寒疾,非尋常外感之症,積傷之餘,症勢非輕,一向沈痛,累日調理,差完無期,斯速入啓處置云,呈狀至於再度,而病勢漸至危重,人多言之,鐵原府使金益烈改差,何如?傳曰,允。
以李長英爲高陽郡守,缺朴廷龍爲安陰縣監,韓墍爲橫城縣監,朴長遠爲工曹判書,閔蓍重爲兵曹佐郞,呂閔齊爲鐵原府使,沈若溟爲廣興主簿,李翊相爲典籍,姜鎬爲司僕寺正,丁昌燾爲忠淸道推考敬差官,鄭維悌爲養賢庫主簿,前縣監李泰祺,今加通政老職。
柳檉爲副護軍,李應斗爲副司勇。
司宰監提調吳挺一啓曰,本監氷梗,去江頭頗遠,負氷勞費,比他梗有增,故移設於內資寺舊梗廢基事,曾已入啓蒙允矣。其後更審舊梗形止,則自壬辰,永作廢棄之地,而過七十餘年,陵夷塡塞,無復基址之處,亦無片石,到今鑿基缺二行移設事,徐觀前頭事勢,更爲稟處,何如?依所啓施行。
李天基,以吏曹言啓曰,以平安監司狀啓,渭原郡守趙鉉願留事,曹啓目判付內,依民願仍任,可也事,傳敎矣。從前守令仍任者,必有定限,今此趙鉉仍任之限,何以爲之?敢稟。傳曰,在前守令中,某人仍某事仍任幾年之類,竝皆考出以啓事,傳敎矣。取考曹上謄錄,則丁酉四月,鎭川縣監李翼德,本道因民情,啓請限一朞仍任,本曹缺內依民願,限今年仍任,庚子九月缺本道因民情,啓請仍任,本曹防啓缺守法雖易,此時荒政爲急,宜從民願缺辛丑十月珍寶縣監蔡翊後,鎭海縣監缺本道因民情啓請,限明年仍任,本曹防啓傳旨內,法雖當然,今日之人情,不可不顧是置,依民願仍任云云,前例如此,敢此仰啓。傳曰,限一朞仍任,可也。
傳于李俊耉曰,長番內官金以章·金瀷等,當爲殿座至近之地,恣意相鬨,高聲發怒,令人驚駭,其縱恣無忌之習,不可施以尋常之罰,以啓日後之弊,竝拿問定罪爲只爲,下義禁府爲良如敎。
李天基,以禮曹言啓曰,因濟州御史尹深別單書啓,濟州鄕校兩廡位版誤書之處,卽令該曹釐正事,自備局覆啓,蒙允矣。別單中誤書某位版,不爲書啓,故問于御史尹深,則以爲西廡位版梁父侯公肩定,誤以梁文侯書之,祈鄕侯罕父黑,誤以罕文墨書之,東廡位版枝江侯公孫龍,誤以公龍孫書之,本州敎授牒報如此云,取考大會典·文獻通考兩冊,則位版三處誤書,果如本州敎授宋尙周牒報,宜令本州急速擧行,改題時,不可無告由之擧缺二行。
院前啓,措語見上,請柒谷府使鄭後諶罷職,其代,極擇差送,請孟豪業,更令法曹依律處斷,以正常刑。
兵曹判書金佐明疏曰,伏以,臣非不知瀆冒天威之爲死罪,而缺二行勿辭察職之命,臣誠惶感,罔知攸措,假令微臣相作兩人焉,一人則結之於前,一人則解之於後,其結也其解也,皆可使臣去也,假令微臣粗有奉職之勞,圖國而忘身,得多而失少,缺忝冒匪據,殆及四載矣。其專之責,理所必至,況含弘容人之病,臣所自知,而不公之誚,又有騰於其口者乎?黽勉求趨,隨事生疣,缺何殿下之憐臣不捨者?缺所帶訓局及守禦之職,俱非等閑缺伏願聖明,特賜夬兪,先將本職及兼帶,盡行鐫削,次議臣罪,以快輿論,以安臣身幸甚,謹昧死以聞。答曰,省疏具悉。此非曠日引入之時,卿身安心勿辭,從速察職。以上燼餘
上在昌德宮。停常參·經筵。
初昏,彗星見於巳地,夜一更測候,則西移三度,北進四度,在胃宿十一度天囷星內,去極八十六度,形色及尾跡長廣,與昨無異。
藥房都提調許積,副提調朴世模啓曰,伏未審夜來,聖體若何,加減凉膈散進御之後,餘熱有漸減之效乎,近日眼候,亦復如何?臣等憂慮未已,敢來問安。答曰,知道。症候,已言于醫官矣,今後勿爲逐日問安。缺二行以都摠府言啓曰,副摠管具仁曁,工曹坐起進去出仕,請出標信。傳曰,知道。
以備邊司坐起進不進單子,傳于金壽興曰,引見。
金壽興啓曰,引見事,命下矣。大司諫·副提學·憲府次官,亦爲牌招入侍乎?敢稟。傳曰,只備局堂上引見,可也。
以備邊司言啓曰,忠淸監使閔震益啓本三件變通之事,必須與主兵之官商確定奪,待兵曹判書金佐明出仕後,相議覆啓之意,敢啓。傳曰,知道。
又以備邊司言啓曰,司諫院啓辭,卽今都下民生,日就凋瘵者,蓋緣征利多門,侵撓不已故也。其中公家負債之徵斂一族,尤是大段痼弊也,一人有犯,十家蕩産,冤號之狀,有不可言,且其所負債物盡償之後,身自負債者,乃得晏然免罪,何其負債者之獨幸,而一族之偏苦耶?此實由公家必欲準捧債物,不暇念及於事理之當否也。此弊若不痛革,則無辜之民,將無以得保其生,請自今以後,凡公家負債之終不能還償者,量其多寡,或誅或配,定爲常律,侵及一族之事,則親父子外,一切禁斷,永爲後式。答曰,立法之初,不可不善處,令廟堂從長稟處事,命下矣。因各衙門徵捧債物,侵及一族之弊,果爲中外民冤,諫院論啓,誠有意見,而但念貸出公家之物貨,花消不能之狀,雖極痛心,因徵債而至於誅殺,不無後日之弊。其終不能還償者,勿論公私賤,令諸衙門,竝其妻子,沒爲奴婢,蕩滌其債物,元數不多者,分輕重定配,待其畢納後,放釋似當,侵徵疏遠之族,理固不可,而親父子外,三四寸竝不擧論,使之視若路人,亦似不當,令該曹定其條科啓下,以爲遵行之地,何如?傳曰,允
又以備邊司言啓曰,以奉常寺都提調啓辭,藏氷時加定米十六石變通事,啓下矣。觀此啓辭所陳,則本寺典僕難保之弊,亦爲可慮,每年東氷庫藏氷償役價,自兵曹題給木二同十六疋,而雜以常木上下,今若竝以步木題給,則推移折價,不適減米之數,此外他無移定之處,今姑以此分付該曹擧行,而待式年戶籍之改,知其防民加出之數然後,更議定奪,何如?傳曰,允。
李延年,以禮曹言啓曰,取考五禮儀,則大臣之喪,有擧哀節次,而自上方在靜攝之中,擧哀一節,不爲磨鍊以入之意,敢啓。傳曰,知道。
傳于李延年曰,歸厚署棺板一部,送于內需司事,言于該曹。
大司諫南九萬,司諫李程,獻納李敏敍,正言張鍵·李暹前啓,措語見上請孟豪業更令該曹處斷,以定常刑。人臣享上,自有正道,私逕一開,後弊難防,今此生卜進獻之說,旣已發露,其在國體,終不可置而不論,請淸風府院君金佑明推考。藩閫之臣,因私門進獻,其在公法,罪不可辭,且於一路,擅發驛馬,遞載輸送云,揆以事體,尤極可駭。請前統制使金是聲,統制使鄭傅賢竝命罷職。水原府使李壽昌,前後涖任,皆以貪墨見敗,擧劾之論,累發於臺章,而贓律不施,推薦相繼,猾帥汚吏,將無以懲戢,況此畿輔重鎭,尤不可付諸此人之手,請水原府使李壽昌罷職。醴泉郡守崔浣,到任之後,多有鄙瑣之事,且其爲政刻薄,刑杖過濫,一境嗷嗷,冤聲騰播,請醴泉郡守崔浣罷職。答曰,依啓。鄭傅賢·李壽昌·崔浣等事,不允。
李俊耉啓曰,大司憲宋浚吉,掌令尹元擧在外,執義李端相呈辭,掌令李秞式暇,持平朴世堂·申厚載出使,今日以監察茶時之意,敢啓。傳曰,知道。
午時,上御養心閣,大臣·備局堂上,引見。入侍,領議政鄭太和,左議政洪命夏,右議政許積,戶曹判書洪重普,護軍李浣,同知柳赫然,吏曹參議李慶徽,左副承旨金壽興,假注書李沃,記事官李選·崔後尙,事變假注書魚震說。許積曰,自上眼候彌留,且有感冒之候,臣等憂慮不已,今日仰瞻天顔,臣等不勝喜幸之至。上曰,感冒初不至大段,眼患,受鍼後亦有顯效矣。且曰,頃者賓廳日次,以眼患不得接見臣僚矣。不知近來有何可言之事乎?領相曰,別無他事,而頃日西伯李正英巡邊後陳弊瘼啓本中,閑丁之事,當定奪于今日榻前矣。上曰,言之。鄭太和曰,己亥年,有因故臣兪棨建白,戊戌以前未收價布,該步各軍逃故,兒弱蕩滌之後,故相臣元斗杓請計其闕額,分大中小邑定數,逐年充定,大邑則百名,中邑則五十名,小邑則二十名,而其後因年凶,雖不能每年擧行,外方最以是爲悶。頃於平安監司李正英巡邊後啓本中,不陳此弊,故臣等覆啓時,熙川及江邊七邑則減半,此外列邑,減其三分之一事,入啓蒙允。其後忠淸監司李翊漢上疏覆啓,將登對面稟云者,蓋欲他道亦依平安道例施行之意也。臣意兪棨所啓,闕額逐年定數充定者,諸道竝減三分之一,小舒各邑難得閑丁之弊,在所不已,諸道郡邑中,或有闕額數小,未準所定之數,已得塡額處,則不在其中矣。且年前所定虛位充定五年一次擧之數,則因前定大邑百名,中邑五十名,小邑二十名擧行似當,備局群議,亦如此矣。上曰,依爲之,而減三分之一,則有零數,寧以大邑六十名,中邑三十名,小邑十名定式,而平安道八邑減半外,其他列邑,亦依此定數,可也。以上參考燼餘及備局謄錄鄭太和曰,頃者全南監司鄭萬和狀啓,以山郡米作木事,爲第一條件,則宜令常平廳打算然後,可以定奪變通,而兵曹判書金佐明,方陳疏引入,臣不得已姑先使之打算,則加給米木之外,無他缺二字之策矣。左議政洪命夏曰,金佐明以不至大段事,當此多事之秋,累日引入,宜速牌招察任,可也。上曰,疏批已下矣。金壽興曰,今日又爲陳疏到院,臣等不敢捧入矣。洪命夏曰,此等事,自上若不鎭定,則朝著無寧靜之時矣。上曰,言者所見,亦或錯誤,若非深意,則何至久爲引咎乎?如有緊急之事,諸公相議牌招,可也。金壽興曰,憲府多官皆有故,不得開坐,守令署經,推考照律等事,遲滯甚多,缺二行此何故也?且其行甚速,遷移四指,旣東復北,又西指東,甚怪也。許積曰,行速則其應尤甚不詳云,臣等以此憂慮不已也。然昨聞齎咨官之言,則行致廣寧,夜亦見此星云,必是天下之變也。洪命夏曰,宣祖朝庚辰年,亦出此星,卒有缺之慘,往丁丑年,亦出此星,今不知有何應而有此星乎?臣竊憂之。上曰,大明亡時,有何變災乎?洪命夏曰,天狗星墮地云矣。領議政曰,我國丙子歲,亦有此星矣。金壽興曰,天狗墮地,必有其聲。韓愈詩曰,天狗墮地聲□□是也。上曰,若非胡賊,則大明之亡,不至於甲申年之速也。許積曰,根本若亂,則國隨以亡,崇禎以前,盜賊蜂起,皇帝猶且不知,閹竪弄柄,欺蔽天聰,如此而安得不亡。鄭太和曰,如缺之事,亦可召其必亡矣。許積曰,都監屯田罷不罷,亦可定奪於今日矣。鄭太和曰,方今中外之願罷屯田者,亦多矣。洪命夏曰,諸衙門屯田亦竝罷,以快民願,可也。上曰,大將之意,亦何如?李浣曰,屯田一年所捧之數,自戶曹決給於都監,則罷之何妨。且念屯田之此後必爲士大夫及土豪之所點,其弊必大矣。洪命夏曰,黃海監司徐必遠下去時,亦曰欲卽罷海西屯田等處,此亦疾屯田弊者也。上無發落。金壽興出奏曰,屯田終當罷乎?鄭太和曰,當觀形勢爲之,而京畿屯田,則不可不先罷也。上曰,然則姑先罷之,似當矣。柳赫然曰,都監則雖罷,屯田猶可支也,如摠戎廳衙門,只恃屯田,馬草·工木等物,皆藉於屯民,若罷屯田,將何以成形乎?洪重普曰,守禦廳屯民,久充牙兵,善放鳥銃,今若罷之,其才可惜。上曰,群議携貳,待他日引對,議定,可也。
金壽興曰,啓覆之日,當於卄一日卄五日擇定。缺二行
上在昌德宮。停常參·經筵。
夜一更初,彗星暫見於雲隙,移在天中,星體尾跡,與昨一樣,而所在星宿及去極度數,以雲陰不得看候,二更末,又出雲隙,犯天囷東北大星,而亦以雲陰,終不得測候。
金壽興,以兵曹言啓曰,今日文臣朔試射日次,而判府事鄭維城卒逝,停朝市,不得爲之之意,敢啓。傳曰,知道。
李俊耉啓曰,大司憲宋浚吉,掌令尹元擧在外,掌令李秞式暇,執義·持平二員未差,今日以監察茶時之意,敢啓。傳曰,知道。
大司諫南九萬,司諫李程,獻納李敏敍,正言張鍵·李暹前啓,措語見上前後統制使,本無異同,金是聲旣以是坐罷,則鄭傅賢,決無獨免之理,請統制使鄭傅賢罷職,請水原府使李壽昌罷職,請醴泉郡守崔浣罷職。答曰,不允。
李天基啓曰,臺諫有闕,政事取稟。以上燼餘
上在昌德宮。停常參·經筵。
下直,海州牧使洪錫箕,瓮津縣令禹敬錫。
夜一更,彗星見於天囷火星上,進向西北,測候在胃宿二度强,去極八十三度,形色及尾跡,比前無異,尾末指東,直射天節星西。
藥房都提調許積,提調朴長遠,副提調朴世模啓曰,伏未審夜來,聖體若何,感冒餘熱,已盡消減乎?前劑入湯藥三貼,當盡於今日,必須詳知卽今症候,方可議定停藥與否,臣等憂慮未弛,敢來問安,竝此仰稟。答曰,知道。前進湯藥,加劑以入,可也。
李天基啓曰,以禮曹啓辭,卒判中樞府事鄭維城家,遣近侍致吊事,命下矣,明日當爲致吊,何承旨進去乎?敢稟。傳曰,左承旨進去。
李俊耉,以摠戎廳言啓曰,廣智營入直本廳壯抄軍,去夜三更,宮墻外巡邏時,丹鳳門軍堡前,荒唐人六名,不答軍號令,巡邏哨官以爲,各處軍堡,例有軍士二名,而此則戰笠·戰服者,多至六名,事甚怪訝,執捉詰問,則或云軍堡守直,或云外門開金受去軍士,而其中一人則亦着戰笠·戰服,托稱兵曹使令,渠之所言,不可取信,莫重巡邏,被捉人等不可全釋,略施棍罰而放送矣。所謂兵曹使令稱云者,告訴本曹入直堂上,推捉直宿將官·軍兵等,將官則立庭致責,軍兵則竝爲棍打,兵曹以主兵衙門,宮墻內外巡邏,所當嚴加申飭之不暇,而守法將官,反爲致責,至於軍兵,亦爲棍打,國家設巡邏禁捕之本意,掃地盡矣。其後則將官·軍兵,必相戒謹避而已,揆以國法,事極寒心,而兵曹乃是本兵之官,自本廳處置爲難,使令稱云者,爲先令攸司推治,以重國法,何如?傳曰,兵曹堂上之徒,聽奸吏之言,不知宮城巡邏嚴禁之意,未發申飭之令,先罪執捉之邏卒,其無識昏庸之狀,殊極痛駭,先罷後推,犯禁下吏,令攸司各別嚴刑,依律科罪,以懲將來。
李俊耉,以摠戎廳言啓曰,兵曹缺二行不得入來,何以爲之?傳曰,卽爲開門入來,相替,可也。
掌令李秞啓曰,閭巷間神祀有無,各部査問其洞內,而五日一次,牒報本府者,其意有在,而頃者中部,以典醫監洞內神祀事牒報,而及其推捉,洞內有司全然不知,亦無手本之事,其爲瞞報,至此,著矣。該部初不明覈,循例塞責,誠極可駭,請當該部官汰去。凡洞內香徒之稧,只爲匍匐相救之意,而頃者朗善君俁,勒書姓名於他契座目,自稱上契,脅驅契中下人,使役於江舍成造之時,而如或違令,則鞭扑狼藉,人莫堪其苦,其所作弊閭巷,罔有紀極,請朗善君俁罷職。答曰,依啓。朗善君姑先從重推考,可也。
院前啓,措語見上請統制使鄭傅賢罷職,請水原府使李壽昌罷職,請醴泉郡守崔浣罷職。臣等前以公家負債者,勿侵一族之意,陳啓矣。有令廟堂稟處之敎,昨伏見備局啓辭,其曰終不還償者,竝其妻子,沒爲奴婢,蕩滌其債物云者,可謂令之便者,而其曰親父子之外,三四寸竝勿擧論,使之視若路人,亦似不當云者,殊非所以除弊之意也。今此負債之三四寸,見其親屬受刑公家而哀悶之,自出其財以助其償,而無所惜則在渠相恤之道,果可尙矣,在上之人,安可勒令爲此事也?且從前一族之侵徵,其意本在於債物之準捧,不在民俗之歸厚,今慮其視若路人,誠不知其可也。三四寸旣可侵徵,則五六寸,又不可必保其不侵橫斂之患,顧何異於前哉?且念公家之許貸於人也,必曰渠雖不可還徵,猶有族屬存焉。無頼者之請貸於公家也,必曰吾雖不能還償,猶有族屬存焉。上之許貸不疑,期於必徵,下之請貸無忌,擬以必償者,皆在其一族,若使此弊不革,則雖侵督一族之擧,勿及於齊民,其出納之間,乾沒公財之患,愈不可防也,而況事理之不當,民怨之可畏,又如臣等前所陳者乎?請公家負債者,親父子外侵及一族事,一切禁斷,永爲後式。
兵曹判書金佐明疏曰,伏以臣累疏煩瀆,罪合萬殞,又冒萬殞,露章至四,被却於惟允之地,不意玆者,召牌下臨,驚惶震越,欲死無地,臣之卽今事勢,尤有十分難冒之端,坐違君命之辱,臣子不俟駕之義,掃地盡矣,廢棄私室,恭竢鈇鉞之誅,伏乞聖明,亟許遞免,不勝幸甚。答曰,省疏具悉。卿其勿辭,從速察職。
水原幼學朴文開等疏曰,伏以臣等,謹按洪範八庶徵,曰庶民惟星,此言星之休咎皆由於民也。方今庶民,財殫力痡,八路同然,而畿甸尤甚,山陵之行幸,勅使之支待,曁他種之雜役,皆足以召民怨,而至於均田之擧,大同之役,實爲百尺竿之又一層焉。何者?畿甸土地瘠薄,厥賦宜貞,故前日廷議,欲以四寸爲首等,四斗爲大同者,良以此也,而上年量田之時,分等失實,當爲四等而或爲二三等,當爲續田而反居五六等,則民怨一也。近者水旱不齊,愚民徼幸,山頭水口,隨時起耕,而一經量田,永不給陳,則民怨二也。土地之品,不及兩湖,而大同之數,反加一斗,則民怨三也。當初民間,意謂六斗之外,更無他賦,而雜役交侵,米出多端,而貿雞納柴,皆由於此米,而加以煙戶之役,侵擾尤劇,則民怨四也。於此有一,猶足召災,矧玆兼四,豈無其徵?臣等以爲卽今生變之作,或是民怨招之也。殿下若不惕然缺二行圖功惟終,使民無怨,則天意可回,星變可消,宋景有三言之善,尙致熒惑之退,聖上實政之布,豈無感應之道乎?臣等以草野微蹤,越分獻言,固知無益於事,見譏於人,而憂危之誠,不以貴賤而有間,故愚衷所激,言不知裁,伏願殿下,恕其狂僭焉。臣等無任激切屛營之至,謹昧死以聞,啓下戶曹。
戶曹啓目粘連啓下是白有亦,觀此朴文開等疏辭,則卽今天災民怨,皆由於田政之不均,大同之不便是如爲白有在果,量田大同,御史復命後變通之意,自廟堂已爲定奪爲白有置,待御史回邊後,更爲稟處,何如?啓依允。
上在昌德宮。停常參·經筵。
夜一更,彗星見於天囷星中,漸進西北,在婁宿十二度,去極八十二度,星體與昨一樣,而尾跡長廣則稍減。
下直,南海縣令朴永繼。
有政。
金壽興,以都摠府言啓曰,今日入直軍士中日習射,請出標信。傳曰,知道。
又以都摠府言啓曰,副摠管權大運,刑曹坐起進去晝仕,請出標信。傳曰,知道。
金始振啓曰,假注書柳梴察任,今將四十日矣。自昨日,重得傷寒之疾,症勢非輕,不得仕進,前頭將有啓覆之擧,不可等待其差歇,柳梴改差,他假注書差出,何如?傳曰,允。
金兌一爲假注書。
金始振啓曰,缺二行兵批政廳,則該房承旨金壽興當爲進去,而吏批政廳,則何承旨進去乎?敢稟。傳曰,兵·吏批兼進。
又啓曰,小臣,卒判中樞府事鄭維城家,致弔事進去,下直。傳曰,知道。
以周易等二十件頒賜單子,傳于李俊耉曰,此頒賜單子,各爲書入,而依人員數多時例,書啓。
李俊耉啓曰,近緣憲府久未備員,推勘公事,多數淹滯,守令未署經者亦多,新除憲府之官,今日內牌招,使之察任,何如?傳曰,允。
又啓曰,司諫院大司諫南九萬,司諫李程,獻納李敏敍,正言李暹,來詣請對矣。傳曰,引見。
傳于吏批曰,北靑判官李奎齡,利城縣監趙聖輔,竝還除京職。
吏批,判書金壽恒陳疏未下,參判李尙眞進,參議李慶徽進,左副承旨金壽興進。
以宋時喆爲執義,李光迪·南二星爲持平,尹就殷爲順安縣令,柳頲爲柒谷府使,李英萬爲理山郡守,鄭載禧爲兵曹正郞,許崙爲漢城庶尹,李厚蒔爲義盈庫直長,鄭錀爲尙衣正,尹鏶爲兵曹參議,睦兼善爲兵曹參知,南大夏爲中部主簿,李奎齡爲直講,趙聖輔爲典籍,金起洙爲開城敎授。
兵批,曹判書金佐明上疏,參判南老星病,參議未差,參知尹鏶進,左副承旨金壽興進。
以李端相爲副護軍,申厚載·朴世堂爲副司直。
李俊耉啓曰,持平南二星牌不進矣。傳曰,知道。
又以漢城府言啓曰,掌令李秞啓曰,五部坊民不均之弊,其來,久矣。內司及諸宮家奴婢則元不差役,至於砲手率丁,亦不差役,已非國家均役之本意也。且坊民之謀避坊役者,冒稱內司諸宮家奴婢,或假稱砲手率丁,中間落漏者,比比有之,各部現存坊民之無告者,偏受其苦,恆以不均稱怨,而至有罷弊者焉。其在通均使民之義,不當如是,請令漢城府從長變通,俾無不均之弊。答曰,依啓事,傳敎矣。坊役不均之弊,果如憲府所啓,臣府所當卽爲奉行,而變通擧措,事係重大,此非一副貳官所安承當,而査正之時,不可不詳悉,姑待判尹回還,商確稟處,俾無未盡之弊,何如?傳曰,允。
掌令李秞前啓,措語見上請朗善君俁罷職。答曰,不允。
持平李光迪啓曰,無狀小臣,猥蒙洪造,前忝本職,無一言匡救闕失,而旣被含默之斥,終逭墨刑之誅,臣誠愧恧,若無所容矣。不意今日新命之降,又出夢寐之外,臣驚惶震惕,尤不知所以置身之所也。召牌之下,不敢退伏,徒循不俟駕之義,黽勉趨詣,而顧臣之萬不近似,已試於前日,目今朝著雖曰乏人,豈可使如臣之比,濫廁臺端,重貽名器之羞哉?且本府,方以朗善君俁罷職事論啓,而朗善君俁,卽臣之同生妹夫也。臣於此有應避之嫌,則以此以彼,俱不可一刻仍冒,請命遞斥臣職。答曰,勿辭。
李延年啓曰,持平李光迪,再啓煩瀆,退待物論矣。傳曰,知道。
上御熙政堂,大司諫以下請對引見,入侍右副承旨李延年,大司諫南九萬,司諫李程,獻納李敏敍,正言李暹,假注書金兌一,記事官李選·崔後尙。
南九萬前啓,措語見上請統制使鄭傅賢罷職。上曰,不允。請水原府使李壽昌罷職。上曰,不允。請醴泉郡守崔浣罷職。上曰,依啓。又所啓,措語見上請公家負債者,親父子外,侵及一族事,一切禁斷,永爲後式。上曰,依啓。南九萬又啓曰,前執義李端相之疏,以爲退去儒臣之不來者,由於兵曹判書金佐明云,以此輾轉,其間曲折,甚多矣。佐明之與宋時烈,不爲沕合,人所共知,而佐明別無使宋時烈不得來之事,時烈亦無因佐明不來之事,若謂儒臣之不來專由於佐明,則實有不然者,且國舅之意,亦必無異云者,有若勒定,措語未安,而第在佐明之道,人有非之者,則所當引咎自責,以俟公議,而陳疏自列,與較曲直,至於推而及之何所等語,極可驚駭,所謂何所云者,所指者何所耶?使此言發於他人,有不可者,況佐明,豈可發此言耶?近因此事,論議紛紜,若於此際,不能指陳曲折,則終無鎭定之日,朝家是非,不可不正,請兵曹判書金佐明罷職。上曰,依啓。上仍曰,所謂曲折多云者,予以爲有啓辭外之所懷矣,此則不必請對也。上自大臣,下至百執事,臺諫皆可論劾,而以此事至於請對,似埋沒於臺諫風采矣。李敏敍曰,聖上之意,所以責勵疲軟之臺諫,誠爲至當矣,臣等非必以此事請對也。臣則久不瞻望玉色,而今方以彗星之變,上下憂遑,故欲略陳其所懷矣。上曰,金佐明上疏中,推而及於何所之言,則佐明,固爲不當言之言矣。李端相疏中,亦多有不穩底語,而予以求言之故,不以爲非矣。且論宋時烈不來之事,措語有錯雜矣。九萬曰,端相之疏,臣等亦不以爲的當矣。又啓曰,祖宗故制,凡各邑還上,無他名目,只有戶曹元會,付其耗穀,竝歸之本邑,凡有積年逋欠及流亡絶戶,皆以此充數,至於官需民役,亦皆以此添補,而元穀之數,且無逐歲增加之弊,曾在十數年前,因金應祖之疏,奪其耗穀,以爲常平廳穀,旣出元穀之耗,又計耗穀之耗數矣。近因年凶,有所未捧,而常平廳耗穀之數,則自息於民間,會錄漸多,虛僞過半,將無以收拾,至於監·兵·統·水諸營,又效其爲,各置還上,竝徵其耗,新舊相積,無有限度,此雖與公然加賦有異,而其出納之間,暗奪民財,何可勝言哉?且元數旣多之後,則萬無畢徵之勢,而各邑㥘於各衙門之威,每以準捧載錄,考其實數,所存無多,因成本邑之痼病,若不及今變通以洗謬規,則弊日積而民日困,國不得爲國矣。請各邑還上,無論常平廳·監·兵·統·水營,一依國穀收捧之例,其耗數加錄之事,竝爲禁革,而元穀之耗,移錄常平廳事,亦爲革罷。李敏敍曰,此弊不可勝言,曾在先王朝,有上疏陳此弊者,啓下備局,因先臣回啓,有不爲會錄之事矣,未知其後何以不爲施行矣。上謂九萬曰,此啓辭之言耶,各言所懷耶?九萬對曰,此啓辭也,欲國家從長變通,而革其弊端也。上曰,敏敍以爲有備局啓下之辭云,令備邊司査覈稟處。九萬曰,殿下以臣等所啓爲是,則允從,可也,不以爲是,則不允,可也,何必査覈於備局乎?上曰,曾有此事,則何以匿之耶,或有防啓之事耶,或置而不爲擧行耶?欲知其由,故令査覈矣。九萬又啓曰,國家之視西北二路,本無輕重,近來朝家,不能釐祛弊政,收拾人心者,久矣。屬者咸鏡道則有遣重臣設科之擧,仍有訪詢民隱之事,雖未知弊政之果得盡祛,然其惠及民生者,亦多矣。且設科取人,使遠方之人得以登用,其爲感說,爲如何哉?況此平安道,則曾在宣祖播遷之日,爲國家中興所基之地,且日後脫有事變,則必先受其鋒,尤不可不咨詢安撫以慰其心,請平安道依咸鏡道例,遣重臣設科,仍防民弊。敏敍曰,小臣前往平安道,詳知其地之事情,平安道則朝家置之相忘之域,久矣。其處百姓,身役甚重,至如各司奴婢在各邑者,少不下數千,而內需司貢木所納,不過一二疋,而用銀十餘兩云,何以支堪耶?九萬曰,小小弊端,何可盡達?設科詢瘼,不可不爲也。上曰,遣重臣設科與否,問于廟堂處之。敏敍曰,西路之事,旣已缺二行人知之矣。九萬又啓曰,各邑歲抄時,不得閑丁,每以兒弱充定,至於物故老除,亦無代定之路,此非閑丁之元無其人也。凡今良民之投屬其孔穴甚夥,額數無限,上下蒙蔽,無有紀極,身爲良民者,若稍分黑白,則必及其無役之時,先爲托身之所,各邑更無下手之地,以京各司言之,三醫司生徒,校書館唱準,各衙門軍官等役,是也。以外方言之,臣九萬,曾爲嶺南御史時聞之,則監司牙兵之在星州一邑者,幾至八九百云,他邑可推而知也。其他兵·水使·營將·防禦使軍官等各色,殆難盡擧,此皆歐良民之淵藪,若不大加釐正,則兒弱之充定,老故之徵布,勢所必至,請京外良民所屬之處,元有額者,汰其額,元無額者,量定額數,俾無冒屬之弊。上曰,有額數處,額數之外,一切汰去,元無額數之處,參酌定額。又啓曰,凡王者之政,惟在於均役,一有不均,則民無以堪之,此聖人所以不患寡而患不均也。卽今良民之役,不均莫甚,多寡之數,或倍或蓰,苦歇懸殊,冤痛入骨,朝家若欲洗滌弊政,以慰民心,則此爲第一件事,請令廟堂與有司之臣,議定各邑良民役布之數,量爲中制,均一收捧,俾無輕重之殊。上曰,此事前因左議政所啓,已爲變通,分付廟堂矣。仍顧謂李延年曰,此不出於前日擧行條件中耶?延年對曰,臣新自外方來,故未及知之矣。九萬又啓曰,東西江柴木廛下人輩,專以放賣材木資生,而宮家造作之時,多有濫捧侵虐之弊。故廛民盡爲逃散,此弊從前如此,而今番興平尉造作時,尤多濫雜,中不等,則稱以小不等,而加捧二三條,大椽則稱以中椽,而亦捧二三條,其濫徵之狀,誠爲可駭,請次知內官及當該內司別坐罷職。上曰,果有此事,不當罷職而止,此非自內所爲之事,其間弄奸曲折,令該曹査覈後,稟處。敏敍曰,小臣在鄕時,聞以天變有求言之敎,遠近視聽,莫不聳動,閭巷間小民,以爲朝廷有何樣擧措,翹首企足,而國家所以修省之事,亦未能大副民望矣。惟願自上一心惕厲,以答天譴。方今朝廷,別無大段失當之事,而凡事每歸於委靡,自上臣僚引接,亦甚稀罕,頃於備局引見時,三司不令入侍,缺二行乙丙之間,召見儒臣,講論經書,或玉體缺不可。九萬曰,眼候未寧之時,夜對雖不可爲之,而凡接見之日甚罕,臣竊悶焉。臣等在外,雖有所懷,而登對之時旣少,雖或登對,而知有所趑趄囁嚅,不敢盡言矣。自上若頻頻引接,示以優容,則誰不敢畢露誠悃,有懷必達乎?如此則其有益於爲治,豈淺淺哉?以古事言之漢武帝,不冠見公孫弘,雖非所以待丞相之道,而其中外洞然,無少阻隔,據此可知矣。敏敍曰,我祖宗朝,有輪對之事,各司官員有時召對,咨問各司之弊,下直守令·監·兵使,亦時引接,勅厲其治民及練士之道,豈不善哉?李程曰,星變見於十月初九日,當初見之者,莫不驚惶,而今則反視以爲尋常矣。以前事言之,漢哀帝時,彗〈星〉見七十餘日,唐文宗時,彗見八十餘日,至於元末,或見三十餘日,或見四十餘日,此數君之時,何等時耶?今日之變,豈不大可憂乎?天變之生,由於民怨,國依於民,而八路之民怨如許,國事奈何?請凡諸弊瘼,一切變通,以爲大驚動大振作之地,民心安則變自消矣。敏敍曰,方今之患,惟在委靡,易之泰曰,包荒用馮河,言必有馮河之勞,可以安泰也。自上亦須用馮河之勞,以濟時事,以答天譴。古語云,小變則小益大,大變則大益小,臣以此故,從前每以奮發剛健等語陳達於殿下矣。九萬曰,向日本院之箚,亦已陳達矣。願自上留心於是,勿以是非利害動其心,堅定上志,然後凡事可爲也。敏敍曰,聖人之擧斯心,加諸彼而已,謂以一事推之,於他事可知其皆然矣,所謂挈矩之道也。今以一事言之,京畿之罷都監屯田,固好矣,而獨行於京畿,不行於他道,何也?恐非挈矩之道也。又曰,自上凡臺臣之論啓武弁,皆不允從,臣實未曉也。凡武弁之得官,皆因善事也,渠輩若不貪猾,何以得善事之物乎?李壽昌之巨貪大饕,國人所共知,而自上終不允罷職之啓,臣竊恐殿下未能詳察其弊也。上曰,武夫出身,元無學問之力,惟以弓馬爲事,其不能自檢固宜也,然凡論啓之事,聽與不聽,一時權宜,在於人君,有聽之之事,有不聽之事,豈難知也?予非謂武夫之不爲貪饕也,第近來論以貪贓者,皆出於。缺二行敏敍曰,疲弊文官,一得貪名,則猶爲廢棄,缺旋卽收敍矣。九萬曰,凡守令之爲御史所劾者,令本道査覈,則得免焉,本道査覈,誠虛事也。敏敍曰,黃瀗之貪贓狼藉,而朝家不行烹阿之典,朴浻之事,更無可議,而尙今免死,貪吏何所懲乎?遂罷出。
上在昌德宮。停常參·經筵。
夜一更,彗星見於天囷星內,漸進西北,測候則在婁宿十度,去極八十一度,形色及尾跡,比昨無異,尾末指東。自一更至三更,有霧氣。
藥房都提調許積,提調朴長遠,副提調朴世模啓曰,伏未審夜來,聖體若何?前劑入湯藥二貼,當盡於昨日,感冒餘熱,今已快祛乎?臣等憂慮未弛,敢來問安。答曰,知道。
金壽興,以都摠府言啓曰,副摠管權大運,刑曹坐起進去,請出標信。傳曰,知道。
又以都摠府言啓曰,本曹堂上十員內,二員未差,而以兵曹判書久未參政之故,不得差出,都摠管吳挺一,病親受由,缺二行當此僚員皆有公故之日,不可不入直,曾無啓請牌招之規。且考本府謄錄,則因本府啓辭,判書雖不參政,差出闕員,明有前例,或以口傳差出,非止一再,而卽今宿衛重地,苟簡如此,不可無變通之道,竝令兵曹卽爲稟處,何如?傳曰,允。
傳于金壽興曰,大臣·備局堂上,引見。
金始振啓曰,引見事,命下矣。副提學李慶億,大司諫南九萬,憲府次官命招之意,敢啓。傳曰,知道。
備忘記。傳于李俊耉曰,長番內官金悌立·全以性,承傳色差下,本院知悉。
李延年,以忠勳府言啓曰,本府假郞廳張淑周罷職,代忠義衛宋有瀅,依前例假郞廳稱號察任,何如?傳曰,允。
又以吏曹言啓曰,守令多闕,政事,何以爲之?敢稟。傳曰,明日爲之。
上御熙政堂,大臣·備局堂上,引見,入侍領議政鄭太和,左議政洪命夏,右議政許積,戶曹判書洪重普,護軍李浣,同知柳赫然,吏曹參議李慶徽,左副承旨金壽興,副提學李慶億,大司諫南九萬,執義宋時喆,假注書金兌一·魚震說,記事官李選·崔後尙。許積進曰,近來上候,何如?上曰,與前無異。許積曰,今日批答,以知道爲敎,此後則更不進藥乎?上曰,雖不進藥,可也。鄭太和進曰,史官李選書啓中,江都所藏列聖實錄未完卷帙補缺事,禮曹請令本館稟處矣。此事不但今史官之言,自先朝已有此議,或云當下送春秋館堂上於外方史庫,使之謄來,而其書寫之役,必須抄擇文官守令然後,可以傳寫,非惟文官守令其數無多,供億物力,亦甚浩大,實有難便之勢,且因年凶,不得擧行。或云其所缺之卷,奉來城中,別爲設局,差出兼春秋,傳寫後還爲奉安爲當,而此則若爲江都實錄補缺而奉來,未及還安之前,如或有意外之事,則曾前完全之帙缺三行,何如?許積曰,臣意則有不然者,國家史記,甚重大缺其意有在,今此江都所藏實錄所缺卷帙,至於此多,全無奉審曝曬之意,事極未安,外方史庫實錄,不可不趁卽奉來,傳寫補缺矣。上曰,明年正月內,赤裳山城所藏實錄,奉來傳寫,可也。太和又曰,摠戎廳屯田事,臣等問於摠戎使具仁墍,則以爲各屯作隊牙兵,將至三百名,熖焇煮取時,所用吐木運車牛養飼穀草埋炭等事,專責於此輩,今若自朝廷計給穀物而已,則將不得成樣,若罷摠戎使則已,不然則實有難便之勢云矣。上曰,其所使喚軍人,自各官定給,則未知如何。太和曰,如此則各官決難支堪矣。上曰,然則摠戎廳屯田,則勢難革罷矣。太和曰,各衙門屯田,外議皆以爲不可不罷矣,訓局則或有買得田畓,或有屬公田畓,而其中民田之冒屬收稅者,亦多,如此之類,不可不爲先革罷矣。洪命夏曰,都監屯田,如靈光·德山·龍仁·陰竹等處屯田,則皆以民田收稅,所當革罷,而其他各衙門屯田中,民田冒入之處,亦當自該衙門區別啓下,一體革罷矣。上曰,依爲之。上仍曰,有何議定之事耶?太和曰,咸鏡監司閔鼎重狀啓中,陳弊之事,所當稟處矣。上曰,閔鼎重之言誠好,而欲盡行其言,則難保其無弊也。命夏曰,其所陳弊,欲爲施行,則恐有窒礙之處矣。上曰,渠旣陳其意見,可施則施之,不可施則不施,有何窒礙之事耶?李慶徽,持閔鼎重狀啓以進,逐條讀之,至端川採銀弊端。太和曰,此則減其錢數,可也。上曰,然則一年所納一千兩內,減四百兩。至鏡城等邑黃大口事。上曰,此則請以價上納之言也,非但御供,亦用於祭享,不可專以價上來,勿施。至各官黃大口等上納時,人情責徵事。上曰,此則令該曹嚴禁。至掌苑署生梨加捧事。上曰,此亦令該曹嚴禁。洪重普曰,此則當有定奪之事矣。自前生梨來納時十箇,例爲加捧二箇,以爲傷敗者代充之地,凡一千箇,加捧二百箇矣。上曰,然則二百箇外加捧者,一切痛禁。至生梨年年添數事。上曰,已往無定數則已,旣有定數,何可每每添數?此後則一從元定數成冊缺添數至濟用監上納缺二行定數,如何?太和曰,因監司之言,每日減之,則缺又至於一疋矣。上曰,人蔘一斤價四十疋內,減三疋,此後則切勿更減,定式施行。至北靑等邑所納獤鼠皮,以價布定式出納事。上曰,此事,如何?太和曰,臣意則以爲此等物,不可以價受之也。許積曰,臣意則有不然者,進上之物,雖不可以價受之,國用之物,許之以價,亦似無妨矣。上曰,進上外,國用獤鼠皮,令尙衣院通議定價。至端川所納牛黃,代以密陀僧·爐甘石上納事。上曰,此藥一用耶?許積曰,品則不如唐材,而亦可用之,但密陀僧·爐甘石,入於藥用處不多,不如牛黃之要緊矣。上曰,然則依前爲之,勿許代納可也。至各邑內奴婢貢徵於民結事。上曰,此則不可行也。至官賣私奴婢事。太和曰,小臣兒時聞之,故相臣吳允謙,曾以御史往北道時,請於朝,其處私奴婢,皆自官家給價買之云,其後雖未知何以更爲私奴婢,而今若買之,是重買也。臣意則北道奴婢,爲先整頓後,更議處之,可也。上曰,依爲之。至內奴婢逃故者頉下事。上曰,許令頉下,可也。至奴婢逃亡者之有兄弟者,亦許頉下事。上曰,此則勿施,可也。至奴婢身貢以米納於本官事。上曰,此亦勿施,可也。至還上逋欠蕩滌事。上曰,此則査覈,稟處。至還上退捧定數事。上曰,此則元數十分內,以八分定數。洪命夏進曰,臣與金佐明,有相避之嫌,而旣有所懷,不敢不達。佐明罷職之罰,果未知恰當與否,而其所管職務,俱係緊重,如常平廳提調,則專掌次知,而遽爲見罷,朝家之事,誠極可慮矣。上曰,此乃語言薄過,予亦未知罷職之爲當罰,而臺諫至於請對論啓,觀其辭意,且有所歸重,故不得不允從矣。許積曰,佐明之言,固不穩當,而李端相之疏,亦未必是也,言語之失,何必至於罷職乎?此事臣等豈不欲一番陳達,而臣等之意,莫如鎭定之爲愈,故不爲提起矣。太和曰,佐明之不可不罷職,臣實未曉也。昨日臺啓,卽爲允從者,自上果以爲當罰,而平心聽從乎?上笑曰,從前佐明,豈無被論之事乎?此啓則不無似爲非便,故卽許之矣,到今思之,果爲不穩矣。命夏曰,端相之疏中語,不知宋時烈缺二行以爲責勵疲軟之臺諫云矣。命夏曰,佐明之本職,雖或遞差,豈可罷職乎?上曰,然則金佐明遞推,可也。上曰,昨日臺諫所啓國穀耗數,請悉歸之本官,李敏敍云壬辰年間,其父在時,有啓下備局,勿爲會錄之事,故令査覈於廟堂矣。許積曰,耗穀會錄之弊,誠如臺諫之言,從長變通,可也,而前有啓下之事,則臣未知也。南九萬曰,李敏敍之言,臣出外問之,則亦未能知其的實矣。命夏曰,凡耗穀,皆歸本官,則於本官誠爲有益,而民之困弊,無異矣。上曰,常平廳所儲,皆耗穀耶?太和曰,然矣。本以耗穀,而耗又生耗矣。上曰,然則令常平廳,只用常平廳還上之耗,不用國穀之耗,如何?九萬曰,小臣前往慶尙道見之,則不但常平廳,至如監·兵·統·水營亦然,其弊尤甚矣。許積曰,此則臣等出外料量,期於變通,可也。上曰,臺諫又請平安道亦依咸鏡道例,遣重臣設科,訪問民瘼矣。太和曰,訪問民瘼之論,猶之可也,而設科與否,非臺諫所請之事也。向者李景奭,亦以此事,問於小臣,臣以爲科擧,不可無端設行,且平安道設科,旣行於丁丑年,何必再行於今日乎?若欲行之,則於江邊六邑,試才,可也,而設科則無名矣。上曰,遣重臣設科廉問,不必爲之也。李浣進曰,良人一事,小臣有所陳達之言矣。國家不行號牌,萬無搜得良民之路,且各邑校生,亦依大典法,定其額數,則當得良人矣,其中尤甚無據者,自屬忠義及戰亡子孫之類也。上曰,此言,如何?許積曰,此事,小臣每欲陳達,而未果矣。號牌別無難行之事,而朝家以號牌之名爲重,故不能行之。若專委於小臣,則萬無不行之理。九萬曰,右相之言是也。我國不行號牌,故軍民額數,無以知之,號牌之行,雖似重難,而大臣擔當,任怨爲之,則寧有不行之理?上曰,此事,如何?太和曰,此事,小臣頃年,亦嘗言之矣。到今國勢如此,而臣亦血氣衰耗,故每事㥘懦,不敢言其必行也。命夏曰,臣意則以爲不可行也。號牌,自祖宗朝欲行,而未能者,由於人心缺二行於今月內也。李浣所達校生濫雜之弊,臣亦嘗言之矣,然校生,必須考講而後,可汰去也。太和曰,有甚於此者,稱以先王後裔閑遊者,尤極無據,所謂族親衛,旣有寸數,而寸數已盡者,亦稱族親衛矣。上曰,先朝有釐正之事,四王後孫,不限年矣。許積曰,忠翊衛,乃原從功臣嫡子,忠贊衛,乃原從功臣庶子,而其濫雜無比,且所謂戰亡子孫者,皆冒錄也。太和曰,此等事,釐正甚難矣,至如良役偏苦之弊,人多言之,不可不大數變通矣,其中閑遊之輩,冒屬於各衙門軍官,圖免軍役者,多有濫雜之弊,如此之類漸多,爲先變通矣。許積曰,此事則不然,軍官則本非身役,雖或充定於良役,亦可隨行於軍官矣。上曰,今後則各衙門閑良軍官,使之充定於軍役,而勿定額數,可也。南九萬曰,閑良避役之弊,不但各衙門軍官而已也,如守禦廳牙兵,未有定數,極爲無據,不可不變通矣。許積曰,守禦廳牙兵,其數將至三千,自今定數爲當矣。上曰,守禦廳牙兵時存數外,勿爲加定,可也。上仍曰,咸鏡科擧,十四歲兒得參,予嘗異之,欲問而未果耳。金壽興對曰,小臣問於金壽恒,則以爲渠雖云十四歲,而觀其容貌,則可十七八矣。然其爲人頗壯健云矣。上曰,以何技得參耶?壽興曰,六兩入格耳。又曰,見濟州試才榜,則亦有十三歲兒,雖不得入格,而善騎蒭云矣。上曰,古詩云,胡兒十歲能騎馬,然則十三歲前,亦有能騎馬者矣。李慶億曰,號牌一事,爲之則定於今日,不可爲則不爲,可也,但小臣之所憂者,竊恐事之不成,而致人心之大亂也。九萬曰,凡事必須上心堅定,可以爲之,而上心若不堅定,則臣下雖有所建白,而事不成矣。缺此事,自上若以爲難,則不爲,可也。上曰,號牌爲之不成,若無後患,則試爲之,亦無不可,而若如李慶億之言,不成之後,人心大亂,則奈何?予非以堅定爲難,而以此爲難耳。命夏曰,號牌決不可爲也,又曰,鄭維城不意卒逝,此豈非朝家之不幸耶?上曰,若謂無人,不可爲國,則過矣,缺二行南九萬前啓,請統制使鄭傅賢罷職。上曰,不允。又前啓,措語見上請水原府使李壽昌罷職。上曰,貪贓顯著,則非但罷職,雖爲獄鬼,實無所惜,如其不然,則不可終身廢棄,不允。
宋時喆前啓,措語見上請朗善君俁罷職。上曰,觀其緘辭而處之。又啓曰,持平李光迪,以本府方論朗善君俁,而朗善君俁,卽同生妹夫也,法當相避,不可仍冒,引嫌而退,旣有相避,則不爲聯名,已有前規,有何可避?請持平李光迪出仕。上曰,依啓。遂罷出。
上在昌德宮。停常參·經筵。
夜,陰雲蔽天,衆星俱沒,至一更四點,彗星暫見於雲隙,與昨夜所在處,似不相遠,而旋卽不見,不得測候。
下直,靑松府使李日源,寧邊郡守鄭暹。
有政。
李天基啓曰,啓覆時舊例,則大臣一員入參,而丁酉年啓覆時,本院以大臣時任三員,竝入爲參,已成近規,何以爲之?取稟,則以竝皆入參爲敎矣。明日入侍座目,亦當依近規書入,而右議政許積,有病患不得入參云,大臣只二員書入之意,敢啓。傳曰,知道。
吏批,判書金壽恒陳疏未下,參判李尙眞進,參議李慶徽缺二行。又啓曰,缺洪受河,卽咸鏡監司閔鼎重妻同姓四寸,法當相避,而擬望之際,臣等未及覺察,不勝惶恐,北靑判官洪受河改差,何如?傳曰,允。
以兵曹判書望單子,傳于吏批曰,加望。
以洪重普爲兵曹判書,吳聖象爲利城縣監,沈之治爲陽城縣監,沈栢爲兵曹佐郞,金卨爲利川府使,林孝信爲書題,許珽爲平山府使,李在容爲北靑判官,洪重普爲訓鍊都監提調·御營提調者。
兵批,判書未差,參判南老星·參議尹鏶進,參知睦兼善未肅拜,左副承旨金壽興進。
兵批啓曰,新除授判書命招,同參政事,何如?傳曰,允。
以金佐明爲副護軍。
李俊耉,以觀象監官員,以領事·提調意啓曰,來十二月初一日日食,以四篇算法推之,則大明曆法不食,內篇法初虧未正四刻,時憲法初虧申初初刻,外篇法初虧申正二刻,內篇法及時憲法觀之,則初虧皆在於日未入之前,似無看望之事,而以外篇法觀之,則初虧時刻,與其日日入時相近,日入之時,若有虧缺之形,則不可不隨所見救食,平地候望,似難見驗,依前例別定監官員二員,登南山詳細看候,如有虧缺之形,卽令放火後,救食,何如?傳曰,允。
又以兵曹言啓曰,當日保人金南碩稱名人,自宣仁門入來,差備門外擊錚,極爲駭愕,令攸司囚禁治罪,同門守門將鄭承天,常時不能禁斷雜人,以致闌入,亦爲非矣,推考,何如?傳曰,允。
又以兵曹言啓曰,都摠府啓曰,本府堂上十員內,二員未差,而以兵曹判書久未參政之故,不得差出,都摠管吳挺一,病親受由在外,今此臘享大祭,五員差祭,明日,當俱詣議政府受誓戒,無故之員,只有副摠管金汝水·李挺漢,他無推移入直之路,金汝水則方爲入直,而李挺漢則以爲瓜限已滿,累度請番,不爲入來,瓜限雖曰已滿,本府時未以瓜滿移文兵曹,則便是現存之員也。當此諸員皆有公故之日,不可不入直,曾無啓請牌招之規,且取見謄錄,則因缺二行判書雖有事故,不得參政,擧動臨迫缺時而今則摠府無故現存之員二人,可以入直,而李挺漢雖稱瓜限將至云,而移文尙不來到,則便是應入之員,使之推移入直,闕員,則待新判書參政時,差出,何如?傳曰,允。
以平安監司,以義州府尹病勢不至大段,而兼官搜檢代察之意馳啓事,待罪狀啓。傳曰,勿待罪事,回諭。
金始振啓曰,伏見慶尙左道災傷敬差官李之翼田結差錯官吏推考啓本,則其中功議分揀處,龍宮縣監李馨植五代祖季宗,稱以祖宗朝靖社原從功臣,而明廟朝,元無勘勳之事,柒谷府使李璞二十代祖棹,稱以太祖朝開國功臣,而開國功臣中,元無李棹爲名者,此雖出於各邑緘答中本來誤書之故,而敬差官,亦難免不察之失,請李之翼推考。傳曰,允。
李俊耉啓曰,兵曹判書洪重普,牌招不進矣。傳曰,知道。
又啓曰,今月二十二日諫院請對時,兵曹判書金佐明罷職事命下,而昨日大臣·備局堂上引見時,遞推事,旣已定奪,罷職傳旨不爲捧入之意,敢啓。傳曰,知道。
金始振啓曰,明日啓覆時,戶曹堂上,則判書洪重普,以應入之員,已爲啓下矣。今日政,移拜兵曹判書,故以他員付標次,使之進呈擧案,則今至人定後,下吏始爲來言,參判申濡,則病不能進參,明將陳疏,參議姜瑜,則以大祭薦俎官豫差,來曉當受誓戒,亦不得進參云。申濡病勢輕重,雖不可知,常時行公之人,必不至於不能運身,至於差祭之人,則兵曹參判南老星,工曹參判具仁墍,漢城府左尹沈之瀗,刑曹參判權大運,亦一體差祭,同受誓戒,而皆以無頉擧案,姜瑜一人,獨何以不可進參乎?互相推諉之狀,俱極可駭,請申濡·姜瑜竝從重推考,戶曹當該色吏,令攸司囚禁治罪。傳曰,允。
大司諫南九萬,獻納李敏敍,正言張鍵·李暹前啓,措語見上請水原府使李壽昌罷職。答曰,不允。
巳時午時,日暈。未時,白雲一道,起自坤方,直指艮方,長竟天,廣尺餘,漸移南方,良久乃滅。申時,日暈左珥。夜一更,有霧氣,彗星暫見雲隙潰雲中。五更,月暈。
校理張善瀓疏曰,伏以,臣本虛尫善疾之人,少失將息,百病侵凌,全安之時,絶無而僅有,去秋,以遷厝事,久處山次,殆一月餘,暗損榮衛,固已多矣。還朝以來,奔走職事,無暇休攝,輾轉積傷,自秋冬之交,膈腹之間,瘇癤之發,多至八九,箇箇濃潰,須成爛瘡,屈伸拜跪,動輒作痛,呻楚之狀,有難形言,至於出入經幄,周旋進退,尤有所妨。祗此一病,縛束供仕,已無可望,而雪上加霜,又添新痒,自數日前,猝得痰火上攻之症,一身之上,氷炭交集,外寒內熱,眉稜作痛,日午已發,夜半而止,逐日如是,痛不可堪,而然此則一時疾痛,猶可醫治者也。若乃瘡患,殊非藥石所能攻,則其所痊可,詎可以時月期也哉?病勢至此,末由自力,不得不冒昧請急,政院不諒,循例退却,相持涉月,一向不捧,微臣呈疏,可謂支離,而喉司之意,亦未可曉,使不能陳力之人帶職虛拘,以論思深嚴之地,公爲臣養病之坊也。此果事體,何如哉?臣雖無狀,亦有心腸,倘或有一分强疾之勢,當此時事艱虞聖慮焦勞之日,何敢托疾自便,以圖暇逸也哉?伏願聖慈,曲加垂察,憐臣疾㞃,遞臣職名,俾得專意調治,以遂公私之幸。謹昧死以聞。踏啓字。
上在昌德宮。初啓覆。
夜一更二更,彗星見於婁宿七度,在天囷星西北,去極八十度,形色及尾跡與再昨無減,尾末指東,直射天稟星。
李俊耉,以都摠府言啓曰,今日入直軍士,當爲中日習射,而啓覆相値,不得爲之之意,敢啓。傳曰,知道。
又以都摠府言啓曰,副摠管金汝水·李挺漢,俱以入直,而金汝水以忠勳府堂上,李挺漢以敦寧府堂上,今此啓覆時,除標信,竝爲入侍之意,敢啓。傳曰,知道。
右議政許積箚曰,缺二行猶不少減,覆奏折獄,朝家大事,而欲起還仆,終不得進參,逋慢之罪,臣實難逭,不勝惶恐待罪。取進止。答曰,省箚具悉卿懇。卿其安心勿待罪。仍傳曰,遣內醫看病。
辰時,上出御熙政堂,初啓覆時,入侍領中樞府事李景奭,領議政鄭太和,左議政洪命夏,益平尉洪得箕,左參贊尹順之,刑曹判書鄭知和,敦寧都正李挺漢,工曹參判具仁墍,漢城府左尹沈之溟,兵曹參判南老星,刑曹參判權大運,海城君金汝水,蓬山君炯信,都承旨朴世模,左承旨金始振,右承旨李天基,左副承旨金壽興,右副承旨李延年,同副承旨李俊耉,禮曹參議李袗,吏曹參議李慶徽,刑曹參議李星徵,大司諫南九萬,執義宋時喆,校理洪萬容,修撰吳斗寅,假注書李沃·金兌一,記事官李選·崔後尙。李俊耉持推案公事進榻前。上曰,該房承旨,先以京外囚中,何者先讞之意,稟定然後進讀,可也,而承旨初入,故不知規例耶。鄭太和曰,承旨不知規例,故如此,自上以某罪人先讞事,下敎,如何?上曰,先讞京囚。金始振,遂持鄭信龍踰越宮墻罪推案進讀畢。上曰,此罪,如何?李景奭進曰,渠已服罪,以此觀之,則固是死罪缺二行則如此,而臣以爲渠不知其死罪,而犯之矣,然律旣至嚴,未知如何。上曰,僉意,如何?洪得箕進曰,律旣死罪,有何更達之事?尹順之進曰,律則如此,而第未知信龍必知死罪而犯之矣。鄭知和進曰,非但律文至嚴,後弊不可不慮,法外更無可議。李挺漢進曰,旣越宮城,何可得生?具仁墍·沈之溟皆曰,法外無他可達。南老星進曰,宮城踰越,旣是死罪,而信龍非無知小兒之比,必僥倖其不爲現捉,而敢爲踰越之計,此則不可赦矣。權大運進曰,小臣待罪刑官,法外更無所達,而豈不知死罪而犯之者乎?金汝水進曰,其年已過三十,則非不知死罪者也。炯信·李袗·李慶徽·李星徵·南九萬·宋時喆·洪萬容·吳斗寅,皆曰自有其律,更無可達。金始振曰,律則如此,而律文中,有可疑之事,故不得不達,大明律文中,有趙浚·鄭道傳等註解,而越皇城條,有越入之罪,不言越出,臣意則竊疑越出者,其罪似輕於越入,故如此耳。更考律文註解,可以知之矣。李景奭曰,小臣之意,亦以爲越出與越入,似有間隔,而不見律文,故不敢以臆意陳達矣。上曰,凡宮殿擅入者,持兵器者,杖一百,無兵器者,杖六十,越皇城則大明律,不論出入,而惟以踰越,定爲一罪,趙浚等,所謂乃分出入,而但越出者之無不罪之理,此固可疑。刑官之意,如何?鄭知和曰,大明律,雖云未備,而臣以爲此律則有不然者,旣越宮城,不可區別其出入,故不論矣。若赦此罪,則此後倘或有異心,而越出者,何以爲之乎?權大運曰,刑官則當守法而已,律文旣不分出入,則何敢以他意陳達乎?李星徵曰,臣意亦然矣。上曰,此可議律,而後日更議處之。朴世模,持俊逸踰越宮墻罪推案進讀畢。上曰,此罪,如何?李景奭曰,以臣愚見,此雖一罪,而似有可議之道矣。鄭太和曰,此則似與鄭信龍有間矣。洪命夏曰,此則固可疑矣。十三歲兒,豈知死罪而犯之乎?祖宗朝法,逆賊子支,亦待年決罪,此亦似可有容恕之道矣。上曰,僉議,如何?洪得箕曰,雖是一罪,而似與鄭信龍懸殊矣。尹順之曰,罪人啓覆之意有在,若一從其律,何必啓覆?觀其情辭,可恕則恕之,可也。缺二行容議於法外乎?金汝水曰,未成之兒,無情之事,死則冤枉,甚矣。此則似與鄭信龍有異矣。李袗曰,罪犯旣重,自下所不敢更容他議,而十餘歲無知之兒,在聖上好生之德,容恕,宜矣。李慶徽曰,諸議皆是也,自上參酌情罪,處斷,似好矣。李星徵曰,小臣刑官,法外之言,所不敢達,而小兒無知妄作,在好生之德,容貸,宜矣。南九萬曰,諸言誠是,而自下所不敢容議,惟在聖上之處分耳。宋時喆·洪萬容·吳斗寅皆曰,律則雖是一罪,而小兒無知之事,參酌處之,似好矣。上曰,似當依律,而後日更議。李延年,持明男殺人罪推案進讀畢。上曰,此罪,何如?李景奭曰,殺人之罪,更無可議之事。鄭太和曰,如此之罪,有何容議?洪命夏曰,考律外,他無可議。上曰,僉議,如何?洪得箕·尹順之·鄭知和·李挺漢·具仁墍·沈之溟·南老星·權大運·金汝水·炯信·李袗·李慶徽·李星徵皆曰,如此之罪,用律之外,有何容議?南九萬曰,他罪,雖或參酌情犯而用寬典,可也,殺人之罪,不可容貸,此則情狀尤極凶慘,有何更議?宋時喆·洪萬容曰,此罪無容貸之事。吳斗寅曰,罪犯旣重,情迹叵側,有何他議?上曰,當依律,而後日更議。上仍曰,此後則推案辭多者,進讀,可也。金壽興,持金石弘殺人罪推案進讀畢。上曰,此罪,何如?李景奭曰,石弘旣爲復父讐而殺人,自現告官,則或可有容恕之道,初旣亡匿,被捉之後,始乃請死,其兄石齡,則尙不現捉,此罪似難更議。鄭太和曰,石弘被捉之後,其自言如此,故觀其文案者,以爲爲父復讐,其情可恕,而實有不然者,如此之罪,若以不死定式,則此後以私讐相殺者,其弊有不可勝言,假令後良之子,又殺石弘,而石弘之子,又殺後良之子,則國家將何以處之乎?上曰,後良手殺金振鐸,則石弘之復讐,猶之可也,而以其相訟之事,受刑於官以死,則非後良私自殺之也,石弘之事,似不得爲復讐矣。洪命夏曰,領相之言,固是矣。聖敎亦至當,而臣意則不然,爲子者,何可不復父讐乎?其兄其妻其弟爲僧,血誠圖報,必殺而後已,究其本情,則豈非孝子乎?自下雖不敢容議缺二行如與無端殺人者,有異,缺似有可恕之道矣。鄭知和曰,聖敎至當矣。後良非私殺振鐸,則石弘之殺後良,不可謂之復讐也,石弘兄弟,雖告官自現,在法當死,小臣待罪法司,他無可達。李挺漢曰,官家殺之,則其子不得報讐,石弘殺之,可也。具仁墍曰,近來外方人心不測,殺人甚多,臣意則以爲領相之言是矣。沈之溟曰,殺人者,不可饒貸,而似與無端殺人,有間矣。南老星曰,雖爲復父讐而殺人,然國有三尺,則在下之人,所當執法固爭矣。權大運曰,石弘若以孝子之心欲復父讐,何必昏夜潛殺,逃避不現乎?此則法外,無他可議。金汝水曰,小臣之意,與左議政洪命夏之意,同矣。炯信曰,臣意亦與命夏同矣。李袗曰,殺人者死,三尺至嚴,而石弘之事,旣出於復讐,則於國於家,復讐之義,不亦重乎?自下雖不敢撓改法律,而自上參酌情法而處之,似爲合當矣。李慶徽曰,此事容貸,則後弊難防,何可以此而屈法乎?李星徵曰,小臣刑官,律外無他可達。南九萬曰,石弘之父,受刑於官家而死,則與後良之手殺有異,石弘若痛其父之冤死,則當呈訴于官,辨白其冤枉之狀,以爲反坐後良之地,可也,而旣不出此,乃反潛殺後良,又不自告,逃避不現,以公法言之,不得爲復讐,以私事言之,不顧其祖父之被囚而亡匿,安得爲孝子乎?宋時喆曰,石弘自現,則或可容議,而逃而被捉,不可赦矣。洪萬容曰,雖云復讐,而旣非明白,擅殺人命,而亦不自告,法律之外,無他可達。吳斗寅曰,此似與無端殺人有異,而法律至嚴,何敢容議?上曰,似當依律,而後日更議。仍謂承旨曰,金石弘推案中,不問其根脚,其時當該監司,推考。金壽興,持汝立全家逃亡罪推案進讀畢。上曰,汝立初犯之罪,旣是死罪,則何以免死定配耶?刑曹參議出外問之。上仍曰,此罪,何如?李景奭曰,以推案觀之,則前後所犯,皆自作之孽。鄭太和曰,初罪旣重,而徙民逃亡者,又有應死之律,更無可議矣。洪命夏曰,前後所犯,皆是死罪,有何他議?上曰,僉議,何如?洪得箕,如此之罪,更無可議。尹順之曰,律外無他可議。李挺漢曰,罪犯旣重,缺二行小休,上起入大內,諸臣皆出在閤門外。午時復入侍後,李俊耉,持張莫男等殺人罪推案進讀畢。上曰,此罪,如何?李景奭曰,□殺狼藉,不可不殺,書所謂殺以止殺,正謂此也。鄭太和曰,如此之事,有何更議?洪命夏曰,此則用律之外,無他可議。上曰,僉意,如何?洪得箕·尹順之·鄭知和·李挺漢·具仁墍·沈之溟·南老星·權大運·金汝水·炯信·李袗·李慶徽·李星徵·南九萬·宋時喆·洪萬容·吳斗寅僉曰,此則依律之外,無他可達。上曰,似當依律,而後日更議。金壽興,持宋成日等殺人罪推案進曰,此推案,只有考覆文書,當初啓本則不在耳。上曰,何以無當初文書耶?鄭知和曰,刑曹連三日搜檢而不得,未知何以無之矣。金始振曰,小臣爲全羅監司時,此罪人取服啓聞,則刑曹更以考覆啓聞事移關,故更爲考覆矣。上曰,全羅道則有當初文書耶?金始振曰,本道則豈有不存之理乎?南九萬曰,刑獄議讞,事體重大,文書不一,不可斷案,宋成日等推案,待其文書之取來,議讞,宜當矣。上曰,予意亦然,死囚重大,異於凡公事,隨後取來文書,決案,可也。九萬啓曰,啓覆推案,該曹所當十分査考,俾無疏漏之患,而今此礪山罪人宋成日等推案中,沒其當初啓本,致令不入於讞議之中,其矇然不察,甚矣,請刑曹當該堂上·郞廳從重推考。上曰,依啓。又啓曰,宋成日推案中,沒其當初啓本,當該承旨,均有不察之失,請命從重推考。上曰,依啓。金始振,持李承元推案進讀畢。上曰,此罪,如何?李景奭曰,反覆爲惡,死罪非一,更無可議。鄭太和曰,非但士族通奸應死之律,謂他人父處之盜竊,此罪亦足以死矣。洪命夏曰,此罪,甚於殺人矣。上曰,僉意,如何?洪得箕·尹順之·鄭知和·李挺漢·具仁墍·沈之溟·南老星·權大運·金汝水·炯信僉曰,依律之外,更無可議。李袗曰,承元罪犯情迹,極爲痛惡,用法之外,有何他議?李慶徽·李星徵·南九萬·宋時喆·洪萬容·吳斗寅皆曰,律外更無可議之事。上曰,似當缺二行二者則未知如何。鄭太和曰,此公事,臣等在外相議,以爲黃己福爲之,而造意則金尙立也。但僞造之迹,不似模樣,義禁府之義字,以意字書之,都事之事字,以使字書之,如此愚迷之輩,竝爲殺之,則未知如何,然法旣如此,自下何敢低昂?惟在上之裁度耳。洪命夏曰,二者之罪,取舍極難矣。上曰,生則皆生,死則皆死,無一生一死之理,僉意,如何?洪得箕曰,二者皆犯死律,更無可達。尹順之曰,二者之罪,同矣。鄭知和曰,設法之意,所以慮後,如此之罪,若或容貸,則恐爲失刑也。李挺漢曰,僞造印信者,豈有得生之理?殺之,可也。具仁墍·沈之溟曰,依法之外,無他可議。南老星曰,作意造印,何可論其工拙?黃己福則必殺無赦矣,但金尙立,同受一罪,則未知如何。權大運曰,國法至嚴,豈可參酌罪人之情而恕之?依法處之,可也。金汝水曰,僞造印信,自有其律,依律,可也。炯信曰,豈有僞造印信而得生者乎?李袗·李慶徽·李星徵皆曰,罪犯旣重,他無可達。南九萬曰,二者之罪,死則皆死,自上若或生之,則竝生,可也。其罪本無輕重,若以造意加功論之,則金尙立,造意者也,黃己福,加功者也,金尙立尤爲可惡矣。宋時喆·洪萬容·吳斗寅皆曰,律名旣重,他無可達。上曰,似當依律,而後日更議。李天基,持張應相全家定配逃亡罪推案進讀畢。上曰,此罪,如何?李景奭曰,定配罪人逃亡現捉,罪關罔赦。鄭太和曰,定配而逃亡者,其罪應斬,此則有難容貸矣。洪命夏曰,此則無他更議之事。上曰,僉議,如何?洪得箕·尹順之·鄭知和·李挺漢·具仁墍·沈之溟·南老星·權大運·金汝水·炯信·李袗·李慶徽·李星徵·南九萬·宋時喆·洪萬容·吳斗寅僉曰,在法當死,他無可達。上曰,似當依律,而後日更議。上仍曰,此罪,以後弊言之,則似與印信僞造者,有間矣。鄭太和曰,此則自有一定之法矣。金壽興,持金奉祥印信僞造罪推案進讀畢。上曰,此罪,如何?李景奭曰,此在僞造痕迹,極其狼籍,他無可議。鄭太和曰,黃己福·金尙立之事,缺二行李袗·李慶徽·李星徵·南九萬·宋時喆·洪萬容·吳斗寅皆曰,依律之外,他無可達。上曰,似當依律,而後日更議。南九萬啓曰,李壽昌罷職事,屢日論列,尙未蒙允兪,槪此人貪婪,衆所共知,擧劾之論,累發臺章,而非但不加以重律,輒又薦用,反愈於無故之人,猾帥汚吏,將無以懲戢,請水原府使李壽昌罷職。上曰,已諭毋煩。又啓曰,朝者諸臣,來詣閤門之外,戶曹參判申濡,亦爲來詣,適以推考傳旨未下,還爲出去,而見其出入之際,頗有醉狀,當此遇災禁酒之日,申濡以宰臣將欲入侍,而乃敢被酒,有駭觀瞻,請戶曹參判申濡罷職。上曰,推考,可也。李俊耉進曰,初覆,已行於今日,再覆當在二十七日,三覆當在二十九日,而今此入侍諸臣中,或有初二日臘享大祭差祭之員,如或以此退行,則當以來初三日定行矣。領議政鄭太和曰,凡差祭之人,受誓戒之後,則不判刑殺文書,刑曹參判權大運,以祭官豫差,旣參啓覆,使之勿爲參祭,何如?上曰,依爲之,而工曹參判具仁墍,兵曹參判南老星,漢城左尹沈之溟,則因令參祭,可也。李慶徽進曰,今日大祭受誓戒時,宗廟亞獻官實差福昌君楨,稱以身病而不來,豫差禮曹判書李一相,亦稱家有疫患,來到政府門外,而不爲入參,社稷終獻官豫差兵曹參判南老星,亦稱犯染而不來,自本曹欲爲請推,而適當啓覆之日,未及啓達矣。鄭太和曰,吏曹差祭,或有偏苦之弊,而莫重大祭,豈可如是任便?凡係于祀典者,則當用重罰矣。上曰,祭官之不往誓戒者,姑先從重推考。自今以後,則雖不參誓戒,勿許改差。太和曰,此亦必有後弊矣。不受誓戒,仍爲參祭,遂成規例,則不肯夜半起動,安臥其家者,必多有之,着令該曹,隨卽一一入啓施罰矣。上曰,依爲之。南老星曰,小臣妾子之婦,身死未斂,臣意以爲國家大祭,不可犯染而進參,故不往誓戒矣。宋時喆進曰,缺二行淹滯者頗多,京畿及外方獄囚,各別申飭,使之疏決,何如?上曰,嚴明分付,可也。遂罷出。
吏曹判書金壽恒疏曰,伏以臣歸自北路,賤疾猝劇,冒昧控辭,未蒙恩遞,荐遭喪慘,病勢添苦,沈綿床席,已踰半月,頓無起身供職之望,連章申懇,見阻政院,公私狼狽,悶蹙罔措。不意玆者,召牌忽降,分義所在,不得不忍死趨命,而第臣所患諸症,出於積傷,榮衛大虛,冷汗不止,痰火交升,咳喘無節。今朝入闕之際,重爲風寒所傷,渾身戰掉,頭疼大作,呼吸急速,精神昏眩,扶曳歸家,殆不省事,顧臣情勢之難冒,初不止於疾病,而今則疾病之危苦,又至於此,銓衡首官,豈可曠以時月,爲臣養病之坊乎?伏乞天地父母,曲垂矜諒,將臣本職兼帶,倂許遞免,不勝幸甚。仍念臣銜委北道,咨訪民瘼,沿途所聞,槪已條列書啓矣。但朝廷於北路之事,非不常加軫念,而惟其道里踔遠,聞見未逮,其於軍民之疾苦,邊圉之疏虞,猶有所未悉審察者,其勢然也。臣旣身履其地,目覩其形勢,則比諸遙度懸揣,不無一得之見,而旣見之後,敷奏前席,以備廈氈之規畫者,固臣職分之當然,而狗馬之疾,久而益深,缺二行洪惟我太祖大王,天縱聖武,承四王積德之基,缺奄有大東,拓地至豆滿江,此實三韓以來所未有盛業,而億萬年王跡肇基之地也。亦惟我世宗大王,志存繼述,思闢土彊,用金宗瑞,爲都制節使,建置六鎭,當時朝議,多有阻撓之者,而世宗斷自睿算,力主不回,經營設施,靡不用極,築城列堡,鍊兵甲,峙糧餉,至徙南界民戶以實之,其區畫之宜,功力之勤,槪可想矣。自是以後,列聖相承,未嘗不留意北顧,撫綏制置,別於他道,常以大臣,兼都體察使,如皇甫仁·申叔舟·韓明澮輩,承命北巡,非止一再,而至於相臣黃喜,以七十之年,巡歷窮荒,無遠不到,祖宗所重之意,亦可見矣。中葉以降,此事雖廢,方伯閫帥,必擇文武有威望者委重焉,又頻送繡衣巡按焉,廉察焉。又別置巡遠使於北道,寄以邊事,有若宣祖朝鄭彦信,爲巡邊使,留鎭北邊,至於七年之久,是以邊民疾苦,無不導達於上,朝廷德意,得以宣布於下,列郡諸鎭,有所憚而不敢自恣,其爲利益,豈淺尠哉?邇來數十餘年,時世大異,北路一域,便爲無事之地,方伯則爲文臣養閑之所,惟以遊讌聲伎爲事,閫帥則爲武弁肥己之資,惟以侵漁剝割爲能,玩愒恬憘,至于今日而極矣。民愁兵怨,散而之四,武備邊防,付之相忘,百爲蕩然,莫可收拾,以咫尺待變之地,無一分可恃之勢,難言之憂,愚智所同,脫有土崩瓦解之患,臣恐鐵嶺以北,非國家之所有也。思之至此,可謂心寒,苟能及今有以大變通,則北路,猶可保也,不然,臣恐日後之悔,亦無及也。北路之事,所可變通者,固非一端,若論其受病之源,則最是六鎭之絶遠,而王化之未及也,民情之未達也。六鎭諸邑之去咸興,遠則半月程,近亦十餘日程,間以三大嶺,嚴冬積雪,往往塞路,行旅屢日不通,六鎭之民,望營門,如弱水,雖有難堪之弊,至痛之情,其何能踰越險阻,控訴於千餘里之外乎?方伯之巡到六鎭也,不過一巡,邊情民瘼,何以周知,貪官汚吏縱暴之狀,亦何以詳知乎?北兵使缺二行先朝因道臣啓聞,停罷已久,而近年爲兵使者,公然行文列邑,缺責定,朝命旣頒,直廢却不遵,人臣分義,藩帥事體,豈容乃爾?此皆營門絶遠,無所畏憚而然也。大凡人情,非有素守之介潔,學力之剛制,則見利能思義,獨居不放心者幾希,彼邊帥·守宰,豈皆貪墨之人哉?惟其僻處一隅,憚壓無人,其心易於放縱,心苟小放,何所不至?方伯之號令遠隔,繡衣之廉察久斷,此輩之自恣無忌,固然也。其間亦豈無彼善於此者,而襲謬效尤,恬不知非,循蹈前跡,視以當然,終未免同歸一轍,如非大段更張,恐無以痛革此習也。且國家所以畀邊閫於武臣者,本爲治兵扞圉之才,武勝於文也。以今觀之,軍卒技藝,太半抛棄,而未見訓鍊之益,城池器械,日就頹廢,而莫有修擧之效,烏在其重武臣之意也?臣竊聞故事,祖宗朝北兵使,多以秩高文臣差遣,如世祖朝名相許琮,再爲北兵使,征討尼个車,直擣其巢穴,世宗朝重臣鄭蘭宗,纔遞本道方伯,旋授北兵使,築穩城長城四十里,方略籌畫,至今流傳,固邊禦侮之才,可見其不係於文武也。卽今人才渺然,雖難望得人如古昔,而若以廉謹有才望者,擇授其任,則猶可以少洗饕虐之風,大慰邊人之望矣。臣聞之,北路近來以文官而爲北兵使者,治邊未必有尤異之績,而北路之人,稱誦其善政,頗有追思之意,前後武弁之爲此任者,亦豈瑜瑕羶馨之別,而寥寥乎無稱焉?其必有所以然者矣。槪聞邊帥侵漁之弊,不專出於自肥,多歸巨室之苞苴,飛書徵索,無物不有,竭力酬應,猶恐或後,分定各堡,害及土卒,剝膚椎髓,有不暇恤,而怨讟朋興,流散相繼,言之至此,誠可痛心,如使此說非出於孟浪,豈非淸朝紳之羞乎?臣又得之掌故,世祖朝,討平李施愛,遂分咸吉道,爲南北道,以觀察使魚世恭,移拜北道觀察使,雖未知以何故還罷於何時,而當初分邊之意,豈不以邊郡絶遠,王化未及而然也?臣之愚意,北路之事,如不欲變通則已,如欲變通,則有三策焉,分邊缺二行無過於此也,缺朝廷以時在寢其議云,蓋城津關防之險,甲於北方,實是天塹之地,今若增築城池,以爲方伯留鎭之所,常時則通六鎭之節制,有事則作一路之襟喉,豈非計之善者乎?但方伯,勢不可長留行營,旣還本營,則北道之絶遠,號令之難及,又復如前,此實難便之端。臣意別設巡察使從使官,或擇差都事,使之常常留住於此,以時巡歷六鎭,凡係邊情民瘼,與守令·邊將之治行,隨所採訪,轉報方伯,小者劃策裁施,大者驛聞稟處,豈不大有益也?臣非不知邊上沿革有難輕議,亦非敢謂臣之所陳必皆中窾,而只是目擊北路形勢,終不可膠守無變,區區瞽見,不敢隱默,朝廷如不以臣言爲迂,則擇於三者而行之,如其不可,則於臣所陳之外,另講長策,隨宜善變,尤豈非大幸乎?至於頻遣御史,巡撫邊防,廉察列邑,亦不可已也。臣於書啓中,以六鎭守令輪差文官爲請,而第念前此文官之任邊邑者,不荒于酒色,必遺棄職事,若是則徒取笑侮,難望憚壓,如此之類,宜令方伯·御史按劾,徧配於本邑,以杜規避之習也。且臣竊念北方士馬之勁悍,從古所稱,而今則武藝之生疏莫甚,名編行伍,而不解破的者,頗多,職居將校,而不解坐作者,皆是,至於戎裝之疲弊,戰馬之羸弱,未滿隣國之一笑,平居若此,況望得力於危亂乎?蓋緣朝家無別樣勸奬之道,各營無着實鍊習之擧,日就懈弛,以至於此,如六鎭武士輩,不無好身手善騎射者,而飢寒所迫,百役所侵,救死尙不贍,奚暇備器械習技藝哉?且上京赴擧,其勢至難,每於大比之科,得初試則便止,以此六鎭各邑出身者絶少,如將官輩,皆以閑良塡差,其爲苟簡,固不足言,而健兒毅夫,往往有之,丘壑終身,誠可歎惜。今番別科,大爲聳動之擧,而然此非常行可繼之道,臣意,自今本道邊將取才之人,南道則依前規調差邊將,而北道則自朝家頒降規矩,令監·兵使會同試取,逐年啓聞,以其優等者,特許賜第,則雖無別設之科,可以繼得武才,而亦可以慰悅遠人,爲他日緩急之用矣。各邑軍器,其數雖多,反爲無用之物,破弓朽箭,觸手輒折,每於缺二行亦宜增加其數,以資其用也。北人生理,衣食俱艱,至於絲麻績布,盡輸公家,而卒歲掩體,只是皮革,貧殘之人,皮亦難辦,絶塞嚴寒,得免凍死者,鮮矣,豈非悶惻之甚者乎?至於軍保之輩,身役最重,寒苦尤甚,常時不免飢凍,而臨急責以戰鬪,欲望其親上死長,不亦難乎?頃因道臣啓請,特給五十同綿布,北民之蒙惠,大矣。然此不過救急於一時,終不如垂惠於永久,臣意仍令定爲恆式,逐年分給於監營及南北兵營,用爲試才之賞,其中尤甚貧寒者,別爲特給,則挾纊之惠,可以普被遐荒,而未必無補於激勸之道矣。北路民戶鮮少,軍役煩夥,搜丁充額,比他道尤難,而各營抄定閑丁,稱爲營屬,人各給保,厥數甚多,徵斂百物,許除其役,萃入許多良民,無他實用,而只充營門之私人,事極無謂,不可不一竝革罷,移塡軍額之闕也。驛吏之役,最歇且便,故叛主避役之徒,無不鑽入於此,一驛所籍,殆以萬數,自中所謂已經吏房之任者,終身閑臥,無所事事,而旣給雇工,又給率丁,又復田戶,其視身兼數役,窮不聊生者,勞逸相懸,同是一道之民,豈容不均如此也?本道雇工之法,流來已久,祖宗定制,意必有在,而行之至今,其弊日甚,作爲奴僕,傳之子孫,至有私相買賣,以起爭訟,而侵虐役使,無復人理,雇工之苦,有不可忍言,今雖不能一一盡罷,至如驛吏閑游之輩,決不可諉以舊規而仍存也。刷還之政,非不申嚴,而北路民戶,在在空虛,數千里關嶺之間,田野荒蕪,人煙蕭瑟,罕見有數家成村者,若値不虞之變,雖有城池壁壘,將誰與守也?夫避苦趨樂,人之常情,寒不得衣,飢不得食,則雖慈父,不得保其子,今國中生理之薄,未有甚於北路,則之東之西,豈其本心?旋得旋失,整頓無期,其故不難知也。自古安集流逋之道,必以懷柔勞來爲本,則恐不可徒事乎督刷也。且祖宗朝,爲慮北路空虛,屢徙三南豪右,以實邊邑,而近來罪人之投北者,亦小,南民割移之規,今雖難於猝復,全家定配之人,不可不盡徙北路,以存實邊之意也。各邑官需,本來苟簡,以其耗穀,以資其用,而一自被奪常平廳之後,用度倍艱,缺二行官屬亦一王民,豈非可哀者乎?推究其源,皆由於官需不足之致,抑此弊必須添給耗穀,或令收捧民結,使官需有裕而後,可也。臣竊伏聞,北方人心,愚蠢椎扑,不知法律之可畏,禮義之可貴,猶有漢北之遺風,欲以德敎化之,則非時月可幾,欲嚴刑峻法以齊之,則民無恆産,靡有顧戀,小而離散,大而反側,調娛撫馭,實難適宜。前朝趙忡之亂,壬辰土賊之變,亦可鑑已,爲今之道,惟在厚其衣食之源,絶其徵求之煩,輕徭薄賦,祛弊施惠,常如救焚拯溺,猶恐不及,則恩信周洽,聲敎普訖,德意所被,人情自感,彼至愚至神之民,亦豈無向上效死之心耶?北路風習,固多鄙悖,而十室之邑,或有節行之特異者,則不可不特加表章以厲汚俗,以臣所聞,如永興私奴萬金之爲主斷指,得回其生,定平校生李湜之善事繼母,誠孝出天,端川官婢一仙之爲夫守節,矢死無貳,此皆古今卓絶之行,而出於遐荒微賤之家,豈非尤可異也?如此之類,宜令該曹施旌表之典,而亦令道臣廣加訪問,啓聞褒賞,則使民觀感興起,豈不有補於風化也?嗚呼,歷代帝王,莫不以肇起之地爲重,如漢之於豐沛,唐之於晉陽是已,今我朝之於北方,經營恢拓,百倍其功,不但豐沛·晉陽之比,如寸土一民,無非可惜而不可棄也。始焉,祖宗勤苦以得之,終焉,子孫怠忽以失之,則其可謂肯搆肯穫,而能承前烈乎?惟在聖上加之睿思,參以廟謨,凡所變通施措,快斷而力行,要以紓民力結民心爲先,無墜我祖宗之基業也。卽今邊胡無警,時勢異昔,體察之任,雖難容易復設,而特定大臣中一人,專管北道之事,事無大小,一以委之,如向來大臣主管江都之例,凡機務便否,民生利病,悉令籌度而行之,則必有着實之效矣。臣之書啓所陳,內奴貢布一款中,利城則假捧五升布,今雖有濫捧細布之弊,至如各邑應捧細布之類,混稱則未免失實,且於細布變通之道,以兩人倂定一匹爲請矣。繼聞其詳,則細布之貢,自內司分定匹數於各邑,又分定爲三等,一等則納細布八升一匹·五升布一匹,二等則納七升布一匹缺二行定實無一人一年蠲免之事,且其所謂五升·六升·七升等布缺升品漸加,殆與細布無別,內奴輩怨苦,專在於此,此不可不念也。請令廟堂更加商確稟處,不勝幸甚。臣等奏啓之事,非不致勤,而疏漏錯謬,乃至於此,惶懼俟罪,無地自容。目今星文示警,擧國危懼,聖旨惻怛,求助尤切,如臣無狀,識慮淺短,雖切憂愛之私,莫效絲毫之補,中宵仰屋,感慨徒積,敢以聞見於北路,爲芹曝之獻,惟我聖明,留神採納,不以人廢言,則未必不爲弭災之一助也。臣無任激切屛營之至。答曰,省疏具悉卿懇。目見北路之弊,因陳變通之道,言辭切實,予深嘉焉。疏辭,當令廟堂議處,卿其安心勿辭,從速察職。啓下備邊司。回啓,吏曹判書金壽恒,奉命北關,目見民弊,旣進書啓,又上疏章,其疏中所陳,語皆切實,其中可以變通者,不可不採施是白在果,如北兵使文臣差送,永爲定式,則或不無武備疏虞之慮。此後則文武各別極擇交差,北虞候,以閫師可合人擇差爲白乎旀,各營屬復戶,旣令革罷,而猶敢行文列邑,仍前復戶,事甚可駭,令道臣嚴察爲白乎旀,頻遣御史,巡按邊防,廉察列邑事段,恭竢睿裁是白乎旀,文臣守令,荒于酒色,遺棄官事者乙良,令道臣及御史按覈,如有犯者,編配懲治爲白乎矣,送于本邑,亦甚貽弊,旁邑定配爲白乎旀,頒降試才規矩,令監司及北兵使會同試取,俾無濫參之弊爲白乎旀,箭竹年例應送本道者,以品好可用者擇送事,申飭該道爲白乎旀,綿布入送事乙良,更觀前頭事勢,議定爲白乎旀,本道雇工,似當一倂革罷,而行之旣久,亦難猝然盡罷,本道監司條陳狀啓中,不論是事是白去乙,數外濫率者,爲先□汰事覆啓爲白有齊,監兵營營屬,不限其數,以致良丁避役投屬是如爲白有昆,令本道監·兵使諸般營屬時存名數,從實狀聞後,參酌定式分付爲白乎旀,全家徙邊罪人缺二行。啓依允。
禮曹回啓,觀此疏辭,則永興私奴萬金之爲主斷指,得回其生,定平校生李湜之善事繼母,誠孝出天,端川官奴一仙之爲夫守節,矢死無貳是如爲白有臥乎所,遐荒微賤之流,有此卓異之行,尤極嘉尙。今者重臣親到其地,疏陳所聞,此與道臣循例訪問之啓,有異,似當別有分等褒賞,以示朝家激勸之意,而蓋於甲午年間,因道臣啓聞,已施賞物之典是白乎矣,取考曾前本道狀啓,則聞夫之喪,徒步千里,服喪三年,事舅姑盡其誠孝,及遭其喪,又服喪三年,哀毁如一,爲夫守節之外,孝行之特異如此,不可無旌表之擧是白乎旀,私奴萬金,校生李湜段置,亦當有分等褒勸之典,而恩賞重大,臣曹不能徑先仰請,一依前例,與他道忠孝節義人等,一時報議政府,覈啓施行,何如?啓依允。
上在昌德宮。停常參·經筵。
夜一更二更,彗星見於婁宿度內,在天囷星上。
藥房提調臣朴長遠,副提調臣朴世模啓曰,伏未審夜來,聖候若何,昨日啓覆之時,出御便殿,終日酬酢,得無添傷於靜攝之中乎?臣等區區憂慮,敢來問安。答曰,知道。
李俊耉,以備邊司言啓曰,以今月二十二日諫院請對入侍時,以平安道依咸鏡道例,遣重臣缺四行丁丑之歲,旣已設科,比之北路,亦似有間,而缺不得上京赴擧,與北路無異云,則差遣御使,別爲試才,恐或宜當,敢啓。傳曰,後日登對時,稟處。
又以禮曹言啓曰,今十一月二十二日,大司諫南九萬,司諫李程,獻納李敏敍,正言李暹請對入侍時,南九萬等所啓,各邑歲抄時,不得閑丁,每以兒弱充定,至於物故·老除,亦無代定之路,此非閑丁之元無其人也。凡今良民之投屬,其孔穴甚夥,額數無限,上下蒙蔽,罔有紀極,身爲良民者,若稍分黑白,則必及其無役之時,先爲托身之所,各邑更無下手之地,以京各司言之,三醫司生徒,校書館唱準,各衙門軍官等役,是也。以外方言之,臣九萬曾爲嶺南御史時聞之,則監司之牙兵之在於星州一邑者,幾至八九百云,他邑可推而知也。其他兵·水使·營將·防禦使軍官等名色,殆難悉擧,此皆歐良民之淵藪,若不大加釐正,則兒弱之充定,老故之徵布,勢所必至,請京外良民所屬之處,元有額者,汰其額外,元無額者,量定額數,俾無冒屬之弊。上曰,依啓事,傳敎矣。京外良民投屬之弊,誠如臺諫所陳,三醫司·校書館,皆有提調·生徒及唱準等,額外冒屬者,査出稟處,而觀象監,則臺啓中雖不擧論,亦令一體施行,何如?傳曰,允。
又以吏曹言啓曰,海美縣監,新兼營將,不可不擇差,故頃日議以行副護軍朴就文擬望受點矣。今聞朴就文家在慶尙道蔚山地,且有九十老病母,頃纔受由歸省,未及還來云。本縣令非等閑之地,曠官已久,不可等待其赴任,海美縣監朴就文改差,何如?傳曰,允。
又以備邊司言啓曰,以今月二十二日諫院請對時所啓,各邑還上,無論常平廳·監·兵·統·水營,一依國穀收捧之例,其耗數加捧之事,竝爲禁革,而元穀之耗,移錄常平廳事,亦爲革罷事,上曰,令廟堂議處事,命下矣。近年以來,會錄耗穀,糶糴漸增,爲民缺四行稟處,何如?傳曰,依啓。
又以刑曹言啓曰,缺罪人韓宗立加刑事粘目,本月二十三日依允啓下,而因宗立之子雄俊擊錚元情,本曹以宗立貸出公債,果有分授之人,今姑停刑,仍囚以待運餉使畢捧之報,稟處事,覆啓,亦爲蒙允,故宗立姑爲停刑之意,敢啓。傳曰,知道。
兵曹判書洪重普疏曰,伏以,臣之空疏譾劣,無一可稱之狀,朝臣之所共知,聖明之所洞燭,而適當朝家乏人之日,資秩所及,循例備擬,前後忝竊,只速濫越之誚,黽勉行公,恒切愧懼之心,今玆新命,又出夢寐之外,臣誠惶駭,罔知攸措。仍竊伏念,司馬之長,專掌戎政,雖在熙平之世,亦難其人,歷觀先輩,皆以一時之才望居是任,而能稱其職者,指不多屈,豈如臣萬萬不似者所可冒居者乎?況今時勢,日漸艱虞,內無可恃之勢,外有難言之虞,如欲整頓戎政,徒搖人心,如欲因循舊例,弊端百出,當此之際,苟非全才,無以變通調誤,不知聖明奚取於臣,而擧而授之乎?本兵重地,實非可試之地,試之而事僨,則臣之萬殞,固不足恤,其於國事何哉?伏乞聖慈諒臣危懇,亟遞臣新授之職,擇畀可堪之人,其於公私,不勝幸甚。答曰,省疏具悉卿懇。卿無控辭,從速察職。
初昏,彗星見於天中,夜一更測候,則西徙一度,半在婁宿五度,半在天囷星上,去極七十八度强,而形色尾迹,則與昨別無加減。
幼學曺孝昌疏曰,伏以,臣竊惟臣之於君,猶子之於父也。父家有急,恝視而不救者,非人子也,王室有患,恬然而不憂者,非人臣也。今殿下,遇彗星之變,重之以冬雷之變,避正殿而寢不安,減御膳而食不甘,下求言之敎,而辭懇意切,此正王室有患之日也。臣雖布衣藿食,不與於時事,而亦殿下之臣之一也,何敢自以爲微賤,而獨無憂國之誠乎?封章應旨,擧朝爭先,而草野狂言,獨後於人,是臣之所恥也。嗚呼,星變缺六行生民落罟擭陷穽之間,而莫之救也,朝廷在風靡波蕩之中而莫之振也,時事日非,景像愁慘,而仰見乾文,妖星尙在,思之至此,不覺淚下。噫,彼蒼者天,仁愛殿下,丁寧示警,欲使全安,而今之應之者,若是其蔑如,則向之仁愛者,亦豈終仁愛而已?臣恐殿下至仁聖德,亦不能救方蹶之勢,而他日之國,不能如今日也。今之致災之由,雖不可盡言,而大要在於生民之困苦,而乖氣之干天也。殿下盍思所以保民之道,而大作爲以應之乎?近來進言之臣,亦有言去民瘼慰人心之策,而隨其所見而言之,則不見其必多,擧其所知而告之,則不知其何限,去一道之民瘼,不如去八道之民瘼,慰一方之人心,不如慰一國之人心。臣願殿下急下哀痛之敎,分遣耳目之臣,使八路之坊坊曲曲愚夫愚婦,皆知殿下敬天勤民之意然後,廉問民間之疾苦,郡邑之豐歉,守令之賢否,民怨之輕者自斷,重者啓聞,凶歉之甚者蠲賦,不甚者減半,守令之賢者陟之,不賢者黜之,革舊日之弊瘼,布春生之至澤,民心之歡喜,若解倒懸,愁歎之聲熄,冤鬱之氣開,人和氣和,而天地之和應之者,卽此而在矣。夫廉問之事,巡察使足以當之,而委之巡察,則事體不重,亦或有因循塞責之弊,豈若親遣近臣,汝往欽哉之爲愈也?臣以爲今日之急務,莫過於此,雖無天變,固當汲汲,況有天變乎?天變不甚,亦當汲汲,況變之慘者乎?齊景公之言曰,歲飢民困,吾誰與爲君?以今觀之,此特一言之善者也。尙使妖星而退舍,倘能行是政而救濱死之民,惟彼聽卑之天,寧有古今之異也?嗚呼,天門深矣,草野遠矣。生民之困苦,殿下豈盡知之,列邑之弊政,殿下豈盡聞之?臣雖欲言,而亦難縷擧,姑就其中,擧其梗槪,自夫六七年來,何歲無水,何歲無旱?農民終歲勤勞,所獲零星,官糴未收,四壁徒立,鬻田賣牛,以應徭役,詩人所謂醫得眼前瘡,剜却心頭肉者,正謂此也。及其凶歉旣久,財力旣竭,則牛豈長存,田豈永湧?負逋之罪日加,侵督之令日急,缺六行求生於路,此非可哀之甚者乎?夫生民休戚,係於守令,守令者,爲國之缺若使盡力民事,以報國爲心,前期假貸,豫爲措置,以開容力之地,以徵常貢之賦,政令以勸之,鞭扑以率之,則雖遭凶歉,必不大困,而臣竊觀當今守令,其懦者,委以下吏,不辨頭緖,尸位曠職,不知民瘼之爲何事,其剛者,嚴刑虐政,惟事催科,牢獄凝氷,赤子流血,而大言誇張,自以爲辦事,間或納賂而干譽,聚斂而自肥,其寬猛適中,慈詳淸簡之政,絶無而僅有,守令之設,豈端使然哉?殿下使監司黜陟,以考勤慢,而年年下等,例歸於微末之孤蹤,沿邊之武夫,而未聞大家勢族因是見黜者,是監司,欺殿下也。殿下,使御史潛行,以察賢否,而啓聞論罪,類多平日之私嫌,接待之小失,而未聞貪官汚吏正罪明法者,是御史,欺殿下也。其間雖有嚴公御下,明愼職事者,而亦一二缺二字此所謂一曝無救於十寒者也,往者嶺南之英陽縣民,重被府民之侵凌,以復縣之意,赴訴於天閽,夫英陽大縣,其實郡也。府縣猜隔,已成仇敵,非一朝一夕之故也,勢不相容,將生大變,廟堂莫之封足,泛然防啓,故一縣之民,流逋相續。噫,一夫之不獲,尙有納溝之恥,缺數字獨無拯濟之意耶?至於畿邑之弊,殆有甚於此者,年前量田之擧,只爲均賦之意,而守令之賢明者無幾,監色之弄奸滋甚,膏瘠易置,上下顚錯,田案纔成,怨讟朋興,至於一年收米之數,則一結十二斗也。卽今湖西·湖南,皆以十斗,而畿甸之獨加二斗,何哉?朝家之恤畿甸,反不如外方,則此與韓愈所謂根本理宜優之說,不亦相左乎?臣之所陳,只擧梗槪,而惟此數事,亦足以感傷天和,況大小積弊,倍蓰於此者乎?漢臣梅福曰,不見其形,願察其影。嗚呼,殿下亦察其影,臣竊料今之國勢,如年老之人,臟腑受病,四體痿痺,死亡之患,將發於朝夕,而特以飮食不廢,言笑如常,故樂爲桓侯之□而不信扁鵲之憂,良可寒心矣。夫朝廷者,臟腑也,四方者,四體也。缺六行吹毛益甚,風波起於平地,戰爭交於臺閣,正如破船中流,舟人擊楫而歌,不知其無所泊矣,豈非衰世之遺風,士林之殷憂也?伏願殿下平心鎭物,炳燭明察,德望忠藎之士,尊而用之,好訐喜事之臣,斥而遠之,以無黨無偏之義,申戒朝臣,使邪氣不得間,邪論不得作,而後朝廷可和也。何以謂紀綱之不立也?夫絜領裘順,理勢之當然也,萬目之衆,不可隨目而整之,衆緖之煩,不可逐緖而理之,則紀綱之於國,不亦重乎?今也名分倒置,上下無章,國門之外,王令不行,有司不事其事,法官不法其法,遂使風敎失宣,習俗大壞,豪民凌轢士族,而以爲常事,土卒摽其牧守,而略無忌憚,若使紀綱小存,寧至於此也?今有千金之子閉門深屋,而豪奴悍僕,奔突于庭除,則必待主人之出,而後可以整頓,玆事雖小,足以喩國綱也。殿下嚴立科條,飭勵群下,必至君君臣臣父父子子然後,上下有倫,而紀綱以立矣。何以謂法令之不信也?夫法者,爲治之具,令者,行法之要也,有法而無實,不可以爲治,有令而不行,不足以使下,先王之執此心如金石,行此道如四時者,豈偶然哉?今也以一人之語而行之,以一人之語而廢之,昨是而今非,朝行而夕不行,事無定準,政不見效,高麗三日之說,自古有之,而至於今日,而極矣。夫如是,故人聞令下,則必曰此法何能久乎?勸善而人不勸,懲惡而民不懲,以國家丁寧之事目,例歸於紙上之空言,雖有施措之方,將何所依據也?臣願殿下痛自劾勵,明法審令,有不行,行之必責其效,有不爲,爲之必盡其方,去其因仍苟且之習,示其必信必果之意,則國家幸甚。何以謂公道之廢塞也?夫天地至公,故萬物各遂其性,聖人至公,故萬民各得其所,苟有一分之私,必生萬分之害,矧有萬分之私,其害當如何也?嗚呼,公道之不行,久矣。卽今甚麽事,不以私以公乎?若以大者而言之,科擧,取人之公道,而低昻不以文詞,取捨在於親疏,紈綺之子,未誦五言,而取科第如拾芥,淸寒之士,讀書千卷,而抱珠玉而莫售,唐人曳白之恥,高麗粉紅之譏,未必甚於此時,則以朝家羅士之網,爲缺六行御下而不能,使有司體聖心而盡公道,至於臺閣之論,涉於官掖,則殿下或拒而不允,百姓不知聖心之所在,而疑殿下亦有私焉,人情如此,則世道可知。伏願殿下法天地之公,恢日月之明,如有循私欺君者,必行肅殺之威,打破私字,開張公道,然後平明之治,異乎可興矣。何以謂人才之不興也?夫將營宮室者,必擇其材,大則棟樑,小而椽桷,以至欂櫨株,各適其所,然後築室堅固,而無顚覆之虞矣,苟或以椽桷爲棟梁,以欂櫨爲株,猶不可謂得其材矣,況全無可用者乎?殿下試觀今日之人才,文章之華國者幾人,武夫之干城者幾人,百執事之能幹事者幾人耶?若使識者而論之,豈不曰全無可用乎?然而以臣觀之,非無可用之才也,用之者不盡其方也。何以言之?我國家,專以科目取人,取人之路,固已窄矣。其餘則或以門地,或以勢力,或以賂遺而已。其隨才授任,出於公道者,十無一二,遐方布衣之士,雖有出人之才可用之實,旣無援引之力,又無自進之路,則皆未免枯槁山林,與草木同腐而已,至於在朝之臣,亦有見忤當路,終身不顯者,若是而曰今日無人才,則是果無人才耶?用之不盡其方耶?古人有言曰,才不借於異代,又曰,英雄豪傑,其伏也無盡,不然,宋神宗無人才之歎,先儒何以爲譏也?向在筵中,殿下令群臣各薦人才,而其所應旨者,不過登揚之名流,筮仕之蔭官,而不及於在外之士,是可謂明明,不可謂揚側陋也。夫算櫝中之玉,而不求藍田,則玉不可多得,問在朝之士,而不問在野,則士何由廣取?一邑必有一邑之傑然者,一州必有一州之傑然者,盡誠而求之,多方而取之,則雖不如古人之才,亦豈無一二可稱者乎?伏願殿下,令列邑求所謂傑然者,不但學行文書之才,雖雜家者流,有切於時用者,每年各取一人,送于監司,監司試之而拔其尤,縣次續食,如漢世歲貢之規,而文人則使掌文衡者試之,武臣則使掌兵權者試之,雜家者流,亦令該司試之,取其入格者,而給其廩料,隨闕補官,至其養德缺六行所欲者,是豈臣子事君不欺之道也?臣不避斧銊之誅,而論天地之大,臣伏覩殿下天資純粹,明睿出倫,以弱冠之年,臨億兆之上,六年爲政,一法先王,此眞董子所謂操可治之權,而有能治之資者也。然而治道未興,弊政滋生者,良由左右之臣不能盡啓迪之道,而殿下出治之本,亦有所未盡也。何以言之?尊賢尙能,禮遇隆重,而不能使學問之士願立於朝廷之上,是殿下好善之誠,未盡也。從諫弗咈,言路無壅,而不能使謇諤之言日至於殿陛之上,是殿下改過之實,未盡也。至於圖治之勤,亦不如卽祚之初,奮發有爲之志,不見於言路之間,優遊姑息之漸,或發於政事之際。嗚呼,此豈臣民之所望於聖明者哉?古語曰,不怨闇主怨明君,以殿下之明,留心於出治之本,則祖宗之治,不難復也,而委靡不振,日就汚下,而莫之省焉,臣民之有知識者,孰不扼腕慷慨,怨殿下之不爲也哉?今殿下,惕然警省,慨然興發,尙菲衣之儉,以身先之,廣忠諫之路,願聞闕失,此誠帝王之盛節,歷代之所罕聞也。豈非生民之福,宗社之幸也?第竊伏念,天變旣往,此心小懈,則明日不如今日,來歲不如今年,陽復之盛未久,而不熄之功或間也。伏願禮招儒臣,置之左右,講論義理,益明聖學,而操存省察,而爲治心之本,發精施仁,而爲救民之本,警戒寅畏,常如一日,則正朝廷安四方之道,惟在於是矣,而天心悅豫,災變自消矣。抑臣聞之,納汙藏庶,山海之所以高深也,不有包容之量,何以見聖人之大乎?頃者殿下,以微細之事,累下重臣於司敗,是誠由於明察群情,而亦或近於待下太嚴矣。雷霆所擊,百物震驚,庶風所過,勁草有幾,臣之所恐者,大臣恐懼,而有不安之意,臺閣委靡,而無直折之氣,此非聖明之所當念者乎?臣固知日中之浮雲,滄海之浮塵,有不足以損其明而害其大也。愚衷眷眷之誠,只欲去其蔽而光照八表,淨其泥而澄涵萬象,止於至善而與天地合德也。言雖狂妄,發於赤心,事非關時,出於憂國,倘蒙聖明之容受而不以爲罪,四方直言之士,必有聞風不遠千里而來缺六行加捧之說,似出於不知而强爲之言是白乎旀,至於朝廷之乖和,紀綱之不立,法令之不信,公道之廢塞,人才之不興云者,皆是近日疏章中所言之弊,而其所條陳,亦未必盡如疏內之言是白在果,惟在聖上導率之盡其方是白乎旀,末端召致儒臣,朝夕講論等說,誠爲切實,惟願聖上益加體念,何如?啓依允。
幼學李灌疏曰,伏以,皇天仁愛我殿下,疊出災異,以譴告之,而殿下果能惕然自反,圖回天怒,旣自責躬,又屬臣工曰,其如臣庶,豈皆伊·周之才乎?又敎之曰,含默成風,未見諤諤之士,無乃以予不足爲而然耶?憫憫恐懼,慨然有上下交修之志。噫,王言及此,此天地神人之福也。太平自今日始矣,豈但景公之三言,而妖星之徙一度而已哉?雖然,側聽閭巷廷臣之所以應旨者,不過乎區區末節而已,至於生民之休戚,國事之日非,君上之失德,則無一言及之,獨惜乎堂堂聖朝,有君而無君也。嗚呼,災異之作,何代無之,豈有如今日之慘乎?天道幽遠,難以推測,雖不敢知某變有某事之應,某事召某災之作,以若是天,求厥所由,區區末節,恐不缺之也。何以言之?弭災之道,固非一端,而若言其槪,則不過乎得天心答天譴而已。今有人虐於其子,而求悅於其父母,則其勢必謬,故得民之心者,必得天心,失民之心者,必失天心者,理然也。是以孝婦含怨,東海赤地,庶女呼天,震風擊堂,此非其明驗耶?近者水旱連仍,民食罄竭,荒政雖勤,亦近於梁惠之移粟,賦斂雖蠲,或類於漢武之外施,刑獄失中,侵漁猶毒,流離失所之民,抱冤死亡之鬼,盈天地間莫非愁慘之氣,而薄陰陽之和,感神祇之精,則臣恐今之民怨,非直孝婦庶女之冤而已,則今玆彗星之變,特亦其末爾。宜殿下恐懼焉,憫憫焉,責己厲身之不暇,又從而責中外士民含默之罪者也。臣本迂疏,自少抱病,不識交遊,跧伏窮巷,則其於時弊,不啻聾瞽,而聽之大者,聾者亦聞之,冤之盛者,瞽者亦知之,則雖以愚臣之聾瞽,豈無萬一之聞見也?仰屋咄咄缺六行訟之爭,則請簡沓至,左牽右囑,爲其官者,亦皆不見。言之可否,事之曲直,必先審其親疏,察其形勢,而進退勝負之由是,無才而勢重者得美官,理直而無財者恒見屈,又或有延訟而不服者,則此非其私耶?豈獨此也?大事小事,無不如是,故殺人者不死,犯贓者不死,當死而不死者如是,則不當死而死者,從可知矣。其生者幸矣,其死者不亦冤乎?其勝者樂矣,其負者不亦怨乎?向者一二文武之官貪贓之狀,國言籍籍,而不惟不死,反加收用者或有之,只使殘弊之權榮,獨蒙贓律,此非金多而勢重者得生乎?古人所謂烹弘羊天乃雨者,正謂此也。推此以觀,薦人毁人之出於好惡,貴人賤人之出於貨賂,亦可想矣。臣竊聞武班之言曰,某也賣田畓幾何,而得其官,某也爲饒邑數載,而得將薦,問其所以善事之道,則未必盡是銓官之門,而其所以風噓頌公者,實階於此,則銓官雖有至公之心,實難取舍,而況未必盡公者乎?毁譽失實,是非顚倒,則取人之不公,豈特武夫而已乎?其流之弊缺小民,何者?守令非人,邊帥非人,故或憑公而營私,或巧作其名目,剝民膏血,納寵權門,而奸吏乘時,侵漁萬端,則哀我赤子,何罪于天?其間或有廉謹之士,操心以正,處事以直,一咈於上司之意,權門之請,則便謂之無能,而終其身棄不收,而甚者至於媒孽其短,馴致罪網之中。噫,樂富貴,惡貧賤,人情之所同然,則其孰能發憤於其間,取躓於其身哉?此豪傑之所難能,況望於流俗人哉?噫,毁譽之不公如此,薦拔之循私如此,則臣以爲不行烹阿之政,無以變今之俗也。何謂俗習之弊?姑息苟安,可爲萬事之害也,而近年以來,習而成俗,上下因循,置國事於無可奈何之地,大官相會,則所言者,不過江山風月,所事者,不過繁文浮誇,不然則詼諧含默而已。小官相會,則所談者,不過䆠味豐約,所論者,不過州縣饒薄,不然則矜己之能,訐人之短,大小之官,相缺見國家之日非,則不加憂戚於其心,而歸於時勢缺六行巧言而令色者,謂之智,使氣而自伐者,謂之能,剝民而善事者,謂之才,擧世皆是,無一人慷慨傷時,出而言者,甚矣,俗習之弊,一至此哉?倘使賈生復生於今之世,豈獨痛哭流涕而止哉?何謂朋黨之弊?蓋朋比之爲禍於我國家,其來久矣。往在宣廟朝甲戌年間,始分爲東西之黨,其時先正臣李珥,爲國一心,鎭定兩間,而竟不能焉。其後列聖相承而憂之,欲去而不能,至于今,餘九十年矣。其流之毒,愈往愈甚,如水益深,如火益熱,而爲當今痼疾,吁亦慨歎也已。人心之茅塞,是非之顚倒,國事之越視,生民之塗炭,士習之偸薄,躁進之捷徑,皆由於此,何者?當朝廷寅協之時也,同心而相濟,同道而相輔,賢者進之,不賢者退之,才者用之,無才者斥之,能使一代之人才,罔或漏羅俊之網,故朝有拔第之美,野無遺珠之歎。是以在上者,稱其位,爲下者,安其分,生民以之而保焉,國事由是而理焉,一自色目之分黨,以同伐異,傾軋成風,此是彼非,而不曰此是彼非,此邪彼正,而不曰此邪彼正,夫豈如是而已?苟其與也,則必欲置過於無過之地,苟非其與,則必欲陷人於不測之地,輾轉相激,遂成仇敵,敵相對於廟堂,將欲謀其身之不暇,奚暇於國事乎?是故所務者,不過各引其黨以樹其勢,故銓官一出,則彈冠而相慶曰,某入銓曹,吾輩其將復用乎,已而果然,則其得者樂,而不得者悲,理所然也。是故爲上者,不得免循私之誚,爲下者,不能無沈淪之恨。嗚呼,豈獨朝廷有此黨乎?下而至於士而爲缺至於胥吏下賤亦爲之,不知天將使我國必亡於朋黨耶?且以缺言之,時烈之受恩先朝,可謂不世之殊遇矣。爲時烈計缺此人情之所當然也。頃於缺禮之時,豈有一毫於其間哉?缺至於左袒立幟,宗歸何處等語,勒加律外之罪,彼豈不知其不然,而敢爲此傾危之說者,豈有他哉?或出於媢缺六行一爲君子,一爲小人,則去之不難,而今此朋黨,不可以色目分其邪正,莫若去其根杜其源,何者?欲火之熄,必先徙其薪,欲水之止,必先防其源,權勢爵祿,薪與源也,如之何其去也?然臣所謂去者,非眞去之也,去其私而已。何以言之?今殿下能明察是非,鎭壓彼此,而有才者進之,無才者斥之,然則好黨之輩,罔敢挾私缺視殿下明無不照,政無不公,自知其不敢容私於其間矣。夫如是則朝廷之上,將倖門杜而公道行矣,彼惟恐其身之不修,尙何事無益之黨乎?雖賞之不爲,況以重法而繩之乎?如其不然,不修在我之明,徒憤朋比之習,欲以攻擊而去之,則未必去之,而禍益速焉,何者?蓋君子,引進同志,欲與共濟國事,則其迹涉於朋黨締結,親善嫉惡,激濁揚淸,則其迹尤涉於排斥異己,若以此輩,混謂之護黨而斥逐之,則士林之禍,未必不作,而小人者得專矣,豈有君子斥逐,小人專權,而不亡其國者乎?自古帝王之徒能去之而卒亡其國者,蓋以此也。伏願殿下先務公明焉。何謂一族之弊?蓋民之憔悴於虐政,不一其端,而未有極於一族之弊,何者?臣有薄庄於海西,年年往來,而次往過之,則前日所見之村爲墟矣,又往過之,則頃日所見之村爲墟矣。或雖不盡墟,而其存者,十室而一二,問之其隣,或曰噫,內奴之一族也,或曰正兵之一族也,或曰水軍之一族也,或曰官奴之一族也,或曰司僕諸員之一族也,或曰各司奴婢之一族也。臣怪而問之曰,一族有何毒,而民之流散,至此極也?其隣之夫,汪然出涕曰,一族之毒,尙忍言哉?棄其墳墓,喪其田土,輾轉流離,豈其人情也哉?惟以不離,則其勢必至於死而後已,故不得不流離耳。因陳其所由曰,向有人姓某者,守眞宮奴也,又有缺奉足也,某爲正兵,某爲水軍,某爲內奴,某爲司僕諸員,缺逃躱之後,其價布選上物膳等物,徵於其一族,故缺厥子七人,亦入於良役,倂其一族而計之,一家內所納之布,將至數十疋矣。今年賣一田,明年賣一畓,又明年賣農牛,田有限而一族之徵斂無已缺九行渠自爲之矣。數年後,其卒亦逃之,又何一族之有缺他丁而代之時,臣年尙少,雖能記憶,而不知其悲也。臣厥後缺歲抄之弊,逃故充定,無歲不然,而生齒之數,不及長成,故率以襁褓之兒,例稱十五而脅錄,自襁褓貢役,雖亡秦頭會之虐政,蔑以加矣。以先王不忍人之政觀之,可無惻隱之心者乎?不特此也。郡穀糶糴,本爲救民,而反歸虐民之政,何者?春糶秋糴,固不可廢,而當此大無之年,雖上農之家,尙無西疇之收,而況窮餓之民,不待熟而盡刈者乎?惟朝夕糊口之資是急,而諸色之糴,一時督捧,府庫皆盈,鞭箠狼藉,生民愁歎之狀,何可一二言也?自夫朝廷嚴飭之後,爲守令者,益加刻督,哿矣富人,哀此煢獨,亦不可以或待年初。且臣聞之,量田大同之後,畿民之倒懸稍解,而家戶之役,又從而繼出,柴草氷丁,民所共缺除其柴草,作米代捧者,或有於其間,稱以除役,又以他物代納者,亦或有之,稱以戶役,種種侵漁者,不一其事,法行未久,又有如此之漸,則臣恐日後解弛之後,亦與宣惠廳而無異也。是廳設立之意,只捧十六斗米,全減雜役,而厥後雜役依舊,又捧其米,則民之不堪,蓋以此也。今者苟能一如大同之法,而無他雜役,則豈非便民之良法乎?且臣目見流民之無所缺入於山谷,以火耕爲事,故極目牛山,濯濯然童,斧斤以時,王政之缺其毒則吁亦慘矣。如此之處,非獨一郡一道而已,通于八方,缺豈可勝計?噫,國之所以爲國,民與田也,而民戶日縮,缺若此不已,國將盡墟矣,豈不寒心哉?嗚呼,如此屑屑缺六行殿下果能擇人而任之,則革舊圖新,特在乎一擧措耳。缺是故只陳其弊,不及救弊之策,然其所以起弊之由,則不缺請言之,從前數者之弊,未必不由於殿下一心之私,何者?公明乾斷,人主之大德也,綱紀四方,人主之大權也,殿下果能有至公至明之德乎?今殿下,果能有體天乾斷之德乎,今殿下,果能有若網在綱之權乎?進言者,雖以殿下爲已盡,而臣則以爲未也,何者?宮家設庄之弊,爲阱於八方,民怨孔棘,臺臣論啓,則殿下非不知之,而終不禁之,是殿下之公,猶不勝其私也。向有一䆠官,侵辱師儒,而殿下不能痛斥其罪,只施薄罰,則是殿下偏護內侍之私,有不能掩也。且薰蕕雜揉,邪正同隊,各挾其私,竸試缺殿下猶不能辨其邪正,察其眞僞,初以甲者之言爲是,又以乙者之言爲是,而未有定見,則是殿下知言取舍之明有未盡也。是以朝廷不尊,無所畏憚,欺君罔上之輩,接迹而起,掩蔽聰明之事,不一而足,殿下猶不知惡焉,間或知其可憂,察其情狀,嚴旨之降,亦嘗有之,而求其末終,則終無實焉。善善不擧,惡惡不去,郭公之所以亡也,而不幸近之,臣恐殿下乾斷之德,亦有所未盡也。嗚呼,惟天無私,有乾健不息之德,故萬物遂焉,惟君無私,有公明乾斷之德,故紀綱立焉,缺三者之德,有所未盡,如此則其何以責臣工乎?缺八行自取其譏笑乎?此亦殿下自反之地也。嗚呼,缺以言其徇私,則其弊旣如彼,以言其俗習,則其弊旣如彼,以言其朋黨,則其弊又如此,以言其一族,則其弊又如此,若其他虐民之政,民怨之極,缺何聖上圖治之日,有如此危亡之弊耶?凡此數弊,有一於此,未或不亡,況其兼有者耶?臣嘗晝而思,夜而度,臥寢而思之,其所以救此弊者,實不外乎紀綱二字,而其所以立紀綱者,亦不外乎殿下之公明乾斷三者而已。殿下不欲爲之則已,如欲爲之,則豈不務此三者乎?公則無偏無黨,一視同仁,明則察理精密,是非莫逃,乾斷則有不知,知無不行,賞必伸而罰必加,故有功者勸,有罪者懲,人心振起,奸詐輒伏,而紀綱自立矣。紀綱也者,國之元氣也,元氣旣壯,則法令自行,上下相通,上自三公,下至百僚,莫不起懶振怠,各勤其職。君子豹變,小人革面,莫敢以一毫邪議而間其間矣,何患乎俗習之因循,獄訟之不公,仕路之混淆,士風之大振,朋黨之傾軋,民弊之孔棘,諸患之滋蔓乎?倘或不然,外缺雷霆之威,欲振頹綱,則雖人人而誅之,將不勝其誅,雖事事而去之,將不勝其去,不惟紀綱之不立,其爲禍益速矣。然則三者之德,何由而盡之耶?昔宋臣朱熹之言曰,人主之心術,必公明正大而後,紀綱有所繫而立,君心不能自正,必親賢臣,遠小人,講明義理之歸然後,乃可得以正也。然則缺有此三德,而學問之力缺得人之道,又在於缺聖明懋哉懋哉。嗚呼,殿下天資仁厚,至誠缺致此委靡之風解弛之俗,則孰不以殿下缺王之言曰,皇天不愛我耶?何不降災之久耶?缺昔齊有彗星之變,景公使晏嬰禳之,嬰曰,缺此言有災不修政,禍益速矣。爲人君者,何不鑑戒也哉?今此彗星之變,未知何以爲禳,而殿下所修之政不著,亦何事耶?如以區區末節,欲弭天方張之怒,則不幾於齊人之所持者狹,而所欲者奢乎?鄙語曰,不傷皮,無以剌虎,又曰,爲求福,捨施必所深愛,此言雖淺,可以喩大臣,未知殿下之所愛重者,抑何事耶?非軍兵內需司缺臣以一介愚賤,妄論國家大事,極知僭越,無所逃罪,旣承無隱之旨,若不盡其懷,則其罪尤大,敢不以蒭蕘之見畢獻於尾乎?伏願殿下缺以補國用,以示王者無私之心,又減軍額,以舒民力,以示大聖人無窮之德,豈尋常萬萬也?何謂罷內需司也?蓋此司之役,不知始於何代,而苟有其弊,如所可改,豈可謂祖宗之法,而不爲之改乎?其所爲弊,臣不必盡言,而姑以大槪言之,內奴之在於八方者,幾至生民之半,則其侵貢膳,必不下於度支之缺當用之處,則不歸於若干私送,皆銷於婦寺後宮別提頭目等怙侈之資云,此亦不得不已之事乎。殿下以一國爲家,藏富於民,則凡在國之物,孰非殿下之財也?欲有所用,何所不可,而必分其民目,謂之內奴,必分其司目,謂之內需,委之於嗜利常漢之手,而重貼生民之怨乎?缺公用無私費,私費且不可,況剝其民,畜私財乎?昔唐德宗缺盈內庫,其臣陸贄請罷大盈庫曰,務鳩斂而厚缺務發散而收兆庶之心者,缺十行國家分糧之數,則一月之費,不知其幾百石,而缺十餘字命加一哨,軍兵漸多,國用旣竭,則民不受其殃,臣未之信也。孔子曰,道千乘之國,節用而愛民,傳曰,生之者衆,食之者寡,爲之者疾,用之者舒,然則食寡用節,不以爲民,而今者多聚軍兵,食民膏血,國無餘儲,民無見糧,公私赤立,莫保朝夕,則不知以軍卒之多,而能固其國乎?興亡在德不在兵,前史可見,今之養兵,豈爲是哉?且古人有言曰,兵猶火也,不戢將自焚,今之軍兵,可謂火乎。似聞日者,歐辱摠經若楊牧,而所以治之者,不過決杖除下云,缺軍不可犯上者乎?嗚呼,我國地無千里之界,野無百里之廣,生民鮮少,村落稀疏,則雖人人而作之,猶患其不贍,況遊手遊食之輩,不特軍兵而已哉?兵務精,不務多,古人至論,則臣之愚意,莫若抄而又抄,減其額數,量宜分糧,以裕軍食,則其於民力,庶可得舒也。如其不然,分作兩番,換歲歸作,則其於生財之道,亦不無小助也。伏願聖明亦加察焉。且各衙門屯田,未知爲經費乎,爲軍餉乎?以爲經費也,則所用者,何地,以爲軍餉也,則所餉者,何軍耶?古之屯田以邊缺遐荒之棄地,減國家轉輸之役,而軍無首止之急矣。缺屯田,或稱訓鍊屯田,或稱司僕屯田,若此之類,缺處則其在八方,豈可數也?缺八行殿下將從姑息者耶,抑從自新者耶?伏願殿下,缺七八字旣非詢謀之工,又非傍觀之匠,則惟以天賦之性,不以卑賤而有間,故徒激忠憤之志,不避越樽之嫌,敢以所聞者,妄陳至此。伏願殿下特加誅殛,以爲愚賤妄言者之戒,不勝幸甚。答曰,省疏具悉。爾之憂國愛君之誠,溢於言表,予庸嘉焉。疏辭,當令廟堂議處焉。
備邊司回啓,伏見幼學李灌疏中所陳之言,皆是近來所言之弊是白在果,其中官爵獄訟之一以循私爲主云者,亦是近來嘵嘵之言,而申飭各該曹,使之加勉宜當是白乎旀,大小之官,相率缺慨世之意,變易俗習,不專在於法令之間,惟在聖上振作之如何耳。且自古病國之源,實由朋黨之弊,是非明於上,則自歸寅協之美,而以其父祖之故,不當倂其子而棄之之說,亦似有理是白乎旀,一族之被侵缺役,朝廷亦慮其難堪之弊,方講變通之道是白乎旀,至於郡邑糴穀段,或因被災,有一半退捧者,或因流亡絶戶,有前後蕩滌者,而莫重國穀,亦不當在處退捧是白乎旀,末端援古論,今反覆縷縷者,無非陳戒之辭,惟在聖上益加體念是白乎旀,軍兵之缺各衙門屯田,已有停罷處,其中未罷者,依前定缺稟處,何如?啓依允。
幼學□後昌疏缺答。以上燼餘
上在昌德宮。停常參·經筵。
未時申時,日暈左珥。夜一更,彗星見於婁宿四度,在天囷星上,去極七十八度强,形色尾跡與昨無異,東方,有氣如火光。四更,流星出天廁星中,入南方淡雲中,狀如鉢,尾長二三尺許,色白。以上內下日記
下直,高城郡守曺無敵。
兵曹判書洪重普再疏。大槪,更陳危懇,乞遞新授職名事。入啓。
大司諫南九萬,獻納李敏敍,正言李暹啓曰,頃日筵中,大臣以金佐明請罷爲過重,以請對爲非宜,以不能寅協爲慮,以不聞臺議爲嘅歎。臣等竊惟臺諫言事,只觀是非之如何,近者藩臣以疏議臺臣論罷,其時大臣不以爲非,至請速允臺啓,獨於此事,以爲過重者,何也?廟堂如以受任之重爲言,則猶或可也,若以擬律爲過重,則是未可知也。至於請對,則人臣凡有所懷,皆欲近淸光畢誠悃,如曰自有文字,何必面陳乎云爾,則是君臣之間,終無可見之日,此豈理哉?而況三司言議之臣,是固朝夕在前,獻可替否者也,豈必有奇謀祕計然後,始可入對也?是以,三司請對,人視以爲常規,今者大臣,乃以爲異事,其杜言路而開後弊,可謂甚矣。近日廟堂,亦有請對,何嘗有利害耶?寅協者,師師相讓也,可否相濟也,非謂有過而不擧,有失而不論,含糊顧籍,專務姑息而已。臣等之論金佐明,只是循例相規,而公卿以下,駭然相視以爲大事,此誠今日之痼弊,厭厭風習,日就㛪婀,稍涉貴列,不敢言非,以遮護爲鎭定,以剌擧爲失事,則國體言路,將至於何地耶?且有失則相糾,旣過則相忘,此乃王臣之義,而寅協之道也。大臣所謂寅協者,未知更有何義理耶?大臣且以不得聞臺議爲慨歎,臺啓論事,必稟命於宰相,則此乃宰相私人,不足爲人主之耳目,若果事關宰臣,則亦將奈何?古者御史論事,各以其意,而不白於大夫,故曰臺中無長官,而況於宰相乎?昔在唐之天寶,諫官言事,始令先白宰相,及肅宗卽位,靈武首革此事,臣等每觀前史,以此爲戒,豈意今日大臣之言乃使如彼乎?若使此等言語,公然行於朝廷,而群臣不敢非人主以爲是,則其弊必至於遏絶公論,威脅臺諫,非但一事之失而已也。臣等非不知其時卽爲引避,而竊念宰臣與臺諫,爭得失辨是非,固當公議顯爭,不可紛紜引避而已。故昨日齊會朝房,欲進一箚,詳陳事理之不然,而且伸請對時未盡之懷矣。正言張鍵,終日往復,不爲來會,臣等誠未曉其意也。鍵雖不參於請對之時,旣同其論,則不宜自異於今日,且鍵若以不避而陳箚爲不可,則何至今不自列乎?此無非臣等見輕之致,不可晏然仍冒,請命遞斥臣等之職。答曰,勿辭,退待物論。
正言張鍵啓曰,臣於頃日同僚請對之時,適緣寒疾苦劇,胸痛兼發,委頓呻痛,未得進參,而前兵曹判書金佐明罷職之論,臣亦得其梗槪於簡通中,往復之餘,書送謹悉,翌日引見時,大臣力陳其不可云,臣最晩得聞,方切瞿然,昨者同僚,會于直房,以陳箚攻破大臣失言之意,送簡于臣,臣意以爲被斥不避,投箚論辨,事理未妥,故再三持難,終不敢苟同矣。卽見同僚避辭,其所自以爲是者,臣固未知其穩當,而末端斥臣之言,尤有所未曉者,人之所見,各自不同,臣之以陳箚爲不可者,實非所欲自異也。至於自列,則請對被斥之人,亦且累日默默,臣何必出而先之也。然,同僚旣以見輕爲言,臣不可晏然仍冒,請命遞斥臣職。答曰,勿辭,退待物論。
司諫李程啓曰,臣於近日,連以式暇在家,伏聞大臣榻前所達之言,不勝瞿然之至,金佐明疏中之語,物議皆以爲非,本院請罷之論,在所不已,有失相規,何嘗有背於寅協之道乎?況伊日請對,不但爲此事,則入侍陳達,自是臺臣之職,大臣之以此爲非,臣未知其可也。臣旣同其論,見斥於大臣,則何敢晏然而已乎?請命遞斥臣職。答曰,勿辭,退待物論。
府啓,蒙以養正,爲士之先務,近來童蒙輩,引類呼朋,橫行衢路,或侵困士夫,或歐打行人,若不及今敎誨,則長益浮靡,終無成就之期,請令禮曹申飭童蒙敎官等,嚴加禁斷,各別敎訓,而如或復有橫挐不靖之習,當該敎官及各其家長,摘發論罪。伊川縣監黃碩鳴,到任以後,專事剝刻,巧作名目,徵斂無藝,民不堪苦,闔境嗷嗷,請伊川縣監黃碩鳴罷職。臣等卽接西部南大門外石橋契士夫三十餘人聯名呈狀,以爲今番量田時,三門外三契,則不爲打量,而獨於石橋契士夫家後園林,自高陽官,打量收稅,此曾所未有之事,而偏苦莫甚云,果如所訴,則當初打量,實爲不均,請令該邑·該曹明査處置。答曰,依啓。罷職事,不允。以上朝報
上在昌德宮。停常參·經筵。
自昧爽至辰時,有霧氣。巳時,日有右珥。夜一更,彗星見於婁宿三度半,在天囷星上,西徙一度,去極度數,連三日一樣,形色尾跡,與昨無加減。
答兵曹判書洪重普疏曰,省疏具悉。卿其安心勿辭,從速察職。
副修撰沈梓上疏。大槪,猥陳血懇,冀遂便養之願事。入啓。
義州府尹·平安監司書目,冬至使一行,本月二十三日,無事入柵門事。
藥房啓曰,伏未審數日來,聖體,若何?夜間下雪之後,寒氣稍緊,臣等區區憂慮,敢來問安。答曰,知道。今後,勿爲問安。
京畿暗行御史申厚載,入來。
掌令李秞啓曰,諫院多官,引避退待,本府當爲處置,而司諫李程,卽臣同姓四寸兄也。在法當避,何敢晏然處置乎?請命遞斥臣職。答曰,勿辭,退待物論。
答領敦寧金佑明疏曰,省疏具悉。卿其安心勿辭,從速入來。
左議政洪命夏初度呈辭,入啓。
領議政鄭太和箚子。大槪,乞削臣職,以謝物議,以延殘喘事。入啓。
明日啓覆時,殿坐正時,辰正一刻。
府前啓,措語見上請伊川縣監黃碩鳴罷職。竝引嫌而退,徒事起鬧,不若從容進箚,辨別事理之爲當,而自執已見,終不來參,責有所歸。當初請對,自是臺臣之職,則意外之斥,何必爲嫌?旣有相避,則不敢處置,其勢固然。請大司諫南九萬,獻納李敏敍,正言李暹,司諫李程,掌令李秞出仕,正言張鍵遞差。
右議政許積箚子。大槪,情勢病勢,俱難仍冒,亟鐫臣職,以謝物議,以延縷命事。入啓。
政院啓曰,明日三覆,旣已定奪,而領議政鄭太和陳箚,左議政洪命夏呈辭,右議政許積有身病,勢難進參,明日三覆,何以爲之?敢稟。傳曰,眼患有復發之漸,退行,可也。
答領議政·右議政箚曰,省箚具悉。嗚呼,卿試觀今日之國勢,可謂興歟,衰歟?又觀今日之世道,可謂盡美歟,不美歟?然則今日之國事,莫可收拾也。卿以宿德之才,處鼎席之位,國家所重如何,事體所關如何?而遽因年少輩不識事體妄作之擧,一時引入,台位一空,此何不思之甚,而虧損若是,使予孤立,莫知攸爲耶?是非立別,責有所歸,於卿有何深嫌之理乎?安心勿辭,卽出行公,毋使危危之國勢日非也。
以左議政初度呈辭,傳曰,嗚呼,卿試看今日之國勢,可謂興歟,衰歟?又觀今日之世道,可謂盡美歟,不美歟?然則今日之國事,莫可收拾也。卿以宿德之才,處鼎席之位,國家所重如何,事體所關如何?而遽因年少輩不識事體妄作之擧,一時引入,台位一空,此何不思之甚,而虧損若是,使予孤立,莫知攸爲耶?是非立別,責有所歸,於卿有何深嫌之理乎?宜勿控辭,亟斷來章,卽出行公,毋使危危之國勢日非也。
以府啓,傳于政院曰,罷職事,依啓。司諫李程,正言張鍵,掌令李秞竝出仕。以上朝報
上在昌德宮。停常參·經筵。
夜一更,彗星見於婁宿度內天囷星上。二更,流星出胃星下,入坤方天際,狀如鉢,尾長四五尺許,色赤。三更,黑雲二道如氣,犯自東方,皆直指坤方,長各竟天,廣各尺許,移時乃滅。
備忘記,噫,臺閣之上,慮紛紜辨是非,若如今日臺臣之言,則今日氣像,何至於此乎?有懷請對云者,論啓則未必穩當,所懷則不可含默而爲之也。又有朱雲之論,而在上不許,則畢其誠悃,導達開陳而爲之也。大臣之言,豈欲塞請對之路也哉?然則前日請對之言,盡是論啓之辭也。別無所懷之言,如謂之欲近淸光,則日日之啓,當奏於榻前,如謂之遇災遑遑之時,不可不請對云爾,則遇災之日已多,帶職之日已久,若然,昨日請對,其意在於何意耶?今日攻大臣之言,若是其深刻,廾三日筵席,九萬旣在其後,終無從容辨別之言,又無以大臣之言引避之事,臺閣擧措之顚倒,豈若是乎?況不得已之避,旣不盡防,則陳箚之說,尤極無據,大臣之言,與諸宰之言自別,略具短避,以俟公議之後,或陳箚明辨,一以示與相臣正一是非之義,一以爲鎭靜之地,則宜乎可矣。今也不然,晏然行公,自以爲是,反具一箚,攻斥大臣之計,其心所在,誠未可曉也。又以威脅臺諫等語,勒加大臣,欲爲脅制之計,頃日大臣之言,不及此而白地做出,反脅大臣,使不敢開口,此誠近日若此之輩通患,誠可痛惡。擧措之顚倒,處事之昏謬,莫此爲甚,憲府處置,乃敢曰不若從容陳箚辨別爲當云,何其是非之乖當,意見之無謂至此也?誠極寒心。大司諫南九萬,獻納李敏敍,正言李暹,執義宋時喆,持平李光迪,竝遞差。
政院啓曰,卽伏見備忘記,臣等竊不勝相顧錯愕之至,大臣與臺閣,是非可否之相濟,自古而然,臺閣之臣,設或有過當失中之擧,必須優容假借,不使摧折者,其意豈偶然哉?今此大司諫南九萬,旣不卽自列於榻前,誠有乖於臺閣常規,而其所欲上箚陳辨者,亦必以紛紜引避爲嫌,只欲開陳其所懷而已,避辭中措語,雖不無過激之處,寧有反脅大臣之意哉?今者聖敎嚴峻,竝與處置臺官而特遞,豈不有害於聖上待臺官之盛德,而致駭四方之聽聞哉?臣等待罪近密,不敢直爲奉行,區區所懷,惶恐敢達。伏願聖明少霽嚴威,還收大司諫南九萬等遞差之命。傳曰,勿煩。
再啓曰,臣等竊伏見今日天災孔慘,上下憂惶,朝家之事,無一可恃,庶幾大小臣僚協心共貞,聚會精神,上補袞職之闕,下濟生民之艱,期底於感回天心,而不幸朝著之間,罅隙橫生,終無鎭靜之期,至於今者,三公不安其位,又有此兩司多官特遞之命,顧此諫官等前後處事,雖有過當之處,所執者公耳,寧有他意於其間哉?勿論事之是非,臺閣之臣,一時竝遞,氣象索然,瞻聆駭惑,豈不大有傷於聖上平日優容言路之意,而亦豈遇災警懼之道哉?臣等待罪出納之地,不避瀆擾之誅,復此陳達,伏願聖明,平心徐究,還收大司諫南九萬遞差之命。
謝恩,兵曹判書洪重普。
掌令李秞就職,司諫李程·正言張鍵牌不進。
黃海監司書目,敢畢前說,以寫臣罪,仍乞鐫削職名,以幸公私事,上疏上送事。
藥房啓曰,伏未審夜來,聖體,若何?昨承勿爲問安之批,臣等竊以爲調攝之候,已至平復,無任喜幸矣。夜間伏見下政院之敎,有眼患復發之漸云,臣等不勝驚慮之至,必須卽爲入侍,詳知症候然後,方可議藥,臣等敢來問安,竝此仰稟。答曰,知道。症候,已言于醫官矣。
府啓,卽伏見備忘記,有兩司多官特遞之命,臣不勝惶怖隕越之至,諫院諸臣,聯名上箚陳辨者,嫌其引避之紛紜,而及其避辭中,雖有過激處,源其本情,則只爲明其是非,務歸寅協,而寧有一毫白地做出反脅大臣之計哉?本府處置,不過一循臺體而已。不意今者天怒遽震,摧折太甚,竝與處置臺官而特遞,此豈大聖人優容待臺閣之道乎?至於喉舌之臣連章覆進,終未回天,群情駭惑,氣象索莫,其在大臣,亦豈自安於心?而四方之聽聞,當復如何也?臣之爭執,非敢爲諸臣也,區區願忠之心,只欲納吾君於無過之地,請平心徐究,亟收大司諫南九萬,獻納李敏敍,正言李暹,執義宋時喆,持平李光迪特遞之命。
吏曹啓曰,守令多闕,政事,取稟。傳曰,當日爲之。
答府曰,今日臺閣顚妄無據之擧措,遞差薄罰,豈有過當之理哉?而爾乃敢肆然救護,其於解南九萬等,則可謂至矣,自不覺陷於欺君之地也。一御史,猶可處置,爲君上而不敢下意乎?若然,爾之此啓,出於箝制之意也,誠極痛駭矣。
領議政鄭太和箚子。大槪,亟削臣職,以便公私事。入啓。
左副承旨金壽興·同副承旨李俊耉上疏。大槪,乞罷臣等之職,以安微分事。入啓。
吏曹啓曰,新除授北靑判官李在容,呈狀于本曹曰,家在嶺南,兩親俱有宿病,而母年七十,人子情理,決難遠赴於數千里,斯速入啓處置云,親年七十,勿出三百里外,載在法典,北靑判官李在容,改差,如何?傳曰,允。
掌令李秞啓曰,臣卽伏見聖批,有臣等不可聞之敎,臣駭惶震越,無地自容,當初諫院諸臣之引避,不無失當之語,而原其本情,只爲開陳所懷而已,則本府處置,不過一任臺體,而天怒遽震,雖示薄罰,其在聖上優容之道,恐或有損,故敢有所論列矣,不料玆者天怒益震,不惟不兪,至以侮天欺君,救護箝制等語爲敎,臣奉讀未了,寧欲鑽地以入,而不自得也。區區願忠之心,亦欲納吾君於無過之地,而辭未達意,反被情外之敎者,無非臣誠意淺薄之致,臣何敢晏然一刻仍冒乎?請命罷斥臣職。答曰,勿辭,退待物論。
玉堂箚子。大槪,請還收兩司多官特遞之命事。入啓。答曰,省箚具悉。請對之頻,予誠駭焉。昨日之言,豈欲塞此路也哉?盛言曩日曲折之如何,而言辭至此也,況其間逐條之說,亦不難知,爾等之言至此,予誠未曉也,不允。
答領議政箚曰,省箚具悉卿懇。昨盡予懷,卿辭又至,何不念國事與予懷至此也?誠不知所以爲諭也。卿無控辭,速出論道,毋負予意。以上朝報
吏批啓曰,戶曹判書有闕,今日政當爲差出,而大臣方有不安之事,不爲薦望,故不得差出之意,敢啓。傳曰,知道。以上備局謄錄
答左副承旨金壽興·同副承旨李俊耉疏曰,省疏具悉。爾等勿辭,從速察職。朝報
有政。
吏批,以金瑜爲海美縣監,洪受河爲全羅道都事,南夢星爲北靑判官,尹松爲金泉察訪,沈瑞肩爲醴泉郡守,李翊相爲兵曹佐郞,承文博士二單,李猶龍·魚震說,以申厚載爲兵曹正郞,成琢爲省峴察訪,鄭后亮爲伊川縣監,趙根爲齊陵參奉,宋相夏爲泰陵參奉,許國樞爲繕工監參奉,宋奎淵爲靑巖察訪,王國賓爲中部參奉,任慶昌爲司憲府監察,柳時楨爲定州牧使,李震白爲順陵參奉,朱楘爲安州判官,權世經爲戶曹正郞。政軸
上在昌德宮。停常參·經筵。
夜一更二更,彗星見於婁宿二度半,在天囷星上,去極七十六度,西徙半度,北進一度,形色與昨無異,尾跡指北稍減。
謝恩,兵曹佐郞李翊相,承文博士魚震說,北靑判官南夢星。
藥房啓曰,伏未審夜來,聖體,若何?眼患加減,與昨,何如?臣等憂慮未弛,敢來問安。答曰,知道。症候,已言于醫官矣。
司憲府啓目,司錄姜碩耉等矣內摘奸時,無緣闕直罪,笞二十贖,私罪,依大典罷黜。啓依允。
戶曹參判申濡初度呈辭,入啓。給由。
左議政箚子。大槪,亟削臣職,以明臣失言之罪事。入啓。
禁府都事朴重敷,前兵使兪權,拿來。
正言張鍵啓曰,今日臺閣,由臣起鬧,處置請遞,臺體得宜,特出之命,出於意外,臣誠震惶,罔知攸措。旣遞還仍,强顔苟冒,雖在庶僚,猶以爲恥,況官以諫爲名乎?召命之下,不得趨造者,雖緣萬不獲已,而素患胸痛,觸寒猝劇,詣臺自列,亦在經宿之後,臣之罪戾,至此尤大,請命遞斥臣職。答曰,勿辭,退待物論。
右議政箚子。大槪,更陳危懇,乞削職名,以便公私事。入啓。
司諫李程啓曰,臣於昨日,伏見備忘記,辭旨極其嚴峻,臣驚惶震越,罔知攸措也。當此遇災憂懼之日,致有聖明之過擧,此無非如臣無狀不職之罪也。竊念事之是非,臺官相爭,諫臣之職也。人主有過,猶當進言,則事關宰相,其可不言乎?是非可否,一時爭辯,在所不已,而聖明不加優容,排而爲咎,特遞之命,出於意外,摧折太甚,氣象不佳,贍聆所及,莫不駭惑,今日此擧,豈不有妨於言路,有損於聖德乎?臣竊爲聖明惜之。其時請對之擧,不但大臣非之,聖敎今又如此,臣亦請對臺官之一也。臣於前日避辭,亦以大臣之言爲不可,則臣之意見,與同僚無異,而初旣同事,獨免其罰,豈有是理哉?臣之情勢,萬分狼狽,終不敢趨赴召命,揆以分義,罪合萬殞,且掌令李秞,引避退待,本院當爲處置,而李秞卽臣同姓四寸弟也。法當相避,尤不可一刻仍冒,請命遞斥臣職。答曰,勿辭,退待物論。以上朝報郞廳金光緯校正。郞廳金煃書進。
上在昌德宮。停常參·經筵。
辰時,日有左珥。申時,日食。夜一更,彗星見於婁宿。二更,在天囷星上,西徙半度,去極度數及形色尾迹,與昨一樣。三更,艮方有氣如火光。
藥房提調工曹判書朴長遠,副提調行都承旨朴世模啓曰,天氣沈陰,臘寒釀雪,伏未審夜來,聖體若何,眼患加減,比昨,亦復何如?臣等不無憂慮,敢來問安。答曰,知道。今後勿爲逐日問安。藥房謄錄
史官三員待命,騎馬九匹立之,南別殿·社稷臘平大祭內摘奸。
答左議政洪命夏再度呈辭曰,連遣承旨敦諭。
答上護軍鄭期泰疏曰云云,爾之所進之言,出於愛君憂國之誠,予用嘉之,疏辭,當令廟堂議處焉。
答玉堂箚曰,依啓。掌令李秞·司諫李程出仕,正言張鍵遞差事。
史官一員待命,救食摘奸。內下記草
上在昌德宮。停常參·經筵。
夜一更,彗星暫現於雲隙。二更三更,巽方有氣如火光。四更,南方有氣如火光。內下日記
下直,高陽郡守缺長英,長連縣監李晩榮,懷德縣監許纘。
謝恩,定州牧使柳時楨,醴泉郡守洪瑞肩,省峴察訪成琢,承文博士李猶龍,齊陵參奉趙根。
司諫李程就職。
黃海都事書目,谷山郡守柳晉三,暗行御史罷黜事。
吏曹啓曰,臺諫有闕,政事,取稟。
黃海道暗行御史朴世堂,入來。
吏曹啓目,粘連黃海都事狀啓云云,觀此狀啓,鳳山郡公私庫,暗行御史旣已封閉是可,以其代從速差出之意,啓請爲白有臥乎所,自本道未及罷黜之前,直請差送其代事缺常規是白在果,御史封庫之後,數字缺勢難行公,當此務殷之日,路傍劇邑,不可久曠,鳳山郡守盧夏操,爲先罷黜,何如?啓依允。
右副承旨李延年書啓,臣承命往諭于左議政洪命夏,則以爲臣之病勢情勢,俱難冒出,復呈辭單,出於萬不獲已,千萬夢寐之外,至遣近侍,溫諭諄切,奉讀未了,感涕先零,分義所在,固當承命之不暇,而第臣等一退缺獨之中,尤有所大段難便者,以臣之故,臺閣索然,光景不佳,群情駭惑,論議益激,不但鎭靜無期,又貽聖德之累,臣之罪戾,到此益大,惶恐伏地,不知所達云矣。傳曰,知道。以上朝報
上在昌德宮。停常參·經筵。
夜一更,彗星現於婁宿一度强,在左梗星下,西徙一度,北進一度,去極七十五度,形色與昨無異。
藥房都提調右議政許積,提調工曹判書朴長遠,右承旨李天基啓曰,伏未審數日來,聖體若何,眼患今已差愈乎?臣等憂慮未弛,敢來問安。答曰,知道。症候,已言于醫官矣。再啓曰,卽伏聞醫官所傳之言,自昨日,微有感冒之候云,臣等不勝驚慮之至,仍與鄭後啓等諸醫商議,則皆以爲人蔘敗毒散,加荊芥·蘇葉·乾葛各一錢,黃連·黃芩,竝酒炒各七分,連進三貼,趁卽發散宜當云,此藥三貼,卽爲劑入,何如?答曰,知道。藥房謄錄
有政。吏批,以呂聖齊爲吏曹佐郞,朴世堂爲正言,鄭載岱爲司僕判官,張鍵爲兵曹正郞,金海一爲司錄,崔應天爲鳳山郡守,李耉徵爲禮曹佐郞,宋克悌爲內贍主簿,閔宗道爲監察,李耆英爲司宰主簿,孫必大爲禮賓正,李尙眞爲校書提調,任映爲保寧縣監,柳柸爲奉常僉正,朴長遠爲刑曹判書,朴長遠爲宗廟提調,趙壽益爲漢城右尹,黃浩爲价川郡守,金兌一爲典籍,洪重普爲軍器提調,沈益善爲順安縣令,鄭知和爲訓鍊都提調,鄭知和爲內醫院提調。
答左議政洪命夏箚曰,省箚具悉卿懇。已悉予意於前後之批,又何多誥?卿毋固辭,速出論道,以副上下之望。內下記草
下直,長城府使李晶,長淵府使李箕男,安陰縣監朴廷龍。
謝恩,兵曹正郞申厚載,中部參奉元國應,泰陵參奉宋尙夏。
戶曹參判申濡呈辭,遞差。
傳曰,政事,當日爲之。
左議政洪命夏箚子。大槪,更申前懇,亟賜鐫免事。入啓。以上朝報批答見上
上在昌德宮。停常參·經筵。
辰時,日暈。初更二更,彗星現於婁宿度內,在左梗星下。
藥房都提調右議政許積,左承旨金始振啓曰,臘後下雪,寒威猝緊,伏未審夜來,聖體調攝,若何?湯劑進御之後,感冒之候,已得發散之乎?臣等不任憂慮,敢來問安。答曰,知道。症候,已言于醫官,今後,勿爲逐日問安。
大王大妃殿,隆寒問安。答曰,知道。
王大妃殿,隆寒問安。答曰,知道。
中宮殿,隆寒問安。答曰,知道。
藥房再啓曰,卽伏聞醫官所傳之言,自上感冒之候,今已和解,而餘熱猶未盡祛云,卽與鄭後啓等諸醫商議,則皆以爲加減凉膈散,加麥門冬一錢,黃連酒炒七分,連進二貼宜當云,此藥二貼,卽爲劑入,何如?答曰,知道。藥房謄錄
答大司憲宋浚吉疏曰,省疏具悉。噫,天怒之孔棘,變怪之層疊,稽古書史,未有若今日之甚者,中夜忘枕,當食失味,警懼隕越,罔知攸爲,今觀卿疏,辭意懃懇,誡誨切實,有若面對,誠有所得者然,予深欣喜,其於書紳服膺,曷可忽乎?予之日望者,祗在於幡然改圖之期,今上疏末,辭意漠然,何其不諒予懷至此也?卿若深念國事之揑扤,不覺歎息痛哭,共扶王室之不暇矣。嗚呼,卿與贊成,受先王知遇之恩,豈淺淺哉?蜀相武侯前後上表,無非忠臣義士奮臂扼腕處,而至於報先帝成敗利鈍等語,能作後人飮泣慷慨之心,卿若興念及此,些少云云說,奚足以干其間哉?卿毋深嫌,夬圖幡然,俟病少間,從速上來,以副予日望之意。內下記草
下直,金堤郡守徐必成。
謝恩,都摠管金壽恒,戶曹佐郞李時標,金泉察訪尹松,司錄金海一。
持平南二星罷職上疏。入啓。
大王大妃殿·王大妃殿·中殿,藥房問安。答曰,知道。
開城留守書目,判尹吳挺一辭職上疏上送事。
假注書金兌一遷轉,代李瑞雨·柳星三·趙時瑗。
兵曹判書洪重普箚子。大槪,臣兼帶軍器寺提調,考例處置事。入啓。以上朝報
上在昌德宮。停常參·經筵。
辰時,日暈兩珥,暈上有冠,色內赤外靑。巳時,日暈兩珥,暈上有冠,冠上有背,暈下有履,左右有戟,色內赤外靑,白虹出自兩珥,皆逶迤指北,左珥出者,長可數十丈,右珥出者,長可八九十丈,良久乃滅。白雲一道如氣,起自艮方,直指坤方,長竟天,廣尺許,暫移南方,良久乃滅。一更,彗星現於婁宿一度弱,在左梗星下,而似有向南少退之狀,以窺管測候,西徙南退,皆半度弱,形色尾跡與昨無異。內下日記
下直,利川府使金卨。
謝恩,兵曹正郞張鍵,司僕判官鄭載垈,內贍主簿宋克悌,都摠經歷嚴台耉·沈樑,順安縣令沈益善,保寧縣監任映,泰川縣監高嶖,司宰主簿李耆英。
司諫李程·掌令李秞呈辭,遞差。
政院啓曰,今此三覆,必須初旬內行之然後,遠道罪人,可以趁立春前處決,初六日有拘忌,初八日國忌齋戒,初九日國忌,只初七日·初十日無故,當以此兩日中擧行,而卽今上候,未盡平復,方在靜攝之中,何以爲之?敢稟。傳曰,初十日爲之可也。
戶曹判書鄭知和上疏。大槪,度支之長,決無承當之理,身病且劇,無望自力,冒陳危懇,乞遞新授本職及兼帶內局之任事。入啓。
吏曹啓目,粘連尙州牧使朴承健別備穀査覈狀啓云云,辛丑年,以昌寧縣監金尙重別備米粗,竝二千一百九十餘石,加資還收後,因大臣所啓,大處守令除授事,捧承傳爲白有旀,壬寅年,以杆城郡守權坽別備穀二千二百餘石,加資還收後,熟馬一匹賜給爲白有旀,今年閏六月,以□□府使李東溟別備米·太·雜穀,竝五百三十石,本曹覆啓稟旨,則熟馬一匹賜給爲白有等以,今此善山府使柳頲等事回啓時,援以爲例爲白有如乎,柳頲所備米粗竝一千餘石,南夢賚所備米租竝八百餘石,成復晉所備米租竝七百九十餘石,此三人,均蒙熟馬一匹賜給之恩是白在果,朴承健·李聖基等,各其所備,多少不相懸絶,雖不及於權坽·金尙重等所備之數,而比諸李東溟,俱過二倍,比諸柳頲等三人,尙亦優多爲白良置,此外他無可據之例,似當以此量施賞典,而亦不敢擅便,上裁,何如?啓竝熟馬一匹賜給。
左議政洪命夏箚子。大槪,賤疾漸劇,勢難供職,懇乞鐫免事。入啓。以上朝報
上在昌德宮。停常參·經筵。
夜一更,陰雲蔽天,彗星或現於雲隙,而不能詳細看候,至二更三點,雲散之後,始得測候,則在婁宿折度左梗星下,去極七十七度,西徙一度弱,南退一度半,形色尾迹,與昨無異。
藥房都提調許積,副提調朴世模啓曰,日氣沈陰,寒威愈酷,伏未審數日來,聖體調攝,若何?感冒餘熱,今已盡祛乎?臣等憂慮未弛,敢來問安。答曰,知道。與昨別無加減矣。藥房謄錄
答戶曹判書鄭致和疏曰,省疏具悉。卿才允合,何用固辭?卿其安心勿辭,從速察職。
傳曰,日寒如此,囹圄尤酷,典獄摘奸,輕囚放釋。
答刑房承旨李俊耉書啓曰,他餘罪人,依啓,申飭各司,趁卽疏決,可也。內下記草
謝恩,典籍金兌一,護軍韓惟達,監察閔宗道,戶曹正郞權世經。
兵曹判書洪重普箚子。啓下該曹。
吏曹啓曰,臺諫有闕,政事,取稟。
傳曰,政事,明日爲之。以上朝報
上在昌德宮。停常參·經筵。
夜一更二更,彗星在婁宿度內,雨雲氣,或蔽或散,出沒無常,且月氣旣盛,行度逼近,度數不能以窺觀測得,形色尾迹,亦不得詳細看候。
傳曰,史官一員待命,騎馬三匹·卜馬一匹立之,長陵忌辰祭摘奸。內下記草
有政。吏批,以李浣爲工曹判書,李程爲校理,朴純義爲谷山郡守,金兌一爲監察,張善瀓爲掌令,李猶龍爲典籍,金粹五爲學諭,申厚載爲持平,李煿爲禮曹佐郞,閔宗道爲兵曹佐郞,柳命吉爲東部參奉,吳斗寅爲司諫,丁昌燾爲掌令。
答判尹吳挺一疏曰,省疏具悉。卿其勿辭救護,從速上來。
答持平南二星疏曰,遞差。以上朝報
上在昌德宮。停常參·經筵。
夜一更,彗星在婁宿下,而月光逼近,度數及形色·尾跡,不能測候。
藥房都提調許積,副提調朴世模啓曰,日寒比酷,伏未審數日來,聖體調攝,若何,餘熱尙未盡祛乎?臣等憂慮未弛,敢來問安。答曰,知道。症候,已盡差減矣。藥房謄錄
仁烈王后忌辰齋戒。
上在昌德宮。停常參·經筵。
夜一更二更,彗星現於婁宿下。
仁烈王后忌辰。朝報
上在昌德宮。停常參·經筵。
夜一更二更,彗星現於婁宿下。
答院曰,依啓。掌令丁昌燾·張善瀓出仕,持平申厚載遞差事。
答淸風府院君金佐明疏曰,省疏具悉卿懇。卿其安心勿辭,從速入來察職,末端事,當令廟堂議處焉。
上在昌德宮。停常參·經筵。
夜一更二更,彗星現於婁宿下,月入畢星中。
藥房都提調許積,提調鄭知和,副提調朴世模啓曰,寒威之酷,夜來益甚,伏未審此時,聖體若何?昨日早御便殿,議讞之際,竟夕酬應,不瑕有添傷之患乎?臣等區區憂慮,敢來問安。答曰,知道。無事。
答黃海監司徐必遠疏曰,省疏具悉。卿其勿辭,從速察職,俾無關防久曠之弊。
答府曰,勿煩。南九萬等遞差還收事。內下記草
有政。吏批,以鄭知和爲知義禁,朴世樑爲陽智縣監,閔維重爲司䆃寺正,金錫胄爲持平,李猶龍爲監察,裵榮成爲校書博士,魚震說爲奉常直長,李尙悌爲典籍。
上在昌德宮。停常參·經筵。
夜一更,彗星在婁宿下,形色尾迹,似無加減,而月光明盛,不能測候。
答吏曹粘目曰,依回啓施行爲乎矣,令該曹食物從優題給。修撰沈梓乞郡。內下記草
上在昌德宮。停常參·經筵。
午時未時,日暈。夜一更,彗〈星〉在婁宿下,而月光明盛,形色尾迹,不能測候。三更,月入東井星。
藥房都提調許積,提調鄭知和,副提調朴世模啓曰,伏未審數日來,聖體,若何?再昨雖承無事之批,寒感之酷,愈往愈甚,臣等憂慮未弛,敢來問安。答曰,知道。今後勿爲問安。
傳曰,史官二員待命,騎馬六匹立之,東·西氷庫摘奸。內下記草
有政。吏批,以朴元度爲監察,朴興仁爲監察,姜栢年爲兵曹參知,南二星爲吏曹佐郞,鄭知和爲繕工提調,金始振爲忠淸監司,李汝舟爲安岳郡守,李堂揆爲戶曹佐郞,沈梓爲持平,南斗熽爲監察,李暹爲典籍,姜栢年爲兵曹參議,尹鏶爲兵曹參知,李順男爲松禾縣監,尹敬敎爲檢閱,李秞爲正言,任奎爲朔寧縣監,李慶億爲大司諫,鄭後榮爲兎山縣監,李泰培爲通津縣監,李翰衢爲抱川縣監,鄭錀爲獻納,李之翼爲司藝,吳始壽爲執義。
引見時,領議政鄭太和所啓,領敦寧府事金佑明上疏末端所陳事,令廟堂議處事,命下矣。此事前月二十三日引見,扈衛軍官京中閑良業武而願屬者,勿限數許屬,籍其名而爲緩急之用,外方閑良,則自今切勿許屬,雖前日已屬之人,如或係干軍役,自本官請許,與本官勿爲慳惜事定奪,而擧行條件抄出時,註記事錯誤,謄播外間,以致其疑駭,臣欲卽啓稟,改出擧行條件,而其後不得入侍,頃者三覆之日,不敢以他事仰煩矣。今者領敦寧所慮之意,誠爲是矣。前日榻前定奪說話,改分付施行,何如?上曰,依爲之。然則領敦寧上疏,不必回啓。又所啓,江華紫燕島等事,故左議政元斗杓專管料理矣。今無主管大臣,左議政洪命夏未入相之時,亦嘗勾管紫燕之事,今宜專管兩處,如元斗杓之例,俾得著實,何如?上曰,依爲之。兵曹判書洪重普所啓,江邊試才事,何以爲之?上曰,試才御史送之,而只取武藝,依濟州例可也。淸北御史閔維重所啓,江邊失稔家甚,民間無不喫粥,開春必至飢餓,不可不賑救,而江邊各邑倉穀,多有虛錄,亦不可無反庫之擧,故已陳於書啓中矣。若於試御史下去時,兼行反庫之事,則恐爲得宜。右議政許積曰,反庫之後,察各邑還上多少,推移均給,似當矣。上曰,依爲之。又所啓,江界境內梨洞土卒,只有十二人,不能備充於把守之軍,□浦則土卒倍多於梨洞,觀其形勢,必須合兩堡爲一然後,可以成樣,宜有所變通矣。上曰,此言,何如?右議政許積曰,當初設爲兩堡,意固有在,而相去不遠,若爲合設,則土卒未必以爲便矣。然而問于本道監司處,處之爲當矣。上曰,問其便否於監司,可也。備局謄錄
上在昌德宮。停常參·經筵。
夜一更,彗星在婁宿下,比近日稍減,而月光明盛,不能詳細測候。
傳曰,史官一員待命,內氷庫摘奸。
答左議政洪命夏箚曰,省箚具悉卿懇。卿毋固辭,速出論道,以副予望。內下記草
上在昌德宮。停常參·經筵。
夜一更,彗星在婁宿下。二更,月犯鬼星。五更,月暈左珥。
答院曰,依啓。正言朴世堂出仕事。內下記草
上在昌德宮。停常參·經筵。
夜一更,月暈,月光盛燭彗星,不能測候。
藥房都提調許積,副提調朴世模啓曰,伏未審數日來,聖體,若何?卽伏聞昨日入診醫官之言,眼候有復發之漸云,臣等不勝憂慮,敢來問安。答曰,知道。欲爲受鍼,議穴以啓。再啓曰,卽伏承問安之批,有欲爲受鍼,議穴以啓之敎,可想眼候之不輕,憂慮曷極?第念當此凝沍之日,若非萬分不獲已,則玉體受鍼,事甚重大,更爲入診,詳知今日症候加減後議定,似爲得宜,臣等不勝區區之慮,敢此仰稟。答曰,知道。入診後,仍爲受鍼可也。
答府曰,依啓。司諫吳斗寅出仕事。內下記草
有政。吏批,以李齊杜爲安山縣監,鄭之垣爲監察,南龍翼爲京畿監司,李觀夏爲振威縣令,閔維重爲應敎,申命全爲竹山府使,李光迪爲兵曹正郞,李夢錫爲連源察訪,田爲良才察訪,柳赫然爲兵曹參判,鄭載禧爲正言,洪重普爲內局提調,李垷爲康陵參奉,林爲嘉山郡守,鄭必達爲奉常僉正,孫會宗爲工曹正郞,朴世堂爲修撰。
禁府啓曰,弑父罪人一生,旣已正刑,破家瀦澤,降其邑號,罷其守令,子息爲奴等事,令各該司依律文擧行之意,捧承傳,何如?傳曰,允。禁府謄錄
上在昌德宮。停常參·經筵。
申時酉時,日暈。彗星月光所燭,不能測候。
藥房都提調許積,提調洪重普,副提調朴世模啓曰,伏未審夜來,聖體,若何?昨日受鍼後,眼患得有差減之效乎?今日受鍼,定以午初宜當,臣等不勝憂慮,敢來問安。答曰,知道。
答義禁府草記曰,大臣之議,與靖社功臣之議如此,前日伸冤,實涉未安,不可以旋施旋寢而置之,還收依願施行之命,金元亮事。
傳曰,殿講儒生居首李潤和,進士鄭慶來,各給二分,幼學朴揆一,給一分,生員尹命哲·申光斗,各紙四卷·筆四柄·墨三笏賜給。
答吏〈曹〉粘目曰,依回啓施行爲乎矣,三邑守令乙良,相當賞典,前例相考,稟處。內下記草
上在昌德宮。停常參·經筵。
夜一更,天氣淸明,且至月光,彗星詳細測候,則現於奎宿十五度半,在右梗星上,去極七十五度,尾迹幾至消減,而不至全滅,星體,比望前又減,白色依舊,自初六日婁宿初度,距今十二日之間,西徙半度,北進二度。三更,月入太微垣內。
藥房都提調許積,提調洪重普,副提調朴世模啓曰,伏未審夜來,聖體若何,眼候漸有差減之效乎?今日受鍼,依前定以午初宜當,臣等區區憂慮,敢來問安。答曰,知道。
藥房再啓曰,臣等入侍之時,始知有感冒之候,退與鄭後啓等諸醫商議,則皆以爲受鍼則姑停一兩日,人蔘敗毒散,加黃連酒炒·黃芩·乾葛·蘇葉各一錢,連進三貼,趁卽發散宜當云,此藥三貼,卽爲劑入,何如?答曰,知道。
上在昌德宮。停常參·經筵。
自辰時至午時,下雪。夜一更,彗星現於奎宿十五度半,在右梗星上,去極七十五度,比昨日,無移徙進退之事,形色尾迹,別無加減。
藥房都提調許積,提調洪重普,副提調朴世模啓曰,大風之後,寒威更酷,伏未審夜來,聖體若何?湯劑昨已進御,而感冒之候,得有差減之效乎?眼候加減,亦復何如?臣等不勝憂慮,敢來問安。答曰,知道。症候,已言于醫官矣。今後勿爲逐日問安。
上在昌德宮。停常參·經筵。
夜一更,彗星現於奎宿十五度,在右梗星上,西徙半度,而去極七十五度,形色尾迹,亦無加減。
藥房都提調許積,提調洪重普,副提調朴世模啓曰,風雪之後,寒威尤酷,伏未審夜來,聖體調攝,若何?伏聞醫官之言,湯劑進御之後,汗解頗洽云,卽今症候已得快復乎?受鍼停止,今已二日,眼候,亦復何如?必須詳知昨今症候,或寢或藥,方可議定。且都目大政,迫在明日,當此玉候未寧之時,終日酬應,則恐或有添傷之患,少愈之戒,在所不已,差退數日,以待平復,臣等雖承勿爲逐日問安之批,憂慮之心,終宵未弛,敢來問安,竝此仰稟。答曰,知道。症候,已言于醫官矣。連有事故,大政不必退行。
上在昌德宮。停常參·經筵。
辰時,黃赤雲一道如氣,起自西方,直指巽方,長十餘丈,廣二尺許,良久乃滅。未時,太白見於巳地。夜一更,彗星,現於奎宿度內左右梗星,而去極度數,與昨無異,星體尾跡,亦似漸微,不能以窺管詳細測候。
答府曰,依啓。掌令丁昌燾,持平沈梓遞差事。
右承旨金壽興,除授京畿監司。
傳曰,史官五員待命,騎馬十五疋立之,各陵伐木,摘奸以來。內下記草
有政。吏批,以閔周冕爲尙衣正,沈梓爲副修撰,宋時喆爲軍資正,金萬均爲副校理,鄭重徽爲高山察訪,吳斗憲爲司饔直長,朴元震爲居昌縣監,南宮楀爲掌苑別提,李爲承旨,朴重敷爲淸河縣監,朴元度爲工曹佐郞,李德耉爲禮曹正郞,兪命夔爲司饔主簿,具鐄爲陽德縣監,高斗紀爲同福縣監,李奎明爲司圃別提,崔良弼爲咸從縣令,安時翊爲藍浦縣監,李益培爲軍資判官,兪命益爲慶山縣令,李積爲漢城參軍,洪萬容爲吏曹佐郞,尹坪爲長興奉事,李奎明〈爲〉監察,柳千之爲司饔直長,閔最爲孟山縣監,金明光爲學諭,李志雄爲典牲主簿,朴就文爲仁同府使,尹緻爲鎭海縣監,金壽民爲司贍主簿,金紐爲北部主簿,金悌健爲召村察訪,崔碩英爲長興直長,李在容爲兵曹佐郞,張善瀓爲修撰,朴世堂爲兵曹正郞,南二星爲東學兼敎授,兪櫶爲司畜別提,黃暉爲長水察訪,鄭尙古爲德源府使,金義燁爲尙瑞直長,李慶果爲持平,趙嘉錫·鄭華齊爲典籍,盧說之爲奉常主簿,金有達爲典獄主簿,李廷欽爲監察,黃應吉爲祥原郡守,白如圭爲活人別提,李柙爲掌令,李仁成爲司圃別提,尹㻩爲利川府使,崔定爲長興主簿,尹敏聖爲濟用奉事,嚴台耉爲長興府使,陳尙漸爲校書博士,朴長遠爲兼同知春秋館事,李慶雨爲尙瑞副直長,鄭雲望爲寶城郡守,李煿爲兵曹佐郞,閔周冕爲掌令,李一臣爲機張縣監,朴長遠爲大司憲,李萬石爲濟用副奉事,兪櫶爲禁府都事,白如圭爲監察,金佐明爲刑曹判書,梁禹及爲竹山府使,南宮楀爲監察,趙嘉錫爲監察,許道爲龍川府使,金壽興爲左承旨,李延年爲右承旨,李俊耉爲左副承旨,睦兼善爲右副承旨,李爲同副承旨,趙嘉錫爲奉敎,韓翊周·金斗翼爲成均博士,趙時瑗·柳梴·柳松齊爲學正,李馣爲學錄。
上在昌德宮。停常參·經筵。
辰時,日暈。未時,太白現於巳地。夜一更,彗星現於右梗星上。四更,月暈。五更,月暈,月入氐星中。
藥房都提調許積,副提調朴世模啓曰,伏未審數日來,聖體若何?昨於大政,終日酬應,不瑕有添傷之患乎?臣等憂慮未弛,敢來問安。答曰,知道。
答領中樞府事李景奭箚曰,省箚具悉卿懇。此非卿之所失,卿其安心勿辭焉。
答府曰,依啓。初一日當該堂上推考,關西各樣國穀除耗事,平安道一守令,密關推奴,至於殞命,摘發科罪事。
答院曰,不允。肅川府使金興運,麻田郡守許禛,加資改正事。內下記草
有政。吏批,以金千鎰爲結城縣監,金紐爲宗簿主簿,權儁爲司䆃正,尹誼之爲淸道郡守,南老星爲戶曹參判,羅以俊爲修撰,鄭德謙爲古阜郡守,韓紀百爲典籍,金佐明爲典牲提調,李伯麟爲兵曹正郞,任濬爲工曹佐郞,申濡爲社稷提調,金萬直爲活人別提,金時輝爲濟州判官,權大運爲宗簿提調,李得彬爲南部主簿,崔啓昌爲軍器主簿,李炯爲北部主簿,金萬重爲掌樂主簿,權亨吉爲司畜別提,李雲林爲禮曹佐郞,崔得仁爲掌苑別提,金嗣胤爲尙衣別提,金禹錫爲宗簿正,尹抗爲戶曹佐郞,南龍翼爲漢城右尹,廉友端爲歸厚別提,朱震楨爲居山察訪,呂聖齊爲兼校書校理,邊尙一爲掌苑別提,洪處靖爲禁府都事,沈榥爲承旨,孟胄瑞爲咸鏡都事,李夏臣爲司饔參奉,李萬徵爲典牲參奉,李壽曼爲禧陵參奉,洪受湸爲康陵參奉,趙鳴鳳爲景陽察訪,金秋萬爲禁府都事,柳寔爲童蒙敎官,李觀徵爲安州判官,李蕃爲敦寧參奉,魚震翼爲直講,李弘淵爲大司成,吳命說爲禮曹佐郞,崔永世爲氷庫別檢,張善淹爲童蒙敎官,金壽民爲尙衣主簿,李俊奭爲尙衣正,李延年爲左承旨,李俊耉爲右承旨,睦兼善爲左副承旨,李爲右副承旨,沈榥爲同副承旨,李承善爲司䆃主簿,金大一爲軍資主簿,鄭鎰爲司贍主簿,徐以鴈爲東部主簿,金承立爲南部主簿,金禮立爲西部主簿,趙時瑗爲養賢直長,李循先爲養賢奉事,柳梴爲奉常奉事,李馣〈爲〉奉常副奉事,金振漢爲奉常參奉。
上在昌德宮。停常參·經筵。
夜一更至三更,東西南北艮方,有氣如火光。四更,月有左珥。五更,流星出大角星上,入織女星下,狀如鉢,尾長四五尺許,色赤。
政院啓曰,備邊司郞廳,以大臣意來言曰,今日是賓廳坐起日次,而國忌齋戒相値,過國忌後,無故日當爲來會云矣,敢啓。傳曰,知道。備局謄錄
上在昌德宮。停常參·經筵。
夜一更,彗星現於奎宿度內,在右梗星上,而形體與昨一樣。
藥房都提調許積,副提調朴世模啓曰,達夜大風,寒威益酷,伏未審數日來,聖體若何,眼候今已快差乎?臣等憂慮未弛,敢來問安。答曰,知道。
上在昌德宮。停常參·經筵。
夜一更,彗星現於奎宿度內,仍在右梗星上,而形體之微小,與昨一樣。
答檜原君掃墳呈辭曰,給由馬,澆奠床備給。
答府曰,依啓。摠府當該堂上朗善君,竝姑先推考,可也。兵曹佐郞李在容·李煿,掌令李柙還收新除之命,大司成李弘淵改差,持平李慶果出仕事。
答院曰,不允。前啓末端二件事,依啓。濟州判官金時輝遞差,洪陽營將柳炳然罪,本道査問處置事。
答京畿監司金壽興疏曰,省疏具悉。今玆擢用,意非偶然,卿其勿辭察職。內下記草
備局啓曰,刑曹事務,與他司有異,少致遲滯,其弊甚大,故自前判書或有故,若非大段之事,則他堂上隨卽擧行,而聞頃因判書病不行公,應爲回啓文書,亦皆頉啓云,實非舊例,刑曹留置公事,着令佐貳之官,卽爲擧行,不緊罪囚,亦趁歲前,疏決,何如?答曰,依啓。備局謄錄
上在昌德宮。停常參·經筵。
未時,太白現於巳地。夜一更,東西南北乾方,有氣如火光。二更,彗星現於右梗星上,而形體微小。三更,北方有氣如火光。五更,西方有氣如火光。
藥房都提調許積,副提調朴世模啓曰,伏未審數日來,聖體若何,眼候已盡差減乎?臣等憂慮未弛,敢來問安。答曰,知道。
答府·院曰,不允。下諭事,依啓。掌令南天澤,大司諫南龍翼上來事。內下記草
有政。吏批,以金壽翼爲豐德府使,尹深爲副修撰,李之翼爲南陽府使,鄭華齊爲監察,權坽爲承旨,趙遠期爲高山察訪,兪命夔爲禁府都事,李暹爲兵曹佐郞,南龍翼爲大司諫,南天澤爲掌令,李柙爲結城縣監,洪萬衡爲奉敎,李選爲待敎,李時彬爲軍器僉正。
傳曰,過數日後來會事,分付。
備局啓曰,守禦使未差之故,南漢諸事,主管無人,不可不趁速差出,備望以入之意,敢啓。答曰,知道。備局謄錄
上在昌德宮。停常參·經筵。
夜一更,彗星現於奎宿度內右梗星上,而星體漸微,若存若亡。五更,電光。
答院曰,不允。末端兩件事,依啓。司饔參奉李夏臣汰去,德源府使鄭尙古遞差事。
答刑曹判書金佐明疏曰,省疏具悉卿懇。卿無所辭,何用深嫌乎?安心勿辭,從速入來察職。內下記草
有政。吏批,以李鳴東爲厚陵參奉,崔碩年爲宣陵參奉,任震和爲泰陵參奉,宋光洵爲光陵參奉,沈材爲齊陵參奉,李齊漢爲恭陵參奉,李文行爲英陵參奉,安䌖爲獻陵參奉,朴泰徵爲章陵參奉,吳始謙爲靖陵參奉,朴長源爲碧潼郡守,金世器爲渭源郡守,李行登爲珍島縣監,李德耉爲濟州判官,朴乃昌爲敬陵參奉,李汧爲鐵山府使,宋孺悌爲禁府都事,趙嘉錫爲兵曹佐郞,李仲敏爲雲山郡守。
上在昌德宮。停常參·經筵。
未時,太白現於巳地。夜一更,彗星現於奎宿度內,仍在右梗星上,而益漸微小,僅辨形體。
藥房都提調許積,副提調朴世模啓曰,伏未審數日來,聖體若何?寒威之酷,久而不解,臣等憂慮未弛,敢來問安。答曰,知道。今後勿爲問安。
有政。吏批,以安重爲齊陵參奉,睦林儒爲厚陵參奉。
禁府啓曰,以刑曹粘目,順安前縣令徐正履,陽德前縣監柳璾,谷山前郡守柳晉三,鳳山郡守金厦樑,豐川前府使鄭漢驥,朔寧前郡守尹後益等,移義禁府處置事,允下矣。金厦樑,因臺啓,旣已拿囚,徐正履·柳晉三·鄭漢驥·尹後益等,今方待命,卽爲拿囚,而柳璾,則自任所,時未上來,發遣拿將,拿來之意,敢啓。傳曰,允。禁府謄錄
上在昌德宮。停常參·經筵。
夜一更二更,彗星現於右梗星上,而形體日漸微小。
答院曰,依啓。正言李秞出仕事。
傳曰,刑官爲任至緊,大祭雖勿論,金吾刑官,應餘若干員,以爲不滯刑獄之地,可也,今此大祭,秋部佐貳之官,竝差實差,判書在外,他無開坐之員,近旬閉衙,積滯頗多,該曹之不察苟充,殊極未妥,當該堂上推考,使之卽入,可也。
答修撰張善瀓疏曰,省疏具悉。其間旣有些少曲折,何用深嫌若是?安意勿辭,從速察職。
答副護軍李惟泰疏曰,省疏具悉。天怒孔棘,予心憂惶,曷有其極?頃上疏辭,將欲議處,雖云在於方冊,如無主議之人,似難終成,宜勿固辭,趁速上來,以副予意。內下記草
上在昌德宮。停常參·經筵。
夜一更,彗星現於奎宿度內,仍在右梗星上,而形體甚微,與昨一樣。四更五更,坤方有氣如火光。
大王大妃殿問安。答曰,知道。
王大妃殿問安。答曰,知道。
大殿問安。答曰,知道。
中宮殿問安。答曰,知道。
傳曰,今下弓矢,西北萬戶林英馥給送。
答兵曹判書洪重普箚曰,旣有代以佐貳之規,卿何辭爲?卿其安心,勿辭察職。
答備局草記曰,依啓。今年農事,已知不實,來春收米,勿論山海,特減一斗,可也。全羅道大同作米事。內下記草
傳曰,大臣·備局堂上,引見。
備局啓曰,全羅監司鄭萬和□□□□□□□中所陳之事,緣主管之臣有故,久未覆啓,而山郡大同作米一款,必須趁速定奪分付,然後方可奉行,卽今木一疋折給價米七斗五升,而民情猶以貿木爲難云,乙巳春等爲始,以米八斗,作木一疋上納之意,爲〈先〉行會,何如?答曰,依啓。今年農事,已知不實,來春收米,勿論山海,特減一斗可也。備局謄錄
禁府啓曰,以刑曹粘目,水原前府使李廷夔,利川前府使李徽祚,陽城縣監尹塼等,移義禁府處置事,允下矣。李廷夔·李徽祚·尹塼等,今方待罪,卽爲拿囚之意,敢啓。傳曰,知道。郞廳金光緯校正。郞廳洪敍箕書。
