上在昌德宮。停常參·經筵。
大殿,政院·玉堂·二品以上·六曹·大司諫問安。答曰,知道。中殿·世子宮,藥房·政院·玉堂·二品以上·六曹·大司諫問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間,聖候搔癢頗甚,薰熱煩轉,困惱亦甚,達夜呻吟,腹部飽滿,膈間不淸利,及喉乾·脚痺之候有加,寢睡不寧云,伏未審朝來,搔癢頗甚,困惱亦甚,腹部飽滿,膈間不淸利,喉乾·脚痺有加之候,比夜,何如?薰熱之候,其已減歇,而口淡特甚有加,及眼部患候,或有向減之勢乎?今日臣等,當依聖敎入診,而不勝終宵憂灼,敢此問安。答曰,知道。朝來困惱頗甚一樣,而薰熱·搔癢,及腹部飽滿,膈間不淸利之氣未已,喉乾·脚痺之候,比夜減歇,口淡特甚有加,及眼患無減矣。
吏曹口傳政事,兼春秋二單,愼爾晉·李震葉。
謝恩,兼春秋李震葉。
今日藥房入診時,千金磁硃丸劑進事,榻前下敎。
大殿·中殿·世子宮·嬪宮,藥房·政院·玉堂夕問安。答曰,知道。
副校理金在魯·尹鳳朝,修撰趙觀彬,副修撰朴師益牌不進,罷職傳旨。傳曰,禁推。
藥房入診時,副提調趙道彬所啓,昨年李世庚等,作挐秋曹,實是前所未有之變怪。法府公坐,突入面叱,紀綱所關,風習駭悖,斥配遠地,處分得宜,而第近來黨習膠蔽,此等駭擧,亦不以爲怪,此不過妄作之致,而非如得罪朝家之比,則經年遠配,足以懲艾。且聞其中,或有老病之親,情理可矜云,罰已行矣,歲已改矣,特用寬恕之典,以開自新之路,不害爲滌瑕之道,故敢達。上曰,此言,何如?都提調金昌集曰,其時作亂之類,多人遠謫,旣已經歲,惟在朝家處分,而但此事,本由於臣之言,而其所醜辱,不但止於臣身,至及於先世,則臣不敢有所可否矣。提調閔鎭厚曰,其時擧措,雖涉駭悖,而比諸林象極·權弼衡,猶有所間,特施寬大之典,開其自新之路,恐無所妨,道彬所達,似好矣。上曰,當初作挐,實前古所無之變怪,而遠配之後,歲已換矣。且與林象極·權弼衡有間,放送,可也。道彬曰,被謫六人,一體放送乎?上曰,依爲之。
藥房入診時,都提調金昌集所啓,知事李光迪,昨年回榜時,自上特命賜花,仍給食物,是曠世之異數也。揷花肅恩,遵大路而歸,觀者莫不爲榮矣。今年恰滿九十,在前如此之人,朝家特施優老之典,而仍爲變品·陞資矣,今亦宜有加資之恩,故敢此稟達。上曰,大臣之言,是矣。特爲變品·加資,可也。
藥房入診時,都提調金昌集所啓,檜原君倫,宗班中,素有恬靜之稱,而聞今年八十二矣。資級已高,更無可施之典,而若以食物,特爲題給,以示優老之意,則似好,故敢達。上曰,資級,是顯祿乎?提調閔鎭厚曰,雖未詳知,而蓋聞正一品云,以王孫年至大耋,群議皆以爲,宜有別樣優老之典矣。上曰,衣資食物,優厚題給,可也。已上朝報
備邊司啓曰,齎咨官洪萬運,必趁使臣未離北京前,入去,可以同探事情,故今方催促發遣,而海西漂漢人所持物件中,和賣帶去者,未及區別報來,漂漢解送咨文,姑待海西文報上來書塡,令禁軍急急齎傳於齎咨官未渡江前,何如?傳曰,允。
藥房入診入侍時,提調閔鎭厚所啓,竊伏聞萬曆丙申,琉球國,以漂人還送事,順付謝咨於我國云,故取見攷事撮要,則果有其事,而賀至使閔汝慶,受來咨文,措語亦在焉。頃者我國人,漂到琉球,幸得生還,而歲甲,適與丙申相同,事若非偶然者矣。謝咨古事,旣甚明白,則今番,亦宜有送咨申謝之道,齎咨官雖已發去,令廟堂急速稟處,何如?金昌集曰,今番珍島人,漂到琉球國者,自備局問情後別單,旣經睿覽矣。又聞珍島人之言,則琉球人以爲,昔年朝鮮人,漂到其國時,亦曾轉送于北京,而還到本土與否,漠然未聞,殊以爲鬱云,彼國旣已辛勤伴送,則此時雖異於皇朝時,宜有送咨報之道矣。鎭厚曰,旣有前例,禮部,亦似無持難不從之事矣。上曰,令廟堂稟處,可也。
都提調金昌集所啓,昨伏見備忘記,十行綸音,極其懇惻,雖在靜攝之中,前後軫念民事,至於如此,而今番辭旨,迥越尋常,瞻聆所及,孰不欽仰感祝,而凡在按道之臣,及守令·察訪·邊將,亦豈不惕念奉行,思所以殫誠治民乎?蠲減身役,料理賑政,則國力有所不逮,雖未能如意,而聖旨如此,惟彼諸路民生,雖在顑頷中,亦必感泣,而有生之氣矣。如此荒歲,發遣繡衣,廉察賑政,有不容已,警飭守令之道,無過於此,御史可合人,似當爲先抄啓,故敢達。上曰,予亦固有此意,而在前皆於畢賑後,發遣矣。金昌集曰,抄啓之後,發遣遲速,惟在睿裁,而先朝則不待抄啓,或以玉堂入直之官,急時發遣,外方未及聞知云矣。閔鎭厚曰,外方,預知畢賑後,當遣御史,則必不無警惕之效,抄啓,則宜先爲之矣。上曰,預爲抄啓,則聽聞所及,似有惕念之效矣。金昌集曰,祖宗朝,則御史每令治裝以待,故外方,未知發遣之在於何時,常有警惕之意云矣。上曰,繡衣可合人,自備局抄啓,可也。已上備局謄錄
上在昌德宮。停常參·經筵。
下直,松羅察訪崔道文。
大殿,政院·玉堂·二品以上·六曹·大司諫問安。答曰,知道。中殿·世子宮,藥房·政院·玉堂·二品以上·六曹·大司諫問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間,聖候搔癢特甚,薰熱煩轉,困惱頗甚,達夜呻吟,膈間不淸利,腹部飽滿,及喉乾·脚痺之候有加,寢睡不寧云,伏未審朝來,搔癢特甚,困惱頗甚,膈間不淸利,腹部飽滿,及喉乾·脚痺有加之候,比夜,何如?薰熱之候,其已減歇,而口淡特甚有加,及眼部患候,亦有向減之勢乎?今日臣等,與諸醫入診,詳察症候,宜當,不勝終宵憂灼,敢此問安,竝爲仰稟。答曰,知道。朝來困惱亦甚,而薰熱·搔癢,腹部飽滿,膈間不淸利之氣未已,喉乾·脚痺之候,比夜減歇,而口淡特甚有加之候,及眼患無減矣。勿爲入診。
政院啓曰,大政,差出守令·監察未署經者數多,而兩司或呈告,或式暇,或未肅拜陳疏,不得備員開坐,趁未署經,此時守令之赴任,一日爲急,且監察茶時,已至累日,事甚未安。兩司除在外行公·式暇外,呈告未肅拜人員,竝卽牌招察任,何如?傳曰,允。
謝恩,獻納李禎翊。
掌令李挺周,謝恩後啓曰,臣頃叨憲職,情病俱苦,冒呈辭單,獲蒙恩遞,得以調息,私分粗安矣。迺者掌憲新命,又下於千萬夢寐之外,臣誠驚惶感激,罔知攸措,而第本府李獻英兄弟拔榜之啓,當初臣實更發,而旋有姑停之失,尙今思之,不勝瞿然之至。夫獻英等試券書題之變幻字畫,顯有設標之迹,旣係用奸,不可仍置,論以違格,亦當拔去,則其在執法之道,但當終始爭執,不宜徑先中止,而及承該曹稟處之敎,不能詳度事理,意謂姑觀稟啓之如何,更爲發啓,未爲不可,循例姑停矣。追聞物議,大加非斥,故引避之後,終至辭遞,而卽今前啓再發,辭意嚴峻,盛言覆試之議,非臺啓之本意,而直請拔去,則臣之中間姑停之失,到此益著矣。今於此啓,臣何敢冒沒參涉乎?旣不能連啓,則所當趁卽引避,而賤疾沈篤,不能起動,今始詣臺自列,臣罪尤大。且伏聞禮曹參議趙泰億之疏,其所侵斥之言,非止一二,姑未見全文,雖不敢一一辨明,而此亦臣難冒之一端也。以此以彼,決不可一刻仍冒於臺次,請命遞斥臣職。答曰,勿辭,退待物論。
大司憲李觀命謝恩後啓曰,本府方有李獻英兄弟拔榜之啓,臣以當初同參姑停之人,有不可參涉者。臣之初意以爲,覆試之擧,雖爲重難,而旣有先朝再講之規,且聖上之所以追提大臣之議者,蓋出於審覆之意,則姑爲停論,徐待朝家處分,亦似無害,故不復深思,相議停啓,闕後物議譁然,大加非斥,情迹臲卼,終以此辭遞,矧今臺論峻發,極言收議,與臺啓指意之迥殊,直請拔去,則輕停重論之失,到此益著,其何敢晏然冒據於臺席乎?宜卽自列,而素患痰痞之病,觸寒重發,浹月委頓,轉側須人,末由詣臺,陳章見阻,悶鬱度日,今於召牌之下,忍死扶舁,冒陳情勢,稽緩之罪,尤無所逃,請命遞斥臣職。答曰,勿辭,退待物論。
大殿·中殿·世子宮·嬪宮,藥房·政院·玉堂夕問安。答曰,知道。
掌令趙聖復上疏。大槪,臣之陳章乞免,不但出於情地之不獲已,且於任勖査事,略陳淺見之差異,則喉司卽宜捧入,以備睿察,而終始見却,此不過如臣庸陋,見輕同朝之致,進退狼狽,惶蹙罔措矣。今於召牌之下,不敢坐違,來詣闕外,而顧臣難冒之端,如上所陳,拜章徑退,乞削臣職,仍治臣慢命之罪事。入啓。答曰,省疏具悉。任勖事,金吾議啓,予未見其失當矣。爾其勿辭,速往察職。
禮曹參議趙泰億上疏。大槪,新除之下,病未卽謝,候班賀儀,俱未進參,情禮缺闕,罪無所逃。乞遞職名,兼控憂愛之忱,以備裁察事。入啓。答曰,省疏具悉。今日之事,是非大定,則托以職事,肆然伸救,已極無嚴,而侵斥泮儒,不遺餘力,亦甚駭異也。已上朝報
上在昌德宮。停常參·經筵。
下直,南兵使白時耉。
大殿,政院·玉堂·二品以上·六曹·大司諫問安。答曰,知道。中殿·世子宮,藥房·政院·玉堂·二品以上·六曹·大司諫問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間,聖候搔癢特甚,薰熱煩轉,困惱頗甚,達夜呻吟,膈間不淸利之氣亦甚,腹部飽滿,及喉乾·脚痺之候有加,寢睡不寧云,伏未審朝來,搔癢特甚,困惱頗甚,膈間不淸利之氣亦甚,腹部飽滿,及喉乾·脚痺有加之候,比夜,何如?薰熱之候,其已減歇,而口淡特甚有加,及眼部患候,亦有向減之勢乎?今日臣等,與諸醫入診,詳察症候,宜當,不勝終宵憂灼,敢此問安,竝爲仰稟。答曰,知道。朝來困惱特甚之候一樣,而膈間不淸利之氣,猶未減歇,薰熱·搔癢及腹部飽滿之候未已,喉乾·脚痺之候,比夜有減,而口痰特甚有加之候,及眼患無減矣。勿爲入診。
政院啓曰,大司憲李觀命,掌令李挺周,引避退待,而執義金榦,持平李重協,竝在外,掌令趙聖復未肅拜,持平金礪呈辭,無行公之員,尙未處置,事甚未安。除在外未肅拜外,呈告人員,卽爲牌招,以爲處置之地,何如?傳曰,允。
正言趙榮福上疏。大槪,臣昨日承牌詣臺,以李徵海査事之反言,泮儒疏辭之譏斥,據例引避,則喉司從中操切,終始退却,臣之受侮,又不輕矣。以此以彼,俱難仍冒,乞遞臣職,兼陳承宣行私阻搪之狀,以備裁處事。入啓。答曰,省疏具悉。李徵海事,令金吾稟處,而疏末侵斥承宣,不遺餘力,殊涉過當矣。爾其勿辭察職。
都承旨趙道彬上疏。大槪,臣於正言趙榮福疏中,侵斥同僚之事,有不可晏然於職次者,乞蒙亟遞臣職,且治臣罪,以謝臺言,以安賤分事。入啓。答曰,省疏具悉。臺言過當,何必深嫌?卿其勿辭,從速察職。
禮曹判書宋相琦上疏。大槪,臣於病伏中,竊有區區淺見,玆敢冒陳,以備裁處事。入啓。答曰,省疏具悉。卿之疏辭,儘有意見,玆事不無意外之慮,予意則不如不爲之爲愈也。
左承旨兪命弘,左副承旨鄭必東,同副承旨李聖肇上疏。大槪,臣等,於正言趙榮福之疏,其所被斥,與同僚無異。乞遞臣等之職,以謝臺言,以安微分事。入啓。答曰,省疏具悉。臺言過當,不必深嫌,爾等勿辭,從速察職。
持平金礪啓曰,臣近因壹許增,累被宰臣之疏斥,引避陳疏,俱未登徹,仍尋長單,一味惶蹙矣。卽因僚臺處置,召牌儼臨,不敢坐違,僅此來詣,而僚臺之引以爲避者,實緣臣重發之啓,則臣之不敢冒當其處置也,決矣。以此以彼,已難晏然於臺次,而且伏見禮曹參議趙泰億之疏,則爲獻英兄弟,極力救解,而直驅臺啓於抑勒之科,臣竊不勝駭歎之至。夫龔字之從己書之者,實是人所罕覩之體,雖艱難湊合,謂有其體,其孰信之?設令眞有其體,科場事體,旣嚴且重,則書題中,何敢用異常有標之字乎?且以古事言之,權瑍之庭對試券中拜字,以扒書之,扒字,是尋常通用之字,而特以其古體之故,入格之後,終至拔去,則況此龔字之有標,旣甚於扒字,而題字之異常,又非原篇中一字之比者乎?雖以泰億之言見之,旣謂之古體,則獻英等,亦非昧於科場式例者,而必捨取用例體,故寫人所罕見之古體者,抑何意耶?此旣有設標用情之迹,而殆難掩覆者也。泰億,豈不知此,而急於營護,艱辛說去,自不覺其窘遞之至此?臣竊哂之。雖然,旣被其譏斥,則此亦臣難冒之一端也,請命遞斥臣職。答曰,勿辭,退待物論。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後困惱頗甚,膈間不淸利,薰熱·搔癢及腹部飽滿未已之候,復何如?臣等,不勝憂煎,惶恐敢啓。傳曰,晩後一樣矣。
右副承旨李箕翊上疏。大槪,伏見正言趙榮福之疏,則以其避辭之不捧,盛加疑怒,詬斥臣身,不遺餘力,臣於是,竊不勝驚怖之至,略陳事實,仍請譴罷,以謝臺言,以安私分事。入啓。答曰,省疏具悉。過當之言,不必深嫌,爾其勿辭,從速察職。已上朝報
上在昌德宮。停常參·經筵。
自辰時至申時,日暈。
大殿,政院·玉堂·二品以上·六曹·大司諫問安。答曰,知道。中殿·世子宮,藥房·政院·玉堂·二品以上·六曹·大司諫問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間,聖候搔癢頗甚,薰熱煩轉,困惱特甚,達夜呻吟,喉乾及膈間不淸利之氣亦甚,腹部飽滿,脚痺之候有加,寢睡不寧,數日尤甚云。伏未審朝來,搔癢頗甚,困惱特甚,喉乾及膈間不淸利亦甚,腹部飽滿,脚痺有加之候,比夜,何如?薰熱之候,其已減歇,而口淡特甚有加之候,亦有向減之勢乎?昨夜伏聞入侍醫官所傳之言,左眼部亦有赤絲,尤妨開睫云,今日臣等,率御醫·鍼醫,趁早入診,詳察症候,議定鍼灸當否,宜當,不勝終宵憂灼,敢此問安,竝爲仰稟。答曰,知道。朝來薰熱及膈間不淸利之氣,猶未減歇,困惱特甚,而腹部飽滿,搔癢之候未已,喉乾·脚痺之候,比夜有減,而口淡特甚有加之候無減,眼患一樣矣。勿爲入診,與入侍醫官,議定鍼灸當否,宜矣。
傳曰,史官三員待命,騎馬九匹立之,春享大祭所內摘奸。
傳曰,吏兵判辭單,旣有加由之命,竝卽牌招察任,毋曠重務。
兵曹判書李健命,牌不進。
大司諫金相稷啓曰,竝引嫌而退,當初姑停,欲待稟處,則更發之後,不必追嫌,以此引避,無已太過,上款所引,元非大段,而請拔之論,誠得臺體,營護之言,何足爲嫌?請掌令李挺周,大司憲李觀命,持平金礪,竝命出仕。答曰,依啓。
政院啓曰,卽者成均館官員來言,本館儒生等,因禮曹參議趙泰億疏,昨夕捲堂,而知館事宋相琦病不參,同知館事李晩成呈辭受由,閔鎭遠差祭,大司成朴鳳齡未肅拜,無勸入堂上,禮曹亦無行公堂上,未卽草記,故不得不來告於本院云,知館事宋相琦,同知館事李晩成,大司成朴鳳齡,卽爲牌招,以爲趁卽勸入之地,何如?傳曰,允。
藥房口傳啓曰,卽伏承問安之批,以勿爲入診,與入侍醫官,議定鍼灸當否宜矣,爲敎矣。眼部診察,不可不十分詳審,差備待令醫官外,鍼藥醫,別爲加數入侍之意,敢啓。傳曰,依爲之。
吏曹判書李晩成,禮曹判書宋相琦,牌不進。
大司成朴鳳齡牌不進,罷職傳旨。傳曰,只推勿罷。
大司憲李觀命,牌不進。
大殿·中殿·世子宮·嬪宮,藥房·政院·玉堂夕問安。答曰,知道。
正言趙榮福啓曰,臣論一不法之汚吏,反見査事之不明,據例引避,終遭阻却,臣竊痛於今日承宣之行私蔽聰,不得不附陳其事狀,而疏末,仍請責罰矣。及承聖批,乃以侵斥承宣,殊涉過當,爲敎,臣已不勝惶惑,而繼伏見李箕翊疏本,則費辭自明,且歸臣言於全然孟浪,臣尤不勝駭然之至。德麟之屢懇箕翊速入査啓之狀,一院上下,無不覩聞,而猶且掩諱,反謂臣告君不審,則其所以用意沮遏者,雖自稱以情外,人孰信之?臣以當初疏論之人,旣聞査事之反實,則詣臺自列,固是臺體之當然,喉院豈可任意退却,而況臺閣之以未徹之疏,引避捧入者,前後何限,則獨於臣,以査啓未入爲諉者,其果成說乎?伊日往復爭論之際,李箕翊或以爲且以泮疏爲避,則當卽捧入,或以爲査狀啓下,金吾議讞後來避,亦未晩。噫,箕翊,旣知下款引避之當捧,則査事應避,姑舍勿論,假使臣,拖引閑說話,不當避者於上款,其不可因此退斥也,明矣。至於啓下議讞云云,槪其意以爲,金吾憑其不公之査案,而覆奏之後,則臣雖條列爲避,更無奈何於徵海,故惟恐臣避之早入,而有妨於輕放徵海,費力阻搪,顯有機關,此誠前所未有事,豈非爲可駭之甚乎?所謂査案,不過爲人之招,全無査明伸理之端,而箕翊,突然以淸脫二字,顯言伸救,尤可寒心也。且臣,旣以責罰爲請,而汲汲投疏,張皇爲說,此不但不識事體而已,其亦無所忌矣。仰惟聖上,明竝日月,公法天地,凡於聽納之間,固宜洞察是非,而今乃不然,恣行己私之承宣,則諭之以不必深嫌,如臣所言,則責之以過當,臣不能無憾於大聖人處分也。雖然臣旣承未安之批,又被箕翊之譏斥,其何可一刻晏然仍冒於臺次乎?請命遞斥臣職。答曰,勿辭,退待物論。
政院啓曰,泮儒捲堂,今至兩日,不可不趁卽勸入,而知館事宋相琦,同知館事李晩成,竝牌不進,推考傳旨,今方捧入,而大司成朴鳳齡,旣有只推之命,與知館事宋相琦,一體更爲牌招,使之勸入,而同知館事李晩成,今朝,以特敎牌招,又以本院啓辭牌招,俱爲不進。今若竝請牌招,則一日三牌,有傷事體,何以爲之?敢稟。傳曰,依啓。同知館事,明日牌招。
藥房再啓曰,卽者入侍醫官,退出之後來言,聖候左眼部白黑睛之間,有紅點,而非努肉亦非翳瞙,似是偶發之症,鍼灸則姑徐,而湯藥議定事,定奪云。臣等,卽與諸醫,反覆商議,則皆以爲,滋陰養榮湯,滋血氣·潤津液,最合於卽今症候,本方,加天門冬五分,連進五貼,宜當云。此藥,自明日煎入,與千金磁硃丸兼進之意,敢啓。傳曰,知道。
謝恩,大司成朴鳳齡。已上朝報
上在昌德宮。停常參·經筵。
下直,永興府使尹一商。
大殿,政院·玉堂·二品以上·六曹·大司諫問安。答曰,知道。中殿·世子宮,藥房·政院·玉堂·二品以上·六曹·大司諫問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間,聖候搔癢頗甚,熏熱煩轉,困惱特甚,達夜呻吟,膈間不淸利之氣亦甚,腹部飽滿,及喉乾·脚痺之候有加,寢睡不寧,而卽今困惱特甚一樣云。伏未審俄間,困惱特甚之候,復何如?搔癢頗甚,膈間不淸利亦甚,腹部飽滿,喉乾·脚痺有加之候,及熏熱之候,其已減歇,而口淡特甚有加,及眼部患候,亦有向減之勢乎?今日臣等,與諸醫入診,詳察症候,宜當,不勝終宵憂灼,敢此問安,竝爲仰稟。答曰,知道。困惱特甚一樣,而膈間不淸利之氣,亦未減歇,而熏熱·搔癢,及腹部飽滿未已,喉乾·脚痺之候,比夜有減,而口淡特甚有加,及眼患無減矣。勿爲入診。
同知館事李晩成,牌不進。
大司諫金相稷啓曰,引嫌而退,疏末附陳,欲重臺例,批旨對疏,不必深嫌,請正言趙榮福出仕。答曰,依啓。
大司成朴鳳齡上疏。大槪,敢陳迷滯之見,乞命喉司,稟旨擧行事。入啓。答曰,省疏具悉。大司成直啓,無妨矣。
院前啓,請還收罪人河,減死定配之命,更加嚴刑得情,依律處斷事,請還收權卨發配之命,仍令王府嚴鞫得情,快正王法事,請高城楡店寺,及他御室設醮處,令諸道監司一倂撤毁禁斷事。措辭竝見上新啓,引儀洪碩重,以守禦屯監,椎剝峽民,罔有紀極,其所負犯,狼藉於畿營査案,而遽以該廳欠勤,除拜本職,物情譁然,莫不駭惋。請引儀洪碩重,爲先汰去,其罪狀,令攸司拿問嚴覈,依律勘斷。興陽,雖縣,物衆地大,且當凶歲,尤宜擇差,而新除授縣監李碩耼,旣乏名稱,全無履歷,題目之下,物情爲駭,請興陽縣監李碩耼改差。新除授正言金取魯,時在黃海道海州地,請斯速乘馹上來事,下諭。答曰,不允。洪碩重事,及下諭事,依啓。
大殿·中殿·世子宮·嬪宮,藥房·政院·玉堂夕問安。答曰,知道。
京畿監司書目,龍仁呈,以判敦寧崔奎瑞,楊州呈,以右尹金演,病重上去不得事。啓。傳曰,須勿固辭,調理上來事,回諭。
謝恩,副校理尹鳳朝。
接慰官李重協入來。
藥房口傳啓曰,晩後困惱特甚,膈間不淸利未已之候,復何如?臣等,不勝憂煎,惶恐敢啓。傳曰,晩後一樣矣。
謝恩,持平李重協。
平安監司書目,辭職上疏上送事。啓。答曰,省疏具悉。卿其勿辭,調理察職。
判義禁黃欽,同義禁黃一夏辭職上疏。入啓。答曰,省疏具悉。當初議啓,別無所失,卿等,勿辭行公。
戶曹參判申銋上疏。入啓。答曰,省疏具悉。當初移擬,愍其情切,則在我無失,臺言何嫌?卿其勿辭,從速察職。
副校理金在魯,修撰趙觀彬,副修撰朴師益,牌不進,罷職傳旨。傳曰,金在魯等處義,實爲過當,而屢次開釋,終不動念,安有如許分義道理耶?誠可寒心。斷不可遞改,竝只推。
弼善李允文牌不進,罷職傳旨。傳曰,只推勿罷。已上朝報
上在昌德宮。停常參·經筵。
下直,全羅右水使鄭碩賓,陽德縣監朴鐄,安城郡守李明觀。
大殿,政院·玉堂·二品以上·六曹·大司諫問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間,聖候搔癢·熏熱煩轉特甚,困惱特甚,達夜呻吟,膈間不淸利之氣頗甚,腹部飽滿·喉乾·脚痺之候有加,寢睡無異全失云。臣等,益不勝焦煎之至。伏未審朝來,諸症候加減,復何如?口淡特甚有加,及眼部患候,或有向減之勢乎?今日臣等,與諸醫入診,詳察症候,宜當,敢此問安,竝爲仰稟。答曰,知道。朝來薰熱·搔癢,膈間不淸利之氣未已,困惱一向特甚,腹部飽滿之候,亦未減歇,口淡特甚有加,及眼患一樣矣。勿爲入診。
弼善李允文推考傳旨捧入。傳曰,罷職傳旨捧入。
禁府,洪碩重拿囚。啓。
輔德洪廷弼三度呈辭。入啓。遞差。
都承旨趙道彬,左承旨兪命弘,右承旨許玧,左副承旨鄭必東,同副承旨李聖肇上疏。大槪,臣等,於宰臣疏斥,有不可晏然於職次者,乞遞臣等之職,以謝人言,以安微分事。入啓。答曰,省疏具悉。不卽捧入,別無他意,則宰臣疏語,何必深嫌?卿等勿辭,從速察職。
成均館官員,以大司成意啓曰,臣昨暮承牌,祗肅新除,來詣泮宮,則時已三更矣。仍爲留宿,今曉謁聖,卽招捲堂諸生於明倫堂,勸其還入,則諸生等,書進所懷以爲,臣等,目見師道之寢以將絶,是非之猶未盡明,憂慨憤鬱,略有辨論,而見識昏迷,言議媮靡,誠有媿於草野狂直之態。乃蒙聖批優渥,嘉納如響,嚴斥背師之人,痛禁僭稱之號,尊賢·斥邪之盛意,洋溢乎絲綸之間,臣等,拜手莊誦,竊幸寸筳之微,能辦大撞之功,而邪說者,不復作於聖明之世矣。不意禮曹參議趙泰億,投進一疏,復倡躛言,乃以憯毒·嫁禍等語,詈辱臣等,罔有紀極,臣等,固知賢關體重,不宜因此輩無倫之言,遽爾空堂,而言出掌禮之官,加以醜正之目,則亦不敢晏然入堂,縮伏齋舍矣。今承勸諭之命,而有不可冒沒還入者,臣等請略陳前疏之主意,而仍及彼說之矯誣,以俟進退之命焉。夫尹拯背師,實是師生間,古所未聞之大變怪,而終未有深惡痛斥之擧,其爲世道之禍,將至於人之類滅而後已,此在士林,所宜明目而扼腕,故臣等,只就事一之義,與拯之罪狀而極言之。至若尹宣擧毁板中文字,極其謬悖,妄以朝家處分,旣出於原情平恕之意,故臣等之疏,亦不直斷以誣辱,未嘗有別爲請罪之語,而今泰億,援而論之,有若臣等,緣此增氣,不亦可笑乎?若夫懷驪始末,出於明村雜錄,明村者,拯之徒羅良佐所居地,雜錄者,良佐所編之書也。其書首尾,專出於構捏先正,而其所臚列,無非人理之所必無者,言下,必引人而證之,欲使見之者,不疑無根,而其實則率皆白地孟浪,其爲良佐手分世界中現化出,明矣。然此非良佐言,實拯之意也。何者?其書中,竝載拯與推之言,其曰酉峯私記者,拯之言也。其曰農窩私記者,推之言也,而懷驪始末,卽其一段語也。其潛相謀議,輯成一書者,其迹昭然,此臣等所謂,使其弟逞毒者也。夫拯之徒,每以辛酉擬書,比之諍子·忠臣擬書,則猶可諉以規諫,今此慘毒之言,藏之於篋笥中,欲待時勢之寢變,用資讒賊之口實,此亦諍子·忠臣之所爲乎?是可忍,孰不可忍?以臣等觀之,不獨宣擧忍人,拯亦忍人也。且此書,先播鑴·穆之黨,今已遍於國中,雖聲息絶遠於拯家者,無不得見,則泰億,豈獨不見,而惟其無說可解,故乃曰,其書有無,未之聞,其言虛實,未可知,欲歸之於臣等做出,又變而爲說曰,設令其弟眞有此書,此於其兄,宜不相關,欲以棄其弟而脫其兄,其亦可哀也已。泰億輩,每於爭辨言窮之後,必曰此事,本不當推上朝廷,此亦不成說矣。夫閭巷賤人,或有傷風敎·斁彝倫者,則邦有常刑,若周禮之鄕八刑,未嘗以私事不問,彼名爲儒賢,讀書林下,爲半國人所尊尙,而其所爲無非可以壞世道,有王者作,其將以事係私家而不之罪乎?其疏又曰,發人文字,其計必售,噫,所謂文字,無捱逼聖祖之事,無毒害先正之語,則人孰肯發之,亦何由售其計,而今泰億,不思歸咎於作此文字者,反欲人之毋發,其亦難矣。顧此雜錄中說話,兇言狼藉,不可終諱,況今不待此書之發,而是非已定,則又安有售不售之可論哉?至若火色·駴機之說,不過恐動天聽之計,而尤不滿一哂,借使朝家,直勘宣擧以誣辱聖祖之律,追罪之擧,至及泉壤,則謂之火色,謂駴機,猶或成說,而今日處分,過於寬恕,宣擧之爵諡,及諛祠自如也,拯之節惠·建院之命,猶在也。此等當論之事,尙有所未遑,則惟彼火色·駴機之云,豈非萬萬不襯者乎?且其先正之稱,旣有禁令,則敢曰道之所存,名亦隨焉,必欲角勝君父而後已,甚矣,其放肆無忌憚也。噫,玆事是非,有如黑白之易別,先正而爲君子,則拯不免陷害賢師之罪,拯而爲儒賢,則先正終歸於用覇行利之小人,誠不可竝尊而兩是之矣。今泰億,於先正,不明其爲小人,而欲伸拯,宜其言之窘遁如此矣。然此亦有由然,蓋泰億家,自其父兄,慕悅先正,倍於他人,故逮乎其身,雖其士類,而猶不敢肆加凌辱者,恐被背先之名,不無顧畏之心而然也。是以泰億之從兄泰耉,曾於泮中草記,有彼先正此先正,誣賢之習相襲等語,其意以爲,先正與拯俱是先正,泮儒門徒,同歸誣賢,雖其言議汨童,不成道理,而蓋亦示以顧藉先正之意矣。及夫見斥於金始㷜,陳章自明曰,彼此自辨,莫不曰爲先正也,誣賢相襲,蓋指近日館學諸疏之迭相傳襲,一反其說,求媚私黨。至於初秋一疏,則又曰尺書間,關係父師輕重者甚多,隱然歸先正於辱人親之科,前後反復,判若二人,今泰億之疏,雖無直斥先正之語,而扶護尹拯至此者,卽所以斥先正也。噫,他不足道,泰耉·泰億而猶如此,此亦足以觀世變矣。雖然毋論其言之如何,嫁禍·醜正,何等罪目,慘毒·讒誣,何等惡名,而臣等,旣被其無限詆辱,貽羞於賢關,大矣,將何顔面,復入黌舍乎?聖敎之下,不敢祗承云,而無意還入聖廟,空堂已至信宿,事體至爲未安,何以爲之?敢稟。傳曰,只禁先正,不可謂是非盡明,則泰億之詆辱多士,極其無嚴,不足爲嫌,斯速勸入,可也。又啓曰,臣伏承本館草記批答,招致儒生,傳宣聖旨,仍爲勸入,則諸生等以爲,聖敎如此,當爲還入,而仍設夕食堂,故臣則退去之意,敢啓。傳曰,知道。
大殿·中殿·世子宮·嬪宮,藥房·政院·玉堂夕問安。答曰,知道。
傳曰,前奉敎兪拓基,待敎崔守範,竝敍用。
以鄭必寧爲假注書。
藥房口傳啓曰,晩後困惱特甚,膈間不淸利,熏熱·搔癢·腹部飽滿未已之候,復何如?臣等不勝憂煎,惶恐敢啓。傳曰,晩後一樣矣。
吏曹口傳政事,奉敎單兪拓基,待敎單崔守範。
謝恩,副校理金在魯,副修撰朴師益。
右副承旨李箕翊辭職上疏。入啓。答曰,省疏具悉。前疏之批,已諭予意。下款所引,不必深嫌,爾其勿辭,從速察職。
修撰趙觀彬牌不進,罷職傳旨。傳曰,只推勿罷。已上朝報
兵曹啓曰,昨日初更,有一常漢兒童,徘徊於建陽門近處,自差備內官所捉付本曹,故推問其闌入不出之由,則號牌不佩,自稱忠勳府典僕安世奉奴子壽昌,得罪上典而見黜,曾以內人之奴子,有出入闕中之事,乞食次,今月初四日,由通化門入來,累日留接加設差備近處,昨夜則爲內官所知,仍爲現捉云,壽昌旣無章標,亦無直處,累日留連於闕中,極爲驚駭。不可不嚴覈重治,以杜後弊,令攸司囚禁科罪,雜人之出入者,常時不能禁斷之責,在所難免,結束色下吏及守門軍卒等,自本曹從重決棍,通化門守門將,從重推考,何如?傳曰,允。已上刑曹謄錄
成均館官員,以同知館事意啓曰,今正月初七日,儒生上旬輪次,當爲設行,而大提學宋相琦方在身病中,限內不得爲之,今月內無故日退行之意,敢啓。傳曰,知道。已上成均館謄錄
上在昌德宮。停常參·經筵。
大殿,政院·玉堂·二品以上·六曹·大司諫問安。答曰,知道。中殿·世子宮,藥房·政院·玉堂·二品以上·六曹·大司諫問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間,聖候搔癢,熏熱煩轉特甚,困惱特甚,達夜呻吟,膈間不淸利,及腹部飽滿,喉乾·脚痺之候有加,寢睡不寧,而卽今困惱特甚之候,比昨有加云,臣等,益不勝焦煎之至。伏未審俄間,困惱特甚有加之候,其有所減,而諸症候加減,亦何如?口淡特甚有加,及眼部患候,其有向減之勢乎?臣等不得入侍,已過累日,諸症候添加又如此,今日率諸醫入診,詳察症候,有不容已,敢此問安,竝爲仰稟。答曰,知道。卽今熏熱無減,困惱有加之候,比朝益甚,而諸症候一樣,口淡特甚及眼患,亦有加矣。勿爲入診。
敦寧都正鄭載岳再度呈辭。入啓。遞差。
藥房口傳啓曰,卽伏承問安之批,以熏熱無減,困惱有加之候,比朝益甚,諸症候一樣,而口淡特甚,及眼患亦有加,爲敎,臣等,益不勝焦煎之至。今日臣等,雖未得入侍,差備待令醫官外,鍼藥諸醫,加數入診,以爲詳察症候之地,恐爲得宜,惶恐敢啓。傳曰,依爲之。
奉敎兪拓基,待敎崔守範牌不進,依承傳罷職。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後困惱特甚有加之候,及諸症候加減,比夜,何如?臣等不勝憂煎,惶恐敢啓。傳曰,卽今一樣矣。
正言趙榮福啓曰,臣卽伏見承旨李箕翊再疏,則其所張皇自辨,譏詆臣身,比前愈加,臣旣以此事,或疏或避,亦覺疲勞,則誠不欲與之呶呶,重傷事面,而其中,亦有一二可辨者,臣安得默然而已乎?嶺査到院數日之後,臣始得聞其專反實狀,將欲引避,而又聞李箕翊,悶徵海之久在凍獄,必欲於初二日入啓云,臣貽書箕翊,問其早晩,此槪欲査案·避辭,一時竝登睿覽,易以照察矣。翌日以署經出牌,臣以應避之人,不可諉以査案之未入而晏然行公,故不得已自列,而箕翊,乃以臣書問爲引避,當在査案入啓後之證,其果成說乎?其時箕翊答書,亦不無可言者,而私書之傳謄奏御,實涉猥屑,臣不欲效尤也。況箕翊,初二日必入之意,院中同僚之所共知,而臣書問之後,卒變初計,以觀勢入之爲答,引避之日,又以未入爲托者,抑何意耶?李德麟之來到政院,自有親見之人,送言屢囑之狀,一院上下,無不聞之,故臣之前避,以莫不覩聞爲言,而箕翊,以不書親到二字,謂之刪去,且歸之於白地虛罔,此非暗昧難明之事,而猶且全然祕諱,臣尙復何言哉?夫子爲其父,欲速出場,固是人情·天理之當然,臣豈以此爲咎哉?只是箕翊,初聽其懇而欲入,旋因臣避而中止,以臣所以斥其有私意之挾雜者也。至於伊日所往復,下款引避,姑待議讞等語,同坐諸憲臣,亦且參聞,而今箕翊,以元不出口爲言,臣重爲箕翊惜之。噫,箕翊前後疏中,每稱無顧藉徵海之意,此亦可笑。箕翊,於昨年諫臣之論徵海也,强爲立異,不當處置,始焉引避,終則違牌,遂遭堂箚之劾遞,其曲爲徵海,出力營護之狀,一世之所共知,聖明之所記有,而乃欲厭然自掩,其他何足道哉?雖然,臣旣被其無限詆斥,其何可一刻仍冒於臺次乎?請命遞斥臣職。答曰,勿辭,退待物論。
藥房再啓曰,伏聞入侍醫官所傳之言,聖候左眼部,赤氣漸盛,尤妨開睫,以受鍼議定事,下敎云,臣等,卽與諸鍼醫,反復商議,則皆以爲,今此赤氣,由於熱候上升之致,經絡受鍼,最爲合宜,而今初十日·十一日,皆是吉日云,以何日爲定乎?敢此仰稟。傳曰,定于初十日,宜矣。又口傳啓曰,夕間困惱特甚之候,復何如?臣等不勝憂煎,惶恐敢啓。傳曰,卽今一樣矣。已上朝報
上在昌德宮。停常參·經筵。
下直,柒原縣監李泰徵。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房口傳啓曰,伏聞夜間,聖候就寢時,忍冬茶,牛黃膏四丸,又爲調進,而困惱特甚,達夜呻吟,膈間不淸利之氣亦甚,腹部飽滿,喉乾脚痺之候有加,全不交睫,連夜失睡,故卽今熏熱頗甚,困惱益甚,多般呻吟,口淡及眼患,亦有加而無減云,臣等益不勝驚惶煎迫之至。卽與諸御醫入診,詳察症候,宜當,來詣閤門之外,敢此仰稟。傳曰,諸症候一樣,而困惱特甚如此。勿爲入診。
大司諫金相稷上疏。大槪,薇垣長席,決非如臣拙訥,所可久冒,且有難强之疾,乞蒙恩遞,以安私分。兼附所懷,以備裁察事。入啓。答曰,省疏具悉。疏論得宜,兩臣之職,竝遞差焉。爾其勿辭,從速察職。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後困惱特甚之候,及諸症候加減,比朝,復何如?臣等不勝憂煎,惶恐敢啓。傳曰,晩後一樣矣。已上朝報
上在昌德宮。停常參·經筵。
夜一更至三更,月暈廻木星。午時,雷動。
下直,昆陽郡守李聖時。
大殿,政院·玉堂·二品以上·六曹·大司諫問安。答曰,知道。中殿·世子宮,藥房·政院·玉堂·二品以上·六曹·大司諫問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間,聖候搔癢熏熱,煩轉特甚,困惱特甚,達夜呻吟,膈間不淸利,腹部飽滿,及喉乾脚痺之候有加,寢睡不寧云。伏未審朝來,諸症候,比夜,何如?口淡特甚有加,及眼部患候,或有向減之勢乎?今日受鍼事,旣已命下矣,時刻定以何時乎?近來症候添加,寢膳之節,幾至全廢,此時經絡受鍼,恐有害於調攝之道,差退數日,未知何如?臣等不勝終宵憂灼,敢此問安,竝爲仰稟。答曰,知道。朝來困惱特甚無減,熏熱搔癢,及腹部飽滿,膈間不淸利之候未已,喉乾脚痺之候,比夜減歇,口淡特甚有加,及眼患一樣矣。受鍼,明日爲之,而時刻,定以午正,宜矣。
吏曹啓曰,承旨及臺諫有闕,政事,取稟。傳曰,再明日爲之。
大司憲李觀命上疏。大槪,冒陳血懇,冀蒙鐫免,略附所懷,以備裁察事。入啓。答曰,省疏具悉。諫長疏論,自有所執,今玆竝遞,未見其不可也。卿其勿辭察職。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後困惱特甚,及熏熱搔癢,腹部飽滿,膈間不淸利未已之候,復何如?臣等不勝憂灼,惶恐敢啓。傳曰,晩後一樣矣。
修撰趙觀彬牌不進,罷職傳旨。傳曰,只推勿罷。已上朝報
上在昌德宮。停常參·經筵。
夜一更,月暈。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間,聖候搔癢非常,熏熱煩轉特甚,困惱特甚,達夜呻吟,膈間不淸利之氣亦甚,腹部飽滿,及喉乾脚痺之候有加,寢睡全失,而卽今困惱特甚之候一樣云,臣等益不勝憂遑煎迫之至。伏未審俄間,諸症候加減,復何如?口淡特甚有加,及眼部患候,或有向減之勢乎?今日受鍼事,昨已命下,而諸醫以爲,左眼部赤氣,比初漸減,不必趁速受鍼云。卽今諸症候有加,寢睡又爲全失,此時受鍼,不可不詳審。今日臣等,與諸醫入診,詳察症候,更爲議定,宜當,敢此問安,竝爲仰稟。答曰,知道。困惱一向特甚,而熏熱搔癢,及膈間不淸利,腹部飽滿之氣未已,喉乾脚痺之候,比夜減歇,口淡特甚有加之候一樣,眼患與昨無異矣。
傳曰,禮曹沈益來上疏回啓,自本院取來判付,付標以置之,書入。
右承旨許玧上疏。大槪,臣於直中,忽得感冒,曳還私次,委身牀席,若將垂盡,無望供職,亟遞臣職,俾便調治,以尋生路事。入啓。遞差。
大司諫金相稷啓曰,臣於日昨諫臣·承宣相較之事,不能無慨然者,略陳淺見於疏末矣。伏見憲長疏本,則以大失是非之辨,助成輕臺閣之風等語,侵斥臣身。臣於是,不勝瞿然,而繼之以訝惑也。諫臣·承宣之所相爭者,初不過避辭之捧不捧,而彼此俱不無所失,臣於前疏,略言之矣。今此所爭,元非關係國家之大是非,而疏避之間,語不擇發,至以虛罔掩諱等說,互相詬罵,或引本院之僚席,或因同坐之憲臣,以爲參證,而私相往復之書札,亦且提論,其在事體,實爲未安,而亦非淸朝之美習。此臣所以慨然于中,而不得不兩非之也。今者憲長之疏,推原本事,盛言諫臣之任怨糾劾,反遭訾謷,而責臣以混加非斥。臣疏本意,只惜兩臣疏避之有欠相敬,未嘗一毫非議於諫臣所論之本事,則乃以此過慮而深斥,非臣意料之所及也。雖然臣身居臺閣,反助輕臺閣之風,則其罪尤大,決不可一刻仍冒,請命遞斥臣職。答曰,勿辭,退待物論。
大殿·中殿·世子宮·嬪宮,藥房·政院·玉堂夕問安。答曰,知道。
今日藥房入診時,吏曹判書李晩成,兵曹判書李健命,卽爲牌招察任事,榻前下敎。
吏曹判書李晩成,牌不進。
都承旨趙道彬,左承旨兪命弘,左副承旨鄭必東,同副承旨李聖肇上疏。大槪,臣等於同僚之見遞,已難晏然,且於憲長之疏斥,又有所難安者。懇乞亟遞臣等之職,以謝臺言,以安微分事。入啓。答曰,省疏具悉。卿等須勿過辭,宜速察職。
修撰趙觀彬牌不進,罷職傳旨。傳曰,改錄中兩人,旣已應命,則修撰趙觀彬之獨守謬見,一向撕捱,殊極未便矣。斷無遞改之理,只推。
同義禁黃一夏·尹憲柱,辭職上疏。入啓。答曰,省疏具悉。任健元之招,無承款之辭,而李元坤之招,疑端最多,反復究詰,深得按獄之體,至於或請放或請囚,獄體亦然,則元坤以罪人,何敢構罪獄官至此耶?極可痛惋。何足爲嫌?卿等勿辭,從速察任。
藥房入診時,都提調金昌集所啓,慶尙監司狀啓,以道內新除守令,限麥秋除挈眷給馬發送事,爲請,而夫馬或有上來者云。今以朝令,還送旣來之夫馬,前頭挈眷時,更爲調發上送,則反貽本道之弊端,夫馬已上來邑守令,使之挈眷赴任,何如?上曰,人馬已上來處,則使之挈眷,可也。又所啓,吏兵判,大政後,卽爲呈告,繼陳辭疏,固是流來之例,而今番三告加由之後,卽命牌招,而皆不進矣。雖未知其皆有病故,而卽今聖候添加,百僚憂遑,此豈循例辭職之時,而特招之下,不卽應命,殊涉未安。更爲牌招,俾卽察任,何如?上曰,依爲之。副提調趙道彬所啓,聖候諸症,近日添加,眼部患候,又復如此,此時疏章之睿覽,極爲可悶,而其中長紙所寫,尋行覽過,尤妨眼力,此爲最悶。疏箚紙樣,長短各異,故臣欲知古例之如何,取見備局啓下久遠疏章,則李祉遐崇德年間疏本有之,而以尺計之,不過一尺半許,較諸卽今疏紙,則頗短矣。視此又減數寸,似便靜攝中睿覽,恐爲得宜,依此改樣,定式擧行,未知何如?上曰,依爲之。都提調金昌集所啓,聖候靜攝之中,文書出入,最爲切悶,故自前每加申飭,緊急文書之外,切勿捧入矣。近日聖候諸症添加,而眼部患候又如此,文書睿覽,尤爲所妨,故外方緊急狀啓,及諸臣疏單之不可不捧入者,只爲捧入矣。日昨,以前正言趙榮福避辭不捧之故,遂致疏避之紛紜,蓋於今日政院,適値文書之多入,實恐酬應之有妨。且李徵海査狀入啓之後,始爲引避,亦似未晩,故相議不捧矣。以此臺臣,攻斥政院,至謂之行私蔽聰,其後戶曹參判申銋,又以其疏之見却,亦斥承宣以私意,終至捧入而後已。在外諸臣,亦豈不知靜攝中酬應之有妨,而必冀其疏之捧入,則輒斥喉司如此,豈非未安之甚乎?此後則雖加侵斥,不緊疏章,政院切勿捧入之意,更爲嚴飭,何如?上曰,依爲之。已上朝報
藥房入診入侍時,都提調金昌集所啓,頃送齎咨官時,長淵荒唐船漂到人,兼爲領去,交付鳳凰城事,旣已定奪矣。齎咨官今十五日當渡江,而第聞白翎鎭,海路險惡,不能任意往來,故漂人,尙不得越來云。漂人出陸後,其所持物件中,帶去與和賣者,本道始得區別報來,則自此可以書塡於咨文以送,而齎咨官,則兼有探知之事,當趁使行留館前得達,不可以此等待漂人。似當分付爲先渡江入去,漂人領去,則以他譯官,別爲差送,直到長淵押去,交付于鳳凰城,恐合事宜,故敢達。上曰,依爲之。已上備局謄錄
藥房入診入侍時,提調閔鎭厚所啓,朝家特軫民弊,內局所納人蔘,多所減除,而亦豈不足以支過一年乎?然臣忝叨提調之後,掌務官,稱以人蔘乏盡,至令戶曹貿納,心竊怪之矣。近以新捧之數,略爲算計,則其所虛耗,殆至於半,誠可寒心。自今依啓下藥名·香醞月計之例,人蔘·牛黃逐朔會計,以備睿覽,而御藥所入,啓下藥所入,及院中所用,竝爲開錄,且書其遺在幾許,前頭遺在數多,則或命特減進上人蔘一次,使民得蒙惠澤,實有光於聖德,故敢此仰達。上曰,依爲之。已上宣惠廳謄錄
上在昌德宮。停常參·經筵。
夜一更,月犯東井星。
下直,龜城府使申憲周,淳昌郡守李齊尙,陽智縣監朴明東,固城縣令全近思,金郊察訪金弘寶。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間,聖候搔癢特甚,熏熱煩轉,困惱特甚,達夜呻吟,膈間不淸利,腹部飽滿,及喉乾脚痺之候有加,寢睡不寧云。伏未審朝來,搔癢特甚,困惱特甚,膈間不淸利,腹部飽滿,及喉乾脚痺有加之候,比夜,何如?熏熱之候,其已減歇,而口淡特甚有加,眼部患候,或有向減之勢乎?今日臣等,與諸醫入診,詳察症候,不勝終宵憂灼,敢此問安,竝爲仰稟。答曰,知道。朝來困惱特甚之候無減,而熏熱搔癢及膈間不淸利,腹部飽滿之候未已,喉乾脚痺之候比夜減歇,而口淡特甚有加及眼患,與昨無異矣。勿爲入診。
掌令李挺周三度呈辭。入啓。遞差。
政院啓曰,吏曹郞廳來言,今日爲政事命下,而判書李晩成,受由未出仕,參判鄭澔,在外,參議李澤,病不來,不得開政云。判書李晩成,參議李澤,竝卽牌招開政,何如?傳曰,允。又啓曰,大司諫金相稷,昨日引避退待,而諫院無行公之員,今已經宿。除在外外呈告人員,竝卽牌招,以爲處置之地,何如?傳曰,允。又啓曰,同義禁黃一夏·尹憲柱,昨日承批之後,尙不行公,科査遷就,殊甚可慮。竝卽牌招,以爲趁卽開坐之地,何如?傳曰,允。
吏曹判書李晩成,牌不進。
同義禁黃一夏·尹憲柱,牌不進。
大殿·中殿·世子宮·嬪宮,藥房·政院·玉堂夕問安。答曰,知道。
院前啓,請還收罪人河減死定配之命,更加嚴刑得情,依律處斷事。請還收權卨發配之命,仍令王府嚴鞫得情,夬正王法事。請高城楡店寺,及其他御室設醮處,令諸監司一倂撤毁禁斷事。請興陽縣監李碩耼改差事。措辭見上新啓,引嫌而退。疏遞言官,致有物議,揆以臺體,不可仍在,請大司諫金相稷遞差。答曰,不允。李碩耼及處置事,依啓。
政院啓曰,同義禁黃一夏·尹憲柱,牌不進,推考傳旨,今方捧入,而科査遷就,委屬可慮。更爲牌招察任,何如?傳曰,允。
謝恩,校理朴師益。
藥房口傳啓曰,晩後困惱特甚,及熏熱搔癢,膈間不淸利,及腹部飽滿未已之候,復何如?臣等不勝憂煎,惶恐敢啓。傳曰,晩後一樣矣。
備忘記,甲子次對兩大臣,以尹拯事,有所陳達,予卽允可,不以儒賢待之矣。到今擬書一出,而訾累彌彰,此誠斯文之大變,而自有師生以來所未聞者也,寧不寒心?噫,予快悟昔日之非,而處分大定,則其在明好惡之道,決不可只禁先正僭稱,還寢贈諡建院之命止,自今勿復稱拯以儒賢,明示予尊賢斥邪之意。
謝恩,右承旨兪崇。
右副承旨李裕民,修撰趙觀彬,牌不進,罷職傳旨。傳曰,只推勿罷。
備忘記,修撰趙觀彬館職,更無嫌端,特敎之下,今又違召,分義所在,豈容若是?事之未安,莫此爲甚,從重推考,明朝更爲牌招察任。
同義禁黃一夏·尹憲柱,再牌不進。已上朝報
有政。吏批,以李裕民·兪崇爲承旨,宋思胤爲掌令,趙尙絅爲正言,兪命雄爲同義禁,李秉常爲輔德,趙鳴鳳爲弼善,李縡爲禮曹參議,朴師益爲校理,金興慶爲大司諫,鄭爲興陽縣監。兼春秋二單,愼爾晉·李震葉。兵批,以趙泰億·許玧·鄭載岳·柳重茂·李挺周·洪廷弼爲副護軍,李箕翊爲副司直,趙榮福爲副司果。
上在昌德宮。停常參·經筵。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間,聖候搔癢特甚,熏熱煩轉,困惱頗甚,呻吟未已,膈間不淸利,腹部飽滿,及喉乾脚痺之候有加,寢睡不寧云。伏未審朝來,搔癢特甚,困惱頗甚,膈間不淸利,腹部飽滿,及喉乾脚痺有加之候,比夜,何如?熏熱之候,其已減歇,而口淡特甚有加,及眼部患候,或有向減之勢乎?今日臣等,與諸醫入診,詳察症候,宜當,不勝終宵憂灼,敢此問安,竝爲仰稟。答曰,知道。朝來搔癢困惱,腹部飽滿之候未已,熏熱及膈間不淸利,喉乾脚痺之候,比夜減歇,而口淡特甚有加及眼患無減矣。勿爲入診。
傳曰,天官·本兵重任,不可久曠。吏兵判,再招之下,終不應命,揆以事體,殊涉未安。竝卽牌招察任。
護軍張鵬翼,慶尙左兵使遞來。
吏曹判書李晩成,牌不進。
政院啓曰,同義禁黃一夏·尹憲柱昨日再招之下,終不承命,揆以事體,旣甚未安。科査遷就,委屬可慮,竝更爲牌招察任,何如?傳曰,元坤之操切獄官,專出於辭窮延拖之計,可勝痛哉?以此爲嫌,一向違牌,殊涉太過,竝更牌招。
大殿·中殿·世子宮·嬪宮,藥房·政院·玉堂夕問安。答曰,知道。
同義禁黃一夏·尹憲柱,牌不進。
政院啓曰,同義禁黃一夏·尹憲柱,今日又爲違牌不進,推考傳旨,今方捧入,而特敎之下,無意應命,事體極爲未安。竝從重推考,更爲牌招察任,何如?傳曰,允。
右副承旨李裕民牌不進,罷職傳旨。傳曰,只推勿罷。
吏曹啓曰,守令有闕,政事,取稟。傳曰,過國忌後爲之。
謝恩,右副承旨李裕民。
修撰趙觀彬牌不進,罷職傳旨。傳曰,累次特敎之下,終不動念,今日紀綱,雖曰解弛,分義所在,安敢乃爾?誠可寒心。只推,更卽牌招。
同義禁黃一夏·尹憲柱,再牌不進。
修撰趙觀彬再牌不進,罷職傳旨。傳曰,禁推。
去丙申秋冬等褒貶,大興郡守柳摶,德山縣監李德邵,定山縣監韓杓,永同縣監任遭,以上中,淸安縣監鄭至祥,燕岐縣監李天耆,保寧縣監金晉來,以上下。已上朝報
上在昌德宮。停常參·經筵。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間,聖候搔癢頗甚,熏熱煩轉,困惱特甚,呻吟未已,膈間不淸利,腹部飽滿,及喉乾脚痺之候有加,寢睡不寧云。伏未審朝來,搔癢頗甚,困惱亦甚,膈間不淸利,腹部飽滿,及喉乾脚痺有加之候,比夜,何如?熏熱之候,旣已減歇,而口淡特甚有加,及眼部患候,或有向減之勢乎?今日臣等,與諸醫入診,詳察症候,宜當,不勝終宵憂灼,敢此問安,竝爲仰稟。答曰,知道。朝來困惱搔癢,腹部飽滿之候未已,熏熱及膈間不淸利,喉乾脚痺之候,比夜減歇,口淡特甚有加及眼患,一樣矣。勿爲入診。
政院啓曰,同義禁黃一夏·尹憲柱,陳疏承批之後,宜卽察任,而連日特敎荐召之下,亦不應命,分義·事體,俱極未安。更爲牌招察任,何如?傳曰,允。
政院啓曰,吏曹判書李晩成,累次特敎之下,荐違嚴召,尙不應命,事體極爲未安。卽爲牌招察任,何如?傳曰,依啓。牌不進之弊,近來愈甚,而身居宰列者,亦不無分義,極爲未安矣。
大殿·中殿·世子宮·嬪宮,藥房·政院·玉堂夕問安。答曰,知道。
傳曰,君命召,行不俟駕,所以急趨君命者也。今之居經幄者,尤當誦法孔子,而趙觀彬之事,極爲未安。蓋自己處義太過,錄中兩人應命,則特敎·特召之下,不敢復事撕捱,而終始牢臥,略不動念,其在分義·事體,豈容若是?予實慨歎也。纔以此事禁推,別無待供辭而可知者,放送,俾卽肅命。已上朝報
上在昌德宮。停常參·經筵。
下直,驪州牧使申翊夏,加平郡守鄭健一,豐基郡守都永夏,靈巖郡守崔道章,老江僉使吳伯周,南桃萬戶孫世興。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間,聖候搔癢頗甚,熏熱煩轉,困惱亦甚,呻吟未已,膈間不淸利,腹部飽滿,及喉乾脚痺之候有加,寢睡不寧云。伏未審朝來,搔癢頗甚,困惱亦甚,膈間不淸利,腹部飽滿,及喉乾脚痺有加之候,比夜,何如?熏熱之候,其已減歇,而口淡特甚有加,及眼部患候,或有向減之勢乎?今日臣等,與諸醫入診,詳察症候,宜當,不勝終宵憂灼,敢此問安,竝爲仰稟。答曰,知道。朝來困惱搔癢,腹部飽滿之候未已,熏熱及膈間不淸利,喉乾脚痺之候,比夜減歇,而口淡特甚有加及眼患,一樣矣。勿爲入診。
政院啓曰,憲府多官,或呈辭或在外或未肅拜或陳疏,無行公之員,監察茶時,已至多日,事甚未安。除呈辭入啓·在外外,呈告未肅拜人員,竝卽牌招察任,何如?傳曰,允。又啓曰,吏曹郞廳來言,今日爲政事命下,而判書李晩成,呈辭受由未出仕,參判鄭澔,在外,參議李澤,病不來,不得開政云。判書·參判,竝卽牌招開政,何如?傳曰,依啓。吏判,屢次特敎之下,所當出而承命,從容控辭,而一向撕捱,事體未安矣。
大殿·中殿·世子宮·嬪宮,藥房·政院·玉堂夕問安。答曰,知道。
掌令趙聖復,謝恩後啓曰,臣頃承嚴召,拜章闕外,冀蒙恩遞,蓋出於情地之不獲已,而及奉聖批,不賜允許,惶隕抑塞,益無所措。賤疾且劇,尋單縮伏,卽者天牌復臨,當此聖候有加,百僚憂遑之日,不敢輒事違慢,不得不黽勉祗肅,而第臣難冒之嫌,已悉於前疏。向者儒臣之疏劾,實緣自處之做錯,則臣何敢抗顔仍冒於臺端,以重貽喪廉之誚耶?至於任勖査事,聖批,以金吾議啓,未見失當爲敎。臣之當初論事不審之失,到此益著,而繼伏見金吾堂上聯名疏本,則以臣疏之竝及金吾,引以爲嫌,乃以實非意慮所到,爲言。夫外方査事之虛實,臣亦無以遙度,而雖只就其査案論之,勖旣知其元材之全數漂失,而强徵不當徵之稅,怒其違拒而罪之,遂致殞斃。其處事之顚妄如此,而諉以法笞,全然曲貸,臣實不知其得宜。査事得失,雖係本道畢竟議讞,實在金吾,則臣於疏辨之際,安得不竝及耶?今禁堂,不以臣之所論,曰可曰否,而只以竝咎金吾,責臣,臣誠莫曉其故,而亦臣難安之一端也。以此以彼,決不可一刻苟冒,請命遞斥臣職。答曰,勿辭,退待物論。
傳曰,上疏紙長,太短,改定以一尺有半。
右承旨兪崇,左副承旨鄭必東,同副承旨李聖肇上疏。大槪,臣等於儒臣之疏,有不可泯默晏然於職次者。懇乞恩遞,以謝人言,以安微分事。入啓。答曰,省疏具悉。爾等,勿辭察職。
校理朴師益,副校理金在魯上疏。入啓。答曰,省疏具悉。爾等,別無所嫌,勿辭察職。已上朝報
有政。吏批,以洪致中爲戶曹參議,趙彦臣爲兵曹佐郞,李世馨爲順川郡守,宋堯佐爲燕岐縣監,李普赫爲淸安縣監,沈得良爲保寧縣監,李仁復爲副修撰,李浣爲定山縣監,兼春秋單金遇秋。兵批,以金相稷爲副司直。已上政望
備邊司啓曰,水原府使李喬岳,受任以來,盡心賑事,多所拮据,本府軍民之流散者,頗有安集之望矣。爲聚賑穀,因襲謬例,許賣旗牌官等帖文五六十張,募得數百石穀物,則摠戎廳以爲,將校數多,則行伍不實,納價陞補,曾有禁令,督吏還價收帖,而論責頗重,故喬岳以爲,旣被上司之責,廉隅不可仍在,還給穀物,則賑資無他可繼,因此廢事,再三控免於本司。蓋荒歲聚穀之政,本多苟簡,賣爵免賤等事,不一其道。設使喬岳,不知朝家別有禁令,擅賣將校之帖,意在救民,容有可恕,摠戎使之還寢其事,亦出於慮弊申禁之意,則不害其兩行,故廟堂欲調柔兩辟,反復開釋,而武將主紀律,必欲行其令,文吏重賑貸,不肯變其事,今則勢不可相容矣。水原,重兵所在,飢荒孔棘,此時失一良吏,實爲可惜,而事勢如此,不可不變通。水原府使李喬岳,今姑改差,新府使差出後,卽令不多日內赴任。水原府所貿穀物,使之補用賑貸,令該曹,空名通·嘉善帖各三十張,折衝·護軍帖各二十張,卽爲成送,令本府發賣,還給納價將校,收還擅賣之帖,何如?答曰,依爲之。
今日,賓廳日次,而上候方在靜攝中,頉稟。答曰,知道。已上備局謄錄
吏批啓曰,判書李晩成,牌招不進,參判鄭澔在外,小臣獨政未安,何以爲之?敢稟。傳曰,允。吏曹謄錄
上在昌德宮。停常參·經筵。
下直,楊州牧使李森,康翎縣監柳鵬章,知世浦萬戶趙厚柱。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間,聖候搔癢特甚,熏熱煩轉,困惱頗甚,呻吟未已,膈間不淸利之氣亦甚,腹部飽滿,喉乾脚痺之候有加,寢睡不寧云。伏未審朝來,搔癢特甚,困惱頗甚,膈間不淸利亦甚,腹部飽滿,喉乾脚痺有加之候,比夜,何如?熏熱之候,其已減歇,而口淡特甚有加,及眼部患候,或有向減之勢乎?今日臣等,與諸醫入診,詳察症候,宜當,不勝終宵憂灼,敢此問安,竝爲仰稟。答曰,知道。朝來困惱無減,而搔癢熏熱,及腹部飽滿,膈間不淸利之氣未已,喉乾脚痺之候,比夜減歇,而口淡特甚有加及眼患,一樣矣。勿爲入診。
忠淸監司書目,情勢之外,疾病危篤,猥陳一疏,冀蒙恩遞,兼陳所懷,以救民命事,上疏上送事。啓。答曰,省疏具悉。民事至此,予甚愍然。條陳數事,令廟堂稟處,而空名帖更爲成送一款,旣已許施矣。賑政方急,決不可引疾控免,卽出察職。
政院啓曰,判尹兪命雄,以兼帶金吾辭免事,陳疏到院,而觀其措語,則以科査之不可參涉爲嫌,而科査,則次官二員,今方擧行。京兆詞訟之地,事務曠廢,委屬可慮,判尹兪命雄,卽爲牌招察任,何如?傳曰,允。
謝恩,知義禁兪命雄。
以備邊司草記,水原府使李喬岳改差事,允下。
府前啓,請還收吳命尹極邊定配,今姑還寢之命,亟令仍前發配事。請還收罪人李仁先·金貴玄等減死定配之命,依律處斷事。請還收罪人朴鳴震·崔先奉·崔弼永等減死定配之命,依律處斷事。請還寢李獻英·獻章覆試之命,竝爲拔去榜中事。措辭竝見上新啓,荒年守宰之營辦賑穀,衒其才能者,率多浚剝窮民,兜攬銖利,此雖曰盡心救濟,有同割肉充腹,而就其中,爲營私肥己之計者,尤可痛惋。晉州牧使吳命禧,憑藉賑資,專事貪黷,親昵賈豎,信任奸吏,陰設機牙,鉤取貨利,駄載陸續,盡歸私藏,瑣屑之事,不可殫記,刻毒遍於村閭,謗詈溢於道路,如許貪鄙不法之人,不可仍置字牧之任,以畀賙賑之責,請晉州牧使吳命禧罷職。新除授司諫院大司諫金興慶,時在忠淸道瑞山地,正言趙尙絅,時在京畿楊州地,請竝斯速乘馹上來事,下諭。引嫌而退。儒臣論斥,初非大段,禁堂封章,亦無可嫌,旣疏又避,無已太過?請掌令趙聖復出仕。答曰,不允。吳命禧事,更加詳察處之。下諭及處置事,依啓。
慶尙監司書目,辭職上疏上送事。啓。答曰,省疏具悉。疏辭如此,令廟堂稟處。
右副承旨李裕民上疏。大槪,臣之所叨之職,決非如臣庸陋所可堪承,當初辭遞,蓋緣有物議,則其不可冒沒復入也,決矣。兩日之內,荐違召命,格外只推,召牌三除,不得不出謝恩命,而其所以放倒廉隅則極矣。玉堂論思之地,公議果發,至以言歸弁髦,見輕非細爲辭,益復慙恧,無顔可擧。決不可復入近密之地,伏乞亟許鐫改,以謝公議,以安微分事。入啓。答曰,省疏具悉。爾其勿辭察職。
大殿·中殿·世子宮·嬪宮,藥房·政院·玉堂夕問安。答曰,知道。
吏曹判書李晩成,辭職上疏。入啓。答曰,省疏具悉。銓衡重任,決難輕遞,卿其安心勿辭,速出行公。
傳曰,吏判疏批已下,更卽牌招察任。
吏曹判書李晩成,牌不進。
副修撰李仁復牌不進,依承傳罷職。
傳曰,吏判,明朝更爲牌招。已上朝報
上在昌德宮。停常參·經筵。
自辰時至申時,日暈。
下直,景陽察訪李光國。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間,聖候搔癢頗甚,熏熱煩轉,困惱特甚,達夜呻吟,膈間不淸利之氣亦甚,腹部飽滿,及喉乾脚痺之候有加,寢睡不寧云。伏未審朝來,搔癢頗甚,困惱特甚,膈間不淸利亦甚,腹部飽滿,及喉乾脚痺有加之候,比夜,何如?熏熱之候,其已減歇,而口淡特甚有加,及眼部患候,或有向減之勢乎?臣等不得入侍,已至累日,今日與諸醫入診,詳察症候,宜當,不勝終宵憂灼,敢此問安,竝爲仰稟。答曰,知道。朝來困惱一向特甚,而膈間不淸利之氣無減,熏熱搔癢,及腹部飽滿之候未已,喉乾脚痺,比夜減歇,而口淡特甚有加之候,少無所減,眼患一樣矣。明日入診。
吏曹判書李晩成,牌不進。
大司憲李觀命三度呈辭。入啓。遞差。
備忘記,吏判屢次特敎之下,一向撕捱,昨又陳疏承批,而亦不應命,揆以事體,殊涉未安。推考,更爲牌招。
禁府啓目,李元坤更推云云,支辭蔓語,重言復言,別無緊着發明之語,都不關於本事之覈實是白置,大抵此獄肯綮,只是三件事,而其一,三人酬酢事也,其一,懇乞受書事也,其一,大門戱言事也。此三件事,健元前招,縷縷發明兺不喩,三人酬酢,及大門戱言事段,趙正純·任邈,明白立證是白乎矣,其矣招中,猶且發明,則一番面質,在所不已,趙正純·任邈,更爲拿囚,與任健元·李元坤,一處對辨之後,稟處,何如?啓依允。
府前啓,請還收吳命尹極邊定配,今姑還寢之命,亟令仍前發配事。請還收罪人李仁先·金貴玄等減死定配之命,依律處斷事。請還收罪人朴鳴震·崔必永·崔先奉等減死定配之命,依律處斷事。請還寢李獻英·獻章等覆試之命,竝爲拔去榜中事。請晉州牧使吳命禧罷職不敍。措辭竝見上答曰,不允。末端事,依啓。
吏曹啓曰,臺諫有闕,政事,取稟。傳曰,當日爲之。
吏曹判書李晩成,再牌不進。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後困惱特甚,膈間不淸利,熏熱搔癢,及腹部飽滿未已之候,復何如?臣等不勝憂煎,惶恐敢啓。傳曰,困惱特甚等症候一樣,而左邊眼部昏暗之候,數日有加,今日則尤甚矣。
吏曹啓目,前羅州牧使李萬稷,壬辰五月除授,準期當在今年二月,而甲午九月陞堂上,自堂上月計之,則今正月已準三十朔之期。依法典敍用,還除外任,何如?啓依允。
黃海監司書目,辭職上疏上送事。啓。答曰,省疏具悉。戶判筵奏,本無他意,則平陳事狀,容或可也,而多費辭說,大欠和平,揆以事體,不當若是。下款事,不必爲嫌,卿其勿辭,從速察職。
藥房口傳啓曰,卽伏聞入侍醫官所傳之言,困惱·口淡特甚之候有加,連有渴候,生脈散議定之意陳達云。臣等卽與諸醫商議,則生脈散,麥門冬代,天門冬三錢,人蔘一錢五分,五味子五分,作一貼,進御宜當云。此藥,卽爲煎入之意,敢啓。傳曰,知道。已上朝報
有政。吏批,以李宜顯爲大司憲,李箕翊爲刑曹參議,洪萬遇爲副修撰,朴壽漢爲義禁府都事,李奎年爲晉州牧使,李裕民爲水原府使。兵批,以具文行爲吾叉浦僉使,南峑爲忠翊將,房斗紀爲守門將,吳斗相爲都摠經歷,趙泰璧爲忠翊將,鄭道元爲內禁衛將,安相益爲宣傳官,益寧君梯爲副摠管,黃鋋爲景福假衛將,申厚恭爲部將,鄭纘述爲訓鍊判官,姜汝遇爲潼關僉使,李萬葉爲統虞候,李萬稷·李相伯·申拱華·李喬岳·申湜爲副護軍,李觀命爲副司直,李相晟爲司果。已上政望
吏批啓曰,判書李晩成,受由未出仕,參判鄭澔在外,小臣獨政未安,何以爲之?敢稟。傳曰,只出緊任。又啓曰,大司憲今當差出,而擬望之人乏少,承旨及外任,竝擬,何如?傳曰,允。已上吏曹謄錄
上在昌德宮。停常參·經筵。
吏曹啓曰,承旨有闕,政事,取稟。傳曰,再明日爲之。
大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間,聖候搔癢頗甚,熏熱煩轉,困惱特甚,達夜呻吟,膈間不淸利之氣亦甚,腹部飽滿,喉乾脚痺之候有加,寢睡不寧,而卽今困惱特甚之候,少無所減云。伏未審俄間,困惱特甚之候,或有所減,而搔癢頗甚,膈間不淸利之氣亦甚,腹部飽滿,喉乾脚痺有加之候,比夜,何如?熏熱之候,其已減歇,而口淡特甚,及眼部患候,亦有向減之勢乎?今日臣等,當依聖敎入診,而不勝終宵憂灼,敢此問安。答曰,知道。困惱特甚,及膈間不淸利亦甚之候無減,熏熱搔癢,腹部飽滿之候未已,喉乾脚痺之候,比夜減歇,而口淡特甚有加及眼患,一樣矣。
今日藥房入診時,藥房,自今日移直廚院事,榻前定奪。
大殿·中殿·世子宮·嬪宮,藥房·政院·玉堂夕問安。答曰,知道。
戶曹判書權尙游上疏。大槪,臣於黃海監司金楺之疏,有不敢晏然者,乞遞臣職名,以謝人言事。入啓。答曰,省疏具悉。費辭侵斥,殊欠穩當。在我無失,何必爲嫌?卿其勿辭,安心行公。
政院啓曰,卽聞判府事徐宗泰,自江郊來住城外云。係是大臣去就,敢啓。傳曰,知道。
藥房口傳啓曰,夕後困惱特甚有加之候,復何如?口淡特甚,夕水刺不得進御,臣等益不勝憂煎,惶恐敢啓。傳曰,困惱口淡特甚有加之候,一樣矣。
慶尙監司書目,敢陳本道還穀難捧之狀,請寢濟州移轉之令事,上疏上送事。啓。答曰,省疏具悉。疏辭如此,令廟堂稟處。已上朝報
備邊司啓曰,統制使尹慤,自去冬,以親病身病,三送辭狀,而尹慤,旣非衰年,病且未久,其親病,亦非朝夕危急之症云。海防重閫,近年尤甚數遞,極涉可慮,故以抑情調理察任之意,連續題送矣。辭狀題辭未到之前,又以卽聞家信,則老母添得別症,全廢粥飮,頻頻昏塞,症勢危重,自聞此報,心魂飛越,不得不疾聲哀籲之意,急送辭狀。情理苟非十分危迫,必不如是。其在朝家體下之道,不可强令察任,統制使尹慤,特許遞改,何如?答曰,允。
又啓曰,今年災荒,歲翻以後,八路飢饉,無甚異同,流亡四出,道殣相望,此時習操·點閱等事,決不可擧行。其在戎政,連歲停廢,極涉疎虞,民事至此,有不暇念,今春各道水陸操·城操,及營將·虞候點閱等事,一倂停止之意,早爲分付,俾無煩稟之弊,何如?答曰,允。已上備局謄錄
上在昌德宮。停常參·經筵。
大殿,政院·玉堂·二品以上·六曹·大司憲問安。答曰,知道。中殿·世子宮,藥房·政院·玉堂·二品以上·六曹·大司憲問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間,聖候搔癢特甚,熏熱煩轉,困惱特甚,達夜呻吟,膈間不淸利之氣亦甚,腹部飽滿,喉乾·脚痺之候有加,寢睡無異全失云,伏未審朝來,搔癢特甚,困惱特甚,膈間不淸利亦甚,腹部飽滿,喉乾·脚痺有加之候,比夜,何如?熏熱之候,其已減歇,而口淡特甚有加,及眼部患候,或有向減之勢乎?今日臣等,與諸醫入診,詳察症候,宜當,不勝終宵憂灼,敢此問安,竝爲仰稟。答曰,知道。寢睡幾至全失,困惱益甚,而膈間不淸利亦甚之候一樣,熏熱·搔癢·腹部飽滿之候未已,喉乾·脚痺,比夜減歇,而口淡特甚一向有加,眼患亦無所減矣。勿爲入診。
持平金礪三度呈辭。入啓。遞差。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後困惱益甚,膈間不淸利亦甚,薰熱·搔癢·腹部飽滿未已之候,復何如?臣等不勝憂煎,惶恐敢啓。傳曰,晩後一樣矣。
同副承旨李聖肇上疏。大槪,臣以前任江界府時,還穀未捧居末事,入於本道狀聞論罪之中,職忝近密,不可晏然,冀蒙恩遞,以勘罪律,以安微分事。入啓。遞差。已上朝報
上在昌德宮。停常參·經筵。
自昧爽至辰時,有霧氣。
下直,蔚珍縣令沈之海,保安察訪陳翼漢,濬源殿參奉朴光世。
政院啓曰,卽者吏曹郞廳來言,今日爲政事,命下,而判書李晩成受由未出仕,參判鄭澔在外,參議李澤病不來,不得開政云。判書李晩成,參議李澤,竝卽牌招開政,何如?傳曰,允。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間,聖候搔癢特甚,熏熱煩轉,困惱特甚,達夜呻吟,膈間不淸利之氣亦甚,腹部飽滿,喉乾·脚痺之候有加,寢睡不寧,而卽今困惱特甚,膈間不淸利亦甚之候一樣云。伏未審俄間,困惱特甚,膈間不淸利亦甚之候,加減,何如?搔癢特甚,腹部飽滿,喉乾·脚痺有加,熏熱之候,其有所減,而口淡特甚有加,及眼部患候,或有向減之勢乎?今日臣等,與諸醫入診,詳察症候,宜當,不勝終宵憂灼,敢此問安,竝爲仰稟。答曰,知道。困惱特甚有加,膈間不淸利亦甚之候無減,而熏熱·搔癢,及腹部飽滿之候未已,喉乾·脚痺,比夜減歇,而口淡特甚有加之候,少無所減,眼患一樣矣。勿爲入診。
掌令宋思胤上疏。大槪,敢陳才分之不稱,情病之難强,冀蒙恩遞,兼附區區所懷,以備裁察事。入啓。答曰,省疏具悉。今玆數事,所論得宜,其令儀曹稟處,爾其勿辭,從速察職。
全羅監司書目,礪山府使趙囿春,書員輩用奸偸結,至於二百結之多,而矇不覺察,罷黜事。
吏曹判書李晩成,牌不進。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後困惱特甚,膈間不淸利亦甚之候,及薰熱·搔癢,腹部飽滿未已之候,復何如?醫官入診,多在夜後,不得詳察症候,今日則許令趁未暮入診,是臣等區區之望也。不勝憂煎,惶恐敢啓。傳曰,知道。諸症一樣矣。
謝恩,右承旨丁道復,左副承旨兪崇,右副承旨鄭必東,同副承旨南道揆。
藥房口傳啓曰,卽伏聞入侍醫官所傳之言,困惱之候,連日有加,五錢重蔘茶進御事,定奪云,卽爲煎入之意,敢啓。答曰,知道。
校理黃龜河,文臣朔試射時,稱病不進,依承傳罷職。已上朝報
有政。吏批啓曰,判書牌不進,參判在外,小臣獨政未安,何以爲之?敢稟。傳曰,只出緊任。又啓曰,臺諫闕員,今當差出,而擬望之人乏少,外任竝擬,何如?傳曰,允。以丁道復·南道揆爲承旨,趙尙健爲持平,尹鳳朝爲檢詳,洪重衍爲工曹佐郞,魚有龜爲兼弼善,金壽河爲礪山府使,安重弼爲司諫,舍人單尹鳳朝。
兵批,以李壽民爲統制使,李聖肇爲副護軍,金礪爲副司直,魚必遠爲副司果。已上政望
備邊司啓曰,今日賓廳日次,而上候方在靜攝中,頉稟。答曰,知道。備局謄錄
上在昌德宮。停常參·經筵。
下直,江原都事趙世垕,沃川郡守黃夏臣,長水察訪朴師淵。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間,聖候搔癢特甚,熏熱煩轉,困惱特甚,達夜呻吟,膈間不淸利之氣亦甚,腹部飽滿,喉乾·脚痺之候有加,全不交睫,寢睡全失,卽今困惱益甚,熏熱及膈間不淸利亦甚之候無減云,臣等不勝焦煎之至。伏未審俄間,諸症候,復何如?口淡特甚有加,及眼部患候,或有向減之勢乎?諸症候添加如此,湯劑之停止已久,今日臣等,與諸醫入診,詳察症候,議定湯劑與蔘茶進御當否,宜當,敢此問安,竝爲仰稟。答曰,知道。困惱一向特甚,而熏熱及膈間不淸利亦甚之候無減,搔癢·喉乾,腹部飽滿未已,脚痺比夜減歇,而口淡特甚有加之候,亦無所減,眼患一樣矣。湯劑實難進服,勿爲入診,姑勿議藥。蔘茶進御當否,與諸醫議定,宜矣。再啓曰,伏承問安之批,以姑勿議藥,蔘茶進御當否,與諸醫議定,宜矣,爲敎。臣等,卽與儒川君濎,及諸御醫,反復商議,則皆以爲,夜間搔癢·困惱之候特甚,寢睡全失,熏熱及膈間不淸利亦甚之候,朝來亦無所減,此時蔘茶,有難連進,今姑停止,生地玄蔘膏作茶,調砂糖屑,連次進御,以爲補陰潤燥之地,宜當云。臣等,卽以一貼,先爲煎嘗,則其味頗嘉,似合進御,此茶連日煎入之意,敢啓。傳曰,知道。口傳啓曰,晩後困惱特甚,熏熱及膈間不淸利亦甚,搔癢·喉乾,腹部飽滿未已之候,復何如?臣等不勝憂煎,惶恐敢啓。傳曰,喉乾·熏熱少減,而其餘症候一樣矣。
大殿·中殿·世子宮·嬪宮,藥房·政院·玉堂夕問安。答曰,知道。已上朝報
上在昌德宮。停常參·經筵。
下直,定山縣監李浣,狼川縣監金斗奎。
兵曹參議李敏英再度呈辭。入啓。遞差。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間,聖候搔癢特甚,熏熱煩轉,困惱特甚,達夜呻吟,膈間不淸利之氣亦甚,腹部飽滿,喉乾·脚痺之候有加,寢睡無異全失云。伏未審朝來,搔癢特甚,困惱特甚,膈間不淸利亦甚,腹部飽滿,喉乾·脚痺有加之候,比夜,何如?熏熱之候,其已減歇,而口淡特甚有加,及眼部患候,或有向減之勢乎?今日臣等,與諸醫入診,詳察症候,宜當,不勝終宵憂灼,敢此問安,竝爲仰稟。答曰,知道。朝來困惱特甚一樣,而膈間不淸利亦甚之候無減,熏熱·搔癢,及腹部飽滿之候未已,喉乾·脚痺,比夜減歇,而口淡特甚有加,及眼患,亦無所減矣。勿爲入診。
府前啓,請還收吳命尹極邊定配,今姑還寢之命,仍前發配事,請還收罪人李仁先·金貴玄等減死定配之命,依律處斷事,請還收罪人朴鳴震·崔先奉·崔必永等減死定配之命,依律處斷事,請還寢李獻英·獻章覆試之命,竝爲拔去榜中事。措辭竝見上新啓,价川郡守李萬衢,本以賤孽,爲人愚悖,行事麤鄙,曾在西關幕下,偸取數多營木,經年事覺之後,其時道臣,峻責拒絶,輩流唾鄙,不齒人數,除拜之初,物議喧藉,而冒沒赴任,惟以刻民肥己爲事,符同奸吏,鉤取貨利,瑣屑之事,不可殫記。民不堪命,怨聲載路,西來之人,莫不痛惋,如此鄙賤貪黷之類,不可畀以字牧之任,以貽生民之害,請价川郡守李萬衢,罷職不敍。齋郞之職,乃是蔭路淸選,而新除授健元陵參奉盧世冕,爲人闒茸,且參凶疏,得罪公議,不齒士類,而濫授本職,物情大駭,其在淸仕路之道,不可置而不論。請健元陵參奉盧世冕汰去。新除授持平趙尙健,時在忠淸道忠州地,請斯速乘馹上來事,下諭。答曰,不允。李萬衢事,更加詳察處之。汰去及下諭事,依啓。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後困惱特甚,膈間不淸利亦甚,熏熱·搔癢,及腹部飽滿未已之候,復何如?臣等不勝憂煎,惶恐敢啓。傳曰,熏熱少減,而其餘症候一樣矣。已上朝報
上在昌德宮。停常參·經筵。
夜一更,有霧氣。五更,月暈廻木星。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間,聖候搔癢·熏熱煩轉特甚,達夜呻吟,膈間不淸利之氣亦甚,腹部飽滿,及喉乾·脚痺之候有加,寢睡無異全失,而卽今困惱一向特甚,熏熱及膈間不淸利亦甚之候無減云,臣等不勝一倍煎灼之至。伏未審俄間,諸症候,復何如?口淡特甚有加及眼部患候,或有向減之勢乎?諸症候添加如此,寢睡連夜全失,今日臣等,不可不與諸醫入診,詳察症候,敢此問安,竝爲仰稟。答曰,知道。寢睡連夜全失,困惱益甚,而膈間不淸利亦甚,脚痺無減,熏熱·搔癢,腹部飽滿之候未已,喉乾比夜減歇,而口淡特甚有加之候,少無所減,眼患一樣矣。困惱方甚,勿爲入診。
禁府啓目粘連,李元坤·任健元·趙正純·任邈等,一處面質云云,觀此李元坤·任健元等面質之辭,則千言萬語,無非互相發明之辭,各自敷衍,前後招辭,有若註釋,實難究覈兺不喩,其所爭辨,皆是父子·兄弟·舅甥·男妹間內屋酬酢之言,則彼此奸僞,尤難把捉其要領,只當取其書尺之可據,外人之參聽者而決之是白置,三人酬酢事段,趙正純前後招辭,不啻明白兺不喩,今此面質之時,正純,據理切責,則元坤,頗有語窮色沮之態,而其所對辨之辭,多不成說是白乎旀,大門戱言事段,今此面質時,任邈以爲,本無與任健元相說戱言之事是如爲白臥乎所,與健元面質之招而參考,則其追後粧撰之狀,昭不可掩是白乎旀,懇乞受書事段,渠雖以依妻父口呼而起草是如爲白良置,渠之塗抹草紙,若是明白,則其所謂妻父之口呼云者,都不成說是白置,果是其矣妻父之口號,則其所作書,蓋出於爲女壻發明之意,旣已口號起草之後,豈因渠非長者所爲之言,而又使之塗抹?改正純爲誠之,改君字爲兄字,作爲其子之書是白乎旀,且渠恐傷長者之體貌,挽止其親筆作書之擧,則口號起草之時,何不以此非長者所爲挽止,而使之起草則起草,使之塗抹則塗抹,一聽其指使是白如可,及至執筆臨寫之際,矣何以非長者所爲挽止耶?以此觀之,則任埅·邀,渠兩度之書,勿論在於閏三月與四月,其矣懇乞受書之狀,綻露無餘,而任埅,以老昏之人,作此可駭可笑之事,依其懇乞,書給簡札之狀,尤爲明白是白去乙,旣得其書之後,如得奇貨,作爲左契,反謂之渠在齋所時所貽之書云者,萬萬巧慝是白乎旀,長書裂破,在渠爲大段疑端,故別爲拈出,反覆究問,則所當明白辨暴,而其招中以爲,書中辭意之或爲其矣身他日之明證,或爲其矣身可疑之端,元不計較思量是如,矇矓爲說者,尤可見其窘遁之狀是白乎旀,其矣招中又以爲,健元,以西學洞之人來傳,俄又出去之說於明洞,則其逢着於近處路上也,明矣是如爲白置,旣謂之逢着於近處路上,明矣,則初招中,何以謂之雖以李胤彦招下街之說觀之,李墪還家時,不由明洞之狀,據此可知是如爲白乎喩,前後之言,若是矛盾,節節破綻,終始牴賴,則其巧飾欺罔,窘態百出,誠如聖敎,而平問之下,有難取服,上項李元坤,刑推得情爲白乎旀,李成坤段,重臣,問以其弟目覩歷抵之事,而渠卽擧此事是矣之語而答之,則歷抵,卽此事也,此事卽歷抵是白去乙,今乃以此歸之於承牌還家,已極巧計是白乎旀,前導被逐之說,固非臆料之事,而今乃臆料做錯之說,泛然自服,必有機關,而然情態難掩是白乎矣,以弟之證,刑及其兄,有傷倫理,以此照律爲白乎旀,任健元段,姑爲仍囚,以待結末是白乎旀,趙正純·任邈段,別無更問之端,竝只放送,何如?啓依允。李元坤段,前後嚴問之下,終始欺罔,每以胡亂不成說之辭,巧飾納招之狀,萬萬痛惋,各別嚴刑,期於得情。又照目,李成坤矣,重臣,問以其弟目覩歷抵之事,而渠卽擧此事是矣之語而答之,則歷抵,卽此事也,此事,卽歷抵是白去乙,今乃以此事,歸之於承牌還家,已極巧詐是白乎旀,前導被逐之說,固非臆料之事,而今乃以臆料做錯,泛然自服,必有機關,而然情態難掩是白乎矣,以弟之證,刑及其兄,有傷倫理,以此照律,罪決杖八十,徒二年,追奪告身三等,私罪。啓依允。
府前啓,請還收吳命尹極邊定配,今姑還寢之命,亟令仍前發配事,請還收罪人李仁先·金貴玄等減死定配之命,依律處斷事,請還收罪人朴鳴震·崔必永·崔先奉等減死定配之命,依律處斷事,請還寢李獻英·獻章覆試之命,竝爲拔去榜中事,請价川郡守李萬衢罷職不敍事。原啓中,生民之害下,添入而此非泛然風聞之比別無更加詳察之事十七字。措辭竝見上答曰,不允。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後困惱益甚,膈間不淸利亦甚,薰熱·搔癢,腹部飽滿未已之候,復何如?臣等不勝憂煎,惶恐敢啓。傳曰,晩後一樣矣。
全羅監司書目,臣仰體朝家德意,不忍白地徵稅,加給災結於朝家劃給之外,不勝惶恐,乞被擅行妄作之罪,以肅朝綱事,上疏上送事。啓。答曰,省疏具悉。古之人,有矯制發倉者,今玆災結之不稟加給,蓋出此義也。殊異乎違道干譽,卿其勿待罪,從速察職。已上朝報
上在昌德宮。停常參·經筵。
下直,茂朱府使權,靑巖察訪文在中,潼關僉使姜汝遇。
禁府,李成坤坡州馬山驛,徒二年定配。啓。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間,聖候搔癢特甚,薰熱煩轉,困惱特甚,達夜呻吟,膈間不淸利之氣亦甚,腹部飽滿,喉乾·脚痺之候有加,寢睡無異全失云。伏未審朝來,搔癢特甚,困惱特甚,膈間不淸利亦甚,腹部飽滿,喉乾·脚痺之候,比夜,何如?薰熱之候,其已減歇,而口淡特甚有加,及眼部患候,或有向減之勢乎?今日臣等,與諸醫入診,詳察症候,宜當,不勝終宵憂灼,敢此問安,竝爲仰稟。答曰,知道。朝來困惱特甚,及膈間不淸利亦甚之候一樣,而薰熱·搔癢,腹部飽滿之候未已,喉乾·脚痺之候,比夜減歇,而口淡特甚有加,及眼患無減矣。勿爲入診。
府前啓,請還收吳命尹極邊定配,今姑還寢之命,亟令仍前發配事,請還收罪人李仁先·金貴玄等減死定配之命,依律處斷事,請還收罪人朴鳴震·崔先奉·崔必永等減死定配之命,依律處斷事,請還寢李獻英·獻章等覆試之命,竝爲拔去榜中事,請价川郡守李萬衢罷職不敍事。措辭竝見上新啓,臣於詣臺後,得以見今月二十三日纛所祭監呈課,今番行祭時,監察詣尊所點視,則所排白幣,色甚不潔,升數及尺廣,決非該監所封進,故卽爲推問嚴覈,則本所庫直,自袖中呈納,當初封進四端白幣,自服其偸換實狀云,莫重祭享所用,庫直輩從中弄奸之狀,誠極痛駭,而典祀官亦難免不察之失,請當該典祀官,拿問定罪,纛所庫直,令攸司囚禁科罪。答曰,不允。李萬衢事,及末端事,依啓。
副校理金在魯上疏。大槪,臣於李元坤事,敢陳淺見,以備裁察事。入啓。答曰,省疏具悉。李元坤前後之招,違端透露難掩,固無待於訊問,畢竟承款,律不至死,亦非不知,而第終始欺罔,極可痛惋,故以嚴刑輸情,判下矣。今玆疏論,誠有意見,其令該府,以其已著之罪,邊遠定配焉。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後困惱特甚,膈間不淸利亦甚,及熏熱·搔癢,腹部飽滿未已之候,復何如?臣等不勝憂煎,惶恐敢啓。傳曰,薰熱少減,而其餘症候一樣矣。
傳曰,違牌坐罷史官,竝敍用。
吏曹口傳政事,奉敎單兪拓基,待敎單崔守範。已上朝報
義禁府啓曰,卽接月令醫員崔翊瑞手本,則時囚罪人金楚寶,本以虛弱抱病之人,久處冷濕,猝得心虛驚惕之症,有同癡矇失性之人,心神錯亂,譫言不止,或狂奔疾走,或自結其項,心氣稍定,則昏昏僵臥,不省人事,食飮專廢,眞元大脫云。自前罪人病勢如此,則有保放救療之規,敢此仰稟。傳曰,依爲之。
又啓曰,李元坤,旣因副校理金在魯上疏,旣有邊遠定配之命,任健元別無因囚之事,放送,何如?傳曰,允。已上義禁府謄錄
政院啓曰,前奉敎兪拓基,前待敎崔守範竝敍用事,命下矣。令該曹卽爲口傳付職,仍卽牌招察任,何如?傳曰,允。吏曹謄錄
上在昌德宮。停常參·經筵。
下直,長淵府使洪以圖,礪山府使金壽河,興陽縣監鄭。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間,聖候搔癢頗甚,熏熱煩轉,困惱特甚,達夜呻吟,膈間不淸利,腹部飽滿,喉乾·脚痺之候有加,寢睡不寧云。伏未審朝來,搔癢頗甚,困惱特甚,膈間不淸利,腹部飽滿,喉乾·脚痺有加之候,比夜,何如?熏熱之候,其已減歇,而口淡特甚有加,及眼部患候,或有向減之勢乎?今日臣等,與諸醫入診,詳察症候,宜當,不勝終宵憂灼,敢此問安,竝爲仰稟。答曰,知道。朝來困惱頗甚,而熏熱·搔癢,及膈間不淸利,腹部飽滿之候未已,喉乾·脚痺,比夜減歇,而口淡特甚有加,及眼患一樣矣。明日入診。
全羅監司書目,井邑縣監李雨臣,母病深重,有難强令還任,不得已罷黜事。
傳曰,井邑縣監李雨臣罷黜之代,卽爲口傳差出。
謝恩,奉敎兪拓基。
禁府,李元坤宣川府邊遠定配。啓。
以備局草記,水原府使李裕民從重推考,數日內,催促辭朝事,允下。
左議政金昌集箚子。大槪,敢論兩湖監司擅給災結之罪,以備裁省事。入啓。答曰,省箚具悉卿懇。兩湖災結之不稟加給,難免專輒,而若其本意,則殊異於違道干譽矣。今卿箚辭如此,後弊所關,不可全然置之,兩道監司,竝從重推考,似宜也。仍傳曰,遣史官傳諭。
吏曹口傳政事,以李行儉爲井邑縣監。
京畿監司書目,高陽呈,以禮曹參議李縡病重上去不得事。啓。傳曰,還爲下送。又書目,果川呈,以副司直李光佐病重上去不得事。啓。傳曰,勿辭上來事,回諭。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後困惱頗甚,熏熱·搔癢,膈間不淸利,腹部飽滿未已之候,復何如?臣等,不勝憂煎,惶恐敢啓。傳曰,晩後一樣矣。
禁府啓目,前縣監宋來栢,前引儀洪碩重,原情云云,承服不冬,刑推得情,何如?啓除刑推議處。
判府事李濡箚子。大槪,敢將民憂萬分切急之狀,略陳淺見,以備裁察事。入啓。答曰,省箚具悉卿懇。元老大臣,以救民之策,有此條陳,實出憂國之忱矣。第私賑之人,着實調用則可矣,而各軍門武士久勤應遷之窠,盡以此類塡差,則不可爲也。在前凶歲,公私興作,例皆停罷,而所引范仲淹事,亦有不同者,私家之役,何獨不禁也?他餘事,其令廟堂稟處焉。仍傳曰,遣史官傳諭。已上朝報
備邊司啓曰,今日賓廳日次,而上候方在靜攝中,頉稟。答曰,知道。
又啓曰,平安監司,還上居末守令江界府使李聖肇,已爲遞歸,自本道不得推治事,狀啓,啓下本司矣。所當移義禁府決杖,而取考前例,兼防禦使守令,以二品官,除決杖罷職。李聖肇今雖遞歸,係是防禦使時事,當爲罷職,而曾前日淺守令,有只推之例,李聖肇赴任日字考出,則在於乙未十二月二十五日,封倉,在數日之內,則勢難準捧,李聖肇,特爲勿罷,從重推考,何如?答曰,允。
又啓曰,頃因本司草記,水原府使差出後,不多日內催促赴任事,允下矣。新府使李裕民,辭以才分難堪,再三呈狀,本司以擬薦出於公議,催赴已有成命之意,論題,使之速出囚禁邸吏,連續催促,而尙不出謝,水原賑事日急,朝令不卽奉行,事體極爲未安,李裕民從重推考,俾趁數日內辭朝,何如?答曰,允。已上備局謄錄
御營廳啓曰,外方部屬郡邑中,兼把摠守令,則例自各其軍門,以時任把摠,自辟擬差,使之兼管軍兵,以爲緩急之用者,意非偶然。定式遵行,其來已久,而近來銓曹,連以文·南差送,已非事目本意。至於今番都政,居昌·鎭安兩邑之窠,或以南行差出,或以他歧武弁差出,頃日淸安縣監差出時,又不以自辟中擬望,當初定奪之事,歸於廢閣,已極未安。且把摠之任,本無久勤收用之規,只以自辟之窠輪差,此路一廢,群情落莫,而當凶歲,已差之官,有難變通,今姑勿論,自今以後,一依事目施行之意,申飭銓曹,何如?傳曰,允。御營廳謄錄
上在昌德宮。停常參·經筵。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間,聖候搔癢頗甚,熏熱煩轉,困惱特甚,達夜呻吟,膈間不淸利,腹部飽滿,喉乾·脚痺之候有加,寢睡不寧云。伏未審朝來,搔癢頗甚,困惱特甚,膈間不淸利,腹部飽滿,喉乾·脚痺有加之候,比夜,何如?熏熱之候,其已減歇,而口淡特甚有加,及眼部患候,或有向減之勢乎?今日臣等,當依聖敎入診,而不勝終宵憂灼,敢此問安。答曰,知道。朝來困惱·熏熱頗甚,而膈間不淸利,腹部飽滿,搔癢之候未已,喉乾·脚痺,比夜減歇,而口淡特甚有加,及眼患一樣矣。
吏曹啓曰,蔚珍縣令沈之海戶奴呈狀內,奴矣上典,辭陛之後,不但有物議,落馬重傷,勢難赴任,斯速入啓,處置云,病勢輕重,姑舍勿論,旣有物議,則有難强令赴任,今姑改差,何如?傳曰,允。
大殿·中殿·世子宮·嬪宮,藥房·政院·玉堂夕問安。答曰,知道。
今日藥房入診時,未署經守令,申飭政院,使之劃卽署經,從速辭朝事,榻前定奪。
吏曹判書李晩成辭職上疏。入啓。答曰,省疏具悉。重任,決不可輕遞,卿亦無難安情勢矣。勿復撕捱,以損事體,卽出行公,毋曠職務。
藥房再啓曰,臣等,入診退出後,卽招未入侍醫官,以溫泉臨浴當否,詳細詢問,則各自書呈所見云,此是莫重莫大之擧,而諸醫所論,不無異同,必須廣詢熟講,然後可免未盡之悔,問議于諸大臣後,更爲稟處,何如?傳曰,依啓。已上朝報
藥房入診入侍時,提調閔鎭厚所啓,備邊司文郞廳凡四窠,而一窠,則兵曹武備司正郞例兼,其餘,則以出入臺侍之人差下,朝家本意,欲令習知軍國之事,而參坐亦且絶罕,豈有實效之可言哉?臣意,則若以其三窠,作爲參下官所帶,必擇史館中有名稱者差下,執筆回公,一如武郞廳,而準朔後出六,則實有得於儲養之道,而且可以少除參下積滯之弊矣。但文武郞廳一體回公,則十五朔,恐或太近,若以二十朔爲限而出六,則尤似得宜,令廟堂稟處,何如?上曰,令廟堂稟處,可也。
又所啓,敬差官之年分覆審,全無實效,朝家累次變通,而未得善策,及至上年,遂有不送敬差定給結數之擧,而道臣加請甚煩,終至擅給,事體壞傷,誠甚未安矣。臣之淺見,則凡事不豫則有弊,若就各道田結元帳付,預定災年當給之結數,尤甚災年,則比元帳付許給三分之二,或折半之災,次災年,則給折半,或三分之一,稍勝災年,則給三分,或四分之一,作爲定式,令京外預知之,每當年分事目磨鍊之時,某道當爲尤甚災年,某道當爲之次災年,某道當爲稍勝災年,定其等,使之考例擧行,則監司以其應得之結數,一從各邑被災之輕重,而差等分排,守令,以其所得之結數,一從各面被災之輕重,而差等分排,暗行御史出去時,別加廉察,監司或循私意,而分排不均,守令或欺上司,而私用隱結,則從重科罪,斷不饒貸爲宜,如是則事甚簡略,而庶無虛失田結之弊,令廟堂稟處,何如?上曰,令廟堂稟處,可也。已上備局謄錄
義禁府啓曰,居昌前縣監黃鐸,以曾任寶城郡守時,大同米未捧,與前後官,依事目當卽決杖,而災邑守令,往來有弊,令該道營門決杖之意,啓稟允下,行關本道矣。卽者鐸,待命於本府,以爲官門未到之前,殿最居下,卽爲發行,中路病滯,今始來現云,黃鐸決杖之罰,自嶺營旣未擧行,則今當自本府擧行,卽爲囚禁後,決杖放送之意,敢啓。傳曰,知道。禁府謄錄
藥房入診入侍時,提調閔鎭厚所啓,文參下積滯之時,例有別爲變通之規矣。近因諸榜之一時分館,槐院參下,積滯尤甚云,新出身五十,無一資者,宜出六品,乃是法典,則槐院官年五十者,特許陞六,恐無所妨,其中年滿五十之人,竝出六品,似合於疎滯之道,令本院稟處,何如?傳曰,令本院稟處,可也。
上在昌德宮。停常參·經筵。
下直,中和府使洪元益,理山郡守張友軫,順安縣令崔星瑞,鎭安縣監李顯益。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間,聖候搔癢頗甚,熏熱煩轉,困惱特甚,達夜呻吟,膈間不淸利,腹部飽滿之候亦甚,喉乾·脚痺之候有加,寢睡不寧云。伏未審朝來,搔癢頗甚,困惱特甚,膈間不淸利,腹部飽滿之候亦甚,喉乾·脚痺有加之候,比夜,何如?熏熱之候,其已減歇,而口淡特甚有加,及眼部患候,或有向減之勢乎?今日臣等,與諸醫入診,詳察症候,宜當,不勝終宵憂灼,敢此問安,竝爲仰稟。答曰,知道。朝來困惱·腹部飽滿之候頗甚,而膈間不淸利,及熏熱·搔癢未已,喉乾·脚痺,比夜減歇,而口淡特甚有加,及眼患無減矣。勿爲入診。
掌令趙聖復三度呈辭。入啓。遞差。
政院啓曰,淸安縣監李普赫,除拜已久,尙未署經,監察未署經,至於五員之多,而兩司無行公之員,除在外外,呈告未肅拜人員,竝卽牌招,以爲開坐署經之地,何如?傳曰,允。又啓曰,吏曹判書李晩成,前後特敎之下,終不應命,昨日陳疏承批之後,又不出仕,其在事體,殊甚未安,卽爲牌招察任,何如?傳曰,允。
謝恩,司諫安重弼。
院前啓,請還收罪人河減死定配之命,更加嚴刑得情,依律處斷事,請還收權卨發配之命,仍令王府,嚴鞫得情,快正王法事,請高城楡店寺,及他處御室設醮處,令該道監司一倂撤毁禁斷事。入啓。答曰,勿煩。
吏曹啓曰,臺諫有闕,政事,取稟。傳曰,再明日爲之。
府前啓,請還收吳命尹極邊定配,今姑還寢之命,亟令仍前發配事,請還收罪人李仁先·金貴玄等減死定配之命,依律處斷事,請還收罪人朴鳴震·崔必永·崔先奉等減死定配之命,依律處斷事,請還寢李獻英·獻章等覆試之命,竝爲拔去榜中事。措語竝見上入啓。答曰,勿煩。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後困惱·腹部飽滿頗甚,及膈間不淸利,熏熱·搔癢未已之候,復何如?臣等,不勝憂煎,惶恐敢啓。傳曰,晩後一樣矣。
修撰金有慶牌不進,罷職傳旨。傳曰,只推勿罷。
黃海都事書目,海州呈,以正言金取魯辭職上疏上送事。啓。答曰,省疏具悉。事在旣往,是非已明,侵詆之言,何足爲嫌?爾其勿辭,從速上來察職。已上朝報
宗親府郞廳,以有司堂上意啓曰,宗臣年七十人加資,旣不載於國典,雖未知創自何時,而在前多因其子弟上言,特蒙恩典,已成近規,此蓋出於優老·敦親之德意,而近歲以來,聖候久在靜攝之中,陳乞路阻,故卽今宗臣,或有年過七八十已數歲,而未及蒙恩者,不但朝家恩數,不宜前後異同,外朝臣僚年八十曾經四品職者,及侍從臣父年七十人,每當歲首,輒因該曹錄啓,皆蒙承資,而獨於宗臣,特以啓達無路,不得均被恩典,其在事體,似當有一體推恩之擧,且侍從臣父加資,亦非國典所載,故初因筵臣陳白推恩後,遂爲例許,與年八十曾經四品職人,同爲錄啓,則宗班優老之恩,亦令該曹一番定式,其無續續陳乞之弊,恐或得宜,而至於諸宗貧寒之類,朝家賑恤周急,亦有往歲已行之例,及今施惠,亦似合宜。臣等,忝居本府有司之列,更有所懷,惶恐敢啓。傳曰,竝依爲之。已上吏曹謄錄
上在昌德宮。停常參·經筵。
自卯時至辰時,日暈。
下直,水原府使李裕民,順川郡守李世馨,全羅右水虞候南泰年。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間,聖候搔癢頗甚,熏熱煩轉,困惱特甚,達夜呻吟,腹部飽滿之候頗甚,膈間不淸利,喉乾·脚痺之候有加,寢睡不寧云。伏未審朝來,搔癢頗甚,困惱特甚,腹部飽滿頗甚,及膈間不淸利,喉乾·脚痺有加之候,比夜,何如?熏熱之候,其已減歇,而口淡特甚有加,及眼部患候,或有向減之勢乎?今日臣等,與諸醫入診,詳察症候,宜當,不勝終宵憂灼,敢此問安,竝爲仰稟。答曰,知道。朝來困惱頗甚,腹部飽滿無減,而膈間不淸利,及熏熱·搔癢未已,喉乾·脚痺之候,比夜減歇,而口淡特甚有加,及眼患一樣矣。勿爲入診。
府前啓,請還收吳命尹極邊定配,今姑還寢之命,亟令仍前發配事,請還寢李獻英·獻章等覆試之命,竝爲拔去榜中事。措語見上新啓,楊根郡守鄭重萬,到任以後,無一善狀,上年分糶之際,多給別糶於親舊,一人所受,幾至三四十斛,而此類,則全不收捧,朝家旣有折半捧糴之令,而鞭扑窮民,刻督準捧,以充折半之數,且以營葺庫廨,分徵材木於民間,再三點退,餘數倍蓰,而盡爲輸送於其家。其他虐民之事,不可殫論,而猾吏又從而乘機弄奸,肆其剋剝,闔境嗷嗷,不勝冤苦,至於控訴上司,而佯若不聞,冒沒盤據,如此無知不法之人,不可一日仍置字牧之任,以貽生民之害,請楊根郡守鄭重萬罷職不敍。答曰,不允。前啓,罪人李仁先·金貴玄等,及朴鳴震·崔必永·崔先奉等減死定配之命,還收,依律處斷事,停啓。
修撰金有慶牌不進,罷職傳旨。傳曰,只推勿罷。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後困惱頗甚,腹部飽滿,膈間不淸利,熏熱·搔癢未已之候,復何如?臣等,不勝憂煎,惶恐敢啓。傳曰,晩後一樣矣。
禁府,張大維拿囚。啓。
京畿監司書目,楊州呈,以工曹參判李喜朝辭職上疏上送事。啓。答曰,省覽卿疏,知卿發行後,添病滯留,予用缺然。卿其須體此意,安心勿辭,俟間上來。已上朝報
義禁府啓曰,卽接平安監司趙泰老牒呈,則龜城定配罪人張大維,逃還京中,仍請刻期刷還,而凡本府定配罪人逃亡者,拿囚本府,決杖一百後,還發配所,自是法例,今此張大維,來在京中云,拿囚決杖後,還發配所之意,敢啓。傳曰,知道。禁府謄錄
大臣,行判中樞府事李濡以爲,聖候未寧,已至累年,前後所進藥餌,不知其幾,非但一不奏效,諸症反有所加,欲試溫泉,誠出於萬不獲已,苟可以收其效,則爲臣子者,固宜仰贊之不暇,而玆事當否,若非明於醫理,灼見利害之所在,則有難輕議,臣於詢問之下,茫然無以爲對。第念旣有先朝旣有經驗之故,人必以爲可行,而其時聖考,雖有眼患,春秋鼎盛,血氣方旺,今聖上,以向衰之年,乃於積久靜攝之餘,勞動玉體,撼頓於二百餘里之地,實有中路添傷之慮,試浴之後,亦難保其無損於眞元,念及于此,不覺體粟,其有效無害,非臣之所敢逆覩,則以此區區憂慮煎迫之心,何敢斷定其必行乎?惟在聖上,十分愼重,熟思而處之,伏惟上裁。行判中樞府事徐宗泰以爲,聖體違豫彌年,諸症候之有添加之節,而藥物·湯丸與鍼焫,俱未奏效,擧朝臣子,擧切焦憂,孰不深思別有他歧醫治之道?〈臣〉亦嘗以溫浴當否,嘗與論講矣。本草,溫水,雖以治攣縮及手足不遂爲言,而嘗聞於治火,則殊無尙且多失津液,故如非氣血充盛,則尤宜愼重,不當輕試。頃來老御醫,慣於醫術之人,每言聖候治法,不宜於浴泉,切宜戒之,其言懇至。臣不曉醫道,而常所習聞如此,憂悶雖切,而不敢以聖躬試浴爲望。大抵是乃疎泄之方,仰想卽今聖上氣候凡百,不但遠途動駕,易有致傷之慮,其於疾源治法,實未知的當,深憂過慮,則斯在矣。事係至重,惟願聖明,十分愼毖而量處。是微臣區區之望,臣病㞃危惙,且在俟譴之中,而旣承詢問之命,不敢言私,冒陳迷見,伏惟上裁。行判中樞府事趙相愚以爲,臣病伏奄奄,長在垂盡中,情勢亦甚難安,日者詢問之下,不敢仰對,惶懍悚蹙,無地自容。近伏聞聖候有加,藥院移設,在臣分義,固宜走伏闕外,以爲朝夕承聞之地,而跬步莫運,致身無路,只切瞻望憂灼之至。不意玆者,以溫泉臨浴便否,有近侍辱問之擧,此係聖躬調治之節,臣何敢復以情病爲言,而不爲之陳乎?臣於醫理,素所昧昧,卽今諸般症候之合於浴泉與否,有難臆對,而第伏念,長路撼頓,調攝失宜,萬有一分添傷之患,則其時憂慮,有非今日之比,其在聖人愼疾之道,固宜詳審,伏願聖明,深思廣詢,十分愼重,千萬幸甚。臣不勝過慮,冒死仰達,伏惟上裁。行判中樞府事金宇杭以爲,臣賤疾猝重,累日廢禮,惶恐涔涔之中,以溫泉臨浴當否,伏承下詢,臣精神昏昏,且昧醫方,不敢指陳利害,而第伏念,聖候諸症,彌留累年,卽今眼患·搔癢等症,尤爲切迫之候,而以藥以鍼,難望奏效,請浴溫泉,實出於無所用其極之至意,而臣於前日待罪侍湯之地,每於入診時瞻望,則玉體之憔疲,比前有加,眞元之損虛,可以仰揣,下情憂灼,罔知所措。專昧醫理,一任醫官之議藥,而主疏利者,心切爲悶矣。況近來寢膳之節,頓減於前,困惱特甚之候,久而未已,此時撼頓於數百里之外,輕試疏散之方,則收效未必,添傷可畏,惟願聖明,深思廣詢,十分愼重,千萬幸甚。敢陳迷見,伏惟上裁。右議政李頤命以爲,臣卽五六年待罪藥院,三四年前,已不無此議,而臣素昧醫理,乃遍方書,始知浴泉之可治瘟痺,而醫書又云,浴訖,當大虛憊,其時聖候,已有困惱之症,故臣或恐有損於元氣,終不敢開口,只請汲來溫水,淋洗瘡處,而聖上,以遠取而洗,何可盡效,爲敎矣。卽今聖疾愈久,伏想氣血凡百,尤當不及於四五年前矣,臣何敢以前所不敢陳告,反請今災異日出,艱虞溢目?此時動駕於數百里之外,亦豈無深憂過慮哉?惟願聖明,深思博詢,十分愼重,千萬幸甚。臣反復思量,迷見如此,伏惟上裁。已上訓局謄錄
上在昌德宮。停常參·經筵。
下直,井邑縣監李行儉,保寧縣監沈得良。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間,聖候搔癢·熏熱煩轉頗甚,困惱特甚,達夜呻吟,膈間不淸利,及腹部飽滿·喉乾之候頗甚,脚痺有加,寢睡無異全失云,伏未審朝來,諸症候加減,復何如?口淡特甚有加,及眼部患候,或有向減之勢乎?今日臣等,與諸醫入診,詳察症候,宜當,不勝終宵憂灼,敢此問安,竝爲仰稟。答曰,知道。朝來困惱頗甚,而膈間不淸利,腹部飽滿無減,熏熱·搔癢·喉乾之候未已,脚痺比夜減歇,而口淡特甚有加,及眼患一樣矣。勿爲入診。
府前啓,請還收吳命尹極邊定配,今姑還寢之命,亟令仍前發配事,請還寢李獻英·獻章覆試之命,竝卽拔去榜中事,請楊根郡守鄭重萬罷職不敍事。措辭竝見上新啓,日昨因儒臣陳疏,有李元坤邊遠定配之命,臣竊不勝訝惑之至。夫元坤之前後納供,奸狀難掩,兩造質問,遁辭見屈,而平問之下,終不承款。該府據法,旣有請刑之擧,聖敎截峻,至下各別嚴刑之命,則固當重加刑訊,得其情實然後,方可以勘斷其罪,而今乃不然,特以有傷待士夫之道,未及承款,徑先勘律,此可謂獄體之得宜乎?爲人臣子而甘心欺君,隱情不服,何等大罪,而稱以士夫,有所容貸,則設有罪浮於元坤者,皆可以士夫而莫之加刑,終無取服之事乎?科獄更査,秋曹究竟之後,特以李元坤之飾辭掩遮,閱歲究覈者,蓋所以重獄體也。初不究覈則已,旣加究覈,而終始抵賴,則嚴刑輸情,在所不已,而遠配之敎,遽下於群情之外,待士夫,則可謂至矣,而在王法,則決不當若是也。儒臣,雖以刑訊元坤,謂關後弊,而臣則以爲,獄情未究,遽先勘罪,實爲後弊之大者也。輿情憤鬱,公議益激,請還收李元坤邊遠定配之命,依前判付,嚴刑得情。答曰,不允。鄭重萬事,依啓。
玉堂箚子。大槪,敢陳區區憂慮之忱,冀蒙聖明,益加審思,垂採納事。入啓。答曰,省箚具悉。今玆爾等之箚,亶出憂愛之誠,予當思量而處之焉。
草土臣李時聖上疏。大槪,敢陳憂愛之忱,冀寢溫泉行幸之擧,以愼玉候靜攝之道事。入啓。答曰,省疏具悉。疏辭,知道。
大殿·中殿·世子宮·嬪宮,藥房·政院·玉堂夕問安。答曰,知道。
副應敎李秉常,副修撰洪啓迪牌不進,罷職傳旨。傳曰,只推勿罷。
修撰金有慶牌不進,罷職傳旨。傳曰,禁推。
藥房口傳啓曰,晩後困惱頗甚,膈間不淸利,腹部飽滿,熏熱·搔癢·喉乾未已之候,復何如?臣等不勝憂煎,惶恐敢啓。傳曰,熏熱·喉乾之候減歇,而其餘症候一樣矣。再啓曰,臣等,以昨日大臣收議批答辭意,依下敎,問于諸醫,則云云,且問于儒川君濎,則以爲,上候五年彌久,藥餌尙未奏效,今此沐浴溫泉之議,固出於靡不用極之意,而惟以或有妨於元氣,有所趑趄矣。今承有妨則停,似無傷損之敎,亦不害愼重之道,定行宜當云矣,敢啓。答曰,知道。已上朝報
有政。吏批,奉敎單兪拓基,待敎單崔守範,以李行儉爲井邑縣監,趙榮福爲掌令,李觀命爲禮曹參判,吳命恒爲兵曹參議,洪啓迪爲副修撰,徐宗穉爲儀賓都事,李秉淵爲司僕主簿,金泳爲引儀,愼爾晉爲价川郡守,李蘊爲郭山郡守,李復淵爲蔚珍縣令,金礪爲京畿都事,洪鉉輔爲健元陵參奉,魚史經爲繕工假監役,南宅夏爲敦寧都正,李秉常爲副應敎,奉常直長單金光運,兼養賢直長單河大淵,軍器直長單李斗興,成均博士單河大淵,學正單朴惟毅,學錄三單,李柱世·趙昌來·金聖欽,校書著作單宋秀賢,副正字單田時雨,朴師漢爲童蒙敎官。
吏批啓曰,四館積滯,依例春別遷,何如?傳曰,允。
傳曰,楊根郡守,今日政差出。
閔鎭斗爲楊根郡守。
吏批啓曰,新除授忠淸都事愼惟益呈狀內,素患水土之病,挾感添劇,日漸沈痼,差復無期,斯速入啓處置云。旣有實病,勢難赴任,改差,何如?傳曰,允。
兵批,以高友樞爲部將,許慶爲五衛將,李台望爲全羅兵使,林世耉爲古城僉使,李大成爲同知,周道平·趙虎臣爲宣傳官,李潚爲洪陽營將,南道元爲景福假衛將,尹慤爲副護軍,李敏英爲副司直,黃拓坡權管單趙興藺。已上政望
義禁府啓曰,擅離配所罪人張大維,決杖後,還發配所之意,昨已啓稟允下之後,大維卽爲拿囚,則纔遭母喪,未經葬事云,而仍呈狀請,葬母後,還赴配所,決杖,則當以喪前所犯,依法文除杖收贖,定配罪人,遭父母喪者,許令歸葬,亦有定式,此亦當依定式,母喪埋葬後發送,以此擧行,何如?傳曰,允。義禁府謄錄
吏曹啓曰,新除授童蒙敎官權譍,除授後,過限未上來,依例改差,何如?傳曰,允。
玉堂啓曰,修撰金有慶,昨日又有只推之命,更爲牌招察任,今日政差出闕員,亦卽牌招察任,何如?傳曰,允。已上吏曹謄錄
成均館官員,以大司成意啓曰,今月初七日儒生上旬輪次,今月內無故日退行之意,曾已啓達矣。大提學宋相琦,方在身病中,今已更無餘日,不得爲之之意,敢啓。傳曰,知道。已上成均館謄錄
工曹啓曰,本曹所管各津,津船修造之役,無歲無之,而船材中長桔板,臨時貿用,每患苟簡,且造船財力,無他出處,年年收捧若干船稅,以爲推移措備矣。近年以來,船稅之數,比前大縮,前頭許多新造,及改槊津船,以些少稅錢,實難措辦,本曹事勢,殊甚可慮,不可無別樣變通之道。取考前例,則辛亥年榻前啓稟後,戶曹收稅中,船材可合木,取來補用矣。大抵長桔之板,在於戶曹,則不過作一無用之木,屬於本曹,則補用於津船者,其用甚切,本曹物力蘇完間,限五六年,凡諸流下長桔,自本曹收稅,而至於諸宮家·各衙門·各軍門貿來長桔,切勿減稅,而收稅前潛賣於他處者,隨現屬公,仍禁亂賣,以補各津船修造之資,何如?傳曰,允。工曹謄錄
上在昌德宮。停常參·經筵。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間,聖候搔癢頗甚,困惱頗甚,呻吟未已,膈間不淸利,腹部飽滿之候亦甚,喉乾·脚痺有加,寢睡不寧云,伏未審朝來,搔癢頗甚,困惱頗甚,膈間不淸利,復部飽滿亦甚,脚痺有加之候,比夜,何如?熏熱之候,其已減歇,而口淡特甚有加,及眼部患候,或有向減之勢乎?昨夜入侍醫官來傳,千金磁硃丸,幾盡進御,連進當否,更爲議定事,定奪云,臣等與諸醫商議,則皆以爲,不可只以一劑責效,加進宜當,生地玄蔘茶進御,已至累貼,今姑停止亦宜云,千金磁硃丸一劑,更爲劑入,生地玄蔘茶,自今日不爲煎入矣。今日臣等,與諸醫入診,詳察症候,宜當,不勝終宵憂灼,敢此問安,竝爲仰稟。答曰,知道。朝來困惱頗甚一樣,膈間不淸利,腹部飽滿無減,而熏熱·搔癢未已,喉乾·脚痺,比夜減歇,而口淡特甚有加,及眼患別無所減矣。勿爲入診。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後困惱頗甚,膈間不淸利,腹部飽滿,及熏熱·搔癢未已之候,復何如?臣等不勝憂煎,惶恐敢啓。傳曰,熏熱之候減歇,而其餘症候一樣矣。已上朝報
備邊司啓曰,今日賓廳日次,而上候方在靜攝中,頉稟。答曰,知道。備局謄錄
兵曹啓曰,卽接西所衛將牒報,則廣智營西邊宮墻二間許,因雨頹毁云,令紫門監,爲先把子圍排,卽爲修築,而依前例,廣智營入直砲手二十名除出,限修築間守直之意,敢啓。傳曰,知道。已上訓局謄錄郞廳趙有臣書。郞廳金光國校。
上在昌德宮。停常參·經筵。
自昧爽至辰時,有霧氣。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間,聖候搔癢頗甚,熏熱煩轉,困惱特甚,達夜呻吟,膈間不淸利之氣頗甚,腹部飽滿,喉乾·脚痺之候有加,寢睡無異全失云,伏未審朝來,諸症候加減,復何如?口淡特甚有加,及眼部患候,或有向減之勢乎?今日臣等,與諸醫入診,詳察症候,宜當,不勝終宵憂灼,敢此問安,竝爲仰稟。答曰,知道。朝來困惱一向特甚,膈間不淸利之氣亦甚,而腹部飽滿,脚痺之候無減,熏熱·搔癢·喉乾之候未已。口淡特甚有加,及眼患一樣矣。勿爲入診。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後困惱特甚,及諸症候加減,復何如?臣等,不勝憂煎,惶恐敢啓。傳曰,熏熱之候減歇,而其餘候一樣矣。已上朝報
宣惠廳啓曰,兵曹判書李健命請對入侍時,以本曹經用匱乏,惠廳前日貸去軍布未報百餘同,勿論米·木·錢,卽爲移報之意,陳達,蒙允矣。本廳卽今遺在,若有餘裕,則所當依定奪移送,而近年以來,連値凶歉,一年稅入,僅支一年之費,凡百需用,尙患苟簡,而今年則田結之大縮,無異於乙·丙,畿湖減斗之令,又在此際,諸道稅入之數,比常年不過爲折半,以此繼用,實無其路,有何餘儲,而可以推移劃送者乎?其所謂貸去云者,乃是三十年事,而雖在常年,猶未可還報,則到今責報於經費大竭之日,其勢誠難。且本廳舊儲垂乏,應下貢物,姑待新捧,則雖欲計數移送,有未可得,徐觀前頭,以爲漸次還報之地,何如?傳曰,允。
訓鍊都監郞廳,以都提調意啓曰,都監物力,本來凋殘之中,近來連仍凶歉,每每災減,故所捧米布,逐年減縮,軍兵衣資,至時不給,應行中旬,久廢不行,卜馬軍朔料,常患難繼,極爲悶慮,而無他繼用之善策,三南間年月課火藥四千斤,移屬都監,使之造送各邑,取贏補用事,陳達蒙允,而其所贏餘,旣甚零星,今年又因大歉,米布災減者,木三百二十七同二十七疋,米一千六百十四石零也。其所蕩然無遺,愈往愈甚,宜有變通之道矣。三南間年歸本廳月課火藥六千九百餘斤,曾前則自本廳措備,而掘醎土運吐木,煮焰焇搗火藥之際,不但民弊之特甚,外方之人,未諳劑藥之妙理,措置未久,便作無用之物,其在陰雨之備,極涉疎虞。去癸巳年分,因貢物主人等上言,屬之賑廳,推于主人輩,取其所餘,以補賑資矣。頃年前慶尙右兵使臣尹五商狀啓內,月課火藥,一自賑廳移屬之後,只送元數,故每患不足,依前還送本廳,而若不然,則數十稱加備下送事,狀請,故庚子爲始,還送本廳之意,自備局覆啓,允下矣。若依覆啓還送,則藥性之不猛,民弊之多端,與前無異,其在重軍器·省民瘼之道,誠甚可慮,歸本廳火藥六千九百餘斤,一依頃日移屬四千斤例,亦爲移屬都監,與四千斤,一體各別精造,藏置庫舍,連續分送,而三千斤,又爲加備下送,則非但藥性之精猛,於本廳,少無不足之患,其所贏餘,多至二千石也,以此取用,以補軍需之不足,則極涉便當,自今爲始,歸本廳火藥六千九百餘斤,勿使歸屬本廳,移屬都監,何如?傳曰,允。已上宣惠廳謄錄
上在昌德宮。停常參·經筵。
下直,淸安縣監李普赫。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間,聖候搔癢頗甚,熏熱煩轉,困惱特甚,呻吟未已,膈間不淸利,腹部飽滿,喉乾·脚痺之候有加,寢睡不寧云,伏未審朝來,諸症候加減,比夜,何如?口淡特甚有加,及眼部患候,或有向減之勢乎?今日臣等,與諸醫入診,詳察症候,宜當,不勝終宵憂灼,敢此問安,竝爲仰稟。答曰,知道。朝來困惱,腹部飽滿之候無減,而搔癢及膈間不淸利之氣未已,熏熱·喉乾·脚痺之候,比夜減歇,而口淡特甚有加,及眼患一樣矣。勿爲入診。
傳曰,史官一員待命,騎馬三匹立之,社稷祭所內摘奸。
大殿·中殿·世子宮·嬪宮,藥房·政院·玉堂夕問安。答曰,知道。
傳曰,呈告紛紜之弊,屢次申飭,而每歸虛套,雖以兩司言之,憲府則連以監察茶時,諫院則闕啓之日居多,殊甚未安,更加申飭。已上朝報
兵曹啓曰,今二月二十日,禁軍等,戎器點考,都摠府眼同設行於盤松亭矣。入直禁軍等,依例除標信出來逢點後,還爲入直之意,敢啓。傳曰,知道。已上兵曹謄錄
上在昌德宮。停常參·經筵。
下直,晉州牧使李奎年,燕岐縣監宋堯佐,加德僉使邊緝。
大殿,政院·玉堂問安。答曰,知道。二品以上·六曹問安。答曰,知道。勿爲問安。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間,聖候搔癢頗甚,熏熱煩轉,困惱頗甚,呻吟未已,膈間不淸利之氣亦甚,腹部飽滿·喉乾·脚痺之候有加,寢睡不寧云,伏未審朝來,諸症候加減,比夜,何如?口淡特甚有加,及眼部患候,或有向減之勢乎?昨夜入侍醫官來傳,腹部受灸當否議定事,定奪云,今日臣等,與鍼藥諸醫入診,詳察症候後,議定宜當,不勝終宵憂灼,敢此問安,竝爲仰稟。答曰,知道。朝來困惱·腹部飽滿之候無減,而搔癢及膈間不淸利之氣未已,熏熱·喉乾·脚痺之候,比夜減歇,而口淡特甚有加,及眼患一樣矣。明日入診。
府啓,請還收吳命尹極邊定配,今姑還寢之命,亟令仍前發配事,請還寢李獻英·獻章等覆試之命,竝卽拔去榜中事,請還收李元坤邊遠定配之命,依前判付,嚴刑得情事。措語見上入啓。答曰,勿煩。
副校理朴師益上疏。大槪,冒陳懇迫之情理,冀蒙聖慈,曲垂愍察,亟許遞改職名,歸護父病事。入啓。答曰,省疏具悉。爾其勿辭,救護父病。
注書金濰上疏。大槪,臣之偏母,時在江原道鐵原地矣。今見鄕書,宿患虛勞之疾,近又添劇,症甚危篤云,臣聞來心魂飛越,不能自定,急於往省,拜章陳懇,瀆擾靜攝之罪,實合萬殞。伏乞亟遞臣職,俾得往護母病,以伸人子至情事。入啓。答曰,省疏具悉。爾其勿辭,往省焉。
院前啓,請還收罪人河減死定配之命,更加嚴刑得情,依律處斷事,請還收權卨發配之命,仍令王府嚴鞫得情,快正王法事,請高城楡店寺及他處御室設醮處,令諸道監司一倂撤毁禁斷事。措語見上入啓。答曰,勿煩。
注書金濰陳疏,代以洪重相爲假注書。
大殿·中殿·世子宮·嬪宮,藥房·政院·玉堂夕問安。答曰,知道。
謝恩,副修撰洪啓迪。
副應敎李秉常牌不進,依承傳罷職。
京畿監司書目,利川呈,以吏曹參判鄭澔辭職上疏上送事。啓。答曰,省疏具悉。銓曹佐貳,不可久曠,須勿固辭,從速上來察職。
應敎魚有龜上疏。大槪,臣於嚴召之下,怵畏承命,情理懇迫,還出禁門,乞蒙恩遞,以伸至情,且於本館草記措語,有所訝惑,略暴事實,冀賜照察事。入啓。答曰,省疏具悉。爾其勿辭,救護母病。
藥房口傳啓曰,卽伏聞入侍醫官所傳之言,聖候腹部飽滿,及困惱·脚痺之候有加,頭部微疼,眼部昏暗益甚,而晩後衄血,又爲連出云,臣等,不勝驚慮之至。卽今諸症候加減,何如,而衄血或已止息乎?惶恐敢啓。傳曰,卽今一樣,而衄血亦未止息矣。
副校理金在魯牌不進,罷職傳旨。傳曰,只推勿罷。
傳曰,兩司啓辭紙品漸好,更爲申飭。已上朝報
禮曹啓曰,永禧殿酌獻禮,當爲取稟,而自上方在靜攝之中,不得循例擧行之意,敢啓。傳曰,知道。已上禮曹謄錄
上在昌德宮。停常參·經筵。
夜一更,電光。
下直,价川郡守愼爾晉。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,聖候搔癢頗甚,薰熱煩轉,困惱特甚,達夜呻吟,膈間不淸利,腹部飽滿·脚痺之候亦甚,喉乾有加,寢睡無異全失,而卽今困惱特甚一樣云。伏未審俄間,困惱特甚及諸症候加減,復何如?口淡特甚有加及眼部患候,或有向減之勢乎?今日臣等,當依聖敎入診,而不勝終宵憂灼,敢此問安。答曰,知道。困惱特甚之候一樣,而腹部飽滿·膈間不淸利之氣,亦無所減,薰熱·搔癢未已,喉乾·脚痺,比夜少減,而口淡特甚有加之候無減,眼患益甚,只切悶迫矣。困惱特甚,明日入診。
府前啓,請還收吳命尹極邊定配今姑還寢之命,亟令仍前發配事。請還寢李獻英·獻章等覆試之命,竝爲拔去榜中事。請還收李元坤邊遠定配之命,依前判付,嚴刑得情事。措語見上新啓,遂安郡守姜頊,居官三載,虐民不法之事,難以毛擧,而姑就其大者言之,上年春,稱以田稅錢,民窮難辦,請得本道詳定田米一千九百餘石,以爲自官先納後捧之計,而沒數輸置於境內銀店中,分授店民,每石勒捧六兩錢,合爲一萬一千四百兩,而所納田稅,則只是七千餘兩也。其外剩數,竝計其駄價,與邑內鄭姓人,分半染指,盡歸私橐,其他侵虐店民,不一其端,店民等不勝支堪,至有呈訢於京司,聞者莫不駭惋。如此貪鄙之人,不可畀以字牧之任,委以凶歲賙賑之責。請遂安郡守姜頊,罷職不敍。答曰,不允。末端事,更加詳察處之。
院前啓,請還收罪人河減死定配之命,更加嚴刑得情,依律處斷事。請還收權卨發配之命,仍令王府嚴鞫得情,快正王法事。請高城楡店寺及其他御室設醮處,令諸道監司一倂撤毁禁斷事。措語見上新啓,隷院,是詞訟重地,苟非聰明公正之人,莫宜居之。判決事洪景濂,年紀衰耗,精神消亡,煩劇之務,已難堪任,而聽斷之際,厚招人言。請判決事洪景濂遞差。答曰,不允。末端事,依啓。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,伏承朝問安之批,以困惱特甚,腹部飽滿,膈間不淸利,薰熱·搔癢未已,眼患益甚,只切悶迫爲敎,臣等,益不勝憂煎之至。晩後諸症候,復何如?惶恐敢啓。傳曰,薰熱少減,而其餘症候一樣矣。
修撰金有慶牌不進罷職傳旨,傳曰,只推勿罷。以上朝報
上在昌德宮。停常參·經筵。
下直,楊根郡守閔鎭斗,郭山郡守李蘊。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間,聖候搔癢頗甚,熏熱煩轉,困惱特甚,達夜呻吟,膈間不淸利,腹部飽滿,脚痺之候亦甚,喉乾有加,寢睡不寧云。伏未審朝來,諸症候加減,比夜何如?口淡特甚有加及眼部患候,或有向減之勢乎?今日臣等,當依聖敎入診,而不勝終宵憂灼,敢此問安。答曰,知道。朝來困惱特甚,膈間不淸利之氣無減,而熏熱及腹部飽滿,脚痺之候未已,喉乾搔癢,比夜減歇,而口淡特甚有加及眼患一樣矣。
護軍李相頊,全羅右水使遞來。
府前啓,請還收吳命尹極邊定配今姑還寢之命,亟令仍前發配事。請還寢李獻英·獻章等覆試之命,竝爲拔去榜中事。請還收李元坤邊遠定配之命,依前判付,嚴刑得情事。措語見上請遂安郡守姜頊罷職不敍,元啓中,賙賑之責下,有而此非泛然風聞之比,別無更加詳察之事十七字。措語見上答曰,不允。
今日藥房入診時,醫人柳天斗,令該曹付軍職,冠帶常仕事,榻前定奪。
院前啓,請還收罪人河減死定配之命,更加嚴刑得情,依律處斷事。請還收權卨發配之命,令王府嚴鞫得情,快正王法事。請高城楡店寺及他處御室設醮處,令諸道監司一倂撤毁禁斷事。入啓。答曰,勿煩。
修撰金有慶牌不進罷職傳旨,傳曰,只推勿罷。
大殿·中殿·世子宮·嬪宮,藥房·政院·玉堂夕問安。答曰,知道。
藥房再啓曰,臣等入診退出後,與儒川君濎及諸御醫,當進丸藥,反覆商議則皆以爲,前入千金磁硃丸,仍爲連進,而本草綱目所付蒼朮膏,最合於眼患,口淡·脚痺等症候,兼爲進御尤宜云。此藥一劑,爲先劑入,而經絡受鍼吉日,問於諸鍼醫,則今月十一日,十四日,十七日,皆吉云。以何日爲定乎?敢此仰稟。答曰,知道。受鍼定於十一日,宜矣。
藥房入診時,副提調趙道彬所啓,今以眼部患候,伏承聖敎,下懷煎迫,尤難仰達。此時文書出納之繁夥,最爲切悶,而雖以日昨捧入疏章言之,以親病陳疏者,至於三人,而其情理懇至,不得不竝爲入啓矣。此後以親病受由,不得已違牌陳疏者,原疏則直爲退却,牌不進傳旨捧入時,依身病實狀微稟之例,具由微稟,則下情無阻於上達,文書自至於減省,故敢達。上曰,依爲之。已上朝報
宣惠廳啓曰,當初海西詳定時,內局所納人蔘三斤·牛黃十部·麝香六十部·鹿茸二對·熊膽九部,價米上納京廳,定主人,捧授備納矣。上年秋間,因道臣狀啓,蔘·黃等五種,本道料理精備,與藥材一時封進,而米船價,竝補用賑資事,自該院,覆啓允下,而此等藥材價米,例爲引年上下,故丁酉條價,以爲上下於醫司主人矣。已下之價,今雖還徵,丁酉價米,則依例上納本廳,戊戌條爲始,自本道封進,而丁酉條若以賑資營門,旣已區處,則戊戌條價米,上納本廳,仍令醫司主人,限當年進排後,不送本道,似爲得宜,以此分付本道,何如?傳曰,允。已上戶曹謄錄
宗親府啓曰,諸宗貧寒之類,軫恤施惠事,旣已陳啓蒙允矣。謹此分等抄出,別單書入之意,敢啓。傳曰,知道。宗親府謄錄
上在昌德宮。停常參·經筵。
夜自二更至五更,艮方有氣如火光。自卯時至巳時,有霧氣。
下直,南虞候李鐵徵。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間,聖候搔癢頗甚,熏熱煩轉,困惱頗甚,呻吟未已,脚痺亦甚,膈間不淸利,腹部飽滿,喉乾之候有加,寢睡不寧云。伏未審朝來,諸症候加減,比夜何如?口淡特甚有加,眼部患候一樣無減乎?今日臣等,與諸醫入診,詳察症候宜當,不勝終宵憂灼,敢此問安,竝爲仰稟。答曰,知道。朝來困惱,一向頗甚,膈間不淸利,脚痺之候無減,而熏熱·腹部飽滿未已,喉乾搔癢,比夜減歇,而口淡特甚有加及眼患少無所減矣。勿爲入診。
檢閱權,以身病陳疏徑出,依承傳直捧禁推。
右參贊黃欽上疏。大槪,臣昨受恩由,今已辭陛,而所帶金吾兼任,最係緊重,見方在囚,其數過十,而緣臣服制未盡,久未奏勘,卽又遠作此行,還期遲速,未可預定。一向牢囚,在所當恤,玆敢臨發封疏,仰請處分,乞蒙遞解金吾兼任,使公私不至俱病事。入啓。答曰,省疏具悉。卿辭至此,判金吾之任,今姑勉副,卿其安心往來焉。
掌令宋思胤啓曰,臣以遂安郡守姜頊罷職不敍事,有所論啓矣。今聞物議,則頊之所犯,當爲拿囚定罪,不可直請罷職云。臣竊不勝瞿然之至,如臣庸疏,新入臺地,論一守宰,擬律不審,致有物議,其何可一刻仍冒於臺次乎?請命遞斥臣職。答曰,勿辭。
大殿·中殿·世子宮·嬪宮,藥房·政院·玉堂夕問安。答曰,知道。
府前啓,請還收吳命尹極邊定配,今姑還寢之命,亟令仍前發配事。請還寢李獻英·獻章等覆試之命,竝卽拔去榜中事。請還收李元坤邊遠定配之命,依前判付,嚴刑得情事。請遂安郡守姜頊拿問定罪事。措辭見上,新啓,臣伏見平安道泰川人金國賓·魯賓兄弟妻呈狀本府,則上年七月,本縣有失印之事,兵使裨將孔又聖者,稱以有咀呪祕術,可以推印,跪于殿牌前,合手咀呪,而且以匿名書,投諸路傍,以爲偸出印信,乃是齋任國賓等所爲,又聖自當其治獄,刑訊之外,以執鐵,拔去手足指,以瓦石投火中,俟其熱炎,其兩腋,又加壓膝之刑,終致二人之徑斃云。果令國賓等有偸印之事,則爲其守令者,所當論報營門,詳覈虛實,依法處置,而不此之爲,委之於兵裨之手,施以法外之刑,兄弟二人,一時俱斃,已爲慘毒,而至於殿牌前咀呪云者,尤極驚駭。怨家呼訴之言,雖不可一一準信,而旣入於呈狀中,則有不可置而不問,請其時泰川縣監,爲先拿問,孔又聖拿致京獄,嚴覈處斷。臣伏見今月初三日社稷祭監呈課,則今番大祭時香盒二臺一座,公然見失,以香室所來香盒,推移將事云。莫重祭器,有此遺失,事之寒心,孰甚於此?當該守僕,雖已自刑曹囚治,而爲其官員者,亦難免不察之失,請其時壇司罷職。答曰,不允。末端三件事,依啓。
奉敎兪拓基,牌不進,依承傳罷職。
修撰金有慶,牌不進,罷職傳旨,傳曰,只推勿罷。
藥房口傳啓曰,晩後困惱頗甚,膈間不淸利,脚痺及熏熱·腹部飽滿未已之候,復何如?臣等,不勝憂煎,惶恐敢啓。傳曰,熏熱之候減歇,而其餘症候一樣矣。
吏曹啓曰,楊根郡守閔鎭斗呈狀內,辭朝之際,馬驚落傷,腰脅牽痛,不能運動,旬月之內,決難赴任,斯速入啓處置云。卽今賑事方張,不可等待其差歇,楊根郡守閔鎭斗,罷職,何如?傳曰,允。
傳曰,楊根郡守口傳差出。
傳曰,眼患如此,治方可緩,溫水遠取之際,必多泄氣,而曾在先朝,有已行之事,欲爲汲來試沐,令內局問議諸醫以啓。
罷職現告,社稷直長曺命宗,拿問現告,泰川前縣監鄭纘先。
吏曹口傳政事,以趙隆爲楊根郡守。
藥房再啓曰,傳曰,眼患如此,治方可緩,溫水遠取之際,必多泄氣,而曾在先朝,有已行之事,欲爲汲來試沐,令內局問于諸醫以啓事,命下矣。臣等,卽與諸醫商議則皆以爲,遠地汲來之際,誠有泄氣之慮,恐難責效,而其在靡不用極之道,不妨一試,而第卽今日氣尙寒,稍待和暖,汲來試沐宜當云。蓋外間,亦或有此議,而年前大臣,陳達榻前,則聖敎以曾無其效,不賜允兪,故臣等,不敢更請矣。今承下敎,宜卽擧行,而卽今日氣尙寒,爲先分付于兵曹及京畿·忠淸兩道,使之整待驛馬,自本院,臨時定送醫官,以爲監汲上送之地,何如?傳曰,依啓。前日之不許,今日之欲試,蓋以所患輕重之有異也。已上朝報
上在昌德宮。停常參·經筵。
夜一更,月入畢星。自三更至五更,有霧氣。自昧爽至辰時,有霧氣。
下直,統〈營〉虞候李萬葉,吾叉浦僉使具文行。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間,聖候搔癢頗甚,熏熱煩轉,困惱特甚,達夜呻吟,膈間不淸利之氣亦甚,腹部飽滿·喉乾·脚痺之候有加,寢睡不寧云。伏未審朝來,諸症候加減,比夜何如?口淡特甚有加及眼部患候,一樣無減乎?今日臣等,與諸醫入診,詳察症候宜當,不勝終宵憂灼,敢此問安,竝爲仰稟。答曰,知道。朝來困惱特甚之候一樣,而熏熱及腹部飽滿,膈間不淸利之氣未已,搔癢·喉乾·脚痺之候,比夜減歇,而口淡特甚有加及眼患無減矣。勿爲入診。
政院啓曰,藥房都提調以下及右議政,來詣閤門外請對矣。傳曰,引見。引見入侍時,忠淸監司權,全羅監司金普澤,竝今姑改差,待明朝,政官牌招開政差出,而毋論堂上·堂下,稟議廟堂議望事,榻前定奪。溫泉行幸吉日,以三月內推擇事,榻前下敎。溫水汲來停止事,榻前定奪。
假注書金廷潤有頉,代以鄭錫五爲假注書。
大殿·中殿·世子宮·嬪宮,藥房·政院·玉堂夕問安。答曰,知道。
藥房再啓曰,臣等入診退出後,受鍼當否,更議于諸鍼醫則皆以爲,溫泉行幸,旣已定奪,則受鍼今姑停止,宜當云矣,敢啓。傳曰,知道。
持平李重協上疏。大槪,敢陳憂愛之忱,兼附一二愚見,仰冀裁幸,而且暴疾病難强之狀,伏乞蒙恩遞,以尋生路事。入啓。答曰,省疏具悉。陳戒之言,予當留心,而條陳之事,令廟堂稟處,爾其勿辭,從速察職。
修撰金有慶,牌不進,罷職傳旨,傳曰,禁推。
獻納李禎翊上疏。大槪,敢陳情病難强之狀,冀蒙鐫遞,兼附區區之忱,以備裁察事。入啓。答曰,省疏具悉。上款所陳,已諭於堂箚之批,而疏末事,爾言亦是矣。秋曹堂上,一體削奪爲宜也。爾其勿辭,從速察職。
玉堂箚子。大槪,略陳區區所懷,以備裁察事。入啓。答曰,省箚具悉。爾等之箚,出於匡救之忱,至若宮府一體之說,尤好,予用嘉納,今玆題下,雖非私護,而果覺其大段失着矣。題旨割去當該承旨推考,承傳色罷職,狀頭別監,令攸司科罪焉。
禮曹啓曰,命下矣。溫泉行幸吉日,令日官推擇,則來三月初三日初四日十五日平吉,初十日十三日二十二日最吉云。以何日定行乎?敢稟。傳曰,以三月初三日定行,可也。
右承旨丁道復,牌不進,罷職傳旨。傳曰,只推勿罷。
傳曰,眼患方甚,日勢已暮,此等公事,明日捧入,亦何所妨乎?未免狃安矣。已上朝報
兵曹啓曰,來三月初三日,溫陽溫井擧動敎是時,道路橋梁及晝停宿所行宮扈衛等處,看審後,商量書啓次,事知兼司僕吳翼濟·崔泰完等,依前例,給馬發送,何如?傳曰,允。已上兵曹謄錄
上在昌德宮。停常參·經筵。
自昧爽至辰時,有霧氣。辰時,日暈。未時申時,日暈。夜一更二更,月暈廻木星。三更,月入東井星。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間,聖候搔癢頗甚,熏熱煩轉,困惱特甚,達夜呻吟,腹部飽滿,膈間不淸利之氣亦甚,喉乾·脚痺之候有加,寢睡不寧云。伏未審朝來,諸症候加減,比夜何如?口淡特甚有加及眼部患候,一樣無減乎?今日臣等,與諸醫入診,詳察症候宜當,不勝終宵憂灼,敢此問安,竝爲仰稟。答曰,知道。朝來困惱頗甚,腹部飽滿之候無減,而熏熱及膈間不淸利之氣未已,搔癢·喉乾·脚痺之候,比夜減歇,而口淡特甚有加及眼患一樣矣。勿爲入診。
削奪現告,刑曹前參判宋徵殷,參議沈壽賢。
罷職現告,承傳色李仁栽。
傳曰,前副應敎李秉常,修撰李仁復,校理黃龜河,竝敍用。
禮曹啓曰,今此溫泉行幸時,王世子祗送祗迎之禮,當爲磨鍊,而隨駕一節,何以爲之?敢稟。傅曰,隨駕一節勿爲磨鍊。
左承旨兪崇,同副承旨南道揆,牌不進,罷職傳旨,傳曰,只推勿罷。
檢閱權,牌不進,依承傳罷職。
大殿·中殿·世子宮·嬪宮,藥房·政院·玉堂夕問安。答曰,知道。
右承旨丁道復上疏。大槪,昨者玉堂之箚,納言之言,遣辭嚴峻,雖以該房爲咎,一院諸臣,不宜異同,何敢獨自晏然乎?嚴召荐降,不得不祗詣闕外,封疏退出,乞賜鐫遞,以謝公議,以安私分事。入啓。答曰,省疏具悉。爾其勿辭察職。
都承旨趙道彬上疏。大槪,臣於堂箚諫疏之侵斥本院,有不敢獨自晏然者,乞遞臣職,仍治臣不職之罪,以謝人言事。入啓。答曰,省疏具悉。卿其勿辭察職。
司諫院箚子。大槪,敢陳憂慮之忱,冀寢浴沐之命事。入啓。答曰,省箚具悉。今玆箚辭,固知出於憂慮之忱,而第眼患切悶,試浴爲慮,決不可還寢也。
政院啓曰,溫泉行幸,旣已涓吉,整理使今當下去,忠淸監司,先爲到任然後,可以整待凡事,新除授監司尹憲柱,卽爲牌招,使之從速辭朝,何如?傳曰,允。
吏曹,整理使權尙游。啓。
藥房口傳啓曰,晩後困惱頗甚,腹部飽滿·熏熱及膈間不淸利未已之候,復何如?臣等不勝憂煎,惶恐敢啓。傳曰,晩後一樣矣。
輔德尹陽來牌招肅拜。
左副承旨兪崇,同副承旨南道揆,再牌不進,罷職傳旨,傳曰,只推勿罷。已上朝報
禮曹啓曰,來三月初三日溫泉行幸時,出宮吉時,令日官推擇,則同日卯時辰巳午間,巽時午時爲吉云。此三時中,以何時定行乎?敢稟。傳曰,以巽時定行。已上禮曹謄錄
有政。吏批,口傳政事,以趙隆爲楊根郡守,兼春秋單柳綎。
吏批啓曰,玉堂闕員,今當差出,而玉堂出入之人,多在罷散中,無以推移備擬,合有變通之道,何以爲之?敢稟。傳曰,前單書入。又啓曰,忠淸·全羅兩道監司,今當差出,而擬望之人乏少,守令竝擬,何如?傳曰,允。又啓曰,卽接奉常寺牒呈,則正朴聖輅身病甚重,不得察任云,依例改差,何如?傳曰,允。
以趙泰采爲判義禁,柳重茂爲判決事,金雲澤爲兵曹正郞,尹陽來爲輔德,李瑋爲社稷直長,申爲忠淸都事,洪致中爲全羅監司,尹憲柱爲忠淸監司,申時亮爲軍器主簿,李倚天·李師德爲學諭,校書正字單方萬規,尹鳳朝爲副應敎,黃龜河爲副校理,趙鳴鳳爲奉常正。
兵批,以成熙疇爲蔚山監牧官,崔文徵爲三陟營將,趙儐爲兼司僕將,崔斗雄爲黑山島別將,李重新爲宣傳官,權·金普澤爲副護軍,洪景濂爲副司直。
上在昌德宮。停常參·經筵。
夜一更二更,月暈廻木星。五更,月入東井星。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間,聖候搔癢頗甚,熏熱煩轉,困惱頗甚,呻吟未已,腹部飽滿,脚痺之候亦甚,膈間不淸利,喉乾之候有加,寢睡不寧云。伏未審朝來,諸症候比夜何如?口淡特甚有加及眼部患候,或有向減之勢乎?今日臣等,與諸醫入診,詳察症候宜當,不勝終宵憂灼,敢此問安,竝爲仰稟。答曰,知道。朝來困惱頗甚,而膈間不淸利,腹部飽滿,脚痺之候未已,熏熱·搔癢·喉乾之候,比夜減歇,而口淡特甚少減,眼患一樣矣。勿爲入診。
右尹金演再度呈辭及左承旨兪命弘三度呈辭,入啓。遞差。
政院啓曰,忠淸監司尹憲柱,昨日違牌不進,今日陳疏到院,纔已退却,而溫泉行幸,期日不遠,本道整待事,一時爲慮,卽爲牌招肅拜,使於整理使未發行之前,從速辭朝,何如?傳曰,允。
假注書洪重相有頉,代以沈㙉爲假注書,假注書沈㙉服制,代以金聖欽爲假注書。
吏曹啓曰,承旨有闕,政事,取稟。傳曰,明日爲之。
政院啓曰,忠淸監司尹憲柱,又爲違牌不進,擧行之事,必多窘急之弊,其在事體,殊甚未安,更爲牌招,何如?傳曰,允。
同副承旨南道揆上疏。大槪,臣職在喉舌之任,未效匡救之責,非斥之論,相繼重發,溺職之罪,臣亦自知,三牌之下,不敢坐違,趨詣禁門之外,而顧臣情勢,萬無冒沒復出之理。伏乞聖慈,治臣之罪,削臣之職,以伸公議事。入啓。答曰,省疏具悉。爾其勿辭察職。
右副承旨鄭必東,牌不進,罷職傳旨,傳曰,只推勿罷。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後困惱頗甚,膈間不淸利,腹部飽滿,脚痺未已之候,復何如?臣等不勝憂煎,惶恐敢啓。傳曰,脚痺之候稍減,而其餘症候一樣矣。
兵曹口傳政事,以金錫衍爲副摠管。
謝恩,副應敎尹鳳朝。
吏曹口傳政事,以徐宗悌·李秀賢爲工曹佐郞。已上朝報
上在昌德宮。停常參·經筵。
夜一更,月暈。自三更至五更,有霧氣。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間,聖候搔癢頗甚,熏熱煩轉,困惱頗甚,呻吟未已,膈間不淸利,腹部飽滿·喉乾·脚痺之候有加,寢睡不寧云。伏未審朝來,諸症候比夜何如?口淡特甚有加之候漸減,而眼部患候,或有向減之勢乎?今日臣等,與諸醫入診,詳察症候宜當,不勝終宵憂灼,敢此問安,竝爲仰稟。答曰,知道。朝來困惱無減,而膈間不淸利,腹部飽滿之候未已,熏熱·搔癢及喉乾·脚痺之候,比夜減歇,而口淡特甚,姑無加勝,眼患一樣矣。勿爲入診。
副校理朴師益上疏。大槪,敢陳區區憂慮之忱,以備裁察事。入啓。答曰,省疏具悉。爾言雖出於憂慮之忱,而予意已諭於諫院箚批,一番試浴,決不可已也。
謝恩,左承旨丁道復,右承旨兪崇。
府前啓,請還收吳命尹極邊定配,今姑還寢之命,亟令仍前發配事。請還寢李獻英·獻章等覆試之命,竝爲拔去榜中事。請還收李元坤邊遠定配之命,依前判付,嚴刑得情事。措辭見上。新啓,日昨掖庭隷屬,私自呈訴於內豎,而內豎,從中上聞,至煩題旨,致使聖上,未免有此無前過誤之擧,雖因睿明開悟,卽賜處分,而內豎之放肆無嚴則極矣。如使國家,少有紀綱,何敢以賤隷訴牒,直徹於至尊之地,以售其奸濫之計哉?論其情狀,萬萬絶痛,聽聞所及,莫不傷氣,其在嚴防閑尊國體之道,決不可罷職薄罰而止。請當該承傳色,遠地定配。掖隷之來示題牒於政院也,該房承旨,所當措辭啓稟,若出於內豎之舞奸,則卽宜請罪,果是聖旨之題下,則尤宜繳還,以盡匡救之責,矇矓還給,致勤聖問於累日之後,其溺職之失,終不可置而不論。請當該承旨罷職。答曰,不允。承傳色削職,末端事,依啓。
大殿·中殿·世子宮·嬪宮,藥房·政院·玉堂夕問安。答曰,知道。
兵曹口傳政事,以金洙爲兼內乘。
京畿監司書目,楊州呈,以參知吳命恒辭職上疏上送事。啓。答曰,省疏具悉。爾其勿辭,從速上來察職。
備邊司啓曰,忠淸監司尹憲柱,再三違牌,不爲承命,藩臣事體,至爲未安,推考警責,更卽牌招,使之明日內辭朝,與整理使連續下去,何如?傳曰,允。
謝恩,右副承旨李聖肇,忠淸監司尹憲柱。
內醫院官員,以都提調·提調意啓曰,副提調趙道彬,因憲府啓辭,情勢難安,徑出闕外,當此移院之日,提調之不得備員,事體至爲未安,副提調趙道彬,卽爲牌招入直,何如?傳曰,允。
罷職現告,當該承旨南道揆。
吏曹啓曰,承旨有闕,政事,取稟。傳曰,明日爲之。
左副承旨鄭必東,修撰金有慶,左承旨丁道復,右承旨兪崇,牌不進,罷職傳旨,傳曰,只推勿罷。
內醫院官員,以都提調·提調意啓曰,副提調趙道彬違牌不進矣。當此移院之時,提調不得備員,直宿事體未安,所當更請牌招,而日勢已暮,明日待開門牌招,何如?傳曰,允。已上朝報
禮曹啓曰,凡擧動時,前後部鼓吹,自是應行之例,而考見謄錄,丙午丁未己酉三年,則大殿倍王大妃殿溫行時,王大妃殿,有鼓吹前導之令,而戊申年大殿行幸時,則無鼓吹磨鍊之事。今則何以爲之乎?敢稟。傳曰,勿爲磨鍊。已上禮曹謄錄
禮曹啓曰,禮文內,若遙隔經宿以上處,前期二日,遣大臣告廟事,載錄,而今此溫泉擧動時,告宗廟祭,來三月初一日,當爲設行,而其日,與朔祭相値。考見丙午年謄錄,則溫幸還都告廟祭,亦以朔祭相値之故,祝文末端,添入兼行矣。今亦依此例兼行之意,分付擧行,何如?傳曰,允。禮曹謄錄
有政。吏批啓曰,判書病不來,參判在外,小臣獨政未安,何以爲之?敢稟。傳曰,只出緊任。
以李秀賢爲工曹佐郞,徐宗悌爲工曹佐郞,李聖肇爲承旨,李光佐爲右尹,任埅爲戶曹參議,李晩成爲同義禁,朴聖輅爲弼善,黃璿爲文學,李秉常爲輔德。
兵批,以金洙爲兼內乘,兪命弘爲副護軍,金演爲副司直。
上在昌德宮。停常參·經筵。
下直,蔚珍縣令李復淵。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間,聖候搔癢頗甚,熏熱煩轉,困惱頗甚,呻吟未已,膈間不淸利,腹部飽滿·喉乾·脚痺之候有加,寢睡不寧云。伏未審朝來,諸症候,比夜何如?口淡特甚有加之候,漸益差勝,而眼部患候,或有向減之勢乎?今日臣等,與諸醫入診,詳察症候宜當,不勝終宵憂灼,敢此問安,竝爲仰稟。答曰,知道。朝來困惱無減,而膈間不淸利,腹部飽滿之候未已,熏熱·搔癢及喉乾·脚痺之候,比夜減歇,而口淡特甚,一向差減,眼患一樣矣。勿爲入診。
弘文館草記,修撰金有慶牌招察任事,傳曰,依啓。分義所在,安敢一向撕捱乎?別爲申飭,可也。
府前啓,請還收吳命尹極邊定配,今姑還寢之命,亟令仍前發配事。請還寢李獻英·獻章等覆試之命,竝爲拔去榜中事。請還收李元坤邊遠定配之命,依前判付,嚴刑得情事。請當該承傳色遠地定配事。措辭竝見上入啓。答曰,勿煩。
左承旨丁道復,右承旨兪崇,左副承旨鄭必東,牌不進,罷職傳旨,傳曰,只推勿罷。
判府事李濡箚子。大槪,敢陳微悃,冀垂睿諒事。入啓。答曰,省箚具悉卿懇。宗廟提調,在下者當遞改,卿其安心勿辭焉。
謝恩,同副承旨安重弼,文學黃璿。
左承旨丁道復上疏。大槪,該房旣罷,長席請急,臣亦當初參涉之人,則不可異同也,決矣。洊違嚴召,實不獲已,而只推恩命,輒出格外,臣一倍惶蹙,益無所措也。況臣素患渴病,又添感冒,達夜叫苦,坐臥須人,以此情病,萬無供仕之望。玆敢疾聲呼籲於靜攝之中,伏乞聖慈,亟許鐫斥,以謝公議,以安私分事。入啓。遞差。
修撰金有慶,牌不進,罷職傳旨,傳曰,只推勿罷。
吏曹啓曰,臺諫有闕,政事,取稟。傳曰,明日爲之。
修撰趙觀彬上疏。大槪,臣於本職,有不可仍因蹲冒之勢,且於右僚之疏,亦有所不安於心者。玆冒瀆擾之誅,悉暴危迫之懇,乞蒙斥退,以安愚分。兼附微見於疏末,冀賜省察事。入啓。答曰,省疏具悉。疏中禮使之言固好,而第近來士夫廉隅太勝,安得不矯其弊乎?兩臣事,廟堂·銓曹之薦擬,蓋循公議,則改正之論,殊涉過當矣。爾其勿辭,從速察職,以上朝報。
有政。以安重弼爲承旨,黃尙鼎爲司饔奉事,洪啓迪爲吏曹正郞。
兵批,以李秉常爲副護軍。
上在昌德宮。停常參·經筵。
下直,忠淸監司尹憲柱,宣沙浦僉使金盛節。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間,聖候搔癢未已,熏熱煩轉,困惱頗甚,呻吟未已,膈間不淸利,腹部飽滿·喉乾·脚痺之候有加,寢睡不寧云。伏未審朝來,諸症候,比夜何如?口淡特甚之候,漸益差減,而眼部患候,亦或有向減之勢乎?臣等,累日不得入侍,兼有定奪之事,今日與諸醫入診,詳察症候宜當,不勝終宵憂灼,敢此問安,竝爲仰稟。答曰,知道。朝來困惱無減,而膈間不淸利,腹部飽滿之候未已,熏熱·搔癢及喉乾·脚痺之候,比夜減歇,口淡特甚,一向差減,眼患一樣矣。
都承旨趙道彬再度呈辭,入啓。遞差。
右承旨兪崇上疏。大槪,臣於該房論罷之事,情勢萬分危蹙,迸出俟譴,荐違嚴召,只推之命,輒出格外,一倍惶懍,靡所容措。目今長席請急,右僚見解,臣在次第應遞之科,一日虛帶,斷無是理,況臣賤疾,挾感添劇,旬月之內,無望供職,懇乞亟許鐫斥,以謝公議,以安微分事。及左副承旨鄭必東上疏。大槪,臣情勢窮蹙,屢犯違逋,病狀危篤,無計起動,不得不疾聲呼籲於靜攝之中,伏乞聖慈,亟許鐫遞臣職名,以謝公議,以延殘喘事。入啓。遞差。
府前啓,請還收吳命尹極邊定配,今姑還寢之命,亟令仍前發配事。請還寢李獻英·獻章等覆試之命,竝爲拔去榜中事。請還收李元坤邊遠定配之命,依前判付,嚴刑得情事。請當該承傳色遠地定配事。措辭見上入啓。答曰,勿煩。
修撰金有慶牌不進,罷職傳旨,傳曰,只推勿罷。
今日藥房入診時,右議政李頤命,同爲入侍。
大殿·中殿·世子宮·嬪宮,藥房·政院·玉堂夕問安。答曰,知道。
判府事徐宗泰上疏。大槪,負罪深重,病且濱死,懇乞先遞扈衛·譯院之任事。入啓。答曰,省疏具悉卿懇。大臣之久住城外,殊非事體之所宜,決不可過自引嫌,以孤至意,卿其安心勿辭,卽日入來。仍傳曰,遣史官傳諭。
假注書鄭錫五有頉,代以崔昌會爲假注書。
待敎崔守範牌不進,依承傳罷職。
左承旨兪命弘,同副承旨宋儒龍,牌不進,罷職傳旨,傳曰,只推勿罷。
藥房入診,右議政李頤命同爲入侍時,溫陽設科,令該曹擇日事,定奪。溫泉擧動時,王世子祗送祗迎於津頭事,榻前下敎。
備忘記,今玆溫泉行幸,出於萬不獲已,而適當荒年,貽弊多端,予心何安?不可無別樣軫恤之道,其令廟堂,所經及近處各邑,丙申條田稅·大同,稟旨量減,用示予意。
藥房入診,右議政李頤命請對入侍時,典牲主簿李重蕃,以司䆃主簿,相換陪從事,及宗廟提調閔鎭厚,遞改傳旨爻周事,及儒川君濎,特爲給馬事,榻前下敎。賓客未行公之員改差事,及賑恤堂上一員加出事,及溫泉擧動時,自稷山由茅山,直抵溫陽之路,令整理使看審事及司僕正改差,假內乘替直事,榻前定奪。已上朝報
藥房入診時,右議政李頤命所啓,先朝溫幸時,忠淸兵使,領軍來待素沙矣。今番則特爲除弊,無徵發鄕軍之擧,而其在帥臣之道,雖不領軍,宜使之迎候境上矣。上曰,雖不領軍而來,旣是當道兵使,則迎候境上,可也。又所啓,駐蹕時,各處假家及軍兵避雨之用及馬草所入空石,甚緊,故京衙門空石,使之收聚載去,而勢必不支。全羅道頗近於溫陽,船運空石,優數輸納于溫陽事,分付道臣,何如?上曰,依爲之。又所啓,自稷山由茅山站,直抵溫陽,則程途頗近,可縮天安一站,故先朝回鑾遄急時,亦嘗一由此路,而但山谷間道路,甚不平坦云。今整理使看審啓聞後,始可修治,故敢達。上曰,果由此路,則不待六日,而第五日可到溫陽,依所達,問其險夷,可也。又所啓,行宮近處有場市,兌換有無,主客相資,掖庭及諸上司下人·軍兵輩,若有橫奪之弊,則遠外迷氓,必將騷怨。又聞從前京人,下來設肆云,然則場市之利,必將盡歸於京人,鄕村生理之見奪,誠爲巨弊,一切禁斷事,分付兵曹及訓局,何如?上曰,依爲之。
提調閔鎭厚所啓,頃日筵中,溫陽設科一款,未有明白下敎矣。臣意則此時設科,終涉重難,待秋別設,恐爲便當,而如不可已,則亦宜早定期日,使無擧子輩預爲聚會之弊,下詢于大臣而處之,何如?上曰,予方欲下詢矣。凶荒雖甚,頃送監賑御史於濟州時,亦令設科,則今此溫幸設科,何可已乎?日昨筵中,已爲下敎,而先朝旣有兩次設科之例,今若不設,必致缺望。臨幸時卽設與追後別設,何者爲宜耶?大臣之意,何如?都提調金昌集曰,此固非時,故閔鎭厚有所仰達,而先朝有已行之規,一道之希望,必切矣。上曰,頃年寧陵展謁時,以中宗朝設科驪州之事,民皆希望,持弓往來者,相屬於道,此予所目見者也。久遠前例,亦且希望,況溫幸設科,近在先朝,今於行幸時,豈無希望之心乎?鎭厚曰,乙巳則陪從蔭官,不使赴擧,而丙午則陪從及本道差員中蔭官,以其員數不多,特令許赴。今番雖設科,此等事,似當防塞,以除紛紜之弊矣。金昌集曰,扈從軍兵,暴露宿衛,使之觀光爲宜,而陪從蔭官及本道差員,許赴文科,則鄕儒之得參必難,此則勿許,宜矣。右議政李頤命曰,守令之許赴鄕試,亦已防塞,宜視此例,文科則勿許,爲宜矣。聖意,必欲設行於臨幸時,則宜令禮曹預爲擇日,兵曹規矩啓下後,卽爲知委,何如?上曰,先朝已行之例,今若趁卽設行,從略取人,似勝於退設。其令該曹擇日擧行,而軍兵則許赴,陪從者及差員,依大臣所達,勿爲許赴文科,可也。鎭厚曰,編於行伍者,何可不許赴乎?但其中,稱以軍官,謀欲觀光者甚多云,此則宜令嚴禁矣。上曰,隨駕軍兵外,勿令赴科,可也。
都提調金昌集所啓,行幸不遠,多有稟定之事矣。先朝溫幸時,以步輦及駕轎,亦爲前期稟定,今番日□靜攝中,宜以人夫作行,而或以駕轎乎?上曰,當以駕轎作行。仁宣王后溫幸時,以步輦磨鍊,而間間駕轎,先朝連御駕轎矣。金昌集曰,聖候以脚痺,入就駕轎時,鋪褥於槎橋板,殿坐其上,奉移于轎內廳板之上,始爲抽出其槎橋,則似合於穩便矣。第如是之際,廳板兩邊杖跗,甚爲尖弱,依令該院改修,比舊稍堅矣。上曰,廳板,指何物耶?閔鎭厚曰,廳板,卽轎內前邊初板,動駕時暫撤,殿坐時還設者也。常時則暫撤廳板,親擧玉趾,入于轎中,而卽今脚痺之候,難於運步,勢將殿坐於他板,奉于廳板之上,而廳板兩傍凸處,甚尖弱,恐或有折破之患,欲於廳板之下,別豎一柱,故大臣如是仰達矣。上曰,曾前則撤去廳板而踞坐矣。踞坐不便,故近來則每於擧動時,入坐轎中時,內乘,以其板還設,此必稱以廳板也。所達似好,依爲之。金昌集曰,殿坐後面所設交椅,亦不便於倚坐,若以案息代之,而互置左右,任意倚坐,則似好矣。鎭厚曰,狀如交椅,楺木以設,而後面頗空闊,問其故則以爲,若稍後殿坐,則所御頭冕有礙,以致如此云。朝臣之乘雙轎者,倒置案息,或竝置兩案息,或前後隨便移遷,今於御轎中,去其狀若交椅者,而造置案息一二浮,似爲便好云矣。上曰,後面果然空闊矣,所達信好,依爲之。鎭厚曰,年前移御時,別造殿坐之板及狀如冊牀者,以便乘轎矣。其時板與牀,卽爲內入,而未必至今藏置,乘轎,且與乘輦小異,今番則當改造以用矣。上曰,依爲之。鎭厚曰,板上及轎中所設之褥,惟當隨其穩便而設之,令醫官及工人,議於次知內官而爲之,何如?上曰,依爲之。金昌集曰,遠道行幸,有異近地,以羽笠行幸,亦甚不便,勿御羽笠,代以翼善冠之屬,只取輕便,似宜矣。李頤命曰,累日程羽笠,似益有勞矣。上曰,換着輕笠,何勞之有?鎭厚曰,聖意若必欲仍御頭冕,則比舊制,減其高廣,別作一小笠而御之,何如?上曰,如是則好矣。李頤命曰,所御笠子,從小新制,則與戎服不相稱,勿御戎服,代以絳紗袍,似好矣。金昌集曰,服色亦爲預定,宜矣。鎭厚曰,臣僚,雖依節目戎服羽笠,聖上靜攝中,何必一如常時擧動乎?若御小笠紗道服,則似爲便當矣。李頤命曰,平常引見時,以笠子絳紗袍臨下,行幸時,此服色有何不可乎?上曰,爲治病而作此行,有異常時,且予之服色,不必一同於諸臣之服,下船後,換着絳袍,似好矣。鎭厚曰,出宮時節次,例以小轝,出仁政門後,始御駕轎,而年前還御時,以脚痺之候,直御駕轎,今亦依此擧行乎?上曰,所達然矣。直乘駕轎,可也。金昌集曰,自熙政堂,直乘駕轎,而船所及晝停·宿所,皆去小轝節次,直以駕轎磨鍊乎?上曰,依爲之。鎭厚曰,伏聞自上闕內小小出入時,御肩輿,形似藍輿云。行路及湯井臨浴時,不可無此,若下於尙方,則依其制,監造一坐以去,何如?上曰,依爲之,而但四面無所攔隔,坐來虛危,且無杠,略設攔隔,而又作短杠,似好矣。
右議政李頤命所啓,都監軍兵,留都只六哨,而闕內直宿三哨計除,則餘存三哨,而王世子祗送祗迎時,先後牌四百名,挾輿四十名取用,則闕內直處,太半不足。此則以各營標下軍作隊者,替入,何如?上曰,依爲之。又所啓,留都大臣,例自政院,臨時稟旨,而今番則留都大臣·大將及守宮大將,早定後,各色軍兵改作隊及留都守宮節目,可以講定,以何大臣,當爲留都大臣乎?上曰,以金判府事爲之,可也。李頤命曰,先朝時,定留都大臣一人,晝夜在直於備局,而領府事李景奭,同在議事云。今亦諸大臣,晝則同會,何如?上曰,大臣之未隨駕者,同爲會處,可也。李頤命曰,判府事李濡昨日上箚,願參陪從,仍請宗廟提擧之遞解,而自上,命遞在下提調矣。老病之人,不量筋力,以爲此時落後,情理缺然,且有職事,雖顚仆道路,何敢不爲陪從乎?必欲隨駕,第念李濡年老,近又多病,實涉可慮,留都事重,亦必多可議,自上,特命勿許陪從,似宜矣。上曰,見其箚子,則有欲往之意,而以宗廟提調閔鎭厚,方帶藥院之任,兩員俱往,則莫重太廟,將無提擧之官,仍自請遞,故以提調在下者,當遞爲批,而老病之人,遠地跨馬之難,予固已慮之矣。所達誠然,留都大臣,以李判府事爲之,而金判府事,雖遞留都之任,一處同會,相議凡事,可也。李頤命曰,李基夏·尹就商,皆曾經大將,而金錫衍則隨駕,以誰爲留都大將乎?上曰,留都大將,以摠戎使李基夏爲之,可也。李頤命曰,守宮大將,以誰爲之乎?先朝則以兼帶扈衛大將之國舅,啓下矣。前例則自兵曹,擬望以入,而臣等旣入侍,故敢稟。上曰,先朝擧動時,淸風府院君,每爲守宮大將矣。今番守宮大將,以慶恩府院君爲之,可也。李頤命曰,乙巳以後溫幸時,守宮大將,直宿賓廳,近來陵幸時,則直宿南所,今亦依乙巳例,使於賓廳,何如?上曰,依爲之。又所啓,先朝溫幸時,御營大將柳赫然以爲,樵蘇後爨,自是軍法所忌,從古行軍時,樵蘇之物,軍中有自備之道云,而另定火兵,備器械以往,故許多軍馬炊熟之資,終不苟簡云。此時飢民,責出煙柴,誠爲重難,訓局軍兵,異於御營軍,驕悍遊惰之徒,雖以取辦爲難,而御營前例如此,分付訓將,使之從便自備,何如?上曰,依爲之。又所啓,宗社各陵獻官單子,例於受香前一日啓下,而今則一日往返,必有窘急未及之弊,前期二日,預送行在所,啓下之意,敢達。上曰,依爲之。李頤命曰,祭官有故,則其勢必不及稟啓變通,留都大臣,察其實狀,變通改付標,行祭後,馳啓行在所,何如?上曰,依爲之。又所啓,癘疫方熾,日氣漸煖,行宮近處及道路所經處,遠斥不淨之類,另爲淸塗之意,分付道臣,何如?上曰,依爲之。又所啓,行幸時負持軍,不可以防民仍把,鄕軍在所替定,而目今飢困方甚,聖意務在除弊,他無責出之路,與兵曹相議則以爲,雖有耗費,水刺間衣襨等負持軍,雇立似當云,使之依此擧行,何如?上曰,依爲之。又所啓,挾輦將二員,以武臣堂上啓下,從事官二員,以訓鍊參下啓下者,自是例規,而挾輦砲手,旣有本哨官本把摠,則所謂挾輦將及從事官,皆不緊,故今番節目,相議減去矣。依此減去乎?上曰,果涉不緊,減去,可也。又所啓,禁軍三番扈駕,而三番將,或落點,或自本兵直爲啓下,今則何以爲之乎?上曰,當爲落點矣。李頤命曰,禁軍三百,有難如前分排於大駕前後,今番則與馬兵三哨,分作前後射隊,而禁軍當爲前射隊,故敢稟。上曰,以禁軍爲前射隊,可也。又所啓,溫井所乙巳年則設布帳,丙午以下四年則都監節目中,無擧論之事。意者,乙巳則宮墻未及修築,其後則設築,故似然,而今番則何以爲之乎?上曰,乙巳未及築墻,故設布帳,而旣有宮墻,則安用布帳爲哉?勿設,可也。金昌集所啓,王世子累年侍湯之餘,今有溫泉行幸之擧,事當隨駕,而禮曹草記之批,一節勿爲磨鍊爲敎矣。第郊外擧動出宮時,祗送於闕門外,還宮時,祗迎於城門外,自是舊例,而今此行幸之時,旣未得隨駕,只行祗送於闕外,情理必有所缺然,祗送祗迎一節,竝爲比前稍遠磨鍊似宜,故敢達。李頤命曰,祗送於江頭,大駕渡津後,還闕似宜矣。上曰,常時則祗送於闕門外,祗迎於城門外者,以卽日還宮之故,而今此行幸,則與卽日還宮之地不同,出宮還宮時,竝爲祗送祗迎於津頭,可也。鎭厚曰,行幸後,王世子遣宮官問安,只行於果川一處事,旣已啓下矣。行在所安報相繼而至,雖不別遣宮官,王世子自可登時承聞,而但以情禮事體言,今此溫幸,異於常時擧動,只行一番問安,恐或太簡,固知聖意務欲除弊,而似當有加數問安之擧,下詢大臣而處之,何如?上曰,出宮後及還宮時,只有一番問安於果川,此是丁未年例也。金昌集曰,一番問安於果川,果涉缺然,況於靜攝中行幸,有異常時,問安節次,參酌加數,情理似當,五日一次,或十日一次,爲宜矣。李頤命曰,以五日,或十日爲定,則回鑾淹速,有難預定,而亦難先定問安之數,駐蹕溫井之所及,始爲御坐後,宜有問安之節,果川外,加定此二次,或定日數,商量下敎,何如?上曰,行到溫泉之初及沐浴後,皆宜問安,加定二次,可也。已上備局謄錄
政院啓辭,承旨有闕之代,以在京無故人備擬,何如?傳曰,允。吏曹謄錄
有政。以李觀命·兪命弘爲承旨,李秉常爲司諫,李漢謙爲穆陵參奉,李顯祿爲金溝縣令,朴性毅爲慶安察訪,承文院正字單權道亨,許玧·宋儒龍爲承旨。
兵批,以趙道彬丁道復爲副護軍,李秉常爲副司果。
上在昌德宮。停常參·經筵。
下直,全羅左水使李濟冕,忠淸水使鄭壽松。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間,聖候搔癢未已,熏熱煩轉,困惱頗甚,呻吟未已,膈間不淸利,腹部飽滿喉乾·脚痺之候有加,寢睡不寧云。伏未審朝來,諸症候加減,比夜,何如?口淡特甚之候,漸益差減,而眼部患候,亦或有向減之勢乎?今日臣等,與諸醫入診,詳察症候宜當,不勝終宵憂灼,敢此問安,竝爲仰稟。答曰,知道。朝來困惱無減,而膈間不淸利,腹部飽滿之候未已,熏熱·搔癢及喉乾·脚痺,比夜有減,而口淡特甚,一向差勝,眼患一樣矣。勿爲入診。
修撰金有慶牌不進,罷職傳旨,傳曰,只推勿罷。
掌令宋思胤再度呈辭,入啓。遞差。
政院啓曰,新除授楊根郡守趙隆,諫院則旣已署經,而憲府之官,皆有故,不得備員開坐,尙未署經,此時守令,不可遲滯,在前如此之時,亦有一司署經,則發送之例,何以爲之?敢稟。傳曰,發送,可也。
假注書崔昌會有頉,代以徐宗廈爲假注書。
禁府啓目,熊川前縣監廉公吾,矣本縣還上米合七十餘石零,年年未捧虛錄,罪杖一百,徒三年,告身盡行追奪,私罪。啓依允。
全羅監司洪致中辭職上疏。入啓。答曰,省疏具悉。昨年臺言,本來不是,何必追引?卿其勿辭,速往欽哉。
同副承旨宋儒龍上疏。大槪,銀臺新命,忽下於千萬夢寐之外,臣誠驚惶感激,罔知攸措。顧此喉舌之任,地望自別,決非如臣庸陋,所可堪承,況臣膝節痰浮之症,已作積年痼疾,筋絡攣縮,屈伸艱苦,跬步之間,猶未自運,少欲起動,輒須人扶掖,委身牀席,作一僵尸,以此病狀,尤無自力之望。昨於嚴召之下,亦未由致身闕下,陳疏控籲,未免坐違,誅譴是俟,只推之命,遽出格外,臣於是,感傷冞切,無地自容。賤疾如右,無計祗肅,玆敢疾聲仰籲於靜攝之中,臣罪至此,萬殞猶輕。伏願聖慈,俯諒微悃,亟賜遞罷,仍治臣罪,以肅朝綱事。入啓。遞差。
吏曹啓曰,臺諫有闕,政事,取稟。傳曰,明日爲之
大殿·中殿·世子宮·嬪宮,藥房·政院·玉堂夕問安。答曰,知道
禁府,廉公吾同福縣徒三年定配。啓。
修撰金有慶再牌不進,罷職傳旨,傳曰,禁推。已上朝報
上在昌德宮。停常參·經筵。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間,聖候搔癢未已,熏熱煩轉,困惱頗甚,呻吟未已,腹部飽滿,喉乾·脚痺之候有加,膈間不淸利之氣未已,寢睡不寧云。伏未審朝來,諸症候加減,比夜,何如?口淡特甚之候,日漸差勝,而眼部患候,亦或有向減之勢乎?今日臣等,與諸醫入診,詳察症候宜當,不勝終宵憂灼,敢此問安,竝爲仰稟。答曰,知道。朝來困惱,膈間不淸利,腹部飽滿之候未已,而熏熱·搔癢及喉乾·脚痺之候,比夜減歇,口淡特甚,一向差勝,而眼患,少無所減矣。勿爲入診。
左承旨兪命弘上疏。大槪,恩遞未幾,新命又下,感激洪私,宜卽趨謝,而顧臣向日所遭,與已遞諸僚,實無異同,召牌降臨,竟未祗赴,只推之命,又出格外,臣益增殞越,罔知攸措。情勢之外,病情又重,不得不冒死陳籲,乞賜鐫改,以謝公議,以安微分事。入啓。遞差。
假注書金聖欽有頉,代以河大淵爲假注書。
大殿·中殿·世子宮·嬪宮,藥房·政院·玉堂夕問安。答曰,知道。
謝恩,左承旨許玧,兼春秋宋必恒。
吏曹啓曰,臺諫有闕,政事,取稟。傳曰,過國忌後爲之。
禮曹判書宋相琦上疏。大槪,臣於職掌所關,略陳愚見,以備裁處事。入啓。答曰,省疏具悉。今此設科,雖曰非時,已有先朝故事,慰悅之擧,烏可已乎?行幸後,亦可爲之,科日不必預擇也。
左議政金昌集箚子。大槪,敢陳所懷,以備裁處事。入啓。答曰,省箚具悉卿懇。今玆箚辭,誠甚得宜,竝依施焉。
持平趙尙健辭職上疏,入啓。答曰,省疏具悉。今日之事,是非大定,而被譴諸臣,亦皆甄復,則於爾少無難安之端,須勿過辭,從速察職。已上朝報。
政院啓曰,兼春秋柳涏,本職以兵曹一軍色正郞,今此溫陽擧動,多有前期擧行之事,兼春秋之任,今姑減下,其代,今日政差出,何如?傳曰,允。
有政。以朴聖輅爲掌令,趙道彬爲禮曹參判,權詹爲司僕正,兪岦爲司評,申慶弼爲遂安郡守,李仁復爲副修撰,洪啓迪爲兼校書校理,宋成明爲西學敎授,洪好人·李秉常爲承旨,奉常奉事單趙昌來,兼春秋單宋必恒,李禎翊爲司諫,鄭必東爲兵曹參議。
兵批,以梁有成爲水山萬戶,尹泰迪爲遮歸萬戶,尹世楨爲都摠經歷,韓璛爲翊衛,兪命弘·兪崇·宋儒龍·權熀爲副護軍,鄭必東·宋思胤爲副司直,徐宗廈爲副司正。
上在昌德宮。停常參·經筵。
自昧爽至午時,電光。
下直,楊根郡守趙隆。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間,聖候搔癢未已,熏熱煩轉,困惱頗甚,呻吟未已,腹部飽滿脚痺之候有加,膈間不淸利,喉乾之候未已,寢睡不寧云。日氣陰濕,伏未審朝來,諸症候加減,比夜,何如?口淡特甚之候,漸益差勝,而眼部患候,亦或有向減之勢乎?今日臣等,與諸醫入診,詳察症候宜當,不勝終宵憂灼,敢此問安,竝爲仰稟。答曰,知道。朝來困惱,膈間不淸利,腹部飽滿之候未已,而熏熱·搔癢及喉乾·脚痺之候,比夜有減,口淡特甚,一向差勝,而眼患無減矣。勿爲入診。
大殿·中殿·世子宮·嬪宮,藥房·政院·玉堂夕問安。答曰,知道。
京畿監司書目,驪州呈,以判府事李畬上疏上送事。啓。答曰,省疏具悉卿懇。縷縷疏陳,亶出憂慮,大臣忱誠,予豈不知,而第今予眼患,非比尋常,而有增無減,一番臨浴,不容少緩,汲致之水,泄氣無效,反覆思量,旣已斷定,卿其安心焉。仍傳曰,遣史官傳諭。已上朝報
上在昌德宮。停常參·經筵。
夜三更四更,月暈。
下直,穩城府使崔烷。
大殿,政院·玉堂問安。答曰,知道。二品以上·六曹問安,答曰,知道。勿爲問安。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間,聖候搔癢未已,熏熱往來,困惱呻吟,腹部飽滿·脚痺之候有加,喉乾及膈間不淸利之氣未已,寢睡不得安穩云。伏未審朝來,搔癢·困惱·喉乾及膈間不淸利之氣,其已減歇,而腹部飽滿·脚痺有加之候,比夜,何如?口淡特甚之候,日漸差勝,而眼部患候,亦或有向減之勢乎?今日臣等,與諸醫入診,詳察症候宜當,不勝終宵憂灼,敢此問安,竝爲仰稟。答曰,知道。朝來困惱往來,而膈間不淸利,腹部飽滿之候未已,熏熱·喉乾·脚痺之候,比夜有減,口淡特甚,一向差勝,而眼患少無所減矣。勿爲入診。
謝恩,右承旨洪好人。
政院啓曰,新除授同副承旨李秉常,時在忠淸道結城地,請斯速乘馹上來事,下諭,何如?傳曰,允。
假注書河大淵出使,代以金槹爲假注書。
備邊司啓曰,命下矣。今番行幸時,凡百弊端,一承聖意,雖極減省,而沿路及湖西一道,供億勞費,猶多可慮之端,飢饉濱死之民,實無以少慰其心,備忘辭旨,惻怛至此,湖民必願少須臾毋死,思見羽旄之美矣。當此飢荒孔棘之時,雖盡蠲沿路及本道賦稅,亦無不可,以今年八路災結過多,地部·惠廳經費大縮,無以繼用於新捧之前。取考乙巳以後前例,參量目前事勢,田稅則溫陽一邑丙申條全減,大同則湖西丙申實結七萬六千十結,每結各減米二斗,則所減米,當爲一萬一千三百四十石十斗,戊申·己酉兩年,則以各邑勞逸,遠近不同之故,令本道監司詳細區別,差等減給矣。其時事例,必有文書,卽今分定出役,當有苦歇,以所減米一萬一千三百四十石十斗,分付本道監司,使之考例,分等區別,減給本道沿路邑,自當入於分等中,不必別爲減給沿路,畿邑則每結大同米,各減三斗宜當,以此分付各衙門及各道,何如?傳曰,依爲之。
大殿·中殿·世子宮·嬪宮,藥房·政院·玉堂夕問安。答曰,知道。
兵曹判書李健命請對入侍。入侍時,前奉敎兪拓基,前待敎崔守範,前檢閱權,竝敍用事,榻前下敎。
吏曹口傳政事,奉敎單兪拓基,待敎單崔守範,檢閱單權。
謝恩,奉敎兪拓基,待敎崔守範,檢閱權。
兵曹判書李健命請對入侍時,三月瓜滿邊將,後日政差出事及假注書一員加出守宮事,榻前定奪。
兵曹判書李健命請對入侍時,左副承旨李聖肇所啓,擧動後,京外除拜之官,肅謝一節,預當稟定,故取考先朝溫幸時日記,而無明白定奪之事矣。陪從官若移除他職,則只爲肅謝于大殿,而中宮殿·世子宮,則大駕還宮後肅拜,留都之官及在京之人,或遷轉或除授,則中宮殿·世子宮,先爲肅拜,新除授守令,則下直於行在所,似宜。預爲定奪然後,可以奉行,故敢此仰稟。上曰,依爲之。已上朝報
禮曹啓曰,卽接京畿監司移文,則丙子年溫幸謄錄中,藥房提調引見時,仍傳敎,茶啖,依乙巳年例,勿爲待令,癸酉年厚陵行幸時,因禮曹啓稟,茶啖,自京各司進排,今番則茶啖,自本道設行與否,急速定奪回移,以爲及時擧行之地云。乙巳丙午年則因傳敎,特爲全減,癸酉年陵幸時,則以京各司進排,今此行幸時,茶啖一款,何以爲之乎?敢稟。傳曰,全減,可也。
兵曹判書李健命所啓,驛馬多入於陪從,而乙巳年行幸時,京畿驛馬,兵曹馬入把,而到溫泉後放送,還宮時則忠淸道驛馬入把至京,而不爲分定他道矣。今番凡事,專意省約,當依此例擧行,而自前如此之時,遠陵祭官所騎及各司啓給馬,竝姑停止,今亦限還宮,勿爲定送,何如?上曰,依爲之。健命曰,兵曹馬,甚爲疲弊,今年則饑饉之餘,當此大事,而兵曹本無米太,雖在常時,或有自戶曹量給米太事,而卽今戶曹經費甚艱,雖不可多數覓得,別庫米太各一百石,特爲劃給,以爲救濟驛卒之地,何如?上曰,依爲之。又所啓,節目中,大駕到溫後,作門內甚狹,入直官員,從略磨鍊事,啓下矣。各司官員及下吏定數啓下,以爲擧行之地,何如?上曰,依爲之。又所啓,擧動節目啓下後,未盡條件,追後稟啓之意,已達矣。事知兼司僕,見道路形勢,昨夕還來言,他處皆依舊修治,而西氷庫渡涉後,乙巳至戊申四年,則路由良才驛倭墳峴矣。今番看審,則此路多泥濘,橋梁處,亦多未易修治,若由狐峴,則治道似便,而己酉年,亦嘗行幸矣。且果川縣監,亦以此路爲便云,何以爲之?上曰,狐峴作路,可也。健命曰,溫陽境舊路,今至五十餘年,荒廢已久,多有墳墓,樹木長養,開路未易,傍有一路,修治不難,比舊路,且減七里云,似爲便好矣。上曰,新路便近,則依爲之。健命曰,整理使狀啓,路廣以一把半爲定,自上,亦以爲好爲敎,而一把半,不過一間,則似爲甚狹,駕轎作行,則左右陪扈各三行,一間之路,決難成列,不得已處外,參量加治之意,更爲分付,何如?上曰,觀其地勢,隨便爲之,而雖過於一把半無妨,量爲之,可也。又所啓,考見溫幸謄錄,則禁軍馬兵,作前後射隊,而無先爲渡津之語,近例則陵幸時,馬軍前期預渡矣。今番則何以爲之乎?大抵渡涉之際,馬軍欲爲竝渡,則例多紛沓,而今番則出宮時刻差晩,同日曉頭先差耶?但扈從軍兵,元數不多,若於西氷庫晝停時,先渡則爲宜耶?上曰,今番軍兵不多,雖不先期渡涉,臨時使之先渡,可也。健命曰,然則晝停時,使之先渡,而禁軍別將,則在船上,御船吹打時,相應吹打,何如?上曰,依爲之。健命曰,乙巳年則訓局軍兵留都,而大將領率,隨大駕至江頭落後,陵行時則留都軍,城中路左結陣,大駕出城後,仍爲各歸其次,今番則江頭落後乎?城中結陣,世子還宮後,各歸直次乎?第今此留都,皆非正軍,以各營標下,猝然作隊,便是烏合之卒,如非預先私習,整齊行伍,則雖江頭,亦難率往矣。上曰,然則預先私習,江頭落後,可也。健命曰,別破陣隨駕,左右號令時,放砲乃其職也。陵幸時例,着紅衣羽笠,而今番溫幸,則道路甚遠,往返必多日字,紅衣羽笠,似爲不便,使之着軍服,何如?上曰,陵幸時,此輩紅衣羽笠,而今番則以軍服隨駕,可也。已上備局謄錄
左副承旨李聖肇所啓,漢江聖居山,溫泉致祭香祝下送事節目,旣已啓下,可以擧行,而先王朝溫幸時,有忠節之人賜祭之事。今此擧動時,若有如許賜祭之擧,則香室忠義一人,守僕一名,當爲隨往,而香及祝文紙,優數齎去然後,可無臨時窘速之弊,以此分付香陪,給馬事,亦爲分付該曹,何如?上曰,依爲之。已上禮曹謄錄
兵曹判書李健命請對入侍時,左副承旨李聖肇所啓,擧動後,本院·玉堂·摠府之官,依先朝溫幸時例,各一員入直乎?上曰,政院則承旨四員,當爲隨駕,二員留院,以二員輪直之謂乎?聖肇曰,然矣。上曰,政院·玉堂·摠府,皆以一員入直,可也。聖肇曰,承旨隨駕與留院事,欲爲稟定矣。今承旨四員隨駕,二員留院之敎,留院承旨二望單子,當爲書入矣。上曰,依爲之。已上都摠府謄錄
政院啓曰,前奉敎兪拓基,前待敎崔守範,前檢閱權,敍用事,命下矣。令該曹卽爲口傳付軍職,仍卽牌招察任,何如?傳曰,允。吏曹謄錄
上在昌德宮。停常參·經筵。
下直,慶基殿參奉李顯相。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,聖候熏熱往來,困惱呻吟,腹部飽滿·喉乾,脚痺之候有加,膈間不淸利之氣未已,寢睡不得安穩云。伏未審朝來,熏熱·困惱,及膈間不淸利之氣,其已減歇,而腹部飽滿·喉乾,脚痺有加之候,比夜,何如?口淡特甚,日益差勝,而眼部患候,亦或有向減之勢乎?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。朝來困惱往來,腹部飽滿,膈間不淸利之氣未已,而熏熱·喉乾·脚痺之候,比夜有減,口淡特甚,一向差勝,而眼患無減矣。勿爲入診。
政院啓曰,黃海監司金楺上疏到院有日,而蓋其措語,以前日疏批,不安於心,以此引嫌,且提前事,附陳病狀,乞遞其職,而此係一事再疏,當此靜攝之中,有難捧入,此上疏,還爲下送,何如?傳曰,允。
大殿·中殿·世子宮·嬪宮,藥房·政院·玉堂夕問安。答曰,知道。已上朝報
上在昌德宮。停常參·經筵。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,聖候熏熱往來,困惱呻吟,腹部飽滿·脚痺之候有加,喉乾及膈間不淸利之氣未已,寢睡不得安穩云。伏未審朝來,熏熱·困惱·喉乾及膈間不淸利之氣,其已減歇,而腹部飽滿·脚痺有加之候,比夜,何如?口淡特甚之候,日益差勝,而眼部患候,亦或有向減之勢乎?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。朝來困惱往來,而腹部飽滿·膈間不淸利之氣未已,熏熱·喉乾·脚痺之候,比夜有減,而口淡特甚,一向差勝,眼患一樣矣。勿爲入診。
政院啓曰,大司憲李宜顯,持平李重協呈辭,執義金幹在外,掌令趙榮福呈辭受由,掌令朴聖輅,持平趙尙健未肅拜。連日監察茶時,事甚未安,除在外呈辭受由外,呈告未肅拜人員,竝卽牌招察任,何如?傳曰,允。
京畿監司書目,楊州呈,以參知吳命恒,病重上去不得事。啓遞差。
謝恩,掌令朴聖輅。
府前啓,請還收吳命尹極邊定配,今姑還寢之命,亟令仍前發配事。請還寢李獻英·獻章等覆試之命,竝爲拔去榜中事。請還收李元坤邊遠定配之命,依前判付,嚴刑得情事。請當該承傳色,遠地定配事。措辭竝見上入啓。答曰,勿煩。
持平趙尙健牌不進,罷職傳旨。傳曰,只推勿罷。
戶曹參議任埅辭職上疏。入啓。答曰,省疏具悉。爾其勿辭,從速察職。
謝恩,禮賓主簿李廷弼。
大殿·中殿·世子宮·嬪宮,藥房·政院·玉堂夕問安。答曰,知道。
忠淸都事書目,韓山呈,以工曹參議權忭,辭職上疏上送事。啓遞差。
注書李廷弼遷轉,代以任徵夏爲假注書。
假注書金槹服制,代以李柱世爲假注〈書〉。
禁府照目,前縣監金熙潤,矣賑穀料理之際,致有謗言,別無營私肥己之事是白乎矣,至於多造刀子,換捧皮物,私買六匹,仍作刷馬,罪杖一百,徒三年,告身盡行追奪,私罪。啓依允。又啓目,邊是泰·金楚寶議處云云。是泰段,移轉各穀,換用擅分,多至六百三十餘石,馬匹之冒法私買,棺板之斫伐出送,已極可駭。楚寶段,賑穀貿錢,那移擅用,馬匹棺板之多買濫斫,亦涉可惡。其所負犯,俱難免不法之罪,而是泰年至七十,楚寶身有篤疾,當依律文收贖爲白乎矣,兩人所坐,事係贓汚,不可以本律勘處,竝只杖一百,流三千里定配,何如?啓依允。已上朝報
有政。吏批,以金在魯爲獻納,宋相琦爲右賓客,李廷弼爲禮賓主簿,兪拓基爲兼說書,李挺周爲弼善。
兵批,以李復元爲神方萬戶,金昌元爲舒川萬戶,韓成仁爲天城萬戶,柳萬春爲都摠經歷,李遇新爲訓鍊主簿,閔挺健爲兼五衛將,鄭纘述爲都摠都事,許榮遠爲訓鍊判官,趙彦昱爲武兼宣傳官,韓圭爲訓鍊僉正,安福隆爲羅老萬戶,盧壽會爲南村別將,張命周爲金烏別將,金道濬爲文山萬戶,劉漢英爲碧團僉使,元弼揆爲訓鍊主簿,李國輔爲訓鍊判官,朴枝榮爲寅火萬戶,金峻錫爲天水僉使,鄭舜命爲鎭東萬戶,李尙萬爲淸江萬戶,文星天爲朱乙萬戶,洪禹九爲武兼,梁翁福爲方山萬戶,李世晃爲平南萬戶,申滿爲月串僉使,徐宗望爲蝟島僉使,李鴻臣爲楸島僉使,崔東溟爲加里僉使,金益鳴爲柔遠僉使,金鼎瑞爲別害僉使,韓䋊爲訓鍊僉正,孫昌瑞爲善積僉使,金尙重爲龜山僉使,黃拓坡權管單李後英,全羅兵使李壽民,統制使尹慤仍任事,承傳。
上在昌德宮。停常參·經筵。
自辰時至酉時,重暈,內暈有兩珥,暈上有冠,暈下有履,色內赤外靑。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,聖候熏熱往來,困惱呻吟,腹部飽滿·脚痺之候有加,喉乾及膈間不淸利之氣未已,寢睡不得安穩云。伏未審朝來,熏熱·困惱及喉乾·膈間不淸利之氣,其已減歇,而腹部飽滿·脚痺有加之候,比夜何如?口淡特甚之候,日益差勝,而眼部患候,一樣無減乎?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。朝來困惱往來,而腹部飽滿·膈間不淸利之氣未已,熏熱·喉乾·脚痺之候,比夜有減,口淡特甚,一向差勝,而眼患無減矣。勿爲入診。
假注書李柱世有頉,代以成道亨爲假注書。
府前啓,請還收吳命尹極邊定配,今姑還寢之命,亟令仍前發配事。請還寢李獻英·獻章等覆試之命,竝爲拔去榜中事。措辭竝見上入啓。答曰,勿煩。前啓,李元坤遠地定配之命還收,依前判付,嚴刑得情事及當該承傳色,遠地定配事,停啓。
掌令趙榮福三度呈辭,入啓。遞差。
大殿·中殿·世子宮·嬪宮,藥房·政院·玉堂夕問安。答曰,知道。
修撰金有慶,副修撰李仁復,牌不進,依承傳罷職。
應敎魚有龜,副應敎尹鳳朝,校理朴師益,修撰趙觀彬,上疏。大槪,敢陳溫幸時加數陪從之請,冀垂察納事。入啓。答曰,省疏具悉。二員陪從,已有舊例,不必加數隨往也。
六道儒生尹俔等上疏。大槪,敢陳憂世道之意,以先正臣文元公金長生,從祀文廟,以幸國家,以幸斯文事。入啓。答曰,省疏具悉。京外章甫,以先正從享事,同聲陳請,愈久愈懇,尊賢之誠,深用嘉尙,而予方有默會于心者矣。
禁府,邊是泰宣川府,金楚寶龍川府,流三千里定配,金熙潤延曙驛,徒三年定配。啓。
京畿監司書目,陰竹呈,以副修撰洪萬遇,辭職上疏上送事。啓。答曰,省疏具悉。前後批旨,已悉予意,一番往浴,決不可已也。爾其勿辭,上來察職。已上朝報
上在昌德宮。停常參·經筵。
午時未時,日暈,暈上有冠,色內赤外靑。申時,日有兩珥。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,聖候熏熱往來,困惱呻吟,腹部飽滿·脚痺之候有加,喉乾·膈間不淸利之氣未已,寢睡不得安穩云。伏未審朝來,熏熱·困惱·喉乾·膈間不淸利之氣,其已減歇,而腹部飽滿·脚痺有加之候,比夜何如?口淡特甚之候。日益差勝,而眼部患候,亦或有向減之勢乎?今日臣等,與諸醫入診,詳審症候宜當,不勝終宵憂煎,敢此問安,竝爲仰稟。答曰,知道。朝來困惱往來,而腹部飽滿之候未已,膈間不淸利及熏熱·喉乾·脚痺之候,比夜有減,口淡特甚,一向差勝,而眼患無減矣。勿爲入診。
政院啓曰,守令之諫院未署經二員,而大司諫金興慶在外,司諫李禎翊,正言金取魯,未肅拜陳疏,獻納金在魯未肅拜,正言趙尙絅呈辭。除在外外,未肅拜呈告人員,竝卽牌招,以爲署經之地,何如?傳曰,允。
吏曹啓曰,臺諫有闕,政事,取稟。傳曰,明日爲之。
謝恩,司諫李禎翊,弼善李挺周,獻納金在魯,兼說書兪拓基,吏曹正郞洪啓迪。
院前啓,請還收罪人河減死定配之命,更加嚴刑得情,依律處斷事。請還收權卨發配之命,仍令王府嚴鞫得情,快正王法事。請高城楡店寺及其他御室設醮處,令諸道監司一倂撤毁事。措辭竝見上新啓,陰竹縣監趙壽達,以其親舊推奴事,出送刑吏於境內士夫成姓人家,則其吏,憑藉作挐,無所不至,故所謂成姓人,不勝憤駭,略施笞罰,而具由呈訴於本官,則壽達,重杖其刑吏,仍爲囚禁,過五六日後,至於殞命,及其屍親之發狀成獄也,乃反推諉於成姓人,不顧嫌礙,自當推官,營門題辭,不啻明白,而佯若不聞,偃然在職,其在重殺獄之道,不可不明査以處。請陰竹縣監趙壽達,拿問定罪。監察署經,事體不輕,決不可挾私於其間也,明矣。頃日監察李德華署經時,有一右僚,因其嫌惡,潛出不字,以至於越署,一府僚寀,莫不驚怪。蓋德華,以嶺南士夫,爲人門地,實非不合於殿中之職,而其右僚之憑藉署經,欲售修郄之計者,誠極可駭。請當該監察,査出汰去。答曰,不允。趙壽達及汰去事,依啓。
政院啓曰,昨日本院同僚,以右尹李光佐辭職之疏,復提申球事及毁板事,張皇爲辭,有違朝禁,退却不捧矣,今又來呈,而疏末以喉司之不捧,其所侵斥,無復餘地。諸僚竝以此引嫌陳疏,而在前此等疏章,或陳稟入啓,或遵禁退却,今不可以宰臣之疏,而循例捧入,何以爲之?敢稟。傳曰,勿爲捧入。
正言金取魯牌不進,罷職傳旨,傳曰,只推勿罷。
都承旨李觀命上疏。大槪,臣於右尹李光佐之疏,難安之勢,與本院諸僚無異,乞蒙鐫遞,以謝人言,以安微分事。入啓。答曰,省疏具悉。此等疏章,不當捧入,則意外侵斥,在我何嫌?卿其勿辭,從速察職。
左承旨許玧,右承旨洪好人,右副承旨安重弼,上疏。大槪,臣等,重被右尹李光佐之疏斥,有不可晏然於職次者,請遞臣等之職,以謝人言事。入啓。答曰,省疏具悉。都承旨疏批,已諭予意矣。爾等勿辭,從速察職。
大殿·中殿·世子宮·嬪宮,藥房·政院夕問安。答曰,知道。
持平李重協啓曰,李元坤之諱情不服,誠極可惡,參酌定罪,未免輕遽,其在執法之論,固當以如法按究,爲請累請,而不蒙允可,則亦不必一向爭執。且承傳色遠配之啓,臣實發之,而卽以削職批下,臣於是,深仰處分之明快,而論其罪狀,終似輕減,故所以連啓申請,而兪音愈靳,天聽愈邈,日日詣臺,謄傳故紙,亦涉支離,臣果竝停矣。追聞物議,以兩啓之徑停,大加非斥,臣誠反顧慙恧,無以自解,決不可晏然仍據於臺列。請命遞斥臣職。答曰,勿辭。退待物論。
備忘記,右尹李光佐,投呈角勝之疏於是非大定之後,復提前事,欲惹不靖,疏雖見却,意思不美,本兼職任,竝遞差。
傳曰,持平趙尙健,疏批開釋之後,尙不出肅,牌招察任。
校理朴師益,修撰趙觀彬,聯名上疏,入啓。答曰,省疏具悉。今玆改圈,舊例是倣,則意外人言,不必爲嫌,爾等勿辭,從速察職。
謝恩,持平趙尙健。
掌令朴聖輅上疏。大槪,敢陳病難供職之狀,冀蒙恩遞,兼附一二愚見,以備澄省事。入啓。答曰,省疏具悉。首陳之言,深嘉憂愛之忱矣。浴溫後,當觀氣力而爲之耳。別爲賙賑一款,令廟堂稟處,而注書不可無責罰罷職,疏末事,前倡,令攸司推治。爾其勿辭,從速察職。
應敎魚有龜,副應敎尹鳳朝,牌不進,罷職傳旨,傳曰,只推勿罷。已上朝報
有政。吏批,以趙鳴鳳爲掌令,權爲右尹,兪崇爲兵曹參知,丁道復爲工曹參議,金在魯爲校理,李道運爲陰竹縣監,尹鳳朝兼輔德,趙光命爲禮賓主簿,李泂爲司畜別提,典籍單高萬瞻,成均博士單吳命季,校書副正字單李重岱,軍器奉事單鄭二綱,副奉事單朴昌憲,參奉單洪萬里。
上在昌德宮。停常參·經筵。
汰去現告,監察尹世憲。
大殿,政院問安。答曰,知道。中殿·世子宮·嬪宮,藥房·政院問安。答曰,知道。
藥房啓曰,伏聞夜間,聖候熏熱往來,困惱呻吟,腹部飽滿之候有加,膈間不淸利,喉乾·脚痺之候未已,寢睡不得安穩云。伏未審朝來,熏熱困惱,膈間不淸利,喉乾·脚痺之候,其已減歇,而腹部飽滿有加之候,比夜,何如?口淡特甚之候,日益差勝,而眼部患候,亦或有向減之勢乎?伏聞昨夜入侍醫官所傳之言,前劑入千金磁硃丸,幾盡進御,明日勿爲入診,繼進丸藥,議定以啓事下敎云,而臣等,久未入侍,丸劑議定之際,不可不詳察症候。今日臣等,與諸醫入診宜當,不勝終宵憂煎,敢此問安,竝爲仰稟。答曰,知道。朝來困惱往來,而腹部飽滿之氣未已,膈間不淸利及熏熱·喉乾·脚痺之候,比夜有減,口淡特甚,一向差勝,而眼患少無所減矣。明日入診議藥,宜矣。
政院啓曰,大司憲李宜顯呈辭受由,執義金幹在外,掌令朴聖輅,持平趙尙健呈辭,持平李重協引避退待,處置經宿,事甚未安。除受由在外外,呈告人員,竝卽牌招,使之處置,何如?傳曰,允。
院前啓,請還收罪人河減死定配之命,更加嚴刑得情,依律處斷事。請還收權卨發配之命,仍令王府嚴鞫得情,快正王法事。請高城楡店寺及他處御室設醮處,令諸道監司一倂撤毁禁斷事。措辭見上入啓。答曰,勿煩。
府前啓,請還收吳命尹極邊定配,今姑還寢之命,亟令仍前發配事。請還寢李獻英·獻章等覆試之命,竝爲拔去榜中事。措辭見上。新啓,引嫌而退,率爾停論,致有物議,揆以臺體,勢難仍在,請持平李重協遞差。答曰,不允。處置事,依啓。
忠淸監司書目,瑞山呈,以大司諫金興慶辭職上疏上送事。啓。答曰,省疏具悉。一時規責,不必深嫌,卿其勿辭,從速上來察職。
大殿·中殿·世子宮·嬪宮,藥房·政院夕問安。答曰,知道。
副應敎尹鳳朝,校理朴師益,修撰趙觀彬,持平趙尙健,牌不進,罷職傳旨,傳曰,只推勿罷。
慶尙監司書目,辭職上疏上送事。啓。答曰,省疏具悉。疏末引嫌,殊涉太過,卿其勿辭,調理察職。
左議政金昌集箚子。大槪,臣於李光佐之疏,有難晏然,冀蒙譴斥,以謝人言,以安私分事。入啓。答曰,省疏具悉卿懇。玆事是非大定,前後處分亦嚴,則此等侵詆,何足爲嫌?卿其安心,勿辭行公,以副予望。仍傳曰,遣史官傳諭。
吏曹啓曰,臺諫有闕,政事,取稟。傳曰,過國忌後爲之。
校理朴師益,修撰趙觀彬,再牌不進,副校理金在魯牌不進,罷職傳旨,傳曰,只推勿罷。
罷職現告,前注書禮賓主簿李廷弼。已上朝報
有政。兵批,以趙錫祺爲訓鍊習讀,李光佐·權忭·趙榮福爲副護軍,任徵夏爲副司直。
吏批,判書李晩成進。
以趙鳴鳳爲掌令,權爲右尹,兪崇爲兵曹參知,丁道復爲工曹參議,金在魯爲副校理,李道運爲陰竹縣監,尹鳳朝爲兼輔德,趙光命爲禮賓主簿,李泂爲司蓄別提,高萬瞻單付典籍,吳命季單付成均博士,鄭重岱單付校書副正字,鄭二綱單付軍器奉事,朴昌益單付軍器副奉事,洪萬里單付軍器參奉。
夜四更五更,月暈廻火星。啓。
上在昌德宮。停常參·經筵。
卯時,日暈。辰時,日暈兩珥,暈上有冠,暈下有履,左右有戟,白虹貫日,色皆內赤外靑。自巳時至申時,日暈。
大殿,政院問安。答曰,知道。中殿·世子宮·嬪宮,藥房·政院問安。答曰,知道。
藥房啓曰,伏聞夜間,聖候熏熱·困惱往來,腹部飽滿之候有加,膈間不淸利及喉乾·脚痺之候未已,寢睡不得安穩云。伏未審朝來,熏熱·困惱,膈間不淸利,喉乾·脚痺之候,其已減歇,而腹部飽滿有加之候,比夜,何如?口淡特甚之候,日益差勝,而眼部患候,亦或有向減之勢乎?今日臣等,當依聖敎入診,而不勝終宵憂煎,敢此問安。答曰,知道。朝來困惱往來,而腹部飽滿之候未已,膈間不淸利及熏熱·喉乾·脚痺之候,比夜有減,口淡特甚,一向差勝,眼患無減矣。
刑曹參議李箕翊再度呈辭,入啓。遞差。
政院啓曰,今日藥房入診時,整理使權尙游,同爲入侍之意,敢啓。傳曰,知道。又啓曰,平安監司趙泰老上疏到院有日,而觀其措語,則上陳病狀之難堪賑政,下陳臺章之非斥任勖査事矣。聞其病勢,亦已少愈,且其引嫌,元非大段,當此靜攝之中,等閑疏章之捧入,實爲悶慮,此上疏還爲下送,何如?傳曰,允。
今日藥房入診時,整理使權尙游,亦爲入侍。
謝恩,同副承旨李秉常。
藥房入診時,內局提調一員,勿拘相避加出事,榻前定奪。
假注書河大淵書啓,臣承命馳往于驪州邑內,判府事李畬所住處,傳宣聖批則以爲,牀簀賤臣,縷息僅存,當此聖候有加,擧國憂遑之日,莫能以筋力自效於臣僚承候之列,從抱杞國之過憂,不敢自掩其微誠,冒陳一疏,方深忘言之懼矣。伏蒙聖度寬涵,不以言耄而爲咎,遠辱史官,傳宣恩批,開示聖衷,諭令安心,臣伏地惶感,不覺汗淚之交集。伏惟高天眷顧,百神擁祐,景貺所臻,佇期靈泉之奏效,臣於是,誠不勝禱祝之至。然臣區區迷蔽之見,尙冀益加睿思於聖人愼疾之訓,雖至臨幸之後,必審必戒,罔或自輕於興居之節,終至勿藥之喜,是又臣日夜之所望也。臣病方垂盡,不能登時奔赴於闕下,以陪屬車之塵,但有奉讀綸音,瞻望焦灼而已。揆以分義,萬死是輕,撫躬自悼,不省所達云矣,敢啓。傳曰,知道。
大殿·中殿·世子宮·嬪宮,藥房·政院夕問安。答曰,知道。
輔德尹陽來,弼善李挺周,兼弼善魚有龜,文學黃璿,兼文學尹鳳朝,司書鄭宅河,兼司書洪啓迪,說書魚有龍,兼說書兪拓基,上疏。大槪,敢陳東宮隨駕之請,冀蒙察納事。入啓。答曰,省疏具悉。世子隨駕,情禮固宜,而勿爲磨鍊之敎,意有所在,不得允許矣。
校理朴師益,副校理金在魯,修撰趙觀彬,牌不進,罷職傳旨,傳曰,只推勿罷。
戶曹參判申銋上疏。大槪,目見非常之變,敢效執藝之諫,冀蒙察納事。入啓。答曰,省疏具悉。今卿疏辭,蓋出憂愛之忱,而第治病之緩急,隨其輕重之不同。予病在眼,而視物益艱,正宜汲汲療治,斷不可遲待矣。噫,君臣猶父子,懇迫之敎,卿必諒悉也。
今日藥房入診時,今番溫幸時,各站進排物膳中,生獐活雉,特爲全減事,榻前下敎。
藥房入診時,副提調李觀命所啓,卽今飢荒孔棘,艱虞溢目,而淫虹貫日之變,又見於今日靜攝之中,聖心之憂惕,儻復如何?溫泉行幸之擧,實出於萬不得已,而凡於傷財擾民之事,一切蠲減,又因臺臣疏請,臨幸時,接濟飢民之策,預定講究。德音渙發,疲氓懽欣,思見羽旄之美,而遇災恤民之道,雖在常時,猶不可緩,矧當行幸之日,有此非常之變,苟可以救民,則尤當汲汲行之。今若下諭於道臣,救訪民瘼,登時收聞於行在所,趁卽變通,則慰悅民情,必有倍於他時矣。上曰,承旨所達,是矣。分付道臣,詢問民間疾苦,俾趁臨行時,卽爲變通之意,下諭,可也。觀命曰,京畿忠淸兩道監司處,一體下諭乎?上曰,唯。
藥房入診,整理使權尙游同爲入侍時,整理使權尙游所啓,今番行幸時,自上軫念民弊,凡事十分減省,雖至愚之民,莫不感頌德意矣。第各站進排物膳中,生獐活雉,當爲逐日供上,故各邑,方使民丁竭力求覓,而得與甚難,或有捉得者,旋卽致斃,此兩種,雖非生活者,若其色味不變,則許令封進,似或無妨乎?係是御供,事體重大,自下宜不敢仰達,而旣有所懷,惶恐敢稟。提調閔鎭厚曰,臣方待罪廚院提調,故考見本院乙巳溫幸時謄錄,則果川站水刺所,該魚肉蔬菜合二十七種,而特命更加從略,前站則只是十三種,諸臣以旣已措備,不必還給陳達。到溫泉後,增至三十一種,而猶有有弊於覓得之物,勿爲封進之教,且命秀魚勿爲封進,晝站水刺,亦或有勿設之命,先大王憂民省弊之聖德,至矣盡矣。今番則饍品器數,只以二十五種爲定,比至乙巳溫宮所進,尤爲簡略,凡在聽聞,孰不欽仰?至於雉獐,京畿貢物所納,則依前逐日封進於大內,卽今山野所捉得者,皮肉未易完全,雖未完全,色味不變,則許令捧之,而沿路各站,每時雖用一獐,到溫宮後,則依在京時例,每三日以一獐封進,似無所妨矣。上曰,卽今凡事,惟務省弊,雉獐勿爲進排,可也。尙游曰,雉獐不必全減,雖非生活者,隨得進排,似宜,或以他物代納,亦無所妨矣。鎭厚曰,聖敎及此,益不勝感歎,雖無雉獐,以他物可準饍品種數,而旣命勿爲封進之後,則設有所得,雉獐將不敢封進,其在臣下向上之誠,誠甚缺然,竝命隨所得封進,恐爲得宜矣。上曰,雖微,此亦可推移進御,此則勿爲進排,可也。已上朝報
訓鍊都監啓曰,今二月十二日右議政李頤命請對入侍時所啓,先朝溫幸時,御營大將柳赫然以爲,樵蘇後爨云云,命下矣。大駕駐蹕溫陽行宮之後,則當依定奪擧行,而近來山藪濯濯,無草樹成林處,野邑居民之柴路,必於數十里之外,刈取以來云。駐蹕時,炊爨之資,必有苟簡之弊,已極可慮,而況於行路,一邊行軍,一邊樵蘇,其勢急迫,將不免狼狽之患。自前行幸時,一路則炊爨之資,例自所經各邑,使之進排矣。今此行幸時,使各邑依前擧行之意,更令廟堂急速變通,分付於京畿·忠淸兩道監司處,何如?傳曰,允。
備邊司啓曰,以訓鍊都監草記,行幸時,軍兵所用柴草,自所經各邑,依前進排之意,更令廟堂急速變通,分付於京畿·忠淸兩道事,允下矣。近來沿路,柴道甚艱,行軍之時,一邊樵蘇,其勢難行,誠如訓局之啓。今番沿路各站,則使各其邑進排,而兵曹禁軍陣,亦一體施行,大駕駐蹕溫宮後,則依前定奪,自軍門擧行宜當,以此分付兩道,何如?答曰,允。
藥房入診時,整理使權尙游所啓,溫宮旣有墻垣,勿設布帳事,已有定奪矣。沿路宿站,亦皆有墻垣,則依溫宮例,勿設布帳,似或無妨耶。上曰,旣有墻垣,則勿設布帳,可也。尙游曰,但稷山則御室東北面墻垣之外,閭家在於高處,有難毁撤,此處則略設布帳,似宜矣。上曰,閭家,何可毁撤乎?只以布帳周遮,可也。尙游曰,素沙及沙斤川,晝停兩站,旣有帳殿,且有內外作門,似亦不必設布城矣。上曰,晝停所,勿設布城,可也。
又所啓,今此行幸時,內外廏馬,殆近二百匹,馬廏已令造成,馬板當爲排鋪,而當此山野濯濯之日,板子斫取處甚難。且伏聞內廏,以沙土堅築,不爲設板云。溫陽行宮內外御馬廏,以把子疊鋪,上鋪空石,亦可爲一分除弊之道,故敢稟。上曰,馬板勿爲排鋪事,卽爲分付,可也。又所啓,茅山路看審事,有成命,而臣到溫泉後,病勢猶劇,不卽擧行,不任惶悚矣。還朝時,取路茅山,詳細看審,則自稷山由茅山至溫宮,爲六十里,自稷山由天安至溫宮,亦爲六十里有餘,而天安路則甚未坦,茅山路則頗迂曲,彼此遠近相等,而道路險夷則有間,且由茅山則當別設晝停站,此尤不便。先王朝,自溫宮由茅山,不入稷山,直向素沙,仍抵振威,計其路程,爲九十里,而中間兩處晝停站,比大路,雖減一舍,卽今聖候閱歲彌留之餘,不可窮日之力,趲進九十里遠程矣。莫如以已排定之站數,徐徐而行,茅山路則勿爲修治,何如?提調閔鎭厚曰,溫幸決定之日,自上有先朝三日得達之敎,而不能詳對矣,退而考見日記,則戊申年因上候未寧,先王疾馳還宮之時,始有取路茅山之擧,己酉年往還,皆由茅山,似其以便近也。上曰,己酉往還,皆以三日得達矣。鎭厚曰,自溫泉至振威,自振威至果川,皆以三站,而不入天安·水原,每日爲二晝停,則程途頗遠矣。臣頃以每日一站排定事,仰達者,蓋以卽今上候,決不當越站遠涉故也。依前定站,從天安大路而行,實合愼重之道矣。尙游曰,此時雖與夏潦時有異,而或遇雨於中路晝停所,則尤爲可慮,莫如由天安路而行矣。上曰,然則茅山路,勿爲修治,可也。又所啓,伏聞自天安至溫宮,以新路修治事,兵曹判書李健命請對時,有所定奪云,而所謂新路,則多有狹小泥濘之處,曾前舊御路,則無此弊,而知事姜鋧家用山於舊御路近處,御路爲龍虎之故,有樹木長養之事,而今則樹木盡爲枯死,修治不難。卽者忠淸監司,以此意,書報於臣,而新路修治事,旣已定奪,故敢此更稟。上曰,依所達,以舊路修治,可也。又所啓,沙斤川晝停所,及沿路治道時,不得已春秋牟田割入處,種子斗數,回鑾後,使兩道道臣査出,參酌給價似宜,故敢此稟達矣。上曰,依爲之。又所啓,沿路輦過時,路由鄕校之前,則似當有下輦節次,而在前謁聖時,亦爲下輦於香橋,此可據以爲例,而禮曹謄錄,無所載錄,不爲磨鍊云,何以爲之?提調閔鎭厚曰,年前奉御眞,往江華時,路過鄕校,節目中,雖不擧論,而臣與大臣相議,奉御輦稍低以過,而陪從諸臣,皆下馬矣。此等小禮節,節目中,例多落漏,今此行幸時,如過鄕校,則似當卸下駕轎,以人夫低奉以過矣。上曰,鄕校過時,暫卸駕轎,而稍下之,可也。尙游曰,然則暫卸駕轎時,遮日竹索,令典設司待令,何如?上曰,依爲之。又所啓,今番沿路各站,爲慮假家造作之弊,陪從百官,使之留接於閭舍事,旣已定奪,而各宿站,如藥房·廚院·政院·玉堂·摠府等,入直闕內之官,則當在內作門,故使之入處於衙舍及鄕廳等公廨事,排定矣。都監,以內作門周回太廣爲慮,設令衛卒排立稍疎,此則恐無所妨,何以爲之?上曰,衙舍,使之入于內作門內,可也。又所啓,沙斤川晝停所相望處,有黃哥兩班入葬之處,且有常漢塚十餘,而步數則雖不尺量,似在百步之內。臣於來時,分付地方官,其入葬年月,步數遠近,使之詳細牒報,而輦路過去處,則路傍塚墓,曾無掘移之事,何以爲之?上曰,勿爲掘移,可也。又所啓,溫宮內,有兩御室,一則大殿御室,一則大妃殿御室矣。上曰,御室與湯室,相去幾許?尙游曰,大殿御室,則與湯室至近,大妃殿御室,則在大殿御室十餘步,而大妃御室,比大殿御室,間架稍闊,故今番臨御處所,以大妃殿御室,爲定之意,旣已狀聞,而兩御室,俱爲修理以待事,分付而來,但大妃殿御室北邊一柱,乍傾仄而不至大段,若欲修治,則其役亦不易,仍舊姑置之,何如?上曰,姑置之,勿爲修改,可也。又所啓,曾前溫幸時,各邑謄錄,必自京司,預先分付,而節目磨鍊之數,各邑多有未及聞知者,使之斯速知委,而至於御室內,排設諸具,如寢帳案息等物,當自司鑰房次知乎?抑自各其官待令乎?提調閔鎭厚曰,御寢諸具,皆司鑰房備設,外方則只當精塗房壁,鋪以新件地衣而已。若竝陳雜物,則豈不猥褻乎?雖以事體言之,決不可爲也。上曰,此則無自外方待令之事矣。
都提調金昌集所啓,還宮時服色,禮曹當爲磨鍊矣。出宮時,爲羽笠戎服,渡江後,改御絳袍事,已爲定奪,而還宮時,自行宮御絳袍,至江頭下船後,似當還御戎服,敢稟。上曰,還宮時至江頭,亦如出宮時服色,可也。已上備局謄錄
上在昌德宮。停常參·經筵。
申時酉時,日暈。
大殿,政院問安。答曰,知道。中殿·世子宮·嬪宮,藥房·政院問安。答曰,知道。
藥房啓曰,伏聞夜間,聖候熏熱·困惱往來,腹部飽滿之候有加,膈間不淸利,喉乾·脚痺之候未已,寢睡不得安穩云。伏未審朝來,熏熱·困惱,膈間不淸利,喉乾·脚痺之候,其已減歇,而腹部飽滿有加之候,比夜,何如?口淡特甚之候,日益差勝,而眼部患候,亦或有向減之勢乎?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。朝來困惱往來,而腹部飽滿之候未已,膈間不淸利及熏熱·喉乾·脚痺之候,比夜有減,口淡特甚,一向差勝,而眼患無減矣。勿爲入診。
校理朴師益,副校理金在魯,修撰趙觀彬,牌不進,罷職傳旨。傳曰,只推勿罷。
大殿·中殿·世子宮·嬪宮,藥房·政院夕問安。答曰,知道。
謝恩,五衛將閔挺健。
政院啓辭,校理朴師益,副校理金在魯,修撰趙觀彬,更爲牌招,副應敎尹鳳朝,亦爲牌招,推移入直事。傳曰,依啓。朴師益等所遭,元非深嫌之事,而一向撕捱,殊涉過當矣。
右議政李頤命箚子。大槪,乞蒙譴斥,以應天災,附陳微誠,以備裁處事。入啓。答曰,省箚具悉卿懇。饑荒孔棘,災沴又作,憂懼之心,病裏彌深,究厥所以,良由否德,輔弼之臣,何至祈免?箚中陳戒,言甚切至,感歎不已,可不留心焉?下款事,古者君行,太子監國,則今予不許世子隨駕者,不但歸重於守省弊之意,實在其中,依前下敎,只行迎送之禮於江頭,似乎得宜也。卿其安心勿辭,速出視事,以濟時艱。仍傳曰,遣史官傳諭。
副應敎尹鳳朝牌不進,校理朴師益,副校理金在魯,修撰趙觀彬,再牌不進,罷職傳旨。傳曰,只推勿罷。
政院啓曰,近來艱虞孔棘,災異荐疊,八路飢饉之慘,前冬雷電之變,已不勝其憂懼,而昨日淫虹貫日,尤是變異之大者,臣等聚首驚愕,實不知其致此之由也。伏惟殿下,宵旰憂勤,于今四十餘年猶一日,而雖在玉候靜攝之中,未嘗少懈,凡係救災恤民之道,靡不用極,如傷之意,藹然於前後特敎,至於帑藏之捐發,常稅之蠲減,莫非出於至誠惻怛之意,則庶幾視聽自我之天,必有感應之理,而夫何非常之變,至此之極耶?夫人主一念之善,一事之失,亦足干天地之和,致災異之來,則今日之災,雖未指爲某事所召,而竊恐殿下,積年違豫之中,修省寅畏之方,或有所一息間斷而然歟?遇災求言,乃是求助之一端,則不可以文具而忽之,而前冬雷變之時,竝與求言而闕之,終無警動振作之擧,發倉賑饑,非不勤至,而街路之上,餓殍相望,蔀屋之下,愁怨不絶,此雖出於大小群僚,恬憘玩愒,不能精白一心,奉承德意之致,而亦豈非殿下,於政令施措之間,不能實心做去而然歟?且今浴溫之行,出於萬不獲已,實非殿下之樂爲,而適當無前凶歲,未免貽慮於聖念。凡諸扈衛之儀,供億之費,靡不節省,則此外,一毫弊及窮民,事涉豫大者,尤當一切停廢。溫行設科,雖有先朝間行之例,而其時災荒飢饉,必不至若此之甚,況今皇天示譴,警告丁寧,而只爲一時之慰悅,設此彌文之擧,終不免爲妨農害民之歸矣。在昔先朝丁未行幸時,不設科擧,其後筵臣,以今年不爲設科,溫陽之民大悅,陳奏設科之弊,卽此可知。伏願殿下,益加修省,惟以務實爲主,專講保民之政,姑寢貽弊之擧,以示警懼惕慮之意焉。仍伏念,聖上丙枕憂惱之中,遇此驚心之變,其所以修省戒懼之念,益復如何,而臣等區區憂愛之忱,不能自已,敢將膚淺之見,仰贊對越之誠,惶恐敢啓。傳曰,遇災驚懼,方切于中矣。今玆陳啓,亶出憂愛,可不留心焉?行幸後設科慰悅,予未見其不可,而況有先朝已行之例者乎?不可已也。已上朝報
上在昌德宮。停常參·經筵。
自昧爽至辰時,有霧氣。夜一更,流星出柳星下,入南方天際,狀如拳,尾長三四尺許,色赤光照地。
大殿,政院問安。答曰,知道。中殿·世子宮·嬪宮,藥房·政院問安。答曰,知道。
藥房啓曰,伏聞夜間,聖候熏熱·困惱往來,腹部飽滿之候有加,膈間不淸利,喉乾·脚痺之候未已,寢睡不得安穏云。伏未審朝來,熏熱·困惱·膈間不淸利,喉乾·脚痺之候,其已減歇,而腹部飽滿有加之候,比夜,何如?口淡特甚之候,日益差勝,而眼部患候,亦或有向減之勢乎?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。朝來困惱往來,而腹部飽滿之候未已,膈間不淸利及熏熱·喉乾·脚痺之候,比夜有減,口淡特甚,一向差勝,而眼患少無所減矣。勿爲入診。
大殿·中殿·世子宮·嬪宮,藥房·政院夕問安。答曰,知道。
謝恩,兼輔德尹鳳朝。
校理朴師益,副校理金在魯,修撰趙觀彬,牌不進,罷職傳旨。傳曰,禁推。
傳曰,滯囚之弊,外方尤甚,或有累年不決,庾死獄中者,心常愍然矣。今當行幸之日,詎不思疏滯鬱召和氣之道乎?到溫宮後,大臣·三司,會于一處,忠淸·京畿兩道各邑時囚罪人,區別輕重議啓,而罪擬惟輕,務從寬典,至若雜犯死罪,稟旨竝宥宜當,依此擧行。已上朝報
上在昌德宮。停常參·經筵。
巳時,雨雹,狀如榛子。
下直,陰竹縣監李道運。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,聖候熏熱·困惱往來,腹部飽滿之候有加,膈間不淸利,喉乾·脚痺之候未已,寢睡不得安穩云。伏未審朝來,熏熱·困惱,膈間不淸利,喉乾·脚痺之候,其已減歇,而腹部飽滿有加之候,比夜,何如?口淡特甚之候,日益差勝,而眼部患候,一向無減乎?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。朝來困惱往來,而腹部飽滿之候未已,膈間不淸利及熏熱·喉乾·脚痺之候,比夜有減,口淡特甚,一向差勝,而眼患無減矣。勿爲入診。
大司憲李宜顯三度呈辭,入啓。遞差。
司諫李禎翊上疏。大槪,敢陳愚見,冀許溫泉設科,待秋退行事。入啓。答曰,省疏具悉。所陳待秋設科,令廟堂稟處。
京畿監司書目,廣州呈,以執義金幹辭職上疏上送事。啓。答曰,省疏具悉。爾其勿辭,從速上來察職。
大殿·中殿·世子宮·嬪宮,藥房·政院·玉堂夕問安。答曰,知道。
應敎魚有龜牌不進,罷職傳旨,傳曰,只推勿罷。已上朝報
訓鍊都監啓曰,今此溫泉擧動時,隨駕將士等,各持七日糧事,節目啓下矣。許多將士七日糧米,合以計之,則其數不貲,行幸時一時輸運,其勢誠難,今月二十七日別定卜馬軍,預先運致于振威地,仍卽回還,而每哨火兵各一名除出,使之守直,則可無臨時窘急之患,何如?傳曰,允。
兵曹啓曰,溫陽境道路,因事知兼司僕摘奸,勿從舊路,更治新路事,臣李健命,頃日請對時,定奪行會矣。卽接忠淸監司尹憲柱報備局文狀,則舊路雖曰荒廢,別無大段難治之端,只防墻一峴,近爲士夫家所截築,勢難容易打開,而所謂傍路,比舊路雖減五里許,不特修治之難,蓮防築偶坪一路,穿過二馬場許水田,而傍近左右,或儲水成池,或地形低陷,掘泥新築,若値雨水,則泥濘必甚,生事丁寧,頃日整理使下來時,摘奸新舊道路,參量事勢難易,十分消詳,以曾前大路,從便修治,而事知兼司僕,以臆見,瞞告兵曹,以至轉達天聽,致有新事目,而舊路多有墳墓樹木云者,誠極痛駭云。修治舊路,勿從新路事,整理使權尙游榻前陳達,卽爲分付,而事知兼司僕,專管道路,則當詳量便否,從實告知,而今此溫陽舊路,與新路修治之難易便否,與道臣所報,大段相違,而樹木墳墓等說,皆歸虛罔,則其瞞告擅改之罪,殊甚痛駭。當該兼司僕吳翼濟·崔泰寬,令攸司囚禁,嚴覈得情,別樣科罪,臣亦輕信瞞告之言,不能詳實,陳達變改,不勝惶恐之意,敢啓。傳曰,知道。
又啓曰,事知兼司僕吳翼濟·崔泰寬囚禁科罪事,旣已啓下矣。其代,備擬以入,而沿路險夷,不可不更爲看審,新差兼司僕待啓下,卽爲給馬下送,趁速往返之意,分付,何如?傳曰,允,已上兵曹謄錄
有政。吏批啓曰,臺諫闕員,今當差出,而擬望之人乏少,未準限守令,竝擬,何如?傳曰,允。又啓曰,大司憲今當差出,而擬望之人乏少,承旨竝擬,何如?傳曰,允。
吏批,以趙榮福爲獻納,金台壽爲持平,金相稷爲刑曹參議,洪重禹爲奉常正,金九齡爲監察,趙鎭禧爲注書,宋相琦爲內醫提調,趙道彬爲大司憲。
兵批,以李箕翊·李重協爲副司直,李仁復爲副司果。
上在昌德宮。停常參·經筵。
下直,忠淸都事申,寅火堡萬戶朴枝榮。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,聖候熏熱·困惱往來,腹部飽滿·脚痺之候有加,喉乾·膈間不淸利之氣未已,寢睡不得安穩云。伏未審朝來,熏熱·困惱·喉乾·膈間不淸利之氣,其已減歇,而腹部飽滿·脚痺有加之候,比夜,何如?口淡特甚之候,日益差勝,而眼部患候,一樣無減乎?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。朝來困惱往來,而腹部飽滿·脚痺之候未已,膈間不淸利及熏熱·喉乾之候,比夜有減,口淡特甚,一向差勝,而眼患一樣無減矣。勿爲入診。
正言金取魯三度呈辭,入啓。遞差。
政院啓曰,憲府多官,無行公之員,守令有未署經之人,監察茶時,亦至累日,事甚未安。除在外外,呈告未肅拜人員,竝卽牌招,以爲茶時署經之地,何如?傳曰,允。
以濟州牧使賑穀催運事狀啓,傳曰,觀此狀啓,本島劃給穀物,尙不入來云。哀我島民,其將盡劉,而使予年年特加軫念之意,歸於虛奪,思之至此,不覺傷心。其令廟堂嚴飭該道,星火入送,以濟涸轍之急。
謝恩,大司憲趙道彬,掌令趙鳴鳳,持平金台壽。
戶曹判書權尙游上疏。大槪,冒陳區區之忱,仰冀裁處事。入啓。答曰,省疏具悉。今玆隨駕一節,豈不諒世子情理,而不許哉?予意,固有在矣。
接慰官崔宗周入來。
大殿·中殿·世子宮·嬪宮,藥房·政院·玉堂夕問安。答曰,知道。
持平金台壽啓曰,臣於昨年,待罪本府之時,同僚,以姑停李獻英兄弟拔榜之啓,引避退待,處置歸於臣身。臣意,以爲獻英等設標用奸之狀,昭然彰著,則伊時請拔之論,實循公議,其在執法之義,有不可以再試稟處,遽爾姑停,而第念獻章無文,世所共知,乃於風雨倉卒之間,自作自書,而尙有餘力,又書其兄之試券,其間情節,尤涉可疑,則一番更試,似不害於審覈之道。臺臣之姑寢前啓,徐待處分,而更爲發啓,亦不無意見,故臣果不復深思,妄於處置之際,置之立科矣。厥後物議轉激,前啓後發而停論,兩臣終至於呈遞,則臣以當初請出兩臺之人,情勢之難安,固無異同,其何敢冒沒參涉於再發之啓乎?旣不得參涉,則決不可一刻抗顔於臺次,請命遞斥臣職。答曰,勿辭。退待物論。
掌令朴聖輅啓曰,臣於病伏尋單中,卽以茶坐,召牌儼臨,怵分畏義,謹此來詣,而第聞物議,則以臣日昨處置也,旣置僚臺於落科,不卽仍發其論,盛加非斥,臣不勝瞿然之至。當初兩啓,所關俱係不輕,而僚臺不得深量,獨自停論,而終未免爲徑停之歸,而至於更發旣停之啓,似涉偏重,故臣果參以己見,且採公議,而於僚臺則請遞,而於前啓,則仍寢而不傳矣。今於非議之來,無以自解,理難晏然,其何敢一刻仍冒於臺端乎?請命遞斥臣職。答曰,勿辭。退待物論。
校理朴師益牌不進,罷職傳旨,傳曰,只推勿罷。
忠淸監司書目,溫陽呈,以諮議李柬,辭職上疏上送事。啓。答曰,省疏具悉。向來臺言,非出公心,必不爲嫌。疏末陳情,職殊內外,不宜爲辭,爾其勿辭,從速上來察職。
副校理金在魯,修撰李觀彬,牌不進,罷職傳旨,傳曰,只推勿罷。
政院啓曰,中樞府錄事來言,判府事李畬,風病猝重云。係是大臣病患,敢啓。傳曰,卽遣御醫看病,書啓。
玉堂箚子。大槪,目見非常之變,不勝憂畏之忱,略陳芻說,以備澄省事。入啓。答曰,省箚具悉。今玆致異,職由涼德,夙宵憂懼,罔知攸措。縷縷陳戒,語多切實,予甚嘉尙,可不留心焉?行廚供進之物,又減五種,道路修治之際,鞭扑飢民,誠可駭然,各別申飭,毋復有如此之弊。條陳民瘼,已有成命,而搜訪人才事,一體擧行焉。
吏曹啓曰,臺諫有闕,政事取稟。傳曰,再明日爲之。已上朝報。
扈衛廳別將,以大將領敦寧府事意啓曰,臣猥膺守宮之命,而仍聞日昨大臣請對時,以賓廳入直之意,稟達云。第賓廳,比闕內諸司中,處所深僻,不便於檢察禁中,而軍官輩出入之際,亦不無喧擾之弊,以扈衛廳入直,何如?答曰,允。已上備局謄錄
上在昌德宮。停常參·經筵。
下直,金溝縣令李顯祿,加里浦僉使崔東溟,朱乙溫萬戶文星天,龜山僉使金尙重,輸城察訪鄭恒寧。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,聖候熏熱往來,困惱未已,膈間不淸利,腹部飽滿之候有加,喉乾·脚痺之候未已,寢睡不得安穩云。伏未審朝來,熏熱·困惱·喉乾·脚痺之候,其已減歇,而腹部飽滿·膈間不淸利有加之候,比夜,何如?口淡特甚之候,日益差勝,而眼部患候,一樣無減乎?臣等,累日不得入侍,兼有稟定之事,今日與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。朝來困惱往來,而腹部飽滿·膈間不淸利之氣未已,熏熱·喉乾·脚痺之候,比夜有減,口淡特甚,一向差勝,而眼患無減矣。
備邊司粘目,觀此司諫李禎翊上疏云云。車駕親臨設科,必有主客俱困之弊,文武擧子,秋成後命官下送,設場試取,扈駕軍兵乙良,還都後別爲試取,同時放榜事。允下。
府前啓,請還收吳命尹極邊定配,今姑還寢之命,仍前發配事。請還寢李獻英·獻章等覆試之命,竝爲拔去榜中事。措辭竝見上新啓,竝引嫌而退,當初處置,不無所執,再發之啓,何必深嫌,仍寢前啓,意在斟量,到今引嫌,無已太過,請持平金台壽,掌令朴聖輅,竝命出仕。答曰,不允。處置事,依啓。
藥房入診時,賑恤公事及凡係擧動緊急公事外,雖三司言事疏,溫幸前勿爲捧入事,及加出提調問安之外,不爲直宿事,及御醫李時弼入直本院事,及冬至使回還後員役,則勿爲隨來,三使臣仍爲乘馹,復命於幸宮事,榻前定奪。
大殿·中殿·世子宮·嬪宮,藥房·政院·玉堂夕問安。答曰,知道。
謝恩,副校理金在魯。
持平金台壽牌不進,罷職傳旨,傳曰,只推勿罷。
藥房入診時,提調閔鎭厚所啓,春宮隨駕事,前後諸臣,縷縷陳請,而未蒙允許,聖意必有所在,故不敢更爲煩瀆,而大駕在道及到溫後起居之節,不可不連續傳報,而先朝溫幸時,皆無現出處云,此似落漏而然矣。若令陪從承旨正書一通,連次憑拔,以送於守宮承旨,以爲轉達之地,則恐爲得宜,故敢達。上曰,依爲之。
藥房入診時,都提調金昌集所啓,擧動後,或有外方差使員之上來者,若路由行在所,則下直肅拜,似爲便順,而不然者,則賑政方張之日,守令下直於行在所,似或有弊矣。提調閔鎭厚曰,差使員下去時,大殿外,元無肅拜之事,若循例肅拜於行在所,則遲滯有弊,若不爲肅拜,則朝家何以知其來去乎?頃日承旨,以除職人肅謝事,陳達定式,此亦宜有定式之擧矣。上曰,宜有下直肅拜之擧,而往來有弊,何以則爲好耶?金昌集曰,雖不無弊端,肅拜下直,自是不可廢之,自下不敢擅便,而請除矣。提調閔鎭厚曰,差使員旣爲上來,肅拜於行宮,還入京中,竣事後,又爲下直於行宮,則誠不無其弊,若竝除上來下去肅拜之節,而令該掌之司受其所納後,以事竣還送之意,堂上作爲草記,付撥便呈于行宮,則未知何如?上曰,如是則似爲便好,依爲之。已上朝報
留都大將啓曰,在前溫泉行幸時,留都大將擧行凡事,隨時稟定,別無節目啓下之規,而今番則靜攝之中,有不敢續續陳稟,凡諸擧行節次,依兵曹啓下節目,議于留都大臣後,別單書入之意,敢啓。傳曰,知道。
都提調金昌集所啓,擧動時所過漢江,果川冠岳山,稷山聖居山及溫井等處,例有設祭之事矣。漢江·冠岳,則自京差送祭官,聖居山設祭,則以守令,差定祭官,溫井祭官,陪從官中差出,何如?上曰,依爲之。提調閔鎭厚曰,然則聖居山及溫井祭物,皆自本道備設乎?上曰,然矣。
提調閔鎭厚所啓,南漢山城軍餉米,近來久無移轉之事,多有紅腐之弊,頃者京畿監司啓聞請得,而朝家所許給者,亦不優多矣。各邑穀物些少,無以遍及,故如束伍軍兵等流亡者相續云。儻以陳久米一千石,依例除耗,許貸於守禦廳,分給此輩,而又自本廳,收捧充上,則垂死之軍兵,庶可救得,而陳久之軍餉,亦有改色之道,故敢達。上曰,依爲之。都提調金昌集所啓,今此擧動時,禁軍及都監馬兵,一時渡涉,則必有紛沓之弊,禁軍先令渡江,馬兵則大駕詣西氷庫船所後,亦令先渡,何如?上曰,依爲之。
備邊司啓曰,今此溫泉行幸,凡事務從簡約事,屢有聖敎,故陪從數員,比前例稍減之意,旣已定奪矣。卽見各司陪從擧案,則宗親府隨駕堂上及各差備進去堂上,竝爲十一員,外朝宰臣有兼帶人,竝皆兼進,則宗班不宜異同,而但班列太疎,亦涉未安,隨駕堂上五員中,都正二員,恐當減下,兩醫司醫官各一人,以軍門左右廂救療官進去,則凡於行朝藥物進排之際,亦可以兼察,典醫監·惠民署陪從官兩人,則竝爲減下,以除一分之弊宜當,以此分付,何如?答曰,允。又啓曰,溫泉駐蹕後,各營各司,日用樵柴,極爲浩多,盡出於民結,則各邑飢民,亦難支堪,故安眠島榛莾茂盛,雜木之屈曲,不中於造船之用者亦多云。若審擇斫伐,附近邑鎭兵防船,載運於溫陽最近浦口,則可以補用,故忠淸水使下直時,自本司分付,使之預爲料理,而松材則雖枯死小枝,切不可侵犯事,申飭矣。若無啓下公事,莫重禁松之地,外方必難擧行,以此分付忠淸監司·水使,何如?答曰,允。已上備局謄錄
提調閔鎭厚所啓,前哨官洪碩重就拿之後,差遣交代哨官,使之摘奸,則文書所付之外,有皮雜穀八十餘石,南草·淸蜜各小許云。雖未知査事之終如何,而旣已會外之物,置在官庫而現露,則法當屬公,自守禦廳屬公之意,敢達。上曰,依爲之。以上守禦廳謄錄
留都大將啓曰,頃於筵中,因兵曹判書李健命所達,各營標下作隊中,預爲私習事,命下矣。今二十八日,令摠戎廳中軍趙以健,出往弘濟院,齊會各營將官及作隊軍,私習設行之意,敢啓。傳曰,知道。訓局謄錄
上在昌德宮。停常參·經筵。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,聖候熏熱·困惱往來,腹部飽滿之候有加,膈間不淸利及喉乾·脚痺之候未已,寢睡不得安穩云。伏未審朝來,熏熱·困惱,膈間不淸利,喉乾·脚痺之候,其有減歇,而腹部飽滿有加之候,比夜,何如?口淡特甚之候,日益差勝,而眼部患候,亦或有向減之勢乎?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。朝來困惱往來,而腹部飽滿之候未已,膈間不淸利及熏熱·喉乾·脚痺之候,比夜有減,口淡特甚,一向差勝,而眼患無減矣。勿爲入診。
府前啓,請還收吳命尹極邊定配,今姑還寢之命,仍前發配事。請還寢李獻英·獻章等覆試之命,竝爲拔去榜中事。措語竝見上新啓,臣卽伏聞昨日筵中,因大臣陳達,有三司言事之疏,溫幸前,勿捧之命,臣不勝駭惑之至。在國家之置三司,乃所以授耳目之寄,畀論思之責,使之隨事爭論,匡救闕失,則其不可一日無言也,明矣。當此艱虞溢目,災異孔慘之時,雖日下求助之敎,尙患言路之不廣,豈可申之以禁令,以絶言事之路乎?今此筵奏,雖出於慮妨調攝之意,如有事關時政緊急可言者,而拘於此禁,不得論列,則其損國體貽後弊,有不可勝言,請還收三司言事疏勿捧之命。答曰,不允。
大殿·中殿·世子宮·嬪宮,藥房·政院·玉堂夕問安。答曰,知道。
傳曰,錦洲君惟亨,年迫上壽,誠是稀有,特爲變品超資。已上朝報。
有政。吏批啓曰,因本曹草記,宗班明義以上年八十人員,特爲加資事,命下矣。卽今宗班明義以上,年八十九十人員,別單書入之意,敢啓。傳曰,知道。
吏批,以李重協爲正言,宋必恒爲持平,李宜顯爲禮曹參判,洪禹賢爲恩津縣監,孟淑夏爲監察,金槹爲栗峯察訪,元次周爲柒原縣監,承文著作單金履萬。
兵批,以金之衡爲訓鍊習讀,李宜顯爲副司直,金取魯爲副司果。
上在昌德宮。停常參·經筵。
卯時,雨雹,狀如大豆。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,聖候熏熱·困惱往來,腹部飽滿之候有加,膈間不淸利,喉乾·脚痺之候未已,寢睡不得安穩云。伏未審朝來,熏熱·困惱,膈間不淸利,喉乾·脚痺之候,其已減歇,而腹部飽滿有加之候,比夜,何如?口淡特甚之候,日益差勝,而眼部患候,一樣無減乎?昨夕伏聞入侍醫官所傳之言,蒼朮膏作丸,當否議定事,下敎云。臣等,與諸御醫商議則皆以爲,蒼朮膏,以日暖,易爲味變,有作丸之議,而終不如作丸進御之爲愈云。一劑分作四劑,間五日劑入,則似無味變之慮,依前入診定奪,大駕到溫宮後,連續劑入爲宜,今日與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。朝來困惱往來,而腹部飽滿之候未已,膈間不淸利及熏熱·喉乾·脚痺之候,比夜有減,口淡特甚,一向差勝,而眼患無減矣。勿爲入診。
府前啓,請還收吳命尹極邊定配,今姑還寢之命,亟令仍前發配事。請還寢李獻英·獻章等覆試之命,竝爲拔去榜中事。請還收三司言事疏,勿捧之命事。措辭竝見上新啓,新除授持平宋必恒,以道路橋梁摘奸事,時在忠淸道溫陽地,請斯速乘馹上來事,下諭。答曰,不允。宋必恒竣事後,自當上來,勿爲下諭。
大殿·中殿·世子宮·嬪宮,政院·玉堂夕問安。答曰,知道。
館學儒生趙謙彬等上疏。大槪,請以先正臣文元公金長生,從祀文廟,以光斯文,以光聖德事。入啓。答曰,省疏具悉。爾等居首善之地,爲先正繼陳從祀文廟之請,尊賢之誠,深用嘉尙,日昨六道儒生疏批中所云,意固有在,殊異於向來留難矣。已上朝報
備邊司郞廳,以左右相意啓曰,溫泉行幸站數,當初備局節目,以果川·水原·振威·稷山·天安五處宿所,磨鍊啓下矣。其後兵曹路程記啓下時,誤謄舊謄錄,以天安晝停磨鍊云,故使之更令稟啓,改付標,卽伏聞有一日宿所,貽弊多矣,依前啓下擧行宜當之敎云。蓋吉行,日五十里,師行三十里,古之制也。五十里三十里之間,無可止宿,則雖不得不前進,今無趁日及期之事,而何可徒以小弊,逐日駕行五十里之外乎?且宿所與晝停之間,所省弊端,不至大端,而連三日動駕二站,決知有妨於調攝之道,臣等伏不勝悶慮之至。今此擧動,專爲湯浴,而未試之前,聖候小損於道路,群下之焦遑煎迫,有不可無,而在聖人愼疾之道,豈可不深思却顧,以冀萬全之福乎?天安晝停,依該曹所稟,更命以宿所改付標,何如?答曰,允。已上備局謄錄
上在昌德宮。停常參·經筵。
自卯時至辰時,有霧氣。巳時至未時,日暈。
下直,天水僉使金峻錫,羅老島萬戶安福隆,椒島僉使李鴻臣,遂安郡守申慶弼,柒原縣監元次周,天城萬戶韓成一,淸江萬戶李尙萬,善績僉使孫昌瑞,平南萬戶李世晃,栗峯察訪金槹,恩津縣監洪禹賢,方山萬戶梁翁福。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,聖候熏熱·困惱往來,腹部飽滿之候有加,膈間不淸利,喉乾·脚痺之候未已,寢睡不得安穩云。伏未審朝來,熏熱·困惱·膈間不淸利·喉乾·脚痺之候,其已減歇,而腹部飽滿有加之候,比夜,何如?口淡特甚之候,日益差勝,而眼部患候,一樣無減乎?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。朝來困惱往來,而腹部飽滿之候未已,膈間不淸利及熏熱·喉乾·脚痺之候,比夜有減,口淡特甚,一向差勝,而眼患無減矣。勿爲入診。
府前啓,請還收吳命尹極邊定配,今姑還寢之命,亟令仍前發配事。請還寢李獻英·獻章等覆試之命,竝爲拔去榜中事。請還收三司言事疏,勿捧之命事。措辭竝見上新啓,道路者,行旅之所共由,而屢經行幸之路,事體尤重,非一人私自改易也,明矣。知事姜鋧,以其先壠,移卜於溫陽御路之傍,故欲爲廣占禁護之計,築阜浚渠,遮絶平坦舊路,塹山堙谷,別開一條新逕,事之可駭,莫此爲甚。整理使旣已目覩於摘奸之時,面陳於登對之日,則其在重御路杜後弊之道,終不可置而不論,請知事姜鋧,罷職不敍。答曰,不允。末端事,依啓。
吏曹口傳政事,以朴弼正爲兵曹正郞。
大殿·中殿·世子宮·嬪宮,藥房·政院·玉堂夕問安。答曰,知道。
館學儒生趙謙彬等上疏。大槪,臣等於聖批之下,益仰我殿下崇儒重道之至意,而猶未蒙快賜允許,臣等欽頌之餘,繼以抑鬱,玆敢更申前請,冀恢睿斷,亟擧縟禮,以幸斯文事。入啓。答曰,省疏具悉。先正道德,予豈不知?尙此留難,蓋出愼重,而中外章甫,合辭同聲,文廟腏食之請,閱累十年而彌懇,則公議所在,槪可見矣。不必待臨溫致祭之日,故特允所請,其令禮官亟擧縟儀焉。
京畿監司書目,驪州呈,以判府事李畬上疏上送事。啓。答曰,省疏具悉卿懇。日昨聞卿所患不輕,慮念未已也。不得遂願,蓋緣疾勢如此,有何所傷?卿其須體至意,安心勿辭,亦勿待罪,益加善攝。仍傳曰,遣史官傳諭。
兵曹口傳政事,以李思周爲假內乘。已上朝報
工曹啓曰,今此擧動,西氷庫渡涉時,御船·粧船及各樣應把船,別單書入,而許多軍兵及各司下人爭渡之際,不無雜亂之弊,量其人馬容載,計其船隻,分排整齊,俾無紛爭墊溺之患,以此分付軍門及各司,而如有違令爭船者,□□軍兵上□□□卽□□□甚者,入啓論罪,何如?傳曰,允。已上兵曹謄錄
兵曹啓曰,今此溫幸敎是時,侍衛及王世子陪衛,內外司入直,本曹郞官,不可不備員,而假郞廳,必須移拜臺職,其代,令該曹以在京無故人,口傳差出,使之卽爲察任,何如?傳曰,允。吏曹謄錄郞廳趙有臣書。金光國校。
上在昌德宮。停常參·經筵。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,聖候熏熱·困惱往來,腹部飽滿·膈間不淸利·喉乾·脚痺之候未已,寢睡不得安穩云。春雨頻仍,日候陰濕,伏未審朝來,諸症候比夜減歇,而口淡特甚之候,日益差勝,而眼部患候,一樣差減乎?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。朝來困惱往來,腹部飽滿之候未已,膈間不淸利及熏熱·喉乾·脚痺之候,比夜有減,口淡特甚,一向差勝,而眼患無減矣。勿爲入診。
護軍李汝玉,全羅左水使,遞來。
假注書徐宗廈出使,代以趙文命爲假注書,李泰和有頉,代以李倚天爲假注書,假注書趙文命有頉,代以鄭必寧爲假注書。
謝恩,獻納趙榮福。
兵曹口傳政事,以安世煜爲永宗僉使。
大殿·中殿·世子宮·嬪宮,藥房·政院·玉堂夕問安。答曰,知道。已上朝報
禮曹啓曰,命下矣。文元公金長生從祀文廟之請,實出士林公共之論,數十年來,京外章甫相繼陳章,愈往愈切,今幸斷自宸衷,快降兪音,斯文盛擧,莫大於此,凡在瞻聆,孰不欽仰?取考前例,則壬戌年宋朝四賢我朝兩賢陞配時,以東西廡恐有狹窄之患,本曹堂上,與成均館堂上,有同詣奉審之擧,而今則以壬戌年十位黜享,甲午年宋朝六賢陞配殿內之故,兩廡皆有餘地。別無更審之事,從祀吉日,問於日官,則五月二十日爲吉云。前一日告由於大成殿,自前陞配之時,例有遣禮官賜祭及敎書於本家祠堂之規,又於從祀翌日,頒敎八方,今亦依此施行,他餘節目,回鑾後磨鍊擧行,何如?傳曰,允。已上禮曹謄錄
禁衛營啓曰,今三月初三日溫泉擧動時,水營標下軍兵作隊,使各其營哨官,率領移屬留都事,自兵曹節目啓下矣。本營各色標下軍兵六百二十六名,作爲五哨,使把摠李重國,哨官尹選·劉廷佐·李萬杓·卞世傑·張世良,敎鍊官金昌福·朴東輔,旗牌官高萬福·魚震海等,率領移屬留都大將,本營則千摠·把摠·哨官·敎鍊官各一員,輪回率領標下軍四十名·別破陣二名入直,火藥庫一員,輪回率領別破陣十五名入直,其餘諸將官等,依定奪留待本營之意,敢啓。傳曰,知道。禁衛營謄錄
上在昌德宮。停常參·經筵。
下直,永宗僉使安世煜。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,聖候熏熱·困惱往來,腹部飽滿·膈間不淸利·喉乾·脚痺之候未已,寢睡不得安穩云。宿雨快晴,伏未審朝來,諸症候比夜,何如?口淡特甚之候,日益差勝,而眼部患候,一樣無減乎?今日臣等,與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。朝來困惱減歇,而腹部飽滿之候未已,膈間不淸利及熏熱·喉乾·脚痺之候,比夜有減,口淡特甚,一向差勝,而眼患無減矣。勿爲入診。
明日溫泉擧動時,大駕出宮,初嚴辰初三刻,二嚴辰正二刻,三嚴巳初一刻,王世子出宮正時,辰正二刻,開門,罷漏後。
慶尙監司書目,河陽縣監李宜璋,受由上京,身病沈重,無意還任,不得已罷黜事。
政院啓曰,因侍講院草記,宮官,令政院稟旨變通事,允下矣。輔德尹陽來,兼司書洪啓迪,奉命出去,合有變通之道,何以爲之?敢稟。傳曰,竝改差。又啓曰,因本院啓辭,輔德尹陽來,兼司書洪啓迪改差事,命下矣。政官,所當牌招開政,而今日乃國忌正日,何以爲之?敢稟。傳曰,開政。
大殿·中殿·世子宮·嬪宮,藥房·政院·玉堂夕問安。答曰,知道。
判府事趙相愚箚子。大槪,敢暴廢禮慢命之罪,冀蒙譴斥事。入啓。答曰,省箚具悉卿懇。所陳之言,可不留心焉?卿之所患,予所詳知,不得進參,有何所傷?卿其安心勿辭,亦勿待罪。仍傳曰,遣史官傳諭。
政院啓曰,卽者四學儒生沈鳳威等,陳疏到院,觀其大槪,則以敦問儒賢撤黜諛祠爲辭,而今日以國忌正日,不得捧入之意,累次往復,則儒生等以爲,四學多士之疏,與館學疏無異,不可退去云云,反覆爭執,終無退去之意,此上疏何以爲之?敢稟。傳曰,入之。入之,答曰,省疏具悉。今玆疏陳,出於尊賢之誠斥邪之意,深用嘉尙。至於載之後車之說,予意本自如此,而疏中毋惑於源流,事猶未釋然云者,大是意思之外也。削撤事,令該曹稟處。已上朝報
有政。吏批,判書成李晩進,參判鄭澔在外,參議李澤進。以朴弼正爲兵曹佐郞。
吏批啓曰,本曹郞官及春坊闕員,今當差出,而擬望之人乏少,外任竝擬,何如?傳曰,允。
以權世恒爲輔德,金在魯爲兼司書,金在魯爲吏曹佐郞,具益亨爲禮曹佐郞,鄭復先爲工曹正郞,洪禹岳爲河陽縣監。李師德單付奉常副奉事,朴世登單付兼春秋。
上在昌德宮。停常參·經筵。
下直,柔遠僉使金益鳴,文山萬戶金昌遠,水山萬戶梁有成。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間聖候熏熱困惱往來,腹部飽滿·膈間不淸利及喉乾·脚痺之候未已,寢睡不得安穩云,伏未審朝來,諸症候,比夜,何如?口淡特甚之候,日益差勝,眼部患候,一樣無減乎?彌歲靜攝之餘,今將動駕遠行,臣等益不勝憂煎之至。卽與諸醫入診,詳察症候,宜當,敢此問安,竝爲仰稟。答曰,知道。朝來困惱減歇,而腹部飽滿之候未已,膈間不淸利及熏熱·喉乾·脚痺之候,比夜有減,口淡特甚,一向差勝,眼患無減矣。勿爲入診。
大駕·王世子詣津頭,入幕次後,藥房·政院·玉堂·二品以上·六曹問安。答曰,知道。
大駕詣果川,入幕次後,大殿,藥房·政院·玉堂·二品以上·六曹問安。答曰,知道。
大駕詣船所時,凡係上候小報,一如朝報例,令侍講院兼官看檢,書達于東宮事。定奪。
成均館官員,以知館事意啓曰,今三月初三日,儒生課試,當爲設行,而溫泉擧動相値,限內不得爲之之意,敢啓。傳曰,知道。
傳曰,到果川境,民人等觀光者,羅卒等持杖驅逐,皆吾百姓,而如是毆打,殊甚不當,故纔已禁斷矣。自今以後,路傍觀光之民,切勿驅逐事,更加申飭。
大殿,藥房·政院·玉堂夕問安。答曰,知道。
自辰時至未時,日暈。已上朝報
備邊司啓曰,晝停站雖有勿設布城之命,而宿所站,則元無一體分付之事矣。卽者果川站,不設布城,故問其曲折,則整理使以勿設之意,別爲行關,以致如此云。整理使權尙游,初不明白定奪,而遽爾行關勿設,誠甚疎漏,從重推考,前路宿所站,則依前例設布城事,急速分付,何如?答曰,允。
上御西氷庫船所,兵曹判書李健命請對入侍時,李健命所啓,朝家因年凶,今年各當騎步布,限秋成前,一倂折半退捧事,行會諸道矣。番布則依此擧行,而上番軍,常付戶首一名·保人三名,收其番價,兩朔立役,例也,而今於折半命下之後,當番上來立役者,以其番布不得準捧之故,勢難兩朔立役云。所收番布,一例折半則勒定兩朔之番,宜乎稱冤,若爲一朔立番,而其餘一朔,更令秋成後立番,則番次掣肘,今使上番之軍,一朔立番而罷歸,其餘一朔,則自京給價雇立後,立番人折半,未捧番布,則依他納布類,待秋徵捧上送,以充自京雇立之價,其中自願兩朔立番,而秋後折半退捧者,下去徵捧,則仍使立番,似爲便當矣。三月當今方立番,故欲爲草記,而動駕前數日,凡干公事,政院不爲捧入,此時煩達,極知未安,而不可遲延,以此意急速行會於諸道,何如?上曰,依爲之。已上備局謄錄
上在水原行宮。
大殿,藥房·政院·玉堂·二品以上·六曹·大司憲問安。答曰,知道。
藥房啓曰,伏聞夜間聖候熏熱·困惱減歇,腹部飽滿,膈間不淸利,脚痺之候未已,喉乾之候,不至大段,寢睡差勝云。臣等終宵憂煎之中,不勝忻幸之至。伏未審朝來,諸症候益復減歇乎?昨日夕水刺所進,在近來最多,口淡特甚之候,漸臻差勝,而眼部患候,亦或有向減之勢乎?今日臣等與諸醫入診,詳察症候,宜當,敢此問安,竝爲仰稟。答曰,知道。朝來熏熱·困惱·喉乾之候差減,而腹部飽滿未已,膈間不淸利,脚痺之候,比夜減歇,口淡特甚,漸益差勝,而眼患一樣無減矣。勿爲入診。
大駕詣沙斤川晝停所,入幕次後,藥房·政院·玉堂問安。答曰,知道。
政院啓曰,領府事尹趾完,祗迎于沙斤川路次,係是大臣去就,敢啓。傳曰,知道。
院前啓,請還收罪人河減死定配之命,更加嚴刑得情,依律處斷事。請還收權卨發配之命,仍令王府嚴鞫得情,快正王法事。請高城楡岾寺及他處御室設醮處,令諸道監司一倂撤毁禁斷事。措辭竝見上入啓。答曰,勿煩。
府前啓,請還收吳命尹極邊定配,今姑還寢之命,亟令仍前發配事。請還寢李獻英·獻章等覆試之命,竝爲拔去榜中事。措辭見上入啓。答曰,勿煩。前啓,三司言事疏,勿捧之命,還收事,停啓。
政院啓曰,判府事徐宗泰,欲爲隨往溫泉,以私行下來云。係是大臣去就,敢啓。傳曰,給馬,可也。
大駕在沙斤川晝停所時,藥房口傳啓曰,連日勞動,今日站亦頗遠,聖候,若何?臣等不勝憂慮之至,卽與諸醫入診,詳察症候,何如?惶恐敢啓。傳曰,氣候少無不平之事矣。勿爲入診。
大駕詣水原宿所入幕次後,藥房·政院·玉堂·二品以上·六曹·大司憲問安。答曰,知道。藥房口傳啓曰,今日道路頗遠,風氣亦不佳,聖候,若何?臣等不勝憂慮之至,惶恐敢啓。傳曰,卽今氣候一樣,無不平之事矣。
明日動駕時,初吹辰正二刻,再吹巳初初刻,三吹巳初二刻。
政院啓曰,卽刻留院承旨狀啓來到,而考其時刻,則今日辰時成貼,酉時始到,擺撥稽滯之狀,誠極可駭。當該稽傳撥將,令本道劃卽査出,治罪事分付,而本道監司,亦有不能檢飭之失,推考警責,何如?傳曰,允。
大殿,藥房·政院·玉堂夕問安。答曰,知道。以上朝報
上在振威行宮。
大殿,政院·玉堂·二品以上·六曹·大司憲問安。答曰,知道。
藥房啓曰,伏聞夜間聖候熏熱·困惱,喉乾之候減歇,腹部飽滿,膈間不淸利,脚痺之候未已,寢睡差勝云。伏未審朝來,腹部飽滿·膈間不淸利及脚痺之候,亦有所減乎?口淡特甚之候,日益差勝,而眼部患候,亦或有向減之勢乎?今日臣等與諸醫入診,詳察症候,宜當,不勝終宵憂慮,敢此問安,竝爲仰稟。答曰,知道。朝來腹部飽滿未已,而膈間不淸利,脚痺之候,比夜有減,口淡特甚,漸益差勝,而眼患一樣矣。勿爲入診。
留都所書目,今月初四日,宮城內外無事事。
院前啓,請還收罪人河減死定配之命,更加嚴刑得情,依律處斷事。請還收權卨發配之命,仍令王府嚴鞫得情,快正王法事。請高城楡岾寺及他處御室設醮處,令諸道監司一倂撤毁禁斷事。措辭竝見上入啓。答曰,勿煩。
府前啓,請還收吳命尹極邊定配,今姑還寢之命,亟令仍前發配事。請還寢李獻英·獻章等覆試之命,竝爲拔去榜中事。措辭竝見上新啓,在前宗班問安,元無承旨進去之規,而再昨果川縣問安之時,承旨矇然進參,及到本府,始知無可據前例,初頗持難,而因宗班催促,復爲出待,終難免不察之失,請當該承旨,從重推考。答曰,勿煩。
右議政李頤命箚子。大槪,敢陳淺見,冀蒙裁幸事。入啓。答曰,省箚具悉卿懇。箚辭誠甚得宜,竝依此擧行,而箚末兩款,當留心焉。仍傳曰,遣史官傳諭。
同副承旨李秉常上疏。大槪,臣於宗親府囚禁院吏之事,已難晏然,且於憲府請推當該之啓,尤不可獨自倖免,乞賜鐫遞,以靖私義事。入啓。答曰,省疏具悉。爾其勿辭察職。
大駕詣振威宿所後,藥房·政院·玉堂·二品以上·六曹·大司憲問安。答曰,知道。
傳曰,只有承旨一員,不可無變通之道,依臺啓推考,竝卽牌招。
明日大駕動駕時,初吹辰正一刻,再吹辰正二刻,三吹辰正三刻。
左副承旨李聖肇,右副承旨安重弼,牌不進,罷職傳旨。傳曰,只推勿罷。
政院啓曰,因右議政箚子,先正臣文正公宋時烈墓,遣近侍致祭事命下,而卽今廳中一空,只有臣李秉常,無以推移進去,何以爲之?敢稟。傳曰,右副承旨進去。
大殿,藥房·政院·玉堂夕問安。答曰,知道。
備忘記,卿之向來引嫌出城,實涉太過,故已諭予意,而莫回遐心,心常缺然矣。昨因喉院陳達,雖有給馬之命,而卿元無不安之端,安心隨駕事,卽遣史官,傳諭于徐判府事。
備忘記,昨因政院陳達,知卿來迎道左,心甚欣喜,而不卽聞知,未得一見,還切恨歎也。目今災荒孔慘,而國儲罄竭,不得盡意於救民,予甚愍然。元老大臣,於救民之責,必不無所思者,卿宜以聞,用副予意事,遣史官傳諭于尹領府事。
傳曰,明日則爲兩站,而午後則風勢必不好,擧動時刻,進定改付標事,分付。
明日動駕時,初吹卯正一刻,二吹卯正三刻,三吹辰初一刻。已上朝報
上在稷山行宮。
夜一更,月入東井星。
大殿,政院·玉堂·二品以上·六曹·大司憲問安。答曰,知道。
藥房啓曰,伏聞夜間聖候熏熱·困惱·喉乾之候減歇,腹部飽滿·膈間不淸利·脚痺之候未已,寢睡一向差勝云。伏未審朝來,腹部飽滿·膈間不淸利·脚痺之候,亦有所減乎?口淡特甚之候,日益差勝,而眼部患候,亦或有向減之勢乎?今日臣等與諸醫入診,詳察症候,宜當,不勝終宵憂慮,敢此問安,竝爲仰稟。答曰,知道。朝來腹部飽滿·膈間不淸利·脚痺之候,比夜減歇,口淡特甚,漸益差勝,眼患無減矣。勿爲入診。
大駕詣所沙晝停所,入幕次後,藥房·政院·玉堂問安。答曰,知道。
記事官金濰書啓,臣承命馳往于本縣邑內判府事徐宗泰所到處,傳宣聖旨,則以爲,臣之力疾爲行,謹隨屬車之後者,區區下忱,祗欲於聖上臨溫試沐後,趁時承聞問安矣。伏聞聖駕就道以來,寢睡之節顯勝,群情欣忭,何勝爲言?昨者賤臣行止,至達天聽,乃有給馬之命,而不敢祗承,方深悚懼,玆又意外,史官臨宣聖諭於村廬,敦釋備至,命以隨駕,臣益不勝惶戰感泣之至。臣之頃來無前誤事之罪,實爲深重,雖荷聖恩,至今寬暇,而顧臣情迹,旣萬無强顔冒進之理,疾病近益沈篤,不能行步,又無趨詣班行之路,違遨恩旨之罪,實合誅譴,伏地兢隕,不知所達云矣,敢啓。傳曰,一向引嫌,終涉太過,依遵前旨,安心隨駕事,更往傳諭。
府前啓,請還收吳命尹極邊定配,今姑還寢之命,亟令仍前發配事。請還寢李獻英·獻章等覆試之命,竝爲拔去榜中事。措辭見上入啓。答曰,勿煩。
院前啓,請還收罪人河減死定配之命,更加嚴刑得情,依律處斷事。請還收權卨發配之命,仍令王府嚴鞫得情,快正王法事。請高城楡岾寺及他處御室設醮處,令諸道監司一倂撤毁禁斷事。措辭竝見上入啓。答曰,勿煩。
大駕,詣稷山宿所,入幕次後,藥房·政院·玉堂·二品以上·六曹·大司憲問安。答曰,知道。
大殿,藥房·政院·玉堂夕問安。答曰,知道。
藥房口傳啓曰,今日道里稍遠,風氣亦甚不佳,聖候若何?臣等不勝憂慮之至,惶恐敢啓。傳曰,無不平之候矣。
明日動駕時,初吹辰正一刻,二吹辰正二刻,三吹辰正三刻。
謝恩,注書趙鎭禧。已上朝報
吏曹啓曰,因右議政李頤命陳箚,今此溫泉行幸時,所經畿邑及湖西一道,年八十人,令本道抄啓,竝賜老職之資事,命下矣。考見丁未·戊申兩年謄錄,則所經畿邑及湖西一道,年八十以上,勿論士族·常漢,竝命加資矣。今亦依先朝舊例擧行,而曾前八十推恩之類,今年若滿九十,則當在加階中,固無可論,至於八十陞資後,年紀未滿九十者,則似不當一體施行,而今此優老之擧,出於慰悅之意,雖與常例有異,事係恩典,自下不敢擅便,上裁,何如?傳曰,雖與常例有異,一體施行。吏曹謄錄
上在天安行宮。
夜一更,月入鬼星。
大殿,政院·玉堂·二品以上·六曹·大司憲問安。答曰,知道。
藥房啓曰,伏聞夜間聖候熏熱·困惱·喉乾之候減歇,腹部飽滿·膈間不淸利·脚痺之候未已,寢睡一向差勝云。伏未審朝來,腹部飽滿·膈間不淸利及脚痺之候,亦有所減乎?口淡特甚之候,日益差勝,而眼部患候,亦或有向減之勢乎?今日臣等與諸醫入診,詳察症候,宜當,不勝終宵憂慮,敢此問安,竝爲仰稟。答曰,知道。朝來腹部飽滿·膈間不淸利·脚痺之候,比夜有減,口淡特甚,漸益差勝,眼患無減矣。勿爲入診。
院前啓,請還收罪人河減死定配之命,更加嚴刑得情,依律處斷事。請還收權卨發配之命,仍令王府嚴鞫得情,快正王法事。請高城楡岾寺及他處御室設醮處,令該道監司一倂撤毁禁斷事。措辭竝見上新啓,昨日大駕至素沙晝停所,未及降輿之際,後廂禁旅,失其隊伍,橫突班行之間,人馬環遝,至有墮倒致傷者,軍容不整,所見可駭,主管將臣,終難免不能檢束之失。請兵曹判書李健命,推考。答曰,不允。末端事,依啓。
府前啓,請還收吳命尹極邊定配,今姑還寢之命,亟令仍前發配事。請還寢李獻英·獻章等覆試之命,竝爲拔去榜中事。措辭竝見上入啓。答曰,勿煩。
記事官金濰書啓,臣承命往于振威邑內判府事徐宗泰所到處,傳宣聖旨,則以爲,萬萬意外,伏承恩諭,又下重有隨駕之命,臣五情震悸,繼以涕泣,罔知所以自措。臣雖荷聖度寬大,有此恩顧過渥,在臣道理,負罪旣重,何敢有所自恕,復以抗顔趨朝爲念?且臣不能運步之病苦劇,無以進身班行,重犯違慢,罪合萬殞,伏地戰懍,祗俟威命云矣,敢啓。傳曰,知道。
大駕詣天安宿所後,藥房·政院·玉堂·二品以上·六曹·大司憲問安。答曰,知道。
留都所書目,今月初六日,宮內外無事事。
傳曰,忠淸監司及差使員等,竝於明日,來待溫陽行宮事,分付。
備忘記,予之敦召卿,凡幾造矣,只緣予誠未孚禮未盡,漠然無造朝之期,曷勝愧恧?昨年別諭之後,切欲更加勉諭,期回遐心,而適會予疾添加,呻吟度日,有志未果,益用缺然矣。一自浴溫初定以爲,卿之德容可見,予之必致之心可遂,心自欣幸,屈指企待,今予來此,思想冞切,特遣史官,諭予至意,卿須體諒,安心偕來,用副予虛佇之望事。遣史官傳諭于左贊成。
大殿,藥房·政院·玉堂問安。答曰,知道。
明日動駕時,初吹辰正一刻,二吹辰正二刻,三吹辰正三刻。
吏曹口傳政事,兼春秋單柳綎。
謝恩,兼春秋柳綎。已上朝報
政院啓曰,上番翰林兪拓基,以左贊成權尙夏處傳諭事,今方奉命出去,他史官當爲替直,而待敎崔守範守宮,兼春秋無一人陪從者,兵曹兼春秋朴世登,今姑減下,令該曹卽爲口傳差出,何如?傳曰,允。吏曹謄錄
上在溫陽行宮。
大殿,政院·玉堂·二品以上·六曹·大司憲問安。答曰,知道。
藥房啓曰,伏聞夜間聖候熏熱·困惱·喉乾之候減歇,腹部飽滿·膈間不淸利·脚痺之候未已,寢睡一向差勝云。伏未審朝來,腹部飽滿·膈間不淸利及脚痺之氣,亦有所減乎?口淡特甚之候,日益差勝,而眼部患候,亦或有向減之勢乎?今日臣等與諸醫入診,詳察症候,宜當,不勝終宵憂慮,敢此問安,竝爲仰稟。答曰,知道。朝來腹部飽滿·膈間不淸利·脚痺之候,比夜有減,口淡特甚,漸益差勝,而眼患一樣矣。勿爲入診。
院前啓,請還收罪人河減死定配之命,更加嚴刑得情,依律處斷事。請還收權卨發配之命,仍令王府嚴鞫得情,快正王法事。請高城楡岾寺及他處御室設醮處,令諸道監司一倂撤毁禁斷事。措辭竝見上新啓,昨日大駕到宿所後,大庭問候之班昌寧君樟,豎膝而坐,擧止惰慢,承傳色出入之時,微似動身,全不起伏,在傍觀瞻,莫不駭然,請昌寧君樟,從重推考。答曰,不允。末端事,依啓。
府前啓,請還收吳命尹極邊定配,今姑還寢之命,亟令仍前發配事,請還寢李獻英·獻章等覆試之命,竝爲拔去榜中事。措辭竝見上入啓。答曰,勿煩。
忠淸監司書目,槐山呈,以左贊成權尙夏辭職上疏上送事。啓。答曰,省疏具悉卿懇。昨於史官之行,纔悉勤懇之意矣。今覽卿疏,知卿進到槐山,欣慰良深。須勿以疾病爲辭,亦勿待罪,毋執撝謙,安心上來,勉副至望。仍傳曰,遣史官傳諭。
大駕詣溫宮後,藥房·政院·玉堂·二品以上·六曹·大司憲問安。答曰,知道。
注書趙鎭禧出使,代以成道亨爲假注書。
留都所書目,今月初七日,宮城內外無事事。
藥房口傳啓曰,累日勞動,而臣等久未入侍,今日與諸醫入診,詳察症候,兼爲看審湯井,何如?惶恐敢啓。傳曰,入診明日爲之,可也。
大殿,藥房·政院·玉堂夕問安。答曰,知道。
傳曰,忠淸監司及差使員,引見。
政院啓曰,命下矣。差使員·守令·察訪合五十五員,竝爲一時入侍乎?敢稟。傳曰,肅拜差使員,只爲引見,可也。賑恤堂上,仍傳敎入侍。
忠淸監司及差使員等引見時,先正臣文元公金長生,文正公宋浚吉,死節臣趙憲·宋象賢,故判書金淨,故參贊宋麟壽,故統制使李舜臣墓致祭事。榻前下敎。
忠淸兵使退去本營事及各邑不緊差使員,姑爲退去,察訪代差,令本道都事都檢飭事。榻前定奪。
忠淸監司及差使員等留待,引見時,上曰,農者,天下之大本,雖在常年,亦可申飭,而況値此大歉乎?年年申飭,非止一二,而各邑慢不擧行,心常慨然。古云,春省耕補不足,今此親經之地,尤宜各別勸農,以示予軫恤民事之意也。忠淸監司尹憲柱曰,每年歲首,別下備忘,申飭勸農,中外聽聞,孰不欽仰,而今此傳敎,實出於至誠惻怛之意,臣於咫尺前席,親承聖敎,敢不各別申飭乎?上曰,着實申飭,不歸於文具,可也。已上朝報
政院啓曰,兵曹郞廳來言,行宮四門守門將,當爲守直,而無領率軍卒。取考丙午謄錄,則各門砲手四五名式,領率把守矣,今亦依此擧行乎?敢稟。答曰,依爲之。訓局謄錄
忠淸監司及差使員等引見入侍時,上曰,頃者因臺臣疏陳,有所傳敎矣。欲知措處之如何,賑廳堂上,使之入侍。賑恤廳堂上趙泰采曰,京畿飢民,前後抄出,至於五千餘名,此後亦不知其幾許,以此推之,則外方可知。日昨振威作門外,流丐來聚者頗多,故臣取本縣賑米數十斗分給。乙巳年先朝溫幸時,飢民之來聚行宮近處者,有以粥資分給之事,故聖旨未下之前,溫陽隣近四五邑上納大同,已令捧留,而及承下敎,京廳米二千石,方爲船運,淸州別倉米千餘石,本道欲取用,而廟堂爲此之慮,亦不許矣。湖西列邑之飢荒,何處不然,而其中如泰安·保寧等邑,災荒尤甚,守令遞易,賑事甚疎云,此則與道臣相議,參酌移轉,似不可已矣。上曰,與道臣相議爲之,可也。
忠淸監司尹憲柱所啓,本道上納大同米木,前監司權以請得於朝家,勿爲輸納京司,仍爲捧留各其邑之意發關後,又爲發關,自二月望後,隨所捧減價發賣,使穀價無甚踊貴。又就一結十二斗所納中,三斗則稍減其價,以一兩折定收捧,仍爲分給種子之地,故已捧之米,則各邑依此擧行,而未捧之數,今當設賑,民間赤立之日,決無收捧之勢。與其侵剝飢民,終未畢捧,寧莫如早許退捧,待秋收納之爲愈,故敢達。上曰,令廟堂稟處,可也。又所啓,道內歲抄雜頉,則朝家已令待秋,而物故則當爲充定矣。各邑守令,冬前則奔走於還上收捧,賑資拮据,開春之後,則抄飢分賑之際,又當溫宮祗役,實無閑丁搜得之暇,況當民間赤立·農務方劇之時,尤無簽丁充額之望。亦宜待秋,俾無民間繹騷離散之患,何如?上曰,令廟堂稟處,可也。又所啓,道內壬辰以上,各樣逃故,曾自朝家盡令代頉,而因癸巳大歉,逃故之數,有倍於前,甲午以上,各樣身布作米,雖値豐年,決無收捧之勢,而徒爲侵徵隣族之歸,竝宜蕩減,一以慰窮民呼冤之心,一以示朝家恤民之德意,何如?上曰,令廟堂稟處,可也。又所啓,上年道內劃得賑錢五萬兩,前監司權到營之後以爲,貿穀節晚,分俵各邑,使之査出各樣逃故,侵族難捧之類,以其錢代納後,欲爲啓請蕩減,先以此意,發關於各邑,故各邑逃故之類,已多代納者。秋成後,若欲沒數收納,則侵徵之弊,呼冤之端,固不可言,而亦將爲失信之歸。一依前監司區劃,逃故身布代納之數,一倂蕩減,以示朝家軫恤窮民之德意,何如?上曰,令廟堂稟處,可也。
淸州牧使李徵夏所啓,本州雖曰大邑,一自兵使營將虞候移設之後,日漸凋弊,不成貌樣,故前後劃給耗穀累萬石,以爲需用之資,而此實難繼之道,一依大同事目,隨用計減,則似爲便好。蓋本州大同磨鍊,在於兵營未移之前,故支供米,比忠州·公州,未滿三分之一,而一月所用,過半不足。卽今則南中往來,皆由此路,故本州爲大路,比忠·公州,殆有加焉。若不變通其根本,則不過數年,又將凋弊,依忠·公例,劃給支供米,或依大同事目,隨用會減,則可以支堪矣。上曰,令廟堂稟處,可也。
天安郡守崔昌演所啓,本郡處於三南孔道,使星絡繹,而支供米以七石餘磨鍊,而尙患不足矣。至於今年,以災年減八分之二,故尤難繼用,不可無變通之道,故敢達。忠淸監司尹憲柱曰,天安郡守方以使客支供米不足之事,有所仰達矣。臣交龜之後,到天安郡,則郡守崔昌演,以此縷縷言及,欲使狀聞,而臣以爲道內路傍他邑,亦必有如此之弊,從當訪問,一體狀聞矣。今者昌演,以此陳達,此果路傍邑難支之弊,日後弊瘼條陳時,亦當竝與列邑,而條列啓聞矣。上曰,依爲之。
同副承旨李秉常所啓,上候閱歲沈淹之餘,淸蹕遠臨,大小臣民,孰不瞻望欣聳,而優老恤隱之政,今又次第擧行,老癃殘疾,擧將均被惠澤,而崇奬儒學,最是化民成俗之先務。殿下過隋城,遣近侍祭先正臣宋□□之墓,入湖境,遣史官敦召左參贊權尙夏,其崇儒重道之誠,尤足以聳激群聽,權尙夏則伏想益篤誠禮,必致乃已,非臣所可復請,而近來湖中向學之士,蔚然作興,日昨玉堂箚子,請加搜訪,至下擧行之命矣。第必有指一分付,然後可以擧行,令道臣就議于大臣,定其薦目,以爲趁速薦聞之地,何如?上曰,依所達,令道臣議于大臣,薦聞,可也。秉常曰,此則當依聖敎,分付於道臣,而左贊成權尙夏,旣居本道之內,儒學之士,必多詳知,前頭引接之日,別爲詢訪,似好矣。上曰,所達誠是,當留心焉。
洪陽縣監洪錫輔所啓,本邑別無大段痼弊,而亦有不可不變通者,臣請先陳本邑之弊,仍爲附達所懷焉。本縣營將,卽後來新設之官也。大抵新設之官,凡所接待之道,未免薄略,故本縣營將支供之節,視道內他營最薄,日用饌物,他無出處,以大同計給,鷄首亦自該營除給,朔料使本官下吏,貿納魚膳,以成規例。本縣海程,雖不絶遠,冬月貿魚,其勢未易,年前色吏,至有結頂致死者,其時莅官之人,不忍目前之驚慘,未暇細量,分定其役於使令等處,自二月望後,至十月望前,則色吏當之,自十月望後,至二月望前,使令當之,時節魚膳之難貿,彼此無間,使令亦有結項者,雖欲變通,亦多掣肘。且本縣距海美四十里,而四十里之間,連置兩營,旣涉太偏。臣愚以爲,量其地勢,移置營將,如海美兼營將之例,則朝家無營將官需別爲劃給之事,營將亦可支堪,而本邑之弊,亦且自祛,他營亦如此處之例,則事勢甚便。道內物情皆然,故敢爲仰達,而非敢望趁今變通,徐議善處,似爲得宜矣。然而事係變通,此非微末州官所敢稟裁,而親承下敎,敢陳所懷,不勝惶恐矣。上曰,令廟堂稟處,可也。賑恤堂上趙泰采曰,朝家之設置營將於四牧,意有所在,營將支供,量宜加給,使祛弊端,可也,至於移設則不可矣。上曰,旣令廟堂稟處,廟堂自可從長稟處矣。已上備局謄錄
上在溫陽行宮。
自辰時至午時,日暈。
大殿,政院·玉堂·二品以上·六曹·大司憲問安。答曰,知道。
藥房啓曰,伏聞夜間聖候熏熱·困惱·喉乾之候減歇,腹部飽滿·膈間不淸利·脚痺之候未已,寢睡一向差勝云。伏未審朝來,腹部飽滿·膈間不淸利及脚痺之候,亦有所減乎?口淡特甚,日益差勝,眼部患候,亦或有向減之勢乎?今日臣等當依聖敎入診,而不勝終宵憂慮,敢此問安。答曰,知道。朝來腹部飽滿·膈間不淸利·脚痺之候,比夜有減,口淡特甚之候,日益差勝,眼患無減矣。
留都所書目,今月初八日,宮城內外無事事。
院前啓,請還收罪人河減死定配之命,更加嚴刑得情,依律處斷事。請還收權卨發配之命,仍令王府嚴鞫得情,快正王法事。請高城楡岾寺及他處御室設醮處,令諸道監司一倂撤毁禁斷事。措辭竝見上入啓。答曰,勿煩。
府前啓,請還收吳命尹極邊定配,今姑還寢之命,亟令仍前發配事。請還寢李獻英·獻章等覆試之命,竝爲拔去榜中事。措辭見上新啓,卽見監察呈課,則以爲溫泉告祭時,典祀官先爲走通於本官,使之預設香祝奉安之所,而本官全不擧行,使奉香之官,彷徨歧路,莫知所適,不得已自占公廨,又借奉安香祝之盤於傍近村家,祭物中犧牲,以其瘦瘠者,苟然充納,使之改備,則稱以卒迫難辦,至於柴炭,亦不封進,捉囚該吏,始乃來納云。今此祀事,所以致誠虔祈者何如,而凡百苟簡,莫此爲甚,其在事體,誠甚可駭,請溫陽郡守崔尙恒罷職。答曰,不允。末端事,依啓。
藥房入診時,右議政李頤命,同爲入侍。入侍時,吏曹參判鄭澔,右尹權,大司諫金興慶,竝牌招察任事及刑曹參判李弘述,今姑改差事。榻前定奪。
傳曰,明日沐浴時刻,卯時則太早,巳初則太晩,辰時爲吉耶?問啓。
政院啓曰,命下矣。卽招禮曹郞官問之則以爲,日官無隨駕下來之事,故令日官預擇吉時以來,而辰時則不入於推擇中云矣,敢啓。傳曰,以卯時定行。
謝恩,吏曹參判鄭澔。
大殿,藥房·政院·玉堂夕問安。答曰,知道。
政院啓曰,刑曹參判李弘述改差,溫陽郡守崔尙恒罷職事,命下矣。疏釋文書,不可不急速修正,此時地方官,亦不可暫曠,令該曹竝口傳差出,何如?傳曰,允。
明日沐浴時正時,卯正三刻。
吏曹口傳政事,以權爲刑曹參判,朴弼揆爲溫陽郡守。
黃海監司書目,敢陳民事,兼暴危悃,冀蒙矜許事,上疏上送事。啓。答曰,省疏具悉。疏辭令廟堂稟處,須勿固辭,從速察職。
忠淸道儒生進士鄭東章等上疏。大槪,臣等獲瞻羽旄之美,不勝欣祝之至,敢陳蕘說,仰冀察納事。入啓。答曰,省疏具悉。條陳之事,竝令廟堂稟處。
兵曹口傳政事,以李弘述爲副司直。已上朝報
未時,上御溫陽行宮。藥房入診,入侍,都提調金昌集,提調閔鎭厚,副提調李觀命,儒川君濎,記事官金濰,記注官柳綎,記事官權,醫官柳瑺·丁時悌·權聖徵·趙慶基·朴星瑞·許坫·方震夔·李重蕃·李徵夏。
右議政李頤命,請對入侍。
昌集進伏曰,連日動駕之餘,聖候諸症有減,寢膳之節,今日差勝,臣民慶祝,儻復如何?擧動初定之際,臣民憂慮,實不可狀,聖候旣得安寧,且聞隨駕軍兵,無一人顚仆者云,是亦聖德攸曁也。卽今腹部飽滿膈間不淸利脚痺之候,何如?上曰,飽滿·膈間不淸利,夜則未已,而比前有減。二行缺上曰,時或有履地若步者然,而蓋扶掖二字缺,身自退坐,故扶掖之時多,而自步之時少矣。昌集曰,以近日水刺之差勝見之,則口淡特甚之候,似有日減之效矣。上曰,漸益差勝矣。昌集曰,眼患加減,何如?上曰,一樣矣。閔鎭厚曰,行路所過處,或有鑑別之物乎?上曰,路傍酒幕長栍,邑底鄕校紅門,欲見而皆不能見。前陪軍之登通望高岡者,若存若無,亦不得識別,而獨葛院酒幕,旣大而迫在路邊,故得以依稀見之矣。李頤命曰,然則路傍觀光之人,亦不得見乎?上曰,近前則見之,而至於路傍花卉及塚墓,不能見之矣。鎭厚曰,小民之瞻望者以爲,玉色不衰,數字缺有病患,守令之曾所入侍者,亦以玉色無減於前日爲賀,而今行凡事,天佑神助,事事極順,明日試沐之後,快收神效,是所祈祝也。昌集曰,湯井俄已看審矣。開門已有熏氣,而入室而坐,以手沈水,則汗氣沾身,試沐後效害有無,姑未可知,而大槪靈泉矣。上曰,昨日予亦見之矣。曾聞溫水甚熱,未堪久沐,以今見之,似不至於如此矣。予於近來,身無汗氣,昨日入溫室,坐湯邊移時,則汗自出矣。頤命曰,似聞溫水之熱,比前有減云矣。上曰,予則今始初見,未知與乙巳時何如,而以手沈水,則初不至熱,久則漸熱矣。鎭厚曰,小臣自少多病,曾亦沐浴於此湯矣。上曰,溫水之熱,與其時何如?鎭厚曰,兒時所見,今二行缺有硫臭云,而今乃見其水而且飮之,則不三字缺矣。上曰,然矣。鎭厚曰,領府事臣尹趾完,請熏洗,臨沐熏洗之得失利害,下詢於醫官,何如?上曰,方欲問於醫官矣。先朝五次溫幸,而皆於沐浴時,或以手巾,或以手遮眼部,使沐頭之水,流下於頭部之後,而使不入於眼部。明聖王后沐浴時,亦依此規,世人或有洗眼者云,而此則似爲不好,何以則爲可耶?濎曰,聖敎至當矣。沐浴之時,以某物遮眼部,使沐頭之水,流下於後,而不入於眼部,爲可矣。鎭厚曰,溫水流下於面部,則有喘急之候云,披髮於後,使沐頭之水流下,而不入於眼,則無喘急之事矣。上曰,當依先朝沐浴時例爲之矣。濎曰,看審溫水,則熏氣甚多,坐水邊猶有汗出,沐浴時刻,定以差早爲可矣。上曰,此言,是矣。予意亦欲趁早臨沐矣。濎曰,溫水熏熱,自上沐浴之時,出汗過多,則恐有所妨,臨浴前先開溫室左右牕戶,以爲疏通熏氣之地爲可,而至於臨浴時,則不可開入風矣。上曰,不入溫室之前,開門通氣之說爲可,而趁早沐浴之說,是矣。頤命曰,明日乃臨浴吉日也。今須廣詢醫官,講定節次,何如?上曰,初則先沐頭部,次浴脚部,似好矣。頤命曰,瓢數亦當預定矣。自上固當酌量氣力,從容試浴,而初頭則不宜過多矣。上曰,先朝沐浴時事,則予固知之,而閭閻之人,何以爲之云耶?鎭厚曰,閭閻之人,從其氣之二行缺百瓢爲限矣。鎭厚曰,沐浴之時,若直注,則恐有難堪之慮,故依先朝故事,造木器,穿穴器底,懸器於空中,注水其器,以爲流下頭部之地,第此器之規,先朝以不好爲敎,直以瓢子汲水注之矣。上曰,直以瓢子注水,可也。鎭厚曰,沐後當進靑梁米飮,而味似不好,粳米飮進御,似好矣。上曰,沐後欲進羹屬,已令內水刺間,措備藿湯以待耳。濎曰,聖敎至當矣。藿湯最宜於沐後,故閭閻之人,必食於沐浴之後矣。頤命曰,粳米飮亦使之待令,何如?上曰,唯。昌集曰,使醫官診察,何如?上曰,唯。濎診脈後退伏曰,左右脈度調均,無有力之事矣。柳瑺·丁時悌·權聖徵所陳同。上曰,李重蕃進前診察,可也。重蕃診脈後退伏曰,脈候左三部微有力,而大蓋和平矣。昌集曰,腹部背部,診察,何如?上曰,眼部先爲診察,可也。聖徵曰,瞻望眼部,則左眼部翳瞙一樣,而右邊少無翳瞙矣。諸醫之言同。濎曰,左眼部比前無減,而右眼部瞳子,視前似爲淸明矣。聖徵曰,按察腹部,則飽滿比昨夜有減,而皮膚柔軟,背部亦一樣,而無指痕矣。上曰,李重蕃知沐浴妙理云,詳陳所見。重蕃曰,沐浴之法,先洗手次洗足,然後仰面倚坐而沐頭,若俯首則熱升矣。耳孔以雪綿子堅塞,眼部以手巾掩遮,使水不入,沐頭之時,則注水若急多,則不堪,注水之際,必以手攪之,毋使急二行缺,卯時·巳時爲吉云,而卯則太早,定以巳時,何如?上曰,定以巳初,可也。鎭厚曰,沐浴時,使首醫及李重蕃入侍乎?上曰,依爲之。鎭厚曰,每於入診之際,只使差備待令醫官入之乎?率來醫官,或盡爲入侍乎?上曰,差備待令醫官,入侍,可也。鎭厚曰,梨汁膏,依在京時例,每於未時入之,何如?上曰,依爲之。鎭厚曰,御供所用饌物器數,初以二十五種啓下,群下之心,猶以太小爲未安矣。又因玉堂之箚,更減五種,大駕到果川日,又以七種點下,點下則似與仍減有間,而廚院不敢代捧,遂以魚肉六種爲定例,其在事體,恐不當若是。況各邑旣已措備,終歸浪用,其在省弊之道,亦何益哉?今以魚肉十器,蔬菜□器,申明定式,似不可已,敢此仰達。昌集曰,因整理使權尙游陳達,有活雉·生獐全減之敎,而臣等來此聞之,則雖非調發民丁,行獵捕得,或有隨便所得者,旣有全減之令,故不敢爲進供之計。且雉·獐外,節産海物,亦不無可合進御者,而外方拘於體例,不敢封進云。此後則雉·獐及新産海物,守令或有所得,則送于監營,監司轉送于藥院,以爲進供之地,似爲得宜矣。鎭厚曰,臣之所達卽更定器數事,都提調所達,則別進上捧入事也。條貫各異,必有明白發落,然後可以奉行矣。上曰,依都提調所達爲之,可也。出擧條
昌集曰,取考先朝溫幸時謄錄,則自本道時送牛內腸於藥房,以爲進供之地,今亦依此爲之事分付,何如?上曰,二行缺故已令本道,措備藥牛以待之,明日試浴後,不可無補充之物,仍令入之,何如?上曰,更待傳敎爲之,無妨矣。
鎭厚曰,司饔魚箭所郞廳,近當下去,依差使員例,勿令下直,何如?事雖微細,亦係省弊,故敢此仰達。上曰,使之除下直下去,可也。出擧條
鎭厚曰,此與行路有異,宮城外布帳,使之撤去,何如?上曰,予意亦然,依所達爲之,可也。出榻前定奪
頤命曰,宗廟夏享大祭,初獻官當以正一品官差出,而在京大臣中李濡爲留都,則不可離信地,金宇杭脚病添劇於大報壇行祭之後,似難復爲將事,徐宗泰來留於本郡邑底,趙相愚,老病特甚,此外一品官儀賓,則有東平尉·錦平尉,宗臣則有臨昌君·全城君,朝臣則有趙泰□,而皆隨駕來此,他無推移之道,陪從人員中一人,當爲上去。永昭殿·敬寧殿初獻官,則曾或有從一品差祭之時,而至於正二品,則元無差祭之例,今或特爲變通,以正二品差初獻官,亞·終獻官亦無推移之道,竝以從二品差下,然後可以分排云矣。上曰,正一品儀賓·宗臣,皆隨駕來此,宗廟初獻官,則事體當以正一品差出,隨駕中一員,當爲上去,永昭殿·敬寧殿初獻官,則以正二品差出,亞·終獻官,竝以從二品差出,其在一時變通之道,宜無所妨矣。頤命曰,然則隨駕一品中,何人當爲上去乎?上曰,全城君使之及時上去,可也。出擧條
頤命曰,昨日因承旨陳達,有道內先賢及節義人賜祭之命,而先朝賜祭之處,多有見漏者焉。文敬公金集·延平府院君李貴父子及文孝公趙翼之墓,皆在道內,亦宜一體賜祭矣。鎭厚曰,似聞趙翼在先朝爲曾經師傅之人,故特爲賜祭,其時李時白之卒逝未久,亦或以任使大臣,而賜祭耶?今則與先朝事,似有所間矣。上曰,先朝致祭兩人,以此故耶?鎭厚曰,若以功臣而致祭,則道內功臣之墓頗多,取捨似難矣。昌集曰,趙翼賜祭事,卽今則與先朝,似爲有間矣。上曰,金集固當致祭,而此外三人,何如?頤命曰,李貴以仁祖朝眷遇之臣,故先朝旣爲致祭,則今亦當爲一體賜祭,趙翼乃以儒術爲名相,而先朝賜祭,則特以師傅之故也。李時白以大臣任使,故先朝亦爲賜祭,卽今似與先朝有間,雖參酌前後之異,今不賜祭,亦無不可矣。上曰,金集·李貴之墓,致祭,可也。李觀命曰,取考先朝日記,道內先賢墓所,遣禮曹郞廳,而今番文正公宋時烈之墓致祭時,已遣承旨,文元公金長生,方有腏食文廟之命,文正公宋浚吉,當時禮遇,與時烈同,則今宜一體遣承旨致祭矣。上曰,予意亦如此,一體遣承旨,致祭,可也。頤命曰,文敬公乃禮待之儒賢,又配享廟庭之人,其墓與文元公墓相近,亦宜一體遣承旨矣。今則承旨隨駕之員不多,三處致祭,似難各進,承旨一員,竝行三處致祭,似好矣。上曰,依爲之。出擧條
頤命曰,京畿·忠淸兩道罪囚疏決事,已有成命,文案或有未及修正以來者,待其畢到,當爲擧行矣。刑曹堂上隨駕來此者,只有參判臣李弘述,而以訓將,長在陳上。此以下缺吏曹參判鄭澔,右尹權,大司諫金興慶,祗迎路左,竝皆仍留闕外,而尙不出肅,竝卽牌招察任,何如?上曰,依爲之。出榻前定奪
鎭厚曰,昨日忠淸監司尹憲柱,以靈沼齋御製詩懸刻事,有所仰達云,而鄕工手拙,恐或不精,令整理使看檢鏤懸,似爲得宜。且若是親筆,則當書御筆二字於首行,不然則使善寫寫字官改書,而首行書御製二字,末端書年月日,亦好矣。上曰,非親筆也。以予眼患,何能書之耶?令寫字官改書,整理使看檢鏤板,竝依此爲之,可也。末端已書年月日矣。出擧條
頤命曰,溫陽設科事,因臺諫,廟堂覆啓,以待秋設行爲請矣。今聞文武擧子,大會於遠近村廬,觀望不去,不但衆人所會,蒸鬱疾疫之可慮。且主客俱困,故道臣使之散去,而終不聽從云。卽今必非擧一道咸聚,且當待秋設科,初旣定行而旋止,則其在事體,又不可以擧子之來會,故許令設行,分付道臣,善爲開諭,使之卽爲退去,何如?上曰,依爲之。出擧條
鎭厚曰,溫幸時,行宮問安,所當連續傳達於京大內,而先朝前例,日記無可攷,故臣頃以自行朝政院,書送京政院之意,陳達蒙允矣。其後又因承旨之啓,使春坊兼官書送,此必有難便事勢而然矣。然上候問安,王世子使僚屬私自書達,其在事體,終涉未安。明日爲始,自藥房書送於京藥房,因政院內入,恐爲得宜,故敢達。上曰,依爲之。頤命曰,藥房文書,多有直爲內入,二行缺敢此仰達。左贊成權尙夏處,遣兩史官敦諭,可見必欲致之之聖意,士林聽聞,莫不感聳矣。不但聖上常欲一見,尙夏亦豈無一瞻天顔之意哉?適此臨幸道內,想必來覲行朝,而第本以未出世路之人,擢授崇班,其在去就之義,勢不可容易出脚。從前不得承命,未必不由於此人君待賢,固將以共天位治天職,而不責以事務,專委輔導·啓沃之任,亦一道也。前頭亦以職名在身,爲難進之端,則姑爲酌量善處,以開其來路,仍載之後車而歸,使之出入兩筵,熏陶聖德,則其效必〈不〉下於經綸事業也。旣已勉留之後,觀其氣力,而徐議職事,亦何晚乎?臣固知睿算,必有所定,而敢貢淺見,以冀留念矣。上曰,予意固如此,卿言,好矣。予當益加留念焉。諸臣遂退出。已上燼餘
入診時,上候分發,自藥房書送于留都,藥院使之內入事及行宮布城撤去事。榻前定奪。備局謄錄
司僕寺官員,以提調意啓曰,本寺僉正朴弼揆,移除溫陽郡守,卽今僉正,係是緊任,不可留待後政,令該曹卽爲口傳差出,何如?傳曰,允。吏曹謄錄
上在溫泉行宮。
自辰時至午時,日暈。
中宮殿·世子宮·嬪宮,政院·玉堂問安。答曰,知道。中宮殿,藥房問安。答曰,知道。中宮殿,朝廷三品以上問安。答曰,知道。
洪好人達曰,守宮從事官來言,闕內各處晝巡檢云矣,敢達。答曰,知道。又達曰,都摠府郞廳來言,闕內各處晝巡檢云矣,敢達。答曰,知道。已上燼餘
上在溫陽行宮。
政院·玉堂·朝廷二品以上·六曹問安。答曰,知道。
李聖肇啓曰,作門哨官來言,開門吹之意,敢啓。傳曰,知道。
藥房啓曰,伏聞夜間聖候困惱減歇,而熏熱往來·腹部飽滿之候頗甚,膈間不淸利,喉乾·脚痺之氣未已,寢睡不如昨日云。伏未審朝來,熏熱·腹部飽滿頗甚及膈間不淸利·喉乾·脚痺之候,比夜,何如?口淡特甚之候,日益差勝云。眼部患候,亦或有向減之勢乎?今日臣等與諸醫入診,詳察症候,宜當,玆當臨沐之日,益不勝憂慮之至,敢此問安,竝爲仰稟。答曰,知道。朝來熏熱·喉乾之候減歇,而腹部飽滿未已,膈間不淸利·脚痺之氣,比夜有減,口淡特甚,漸益差勝,而眼患無減矣。勿爲入診。藥房口傳啓曰,今日臨沐時刻,定以卯正事命下,而時刻似爲太早,水刺進御後,臨浴得宜,惶恐敢啓。傳曰,定以巳初,可也。巳初,上御湯井,沐頭部一百瓢後,仍洗脚部,午末還御寢殿。
上沐浴後,王世子遣宮官問安。答曰,知道。
政院·玉堂·藥房·朝廷二品以上·六曹問安。答曰,知道。
藥房詣閤門外口傳啓曰,伏聞沐頭已滿百瓢,又方浴脚部云。始浴之日,不宜過多,姑爲停止,似合愼疾之道,惶恐敢啓。傳曰,已爲停止矣。
又啓曰,湯井沐浴之後,聖候若何?臣等不勝憂慮,惶恐敢啓。傳曰,知道。面部及身上,連有汗氣,而以窓戶連閉之故,雖似壅鬱,別無口渴虛憊之候矣。
李秉常啓曰,備邊司郞廳,以大臣意來言,今日賓廳坐起日次,而上候方在靜攝中,不得來會云矣,敢啓。傳曰,知道。
又以都摠府言啓曰,取考乙巳年謄錄,則本府郞廳·內乘·內三廳·武兼·別軍職·禁軍·武藝別監·挾輦砲手等,有分番別試才,優等者賞布題給之事矣。此與日次中日有異,不敢循例擧行,何以爲之?敢稟。傳曰,依例擧行。
安重弼啓曰,刑曹堂上,旣已變通差出,而參判權,今日不爲出肅,卽爲牌招察任,何如?傳曰,允。
李聖肇啓曰,兵曹郞廳,昨昏來言,今夜當爲巡檢,而出檢時,曹吏之到院門告知,自是規例,故意謂臨時必來告,來告後欲爲啓稟,而兵郞則以旣已來言之故,仍卽巡檢。蓋兵郞則意在嚴祕,而臣則徒循院例,以致莫重巡檢之不得稟達,惶恐待罪。傳曰,勿待罪。
吏曹口傳政事,以洪重福爲司僕僉正。以下缺已上燼餘
上在溫泉行宮。
夜五更,流星出北斗星下,入艮方天際,狀如拳,尾長三四尺許,色赤,光照地。自辰時至酉時,日暈。
中宮殿,藥房問安。答曰,知道。
洪好人達曰,守宮從事官來言,闕內各處晝巡檢云矣,敢達。答曰,知道。許玧達曰,兵曹郞廳來言,闕內各處夜巡檢云矣,敢達。答曰,知道。已上燼餘
上在溫陽行宮。
政院·玉堂·朝廷二品以上·六曹問安。答曰,知道。
李聖肇啓曰,作門哨官來言,開門吹之意,敢啓。傳曰,知道。
藥房啓曰,伏聞夜間聖候困惱減歇,熏熱往來,腹部飽滿,膈間不淸利,喉乾·脚痺之候未已,寢睡比夜差勝云。伏未審朝來,腹部飽滿,膈間不淸利,喉乾·脚痺之候,其已減歇乎?口淡特甚之候,日益差勝,而眼部患候,亦或有向減之勢乎?今日臣等與諸醫入診,詳察症候,宜當,不勝終宵憂慮,敢此問安,竝爲仰稟。答曰,知道。朝來腹部飽滿,膈間不淸利,喉乾·脚痺之候,比夜有減,口淡特甚,漸益差勝,而眼患一樣矣。勿爲入診。
藥房又口傳啓曰,昨日沐浴之後,以少無虛憊之候爲敎,而第連日沐浴,恐有妨於愼疾之道,今日則姑爲停止,何如?臣等不勝憂慮,惶恐敢啓。傳曰,先朝沐浴旣始之後,連日不停,卽今則雖不如先朝之連日沐浴,若間日沐浴,則殊不着實,或連三日沐浴後,間一日停止,似好,今日則當仍爲沐浴矣。
巳正,上御湯井,沐頭部二百五十瓢後,仍浴脚部,未末還御寢殿。
上沐浴後,政院·玉堂·二品以上·六曹問安。答曰,知道。
李秉常,以禮曹言啓曰,先正臣文元公金長生,文敬公金集,文正公宋浚吉墓,遣近侍致祭,死節臣趙憲·宋象賢,故判書金淨,故參判宋麟壽,延平府院君李貴,故統制使李舜臣墓,遣禮官致祭事,命下矣。祭文令藝文館急速撰進,祭物及執事,亦令本道差定進排事,分付,何如?傳曰,允。
李聖肇啓曰,先正臣文元公金長生,文敬公金集,文正公宋浚吉墓,遣近侍致祭事,命下矣。何承旨進去乎?敢稟。傳曰,同副承旨進去。
安重弼啓曰,刑曹參判權疏批已下,卽爲牌招察任,何如?傳曰,允。
李聖肇,以訓鍊都監言啓曰,兵曹啓辭內,取考乙巳謄錄,則挾輦砲手及扈衛將士·禁軍等,依中日例,分番試才,優等者賞布題給,御營軍兵,亦令大將一體試才論賞矣。今番則訓局軍兵隨駕,而中日試才一款,何以爲之?敢稟。傳曰,依乙巳年例擧行事,命下矣。乙巳年則御營廳隨駕,戊申年則都監軍兵侍衛隨駕矣。考見戊申謄錄,則都監所屬將官·軍官及馬步軍兵等,除標信,中軍率領,分運試才矣。大將臣李弘述,方在陣上,則不可不暫離信地,依戊申年例,除標信,令中軍領率軍兵,今月十三日爲始,分運試才,而待畢試後,得中入格者,賞布單子中,當依前懸錄以入之意,敢啓。傳曰,知道。
以備忘記,傳于李秉常曰,諸臣沐浴于北湯。
以備忘記,傳于李聖肇曰,三月將半,而謝恩使先來,尙無聲息,令備局分付義州府,使之探問鳳城。
以備忘記,傳于安重弼曰,大司諫金興慶,陳疏承批之後,一向引嫌,違牌不進,實涉太過,明朝更爲牌招。
記事官兪拓基書啓,臣承命馳往于槐山邑內議政府左贊成權尙夏所住處,傳宣聖諭,則以爲,臣竊伏聞,法駕離闕之後,聖體諸症,漸向差減,寢睡安穩,水刺日增,康復之效,指日可待,此誠宗社莫大之慶,中外臣民,孰不鰲抃?臣於日者,扶曳登程,擬近行朝,爲承聞起居計,僅到槐山,疾病添劇,火升痰塞,神氣昏憒,僵臥旅舍,奄奄欲盡,實無前進之勢,不得不陳章請罪,方切惶懼矣。不意聖上,別遣近侍,諭以偕來之意,十行絲綸,丁寧懇惻,有足以貫金石而泣鬼神,臣雖冥頑不靈,亦有一端秉彝之天,豈無感激祗承之忱哉?況此鑾輿邇臨之日,尤宜竭蹶趨進,獲覩羽旄之美,而臣之病狀,適此危劇,未遂犬馬之誠,是亦臣之不幸也。設令賴天之靈,不至中路溘然,旬月之內,無計動作,以致虛辱寵命,臣罪尤萬萬矣。瞻望涕泣,不知所達云矣,敢啓。傳曰,日昨別諭,亶出心腹,謂卿體諒,進詣行在矣,今觀書啓,大違所望,是何情志之不孚,一至於此?愕然且慙,無以爲諭。卿以世祿之臣,本非果於忘世者,其在同休共戚之義,不忍棄予邁邁,則況予臨此道內,此誠難得之機會,而終不得相見,則予之缺然,當復如何?卿於本職,一向巽讓,今玆難進,抑或由此,則朝家之待儒賢,不係於職秩之有無,何靳允許乎?卿其須體此意,以布衣入對,毋孤予日夕虛佇之望事,更往傳諭,與之偕來。
大殿,政院·玉堂·藥房夕問安。答曰,知道。
李聖肇啓曰,訓鍊都監知彀官·禁衛營敎鍊官來言,日暮後懸燈,人定後刁斗之意,敢啓。傳曰,知道。
安重弼啓曰,作門哨官來言,閉門吹之意,敢啓。傳曰,知道。
留都大臣判中樞府事李濡,守宮大將領敦寧府事金柱臣,留都大將知訓鍊事李基夏,同日辰時成貼狀。臣等卽伏聞昨日巳時臨沐之後,聖候一向安寧,伏不勝欣祝之至爲白乎旀,宮城內外,宿衛無事爲白乎旀,去夜闕內別巡衛將,則南所入直衛將李晚得,外巡將則司勇李萬鑰·司勇李彭年,監軍則都摠府經歷成德涵·宣傳官韓日運等差定,使之受牌分巡爲白乎旀,外城門及軍營各處把守·巡邏·夜禁等事,另加申飭之意,竝以馳啓爲白臥乎事云云。十二日啓下備邊司。
刑曹參判權上疏。伏以臣負罪危蹤,猥叨京兆除命,驚惶震越,罔知攸措。縣道陳章,乞賜鐫改,而見阻喉司,未得登徹,徊徨悶蹙,進退維谷。日昨祗伏路左,仰瞻屬車之塵,少展犬馬之誠,而罪名旣重,未參陪扈之列,方切惶隕之際,忽叨秋曹佐貳之命,召牌繼降,恩數此極,益增懍惕,精爽飛越。顧臣不有朝令,擅給災結,論其負犯,萬戮猶輕,朝廷不罪臣,無以振頹綱,賤臣不被罪,無以謝公議。自分刊名朝籍,沒齒爲期,今若徒恃寵靈,晏然出肅,則本罪之外,又添縱恣無忌憚之罪,此臣所以恐懼而不敢進也。而況臣之疸病,症情危惡,首尾三朔,與死爲隣,奄奄一息,尙未脫危境,萬無自力趨承之勢,未免坐違嚴召,臣罪尤大。伏乞聖慈,將臣職亟賜遞罷,仍治臣罪,以警具僚,不勝幸甚。臣於乞免之章,不宜贅陳他語,而臣待罪藩任時,仰承朝命,有所區畫,分付於列邑,知委於民間,而遞職之後,將有失信民庶,及招民怨之端,不得不冒死陳列焉。臣於前秋辭陛時,陳請十數條,二行缺奏以爲所論,實合權宜之策,而惠廳用度窘乏,勢難遲待。麥秋收租案上來後,計其大同,當爲上納之數,以江都米,爲先準其數,劃給惠廳,用於經費,而湖西則待明秋,以其本米,直償於江都事,入啓蒙允。其後備局關文,又以爲江華府軍餉諸處移轉之令,一倂還寢,而湖西大同之代,則以經理廳米,參酌移送於該廳,以補經費,其代則令本道待秋,卽時輸納于本所宜當事,前後關文,不啻明白。故臣於春初,已令上納大同中三斗之米,納錢一兩,小紓民力,餘米則使之準數收捧,量宜發賣,以平市直矣。卽伏聞惠廳堂上之言,今此行幸時,本道大同米一萬一百餘石,特爲蠲減之外,餘數則當爲劃卽上納於京倉,至於北漢米,幾盡分俵,餘存不過五千石云,臣竊訝惑焉。備局初關,旣與大同,當爲上納之數,以江都米,準數劃給惠廳,一字缺則待明秋,以其本米,直償於江都云,而後關又曰,湖西大同之代,以經理廳米,參酌移送於該廳,以補經費,其代則令本道待秋卽時輸納於本道云,則本道大同米,姑緩上納之期,據此可知。北漢米留儲之多寡,非本道之所敢懸度也,且北漢米,不曰劃給湖西,而直曰移送該廳,仍令本道待秋,輸納本所,則本道又何必請得於經理廳乎?緣臣處事疎率,措置失當,民結旣納之錢,更難作米於窮春。卽今財竭民飢之日,雖欲以米上納,其勢末由,一依當初定奪,待秋成上納事,令廟堂稟旨,速賜指揮,俾無失信招怨之弊,千萬幸甚云云。答曰,省疏具悉。疏辭令廟堂稟處,卿勿過辭,從速察職。
司諫李禎翊·正言李重協啓曰,請還收罪人河減死定配之命,更加嚴刑得情,依律處斷事。請還收權卨發配之命,仍令王府嚴鞫得情,快正王法。請高城楡岾寺及他處御室設醮處,令諸道監司一倂撤毁禁斷。措辭竝見上新啓,忠州討捕使鄭善綱,爲人愚悖,嗜財貪色,治盜之政,極其疎略,賂門大開,請托公行。且討捕使供饋之需,曾因繡衣書啓,以其勒徵之有弊,使之直捧饌物,勿復代捧價錢,而不有朝令,徵錢如舊,人言喧藉,莫不痛駭。及至本道,傳聞尤詳,如此之人,不可仍畀討捕之任,請忠州營將鄭善綱罷職。答曰,不允。已上燼餘
上在溫泉行宮。
中宮殿·世子宮·嬪宮,政院·玉堂問安。答曰,知道。中宮殿,藥房問安。答曰,知道。
洪好人達曰,守宮從事官來言,闕內各處晝巡檢云矣,敢達。答曰,知道。許玧達曰,都摠府郞廳來言,闕內各處夜巡檢云矣,敢達。答曰,知道。
上在溫陽行宮。
李聖肇啓曰,作門哨官來言,開門吹之意,敢啓。傳曰,知道。
政院·玉堂·朝廷二品以上·六曹問安。答曰,知道。
藥房都提調金昌集,提調閔鎭厚,副提調李觀命啓曰,伏聞夜間聖候困惱減歇,熏熱往來,腹部飽滿,膈間不淸利,喉乾·脚痺之候未已,寢睡一向差勝云。雨後陰冷,伏未審朝來,腹部飽滿,膈間不淸利,喉乾·脚痺之候,其已減歇乎?口淡特甚之候,日益差勝,而眼部患候,亦或有向減之勢乎?伏聞昨夕入侍醫官所傳之言,時有咳嗽之候云,今已差歇乎?今日臣等與諸醫入診,詳察浴後症候,宜當。不勝終宵憂慮,敢此問安,竝爲仰稟。答曰,知道。朝來腹部飽滿,膈間不淸利,喉乾脚痺之候,比夜有減,口淡特甚,漸益差勝,而眼患姑無向減之勢,咳嗽雖未差減,而不至大段矣。勿爲入診。
李秉常,以司饔院官員,以留院提調意啓曰,慶尙道長鬐縣監李奎禎,以本院匠人諸員布領納差使員,上來矣。今已畢納,依頃日榻前定奪,直爲下送之意,敢啓。傳曰,知道。
李聖肇以備邊司言啓曰,因承旨陳達,忠淸道內人才搜訪事,令道臣就議於大臣,定其薦目以入之意,敢啓。傳曰,知道。
李秉常以賑恤廳言啓曰,臣於備局草記啓下後,行宮墻外流丐七百四十餘名,先給一糧,使之聚會於新昌縣船泊處,昨朝臣與郞廳,出往浦邊,則隣近邑飢民之聞風來集者,其數亦多,通計一千五百二十餘名,而本廳米所載船,未及來泊,貸得戶曹船運田米四十三石,區別壯弱,一一分給乾糧,其中尤甚飢餒者,設粥以饋,各納其本邑事,分付後,還來之意,敢啓。傳曰,知道。
記事官趙鎭禧書啓,臣承命馳往于忠淸道槐山邑內,議政府左贊成權尙夏所住處,傳宣聖批,則以爲,臣疾病沈重,昨於別諭之下,未得趨進,方此惶恐待罪,乃者史官續臨,傳宣疏批,辭旨益復隆重,臣是何人,膺此異數?奉讀以還感淚沾襟,在臣分義,亟欲進詣行朝,得以呼南山之不騫,獻西方之無量,退守丘壑,死無所恨矣。第臣之所患,如昨所陳,旬月之內,決無前進之望,又不免近侍虛還,臣罪至此,萬殞難贖,臣不勝席藁戰怖之至。臣精神昏眩,語無倫脊,俟得少間,謹當以一疏,仰暴情實云矣,敢啓。傳曰,知道。
司諫李禎翊,正言李重協啓曰,請還收罪人河減死定配之命,更加嚴刑得情,依律處斷。還收權卨發配之命,仍令王府嚴鞫得情,快正王法。楡岾寺及他處御室設醮處,撤毁禁斷事。措辭見上請忠州營將鄭善綱罷職。措辭見上答曰,不允。
政院·玉堂·藥房夕問安。答曰,知道。
李聖肇啓曰,訓鍊都監知彀官·禁衛營敎鍊官來言,日暮後懸燈,人定後刁斗之意,敢啓。傳曰,知道。
又啓曰,作門哨官來言,閉門吹之意,敢啓。傳曰,知道。
左承旨許玧,右承旨洪好人,本月十一日成貼狀啓。闕內無事爲白在果,兵曹今三月初十日,一二所巡將,各更各度,行巡無事單子及烽燧候望單子各一度,觀象監日暈單子一度,義禁府刑曹都囚徒單子各一度,平安監司趙泰老及義州府尹韓祉漂海人領去齎咨譯官入去事狀啓各一度,合七度監封上送爲白乎旀,今十二日,行宣武祠節祭,臣好人當日傳香爲白乎旀,留院公事段,姑無緣由,竝以馳啓云云。
留都大臣行判中樞府事李濡,守宮大將慶恩府院君金柱臣,留都大將摠戎使李基夏,本月十二日成貼狀啓。宮城內外宿衛無事爲白乎旀,去夜闕內別巡衛將,北所入直崔在珪,外巡將司勇數行缺處,把守巡邏夜禁等事,另加申飭之意,竝以馳啓云云。啓下備局。已上燼餘
上在溫泉行宮。
中宮殿,藥房問安。答曰,知道。
洪好人達曰,守宮從事官來言,闕內各處晝巡檢云矣,敢達。答曰,知道。又達曰,兵曹郞廳來言,闕內各處夜巡檢云矣,敢達。答曰,知道。已上燼餘
上在溫陽行宮。
政院·玉堂·朝廷二品以上·六曹問安。答曰,知道。
李聖肇啓曰,作門哨官來言,開門吹之意,敢啓。傳曰,知道。
藥房啓曰,伏聞夜間聖候困惱減歇,熏熱往來,腹部飽滿,膈間不淸利,喉乾·脚痺之候未已,寢睡一向差勝云。伏未審朝來,腹部飽滿,膈間不淸利,喉乾·脚痺之候,其已減歇乎?口淡特甚之候,日益差勝,而眼部患候,亦或有向減之勢,而咳嗽之候,已得快減乎?臨浴後,臣等尙不得入侍,今日與諸醫入診,詳察症候,宜當,不勝終宵憂慮,敢此問安,竝爲仰稟。答曰,知道。朝來腹部飽滿,膈間不淸利,喉乾·脚痺之候,比夜有減,口淡特甚,漸益差勝,而眼患一樣,咳嗽之候,猶未差減矣。
李聖肇,以都摠府言啓曰,宿衛將士·禁軍及挾輦砲手等,今日爲始,分運試射事,除標信,試所進去之意,敢啓。傳曰,知道。
又以都摠府言啓曰,宿衛將士·軍兵等,今日爲始,分運試射矣。每日得中之數,先爲單子啓下後,賞布則依前例待畢試,一時磨鍊以入之意,敢啓。傳曰,知道。
又以兵曹言啓曰,扈衛將士·軍兵等,依乙巳年例,中日試才事,命下矣。今方擧行,而乙巳謄錄,多有疎漏處,訓局所屬軍官·敎鍊官·標下軍,皆爲試才,則禁軍別將所屬將校·軍官·標下軍,亦當一體試才。至於部將·有廳軍士,闕內中日,皆爲試才,則雖不載於乙巳謄錄中,竝爲許試,何如?傳曰,允。
又以訓鍊都監言啓曰,今此溫幸時,隨駕軍二字缺右部左司前哨軍鄭仁昌,數日前身病猝重,使救療官多般試藥矣,今日終至殞命,極爲驚慘。葬需木自軍門參酌題給之意,敢啓。傳曰,知道。事極驚慘,令該曹各別恤典擧行。
李觀命啓曰,藥房入診時,兵曹判書李健命,同爲入侍之意,敢啓。傳曰,知道。
以備忘記,傳于安重弼曰,闕內守直武藝別監柳枝蕃,無緣闕直,極爲可駭,令攸司囚禁科罪。
注書金濰出仕,代成道亨爲假注書。
政院·玉堂·藥房夕問安。答曰,知道。
李聖肇啓曰,訓鍊都監知彀官·禁衛營敎鍊官來言,日暮後懸燈,人定後刁斗之意,敢啓。傳曰,知道。
又啓曰,作門哨官來言,閉門吹之意,敢啓。傳曰,知道。
左承旨許玧,右承旨洪好人,同日辰時成貼狀。闕內無事爲白在果,兵曹今三月十一行缺單子各一度,南兵使白時耉,去丙申秋冬等褒貶三字缺及褒貶封進事狀啓一度,合五度監封上送爲白乎旀,義禁府李後昉元情啓目一度,姑爲留院是白等以,緣由竝以馳啓爲白臥乎事云云。啓下本院。
留都大臣判中樞府事李濡,守宮大將領敦寧府事金柱臣,留都大將摠戎使李基夏,同日辰時成貼狀。宮城內外宿衛無事爲白乎旀,去夜闕內別巡衛將,則東所入直衛將許慶,外巡將則司勇金浚,司勇趙鼎期,監軍則都摠經歷吳斗相·尹世楨等差定,使之受押分巡爲白乎旀,闕內各處宿衛軍兵及各門把守處,連日遣從事官,按省記點閱,亦令兵曹郞廳巡檢,則竝皆無頉,而守門將等處,雜人一切禁斷事,申飭爲白乎旀,外城門及軍營各處把守·巡邏·夜禁等事,另加申飭之意,竝以馳啓爲白臥乎事云云。啓下備局。
大司憲趙道彬,掌令朴聖輅啓曰,請還收吳命尹極邊定配,今姑還寢之命,亟令仍前發配。請還寢李獻英·獻章等覆試之命,竝拔去榜中。措辭竝見上今此溫幸時,凡係害民之端,一竝停罷,而至於各軍門軍人,皆令採柴自給者,蓋所以除一分民弊也。今聞各營軍兵取柴之際,不問丘墓長養之松檟,村閭栽植之桑栗,擧皆斫伐,殆無餘數,而甚至於突入庭園之內,毁撤藩籬,疲殘民士,莫敢誰何,當初省弊之意,反爲害民之歸,若此不已,勢將由近及遠,四隣之境,無不被害。請自今以後,嚴加禁斷,犯之者繩以重律,其主將亦爲論罰。答曰,不允。末端事,依啓。
司諫李禎翊,正言李重協啓曰,請還收罪人河減死定配之命,更加嚴刑得情,依律處斷事。請還收權卨發配之命,仍令王府嚴鞫得情,快正王法。請令諸道監司,摘發撤毁禁斷。措辭竝見上忠州討捕使鄭善綱,爲人愚悖,嗜財貪色,沈湎度日,昏不省事,而至於治盜之政,專委下吏之手,密開賂逕,而有罪覆脫,輕施酷刑,而無辜橫罹,民間搔擾,不勝其毒。且討捕使供饋之需,曾因繡衣書啓,以其勒徵之有弊,使之直捧饌物,勿復代捧價錢,而不有朝令,徵錢如舊,人言喧藉,莫不駭然,及至本道,傳聞尤詳。如此之人,不可仍畀討捕之任,請忠州營將鄭善綱罷職。答曰,不允。末端事,依啓。
前司果權尙夏上疏。伏以臣病伏路間,日望行宮,史官銜命,逐日榮臨,此誠稀曠之隆典,惶感之極,罔知攸措。臣欲强起承召,則氣息垂盡,無望自力,欲仍委枕席,則孤負聖恩,罪戾愈深,寸心耿耿,寧欲無生。嗚呼,臣以至庸之賤品,遭不世之鴻渥,雖蹤趾崎嶇,違逋到今,區區感戴之忱,糜粉何辭?況一瞻天顔,是臣素願,今當仗殿之邇臨,何憚而不進哉?中路疾作而淹滯,非臣之始料也。伏承聖旨,敎以勿以疾病爲辭,是則以臣之言病爲假託之辭也,蓋不勝惶恐,若隕淵谷。至於毋執撝謙之敎,亦非臣之本情也。臣於萬萬不似之職,固嘗抵死力辭,而若夫瞻望羽旄,擧祝吾王之無疾,今日臣民皆有是心,顧臣犬馬之誠,奚獨不然?撝謙二字,恐不相干矣。凡此非惟義不敢出,亦情有所不忍也。臣雖至愚,罪則欲寡,與人同也。臣之前後負犯,已深且重,中外非責,已峻且嚴,更速違慢之罪,豈臣之所樂爲哉?伏聞聖體臨沐,始於昨日,而病狀之危苦,如昨所陳,不能前進承候,臣罪到此,而尤無所逃矣。玆敢席藁旅次,冒死請譴,伏乞聖慈,亟命有司,勘臣罪律,以肅朝綱,以安臣心,不勝大幸,臣無任云云。答曰,省疏具悉卿懇。昨見書啓,不覺愕然,更竭予誠,諭以至意,卿必不我遐棄,幡然改圖,予方懸企以俟矣。卿之調息已久,昔疾庶幾今愈,而且以疏中本職,抵死力辭之語觀之,卿之難進,似由於此矣。予方以必致爲心,則姑許解免,亦何難哉?本職不得已勉副,以安卿心。體此至意,安心勿待罪,遄詣行在,用慰予心。仍傳曰,遣史官傳諭。
左承旨許玧,右承旨洪好人,十二日辰時成貼狀。闕內無事爲白在果,兵曹今三月十一日,一二所巡將,各更各度,無事單子及烽燧候望單子各一度及吏曹宗廟望祭獻官單子一度,合三度監封,上送爲白乎旀,咸鏡道二月令宗廟薦新生松魚物膳單子及薦餘進上物膳單子及全羅道三月朔大殿·中宮殿·世子宮進上物膳單子,來到是白去乙,進上則臣玧進去廚院,趁卽捧上爲白乎旀,薦新則令該曹趁卽捧上事,分付爲白遣,物目段,依例後錄爲白乎旀,留院公事段,姑無緣由,竝以馳啓爲白臥乎事云云。同日啓下本院。
同日初昏,右承旨洪好人成貼狀。闕內無事段,朝已馳啓爲白在果,卽者平安監司趙泰老及義州府尹韓祉,謝恩兼冬至使先來軍官吳泰元等,初九日還渡江事狀啓各一度,謝恩兼冬至使狀啓一度,合三度及一行缺一張,卽爲監封上送爲白乎旀,同狀啓今日缺末來到,而左承旨許玧,纔己酉退是白乎等以,狀啓中不得聯之意,竝以馳啓爲白臥乎事云云。十三日啓下本院。
午時,上御溫陽行宮,藥房入診。入侍,都提調金昌集,提調閔鎭厚,副提調李觀命,記事官金濰,記注官柳綎,記事官權,醫官柳瑺·丁時梯·權聖徵·趙慶基·朴聖瑞·許坫·方震夔·李重蕃·李徵夏。
兵曹判書李健命請對入侍。
昌集進伏曰,雨餘風氣不佳,浴後聖候若何?臣等憂慮益缺而久未入診,故今日敢爲請對矣。腹部飽滿,膈間不淸利,脚痺之候,晝則益有所減乎?上曰,然矣。昌集曰,喉乾之候,行路則有減,而今日問安之批,以未已爲敎,其或沐浴之故而然乎?上曰,咳嗽頻發,故數日則喉乾未已,連進茶飮。一行缺上曰,感冒欲發,故入來之初,連有淸涕矣。昌集曰,以口淡日勝爲敎,而水刺比數日前無加,有感冒之候而然耶?上曰,口淡益勝,而以感冒咳嗽之故,水刺不及於前矣。鎭厚曰,眼患姑無加減乎?上曰,無所減,亦無所加矣。昌集曰,脚痺沐浴後,或有所減乎?上曰,初日沐浴之後,心先爲然,故左邊運足似輕,或可履地矣。鎭厚曰,溫湯頗溫,若取汗過多,誠爲悶慮,玉體御湯邊,而脚部沈洗,如何?上曰,再次臨浴之日,入湯坐久,則熱升眼昏,頗沓沓不堪,此後有難入坐,脚部欲沈洗矣。昌集曰,令醫官診察,何如?上曰,唯。瑺診察後退伏曰,左右脈度調勻矣。時梯曰,脈度調勻矣。聖徵曰,脈度左關缺似有力,而右邊則和平矣。鎭厚曰,諸醫不必盡爲診脈,使李重蕃診察,何如?上曰,依爲之。重蕃曰,脈候左三部似有力而數,右三部調勻矣。鎭厚曰,感冒之候,雖不大段,當進湯劑,當退而議定矣。上曰,自當差愈,勿爲議藥,可也。昌集曰,自上常時無汗出之事矣。浴後汗出之後,無不平之候乎?上曰,汗不過出,故頗宣暢,而無不平之事矣。昌集曰,亦使之診察腹部·眼部,何如?上曰,唯。聖徵曰,腹部下腹皮膚按之則柔軟,脚部今昨一樣,而左脚部,臣謹以手引而伸之,則視昨亦勝矣。眼候,左邊一樣,而右邊一行半缺。上顧謂閔鎭厚,卿曾亦沐浴於此云,其欲治眼病而爲之耶?鎭厚曰,臣一目不能視物,而初未覺其然,一耳亦不能聽響,兒時沐浴,非爲目疾,而欲治聾病也。上曰,卿之一目不明云,視物,何如?鎭厚曰,傍人之着笠與所着衣之黑白,可以識分,而不知其面之如何矣。上曰,然。予亦如此矣。昌集曰,卽今咳嗽如此,日氣不佳,稍俟咳嗽之減歇·日氣之和煖,更爲臨浴。爲好矣。上曰,自明日至再明日,欲爲停止矣。鎭厚曰,梨汁膏調進白淸,故白淸逐日封進,粥飮進御之際,亦爲調進,似好矣。上曰,唯。
昌集曰,頃以畿湖獄囚疏決事,特降明命,凡在聽聞,孰不欽仰德意哉?兩道文案,今方修正云,待其齊到,當爲議稟,而臣於此,竊有區區所懷,敢此冒陳。向來李翔之疏論淫獄,固未得當,而此不過山野迂闊之人,不識世情,以其事關倫常,不無慨然之心。適會辭職,有所攙論而已,夫豈有他意於其間,而反爲仇疾之輩所文致,終至瘐死獄中,暴屍都市,二子一奴及門生一人,死於桁楊之下,被禍之慘,古今所罕,而前後聖敎,極其嚴截,尙未除於罪籍之中,蓋中篝之說,登諸奏御文字,誠未免疎率之失,而京外獄官之鍜鍊太甚,聖明安得以不疑乎?然天下無理外之事,以其事觀之,斯可以得其情矣。彼構捏者以爲,翔生心於柳斗星財産,以至於此,此豈有一毫近似者耶?甲戌改紀之後,筵臣爲翔伸辨於筵中,自上俯詢諸臣,則其時相臣柳尙運對曰,斗星於翔,爲異姓六寸兄弟之子,而又多同生,斗星雖死,其財産豈歸於翔乎?斗星之妹斗任爲名者,以誣母事,因朴泰淳啓辭推問,而斗任以翔敎誘納供,鄕人莫不極口稱冤云云。蓋柳尙運之於翔,本無私護之情,而嘗謫其湖中習物情,故其言如此矣。財産之說,旣歸虛罔,則敎誘一款,自在其中,又何足爲疑乎?柳尙運仰對之後,同入諸臣,亦皆稱冤,遂有復官之命,而俄因朴泰尙之疏,而還收矣。今當臨幸溫泉之日,又有理獄之盛擧,若論道內之冤鬱,恐莫有先於此者,此而終不伸雪,則其何以慰悅一道之人心乎?上曰,諸臣各陳所見。閔鎭厚曰,大臣所謂筵臣,卽指臣也。臣於其時,一言妄發,非斥沓至,聖敎亦至嚴,至今惶怖矣。第此事有易於釋然者,柳斗星之於李翔,族派遠近幾許,而斗星被罪之後,其家財産,果歸翔與否,使之明査上聞,則足以辨其是非,臣於頃年疏中,已陳此意矣。昌集曰,柳尙運非有一毫私護於翔,而頃年筵中陳辨者,蓋緣謫居本道時,詳知物情之稱冤故也,翔之抱冤,推此可知矣。李觀命曰,柳尙運謫居本道天安時,詳聞李翔之抱冤,故頃年陳白者,蓋採一道共公之論,而日者本道儒生鄭東章等,亦以道內公誦之言,疏請伸冤,當此親臨本道之日,特許伸理,則庶可慰一道之人心矣。昌集曰,若曰何可干預於淫獄云爾,則猶或可也,至謂之生心於財産,則已不成說,以此爲罪,不亦冤甚乎?鎭厚曰,李翔卽累朝禮遇之臣也。嘗應徵召,入侍講筵者,亦非一二,則其爲人之如何,聖明想已俯燭矣。本來迂闊,決不可爲陰邪之事,以此被罪,豈不冤痛乎?上曰,其時罪案,是財産·敎誘兩款乎?鎭厚曰,然矣。構誣之言以爲,敎誘其妹者,亦由於欲奪財産云,名雖兩款,其實則一事也。上曰,頃日儒疏之末,竝論李翔事,而批旨以竝令廟堂稟處爲敎矣。曾前爲翔伸辨者,非止一二,而儒疏適及於來臨本道之日,翔若非至冤,則似不必如是一向陳辨,而故相臣柳尙運,亦豈私護翔者乎?且翔曾已屢次入侍矣。見其爲人,必不爲此事者矣。當此疏釋道內冤枉之日,旣知其人之冤枉,則伸辨之擧,不必持難,特爲復官,可也。觀命曰,凡死於獄中者,非係逆獄,則元無削其爵秩之例,前日復官之請,由於筵臣之誤達,及今伸雪之後,則不必更爲復官矣。鎭厚曰,臣於筵奏之時,年少職卑,未諳法例,誤認死於獄中之人,官爵自歸削奪,故請以復官,而蒙允旋收。且疏中書以故大司憲,至被彈劾於玉堂,人多笑臣疎率矣。然其時旣收復官之命,到今還爲復官,亦何妨乎?若以例規言之,則只當伸雪罪名,而不必復官,故李觀命如是仰達矣。上曰,頃年復官之命,旋爲還收,則今當有復官之擧,特爲復官,仍令致祭,可也。出擧條
昌集曰,上年春間,右議政李頤命入診入侍時,以抄選通淸之士,贊善·進善·司業等官,隨品差除,京外儒生向學之人,令該曹廣加訪問,就議廟堂,抄選啓下後,相當實職擬差事,陳達蒙允矣。其後校理李眞儒,攻斥大臣此事,不遺餘力,至以作新一言,爲識見不足,若如其言,則從前儒賢之進用者,多由薦剡,而未聞以此,謂朝廷待士太薄,由是而進者,亦何嘗以爲希覬爵祿,甘心冒進哉?至若作新人才,豈有他道?不過求訪賢才,布列朝著而已。先正臣李珥東湖問答曰,若有學問者,卽昇于朝,使居臺侍之列,則爲士者,皆知德義之可尊,凡民興起,四方風動矣,今大臣之言,實合先正之意矣。旣已定奪之後,不可因一眞儒謬戾之言,而仍不擧行。抄選通淸之士,銓曹自可一循公議,贊善等職,隨品差除,而至於向學之人,駐驆本道,則道臣方加搜訪,將爲稟議廟堂擧行,而京中及他道,亦豈無向學可用之人乎?第只自該曹訪問,則聞見恐或不周,若令六曹及三司長官,各薦一二人,廟堂抄啓後,擬差於相當之職,恐爲合宜,敢此仰達。上曰,當初右相之言,是矣,而李眞儒疏語謬戾矣。依大臣所達,爲之,可也。鎭厚曰,曾前別薦時,有當薦官員啓下之事,今亦當如是矣。昌集曰,薦主若過多,則薦事必有不精之慮,薦主先爲精擇啓下,似好矣。上曰,薦主精選然後,被薦之人必精,薦主先爲精抄啓下,可也。出擧條
鎭厚曰,臣於大臣所達,伸冤枉之言,亦有區區所懷,敢此仰達。懷德士人朴世徵與贈佐郞宋尙敏,同受業於先正之門,己未年尙敏陳疏,竝上冊子,伸暴師冤,世徵以同志之士,書給其冊子。及尙敏禍作,世徵以寫疏被逮,受刑一次,特蒙發配之命,而適與李有湞之獄相値,以貌類有湞,仍囚不放,竟死於獄中,士林至今傷嘆。如此之人,似當施以褒贈之典矣。上曰,所達,是矣。大臣之意,何如?昌集曰,朴世徵事,與宋尙敏雖異,而初旣與爲師辨誣之人此下缺,則似當有贈職之典矣。上曰,特爲贈職,可也。出擧條
鎭厚曰,先正臣文元公金長生,旣有文廟腏食之命,期日已定,例於有本家致祭之事,其奉祀孫特爲除職,俾以朝服參祀,恐宜,故敢達。上曰,所達,是矣。奉祀孫,令銓曹除職,可也。出擧條
鎭厚曰,先朝溫幸時,有陪從百官題給饌物之事,故卽今本道略有備置者云。行幸凡事,務從簡省,大小官員糧饌,皆令自備以來,則固不必別爲給饌,而近聞殘司微官,力有不逮,已有艱乏難支者云,而旣已備置之物,還給各官,則反或有弊端,若令分給於將校及殘司官員,則似好,故敢達。上曰,旣有先朝已行之事,而本道亦有備置者,則依此爲之,可也。李觀命曰,今年飢饉特甚,行幸凡事,聖上務欲省弊,故從官糧饌,旣已自備以來,至於御供饌品,亦多減除,則陪從百官之饌需,雖已備置,而仍令分給,誠非省弊之意矣。鎭厚曰,李觀命之言,誠是矣。但此與別辦有異,以旣備之物,分給疲弊之官,有何所妨乎?昌集曰,饌物本道旣已措備,則將官及各司疲弊之官分給,似好矣。上曰,該司疲弊之官,分給,可也。觀命曰,將校及該司官員,分給乎?上曰,依爲之。出擧條
李健命曰,扈駕將士·軍兵,依乙巳年例,試射事,命下矣。都監軍兵及禁軍別將所屬,旣入試才之中,而至於臣之所帶軍官·別武士·巡令手·諸色標下,雖異於行伍之軍,臣率駕後禁軍,陪後而行,則似當一體試射,故敢達。上曰,一體試射,可也。健命曰,御營大將·守禦大將率來將校·軍卒及大臣所帶扈衛軍官之輩,與扈侍之類有間,試才一款,何以爲之乎?上曰,此是私自帶來之人,則不當一體試才矣。健命曰,禁軍中以捕盜軍官下來者,雖不入於行陣中,旣是禁軍,則似當一體試射矣。上曰,雖以捕盜軍官下來,旣是禁軍,則固當一體試射矣。出擧條諸臣遂退出。已上燼餘
上在溫陽行宮。
中宮殿·世子宮·嬪宮,政院·玉堂問安。答曰,知道。
中宮殿,藥房問安。答曰,知道。
洪好人達曰,守宮從事官來言,闕內各處晝巡檢云矣,敢達。答曰,知道。許玧達曰,都摠府郞廳來言,闕內各處夜巡檢云矣,敢達。答曰,知道。已上燼餘
上在溫陽行宮。
政院·玉堂·朝廷二品以上·六曹問安。答曰,知道。
李聖肇啓曰,作門哨官來言,開門吹之意,敢啓。傳曰,知道。
藥房啓曰,伏聞夜間聖候,困惱減歇,熏熱往來,腹部飽滿,膈間不淸利,喉乾·脚痺之候未已,寢睡一向差勝云。伏未審朝來,腹部飽滿,膈間不淸利,喉乾·脚痺之候,其已減歇乎?口淡特甚之候,日益差勝,眼部患候,亦或有向減之勢,而咳嗽之候,已得快減乎?今日臣等與諸醫入診,詳察症候宜當,不勝終宵憂慮,敢此問安,竝爲仰稟。答曰,知道。朝來腹部飽滿,膈間不淸利,喉乾·脚痺之候,比夜有減,口淡特甚,漸益差勝,而眼患一樣,咳嗽之候差減矣。勿爲入診。
政院·玉堂·藥房夕問安。答曰,知道。
左承旨許玧,右承旨洪好人,同日辰時成貼狀。闕內無事爲白在果,今三月十五日,行宗廟·永昭殿·敬寧殿望祭,臣好人當日傳香爲白乎旀,兵曹今三月十三日,一二所巡將,各更各度,行巡無事及烽燧候望單子各一度,黃海監司金楺,今三月朔薦新及進上生石首魚,限內不得封進事狀啓一度,合三度監封,上送爲白乎旀,漢城府今三月十三日,西部阿峴契馬兵貢世重·禁軍張文星等,草家六間延燒單子一度,姑爲留院爲白乎旀,黃海道三月朔新産,大殿·中宮殿·世子宮,進上物膳單子,來到爲白有去乙,令廚院趁卽捧上事,分付爲白乎旀,物目段,依前例後錄緣由,竝以馳啓爲白臥乎事云云。啓下本院。
留都大臣判中樞府事李濡,判中樞府事金宇杭,守宮大將慶恩府院君金柱臣,留都大將知訓鍊院事李基夏,同日辰時成貼狀。今日臣等率堂上三品以上官,問安于中宮殿及世子宮,則安寧敎是如爲白乎旀,宮城內外宿衛段置,無事爲白乎旀,去夜闕內別巡衛將,則西所入直衛將柳以元,外巡將則司勇楊憲益·司勇具左翼,監軍則都摠經歷成德涵·都事全舜佐等差定,使之受牌分巡爲白乎旀,外城門及軍營各處把守·巡邏·夜禁等事,另加申飭之意,竝以馳啓爲白臥乎事云云。啓下備局。
大司憲趙道彬·掌令朴聖輅啓曰,請還收吳命尹極邊定配,今姑還寢之命,仍前發配。請還寢李獻英·獻章等覆試之命,竝拔去榜中。措辭竝見上昨日臺廳聽批時,承旨欲爲傳批,而注書草冊,誤書聖批,故欲傳而還止者屢次矣。因史官提醒,良久乃傳。雖於倉卒間,未及省察,致有此誤書之失,而其在事體,宜加規警,請當該注書推考。答曰,不允。末端事,依啓。
司諫李楨翊啓曰,請還收權卨發配之命,仍令王府嚴鞫得情,快正王法。措辭見上昨日初昏,有一醉漢,挾一官婢,放歌過本院門前。當此聖候未寧,臨浴溫泉之時,事極痛駭,故使院隷禁止,則厥漢稱以王子君傔從,回敺院隷,院隷跟後尋問,則非王子君傔從,而卽利仁郵官之帶率下人也。院隷追到詰責之際,郵官身自阻搪,結縛院隷於廊柱,反欲脅以威杖,此實前所未有之擧,其在事體,誠可駭然。請利仁察訪成震齡罷職,其犯罪下人,令攸司囚禁科罪。答曰,不允。末端事,依啓。
李聖肇啓曰,訓鍊都監知彀官·禁衛營敎鍊官來言,日暮後懸燈,人定後刁斗之意,敢啓。傳曰,知道。
又啓曰,作門哨官來言,閉門吹之意,敢啓。傳曰,知道。
忠淸道幼學李德涵等上疏。伏以忠賢之臣,國家必有崇報之典,節義之士,儒林常致敬慕之誠,乃所以表章于當世,觀感于方來者也。是以古之忠臣·義士杖屨之鄕,衣冠之葬,必置俎豆之所,克盡崇奉之儀,蓋取諸三代之遺制也。臣等竊伏惟,斥和死節故校理贈大匡輔國崇祿大夫議政府領議政諡忠貞公尹集,生而稟質淸介,性氣直截,聰明絶倫,過眼輒記,固守庭訓,勉勵學業,孝盡終始,友篤兄弟,至行之見,推於士林,誠學之著稱於當世者,已自平居少時,而及其許國之後,三登臺閣,言責自任,四入經幄,至誠匡順,此其素養甚正,而所守甚確,卒能成就大節,可謂不世出之君子也。噫乎慘矣,丙丁之變,尙忍言哉?尹集與洪翼漢·吳達濟,痛天地之顚倒,明春秋之大義,血疏直言,凜凜斥和,而虜索三臣,洪翼漢先已就執,尹·吳二臣自首同赴,乃以丁丑正月二十八日,拜辭於行宮,仁廟引見曰,古今天下,安有此事?當初爾等欲使予守正而已,今日之事,予安得自由也?五字缺事至於此,予何以爲懷十餘字缺,此臣等常以不死爲恨,今得死所矣,有何恨乎?又曰,殿下出城之日,軍民不無乘時叛亂之患,願留王世子鎭撫焉。仁廟曰,爾方就死,而猶念及國事,爾之忠誠,極可嘉也。因命賜酒曰,國家儻或復延,爾等之家當顧恤,爾等勿以爲念也。尹集亦流涕拜辭而出,遂縛就虜營,龍胡以汗言脅問曰,汝等若以我爲不足畏,則大軍之來,何不出戰,而反窮蹙若是乎?尹集高聲抗言曰,我等所爭者,惟大義而已,勝敗存亡,不得論也。龍胡復再三誘脅曰,今不熟計,後雖悔之,其何可得乎?尹集曰,死非吾所畏,吾戴吾頭來,當斷卽斷,更勿復言。彼軍輟歸,而使其一將,主押在陣,四月十五日到瀋陽,置二臣於禮部衙門一小屋,鎖直甚嚴。十九日早朝,龍胡坐于其所,而謂戶部招二臣者,龍胡反復開說,且㤼勒之,而尹集只曰,胡不速殺我?罵賊不絶於口,龍胡起入,有頃復出,因招我國宰臣,與之參坐。龍胡復傳汗語,□聲迫脅,尹集亦抗言拒斥者五六次,宰臣亦再三勸誘,而終不聽。龍胡知其終不降,遂使從胡,曳縛甚急而引出,二臣猶回顧奮罵,遂驅去出城西門外,悲夫,四月十九日,卽二臣捨生之日也。城西門外,卽虜人刑殺之處也。嗟呼,壬辰倭變,宗社危墟,惟我皇明神宗皇帝,擧天下兵力以存之,則凡我東方草木昆蟲,無非帝德攸曁也。丁丑之事,迫於不得已,然萬折必東之心,則未嘗已也,而至我孝宗大王,聖志尤卓然,如日月之皎皎矣。三臣者能以死明是心,天經地義,民彝或晦而復著,孝廟崇報之典,更無遺憾,豈不盛哉?嗟夫,尹集之節義有自來矣。祖父光國功臣贈領議政諡文烈公臣暹,戰死於壬辰,兄府使贈吏曹判書諡忠簡公棨,死節於丙子者,孝廟嘗稱之曰,尹集與其祖及兄,兩世三人,俱死於節,豈不貴乎?先正臣宋時烈贊傳曰,尹學士祖與兄俱殉節,尹之義有所受。嗚呼,孝廟之言至矣,先正之贊盡矣。顯廟嘗御熙政堂,問三臣事於筵臣,先正臣閔鼎重,具本末以對曰,其時虜人,敢讐天朝,始建僞號,彼三臣者,安得不痛斥乎?顯廟曰,事係天朝,大義當如是也。大哉,此眞聖人之言也。顯廟又曰,建祠以祀,何如?閔鼎重曰,聖敎至當矣,而且建自士林,則不可止也。顯廟,然之。立祠之議,蓋自先王,而先正亦嘗喩之矣。於戱,皇明字恤之德,天地難報,而丁丑之變,若無三臣,則擧東方君臣上下億萬含生,自歸於忘恩負義之地,而無所說於天下後世矣。賴有三臣之忠節,抗大義至死不屈,而明聖心,迫於不已,使東方君臣上下億萬含生,得全乎含恩報義之天,而永有辭於天下後世矣,則三臣之節義,卓乎山岳,昭乎日星,而東方之萬古綱常,賴而不墜焉。幸今泰運方亨,聖上臨御,風聲所樹,節義是尙,凡諸崇報之典,表章之道,靡不次第擧行,而至若三臣首節之地南漢城,特命建祠設享,卽顯廟建祠以祀之義也。洪翼漢衣冠之葬平澤地,二字缺陳疏建院,卽顯廟允可先正之意也,而尹集衣冠之葬,自畿邑移厝于道內鴻山地,七年于玆矣。立祠之擧,尙未及行,此實臣等不卽陳請之罪也。嗟呼,尹集與洪翼漢,明大義同矣,立大節同矣,衣冠之葬亦同矣,而洪翼漢已爲立祠於衣冠之葬平澤地,尹集未有立祠於衣冠之葬鴻山地,此所以士林之慨然懷恨者也。臣等抑又思之,仁廟永訣尹集,流涕下敎曰,爾家予當顧恤,爾勿爲念。玆者親孫流落墓下,私祭其墓,貧不備需,若敖之鬼不其餒,而今此致祭之恩,擧及於忠賢之墓,而獨於尹集之墓,未推均施之典,此亦士林之抑鬱者也。今日致祭之禮,立祠之儀,可不一體擧行乎?臣等遠近裹足,瞻望羽旄,欣欣相告曰,吾王庶無疾歟?固知勞攘沐溫之際,仰煩天聽,有違於愛君親靜攝之意,而崇節立祠,在今日所當趁行者,故齊進於行宮之外,呼籲於二字缺之下。伏乞聖明,益恢春秋之義,克遵忠節之二字缺命一字缺祭於墓,而特一字缺立祠,俾永薦芬,則非徒臣等之二字缺伸,慕賢崇節之忱,豈不重有光於我聖上明大義奬風敎之地哉?臣等無任云云。答曰,省疏具悉。疏陳之事,是矣。予若早知,奚待爾等之言,而賜祭哉?兩臣墓致祭事,令該曹稟旨擧行,尹集立祠,特允所請焉。
刑曹判書閔鎭遠上疏,伏以臣卽伏聞,賑恤加出堂上,以臣名差下,臣不勝驚懼悶迫之至。蓋臣才具之不合此任,雖費辭自列,終歸例讓,臣不敢有所煩縷,惟是臣所帶本職,若係閑慢,則固當不計識慮之短淺,奔走殫力,以自效於往役之義,而本曹素稱煩劇,重以近來人心不古,詐僞百出,牒訴傍午,文簿堆積,臣自蒙擢授之恩,惟思恪勤奉職,夙宵酬應,寢食不暇,而尙多有遲延稽滯,取怨於中外赴愬之民者。臣以是一心兢惶,恭俟罪譴,而今又加之以一重擔負,以臣精神,以臣筋力,其何能抵當得萬一乎?今日國事之最急最重者,無過於救荒一事,見今賑恤堂上宋相琦,明敏練達,朝中罕比,而以其兼帶內二字缺,故不能專意於賑政,至有加出堂上之請,而今乃以相琦之所不能,責之於如臣迂疎者,豈不難哉?使臣不以本曹事務亂其心,而只令壹志致精於賑政,則雖其才分萬分不逮,何敢有一毫規避之念耶?不然而兩件劇務,叢于一身,彼此皆不着實,國事終至僨誤,使抱冤者不得伸理,望哺者皆塡溝壑,則于斯時也,臣雖萬被誅戮,何補於國哉?百爾思度,萬無堪當之勢,玆不得不馳章,瀆擾於行宮靜攝之中,臣尤死罪。伏乞聖明,下臣此疏於廟堂,使之酌量才器,審察輕重,就本兼中一任,卽賜變通遞改,俾得專心於職事,毋至貽悔於日後,公私不勝幸甚,臣無任云云。答曰,省疏具悉。疏辭如此,令廟堂稟處。已上燼餘
上在溫泉行宮。
中宮殿·世子宮·嬪宮,政院·玉堂問安。答曰,知道。中宮殿,藥房問安。答曰,知道。中宮殿,朝廷三品以上問安。答曰,知道。
洪好人達曰,守宮從事官來言,闕內各處晝巡檢云矣,敢達。答曰,知道。已上燼餘
上在溫陽行宮。
政院·玉堂·朝廷二品以上·六曹問安。答曰,知道。
李聖肇啓曰,作門哨官來言,開門吹之意,敢啓。傳曰,知道。
藥房啓曰,伏聞醫官所傳之言,聖候大便,近來連不快放,昨日五次登廁,雖有便意,終不放下,無或由此而然,而自初昏飽滿有加,掌心熱,熏熱甚矣。就寢後困惱減歇,熏熱·喉乾·腹部飽滿·膈間不淸利之氣頗甚,脚痺未已,寢睡不寧云,臣等益不勝憂慮之至。伏未審朝來,熏熱·喉乾·腹部飽滿·膈間不淸利頗甚,脚痺未已之候,比夜,何如?口淡特甚之候,日益差勝,而眼部患候,或有向減之勢,咳嗽之候,亦已快減乎?今日臣等與諸醫入診,詳察症候,宜當,敢此問安,竝爲仰稟。答曰,知道。朝來熏熱·喉乾及腹部飽滿·膈間不淸利·脚痺之候差減,口淡特甚,漸益差勝,而眼患一樣,咳嗽幾盡差愈矣。勿爲入診。
安重弼啓曰,備邊司郞廳,以大臣意來言,今日賓廳坐起日次,而上候方在靜攝中,不得來會云矣,敢啓。傳曰,知道。
李聖肇,以都摠府言啓曰,今日宿衛禁軍及諸色軍兵等,當爲連次試射,而雨勢如此,不得爲之之意,敢啓。傳曰,知道。
又以備邊司言啓曰,今三月初十日,忠淸監司及差使員守令引見入侍時,監司·守令,各陳弊瘼,俱有令廟堂稟處之命矣。各以草記覆議,則恐不便於睿覽,故竝畫一條列,別單書入之意,敢啓。傳曰,知道。
又以訓鍊都監言啓曰,今此溫幸時,隨駕軍兵等,今月十三日爲始,分缺試才矣。今日雨勢如此,非但軍兵之沾濕可慮,試場二字缺滑,姑爲停止,待晴爲之之意,敢啓。傳曰,知道。
安重弼,以禮曹言啓曰,因忠淸道儒生李德涵等疏批,疏陳之事,是矣。予若早知,奚待爾等之言,而賜祭哉?兩臣墓致祭事,令該曹稟旨擧行事,命下矣。忠正公洪翼漢,忠貞公尹集,兩臣墓致祭事,當依聖敎擧行,而祭文令藝文館卽爲撰進,祭物及執事,亦令本道差定進排,祭官則本曹郞廳,當爲進去,而以諸臣致祭事,纔已出去,姑待回還後發遣,尹集立祠事,亦依聖敎擧行之意,分付本道,何如?傳曰,允。
安重弼,以戶曹言啓曰,今此溫幸駐蹕後,百官以下員役及各樣軍兵糧餉米,以溫泉隣近邑田稅收捧支用,而元數不敷,且回鑾日期,有難預度其遲速,遠邑田稅,取來有弊。本道貢津·安興兩倉所儲米,隨其容入,取用其代,則自本曹從後充補,似爲得宜。就議大臣五字缺,敢啓。傳曰,知道。
又以禮曹言啓曰,今三月十三日,藥房入診入侍時,故大司憲李翔,特爲復三字缺祭事,命下矣。祭文令藝文館卽爲撰進,祭物及執事,亦令本道差定進排,祭官則本曹郞廳回還後,使之進去,何如?傳曰,允。
左承旨許玧,右承旨洪好人,同日辰時成貼狀。闕內無事爲白在果,兵曹今三月十四日,一二所巡將,各更各度,行巡無事單子及烽燧候望單子各一度,開城府留守宋正明及黃海監司金楺,雨澤農形狀啓各一度,北兵使南巘,淸人去來狀啓一度,合五度,監封上送爲白乎旀,開城府留守宋正明,本府請得江都移轉米分載,中兩船覆敗事及人家十九戶燒燼事狀啓各一度,黃海監司金楺,荒唐船一隻,自西海出來,直向東南間大洋事狀啓一度,姑爲留院爲白乎旀,咸鏡道,三月朔新産進上物膳單子來到爲白有去乙,令廚院趁卽捧上事分付爲白乎旀,物目段,依前例後錄緣由,竝以馳啓爲白臥乎事云云。啓下本院。
留都大臣判中樞府事李濡,守宮大將慶恩府院君金柱臣,留都大將摠戎使李基夏,同日辰時成貼狀。宮城內外宿衛無事爲白乎旀,去夜闕內別巡衛將,則南所入直衛將田會一,外巡將則司勇李錫年·司勇李塘,監軍則兵曹正郞李彙晉,都摠經歷鄭纘述等差定,使之受牌分巡爲白乎旀,外城門及軍營各處把守·巡邏·夜禁等事,另加申飭爲白乎旀,昨夕得接禮曹所報,則宣惠廳封進,今三月令宗廟·永昭殿·敬寧殿薦新蕨菜,今十五日望祭兼薦事,分付奉常寺是如爲白有等以,緣由竝以馳啓爲臥乎事云云。啓下備局。
記事官兪拓基,同月十四日成貼狀。臣於本月十二日,祗承明命,更爲馳到于槐山邑內,議政府左贊成權尙夏所住處,傳宣聖旨,反復敦諭,則以爲,臣自聞駕幸溫泉之後,區區犬馬之誠,不能偃伏私次,扶曳病軀,始欲前進行宮近地,爲便承候之計,而不意中路疾作,留滯至今,其爲辜負甚矣。卽者史官又臨,傳宣聖諭,十行絲綸,辭旨勤摯,雖慈父之詔迷子,殆無以加此,臣奉讀以來,不覺感涕之自零也。況賤臣之難安情勢,亦蒙俯諒,其所以開諭之者,委曲諄懇,臣是何人,猥辱非常之恩禮,一至此哉?聖眷至隆,雖糜身粉骨,有不敢辭,不計死生,亟欲登途,而卽今病狀危懍,實無以自力作行,容俟調治,如得少間,卽當進伏於駐蹕不遠之地,更以文字,仰請誅譴云。目今所患,比向來雖不無一分所減,而猶未得快差,將欲更加調息,觀勢前進是白乎等以,臣段旣承偕來之命,今姑仍留之意,竝以馳啓爲白臥乎事云云。啓下本院。
政院·玉堂夕問安。答曰,知道。
藥房夕問安。答曰,知道。
李聖肇啓曰,訓鍊都監知彀官·禁衛營敎鍊官來言,日暮後懸燈,人定後刁斗之意,敢啓。傳曰,知道。
又啓曰,作門哨官來言,閉門吹之意,敢啓。傳曰,知道。
大司憲趙道彬·掌令朴聖輅啓曰,請還收吳命尹極邊定配,今姑還寢之命,仍前發配。請還寢李獻英·獻章等覆試之命,竝爲拔去榜中。措辭見上答曰,勿煩
司諫李禎翊啓曰,請還收權卨發配之命,仍令王府嚴鞫得情,快正王法。措辭見上答曰,勿煩。已上燼餘
上在溫泉行宮。
中宮殿,藥房問安。答曰,知道。
洪好人達曰,守宮從事官來言,闕內各處晝巡檢云矣,敢達。答曰,知道。
許玧達曰,兵曹郞廳來言,闕內各處夜巡檢云矣,敢達。答曰,知道。已上燼餘
上在溫泉行宮。
大司諫金興慶三度呈辭。入啓。遞差。
吏曹啓曰,臺諫有闕,政事,取稟。傳曰,明日爲之。
大殿,藥房·政院·玉堂·二品以上·六曹·大司憲問安。答曰,知道。
藥房啓曰,伏聞夜間聖候,困惱·喉乾減歇,熏熱往來,腹部飽滿,膈間不淸利,脚痺之候未已,寢睡差勝云。伏未審朝來,腹部飽滿,膈間不淸利之候,其已減歇乎?口淡特甚,日益差勝,眼部患候,或有向減之勢,而咳嗽之候,亦已快減乎?今日臣等與諸醫入診,詳察症候,宜當,不勝終宵憂慮,敢此問安,竝爲仰稟。答曰,知道。朝來腹部飽滿,膈間不淸利,脚痺之候減歇,而口淡特甚,漸益差勝,眼患一樣,咳嗽之候,快減矣。勿爲入診。
院前啓,請還收權卨發配之命,仍令王府嚴鞫得情,快正王法事。措辭見上新啓,當此公私赤立之時,各邑官吏,贏糧來待於行宮,凡干責應,固多其弊,而掖庭隷屬及上司下人輩,散出各邑,依幕換面求索,極其紛紜。至於侵慢官員,蹴踏下吏,其習誠可痛駭,請各別嚴飭,此後如有現發者,令攸司囚禁科罪。答曰,不允。末端事,依啓。
府前啓,請還收吳命尹極邊定配,今姑還寢之命,亟令仍前發配事。請還寢李獻英·獻章等覆試之命,竝爲拔去榜中。措辭見上入啓。答曰,勿煩。
藥房詣閤門外,口傳啓曰,雨後陰冷,風氣又甚不佳,卽伏聞臨浴,已至一百五十瓢云,此後若更加瓢數,則恐有過多之慮,姑爲停止,似合愼疾之道,故臣等不勝憂慮,惶恐敢啓。傳曰,三百五十瓢,不至過多,當仍爲臨沐矣。
大殿沐浴後,藥房·政院·玉堂·二品以上·六曹問安。答曰,知道。
大殿,藥房·政院·玉堂夕問安。答曰,知道。已上燼餘
上在溫泉行宮。
午時未時,日暈。夜一更二更,月暈。四更。二三字缺
中宮殿·世子宮·嬪宮,政院·玉堂問安。答曰,知道。中宮殿,藥房問安。答曰,知道。
洪好人達曰,守宮從事官來言,闕內各處,晝巡檢云矣,敢達。答曰,知道。又達曰,都摠府郞廳來言,闕內各處,夜巡檢云矣,敢達。答曰,知道。已上燼餘
上在溫陽行宮。
大殿,政院·玉堂·二品以上·六曹·大司憲問安。答曰,知道。
藥房啓曰,伏聞夜間聖候,困惱·喉乾減歇,熏熱往來,腹部飽滿,膈間不淸利,脚痺之候未已,寢睡一向差勝云。伏未審朝來,腹部飽滿,膈間不淸利,脚痺之候,其已減歇乎?口淡特甚之候,日益差勝,而眼部患候,亦或有向減之勢乎?雨勢未已,日氣陰濕,此時臨浴,恐有妨於調攝之道,今日停止,似爲得當。臣等與諸醫入診,詳察症候,宜當,不勝終宵憂慮,敢此問安,竝爲仰稟。答曰,知道。朝來腹部飽滿,膈間不淸利,脚痺之候減歇,口淡特甚,漸益差勝,而眼患一樣,沐浴作輟如此,收效未易,不可停止矣。勿爲入診。
院前啓,請還收權卨發配之命,仍令王府嚴鞫得情,快正王法事。措辭見上答曰,勿煩。
府前啓,請還收吳命尹極邊定配,今姑還寢之命,亟令仍前發配事。請還寢李獻英·獻章等覆試之命,竝爲拔去榜中事。措辭見上答曰,勿煩。
留都所書目,今月十五日·十六日,宮城內外無事事。
政院啓曰,吏曹郞廳來言,今日爲政事命下,而判書李晚成·參判鄭澔,俱以病不來,參議李澤留都,不得開政云。判書·參判,竝卽牌招,開政,何如?傳曰,允。又啓曰,伏見南兵使白時耉去丙申年秋冬等褒貶啓本,則無一人居下,殊無嚴明殿最之意,推考,何如?傳曰,允。
傳曰,前修撰金有慶,解由勿拘,副修撰李仁復敍用。
謝恩,副校理趙觀彬,利仁察訪成道亨。
大殿沐浴後,藥房·政院·玉堂·二品以上·六曹·大司憲問安。答曰,知道。
大殿,藥房·政院·玉堂夕問安。答曰,知道。
政院啓曰,今日政新除授刑曹判書趙泰耉在鄕,參判權隨駕,參議金相稷移拜諫職,京司時無行公之員。刑獄重地,不可久曠,參議有闕之代,以在京無故人,卽爲口傳差出,何如?傳曰,允。
以忠淸監司,全義等邑假家失火及德山縣兵符見燒狀啓。傳曰,不能愼火,致有此患,極爲未安。各別嚴飭禁火,而南草不可不痛禁,着實分付。
吏曹口傳政事,以李德英爲刑曹參議。已上朝報
政院以都監言啓曰,今此溫幸時,隨駕將校軍兵等炊飯,自軍門刈取繼用事,有所定奪矣。樹木有處,定送上馬軍,使之連續鳩聚以來,而附近境內,山野濯濯,無他取柴處。間或有樹林處,而皆稱士夫家養山禁護之地,使不得接足,故別定將校,領率卜馬軍,出送三十里地,而亦無可取處,許多軍兵炊飯木,實難繼用,誠非細慮。若送五六十里,則或可取來,而侍衛軍兵,不可出送經宿之地,而他無善處之道。炊飯木繼用事,令廟堂急速區畫變通,俾無乏絶之患,何如?傳曰,允。
又以弘文館言啓曰,新除授副修撰金有慶,時在忠淸道瑞山地,經筵下番事緊,請斯速乘馹上來事,下諭。下番修撰臣趙觀彬,今日政陞拜副校理,下番無他替直之員,不得已以上番姑降入直之意,敢啓。傳曰,知道。
安重弼,以吏曹啓曰,日者溫陽郡守朴弼揆,大殿肅謝後,卽爲赴任,故以中宮殿·世子宮肅拜權除之意,草記蒙允矣。今此新除授利仁察訪成道亨,亦當用此例,而續續陳稟,恐似煩瀆。此後大駕還宮前,新除外官,卽爲赴任者,肅謝之節,竝依此擧行,何如?傳曰,允。
以留院承旨狀啓,西部居私奴明云等,草家延燒,八十女人,飮煙致死單子,姑爲留院事。傳曰,飮煙致死人,令該曹恤典擧行。已上抄出燼餘
有政。吏批,判書李晚成進,參判鄭澔病,參議李澤留都。柳綎單付兼春秋,權爲刑曹參判,朴弼揆爲混陽郡守,洪重福爲司僕僉正。
吏批啓曰,玉堂闕員,今當差出,而擬望之人乏少,相避外任竝擬,何如?傳曰,允。又啓曰,玉堂差出之際,每患苟簡,解由拘礙及罷散人員,合有變通之道,何以爲之?敢稟。傳曰,別單書入。
以金相稷爲大司諫,趙泰耉爲刑曹判書,金興慶爲右尹,趙光命爲監察,金聲發爲監察,成道亨爲利仁察訪,趙仲明爲典籍,成壽雄爲司饔僉正,尹明運爲司宰僉正,任源爲掌苑別提,金道浹爲司僕判官,權尙夏單付贊善,李昌碩爲養賢主簿,趙觀彬爲副校理,金有慶爲副修撰,閔鎭遠爲社稷提調,洪潾爲造紙別提,金鎭望爲內資主簿。
上在溫泉行宮。
中宮殿,藥房問安。答曰,知道。
洪好人達曰,守宮從事官來言,闕內各處,晝巡檢云矣,敢達。答曰,知道。已上燼餘
上在溫泉行宮。
大殿,政院·玉堂·二品以上·六曹·大司憲問安。答曰,知道。
藥房啓曰,伏聞夜間聖候,困惱·喉乾減歇,熏熱往來,腹部飽滿,膈間不淸利,脚痺之候未已,寢睡一向差勝云。伏未審朝來,腹部飽滿,膈間不淸利,脚痺之候,其有減歇乎?口淡特甚之候,漸至差復,而眼部患候,亦或有向減之勢乎?今日臣等與諸醫入診,詳察症候,宜當,不勝終宵憂慮,敢此問安,竝爲仰稟。答曰,知道。朝來腹部飽滿,膈間不淸利,脚痺之候減歇,口淡特甚,日漸差勝,而眼患姑無所減矣。勿爲入診。
院前啓,請還收權卨發配之命,仍令王府嚴鞫得情,快正王法事。措辭見上答曰,勿煩。
府前啓,請還收吳命尹極邊定配,今姑還寢之命,亟令仍前發配事。請還收李獻英·獻章等覆試之命,竝爲拔去榜中事。措辭見上答曰,勿煩。
假注書成道亨遷轉,代以任徵夏爲假注書。
留都所書目,今月十七日,宮城內外無事事。
大殿沐浴後,藥房·政院·玉堂·二品以上·六曹·大司憲問安。答曰,知道。
大殿,藥房·政院·玉堂夕問安。答曰,知道。
正言趙尙絅上疏。大槪,臣於本院前啓之停止也,有見輕同僚之事,臺體所在,不得不馳章祈免於行在靜攝之中,伏乞聖明,亟遞臣職,以安微分事。入啓。答曰,省疏具悉。爭執旣久,停論何妨?爾其勿辭察職。已上朝報
李聖肇,以兵曹言啓曰,今十六日夜,各邑假家之失火,事極驚駭。詳問本道營吏,則全義稅米數十石,未免燒火云,故仍爲啓達矣。卽見忠淸監司狀啓,則全義稅米太,俱不過一石零,當初該吏之誤傳,殊甚駭然,令本道査出科罪,何如?傳曰,允。
李聖肇啓曰,訓鍊都監知彀官·禁衛營敎鍊官來言,日暮後懸燈,人定後刁斗之意,敢啓。傳曰,知道。
又啓曰,作門哨官來言,閉門吹之意,敢啓。傳曰,知道。
左承旨許玧,右承旨洪好人,本月十七日成貼狀啓。闕內無事段,朝已馳啓爲白在果,卽者吏曹,今十九日行宗廟慰安祭,獻官單子一度,今始來到是乎等以,監封上送爲白乎旀,漢城府捕盜廳,今十六日,西部米廛上契出身趙萬善等,草家八間半延燒事單子各一度,姑爲留院,竝以馳啓云云。已上抄出燼餘
上在溫泉行宮。
中宮殿·世子宮·嬪宮,政院·玉堂問安。答曰,知道。
中宮殿,藥房問安。答曰,知道。
洪好人達曰,守宮從事官來言,闕內各處,晝巡檢云矣,敢達。答曰,知道。已上燼餘
上在溫泉行宮。
李聖肇啓曰,作門哨官來言,開門吹之意,敢啓。傳曰,知道。
政院。玉堂·朝廷二品以上·六曹問安。答曰,知道。
藥房都提調金昌集,提調閔鎭厚,副提調李觀命啓曰,伏聞夜間聖候,困惱·喉乾減歇,熏熱·腹部飽滿之候往來,膈間不淸利·脚痺之氣未已,寢睡一向差勝云。伏未審朝來,膈間不淸利·脚痺之候,其已減歇乎?口淡特甚之候,日臻差復,而臨浴已多日,眼部患候,或有向減之勢乎?今日臣等與諸醫入診,詳察症候,宜當,不勝終宵憂慮,敢此問安,竝爲仰稟。答曰,知道。朝來膈間不淸利·脚痺之候減歇,口淡特甚,日益差勝,而眼患姑無所減矣。勿爲入診。
午時,上入湯室,先沐頭部一百瓢小歇,又沐一百瓢後,進藿湯六合,又沐一百瓢小歇,又沐一百瓢後,進藿湯六合,復入湯內,浸臍以下二刻許出湯外,又沐一百瓢,卽進生脈散一貼,換進乾衣襨。還御正殿後,政院·玉堂·藥房·朝廷二品以上·六曹問安。答曰,知道。
政院·玉堂夕問安。答曰,知道。
司諫李禎翊啓曰,卽伏見留都僚臺疏本,則以本院前啓中河事·楡岾寺事停啓,非斥臣身,語意深緊,臣不勝瞿然之至。夫河之罪名,非比尋常,而據法爭執,至於四五年之久,楡岾寺設醮禁斷之請,亦且經年,而天聽愈邈,兪音尙靳。臣於此兩啓,非不知不可率易停論,而一向瀆擾於行宮靜攝之中,實涉未安。非但臣意如此,物議皆以爲然,故果爲簡問於僚臺,則蓋以爭執旣久,兪音尙閟,停論爲宜云,而至河事,則爭執愈久,故與僚臺前日對話時,以竝停兩啓事,有所酬酢矣。頃者簡問,只擧楡岾寺,而倉卒修簡之際,示及河事,未免爲率易竝停之歸,臣之疎漏不審之失著矣,僚臺之陳疏譏斥,烏得免乎?旣被其斥,則勢難一刻冒廁於臺端,請命遞斥臣職。答曰,勿辭,退待物論。
安重弼啓曰,司諫李禎翊,再啓煩瀆,退待物論矣。傳曰,知道。
正言李重協啓曰,臣於本院兩啓之停止也,與留都僚臺,未行會禮,故不與於右僚之簡問,且於停論之日,以身病呈單,不爲聯名,而右僚以此事,私問於臣,臣以此非關係國家大是非,而兩司俱發,期於必爭者,則閱歲爭執,太涉支離,停啓亦似無妨等語,有所酬酢矣。今右僚以停啓事,見斥於僚臺而引避,則臣亦不可晏然於臺次,請命遞斥臣職。答曰,勿辭。
安重弼啓曰,正言李重協,再啓煩瀆,退待物論矣。傳曰,知道。
又啓曰,作門哨官來言,閉門吹之意,敢啓。傳曰,知道。已上抄出燼餘
下直,利仁察訪成道亨。
上在溫泉行宮。
夜二更三更,坤方·巽方,有氣如火光。
中宮殿·世子宮·嬪宮,政院·玉堂問安。答曰,知道。中宮殿,藥房問安。答曰,知道。中宮殿,朝廷三品以上問安。答曰,知道。
洪好人達曰,守宮從事官來言,闕內各處,晝巡檢云矣,敢達。答曰,知道。許玧達曰,兵曹郞廳來言,闕內各處,夜巡檢云矣,敢達。答曰,知道。已上燼餘
上在溫泉行宮。
李聖肇啓曰,作門哨官來言,開門吹之意,敢啓。傳曰,知道。
政院·玉堂·朝廷二品以上·六曹問安。答曰,知道。
藥房啓曰,伏聞夜間聖候困惱·喉乾減歇,熏熱·腹部飽滿之候往來,膈間不淸利·脚痺之候未已,寢睡一向差勝云。伏未審朝來,膈間不淸利·脚痺之候,其已減歇乎?口淡特甚之候,日臻差復,而眼部患候,或有向減之勢乎?連次臨浴,已至四五日,或不無有損元氣之慮,日氣亦且陰濕,今日則姑爲停止,恐合愼重之道矣。臣等卽與諸醫入診,詳察症候,宜當,不勝終宵憂慮,敢此問安,竝爲仰稟。答曰,知道。朝來膈間不淸利,脚痺之候減歇,口淡特甚,日益差勝,而眼患姑無所減矣。沐浴,明日姑停,入診宜矣。
午時,上入湯室,先沐頭部一百瓢小歇,又沐一百瓢後,進藿湯六合,又沐一百瓢,小歇,又沐一百瓢後,進藿湯六合,仍入湯內,浸臍以下二刻許出湯外,又沐一百瓢,卽進生脈散一貼,換進乾衣襨。還御正殿後,政院·玉堂·藥房·朝廷二品以上·六曹問安。答曰,知道。
掌令朴聖輅啓曰,請還收吳命尹極邊定配,今此還寢之命,仍前發配。請還寢李獻英·獻章等覆試之命,竝拔去榜中事。措辭見上司諫李禎翊,以措辭見上正言李重協,以措辭見上竝引嫌而退。未及簡問,率易停論,揆以臺體,勢難仍在。未行會禮,且不聯名,私相酬酢,何必爲嫌?請司諫李禎翊遞差,正言李重協出仕。答曰,不允。處置事,依啓。
兵曹口傳政事,以黃燦單付副司果。
政院·玉堂·藥房夕問安。答曰,知道。
李聖肇啓曰,訓鍊都監知彀官·禁衛營敎鍊官來言,日暮後懸燈,人定後刁斗之意,敢啓。傳曰,知道。
又啓曰,作門哨官來言,閉門吹之意,敢啓。傳曰,知道。
記事官兪拓基,本月十七日成貼狀啓。臣以奉旨傳諭後,姑爲仍留之意,頃已馳啓爲白有如乎,前左贊成權尙夏,本月十七日,自槐山郡離發是白乎矣,所患猶未向歇,且値風日甚惡,不得趲程前進是白在如中,臣段旣承偕來之命是白乎等以,仍爲隨後,一時作行緣由馳啓事云云。啓下本院。
兼司書金在魯上疏,伏以臣得聞家信,老母重患寒疾,彌留累月,尙未和解,種種症形,俱極非細,元氣日漸虛敗,懍懍有難支之勢,臣身在遠地,一倍焦灼,方寸已亂,萬無强抑遲留之勢,不得不冒死疾籲於行在靜攝之中,仍卽登途,伏乞聖慈,俯察臣至情,亟遞臣職,俾臣安意將護,仍治臣擅行之罪,臣無任云云。答曰,省疏具悉。爾其勿辭歸護焉。已上抄出燼餘
全羅監司書目,沃溝縣監李深,分賑穀物,虛張加報,至於一百十八石零,穀物去處,亦不明白,爲先罷黜事。
政院啓曰,司諫李禎翊,正言李重協,昨日引避退待,處置歸於憲府,而大司憲趙道彬,掌令朴聖輅皆呈辭,尙未處置,事甚未安。竝卽牌招,使之處置,何如?曰,允。
留都所書目,今月十九日,宮城內外無事事。
正言李重協牌不進,罷職傳旨。傳曰,只推勿罷。已上朝報
上在溫泉行宮。
中宮殿,藥房問安。答曰,知道。
洪好人達曰,守宮從事官來言,闕內各處晝巡檢云矣,敢達。答曰,知道。已上燼餘
上在溫泉行宮。
李聖肇啓曰,作門哨官來言,開門吹之意,敢啓。傳曰,知道。
政院·玉堂·朝廷二品以上·六曹問安。答曰,知道。
藥房啓曰,伏聞夜間聖候,困惱減歇,熏熱煩轉,喉乾頗甚,腹部飽滿,膈間不淸利,脚痺之候未已,寢睡不得安穩云。伏未審朝來,諸症候比夜,何如?口淡特甚之候,日益差復,而眼部患候,或有向減之勢乎?今日臣等當依聖敎入診,不勝終宵憂慮,敢此問安。答曰,知道。朝來熏熱·喉乾·腹部飽滿·脚痺之候,比夜減歇,膈間不淸利之氣未已,困惱往來,口淡特甚,一向差勝,眼患無減矣。
李秉常啓曰,吏曹郞廳來言,臺諫有闕,政事,何以爲之?敢稟。傳曰,仍爲之。
李聖肇啓曰,兵曹郞廳來言,判書李健命因傳敎,以勞問軍兵事,進去陣上云矣,敢啓。傳曰,知道。
備局,薦望義州府尹,李世瑾·尹陽來·李禎翊。
以全羅監司金普澤狀啓,泰仁縣人家一百六戶,一時燒燼,人物燒死,至於三名,極爲驚慘事。傳于李秉常曰,事極驚慘,令該曹各別顧恤,而燒死人等,令本道恤典擧行。
李觀命啓曰,今日藥房入診,右議政李頤命,同爲入侍之意,敢啓。傳曰,知道。
李聖肇啓曰,訓鍊都監知彀官·禁衛營敎鍊官來言,日暮後懸燈,人定後刁斗之意,敢啓。傳曰,知道。
又啓曰,作門哨官來言,閉門吹之意,敢啓。傳曰,知道。
又啓曰,都摠府郞廳來言,闕內守直軍兵,夜巡檢云矣,敢啓。傳曰,知道。
留都大臣行判府事李濡,守宮大將慶恩府院君金柱臣,留都大將摠戎使李基夏,同日成貼狀啓。宮城宿衛無事爲白乎旀,去夜闕內別巡衛將,東所入直金聖基,外巡將司勇尹涇·吳尙欽,監軍兵曹正郞李彙晉,都摠都事鄭纘述等差定,受牌分巡爲白乎旀,闕內各處,宿衛軍兵及各門把守處,連日遣從事官,按省記點閱,且令兵曹郞廳巡檢,則竝皆無頉,而守門將等處,雜人一切禁斷事,申飭爲白乎旀,外城門及軍營各處,斥候伏兵·把守·夜禁等事,亦爲嚴飭之意,竝以馳啓云云。啓下本院。已上抄出燼餘
吏曹判書李晚成上疏。大槪,敢陳私情之懇迫,冀蒙矜許事。入啓。答曰,省疏具悉。卿其依疏辭往來焉。
留都所書目,今月二十日,宮城內外無事事。
掌令朴聖輅啓曰,臣於近日,病勢沈篤,尋單祈免之際,昨以諫臣處置,天牌狎臨,不敢坐違,忍死趨承,而三司自是言議流通之地,不厭相難,送簡玉堂,有所問議矣。及見回報,不無違復之語,而旣已傳啓,難容更議,故仍以循例答送矣。答書踵至,譏斥甚緊,致使請出之諫臣,不安違牌,臣之處置乖當之失,於此著矣,何可晏然仍冒於臺次乎?請命遞斥臣職。答曰,勿辭,退待物論。
藥房入診時,右議政李頤命同爲入侍時,贊善權尙夏上來時給馬事,榻前下敎。忠淸都事申改差,其代卽速差出事,榻前定奪。災邑守令差使員留待之人,時時往來本邑事,榻前定奪。
藥房入診時,都提調金昌集所啓,忠貞公尹集衣冠之葬,在於鴻山地矣。日昨因儒生疏請,有致祭立祠之命,孰不聳動而欽歎哉?第集之奉祀孫濂死亡無子,取其弟澓之子爲後,而聞方在鄕,窮不能自存云。集之後孫,無論支嫡,除職自是朝令,故澓亦曾爲擬望矣。其子年若長成,則特爲除職,俾奉先祀,可矣,而聞其年尙少,不合除職云。文忠公鄭夢周後孫,以年少之故,有特給廩料之規云,今亦依此例,許給廩料,似爲得宜,故敢達。右議政李頤命曰,濂之弟澓,亦可合百執事者也。除澓以職,俾助其先祀似好,而不然則澓子之爲濂後者,特給廩料,實爲得宜矣。上曰,分付銓曹,尹澓,備擬於相當職,可也。
政院·玉堂·二品以上·六曹問安。答曰,知道。
上在溫泉行宮。
中宮殿·世子宮·嬪宮,政院·玉堂問安。答曰,知道。中宮殿,藥房問安。答曰,知道。
洪好人達曰,守宮從事官來言,闕內各處,晝巡檢云矣,敢達。答曰,知道。已上燼餘
上在溫泉行宮。
李聖肇啓曰,作門哨官來言,開門吹之意,敢啓。傳曰,知道。
政院·玉堂·朝廷二品以上·六曹問安。答曰,知道。
藥房啓曰,伏聞夜間聖候,困惱減歇,腹部飽滿·膈間不淸利·熏熱·喉乾·脚痺之候未已,寢睡比昨差勝云。伏未審朝來諸症候,比夜,何如?口淡之候,日臻差勝,而眼部患候,或有向減之勢乎?今日臣等與諸醫入診,詳察症候,宜當,不勝終宵憂慮,敢此問安,竝爲仰稟。答曰,知道。朝來腹部飽滿·膈間不淸利·熏熱·喉乾之候減歇,口淡之候,一向差勝,而眼患無減矣。勿爲入診。
藥房口傳啓曰,連五日沐浴之餘,昨始姑停,故入侍之時,以數日停止之意,有所仰達矣。卽伏聞醫官所傳之言,今日更欲臨浴云,瓢數雖不多,其在愼疾之道,姑停數日,似爲得宜。臣等,不勝憂慮,惶恐敢啓。傳曰,瓢數不多,仍欲沐浴矣。
安重弼啓曰,掌令朴聖輅,昨日引避退待,而大司憲趙道彬,連呈辭單,尙未處置,事甚未安。卽爲牌招,使之處置,何如?傳曰,允。
政院·玉堂·藥房夕問安。答曰,知道。
李秉常,以弘文館言啓曰,應敎魚有龜,今日政移拜司諫,上番未免闕直,而副應敎尹鳳朝,校理朴師益,副校理黃龜河,時皆留都,副修撰洪萬迪·金有慶竝在外,無他推移之路,留都中無故一員,使之斯速來詣,以爲備員入直之地,何如?傳曰,允。
以禁軍李瑞日物故恤典,傳于李秉常曰,禁軍異於他軍,改磨鍊以入。
安重弼,以義禁府言啓曰,以全羅監司狀啓,刑曹粘目,海南前縣監金命衡,移本府處置事,允下矣。金命衡時在京中云,令本府拿囚之意,撥上分付,何如?傳曰,允。
傳于李聖肇曰,閭家作拏武藝別監崔八起·高廷漢,竝從重決棍事,分付。
李聖肇,以訓鍊都監言啓曰,閭家作挐武藝別監崔八起·高廷漢,竝從重決棍事,命下矣。崔八起·高廷漢,竝從重決棍二十度之意,敢啓。傳曰,知道。
又啓曰,訓鍊都監知彀官·禁衛營敎鍊官來言,日暮後懸燈,人定後刁斗之意,敢啓。傳曰,知道。
又啓曰,作門哨官來言,閉門吹之意,敢啓。傳曰,知道。
副修撰金有慶上疏。原疏缺答曰,省疏具悉。爾之引嫌,終涉太過,勿復撕捱,從速來詣。
諮議李柬上疏。原疏缺答曰,省疏具悉。前疏之批,已悉予意,須勿過辭,從速察職。
執義金榦上疏。原疏缺答曰,省疏具悉爾懇。疏末陳戒,言甚切至,深用嘉尙,可不留心焉?須勿過辭,從速上來察職。已上抄出燼餘
正言李重協再度呈辭。入啓。遞差。
留都所書目,今月二十一日,宮城內外無事事。
吏曹口傳政事,兼春秋單洪蒑。
謝恩,典籍黃燦,沃溝縣監柳綎,兼春秋洪蒑。
忠淸監司書目,鴻山縣監尹仁敎,今月二十一日身死事。
大殿沐浴後,藥房·政院·玉堂·二品以上·六曹問安。答曰,知道。已上朝報
有政。吏批,判書李晚成進。以李德英爲刑曹參議,魚有龜爲司諫,柳綎爲沃溝縣監,李衡坤爲鴻山縣監,宋思胤爲忠淸都事,鄭宅河爲正言,黃燦爲典籍,朴宗陽爲禮賓主簿,李世瑾爲義州府尹。李泰和單付承文正字,柳聖洪單付承文副正字。
吏房承旨以司謁,口傳啓曰,新除授義州府尹李世瑾,方在中考中,何以爲之?敢稟。傳曰,蕩滌。
洪蒑單付兼春秋。
上在溫泉行宮。
中宮,藥房問安。答曰,知道。
洪好人達曰,守宮從事官來言,闕內各處,晝巡檢云矣,敢達。答曰,知道。又達曰,都摠府郞廳來言,闕內各處,夜巡檢云矣,敢達。答曰,知道。已上燼餘
上在溫泉行宮。
李聖肇啓曰,作門哨官來言,開門吹之意,敢啓。傳曰,知道。
昭顯王后忌辰,齋戒。
政院·玉堂·朝廷·二品以上·六曹問安。答曰,知道。
藥房啓曰,伏聞夜間,聖候喉乾減歇,困惱·熏熱往來,腹部飽滿,膈間不淸利,脚痺之候未已,寢睡差勝云。伏未審朝來,腹部飽滿,膈間不淸利,脚痺之候,其已減歇乎?口淡之候,日臻差復,而眼部患候,或有向減之勢乎?今日臣等,與諸醫入診,詳察症候宜當,不勝終宵憂慮,敢此問安,竝爲仰稟。答曰,知道。腹部飽滿,膈間不淸利,脚痺之候,比夜減歇,口淡之候,一向差勝,眼患無減,而夜間呻吟未已,朝來頗覺困憊,眩氣間作,勢難仍浴,停止宜矣,勿爲入診。
傳于李聖肇曰,還宮,定於二十五日。
藥房口傳啓曰,伏承朝問安之批,以夜間呻吟未已,朝來頗覺困憊,眩氣間作,勢難仍浴,停止宜矣爲敎,且有還都定於二十五日之命。伏未審卽今症候加減,更若何?卽與諸醫入診,詳察症候宜當,不勝驚慮,惶恐敢啓。傳曰,知道。
安重弼啓曰,掌令朴聖輅,引避退待,已至累日,而大司憲趙道彬,昨日違牌,今又呈單,尙未處置,事甚未安,卽爲牌招,使之處置,何如?傳曰,允。
李秉常,以禮曹言啓曰,曾前溫泉回鑾時,以收效之意,有設祭報謝溫井神之例,今此大駕離發,翌日亦依前例擧行乎?敢稟。傳曰,勿爲擧行。
傳于李聖肇曰,湯直等,依丙午年例,令該曹米布題給。
李聖肇,以都摠府言啓曰,本府標旗奉持人五名內,二名,癸巳年間減除,只存三名,而今此溫幸時,非但以三名不能堪當,風勢不順,幾致生事,而僅僅奉持下來矣。其中一名,又有身病,回鑾之時,實無差病之勢,當此風日,以餘存二名,決難無事奉持,當初減除二名,令該曹依前復舊,何如?傳曰,還宮間復舊。
大司憲趙道彬啓曰,賤疾彌留,痛勢苦劇,連闕候禮,荐違召命,疏單俱格,惶懼方深,玆又以同僚處置,庚牌降辱,義不敢復犯逋慢,拚死趨詣,而第臣於僚臺引避,亦有所不容自安者,當初僚臺之處置諫臣也,循例簡問於臣,而臣方在呈告之中,不爲拆見矣。末後以私札示及處置措語,臣亦以措語儘好回復矣。今僚臺以處置乖當,引而爲避,則臣以旣已與聞之人,惟當隨避之不暇,其何可獨自晏然,而有所參涉於立落之際乎?以此情勢,決難蹲冒於臺次,請命遞斥臣職。答曰,勿辭。
安重弼啓曰,大司憲趙道彬,再啓煩瀆,退待物論矣。傳曰,知道。
政院·玉堂·藥房夕問安。答曰,知道。
右承旨洪好人,本月二十三日成貼狀啓,闕內無事,朝已馳啓爲白在果,謝恩兼冬至正使礪山君枋等,還渡江狀啓一度,別單謄本各一度,塘報二十二冊,及平安監司趙泰老,義州府尹韓祉,使臣還渡江事狀啓各一度,別單謄本各一度,冊子二十二卷,當日二更三點來到爲白去乙,卽爲監封上送爲白乎旀,左承旨臣許玧,旣已出直是白乎等以,狀啓中不得聯名之意。竝以馳啓云云。
留都大臣行判府事李濡,守宮大將慶恩府院君金柱臣,留都大將摠戎使李基夏,本月二十三日成貼狀啓,宮城宿衛無事爲白乎旀,去夜闕內別巡衛將,西所入直柳雸,外巡將,司勇閔挺健·沈承祖,監軍,都摠經歷尹世楨·宣傳官白守一等差定,受牌分巡爲白乎旀,外城門及軍營斥候伏兵·把守·夜禁等事,另加申飭之意。竝以馳啓云云。啓下備局。已上抄出燼餘
謝恩,護軍李禎翊,內資主簿金鎭望,鴻山縣監李衡坤。
藥房入診時,還都,改定以二十七日事,榻前下敎。沃溝縣監柳綎,鴻山縣監李衡坤,除署經發送事,榻前定奪。
平安監司·義州府尹書目,謝恩兼冬至使一行,今月十八日還渡江事。已上朝報
上在溫泉行宮。
中宮殿·世子宮·嬪宮,政院·玉堂問安。答曰,知道。中宮殿,藥房問安。答曰,知道。
洪好人達曰,守宮從事官來言,闕內各處,晝巡檢云矣,敢達。答曰,知道。已上燼餘
上在溫泉行宮。
李聖肇啓曰,作門哨官來言,開門吹之意,敢啓。傳曰,知道。
昭顯王后忌辰,齋戒。
政院·玉堂·朝廷·二品以上·六曹問安。答曰,知道。
藥房啓曰,伏聞夜間,聖候困惱·眩氣·喉乾減歇,熏熱往來,腹部飽滿,膈間不淸利,脚痺之候,其已減歇乎?口淡之候,日臻差復,而眼部患候,或有向減之勢乎?今日臣等,與諸醫入診,詳察症候宜當,不勝終宵憂慮,敢此問安,竝爲仰稟。答曰,知道。朝來腹部飽滿,膈間不淸利,脚痺之候減歇,口淡之候一向差勝,眼患無減矣,勿爲入診。
安重弼啓曰,掌令朴聖輅,引避退待,已至累日,大司憲趙道彬,昨又引避,處置歸於玉堂,而副校理趙觀彬,以當初處置時,有所往復,且與大司憲趙道彬,有親嫌,陳疏到院。原疏雖已退却,其所引嫌,俱有所據,不可强令處置,新除授司諫魚有龜,卽爲牌招,使之處置,何如?傳曰,允。
傳于李秉常曰,史官一員待命,騎馬三匹立之。
司諫魚有龜啓曰,臣於日昨在館直之時,因憲臣避辭,略陳難安之端,而辭本未徹,新除遽降,益增悶蹙,未卽肅命,退出行宮之外,方切惶隕之忱矣。今於召牌之下,謹此承詣,而第臣於憲臣之避,有不容參涉者,當初憲臣,以處置事,書問於臣,而區別兩臺,謂欲一落一立。臣意則以爲前正言李重協,雖不聯名於停啓,未曾崖異於私議,則見非臺疏之後,似當同歸落科,故略以此答之,而憲臣不待回復,遽先傳啓,未知其緣何委折,而若其處置,則未見其得當,故臣於再書,更有所云云矣。憲臣過自爲嫌,至謂之譏斥深緊,而其所引避,專由於臣,臣於此,其何可冒嫌可否,而晏然仍據於臺次乎?請命遞斥臣職。答曰,勿辭。
安重弼啓曰,司諫魚有龜,再啓煩瀆,退待物論矣。傳曰,知道。
又啓曰,大司憲趙道彬,掌令朴聖輅,司諫魚有龜,皆已引避退待,而玉堂旣有應避之嫌,兩司多官,俱留都,無他處置之人。動駕只隔數日,而兩司無一人可以陪從者,其在事體,亦甚未安,何以爲之?敢稟。傳曰,在京玉堂一員,非久入來,入來後,卽爲處置,可也。
政院·玉堂·藥房夕問安。答曰,知道。
李聖肇啓曰,訓鍊都監知彀官·禁衛營敎鍊官來言,日暮後懸燈,人定後刁斗之意,敢啓。傳曰,知道。
藥房口傳啓曰,卽伏聞入侍醫官所傳之言,聖候昨日有寒氣,今日亦爲發作,呻吟不已,且有眩氣,脚部亦甚牽痛云。臣等伏不勝驚慮之至,卽與諸醫入診,詳察症候宜當,來詣閤門外,惶恐敢啓。傳曰,知道。
退出閤門外,口傳啓曰,聖候膈間壅滯之症,卽今其已差勝乎?臣等不勝憂慮,惶恐敢啓。傳曰,比初稍勝,猶末快減矣。
李聖肇啓曰,作門哨官來言,閉門吹之意,敢啓。傳曰,知道。
記事官兪拓基,本月二十三日成貼狀啓,贊善權尙夏離發緣由,前已馳啓爲白有如乎,發行以後,連値風雨,不能趲程前進,本月二十三日,始到溫陽地金谷村舍是白乎矣,行役之餘,宿患諸症,不無所添加,且有難便情勢,今方陳疏,未卽造朝,臣段姑爲仍留之意。如是馳啓云云。
前司果權尙夏上疏。原疏缺答曰,省疏具悉。知卿已到行在密邇之地,心之欣喜,曷有其極?日昨勉副本職,蓋出於不得已也。兼帶及贊善之竝許解免,於予心,實有所缺然,須勿以此撝謙,體予前旨,疾速偕入,用副如渴之望。仍傳曰,此批答,使偕來史官傳諭。已上抄出燼餘
下直,沃溝縣監柳綎。
謝恩,右尹金興慶。
輔德權世恒,牌不進,依承傳罷職。
留都所書目,今月二十三日,宮城內外無事事。
上在溫泉行宮。
中宮殿·世子宮·嬪宮,政院·玉堂問安。答曰,知道。中宮殿,藥房問安。答曰,知道。中宮殿,朝廷·三品以上問安。答曰,知道。
夜二更,流星出房星上,入巽方天際,狀如拳,尾長三四尺許,色白。
洪好人達曰,守宮從事官來言,闕內各處,晝巡檢云矣,敢達。答曰,知道。又達曰,兵曹郞廳來言,闕內各處,夜巡檢云矣。敢達。答曰,知道。已上燼餘
上在溫泉行宮。
李聖肇啓曰,作門哨官來言,開門吹之意,敢啓。傳曰,知道。
政院·玉堂·朝廷·二品以上·六曹問安。答曰,知道。
藥房,詣閤門外,口傳啓曰,夜間聖候加減,若何,而寢睡之節,亦若何?臣等,不勝終宵憂慮,惶恐敢啓。傳曰,四更以前,熏熱煩轉,不得入睡矣,其後則熏熱減歇,且有汗氣,仍得寢睡矣。
藥房啓曰,伏承口傳問安之批,以四更以前,熏熱煩轉,不得入睡,其後則熏熱減歇,且有汗氣,仍得寢睡爲敎。伏未審朝來,膈間痞滯之候,其已快減,而眩氣·寒氣,不復發作,喉乾·脚痺,腹部飽滿之候,比前何如,而且無困惱之候乎?昨日午後,水刺·粥飮,全無所進,口淡之候,其無所加,而眼部患候,一向無減乎?不換金正氣散一貼,今方又爲煎入,而臣等,卽與諸醫入診,詳察症候宜當,不勝憂煎,敢此問安,竝爲仰稟。答曰,知道。膈間痞滯之候快減,寒氣不作,眩氣往來,困惱未已,喉乾·脚痺·腹部飽滿之候,與昨無異,而口淡之候有加,眼患無減矣。
李聖肇,以訓鍊都監言啓曰,隨駕軍兵中,右部右司左哨軍朴二尙,病勢可疑,出置陣外,各別救療之意,救療官處,嚴飭分付,使之不離看病,多試藥物,而終至殞命,極爲驚慘,葬需木,自軍門參酌題給之意,敢啓。傳曰,知道。事極驚慘,令該曹各別恤典擧行。
李秉常啓曰,今月二十六日,祿都目政事爲之之意,敢啓。傳曰,知道。
記事官兪拓基書啓,臣敬奉聖批,傳諭于贊善權尙夏,則以爲臣於頃日,伏承聖批,特命解職,俾臣得以安意入對,臣誠感激體下之至意,僅曳病軀,進詣行宮之外,而所叨兩職尙在,臣之難進之端,與前無異,敢以短疏,仰暴微悃,以冀終始俯諒,快賜允許矣。及承聖批,一向靳兪,臣奉讀以還,不知所措,臣區區迷滯之見,終難開悟,咫尺天陛,末由入覲,臣罪萬死,不勝惶恐待罪云。臣姑爲仍留之意,敢啓。傳曰,纔諭予意,而卿以兩職之尙存,爲難進之端,其在慰安之道,何靳暫解?竝姑勉副,須體此意,卽速入來事,更爲傳諭。又書啓,臣敬奉聖批,更爲傳諭于前贊善權尙夏,則以爲臣伏承史官書啓之批,聖諭諄懇,曲軫微悃,所帶兩職,竝許遞解,臣感激惶隕,不敢遲徊云,而仍與臣偕到行宮門外矣,敢啓。傳曰,知道。
李秉常啓曰,贊善權尙夏,旣有兩職,竝姑勉副之命,令該曹卽爲付軍職,何如?傳曰,允。
兵曹口傳政事,以權尙夏爲副司直。
傳于李聖肇曰,前贊善權尙夏,引見。
政院·玉堂·藥房夕問安。答曰,知道。
李聖肇啓曰,訓鍊都監知彀官·禁衛營敎鍊官來言,日暮後懸燈,人定後刁斗之意,敢啓。傳曰,知道。
又啓曰,作門哨官來言,閉門吹之意,敢啓。傳曰,知道。
副校理趙觀彬箚子。原疏缺答曰,省箚具悉。前席面諭,不啻勤摯,而儒賢未有幡然改圖之意,愕然方切,必欲竭誠敦勉矣箚辭又如是懇至,可不留心焉?已上抄出燼餘
下直,蝟島僉使徐宗望。
留都所書目,今月二十四日,宮城內外無事事。
藥房入診時,右議政李頤命,同爲入侍。
上在溫泉行宮。
中宮殿,藥房問安。答曰,知道。
洪好人達曰,守宮從事官來言,闕內各處,晝巡檢云矣,敢達。答曰,知道。已上燼餘
上在溫泉行宮。
李聖肇啓曰,作門哨官來言,開門吹之意,敢啓。傳曰,知道。
政院·玉堂·朝廷·二品以上·六曹問安。答曰,知道。
藥房啓曰,伏聞夜間,聖候熏熱·喉乾減歇,困惱往來,腹部飽滿,膈間不淸利,脚痺之候未已,寢睡比昨差勝云。伏未審朝來,腹部飽滿,膈間不淸利,脚痺之候,其已減歇乎?口淡有加之候,已得差勝,而眼部患候,或有向減之勢乎?今日臣等,與諸醫入診,詳察症候宜當,不勝終宵憂慮,敢此問安,竝爲仰稟。答曰,知道。朝來腹部飽滿,膈間不淸利,脚痺之候減歇,口淡有加之候,姑無所減,而眼患一樣矣,勿爲入診。
李秉常,以侍講院言啓曰,王世子遣宮官問安,當初定以四次,蓋出省弊之意,而卽今上候有加,不可無變通之道,故旣已二字缺東宮,今方別遣宮官問安之意,敢啓。傳曰,知道。
安重弼,以義禁府言啓曰,本府都事隨駕三員中,二員移拜他職,而新除授都事黃泰河,時在京中,一員未差,今此回鑾時,淸道禁喧,無以備員,假都事一員,令該曹差出,何如?傳曰,允。
又啓曰,權差假注書任徵夏,雖已分館,時未免新,令該曹口傳付軍職,何如?傳曰,允。
李秉常,以侍講院言啓曰,本院下番說書魚有龍,連日入直矣。以溫宮門缺官出去,司書未差,兼司書金在魯,以親病陳疏受由,兼說書兪拓基隨駕,他無推移入直之員,不得已以上番姑降入直,何如?傳曰,允。
政院·玉堂·藥房夕問安。答曰,知道。
李聖肇啓曰,訓鍊都監知彀官·禁衛營敎鍊官來言,日暮後懸燈,人定後刁斗之意,敢啓。傳曰,知道。
又啓曰,作門哨官來言,閉門吹之意,敢啓。傳曰,知道。
王世子遣宮官問安。答曰,知道。
正言趙尙絅啓曰,臣於留都時,敢陳短章,欲存臺體,而轉生層節,以致瀆擾,惶霣悚慄,若無所容。此際伏聞回鑾期日已定,兩司陪從,各定二員,則揆以事體,不容苟簡,而僚臺或未肅拜,或未署經,將無以備員,故他不暇顧,謹此馳到,而第旣無諭旨,且無啓稟之擧,則私自來詣,終未免爲乖損臺體之歸,且兩司處置,歸於臣身,而原初事端,旣由於臣疏,則臣何敢可否於立落之際乎?以此以彼,決不可仍冒於職次,請命遞斥臣職。答曰,勿辭。
李秉常啓曰,正言趙尙絅,再啓煩瀆,退待物論矣。傳曰,知道。
副司直權尙夏上疏。原疏缺答曰,省疏具悉卿懇。昨於前席,親見德容,幾切思想之餘,欣慰良深,病若去體。噫,得賢共國,有國先務,在治泰尙然,矧玆極艱屯之會乎?今予必致乃已者,蓋欲勉卿造朝,與共國事,故竭誠敦勉,不啻縷縷,而未回若浼之志,缺望殊甚,終宵耿耿,方欲更敷心腹,期回遐心,卽見卿疏,因子病留疏決歸,是何情志之不孚,一至於此?不覺驚愕,繼以愧恧,如失左右手也。噫,卿以先正之嫡傳,爲士林之矜式,以先師平日,事我聖祖,事寡躬,是予所以期待於卿者。噫,責大如此,以卿體國純誠,其可一向遜退,以孤予至意哉?儒賢去就,關係至重,其不可自輕也,明矣。玆遣史官,申誥予意,卿其體諒,安心勿待罪,疾速復路,用慰小子之心,以副士林之望。仍傳曰,遣史官與之偕來。
刑曹判書趙泰耉上疏。原疏缺答曰,省疏具悉。大臣之疏,辭嚴義正,而今卿疏辭,頗欠和平,予實未曉也。卿其勿辭,從速上來行公。已上抄出燼餘
下直,鴻山縣監李衡坤。
明日大駕還宮時,初吹辰正三刻,二吹巳初一刻,三吹巳初三刻。
留都所書目,今月二十五日,宮城內外無事事。
玉堂箚子。大槪,請掌令朴聖輅遞差,大司憲趙道彬,司諫魚有龜,正言趙尙絅,竝命出仕事。入啓。答曰,依啓。
吏曹啓曰,臺諫有闕,政事取稟。傳曰,當日爲之。
全羅監司書目,咸平縣監李端章,御史旣已封庫,爲先罷黜事。
藥房口傳啓曰,聖候纔經癨患,旋卽回鑾,恐不無勞動添傷之慮,以人夫陪奉駕轎,似爲穩便,而人夫諸具,亦曾預備以來,參量下敎,未知何如。臣等,不勝憂慮,惶恐敢啓。傳曰,人夫不如馬,依前以馬待令,可也。已上朝報
有政。吏批,判書李晩成進。
以李禎翊爲輔德,趙聖復爲司書,李熏協爲兵曹正郞,黃泰河爲禁府都事,沈啓賢爲司僕判官,鄭厚一爲繕工監役,金廷潤單付承文副正字。
又有政。吏批,判書李晩成進。
以禎翊爲掌令,黃應洙爲咸平縣監,徐命運爲禁府都事,徐行遠爲北部參奉,趙始采爲繕工假監役,
上在溫泉行宮。
中宮殿·世子宮·嬪宮,政院·玉堂問安。答曰,知道。中宮殿,藥房問安。答曰,知道。
夜一更,流星出柳星下,入坤方天際,狀如拳,尾長二三尺許,色白。
洪好人達曰,守宮從事官來言,闕內各處,晝巡檢云矣,敢達。答曰,知道。已上燼餘
上在天安行宮。
安重弼啓曰,作門哨官來言,開門吹之意,敢啓。傳曰,知道。
政院·玉堂·朝廷·二品以上·六曹問安。答曰,知道。
藥房啓曰,伏聞夜間,聖候困惱·喉乾減歇,熏熱往來,腹部飽滿,膈間不淸利,脚痺之候未已,寢睡差勝云。伏未審朝來,腹部飽滿,膈間不淸利,脚痺之候,其已減歇乎?口淡有加之候,及眼部患候,亦何如?今日臣等,與諸醫入診,詳察症候宜當,玆當回鑾之日,尤不勝憂慮,敢此問安,竝爲仰稟。答曰,知道。朝來腹部飽滿,膈間不淸利,脚痺之候減歇,口淡有加之候差減,而眼患一樣矣,勿爲入診。
安重弼啓曰,陪從臺諫,不可不備員,而掌令李禎翊,今日不爲出肅,卽爲牌招,何如?傳曰,允。
以副修撰金有慶牌不進,罷職傳旨,傳于李秉常曰,推考捧入。
巳時,上離發溫泉,未時到天安行宮宿所後,政院·玉堂·藥房·朝廷·二品以上·六曹問安。答曰,知道。
藥房口傳啓曰,日氣頗熱,勞動之餘,聖體若何?臣等,不勝憂慮,惶恐敢啓。傳曰,知道。無事矣。
又口傳啓曰,臣等,數日不得入侍,而聖候勞動之餘,尤宜仰瞻玉色,卽與諸醫入診,詳察症候,何如?惶恐敢啓。傳曰,連爲無事矣,勿爲入診。
政院·玉堂·藥房夕問安。答曰,知道。
安重弼啓曰,訓鍊都監知彀官·禁衛營敎鍊官來言,日暮後懸燈,人定後刁斗之意,敢啓。傳曰,知道。
又啓曰,作門哨官來言,開門吹之意,敢啓。傳曰,知道。
掌令李禎翊啓曰,請還收吳命尹極邊定配,今姑還寢之命,仍前發配,還寢李獻英·獻章等覆試之命,竝拔去榜中事。措辭見上答曰,勿煩。
司諫魚有龜,正言趙尙絅啓曰,權卨妖惡之罪,可勝誅哉?再次拿覈之時,固當究問奸情,明正其罪,而伊時金吾議啓,失之太寬,至請上裁,致有還配之命。夫卨之乘時譸張,造言惑衆之狀,輿情之所共憤,而做出回文,極其妖惡,假名夫差,尤涉虛誕,其間情節,有不可測,則雖施嚴訊,尙難吐實,循例平問,何以取服?且伏見其時判付,以終歸疑獄,不當復加刑訊爲敎。此雖出於惟輕之意,未免爲失刑之歸,而累歲爭執,尙靳兪音,致令如許妖惡之人,一向偃息於畿坰之地,揆以三尺,寧容若是?請還收權卨發配之命,仍令王府嚴鞫得情,快正王法。金海定配罪人河,撲殺其子,實是人倫之大變,而至於追縊旣死之項,要掩手殺之迹者,尤極凶慘,論其罪惡,斷不可容貸,而爭執已久,一向靳兪,尙不得快正厥罪,以明倫紀,揆以王章,旣乖懲惡之道,參以國法,終爲失刑之歸。請還收罪人河減死定配之命,更加嚴刑得情,依律處斷。答曰,勿煩。已上抄出燼餘
謝恩,全羅兵使金洙,兵曹正郞李重協,護軍朴聖輅,司僕判官沈啓賢。
傳曰,自溫宮門外至京城石隅,捧上言。
明日動駕,初吹辰正三刻,二吹巳初一刻,三吹巳初三刻。
留都所書目,今月二十六日,宮城內外無事事。已上朝報
上,回鑾次于天安行宮。
自巳時至未時,日暈。
中宮殿,藥房問安。答曰,知道。
洪好人達曰,守宮從事官來言,闕內各處,晝巡檢云矣,敢達。答曰,知道。許玧達曰,都摠府郞廳來言,闕內各處,夜巡檢云矣,敢達。答曰,知道。已上燼餘
上在稷山行宮。
李聖肇啓曰,作門哨官來言,開門吹之意,敢啓。傳曰,知道。
貞熹王后忌辰,齋戒。
政院·玉堂·朝廷·二品以上·六曹問安。答曰,知道。
藥房啓曰,伏聞夜間,聖候困惱·喉乾減歇,熏熱往來,腹部飽滿,膈間不淸利,脚痺之候未已,寢睡一向差勝云。伏未審朝來,腹部飽滿,膈間不淸利,脚痺之候,其已減歇乎?口淡有加之候,及眼部患候,亦何如?今日臣等,與諸醫入診,詳察症候宜當,不勝終宵憂慮,敢此問安,竝爲仰稟。答曰,知道。朝來腹部飽滿,膈間不淸利,脚痺之候差減,口淡有加之候,一向差勝,而眼患無減矣,勿爲入診。
巳時,上離發天安,未時到稷山行宮宿所後,政院·玉堂·藥房·朝廷·二品以上·六曹問安。答曰,知道。
政院·玉堂·藥房夕問安。答曰,知道。
李聖肇啓曰,訓鍊都監知彀官·禁衛營敎鍊官來言,日暮後懸燈,人定後刁斗之意,敢啓。傳曰,知道。
又啓曰,作門哨官來言,閉門吹之意,敢啓。傳曰,知道。
又啓曰,兵曹郞廳來言,闕內各處,守直軍士夜巡檢云矣,敢啓。傳曰,知道。已上抄出燼餘
謝恩,承文副正字柳聖洪。
明日動駕時,初吹辰初初刻,二吹辰初二刻,三吹辰正初刻。
留都所書目,今月二十七日,宮城內外無事事。已上朝報
上,回鑾次于稷山行宮。
中宮殿·世子宮·嬪宮,政院·玉堂問安。答曰,知道。中宮殿,藥房問安。答曰,知道。
洪好人達曰,守宮從事官來言,闕內各處,晝巡檢云矣,敢達。答曰,知道。又達曰,兵曹郞廳來言,闕內各處,夜巡檢云矣,敢達。答曰,知道。已上燼餘
上在振威行宮。
李聖肇啓曰,作門哨官來言,開門吹之意,敢啓。傳曰,知道。
貞熹王后忌辰,齋戒。
政院·玉堂·朝廷·二品以上·六曹問安。答曰,知道。
藥房啓曰,伏聞夜間,聖候困惱·喉乾減歇,熏熱往來,腹部飽滿,膈間不淸利,脚痺之候未已,寢睡一向差勝云。伏未審朝來,腹部飽滿,膈間不淸利,脚痺之候,其已減歇乎?口淡有加之候,及眼部患〈候〉,亦何如?今日臣等,與諸醫入診,詳察症候宜當。不勝終宵憂慮,敢此問安,竝爲仰稟。答曰,知道。朝來腹部飽滿,膈間不淸利,脚痺之候減歇,口淡有加之候,一向差勝,而眼部患候無減矣,勿爲入診。
政院·玉堂夕問安。答曰,知道。
藥房夕問安,因口傳啓曰,今日風氣不佳,道里頗遠,聖候若何?臣等不勝憂慮,惶恐敢啓。傳曰,知道。無事矣。
李聖肇啓曰,訓鍊都監知彀官·禁衛營敎鍊官來言,日暮後懸燈,人定後刁斗之意,敢啓。傳曰,知道。
又啓曰,作門哨官來言,閉門吹之意,敢啓。傳曰,知道。已上抄出燼餘
謝恩,北部參奉徐行遠。
大駕詣素河晝停所,入幕次後,藥房·政院·玉堂問安。答曰,知道。
大駕詣振威宿所後,藥房·政院·玉堂·二品以上·六曹·大司憲問安。答曰,知道。
明日動駕時,初吹辰正一刻,二吹辰正三刻,三吹巳初一刻。
留都所書目,今月二十八日,宮城內外無事事。已上朝報郞廳趙有臣書。郞廳金光國校正。
上在水原宮行宮。
大殿,政院·玉堂·二品以上·六曹·大司憲問安。答曰,知道。
藥房啓曰,伏聞夜間,聖候困惱·喉乾減歇,熏熱往來,腹部飽滿,膈間不淸利,脚痺之候未已,寢睡一向差勝云。伏未審朝來,腹部飽滿,膈間不淸利,脚痺之候,其已減歇乎?口淡有加之候,及眼部患候,亦何如?今日臣等,與諸醫入診,詳察症候宜當。不勝終宵憂慮,敢此問安,竝爲仰稟。答曰,知道。朝來腹部飽滿,膈間不淸利,脚痺之候減歇,口淡有加之候,一向差勝,而眼患無減矣,勿爲入診。
府前啓,請還收吳命尹極邊定配,今姑還寢之命,亟令仍前發配事。請還寢李獻英·獻章等覆試之命,竝爲拔去榜中事。措辭見上入啓。答曰,勿煩。
院前啓,請還收權卨發配之命,仍令王府嚴鞫得情,快正王法事。請還收罪人河減死定配之命,更加嚴刑得情,依律處斷事。措辭見上入啓。答曰,勿煩。
忠淸監司書目,臣有誤薦之失,惶恐待罪事上疏上送事。啓。答曰,省疏具悉。疏辭令該曹稟處,卿其勿待罪。
副修撰洪萬遇·金有慶,牌不進,依承傳罷職。
大駕詣水原宿所後,藥房·政院·玉堂·二品以上·六曹·大司憲問安。答曰,知道。
傳曰,日熱如此,明日及再明日,動駕時刻,比前早定。
明日動駕時,初吹卯正初刻,二吹卯正二刻,三吹辰初初刻。
留都所書目,去月二十九日,宮城內外無事事。
大殿,藥房·政院·玉堂夕問安。答曰,知道。
謝恩,兼冬至正使礪山君枋,副使李大成,書狀官權熀入來。
傳曰,三使臣,留待引見。已上朝報
上在果川行宮。
大殿,政院·玉堂·二品以上·六曹·大司憲問安。答曰,知道。
藥房啓曰,伏聞夜間,聖候困惱·喉乾減歇,熏熱往來,腹部飽滿,膈間不淸利,脚痺之候未已,寢睡一向差勝云。伏未審朝來,腹部飽滿,膈間不淸利,脚痺之候,其已減歇乎?口淡有加之候,及眼部患候,亦何如?今日臣等,與諸醫入診,詳察症候宜當。不勝終宵憂慮,敢此問安,竝爲仰稟。答曰,知道。朝來腹部飽滿,膈間不淸利,脚痺之候減歇,口淡有加之候,一向差勝,而眼患無減矣,勿爲入診。
大駕詣沙斤川晝停所,入幕次後,藥房·政院·玉堂問安。答曰,知道。
府前啓,請還收吳命尹極邊定配,今姑還寢之命,亟令仍前發配事。請還寢李獻英·獻章等覆試之命,竝爲拔去榜中事。措辭見上入啓。答曰,勿煩。
院前啓,請還收權卨發配之命,仍令王府嚴鞫得情,快正王法事。請還收罪人河減死定配之命,更加嚴刑得情,依律處斷事。措辭見上入啓。答曰,勿煩。
大駕詣果川宿所後,藥房·政院·玉堂·二品以上·六曹·大司憲問安。答曰,知道。
明日動駕時,初吹卯正三刻,二吹辰初一刻,三吹辰初三刻。
大殿,藥房·政院·玉堂夕問安。答曰,知道。
藥房口傳啓曰,臣等累日不得入侍,且有稟定之事,卽與諸醫入診,詳察症候宜當,惶恐敢啓。傳曰,依爲之。
今日藥房入診時,右議政李頤命,同爲入侍。入侍時,大駕還宮後藥房退直本院事,榻前下敎。大駕還都後華祝館·靈沼亭外,沿路所御客舍·衙舍,竝皆許入事,榻前下敎。
明日王世子江頭祗迎時,出宮正時,辰初三刻。
留都所書目,今月初一日·初二日宮城內外無事事。
王世子津頭祗迎時,出宮正時,卯正一刻,改啓下。
京畿監司書目,水原呈,以吏曹參判鄭澔,辭職上疏上送事。啓。答曰,省疏具悉。俟病少間,仍卽上來察職。已上朝報
上在昌德宮。停常參·經筵。
自辰時至酉時,四方昏濛若下塵。
李聖肇啓曰,作門哨官來言,開門吹之意。敢啓。傳曰,知道。
政院·玉堂·朝廷·二品以上·六曹問安。答曰,知道。
藥房都提調金昌集,提調閔鎭厚,副提調李觀命啓曰,伏聞夜間,聖候困惱·喉乾減歇,熏熱往來,腹部飽滿,膈間不淸利,脚痺之候未已,寢睡一向差勝云。伏未審朝來,腹部飽滿,膈間不淸利,脚痺之候,其已減歇乎?口淡有加之候,及眼部患候,亦何如?今日臣等,與諸醫入診,詳察症候宜當。不勝終宵憂慮,敢此問安,竝爲仰稟。答曰,知道。朝來腹部飽滿,膈間不淸利,脚痺之候減歇,口淡有加之候,一向差勝,而眼部患候無減矣,勿爲入診。
李聖肇啓曰,內乘來言,捲窓取稟。傳曰,知道。
辰時,上發果川,巳時到船所,渡江入幕次後,王世子板位問安。答曰,知道。
政院·玉堂·藥房問安。答曰,知道。
上在船所時,藥房口傳啓曰,江風甚惡,渡涉之際亦移時,自上不爲出御帳殿,仍留小次,何如?惶恐敢啓。傳曰,發船到中流後,欲殿坐矣。
王世子入幕次後,政院·玉堂·藥房問安。答曰,知道。
傳于李聖肇曰,渡江以後,令訓鍊都監吹打。
午時,上發津頭晝停所,未時,還御昌德宮後,王世子板位問安。答曰,知道。
大殿·中殿·嬪宮,政院·玉堂·藥房·朝廷·二品以上·六曹問安。答曰,知道。
洪好人啓曰,守宮從事官來言,闕內各處,晝巡檢云矣,敢啓。傳曰,知道。
政院·玉堂·藥房夕問安。答曰,知道。
安重弼,以義禁府言啓曰,卽接月令醫員金重器手本,則保放罪人成胤光,所患諸症,今已向差云,還囚之意,敢啓。傳曰,知道。
左承旨許玧,右承旨洪好人,本月初三日成貼狀啓,闕內無事爲白在果,兵曹,今初二日一二所巡將行巡無事單子,及烽燧候望單子各一度,觀象監,星變單子一度,義禁府,成胤光還囚事單記,及還囚單子各一度,監封上送爲白乎旀。留院公事段,姑無緣由,竝以馳啓云云。
留都大臣行判府事李濡,守宮大將慶恩府院君金柱臣,留都大將摠戎使李基夏,同日成貼狀啓,聖候動駕以後,一向差勝,還宮當在今日,臣等不勝欣抃之至爲白乎旀,宮城宿衛無事爲白乎旀,去夜闕內外巡衛將,南所入直田會一,外巡將,司勇權璟·司勇李震說,監軍,都摠都事權壽鳳·鄭纘述等差定,受牌分巡爲白乎旀。外城門及軍營各處,斥候·伏兵·把守·夜禁等事,竝皆無事爲白乎旀,臣濡率領扈衛三廳軍官六百八十四員,大駕出宮之日,自備邊司前路,移陣於敦化門外爲白有如乎,今此還宮敎是時,還爲退陣於備邊司前路之意。竝以馳啓云云。已上燼餘
上在昌德宮。停常參·經筵。
夜一更,月入東井星。
大殿·中殿·世子宮·嬪宮,政院·玉堂·朝廷·二品以上·六曹問安。答曰,知道。
藥房啓曰,累日動駕,冒風還宮,群下憂慮方深,卽伏聞夜間,聖候困惱·喉乾減歇,熏熱往來,腹部飽滿,膈間不淸利,脚痺之候未已,寢睡一向差勝云。伏未審朝來,腹部飽滿,膈間不淸利,脚痺之候,其已減歇乎?口淡有加之候,日益差勝,眼部患候,亦何如?今日臣等,與諸醫入診,詳察症候宜當。不勝終宵耿耿,敢此問安,竝爲仰稟。答曰,知道。朝來腹部飽滿,膈間不淸利,脚痺之候減歇,口淡有加之候,一向差勝,而眼患無減矣,勿爲入診。
李聖肇啓曰,大司憲趙道彬,掌令李禎翊·趙鳴鳳,持平金台壽呈辭,執義金榦在外,持平宋必恒式暇,今日以監察茶時之意,敢啓。傳曰,知道。
又以都摠府言啓曰,藥院退去本院事,下敎矣,今日爲始,循例入直,內三廳·武兼·禁軍及軍兵等,當爲中日習射,而大祭齋戒相値,不得爲之之意,敢啓。傳曰,知道。
以備忘記,傳于洪好人曰,史官三員待命,騎馬六匹立之。
洪好人啓曰,史官三員待命事,命下矣,史官不備,宣傳官二員代送之意,敢啓。傳曰,知道。
又啓曰,行判府事趙相愚箚子到院,而以大祭齋戒,留院之意,敢啓。傳曰,入之。
政院·玉堂·藥房夕問安。答曰,知道。
三更三點,藥房詣閤門外口傳啓曰,卽伏聞聖候膈間不淸利,呼吸不平云。臣等不勝驚慮之至,謹詣閤門外,而卽與諸醫入診,詳察症候宜當,惶恐敢啓。傳曰,竹瀝,調進龍腦安神元二丸後,呼吸不平之候,少減矣,勿爲入診。
三更五點,藥房口傳啓曰,諸醫皆以爲干橘茶,和鹽進御,則最爲淸利膈間之效云。竹瀝龍腦安神丸調進後,呼吸不平之候,雖有少減,而卽今膈間,猶不淸快,則此茶飮進服宜當,卽爲煎入之意,惶恐敢啓。傳曰,知道。
行判府事趙相愚箚子。原箚缺答曰,省箚具悉卿懇。有疾未參,別無所傷,卿其安心勿辭,亦勿待罪。仍傳曰,遣史官傳諭。已上燼餘
上在昌德宮。停常參·經筵。
大殿·中宮殿·世子宮·嬪宮,政院·玉堂朝問安。答曰,知道。
藥房啓曰,伏聞夜間,聖候困惱呻吟,頭部虛暈,熏熱往來,喉乾,腹部飽滿之候有加,安神丸·薑橘茶進御之後,呼吸不平之候差勝,而膈間不淸利之氣無減,脚痺之候未已,寢睡不寧云。臣等,伏不勝憂煎之至,伏未審朝來諸症候,比夜何如?口淡有加之候,及眼部患候,亦何如?諸症候添加如此,臣等不可不與諸醫入診,詳察症候,議定當進之藥,敢此問安,竝爲仰稟。答曰,知道。朝來困惱·虛暈,腹部飽滿,膈間不淸利之氣未已,喉乾·脚痺之候減歇,口淡有加之候,姑無漸勝之勢,而眼患一樣矣。
政院啓曰,臣等考見丙申閏三月日記,則館學儒生李蓍定等上疏措語,落漏不書,多至二十餘處,政院日記,關係不輕,而如是刪沒,事甚可駭,其時注書具命奎,從重推考,使之卽爲改修正以納,何如?答曰,依啓。
注書趙鎭禧病,代以沈㙉爲假注書。
洪好人,以弘文館官員,以大提學意啓曰,今春三朔月課,連有事故,不得出題,到今春節將盡,勢難知委,外方自前如此之時,有變通之例,來夏三朔爲始,出題使之製述,何如?傳曰,允。
安重弼,以訓鍊都監言啓曰,今番溫泉行幸時,宮墻外水營入直軍兵,依節目準百名添入矣。今已回鑾,明日爲始,依前以五十名替直之意,敢啓。答曰,知道。
洪好人,以成均館官員,以知館事意啓曰,去三月初三日,儒生課試,以溫陽擧動相値,不得爲之之意,曾已啓達矣。今則旣已過限,不得設行之意,敢啓。答曰,知道。
李秉常啓曰,今日藥房入診入侍時,水原山城近處路傍,有一婦女,手持鍮器,有若擊錚訟冤者,而及至果川,又有如此婦女,此是一人而不得上言,到處訟冤耶?問啓事,命下矣。招致上言收捧別監等,及挾輦禁府羅將輩問之,則以爲水原山城近處及果川境內,果有一婦女,或被髮呼訴,或持鍮器訟冤,而欲捧其上言,則稱以必欲親呈,不肯出給。觀其笠轎素服,則前後相似,而旣不得詳見其面,故不知其果爲一人云。本院則此外無他憑問之路,令本道監司搜問於兩邑沿路,以爲啓聞之地,何如?答曰,允。
政院啓曰,先正臣金長生,道德學問,實是百代之所宗仰,聖明之所尊信,文廟腏食之請,中外合辭,今至四十年所,何幸睿旨夬決,縟儀將擧,聖德之尊光,士林之同慶,當復如何,而卽者進士李相采·梁命夏等,各呈一疏,公肆醜辱,罔有紀極,而誣悖之言,至及於前已陞配之兩賢。噫嘻,今日人心之陷溺,義理之晦塞,胡至此極?醜正侮賢,自是此輩之伎倆,今於處分大定之後,猶且挺身投疏,恣意毒正,欲爲寢抑成命,沮敗盛典之計,若使此輩,少有一分嚴畏之心,安敢乃爾?如此醜悖之疏,不宜循例捧入,故累次還給,則添入別語,侵辱喉司,終無退去之意。臣等旣被其無限詆斥,有難一向退却,不得已捧入之意,敢啓。傳曰,文元公道德學問,寔予所尊仰者也。處分已定,縟儀將擧,而李相采·梁命夏等,各投一疏,醜辱先正,罔有紀極,而李相采之疏,尤極絶悖,事之痛惋,孰甚於此?誠不料人心之陷溺,義理之晦塞,一至於此。如此毒正之輩,不可不嚴懲痛斥,疏頭李相采,極邊定配,梁命夏,邊遠定配而後,此等疏章,切勿捧入。
掌令趙鳴鳳啓曰,請還收吳命尹極邊定配,今姑還寢之命,亟令仍前發配事。請還寢李獻英·獻章等覆試之命,竝拔去榜中事。措辭見上臣得聞館學儒生,爲祗迎聖駕,出往江頭,定班列坐之後,監察下人,突入排席於多士之前,儒生等,以太學班行,不可逼奪之意,據理叱退,則監察,因此發怒,捉去首奴及守僕,捽曳結縛云。守僕,乃是聖廟守直者也,雖諸上司,不得任意推治,乃所以重事體,而今此臺監,凌轢多士,作此無前之駭擧,聽聞所及,莫不爲駭,請首倡監察,摘發汰去。答曰,不允。末端事,依啓。
工曹參判李喜朝上疏。原疏缺答曰,省卿疏辭,知卿直自退歸。予用缺然,本職,決難許改,須勿固辭,從速察職。
大殿·中殿·世子宮·嬪宮,藥房·政院·玉堂夕問安。答曰,知道。
午時,上御熙政堂,藥房入診入侍,都提調金昌集,提調閔鎭厚,副提調李觀命,記事官金濰·崔守範·權,醫官柳瑺·丁時悌·權聖徵·趙慶基·許坫·吳重卨·方震夔·李時弼·李震成·李徵夏。
金昌集進伏曰,去夜聖候,膈間不淸利,呼吸不平,有竹瀝入之之敎,臣等,卽詣閤門外,遂請入診,其時驚惶,何可勝達?其或行路勞動之故,而有此症候之添加耶?卽今諸症候,何如?上曰,卽今困惱不甚,而虛暈之氣頗甚矣。五行缺昌集曰,診脈,何如?上曰,唯。瑺曰,脈候頗有力,而度數則調均矣。時悌曰,脈候左右調均矣。諸醫所陳,略同。昌集曰,腹部診察,何如?上曰,唯。聖徵曰,腹部飽滿之候一樣,而脚部無益爲堅硬之候矣。上曰,登廁後,大便終不快放,故飽滿如此矣。昌集曰,聖候諸症未必不由於大便之不順,令諸醫議定當進之藥,何如?上曰,溫幸時,乃以還歸後,更議治眼之劑爲定矣。卽今眼患無減,大便不順,以此議藥,可也。瑺曰,聖候飽滿有加,蓋由於大便不順也。先用開結之劑,使大便利然後,繼定治眼候之藥,爲宜矣。時梯之言,同。上曰,當進何藥耶?時梯曰,開結導引丸矣。上曰,材料,何如?時梯曰,入葩豆矣。聖徵曰,大便痞滯,乃是主症也。在溫陽時,有意外症者,亦由於此矣。若使大便,一向痞滯,則前頭別症之發,可慮,眼患雖甚切悶,姑先通利大便,然後當進治眼之劑,開結導引丸,先爲進御爲宜矣。諸醫之言,皆同。鎭厚曰,醫官等言眼候之無減,未必不由於大便之痞滯,或以爲大便通利,則眼候亦可差減矣。開結導引丸,諸醫之言,旣爲純同,劑入,何如?上曰,諸醫之言,同,欲進御矣。五行缺鎭厚曰,開結導引丸,不過四五日進御之藥,半劑製入,何如?上曰,依爲之。出榻前定奪上曰,大駕到水原山城近處,路傍有一婦女,手擊鍮器,有若擊錚訟冤者,而及到果川,又有如此婦女,此是一人而不得上言,到處訟冤耶?未可知也。瑺曰,以其所乘草轎見之,則似是一人矣。時梯曰,上言次知別監,欲受其上言,則必欲親呈而不給云矣。昌集曰,自上如欲知其婦女之爲誰,則豈無尋問之路乎?上曰,其婦女或已呈上言,而追來訟冤耶?欲爲問知之矣。鎭厚曰,然則令政院行關於京畿·忠淸兩道監司以啓。如何?上曰,令政院詳問以啓。諸臣遂退出。已上燼餘
工曹參判李喜朝上疏曰,伏以靈泉奏效,聖候差勝,回鑾萬吉,擧國歡忭,其爲宗社臣民之慶,當如何哉?臣於歲初,切欲躬詣闕下,仰暴私悃,扶曳病軀,僅僅發行,不幸中路添疾,未免投疏徑歸,罪戾益重,鈇鉞是俟。及奉聖批,惶霣一倍,遂更陳章請譴,以俟處分。乃因玉候彌留,久未登徹,而浴溫之議纔定,行幸之期遽迫,顧臣賤疾,雖未全安,亦不敢偃息在家,初旣進往江頭,瞻望羽旄之美。今又祗迎路左,少伸犬馬之誠,志願畢矣,雖死何憾?抑臣旣到城闕至近之地,宜亦入肅天門,以謝前後恩命之辱,而臣之脚疾,已成沈痼,屈伸皆妨,行步甚艱,乍有運動,輒賴扶杖,以此病狀,決無出入闕內,拜跪缺之望,又不得不直還私次,此其勢雖出於萬不獲已,然其悚蹙之私,則有不可言者矣。噫,臣雖不能入肅,乃敢以滓穢之賤,疎遠之蹤,得與京士大夫,共伏田間,仰覩穆穆之光,在臣私分,榮幸固大矣。惟是虛帶官銜,已至半年,而不得奔走陪扈於車駕遠動之際,又無由隨詣趨參於大庭起居之班,臣罪至此,萬殞難贖。況臣痼疾如許,陳力無期,其在朝家道理,豈容一向虛縻,使天工久曠,國體益損哉?臣之前疏,雖尙留院,昧然退去,有所未安,玆敢瀝血仰籲於天地父母之前。伏乞聖玆,察臣實病之終不可强,亟許收臣職秩,治臣負犯,以肅朝綱,以安賤分,千萬幸甚云云。
上在昌德宮。停常參·經筵。
文定王后忌辰,齋戒。
辰時,日暈。未時,日暈。
大殿·中宮殿·世子宮·嬪宮,政院·玉堂問安。答曰,知道。大殿,朝廷·二品以上·六曹單子問安。答曰,知道。中宮殿,口傳問安。答曰,知道。
藥房啓曰,伏聞夜間,聖候熏熱·困惱,呻吟未已,腹部飽滿,膈間不淸利之氣有加,喉乾·脚痺之候未已,寢睡不寧云。伏未審朝來諸症候,比夜,何如?口淡有加之候,及眼部患候,亦何如?今日臣等,與諸醫入診,詳察症候宜當。不勝終宵憂煎,敢此問安,竝爲仰稟。答曰,知道。朝來困惱,及腹部飽滿之候,頗甚,而眩氣·熏熱,及膈間不淸利之氣,未已,喉乾·脚痺之候減歇,口淡有加之候,眼患無減矣,勿爲入診。
以李倚天·沈埈爲假注書。
傳于洪好人曰,副護軍洪廷弼,前掌令朴聖輅,正郞金在魯,正言趙尙絅,前持平崔尙履,副司果李仁復,竝卽牌招。
李秉常啓曰,副護軍洪廷弼,副司果朴聖輅,正郞金在魯,正言趙尙絅,司果崔尙履,副司果李仁復,皆已承牌來詣矣,敢啓。傳曰,相避及守令窠闕,竝書入。
李秉常啓曰,前持平崔尙履,前修撰李仁復,時無職名,令該曹口傳付軍職,何如?傳曰,允。
兵曹口傳,以崔尙履爲副司直,李仁復爲副司果。
洪好人啓曰,啓下咸鏡·平安兩道上言一百一張內,八十六張,分下各該司,猥濫十一張,違格四張,啓字爻周次還入之意,敢啓。傳曰,知道。違格,仍下該曹。
大殿·中宮殿·世子宮·嬪宮,政院·玉堂·藥房夕問安。答曰,知道。
藥房夕問安時,口傳啓曰,晩來困腦及腹部飽滿頗甚之候,眩氣·熏熱及膈間不淸利之氣,復何如?朝水刺,尙未得進御,口淡之候,益復添加乎?臣等,不勝憂慮,惶恐敢啓。傳曰,知道。飽滿·眩氣未已,口淡有加,以淡淡之故,水刺不得進御,熏熱·困惱·膈間不淸利之氣,晩後猶未已矣。
藥房夕問安後,口傳啓曰,伏聞醫官之言,聖候大便放下頗多之後,有虛憊之候,此時不可不卽進蔘茶云。五錢重蔘茶,今方煎入之,而臣等,卽與諸醫入診,詳察症候,何如?惶恐敢啓。傳曰,知道。勿爲入診。
口傳再啓曰,臣等入診,旣不允從,醫官趁早招入,診察症候宜當,更爲仰稟。傳曰,知道。
二更五點,藥房口傳啓曰,伏聞入侍醫官所傳之言,聖候困惱呻吟,虛暈·口淡淡淡,且有乍寒乍熱之候云。臣等,伏不勝煎悶之至,俄間諸症候加減,復何如?諸醫以爲人蔘粟米飮煎入事,下敎,而蔘茶,纔已進御,粟米飮,不必又入人蔘云,故去人蔘,只以粟米飮煎入,沈冷進御,允合止泄之道,惶恐敢啓。傳曰,諸症候一樣矣。粟米飮事,依爲之。已上燼餘
統制使書目,巨濟鹽漢朴己延等五名,濫斫生松罪狀,依事目境上梟示,山住各人等,同情不禁,同府使李鳳徵,矇不致察,爲先罷黜,其罪狀,令廟堂稟處事。抄出朝報
上在昌德宮。停常參·經筵。
文定王后忌辰。
辰時,日暈兩珥。
大殿·中宮殿·世子宮·嬪宮,政院·玉堂問安。答曰,知道。中宮殿,藥房問安。答曰,知道。
大殿,朝廷·二品以上·六曹單子問安。答曰,知道。中宮殿,口傳問安。答曰,知道。
藥房啓曰,伏聞夜間,聖候困惱特甚,達夜呻吟,眩氣無減,寒熱往來,膈間不淸利之氣亦甚,腹部飽滿少減,喉乾·脚痺之候未已,寢睡不寧,而卽今苶然,頭部小擧,眩氣甚矣云。伏未審俄間困苶及眩氣,復何如?寒熱之候,不復往來,而膈間不淸利之氣,及喉乾·脚痺之候,其有所減乎?泄瀉之候,已爲止息,而口淡有加之候,及眼部患候,亦何如?今日臣等,與諸醫入診,詳察症候,議定當進之藥宜當。不勝終宵憂灼,敢〈此〉問安,竝爲仰稟。答曰,知道。困苶眩氣,一向特甚,不得起坐,連事呻吟,寒熱往來,泄候不止,煩渴亦甚,膈間不淸利之氣無減,而脚痺之候未已。不但口淡有加,兼有惡心之候,食念頓無,眼患一樣,浴後症候添加至此,不可與浴前比論矣,湯劑決難進御,勿爲入診。
藥房朝問安時,口傳啓曰,蔘茶進御,或粟米飮入蔘事,卽時議啓事,命下矣。臣等,卽與諸醫商議,則皆以爲人蔘粟米飮,爲先進御宜當云,卽爲煎入之意,敢啓。傳曰,知道。
李聖肇啓曰,大司憲趙道彬,掌令李禎翊·趙鳴鳳,持平金台壽呈辭,執義金榦在外,持平宋必恒式暇,今日以監察茶時之意,敢啓。傳〈曰〉,知道。
李秉常啓曰,來十一日,文臣殿講日次,取稟。傳曰,停。
安重弼,以都摠府言啓曰,今日入直內三廳,武兼禁軍及軍兵等,當爲中日習射,而國忌相値,不得爲之之意,敢啓。傳曰,知道。
李聖肇,以備邊司言啓曰,賑廳堂上四員內,兼工曹判書趙泰采,禮曹判書宋相琦,俱以身病陳疏,不爲行公,戶曹判書權尙游,方在服制中,知中樞府事閔鎭遠,則以爲本堂上,旣已備員,加出之員,不可仍爲行公,亦連日陳疏矣。今日乃分給乾糧日次,又當加抄飢民,而堂上無一人進去,當此飢饉孔劇,流殍日滋之時,任事之人,不當竝爲引入,加出堂上,則當初差下時,旣限畢賑,今不可徑先祈免,賑廳堂上趙泰采·宋相琦·閔鎭遠,竝卽牌招,使之察任,何如?傳曰,允。
假注書沈㙉有頉,代以金履萬爲假注書。
李秉常啓曰,賑廳堂上趙泰采·宋相琦·閔鎭遠,牌不進,推考傳旨。傳曰,更爲牌招。
大殿·中宮殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後困惱·眩氣,特甚之候,寒熱往來,膈間不淸利,口淡惡心之候,復何如?泄候漸向止息,而煩濁之候,亦有所減乎?諸症候添加如此,臣等,不可退在本院,自今日移直廚院,以便承候,何如?不勝憂煎,惶恐敢啓。傳曰,諸症候一樣矣,移直事,觀勢爲之。已上燼餘
上在昌德宮。停常參·經筵。
卯時辰時,日有兩珥。
大殿·中宮殿·世子宮·嬪宮,政院·玉堂問安。答曰,知道。中宮殿,藥房問安。答曰,知道。大殿,朝廷·二品以上·六曹單子問安。答曰,知道。中宮殿,口傳問安。答曰,知道。
安重弼啓曰,大司憲趙道彬,掌令李禎翊·趙鳴鳳,持平金台壽呈辭,執義金榦在外,缺今日以監察茶時之意,敢啓。傳曰,知道。
藥房啓曰,伏未審夜來,聖候寢睡,何如?困苶眩氣,寒熱往來,膈間不淸利,口淡·惡心·喉乾·脚痺之候,其有所減,而泄候快止,腹部飽滿之候,漸益減歇乎?眼部患候,亦何如?今日臣等,與諸醫趁早入診,詳察症候宜當。不勝終宵憂灼,敢此問安,竝爲仰稟。答曰,知道。朝來困苶眩氣,特甚之候,與昨一樣,寒氣不作,而熏熱特甚,膈間不淸利,及口淡·惡心之氣,亦無所減,脚痺未已,泄候止歇,而腹部飽滿之候少減,眼患無減矣,困苶·眩暈,尙未起坐,勿爲入診。
洪好人啓曰,啓下全羅·慶尙兩道上言二百九張內,一百五十七張,分下各該司,猥濫三十八張,違格十四張,啓字爻周次還入之意,敢啓。傳曰,知道。違格,仍下該司。
傳于洪好人曰,歸厚署棺板一部,送于內需司事,言于該曹。
安重弼,以備邊司言啓曰,卽接禮曹所報,渡海堂下譯官鄭翰益呈狀內,矣身,隨往馬島,書契二道,無弊傳給矣。三月初一日,裁判倭,持給書契於堂上譯官李松年曰,書契中遠涉重溟之重字,卽關伯名字,不可以此傳給於江左,重字,請以他字改書以給。矣身,言于松年曰,當初書契傳給無頉,旣已馳報朝家,到今還受,事理不當云,而松年,不有矣身,只聽裁判倭之言,任自捧來。矣身,又言書契旣已捧來,則當稟告萊府,以待處分。松年,以爲自有善處之道,潛自持來,藏置其家,矣身,不得不自鳴云,故不勝驚駭,査問於堂上譯官李松年,則招內以爲矣身,與鄭翰益,同差渡海之任,傳給書契,受其回答,竣事還渡海後,裁判倭言曰,書契中重溟之重字,卽舊關伯名字,而初旣泛看,不爲致察矣。請以他字改給,而矣身,據理峻責,則差倭又以爲不可不改,矣身,欲爲告達萊府,轉稟朝家,則翰益,以爲吾等,旣已竣事,以此煩稟,或有罪責,則吾之等第,亦涉關重,從容上京,面稟定奪,似無所妨云。矣身,意謂面稟與手本無異,書契入送,亦不時急,故與翰益同爲持來,而適値朝家紛擾之時,未及告達矣。今者翰益,有此呈狀,有若矣身,獨專私受者然,其心所在,誠不可知,欲歸罪矣身,渠獨淸脫云,兩人狀辭·招辭,雖有差異,書契持來,乃是實狀,此非該曹所可擅決云。故更令本司郞廳,捧招於兩人,則所供,與該曹納招,大略無異矣。今此李松年等,竣事受答後,還受已傳之書契外,差倭私自持來,不告於萊府,復命行宮時,又不稟告於廟堂。入京累日,尙今掩置,事之驚駭,莫此爲甚,不可尋常處之。李松年·鄭翰益,竝拿問嚴覈,其所持來書契,爲先令該曹收取,以待稟處,何如?傳曰,允。
假注書任徵夏狀啓,臣祗奉明命,馳到于淸風黃江村前贊善權尙夏所住處,傳宣聖批,則以爲臣於日昨罷對後,猝聞賤息之病,十分危劇,急於未死之前,一與相訣,冒昧陳章,不辭徑出,星夜疾馳,僅到于家,未了數語,遽爾命盡矣。臣迫於舐犢之私,不顧分義,徑情退歸,罪犯尤大,譴罰是俟。不意玆者,史官來臨,傳宣聖批,十行綸綍,辭意勤摯,至以先師之事聖祖,期待於臣,此何異使僬僥扛九鼎哉?臣本以駑劣,謬竊虛名,雖以聖上則哲之明,猶不能察臣之中實空疎,每以萬萬不相稱之語爲敎,王言流布,四方駭惑,此莫非臣上欺君父之致,臣罪至此,萬死猶輕。臣之無似,若蒙聖上之下燭,必卽許歸,臣寧欲冒死更進,畢露本狀,而臣以褊淺之性,不堪目前之慘慟,舊症新恙,一時竝劇,方在奄奄垂盡之境,以此氣力,時月之內,萬無起動之勢,將使王人虛留,尤不勝惶怖俟罪之至。臣精神昏耗,語無倫脊,數日之間,倘有少勝之勢,謹當以文字,仰陳危衷云。目今病患沈篤,實難作氣登程是白乎矣,臣段旣承偕來之命,今姑仍留之意,竝以馳啓事。傳曰,贊善只有一子,而纔遭慘喪,又將經紀葬事,則參以情理,似難趁卽復路,此時强迫,亦有欠於體下之道,前頭更加敦勉,必致乃已,爾其今姑上來事,下諭。
未時,藥房口傳啓曰,晩後困惱·眩氣,特甚之候,及熏熱·膈間不淸利,口淡·惡心·喉乾之候,何如?醫官入診時,蔘茶煎入事,陳達云,五錢重蔘茶,卽爲煎入之意,敢啓。傳曰,知道。卽今諸症一樣矣。
大殿·中宮殿·世子宮·嬪宮,藥房·政院·玉堂夕問安。答曰,知道。
左副承旨李聖肇上疏。原疏缺答曰,省疏具悉。爾其勿辭,調理察職。已上燼餘
上在昌德宮。停常參·經筵。
大殿·中宮殿·世子宮·嬪宮,政院·玉堂問安。答曰,知道。中宮殿,藥房問安。答曰,知道。大殿,朝廷·二品以上·六曹單子問安。答曰,知道。中宮殿,口傳問安。答曰,知道。
藥房啓曰,伏未審夜來,聖候寢睡,何如?困苶眩氣·熏熱頗甚之候,其或差勝,而膈間不淸利,及口淡·惡心·喉乾·脚痺之候,亦有所減乎?腹部飽滿之候,漸益減歇,而眼部患候,亦何如?臣等,累日不得入侍,今日與諸醫入診,詳察症候宜當。不勝終宵憂灼,敢此問安,竝爲仰稟。答曰,知道。困惱·眩氣·膈間不淸利之氣,腹部飽滿之候未已,熏熱頗甚,口淡一樣,而惡心少減,喉乾·脚痺之候,比夜減歇,眼患無減,寢睡不寧矣,明日入診。
安重弼,以都摠府言啓曰,都摠管兪命雄,義禁府坐起進去之意,敢啓。傳曰,知道。
又以兵曹言啓曰,今番前後御史之行,本曹騎卜馬四十四匹,已爲入把出去矣。今後傳諭摘奸之行,及監·兵·水使以下,下直守令·邊將給馬之處,若値一時疊出,則以若干餘存馬匹,勢難推移入把,京畿六驛,騎馬·雇馬廳留待者各一匹式,御史馬回還間,每每限午時,姑爲立待於闕下之意,本道監司處,分付,何如?傳曰,允。
忠淸監司尹憲柱狀啓,刑曹判書趙泰耉,病重上去不得事,啓下。傳于洪好人曰,須勿固辭,從速上來行公事,回諭。
持平宋必恒啓曰,吳命尹事云云。措語見上李獻英·獻章等事云云。措語見上牙山縣監沈弼賢,兩載居官,無一可觀,不治之聲,固已藉藉矣。又於今番溫幸時,凡所責辦於民間者,多有橫濫之政,試以其顯著者而言之,御供物饌,不以魚産收捧,勒懲倍蓰之直於浦村居民,其數不啻夥然,而用處不明,人多致疑,至於木槽·藁草等物,裁令喂馬而已。豈可揀擇,而吏胥輩從中退却,百般操弄,民人等苟冀無事,或出錢行賂,或給價防納,致令窮民浚其膏血,猾吏潤其囊橐,而身爲守宰,矇不致察。當此赤立之時,雖在應捧之物,宜從省約,毋敢濫越,豈忍以苛斂橫政,加之於塡壑之民,而莫之恤哉?爲政如此,其人可知,決不可仍畀撫摩之責,重貽生靈之害。請牙山縣監沈弼賢罷職。答曰,不允。末端事,更加詳察處之。
大殿·中宮殿·世子宮·嬪宮,政院·玉堂夕問安。答曰,知道。大殿·中宮殿,藥房夕問安。答曰,知道。
酉時,藥房口傳啓曰,伏聞入侍醫官所傳之言,上候諸症,與朝問安批答一樣,而午間有衄血之候,此時蔘茶,不可連進,姑爲停止,加味生脈散進御事,陳達云,此藥卽爲煎入之意,惶恐敢啓。傳曰,知道。
判府事李畬上疏。原疏缺答曰,省疏具悉卿懇。陳戒之言,勤懇至此,予甚感歎,可不留心焉?向來所患,尙未差可,予之慮念,曷有其已?往返之時,不得送迎,有何所傷?所辭提擧,決難允許,卿其須體至意,安心勿辭,亦勿待罪,益加善攝。仍傳曰,遣史官傳諭。已上燼餘
上在昌德宮。停常參·經筵。
下直,河陽縣監洪禹岳。
大殿·中宮殿·世子宮·嬪宮,政院·玉堂問安。答曰,知道。中宮殿,藥房問安。答曰,知道。大殿,朝廷·二品以上·六曹單子問安。答曰,知道。中宮殿,口傳問安。答曰,知道。
李聖肇啓曰,備邊司郞廳,以大臣意來言,今日賓廳日次,而上候方在靜攝中,不得來會云矣,敢啓。傳曰,知道。
藥房啓曰,伏未審夜來,聖候寢睡,何如?困苶·眩氣·熏熱·頗甚之候,其已減歇,而膈間不淸利,腹部飽滿,口淡·惡心之候,喉乾·脚痺之候,亦有所減乎?眼部患候,亦何如?今日臣等,當依聖敎入診,而不勝終宵憂煎,敢此問安。答曰,知道。困惱·熏熱及膈間不淸利,腹部飽滿之候未已,眩氣頻頻發作,口淡一樣,而惡心猶未快減,喉乾·脚痺,比夜減歇,而眼患無減,寢睡不寧矣。
藥房再啓曰,臣等入診退出後,與戶曹佐郞黃處信及諸御醫商議,則皆以爲,加味生脈散,更加白朮一錢,連進三貼宜當云。此藥煎入之意,敢啓。傳曰,知道。
李聖肇,以都摠府言啓曰,今日入直內三廳武兼禁軍及軍兵等,中日習射,請出標信。傳曰,知道。
洪好人,以弘文館言啓曰,本館下番姑降,已至多日,事體極爲未安。下番闕直,後日政,以無故人差出,仍卽牌招察任,副應敎尹鳳朝,副校理趙觀彬,連呈辭單,久不行公,卽爲牌招,以爲推移入直之地,何如?傳曰,允。
安重弼,以副應敎尹鳳朝,副校理趙觀彬,牌不進罷職〈傳旨〉。傳曰,推考傳旨捧入。
李聖肇,以兵曹言啓曰,今四月十一日,武臣武經七書講書日次,而上候未寧,不得爲之之意,敢啓。傳曰,知道。
事變假注書沈埈出使,代以金光運爲事變假注書。
李聖肇,以備邊司言啓曰,永宗前僉使洪時九,簡報本司以爲,本島白雲山禁松處,僧將輩,廣占封標,民不支堪。請限山底,掘渠改標,故本司許題以送矣。卽接新僉使安世煜所報,則平夷處生松·枯松·穉松,沒數斫伐,幾至山頂而止云,極爲驚駭。且本島本以司僕牧場,當初設鎭時,許民耕墾,則到今島中田土,多作松田,曾因大臣·重臣陳達此弊,有令廟堂稟處之命矣。洪時九在任時,以此報本司,島中田土,盡請屬公,而其中亦多私相買賣者云,故尙未區處矣。今此松田,濫斫如此,宜遣本司郞廳一員,摘奸形止,更爲量定禁標,以便養松,且除民弊,而島中田土,亦令一一摘奸,收取執耕人文書,詳覈田土根因,可合屬公與否,使之一一書啓後,別作事目,定式施行,何如?傳曰,允。
安重弼,以備邊司言啓曰,京畿·忠淸兩道時囚罪人疏決事,命下之後,兩道文書,修正啓聞甚遲,大駕在行宮時,未及會議之意,曾已陳達矣。大駕還都後,當卽擧行,而刑曹判書趙泰耉,方在大興,尙不上來,參判權,中路病作落後,今聞仍爲還鄕云,刑官之不備如此,特敎之事,遷就至此,極爲未安。兩道刑獄,俱多生殺大案,該曹不可無長官。權則纔經湖臬,亦詳獄情,尤不可不參,趙泰耉·權處,令政院稟旨,別爲下諭,使之卽速上來,何如?傳曰,允。
掌令趙鳴鳳,持平宋必恒啓曰,吳命尹事云云。措語見上李獻英·獻章事云云。措語見上牙山縣監沈弼賢事云云。措語見上此非泛然風聞之比,更無詳察之事,請罷職。政院日記,關係不輕,雖一言半辭,不宜有所刪沒,而昨年假注書具命奎,乃於館學儒生李蓍定等上疏傳謄之時,若其措語緊切處,則輒皆刪拔,多至數十處,莫重記注之事,何敢以一堂后之私意,任自幻弄,若是其放恣耶?事未前聞,且關後弊,不可以問備薄罰而止。請其時假注書具命奎,拿問定罪。答曰,不允。末端事,依啓。
大殿·中宮殿·世子宮·嬪宮,政院·玉堂夕問安。答曰,知道。大殿·中宮殿,藥房夕問安。答曰,知道。
左承旨許玧上疏。原疏缺答曰,省疏具悉。爾其勿辭察任。已上燼餘
上在昌德宮。停常參·經筵。
夜自二更至五更,有霧氣。
大殿·中宮殿·世子宮·嬪宮,政院·玉堂問安。答曰,知道。中宮殿,藥房問安。答曰,知道。大殿,朝廷·二品以上·六曹單子問安。答曰,知道。中宮殿,口傳問安。答曰,知道。
藥房啓曰,好雨潤物,伏未審夜來,聖候寢睡,若何?困惱·眩氣·熏熱之候,其已減歇,而膈間不淸利,腹部飽滿,口淡·惡心之候,喉乾·脚痺之候,亦有所減乎?眼部患候,亦何如?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。困惱·眩氣及膈間不淸利,腹部飽滿之候,未已,熏熱往來,口淡一樣,而惡心尙未快減,喉乾·脚痺,比夜減歇,眼患無減,而寢睡不得安穩矣,勿爲入診。
有政。吏批,判書李晩成進,參判鄭澔在外,參議李澤病,右副承旨安重弼進。
兵批,判書李健命病,參判黃一河病,參議鄭必東病,參知兪崇進,左副承旨李聖肇進。
吏批啓曰,慶尙監司洪禹寧瓜滿之代,今當差出,而擬望之人乏少,守令竝擬,何如?傳曰,允。
又啓曰,卽接承文院牒呈,則判校柳百乘,受由過限未上來,依例改差,何如?傳曰,允。
吏批,以李重協爲持平,權熀爲輔德,李岐爲巨濟府使,趙泰眞爲綾州牧使,李秀蓂爲兔山縣監,呂必時·李震華爲監察,洪彦度爲司宰主簿,許源爲內贍主簿,金錫順爲活人別提,金相履爲敦寧參奉,權熻爲假引儀,李焌爲承文判校,權爲慶尙監司,魚有龜爲修撰,金光運單付兼承文博士,趙昌來單付兼學正,金聖欽·李柱世單付學正,兼掌令權熀減下。
兵批,僉知單沈最良,以李壽民·沈最良爲副護軍,金台壽爲副司直,洪禹寧單付僉知。
李秉常啓曰,來十五日,儒生殿講日次,而國忌正日相値,頉稟。傳曰,知道。
安重弼啓曰,大司憲趙道彬,掌令李禎翊·趙鳴鳳,持平宋必恒呈辭,執義金榦在外,持平一員未差,今日以監察茶時之意,敢啓。傳曰,知道。
李秉常啓曰,吏曹郞廳來言,臺諫有闕,政事何以爲之?敢稟。傳曰,再明日爲之。
李聖肇,以都摠府言啓曰,都摠管兪命雄,漢城府坐起進去之意,敢啓。傳曰,知道。
李秉常,以弘文館言啓曰,副應敎尹鳳朝,副校理趙觀彬,旣有只推之命,更卽牌招察任,何如?傳曰,允。
許玧,以戶曹言啓曰,諸道收租案,今已畢到,今年上納稅米,打算知數,僅爲五萬四千七百餘石,竝舊儲計之,則可以支過明年正月頒廩放料等應下之用,而戊戌新稅未到前,二三四月經費,無以繼用,事極渴悶。三南賑資銀木錢代賑廳米一萬石,爲先取用,曾前凶歲,毋論賑穀與軍餉,有移用之規,今番賑廳畢賑後,知其餘穀數爻,除不得已應下者外,限一萬石取用,南漢軍餉米一萬石,亦爲觀勢取用後,待豐充償,何如?傳曰,允。
李秉常啓曰,左承旨許玧,左副承旨李聖肇,右副承旨安重弼,因進士李潤身等疏斥,陳疏徑出,未及承批,右承旨洪好人,今日以式暇,不爲仕進,廳中只有臣秉常,他無伴直之員,右承旨洪好人,所當牌招入直,而拘於廳規,不得請牌,何以爲之?敢稟。傳曰,牌招。
李秉常,以右承旨洪好人,牌不進罷職傳旨。傳曰,推考傳旨捧入。
又以副校理趙觀彬,牌不進罷職傳旨。傳曰,推考傳旨捧入。
大殿·中宮殿·世子宮·嬪宮,政院·玉堂夕問安。答曰,知道。大殿·中宮殿,藥房夕問安。答曰,知道。
京畿監司兪集一狀啓,刑曹參判權,辭職上疏上送事。傳曰,此上疏,還爲下送。
左承旨許玧,左副承旨李聖肇,右副承旨安重弼,聯名上疏。原疏缺答曰,省疏具悉。李潤身等疏末,侵詆喉司,不遺餘力,而司馬門之說,尤爲可駭,何足爲嫌?爾等勿辭,從速察職。
進士李潤身等上疏。原疏缺傳曰,進士李潤身等,托以爲賢辨誣,投進一疏,而挾雜私意,語多不公不正,無足觀矣。此疏,還出給。
全羅監司洪致中上疏。原疏缺答曰,省疏具悉。卿其依疏辭往省焉。已上燼餘
上在昌德宮。停常參·經筵。
自昧爽至辰時,有霧氣。自巳時至酉時,日暈。夜自一更至三更,月暈,廻土星。
大殿·中宮殿·世子宮·嬪宮,政院·玉堂問安。答曰,知道。中宮殿,藥房問安。答曰,知道。大殿,朝廷·二品以上·六曹問安。答曰,知道。中宮殿,口傳問安。答曰,知道。
藥房啓曰,伏未審夜來,聖候寢睡,何如?困惱·眩氣·熏熱,腹部飽滿,膈間不淸利,口淡·惡心·喉乾·脚痺之候,其已減歇,而眼部患候亦何如?今日臣等,與諸醫入診,詳察症候宜當,不勝終宵憂煎。敢此問安,竝爲仰稟。答曰,知道。困惱·眩氣及腹部飽滿,膈間不淸利之氣未已,熏熱往來,口淡一樣,而惡心,猶未快減,喉乾·脚痺,比夜減歇,眼患無減,而寢睡不得安穩矣,勿爲入診。
備忘記,史官一員待命,騎馬三匹立之,飢民乾糧所內摘奸史官三員待命,騎馬九匹立之。又史官二員待命,騎馬六匹立之。津船等處內摘奸
李聖肇啓曰,大司憲趙道彬,掌令李禎翊·趙鳴鳳,持平宋必恒呈辭,執義金榦在外,持平李重協未肅拜,今日以監察茶時之意,敢啓。傳曰,知道。又啓曰,史官三員待命事,命下矣,史官不備,宣傳官一員,代送之意,敢啓。傳曰,知道。又啓曰,史官二員待命事,命下矣,史官不備,宣傳官二員,代送之意,敢啓。傳曰,知道。
以果川居李興夏諺書上言,傳于李秉常曰,此上言,情甚可矜,令本道分付本官,各別顧恤後,啓聞。
傳于李秉常曰,頃聞承旨之言,湖中多有向學之士云。故其中表著之人,欲問於贊善矣,行宮引見時,頓然忘之,尙未果矣。遣史官問于贊善書啓,以爲收用之地。
假注書李倚天出使,代以李泰和爲假注書。
李秉常,以都摠府言啓曰,都摠管兪命雄,漢城府坐起進去之意,敢啓。傳曰,知道。
李秉常,以弘文館言啓曰,副校理趙觀彬,修撰魚有龜,旣有只推之命,竝卽牌招察任,何如?傳曰,允。
以副校理趙觀彬,修撰魚有龜,牌不進罷職傳旨,傳于李秉常曰,推考傳旨捧入。
李秉常啓曰,右承旨洪好人,旣有只推之命,左承旨許玧,左副承旨李聖肇,右副承旨安重弼,疏批已下,所當竝請牌招,而拘於廳規,不得請牌,何以爲之?敢稟。傳曰,竝牌招。
以左承旨許玧,右承旨洪好人,左副承旨李聖肇,右副承旨安重弼,牌不進罷職傳旨,傳曰,推考傳旨捧入。
李秉常,以義禁府言啓曰,平安道安州牧定配罪人姜樸,以其父歸葬事,依定式啓稟給由矣。今聞已過葬事云,還發配所之意,敢啓。傳曰,知道。
又以義禁府言啓曰,以平安兵使啓本兵曹啓目刑曹粘目,黃海監司狀啓刑曹粘目,上土僉使李井煥,高山里僉使金德中,前僉使尹世爀,直洞權管洪禹錫,前權管崔益柱,兔山前縣監金國礪,移本府處置事,允下矣。金國礪,今方待命卽爲拿囚,而李井煥·金德中·洪禹錫,時在各其任所,尹世爀,方在黃海道載寧地本家,崔益柱,亦在咸鏡道北靑地本家云,依例發遣府書吏·羅將拿來,何如?傳曰,允。
安重弼啓曰,津船內摘奸書啓單子中,有頉處察推事命下,而興仁門軍士全州正·金成遠,雇立軍次男·貴日·太守,五間水口雇立軍丁石次男等,無緣闕點,令攸司推治,何如?傳曰,允。
大殿·中宮殿·世子宮·嬪宮,政院·玉堂夕問安。答曰,知道。大殿·中宮殿,藥房夕問安。答曰,知道。
都承旨李觀命上疏。原疏缺答曰,省疏具悉。昨於諸承旨疏批,已悉予意矣。小無可嫌,卿其勿辭,從速察職。
右承旨洪好人上疏。原疏缺答曰,省疏具悉。意外詬詆,不足爲嫌。疏末所引,元非大段,爾其勿辭,從速察職。
兵曹判書李健命上疏。原疏缺答曰,省疏具悉。所患如此,予用慮念。本兵重任,決難許改,卿其安心勿辭,調理行公。仍傳曰,遣御醫看病。
右尹金興慶上疏。原疏缺答曰,省疏具悉。卿其勿辭往省焉。已上燼餘
上在昌德宮。停常參·經筵。
卯時辰時,有霧氣。
下直,鎭東萬戶鄭舜命。
大殿·中宮殿·世子宮·嬪宮,政院·玉堂問安。答曰,知道。中殿,藥房問安。答曰,知道。大殿,朝廷·二品以上·六曹單子問安。答曰,知道。中殿,朝廷口傳問安。答曰,知道。
藥房啓曰,伏未審夜來,聖候寢睡,何如?困惱·眩氣·熏熱,腹部飽滿,膈間不淸利,口淡·惡心·喉乾·脚痺之候,其已減歇,而眼部患候,亦何如?加味生脈散三貼,已盡於昨日,今日臣等,與諸醫入診,詳察症候,議定繼進當否。不勝終宵憂煎,敢此問安,竝爲仰稟。答曰,知道。困惱·眩氣·熏熱之候未已,腹部飽滿,膈間不淸利之氣頗甚,口淡一樣,而惡心猶未快減,喉乾·脚痺之候,比夜減歇,眼患無減,而寢睡不得安穩,勿爲入診。加味生脈散三貼,加進,宜矣。
藥房再啓曰,伏聞差備醫官所傳之言,加味生脈散中,白朮拔去事,命下云。依傳敎去白朮,更爲煎入之意,敢啓。傳曰,知道。
傳于安重弼曰,今下弓矢,鎭東萬戶鄭舜命處,給送。
安重弼,以都摠府言啓曰,今日入直內三廳武兼禁軍及軍兵等,中日習射,請出標信。傳曰,知道。
又以都摠府言啓曰,都摠管兪命雄,漢城府坐起進去之意,敢啓。傳曰,知道。
洪好人啓曰,吏曹郞廳來言,今日爲政事,命下,而判書李晩成,參議李澤,俱以病不來,參判鄭澔在外,不得開政云。判書李晩成,參議李澤,竝卽牌招開政,何如?傳曰,允。
以吏曹參議李澤,牌不進罷職傳旨,傳于洪好人曰,推考傳旨捧入。
洪好人啓曰,吏曹判書李晩成,參議李澤,牌招不進,推考傳旨及罷職傳旨,今方捧入,而判書李晩成,更爲牌招開政,何如?傳曰,允。
洪好人啓曰,吏曹參議李澤,旣有只推之命,一體牌招開政,何如?傳曰,允。
洪好人啓曰,明日獻陵石物有頉處,缺臣奉審時,禮曹堂上一員,亦當隨坐,而判書宋相琦陳疏,參判李宜顯,今日移拜臺職,參議李縡,連日呈辭,他無推移進去之員。判書·參議,竝卽牌招,以爲推移進往之地,何如?傳曰,允。
有政。吏批,判書李晩成不進,參判鄭澔在外,參議李澤進,右承旨洪好人進。
吏批啓曰,判書李晩成,牌招不進,參判鄭澔在外,小臣獨政未安,何以爲之?敢稟。傳曰,只出緊任。
又啓曰,淸州牧使,今當差出,而本州物衆地大,素稱難治,不可不擇差,守令中有聲績人,竝擬,何如?傳曰,允。
以李宜顯爲大司憲,權熀爲司諫,柳述爲南陽府使,金浣爲淸州牧使,許鉉爲鐵山府使,李萬維爲忠淸都事,辛夢弼爲谷城縣監,李泰鎭爲牙山縣監,洪蒑爲兵曹正郞,金在魯爲修撰,李仁復爲副修撰。
兵批,判書李健命,陳疏受由,參判黃一夏病,參議鄭必東病,參知兪崇進,右副承旨安重弼進。
以趙道彬付副護軍。
吏批啓曰,新除授忠淸都事宋思胤呈狀內,向來所遭非常,身名僇辱,已不可言,而素患風痺,近方苦劇,委頓牀席,轉側須人,以此病狀,決無赴任之路,斯速入啓處置云。不但情勢如此,聞其病狀,果爲危重,不可强令赴任,忠淸都事宋思胤,改差,何如?傳曰,允。
事變假注書金光運出使,代以趙㝡壽爲之。
假注書任徵夏書啓,臣以偕來之命,仍留前贊善權尙夏所住處,屢日相守,反覆申諭以聖意,則尙夏,感激恩數,怵畏分義,非不欲趨承召命,更接淸光是白乎矣。顧以大耄之年,遭此逆理之喪,哀情難抑,神氣自損,委臥牀席,不能收拾。目今病狀,比前無減,雖欲偕往,其勢末由,玆以五六字缺是白乎等以,原疏上送爲白乎旀,臣段,姑爲仍留之意,馳啓云云。
答前贊善權尙夏疏曰,省疏具悉卿懇。引接纔罷,勉留方切,而卿之子病忽劇,歸意忙遽,缺望殊甚矣。俄聞竟遭慘慟,念卿情事,爲之惻然。此時强迫,有欠體諒,故擬待後日,敦勉史官,姑令上來,於予心,益不勝缺然矣。卿其須體此意,安心理遣,善爲調將,過葬事後,仍卽復路,用副予虛佇之望。仍傳曰,遣史官傳諭。
傳曰,禮曹參議有闕,代卽爲口傳差出。
吏曹口傳,以李喬岳爲禮曹參議。
許玧,以賑恤廳意啓曰,因戶曹草記,今年上納稅米,竝舊儲計之,則明年二三月經費,無以繼用。三南賑資銀木錢,代賑廳米一萬石,爲先取用,賑廳畢賑後,分其餘穀,限一萬石取用事,允下矣。賑廳,本無應納穀物,多方拮据,僅僅鳩聚。上年冬間,米穀元數,五十一萬石零,自歲前各道各邑,移轉都城發賣,飢民乾糧及各衙門諸宮家屯穀留賑代,各項分給,其數不啻累巨萬。卽今遺在之數,已至枵然,而賑政完畢尙遠,此後經費,亦未知至於幾許,而設或有些少餘穀,前頭秋事,亦難預料,則不可不稍存贏餘,以待不時之需。戶曹銀木錢還報之數,幾至折半,而本廳所儲匱乏,雖欲推移相濟,其路無由,至於收租之大縮,非但戶曹如此,惠廳亦然。收米所捧,比前半減,湖西大同全數,退捧□多貢物應下之數,秋冬前,亦將不能支給,到此地頭,其勢不得不以賑廳餘穀,姑先取用,論其緩急,實無彼此之殊。卽今事勢,亦無變通之道,姑觀秋間年事之如何,且待移轉穀物收捧後,如有餘力,則更議處之,何如?傳曰,允。
持平宋必恒所啓,請還收吳命尹極邊定配今姑還寢之命,亟令仍前發配事。啓辭見上請還寢李獻英·獻章等覆試之命,竝爲拔去榜中事。啓辭見上請牙山縣監沈弼賢罷職事。啓辭見上答曰,不允。末端事,依啓。
大殿·中殿·世子宮·嬪宮,政院·玉堂夕問安。答曰,知道。大殿·中殿,藥房夕問安。答曰,知道。
答吏曹判書李晩成疏曰,省疏具悉。卿其勿辭,救護母病。原疏缺答校理朴師益疏曰,省疏具悉。疏辭,令該曹稟處。原疏缺已上燼餘
上在昌德宮。停常參·經筵。
恭惠王后忌辰齋戒。
大殿·中殿·世子宮·嬪宮,政院·玉堂問安。答曰,知道。中殿,藥房問安。答曰,知道。大殿,朝廷·二品以上·六曹單子問安。答曰,知道。中殿,口傳問安。答曰,知道。
藥房啓曰,雷雨霈然,伏未審夜來,聖候寢睡,若何?困惱·眩氣·熏熱·口淡·惡心·喉乾·脚痺之候,其已減歇,而腹部飽滿,膈間不淸利頗甚之候,亦或差勝乎?眼部患候,亦何如?今日臣等與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。困惱頗甚,眩氣·熏熱未已,腹部飽滿,膈間不淸利之氣亦甚,口淡特甚,而惡心減歇,喉乾·脚痺,比夜有減,眼患無減,而寢睡不寧矣,勿爲入診。
安重弼啓曰,大司憲李宜顯,持平李重協未肅拜,執義金榦在外,掌令李禎翊·趙鳴鳳呈辭,持平宋必恒式暇。今日以監察茶時之意,敢啓。傳曰,知道。
洪好人啓曰,今日獻陵奉審時,禮曹堂上不可不進去。判書宋相琦,新除授參議李喬岳,竝卽牌招,以爲推移進去之地,何如?傳曰,允。
又啓曰,啓下忠淸道上言四百五十一張內,三百三十六張,分下各該司,猥濫八十張,違格三十五張,啓字爻周次還入之意,敢啓。傳曰,知道。違格仍下該司。
事變假注書趙㝡壽有頉,代以沈㙉爲之。
假注書沈埈書啓,臣承命,馳往于驪州邑內村判府事李畬所住處,傳宣聖批則以爲,臣自發口眼之病,半成死人,而縷息猶存,分義都虧,席藁陳章,萬殞是甘,而聖度天涵,不加誅責,遠辱史官,傳宣聖批,恩禮隆重,辭意勤惓,臣奉讀綸音,怳若身近咫尺之威,望闕翹情,不覺涕零如雨。臣只是牀簀間未冷之屍耳,日夜所祝,惟在天神顧佑,聖體康安。臣於未死之前,得以寬憂入地,而伏聞近日症候有加,候班復設,臣益增焦憂,心腸都爍。此時以廟堂舊物,身帶職名,偃伏田廬,莫能自效其誠禮,不惟臣身罪戾,日深一日,其爲傷損國體,又當如何?臣瀝血哀籲,未蒙矜諒,衷情抑塞,死亦難瞑,伏地悲泣,莫省所達云矣,敢啓。傳曰,知道。
政院,以內醫院官員,以提調意啓曰,都提調金昌集,副提調李觀命以鄕儒疏槪,酷加詬辱,一時迸出闕外,當此竝直之時,不可暫曠。都提調則事體所在,不敢請召,副提調李觀命,卽爲牌招察任,何如?傳曰,允。
傳曰,儒生疏槪,大臣·承旨酷加詬辱云,聞來極可痛惋矣。卿因此迸出闕外,實是意外,豈不有傷於事體乎?此等陰險之說,不足掛齒,須體至意,安心入來事,卽遣史官,傳諭于左相。
大殿·中殿·世子宮·嬪宮,政院·玉堂夕問安。答曰,知道。大殿·中殿,藥房夕問安。答曰,知道。
藥房夕問安後,口傳啓曰,晩後困惱頗甚,眩氣·熏熱未已,腹部飽滿,膈間不淸利亦甚,口淡特甚之候,復何如?臣等不勝憂煎,惶恐敢啓。傳曰,困惱·眩氣·口淡特甚之候一樣,而熏熱等症,差勝矣。
以左承旨許玧,右承旨洪好人,右副承旨安重弼,同副承旨李秉常,牌不進罷職傳旨,傳曰,只推勿罷。已上燼餘
上在昌德宮。停常參·經筵。
夜四更五更,月暈。
恭惠王后忌辰。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,何如?困惱·眩氣·口淡特甚之候,其或有差勝,而熏熱·惡心·腹部飽滿·膈間不淸利·喉乾·脚痺之候,亦已減歇乎?眼部患候,亦何如?今日臣等與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。困惱·眩氣及腹部飽滿·膈間不淸利之氣未已,熏熱往來,口淡一樣,而特甚少減,惡心之候,一向差減,喉乾·脚痺,比夜減歇,眼患無減,而寢睡不得安穩矣,勿爲入診。
內醫院官員,以提調意啓曰,副提調李觀命,昨日違牌不進。莫重侍湯之地,不可不備員,更爲牌招察任,何如?傳曰,允。
內局副提調李觀命,牌不進後上疏。大槪,酷被鄕儒輩無限醜辱,忝居一院之長,有不敢晏然於直次,迸出闕外,再違召命,罪戾益深。乞蒙鐫削,以快人心,以安私分事。以國忌留政院。
左承旨許玧,右承旨洪好人,右副承旨安重弼,同副承旨李秉常,牌不進罷職傳旨。傳曰,只推勿罷。
大殿·中殿·世子宮·嬪宮,藥房·政院·玉堂夕問安。答曰,知道。
假注書沈㙉書啓,臣敬奉聖旨,傳諭于闕門外左議政金昌集所住處則以爲,臣伏見鄕儒疏槪,毛骨俱竦,不敢晏然在職。蒼黃迸出,恭俟處分矣,不意聖上特遣史官,諭以陰險之說,不足掛齒,仍令安心入來,臣於此,感激惶隕,靡所容措。臣因此一事,前後所遭醜辱,極其叵測,而臣不能遠引,以避羿彀,又遭此駭機,深夜靜攝之中,致勤聖旨,此亦臣之罪也。臣之情勢,苟有一分可進,此時何時,乃敢違拒明命,而揆以廉義,終有所不敢唐突者。咫尺禁扃,不得趨承,伏地悸恐,不知所達云矣,敢啓。傳曰,此等邪說,但當斥絶而已。疏槪雖極陰險,本不足掛齒,而特諭纔宣,一向深引,決知其過矣。卿其亟遵前旨,安心入來事,更爲傳諭。
判府事李濡箚子。大槪,猥陳私懇,冀蒙矜許事。入啓。答曰,省箚具悉卿懇。卿其依箚辭,安心往來焉。仍傳曰,給由馬。
持平宋必恒上疏。大槪,敢陳病重實狀,冀蒙恩遞,兼附所懷,以備裁察事。以國忌留政院。
假注書沈㙉書啓,臣敬奉聖旨,更爲傳諭于闕門外左議政金昌集所住處則以爲,臣昨於書啓,略暴難進之義,方治短疏,敢請違慢之誅,不意史官復臨,恩旨再宣,俾臣安心入來,臣之進退,可謂狼狽矣。念臣所遭人言,何等危險,而諉以不足掛齒,輒敢抗顔復入,豈有如許道理哉?臣寧被違命之罪?決不敢冒沒趨承。臣之衷懇,旣悉於疏中,玆不復覼縷,只願速賜處分,俾安賤分云矣,敢啓。傳曰,知道。
左承旨許玧,右承旨洪好人,右副承旨安重弼上疏。大槪,臣等酷被鄕生泰文輩之無限醜辱,迸出禁門,再違嚴召,誅罰不加,只推連下,三牌之下,不敢坐違,謹此趨詣,而臣等之所遭僇辱,旣極非常。其在廉義,終難抗顔趨承,玆又陳章徑退,卽罷臣等之職,以快人心事。以國忌留政院。
左議政金昌集上疏。大槪,再蒙恩諭,終未趨承,敢暴危懇,冀許斥退,以快人心,以安私分事。入啓。答曰,省疏具悉卿懇。再遣史官,諭以至意矣,卿胡不諒,繼上辭本耶?不覺愕然也。朴泰文等疏槪,絶悖無倫,事之痛惋,孰甚於此?況今處分大定,是非已明,則此等危險之說,惟當痛斥。使怪鬼輩,不敢售其甘心之計,而卿亦不當因此祈免,重損事體,此其事理明甚矣。於卿少無所嫌,須體此意,安心勿辭,卽速入來,庸副予望。仍傳曰,遣史官傳諭。
同副承旨李秉常,五牌不進,罷職傳旨。傳曰,只推勿罷。以上朝報
上在昌德宮。停常參·經筵。
自卯時至未時,日暈。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間,聖候困惱呻吟,眩氣·熏熱未已,腹部飽滿,膈間不淸利之氣頗甚,喉乾·脚痺之候無減,寢睡不寧云。伏未審朝來,困惱·眩氣·熏熱,腹部飽滿,膈間不淸利頗甚之候,其已減歇,而喉乾·脚痺之候,亦有所減乎?口淡之候,漸益差勝,眼部患候,亦何如?加味生脈散三貼,又畢進,今日臣等與諸醫入診,詳察症候,議定繼進當否宜當。不勝終宵憂煎,敢此問安,竝爲仰稟。答曰,知道。困惱·熏熱及腹部飽滿,膈間不淸利之氣頗甚,眩氣未已,喉乾·脚痺,比夜減歇,口淡之候一樣,而眼患無減矣,勿爲入診。加味生脈散加進當否,與諸醫議定,宜矣。
右參贊黃欽三度呈辭。入啓。只遞本職。
戶曹參議任埅三度呈辭。入啓。遞差。
傳曰,呈告紛紜之弊,每每申飭矣。雖以憲府言之,多官呈告,連日監察茶時,事甚未安,更加申飭。
都承旨李觀命留院上疏。入啓。答曰,省疏具悉。泰文等疏槪,無倫絶悖,極可痛駭。此等危險之說,何足掛齒?卿其勿辭,從速察職。
左承旨許玧,右承旨洪好人,右副承旨安重弼留院上疏,入啓。答曰,省疏具悉。今此泰文等疏槪,無倫絶悖,誠極可痛。如此危險之說,何足掛齒?爾等勿辭,從速察職。
傳曰,諸承旨疏批已下,竝卽牌招察任。
藥房再啓曰,伏承朝問安之批,以勿爲入診,加味生脈散加進當否,與諸醫議定宜矣,爲敎。臣等卽與諸御醫商議,則皆以爲,口淡之候,猶未快減,此時有難更議他藥,前進加味生脈散元方中,去黃芪·甘草,加進三貼,宜當云。此藥連爲煎入之意,敢啓。答曰,知道。
承文院官員,以都提調意啓曰,曾於藥房入診時,因提調閔鎭厚所啓,近因諸榜之一時分館,槐院參下,積滯尤甚云。新出身五十無一資者,直出六品,乃是法典,則槐院官年五十者,特許陞六事,有令本院稟處之命矣。新出身無一資者,直出六品,自是法典,而近因諸榜之未卽分館,參下積滯之弊,未有甚於近日。新分館出身之人,自至於年滿五十,特許陞六,不害爲一時疏滯之道。權知副正字李廷傑·洪尙容,皆已年過五十,竝令該曹六品遷轉,何如?傳曰,允。
大殿·中殿·世子宮·嬪宮,藥房·政院·玉堂夕問安。答曰,知道。
同副承旨李秉常上疏。大槪,臣所遭僇辱,旣極非常。所患泄痢之症,亦復危篤,三違嚴召,實出萬不獲已,而譴罰不加,恩推洊降,惶隕抑塞,寧欲速死。一向坐違,實有所萬萬不敢,左右扶曳僅抵禁門之外,而精神昏窒,若不能支保頃刻,急於歸死私次,投章徑退。伏乞聖慈,俯諒臣情病之俱難强迫,亟命鐫削臣職名,以快人心,仍得以隨便調息,以尋生路事。入啓。答曰,省疏具悉。諸承宣疏批,已悉予意矣,爾其勿辭,調理察職。
持平宋必恒留院上疏。入啓。答曰,省疏具悉。疏中所論,是矣。當該刑官,從重推考,李相采配所,改定爲宜也。爾其勿辭,調理察職。
右承旨洪好人,右副承旨安重弼,牌不進罷職傳旨。傳曰,只推勿罷。
藥房口傳啓曰,晩後困惱·熏熱,腹部飽滿,膈間不淸利頗甚之候,其有所減,而眩氣及口淡之候,亦漸差勝乎?臣等,不勝憂煎惶恐,惶恐敢啓。傳曰,困惱·熏熱·口淡,腹部飽滿,頗甚之候一樣,而眩氣。膈間不淸利之氣,未已矣。已上朝報
上在昌德宮。停常參·經筵。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?困惱·熏熱·口淡·腹部飽滿頗甚之候,其或有減歇,而眩氣·膈間不淸利,喉乾·脚痺之候,亦或有所減乎?眼部患候,亦何如?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。腹部飽滿之候頗甚,困惱·眩氣·膈間不淸利之氣未已,熏熱往來,喉乾·脚痺,比夜減歇,口淡之候,姑無所減,眼患一樣,而寢睡不得安穩矣,勿爲入診。
副校理趙觀彬三度呈辭,及刑曹參議李德英初度呈辭,入啓。遞差。
政院啓曰,守令之未署經,多至四人,正言鄭宅河,除拜已久,尙未出署,而兩司多官,或在外或呈告,或未肅拜陳疏。除在外外,呈告·未肅拜人員,竝卽牌招,以爲開坐署經之地,何如?傳曰,允。
假注書金履萬有頉,代以李師德爲之。
府前啓,請還收吳命尹極邊定配今姑還寢之命,亟令仍前發配事。請還寢李獻英·獻章等覆試之命,竝爲拔去榜中事。措辭見上答曰,勿煩。
左副承旨李聖肇,牌不進罷職傳旨。傳曰,只推勿罷。
掌令趙鳴鳳啓曰,臣情病俱苦,無望供職。鎭日尋單,見阻喉司,進退路窮,惶蹙冞切矣。卽因守令署經,天牌儼臨,怵分畏義,不得不祗承,而昨伏見僚臺之疏,極言李相采誣賢醜正之罪,仍請移定配所,而至曰當發之論,延拖時日,公議非斥云,臣不勝瞿然慙恧之至。今此文元公金長生聖廡配食之擧,實是聖德之光,斯文之慶,而相采等,投進凶疏,恣意醜辱,語甚絶悖,已極痛惋,而誣詆之說,亦及於已配之兩賢,嫡承之先正,噫亦痛矣。誠不料人心之陷溺,世道之危險,至於此極也。屛裔之命,處分嚴正,而西關善地之配,大咈公議,其在言責之任者,固當論列之不暇,而臣數次詣臺,未卽發啓,則延拖之斥,臣實當之。臣又有所難安者,日昨以監察,結縛太學守僕事,請汰蒙允矣。追後聞之,則其所結縛者,乃首奴而非守僕云,論事不審之失,著矣。以此以彼,決不可一刻冒居於臺端,請命遞斥臣職。答曰,勿辭,退待物論。
大司諫金相稷,牌不進罷職傳旨。傳曰,只推勿罷。
修撰魚有龜上疏。大槪,情理煎迫,更申肝膈之懇,乞賜諒察,亟遞臣本兼諸任,俾得周旋醫藥,侍護病母,少伸至情事。入啓。答曰,省疏具悉。爾其勿辭,救護母病。
大殿·中殿·世子宮·嬪宮,藥房·政院·玉堂夕問安。答曰,知道。
持平宋必恒啓曰,臣虛帶臺銜,毫無所裨,病情且劇,無路供職,尋單請急,方切悶蹙矣。今以守令署經,天牌儼臨,分義是懼,不敢偃伏。謹此祗詣,而卽伏見僚臺避辭,提臣疏末自咎之語,引以爲嫌,此已臣難安之端,又於下款引避之辭,益不勝瞿然之至。伊時事,臣亦不能目擊,而蓋聞監察與泮儒,爭其班序,因以發怒,初則結縛首奴,將欲毆打,泮儒輩乃令守僕,送言於監察,喩以解釋,則監察餘怒未已,又令扶曳守僕,諸監察皆以爲,聖廟守僕,不可徑先扶曳之意,齊聲挽止,事遂得已云,故臣亦聞甚驚駭,勸令發啓,得以蒙允矣。今者僚臺乃以不論,歸之於不審,而至於自劾,乃曰其所結縛者,乃首奴而非守僕,至於守僕,則有若初不犯手者然,與臣所聞,一何相左耶?臣實怪訝也。雖然原初論啓之時,臣旣與知,則其何敢自信所聞,而晏然仍冒於臺次乎?請命遞斥臣職。答曰,勿辭,退待物論。
政院啓曰,進士趙銑等,以尹宣擧父子伸辨事陳疏,昨今連日來呈,而觀其措語,則其所爲言,殆過數千言,誣辱先正,罔有紀極。當此處分已定,是非大明之日,必欲血戰,售其毒甚之計者,誠極痛駭,而旣稱多士之疏,則自本院亦不可退却。此上疏,何以爲之?敢稟。傳曰,勿爲捧入。
禁府啓目,周道平議處云云。其矣身以武兼可否不順,乃敢擊鼓訟冤,極涉猥越,所當勿施,而遐方武士,果有見枳仕路,沈滯抑鬱之歎,而朝家不爲聽理,則殊非慰悅之道。令兵曹行關本道,詳査其儒校之別,若如其所訴是白去等,更爲收用,何如?啓依允。
司諫權熀,持平李重協,牌不進罷職傳旨。傳曰,只推勿罷。
政院啓曰,進士趙銑等,以爲其所勿捧之命,出於政院之措辭啓稟,入來望門,侵責本院,無所不至,反復開諭,終不回聽。門限已過,無意退去,何以爲之?敢稟。傳曰,士習至此,誠極駭異,亟令退去。已上朝報
上在昌德宮。停常參·經筵。
大殿,政院·玉堂問安。答曰,知道。二品以上·六曹問安。答曰,知道。勿爲問安。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間,聖候困惱呻吟,腹部飽滿之候頗甚,眩氣·膈間不淸利之氣未已,熏熱往來,喉乾·脚痺之候無減,寢睡不得安穩云。伏未審朝來,聖候困惱,腹部飽滿之候,其已減歇,而眩氣·膈間不淸利,熏熱·喉乾·脚痺之候,亦有所減乎?口淡之候,漸益差勝,而眼部患候,亦何如?今日臣等與諸醫入診,詳察症候宜當。不勝終宵憂煎,敢此問安,竝爲仰稟。答曰,知道。朝來困惱,腹部飽滿頗甚之候一樣,眩氣·脚痺·膈間不淸利之氣未已,熏熱往來,喉乾之候,比夜減歇,而口淡之候及眼患無減矣,明日入診。
政院啓曰,掌令趙鳴鳳,持平宋必恒,引避退待,而憲府多官,或在外或未肅拜或呈辭,無他推移處置之員。呈告人員,卽爲牌招,使之處置,何如?傳曰,允。又啓曰,刑曹判書趙泰耉,參判權俱在外,參議未差。刑獄重地,不宜久曠,參議有闕之代,令該曹卽爲口傳差出,仍卽牌招察任,何如?傳曰,允。
副應敎尹鳳朝上疏。大槪,臣於直中,得聞母病添重之報,方寸煼灼,不能自定,歸視爲急,不暇他計,玆敢投進短疏,徑出禁門。伏乞聖慈,亟命鐫遞臣職,俾得專意救護,以伸至情事。入啓。答曰,省疏具悉。爾其勿辭,救護母病。
備忘記,尹宣擧·尹拯事,朝家處分得宜,是非已明,此非一時硬定之比,元無可辨之端矣。此而一撓,國不爲國,今後雖卿宰多士,假托伸辨之疏,政院勿復煩稟,直爲退却,使死黨之輩,不敢售其毒正之計。
吏曹口傳政〈事〉,以李箕翊爲刑曹參議。
掌令李禎翊啓曰,臣自溫宮扈駕還都之後,素患痰火之症,頓撼添劇,全却飮啖,委頓叫苦。連尋辭單,見阻喉司,惶隕縮伏之中,昨伏見下政院申飭之敎,不勝惶懍,强疾詣臺,只傳前啓,而扶曳還次矣。今以僚臺處置,天牌儼臨,不敢坐違,黽勉趨承,而僚臺之上款引避,旣以當發之論,延拖時日,公議非斥爲辭。臣見居臺職,亦逾時日,則延拖不論之失,與同僚無異,豈可冒當處置,論其是非哉?請命遞斥臣職。答曰,勿辭,退待物論。
謝恩,刑曹參議李箕翊。
大殿·中殿·世子宮·嬪宮,藥房·政院·玉堂夕問安。答曰,知道。
刑曹,李相采慶源府極邊定配。啓。
玉堂箚子。大槪,請掌令趙鳴鳳遞差,持平宋必恒,掌令李禎翊,竝命出仕。答曰,依啓。已上朝報
上在昌德宮。停常參·經筵。
大殿,政院·玉堂問安。答曰,知道。中宮殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,聖候困惱呻吟,腹部飽滿,脚痺之候頗甚,熏熱往來,膈間不淸利,眩氣之候未已,寢睡不得安穩云。伏未審朝來,諸症候比夜,何如?口淡之候,漸益差勝,而眼部患候,亦何如?今日臣等當依聖敎入診,而不勝終宵憂煎,敢此問安。答曰,知道。朝來困惱,腹部飽滿頗甚之候一樣,而眩氣·脚痺·膈間不淸利之氣未已,熏熱往來,喉乾之候,比夜減歇,口淡之候及眼患無減矣。
政院啓曰,卽今守令未赴任者四員,而憲府則旣已署經,諫院則無行公之員,出署無期,此時各邑夫馬之留滯可慮。曾前一處署經,則有變通發送之例,何以爲之?敢稟。傳曰,發送,可也。
吏曹啓曰,臺諫有闕,政事,取稟。傳曰,再明日爲之。
同副承旨李秉常牌不進,依承傳罷職。
大殿·中殿·世子宮·嬪宮,藥房·政院·玉堂夕問安。答曰,知道。
藥房再啓曰,臣等入診退出後,與諸醫相議,則皆以爲交感丹,合人蔘固本丸,實爲當劑,半劑宜先進御,而劑入之間,四君子湯加天麻一錢,連進五貼,亦當云。丸藥今方始劑,而湯藥自今日煎入之意,敢啓。傳曰,知道。
檢閱權上疏。大槪,臣於直中,忽聞父病猝劇之報,方寸煎灼,不能自定,急於歸護,投章徑出。乞遞臣職,俾得趁時往省,以伸人子至情,仍治臣擅離禁直之罪事。入啓。答曰,省疏具悉。爾其勿辭,歸護焉。
奉敎兪拓基,待敎崔守範,牌不進,依承傳罷職。已上朝報
忠勳府啓,忠淸道洪陽·舒川等地伏在,煙島及沙邑時島內外洋漁場收稅,依向化人所捧例,自本府下送差人,收捧,何如?傳曰,今番則依監司狀請,自本道取用,宜矣。
藥房入診入侍時,都提調金昌集所啓,近來武弁中年少可用者頗多,而必有激勵之道然後,可以興起矣。不次將領抄擇之擧,近久不行,故武士輩頗懷抑鬱之歎,待兵判出仕後,相議抄啓,何如?上曰,依爲之。又所啓,大小職任,必須久任,可以責成,至於將任,尤不可頻數遞易也,明矣。以此凡爲將兵之任者,非有大段事故,切不輕許辭免,或至於十餘年之久,而獨禁營不然。蓋兵判兼爲大將,故自不能久於其位,致有將不知兵,兵不知將之弊,其間軍務之疎虞,亦不一而足,豈不寒心乎?大抵本兵事務,旣緊且繁,又有武士延接之勞,而本營之事,亦甚煩劇,精神筋力,疲盡於左右酬應,其何能一一照察,無疎忽之患乎?因此病傷而去職者,滔滔皆是矣。臣意則禁營別出大將,而必久其任,則軍門凡事,自可着實,任本兵者,亦可以分勞,而自爲久任之道。然則在彼在此,皆有專一之效,此豈不兩利乎?或以本兵禁營分任之後,習陣時禁軍之依前赴操爲難便,而此則亦自有隨便可行之道,禁軍別將,臨時領赴行操,如兩敵對陣者然,則似無所妨,亦自可觀,不可無變通矣。臣之意見如此,群議亦以爲可,故玆敢稟達矣。上曰,禁衛大將,兵判例兼,而兵判不得久任,故與他軍門有異,以致頻數遞易,令廟堂稟處,可也。又所啓,頃日小臣以薦主,當以時任六卿及三司長官抄啓事陳達,而閔鎭厚之意則以爲,曾經兵·吏判之人,亦不可爲抄擇。且忠淸道向學之士,則監司旣已啓聞,而他道亦必有向學之士,分付各道道臣,道內表表可稱者,一體薦聞,似爲得當,諸道監司,亦爲添入於薦主中,未知何如。上曰,依此爲之,似好矣。以上備局謄錄
都提調金昌集所啓,伏聞全羅道咸悅地,有孔子畫像建祠奉安之命,取見該曹公事,蓋因本邑以儒生輩呈狀,報于道臣,則道臣枚擧啓聞,自該曹覆啓蒙允矣。近來外方先賢遺跡所在,必建俎豆之所,不但無邑無之。如嶺南則一邑之內,或至於六七所,未聞藏修之益,徒貽無窮之弊,有識之竊歎久矣。至於山川名號,有符於古聖賢所居之地者,亦皆有建祠之擧,漣川考亭之祠,龍潭兩程之院是已。自是以來,不無慕效,而興定州以別號新安之故,其地士子,模得朱子遺像,立祠奉安,纔有賜額之命,一開此路,今又有咸悅之事矣。此外亦有地名之可傅會處,士子喜事者,必益紛紜而起,豈不未安乎?若夫夫子之大聖,卽萬國之所共尊享,而以我東言之,國有太學,邑有鄕校,其體貌極其尊嚴,不可比論於後賢,因其山名川號之偶同,而輒皆建祠也,明矣。江陵·咸興,雖皆有一時建院之事,其何可每爲援例,隨其地名,處處立祠乎?今此咸悅山谷潭洞之名,似有傅會之狀,且所謂南宮燧家所藏先賢遺像,安知果爲七分之眞,而況自中朝出來,已至百年之久,則山名谷號,何以始現於今日,有建祠奉安之請也?亦可異也。臣聞其遺像,今方奉安于鄕校安香廳,本邑儒生,亦方上來,求請營建財力于搢紳間,名先聖,事涉猥屑。今若還寢成命,分付本道,就鄕校之側,別建一宇,權安其像,則旣勝於閭家之私藏,事體亦似得當,而自今以後,如此建祠之請,朝家亦宜參酌許施矣。上曰,大臣所達,是矣。鄕校之側,立宇奉安爲當,而以山川名號建院事,此後當斟酌處之矣。又所啓,功臣之不祧於私廟,乃是法典也。若從享於太廟·文廟之人,則法典無所論,而我東從祀諸賢,竝皆不祧,此必旁照功名之例,定爲一代之制,而文獻未備,今無可徵矣。文元公金長生,已親盡遞遷於最長房,今當陞附文廟之時,似宜還奉安于大宗,仍爲不遷之位,如他從祀諸賢之例,而其子孫以法典無明白可據之文,有所趦趄不敢云,此不可不仰稟睿裁,故敢達。提調閔鎭厚曰,功臣則功存一世,大賢則功流萬代。以此論之,則大賢較重於功臣,尤宜百世不遷矣。雖以卽今所知者言之,文忠公鄭夢周神主,尙今不祧,此必有當初定式之事,而後人不得詳知,未有朝家命令之前,本家惶恐不敢擧行云矣。上曰,似當爲不遷之位矣。已上禮曹謄錄
上在昌德宮。停常參·經筵。
自卯時至申時,日暈。夜四更五更,月暈。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?困惱·眩氣·熏熱,腹部飽滿頗甚之候,其已減歇,膈間不淸利,口淡·喉乾·脚痺之候,亦有所減乎?眼部患候,亦何如?今日臣等與諸醫入診,詳察症宜當。不勝終宵憂煎,敢此問安,竝爲仰稟。答曰,知道。朝來困惱·眩氣,膈間不淸利,脚痺之候未已,腹部飽滿之候頗甚,熏熱往來,喉乾之候,比夜減歇,口淡及眼患一樣,而寢睡不得安穩矣,勿爲入診。
假注書李倚天書啓,臣承命,馳往于忠淸道淸風黃江村前贊善權尙夏所住處,傳宣聖敎則以爲,臣病伏垂死之中,不意近侍遠臨,下詢湖中向學表著之士,臣聞命驚駴,罔知攸措。夫身在草野,薦人於朝,實涉出位,義有所不敢,而語註曰,若君大夫問焉,則對之可也。今此下問,出於唐虞問在野之盛心,則泯默不言,亦有所不敢者,誠不知其所處矣。蓋近者湖中力學之士,蔚然竝興,其數甚多,而似聞道臣薦中,已擧其表表者,臣何復煩聖聽哉?第前參奉臣李頤根,以講明經學,夙負士望,而見漏於道臣之薦,無乃已登仕籍故耶?身在堂上者,方能辨堂下人,以臣愚迷之見,何能精揀,以副下問哉?不勝惶悚之至云矣,敢啓。傳曰,知道。李頤根,令該曹稟處。
修撰魚有龜,牌不進罷職傳旨,傳曰,只推勿罷。
禁府啓目,前討捕使元萬衡矣,以勒奪馬匹,偸斫黃腸兩款,諉以査官,引嫌構捏,費辭發明,則所當更爲覈處,而道臣旣已親自査問,各人亦明白納招,則其矣自明之辭,不可取信。設令馬匹棺板,不爲入己,眞如其矣貢辭是白乎良置,誣陷無辜之民,酷施百度亂杖於數日之內者,已難免不法之罪。以此照律罪,二罪俱發,決杖一百,徒三年贖,告身盡行追奪,私罪。啓功減一等。
右副承旨安重弼上疏。大槪,疔腫猝發於左臂,雜試鍼藥,少無其效,毒氣益熾,痛不堪忍,實關死生,不得不留疏徑出。伏乞天地父母,亟遞臣職,俾得安意調治,以尋生路,仍治臣擅離禁直之罪事。入啓。遞差。
大殿·中殿·世子宮·嬪宮,藥房·政院·玉堂夕問安。答曰,知道。
江原監司書目,得接家信,則母病添重,有朝夕懍懍之勢。乞遞職名,以伸至情事。上疏上送事。啓。答曰,省疏具悉。卿以歸護母病,有此陳章,令廟堂稟處。
藥房口傳啓曰,卽伏聞下醫官之敎,近來每自夕間,飽滿之候持甚,至二三更之故,膈間沓沓,呼吸亦不平順矣。今日又如此,當進何藥?醫官請以忍冬茶調進龍腦安神丸二丸云,臣等,伏不勝驚慮之至。卽今飽滿及呼吸不平之候,丸藥進御之後,其有所減乎?惶恐敢啓。傳曰,丸藥進御之後,姑無顯減之事矣。已上朝報
上在昌德宮。停常參·經筵。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?腹部飽滿,膈間不淸利之候,其已減歇,而困惱·眩氣·熏熱·口淡·喉乾·脚痺之候,亦有所減乎?眼部患候,亦何如?今日臣等,與諸醫入診,詳察症候宜當。不勝終宵憂煎,敢此問安,竝爲仰稟。答曰,知道。朝來腹部飽滿,膈間不淸利之氣頗甚,困惱·眩氣·脚痺之候未已,熏熱往來,喉乾之候,比夜減歇,口淡及眼患一樣,而寢睡不寧,近來飽滿之候,夕間輒加矣,勿爲入診。
備忘記,前承旨安重弼,以身病陳疏徑出,極爲未安。依承傳禁推。
大司諫金相稷,文學黃璿三度呈辭。入啓。遞差。
備邊司啓目粘連,觀此江原監司李萬堅上疏云云,母病,方在危境,卽通朝之所共知,而今此聖批,有令廟堂稟處之命。仰見聖意之特垂矜念是白如乎,故相臣申琓,故判書臣金鎭龜,俱以其親病危急,聖明,許令不待交龜上來敎是白在如中,李萬堅情理之切急如此,孝理之下,宜許及時歸見,俾伸至情。江原監司李萬堅,姑爲許遞,其代,令該曹卽速差出,各別催促,使之不多日內,辭朝,何如?啓依允。
吏曹,獻陵修改都監,堂上二,工曹判書趙泰采,禮曹參議李喬岳。郞廳二,禮曹正郞尹大英,工曹佐郞徐宗悰。
謝恩,左副承旨洪好人,同副承旨李聖肇,右承旨丁道復,右副承旨鄭必東,兼春秋朴弼正。
大殿·中殿·世子宮·嬪宮,政院·玉堂夕問安。答曰,知道。
藥房口傳啓曰,晩後腹部飽滿,膈間不淸利頗甚,及困惱·眩氣·熏熱之候,復何如?臣等,不勝憂煎,惶恐敢啓。傳曰,晩後諸症候一樣矣。
掌令李禎翊上疏。大槪,敢陳情病難强之狀,冀蒙鐫遞,兼附所懷,以備裁察事。入啓。答曰,省疏具悉。朴泰文·趙銑等之疏,無倫絶悖,決不可退却其疏而止。竝遠配,而旣罪疏頭,則斥呼者,雖極可痛,必不摘發也。爾其勿辭,調理察職。
謝恩,文學金相尹。已上朝報
政院啓曰,以侍講院草記,本院上番,實兼官,或未差,或受由在外,或以親病受由,見無行公之員,以下番姑陞入直,已至累日,事體未安,上番實兼官有闕之代,今日政,以在京無故人差出,仍卽牌招,以爲推移入直之地,何如?傳曰,允。
傳曰,太祖高皇帝御製·御筆得來譯官,特爲加資。吏曹謄錄
有政。吏批,以李喬岳爲禮曹參議,李箕翊爲刑曹參議,吏批啓曰,判書親病受由,參判在外,小臣獨政未安,何以爲之?敢稟。傳曰,只出緊任。又啓曰,臺諫及春坊闕員,今當差出,而擬望之人,乏少,相避竝擬,何如?傳曰,允。
以鄭必東·丁道復爲承旨,朴致遠爲掌令,金楺爲大司諫,兪命弘爲戶曹參議,金相尹爲文學,趙道彬爲禮曹參判,閔昌夏爲禁府都事,李臣龍爲朔寧郡守,金取魯爲兵曹佐郞,洪廷弼爲輔德,金相稷爲江原監司,兼春秋單朴弼正。
上在昌德宮。停常參·經筵。
下直,別害僉使金鼎瑞。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,一雨通宵,伏未審聖候寢睡,若何?竹瀝調進丸藥之後,腹部飽滿·膈間不淸利之候,其卽減歇,而困惱·眩氣·熏熱·口淡·喉乾·脚痺之候,亦有所減乎?眼部患候,亦何如?今日臣等,與諸醫入診,詳察症候宜當。不勝終宵憂煎,敢此問安,竝爲仰稟。答曰,知道。夜間膈間不淸利特甚,寢睡不寧,而朝來姑無所減,熏熱·腹部飽滿頗甚,困惱·眩氣往來未已,喉乾·脚痺,比夜有減,口淡及眼患一樣矣,勿爲入診。
傳曰,史官一員待命,騎馬三匹立之,飢民乾糧所內摘奸。
藥房口傳啓曰,近來膈間不淸利之氣有〈加〉,今夜寢睡尤爲不寧,諸症候添加如此,臣等,卽與諸醫入診,詳察症候,湯藥連進與否,仍爲議定宜當,惶恐敢啓。傳曰,問于入侍醫官而議定,勿爲入診。
假注書金光運書啓,臣承命馳往于忠淸道淸風黃江村前贊善權尙夏所住處,傳宣聖批則以爲,臣之情事之慘切,疾病之沈篤,略暴於疏末,而猥越極矣。方此惶恐俟罪,不意近侍遠臨,傳宣聖批,體諒下情,辭旨惻怛,臣奉讀以還,不覺涕淚之沾襟也。至於安心理遣,善爲調將之敎,雖慈父之戒子,何以過此?尤不勝銘篆次骨也。史官,旣已承命還都,臣於一息未絶之前,庶得安心,北望楓宸,只增感祝云矣,敢啓。傳曰,知道。
府前啓,請還收吳命尹極邊定配今姑還寢之命,亟令仍前發配事。請還寢李獻英·獻章等覆試之命,竝爲拔去榜中事。措辭見上新啓,近來詐僞日滋,詞訟繁興,其弊可勝言哉?凡民相訟之規,事在六十年者,連二度得伸者,不許聽理,乃是金石之典,則奸民輩非理爭訟之習,爲訟官者所當一切痛禁,以革其弊,而國綱解弛,人不守法,不計年限之久遠,決訟之度數,率循私托,勒令接訟者,比比有之,至使財主區處之物,累歲良役之民,被其橫侵,而莫之敢訴,事事無據,莫此爲甚。請嚴飭京外訟官,田民決訟,一從法典,此後如有惹起訟端,法外聽理者,訟者及訟官,各別從重論罪。新除授司諫院大司諫金楺,時在黃海監營任所,掌令朴致遠,時在京畿陽城縣任所,請竝斯速乘馹上來事,下諭。答曰,不允。末端事及下諭事,依啓。金楺,交龜後自當上來,勿爲下諭。
大殿·中殿·世子宮·嬪宮,藥房·政院·玉堂夕問安。答曰,知道。
藥房再啓曰,伏承口傳啓辭之批,以問于入侍醫官而議定,勿爲入診爲敎矣。卽者醫官等,入診退出後,來言聖候,膈間不淸利,腹部飽滿,熏熱頗甚之候一樣,而臍上臍下,似有浮氣,左右脚部,亦有指痕云,臣等,益不勝憂煎之至。仍與諸御醫,反覆相議,則皆以爲,此是胃氣壅滯之致,使君子湯,姑爲停進,加減六君子湯,連進五貼,以爲消導之地,而每朝狗寶末三錢,酒水和進,預防浮氣宜當云。湯藥,今方煎入,狗寶末,自明日入之之意,敢啓。答曰,知道。
刑曹,朴泰文金海府,趙銑嘉山郡遠配。啓。已上朝報
政院啓曰,京畿上言下六百七張,分下各該司,猥濫六十二張,違格十四張,啓字爻周還入之意,敢啓。傳曰,知道。違格,仍下該曹,猥濫中昌原副令純聖妻曺氏上言,亦爲下該曹。已上戶曹謄錄
上在昌德宮。停常參·經筵。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,日氣蒸鬱,伏未審夜來,聖候寢睡,若何?膈間不淸利特甚,熏熱·腹部飽滿頗甚之候,其已減歇,而困惱·眩氣·口淡·喉乾·脚痺之候,亦有所減乎?眼部患候及腹部·脚部微浮之氣,亦何如?今日臣等,與諸醫入診,詳察症候宜當。不勝終宵憂煎,敢此問安,竝爲仰稟。答曰,知道。熏熱減歇,而膈間不淸利特甚,腹部飽滿頗甚之候一樣,困惱·眩氣·脚痺之候未已,喉乾比夜有減,口淡·眼患及腹部·脚部微浮之氣無減,而寢睡不寧矣,勿爲入診。
修撰魚有龜三度呈辭。入啓。只遞本職。
府前啓,請還收吳命尹極邊定配今姑還寢之命,亟令仍前發配事。請還寢李獻英·獻章等覆試之命,竝爲拔去榜中事。措辭見上新啓,堂后日記,便是史草,雖係閑漫文字,必詳悉謄載,以備考信,而迺者具命奎之刪沒儒疏緊語於謄書之際者,實是前古所未有之事,此或出於偶然落書,則必不至數十處之多,而況其移接字句,湊成文理,分明用意刪去,則其懷私蔑公,暗地摩度,欲以塗塞後人之耳目者,有不可掩,此而若不嚴懲其罪,則國綱弛而史職壞,必將肆然而無所不爲矣。論其罪犯,決不可奪告身而止,請及第具命奎,遠地定配,日記書納之時,承旨例爲看檢收納,而近來全不致察,有此刪漏之弊,請其時當該承旨,推考。此後各別申飭,日記刪沒之罪,雖未有可據律文,而在前堂后之倩書日記於他手,而勘以編配之律,則蓋以史體之嚴重故也。章疏緊語,用意刪去者,較諸倩書,關係尤大,而其罪止於奪告身。金吾議讞,亦難免不審之失,請禁府當該堂上,推考。答曰,不允。朝家用罰,貴在得中,遠配之請,殊涉過當。具命奎之罪,與倩書日記於他手者有間,則金吾議讞,未見其失當矣,竝勿煩論。承旨推考,此後申飭事,依啓。
平安監司書目,昌城府使金錫保,御史旣已封庫,依例罷黜,其代,令該曹擇差,給馬發送。鐵山新府使許鉉,不待夫馬之上來,一體給馬發送事。啓。傳曰,昌城府使有闕之代,卽爲口傳差出,竝與鐵山府使許鉉,給馬發送。
大殿·中殿·世子宮·嬪宮,藥房·政院·玉堂夕問安。答曰,知道。
館學儒生李宗臣等上疏。大槪,臣等,忝居首善之地,目見三賢之慘被誣衊,不勝痛惋之忱。玆敢倡率多士,齊聲仰籲,伏乞聖明,恒篤尊賢之誠,益嚴閑邪之方,使正論愈伸,邪說永息,以光聖德,以幸斯文事。入啓。
藥房口傳啓曰,晩後膈間不淸利特甚,腹部飽滿頗甚,困惱·眩氣·脚痺未已之候,復何如?臣等,不勝憂煎,惶恐敢啓。傳曰,膈間不淸利之特甚候,晩後有減,而其餘症候,一樣矣。
持平李重協啓曰,臣於具命奎事,竊有所駭痛者,蓋其儒疏中緊語,任自刪去於日記者,實是前所未有之事,況其移接字句,曲成文理,顯有弄奸刪沒之迹,實惡儒疏之直據事實,洞辨是非矣。自古背公死黨,懷私蔑義之徒何限,而未聞其職在史官,濫僞欺妄,如此之甚者也。此而若不嚴加懲討,則此後修日記者,必將視其私好惡而擅自增刪,國史無以考信,公論至於昏閼,而國不爲國矣。臣於是竊不勝腐心痛惋,敢以一啓,請加遠配之律,而仍論金吾議讞之太輕矣。及承聖批,乃以朝家用罰,貴在得中,遠配之請,殊涉過當爲敎,又以與倩書日記於他手有間,則金吾議讞,未見其失當爲敎,臣誠愕然。竊歎聖上之明,或未深燭也。以臣所見,名爲史官,而記奏之際,用意變幻者,推是心以往,必將無所不至,則遠地編配之請,雖謂之太恕可矣。刑罰之貴在得中,以其重者重,輕者輕而後,方可謂之得中,未聞其務爲寬假,使重者反輕而謂之中也。日記擅刪,前古未有,則王府固無可擬之律,而論罪仰稟,亦無不可,則顧安得無議讞不審之失乎?且倩書日記者,或因手拙,或因病甚,而此則猶是公罪矣。其關係之重,與變亂日記,以掩後人之耳目者,較輕,而聖敎反以爲具命奎之罪,與倩書他手有間,則臣尤未曉也。臣雖愚妄,所爭者公,而批旨不兪,深示未安之意,此莫非臣迹疎誠淺,未能見孚於君父之致,將何顔面,一刻仍據於臺次乎?請命遞斥臣職。答曰,勿辭,退待物論。
吏曹口傳政事,以李時蕃爲昌城府使。
答館學儒生李宗臣等疏曰,省疏具悉。噫,人心陷溺,義理晦塞,怪鬼之輩,換面迭出,恣意醜辱,無所不至,心常駭痛矣。爾等,居首善之地,爲先正封章辨誣,而語極明快,予甚嘉尙,而至若恒篤益堅之說,可不留心焉?
右議政,李頤命箚子。大槪,敢陳愚見,以冀裁幸事。入啓。答曰,省箚具悉卿懇。昨於臺疏之批,已示予意矣。今卿箚辭,誠是二儒生遠配之命,今姑還寢,斥呼先正之名者,令攸司覈出定罪焉。仍傳曰,遣史官傳諭。已上朝報
上在昌德宮。停常參·經筵。
自昧爽至辰〈時〉,有霧氣。午時,日暈。
下直,兔山縣監李秀蓂。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?膈間不淸利,腹部飽滿頗甚及困惱·眩氣·脚痺之候,其已減歇,而熏熱·口淡·喉乾之候,亦有所減乎?眼部患候及微浮之氣,亦何如?今日臣等,與諸醫入診,詳察症候宜當,不勝終宵憂煎。敢此問安,竝爲仰稟。答曰,知道。困惱·眩氣·脚痺之候未已,熏熱往來,而喉乾之候,比夜有減,腹部飽滿之候頗甚,膈間不淸利之氣特甚,寢睡不寧,而口淡·眼患及微浮之氣一樣矣。勿爲入診。
備邊司啓曰,新差江原監司,各別催促,不多日內辭朝之意,曾已啓下。而江原監司金相稷,除授五日,連呈辭疏,尙不出肅,殊無當初別爲變通之意,事甚未安。江原監司金相稷,卽爲牌招,使之明日內辭朝,何如?傳曰,允。
吏曹啓目,粘連觀此校理朴師益上疏,則父母俱迫七十之年,且有癃痼之疾,而家素貪窶,供養之需,常患闕乏,不惟無以給甘旨,菽水之資,亦且不繼。親年日老,情事切急,乞畀便近一邑,使得捐其俸餘,以備甘毳,少伸反哺之誠,亦縷縷呼籲爲白有臥乎所,師益父母,老病俱深,家又淸貧,無以爲養,情理懇迫,實是通朝之所共知。曾前朝臣之爲親乞養,毋論其將往與否,率皆蒙許云者,亦如疏內辭緣,今於孝理之下,特爲早晩許副,俾伸其願,實合體下之道是白乎矣。經幄之臣,出補外邑,臣曹有難擅便,上裁,何如?啓依回啓施行。
吏曹口傳政事,以吳命恒爲兵曹參議。
府前啓,請還收吳命尹極邊定配今姑還寢之命,亟令仍前發配事。請還寢李獻英·獻章等覆試之命,竝爲拔去榜中事。請及第具命奎遠地定配事。請禁府當該堂上推考事。措辭各見上新啓,引嫌而退。其所論啓,不無意見,未安之敎,何必爲嫌?請持平李重協出仕。答曰,不允。處置事,依啓。
掌令李禎翊啓曰,臣於大臣之箚,請朴泰文·趙銑等遠配還寢之命,竊不勝訝惑焉。泰文之累呈疏槪,語意之絶悖無倫,莫此爲甚,銑等張皇辭說,誣辱先正,罔有紀極。命却其疏,不塵乙覽,雖出於斥邪之盛意,而旣呈政院,至有稟啓,其醜詆駭悖之狀,人莫不絶痛而深惡之,則豈可諉之於未能登徹,而置而不論哉?今此遠配之典,實未知其過當,而成命旣下之後,大臣之陳箚請寢,遽出意外,此莫非如臣疲劣,言不見重之致。臣何敢一刻苟冒於臺次乎?請命遞斥臣職。答曰,勿辭,退待物論。
忠淸監司書目,大興呈,以刑曹判書趙泰耉,辭職上疏上送事。啓。答曰,省疏具悉。卿之固辭至此,本職,今此勉副焉。
傳曰,京畿·忠淸兩道獄囚疏決事,命下之後,因刑官在外,尙不擧行,事甚未安。刑判遞改之代,政官牌招,開政差出,仍卽牌招察任。
大殿·中殿·世子宮·嬪宮,藥房·政院·玉堂夕問安。答曰,知道。
忠淸監司書目,各邑癘疫熾發,死亡之數,至於一千四百餘名之多,民事萬分焦慮事。狀啓。傳曰,觀此狀啓,道內癘疫漸熾,死亡之數,至於此多,極爲驚慘。其令道臣,另飭各邑,以相當藥物,各別救療,方痛者,亦卽出幕,俾不傳染,而其中尤甚熾盛邑,則優送藥物事,分付醫司。
持平李重協牌不進,依承傳罷職。
以兵曹參議吳命恒在外微稟事,傳曰,改差。以在京無故人差出。
謝恩,江原監司金相稷,兵曹參知兪崇。
藥房口傳啓曰,晩後膈間不淸利特甚,腹部飽滿頗甚,困惱·眩氣·脚痺未已之候,復何如?臣等,不勝憂煎,惶恐敢啓。傳曰,膈間不淸利特甚之候,晩後少減,而其餘症候一樣矣。已上朝報
兵曹啓曰,本曹來朔入番騎兵,例於今二十五日,京中點考,而判書李健命,今方在呈告中,參判黃一夏,方被臺論,參知兪崇,方爲入直。明日點考坐起,他無推移之員,參議未差,代以在京無故人口傳差出,卽爲牌招,以爲推移進參之地,何如?傳曰,允。
吏批啓曰,判書李晩成,牌招不進,參判鄭澔在外,小臣獨政未安,何以爲之?敢稟。傳曰,只出緊任。又啓曰,新除授忠淸都事李萬維呈狀內,內舅連山縣監李玄緻,姨兄鎭川縣監尹游,皆爲管下守令,卽速入啓變通云。未赴任都事,與道內守令相避,則啓遞都事,已有其例。忠淸都事李萬維,改差,何如?傳曰,允。傳曰,刑曹參議,今日政差出。
有政。吏批,以閔鎭遠刑曹判書,李箕翊爲兵曹參議,李眞望爲兵曹正郞,李喬岳爲黃海監司,李秉成爲陽城縣監,任舜元爲刑曹參議,黃璿爲持平。
上在昌德宮。停常參·經筵。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?膈間不淸利,腹部飽滿頗甚及困惱·眩氣·脚痺之候,其已減歇,而熏熱·口淡·喉乾之候,亦有所減乎?眼部患候及微浮之氣,亦何如?今日臣等,與諸醫入診,詳察症候宜當,不勝終宵憂煎。敢此問安,竝爲仰稟。答曰,知道。困惱·腹部飽滿,膈間不淸利之氣頗甚,脚痺特甚之候,朝來少減,眩氣未已,喉乾減歇,熏熱往來,口淡及眼患一樣,而寢睡不寧,微浮之氣,姑無加減矣。明日入診。
謝恩,刑曹判書閔鎭遠。
備邊司啓曰,兵曹判書李健命,以身病久爲引入,調理多日,疾病似已差減,而無意行公。本曹事務積滯,委屬可慮,兵曹判書李健命,卽爲牌招察任,何如?傳曰,允。
傳曰,司諫權熀,頃違召命,連呈辭單,向來所遭,業已開釋,若以此一向引嫌,則殊涉太過,卽爲牌招。
府前啓,請還收吳命尹極邊定配,今姑還寢之命,亟令仍前發配事。請還寢李獻英·獻章等覆試之命,竝爲拔去榜中事。請及第具命奎遠地定配事。請禁府當該堂上推考事。措辭竝見上新啓,引嫌而退。大臣箚辭,旣無非斥,則以此引嫌,殊涉太過,請掌令李禎翊出仕。答曰,不允。處置事,依啓。
謝恩,司諫權熀。
吏曹判書李晩成辭職上疏,入啓,答曰,省疏具悉。新病危重,累疏乞遞,有難强令察任,本職,今姑勉副焉。
大殿·中殿·世子宮·嬪宮,藥房·政院·玉堂夕問安。答曰,知道。
兵曹判書李健命,牌不進,推考傳旨。傳曰,兵判所患調治旣久,似已向歇。本兵事務,積滯可慮,更爲牌招察任。
藥房口傳啓曰,晩後困惱。腹部飽滿,膈間不淸利頗甚,脚痺特甚及眩氣未已之候,復何如?臣等,不勝憂煎,惶恐敢啓。傳曰,困惱頗甚之候,晩後稍減,而脚痺特甚之候,比夜減歇,其餘症候一樣矣。
吏曹啓曰,本曹判書有闕,政事,取稟。傳曰,明日爲之。
知事金錫衍,辭職上疏,入啓,答曰,省疏具悉。所患如此,深用慮念。摠管兼帶,今姑勉副,卿其安心勿辭,調理行公。仍傳曰,遣御醫看病。已上朝報
上在昌德宮。停常參·經筵。
下直,江原監司金相稷。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,連日陰濕,伏未審夜來,聖候寢睡,若何?膈間不淸利,腹部飽滿頗甚及困惱·眩氣·脚痺之候,其已減歇,而熏熱·口淡·喉乾之候,亦有所減乎?眼部患候及微浮之氣,亦何如?今日臣等,當依聖敎入診,而不勝終宵憂煎,敢此問安。答曰,知道。困惱·腹部飽滿,脚痺之候頗甚,膈間不淸利之氣特甚,頻頻起坐,寢睡不寧,而朝來少減,眩氣減歇,熏熱往來,喉乾之候,比夜有減,口淡·眼患及微浮之氣,一樣矣。
傳曰,前承旨安重弼,以身病徑出,有禁推之命矣。金吾堂上,方在被論中,開坐未已,在前如此之時,有放送之例,安重弼放送事,分付。
全羅監司書目,任實縣監李萬成,爲其妻家推奴,與人爭辨,旣犯朝禁,抗拒營門分付,又有蔑法之罪,不可仍置,罷黜事。
京畿監司書目,廣州呈,以執義金榦,辭職上疏上送事。啓。遞差。
黃海監司書目,長淵呈,以今月十四日夜,霜降狼藉,事係變異事。
謝恩,兼春秋李彙晉。
今日藥房入診時,前奉敎兪拓基,前待敎崔守範,竝敍用事,榻前下敎。工·刑曹郞官,隨闕以文官差出,兼春秋差下事,及加減六君子湯五貼加進事,榻前定奪。
院前啓,請還收權卨發配之命,仍令王府,嚴鞫得情,快正王法事。請還收罪人河減死定配之命,更加嚴刑得情,依律處斷事。措辭見上新啓,海州判官金宇集,居官三載,無一善狀,昨年夏秋以後,政令,尤多不法,虛張賑資,先剝民膚,粗得富名者,則勒徵許多錢貫,囚督相繼,甚至蕩盡家産,流散他境,如有牛車者,則使販輿薪,運送鹽盆,薪價八錢之資,終取三兩之利。且官買復戶,倍徵所出,而凡有結役,亦不頉減,此等橫斂之物,去處不明,且以數升皮穀,限一旬塞責分給於數百飢民,終無實惠之遍及,又令境內所親鄭·成兩人,濫捧所買復戶氷柴之債,則三面之民,訴冤官庭,而狀頭反受其猛板,衆氓,發哭而退去,如此之人,不可仍置。請海州判官金宇集,罷職不敍。答曰,不允。末端事,更加詳察處之。
大殿·中殿·世子宮·嬪宮,藥房·政院·玉堂夕問安。答曰,知道。
慶尙監司書目,都事金重熙,母病沈重,不得已罷黜事。又書目,南海縣令白時升,御史旣已封庫,爲先罷黜事。
刑曹,幼學洪啓一,明川府遠配。啓。
謝恩,奉敎兪拓基,待敎崔守範。
右承旨丁道復上疏。大槪,敢陳血懇,冀蒙矜許事。入啓。答曰,省疏具悉。疏辭,令該曹稟處。已上朝報
藥房入診時,都提調金昌集所啓,今番溫幸時,沿路各邑御室及溫宮修補時,各樣物種之自戶曹備給者外,如溫宮·御室·墻屋·蓋瓦等,自本官措備者及使役工匠等供饋料米,與內外廏馬各差備驛人馬等一路供饋穀物,將爲會減,各邑元會,則一年應下,常患不足,每以常賑穀取用矣。以儲置米或常賑穀,從便會減似宜,而自京工匠之下去應役者,依京司例,計其赴役日子,自兵曹磨鍊給布,亦宜矣。上曰,依爲之。兵曹謄錄
訓鍊都監啓曰,砲保價布,乃是侍衛軍兵衣資布也。近年以來,連因凶歉,保布災減,無歲無之。自甲申至乙未,災減未取來價布,多至九百三十餘同,而丙申條災減,亦至於三百二十七同零,都監遺儲之匱乏,由此益甚矣。災減之代,則例自戶·兵曹充給,故依例充給之意,移文往復,而終不輸送,軍兵夏等應給衣資,過時不給,非但軍情之落莫,其在恤軍之道,極涉悶慮。自朝家以某樣木,及時劃給,而許多災減之代,雖難一時充給,若得四百同,僅可支用,以某衙門所在者,爲先推移劃給,以爲軍兵衣資,趁卽分給之地事,令廟堂稟處,何如?答曰,允。備局謄錄
弘文館啓曰,本館僚員,近甚不齊,上番姑保,殆涉兩朔,事體極爲未安。下番闕員,今日政,以無故人差出,仍卽牌招察任,何如?傳曰,允。
政院啓曰,上番兼春秋朴弼正,身病不輕,勢難察任,兼春秋之任,今姑減下,其代,今日政差出,何如?傳曰,允。
傳曰,出入番內官趙爾恒,春等試射時,柳葉箭十巡五十二分,加資。
吏批啓曰,新判書宋相琦命招,同參政事,何如?傳曰,允。又啓曰,判書牌招不進,參判鄭澔在外,小臣獨政未安,何以爲之?敢稟。傳曰,只出緊任。參議李澤進。
有政。以李晩成爲禮曹判書,趙觀彬爲副修撰,洪廷弼爲修撰,魚有龜爲應敎,申滌爲忠淸都事,李漢佐爲任實縣監,尹陽來爲執義,李彙晉爲兼春秋。
上在昌德宮。停常參·經筵。
下直,鐵山府使許鉉,咸平縣監黃應洙,牙山縣監李泰鎭。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,霖雨滂沱,伏未審夜來,聖候寢睡,若何?膈間不淸利特甚,腹部飽滿·困惱·脚痺頗甚之候,其已減歇,而熏熱·口淡·喉乾之候,亦有所減乎?眼部患候及微浮之氣,亦何如?今日臣等,與諸醫入診,詳察症候宜當,不勝終宵憂煎。敢此問安,竝爲仰稟。答曰,知道。朝來腹部飽滿,膈間不淸利之氣頗甚,困惱·脚痺之候未已,而熏熱往來,喉乾之候,比夜有減,口淡及眼患一樣,微浮之氣,姑無加減,而寢睡不寧矣。勿爲入診。
持平宋必恒啓曰,臣忝叨臺端,觸事生疎,早晩僨敗,固已自料矣。日昨僚臺之引避也,臣適當處置,乃以其所論啓,不無意見爲辭,而請出厥後,追聞物議,皆以爲臣之處置,措語太歇,而其所違牌,未必不由於此,臣竊不勝瞿然慙悚之至。僚臺此論,誠有所執,故臣旣已連啓,又請出仕,則當其下語之際,夫豈有他意而然哉?蓋臣意以爲,旣置立科,則只取大意而已。不必䂓䂓於句字之間,泛然說去,不復點檢,今者僚臺因此而坐罷,公議又從而非斥,則臣之處置乖當之失,著矣。將何顔面,復據言地,重貽臺閣之羞乎?臣病蟄簡出,聞知最晩,累日之後,今始來避,所失尤大。決不可一刻仍冒,請命遞斥臣職。答曰,勿辭,退待物論。
院前啓,請還收權卨發配之命,仍令王府,嚴鞫得情,快正王法事。請還收罪人河減死定配之命,更加嚴刑得情,依律處斷事。措辭見上海州判官金宇集,罷職不敍,此皆無前之虐政也。臣稔有所聞,更無詳察之事,如此之人,決不可仍置於營下物衆地大之處,以貽生靈之怨云云。答曰,不允。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後腹部飽滿,膈間不淸利頗甚及困惱·脚痺未已之候,復何如?臣等,不勝憂煎,惶恐敢啓。傳曰,困惱之候,晩後有減,而其餘症候,一樣矣。
京畿監司書目,陰竹縣監李道運,今月二十六日遭母喪事。又書目,敢陳區區所懷,以備裁擇,附陳私情事上疏上送事。啓。答曰,省疏具悉。疏辭,予當留意,卿其往來焉。
應敎魚有龜牌不進,罷職傳旨,傳曰,只推勿罷。
傳曰,藥房提調閔鎭厚,方兼宗廟提調,出去奉審後還入,可也。
政院啓曰,宗廟雨漏處奉審時,禮曹堂上,當爲進去,而判書李晩成未肅拜,參判趙道彬服制未成服,參議未差,無他推移進去之員。判書李晩成,參判趙道彬,竝卽牌招,以爲推移進去之地,何如?傳曰,允。
判府事李濡箚子。大槪,亟遞臣經理廳宗廟署都提調之任事。入啓。答曰,省疏具悉卿懇。卿於經理廳事,盡心設施,予豈不知?意外奸細之徒,白地構誣,誠極痛惡。已自秋曹,査得其奸狀,俾卽依法科斷,卿其因此祈免兼任,予以爲過矣。箚末事,已令提調,出往奉審,卿其安心勿辭,速出行公,用副予望。仍傳曰,遣史官傳諭。
校理朴師益,副校理黃龜河,牌不進,罷職傳旨,傳曰,只推勿罷。已上朝報
上在昌德宮。停常參·經筵。
自巳時至申時,日暈。
下直,昌城府使李時蕃。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?膈間不淸利,腹部飽滿頗甚之候,其已減歇,而困惱·熏熱·口淡·喉乾·脚痺之候,亦有所減乎?眼部患候及微浮之氣,亦何如?今日臣等,與諸醫入診,詳察症候宜當,不勝終宵憂煎。敢此問安,竝爲仰稟。答曰,知道。朝來腹部飽滿頗甚,膈間不淸利特甚之候,一樣,而脚痺之候未已,困惱·熏熱往來,喉乾之候,比夜有減,口淡,似有差勝之勢,而眼患無減,微浮之氣,亦無加減,寢睡不寧矣。勿爲入診。
政院啓曰,兵曹判書李健命,頃日特敎之下,不爲承命,本曹凡事積滯可慮,事甚未安。卽爲牌招察任,何如?傳曰,允。
府前啓,請還收吳命尹極邊定配今姑還寢之命,亟令仍前發配事。請還寢李獻英·獻章等覆試之命,竝爲拔去榜中事。請及第具命奎遠地定配事。請禁府當該堂上,推考事。措辭各見上新啓,引嫌而退。措語差歇,本無他意,不可以此輕遞言官。請持平宋必恒出仕。答曰,不允。處置事,依啓。
院前啓,請還收權卨發配之命,仍令王府,嚴鞫得情,快正王法事。請還收罪人河減死定配之命,更加嚴刑得情,依律處斷事。請海州判官金禹集,罷職不敍。措辭各見上答曰,不允。末端事,依啓。
忠淸監司書目,韓山呈,以刑曹參判權,病重上去不得事。啓。傳曰,卿辭至此,本職許遞事,回諭。
大殿·中宮殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後腹部飽滿頗甚,膈間不淸利特甚及脚痺未已之候,復何如?臣等,不勝憂煎,惶恐敢啓。傳曰,膈間不淸利特甚之候,晩後有減,腹部飽滿頗甚之候及脚痺未已之候,一樣矣。
刑曹參議任舜元辭職上疏,入啓,答曰,省疏具悉。時若情狀,誠甚痛駭。構捏之言,不足爲嫌,爾其勿辭,從速察職。
吏曹啓曰,守令有闕,政事,取稟。傳曰,明日爲之。
吏曹參議李澤辭職上疏,入啓,答曰,省疏具悉。沈尙鼎之擬於外臺之任,未免率爾,而旋覺其誤,何至深嫌?爾其勿辭,調理察職。已上朝報
備邊司啓曰,頃因藥房都提調金昌集所啓,令六曹及三司長官,各薦京外向學人一二人事,命下矣。其後又以曾經吏·兵判人及忠淸道外他道,一體薦聞事,命下矣。甄拔向學之士,事體不輕,大臣亦宜薦進,薦主,以時任·原任大臣及前後所定奪者,別單書入,而京則三十日,外則近道四十日,遠道五十日,定限薦聞,待其畢到後,自廟堂商確取舍,以爲調敍之地,何如?答曰,允。又啓曰,本司武郞廳李慶祉,奔走勤仕,已滿十五朔,依例陞敍,或守令除授事,奉承傳施行,何如?答曰,允。又啓曰,曾在辛卯年間,因修撰洪致中所啓,有守令可合人別薦之命,而二品以上及承旨,時任三司,曾經監司,時任留守·監司·兵使以上,各薦三人,自廟堂看定啓下,付之吏曹調用事,本司議啓允下。其年九月二十五日賓廳次對,又因諸臣陳稟,被薦人,若犯罪則贓汚不法之外,更限何罪,論坐薦主事,令廟堂講定條目矣。別薦文書,尙今留在司中,久未覆議,臣等,取見薦單,則被薦者一百三十人,而五六年來,該曹旣盡調用,餘者無多,固無待於薦剡。且亦有身死者,到今有難取舍,看定其時啓下薦單,一倂移送該曹,其中表表有聲績者,使之各別調用,宜當。被薦人,旣不看定啓下,則論坐薦主,亦無可論,今姑置之,何如?答曰,允。已上備局謄錄
上在昌德宮。停常參·經筵。
下直,全羅監司洪致中。
大殿,政院·玉堂問安。答曰,知道。二品以上·六曹問安。答曰,知道。勿爲問安。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?膈間不淸利,腹部飽滿之候,其已減歇,而困惱·熏熱·喉乾·脚痺之候,亦有所減,而口淡之候,漸益差勝乎?眼部患候及微浮之氣,亦何如?今日臣等,與諸醫入診,詳察症候宜當,不勝終宵憂煎。敢此問安,竝爲仰稟。答曰,知道。朝來膈間不淸利,腹部飽滿頗甚之候無減,而脚痺之候未已,困惱·熏熱往來,喉乾之候,比夜有減,口淡之候,一向差勝,而眼患及微浮之氣,一樣,寢睡不寧矣。勿爲入診。
傳曰,全羅監司洪致中,留待引見。
政院啓曰,吏曹郞廳來言,今日爲政事命下,而判書宋相琦未肅拜,參判鄭澔在外,參議李澤陳疏受由,不得開政云。判書宋相琦,卽爲牌招開政,何如?傳曰,允。
院前啓,請還收權卨發配之命,嚴鞫得情,快正王法事。請還收罪人河減死定配之命,更加嚴刑得情,依律處斷事。措辭見上答曰,勿煩。
刑曹判書閔鎭遠上疏。大槪,臣於大臣之箚,有不敢晏然者。敢暴事實,冀蒙譴斥事。入啓。答曰,省疏具悉。曲折如此,不必過嫌,卿其勿辭,從速行公。
政院啓曰,吏曹判書宋相琦,牌招不進推考傳旨,纔已啓下,而開政命下之後,尙不擧行。判書宋相琦,更爲牌招開政,何如?傳曰,允。
吏曹判書宋相琦,再牌不進後上疏。大槪,昏腐癃殘,決無復誤銓地之理。昨陳短疏,未蒙登徹,今以開政,召牌洊辱,而反復思量,終不敢承當。且自近日,重患外感,叫苦昏悶,無計起動,坐違嚴召,尤增死罪。乞賜矜察,亟削臣本職,仍勘臣負犯,以幸國事,以肅朝綱事。入啓。答曰,省疏具悉。今玆銓任,本非劇務,雖有身病,何妨調將?前後人言,斷非公心,何可以此,每引爲嫌?卿其安心勿辭,速出行公。
今日全羅監司留待引見時,兵曹判書李健命,更爲牌招察任事,榻前下敎。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後膈間不淸利,腹部飽滿頗甚之候及脚痺未已之候,復何如?臣等,不勝憂煎,惶恐敢啓。傳曰,膈間不淸利頗甚之候,晩後有減,而腹部飽滿頗甚,脚痺未已之候,一樣矣。
政院啓曰,開政命下之後,不卽擧行,事甚未安。吏曹判書宋相琦,疏批已下,所當更請牌招,而一日三牌,有傷事體,何以爲之?敢稟。傳曰,明日開政。已上朝報
備邊司啓曰,今四月初一日回還冬至三使臣引見時,書狀官權熀所啓,關西直路十一邑,以僻邑竝站之不爲出待,主站,多有弊端,今番使臣往還時,沿路守令,皆以爲主站之役,猶患苟簡,他邑站役,替當實難,竝站所送之乾價,每有多少相爭之端,民夫之責立者,亦以剩役稱冤,皆以革罷乾價,更出竝站爲願,臣旣目見其弊,故今以俯詢之下,敢此仰達矣。上曰,此外更無可達之事乎?熀曰,永柔·肅川兩邑,有德池洞屯畓,其數頗多,今屬經理廳矣。屯民輩,以收稅太重,爭訴於使行往還時,而昨年,本廳京裨下去,畓負陞等,舂米刻徵,民將以此離散云。雖未知事實之果如何,而凶歲民冤此甚,合有變通之道,故敢此仰達矣。上曰,竝令廟堂稟處可也事,命下矣。使行時兩西遠邑,皆以竝站,出待於直路,自是通行之例,頃年關西,則以竝站出待有弊。各邑,乾價於主站事,有所變通之後,主站各邑,反有難支之弊,多言其不便,今者,奉使之臣,沿路所聞,又如此,着令本道,詳察遠邑直路之弊端,更令從長變通,啓聞定奪宜當。德池洞收稅太重,爭訴於使行云,果爲比前加捧,則宜有民冤。此則令經理廳稟處,何如?答曰,允。備局謄錄郞廳趙有臣書。金光國校正。
之道,何以爲之?敢稟。傳曰,參議洪禹寧改差。又啓曰,禮曹參議洪禹寧改差事,命下矣。其代,令該曹卽爲口傳差出,仍卽牌招察任,何如?傳曰,允。
掌令李禎翊三度呈辭。入啓。遞差。
假注書沈㙉出使,代以權聖洪爲假注書。
吏曹口傳政事,禮曹參議兪命弘。
吏曹啓曰,臺諫有闕,政事,取稟。傳曰,明日爲之。
持平宋必恒牌不進,罷職傳旨,傳曰,只推勿罷。
謝恩,持平黃璿。
咸鏡監司書目,本道都事李滿,身病沈重,還任無期,不得已罷黜事。
府前啓,請還收吳命尹極邊定配今姑還寢之命,亟令仍前發配事。請還寢李獻英·獻章等覆試之命,竝爲拔去榜中事。措辭見上堂后記事,不容一字一句之添刪者,例也。而乃者具命奎,修正日記之際,顯有變幻舞弄之迹,事之痛惋,孰甚於此?臣取其日記所載泮儒疏語,參考原本,則首尾刪落無慮數十處,試以其大者言之,則其疏中拈出辛酉擬書要語,設爲頭辭者,至於七八行,而一倂句削,其論先正道德,則有曰,若承其百代儒門之統,負一世山斗之望,朝野想望,士林向風,則有之矣。其論所秉大義,則有曰,雖然,義理因此而彰明,倫常賴此而不斁,庶可撑柱乎宇宙,炳烺乎日星,永有辭於天下後世云云,而率皆刪沒,少無顧忌,此外緊節,亦多逐段截去,湊合上下文勢,使其原疏,一變本來旨意,欲以此塗塞耳目,混淆是非,則其計,誠拙且妄,而若其用意逞詐之狀,昭然難掩,已極駭憤。而況此喉院日錄,事體至嚴,今若一任其割裂,莫之重究,則史錄無以考信,後弊無以防塞,其視倩書者,不啻較重,而奪告之律,不足以懲其罪。請及第具命奎遠地定配。答曰,勿煩。前啓,禁府當該堂上推考事,停啓。
謝恩,禮曹參議兪命弘,奉敎崔守範。
大殿·中殿·世子宮·嬪宮,藥房·政院·玉堂夕問安。答曰,知道。
東平尉鄭載崙典牲提調辭免上疏。入啓。答曰,省疏具悉。卿之疾病如此,深用慮念,典牲提擧之任,今姑勉副,卿其安心調理。已上朝報
有政。吏批,判書宋相琦進。
以趙聖復爲掌令,李萬堅爲戶曹參議,林象德爲軍資正,黃燦爲禮曹佐郞,金天澤爲獻陵參奉,徐夢良爲豐德府使,趙命徽爲抱川縣監,朴師益爲江西縣令,李萬休爲咸鏡都事,金錫順爲平丘察訪。以上吏曹政事
上在昌德宮。停常參·經筵。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?膈間不淸利,腹部飽滿頗甚之候,其已減歇,而困惱·熏熱·喉乾·脚痺之候,亦有所減乎?口淡之候,日益差勝,微浮之氣,或有減歇之勢乎?眼部患候亦何如?湯劑,已盡於昨日,狗寶末,今日又當畢進。臣等,與諸醫入診,詳察症候,議定繼進當否宜當,不勝終宵憂煎。敢此問安,竝爲仰稟。答曰,知道。膈間不淸利之氣,朝來減歇,腹部飽滿之候一樣,而脚痺未已,困惱·熏熱往來,喉乾,比夜有減,口淡之候,一向差勝,而眼患無減,微浮之氣往來,寢睡不得安穩矣。湯劑及狗寶末,加進五貼宜當,勿爲入診。
備忘記,凡科場及試射時,雖或誤中軍士,元無啓達之事矣。昨夕都摠府草記,極涉無端,而政院矇然捧入,難免不察之失,當該承旨推考。
大殿·中殿·世子宮·嬪宮,藥房·政院·玉堂夕問安。答曰,知道。
政院啓曰,以弘文館草記,下番闕直,令本院稟旨變通事,允下矣。政官,所當牌招開政,而今日,乃國忌齋戒,何以爲之?敢稟。傳曰,牌招開政。又啓曰,今日,以玉堂下番差出事,政官有牌招開政之命,故出牌於申未矣。該曹下吏,不卽去來,參議李澤,今纔承牌來詣,而日勢向昏,望筒出納之際,必致夜深,有妨靜攝,何以爲之?敢稟。傳曰,明日開政。已上朝報
上在昌德宮。停常參·經筵。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?膈間不淸利,腹部飽滿頗甚之候,其已減歇,而困惱·熏熱·喉乾·脚痺之候,亦有所減乎?口淡日益差勝,而微浮之氣,或有漸減之勢乎?眼部患候亦何如?今日臣等,與諸醫入診,詳察症候宜當,不勝終宵憂煎。敢此問安,竝爲仰稟。答曰,知道。腹部飽滿頗甚,膈間不淸利,脚痺之候未已,困惱·熏熱及微浮之氣往來,喉乾比夜減歇,口淡之候,一向差勝,而眼患無減,寢睡不得安穩矣。勿爲入診。
政院啓曰,今端午進上物件,禮曹·工曹堂上,當爲看品封進,而禮曹,則判書李晩成陳疏,參判趙道彬,長陵石物塗灰事,已爲出去,參議兪命弘,獻陵·宣陵石物塗灰事,今方出去。工曹,則判書趙泰采陳疏,參判李喜朝在外,參議任埅未肅拜,俱無行公之員。禮曹判書李晩成,工曹判書趙泰采,參議任埅牌招,使之察任,何如?傳曰,允。
謝恩,禮曹判書李晩成,工曹參議任埅。
大殿·中殿·世子宮·嬪宮,藥房·政院·玉堂夕問安。答曰,知道。已上朝報
有政。吏批,行判書宋相琦病,參判鄭澔在外,參議李澤進。
〈吏批〉啓曰,判書宋相琦病不來,參判鄭澔在外,小臣獨政未安,何以爲之?敢稟。傳曰,只出緊任。
又啓曰,副提學,今當差出,而擬望之人乏少,承旨竝擬,何如?傳曰,允。
以金在魯爲校理,兪拓基爲司書,李宜顯爲副提學,金道應爲監察,李泂爲司議,申銋爲大司憲。以上吏批政事
上在昌德宮。停常參·經筵。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,節屆天中,日氣漸熱,伏未審夜來,聖候寢睡,若何?膈間不淸利,腹部飽滿頗甚之候,其已減歇,而困惱·熏熱·喉乾·脚痺之候,亦有所減乎?口淡特甚之候,日益差勝,而微浮往來之氣,漸有顯減之勢乎?眼部患候,亦何如?今日臣等,與諸醫入診,詳察症候宜當,不勝終宵憂煎。敢此問安,竝爲仰稟。答曰,知道。腹部飽滿頗甚之候無減,膈間不淸利,脚痺之候未已,而困惱·熏熱·微浮之氣往來,喉乾比夜減歇,口淡之候,一向差勝,而眼患一樣,寢睡不得安穩矣。勿爲入診。
備邊司啓曰,兵曹判書李健命,日者,因特敎陳疏,則聖批開諭,不啻勤摰,而一向引入,無意出仕,本兵事務,旣甚積滯。兼工曹判書趙泰采,臺論旣停之後,連呈辭單,亦不行公,以此籌司之坐,堂上不齊,未免久廢,事體誠爲未安。竝卽牌招察任,何如?傳曰,允。
忠淸監司書目,德山縣監李德邵,御史旣已封庫,爲先罷黜事。
慶尙監司書目,咸安郡守李之彬,御史旣已封庫,爲先罷黜事。
府前啓,請還收吳命尹極邊定配今姑還寢之命,亟令仍前發配事。請還寢李獻英·獻章等覆試之命,竝爲拔去榜中事。請及第具命奎遠地定配事。措辭竝見上新啓,凶歲守令,爲任甚重,不可不擇差也,決矣。新除授南陽府使柳述,曾宰靈光,專事剝割之政,繼任南原,厚招鄙瑣之謗,酗酒廢務,吏緣爲奸,南民怨罵,至今未已。豐德府使徐夢良,歷典縣紱,素乏政績,湖邑之除,濫費官穀,海縣之莅,頗事橫斂,到處僨敗,人多譏笑。且曩在繡衣廉問之時,兩人,俱入於書啓中,臚列所犯,不比尋常,則已試之迹,亦足明驗,今不可畀以飢邑蒭牧之任,重貽民害。請南陽府使柳述,豐德府使徐夢良,竝改差。答曰,不允。
大殿·中殿·世子宮·嬪宮,藥房·政院·玉堂夕問安。答曰,知道。
礪山君枋上疏。大槪,臣有誤認奏御之失,略陳事狀,乞蒙譴罰事。入啓。答曰,省疏具悉。偶然不審,何至深嫌?安心勿待罪。
觀象監,自辰時至申時,日暈。已上朝報
備邊司啓曰,長淵府敗船漂人,押送鳳城,而咨文,則追後下送事,前已入啓矣。咨文,自槐院旣已撰出,別定禁軍,給馬齎傳于齎咨譯官所到處,何如?答曰,允。備局謄錄
上在昌德宮。停常參·經筵。
大殿,政院·玉堂問安。答曰,知道。中宮殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?膈間不淸利,腹部飽滿頗甚之候,其已減歇,而困惱·熏熱,微浮往來之候及喉乾·脚痺之候,亦有所減乎?口淡之候,日益差勝,而眼部患候亦何如?今日臣等,與諸醫入診,詳察症候宜當,不勝終宵憂煎。敢此問安,竝爲仰稟。答曰,知道。腹部飽滿頗甚之候一樣,膈間不淸利,脚痺之候未已,而困惱·熏熱·微浮之氣往來,喉乾,比夜減歇,口淡之候,一向差勝,而眼患無減,寢睡不得安穩矣。明日入診。
府前啓,請還收吳命尹極邊定配今姑還寢之命,亟令仍前發配事。請還寢李獻英·獻章等覆試之命,竝爲拔去榜中事。請及第具命奎遠地定配事。請南陽府使柳述,豐德府使徐夢良,竝改差。措辭竝見上答曰,不允。末端事,依啓。
左副承旨洪好人上疏。大槪,私悃懇迫,冒死呼籲於靜攝之中,伏乞聖慈,亟許鐫遞臣職名,俾伸至情,仍治臣瀆擾之罪,以礪群工事。入啓。答曰,省疏具悉。爾其勿辭,往來焉。
吏曹啓曰,守令多闕,政事,取稟。傳曰,當日爲之。
傳曰,史官一員待命,騎馬三匹,卜馬二匹立之。
輔德宋成明上疏。大槪,臣於意外,忽承春坊新命,義當竭蹶趨承,而昨年銓錄一事,實爲臣見輕之端,不可以已離其職,而泯默晏然,乞賜褫免,以安微分。且於近事,竊有所憂慨者,略此附陳,冀蒙察納事。入啓。
政院啓曰,卽者輔德宋成明,陳疏到院,盛論近事,而其中一款,乃請收還頃日下本院備忘記事也。雖自謂何敢開喙於此事,而斯文有變,處置乖常等語,顯有違禁伸辨之意,所當依聖敎退却,而此外別有數款臚列,旣稱有懷,不得不捧入之意,敢啓。傳曰,知道。宋成明,托以銓錄,汲汲投疏,而一篇精神,專在於眩亂是非,營護私黨,極可駭惋。此疏,還出給。
政院啓曰,卽者吏曹郞廳來言,今日爲政事命下,而判書宋相琦,參議李澤,俱以病不來,參判鄭澔在外,不得開政云。判書宋相琦,參議李澤,竝卽牌招開政,何如?傳曰,允。
大殿·中殿·世子宮·嬪宮,藥房·政院·玉堂夕問安。答曰,知道。
政院啓曰,吏曹判書宋相琦,參議李澤,竝牌招不進,推考傳旨及罷職傳旨,今方捧入,而開政命下之後,尙不擧行,事甚未安。判書宋相琦,更爲牌招開政,何如?傳曰,允。
吏曹參議李澤牌不進,罷職傳旨,傳曰,只推勿罷。
政院啓曰,吏曹參議李澤,旣有只推之命,一體牌招,何如?傳曰,允。
全羅監司書目,龍潭縣令李景茂,今月初一日身死事。
禮曹啓曰,文元公神主,在於忠淸道連山地,將陞文廟之意,遣禮官致祭事,已爲啓下矣。頃者大臣陳達,定以不遷之位,故聞其子孫,將爲還安文元公神主於京中宗家云。致祭吉日,令日官推擇,則今月十八日爲吉云,以此日擧行,而讀敎官·展敎官·齋郞·祝史·擧案執事,令該曹差出,祭物,令該曹精備以待之意,分付,何如?傳曰,允。又啓曰,今月二十一日文元公金長生文廟從祀翌日頒敎事,啓下矣。頒敎節目,當爲磨鍊,而自上方在靜攝之中,以權停例,磨鍊擧行,何如?傳曰,允。
都摠管閔鎭遠,副摠管李宇恒聯名上疏。入啓。答曰,省疏具悉。卿等,勿辭行公。
政院啓曰,吏曹判書宋相琦,參議李澤,再招不進,推考及罷職傳旨,今方捧入矣。判書,所當更請牌招,而一日三牌,有傷事體,何以爲之?敢稟。傳曰,明日口傳差出。
吏曹參議李澤再牌不進,罷職傳旨,傳曰,只推勿罷。已上朝報
上在昌德宮。停常參·經筵。
夜五更,有霧氣。
禁府,弑夫罪人尙今拿囚。啓。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?膈間不淸利,腹部飽滿頗甚之候,其已減歇,而困惱·熏熱·微浮往來之候及喉間·脚痺之候,亦有所減乎?口淡之候,日益差勝,而眼部患候亦何如?今日臣等,當依聖敎入診,而不勝終宵憂煎,敢此問安。答曰,知道。腹部飽滿,脚痺頗甚之候一樣,而膈間不淸利之氣未已,困惱·熏熱·微浮之氣往來,喉乾,比夜減歇,口淡之候,漸益差勝,而眼患無減,寢睡不得安穩矣。
假注書柳聖洪出使,代以徐宗厦爲之。
政院啓曰,卽者吏曹郞廳來言,今日有口傳政事命下,而判書宋相琦,參議李澤,俱有難安情勢,參判鄭澔在外,不得擧行,何以爲之?敢稟。傳曰,因宋成明之疏,情勢難安耶?又啓曰,命下矣。判書宋相琦,以改錄時館閣堂上,宋成明疏中,有都堂完錄,容易毁改,惟意所欲等語爲嫌,參議李澤,以銓錄人,不爲檢擧於郞官之望,放倒政格等語,情勢難安云矣。敢啓。傳曰,改錄之際,取舍一循公議。銓錄事,亦必有曲折,則意外侵斥,在我何嫌?安心行公,從速差出,可也。
今日藥房入診時,狗寶末五貼加進,加味六君子湯連續進御事,榻前定奪。
大殿·中殿·世子宮·嬪宮,藥房·政院·玉堂夕問安。答曰,知道。
政院啓曰,卽者吏曹郞廳來言,判書宋相琦,參議李澤,雖承特敎,而情勢未及陳暴,終有所難安。口傳政事不得爲之云。成命之下,尙未擧行,事甚未安。判書·參議,竝卽牌招,使之斯速口傳差出,何如?傳曰,允。
吏曹判書宋相琦,參議李澤牌不進,推考傳旨及罷職傳旨。傳曰,參議,只推勿罷,過國忌後,開政。
今日藥房入診時,副提調李觀命所啓,玉堂新錄,雖於昨年爲之,而行公之人不多,館直苟簡,不可不更有新錄之擧,而玉堂之人,近無入侍之事,不得陳白,故敢此仰達。上曰,近來館直之苟簡,予亦知之。新錄,固欲爲之,而且雖非式年,曾或有新錄之時,今此所達,爲是矣。都提調金昌集曰,弘文錄,例於式年爲之,而參錄之人,若或乏少,則雖非式年,亦有別爲新錄之時矣。卽今玉堂之望,甚爲苟簡,副提學及東壁備員,新錄俾卽擧行,何如?上曰,新錄,使之從速爲之,可也。提調閔鎭厚所啓,五子登科之人,生則加資·歲賜米,死則贈職·致祭者,乃是法典,而其事體甚重矣。臣待罪儀曹時,偶見文書,則以五子雜科,上言加資者有之,所謂五子登科,專指大科而言,故雖生進,亦不得與焉,況雜科乎?其爲猥越,莫此爲甚,不可無定式防塞之道矣。上曰,雜科,何可用五子登科之典乎?此必其時不能致察而然矣。昌集曰,法文中,但云五子登科而已。無區別大小科之事,故昔年觀象監官員,有五子登陰陽科者,得蒙加資之典,以此其後,又有援例者。大科外,雜科則不可擧論,事體宜矣。上曰,小科,尙不得施此賞,雜科,尤不當擧論。今後大科外,切勿許施,可也。已上朝報
藥房入診時,提調閔鎭厚所啓,臣於上上年,以文廟位板誤書處,依先朝成命,釐改之意陳達,有令該曹稟處之命矣。聞該曹尙未回啓云,此非續續可爲之事,當此有事文廟之日,不可不一體擧行。令該曹卽速稟處,何如?上曰,趁此時釐改宜當,斯速稟處事,分付該曹,可也。禮曹謄錄
又所啓,丁未年,因本院提調所啓,以人蔘繼用之甚難,戶曹人蔘十五斤,逐年取用,所謂戶曹人蔘,卽江界所産也。乙丑犯越禁蔘後,自戶曹,定主人,給價進排矣。近來人蔘漸貴,主人輩進排之際,呼冤頗甚,而江界人蔘,雖不能如舊,亦有自戶曹貿來者。卽今藥房,雖無此蔘,亦可以繼用,而如以爲不可猝罷,則依前以江界人蔘取來,以爲推移用下之地,何如?上曰,依爲之。惠廳謄錄
上在昌德宮。停常參·經筵。
仁祖大王忌辰。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?膈間不淸利,腹部飽滿,脚痺頗甚之候,其已減歇,而困惱·熏熱,微浮往來及喉乾之候,亦有所減乎?口淡之候,日益差勝,而眼部患候,亦何如?今日臣等,與諸醫入診,詳察症候宜當,不勝終宵憂煎。敢此問安,竝爲仰稟。答曰,知道。腹部飽滿,脚痺頗甚之候無減,而膈間不淸利之氣未已,困惱·熏熱,微浮之氣往來,喉乾,比夜減歇,口淡之候,漸益差勝,而眼患一樣,寢睡不得安穩矣。勿爲入診。
右議政李頤命箚子。大槪,敢陳難安之情,乞蒙恩遞,以謝人言事。入啓。答曰,省箚具悉卿懇。改錄,所以重瀛選,請罪啓一,箚辭亦嚴,則用意侵詆,何足爲嫌?卿其安心勿辭,速出視事,以副予望。仍傳曰,遣史官傳諭。
大殿·中殿·世子宮·嬪宮,藥房·政院·玉堂夕問安。答曰,知道。已上朝報
上在昌德宮。停常參·經筵。
太宗大王忌辰齋戒。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?膈間不淸利,腹部飽滿,脚痺頗甚之候,其已減歇,而困惱·熏熱,微浮往來及喉乾之候,亦有所減乎?口淡之候,漸臻差復,而眼部患候,亦何如?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。腹部飽滿,脚痺頗甚之候一樣,膈間不淸利特甚之候少減,而困惱·熏熱未已,微浮之氣往來,喉乾比夜減歇,口淡之候,漸益差勝,而眼患無減,寢睡不寧矣。勿爲入診。
大殿·中殿·世子官·嬪宮,藥房·政院·玉堂夕問安。答曰,知道。已上朝報
上在昌德宮,停常參·經筵。
太宗大王忌辰。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?膈間不淸利,腹部飽滿,脚痺頗甚之候,其已減歇,而困惱·熏熱,微浮往來及喉乾之候,亦有所減乎?口淡之候,漸臻差復,而眼部患候,亦何如?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。膈間不淸利,腹部飽滿,脚痺頗甚之候一樣,而困惱未已,熏熱及微浮之氣往來,喉乾之候,比夜減歇,口淡之候,差減後,姑無日益加勝之勢,而眼患無減,寢睡不得安穩矣。勿爲入診。
政院啓曰,再昨京畿監司兪集一受由省墓入來之後,肅拜單子到院,而日勢太晩,故據例退却矣。昨者陳疏,以是引嫌,且暴病狀,冀解本職,而由還肅拜,異於到界落後等無時之規,偶未覺察,旣非可嫌,俟得病間,差遲入肅,亦無不可,而以此控免,實涉過中,當此靜攝之中,有難捧入,此上疏,還爲下送,何如?傳曰,允。
傳曰,再明朝,左右相命招,卜相。
傳曰,再明日開政。
傳曰,秋曹佐貳,本非閑漫,而參判李大成,老病似難行公,今姑改差,明日政,差出其代,牌招察任。
傳曰,禁府·刑曹時囚及諸道啓聞中,係干刑獄及明火作賊,殺越人命之類,依近例會于賓廳議啓,俾無獄囚久滯之弊。
大殿·中殿·世子宮·嬪宮,藥房·政院·玉堂夕問安。答曰,知道。
政院啓曰,禁府·刑曹時囚及諸道啓聞中,係干刑獄之類,會于賓廳議啓事,命下矣。禁府堂上中,知義禁兪命雄·李晩成,陳疏引入,同義禁黃一夏,連日呈告,刑曹堂上中,參議任舜元,尙不出肅。竝待明朝牌招,以爲趁卽擧行之地,何如?傳曰,允。已上朝報
傳曰,荒唐船之出沒洋中,未有如近年之頻數,而昨年益甚,至於三十二隻之一時出來,曾所未有,殊甚可慮。而禮部移咨,亦不可每每爲之,着令沿邊各邑鎭,多定將卒,瞭望追趕等事,除尋常擧行宜當。且船中,雖云有漁採之形,而旣甚夥然,日漸增加,實爲難測。令廟堂各別稟處。備局謄錄
上在昌德宮。停常參·經筵。
下直,忠淸都事申滌。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,日氣漸熱,伏未審夜來,聖候寢睡,若何?膈間不淸利,腹部飽滿,脚痺頗甚之候,其已減歇,而困惱·熏熱,微浮往來及喉乾之候,亦有所減乎?口淡之候,漸臻差復,而眼部患候,亦何如?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。膈間不淸利,腹部飽滿,脚部頗甚之候一樣,困惱·熏熱未已,微浮之氣往來,喉乾比夜減歇,口淡之候,姑無差減之勢,而眼患無減,寢睡不寧矣。勿爲入診。
義禁府啓曰,以刑曹啓目,弑夫罪人尙今,移本府處置事,允下矣。係是綱常,依法例三省推鞫,何如?傳曰,允。
刑曹參議任舜元牌不進,罷職傳旨,傳曰,只推勿罷。
政院啓曰,綱常罪人尙今,三省推鞫事,命下矣。兩司城上所牌招,言送之意,敢啓。傳曰,知道。又啓曰,綱常罪人尙今,三省推鞫事,命下矣。委官,何大臣進去乎?傳曰,右相進去。又啓曰,知義禁兪命雄·李晩成,同義禁黃一夏牌不進推考傳旨,今方捧入,而省鞫命下之後,不卽開坐,事甚未安,更爲牌招,何如?傳曰,允。
輔德宋成明牌不進,依承傳罷職。
慶尙監司書目,河陽縣監洪禹岳,今月初四日身死事。
政院啓曰,刑曹參議任舜元,旣有只推之命,更爲牌招察任,何如?傳曰,允。
京畿監司書目,楊州呈,以左副承旨洪好人辭職上疏上送事。啓。遞差。
禁府,三省推鞫問事郞廳二,金取魯·趙彦臣。啓。
吏曹判書宋相琦辭職上疏。入啓。答曰,省疏具悉。改錄,旣出特敎,則意欲之云,殆不成說,殊可駭然,何必爲嫌?卿其安心勿辭,速出行公。
吏曹參議李澤辭職上疏,入啓。答曰,省爾疏辭,詳知委折矣。政曹少無所失,沮遏放倒之斥,殊甚謬戾。何必爲嫌?爾其勿辭,從速察職。
傳曰,吏曹判書·參議,疏批已下,更爲牌招開政。
政院啓曰,禁府郞廳以委官意來言,三省推鞫事,命下,而禁府堂上三員,今日再牌不進云。省鞫尙不得開坐,自政院,更爲稟旨牌招云。省鞫遷就,極爲未安,所當更請牌招,而不但一日三牌,有傷事體,知義禁兪命雄,以情勢難安,陳疏到院,李晩成親病極重,不忍一刻違離云,同義禁黃一夏,重得風病,末由起動云,何以爲之?敢稟。傳曰,知義禁李晩成,同義禁黃一夏,竝改差,今日政,差出其代,卽爲牌招。
判尹兪命雄上疏。大槪,情病俱苦,勢難仍居職次,連將辭疏,鎭日控籲,而見阻喉司,無路上聞,縮伏私次,一味惶隕,玆因獄囚疏決,嚴召洊降,揆以分義,固當竭蹶趨承之不暇,而臣之卽今病狀,實無自力行公之望。玆不免坐犯違慢之科,臣罪萬死。伏乞天地父母,俯諒臣危懇,亟遞臣本兼諸任,俾得調治,以尋生路,仍治臣慢命之罪,以嚴邦憲事。入啓。
謝恩,刑曹參議任舜元。
大殿·中殿·世子宮·嬪宮,藥房·政院·玉堂夕問安。答曰,知道。
掌令趙聖復上疏。大槪,臣叨拜憲職,爲日已多,而情病俱苦,尋單縮伏矣。卽因省鞫,召牌遽降,不敢坐違,謹此趨詣闕外,而反復揣量,終難冒進。輒敢拜章仰籲,乞蒙恩遞,兼附所懷,以冀裁察事。入啓。
吏曹參議李澤,司諫權熀牌不進,罷職傳旨,傳曰,只推勿罷。
答判尹兪命雄疏曰,省疏具悉。當初議讞,本無不審,雖有嫌礙,自可推移。卿其勿辭,速出行公。
備邊司啓曰,慶尙監司權,黃海監司李喬岳,除拜已久。連呈辭疏,尙不出肅,一番辭職,在常時則可矣,而當此聖候靜攝,不緊疏章不得出入之時,必欲一徹而始出,事體似爲未安。且聞慶尙前監司洪禹寧,身病方在危劇,交代不容遲緩。兩道監司,竝卽牌招肅拜,何如?傳曰,允。
政院啓曰,今此省鞫,兩司當爲進參,而諫院,大司諫金楺,以前黃海監司,姑未遞來,獻納趙榮福,正言趙尙絅,奉命在外,正言鄭宅河,未署經,司諫權熀,旣有只推之命,所當更爲牌招,而身病,症涉可疑云,勢難請牌。諫院無一行公之員,省鞫開坐,一日爲急,合有變通之道,何以爲之?敢稟。傳曰,司諫權熀,改差。
答掌令趙聖復疏曰,省疏具悉。飢饉之餘,癘疫又熾,言念民事,極可悶慮,而爾疏所陳得宜,竝與他條件,令廟堂議處。洪啓一,令刑曹稟處,而請設京畿初試及收還備忘,泰文疏捧入之說,俱未見其得當,而庭謁聖初試,亦不可創行矣。爾其勿辭,從速察職。已上朝報
備邊司啓曰,荒唐船云云,令廟堂,各別稟處事,命下矣。近年以來,荒唐船之出沒,愈往愈甚,而前所去來者,不過二三隻,若見追捕之狀,則卽走矣。近觀結船往來之數,歲加月增,三十二隻之各持挾船,一時出來,此實曾所未有之事,而沿邊邑鎭,雖示追捕之形,彼人全無驚懼之意,乃反逗留,不卽退去,雖曰漁採,情形殊常。廟堂方以此爲慮,欲請別樣申飭,而未得其策。今聖上,深軫海防之憂,特降稟處之命矣。前日道臣,以追捕與逐出之利害,論列啓聞,故着令沿海各鎭,謹其瞭望,詳審事勢,可以逐出外洋者,從便逐出,不可不捕捉者,用力捕捉,不解其防禁,無誤於事機之意,纔已覆奏矣。今若視以漁採,恬若尋常,又以疲於追捕,弛其防禁,則竊恐其勢漸益放恣,不但至於三十餘隻而已。帆風飄忽,事情莫測,自我防備之道,誠有不可忽者,纔見本道馳啓,碇留二十五隻,雖曰散去,其所去來,本自無常,爲先依聖敎,嚴飭沿邊各邑鎭,多定將卒,瞭望追趕等事,惕念擧行,而其可以追捕者,則各別用力捕捉,輒皆由陸押送,則似不無懲戢之道。在我,雖亦有些少弊端,有不可顧者,以此意,別爲分付于道臣,而所用將卒及其他形勢,通議于防禦使,區劃啓聞後,別作節目,另加嚴飭于沿邊邑鎭。至於禮部移咨,前後非止一再,終無申飭之效,每每爲之,徒涉煩弊,而此後,或有追捕之事,則別定譯官押送,而咨文中,添入此意,申請嚴禁,何如?答曰,依爲之。備局謄錄
有政。吏批,判書宋相琦進。
以李箕翊爲承旨,李弘述爲刑曹參判,權爲戶曹參判,權尙游爲知義禁,李健命爲同義禁,李禎翊爲輔德,李晩成爲典牲提調,權星樞爲南陽府使,李瀗爲豐德府使,柳萬增爲咸安郡守,金鎭望爲龍潭縣令,許源爲德山縣監,鄭致相爲河陽縣監,金泳爲工曹佐郞,鄭錫三爲典籍,金光運單付典籍,李最英單付典籍,黃夏民爲掌樂主簿,李師德單付學錄。以上吏批政事
上在昌德宮。停常參·經筵。
夜一更,流星出天罡星上,入東方天際,狀如拳,尾長二三尺許,色赤。
下直,朔寧郡守李臣龍,任實縣監李漢佐。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?膈間不淸利,腹部飽滿,脚痺頗甚之候,其已減歇,而困惱·熏熱·微浮往來及喉乾之候,亦有所減乎?口淡之候,漸臻差復,而眼部患候,亦何如?今日臣等,與諸醫入診,詳察症候宜當,不勝終宵憂煎。敢此問安,竝爲仰稟。答曰,知道。膈間不淸利,腹部飽滿,脚痺頗甚之候一樣,而熏熱未已,困惱及微浮之氣往來,喉乾比夜減歇,口淡之候,一向差勝,眼患無減,寢睡不寧矣。勿爲入診。
持平宋必恒三度呈辭。入啓。遞差。
同副承旨李箕翊上疏。大槪,臣於騎省直廬,忽叨新命,天牌踵臨,宜卽祗肅,而念臣向來所遭,實非尋常。顧此所叨之職,卽臣僨敗之地,不可以時月之稍久,而抗顔冒出,玆敢陳疏徑退。乞蒙鐫遞臣職,以安私分事。入啓。答曰,省疏具悉。臺言本來過當,不宜一向引嫌,爾其勿辭,從速察職。
政院啓曰,知義禁兪命雄,昨已承批,而今日,亦不行公,卽爲牌招察任,何如?傳曰,允。
賓廳,卜相封入,傳曰,加卜。
謝恩,知義禁權尙游·李健命,刑曹參判李弘述,慶尙監司權,黃海監司李喬岳,司諫趙鳴鳳,左議政李頤命,兼春秋李震葉。
禁府,三省推鞫問事郞廳金取魯遷轉,代韓以原。啓。
大殿·中殿·世子宮·嬪宮,藥房·政院·玉堂夕問安。答曰,知道。
刑曹判書閔鎭遠上疏。大槪,攻斥之言,前後迭起,情迹窮蹙,決難仍據於職次。乞遞臣職,仍勘臣罪,以謝人言事。入啓。答曰,省疏具悉。本曹之以參酌遠配,爲請得宜,則意外侵斥,不必爲嫌。卿其勿辭,安心行公。
禁府,三省罪人尙今,當日堂古介行刑。啓。
謝恩,同副承旨李箕翊。
政院啓曰,新拜右議政權尙夏,時在忠淸道淸風地,上來事,依例遣史官傳諭,上來時給馬事,兩道監司處,亦爲下諭,何如?傳曰,依啓。
京畿監司書目,長湍呈,以修撰趙觀彬辭職上疏上送事。啓。答曰,省疏具悉。疏中復引前嫌,殊涉支離,揆以事體,亦甚未安。爾其勿辭,作速上來察職。已上朝報
備邊司啓曰,訓鍊都監草記,砲保價布,前後災減,遺儲匱乏,軍兵夏等衣資,過時不給,許多災減之代,雖難一時充給,若得四百同,僅可支用,以某衙門所在,推移劃給,令廟堂稟處事,允下矣。長征之卒,其數半萬,放糧給布,國力已匱,一遇凶荒,例多代給。戶·兵曹,日漸蕩敗,亦由於此,實爲難救之極弊,而目前不給夏衣,軍兵必多怨,其勢不可不搜括各衙門遺儲,以救其急,砲保布停捧待秋者,可爲二百同云,此則令御營·禁衛兩軍門,分半許貸,秋捧後,都監卽爲還償二百同,則戶·兵曹行用布木已盡,今方毁封不動,而其中麻布多而木綿少云,兩曹分半,以麻布代給宜當。以此分付各衙門,何如?答曰,允。備局謄錄
有政。吏批,判書宋相琦進。
以安重弼爲兵曹參知,李萬稷爲原州牧使,裵泰期爲朔州府使,申璲爲瑞山郡守,李世玧爲甑山縣令,崔尙震爲龍宮縣監,黃夏弼爲靈山縣監,趙鳴鳳爲司諫,沈埈爲連原察訪,金相尹爲持平,朴志喜爲參禮察訪,金履萬單付奉常直長,金益謙單付校書博士,李震葉單付兼春秋。
傳曰,驪川正增,都正除授。
以權尙夏爲右議政,金取魯爲文學,李文標爲刑曹佐郞,李秉淵爲戶曹佐郞,姜纘爲禁府都事,李太元爲典籍,李頤命爲世子傅,權尙夏單付承文都提調,鄭重岱單付奉常參奉。以上吏批政事
上在昌德宮。停常參·經筵。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?膈間不淸利,腹部飽滿,脚痺頗甚之候,其已減歇,而困惱·熏熱,微浮往來及喉乾之候,亦有所減乎?口淡之候,漸益差復,而眼部患候,亦何如?今日臣等,與諸醫入診,詳察症候宜當,不勝終宵憂煎。敢此問安,竝爲仰稟。答曰,知道。膈間不淸利,腹部飽滿頗甚之候,一樣,而脚痺之候未已,困惱·熏熱,微浮之氣往來,喉乾比夜減歇,口淡之候,一向差勝,而眼患無減,寢睡不得安穩矣。勿爲入診。
掌令趙聖復啓曰,臣昨者,冒上一疏,略陳情病難强之狀,兼貢蕘說,粗效無隱之忱,及承聖批,辭旨溫諄,曰可曰否,酬答如響,臣誠惶隕感激,不知所出。臣疏中所陳數三事,未蒙允可,反下誨責之敎,或以爲未見其得當,或以爲不可創行,臣於是,竊不勝悚恧,繼之以訝惑也。夫京畿初試之合屬於漢城者,非古也。自昔別設試取,一如諸道之例,禮典所載,斑斑可考,中間變通合試,雖未知緣何事故,而今若欲矯科場紛沓之弊,使京鄕擧儒,各赴其所,則此亦還復舊制,臣實未知其不可也。庭謁聖取試之議,厥惟久矣。擧國搢紳章甫,同然一辭,非臣一人之言也。蓋此二科,舊無全榜賜第之規,只許直赴,如節製之例,故未曾有初試,今則一倂賜第,時或廣抄,卽此規模,與前大異,而八路咸集,紛閙最甚,倉卒考試,亦難精揀,則豈可以難於創行,而不思變通耶?向日備忘,固知出於鎭鬧之聖意,而無論其言之是非,設禁預塞,竝與卿宰章奏,而直令喉司,不稟退却,恐非大聖人平心應物之道。泰文等之疏,雖以政院之啓觀之,其張皇臚列,醜辱先正,良可駭惋,而只以原疏之未徹,懲礪之典,旣擧旋寢,終不如一賜睿覽,明降處分之爲宜,故臣果歷陳於疏中,而只緣辭不達意,致勤聖敎,臣何敢自以爲是,而仍冒於臺端乎?臣昨朝承牌肅恩之後,以此自列,而喉司謂迫省鞫,退却不捧,事且窘急,不復固爭,仍詣鞫坐矣。鞫事纔訖,日勢已暮,恐妨靜攝,今始來避,所失尤大。請命遞斥臣職。答曰,勿辭,退待物論。
領議政金昌集箚子。大槪,首輔之任,決難承當,冀蒙鐫免,以幸公私事。入啓。答曰,省箚具悉卿懇。此時元輔,微卿其誰?倚毗冞篤,予意非偶,卿其毋執撝謙,速出視事,勉副至望。仍傳曰,遣史官傳諭。
傳曰,昨觀賑廳草記,四郊染病出幕者,近千云,極爲可慮。都下之民,尤爲矜恤,着令醫司別定醫官,以相當藥物,各別救療,畢竟多數救活,其令本衙門,啓稟論賞。
工曹判書趙泰采上疏。大槪,敢陳憫迫之懇,冀遞金吾之任,兼附所懷,以備裁察事。入啓。答曰,省疏具悉。卿之乞遞兼帶,蓋欲其及時下往,則固宜體諒,判金吾之任,今姑勉副,安心往來。林象極等三人及洪啓一,負犯甚重,不當容易宥釋而。卿疏所陳,大意亦好,竝令該曹放送焉。
大殿·中殿·世子宮·嬪宮,藥房·政院·玉堂夕問安。答曰,知道。
文學金取魯上疏。大槪,臣在騎省時,爲省病母,纔受由暇,方欲發程之際,忽叨春坊新命,而臣之情理,實無淹留之勢,不得不更事煩瀆,乞蒙恩暇,俾得往省事。入啓。答曰,省疏具悉。爾其依疏辭往省焉。已上朝報
上在昌德宮。停常參·經筵。
下直,淸州牧使金浣。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?膈間不淸利,腹部飽滿頗甚之候,其已減歇,而困惱·熏熱,微浮往來及喉乾·脚痺之候,亦有所減乎?口淡之候,漸益差復,而眼部患候,亦何如?今日臣等,與諸醫入診,詳察症候宜當,不勝終宵憂煎。敢此問安,竝爲仰稟。答曰,知道。腹部飽滿頗甚之候,一樣,而膈間不淸利,脚痺之候未已,困惱·熏熱,微浮之氣往來,喉乾比夜減歇,口淡之候,一向差勝,而眼患無減,寢睡不寧矣。勿爲入診。
左副承旨鄭必東,司書兪拓基三度呈辭。入啓。遞差。
政院啓曰,刑曹判書閔鎭遠,陳疏承批之後,連呈辭單,不爲行公,京外獄囚議處,日漸遷就,事甚未安。卽爲牌招察任,何如?傳曰,允。
假注書徐宗厦出使,代以金翰運爲之。
吏曹啓曰,承旨有闕,政事,取稟。傳曰,當日爲之。
傳曰,大臣·備局有司堂上,再明日來會賓廳。
副應敎尹鳳朝辭職上疏。入啓。答曰,省疏具悉。日昨銓臣疏批,已悉予意矣。於爾有何所嫌?疏末事,長官今已差出,無故行公,付標啓下爲宜也。爾其勿辭,從速察職。
院前啓,請還收權卨發配之命,仍令王府嚴鞫得情,快正王法事。請還寢罪人河減死定配之命,更加嚴刑得情,依律處斷事。措辭見上新啓,引嫌而退。聖批之下,初無可嫌,以此引避,無已太過?請掌令趙聖復出仕。答曰,不允。處置事,依啓。
大殿·中殿·世子宮·嬪宮,藥房·政院·玉堂夕問安。答曰,知道。
忠淸監司書目,瑞山郡守韓以重,今月初十日身死,韓山郡守鄭是先,今月十一日身死事。已上朝報
禮曹啓曰,今此文元公金長生文廟陞配,旣已卜日,似當一時擧行於中外,而其勢自有未遑者,非但八道地方遠近不同,所入凡具,倉卒難辦,必須先定太學規模而後,知委擧行,已有前例。外方鄕校,則今秋釋采,告由奉安,而位版所造栗木,亦依前例,開城府·江華府,則自辦,八道,則令各其監營,先期精造,分送列邑,使之一時奉安之意,知委,何如?傳曰,允。禮曹謄錄
備邊司啓曰,韓山郡守鄭是先,在任身死云。曾經從二品實職,依例擔軍題給之意,分付所經各道,何如?答曰,允。
又啓曰,卽接黃海監司金楺狀啓,則齎咨官高時冕下去,漂漢等問情姓名,更爲査准,則其中一人,忽然自首曰,小的,卽孫兆俤之子孫五也。當初開船時,小的之父,猝感風寒,落後治病,小的替父而來。問情時,不以實告者,其姓名,旣登於標文,而以小的之名告之,則恐與標文有違,一依標文所付姓名告之云云。咨文旣已下送之後,漂漢等姓名,有此相左之事,其人等,雖以標文所付孫兆俤,報于鳳城,少無所妨爲言,難保其必無報頉之弊,以辭意,改撰咨文,急急下送于齎咨官所到處,前咨文,則還爲上送宜當,卽令槐院,擧行,何如?答曰,允。已上備局謄錄
有政。吏批,判書宋相琦進。
以李敏英爲承旨,金台壽爲司書,金潤海爲兵曹佐郞,金始煥爲伊川府使,崔重鼎爲韓山郡守,黃龜河爲兼文學,李文標單付兼春秋。
以判義禁望單子,傳曰,吏曹判書宋相琦除授。吏房承旨,以司謁,口傳啓曰,吏曹判書宋相琦,判義禁除授後,下批單子,所當封入,而宋相琦,卽爲出去,無他堂上參政之員。下批單子,何以爲之?敢稟。傳曰,下批。吏批政事
上在昌德宮。停常參·經筵。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?膈間不淸利,腹部飽滿頗甚之候,其已減歇,而困惱·熏熱·微浮往來之氣及喉乾·脚痺之候,亦有所減乎?口淡之候,漸益差復,而眼部患候,亦何如?今日臣等,與諸醫入診,詳察症候宜當,不勝終宵憂煎。敢此問安,竝爲仰稟。答曰,知道。腹部飽滿頗甚之候,一樣,而膈間不淸利,脚痺之候未已,困惱·熏熱·微浮之氣往來,喉乾比夜減歇,口淡之候,一向差勝,而眼患無減,寢睡不得安穩矣。自得病以來,雖當盛暑,點汗不出,沐浴後,連有汗氣,肌膚頗潤,此則不無其效矣。勿爲入診。
黃海監司李喬岳上疏。大槪,乞於未辭陛之前,往省父母墳山,以伸至情事。入啓。答曰,省疏具悉。卿其依疏辭往來焉。
左承旨李敏英上疏。大槪,半年淹病,一向沈痼,委身牀席,去死不遠,萬無供職之勢。乞蒙恩遞,以幸公私事。入啓。遞差。
府前啓,請還收吳命尹極邊定配今姑還寢之命,亟令仍前發配事。請還寢李獻英·獻章等覆試之命,竝爲拔去榜中事。請及第具命奎遠地定配事。措辭竝見上新啓,喉舌之任,專掌出納,朝紳辭章,苟非有情病之必難强者,則不宜容易許捧也。輔德李禎翊,頃在憲職時辭單捧入,在於詣臺行公之翌日,雖未知緣何委折,而其在事體,固已未安。日昨前司書兪拓基,除拜肅恩,纔過累日,身在禁直,引疾尋單,在喉院之道,尤宜據例牢却,以防年少圖便之習,而乃反曲循其意,汲汲捧入,使無故宮僚,數數遞改,在直呈告事,未有前聞。此路一開,後弊難防,前後捧單,事雖差殊,其爲損事例,則一也。不可無規警之道,請前後當該承旨,竝命從重推考,仍令喉司,更加申飭,以杜直中呈告之弊。答曰,不允。末端事,依啓。兪拓基,以年少新進,旣無疾病之爲言,除拜宮官,亦且屬耳。而肅命未久,旋尋辭單,心甚未安。初欲還給矣,至於在直呈告,曾所未聞。其在糾責之道,不可只推,捧入承宣兪拓基,從重推考。
大殿·中殿·世子宮·嬪宮,藥房·政院·玉堂夕問安。答曰,知道。
平安假都事書目,本道觀察使趙泰老,本月十二日卒逝事。
傳曰,今觀假都事李箕獻狀啓,監司趙泰老,意外卒逝,驚悼何言?擔軍題給,護送等事,分付三道。而新監司,令廟堂斯速薦望,不多日內,使之辭朝。
副應敎尹鳳朝,副校理黃龜河牌不進,罷職傳旨,傳曰,只推勿罷。
備忘記,副應敎尹鳳朝,昨承疏批,副校理黃龜河,以本館啓辭觀之,可知引嫌之太過,而或違牌不進,或日事撕捱,揆以事體,殊甚未安。竝從重推考。
副應敎尹鳳朝,副校理黃龜河再牌不進,罷職傳旨,傳曰,禁推。
吏曹啓曰,承旨及平安監司有闕,政事,取稟。傳曰,再明日爲之。已上朝報
上在昌德宮。停常參·經筵。
下直,江西縣令朴師益。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?腹部飽滿頗甚之候,其已減歇,而膈間不淸利,熏熱·困惱·微浮往來及喉乾·脚痺之候,亦有所減乎?口淡之候,日臻差復,而眼部患候,亦何如?今日臣等,與諸醫入診,詳察症候宜當,不勝終宵憂煎。敢此問安,竝爲仰稟。答曰,知道。腹部飽滿頗甚之候,一樣,而膈間不淸利,脚痺之候未已,困惱·熏熱·微浮之氣往來,喉乾比夜減歇,口淡之候,一向差勝,而眼患無減,寢睡不得安穩矣。勿爲入診。
政院啓曰,今日大臣·備局有司堂上,來會賓廳時,兩司當爲來待,而或在外,或呈辭·未肅拜,無行公之員,除在外未署經外,呈告未肅拜人員,竝卽牌招,以爲推移進參之地,何如?傳曰,允。
又啓曰,大臣·備局有司堂上,來會賓廳云矣,敢啓。傳曰,引見。
左副承旨丁道復上疏。大槪,臣之老母,自去夜,猝得暑癨,胸膈痞塞,上吐下泄,呼吸喘促,方在奄奄之中,家人急報,臣聞來驚懼,五情飛越,不暇他顧,蒼黃徑出,臣罪萬萬。伏乞聖慈,俯賜矜察,亟遞臣職,仍治臣擅離之罪事。入啓。答曰,省疏具悉。爾其勿辭,救護母病。
今日引見時,右副承旨李聖肇牌招察任事,榻前下敎。
吏曹判書宋相琦上疏。大槪,千萬夢寐之外,忽叨金吾寵擢之命,驚惶震越,罔知所措。顧此格外異恩,決非如臣所可僥躐。玆敢冒死瀝血,悉暴危迫之懇,乞賜矜察,將臣新授判金吾之任,竝其資級,亟令收還,以重名器,以安微分事。入啓。
大殿·中殿·世子宮·嬪宮,藥房·政院·玉堂夕問安。答曰,知道。
右副承旨李聖肇上疏。大槪,臣於憲府請推當該承旨之啓,有不可獨爲晏然者,賤疾且苦,無望供職,悉暴危悃,陳疏呈院,未及登徹,召牌遽降,嚴畏分義,不得不趨詣禁扃之外,而顧此情病,決無冒進之勢,封章徑退,臣罪尤大。懇乞遞臣之職,治臣之罪,以肅朝綱,以謝臺言事。入啓。答曰,省疏具悉。爾其勿辭,從速察職。
答吏曹判書宋相琦疏曰,省疏具悉。今玆超擢,意非偶然,卿其安心勿辭,從速行公。
大臣及備局有司堂上引見時,掌令趙聖復所啓,臣昨以兩臣辭單捧入承宣請推事,論啓矣。伏承聖批,快賜允可,而至於兪拓基事,辭旨嚴截,諭之以不可,只推承宣問備之命,竝及於拓基,臣於是,竊不勝瞿然慙恧之至。拓基,以年少新進,未聞有身病,肅命數日,在直尋單,圖便之習,誠甚未安,其在規警之道,固宜竝論,而臣意以爲,拓基雖有所呈告,喉司若不捧入,則終無以遂其求解之計,故只論承宣,果不竝論,而措語之間,略及非斥之意矣。緣臣疎率,致勤聖敎,臣之當論不論之失,實無自解也。臣昨於承批之後,旋卽自列,則喉司以爲,日勢已暮,明日登對時引避爲宜,無意捧入,再三往復,終至退却,此無非臣疲劣見輕之致。且卽者筵中大臣,以洪啓一放釋事,縷縷陳達,而至以三司之不爲爭執,大加非斥,臣於是,益不勝慙悚也。啓一罪犯至重,不可容貸,非但啓一爲然,林象極等三人,厥罪俱重,而第啓一,纔遭承重祖母喪,情有所可矜,故臣以許令歸葬之意,略附疏末,繼以因金吾堂上之疏,請有象極·啓一等四人一倂宥釋之命,此誠大拂於群情,職在言地者,宜有還收之論,而臣於啓一,已有歸葬之請,有不可復爲參涉於玆事,故昨於詣臺之際,未能發啓矣。譏斥之言,至發於三事之地,臣之不職之失,於此益著矣。以此以彼,何敢一刻仍冒於臺次乎?請命遞斥臣職。上曰,勿辭,退待物論。
司諫趙鳴鳳所啓,林象極等四人,罪名甚重,有不可容貸,而頃因重臣疏批,有一倂放釋之命,其在言責之任者,固當力請反汗,臣適在呈病中,未卽發啓矣。卽者大臣,以洪啓一事,縷縷陳達,以三司不爲爭執,大加非斥,臣當論不論之失,著矣。何可一刻仍冒於臺地乎?請命遞斥臣職。上曰,勿辭,退待物論。
引見時,兵曹判書李健命知義禁改差事,榻前下敎。
引見時,領議政金昌集所啓,今秋科擧稠疊,設令今年年事登稔,設場之弊,極其不貲,大比之科,似難變通,而至於重試對擧別試,則在前如此之時,多有以庭試設行之事,卽今諸議,皆以爲設行庭試合宜云矣。上曰,以庭試設行,可也。又所啓,西北別科,昨年因年凶,旣已退行,湖西科擧,親臨時不得設行,遣試官試取事,旣已定奪,三處之科,勢將待秋竝行矣。上曰,頃聞回還冬至使臣所達之言,關西之人,希望設科,猶恐今秋又不得設行云矣。昌集曰,非但關西爲然,北關之人,亦以昨年之停止,甚爲落莫云。西北及湖西之科,皆將待秋擧行,兩界,則試官,宜趁七月下去矣。左議政李頤命曰,三處科擧,必於監試·東堂之間設行,然後可無相値之弊矣。上曰,依爲之。左議政李頤命所啓,溫陽科擧,若設行於親臨時,則可無雜亂之弊,而今免待秋退行,則試所,不必定於溫陽。且溫陽客舍甚狹,故曾於乙巳年設科時,至於露場而爲之矣。況近來士習不古,武擧子尤爲無識,場屋雜亂之弊,必倍於前,則不可不設場於客舍廣豁處,試所,別定於公·淸等州居中都會之所,似宜矣。上曰,試所,定於公州,可也。頤命曰,試官,則當依兩界例,以重臣差遣矣。上曰,依爲之。領議政金昌集所啓,故及第姜碩期,卽仁祖朝名相,而先正臣金長生之高弟也。飭躬以禮,事君以忠,淸名雅望,寔爲先朝之所倚毗,一世之所矜式,而不幸身死之後,其家禍作,追削之論,至及泉壤。當初臺啓之批,聖祖,以姜碩期,終始淸謹,予甚嘉之,以其妻孥之罪,不忍加於已死之後爲敎。累啓之後,始乃允從,有以仰見聖朝知臣之深,而亦以身後追罪,爲可冤矣。昔漢霍光,雖霍顯罪死,而猶得免追罪於身後,則今碩期,忠謹素著,而其家之禍,在於身沒四年之後。一時物情,皆以臺啓,爲法外,至今士林之愍痛,朝紳之嗟惜,久而愈切矣。當此聖明在宥,群枉畢伸之日,獨未蒙照釋之恩,則豈不爲覆盆之至冤乎?故相臣呂聖齊,以碩期之孫女壻,離異其妻矣,頃因重臣之言,特命復合,碩期之復官,似是次第事。今聖上,追念聖祖不忍加罪之德音,博詢諸大臣,亟施追復之典,則豈不爲聖德之光乎?上曰,左相之意,何如?左議政李頤命曰,碩期生時,以淸謹,見知於聖祖。且其家禍,出於碩期身沒四年之後,故其時臺啓,未嘗以碩期之必知其事爲言。且姜庶人事,聖祖絶痛,而割恩碩期,苟有可望。寧復特恕,而乃有不可以不知之事追罪之敎耶?臺啓爭執,終至於追奪,公議至今冤傷矣。碩期之孫女,故相臣呂聖齊之妻。頃因重臣陳達,特命復合其離異,則碩期之伸,自是次第事矣。上曰,領相所達爲是,特爲復官爵,可也。左議政李頤命所啓,頃日掌令趙聖復陳疏,請設庭·謁聖初試,自上不爲允許,而第此議,其來久矣。近來科場雜亂之弊,愈往愈甚,雖以壬辰庭試見之,擧子甚多,仁政殿內庭,猶爲狹窄難容。初限以進善門,又以敦化門爲限,此蓋由於隨從寫手多數率入之致,初試設行,似爲便當矣。祖宗朝,則庭·謁聖,無初試,故未有全榜賜第之規。臣之外曾祖臣黃愼,三次入格,始得賜第云矣。近世以來,始有擧一榜賜第之事,甚非重科選之意也。武科則庭·謁聖,皆有初試,雖未知創自何時,而亦必以人數之多,有此變通,文武科,不宜異同矣。小臣待罪儀曹時,與其時大臣崔錫鼎·徐宗泰相議,欲爲稟定,而未及爲之,常以爲限矣。卽今朝紳間,主初試之議者擧多,以創行爲難者,間或有之矣。今若設行初試,當日出榜,如白日場之例,而分三所,合取一千人,則成篇以上,可以盡取,設場之弊,亦不至大段,而殿庭,必無雜亂之弊矣。前日聖上,以庭·謁聖,若設初試,外方擧子,必將落莫爲敎,體下之意,至矣。謁聖,則及親臨試士之科,事體自別,雖不可創行初試,庭試,則不可不設行初試,以矯科場雜亂之弊矣。上曰,備局堂上之意,何如?左參贊閔鎭厚曰,謁聖之不可爲初試,聖上,曾以環橋門故事爲敎,臣常欽歎矣。上曰,以環橋門而觀者,億萬計見之,可知自古觀光者盛矣。鎭厚曰,謁聖時,以擧子數多之故,設科於春塘臺矣。庭試,亦依謁聖例,就春塘臺設科,則恐爲得宜,或以爲庭試試官之數,不及於謁聖,難於一日內畢考云,而加出試官,亦何妨乎?如是變通,似勝於初試之創行矣。領議政金昌集曰,擧子之多,近來益甚者,專由隨從寫手亂入之致,若能痛祛此弊,則雖仁政殿內庭,豈有難容之患乎?隨從寫手禁斷之道,莫如先行初試,此所以有庭試初試之議也。武科旣有初試,則文科初試,亦無不可設之道,而如以創行爲難,則臣意以爲,庭試,設場於春塘臺,最爲便好。若以課次出榜之際,或致經夜於後苑爲未安,則明政殿,與春塘臺,相距不遠,收聚試券,來詣于明政殿,課次出榜,則似好矣。頤命曰,易云,觀國之光,利用賓于王,近日隨從雜類,豈可以觀光用賓待之乎?終不能禁斷此弊,使無賴雜人,塡滿禁庭,豈不寒心乎?春塘臺,均是闕內,亦不宜雜人之混入。臣意則以爲,欲祛隨從之弊,終不如初試之設行矣。兵曹判書李健命曰,庭試初試之議,其來久矣。雖以壬辰科見之,擧子彌滿於敦化門內,試官之坐處絶遠,安能一一糾檢乎?且庭試,乃殿庭所設之科,則春塘臺,雖云闕內,移易處所,有壞庭試本義。且移御時,則不得不移設於空闕,事甚苟簡矣。武科有初試,故會試極爲簡便,則文科初試之一體設行,有何不可?若依大臣所達,分三所,限一千試取,則成篇之類,可無見落之患,而會試之考課,愈精矣。頤命曰,下詢于三司,何如?上曰,唯。司諫趙鳴鳳曰,不但臺疏如此,外議亦然。擧子日多,殿庭甚窄,風雨場中,致有雜亂之弊,謁聖初試,雖難創行,庭試初試,則設行,似爲便當矣。掌令趙聖復曰,庭·謁聖初試之議,不但臣之淺見如此,擧國搢紳章甫,同然一辭,故臣果附陳於疏末矣。聖批,以不可創行爲敎,故又於避辭中,悉陳淺見,而今大臣,以謁聖,則不可創行初試,而庭試,則不可不變通之意陳達,蓋庭·謁聖之不設初試者,實由於舊無全榜賜第之規故也。古今異宜,而科場紛沓之弊至此,不可以無舊制而不爲之變通也。謁聖,乃親臨試士之科,大臣所達不可創行初試者,亦似得宜,而庭試,則初試之設行,斷不可已矣。應敎魚有龜曰,凡事有弊,則必有變通之道,庭試初試之議,蓋出於欲禁雜亂之意,而第文科之試取,異於武科之一遵規矩,半日設場,忙急考試,則精選甚難,實才易爲見漏。別試之改以庭試者,本爲省弊,而分三所,累日課次,則試所浮費,亦無異於別試,若於春塘臺地廣處,設場試士,而收券後,課次於殿內,則不至大段變通,而最爲簡便矣。同副承旨李箕翊曰,庭試試初事,大臣·諸宰·三司,皆已陳達矣。若設初試,則可除雜亂之弊,而初試所取,以千爲限,千人混入之際,亦安知全無冒入之弊乎?初試之設行,蓋所以欲嚴科場,而或有冒入之弊,則科場之不嚴,反有甚焉。且初試入格擧子,皆自書試券,則科後,必不無囂囂之談,當此人心浮薄之日,此二款,亦不可不深慮。臣意以爲,欲除紛踏之弊,而或恐復生他弊矣。聖復曰,移設春塘臺之說,固似苟簡,而承旨,又以必有冒入之弊爲言,臣則以爲近來士習,雖不如古,苟有知識者,朝家旣設初試之後,何敢冒赴?設或有之,亦當科罪,此非今日之所可逆慮也。無初試之故,京華擧子,多率隨從寫手,或至四五人,科場之紛沓,職由於此,不設初試,無以矯其弊。鄕儒,則皆自製自寫,故切願初試之設行矣。鎭厚曰,初試多有弊端,而臣煩不敢陳達矣。臺臣,旣以鄕儒之弊爲言,臣請繼進焉。在前庭試時,鄕儒必趁期入京,過科後卽還,若行初試,則入格者留滯,必至旬望,爲此而分設初試於外方,則其弊尤多,此亦不可不深慮也。聖復曰,此科之無初試,鄕儒最以爲悶,若設初試,則入格者,雖有旬望留京之弊,猶不如不行初試之爲切悶矣。上曰,留京,何至旬望之久乎?昌集曰,分三所試取,則必不至旬望之久矣。上曰,庭·謁聖,舊無初試之規,自前筵中,屢有此議,而每示持難之意,而日昨臺諫之批,亦以不可創行爲敎者,蓋以此也。大臣所達,又如此,謁聖,異於庭試,雖不可設行初試,而庭試,則變通無妨矣。在前,則仁政殿內庭,足以設場,而甲子年,始自進善門,至肅章門爲限。壬辰年,則又以敦化門爲限,此可見擧子之比前漸多,而終不可無變通之道矣。今若分三所爲之,則雖廣取額數,一日之內,可以畢考,初·會試之間,必不至旬望之久矣。庭試,初試設行,可也。昌集曰,初試額數,雖過千人,無妨矣。上曰,千人,不可謂不多,分三所,合取一千,可也。頤命曰,試官,各所定以幾人乎?上曰,各所試官,定以五人,可也。有龜曰,各所試官,雖定五人,而試券數多,若令合聚,則課次自至數日,分考,則當日內可以出榜,此一款,亦宜明白定奪矣。鎭厚曰,此則該曹節目啓下時,自當詳量稟定,而文武科初試,勢難竝行於同日矣。上曰,武科初試,先爲設行,文科初試日子,則與會試,稍近推擇,可也。昌集曰,初試節目,商議稟定,宜矣。上曰,依爲之。已上朝報
大臣·備局堂上引見入侍,領議政金昌集所啓,年前咸鏡監司李光佐,道內弊瘼,論列啓聞,故廟堂覆奏,而其中大省土貢一款,回啓措語,殊欠別白,登對時更稟,以示別樣寬恤之意下敎,而正賦及貢進緊需,自下不敢直請蠲減,如是措辭矣,致勤聖敎,不勝惶恐。其後登對,又未易,尙未得稟處矣。正賦及貢進物種,令該曹別單書入,以備睿裁蠲減之地,何如?上曰,依爲之。
兵曹判書李健命所啓,頃因廟堂覆啓,訓局衣資分給時,許貸禁衛營木一百同,朝令之下,宜卽擧行,而曾前亦有一百同所貸,只償三十同,而七十同,則尙未還償矣。旣貸之木,未及準捧,而又許貸,似涉重難。聞訓局銀貨,則有裕云,木綿有難還捧,則前貸七十同,以銀計送後,今貸一百同受去之意,分付,何如?上曰,如有銀貨,則計送後受去,可也。
領議政金昌集所啓,平安監司趙泰老,慈山新舊邑基看審後,馳啓矣。蓋聞新基,則地勢平曠,且與山城相近,而地師,只以不叶風水之法短之,舊基,本非可短之地,而適因城內移邑之擧,便歸等棄矣。本邑人情,皆以移建新基爲難云,還爲設邑於舊基,似爲便好矣。左議政李頤命曰,舊基,則頗遠於山城,而地勢平易云,所爭不過如此矣。昌集曰,又聞舊基,鄕校仍存,官舍亦有未及撤移者云,工役,亦似省減,以舊基復設之意,分付,何如?上曰,依爲之。
左議政李頤命所啓,去月藥房入診時,領相,以禁衛大將與兵判,分而爲二之意陳達,有令廟堂稟處之敎,成命之下,宜卽奉行,而如此之事,不可以文字詳悉。且博採外議而後,欲爲仰達,故未及議處矣。臣則已於庚寅年間,以分異之後,禁營可得支持之意陳稟,則意見,今無異同,而近與諸原任大臣相議,則多以不可不分異爲言,諸宰中,或以久行之事,何可猝然變通云者,亦有之矣。蓋庚寅年廟議及今日數三宰臣所持難者有三,其一,以爲禁軍合於步兵,有相制之益,今不可俠騎兵,獨行習操也。臣亦嘗數三代行禁營之操矣。禁軍,則旗鼓各異,別設一陣,與步兵不相干涉,步軍雖有警,亦不赴援,遮截時,以別號令,乍犯步陣而已,實無相制之益矣,步軍停番時,則禁軍,亦獨爲行操矣。其一,以爲禁軍,不屬禁營,則難於接濟,此爲難處也。禁營之設,本非爲接濟禁軍,合屬之時,雖推移米布,借用工匠,此一時權宜,非應行之事也。從前兵曹,禁軍草價木分給時,每以餘丁木·順贊木上下事。入啓。本無藉賴於他軍門之事,今自兵曹,拮据接濟,可矣,而不宜以此,仍屬禁營矣。其一,以爲今若分二之,兵曹判書手下,無一軍,事體,不當如是。兵判之職,本非將兵,平時,則宿衛禁中,有事,則運籌帷幄,京外諸兵,自在摠領之中,而從前無一卒一旗之見帶者,故曾在仁廟朝,延陽府院君李時白,出征鴻山土賊柳濯時,抄出訓局·御營將校軍卒而去云,出征之時,猶且如此,況平時乎?例兼各軍門提調,今若除出各軍門標卒若干,屬之兵曹判書,如軍務坐起,禁軍習陣及擧動時侍衛,用爲前排,亦無不可矣。精抄廳,則先王朝故相臣洪重普,以騎兵上番,只爲徭役,而其中,多壯實可惜者,請抄數哨,以補宿衛之卒。其後,或增或減,仍成禁衛軍,初未嘗爲接濟禁軍而設,又非爲兵曹判書手下無兵而已。且以近日擧動時言之,兵判,以侍衛,入於衛內,禁衛軍無大將,以中軍領之,常時擧動時,亦甚未安,況警急時,當爲無將之軍,是可謂制置得宜乎?不但今日數遞之弊而已。昌集曰,禁營未設之前,禁軍接濟,自是兵曹之事,禁營旣設之後,兵判,兼帶大將,故以禁營物力,推移接濟矣。今若分而爲二,則自兵曹,有難獨爲接濟,以此持難,而近聞兵曹一軍色物力蕩盡,取用於二軍色者亦多云。蓋禁軍接濟,專靠於禁營物力,故兵曹一軍色,則全不收拾,以致如此矣。頤命曰,閔鎭厚在兵曹時,爲慮接濟禁軍之無財,餘丁及他冒錄之類,抄聚作禁保,欲支一年經用矣。其後代之者,不復整理其事,至今未有成效云。備局,方有餘丁査覈之事,以其所覈出良丁,充補禁保不足之數,則兵曹接濟禁軍,不必藉賴於禁營矣。蓋大典,內禁衛百五十人,兼司僕五十人,後續錄,成化年間,加設羽林衛四十人,平時,則不過此數,接濟之道不難,又不成軍門,僅如近日扈衛廳矣。孝廟朝,加設爲一千,先王朝,更減爲七百,其數三倍於平時,故接濟之道漸廣,兵曹蕩敗之餘,尤以爲難矣。上曰,孝廟時,禁軍有左右別將,先朝所減三百矣。健命曰,一千加設,及減爲七百時,必有節目,而兵曹,無文籍之可考者矣。上曰,久遠之事,不爲分明矣。別出大將事,有司堂上所見,何如?左參贊閔鎭厚曰,禁保一萬名定額,非臣在本兵時事也。自備局,良役變通時,屬臣磨鍊節目,故臣慣知禁軍接濟之難,以禁保及禁軍袱直合一萬二千名定額矣。蓋頃年禁衛營革罷之議,非全罷禁衛營也。以禁衛軍,移屬訓局,凡事一如御營廳,而以訓局馬兵,更定額數,分屬於訓局·御營廳,其餘數,有闕勿補,則實合務精之道,而可除無限之弊,故臣等力陳而蒙允,旋卽反汗,臣常慨然。日者,亦以此陳達矣。臣在本兵時見之,則禁軍所用諸具,或有移置禁衛營者,故卽爲還送於兵曹,及良役變通之時,加定禁保等名額者,實有其意,而卽今禁保等,闕額過半云,此由於兵判數遞之致,可勝歎哉?今若按其名額,準數收拾,則分而二之,恐無所難矣。健命曰,臣旣待罪本職,此事當俟廟堂之裁處,而係是軍國重事,則何可不陳其意見乎?禁營所捧與所用,與御營廳無異,而物力不及於御營廳者,乃數遞之弊也。然凡係變通,必先十分消詳,後無弊端,可以久行,而禁旅,若歸兵曹,則一軍色,當爲責應,而卽今一軍色,尤甚蕩然。前日閔鎭厚建請,以匠人餘丁名色,皆屬禁保,竝與禁保舊案,通爲一萬名,以爲禁旅接濟之地,其意固好,而所謂餘丁匠人之布,例用於江都·永宗給代及諸上司皁隷之價矣。此等用度,別爲區處,然後可以專一於禁旅,而不變此規,則名雖屬於禁保,必將如前苟簡矣。且餘丁匠人,本無代丁之規,故移屬禁保之後,其時兵判朴權,査問於外方,上年秋,始爲齊到,而其間逃故,已至一千七百餘名矣。今若待年事稍登,申飭外方,盡充闕額,前日給代,與諸司酬應之資,移送他色,然後庶可接濟禁旅矣。今也不先措置,而先爲分二,則何以支堪耶?且騎步兵之外,禁保等名色,本無解由拘礙之事,故未捧與闕額,自至數多,解由拘礙一歎,宜與騎保,一體定式,可以着實矣。鎭厚曰,李健命所達,蓋是卽今難堪之弊,而不察其根本矣。餘丁及匠人,豈爲江華·永宗代布及皁隷朔布而設哉?所謂餘丁匠人,元非正軍,不過一時權屬於兵曹者,而旣捧其身布,故仍用於各項酬應矣。永宗所送,其數不多,江華,則以船頭浦築堰,將爲漸次減之,此外,亦有摠戎廳所給,而在所當罷者也。如皁隷朔布,自是二軍色所可上下者,而二軍色文書,甚爲雜亂,郞廳,亦不能致察,況堂上乎?苟能一一收捧,則經費不患不足,此則元不相關於禁衛營之分不分矣。健命曰,取考禁營設立時謄錄,則精抄,本自騎兵抄出,初爲二百,漸次增加,至一萬一千餘名矣。故相臣金□□設爲禁營時,六千餘名,仍屬禁營,五千餘名,還歸兵曹,此乃還騎兵之名色也。蓋二軍色,自失此六千餘名之後,所捧減縮,而此本兵曹所屬,而割屬禁營之接濟禁旅,不爲無據矣。頤命曰,若以騎兵之自精抄移禁營,謂可以自禁營接濟禁軍,則訓局別隊,亦移作禁衛軍,訓局馬兵,亦可自禁營接濟乎?此則不當如是矣。騎步兵額數,祖宗朝必有定制,而文書蕩然,無可考出,兵曹有字隊虛位充定云云。文書所謂字隊者,一字五十人云,未知自天字,至於何字也。文宗朝,世宗大王作五衛陳圖看之,則兵曹爲大陳,與騎兵錯排,然則騎步兵,卽五衛軍名矣。昌集曰,禁營,合於兵曹之後,禁軍接濟之事,禁營擔當,有若應行者然,故兵曹收拾之道,有所緩忽,未必不由於此矣。頤命曰,兵曹物力變通,可以接濟禁軍,則禁營,亦可以支持矣。變通節目,熟講磨鍊後,新大將差出似好,閔鎭厚與兵判,相議爲之,宜矣。健命曰,他事,則姑置勿論,上年禁軍所持長弓七百張造給,而兵曹只給角價,其餘物力,皆自禁營擔當。且甲衣修改之時,各邑匠人,當聚一處,而兵曹無容接之所,此等事,皆非倉卒間所可變通也。朝家必欲變通,則預爲區處,然後可以完備矣。上曰,兵判所達禁軍接濟之道,先爲磨鍊措置後變通之說,亦是矣。頤命曰,閔鎭厚詳知首末,使之主管此事,待其磨鍊,更爲稟處,何如?上曰,依爲之。鎭厚曰,此與備局良役變通有異,臣何敢主管乎?當與李健命,相議爲之矣。上曰,與本兵相議,稟于廟堂,可也。已上備局謄錄
李健命所啓,良役中,有忠壯衛名目,以戰亡子孫爲之,每年納布一疋,其曾孫以下,則充補軍役矣。頃年承旨尹行敎,以戰亡子孫,雖不錄用,軍役則可憐之意,陳達於筵中,勿定軍役事定式,近年此類定役者,每以辛卯定爲言,呼冤者多,而大凡蔭有代數,其子與孫,則爲忠壯衛,納一疋,而比他軍役有間,曾孫以下,則旣不入於忠壯衛,亦不定軍役,其蔭,反有勝於其子與孫,此事,實爲倒置,下詢大臣而處之,何如?上曰,此言,何如?領議政金昌集曰,當初不定代數,似有意義矣。頤命曰,戰亡子孫,雖不宜充定軍役,而蔭有代數,則忠壯衛,亦定以代數,似好矣。鎭厚曰,戰亡之人,朝家別爲褒奬,而其所以待之,則戰亡子孫,亦宜定其代數矣。曾前戰亡人,只限其孫,入屬入忠壯衛,故趙泰耉爲平安監司時,請追褒道內戰亡之人,而以子孫軍役,則不可擧論爲言,此亦尹行敎陳達之事然耶?今若使戰亡人之子孫,不限代數,而盡充軍役,則必多紛紜之弊矣。頤命曰,若近例子與孫之外,定他軍役,則待之太薄,依行敎之言,不限代數,則亦似太過,參酌定其代數,似好。或以四代爲限,其後則依他民充役,何如?昌集曰,戰亡子孫,有錄用之規,而不無其案,雖有置簿,而亦不分明,若如尹行敎所言,如此之類,使皆免役,則必多冒濫之弊,事涉重難。限其代數,似宜矣。頤命曰,以三代爲限,則戰亡之人,不入於四祖,以此爲式,似好矣。上曰,以三代爲言,何如?頤命曰,李健命所達之言,似好矣。上曰,然則以三代爲限,可也。蔭及三代,則戰亡人子與孫及曾孫,當爲忠壯衛。兵曹謄錄
上在昌德宮。停常參·經筵。
下直,綾州牧使趙泰興。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,昨於靜攝之中,引接移時,伏未審夜來,聖候寢睡,若何?腹部飽滿頗甚之候,其已減歇,而膈間不淸利,困惱·熏熱,微浮往來及喉乾·脚痺之候,亦有所減乎?口淡之候,日臻差復,而眼部患候,亦何如?今日臣等,與諸醫入診,詳察症候宜當,不勝終宵憂煎。敢此問安,竝爲仰稟。答曰,知道。腹部飽滿頗甚之候一樣,而膈間不淸利,脚痺之候未已,困惱·熏熱往來,微浮之氣差減,喉乾比夜減歇,口淡之候,一向差勝,而眼患無減,寢睡不得安穩矣。勿爲入診。
右承旨許玧再度呈辭。入啓。遞差。
政院啓曰,吏曹郞廳來言,今日爲政事命下,而判書宋相琦,兼帶未肅拜,參判鄭澔在外,參議李澤呈辭,不得開政云。判書宋相琦,參議李澤,竝卽牌招開政,何如?傳曰,允。
持平金相尹啓曰,臣忝叨臺職之後,適緣病苦,未卽出肅,昨於嚴召之下,怵迫分義,不得不黽勉祗謝,而病狀添劇,旋尋辭單。伏聞昨日筵中,大臣以不論洪啓一事,竝斥三司,筵席語秘,雖未得其詳,而入侍兩臺,旣皆以此引避,臣於是,亦不勝瞿然之至。一自是非大明之後,惟彼死黨之輩,稱以章甫,換面迭出,誣辱先正,前後何限,而其醜悖之言,至于權弼衡疏供及洪啓一斥呼姓名而極矣。論其罪犯,俱係甚重,其在嚴懲討之道,斷不可容貸,而乃者重臣,遽請全釋,大拂公議,職在言議之地者,固宜趁卽論列,力請還收,而如臣竝軟,亦未效一日之責,今於非斥之來,已極悚恧,而卽者諸臺處置,歸於臣身,當論不論之失,與引避兩臣,少無異同,則惟當自處之不暇。其何可晏然參涉於可否之間乎?以此情勢,決不可一刻仍冒於臺次,而昨緣日暮,今始來避,所失尤大。請命遞斥臣職。答曰,勿辭,退待物論。
政院啓曰,因禮曹草記,文元公題主位版時,本館與禮曹堂上,當爲眼同奉審,而本館,時無行公堂上,令本院稟處事,允下矣。知館事宋相琦,兼帶未肅拜,同知館事閔鎭遠,大司成朴鳳齡,方在呈告中,竝卽牌招,以爲推移進參之地,何如?傳曰,允。
大殿·中殿·世子宮·嬪宮,藥房·政院·玉堂夕問安。答曰,知道。
大司成朴鳳齡,副應敎尹鳳朝,副校理黃龜河牌不進,罷職傳旨,傳曰,只推勿罷。
忠淸監司書目,忠州呈,以吏曹參判鄭澔辭職上疏上送事。啓。答曰,省疏具悉。陳戒之言,予當留心,須勿固辭,從速上來察職。
吏曹啓曰,臺諫有闕,政事,取稟。傳曰,再明日爲之。
左承旨兪命弘牌不進,罷職傳旨,及副應敎尹鳳朝,副校理黃龜河牌不進,罷職傳旨,傳曰,只推勿罷。已上朝報
有政。吏批,行判書宋相琦牌不進,參判鄭澔在外,參議李澤進。啓曰,判書宋相琦牌招不進,參判鄭澔在外,小臣獨政未安,何以爲之?敢稟。傳曰,只出緊任。又啓曰,行陵平副令純彧,今陞明義,而未經都正,不得封君之意,敢啓。傳曰,封君。
以兪命弘·安重弼爲承旨,趙道彬爲知義禁,李㙫爲戶曹參議,李秀賢爲韓山郡守,閔就龍爲禮曹正郞,金楺爲平安監司,朴弼正單付兼春秋,朴仲悅單付內需別坐,戶曹正郞崔重鼎仍任事承傳。吏批政事
上在昌德宮。停常參·經筵。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?腹部飽滿頗甚之候,其已減歇,而膈間不淸利,困惱·熏熱,喉乾·脚痺之候,亦有所減,微浮之氣,不復往來乎?口淡之候,日臻差復,而眼部患候,亦何如?今日臣等,與諸醫入診,詳察症候宜當,不勝終宵憂煎。敢此問安,竝爲仰稟。答曰,知道。困惱·熏熱,頭部微疼,腹部飽滿,膈間不淸利特甚之候有減,而脚痺之候未已,喉乾比夜減歇,微浮往來之氣,猶未快減,口淡之候,一向差勝,而眼患一樣,寢睡不寧矣。勿爲入診。
備邊司啓曰,咸鏡·平安·全羅·黃海·江原·京畿等道,上年還上捧未捧狀啓,今始啓下矣。咸鏡道還上未捧居末會寧府使李弘肇,職是二品,依事目,除決杖罷職,平安道軍餉未捧居末神光僉使金夢翼,全羅道還上未捧居末龍安縣監李世璡,竝拿致營門決杖,京畿還上未捧居末安城郡守朴尙淳,旣已遞歸,令禁府擧行。之次富寧府使閔周憲,扶安縣監朴東三,龍仁縣監徐命均,林土別將李東蕃,竝推考警責。江原·黃海兩道守令,皆以限內畢捧,無居末擧論之事,而忠淸·慶尙兩道,尙無啓聞之事,稽緩莫甚,殊涉未便。當該監司,竝推考,待上來後,追後覆啓,何如?傳曰,允。
府前啓,請還收吳命尹極邊定配今姑還寢之命,亟令仍前發配事。請還寢李獻英·獻章等覆試之命,竝爲拔去榜中事。請及第具命奎遠地定配事。措語竝見上新啓,頃因重臣陳疏,有遠配罪人林象極等,令該曹放釋之命,臣於此,竊不勝駭然之至。夫林象極·權弼衡之疏供,辭意陰慘,朴師悌之作挐,擧措絶悖,此實前古之所未聞,輿情之所共憤。當初屛裔之典,出於懲惡之意,則其不可輕易容貸也,決矣。至若洪啓一,則敢於禁庭至嚴之地,斥呼先正姓名,恣意詬辱,論其罪犯,關係至重。投畀有北,少伸公議,而若其許令歸葬,亦出寬恩,則發配屬耳,旋許全釋,未免爲顚倒之歸。今此四人所坐,旣無一毫可恕之端,而一倂原宥,實有乖於懲礪之典,其在斥淫邪嚴隄防之道,不可以暫時行遣,懲其罪惡,請還收遠配罪人林象極·權弼衡·朴師悌·洪啓一放釋之命。竝引嫌而退。初未竝論,旣涉疎漏,不請反汗,亦乖臺體,輕釋罪儒,大咈群情。未卽論列,難免譏議,請掌令趙聖復,司諫趙鳴鳳,持平金相尹,竝命遞差。答曰,不允。處置事,依啓。
藥房再啓曰,伏承問安啓辭之批,以困惱·熏熱,頭部微疼,腹部飽滿,膈間不淸利特甚之候無減,寢睡不寧爲敎,臣等不勝驚慮之至。頭部微疼之候,或是暑感之症候,不可不及時和解。卽與諸醫入診,詳察症候,議定當進之藥宜當,敢此仰稟。答曰,此由於火升,而非暑感矣,勿爲入診,亦勿議藥。
大殿·中殿·世子宮·嬪宮,藥房·政院·玉堂夕問安。答曰,知道。
大司成朴鳳齡上疏。大槪,情勢危蹙,坐違嚴召,只推之下,益復惶隕。玆暴微悃,仰瀆宸嚴,乞賜鐫遞,以安私分事。入啓。答曰,省疏具悉。人言不公,何足爲嫌?爾其勿辭,從速察職。
備邊司啓曰,判義禁宋相琦,陳疏承批之後,累度違牌,尙不出肅,事甚未安。金吾時囚會議,不容遷就,卽爲牌招察任。大司諫金楺,時在任所,陞拜平安監司矣。前監司趙泰老卒逝之後,新監司有不多日內辭朝之命,在前如此之時,亦有除朝辭直赴之例,今亦依此擧行之意,令政院下諭。黃海監司李喬岳,以掃墳事受由,而往來之際,自費多日,亦令停行,趁速辭朝之意,分付,何如?傳曰,允。
平安假都事書目,嘉山郡守李德洪,今月十四日身死事。
藥房口傳啓曰,頭部微痛之候及腹部飽滿,膈間不淸利特甚之候,卽今何如?臣等,不勝憂煎,惶恐敢啓。傳曰,膈間不淸利特甚之候少減,其餘症候,一樣矣。
備忘記,醫官等,待候於差備門外咫尺之地者,有何事,而朝者命入竹瀝之後,進御與否,膈間加減,終不來問,殊甚可駭。竝從重推考。
副校理黃龜河牌不進,罷職傳旨,傳曰,只推勿罷。已上朝報
上在昌德宮。停常參·經筵。
自昧爽至辰時,有霧氣。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?膈間不淸利,腹部飽滿特甚及頭部微痛之候,其已減歇,而困惱·熏熱·微浮往來,喉乾·脚痺之候,亦有所減乎?口淡之候,日臻差復,而眼部患候,亦何如?今日臣等,與諸醫入診,詳察症候宜當。不勝終宵憂煎,敢此問安,竝爲仰稟。答曰,知道。腹部飽滿,膈間不淸利之候頗甚,而頭部微痛之候差減,脚痺之候未已,困惱·熏熱往來,喉乾比夜減歇,微浮往來之氣,尙未快減,口淡之候,一向差勝,眼患無減,寢睡不得安穩矣。勿爲入診。
政院啓曰,厚陵石物塗灰,在於今月二十一日,而禮曹參判趙道彬,以服制未盡,且有難安情勢,陳疏到院。原疏則纔已退却,而必於今日內辭朝,然後可無未及之患。禮曹參判趙道彬,卽爲牌招,使之急速進參,何如?傳曰,允。
大司憲申銋啓曰,風憲長席,決非如臣八耋衰朽者所可堪承。已試蔑效之地,尤難再誤,而宿新病,一時添劇,違傲嚴召,無所容措,不得不冒呈疏單,一倂見阻,虛帶職名,悶蹙俟譴之中,筵席大臣,以三司不言蒙宥儒生之事,非斥備至,臣不勝瞿然之至。夫此輩悖妄無嚴之習,固宜痛懲,而或遠配經年,或纔罹巨劍,旣釋之後,旋卽爭論,非臣迷見之所及,而諸臺,旣以當論不論,引避見遞,則臣之難安之勢,尤無一日仍冒,而賤疾適苦,今始來避,所失尤大。請命遞斥臣職。答曰,勿辭,退待物論。
府前啓,請還收吳命尹極邊定配今姑還寢之命,亟令仍前發配事。請還寢李獻英·獻章等覆試之命,竝爲拔去榜中事。請及第具命奎遠地定配事。請還收遠配罪人林象極·權弼衡·朴師悌·洪啓一放釋之命事。措辭各見上入啓。答曰,勿煩。
政院啓曰,禮曹參判趙道彬牌不進,推考傳旨,今方捧入,而陵寢石物塗灰之役,事體重大,且於本曹,無他推移之員,更卽牌招,以爲及時進去之地,何如?傳曰,允。
大殿·中殿·世子宮·嬪宮,藥房·政院·玉堂夕問安。答曰,知道。
副校理黃龜河上疏。大槪,臣於春坊兼任,終難冒出,敢暴血懇,仰瀆宸嚴,亟命鐫遞,勿復檢擧,仍治違慢之罪,以靖私義事。入啓。答曰,省疏具悉。人言殊甚不公,而引嫌至此,實涉太過。爾其勿辭,從速察職。
吏曹口傳政事,以許玧爲兵曹參議。已上朝報
有政。吏批,行判書宋相琦進,參判鄭澔在外,參議李澤進,
〈吏批〉啓曰,臺諫闕員,今當差出,而擬望之人乏少,外任竝擬,何如?傳曰,允。又啓曰,會寧府使,今當差出,而二品中,可擬之人乏少,堂上曾經閫師及守令中可合人,竝擬,何如?傳曰,允。
以閔鎭厚爲禮曹判書,兪崇爲禮曹參議,鄭必東爲兵曹參知,洪禹寧爲大司諫,權熀爲司諫,趙鳴謙爲掌令,金礪爲持平,洪彦度爲工曹佐郞,李壽民爲會寧府使,金鼎德爲嘉山郡守,金益謙單付典籍。吏批政事
上在昌德宮。停常參·經筵。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?膈間不淸利,腹部飽滿頗甚之候,其已減歇,而頭部微疼之候,微浮往來之氣,已得快減,困惱·熏熱·喉乾·脚痺之候,益有所減乎?口淡之候,日臻差復,而眼部患候,亦何如?今日臣等,與諸醫入診,詳察症候宜當。不勝終宵憂煎,敢此問安,竝爲仰稟。答曰,知道。腹部飽滿頗甚之候,一樣,而膈間不淸利,脚痺之候未已,困惱·熏熱往來,喉乾比夜減歇,頭部微疼之候快愈,而微浮往來之氣,猶未盡減,口淡之候,一向差勝,眼患無減,而寢睡不得安穩矣。勿爲入診。
左副承旨李聖肇再度呈辭。入啓。遞差。
持平黃璿啓曰,臣於遠配儒生放釋之命,竊有所慨然者,敢將草草一啓,仰請反汗,因爲處置諸臺矣,卽者長僚處置,亦歸〈於〉臣身,而見其避辭,則以林象極等旣釋之後,旋卽爭論,非臣迷見之所及爲言,臣不勝瞿然訝惑之至。夫象極等疏語陰慘,擧措絶悖,旣是前古之所無,而或憑藉爰辭,或斥呼禁庭,醜辱先正,少無顧忌,此誠斯文之一大變怪。竄配之律,實出懲勵之典,則到今倂釋,大有乖於嚴隄防之道,日後怪鬼之輩,將無所忌憚,其在言責者,必請還寢,乃其職爾。且其罪名甚重,則決不可以發配經年,遽議容貸,至於在謫遭喪者,給暇歸葬之外,許其全釋,曾未有聞,而今長僚,旣曰固宜痛懲,反以經年罹創等語,曲加厚恕,臣實莫曉其所以也。雖然,旣不以爭論爲是,則臣之論啓,自在非斥之中,臣於此,何可晏然處置,一刻仍冒於臺次乎?請命遞斥臣職。答曰,勿辭,退待物論。
政院啓曰,以畿湖罪囚議啓事,大臣今日出令,兩司當爲進參,而大司憲申銋,避嫌退待,持平黃璿,今方引避,執義尹陽來,奉命在外,掌令趙鳴謙·朴致遠,皆在外,持平金礪,未肅拜,大司諫洪禹寧,在外,司諫權熀,未肅拜,獻納趙榮福,正言趙尙絅,皆奉命在外,正言鄭宅河,未署經。除避嫌及在外·未署經外,兩司未肅拜人員,竝爲牌招,使之進參,何如?傳曰,允。
持平金礪,謝恩後啓曰,臣頃忝本職,因許增事,重遭宰臣之非斥,情勢危蹙,幸蒙恩遞,待罪畿幕,私分粗安,意外新除,忽下此際。顧此已試狼狽之地,決不可再誤,而且本府,方有請寢遠配儒生放釋之啓,而遠配儒生中,林象極,卽臣妻娚也。旣有應避之嫌,勢難參涉,以此以彼,俱不可一刻仍冒於臺次。請命遞斥臣職。答曰,勿辭,退待物論。
慶尙監司權上疏。大槪,敢陳私懇,仰瀆宸嚴,冀蒙矜許,以伸至情事。入啓。答曰,省疏具悉。卿其依疏辭歷省焉。
副校理黃龜河,牌不進,罷職傳旨,傳曰,只推勿罷。
吏曹啓曰,承旨有闕,政事,取稟。傳曰,再明日爲之。
司諫權熀,謝恩後避嫌。大槪,臣有誤奏誤達僞文,病稽引咎之罪,請遞事。入啓。答曰,勿辭,退待物論。
大殿·中殿·世子宮·嬪宮,藥房·政院·玉堂夕問安。答曰,知道。
副校理黃龜河,再牌不進,罷職傳旨,傳曰,只推勿罷。
忠淸·全羅兩道幼學金道基等上疏。大槪,先正臣金長生從祀聖廡之命,實是斯文莫大之慶,而兇悖奸邪之輩相采·命夏·潤身等,挫起和應,迭相投匭,誣辱三賢,罔有紀極,此又一大世變。臣等聞此,不勝痛嘅,倡率多士,裹足上來,則館學旣已略辨其明,亦以嚴斥,而第先正所以被誣之由,相采等所以毒正之故,則猶有所未盡暴者,玆敢更籲於靜攝之中。伏乞更加睿察,益嚴聖斷,以幸世道,以幸斯文事。入啓。答曰,省疏具悉。兩湖多士,繼館學而封章,爲先正辨誣,出於至誠,深用嘉尙,而疏末所陳尤好,可不留心焉?已上朝報
上在昌德宮。停常參·經筵。
下直,連源察訪沈埈。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?腹部飽滿頗甚之候,膈間不淸利之候,其已減歇,而困惱·熏熱·微浮往來,喉乾·脚痺之候,亦有所減乎?口淡之候,日臻差復,而眼部患候亦何如?今日臣等,與諸醫入診,詳察症候宜當。不勝終宵憂煎,敢此問安,竝爲仰稟。答曰,知道。腹部飽滿頗甚,而膈間不淸利,脚痺之候未已,困惱·熏熱往來,微浮往來之氣,猶未快減,喉乾比夜減歇,口淡之候,一向差勝,而眼患無減,寢睡不得安穩矣。勿爲入診。
嬪宮生辰日,政院·玉堂問安。答曰,知道。
敎,王若曰,天生名世之眞儒,統緖旣承於前哲,國有從祀之盛典,腏食新擧於泮宮。式循輿論,庸申誕告。予惟聖廟之俎豆,實爲道學之淵源。親炙私淑之賢,禮固宜於咸秩,受業傳道之士,功不廢於一經。迨我列聖之相承,迺有群賢之輩出。右文興化,寔賴培養之方,啓後光前,大贊休明之治。斯天意之可見,故吾道之長存。睠玆哲人,生際鄕運。服膺賢師之旨訣,切問近思,潛心聖學之根源,博文約禮。惟其眞知而實踐,是以德成而道尊。瑞日和風,萬物熙融,堪比氣象之渾厚,蠶絲牛毛,衆理昭晰,自臻造詣之崇深。以弘毅醇篤之姿,有充實光輝之美。沈潛理窟之旣久,考究禮家之尤詳。古今損益之宜,斟酌得正,吉凶常變之節,會通靡遺。質諸聖賢而無疑,言其本末則具備。關中諸子,競就禮敎之橫渠,洙泗正傳,終歸質魯之曾氏。年彌高而望若山斗,跡雖退而化被家邦。聞風覿德之流,無大小而咸仰,淑世正俗之效,豈存沒之有殊?奚但文獻之足徵,抑亦功烈之莫尙。授受端的,親承文成之嫡傳,規模謹嚴,上接考亭之正脈。肆文廟從享之議,卽擧國公共之辭,靳群請之一兪,始緣愼重之意。覽遺篇而三復,益切尊尙之懷,比漢儒箋註之功,此爲大矣,置孔門羽翼之列,孰敢間然?矧當士趨之多岐,宜明所道之一統。崇報表章之擧,寔惟在予,鼓舞振作之方,亦將由是。豈容一人之私意,亶爲百世之定論?玆於本月二十日,以贈領議政文元公金長生,從祀于文廟西廡。於戲,儒先之道術增光,國家之元氣自壯。羹墻江漢,慰多士無窮之思,棫樸菁莪,期一世丕變之化。故玆敎示,想宜知悉。大提學宋相琦製進
政院啓曰,兩司多官,引避退待,處置歸於玉堂,而卽者應敎魚有龜,副應敎尹鳳朝,聯名陳疏到院。觀其措辭,則以其被斥於大臣,與引避憲長無異,爲言。原疏纔已退却,尹鳳朝,則自外入來之後,卽以宮僚疏語,引嫌違牌,不爲行公,則其所爲嫌,與魚有龜有間,而强引爲嫌,不得處置,殊無義意,多臺處置,一向遷就,事甚未安。副應敎尹鳳朝,使之趁速處置,何如?傳曰,允。
大殿·中殿·世子宮·嬪宮,藥房·政院·玉堂夕問安。答曰,知道。
副校理黃龜河,牌不進,〈罷職〉傳旨,傳曰,禁推。
政院啓曰,因本院啓稟,使副應敎尹鳳朝,處置諸臺矣,卽今又爲陳疏到院。原疏纔已退却,而觀其措語,則雖在引入中,不言之斥,實無異同,强爲區別爲言,屢次往復,終不處置。凡於處置之際,雖有微嫌,不合參涉,亦係廉義,有不可一向强迫,兩司時無行公之員。大司諫洪禹寧,未及交龜上來,執義尹陽來,獻納趙榮福,正言趙尙絅,皆奉命在外,正言鄭宅河,未署經,掌令趙鳴謙,時在江陵府任所,掌令朴致遠,在鄕不爲上來,無他推移變通之道。何以爲之?敢稟。傳曰,正言趙尙絅改差。已上朝報
政院啓曰,今日頒敎時,兩司當爲進參,而兩司俱無行公之員。憲府則監察例爲代行,諫院則無進參之員。在前雖無諫院,亦有仍爲行禮之例,依此爲之乎?敢稟。傳曰,依爲之。禮曹謄錄
上在昌德宮。停常參·經筵。
下直,豐德府使李瀗,南陽府使柳星樞。
大殿,政院·玉堂問安。答曰,知道。中殿·世子宮·嬪宮,藥房,政院·玉堂問安。答曰,知道。
藥房啓曰,伏未審夜來,聖候寢睡,若何?腹部飽滿頗甚及膈間不淸利之氣,其已減歇,而困惱·熏熱·微浮往來,喉乾·脚痺之候,亦有所減乎?口淡之候,日臻差復,而眼患亦何如?今日臣等,與諸醫入診,詳察症候宜當。不勝終宵憂煎,敢此問安。伏聞醫官所傳之言,中宮殿,以暑感之候,連日不寧云,臣等伏不勝驚慮之至。卽令醫女入診,詳察症候,議定當進之藥,何如?竝爲仰稟。答曰,知道。腹部飽滿頗甚,而膈間不淸利,脚痺之候未已,困惱·熏熱往來,微浮往來之氣,猶未盡減,喉乾比夜減歇,口淡之候,一向差勝,而眼患無減,寢睡不得安穩矣。勿爲入診。內殿症候,與昨一樣矣。
黃海監司書目,金川郡守洪重疇,病重廢務,不得已罷黜事。
刑曹,罪人斗之,當日堂古介行刑。啓。
藥房再啓曰,醫女入診後,來傳中宮殿症候,頭疼·腰痛之候,比初少歇,汗氣不止,水刺一向厭進,虛憊頗甚,脈度亦爲虛軟云。臣等,與諸御醫,反覆商議,則皆以爲此由於暑傷元氣之致,益氣養神湯,加竹葉三分,連進三貼,以爲淸補之地,宜當云。此藥卽爲製入之意,敢啓。傳曰,知道。
大殿·中殿·世子宮·嬪宮,藥房·政院·玉堂夕問安。答曰,知道。
政院啓曰,兩司多官,引避退待,已至多日,而無他處置之員,因本院稟啓,纔已變通差出。新除授正言趙彦臣,卽爲牌招,使之處置,何如?傳曰,允。又啓曰,新除授同副承旨金普澤,時在忠淸道溫陽地,斯速乘馹上來事,下諭,何如?傳曰,允。
正言趙彦臣上疏。大槪,薇垣新命,遽及於得罪騎郞之日,臣誠驚惶,罔知所措。臣之昨年所遭,實有所萬萬難安者。顧此言議之地,又何可揚揚復入,以取嗤點也哉?卽因諸臺處置,召牌降臨,不敢坐違,謹此趨詣於禁扃之外,而反復思量,實無抗顔冒進之勢,不得不陳疏徑退。伏乞亟遞臣職,仍治臣罪,以安私分,以礪廉隅事。入啓。答曰,省疏具悉。旣往之事,不必追辨,爾其勿辭察職。已上朝報
備邊司啓曰,向學之士別薦,薦主別單啓下之後,薦主本職,旣多遞易。新拜右議政權尙夏,亦當以薦主改啓下,竝爲付標以入之意,敢啓。答曰,知道。備局謄錄
有政。吏批,行判書宋相琦病,參判鄭澔在外,參議李澤進。
吏批啓曰,判書宋相琦,病不來,參判鄭澔,在外。小臣獨政未安,何以爲之?敢稟。傳曰,只出緊任。
以計玧爲兵曹參議。口傳金普澤爲承旨,趙彦臣爲正言,李德英爲兵曹參知,沈珙爲修撰,洪啓迪爲校理,朴熙晉爲江陵府使,李眞望爲京畿都事。
傳曰,金川郡守,今日政差出,以田始元爲金川郡守。吏批政事
上在昌德宮。停常參·經筵。
夜四更,月暈。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?腹部飽滿頗甚及膈間不淸利之氣,其已減歇,困惱·熏熱·微浮往來,喉乾·脚痺之候,亦有所減乎?口淡之候,日臻差復,而眼部患候,亦何如?進御加減六君子湯,更加神麯炒七分之意,昨日入侍醫官,已爲陳達云,自今日,當依此煎入矣。今日臣等,與諸醫入診,詳察症候宜當。中宮殿症候,夜間加減,何如?不勝終宵憂煎,敢此問安,竝爲仰稟。答曰,知道。望雨方切之中,得此甘雨,曷勝欣幸?腹部飽滿頗甚之候未已,困惱·熏熱往來,微浮往來之氣消減,喉乾比夜減歇,口淡之候,一向差勝,而眼患無減,寢睡不得安穩矣。勿爲入診。內殿症候,比昨姑無加減矣。
傳曰,史官一員待命,騎馬三匹立之,健元陵忌辰祭所內,摘奸。
政院啓曰,諸臺引避,已過累日,尙不處置,事甚未安,而正言趙彦臣,昨日陳疏承批之後,今日亦不出肅,殊無變通差出之意。卽爲牌招,使之處置,何如?傳曰,允。
院啓,竝引嫌而退。初未爭論,旣遭非斥,揆以臺體,不可仍在,反汗之請,實循公議,長僚避語,在我何嫌?嫌在應避,勢難參啓,仍因在職,未免妨礙,當初奏文,有欠詳審,疎漏之失,在所難免。請持平黃璿出仕,大司憲申銋,持平金礪,司諫權熀,竝命遞差。答曰,依啓。
大殿·中殿·世子宮·嬪宮,藥房·政院·玉堂夕問安。答曰,知道。
吏曹啓曰,臺諫有闕,政事,取稟。傳曰,過國忌後,爲之。
傳曰,今日處置書入,字畫頗細,看閱不便,依前定奪,更爲申飭。已上朝報
上在昌德宮。停常參·經筵。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來風雨,聖候寢睡,若何?腹部飽滿頗甚及膈間不淸利之氣,其已減歇,而困惱·熏熱·喉乾·脚痺之候,亦有所減,微浮之氣消減後,不復往來乎?口淡之候,日臻差復,而眼部患候,亦何如?今日臣等,與諸醫入診,詳察症候宜當。中宮殿患候,連進湯劑,其有向減之勢乎?不勝終宵憂煎,敢此問安,竝爲仰稟。答曰,知道。腹部飽滿頗甚,而膈間不淸利,脚痺之候未已,困惱·熏熱往來,微浮之氣不復往來,喉乾比夜減歇,口淡之候,一向差勝,而眼患無減,寢睡不得安穩矣。勿爲入診。內殿症候,與昨無異矣。
大殿·中殿·世子宮·嬪宮,藥房·政院·玉堂夕問安。答曰,知道。已上朝報
上在昌德宮。停常參·經筵。
政院啓曰,今日賓廳,疏決罪囚時,兩司當爲進參,而或在外,或未差,或未署經,持平黃璿,正言趙彦臣,方在呈告中,無行公之員。呈告人員,竝卽牌招,使之進參,何如?傳曰,允。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道
藥房啓曰,伏未審夜來,聖候寢睡若,何?腹部飽滿頗甚及膈間不淸利之氣,其已減歇,而困惱·熏熱·喉乾·脚痺之候,亦有所減乎?口淡之候,日臻差復,而眼部患候,亦何如?臣等,久未入侍,今日與諸醫入診,詳察症候宜當。中宮殿患候,夜來加減,何如?所進湯劑,已盡於昨日,更令醫女入診,詳察症候,議定繼進當否宜當。不勝終宵憂煎,敢此問安,竝爲仰稟。答曰,知道。腹部飽滿頗甚,而膈間不淸利,脚痺之候未已,困惱·熏熱往來,喉乾比夜減歇,口淡之候,自再昨有加,而眼患無減,寢睡不得安穩矣。明日入診。內殿症候,姑無加減矣。
副修撰趙觀彬,牌不進,罷職傳旨,傳曰,只推勿罷。
戶曹判書權尙游上疏。大槪,久叨劇地,衰病特甚,若復仍因蹲冒,不思辭避,則勢將重誤國事,罪戾益增,且臣兼帶春秋館之任,與臣兄右議政臣尙夏,法有應避之嫌。玆敢冒死陳籲,伏乞將臣本兼諸任,亟賜遞改,以幸公私事。入啓。
藥房再啓曰,入診醫女來傳,中宮殿症候,比初少減,而猶未快祛,虛憊之候,一樣無減云。臣等,與諸醫反復商議,則皆以爲此由於元氣不足之致,益氣養神湯,今姑停止,補中益氣湯,加白茯神·麥門冬各一錢,連進五貼宜當云。此藥卽爲製入之意,敢啓。答曰,知道。
府前啓,請還收吳命尹極邊定配今姑還寢之命,亟令仍前發配事。請還寢李獻英·獻章等覆試之命,竝爲拔去榜中事。請及第具命奎遠地定配事。請還收林象極·權弼衡·朴師悌·洪啓一等放釋之命。措辭各見上新啓,金川,以孔道巨邑,責任之重,酬應之繁,比他尤別,不可不另擇差遣,而新除授郡守田始元,本以庸調武弁,素乏名稱,且無履歷,只以禁營自辟,遽然濫授,題目之下,物情莫不爲駭。其在揀字牧重官方之道,決不可仍置,請金川郡守田始元改差。新除授大司憲李喜朝,時在京畿楊州地,掌令趙鳴謙,時在江原道江陵府任所,持平金相玉,時在全羅道泰仁縣任所。請竝斯速乘馹上來事,下諭。答曰,不允。下諭事,依啓。
院前啓,請還收權卨發配之命,仍令王府,嚴鞫得情,快正王法事。請還收罪人河減死定配之命,更加嚴刑得情,依律處斷事。措辭各見上新啓,新除授大司諫洪禹寧,時在慶尙監營任所,司諫李禎翊,時在忠淸道保寧地。請竝斯速乘馹上來事,下諭。答曰,不允。下諭事,依啓。洪禹寧,交龜後,自當上來,勿爲下諭。
大殿·中殿·世子宮·嬪宮,藥房·政院·玉堂夕問安。答曰,知道。
答戶曹判書權尙游疏曰,省疏具悉。兼帶春秋館之任,令該曹稟處,須勿過辭,安心行公。
副修撰趙觀彬,再牌不進,罷職傳旨,傳曰,只推勿罷。
政院啓曰,因侍講院草記,今月二十七日,王世子,與師傅及賓客相見禮時,宮官不可不備員,兼實官有闕之代,令本院稟旨變通事,允下矣。政官卽當牌招開政,而日勢已暮,明日待開門牌招,開政差出,何如?傳曰,允。
黃海監司書目,新除職級,萬不近似,敢陳血懇,冀蒙收還事,上疏上送事。啓。答曰,省疏具悉。擢授西藩,意非偶然,卿其勿辭,往哉惟休。
夜一更,黑雲一道,起自乾方,直指艮方,長十餘丈,廣二三尺許,良久乃滅。已上朝報
有政。吏批,行判書宋相琦進。
吏批啓曰,臺諫闕員,今當差出,而擬望之人乏少,外任竝擬,何如?傳曰,允。
以李喜朝爲大司憲,李禎翊爲司諫,金相玉爲持平,金取魯爲兵曹正郞,鄭錫三爲兵曹佐郞,金象三單付校書博士,文德謙單付校書副正字,金遠鳴單付兼地理敎授。吏批政事
上在昌德宮。停常參·經筵。
自巳時至酉時,日暈。
下直,海州判官洪九鼎,德山縣監許源。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。中殿·世子宮,二品以上·六曹問安。答曰,知道。
藥房啓曰,伏未審夜來,聖候寢睡,若何?腹部飽滿頗甚及膈間不淸利之氣,其已減歇,而困惱·熏熱·喉乾·脚痺之候,亦有所減乎?口淡有加之候,或有向減之勢,而眼部患候,亦何如?今日臣等,當依聖敎入診矣。中宮殿患候,夜間加減,何如?不勝終宵憂煎,敢此問安。答曰,知道。腹部飽滿頗甚,而膈間不淸利,脚痺之候未已,困惱·熏熱往來,喉乾比夜減歇,口淡有加之候及眼患一樣,而寢睡不得安穩,內殿患候,比初少減矣。
明日王世子相見禮正時,辰初初刻。
吏曹參議李澤牌不進罷職傳旨,傳曰,只推勿罷。
府前啓,請還收吳命尹極邊定配今姑還寢之命,亟令仍前發配事。請還寢李獻英·獻章等覆試之命,竝爲拔去榜中事。請及第具命奎遠地定配事。請還收遠配罪人林象極·權弼衡·朴師悌·洪啓一放釋之命事。請金川郡守田始元改差。措辭各見上答曰,不允。末端事,依啓。
副校理黃龜河,副修撰趙觀彬,牌不進罷職傳旨,傳曰,只推勿罷。
院前啓,請還收權卨發配之命,仍令王府嚴鞫得情,快正王法事。請還收罪人河減死定配之命,更加嚴刑得情,依律處斷事。措辭各見上答曰,勿煩。
大殿·中殿·世子宮·嬪宮,藥房·政院·玉堂夕問安。答曰,知道。
備忘記,前奉敎崔守範敍用。
輔德權熀牌不進罷職傳旨,傳曰,只推勿罷。
吏曹口傳政事,奉敎單崔守範。
副修撰趙觀彬再牌不進罷職傳旨,傳曰,禁推。已上朝報
藥房入診入侍時,都提調金昌集所啓,北漢,爲國家保障之地,規模已成,蕩春臺,亦設倉儲穀,水門又爲設置。或以蕩春臺爲不緊,而旣設之後,不可等棄,雖以今年見之,都下畿邑,資賴於倉穀,亦不貲矣。山城內外凡事,經理廳都提調及提調爲句管,而北漢則以秩高武臣,差爲別將之任,而至於蕩春臺,則尙無主者,倉庫所在之地,虛疎莫甚。或有移置摠戎廳之議,而摠戎使,本非守城之任,似不可輕議。京畿監司,若令移設於此,凡事,使之主管,則緩急之際,必當得力矣。曾在丙亂,畿伯,以其曾無信地之故,終未免狼狽。今若變通如此,則事甚便好,移營之擧,亦不甚難,令廟堂商議稟處,何如?上曰,令廟堂稟處,可也。備局謄錄
有政。吏批,行判書宋相琦進。
以權熀爲輔德,金礪爲文學,洪萬朝爲左參贊,申銋爲工曹參判,鄭楷爲泰仁縣監,洪廷相爲平安都事,柳漢柱單付校書著作。吏批政事
上在昌德宮。停常參·經筵。
下直,參禮察訪朴志喜。
大殿,政院·玉堂問安。答曰,知道。中殿,藥房·政院·玉堂問安。答曰,知道。二品以上·六曹問安。答曰,知道。勿爲問安。世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?腹部飽滿頗甚及膈間不淸利之氣,其已減歇,而困惱·熏熱往來,喉乾·脚痺之候,亦有所減乎?口淡有加之候,或有向減之勢,而眼部患候,亦何如?今日臣等,與諸醫入診,詳察症候,宜當。中宮殿患候,日益差勝乎?不勝終宵憂煎,敢此問安,竝爲仰稟。答曰,知道。腹部飽滿頗甚之候一樣,而膈間不淸利,脚痺之候未已,困惱·熏熱往來,喉乾比夜減歇,口淡有加之候及眼患無減,寢睡不得安穩矣。勿爲入診。內殿患候,姑無差勝之勢矣。
府前啓,請還收吳命尹極邊定配今姑還寢之命,亟令仍前發配事。請還寢李獻英·獻章等覆試之命,竝爲拔去榜中事。請及第具命奎遠地定配事。請還收遠配罪人林象極·權弼衡·朴師悌·洪啓一等放釋之命事。措辭各見上入啓。答曰,勿煩。
院前啓,請還收權卨發配之命,仍令王府嚴鞫得情,快正王法事。請還收罪人河減死定配之命,更加嚴刑得情,依律處斷事。措辭竝見上入啓。答曰,勿煩。
政院啓曰,昨因大臣陳達,守令未署經者旣多,都事一人,亦未署經,農時夫馬留滯有弊,令本院稟處事,命下矣。守令·都事十一員,俱未署經於兩司,而大司憲李喜朝,大司諫洪禹寧,司諫李禎翊,掌令朴致遠·趙鳴謙,持平金相玉,皆在外,執義尹陽來,獻納趙榮福,在外,正言鄭宅河,未署經,行公者,只有持平黃璿,正言趙彦臣,不得備員,署經無期,合有變通之道,何以爲之?敢稟。傳曰,掌令朴致遠,獻納趙榮福,竝改差。
大殿·中殿·世子宮·嬪宮,藥房·政院·玉堂夕問安。答曰,知道。
吏曹啓曰,臺諫有闕,政事,取稟。傳曰,明日爲之。已上朝報
上在昌德宮。停常參·經筵。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,時雨通宵,伏未審聖候寢睡,若何?腹部飽滿及膈間不淸利之氣,其已減歇,而困惱·熏熱·脚痺之候,亦有所減乎?口淡有加之候及眼部患候,亦何如?今日臣等,與諸醫入診,詳察症候宜當。中宮殿患候,或有差勝之勢乎?不勝終宵憂煎,敢此問安,竝爲仰稟。答曰,知道。朝來腹部飽滿頗甚,而困惱·膈間不淸利,脚痺之候未已,熏熱往來,喉乾比夜減歇,口淡有加之候,姑無所減,而眼患一樣,寢睡不得安穩矣。勿爲入診。內殿症候,無減矣。
政院啓曰,守今都事,兩司未署經,多至十一人,而大司憲李喜朝,大司諫洪禹寧,司諫李禎翊,掌令趙鳴謙,持平金相玉,皆在外,執義尹陽來,奉命在外,掌令洪蒑,獻納李挺周,未肅拜,持平黃璿,正言趙彦臣,呈辭,正言鄭宅河,未署經,兩司無行公之員。除在外·未署經外,呈告·未肅拜人員,竝卽牌招,以爲署經之地,何如?傳曰,允。
大殿·中殿·世子宮·嬪宮,藥房·政院·玉堂夕問安。答曰,知道。已上朝報
有政。吏批,行判書宋相琦進。
以李挺周爲獻納,洪蒑爲掌令,李鼎佐爲金川郡守,申銋爲同春秋,權熺爲沙斤察訪,李宜顯爲同成均,崔守範爲兼說書,李廷亮爲義禁府都事,田始雨單付校書正字。吏批政事
上在昌德宮。停常參·經筵。
下直,義州府尹李世瑾。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?腹部飽滿頗甚及膈間不淸利之氣,其已減歇,而困惱·熏熱·喉乾·脚痺之候,亦有所減乎?口淡有加之候及眼部患候,亦何如?今日臣等,與諸醫入診,詳察症候宜當。中宮殿患候,漸益差減乎?不勝終宵憂煎,敢此問安竝爲仰稟答曰,知道。朝來腹部飽滿頗甚之候,一樣,而困惱·膈間不淸利,脚痺之候未已,熏熱往來,喉乾,比夜減歇,而口淡有加之候及眼患無減,寢睡不得安穩矣。勿爲入診。內殿症候,姑無加減矣。
政院啓曰,守令都事未署經十一員,諫院昨已署經,而憲府,則新除授掌令洪蒑,未署經,不得備員開坐。署經未易,夫馬留滯之弊,實涉可慮。合有變通之道,何以爲之?敢稟。傳曰,發送,可也。
右參贊洪萬朝上疏。大槪,政府西壁之命,忽及於癃病之身,驚惶感激,不知置身之所。臣於本職,旣有應避之嫌,乞令該曹,照例遞改,以安私分事。入啓。答曰,省疏具悉。疏辭,令該曹稟處。
大殿·中殿·世子宮·嬪宮,藥房·政院·玉堂夕問安。答曰,知道。
同副承旨金普澤上疏。大槪,敢陳病狀,冀蒙遞解,兼附所懷,以備裁察事。入啓。
副修撰趙觀彬牌不進罷職傳旨,傳曰,只推勿罷。
答同副承旨金普澤疏曰,省疏具悉。近日事,是非大明,可以不惑於百世,而一種鬼怪之輩,血戰公議,甘心死黨,此無他,處分猶有不嚴故耳。兩人官爵,不可仍存,欲一下敎筵中矣,爾疏適至,正合予意,竝命追奪官爵焉。殿最事,令該曹稟處。爾其勿辭,調理察職。已上朝報
上在昌德宮。停常參·經筵。
下直,龍潭縣監金鎭望。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,陰雨支離,伏未審夜來,聖候寢睡,若何?腹部飽滿頗甚及膈間不淸利之氣,其已減歇,而困惱·熏熱·喉乾·脚痺之候,亦有所減乎?口淡有加之候及部患候,亦何如?今日臣等,與諸醫入診,詳察症候宜當。中宮殿患候,亦有漸減之勢乎?湯劑已盡於昨日,更令醫女入診,詳察症候,議定繼進當,否宜當。不勝終宵憂煎,敢此問安,竝爲仰稟。答曰,知道。朝來腹部飽滿頗甚之候,一樣,而困惱·膈間不淸利,脚痺之候未已,熏熱往來,喉乾,比夜減歇,口淡有加之候及眼患無減,而寢睡不得安穩矣。勿爲入診。內殿症候,姑無所減矣。
藥房再啓曰,醫女入診後來傳,中宮殿症候,與前一樣,而頭部微疼,膈間稍煩云。臣等卽與諸御醫,反覆商議,則皆以爲此由於上焦氣滯,虛煩升降之致,補中益氣湯,姑爲停止,柴胡涼膈間,加麥門冬一錢,連進三貼,以爲淸解之地,宜當云。此藥卽爲劑入之意,敢啓。傳曰,知道。
輔德權熀,司書金台壽,牌不進罷職傳旨,傳曰,只推勿罷。
傳曰,昨觀京畿暗行御史金在魯書啓,癘疫熾盛,死亡相繼云,極爲驚慘。着令道臣,申飭各邑,以相當藥物,各別救護,方痛者,亦卽出幕,俾不至於傳染事,分付。
大殿·中殿·世子宮·嬪宮,藥房·政院夕問安。答曰,知道。
應敎魚有龜,副應敎尹鳳朝,校理金在魯,副校理黃龜河,副修撰趙觀彬,牌不進罷職傳旨,傳曰,只推勿罷。
獻納李挺周啓曰,臣之疲劣,屢叨言責,絲毫莫補,居常愧懼矣。卽伏見同副承旨金普澤之疏,則以不請尹宣擧·尹拯追奪事,非斥言地,辭意嚴正,臣於是,不勝瞿然慙恧之至。夫宣擧之文字,挨逼聖祖,拯之背師,罪關斯文,則今之處臺閣者,孰不深惡痛斥,而第追罪旣骨之人,事係重大,所當審愼,故臣嘗屢入臺地,而遲回不言矣。今者非斥之言,若是極嚴,臣何可一刻仍冒於臺次乎?請命遞斥臣職。及持平黃璿啓曰,臣本無似,濫廁臺列,效蔑絲毫,罪積尸素,居常愧懍,若無容措,人言之來,臣亦料之久矣。卽伏見同副承旨金普澤疏本,則盛論尹宣擧父子追奪事,仍及臺閣之含默,至以全無對揚,徒有顧瞻爲言。臣於此,不勝瞿然之至。夫宣擧父子,或掩護已過,辭逼於不敢言之地,或圖免世禍,自陷於背賢師之罪,此實世道之一大變故,而士林莫不痛惋者也。幸賴我聖上,明示好惡,大定是非,其於尊賢斥邪之道,靡不用極,第其官爵自在,處分未盡,職在言責者,固當明言正論,以贊衛道之盛意,而如臣疲劣,屢忝言地,不能登時論列,致令追罪之請,不出於臺閣,而反出於喉司之臣。今於非斥之言,一倍慙恧,何可以本情之非出顧瞻,而晏然仍冒於臺次乎?請命遞斥臣職。及正言趙彦臣啓曰,臣之情迹,無一分冒進臺次之勢,而只緣溫諄之批,感激微衷,再招之下,違犯是懼,不得不冒沒出肅,粗伸分義而已。至於因仍苟居,非臣素計,而適會賓廳會議,守令署經,召牌輒降,逃遁無路,抗顔承命,而情旣悶蹙,跡甚臲卼,不敢以言官自居,罪積瘝曠,慙恧靡容,卽伏見承宣之疏,以臺閣之不請尹宣擧·尹拯之追罪,大加非斥,辭意極嚴,臣於是,不勝瞿然之至。夫宣擧之文集,拯之擬書,實是輿情之所共駭惋,前後聖上之處分,明白痛快,凡在士林,孰不欽仰,而至若追罪旣骨之人,事係重大,所當審愼,況如臣蹤跡,方且自靖之不暇,不敢與論於此等是非,而今者顧瞻之斥,若是非常,則其何可諉以情勢之難安,自掩其溺職之罪乎?決不可一刻仍冒於臺席,請命遞斥臣職。答曰,勿辭,退待物論。已上朝報郞廳趙有臣書。金光國校。
上在昌德宮。停常參·經筵。
大殿,政院問安。答曰,知道。中宮殿·世子宮·嬪宮,藥房·政院問安。答曰,知道。
藥房都提調金昌集,提調閔鎭厚,副提調李觀命啓曰,雷雨非常,伏未審夜來,聖候寢睡,若何?腹部飽滿頗甚及膈間不淸利之氣,其已減歇,而困惱·熏熱·喉乾·脚痺之候,亦有所減乎?口淡有加之候及眼部患候,亦何如?今日臣等,與諸醫入診,詳察症候宜當。中宮殿患候,或有向減之勢乎?不勝終宵憂煎,敢此問安,竝爲仰稟。答曰,知道。腹部飽滿,膈間不淸利之氣頗甚,而困惱·脚痺之候未已,熏熱往來,喉乾比夜減歇,口淡有加之候及眼患無減,而寢睡不寧矣。勿爲入診。內殿症候,一樣矣。
以備忘記,傳于安重弼曰,典獄摘奸,輕囚放釋。
兪命弘啓曰,近來廳中,位甚不齊,出納之際,事多苟簡。左副承旨李箕翊,今日已經成服,同副承旨金普澤,受由調理,亦已多日,竝卽牌招察任,何如?傳曰,允。
以備忘記,傳于丁道復曰,史官二員待命,騎馬六匹立之。
丁道復啓曰,史官二員待命事,命下矣。史官不備,宣傳官一員代送之意,敢啓。傳曰,知道。
以同副承旨金普澤牌不進〈罷職〉傳旨,傳于李箕翊曰,推考傳旨捧入。
安重弼,以禮曹言啓曰,卽接宗廟署牒報,則去夜大雨,宗廟第一室風遮活只上及西庫前面第三四椽,月廊第二間前面道里以下等處,竝爲大段滲漏,第六室斑子北邊第二井滲濕,仍爲漏漬於牀卓上,永寧殿第八室後面椽端三庫,第九室後面第六椽端,西月廊第一間,自上樑道里及前面東邊雨水湊會處,東月廊第一間後面道里上椽端,亦爲滲漏云。依例臣曹與本署提調,眼同奉審後,稟處,何如?傳曰,允。
又以刑曹言啓曰,今番賓廳議啓時,各道承服賊人議啓別單中,春川討捕使,誤以鐵原書塡,而不能覺察,仍爲啓下,不勝惶恐待罪,原單子中鐵原二字,以春川改付標以入之意,敢啓。傳曰,知道。勿待罪。
李箕翊,以兵曹言啓曰,淸州賊人指捕人沈珏父若晦,陳萬全等上言回啓時,以其兩度指捕,皆準五名之數,依例請賞,竝爲加資事,判下矣。兩人上言及討捕使啓本,更爲考見,則賊人李德己等三名啓本及賊人金太白等二名啓本指示,皆以沈若晦懸錄,而陳萬全,則只於金太白啓本中,以首捕懸錄,李德己等啓本,則無陳萬全名字,首捕,以營奴萬興懸錄,而初不詳審,沈若晦·陳萬全,混同請賞,此皆臣健命昏謬不察之失。莫重奏御文字,如是錯誤,不勝惶恐,而前下覆啓,則不可仍置,改其措語,更爲書入,而前啓目,則爻周,何如?傳曰,允。
安重弼,以兵曹言啓曰,去五月二十六日,內奴震昌稱名人,自宣仁門入來,三十日,譯科鄭道行,業武李震穆稱名人,自宣仁門入來,差備門外擊錚,極爲駭愕,竝令攸司,囚禁治罪。同門守門將朴世章·尹道明,常時不能禁斷雜人,以致闌入,俱難免其責,推考,何如?傳曰,允。
又以禮曹言啓曰,京外癘疫,日漸熾盛,止歇無期,誠極切悶。取考謄錄,則在前如此之時,京中山川城隍祭及北郊癘祭,別遣重臣,愍忠壇,則遣近臣設祭,各道中央處及險川·雙嶺·金化·兔山·晉州·南原·錦山·㺚川·尙州·原州·蔚山等處,令本道都事·守令中,擇差設祭,江華,則留守行祭,而秋冬之後,都城近處無主屍,亦有設壇致祭矣。今亦依此擧行,何如?傳曰,允。
以弘文館應敎魚有龜,副應敎尹鳳朝,副校理黃龜河,副修撰趙觀彬,侍講院輔德權熀,司書金台壽,牌不進罷職傳旨,傳于安重弼曰,推考傳旨捧入。
李箕翊,以兵曹言啓曰,卽接北道監役官牒報,則彰義門北邊禁衛營所授體城四間,因雨頹落云。令繕工監爲先把子圍排,多定軍士守直,而亦令所授該營,卽速修築之意,分付,何如?傳曰,允。
安重弼,以禮曹言啓曰,臣崇,進詣太廟,與都提調行判中樞府事李濡,眼同奉審,則宗廟殿內第二室斑子北邊第二井滲濕,牀卓上有漏漬之跡,殿外第一室風遮活只上及西庫前面第三四椽,西月廊第二間前道里以下等處,竝爲滲漏,永寧殿第八室後面椽端三處,第九室後面第六椽端滲漏,西月廊第一間,自上樑至道里,及前面東邊會簷,東月廊第一間後面道里上椽端,庫庫滲漏,果如本署所報。修改吉日,令日官推擇,則六月初七日辰時爲吉云。宗廟,自第一室至十一室,永寧殿,自第五室至十一室,先告事由祭,同日曉頭行,移安,同日同時,還安及還安祭,事畢後,臨時設行,而永寧殿,自第一室至第四室告由祭,一體設行,所用雜物,令各該司,急速磨鍊進排,依例別定監役官,趁卽擧行,臣曹,與戶曹堂上,本署提調,眼同看檢,何如?傳曰,允。
安重弼啓曰,臣承命馳往于典獄署,點閱罪囚,則承傳罪人二十五名,刑曹罪人二十七名,咀呪罪人四名,來關罪人二十三名,各司罪人四名,合八十三名內,公州黃允中,海州京主人吳順男,司諫院奴婢身貢偸食不納事也,弘文館使令李貴尙,本館遮陽木代,以錢督徵辭緣推覈也,朴墨世·姜彬伊,內資呈,以其父沈醬鹽,過限不納事也,長興別將金漢奎,耆老所所納稅錢,終不備納事也,金震輝,因兪彦亨上言,偸葬處掘移間囚禁事也,李枝七八字缺備納事也。以上八名罪狀七八字缺聖上欽恤之意,竝卽放釋,擊錚人譯科鄭道行,業武李震穆,內奴震昌,自兵曹直囚,草記尙未入啓,當此盛熱,一向滯囚,實涉可慮,亦爲一體放釋,其餘罪人,所犯俱係緊重,竝爲因囚。且伏聞典獄囚徒外,刑曹及各衙門拘留罪人,其數亦多云。依例放送之意,分付,何如?傳曰,依啓。擊錚人放送,問啓。
大殿·中宮殿·世子宮·嬪宮,政院·玉堂夕問安。答曰,知道。大殿·中宮殿,藥房夕問安。答曰,知道。
兵曹參知李德英疏曰,伏以臣,頃者待罪秋曹之日,以疏儒配所事,自速臺議,又以關西三堡邊將之不分前後,混移禁府,重被問備之罰。一之已誤,其可再乎?天鑑之下,醜拙莫逃,私心愧懼,自分永爲棄物矣,不意騎省新命,遽下此際,驚惶感激,不知置身之所也。雖蒙聖度寬容,掩瑕收錄,以臣僨敗之蹤,其何敢晏然承當乎?向來臺言,臣固順受,而第其措語之間,亦有大不相諒者,臣竊慨然也。臣於相采之疏,其所深惡痛惡之意,豈後於人,而至於配所之定以灣府者,此不過只知爲極邊而已,地之善惡,偶失照管之致,而今其爲言,有若臣歇視其罪者然,豈非萬萬情外乎?若夫邊將一事,蓋緣臣新入本曹,不知當初兵曹回啓中,只請罪其前任,而坐衙倥傯之際,驟見兵使謝狀,則前後官姓名,竝爲現告,臣妄意以爲,俱是現告中人,則當一體移送,若其區別請拿,宜在禁府云爾,禁府亦不復審察,一倂請拿,致令不當罪之人,混被拿命,雖其誤事端,實由於兵使査狀,而不能覺察之失,臣安得自解乎?至於上土前僉使之不爲擧論,蓋亦有委折矣。兵使査狀,以爲上土時僉使李井煥,乙未四月到防,乙未秋巡應入之人云,而前僉使姓名缺蓋以井煥爲當罪,故臣亦依其査狀,移送禁府,本非無端疎漏也。事過之後,不當費辭自明,欲暴情,不免煩縷,臣罪尤大。古人云,世間甚事,不因忙後錯了?此亦忙之所致,而其爲做錯則甚矣。每自循省,愧汗浹背,雖欲仰恃寵眷,復玷班聯,而自顧恧縮,人謂斯何?玆敢冒死瀆擾於靜攝之中,伏乞聖明,俯賜諒察,亟許遞改,以安愚分云云。答曰,省疏具悉。往事不必深嫌,爾其勿辭察職。
校理金在魯疏曰,伏以臣,受命廉問,竣事還歸,而適有難安情勢,不得入肅天陛,進承聖候,禮缺分虧,罪無所逃,昨又以館直俱曠,召牌再臨,而荐犯違慢,祗竢誅罰,聖度天大,輒命勿罷。嚴召之降,今已至三,不敢每每坐違,强疾來詣於禁閽之外,仰暴危迫之懇焉。向日前輔德宋成明之疏,以堂錄之容易毁改,銓望之越次通擬,大加非斥。臣是堂錄銓望中人也。臣於本職,遭値無前變節,必欲力辭不居,而怵迫嚴命,終未能牢守初志,至於銓郞之職,不特萬萬無似,亦果有糠粃在前之嫌,而適値陪扈窘急,不免遽出承當,今於人言之來,慙悚恧蹙,無所容措。旣往無及,將來可追,在臣之道,凡於本兼職名之階,由於堂錄銓望者,惟當一切斂避,以小謝物議,自靖私義而已。今若徒貪榮寵,全沒廉隅,累進而不知止,躐取而不知避,則不惟臣身之苟賤可羞,在朝家,亦安用如許人哉?且臣伏見同副承旨金普澤之疏,盛論尹宣擧父子不可不追奪,而深斥臺閣之不言,至謂之全無對揚之美,徒有瞻顧之習。臣於此,尤不勝瞿然之至。臣於昨年以後,久叨經幄,再入諫省,而徒知處分之已盡光明,未嘗進一言論是非,使士論益嚴,寂寥之譏,無以自解,乃若尹宣擧之欲掩已累,礙逼於不敢言之地,固是輿情之所共駭缺祖追施罪罰,則恐有乖於缺尹拯缺絶賢師,恣意誣捏,固是斯文之大變,而第追罪旣骨,例稱極律,亦恐其未爲十分得中,故臣嘗謂此議之寢止,不害於審愼矣。今者譏斥之言,若是嚴峻,臣以間經臺職之人,方將愧縮之不暇,其何可不思自處,揚揚更入於言議之地乎?以此以彼,無路承命,又欲拜章徑歸。伏乞聖明,俯賜諒察,將臣本兼諸任,亟行鐫免,仍命治臣含默之罪,加臣違傲之誅云云。答曰,省疏具悉。宋成明之疏,不公甚矣。何足爲嫌?下款所引曾經臺職之人,一倂追嫌,則不惟太過,亦涉紛紜,爾其勿辭察職。已上朝報
上在昌德宮。停常參·經筵。
下直,碧團僉使金九敍。
大殿·中宮殿·世子宮·嬪宮,政院·玉堂問安。答曰,知道。中宮殿,藥房問安。答曰,知道。
藥房都提調金昌集,提調閔鎭厚,副提調李觀命啓曰,伏未審夜來,聖候寢睡,若何?腹部飽滿,膈間不淸利頗甚之候,其已減歇,而困惱·熏熱·喉乾·脚痺之候,亦有所減乎?口淡有加之候及眼部患候,亦何如?今日臣等,與諸醫入診,詳察症候宜當。中宮殿患候,或有向減之勢乎?不勝終宵憂煎,敢此問安,竝爲仰稟。答曰,知道。腹部飽滿,膈間不淸利之氣頗甚,而困惱·脚痺之候未已,熏熱往來,喉乾比夜減歇,口淡有加之候及眼患無減,而寢睡不寧矣。勿爲入診。內殿症候,姑無加減矣。
安重弼啓曰,大司憲李喜朝,掌令趙鳴謙,持平金相玉,在外,執義尹陽來,奉命在外,掌令洪蒑,未署經,持平黃璿,避嫌退待。今日以監察茶時之意,敢啓。傳曰,知道。
李箕翊,以都摠府言啓曰,今日入直內三廳武兼禁軍及軍兵等中日習射,請出標信。傳曰,知道。
傳于丁道復曰,黃海監司李喬岳,慶尙監司權留待。
以備忘記,傳于李箕翊曰,今下弓矢,碧團僉使金九敍處,給送。
丁道復,以侍講院言啓曰,輔德權熀,司書金台壽,昨日又爲違牌,上番闕直,已至三日,事甚未安。輔德權熀,司書金台壽,旣有只推之命,竝更卽牌招,以爲推移入直之地,何如?傳曰,允。
傳于丁道復曰,兩道監司引見。
安重弼啓曰,玉堂上下番之曠日闕直,事極未安,諸臺引避,已至屢日,而兩司之官,或在外,或未署經,無他行公之員,尙未處置,亦涉未安,而副修撰趙觀彬,以其親病,陳疏入啓,不得請牌,應敎魚有龜,副應敎尹鳳朝,副校理黃龜河,昨日皆有只推之命,校理金在魯,疏批已下,竝卽牌招,使之推移入直,何如?傳曰,允。
傳于李箕翊曰,初五日,大臣·備局有司堂上,來會賓廳,而雖非有司堂上中有稟達事,亦爲來待。
李箕翊,以禁衛營言啓曰,本營所授彰義門北邊體城頹毁處,卽當改築,而尙有雨意,姑待快晴,始役之意,敢啓。傳曰,知道。
傳于丁道復曰,工曹判書趙泰來處,遣內醫看病。
以應敎魚有龜,副應敎尹鳳朝,校理金在魯,副校理黃龜河罷職傳旨,傳于安重弼曰,昨與校理金在魯疏批,略示予意矣,玉堂諸臣之一事撕捱,實爲太過,竝只推。
大殿·中宮殿·世子宮·嬪宮,政院·玉堂夕問安。答曰,知道。大殿·中宮殿,藥房夕問安。答曰,知道。
右議政權尙夏疏曰,伏以病伏垂死之中,忽聞近侍遠臨,傳宣聖旨,以臣爲議政府右議政,斯速乘馹上來者。臣承命驚駭,若隕淵谷。夫宰相之職,所以助王平邦國,其責任,重且大,自古人君,必擇一時賢德以畀之。不然,則國之危亂立至,可不愼哉?臣本不才老學究,蹭蹬科第,無所猷爲,痼疾纏身,坏蟄田間。以言其知識,則倥倥而無一善,以言于才能,則陸陸而無寸長,枯死窮山,乃分之宜,不知聖上,何取於臣,而擧而置之百僚之上哉?臣於數十年來,屢違召命,蓋出於蹤跡崎嶇,不得已而然,非臣之所樂爲也。末俗易高,目之以難進,以致虛譽隆盛,上誤主知,尋常愧恧,無面可顯,至於今日冥升,實是萬萬夢寐之外,此何事也?臣於向日行宮,猥蒙幄對,恩渥之隆,曠絶古今,臣感誦聖德,不知死所,其於事所當爲,糜粉猶甘,而今此誤恩,決不敢承當者。不但於臣身,有負乘之懼,名器之汚褻,極矣,恐有傷於則哲之明也。且伏念七十致仕,禮防炳然。臣以八耋爲始仕之年,議政爲初授之職,則四方駭笑,以爲如何?朱子曰,士大夫辭授進退,關風俗之盛衰。臣雖汚下,亦何忍全不顧名節,以傷一世之風敎哉?臣之不敢承命,此其大者。若夫篤疾難仕之狀,有不暇二字缺朝廷之上,必有規正之論,臣姑泯默而俟之,側聽多日,未有所聞,不得不露章哀籲。伏乞聖明,俯賜體諒,亟命收還臣所受爵秩,以嚴國體,以安私分云云。答曰,省疏具悉卿懇。卿以先正之嫡傳,夙負儒林之重望,此時三事,微卿其誰?予志已定於貳公特拜之日矣。今玆爰立,果得賢德,心之欣喜,曷可形諭?且人臣身佩安危者,年至不許致仕,自古皆然。矧此多難?卿其須體至意,安心勿辭,賁然來思,出而論政,用副朝野之望。仍傳曰,遣史官傳諭。
副修撰趙觀彬上疏曰,伏以臣,情勢危蹙,屢逋恩召,分義虧缺,宜被嚴誅,惶悚之極,寧欲無訛。此際,卽聞臣父所患痰病,越添於冒炎作行之餘,舁到江外,症情轉劇,方在委頓之中。臣自聞此報,方寸焦灼,不能自定。私情所迫,往護是急,玆敢冒犯朝令,留疏出城,臣罪尤萬萬矣。伏乞聖慈,俯察臣情理之甚懇,踪地之甚窘,亟命遞臣職名,俾得專心扶護,且治臣慢命任情之罪,以礪臣工。答曰,省疏具悉。爾其勿辭,救護父病。
敎黃海監司李喬岳書,王若曰,國家所重者方面,巡察卽古之諸侯。山河八區,孰非保障我捍衛我,海堧一路,最是腹心焉股肱焉。二十州人煙相望,始也物豐而民阜,四五年水旱荐至,今則俗頹而弊生。試取大者而言,誠多懍然之懼。新制目眩,誰能梳洗出來,各需名存,不免塗抹過了。海利相射,牒訴半出於漁場,峒氓競招,逋藪易萃於稅礦。不然則托宮府折受,豪差虐民,抑或有持牧守短長,悍吏干政。掊克苦而浦卒未暇持楫,操鍊廢而牙兵但事輸錢。凡此悉難彈論,在今尤有深慮。蔀屋懸罄,道殣之慘可憐,海舶連檣,驛聞之狀相續。念念中夜無寐,誰哉此時分憂?故予要付托之得人,惟卿以才具而需世。澡身苦潔,敎資師生之繩嚴,制事敏詳,識通俗務之紛紊。去後常見遺愛,自在二字缺平居不敢詭隨,夙持士論。事一字缺論事之親擢一字缺豈容私,才優內外之歷,世已推望。幾多請於割劇,元知到手則蘇疲。東都政成,淸律己於苦蘗,三輔名重,威屛息於束薪。方思別利器於盤根,正宜供福星於近臬。玆授卿以云云,卿其祗服寵命,明宣敎條。順流推船,獄無庾枉之滯,更張調瑟,算戒拘牽之常。用惠文於侵民,上司何畏,先擊斷於御吏,細奸自消。按守宰以通下情,亦勿饒其過失,撫生靈以究上澤,亦勿干乎名譽。訟欲平而必也使無,財欲行而毋欲太泄。新氣色於鎭堡,號厲風雷,飭器械於山城,勇鼓金革。試看邊海之瞭捕,憂在難言,如欲根窟之詗探,策將安出?凡事在臨機而善度,顧稟斷有自昔之應行。於戲,卿才豈待視觀,予意猶欲責備。若幹辦之徒尙,弊或苛煩,雖慈諒之可稱,失則流靡。宵衣旰食,不比時世之昇平,緩帶輕裘,莫容意像之暇佚。故玆敎示,想宜知悉。知製敎尹鳳朝製進
敎慶尙監司權書,王若曰,惟方伯倣于四岳,責任甚隆,顧嶺臬冠於三南,揀選必愼。故輟符紱之論,庸侈旌鉞之榮。惟卿詞翰故家,簪纓世族。資性敏悟,素著鍊事之稱,識慮周詳,咸推需時之具。自蜚英於科甲,遂得輿於昌辰。襲忠孝於家庭,蔚然四昆季之聲望,聯步武於朝列,爭稱二千石之門闌。寄耳月之官,言議每戒於矯激,置喉舌之地,出納惟允於夙宵。灣府仗威,鎭邊俗而彈壓,畿甸敷惠,撫疲氓而奠安。旣見聲績之冞彰,益嘉燥濕之不憚。豈令栖遑於州邑,久屈瓌材,思欲委畀於翰屛,用別利器。一句缺文案簿書之繁,視他道而有倍,交隣供億之弊,□百年而愈滋。儒風寖衰,已矣絃誦之久寂,俗習日壞,重以獄訟之難平。詰戎之舊制漸疎,詎忽區劃之策,簽丁之宿弊思祛,政急通變之方。矧去歲値災荒之無前,伊寡昧若恫癏之在己。賑政纔訖,譬如大病之未蘇,財力已窮,殆息敗局之難着。雖在靜攝之日,不弛予憂恤之心,正當撫綏之時,欲藉卿綜練之手。僉擧旣出公議,惟簡亦在予心。,玆授卿云云,卿其祗膺寵綸,懋樹嘉績。發號出令,貴弛張之得宜,興事做治,佇寬猛之相濟。正士趨而敦俗務,恢作成之謨,察民隱而觀風宜,盡旬宣之責。若夫奬廉謹而懲貪猾,黜陟以公,至於繕器械而修城池,綢繆是急。有設施,勿憚條奏,凡稟裁,厥有故常。於戲,汲黯懷戀闕之忱,行且吾召,范滂勵攬轡之志,往哉汝諧。須體委寄之誠,益勉報效之義。故玆敎示,想宜知悉。知製敎黃龜河製進
午時,上御熙政堂。慶尙監司權,黃海監司李喬岳,留待引見時,承旨李箕翊,記事官趙鎭禧,記事官崔守範·權入侍。
權進伏曰,如臣無似,忝叨藩臬,惶感罔措,黽勉膺命,而才疎識淺,惟恐莫副簡寄之聖意也。上曰,纔經賑飢,懷保之政,政當留心,而癘疫漸又熾發云,到任後,頻頻申飭,出幕救療,俾無傳染死亡之患,而詰戎之政,亦宜加意也。曰,大侵之餘,加以癘疫,止息無期,到任後,當連續狀聞,而民事誠甚可慮矣。上曰,雖未到營,亦有先爲稟定之事乎?曰,遠方物情,有難懸度,赴任後,當隨事稟請,而第聞卽今公私赤立之中,又有水潦蟲災云,前頭民事,未知何如也。上曰,生民休戚,係於守令,守令黜陟,係於監司,公明黜陟,可也。曰,聖敎如此,敢不惕念乎?李喬岳進伏曰,如臣疎迂,猥膺一方之重寄,黽勉承命,而實深僨敗之憂矣。上曰,昨年凶歉,諸道同然,賑政纔訖,癘疫又熾,前頭之慮,不可盡言。卿下去後,申飭列邑,各別救療,亦卽出幕,俾無傳染死亡之患,可也。且荒唐船之出沒,自前有之,而多不過七八隻矣。隻數之多,出沒之頻數,未有如近年,而至於今年,則一時出來者,多至三十餘隻。其間事情,誠爲難測,將來之憂,有不可勝矣。詰戎之備,着令申飭,宜矣。喬岳曰,聖敎若是丁寧,小臣雖甚駑劣,敢不殫竭心力,思所以奉承乎?第本道上年飢荒,無異畿湖,設賑時,各樣穀物停捧者及請得分給之類,其數甚多。設令今年稍稔,若爲畢捧,則民情,必大以爲悶矣。小臣,曾以廉問,出入民間,訪知民情,則有不願豐年之語。此蓋小民哀痛之辭也。今年,雖幸小豐,必令參酌徵捧,然後庶可爲懷保之政,此等事,當臨時狀稟矣。上曰,然矣。喬岳曰,本道癘疫死亡之患,比畿湖·嶺南,稍似有間云,而聖上軫念如此,敢不惕念奉行乎?荒唐船之出沒,雖自前有之,而隻數之多,未有如昨今〈兩〉年云矣。上曰,未有如近年之肆行矣。喬岳曰,廣問於曾經鎭將及方伯人,則皆以爲三十餘隻一時出來,此實前所未聞云。臣與廟宰之有識慮者相議,則以爲船中汲水者,方便捉得,移咨入送似好云。臣下去後,當訪問事情,條列以聞矣。且本道武備,極其疎虞,器械無不朽破,軍兵名目,亦甚數少云。當商量變通之道,馳狀以啓,而當此海防疎虞之時,沿邊邊將,不可不擇差。吾叉浦僉使·助泥萬戶,雖非巨鎭,皆在要害之處,兩鎭邊將,各別擇送,則其在備海防之道,似爲得宜矣。上曰,兩鎭邊將,各別擇差事,分付該曹,可也。上曰,此外,亦有可達之事乎?喬岳曰,臣下去後,敢不隨事狀聞乎?上曰,守令黜陟,公明,可也。喬岳曰,聞見雖難盡周,而敢不惕念,仰體聖敎乎?李箕翊曰,兩道監司處,讀宣別諭之意,敢啓。上曰,唯。別諭讀宣後,仍頒賜物。遂以次罷出。已上燼餘
上在昌德宮。停常參·經筵。
大殿·中宮殿·世子宮·嬪宮,政院·玉堂問安。答曰,知道。中宮殿,藥房問安。答曰,知道。
藥房坐目見上啓曰,伏未審夜來,聖候寢睡,若何?腹部飽滿,膈間不淸利頗甚之候,其已減歇,而困惱·熏熱·喉乾·脚痺之候,亦有所減乎?口淡有加之候及眼部患候,亦何如?今日臣等,與諸醫入診,詳察症候宜當。中宮殿患候,或有向減之勢乎?湯劑已盡於昨日,更令醫女入診,詳察症候,議定繼進當否宜當。不勝終宵憂煎,敢此問安,竝爲仰稟。答曰,知道。腹部飽滿頗甚之候,一樣,而困惱·膈間不淸利,脚痺之候未已,熏熱往來,喉乾,比夜減歇,口淡有加之候及眼患無減,而寢睡不得安穩矣。勿爲入診。內殿症候,亦無向減之勢矣。
藥房再啓曰,醫女入診後來傳,中宮殿症候,雖已減歇,而膈煩之候,猶未盡祛云,諸醫以爲,柴胡涼膈散二貼,加進宜當云。此藥更爲劑入之意,敢啓。傳曰,知道。
安重弼啓曰,大司憲李喜朝,掌令趙鳴謙,持平金相玉,在外,執義尹陽來,奉命在外,掌令洪蒑,未署經,持平黃璿,避嫌退待,今日以監察茶時之意,敢啓。傳曰,知道。
以備忘記,傳于丁道復曰,史官二員待命,騎馬六匹立之。
丁道復啓曰,史官二員待命事,命下矣,史官不備,宣傳官一員代送之意,敢啓。傳曰,知道。
以統制使尹慤,以巨濟等三邑,知世浦等八鎭宜松田,出火燒燼,當該守令·邊將等不勤申飭之罪,令廟堂稟處,而身爲主將,不能檢飭,致有宜松燒燼之患,惶恐待罪事狀啓,傳于安重弼曰,勿待罪事,回諭。
以黃海監司金楺,以谷山邑中出火,各處公廨穀物及民家二百十二戶,一時灰燼,人命燒死,亦至二名,府使安相漢在外失火,請罪安敍事,令廟堂稟處事狀啓,傳于安重弼曰,事極驚慘。令該曹各別顧恤。
安重弼啓曰,玉堂曠直已久,諸臺處置,亦至遷就,而應敎魚有龜,副應敎尹鳳朝,校理金在魯,副校理黃龜河,昨又陳疏違牌。觀其措語,則皆以臺職時不言爲嫌,而連事撕捱。其不欲處置,雖不無所執,因此闕直,實涉未安,且有開釋只推之命,竝卽牌招,使之推移入直,而副提學李宜顯,連呈辭單,修撰沈珙,纔已入來云。一體牌招,以爲處置之地,何如?傳曰,允。
以應敎魚有龜,副應敎尹鳳朝,校理金在魯,副校理黃龜河等,牌不進罷職傳旨,傳于安重弼曰,推考傳旨捧入。
安重弼,以義禁府言啓曰,以平安監司査覈啓本賓廳會議別單,陽德前縣監睦慶賢拿問定罪事,命下矣。睦慶賢,今方待命於本府,卽爲拿囚之意,敢啓。傳曰,知道。
李箕翊,以備邊司言啓曰,今正月二十六日藥房入診時,因提調閔鎭厚所啓,備局文郞廳三窠,作爲參下官所帶,擇四館中有名稱者差下,執筆回公,一如武郞廳,朔數,限以二十朔,準朔出六,則實有得於儲養之道,且可少除參下積滯之弊。上曰,令廟堂稟處事,命下矣。嘗伏聞先輩奉公之人,以玉堂東壁,兼帶備郞,入直回公,無異武官云,近來怠慢之習,新進尤甚。若行此法,則必不能如先輩之恪勤,弊端橫生,郵罰相續,終不免爲復舊之歸,今姑依舊例,以六品以上出入三司者,差出,何如?傳曰,允。
又以備邊司言啓曰,今五月二十六日藥房入診時,都提調金昌集所啓,北漢規模已成,蕩春臺,設倉儲穀,水門又爲設置。或以蕩春臺爲不緊,而旣設之後,不可等棄。雖以今年見之,都下畿邑,資賴倉穀。山城內外凡事,經理廳主管,北漢,則秩高武臣爲別將,而蕩春臺,尙無主者,倉庫所在之地,虛疎實甚。或有移置摠戎廳之議,而摠戎使,本非守城之任,似不可輕議,京畿監營,若令移設於此,凡事使之主管,則緩急之際,必當得力。曾在兵亂,畿伯,以曾無信地,終未免狼狽。今若變通如此,則事甚便好,移營之擧,亦不甚難,令廟堂商議稟處,何如,上曰,令廟堂稟處事,命下矣。蕩春臺,今已置倉設行,雖有異議,不可輕棄。摠戎使不得移廳居守,則宜置一衙門,使之守護。京畿監營,處於闤關湫隘之地,不似外方營門貌樣,常時已似不便,臨亂,則彷徨無所依着,前事可徵。今若移設於蕩春臺,處勢得宜,多募民戶,有事則應接北城,平日則檢飭倉庫,恐爲兩便。着令京畿監司,預爲料理,移營於造紙署近處,宜當,以此分付,何如?傳曰,依爲之。
又以備邊司言啓曰,今正月二十六日藥房入診時,提調閔鎭厚所啓,上年有不送敬差官,定給結數之擧,而道臣加請甚煩,終至擅給,事體壞傷,誠甚未安。若就各道田結元帳付,預定災年當給之結數,尤甚災年,則比元帳付,許給三分之二或折半,之次災年,則給折半或三分之一,稍勝災年,則給三分或四分之一,作爲定式,令京外預知之,每當年分事目磨鍊之時,某道當爲尤甚災年,某道當爲之次災年,某道當爲稍勝災年,定其等第,使之考例擧行,則監司,以其應得之結,一從各邑被災之輕重,而差等分排,守令,以其所得之結數,一從各面被災之輕重,而差等分排,暗行御史廉察,則事甚簡約,而庶無虛失田結之弊。令廟堂稟處事,命下矣。諸道或用甲戌量案,或用癸卯·己酉量案,最近者四十九年,而田形累變,雜頉夥然,常年應稅結數,比元帳付,則幾減其半,蓋近來不能遵行二十年一量田之法,帳付與行用實結之數相左,以致如此。今若於稍勝災年,給災三四分之一,之次災年折半,尤甚災年,給災三分之二,則尤甚災年所給之數,未免太少,至於之次及稍勝災年,則其實結,反多於常年行用之數,其不可以元帳付爲準而預定分數者如此,殊無給災之本意,且預定災數,則與上年定給結數者無異,諸道之不爲紛然加請,亦未可知也。大抵年分等第,係生民一年利害,關國家經費贏縮,故國典內守令審定,監司更審啓聞後,議政府六曹同議更啓,收稅實十分,爲上上年,三分爲下中年,下下免稅,分爲九等,自二十斗,每等遞減二斗,至六斗而止,其法,至密且嚴矣。今則所謂審定與更審者,多不以實,均分九等,已無其望,都堂會議,亦無其規,所謂敬差官,災傷時踏驗損實之任,而不但徒爲文具,其弊不貲,故近來或遣或否,前後變通,其例不一。上年預定結數之法,外方若善爲奉行,則雖或不無得失,必不至如無前大弊,而實結之縮,曾所未有。重臣深思弊端,有此預定分數之請,而窒礙之端,如上所陳。今年秋事,姑未卜其豐歉,敬差官亦勿發送,各別嚴飭諸道,監司盡心審覆,從實啓聞,年分垂畢時,別遣御史,廉問能否,恐爲得宜。以此諸道監司處,預爲知委,何如?傳曰,依爲之。
安重弼,以禮曹言啓曰,來七月初四日行宗廟秋享大祭親祭及永寧殿宗廟親傳香,當爲取稟,而自上方在靜攝中,依近例以攝行擧行乎?敢稟。傳曰,依爲之。
大殿·中宮殿·世子宮·嬪宮,政院·玉堂夕問安。答曰,知道。大殿·中宮,藥房夕問安。答曰,知道。
三更四點,藥房都提調以下,詣閤門外,口傳啓曰,卽伏聞入侍醫官來傳之言,聖候連續唾血云,臣等伏不勝驚慮之至。卽詣閤門外,與未入侍醫入診,詳察症候宜當,惶恐敢啓。傳曰,纔以井華水,調進九味淸矣。夜深,勿爲入診。
修撰沈珙疏曰,伏以臣,早失所怙,惟母是依,罪逆至重,又罹凶禍,風樹不停,荼毒何極?頑忍之喘,未卽滅死,苟度歲月,喪期已盡,終天之慟,愈久冞切,俯仰人世,世念都灰,至於復起爲人,廁跡周行,尤是夢寐所不到也。廼者千萬匪意,忽蒙朝廷之記識,投缺館職,繼而馹召之命,遠及於畿郊屛蟄之中,臣誠驚惶感激,不敢偃臥逋命,昨纔來伏私次,而第臣於是職,有萬萬決不可忝叨者。玆敢不避煩猥,冒萬死陳懇,冀蒙矜許焉。夫瀛館之選,苟非博學經術之士,莫宜居之。自國朝以來,設此官而膺是任者,何嘗有如臣之庸庸碌碌,蔑學無識者乎?非分之職,不稱之任,已不宜濫竽,況此改錄一事,譏議溢世,有口皆言,其擧措之無據,刪拔之太濫,雖以其時提學及向日宮官之疏見之,亦可知其公議之至嚴也。蓋堂錄者,政府實主之。大臣出令,則銓官及館閣堂上,隨其有無,備數進參而已,元無文衡必參然後,乃行堂錄之規,故從前文衡不參,提學獨參者,非止一再。苟以此謂之違例,則未差者,何不差出,在外者,何不變通,而獨使提學參圈耶?無論在京在外,均是引入不出,則所居遠近,本不當區別,而今者只以差未差·在內外,艱辛做頉,終至改圈,及其改也,所拔者,多至十人,而太半是抗疏論事,見忤於上下者也。噫,朝家處事,旣如是乖謬,而其能厭服人心乎?人心不服,則譏切之言,理宜必至,況彼十人,實一代淸流,詞學無論,皆非臣所可及者,而彼則一倂見漏,臣獨晏然充數,其在私義,何可不畏公議,冒沒承當乎?且臣於錄中五臣之或尙不檢擧,或終靳恩點,亦有所慨然而不自安者。彼五臣者,卽殿下之平日所嘗顯用者,而今乃無端厭薄,經年廢置,是誠何義?無乃純用一邊,寵愛方洽,故先慮其言事起鬧,使不得着足於論思之地耶?況李眞望,則頃年見枳於瀛選也,殿下至下慨惜之敎,昨年初錄,首除館職,或只推或禁推,必欲免出,而及其改錄也,累次檢擬,終靳一除,未知其間數月,眞望之地望才學,有前後之異,而不合於是任耶?臣實莫曉其故也。無論新舊彼此,次第參用,則何患館直之苟簡,而一切抛棄於度外,至請新錄於前錄未盡用之前,是視異己者若無而然也。在下者,蔽於黨議,縱不顧事理之如何,其在人君用人之體,豈可曲循偏私之論,罔念公平之道乎?噫,殿下於近年以來,淺深廣,示人無餘,今日群下,㤼於得失,縱不敢進言,殿下獨不內省而自疚耶?諸臣之終始廢置,旣由於時輩之見憚,則臣之獨蒙甄錄,尤豈非疲軟之甚者乎?知臣憒憒,謂臣不能言,而以是處之,臣雖幸其檢用,欲膺寵命,其於心,慙,於十人,顔厚,於五臣,何哉?廉隅,卽士夫之大防,而今臣之尤宜自勉者也。設令臣之才具,實有一分可堪於是任者,所引諸嫌,俱係緊重,決不可抗顔冒恥,揚揚就列,以益其嗤點也。聖明倘加諒察,則必不待臣覼縷,而庶可點悉矣。惟願亟賜鐫削臣名於堂錄,俾選部勿復檢擧,千萬大幸。臣以苫塊餘喘,凡於世事,有同聾瞽,且所叨之職,係是必辭不敢居之地,則尤不敢以論思之臣自處,贅及他事,而第臣前後濫受厚渥,出入侍從,則如有區區所懷,不宜自阻於聖明之下,玆敢附陳目前一二事,惟聖明財察焉。臣伏聞日昨承宣疏批,有追奪尹宣擧·尹拯父子官爵之命。臣竊不勝驚惋抑塞之至。噫,追奪,是何等重律,而因一戚臣之建請,遽有此非常之命耶?其被誣顚末,拘於朝禁,不敢冒辨,而一自追奪命下之後,毋論薦紳章甫,莫不愕然失色,咸以爲聖明之世,豈有此無前過擧,至於輿儓之賤,婦孺之迷,亦莫不相顧驚訝,此可見人心之大同,而雖以至尊之威,有不可强拂也。夫兩臣者,平日未嘗一出世路,其視軒冕,不啻若過空之浮雲,則今此追奪,本無損益於旣骨之人,而徒累聖德而已,殿下顧何爲而作此擧耶?伏願聖明,亟命還寢,使日月之更,人皆仰止焉。仍竊伏念辨暴之章,一切防塞,誣詆之疏,捧入無礙,使其是非曲直,不能盡徹於黈纊之下,大有乖於公聽竝觀之道,此何擧措,此何道理?臣謂宜自今還收禁令,洞開言路,使聖朝,無貽壅蔽之累焉。且臣於李師命復官之命,尤有所慨惋者。蓋師命之負犯,至重且大,實無一分可伸之端矣。曾在乙亥年間,有師命之身負重罪,混同復官,實無所據,有關後弊之敎,而仍卽還收,又於戊寅年筵中,特下嚴敎曰,師命,自是貪權樂勢之人,乙丑年間,欲遞訓將,而自代之,至使金道淵,因內官書送,豈有爲人臣子者,夤緣私逕,圖占兵權者乎?只此一事,足爲死罪,前後辭旨,俱極十分嚴截,當初罪狀,塗人耳目,無一疑晦者,而至於因緣私逕,圖占兵權之罪,則始發於特敎之後,本罪之外,又添此罪,卽此一款,果足爲決難容貸者也。自是之後,雖其私黨,亦不敢曲護,而今者金吾覆啓,全沒是非,游辭探試,隱然有伸理之意,如有一分嚴畏之心,何敢如是乎?覆啓有曰,將功補罪,聖批亦曰,其功不可不念。臣未知其功者何功,其罪者何罪也。功罪相準,則以功貰罪者,古或有之,而此則不然,當年詗察,本非可紀之功,畢竟負犯,實是難貰之罪,則將此不可紀之微勞,欲補實難貰之重辟者,其果成說乎?今若不審功罪之分,而直許復官,日後奸猾之徒,亦必自挾微勞,無所顧忌,輕犯於重辟,朝家其將視此爲例,每每寬貸之耶?蓋昔年聖敎中,有關後弊云者,可謂深思而遠慮也。噫,殿下每於進退局正之際,前日處分,率多變改者,而獨於此事,旣復而旋寢,終始堅執,實由於所關處至重,決不可輕議故也。今者猝變前見於數十年之後,使是非倒置,政刑乖舛,輿情之憤惋,公議之拂鬱,爲如何哉?殿下曾於朴泰尙疏批,有執德不固,摠攬等敎,悔悟之意,溢於辭表,大哉王言,足令人到今欽誦也。今亦亟遵前旨,仍寢成命,如昔年之爲,則尤豈非大有光於聖德,大有補於國家乎?惟願聖明,更加三思,勿以人廢言。今此復官命下之後,職在三司者,所當爲殿下爲國家,亟進反汗之請,而痼於黨比,牽於利害,于今累日,寂無一言,臣竊痛之也。臣治疏將上之際,以諸臺處置,召牌儼臨,怵迫分義,謹此趨詣於禁扃之外,而臣之情勢,斷無冒進之理,玆敢陳章徑退,臣又死罪云云。答曰,省疏具悉。改圈之擧,新錄之請,皆有可據之例,而張皇侵斥,語多謬戾,殊甚未便矣。今玆追奪,予志先斷,處分至此,庶無未盡,是非旣明,但當堅持,營護之疏,決難許捧。李師命事,以判付辭意見之,復官,蓋出念功,非曰淸脫,則不害爲寬大之典,金吾啓語,別無他意,而勒加以探試之目,良可駭也。勿辭察職。已上燼餘
上在昌德宮。停常參·經筵。
下直,陰竹縣監李燮。
大殿·中宮殿·世子宮·嬪宮,政院·玉堂問安。答曰,知道。中宮殿,藥房問安。答曰,知道。
藥房坐目見上啓曰,伏未審夜來,聖候寢睡,若何?唾血止息之後,眩氣亦且減歇,腹部飽滿頗甚之候,及膈間不淸利,困惱·熏熱·喉乾·脚痺之候,其有所減乎?口淡有加之候,及眼部患候,亦何如?近來寢膳之節,比前稍減,而症候又如此,今日臣等,不可不與諸醫入診,詳察症候,議定當進之藥矣。中宮殿患候,漸向差減乎?不勝終宵憂煎,敢此問安,竝爲仰稟。答曰,知道。困惱·眩氣及膈間不淸利,腹部飽滿之候頗甚,而熏熱·脚痺之候未已,喉乾比夜減歇,口淡有加之候及眼患無減,而寢睡不寧矣。勿爲入診,問于入侍醫官,議藥宜當。內殿症候,差減後一樣矣。
藥房再啓曰,入侍醫官退出後來言,聖候唾血,更不發作,而困惱·眩氣,一向未已云,臣等卽與諸御醫,反覆商議,則皆以爲加減六君子湯,去蒼朮,依本方,入白朮,更加升麻一錢,連進五貼宜當云。此藥卽爲煎入之意,敢啓。傳曰,知道。
安重弼啓曰,大司憲李喜朝,掌令趙鳴謙,持平金相玉,在外,執義尹陽來,奉命在外,掌令洪蒑,未署經,持平黃璿,避嫌退待,今日以監察茶時之意,敢啓。傳曰,知道。
丁道復啓曰,吏曹郞廳來言,承旨有闕,政事,何以爲之?取稟。傳曰,再明日爲之。
又啓曰,玉堂上下番闕直,已至累日,事甚未安。副提學李宜顯,昨以嫌難處置,陳疏違牌,應敎魚有龜,副應敎尹鳳朝,校理金在魯,副校理黃龜河,又有只推之命,竝卽牌招,使之推移入直,副修撰沈珙,疏批已下,卽爲牌招,以爲處置諸臺之地,何如?傳曰,允。
以校理金在魯,修撰沈珙,牌不進罷職傳旨,傳于丁道復曰,推考傳旨捧入。
傳于李箕翊曰,慶尙監司洪禹寧,交龜不遠,而意外卒逝,驚悼殊深。喪柩上來時,護送及擔軍等事,分付三道,依例擧行。
大殿·中宮殿·世子宮·嬪宮,政院·玉堂問安。答曰,知道。大殿·中宮殿,藥房夕問安。答曰,知道。
夕問安時,藥房口傳啓曰,晩後困惱·眩氣及膈間不淸利,腹部飽滿頗甚,熏熱·脚痺未已之候,復何如?昨日,大臣·備局堂上來會賓廳事傳敎,而症候添加如此,姑爲停止,似合調攝之道。臣等不勝憂煎,惶恐敢啓。傳曰,諸症候,晩後一樣矣。所達事,依爲之。
李箕翊啓曰,慶尙監司洪禹寧,去月二十九日卒逝,本道假都事大丘判官韓聖一,使監營軍官金世鳴,齎納密符,而只以文狀,報于備局,不爲馳啓,殊涉疎漏,推考警責,何如?傳曰,允。
判義禁宋相琦,知義禁權尙游,聯名疏曰,伏以臣等,伏見修撰沈珙之疏,以日昨金吾覆啓李師命事,大加非斥,有曰全沒是非,游辭探試,如有一分嚴畏之心,何敢若是,又以將功補罪謂之,其果成說乎云。臣等看來,不勝危怖之至。夫李師命罪名之重大,臣等固已言之,而前後事狀,業已聖明之所知,則臣等之不復深論,正出於嚴畏之意,而若干數句語,蓋皆擧實而言之,此豈一毫彷彿於探試之計乎?至若功罪云云之說,此非臣等之言,乃甲戌大臣筵對之辭,而視臣等覆啓,尤有詳焉,則今獨以此,歸罪臣等者,抑何故哉?大抵議奏之體,苟係重罪,則例不敢自下直斷,略論大槪,陳稟取裁者,事體當然。今臣等覆啓,亦不過如此而已,豈有他意於其間哉?第爲人臣而探試上意,而不知嚴畏,則此極罪也。其言雖出勒加,聖鑑雖已下燭,被此罪目,宜伏刑章,其何敢一日仍居於職次乎?玆敢略暴危悃,冒死呼籲。伏乞聖明,亟命鐫削臣等本兼諸任,仍令有司,議勘臣等負犯云云。答曰,省疏具悉。金吾覆啓措語,非以李師命爲無罪,而予之特許復官,亦出於念功蕩滌之意也。沈珙疏中探試之說,殊涉無據,何必爲嫌?卿等勿辭,安心行公。
應敎魚有龜,副應敎尹鳳朝,副校理黃龜河,聯名疏曰,伏以臣等,忝叨論思,旣遭含默之斥,情地危隘,萬無冒進之勢,積逋嚴召,冀被誅譴,而輒蒙寬貸,悚懍罔措。威命所迫,雖欲抗顔趨承,至於論人可否,處置諸臺,尤非私義之所敢出,去就罥礙,竟犯違慢矣。聖敎特示誨責,喉院又爲區別,揆以分義,宜不敢復事撕捱,而昨伏聞館僚疏中,以李師命復官後不請反汗,侵斥三司,語意深緊,臲卼之中,更添難安之端,其何可泯默苟進,以益人嗤點乎?噫,今玆復官之命,出於數十年之後,固知聖念,實出於記其功而不諒其罪之意,則其所參酌處分,不害爲蕩滌之典,而反以不爲請寢,混加詬詆,至驅之於黨比利害之科,所遭非斥,不比尋常,則在臣等廉義,亦何可不恤人言,晏然復入於榮次乎?昨日之又復坐違,亦由於此,而勿罷有命,召牌復臨,玆不得不隨詣闕下,冒陳危懇,伏乞聖明,復賜鑑諒,亟罷臣等之職云云。答曰,省疏具悉。爾等,以兩件事,爲難安之端,而蓋其不論,非有他意,則顧瞻黨比之斥,不必深嫌,須勿過辭,從速察職。已上燼餘
上在昌德宮。停常參·經筵。
大殿·中宮殿·世子宮·嬪宮,政院·玉堂問安。答曰,知道。中宮殿,藥房問安。答曰,知道。
藥房坐目見上啓曰,伏未審夜來,聖候寢睡,若何?困惱·眩氣·腹部飽滿,膈間不淸利頗甚之候,其已減歇,而熏熱·喉乾·脚痺之候,亦有所減乎?口淡有加之候及眼部患候,亦何如?今日臣等,與諸醫入診,詳察症候宜當。中宮殿患候,日漸差勝乎?湯劑已盡於昨日,更令醫女入診,詳察症候,議定繼進當否宜當。不勝終宵憂煎,敢此問安,竝爲仰稟。答曰,知道。困惱特甚,眩氣及腹部飽滿,膈間不淸利頗甚之候,一樣,而熏熱·脚痺之候,未已,喉乾比夜減歇,口淡有加之候及眼患無減,而寢睡不寧矣。勿爲入診。內殿症候,漸益差勝矣。
藥房再啓曰,醫女入診後來傳,中宮殿諸症候,幾盡差減云,諸醫以爲,苦口湯劑,不必連進,今姑停止宜當云矣。敢啓。傳曰,知道。
安重弼啓曰,大司憲李喜朝,掌令趙鳴謙,持平金相玉,在外,執義尹陽來,奉命在外,掌令洪蒑,未署經,持平黃璿,避嫌退待,今日以監察茶時之意,敢啓。傳曰,知道。
李箕翊啓曰,備邊司郞廳,以大臣意來言,今日來會賓廳事命下,而上候有加,藥房啓稟姑爲停止,不得來會云矣。敢啓。傳曰,知道。
又以都摠府言啓曰,今日入直內三廳武兼禁軍及軍兵等,當爲中日習射,而雨勢如此,不得爲之之意,敢啓。傳曰,知道。
安重弼啓曰,玉堂上下番闕直,已過累日,事甚未安。應敎魚有龜,副應敎尹鳳朝,副校理黃龜河,疏批已下,校理金在魯,修撰沈珙,亦有只推之命,竝更爲牌招,推移入直,而修撰沈珙,則今此臺避,別無可嫌之端,使之處置,何如?傳曰,允。
以應敎魚有龜,副應敎尹鳳朝,校理金在魯,副校理黃龜河,修撰沈珙等,牌不進罷職傳旨,傳于安重弼曰,沈珙外,竝只推。
安重弼,以義禁府言啓曰,頃因本府草記,上土前僉使姓名,令該曹現告,拿問事,允下矣,卽接刑曹牒呈,則上土前僉使李渭老,居在公州地正安面,上年五月初二日身死云,勿論之意,敢啓。傳曰,知道。
又以刑曹言啓曰,京畿·忠淸兩道獄囚,本曹時囚及他道疑獄已回啓,新到未回啓敗船賊人全家罪人等,旣自賓廳□□以入,而諸道狀聞中,到配物故啓覆等及本曹照律文書,皆是當爲循例啓下者,別無議處之事,故還送政院,以爲日後文書出納時,循例入啓之意,敢啓。傳曰,知道。
又以禮曹言啓曰,卽接宗廟署所報,則今朝大雨,永寧殿正殿前面東邊活只端莫沙三四張,竝塗灰雜像一箇頹落,自下第二,自上第三雜像,皆倒未落,東門前面北邊活只端塗灰剝落,自道里滲漏,亦有頹落之漸云。依例臣曹與本署提調,眼同奉審後,稟處,何如?傳曰,允。
又啓曰,卽聞領中樞府事尹趾完,所患猝重云。係是大臣病患,敢啓。傳曰,令御醫持藥物,卽往看病。
又以禮曹言啓曰,臣崇,進詣永寧殿,與都提調行判中樞府事李濡,眼同奉審,則正殿前面東邊活只端莫沙三四張,竝塗灰雜像一箇頹落,而蓋自朴工蓋板上,中間蓋瓦處,有灰隙,潦水滲入,漸致腐傷,故自下第二第三雜像,亦有頹圯之漸,東門前面北邊活只,自道里滲漏,塗灰處,亦將有剝落之患。不可不及時修改,誠如本署所報,而頃日奉審時,以本殿第八室第九室有頉處,來初七日告由修改事,已爲啓下矣。卽今正殿執頉處,又如此,自第一室至四室,先告事由,移·還安祭,一體設行,而祝文中措辭改撰,祭物進排等事,分付各該司,何如?傳曰,允。
大殿·中宮殿·世子宮·嬪宮,政院·玉堂夕問安。答曰,知道。中宮殿,藥房夕問安。答曰,知道。
大殿,夕問安。藥房口傳啓曰,晩後困惱特甚,眩氣及腹部飽滿,膈間不淸利頗甚之候,熏熱·脚痺未已之候,復何如?臣等不勝憂煎,惶恐敢啓。傳曰,知道。困惱特甚之候小減,而其餘症候,一樣矣。
行都承旨李觀命疏曰,日昨承宣之疏,以臺閣之臣,不能對揚聖朝之處分,大加非斥,指意深緊。臣於前冬,亦忝臺地,則今於公議峻發之後,不可獨爲晏然,而方在侍湯之中,混隨諸臣之後,煩溷於靜攝之中,尤有所不敢,泯默度日,祗增危蹙。此際伏見修撰沈珙之疏,盛言白請新錄之失,乃曰彼此參用,則何患館直之苟簡?又曰在下者,蔽於黨議,不顧事理之如何,其在人君用人之體,豈可曲循偏私之論,罔念公平之道云云。臣看來危怖,繼之以訝惑也。館職之參用與否,非臣所可與聞,而堂錄未久,輪直苟簡,此聖明之所洞燭也。玉署之臣,欲以此仰稟,而當此停講之時,陳白未易,要臣替達,臣不過陳其委折,以請裁量,則其於事理,有何大傷,而黨議之斥,尤未知其何說也。如臣無狀,前後濫廁於風憲近密之地,遭可言之時,而速含默之譏,昧出位之嫌,而致黨比之疑,自省慙恧,何可尤人?矧今黨論日盛,疑阻日深,以己度人,誣捏無端,臣不欲多辨,而至以此上疑於君父用人之道,果若人言,緣臣循私之請,貽累於聖上公平之體,則其罪輕重大小,爲如何哉?臣負此罪名,決不可一刻仍冒於榮次。玆敢不避煩瀆,露章自列,伏乞聖慈,察臣危迫之懇,亟賜鐫削,仍勘臣循私黨議之罪,以謝人言,以安私分云云。答曰,省疏具悉。曾經臺職之人,今因承宣之疏,輒皆引嫌,殊涉太過。新錄事,卿之替陳委折,其於事體,元無傷損,黨議之斥,何必爲嫌?卿其勿辭,從速察職。已上燼餘
上在昌德宮。停常參·經筵。
大殿·中宮殿·世子宮·嬪宮,政院·玉堂問安。答曰,知道。中宮殿,藥房問安。答曰,知道。
藥房啓曰,暑雨支離,伏未審夜來,聖候寢睡,若何?困惱·眩氣·腹部飽滿,膈間不淸利頗甚之候,其已減歇,而熏熱·喉乾·脚痺之候,亦有所減乎?口淡有加之候及眼部患候,亦何如?今日臣等,與諸醫入診,詳察症候宜當。中宮殿患候,已臻快復乎?不勝終宵憂煎,敢此問安,竝爲仰稟。答曰,知道。腹部飽滿,膈間不淸利頗甚之候無減,而困惱·眩氣·熏熱·脚痺之候未已,喉乾比夜減歇,口淡有加之候及眼患,一樣,而寢睡不寧矣。勿爲入診。內殿症候,日漸差勝矣。勿爲逐日問安。
大殿,朝廷二品以上·六曹單子問安。中宮殿,口傳問安。答曰,知道。
安重弼啓曰,大司憲李喜朝,掌令趙鳴謙,持平金相玉,在外,執義尹陽來,奉命在外,掌令洪蒑,未署經,持平黃璿,避嫌退待,今日以監察茶時之意,敢啓。答曰,知道。
李箕翊,以都摠府言啓曰,都摠管閔鎭遠,刑曹褒貶坐起進去之意,敢啓。傳曰,知道。
丁道復啓曰,卽者吏曹郞廳來言,今日爲政事命下,而判書宋相琦,病不來,參判鄭澔,在外,參議李澤,呈辭,不得開政云。判書·參議,竝卽牌招,開政,何如?傳曰,允。
又啓曰,吏曹判書宋相琦,參議李澤,牌招不進,推考傳旨及罷職傳旨,今方捧入,而政事命下之後,尙未擧行,事甚未安,判書,更卽牌招,開政,何如?傳曰,允。
以吏曹參議李澤牌不進罷職傳旨,傳于丁道復曰,推考傳旨捧入。
丁道復啓曰,吏曹參議李澤,旣有只推之命,一體牌招,開政,何如?傳曰,允。
安重弼啓曰,兩司多官,引嫌退待,已至累日,尙未處置,事極未安。大司諫有闕之代,今日政,以在京無故人差出,仍卽牌招,以爲處置之地,何如?傳曰,允。
丁道復啓曰,玉堂闕直,已過多日,事甚未安。應敎魚有龜,副應敎尹鳳朝,校理金在魯,副校理黃龜河,又有只推之命,竝卽牌招,推移入直,何如?傳曰,允。
李箕翊,以兵曹言啓曰,今六月初二日,幼學洪益宗稱名人,自通化門入來,差備門外擊錚,極爲駭愕,令攸司囚禁科罪。同門守門將閔進聖,常時不能禁斷雜人,以致闌入,亦難免其責,推考,何如?傳曰,允。
丁道復,以禮曹言啓曰,卽接敬寧殿參奉牒報,則今日卯時量,正殿西邊階石五間崩壞,驚動殿內,正殿東邊蘆簾腐傷,片片破散云。正殿至近之地,有此崩壞之患,不可無慰安之擧。慰安祭,不卜日,來初八日設行,而卽今雨勢如此,正殿雨漏處,待晴修改時,一體改築事,分付,何如?傳曰,允。
丁道復,以禮曹言啓曰,以庭試初試設行當否,未入侍大臣處,收議稟定事,命下矣。議于大臣,則行判中樞府事李濡以爲,庭試初試之議,其來已久,而臣之淺見,本來如此,每欲一陳其利害,今於詢問之下,何敢不盡其所蘊乎?在昔漢之董仲舒·晁錯·公孫弘等,擧賢良時對策者,不過百餘人。以天下幅員之廣,而止於此者,以其試於鄕而擧之故也,猶今日初試也。至於唐宋,其法漸密,韓愈之二試於吏部,王曾之靑州發解,入南省庭試,歐陽脩之自監元省元赴庭試云者,可見其皆由兩科,而得試大庭也。未有不經初試而得之者,歷代所以設科取人之道,有如是矣。以我國言之,如節日製賜第之規,卽中國之所無也。然,其居首者,或許赴會試,間或直赴殿試,此猶不無初試之意,而庭試亦然,曾無擧全榜賜第之事,故宣廟朝成好善,凡三次居魁,末乃賜第,孝廟朝韓翊周,亦居魁,而只直試會試,則不但大臣所達黃愼而已。到今科體旣變,全榜賜第,已成應行之制,則設行初試,固所當然,況天下事,窮則必通,科場之弊,至于壬辰庭試而極矣。不可不大加驚動,以爲懲前毖後之圖,而變通之策,實無踰於初試之設行,大臣建白,成命纔下,而乃有不便之說,臣誠未解也。爲防殿庭雜亂之端,設行初試,則唯當廣取成篇以上,雖以三千爲限,亦無不可,而若或以爲太多,則二千定額,似爲得宜。如是,則可無實才遺失之慮,而一千,則果爲太小矣。以二千之額,分三所試取,每一所,各簡試官堂上·堂下竝五六員,齊坐同考,則不過翌日,可以出榜,其間供饋,只是兩三時,則所費幾何?雖以擧子皆自手寫,則試官,識別筆跡,益致嘵嘵爲慮,爲試官者,若不能秉心至公,則不須筆跡之識別,而豈無他行詐之術乎?近來擧子,無不挾帶寫手,而其中自書者,亦多有之,勿爲自書,必令代寫,本非朝令,則自書者,其可一切禁斷,以塞其識別之路乎?此可謂不治其本,而欲救其末也。若果以是爲嫌,則二千張之易書,亦何難哉?只可爲一百名書吏一日之役,而易書之後,則挾帶寫手之弊,不期去而自去矣。夫初試時易書時,設有靡費,多不過數十石之米,而以此較之於殿庭許多雜亂之弊,其輕重得失,豈可同日而語哉?至於試士於春塘臺一款,臣愚竊以爲大不可。蓋以國法論之,則隨從寫手,皆所當禁,隨其現露,充定水軍,斷不饒貸,各司吏胥輩,自備局點考,以防冒入,其爲禁令,可謂嚴矣。擧子輩,雖或冒禁挾帶,猶有畏憚之心,不敢惟意所欲,而今乃反以自書爲嫌,以開必用寫手之路,以隨從雜類之難容於殿庭,創許移設於春塘臺,則是亦示以任其挾帶,更無禁斷之意也。無論其可容與否,揆以國體,寧有是哉?從今以往,挾帶者比前倍蓰,無復顧忌,不知其流之害,又將如何。大臣所謂無賴雜人,塡滿禁庭,豈不寒心云者,其慮亦甚矣。槪聞物情,玆事之行,無不悅之者,鄕儒也。雖是京儒文筆俱足之實才,亦莫不稱善,其中最不悅者,豪華任便之類也。蓋鄕儒之自書者,勢不免窘急,而每見京儒之挾帶寫手者,輒居其先,故心常憤慨,到今以初試爲便者,固其宜矣。科場積弊,幸有矯革之望,而旋有還寢之擧,則豈不大損國體,而重招外方擧子之怨乎?且念聖朝,凡係政法之可以更張者,擧皆無難於釐改,而獨於此利害灼然之事,若或拘於異同之論,終不能斷然行之,則臣恐科場雜亂之患,愈往愈甚,不特止於壬辰之變怪而已。伏惟上裁。行判中樞府事徐宗泰·趙相愚·金宇杭,病不收議,領中樞府事尹趾完,行判中樞府事李畬,左議政權尙夏,在外,不得收議。大臣之意如此,上裁,何如?傳曰,病不收議大臣處,更爲問議。
又啓曰,明日宗廟雨漏處修改時,戶曹堂上,當爲進參,而判書權尙游,陳疏引嫌,參判權,在外,參議李㙫,呈辭受由,無進參之員。判書權尙游,卽爲牌招,使之趁明朝進參,何如?傳曰,允。
安重弼啓曰,吏曹參議李澤疏批已下,判書·參議,所當更請牌招開政,而一日三牌,有傷事體,何以爲之?敢稟。傳曰,明日開政。
傳于安重弼曰,都目政,今月內爲之事,分付。
以副應敎尹鳳朝,校理金在魯,副校理黃龜河,牌不進罷職傳旨,傳于安重弼曰,推考傳旨捧入。
安重弼啓曰,戶曹判書權尙游牌不進推考傳旨,今方捧入,而太廟修政,在於明日辰時,事甚窘急,判書權尙游,更爲牌招,何如?傳曰,允。
又啓曰,太廟修改時,戶曹堂上,不可不進參,而判書權尙游,再牌不進。所當更請牌招,而不但一日三牌,有傷事體,日勢已暮,明日待開門牌招,使之及時進參,何如?傳曰,允。
又以司饔院官員,以都提調·提調意啓曰,生鮮廛漁夫主人等,呈狀本院曰,近日江水漲滿,漁艇不得下海,日供生鮮,萬無繼封之勢。在前如此之時,每有雜魚及活鷄一半代封之規,今亦入啓變通云,而當此靜攝之中,煩瀆未安,累次論退矣。廛人等呼訴,愈往愈甚,亦不可一向退却,以致莫重御供生事之患,而自下有不敢援例直請,惶恐敢啓。傳曰,一半代封。
李箕翊啓曰,卽伏見忠淸監司尹憲柱狀啓,則未收各樣身布作米,待秋退捧事,有所陳稟,而末端,以該邑守令各別從重推考,以示警責之意爲辭。藩臣之請推守令,有違常規,事體未安。忠淸監司尹憲柱,推考,何如?傳曰,允。
大殿·中宮殿·世子宮·嬪宮,政院·玉堂夕問安。答曰,知道。
大殿,藥房夕問安,口傳啓曰,晩後腹部飽滿,膈間不淸利頗甚之候,困惱·眩氣·熏熱·脚痺未已之候,復何如?臣等,不勝憂煎,惶恐敢啓。傳曰,知道。膈間不淸利頗甚及熏熱之候,小減,而其餘症候,一樣矣。
中宮殿,藥房夕問安。答曰,知道。
吏曹參議李澤疏曰,伏以,臣之痼疾,値此暑濕,日就沈篤,又於月前政廳,觸傷非細,舁還私次,昏倒不省,吐泄無算,元氣大脫,加以濕癬遍體,轉動亦艱,種種症情,萬無束帶供仕之望,尋單請急,實出於不獲已,而喉司阻搪,籲呼無階,一味悶蹙之中,卽因開政有命,召旨降臨,而不但臣病狀如右,無以自力,且有情勢之不可冒進者,終犯違傲,恭俟誅罰矣。聖度海涵,特靳例罷,一日之間,庚牌荐辱,臣誠惶霣罔措,不敢又復坐違,謹此扶舁趨伏於禁門之外,而第臣於修撰沈珙之疏,有不敢晏然者。其疏有曰,錄中之臣,或有尙不檢擧者,有若銓曹錮弊無故可擬者然。夫被錄諸臣,凡有館職望,率皆檢擬,儒臣亦必知之,而其中崔尙履一人,所坐不輕,見枳公議之由,頃因宋成明之疏,而備悉陳辨,則每以此爲言,輒示不平,其亦異矣。雖然,臣之忝叨銓任,日月已久,苟於注措之間,允叶物情,則前後人言,豈如是齗齗不已乎?今若徒恃寵靈,因仍蹲據於睢盱之地,則未知前頭,終陷於何樣機穽而後已。玆敢略抒危悃,仰瀆宸嚴,伏乞諒臣情病之俱難强出,亟遞臣職名,以靖私義,仍勘臣辜犯,以嚴邦憲云云。答曰,省疏具悉。沈珙疏語,殊欠和平,何必爲嫌?爾其勿辭,從速察職。
應敎魚有龜疏曰,伏以臣,久叨匪據,毫無補效,値尊賢斥邪之日,而徒仰處分之明正,未有論列,有念功復官之命,而嘗謂處分之得中,不之請寢,槪其有可言而未言,與無可論而不論,事段雖殊,及其被斥難安,則一也。情地臲卼,轉輾迫隘,鎭日逋命,罪積撕捱,曁僚齊籲,冒暴危懇,及承恩批,反加開釋,臣誠惶感抑塞,益無所措,而且伏見都承旨李觀命之疏,因前修撰沈珙疏中論斥新錄事,引以爲嫌,而有曰玉署之臣,欲以此仰稟,而陳白未易,要臣替達云云。所謂玉署之臣,卽指臣而言也。臣於此,尤有所愧悚,不自安者。臣安得泯默無一言,而徒使他人,替受無限詬詆乎?蓋堂錄改圈,雖在前冬,館僚之無故行公者絶少,輪直輒患苟簡,事體誠未安,而取考前例,則自前苟簡時,逐年爲之者,非止一再,此所以自本館有此議,而且見故事,如或不拘年次而圈錄,則必稟定而後擧行,故臣於向來在直時,與觀命有所酬酢,而以爲見今諸僚在外者多,新圈遲速,雖難預卜,一番稟定,在所不已云,而要於入診時,觀勢一白矣。其後觀命,果以此陳稟,仰請處分。其間委折,不過如此,而今者珙,蓄怒於改錄一款,乃反有沮戲新錄之計,或脅之以黨議,或斥之以偏私,臣未知不有舊例,欲沮新錄者,果非出於黨私耶?且見其昨日未徹之疏,則尤有所可笑者。若曰逐年云爾,則前例昭然,難於爲辭,故稱以數多,艱辛說去。雖其急於持人,而蓋可見其窘遁矣。雖然,緣臣一言要托,致令宰臣替達,而忽遭此意外之斥,咎責之來,臣實當之,而若謂之累聖朝公平之道,則論其罪犯,臣固爲首,臣何敢徒恃聖眷,不恤人言,揚揚復入於論思之地乎?昨日之坐犯違逋,實出於萬不獲已,而輒賜寬貸,又辱嚴召,玆敢怵迫惶懍,隨詣於禁扃之外,復此排章徑退。伏乞聖明,察臣情迹之決難仍冒,亟命遞臣職名,以靖私義,仍治前後積逋之罪,以嚴邦憲云云。答曰,省疏具悉。改錄未久,而輪直苟簡,則新錄之請,實循舊例,沮戲之言,不必爲嫌,爾其勿辭,從速察職。已上朝報
上在昌德宮。停常參·經筵。
大殿·中宮殿·世子宮·嬪宮,政院·玉堂問安。答曰,知道。大殿,朝廷·二品以上·六曹單子問安。中宮殿,口傳問安。答曰,知道。中宮殿,藥房問安。答曰,知道。
藥房坐目見上啓曰,伏未審夜來,聖候寢睡,若何?腹部飽滿頗甚及膈間不淸利,困惱·眩氣,其已減歇,而熏熱·喉乾·脚痺之候,亦有所減乎?口淡有加之候及眼部患候,亦何如?今日臣等,與諸醫入診,詳察症候宜當。不勝終宵憂煎,敢此問安,竝爲仰稟。答曰,知道。朝來腹部飽滿,膈間不淸利之氣頗甚,而困惱·眩氣·脚痺之候未已,喉乾比夜減歇,口淡有加之候及眼患無減,寢睡不寧矣。勿爲入診。
安重弼啓曰,大司憲李喜朝,掌令趙鳴謙,持平金相玉,在外,執義尹陽來,奉命在外,掌令洪蒑,未署經,持平黃璿,避嫌退待,今日以監察茶時之意,敢啓。傳曰,知道。
李箕翊啓曰,右承旨丁道復,今日以式暇,不爲仕進,廳中事多苟簡。今日政,新除授承旨,待下批,卽爲牌招察任,何如?傳曰,允。
又以都摠府言啓曰,都摠管閔鎭遠,刑曹坐起進去之意,敢啓。傳曰,知道。
安重弼啓曰,玉堂上下番,累日曠直,事體至爲未安,而應敎魚有龜,昨已陳疏承批,副應敎尹鳳朝,校理金在魯,副校理黃龜河,又有只推之命,竝卽牌招,使之推移入直,何如?傳曰,允。
以校理金在魯牌不進罷職傳旨,傳于李箕翊曰,推考傳旨捧入。
有政。吏批,判書宋相琦病,參判鄭澔在外,參議李澤,左承旨兪命弘進。
兵批,判書李健命,參判黃一夏,參議許玧病,參知李德英,左副承旨李箕翊進。
吏批啓曰,判書宋相琦病不來,參判鄭澔在外,小臣獨政未安,何以爲之?敢稟。傳曰,只出緊任。
又啓曰,長湍府使,今當差出,而畿輔重鎭,不可不擇送,未準朔禁軍將及守令中可合人,竝擬,何如?傳曰,允。
以任埅爲大司諫,李宖爲弼善,宋必恒爲兵曹正郞,丁道復爲春川府使,李時蕃爲豐川府使,金潤海爲端川郡守,呂必成爲積城縣監,李徵休爲長湍府使,李涵爲沃川郡守,鄭必東·南道揆爲承旨。海城君檍·東善君炳·靈源君櫶,敍用承傳。
兵批,以崔鎭漢單付同知,金洵·許慶·李缺·安斗齡,單付僉知,張鵬翼·尹遇進·姜碩望·金鼎缺·李萬興·趙囿春·閔鎭斗,單付副護軍,金普澤·南道揆·李秉常·鄭必東·南就明,單付副司果,姜鋧·洪萬朝,單付司直。
安重弼,以禮曹言啓曰,臣崇,進詣永昭殿奉審,則正殿東邊椽端蓋板一處,後面椽端蓋板一處,西邊椽端蓋板二處,中排設廳第一間道里上滲漏,夫防草一立,正殿後面夫防草一立,破落,安仁門·玄明門·紫極門典祀廳·安香廳,各處庫厙滲漏,而武德門朴工一隻,亦爲破落,東西邊墻垣合十四間許頹圯處,一如本殿參奉所報,而卽今雨勢如此,且與殿內有間,姑待潦雨快霽後,擇日修改,何如?傳曰,允。
又以禮曹言啓曰,以本曹草記,傳曰,病不收議大臣處,更往問議事,命下矣。卽遣郞官,更往問議,則行判中樞府事徐宗泰以爲,伏承更詢之命,而病伏俟譴之中,病淹昏瞀,終不敢有所仰陳,益不勝惶恐。行判中樞府事趙相愚以爲,病情沈篤,精神昏錯,更詢之下,終不得仰對,一倍惶悚而已。判中樞府事金宇杭以爲,纔遭重慽,身病且㞃,精神昏迷,終不得仰對於更詢之下,益不勝惶悚之至。大臣之意如此,伏惟上裁,何如?傳曰,更往問議。
又以禮曹言啓曰,卽接永禧殿參奉所報,則去夜初更量,正殿北邊內墻一間許崩頹,香廳南邊外墻四間許,典祀廳西墻一間半,月廊火房二間,後苑西墻三間,北墻二間許,亦皆頹圯,香廳後面朴工椽間二處,御齋室二處,大段雨漏云。正殿至近之地,有此崩頹之患,不可無慰安之擧。慰安祭,不卜日,來初九日設行,而卽今霖雨如此,快晴後修築事,分付,何如?傳曰,允。
李箕翊,以禁衛營言啓曰,去五月朔本營無軍將官朔試射時,哨官高益順,未滿四中,依例汰去之意,敢啓。傳曰,知道。
大殿·中宮殿·世子宮·嬪宮,政院·玉堂夕問安。答曰,知道。大殿·中宮殿,藥房夕問安。答曰,知道。
藥房口傳啓曰,晩後腹部飽滿,膈間不淸利頗甚之候,困惱·眩氣·熏熱·脚痺未已之候,復何如?臣等不勝憂煎,惶恐敢啓。傳曰,膈間不淸利頗甚之候小減,而其餘症候,一樣矣。
大司諫任埅啓曰,持平黃璿,獻納李挺周,正言趙彦臣,以措辭竝見上,竝引嫌而退。不卽論啓,亦出審量,非議之言,何必深嫌?請持平黃璿,獻納李挺周,正言趙彦臣,竝命出仕。答曰,依啓。
左議政李頤命疏曰,七行缺抑臣有區區私悃之萬萬崩迫惶慄者,又不得不冒死哀籲,死罪死罪。天顯之親,氣血相連,吉凶禍福,不宜殊塗。況臣早孤依兄,受恩如父,亦嘗同時通籍,共沐恩波,遭遇不幸,終見其陷於刑戮,臣則獨蒙生成之澤,猥廁崇高之列,每念生死之間,榮辱相懸,怵然驚痛,含恤莫宣,常欲效古人納官贖兄罪之言,而嚴畏囁嚅,不敢復發,孤兒寡妻,屢次伸訴,輒又苦口止之,今因臣姪子駕前之訴,忽被曠蕩之異恩,始覺臣之無狀,不識天地之寬大,而自沮於父母之慈,更沮妻子之至誠,而二字缺骨肉之恩也。今者恩誥重宣,泉壤改照,如見死人二字缺陽界,闔門感泣,瞻天祝聖。此時此情,中夜鬼神,亦必爲臣下淚,不但臣生難酬報,死有隕結而已。私家子孫,世世生生,銘鏤心肝,圖報大恩者,豈有窮已?伏惟聖明,永念平日之任使,且軫其自效於宗社艱危之日,哀矜惻怛,施此寬恩,若其功罪是非,只恃聖明在上,公議在下而已。然,今之言者,造意至深,遣辭益毒,至欲以淵衷之所權度而處分者,容光之下照於覆盆者,一倂歸虛,臣之腐心痛骨,有倍於前,而亦何敢干冒嚴威,有所辨暴哉?第今時往事邁,愛憎已絶於九原,而尙此□之者,徒以臣故耳。況其所謂三司之不言,牽於利害者,指意尤爲危險。噫,數十年來,朝廷之上,無一人爲臣家言者,今何有氣力,可以利害乎人,而人之爲言,乃至於此耶?臣苟容竊祿,上不能裨國家一事,下以貽累於同氣,終被此危怖之言,痛迫之外,不覺體粟而骨靑,顧此情地,寧可容身於一日乎?伏乞天地父母,曲察臣危迫之私,又許臣歸死田里,使之避遠機穽,以卒生成之澤云云。答曰,省疏具悉卿懇。所患如此,予用慮念。不得進參,有何所傷?改錄之言,殊甚不公,而利害之說,用意至深,予實駭然,何足爲嫌?卿其須體至意,安心勿辭,亦勿待罪,卽起視事,毋孤予望。仍傳曰,遣史官傳諭。
同副承旨南道揆疏曰,伏以,臣於向者待罪本院,處事昏庸,厚招溺職之譏,公議甚嚴,彈章重發,而聖度天大,罰止恩罷,至今追思,惶愧冞切,杜門省愆,念絶榮塗,不意恩敍纔下,寵命又加,惶感罔措。庚牌之下,分義是懼,不得不來詣於禁扃之外,而顧臣情勢,決不可抗顔復入於僨敗之地。玆暴危悃,仰干宸嚴,伏乞聖慈,亟削臣職,仍治臣違慢之罪,以安私分,以警具僚云云。答曰,省疏具悉。旣往之事,不必深嫌,爾其勿辭,從速察職。已上燼餘
上在昌德宮。停常參·經筵。
大殿·中宮殿·世子宮·嬪宮,政院·玉堂問安。答曰,知道。中宮殿,藥房問安。答曰,知道。朝廷二品以上·六曹,大殿單子問安。中宮殿口傳問安。答曰,知道。
藥房坐目見上啓曰,伏未審夜來,聖候寢睡,若何?腹部飽滿頗甚及膈間不淸利,困惱·眩氣,其已減歇,而熏熱·喉乾·脚痺之候,亦有所減乎?口淡有加及眼部患候,亦何如?臣等,久未入侍,今日與諸醫入診,詳察症候宜當。中宮殿氣候,今已快復常節乎?不勝終宵憂煎,敢此問安,竝爲仰稟。答曰,知道。膈氣及腹部飽滿之候頗甚,而夜中膈間甚不淸利,唾血幾至數匙,困惱·眩氣·熏熱·脚痺之候未已,喉乾比夜減歇,口淡有加之候及眼患無減,寢睡不寧矣。勿爲入診。內殿症候,幾至差愈矣。勿爲問安。
藥房口傳啓曰,卽伏承問安之批,以夜間膈間甚不淸利,唾血幾至數匙爲敎。臣等伏不勝驚慮之至。今日入診,不得蒙允,醫官,不可不趁卽招入,以爲詳察症候之地,惶恐敢啓。傳曰,知道。
李箕翊啓曰,大司憲李喜朝,掌令趙鳴謙,持平金相玉,在外,執義尹陽來,奉命在外,掌令洪蒑,未署經,持平黃璿,牌不進。今日,以監察茶時之意,敢啓。傳曰,知道。
又以都摠府言啓曰,今日入直內三廳武兼禁軍及軍兵等中日習射,請出標信。傳曰,知道。
兪命弘啓曰,同副承旨南道揆,昨日承批之後,今日亦不出肅。卽爲牌招察任,何如?傳曰,允。
以獻納李挺周,正言趙彦臣,持平黃璿,牌不進罷職傳旨,傳于李箕翊曰,推考傳旨捧入。
鄭必東,以弘文館言啓曰,校理金在魯,以改錄一款,爲難進之端,而聖批開釋之後,累違召命,一向撕捱,揆以分義,極涉未安。更卽牌招察任,何如?傳曰,允。
以校理金在魯牌不進罷職傳旨,傳于南道揆曰,推考傳旨捧入。
大殿·中宮殿·世子宮·嬪宮,政院·玉堂夕問安。答曰,知道。中宮殿,藥房夕問安。答曰,知道。
大殿,藥房夕問安,仍口傳啓曰,晩後腹部飽滿頗甚之候,膈間不淸利之候,復何如?唾血之候,更不發作,而困惱·眩氣·熏熱·脚痺未已之候,或有所減乎?臣等不勝憂煎,惶恐敢啓。答曰,知道。唾血,姑未快減,而其餘症候,一樣矣。
兼工曹判書趙泰采疏曰,伏以臣,獲蒙恩暇,往省先壠,幽明感激,隕結難酬。墓事纔訖,來抵江外,宜卽入城,祗叩宸陛,而第臣冒暑作行之餘,宿病越添,跧伏村廬,起動無路,瞻望象魏,只切惶蹙。仍念臣所患,水土爲祟,根委已深,衰年苫塊,傷敗益深,而職事所縻,不敢言病,向添嘗藥,積久焦憂,眞元耗削,渴病隨發,肉日消,形殼徒存,人之見者,莫不爲臣而憂之。及遭人言,廢務居閑,隨便調息,頗覺蘇醒,而冒承恩命,猝當賑事,半年勞瘁,百症俱作,痰火轉盛,引飮倍前,左臂不遂,運用全廢,今雖欲收召精神,驅策筋力,更不可得矣。顧臣以無才無用之一凡夫,過蒙拔擢,致位隆顯,涯分已溢,物猜隨至,前後遘譖,謬辱備至,而聖德天大,終始曲庇,任使如舊,讒謗中息。惟此頂踵,莫非造化,如令臣病狀,少有可强之勢,豈敢盤桓圖便,以負我聖明幈幪之德哉?誠以疾痛之極,不得不呼籲也。惟臣所帶之職,莫不緊要,在所當免,猶不若惠賑兩廳之爲務,煩而責重也。新經賙賑,宿儲殆空,及時收拾,不容少緩,而以臣癃病,決無堪供之望。況世之媢嫉臣者,亦嘗吹覓於料理一款,則臣之力量,其可不恤人言,因仍冒當乎?畢賑之後,奉身而退,是臣素定之計,非一時飾讓之比,玆敢悉暴微悃,仰請處分。伏乞天地父母,察情病之危,念機務之重,特許先解賑廳主管之任,回授可堪之人,以便公私,仍將臣本兼諸任,次第鐫免,俾臣得以任閑調治,不勝萬幸。且臣伏聞頃日筵中,大臣以臣請釋罪儒,盛加非斥,至謂之掇拾宋成明餘論,噫亦異矣。臣之疏請,非直以儒生輩所坐,謂必可恕,蓋章甫,異於搢紳,年少悖妄,不足深誅,而經歲遠謫,其罪亦懲,特施宥釋,使之悔悛,不害爲聖明寬大之典。臣之意見,本來如此,故嘗以是酬酢於儕官之間者,亦惟久矣。至於洪啓一事,臣亦痛其無嚴矣。豈有一分顧藉之意,而第其中路聞,情甚矜惻,疏末竝陳,蓋出於此。成明之言,何關於臣疏,而乃反以不襯不韙之語,加之於人,若是其容易也?噫,臣以當退之身,遲回班聯,畢竟又復得此題目,皆臣自取,尙誰尤哉?從今以往,謝迹朝端,優游林壑,涵泳聖澤,以保晩景之身名,以絶當世之譏謗,是臣所大願也。亦乞聖明,竝加照察,治臣妄言之罪,仍賜斥退,勿復檢擧云云。答曰,省疏具悉。所患如此,慮念曷已?賑廳之任,決難許改,媢嫉者之言,又何足介意?向來疏請之本無他意,亦非掇拾,予所洞知,卿其安心勿辭,須速上來行公。已上燼餘
上在昌德宮。停常參·經筵。
下直,梨津萬戶洪碩鳳。
大殿·中宮殿·世子宮·嬪宮,政院·玉堂問安。答曰,知道。中宮殿,藥房問安。答曰,知道。大殿,朝廷·二品以上·六曹單子問安,中宮殿,口傳問安。答曰,知道。
藥房坐目見上啓曰,伏未審夜來,聖候寢睡,若何?唾血之候,不復發作,膈間甚不淸利,腹部飽滿頗甚,困惱·眩氣,其已減歇,而熏熱·喉乾·脚痺之候,亦有所減乎?口淡有加之候及眼部患候,亦何如?今日臣等,當依聖敎入診,而不勝終宵憂煎,敢此問安。答曰,知道。唾血之候,不復發作,膈間甚不淸利,腹部飽滿頗甚之候一樣,而困惱·眩氣·熏熱·脚痺之候未已,喉乾比夜減歇,口淡有加之候及眼患無減,而寢睡不寧矣。
安重弼啓曰,大司憲李喜朝,掌令趙鳴謙,持平金相玉,皆在外,執義尹陽來,奉命在外,掌令洪蒑,未署經,持平黃璿,陳疏,無一行公之員。連日監察茶時,事甚未安,除在外·未署經人員外,陳疏人員,卽爲牌招察任,何如?傳曰,允。
注書金濰有頉,代以李倚天爲假注書。
李倚天病,代以金廷潤爲假注書。
南道揆,以弘文館言啓曰,校理金在魯,昨日又有只推之命。更爲牌招察任,何如?傳曰,允。
以校理金在魯牌不進罷職傳旨,傳于南道揆曰,改錄一款,業已開釋,而每因前嫌,日事撕捱,揆以事體,極爲未安。只推,使之卽出察任。
李箕翊,以兵曹言啓曰,卽接南所衛將牒報,則尙衣院柳木一株,去夜爲風雨所顚仆云,令該所斫去之意,敢啓。傳曰,知道。
南道揆啓曰,都目政,今月內爲之事,旣有成命,本曹多有擧行之事,且金吾滯囚,亦甚可慮,而吏曹判書宋相琦,知義禁權尙游,陳疏承批之後,尙不行公,同義禁趙道彬,除拜多日,亦不行公。竝卽牌招察任,何如?傳曰,允。
南道揆,以賑恤廳言啓曰,頃日筵中,因重臣陳達,染病出幕之類,自賑廳,更爲分給乾糧事,命下矣。分付各部,收捧成冊,則染病出幕之數,合爲二千九百二名。每名,田米五升式磨鍊出給,使各其部官親往,逐名上下之意,敢啓。傳曰,知道。
南道揆,以禮曹言啓曰,以病不收議大臣處,更往問議草記,傳曰,更往問議事,命下矣。卽遣郞官,更往問議,則行判中樞府事徐宗泰以爲,問議之命又下,豈勝惶恐?誤事負罪之蹤,旣不敢與於朝議,且病伏中,心神迷憒,終無以祗承陳對,惶悚無地。行判中樞府事趙相愚以爲,臣病昏之極,不能仰對於再詢之下,方深悚慄,更詢之命,又及此際,臣於是,一倍惶霣。第臣病勢之外,情地萬分危蹙,終無以祗承明命,尤不勝死罪之至。行判中樞府事金宇杭以爲,臣喪慽憂病,神思昏錯,再詢之下,不得仰對,方深惶懼,又承下詢之命,不敢不略陳淺見。庭試初試之議,其來久矣。臣嘗以不可輕變舊章,與人酬酢矣。頃年以來,庭試時,大庭狹窄難容,至通外庭,至于壬辰,又通外外庭,雜亂之弊愈甚,大臣之請設初試,蓋出於窮則必變之意也。臣亦不能强執前見於問答之際矣,第科制更改,事體重大,創始之初,不可不審處,反復思之,實莫知其善變之策矣。今秋別試,改以庭試者,專爲省弊也。庭試初試,京外觀光之擧子,必不下數萬,雖分三所試取,數日之內,決難出榜。又有易書之議,若然,則應辦費用之弊,與別試,將無異同矣,殊無省弊之意也。謁聖,是泮宮應行之科,而試士於春塘臺,已成近規。今後庭試,亦於春塘臺試取,收券進詣明政殿,考試科次,似合於變通之道,伏惟上裁。大臣之意如此,上裁,何如?傳曰,自今庭試,設行於春塘臺,而收券後,進詣仁政殿,科次出榜,可也。
持平黃璿啓曰,臣久玷臺地,一味循默,重被譏斥,詣臺自列,且引不能論啓之失,自訟其溺職之狀,則揆以臺體,自在應遞,而今此處置,乃以亦出審量,混請出仕,比臣避辭,係是題外,臣於此,竊不勝慙悚訝惑之至。揆諸廉義,決不可幸其請出,而晏然冒進,昨於嚴召之下,未免坐違,罰止只推,恩出格外,臣惶感之餘,踪地一倍危蹙,連呈辭疏,見阻喉司,今因茶時,天牌降臨,嚴畏分義,不得不黽勉趨承,而第伏見前修撰沈珙之疏,以李師命復官之命,不請反汗,詆斥三司,語意甚緊。玆事委折,業已聖明之所俯悉,則今不必煩縷,而蓋其被罪累十年之後,該府,因其子鳴冤,覆奏取裁,聖上追念其功,特許復官,實出於滌蕩寬大之典,而今者咎責之言,旁及言地,至於黨比利害等語,誠可駭怖。夫身居臺閣者,果有一毫近似於此,則厥罪難逭,何可以其言之出於勒加,而一刻抗顔於臺次乎?請命遞斥臣職。答曰,勿辭。
安重弼啓曰,持平黃璿,再啓煩瀆,退待物論矣。傳曰,知道。
大殿·中宮殿·世子宮·嬪宮,政院·玉堂夕問安。答曰,知道。大殿·中宮殿,藥房夕問安。答曰,知道。
弼善李宖上疏,伏以臣,居官無狀,至速惠文之彈,杜門屛蟄,自分爲淸朝之棄物矣,匪意玆者,恩敍遽下,繼而有春坊新命。臣誠驚惶感激,罔知攸措。臣違離禁掖,倐已經年,復蹈宿硏,私分亦榮,況當玉候有加,候班復設之日,固當竭蹶趨承,少伸情禮之萬一,而第臣昨冬所遭臺言,非比尋常,誣辱備至,凌踏無餘,追思至今,愧恧殊深。臣若索言其所由緣,則語涉反詈,殆非自靖之道,臣羞與此年少之輩,呶呶較辨,以損事面,而其所臚列,實非意慮所到,玆不得不略陳焉。維楊,是畿輔之弊縣,昨年,卽大殺之儉歲。臣以世祿之臣,從近侍出補外郡,則豈不欲焦思殫慮,仰體聖上憂民之至意乎?千餘斛賑捄之資,艱難拮据,罷官之後,列錄於冊子,面授新倅,則其所謂擔閣賙賑者,其果成說乎?且本州,以之次之邑,各項應捧之糶,至於七千石之多,臣不忍鞭扑於濱死之民,多般開誘,幾盡收捧。荒歲給災之政,異於常年,故間間親審,一一叩算,磨勘營門之後,各民名下,懸錄所給之災,嚴飭面任,使之徧諭民間,俾杜中間用奸之弊,則其所謂猾吏簸弄者,何所據而發耶?此等文書,俱在於營門及本官,焉可誣也?至於且嗜麯云者,尤涉孟浪。臣素不喜酒,自少至老,未嘗有崇飮之事。況遭慘慽以來,火熱塡胸,尤不近杯觴之狀,卽通朝之所共知,儕友之所嘗憐,未知臺臣,有何深怒,而反謂之業酒廢事,恣意搆誣,乃至此耶?可笑不足怒也。且臣難安之端,不獨此也。部民韓嵆,本以奸惡好訟之人,法外起訟,非止一再,又與李箕獻,爭山於前牧使李眞儉在任之時,而未處決之前,乘夜葬妻於李哥新占之處,前倅,痛其徑先偸葬之狀,捉囚韓哥,欲爲嚴治之際,適値罷歸,遷就未決。臣於赴任之初,親往摘奸,以兩隻及原辭及山形所圖,粘連報使,則方伯李晩成,嚴題決給於李哥,故韓嵆反懷怨毒之心,欲免盜占之罪,以親自立訟之人,見屈之後,替奴擊鼓而原情中,滿紙張皇,非特誣罔天聽而已,凌辱前使,誣陷臣身,罔有紀極。伊時巡使,陳疏引嫌以爲,其直其曲,不翅較然,至謂之理屈見落者,侵辱訟官,係關綱紀。伏想聖明,亦有以記存之也。厥後韓嵆,又爲潛葬其姪於境居洪載溢買得之田,訟端繼起,臣摘奸打量,詳査曲折,據法處決於載溢,則韓哥,又復代奴登聞,極口汚辱,有倍於前,故卽今道臣,詳考其前後文案,洞燭其非理奸狀,以代奴擊鼓,殊甚猥越,狀聞置之,分付本州,推捉韓哥,欲繩以侵辱前使,誣陷地主之律,則脫身逃接於京城,百端造謗,奔走訐訴,以爲擊去臣身之計,末乃誘脅姪婦,至於駕前上言,變幻誣捏,猶夫前日。臣之一身謬辱,固不暇論,而土民之肆惡謀陷,乃至於此,爲世道良可痛惋也。臣以孤根弱植,獨立無朋,又不能見信於同朝,所被人言,雖是情外,其辱搢紳而羞同列,莫此爲甚,臣更何顔面,靦然冒據於榮次乎?玆不得不疾聲呼籲於靜攝之中,臣尤死罪。伏乞聖明,俯垂諒察,使臣果有一毫近似於言者之說,亟命鐫削臣職,勿復檢擧,下臣司敗,仍治臣飾辭欺天之罪云云。答曰,省疏具悉。向來臺言,未免爽實,理屈落訟者之誣陷至此,極可痛駭。所引兩款,俱無可嫌,爾其勿辭,從速察職。
午時,上御熙政堂。藥房入診時,都提調金昌集,提調閔鎭厚,副提調李觀命,記事官趙鎭禧,記事官崔守範·權,醫官柳瑺·丁時悌·權聖徵·趙慶基·朴星瑞·許坫·方震夔·權聖揆·許信入侍。
金昌集進伏曰,霖雨支離,蒸濕特甚,聖候調攝,此時尤難,下情不勝憂慮矣。近來膈間不淸利,腹部飽滿之候,一向無減,而昨夜則尤甚,至於唾血,驚慮之忱,不可盡達,而唯以旋得止歇,爲幸矣。卽今諸症候,復何如?上曰,一樣矣。昌集曰,血雜涎中出乎?上曰,否。昌集曰,唾血後,膈間似覺淸利乎?上曰,不覺淸利矣。閔鎭厚曰,唾血時,喉間搔癢者,例也。然乎?上曰,否矣。昌集曰,大便多下後,飽滿之候有減乎?上曰,姑無減矣。昌集曰,困惱·眩氣,何如?上曰,未已矣。鎭厚曰,眩氣久作,與前不同乎?上曰,雖不久作,亦無已時矣。昌集曰,口淡有加之候,至今無減乎?上曰,然矣。昌集曰,夜短炎酷,雖無疾之人,不得穩眠矣。聖候寢睡,連日不寧,而亦不至全失乎?上曰,夜間頻覺,不能久眠矣。鎭厚曰,眼部左右邊,一向無加減乎?上曰,然矣。昌集曰,令醫官診脈,何如?上曰,唯。瑺,診後退伏曰,左右調均矣。時悌曰,左右柔和矣。聖徵曰,安靜矣。聖揆曰,沈靜矣。信曰,均而沈靜矣。昌集曰,診察眼部,何如?上曰,唯。聖徵診察後退伏曰,左邊白翳一樣,而左邊精彩如前矣。星瑞曰,上同,聖揆曰,左邊開睫之快豁,比前似勝,而右邊精彩,亦勝於向日矣。信曰,左邊,比四月入侍時無異,而右邊,似爲顯勝矣。昌集曰,診察腹部·脚部,何如?上曰,唯。聖徵曰,腹部不盡柔軟,而亦不至飽滿,脚部,與前一樣矣。昌集曰,背部,亦令診察乎?上曰,唯。聖徵曰,背部皮膚柔軟,與前一樣矣。昌集曰,加減六君子湯前後進御,合爲五十貼矣。卽今有唾血之候,口淡一向如此,苦口湯劑,姑停爲宜,而此外別有繼進之藥與否,下詢於醫官,何如?鎭厚曰,前後湯藥連進貼數之多,未有如今番,而雖無大段利害,方有唾血之候,不可不姑停,而全然停藥,亦甚缺然,醫官等,亦有商議之藥,欲爲定奪云矣。上曰,令諸醫陳達,可也。瑺曰,寢睡連日不寧,口淡一向無減,暑濕又如此,苦口之藥,易致損胃,唯歸脾湯,味不甚苦,可以繼進,諸醫皆以爲好云矣。時悌曰,六君子湯,有開胃健脾之功,而已進五十貼,尙無顯效,意外又有唾血之候,或疑血弱火盛之致,而古方二字缺血,亦用六君子湯,則雖不可謂藥害,亦不可一向連用,四物之屬,泥滯難進,而唯歸脾湯,味不甚苦,且是心脾血不足,眼疾健忘吐唾血等症,當用之藥,則連進二十貼,可以有雙補氣血之功,故諸議皆以爲好矣。聖徵曰,連進六君子湯,貼數已多,暑濕如此,而又有唾血之候,姑停爲宜,而若欲繼進他藥,則卽今議定之藥,極合於今日症候,比六君子湯,尤宜於心脾經,味亦不苦,繼此進御,宜矣。慶基曰,治症藥性,首醫盡達無餘,不敢煩瀆,而古方唾血,本用此藥,繼進,宜矣。坫曰,古方云,脾不攝血則唾血,而歸脾湯,有淸脾補血之功,繼進,當矣。震夔曰,六君子湯,已進五十貼,而今若中止,則前功可惜,歸脾湯,兼治唾血,繼此進御,似好矣。聖揆曰,專治脾胃,則偏於溫燥,專治心經,則偏於寒涼,而此藥,則兼理脾胃唾血,而無偏勝之弊,繼進,宜矣。信曰,補瀉異道,而卽今藥道,入於補益,已進五十貼,則中止可惜,而首醫所達歸脾湯,有淸補之功,繼進,宜矣。鎭厚曰,歸脾湯,有淸補之功,故諸醫所見略同矣。上曰,歸脾湯,繼進,可也。鎭厚曰,自今日,先進五貼,好矣。時悌曰,去黃芪,代入麥門冬一錢,入木香五分而調進,則泄氣煎服,宜矣。昌集曰,臣有數件難安之端,而靜攝中,瀆擾是懼,今始仰達矣。向日工曹判書趙泰采陳疏,請放林象極·洪啓一等矣。象極等,發配經年,放釋無妨,臣且嫌其可否,而至於洪啓一,則斥呼先正姓名於政院門外,物情駭憤,久而未已,今以喪前所犯,直爲請放,旣非法例,且其疏語,與宋成明略相彷彿,故以掇拾爲言,此則雖似不能稱停,而今見其疏,則以爲臣有若竝與林象極而持難者然,此已難安。且玉堂改錄,本非不可爲之事,而以此一事,攻斥臣身,至今未已,若番次苟簡時,則逐年新錄,亦有前例,故都承旨李觀命,頃日入侍時,以此陳達,而自上以似當變通爲敎,臣亦繼陳,而又以此被斥,事事侵攻,不安甚矣。上曰,工判之疏,本意非掇拾,而於卿別無大段引嫌之端,改錄,亦非不可爲之事,而每每提起,誠爲不是。新錄,雖非式年,番次苟簡時,亦有逐年爲之之時,故纔以似當變通爲敎矣。沈珙之疏,又出於沮戲之計,尤爲非矣。於卿寧有不安之事乎?昌集曰,伏見京畿御史金在魯別單,潛行時,抵富平境,則本倅不美之謗,頗入於耳。適歷入邑底之際,忽有一士人,自外入來,有若村民以請糶事,來到者然,盛讚本倅善賑善治之績,大異於民間所聞,心固疑訝矣。厥後周行他處,得聞富平倅自聞暗行之發,知委邑村,使之物色來告,而伊時來到之人,乃官家所送鄕所金南挺云,而南挺,兼有江倉移轉米代監分給時,減削升斗,取用餘剩之罪,故竝兩罪,施嚴刑一次,其在礪風習防後弊之道,決不可仍置,府使崔錫弼,亟行斥黜爲言矣。富平距京至近,久播不治之聲,每以監司不置貶考,爲訝矣,今見御史別單,果如所聞。況其物色稱譽等說,尤涉駭然,宜在罷斥,而覆啓之際,自至遷就。錫弼必已上來,曠官之弊,亦爲可慮,卽爲罷黜,何如?上曰,依爲之。出擧條上曰,還上之穀,有緩急,則爲軍餉,値凶荒,則爲賑資,此實莫重之穀,而近來爲守令者,雖當稍稔之時,不但不能準捧而已,亦不擇捧,故常以爲未安矣。今觀京畿御史書啓,一邑,則捧糴時,一一精擇,故民頗爲苦,及其受食之日,反以爲幸,一邑,則捧糴時,全不精擇,故受食之民,卒乃歸咎於官家云。以此見之,還穀,不可不精擇矣。昌集曰,緩急之際,可以得力者,實在於還上,而近來爲守令者,雖非凶歲,多不準捧,亦不擇捧,已成痼弊矣。小臣,曾任鐵原時,暮投楊州村舍,主人尙無炊意,問之則以爲,方待還穀之受來云矣。夜深後,始得受來,及見其穀,則是皮殼。有老嫗泣而歸咎官家曰,如此之穀,何可捧之乎?其時牧使,卽李衡祥也。其後宋廷奎爲牧使時,臣又行過其地,政當春窮,野麥方熟,而尙不刈食,怪而問之則以爲,本州上年還上善捧之故,一境賴以不飢,得使麥熟至此云。捧糴之際,若能精捧,則民情初雖爲怨,及其受食之時,始知爲實惠。若爲其收捧之易,一徇民情,只以空殼,苟充爲務,則民雖便於一時收納,畢竟反以爲怨如此,還穀精擇之意,不可不另加申飭矣。上曰,還穀之善捧與不善捧,專在於守令,雖値凶荒之時,必爲精擇之意,各別申飭,使之着念擧行,可也。鎭厚曰,捧糴不精,專由於姑息要譽之習,此實近來痼弊也。上曰,姑息要譽之言,誠是矣。鎭厚曰,自廟堂,當別爲申飭於外方,而亦以聖敎,書出朝報,使中外竝知聖意,何如?上曰,依爲之。出擧條昌集曰,海州,以營下劇邑,素稱難治,近因數遞,殆至於莫可收拾之域。前後居官者,若非厭避,則率當因事罷歸,蓋緣吏習民心之俱惡也。前判官金宇集,莅任以後,亦有擧職之效,又因民謗,至於被彈,洪九鼎爲其代,而九鼎曾任三登,旣以善治得名,抱川,十室殘邑,而事多修擧,束吏愛民,治聲益騰,方以海州得人爲幸,赴任屬耳,旋被罷黜,監司,雖以凡事埋沒,不爲動念爲言,而揆之事體,似無是理,亦安知非下吏輩故爲生事之致耶?在前守令,雖以進上事坐罷,爲軫迎送之弊,輒命勿罷矣。此邑數遞,亦甚可慮,似當有參酌分揀之道,故敢達。上曰,洪九鼎,赴任屬耳,旋卽遞罷,邑弊誠爲可慮。只推勿罷,可也。出擧條李觀命曰,聖候諸症,皆有向差之漸,不勝慶祝矣,近又添加,區區憂慮,何可盡達?以小臣過慮,或恐調攝之節,猶有所未盡其道而致之耶?日者御史書啓,兩銓歲抄,一時入之,幾至三更下院,而症候之添加如此矣。丙枕孜孜,一念勤政,孰不欽仰,而終非朝而聽政向暮入宴息之義也。況在聖人愼疾之道,尤不當如是,此後,雖緊急公事,入夜則留院,待朝捧入之意,分付政院,至於大臣疏章,三司言事疏,雖捧入之後,不必急急批下,留置座側,從容酬答,似無不可矣。上曰,當留意焉。觀命曰,君臣,猶父子,如有一得之見,何敢不盡達乎?凡人,雖病重委頓之時,若逢會心人,從容酬酢,則胸襟開豁,如疾祛體。聖上深居九重,左右只是近習,政院文書,不過水旱狀聞而已,酬應勞神之外,別無可以蘇暢之道矣。聖學,雖極高明,洞見古今治亂,無可資於咨詢,而若時時引接儒臣,簡其禮貌,招入臥內,或問古事,或訪時政,文書親覽,亦有妨於眼患,時時招入承旨一二人,各持該房公事,讀告判下,則似有益於養神宣鬱之道矣。上曰,所達儘好,當留意爲之矣。昌集曰,臣亦欲一達,而未及矣。李觀命所達,語皆切實,願留聖意焉。鎭厚曰,近日諸症候添加之後,足部不能運動乎?上曰,大筋拘攣,雖欲運動而不得矣。鎭厚曰,雖拘攣,强試之,似好矣。小臣,頃以癘疫方熾,陳請設祭,而尙無止息之期,雨水又如此,傷稼甚多云,前頭民事,極爲悶慮矣。上曰,然矣。鎭厚曰,諡狀,必用生存無故人之文者,例也。故判書李植諡狀,卽先正臣宋時烈之所撰,以常例言之,有不可用,故曾在壬子年,故判書金鎭圭爲承旨時,以先正文字,與他有別,陳達筵中,請爲仍用,而特蒙允許矣。本家連有事故,今始來呈,雖是前已定奪之事,年久之後,不敢泛然受之,玆敢以捧送太常之意,仰達。上曰,依爲之。出擧條鎭厚曰,雜科初試之數,每與覆試數,多寡無甚異同,故臣曾以變通之意仰達,有令該〈曹〉稟處之命,而尙未擧行矣。臣今待罪本曹,不敢以臣所仰達者,更爲稟處,而前頭科期不遠,不可不及時變通,問于入侍大臣而處之,何如?上曰,大臣之意,何如?昌集曰,近年初試入格者,與覆試之數,幾相等,似當有減額之道矣。鎭厚曰,就初試額數中,每二人,取覆試一人,勿論式年·增廣,皆用此例,則恐爲得宜矣。上曰,依爲之。出擧條鎭厚曰,臣於年前,請依先朝所定奪,文廟位板誤書處釐正之意陳達,有令該曹稟處之命,而久未擧行,故頃臣,又請趁從祀時促令稟處,而亦不擧行,今則從祀已過矣。然,方外從祀,則當行於秋後云,不可不及此時爲之。此雖先朝已定之事,事係重大,爲先問議于諸大臣,何如?上曰,問議于諸大臣,可也。出擧條鎭厚曰,四學儒生沈鳳儀等上疏批答,有削撤事,令該曹稟處之命,而臣取見其疏,則臣之迷息,名參其中,臣於此,嫌難回啓矣。或遞臣本職,或令次官擧行,何如?上曰,令次官擧行,可也。出擧條昌集曰,忠淸·平安·咸鏡三道別科,今將設行,而至於西北兩道試官,則必須預爲差出,可以治裝,及期下去。分付該曹擧行,何如?上曰,依爲之。出擧條遂罷出。已上燼餘
上在昌德宮。停常參·經筵。
大殿·中宮殿·世子宮·嬪宮,政院·玉堂問安。答曰,知道。中宮殿,藥房問安。答曰,知道。大殿,朝廷·二品以上·六曹單子問安。答曰,知道。中宮,口傳問安。答曰,知道。
藥房坐目見上啓曰,伏未審夜來,聖候寢睡,若何?膈間甚不淸利,腹部飽滿頗甚,困惱·眩氣,其已減歇,而熏熱·喉乾·脚痺之候,亦有所減乎?口淡有加之候及眼部患候,亦何如?今日臣等,與諸醫入診,詳察症候宜當。不勝終宵憂煎,敢此問安,竝爲仰稟。答曰,知道。腹部飽滿頗甚之候一樣,而膈間不淸利,困惱·脚痺之候未已,眩氣·熏熱往來,喉乾比夜減歇,口淡有加之候及眼患無減,而寢睡不得安穩矣。勿爲入診。
李箕翊啓曰,大司憲李喜朝,掌令趙鳴謙,持平金相玉,在外,執義尹陽來,奉命在外,掌令洪蒑,未署經,持平黃璿,避嫌退待。今日以監察茶時之意,敢啓。傳曰,知道。
又啓曰,備邊司郞廳,以大臣意來言,今日,賓廳坐起日次,而上候方在靜攝中,不得來會云矣。敢啓。傳曰,知道。
南道揆,以禮曹言啓曰,咸鏡·平安·忠淸三道別科,待秋擧行事,旣已命下矣。吉日,問于日官,則來八月初一日,初三日爲吉云。三道一體擧行,而初一日,如或有故,則以初三日設行之意,分付,何如?傳曰,允。
又以侍講院言啓曰,本院新除授弼善李宖,昨已陳疏承批,除拜亦且累日,而尙不出肅。卽爲牌招察任,何如?傳曰,允。
傳于南道揆曰,弼善李宖牌不進罷職傳旨,推考傳旨捧入。
注書趙鎭禧服制,代以申爲假注書。
傳于南道揆曰,守令·邊將薦單子,入之。
南道揆啓曰,今丁酉年年例守令薦擧單子一百四十四張,吏任薦擧單子九十一張,邊將薦擧單子一百二十五張捧入,而應薦不薦人員,令該曹察處,何如?傳曰,允。
傳于南道揆曰,吏判再疏批下,更卽牌招察任,知義禁權尙游,一體牌招。
南道揆,以弘文館言啓曰,校理金在魯,昨日特敎之下,不爲出肅。更卽牌招察任,何如?傳曰,允。
李箕翊啓曰,持平黃璿,引避退待,已至經宿,處置歸於諫院,而大司諫任埅,陳疏入啓,司諫李禎翊,在外,正言鄭宅河,未署經,獻納李挺周,正言趙彦臣,皆呈辭單,無一行公之員。除陳疏入啓·在外·未署經外,呈告人員,竝卽牌招,使之處置,何如?傳曰,允。
傳于李箕翊曰,頃日筵中,領相,以姜碩期復官事,有所陳達,予初欲以此爲答矣,不可不明白下敎,故別紙書下擧條。上曰之下,依此付標以入。
獻納李挺周啓曰,臣向被承宣之疏斥,自顧慙恧,引咎自列,處置請出,曾是意外,情勢之難安,復加一層,召牌之下,未克祗赴,罰止問備,實出寬恩。惶隕悚縮,無地措躬,連呈辭單,見阻喉司。卽因憲臣處置,庚牌又降,怵分畏義,黽勉趨承,而第伏見憲臣避辭,以被斥於儒臣之疏,爲其引嫌之端。臣亦同是被斥中人也。其在臺體,何可容喙於立落之際乎?夫李師命復官之命,始降於死將三十年之後,處分之下,有以見聖上念功之意,而今者儒臣,乃以不請反汗,侵斥三司,語意深緊,至驅之於黨比利害之科,臣實莫曉其所以也。雖然,旣遭其斥,則揆以廉義,不可苟冒於臺次,請命遞斥臣職。
正言趙彦臣啓曰,臣本以難安之迹,又被非斥之言,引咎自劾,應遞而未遞,坐犯違慢,宜罷而不罷,狼狽之極,尤增惶悶,加以日昨儒臣之疏,譏詆備至。卽當詣臺引避,而臣素患注夏之病,傷暑添劇,委頓牀簀,無計起動,昨陳短疏,未免見阻,繼尋長單,亦被退却,進退路窮,不知置身之所矣。卽因處置,召牌降臨,分義是懼,舁疾趨詣,而第憲臣所以爲嫌者,與臣一般,臣之處義,不宜獨殊,則其何敢可否於處置乎?今玆李師命復官之命,雖以判付辭意觀之,蓋出念功之意,則固不害爲聖明寬大之典,而儒臣,乃以不請還寢,咎責言地,至加以黨比利害等說,以爲脅持之計,臣誠駭訝,莫曉其何謂也。臣虛帶職名,左右受斥,臲卼轉加,疲惱亦甚,以此以彼,決不可一刻仍冒,請命遞斥臣職。答曰,勿辭。
李箕翊啓曰,獻納李挺周,正言趙彦臣,再啓煩瀆,退待物論矣。傳曰,知道。
大殿·中宮殿·世子宮·嬪宮,政院·玉堂夕問安。答曰,知道。大殿·中宮殿,藥房夕問安。答曰,知道。
李箕翊啓曰,兵曹郞廳來言,闕內各處,入直軍士夜巡檢云矣。敢啓。傳曰,知道。
校理金在魯上疏曰,伏以,臣於向日宮官疏中堂錄銓望事,情迹萬萬臲卼,雖承聖批勤宣,開釋備至,而本兼未遞之前,斷無冒進之勢,猶事撕捱,積犯違逋,日夕惶懍,食息未寧。此際,又伏見同僚辭職之疏,盛論改錄事,至謂擧措無據,譏議溢世,臣亦改錄中人也。臣之自處之義,前已較然,而於是乎,益無可疑矣。雖在微官庶僚,尙不可苟安於擧措之無據,罔恤乎譏議之溢世,而因仍盤礴,重辱身名,況玆淸華極選之地乎?臣於改錄之初,亦嘗自畫于心,而怵迫嚴命,終不能牢守己見,每懷循省,徒積歉愧,今者人言之非常又如此,而猶且貪戀寵榮,不卽快決而遠避,則是眞無恥之鄙夫耳。臣之一身廉隅,雖不足恤,其於壞士夫之大防,累聖朝之風化,何哉?此臣之所以甘伏慢命之誅,不敢爲抗顔趨承之計者也。凡今臣僚之有難安情勢,屢違嚴召者,夫豈樂爲偃蹇?蓋出於萬不獲已,而竊覵聖明,不問其所遭輕重,惟以督迫爲事,使只推特恩,便作尋常例典,議者固已慨歎,而如臣危蹙之情,迫切之懇,亦未蒙天地父母之照燭而矜允,臣誠抑塞悶鬱,不知所出。臣鎭日違牌,負罪如山,律以王法,萬戮猶輕,而訖蒙寬貸,實非始料,昨又特降綸音,誨責嚴峻,一倍震悚,求死不得。臣雖愚迷,不至全昧分義,苟其所遭,容有可出,則何苦而强爲過情之讓,頑然不動於十數牌之下哉?疏單竝阻,召牌又臨,不得不舁疾來伏於禁閽之外,席藁申籲,鈇鉞是俟,伏乞聖慈,亟先鐫削臣本兼職名,毋使國體愈傷,仍命攸司重勘臣前後辜犯,以肅頹綱,以安微分,公私不勝幸甚。臣無任隕越祈扣之至,謹昧死以聞。答曰,省疏具悉。廉隅雖不可放倒,所遭各自有輕重,今玆兩件引嫌,元無力辭必遞之義,而不念分義,日以撕捱爲事,反以督迫爲言,予實未曉也。其爲傷損事體大矣,卽出察職。
大司諫任埅上疏曰,伏以,臣老耄朽敗,無望陳力,水部閑司,猶愧充位,況此諫職,非分所安。迫於嚴召,黽勉出肅,而其何敢因仍忝竊,辜負責任也哉?數日以來,重感暑濕,委頓牀席,雖欲强起,實難自力,起居之班,連未進參,闕禮之罪,死無所逃。伏乞聖慈,諒臣老病實狀,亟許遞免,以幸公私。抑臣於近日事,有所慨然於中者,敢此附陳,伏惟聖明裁擇焉。嗚呼,國綱解弛,黨比日甚,不論事之是非,唯以血戰角勝爲計,頃日儒生之作挐於闕門與秋曹者,誠極寒心。儒生,固不足道,大小朝紳,相繼投疏,必欲眩亂是非而後已,已極駭歎,至於前修撰沈珙,則其所爲言,尤爲無嚴,輿儓婦孺,烏知夫尹拯父子追奪是非,而乃敢曰亦莫不相顧驚訝云?何其敢於慢上,若是其勇乎?發怒於此,而有不得畢其噴薄之說,則迤引他事,强以爲嫌,至以李眞望之用捨,迫詰於君父之尊,有若譙責者然,其爲情狀,萬萬痛惋。噫,天下之事,是非而已。旣知其爲是,則豈可以前之曾以爲非,因循過誤,而莫之改哉?遵是說也,則是君上,無進賢退不肖之擧,又無改過轉圜之美也,豈不悖哉?惟我聖上,固有一時之過誤,譬如陰翳之蔽,日月之蝕,而其終也,必求其所謂是者而改之,幡然廓然,陰翳掃而日月復,此乃從古百王之所未有也。此輩,乃欲執聖上前日之過誤,爲今日自是之左契,寧不痛哉?長短廣狹,示人無餘,內省自疚等語,何其放肆無嚴,無所忌憚,一至於此?此豈特一時黨議之弊習而已?其爲世道人心之憂者,大矣。至於李師命事,以其庚申詗察之功,本非可記云,是直以堅·柟,爲無罪也。論議是非,何其乖戾,而必欲以前日處分,較爭於愍罪念功之後者,吁亦甚矣。是不過迫逐銓長與三司而已。至若改錄新錄事,夫未差與在外者,與時任而在內者,豈不懸異,而不當區別云者?都不成說,新錄前例,非止一再,而必欲沮敗,湊合强捏,闖然抵間,肆爲曲循偏私之說,何其急於護黨排異,而不念是非若是哉?雖然,臣之所大懼者,誠以躛言易售,國是靡定,不止爲一時一事之害,伏願聖明,更加明察,毋使是非旣明而復晦焉云云。答曰,省疏具悉。沈珙之疏,語多不擇,而都出於眩亂是非,偏護私黨之計,可勝痛哉?若夫堅定之是非,斷無撓奪之理,爾其勿辭,從速察職。
吏曹判書宋相琦上疏。原疏缺已上朝報
上在昌德宮。停常參·經筵。
安重弼啓曰,大司憲李喜朝,掌令趙鳴謙,持平金相玉,在外,執義尹陽來,奉命在外,掌令洪蒑,未署經,持平黃璿,避嫌退待。今日,以監察茶時之意,敢啓。傳曰,知道。
大殿·中宮殿·世子宮·嬪宮,政院·玉堂問安。答曰,知道。中宮殿,藥房問安。答曰,知道。大殿,朝廷·二品以上·六曹單子問安。答曰,知道。中宮殿,口傳問安。答曰,知道。
藥房坐目見上啓曰,霪雨乍晴,伏未審夜來,聖候寢睡,若何?腹部飽滿頗甚及膈間不淸利,困惱之候,其已減歇,而眩氣·熏熱·喉乾·脚痺之候,亦有所減乎?口淡有加之候,或有向減之勢,而眼部患候,亦何如?今日臣等,與諸醫入診,察症候宜當。不勝終宵憂煎,敢此問安,竝爲仰稟。答曰,知道。腹部飽滿頗甚,而膈間不淸利,困惱·脚痺之候未已,眩氣·熏熱往來,喉乾比夜減歇,口淡有加之候,尙無向減之勢,而眼患無減,寢睡不得安穩矣。勿爲入診。
鄭必東啓曰,來十五日儒生殿講日次,取稟。傳曰,停。
李箕翊,以都摠府言啓曰,今日入直內三廳武兼禁軍及軍兵等中日習射,請出標信。傳曰,知道。
又以都摠府言啓曰,副摠管李宇恒,漢城府坐起進去之意,敢啓。傳曰,知道。
鄭必東,以侍講院言啓曰,弼善李宖違牌,旣有只推之命,更爲牌招察任,何如?傳曰,允。
又以弘文館言啓曰,本館上番應敎魚有龜,以禁衛營郞廳,今日褒貶坐起時,晝仕出去之意,敢啓。傳曰,知道。
又以弘文館言啓曰,校理金在魯,陳疏承批之後,又不出肅,揆以事體,極爲未安。更爲牌招察任,何如?傳曰,允。
以弼善李宖牌不進罷職傳旨,傳于鄭必東曰,推考傳旨捧入。
安重弼啓曰,持平黃璿,獻納李挺周,正言趙彦臣,引避退待,今已經宿,而兩司多官,或在外,或未署經,只有大司諫任埅,而亦爲呈告。卽爲牌招,使之處置,何如?傳曰,允。
又啓曰,吏曹判書宋相琦,知義禁權尙游,昨於特敎之下,皆不應命,同義禁趙道彬,亦不行公。吏曹都政之遷就,金吾衆囚之淹帶,俱涉可慮,竝卽牌招,使之察任,何如?傳曰,允。
兪命弘啓曰,假注書申,雖已分館,時未免新,依例付軍職,冠帶常仕,何如?傳曰,允。
傳于鄭必東曰,吏曹判書宋相琦,知義禁權尙游,竝更爲牌招。
鄭必東,以禮曹言啓曰,三道別科,一時竝行,重試對擧別試,亦已庭試改定,故式年諸科推擇吉日,多有妨礙,不得已改擇以入之意,敢啓。傳曰,知道。
南道揆啓曰,下番翰林權,陳疏出去,原疏纔已退却,而觀其措語,則以爲備局下吏,月終成冊,不卽修納,故略施捶罰,則大臣,以不爲告知而徑先治罪,捉囚館吏,因此引嫌,投疏徑出。所當直捧禁推傳旨,而此與無端徑出有異,推考警責,仍卽牌招察任,何如?傳曰,允。
又啓曰,上番翰林崔守範,以不能檢下,陳疏徑出。所當直捧禁推傳旨,而此與無端徑出有異,推考警責,仍卽牌招察任,何如?傳曰,允。
大司諫任埅啓曰,臣衰病已甚,觸事昏憒,叨冒言地,自知不似,尋單見阻,愧懼日積,天牌儼辱,黽勉趨承,而臣之應避,固已明矣。臣於日者處置諸臺也,意以爲處分旣已大定,而初未論啓之人,相繼引避,亟涉紛紜,故竝請出仕矣。今者諸臺之言,以當落見出爲嫌,且憲臣,則以審量二字,係是題外爲辭。其引咎雖同,措語差異,而不復區別,一體混論,臣之不能詳察之失,在所難免,而何敢又當處置,而晏然於臺次乎?請命遞斥臣職。答曰,勿辭。
安重弼啓曰,大司諫任埅,再啓煩瀆,退待物論矣。傳曰,知道。
大殿·中宮殿·世子宮·嬪宮,政院·玉堂夕問安。答曰,知道。大殿·中宮殿,藥房夕問安。答曰,知道。
文學金礪上疏曰,伏以臣,頃遭期慽,纔過一日,而喉司四字缺直,不加區別,混請牌招,情勢之難安,旣與同僚無異,重一字缺成服前,亦難承命,不得不坐犯違傲之科,而聖度天大,終靳例罷,臣誠惶霣感激,莫省所措,而向日承宣之疏,旣以不言尹宣擧父子追削事,譏斥近來臺閣,極其嚴峻,則臣亦近來臺閣中之一也。顧安得以見方所帶非臺職,而晏然爲獨免之計乎?噫,聖斷赫然,處分光明,凡於扶正斥邪之道,殆無餘蘊,而如臣疲劣,出入臺地,曾未能出一言論一事,仰贊聖德之萬一,自視已不勝其歉然,今於人言之來,誠無以自解。宜卽露章,仰請嚴譴,而拘於服制,今始略暴危悃,懇乞亟賜遞罷,以爲人臣當言不言者之戒,亦以謝今日司直之論焉。且臣伏見弼善李宖之疏,以其前缺被彈事,縷縷陳辨,而遣辭不擇,用意至深,或謂之臣若三四字缺由緣,則語涉反詈,或謂之有何深怒,而恣意搆誣,乃至缺臣誠未知其所由緣者爲何事,所搆誣者爲何說,而觀其下語,隱然若臣之所論覈,有甚麼委折者然,其意所在,殊未可測也。蓋宖之出守維楊也,不治之聲,喧藉京外,薦紳之間,亦多傳說。身當言地,知而不言,有乖隨聞論劾之義,故臣果參酌刺擧,而猶且歸之於酒失,諉之於猾吏,則臣之待宖,可謂不迫切矣,今其自明之言,多不成說焉。其所辦賑穀,未知虛實之果如何,而臣之當初所論,只在於賑政之疎漏,而不在穀數之多少,則今來誇張石數,有若自衒者然,已極可笑,而糶糴斂散之際,專不視檢,其散之也,塞責分給,太半見縮,民所受食者,僅爲三分之缺,而多歸監色之手,及其斂入也,操縱斗斛,恣意濫捧,缺賑之前,流丐固已載道,怨罵之聲,至今未已,楊缺近之邑,有口皆言,有耳皆聞,烏可撓乎?此臣所謂都五六字缺任其簸弄者也。至於還穀之收捧多少,初非臣所缺忍鞭扑,多般開誘,幾盡收捧等說,欲爲自明之端缺鋪張已能,而自不覺其問東答西之歸耶?且其缺不致察,名雖某田給幾分災,某畓與幾分災,而缺一分之惠,此亦非猾吏簸弄而何?雖自謂嚴飭面任,缺用奸之弊,其孰信之?至若素不嗜酒之云,尤極可駭。缺嗜酒,人所共知,而雖以去夏殿最之目觀之,至曰細傾何妨云爾,則其嗜酒之狀,據此可知。臣未知是亦出於搆誣耶?此實□著之事,而乃敢以不近杯觴等語,登諸章奏,告君之辭,若是不誠,則他尙何說?且其下款所引,雖專說韓哥,而謂之奔走訐訴,以爲擊去臣身之計云者,顧惟臆逆脅持之意,而所謂韓哥,臣實不識其爲何狀人,亦不知其訟端之如何,則此可笑而不足辨也。大抵臺閣論事,一循公議,則其在被劾者自靖之義,但當引咎自反而已,苟有可辨之事,亦當平說道理,而今乃反詈言者,極口噴薄,至以恣意搆誣等說,惟意蹴踏,似此風習,臣實爲之駭慨,而殿下遽信其自明之說,至下爽實之敎,臣於是,竊不勝惶懍悚蹙,而繼之以訝惑也。如以被論人自明之言,爲可盡信缺臺言於爽實之科,則惡在其置臺閣,正官方之意哉?自今以後,雖瘝官廢務有浮於宖者,莫肯爲殿下言之也。臣以眇末新進,曾忝言地,竊不自量,妄以爲一日在官,當盡一日之責,而左拳右踢,已不堪其酬應,平日言論,亦不能見孚於君父,畢竟自陷論人爽誤之罪,更何顔面,廁跡周行,以益其沒廉冒義之羞乎?伏乞聖慈,曲加諒察,將臣職名,亟行鐫削,仍治臣恣意誣人之罪,以快人心,以嚴邦憲,不勝幸甚云云。答曰,省疏具悉。上款所引,不須過嫌,下款事,論人未免爽誤,而必欲自是己見,此等風習,予實病之。爾其勿辭察職。已上燼餘
上在昌德宮。停常參·經筵。
未時申時,日暈。
下直,咸安郡守柳萬增,甑山縣令李世玧。
大殿·中宮殿·世子宮·嬪宮,政院·玉堂問安。答曰,知道。中宮殿,藥房問安。答曰,知道。
藥房坐目見上啓曰,伏未審夜來,聖候寢睡,若何?腹部飽滿頗甚及膈間不淸利,困惱之候,其已減歇,而眩氣熏熱喉乾脚痺之候,亦有所減乎?口淡有加之候及眼部患候,亦何如?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。朝來膈間不淸利及腹部飽滿頗甚之候一樣,而困惱熏熱脚痺之候未已,眩氣往來,喉乾,比夜減歇,口淡有加之候及眼患,無減,而寢睡不寧矣。勿爲入診。
李箕翊啓曰,大司憲李喜朝,掌令趙鳴謙,持平金相玉,在外,執義尹陽來,奉命在外,掌令洪蒑,未署經,持平黃璿,避嫌退待,今日,以監察茶時之意,敢啓。傳曰,知道。
鄭必東啓曰,吏曹郞廳來言,臺諫有闕,政事,何以爲之?取稟。傳曰,明日爲之。
李箕翊,以都摠府言啓曰,副摠管李宇恒,漢城府坐起進去之意,敢啓。傳曰,知道。
以弼善李宖,牌不進罷職傳旨,傳于南道揆曰,推考傳旨捧入。
鄭必東,以弘文館言啓曰,本館上番應敎魚有龜,以漢學兼敎授,今日院試坐起時,晝仕出去之意,敢啓。傳曰,知道。
又以侍講院言啓曰,本院弼善李宖,連日違牌,荐降只推之命,而尙不出肅。更爲牌招察任,何如?傳曰,允。
安重弼啓曰,兩司多官引避,處置歸於玉堂,而應敎魚有龜,副校理黃龜河,陳疏引避,原疏雖已退却,而觀其措語,俱有所執,副提學李宜顯,副應敎尹鳳朝,校理金在魯,其所被斥引嫌,亦無異同,不可强令處置,而兩司時無行公之員。大司憲李喜朝,司諫李禎翊,皆在外,執義尹陽來,奉命在外,掌令趙鳴謙,持平金相玉,自任所,未及上來,掌令洪蒑,正言鄭宅河,未署經。他無推移處置之路,何以爲之?敢稟。傳曰,正言鄭宅河改差。
鄭必東啓曰,吏曹判書宋相琦,戶曹判書權尙游,以金吾兼任,連有特召之命,而昨又陳疏退去,尙未應命。大政漸至遷就,滯囚亦甚可慮,竝卽更爲牌招,何如?傳曰,依啓。兩臣皆已陳疏承批,則更無難安之端,而一向違召,吏判則竝與本職乞遞,尤涉太過。勿復撕捱,卽出應命,可也。
又以禮曹言啓曰,昨日發遣本曹正郞金遇秋,獻陵·宣陵·靖陵,抽栍摘奸,則獻陵參奉尹容,宣陵參奉閔昌洙,靖陵假官忠義孟萬章,竝皆守直,守護軍等,亦爲入番,木根竝無執頉之處云矣,敢啓。傳曰,知道。
李箕翊,以兵曹言啓曰,乙未年咸鏡道別科設行事定奪時,武科額數,取考前例,則甲辰年三百人,丙寅年一百人,壬午年三百人試取,以此稟旨,取三百人事命下,而其時本科,因年凶停止矣。今已推擇吉日,取人之數,何以爲之乎?且平安道別科額數,考見前例,則己酉年取四百人,乙亥年,則以江邊六七邑擧子,皆赴京試,出身甚多,從略試取之意啓請,稟裁一百人矣。今則以何年例試取乎?敢稟。傳曰,咸鏡道,則取三百人,平安道,則取一百五十人,可也。
又以兵曹言啓曰,忠淸道別科設行事,命下矣。武科節目,當爲磨鍊,而乙巳丙午兩年,則道內擧子及隨駕軍兵等,以單技試取,勿限額數,從其入格,自行在所,直爲放榜,而今番本道,則命官下送試取,扈駕軍兵,則還都後,別爲試取,同時放榜事,自廟堂定奪矣。此與乙丙兩年,事例不同,規矩單子,當臨時書入,而扈駕軍兵試取,則差出試官,與外方同日設埸,且本道擧子,扈駕軍兵,分京外試取,合爲一榜,則必有坐次殿試,然後可以同時放榜,而此無前例,何以爲之?敢稟。傳曰,依啓。今番則坐次殿試設行,可也。
大殿·中宮殿·世子宮·嬪宮,政院·玉堂夕問安。答曰,知道。大殿·中宮殿,藥房夕問安。答曰,知道。
藥房夕問安時,口傳啓曰,晩後膈間不淸利特甚,腹部飽滿頗甚之候及困惱熏熱脚痺未已之候,復何如?臣等不勝憂煎,惶恐敢啓。傳曰,膈間不淸利特甚之候,少減,而其餘症候,一樣矣。
戶曹判書權尙游上疏曰,伏以,臣於頃日,重被修撰沈珙之疏斥,吹覓搆罪,極其深刻,繼又伏見珙未徹疏,槪齮齕之言,去而益甚。當初議啓措語之無他,彼豈不知,而其所抑勒操切,乃至於此,臣誠莫曉其故也。在臣處義之方,惟當早被譴斥,以爲自靖之地,其不可復據職次,恬不知避也,決矣。日昨適値太廟祗設,推移無路,迫於嚴命,黽勉暫出,而顧此情地,十分臲卼,實無因仍蹲冒之理,尋單縮伏,惟俟威罰之加,不意天牌荐降,屢勤特命,至於今者政院啓辭之批,又復二字缺諄至,臣雖愚迷,亦異木石,豈宜專昧分義,頑然不動二字缺臣所被題目,不比尋常,若準人言,死有餘罪,其何可徒恃寵靈,揚揚就列,重自陷於無忌憚之科也?此所以寧伏違慢之誅,而不敢爲冒沒承命之計,昨詣闕下,仰陳血懇,見阻喉司,未獲上徹,臣情抑塞,蓋無所措。玆不得不更進禁扄之外,申暴危悃於宸嚴之下,伏乞聖明,曲賜諒察,亟命先削臣本兼諸任,仍勘臣罪名,以謝人言,以嚴邦憲,不勝幸甚云云。答曰,省疏具悉。沈珙用意搆捏之言,何足爲嫌,而一向撕捱,無意應命,決知其過矣。斷無許遞之理,安心勿辭,卽出行公。已上燼餘
上在昌德宮。停常參·經筵。
大殿·中宮殿·世子宮·嬪宮,政院·玉堂問安。答曰,知道。中宮殿,藥房問安。答曰,知道。
藥房坐目見上啓曰,伏未審夜來,聖候寢睡,若何?膈間不淸利·腹部飽滿頗甚之候,其已減歇,而熏熱·困惱·眩氣·喉乾·脚痺之候,亦有所減乎?口淡有加之候,及眼部患候,亦何如?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。膈間不淸利·腹部飽滿頗甚之候,一樣,而困惱熏熱脚痺之候,未已,眩氣往來,喉乾比夜減歇,口淡有加之候及眼患,無減,而寢睡,不寧矣。勿爲入診。
南道揆啓曰,卽者吏曹郞廳來言,今日爲政事命下,而判書宋相琦,參議李澤,俱以病不來,參判鄭澔在外,不得開政云。判書則昨日特敎開釋,又復勤懇,而本兼諸任,一倂撕捱,尙不應命,事甚未安。卽爲牌招,參議一體牌招,以爲開政之地,何如?傳曰,允。
安重弼啓曰,大司憲李喜朝,掌令趙鳴謙在外,持平金相玉在外,執義尹陽來奉命在外,掌令洪蒑未署經,持平黃璿避嫌退待。今日以監察茶時之意,敢啓。傳曰,知道。
李箕翊啓曰,戶曹判書權尙游,以金吾兼任,前後嚴召之下,一向撕捱,已極未安。昨日疏批,開釋備至,更無難安之端,卽爲牌招察任,何如?傳曰,允。
又啓曰,左議政李頤命處疏批,遣承旨傳諭事,命下矣。李箕翊奉命出去,伴直無人,右副承旨安重弼,牌招入直,何如?傳曰,允。
傳于李箕翊曰,京畿監司,以金浦郡守朴弼震檢官差定之後,罷黜事狀啓,勿罷,從重推考。
忠淸監司狀啓,吏曹參判鄭澔病重上去不得事。傳于南道揆曰,此狀啓,還爲下送。
李箕翊,以禁府言啓曰,平安道龍川府遠配罪人李重明,以其父歸葬事,依定式啓稟給由矣。今聞已過葬事云,還發配所之意,敢啓。傳曰,知道。
南道揆,以弘文館言啓曰,本館下番副應敎臣尹鳳朝,以東學兼敎授,今日儒生製述坐起時,晝仕出去,而畢考間,除草記,直爲出去之意,敢啓。傳曰,知道。
傳于南道揆曰,京畿御史廉問別單書啓,入之。
吏批,行判書宋相琦進,參判鄭澔在外,參議李澤進,同副承旨南道揆進。
兵批,判書李健命褒貶進,參判黃一夏病,參議許玧進,參知李德英褒貶進,同副承旨南道揆進。
吏批啓曰,卽接軍資監牒呈,則正林象德,除授後,過限未上來,依例改差,何如?傳曰,允。
又啓曰,厚陵參奉申命堅呈狀內,矣身老母,病患甚重,今至月餘,不得差間,而矣身疝症亦重,彌留旬月,苦歇無常,未得入直,莫重陵寢曠職之患,極爲惶悚,卽爲入啓改差云。申命堅親病旣如此,有難强令察任,改差,何如?傳曰,允。
吏批,以兪拓基爲正言,李秉常爲戶曹參議,李敏英爲工曹參議,鄭宅河爲兵曹佐郞,魚有鳳爲富平府使,安瑞羽爲泰安郡守,張世文爲慶安察訪,呂必時爲濟用判官,李泂爲司䆃正,金在魯兼西學敎授,李泰和爲承文著作,柳聖洪爲承文正字,李世柱爲成均博士。
兵批,以姜元禎·洪世範·金益相·李徵瑞·南益章爲副護軍,李㙫爲副司直,鄭宅河爲副司果,申爲副司正。
南道揆,以賑廳言啓曰,卽者文化嘉善呂聖興呈狀內,矣身,以己卯出身,冒忝守門將之職,而不得行公矣。癸未春,飢饉太甚,傾財竭力,以救累百家飢民,故營門,報于賑廳,特蒙加資。其後,以母喪,未到洛下者多年,而今者巡將啓下之際,以賑廳加資,永至枳塞,實爲切悶,一遵朝家本意,仍爲通仕路啓下,不然則所授加資還收云。林川幼學李仁相呈狀內,矣父澐,以正科出身,頃當乙·丙兩凶,以私賑之事,遽蒙除封贈同知帖判下之恩,以此加資之政,有害於仕路,未沾寸祿,願爲收帖云。咸興同知張希良呈狀內,矣身,結髮操弓,力事科業,遽當丙戌之慘年,僅得八十餘石穀物,俾補賑資之萬一者,非爲希賞之計,而特下同知中樞敎旨之賜,感戴天恩,以至于今矣。玆者自巡營,特差本邑中營將,則兵曹回關內,賑廳同知,不通仕路云,情理切迫,特爲變通事,陳訴矣。上項各人等,有妨仕路,永廢前程,則似當依願還收,而今此各人等,皆當大殺之年,捐出穀物,救活人命,至有啓聞施賞之請,則其在朝家激勸之道,不可全然無賞,令該曹考例,稟處,何如?傳曰,允。
記事官李震葉書啓,臣承命馳往于忠淸道忠州北面東谷議政府右議政權尙夏其子葬所所住,傳宣聖批,則以爲臣之所被誤恩,實是千不近萬不似,其褻辱名章,虧損邦政,大矣。不得不瀝血哀籲,冀幸俯察。乃者近侍遠臨,傳宣聖批,不惟不賜允許,乃反敦召不已,十行綸綍,辭旨懇惻,臣惶感之餘,不知置身之地。夫嫡傳者,是傳道之謂也。臣雖出入於先正之門,只備筆硏之役而已,何可以此猥當嫡傳之稱也?欺世欺君,莫非臣罪也。至於年至不許之敎,亦指佩國家安危之人也。臣少無寸能,老益昏耗,不但無以稱職,只此筋力,亦無從仕之望,此亦聖上之未盡下燭處也。臣自溫宮登對之後,益不勝戀闕之忱,更瞻天顔,是臣之大願,而今此職名,出於意外,一覲之計壞矣,眞所謂欲其入而閉之門也。臣何敢徒恃寵靈,放倒廉義,靦然而承命哉?臣慘痛之中,添患暑痢,症情方劇,死期將迫,昏仆㱡㱡,語無倫脊,俟病少間,更當以一疏申懇云矣,敢啓。傳曰,知道。
大殿·中宮殿·世子官·嬪宮,政院·玉堂夕問安。答曰,知道。
大殿·中宮殿,藥房夕問安,答曰,知道。
京畿監司兪集一疏曰,伏以,如臣不才,屢叨藩任,極是分外,至於畿輔布政,責任尤重,心常愧懼。又値無前凶歲,適當溫陽動駕,賑政設施,道內責應,非臣老殘無能者所可堪當,只俟三字缺幸賴聖明,特加軫恤,廟堂別爲顧念,前後狀聞四字缺幸卒無事。自四月初,重患脚疾,骸骨節間,晝夜三字缺屈伸,屢朔調治,未有分效,已作痿廢之人。跬步寸地,不能運動,所帶之職,雖行步奔走之事,以此病狀,決不可仍冒重任,固宜陳暴乞遞,而瓜期已迫,殿最在卽,不敢言私引入,褒貶之坐,方行於今日矣。卽伏見朝紙所出擧行條件,則入侍大臣,請罷富平府使崔錫弼,而以富平距京至近,且播不治之聲,每以監司不置貶考,爲訝矣。今見御史別單,果與所聞爲辭,臣於是,有不勝惶愧之至。錫弼之爲政,多有謗言,臣亦略聞,隨事論責於文報之中,鄕色頻頻推捉,詳細究覈,則太半浮謗,所失不至大段。且凶歲守令,遞易有弊,所易新吏,難期必賢,此所以前日考績啓聞中,飭厲謗息爲目,以示警責,姑待來效。今此廉問時駭擧,雖非常慮之所料,至於不美之謗,臣未及聞知,大臣,今以不置貶考爲訝,雖無咎責之語,大臣所聞,又與繡衣別單適符,而臣獨不能廉察澄淸,聽言之道,雖或有淺深輕重之不同。按廉之嚴,殿最之不嚴,臣固無以自解,旬宣之責,殿最爲重,而大臣二字缺之爲訝,臣何敢晏然在職,復爲殿最乎?殿最重事,旣三字缺啓於限內,尤不宜一日蹲冒,以益罪戾,情勢窮蹙,冒死陳懇,伏乞聖明,亟命遞斥臣職,卽出臣伐,以爲嚴明考績之地,公私不勝幸甚。答曰,省疏具悉。卿勿過辭,斯速封啓。
漢城府判尹兪命雄上疏曰,伏以臣,卽見擊錚金廷輝供辭,則乃以臣前日兪彦亨上言回啓,有若爲冒嫌循私者然,臣看來不勝駭緩之至。上年冬及今年正月間,兪彦亨,以金震輝偸葬處掘移,連有呈狀本府之事,而彦亨,卽臣八寸族孫也。法無可避之嫌,而第其前後呈狀,俱在於同僚獨坐之日,旣已題狀,推捉究卞,彼此情僞,昭然易知,金震輝,以中路賊人,前旣偸葬於士夫家有主之山,而終不掘移。繼又直犯士夫墳山龍尾之上,潛葬其母於方訟之日,而不少顧忌,此係法理之所當掘移,而未及結末之際,彼此俱爲上言,故臣於回啓時,只就其已成之案,備陳其前後委折,仍請掘移其偸葬之墳而蒙允,則伏想聖明,亦或記有之矣。大槪,震輝違端,不一而足,而就其大者而言之,則初稱買得於丁時昌處云,而此則前判尹尹德駿時,旣以僞造判斷,末乃以洪夏績處買得,變辭納招,而所謂洪夏績,已死,又無子孫云,此則僞造之僞造,而臨時杜撰,罪上添罪者也。渠宜屈首知罪,恭俟處決之不暇,而至於冒濫上言,其所爲說,全非文案實狀,則論其情犯,宜伏重典,而臣猶不欲深罪,略論其違端數款,只請掘移,則在渠可謂大幸,而乃於回啓判下之後,猶敢百般揚惡,拒逆成命,終不承招,臣方欲措辭草記,依法重治矣。今乃更使其弟,替身擊鼓,誣罔天聽,供辭所陳,不過蹈襲前日上言,而至於回啓中決辭,則稱以不曾得見,終不敢一言辨明,則其爲情狀,綻露無餘。臣謂若不依事目自官掘移,仍治其蔑國法·凌士夫·僞造文記·拒逆成命之罪,則此等亂惡之民,恐無畏法之日矣。臣繼又得見黃州民人文逸萬擊鼓供辭,則又以臣春間李世熙擊錚回啓,謂之誤決,極口稱冤,而其言,絶悖無倫,近來人心,雖曰不淑,豈至若是之無狀也?此訟曲折,自臣按海西時,已經一處究覈,詳知民人等盜故實狀,故所爭田畓,論理決給於李世熙處矣。其後民人等,三字缺端相爭不已,李世熙至於擊鼓,故臣於回啓中,備論民人二字缺凡有八條,而依前決處,仍請決給李世熙處而蒙允,則此是缺度得決之訟,而民人等,猶且不有成命,換面擊鼓,而所供之言,無非變幻實狀,誣毁臣身者,雖未知秋曹覆啓之果如何,而若此不已,則幾時更有了當之訟耶?陳疏論辨,亦甚疲勞,而身爲訟官,致令落訟者,退有後言,敢干天聽,至於如此,在臣之道,旣甚不安,而又此兩訟,俱是入啓處決者,有不可以其言之出於誣罔,而終始泯默者。玆不得不仰籲於靜攝之中,伏乞聖明,亟遞臣職,仍治瀆擾之罪,不勝幸甚云云。答曰,省疏具悉。落訟者誣罔之言,不足爲嫌,卿其勿辭,從速行公。
左議政李頤命上疏曰,伏以臣,病㞃禮闕,跡危情苦,瀝血哀籲,瀆擾靜攝,自知死罪,恭俟譴誅。伏奉聖批,慰釋勤摰,諭令安心,勉以視事,獲逭犯分之責,反承踰涯之恩,非臣始望,感淚被面,固當銜恩顧義,奔走承命,而膏肓之病,重感時候,肢節頑麻,神氣昏瞀,行動甚艱,寢食俱減,遲回屢日,欲起還仆,候班已停,坐衙恒廢,此豈臣頃刻所敢安者?而奔走之勞,無望自力,瞻望雲天,但有涕淚。且臣伏見近日奏讞言議之臣,紛然違命,不安其職者,亶由人言之罔極,彼謂之牽於利害,人猶不敢自安如此,況使人牽利害而不敢言者,尤其可晏然自在乎?從古人臣,罹此指目,得免湛宗之禍者,蓋鮮矣。哆斐始微,而終成箕貝,慈母至仁,而疑或投杼,以臣傷鳥之心,安得不驚且慄?噫。臣之不能色斯久矣,尙誰尤也?彼旣追提往事,欲尼恩命,憯毒其言,以禍臣身,是將緣生而及死,一擧而兩傷,嗚呼,此豈但臣私心之痛迫而已也?臣自有此事,心骨俱寒,杜門擁病,生意殆盡,決不可虛帶重任,以度時月。伏乞天地父母,曲加矜憐,特許退斥,使之歸死田里,以全終始生成之澤,不勝大幸云云。答曰,省疏具悉卿懇。纔諭至意,辭本又上,心甚愕然,無以爲諭。沈珙疏中利害之云,顯有指斥,雖甚可惡,而其用意不美,予已知之,則於卿更無難安之端,而連章祈免,若是其太過耶?病裡思想,如添一病,卿胡不念及於此乎?玆遣承宣,申誥予意,卿須體諒,卽起視事,用副予如渴之望。仍傳曰,遣承旨傳諭。已上燼餘
上在昌德宮。停常參·經筵。
大殿·中宮殿·世子宮·嬪宮,政院·玉堂問安。答曰,知道。中宮殿,藥房問安,答曰,知道。
藥房座目見上啓曰,伏未審夜來風雨,聖候寢睡,若何?膈間不淸利·腹部飽滿頗甚之候,其已減歇,而熏熱·困惱·眩氣·喉乾·脚痺之候,亦有所減乎?口淡有加之候及眼部患候,亦何如?湯劑五貼,已盡於昨日,今日臣等,與諸醫入診,詳察症候,議定繼進當否宜當,不勝終宵憂煎,敢此問安,竝爲仰稟。答曰,知道。膈間不淸利·腹部飽滿頗甚之候,一樣,而困惱·熏熱·脚痺之候,未已,眩氣往來,喉乾比夜減歇,口淡有加之候及眼患,無減,而寢睡,不寧矣。勿爲入診,與諸醫,湯劑繼進當否議定,宜矣。
又啓曰,伏承問安之批,以勿爲入診,與諸醫,湯劑繼進當否議定宜矣,爲敎。臣等,卽與諸御醫,反覆商議,則皆以爲聖候諸症,別無加減,而柴胡·山梔之屬,不可多用,歸脾湯元方,只加麥門冬一錢,連進宜當云。此藥卽爲煎入之意,敢啓。答曰,知道。
安重弼啓曰,大司憲李喜朝,掌令趙鳴謙,持平金相玉在外,執義尹陽來奉命在外,掌令洪蒑未署經,持平黃璿避嫌退待,今日以監察茶時之意,敢啓。傳曰,知道。
李箕翊,以都摠府言啓曰,今日入直內三廳武兼禁軍及軍兵等,當爲中日習射,而雨勢如此,不得爲之之意,敢啓。傳曰,知道。
鄭必東,以弘文館言啓曰,校理金在魯,日昨承牌肅命之後,旋卽尋單出去,殊涉太過,新除兼任,亦不卽出肅,以致輪直苟簡,卽爲牌招察任,何如?傳曰,允。
安重弼啓曰,兩司多官,引避退待,已至累日,而尙未處置,事甚未安,新除授正言兪拓基,卽爲牌招,使之處置,何如?傳曰,允。
黃海監司,以薦新生銀魚限內不得封進待罪事狀啓。傳于安重弼曰,勿待罪事,回諭。
鄭必東,以禮曹言啓曰,今六月初九日,藥房入診入侍時,提調閔鎭厚所啓,臣於年前,請依先朝所定奪文廟位版誤書處釐正之意陳達,有令該曹稟處之命,而久未擧行,故頃臣,又請趁從祀時促令稟處,而亦不擧行,今則從祀已過矣。然外方從祀,則當行於秋後云,不可不及此時爲之,此雖先朝已定之事,事係重大,爲先問議于諸大臣,何如?上曰,問議于諸大臣可也事,命下矣。議于大臣,則行判中樞府事李濡以爲,聖廡位版誤書處,在所當改,而先朝成命,不容一向遷就,宜速擧行,伏惟上裁。領議政金昌集以爲,聖廡諸賢位版所題,旣知其誤,則釐正之擧,在所不已,先朝定奪之事,不容一向遷就,今依禮官所稟定,趁此缺改,允合事宜,至於坐次誤錯,恐雖輕議,伏惟上裁。行判中樞府事金宇杭以爲,聖廡位版誤題處釐正二字缺旣有先朝定奪,則不可一向遷就,斯速擧行,實合事宜,伏惟上裁。行判中樞府事徐宗泰,左議政李頤命,行判中樞府事趙相愚,病不收議,領中樞府事尹趾完,行判中樞府事李畬,右議政權尙夏在外,不得收議。大臣之意如此,上裁,何如?傳曰,令禮官斯速擧行。
又以禮曹言啓曰,卽接兵曹移文,則庭試武科,例有初試,庭試定於九月十八日,則八月二十八日,式年武科初試出榜後,餘日無多,決無周旋之路,參量事勢,變通差退宜當云。事勢如此,則不可無變通之道,庭試及其他諸科吉日掣肘處,改付標以入之意,敢啓。傳曰,知道。
李箕翊,以兵曹言啓曰,今日本曹褒貶坐起新除授參謁時,司僕寺正權詹,訓鍊院參軍金萬齡,稱病不進,訓鍊院主簿徐行進在外不參。竝依前例推考,何如?傳曰,允。
大殿·中宮殿·世子宮·嬪宮,政院·玉堂夕問安。答曰,知道。
大殿·中宮殿,藥房夕問安。答曰,知道。
李箕翊書啓,臣敬奉聖批,傳諭于議政府左議政李頤命處,則以爲險釁之臣,情迹危懍,連章瀆擾,極知死罪,聖度天大,誅責不加,承宣之臣,來諭恩批,開釋慰勉,逈出尋常,至於思想之敎,尤非賤分所敢當者,奉讀未半,涕淚交流。臣於此際,欲仰承明命,則人言罔極,危怖在心,欲徒循私分,則踰涯之恩,一至於此,感惶抑塞,誠不知置身之地,而聖敎諄切若是,一身有不暇顧,宜卽趨造朝班,不敢遲回。但臣情迹之外,疾病方苦,有難自力,容俟數日調治,病勢終不可强起,則當更申危懇,以冀矜察云矣,敢啓。傳曰,昨於承宣之往,罄悉予意,於卿更無情勢之可言,謂必體諒,出而論政矣。今觀書啓,又以疾病爲辭,思想之極,憂鬱殊深,寧欲臨視而不可得也。卿其須念君臣大義,卽起視事,用慰予病裡之心事,更往傳諭。
又書啓,臣敬奉聖旨,更往傳諭于議政府左議政李頤命處,則以爲臣昨於恩諭之下,雖不敢復以情勢爲言,而狗馬之疾,實甚危苦,不得卽爲承命,終宵惶懼,無所措躬。卽者承宣更來,聖旨愈勤,至有萬萬惶恐不敢聞之敎,臣誠驚惶震惕,不覺四體之投地。臣是何人,而旣承此敎,其敢更事瀆冒,重損臣子之分也。脚病方甚,雖不得卽日起身赴公,謹當强病忍死,酬應事務,以承明命,噫,臣在朝廷,不過江湖之鳧雁,其去就,何有重輕?而絲綸之過重若此,以臣無狀之故,致此誤恩,此臣之罪也。情迹疾病之危迫至此,而又未蒙日月之下燭,亦臣從前不誠之罪也。今臣,雖迫於嚴命,不得不冒進,前頭危怖痛迫之言,必不止此,及其顚頓狼狽之後,聖明雖欲更費生成之澤,亦不可得,其傷損國體,更何如也?區區所仰望於天地父母之慈者,庶幾曲加哀憐而已。情窮辭苦,又此干冒,瞻天俟罪,感淚被面云矣,敢啓。傳曰,知道。
吏曹判書宋相琦上疏曰,伏以臣昨日,迫於洊召嚴命,冒沒趨承,雖緣分義之爲重,區區廉隅,則喪盡無餘矣。然本職,則猶可諉以姑無顯斥,容或黽勉,而至於金吾之仍帶,斷無是理,何者?臣之被斥,專由於覆啓一事,而其言之危怕罔極,非如就事論事者之比,苟如所論,誅殛猶輕,雖蒙聖上曲加寬貸,臣心悚愕,久不自定,以此情迹,何可仍據其職,復坐其席,與議於奏讞之間乎?仰惟聖上所以督出臣者,蓋以都政在前之故,臣之不敢終始違拒者,亦出於此,而惟此兼任必遞之外,更無他道,此非獨臣自畫如此,朝紳之間,衆論皆然,以聖上之明,亦豈不下燭乎?卽今罪囚多滯,而臣便同已遞之官,赴衙議獄,杳無其期,臣之私義惶悶,姑不暇言,而朝家事體,亦豈容一向拘迫,無所變通乎?玆敢復攄情實,冒溷宸聽。伏乞聖慈,深加照察,特賜處分,亟遞臣判義禁之任,使王府莫重之地,無至久曠,公私萬幸云云。答曰,省疏具悉。吹覓搆罪,用意不美矣。旣知其不美,則金吾之任,亦必勉出而已,斷不可許改,須勿固辭,安心察任。
戶曹判書權尙游上疏曰,伏以,臣所被人言,至爲深刻,雖在微官庶僚,有不可晏然在任,況臣忝叨顯秩,遭此橫逆,毋論本職兼帶,寧有一毫冒據之理?而屢暴危悃,未蒙矜納,嚴召之命,鎭日降辱,到此地頭,勢窮理極,不得已黽勉趨承,而自顧廉義,放倒無餘,已不勝其恧縮靡安。第念今日之厚招詆辱,實由於金吾議啓,則府事之不可復按,兼銜之不容暫帶,固已明矣。今若因本職之冒出,又復盤礴於狼狽之地,此眞所謂不識羞恥之甚者,臣雖迷暗,決不忍爲此,以傷禮義之防,重貽淸朝之辱,玆敢不避瀆擾,仰陳危懇。伏乞聖明,特賜諒察,將臣兼帶金吾之任,亟許鐫遞,以謝人言,以安私分,不勝幸甚云云。答曰,省疏具悉。吹覓搆罪,用意不美矣。旣知其不美,則金吾之任,亦必勉出而已,斷不可許改,須勿固辭,安心察任。
正言兪拓基上疏曰,伏以,臣蒙昧舂愚,無所知識,私情牽迫,罪陷圖便之科,聖慈寬宥,薄施問備之罰,有罪倖免,公議彌激,積戾輕責,私分轉蹙,朔射違參,幸得例罷,追愆憂愧,一味兢惕,不自意乃者恩敍遄降,新命遽辱,臣於此,惶恐感激,措躬無地。召牌之下,不敢坐違,謹此來詣於禁扃之外,而顧臣情實未暴,有難冒進,玆敢略陳危懇,仰請嚴誅,猥越干冒,罪合萬死,方臣之頃直春坊也。臣有女弟,娩而疾篤,症情危急,朝夕莫保,臣之病母,晝夜扶護,焦泣度日,寢食俱廢,神氣澌敗,觸冒暑濕,感傷甚重,臣身縻禁直,無路出視,方寸煎熬,不能自定。第念此時疏籲,義有所未敢出者,蓋其引疾請缺實由於萬不獲已,祗欲少伸至情,終不免大乖公議,譴罰之加,固所宜幸,司直之論,適獨憖置,只令無故承宣,替被臺參,私心不安,已不可言,伏況聖敎切峻,責諭備至,臣一倍隕越,覓死不得。噫,如臣不肖,早通朝籍,前後忝竊,罔非踰分,湯火糜粉,未足以少酬萬一,圖便占安,夫豈臣之意念所萌,而徑情妄作,竟陷重辜,苟使臣平素誠信,有足以孚及同朝,則人之不諒,胡遽至此?至於在直呈告之規,雖未知始自何時,而姑以臣耳目所及言之,在前翰苑·玉堂之犯此科者,又非一二,則雖曰謬例,非臣之所獨創明矣。而今反謂此路一開,後弊難防,直斷之以啓後弊之一俑者,殊未可知也。夫爲人臣而圖便啓弊,一猶難貰,況數字缺然一新進,而兼此二者,罪孰大焉?賴聖朝涵貸,雖得免大僇,顧臣私義,又豈忍負罪包衅,恬不知恥,以重貽士大夫無限嗤點也哉?若其責任之決難堪承,疾病之無望驅策,較臣情勢之萬分臲卼,猶是餘事,未暇盡慁,伏乞聖明,俯垂諒察,亟遞臣職名,仍治臣辜犯,以警具僚,以安賤分,不勝萬幸云云。答曰,省疏具悉。旣往之事,不必深嫌,爾其勿辭,從速察職。
大司憲李喜朝上疏曰,伏以,臣於溫幸回鑾之日,僅敢扶曳病軀,祗迎於江上,顧以脚疾深重,無望入肅,不得已自城外,投疏退歸,勢雖使然,罪實難逭,乃蒙聖度包容,批旨溫諄,至以予用缺然爲敎,臣誠惶霣感激,久益罔厝。臣虛帶職名,日月已多,宜更申籲,以祈鐫免,而臣以垂死殘喘,重傷於江上往來,以致宿患轉加,兼患泄瀉感冒,累朔危篤,無以自力,方將偸少間,有所陳乞。忽於此際,伏奉有旨,以臣爲司憲府大司憲,仍命臣乘馹上來,臣祗受跪讀,惝怳驚惑,誠莫知所以致此也。噫,臣之前後所蒙恩數,逈出常例,非臣糜粉所能仰報,然亦自甘逋慢,尙稽一謝者,固緣臣實病難强,亦爲其亞卿峻秩,有不敢承當故耳。況此風憲長席,何等地望,何等責任,而乃遽加之於千萬不似之身,臣於此,尤安敢有一分冒進之理乎?抑臣竊聞先正臣金集,嘗告於孝宗大王曰,憲長得人,則可以致治,此誠不可易之至論也。方今世道漸下,風俗益敗,朝綱解弛,百工泄沓,殿下宜就朝紳中,簡其公明正直,以風裁自持者,畀以此職,俾有振肅之效,豈容以如臣至庸極陋老退無用之一蔭官,破格而濫授,以上誤國事,下駭衆聽也哉?臣自聞命以來,五內震悚,寢夢皆愕,至外累日,猶未自定,此不專爲微臣一已過福之懼而已。敢將崩迫之懇,仰瀆尊嚴之聽,伏乞天地父母,俯加諒察,亟賜反汗,毋使重任久曠,賢路有妨,不勝大願云云。答曰,省疏具悉。今玆新命,實循公議,卿其勿辭,從速上來察職。已上燼餘
上在昌德宮。停常參·經筵。
大殿·中宮殿·世子宮·嬪宮,政院·玉堂問安。答曰,知道。中宮殿,藥房問安。答曰,知道。
藥房坐目見上啓曰,伏未審夜來,聖候寢睡,若何?膈間不淸利·腹部飽滿頗甚之候,其已減歇,熏熱·困惱·眩氣·喉乾·脚痺之候,亦有所減乎?口淡有加之候及眼部患候,亦何如?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。膈間不淸利·腹部飽滿頗甚之候,一樣,而困惱·熏熱·脚痺之候,未已,眩氣往來,喉乾比夜減歇,口淡有加之候及眼患,無減,而寢睡,不寧矣。勿爲入診。
安重弼啓曰,大司憲李喜朝,掌令趙鳴謙,持平金相玉在外,執義尹陽來奉命在外,掌令洪蒑未署經,持平黃璿避嫌退待,今日以監察茶時之意,敢啓。傳曰,知道。
又啓曰,兩司多官,引避退待,已至累日,尙未處置,事甚未安,而正言兪拓基,昨已陳疏承批,卽爲牌招,以爲處置之地,何如?傳曰,允。
鄭必東啓曰,各道京衙門褒貶頉狀及草記,依前定奪抄合書入之意,敢啓。傳曰,知道。
又以刑曹言啓曰,曹所屬掌隷院郞廳,今丁酉年春夏等褒貶,當爲等第,而判決事臣柳重茂,以身病,不得同議磨勘以入之意,敢啓。傳曰,知道。
又以兵曹言啓曰,曹所屬司僕寺·軍器寺·訓鍊院·典設司官員及部將等,今丁酉年春夏等褒貶等第,因各其提調及堂上有故,竝不得磨勘之意,敢啓。傳曰,知道。
又以戶曹言啓曰,本曹郞廳及所屬各司官員,今春夏等褒貶,參判臣權在外,參議臣李秉常未肅拜,限內不得磨勘之意,敢啓。傳曰,知道。
又以義禁府言啓曰,今春夏等,本府郞廳褒貶等第,當爲磨勘,而判義禁有故,限內不得爲之之意,敢啓。傳曰,知道。
又以社稷署言啓曰,今丁酉年春夏等本署郞廳褒貶,依例等第,上年春夏·秋冬等褒貶,亦爲一體等第,而自辛卯秋冬等,至乙未春夏·秋冬竝九等褒貶,俱因都提調臣李濡有故,不得磨勘矣。已經累年,郞廳或遷轉,或遞罷,依例蕩滌之意,敢啓。傳曰,知道。
李箕翊啓曰,備邊司郞廳,以大臣意來言,今日賓廳坐起日次,而上候方在靜攝中,不得來會云矣,敢啓。傳曰,知道。
又以禁衛營言啓曰,本營今春夏等,褒貶磨勘啓本中,一處刀擦矣,敢啓。傳曰,知道。
南道揆啓曰,吏曹郞廳來言,承旨有闕,政事,何以爲之?取稟。傳曰,明日爲之。
又以弘文館言啓曰,卽者副應敎尹鳳朝,以親病陳疏徑出,上番未免闕直,應敎魚有龜,副校理黃龜河,竝卽牌招,以爲推移入直之地,何如?傳曰,允。
正言兪拓基啓曰,請還收權卨發配之命,仍令王府,嚴鞫得情,快正王法事。請還收罪人河減死定配之命,更加嚴刑得情,依律處斷事。措辭竝見上持平黃璿,以臣久玷臺地,一味循默,重被譏斥,詣臺自列,只引不能論啓之失,自訟溺職之狀,則揆以臺體,自在應遞,而今此處置,乃以亦出審量,混請出仕,比臣避辭,係是題外,臣於此,竊不勝慙悚訝惑之至,揆諸廉義,決不可幸其請出,而晏然冒進。昨於嚴召之下,未免坐違,罰止只推,恩出格外,臣惶感之餘,踪地一倍危蹙,連呈辭疏,見阻喉司。今因茶時,天牌降臨,嚴畏分義,不得不黽勉趨承,而第伏見前修撰沈珙之疏,以李師命復官之命,不請反汗,詆斥三司,語意深緊。玆事委折,業已聖明之所俯悉,則今不必煩縷,而蓋其被罪累十年之後,該府因其子鳴冤,覆奏取裁,聖上追念其功,特許復官,實出於蕩滌寬大之典,而今者咎責之言,旁及言地,至於黨比利害等語,誠可駭悖。夫身居臺閣者,果有一毫近似於此,則厥罪難逭,何可以其言之出於勒加,而一刻抗顔於榮次乎?獻納李挺周,以臣向被承宣之疏斥,自顧慙恧,引咎自列,處置請出,曾是意外,情勢之難安,復加一層,召牌之下,未免祗赴,罰止問備,實出寬恩,惶隕悚蹙,無地措躬,連呈辭單,見阻喉司。卽因憲臣處置,庚牌又降,怵分畏義,黽勉趨承,而第伏見憲臣避辭,以被斥於儒臣之疏,爲其引嫌之端,臣亦同是被斥中人也,其在何不容喙於立落之際乎?夫李師命復官之命,始降於死將三十年之後,處分之下,有以見聖上念功之意,而今者儒臣,乃以不徒反汗,侵斥三司,語意深緊,至驅之於黨比利害之科,臣實莫曉其所以也。雖然,旣遭其斥,則揆以廉義,不可一刻苟冒於臺次。正言趙彦臣,以臣本以難安之迹,又被非斥之言,引咎自劾,應遞而未遞,坐犯違慢,宜罷而不罷,狼狽之極,尤增惶悶,加以日昨儒臣之疏,譏詆備至,卽當詣臺引避,而臣素患注夏之病,傷暑添劇,委頓床簀,無計起動,昨陳短疏,未免見阻,繼尋長單,又被退却,進退路窮,不知置身之所矣。卽因處置,召牌降臨,分義是懼,舁病趨詣,而第憲臣所以爲嫌者,與臣一般數字缺義,不宜獨殊,則其何敢可否於處置乎?今玆李師命復官之命,雖以判付辭意觀之,蓋出於念功之意,固不害爲聖朝寬大之典,而儒臣,乃以不請還寢,咎責言地,以黨比利害等說,以爲脅持之計,臣誠駭訝,莫曉其何謂也。臣虛帶職名,左右受斥,臲卼轉加,疲惱亦甚,以此以彼,決不可一刻仍冒。大司諫任埅,以臣衰病已甚,觸事昏憒,叨冒言地,自知不似,尋單見阻,愧懼日積,天牌儼辱,黽勉趨承,而臣之應遞,固已明矣。臣於日者,處置諸臺也,意以爲處分旣已大定,而初未論啓之人,相繼引避,恐涉紛紜,故竝請出仕矣。今者諸臺之言,以當落見出爲嫌,且憲臣,則審量二字係是數字缺爲辭,其引咎雖同,措語差異,而不復區別,一體混論,臣之不能詳察之失,在所難免,今何敢又當處置,而晏然於臺次乎?竝引嫌而退,初被混出,勢難自安,揆以臺體,不可仍在,不請反汗,亦出參量,儒臣橫詆,何必爲嫌?憲臣初避,旣無着落,竝請出仕,頗欠詳察,請獻納李挺周,正言趙彦臣出仕,大司諫任埅,持平黃璿,竝命遞差。答曰,不允。處置事,依啓。
鄭必東啓曰,伏見咸鏡監司李坦今春夏等褒貶啓本,則皮封不善粘付,以致半坼,難免不察之失,推考警責,京畿監司兪集一,承批之後,莫重殿最,限內不卽封進,黃海監司金楺,雖移拜他道,守令殿最,所當及期封進,而旣不封進,又無頉狀,事體未安,竝爲推考,斯速封進事,分付,何如?傳曰,允。
南道揆啓曰,卽伏見諸道今春夏等褒貶啓本,咸鏡監司李坦,守令無一人居下,三水府使張孝源,以事不善處,民無怨言爲目,則宜置中考,而置諸上考,江華留守崔錫恒,京畿水使張漢相,忠淸水使鄭壽松,南兵使白時耉,邊將無一人居下,殊無嚴明殿最之意,竝推考警責,何如?傳曰,允。
又啓曰,卽者副應敎尹鳳朝,以親病陳疏徑出,原疏纔已退却矣。所當直捧禁推傳旨,而此與無端徑出有異,推考警責,何如?傳曰,允。
李箕翊,以禁衛營言啓曰,今丁酉年春夏等褒貶磨勘數字缺而自甲午秋冬,至丙申春夏·秋冬竝九等,皆未磨勘矣。旣已經年,郞廳·將官,亦多遞易,依例蕩滌之意,敢啓。傳曰,知道。
鄭必東,以宣惠廳言啓曰,本廳及常平廳郞廳等,今丁酉春夏等褒貶,當爲等第,而都提調領議政臣金昌集,時在藥院,右議政臣權尙夏在外,限內不得磨勘之意,敢啓。
又以工曹言啓曰,今丁酉年春夏等本曹褒貶,兼判書臣趙泰采在外,限內不得磨勘之意,敢啓。
又以宗親府言啓曰,本府郞廳,今丁酉春夏等褒貶等第,當爲磨勘,而有司堂上三員內,二員有故,限內不得爲之之意,敢啓。
又以議政府言啓曰,本府今丁酉春夏等褒貶,當爲等第,而臣昌集,方在藥院竝直中,右議政臣權尙夏在外,限內不得磨勘之意,敢啓。
又以忠勳府言啓曰,本府今春夏等褒貶,當爲磨勘,而有司堂上不齊,限內不得爲之之意,敢啓。
又以禮曹言啓曰,本曹今春夏等褒貶,判書閔鎭厚以藥房提調,方在直宿中,限內不得爲之之意,敢啓。
又以吏曹言啓曰,今春夏等褒貶等第,當爲磨勘,而堂上有故,限內不得爲之之意,敢啓。
又以訓鍊都監言啓曰,都監郞廳及將官等,今春夏等褒貶,當爲等第,而都提調臣金宇杭,以身病,限內不得磨勘之意,敢啓。
又以摠戎廳言啓曰,本廳所屬京外將官等,今春夏等褒貶,當爲磨勘,而臣李基夏,以身病,限內不得磨勘之〈意〉,敢啓。
李箕翊,以御營廳言啓曰,本廳郞廳及諸將校今春夏等褒貶,當爲等第,而都提調臣徐宗泰在外,大將臣金錫衍有身病,限內不得磨勘之意,敢啓。
又以中樞府言啓曰,本府郞廳及錄事·醫員等,今春夏等褒貶,當爲磨勘,而領中樞府事臣尹趾完在外,限內不得爲之之意,敢啓。
又以都摠府言啓曰,本府郞廳,今丁酉春夏等褒貶等第,當爲磨勘,而都摠管延齡君昍,方在別入直中,限內不得爲之之意,敢啓。
大殿·中宮殿,藥房夕問安。答曰,知道。
李箕翊啓曰,兵曹郞廳來言,闕內各處,入直軍士夜巡檢云矣,敢啓。傳曰,知道。
大殿·中宮殿·世子宮·嬪宮,政院·玉堂夕問安。答曰,知道。此條,當在都摠府啓曰之下
判敦寧府事崔奎瑞上疏曰,伏以,聖候違豫,彌留累歲,乃至遠勞車駕,臨浴溫泉,中外顒瞻,庶幾靈效之遄奏,而伏聞近日症情進退,未獲康復之慶,下誠憂煎,曷有其極?臣負罪自廢,近二十年,其不敢冒進之狀,雖蒙聖明俯燭,然今本兼兩任,尙縻身上,而前後起居之班,一未伸問候之誠,頃當動駕之日,亦未隨陪從之列,竊念從古人臣,未有此分義道理,其在朝家處分,亦豈有如此而不施刑章者哉?方此屛伏俟罪,不意京外向學人薦進之命,及於此際,臣於是益增駭惶,罔知所措。臣本出自常調,素無學識,雖或有以儒爲名之人,臣固不足以知之,而況今負犯如此,尤何敢自處以朝紳,而有所薦引也哉?伏乞□命削臣姓名於薦主之目,以重薦事,以安賤分,不勝幸甚。且臣竊有私懇之切至,而靜攝中瀆擾甚懼,囁嚅不敢矣。今旣陳章,竝此略暴,臣之叨冒敦府,今已六年,藝館兼任,亦且經歲,身居鄕邑,長帶官銜,此豈私分之所敢安哉?日夕憂恐,有若重擔之壓身,而餘喘懍懍,朝暮難期,若或不得缷解而死,則泉下之目,亦將不瞑矣。伏惟聖上天地父母,俯賜哀憐,特允所請,俾臣得以一日安意而斃,則雖死之日,猶生之年云云。答曰,省疏具悉。卿其安心勿辭薦進,宜速上來行公。已上燼餘
上在昌德宮。停常參·經筵。
下直。嘉山郡守金鼎德,南海縣監成德涵,長湍府使李徵休,陽城縣監李秉成。
大殿·中宮殿·世子宮·嬪宮,政院·玉堂問安。答曰,知道。中宮殿,藥房問安。答曰,知道。
藥房坐目見上啓曰,伏未審夜來,聖候寢睡,若何?膈間不淸利·腹部飽滿頗甚之候,其已減歇,而熏熱·困惱·眩氣·喉乾·脚痺之候,亦有所減乎?口淡有加之候及眼部患候,亦何如?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。困惱·膈間不淸利·腹部飽滿之候頗甚,而熏熱·脚痺之候,未已,眩氣往來,喉乾比夜減歇,口淡有加之候,近來益甚,而眼患,無減,寢睡,不寧矣。勿爲入診。
安重弼啓曰,大司憲李喜朝,掌令趙鳴謙,持平金相玉在外,執義尹陽來奉命在外,洪蒑未署經,持平一員未差,今日以監察茶時之意,敢啓。傳曰,知道。
有政。吏批,判書宋相琦進,參判鄭澔在外,參議李澤病,右副承旨安重弼進。
兵批,判書李健命病,參判黃一夏病,參議許玧進,參知李德英病,同副承旨南道揆進。
吏批啓曰,臺諫及春坊闕員,今當差出,而擬望之人乏少,外任竝擬,何如?傳曰,允。又啓曰,咸鏡道試官,乙未年,以禮曹判書閔鎭厚差出矣。其時試期退定,試官則無遞改之事。卽今閔鎭厚,方在藥房直宿中,勢難仍爲差送,改望以入,而忠淸·咸鏡·平安三道試官,重臣中,無故可擬之人絶乏,不得已以二望擬入之意,敢啓。答曰,知道。
以李德英爲右承旨,李秉常爲大司諫,金相尹爲持平,尹錫來爲弼善,安䋊爲文學,金在魯爲吏曹正郞,金錫文爲司儀,宋宅相爲司藝,權世恒爲軍資正,朴壽漢爲井邑縣監,李仁芳爲靑丹察訪,趙泰耉爲忠淸道試官,宋相琦爲咸鏡道試官,閔鎭遠爲平安道試官,宋眞明爲忠淸左道京試官,趙聖復爲慶尙左道京試官,趙錫命爲全羅左道京試官,金取魯爲平安南道京試官,金廷潤爲承文正字,鄭必東陞左承旨。
兪命弘·任埅·李宖爲副護軍,黃璿·金礪爲副司直。
李箕翊,以都摠府言啓曰,都摠管閔鎭遠,刑曹坐起進去之意,敢啓。傳曰,知道。
又啓曰,左承旨鄭必東,病不仕進,廳中位不齊,出納之際,事多苟簡,今日政新除授承旨,待下批,卽爲牌招察任,何如?傳曰,允。
又以兵曹言啓曰,丙申年文武官重試,十月二十二日設行事,旣自禮曹,推擇啓下矣。武科初試,所當臨時定行,而式年文武科初試及庭試武科初試設場,連次相値,其間無推移之日,不可不進定於式年三字缺場之前,故令日官推擇,則八月二十日爲吉云,以此擧行,而一字缺數,則依前例分兩所,各取五十人之意,敢啓。傳曰,知道。
又以兵曹言啓曰,丙申年文武官重試對擧別試設行事定奪時,武科初試額數,取考前例,則丙辰年,分兩所各取二百人,故以此稟旨,各取一百五十人事,命下矣。今改以庭試,武科初試吉日,令日官推擇,則九月十四日爲吉云,以此日設行,而取人之數,何以爲之乎?敢啓。傳曰,依啓。取人之數,依前判下爲之。
以副校理黃龜河牌不進罷職傳旨,傳于安重弼曰,推考傳旨捧入。
南道揆,以弘文館言啓曰,校理金在魯,連日入直矣。今日政,移拜吏曹郞官,下番未免闕直,而副校理黃龜河,旣有只推之命,卽爲牌招入直,何如?傳曰,允。
又以禮曹言啓曰,因大臣收議草記,傳曰,令禮官斯速擧行事,命下矣。文廟位版誤書處當釐改者,凡十六位,書在別單,太學及外方鄕校,皆於今秋釋奠前一日告由,仍爲改題各其位版宜當,香祝等一字缺令各該司擧行之意,豫爲分付,何如?傳曰,允。
正言兪拓基啓曰,請還收權卨發配之命,仍令王府,嚴鞫得情,快正王法。措辭見上請還收罪人河減死定配之命,更加嚴刑得情,依律處斷。措辭見上頃者,前掌令朴致遠之在鄕辭職也,追提其年前被彈事,引以爲難進之端,此在廉義,誠不容已,第其疏意,全不擇發,反詈言者,語多謬戾,大失淸朝相敬之風,有乖古人直報之義,公議爲非,久猶未已,不可以其人之已遞,其疏之中寢,置而不論,請前掌令朴致遠罷職。朴致遠辭疏到京之後,搢紳之間,傳說甚多,致遠,改送疏草於其族叔兵曹佐郞朴弼正處,要令改呈,則弼正,乃於騎省入直之時,取去原本,易紙書呈云。夫大小在外之疏,從縣道封啓上送者,事體不輕,而況臺臣疏牘,比他有別,則弼正之率爾改呈,雖出於不識事例,處事生疎之致,聽聞爲駭,不可無警責之道,請兵曹佐郞朴弼正罷職。大小疏章,捧留政院之後,不得出院門外一步地者,卽古例然也。況臺臣縣道之疏,事體尤爲自別,向者朴致遠之辭疏,來到政院,爲日已久,而其時承旨李聖肇,任自出給,不少持難,該房同僚,適往政廳,而旣不問議,下吏,據例累次爭執,而終不聽從,事係無前,大關後弊,請前承旨李聖肇罷職。密符替納,事體嚴重,其不可一毫放忽也,明矣。頃日平安監司趙泰老卒逝之後,齎符軍官,所當星夜疾馳,直納政院,而發程四日,方抵京城,稽滯之狀,已極痛駭,又敢先到其家,遲留半日之後,始乃緩緩呈納云,事之可愕,莫此爲甚。關係重大,有不可以人微而置之,請平安監營當該軍官,令攸司囚禁科罪,以杜後弊。答曰,不允。朴致遠以下四件事,依啓。
大殿·中宮殿·世子宮·嬪宮,政院·玉堂夕問安。答曰,知道。大殿·中宮殿,藥房夕問安。答曰,知道。
藥房,因問安口傳啓曰,晩後困惱·膈間不淸利·腹部飽滿頗甚之候及熏熱·脚痺未已之候,復何如?口淡有加之候,近來益甚,所進水刺,日漸減少,臣等不勝憂煎,惶恐敢啓。傳曰,知道。晩後,一樣矣。
行判府事趙相愚上疏曰,伏以,臣八耋垂死,一縷僅延,病纏筋髓,身委床簀,前後候班,一未趨造,寔由病勢之使然,而闕禮虧分,惶隕則深矣。抑臣情地,又有所萬萬難安者。念臣於前秋,目見朝家數三處分之乖常,憂歎之極,不敢終默,不揆僭妄,再瀆宸嚴,而辭意拙陋,未蒙察納,聖度天大,雖逭譴罰,而悚懍慙恧,交切于中,中夜無寐,竊自悼傷者,不能以臨死之命,爲聖上極言殫論,以幸感悟,而草草箚語,未免爲塞責苟容之歸,是臣下以欺臣心,而上以負殿下也。近又伏聞疏章之禁,至及卿宰,追奪之典,竝加父子,若使今日處分,果出於至正至當,則臣之前日請捧疏章,略卞誣枉者,適自陷於欺君負國之罪,而踪地之危懍,情悃之迫蹙,視向來又加一層矣。乃於日昨,荐承收議之命,而情病如右,終未仰對,違慢之罪,尤無所逃,玆敢席藁私次,冒死陳暴,伏乞聖明,亟削臣職名,仍治臣前後欺負之罪,以警具僚,不勝幸甚云云。答曰,省疏具悉。有病未參,別無所傷,疏中引罪,殊涉太過,卿其須體予意,安心勿辭,亦勿待罪,從容善攝。仍傳曰,遣史官傳諭。已上燼餘
上在昌德宮。停常參·經筵。
下直,彌助項僉使許榮遠。
大殿·中宮殿·世子宮·嬪宮,政院·玉堂問安。答曰,知道。中宮殿,藥房問安。答曰,知道。
安重弼啓曰,大司憲李喜朝,掌令趙鳴謙,持平金相玉在外,執義尹陽來奉命在外,掌令洪蒑未署經,持平金相尹未肅拜,今日以監察茶時之意,敢啓,傳曰,知道。
藥房坐目見上啓曰,伏未審夜來,聖候寢睡,若何?困惱·膈間不淸利·腹部飽滿頗甚之候,其已減歇,而熏熱·眩氣·喉乾·脚痺之候,亦有所減乎?口淡益甚之候及眼部患候,亦何如?昨以湯劑停進事,下敎于醫官,自今日不爲煎入,而臣等與諸醫入診,詳察症候,更議茶飮當進與否,宜當,不勝終宵憂煎,敢此問安,竝爲仰稟。答曰,知道。困惱·膈間不淸利·腹部飽滿頗甚之候,一樣,而熏熱·眩氣·脚痺之候未已,喉乾比夜減歇,口淡益甚之候及眼患,無減,而寢睡,不寧矣。勿爲入診,茶飮進御當否,與諸醫議定,宜矣。
藥房再啓曰,伏承問安之批,以勿爲入診,茶飮進御當否,與諸醫議定宜矣爲敎。臣等,卽與諸御醫商議,則皆以爲加味蔘苓茶,最合於暑月調補之劑,連進五貼宜當云。此藥,卽爲煎入之意,敢啓。傳曰,知道。
李箕翊,以都摠府言啓曰,今日入直內三廳武兼禁軍及軍兵等中日習射,請出標信。傳曰,知道。
又以都摠府言啓曰,副摠管李基泰,以武臣堂上,朔試射試所慕華館進去之意,敢啓。傳曰,知道。
正言兪拓基啓曰,權卨事,措辭見上金海定配罪人河事。措辭見上大飢之餘,時氣乖沴,癘疫日熾,死亡相續,言念民事,可爲哀痛。且伏聞都城至近之地,藁殯病幕,羅絡碁布,夾道纍纍,連接閭里,熏染滋蔓,實由於此。且因淫潦彌月,水漲岸崩,虆梩亦多暴露,病者間致壓沒云,見聞所及,誠極矜慘。今若申飭諸部,遍行審視,其中藁殯之偪側禁城,密邇人家者,自官劃卽移埋於郊外曠僻之處,其有暴露壓沒之患者,一體收葬,實合事宜。第其埋置之際,或有委棄之弊,則當該官吏,宜施重責,請命京兆,另飭該部,各別擧行。答曰,不允。末端事,依啓。
李德英啓曰,吏曹郞廳來言,守令有闕,政事,何以爲之?取稟。傳曰,過私忌後,爲之。
大殿·中宮殿·世子宮·嬪宮,政院·玉堂夕問安。答曰,知道。
大殿·中宮殿,藥房夕問安。答曰,知道。
藥房夕問安時,口傳啓曰,晩後困惱·膈間不淸利·腹部飽滿頗甚之候及熏熱·眩氣·脚痺未已之候,復何如?臣等不勝憂煎,惶恐敢啓。傳曰,知道。晩後一樣矣。已上燼餘
上在昌德宮。停常參·經筵。
大殿·中宮殿·世子宮·嬪宮,政院·玉堂問安。答曰,知道。
大殿·中宮殿,藥房問安。答曰,知道。
藥房坐目見上啓曰,伏未審夜來,聖候寢睡,若何?困惱·膈間不淸利·腹部飽滿頗甚之候,其已減歇,而熏熱·眩氣·喉乾·脚痺之候,亦有所減乎?口淡益甚之候及眼部患候,亦何如?今日臣等,與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。困惱·膈間不淸利·腹部飽滿頗甚之候,一樣,而熏熱·眩氣·脚痺之候,未已,喉乾比夜減歇,口淡益甚之候及眼患,無減,而寢睡,不寧矣。勿爲入診。
安重弼啓曰,大司憲李喜朝,掌令趙鳴謙,持平金相玉皆在外,執義尹尹陽來奉命在外,掌令洪蒑未署經,持平金相尹未肅拜,無一行公之員,連日監察茶時,事甚未安,除在外未署經外,未肅拜人員,竝卽牌招察任,何如?傳曰,允。
大殿·中宮殿·世子宮·嬪宮,政院·玉堂夕問安。答曰,知道。
大殿·中宮殿,藥房夕問安。答曰,知道。
藥房,因夕問安口傳啓曰,晩後困惱·膈間不淸利·腹部飽滿頗甚之候及熏熱·眩氣·脚痺未已之候,復何如?臣等不勝憂煎,惶恐敢啓。傳曰,知道。晩後一樣矣。
安重弼啓曰,都摠府郞廳來言,闕內各處,入直軍兵夜巡檢云矣,敢啓。傳曰,知道。
夜五更,月暈。已上燼餘
上在昌德宮。停常參·經筵。
大殿·中宮殿·世子宮·嬪宮,政院·玉堂問安。答曰,知道。中宮殿,藥房問安。答曰,知道。
藥房坐目見上啓曰,伏未審夜來,聖候寢睡,若何?困惱·膈間不淸利·腹部飽滿頗甚之候,其已減歇,而熏熱·眩氣·喉乾·脚痺之候,亦有所減乎?口淡益甚之候及眼部患候,亦何如?今日臣等,與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。困惱·膈間不淸利·腹部飽滿頗甚之候,一樣,而眩氣·脚痺之候,未已,喉乾比夜減歇,而口淡益甚之候及眼患無減,寢睡,不寧。大抵一疾,沈綿五載,源委旣深,進退無常,而又添眼患,所減者浮氣,而有時往來,亦未去根,至於脾胃,積敗久矣。口淡厭食,亦已六年而無減,收效尤未易矣。勿爲入診。
藥房再啓曰,聖候諸症,進退無常,閱歲彌留,未臻平復,近日水刺·寢睡之節,比前尤減,臣等素昧醫技,不能早進良劑,以奏乃瘳之慶,徒切焦煎之誠矣。卽伏承問安之批,縷縷辭旨,罔非憂惱疾疢之敎,臣等益不勝悶迫之至。臣等不得入侍,今已一旬,卽與諸醫入診,詳察症候,更加商議,有不容已,惶恐敢啓。答曰,知道。
安重弼啓曰,大司憲李喜朝,持平金相玉在外,執義尹陽來奉命在外,掌令趙鳴謙未肅拜,掌令洪蒑未署經,持平金相尹呈辭,今日以監察茶時之意,敢啓。傳曰,知道。
李德英,以弘文館言啓曰,上番應敎臣魚有龜,以禁衛營郞廳,今日坐起時,晝仕出去之意,敢啓。傳曰,知道。
又啓曰,大司成朴鳳齡,連呈辭單,久不行公,課製等事,未免積滯,卽爲牌招察任,何如?傳曰,允。
又以侍講院言啓曰,本院新除授文學安䋊,時在平安道龍岡縣任所,書筵入番事緊,斯速乘馹上來事,下諭。傳曰,允。
又以禮曹言啓曰,齊陵·厚陵·獻陵·英陵位田畓復戶草價米,因年凶,依例減除事,旣已入啓,分付矣。恭陵,亦有位田畓,而獨未免落漏,此亦一體擧行,俾無不均稱冤之弊,何如?傳曰,允。
李箕翊,以兵曹言啓曰,卽者仁政殿後庭,有喧譁之聲,使近仗軍士捉致,問其曲折,則中宮殿飯監全泰建,庫城上趙天雲等,以爲內入六朔素膳捧上之際,義盈庫進排人等,以致喧聒云。凡供上出納,自有處所,男女屯聚於正殿至近之地,如是喧擾,殊極可駭,進排人等,自本曹從重治罪,而當該飯監及庫城上,令攸司科罪,何如?傳曰,允。
有政。吏批,判書宋相琦病,參判鄭澔在外,參議李澤進,左承旨鄭必東進。
兵批,判書李健命病,參判黃一夏病,參議許玧進,□□□□□□左副承旨李箕翊進。
吏批啓曰,判書宋相琦病不來,參判鄭澔在外,小臣獨政未安,何以爲之?敢稟。傳曰,只出緊任。
兵批啓曰,卽接五衛將廳牒報,則五衛將李晩得,身病受由,已滿三十日云矣。身病已過由限,終不向差,則宿衛輪番之地,不可久曠,今姑改差,何如?傳曰,允。
以任埅爲戶曹參議,洪好人爲兵曹參知,金聲發爲兵曹佐郞,金重熙爲龍岡縣令,李宜遂爲高陽郡守,崔昌朝爲交河縣監,趙仲明兼良才察訪,安節兼延曙察訪,任源爲監察,鄭昌震爲禁府都事,鄭錫三兼春秋。
趙錫命爲副司直,宋眞明爲副司果。
大殿·中宮殿·世子宮·嬪宮,政院·玉堂夕問安。答曰,知道。
大殿·中宮殿,藥房夕問安。答曰,知道。已上燼餘
知敦寧金錫衍辭職上疏。入啓。答曰,省疏具悉。卿之所患,尙今彌留,深用慮念。將兵重任,斷無許遞之理,卿其安心勿辭,更加調理行公。仍傳曰,遣御醫看病。
今日藥房入診時,丸藥姑爲停止,加味蔘苓茶,仍爲繼進事,榻前定奪。已上朝報
上在昌德宮。停常參·經筵。
下直,春川府使丁道復,原州牧使李萬稷,全羅左水虞候權壽鳳。
大殿·中宮殿·世子宮·嬪宮,政院·玉堂問安。答曰,知道。大殿,朝廷二品以上·六曹單子問安。答曰,知道。
中宮殿,口傳問安。答曰,知道。
藥房坐目見上啓曰,伏未審夜來,聖候寢睡,若何?困惱·膈間不淸利·腹部飽滿頗甚之候,其已減歇,而熏熱·眩氣·喉乾·脚痺之候,亦有所減乎?口淡益甚之候及眼部患候,亦何如?今日臣等,與諸醫入診,詳察症候,宜當,近來庚炎彌酷,中宮殿玉候,何如,王世子·嬪宮氣候,亦何如,不勝終宵憂煎,敢此問安,竝爲仰稟。答曰,知道。困惱·膈間不淸利·腹部飽滿頗甚之候,一樣,而熏熱·眩氣·脚痺之候,未已,喉乾比夜減歇,口淡益甚之候及眼患,無減,而寢睡,不寧矣。勿爲入診,內殿氣候無事,世子嬪宮氣候,平穩矣。
安重弼啓曰,大司憲李喜朝,持平金相玉在外,執義尹陽來奉命在外,掌令趙鳴謙未肅拜陳疏,掌令洪蒑未署經,持平金相尹呈辭,今日以監察茶時之意,敢啓。傳曰,知道。
又啓曰,卽伏聞領中樞府事尹趾完身病危重云,係是大臣病患,敢啓。傳曰,令御醫持藥物,卽往看病。
李箕翊啓曰,備邊司郞廳,以大臣意來言,今日賓廳坐起日次,而上候方在靜攝中,不得來會云矣,敢啓。傳曰,知道。
又以都摠府言啓曰,都摠管兪命雄,以文臣朔試射試官,訓鍊院進去之意,敢啓。傳曰,知道。
又以都摠府言啓曰,今日入直內三廳武兼禁軍及軍兵等中日習射,請出標信。傳曰,知道。
江原監司,以本道暗行御史洪廷弼,自淮陽府出道,今月初三日,到原州牧,身病萬分危篤事狀啓。傳于李箕翊曰,令審藥看病,藥物,亦卽覓給。
南道揆,以吏曹言啓曰,本曹褒貶之坐,在於明日,大政,亦將非久定行,而本曹正郞金在魯,除授累日,尙不出肅,卽速催促,使之趁明日肅謝,以爲進參貶坐之地,何如?傳曰,允。
大殿·中宮殿·世子宮·嬪宮,政院·玉堂夕問安。答曰,知道。大殿·中宮殿,藥房夕問安。答曰,知道。
藥房夕問安口傳啓曰,晩後困惱·膈間不淸利·腹部飽滿頗甚之候,熏熱·眩氣·脚痺未已之候,復何如?臣等不勝憂煎,惶恐敢啓。傳曰,知道。晩後一樣矣。
奉敎崔守範上疏。原疏缺答曰,省疏具悉。爾其勿辭,救護母病。已上燼餘
上在昌德宮。停常參·經筵。
下直,河陽縣監鄭致相。
大殿·中宮殿·世子宮·嬪宮,政院·玉堂問安。答曰,知道。中宮殿,藥房問安。答曰,知道。大殿,朝廷二品以上·六曹·大司諫單子問安。答曰,知道。中宮殿,口傳問安。答曰,知道。
藥房坐目見上啓曰,伏未審夜來,聖候寢睡,若何?困惱·膈間不淸利·腹部飽滿頗甚之候,其已減歇,而熏熱·眩氣·喉乾·脚痺之候,亦有所減乎?口淡益甚之候及眼部患候,亦何如?今日臣等,與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。困惱·膈間不淸利·腹部飽滿頗甚之候,無減,而熏熱·眩氣·脚痺之候,未已,喉乾比夜減歇,口淡益甚之候及眼患,一樣,而寢睡,不寧矣。勿爲入診。
安重弼啓曰,大司憲李喜朝,持平金相玉在外,執義尹陽來奉命在外,掌令趙鳴謙未肅拜陳疏,掌令洪蒑未署經,持平金相尹呈單,今日以監察茶時之意,敢啓。傳曰,知道。
又以都摠府言啓曰,都摠管兪命雄,漢城府坐起進去之意,敢啓。傳曰,知道。
又以備邊司言啓曰,嶺南·湖西各邑鎭上年還上捧未捧,今始啓聞矣。嶺南昆陽前郡守韓㻋爲居末,善山府使宋堯卿爲之次,湖西還上,則庇仁縣監洪錫九爲居末,瑞山前郡守韓以重爲之次。軍餉,則恩津前縣監柳鳳逸爲居末,結城縣監柳鳳鳴爲之次矣。居末守令,令營門決杖,而已遞歸者,則令禁府擧行,之次邑守令,已身故者外,竝推考警責,何如?傳曰,允。
南道揆啓曰,吏曹郞廳來言,臺諫有闕,政事,何以爲之?取稟。傳曰,再明日爲之。
又以吏曹言啓曰,本曹正郞金在魯,催促出謝事,昨已草記,蒙允矣。累度催促,稱以情勢難安,終不出肅,所謂情勢,似由於向日越次之論,而當初銓錄兩人,俱有所坐,見枳公議之狀,已悉於諸臣疏章,則今以此强引爲嫌,實無義意,金在魯從重推考,使之卽速出謝,進參於今日貶坐,何如?傳曰,允。
又啓曰,今二十三日,祿都目政事爲之之意,敢啓。傳曰,知道。
又以吏曹言啓曰,今日本曹褒貶坐起,考見各道褒貶啓本,則三水府使張孝源,以事不善處爲目,置之上考。政院,旣以宜置中考,請推道臣,則守令不可仍置,三水府使張孝源,罷黜,何如?傳曰,允。
又以吏曹言啓曰,今日本曹褒貶坐起,各司官員參謁時,司僕寺正權詹,兵曹正郞金雲澤,稱病不進,竝推考,何如?傳曰,允。
又以禮曹言啓曰,曹所屬宗簿寺·司饔院官員等,今丁酉年春夏等褒貶等第,當爲磨勘,而提調有故,不得磨勘之意,敢啓。傳曰,知道。
鄭必東,以禮曹言啓曰,曾因宗廟署牒報,祭享所用尊罍籩豆之實,有違於五禮儀圖式者,一一釐正,授於本署奉常寺,使之檢察監設事,入啓分付矣。繼見奉常寺所報,以爲籩豆實八種內,大棗·栗黃·榛子之代用他果,已經稟裁,菱仁·芡仁之代用他果,其來已久。鹿脯,則一年春秋兩等作脯之牛,自戶曹給價,白餠·黑餠·糗·粉餈四種內,黑餠,則圖式以蕎粉爲之,而今則以唐黍米爲之,糗,則圖式以乾米麥爲之,而今則以米末造成,而眞末糝之。豆實十二種內,糝食之三肉合煎,豚拍之細折爲韲,元無窒礙,卽當奉行,醓醢,則圖式以爲先膊乾肉,乃後莝之,雜以粱麴及鹽,漬以美酒,塗置甁中,百日乃成云,而今則以豕肉沈之,稻米飯,塗其上,自戶曹,稱以醢食中米,載錄於貢案中,其來亦已久矣。酏食,則圖式以爲以稻米,擧糔溲之,小切狼臅膏,與稻米爲餰,而所謂狼臅膏,狼之臆中膏也。今則以米粉作糊而用之,至於尊罍之實,則祝辭中,稱以牲幣醴齊,初獻酌醴齊,亞獻酌盎齊者,昭載於五禮儀,而今則三獻,皆酌淸酒,鬱鬯,則五禮儀以爲,釀以黑黍爲酒,築鬱金,煮而和之云,而今則以稻米釀酒,直和鬱金。鉶羹,則五禮儀以爲,以五味調成,加葵荁芼滑云,而今則或芹或菁,雜以肉片而用之,未知五味之當用何物。荁字,禮記註,以似堇而葉大釋之,亦未知其某菜矣。大槪此等事,當初必不敢自下擅定,而文籍無可考,猝然復舊,事多掣肘,更爲博考稟定,俾免臨時窘急之弊云,謹按五禮儀祭享圖式,皆從周禮中採出以來,而中間代用如是者,無乃以禮儀註中有曰,凡祭神之物,當時所無者,以時物代之,外則又非土産,以其類充之云,故或有隨時變通之擧而然耶?糝食豚拍,皆無窒礙,一從五禮儀熟設事,爲先分付,而大棗·栗黃之代用他果,旣經稟裁,固無可論,菱·茨仁之代用他果,其來亦久,鹿脯之代以牛脯,醢食中米之載錄貢案,不可不謂之可徵文籍,似當仍用前例。黑餠,則圖式雖云蕎粉爲之,周禮以爲,稻曰白,黍曰黑,則今用唐黍,恐不背於古禮,黑餠,旣引周禮之文而用唐黍,則鬱鬯,亦以唐黍釀酒,以鬱金而煮之,允合於非土産以類充之之說,而況鬱金,本是土産者耶?如是變通,似或得宜,而其中糗餠,則圖式註,糗,乾米麥也。擣之以爲餌,蓋先屑爲粉,然後溲之。餈,稻餠也。炊米擣之,粉餈,以豆爲粉,糝餈上也。此皆禮記內則之文,而周禮羞籩實註,亦云糗。熬,大豆與米也。粉,豆屑也。餈,謂乾餌餠之也。鄭玄謂,此二物,皆粉,稻米黍米所爲也。合蒸曰餌,餠之曰餈。糗者,擣粉,熬,大豆爲餌,餈之粘着以粉之耳。禮記·周禮所論,大抵相同,似不可不依此釐改。醓醢,則圖式註所錄,自是周禮之文,而周禮又云,菹醢,皆以氣味相成,今之沈生肉,而塗米飯於其上,實有違於禮意,此亦似當釐改,而所謂粱麴或指以粱作麴,或指粱與麴二物,文勢未能分曉,難以臆見斷定。酏食,則圖式所錄,亦與禮記·周禮之文相同,而但周禮註鄭司農云,酏食,以酒酏爲餠,狼臅膏,旣非我國所産,則依鄭司農之說,以酒酏爲餠,恐亦無妨。五齊之中,只用醴盎,三酒之中,但用淸酒,旣是圖式所載,其餘三齊二酒之不用,不須擧論,而今竝與醴盎去之,而暑月淸酒,又代以煮酒,豈亦當時所無者,以時物代之之意耶?鉶羹,所謂五味果,未知何物,而荁菜亦莫能辨識,今若從圖式,用葵於夏,從古禮,用堇於冬,和以酸醎之味,則似不至於大乖禮意,而或從圖式,或從古禮,未免斑駁之歸,酸醎二味,亦未備於五味,皆涉杜撰,有難輕議。廟享事體,至爲重大,因革改換之間,不可不十分詳量,此非自下所敢擅便,議于大臣稟處,何如?傳曰,允。
大殿·中宮殿·世子宮·嬪宮,政院·玉堂夕問安。答曰,知道。
大殿·中宮殿,藥房夕問安。答曰,知道。
藥房,因夕問安口傳啓曰,晩後困惱·膈間不淸利·腹部飽滿頗甚之候,熏熱·眩氣·脚痺未已之候,復何如?臣等不勝憂煎,惶恐敢啓。傳曰,晩後一樣矣。
閉門後,藥房口傳啓曰,伏聞入侍醫官所傳之言,困惱頗甚之候,晩後有加,五錢重蔘茶煎入事,定奪云。臣等,伏不勝憂煎之至,蔘茶今方煎入,而困惱有加之候,復何如?惶恐敢啓。傳曰,知道。困惱有加之候,一樣矣。
平安監司金楺上疏曰,伏以,臣以無似,猥荷隆寄,揆量才分,實難承當,披瀝肝血,干冒淸聽,意謂日月之明,夬回鑑照,而及承聖旨,不惟不賜開允,辭旨優渥,有踰常倫,臣是何人,蒙被至此,且感且懼,罔知所出。本道事勢,十分緊急,催赴方嚴,難容更暴情懇,已於客次,祗受符節,黽勉趲程,昨纔到營上訖。仍竊伏念,西門鎖鑰,爲任最重,凡百施爲,不與他等,而治軍制民,素無記藝,雖使百倍於臣者當之,尙難爲力,況臣才猷識慮,無一可稱,而年老病痼,精神銷亡,尋常酬酢,亦不如人,其何能策勵朽鈍,擔負重任哉?一身顚沛,臣固不惜,而不量而受,終難僨誤,則臣雖萬被誅戮,何益於事?此臣所以彷徨踧踖,必欲及今自處者也。抑臣離違京輦,首尾五霜,而聖候彌留,經歷年歲,在外承聞,憂鬱倍切,今又西來,聲息益遠,犬馬之忱,何以自堪?情虧禮缺,心思怱怱,當務茫然,全不照管。且以臣私悃言之,上年哭壯女,前冬哭季父,今春復連哭仲叔母,喪葬俱不得躬臨,哀疚成疾,宿痾頓劇。近因潦炎驅馳,添感暑症,委身床席,宛轉叫死,以此情事,以此病勢,決不可因循虛帶,以誤國事,伏乞聖明,曲加哀憐,亟命遞改,以重藩選,以安微分焉。又有一事,冒昧贅陳,蓋海西殿最,以限前離任,不及封進,而臣又當本道矣。考績,國之重典,而一人之身,竝管兩道,國體私分,俱覺未安。陸軍邊將,兵使相議,而往復之間,掣肘多端,營下將校,亦當取才,而多人遠來,其弊不貲,設令臣仍爲等第,揆以事體,亦不合先他路而後本道,勢將待其限滿,一時竝勘,則海西新伯之到任,差進於臣,當爲先滿矣。等其限滿缺勘該道,事順理明,而弊亦省矣云云。答曰,省疏具悉。海西殿最事,令該曹稟處,須勿過辭,從速察職。已上燼餘
上在昌德宮。停常參·經筵。
大殿·中宮殿·世子宮·嬪宮,政院·玉堂問安。答曰,知道。中宮殿,藥房問安。答曰,知道。大殿,朝廷二品以上·六曹·大司諫單子問安。答曰,知道。中宮殿,口傳問安。答曰,知道。
藥房坐目見上啓曰,伏未審夜來,聖候寢睡,若何?困惱有加之候,蔘茶進御後,其有減歇,而膈間不淸利·腹部飽滿頗甚之候及熏熱·眩氣·喉乾·脚痺之候,亦有所減乎?口淡益甚之候及眼部患候,亦何如?蔘苓茶五貼,已盡於昨日,今日臣等,與諸醫入診,詳察症候,議定繼進當否,宜當,不勝終宵憂煎,敢此問安,竝爲仰稟。答曰,知道。困惱有加及膈間不淸利·腹部飽滿頗甚之候,與昨無異,而眩氣·脚痺之候,未已,熏熱往來,喉乾比夜減歇,口淡益甚之候,少減,而眼患,一樣,寢睡,不寧矣。勿爲入診,加味蔘苓茶繼進,蔘茶一貼加進當否,與諸醫議定,宜矣。
再啓曰,伏承問安之批,以勿爲入診,加味蔘苓茶一貼加進當否,與諸醫議定宜矣,爲敎。臣等,卽與諸御醫,反復商議,則皆以爲丸劑旣已停進,湯藥不可竝停,六君子湯,乃是健脾除濕之良劑,味且不苦,無異茶飮,元方,加升麻·柴胡各三分,連進五貼,而五錢重蔘茶一貼加進,宜當云,湯劑卽爲煎入,而蔘茶,乘夕煎入之意,敢啓。答曰,知道。
李箕翊啓曰,大司憲李喜朝,持平金相玉在外,執義尹陽來奉命在外,掌令趙鳴謙未肅拜陳疏,掌令洪蒑未署經,持平金相尹呈辭,今日以監察茶時之意,敢啓。傳曰,知道。
又以都摠府言啓曰,都摠管兪命雄,義禁府坐起進去之意,敢啓。傳曰,知道。
又以義禁府言啓曰,以備邊司啓辭,慶尙·忠淸兩道上年還上·軍餉未捧居末守令已遞歸者,令禁府擧行事,允下矣。還上居末昆陽前郡守韓㻋,軍餉居末恩律縣監柳鳳逸,今方待命,卽爲拿囚,依事目決杖,而還上居末庇仁縣監洪錫九,殿最居下後,已歸江原道寧越地本家云,依例發遣府羅將,拿來決杖,何如?傳曰,允。
南道揆,以戶曹言啓曰,本曹郞廳及所屬各司今春夏等褒貶,磨鍊以入,而軍資監去丙申秋冬等,今春夏等褒貶,都提調在外,濟用監去丙申秋冬等,今春夏等,司䆃寺今春夏等,內贍寺今春夏等褒貶,提調有故,竝不得磨勘之意,敢啓。傳曰,知道。
又以戶曹言啓曰,近來國綱,漸至解弛,外方各邑,鮮有奉行朝令者。至於惟正之供,事體尤別,海州乙未條稅米一百九石四斗三升六合八夕,稅太六百九十六石七斗三升四合,尙不上納,四五字缺石火田田米十四石十斗,亦不上納。上年冬有二字缺監司三字缺未收田三稅退捧事,啓聞廟堂,覆啓蒙允,而乙未條,則係是上年當納之穀,不當入於舊未收之中。且如上年,雖曰凶歉,實結貢賦,無不來納,則乙未年事,旣非上年之比,許多穀物,尙不輸納,事極不當。新判官,除拜屬耳,勢未及收捧上送,其前當該守令罪狀,令攸司稟處,以警他道各邑,而其未納穀物,催促上納之意,分付本道,何如?傳曰,允。
又以禮曹言啓曰,卽接獻陵參奉所報,則去夜風雨,丁字閣西邊十餘步許檜木二株·眞木一株摧折云。陵寢至近之地,有此樹木摧折之患,極爲驚駭,不可無慰安之擧,慰安祭,不卜日,來二十五日設行,而所折之木,令陵官斫去之意,分付,何如?傳曰,允。
又以禮曹言啓曰,卽接徽陵參奉所報,則近來潦雨,連不開霽,自昨午後,至于今大注,陵上曲墻,戌亥方長五尺三寸五分,高二尺五分,巳方長五尺一寸,高一尺五寸五分,今日午時量頹圯,丁字閣殿內樑上二庫,正門上二庫,月廊第一間東邊第八椽,第二間東邊第二椽間,第五椽間滲漏,水刺間庫庫滲漏云。陵上曲墻頹圯,事甚驚駭,不可無慰安之擧,慰安祭,不卜日,來二十五日設行,而依例本曹堂上·郞廳進去奉審後,稟處,何如?傳曰,允。
大殿·中宮殿·世子宮·嬪宮,政院·玉堂,夕問安。答曰,知道。大殿·中宮殿,藥房夕問安。答曰,知道。
藥房,因夕問安口傳啓曰,晩後困惱有加,膈間不淸利·腹部飽滿頗甚之候及眩氣·脚痺未已之候,何如?臣等不勝憂煎,惶恐敢啓。傳曰,知道。困惱之候,晩後有加,而其餘諸症,一樣矣。
副應敎尹鳳朝上疏曰,伏以,神功不宰,而各從欲,故萬物得以曲遂,天鑑雖遠,而能察其誠,故一言可以感動。伏惟殿下之於臣隣,涵育其仁,照臨其明,無願不從,無幽不察,今臣之苦心血懇,蘊轖于中者,十餘年于玆矣,四五字缺終不一鳴其哀,以冀聖主之垂矜乎?臣本庸魯,自省材具,實無當世之望,耿耿私心,蓋嘗在於得一小縣,以伸烏鳥之情,而精誠未暴,心計相左,荏苒時月,至願未遂,而臣父遽已見背,罪通神明,痛結心腑,茫茫穹壤,已成千古之憾矣。藉令臣,後雖有萬鍾之供,已不及於臣缺世,臣之一念傷痛,死亦難忘。酷罰餘生,只與偏母相依三字缺唯當及時丐恩,得以未及養於臣父者,及養臣母,則或可以少贖臣罪,小塞臣悲,而況臣母,自少羸弱,病不離身,見今已七十有二歲矣。素患痰火之症,逐歲添痼,而衰耄之境,又罹巨創,涕淚爲生,毁削骨立,筋力精神二字缺似一日,沈淹床席,凜凜綿綴,而臣之家世貧窮,卽又二字缺所共悶者也。甔石常空,菽水未繼,饑寒切急之狀,不待儉歲而亦然,豈可望藥餌扶持,飮食調將,以便適其病體哉?且臣身縻官籍,性又疏懶,不能營理生業,以供親廚,而一家衣食之具,臣母手自料辦,臣竊自傷,半生事親,旣不得一日之養,而反使數十家累,重貽病親之憂勞,有子如此,生亦何爲?思缺日之不逮,風樹莫停,計餘生之短長,夕照易迅,怵然驚懼,五內靡寧。噫,臣之情理,亦孔悲矣。雖使行路聞之,尙且動心,況我殿下慈覆之心,體下之仁乎?今臣在朝,不啻如江湖鳧鴈,暫許一出,固無所惜,三四字缺莫非王事,使臣在外,亦豈無一分自效之圖哉?三四字缺迫之私,有如所陳,難容遲待,苟聖明欲爲矜憐而曲許之,捨今不爲,更俟何日乎?前後諸臣,爲親乞養者,毋論情勢緩急,輒皆許施,臣亦幸蒙恩數,備員經幄,據例陳請,似不甚猥,而若其情甚矜而勢甚切,又非他人之比。臣之一肚血懇,只在於此,如此而或未蒙矜察,則是臣永負人子之職,無以自立於世,而亦豈無貽累於聖朝之風化耶?伏乞聖慈,哀臣情不可抑,察臣懇不可已,特將一麾之恩,俾遂平生之願,則非糜粉所可報其萬一云云。答曰,省疏具悉。疏辭,令該曹稟處。已上燼餘
上在昌德宮。停常參·經筵。
卯時辰時,有霧氣。
大殿·中宮殿·世子宮·嬪宮,政院·玉堂問安。答曰,知道。中宮殿,藥房問安。答曰,知道。大殿,朝廷二品以上·六曹·大司諫單子問安。答曰,知道。中宮殿,口傳問安。答曰,知道。
藥房坐目見上啓曰,伏未審夜來,聖候寢睡,若何?困惱有加及膈間不淸利·腹部飽滿頗甚之候,其已減歇,而熏熱·眩氣·喉乾·脚痺之候,亦有所減乎?口淡益甚之候及眼部患候,復何如?昨日諸醫入診後來言,六君子湯,更加乾薑事,旣已定奪,乾薑炮一錢加入爲宜云,自今日,當依此煎入矣。臣等,與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。困惱有加及膈間不淸利·腹部飽滿頗甚之候,姑無所減,而眩氣·脚痺之候,未已,熏熱往來,喉乾比夜減歇,口淡益甚之候及眼患,一樣,而寢睡不寧矣。勿爲入診。
南道揆啓曰,大司憲李喜朝,持平金相玉在外,執義尹陽來奉命在外,掌令趙鳴謙未肅拜陳疏,掌令洪蒑未署經,持平金相尹呈辭,今日以監察茶時之意,敢啓。傳曰,知道。
李箕翊,以都摠府言啓曰,今日入直內三廳武兼禁軍及軍兵等,中日習射,請出標信。傳曰,知道。
安重弼,以吏曹言啓曰,本曹正郞金在魯,再次草記催促之後,稱以情勢難安,又爲陳疏,無意出仕。其所謂情勢,不過以郞望越次之人言爲嫌,而此則諸臣疏批,旣已開釋,今無以此引嫌之端。且今都政,不日當行,郞官出仕,亦當有擧行之事,而一向撕捱,終不承命,竝與春坊兼任,而必欲辭免,其在事體,極涉未安。似當有別樣督出之擧,而本曹無他可施之罰,金在魯更爲推考,催促卽速出肅,俾無大政狼狽之患,何如?傳曰,允。
有政。吏批,行判書宋相琦進,參判鄭澔在外,參議李澤進,右副承旨安重弼進。
兵批,判書李健命進,參判黃一夏病,參議許玧病,參知洪好人進,左副承旨李箕翊進。
吏批啓曰,全羅左道京試官趙錫命呈狀內,三朔之內,荐遭同氣三喪,尙未窆葬,而親患,一倍添劇於慘慽之餘,卽今情理,不忍離側遠赴,趁卽入啓變通云。趙錫命親病添重,有此呈狀,勢難强令往赴,改差,何如?傳曰,允。
兵批啓曰,前虞候李惟蔓,千摠金以聲,兼司僕李世輔,將校金萬善,通德郞沈若晦·洪溟,閑良李基大·金斗箕·趙世輔·權䪦·李再昌·朴萬相·李耘著·金始聲等,或賊人指捕,惡虎捉得,或軍器別備,綱常罪人捕捉之功,俱有加資之命。李惟蔓,已資窮未準職,金以聲以下七字缺準職,金萬善·沈若晦·洪溟·李基大·金斗箕·趙世輔·權䪦·李再昌·朴萬相·李耘著·金始聲,係是儒品閑良,何以爲之?敢啓。傳曰,竝特爲加資。
以鄭東後爲正言,李舟臣爲戶曹正郞,黃夏民爲禁府都事,以權孚爲監察,金有慶爲修撰,趙觀彬爲校理,兪命雄爲冬至正使,南就明爲副使,李重協爲書狀,宋必恒爲全羅左道京試官。
以姜鋧爲知事,姜泰相兼五衛將,閔鎭斗兼五衛將,鄭泰寧爲咸鏡監營中軍,申漢章·鄭泰寧爲護軍,趙彦臣爲副司果。
全羅監司狀啓,沃溝縣監柳綎,靑巖察訪文在中,以公都會試官,旣到試所,諉以上試官不來,不爲開場,徑先罷還,極涉駭然,竝爲罷黜,臣以二員開場之意,未卽行關,惶恐待罪事。傳于南道揆曰,只推勿罷,勿待罪事,回諭。
鄭必東再度呈辭。傳曰,還出給。
大殿·中宮殿·世子宮·嬪宮,政院·玉堂夕問安。答曰,知道。大殿·中宮殿,藥房夕問安。答曰,知道。
藥房,因夕問安口傳啓曰,晩後困惱有加及膈間不淸利·腹部飽滿頗甚之候,眩氣·脚痺未已之候,何如?臣等,不勝憂煎,惶恐敢啓。答曰,知道。晩後一樣矣。
左參贊趙泰耉上疏曰,伏以,臣自遭罔極之言,已無人世之念,惟思遯迹窮山,杜門屛息,無所聞覩,以畢餘生,只爲聖候諸症,進退無常,尙遲康復之慶,下懷憂灼,不敢決然遠離,迄今遲徊於畿坰者,不過欲便承候而已。向來司寇除命,出於經年待罪之餘,況當溫泉行幸之日,臣子分義,豈無致身陪扈之願?而顧踪地臲卼,轉身不得,再疏申籲,獲蒙遞解,私分粗安,感祝冞切。曾未數日,又有政府西壁之命,有若無故常仕之人,迭更遷餘者然,此豈在野負釁之臣所可得者?而揆以公體,亦豈宜有是哉?危苦之情,旣未得略暴,難進之勢,轉益層加,方欲更入辭本,以請誅責,適値同氣之慽,悲號道路,情事缺數字未暇締搆文字,虛帶經月半行缺不意此際,忽有湖西掌試之命,臣尤不勝驚懼數三缺未知政曹以臣提擬,爲可以自同平人,出而承命,使莫重科事,無狼狽之患也耶?臣之本來情地,不敢復進於周行,上下之所共悉,往役之義,或可責之於一時難安之人,而如臣所遭,實是古今所無之案,見罪如彼,而乃復剽纓結綬,廁迹朝班,天下寧有是人哉?毋論職事之內外緊漫,其無一分冒進之勢,則已較然矣。朝家旣知其如此,則理宜速賜遞改,毋誤國事,伏乞聖明,亟將臣本兼諸職及湖西試官之任,一倂鐫免,以幸公私焉。抑臣尤有私情之痛切,辜犯之難逭者,竝此附陳,兼自首實焉。念臣孤露以來,惟兄弟相依爲命,三年遠別,忽焉傾逝,千里關外,親懿莫從,弱嗣奔喪,病勢亦極,返櫬一節,無人看護,至情所迫,不忍不聞訃卽赴,與喪偕還,而不暇陳籲,任情徑行之罪,臣實有焉。伏覩聖上特加悼念,隱卒之音,至形絲綸,護喪之命,仍勅三道,幽明感泣,隕結難報,纔得寓殯於江上,方營窆葬於湖中,而非臣身自往來,將無以完襄大事,臣之情理,雖當在京供職之時,亦宜陳情解職,往理窀穸。況臣今日,身無可進之勢,罪有應被之律,尤何可泯默而不自陳暴,以聽處分乎?惟願聖上,哀其情而治其罪,使公法克擧,仍使臣得以無憾於送死之節,亦天地生成之一端也。臣無任兢惶悲泣懇祝之至云云。答曰,省疏具悉。今玆祈免,殊涉太過,至於聞訃卽赴,參以情理,不得不已,未暇陳由,其勢亦然。卿其安心勿辭,從速上來行公,亦依疏辭往來焉。已上燼餘
上在昌德宮。停常參·經筵。
下直,富平府使魚有鳳,金川郡守李鼎佐。
大殿·中宮殿·世子宮·嬪宮,政院·玉堂問安。答曰,知道。中宮殿,藥房問安。答曰,知道。大殿,朝廷二品以上·六曹·大司諫單子問安。答曰,知道。中宮殿,口傳問安。答曰,知道。
藥房坐目見上啓曰,伏未審夜來,聖候寢睡,若何?困惱有加及膈間不淸利·腹部飽滿頗甚之候,其已減歇,而熏熱·眩氣·喉乾·脚痺之候,亦有所減乎?口淡益甚之候及眼部患〈候〉,亦何如?湯劑連日不得進御,今日臣等,與諸醫入診,詳察症候,議定姑停當否,宜當,不勝終宵憂煎,敢此問安,竝爲仰稟。答曰,知道。困惱有加及膈間不淸利·腹部飽滿頗甚之候一樣,而眩氣·脚痺之候未已,熏熱往來,喉乾比夜減歇,口淡益甚之候及眼患無減,而寢睡不寧矣。勿爲入診,湯藥姑停當否,與諸醫議定,宜矣。
再啓曰,伏承問安之批,以勿爲入診,湯藥姑停當否,與諸醫議定宜矣,爲敎。臣等,卽與諸御醫商議,則皆以爲六君子湯,最合於卽今症候,而因口淡之候有加,連日不得進御,姑停數日宜當云矣,敢啓。答曰,知道。
安重弼啓曰,大司憲李喜朝,持平金相玉皆在外,執義尹陽來奉命在外,掌令趙鳴謙式暇,洪蒑未署經,持平金相尹呈辭,連日監察茶時,事甚未安。除在外式暇未署經人員外,呈告人員,卽爲牌招察任,何如?傳曰,允。
李箕翊,以都摠府言啓曰,都摠管兪命雄,漢城府坐起進去之意,敢啓。傳曰,知道。
又以兵曹言啓曰,今六月初九日,馬夫姜厚相稱名人,自宣仁門入來,十一日校生申德漢稱名人,自通化門入來,差備門外擊錚,極爲驚愕,竝令攸司,囚禁治罪,宣仁門守門將申弘祚,通化門守門將申弘祚常時不能禁斷雜人,以致闌入,亦難免其責,推考,何如?傳曰,允。
傳于南道揆曰,吏曹正郞金在魯,强引不當引之嫌,一向撕捱,尙不承命,殊極未便,更爲催促,俾卽出肅。
李德英,以弘文館言啓曰,新除授校理趙觀彬,時在京畿果川地,修撰金有慶,時在忠淸道瑞山地,經筵入番事緊,請竝斯速乘馹上來事,下諭。傳曰,依啓。
持平金相尹啓曰,請還收吳命尹極邊定配,今姑還寢之命,亟令仍前發配。請還寢李獻英·獻章等覆試之命,竝拔去榜中。請及第具命奎遠地定配。請還收遠配罪人林象極·權弼衡·朴師悌·洪啓一放釋之命。措辭竝見上昨年科査時,李元坤·任健元辯爭之事,實是人家之變怪,搢紳之羞耻,而戶曹參議任埅,乃於子·壻之間,不能善處,初旣傳說於稠坐,反欲彌縫於日後,一依元坤之哀乞,對面成札,眩其事實,終至見賣而後已,可笑可駭之語,至發於金吾議啓,彼欺詐反覆之元坤,固不足道,埅則其年位如何,而作事之昏耄顚錯,乃至於此,物情之譏議,至今未已。其在自靖之道,固不可以獄事之旣已收殺,朝家之如舊甄用,晏然徑進於淸顯之列,而頃日諫長之除,少不遲疑,遽爾出肅,此已乖於廉隅大防,而況其處置,殊涉矇矓。及夫憲臣引避之後,不知自列,疏陳別事,了無引咎之意,末後避辭,至以恐涉紛紜,竝請出仕爲言,不究本事立落之如何,乃爲此囫圇不成說之論,揆以臺例,豈容如是?其處事之乖謬,持論之苟且,俱招非議,不可無責罰之道。請戶曹參議任埅罷職。答曰,不允。末端事,依啓。
大殿·中宮殿·世子宮·嬪宮,政政·玉堂夕問安。答曰,知道。大殿·中宮殿,藥房夕問安。答曰,知道。
藥房,因夕問安口傳啓曰,晩後困惱有加及膈間不淸利·腹部飽滿頗甚之候,眩氣·脚痺未已之候,復何如?臣等不勝憂煎,惶恐敢啓。傳曰,晩後一樣矣。
藥房,詣閤門外,口傳啓曰,晩後困惱特甚,眩氣亦甚,呻吟連續不止,左右臂部肢節麻痺,膈間甚不淸利,水澆水刺,不得盡爲進御,卽今氣候甚不平爲敎云。臣等不勝驚遑煎迫之至,卽與諸醫入診,詳察症候,宜當,來詣閤門外,惶恐敢啓。傳曰,卽今諸症候一樣,困惱特甚,勿爲入診,欲自內招見醫官矣。
正言兪拓基上疏。原疏缺答曰,省疏具悉。上款引嫌,元非大段,兩人事,初旣酌處,不必一向爭執,而今後此等疏章,切勿捧入,已有成命,則喉司之退却,出於遵奉矣。爾其勿辭,從速察職。已上燼餘
上在昌德宮。停常參·經筵。
下直,伊川府使金始煥,泰仁縣監鄭楷。
大殿·中宮殿·世子宮·嬪宮,政院·玉堂問安。答曰,知道。中宮殿,藥房問安。答曰,知道。大殿,朝廷二品以上·六曹單子問安。答曰,知道。中宮殿,口傳問安。答曰,知道。
藥房坐目見上啓曰,伏未審夜來,聖候寢睡,若何?丸藥進御後,困惱特甚,眩氣亦甚,膈間甚不淸利之候,其或減歇,而臂部麻痺·腹部飽滿·熏熱·喉乾·脚痺之候,亦有所減乎?口淡益甚之候及眼部患候,亦何如?諸症候添加又如此,今日臣等,不可不與諸醫入診,詳察症候,議定當進之藥,宜當,不勝終宵憂煎,敢此問安,竝爲仰稟。答曰,知道。困惱特甚,眩氣頗甚及膈間不淸利·臂部麻痺之候,無減,而左臂疼痛亦甚,腹部飽滿·熏熱·脚痺之候,未已,喉乾比夜減歇,口淡益甚之候及眼患,一樣,而寢睡無異全失矣。勿爲入診,問于入侍醫官,議定當進之藥,宜矣。
獻納李挺周三度呈辭。入啓。遞差。
忠淸左道暗行御史趙尙絅入來。
府前啓,吳命尹事。措辭見上李獻英·獻章等事。措辭見上具命奎事。措辭見上新啓,蔭仕,乃他日守令之階梯,則不可不另擇也明矣。內資奉事朴光元,爲人闒茸,不似官員貌樣。曾任齋郞,多有鄙瑣之事,厚招陵卒之謗,聽聞所及,莫不唾罵。倖免劾去,因仍陞遷,物情爲駭,久而益甚,請內資奉事朴光元汰去。答曰,不允。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後困惱特甚·眩氣頗甚及膈間不淸利·臂部麻痺·左臂疼痛之候·腹部飽滿·熏熱·脚痺未已之候,復何如?臣等不勝憂煎,惶恐敢啓。傳曰,晩後一樣矣。
吏曹啓曰,臺諫有闕,政事,取稟。傳曰,過國忌後,爲之。
今春夏等褒貶,金城縣監曺夏奇,平康縣監金養謙,中。平陵察訪李斗相,下。
藥房再啓曰,入侍醫官退出後來言,聖候諸症,與昨一樣,而似由於暑氣所感云。臣等,卽與諸醫,反復商議,則皆以爲加味六和湯,連進三貼,以爲祛暑和中之地,宜當云。此藥,卽爲煎入之意,敢啓。答曰,知道。
左副承旨李箕翊,右副承旨安重弼,牌不進,罷職傳旨。傳曰,只推勿罷。已上朝報
政院啓曰,今日賓廳日次,而上候方在靜攝中,頉稟。傳曰,知道。備局謄錄
義禁府啓曰,以備邊司啓辭,慶尙·忠淸兩道上年還上·軍餉未捧居末守令已遞歸者,令禁府擧行事,允下矣。還上居末昆陽前郡守韓㻋,軍餉居末恩津前縣監柳鳳逸,今方待命,卽爲拿囚,依事目決杖,而還上居末庇仁縣監洪錫九,殿最居下後,已歸江原道寧越地本家云。依例發遣府羅將,拿來決杖,何如?傳曰,允,禁府謄錄
上在昌德宮。停常參·經筵。
懿仁王后忌辰齋戒。
大殿·中宮殿·世子宮·嬪宮,政院·玉堂問安。答曰,知道。中宮殿,藥房問安。答曰,知道。大殿,朝廷二品以上·六曹單子問安。答曰,知道。中宮殿,口傳問安。答曰,知道。
藥房坐目見上啓曰,伏未審夜來,聖候寢睡,若何?困惱特甚眩氣頗甚·膈間不淸利·腹部飽滿之候,其已減歇,而臂部麻痺·左臂疼痛·熏熱·喉乾·脚痺之候,亦有所減乎?口淡益甚之候及眼部患候,亦何如?今日臣等,與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。困惱特甚·眩氣頗甚之候,尙無所減,臂部麻痺·左臂疼痛,亦一樣,而特甚之候,朝來少歇,膈間不淸利·脚痺之候頗甚,熏熱及腹部飽滿未已,喉乾比夜減歇,口淡益甚之候及眼患無減,而寢睡全失矣。勿爲入診。
又口傳啓曰,伏承問安啓辭之批,夜來聖候,諸症添加,寢睡全失。臣等伏不勝焦煎之至,此時臣等,不可退在本院,自今日,移直廚院,以便承候宜當。且伏聞有大政不可遷就,只行都政之敎云。今番兩銓窠闕頗多,靜攝中酬應,必致損害,姑觀聖候向勝,差退擧行,似無遷就之慮,允合愼重之道,惶恐敢啓。傳曰,移直,姑觀數日爲之,而大政,與他酬應有異,依判付,只行都政可也。
南道揆啓曰,大司憲李喜朝,持平金相玉在外,執義尹陽來奉命在外,掌令趙鳴謙未肅拜陳疏,掌令洪蒑未署經,持平金相尹呈辭,今日以監察茶時之意,敢啓。傳曰,知道。
又以都摠府言啓曰,今日入直內三廳武兼禁軍及軍兵等,當爲中日習射,而國忌齋戒相値,不得爲之之意,敢啓。傳曰,知道。
又啓曰,今月二十九日,都目政事爲之之意,敢啓。傳曰,知道。
傳于南道揆曰,近日症候添加,困惱·眩氣亦甚,而大政不可遷就,只行都政。
鄭必東啓曰,左副承旨李箕翊,右副承旨安重弼,昨日旣有只推之命,今日不爲仕進,右承旨李德英,亦不仕進,出納重地,事多苟簡,並卽牌招察任何如?傳曰,允。
又以戶曹言啓曰,依傳敎,來七月朔祿俸,令倉官輸送于行判中樞府事趙相愚家,則以爲區區情勢,已悉於前疏矣。豈有闕禮如臣,負罪如臣,而以平人自處,冒受俸祿也哉?輸送有命,而終不敢祗領,只切惶蹙,不爲領受云,何以爲之?敢稟。傳曰,更令倉官輸送。
大殿·中宮殿·世子宮·嬪宮,政院·玉堂夕問安。答曰,知道。大殿·中宮殿,藥房夕問安。答曰,知道。
藥房夕問安時,口傳啓曰,晩後困惱特甚·眩氣頗甚·臂部麻痺·左臂疼痛之候,膈間不淸利·脚痺頗甚·熏熱及腹部飽滿未已之候,復何如?臣等不勝憂煎,惶恐敢啓。傳曰,晩後一樣矣。已上燼餘
上在昌德宮。停常參·經筵。
懿仁王后忌辰,仁穆王后忌辰齋戒。
大殿·中宮殿·世子宮·嬪宮,政院·玉堂問安。答曰,知道。大殿,朝廷二品以上·六曹單子問安。答曰,知道。中宮殿,口傳問安。答曰,知道。中宮殿,藥房問安。答曰,知道。
藥房都提調金昌集,提調閔鎭厚,副提調李觀命啓曰,伏未審夜來,聖候寢睡,若何?困惱特甚·眩氣頗甚·膈間不淸利·腹部飽滿之候,其已減歇,而臂部麻痺·左臂疼痛·熏熱·喉乾·脚痺之候,亦有所減乎?口淡益甚之候及眼部患候,亦何如?再昨煎入湯藥,只以其半進御,昨日則全不進御。今日臣等,與諸醫入診,詳察症候,更加商議,宜當,不勝終宵憂煎,敢此問安,竝爲仰稟。答曰,知道。困惱特甚·眩氣頗甚之候,與昨無異,而膈間不淸利·脚痺之候,亦甚,臂部麻痺·左臂疼痛,姑無所減,熏熱及腹部飽滿之候,未已,喉乾比夜減歇,口淡益甚之候及眼患,一樣,而寢睡不寧矣。卽今口淡有加,湯劑實難進御,今姑停進,勿爲入診。
傳曰,仁穆王后忌辰祭獻官單子,昨日所當啓下,而至今無啓下之事,此何故耶?
全羅右道暗行御史趙榮福入來。
政院啓曰,卽者仁穆王后忌辰祭獻官受香之後,始覺獻官單子不爲啓下,不勝驚駭,招問祭享色書吏,則以爲書置單子,忘未來呈云。莫重祭享之事,不能致謹,單子未啓下之前,先行傳香,事之可駭,莫此爲甚。吏曹當該堂上推考,該吏,令攸司囚禁,從重科罪,臣亦未卽覺察,至勤下問,惶恐待罪。傳曰,依啓。勿待罪。
領議政金昌集箚子。大槪賤疾危㞃,未免廢禮,不得不冒死哀籲,亟命鐫臣本兼之職,仍治臣罪,俾得安意就盡事。入啓。答曰,省箚具悉卿懇。積瘁之餘,所患如此,深用慮念,不得同參,有何所傷?卿其須體至意,安心勿辭,亦勿待罪,仍卽歸家,從容善攝。仍傳曰,遣史官傳諭,命御醫診視,仍爲隨往看病。
大殿·中宮殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後困惱特甚·眩氣頗甚·膈間不淸利·脚痺亦甚之候,臂部麻痺·左臂疼痛及熏熱·腹部飽滿未已之候,復何如?臣等不勝憂煎,惶恐敢啓。傳曰,晩後一樣矣。
傳曰,尹領府事家,御醫一人加送看病。已上朝報
上在昌德宮。停常參·經筵。
仁穆王后忌辰。
大殿·中宮殿·世子宮·嬪宮,政院·玉堂問安。答曰,知道。
朝廷二品以上六曹,大殿單子問安,中宮殿口傳問安。答曰,知道。
中宮殿,藥房問安。答曰,知道。
藥房坐目見上啓曰,伏未審夜來,聖候寢睡若何?困惱特甚·眩氣頗甚·膈間不淸利·腹部飽滿之候,其已減歇,而臂部麻痺·左臂疼痛·熏熱·喉乾·脚痺之候,亦有所減乎?口淡益甚之候及眼部患候,亦何如?今日臣等,與諸醫入診,詳察症候宜當。不勝終宵憂煎,敢此問安,竝爲仰稟。答曰,知道。困惱特甚·眩氣頗甚之候一樣,而膈間不淸利·脚痺之候亦甚,熏熱及腹部飽滿未已,臂部麻痺·左臂疼痛,姑無所減,喉乾比夜減歇,口淡益甚之候及眼患無減,而寢睡不寧矣。勿爲入診。
戶曹啓曰,依傳敎,來七月朔祿俸,令倉官,更爲輸送于判府事趙相愚家,則以爲方當玉候添加之時,以此屢煩聖敎,實所萬萬惶悚,而顧臣私義,決不可冒昧承受,方欲以文字仰暴云。又不領受,何以爲之?敢稟。傳曰,批下後,更爲輸送。
傳曰,都政在明,而吏曹正郞金在魯,特敎之下,終不承命,揆以事體,極爲未安,各別催促,今日內,俾卽出肅。
判府事趙相愚上疏。大槪乞寢月廩輸送之命,仍治臣前後負犯事。入啓。答曰,省疏具悉卿懇。前疏之批,才諭予意矣。不腆常廩,又何辭焉?心甚愕然,無以爲諭。卿其安心,勿辭領受,亦勿待罪。仍傳曰,遣史官傳諭。
政院啓曰,卽伏見江原監司金相稷,今春夏等褒貶啓本,則守令無一人居下,殊無嚴明殿最之意。且襄陽府使尹就履,以疵政無聞,民謗何傷爲目,旣曰民謗,宜置中考,而置之上考,亦難免不察之失,推考警責,何如?傳曰,允。
大殿·中宮殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後困惱特甚·眩氣頗甚·膈間不淸利·脚痺亦甚之候及熏熱·腹部飽滿未已,臂部麻痺·左臂疼痛之候,復何如?臣等不勝憂煎,惶恐敢啓。傳曰,晩後一樣矣。已上朝報
政院啓曰,吏曹正郞金在魯,各別催促,今日內俾卽出肅事,命下矣。卽爲分付該曹,累度催促,終不出肅,前後特敎之下,一向撕捱,其所引嫌,實涉太過,揆以事體,極爲未安。金在魯推考,趁卽出肅事,分付,何如?傳曰,允。
司僕寺官員,以提調意啓曰,本寺僉正洪重福,日昨移拜平壤庶尹矣。僉正爲任,專掌馬政,從前擇差,意有所在,而近來數遞,事多虛疎,殊涉可慮。洪重福平壤庶尹,令該曹改差,使之仍任,何如?傳曰,允。已上吏曹謄錄
上在昌德宮。停常參·經筵。
大殿·中宮殿·世子宮·嬪宮,政院·玉堂問安。答曰,知道。中宮殿,藥房問安。答曰,知道。朝廷二品以上六曹,大殿單子問安,中宮殿口傳問安。答曰,知道。
下直。黃海兵使元徽。
藥房坐目見上啓曰,伏未審夜來,聖候寢睡若何?困惱特甚·眩氣頗甚·膈間不淸利·脚痺亦甚之候,其已減歇,而熏熱·腹部飽滿·臂部麻痺·左臂疼痛及喉乾之候,亦有所減乎?口淡益甚之候及眼部患候,亦何如?今日臣等,與諸醫入診,詳察症候宜當。不勝終宵憂煎,敢此問安,竝爲仰稟。答曰,知道。困惱頗甚·眩氣一樣,而膈間不淸利·脚痺之候亦甚,熏熱及腹部飽滿未已,臂部麻痺·左臂疼痛無加,喉乾比夜減歇,口淡益甚之候及眼患無減,而寢睡不寧矣。勿爲入診。
安重弼啓曰,大司憲李喜朝,持平金相玉在外,執義尹陽來奉命在外,掌令趙鳴謙未肅拜陳疏,洪蒑未署經,持平金相尹呈辭,今日以監察茶時之意,敢啓。傳曰,知道。
李箕翊啓曰,備邊司郞廳,以大臣意來言,今日賓廳坐起日次,而上候方在靜攝中,不得來會云矣。敢啓。傳曰,知道。
又以都摠府言啓曰,今日入直內三廳武兼禁軍及軍兵等,當爲中日習射,而都目政事相値,不得爲之之意,敢啓。傳曰,知道。已上燼餘
判府事李濡箚子。大槪,敢陳所懷,以冀裁察事。入啓。答曰,省箚具悉卿懇。箚辭得宜,可不依施焉?
全羅右道暗行御史洪啓廸入來。
謝恩,吏曹正郞金在魯。
大殿·中宮殿·世子宮·嬪宮,藥房·政院·玉堂夕問安。答曰,知道。
謝恩,校理洪啓廸。
藥房口傳啓曰,當此酷炎,酬應大政,諸症候晩後何如?連日開政,恐致添傷,依甲午間日之例,明日則分付姑停,似合於愼攝之道。臣等不勝憂煎,惶恐敢啓。傳曰,晩後一樣,而都目政,仍爲之何也。
禮曹啓目,忠淸監司狀啓云云。今此別科科場,設行於淸州牧,恐爲得宜,以此回移,何如?啓。依允。已上朝報
義禁府啓曰,以刑曹啓目,龍仁縣監徐命均,移本府處置事,允下矣。徐命均,今方待命,卽爲拿囚之意,敢啓。傳曰,知道。禁府謄錄
有都政。吏批,行判書宋相琦,參議李澤,正郞金在魯進。
吏批啓曰,臣等,來詣政廳,方欲開政,本曹正郞金在魯,今日亦不出肅,前後特敎之下,無意奉承,已極未安。都目大政,事體尤重,不可無實郞官,而如是相持,將未免罷坐,則此實曾所未有之事。靜攝之中,累度煩稟,極涉惶恐,而事勢急迫,合有別樣督出之擧,本曹正郞金在魯,從重推考,更爲催促,當刻內使之出肅,以爲參政之地,何如?傳曰,允。又啓曰,今都目政,各歧仕滿應遷者·相避及未準朔監察·禁府都事·刑曹·掌隷院郞官,各司久任·時推人員,竝擬,何如?傳曰,允。又啓曰,守令多窠,今當差出,而擬望之人乏少,未準朔禁軍將及他邑守令,竝擬何如?傳曰,允。又啓曰,玉堂·春坊闕員,今當差出,而擬望之人乏少,相避竝擬,何如?傳曰,允。又啓曰,鍾城府使柳憲章瓜滿之代,今當差出,而堂上中,可擬之人乏少,堂下曾經侍從人員,竝擬何如?傳曰,允。又啓曰,四館陞出六品之時,有九處講後遷轉之規,而承文院褒貶,如或有故過限,則自前雖未經九處講,亦有陞出六品之例矣。今春夏褒貶,不得爲之,未免積滯,依例遷轉,何如?傳曰,允。又啓曰,卽接禮曹移文,則宣陵參奉閔昌洙,身病甚重,不得察任云,改差,何如?傳曰,允。
傳曰,淸白吏·戰亡子孫,各別錄用事,言于兩銓。
傳曰,初入仕,不可不擇擬,各別申飭。
傳曰,十考十上·五考五上,連次褒啓守令·邊將,各別錄用事,言于兩銓。
吏批啓曰,上年,因黃海監司狀啓,災邑瓜滿守令,限今秋仍任矣。今則賑事已畢,秋節不遠,上年瓜滿之代,不可一向不出,依限麥秋仍任守令出代之例,今番大政,差出,何如?傳曰,允。
以沈湙封君,金禹錫爲右尹,引儀丁□南部主簿李雄漢相換,李有老爲繕工假監役,以京畿監司望單子,傳曰,前參議李奎齡除授,宋奎濂爲吏曹參議,李世晟爲戶曹佐郞,鄭勔爲戶曹參議,任萬紀爲漆谷府使,朴新胄爲南兵使,韓根爲全羅左水使,朴以樟爲廣梁僉使,韓樞爲安興僉使,左尹金禹錫,右尹尹以濟,副護軍鄭載禧·李奎齡·南弼星。以下缺
右副承旨權是經,以仁政殿修改廳言啓曰,仁政殿□處修改事,旣已定奪矣。臣等,令率工匠看審後,工役磨鍊之意,敢啓。傳曰,知道。
右副承旨權是經,以仁政殿修改廳言啓曰,今此修改之役,不可少緩,而郞廳兵曹正郞李麟徵,今方受由在外,不可等待其上來,今姑改差,以兵曹正郞兪命一差下,使之察任,何如?傳曰,允。
又啓曰,在前殿閣營造時,監造官,例爲差出,今亦依前例,以掌苑署別提李胤岳,禮賓寺主簿尹尙績,監造官差下,使之察任,何如?傳曰,允。
弘文館啓曰,本館上番校理臣金昌協,以南學兼敎授,明日儒生製述坐起時,晝仕出去之意,敢啓。傳曰,知道。
右副承旨權是經啓曰,黃海道五月朔乾大蝦各殿進上單子,竝皆油染,殊無敬謹之意,黃海監司李世白,請推考。傳曰,允。
又以漢城府言啓曰,今五月十三日大臣·備局堂上引見入侍時,戶曹判書鄭載嵩所啓,入籍未推刷之類,一如邊民之規入籍,逃亡者,以其邑之大小,定其戶數,方令解由拘礙事,前已事目啓下,而此事多有窒礙難行處,必更爲定奪,然後可以永久遵行矣。領議政金壽恒曰,此雖出於申嚴戶籍之意,若以此拘礙解由,則必無解由成出之人矣。上曰,戶籍事目中,付標刪去可也,命下矣。今式年戶籍事目中,付標以入之意,敢啓。傳曰,知道。以上燼餘
吏批啓曰,新除授金化縣監張楦呈狀內,老母年過六十,素多疾病,自上年,又患他症,百藥無效,眞元大脫,以此氣力,有難運動於數日程,人子情理,萬無離側赴任之望云。本縣,以峽中近京之邑,元非厭避之地,而親癠如此,旣難將去,則不可不速爲處置,新除授原城縣監鄭載岱□□呈狀內,自上年秋間,重得痰火之。
上在昌德宮。停常參·經筵。
自巳時至午時,日暈。
下直,高陽郡守李宜□
大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房都提調金昌集,提調閔鎭厚,副提調李觀命啓曰,伏未審夜來,聖候寢睡若何?困惱·眩氣頗甚,膈間不淸利·脚痺亦甚之候,其已減歇,而熏熱·腹部飽滿·臂部麻痺·左臂疼痛及喉乾之候,亦有所減乎?口淡益甚之候及腹部患候,亦何如?今日臣等,與諸醫入診,詳察症候宜當。不勝終宵憂煎,敢此問安,竝爲仰稟。答曰,知道。困惱頗甚,眩氣一樣,而膈間不淸利·脚痺之候亦甚,熏熱及腹部飽滿未已,臂部麻痺·左臂疼痛,姑無顯減,喉乾比夜減歇,口淡益甚之候及眼患無減,而寢睡不寧矣。勿爲入診。
慶尙左道暗行御史李明彦入來。
大殿·中殿·世子宮·嬪宮,藥房·政院·玉堂夕問安。答曰,知道。
左議政李頤命箚子。大槪,敢陳北路試官事,以冀裁處事入啓。
慶尙右道暗行御史尹陽來入來。已上朝報
義禁府啓曰,卽接月令醫員李泰芳手本,則時囚罪人徐命均,本以虛弱之人,久處濕地,添得暑癨,頭疼目眩,肢節麻痺,上吐下泄,元氣澌惙,食飮全廢,晝夜叫痛,症情十分危重云。自前罪人病勢如此,則有保放救療之規,敢此仰稟。傳曰,依爲之。禁府謄錄
都政。吳命瑞爲活人別提,任思哲爲司宰主簿,尹鳳輝爲長興直長,禹世一爲掌苑直長,洪啓章爲內贍奉事,趙鳴國爲禮賓奉事,李眞淳爲監察,李宜麟爲禁府都事,李後休爲永興府使,柳明喆爲三水府使,李遂良爲慶興府使,李彙晉爲黃海都事,金尙奎爲全羅都事,趙尙絅爲文學,洪錫輔爲副修撰,吳命季單付典籍,吳與昌單付奉常主簿,金泰壽爲掌苑別提,朴弼哲爲瓦署別提,李厦爲濟用直長,鄭震卨爲掌樂直長,趙永命爲濟用奉事,金麟慶爲社稷奉事,沈湙爲禁府都事,趙正萬爲軍資正,沈最良爲判決事,徐宗厦爲平陵察訪,任徵夏爲金井察訪,趙最壽爲省峴察訪,朴世登爲兵曹正郞,趙錫命爲洪陽縣監,尹商來爲廣興主簿,李最彦爲長興主簿,李獻一爲內贍簿,李瀗爲司圃直長,吳緯周爲宗簿直長,朴弼俊爲平市奉事,南達明掌苑奉事,朴弼哲爲監察,李漢宗掌樂僉正,趙彝鼎爲兼引儀,洪尙容爲典籍,李廷傑爲典籍,崔斗元爲引儀,宋秀賢單付校書博士,魚有龍爲兵曹佐郞,朴弼敎爲氷庫別提,金正魯爲司僕主簿,金泰衍爲尙衣直長,安絿爲繕工直長,徐命純爲典牲奉事,黃尙老爲司饔奉事,李眞淳爲刑曹佐郞,金盛始爲開城敎授,宋來柏爲校檢,兪岦爲宗廟令,司饔直長閔鎭永,掌苑直長禹世一相換。
吏批啓曰,司饔奉事黃尙鼎呈狀內,矣身,與本院提調密城君栻,有婚家之嫌,本職除授之日,卽招院吏及吏曹下吏,詳問相避之規,則本院元無相避之規云,故果爲行公矣。今者新除直長閔鎭永,至引相避之嫌,有相換之擧,矣身之累朔行公,雖緣下吏瞞告之致,矇然不察之失,在所難免,入啓處置云。當初行公,雖出於不察之致,到今旣知其爲相避,則不可仍在其職,依例換差,何如?傳曰,允。又啓曰,新除授平安都事洪廷相呈狀內,老母年迫七旬,疾恙轉深。又於去月,重經時疾,氣息綿綴,其在情理,不忍抑情遠赴,本道褒貶及科事日期漸迫,公私實爲狼狽,斯速入啓遞改云。親病如此,有難强令赴任,本道凡事,亦涉可慮,今姑改差,何如?傳曰,允。
以黃順承爲典牲直長,金胄賢爲尙瑞直長,愼無逸爲濟用奉事,金壽錫爲宗廟奉事,金胤豪爲氷庫別提,趙奎彬爲掌樂主簿,李蓍命爲造紙別提,方世謙爲典獄主簿,金潤爲司畜別提,鄭思恭爲引儀,李夏英爲監察,高一明爲監察,趙最壽爲說書,司饔奉事黃尙鼎,內贍奉事洪啓章相換,方萬規單付校書著作。
兵批,以崔始益單付訓鍊主簿,全舜佐爲訓鍊僉正,徐幹世爲都摠都事,李慶祉爲訓鍊判官,李遇新爲訓鍊判官,許慶爲晉州營將,李汝平爲訓戎僉使,朴東輔爲越松萬戶,南正夏爲魚面萬戶,朴世培爲楊下萬戶,禹夏亨爲羅暖萬戶,金履中爲夞怪萬戶,柳潗爲仁遮外萬戶,蔡時亨爲長津柵別將,鄭纘述爲宣傳官,李肇·李益著·兪命凝·柳憲章·閔周憲·南廸明·李墇付副護軍,金萬恒爲美錢僉使,李曼馨爲永登萬戶,金鍊剛爲濟物萬戶,李咸一爲威鳳山城別將,南貴同爲豐山萬戶,李萬成爲助羅萬戶,張爲宣傳官,方墉爲五衛將,李淇爲宣傳官,趙鼎期爲衛將,鄭惟全爲都摠經歷,徐行進爲訓鍊判官,金夢衡爲都摠都事,崔始益爲永達萬戶,柳枰爲訓鍊僉正,柳萬成爲訓鍊主簿,李亨龜爲訓鍊判官,尹師勛爲都摠都事,金垕爲都摠經歷,鄭來徵爲武兼,朴泰道爲內禁將,孫斗昌爲廢茂山萬戶,李絳爲訓鍊主簿,白萬興爲森森坡萬戶,韓崟爲㐚足萬戶,全舜元爲宣傳官,李廷虎爲訓鍊主簿,金道行爲訓鍊主簿,李邦弼爲訓鍊主簿,閔進聖爲武兼,洪敍一爲訓鍊主簿,李相晟爲訓鍊副正,丁載興爲武兼,李日馨爲部將,洪啓賢爲訓鍊僉正,韓斗成爲訓鍊判官,金振聲爲武兼,許貞爲武兼,鄭斗勳爲僉知,朱世贇爲晉州監牧官。以上吏兵批都目政事
上在昌德宮。停常參·經筵。
下直,韓山郡守李秀賢。
大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡若何?困惱·眩氣頗甚·膈間不淸利·脚痺亦甚之候,其已減歇,而熏熱·腹部飽滿·臂部麻痺·左臂疼痛及喉乾之候,亦有所減乎?口淡益甚之候及眼部患候,亦何如?今日臣等,與諸醫入診,詳察症候宜當。不勝終宵憂煎,敢此問安,竝爲仰稟。答曰,知道。困惱頗甚,眩氣一樣,而膈間不淸利·脚痺之候亦甚,熏熱·腹部飽滿未已,臂部麻痺·左臂疼痛,尙未顯減,喉乾比夜減歇,口淡益甚之候及眼患無減,而寢睡不寧矣。勿爲入診。
大司諫李秉常,司書金台壽三度呈辭。入啓。遞差。
答左議政李頤命箚曰,省箚具悉。箚辭得宜,可不依施焉?
禁府,申命尹拿囚。啓。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後,困惱·眩氣頗甚,膈間不淸利·脚痺亦甚之候及熏熱·腹部飽滿·臂部麻痺·左臂疼痛之候,復何如?靜攝中,連日大政酬應,臣等,益不勝憂煎,惶恐敢啓。傳曰,晩後一樣矣。已上朝報
都政。以金民澤爲尙瑞副直長,李泰祥爲繕工奉事,張遠胄爲兼引儀,呂必新爲兼引儀,魚史經爲繕工監役,趙倓爲軍器主簿,趙泰望爲活人別提,高友樞爲禮賓別提,河必圖爲西部主簿,柳松心爲引儀,李思一爲司評,李世柱爲省峴察訪,朴世登爲平安都事,申弼誨爲司書,權忭爲大司諫,李宜顯爲典牲提調,金益謙爲奉常主簿,李鼎華爲江華經歷,宗廟奉事金壽錫濟用奉事趙永命相換,司僕僉正洪重福仍任事承傳,以兪夏基爲濟用副奉事,成萬雄爲平壤庶尹,申德潤爲假引儀,申侃爲假引儀,許鏜爲假引儀,李天駿爲長淵府使,尹大英爲兵曹正郞,李柬爲宗簿主簿,李世胄爲軍資主簿,兪相基爲監察,權允經爲瓦署別提,朴成泰爲司畜別提,文獻績爲內資主簿,趙倓爲監察,徐宗震爲長城府使,尹世禎爲寶城郡守,崔世華爲光陽縣監,鄭昌震爲昌平縣令,邊震一爲玉果縣監,鄭重岱單付兼校書正字,尹寔爲醴泉郡守,李震葉爲禮曹佐郞,金夢瑞爲司饔僉正,朴光一爲諮議,李獻一爲禁府都事,李蓍命爲尙衣別提,申混爲典籍,金純行爲童蒙敎官,李深爲繕工假監役,洪啓漢爲濬源殿參奉,沈廷鵬爲永昭殿參奉,韓元震爲寧陵參奉,洪義人爲明陵參奉,安相朝爲靖陵參奉,李英輔爲靖陵參奉,李碩臣爲孝陵參奉,尹東卨爲宣陵參奉,韓謇朝爲齊陵參奉,柳尙徽爲禧陵參奉,尹盛績爲厚陵參奉,李昌年爲敬陵參奉,閔師洙爲慶基殿參奉,兪學基爲孝陵參奉,李挺卨爲康陵參奉,李秀蕃爲順陵參奉,朴尙稷爲厚陵參奉,李坰爲慶基殿參奉,李萬赫爲宣陵參奉,朴長潤爲禮曹佐郞,金在魯爲副校理,沈鳳輝爲內贍主簿,鄭次雄單付造紙別提,尹衡丁爲軍器主簿,兪命雄爲右參贊。
兵批,以崔商翁爲都摠都事,南極老爲造山萬戶,朴禮寬爲美錢僉使,許遠爲忠壯將,尹殷輔爲忠壯將,朴性儉爲宣傳官,洪以圖爲淸州營將,高重明爲部將,馬聖河爲部將,任最爲宣傳官,尹景周爲部將,金重九爲中樞都事,禹洪龜爲訓鍊主簿,呂聖興·李新英·金宗柱爲守門將,洪禹龜爲武兼,尹憲周爲文兼,金振漢爲廢茂山萬戶,李秉常付副護軍,金台壽·金相勛付副司果,張晳付馬海權管,柳萬元付自作仇非權管,崔弼榮付曲浦權管,崔民瞻付三千權管,崔斗年付商州權管,韓遠搏付西水羅權管,金二淵付吾村權管,金九錫付於汀灘權管,宋俠付雲頭里權管朴錫明付大坡兒權管,白尙震付嗭洞權管,許夔爲訓鍊僉正,田萬春爲都摠經歷,李聃錫爲訓鍊主簿,崔俊齊爲守門將,許鼎爲宣傳官,宋必熻爲四山監役,韓啓朝爲武兼,洪啓廸爲北許事,趙儼爲都摠都事,李俊三爲守門將,李震文爲守門將,林蕃爲守門將。以上吏兵批都目政事
上在昌德宮。停常參·經筵。
大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,靜攝中,連三日酬應大政,伏未審夜來,聖候寢睡若何?困惱·眩氣頗甚,膈間不淸利·脚痺亦甚之候,其已減歇,而熏熱·腹部飽滿·臂部麻痺左臂疼痛及喉乾之候,亦有所減乎?口淡益甚之候及眼部患候,亦何如?臣等,經旬未得入侍,今日與諸醫入診,詳察症候宜當。不勝終宵憂煎,敢此問安,竝爲仰稟。答曰,知道。困惱·眩氣·膈間不淸利·脚痺頗甚之候一樣,而熏熱及腹部飽滿未已,臂部麻痺·左臂疼痛差減,喉乾比夜減歇,口淡益甚,厭食尙無所減,眼患亦無減,而寢睡不寧矣。明日入診。
判府事徐宗泰上疏。大槪,敢申前懇,乞遞諸兼任,且請重被欺謾之辜事。入啓。答曰,省疏具悉卿懇。所辭兼任,決難允許,而譯院提調,今姑勉副焉。今日之事,是非旣明,則處分不得不嚴矣。卿其須體予意,安心勿辭,亦勿待罪,宜速入城。仍傳曰,遣史官傳諭。
政院啓曰,右參贊兪命雄,見差宗廟秋享大祭亞獻官,而本職,時未肅謝,卽爲牌招,以爲受香之地何如?傳曰,允。
黃海道暗行御史朴聖輅入來。
領議政金昌集箚子。大槪蒙恩調治,病勢尙劇,廢禮曠職,分義惶悚,乞命鐫臣本兼兩任,以幸公私,以延殘喘事。入啓。答曰,省箚具悉卿懇。卿之所患,尙此彌留,予之慮念,曷有其已?不得還就直次,其勢固然,別無所傷,卿其須體至意,安心勿辭,益加善攝。仍傳曰,遣史官傳諭。
傳曰,史官三員待命,騎馬九匹立之,秋享大祭所內摘奸。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後困惱·眩氣·膈間不淸利·脚痺頗甚之候及熏熱·腹部飽滿未已之候,復何如?臣等,不勝憂煎,惶恐敢啓。傳曰,晩後一樣矣。
吏曹口傳政事,以權尙游,爲咸鏡道別遣重臣試官。已上朝報
上在昌德宮。停常參·經筵。
禮曹啓曰,上年七月,因傳敎,三名日方物,弓帒筒箇外,竝限明秋停封矣。今則秋節已屆,莫重享上之物,連次停封,似爲未安。前頭誕日爲始,大殿·中宮殿·世子宮方物,依例復舊封進之意,分付諸道及開城府何如?傳曰,限明秋姑減。禮曹謄錄
藥房入診入侍時,提調閔鎭厚所啓,燕山主荒淫,前史所罕,而其外孫之奉祀者,祖宗朝,特爲錄用,仁厚之德,度越千古矣。伏聞光海主奉祀之外孫,尙無錄用之事,此似由於偶未覺察,而未知事體如何耳。上曰,似當與燕山相同矣。鎭厚曰,分付該曹,訪問錄用,何如?上曰,依爲之。禮曹謄錄
入診入侍時,提調閔鎭厚所啓,咸鏡前監司李光佐狀請大省土貢事回啓判付,有後日登對時稟處事,啓下矣。都提調金昌集,以供進物種,令該曹別單書入,以備睿裁之意,仰達於筵中。凡係供進,事關禮曹,故自政院,捧甘禮曹,而禮曹所管,只是朔膳及三名日方物進上,每當凶歲,雖有特命裁減之時,而此與土貢有異,有不敢別單書入,故敢達。上曰,此則不當書入矣。鎭厚曰,臣於此事,又有區區所懷,敢此竝陳。凡土貢之物,皆有當用之處,當初本道定制時,小邑·大邑,無所差等,則稍減於小邑,移增於大邑,可無生弊之端,而李光佐,以小邑可減,而大邑不可加有言,若然則小邑之所減,其將移之於何處耶?移於他道,則他道其何以堪?移於戶曹,則戶曹亦不能支堪,此實難處矣。其中元不緊關,雖減無害者,略減其數,可以推移者,似必有之,而此則聖明亦何以鑑別乎?若令戶曹,詳細酌量,懸註於別單中,以便睿覽,仍賜裁處,則恐或得宜矣。上曰,予意正如此,方欲分付而未及矣。所達誠是,令戶曹酌量事勢,問議廟堂,懸註於別單以入,可也。
戶曹啓曰,命下矣,咸鏡道各邑各司所納土貢物種,就議廟堂後,懸註別單書入之意,敢啓。傳曰,知道。懸註中,或云無緊用處,或云熊膽外,皆不緊關,或云中脯·文魚,則元不緊關,此等處,竝量減,大口魚一百尾,特減可也。戶曹謄錄
入診入侍時,提調閔鎭厚所啓,日者奉常寺官員,報于禮曹,以爲祭享造果,自有尺數,而近來漸致高排,貢物下人,未免私自添補,無以支堪云。臣聞來驚甚,卽爲取考式例,則大祭所謂中朴桂高一尺,饊子八寸,茶食六寸,中朴桂八寸,小饊子六寸五分,小茶食四寸,而所入眞末油淸,亦皆依此磨鍊上下矣。今後一從式例擧行之意申飭,則該寺又報曰,造果排設,例用于里,而永禧殿所在于里,較以尺數,恰當無欠,而永昭殿·敬寧殿所在于里,比此稍高,造果尺數,依式例安排,則入於于里之內,此實難便云。永昭·敬寧兩殿造果于里,反高於永禧殿所用,事體未安,竝依永禧殿例,改造未知何如?惶恐敢啓。上曰,依所達爲之,而造果尺數,一依式例事,更加申飭可也。又所啓,五禮儀祭享圖式,尊罍床東,設鬱鬯·醴齊·盎齊·淸酒,而鬱鬯·醴齊·盎齊,則以明水代設,淸酒,則玄酒代設,今則明水·玄酒,竝不用,只設空罍,未知自何時如此,而似甚未安矣。醴齊·盎齊,雖以淸酒代用,因此而竝廢明水,實無意義,況明水,雖是月中陰鑑所取者。五禮儀又云,若無陰鑑水,則代以井華水,然則與玄酒,同用井華水,恐無所妨,自今各其酒尊對設之罍,皆充井華水,未知何如?此與疑晦難知者有異,故不爲擧論於收議草記中,敢此面稟,上曰。依爲之。已上禮曹謄錄
左議政李頤命箚子,入啓。答曰,省箚具悉卿懇。箚陳之事,得宜,依施焉。議政府謄錄
安重弼,以義禁府言啓曰,卽接月令醫員李德澤手本,則時囚罪人申湜,本以抱病之人,久處濕地,所患諸症,挾感添發,肢節刺痛,頭疼身熱,胸膈痞塞,食飮專廢,達夜苦痛,實有頃刻難保之勢云。自前罪人病勢如此,則有保放救療之規,敢此仰稟。傳曰,依爲之。
李箕翊,以兵曹言啓曰,武藝別監高鳳龍內中日試才時,鳥銃無間,連三次沒技,所當依辛巳年筵中定奪,直赴殿試,而自下不敢擅便,上裁。第三次所受賜馬之帖,亦當依例還收,竝此仰稟。傳曰,依前例直赴殿試。以上兵曹謄錄
府前啓,吳命尹事,李獻英·獻章等事,具命奎事,林象極·權弼衡·朴師悌·洪啓沃等事,內資奉事朴光元汰去事。措辭竝見上新啓,新除授司諫院大司諫權忭,時在忠淸道韓山地,請斯速乘馹上來事,下諭。答曰,不允。汰去及,下諭事,依啓。霜臺日記
入診入侍時,提調閔鎭厚所啓,頃日江原監司,以本道御史洪廷弼病重事,狀聞矣。今聞其病,少得差減,而各邑軍器,未盡點閱云。餘邑,則勿爲點閱,直令復命,似宜矣。上曰,其病,雖得差減,今難更爲點閱軍器,使之直爲上來可也。備局謄錄
上在昌德宮。停常參·經筵。
大殿·中殿·世子宮,藥房·政院·玉堂·二品以上·六問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡若何?困惱·眩氣·膈間不淸利·脚痺頗甚之候,其已減歇,而熏熱·喉乾·腹部飽滿之候,亦有所減乎?臂部麻痺·左臂疼痛之候,日益差減乎?口淡益甚之候及眼部患候,亦何如?今日臣等,與諸醫入診,詳察症候宜當。不勝終宵憂煎,敢此問安,竝爲仰稟。答曰,知道。困惱·膈間不淸利·脚痺頗甚之候一樣,而眩氣·熏熱及腹部飽滿未已,喉乾比夜減歇,臂部麻痺·左臂疼痛之候,日益差減,口淡益甚之候及眼患無減,而寢睡不寧矣。勿爲入診。
注書金濰上疏。大槪,敢陳私情之萬萬煎迫,乞蒙恩遞事。入啓。答曰,省疏具悉。爾其勿辭往來焉。
假注書李彦烈有頉代,以李聖起爲之。
府前啓,吳命尹事,李獻英·獻章等事,具命奎事,林象極·權弼衡·朴師悌·洪啓一等事。措語竝見上新啓,昨年姜樸遠配之命,蓋正其憑藉發通,誣辱先正之罪,而其後李世柱呈旬中,醜悖之語,亦甚狼藉,士林之憤惋,至今未已。兩人罪犯,尙無異同,則世柱之獨自倖逭,已有失於懲討之典,而今此除拜,又出物情之外,樸則方在謫籍,而世柱,則反授名郵,同一負犯,而或施罪罰,或爲甄用,未免爲乖謬之歸,其在辨邪正嚴堤坊之道,決不可置而不論,請省峴察訪李世柱罷職。答曰,不允。末端事,依啓。
院前啓,權卨事,河事。措辭竝見上新啓,安州牧使權慜,曾莅畿邑,已多不治之聲。及除本州,年紀益衰,經營計度,專事肥己,信任奸吏金姓人,除出還上米,高定價錢,勒給民間,立本取殖,歸於私槖。衙眷之外,外客亦繁,月廩支供,太半不足,以補民廳穀,每月繼用,殆至十石,闔境小民,怨罵旣極,官廳吏屬,亦不支堪。如此之人,決不可仍畀字牧之任,請安州牧使權慜拿問定罪。祭享事體,至嚴且重,而頃日穆陵忌辰祭時,獻官單子,不爲入啓,徑先受香,致勤聖敎,事事疎漏,莫此爲甚,不可無警責之道,請當該承旨從重推考。答曰,不允。權慜事,風聞未必盡信,更加詳察處之,末端事,依啓。
戶曹啓曰,依傳敎,今七月朔祿俸,令倉官,更爲輸送于判府事趙相愚家,則以爲如使臣,有一分可受之道,則何煩乎聖上之申敎,而微臣之屢瀆哉?賤誠未徹,倉官復臨,惶隕阨塞,無地自容,顧臣朝暮人耳。惟願未死之前,不失區區所守,以辱朝廷而羞當世。今此連降輸送之命,不但使臣心不安而已,亦恐有傷於體下之仁也。反覆思量,終不得祗領,臣罪尤萬萬矣。少俟神氣稍定,謹當以文字,悉暴難安之情勢云。又不領受,何以爲之?敢稟。傳曰,更待下敎,輸送。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後困惱·膈間不淸利·脚痺頗甚之候及眩氣·熏熱·腹部飽滿未已之候,復何如?臣等,不勝憂煎,惶恐敢啓。傳曰,晩後一樣矣。
吏曹啓曰,守令有闕,政事,取稟。傳曰,明日爲之。已上朝報
政院啓曰,備邊司郞廳,以大臣意來言,今日賓廳日次,而上候方在靜攝中,頉稟。傳曰,知道。備局謄錄
禮曹啓曰,前頭誕日爲始,大殿及各殿所封方物,依例復舊封進事草記,傳曰,限明秋姑減事,命下矣。取考前例,則只封弓帒筒箇時,有大鹿皮·猪皮·剪子·引導·梳省·畫龍墨·大箭·黃毛等物對進之例,今亦依此封進之意,分付該道,何如?傳曰,允。禮曹謄錄
上在昌德宮。停常參·經筵。
大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡若何?困惱·膈間不淸利·脚痺頗甚之候,其已減歇,而眩氣·熏熱·喉乾·腹部飽滿之候,亦有所減,臂部麻痺·左臂疼痛之候,日臻快減乎?口淡益甚之候及眼部患候,亦何如?今日臣等,與諸醫入診,詳察症候宜當。不勝終宵憂煎,敢此問安,竝爲仰稟。答曰,知道。困惱·膈間不淸利·脚痺頗甚之候一樣,而眩氣·熏熱·腹部飽滿之候未已,喉乾比夜減歇,臂部麻痺·左臂疼痛之候,猶未快減,口淡益甚之候及眼患無減,而寢睡不寧矣。勿爲入診。
全羅監司書目,靈光郡守韓世良,以其情病,一向辭遞,不得已罷黜事。
政院啓曰,臺諫·監察及守令未署經,至於數十餘員之多,而大司憲李喜朝大司諫權忭,司諫李禎翊,皆在外,執義尹陽來方在服制中,掌令趙鳴謙,持平金相尹,獻納朴聖輅,正言兪拓基呈辭,掌令洪蒑未署經,持平金相玉未肅拜,不得備員,尙未署經。除在外未署經服制外,呈告未肅拜人員,竝卽牌招,以爲開坐署經之地,何如?傳曰,允。
又啓曰,卽者吏曹郞廳來言,今日爲政事命下,而判書宋相琦呈辭受由,參判鄭澔在外,參議李澤病不來,不得開政云。參議李澤,卽爲牌招開政,何如?傳曰,允。
又啓曰,卽者中樞府錄事來言,判府事金宇杭,以暑感,連日呻吟,症勢轉劇,方在昏昏中云,係是大臣病患,敢啓。傳曰,遣御醫看病。
忠淸監司書目,韓山呈,以戶曹參判權辭職上疏上送事,啓。答曰,省疏具悉。卿其勿辭,調理上來察職。
正言兪拓基,牌不進,罷職傳旨。傳曰,只推勿罷。
司諫院啓曰,司憲府掌令臣洪蒑,除拜已久,尙未署經,凡臺諫署經,備三員爲之者,自是古例,而大司諫臣權忭,司諫臣李禎翊,俱在外,正言臣兪拓基牌不進,只有獻納臣朴聖輅,正言臣鄭東後,在前如此之時,亦有二員開坐,啓請署經之道,今亦依此例署經之意,敢啓。傳曰,知道。
院前啓,權卨事,措辭見上河事,措辭見上安州牧使權慜事。元啓辭見上凡此所論,審察已詳,其爲眞的,非泛然風聞之比云云。答曰,不允。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後困惱·膈間不淸利·脚痺頗甚之候及眩氣·熏熱·腹部飽滿未已之候,復何如?臣等不勝憂煎,惶恐敢啓。傳曰,晩後一樣矣。已上朝報
備邊司郞廳,以左議政意啓曰,臣昨以大政守令之移陞他邑者,箚請仍任,特有依施之命矣。長淵府使洪以圖,自兵批,移拜他道營將,故臣未及覽察,不得一時仍請,事甚疏漏,極爲惶恐,而海西沿邑,災荒特甚,異船出沒,瞭捕方殷,以圖今春赴任,尤不可移遷,依林川等邑例,亦令仍任,何如?傳曰,允。備局謄錄
禮曹啓曰,文廟位版改書處定奪時,擧行條件中,武成侯縣成之成字,誤以城字書之,故今番別單啓下時,仍書以城,而系之曰,成當作城矣。今聞文廟本位版,書以縣成云,一位版,有二成字,則不可不稍變文勢,故下層成字上,添武成之三字,竝與上層城字,付籤以入矣。且考先朝啓下文書,則以爲縣成之成,家語·史紀·通紀·通考,皆作成,只杜氏通典,作城,會典亦作成,似當仍存云。外方鄕校,縣成之成,或以城字書之,則改作成字之意,竝爲分付,何如?傳曰,允。禮曹謄錄
有政。吏批。判書宋相琦呈辭受由,參判鄭澔在外,參議李澤進。
吏批啓曰,判書呈辭受由,參判在外,小臣獨政未安,何以爲之?敢稟。傳曰,只出緊任。又啓曰,北路守令多窠,今當差出,而擬望之人乏少,未準朔禁軍將,竝擬,何如?傳曰,允。
以權尙游爲咸鏡別遣試官,口傳洪萬朝爲判尹,張鵬翼爲永興府使,崔鎭樞爲富寧府使,閔遠重爲慶興府使,李載恒爲三水府使,李復休爲平山府使,金希魯爲白川郡守,洪處宙爲長城府使,權詹爲靈光郡守,長淵府使洪以圖,林川郡守朴起祖,醴泉郡守徐宗震,義城縣令韓配義,已上仍任事承傳,朴長潤單付兼春秋。
兵批,以李復休·閔鎭斗·李遂良·柳明哲付副護軍,白五采付副司正,金燦益·高有芳·韓相周付訓鍊參軍,徐萬成·金麒瑞·崔貴碩付訓鍊奉事,吳重建付訓鍊參軍,高大賢·卞炯爲訓鍊習讀。以上吏兵批政事
上在昌德宮。停常參·經筵。
下直,江陵府使朴熙晉。
大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡若何?困惱·膈間不淸利·脚痺頗甚之候,其已減歇,而眩氣·熏熱·喉乾·腹部飽滿之候,亦有所減,臂部麻痺·左臂疼痛之候,日臻差復,而口淡益甚之候及眼部患候,亦何如?今日臣等,與諸醫入診,詳察症候宜當。不勝終宵憂煎,敢此問安,竝爲仰稟。答曰,知道。困惱·膈間不淸利·脚痺頗甚之候無減,而眩氣·熏熱·腹部飽滿之候,未已,喉乾比夜減歇,譬部痲痺·佐臂疼痛之候,幾盡差減,口淡益甚之候及眼患一樣,而寢睡不寧矣。勿爲入診。
判府事趙相愚上疏。大槪,情窮勢迫,不得不更暴危懇,伏乞亟賜斥罷,以安私分事。入啓。答曰,省疏具悉。今玆追奪,不過次第應施之典,予意本自如此,元非因承宣之疏,始乃覺得,而今以予之不爲嚴斥,大臣之不爲救遏爲言,此予之所未解也。卿其安心,亦勿待罪。
政院啓曰,前司果李世德,來呈疏。槪蓋爲其師尹拯父子伸辨事也。頃者傳敎內,尹宣擧·尹拯事,朝家處分得宜,是非已明,此非一時硬定之比,元無可辨之端。此而一撓,國不爲國,今後,雖卿宰多士,假托伸辨之疏,政院勿復煩稟,直爲退却等敎,不翅嚴截,故臣等,謹遵聖敎,不爲捧入,則世德逐日來到,終日相持,必欲呈納,無意退去,雖有勿復煩稟之敎,一向撕捱,了當無期。此上疏,何以爲之?惶恐敢稟。傳曰,勿爲捧入。
右承旨李德英上疏。大槪伏以臣,有罪倖逭,泯默蹲仍,終致規警之論,發於臺地,私心不安,而猶懼其罪重而罰輕。不意天牌儼臨,催臣供職,不得不來詣闕外,而以臣情勢,決難冒進。玆敢投疏徑退,臣罪尤大,乞賜遞免,以幸公私事。入啓。答曰,省疏具悉。爾其勿辭察職。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後困惱·膈間不淸利·脚痺頗甚之候及眩氣·熏熱·腹部飽滿未已之候,復何如?臣等,不勝憂煎,惶恐敢啓。傳曰,膈間不淸利之氣少減,而其餘諸症候,一樣矣。
京畿監司書目,果川呈,以工曹判書趙泰采辭職上疏上送事,啓。答曰,省疏具悉。日者疏批,已悉予意,而卿胡不諒,乞免至此耶?決知其過矣,卿其宜遵前旨,安心勿辭,卽日就道,毋使職務久曠。
藥房再啓曰,差備醫官等,入診退出後來言,聖候困惱·口淡之症,晩後有加,茶飮煎進事定奪云。臣等,卽與諸醫商議,則皆以爲加味生脈散連進五貼宜當云。此藥,自今日煎入之意,敢啓。傳曰,知道。已上朝報
禮曹啓曰,頃年,大小科試券,作軸後踏印事,及試券備篇勿書事,啓下矣。此兩條,落漏於前日啓下科場事目,故原啓目中,付標添書以入之意,敢啓。傳曰,知道。禮曹謄錄
上在昌德宮。停常參·經筵。
下直,龍岡縣令金重熙,靑丹察訪李仁芳,端川郡守金潤海。
大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡若何?困惱有加之候,其已減歇,而膈間不淸利·脚痺頗甚及眩氣·熏熱·喉乾·腹部飽滿之候,亦有所減乎?臂部麻痺·左臂疼痛之候,已臻快減,而口淡益甚之候及眼部患候,亦何如?今日臣等,與諸醫入診,詳察症候宜當。不勝終宵憂煎,敢此問安,竝爲仰稟。答曰,知道。困惱有加及膈間不淸利·脚痺頗甚之候一樣,而眩氣·熏熱·腹部飽滿之候未已,喉乾比夜減歇,臂部麻痺·左臂疼痛之候,今已快減,而口淡益甚之候,少無差勝之勢,而眼患亦無減,而寢睡無異全失矣。勿爲入診。
吏曹判書宋相琦辭職上疏。入啓。答曰,省疏具悉。加由之命,實非偶然,大臣之箚,不必深嫌,卿其安心勿辭,速出行公。
兵曹判書李健命辭職上疏。入啓。答曰,省疏具悉。本兵任重,斷不可容易許改,須勿以屢經都政,過勿控辭,安心行公。
傳曰,領議政家看病御醫,仍留看病。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後困惱有加·膈間不淸利·脚痺頗甚之候及眩氣·熏熱·腹部飽滿未已之候,復何如?臣等,不勝憂煎,惶恐敢啓。傳曰,晩後一樣矣。
注書金濰受由代,以金廷潤,爲假注書。
成均館官員,以同知館事意啓曰,今七月初七日,儒生上旬輪次,當爲設行,而大提學宋相琦,方在呈辭受由中,限內不得爲之,今月內無故日退行之意,敢啓。傳曰,知道。已上朝報
兵曹啓曰,昨因遮帳偸竊賊人現捉,典設司,亦有推問之事,探問本司官員之誰某,則假官司譯院奉事申聖淵,而旣不在直所,闕門已閉,亦無入來之事,無端闕直,故今朝捉致吏曹省記色書吏,推問其由,則以爲今月初四日,因本司報狀,差出一日假官司譯院奉事趙時彬,申聖淵則吏曹元無差出假官之事云。趙時彬,旣差假官,則符同吏屬,私自移定於申聖淵之狀,極涉駭然,申聖淵,旣爲入省記,則闕內直宿,無端曠闕,俱涉可駭,趙時彬·申聖淵兩人,令攸司囚禁,明覈處置,吏曹當該吏,亦爲一體移送,以爲從重科罪之地,何如?傳曰,允。刑曹謄錄
上在昌德宮。停常參·經筵。
大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,夜來雷雨滌暑,伏未審聖候寢睡若何?困惱有加之候,其已減歇,而膈間不淸利·脚痺頗甚之候及眩氣·熏熱·喉乾·腹部飽滿之候,亦有所減乎?口淡益甚之候及眼部患候,亦何如?今日臣等,與諸醫入診,詳察症候宜當。不勝終宵憂煎,敢此問安,竝爲仰稟。答曰,知道。困惱有加,膈間不淸利·脚痺頗甚之候一樣,而眩氣加減無常,熏熱及腹部飽滿未已,喉乾比夜減歇,口淡益甚之候及眼患無減,而寢睡不寧矣。勿爲入診。
傳曰,吏·兵判,三告加由,疏批已下,竝卽牌招,毋曠重務。
忠淸右道暗行御史李仁復入來。
傳曰,呈告之紛紜,未有甚於近日,殊甚未安,更加申飭。
政院啓曰,吏曹判書宋相琦,兵曹判書李健命,特敎之下,不卽膺命,其在事體,殊涉未安,竝更爲牌招察任何如?傳曰,允。
大殿·中殿·世子宮·嬪宮,藥房·政院·玉堂夕問安。答曰,知道。
領議政金昌集箚子。大槪,病狀,一味沈篤,情勢又甚難安,不得已冒死申籲,乞命遞臣本兼兩任,以幸公私事。入啓。答曰,省箚具悉卿懇。一疾彌留,尙未差可,深用慮念,從容調息,則神明所扶,可見勿藥之喜矣。至於原任大臣疏語,實有所未解者,於卿小無不安之端,須體至意,安心勿辭,亦勿以直宿不備爲慮,益加善攝。仍傳曰,遣史官傳諭。
政院啓曰,咸鏡道別科試官權尙游,明日辭朝云。大提學宋相琦,明日待開門命招,書題書入之意,敢啓。傳曰,知道。
藥房口傳啓曰,晩後困惱有加,膈間不淸利·脚痺頗甚之候及眩氣·熏熱·腹部飽滿之候,復何如?臣等不勝憂煎,惶恐敢啓。傳曰,膈間不淸利頗甚之候小減,而其餘症候,一樣矣。已上朝報
上在昌德宮。停常參·經筵。
大殿,政院·玉堂問安。答曰,知道。二品以上·六曹問安。答曰,知道。勿爲問安。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡若何?困惱有加·脚痺頗甚之候,其已減歇,而膈間不淸利·腹部飽滿·眩氣·熏熱·喉乾之候,亦有所減乎?口淡益甚之候,及眼部患候,亦何如?今日臣等,與諸醫入診,詳察症候宜當。不勝終宵憂煎,敢此問安,竝爲仰稟。答曰,知道。困惱有加·脚痺頗甚之候一樣,而膈間不淸利·腹部飽滿·眩氣·熏熱之候未已,喉乾比夜減歇,口淡益甚之候及眼患無減,而寢睡不寧矣。勿爲入診。
政院啓曰,大提學宋相琦,牌不進,推考傳旨,今方捧入,而北道試官,今將發行,書題書入,一時爲急,大提學宋相琦,更爲牌招,何如?傳曰,允。
傳曰,飢饉之餘,毒癘繼熾,死亡相續,止息無期,其爲驚慘,孰甚於此?藥物救療等事,屢次下敎,另加申飭京外,着實奉行。至於全家沒死之類,尤可慘然,前頭別爲稟處,以示予軫恤之慮事,分付。
政院啓曰,大提學宋相琦,又爲不進,書題書入,不容小緩,不可以一日累牌,有所拘礙,合有變通之道,更爲牌招,何如?傳曰,允。
刑曹判書閔鎭遠,戶曹判書權尙游請對入侍。入侍時,都摠管閔鎭遠改差事,下敎。
持平金相尹啓曰,臣於日昨,以省峴察訪李世柱罷職事,論啓蒙允矣。卽伏聞世柱醜悖之語,非呈旬,而乃答通云。臣於是,不勝瞿然之至。世柱,昨年在槐院時,深嫉泮疏之扶正,追怒姜樸之被謫,乃因答人簡問之書,而綴拾其邪說,公肆醜衊,其訾毁邦禮等語,已極駭悖,而至以誣辱先正之說,謂之正論,凡在士林,孰不萬萬痛惋也哉?臣旣有所聞,果爲論劾,而其罪犯之輕重,不係於呈旬與答通,故不復審辨,以致誤書,勿論本事是非之如何,奏御文字,旣未能詳察,則昏謬做錯之失,在所難免,臣何敢一刻仍冒於臺次乎?請命遞斥臣職。答曰,勿辭,退待物論。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後困惱有加·脚痺頗甚之候及膈間不淸利·腹部飽滿·眩氣·熏熱之候,復何如?臣等不勝憂煎,惶恐敢啓。傳曰,晩後,別無所減矣。
咸鏡道別遣試官戶曹判書權尙游,平安道別遣試官刑曹判書閔鎭遠請對入侍時,戶曹判書權尙游所啓,今番北路試場節目,該曹旣已磨鍊,而至於文科額數,不爲稟定。曾前設科時,或取三人,或取四人,今番則當取幾人乎?上曰,取四人可也。尙游曰,南北各取二人乎?上曰,依所達各取二人可也。已上朝報
政院啓曰,備邊司郞廳,以大臣意來言,今日賓廳日次,而上候方在靜攝中,頉稟。傳曰,知道。
咸鏡·平安兩道別遣試官請對入侍時,戶曹判書權尙游所啓,曾前北道文科參試官,以監司差定,而武科參試官,則不以兵使差定,以守令差定矣。但伏見關西設科時前例,則武科參試官,以兵使差定,今番北路設科時,亦依關西例,參試官,以兵使差定,何如?上曰,北道三次設科時,武科參試官,皆不以兵使差定乎?尙游曰,然矣。刑曹判書閔鎭遠曰,頃年李世白,以武所參試官兵使差定之意,定奪矣。且以事體言之,監司旣爲文所參試官,則武所參試官,亦將以兵使,差定矣。上曰,依所達,武所參試官,以兵使差定可也。已上備局謄錄
咸鏡·平安兩道別遣試官請對入侍時,戶曹判書權尙游所啓,田稅之以漕船運納者,與各邑之私自賃船載納者有別,漕船沙卒等,皆以漕復米,優給其糧資。且有押領差使員同騎船上來之故,曾前則元無多數無面之患矣。今番聖唐倉漕船稅穀,多有無面,或至十石,或至數十石,事極寒心,而漕卒,固當從重治罪,徵捧其無面之穀,而押領差使員,亦不可無警責之道,請推考,何如?上曰,從重推考可也。戶曹謄錄又所啓,咸鏡北道,則黑角絶貴,武擧子雖有膂力者,大弓難得之故,臨科或借用,或給貰,取用於南道之人,而極其苟簡云。六兩矢,旣已官給,則五軍門軍器寺所儲大弓三四張取去,臨場分給於無弓擧子處,試畢後,還爲持來,似爲得宜矣。上曰,依所達持去可也。刑曹判書閔鎭遠曰,西路,亦一體持去,何如?上曰,一體持去可也。禁營謄錄刑曹判書閔鎭遠所啓,凡訟事,啓下議決者,雖不具格,以度數計之者,乃是受敎,而近來擊錚上言回啓,無議決之語,只據原情辭緣,或依施,或勿施者,皆稱啓下議決,輒以度數計之,此非法意也。今後,雖啓下公事,必彼此捧招,論列訟理而覆奏,然後始許以度數計之事,定式施行,何如?上曰,所達是矣,依此爲之,可也。又所啓,臣有被斥訟者之事,廉隅所在,卽當引嫌辭免,而靜攝中疏章出入,極爲惶恐,尙此泯默,玆敢略陳其槪。蓋李重馨·李枝馨,以一家嫡庶至親之間,自其兩家父生時,爭訟其先山下田土。癸卯驪州牧,以枝馨父買得有文券田畓,決給於枝馨父,無文券,量無主田畓,決給於枝馨父?蓋其重馨,卽墓山奉祀之嫡孫也。其後戊寅,又訟於漢城府,亦一依前日驪州牧決案而處決。但癸卯,在於量前,戊寅,在於量後,有文券無文券,田畓庫員,有難一謄癸卯立案,故漢城府,行關驪州牧,使之摘奸,而一依驪州成冊,成給後錄,而其時驪州成冊,極爲疏漏,故癸卯立案中,無文券者四十餘區,而戊寅立案,則只是十三區。重馨父子,以此稱冤,累次上言擊錚,而其供辭中,不能明白指陳,有若無端落訟者然,故前後堂上,輒以再度得決退黜。至癸未年,本曹始覺其然,累次行關於驪州,詳細打量,一一釐正後,立案後錄,更爲成給,其田畓庫數,始與癸卯後錄相合。其後,又爲起訟,漢城府不察其曲折,而容易反訟,上年重馨,又爲起訟,臣細考前後文案,以一從癸未後錄施行之意,處決矣。枝馨,令奴上言,至斥臣以法理之外,遞定立落,誠可駭然,漢城府,不問曲折於臣曹,而只依枝馨稱冤之言,覆奏依施。臣昨問於判尹兪命雄,則以果不免疏漏不察等語,遜謝之矣。此訟,前後訟官,皆以彼此分給處決,則有何度數之可論乎?今所爭者,只是後錄中庫員之多少,而此則李重馨先再度得決,何以枝馨,爲再度得決耶?臣誠疲軟不職,遽被幺麼賤孽之所侵斥,不可仍冒職次,特許鐫遞,而漢城府回啓,則出於不察,恐不可仍置,令時任堂上,更爲稟處,何如?上曰,卿之處決,決無差誤之事,訟者之言,何必爲嫌?京兆議讞,未免率易,使時任堂上,更爲覆奏可也。已上刑曹謄錄
上在昌德宮。停常參·經筵。
下直,泰安郡守安瑞羽,交河縣監崔昌朝,積城縣監呂必咸,陜川郡守李涵。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡若何?困惱有加·脚痺頗甚之候,其已減歇,而膈間不淸利·腹部飽滿·眩氣·熏熱·喉乾之候,亦有所減乎?口淡益甚之候及眼部患候,亦何如?今日臣等,與諸醫入診,詳察症候宜當。不勝終宵憂煎,敢此問安,竝爲仰稟。答曰,知道。困惱有加及脚痺頗甚之候無減,而膈間不淸利·腹部飽滿·眩氣·熏熱之候未已,喉乾比夜減歇,口淡益甚之候及眼患一樣,而寢睡不寧矣。勿爲入診。
兵曹參判黃一夏三度呈辭。入啓。遞差。
備邊司啓曰,戶曹判〈書〉權尙游,以北道試官,今已出去,參判權,在外久不上來,參議南就明,連呈辭疏,尙未出仕。本曹凡務,無人酬應,年分事目磨勘不遠,事甚可慮,令政院卽爲稟旨,權處,斯速上來事下諭,南就明,亦爲牌招察任,何如?傳曰,允。
府前啓,吳命尹事,李獻英·獻章等事,具命奎事,林象極·權弼衡等事。措辭竝見上新啓,竹山府使丁道徽,本以庸鄙貪饕之人,聽斷不明,處事昏謬,屢典郡邑,惟以虐民肥己爲事,到處見敗,及受本職,惟酖麯蘖,抛棄政務,日夜之所經營者,無非黷貨網利之事,姑擧其一二言之,昨年秋分,許其宰屠於民間,纔過數日之後,旋下禁令,爭發官吏,遍索閭里,捉致民人,鞭扑狼藉,刻日納贖,而猶以初旣許屠爲嫌,分納半贖,近千貫錢貨,盡歸私槖,民怨已極。又稱以補賑,收取穀物於境內富人,七精寺富僧處,勒定百餘斛穀,則厥僧憫其所納之太多,以其米,作錢私納於本家,則仍置不問。其他剝民不法之事,罔有紀極,故闔境怨嫉,謗言喧騰,如此不法之人,不可置之字牧之任,以貽生民之害,請竹山府使丁道徽罷職不敍。引嫌而退,當初論啓,誠得臺體,文字差誤,何足爲嫌?請持平金相尹出仕。答曰,不允。處置事,依啓。
院前啓,權卨事,河事,安州牧使權慜事。措辭竝見上答曰,不允。末端事,依啓。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後困惱有加·脚痺頗甚之候及膈間不淸利·腹部飽滿·眩氣·熏熱之候,復何如?臣等不勝憂煎,惶恐敢啓。傳曰,晩後一樣矣。
京畿監司書目,果川呈,以左參贊趙泰耉辭職上疏上送事啓。答曰,省疏具悉。卿辭至此,湖西掌試之任許改,卿其勿辭往來焉。又書目,驪州呈,以吏曹參判鄭澔辭職上疏上送事,啓。答曰,省疏具悉。日者辭狀之還給,予意必欲使卿上來,而又上辭本,一向引年,決知過矣。勿復控免,卽日登途。
傳曰,忠淸道別遣試官遞改之代,卽爲口傳差出事,分付。
政院啓曰,卽者吏曹郞廳來言,忠淸道別遣試官,卽爲口傳差出事命下,而判書宋相琦,參議李澤,俱有身病,參判鄭澔在外,不得擧行云。判書參議,卽當牌招,而日勢已暮,明日待開門牌招,以爲趁速擧行,何如?傳曰,允。
備邊司啓曰,本司堂上,見存九員,而或在外,或有病故,或方出使,行公之員絶少。近日本司,久不得備員開坐,事之苟簡,莫此爲甚,吏曹參判鄭澔,戶曹參判權,副提學李宜顯,禮曹參判趙道彬,竝本司提調差下,使之卽速行公,何如?傳曰,允。已上朝報
上在昌德宮。停常參·經筵。
下直,瑞山郡守申璲,造山萬戶南極老,開城敎授金盛始。
政院啓曰,卽見全羅監司洪致中今春夏等褒貶啓本,則礪山府使金壽河,以病廢公務,政在吏手爲目,寶城郡守金錫夏,以吏奸不戢,民謗滋多爲目,宜置下考,而置之中考,致勤點下。此外長興府使金夏鼎,以戢吏不嚴,聚穀多怨爲目,茂長縣監李道膺,以柔懦無文,猾吏用事爲目,皆是下等題目,而置之中考,難免不察之失,推考警責,何如?傳曰,允。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡若何?困惱有加·脚痺頗甚之候,其已減歇,而膈間不淸利·腹部飽滿·眩氣·熏熱·喉乾之候,亦有所減乎?口淡益甚之候及眼部患候,亦何如?加味生脈散五貼,昨已畢進,今日臣等,與諸醫入診,詳察症候,議定繼進當否宜當。不勝終宵憂煎,敢此問安,竝爲仰稟。答曰,知道。困惱有加之候,朝來少減,脚痺頗甚一樣,而膈間不淸利·腹部飽滿·眩氣·熏熱之候未已,喉乾比夜減歇,口淡益甚之候及眼患無減,而寢睡不寧矣。
吏曹啓曰,守令多闕,政事,取稟。傳曰,明日爲之。
備忘記,上年別入之果件記,必在於薛里內官,故收聚叩算入啓事下敎,而承傳色內官金壽億,敢以物膳等不成說之語,顯有周遮之說,誠極痛駭,拿問定罪。
同副承旨南道揆上疏。大槪,敢陳血懇,祈蒙矜許,以伸至情事。入啓。答曰,省疏具悉。疏辭,令該曹稟處。
府前啓,吳命尹事,李獻英·獻章等事,具命奎事,林象極等事。措辭竝見上竹山府使丁道徽罷職不敍事。元啓辭見上縱奴市廛,收取征稅,符同奸吏,私賣結卜,一事一爲,無非剝割,闔境怨嫉,謗言喧騰,在官一日,爲生民一日之害,如此不法之人,不可委以字牧之任云云。答曰,不允。
吏曹判書宋相琦上疏。大槪,今以開政,召牌下降,而顧臣情勢,不可以日昨暫出,仍冒本職,病勢且劇,未免坐違,臣罪萬死。且兼帶金吾,旣以應遞之人,一向虛帶,罪囚多滯,奏讞無期,惶悶悚蹙,尤不可一日自安,冒死申籲,冀蒙處分,以幸公私事。入啓。答曰,省疏具悉。卿之必欲辭遞兩任,實涉太過,勿復撕捱,速出行公。
吏曹參議李澤,牌不進,罷職傳旨,傳曰,只推勿罷。
藥房入診時,加味生脈散加進五貼事,榻前定奪。
政院啓曰,忠淸道別遣試官,口傳差出事命下之後,今已經宿,而因政官違牌,尙未擧行,事甚未安。判書宋相琦,疏批未下,參議李澤,旣有只推之命,參議更爲牌招,趁卽差出,何如?傳曰,允。吏判疏批,當在此啓辭下。
吏曹口傳政事,以趙泰采爲忠淸道別遣試官。
藥房入診入侍時,提調閔鎭厚所啓,近來人心巧詐,冒籍疊籍者甚多。如廣州·江華設科之處,固無論,其他諸處,亦皆有此弊矣。今番別科時,三式年連爲入籍者,自當許赴,而設令入籍,身不居在於其鄕者,竝皆拔去宜當。似聞湖西最甚,而西北亦難保其不然,一體分付於三道試官,別樣申飭,何如?上曰,所達是矣。分付三道試官,一體申飭可也。已上朝報
藥房入診入侍時,提調閔鎭厚所啓,南漢軍餉穀還上分給之數,泛以一萬八千石爲定,故府尹,輒從民願,幾盡以米給之,以致雜穀陳積。今後則每年開倉時,報于守禦使,以某穀幾石,分排磨鍊,使之依其數分給,而若以雜穀與米,同計石數,則民多穀少,無以推移,一依朝家折定例,雜穀,以米支計,俾充一萬八千石之數,何如?上曰,依爲之。鎭厚曰,卽今留庫者,米甚少而雜穀頗多,宜有變通之道。似聞民間兩麥不實,飢困有甚於春夏,若以陳久豆·租·木麥等穀,限三四千石,分給還上,待秋依折定例,以米還捧,則救窮改色,恐爲兩便,故敢達。上曰,依爲之。鎭厚曰,南漢庫舍修造之役,城機別將主之,而軍餉出入,則自本州句管,彼此互相推諉,不能專一看護,故庫舍易致朽敗,誠可悶也。今後則城機別將,措備物力,檢察大體,而本州,別定將校及色吏,凡係役事,一一擔當。如或有歲月未久,徑先破傷之處,則輒令看役將校·色吏,自備物力而修補,恐或得宜,以此定式施行,何如?上曰,所達似好,依爲之。備局謄錄
入診入侍時,提調閔鎭厚所啓,各道書院,禮曹有所籍記,故臣取而見之,則尹宣擧書院,凡四處,二則專享,二則配享,而專享·配享各一處賜額矣。賜額書院,例自公家,備得〈給〉祭需,到今一邊謫加泉壤,一邊官給祭需,甚爲班駁,事體未安。祭物,自今年秋享,勿爲官備以給,似宜矣。上曰,所達是矣。祭物,勿爲官給可也。又所啓,國綱漸弛,朝令不行,試以書院一事言之,先王朝,慮其紛紜之弊,必令陳疏得請後創建,而歲久還廢,故癸未年,又有申飭之命矣。頃年平安監司,以令後創建移文,故陳達榻前,盡爲毁撤,而其中一二處,特命仍存,其後或賜恩額。今見慶尙道暗行御史別單,則其道內,令後創建之院,亦多矣。上曰,其別單,以爲八十餘處矣。鎭厚曰,以此推之,則諸道亦必如此,平安道外,竝令道臣,一一詳査啓聞,依平安道例,取考存毁何如?疊賜恩額之弊,前後累度申飭,且有特敎,而政院,或未知有受敎,故才自禮曹,謄書以送,而如令後創建處,雖或仍存,尤不可賜額矣。上曰,朝令不行,實爲痼弊,今此所達,誠甚得宜,竝依爲之。禮曹謄錄
藥房入診時,上曰,近聞闕內,有釀酒賣之者,誠極痛駭,使査覈,則乃內人貞惠·淑伊也。外人,必不知此曲折,而認爲內有賣酒之事,寧不痛哉?如此之類,不可不懲,令攸司囚禁,考律科罪,刑曹謄錄
上在昌德宮。停常參·經筵。
下直,永登萬戶李曼馨。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡若何?困惱·膈間不淸利及脚痺頗甚之候,其已減歇,而腹部飽滿·眩氣·熏熱·喉乾之候,亦有所減乎?口淡益甚之候及眼部患候,亦何如?今日臣等,與諸醫入診,詳察證候宜當。不勝終宵憂煎,敢此問安,竝爲仰稟。答曰,知道。朝來,困惱少減,脚痺頗甚一樣,而膈間不淸利·腹部飽滿·眩氣·熏熱之候未已,喉乾比夜減歇,口淡益甚之候及眼患無減,而寢睡不安矣。勿爲入診。
政院啓曰,卽者吏曹郞廳來言,今日爲政事命下,而判書宋相琦,參議李澤,俱以病不來,參判鄭澔在外,不得開政云。判書·參議,卽爲牌招,開政何如?傳曰,允。
京畿監司書目,果川呈,以校理趙觀彬辭職上疏上送事,啓。答曰,省疏具悉。沈珙疏語,非出公心,何足爲嫌?爾其勿辭,從速上來察職。
知事姜鋧辭職上疏。入啓。答曰,省疏具悉。旣往之事,不必深嫌,卿其勿辭,從速行公,亦依疏辭往來焉。
大殿·中殿·世子宮·嬪宮,藥房·政院·玉堂夕問安。答曰,知道。
持平金相尹啓曰,臣資性愚朴,見聞固陋,忝叨臺地,觸事生疣。頃日啓辭中文字誤書,亦著其疏率之失,據實引避,而處置請出,出於意外,嚴召之下,黽勉就職,而情病俱苦,不得不尋單請急矣。卽伏聞昨日藥房入診時,提調及副提調,以臣所論前奉事朴光元前察訪李世柱事,相繼救解,筵話甚秘,雖未得其詳,而臣於是,竊不勝瞿然,而繼之以訝惑也。臣於再昨年待罪言官時,得聞光元,侵徵陵卒,處事苛瑣之謗,擬劾,而適以事見罷,未及發啓矣。今適更叨匪據,乃以前日所聞,請汰蒙允矣。今此伸救之說,至以諮議光一之弟,爲一大柄,而又以臣之所論,無所指摘,不據事實爲言,藉令光元,爲光一之親弟,其爲人不似,且有訾謗,則豈可以家有名兄,有所容貸乎?其爲陵官時招謗之事,不可殫記,而言亦瑣屑,不爲枚陳,此蓋竊附於待人寬厚之義,而今以不爲顯言咎臣,實未曉其所以也。至若聞人雅飭之稱,實是不襯題目,而奬詡之言,至煩天聽,臣之一彈,適足以增其聲價,臣竊哂之。至於李世柱,答通中醜悖之語,前旣略陳於避辭中,則不必每每提論,而若其姜樸所謂告廟正論,王法所正等語,極其凶悖,而世柱,敢以此說,詡之以正論。只此一款,固是醜正之甚者,而又其邦禮之云,自是戕禍先正之凶論,則渠以此等題目,勸添泮儒之罰名者,果不爲侵辱先正之端乎?且樸之竄謫後,一種扶邪輩之在參下者,擧被臺劾,而世柱,特以㝡後答通之故,獨倖見漏,則其在朝家用罰之道,不宜異同,而亦不可以官冗而仍置之,何必淸選而後,始爲糾劾耶?且蒙被先正崇奬者之子孫,公肆誣辱者,亦多有之,則今以其祖先之蒙奬,爲其救解之證者,亦未可知也。今者重臣,泛信爲世柱稱冤之說,而不復審究其本文辭意之如何,直驅臺言於失實之科,今之處臺閣者,不亦難乎?臣職忝言地,思效一日之責,果劾一二冗官,而非斥之言,迭發於宰列,此莫非如臣疲劣,見輕同朝之致,尙何顔面,晏然復叨於臺端乎?昨緣日暮,今始來避,所失尤大。請命遞斥臣職。答曰,勿辭,退待物論。
藥房口傳啓曰,卽者入侍醫官來言,聖候自晩後,困惱特甚,熏熱·膈間不淸利之候有加,左臂又有疼痛之候,脚痺亦特甚云。臣等,俱不勝驚遑焦煎之至,卽與未入侍醫官入診,詳察症候,何如?謹詣閤門外,惶恐敢啓。傳曰,卽今諸症一樣,眩氣特甚,勿爲入診。已上朝報
義禁府啓曰,京畿·忠淸左道暗行御史書啓,據刑曹粘目內,豐德前府使宋奎炫,交河前縣監成義錫,良才前察訪鄭思大,天安前郡守崔昌演,文義前縣令李德壽,淸州前營將尹廷舟,以戶曹啓辭,刑曹啓目,海州前判官金宇集,移本府處置事,允下矣。宋奎炫·成義錫·鄭思大·崔昌演·李德壽·金宇集等,今方待命,竝卽拿囚,而尹廷舟,時在任所,依例交代後,發遣府書吏,拿來,何如?傳曰,允。禁府謄錄
有政。吏批,行判書宋相琦進。
以趙泰采爲忠淸道別遣試官。口傳
吏批啓曰,礪山府使,今當差出,而孔道弊邑,不可不擇送,未準朔禁軍將,竝擬,何如?傳曰,允。又啓曰,四館積滯,依例秋別遷,何如?傳曰,允。又啓曰,新除授平安都事朴世登呈狀內,宿病之外,暑泄苦劇,晝夜昏昏,若將難保,素患耳病,凡干酬酢,多不聽解,科試殿最,俱非所堪,斯速入啓處置云。聞其所患,乃是實狀,當此科試迫頭之日,不可等待其差復,改差何如?傳曰,允。
以金興慶爲兵曹參判,趙榮福爲司僕正,洪重疇爲戶曹正郞,洪鳳祚爲內資奉事,金昌集爲司譯都提調,崔鎭漢爲礪山府使,李重國爲茂長縣監,尹大英爲海南縣監,李震煥爲唐津縣監,申混爲甕津縣令,權始經爲安州牧使,沈㙉爲省峴察訪,姜必輔爲平安都事,丁福謙爲軍器判官,李柱世單付典籍,李倚天單付兼學正,李世晟江華經歷仍任事承傳,金世珍單付書題。差下事承傳
上在昌德宮。停常參·經筵
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡若何?丸藥調進之後,困惱·眩氣·膈間不淸利·熏熱之候,其已減歇,而臂部麻疼·脚痺頗甚·腹部飽滿·喉乾之候,亦有所減乎?口淡益甚之候及眼部患候,亦何如?諸症候,又復添加如此,今日臣等,與諸醫入診,詳察症候,議定當進之藥宜當。不勝終宵憂煎,敢此問安,竝爲仰稟。答曰,知道。困惱·脚痺頗甚·眩氣·膈間不淸利·臂部麻疼之候亦甚,而熏熱及腹部飽滿未已,喉間比夜減歇,口淡益甚之候,昨日有加,眼患一樣,寢睡無異全失矣。苦口湯劑,實難進御,加味生脈散連進宜當,勿爲入診,與諸醫議定宜矣。
政院啓,持平金相尹,引避退待,而大司憲李喜朝在外,執義尹陽來呈辭,入啓。掌令趙鳴謙·洪蒑,持平金相玉,皆呈辭,不得處置。除在外呈辭入啓外,呈告人員,竝卽牌招,使之處置,何如?傳曰,允。
領議政金昌集箚子。大槪,伏聞聖候添加,而末由自致於議藥之地,冒死呼籲,乞被誅譴事。入啓。答曰,省箚具悉卿懇。卿之疾病,予所詳知,不得進詣,有何所傷?卿其須體至意,安心勿待罪,從容善攝。仍傳曰,遣史官傳諭。
藥房再啓曰,伏承問安之批,以苦口湯劑,實難進御,加味生脈散連進宜當,勿爲入診,與諸醫議定宜矣爲敎。臣等,卽與諸御醫商議,則皆以爲聖候諸症有加,所當議定他藥,而卽今苦口之劑,旣難强進,依聖敎姑爲連進前藥宜當云。加味生脈散煎入之意,敢啓。答曰,知道。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後困惱·脚痺特甚·眩氣·膈間不淸利·臂部麻疼亦甚之候及熏熱·腹部飽滿未已之候,復何如?臣等不勝憂煎,惶恐敢啓。傳曰,晩後,諸症候一樣矣。
政院啓曰,以持平金相尹引避處置事,請招諸臺矣。掌令洪蒑以爲,當初處置請出之人,今不當復爲處置,以此爲嫌,其避辭,則自本院,雖已退却,其所爲言,猶有所執。至於掌令趙鳴謙,持平金相玉,俱無嫌礙之端,而呈單出去,處置又將經宿,事甚未安。掌令趙鳴謙,持平金相玉,竝更卽牌招,使之處置,何如?傳曰,允。
府前啓,吳命尹事,李獻英等事,具命奎事,林象極等事,丁道徽事。措辭見上新啓,引嫌而退,隨聞論啓,臺體則然,筵奏之言,何必爲嫌?請持平金相尹出仕。答曰,不允。丁道徽事及處置事,依啓。已上朝報
上在昌德宮。停常參·經筵。
下直,碧沙察訪金泰重,咸從縣令黃傅,薺浦萬戶辛夏錫,助羅萬戶李萬成,德津萬戶尹瑗,泰川縣監慶聖會。
大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡若何?困惱·脚痺特甚·眩氣·膈間不淸利·臂部麻疼亦甚之候,其已減歇,而熏熱·腹部飽滿,亦有所減乎?口淡益甚之候及眼部患候,亦何如?今日臣等,與諸醫入診,詳察症候宜當。不勝終宵憂煎,敢此問安,竝爲仰稟。答曰,知道。困惱特甚,比昨有加,脚痺特甚一樣,而眩氣·膈間不淸利·臂部麻疼亦甚,熏熱及腹部飽滿未已,喉乾比夜減歇,口淡益甚有加之候及眼患無減,而寢睡無異全失矣。勿爲入診。
府前啓,請還收吳命尹極邊定配,今姑還寢之命,仍前發配事,請還寢李獻英·獻章覆試之命,拔去榜中事,請及第具命奎遠地定配事,請還收林象極等放釋之命事。措辭竝見上答曰,勿煩。
傳曰,本兵重務,不可久曠,兵判,更卽牌招察任。
藥房口傳啓曰,卽伏承問安之批,聖候諸症,有加無減,臣等,益不勝焦煎之至。此時臣等,不宜退在本院,自今日,移直廚院,何如?惶恐敢啓。傳曰,姑爲觀勢爲之。
備忘記,同敦寧李弘逸,前後問安,一不進參,今日候班,軍銜中進參者,只是李暉一人而已。揆以事體,殊涉未安,竝推考。
備邊司啓曰,北評事洪啓廸呈狀內,親年七十有三,無他子女,其在情理,決無離側赴任之勢,斯速入啓處置云。親年七十,無兄弟,則勿差邊任,自是法例,洪啓廸改差,何如?傳曰,依啓。其代,令該曹,口傳差出。
政院啓曰,北評事有闕之代,令次官問于兵判差出事,命下矣。卽者參議許玧,參知洪好人,以不可越例替當之意,聯名陳疏,原疏纔已退却,而第伏見本道狀啓,則北道監試試所,定於富寧府,道里絶遠,評事雖卽差出,勢難及期進參,而本道都事,旣已下去北道,則使都事進參,本道,則京試官,依本道狀請,令該曹,卽爲口傳差出,以爲急速發送之地,何如?傳曰,允。
又啓曰,兵曹判書李健命,牌不進,推考傳旨,今方捧入,而特敎之下,不爲承命,事甚未安,更爲牌招察任,何如?傳曰,允。
京畿監司書目,果川呈,以工曹判書趙泰采辭職上疏上送事,啓。答曰,省疏具悉。試任辭免,旣涉太過,備局提擧,尤難許改,卿其安心勿辭,卽速上來行公。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後困惱特甚有加,脚痺特甚·眩氣·膈間不淸利·臂部麻疼亦甚,熏熱及腹部飽滿未已之候,復何如?口淡益甚之候,連日有加,水刺所進,尤爲減小,臣等益不勝焦煎之至,惶恐敢啓。傳曰,晩後一樣矣。
吏曹口傳政事,以洪尙賓,爲咸鏡南道京試官。已上朝報
政院啓曰,備邊司郞廳,以大臣意來言,今日賓廳日次,而上候方在靜攝中,頉稟。傳曰,知道。備局謄錄
上在昌德宮。停常參·經筵。
下直,黃海都事李彙晉,木浦萬戶柳挺泰,古今島僉使林東馨,越松萬戶朴東輔,馬島萬戶池友河,豆毛浦萬戶柳星瑞。
大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡若何?困惱特甚有加·脚痺特甚·眩氣·膈間不淸利·臂部麻疼亦甚之候,其或減歇,而熏熱·腹部飽滿·喉乾之候,亦有所減乎?口淡益甚有加之候及眼部患候,亦何如?今日臣等,與諸醫入診,詳察症候宜當。不勝終宵憂煎,敢此問安,竝爲仰稟。答曰,知道。困惱·脚痺特甚之候一樣,膈間不淸利及眩氣亦甚,而臂部麻疼,比夜少歇,熏熱·腹部飽滿之候未已,喉乾比夜減歇,口淡益甚之候及眼患無減,而寢睡不寧矣。勿爲入診。
執義尹陽來三度呈辭。入啓。遞差。
領議政金昌集箚子。大槪昨詣闕外,症情添劇,就直察任,萬無其路,乞遞藥院兼任,以幸公私事。入啓。答曰,省箚具悉卿懇。勞動之餘,所患添加,病裏慮念,曷有其已?仍留闕外,有妨調息,卿其體予至意,安心勿辭,歸家善攝。仍傳曰,遣史官傳諭。
府前啓,吳命尹事,李獻英等事,具命奎事,林象極等事。措辭竝見上新啓,臣於秋曹覆啓,內人惠貞減死之命,竊以爲不然也。夫宮掖禁防之至嚴,乃所以截內外之限,而杜雜亂之患也。今此惠貞,乃敢率閭巷之兒,留置於大內深嚴之地,渠雖迷劣女人,豈不知法例之至重,而敢爲此無嚴之事?論其罪狀,萬萬痛駭,貸死之典,雖出於好生之德,三尺莫嚴,厥罪難恕,其在嚴宮闈杜後弊之道,決不可寬貰,請還寢惠貞減死之命,仍令攸司,依律處斷。招入外人之罪,雖在於惠貞,而張後籍之入送其孫男於闕內者,論其罪犯,亦極駭惋,隨脚之律,終涉太輕,流配之典,不足懲罪,張後籍,請命攸司,絶島定配。闕門禁雜,專在於內兵曹,而今此閭家兒,潛入掖庭,曾所未有,其不能嚴禁之責,在所難免,請其時當該堂郞推考,下吏,令攸司囚禁治罪。大內,是何等至嚴之地,而內人輩,私自釀酒,潛相買賣,事之無嚴,孰甚於此?聽聞所及,莫不痛駭,而秋曹,以其無當律,勘處太寬,不可不重究,以懲其習,請命內人淑伊定配。答曰,不允。張後籍事,兵曹堂郞推考,下吏囚治事,依啓。
政院啓曰,北評事有闕之代,令次官問于兵判,差出事命下之後,參議許玧,參知洪好人,過自引嫌,連日呈疏,趁不擧行,事甚未安。參議許玧,參知洪好人,竝推考,使之卽速擧行,何如?傳曰,允。
又啓曰,卽伏見全羅右水使李濟冕今春夏等褒貶啓本,則邊將無一人居下,殊無嚴明殿最之意,推考警責,何如?傳曰,允。
兵曹口傳政事,以黃龜河,爲北評事。
大殿·中殿·世子宮·嬪宮,藥房·政院夕問安。答曰,知道。
藥房口傳啓曰,晩後困惱特甚·膈間不淸利·眩氣亦甚及臂部麻疼·熏熱·腹部飽滿之候,復何如?臣等,不勝憂煎,惶恐敢啓。傳曰,晩後一樣矣。
判義禁宋相琦辭職上疏。入啓。答曰,省疏具悉。固辭至此,終難强迫,判金吾之任,今姑勉副焉。
吏曹啓曰,臺諫有闕,政事,取稟。傳曰,再明日爲之。
應敎魚有龜,副應敎尹鳳朝,牌不進罷職傳旨,傳曰,只推勿罷。已上朝報
禁衛營啓曰,本營,雖有屯田,而數甚零星,載寧葛山地,明善公主房田畓,今春給價買得,而此本免稅之地。本營屯田免稅,已有前例,今此葛山買得處,仍令免稅。且本營,元無柴場,焰焇煮取,事多苟簡,原州加里坡面所在營屯近處,樹木茂盛,而係是無主云。使屯民,守護長養,時時斫伐流下,以爲煮焇之地,何如?傳曰,允。戶曹謄錄
上在昌德宮。停常參·經筵。
下直,上土僉使田會一,兎城僉使尹徵商,朔州府使裵泰期。
大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,秋意乍生,伏未審夜來,聖候寢睡若何?困惱·脚痺特甚·膈間不淸利·眩氣亦甚之候,其已減歇,而臂部麻疼·腹部飽滿·熏熱·喉乾之候,亦有所減乎?口淡益甚之候及眼部患候,亦何如?加味生脈散,昨已畢進,今日臣等,與諸醫入診,詳察症候,議定繼進當否宜當。不勝終宵憂煎,敢此問安,竝爲仰稟。答曰,知道。困惱·脚痺特甚之候一樣,而口淡厭食,近來益甚,中氣虛乏,眩暈有加,眼視昏暗,昨日特甚,啓辭字畫,亦欠分明,膈間不淸利之氣亦甚,腹部飽滿未已,喉乾比夜減歇,臂部麻疼,漸益差減,而寢睡不寧矣。卽今熏熱,元不大段,專由於不足之致,不可以生脈散責效,蔘茶不可不進御,勿爲入診,卽與諸醫,議定宜矣。
下直,安州牧使權始經。
吏曹參議李澤初度呈辭。入啓。傳曰,還出給。
政院啓曰,平安都事姜必輔,必於一兩日內辭朝,然後可及試期,而以未署經之故,不得發行。兩司除在外呈辭入啓外,呈告未肅拜人員,竝卽牌招,以爲署經之地,何如?傳曰,允。
傳曰,昨今眼患益甚矣。朝者見藥房啓辭,則不爲分明,批答,則字畫尤大,而亦不分明,除緊急公事外,其餘公事,姑爲留院。
藥房再啓曰,伏承問安之批,以卽今熏熱,元不大段,專由於不足之致,不可以生脈散責效,蔘茶不可不進御,勿爲入診,卽與諸醫,議定宜矣爲敎。臣等,卽與諸御醫商議,則皆以爲近來水刺,尤爲厭進,元氣不足,勢所必至,而湯藥,旣不得進御,姑依聖敎,以一兩重蔘茶,煎進宜當云。蔘茶,卽爲煎入之意,敢啓。答曰,知道。
兵曹判書李健命辭職上疏。入啓。傳曰,還出給。
府前啓,吳命尹事,李獻英等事,具命奎事,林象極等事。措辭竝見上內人惠貞還寢減死之命,依律處斷事,內人淑伊定配事。措辭見上新啓,江界府使李相成,以曾經侍從之臣,陞除本府,其官資地望,與他自別,不宜自輕,而今與滿浦僉使鄭以雲,因一微事,互相爭競,以失自重之義,而投狀備局,論罪以雲,有若道臣之論罪管下者然,其爲輕遽甚矣。事體所關,不可無規警之道,請江界府使李相成從重推考。文武之官,體貌自別,而鄭以雲,以愚濫武夫,處事悖妄,今與江界府使李相成,造釁起鬧,不顧上下官事體之嚴,肆口詈罵,已極駭然,而終至投狀備局,慢辭悖說,恣意謗毁,無所顧憚,如使以雲,少有嚴畏朝綱之心,安敢乃爾?若其別造重棍,擊殺土卒云者,果如相成所報,則身爲邊帥,不思撫恤,惟肆殘虐之狀,尤極痛〈駭〉,請滿浦僉使鄭以雲罷職。答曰,不允。惠貞事,旣已貸死,不必還寢,絶島定配推考事,依啓。
校理趙觀彬,再牌不進,罷職傳旨,傳曰,只推勿罷。
司諫李禎翊啓曰,臣頃於下鄕之後,諫省除命遽降,惶隕感激,所當趨承,而素患病情,觸暑添劇,實無轉動之勢,而伏聞聖候有加,爲便承候,强策病軀,來伏私次,而今以署經,天牌降臨,不敢坐違,黽勉趨謝,而第臣難冒之端,非止一再,至河啓,尤有所不敢參涉者。臣於扈駕在溫之時,果停此啓,而其後僚議峻斥,此啓更發,則此啓在院之日,卽臣應遞之端,其何可一刻仍冒乎?請命遞差臣職。答曰,勿辭,退待物論。
院前啓,權卨事,河事。措辭竝見上答曰,勿煩。
大殿·中殿·世子宮·嬪宮,藥房·政院·玉堂夕問安。答曰,知道。
獻納朴聖輅上疏。大槪,敢陳病難供職之狀,乞蒙恩遞,兼附一二愚見,以備澄省事,入啓。
藥房口傳啓曰,晩後,困惱特甚·口淡益甚·眩氣·眩暈有加·眼視昏暗特甚·膈間不淸利亦甚·腹部飽滿未已之候,復何如?臣等,不勝憂煎,惶恐敢啓。傳曰,卽今諸症候,一樣矣。
藥房口傳再啓曰,頃日入診時,以處暑過後受鍼之意,陳達矣。卽今眼部患候有加,今夕入診醫官等,多以受鍼宜當仰稟,而明日又是受鍼吉日云。明日臣等,率鍼藥諸醫,趁早入診,議定受鍼當否何如?若當午,則恐或犯暑,不可不預爲定奪,故惶恐敢啓。傳曰,明日受鍼爲之。已上朝報
上在昌德宮。停常參·經筵。
下直,西平萬戶李東錫,楊下萬戶朴世培。
大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡若何?困惱·脚痺特甚·眩暈有加·膈間不淸利亦甚之候,其已減歇,而腹部飽滿·熏熱·喉乾之候,亦有所減,臂部麻疼之候,漸臻快減乎?口淡特甚有加及眼視昏暗特甚之候,最爲切急,而一向彌重,臣等,尤不勝焦煎之至,蔘茶進御之後,或有效益乎?今日受鍼事,旣已命下矣,時刻,定以何時乎?敢此問安,竝爲仰稟。答曰,知道。困惱·脚痺特甚·眩暈有加之候一樣,而膈間不淸利之氣亦甚,腹部飽滿未已,熏熱不至大段,喉乾比夜減歇,臂部麻疼,猶未快減,口淡特甚有加及眼視昏暗特甚之候無減,而寢睡不寧矣。受針時刻,定以巳正,宜矣。
答獻納朴聖輅疏曰,省疏具悉。惠貞,旣已酌處,遠配亦涉太過,額外一款,傳說爽誤,而李重國等事,論人之際,不可不審,李宖請罷之言,予未見其可也。爾其勿辭,從速察職。
政院啓曰,吏曹郞廳來言,今日爲政事命下,而判書宋相琦陳疏,參判鄭澔在外,參議李澤病不來,不得開政云。朝者判書,承牌入來,書題書入後,陳疏出去。觀其措語,則以兼帶減下,未下批之前,徑出肅拜,引以爲嫌。原疏旣已退却,而成命之下,未卽擧行,參議辭單,特命還給,而亦不出仕,俱涉未安。竝卽牌招開政,何如?傳曰,允。
大殿受鍼後,大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
今日藥房入診時,明日連爲受鍼事,及雖三司言事疏,日晩來到,則姑爲留院,翌日入啓事,結城縣監柳鳳鳴拿囚代,卽爲差出,與同道未赴任守令,竝給馬,催促發送事,榻前定奪。
府前啓,吳命尹事,李獻英·獻章等事,具命奎事,林象極·權弼衡·朴師悌·洪啓一等事,惠貞事,淑伊事,鄭以雲事。措辭各見上答曰,不允。鄭以雲,從重推考。
院前啓,權卨事,河事。措辭竝見上新啓,引嫌而退,嫌不聯名,已有近例,不可以此,輕遞言官,請司諫李禎翊出仕。答曰,不允。處置事,依啓。
獻納朴聖輅啓曰,臣於病伏中,昨以署坐,天牌儼臨,不敢坐違,冒死趨詣於禁扄之外,以爲陳辭祈免之疏,略附數事,以效一日之責矣。及承聖批,或敎以太過,或敎以爽誤傳說,臣不勝慨然,而繼以慙悚之至。夫嚴宮禁截內外,自是祖宗朝家法,率育閭兒之擧,釀酒販沽之事,實是無前之變怪,則處斬之請,遠配之典,有不容但已者,而殿下不惟不少開納,反有此意外之敎。萬一史氏書之曰,有內人輩,率育閭兒,販酒內庭之事,臺臣,以法爭之,而殿下不從,以致宮禁漸至不嚴云爾,則天下後世,以殿下此事,爲何如也?臣恐衰弱之象,將自此肇矣。至於額外內人事,流傳不啻狼藉,而係是傳聞,故臣疏所謂果有是事云者,蓋出於不敢質言,而一言纔涉於宮禁,殿下輒示訑訑之色,臣竊惜之。李重國等事,不但臣之所聞,不啻明的,實採公共之論,則固無待於更加詳審,而今此聖批,有若初不審量者然,臣實慨然也。李宖之反詈言者,實與朴致遠事,同歸一套,則其所責罰,不宜異同,略效規警之義,俾礪相敬之風,未見其可之敎,出於意慮之外,此莫非臣平日言行,不能見孚於君父之致,臣何敢自以爲是,而晏然於職次乎?請命遞斥臣職。答曰,勿辭,退待物論。
藥房再啓曰,臣等入診退出後,與諸醫,反覆商議,則皆以爲滋陰健脾湯,則年前所嘗進御之藥,而味不甚苦,最合於卽今症候,本方,加天麻一錢,連進五貼,羊肝丸一劑,兼進宜當云。丸劑,從當劑入,而湯劑,自今日煎入之意,敢啓。答曰,知道。
又啓曰,伏聞政事今當爲之云。日勢已晩,恐妨酬應,待明朝開政之意,分付何如?惶恐敢啓。傳曰,知道。
大殿·中殿·世子宮·嬪宮,藥房·政院·玉堂夕問安。答曰,知道。
校理趙觀彬牌不進,罷職傳旨。傳曰,只推勿罷。已上朝報
受鍼入侍時,提調閔鎭厚所啓,別科參試官,咸鏡道則三員,平安道則五員,忠淸道乙巳溫科時事,同親臨庭試,故員數頗多云,而今則異於其時,似當依平安道例,爲之矣。上曰,參試官,以五人差定可也。鎭厚曰,溫陽設科時,文科額數,乙巳年則用九人,丙午年則用三人,今亦當定其額數矣。上曰,今番,當依乙巳例,用九人矣。鎭厚曰,乙巳用九人,蓋有曲折,試取,初以六人,出榜以入,則自上以溫陽人全未得參,太涉埋沒爲敎,大臣以爲,臣等之意亦然,而旣不入格,無以變通云,則先王,又命入溫陽人試券,在次等者,竝賜五人第。大臣,以過濫陳達,則更命取三人,而其中一人,以冒籍拔去云矣。上曰,先王,親幸溫陽,設科取士,而以溫人未參,至於特命賜第,今番之科,溫人,若未參則奈何?鎭厚曰,科擧立落,只在於文之工拙,溫人之得參與否,實無以知之,外間以此爲慮,或謂試券當書溫字以表之,或謂事體苟簡,決不可爲云矣。上曰,西北別科試券,例書南北以表之,此亦依其例,試券書以溫字可也。鎭厚曰,取人額數,雖從乙巳之例,九人終覺太過矣。上曰,然則當用幾人?鎭厚曰,聖意必欲用乙巳例,則元榜六人之外,加用溫陽一人,似好矣。上曰,以八人定額可也。禮曹謄錄
弘文館啓曰,本館上番,連日闕直,事體極爲未安,應敎魚有龜,副應敎尹鳳朝,或以身病,或以親病,自政院微稟,而今則已過數宵,校理趙觀彬,昨日再次違牌,俱有只推之命,竝爲牌招,推移入直,而闕員,今日政亦以無故人差出,仍卽一體牌招,何如?傳曰,允。吏曹謄錄
上在昌德宮。停常參·經筵。
夜二更三更,月暈。
下直,平安都事姜必輔,金甲島萬戶裵贊度。
大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡若何?困惱·脚痺特甚·眩暈有加·膈間不淸利亦甚之候,其巳減歇,而腹部飽滿·熏熱·喉乾之候,亦有所減,臂部麻疼之候,已臻快減乎?口淡益甚有加及眼視昏暗特甚之候,亦何如?今日受鍼時刻,依前定以已正乎?臣等,不勝終宵憂煎,敢此問安,竝爲仰稟。答曰,知道。困惱·脚痺特甚及眩暈有加·膈間不淸利亦甚之候無減,而熏熱不至大段,腹部飽滿未已,喉乾比夜減歇,臂部麻疼,尙未快減,而口淡益甚有加及眼視昏暗特甚之候一樣,寢睡不寧矣。
傳曰,今日入診時,左議政亦爲入侍。
持平金相尹三度呈辭。入啓。遞差。
院前啓,權卨事,河事。措辭竝見上新啓,引嫌而退,有懷疏陳,臺體則然,未安之批,何必深嫌?請獻納朴聖輅出仕。答曰,不允。處置事,依啓。
領議政金昌集箚子。大槪,冒申血懇,冀蒙矜許事。入啓。答曰,省箚具悉卿懇。卿之疾病,尙此彌留,深用慮念。不得入參,別無所傷,卿其安心勿辭,亦勿待罪,益加善攝。仍傳曰,遣史官傳諭。
傳曰,左議政,更爲入侍。
入侍時,時任大臣·原任大臣命招事,榻前下敎。
大殿受鍼後,大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
大殿·中殿·世子宮·嬪宮,藥房·政院·玉堂夕問安。答曰,知道。
假注書金廷潤病代,以李倚天爲假注書。
藥房入診時,忠淸道別設文科額數,以七人試取事,榻前定奪。別遣重臣,癘祭設行事,榻前下敎。今番雨水渰死人等,令該曹,恤典擧行,全家頹之類,令賑廳米錢參酌題給事,榻前定奪。明日仍爲受鍼事,榻前下敎。
政院啓曰,判府事李濡,領議政金昌集,左議政李頤命,承牌來詣賓廳矣。傳曰,引見。
藥房口傳啓曰,靜攝受鍼之中,日三晉接,症候其無添傷之患乎?臣等不勝憂煎,惶恐敢啓。傳曰,困惱有加,其餘症候,一樣矣。
傳曰,五載沈綿之餘,目疾添重,視物益昏,酬應漸難,國事可虞,依國朝及唐時古事,使世子聽政。
藥房口傳再啓曰,卽伏聞下敎于差備醫官等,以湯藥進御之際,纔進數吸,便覺惡心,不得更進,而夕水刺進御後,有虛乏之氣,欲進蔘茶何如?醫官等,對以五錢重蔘茶進御宜當云。蔘茶,卽爲煎入之意,敢啓。傳曰,知道。
藥房入診,左議政同爲入侍時,左議政李頤命所啓,今番都政,守令之移拜者,臣陳箚請仍,而近來守令,纔經賑事,多欲圖遞,蓋秋後事,難於春賑故耳。以今年言之,各道災邑,多得移轉穀,又用營門所貸者,秋後收拾,非分給之人,實難善處,若於在官之時,不爲區處,遽請遞來,則官事可慮,守令中,實病濱危,犯科難逭者外,限歲前,勿以尋常疾病許遞之意,各別分付於諸道監司,何如?上曰,依爲之。
時原任大臣引見入侍時,上曰,眼患如此,不能酬應事務,卽今無他道理,而大臣所達如此,當依祖宗朝故事爲之,文宗朝參決時實錄,發遣春秋館堂·郞,考來宜當,雖明日,出送可也。左議政李頤命曰,此事重大,參決聽政,宜以備忘下敎矣。上曰,節目古事,爲先考出可矣。必須明日內,發送可也。備忘記,則當下之矣。已上朝報
藥房受鍼入侍,左議政同爲入侍時,左議政李頤命所啓,近因連歲凶荒,抛棄戎務,今年又不行習操,則事甚可慮。且前者筵中,以不必每每停止,爲敎矣。卽聞忠淸監司狀啓上來,未及入啓云,而以爲飢饉之餘,癘疫方熾,私操亦難設行,試事相値,尤爲妨礙云。非但忠淸道爲然,欲待畢穫後設行,則正當風高,趁此時爲之,則似好矣,而目今飢饉,無異於春間,外方癘疫,尙未止息。分付諸道,水陸之操,俱爲停止,姑觀今年秋事,使之待春擧行,何如?上曰,依爲之。備局謄錄
受鍼入侍時,提調閔鎭厚所啓,昨日伏承聖敎,退而詳問於兵曹,則無他文籍,只有乙巳年筵說,謄出於政院日記者,而其時亦似有隨駕軍兵別爲試才之議。至有馬上才,以騎芻取才之命,而領相鄭太和,以科規矩多歧,似未妥當,莫如一其規而峻定爲言,自上無發落矣。然科擧規矩單子,只以柳葉箭單技落點,考見榜目,則京砲手·馬兵·兼司僕,多參其中,而又無別設殿試之擧,以此推之,則隨駕軍兵,與本道擧子,一體赴擧者,明白無疑矣。上曰,然矣。今亦依其時之例,隨駕軍兵,與本道擧子,同一規矩而試取,可也。鎭厚曰,兵曹判書李健命,方在引入中,送言於臣曰,隨駕軍兵應赴別科者,今當抄出,送于試所矣。如軍官輩,依春間定奪,固不可擧論,訓局·禁衛兩軍門敎鍊官·別武士,似當許赴,而乙巳·丙午謄錄,無明白可考者,須於入診時,稟定云矣。上曰,一體許赴可也。禁營謄錄
有政。以洪尙賓,爲咸鏡南道京試官。口傳
吏批,行判書宋相琦病不來,參判鄭澔在外,參議李澤進。吏批啓曰,判書宋相琦病不來,參判鄭澔在外,小臣獨政未安,何以爲之?敢稟。傳曰,只出緊任。又啓曰,掌隷院司評李益命呈狀內,宿病危篤之餘,又添別症,方在苦痛中,時月之內,決難起動,斯速入啓處置云。詞訟重地,不可久曠,改差何如?傳曰,允。
權熀爲執義,趙泰采爲判義禁,黃一夏爲右尹,洪啓廸爲校理,趙彦臣爲文學,李重協爲兵曹正郞,洪禹塼爲漢城判官,金重九爲金海府使,柳胤興爲竹山府使,李基聖爲結城縣監,李之張爲熊川縣監,金台壽爲持平,鄭錫爲司評,文必興爲書題,繕工假監役李深,童蒙敎官申思奭相換,洪尙賓單付兼持平,門益成單付內需別坐。承傳
備邊司啓曰,觀此慶尙監司權狀啓,則以爲星州牧使趙泰果,以前任公州時大同米船致敗事,自備局覆啓,現告罷職。星州士民,來訴營門,盛稱善治善賑之績,自備穀·賑穀一萬數千石,累萬濱死之命,終無捐瘠,今遽罷歸,一邑缺望。荐飢之餘,迎送之弊,民無以支堪是如是白如乎。趙泰果竭誠救民,極爲可尙,意外見罷,誠甚可惜。當此窮夏,迎送有弊,賑事經紀之餘,必多未及收拾者。近來朝家,爲慮民弊,應罷守令,屢有只推之命,今此趙泰果所坐,與時任犯科者有間,特爲仍任,以副一方民望事,令廟堂稟處亦爲白有置。趙泰果善賑治績,道臣有此備陳,雖有罪科,固當寬恕,使之收拾官事,且除此時迎送之弊,而所坐公州時事,本非大段罪犯。星州民情,不可不顧,依道臣所請,特爲從重推考,仍任本職,恐合變通之宜,以此該曹竝以分付何如?傳曰,依啓。吏曹謄錄
兵批,以尹陽來付副護軍,金相尹付副司直,金厚明·金麒瑞付訓鍊參軍,全峙熙·尹邦賢付訓鍊奉事,
上在昌德宮。停常參·經筵。
下直,安東府使柳重茂,靈山縣監黃夏弼,牛峴僉使白時攝,㐚足萬戶韓崟,珍島郡守金九齡,結成縣監李基聖。
大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡若何?困惱·脚痺特甚·眩暈有加·膈間不淸利亦甚之候,其已減歇,而腹部飽滿·熏熱·喉乾之候,亦有所減,臂部麻疼之候,已臻快減乎?口淡益甚有加及眼視昏暗特甚之候,亦何如?今日受鍼時刻,依前定以巳正乎?昨夕,有困惱有加之敎,而天氣陰濕,又如此,今日則姑停受鍼,何如?臣等,不勝終宵憂煎,敢此問安,竝爲仰稟。答曰,知道。困惱·脚痺特甚及眩暈有加之候一樣,而膈間不淸利之氣,朝來少減,腹部飽滿未已,熏熱不至大段,喉乾比夜減歇,臂部麻疼,幾盡差減,而口淡益甚有加及眼視昏暗特甚之候無減,寢睡不寧,今日則受鍼姑停,宜矣。
藥房口傳啓曰,昨日湯藥,不得進御。今日臣等,與諸醫入診,詳察症候,更議當進之茶飮宜當,惶恐敢啓。傳曰,今日湯藥,亦難進御,勿爲入診,議定茶飮宜矣。
政院啓曰,臣等,伏見昨日備忘記,五載沈綿之餘,目疾添重,視物益昏,酬應漸難,國事可虞,依國朝及唐時故事,使世子聽政事,命下矣。應行凡事,本院,所當稟旨擧行,而以世宗朝實錄考出事,春秋館堂·郞,今方出去,待其回還,儀節稟定後,擧行,何如?傳曰,依啓。
藥房再啓曰,卽伏承口傳啓辭之批,以今日湯藥,亦難進御,勿爲入診,議定茶飮爲敎。臣等,卽與諸御醫商議,則皆以爲湯藥姑爲停止,今日又以五錢重蔘茶進御宜當云。蔘茶,卽爲煎入之意,敢啓。傳曰,知道。
大殿·中宮殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後,困惱·脚痺·眩暈有加之候及腹部飽滿·膈間不淸利之氣,復何如?臣等,不勝憂煎,惶恐敢啓。傳曰,晩後一樣矣。
議政府司錄,以領·左相意啓曰,昨日備忘記,有依國朝及唐時故事,世子聽政之命矣。國朝故事,則春秋館堂·郞,方以考出世宗朝實錄事出去,而唐朝故事,則綱目所記外,雜出他書者,必有可考。令儒臣,博考典禮,以爲儀節稟定時,參互採用之地,何如?傳曰,允。已上朝報
政院啓曰,備邊司郞廳,以大臣意來言,今日賓廳日次,而上候方在靜攝中,頉稟。傳曰,知道。備局謄錄
上在昌德宮。停常參·經筵。
下直,丹陽郡守權世恒,洪陽縣監趙錫命。
大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡若何?困惱·脚痺特甚·眩暈有加之候,其已減歇,而膈間不淸利·腹部飽滿·熏熱·喉乾之候,亦有所減,臂部麻疼之候,已臻快減乎?口淡特甚有加及眼視昏暗特甚之候,亦何如?昨夕差備醫官等入診時,香砂六君子湯進御事,定奪云,自今日,當爲煎入矣。今日臣等受鍼姑停事,再昨已爲陳達,臣等,與諸醫入診,詳察症候宜當。不勝終宵憂煎,敢此問安,竝爲仰稟。答曰,知道。眩暈有加·脚痺特甚之候一樣,而困惱亦甚,膈間不淸利之氣,朝來少減,腹部飽滿未已,熏熱不至大段,喉乾比夜減歇,臂部麻疼,今日快減,口淡益甚有加及眼視昏暗特甚之候無減,而寢睡不寧矣。勿爲入診。
吏曹啓曰,守令多闕,政事,取稟。傳曰,當日爲之。
政院啓曰,今日爲政事命下,而停朝市相値,何以爲之?敢稟。傳曰,過停朝市後,爲之。
持平金台壽啓曰,臣積抱身病,且營妻葬,沈苦悲撓之中,忽承柏府新命,臣誠驚惶感激,罔知攸措。其在分義,宜卽祗肅之不暇,而第臣於本府李獻英等拔榜之啓,實有所不可參涉者。蓋當初憲臣之乍停此論也,臣果不復深思,妄置立科,而厥後公議愈激,此啓復發則此啓未收殺之前,卽臣所罣礙之端也。曾在春間,臣嘗忝居是職,旣以此引避,終至遞解,則到今難安之勢,與前無異,其何可一刻抗顔於臺次乎?請命遞斥臣職。答曰,勿辭,退待物論。
忠淸監司書目,淸風兼任堤川呈,以右議政權尙夏上疏上送事,啓。傳曰,遣承旨敦諭。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後,眩暈有加·脚痺特甚困惱亦甚及膈間不淸利·腹部飽滿之候,復何如?臣等,不勝憂煎,惶恐敢啓。傳曰,晩後一樣矣。
玉堂箚子。大槪,敢陳區區憂愛之忱,冀蒙察納事,以停朝市,留政院。
傳曰,玉堂箚子入之。
答玉堂箚曰,省箚具悉。勿載日錄事,卿等之言如此,從之。已上朝報
禁衛營啓曰,本營分授彰義門北邊體城頹毁處改築事,已爲啓下矣。今月二十四日始役,而近處洞壑,有可用石子,依前浮取,修築之意,敢啓。傳曰,知道。禁營謄錄
禁府啓曰,卽接月令醫員張瀚手本,則時囚罪人宋奎炫,素有風病,今得再中喎斜,言語不通,手足不收,食飮專廢,氣息奄奄,死生可慮云。自前罪人病勢如此,則有保放救療之規,敢此仰稟。傳曰,依爲之。禁府謄錄
上在昌德宮。停常參·經筵。
自昧爽,至辰時,有霧氣。
下直,井邑縣監朴壽漢,天安郡守李泂,慶基殿參奉閔師洙。
大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡若何?眩暈·脚痺特甚·困惱亦甚之候,其已減歇,而膈間不淸利·腹部飽滿·熏熱·喉乾之候,亦有所減乎?口淡益甚有加眼視昏暗特甚之候,亦何如?今日受鍼時刻,依前定以巳正乎?臣等,不勝終宵憂煎,敢此問安,竝爲仰稟。答曰,知道。眩暈有加·脚痺特甚一樣,而困惱·膈間不淸利之氣亦甚,腹部胞滿未已,熏熱不至大段,喉乾比夜減歇,口淡益甚有加及眼視昏暗特甚之候無減,而寢睡不寧矣。
執義權熀上疏。大槪,敢陳區區憂愛之忱,以備財察事,以停朝市,留院。
府前啓,吳命尹事,李獻英等事,具命奎事,林象極等事,內人惠貞處斷事,內人淑伊定配事,滿浦僉使鄭以雲罷職事。措辭竝見上引嫌而退,嫌不參啓,自有前例,不可以此輕遞言官,請持平金台壽出仕。答曰,不允。處置事,依啓。
大殿受灸後,大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房入診時,兵曹判書李健命卽爲牌招察任事,及京畿監司兪集一改差事下敎,明日連爲受灸事,榻前定奪。
兵曹判書李健命,牌不進,推考傳旨。傳曰,更爲牌招。
大殿·中殿·世子宮·嬪宮,藥房·政院·玉堂夕問安。答曰,知道。
獻納朴聖輅上疏。大槪,臣於近事,竊有區區所懷,略貢微忱,以備財察事,以停朝市,留政院。已上朝報
藥房受灸入侍時,提調閔鎭厚所啓,鼠膽,最有效於眼病云,得之甚難,頃者,戶曹判書權尙游,令諸倉庫各別求得,又以優給價直之意,分付五部,而終不能得矣。今若懸賞,布告於中外,或除職,或給銀布,則或有應募者,故敢此仰達。上曰,依爲之。鎭厚曰,懸賞多少,當稟于廟堂而酌定矣。上曰,唯。又所啓,空靑點眼,最有奇效,載於古方,或傳祖宗朝得來於中原云,而傳說之言,未可準信矣。但先朝,欲移咨求得,而終不果,諸駙馬,以使行往來時,亦多方求貿,而以眞假難卞,不得買來云。今若以聖患所須,直爲移咨禮部,請令公私藥局許貿,則似可得來。蓋未達不敢嘗,雖是聖人之訓,彼夷狄,亦知用處之重大,決無巧詐欺誑之理矣。或謂醫官中,有曾前往來燕京,與諸王相親者,若於荒唐船被捉人押送時,與齎咨官,偕往貿來,則似爲便當云,故敢此仰稟。上曰,此藥,曾無試驗之人乎?鎭厚曰,旣無目見者尤,豈有經驗者乎?本草以爲,益州所産云,燕京則似或有之矣。上曰,專送齎咨官,似可急速往來矣。鎭厚曰,臣意則本欲專送,而未知聖意之如何,敢以或說竝達矣。若專送則不但往來迅速,彼人,亦或諒此切急之狀,而有所動念矣。上曰,別送齎咨官可也。又所啓,空靑貿來次,別送齎咨官事,旣已稟定,諸大臣聞之,皆以爲幸,而且以爲醫官輩,雖亦未見空靑,稍解藥性,似勝於凡人,而李時弼,曾前往來燕京,且有相親閭老,若與齎咨官偕往,則周旋貿得之際,必有所益云。大抵只送一譯官,或有疾病事故,則淹滯之患,亦甚可慮,倂送李時弼,實爲得宜,而渠是御醫,自下不敢擅送,敢此仰達。上曰,李時弼與齎咨官,同爲入送可也。備局謄錄
受灸入侍時,提調閔鎭厚所啓,堂上武臣之殿最居下者,例與罷職相同,故曾前各軍門,以前銜,差下將官矣。近來則兵曹以爲,中考,便是罷職,下考,當與奪告身爲比,不許軍門差下將官云,此可以罷職施行乎?抑以奪告身施行乎?宜有定式之道,敢此仰稟。上曰,下等,當與之罷職同矣。鎭厚曰,然則軍門將校之任,當依舊例差下矣。上曰,依爲之。摠廳謄錄
受灸入侍時,提調閔鎭厚所啓,京畿監司,例以春秋,奉審諸陵,凡有執頉處,輒卽修改,而今春因溫幸相値,不得奉審。故各陵,有頉當修處甚多,諸參奉請報紛然,秋奉審,不可不趁早爲之,而監司兪集一,以仍任事,陳疏辭免,仍及脚病甚苦,難於奉審之意,留置政院已久云。命入其疏,或催促或變通,恐不可已矣。上曰,其脚病輕重,何如?鎭厚曰,夏間,不能肅拜矣。近來稍勝云,而禮曹參議兪崇,卽其從姪,故問之,則陵寢登陟,似未易期云矣。上曰,春奉審,旣不得爲之,秋奉審,決不可稽遲,兪集一脚病如此,則特爲遞改,新監司差出,使之從速奉審可也。禮曹謄錄
上在昌德宮。停常參·經筵。
下直,濟物萬戶金鍊剛。
大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡若何?眩暈有加·脚痺特甚·困惱·膈間不淸利亦甚之候,其已減歇,而腹部飽滿·熏熱·喉乾之候,亦有所減,口淡益甚有加及眼視昏暗特甚之候,亦何如?今日受灸時刻,依前定以巳正乎?臣等不勝終宵憂煎,敢此問安,竝爲仰稟。答曰,知道。眩暈有加·脚痺特甚一樣,而困惱·膈間不淸利之氣·腹部飽滿未已,熏熱不至大段,喉乾比夜減歇,口淡益甚有加及眼視昏暗特甚之候無減,而寢睡不寧矣。
掌令趙鳴謙上疏。大槪,敢陳草草數語,以效憂愛之忱,冀蒙察納事,入啓。
府前啓,吳命尹事,李獻英等事,具命奎事,林象極等事,內人惠貞事,內人淑伊事。措辭竝見上答曰,勿煩。鄭以雲事,停啓。
大殿受灸後,大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房入診時,明日受灸,姑爲停止事,榻前定奪。
吏曹啓目粘連,觀此同副承旨南道揆上疏,則父年七十有五,宿病添加,餘日無幾,反哺之願,日以益甚,家業冷薄,菽水無資,三釜之養,若失此時,至願莫伸,私情所迫,瀝血陳箚,亟命該曹,授臣以近道一小縣,以月俸所羡,得備瀡滫之供亦爲白臥乎所,南道揆,親老家貧,無以爲養,其情理之切急,同朝之所共知,而今其疏辭,懇迫如此,孝理之下,似當依願許施是白乎矣。近密之臣,出補外邑,本體不輕,自下不敢擅便,上裁,何如?啓。依回啓施行。
校理趙觀彬,牌不進罷職傳旨,傳曰,只推勿罷。
政院啓曰,判義禁黃欽,除拜已久,而連呈辭疏,尙不出肅,本府滯囚,殊甚可慮,卽爲牌招察任,何如?傳曰,允。
又啓曰,兵曹判書李健命,昨於特敎之下,亦爲違牌不進,事甚未安,卽爲牌招察任,何如?傳曰,允。
假注書李倚天有頉代,以李彦烈,爲假注書。
大殿·中殿·世子宮·嬪宮,藥房·政院·玉堂夕問安。答曰,知道。
執義權熀留院上疏。入啓。答曰,省疏具悉。今玆疏陳,出於憂愛之誠,可不留心焉?大臣之違召,蓋緣情病,何至大損事體乎?
弼善尹錫來,文學趙彦臣,說書趙最壽上疏。大槪,臣等,忝居宮官之列,敢陳區區所懷,冀蒙察納事,入啓。
前修撰李仁復上疏。大槪,臣於近日筵敎,竊不勝憂慮之忱,敢陳草草數語,以備財察事。入啓。
答獻納朴聖輅疏曰,省疏具悉。疏辭出於憂愛之忱,可不留心焉?大臣違召事,憲臣疏批,已諭予意,而大臣獨對,古亦有之矣。
答掌令趙鳴謙疏曰,省疏具悉。今玆疏辭,蓋出於憂愛矣。伊日承宣,力請同入,則不可謂溺職也。
答弼善尹錫來等疏曰,省疏具悉。箚批中,旣載日錄,則收還之意,自在其中矣。
答前修撰李仁復疏曰,省疏具悉。疏陳之言,蓋出憂愛,收還事,已諭於宮官疏批矣。已上朝報
備局薦,以趙榮福,爲東萊府使。備局謄錄
有政。吏批,行判書宋相琦進,參判鄭澔在外,參議李澤進。
吏批啓曰,濟州牧使洪重周拿來之代,今當以武臣差出,而擬望之人乏少,時任閫帥中,可合人,竝擬何如?傳曰,允。
以趙鳴鳳爲輔德,金興慶爲京畿監司,洪好人爲南陽府使,李基福爲仁同府使,趙鼎期爲海美縣監,趙命禎爲南原縣監,鄭碩賓爲濟州牧使,洪彦度爲比安縣監,曺夏盛爲義興縣監,宋明淵爲淸河縣監,黃命錫爲長水縣監,韓䋊爲樂安郡守,閔厚重爲安奇察訪,金遇華爲直講,李萬春爲典籍,洪應夢爲英陵參奉,權平爲引儀,洪啓廸爲兼中學敎授,星州牧使趙泰果,仍任事承傳,李師德單付學正。
兵批,以李天海爲習讀,兪集一·吳命恒付副司直。吏兵批政事
上在昌德宮。停常參·經筵。
禮曹啓曰,纔因忠淸監司尹憲柱狀啓,道內各邑鄕校東西廡位版換奉處,今此文元公陞配時,一體釐正之意,覆啓允下矣。卽者永同兼任沃川郡守黃夏臣牒報內,本縣東西廡位版,亦曾換奉云。此亦一體釐正,告祝文,依他邑例,添入以送之意,分付本道及該司,而當該兼官,不爲前期報知於巡營,今始臨急直報,殊涉稽緩,黃夏臣從重推考,何如?傳曰,允。
弘文館啓曰,日昨,因議政府啓辭,以王世子聽政事,令本館,博考唐朝典禮,以爲儀節稟定時,參互採用之地事,命下矣。臣等,齊云本館,考出書籍,則二十一史中唐紀,全無載錄,資治通鑑及唐書所載,俱未詳備,杜氏通典,雖無聽政時節目,而略有會宮官儀註之可據,文獻通考·大明會典所載,則旣非唐朝之事。且監國,與聽政不同,而或有一二條可以旁照者,故竝爲列書以入之意,敢啓。傳曰,知道。已上禮曹謄錄
政院啓曰,判義禁黃欽,昨日違牌不進,連呈辭疏,尙不出肅。許多罪囚之滯獄,殊甚可慮,卽爲牌招察任,何如?傳曰,允。禁府謄錄
上在昌德宮。停常參·經筵。
下直,寧越府使李聖漢,忠淸水虞候鄭光羽,廣梁僉使李命龍。
大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡若何?眩暈有加·脚痺特甚·困惱·膈間不淸利亦甚之候,其已減歇,而腹部飽滿·熏熱·喉乾之候,亦有所減乎?口淡益甚有加及眼視昏暗頗甚之候,亦何如?今日臣等,與諸醫入診,詳察症候宜當。不勝終宵憂煎,敢此問安,竝爲仰稟。答曰,知道。脚痺特甚·困惱·膈間不淸利亦甚之候一樣,而眩暈少減,腹部飽滿未已,熏熱不至大段,喉乾比夜減歇,口淡益甚有加及眼視昏暗特甚之候無減,而寢睡不寧矣。勿爲入診。
左議政李頤命箚子。大槪,敢暴危迫之懇,乞蒙譴斥,以謝人言事。入啓。答曰,省箚具悉卿懇。君臣,猶父子,大臣,人主之股肱,今玆獨對,未見其不可,而況非今創行者乎?卿顧謂承宣同我隨入,則尤無所失矣,諫臣之言,不必深嫌。卿其須體至意,安心勿辭,速出行公,遄定大事。仍傳曰,遣史官傳諭。
副司果崔宗周上疏。大槪,臣雖跡在散班,曾忝宮僚之末,日昨筵敎,竊不勝隱憂過慮之忱,敢陳草草數語,以備裁察事,及持平金台壽上疏。大槪,臣之情勢,旣無因仍供職之望,玆敢瀝陳血懇,仰冀遞免,兼附區區憂愛之忱,以備財察事,及待敎權上疏。大槪,臣於日昨大臣獨對之日,猝承承旨·史官勿入之命,中心訝惑,莫省所由,略援漢臣排闥故事,又欲徑入,終始爭辨,而承宣之意,在於得旨而行,如是相難,數次煩稟,畢竟只得聞命而入,還隨而出,區區迷執,終莫之遂。臣旣孤負初心,癏厥職事,卽當具由自列,仰俟威命,而旋有沁都考史之命,卒卒未暇,反省慙恧,若無所容,早晩人言之來,固已料之,今者非斥之言迭出,臺閣責以溺職,至請譴罰。臣於是,益不勝瞿然悚縮之至,略暴伊時委折,仰瀆宸聽,不敢晏然復命,徑退私次。伏乞亟削臣職,仍治臣罪,以爲爲史官不職者之戒事。入啓。
答持平金台壽疏曰,省疏具悉。今玆進言,實出於憂愛之忱矣。爾其勿辭往來焉。
答待敎權疏曰,省疏具悉。排闥直入,與今日事,有異矣。爾其勿辭察職。
政院啓曰,兵曹判書李健命,連日違牌,不但事體未安,本兵事務之積滯,委屬可慮,卽爲牌招察任,何如?傳曰,允。
又啓曰,判義禁黃欽,昨日違牌不進,尙不出肅。罪囚滯獄,殊甚可慮,牌招察任,何如?傳曰,允。
副司直李世弼上疏。大槪,臣於近日事,不勝憂慨,略陳短疏,使家僮直呈,以備財察事,留政院。
藥房口傳啓曰,晩後,脚痺特甚·困惱·膈間不淸利亦甚之候及眩暈·腹部飽滿之候,復何如?臣等,不勝憂煎,惶恐敢啓。傳曰,晩後一樣矣。
大殿·中殿·世子宮·嬪宮,藥房·政院·玉堂夕問安。答曰,知道。
答副司果崔宗周疏曰,省疏具悉。今爾疏辭,蓋出憂愛之誠,而第特下備忘,使世子聽政。又有勿載日錄,收還自在其中之敎,則今無可言者矣。
待敎權,牌不進,罷職傳旨,傳曰,只推勿罷。
判府事金宇杭箚子。大槪,負犯旣重,敢請嚴誅,略貢愚衷,冀蒙察納事,入啓。
左議政李頤命,禮曹判書閔鎭厚請對入侍時,判義禁黃欽改差事,及龍仁縣令徐命均罷職放送事,榻前下敎。王世子聽政吉日,以來月初推擇事,榻前定奪。
吏曹口傳政事,以李秉常,爲兵曹參知。
兵曹參判望單子。傳曰,吏曹參議李澤除授。
備忘記,日昨筵敎,豈有他哉?不過以慈愛之心,使春宮,益加勉勵之意而已。今依國朝故事,聽政有命,從今以往,可以從容調息,事務無滯,擧措得宜,群情胥悅,予復何憂?中外臣庶,咸知予意。已上朝報
備邊司啓曰,畿內各陵秋奉審,不可不及時擧行,故前監司兪集一,以身病,特命遞職矣。新監司金興慶,方在瑞山地,卽速上來察任之意,令政院,別爲下諭,何如?傳曰,允。備局謄錄
政院啓曰,左議政李頤命,來詣闕中,送言于院中曰,王世子聽政節目,今將講定,時·原任大臣及禮官,竝稟旨命招云,何以爲之?敢稟。傳曰,竝命招。禮曹謄錄
左議政李頤命,禮曹判書閔鎭厚請對入侍時,禮曹判書閔鎭厚所啓,王世子聽政前,捧留政院之文書,雖於聽政之後,其將入啓於大朝乎?右承旨李德英曰,政院所在文書甚多,聽政前,勢難盡爲入啓矣。鎭厚曰,臣之所稟者,非此之謂也。聽政前捧留文書,若必自大朝裁決,則雖至累朔之久,當爲連續入啓,如卽今事,若竝自東宮裁決,則聽政後,卽當入達,此不可不定奪故也。左議政李頤命曰,文書之積滯者甚多,踏啓字還下,亦有煩於靜攝,今番聽政之擧,專出於調養之意,留院文書,竝爲捧入於東宮,未知何如?德英曰,文書積滯,外方人之等待者甚多,從速疏通,似宜矣。上曰,卽今眼患甚重,有異於世宗朝靜攝時,今此聽政之擧,實出於閒養之意,則文書酬應,殊非本意矣。頤命曰,聽政前文書,竝爲捧入於東宮,宜矣。上曰,依爲之。鎭厚曰,然則所成貼之文書,不必改書以申目矣。頤命曰,自有成貼之日月,而何必改書乎?惟下答,則當書以達字矣。上曰,然。禁府謄錄
兵曹啓曰,本曹堂上,位甚不齊,判書臣李健命,引入已久,參判臣金興慶,移拜畿伯,參知臣洪好人,除拜外任,參議臣許玧,所患暑痢,尙未痊可,帶病入直,中日試射往來之際,所患添重,今方委臥直廬,呻痛不已,篤老垂盡之境,罹此毒痢,勢難支堪,若不及時調治,則實有汚穢禁省之慮。參判·參知有闕之代,卽爲口傳差出,仍卽牌招,以爲推移替直之地,何如?傳曰,允。
吏曹口傳政事,以李秉常,爲兵曹參知。吏曹謄錄
上在昌德宮。停常參·經筵。
大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡若何?脚痺特甚·困惱·膈間不淸利亦甚之候,其已減歇,而腹部飽滿·熏熱·喉乾之候,亦有所減,眩氣已臻快減乎?口淡有加及眼視昏暗特甚之候,亦何如?今日受灸時刻,依前定以巳正乎?臣等,不勝終宵憂煎,敢此問安,竝爲仰稟。答曰,知道。脚痺特甚·困惱·膈間不淸利亦甚之候無減,而腹部飽滿未已,眩氣往來,熏熱不至大段,喉乾比夜減歇,口淡益甚有加及眼視昏暗特甚之候一樣,而寢睡不寧矣。
司直吳命峻上疏。大槪,竊聞近日之事,不勝憂愛之忱,敢具短疏,玆以家僮,直呈喉司,乞賜澄省,以幸國事事,入啓。
同副承旨南道揆上疏。大槪,三牌之下,窮蹙轉甚,謹詣闕外,略暴危悃,乞蒙鐫罷,以謝臺議事,及判尹洪萬朝上疏。大槪,臣於日昨備忘之下,不勝頌祝之忱,敢貢一言,以效芹曝之獻事。入啓。
答司直吳命峻疏曰,省疏具悉。今玆進言,出於憂愛之忱,可不留心焉?
大殿受灸後,大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房入診時,肝腧穴,今日畢灸,三四日後,爲受灸事,榻前定奪。
禮曹啓曰,王世子聽政吉日,以來月初推擇事,臣鎭厚,親承聖敎,退出後,招致諸日官,反覆推擇,則初一日爲吉,而初九日,亦平吉,其餘則皆有拘忌云,以何日定行乎?敢稟。傳曰,以初一日,擧行。
兵曹判書李健命辭職上疏。入啓。答曰,省疏具悉。六部之中,惟其任重,故欲勉出乃已,斷不可許改,毋庸固辭,卽日行公。
待敎權,牌不進罷職傳旨,傳曰,只推勿罷。
領議政金昌集箚子。大槪,敢申前懇,冀蒙矜允,仍請違命之罪,以礪臣工事。入啓。答曰,省疏具悉卿懇。日昨前席,目見卿疾亦非輕,益用慮念,尙今未已也。未赴召命,其勢則然,別無所傷,何至引咎?所辭兼任,決難允許,卿其須體至意,安心勿辭,亦勿待罪,從容善攝。仍傳曰,遣史官傳諭。
大殿·中殿·世子宮·嬪宮,藥房·政院·玉堂夕問安。答曰,知道。
答判尹洪萬朝疏曰,憂愛進言,可不留心?下款所陳,大事已定,豈容他意?
政院啓曰,兵曹判書李健命,疏批已下,卽爲牌招察任,何如?傳曰,允。
答同副承旨南道揆疏曰,省疏具悉。昨於筵中,已盡開釋,爾其勿辭,從速察職。
王世子上疏。入啓。答曰,省疏具悉。積年沈淹,眼患又劇,酬應甚難,事務愈滯,病裏憂深,命爾代勞,玆乃國朝故事,爾何讓焉?嗚呼,付托至重,爾責至大,夙夜寅畏,罔敢或怠。敬怠之分,興喪所判,可不懼哉,可不愼哉?書曰,念終始,典于學,亦宜勉旃。
同副承旨南道揆,待敎權,牌不進罷職傳旨,傳曰,只推勿罷。已上朝報
受灸入侍時,提調閔鎭厚所啓,王世子聽政後,行宗廟大祭時,用攝行儀節與否,昨日仰稟,則有依世宗朝例,以親祭儀行之之命矣。臣反復思惟,終有所難便者。凡干禮節,如戶曹判書薦俎等事,雖依親祭儀爲之,祝文,則不可稱以嗣孫,似不可不以謹遣世子某爲辭矣。敢此更陳。上曰,所達是矣。祝文,則以謹遣世子某,書之可也。鎭厚曰,用人·刑人·用兵外,皆取世子裁決事,旣已定奪矣。疏章·狀啓中,雜論諸事,而其中有及於用人·刑人·用兵者,則當以全疏入啓乎?抑拈出其條,而別爲書錄,以入於大朝乎?上曰,拈出書入可也。鎭厚曰,實錄中,王世子朝參時,文武一品,皆行再拜禮於庭下,世子不答,而惟師貳師,升堂再拜,世子答拜矣。不但曾經師傅之人,無所擧論,雖未經師傅·大臣,則事體自別,似當一體升堂行禮,故敢稟。上曰,大臣,事體自別,升堂行禮可也。鎭厚曰,朝參時,二品以上庭下行禮,則賓客,亦當入於其中,而書筵時,則依常禮,世子與之相拜乎?上曰,卿意何如?鎭厚曰,世子待賓客,用優禮者,意有所在,而或拜庭下而不答,或相拜於堂上,不免斑駁,故敢有所稟矣。然朝參時,與二品以上同禮者,在所不已,而書筵時,則雖以實錄考之,亦無變改之事,仍用常禮,亦何妨乎?上曰,書筵,則依舊例行禮,可也。禮曹謄錄
受灸入侍時,提調閔鎭厚所啓,昨因徐命均事,欲有所陳,而日暮徑退矣。所謂足杖者,諸刑罰中,最爲嚴酷,如非大賊,不可輕施,而近來守令,不知法意,不惜人命,尋常用之,或至殺人,朝家,雖隨規拿致,而亦無惕念之擧,誠可駭然。此後則守令,必報于方伯,或討捕使然後,方施此刑,而雖討捕使,必祥量獄情,跡涉大段可疑者外,切勿輕加足杖之意,別樣申飭,何如?上曰,所達極是,以此各別申飭於各方可也。刑曹謄錄
受灸入侍時,上曰,判義禁·兵曹判書,皆連日違牌,判義禁,似是老病之致,兵判,則以久帶重任,爲不安,意在必遞,而此非一向引入之時。況人臣,身非〈其〉有,分義不可不顧,其在事體,極涉未安,竝推考可也。禁府謄錄
受灸入侍時,提調閔鎭厚所啓,王世子聽政節目中,用人,自大朝親斷事,今爲判下矣。取考資治通鑑唐太宗紀,則授五品以上官及除解,皆以聞。註曰,除解,謂解除其官也。大小官員遞職一款,何以爲之乎?上曰,解職與用人,一體爲之,可也。吏曹謄錄
上在昌德宮。停常參·經筵。
下直,甕津縣令申混,平陵察訪徐宗厦,惠山僉使鄭元樞。
大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡若何?脚痺頗甚·困惱·膈間不淸利亦甚及腹部飽滿·喉乾之候,其已減歇,而熏熱眩氣,日漸差減乎?口淡益甚有加及眼視昏暗特甚之候,亦何如?今日臣等,與諸醫入診,詳察症候宜當。不勝終宵憂煎,敢此問安,竝爲仰稟。答曰,知道。脚痺特甚·困惱·膈間不淸利亦甚之候一樣,而腹部飽滿未已,眩氣往來,熏熱不至大段,喉乾比夜減歇,口淡益甚及眼視昏暗特甚無減,而寢睡不寧矣。勿爲入診。
政院啓曰,兵曹判書李健命,昨又違牌,一向撕捱,已涉未安,而來初一日朝參時,本曹多有磨鍊擧行之事,卽爲牌招察任,何如?傳曰,允。
前副率金載海上疏。大槪,臣於近日事,竊不勝憂慨之忱,不揆狂僭,思貢愚忠,治疏將上之際,伏聞昨日備忘記,明示悔悟,臣誠變憂爲慶,而已成之疏,不害爲加勉之方,玆敢冒死仰陳,乞賜澄省事,入啓。
持平金相玉上疏。大槪,敢暴病難供職,冀蒙許遞,兼陳勉戒之忱,以備察納事,入啓。
同副承旨南道揆上疏。大槪,庚牌荐降,不敢鎭日坐違,來詣闕外,而第臣踪地之外,父病添重,卽今情理,實難離側供職之望。伏乞聖慈,亟遞臣職,俾得專意救護,以伸人子至情事,入啓。
司諫李禎翊留院上疏,入啓。答曰,省疏具悉。憂愛進言,可不留心焉?爾其勿辭,從速察職。
答前副率金載海疏曰,省疏具悉。今玆疏陳,蓋出憂愛,而第漢武事,引喩失當。其言亦不爲無見云者,尤所未曉也。
戶曹啓曰,依傳敎,來八月朔祿俸,令倉官,輸送于判府事金宇杭家,則以爲罪犯至重,嚴譴是俟,冒竊常廩,私義之所不敢。雖有輸送之恩命,不得祗承,不勝惶恐之至云,不爲領受,何以爲之?敢稟。傳曰,令倉官,更爲輸送。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後,脚痺特甚·困惱·膈間不淸利亦甚及眩氣·腹部飽滿之候,復何如?臣等,不勝憂煎,惶恐敢啓。傳曰,晩後一樣矣。
答持平金相玉疏曰,省疏具悉。今玆進言,出於憂愛之忱,可不留心焉?爾其勿辭,從速察職。
答同副承旨南道揆疏曰,省疏具悉。爾其勿辭,救護父病。
王世子再疏。入啓。答曰,省疏具悉。昨日批旨中訓戒之言,爾其式克欽承,毋庸更辭。且近日事,處分正而是非明,可以不惑於百世也。事關斯文,顧不重歟?故特言之,予志汝遵,莫之或撓。仍傳曰,承旨往宣。
領府事尹趾完上疏。大槪,臣於床簀奄奄之中,伏聞筵席云云之敎,及於春宮者,不勝驚憂。不計顚仆,擔舁登途,寸寸前進,來伏輦下,略具短疏,瀝盡肝血,兼附一二愚見,以備省覽事,入啓。
校理趙觀彬,牌不進,待敎權,再牌不進,罷職傳旨。傳曰,只推勿罷。
京畿監司書目,楊州呈,以大司憲李喜朝辭職上疏上送事,啓。答曰,省疏具悉卿懇。纔諭予意,復何多誥?疏中陳言,實出憂愛之忱,深用嘉尙,可不留心焉?須勿固辭,宜速上來,安心行公。已上朝報
司饔院官員,以監膳提調意啓曰,濟州牧六月朔別進上烏賊魚·搥鰒·引鰒,今日到院,而中宮殿進上烏賊魚十四貼中,六貼水沈腐傷。陪持人,令攸司,囚禁科罪,何如?傳曰,允。刑曹謄錄
上在昌德宮。停常參·經筵。
大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡若何?脚痺特甚·困惱·膈間不淸利亦甚及腹部飽滿·喉乾之候,其已減歇,而熏熱·眩氣,日益差減乎?口淡益甚有加及眼視昏暗特甚之候,亦何如?今日臣等,與諸醫入診,詳察症候宜當。不勝終宵憂煎,敢此問安,竝爲仰稟。答曰,知道。脚痺特甚·困惱膈間不淸利亦甚之候一樣,而腹部飽滿未已,眩氣往來,熏熱不至大段,喉乾比夜減歇,口淡有加及眼視昏暗特甚之候無減,而寢睡不寧矣。勿爲入診。
正言鄭東後上疏。大槪,敢陳區區勉戒之忱,以備澄省事,入啓。
答領府事尹趾完疏曰,省疏具悉。今卿所陳,雖出憂愛之忱,而以予觀之,多有不稱停者矣。噫,予病至此,變通之外,無他道理,此固已定于心,使世子聽政之敎,予先發於口,而大臣奉承,則與世宗朝故事,自然相符矣。其時手敎之下,未聞有爭之者,今以不爭,責大臣,此予之所末解也。今予目疾,已到十分地頭,實無一毫酬應之望,世子代勞,一刻爲急,而卿乃以姑徐聽政爲言,亦所未解者也。至於獨對,非今創行,而卿指斥左揆,語意非常,特下備忘,明日開釋,而卿至有復下之請,尤有所未解也。
知事姜鋧上疏。大槪,敢陳頌祝之忱,兼曝憂愛之悃,以備財察,且許遞臣西樞之任,俾得隨意往來事,入啓。
吏曹啓曰,守令多闕,政事,取稟。傳曰,當日爲之。
政院啓曰,因侍講院草記,再明日王世子聽政朝參之時,宮官,不可不備員,司書申弼誨,在鄕時未上來,兼文學·兼說書,有闕未差,令本院稟旨擧行事,啓下矣。兼文學·兼說書,今日政差出,司書申弼誨在外,合有變通之道,何以爲之?敢稟。傳曰,依啓。司書申弼誨改差。
刑曹參議任舜元上疏。大槪,臣於近日處分,更無容議,而耿耿愚忱,猶有所不能自已者,冒陳淺見,冀蒙財察事。入啓。
成均館官員,以知館事意啓曰,今七月初七日,儒生上旬輪次,以今月內無故日退定事,曾已啓達矣。連有事故,不得擧行,今則更無餘日,不得擧行之意,敢啓。傳曰,知道。
答正言鄭東後疏曰,省疏具悉。今爾疏陳,實出憂愛之誠,可不留心焉?
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後,脚痺特甚·困惱·膈間不淸利亦甚之候及眩氣·腹部飽滿之候,復何如?臣等,不勝憂煎,惶恐敢啓。傳曰,晩後一樣矣。
政院啓曰,議政府錄事來言,左議政李頤命,因領府事尹趾完疏語,有所不安,纔已出去城外,仍納命召,何以爲之?敢稟。傳曰,令史官傳授。
備忘記,大臣獨對,雖是不常有之事,亦非今日之所創行矣。昨者領府事疏中,言獨對事,而遣辭至深,其意,實在於逐卿也。寧不慨然?卿因此不安,迸出都門,仍納命召,不覺愕然,手左右之如失。噫,世子聽政在邇,而廊廟殆空,言念國事,病裏何安?今日所遭,萬萬意外,則於卿實無毫分難安之端,胡忍棄予邁邁若是耶?玆遣承宣,諭予至意,又令史官,還授命召,卿其安心領受,卽日入城,用副予如渴之望事,承旨卽往,傳諭于左相。
答刑曹參議任舜元疏曰,省疏具悉。今玆進言,實出憂愛之忱,可不留心焉?稟裁一款,令侍講院稟處。
答知事姜鋧疏曰,省疏具悉。憂愛陳戒,深用嘉尙,可不留心焉?卿其勿辭,安心往來。
執義權熀上疏。大槪,臣伏見前後聖敎,不勝忭祝之忱,略貢瞽說,以備睿覽,兼陳病狀,冀蒙許遞事。留政院。
政院啓曰,王世子聽政節目中,外方應行節目,卽當頒布于八道監司及兩都留守處,而事體重大,宜自政府擧行,而事無前例,何以爲之?敢稟。傳曰,自禮曹,知委擧行。
掌令洪蒑上疏。大槪,臣於備忘之下,不勝欽祝之誠,而近日章疏中,間有語不擇發,引喩失當,竊有所慨然於心者,略貢愚忱,以備裁處事。留政院。已上朝報
禮曹啓曰,王世子受朝參儀註,今方磨鍊,而五禮儀云,宗親,每品班頭,別設位,大君,特設位於正一品之前。實錄別單云,設宗室伯叔親及師傅貳師拜位,王子君,則皆無明白擧論之事。今此朝參時,似當依伯叔親例,與師傅同位,而自下不敢擅便,上裁,何如?傳曰,依爲之。
又啓曰,伏見春秋館實錄考出別單,則以爲禮曹呈啓,前此朝參,鼓吹樂,陞座時,奏唐樂聖壽無疆,群臣拜時,奏唐樂太平年,還宮時,則奏唐樂步虛子。今世子受朝參,鼓吹量減以定,出宮時,用唐樂五雲開瑞朝,用尾後,群臣拜時,奏唐樂水龍吟,入宮時,奏唐樂洛陽春。其樂器·工人之數,方響本二,仍舊,唐琵琶六,減二,洞簫·牙箏·大箏各二,仍舊,觱栗六,減二,唐笛四,減二,大芩四,減二,杖鼓八,減四,鼓一,仍舊,工人,從樂器數,用二十五人,服色,亦仍舊。且前用鼓吹時,雅部·琴瑟各二雜奏,然雅樂,不可雜奏於俗樂,今後,勿許雜奏從之云云。今亦當依此擧行,而但今則大殿擧動時,唐琵琶只用二,而大箏,元不用之云,以此而計工人之數,則只爲二十一人矣。竝爲分付掌樂院,何如?傳曰,允。已上禮曹謄錄
義禁府啓曰,卽接月令醫員趙龜鼎手本,則時囚罪人崔昌演,所患痰症,閱月彌苦中,處濕一望,四肢牽引,血症時時發作,有時昏倒,達夜不寐,食飮專廢,症勢日漸添劇,委頓涔涔,左邊不仁,不能收拾,方在危急中云。自前罪人病勢如此,則有保放救療之規,敢此仰稟。傳曰,依爲之。禁府謄錄
有政。吏批,行判書宋相琦進。
吏批啓曰,本曹參議及春坊闕員今當差出,而擬望之人乏少,相避外任,竝擬,何如?傳曰,允。
以李挺周爲司僕正,沈鳳輝爲工曹佐郞,李延休爲新溪縣令,兪岦爲龍仁縣令,宋宅相爲康翎縣監,安相元爲沔川郡守,金相尹爲司書,朴鳳齡爲吏曹參議,洪啓廸爲兼文學,金聖欽單付成均博士,文德謙單付校書正字,判義禁加望,以宋相琦爲判義禁。
兵批,以姜鋧爲都摠管,李天駿爲都摠經歷,朴泰道爲淸州營將,李世復爲順天監牧官,沈榗爲全羅右水使,金錫耉爲登山僉使,金萬剛爲美錢僉使,李昌齡爲同知,朴昌潤爲內禁衛將,田始元爲都摠經歷,韓埏爲翊贊,宋世鼎爲衛率,南益華爲羽林將,元德夏爲五衛將,李益命付副司果,鄭齊奎單付平安中軍,申弼誨付副司果,高益順付大坡兒權管。
上在昌德宮。停常參·經筵。
大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡若何?脚痺特甚·困惱·膈間不淸利亦甚腹部飽滿·喉乾之候,其已減歇,而熏熱·眩氣,日益差減乎?口淡益甚有加及眼視昏暗特甚之候,亦何如?今日臣等,與諸醫入診,詳察症候宜當。不勝終宵憂煎,敢此問安,竝爲仰稟。答曰,知道。脚痺特甚·困惱·膈間不淸利亦甚之候一樣,而腹部飽滿未已,熏熱不至大段,眩氣往來,喉乾比夜減歇,口淡益甚有加及眼視昏暗特甚之候無減,而寢睡不寧矣。
判府事金宇杭上疏。大槪,自作之孽,終難倖逭,伏乞聖慈,特加威命,勘臣之罪,以謝公議,還收祿俸輸送之敎,以安私分事。入啓。答曰,省疏具悉卿懇。日昨箚批,已諭予意,過當之言,何必深嫌?至於常廩,不宜固辭,卿其安心勿待罪,領受。仍傳曰,遣史官傳諭。
明日王世子朝參時,出宮正時,辰初三刻,開門差早。
假注書金翰運書啓,臣承命馳往于東大門外新村左議政李頤命所到處,傳授命召,則以爲臣所被人言,乃是人臣之極罪,不敢晏然在家,所受命召,又不敢隨身帶來,謹納政院,方俟鈇鉞之誅矣。卽者史官,以聖敎,來傳命召,臣驚惶罔措,不知所以仰復,臣旣以俟罪之身,終不敢祗受,謹當還納政院,不勝惶悚隕越之至云矣。敢啓。傳曰,知道。
戶曹啓曰,依傳敎,來八月朔祿俸,令倉官,更爲輸送于判府金宇杭家,則以爲泯默縮伏,恭俟責罰,不敢上章申籲矣。祿俸輸送之命,至再至三,益復惶悚,不得已將欲陳疏云,又不領受,何以爲之?敢稟。傳曰,批下後,輸送。
政院啓曰,兵曹參判李澤,見差永昭殿朔祭獻官,而本職時未肅謝,預差副護軍李大成,身病甚重云。李澤牌招,以爲受香之地,何如?傳曰,允。
又啓曰,卽者左議政李頤命,使錄事,還納命召,何以爲之?敢稟。傳曰,更令史官,傳授。
又啓曰,王世子聽政日期迫頭,而節目中,多有未備處,擧行之際,將不免錯誤之患,不得不仰稟睿裁焉。臣等,伏見節目中,凡內外官遞罷,竝爲入啓云云。其後筵中,以解職與用人,一體爲之可也爲敎,則凡外方罷黜以上請罪之狀啓,三司改差以上論罪之箚啓,本院捧傳旨之事,皆將稟裁於大朝乎?此外,臣僚辭疏辭單,亦係解職,當爲一體施行乎?臺啓中,若涉用人·刑人·用兵三件事,則當爲入啓於大朝,三件外,則當爲入達於東宮,而但一臺官之分啓兩宮,亦似未安,此等事必須明白稟定,然後可以奉行矣。且禮官所稟,一疏啓中所論諸條中,有用人·刑人·用兵等事拈出,別爲書入事判下,而不言自某司書入,似是令本院爲之,而政院之職,專在於出納文書,則拈謄他人疏章,已非其職。雖以事體言之,一疏啓之分而二之,各下批答,殊涉未安,亦多掣肘,本院終難奉行。凡在所陳數條,宜有令政府更稟之擧,何以爲之?敢稟。傳曰,令政府稟處。
輔德趙鳴鳳上疏。大槪,臣忝居胄筵之末,不勝憂愛之忱,敢貢一語,冀蒙澄省事。留政院。
司直李大成上疏。大槪,臣等,於近日事,敢貢憂愛之忱,冀蒙察納事。留政院。
右副承旨安重弼書啓,臣敬奉聖旨,馳往于新村左議政李頤命所住處傳諭,則以爲史官來授命召,承宣又傳聖旨,十行溫諭,開釋勤摰,實非罪釁賤臣所敢承當,擎讀哽泣,繼以惶悚抑塞,不知置身之地也。噫,老臣與臣,無可爭矣。今逐臣何爲?只見臣事君無狀,貽累聖德,不勝其慨然。且知臣蒙學蔑識,心常賤汚,故無復顧藉,一筆句斷,加以人臣之極罪耳。夫人主私臣,千古宵小中,亦所稀有,若臣忠信素孚,人所指疑,何及於此?伊日,倉卒遭非常之事,造次蒼黃,自致顚倒,求爲私臣,何暇萌心?而今乃疑辱至此,驅之於罔測之地,不復以人理相待,臣誠心骨俱靑,不知其死所,今日之事,爲殿下臣子者,孰不驚憂?豈於黃髮之臣,獨明斯義,秉彝之良,同賦天則,職在大臣者,均有匡救之責,此而不盡其誠,則眞疏中所引聖敎凶孽之臣,而今大臣,自處以深憂,處人則加惡名而不救,恐非老成忠恕之意也。臣之苦心血忱,天日已下照矣,今復何言?而以臣之故,中外驚惑,國言喧藉,獨有誅殛臣一人,可以明聖衷之悔悟,鎭群言之囂暴。苟如是,臣雖滅死萬萬,亦復何恨?臣誠不決烈,不能刳心而相示,尙何言哉?卽今聖候沈綿,神人懷憂,元良代理,擧國相望,而臣於此時,獨竄荒郊,犬馬之誠,豈敢自安?而聖諭及此,瞻天釀涕,不能自抑。惟願速就刑章,以快人心而已。徊徨煎灼,未承明命,席藁頓顙,以俟鈇鉞之誅,亦何敢更以文字,塵瀆天聽乎云矣?敢啓。傳曰,知道。更遣承旨,敦諭。
假注書金翰運書啓,臣承命馳往于左議政李頤命所到處,更爲傳授命召,則以爲卽者史官,又以聖敎,來授命召,以臣之故,煩擾於靜攝,史官,日日往來於江郊,臣之惶恐悶迫,不可盡達。然臣方請伏刑章,而身在城外,仍帶符召,實無是理,當冒萬死,更納政院,不勝兢惶戰慄之至云矣。敢啓。傳曰,知道。
大殿·中殿·世子宮·嬪宮,藥房·政院·玉堂問安。答曰,知道。
藥房口傳啓曰,晩後,脚痺特甚·困惱·膈間不淸利亦甚及眩氣·腹部飽滿之候,復何如?臣等,不勝憂煎,惶恐敢啓。傳曰,晩後一樣矣。
判府事李濡箚子。大槪,敢陳危悃,乞賜譴斥事,入啓。
政院啓曰,卽者,左議政李頤命,使錄事,還納命召,何以爲之?敢稟。傳曰,令史官,更爲傳授。
注書趙鎭禧上疏。大槪,敢因職事所關,略陳愚見,以備財幸事。留政院。
領議政金昌集箚子。大槪,情勢難安,冀蒙譴斥事,入啓。已上朝報
政院啓曰,備邊司郞廳,以大臣意來言,今日賓廳日次,而上候方在靜攝中,頉稟。傳曰,知道。備局謄錄
侍講院啓曰,明日王世子受朝參儀註,纔者入達,則以侍湯憂煎中,動樂未安,陳而不作,下令矣。分付該曹,依下令擧行之意,敢啓。傳曰,知道。禮曹謄錄
成均館官員,以知館事意啓曰,今七月初七日,儒生上旬輪次,今月內無故日退行事,曾已啓達矣。連有事故,不得擧行,今已更無餘日,不得設行之意,敢啓。傳曰,知道。成均館謄錄郞廳趙有臣書。金光國校。
上在昌德宮。停常參·經筵。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡若何?脚痺特甚·困惱·膈間不淸利亦甚及腹部飽滿·喉乾之候,其已減歇,而熏熱眩氣,日益差減乎?口淡益甚有加及眼視昏暗特甚之候,亦何如?今日臣等,與諸醫入診,詳察症候宜當。不勝終宵憂煎,敢此問安,竝爲仰稟。答曰,知道。脚痺特甚·困惱·膈間不淸利亦甚之候一樣,而腹部飽滿未已,眩氣往來,熏熱不至大段,喉乾比夜減歇,口淡益甚有加及眼視昏暗特甚之候無減,而寢睡不寧矣。勿爲入診。
傳曰,兩司達辭,從與不從,必親稟上前後爲之事,世子親承下敎矣。此則別無自政府稟處之事矣。
備忘記,今玆使世子聽政之敎,遵依國朝故事,則處分得宜,固無可言矣。若以當初筵敎,有懷欲陳,則從容陳說,夫誰曰不可乎?領中樞府事尹趾完,以篤疾之人,汲汲入京,有若國家安危,迫在呼吸者然,擧措旣極異常,告君之辭,亦不擇發,而至於左揆,則直以私臣,一筆句斷,驅之於罔測之科,是誠何心?噫,大臣獨對,非今日之所創,而左揆所遭,果有一毫近似於大臣之言者耶?此等排軋之計,反出於耆老大臣,今日世道,無復可爲,寧不痛慨?不得不明言顯斥,政院知悉。
領議政金昌集上書。大槪,重嬰沈痼之疾,未參盛禮,略效勉戒之忱,以冀察納事,入達。答曰,覽書具悉卿懇。卿之所患,尙今不瘳,慮念殊深。有疾未參,於卿別無所傷。書中陳戒之辭,憂愛之忱,予甚感歎,可不服膺焉?仍令曰,遣史官傳諭。
假注書金翰運書啓,臣承命馳往于新村左議政李頤命所到處,更爲傳授命召,則以爲臣方請死罪,不敢承命,祗受命召,乃敢冒死再納,方俟慢命之罪。史官,又以聖敎,一日之內,再來傳授,臣之惶懼悶蹙,益無所措,更爲還納,亦有所不敢。只俟天地父母曲加哀矜,終副疾聲之懇,奉納政院,而不勝悚慄不安之至云矣。敢啓。傳曰,知道。
府院前啓,政府節目稟處間,姑停。
右副承旨安重弼書啓,臣承命馳往于新村左議政李頤命所到處敦諭,則以爲臣昨於承宣之傳諭也,冒死哀籲,庶冀矜諒,而違逋之罪,實深惶懼,卽者,承宣又來,諭以聖意,辭旨勤懇,尙使臣,卽速入城,噫,此時何時,豈敢慢命,不思盡瘁之義乎?靜攝之中,瀆擾至此,亦臣死罪,臣誠惶悸抑塞,求死不得。嗚呼,從古人臣,爲人主私臣者,鮮不有凶于國,禍于家者。今臣居輔弼之地,持此名,將安歸也。縱使此言,出於年少妄率之人,當之者,尙不敢抗顔,況元老大臣之言乎?聖明,雖不忍一朝置之罪辟,猶加以過重之禮,是將私人之疑,轉深而難解,聖德愈累,而臣之罪,尤萬萬矣。其可使群疑永釋,而國事寧謐乎?莫如斥臣罪臣,以快人心,臣之日夜祈祝,專在於是矣。向者臣,日三晉接,罄盡衷赤,庶可無媿於神天,不負於明主,豈意終陷於罔赦之罪,無以自立於人世乎?撫躬自悼,寧欲無訛。且伏聞同事二大臣,以原任大臣,不爭聽政之斥,上章俟罪云,此罪,臣亦爲首,入診時,聖諭縷縷以酬應之漸難,萬幾之多滯爲敎,入侍諸臣,莫不揮涕。又引唐宗故事,顯示變通之意,臣則以不必遠引唐事,本朝英廟時,有參決之盛典。然此固國之大事,請加商量,廣詢而議定,第三入侍,乃從諸臣之言,始有成命,蓋初無未安之敎,但冀有補於將攝,何幸轉圜之美,惟恐未準其所請,未知何如?可幸無罪也。今臣名汚身敗,罪積釁重,寧被違命之責,不敢重入脩門,鈇鉞之誅,實所甘心云矣。敢啓。傳曰,卿之蒼黃迸出,專由於領府事之疏,則予之勉卿,豈在多誥?噫,卿爲予私臣,則今日爲何如時耶?其所爲言,萬萬無倫,誠不料此等之言,發於大臣之口也。世道至此,寧不寒心?英廟手敎之下,未聞有違覆者,古之大臣,不及於今人而然歟?不爭之說,尤有所未曉也。反覆思惟,於卿少無不安之端,而以卿體國之誠,胡不諒予至意,而一向邁邁耶?益用愕然,無以爲諭。卿其深念國事,亟回遐心,卽日入城,毋孤予虛佇之望事,更往傳諭。
政院啓曰,凡大小疏章,皆有皮封,書以上前開坼者,乃是常規,而自今上書之達于東宮者,似當書以世子宮開坼,而節目中,不爲擧論,而莫適所書,不可不稟旨定式,以爲遵行之地,何以爲之?敢稟。傳曰,依此爲之,可也。
政院達曰,卽者,中樞府錄事來言,領府事尹趾完,前後嚴敎之下,不敢晏然,出去城外,係是大臣去就,敢達。令曰,知道。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後,脚痺特甚·困惱·膈間不淸利亦甚及眩氣·腹部飽滿之候,復何如?臣等,不勝憂煎,敢啓。傳曰,晩後,別無加減矣。
輔德趙鳴鳳,兼輔德尹鳳朝,弼善尹錫來,兼弼善魚有龜,文學趙彦臣,兼文學洪啓迪,司書金相尹,兼司書金在魯,說書趙最壽上書。大槪,臣等,朝來退出後,不勝耿耿之懷,略貢勉戒之言,冀蒙察納事,入達。答曰,覽書具悉,縷縷誡誨,亶出憂愛之忱,余甚嘉尙,可不留心焉?
藥房口傳啓曰,卽伏聞下敎于差備醫官曰,昏後,腹部飽滿頗甚,膈間不淸利特甚,呼吸亦不平,當進何藥,醫官等,請以井華水,調進龍腦安神丸二丸云。臣等,不勝驚慮之至,丸藥進御,而諸症候,或有所減乎?惶恐敢啓。傳曰,丸藥進御後,呼吸不平之氣差減,腹部飽滿頗甚之候,一樣矣。已上朝報
禮曹啓曰,自上方在靜攝之中,今秋各陵展謁,不敢循例取稟之意,敢啓。傳曰,知道。又啓曰,今八月十五日大殿誕日陳賀,例以親臨磨鍊,而自上方在靜攝之中,以權停例磨鍊乎?敢稟。傳曰,依爲之。又啓曰,今八月十五日大殿誕日,王世子陳賀一節,當爲取稟,而方在嘗藥之中,何以爲之?敢稟。傳曰,權停。已上禮曹謄錄
上在昌德宮。停常參·經筵。
夜一更,流星,出文昌星上,入艮方天際。狀如鉢,尾長三四尺許。色白,光照地,有聲。
下直,平山府使李復休,英陽縣監黃泰河,昌平縣監鄭昌震,龍媒僉使崔寧。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡若何?脚痺·膈間不淸利特甚·困惱亦甚·腹部飽滿頗甚及喉乾之候,其已減歇,而熏熱·眩氣,日益差減乎?口淡益甚有加及眼視昏暗特甚之候,亦何如?昨日入侍醫官來言,九顧受灸事,下敎云。臣等,與諸鍼醫商議,則皆以爲自今日,至初六日,連有拘忌,而初五日初六日,則不至大段,初七日最吉,初九日亦吉云,以何日定行乎?今日臣等,與諸醫入診,詳察症候宜當。不勝終宵憂煎,敢此問安,竝爲仰稟。答曰,知道。脚痺特甚之候一樣,而膈間不淸利特甚,腹部飽滿頗甚之候少減,困惱未已,眩氣往來,熏熱不至大段,喉乾比夜減歇,口淡益甚有加之候,不無所減,而眼視昏暗特甚之候無減,寢睡不寧矣。受灸,定於初五日宜當,勿爲入診。
掌令洪蒑留院上疏。入啓。答曰,省疏具悉。疏陳之事,誠甚得宜,可不留心焉?
正言鄭東後上書。大槪,臣於昨日朝參退出之餘,不勝區區之悃,敢貢勉戒之言,冀蒙察納事。入達。答曰,覽書具悉。積年侍湯之餘,遽承非常之敎,憂鬱焦灼,罔知攸措矣。縷縷誡誨,語多切實,余甚嘉尙,可不留心焉?
右副承旨安重弼書啓,臣承命更往于新村,左議政李頤命所住處,傳宣聖旨,則以爲臣方俟違傲之誅,承宣又來,聖旨勤懇,丁寧開釋,若慈父之詔迷子,臣非木石心腸,寧不知感?藏誦涕泣,實無措躬之所矣。臣之危苦之情,已暴於再啓,今則辭已渴矣,更無可陳。從古人臣,受此題目,自立於人世者,蓋無人矣。聖上,雖知臣枉被其名,滓穢之賤,不可復汚班行,臣雖欲冒恥承命,人孰不唾罵也?如此而尙加以優異之恩,適足以增臣之罪戾,是豈天地父母生成之仁也?今臣,寧受辜恩慢命之誅,不敢更入脩門,則已自畫於心矣。今則危怖之言四起,又不但大臣之言而已。豈有一分容身之地乎?靜攝之中,緣臣瀆擾至此,數日之內,承宣三臨荒郊,此亦臣死罪,惟願聖慈,亟賜罪斥,以釋一世之疑而已。百爾思量,終無承命之勢,惶懼悚蹙,只俟鈇鉞之誅云矣。敢啓。傳曰,知道。承旨更往敦諭。
司直李大成等留院上疏。入啓。答曰,省疏具悉。大事已定,開釋明白,則今無可論,汔可止矣。至若獨對事,開釋之說,用意危險,極可駭也。
備忘記,元良代理,付托至重,開釋已盡,則更無可言,而上章不已,固已未曉。且以近日疏章觀之,或語不擇發,或引喩無倫,方來之憂,必至於假托此事,壞亂朝廷,今後此等疏章,勿爲捧入。
藥房口傳啓曰,晩後,脚痺特甚·膈間不淸利·腹部飽滿之候及困惱·眩氣,復何如?臣等,不勝憂煎,惶恐敢啓。傳曰,晩後一樣,而腹部飽滿之候,比昨差勝矣。
大殿·中殿·世子宮·嬪宮,藥房·政院·玉堂夕問安。答曰,知道。
執義權熀留院上疏。入啓。答曰,省疏具悉。勉戒之言殊切,深用嘉尙,可不留心焉?疏末事,伊日曲折,予所詳知,則譴罰之請,終涉過當也。爾其勿辭,從速察職。
政院啓曰,凡奉敎等之敎字,自今似當書入令字,何以爲之?敢稟。傳曰,以令字書之,可也。又啓曰,溫泉隨駕軍兵別科試官望,自該曹,今方來呈,捧入大朝乎?捧入於東宮乎?必須稟旨,然後可以定式擧行,敢稟。傳曰,入於大朝。又啓曰,朝臣牌招,例用朱牌,刻以命字,而今則啓達·敎令等字,皆有變通之節。此後,自東宮牌招,仍用命牌乎?粉牌,刻以令字,而用之乎?節目中,不爲擧論,合有及時稟定之擧,何以爲之?敢稟。傳曰,粉牌,刻以令字可也。又啓曰,命下矣。本院,固當依聖敎擧行,而第留院中,未及入啓者,亦有三人之疏。此則與備忘已下後陳疏有異,而亦爲一體勿捧乎?敢稟。傳曰,勿爲捧入。又啓曰,俄者備忘之下,以成命前留院疏捧入與否,有所仰稟,而有勿爲捧入之敎。此蓋由於啓辭不能分曉之致,而第留院之疏,雖論近日事,或有輔導春宮,敦召儒賢之請,或有職掌所關,論及日錄之語,似不當一例還給。況且捧留本院,已至三日,乃因今日備忘,竝與留院已久之疏,而不爲登徹,事涉未安。今此三疏,則今明間,鱗次捧入恐或得宜,惶恐敢稟。傳曰,明日入之。
吏曹口傳政事,兼春秋具亨益。
領議政金昌集上疏。大槪,猥承近侍傳批之恩,輒犯慢命之罪,冀蒙譴罰事。入啓。答曰,省疏具悉卿懇。史官,未暗規例,而反以辱命爲言,良可笑也,何足爲嫌?卿其須體予意,安心勿待罪。仍傳曰,遣史官傳諭。已上朝報
備邊司達曰,因藥房提調閔鎭厚所啓,鼠膽,懸賞求得,而賞之多少,令廟堂酌定事,命下矣。醫書,稱鼠膽爲治眼之良藥,而以其得之之甚難,閭巷間,未嘗有經驗者,令宜定一絜令,如或捕有膽之鼠,則卽令來納藥房,路遠處,則官員親自看審,連其全體,精乾上送。果是可合於藥用者,則銀子一百兩,或正木二同賞給,其不願者,儒生則除參奉,武士則除邊將宜當。以此頒布中外,以爲遍告村里,興起應募之地,何如?令曰,依。備局謄錄
政院達曰,上番兼春秋禮曹佐郞朴長潤,身病猝重,不得察任,今姑改差,其代,令該曹,卽爲口傳差出,何如?令曰,依。吏曹謄錄
上在昌德宮。停常參·經筵。
下直,平壤庶尹成壽雄,海南縣監尹大英,伐登萬戶柳聖澄,廢茂山萬戶金振漢。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡若何?脚痺特甚,膈間不淸利,腹部飽滿,困惱,喉乾之候,其已減歇,而熏熱·眩氣,日益差減乎?口淡益甚有加之候,顯有漸勝之勢,而眼視昏暗特甚之候,亦何如?今日臣等,與諸醫入診,詳察症候宜當。不勝終宵憂煎,敢此問安,竝爲仰稟。答曰,知道。脚痺特甚之候一樣,而困惱,膈間不淸利,腹部飽滿之候未已,眩氣往來,熏熱不至大段,喉乾比夜減歇,口淡益甚之候,一向差減,而眼視昏暗特甚之候無減,寢睡不寧矣。勿爲入診。
吏曹啓曰,臺諫有闕,政事,取稟。傳曰,明日爲之。
右副承旨安重弼書啓,臣承命更往敦諭于新村,左議政李頤命所住處,則以爲,承宣鎭日遠出,聖旨愈往愈勤,臣是何人,敢當此恩,又何敢頑然不動乎?但臣所被人言,雖置極刑,而猶不可塞其罪矣。天地之仁,縱垂矜諒,不加鈇鉞之誅,臣之得保性命,已萬萬大幸,何敢更入脩門,廁迹周行,以國體言之,豈可使出生入死之滓穢賤臣,復汚淸朝乎?臣則只有一死,終不敢仰承明命,不但愚迷之心,自畫者如此,雖輿儓之賤,必以臣,永爲棄物,臣雖欲强顔冒恥,亦不可得矣。臣積此違傲之罪,又承敦迫之命,衷情抑塞,精爽飛越,不能盡其所欲仰復者,乃以文字瀆擾,雖甚不敢,徐俟聖候少安之時,當一露章,仰冀聖慈之曲賜矜悶云矣,敢啓。傳曰,知道。
左承旨鄭必東書啓,臣承命馳往于忠淸道淸風黃江村,右議政權尙夏所住處,傳宣聖諭,則以爲,臣於病劇垂死之中,伏蒙聖上特遣銀臺近密之臣,傳諭批旨,十行絲綸,誠意懇惻,有足以貫金石而泣鬼神,臣奉讀未半,不覺涕淚之汪汪也。然臣之前疏,瀝盡肝血,畢露本末,而聖明不諒,以爲飾讓,臣之病狀,萬分危迫,實難起動,而聖明不察,促召愈勤,臣不勝悶鬱抑塞焉。夫蟣蝨微臣,偏蒙聖渥者,必以臣雖無寸長,而稍有誠信之可取也。今也前後乞免之辭,盡歸虛飾,則奚取於臣,而必欲致之也?況聖批中,許與稱道者,施之於臣,萬萬不近,而大哉王言,一至此過,四方聽聞,以爲如何?臣之惶駴悚縮,恐傷則哲之明也。至於以予爲不足爲之敎,臣尤惶懼欲死,臣生逢聖主,未效涓埃,恨結心曲,只思隕結,臣苟有一毫此心,天必殛之。大抵臣之情實,姑不殫盡,見今積敗之餘,百病交作,最是泄痢累月,眞元消敓,手脚不收,坐臥須人,飮食專廢,昏仆懍懍,時月之間,萬無趨命之勢,又不免近侍虛還,臣罪益大,只俟鈇鉞之誅云矣,敢啓。傳曰,知道。
府前達,請還收吳命尹極邊定配,今姑還寢之命,亟令仍前發配事。請還寢李獻英·獻章等覆試之命,竝爲拔去榜中事。請及第具命奎,遠地定配事。請還收遠配罪人林象極·權弼衡·朴師悌·洪啓一等放釋之命事。亟寢內人惠貞減死絶島定配之命,仍令攸司,依律處斷事。內人淑伊定配事。入達。措辭竝見上答曰,不允。
待敎權,牌不進,罷職傳旨。傳曰,只推勿罷。
院前達,請還收權卨發配之命,仍令王府,嚴鞫得情,快正王法事。請還收罪人河減死定配之命,更加嚴刑得情,依律處斷事。措辭竝見上新達,海美縣監趙鼎期,爲人庸孱,全不曉事,地望且輕,見侮儕流,從前履歷,已多冒濫。新授之任,兼管治盜理民,則不可不擇,請海美縣監趙鼎期改差。南原,物衆地大,不可不各別擇人,而新除授縣監趙命禎,爲人矇矓,臨事昏謬,俗例文書,多不成樣。曾莅西邑,已招疵謗,及授本縣,物情爲駭,劇地字牧之任,不當付之此人,請南原縣監趙命禎改差。答曰,不允。
大殿·中殿·世子宮·嬪宮,藥房·政院·玉堂夕問安。答曰,知道。
備忘記,今玆台司之允叶輿望,予心忻喜,有不可言,而値此屯艱,得賢共國,今日國事,亦有庶幾之望矣。前後巽牘之上,罄悉心腹之辭,而誠禮未盡,遐心莫回,益用驚愕,繼以媿恧,誠不知所以爲諭也。噫,予病支離,眼患添劇,事務積滯,而酬應至難,爰遵國朝故事,已於本月初吉,命世子代理,此時出入筵席,輔益春宮,微卿宿德重望,其孰能之?此予所以思想冞切,必欲召致而後已者也。以卿體國之誠,休戚之義,念及於斯,不待予言,而必幡然而起矣。玆遣史官,諭予至意,卿須體諒,賁然來思,用副予日夕虛佇之望事。遣史官,傳諭于右相。
輔德趙鳴鳳,留院上疏。入啓。答曰,省疏具悉。憂愛春宮,有此疏陳,言甚切至,可不留心焉?
注書趙鎭禧,留院上疏。入啓。答曰,省疏具悉。勿載日錄事,已令還寢,而竝與獨對筵說備載之云,予實未曉也。爾其勿辭察職。
藥房口傳啓曰,晩後,脚痺特甚,膈間不淸利,腹部飽滿之候及困惱,眩氣,復何如?臣等,不勝憂煎,惶恐敢啓。傳曰,晩後一樣矣。
戶曹啓曰,依傳敎,今八月朔祿俸,令倉官更爲輸送于判府事金宇杭家,則以爲,以臣辜犯,尙逭刑章,公議峻發,方俟勘處,晏然受祿,斷無是理,終不敢承命,罪上添罪,益不勝戰慄之至云,又不領受,何以爲之?敢稟。傳曰,令倉官輸送。
副率朴弼謨,留院上疏。入啓。答曰,省疏具悉。旣下備忘,明白開釋,而爾疏所云,指意至深,誠可駭也。
吏曹口傳政事,兼春秋鄭宅河。
注書趙鎭禧有頉,代以柳聖洪爲假注書。
假注書金翰運出使,代以鄭必寧爲假注書。已上朝報
議政府司錄,以領議政意啓曰,因政院啓辭,未盡節目,令政府稟處事,命下矣。節目中,旣以內外官遞罷,竝入啓磨鍊,則外方罷黜以上請罪狀啓,三司改差以上論罪之疏,政院應罷人員捧傳旨之事,竝當入啓,臣僚辭疏·辭單,雖係解職,一倂入啓,殊無變通省繁之意,竝爲入達,循例賜答,而事在可遞未可遞之間者,自內稟裁。凡係刑人·用人·用兵者,外方狀聞及論事章疏,單擧此事,以爲入啓之地,留院文書中,刑人·用人·用兵之類,則付標區別,入啓覆議,各司則分二啓達爲宜,而至於臺啓中所論,旣有傳敎,今無可論矣。依此擧行之意,分付中外,何如?傳曰,允。備局謄錄
政院啓曰,預備兼春秋兵曹佐郞鄭錫三,稱以情勢難安,無意行公,兼春秋之任,今姑減下,其代,令該曹口傳差出,何如?傳曰,允。吏曹謄錄
上在昌德宮。停常參·經筵。
下直,於蘭萬戶閔碩基。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡若何?脚痺特甚,膈間不淸利,腹部飽滿及困惱,喉乾之候,其已減歇,而熏熱·眩氣,日益快減乎?口淡益甚之候,漸臻差勝,眼視昏暗特甚之候,亦何如?今日臣等,與諸醫入診,詳察症候宜當。不勝終宵憂煎,敢此問安,竝爲仰稟。答曰,知道。脚痺特甚之候一樣,而困惱,膈間不淸利,腹部飽滿之候未已,眩氣往來,熏熱不至大段,喉乾比夜減歇,口淡益甚之候,一向差勝,而眼視昏暗特甚之候無減,寢睡不得安穩矣。勿爲入診。
儒川君濎上書。大槪,賤疾危綴,朝夕濱死,前後議藥之班,一未進參,日昨朝參,實是莫大之盛擧,而又未免闕禮,分義虧缺,罪合萬殞。況臣所帶摠府·廚院兩任,亦非疾病之身所可一向虛叨,乞蒙恩遞,仍治臣闕禮之罪,以安賤分事。入啓。答曰,覽書具悉。卿其安心勿辭,調理行公。仍令曰,遣內醫看病。
政院啓曰,吏曹郞廳來言,今日爲政事命下,而判書宋相琦病不來,參判鄭澔在外,參議朴鳳齡陳疏,不得開政云。判書·參議,竝卽牌招,開政何如?傳曰,允。
戶曹達曰,依下令,今八月朔祿俸,令倉官輸送于判府事金宇杭家,則以爲,縷喘濱死,難於轉動,至今偃息於輦下,尙愧無恥,何可以姑免責罰爲幸,而仍竊國廩,自同無故之人哉?反復思惟,終難奉令,惶恐震惕,不知所措云,又不領受,何以爲之?敢稟。令曰,更令倉官輸送。
府前達,吳命尹事,李獻英·獻章等事,具命奎事,林象極·權弼衡·朴師悌·洪啓一等事,內人惠貞事,內人淑伊事。措辭各見上新達,史官之傳宣聖批也,大臣例爲親受,而苟有實病之難强,則設案奉置,旣有流規,先輩亦多行之。乃者,兼春秋鄭錫三,傳批於領相也,大臣病勢甚重,不能起動,依先輩已行之例,設案中堂,要使奉置,而錫三迫令出受,語多悖慢,終不傳宣,率易還歸,致令君命,踰時淹滯,自以欲存事體,而反損事體,擧措妄率,有駭聽聞,請兼春秋鄭錫三罷職。全羅左水使李濟冕,本以常調武夫,素乏名稱,累典州郡,到處見敗,及授本職,物論譁然,僅僅彌縫,晏然冒赴。到任之後,無一善狀,抛棄戎政,惟事貪饕,御下無法,動損體貌,幕稗視若儕友,管下專不畏憚,玆致號令不行,事無統領,營中戎政,不成貌樣。當此海防擇人之時,如此庸駑之人,不可仍畀制閫之任,請全羅左水使李濟冕罷職。答曰,不從。鄭錫三事,依達。
院前達,權卨事,河事,海美縣監趙鼎期事,南原縣監趙命禎事。措辭竝見上答曰,不從。末端兩件事,依達。
同副承旨南道揆上書。大槪,情勢之外,身病猝重,旬月之內,實無復起爲人之望,乞遞臣職,及時調治,以及生路事。及待敎權上書,大槪,積逋嚴命,輒承格外之恩,奄延時日,迄無處分,徊徨悶蹙,罔知爲計。又於此際,憲臣之疏,更申責罰之請,斥以歸咎承宣,譏切備至,蹈藉無餘,臣於是,益不勝駭歎訝惑之至。玆敢冒死,更暴危懇,仰請威罰,伏願亟削臣職,俾賜斥退,以快人心,仍治臣逋慢瀆擾之罪,以肅朝綱事。入達。答曰,覽書具悉,日昨上敎,開釋備至,則憲臣疏語,不必深嫌,爾其勿辭察職。
大司諫權忭上疏。大槪,臣於日昨,猥陳辭本,而縣道遲滯,尙未上徹,惶恐悶縮之餘,伏聞向日筵敎非常,臣誠驚惶震惕,冒死陳籲,而病臥床簀,末由躬進,謹遣家僮,齎疏直呈,臣罪萬死萬死。伏乞俯賜察納,俾聖德有光,宗社賴安,不勝幸甚事。入啓。答曰,省疏具悉。今玆進言,出於憂愛之忱,可不留心焉?備忘纔宣,而疏中有亟下絲綸之請,必未及聞知而然矣。
吏曹判書宋相琦上疏。大槪,臣於本兼諸任,俱有難冒之勢,至於金吾再授之命,尤有所悚蹙不安者。日昨,爲參朝參盛禮,不得不冒沒出肅,而向來所遭,旣非尋常人言之比,反復思惟,終不可復入於僨敗之地。此外情勢,不容苟冒於銓任者,而數日以來,賤疾兼劇,無望起動,而今日召牌,亦未趨承,惶隕罔措。亟鐫臣本職及判金吾之任,仍治臣罪事。入達。答曰,覽書具悉。銓衡之任,決難許遞,金吾兼帶,旣遞復授,則尤無可辭之義。卿其安心勿辭,從速行公。
大殿·中殿·世子宮·嬪宮,藥房·政院·玉堂夕問安。答曰,知道。
京畿監司書目,驪州呈,以判府事李畬上疏上送事。啓。答曰,省疏具悉卿懇。憂愛勉戒,亶出至誠,予甚感歎,可不留心焉?卿之所患,尙未痊平,予之慮念,曷有其已。不克就途,其勢則然,何至引咎?卿其須體至意,安心勿待罪,從容善攝。仍傳曰,遣史官傳諭。又書目,果川呈,以左參贊趙泰耉進言上疏上送事。啓。答曰,省疏具悉。縷縷陳言,寔出憂愛,予當留心,而原任大臣之疏語,極其無倫,則明言劃斥,烏可已乎?卿疏所云,予實未曉也。已上朝報
上在昌德宮。停常參·經筵。
夜三更,流星出天蒼星下,入東方天際,狀如鉢,尾長三四尺許,色赤。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡若何?脚痺特甚,膈間不淸利,腹部飽滿及困惱,喉乾之候,其已減歇,而熏熱·眩氣,漸臻快減乎,口淡益甚之候,日益差勝,而眼視昏暗特甚之候,亦何如?今日受灸時刻,依前定以巳正乎?臣等,不勝終宵憂煎,敢此問安,竝爲仰稟。答曰,知道。脚痺特甚之候一樣,而困惱亦甚,膈間不淸利,腹部飽滿之候未已,眩氣往來,熏熱不至大段,喉乾比夜減歇,口淡益甚之候,一向差勝,眼視昏暗特甚之候無減,而寢睡不寧矣。
假注書李彦烈出使,代以李泰和爲之。
政院啓曰,凡外方有旨,依前書以有旨乎?敢稟。傳曰,依爲之。又啓曰,日昨備忘,以近日疏章,或語多不擇,或引喩無倫,方來之憂,必至於假托此事,壞亂朝廷,今後,此等疏章,勿爲捧入爲敎。臣等,固當奉行,而第伏念事係春宮,所重有在,則一依退却,旣涉未安,每每稟入,亦似煩瀆,此後,則循例許捧,實合事宜。臣等,旣有所懷,惶恐敢稟。傳曰,日昨備忘中,已悉予意矣。勿爲捧入,可也。
院前達,權卨事,河事。措辭竝見上新達,新除授正言金有慶,時在忠淸道瑞山地,請斯速乘馹上來事,下諭。答曰,不從。下諭事,依達。
府前達,吳命尹事,李獻英等事,具命奎事,林象極等〈事〉,內人惠貞事,內人淑伊事,全羅左水使李濟冕事。措辭竝見上答曰,不從。
議政府司錄,以領議政意啓曰,因政院啓辭,未盡節目,令政府稟處事,命下矣。節目中,旣以內外官遞罷,竝爲入啓磨鍊,則外方罷黜以上請罪狀啓,三司改差以上論罪之疏,政院應罷人員捧傳旨之事,竝當入啓。臣僚辭疏·辭單,雖係解職,一倂入啓,殊無變通省繁之意,竝爲入達,循例賜答,而事在可遞未可遞之間者,自內稟裁,凡係刑人·用人·用兵者,外方狀聞及論事章疏,單擧此事,以爲入啓之地,留院文書中,刑人·用人·用兵之類,則付標區別,入啓覆議,各司分二啓達爲宜,而至於臺啓中所論,旣有傳敎,今無可論矣。依此擧行之意,分付中外,何如?傳曰,允。
大殿受灸後,大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
左議政李頤命上疏。大槪,敢陳崩迫之血懇,乞蒙鐫削臣職,仍加重譴,以謝人言,以全殘命事。入啓。答曰,省疏具悉卿懇。前後開釋之旨,不啻勤懇,而巽讓彌堅,造朝愈邈,愕然且慙,無以爲喩。噫,獨對,古亦有之,而未聞以私人私臣,勒加惡名,如今日者,此無非世道日益危險之致,可勝痛哉?況獨對時,卿之竭誠匡救,可質神明,則大臣之言,豈非卿之至冤乎?予洞察卿之至冤,則惟當反復敦勉,期回遐心而已,萬無允許之理也。目今廊廟殆空,此時思卿,若大旱之望雲霓,卿其須體至意,安心勿辭,亦勿待罪,卽日入城,毋孤予如渴之望。仍傳曰,遣史官傳諭。
溫陽別試武科,出榜詣闕。
大殿·中殿·世子宮·嬪宮,藥房·政院·玉堂夕問安。答曰,知道。
忠淸監司書目,瑞山呈,以京畿觀察使金興慶辭職上疏上送事。啓。答曰,省疏具悉。畿臬變通,所重有在,卿勿過辭,卽速上來察職。又書目,韓山呈,以戶曹參判權辭職上疏上送事。啓。答曰,省疏具悉。本兼兩任,俱係緊甚,不宜久曠,須勿引疾,卽速上來察職。
執義權熀達曰,臣頃以承旨·史官事,有所慨然,敢申譴責之請者,蓋在於扶公議存事體之意,而及承聖批,乃以殊涉過當爲敎,臣誠惶隕慙惑。略已自列於承牌詣臺之時,則喉司,以試所落點未下之前,例不捧避爲言,累次往復,終不免見却,仍致犯夜還出,旣又情蹙病苦,連尋長單,以爲必遞之地矣,昨於承旨·史官之辨書答旨,以憲臣疏語,不必深嫌,其爲勉出之端。然則臣之更爲請罰,反歸不審之失,已極悚懍,而若其史官之書,有異於承宣之不咈公議,盛氣張皇,遣辭失平,或謂之罔非蹈藉,或謂之駭歎訝惑,臣於是,且恧且愧,益覺疲陋之甚也。前此兩臺臣之相繼疏論,寔出規責,則事已蹉跌之後,惟當自咎之不暇,而其對疏,則始也排闥之喩,便歸虛套,終焉經稟之辨,反涉推諉,伊後衆議,莫不爲非,臣果有所云云矣。今謂之寧有歸咎之意,則臣不必斷斷更言,而第其備釋遲延之由,則以入侍先後之法,縷縷爲自解之語,孰不知法例之自來如此,而伊日宣問,事異常例,則臣之迷見以爲,職掌載言者,宜不容守株於先後之序,經稟之節,而及其禁闥已閉,彤管落後,則其所云備員如例之計,不瑕爲輕重之倒置耶?臣疏所謂簪筆之任,較重於喉舌之職者,蓋以此也。而今其意,若捨承宣·記注,而獨自先入,則慮有非斥者之言,責之以有違法例,此則有不然者,他日史乘,若有書之曰,君上有晉接大臣之命,史官擺脫常規,先承宣疾入,秉筆螭頭,必書君擧,而旁有臺臣,反斥史官之徑入云爾,則爲其臺臣者,將作何如人耶?惜乎,史官一步逡巡之際,遽違尺天言動之記,而尋常規警之言,看作蹈藉,辭語之間,顯示忿懥之色,以臣見之,則駭歎訝惑之說,恐未暇及人也。然,臣以無似,忝叨匪據,言旣不行,反遭人譏,將何顔面,苟然冒居於臺次乎?請命遞斥臣職。答曰,勿辭。退待物論。
持平金台壽上書。大槪,不勝憂愛之沈,敢陳草草數語,以備察納事。入達。答曰,覽書具悉。憂愛陳戒,言甚懇至,余甚嘉尙,可不深留意焉?
校理趙觀彬,副校理金在魯,副修撰洪錫輔,待敎權,牌不進,罷職傳旨。傳曰,只推勿罷。已上朝報
藥房入診入侍時,提調閔鎭厚所啓,王世子聽政後,文書間,如謹啓·啓聞·伏候敎旨·稟旨·上裁·傳旨·疏箚末端規式及判下·判付等文字,似當有改稱之事,亦令政府稟處乎?上曰謹啓,改以謹達,啓聞改以申達,伏候敎旨改以伏候徽旨,稟旨改以稟令,上裁改以徽裁,傳旨改以徽旨,上疏之謹昧死以聞,箚子之取進止及判下·判付等文字,別無可嫌,仍舊勿改,可也。備局謄錄
入診入侍時,提調閔鎭厚所啓,臣伏聞宣武祠祝文,書以彼國年號云,兩經理,皆是皇朝欽差之官,若依大報壇例,勿書彼國年號,而外方有天將廟處,竝爲勿書,則實合事宜矣。上曰,平安道,有忠烈祠矣。鎭厚曰,忠烈祠,則無香祝下送之事,而如星州·古今島等處,皆有天將廟,南原亦設天將廟,而纔已啓下矣。上曰,宣武祠及天將廟等處祝文,依大報壇例書之,可也。禮曹謄錄
上在昌德宮。停常參·經筵。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡若何?脚痺特甚,困惱亦甚,膈間不淸利,腹部飽滿及喉乾之候,其已減歇,而熏熱·眩氣,漸臻快減乎?口淡益甚之候,日益差勝,而眼視昏暗特甚之候,亦何如?今日受灸時刻,依前定以巳正乎?臣等,不勝終宵憂煎,敢此問安,竝爲仰稟。答曰,知道。脚痺特甚之候一樣,而困惱,膈間不淸利,腹部飽滿之候未巳,眩氣往來,熏熱不至大段,喉乾比夜減歇,口淡益甚之候,一向差勝,而眼視昏暗特甚之候無減,寢睡不得安穩矣。
假注書鄭必寧書啓,臣承命馳往于興仁門外新村左議政李頤命所住處,傳宣聖批,則以爲,臣露章自暴,殊甚惶恐,累日逋命,亦且不敢,瀝血干冒,方俟譴誅,卽者史官,來宣聖批,天地父母,快昭辨晢,至有可質神明之敎,今日雖溘先朝露,而死亦瞑目,拔出坎窞,濯淖汚泥,生死骨肉,不足以喩此大恩,臣誠感泣失聲,稽首悚蹙,實不知所以仰對也。但日月之明,猶有未盡俯燭情實者,又有卽日入城之命,臣誠驚惶悸恧,終有所萬萬不敢奉承者,衷情抑塞,神識迷茫,不能悉於造次。謹當更上一疏,以請慢命辜恩之罪云矣,敢啓。傳曰,知道。
令曰,近來禁府,罪囚多滯,判義禁辭書,旣已下答,牌招察任。
府達,引嫌而退,當初疏論,旣據臺體,對辨之言,何必深嫌?請執義權熀出仕。答曰,依達。
大殿受灸後,大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房入診時,初七日連爲受灸,初八日姑停,初九日更爲受灸事,榻前定奪。
傳曰,史官一員待命,騎馬三匹立之,社稷大祭所內摘奸。
大殿·中殿·世子宮·嬪宮,藥房·政院·玉堂夕問安。答曰,知道。
吏曹啓曰,守令多闕,政事,取稟。傳曰,再明日爲之。已上朝報
義禁府達曰,以慶尙左道暗行御史書啓,刑曹粘目,仁同前府使李翼海,前前府使李會元,東萊前府使韓重熙,安東前府使李益著,多大浦前僉使李天起,移本府處置事,令下矣。李翼海·李益著·李天起,方待命,竝卽拿囚,而韓重熙方在任所,依例交代後,發遣府書吏,拿來,何如?令曰,依。禁府謄錄
禮曹達曰,癸巳年間,因慶興倉貢物主人等上言,備局,以各司藏氷米,一視貢物受價之多寡,參酌分定事,覆啓下本曹,故甲午八月,臣閔鎭厚,待罪本職,入侍次對,請於惠廳及戶曹一年所給貢物都數十六萬六千七百七十餘石中,每石除出五合八勺八里零,以準氷米之數,自惠廳與戶曹,直爲移送事,陳達蒙允,而適有氷米減除之令,姑未擧行矣。今年則減除之限已過,西氷庫負氷軍價,依前定奪,趁期移送之意,分付惠廳及戶曹,何如?令曰,依。禮曹謄錄
上在昌德宮。停常參·經筵。
下直,靈光郡守權詹,玉果縣監邊震一,大興郡守徐宗選,長興府使韓範錫,木川縣監姜碩泰。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡若何?脚痺特甚,困惱,膈間不淸利,腹部飽滿及喉乾之候,其已減歇,而熏熱·眩氣,漸臻快減乎?口淡益甚之候,日益差勝,而眼視昏暗特甚之候,亦何如?今日受灸時刻,依前定以巳正乎?臣等,不勝終宵憂煎,敢此問安,竝爲仰稟。答曰,知道。脚痺特甚之候一樣,而困惱,膈間不淸利,腹部飽滿之候未已,熏熱不至大段,眩氣往來,喉乾比夜減歇,口淡益甚之候,一向差勝,而眼視昏暗特甚之候無減,寢睡不得安穩矣。受灸時刻,定以午初,宜矣。
文學趙彦臣上書。大槪,臣於日昨直中,聞母病添患泄痢,症情非細,蒼黃替直,歸家救護,已至累日,而病勢日益沈重,差復無期。顧此煎迫情理,決難一刻離側,玆敢疾聲仰籲於仁覆之下,乞賜遞解臣職,俾得專意救護,以便公私事。入達。答曰,覽書具悉。爾其勿辭,救護母病。
大殿受灸後,大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
今春夏等褒貶,江界府使李相成,德川郡守金鼎夏,滿浦僉使鄭以雲,高山里僉使金德重,神光僉使金夢翼,小吉號里權管金振泌,以上中,理山郡守張友軫,廣坪權管金時益,下。
藥房受灸入侍時,西原府夫人家,遣御醫看病,連續書啓事,及理山郡守居下之代,以文官差送事,及香砂六君子湯,今姑停進,石決明散進御事,榻前下敎。
大殿·中殿·世子宮·嬪宮,藥房·政院·玉堂夕問安。答曰,知道。
弘文錄圈點,四點,金雲澤·趙尙健·尹惠敎,三點,鄭雲柱·趙尙絅·金取魯·李德壽·尹淳·金相尹·兪拓基。
左議政李頤命上疏。大槪,敢申危迫之血懇,乞蒙譴斥,以謝人言,以幸國事事。入啓。答曰,省疏具悉卿懇。前後批旨,備悉予意,辭已渴矣,更何多誥?今卿所遭之萬萬至冤,予所洞知,故日昨喉院之敎,實出於堲讒說之意也。噫,君臣之間,貴相知心,予旣開釋無餘,於卿寧有毫分嫌端?謂卿體國誠深,必不我遐棄矣。辭本又上,一向邁邁,只緣予情志不孚之致,曷勝媿恧?予志牢定,勉出之外,無他道理,卿其諒哉?亟斷巽牘,卽起論政,用副至望。仍傳曰,遣史官傳諭。已上朝報
義禁府啓曰,豐德前府使宋奎炫,天安前郡守崔昌演,文義前縣令李德壽等元情公事,姑停刑推,議處事令下矣。御史封進文書,下本府議處時,以爲憑考之地,何如?傳曰,允。禁府謄錄
司饔院官員,以都提調意達曰,本院郞廳出仕時,分院則給送印信,而柴場及兩漁箭則不給,故文報之際,不無虛疏之弊。自今以後,柴場·漁箭,亦依分院例,印信一顆給送之意,分付該曹,何如?答曰,依。禮曹謄錄
政院啓曰,凡各道殿最,監司新到後磨勘,則毋論新舊守令,各爲題目而書之者,乃是恒規,而卽伏見平安監司金楺褒貶啓本,則新到守令外,皆無題目,只書上字,此是前例所無。邊將中,又無一人居下,須無嚴明之意,推考警責,何如?傳曰,允。吏曹謄錄
吏曹啓目粘連,觀此慶尙右道暗行御史尹陽來書啓,則咸安前郡守李之彬段,莅任以來,無一善狀,不恤民隱,虐使官婢。前秋年分,不爲精審,奸吏偸隱,今春飢民,不能詳抄,自正月至四月設賑,飢民四千餘口,每十日給糧,流丐二百餘口,租·麥合二千六百六十餘石,沈醬七十八石是如爲白乎矣,租是太半空殼,醬則全是和水兺不喩,當初聚穀時,富民處所捧租五百餘石,最爲精實,而終無分給之擧,民多怨罵是白去乙,推問監色則以爲,上年還穀,甚爲不實,果以富民租,相雜是如爲白乎矣,所分還穀,尤多空殼,則相雜之說,不可取信,而畢賑後磨勘文書,富民租,入於自備穀中是白乎旀,巡營南倉米錢文三百兩內,四十兩公貸下是如爲有去乙,推問該吏,則諉以輸來之費爲白臥乎所,三百兩輸致所費,必不至四十兩之多是白乎旀,良丁十六名處,稱以願納,捧錢四百六十兩,以爲貿麥立本之資爲白有臥乎所,富民白徵之租,混入料辦之數,良丁法外之錢,又作立本之資,其虛張穀物,擅行不法,俱極可駭,卽爲封庫,各項文書封進亦爲白乎旀,南海前縣令白時升段,自正月至四月設賑,前後飢民二千餘口,間十日給糧,流丐之類,亦皆饋粥,租一千三百二十餘石零,鹽醬合五十餘石內,富民租一百六十石,同錄於自備穀中爲白乎旀,全未束下,奸吏橫行,或稱官廳貿易,或稱進上卜定,侵虐村閭漁戶是白乎旀,鹽漢,多斫松木,而矇不禁斷爲白乎旀,工房貿易,無月無之,一年之間,紬·苧·木·布,合至一百五十餘疋,已極太濫,取見工房錢文捧上文書,則都訓導納錢二百餘兩,已是無名,而所謂貸納錢文二百餘兩內,官奴德丁貸納者八十餘兩,吏房貸納者四十餘兩,推問各人,則工房郭成三以爲,官家急有用處,渠以該吏,貸納私債,德丁,亦是工房庫子是如爲白乎旀,吏房姜渭望以爲,渠以首吏,正月分諸吏監役時,收錢四十餘兩,稱以貸納而納官是如爲白臥乎所,勒令吏輩,貸納錢貨,旣甚駭然。首吏所納之物,尤爲不正是白去乙,公然取用,無一還報之事,爲先封庫,各項文書封進爲白乎旀,巨濟前府使李鳳徵段,自奉豐濫,爲政麤疏,上年災實,全不致察,下吏弄奸,多數偸食是白乎旀,自正月至四月設賑,前後飢民一千餘口,每十日給糧,有土飢民及民夫,每結分給米租五百七十餘石零,合計穀數,米租竝一千二百四十石,鹽醬十五石是白乎矣,所給之租,甚爲不實,一斗出米,不滿二升是白乎旀,取考畢賑後磨勘文書,則分給租元數外,加錄至於八石,事極無據是白遣,富民處白徵租一百五十石,同入於自備穀中,殊甚無謂是白乎旀,前府使楊憲錫喪需米,貸用統營還米二百石還報次,每戶一斗式,分徵於境內,合而計之,大過於還報之數,民多怨謗。推問該吏,則分徵還報,果爲的實,而分徵之米,二百三十六石三斗是白在如中,統米竝耗二百二十石,還報外,十六石三斗段,係是無名橫斂是白乎旀,禁山船材,多爲鹽戶所偸斫,而不爲禁斷兺不喩,處處失火,或至一岡盡燒,所見駭然是如爲白有臥乎所,此三邑守令,疵政旣多,且有不法之事,不可以已罷而置之,其罪狀,竝令攸司,稟處爲白乎旀,金海府使柳㵑段,別無大段疵謗,自正月至五月初設賑,飢民七千餘口,每十日一次給糧,流丐亦至百餘口是白乎旀,租三百八十石,別爲分給於有土飢民,租麥合四千一百三石零,鹽醬一百石零內,官廳工房錢文三百六十餘兩,耗租四百十五石及鹽醬,盡數自備是白乎矣,務多石數,不計空殼,飢民所受穀物一斗之租,不得升米,醬如汚泥,不敢近口,賑事方張,餓死頗多是白遣,良民兒弱處,稱以願納,捧租十石,事極可駭是白乎旀,貿鹽,雖稱還報賑資,其數過多,鹽戶有怨是如爲白乎旀,熊川縣監金鳴大段,庸孱生疏,當事憒憒,奸猾不戢,作弊多端,鹽戶·海夫,不勝吏輩之侵漁是白乎旀,自正月至四月設賑,前後飢民二千餘口,每十日給糧,流丐,亦爲饋粥,米·租·太合一千二十五石零,鹽醬五十七石零內,米租四百六十餘石,鹽醬四十餘石,乃是貸來,各營錢木,推移自備是白乎矣,富民租五十餘石,亦爲同錄於居中是白乎旀,飢民抄出,專委吏手,賑穀收聚,只充石數,九次分賑,民不失惠是白乎旀,巡營劃給星州別會租一百石,乃是白給之穀是白去乙,十九石分給外,八十石零,則置而不給。取見文書,則星州租作錢一百六十兩,乙未租及統營米立本添補次,願受人處分給是如是白有臥乎所,旣以賑餘租,載錄於上司磨勘,而任自出賣取利之狀,殊涉不當是如是白有臥乎所,此兩邑守令,雖無大段不法之事,賑政治績,無一可觀,不可置之,竝只罷黜爲白乎旀,尙州牧使鄭思孝段,謹愼詳明,各色工匠,一無製用造作之物,上年踏驗,精覈災實爲白乎旀,自正月至五月設賑,飢民九千餘口,每十日一次給糧,租·太·麥合五千七百四十八石零,鹽醬合三十七石零內,租二千七百餘石及鹽醬,盡數自備,又以米太竝四百八石零,添補田稅於民間赤立之時,一境之民,有譽無毁。昌原府使朴纘新段,愛恤疲氓,載束猾吏,前冬還糴及今春貢賦,皆稱其精捧爲白乎旀,自上年臘月,至今年四月設賑,前後飢民四千餘口,每十日一次給糧,流丐就粥者,又至百餘口,每當分賑之日,粥飯以食,其中,赤脫無戴履者,出捐二十兩錢,貿給單衣及笠屨,別抄老人,優惠食物,罷賑之日,多辦酒餠魚饌,聚集飢民及流丐,均飼而送之是白乎旀,穀物段,米·租·麥合二千七百七十九石零,鹽醬一百三十六石零內,工房官廳錢八百七十餘兩,官廳米十七石零,官耗租一百四十八石,年分紙充納後價租八十五石零及鹽醬,盡數自備,而穀頗精實是白乎旀,田稅太一百三十石,虎皮價米二十五石,倭供白蛤價錢一百五十兩,戶籍紙皮楮三千餘斤,皆自官充備是白遣,官用柴炭等物,亦皆自備,不爲煩徵,一境上下,同聲稱譽是如爲白有臥乎所,此兩邑守令,賑政精實之外,蠲役補民,治績亦多表異,不可無參酌褒賞之擧,貢賦納未納,令戶曹,相考稟處爲白乎旀,幽谷察訪白鴻逵段,政無顯疵,自正月至四月,飢民三百餘口,間二十日給糧,太·租八十石自備是白乎矣,馬政頗似疏闊是如爲白乎旀,金泉察訪李顯章段,持身務簡,例捧多減,自二月至四月,飢民九百餘口,間十日給糧,米·租·太四百九十餘石,燻造甘醬合十石自備是白遣,每於分賑時,設粥以饋,而大中馬四十八匹料太,亦爲一次分給是白乎矣,政緩攻駒,馬多疲弊是如爲白乎旀,召村察訪李相休段,意在修擧,政尙撫愛,自二月至四月,飢民八百餘口,間十日給糧,租三百八十石零,鹽醬二十二石零,錢文一百兩自備是白遣,外屬驛,每等分賑時,載穀親往,亦不憚勞,飢民赤脫者,造給衣袴,本各驛三等馬一百四十餘匹料太,亦爲一次分給,創設一倉,名以補賑,備儲皮牟百石是如,擧皆稱譽是白乎矣,杖罰不足以生威,吏輩或有侵漁之弊是如爲白有臥乎所,此三人,別無疵政,且有善賑之稱是白乎矣,或馬政疏緩,或吏輩作弊,不可無警責之道,竝只推考爲白乎旀,沙斤察訪李得夏段,頗務馬政,撫摩郵屬,自二月至四月,飢民六百餘口,間十日給糧,米·租·太四百八十五石零,鹽醬三十三石零自備是白遣,本各驛馬六十餘匹,亦依賑民例,逐等分給,馬位田畓浦落處防築時,亦給役糧是如爲白乎旀,自如察訪蔡膺福段,自二月至五月,飢民三百餘口,間十日給糧,本各驛三等馬一百六十餘匹料太一次,四十餘匹料太粥牟,又一次分給是如爲白有臥乎所,李得夏備穀賑民,不無可稱是白乎矣,別無特異之績是白遣,蔡膺福段,毁譽未著,竝只置之爲白乎旀。監司洪禹寧段,區畫布置,各當其宜,供奉減省,廚傳儉約是如爲白乎矣,非但道臣事體自別,旣已卒逝,不當擧論是白乎旀,統制使·兵使以下討捕使·邊將等乙良,令兵曹稟處,何如?啓依允。春坊朝報
上在昌德宮。停常參·經筵。
下直,求禮縣監李譔。
大殿,政院·玉堂·二品以上·六曹問安。答曰,知道。勿爲問安。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡若何?脚痺特甚,困惱,膈間不淸利,腹部飽滿及喉乾之候,其已減歇,而熏熱·眩氣,漸臻快減乎?口淡益甚之候,日益差勝,而眼視昏暗特甚之候,亦何如?今日臣等,與諸醫入診,詳察症候宜當。不勝終宵憂煎,敢此問安,竝爲仰稟。答曰,知道。脚痺特甚之候一樣,而困惱,膈間不淸利,腹部飽滿之候未已,眩氣往來,熏熱不至大段,喉乾比夜減歇,口淡益甚之候,一向差勝,而眼視昏暗特甚之候無減,寢睡不寧矣。勿爲入診。
同副承旨南道揆三度呈辭。入達。遞差。
傳曰,前修撰李仁復,前文學趙尙絅,前正言兪拓基,前校理金在魯·趙觀彬,前修撰洪錫輔·沈珙,竝敍用。
明日監試初試,一所試官兪崇·洪錫輔·李仁復,二所試官李秉常·洪啓迪·金礪。
傳曰,領議政家看病醫官,勿爲入來,仍留看病事,分付。
忠淸監司書目,忠州呈,以吏曹參判鄭澔辭職上疏上送事。啓。答曰,省疏具悉。卿勿過辭,從速上來察職。
記事官李文標書啓,臣承命馳往于興仁門外新村左議政李頤命所住處,傳宣聖批,則以爲,臣瀝盡肝血,疾聲再籲,庶冀天地父母曲加矜諒,卽者史官,又宣聖批,不惟不賜允兪,敦勉慰諭,愈往愈勤,至有貴相知心之敎,臣擎讀未半,感涕被面。噫,臣雖冥迷甚頑,豈不知日月之明,俯燭無餘,乃敢自阻於恩山德海之中也,特以今日所遭,卽千古之所罕聞,所叨之地,卽下民之所具瞻,未敢將此汚穢之身,重辱淸朝,豈爲臣一身之計哉?臣自有此事,神情隕穫,五內迷茫,每奉恩旨,胸膈抑塞,置身無地,造次仰復,不能盡心腑之懇。且於聖體靜攝之時,逐日煩瀆,至爲惶恐,謹當稍俟一兩日,收召神識,罄盡危苦之情,且請逋慢辜恩之罪云矣,敢啓。傳曰,知道。
大殿·中殿·世子宮·嬪宮,藥房·政院·玉堂夕問安。答曰,知道。
兵曹口傳政事,以宋成明爲護軍,趙尙絅·尹聖時爲司直,洪錫輔·李仁復·尹惠敎·李明彦爲司果。
藥房口傳啓曰,晩後脚痺特甚,膈間不淸利,腹部飽滿之候,復何如?卽伏聞未時,差備醫官問候,則以今日熏熱特甚,以致眼暗尤加,頗有困惱之候爲敎。醫官等,請以井華水,調進牛黃四分云。牛黃其已調進,而諸症候,或有減歇之效乎?臣等,不勝憂煎,惶恐敢啓。傳曰,牛黃進御後,熏熱特甚,眼暗有加,困惱特甚之候無減,而膈間不淸利,腹部飽滿之候有加,呼吸亦不平矣。
副修撰趙觀彬上書。大槪,昨蒙恩罷,感祝方切,不意玆者,寵除又辱,臣誠狼狽悶蹙,天牌之下,不敢坐違,謹此來詣於禁門之外,而顧臣難冒之勢,不特從前所遭而已。且於近日館中事,有疲軟見輕者,羞恥轉甚,尤無一分可進之跡。玆敢略陳微懇,歸俟嚴誅,懇乞亟賜處分,以存公體,以靖私義事。入達。答曰,覽書具悉。今玆館錄,元無挾雜之意,而公然起鬧,余未曉也。勿辭察職。
假注書李泰和有頉,代以金履萬爲假注書。
政院啓曰,溫陽別科,今方出榜,而居首李囿春,卽李星彩之子也。星彩亦爲參榜,父子同榜,旣無前例,何以爲之?敢稟。傳曰,雖無前例,竝出榜可也。
校理金在魯,牌不進,罷職徽旨。令曰,只推勿罷。
藥房再啓曰,傳曰,眼暗之症,受灸·受鍼孰勝,與諸醫商議以啓事,命下矣。臣等,卽與諸御醫·鍼醫,反復商議,則一辭以爲,閭巷有眼病之人,或灸或鍼,收效不一,而其中灸腎腧而有驗者最多。況今聖候,二次受鍼之後,又試受灸,受灸未幾,而還爲受鍼,則鍼與灸,皆無專功,此甚可慮。明日姑停九顧受灸,而始灸腎腧,畢灸後,更議受鍼宜當云矣,敢啓。傳曰,知道。
京畿監司書目,楊州呈,以大司憲李喜朝辭職上疏上送事。達。答曰,覽書具悉卿懇。誡誨勤懇,憂愛之忱,溢於言表,余甚嘉歎,可不體念焉?卿其宜體前日批旨之丁寧,安心勿辭,從速上來察職。
二更四點,藥房口傳啓曰,卽伏聞下敎于差備醫官曰,午間,調進牛黃,而熏熱終日不已,且有喉乾之候,思進冷物,而膈間頗不淸利,當進何藥?醫官,請以井華水,九味淸三丸調進云,臣等,益不勝焦煎之至,九味淸其已進御,而卽今諸症候,復何如?惶恐敢啓。傳曰,九味淸調進後,熏熱少歇,而膈間不淸利,腹部飽滿特甚之候,一樣矣。已上朝報
義禁府達曰,以全羅左右道·平安道暗行御史書啓刑曹粘目,寶城郡守金錫夏,昌平縣令鄭重海,光陽縣監柳泳·前縣監柳明錫,谷城前縣監金萬敵,前兵使李壽民,咸平縣監李端章,長興府使金夏鼎,參禮前察訪孫命來,碧沙察訪權璘,南桃浦前萬戶白善俊,笠巖山城別將郭以崇,咸從縣令李濟,昌城前府使金錫保,鐵山前府使許樑,移本府處置事,令下矣。金錫夏·鄭重海·柳泳·金萬敵·李壽民·李端章·金夏鼎·孫命來·權璘·白善俊·李濟·金錫保·許樑等,今方待命,竝卽拿囚,而柳明錫,前以他罪,徒配於京畿楊州牧綠楊驛,郭以崇,時在任所,依例發遣府羅將,拿來何如?令曰,依。義禁府謄錄
禮曹達曰,啓覆罪人玉禮及其女三和褒賞事,有令該曹稟處之命矣。玉禮,以遐方常漢之女,中路逢㤼,終始牢拒,不受汚辱,至於殺身而無悔,其爲貞善,誠極凜然,不可以人微而置之,特爲旋閭表奬,似合於激勵頹俗之方。三和,以乳稚之兒,目見其母之將死,欲爲奔告家人,以冀救解,亦未免同時被殺,其殉母之烈,亦甚可嘉。令本縣,從優賜米,以示褒恤之意宜當,而事係恩賞,臣曹不敢擅便,徽裁何如?令曰,依所達爲之。
又達曰,自乙未九月,至丙申十二月,課製恩賜之類,合以計之,則給二分一人,給一分十八人,而其前陳試者,又二人矣。給二分,則依前例直赴會試,給一分,則所當分送漢城試兩所,較藝等第,而乙未年,以兩所元額不多,事甚難處,就議諸大臣,別爲啓稟,仍有給一分者與二分,一體許赴會試之命,今番,何以爲之?敢稟。令曰,依乙未年例,爲之,禮曹謄錄
有政。吏批,行判書宋相琦進,參判鄭澔在外,參議朴鳳齡進。啓曰,會寧府使李壽民拿問,之代,今當差出,而二品中,可擬之人乏少,堂上閫帥及曾經閫帥中可合人,竝擬,何如?傳曰,允。又啓曰,江界府使李相成居中,之代,今當以武臣差出,而可擬之人乏少,鳳山郡守,亦當差出,而本郡以路傍弊邑,數遞之餘,不可不各別擇送,未赴任守令及未準朔禁軍將,竝擬何如?傳曰,允。又啓曰,卽接宗簿寺牒呈,則主簿李柬,除授後,過限未肅拜,依例改差,何如?傳曰,允。又啓曰,會寧府使李壽民,未及赴任,而拿問出代,所授加資,依例還收之意,敢啓。傳曰,知道。
以黃璿爲兵曹佐郞,黃處信爲戶曹佐郞,洪重衍爲工曹正郞,洪大猷爲司藝,黃燦爲直講,金時潤爲宗廟令,沈瑋爲內贍主簿,李夏禎爲會寧府使,崔鎭漢爲江界府使,朴乃貞爲理山郡守,趙儐爲鳳山郡守,鄭復先爲南原縣監,閔鎭斗爲海美縣監,柳明喆爲雲峯縣監,黃有牧爲敬陵參奉,金在魯爲校理,趙觀彬爲副修撰,南就明爲承旨,趙昌成單付成均博士,魚有龍單付兼春秋。
兵批,以李老成爲水原監牧官。
兵曹啓曰,本曹佐郞鄭宅河,身病猝重,勢難行公,多事之地,有難等待其差歇,鄭宅河改差,何如?傳曰,允。吏曹謄錄
上在昌德宮。停常參·經筵。
下直,淮陽府使李敏英,光陽縣監崔世華,文義縣令沈胄賢,城津僉使安相益,智島萬戶李濟命。
大殿,政院問安。答曰,知道。中殿·世子宮·嬪宮,藥房·政院問安。答曰,知道。
藥房啓曰,伏未審夜來,聖候寢睡若何?脚痺,膈間不淸利,腹部飽滿特甚及熏熱,困惱,喉乾之候,比夜或有減歇,而眩氣已得快減乎,口淡益甚之候,日益差減,而眼視昏暗特甚之候,亦何如?今日受灸時刻,依前定以午初乎?臣等,不勝終宵憂煎,敢此問安,竝爲仰稟。答曰,知道。脚痺特甚之候一樣,而困惱及腹部飽滿亦甚,熏熱,膈間不淸利之氣未已,眩氣往來,喉乾比夜減歇,口淡益甚之候,姑無加勝之勢,而眼視昏暗特甚之候無減,寢睡不寧矣。
掌令洪蒑三度呈辭。入達。遞差。
傳曰,史官二員待命,騎馬六匹立之,監試一二所內摘奸。
應敎魚有龜,副應敎尹鳳朝,牌不進,罷職傳旨。傳曰,只推勿罷。
大殿受灸後,大殿·中殿·世子宮,藥房·政院·二品以上·六曹問安。答曰,知道。嬪宮,藥房·政院問安。答曰,知道。
藥房受灸入侍時,明日受灸姑停,自再明日,連日受灸事,榻前定奪。
大殿·中殿·世子宮·嬪宮,藥房·政院夕問安。答曰,知道。
應敎魚有龜,副應敎尹鳳朝,再牌不進,罷職傳旨。傳曰,只推勿罷。
吏曹啓曰,臺諫有闕,政事,取稟。傳曰,再明日爲之。
假注書李彦烈書啓,臣承命馳往于驪州邑村判府事李畬所住處,傳宣聖批,則以爲,臣待盡床褥,當此聖候添加,貳極代理之日,不能身詣闕下,以伸犬馬之誠,敢以淺陋之說,粗效芹曝之獻,自顧分義,萬殞是俟,伏承聖慈寬其罪而察其忠,遠辱史官,臨宣聖批,諭以感歎,許以留心,且令安心勿待罪,臣奉讀綸音,怳若不違咫尺之威顔,不自覺感淚之交橫也。臣以廟堂舊物,義共休戚,而大庭承候之列,銅闈朝見之禮,但有默想焦心,逖聽翹情而已,撫己悲臣,誠不如速滅之爲安。惟願聖上,益念燕翼之謨,以增付托之重,春宮益隆幹蠱之道,以盡繼述之責,宗社安固,生靈永賴,臣雖入地,神人之慶,亦得以與焉。瞻望雲闕,只自百拜抆涕攢手云矣,敢啓。傳曰,知道。
忠淸監司書目,德山縣監許源,以誕日陪箋差使員,稱病不進,罷黜事。啓。傳曰,數遞有弊,勿罷,從重推考。
令曰,大司憲李喜朝上書,留中不下。以上朝報
李益著·崔柱嶽原情公事。入啓。傳于政院曰,如此公事,元非大辟,何爲入啓于大殿耶?政院,卽爲惶恐微稟,則答曰,勿待罪。
義禁府達曰,以統制使狀啓,備邊司粘目,松田延燒,邊將已遞來者,令禁府擧行事,令下矣。龜山前僉使高溥賢,今方待命,卽爲拿囚決杖。南村前別將朴澄,時在驪州地本家,長木浦前別將朴尙弼,永登前萬戶韓弼五,自任所,俱未上來,天城前萬戶宋永萬,時在坡州地本家,助羅前萬戶崔再弘,時在東萊地本家,依例發遣府羅將,拿來決杖,何如?令曰,依。
又達曰,卽接月令醫員李寅徽手本,則保放罪人宋奎賢·崔昌演,小有差歇云,竝爲還囚之意,敢達。令曰,知道。以上禁府謄錄
上在昌德宮。停常參·經筵。
下直,白川郡守金希魯。
大殿,政院問安。答曰,知道。中殿·世子宮·嬪宮,藥房·政院問安。答曰,知道。
藥房啓曰,伏未審夜來,聖候寢睡若何?脚痺特甚,困惱,腹部飽滿亦甚之候,其已減歇,而熏熱,膈間不淸利及喉乾之候,亦有所減,眩氣漸臻快減乎,口淡益甚之候,日益差勝,而眼視昏暗特甚之候,亦何如?今日臣等,與諸醫入診,詳察症候宜當。不勝終宵憂煎,敢此問安,竝爲仰稟。答曰,知道。脚痺特甚之候一樣,而困惱,腹部飽滿之候亦甚,膈間不淸利及熏熱未已,眩氣往來,喉乾比夜減歇,口淡益甚之候,一向差勝,而眼視昏暗特甚之候無減,寢睡不寧矣。勿爲入診。
左議政李頤命上疏。大槪,敢申崩迫之血懇,冀蒙譴斥事。入啓。答曰,省疏具悉卿懇。開釋之旨屢宣,而造朝之期邈然,是何情志之不孚,一至於此耶?愕然慙恧,已不可言,而言念國事,病裏憂鬱,如添一病也。日呈十章,斷無允許之理,卿毋困我,卽日入城,勉副予日夕虛佇之望。仍傳曰,遣史官傳諭。
忠淸監司書目,瑞山呈,以修撰金有慶辭職上疏上送事。啓。答曰,省疏具悉。憂愛進言,予當留心,而獨對事,遣辭之際,侵逼大臣,殊未可曉也。
判決事沈最良再度呈辭。入達。遞差。
判府事徐宗泰上疏。大槪,冒陳私懇,且請重被譴罰事。入啓。答曰,省疏具悉卿懇。儒臣之言,殊甚過當,何必深嫌?所辭兼任,決難允許,卿其須體至意,安心勿待罪,往來焉。傳曰,遣史官傳諭,給由馬,澆奠床備給。
大殿·中殿·世子宮·嬪宮,藥房·政院夕問安。答曰,知道。
假注書柳聖洪有頉,代以朴來羽爲假注書。
修撰洪廷弼上疏。大槪,重遘毒癘,久稽復命,忍死擔舁,行到江郊,勞動之餘,病勢添劇,氣息欲絶,支體不收,末由躬奉書啓,進詣禁庭,而所叨館職,亦無祗肅之望。乞命鐫削職名,仍治稽慢之罪,略附愚妄之見,冀收爲春宮章疏勿捧之命事。入啓。答曰,省疏具悉。大事已定,開釋之旨又下,則今無可言之端,決不可許捧矣。爾其勿辭,調理察職。
藥房口傳啓曰,晩後,脚痺特甚,困惱,腹部飽滿亦甚及隔間不淸利之氣,復何如?臣等,不勝憂煎,惶恐敢啓。傳曰,晩後一樣,而腹部飽滿頗甚之候,比昨少減矣。
司諫李禎翊上書。大槪,敢將民事之切急,略附於陳戒之末,而且暴情病之難强,冀蒙許遞事。入達。答曰,覽書具悉。縷縷陳戒,亶出憂愛之忱,所引無逸篇中稼穡艱難一句語,尤爲切至,余甚嘉尙,可不留意焉?可以議處事,令廟堂處之,爾其勿辭,從速察職。
應敎魚有龜,副應敎尹鳳朝上書。大槪,臣等,酷被僚臣之詬斥,陳章迸出,屢逋嚴召,而輒逭譴罰,反蒙寬假,玆敢隨牌祗詣,悉暴委折,恭俟嚴誅。乞罷臣等之職,以謝人言,以肅朝綱事。入達。答曰,覽書具悉。始則引嫌,末欲周章,乃以不成說之語,反加非斥,極涉未安,何必深嫌?爾等勿辭,從〈速〉察職。已上朝報
政院啓曰,備邊司郞廳來言,今日,賓廳日次,而大臣有故,不得爲之之意,敢稟。傳曰,知道。備局謄錄
義禁府啓曰,安東前府使李益著元情公事判付中,除刑推,議處事,命下矣。御史封進文書,下本府議處時,以爲憑考之地,何如?令曰,依。禁府謄錄
禮曹達曰,因京畿暗行御史金在魯別單備局覆啓,陽川私婢禮眞,守節盡孝,仁川常漢成貴奉,善養其父母,不可無褒嘉之典,令該曹稟處事,達下矣。禮眞·貴奉,皆以鄕谷下賤之人,行誼卓絶,特令復戶,以示褒勸之意,允爲得宜,而事係恩典,自下不敢擅便,徽裁,何如?令曰,依所達爲之。
守禦廳達曰,南漢山城留營別將,必以堂上武臣有履歷者差下事,曾已定奪矣。別將所管將校·軍官·軍兵頗多,兼掌米錢出入,其爲任不輕,而文報往復之際,本無印信,多有虛疏之弊,依北漢山城例,印信一顆造給之意,分付該曹何如?令曰,依。以此移文戶曹·工曹。以上禮曹謄錄
上在昌德宮。停常參·經筵。
下直,竹山府使柳胤興,永同縣監宋秀良,永興府使張鵬翼,慶尙右兵虞候吳斗相,豐山萬戶南貴同,乫坡知僉使李文漢。
大殿,政院問安。答曰,知道。中殿·世子宮·嬪宮,藥房·政院問安。答曰,知道。
藥房啓曰,伏未審夜來,聖候寢睡,若何?脚痺特甚,困惱,腹部飽滿亦甚之候,其已減歇,而膈間不淸利,熏熱,喉乾之候,亦有所減,眩氣漸臻快減乎?口淡益甚之候,日益差勝,而眼視昏暗特甚之候,亦何如?今日受灸時刻,依前定以午初乎?臣等,不勝終宵憂煎,敢此問安,竝爲仰稟。答曰,知道。脚痺特甚之候一樣,而困惱亦甚,膈間不淸利,腹部飽滿之候未已,眩氣往來,熏熱不至大段,喉乾比夜減歇,口淡益甚之候一向差勝,而眼視昏暗特甚之候無減,寢睡不得安穩矣。
右副承旨李箕翊三度呈辭。入達。遞差。
備邊司啓曰,秋成已屆,年分事目磨鍊,不容少緩,而戶曹判書權尙游,奉命遠出,參判權,時未上來,不可無變通之道。參判權,今姑改差,今日政,以在京無故人差出,仍卽牌招察任,何如?傳曰,允。
大殿受灸後,大殿·中殿·世子宮,藥房·政院·二品以上·六曹問安。答曰,知道。嬪宮,藥房·政院問安。答曰,知道。
藥房入診時,京畿監金興慶牌招事,榻前下敎。
應敎魚有龜,副應敎尹鳳朝,牌不進,罷職傳旨。傳曰,只推勿罷。
副提學李宜顯上書。大槪,橫被詬辱,義難仍據,違召俟譴,尙無處分,敢暴危懇,冀蒙斥退事。入達。答曰,覽書具悉。昨於答兩儒臣之辭書,已悉余意矣。少無可嫌之端,卿其勿辭,從速察職。
假注書鄭必寧書啓,臣承命馳往于新村左議政李頤命所住處,傳宣聖批,則以爲,臣三籲血懇,庶冀矜諒,史官又傳聖批,辭旨鄭重,靳許冞固,臣稽首惶悸,感淚如瀉,措身無地,求死不得,臣罪負旣甚,疑謗罔極,至今身在地上者,亦聖恩也。抗顔趨造,實無其理,日月之明,旣不俯諒,而前後勤諭,敦勉至此者,或意臣忘棄僇辱,放倒羞恥,迫承嚴命也,此臣平日事君無狀,不顧廉義之罪,著矣。且臣本宜泥首請命於獄門之外,而徑出國門,使近侍續臨,敢以文字,瀆擾於靜攝之中,致勤諭答,此等罪戾,實合萬隕,至於憂鬱如添一病之敎,亦所不敢聞者,臣之死罪,尤萬萬難逭。惟願早伏刑章,瞑目入地,席藁待罪之外,更無所達,瞻望雲天,不勝煎泣云矣,敢啓。傳曰,知道。
大殿·中殿·世子宮·嬪宮,藥房·政院夕問安。答曰,知道。
應敎魚有龜,副應敎尹鳳朝,再牌不進,罷職傳旨。傳曰,只推勿罷。已上朝報
司僕寺官員,以提調意達曰,本寺各牧場收稅木花,限六千斤,年例入送北道,其來已久,而或因收稅不足,間有別爲貿得充數之時,已涉苟簡矣。甲午年,以北道奉命宰臣所陳達,前定木花六千斤外,二千二百八十餘斤加送事,又爲啓下,自甲午至丙申三年,依此加送矣。昨年木花之失稔尤甚,收稅大縮,卽今遺儲蕩竭,元定六千斤,猶難充數,則加定二千二百餘斤,決無推移之路。本寺形勢,萬分窘乏,凡干需用,率多稱貸於他衙門,殆不成貌樣,雖欲別爲覓得充數,亦不可得,今該曹參酌變通,本寺加定二千二百餘斤,則今姑減除,何如?答曰,依。備局謄錄
義禁府達曰,以慶尙·忠淸右道·黃海道暗行御史書啓刑曹粘目,巨濟前府使李鳳徵,前前府使楊憲奭,南海前縣令白時升,咸安前郡守李之彬,泰安前郡守韓聖欽,沔川郡守李宜華,結城前縣柳鳳鳴,庇仁縣監洪錫九,德山前縣監李德卲,豐川府使成儁,所江僉使閔濟章,長淵前府使安斗齡等,移本府處置事,達下矣。李鳳徵·白時升·李之彬·韓聖欽·李宜華·洪錫九·李德卲·成儁·安斗齡,今方待命,竝卽拿囚,而楊憲奭,旣已身故,柳鳳鳴,前以他罪,方在囚禁中,閔濟章,時在任所,依例交代後,發遣府書吏,拿來,何如?令曰,依。
又啓曰,咸平前縣監李端章,鐵山前府使許樑,昌城前府使金錫保,谷城前縣監金萬敵等元情公事,姑停刑推,議處事,令下矣。御史封進文書,下本府,議處時,以爲憑考之地,何如?傳曰,允。已上禁府謄錄
有政。行判書宋相琦病,參判鄭澔在外,參議朴鳳齡進。吏批啓曰,判書宋相琦病不來,參判鄭澔在外,小臣獨政未安,何以爲之?敢稟。傳曰,只出緊任。
以尹錫來爲掌令,申銋爲戶曹參判,南道揆爲戶曹參議,趙尙絅爲兵曹佐郞,洪禹傳爲戶曹佐郞,李藎爲禁府都事,李岋爲礪山府使,李箕翊爲判決事,李禎翊爲承旨,趙鳴鳳爲司諫,郭萬績爲弼善。
傳曰,今秋等試射時,內官趙角恒,柳葉箭十巡五十七分,加資事承傳。
兵批,以申光夏爲兼司僕將,辛錫百爲長木浦別將,黃宗瑞爲忠壯將,朴守剛爲所江僉使,李之驥爲滿浦僉使,金鎰爲助泥浦萬戶,吳有俊爲晴川別將,趙脩爲內禁將,鄭泰寧爲淸州營將,李稷爲安東營將,朴斗世爲五衛將,朴葵爲五衛將,金千重爲忠壯將,白奎燦爲笠巖別將,李尙爲統制使,李奎成爲慶尙右兵使,朴斗世爲曹司衛將,申珩爲忠翊將,魚史忠爲馬梁僉使,李重泰爲武兼,楊震爲武兼,鄭震輔爲武兼,宋相維爲副率,金令行爲侍直,金宗杓爲守門將,周道平爲守門將,許鎭爲武兼,宋元瑞爲宣傳官,權·沈最良·李碩輔·崔承豪付副護軍,李箕翊·洪蒑付副司直,任世泰爲廣坪權管。
上在昌德宮。停常參·經筵。
大殿,政院問安。答曰,知道。中殿·世子宮·嬪宮,藥房·政院問安。答曰,知道。
藥房啓曰,伏未審夜來,聖候寢睡,若何?脚痺特甚,困惱,腹部飽滿亦甚之候,其已減歇,而膈間不淸利,熏熱,喉乾之候,亦有所減,眩氣漸臻快減乎?口淡益甚之候,日益差勝,而眼視昏暗特甚之候,亦何如?今日受灸時刻,依前定以午初乎?臣等,不勝終宵憂煎,敢此問安,竝爲仰稟。答曰,知道。脚痺特甚之候一樣,而困惱亦甚,膈間不淸利,腹部飽滿之候未已,眩氣往來,熏熱不至大段,喉乾比夜減歇,口淡益甚之候,一向差減,而眼視昏暗特甚之候無減,寢睡不得安穩矣。
大殿受灸後,大殿·中殿·世子宮,藥房·政院·二品以上·六曹問安。答曰,知道。嬪宮,藥房·政院問安。答曰,知道。
假注書金翰運書啓,臣承命馳往于忠淸道淸風梧江村右議政權尙夏所寓處,傳宣聖旨,則以爲,向日承宣之臨,臣之疾病濱危,草草仰對,辭不達意,有不足以感回天聽,日夜耿耿,茹恨方深,玆者,近侍續至,宣諭聖旨,辭意益復隆重,如臣庸駑,何以得此於君父?惶感之極,不覺涕淚之盈襟也。嗚呼,士生斯世,孰不以得君行道爲至願,而今臣幸逢昌期,蒙被聖渥,如海如山,若使臣,有一分報效之望,何憚而一向違召,徒積逋慢之罪哉?只以臣年已篤老,死期將迫,精神消亡,筋力澌盡,誠無自力之望,前後控籲,寔出衷曲,而聖上看作尋常遜辭,至下誠禮未盡之敎,臣情窮辭竭,抑塞悶鬱,不知所以爲對也。況今聖患添加,至命東宮聽政,當此之時,何敢偃然在家?且以出入筵席,輔翼春宮爲敎,則在臣分義,尤不敢辭,而積敗之餘,百病交作,最是手脚不收,坐臥須人,跬步之間,亦難自運,如是而可以强策登程乎?時月之間,萬無趨命之勢,近侍之所目擊也。情實如許,致使不世之隆眷,又不免孤負,臣罪至此,尤合萬殞,只自瞻望惶怖而已云矣,敢啓。傳曰,知道。
判府事趙相愚上疏。大槪,敢陳危悃,冀蒙譴斥事。入啓。答曰,省疏具悉卿懇。儒臣疏語,極涉過當,何必深嫌?卿其須體予意,安心勿辭,亦勿待罪。仍傳曰,遣史官傳諭。
大殿·中殿·世子宮·嬪宮,藥房·政院夕問安。答曰,知道。
藥房口傳啓曰,卽者,入侍醫官來傳,上候晩後,膈間不淸利,眼視昏暗之候有加,呼吸亦不平,醫官等,請以井華水,請進牛黃四分云,臣等,益不勝驚慮之至。牛黃進御後,諸症候,其有差勝之效乎?惶恐敢啓。傳曰,牛黃調進後,眼視昏暗有加之候少歇,膈間不淸利,呼吸不平之候,亦似歇矣。
應敎魚有龜,副應敎尹鳳朝,牌不進,罷職傳旨。傳曰,只推勿罷。已上朝報
禁衛營啓曰,八月十一日藥房受灸入侍時,提調閔鎭厚所啓,領議政金昌集送言以爲,禁衛營·御營廳軍兵,上年因年凶停番矣。今年農事頗勝,而莫重宿衛,不可一向停番,自今十月,依例徵番,似宜,要臣稟定,故敢啓。上曰,自十月,徵番可也事,命下矣。來十月當十二番後部右司屬慶尙右道三哨及左道二哨,合五哨軍兵,來九月二十五日,京中逢點,依例準二朔立番,三·四番,海西別驍衛,一體調送,逐朔立番之意,兩道監·兵使處,預爲知委何如?傳曰,允。
御營廳啓曰,今八月十一日,藥房受灸入侍時,因提調閔鎭厚所啓,禁衛營·御營廳軍兵,自十月徵番事,已爲蒙允矣。本廳來十月·十一月兩朔應立,中部中司屬全羅右道二哨,忠淸右道三哨,合五哨軍兵,及海西三·四番別馬隊,逐朔立番次,趁期調送,九月二十五,日京中逢點事,三道監·兵使處,依例知會之意,敢啓。傳曰,知道。
藥房受灸入侍時,提調閔鎭厚所啓,諸道水陸操,竝爲停止事,頃日大臣,旣已定奪矣。在前停操之時,守禦·摠戎兩廳,則例送從事官或堂上將官,巡點所屬各邑,外方營將·虞候·守城將巡歷,亦多爲之,此等事,皆當依前例擧行矣。領議政金昌集送言,使之轉稟,故敢此仰陳。上曰,竝與巡歷等事而停止,則太涉疎虞,所達誠是矣。依此爲之事,分付,可也。已上備局謄錄
上在昌德宮。停常參·經筵。
大殿,政院問安。答曰,知道。中殿·世子宮·嬪宮,藥房·政院問安。答曰,知道。
藥房啓曰,伏未審夜來,聖候寢睡,若何?脚痺特甚,困惱亦甚,膈間不淸利之氣,其已減歇,而腹部飽滿,熏熱,喉乾之候,亦有所減,眩氣漸臻快減乎?口淡益甚之候,日益差勝,而眼視昏暗特甚之候,亦何如?昨夕入侍醫官來傳,受灸停止,自明日受鍼事,下敎云,當依此擧行。今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。脚痺特甚之候一樣,而困惱亦甚,熏熱及膈間不淸利,腹部飽滿之候未已,眩氣往來,喉乾比夜減歇,口淡益甚之候,一向差勝,而眼視昏暗特甚之候無減,寢睡不寧矣。勿爲入診。
左議政李頤命初度呈辭。入達。令曰,不許下答。
傳曰,史官一員待命,騎馬三匹立之,明陵忌辰祭所內摘奸。
大殿·中殿·世子宮·嬪宮,藥房·政院夕問安。答曰,知道。
藥房口傳啓曰,晩後,脚痺特甚,困惱亦甚,熏熱及膈間不淸利,腹部飽滿之候,復何如?臣等不勝憂煎,惶恐敢啓。傳曰,諸症候一樣,而困惱頗甚,午後熏熱有加,眼視益昏,卽今則少歇矣。
政院達辭,應敎魚有龜,副應敎尹鳳朝,修撰洪廷弼,竝牌招事。令曰,依達。魚有龜·尹鳳朝,則開釋之後,一向撕捱,禁直連日空虛,其在事體,極涉未安矣。
應敎魚有龜,副應敎尹鳳朝,修撰洪廷弼,牌不進,罷職傳旨。傳曰,只推勿罷。以已朝報
上在昌德宮。停常參·經筵。
大殿,政院問安。答曰,知道。中殿·世子宮·嬪宮,藥房·政院問安。答曰,知道。
藥房啓曰,伏未審夜來,聖候寢睡,若何?脚痺特甚,困惱亦甚,及膈間不淸利之氣,其已減歇,而腹部飽滿,熏熱,喉乾之候,亦有所減,眩氣漸臻差減,口淡益甚之候,日益差勝,而眼視昏暗特甚之候,亦復何如?今日受鍼時刻,定以酉時事,昨已下敎于入侍醫官云,當爲依此擧行矣。臣等,不勝終宥憂煎,敢此問安,竝爲仰稟。答曰,知道。脚痺特甚之候一樣,而困惱亦甚,熏熱及膈間不淸利,腹部飽滿之候未已,眩氣往來,喉乾比夜減歇,口淡益甚之候,一向差勝,而眼視昏暗特甚之候無減,寢睡不寧矣。
大殿·中殿·世子宮·嬪宮,藥房·政院夕問安。答曰,知道。
左議政李頤命初度呈辭。不許下答。王世子若曰,安危所係者重,肆余之眷注方隆,去就不可以輕,何卿之遜辭遽至?毋或邁邁,玆庸諄諄。顧今時勢之多艱,必待輔相之盡瘁。民生之凋瘵已極,政急勤恤之方,廷紳之論議日乖,實無寅協之望。人皆謂國家之殆岌,余實懼淵谷之履臨。重以大禮纔行,儀度殆同草創,況今庶務委積,區畫必待廟謨。伊今日余獨深憂,當是時卿豈恝視。惟卿之忠信謹厚,余所深知,惟卿之識量才猷,余所倚重。黃扉再入,叶輿望於具瞻,玉鉉重光,期事業於共濟。屹然若喬嶽之鎭物,人恃爲安,灼乎若蓍龜之決疑,事至不惑。何意釋負之請,遽在仰成之辰?向者引對之議,非今所創,至於譏斥之語,不必爲嫌。心事可質於神明,有何情勢之難進?懇辭屢宣於批旨,蓋諒忠悃之靡他。雖云年齡之已衰,精力尙旺,藉曰榮衛之或損,藥餌宜扶。況今首相之有愆,又値右揆之在外。百度之渙散至此,何等時耶?萬務之曠廢已多,有難言者。不宜袖手而傍觀,須思協心而弘濟。於戱,休戚與共,毋作私便之圖,情志交孚,豈容浮議所撓?勉副如渴之意,亟斷乞命之章。所辭宜不許,故玆令示,想宜知悉。知製敎趙尙絅製進
領府事尹趾完上疏。大槪,臣於前後嚴敎之下,迸出城外,恭俟嚴命,今已累日,尙無處分,今方舁死還歸,留疏徑退,附陳淺慮,以畢微忱事。入啓。答曰,省疏具悉。日昨批旨中堲讒之敎,乃實際語耳。其敢曰無挾雜之意乎?且疏中,自信能擴充於此至豈復以私臣目之哉凡三十有九字,無非指斥左揆,而語意尤極危險。噫,伊日大臣之匡救,可質神明,諸臺之疏,亦出憂愛,則匡救之誠,獨不及於卿哉?至於李禎翊之以亞長陞授承宣,元非異事,而以此爲言,極可怪駭。噫,卿以白首之年,甘心於壞亂朝廷,予甚實痛恨也。
大殿受鍼後,大殿·中殿·世子宮,藥房·政院·二品以上·六曹問安。答曰,知道。嬪宮,藥房·政院問安。答曰,知道。
應敎魚有龜,副應敎尹鳳朝,牌不進,罷職傳旨。傳曰,只推勿罷。已上朝報
義禁府達曰,卽接月令醫員韓斗山手本,則時囚罪人洪德望,素患痰疢之外,添得吐血泄瀉之症,度數無算,眩暈·惡心,肢節麻疼,食飮全廢,病狀漸至危重,罪人李壽民,本以年老抱病之人,處濕累日,宿病復發,痰喘未已,粥物全廢之中,風疾添劇,手足不仁,肢體麻疼,口眼喎噼,症情萬分危急云。自前罪人病勢如此,則有保放救療之規,敢此仰達。答曰,知道。禁府謄錄
自辰時至酉時,日暈。以上朝報
吏曹啓目,觀此慶尙左道暗行御史李明彦書啓,則仁同府使李翼海段,稍有治聲,上年捧糴,不以兩班饒貸,所捧稍優,及其頒糶,計口分給,統營耗穀輸送之時,直令倉屬,略加簸精,民以是稱道是白乎矣,一意善事,徒事利己,雖當凶荒,不廢賂遺,歲饌時,靑魚·乾柿,及溫幸時,加貿乾柹,使色吏貿易,價直,則只給牟租各十二石是如爲白乎旀,衙內養蠶,多縱官奴婢,採取村間桑葉,鞭督不已,民實難堪是如爲白乎旀,且斂民戶錢各一錢,合計五百餘兩,勒令興役,造成三碑,其一,自己頌德之碑,其一,監司善賑之碑,其一,則四十年前,曾爲邑宰,而其家時方當路者也。科外徵斂,爲此自頌求媚之計者,事極寒心是白乎旀,賑穀收聚,殆近二千石,抄出飢民,不滿千名,而猶以爲多,强令抄汰是白如可,聞有廉問之擧,始爲還報,而所錄,只是官屬及若干飢民,故流散死亡,無日無之是如,民皆呼冤。取考文書,則穀數雖不大段相左,飢民似不無冒增是白乎旀,每當分賑之日,名爲炊飯饋食,而所給不過一匙,留其一半,以爲官釀是如爲白乎旀,大同儲置,親自反閱,則卽今留庫之數,四百九十九石,而會付留在,只是二百七十九石。色吏言內,東萊下納,自巡營加劃給之數一百三十石,船價米十三石,及輸送甘同倉米元數七百石內,百石則報營門,待秋退捧乙仍于,六百石輸納加升,及縮米二十三石,以退捧一百石中計除,則在米七十七石,合數四百九十九石是如爲白臥乎所,東萊加劃給米及船價,尙未移送,事勢或然是白乎矣,甘同米一百石,累次枚報,終至退捧,則當初不捧之米,何以留在庫中是白乎喩,其所發明,元不成說是白乎旀,京司·監營劃給租合計四百三十石,當爲白給飢民,而其中二百石,稱以還上,八結分給,其二百三十石,元無去處,參考文書,盤詰去處,則初以還米一百五十石相換,代充於下納田稅樣以巧作文書以納,窮詰之後,始稱二百三十石租,留在司倉,當爲分給民間,待秋作米收捧,以充還米是如爲白臥乎所,白給之租,不當換作還米,旣曰換作,則同租二百三十石,卽當分給,而尙今留倉,民間傳言貿錢入己者,似非虛罔是白乎旀,前府使李會元段,濫猾貪饕,馱載絡繹,上年秋,諉以賑恤,請貸巡營及南倉錢合六百兩,木二同,而許多錢文,幾盡馱送,只以二同木,勒配富民,取利作錢,仍爲貿穀,一·二月間所息之米,又不計時市直,濫徵穀數,故富民不願貸木,直請納錢,多至四五十兩,少不下三四五兩,合計四百八十二兩,作租三百二十一石零,仍令立本,補賑無幾,剝民肥己,莫此爲甚,今雖見罷,民甚疾怨是如爲白乎旀,安東前府使李益著段,老於吏事,手段甚熟,嚴於束吏,惠以恤民,威制土豪,無得恣橫是白乎旀,廉約律己,不以絲毫自累,其所飭躬,有足可尙是白乎旀,本府火粟,殆至數千石,旣無浮費,陳陳露積,賴以賑民,無土之類,計口給糧,有土之輩,分等頒糴是白乎矣,抄飢之際,汰減過多,不無當入而見漏者是白遣,還穀捧上,不爲不多,而晩開倉,略略俵散,萬餘石米穀,挪移分給,充納貢稅,多結富民,偏受其惠,下戶殘氓,未能均霑是白乎旀,多方拮据,鳩聚錢穀,乙未稅太·大同米·虎贖木,皆自官備,全數蠲免,其他雜穀,一切除減,數年之間,民無責應,頌聲洋洋是白乎矣,年年蠲減,例以爲常,至使土民,不知其正供,所謂惠而不知爲政是白乎旀,本府峽村,素多賊盜,而喣嚅掩覆,至使滋蔓,肆然暴橫,良民受害是白乎旀,治聲藹蔚,迹其爲政,不免違道干譽之歸是白乎旀,前冬作結時,都書員,多有偸結是如爲白去乙,另加訊問,則稱以餘結,文書二張,果爲現納,此是磨勘後,書員自首者,而帖下各廳是白乎所,旣非元結,且異私用是白乎矣,終涉法外是白乎等以,文書封進是如爲白乎旀,東萊府使韓重熙段,寬柔有餘,剛斷不足,及當凶歲,撫字頗勤,前年貢稅,官備一半,以助民力,賑穀多數鳩聚,官糴幾盡畢捧,上年冬末,抄錄飢民,先給一次之糴穀,開春以後,區別無土,計口給糧,招集流丐,設粥以饋,一境之內,得免死亡,前後還上,精實以捧,而座首辛一齊,潛換虛殼,仍以分給賑色兩吏,乾糧一斗,輒受一升是如,民皆稱冤是白乎旀,從前稅銀,其數稍優,則俵給官屬,已成流例,今春所捧,多有嬴餘,而不以一分,分給各廳,多貿倭布,裹封銀子,衙客之行,馱送京第是如,邑村傳說,無不怨謗是白乎矣,今歲異於常年,賑資多所拮据,則未能俵散,不是異事是白乎旀,卽今官肆,雖已罷撤,牛疫大熾,仍以屠賣,此與屠殺農牛,頗有差別,而肆然買賣,事極駭然爲白有臥乎所,李翼海,疵政旣多兺不喩,賑穀文書,去處不明是白乎旀,李會元,虐民肥己之狀,狼藉難掩是白乎旀,李益著,律己廉白,盡蠲民役,殊甚可尙是白乎〈乃〉,不治盜賊,害及良民兺不喩,莫重田結,勿論多少磨勘後,帖給各廳,終未免犯科之歸,文書旣已封進是白乎旀,韓重熙之蠲役賑飢,亦多可稱是白乎矣,貿布裹銀,馱送京第之說,極爲驚駭。書啓中,雖曰賑資拮据,不是異事是白乎乃,其在覈實之道,不容但已。李翼海·韓重熙,爲先罷黜,李益著·李會元,不可已遞而置之,四人罪狀,竝令攸司稟處爲白乎旀,義興縣監李宜揆段,威能束吏,惠頗及民,竭力賙賑,多所全活是白乎矣,抄錄飢民,未免太略。分給還上,不以統戶,民戶或未均霑是白乎旀,請得儲置米,欲爲充納大同,而數外磨鍊,已是六兩是遣,秋後徵捧時,本色大同米外,徵賑恤所貸留木五疋是如,頗多怨謗是白去乙,考覈文書,則本縣所納今年大同木,軍資監役價米位太木,戶曹作木,當此飢歲,無路責出,請得儲置改色米,及賑廳米,監營白給米,同營作錢米,出給於民夫及色吏處,每石六兩式作錢,充給民役是白乎矣,其中儲置米三百石,賑廳米一百二十石段,待秋立本次,每夫分定三石米爲白乎旀,留木段分給取息,用於賑資,此亦竝爲立本,每夫分定五疋木是如爲白乎所,其所疑謗,似是情外是如爲白乎旀,淸河縣監金世遇段,施措多乖,刑杖過濫,聞有廉問之擧,凡諸賦役,多從蠲免,廳穀分賑,一依式例,各樣還穀,亦爲均分,民皆稱頌是白乎矣,聚穀之時,不無瑣屑抑勒之事,收拾千餘兩錢,勒給官屬商賈,不計時直,每兩定以一石,多者至納五百石,數外濫徵,不能支堪,或有逃走者是白乎旀,分給米穀於賣酒之人,一月一斗,收息六升,殆過於所謂長利是如爲白乎旀,比安縣監李以泰段,柔克太過,剛斷不足,吏稍不戢,民或爲病。倉色姜渭觀,多有逋欠,乞貸民間,仍爲充納是白乎旀,多聚穀物,精抄分賑,民皆仰哺,得免死亡是白乎矣,聚穀之際,出給斗米於酒媼,收納米石,民或以爲怨是白乎旀,今春田稅,水原府定送軍官,備納徵捧,而赤立之民,無以辦出,故出給還上米·租·太竝三百九十石,使之充納,民以爲便是如爲白乎所,此三邑守令治績,雖不無可稱是白乎乃,或抄飢太略,分給不均,米·木挪移,多有怨謗,或勒配貿租,數外濫徵,分給酒米,收息太多,或不能戢吏,任其乞貸,酒米收租,民以爲怨,俱有疵政,不可仍治,竝只罷黜爲白乎旀,禮安縣監宋徵奎段,恪勤奉職,一邑稱便,竭心賑事,鳩聚穀物,抄錄飢民,設粥以賑,區別有土無土,分給乾糧還上,上納貢稅,官備助納,種種民役,一切停止,民免流散是白乎旀,初頭抄飢,不無見漏之人,還上元數旣些,分給之際,斗穀無多,農民種糧,不能優給是如爲白有臥乎所,賑飢蠲役,雖有可稱是白乎乃,別無可稱,置之爲白乎旀,安奇察訪李竨段,衰耗殘懦,下吏恣橫,馬政甚疎,幾或絶站,此則其來已久是白乎旀,賑政段,穀少人多,不能終始遍施是如爲白乎所,疵政旣多,罷黜爲白乎旀,黃山察訪李廷熽段,愛恤驛卒,盡心賑事,而屬驛飢民,且給若干穀物,以爲喂養支供之資,此出於新莅手生之致,郵卒不以爲怨是白乎旀,馬政段,日淺歲歉,未遑留意是如爲白乎旀,長水察訪朴師淵段,撫恤驛卒,賑事頗勤,而馬政段,未遑修飭是如爲白乎旀。松羅察訪崔道文段,撫摩驛卒,留心革弊,亦以若干穀物,分給外驛馬料,公饋得以無乏,馬政亦能無缺是如是白有臥乎所。三人治績,別無可論,今姑置之爲白乎旀。前監司洪禹寧段,支供省約,盡心賑事,民蒙實惠兺不喩,創設一廳,名爲賑恤,不但爲惠於一時,亦且有賴於將來是如爲白乎矣,旣已卒逝,不當擧論是白乎旀。監司權段,到界數日,姑無所聞是如爲白臥乎所,亦無可論之事是白乎旀。兵·水使以下營將邊將等乙良,令兵曹稟處,何如?啓依允。春坊朝報
上在昌德宮。停常參·經筵。
大殿誕日,大殿,政院·二品以上·六曹問安。答曰,知道。中殿·世子宮·嬪宮,藥房·政院問安。答曰,知道。
藥房啓曰,伏未審夜來,聖候寢睡,若何?脚痺特甚,困惱亦甚,及膈間不淸利之氣,其已減歇,而腹部飽滿,熏熱,喉乾之候,亦有所減,眩氣漸臻快減乎?口淡益甚之候,日益差勝,而眼視昏暗特甚之候,亦何如?今日臣等,與諸醫入診,詳察症候宜當,玆當誕彌之節,益祝康寧之福,而憂煎未弛,敢此問安,竝爲仰稟。答曰,知道。脚痺特甚之候一樣,困惱亦甚,熏熱,及膈間不淸利,腹部飽滿之候未已,眩氣往來,喉乾比夜減歇,口淡益甚之候無減,寢睡不寧矣。勿爲入診。
左議政李頤命再度呈辭。入達。令曰,不許下答。
以監察茶時,令曰,連日監察茶時,未安矣。
政院達曰,以連日監察茶時未安事,下令矣。憲府多官,卽當請牌,而大司憲李喜朝在外,掌令趙鳴謙受由在外,掌令尹錫來未肅拜,執義權熀,持平金台壽·金相玉,俱爲呈辭,除在外·受由在外外,呈告·未肅拜人員,竝卽牌招察任,何如?令曰,依達。
執義權熀,持平金相玉,牌不進,罷職傳旨。傳曰,只推勿罷。
府前達,吳命尹事,李獻英等事,具命奎事,林象極等事,內人惠貞事,淑伊事。措辭竝見上新達,新除授司諫院司諫趙鳴鳳,時在京畿龍仁地,請斯速乘馹上來事,下諭。答曰,不從。下諭事,依達。前達全羅左水使李濟冕罷職事,停達。
大殿·中殿·世子宮·嬪宮,藥房·政院夕問安。答曰,知道。
藥房口傳啓曰,晩後,脚痺特甚,困惱亦甚,熏熱,及膈間不淸利,腹部飽滿之候,復何如?臣等不勝憂煎,惶恐敢啓。傳曰,晩後一樣,而熏熱少歇,困惱未已矣。
應敎魚有龜,副應敎尹鳳朝,牌不進,罷職傳旨。傳曰,禁推。已上朝報
政院啓曰,備邊司郞廳來言,今日,賓廳日次,而大臣有故,誕日相値,頉稟。傳曰,知道。備局謄錄
吏曹達曰,江原道暗行御史洪廷弼書啓,啓下本曹,而判書宋相琦,受由在外,待判書回還後,回啓之意,敢達。令曰,知道。吏曹謄錄
上在昌德宮。停常參·經筵。
二更,月暈。四更五更,月食。
下直,長城府使洪處宙,全羅右兵虞候李重新,居山察訪金夢遠。
大殿,政院問安。答曰,知道。中殿·世子宮·嬪宮,藥房·政院問安。答曰,知道。
藥房啓曰,伏未審夜來,聖候寢睡,若何?脚痺特甚,困惱亦甚,及膈間不淸利之氣,其已減歇,而腹部飽滿,熏熱,喉乾之候,亦有所減,眩氣,漸臻快減乎?口淡益甚之候,日益差勝,而眼視昏暗特甚之候,亦何如?諸醫以爲,今日受鍼時刻,又以酉初爲定之意,昨已定奪云,當爲聖敎,依此擧行,臣等,不勝終宵憂煎,敢此問安,竝爲仰稟。答曰,知道。脚痺特甚之候一樣,而困惱亦甚,膈間不淸利,腹部飽滿之候未已,眩氣往來,熏熱不至大段,喉乾比夜減歇,口淡益甚之候,一向差勝,而眼視昏暗特甚之候無減,寢睡不得安穩矣。
藥房口傳啓曰,近來口淡之候,雖似少勝,此時行素,恐致添傷,今此國忌,特抑至情,仍進常膳,不勝禱祝,惶恐敢啓。傳曰,知道。口淡稍勝,數日行蔬,別無所妨,勿慮焉。
判府事金宇杭上疏。大槪,冒陳危悃,乞削本兼諸職,仍勘罪犯,以伸公法,以安微分事。入啓。答曰,省疏具悉卿懇。適緣情病,不得進參,有何所傷?卿其須體予意,安心勿辭,亦勿待罪。仍傳曰,遣史官傳諭。
政院達曰,昨日以監察茶時,有未安之令,而今日皆呈辭單,又將以監察茶時,事甚未安,諫院闕達,亦至多日,除在外,呈辭入達外·呈告·人員,竝卽牌招,何如?令曰,依。
假注書金履萬有頉,代以金翰運爲之。
京畿監司書目,高陽呈,以右副承旨安重弼辭職上疏上送事。達。答曰,覽書具悉。爾其勿辭,往來焉。
院前達,權卨事,河事。措辭竝見上答曰,勿煩。
府前達,吳命尹事,李獻英等事,具命奎事,林象極等事,內人惠貞事,淑伊事。措辭竝見上答曰,勿煩。
京畿監司書目,文元公陞配時,告由禮成等祭,麻田郡段,儒生輩,假托祝辭之易次,同謀作梗,俱不設行,情狀極痛,査出定罪,郡守金時保段置,雖曰病重,受由上京是白乎乃,遠離官次,不得禁止,致有此無前之變,難免不職之罪,爲先罷黜,陞配日期,更令禮官,捐吉退行事。
左議政李頤命再度呈辭。不許下答。王世子若曰,溫綸屢宣,謂聖意之可體,巽牘再上,愧余誠之未孚。玆復申申,毋庸邁邁。顧今艱虞之溢目,正急輔相之協心。玉候久稽於復常,焦煎冞切,縟禮纔經於聽政,機務日繁。國事無可恃之形,須賴濟時之手,世道有難捄之勢,惟藉鎭俗之姿。當是時誰可屬之?非我卿無與共者。襲名祖之遺烈,忠悃可質於神明,荷聖主之殊知,位任久恃於柱石。積歲月於藥院,幾著侍湯之誠,展抱負於巖廊,實多利物之澤。股肱王室,奚但稱國之藎臣,羽翼銅闈,斯乃爲余之賢傅。夫何乞退之懇,遽在仰成之辰。天地在旁,旣不疚於內省,日月臨上,復何嫌於人言?滯赤舃於荒郊,曷任余懷之如失?暴丹忱於恩綍,須念聖眷之難孤。惟情地更無可論,顧疾患何至難强?年齡未暮,詎合奉身而圖便,榮衛雖愆,不妨臥閤而論道。矧民生荐經災癘,而時象漸至顚隮。聚會精神,余方思淬礪而爲政,救拯焚溺,卿固宜講究之多方。素知有體國之深誠,曷不諒敷心之勉諭?大庭之起居久曠,亦豈安於在家?丙寢之思想爲勞,宜不暇乎俟駕。於戱,任重者難以決去,巽讓非時,量大者無所不包,纖介奚滯?余不多誥,卿無更辭。所辭宜不許,故玆令示,想宜知悉。知製敎尹陽來製進
政院啓曰,玉堂闕直,已至多日,而應敎魚有龜,副應敎尹鳳朝,方在禁推中,副提學李宜顯,呈辭受由,他無推移入直之員,政官卽爲牌招開政,差出闕員,仍卽牌招入直,何如?傳曰,允。
今春夏等褒貶,密陽府使金始慶,永川郡守李命熙,興海郡守鄭擔,豐基郡守都永夏,固城縣令全近思,高靈縣監李世鴻,玄風縣監鄭道顯,松羅察訪崔道文,以上中,河東府使洪處武,長鬐縣監李奎禎,禿用別將柳昌善,以上下。
傳,前校理金在魯,修撰趙觀彬·洪廷弼,竝敍用。
同副承旨李禎翊,執義權熀,牌不進,罷職傳旨。傳曰,只推勿罷。
大殿·中殿·世子宮·嬪宮,藥房·政院夕問安。答曰,知道。
大殿受鍼後,大殿·中殿·世子宮,藥房·政院·二品以上·六曹問安。答曰,知道。嬪宮,藥房·政院問安。答曰,知道。
藥房入診時,明日受鍼姑停,再明日受鍼事,榻前定奪。
禁府,金晉來龜城府龜洲驛,徒三年定配。達。已上朝報
藥房受灸入侍時,提調閔鎭厚所啓,京畿海防踈虞,且有沿革之議,故臣於上上年,以發遣李基夏審察之意,陳達蒙允,而適値凶歉,爲慮厨傳之弊,未免姑寢矣。卽今基夏,雖遞海防主管之任,旣是一時武宗,則宜有一番審察之擧。故廟堂文書間,累以武將往來後稟處爲言,伏想聖聰,亦或記有矣。畿畿年事稍勝,基夏所患亦少愈,數日內,使之發去,而自前如此之行,例除朝辭,今亦除朝辭往還事,分付,何如?上曰,所達之事似好,使之除肅拜往還,可也。
受鍼入侍時,都提調金昌集所啓,摠戎使李基夏,以本廳巡操及壯哨軍牙兵上番事啓聞,令廟堂稟處矣。今秋諸道水陸操,竝令停止,只行巡點,故摠戎廳,亦只行巡點之意,提調閔鎭厚,旣已定奪矣。御營·禁衛兩營軍士,已令上番,則摠廳壯等軍,雖不上番,其在宿衛,似無所妨。且畿邑之民,飢饉厲疫之餘,未及蘇息,裹糧上番,其勢亦難,今姑停番,何如?上曰,所達誠是。停番,可也。已上備局謄錄
內醫院官員,以都提調意達曰,每年冬至使行,醫員譯官等,貿易藥材回還後,畢納於三次坐起之內,則入啓論賞,乃是流來之例也。上年使行時,藥材貿易,醫員金尙光,譯官韓壽大,旣已畢納於三巡之坐,令本衙門,依例施賞,何如?答曰,依。司譯院謄錄
受鍼入診時,都提調金昌集所啓,近來金吾,時囚甚多,獄間難容,至作假家云,誠爲可慮。判義禁宋相琦,受由下鄕,上來遲速難期,不可無變通之道。凡諸議讞之事,令次官擧行,俾無滯囚之弊,而戶曹判書權尙游,方帶知義禁,時在北路試所,計其回還,當在十月間。權尙游之金吾之任,今姑改差,何如?上曰,依爲之。已上禁府謄錄
有政。吏批,行判書宋相琦受由在外,參判鄭澔在外,參議朴鳳齡進。啓曰,判書宋相琦受由在外,參判鄭澔在外,小臣獨政未安,何以爲之?敢稟。傳曰,只出緊任。又啓曰,玉堂闕員,今當差出,而擬望之人乏少,未赴任評事及外任,竝擬,何如?傳曰,允。又啓曰,因政院啓辭,玉堂闕員差出事,命下矣。玉堂出入之人,多在罷散中,合有變通之道,何以爲之?敢稟。傳曰,別單書入。又啓曰,河東府使,今當差出,未準朔禁軍將,竝擬何如?傳曰允。又棨曰,玉堂闕員,今當差出,而擬望之人乏少,相避竝擬何如?傳曰,允。又啓曰,新除授富寧府使崔鎭樞戶奴呈狀內,矣上典,新有北鎭除命,而臺章重發,下語不輕,揆以廉隅,實難冒赴,斯速入啓處置云,旣被臺疏,則勢難强令赴任,改差,何如?傳曰,允。
政院啓曰,上番兼春秋禮曹佐郞具益亨,身病猝重,勢難察任,兼春秋之任,今姑減下,其代今日政差出,何如?傳曰,允。
以尹陽來爲輔德,黃璿爲文學,李澳爲漢城判官,趙昌壽爲監察,李師亮爲宗簿主簿,洪重衍爲密陽府使,鄭治爲麻田郡守,李攀龍爲長鬐縣監,南益華爲河東府使,李昌碩爲禮曹佐郞,全爾樟爲軍器僉正,金在魯爲校理,黃龜河爲副校理,金有慶爲副修撰,朴胄漢爲書題,閔致龍單付兼春秋。
兵批,以金翰運付副司正。吏兵批政事
上在昌德宮。停常參·經筵。
大殿,政院問安。答曰,知道。中殿·世子宮·嬪宮,藥房·政院問安。答曰,知道。
藥房啓曰,伏未審夜來,聖候寢睡,若何?脚痺特甚,困惱亦甚,及膈間不淸利之氣,其已減歇,而腹部飽滿,熏熱,喉乾之候,亦有所減,眩氣,漸臻快減乎?口淡益甚之候,日益差勝,而眼視昏暗特甚之候,亦何如?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。脚痺特甚之候一樣,而困惱亦甚,膈間不淸利,腹部飽滿之候未已,眩氣往來,熏熱不至大段,喉乾比夜減歇,口淡益甚之候,一向差勝,而眼視昏暗特甚之候無減,寢睡不寧矣。勿爲入診。
左議政李頤命三度呈辭。入達。令曰,不許下答。
傳曰,史官一員待命,騎馬三匹立之,崇陵忌辰祭所內摘奸。
吏曹啓曰,臺諫有闕,政事,取稟。傳曰,過國忌後,爲之。
大殿·中殿·世子宮·嬪宮,藥房·政院夕問安。答曰,知道。
藥房口傳啓曰,晩後,脚痺特甚,膈間不淸利,腹部飽滿未已之候,復何如?臣等,不勝憂煎,惶恐敢啓。傳曰,晩後一樣,而熏熱頗甚,故眼昏特甚之候,有加矣。
同副承旨李禎翊,牌不進,罷職傳旨。傳曰,只推勿罷。已上朝報
上在昌德宮。停常參·經筵。
大殿,政院問安。答曰,知道。中殿·世子宮·嬪宮,藥房·政院問安。答曰,知道。
藥房啓曰,伏未審夜來,聖候寢睡,若何?脚痺特甚,困惱亦甚,及膈間不淸利之氣,其已減歇,而腹部飽滿,熏熱喉乾之候,亦有所減,眩氣,漸臻快減乎?口淡益甚之候,日益差勝,而眼視昏暗特甚之候,亦何如?今日受鍼時刻,諸醫皆以爲,酉時可爲最吉云,依前定以酉初乎?臣等,不勝終宵憂煎,敢此問安,竝爲仰稟。答曰,知道。脚痺特甚之候一樣,而困惱亦甚,膈間不淸利,腹部飽滿之候未已,眩氣往來,熏熱不至大段,喉乾比夜減歇,口淡益甚之候,一向差勝,而眼視昏暗特甚之候無減,寢睡不寧矣。
左議政李頤命三度呈辭。不許下答。王世子若曰,濟艱藉一代之賢,廟算方急,堲讒渙十行之旨,聖鑑孔昭。余故開諭之諄諄,卿胡三辭之邁邁?屬余聽政,値卿去朝。夙夜懷憂,詎安機務之代理?朝夕納誨,惟冀宰輔之協恭。肆今日思想之益勤,況大朝開釋之已悉。察忠悃之懇款,證以神明之鑑臨,斥危言之搆誣,慮在朝廷之壞亂。而聖意若是冞至,顧卿跡少無難安。藹然相與之旣深,曷不諒心腹之諭,綽乎內省而無疚,夫安有毫髮之嫌?今若決迸退之心,適足中傾軋之計。抑卿以山斗之望,在國爲柱石之臣。區畫事爲,須卿才猷之宏達,鎭安朝著,倚卿器量之恢弘。斯上眷之委任旣隆,而余懷之仰成尤切。雍容胄席,政望輔養之功,周旋鼎茵,益思經濟之効。荒郊滯跡,固知疾病之易乘,魏闕懸心,亦想憂愛之冞篤。惟當鞠躬而盡瘁,豈容便身而丐閑?於戱,安危係於一身,宜副群情之顒望,進退適於大義,何恤人言之橫加?須亟斷乎來章,庸勉體於至意。所辭宜不許,故玆令示,想宜知悉。知製敎金雲澤製進。
大殿·中殿·世子宮·嬪宮,藥房·政院夕問安。答曰,知道。
大殿受鍼後,大殿·中殿·世子宮,藥房·政院·二品以上·六曹問安。答曰,知道。嬪宮,藥房·政院問安。答曰,知道。
藥房入診時,明日·再明日,姑停受鍼事,及大司成及四學兼敎授未差之代,明日政差出事,榻前下敎,驪州儒生李齊憲,付軍職,冠帶常仕事,榻前定奪。已上朝報
受鍼入侍時,提調閔鎭厚所啓,暗行御史書啓,雖下吏曹,若無長席,則不得回啓者,自是規例。故江原道回啓,不得爲之云,而守令之入於論貶者,皆已上來,此時曠官之弊,實爲可慮。吏曹判書宋相琦,上來遲速,不可預料,姑令行公堂上,從速回啓,恐爲得宜,事係變通,下詢于大臣而處之,何如?上曰,行公次官,無不可爲之事,依所達使之回啓,可也。都提調金昌集曰,聞北道御史,亦於數三日間入來云,令次官,一體回啓,何如?上曰,依爲之。吏曹謄錄
上在昌德宮。停常參·經筵。
自未時至酉時,日暈。
下直,仁同府使李基福,滿浦僉使李之驥,金井察訪任徵夏,金海府使金重九。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?脚痺特甚,困惱亦甚,及膈間不淸利之氣,其已減歇,而腹部飽滿,熏熱·喉乾之候,亦有所減,眩氣,漸臻快減乎?口淡益甚之候,日益差勝,而眼視昏暗特甚之候,亦何如?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。脚痺特甚之候一樣,而困惱,腹部飽滿,膈間不淸利之氣未已,眩氣往來,熏熱不至大段,喉乾比夜減歇,口淡益甚之候,一向差勝,而眼視昏暗特甚之候無減,寢睡不得安穩矣。勿爲入診。
左議政李頤命四度呈辭。入達。令曰,如渴之旨三宣,而巽讓之章繼至,媿誠意之未孚,不覺愕然,無以爲諭。噫,今日是何等時耶?天災民憂之孔棘,無一分可恃之勢,夙夜憂懼,罔知攸措。余之仰成,惟在大臣,而況大臣進退,安危所係,則縱有榮衛之少愆,神明所扶,佇見勿藥之喜。噫,所遭人言,雖曰非常,堲讒之聖敎嚴正,開釋之批諭丁寧,則於卿,更無毫分難安之端也。噫,當此時,余不可捨卿,卿不忍棄余。卿其體大朝眷遇之隆重,亟斷巽牘,卽起視事,用副余望,以濟時艱。仍令史官往諭。
同副承旨李禎翊上書。大槪,臣遭此罔極之誣,胥命金吾,恭俟刑章,而勿待命之敎,特下意外,感激惶悚,不覺涕淚之盈襟,而旣不能刎首刳腹,以明此心,則不得不收召驚魂,冒萬死哀號於日月之下。伏乞邸下,亟令有司,將臣原疏及大臣箚本,反復參考,明賜處分,俾無聖世覆盆之冤事。入達。答曰,覽書具悉。大臣疏中將心等語,極其危險,殆同急書,直驅於罔測之地,此聖上所以痛惋者也。爾實無罪,勿辭察職。
東萊府使趙榮福上書。大槪,臣於意外,爲囚人李壽民之所證援,此係臣暗行時事,則不可以方忝外官,有不可泯默,玆敢陳章,略暴委折,伏乞邸下,下臣此書於金吾,以爲憑覈之地事。入達。答曰,覽書具悉。書辭,令金吾稟處。
大殿·中殿·世子宮·嬪宮,藥房·政院·玉堂夕問安。答曰,知道。
持平金台壽上疏。大槪,敢陳情勢之難安,仰冀遞免,兼附一二淺見,以備察納事。入啓。答曰,省疏具悉。上款所陳,爾言是矣。當申飭銓曹,而崔鎭漢,予詳知其爲人,故以副擬落點,出於擇人之意,則今玆論劾,未見其可,韓䋊改差爲宜也。爾其勿辭察職。
政院啓曰,卽伏見重試武科試官進不進,則二所試官中,趙道彬移拜承旨,黃一夏,牌不進,李宇恒差祭,無他推移之勢。黃一夏,更爲牌招,一所試官沈檀,亦爲牌招不進,一體牌招,何如?傳曰,允。又啓曰,持平金台壽,以重試武科初試監試官,承牌來詣闕外,陳疏入啓後,仍爲退去矣。疏批已下,更爲牌招,何如?傳曰,允。
明日重試武科初試一所試官,兪命雄·李弘述·李基泰,參試官,宋墁·韓在垕·李太元,二所試官,黃一夏·趙相周·李相頊,參試官,曹復卿·韓以原·洪尙容。
藥房口傳啓曰,卽伏聞差備醫官所傳之言,聖候飽滿甚,而膈間頗不淸利,呼吸不平爲敎。故醫官等,請以井華水,調進龍腦安神丸二丸云。丸藥進御後,諸症候其已減歇乎?臣等,伏不勝驚慮之至,惶恐敢啓。傳曰,丸藥進御後,呼吸不平,姑無所減,而腹部飽滿,亦一樣矣。
監試官,一所,趙鳴鳳·尹錫來,二所,權熀·朴聖輅。已上朝報
義禁府達曰,卽接月令醫員韓斗山手本內,時囚罪人柳星樞,則本以抱病之人,久處濕地,猝得泄瀉,度數無算,飮食專廢,方在昏昏不省中,權慜,則素患泄病,一向無減,宿病痰喘,日漸危重,專廢粥物,氣息奄奄,頃刻難保云。自前罪人病勢如此,則有保放救療之規,敢此仰達。令曰,依。禁府謄錄
奉常寺達曰,禮曹以祭物違式中,可以變通者,從式釐正事,條件列錄,旣已啓下,捧甘本寺矣。其中,醓醢所入,通一年五享大祭及春秋節祭進排之數,牛肉二百四十七斤,同肉每斤,酒各五合,鉶羹所入,五味中,鹽每器各一合,醋各一勺,糗餌餠所入,太每器各一升,餌食餠所入,每器交和酒各五合,鬱金酒造釀所入,通一年皮唐黍十六石二斗,麯十二斗,交粘米八斗八升式,自戶曹加磨鍊,前期上下,然後可以措備進排,而戶曹,以首堂上奉命在外之故,次官不得任意磨鍊云。前頭各享大祭及臘享大祭日期不遠,至於醓醢,則及今造釀,然後自臘享大祭,始趁百日之限,僅可及期進排矣。等待戶曹首堂上上來之後,則將未免後時不及之患,令次堂上,各種價本,依貢物例,趁卽磨鍊上下,以爲前頭祭享時,依式進排之地事,分付戶曹,何如?令曰,依。奉常寺謄錄
有政。吏批,行判書宋相琦受由在外,參判鄭澔在外,參議朴鳳齡進。啓曰,判書宋相琦受由在外,參判鄭澔在外,小臣獨政未安,何以爲之?敢稟。傳曰,只出緊任。又啓曰,富寧府使,今當差出,而北關重鎭,不可不擇送,未準朔禁軍將及營將中可合人,竝擬,何如?傳曰,允。又啓曰,大司成,今當差出,而擬望之人乏少,承旨竝擬,何如?傳曰,允。
傳曰,同義禁有闕,之代,今日政差出。
吏批啓曰,濬源殿參奉洪啓漢呈狀內,矣身於本職,情勢事勢,俱難冒赴,斯速入啓處置云。旣被臺疏,則有難强令察任,改差,何如?傳曰,允。又啓曰,今日政廳,慶尙道褒貶啓本,開坼考見,則固城縣令全近思,以物衆人輕,民不稱治爲目,措語旣如是純貶,則宜置下考,而置之中考,殊無嚴明殿最之意,慶尙監司權推考,固城縣令全近思,罷黜,何如?傳曰,允。
以魚有龍爲正言,李澤爲知義禁,權孚爲兵曹佐郞,金在魯爲西學敎授,李觀命爲大司成,鄭道元爲富寧府使,南道揆爲金浦郡守,李萬春付養賢主簿。卒左議政閔鼎重諡號文忠,左參贊李翊相諡號文僖,左參贊洪茂績諡號忠貞,禮曹判書權克智諡號忠肅,兵曹判書朴榮臣諡號忠壯,以趙道彬爲承旨,兪集一爲同義禁。
兵批,以朴斗寅爲司禦,崔鎭樞爲羽林將,李志恒爲禿用山城別將,白漢相爲安東營將,李齊憲付副司勇,李徵瑞爲大興山城中軍,李紳彦爲廣坪權管。吏兵批政事
上在昌德宮。停常參·經筵。
自卯時至酉時,日暈。
下直,比安縣監洪彦度,龍仁縣令兪岦,義興縣監曺夏盛,長水縣監黃命錫,南陽府使洪好人。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?膈間不淸利,腹部飽滿,呼吸不平之氣,及脚痺特甚之候,其已減歇,而困惱,熏熱,喉乾之候,亦有所減,眩氣,漸臻快減乎?口淡益甚之候,日益差勝,眼視昏暗特甚之候,亦何如?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。脚痺特甚之候一樣,呼吸不平之氣減歇,而膈間不淸利,腹部飽滿及困惱之候亦甚,眩氣往來,喉乾比夜減歇,口淡益甚之候,一向差勝,而眼視昏暗特甚之候無減,寢睡不寧矣。勿爲入診。
假注書鄭必寧書啓,臣敬奉令旨,馳往于新村左議政李頤命所住處,傳宣下答,則以爲,臣方有皇皇慄慄求死不得之情,豈敢循例引疾,乃欲爲雍容進退之計者哉?旣不敢連章瀆擾於聖上靜攝之中。且臣震薄之餘,驚魂已消,炎涼之交,宿病增痼,尋單請急,冀蒙小海之恩波者,實出於萬不獲已也。恩旨三降,開釋慰勉,夐出尋常,卽者,史官承令,又宣別諭,十行辭意,鄭重款至,誠心誨諭,可孚豚魚,臣雖極迷,寧不感泣?臣自伏聞邸下丕膺新命,犬馬之誠,何甞一日不在於銅闈胄筵之間,而身伏荒郊,瞻望雪涕而已。臣豈敢爲私便之圖於此時也?誠有不敢自立於人世者,前後聖敎,無復餘蘊,而不得仰承,卽今疾病又劇,無以自力,又不能趨命於特恩之下,席藁惶恐,但俟嚴誅,臣又有萬萬危迫之情,可以仰籲於大朝者,伏乞离明,特賜矜憐,開陳聖聽,以垂天地生成之澤。煩冒至此,尤切惶恐云矣。敢達。答曰,知道。
左議政李頤命上疏。大槪,敢申萬萬危迫之情,乞命勘臣之罪,以謝人言,以幸國事事。入啓。答曰,省疏具悉。前後敦勉,不啻勤懇,而連章請急,必欲釋負,是豈所望於輔相者耶?自愧誠淺,寧欲無言。噫,領府事原初疏語,已極痛惋,而及見再疏,疑卿罪卿,愈往愈深,必欲驅之於罔測之地,而壞亂我朝廷,雖年少喜事者,傾軋之手段,無以加此,其在堲讒之道,決不可以大臣有所顧藉。至於一種怪鬼輩,稱以投疏,作挐罷場,實是無前之大變,尤可絶痛,何足掛齒?疏末所陳,亶出憂愛,可不留心焉?卿其須體至意,安心勿待罪,亟斷來章,卽起視事論政,用副予虛佇之望。仍傳曰,遣史官傳諭。
副提學李宜顯,持平金相玉三度呈辭。入達。遞差。
吏曹參判鄭澔上書。大槪,臣冒上祈免之章,未蒙允許,玆又冒死呼籲於貳極之下,兼附勉戒之忱,令家僮,直呈政院事。入達。答曰,覽書具悉。疏語激切,令人感動,余雖不敏,可不猛省焉?卿其勿辭,從速上來察職。
持平金台壽達曰,臣於本職,旣有應遞之嫌,連尋長單,不以言官自處,而職名在身,不敢負一日之責,玆以草草數語,有所論列矣。何幸聖德如天,曲加察納,所論二款,特賜兪允,而諄諄酬答之旨,有若慈父之詔子,臣雙手跪讀,感激欣聳,有以知大聖人虛受之量,出尋常萬萬也。至於崔鎭漢事,不惟靳許而已。至以今玆論劾,未見其可爲敎,臣於是,不勝瞿然,繼之以慙恧也。夫江界一邑,最稱雄府,土地之大,人民之衆,與黃海一境,足以比竝,且貂蔘之利,擅甲域中,此非庸碌鄙瑣之人所可冒受也明矣。自古以來,必以曾經閫帥,聲績表著者差遣,此豈偶然也哉?今此鎭漢,性本驕濫,地望素輕,未歷閫帥,踐履旣淺,年近七十,衰耗客甚,其不足以擔鴻荷鉅,據此亦足可見,而雖以其曾所閱歷者言之,所到之處,無一善狀,諂媚使容,廣求稱譽,善事巨室,力圖超遷,湍江踰尺之魚,盡爲苞苴之所費,而皆稱絶種,大興賑飢之穀,半入私親之口吻,而民受其害,虛張文報,而猥占海堡之褒,倍徵船稅,而久斷驪水之商,此外貪猾不法之事,難以悉擧。其持心之苟且,嗜利之無窮,至於如此,則可謂果合於字牧之任乎?雖殘邑薄縣,猶不可輕畀,況西塞重地乎?及授本職,物情大駭,皆以爲不可,此實共公之論也。臣旣在言責之地,所聞詳悉,故不容泯默,乃有所駁正之擧,而及承聖批,開釋備至,臣何敢自以爲是,而一刻晏然於職次乎?昨緣日暮,今始來避,所失尤大,請令遞斥臣職。答曰,勿辭。退待物論。
政院達曰,大司成李觀命,卽爲牌招,陞補學製等事,使之趁速擧行,何如?令曰,依。
應敎魚有龜,副應敎尹鳳朝,牌不進,罷職傳旨。傳曰,只推勿罷。
吏曹啓曰,臺諫有闕,政事,取稟。傳曰,過國忌後,爲之。
大殿·中殿·世子宮·嬪宮,藥房·攻院·玉堂夕問安。答曰,知道。
藥房口傳啓曰,晩後,脚痺特甚,膈間不淸利,腹部飽滿,及困惱之候,復何如?臣等,不勝憂煎,惶恐敢啓。傳曰,晩後一樣矣。
正言鄭東後上書。大槪,臣痼疾纏身,決難供職,而且被囚人權慜供辭之無限侵詆,決不可冒居於臺次,乞許鐫遞,以安私分事。入達。答曰,覽書具悉。自明之辭,不必爲嫌,爾其勿辭,從速察職。
應敎魚有龜,副應敎尹鳳朝,再牌不進,罷職傳旨。傳曰,只推勿罷。
監試一·二所出榜詣闕。已上朝報
政院啓曰,備邊司郞廳來言,今日,賓廳日次,而大臣有故,不得爲之之意,敢稟。傳曰,知道。備局謄錄
義禁府達曰,卽接月令醫員趙宋基手本,則時囚罪人崔柱嶽,風病及泄瀉,危篤之中,添得癨疾,寒熱往來,氣息昏昏,轉側須人。鄭重虎,久處濕地,宿病復發,心煩胸隔,頭疼目昏,長夜未寐,粥物不飮,手足厥冷,萬分危重云。自前罪人病勢如此,則有保放救療之規,敢此仰達。令曰,依。禁府謄錄
上在昌德宮。停常參·經筵。
夜一更,火星,犯南斗第三星。四更,雷動電光。五更,月暈。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?脚痺特甚,膈間不淸利,腹部飽滿,困惱亦甚之候,其已減歇,而熏熱,喉乾之候,亦有所減,眩氣,漸臻快減乎?口淡益甚之候,日益差勝,而眼視昏暗特甚之候,亦何如?今日受鍼時刻,諸醫皆以爲,午時最吉云,以午初定行乎?臣等,不勝終宵憂煎,敢此問安,竝爲仰稟。答曰,知道。脚痺特甚之候一樣,而困惱,腹部飽滿之候亦甚,膈間不淸利之氣未已,眩氣往來,熏熱不至大段,喉乾之候,比夜減歇,口淡益甚之候,一向差勝,而眼視昏暗特甚之候無減,寢睡不寧矣。
左議政李頤命五度呈辭。入達。令曰,安心調理。
府達,引嫌而退,隨聞論列,臺體則然,未安之批,何必爲嫌?請持平金台壽出仕。答曰,依達。
政院達曰,新除授同義禁兪集一,今日以病陳書,不爲出肅,雖未知病勢輕重之如何,而殊無特敎差出之意,同義禁李澤,受由下鄕,纔已入來云,竝卽牌招察任,何如?令曰,依。
大殿受鍼後,大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。藥房受鍼入侍時,二十二日三日,連爲受鍼事,及江界府使崔鎭漢,今姑改差,其代,各別擇差,給馬發送事,榻前下敎。
傳曰,明日及再明日受鍼時刻,皆在夜深,政院·玉堂外,朝廷則待翌朝問安事,分付。
大殿·中殿·世子宮·嬪宮,藥房·政院·玉堂夕問安。答曰,知道。
藥房入診受鍼時,都提調金昌集所啓,江界府使崔鎭漢,重被憲臣疏論矣。鎭漢爲人,臣本不知,而稔聞到處盡職,未聞有貪猾不法之事,而又於避辭中,論列罪犯,至以難以毛擧爲言,未知其前後事狀之如何,而雖或冤枉,旣被臺劾,則不可仍令赴任。且西邑,賑政最急,崔鎭漢今姑改差,其代,各別擇差,給馬催促發送,何如?上曰,金台壽疏論,已言之矣。其所論劾,不知其是,然旣有其言,則勢難仍在,依所達爲之,可也。又所啓,近日玉堂諸臣,新錄之後,因趙觀彬起鬧,引以爲不安之端,連日違牌,以至禁推,而尙無行公之意,以致累日闕直,其在事體,殊甚未安矣。今番新錄,意謂必無他議,意外有此起鬧,不勝慨然。臣曾忝玉堂東壁,亦當新錄矣。其時,臣以他職,遽移應敎,承牌入去,則長官與諸僚,已爲來會,方論新錄當入之人,而臣則曾無所預聞,猝然當之,相議完了矣,乃者,趙觀彬,以不爲預通之故,至於起鬧,未知近例與前或異,而當事之人,別無所失,公然被斥,則情勢似爲難安,而累招之下,一向撕捱,分義未安,似當更加申飭,俾卽察任矣。上曰,趙觀彬,初旣引嫌,末欲主張,無端起鬧,其上書,甚不是矣。玉堂諸人,因此而一向撕捱,亦涉太過,使之斯速行公,可也。已上朝報
上在昌德宮。停常參·經筵。
假注書鄭必寧書啓,臣承命馳往于興仁門外新村左議政李頤命所住處,傳宣聖批,則以爲,臣尋單請急之中,情勢尤有十分危懍者,不得不冒死哀籲於靜攝之中,方俟鈇鉞之誅,卽者史官,來宣聖批,恩諭十行,辭意鄭重,靳兪益堅,敦勉尤篤,臣是何人,可敢承當?每奉綸音,惶悸冞甚,涕泗交下,自顧罪釁,望絶周行,徒誤寵榮,重損國體,實無置身之地,惟有速死之願,前後聖敎,開釋無餘,昭辨誣冤,雖使臣自爲之言,何以及此,而臣敢頑然不動,煩聒不已者,誠有萬萬不獲已也。日月之明,豈不俯燭,而尙使臣虛帶職名,日增罪戾,只恨臣誠意之淺,何敢有憾於天地之大也?今臣只有守死違逋,終受犯分之誅而已。席藁俟罪,瞻天有淚,衷情抑塞,不知所達云矣。敢啓。傳曰,知道。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?脚痺特甚,困惱,腹部飽滿特甚之候,其已減歇,膈間不淸利,喉乾之候,亦有所減,眩氣,漸臻快減乎?口淡益甚之候,日益差勝,而眼視昏暗特甚之候,亦何如?今日受鍼時刻,定以亥初事,昨已仰承下敎,當爲依此擧行矣。臣等,不勝終宵憂煎,敢此問安,竝爲仰稟。答曰,知道。脚痺特甚之候一樣,而困惱亦甚,腹部飽滿,膈間不淸利之氣,加減無常,熏熱未已,眩氣往來,喉乾比夜減歇,口淡益甚之候,一向差勝,而眼視昏暗特甚之候無減,寢睡不寧矣。
左議政李頤命六度呈辭。入達。令曰,安心調理。
獻納朴聖輅達曰,臣久叨言責,效蔑絲毫,乍出旋入,愧懼交切。卽伏聞大臣,以頃日臣疏中攙及李重國事,陳達於筵中,而至謂之竝擧其父,殊甚不當。又以文海元無受刑之事爲辭,而聖明,亦以大臣所達,誠是爲敎云,筵席語秘,雖未得其詳,而臣之難冒之端,則已較然矣。文海犯贓委折,狼藉於繡依書啓,具載於金吾公案,可按而覈。本道行査之際,恐其綻露無餘,至賣私莊,以充官欠,而我國贓法不嚴,終逭烹阿之典,只施禁錮之罰,實有乖於懲礪之方,而中間筵臣之救解,出於意慮之外,臣嘗慨然矣。今夏廉問時,聞文海授白翎鎭也。唐船之往來者,亦曰文海之貪婪,而尙且復得官耶?此言,不但道路相傳,隣近守令,亦有言之矣。重國全昧蓋覆,世濟其習,乍莅西邑,貪虐無厭,馱送細紬,潛饕厚利。臣之所居,適又相近,從前稔聞,不啻明的。頃於南邑之際,深愍荐飢,餘民之將受其害,略爲攙及於疏末,而仍責其不忍蓋愆之道者,寔出於痛懲贓汚之習而已。初豈有竝論之意也?今大臣,執言於被刑一款之相左,竝與贓汚本事,而置之於疑信之間,臣若以其父受刑,其子可棄爲辭,則爽實之責,臣固不辭,臣疏主意,只以貪吏之子爲貪吏,爲深惡嚴懲之端,而文海犯贓,旣載於公家文案,則受刑與否,恐不關緊矣。至於兵判疏中,以明其初不受刑,而臺官不卽引嫌之云,臣尤訝惑焉。臣見重臣疏中,略言其難言之端於行語之間,而元無片言拖及文海事,則此豈臣可避之嫌耶?無或重臣於未徹之疏,有所論斥,而大臣,泛以此爲言耶?原疏旣已還却,疏槪又不略及,則臣雖引避,將以何說而爲據耶?然臣論一武夫,上而不見信於君父,下而見斥於大臣,將何顔面,仍冒於臺次乎?請令遞斥臣職。答曰,勿辭。退待物論。
正言鄭東後達曰,臣暮年痼疾,已無自力之勢,囚人供辭,更添難安之節,陳章祈免,未蒙矜許,尋單請急,喉司退却,方切悶縮之際,卽伏聞昨日筵中,大臣以臣論達趙命禎事,專歸之爽實,而至擧西邑善賑及常平盡職,以爲伸救之柄,實不勝訝惑也。命禎,以名家子弟,爲人庸下,文字短拙,見輕於儕流,西邑不治之聲,至今傳說,及爲惠郞,昏謬尸居,人之嗤點,久矣。況其所授南原,物衆地大,如非剸煩理劇之才,決難付畀,而生民休戚,專係守令,則南路劇邑,實非命禎所可堪任。故臣果據實論劾矣。大臣救解之言,至發於筵席,無乃大臣忠厚之心,爲念其家世處地而發歟?臣實未曉也。雖然,臣旣被爽實之斥,何敢自以爲是,而晏然於臺次乎?請令遞斥臣職。答曰,勿辭。退待物論。
大殿·中殿·世子宮·嬪宮,藥房·政院·玉堂夕問安。答曰,知道。
人定時,藥房口傳啓曰,聖候夜深受鍼,雖出於不得已,卽今雨勢如此,日氣陰濕,此時受鍼,恐或有妨,諸醫之言皆以爲,姑停宜當云,何以爲之?敢稟。傳曰,今日則勿爲受鍼,可也。已上朝報
上在昌德宮。停常參·經筵。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房都提調金昌集,提調閔鎭厚,副提調趙道彬啓曰,伏未審夜來,聖候寢睡若何?脚痺特甚,困惱亦甚之候,其已減歇,而膈間不淸利,腹部飽滿,熏熱,喉乾之候,亦有所減,眩氣,漸臻快減乎?口淡益甚之候,日益差勝,而眼視昏暗特甚之候,亦何如?今日受鍼時刻,定以戌初事,旣蒙下敎,當依此擧行矣。臣等,不勝終宵憂〈煎〉,敢此問安,竝爲仰稟。答曰,知道。脚痺特甚之候一樣,而困惱亦甚,腹部飽滿,膈間不淸利之氣未已,眩氣往來,熏熱不至大段,喉乾比夜減歇,口淡益甚之候,一向差勝,而眼視昏暗特甚之候無減,寢睡不寧矣。
左議政李頤命七度呈辭。入達。令曰,安心調理。
黃海監司書目,白川呈,以右副承旨安重弼辭職上書上送事。達。遞差。
忠淸監司書目,韓山呈,以大司諫權忭病重,上去不得事。達。令曰,爾其勿辭,從速上來察職事,回諭。
政院達曰,金吾滯囚,殊甚可慮,而同義禁兪集一·李澤,日昨違牌之後,連日以病陳書,無意出肅,事甚未安。竝卽牌招察任,何如?令曰,依。又達曰,獻納朴聖輅,正言鄭東後,昨日引避退待,今當處置,而大司諫權忭在外,司諫趙鳴鳳呈辭,正言魚有龍未署經,司諫趙鳴鳳,卽爲牌招,以爲處置之地,何如?令曰,依。
江原監司書目,鐵原府使洪以度,囚推承服啓聞,賊人金之伯見失之後,百日之限已過,不得捕捉。且以親病,受由上京,而親病尙未得差,亦有身病,公務積滯,民事可慮,依法典罷黜事。
大殿·中殿·世子宮·嬪宮,藥房·政院夕問安。答曰,知道。
韓城君李基夏上書。大槪,敢陳懇迫情理,冀蒙矜許事。入達。答曰,覽書具悉。書辭如此,竝許往來焉。
副應敎尹鳳朝上書。大槪,臣旣以被譴,斥退自決,伏聞因大臣筵白,聖上有速令行公之敎,臣於此,莫省措躬之所,顧臣私義,不可復出,而且臣老母,猝患風寒,症情甚重,實無離違之路,玆敢隨牌來詣,竝此陳暴,乞蒙鐫遞,安意救護事。入達。答曰,覽書具悉。筵敎開釋備至,則尤無嫌端,爾其勿辭,俟母病間,察職。
黃海監司書目,臣於向學人薦中書塡之際,有不審之失,乞遞臣職,以安私分事,上書上送事。達。答曰,覽書具悉,偶然錯認,元非大段,卿其勿辭察職。
校理洪啓迪上書。入達。答曰,覽書具悉。日者,兩儒臣陳書下答,已言之矣。況今開釋備至,則更無難安之端也,囚人侵斥,不足爲嫌,爾其勿辭,從速察職。
應敎魚有龜,牌不進,罷職傳旨。傳曰,只推勿罷。
大殿受鍼後,大殿·中殿·世子宮·嬪宮,藥房·政院問安。答曰,知道。
受鍼入侍時,都提調金昌集所啓,平安道別科試官閔鎭遠,以武技入格者之不滿額數,狀請變通,兵曹回啓,請令廟堂稟處矣。臣取見其狀本,則以爲,定額一百五十人,而入格者不滿百人,無以充額出榜,柳葉箭邊二中之類,六兩入格者,計其分數,破格許赴,則足以充額而有餘云,而當初額數,雖以一百五十人爲定,旣定規矩,而今若以額數之不足,取規矩之外,則有關後弊,只取入格之人,似可矣。上曰,平安道別科,規矩稍高,入格之人,不滿額數,必由於此矣。當初平安道額數,定以一百五十人,視北道三百之數,已是折半,而今若只以入格者出榜,則其數愈少,人情豈不落莫乎?雖以謁聖言之,曾前柳葉箭三中定規之時,入格者不過三四人,殊涉埋沒,故取貫邊者,合用七八人,今此試官狀達中,柳葉箭邊二中之類及六兩入格者,計分數充額之說,是矣。昌集曰,旣定規矩,則雖不滿額數,固當只取入格者,而今此設科,蓋出於慰悅邊民之意,則一時變通充數,亦何妨乎?上曰,謁聖,雖非定數之科,入格之人若太少,則或有變通之時,今此平安道別科額數,視北道,旣爲減半,而以入格者之不滿元額,又爲減數出榜,則必將落莫,依試官狀達,以柳葉箭邊二中者及六兩入格者,充額出榜可也。提調閔鎭厚曰,若盡取柳葉箭邊二中及六兩入格者,則其數必過一百五十人,而且必有分數相等之人,此則何以爲之乎?昌集曰,六兩,若計步數遠近許付,則似好矣。鎭厚曰,步數如或相等,則以錄名先後,而取舍乎?抑用比較之法乎?上曰,何以則爲好耶?昌集曰,兩技入格者,柳葉箭二中及六兩入格者,合而計之,則元額之外,又有二十餘人矣。計六兩步數遠近,許付充額,而或有步數相等,難於取舍者,使之比較,亦可矣。上曰,元額之外,不可加取,分數相等者,使之比較許赴,可也。鎭厚曰,北道試官狀啓,姑未來到,如或有不滿元數之擧,則勢將依此例爲之矣。上曰,北道則規矩頗歇,故曾前入格之類,過於額數,而以額外見屈者稱冤云。故今番,則稍加其規矩矣。若或有不滿額數之擧,則西北不宜異同,當依此例爲之矣。昌集曰,三道別科,取三式年入籍者,蓋慮入籍而移居他境者,混同赴擧也。今此平安道別科入格者,或有自甲午入籍,而未滿三式年者,試官則竝爲置之云,而兵曹回啓,則以漏籍,旣有其罪,不可變通爲言,槪戶籍之法甚嚴,而近來謀避軍役,不入帳籍者甚多。當此現露之時,諉以不可追罪,有所容恕,則戶籍之法,自此益緩。況此忠淸道別科入格之類,今方考出帳籍,以爲去就之地,則他道不可異同矣。鎭厚曰,年前,全羅道監賑御史洪錫輔,極言漏籍之弊。故朝家別樣申飭,而今於此事,處之太寬,則此後,益難防其弊,雖不追施徙邊之律,科擧則何可仍存乎?上曰,忠淸道別科,旣以三式年入籍許赴,而獨於平安道,不用此法,則似爲不均矣。鎭厚曰,豈但不均而已?戶籍之法,將益難行矣。昌集曰,三式年考籍之規,只用於忠淸道,而不用於他道,則誠爲不均矣。上曰,試官狀達,雖以置之爲言,卿之所達誠是,戶籍落漏者,拔去,可也。已上朝報
備局薦,以吳命恒爲廣州府尹。備局謄錄
弘文館達曰,本館下番闕直,已至多日,事體極爲未安,而應敎魚有龜,副應敎尹鳳朝,累違召牌,以至禁推,再昨筵敎,又復開釋,而一向撕捱,亦不應命,校理洪啓迪,試官復命之後,稱以情勢難安,仍卽出去,無意行公,竝卽牌招,以爲推移入直之地,下番闕員,今日政差出,仍卽牌招察任,何如?令曰,依。吏曹謄錄
有政。吏批,行判書宋相琦受由在外,參判鄭澔在外,參議朴鳳齡進。啓曰,判書宋相琦受由在外,參判鄭澔在外,小臣獨政未安,何以爲之?敢稟。傳曰,只出緊任。又啓曰,玉堂闕員,今當差出,而擬望之人乏少,相避竝擬何如?傳曰,允。又啓曰,新除授南原縣令鄭復先呈狀內,矣身消渴之症,日以益劇,形骸換脫,神精消亡,無復有生人樣子,而近添毒痢,症情非常,氣息如縷,藥餌蔑效,以此病狀,決難强起赴任之望,斯速入啓處置云。聞其實病危重,旬月之間,起動無望,當此秋務方殷之日,不可等待其差歇,南原縣令鄭復先,依近例罷黜,何如?傳曰,允。
以兪命弘爲承旨,金相尹爲持平,韓祉爲戶曹參議,金礪爲兵曹佐郞,韓世億爲監察,李順坤爲江界府使,李楗爲樂安郡守,朴壽仁爲固城縣令,洪世泰爲義盈主簿,李集爲鐵原府使,黃處信爲平康縣監,李舟臣爲洪川縣監,鄭爀先爲南原縣監,趙觀彬副修撰,吳命恒爲廣州府尹,金聲發單付兼春秋。吏批政事
上在昌德宮。停常參·經筵。
下直,淸河縣監宋明淵。
大殿受鍼後,大殿·中殿·世子宮,二品以上·六曹問安。答曰,知道。大殿,政院問安。答曰,知道。中殿·世子宮·嬪宮,藥房·政院問安。答曰,知道。
藥房啓曰,伏未審夜來,聖候寢睡,若何?脚痺特甚,及困惱亦甚,膈間不淸利,腹部飽滿,熏熱,喉乾之候,其已減歇,而眩氣,漸臻快減乎?口淡益甚之候,日益差勝,而眼視昏暗特甚之候,亦何如?臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。脚痺特甚之候一樣,而困惱亦甚,腹部飽滿,膈間不淸利之氣未已,眩氣往來,熏熱不至大段,喉乾比夜減歇,口淡益甚之候,一向差勝,眼視昏暗特甚之候無減,寢睡安穩矣。勿爲入診。
左議政李頤命八度呈辭。入達。令曰,安心調理。
同副承旨李禎翊三度呈辭。入達。遞差。
政院達曰,司諫趙鳴鳳,以處置事,昨日承牌詣臺,以其兄鳴謙,方在憲職,兄弟不可竝列兩司之意引避,而兩司不許通避,明有定式。故本院,據例退却,則累度往復,終不處置而出去,朝家定式之外,强自引避,不爲處置,殊涉未安,更爲牌招處置,何如?令曰,依。
校理黃龜河辭職上書。入達。答曰,覽書具悉。爾其勿辭,調理察職。
京畿監司書目,廣州兼任龍仁呈,以副校理金在魯辭職上書上送事。達。答曰,覽書具悉。爾其勿辭,調理上來察職。
吏曹啓曰,承旨有闕,政事,取稟。傳曰,過國忌後,爲之。
院前達,權卨事,河事。措辭竝見上新達,竝引嫌而退,當初疏論,皆據實狀,一事差爽,元非大段,隨聞論劾,自是臺體,大臣非斥,何至深嫌?請獻納朴聖輅,正言鄭東後,竝令出仕。答曰,不從。處置事,依達。
大殿·中殿·世子宮·嬪宮,藥房·政院夕問安。答曰,知道。
初更五點,藥房口傳啓曰,卽伏聞差備醫官所傳之言,聖候腹部飽滿頗甚,膈間煩悶,呼吸不平爲敎。故醫官等,請以茶淸,調進龍䐉安神丸二丸云。丸藥,其已進御,而諸症候,或有減歇之勢乎?臣等,伏不勝驚慮之至,惶恐敢啓。傳曰,丸藥進御後,諸症候,姑一樣矣。
校理洪啓迪,牌不進,罷職傳旨。傳曰,只推勿罷。已上朝報
政院啓曰,凡外方大小科設行後,榜目兩件,修正上送,一件,自政院入啓,一件,自侍講院入達,例也。而卽伏見平安監司金楺上送今監試初試榜目,則只以申本一件修送,疏漏之失,在所難免,推考警責,今此榜目,直爲入啓,而入達榜目一件,更爲修正上送之意,分付,何如?傳曰,允。禮曹謄錄
政院啓曰,今此文科東堂三所,文監察三員,當以監試官進去,而卽今文監察,只有二員,昨日政新除授監察韓世億,時在平安道嘉山地,勢難及期上來,合有變通之道,何以爲之?敢稟。傳曰,改差。吏曹謄錄
上在昌德宮。停常參·經筵。
夜一更,電光,五更,月犯鬼星。
大殿,政院問安。答曰,知道。中殿·世子宮·嬪宮,藥房·政院問安。答曰,知道。
藥房啓曰,伏未審夜來,聖候寢睡若何?腹部飽滿,膈間不淸利,脚痺特甚,困惱亦甚之候,其已減歇,而熏熱·喉乾之候,亦有所減,眩氣漸臻快減乎?口淡益甚之候,日益差勝,而眼視昏暗特甚之候,亦何如?今日受鍼時刻,定以已初事,昨日醫官等,旣已陳達云,當依此擧行矣。臣等不勝終宵憂煎,敢此問安,竝爲仰稟。答曰,知道。腹部飽滿,膈間不淸利之氣,比夜減歇,而脚痺特甚之候,一樣,困惱未已,眩氣往來,熏熱不至大段,喉乾比夜減歇,口淡益甚之候,一向差勝,而眼視昏暗特甚之候,無減,寢睡不得安穩矣。
左議政李頤命九度呈辭。入達。令曰,安心調理。
傳曰,史官一員待命,騎馬三匹立之,徽陵忌辰祭所內摘奸。
大殿受鍼後,大殿·中殿·世子宮·嬪宮,藥房·政院問安。答曰,知道。
政院達曰,左承旨南就明,外四寸兄前縣監李蘊身死,服制已行四日,出仕,何如?令曰,依。
大殿·中殿·世子宮·嬪宮,藥房·政院夕問安。答曰,知道。
校理洪啓迪,牌不進罷職傳旨,傳曰,只推勿罷。已上朝報
政院啓曰,備邊司郞廳來言,今日賓廳日次,而大臣有故,不得爲之之意,敢稟。傳曰,知道。備局謄錄
義禁府達曰,以全羅監司狀啓,刑曹粘目,羅州前監牧官鄭度興,移本府處置事,達下矣。鄭度興今方待命,卽爲拿囚之意,敢達。令曰,知道。禁府謄錄
上在昌德宮。停常參·經筵。
自昧爽至辰時,有霧氣。夜五更,月暈,廻木星。
大殿,政院問安。答曰,知道。中殿·世子宮·嬪宮,藥房·政院問安。答曰,知道。
藥房啓曰,伏未審夜來,聖候寢睡若何?脚痺特甚及困惱,膈間不淸利,及腹部飽滿,熏熱·喉乾之候,其已減歇,而眩氣漸臻快減乎?口淡益甚之候,日益差勝,而眼視昏暗特甚之候,亦何如?今日受鍼時刻,定以辰初事,昨日仰承下敎,當依此擧行矣。臣等不勝終宵憂煎,敢此問安,竝爲仰稟。答曰,知道。脚痺特甚之候,一樣,困惱,膈間不淸利,腹部飽滿之候未已,眩氣往來,喉乾比夜減歇,熏熱不至大段,口淡益甚之候,一向差勝,而眼視昏暗特甚之候,無減,寢睡不得安穩矣。
左議政李頤命十度呈辭。入達。令曰,安心調理。
大殿受鍼後,大殿·中殿·世子宮,藥房·政院·二品以上·六曹問安。答曰,知道。嬪宮,藥房·政院夕問安。答曰,知道。
戶曹達曰,卽接廣興倉所報,來九月朔頒料次,倉官進去于左議政李頤命所住處,請受祿牌則以爲,今方俟罪城外,呈告請急,不敢受祿,祿牌不爲出給。係是大臣祿俸,何以爲之?敢稟。令曰,令倉官,更爲輸送。
校理洪啓迪,牌不進罷職傳旨,傳曰,只推勿罷。已上朝報
政院達曰,韓城君李基夏,以海防看審事,今日除朝辭出去,而所帶摠戎使密符,及左邊捕盜大將命召大將牌,來請還納,何以爲之?敢稟。傳曰,仍佩往還,而右邊捕盜大將兼察,可也。摠戎廳謄錄
吏曹啓目粘連,觀此忠淸右道暗行御史李仁復書啓,則泰安前郡守韓聖欽段,不思撫摩,專事剝割,抄飢太略,餓殍相望,溫泉出役,濫數磨鍊,每堗捧五錢,或二三錢,每結捧一兩,衣服·器皿·牛隻,無不斥賣以納是白乎旀,稱以水刺所用,船隻及浦民各面各里收捧物種,至於五十六種,各種中,乾民魚一百七十三尾,乾石魚一百五十二束,生秀魚一百八十二尾,生鰒六百五十介,他物稱是,盡歸私苴,鞭扑狼藉,怨聲徹天。憑藉御供,侵漁此極,情狀絶痛,捧上冊子,封進爲白乎旀,冊子見捉之後,反生恐㤼,以數種給價樣,以猝成文書,而五月之五字,塗改以四字,欲爲自明之契是白如可,卽爲現發是白乎旀,訓局受來銀代錢二百九十二兩內,一百五十七兩,移納砲保,而餘錢一百三十四兩,尙留庫中是白如乎,報巡營成冊中,立本取剩租十一石零懸錄者,歸於虛罔是白乎旀,戶曹稅船錢一千十四兩零,貿米六十二石,租二百八十石,皮牟七十三石,太十二石是如,載錄於成冊,而貿穀記算出,則數爻相左是白去乙,推問該吏則以爲,富民租收捧時,每石給五錢,故報草中二百八十石,雖以錢貿樣以載錄,而亦是富租是如爲白乎矣,富租捧上冊相考,則又與報草,節節錯違是白乎所,本錢實貿餘數,及富租八十餘石,竝無去處。以此更推,則果於新官時,各處用下是如爲白乎旀,又與下吏符同,餘錢四百餘兩,分給民人樣,以僞作文書是白如可,畢露於該色納招之際是白乎旀,本郡留庫租七百二十石內,還分井看記打算,則只是四百三十七石,其縮爲二百八十三石是白乎所,該吏言內,牟·太包在本租數中是如爲白乎矣,牟·太·租,旣已區別載錄,而代租,亦旣懸註於牟·太下,則平問之下,無辭遲晩是白乎旀,安興分給時,貿錢私用之說藉藉,故究問該色,則剩米十一石,戶籍紙價次,貿錢是如爲白乎所,本米請得,蓋爲賑救,而又是還報之米,則雖有餘剩,沒數分給,然後可以有辭,而肆然貿錢,況其削量生剩,已極無據,而縮租剩米,竝將白徵。凡此所爲,俱係不法,爲先封庫,文書及捧招,一一封納是白乎旀,德山前縣監李德邵段,凡干政令,一委鄕所下吏,別監金百鍊者,締結衙客,圖出米石,牟利取殖,其他欺官病民,不一而足,而矒不覺察是白乎旀,抄飢之際,冒濫居半,富穀收捧,帖米募納之際,該色弄奸,多數揀錄,雖貧莫能納者,勒督備納,村閻騷繹,如經兵燹是白乎旀,戶曹分俵錢三百餘兩,元無補賑之事,稱以立本,懸錄分給,而窮民,則不得一文是如爲白去乙,取考分給記,則無年月印迹,而記中人,果皆鄕所官屬是白遣,其餘一百十一兩三錢三分,貿米十四石零樣,以載錄於報巡營成冊,而所謂貿米件記,嚴督不納,猝然變辭,以爲官廳米換來是如爲白乎矣,一張刀改文書中,泛以十三石移送賑廳懸錄是白乎所,石數相左,僞造實狀,在於官廳冊色捧招是白乎旀,賑米都數二百二十石內,分給實數一百五十石零是白遣,無去處之數,六十七石是白乎所,上項錢,貿十四石零虛錄,奸僞於此益著,該吏語遁,不能隱諱,五十二石,渠所偸食是如爲白乎旀,安興米·大同米給還欠縮,俱至二十五石是白乎旀,溫泉出役,極其濫雜,該吏操縱,怨聲載路是白乎旀,官奴殺人,至於二人,端緖旣露,獄體垂成,容護掩匿,故縱俾逃,誘脅元隻,受錢私和是白乎所,爲先封庫,虛錄分給算記,及該吏捧招,竝以封納爲白乎旀,近百漏結,追後査實,則與隱用有間,而委折,詳在別單是白乎旀,庇仁縣監洪錫九段,全昧事面,疵謗頗聞,前官田政,極其紊亂,而仍舊不釐,民多怨言是白乎旀,憑藉勒分,威脅勒捧,刑杖狼藉,閭里繹騷是白遣,賑租六百八十五石,載錄成冊,而井間記算出,則分給實數五百七十六石,縮一百十八石是白乎所,此非虛張,則必是從中尾閭是白乎旀,所謂給租,太半空殼,怨罵不絶是白遣,溫泉出役,所捧戶錢·結錢,至於四百五十餘兩,而雜物磨鍊記,則以錢文七十兩,內外馬廐十二間材木價下是如懸錄爲白遣,又以錢文七十四兩,內外馬廐十二間價下是如懸錄是白乎矣,巡營分定,則只是司僕酒家十間而已,其他分配,亦多相左,猝創文書,欲爲掩諱之狀,綻露無餘,餘錢去處,終不分明,乘夜馱送,謗實自招是白乎旀,溫陽往來時,稱以官廳所用,每面每里,各捧芥子五升,生鱗五十介,鷄卵五十介,而白甁·白缸,又多責納,不納本物者,則替捧錢貫,藉重濫斂,已極駭痛是白乎旀,屯田牟麥,親審打作,聽聞所及,莫不唾罵是如爲白乎旀,結城前縣監柳鳳鳴段,政務姑息,律己不謹,賑穀數爻,或增或減,文書差錯,觸處綻露是白乎旀,年分區別,災實相蒙,畢竟磨勘,胡亂莫甚是白乎旀,溫宮之役,每結捧錢九錢,或一兩,每統二人則赴役,三人則出米各三斗,民多呼冤是白乎旀,舟師米之加數分給,已違事目,而分給者,盡是土豪官屬,窮民則無升合受食之人是白遣,大同儲置米元數三百六十餘石內,見在只是若干斛是白去乙,査問該色則以爲,流來未捧,輾轉致此,故不得已,以已捧樣載錄,而或慮現發,以改色分賑事,論報巡營是如爲白乎矣,所謂論報,在於四月望後,賑事已畢之時是如爲白乎旀,沔川郡守李宜華段,別無大段疵政是白乎矣,剛斷不足,事多弛緩,抄飢不精,分給不實,取考賑穀文書,則報營成冊中,白給租,以七百十石載錄,而井間記算考,則只是五百八十五石,欠縮至於一百二十四石,推問該吏,則終不指告去處,此非中間花消,則必是虛張之致是白乎旀,溫幸出役時,不能量定,戶首輩,每結初捧二兩錢,或三兩,而現發之後,始爲出令保捧一兩是白乎矣,本郡田結,除雜頉,爲一千三百八十餘結,則所捧之錢,當爲一千三百八十餘兩,若是濫捧,事極可駭是白乎旀,本郡,有明善宮免稅三十結,而加執隱結,其數甚多,收捧之際,大招怨謗是如爲白去乙,究問各面書員,則免稅三十結外,加執二十三結三十卜三束是如,作者件記搜納,故書員等捧招,竝以封進是如爲白乎所,韓聖欽·李德邵·洪錫九,不治不法,如是狼藉是白乎旀,柳鳳鳴儲置虛錄,李宜華加執隱結,俱係犯科,李宜華爲先罷黜,韓聖欽·李德邵·洪錫九·柳鳳鳴,不可以遞罷而置之,五人罪狀,令攸司稟處爲白乎旀,公州牧使李衡佐段,明敏精鍊,通透事情,吏畏民懷,不敢欺謾,手捷剖決,案無滯牒,聽訟公明,落者無冤是白乎旀,救荒之方,先期講究,捧糶務爲精實,勸分亦不騷繹,飢民抄出,極精且廣。勿論有土無土,飢民一萬二千餘戶,僧徒及他官流丐,亦不下千數百口,白給各穀合四千三百八十餘石是白乎矣,京俵泉布,一不受來,無中辦有,民咸稱神是白乎旀,廉約自持,浮用冗盡,官庫盈溢,流來官穀錢布之逋欠未報者,米一千餘石,皮穀三千餘石,木十七同,錢文二千餘兩,盡數充上,溫役雜物,皆自官辦,赴民之役,一一給糧是如爲白乎旀,養戶之弊,本州尤甚,而除劈害源,不撓浮謗,創爲家坐次第之制,剗破八結作夫之規,田稅·大同·官需及一年所用柴草·雉鷄·氷丁等價,咸以二十四斗磨鍊收捧,此外,無一升科外之侵督,闔境晏如,吏民俱便,僧俗競贊,豪右之初甚不悅,亦且止謗作譽,論其治行,殆是一道之最是如爲白乎旀,唐津縣監李耘好段,處事精詳,綜核庶務,嚴束下吏,撫恤疲氓,釐正前官時災結,一一査檢,竝令還實,稅米收捧,民出八升,上納之數,皆自官備是白乎旀,平均分糶,剩落盡數還給爲白遣,賑資預先拮据,自備穀一千一百八十餘石,而他穀亦至三百餘石,精揀飢民,分等白給,有土還給,亦甚精實,闔境人物,無一餓莩是白乎旀,溫幸出役,戶首輩,每結捧錢一兩,則以爲濫奉是如,雜物價六錢計除,其餘四錢,沒數徵出,還給納者,御廚所用魚物,無不折價準給,故鄰邑之民,交口羡譽,論其治績,實爲內浦諸邑中翹楚是如爲白臥乎所,此兩邑守令治績,俱極表著,可爲一道諸邑之最,不可無褒賞之道,貢賦納未納,令戶曹,相考稟處爲白乎旀,利仁前察訪成震齡段,恬素淸簡,凡干冗費,一切裁省,三朔之內,所蠲給者,錢文一千二百餘兩,賑政着實,郵屬稱頌,意外見遞,人尤歎惜是如爲白有臥乎所,律己蠲役,誠甚可嘉,似當施以陞敍之典是白乎矣,事係恩賞,上裁是白乎旀,新察訪成道亨段,到任屬耳,而撫愛驛卒,留心馬政是如爲白乎矣,旣無異政,置之爲白乎旀,監司尹憲柱段,騶從頗寡,支供簡約,數千流丐,擇定偏裨,分七所領賑,躬自巡視,至誠調活,可謂不負承宣之職是如爲白乎矣,道臣事體自別,別無可論是白乎旀,水使以下營將·邊將等,令兵曹稟處,何如?啓依回啓施行。春坊朝報
上在昌德宮。停常參·經筵。
自辰時至未時,日暈。
下直,新溪縣令李延休,麻田郡守鄭治,安奇察訪閔厚重,仁遮外萬戶柳潗,熊川縣監李之張,唐津縣監李震煥,訓戎僉使李汝平。
大殿,政院問安。答曰,知道。中殿·世子宮·嬪宮,藥房·政院問安。答曰,知道。
藥房啓曰,伏未審夜來,聖候寢睡若何?脚痺特甚及困惱,腹部飽滿,膈間不淸利,熏熱·喉乾之候,其已減歇,而眩氣漸臻快減乎?口淡益甚之候,日益差勝,而眼視昏暗特甚之候,亦何如?今日臣等與諸醫入診,詳察症候宜當。不勝終宵憂煎,敢此問安,竝爲仰稟。答曰,知道。脚痺特甚之候一樣,而困惱·腹部飽滿亦甚,熏熱及膈間不淸利之氣,未已,眩氣往來,喉乾比夜減歇,口淡益甚之候,一向差勝,而眼視昏暗特甚之候,無減,寢睡不寧矣。勿爲入診。
左議政李頤命十一度呈辭。入達。令曰,安心調理。
持平金台壽三度呈辭。入達。遞差。
京畿監司書目,驪州牧使申翊夏,今月二十五日,遭母喪事。
明日東堂文科初試一所試官,韓祉·黃璿·金相玉,二所試官,許玧·李挺周·李重協,館所試官申慶濟·韓以原·李尙說,武科一所試官李宇恒,參試官沈樘·柳聖基·全爾樟,二所試官李弘述,參試官鄭惟全·柳澨·朴長潤。
右參贊兪命雄辭職上書。入達。答曰,覽書具悉。金吾回達,元無所失,落訟者構誣之言,不足爲嫌,卿其勿辭,從速行公。
府前達,吳命尹事。李獻英等事。具命奎事。林象極等事。內人惠貞事。淑伊事。措辭竝見上入達。答曰,勿煩。
刑曹參判李弘述辭職上書。入達。答曰,覽書具悉。儒臣書辭,不必深嫌,卿其勿辭,從速察職。
戶曹達曰,依下令,來九月朔祿俸,令倉官,輸送于左議政李頤命所住處則以爲,前後籲呼,乞蒙誅譴,今方呈告,祈解職名,病伏郊外,何敢自同平人之應受常廩者哉?雖有輸送之下令,不敢祗受云,不爲領受,何以爲之?敢稟。令曰,更令倉官輸送。
大殿·中殿·世子宮·嬪官,藥房·政院夕問安。答曰,知道。
藥房口傳啓曰,晩後脚痺特甚,困惱,腹部飽滿亦甚及熏熱,膈間不淸利未已之候,復何如?臣等不勝憂煎,惶恐敢啓。傳曰,晩後一樣矣。
監試官,文一所鄭東潤,二所金道膺,館所崔仁垕,武一所李台望,二所李震華。
校理洪啓迪上書。大槪,鎭日只推,惶隕不知所措,敢以日間陳書而未徹者,冒瀆於离明之下,且於禁堂秋官之上書,有不可泯默者,兼暴難安之端,祈蒙鐫削事。入達。答曰,覽書具悉,書辭,令金吾稟處,須勿過辭,從速察職。
副應敎尹鳳朝,牌不進罷職傳旨,傳曰,只推勿罷。
忠淸監司書目,淸風呈,以右議政權尙夏上書上送事。達。答曰,覽書具悉卿懇。噫,我聖上前後批諭,不啻十行,尊賢之誠,倚毗之隆,出尋常萬萬,謂卿感聖明之殊遇,念國事之多艱,卽起造朝矣,書本又上,巽讓彌堅,不覺愕然,無以爲諭。噫,自余猥承非常之命以來,夙夜憂懼,不遑寧處。此時仰成,惟在輔相,而況卿以碩德重望,爲士林之宗仰,余之尊信,當復如何?必欲竭誠,期廻遐心,其在卿休戚之義,豈忍恝視乎?書中誡誨,勤勤懇懇,憂愛之忱,溢於言表,余甚感歎,可不服膺焉?卿其深體大朝終始致敬盡禮,毋執撝謙,卽日就途,以副余如渴之望。仍令曰,史官往諭。已上朝報
有政。吏批,行判書宋相琦受由在外,參判鄭澔在外,參議朴鳳齡進。啓曰,判書宋相琦受由在外,參判鄭澔在外,小臣獨政未安,何以爲之?敢稟。傳曰,只出緊任。又啓曰,卽接禮曹移文,則順陵參奉李秀蕃,身病甚重,不得察任,改差,何如?傳曰,允。
以李箕翊爲承旨,李秉淵爲戶曹正郞,洪禹傳爲戶曹正郞,鄭宅河爲司書,崔仁垕爲監察,安時相爲唐津縣監,趙泰億爲驪州牧使,趙光命爲司僕主簿,趙尙絅爲持平。贈領議政申點諡號忠景,贈左贊成李沆諡號景武,贈兵曹判書尹廷俊諡號忠愍,贈兵曹判書李聖符諡號忠壯,卒左參贊愼希復諡號莊靖。
兵批,以沈宅賢·安重弼·李禎翊付副護軍,李宜顯付副司直,金相玉付副司果,元萬和付副司猛,李弘喆爲南漢留營別將,李尙說·南世珍·柳鳳徵付副護軍,南一明·尹聖時付副司直。吏·兵曹政事
上在昌德宮。停常參·經筵。
夜二更,電光,三更·四更,雷動電光,下雨如注。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡若何?脚痺特甚,困惱·腹部飽滿亦甚之候,其已減歇,而膈間不淸利,熏熱·喉乾之候,亦有所減,眩氣漸臻快減乎?口淡益甚之候,日益差勝,而眼視昏暗特甚之候,亦何如?昨日入侍醫官等來言,今日受鍼事,下敎,而時刻則未初最吉云,當爲依此擧行乎?臣等不勝終宵憂煎,敢此問安,竝爲仰稟。答曰,知道。脚痺特甚之候,一樣,而困惱·腹部飽滿,膈間不淸利之氣,未已,眩氣往來,熏熱不至大段,喉乾比夜減歇,口淡益甚之候,一向差勝,而眼視昏暗特甚之候,無減,寢睡不得安穩矣。
應敎魚有龜三度呈辭。入達。只遞本職。
獻納朴聖輅再度呈辭。入達。遞差。
傳曰,史官三員待命,騎馬九匹立之,文科等所內摘奸。
忠淸監司書目,定山呈,以吏曹判書宋相琦辭職上書上送事。達。答曰,覽書具悉。本兼重任,決不可久曠,卿其安心勿辭,俟病少間,卽速上來行公。
戶曹達曰,依下令,來九月朔祿俸,更令倉官,輸送于左議政李頤命所住處則以爲,不敢受祿之意,已陳於前後該曹之稟達,而倉官又以下令,輸致常廩,違傲惶恐,不知措躬之所。謹當冒上一書,以伸不敢受之危懇云,又不領受,何以爲之?敢稟。令曰,下答後,輸送。
左議政李頤命上書。大槪,敢陳危迫之懇,乞收廩祿輸送之令,亟賜譴斥,以全危喘事。入達。答曰,覽書具悉卿懇。不腆常祿,何至固辭,而日昨辭單下答,備悉至意矣,卿胡不諒,棄余邁邁耶?此無非情志不孚之致,愕然且慙,無以爲諭。斷無準請之理,卿其安心勿辭領受,卽起論政,用副如渴之望。仍令曰,史官往諭。
大殿受鍼後,大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房受鍼入侍時,吏曹判書宋相琦,催促上來之意,下諭事,榻前下敎。
吏曹啓曰,臺諫有闕,政事,取稟。傳曰,明日爲之。
令曰,近因大臣有故,次對久未爲之。再明,都提調承批後,來會賓廳事,分付。
大殿·中殿·世子宮·嬪宮,藥房·政院·玉堂夕問安。答曰,知道。
校理洪啓迪,牌不進罷職傳旨,傳曰,只推勿罷。
忠淸監司書目,唐津縣監李耘好,今月二十一日遭母喪事。已上朝報
備邊司達曰,頃因守禦使閔鎭厚狀啓,南漢軍餉穀之耗失,由於倉庫之無多,待秋成後,除出耗穀,或量給帖文,使之加造倉舍,修理頹圯事,覆奏分付矣。卽見該廳牒報,則南漢耗穀,本來數少,有不敢請得。若以僧俗通嘉善帖各二百丈覓給,則庶可以發賣補用云,依此數成送之意,分付該曹,何如?令曰,依。備局謄錄
受針入侍時,藥房提調閔鎭厚所啓,頃者幼學李萬根,爲其先祖崇善副正灇,幼學李基赫,爲其先祖評事穆,皆上言,請蒙贈職·贈諡之典,啓下吏曹,俱贈大官,贈諡一款,令該曹稟處事,判下,而贈諡,事體重大,不可因其後孫之言而許施,故以置之意,覆奏矣。然臣於此,竊有區區所懷,敢此仰陳。灇以宗班,與先正臣趙光祖友善,爲士流所推重,遠謫十五年,備經窮厄,實非人所可及者,而及其禍定之後,蒙放而歸,更爲祿仕,似與李穆有間矣。若李穆,則少遊太學,成宗大王,嘗有疾,大妃使女巫,設淫祀於泮宮碧松亭,穆杖其巫逐之,大妃大怒,俟上疾療以告,上陽怒,命錄入其儒生,儒生爭亡匿,穆獨留。上尋召大司成敎曰,爾能導率諸生,使士習歸正,予用嘉之,特賜酒。尹必商爲相用事,會天旱,穆上疏曰,烹必商,天乃雨。必商陰勸上奉佛,穆率諸生,上疏論必商,目奸鬼請誅,而上大怒,親問曰,爾何斥吾相爲鬼耶?穆對曰,所行如彼,而人不知所以爲鬼,因謫公州。後魁文科,爲評事,年二十八,當戊午史禍,果爲必商所構陷,被酷禍,甲子又禍及泉壤。其後,以子世璋貴,贈參判,而今因基赫上言,加贈判書云。同時被禍金馹孫諸賢,皆以易名,則似當一體贈諡,而此非臣所敢仰請者,下詢于入侍大臣處之,何如?上曰,此事,何如?都提調金昌集曰,李穆,自爲士時,氣節卓異,而畢境被禍最酷,其在朝家表賞之道,似當有易名之典矣。上曰,特爲贈諡,可也。已上禮曹謄錄
上在昌德宮。停常參·經筵。
下直,鳳山郡守趙儐,沔川郡守安相元,美錢僉使金萬剛。
左議政李頤命十二度呈辭。入達。令曰,安心調理。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡若何?脚痺特甚及困惱,腹部飽滿,膈間不淸利,熏熱·喉乾之候,其已減歇,而眩氣漸臻快減乎?口淡益甚之候,日益差勝,而眼視昏暗特甚之候,亦何如?今日受鍼時刻,諸醫皆以爲,申時最吉云,以申初定行乎?臣等不勝終宵憂煎,敢此問安,竝爲仰稟。答曰,知道。脚痺特甚之候,一樣,而困惱·熏熱亦甚,腹部飽滿,膈間不淸利之氣未已,眩氣往來,喉乾比夜減歇,口淡益甚之候,一向差勝,眼視昏暗特甚之候,無減,寢睡不寧矣。
假注書鄭必寧書達,臣承令馳往于興仁門外新村左議政李頤命所住處,傳宣下答則以爲,臣情危病痼,日事干瀆,而未蒙恩許,惶蹙罔措。廩祿輸送之令,再下於此際,乃敢露章籲懇,請被違傲不恭之誅矣,卽者史官,來宣下答,辭旨鄭重,靳兪益固,臣誠感泣悸恐,不知措躬之所。噫,臣苟可有一分自立於人世者,前後聖敎勤懇,慰釋夐出尋常萬萬,而其敢頑然自守,不思改圖?向者,因辭單而別諭,亦非臣所敢承當者,又何敢至今哀號,猶不知止乎?伏惟离照之明,庶可俯諒,而不但尙無處分,恩諭至此,無非臣誠意淺薄,不能感格之致,只有守死犯分,恭俟譴誅而已。況不仕而受祿,古今尤無斯義,終不敢祗承,尤切惶愧,席藁涕泣,不知所達云矣。敢達。令曰,知道。
平安監司書目,別遣試官刑曹判書閔鎭遠辭職上書上送事。達。答曰,覽書具悉。雜科試官,次官可以推移,卿其安心勿辭焉。
全羅監司書目,潭陽呈,以諮議朴光一辭職上書上送事。達。答曰,覽書具悉。爾勿過辭,從速上來察職。
京畿監司書目,水原府使李裕民上書上送事。達。答曰,覽疏具悉。疏辭,令廟堂稟處。
政院達曰,陞補通讀及合製之未及設行者,尙多。若不及時試取,則監科會試前,勢難畢製,而大司成李觀命,方遭服制,不得擧行云。泮宮課製,一日爲急,李觀命服制雖未盡,而昨日已經成服,卽爲牌招,以爲趁速擧行之地,何如?令曰,依。又達曰,知義禁兪命雄,陳書承批之後,猶復引嫌,連呈辭書,同義禁兪集一,除授已久,而一向引疾,日事陳章,無意出肅,金吾滯囚之弊,殊甚可慮。竝卽牌招,何如?令曰,依。
大殿受鍼後,大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
受鍼入侍時,明日再明日受鍼,姑爲停止事,榻前下敎。
大殿·中殿·世子宮·嬪宮,藥房·政院·玉堂夕問安。答曰,知道。
政院啓曰,因弘文館草記,下番闕員,無他推移之道,令政院稟旨變通事,依下矣。政官卽當牌招開政,而日勢已暮,待明朝牌招,差出闕員,仍卽牌招入直,何如?傳曰,允。以上朝報
受鍼入侍時,提調閔鎭厚所啓,臣於昔年,以忠翊衛,査出冒錄者,仍給各其邑,充定軍額事,陳達蒙允,而厥後冒錄者三千人,皆以北漢守堞軍官移屬,故臣又請以遠地所在者,還給各邑,而其代以備局句管汰減軍官,充給,而亦蒙允。判中樞府事李濡所達冊子中,又以加定二千,合爲五千爲言,而充給及加定之擧,姑未擧行矣。李濡以爲,都下閑雜之輩,自願入屬者頗多,今若募得,則可以充額,令臣仰稟於榻前,而抑臣於此,別有所懷。京軍充定,視外方稍易,而雖於歲抄之時,每患難得。今若以累千名,充定於守堞軍官,則五部簽丁,似益難矣。近因連歲飢荒,納粟通嘉〈善〉受帖者,遍滿中外。都下此類,爲先募得,入屬守堞,而如或不足,則以閑雜人充塡,恐爲得宜矣。蓋旣已受帖,則例免軍役,以軍官稱號,而只納一疋布,在渠亦不甚冤,如是變通,最似便好。下詢于入侍大臣而處之,何如?上曰,此事,何如?都提調金昌集曰,累千軍,皆自京中充定,則前頭歲抄必難。若以納粟通嘉善之類,募入,則此非賤役,渠輩亦必無冤,似爲便好矣。上曰,此類幾何?昌集曰,雖未知其數幾何,而近來納粟堂嘉善之類,甚多,若募得其年少閑遊者,入屬於守堞軍官,而雖或未準其額,不足之數,不無推移充補之道矣。上曰,納粟之類,先爲募得入屬,而不足之數,以閑雜人充定,可也。
鎭厚曰,明川府使申潾所犯,固可痛駭,而其中一款,似非其所創矣。蓋聞邊邑禁蔘處,稱以蹤跡可疑,名之曰疑軍,偏加侵虐者多有之云。犯越,何等大罪,而無故良民,勒稱疑軍,誠甚無據。令本道,常加申飭,隨現嚴治,恐宜矣。上曰,疑軍之說,極爲無據,各別嚴禁,可也。備局謄錄
受針入侍時,藥房都提調金昌集所啓,得見咸鏡道暗行御史崔尙履別單書啓,則明川府使申潾貪饕不法之狀,係是栍外,而所經各邑,大小民人,自相傳說,如出一口,其中多有驚駭之事。及到本府境內,詳細訪問,則前後所聞,果不差爽。只就衆口一談,狼藉難掩者言之,則府司所捧柴草,以穀代捧者二百六十四石十斗,各倉私反庫剩穀七十五石,軍士每名十日除番穀五十九石,合各穀三百九十八石十斗,還上,一時捧入外,各倉仍爲發賣,而二百三十五石,稱以淸差時雜種貿易,出給於內奴致奉及永淑處,六十三石,飢民白給,其餘一百石十斗段,出給官奴順卓處,轉換私用,米十三石,牟五石,捧布六十匹,買牛十二首,六首則會寧開市時,換買胡馬二匹,其餘則或自衙中屠用,或方留喂養,粟九石,稷十二石,太十石,粗十石,牟十石,開城府商人朴重實處,貿用方綿紬·白紵·細木等物,其餘則盡爲換布,端午祭物便,上送其家,鏡城以北各邑人之貿穀吉州境者,別設盜直,作爲捕告許商之法,使境內穀價騰踊,以榷其發賣之利,海夫地稅一年所捧二同十匹,而其他魚·藿等物,科外勒徵,名目夥然,不可盡記,漁戶咸冤,而殆難支保。本府射馬洞,卽長白山近處也。所居民人,謂之距彼地不遠,易致犯境,稱以可疑軍,作爲成冊,潛置官中,軍額凡十五名,每月二次點考,而每名捧蔘五錢。上年秋,九名又爲加募,今年所捧,猶至十餘兩。又於射馬洞居民處,上年冬,勒徵貂·鼠,其數甚夥。臣出道後,推問下吏,則箇箇直告。其中捧蔘一款,以爲疑軍元數七名,上年秋,四名添入,今夏捧蔘,只是七兩云。勿論軍額之衆寡,捧稅之多小,此實前所未聞之駭擧,論其罪狀,萬萬痛惡云。申潾貪饕不法之狀,如是狼藉,爲先罷黜,其罪狀,令金吾拿問處之,何如?上曰,依爲之。
又所啓,黃拓坡權管李後英,到任以後,唯以侵虐土卒爲事,出官點考,不時出令,執闕者,勿論戶保老弱,徵布五升四十五尺。且一旬闕番布,勒捧四升三十五尺,輸送其家,此外苛虐之端,不一而足,殘堡疲卒,流散相繼,及聞暗行消息,宰牛釀酒,招入土卒妻子,多般懇囑,以防其言云。李後英,侵虐鎭卒,多有不法之事,爲先罷黜,其罪,令金吾,拿問處之,何如?上曰,依爲之。禁府謄錄
有政。吏批,判書宋相琦受由在外,參判鄭澔在外,參議朴鳳齡進。啓曰,判書宋相琦受由在外,參判鄭澔在外,小臣獨政未安,何以爲之?敢稟。傳曰,只出緊任。
以洪啓迪爲獻納,安重弼爲判決事,金台壽爲兵曹佐郞,姜纘爲戶曹佐郞,尹㝚爲戶曹佐郞。
兵批,以魚有龜付副護軍,金台壽·朴聖輅付副司直。
受針入侍時,藥房都提調金昌集所啓,德源府使張震炳,爲人混沌無識,殆同木偶,而目不識丁,每當民訴,不敢措手,使其留衙族人,替行剖決,而震炳,則袖手傍觀而已。或恐露拙,到任以後,未嘗一番開座,而蟄處內軒,日以酗酒女色爲事,蠱惑邑妓,至於七人之多。村民罕見其面,而糶糴分賑,漫不知爲何事,一二族人,反爲邑倅,令出多門,府中紊亂,闔境嗷嗷,無處控訴。夏初,聞有廉問消息,爲族人慫惥,急地爲沽譽之擧,元山島七百餘兩所捧之說,及大小民役,一倂蠲減,而四月晦間,屠牛釀酒,大張風樂,招集一境老少,鼓舞喧藉,三日乃罷,一道傳爲駭擧,得聞沿路民誦。若使此倅,今年不去,則德源必亡云。張震炳,雖無貪婪之事,不治之狀旣著,則不可因治,罷黜,何如?上曰,依爲之。吏曹謄錄
上在昌德宮。停常參·經筵。
下直,茂長縣監朴泰斗。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡若何?脚痺特甚,困惱·熏熱亦甚之候,其已減歇,而腹部飽滿,膈間不淸〈利〉,喉乾之候,亦有所減,眩氣漸臻快減乎?口淡益甚之候,日益差勝,而眼視昏暗特甚之候,亦何如?今日臣等與諸醫入診,詳察症候,宜當。不勝終宵憂煎,敢此問安,竝爲仰稟。答曰,知道。脚痺特甚之候,一樣,而困惱,腹部飽滿,膈間不淸利之氣,未已,眩氣往來,熏熱不至大段,喉乾比夜減歇,口淡益甚之候,一向差勝,而眼視昏暗特甚之候,無減,寢睡不得安穩矣。勿爲入診。
政院達曰,今日賓廳來會事,下令矣。兩司當爲來待,而大司憲李喜朝,大司諫權忭在外,執義權熀,司諫趙鳴鳳,掌令尹錫來呈辭,掌令趙鳴謙,正言鄭東後呈辭受由,獻納洪啓迪,持平金相尹·趙尙絅未肅拜,正言魚有龍未署經,無一行公之員。除在外未署經,呈辭受由外呈告未肅拜人員,竝卽牌招,以爲推移入參之地,何如?令曰,依。
左議政李頤命十三度呈辭。入達。令曰,安心調理。
副應校尹鳳朝三度呈辭。入達。只遞本職。
戶曹達曰,依下令,來九月朔祿俸,令倉官,輸送于左議政李頤命所住處則以爲,終難冒受之義,已陳傳諭史官回達中,今又不敢祗承,不勝惶恐俟罪云,又不領受,何以爲之?敢稟。令曰,更爲輸送。
獻納洪啓迪,牌不進罷職傳旨,傳曰,只推勿罷。
政院達曰,知義禁兪命雄,同義禁兪集一,昨日違牌之後,今日又呈辭書,原書纔已退却,而金吾開坐,一向遲滯,殊甚可慮,更爲牌招,何如?令曰,依。
令曰,大臣·備局堂上引接。
吏曹啓曰,臺諫有闕,政事,取稟。傳曰,明日爲之。
大殿·中殿·世子宮·嬪宮,藥房·政院·玉堂夕問安。答曰,知道。
政院啓曰,卽者慶尙左道儒生金升國等,右道儒生黃鐘準等,以向日筵敎之未安,各自呈疏。此等疏,旣有勿捧之敎,臣等以此意,累次往復,而必欲登徹,終不退去,其言旣有所重,疏錄不啻累千,本院有難一向退却,此疏何以爲之?敢稟。傳曰,勿爲捧入。
應敎尹鳳朝,修撰魚有龜·洪啓迪,牌不進罷職傳旨,傳曰,只推勿罷。
戶曹達曰,依下令,來九月朔祿俸,令倉官,更爲輸送于左議政李頤命所住處則以爲,下令輸送,至於三四,臣苟有當受之義,何敢更犯不恭之誅乎?俟罪城外,坐受廩祿,事理之所必無,寧被重譴,不敢祗受云,又不領受,何以爲之?敢稟。令曰,姑待下令輸送。
引接時,執義權熀所達,請還收吳命尹極遠定配今姑還寢之令,亟令仍前發配。請還寢李獻英·獻章等覆試之令,竝爲拔去榜中。請還收遠配罪人林象極·權弼衡·朴師悌·洪啓一等放釋之令。請亟寢內人惠貞減死絶島定配之令,依律處斷。請內人淑伊定配。措辭竝見上令曰,勿煩。又所達,統帥之任,武弁極選,而新除授李尙,才本庸碌,年迫七十,曾莅江界時,專抛戎務,罔戒在得,歸槖潤闊之誚,尙傳西路。近者嶺左兵閫之爲政,轉益昏耄,軍備踈虞,編卒飢困,而遽移首閫,物情爲駭。不可以分符之取便於近地而仍置之,請統制使李尙遞差。令曰,不從。又所達,新除授南原縣監鄭赫先,居官苛愎,處事乖戾,陰城,至殘之邑也,而尙留無限怨讟之聲,況於物衆地大之處乎?如此已試僨敗之人,不可輕畀雄邑於彈墨未乾之餘,請南原縣監鄭赫先遞差。令曰,依。前達,及第具命奎遠地定配事,停啓。以上朝報
備邊司達曰,京外上言,啓下本司者,皆已回啓,而其中河陽民韓培,洪川儒生李俊成,開城府幼學朴泰儉等,則土地還屬·割屬事也,平壤京主人金漢弼,咸鏡道京主人金受慶等,則京主人之役變通事也,三陟騎兵金順文等,則請罷本府營將事也,掌苑署山直郭今石,則請免煙戶雜役事也,紙廛市民金世昌,則戶籍紙,定爲貢物事也,平壤民吳進輝,則燕行貿販別將,自徵債廳入送事也,開城府折衝朴東赫,八包銀數改定事也,北部良人金壽星,則以前任鷹師掌務,請入於貢物主人事也,奉常寺書員朴貴俊,塾手承三先等,則請受料布事也,平壤金得天,則其父麗仁沒入田宅家財,還爲出給事也,東萊騎兵安時日,則其兄時迪,以潛商,牢囚連刑,更爲明査處決事也,弓角契人朴再昌等,則蕩滌舊逋,加定弓角,預爲上下事也。此十六丈,俱係猥濫,安州幼學安信命,錦山幼學朴泰輝等,則限內未現身,故竝不爲回達之意,敢達。令曰,知道。
大臣·備局堂上引接入對時,領議政金昌集所達,水原府使李裕民上疏,以南漢移轉,捧留本府邑倉爲請,而有令廟堂稟處之令矣。其疏以爲,自水原至南漢,幾七八十里,上下山坂,可當百里,往來馱價所費滋多。蓋本府之東界,與廣州之西界,近則十里·五里,遠不過二三十里,而廣州西界之於南漢,名雖一州,相距亦可三息之遠,故每値糶糴,廣民稱苦。今若以本府東民受食之米,當秋成,捧留本府邑倉,則本府之民倍納之弊,自除,及明春分糶之時,俾廣西之民,來受厥米於本府邑倉,則廣民怨號之端,自祛,眞所謂一擧而兩得其宜云。軍餉重大,還納本所,事體固宜,而其在一時便民之道,依所請許之,似爲無妨矣。禮曹判書閔鎭厚曰,臣方待罪守禦使,故詳知此事矣。自前他邑,亦有如是變通之事,而但未知水原邑倉之距廣境遠近,果如何也。且向年,有一邑捧留移轉,及其翌年春,廣民齊進,以穀甚麤劣,不受而來,彼此俱甚狼貝。今或有此弊,當該府使,亦難免其責,此則不可不申飭也。昌集曰,米色不好,則廣民,必不願受,預爲申飭,精捧,可矣。答曰,依爲之。
昌集曰,忠淸監司尹憲柱狀啓中,論道內弊瘼七條,而其一以爲,凡大同,一結納米十二斗,稅米及三手糧,則一結所納,不過六斗許,其他雜費,一結所收,亦不過二斗餘,合計京上納及雜費,當爲二十斗餘,本邑所用雉鷄價,一結三升四等,柴草·炭炬等價,一結亦至斗餘,一結一年應役,都不過米二十四斗,而不幸土豪奸吏之養戶者出,而結役日重,民不料生。所謂養戶者,聚合他人結負,自爲戶首,而收捧結內作者所納之謂也。凡養戶之多者,聚合數十餘八結,少者,亦不下十餘八結,一結,徵正租百斗,而所捧之斗甚大,作者所費,殆至於一百二三十斗之多,各邑一年結役所費,要不過二十四斗餘,而養戶之所捧者,厥數倍焉,其爲害已不可勝言,而養戶中尤甚者,不用百斗之例,稱以田稅大同,官需及柴草·炭炬價,無時不備,至於雉鷄·氷丁及氷庫修理等事,亦各徵價,其所侵虐,千百其端,小而器皿·衣服,大而牛馬·田土,盡入於折價掠奪之中,故養戶之害,甚於白骨隣族,遂使祖宗朝輕徭薄稅之政,反爲土豪輩剝民潤屋之資。蓋聞戶曹無稅復戶定式,每一結,不過米二十五斗,今依此規,以二十五斗定式,又以一年一次輸納,爲定,則每結每徵出米之數,曉然易計,雖巧於養戶者,決不得欺瞞,其弊將不攻自破。且一結所收,以二十斗爲定,則一八結所收,尙爲十三石五斗許,非一戶首所可一時督納,宜破八結之規,一從里次家坐,或以二三結作夫,或以四五結作夫,則亦可防土豪奸吏聚合實結之弊。二十五斗收捧之後,計納田需米三手糧,而其餘米,仍給各其邑,辦備雉鷄·柴草·炭炬·氷丁等物,以爲一年需用之資,則官無逋欠再徵之弊,民免破産流離之患云。蓋三南土豪奸吏輩養戶之弊,實爲痛惡,其所侵虐窮民,罔有紀極,以至破家流散而後已,不可不各別嚴禁,而得聞公州牧使李衡佐,乃能便宜□□,以祛養戶之弊云。列邑若行其法,則庶可以祛其痼弊,而或以爲,大邑則如是變通,可也,若殘邑則必有不便之端云,此則令本道,詢問各邑,從長變通,似好矣。行禮曹判書閔鎭厚曰,狀啓中所謂,二三結作夫,四五結作夫者,未知其果可無弊,而姑試其法,未爲不可,至於雉鷄等事,則臣有目覩者矣。前日徐宗憲,爲廣州府尹時,以境內田結,作米捧之,而盡蠲雉鷄·柴草,故廣是大邑,而若非凶年,則每患難繼,蓋其事勢然矣。且以事體言之,官家何可自爲貿用雉鷄·柴草乎?卽今湖西諸邑中,果有以此爲便者,則不妨試可,而不必使之遍行於一道矣。兵曹判書李健命曰,雉鷄·柴氷之以價收捧,則邑之大小,結之多寡不同,捧米多少,必將不一,朝家何可一例定式分付乎?至於養戶,監司摘發嚴懲,則庶可革罷矣。昌集曰,監司·守令,孰無欲罷之意,而若自朝家別有禁令,則罷之似易矣。答曰,所達好矣,依爲之。昌集曰,其一,田政也。田政,上關輕費之盈縮,下係生民之利病,而改量旣久,田形屢變,昔之起墾者,今多爲陳,昔之陳荒者,今多耕食,故以量付實結,難以出役,給災之際,虛實易蒙,或以實爲災,或以災爲實,此固災年莫大之弊。守令之審定,監司之更審,不能逐庫親檢,雖敬差官之行,亦難周視,故每以前實結,比諸今摠數,如有不足者,必使之準前結數而後已。且該曹深慮實結之減縮,雖當各穀俱歉之時,給災名目,不過成川浦落等處而已,故爲守令者,旣不得災,則難於白地徵稅,如初不付種者,或以成川懸頉,如全不掛鎌者,或以浦落懸頉,初欲只減當年之稅,而一經磨勘之後,則仍爲永頉,故實結之年年減縮,蓋多由此。今年農事之豐歉,固不能預料,而若以當上農之歲,則依曾前上農之實結,中年·下年,亦依曾前中·下年,十分詳定,則庶幾上不至於過損,下不至於厲民,而該曹則只守比年之例,責捧實結而已。若其給災名目,許令本道,從實區別,仍又嚴飭守令,如成川浦落永頉之災,切勿混同濫給,則向前誤災永頉之弊,庶可少減云。此蓋欲以上·中·下三等□年,爲之矣。事係田政,而不可不商確,入對諸臣處,亦爲下詢而處之,何如?鎭厚曰,年分事目,旣已頒下諸道,而敬差官不送之意,亦欲令監司,主管田政也。此皆由於量田久不爲之害,故聖上爲是之慮,旣有改量之命,而姑未擧行。今年則令監司,詳察形勢,如有事目變通者,則使之隨卽申聞而稟處,恐好矣。健命曰,狀啓中,比年之規,曾前亦已行之矣。第朝家劃給災結之後,道臣擅自加給,則比年與劃給災結,其意一般,今雖依此分付,諸道之必能遵行,亦未可知也。且年分事目,旣已頒下,則此狀啓,更無可施之勢,而其中成川浦落,便爲永頉,實結之減縮,專由於此者,是矣。各別明覈,雖給災之處,成川浦落,則勿爲過濫之意,更爲嚴飭,宜矣。答曰,成川浦落懸頉事,各別申飭,可也。昌集曰,其一,身役事也。納布二疋者,若當豐歲,則出米二十餘斗,然後方可貿二疋布,而一家之內,或父子納布,或三四父子納布,則其所出米,多者五·六石,小亦不下三·四石,編戶殘氓若干所收,盡用於公私之債,身役之費,豈有贏餘,可以自資,而能得安保也哉?納米十二斗者,則比諸納布,爲役甚輕,故各邑軍額之時,富民之行賂者,與監色符同,自充於作米歇役,貧民之徒手無依者,盡入於納布苦役,而富民之入役也,或加其年歲,巧出公文,公然脫漏,游閑自在,貧民則不能周旋,旣入苦役,終至於流離失所,死不還鄕,物故之案,逃亡之狀,亦未成給,此軍簿之太半爲虛,而白骨之冤,鄰族之弊,所由生也。蓋納布·納米,初不分山郡·海邑,故居山郡者,不但納布,亦爲納米,居海邑者,不但納米,亦爲納布,今無論山郡·海邑,亦勿拘某邑身役,凡應軍役者,每名,各以布一疋,米六斗定式,使一道之內,無有差等,則可無偏重之弊矣。若其峽邑之最遠於浦口者,作米運致之際,其所糜費,視諸納布二疋者,反有所加,此等邑,一以錢·布,隨便收捧,則似爲得宜。且數年以來,木花適値凶歉。自前若當木花絶貴之歲,則各樣身布,或以錢代捧,而卽今錢貨之絶貴,亦無異於木綿之難辦。蓋錢貨之造,已久,窮海深峽,莫不遍用,以此之故,場市間,錢貨絶稀,傷農病民,莫甚於此。爲今之道,莫如加造錢弊,俾中外罔或貴之,則豐歲可以穀不太賤,凶年可以利將歸農,務末者專利之弊,必不如前日之甚云。大槪,百姓之身布,必以米貿布,故所費之米,其數甚夥。若依此法,皆以米布,參半收捧,役似平均,而第於其間,似多掣肘之端,必須熟講而後,始可以行之無弊矣。鎭厚曰,米·木相半收捧,固是均役之道,而此亦有難以通行者。曾前釐正廳節目,以錢布參半,嚴明定式矣,其後,錢貴則捧純木,木貴則捧純錢,終不能膠守初法,米·木相半,亦何異於此哉?況兵曹則元無用米之處,騎步身役,以米捧之,豈無掣肘之弊乎?健命曰,此雖出於均役之意,而山郡則運米極艱,似無善處之道。雖以田稅言之,作米作木,苦歇不均,而遵行已久,恐不可猝然變通矣。昌集曰,木貴米賤之時,則其弊誠然,而事係變通,有難輕議,至於錢貨,則用之旣久,漸至耗縮,其勢卽然。此所以有加造之議,而或以錢行之弊,亦不貲云,故前日,自大朝,有所持難,以廟堂熟講,更爲稟定爲敎,此則當安徐矣。答曰,依爲之。
昌集曰,掌隷院啓目,以屬公奴婢事,有令廟堂稟處之請,以爲凡屬公奴婢,過三年勿許聽理者,法例當然,當初屬公時,旣以兩邊不當之故,屬公,則其出給之時,必待兩隻俱造,然後可以詳知屬公之當不當,而近者,私意太勝,國法不嚴,凡屬公奴婢,一隻稍有形勢,則屬公後,旋卽上言擊錚,不待兩隻之就辨,率皆出給,近歲以來,元無屬公奴婢仍存者,而反益本院之搔擾。今後則凡屬公奴婢,三月內,必兩隻俱造,然後使之更訟,雖法文中,許令三年內就訟聽理,然此時人心巧詐,不可無變通定限之道,而元不背於立法之本意也。近者,因筵臣獻議,有錄案,三十年後,則勿許聽理者,亦此意也,宜有定式,以爲京外遵行之地云。大槪奴婢屬公之後,若因訟隻之有勢,偏聽一邊之言,遽爾出給,則其在法理,豈容如是?此則自朝家申嚴定式,以爲永守勿撓之地,似宜矣。鎭厚曰,落訟人之上言擊錚者,自是例事。若不復行査,直爲還給,則其弊何可勝言?頃日刑官,以回啓決給者,不計度數之意,纔已定奪云。況屬公奴婢,尤爲更令兩造,而依法處決,該院啓目,恐是矣。健命曰,屬公奴婢,過三年後,勿許聽理,自是法例,而隷院以爲太遠,更以三月爲限云。此則太急,不可施行,而若其必待兩造就辨後,始爲決給云者,法理當然矣。鎭厚曰,過三年不許聽理,乃是法典,則今何可改以三月乎?此則決不可許矣。答曰,依爲之。
健命曰,驛奴婢及內奴婢限年事,曾有令廟堂稟處之敎,而尙未定奪,今亦下詢大臣而處之,何如?鎭厚曰,臣於昔年,忝叨刑官時,以內奴婢,入於宣頭案,驛奴婢,入於形止案者,連十式年無頉,則雖有本主,勿許接訟事,定奪施行矣。其後,故判書李彦綱,以三十年太近,請依六十年定限之法,仍有令廟堂稟處之命,而諸議不齊,尙未稟處,故李健命,如是陳達矣。昌集曰,投屬驛奴婢及內奴婢者,其中,或有無勢之人,公然見失之弊,故若定以三十年之限,不爲聽理,則恐不無抱冤者。古之以六十年爲限者,立法之意,則似不偶然矣。鎭厚曰,凡訟過三十年,勿許聽理者,自是國法,而猶逃亡奴婢等一兩條,過六十年,非當身現存,則勿許聽理矣。內奴婢,驛奴婢,事體自別,以屬公過三年,不許聽理之意,推之,亦可見矣。不用凡訟三十年之法,而必用六十年之大限,無乃太過乎?臣之當初定奪,蓋以此也。健命曰,閔鎭厚以三十年定奪之後,京外遵行亦久,今又變改,似爲重難,而李彦綱陳達後,尙無明白稟處之事,故敢達矣。鎭厚曰,臣之定奪已久,而李彦綱陳達後,尙未稟處。卽今京外法官,皆以三十年之法,行之,故李健命之言,如此矣。昌集曰,凡干政令,續續更改,則只益眩亂,而難以遵行。三十年,旣是近來定式,則以此施行,似可矣。答曰,所達似好,依爲之。
御營大將金錫衍所達,式年改軍案,雖値凶年,趁當年歲前擧行,已有前例,而各道則丁酉式年改軍案,雖令退行於今秋,畿邑則自朝家,元無定奪退行之事,而利川·南陽·安山·振威·坡州·富平等大邑,則上年十月內擧行之事,經年遷就,尙不擧行,其在軍政,殊極駭然,竝推考,各道各邑中,前頭改軍案時,尤甚過限,趁不擧行守令,一體論責之意,申飭各道,何如?答曰,依爲之。又所達,比安軍布,梁山軍米,丙申條,有折半上納,折半退捧之令,而全不徵納,此兩邑守令,竝推考,監色輩,自營門,拿致刑推後,各別督徵事,分付,何如?答曰,申飭,可也。
兵曹判書李健命所達,騎步兵布,今年因凶歉,折半退捧,折半上納,而折半之數,猶且不納,卽今本曹蓄儲已竭,誠爲悶切。自朝家,以九月內上納之意,旣已分付,而忠淸監司尹憲柱狀本,請退以十月。若又十月內不爲上納,則當該守令,從其多寡,或罷職,或推考之意,預爲頒布於諸道,何如?答曰,依爲之。健命又達曰,御營大將,以改都案事,陳達矣,禁衛營亦然。畿內改都案,朝家元無待秋退行之令,而尙今未修正之邑亦多。三南各邑中,保米,或有全未納,當該守令,抄出推考,何如?答曰,依爲之。已上備局謄錄
禮曹判書閔鎭厚所達,世宗朝司藝金淑滋,卽名臣也。嘗爲開寧縣監時,民有徐文者,孝行卓絶,俱報監司,監司云,文雖如是,無特異之感應,不可以聞諸朝。淑滋歎曰,必待孟宗·王祥而後爲孝子,則今之世,又焉有孝子乎?以此觀之,亦可見孟宗·王祥之爲千百代一人矣。今若謂末世,必無孟宗·王祥,則或近於誣一世,而近以諸道狀聞及各人上言見之,則一何孟宗·王祥之多也?事之不誠實,莫此爲甚。宜申飭諸道,雖同里以此呈狀,守令必察其實狀,雖守令以此牒報,監司亦察其實狀,知其萬無可疑,然後上聞于朝,使之革去從前浮夸之習,何如?答曰,依爲之。八道及兩道,以此行會。以上禮曹謄錄
有政。吏批,判書宋相琦受由在外,參判鄭澔在外,參議朴鳳齡進。啓曰,判書宋相琦受由在外,參判鄭澔在外,小臣獨政未安,何以爲之?敢稟。傳曰,只出緊任。
以尹鳳朝爲應敎,魚有龜爲修撰,洪啓迪爲修撰,洪廷相爲司書,李雨臣爲義禁府〈都〉事,李秀憲爲監察。
兵批,以尹鳳朝付副護軍。以上吏·兵批政事郞廳趙有臣書。金光國校。
上在昌德宮。停常參·經筵。
下直,廣州府尹吳命恒。
大殿,政院·玉堂問安。答曰,知道。中宮殿·世子宮·嬪宮,藥房·政院·玉堂問安。答曰,知道。
藥房都提調金昌集,提調閔鎭厚,副提調趙道彬啓曰,伏未審夜來,聖候寢睡若何?脚痺特甚,及困腦·腹部飽滿,膈間不淸利,熏熱·喉乾之候,其已減歇,而眩氣漸臻快減乎?口淡益甚之候,日益差勝,而眼視昏暗特甚之候,亦何如?今日臣等與諸醫入診,詳察症候宜當。不勝終宵憂煎,敢此問安,竝爲仰稟。答曰,知道。脚痺特甚之候,一樣,而困腦·腹部飽滿,膈間不淸利之氣,未已,眩氣往來,熏熱不至大段,喉乾比夜減歇,口淡益甚之候,一向差勝,而眼視昏暗特甚之候,無減,寢睡不得安穩矣。勿爲入診。
左議政李頤命十四度呈辭。入達。令曰,安心調理。
掌令趙鳴謙,正言鄭東後三度呈辭。入達。遞差。
修撰洪啓迪上書。大槪,昨日荐違,輒蒙只推之命,驚惶悶蹙,靡所容措。顧臣私情,尤無一分供職之望,冒死哀籲,乞蒙鐫罷職名事。入達。答曰,覽書具悉。爾其勿辭,救護母病。
京畿監司書目,果川呈,以副修撰趙觀彬辭職上書上送事。達。答曰,覽書具悉。初旣無端起鬧,今又費辭自是,而書末異視失平等語,顯有侵逼大臣之意,殊未可曉也。勿辭察職。
右參贊兪命雄辭職上書。入達。答曰,覽書具悉。連書祈免,殊涉太過,須勿固辭,從速察任。
同義禁兪集一辭職上書。入達。答曰,覽書具悉。卿之所患如此,金吾之任許遞焉。
大殿·中殿·世子宮·嬪宮,藥房·政院·玉堂夕問安。答曰,知道。
執義權熀達曰,臣於昨日引接入對時,以統制使李尙遞差事,有所論達矣,臣卽伏見擧條所出,則達辭中嶺右兵閫之右字,書以左字。此由於臣之倉猝誤達而然也。莫重陳達之文字,有此做錯之失,其何可晏然久冒於臺次乎?請命遞斥臣職。答曰,勿辭,退待物論。
應敎尹鳳朝,修撰魚有龜,牌不進罷職傳旨,傳曰,只推勿罷。已上朝報
禮曹啓曰,今九月二十九日,中宮殿誕日,王世子陳賀一節,當爲取稟,而方在嘗藥之中,何以爲之?敢稟。傳曰,權停。禮曹謄錄
有政。吏批,判書宋相琦受由在外,參判鄭澔在外,參議朴鳳齡進。
吏批啓曰,判書宋相琦受由在外,參判鄭澔在外,小臣獨政未安,何以爲之?敢稟。傳曰,只出緊任。又啓曰,臺諫闕員,今當差出,而擬望之人乏少,外任竝擬,何如?傳曰,允。又啓曰,德源府使今當差出,而擬望之人乏少,未準朔禁軍將,竝擬,何如?傳曰,允。
以郭萬績爲獻納,李世珍爲掌令,金台壽爲正言,崔尙鼎爲南原縣監,申慶泌爲明川府使,李潚爲德源府使。
上在昌德宮。停常參·經筵。
下直,全羅右水使沈榗,江界府使李順坤,登山僉使金錫耉。
大殿,政院·玉堂問安。答曰,知道。中宮殿·世子宮·嬪宮,藥房·政院·玉堂問安。答曰,知道。
藥房坐目見上啓曰,伏未審夜來,聖候寢睡若何?脚痺特甚,及困腦·腹部飽滿,膈間不淸利,熏熱·喉乾之候,其已減歇,眩氣漸臻快減乎?口淡益甚之候,日益差勝,而眼視昏暗特甚之候,亦何如?今日受鍼時刻,定以未初事,昨日入侍醫官等,旣已陳達云,當爲依此擧行矣。臣等不勝終宵憂煎,敢此問安,竝爲仰稟。答曰,知道。脚痺特甚之候,一樣,而困腦·腹部飽滿,膈間不淸利之氣,未已,熏熱不至大段,眩氣差減,喉乾比夜減歇,口淡益甚之候,一向差勝,而眼視昏暗特甚之候,無減,寢睡不得安穩矣。
京畿監司書目,楊州呈,以戶曹判書權尙游辭職上疏上送事。達。答曰,覽疏具悉。度支重任,不可輕遞,卿其安心勿辭焉。
左議政李頤命十五度呈辭。入達。令曰,承旨卽往敦諭。
政院達曰,執義權熀引避退待,而大司憲李喜朝在外,掌令尹錫來,持平金相尹·趙尙絅皆呈辭,掌令南世珍未肅拜,處置旣已經宿,連日監察茶時,亦涉未安,竝卽牌招察任,何如?令曰,依。
大殿受鍼後,大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
應敎尹鳳朝,修撰魚有龜,牌不進罷職傳旨,傳曰,只推勿罷。
刑曹參判李弘述辭職上書。入達。答曰,覽卿書辭,已知委折。儒臣之斥,不必深嫌,卿其勿辭,從速察職。
林原君杓辭職上書。入達。答曰,覽書具悉。宗簿提擧之任,今姑許遞,卿其安心調理。
假注書金廷潤有頉,代以李廷綽爲假注書。
府前達,請還收吳命尹極邊定配今姑還寢之令,亟令仍前發配事。請還寢李獻英·獻章等覆試之令,竝爲拔去榜中事。請還收遠配罪人林象極·權弼衡·朴師悌·洪啓一等放釋之令事。請亟寢內人惠貞減死絶島定配之令,依律處斷事。請內人淑伊定配事。請統制使李尙遞差事。措辭竝見上新達,引嫌而退。據實論達,誠得臺體,一字誤書,何必深嫌?請執義權熀出仕。答曰,不從。處置事,依達。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,卽伏聞差備醫官所傳之言,則聖候熏熱有加,正當石決明散進御之時,而牛黃先爲進御何如,爲敎,則醫官等,以井華水,調進九味淸三丸之意,陳達云。丸藥其已進御,而卽今熏熱之候,或有所減乎?臣等不勝驚慮之至,惶恐敢啓。傳曰,井華水調進牛黃之後,熏熱特甚之候,少減,故眼昏有加之候,亦勝矣。
藥房受鍼入侍時,前奉敎崔守範,前待敎權,竝敍用事,及守令解由,令次官擧行事,榻前定奪
吏曹口傳政事,以崔守範單付奉敎,以權單付待敎。
初更四點,藥房口傳啓曰,卽伏聞差備醫官所傳之言,則聖候熏熱特甚之候,差勝,而猶未快減,朝者大便少放之後,俄間移時登廁,終不放下,卽今飽滿甚,而日暮後膈間煩鬱,呼吸不平,至今不減,爲敎,醫官等,以井華水,調進龍腦安神丸二丸之意,陳達云。丸藥進御之後,諸症候或有所減乎?臣等伏不勝驚慮之至,惶恐敢啓。傳曰,丸藥進御之後,諸症候姑一樣矣。
應敎尹鳳朝,修撰魚有龜,再牌不進罷職傳旨,傳曰,只推勿罷。
藥房受鍼入侍時,都提調金昌集所啓,向學人諸道薦狀,今皆來到,而因僚相出在城外,尙未抄啓。近欲通議僚相,以爲區別入啓之地,而至於嶺南人申益熀,曾入於別薦中,其時以直出六品事,入啓矣。今者本道監司,又爲別薦,而陞六事,銓曹尙不擧行,殊甚未安。日後陞六調用之意,分付銓曹,何如?上曰,出六命下之後,銓曹久不擧行,誠爲未安。直爲出六之意,分付,可也。已上朝報
禮曹達曰,麗王諸陵,有限三年摘奸之規矣。今年當次,依前例,發遣本曹郞廳摘奸,書達,何如?令曰,依。
又所啓,卽者幼學權績,呈狀本曹以爲,適得見今年監試初試榜,則二所終場二等第十四,有許績。其矣父名,亦與渠父相同,故往見試卷於試所,則果是渠之試卷,而願斯速査出釐改云。取納其試卷而憑考,則果如其言,故元榜目中,改付標以入,而當該試官,難免不察之失,竝推考,何如?傳曰,允。榜目付標啓下。已上禮曹謄錄
受鍼入侍時,藥房提調閔鎭厚所啓,掌苑署官員,報于禮曹曰,大殿生乾果各四升,例爲逐日進上矣。以別入生梨事,有嚴敎之後,月內不下標紙,至于今無所入,事甚未安,而提調宋相琦方在外,無以變通,不得已牒報云,何以爲之乎?上曰,此是應供之物乎?鎭厚曰,然矣。恒例進供之物,公然不入者,今已三朔,誠甚未安矣。上曰,頃日嚴敎,蓋爲生梨別入事也。應供之物,何可仍此廢之乎?依前入之事,分付,可也。鎭厚曰,所謂生乾果,元無定色,必有內下諺標,然後以其所付之物,入之云。依前擧行之意,似當分付於薛里矣。上曰,依爲之。鎭厚曰,又有一事,別入之物,必有小啓字文書,然後入之事,頃有傳敎,而小小果實,頻頻啓稟,亦涉煩瑣。臣見內醫院規例,則收合一朔所下標紙,每於新朔朔日,書於一單,而啓下掌苑署,亦用此例,恐或得宜矣。上曰,如內醫院藥標紙月計之例,則似好,依所達爲之事,分付,可也。禮曹謄錄
上在昌德宮。停常參·經筵。
下直,礪山府使李岋。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房坐目見上啓曰,伏未審夜來,聖候寢睡若何?腹部飽滿,膈間不淸利及熏熱,呼吸不平,脚痺特甚之候,其已減歇,而困腦·喉乾之候,亦有所減,眩氣不復往來乎?口淡益甚之候,日漸差勝,而眼視昏暗特甚之候,亦何如?今日受鍼時刻,定以巳初事,旣承下敎,當依此擧行矣。臣等不勝終宵憂煎,敢此問安,竝爲仰稟。答曰,知道。腹部飽滿頗甚,脚痺特甚,膈間不淸利,困腦·熏熱之候,未已,呼吸不平之候,差減,眩氣姑不發作,喉乾比夜减歇,口淡益甚之候,一向差勝,而眼視昏暗特甚之候,無減,寢睡不寧矣。
同副承旨李箕翊書達,臣承令馳往于興仁門外新村左議政李頤命所住處,傳宣敦諭則以爲,臣逐日控籲,罄盡肝血,而高聽愈邈,未蒙開允,崩心失圖,措躬無地。卽者銀臺之臣,承令遠臨,特宣諭旨,十行恩言,反復丁寧,開釋敦勉,夐出常例,臣惶感涕泗,不知所對。臣以無狀,被人深疑,苟如其云,誅九族而猶輕,聖上天地父母之恩,至隆極厚,不卽加以刑戮,乃復以日月之明,照燭冤誣,前後綸音,曠絶今古。邸下仰承天地之仁,俯察螻蟻之心,別諭賜答,誠意藹然,雖使他人聞之,猶且感泣。臣非木石心腸,寧復冥然頑然,不識恩義之至重,無所逃於天地之間哉?所以抵死違負,不顧鈇鉞之誅者,眞有萬萬不獲已也。至於疾病之危苦,人非鬼責,理所竝至,非敢爲飾辭固便之計。伏惟离明下照,何微不及,而臣獨未荷矜諒,不敢當之諭,至於如此,莫非臣精誠淺簿之罪,尙復何言?臣精爽飛越,病氣昏眩,造次不能陳暴衷情,謹當少竢稍定之時,更上文字,以請辜恩慢命之誅。席藁俟罪,但有悲泣云矣。敢達。令曰,知道。
傳曰,史官五員待命,騎馬十五匹立之,津船等處內摘奸。
大殿受鍼後,大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房受鍼入侍時,連山士人鄭奉圭,令該曹付軍職冠帶常仕事,榻前定奪。
奉敎崔守範牌不進罷職傳旨,傳曰,只推勿罷。
大殿·中殿·世子宮·嬪宮,藥房·政院·玉堂夕問安。答曰,知道。
修撰魚有龜上書。大槪,四逋嚴召,輒蒙寬貰,徊徨悶迫,益無所容。且於僚臣縣道之章,尤有所悚怖者,加以病情危篤,尤無以强起趨命,急於呼籲,忍死擔舁,謹隨牌招,投軀闕下,疾聲陳懇。伏乞亟削臣職,以懲辜犯,特加哀憐,俾延危喘事。入達。答曰,覽書具悉。過當之言,不必爲嫌,爾其勿辭,調理察職。
吏曹口傳政事,以礪山君枋,爲宗簿提調。
應敎尹鳳朝上書。大槪,僚臣縣道之章,詬斥益深,情勢窮蹙,已決斂退之志,而目今母病,累旬沈苦,尤無離側之望,荐召之下,黽勉來伏於闕外,敢此呼籲,懇乞俯諒情理之難抑,亟許職名之鐫削,俾得安意救護,以伸至情事。入達。答曰,覽書具悉。過當之言,不必爲嫌,爾其勿辭,救護母病。
左議政李頤命上書。大槪,敦諭又宣,不勝惶感,更暴崩迫之懇,乞蒙譴斥,以幸國事事。入達。答曰,覽書具悉卿懇。自古人臣之慘被罔極之誣者何限,而豈有如卿之至冤者乎?此莫非世道危險之致,可勝痛歎?肆惟聖上,照燭卿心事,至有可質神明之敎,則寧復有毫分不安之端耶?謂卿體批旨之勤懇,卽起應命,而一日二日,造朝無期,殊非所望於體國大臣者也。噫,當比艱虞溢目之日,余之望卿,惟在夾輔,則其不可一向引入,恝視國事也,決矣。卿其諒哉,亟斷巽牘,速出視事,毋孤至望。仍令曰,史官往諭。
禁府申目,前司果李世德原情云云。所供如此,徽裁,何如?達。觀此李世德所供,托以爲師伸辨,醜辱先正,恣意構捏,兇言悖說,無所不至,誠不料人心之陷溺,義理之晦塞,至此之極也。至於專罪群臣,溫泉則逐年行幸等語,乃己未兇黨戕賢毒正之手段,而肆然掇拾,尤極凶慘。兩大臣之箚,扶正斥邪,辭嚴義正,而其所誣辱,殆無餘地,亦甚駭惋。噫,聖上昨年處分,皎如日星,是非大明,百世不惑,斯文慶幸,孰大於此?況余再疏批旨中,有曰予志汝遵,莫之或撓。大哉,聖敎,敢不服膺?此人負犯,萬萬絶痛,決不可勿施而止,絶島遠竄。
受鍼入侍時,提調閔鎭厚所啓,節製·別製入格者,或直赴會試,或給分,而給分之類,則必赴式年東堂試,作文納券,稱以恩賜,付於元額之內者,乃是法例也。近來節製·別製頻數,故給分數多。乙未年,至過於一二所六十人之元額,不得已自禮曹啓稟,付於元額之外。今年,雖不至如乙未之多,而亦爲二十人,故入達以稟,依乙未年例爲之事,令下矣。蓋給分之人,坐而點額,與直赴會試者,無所異同,固有違於法意,而此輩若點元額,則初試觀光之人,每以見奪額數,爲冤。今後給分之人,依例赴試,作文納券,而勿論多少,竝付於元額之外,似無妨礙之端,依此定式施行,未知何如?上曰,給分之人,若付元額之外,則似無妨礙之端,所達好矣。依爲之。已上朝報
觀象監官員,以領事提調意達曰,天文學別設兼敎授金鳳來身死,命課學兼敎授鄭思恭六品遷轉,而其代不得可合之人,尙未塡差矣。今聞士人鄭得天,天文學術業頗精,生員申慶說,明於命課云。此兩人竝爲兼敎授差下,使之付軍職,冠帶常仕,何如?令曰,依。吏曹謄錄
義禁府啓曰,泰安前郡守韓聖欽,德山前縣監李德邵,豐川前府使成儁,長淵前府使安斗齡,南海前縣監白時升,沔川前郡守李宜華,咸安前郡守李之彬等原情公事,姑停刑推議處事,令下矣。御史封進文書,下本府議處時,憑考之地,何如?傳曰,允。已上禁府謄錄
政院啓辭,因禮曹啓目,溫陽別設文科入格人林柱國,朴淳愚·李瀣三人,以入藉未準,三式年拔去事,允下矣。三人試卷中,去其紅籤之意,敢啓。傳曰,知道。已上禮曹謄錄
上在昌德宮。停常參·經筵。
申時,日暈。
下直,樂安郡守李楗。
大殿,政院·玉堂問安。答曰,知道。中宮殿·世子宮·嬪宮,藥房·政院·玉堂問安。答曰,知道。
藥房坐目見上啓曰,伏未審夜來,聖候寢睡若何?脚痺特甚,腹部飽滿頗甚之候,其已減歇,而膈間不淸利,困腦·熏熱·喉乾之候,亦有所減,眩氣更不發作乎?口淡益甚之候,日漸差勝,而眼視昏暗特甚之候,亦何如?今日臣等與諸醫入診,詳察症候,宜當。不勝終宵憂煎,敢此問安,竝爲仰稟。答曰,知道。脚痺特甚之候一樣,而困腦,腹部飽滿,膈間不淸利之氣未已,熏熱不至大段,眩氣更不發作,喉乾比夜減歇,口淡益甚之候,一向差勝,而眼視昏暗特甚之候,無減,寢睡不得安穩矣。勿爲入診。
府前達,一自斯文變起之後,義理晦塞,毒正之輩,前後何限,而公肆醜詆,語意絶悖者,豈有如命尹之甚者乎?其疏中誣毁先正臣宋時烈,罔有紀極,至以締結簸弄等語,肆然加之,直驅之於人臣之極罪,與己巳凶論,若出一手,世道之大變,國人之齊憤,可勝言哉?幸賴聖批嚴截,先施停擧之罰,諫臣之論啓,快擧投畀之典,孰不欽仰我聖上扶正斥邪之盛意,而旋因大臣陳箚,遽有還寢之命,臣誠愕然,繼之以慨惋也。夫先正道學,實承五賢之嫡統,聖明之所尊信,何如,士林之所宗仰,何如,而彼命尹,身居首善之地,何忍以此等誣辱,加之耶?當初大臣箚辭,雖以館學事體爲言,而旋以失之太寬,又爲陳箚,則其不可以泮儒而容貸也,決矣。且朝家之待泮儒,所以異於方外者,以其身處賢關,而誦法先正也。今命尹之誣賢醜正,至於此極,則安可以泮儒待之,而討罪之際,又何論前例之有無耶?雖以前事言之,館學儒生之前後被配者,非止一二,則獨於命尹,安可曲貸?且儒賢承先正之衣鉢,爲一世所矜式,而侵侮誣辱,少無顧忌,則其爲悖惡,孰甚於此?今若薄施儒罰,任其偃息,則無以洩群情之憤,而救世道之亂,請還收吳命尹極邊定配今姑還寢之令,亟令仍前發配。請還寢李獻英·獻章等覆試之令,竝爲拔去榜中事。請還收遠配罪人林象極·權弼衡·朴師悌·洪啓一等放釋之令事。請亟寢內人惠貞減死絶島定配之令,依律處斷事。請內人淑伊定配事。請統制使李尙遞差事。措辭竝見上入達。答曰,不從。吳命尹事,依達。
政院啓曰,因弘文館草記,下番連日闕直,令本院稟旨變通,差出闕員事,依下矣。政官卽爲牌招開政,差出闕員,仍卽牌招入直,何如?傳曰,允。
令曰,李世德公事判付中,己未凶黨下抉摘文字,付標以入。
正言金台壽上疏。大槪,敢陳情勢之難安,仰冀遞解,兼附一二淺見,以備察納事。入啓。答曰,省疏具悉。兩道入格中,不入三籍者,不當仍存,今無可論,書等預差試券,一體坼封於御前,則拔去之代,添陞固宜。何可以坼名經月,爲拘乎?今玆所論,未見其可也。爾其勿辭,從速察職。
假注書鄭必寧書達,臣承令馳往于興仁門外新村左議政李頤命所住處,傳宣下答則以爲,臣昨伏承諭旨諄諄,有踰尋常,不敢泯默違逋,露章籲號,罄瀝肝血,終宵耿結,伏俟兪音,卽者史官,來宣下答,辭意愈勤,靳許愈甚,爲臣辨釋寃誣,無復餘蘊。無狀如臣,蒙此曠絶千古之異恩,豈臣夢寐所及?惶駭驚感,涕淚被面。此蓋聖上憐臣被枉,必欲保全,邸下仰體天地之仁,亦將昭洗而器使之也,卽禮所云,父母所愛,雖犬馬,亦愛之意,不匱之孝,孰不欽仰?然人方以臣,指爲聖明之私臣。末俗易撓,中外駭疑,蜩螗沸羹,何所不有?今朝廷不舍臣一人,以謝物議,則亦將謂聖世,眞有私人,邸下又從以優容而顧護之,亦恐非所謂思貽令名之孝也。臣初不能愼重詳審,大累聖德,又豈容冒受謬恩,重傷邸下之孝也?分義事理,較然甚明,此又臣寧被鈇鉞之誅,不敢仰承敦勉之恩也。至於以夾輔,俯責於臣者尤切,實有將伯助予,屢顧爾僕之至意。噫,臣固非濟艱之才,如非陷此危穽,豈不欲小效奔走之力於此時,而今則實無容身之畔,昨書已暴此苦心矣,尙復何言?唯望离明,持加哀矜,開陳聖聽,早賜譴斥而已。恩諭至此,不敢祗承,席藁俟罪,瞻望悲涕云矣。敢達。令曰,知道。
大殿·中殿·世子宮·嬪宮,藥房·政院·玉堂夕問安。答曰,知道。
獻納郭萬績上疏。大槪,臣新除納言之職,地望自別,決非如臣衰癃蔑裂者之所敢承當,伏乞亟命遞改,以安私分,兼附區區憂愛之忱,以備裁察事。入啓。答曰,省疏具悉。上款所云,國朝所不行之事,有難輕議,而第令廟堂稟處,其次所陳,出於爲春宮憂愛之忱,深用嘉尙,而世子再疏答辭,予意亶在於尊賢衛道,則是非邪正之辨,獨非有國之急務歟?疏中互鬧未一等語,隱然有眩亂之態,極可異也。獨對之擧,非今所創,原任之疏,語多危險,則此非傾軋而何?決不可比論於權熀等三臣之疏,而張皇辭說,急急伸救,謬戾甚矣。
副校理洪啓迪牌不進罷職傳旨,傳曰,只推勿罷。已上朝報
有政。吏批,判書宋相琦受由在外,參判鄭澔在外,參議朴鳳齡進。
吏批啓曰,判書宋相琦受由在外,參判鄭澔在外,小臣獨政未安,何以爲之?敢稟。傳曰,只出緊任。又啓曰,新除授康翎縣監宋宅相呈狀內,將欲辭朝赴任之際,猝患胸膈痞滯之症,脅間痰塊,挾冷作孽,呼吸不通,元氣澌苶,萬無作氣赴任之路,斯速入啓處置云。聞其實病甚重,旬月之內,決無起動之勢,當此秋務方急之日,不可等待其差歇,依近例罷黜,何如?傳曰,允。
以李健命爲同義禁,魚有龜爲副應敎,洪啓迪爲副校理,李宖爲弼善,李文標爲兵曹佐郞,李天翊爲洪原縣監,李時輝爲康翎縣監。雲峯縣監全翊聖武通政仍任事,承傳。礪山君枋爲宗府提調,崔守範單付奉敎,權單付待敎。
兵批,以趙鳴謙付副護軍,鄭東後付副司果。
上在昌德宮。停常參·經筵。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房坐目見上啓曰,伏未審夜來,聖候寢睡若何?脚痺特甚及困腦,腹部飽滿,膈間不淸利,熏熱·喉乾之候,其已減歇乎?口淡益甚之候,日益差勝,而眼視昏暗特甚之候,亦何如?今日受鍼時刻,諸醫以爲,巳時最吉云,以巳初定行乎?臣等不勝終宵憂煎,敢此問安,竝爲仰稟。答曰,知道。脚痺特甚之候,一樣,而困腦·熏熱,腹部飽滿,膈間不淸利之氣,未已,喉乾比夜減歇,口淡益甚之候,一向差勝,而眼視昏暗特甚之候無減,寢睡不得安穩矣。
左議政李頤命十六度呈辭。入達。令曰,安心調理。
左副承旨鄭必東初度呈辭。入達。令曰,還出給。
政院達曰,正言魚有龍除授已久,尙未署經,守令未署經者,亦有二員。兩司呈告未肅拜人員,竝卽牌招,以爲開坐署經之地,何如?令曰,依。
大殿受鍼後,大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
受鍼入侍時,司譯提調權尙游改差事,及知義禁李健命,卽爲牌招察任事,榻前下敎,大司成李觀命籌司堂上差下事,榻前定奪。
正言金台壽,謝恩後達曰,臣昨陳一疏,敢附一二迷滯之見,而及承聖批,辨釋切至,末乃以今玆所論,未見其可爲敎,臣不勝驚惶愧恧之至。第伏念兩道設科,蓋出於慰悅之擧,而追頒三籍之令,一倂拔去遐遠之人,恐不無稱冤之端。且科場事體,何等重大,而坼名經月之後,遽以預差陞付,實是無前之規。其在臺體,宜若有所爭執,故臣果不復深思,乃有所論列,而只緣辭意未瑩,不能有槪於聖心,致勤未安之敎,臣之妄論之失,大矣。卽以署坐,天牌忽臨,嚴畏分義,不得不趨詣肅命,而以臣情勢,決不可一刻苟冒於臺次,請令遞斥臣職。答曰,勿辭,退待物論。
大殿·中殿·世子宮·嬪宮,藥房·政院·玉堂夕問安。答曰,知道。
獻納郭萬績,謝恩後達曰,臣昨上一疏,略貢愚忱,伏承聖批,半從半違,奉讀以來,一感一悚。第臣才疎識蔑,自少至老,未嘗備數於士友交遊之間,而惟其樸愚拙直之性,每嘗痛惡於黨比之習,病人家國,一生行止,曾無染迹於彼此言議之場,不以利害,隨人俯仰之狀,通朝之所共知也。乃以爲無一能之身,適當萬不近似之職,猥將芻蕘,以塞言責,不料聖明,猶不俯燭於愚衷,徑加以眩亂伸救之責,臣於此,惶恐慙恧,不知所出,亦恐殿下尙有未盡於執中建極之道,故不避煩猥,敢此冒死而畢陳焉。噫,自古帝王傳授之際,必以堯·舜之執中爲首,惟我祖宗家法,亦未嘗不在於此,而臣恐殿下四十年來所受用者,有未能盡行此法,而至於今日所傳授於春宮者,只以一時私場互鬧之事,以爲貽燕之謀者,何哉?所謂近日事,根委甚長,葛藤甚繁,臣不欲溯論,而蓋因文字書札,互相爭辨,始源於細故,而轉爲士林間大是非,初基於私事,而末乃爲朝廷上大風波,一則曰我長而彼短,一則曰我是而彼非,遂作互鬨之場,常爲未了之案,則在上者,只宜公聽而竝觀,一視而無偏,彼之長者取之,短者去之,此之是者用之,非者舍之,以爲調劑和平之地,方可合於建中之道,而今者殿下則不然,愛惡或變,取舍或偏,方其愛而取之也,擧一邊而曰是正也,及其惡而舍之也,竝一邊而曰是邪也,或邪或正,亦不能一定於心,今年扶此而抑彼,未嘗不曰尊賢而衛道也,明年抑此而扶彼,亦未嘗不曰尊賢而衛道也。同是一人,同是一事,則豈有今年爲邪,明年爲正,今年爲正,明年爲邪之理乎?此殿下所以執德靡常,燭理未究,反有歉於公聽建中之道,故所謂尊賢而衛道者,終未免爲薄賢害道之歸矣。試以昔年事言之,以貶薄爲罪,至有告廟之請,而殿下始則構捏而斥之,終則未免慘禍之加人,皆知天下之至冤也。向者球疏之出也,大臣箚曰,本心非出於誣毁,聖批亦曰,何可以誣毁之目,直驅於罔測之科耶?後因一承宣之疏請,遽施追削之律,其爲至冤,彼此一般,而殿下莫之恤焉。前後處分,若是逕庭,而猶謂之尊賢而衛道,臣誠死罪,不敢謂之必然也。因此一事,轉輾層激,所以病國而害事者,罔有紀極,將至於亡人國而後已,殿下所謂有國之急務者,非臣之所敢知也。昔先正臣李珥,悶朝議之橫潰,乃作兩是兩非之說,以爲調劑之計,有曰彼此俱是士類,但當和解之可也。今此所爭,亦可謂兩是兩非,雖百年而靡決,非一時之可了,則臣所謂互鬧未一云者,竊自附於先正之意,欲以贊殿下調劑和解之道,豈敢有左右彼此一毫眩亂之意也?至於獨對一事,先王朝,蓋嘗有之,而密勿之謨,有不可傳播者,則固非今日所可援例。今此獨對之擧,旣無不可傳播之端,而承史之所不聞,日錄之所不載,人心之疑惑,中外之鼎沸,莫不以獨對爲言,則在外老相,驟聞傳播之言,深陳保護之道,遣辭之際,雖或過激,原其本意,亶出憂愛,斷斷無他,則初豈有一分傾軋之心,壞亂之計哉?其所謂私人之說,是爲左相大段不安之段,而殿下於伊日,將議大事,而二三大臣,不爲竝召,承旨·史官,亦勿入侍,筵中酬酢,又不宣示,有若與家人論私事者然,此則殿下未之深思處也。左相則雖當倉卒急遽之際,固當却立不前,必待承·史之偕入,而亦不能辦此,則雖其所言,皆出於竭力匡救,而老相之言,亦不可謂無所據也。夫以九十無所求之老臣,有何私利害於其間,故爲危險之言,以售壞亂之計哉?爲今之道,惟當昭示筵說,諭釋老相,俾開左右勸起之迹,而乃反疑之以伸救,責之以謬戾,臣於此,不勝瞿然,而繼之以慙悚也。臣嘗以朝著之上,傾軋成風,論議之間,矯激日甚,而殿下之黜陟用舍,未免爲揚湯助瀾之歸,區區愚慨之忱,有不能自已,草草匡救之語,略有所陳,庶幾有補於聖上平明之政,春宮丕承之治,而忱誠未格,疑阻反深,始欲聖上之調劑時論,而反遭眩亂之責,始欲慰安兩相,而反承謬戾之斥,臣方惶蹙罔措,席藁俟命之際,召牌遽降,不敢坐違,敢此冒昧出肅,而旣承嚴批,終不可晏然仍據於臺次,請令罷斥臣職。答曰,勿辭,退待物論。
忠淸監司書目,瑞山呈,以副修撰金有慶辭職上疏上送事。啓。答曰,省疏具悉。原任之疏,專出傾軋,是果欠於稱停而已耶?此而顧藉,不爲顯斥,則必至於壞亂朝廷,不特慰安大臣也。爾其勿辭,上來察職。
府前達,請還寢李獻英·獻章等覆試之命,竝爲拔去榜中事。請還收遠配罪人林象極·權弼衡·朴師悌·洪啓一等放釋之命事。請亟寢內人惠貞減死絶島定配之命,依律處斷事。請內人淑伊定配事。請統制使李尙遞差事。措辭竝見上新達,近來官方淆雜,識者之寒心久矣。義盈庫主簿洪世泰,本以奴隷之賤,只挾雕篆之技,見通仕路,誠極猥濫。從前除拜,輒有人言,今此新除之職,又出於物情之外,決不可仍置,以貽衣冠之羞,請義盈庫主簿洪世泰汰去。答曰,不從。
領議政金昌集箚子。大槪,臣於李世德供辭,有難晏然,乞罷臣職,以安微分,以快人心事。入啓。答曰,省箚具悉。李世德供辭,絶悖無倫,萬萬痛惋,何足掛齒?卿其安心勿辭,速出視事,以副至望。仍傳曰,遣史官傳諭。
礪山君枋上書。大槪,臣以璿源錄陪進事,明當發行,而素有癃痼之疾,漸至難醫之境。伏聞溫泉,在於高城地,伏願邸下,俯察私懇,特許歸沐,以卒生成之澤事入達。答曰,覽書具悉。卿其依書辭,歸路往浴焉。
政院啓曰,因弘文館草記,下番無他推移入直之員,令本院稟旨變通事,依下矣。政官所當卽爲牌招,而牌招開政之際,必致犯夜,待明朝牌招開政,何如?傳曰,允。已上朝報
政院啓曰,備邊司郞廳來言,今日賓廳日次,而大殿受鍼相値,頉稟。答曰,知道。
受鍼入侍時,藥房都提調金昌集所啓,籌司堂上頃日啓下,而鄭澔·權皆在鄕,趙道彬·李宜顯尙不行公,近以各道狀啓,及別單分排,使之回啓,則輒諉以不敢與議廟謨,辭而不受。此必由於辭疏之不得一徹,而籌司之任,不必陳疏承批後,始可行公,申飭察任,何如?上曰,兩臣以辭疏之不得登徹,尙不察任,殊涉過當,申飭行公,可也。昌集曰,前日籌司堂上啓下之時,臣以李觀命,同爲啓下之意,送言,則僚相引嫌而不爲矣。大司成李觀命,今亦啓下,使之察任,何如?上曰,依爲之。已上備局謄錄
受鍼入侍時,藥房副提調趙道彬所啓,金吾滯囚,殊甚可慮,有令次官議啓之命,而已過累日,尙未開坐云。知義禁李健命,牌招察任,何如?上曰,依爲之。都提調金昌集曰,原情坐起,雖以爲之,至於議處坐起,則不爲替行,更爲申飭開坐,俾無滯囚之弊,爲宜矣。上曰,次官三員旣備,申飭開坐,可也。
義禁府達曰,以江原道暗行御史書啓,刑曹粘目,原州前牧使朴彙登,平康前縣監金養謙,移本府處〈置〉事,令下矣。朴彙登·金養謙,今方待命,竝卽拿囚之意,敢達。令曰,依達。已上禁府謄錄
上在昌德宮。停常參·經筵。
下直,海美縣監閔鎭斗。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,坐目見上伏未審夜來,聖候寢睡若何?脚痺特甚及困惱·熏熱,腹部飽滿,膈間不淸利,喉乾之候,其已減歇乎?口淡益甚之候,日漸差勝,而眼視昏暗特甚之候,亦何如?今日受鍼時刻,定以酉初事,旣承下敎,當爲依此擧行矣。臣等不勝終宵憂煎,敢此問安,竝爲仰稟。答曰,知道。脚痺特甚之候,一樣,而困腦·熏熱,腹部飽滿,膈間不淸利之氣,未已,喉乾比夜減歇,口淡益甚之候,一向差勝,而眼視昏暗特甚之候,無減,寢睡不得安穩矣。
左議政李頤命十七度呈辭。入達。令曰,安心調理。
府前達,請還寢李獻英·獻章等覆試之令,竝爲拔去榜中事。請還收遠配罪人林象極·權弼衡·朴師悌·洪啓一等放釋之令事。請亟寢內人惠貞減死絶島定配之令,依律處斷事。請內人淑伊定配事。請統制使李尙遞差事。請義盈庫主簿洪世泰汰去事。措辭竝見上答曰,不從。末端事,依達。
說書趙最壽上書。大槪,臣於近事,竊有所懷,仰陳愚見,冀蒙裁察事。入達。答曰,覽書具悉。兩人負犯,合施屛裔之典,而費辭救解,誠可駭也。
弼善李宖上書。大槪,臣於金礪之追疏,雖不欲更提較辨,而又被朴聖輅之疏斥,凌踏備至,其在廉義,決不可晏然冒據於職次。且臣自昨達夜暴泄,症情轉劇,跬步難動,實無自力祗肅之望,不得不疾聲哀籲,伏乞离明,俯諒情病之難强,亟命鐫削職名,以快人心,以安私分事。入達。答曰,覽書具悉。過當之言,不必深嫌,爾其勿辭,從速察職。
文學黃璿上書。大槪,臣近患咽瘡頰疽,持被之後,症形添劇,僵臥直廬,神息昏綴,今日召對及候班,未得進參,廢禮闕職之罪,實無所逃。惶隕悚懍之極,玆敢冒萬死仰籲於离明之下,懇乞亟令鐫遞臣職,俾尋生路事。入達。答曰,覽書具悉。爾其勿辭,調理察職。
應敎尹鳳朝,副應敎魚有龜,修撰洪錫輔,牌不進罷職傳旨,傳曰,禁推。
院前達,請還收權卨發配之令,仍令王府,嚴鞫得情,快正王法事。請還收罪人河減死定配之令,更加嚴刑得情,依律處斷事。措辭竝見上新達,近來世道乖敗,斯文有變,幸賴我聖上明辨是非,處分嚴正,將有辭於天下後世。況扶植正道,斥拒邪說,實是有國之急務,貽燕之良謨,此聖上所以申申付托於邸下聽政之初者也。凡在聽聞,孰不欽仰,而乃者獻納郭萬績,投進一疏,至以互鬧未一等語,肆然眩亂,及其引避,語益張皇,妄自附於調停之論,陰濟其伸救之計者,固已駭然,而其爲至寃,彼此一般等語,隱然比擬於凶黨之戕賢,豈料臺閣之上,乃有此謬戾之論也?公議所在,不可無責罰之道,請獻納郭萬績遞差。引嫌而退。下款所論,不無意見,而稟處之請,有乖執法,請正言金台壽遞差。答曰,不從。郭萬績事,及處置事,依達。
大殿·中殿·世子宮·嬪宮,藥房·政院·玉堂夕問安。答曰,知道。
大殿受鍼後,大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
吏曹啓曰,臺諫有闕,政事,取稟。傳曰,過國忌後爲之。
慶尙道儒生成喜徵等上疏。大槪,臣等伏聞聖敎,特宣邸宮攝政,敢將延頸之誠,略伸欣抃之忱,而四賢之誣,思欲一辨。數千多士,齊聲叫閽,伏乞聖明,特加垂察,明賜處分,以幸斯文事。入啓。答曰,省覽爾等之疏,金汝錂誣悖之事,可謂與相采,一串貫來,而第疏旣未徹,似難一例行遣也。李世德爰辭中,醜辱先正,罔有紀極,此誠世道之大變,論其負犯,萬萬痛惋,故已施島配之典矣。多士封章,爲賢辨誣,亶出至誠,予甚嘉尙。首陳加意之說,可不留心焉?
受鍼入侍時,都提調金昌集所啓,全羅監司洪致中狀啓中,本道六邑守令之以情勢難安,上京者,令該曹催促下送矣。第其中務安縣監鄭來周在官時,適逢船隻,有自嶺南過去者,不察其船,已有所載之穀物,乃以本邑上納穀物千餘石,添載以送矣,厥船終不知去處云。一船裝載,無過六百石,自是事目,則設令其船,初無所載之物,千餘石之許載,難免違越法例之罪,罷黜,何如?上曰,違越事目,誠爲非矣。罷黜,可也。又所啓,新除授慶興府使閔遠重,素有風病,近又添得痢疾,再次呈狀於備局,而邊倅乃是厭避之任,故以調理赴任,爲題矣。今聞病勢苦劇,決不可强令赴任,且遠地夫馬,亦已上來留滯,實涉有弊。慶興府使閔遠重,罷黜,何如?上曰,依爲之。已上朝報
禁衛營達曰,年前本營,有若干買得田畓,咸平·務安所在五結零,旣已入啓免稅,而其後靈光買得畓四結五十六負六束矣。一體免稅之意,分付戶曹及本道,何如?令曰,依。禁營謄錄
義禁府達曰,卽接月令醫員趙宋基手本,則時囚罪人李端章,本以風寒所傷之人,久處冷濕之餘,前症復發,半身不遂,麻木不仁之中,添得洩瀉,度數無算,食飮全廢,轉側隨人。罪人李德邵,本以元氣虛敗之人,累日滯囚之餘,痢疾猝極,裏急後重,度數無算,食飮全廢,氣息昏昏。罪人李宜華,以年迫七十之人,素抱重病,久處濕地,猝患似瘧之症,逐日寒戰,虛汗遍體,頭刺痛,有時昏窒,食飮全廢,不省人事云。自前罪人病勢如此,則例有保放救療之規,敢此仰達。令曰,依達。義禁府謄錄
受鍼入侍時,工曹堂上有闕代一員,後日政差出事,榻前定奪。吏曹謄錄
有政。吏批,判書宋相琦受由在外,參判鄭澔在外,參議朴鳳齡進。
吏批啓曰,判書宋相琦受由在外,參判鄭澔在外,小臣獨政未安,何以爲之?敢稟。傳曰,只出緊任。又啓曰,因政院啓辭,玉堂闕員差出事,命下矣。玉堂出入之人,有解由未出者,而在前有啓稟勿拘之例。今亦合有變通之道,何以爲之?敢稟。傳曰,勿拘,可也。又啓曰,玉堂闕員,今當差出,而擬望之人乏少,相避外任竝擬,何如?傳曰,允。
以李健命爲司譯提調,高萬瞻爲刑曹佐郞,洪錫輔爲修撰,趙觀彬爲修撰,鄭得天單付天文學敎授,申震說單付命課學敎授。
上在昌德宮。停常參·經筵。
世祖大王忌辰齋戒。
申時·酉時,雷動下雨。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房坐目見上啓曰,伏未審夜來,聖候寢睡若何?脚痺特甚及困腦·熏熱,腹部飽滿,膈間不淸利,喉乾之候,其已減歇乎?口淡益甚之候,日漸差勝,而眼視昏暗特甚之候,亦何如?今日受鍼時刻,定以申初事,旣承下敎,當爲依此擧行矣。臣等不勝終宵憂煎,敢此問安。答曰,知道。脚痺特甚之候,一樣,而困腦,腹部飽滿,膈間不淸利之氣,未已,熏熱不至大段,喉乾比夜減歇,口淡益甚之候,一向差勝,而眼視昏暗特甚之候,無減,寢睡不得安穩矣。
弼善李宖牌不進罷職傳旨,傳曰,只推勿罷。
說書趙最壽,牌不進,依承傳罷職。
大殿·中殿,藥房·政院·玉堂夕問安。答曰,知道。世子宮·嬪宮,政院·玉堂夕問安。答曰,知道。
左議政李頤命上疏。大槪,敢陳危迫之懇,乞命有司,勘臣之罪,以謝公議事。入啓。答曰,省疏具悉卿懇。前後批旨,備悉至意,謂卿體諒,出而論政矣,巽牘連上,一向邁邁,是豈貴相知心之道乎?愕然之極,繼以慙恧,寧欲無言。諫臣之言,殊甚謬戾,儒臣之疏,亦未得當,不可謂之公議也。噫,當此艱屯之會,卿等夾輔春宮,是予所望,豈可以意外橫逆,久出城外,恝視國事哉?卿若念及于此,不待予言之縷縷,而必已應命矣。予志牢定,勉出乃已,卿其須念盡瘁之義,勿復以情勢爲辭,卽起視事,用副至望。仍傳曰,遣史官傳諭。
政院啓曰,輔德尹陽來受由下鄕,文學黃璿身病受由,司書洪廷相在外,弼善李宖纔已陳書退出。兼官卽當請牌,而兼輔德尹鳳朝,兼弼善魚有龜,方在禁推中,兼文學洪啓迪,雖遭服制,已過成服云,卽爲牌招入直。卽今上下番俱空,事體至爲未安。在前如此之時,雖値齋戒,亦有政官牌招開政之例,何以爲之?敢稟。傳曰,依啓。明日開政。
弼善李宖再牌不進,罷職傳旨,傳曰,只推勿罷。
兼文學洪啓迪牌不進,罷職傳旨,傳曰,只推勿罷。
藥房入診時,明日姑停受鍼事,榻前下敎。已上朝報
受鍼入侍時,藥房提調閔鎭厚所啓,平安監司金楺,得鼠膽上送,而比之近來諸處所送者,最爲明白,可以調乳汁點眼,故今當封入矣。當初旣有懸賞節目,令本道,依節目施賞於捕納人,而此是朔州官奴云。渠欲自願贖身,則特爲聽許,亦恐無妨矣。上曰,依所達施賞,可也。
又所啓,庚寅年,以各邑吏奴,及驛馬夫走卒外,竝爲作隊,沿海各邑所在各軍門保人團束作隊等事,或以外方狀聞,或以臣之所陳,詢於諸道,則其時忠淸道巡撫御史李晩成狀啓中,皆以爲好,仍請保人作隊事,陸邑亦爲擧行,而勿令監·兵使干涉,只有守令節制,以耗穀給賞事,與監·兵使,議定節目,頒布各邑各驛云,故廟堂覆啓,使以試射放賞格等事,監·兵使相議,作爲節目,啓聞頒布,而每於試藝行賞後,報兩營,轉報備局之意,諸道一體分付,則趙道彬爲忠淸監司時,以論賞一節啓聞,黃海兵使亦啓聞,而其餘各道,則終無黑白,仍爲置之矣。似聞此法頒行之初,頗有其效,而無端中輟,外方有識之輩,亦或竊歎云。今宜更加申飭,使之考出文書,斯速啓聞,以爲着實擧行之地矣。上曰,此法最好,而中止不行,誠爲可惜,更爲申飭擧行,可也。都提調金昌集曰,作隊試才,則不可無施賞之道,賞格出處,先爲講定後,當爲回啓,故尙今不得爲之者,似以此也。中止誠爲可惜,申飭擧行,好矣。鎭厚曰,李晩成則請以耗穀施賞,而其試才必頻數,兵使巡歷時,間間爲之,參酌給賞,俾無難繼之患,似宜矣。上曰,旣已作隊試才,則不可無賞,而施賞過多,則亦必難繼,參酌講定,可也。已上備局謄錄
司僕寺達曰,箭串牧場之內,有四宮劃給草坪,周回十餘里。初則不過夏月刈取生草而已,後雖竝與秋刈而許之,此出於一時特敎,而許多馬匹放牧之地,猶不無減縮之慮,至於定其界限,以土環築,俾防其內外侵犯,不啻嚴明,則所當各自謹守,無敢踰越,而近年以來,定界之外,漸至冒占,殆過十餘里之間,一倂禁斷,使馬群,不得游食於斯,而自本寺未能覺察矣。今番郞廳摘奸時,始爲現發,詳細査問,則所謂筏直,次知四宮草坪。此是以場底居民中差定者也。憑藉宮家,越限廣占,作爲己物,私自刈取賣食,其爲奸濫之狀,誠極痛駭。不可不嚴加懲治,筏直則令有司摘發科罪,此後擇定筏直,一從當初定限,使不得侵犯之意,申飭該宮,何如?令曰,依。司僕謄錄
上在昌德宮。停常參·經筵。
世祖大王忌辰。
夜一更·二更,月暈,廻火星。五更,下霜。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房坐目見上啓曰,伏未審夜來,聖候寢睡若何?脚痺特甚及困惱,腹部飽滿,膈間不淸利,熏熱·喉乾之候,其已減歇乎?口淡益甚之候,日漸差勝,而眼視昏暗特甚之候,亦何如?今日臣等與諸醫入診,詳察症候,宜當。不勝終宵憂煎,敢此問安,竝爲仰稟。答曰,知道。脚痺特甚之候,一樣,而困惱,腹部飽滿,膈間不淸〈利〉之氣,未已,熏熱不至大段,喉乾比夜減歇,口淡益甚之候,一向差勝,而眼視昏暗特甚之候,無減,寢睡不得安穩矣。勿爲入診。
左議政李頤命十八度呈辭。入達。令曰,安心調理。
政院啓曰,以春坊上下番闕直事,有開政命下,而下番時無見存之員,只有司書洪廷相一人在外,上來遲速,有未可知。合有變通之道,何以爲之?敢稟。傳曰,改差。
假注書鄭必寧書啓,臣承命馳往于興仁門外新村左議政李頤命所住處,傳宣聖批則以爲,臣尋單控籲,日望恩許,亦不敢爲露章瀆擾之計,昨伏見儒臣·諫臣之疏啓,不勝一倍惶怵。不得不瀝血陳懇,庶蒙矜諒,卽者史官,臨宣聖批,十行溫言,丁寧誨諭,慰安責勉,夐出尋常。臣是何人,敢當此恩?每奉綸音,心肝欲墜,危涕被面。臣前後所被寵恩,曠絶今古,雖今日承命,明日復受危辱,一身何敢顧惜,特以累聖德而辱淸朝,限死違逋,不避鈇鉞之誅矣。近日論臣者,指不可勝屈,其深疑極斥者,固不可言,最輕歇而頗顧念者,今日兩臣之言,此則雖使臣自恕而巧辯,實無以爲之說矣。三司,公議所在,兩言,異於獨論,其所論斷,卽一彈章,臣其敢諉之以乖戾不當,而莫之恤哉?況此罪,臣之所願受而甘心者,唯願早伏典憲,以光聖德而已。至於夾輔春宮之敎,卽臣所嘗冒陳於前席者,豈不耿結於狗馬之心,而一身無以自措,尙復何言?違拒明命,至於此極,席藁俟罪,瞻天有淚,不知所達云矣。敢啓。傳曰,知道。
大殿·中殿·世子宮·嬪宮,藥房·政院·玉堂夕問安。答曰,知道。
副校理洪啓迪牌不進罷職傳旨,傳曰,禁推。已上朝報
有政。吏批,判書宋相琦受由在外,參判鄭澔在外,參議朴鳳齡進。
吏批啓曰,判書宋相琦受由在外,參判鄭澔在外,小臣獨政未安,何以爲之?敢稟。傳曰,只出緊任。又啓曰,慶興府使今當差出,而北關重鎭,不可不擇送,營將中可合人,竝擬,何如?傳曰,允。又啓曰,侍從臣父年七十者,每於歲初,該曹抄啓事,曾已定奪矣。侍從臣父有年至七十之人,而連在喪中,不得入於歲初抄啓中矣。今纔免喪,雖非歲初,別單書入之意,敢啓。傳曰,知道。
以李挺周爲獻納,兪拓基爲正言,李宜顯爲工曹參判,李重協爲司書,李明誼爲說書,申益愰爲義盈主簿,尹聖時爲務安縣監,朴溟羽爲慶興府使,林益彬單付典籍,金潤國單付南部主簿,高萬瞻單付兼春秋,魚史衡今加通政,年七十一,副應敎魚有龜父,加資事承傳。
兵批,以郭萬績付副司直,金台壽付副司果。
上在昌德宮。停常參·經筵。
下直,金浦郡守南道揆。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房坐目見上啓曰,伏未審夜來,聖候寢睡若何?脚痺特甚及困惱,腹部飽滿,膈間不淸利,熏熱·喉乾之候,其已減歇乎?口淡益甚之候,日益差勝,而眼視昏暗特甚之候,亦何如?今日臣等與諸醫入診,詳察症候,宜當。不勝終宵憂煎,敢此問安,竝爲仰稟。答曰,知道。脚痺特甚之候,一樣,而困惱,腹部飽滿,膈間不淸利之氣,未已,熏熱不至大段,喉乾比夜減歇,口淡益甚之候,一向差勝,而眼視昏暗特甚之候,無減,寢睡不得安穩矣。勿爲入診。
左議政李頤命十九度呈辭。入達。令曰,安心調理。
假注書李庭綽有頉,代以金廷潤爲假注書。
假注書鄭必寧有頉,代以李泰和爲假注書。
大殿·中殿·世子宮·嬪宮,藥房·政院·玉堂夕問安。答曰,知道。已上朝報
備邊司啓曰,因獻納郭萬績上疏,上款所陳,王世子聽政後,虔告太廟,頒敎中外事,有令廟堂稟處之命矣。竊惟王世子承命代理之後,揆以有事則告之禮,宜若有告廟頒敎之擧,而祖宗朝曾無已行之禮,疏中所引受終于文祖云者,亦未見其襯合於今日之事,而第玆事體重,不可不博詢而處之,令該曹問議于諸大臣而稟處,何如?答曰,允。備局謄錄
禁府達曰,卽接月令醫員趙宋基手本,則保放罪人柳星樞·洪德望等病勢向差云,竝爲還囚之意,敢達。令曰,依達。
又啓曰,原州前牧使朴彙登,平康前縣監金養謙原情公事,姑停刑推議處事,令下矣。御史封進文書,則本府議處時,以爲憑考之地,何如?傳曰,依允。
又達曰,卽接月令醫員張瀚手本,則保放罪人申湜,病勢今已向差云,還囚之意,敢達。令曰,依達。
又達曰,光陽前縣監柳明錫,還發配所事,準下矣。使府羅將依例押送于京畿楊州牧綠楊驛配所之意,敢達。令曰,依達。
又達曰,因庇仁前縣監洪德望議處,軍餉那移,在於癸巳春間,則其時當該守令,令本道現告申問後,稟處事,準下矣。前縣監朴思一,自首待命於本府,卽爲拿問,何如?令曰,依。
又達曰,卽接月令醫員張瀚手本,則時囚罪人成儁,以年迫七十之人,素有脅痛,而處冷經月,痛勢尤極,不得屈伸,加以眼疾添重,兩胞浮高,頃刻之間,不能堪耐,食飮全廢,眞元大脫,氣息如織,若不保朝夕云。罪人鄭重海段,本以水土所傷之人,夏間添得伏暑之症,食飮全廢,久處冷地,又添毒痢,度數無算,方在奄奄中云。自前罪人病勢如此,則例有保放救療之規,敢此仰達。令曰,依達。義禁府謄錄
吏曹啓目粘連,觀此江原道暗行御史洪廷弼書啓,則原州前牧使朴彙登段,鍊於吏事,政尙剛明,而居官旣久,誚謗漸興,抄飢過濫,分賑不均,田畓餘結,收捧私用,劃給耗穀,厥數頗優,而若干分賑,充給民役,而以無爲有,虛張石數,亦甚可駭是白乎旀,平康縣令金善謙段,柔懦徒善,事多糊塗,今年田稅,加出濫徵,奸吏偸食,抄飢分賑,亦且優多,而賑穀發賣之際,許多錢穀,付之吏手,去處不明,文書三度封進是如爲白有臥乎所,金善謙段,莫重田稅,一任猾胥之加出偸食,賑救錢穀,專付吏手,致令去處不明,爲先罷黜。朴彙登段,虛張耗穀,旣甚可駭,田結私用,亦係不法,不可以已遞而置之,兩人罪狀,竝令攸司稟處爲白乎旀,洪川縣監趙道輔段,居官五載,奉職惟勤,而抄飢分賑,甚不精實,用下文書,不能周察,昨年捧糴,只是空殼,今年分糶,無實莫甚是如爲白有臥乎所,雖有奉公之稱,賑穀文書,旣不詳察,捧糴分糶,亦不精實,則不可仍置,罷黜爲白乎旀,淮陽前府使兪命凝段,約己簡素,務在便民,災實不混,徵稅從輕,精抄飢民,檢察均分,方便料理,蠲減民役,而分糶捧蔘之時,面任輩不無濫徵之弊,而或未盡察是如爲白乎旀,平昌郡守李存道段,政尙簡約,留意便民,稅太價錢,減半收捧,進上物種,自官充給,不責於民間,多備賑穀,計日白給,而政近柔善,束吏太緩是如爲白乎旀,橫城縣監尹植段,律身簡約,聽斷無滯,捐出官廩,分賑頗精,而催科捧糶,威令太峻,民或病之是如爲白臥乎所,三邑守令之約己便民,俱爲可尙,而或面任作弊,猶未盡察,或政近柔善,束吏漸緩,或威令太苦,民以爲病,則雖非大段,難免疵欠,竝只置之爲白乎旀,狼川縣監金斗奎段,莅任半載,盡心經紀,間一旬分給乾糧,而饋以粥飯,方便料理,蠲補民役,民蒙實惠是如爲白乎旀,安峽縣監崔昌敏段,姿性慈良,治理精詳,多積羡餘,補助民役,進上蔘價,傳關諸役,亦爲拮据,蠲除民之貧殘,而不能嫁娶營葬者,多所顧助,私備賑穀,十三巡分賑,頌聲洋溢是如爲白乎所,崔昌敏段,旣有簡約慈良之政,多般拮据,優備錢穀,善賑之效,爲栍邑之最,金斗奎段,新莅災邑,方便賑民,亦爲可尙,不可無分輕重參酌施賞之道,貢賦納未納,令戶曹相考稟處爲白乎旀,保安察訪陳翼漢段,性本踈迂,馬政全不修擧,此則累朔淹病,有所未遑而然是如爲白有臥乎所,未修攻駒之政,雖緣淹病未遑,而不可無警責之道,從重推考爲白乎旀,銀溪察訪金華重段,恪勤奉職,撫恤吏卒,馬政修擧,不至闕立,聚穀賑飢,例捧亦不督徵是如爲白有臥乎所,奉職雖嘉,別無異績,置之爲白乎旀,前監司李晩堅段,供奉從約,騶從甚簡,區畫賑政,亦有條理是如爲白乎矣,旣已卒逝,不當擧論,而監司金相稷段,廉約自持,供奉過薄,節省爲務,騶從亦簡是如爲白有矣,道臣事體自別,別無可論是白乎旀,討捕使等乙良,令兵曹稟處,何如?啓依允。
上在昌德宮。停常參·經筵。
下直,南原縣監崔尙鼎。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房坐目見上啓曰,伏未審夜來,聖候寢睡若何?脚痺特甚及困惱,腹部飽滿,膈間不淸利,熏熱·喉乾之候,其已減歇乎?口淡益甚之候,日益差勝,而眼視昏暗特甚之候,亦何如?今日臣等與諸醫入診,詳察症候,宜當。不勝終宵憂煎,敢此問安,竝爲仰稟。答曰,知道。脚痺特甚之候,一樣,而腹部飽滿亦甚,困惱,膈間不淸利之氣,未已,熏熱不至大段,喉乾比夜減歇,口淡益甚之候,一向差勝,而眼視昏暗特甚之候,無減,寢睡不寧矣。勿爲入診。
政院達曰,正言魚有龍除拜已久,尙未署經,守令二員,未經諫院署經。兩司除在外·呈辭·受由·行公外,竝卽牌招,以爲開坐署經之地,何如?令曰,依。
左議政李頤命二十度呈辭。入達。令曰,安心調理。
注書金濰病,代以柳聖洪爲假注書。
假注書金廷潤病,代以金履萬爲假注書。
成均館官員,以大司成意達曰,今九月初九日儒臣課試,當爲設行,而大提學宋相琦受由在外,限內不得爲之,今月內無故日退行之意,敢達。令曰,知道。
政院啓曰,明日慕華館武科殿試時,命官何大臣進去乎?敢稟。傳曰,李判府事進去。
政院達曰,明日慕華館武科殿試時,兩司進參事,城上所牌招言送之意,敢達。令曰,知道。
司諫院達曰,正言魚有龍,除拜已久,尙未署經。臺諫署經,備三員爲之者,自是古例,而大司諫臣權忭,正言臣兪拓基在外,只有司諫臣趙鳴鳳,獻納臣李挺周。在前如此之時,亦有二員開坐啓請署經之規,今亦依此例開坐署經之意,敢達。令曰,知道。
持平金相尹上疏。大槪,召牌之下,不敢坐違,謹此來詣於禁扄之外,而情勢難强,病狀且苦,無望供職,拜章徑歸,乞伏嚴誅,以安微分,兼附一二淺見於疏末,冀蒙裁察事。入啓。答曰,省疏具悉。李重泰旣以擊鼓囚禁,則不待納供,徑先勿施,事未妥當,亦關後弊矣。請推試官,所論得宜,當依施,而林柱國勿爲拔榜,小科陳試許付今式年兩件事,竝令該曹稟處,爾其勿辭,從速察職。
院前達,請還收權卨發配之令,仍令王府,嚴鞫得情事。請還收罪人河減死定配之令,依律處斷事。措辭竝見上新達,新除授正言兪拓基,時在慶尙道順興府,請斯速乘馹上來事,下諭。答曰,不從。下諭事,依達。
府前達,請還寢李獻英·獻章等覆試之令,竝爲拔去榜中事。請還收遠配罪人林象極·權弼衡·朴師悌·洪啓一等放釋之令事。請亟寢內人惠貞減死絶島定配之令,依律處斷事。請內人淑伊定配事。請統制使李尙遞差事。措辭竝見上新達,橫城縣監尹植,居官旣久,手段漸猾,民間蜂桶,冒禁勒封,星火收納,鞭扑狼藉,火田徵稅,務從過濫,雖曰賑飢,其實虐民,蠱惑邑婢,貨賂公行,凡干聽斷,盡由私逕,遠近傳說,怨謗載路,請橫城縣監尹植罷職不敍。答曰,不從。末端事,更加詳察處之。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後脚痺特甚,腹部飽滿亦甚,困惱,膈間不淸利未已之候,復何如?臣等不勝憂煎,惶恐敢啓。傳曰,困惱,膈間不淸利之氣,晩後差勝,而其餘症候,一樣矣。
傳曰,忠淸道別試武科榜目,昨始來到,而殿試迫在明日,入格人及期齊到,可赴殿試與否,問啓。
政院啓曰,命下矣。卽爲招問殿試入門官則以爲,元數三百八十五人內,卽今錄名者,只是一人云。今日昏前隨到隨錄者,未知當爲幾何,而但日勢向暮,齊到畢錄,勢難爲期,事甚難處,敢啓。傳曰,殿試退行,可也。已上朝報
政院啓曰,備邊司郞廳來言,今日賓廳日次,而無時急稟定事,頉稟。答曰,知道。備局謄錄
上在昌德宮。停常參·經筵。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房坐目見上啓曰,伏未審夜來,聖候寢睡若何?脚痺特甚,腹部飽滿亦甚之候,其已減歇,而困惱,膈間不淸利,熏熱·喉乾之候,亦有所減乎?口淡益甚之候,日益差勝,而眼視昏暗特甚之候,亦何如?今日臣等與諸醫入診,詳察症候,宜當。不勝終宵憂煎,敢此問安,竝爲仰稟。答曰,知道。脚痺特甚,腹部飽滿亦甚之候,一樣,而困惱·熏熱,膈間不淸利之氣,未已,喉乾比夜減歇,口淡益甚之候,一向差勝,而眼視昏暗特甚之候,無減,寢睡不寧矣。勿爲入診。
左議政李頤命二十一度呈辭。入達。令曰,安心調理。
左承旨南就明,執義權熀三度呈辭。入達。遞差。
院前達,請還收權卨發配之命,仍令王府,嚴鞫得情,快正王法事。請還收罪人河減死定配之命,更加嚴刑得情,依律處斷事。措辭竝見上新達,長湍,畿輔重地,自非武弁中有聲望表著者,莫宜居之也。府使李徵休,本以常調武夫,且乏履歷才能,而夤緣猥玷於人望之未洽,忙急冒赴於物議之方盛,怪駭之擧,鄙屈之態,人多嗤罵,久猶未已。今日官方,雖甚淆雜,牧禦重鎭,不可輕畀,請長湍府使李徵休罷職。答曰,不從。
工曹參判李宜顯辭職上書。入達。答曰,覽書具悉。終始侵詆,殊涉未便,所失在彼,於我何嫌?籌司辭免,尤涉太過,卿其勿辭,從速察職。
京畿監司書目,龍仁呈,以判敦寧崔奎瑞辭職上疏上送事。達。答曰,覽疏具悉。卿其勿辭,從速上來行公。
禮曹啓目粘連,啓下是白有亦,因持平金相尹上疏,林柱國勿爲拔榜,小科陳試許赴,今式年兩件事,竝令該曹稟處事,批下敎是白臥乎所,林柱國,本以世居之人,年年入籍,出往京中之後,入於戊子京籍,其後還來本縣云云者,乃是結城縣文狀是白如乎,一式年京籍之說,果是實狀是白乎喩,令漢城府,更考前後帳籍以啓後,稟處爲白乎旀,增廣式年初試陳試,各付其本試者,乃是法例,而己酉年相臣積,陳達變通,混同許赴,識者非之是白如乎,辛卯年兩禮官,縷縷陳達,更復舊例,則今又變改,未知其得當是白在果,科擧事體重大,自下不敢擅便,上裁,何如?啓依允。第二件事,曾因禮官陳達,旣復舊例,則不必變改,置之。
持平金相尹達曰,臣於昨日,力疾赴召,冒上辭本,附陳瞽說,批旨溫諄,酬答如響,所論諸條,幾盡蒙兪,臣誠一倍感隕,而第於李重泰事,獨靳許可,至以不待納供,徑先勿施,事未妥當,亦關後弊爲敎。臣於是,伏不勝惶悚之至。夫李文海之犯贓,實國人之所共憤,而我朝贓法不嚴,使之尙此偃息,乃復收用,向日臺疏所論,蓋出於深惡痛斥之意,則可見臺閣上公議之不泯,而其子乃以其被刑二字之差誤,如得奇貨。乃夫臺臣自列之後,猶復藉此爲言,竝欲與貪贓之昭載公案者,而淸脫之,終至擊鼓而後已,如使文海,有一毫可白之冤,則其子何不擊鼓於坐贓禁錮之初,而必待於十數年臺鍊提論之後耶?此其意不過以歲月旣久,事實可眩,乃有此角勝臺議,驚動天聽之擧,事之猥越,莫甚於此。其所誣飾,不待納供而可知,故臣果有所論列,竊附於重臺閣,尊事體之義,而若其令該府勿施之請,非謂必於未納供前置之,亦於納供之後,惟當據例勿施,以懲力戰臺議之弊矣。繼伏見其爰辭,則張皇爲說,一反事實,有若其父之坐贓,曾已淸脫者然,敢以多般誣罔之說,侵逼臺官,不遺餘力,其爲情狀,萬萬絶痛。此路一開,輒許聽施,則日後貪贓之如文海者,必將視此效尤,以爲眩亂伸脫之計,此亦大關於後弊。以殿下律貪之政,何不念及於此,而有此未安之批耶?然臣妄有所論,辭未達意,致勤聖敎,其何可一刻仍冒於臺次乎?請令遞斥臣職。答曰,勿辭,退待物論。
吏曹啓曰,承旨及臺諫有闕,政事,取稟。傳曰,明日爲之。
大殿·中殿·世子宮·嬪宮,藥房·政院·玉堂夕問安。答曰,知道。
應敎尹鳳朝,校理洪啓迪,修撰洪錫輔,牌不進罷職傳旨,傳曰,只推勿罷。
兵曹啓曰,忠淸道別試武科殿試退行事,命下矣。令日官推擇,則今月十二日·十三日,連有拘忌,十四日爲吉云,而庭試武科初試,以此日設行事,前已啓下矣。不可不變通,今此殿試,則今月十四日,庭試初試,則今月十八日退行之意,敢啓。傳曰,知道。
全羅監司書目,和順縣監洪致大,親病·身病,俱爲危重,連次控免,無意還任,不得已罷黜事。
以弘文館草記,應敎尹鳳朝,副校理洪啓迪,修撰洪錫輔,竝卽牌招察任事,令曰,召牌之下,一向撕捱,或涉太過,或無意義,從速察任事,申飭,可也。已上朝報
義禁府達曰,以咸鏡道暗行御史書啓,刑曹粘目,會寧前府使李弘肇,慶興前府使李墇,端川前郡守吳命義,魚面萬戶李洚,撫夷萬戶金禹輔,廢茂山萬戶蔡泰成,吾村權管金舜民等,移本府處置事,準下矣。吳命羲今方待命,卽爲拿囚,而李弘肇·李墇,時在任所,依例交代後,發遣府書吏拿來,金道行·李洚·金禹輔·蔡泰成·金舜民,自任所未及上來云。依例發遣府羅將,拿來,何如?令曰,依達。禁府謄錄
上在昌德宮。停常參·經筵。
卯時,日暈。夜五更,雷動。
下直,鐵原府使李㙫,密陽府使洪重衍,理山郡守朴乃貞。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡若何?脚痺特甚,腹部飽滿亦甚之候,其已減歇,而困惱,膈間不淸利,熏熱·喉乾之候,亦有所減乎?口淡益甚之候,日益差勝,而眼視昏暗特甚之候,亦何如?今日臣等與諸醫入診,詳察症候,宜當。不勝終宵憂煎,敢此問安,竝爲仰稟。答曰,知道。脚痺特甚,腹部飽滿亦甚之候一樣,而困惱,膈間不淸利之氣,未已,熏熱不至大段,喉乾比夜減歇,口淡益甚之候,一向差勝,而眼視昏暗特甚之候,無減,寢睡不得安穩矣。勿爲入診。
左議政李頤命二十二度呈辭。入達。令曰,安心調理。
府前達,請還寢李獻英·獻章等覆試之令,竝爲拔去榜中事。請還收遠配罪人林象極·權弼衡·朴師悌·洪啓一等放釋之令事。請內人惠貞依律處斷事。請內人淑伊定配事。請統制使李尙遞差事。請橫城縣監尹植罷職事。措辭竝見上新達,黃海兵使元徽,爲人巧侫,行己鄙汚,隨時納媚,素多疵謗,人之嗤點,固已久矣。曾莅南閫,厚招不廉之誚,及授西邑,專昧瀆貨之戒,剝割軍民,徒事肥己,廣占田庄,人言喧藉。凡武弁之新除閫任者,必令歷辭於相臣及臺閣,自是流來之規,其意固非偶然,而除拜本職之後,不得面辭於首相,在渠之道,固當斂縮自處之不暇,而急急冒赴,如恐或失。如使今日朝廷,少有紀綱,則渠安敢乃爾?物情爲駭,久而愈激。如此縱肆無恥之人,決不可仍置閫任,請黃海兵使元徽罷職不敍。引嫌而退。欲嚴贓法,疏論得宜,未安之批,何必深嫌?請持平金相尹出仕。答曰,不從。處置事,依達。
大殿·中殿·世子宮·嬪宮,藥房·政院·玉堂夕問安。答曰,知道。
持平金相尹,就職後達曰,臣屢忝言責,一向循默,實有所慙恧,敢以草草數語,以效一日之責,聖批之下,引避退出,而處置請出,出於意外。召牌降臨,黽勉就職,而卽伏聞溫科拔榜人林柱國,京籍年數,與臣疏所論,有差異之端云,臣於是,竊不勝瞿然之至。夫柱國之居生本道,已至五世之久,而父子拔榜,實是至冤之事,故臣果循公議,有所論列,而若其戊子京籍一款,只憑禮曹啓目中所付本官報狀而擧論矣。臣疏之後,該曹更請考籍於京兆,而追聞傳說,則柱國京籍,非止戊子式年云,而臣所謂以一式年京籍之故,混入於拔去之中云者,只擧戊子京籍之語,而泛然說去而已。臣意以爲,柱國五世元居,而其父旣以居非溫陽,見拔,其子又以中間京籍,見拔者,此爲可冤之端,而至於京籍之多寡,曾不計較而言也。柱國雖有數三式年京籍,而數三式年前後,無非入籍於本鄕,則孰不曰,柱國是湖中人乎?今若捨其前後累式年鄕籍,而乃反覈實於一式年京籍與否,則是拔榜肯綮,不在於居鄕之久近,而專在於京籍之多寡,此則臣不能無惑焉。藉使擧子,本是他道人,而適準湖籍三式年之限,則似無異辭,而今以數次移籍之故,必拔五世鄕居之人,則揆以事理,冤乎?不冤乎?臣與柱國,元無相識之分,故京籍年數之多寡,未曾問悉,只據該曹啓辭,兼採擧世公誦,至於疏論,而乃因一字之誤下,致有實狀之更考,臣之論事欠詳之失,於是著矣。如臣踈迂,忝叨匪據,一避再避,情地益蹙矣。何可久冒於臺次乎?請令遞斥臣職。答曰,勿辭,退待物論。
兼東學敎授尹鳳朝,兼中學敎授洪啓迪,牌不進罷職傳旨,傳曰,只推勿罷。
政院達曰,新除授同副承旨李禎翊,時在忠淸道保寧地,斯速乘馹上來事,下諭,何如?令曰,依。
藥房口傳啓曰,卽伏聞差備醫官所傳之言,聖候飽滿甚,而移時登廁,大便不得放下,卽今呼吸甚不平,當進何藥爲敎,故醫官等,以井華水,調進龍腦安神丸二丸之意,陳達云。丸藥其已進御,而飽滿及呼吸不平之氣,或有所減乎?臣等伏不勝驚慮之至,惶恐敢啓。傳曰,丸藥進御之後,呼吸不平之氣少勝,而飽滿之候,一樣矣。
應敎尹鳳朝,副校理洪啓迪,修撰洪錫輔,牌不進罷職傳旨,傳曰,只推勿罷。已上朝報
有政。吏批,判書宋相琦受由在外,參判鄭澔在外,參議朴鳳齡進。
吏批啓曰,判書宋相琦受由在外,參判鄭澔在外,小臣獨政未安,何以爲之?敢稟。傳曰,只出緊任。
以李禎翊爲承旨,魚有龜爲執義,崔尙履爲兵曹正郞,韓宗核爲和順縣監,李師亮爲工曹正郞,權允經爲宗簿主簿,朱炯离單付典籍,趙必亨單付瓦署別提。
兵批,以魚史衡付副護軍,權熀付副護軍,南就明付副司直,洪廷相付副司果。
上在昌德宮。停常參·經筵。
下直,馬梁僉使魚史忠。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡若何?腹部飽滿,脚痺特甚之候,其已減歇,而困惱,膈間不淸利,熏熱·喉乾之候,亦有所減乎?口淡益甚之候,日益差勝,而眼視昏暗特甚之候,亦何如?今日未初受鍼事,入侍醫官等,旣承下敎,當爲依此擧行矣。臣等不勝終宵憂煎,敢此問安,竝爲仰稟。答曰,知道。脚痺特甚,腹部飽滿亦甚之候,一樣,而困惱·熏熱,膈間不淸利之氣,未已,喉乾比夜減歇,口淡益甚之候,一向差勝,而眼視昏暗特甚之候,無減,寢睡不寧矣。
左議政李頤命二十三度呈辭。入達。令曰,安心調理。
左承旨兪命弘辭職上書。入達。遞差。
工曹判書趙泰采上書。大槪,敢陳沿路聞見,以備裁處事。入達。答曰,覽書具悉。條陳之事,令廟堂稟處。
政院達曰,明日溫陽別試武科殿試時,兩司進參事,城上所牌招言送之意,敢達。令曰,知道。
政院啓曰,今此慕華館別試武科殿試命官,初十日稟啓時,旣有李判府事進去之命矣。殿試旣已退行於明日,似當更爲稟定,敢啓。傳曰,依前命下爲之。
傳曰,林柱國請仍事,憲臣纔已疏陳矣,今以工判上書觀之,柱國之拔榜,可謂冤矣。仍存事,分付該曹。
府前達,請還寢李獻英·獻章等覆試之命,竝爲拔去榜中事。請還收遠配罪人林象極等放釋之命事。請亟寢內人惠貞減死定配之命,依律處斷事。請內人淑伊定配事。請橫城縣監尹植罷職不敍事。請黃海兵使元徽罷職不敍事。措辭竝見上新達,新除授執義魚有龜,時在京畿富平地,請斯速乘馹上來事,下諭。引嫌而退。年數誤書,蓋據公案,不可以此輕遞言官,請持平金相尹出仕。答曰,不從。尹植事及下諭事,處置事,依達。
前達,統制使李尙遞差事,停達。
大殿受鍼後,大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
吏曹啓曰,承旨有闕,政事,取稟。傳曰,再明日爲之。
修撰洪錫輔牌不進罷職傳旨,傳曰,禁推。已上朝報
受鍼入侍時,藥房都提調金昌集所啓,倭供米·木未收之數,甚多,其中或有指徵無處者,或有久遠無面者。今番御史別單中,所謂成府使無面木六十同云者,未知事在何間,而倭人則引年計捧,反以新未收執言云。如此之類,徒擁虛簿,以受倭人之催徵,有損國家之威信,亦不可不變通。令萊府査出,區別啓聞,其可捧者,刻期徵捧,其久遠難捧者,則當爲蕩減,而其代不可不充給者,則亦當別爲料理劃給矣。上曰,新府使下去,査覈啓聞後,稟處,可也。
又所啓,東萊下納倭供米·木,各邑多不趁期備納。頃年府使李廷臣,以該邑監色拿致刑推,守令論罪之意,啓聞定式矣,近來牟利之輩,或得京司關文,或圖囑本官,從中防納之故,遷就不納,已成痼弊,逐年未收,其數漸多,而萊府拘於同道守令之顔面,不爲啓聞,各邑視之尋常,無所懲畏,紀綱所關,誠極寒心。或因此事,若有辱國之患,豈非未安之甚乎?不可無別樣變通之道,令萊府査出各邑各軍未收之數,條列啓聞,以爲當該守令,從重論罪之地,此後防納之弊,亦宜一倂嚴禁矣。御史別單,亦已備論此弊,固當覆啓稟處,而聞東萊府使近當辭朝,爲先定奪分付以送,似好,故敢達。上曰,近來此弊爲甚,所達誠宜,依爲之,可也。
提調閔鎭厚所啓,守禦廳習操巡歷時,軍兵賞給,例以木綿題給,而本廳元無木綿出處,貿貸之際,優劣不齊,事多苟簡,軍情亦或不願。今後則一依朝家定式之價,折錢以給,恐爲得宜矣。事甚細瑣,而巡歷不遠,施賞一款,當入於啓本中,故敢達。上曰,依爲之。已上備局謄錄
受鍼入侍時,藥房都提調金昌集所啓,慶興府使朴溟羽,其父時年七十七歲云。論以法典,似當改差,而時任公州營將,則今姑仍任,何如?上曰,依爲之。吏曹謄錄
禮曹啓曰,忠淸道別科文榜林柱國仍存事,命下矣。元榜目付標處坼去,而追陞兩人,更爲付標以入之意,敢啓。傳曰,知道。禮曹謄錄
明日溫陽別試武科殿試時,參試官三,李健命·洪萬朝·李宜顯·尹就商·李大根·李相頊·李基泰·李世祥·趙相周,參考官三,金礪·韓以原·申伯周·鄭惟全·田始元·閔思淵·韓圭·金垕·全舜佐。
上在昌德宮。停常參·經筵。
申時,雨雹。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?脚痺特甚,腹部飽滿亦甚之候,其已減歇,而困惱,膈間不淸利,熏熱,喉乾之候,亦有所減乎?口淡益甚之候,日益差勝,而眼視昏暗特甚之候,亦何如?今日受鍼時刻,定以午初事,旣承下敎,當爲依此擧行矣。臣等不勝終宵憂煎,敢此問安,竝爲仰稟。答曰,知道。脚痺特甚,服部飽滿亦甚之候一樣,而困惱,膈間不淸利之氣未已,熏熱不至大段,喉乾比夜減歇,口淡益甚之候,一向差勝,而眼視昏暗特甚之候無減,寢睡不得安穩矣。
左議政李頤命二十四度呈辭。入達。令曰,安心調理。
持平趙尙絅三度呈辭。入達。遞差。
大殿受鍼後,大殿,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房受鍼入侍時,明日·再明日,姑停受鍼。榻前定奪
大殿·中殿·世子宮·嬪宮,藥房·政院·玉堂夕問安。答曰,知道。
京畿監司書目,果川呈,以修撰趙觀彬辭職上書上送事。達。答曰,覽書具悉。爾其勿辭察職。已上朝報
受鍼入侍時,藥房都提調金昌集所啓,西北旣設別科,溫幸後,湖西又設別科,而隨駕將士,亦多入格者。合計前頭庭式年出身之數,則幾至千餘,事當依例防秋於西北,而今年西北災荒,挽近所無,若令赴防,則必有主客俱困之弊,外議多以除防捧米爲宜云。西北則各自本道收捧,以補賑資,忠淸道則捧置於上黨山城,以補軍餉,其餘直赴及庭式年出身之類,一體除防捧米於北漢山城似好,故敢此仰達。上曰,出身赴防,其意有在,而西北形勢,旣如此,似有主客俱困之弊,使之捧米補賑,而湖西·京中,亦依所達施行,可也。昌集曰,除防米,自有定式,當依前例捧之,而近來紀綱解弛,不卽備納,至有未收之弊,事極駭然。今番則定期準捧事,別爲申飭,似好矣。提調閔鎭厚曰,自前每有此弊,故臣於上年,陳達榻前,三朔內不納者,査出赴防事,以爲定式,今當依此擧行矣。上曰,各別申飭,可也。
提調閔鎭厚所啓,人心巧詐,國綱解弛,今番湖西武科時,代射現露者頗多云。渠輩情狀,誠甚痛惡,而一倂邊遠充軍,則亦不無騷擾之弊,下詢大臣而處之,何如?上曰,此事,何如?都提調金昌集曰,犯科者若少,則事當依律定罪,而許多充軍之類,有難盡送於邊地,不可無變通收贖之道矣。鎭厚曰,聞工曹判書趙泰采之言,則淸州貽弊最多云。贖鍰些少,何足有益,而特令劃給,亦或有一道矣。上曰,若干收贖,似無所益於淸州,而騷擾之弊,誠如所達,依爲之。已上備局謄錄
上在昌德宮。停常參·經筵。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?脚痺特甚,腹部飽滿亦甚之候,其已減歇,而困惱,膈間不淸利,熏熱,喉乾之候,亦有所減乎?口淡益甚之候,日益差勝,而眼視昏暗特甚之候,亦何如?今日臣等,與諸醫入診,詳察症候宜當。不勝終宵憂煎,敢此問安,竝爲仰稟。答曰,知道。脚痺特甚,腹部飽滿,亦甚之候一樣,而困惱,膈間不淸利之氣未已,熏熱不至大段,喉乾比夜減歇,口淡益甚之候,一向差勝,而眼視昏暗特甚之候無減,寢睡不得安穩矣。勿爲入診。
左議政李頤命二十五度呈辭。入達。令曰,承旨更往敦諭。
大殿·中殿·世子宮·嬪宮,藥房·政院·玉堂夕問安。答曰,知道。
開城留守書目,平安道別遣試官刑曹判書閔鎭遠辭職上書上送事。達。答曰,覽書具悉。構誣之說,不足爲嫌,秋曹緊務,不宜久曠,卿其勿辭,從速上來行公。已上朝報
政院啓曰,備邊司郞廳來言,今日賓廳日次,而堂上位不齊,頉稟。答曰,知道。備局謄錄
義禁府達曰,卽接月令醫員張瀚手本,則保放罪人崔柱岳·鄭重虎病勢看審,則所患諸症,今已向差云。還囚之意,敢達。令曰,依達。禁府謄錄
政院啓曰,下番兼春秋閔致龍身病猝重,勢難察任,今姑減下,其代令該曹差出,何如?傳曰,允。吏曹謄錄
有政。吏批,判書宋相琦受由在外,參判鄭澔在外,參議朴鳳齡進。
吏批啓曰,判書宋相琦受由在外,參判鄭澔在外,小臣獨政未安,何以爲之?傳曰,只出緊任。
以兪崇爲承旨,鄭齊奎爲慶興府使,權益寬爲橫城縣監,黃璿爲持平,李宜顯爲禮曹參判,鄭東後爲司僕正,李昌碩單付兼春秋。
吏曹啓目粘連,觀此黃海道暗行御史朴聖輅書啓,則豐川府使成儁段,衰耗聾聵,政委下吏,官婢月梅,而其子所眄,獄訟立落,多所干涉,收聚賑資,勒徵富民,飢民抄出,全不檢察,漁箭收稅,有倍恒式,諸般身役,折半退捧,而刻日督捧,御營保米,勅需廳錢,出賣場市,取剩潤槖,一境嗷嗷,決難仍置,文書封進,封庫罷黜爲白乎旀。長淵前府使安斗齡段,性本昏愚,全不覺察,詳定米六十餘石,出給吏房,牟利取用,大同錢千餘兩留儲之說,面言於上司,而實無一分之錢,恐其發覺,刻日督捧,鞭扑飢民,一邑騷然,怨罵未已是如爲白乎所,兩人所犯,俱係不法,竝令攸司稟處爲白乎旀。新溪縣令辛致復段,莅職不懈,敏銳可稱,而抄飢不精,分賑不均,山田被災,收稅無減,信任品官,所言皆從是如爲白乎旀。康翎縣監柳鵬章段,臨事謹愼,奉職頗勤,而賑資不敷,還穀且少,一境之內,流散相屬是如爲白乎旀。海州前判官金宇集段,勤於施措,銳於聽斷,而賑資措辦,富民徵錢,白給之穀,歸於稍實,狎客居間,厚招人言是如爲白乎所,此三邑守令,疵政甚多,不可仍置,竝只罷黜爲白乎旀。延安府使李肇段,威束下吏,奸猾不作,洞開公門,牒訴無滯,自辦賑穀千餘石,精抄均分,而賑資料辦,人或爲冤是如爲白乎旀。長湍府使洪以圖段,煙戶雜役,田稅收納,多所減省,以補民役,賑穀分給,亦爲均一是如爲白乎旀。文化縣令閔在洙段,慈良詳愼,一意撫摩,而除出官錢,添補田稅,自備賑穀一千二百石,逐巡均給是如爲白臥乎所,此三邑守令,雖有善賑善治之績,而別無表異之政,置之爲白乎旀。安岳郡守兪命健段,威束下吏,字撫窮民,簽丁捧糴,少無騷擾,給災折獄,多譽公平,多備賑穀,白給全活。柴炭·雉鷄等雜役,亦多減省,捐出官廩,以補田稅,一境愛戴,頌聲洋溢是如爲白臥乎所,治績賑政,俱爲表著,不可無褒賞之擧,貢賦納未納,令戶曹相考稟處爲白乎旀。靑丹察訪金世雄段,無意撫恤,督徵收布,驛屬無不怨咨,不可以已遞而置之,罷黜爲白乎旀。金郊察訪金弘寶段,改立馬價,本論報之際,或減本直,不無怨言是如爲白乎所,旣有怨言,則推考警責爲白乎旀。麒麟察訪趙榮世段,馬政無疵,分賑頗均是如爲白乎矣,旣無異績,置之爲白乎旀。前監司金楺段,供奉頗減,騶率務簡,而春田稅,自營多所添補,一道稱頌是如爲白乎矣,道臣事體自別,別無可論是白乎旀。兵使以下,討捕使·邊將等乙良,令兵曹稟處,何如?啓依允。出朝報
上在昌德宮。停常參·經筵。
夜三更,流星出婁星下,入巽方天際,狀如拳,尾長二三尺許,色白。
下直,驪州牧使趙泰億,東萊府使趙榮福,康翎縣監李時輝。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?脚痺特甚,腹部飽滿亦甚之候,其已減歇,而困惱,膈間不淸利,熏熱,喉乾之候,亦有所減乎?口淡益甚之候,日益差勝,而眼視昏暗特甚之候,亦何如?今日臣等與諸醫入診,詳察症候宜當。不勝終宵憂煎,敢此問安,竝爲仰稟。答曰,知道。脚痺特甚之候一樣,而困惱,腹部飽滿,膈間不淸利之氣未已,熏熱不至大段,喉乾比夜減歇,口淡益甚之候,一向差勝,而眼視昏暗特甚之候無減,寢睡不寧矣。勿爲入診。
吏曹啓曰,新恩政事,取稟。傳曰,當日爲之。
左承旨鄭必東書達,臣承令,馳往于新村左議政李頤命所住處,傳宣敦諭,則以爲,臣之日夜所望,只在於情悃之俯諒,職名之恩遞,逐日控籲,且惶且祝,不意銀臺之臣,承令又臨,敬宣恩旨,誨諭懇至,靳許彌固。臣崩心失圖,五內如灼,感銘心腑,涕血交流。嗚呼,日月高懸,离明下照,臣之區區衷赤,洞察無餘。臣所以犯分違逋,冒死撕捱者,豈敢有一分自阻於天地父母之意也?誠以所被疑謗惡名,實今古之所罕聞。此而不恤,眞是肆然無忌憚之尤者,不但在臣身如此,士夫去就,實關朝廷之風,不但上關朝廷,人謂之終累聖德,則雖糜粉,臣何以塞此罪也?且近日三司之臣論臣亦至嚴,方俟繼論,以聽勘罪,亦何敢不顧公議乎?臣之危迫之情,必有未盡俯察者,復有此敦召之旨,是臣從前瀝血之懇,猶不足以上孚也。臣惶愧抑塞,不知所達。賤臣疾病方苦,神氣迷昩,不能盡暴情實,謹當稍俟少定,更上文字,仰請辜恩違命之誅云矣,敢達。令曰,知道。
持平黃璿上書。大槪,尋單縮伏之中,忽叨柏府新除之命,顧臣累試蔑效之身,萬無堪承之望,且有私情之懇迫者,鐫遞臣職名,以幸公私事。入達。答曰,覽書具悉。爾其勿辭往來焉。
大殿·中殿·世子宮·嬪宮,藥房·政院·玉堂夕問安。答曰,知道。
左議政李頤命上書。大槪,敦諭又宣,惶感罔措,敢申瀝血之懇,乞蒙矜諒,先遞臣職名,仍治臣辜恩違命之罪事。入達。答曰,覽書具悉卿懇。前後下答,屢悉心腹之辭矣。卿胡不諒,連章祈免,若是其邁邁耶?愕然慙靦,已不可言,而反復思惟,實無必辭乃已之義。雖日呈十章,無益於準請,有損於事體。以卿休休之量,體國之誠,何不念及於此乎?余之望卿造朝,不啻若大旱雲霓,卿其安心勿辭,亦勿待罪,卽起論政,用副余思想之心。仍令曰,史官卽往傳諭。已上朝報
義禁府達曰,卽接月令醫員張瀚手本,則時囚罪人金錫夏,數日前重傷風寒,症情非輕矣。自昨午後,病劇塞窒,眼目直視,嘔沫口禁,水醬不入,四肢厥冷,時時昏絶,命在頃刻云。權璘,本以水土重傷之人,累處冷濕,宿病猝極,四肢腫脹,嘔吐兼發,食不下咽,臥不能寢,氣息奄奄云。自前罪人病勢如此,則有保放救療之例,敢此仰達。令曰,依達。禁府謄錄
有政。吏批,判書宋相琦受由在外,參判鄭澔在外,參議朴鳳齡進。
吏批啓曰,判書宋相琦受由在外,參判鄭澔在外,小臣獨政未安,何以爲之?敢稟。傳曰,只出緊任。
以沈鳳輝爲工曹正郞,宋必恒爲文學,李最彦爲工曹佐郞,李囿春單付典籍,金奎煜單付長興主簿。
兵批,以李彭年爲甫乙下僉使,黃鑌爲平安兵虞候,黃遇漢爲景福宮假衛將,姜時煒爲忠壯將,金以興爲武兼,劉廷佐爲訓鍊主簿,李晦根爲雲寵萬戶,崔斗恒爲撫夷萬戶,文獻成爲景德宮假衛將,趙囿春爲內禁衛將,閔聖基爲都摠經歷,趙相周爲副摠管,李衡輔爲翊衛,朴尙玄爲訓鍊主簿,韓時益爲甘浦萬戶,張世益爲司僕將,密豐君坦爲都摠管,金重器爲副摠管,趙虎臣爲訓鍊主簿,申命仁爲內禁衛將,朴昌潤爲所江僉使,田隆碩爲長峯島萬戶,陳世貞付黃拓坡權管,金斗昌付甫老知權管。
上在昌德宮。停常參·經筵。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?脚痺特甚及困惱,腹部飽滿,膈間不淸利,熏熱,喉乾之候,其已減歇乎?口淡益甚之候,日益差勝,而眼視昏暗特甚之候,亦何如?今日受鍼時刻,諸醫皆以爲午時最吉云,以午初定行乎?臣等不勝終宵憂煎,敢此問安,竝爲仰稟。答曰,知道。脚痺特甚之候一樣,而困惱,腹部飽滿,膈間不淸利之氣未已,熏熱不至大段,喉乾比夜減歇,口淡益甚之候,一向差勝,而眼視昏暗特甚之候無減,寢睡不得安穩矣。
記注官金弘迪書達,臣承令馳往于興仁門外新村左議政李頤命所住處,傳宣徽旨,則以爲,臣瀝血之懇,庶蒙俯諒,卽者史官,來宣下答,辭旨鄭重,靳許愈固,至以無益於準請,有損於事體,諄諄誨諭,臣奉讀感泣,五內抑塞,實不知措躬之所。噫,臣苟無必辭乃已之義,則粗識君臣之義,豈敢撕捱違負,一至於此,不顧大損乎事體也?疑辱罔極,寢驚夢愕,四方流聞,囂訛未已,誠不忍以滓穢之身,更累聖德也。此豈但爲一身廉義而已哉?天地父母,不復下諒如此,臣則有死而已。席藁瞻望,只俟鈇鉞之誅云矣,敢達。令曰,知道。
左議政李頤命二十六度呈辭,入達。令曰,安心調理。
大殿受鍼後,大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
大殿·中殿·世子宮·嬪宮,藥房·政院·玉堂夕問安。答曰,知道。
吏曹判書宋相琦上書。大槪,臣於恩批別諭之下,宜亟趨承,而賤疾亦苦,末由自力趲程,今始擔舁作行,來伏私次,而中路觸寒,病勢添劇,未卽祗肅,臣罪尤大。且於頃日儒臣之書,有不敢晏然者,玆敢悉暴微懇,乞遞臣金吾之任,以便公私事。入達。答曰,覽書具悉。當初議讞,元無所失,儒臣書語,何必深嫌?卿其安心勿辭,從速行公。
藥房受鍼入侍時,提調閔鎭厚所啓,堂上文官,不赴重試,雖赴不製者,竝推考,而不赴者,律爲奪告身,不製者則無解職之事矣。丁丑年因年荒,外方守令,皆令勿赴,而丁亥年則從自願許赴,其不赴者,亦不論罰事,定奪施行矣。今年農事,雖曰免凶,諸道不能均齊,當此秋務方殷之時,守令往來,其弊不貲,若依丁丑例,自欲赴試者外,使之勿爲上來,恐或便當,故敢此仰稟。上曰,自欲赴試者許赴,不願者使之勿赴,可也。鎭厚曰,臣方欲以此稟定之際,朝者全羅監司洪致中狀本下本曹,以文武守令,竝令勿赴爲請矣。重試武科,旣經初試,尤無可論,其狀本勿爲覆啓之意,敢達。上曰,依爲之。已上朝報
受鍼入侍時,藥房都提調金昌集所啓,今年農事,三南不至失稔,故給災名目不多,而第以木花不實,慶尙·忠淸·江原·黃海·京畿諸道監司,皆請給災,而在前綿田給災之時,多以他田混入,故諸道狀聞中,或已防啓矣。今者工曹判書趙泰采上書中,又請給災,且聞其言,則木花全不摘取,場市之間,買賣亦絶云矣。全羅道則姑無請災之事,而白地徵稅,似有民冤,節晩給災,益致濫雜,不得爲實惠,自朝家若欲給災,則似當趁早變通,故敢此稟達。上曰,若給綿田災,則他災每有混入之弊矣。昌集曰,重臣之書以爲,量其元結,定其分數,令道臣從實分給矣。上年災結,朝家定給其數之後,終有加數擅給之事,而不然,亦必殆無限節,今年則比已往給災結數,參酌定給,俾無如前濫給之意,各別申飭,何如?提調閔鎭厚曰,綿田給災之時,例多混雜之弊,而曾前臺臣論之,道臣再三請之,則朝家急於恤民,輒至允從。如是之際,或値節晩,則混雜益甚,民未蒙惠,無寧趁早許給之爲愈。故諸議皆以爲,宜及此時而許之,若定給災數,則混雜之弊,亦或可以少除矣。上曰,參考曾前給災之數,酌量許給,可也。
又所啓,東萊訓導崔尙㠎箇滿之代,以洪舜明差出矣。舜明以公幹,已爲下往,在前亦有除下直赴任之例,今亦直爲赴任之意,分付,何如?上曰,依爲之。已上備局謄錄
受鍼入侍時,藥房提調閔鎭厚所啓,王世子聽政節目中,以常參無事時,間間行之爲定矣。當此侍湯之日,固無可論,而若聖候平復,則似當行之,不可不預定儀注,故敢此仰稟。朝參則王世子與大臣相拜,賓廳引接時,王世子立而不拜,常參似當用朝參之禮,而大臣拜禮之時,諸臣不可於庭下竝行拜禮,大臣拜禮後先出,待諸臣行禮,而還入奏事,則王世子似又有起立之擧,此甚難便矣。上曰,此事,何如?都提調金昌集曰,臣等在外時,多般相確,而事多難便,且無前例,不敢以臣臆見,有所仰達。第大臣不可不進參,則最後入侍,亦似殊常,實未知何以則允當也。閔鎭厚曰,若拘於拜禮,而大臣不參,則事體亦甚未安,大臣先行拜禮而出,諸臣庭下行禮訖,啓事官留身,大臣還入,與啓事官,同爲奏達似宜,而王世子起立一節稠疊,故以是爲難矣。上曰,拘於禮數,大臣何可不參乎?諸臣庭下行禮時,大臣無可留直處耶?鎭厚曰,若侍坐於王世子,則極爲非便,此外似無他可留處矣。昌集曰,大臣先入行禮後,在下廷臣行禮時,大臣似當還出來,王世子連次起動,雖爲未安,如有入奏之事,則更令奏事諸臣,還爲入侍之外,恐無他道。上曰,大臣先入行禮而還出,如有所達之事,則更入之外,似無他道矣。鎭厚曰,儀注中啓事官,當改以奏事官矣。上曰,依爲之。禮曹謄錄
義禁府達曰,統制使狀啓,據備邊司粘目內,長木浦前別將朴尙弼,以松田延燒,有決杖之命,故旣已拿來囚,所當決杖,而尙弼時年七十一歲矣。律文內凡年七十以上,犯流罪以下收贖,則今亦依法典,收贖放送,何如?令曰,依。
又啓曰,端川前郡守吳命熙原情公事,姑停刑推議處事,令下矣。御史封進文書,下本府議處時,以爲憑考之地,何如?令曰,依。禁府謄錄
明日庭試武科初試一所試官三,姜鋧·洪萬朝·黃一夏·趙相周·李基泰·申漢章·李鳳祥·尹遇進·李台望,參試官三,曺復卿·尹憲周·沈一羲·柳聖基·李相晟·鄭惟全·金垕·洪啓賢·尹師勛,監試官,李挺周·南世珍,二所試官三,兪命雄·李宜顯·兪集一·李天根·李世祥·鄭履祥·李相頊·申命任·趙以健,參試官三,申伯周·沈樘·韓鋈·韓圭·柳澨·全爾章·趙儼·徐榦世·金夢衡,監試官,魚有龍·黃璿。
上在昌德宮。停常參·經筵。
下直,鍾城府使任守幹。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?脚痺特甚及困惱,腹部飽滿,膈間不淸利,熏熱,喉乾之候,其已減歇乎?口淡益甚之候,日益差勝,而眼視昏暗特甚之候,亦何如?今日受鍼時刻,定以酉初事,旣承下敎,當爲依此擧行矣。臣等不勝終宵憂煎,敢此問安,竝爲仰稟。答曰,知道。脚痺特甚之候一樣,而困惱,腹部飽滿,膈間不淸利之氣未已,熏熱不至大段,喉乾比夜減歇,口淡益甚之候,一向差勝,而眼視昏暗特甚之候無減,寢睡不得安穩矣。
左議政李頤命二十七度呈辭,入達。令曰,安心調理。
刑曹參判李弘述三度呈辭,入達。只遞本職。
院前達,請還收權卨發配之令,仍令王府,嚴鞫得情,快正王法事。請還收罪人河減死定配之令,更加嚴刑得情,依律處斷事。請長湍府使李徵休罷職事。措辭竝見上新達,喉司之任,乃所以主管出納,其於朝臣疏單,所當觀其情病之如何,以爲取舍,而乃者掌令尹錫來受由下鄕之後,還來與否,未及登徹於朝家,而呈病之單,猝然捧入,事之輕遽,莫此爲甚。不可無警責之道,請當該承旨推考。答曰,不從。末端事依達。
大殿·中殿·世子宮·嬪宮,藥房·政院·玉堂夕問安。答曰,知道。
大殿受鍼後,大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。已上朝報
上在昌德宮。停常參·經筵。
辰時未時,日暈。
下直,長鬐縣監李攀龍。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?脚痺特甚,困惱,腹部飽滿,膈間不淸利,熏熱,喉乾之候,其已減歇乎?口淡益甚之候,日益差勝,而眼視昏暗特甚之候,亦何如?今日受鍼時刻,定以午初事,旣承下敎,當爲依此擧行矣。臣等不勝終宵憂煎,敢此問安,竝爲仰稟。答曰,知道。脚痺特甚之候一樣,而困惱,腹部飽滿,膈間不淸利之氣未已,熏熱不至大段,喉乾比夜減歇,口淡益甚之候,一向差勝,而眼視昏暗特甚之候無減,寢睡不得安穩矣。
左議政李頤命二十八度呈辭,入達。令曰,安心調理。
掌令尹錫來三度呈辭,入達。令曰,還出給。
修撰洪錫輔三度呈辭,入達。遞差。
大殿受鍼後,大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
政院達曰,判義禁宋相琦入來有日,而尙不出肅,金吾滯囚,殊甚可慮,卽爲牌招察任,何如?令曰,依。
都承旨趙道彬,左副承旨李德英,右副承旨李箕翊上書。大槪,臣等於當該承旨請推之論,有不可獨爲晏然者,乞遞臣等之職,以安私分事。入達。答曰,覽書具悉。卿等勿辭察職。
大殿·中殿·世子宮·嬪宮,藥房·政院·玉堂夕問安。答曰,知道。
藥房受鍼入侍時,明日姑停受鍼事。榻前定奪
受鍼入侍時,副提調趙道彬所啓,近來左右史不備,每以兼春秋入侍,事體至爲未安矣。奉敎崔守範,今方奉命在外,而權特敍付職,已過數旬,旣無陳書之事,又無上來之奇,別爲申飭本館,催促上來,何如?上曰,從速行公之意,申飭,可也。已上朝報
上在昌德宮。停常參·經筵。
申時酉時,雷動。夜一更二更,電光。
下直,會寧府使李夏禎。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?脚痺特甚及困惱,腹部飽滿,膈間不淸利,熏熱,喉乾之候,其已減歇乎?口淡益甚之候,日益差勝,而眼視昏暗特甚之候,亦何如?今日臣等與諸醫入診,詳察症候宜當。不勝終宵憂煎,敢此問安,竝爲仰稟。答曰,知道。脚痺特甚之候一樣,而困惱,腹部飽滿,膈間不淸利之氣未已,熏熱不至大段,喉乾比夜減歇,口淡益甚之候,一向差勝,而眼視昏暗特甚之候無減,寢睡不得安穩矣。勿爲入診。
左議政李頤命二十九度呈辭,入達。令曰,安心調理。
政院達曰,今日賓廳日次,兩司當爲入參,而憲府多官,或在外,或試所進去,或陳書入達,或呈辭,無一進參之員。除在外·陳書·試所進去外,呈告人員,卽爲牌招,以爲入參之地,何如?令曰,依。又達曰,禮曹參判,以長生殿加漆坐起,稟旨差出矣。新除授禮曹參判李宜顯,除拜累日,尙不出肅,卽爲牌招察任,何如?令曰,依。
掌令尹錫來上書。大槪,素患痰病,在途苦重,及還私次,委身床席,末由入肅,冒尋長單,萬不獲已,喉司捧入,蓋諒臣病勢之難强,而諫臣請推承宣,臣誠惶懍。卽今病勢迭發,萬無供職之望,伏乞亟許遞臣職名,以延危喘事。入達。答曰,覽書具悉。爾其勿辭,調理察職。
令曰,大臣·備局堂上引接。
忠淸監司書目,淸風呈,以右議政權尙夏上疏上送事。啓。答曰,省疏具悉卿懇。今玆煖帽之賜,豈特優待大臣而已哉?欲其遄出而視事也。況予心腹之辭,罄悉無餘矣。在卿鞠躬盡瘁之義,決不可一向邁邁,以孤至意,而世子代理,輔翼正急,朝夕納誨,捨卿碩德,而其誰耶?卿之造朝,予日望之,又不啻大旱雲霓也。疏末陳言,當戒勉春宮,而卿若出入筵席,使世子日聞格言,則其所裨益,亦必大矣。卿其體批旨之勤懇,念時事之艱虞,毋執撝謙,安心領受,卽日就途,用副予虛佇之望。仍傳曰,遣史官傳諭。
兵曹判書李健命辭職上書。入達。答曰,覽書具悉。西銓之長,職務最重,惟其任重,故不欲輕遞,卿其須體此意,勿復控辭,安心行公。
大殿·中殿·世子宮·嬪宮,藥房·政院·玉堂夕問安。答曰,知道。
說書李明誼上疏。大槪,臣於春宮聽政事告廟之議,竊有愚淺之見,敢此冒陳,以備裁察事。入啓。答曰,省疏具悉。玆事今方問議于他大臣,不當徑先處分矣。
假注書金履萬有頉,代以林柱國爲假注書,柳聖洪有頉,代以愼後三爲假注書。
京畿監司書目,驪州呈,以判府事李畬上書上送事。達。答曰,覽書具悉卿懇。世德供辭中,構捏先正,罔有紀極,而醜詆之言,亦及大臣,極可痛腕,何足掛齒?書中引年之請,所辭兼任,終靳允許,聖意有在,萬無勉副之理矣。縷縷戒誨,無非格言,憂愛之忱,至老冞篤,余甚感歎,可不書紳而服膺焉?卿其須體至意,安心勿辭,益加善攝。仍令曰,史官往諭。
引接時,司諫趙鳴鳳所達,請還收權卨發配之命,仍令王府,嚴鞫得情,快正王法事。措辭見上令曰,勿煩。又所達,請還收罪人河減死定配之命,更加嚴刑得情,依律處斷事。措辭見上令曰,勿煩。又所達,請長湍府使李徵休罷職事。措辭見上令曰,依達。又所達,興海以濱海弊殘之邑,近因守宰之匪人,且値年事之荐歉,已至於莫可收拾之域,而郡守鄭擔,年邁才疎,昏不省事,信任奸吏,賂逕大開,縱奴場市,勒貿貨物,馱送其家,絡續不絶。侵虐浦民,徵捧倍蓰,闔境嗷嗷,如在水火。如此不法不治之人,不可仍畀字牧之任,以貽生民之害,請興海郡守鄭擔罷職。令曰,不從。持平金相尹所達,請還寢李獻英·獻章等覆試之命,竝爲拔去榜中事。措辭見上令曰,勿煩。又所達,請還收遠配罪人林象極·權弼衡·朴師悌·洪啓一等放釋之命事。措辭見上令曰,勿煩。又所達,請亟寢內人惠貞減死定配之命,依律處斷事。措辭見上令曰,勿煩。又所達,請內人淑伊定配事。措辭見上令曰,勿煩。又所達,請黃海兵使元徽罷職不敍事。措辭見上令曰,勿煩。又所達,凡科場勿論文武,事體嚴重,如有用奸之事,則必須依法嚴治,然後庶可爲懲戢之道矣。臣伏聞日昨筵中,有溫陽代射人納贖之命。夫代射何等重罪,而充軍自是定律。曾於先王朝溫科時,雖有代射人納贖之事,不過爲一時權行,決不可援以爲例。今若變改令甲,只令納贖,則科場自此而不嚴,奸濫亦無以知戢矣。後弊所關,不可置而不論,請寢溫科代射人納贖之命,仍令攸司,依律科罪。令曰,不從。以上朝報
大臣·備局堂上引接入對時,領議政金昌集所達,今此京畿監司金興慶狀達,卽綿田災及各樣請災事也。綿田災則京畿及諸道,皆已許給,今無可論,而至於水田之未除草,晩付種,晩移秧,全不掛鎌處,及水邊旱田黍粟消融處,亦爲請災,而不但名目過多,易致濫雜。況今節晩,其何以一準所請乎?勿施似宜,故敢達。令曰,依所達爲之,可也。
又所達,慶尙監司權狀達中,所請綿田災,旣以許給,而被災尤甚邑,當年條還上身布外,舊還上·舊身布,竝許停捧,之次稍實邑,亦令減數收捧之意,爲請矣。此則姑待分等狀達上來後,朝家自當參酌稟處,而至於推奴徵債一款,近因凶荒,連年防塞,亦不無弊端,而他道亦有限今年停止之事,嶺南亦一體限今年停止之意,分付,何如?令曰,依爲之。
行禮曹判書閔鎭厚所達,事極細瑣,而爲弊則大,且是臣職掌,故惶恐敢達。大小別星,行到各邑,入接客舍,乃是例也,而廣州則必館於開元寺,不但貽害於本寺,官家之傳食,亦有其弊。故近來修致客舍,足爲宿處之所,而猶以其路慣,輒皆直往寺中,緇徒不能支堪,逃散殆盡矣。蓋當初創立諸刹於城內者,實爲儲置軍器,緩急有賴,而卽今開元寺,將未免廢棄,誠非細慮。如非朝令,則決無禁止之勢,自今別星之行,勿入寺刹,而必入客舍事,定式分付,何如?令曰,所達是矣。依爲之。以上備局謄錄
上在昌德宮。停常參·經筵。
大殿,政院·玉堂問安。答曰,知道。
中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?脚痺特甚及困惱,腹部飽滿,膈間不淸利,熏熱,喉乾之候,其已減歇乎?口淡益甚之候,日益差勝,而眼視昏暗特甚之候,亦何如?今日受鍼時刻,定以午初事,旣承下敎,當爲依此擧行矣。臣等不勝終宵憂煎,敢此問安,竝爲仰稟。答曰,知道。脚痺特甚之候一樣,而困惱,腹部飽滿,膈間不淸利之氣未已,熏熱不至大段,喉乾比夜減歇,口淡特甚之候,一向差勝,而眼視昏暗特甚之候無減,寢睡不得安穩矣。
左議政李頤命三十度呈辭,入達。令曰,安心調理。
大殿受鍼後,大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
假注書愼後三出使,代以鄭匡濟爲假注書。
大殿·中殿·世子宮·嬪宮,藥房·政院·玉堂夕問安。答曰,知道。已上朝報
備邊司啓曰,諸道綿田全災,量其元結,定其分數事,旣已定奪矣。慶尙·忠淸·黃海·江原等道,劃給結數,別單書入之意,敢啓。答曰,知道。
兵曹啓曰,今年別科出身除防米,西北道與忠淸道,自各其道捧上,庭式年出身,則納米北漢事,命下矣。石數則當依近例,以四石定式,而庭式年額數,雖未的知,必不下數百。庭試出身及溫陽別科中京中武士之入參者,依定奪納米於北漢,本曹禁軍軍裝修補時,匠料無出處,式年出身防米,則自本曹收捧補用,何如?傳曰,允。已上備局謄錄
上在昌德宮。停常參·經筵。
神懿王后忌辰齋戒。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?脚痺特甚及困惱,腹部飽滿,膈間不淸利,熏熱,喉乾之候,其已減歇乎?口淡益甚之候,日益差勝,而眼視昏暗特甚之候,亦何如?今日受鍼時刻,定以午初事,旣承下敎,當爲依此擧行矣。臣等不勝終宵憂煎,敢此問安,竝爲仰稟。答曰,知道。脚痺特甚之候一樣,而困惱,腹部飽滿,膈間不淸利之氣未已,熏熱不至大段,喉乾比夜減歇,口淡益甚之候,一向差勝,而眼視昏暗特甚之候無減,寢睡不得安穩矣。
左議政李頤命三十一度呈辭,入達。令曰,安心調理。
判府事李濡箚子。大槪,病重闕禮,敢請其罪事。入達。答曰,覽箚具悉卿懇。所患如此,深用慮念。不得進參,有何所傷?卿其須體余意,安心勿辭,亦勿待罪,從容善攝。仍令曰,史官往諭,遣御醫看病。
大殿受鍼後,大殿·中殿·世子宮,藥房·政院·玉堂·二品以上·六曹問安。答曰,知道。
嬪宮,藥房·政院·玉堂問安。答曰,知道。
受鍼入侍時,自明日姑停受鍼事及還睛丸劑入事。榻前定奪
大殿·中殿·世子宮·嬪宮,藥房·政院·玉堂夕問安。答曰,知道。
館學儒生金樂曾等上書。大槪,請體大朝斯文之托,尊先正所傳之道,益篤誠禮,召還右議政權尙夏,以輔徽德,以扶世敎,不勝萬幸事。入達。答曰,覽書具悉。日者余再疏批旨,亶出尊先正明是非之意,聖訓孔彰,式克欽承矣。不料謬戾之言,出於臺閣之上,而欲售眩亂之計,用意則深,極可痛惋也。覽此賢關多士之書,痛辨邪說,義理甚明,益勤儒賢召致之請,可見爲國之忱,而言亦切至,深用嘉尙。余當益篤誠禮,期回遐心焉。以上朝報
受鍼入侍時,藥房都提調金昌集所啓,臣於平安監司金楺狀聞覆達中,有疎漏之失,惶恐敢達。狀本中以爲,淸北定配罪人,移配他邑,待明秋還配,中山及淸南尤甚之尤甚邑定配罪人,若難盡數移配他道,則姑爲移配於道內三縣稍勝之地事,令攸司稟處矣。旣令攸司稟處,則本非備局所可覆奏者,且於覆達中,只論淸北罪人移配之事,至於中山及淸南罪人,不爲竝論,此爲疎漏之端,而淸北罪人,可以移配者,參酌處之,久配之人,不欲移配者,自本道問其情願,更爲狀聞之意,措辭覆奏矣。第念士夫之在配者,仍配與移配之間,雖有所問,似難爲對。大抵被災之地,主客必將俱困矣,不可不變通。無論淸南·淸北與中山,士夫之定配者,竝令該府,移配於他道,其餘罪人,令本道移配於道內或他道事,問其情願,更爲狀聞後稟處宜當,而遠配一款,似不可行,刑曹罪人,則當令該曹稟處矣。上曰,依爲之。刑曹罪人,則分付刑曹稟處,可也。
又所啓,量田之不行,久矣。田政紊亂,賦役不均,故臣於年前,箚陳此弊,旣已蒙允,又下特敎,而適因年事告歉,未卽擧行。雖在凶年,先從稍實處,漸次行之,固無不可,而今年則三南年事稍稔,正宜始役。又聞工曹判書趙泰采之言,則湖中守令,皆以不可不量田爲言,其他諸議,亦多如此矣。若出均田使,則反有騷擾之慮,只令道臣,檢飭守令,隨便爲之,似無不可行之理。自前如此等事,難於創始,自爾遷就。今番則別爲申飭,使之着念擧行,何如?提調閔鎭厚曰,量田之不行,迨近百年,臣常慨然。自有昨年特敎,心竊欽頌。近來入侍頻數,每欲申請速行,而戶曹判書權尙游,奉使在外,故姑待其還歸矣。復命後卽爲擧行之意,爲先申飭,似好矣。上曰,孟子云,仁政必自經界始。政之大者,莫過於量田,何可廢而不行乎?年前大臣陳箚,繼有特敎,而連因年事之告歉,至今遷就矣。今此大臣所達,誠爲得宜,均田使勿爲差出,待戶判上來後,磨鍊事目,卽爲擧行,可也。備局謄錄
上在昌德宮。停常參·經筵。
神懿王后忌辰。
夜四更五更,月暈,廻木星。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?脚痺特甚及困惱,腹部飽滿,膈間不淸利,熏熱,喉乾之候,其已減歇乎?口淡益甚之候,日益差勝,而眼視昏暗特甚之候,亦何如?今日臣等與諸醫入診,詳察症候宜當。不勝終宵憂煎,敢此問安,竝爲仰稟。答曰,知道。脚痺特甚之候一樣,而困惱熏熱,腹部飽滿,膈間不淸利之氣未已,喉乾比夜減歇,口淡益甚之候,一向差勝,而眼視昏暗特甚之候無減,寢睡不得安穩矣。勿爲入診。
左議政李頤命三十二度呈辭,入達。令曰,卿之被人構誣,雖云非常,聖上照燭卿之心事,前後批旨,開釋無餘。又以傾軋壞亂,深斥大臣,則卿之冤誣,可謂昭雪。余之敦勉,亦非一再,於卿實無毫分難安之端,而巽讓彌堅,辭單已至三十二上之多矣。久住城外,入來無期矣,不腆常廩,固辭不受矣。此無非情志不孚之致,益用缺然,繼以慙恧,而一向敦迫,亦有乖於以禮待大臣之道,本職不得已今此勉副,卿其仰體虛佇之聖心,卽日入城,是余企望也。仍令曰,史官往諭,與之偕入。
假注書林柱國有頉,代以鄭必寧爲假注書。
大殿·中殿·世子宮·嬪宮,藥房·政院·玉堂夕問安。答曰,知道。
吏曹啓曰,大臣置處政事,取稟。傳曰,明日爲之。已上朝報
禮曹啓曰,今此式年監試覆試試官磨鍊之際,二品以上及堂下無故之人乏少,依近例以堂上官,通融擬望,而每望各二員備擬以入之意,敢啓。傳曰,知道。
又啓曰,成均館官員,以大司成意啓曰,今此甲午條四學合製四書入格人幼學康錫三,自願許赴於終場,而原試記收捧之時,下人矇不致察,以初場現告,誤錄於入啓文書中,當該下人,自本館爲先治罪,康錫三則令該曹原粘目中,以終場改付標,何如?傳曰,允。已上禮曹謄錄
明日監試覆試,一所試官二,宋相琦·洪萬朝·李觀命·李宜顯,參試官三,韓祉·安重弼·金在魯·權熀·趙鳴謙·洪尙賓,二所試官二,趙泰采·李健命·李澤·兪集一,參試官三,兪命弘·南就明·黃龜河·尹陽來·趙尙絅·金相玉。
禮曹啓目,粘連牒呈是白有亦,向前乙未條四學合製考講入格幼學李重開等八人及製述入格幼學李廷漸等十六人,依前例許赴於今丁酉式年監試·覆試,何如?啓依允。禮曹謄錄
上在昌德宮。停常參·經筵。
辰時巳時,日暈。
下直,德源府使李繡。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?脚痺特甚及困惱,腹部飽滿,膈間不淸利,熏熱,喉乾之候,其已減歇乎?口淡益甚之候,日益差勝,而眼視昏暗特甚之候,亦何如?今日臣等與諸醫入診,詳察症候宜當。不勝終宵憂煎,敢此問安,竝爲仰稟。答曰,知道。脚痺特甚之候一樣,而困惱,腹部飽滿,膈間不淸利之氣未已,熏熱不至大段,喉乾比夜減歇,口淡益甚之候,一向差勝,而眼視昏暗特甚之候無減,寢睡不得安穩矣。勿爲入診。
傳曰,史官二員待命,騎馬六匹立之。監試覆試一二所內摘奸。
假注書李泰和書達,臣承令馳往于新村左議政李頤命所住處,傳宣下答,則以爲,离明俯諒血懇,重負得蒙許遞,恩隆德厚,天地莫量,驚喜之極,感淚如瀉。顧臣危蹤,不可自立於人世,痼疾無以致身於城闕,不得奉承明旨,隨史官偕入,蒙恩至此,而又敢違逋,席藁俟罪,萬隕是甘云矣。臣旣承偕入之令,姑爲仍留之意,敢達。令曰,今玆勉副相職,蓋出於不得已,缺然方深矣。今觀書達,一向邁邁,無意偕入,是豈余所望哉?愕然之極,無以爲諭。余雖誠淺,獨不體我聖上虛佇之至意乎?反覆思惟,斷無捨去之義,卿其快回遐心,卽速偕來事,更諭。
假注書李泰和書達,臣承令更諭于前左議政李頤命,則以爲,臣伏蒙生成之洪澤,得解難冒之職名,國體可以無損,私分可以少安,感幸罔極,不知所達,而情危病苦,不得仰承偕入之令,史官相守不去,臣終宵悚慄,方俟譴誅。卽者史官,又宣夜下恩旨,辭意愈勤,誨諭愈切,臣之惶感震駭,又增一倍。不圖恩遇之曠異,禮數之屑越,一至于是也。噫,臣誣冤旣昭,職名又解,從今可無撕捱之端,庶免瀆擾之罪,豈欲更犯違慢之誅,而情迹疾病,終有萬萬不可抗顔而自力者,蒙恩感泣,而不敢承命,臣情可謂窮矣。荐承德音,固當竭心仰復,而病裏神昏,不敢盡暴情實,稍俟少間,謹當更上文字,以請辜恩慢命之罪云矣。臣旣承偕入之令,姑爲仍留之意,敢達。令曰,知道。
假注書李泰和出使,代以李彦烈爲假注書。
大殿·中殿·世子宮·嬪宮,藥房·政院·玉堂夕問安。答曰,知道。
政院啓曰,以弘文館草記,新除授修撰洪廷弼,副修撰魚有龜,俱在外,未差闕員,更令本院稟旨變通差出事,依下矣。政官卽當牌招,而闕門已閉,明日待開門,牌招開政,何如?傳曰,允。
義禁府達曰,因藥房都提調金昌集所達,平安道定配罪人,移配他道事,命下矣。龍川定配罪人金楚寶,慶尙道金海府,宣川定配罪人李元坤,全羅道靈巖郡,邊是泰,慶尙道淸道郡,郭山定配罪人閔昌道,慶尙道豐基郡,安州定配罪人姜樸,慶尙道尙州牧,德川定配罪人柳鳳輝,全羅道長城府,孟山定配罪人梁益標,全羅道長興府移配事,依例發遣府書吏·羅將,押送配所,他餘罪人,則姑待本道問其情願,申聞後稟處,何如?達。令曰,依。以上朝報
備邊司啓曰,別薦向學人分秩抄啓事,曾已定奪矣。別單書入之意,敢啓。答曰,知道。備局謄錄
弘文館達曰,昨日校理金在魯,副校理黃龜河,以試官出去,而應敎尹鳳朝,則身病危劇,不得替直,上下番不備,事甚未安,而修撰趙觀彬,副修撰金有慶,竝在外,他無推移入直之員。今日政差出闕員,仍卽牌招入直,何如?令曰,依。吏曹謄錄
有政。吏批,判書宋相琦,以監試試官,進去試所,參判鄭澔在外,參議朴鳳齡進。
吏批啓曰,判書宋相琦,以監試試官,進去試所,參判鄭澔在外,小臣獨政未安,何以爲之?敢稟。傳曰,只出緊任。又啓曰,左議政李頤命旣已遞職,今當置處,而本曹無相當之窠,依例送西之意,敢啓。傳曰,知道。又啓曰,長湍府使今當差出,而畿輔重鎭,不可不擇差,未準朔禁軍將,竝擬,何如?傳曰,允。又啓曰,卽接成均館牒呈,則司藝洪大猷除授後,過限未肅拜,依例改差,何如?傳曰,允。
以權爲刑曹參判,沈宅賢爲禮曹參議,南一明爲兵曹正郞,洪廷弼爲修撰,魚有龜爲副修撰,李梫爲河東府使,申光夏爲長湍府使,李宖爲執義。
兵批,前左議政李頤命爲判中樞府事,李弘述付副護軍,洪錫輔付副司果,鄭匡濟付副司正,林再興付副司勇,柳明喆付副護軍。
有政。吏批,判書宋相琦,以監試試官,進去試所,參判鄭澔在外,參議朴鳳齡進。
吏批啓曰,判書宋相琦,以監試試官,進去試所,參判鄭澔在外,小臣獨政未安,何以爲之?敢稟。傳曰,只出緊任。
以洪錫輔爲校理,趙聖復爲弼善。
上在昌德宮。停常參·經筵。
下直,唐津縣監安時相。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?脚痺特甚及困惱,腹部飽滿,膈間不淸利,熏熱,喉乾之候,其已減歇乎?口淡益甚之候,日益差勝,而眼視昏暗特甚之候,亦何如?今日臣等與諸醫入診,詳察症候宜當。不勝終宵憂煎,敢此問安,竝爲仰稟。答曰,知道。脚痺特甚之候一樣,而腹部飽滿亦甚,困惱,膈間不淸利之氣未已,熏熱不至大段,喉乾比夜減歇,口淡益甚之候,一向差勝,而眼視昏暗特甚之候無減,寢睡不寧矣。勿爲入診。
政院達曰,大司憲李喜朝在外,執義李宖未肅拜,掌令南世珍,持平金相尹,武試所進去,掌令尹錫來,持平黃璿呈辭,連日監察茶時,事甚未安。除在外試所進去外,呈告·未肅拜人員,竝卽牌招察任,何如?令曰,依。
府前達,請還寢李獻英·獻章等覆試之命,竝爲拔去榜中事。請還收遠配罪人林象極·權弼衡·朴師悌·洪啓一等放釋之命事。請亟寢內人惠貞減死定配之命,依律處斷事。請內人淑伊定配事。請黃海兵使元徽罷職不敍事。請寢溫陽武科代射人納贖之命,仍令攸司,依律科罪事。措辭竝見上入達。答曰,不從。元徽,從重推考。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後脚痺特甚,腹部飽滿亦甚,困惱,膈間不淸利之氣,復何如?臣等不勝終宵憂煎,惶恐,敢啓。傳曰,晩後一樣矣。
禮曹啓曰,王世子聽政後,虔告太廟事,問議于諸大臣而稟處事,允下矣。問議于諸大臣,則領議政金昌集以爲,旣已略陳所見於臺疏覆啓之中,無容更議。左議政李頤命以爲,方在俟罪控免中,不敢獻議。判府事李濡以爲,王世子聽政,非特依唐朝故事,實遵我朝已行之例,而告廟·頒敎等節次,不載於實錄考出之中,未知其故也。若不拘於前例之有無,酌量事體道理,而有所斷行,惟在聖明博詢而處之。伏惟上裁。判府事趙相愚以爲,宗廟之禮,有事則告。邦家之事,無大聽政,則先朝之不行告廟,臣不得以知之也。然古今異勢,質文隨時。近來典物大備,闕遺畢擧,何獨於此,而諉以無不告之例乎?受終一節之襯與不襯,姑捨不論,其在事體,恐不可已。顧臣罪深病劇,實難與論朝議,而特以事係重大,强進愚見,惶隕迷瞀,言無可採。伏惟上裁。判府事金宇杭以爲,王世子承命聽政,寔遵祖宗朝已行之禮,諫臣之引喩受終,未知其襯合,而國家大事,無過於此,則揆以有事則告之禮,合有祗告太廟之擧。雖不載於實錄考出之中,恐不可拘於前例之有無,惟在聖明博詢而處之也。臣病劇垂死,罪大幸逭,情迹危懍,有難與議於朝家重事,而旣承下詢,不敢不仰對。伏惟上裁。領府事尹趾完,判府事李畬·徐宗泰,右議政權尙夏,竝在外,不得收議。大臣之意如此,上裁,何如?傳曰,左相處更爲問議,在外大臣處,亦爲問議。又啓曰,命下矣。發遣郞廳問議,則左議政李頤命以爲,臣方請死罪,日事控籲,何敢以大臣自處,與論於國家莫大之事乎?諸大臣之言,似無異議,惟在聖明博詢而裁處。再詢之下,又不敢獻議,不勝惶隕震慄之至。領府事尹趾完以爲,陳疏謬妄,得罪君父,方在震怖待命中,不敢隨衆獻議。判府事李畬以爲,春宮代理,是國之大事。以有事則告之禮言之,虔告太廟,似宜應行之節,而未著於國朝故典,臣實莫知其意也。得非聽政與傳禪有間而然耶,抑或由於史臣記載之未詳耶?在臣愚意,則事固可行,亦不必拘於故常,而僉意旣同,庶無可疑。臣病昏迷昧,無以究論禮義,惟在聖上博採而處之。伏惟上裁。判府事徐宗泰以爲,王世子受命,代理庶政,是爲莫大之事也。宗廟之禮,有重事必告,則在今日宜行祗告之禮,恐合於重其事之道。實錄考出中,此一節未有所載者,有不敢知,而邦家典禮,或有酌古今之宜,而行之者,似不當以故事之未有著見爲拘也。臺疏引書之受終者,雖未知其襯合,而論以大體,所請誠爲得宜矣。事體旣重,惟願聖明,博詢而處之。伏惟上裁。臣頃蒙省墓恩暇,私自往來,不敢祗承恩旨,寄寓無處,冒法過江,罪辜益深,病昏且劇,實不敢與議於朝家事,而以下詢之重,冒昧仰對,伏深惶隕之至。右議政權尙夏以爲,草莽賤臣,老病將死,新授職名,方乞改正,昨上辭本,恭俟準許,今此收議,詢以大臣,一邊辭職,一邊獻議,道理乖舛,不敢仰對云。大臣之意如此,上裁,何如?傳曰,世子代理,國之大事,虔告太廟,於禮爲宜,擇日擧行,可也。又啓曰,命下矣。問于日官,則十月初三日爲吉云。同日曉頭,遣大臣先行告祭於宗廟·永寧殿·社稷·永昭殿·敬寧殿,而午時頒敎中外,知委擧行,何如?傳曰,允。
判府事李頤命上書。大槪,恩諭之下,不敢祗承,更申崩迫之懇,乞蒙矜察,鐫削臣名於朝籍,仍治臣罪,以謝物議,召還史官,以安賤分事。入達。答曰,覽書具悉卿懇。卿之誣冤,業已聖上之所洞燭,而余亦屢次開釋,則惟當以勉出爲期,而日昨勉副,蓋欲安卿心,作速入城之意也。猶執前嫌,尙不造朝,已是萬萬意外,而聖心缺然,思想彌切。以卿平日體國之誠,獨不念受知之深,眷遇之隆乎?余不多諭,卿其亟體此意,安心勿辭,亦勿待罪,卽日偕入,毋孤至望。仍令曰,此書答,使偕來史官傳諭。以上朝報
政院啓曰,備邊司郞廳來言,今日賓廳日次,而別無時急稟定之事,頉稟。答曰,知道。備局謄錄
義禁府達曰,以慶尙監司狀達,刑曹粘目,固城前縣令全近思,移本府處置事,準下矣。全近思自任所,時未上來云,依例發遣府羅將拿來,何如?令曰,依。禁府謄錄
禮曹啓曰,王世子聽政後,告廟·頒敎行否,大臣收議草記,傳曰,世子代理,國之大事,虔告太廟,於禮爲宜,擇日擧行可也事,命下矣。問於日官,則十月初三日爲吉云,同日曉頭,遣大臣先行告祭於宗廟·永寧殿·社稷·永昭殿·敬寧殿,而午時頒敎中外事,知委擧行,何如?傳曰,允。
又啓曰,王世子聽政告廟·頒敎,以十月初三日推擇啓下矣。頒敎節目,當爲磨鍊,而自上方在靜攝之中,王世子亦在嘗藥之中,以權停例磨鍊乎?敢稟。傳曰,依爲之。已上禮曹謄錄
上在昌德宮。停常參·經筵。
下直,慶尙右兵使李奎成,洪川縣監李舟臣。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?脚痺特甚及腹部飽滿亦甚之候,其已減歇,而困惱,膈間不淸利,熏熱,喉乾之候,亦有所減乎?口淡益甚之候,日益差勝,而眼視昏暗特甚之候,亦何如?今日臣等與諸醫入診,詳察症候宜當。不勝終宵憂煎,敢此問安,竝爲仰稟。答曰,知道。脚痺特甚,腹部飽滿亦甚之候一樣,而困惱,膈間不淸利之氣未已,熏熱不至大段,喉乾比夜減歇,口淡益甚之候一向差勝,而眼視昏暗特甚之候無減,寢睡不得安穩矣。勿爲入診。
應敎尹鳳朝初度呈辭,入達。令曰,還出給。
府前達,請還寢李獻英·獻章等覆試之令,竝爲拔去榜中事。請還收遠配罪人林象極·權弼衡·朴師悌·洪啓一等放釋之令事。請內人惠貞依律處斷事。請內人淑伊定配事。請還寢溫陽武科代射人納贖之令,仍令攸司,依律科罪事。措辭竝見上入達。答曰,勿煩。
前達,黃海兵使元徽罷職不敍事,停達。
令曰,呈告紛紜,未有甚於近日。故申飭之敎屢下,而此弊愈甚,極爲未安,另加申飭。
令曰,兵判陳書承批之後,一向引入,無意行公。本兵重務,不可久曠,卽爲牌招察任。
大殿·中殿·世子宮·嬪宮,政院·玉堂夕問安。答曰,知道。
藥房口傳啓曰,晩後脚痺特甚,腹部飽滿亦甚及困惱,膈間不淸利未已之候,復何如?臣等不勝憂煎,惶恐敢啓。傳曰,困惱,膈間不淸利之氣,晩後差勝,脚痺特甚,腹部飽滿之候一樣矣。
令曰,近日連日監察茶時,亦甚未安,一體申飭。
假注書李泰和書達,臣伏承令旨,更諭于判府事李頤命,則以爲,臣冤昭職解,特荷深恩,而危衷懇迫,尙敢瀆冒,更違明旨,正俟嚴誅,史官又宣書答,辭旨益復溫諄,諭之以聖心之思想,責之以不念其知遇。人臣得此於君父者,今古幾人,臣豈敢食息忘捐軀之報?伏況邸下,推誠察微,前後恩旨,可孚豚魚,臣豈不知?銘鏤心肝,益切延頸之思也。噫,聖主慈覆,眷顧至此,离明下照,辨釋無餘,而顧此無狀賤臣,不能明哲保身,蒙此汚衊,上誤特達之知,下負盡忠之願,此實臣之罪也。撫躬自傷,忽忽無生人之意,寧有束帶結綬,重入修門之望乎?正所謂沒世而垢彌甚者,死不足以洗此恥也。若是而抗有靦之顔,冒沒於具瞻之地,則亦將席未煖,而辱再至,尤陷於千丈坑穽,而莫之拔矣。天地生成之仁,豈不思所以終始保全之道也?但願召還史官,亟勘臣罪,以靖朝著而已。再三恩諭之下,終不敢奉承,萬死之罪,尤無所逃,席藁惶慄,以俟鈇鉞之誅云矣。臣則仍留之意,敢達。令曰,前後下答,備悉余意,謂卿體諒,卽起造朝矣,書本又上,棄余邁邁,良由余誠淺,不能感回而然也,慙靦之極,無以爲諭。遐心未回,而召還史官,斷無是理,卿其深思,毋庸更辭,卽日偕入,以副至望事,更諭。
忠淸監司書目,韓山呈,以大司諫權忭辭職上書上送事。達。答曰,覽書具悉。爾勿過辭,從速上來察職。以上朝報
兵曹啓曰,因忠淸監司尹憲柱狀啓,備局覆啓,騎步兵排朔之規,無實用而有弊端,依他軍兵例,逐年納布,實合於變通之道,令該曹參量熟講,作爲節目後,稟處事,命下矣。節目當爲磨鍊以入,而第騎步兵排朔之規,每其番次,收布上納,以爲繼用之地矣。今年因連凶,折半退捧,而折半上納之中,亦多未收,故凡百需用,恒患不足,不得不取用於封不動,而封不動元數不多,誠甚可慮。若欲變通排朔之規,則一年需用之資,必須先爲措置,可無窘乏之患。卽今餘儲,實無推移之路,姑待未收番布之準捧,兼且別爲稟議,準備一年需用後,擧行,何如?答曰,允。備局謄錄
上在昌德宮。停常參·經筵。
下直,平康縣監黃處信,甘浦萬戶韓時益。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?脚痺特甚及腹部飽滿亦甚之候,其已減歇,而困惱,膈間不淸利,熏熱,喉乾之候,亦有所減乎?口淡益甚之候,日益差勝,而眼視昏暗特甚之候,亦何如?今日臣等與諸醫入診,詳察症候宜當。不勝終宵憂煎,敢此問安,竝爲仰稟。答曰,知道。脚痺特甚,腹部飽滿亦甚之候一樣,而熏熱不至大段,困惱,膈間不淸利之氣未已,喉乾比夜減歇,口淡益甚之候,一向差勝,而眼視昏暗特甚之候無減,寢睡不得安穩矣。勿爲入診。
政院啓曰,庭試別試初試武二所榜目單子中,有落漏處,察啓事,命下矣。取考榜目,則閑良李斗俊之下,有落漏擧子,故招致差備官,取納草榜目相考,則忠翊衛徐興積,果爲落書,故原榜目中,使之付標以入,而莫重入啓榜目,有此落漏之擧,事之不察,莫此爲甚。二所試官,竝推考警責,而當該差備官,令攸司科罪,臣亦有矇然捧入之失,惶恐,敢啓。傳曰,知道。
同副承旨李禎翊上書。大槪,千萬夢寐之外,銀臺除名,忽下於田廬縮伏之中,惶蹙罔措。卽當趨命,而顧臣情勢,有萬萬危蹙者,玆陳血懇,冀蒙恩遞,而適値道臣之發巡,縣道控籲,慮有遲滯,出納之地,且恐久曠,使家僮直呈,尤增惶恐。伏乞刊臣姓名於朝籍,勿復檢擧,以安賤分事。入達。答曰,覽書具悉。前書下答,已悉余意矣。爾之酷被構誣,聖上業已洞燭,旋授承宣之任,則寧復有難安之端哉?勿復控辭,卽速上來察職。
府前達,請還寢李獻英·獻章等覆試之命,竝爲拔去榜中事。請還收遠配罪人林象極·權弼衡·朴師悌·洪啓一等放釋之命事。請內人惠貞依律處斷事。請內人淑伊定配事。請寢溫陽武科代射人納贖之命,仍令攸司,依律科罪事。措辭竝見上入達。答曰,勿煩。
假注書李泰和書達,臣伏奉令旨,更諭于判府事李頤命,則以爲,伏奉史官更宣諭旨,臣不勝惶蹙悶塞,求死不得。臣撕捱許久,重損國體,獲蒙恩遞,感幸已極,豈欲更犯違逋之罪,辜負曠絶之恩也?臣自遭人言,驚魂惴惴,視聽瞿瞿,已不能爲平人,加以宿疾日加,殆無以運用肢體,雖欲竭蹶承召,實不可自力,至冤雖雪,重罪未勘,公議處臣,又未知如何。今若戀寵畏義,靦然趨造,則此後狼狽,不可盡言,百爾思量,決無承命之勢,近侍久淹荒郊,極爲未安。臣之瞻望祈祝,惟在於亟命召還史官,無致又傷事體而已。徊徨窮迫,坐違嚴令,往復瀆冒,至於此極,鈇鉞之誅,實所甘心云矣。臣旣承偕入之令,仍留之意,敢達。令曰,知道。承旨更往敦諭。
政院達曰,兵曹判書李健命,昨日特招之下,不爲承命,事甚未安。卽爲牌招察任,何如?令曰,依。
假注書愼後三書達,臣承令馳往于驪州判府事李畬所住處,傳宣令批,則以爲,臣以朝暮垂盡之喘,名繫朝籍,罪戾日深,又將取辱非常,貽羞聖世,不得不冒死陳暴,冀蒙諒察,兼附蕘說,以貢愚誠。臣於床簀之中,日夜攢手以俟矣。伏奉下答,辭旨勤眷,夐越尋常,遠辱史官,恩禮優渥,不以臣言爲淺陋,至敎以書紳服膺。臣奉讀再三,不覺感淚被面,有以仰見邸下密邇受善之量,向闕九頓,頌祝無涯,不敢但自以一身之榮爲幸也。第臣所陳休謝之請,實出於臨死懇迫之至悃,庶幾上全以禮使臣之道,下遂安分畢命之義,而未蒙矜許,臣衷情抑塞,但有仰天啜泣而已。臣豈不欲申章更籲,期回蓋高之聽,而此時煩瀆,亦有所不敢,伏地悲咽,不知所達云矣,敢達。令曰,知道。
大殿·中殿·世子宮·嬪宮,藥房·政院·玉堂夕問安。答曰,知道。
兵曹正郞金雲澤上書。大槪,臣於李世德供辭中,攙及臣曾祖死節事,有不勝駭痛者,玆敢略暴實狀,冀蒙辨釋事。入達。答曰,覽書具悉。嘻噫,歲在困敦,爾曾祖處義之從容,死節之明白,照人耳目,余亦稔聞,則世德之用意構誣,寧不痛心?今爾爲祖先,上書伸辨,事實益明矣。
藥房口傳啓曰,晩後脚痺特甚,腹部飽滿亦甚及困惱,膈間不淸利未已之候,復何如?臣等不勝憂煎,惶恐敢啓。傳曰,困惱之候差勝,而脚痺特甚,腹部飽滿亦甚,膈間不淸利未已之候一樣矣。已上朝報
兵曹啓曰,自今十月爲始,御營廳·禁衛營軍兵,旣已徵番矣。今十月初一日入直建陽門禁衛哨官落點單子書入,訓鍊都監哨官落點單子,則三望改以二望書入,分所單子中,亦以受點哨官二員書塡以入之意,敢啓。傳曰,知道。禁衛營謄錄
上在昌德宮。停常參·經筵。
夜一更二更,電光。五更,有霧氣。
大殿,政院問安。答曰,知道。中殿·世子宮·嬪宮,藥房·政院問安。答曰,知道。
藥房啓曰,伏未審夜來,聖候寢睡,若何?脚痺特甚,腹部飽滿亦甚之候,其已減歇,而困惱,膈間不淸利,熏熱,喉乾之候,亦有所減乎?口淡益甚之候,日益差勝,而眼視昏暗特甚之候,亦何如?今日臣等與諸醫入診,詳察症候宜當。不勝終宵憂煎,敢此問安,竝爲仰稟。答曰,知道。脚痺特甚,腹部飽滿亦甚之候一樣,而困惱,熏熱,膈間不淸利之氣未已,喉乾比夜減歇,口淡益甚之候,一向差勝,而眼視昏暗特甚之候無減,寢睡不寧矣。勿爲入診。
右承旨兪崇書達,臣承令馳往于新村判府事李頤命所住處,傳宣敦諭,則以爲,數日恩諭洊降,而臣輒敢違負,分義掃地,譴誅是俟,史官不還,承宣又臨,十行諭音,丁寧懇至。臣是何人,坐辱殊恩?驚惶罔措,涕血交流。滓穢賤蹤去就,何異江湖之鳧雁,而离明過於臨照,視若係國家安危,四方正拭目,想望於代理之初,而所欲倚重者如此,則豈不大駭聽聞乎?臣之難冒之情,不可强之病,不敢每每臚列,而誠恐緣臣之故,又累新化也。千回思量,實無承令之勢,賤病又添外感,神氣迷昧,不能盡暴窮蹙危迫之情。稍俟少定,謹當更上文字,以請嚴誅,以冀矜諒云矣,敢達。令曰,知道。
府前達,請還寢李獻英·獻章等覆試之令,竝爲拔去榜中事。請還收遠配罪人林象極·權弼衡·朴師悌·洪啓一等放釋之命事。請內人惠貞依律處斷事。請內人淑伊定配事。請寢溫陽武科代射人納贖之命,依律科罪事。措辭竝見上入達。答曰,勿煩。
右參贊兪命雄上書。大槪,昨日傳敎之下,不勝惶恐,不可以問備薄罰,自幸其已勘,而晏然於職次。伏乞亟遞臣職,以安微分,不勝幸甚。且陳懇迫之私,冀蒙矜許事。入達。答曰,覽書具悉。卿其勿辭往來焉。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後脚痺特甚,腹部飽滿亦甚及困惱,膈間不淸利未已之候,復何如?臣等不勝憂煎,惶恐,敢啓。傳曰,困惱,膈間不淸利之氣差勝,而脚痺特甚,腹部飽滿亦甚,之候,一樣矣。
副修撰金有慶牌不進罷職傳旨,傳曰,禁推。已上朝報
上在昌德宮。停常參·經筵。
自昧爽至巳時,有霧氣。
中殿誕日。大殿·中殿·世子宮·嬪宮,政院·玉堂問安。答曰,知道。中殿,二品以上·六曹問安。答曰,知道。中殿·世子宮·嬪宮,藥房問安。答曰,知道。
藥房啓曰,伏未審夜來,聖候寢睡,若何?脚痺特甚,腹部飽滿亦甚之候,其已減歇,而困惱,膈間不淸利,熏熱,喉乾之候,亦有所減乎?口淡益甚之候,日益差勝,而眼視昏暗特甚之候,亦何如?今日臣等與諸醫入診,詳察症候宜當。不勝終宵憂煎,敢此問安,竝爲仰稟。答曰,知道。脚痺特甚及腹部飽滿亦甚之候一樣,而困惱,膈間不淸利之氣未已,熏熱不至大段,喉乾比夜減歇,口淡益甚之候,一向差勝,而眼視昏暗特甚之候無減,寢睡不得安穩矣。勿爲入診。
弼善趙聖復辭職上書,入達。答曰,覽書具悉。爾其勿辭察職。
判府事李頤命上書。大槪,敦諭又宣,感惶罔措,更暴煎灼危迫之懇,乞命召還史官,仍治臣辜恩慢命之罪事。入達。答曰,覽書具悉卿懇。前後敦勉,不啻勤懇,辭已竭矣,更何多諭?自古大臣,雖遭橫逆,蒼黃出城,釋負之後,慰諭備至,則不得不承命復入,誠以虛佇之意,終不可孤也。以卿體國之誠,胡不念及於此等義理,而一向邁邁,袖手恝視耶?反覆思惟,決知其過矣。當此之時,余不可捨卿,卿不忍棄余,勿復以情勢爲辭,卽日偕入,用副至望。仍令曰,偕來史官傳諭。
大殿·中殿·世子宮·嬪宮,藥房·政院·玉堂夕問安。答曰,知道。
藥房再啓曰,昨日入侍醫官等來言,自來初二日更當受鍼,而流注法及只用要穴,孰勝一款,問議以啓事,下敎云。故臣等與諸鍼醫,反覆商議,則皆以爲,流注法受鍼,已至三度,而姑未有顯效,今則只用要穴受鍼,似爲得宜云矣,敢啓。答曰,知道。
藥房口傳啓曰,晩後脚痺特甚,腹部飽滿亦甚,困惱,膈間不淸利未已之候,復何如?臣等不勝憂煎,惶恐,敢啓。傳曰,困惱,膈間不淸利未已之候差勝,脚痺特甚之候一樣,腹部飽滿之候未已矣。
掌令南世珍上疏。大槪,臣近以試院之役,觸冒感傷,宿患越添,旬月之內,決無供仕之望。玆敢疾聲呼籲,懇乞亟許鐫免,俾得安意調治,兼附區區所懷,以備裁察事。入啓。答曰,省疏具悉。首陳之言,誠爲切實,予用嘉尙,可不留意焉?近因西北方伯申聞,已自廟堂稟處,而守令令政曹擇差爲可,爾其勿辭,從速察職。以上朝報
摠戎廳達曰,本廳元來凋殘,凡百貌樣,只靠於若干需米,而屢經城役,連値歲歉,一年所捧,僅支一年需用,而至若錢布,本無出處,故軍務之闕漏者雖多,力旣不逮,將何攸濟?姑擧其目前之最切者而言之,臨津乃西路要衝之地,雖以一枝兵防守,爲其將領者,如得其人,則可以有賴於緩急,而自朝家屬之本廳,意非偶然,依啓下節目,募得兩哨軍兵,作隊累年,身無寸鐵,此蓋緣力綿之致,揆以軍丁,大可寒心矣。近聞平安兵營所儲木綿數,至四百餘同云,取其中一百同,限一年特令許貸於本廳,則臨津二哨軍之鳥銃環刀,庶可有料理備給之望,貸來本數,亦當有臻限還報之道,此與全然劃給者有異,而在兵營小無所損,在本廳,且有所益,依此數貸用後,臻期還償,何如?答曰,依。
政院啓曰,備邊司郞廳來言,今日賓廳日次,而中宮殿誕日相値,頉稟。答曰,知道。以上備局謄錄郞廳趙有臣書。金光國校正。
上在昌德宮。停常參·經筵。
自昧爽至辰時,有霧氣。
大殿·中宮殿·世子宮·嬪宮,政院·玉堂問安。答曰,知道。
中宮殿,藥房問安。答曰,知道。
藥房都提調金昌集,提調閔鎭厚,副提調趙道彬啓曰,伏未審夜來,聖候寢睡,若何?脚痺特甚,腹部飽滿亦甚之候,其已減歇,而困惱,膈間不淸利,熏熱,喉乾之候,亦有所減乎?口淡益甚之候,日益差勝,而眼視昏暗特甚之候,亦何如?今日臣等率諸醫入診,詳察症候宜當。不勝終宵憂煎,敢此問安,竝爲仰稟。答曰,知道。脚痺特甚及腹部飽滿亦甚之候一樣,而困惱,膈間不淸利之氣未已,熏熱不至大段,喉乾比夜減歇,口淡益甚之候,一向差勝,而眼視昏暗特甚之候無減,寢睡不得安穩矣。勿爲入診。
兪崇達曰,明日常參,取稟。令曰,停。
李德英達曰,大司憲李喜朝在外,執義李宖,掌令南世珍·尹錫來,持平金相尹呈辭,持平黃璿受由在外。今日以監察茶時之意,敢達。令曰,知道。
又以都摠府言達曰,都摠管兪命雄,義禁府坐起進去之意,敢達。令曰,知道。
李箕翊,以弘文館言達曰,本館上番校理臣金在魯,以御營廳郞廳,今明日坐起時,晝仕出去之意,敢達。令曰,知道。
又以侍講院言達曰,本院新除授弼善趙聖復,除拜今已累日,而陳書下答之後,尙不出肅,卽爲牌招察任,何如?令曰,依。
李德英,以禁衛營言啓曰,新造旗麾祭,今十月初二日子時,神武門後放炮大吹打設行之意,敢啓。傳曰,知道。
令于李箕翊曰,呈告紛紜,監察連日茶時,極爲未安。故纔已申飭,而此弊猶夫前日,朝令之不行如此,誠甚慨然,本院更加申飭。
李箕翊啓曰,王世子聽政告廟·頒敎,定於今初三日矣。大提學宋相琦,明日待開門牌招,以爲敎文製進之地,何如?傳曰,允。
李德英達曰,兵曹判書李健命,再昨違牌之後,連呈辭書,尙不出仕,事甚未安,卽爲牌招察任,何如?令曰,依。
李箕翊,以弘文館官員,以大提學意達曰,今秋三朔月課,連有事故,不得出題,到今秋節之候,勢難知委。外方自前如此之時,有變通之例,來冬三朔爲始出題,使之製述,何如?令曰,依。
又以吏曹言達曰,今此冬享大祭,數多祭官塡差之際,甚爲苟簡。在前如此之時,有刑官啓請之規,三四字缺已以刑官通融塡差以入之意,敢達。令曰,知道。
又以兵曹言達曰,今十月初一日幼學吳重國稱名人,自金虎門入來,差備門外擊錚,極爲駭愕。令攸司囚禁治罪,同門守門將金宗杓常時不能禁斷雜人,以致闌入,亦難免其責,推考,何如?令曰,依。
假注書李泰和書達,臣承令,行判中樞府事李頤命處,傳宣下答,則以爲,臣違負旣多,干冒亦甚,環顧分義,宜受譴誅。卽者史官又宣下答,十行辭旨,丁寧反復,開迷發蒙,責以義理,臣誠感泣震惕,益覺其情誠之淺薄,罪戾之難逃矣。臣披肝瀝血,未蒙矜察,辭窮理極,無可更陳,席槀啜泣,恭俟鈇鉞,不知所以仰對云矣。臣則仍留之意,敢達。令曰,知道。
大殿·中宮殿·世子宮·嬪宮,政院·玉堂夕問安。答曰,知道。
大殿·中宮殿,藥房夕問安。答曰,知道。
藥房夕問安時,口傳啓曰,晩後脚痺特甚,腹部飽滿亦甚及困惱,膈間不淸利未已之候,復何如?臣等不勝終宵憂煎,惶恐敢啓。傳曰,知道。困惱,膈間不淸利之氣差勝,而腹部飽滿之候未已,脚痺特甚之候一樣矣。
備忘記,傳于李德英曰,今月初三日告廟祝文製述官,再昨分排啓下矣。更鼓已下,受香在明,而尙不製入,事之未安,莫此爲甚,當該知製敎,竝從重推考。
令于李箕翊曰,頃因改錄事,前後人言,非出公心,故開釋之敎屢下,諸臣皆出而行公,則金有慶之獨守執滯之見,一向撕捱,實無意義,揆以分義,亦甚未安,各別申飭,俾卽察任。
大司成李觀命書曰,六行缺不意籌司堂上之任,復及於千萬夢寐之外,聞命惝怳,罔知攸措。國家任人之道,雖微官庶僚,必量才而處之,然後上無濫授之譏,揣分而受之,然後下免冒竊之誅。今臣所叨,何等地望,而只以資級之相當,不問可否,苟然充數,而臣若晏然冒當,則非但臣濫竽之羞,無以自解,其累則哲之明,招四方之笑,非細故也。且臣有私義之萬分惶蹙者,臣弟兄俱蒙特達之恩,濫廁卿宰之列,榮極私門,懼深集木,今復冥升而不知避,聯翩而與聞軍國之議,則梁鵜之譏,已不可言,而環顧朝著,榮華一門者,旣或寡矣。臣何敢不恤滿溢之戒,視若己分之所當有事,靦然仍據乎?伏乞邸下,察臣肝膈之言,非出飾讓,亟賜遞改臣備局提擧之任,以安私分,以幸國事,不勝幸甚。答曰,覽書具悉。籌司之任,實循公議,則今引私義控免,殊涉太過,卿其勿辭,從速察任。
待敎權書曰,伏以臣性質鈍滯,識見迂闇,蓋其庸陋無能,最出流輩之下,而厚誤聖知,久忝匪據,裨補蔑於涓埃,寵眷重於丘山,早晩顚跌,理所必至。向日所遭,誠甚不幸,雖未駁正之論,固當引退之不暇,而畢竟臺章迭發,論責備至,臣誠更無顔面,可以自立於周行者。積逋嚴命,幸蒙恩罷,歸伏鄕廬,粗安微分,杜門省愆,甘作明時長棄之物矣。不料千萬夢寐之外,忽因診筵奏達之語,乃有本職甄復之命,馹召遠降,催臣上道,臣手奉除書,驚惶震惕,益不知措躬之所。仍念臣自以糞土之賤,獲依日月之光,昵侍香案,叨承英眄,蓋亦一年于今矣。自違軒陛,四五字缺玉樓之戀,何日可忘?況今明离竝照四五字缺大小群僚,莫不奔走率職,數三行缺臣固不忍爲此態,亦未嘗萌於心,則惟彼六七字缺有不容安而受之,此臣所以有連章對辨之擧,平二三字缺略及委折,有何可怒之端,而憲臣避辭,滿紙臚列,張皇捭闔,以臣拙訥之辭,誠不敢抵當,而亦不欲尤而效之,呶呶爭辨,以傷淸朝相敬之風也。雖然溺職之罪,終難自赦,請譴之論,不可倖免,揆以自靖之義,只合奉身而退。今若徒恃寵靈,從他笑罵,包羞就列,盤礡舊席,有若初無釁累之人,則是亦嗜利冒進者之流,卽與患失之鄙夫,奚別哉?臣之日夜所祈祝,惟在早解職名,遄伏嚴誅,小謝公論,以勵他人,此是羞惡之心,由中發現,非有一毫矯飾,亦非有一毫悻悻之念也。書曰,天矜于民,民之所欲,天必從之。臣之所望於邸下者,不啻如民之天,如此而未蒙矜諒,則是至誠亦有所不動,寧有是理?嗚呼,三軍可奪帥也,匹夫不可奪志,臣於此職,終不可就,伏乞邸下,察臣情事之危蹙,憐臣蹤跡之狼狽,特降指揮,早賜斥退,仍令選部,勿復檢擧,以厭臺言,以安愚分,公私不勝幸甚。答曰,覽書具悉。更引前嫌,實涉太過。爾其勿辭,卽速上來察職。已上燼餘
上在昌德宮。停常參·經筵。
大殿·中宮殿·世子宮·嬪宮,政院·玉堂問安。答曰,知道。
中宮殿,藥房問安。答曰,知道。
藥房都提調金昌集,提調閔鎭厚,副提調趙道彬啓曰,冬雨乖常,伏未審夜來,聖候寢睡,若何?脚痺特甚,腹部飽滿亦甚之候,其已減歇,而困惱,膈間不淸利,熏熱,喉乾之候,亦有所減乎?口淡益甚之候,日益差勝,而眼視昏暗特甚之候,亦何如?今日受鍼時刻,定以何時乎?日氣陰濕如此,姑停受鍼,亦或得宜。臣等不勝終宵憂煎,敢此問安,竝爲仰稟。答曰,知道。脚痺特甚,腹部飽滿亦甚之候一樣,而困惱,熏熱,膈間不淸利之氣未已,喉乾比夜減歇,口淡益甚之候,一向差勝,而眼視昏暗特甚之候無減,寢睡不寧矣。受鍼時刻,定以午正宜矣。
李箕翊達曰,明日常參,取稟。令曰,停。
李德英,以都摠府言啓曰,今日入直內三廳武兼禁軍及軍兵等,當爲中日習射,而雨勢如此,不得爲之之意,敢啓。傳曰,知道。
李箕翊,以弘文館言達曰,副修撰金有慶,昨日帶職蒙宥,而特敎之下,又不卽出肅,揆以事體,極爲未安,更爲牌招察任,何如?令曰,依。
又啓曰,告廟祝文製述官,竝從重推考事,命下矣。第永昭殿·敬寧殿·社稷祭文,則皆於昨日,趁早製呈,而本院之規,必於齊到後,一時啓下,故留待宗廟祭文之畢到,累度催促之際,自至犯夜,誠甚未安,而製呈先後,如是有別,推考傳旨一體書入乎?傳曰,然則宗廟告由祭祝文製述官推考,可也。
以平安監司,以雲山等邑民人等流散飢死事狀達,令于李德英曰,方當秋成,飢死流散,前後相繼,來春之憂,有不可勝言。另飭道臣,使之善爲料理,各別救活。
李箕翊,以侍講院言達曰,卽接翊衛司所報,則以爲,本司官則十四員,而只有書吏二人,使令三名,故目前常患苟簡,無以成樣。至於召對隨入之際,官員或有躬自執冊步進之時,又自聽政後,安寶一節,專委於本司,事體比前有別,而但山陵展謁,宗廟將事,旣有替行之命。凡此擧動時,書吏二人,以陪寶在前,使令二名,亦當在前導中,十四官員,以一使令,決無成樣之勢,萬馬騈闐二字缺必致顚沛之患。雖以三醫司微賤之官五六字缺本司雖極疲弊,旣在宮屬二行半缺僅可成樣,亦免生死之患云。十餘字缺果如所報,而卽今事勢如前有異,五六字缺之道,本司使令,依所報加出,粗成貌樣之意,分付該曹,何如?令曰,令該曹參酌,稟處。
大殿受鍼後,大殿·中宮殿·世子宮·嬪宮,政院·玉堂問安。答曰,知道。
大殿·中宮殿,藥房問安。答曰,知道。
大殿,朝廷二品以上·六曹單子問安。答曰,知道。
中宮殿,口傳問安。答曰,知道。
大殿·中宮殿·世子宮·嬪宮,政院·玉堂夕問安。答曰,知道。
大殿·中宮殿,藥房夕問安。答曰,知道。
掌令南世珍·尹錫來,持平金相尹啓曰,請還寢李獻英·獻章等覆試之令,竝拔去榜中。措辭見上請還收罪人林象極·權弼衡·朴師悌·洪啓一等放釋之令。措辭見上請內人惠貞依律處斷事。措辭見上請令內人淑伊定配。措辭見上請還寢溫科代射人納贖之命,仍令攸司,依律科罪。措辭見上答曰,勿煩。
兵曹判書李健命書曰,伏以臣等本職有必遞之意,而無仍冒之理者,不但國人之所共知,實聖明之所俯燭,而頃奉徽旨,以重任不可輕遞爲敎,臣誠愕然失圖,繼以抑塞,益不知攸處也。臣之苦心危懇,必以解褫爲期者,正爲重任不可久帶,賤疾不可力强,而自惟誠淺而不能上格,志弱而不能堅守,從前屢籲,情實未白,輒迫嚴命,乍入旋出,宜邸下視以例讓,不賜開允,而莫非臣從前樹立使然也。循省慙恧,誰怨誰咎?第臣今日情病,視前倍加,忝叨許久,愆尤層積,衰謝益甚,疾恙膠固,一日二日,莫可自振,而亦安得無憾於仁覆之下哉?伏惟聖明在上,無物不囿,以邸下繼述之孝,匹夫失所,正宜矜諒,四行缺停廢已久,冬等祿政,擧行無期,以本兵五六字缺之坊,而朝家曾莫之恤,不賜變通,臣不勝泄泄也。臣之區區祈望,只在速被刑章,無重誤國事,而喉司不諒,疏單沮却,連事請牌,此亦豈以臣爲一分可出而然哉?不過爲縛束馳驟之意,而國體之損傷,誠非細故也。玆敢不避煩瀆,仰首疾號於天地父母之前,伏乞邸下,俯賜憐察,亟遞臣本兼諸任,使殘喘得尋生路,重務無至久曠,千萬幸甚。答曰,覽書具悉。前書下答,已諭決不可許遞之意,須勿更辭,安心行公。
副修撰金有慶書曰,伏以臣之前後違逋,罪合萬戮,而罰止禁推,又逭嚴誅,特敎繼降,開釋備至,諭之以執滯,責之以分義,辭旨諄諄,不啻若慈父之詔子,臣誠感激惶感,罔知攸措。臣雖極愚迷,粗識事君之大道,豈不知一向撕捱,爲忘分犯義之罪,而第念昨年改錄,係是無前之擧,雖無人言,固爲被錄者,難安之端,而況非斥之議,相繼而至,揆以廉隅,決不可冒當恩命。分義廉隅,若不得兩全,寧守迷滯之見,無壞行己之大防,是臣所自劃者。人臣事君,惟貴誠實,臣之區區至懇,非出於虛辭飾讓,則雖承誨責之恩旨,膠守之志,終難變改。召命之下,又不能承當,趨詣闕外,陳章徑退,臣誠死罪。伏乞邸下,特加常刑,以爲人臣慢命者之戒,不勝萬幸。臣於俟譴之中,不宜贅陳他說,而適有所懷,敢此仰浼,冞增惶悚。臣於年前奉命往北路也,會寧府使李暉不法之狀,陳達於書啓中,及見暉供辭,專反其實,臣每欲以一疏,辨破其詐,而不敢以所叨之職自居,不欲提論不緊二三字缺默至今日,則爲北兵使一路軍民,將不承四行缺軍器所需之外,壯紙·苧布等物,其數亦多,數字缺器,則新補者,亦間間有之,而以其新補之多寡,較量件記中雜物,則恢有餘地,且紙·苧等物之歸於私用,灼然可知,而旣以修補軍器爲托,故臣不果封進其件記矣。暉之供辭,以臣封進文書中,許多布木,以內入懸錄者,亦歸之於修補軍器,人雖無狀,何其言之無憚,乃至於此哉?適値疏決,不待査狀之來,徑先蒙宥。其後聞北路人言皆以爲,朝家御史不須送,贓法不須設,群情之齊憤,於此可見,而其貪縱酷虐,名於一道,曾擢本閫也,兩營之屬,莫不惴惴,有逃散之心,六鎭之人,擧皆傳說,故臣果論及於書啓矣。曾未幾何,甄復如初,一境之民,凋弊未蘇,而遽使制閫於本道,國家初不送廉問則已,旣送廉問,得其不法之狀,而不惟不罪,反加擢用,臣竊慨然也。假使暉雖有可將之才,他閫尙多,何必畀之以北路,以駭遐民之聽聆耶?臣旣知其實狀,玆敢附論於疏末,伏願邸下,亟令遞改,毋失一路之人心焉。臣無任祈懇隕越之至。答曰,覽書具悉。李暉事,年久之後,追提往事,似非平允之道也。爾其勿復撕捱,卽出察職。
全羅道生員朴昌漢等書曰,伏以,不杇者文,不泯者道,不墜於地,惟在於人。故苟有深闡於文,高詣於道,而爲當時山斗,作後人表準,則士林必建祠而俎豆之,國家亦賜額而褒崇之者,蓋以榮斯文而壽斯道也。我聖上崇文重道之誠,卓冠百王,而我邸下欽承順旨之孝,一國之所共瞻仰,則遵聖上之志,盡尊道之誠,邸下今日之不可少緩二字缺臣等奉沐菁莪之化,得忝章甫之列,四行缺至於文章,卽其餘事,數三字缺華國,道可濟時,歷事三朝,節節一心,久處論思,益殫啓沃之忠,累進章疏,大振謇諤之風。以之掌文柄,則正儒學而振士敎,掌銓席則澄仕路而恢公道,此則我聖上所嘗虛佇尊尙,而朝紳之至今景服無斁者也。蓋其文辭專出於性情,學識渾由於實地,平生言行,固已粹然無可議者。至若門無私謁,身若布素,操心如氷壺,秉己如繩墨,累經世變,一無緇磷,後進之士,一接容儀,莫不心悅誠服,不待誘掖之勤,自有薰陶之效,雖異己角論之輩,亦不敢訾謷。嗚呼,眞可謂斯文之羽翼,聖世之名德也。論其本末,槪其平生,則建以院宇,享以血食,夫誰曰非宜也哉?我聖上文敎丕闡,典禮彬彬,建祠賜額,以崇風化者,前後何限?或褒以忠節,或尙以事功,而若其文章學識之如李敏敍比者,果幾人耶?噫,好賢之心,人所固有,必於經歷之處,杖屨之地,想像而立祠,以爲瞻慕依歸之所者,蓋出於士論之不容已也。況此光·羅二州,卽其所莅之地也。其德政文化,至今赫赫,在人耳目,薰其德而善良,興於學而髦譽者,不但此二州已變,湖南遐僻之方,爲鄒魯絃誦之鄕者,莫非李敏敍之功。昔文翁化一蜀郡,而郡民尸祝之,韓愈化一潮州,而州民廟食之。今此李敏敍之文章學識旣如彼,遺風餘化又如此,其視文·韓二子,何遽不及,而不思所以揭虔妥靈,以寓追慕之誠哉?肆我一道儒林,率循共公之義,合力鳩材,經始祠院於二州相隣之界,亦嘗陳請而蒙允,成命之下,立宇致享,仍陳請額四行缺夫李敏敍,雖以科目出身,而平生所操存,一出於義理,居家篤行,而著爲己之學,立朝事君,而盡匪躬之節,則此所謂,幼而學壯而行者也。其爲道學節義,若是表著,而特以志在行道,出而事君之故,爲不可頒揭聖額,臣等實未知曉也。從古以來,雖非林下儒賢,苟其大有功於斯文世道,則建祠而頒額者,前後非一,何獨於李敏敍而靳之哉?其時禮曹判書趙泰采,亦以此陳疏,而有曰文雅淸名,不但公議之不可掩,而至於儒化文敎之丕振南邑,使章甫之徒,至今追仰不衰者,有非循吏遺愛之比,而頃年院宇之請設,朝家旣已許之,則到今於請額之日,不當防塞云爾,則此不獨一道多士之所嘗景慕,其亦出於縉紳間公議者,聖明亦已洞燭之矣。噫,士君子遭逢聖明,當平常無事之時,立朝行道,亦足以無媿於道學節義之名,何必退處山林,獨善其身,然後方可謂之道學?何必遇時不幸,立慬致命,然後方可謂之節義歟?宋臣張栻之言曰,仗節死義之臣,當求於犯顔敢諫中,李敏敍之犯顔敢諫,一生事業,則仗義死節之素所蓄積者,推此可知也。我聖上重道之誠,搢紳間公共之議,終爲一人偏滯之論所沮抑,此實爲盛世之欠典,而士林之慨然者也。玆敢倡率多士,裹足千里,更申前請,伏乞邸下,亟命有司,特降恩額,上遵聖上之旨,下慰儒林之望,千萬幸甚。答曰,覽書具悉。書辭令該曹稟處。
午時,上御熙政堂。受鍼時,藥房都提調金昌集,提調閔鎭厚,副提調趙道彬,記事官趙鎭禧,兼春秋高萬瞻,記事官崔守範,儒醫李齊憲,醫官柳瑺·丁時梯·權聖徵·趙慶基·許坫·吳重卨·金壽峯·玄孝綱·李徵夏·權聖經·吳志哲入侍。金昌集進伏曰,近日脚痺特甚,而終日未已乎?上曰,然矣。昌集曰,腹部飽滿,連日如此,大便快放之後,亦無所減乎?上曰,然矣。昌集曰,膈間不淸利,熏熱之候,何如?上曰,一樣矣。昌集曰,眼視昏暗,一向無變動之漸乎?上曰,然矣。閔鎭厚曰,曾以榻前出入之臣,依稀識得爲敎矣,今不然乎?上曰,此言七月以前事也。卽今則無可言者,數行缺昌集曰,令醫官診候,何如?上曰,唯。瑺診後退伏曰,左右脈度調均矣。時梯所達亦同。壽峯曰,左右三部均矣。齊憲曰,左右均而兩尺稍似數矣。昌集曰,令診察眼部乎?上曰,唯。齊憲瞻望退伏曰,去月卄二日後,今復入侍矣。左邊白瞀稍薄,右邊則如月漸漸出雲,鍼藥豈無效乎?聖徵曰,與前別無加減矣。重卨曰,比十日前無異,而當初以左邊爲憂,卽今則少勝,右邊尤重矣。孝綱·聖徵·志哲所達略同,槪言一樣矣。昌集曰,令醫官點穴乎?上曰,唯。鎭厚曰,今日受鍼穴,面部則攢竹,手部則商陽,足部則太衝,合三穴矣。上曰,皆已受鍼之穴,勿復點穴,直爲受鍼,可也。攢竹·商陽·太衝各左右穴,遂受鍼。鎭厚曰,還睛丸連爲進御,而決明散尙餘幾貼乎?上曰,還睛丸去月卄八日始爲進御,而決明散只餘六貼,再明當畢進矣。鎭厚曰,日氣如此,似有妨於調攝之節矣。上曰,然矣。
昌集曰,以平安道災荒,道內尤甚邑定配罪人,移配他道事,纔已定奪,而臣有所懷敢達矣。緣坐罪人閔昌道,當初定配於嶺南矣。以昌道曾經本道方伯之故,道內吏民,接應供奉,一如時任監司,大爲一道之弊,以此移配他道,而今若更配嶺南,則殊非當初移配之本意,以他道稍遠邑中改定之意,分付金吾,何如?上曰,依爲之。昌集曰,姜樸配所,改定於尙州,而不但道里稍近,近處有墳山家廟,亦涉不便。姜樸配所,亦爲改定於他處,似宜矣。上曰,依爲之。出擧條昌集曰,孟山定配罪人梁益標,今將移配長興矣。益標當初與寶城守起鬧之事,初因戱謔,轉輾至此,其罪不免遠配,而到配之後,作弊多端,本邑民人等,不能支堪。以移配他邑之意,呈訴於試官之行云,今若移配長興,則其地之人,亦必難堪,到處如此,誠爲難處。臣意則益標當初所坐,不甚重大,遠配三年,足懲其罪,毋寧直放之爲愈,故敢此仰達矣。上曰,此人被配,今已三年耶?鎭厚曰,此是臣忝叨金吾時事也。益標雖是湖南之人,移居京中已久,與寶城守,城化之分,固與邑民有間,而同是武人,故與之戱謔,至於執手,而亦無拳打刺傷之事,其罪似不大段,而僚議甚峻,終至土豪武斷之律,所當徙邊,而依士夫減等之例,流三千里矣。然今此移配,只因本道凶荒,非如赦令量移之比,而以其作弊之故,遽爾全釋,則其在事體,似爲未安。湖南配所,如或難便,則姑以嶺南改定,恐宜矣。上曰,以當初原情中,張翼德之說見之,可知其多氣武人矣。大臣之言似好,直爲放送,可也。出擧條趙道彬曰,今番庭試,以春塘臺,變通設場,而節目間,多有稟定之事,敢達矣。書題依泮中柑製例書入,受點後持去乎?開場後,直請承傳色入啓乎?上曰,開場後請題,可也。鎭厚曰,書題往復,例至再次,若於開場後,承旨往來,則日勢易至於晩矣。上曰,承旨往來,則日勢必晩,自春塘直請承傳色入啓,可也。道彬曰,試官留在闕中,待候落點,而落點後,則如藝文館香室,禁軍將直所等處止宿,則似好矣。鎭厚曰,近來試官落點,每在於前一日之夕,且設科日收券以來之後,勢難趁其日畢考,待翌日可以畢考出榜,此兩日諸試官,當以別省記,留宿於香室及禁軍廳等處矣。上曰,依爲之。道彬曰,試官擬望之數,至於四十餘人,卽今可擬之人,甚爲不足。如罪罷之人,雖不敢仰請,牌不進例罷之類,勿論堂上堂下,合有變通之道矣。上曰,牌不進罷職人員,別單書入,可也。道彬曰,試官擬望之後,雖帶軍銜之人,多以下鄕懸頉,故臨時每有苟簡之弊,自本院推考之外,無他警責之道,似當各別申飭矣。昌集曰,軍銜下鄕者,直捧禁推,曾有定奪之事矣。上曰,依前定奪,直捧禁推,可也。出擧條昌集曰,使行譯官中,文書購得之人,續續抄啓,事涉煩屑,故曾以滿十人後抄啓事,定奪矣。前後使行文書購得者,已滿十人之數,今當抄啓,而觀象監星曆解法覓來者,亦爲一體抄啓,何如?上曰,依爲之。出擧條崔守範曰,頃日引見時,因應敎魚有龜所達,有列聖諸狀考準以來之命,故臣於前月曝史江陵時,將欲盡爲準來矣,適與璿源錄奉安日子相値,不得校準而來,以江華曝曬時畢準之意,達于書啓中,而但卷帙浩汗,非數日內所可畢準,則多日留滯,旣甚難便,且廚傳有弊。宣祖朝以前實錄,則江華曬史時考來,而以後實錄,則還來後自本館考準,恐爲便當。領事及知館事,今方入侍,下詢而處之,何如?上曰,史官所達,何如?昌集曰,旣已下去,多日留滯何妨,而宣祖朝以後實錄,在於本館,則追後考準亦好矣。鎭厚曰,若使印役方始,則固當卽速準來,而此非時急之事,還來後自本館考準,事涉便當矣。上曰,旣往江華,則何必更考於本館所藏耶?守範曰,許多文字,非急速考出之事,雖留十日,亦難畢考矣。上曰,多日留滯,亦何妨?今行盡準以來,可也。
昌集曰,伏見曝曬史官書啓,則江陵·襄陽兩邑寺僧,共爲守直於史庫者,其來已久矣。襄陽僧之來住北漢者,頃於溫幸時,誣呈上言,移屬于北漢義僧,故襄陽僧徒,本無移屬之意,方自北漢,督責立役,極以爲冤。且以江陵一邑之僧,獨當守直之役,又將有難堪之勢,史庫守直,亦涉虛疎。襄陽僧勿爲移屬北漢,依前還屬史庫,何如?上曰,依前還屬史庫,可也。鎭厚曰,其誣呈上言之僧,宜有摘發科罪之擧矣。上曰,依爲之。出擧條遂罷出。已上燼餘
上在昌德宮。停常參·經筵。
大殿·中宮殿·世子宮·嬪宮,政院·玉堂問安。答曰,知道。
中宮殿,藥房問安。答曰,知道。
藥房都提調金昌集,提調閔鎭厚,副提調趙道彬啓曰,伏未審夜來,聖候寢睡,若何?脚痺特甚,腹部飽滿亦甚之候,其已減歇,而困惱,膈間不淸利,熏熱,喉乾之候,亦爲所減乎?口淡益甚之候,日益差勝,而眼視昏暗特甚之候,亦何如?今日受鍼時刻,依前定以午正乎?臣等不勝終宵憂煎,敢此問安,竝爲仰稟。答曰,知道。脚痺特甚之候一樣,而困惱,腹部飽滿,膈間不淸利之氣未已,熏熱不至大段,喉乾比夜減歇,口淡益甚之候,一向差勝,而眼視昏暗特甚之候無減,寢睡不得安穩矣。
李箕翊達曰,明日常參,取稟。令曰,停。
又以弘文館言達曰,副修撰金有慶,昨日特敎,備盡開釋,繼又陳書承答,今無可引之嫌,而一向撕捱,無意出肅,揆以分義,殊涉未安,更卽牌招察任,何如?令曰,依。
以副修撰金有慶牌不進罷職傳旨,傳于李箕翊曰,推考傳旨捧入。
事變假注書李彦烈有頉,代以申爲假注書。
傳于李箕翊曰,明日開政事,分付。
備忘記,傳于李箕翊曰,明朝領相命招卜相。
李德英,以義禁府言達曰,卽接月令醫員邊浹手本,則保放罪人李壽民·金錫夏所患諸症,少有差歇云。還囚之意,敢達。令曰,知道。
大殿受鍼後,大殿·中宮殿·世子宮·嬪宮,政院·玉堂問安。答曰,知道。
大殿,朝廷二品以上·六曹·單子問安。答曰,知道。
中宮殿,口傳問安。答曰,知道。
大殿·中宮殿,藥房問安。答曰,知道。
大殿·中宮殿·世子宮·嬪宮,政院·玉堂夕問安。答曰,知道。
大殿·中宮殿,藥房夕問安。答曰,知道。
掌令南世珍·尹錫來,持平金相尹達曰,請還寢李獻英·獻章等覆試之令,竝去榜中。措辭見上請還收罪人林象極·權弼衡·朴師悌·洪啓一放釋之令。措辭見上請內人惠貞依律處斷。措辭見上請內人淑伊定配。措辭見上請還收溫科代射人納贖之命,仍令攸司,依律科罪。措辭見上春坊之職,惟在勸講,則其不可以閑漫事,有所煩稟也,明矣。日昨召對時,侍講院官員,以翊衛司隷屬加出事,至於陳達,隷屬加出,何等瑣屑,而乃敢縷縷煩請於講筵,其在事體,極爲未安,請伊日入侍春坊官推考。答曰,不從。末端事,依達。
司諫趙鳴鳳,獻納李挺周,正言魚有龍達曰,請還囚權卨發配之命,仍令王府,嚴鞫得情,快正王法。措辭見上請還收罪人河減死定配之令,更加嚴刑得情,依律處斷。措辭見上請興海郡守鄭擔罷職。措辭見上徵債之弊,外方尤甚,無告殘氓,不勝其苦,而況以別星之威,公肆侵虐,則其爲生民之害,爲如何哉?忠淸都事申滌,家在道內,身爲亞使,其所謹愼,固宜自別,而以其年久私給之債,勒奪民田,仍作己物,無意還給,已極無據,而怒其本主之呈訴,至有移囚之擧,其不有公法,恣行私意之狀,誠甚駭異,請忠淸都事申滌罷職。答曰,不從。鄭擔事,更加詳察處之。
李箕翊達曰,卽者濟州前牧使洪重周奪符宣傳官金澱,發船狀達到院,而觀其狀本,多有違式處,推考警責,何如?令曰,依。
又達曰,卽者說書李明誼,因臺達徑出,所當直捧禁推徽旨,而此與無端徑出有異,推考,何如?令曰,依。
敎中外大小臣僚耆老軍民閑丁人等書,王若曰,經五載而寢疾,久貽臣庶之憂,命貳極而代勞,爰遵祖宗之典,旣祗告於太廟,仍誕敷於多方。言念寡躬,早承丕緖,宵衣旰食,曷敢自懷於荒寧?履氷臨淵,唯恐或忝於負荷。居然春秋之晼晩,重以疾病之頻仍,根委已深,遂至閱歲而沈篤,引接久曠,有乖平日之憂勤。矧惟目視之漸艱,益覺酬應之添惱,一二日萬幾多滯,在床笫而何安?四十年積悴所傷,非藥石之可効,如欲淸心而調疾,莫若省事而蠲煩。睠玆儲副之賢,久係億兆之望,溫文之德,已造乎高明,仁孝之聲,夙彰於遠邇,而問寢視膳之盡道,亦開物成務之有才。多年侍湯,至性可見於不懈,小心承訓,習慣已臻於自然。深推付托之至情,咸稽參決之故事。予志先定,不待大臣之力陳,國論僉同,詎緩曠典之亟擧?議發而卿士從協,命下而朝野歡欣。已於八月初一日,令世子聽政,儀章禮節之間,寔倣前例,官爵兵刑之外,咸付專裁,惟一身有調養之便,抑庶務無曠廢之患。斯爲萬世之長計,奚但一時之權宜?批旨特宣,首勉典學之義,邦基益固,永垂貽燕之謨。於戱,大禮纔行,景福方至,謳歌獄訟,均深翊戴之誠,天地神祗,共扶靈長之運。故玆敎示,想宜知悉。大提學宋相琦製進
行判中樞府事金宇杭書曰,伏以臣奇疾纏身,轉輾沈篤,種種危綴之狀,煩不敢盡陳,而最是似瘧非瘧,氣縮昏暈之症,逐日發作,百藥無效。加以痰癖成形,凝蓄脅下,時時上塞,胸痛幾於殞絶。雜施鍼灸,猶不消散,全廢飮喫,貼席痛楚者,今已四閱月矣。眞元盡脫,氣息如縷,而至今不死,亦怪耳。臣雖無病,負罪俟譴之身,固不可廁迹朝端。況抱膏肓之疾,朝暮待盡者乎?頃當邸下代理之初,中外延頸,而獨阻朝見之列,向來聖候諸節,一向進退,眼部患候,尤爲煎迫,群僚奔走於受鍼問安,而臣於前後,全廢候儀,今頒敎盛禮,又不得進參於庭班,臣子分義,掃地盡矣。罪戾山積,萬殞難贖,知覺猶存,晷刻何安?寧欲速死無知而不可得也。泯默縮伏,冞增惶懼,不得不席藁仰籲於离明之下,伏乞邸下,俯賜矜諒,將臣本兼職任,亟許鐫削,仍勘臣罪,以警具僚,以安賤分,不勝幸甚。答曰,覽書具悉卿懇。所患如此,深用慮念,不得進參,有何所傷?卿其須體余意,安心勿辭,亦勿待罪,從容善攝。仍令曰,史官往諭,遣御醫看病。
戶曹參判申銋書曰,伏以臣八耋殘年,疾病沈纏,神精消亡,萬念俱灰。雖閑司漫局,斷無供職之望,而任當地部佐貳之變通,遽有新命,嚴召之下,不敢坐違,黽勉祗肅,長席奉命在外,曹中四行缺遞職,旣在其月,而猶有餘日,以此不當執頉。曾前執頉者,僅至一二,而無頉成出者居多云云。臣又問前例於久任算員,則答以大典以翌年二月爲限,未過限前,元無執頉之事云。臣取見大典,則果以二月爲限,更爲推問於當該算員,以越七等之由,則猶以一二操縱執頉者爲證。欲爲務勝免責之計,此輩解由成出之際,操切外方官吏,徵索無厭,不滿壑慾,則百端舞弄,執頉於無頉之中,或至淹滯,或至越等。遠方之人,稱冤不少,事覺之後,不可仍置,故弄奸算員二人,竝爲汰去,爻周越等,移送政曹矣。首席還朝之後,以此事査稟,郞官至於面詆對實,算員又爲受責,以爲當初本曹之越等,以爲得宜,更爲移文于政曹,越等施行宜當云,而以此論題於算員告目中,仍令來示於臣,設令臣有誤着之失,往復消詳,從容處置,有何不可,而偏信己見,直爲論題,殊非同席間相待之義。故臣不勝駭訝,以不安辭遞之意回報,則抹去題辭,以爲,旣已爻周,不必陳疏,而此後則申飭施行宜當云。長席之必捨流來之定規,欲行一二操縱之謬例者,抑獨何意?其所謂申飭施行云者,必行己見之謂也。雖在郞僚,其所凌轢,似不至此矣。臣固疲劣,不欲與之呶呶,而第天翊以越等之人,呈辨爻周之後,適有新除,若論其越法之罪,則臣實有之,今雖欲包羞忍恥,一任長席之伸縮,而厭然苟冒,其可得乎?臣初不自量,妄當一時代行,隨訴覈實,不自覺其專擅之嫌,終致無限狼狽,此無非平日言行,不能見重於同朝之致,尙誰尤哉,尙誰尤哉?臣情勢之難强如此,賤疾又從而添㞃,問安之列,頒敎之班,竝不得進參,伏乞特賜俯燭,亟命鐫削臣職,仍勘罪名,以安私分,不勝〈幸甚〉。答曰,覽書具悉。卿其勿辭,宜速察職。
春川府使丁道復上書,答曰,覽書具悉。書辭令廟堂稟處。
午時,上御熙政堂。受鍼時,藥房都提調金昌集,提調閔鎭厚,副提調趙道彬,記事官趙鎭禧,兼春秋高萬瞻,記事官崔守範,醫官柳瑺·丁時梯·權聖徵·趙慶基·許坫·吳重卨·李得英·李德夏·崔命錫·金壽煃·石柱泰入侍。金昌集進伏曰,夜來諸症候,何如?上曰,昨昏飽滿特甚,今雖差減,而猶未已,困惱,膈間不淸利之氣差勝矣。昌集曰,水刺減少,口淡有加乎?上曰,無加矣。昌集曰,令醫官診候,何如?上曰,唯。柳瑺診後退伏曰,左右三部靜而均矣。時梯所達同。壽煃曰,左右脈浮,而右尺甚矣。昌集曰,眼部診察乎?上曰,唯。聖徵瞻望退伏曰,與昨一樣矣。重卨曰,瞳子上瞀氣,比前似團聚而狹少矣。四行缺柱泰曰,淸彩一樣,而瞀氣姑無變動矣。昌集曰,令醫官點穴乎?上曰,唯。鎭厚曰,今日受鍼穴,頭部則風池,手部則內關,足部則行間,合三穴矣。風池·內關·行間·左右穴點穴後受鍼。
昌集曰,頃因平安監司狀聞,備陳本道災荒孔棘,請得賑穀,故以江都米五千石移轉事覆奏矣。卽接江華留守狀達,則以爲,本府軍餉時存之數,僅三萬石,而若以五千石移轉關西,則元來數少之穀,又將減縮,莫重待變穀物,極爲虛疎,不可不防塞之意,縷縷爲請,其言誠然。保障重地,待變穀物,固不可傾儲,而關西異於他道,前頭形勢,實爲切急,故不得已以五千石劃給之意覆達矣。守臣之持難如此,誠爲泄泄矣。鎭厚曰,江華留守崔錫恒狀達事,大臣旣已陳達矣。五千石依前分付,使之斯速移轉於關西,而其狀達則不爲覆奏乎?上曰,江都軍餉,時存者三萬石,而五千石又爲移轉,則其數尤爲減縮,待變穀物,虛疎莫甚,守臣之以此持難,誠是矣。但關西災荒之慘至此,五千石何可不送乎?大槪移轉之穀,必須一一還報,然後可爲緩急之需,亦可爲水旱之備,而或以待秋退捧爲請,或以捧留本邑爲辭,每每退托,輒不還償,以致軍餉之漸縮。不但江都爲然,他道軍餉,莫不皆然,此予之所嘗惡之者也。今後則自廟堂諸道一體各別申飭,必令準數還納於本所,俾無如前之弊,可也。昌集曰,近來守令請去移轉時,每以及時還報爲言,而及其還報時,輒又多般退托,其習誠爲可惡。今以上敎,出於擧條,申飭外方,何如?上曰,依爲之。出擧條昌集曰,今年木花失稔,綿布價,比前踊貴,外方諸般身布,或錢布參半,或以純錢徵捧,而木價則宜有參酌變通之道矣。木一疋價錢,舊定式則乃是二兩五錢,而近年則改定爲二兩矣。卽今木價漸高,仍以二兩徵捧,則各衙門用下之際,必有稱冤之端,依舊定式,二兩五錢折定宜當。以此意,分付京外,何如?上曰,依爲之。出擧條遂罷出。已上燼餘
上在昌德宮。停常參·經筵。
自昧爽至辰時,有霧氣。夜自二更至五更,雷動電光。
大殿·中宮殿·世子宮·嬪宮,政院·玉堂問安。答曰,知道。中宮殿,藥房問安。答曰,知道。
藥房都提調金昌集,提調閔鎭厚,副提調趙道彬啓曰,伏未審夜來,聖候寢睡,若何?脚痺特甚及困惱,腹部飽滿,膈間不淸利,熏熱,喉乾之候,其已減歇乎?口淡益甚之候,一向差勝,而眼視昏暗特甚之候,亦何如?今日受鍼時刻,依前定以午正乎?臣等不勝終宵憂煎,敢此問安,竝爲仰稟。答曰,知道。脚痺特甚之候一樣,而困惱,腹部飽滿,膈間不淸利之氣未已,熏熱不至大段,喉乾比夜減歇,口淡益甚之候,一向差勝,而眼視昏暗特甚之候無減,寢睡不得安穩矣。
大殿受鍼後,大殿·中宮殿·世子宮·嬪宮,政院·玉堂問安。答曰,知道。大殿·中宮殿,藥房問安。答曰,知道。
大殿,朝廷二品以上·六曹單子問安。答曰,知道,中宮殿,口傳問安。答曰,知道。
大殿·中宮殿·世子宮·嬪宮,政院·玉堂夕問安。答曰,知道。大殿·中宮殿,藥房夕問安。答曰,知道。
李箕翊,以弘文館言達曰,上番姑降已久,事體極爲未安。副修撰金有慶,昨有只推之命,修撰趙觀彬,亦已自鄕上來,竝卽牌招察任,何如?令曰,依。
以修撰趙觀彬,副修撰金有慶,牌不進罷職傳旨,傳于李箕翊曰,推考傳旨捧入。
李德英達曰,右承旨兪崇外四寸妹,學生趙命德妻孺人李氏身死,服制已行四日,出仕何如?令曰,依。
鄭必東達曰,右承旨兪崇服制,已經成服,卽爲牌招察任,何如?令曰,依。
以李重述爲假注書。
李德英達曰,兵曹判書李健命,陳書承答之後,連呈辭單,無意行公。本兵重務,一向積滯,祿都目亦已過限,委屬可慮,卽爲牌招察任,何如?令曰,依。
有政。吏批,行判書宋相琦進,參判鄭澔在外,參議朴鳳齡進,右承旨鄭必東進。
以兪集一爲工曹參判,李徵龜爲工曹參議,洪啓迪爲吏曹正郞,尹鳳朝爲成川府使,金遇華爲司藝,金胄爲奉常判官,宋康錫爲永昭殿參奉,金時佐爲順陵參奉,李秉泰爲司饔院參奉,黃琮爲濬源殿參奉,李泰和單付承文博士,柳聖洪單付承文著作。卜相趙泰采,以權尙夏爲左議政,趙泰采爲右議政,趙泰采爲承文都提調,權尙夏爲世子傅,洪重禹爲吉州牧使,李彦馨爲鎭安縣監。吉州牧使洪重禹,今加通政。
兵批,判書李健命病,參判李澤病,參議許玧病,參知李秉常進,左副承旨李德英進。
以李肇單付副護軍,李時聖單付副司直。
兵批啓曰,忠壯將姜時煒呈狀內,傷於水土,每當寒節,不得任意出入。莫重宿衛之地,萬無供職之望,入啓遞改云。病勢如此,則輪番之任,不可等待其差復,今姑改差,何如?傳曰,允。
李箕翊,以兵曹言啓曰,卽接咸鏡道別遣重臣權尙游移文,則武科餘數紅牌二十四張及父子同參李春楨·林萬華·全世豪等,不得一體應榜,紅牌還送照例施行云。餘數紅牌二十四張,竝爲燒火,而父子同榜事,取考前例,則壬午年咸鏡道別科時,徐羽之子晉雄同參,故退付於乙酉式年殿試坐次唱榜矣。今此李春禎等,所當依此例施行,而三人紅牌,從其次第,旣已塡名。且今此忠淸道別科文榜,父子同參者,因特敎竝出榜後,仍給紅牌賜花,則此亦可以爲例,何以爲之?敢稟。傳曰,依啓。李春禎等三人紅牌,仍給,可也。
又以義禁府言達曰,今十月初二日藥房入侍時,都提調金昌集所啓,以平安道災荒,道內尤甚邑定配罪人移配他道事,纔已定奪,而臣有所懷,敢達矣。緣坐罪人閔昌道,當初定配於嶺南矣。以昌道曾經本道方伯之故,道內吏民,接應供奉,一如時任監司,大爲一道之弊,以此移配他道,而今若更配嶺南,則殊非當初移配之本意,以他道稍遠邑中改定之意,分付金吾。姜樸配所,改定於尙州,而不但道里稍近,近處有墳山家廟,亦涉不便。姜樸配所,亦爲改定於他處,似宜矣。上曰,依爲之事,命下矣。閔昌道全羅道長水縣,姜樸光州牧,改定配所,何如?令曰,依。
傳于李箕翊曰,進善差出事,才已下敎矣。贊善亦於後政差出事,分付。
吏曹參判鄭澔書,答曰,覽書具悉。卿之辭本屢上,而終始靳許,必以上來爲期者,意非偶然。勿復以疾病爲辭,卽日就途。
戶曹判書權尙游書,答曰,覽書具悉。此事於卿,別無所失,亞席之言,不必深嫌,卿其安心勿辭,從速行公。
掌令南世珍·尹錫來,持平金相尹達曰,請還寢李獻英·獻章等覆試之令,竝拔去榜中。措辭見上請還收遠配罪人林象極·權弼衡·朴師悌·洪啓一放釋之令。措辭見上請內人惠貞依律處斷。措辭見上請令內人淑伊定配。措辭見上請還寢溫科代射人納贖之令,仍令攸司,依律科罪。措辭見上答曰,不從。
司諫趙鳴鳳,獻納李挺周,正言魚有龍達曰,請還收權卨發配之命,仍令王府,嚴鞫得情,快正王法。措辭見上請還收罪人河減死定配之命,更加嚴刑得情,依律處斷。措辭見上請興海郡守鄭擔罷職。措辭見上請忠淸都事申滌罷職。措辭見上答曰,不從。末端兩件事,依達。
李箕翊達曰,明日常參,取稟,令曰,停。
戶曹判書權尙游書曰,伏以臣伏見亞席之疏,以前江東縣令李天翊解由越等事,有所論說,而遣辭之際,帶得不平底意,有若凌轢僚席,有乖相待之禮者然,臣於是不勝慨惜之至。蓋奴婢身貢,以二月爲限,自是法典,雖二月初遞職,如有未收者,則例爲越等。天翊解任,在於十五日,而本縣奴婢身貢,多有未收,故臣於丙申九月初,果爲據例越等矣。臣奉命北路之後,亞席因天翊呈狀,將臣已成之公文,還爲爻周,以無頉施行之意,移文銓曹,以此天翊,得有洪原之新除。臣因曹吏告目,題以還上準捧之限,在於歲末,而十月十一月遞任守令解由成出之時,亦有拘礙,則奴婢身貢,當視此爲例。今此江東縣監李天翊遞任,在於丙申二月,而乙未貢木之未收,其數頗多,宜有拘礙於解由。且曾前規例,亦有以此拘礙者,更爲移文於銓曹,同解由越等施行宜當云云,而仍送此題辭,與之相議,則亞席所答,不能歸一,臣欲從容更議,姑徐其移文之擧矣。不意亞席之疏,至以見凌爲言,此由臣行身處事,不能周愼而然耶?且天翊赴任於癸巳十二月,遞任在於丙申二月,而癸巳·甲午奴婢貢未收之數,至於六同餘,則雖非乙未未收,此亦爲解由拘礙之端,而天翊之呈狀亞席也,全沒此等事狀,亦殊可惡。臣等上年九月察任之初,成出天翊之解由,未及細考,及今始知其由,臣之昏矇不職之罪,於此益著矣。臣旣被僚席疏斥,臣誠慙恧缺冒死仰籲於离明之下,缺不勝幸甚云云。答曰,缺亞席之言,不必深嫌,卿其安心勿辭,從速行公。
吏曹參判鄭澔書曰,伏以臣於前日中,敢陳病重實狀,冒上控免之章,附以草草數語,略效古人進戒之義,而神氣耄荒,辭意顚錯,恭俟譴何之至,伏蒙邸下曲賜矜察,不惟不加之罪,反賜優答,至以可不猛省爲敎,仍令斯速上來,臣是何人,蒙此異數於貳極之下?臣誠感泣,繼之以惶媿也。賤疾若不至甚,少可轉動,則何敢偃仆私次,以重違慢之誅乎?臣之虛帶職名,已閱八九箇月。所帶之職,又非閑漫責任,天官亞席,自是緊劇之務,況伏聞首席之臣,受由在外,尙未還朝,本曹只有參議一人,開政之命頻數,行公之員不多,倘及此時,亟賜變通,許遞老臣久曠之任,改授無故可堪之人,揆以公私之分,可免苟艱之歎。臣自去月初,家間疾患連仍,症涉可疑,流徙遷次,迄未奠居。賤疾從而漸劇,加以牙頰之痛,乘虛重發,飮噉專廢,形神幻脫,喘息短促,奄奄垂盡,萬事灰心。到此地頭,顧不暇念及於職事之廢否,而緣臣一身之逋命,輒致庶務之瘝曠,一息未泯之前,寧不惕然於心哉?玆敢瀝盡肝膈,冒死哀籲於貳極之下,伏乞特垂哀憐,先遞臣本兼諸任,仍命有司,勘臣罪狀,俾得安意就盡,不勝幸甚云云。答曰,覽書具悉。卿之辭本屢上,而終始靳許,必以上來爲期者,意非偶然。勿復以疾病爲辭,卽日就途。燼餘
午時,上御熙政堂。受鍼時,藥房都提調金昌集,提調閔鎭厚,副提調趙道彬,記事官趙鎭禧,兼春秋李昌碩,記事官崔守範,醫官柳瑺·丁時梯·權聖徵·趙慶基·許坫·吳重卨·李道元·白光璘·卞三彬·李徵夏·蔡光夏入侍。金昌集進伏曰,朝來諸症候,復何如?上曰,困惱,膈氣猶未已,其餘症候,一如昨日矣。昌集曰,令醫官診候,何如?上曰,唯。瑺診後退伏曰,左右三部調均矣。時梯·道元所達皆同。昌集曰,眼部診察乎?上曰,唯。聖徵瞻望退伏曰,瞖氣姑無變動,而左邊稍似薄矣。重卨曰,與昨一樣矣。光璘·三彬以下所達皆同上。閔鎭厚曰,視物與前一樣,而無痛礙涕屎等症候乎?上曰,眼屎則無之,而時時出涕矣。缺鎭厚曰,今日受鍼穴,面部則瞳子髎,手部則神門,足部則太衝,各左右三穴矣。上曰,神門·太衝,曾已受鍼,惟瞳子髎點穴,可也。點穴後,遂受鍼。鎭厚曰,明日是入節日,方書所忌,姑爲停止,再明日更爲受鍼之意,敢啓。上曰,依爲之。榻前定奪上曰,進善久不差出矣。今有可合之人乎?昌集曰,臣未知誰爲可合之人,而如有差出之命,則銓曹自當擇差矣。鎭厚曰,似聞不無可擬之人,而未滿三望,故不得差出云矣。上曰,進善曾無單付之例乎?鎭厚曰,單付固多前例,而未曾經之人,若無上命,則該曹宜不敢單付矣。上曰,後日政進善以單望差出事,分付該曹,可也。出擧條遂罷出。
上在昌德宮。停常參·經筵。
大殿·中宮殿·世子宮·嬪宮,政院·玉堂問安。答曰,知道。中宮殿,藥房問安。答曰,知道。
藥房都提調金昌集,提調閔鎭厚,副提調趙道彬啓曰,寒雨通宵,伏未審聖候,寢睡若何?脚痺特甚及困惱,腹部飽滿,膈間不淸利,熏熱·喉乾之候,其已減歇乎?口淡益甚之候,日益差勝,而眼視昏暗特甚之候,亦何如?今日臣等與諸醫入診,詳察症候宜當。不勝終宵憂煎,敢此問安,竝爲仰稟。答曰,知道。脚痺特甚之候一樣,而困惱,腹部飽滿,膈間不淸利之氣未已,熏熱不至大段,喉乾比夜減歇,口淡益甚之候,一向差勝,而眼視昏暗特甚之候無減,寢睡不得安穩矣。勿爲入診。
大殿·中宮殿·世子宮·嬪宮,政院·玉堂夕問安。答曰,知道。
大殿·中宮殿,藥房夕問安。答曰,知道。
兪崇達曰,明日常參,取稟。令曰,停。
李箕翊達曰,備邊司郞廳來言,今日賓廳坐起日次,而堂上有故,不得來會云矣,敢達。令曰,知道。
又以都摠府言啓曰,今日入直內三廳武兼禁軍及軍兵等,當爲中日習射,而雨勢如此,不得爲之之意,敢啓。傳曰,知道。
兪崇,以弘文館言達曰,本館上番校理臣金在魯,以御營廳郞廳,今明日坐起時,晝仕出去之意,敢達。令曰,知道。
又以弘文館言達曰,修撰趙觀彬,副修撰金有慶,旣有只推之命,竝更牌招察任,何如?令曰,依。
以修撰趙觀彬,副修撰金有慶,牌不進罷職傳旨,傳于兪崇曰,推考傳旨捧入。
兪崇,以吏曹言達曰,今此永昭殿冬享大祭,亞獻官實預差,初以密城君栻,漢城府判尹洪萬朝,塡差書達矣。密城君栻親病甚重,洪萬朝年老病深,不得進參於肄儀,當品中他無推移之勢。曾有從二品通融塡差之例,今亦不得已以礪城君楫,改付標以入之意,敢達。令曰,知道。
行判府事李濡書,答曰,覽書具悉卿懇。有疾未參,別無所傷,卿其須體余意,安心勿辭,亦勿待罪,益加善攝。仍令曰,史官往諭。
大司憲李喜朝書。答曰,覽書具悉卿懇。李世德供辭中,構捏先正,詬詆憲長,不遺餘力,豈不痛哉?今卿之陳白,可謂明白矣。仍覽所進冊子,先正論議本末,其所以明大義忠聖祖者,詳悉無餘,而獨對說話,使余興感,可不加意焉?卿其體余必致之意,須勿固辭,從速上來,安心行公。
掌令南世珍·尹錫來,持平金相尹達曰,請還寢李獻英·獻章等覆試之令,竝拔去榜中事。措辭見上請還收遠配罪人林象極·權弼衡·朴師悌·洪啓一放釋之令。措辭見上請內人惠貞依律處斷。措辭見上請令內人淑伊定配。措辭見上請還寢溫科代射人納贖之命,仍令攸司,依律科罪。答曰,勿煩。
大司憲李喜朝書曰,伏以臣不揆僭妄,猥進一言,冀有裨補於邸下初政之萬一,仍乞鐫削臣職名,以幸公私,乃蒙俯賜嘉納,敎答鄭重。又令臣體前日批旨之丁寧,安心勿辭,上來察職。臣拜手跪讀,已不勝其感泣。且伏聞邸下,特令臣上書,留中不下,顧臣所陳,不過腐儒常談,實無可採,而邸下之加意如此,在臣賤幸固大,然缺悚悶,莫知所出。宜更入文字,以申前懇,而不惟臣疾病不能自力,續續煩瀆,亦有所不敢,方泯默縮伏,以俟處分。日者伏見擊錚人李世德供辭,其構辱先正臣宋時烈,極其狼藉,殆無不至。又忽提起臣名,勒加詬詈,臣於此,旣切痛心,又甚駭怖。尤安敢以此時,承命入朝,以自同無故之人哉?玆不得不仰首號籲,伏乞邸下,察臣無可進之義,亟令削臣職秩,無使風憲長席,不至於一向曠廢,千萬幸望。抑臣嘗師事先正,而今見其受人誣詆,至於此極,豈不欲逐一辨明,以少塞門人子弟之責,而臣與世德,爲仇怨之間,故心有所嫌,趑趄多日,旣又思之,臣於平日,旣自謂深知先正心事,而今若全無一言,則是臣負先正大矣,實非臣私義之所敢安者。況其中一段事,又由臣家而發,尤不容無辨,謹就其事,先有陳暴,仍略論其一二,伏惟邸下垂察焉。臣之家世,以文翰相承,諸父兄弟,皆有詩名。故判書臣南龍翼,嘗抄作一書,名以李氏聯珠集而入刊,臣旣得跋文於先正,又請爲附錄,先正遂取行狀,撮錄於各稿之下,又自爲說以結之。其書臣從叔父故判書臣敦相者曰,余於中年,始與公遊,公愛余殊甚焉。余嘗用朱先生阜陵韻,以挽孝宗大王矣。後公爲誦其中間數句云,宇宙懷深恥,風塵有暗傷,麋心安野草,鳳詔帶天香。仍曰,宇宙懷深恥一句,公亦不能復作也。余笑謂曰,此雖小藝,公何阻人之進也?共一笑而罷。厥後日覺摧頹,終不能覓句,然後始知公之鑑識也。及先正沒後,故府使臣金益廉,一日抵書於臣,且送一小紙,其書槪曰,此小紙,吾藏之篋中久矣。今忽爲兒少輩所出而示人,他日九原,吾將無以拜老先生云。老先生卽先正,而小紙卽先正所抵益廉手書也。其紙書云,陋劣如僕,猥缺進挽之列,惶恐欲辭,則又有所不敢。偶見晦翁所爲孝宗作,欲步其韻,得成數句,而疾病如許,竟未得成篇,尊須爲我卒就之如何?此漢心事,惟尊能知,故敢此耳。國以重明受,天敎赫業昌,自能侔禹武,何缺高光,孝友敦天敍,文明煥海壃,道心膺峻命,神武壓缺此數句,缺足成,則亦須斤正,幸甚云云,缺句矣。蓋己亥大喪之時,先正受孝廟誌文之命,專於致力,未遑於他文字,且適病勢甚重,先成五句之後,無以自力卒篇,以益廉出入門下,情同骨肉,故使之足成,而每句各有所改而用之,今所云一句,亦先正所改用者矣。臣未知此可爲先正不誠實之罪,而有掠美自誇之嫌耶。其所吹覓而捃摭者,可謂無所不至,而亦不成說矣。若其他累千萬言,固莫非出於粧撰,而要其大旨,蓋謂先正於尹鑴,本以背斥朱子爲罪,至自擬於進善之望,而至己亥禮論,始謂其欲殺己而攻之。於宣擧,亦不以助鑴爲非,極力贊美。至癸丑見擬書,始以其規切己而怒之,信如其言,則宣擧年譜癸巳條,何以云先正以鑴爲異端,以宣擧爲陽擠陰助乎?渠之供辭,亦何以云宣擧於先正,自處如孔明之州平·元直,一生規切之語,勤勤懇懇,而先正於宣擧沒後,極力贊美乎?夫攻鑴異端,則其以背斥朱子爲罪審矣。責宣擧以陽擠陰助,則其以助鑴爲非,亦明矣。況宣擧平日,旣爲先正規切,勤勤懇懇,而先正猶且極力贊美,則其不怒於規切,可知矣。夫旣不怒於平日之規切,則雖見己酉書,尙何可怒之有哉?唯先正之所疑於己酉書者,實在於勸用鑴,而於此專不辨說,至以先正因己巳群奸之以預請孝廟世室爲罪,論及宣擧丁酉書,般樂怠傲及句踐詐,延廣狂等語者,益討詬辱,而宣擧丁酉書及先正主文,旣不盡擧,且於句踐詐,延廣狂等義理,無所發明,但曰怒其規切,誠可笑也。蓋宣擧有江都尹鑴兩事,而先正於鑴事,則終始以助鑴爲非,其擬鑴進善,雖出於爲宣擧所迫,不得已而爲之。然答趙根書,以立脚不住自咎,及禮訟之發,宣擧又初主鑴論,又力明其必無禍心,故先正至以宣擧爲寧背程·朱,不敢背驪。後宣擧改其初見,且以鑴比之陰與黑與小人,而自謂交道已絶。於是,先正遂信之,而誠心稱道於宣擧初喪祭文及聞其子拯,受鑴奠誄,又却生疑,略及於初忌祭文,癸丑得見己酉擬書,則宣擧以鑴爲非,讒賊缺與前陰陽黑白之說,大不同缺先正以宣擧於亂前,有請斬虜使一節,故頗缺護,嘗欲以朱子所譏胡澹庵詩處之,及宣擧自廢向學,又謂其足以補過,故雖於鑴事致疑,猶不待本家之請,而自爲提及於三學士傳後跋文,補其亂後之潔身守志,蓋欲揚其美於衆謗之中,此實出於先正至公之心矣。及拯史局書出,以宣擧江都事,爲十分道理,而謂無可死之義。又以宣擧所稱死罪,臣謂出於不赴召命之故,仍以宣擧戊戌·己亥兩疏證之。且斥死節人權順長·金益廉等,謂無必死之義。是時,拯之詆毁先正之書,發出已久,而先正猶爲宣擧分疏甚至,謂拯掩沒宣擧之善,而歸之於拯之妄言。逮其取考宣擧戊己兩疏,則果如拯言,故遂憮然自歎其見欺,而痛言其相反於十分道理,此其前恕後斥者,亦事勢道理之所不容已也。今於此等委折,全不擧論,且於江都事,不能洞辨其爲十分道理,每但曰,怒其規切,不亦可笑乎?至於李惟泰事,亦有所以,蓋惟泰甲寅禮說,先正雖謂其間有不必言,而言者亦以其大體無害,故往復而修刪矣。禍作後,惟泰被竄,而其門人李懿錫,疏辨惟泰,以先正及惟泰所論,分而二之。於是,人皆致疑,而惟泰許多言語書辭之傳聞者,亦甚紛然。先正遂一味傷歎痛惜,而亦不欲明言顯說,此亦出於忠厚之意,有何可疑之端乎?抑觀拯所述蓬山語錄,其言亦以懿錫之疏,或云有意自異,或云顯有圖脫之意,至以先正之致疑,謂不可使無云,而猶必欲以先正爲造謗,斷斷不已,抑獨何哉?若其所引先正臣宋浚吉,先正臣朴世采云云,亦甚可駭。夫浚吉與先正,志同道合,進退與共,至臨沒時,爲書高山仰止四字,以稱先正,其所尊尙至矣,寧有謂先正以都是機關之理耶?若丁丑書,則臣竊聞浚吉子孫,於己巳後數年,始得於故紙中,而前此未曾聞知云。浚吉文集勘定時,先正有意刪去之說,固不攻自破,而抑念此書後三四十□之間,浚吉曾無一言半辭之擧論於家庭,而子孫亦無所聞知,則其非浚吉之平生定□,槪可見矣,今何可引此書,爲攻斥先正之資斧耶?缺己巳·甲戌後事爲一書,方大行於世,其中良佐,則謂世采缺先正出以大義,死於士禍,攻之者將作小人,且斥世采以先正爲缺終令竝享道峯,得重則謂世采爲先正作師說扶世道,又言世采以爲,今則吾與尹拯不同,不可同事。又以銓曹遽擬淸望爲非,据此其徒於世采,後來議論,不可謂不知矣。今乃全然掩匿,反以爲援,何也?其他做作之說,固非一二,而試又以大者言,則先正於己亥大喪後,情迹極爲難安者。特以因山未過,隱忍等待,至臘月旬間,竟至去國,而今謂先正自言不受永安之詔,不待國葬而徑〈退〉,仍有許多說話。夫先正去留月日,旣衆目所覩,亦且記在國乘,命考出,自可立辨,而猶且白地缺況當時先正之所親,雖因不悅者之有言,勸先正待罪如故相臣金壽恒及李選諸人,寧有駭歎之事,而今乃竝與先正書四五行,而公然鑿空撰得,至於告君,世安有如此事哉?先正果有此事,則何不直擧其所與人之姓名,而只曰抵人哉?若觀其書中御札二字,則其爲杜撰,亦可知矣。凡若此類,不勝其多,有不可盡辨者。至其所論先正平生,謂不可曰法朱子,明大義忠孝廟云者,則其所爲論,尤不滿一哂。蓋如所謂丁未抵人書及己亥國葬前徑退兩款之做作及挽章事曲折,臣已陳白於上矣。癸丑遷陵時,書辭之沒數謄入,雖若以是爲不法朱子之證,而其意實襲用己未凶黨欲殺先正之計,而邸下已覺悟而痛斥之,亦不須更論。惟孝廟朝獨對說話,蓋出於君臣相得,至誠密勿之意,聖祖之所開示,先正之所對揚,可謂盛矣。夫何間然,而乃欲强欲索缺至以聖祖所特詢從祀一款,謂出於先正之所發,噫噫,此猶如此,他尙何言?惟我孝廟於先正,蓋自師傅時,已灼缺魚水之契,誠三代以後之所罕也。雖昭烈之於孔明,亦何以加哉?苟使先正,其心術學術,一如彼言,則是當爲無狀小人,而孝廟所欲共成大計者,必將歸於虛套矣。是豈但有傷於聖祖,則哲之明而已耶?臣實爲之痛恨焉。臣於昔年良佐·得重之疏,辱先正也,與先正有長書往復之事,遂見嫉於一隊人,後爲世德所構陷,僇辱備至,就吏幾半年,父母同氣之葬,亦將不免發掘,幸賴主上殿下日月之明·天地之仁,得以昭釋無餘,且幸生出獄門,保其丘墓。臣本屛廢,不與世事,而自此以後,益杜門自靖,不敢以恒人自處。今世德,忽又無端揷入臣名於上章諸人之間,其心所在,有不可測。臣雖不得不有此陳辨,然何敢極意盡言,有若兩造而對訟?況以臣辨世德,其孰謂之公論乎?是以於其供辭,只論其大體如此,而凡係前後諸疏之所已陳辨者,亦皆略之矣。仍竊伏念,彼此所爭,自有眞是眞非,若不按其文迹,一一勘過,則雖以离明所照,恐難保其盡得其實狀。臣謹就先正文稿中,擇其所論尹鑴·尹宣擧父子·李惟泰等事者,一從年月次第而錄出,又取封事之陳及大義者,合作二冊,名曰宋文正文抄。且以一二文字之可暴聖祖志事者,附於封事卷末,竝孝廟朝獨對說話,而敢用囊封故事,使子宗臣,親呈於政院,以防宣泄。倘蒙邸下詳賜省覽,則於先正議論本末及其所爲法朱子明大義忠孝廟者,必當有以洞燭。況於獨對時,上下問答,尤豈待臣辨說,而可以照察哉?伏想邸下於此,亦應惕然興感,思所以善繼善述矣,臣竊不勝祈祝焉。臣以糞土賤品,久違召命,罪已難逭。今又迫於私義,費此多少葛藤,仰溷邸下尊嚴之聽,尤當萬死云云。答曰,覽書具悉卿懇。李世德供辭中,構捏先正,詬詆憲長,不遺餘力,豈不痛哉?今卿之陳辨,可謂明白矣。仍覽所進冊子,先正論議本末,其所以明大義忠聖祖者,詳悉無餘,而獨對說話,使余興感,可不加意焉?卿其體余必致之意,須勿固辭,從速上來察職。燼餘
上在昌德宮。停常參·經筵。
大殿·中宮殿·世子宮·嬪宮,政院·玉堂問安。答曰,知道。中宮殿,藥房問安。答曰,知道。
藥房都提調金昌集,提調閔鎭厚,副提調趙道彬啓曰,伏未審夜來,聖候寢睡,若何?脚痺特甚及困惱,腹部飽滿,膈間不淸利,熏熱·喉乾之候,其已減歇乎?口淡益甚之候,日益差勝,而眼視昏暗特甚之候,亦何如?今日受鍼時刻,依前定以午正乎?臣等不勝終宵憂煎,敢此問安,竝爲仰稟。答曰,知道。脚痺特甚之候一樣,而困惱,腹部飽滿,膈間不淸利之氣未已,熏熱不至大段,喉乾比夜減歇,口淡益甚之候,一向差勝,而眼視昏暗特甚之候無減,寢睡不得安穩矣。
大殿受鍼後,大殿·中宮殿·世子宮·嬪宮,政院·玉堂問安。答曰,知道。大殿·中宮殿,藥房問安。答曰,知道。
大殿,朝廷二品以上·六曹單子問安。答曰,知道。中宮殿,口傳問安。答曰,知道。
大殿·中宮殿·世子宮·嬪宮,政院·玉堂夕問安。答曰,知道。大殿·中宮殿,藥房夕問安。答曰,知道。
兪崇達曰,明日常參,取稟。令曰,停。
又以弘文館言達曰,修撰趙觀彬,副修撰金有慶,屢次只推之下,尙不應命,揆以事體,殊涉未安,竝更牌招察任,何如?令曰,依。
以修撰趙觀彬,副修撰金有慶牌不進罷職傳旨,傳于李箕翊曰,禁推傳旨捧入。
兪崇,以長生殿郞廳,以都提調意達曰,本殿所在內外梓宮板子,餘數不多,絶無可用者,其在預備之道,極爲可慮。外梓宮板子,則例爲斫來於全羅道黃腸所封處矣。敬差官,令該曹各別擇差,趁速發送,而凡干擧行之事,料理整待之意,一邊分付於該道,何如?令曰,依。
掌令南世珍,持平金相尹達曰,請還寢李獻英·獻章等覆試之令,竝拔去榜中。措辭見上請還收遠配罪人林象極·權弼衡·朴師悌·洪啓一放釋之令。措辭見上請內人惠貞依律處斷。措辭見上請令內人淑伊定配。措辭見上請還寢溫科代射人納贖之命,仍令攸司依律科罪。措辭見上答曰,勿煩。
校理洪錫輔書。答曰,覽書具悉。爾其勿辭往來焉。
正言兪拓基書。答曰,覽書具悉。爾其勿辭,抑情上來察職。
說書李明誼書。答曰,覽書具悉。爾其勿辭,從速察職。
說書李明誼書曰,伏以春宮衛屬,只有翊衛一司,而員多隷少,凡於陪從之時,殆不成模樣云,臣常悶慮之。竊自念,大凡該司之官,每於輪對之日,輒陳各其本司之弊端,則衛司官員之陳本司之弊,少無所妨,故日昨召對講罷之後,臣果以弊端,下詢於司官之意,仰達蒙許,司官遂陳隷屬至少,事多苟艱之由,乃有本院草記之全矣。臺評隨發,斥之以何等瑣屑,屢屢煩請,事體未安等語,臣於是,不勝瞿然慙恧之至。伊時委折,不過如右所陳,非敢有縷縷煩請之事,講畢,略陳其詢弊之請,恐不至於煩屑之歸,而事係宮屬,不覺其爲閑漫之浪說,只發其端,又不知其事體之未安矣。臺言至此,臣自環顧,莫非滄浪,更何顔面,晏然在直。不得不迸出禁門,恭俟譴何,不意睿度天大,罰止問備,臣誠惶隕感激,罔知攸措。露章自劾,見阻喉司,臣之形勢,轉益危蹙矣。玆敢更暴實狀,冀蒙譴斥,伏乞离明,亟命鐫削臣職名,以安私分,以謝臺議,不勝幸甚云云。答曰,覽書具悉。爾其勿辭,從速察職。
午時,上御熙政堂。受鍼時,藥房都提調金昌集,提調閔鎭厚,副提調趙道彬,記事官趙鎭禧,兼春秋高萬瞻·李昌碩,醫官柳瑺·丁時梯·權聖徵·李時聖·趙慶基·許坫·吳重卨·玄孝綱·李徵夏·權聖經·張世輔入侍。金昌集進伏曰,夜來諸症候,姑以朝問安之批,伏悉,而未知卽今復何如?上曰,膈氣差勝,而困惱飽滿一樣矣。昌集曰,令醫官診候,何如?上曰,唯。瑺診後退伏曰,左右脈沈靜矣。時梯曰,左右脈沈均矣。時聖曰,小臣未得入侍,今已三年矣。曾前脈度遲順,而卽今則幾增數指矣。昌集曰,眼部診察乎?上曰,唯。聖徵瞻望退伏曰,姑無加減矣。時聖曰,曾伏聞外間缺以爲,黑睛瞳子上有瞖膜云,然則治法極難缺不過火熱,入於至精至微缺重卨·孝綱所達,與聖徵略同。聖經曰,白瞖似少減矣。世輔所達亦同。昌集曰,令醫官點穴,何如?上曰,唯。閔鎭厚曰,今日受鍼穴,面部則攢竹,手部則合谷,足部則崑崙,爲左右穴矣。上曰,攢竹·合谷,曾已受鍼,只點崑崙穴,可矣。點穴後,遂受鍼。上曰,李時弼何時當還乎?今夜夢見其歸,極似爲喜矣。鎭厚曰,明日亦爲受鍼乎?上曰,唯。榻前定奪鎭厚曰,頃以梨汁膏,復爲進御事陳達,而以決明散方爲進服,姑爲停寢爲敎矣。決明散今已畢進云,梨汁膏繼爲進御乎?上曰,方進決明散還睛丸,故三藥竝進爲難,姑爲止之矣。自明日復爲劑入,可也。鎭厚曰,依前必於未時劑進乎?上曰,唯。鎭厚曰,儒醫李齊憲·申怤,今姑退送,前頭如有可問之事,則復爲招來,無妨矣。昌集曰,新除授北兵使李暉,兼任會寧府使時,入於繡衣書啓矣。其時道臣,頗有稱冤之言,且近來武弁,或年老,或有老父母,絶無可擬之人,故以暉首擬矣。今者儒臣之疏,追論前事,而至以他閫尙多,何必畀之以北路爲言,則其在事體,不宜强令赴任,改差,何如?上曰,儒臣之言如此,不宜强令赴任,改差,可也。出擧條
上在昌德宮。停常參·經筵。
未時申時,日暈。
大殿·中宮殿·世子宮·嬪宮,政院·玉堂問安。答曰,知道。中宮殿,藥房問安。答曰,知道。
藥房都提調金昌集,提調閔鎭厚,副提調趙道彬啓曰,伏未審夜來,聖候寢睡,若何?脚痺特甚及困惱,腹部飽滿,膈間不淸利,熏熱·喉乾之候,其已減歇乎?口淡益甚之候,日益差勝,而眼視昏暗特甚之候,亦何如?今日受鍼時刻,依前定以午正乎?臣等不勝終宵憂煎,敢此問安,竝爲仰稟。答曰,知道。脚痺特甚之候一樣,而困惱,腹部飽滿,膈間不淸利之氣未已,熏熱不至大段,喉乾比夜減歇,口淡益甚之候,一向差勝,而眼視昏暗特甚之候無減,寢睡不得安穩矣。
大殿受鍼後,大殿·中宮殿·世子宮·嬪宮,政院·玉堂問安。答曰,知道。大殿·中宮殿,藥房問安。答曰,知道。大殿,朝廷二品以上·六曹單子問安。答曰,知道。中宮殿,口傳問安。答曰,知道。
大殿·中宮殿·世子宮·嬪宮,政院·玉堂夕問安。答曰,知道。大殿·中宮殿,藥房夕問安。答曰,知道。
兪崇達曰,明日冬享大祭齋戒相値,常參頉稟。令曰,知道。
又啓曰,來十一日文臣殿講日次,取稟。傳曰,停。
又以弘文館言達曰,本館下番,以上番姑降入直,已至累月,事體極爲未安,副修撰魚有龜,纔已自鄕入來,卽爲牌招察任,何如?令曰,依。
以副修撰魚有龜牌不進罷職傳旨,傳于李德英曰,推考傳旨捧入。
李德英,以弘文館言達曰,卽今本館下番闕直,事甚未安,副修撰魚有龜,旣有只推之命,更卽牌招察任,何如?令曰,依。
又達曰,判義禁宋相琦,連呈辭書,無意行公,金吾議讞,積滯可慮,卽爲牌招察任,何如?令曰,依。
又以義禁府言達曰,卽接月令醫員金重器手本,則保放罪人鄭重海所患諸症,少向差歇云,還囚之意,敢達。令曰,知道。
以趙昌來爲事變假注書。
兪崇,以侍講院言達曰,本院說書李明誼,因臺達徑出,已過累日,陳書承答之後,不卽察職,文學宋必恒,初無可引之嫌,而諉以輿聞,連日陳書,亦不行公,竝卽牌招察任,何如?令曰,依。
又以禮曹言達曰,卽接忠義廳所報,則今此庭試時,各陵·殿參奉試暇之代,例以付祿忠義差送,而二十員內,除各差備外,許多假官,萬無推移差送之路云。其不足之代,依前例以三醫司差送之意,分付,何如?令曰,依。
又達曰,判中樞府事李頤命處,偕來史官李泰和,身病猝重,勢難仍留云。其代,以事變假注書趙昌來替送之意,敢達。令曰,知道。
李德英達曰,因禮曹草記,順陵·宣陵王后陵上莎草枯損處,政府以下奉審事達下,而領議政金昌集,方在藥院直中,左議政權尙夏在外,右議政趙泰采未肅拜,俱不得進去。曾前如此之時,或有原任代行之例,而卽今原任大臣,亦皆有故,令本院稟處事,依下矣。曾前時任大臣有故,則原任大臣代行之外,無他可據之例,何以爲之?敢達。令曰,大臣出仕後進去。
又以內乘,以提調意啓曰,內乘金時泰,以點馬事,下去全羅道,只有一員,疾病事故,有不可知,限回還間,加出一員,以爲推移替直之地,而曾前已有此例,令兵曹卽爲口傳差出,何如?傳曰,允。
兵曹口傳政事,以宋來翼爲假內乘。
以趙昌來爲事變假注書。
兪崇,以禮曹言達曰,順陵·宣陵王后陵上莎草枯損處,政府以下奉審事,達下,而領議政金昌集,方在藥院直中,左議政權尙夏在外,右議政趙泰采未肅拜,俱未得進去。曾前如此之時,或有厚任代行之例,而卽今原任大臣,亦皆有故,令政院稟處,何如?令曰,依。
副校理黃龜河書。答曰,覽書具悉。爾其勿辭,調理察職。
掌令南世珍,持平金相尹達曰,請還寢李獻英·獻章等覆試之令,竝拔去榜中。措辭見上請還收遠配罪人林象極·權弼衡·朴師悌·洪啓一放釋之令。措辭見上請內人惠貞依律處斷。措辭見上請令內人淑伊定配。措辭見上請還寢溫科代射人納贖之命,仍令攸司依律處斷。措辭見上答曰,勿煩。
以金廷憲爲事變假注書。
初七日午時,上御熙政堂。藥房都提調金昌集,提調閔鎭厚,副提調趙道彬,記事官趙鎭禧,兼春秋高萬瞻·李昌碩,醫官柳瑺·丁時梯·權聖徵·趙慶基·許坫·吳重卨·李得英·金垕·李徵夏·崔命錫·吳志哲入侍。金昌集進伏曰,晩來諸症候,何如?上曰,困惱差勝,其餘症候一樣矣。昌集曰,令醫官診候,何如?上曰,唯。瑺診後退伏曰,左右三部調均矣。時梯所達亦同。垕曰,左右關,按之稍有力,左關屬肝,右關屬脾,無乃有眼患飽滿等候,故然乎?昌集曰,眼部診察乎?上曰,唯。聖徵瞻望退伏曰,眼候一樣矣。重卨·得英所達缺瞳子瞖氣,似是內障矣。命錫曰,姑無加減矣。缺上曰,臨泣穴,曾已受鍼,其餘二穴點穴,可也。點穴後,遂受鍼。鎭厚曰,明與再明日,皆有拘忌,不得受鍼之意,敢達。上曰,知道。榻前定奪鎭厚曰,梨汁膏曾以八合劑進,而溫幸時路中,減爲五合,故今日亦以五合劑進矣。此後亦依前定以八合乎?上曰,依爲之。鎭厚曰,京外倖占初試,而短於科業者,輒稱朞服未葬,圖出陳試公文,而多以孽三寸·孽兄弟身死爲言,事甚無據,而毋論嫡庶,率多做作虛名。以臣所聞覩言之,亦有如此者,其在士習,誠甚痛駭。今後各其邑公文成送之際,以其身死人所居里戶及死之月日,一一詳錄,自禮曹移送漢城府,考出帳籍,果有其名,然後許令陳試,其或有詐冒者,則當該擧子,限十年停擧,文書成給之守令罷職事,定式施行,何如?昌集曰,近來此弊,極爲寒心,雖是庶孽,旣曰三寸,則假稱身死,圖出公文者,不但誣罔國家,豈不有傷於風化乎?宜有別樣防奸之道矣。上曰,禮判所達,誠是矣。依此定式施行,可也。出擧條趙道彬曰,禮曹判書閔鎭厚,以科場事,有所陳稟,而臣亦有所懷,敢達矣。父子同占一科,則退付其子於後榜,事理當然,而頃者忠淸道別科壯元李囿春之子星彩,亦參其榜,父子同榜,前所未有,故自本院啓稟,而因特敎同付一榜,雖出於一時慰悅之道,而似不當援以爲例矣。日昨得見兵曹草記,則以爲,咸鏡道別科武科中,有父子同參者三人,而紅牌第次,旣以書塡,且以忠淸道文科父子同參者,因特敎同付一榜事,援例爲言,而自上仍給紅牌爲敎。雖以草記中所引前例言之,缺此後不無如此之事,似當有預爲定式之事矣。在前宋朝,有宋庠兄弟,同登一榜,而弟爲榜首,故特令換次,以兄爲魁。兄弟猶不欲倒置,況父子乎?上曰,今審湖西別科,父子同參,而子爲壯元,壯元則新恩政例當超付六品,故此甚難處,雖無前例,使之同付一榜。日昨兵曹草記,亦以旣塡紅牌爲言,故又令仍給紅牌,而承旨所達之言,亦似是矣。昌集曰,父子同榜,則退付其子於後榜,事理則然,而今番子爲壯元,壯元不可退付,又不可退付其父於後科,故不得變通,而此後雖或有父子同榜之事,其子若非壯元,則似當退付矣。道彬曰,雖以近事言之,甲午式年殿試壯元李廷熽,仍臺啓拔去,而其科猶爲唱名矣。囿春與此有異,似難無故退付,則聖意所在,豈不知之,而亦不當每每援例。故敢有所達矣。鎭厚曰,趙道彬之言,非欲追改已過之事也,只恐爲後日援例之資矣。今番雖不得不如此,此後父子同科者,退付其子於後榜,宜矣。上曰,慮爲後日援例之意,予亦知之矣。壯元則似難退付,而亦不可退付其子於後榜,故不得不同付一榜。且兵曹草記,紅牌第次,旣以書塡云,故仍給紅牌,而此後則父子雖或同榜,若無子爲壯元之事,則退付其子於後榜,可也。出擧條遂退出。
上在昌德宮。停常參·經筵。
冬享大祭齋戒。
大殿·中殿·世子宮·嬪宮,政院·玉堂問安。答曰,知道。
中宮殿,藥房問安。答曰,知道。
藥房都提調金昌集,提調閔鎭厚,副提調趙道彬啓曰,伏未審夜來,聖候寢睡,若何?脚痺特甚及困惱,腹部飽滿,膈間不淸利,熏熱·喉乾之候,其已減歇乎?口淡益甚之候,日益差勝,而眼視昏暗特甚之候,亦何如?今日臣等,與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。脚痺特甚之候一樣,而困惱·熏熱,腹部飽滿,膈間不淸利之氣未已,喉乾比夜減歇,口淡益甚之候,一向差勝,而眼視昏暗特甚之候無減,寢睡不得安穩矣。勿爲入診。
兪崇達曰,明日常參,取稟。令曰,停。
以備忘記,傳于兪崇曰,史官三員待命,騎馬六匹立之。
兪崇啓曰,史官三員待命事,命下矣。史官不備,宣傳官一員代送之意,敢啓。傳曰,知道。
又以弘文館言啓曰,本館下番,連日闕直,而副修撰魚有龜,屢違召牌,無意承命,事體殊極未安。旣有只推之命,更卽牌招察任,何如?令曰,依。
李德英,以都摠府言啓曰,今日入直內三廳武兼禁軍及軍兵等,當爲中日習射,而冬享大祭齋戒相値,不得爲之之意,敢啓。傳曰,知道。
大殿·中宮殿·世子宮·嬪宮,政院·玉堂夕問安。答曰,知道。
大殿·中宮殿,藥房夕問安。答曰,知道。已上燼餘
上在昌德宮。停常參·經筵。
大殿·中宮殿·世子宮·嬪宮,政院·玉堂問安。答曰,知道。中宮殿,藥房問安。答曰,知道。
藥房都提調金昌集,提調閔鎭厚,副提調趙道彬啓曰,伏未審夜來,聖候寢睡,若何?脚痺特甚及困惱,腹部飽滿,膈間不淸利,熏熱·喉乾之候,其已減歇乎?口淡益甚之候,日益差勝,而眼視昏暗特甚之候,亦何如?今日臣等,與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。脚痺特甚之候一樣,而困惱·熏熱,腹部飽滿,膈間不淸利之氣未已,喉乾比夜減歇,口淡益甚之候,一向差勝,而眼視昏暗特甚之候無減,寢睡不得安穩矣。勿爲入診。
李箕翊,以義禁府言達曰,卽接月令醫員金重器手本,則保放罪人權慜所患諸症,今已向差云,還囚之意,敢達。令曰,知道。
兪崇,以吏曹言達曰,本曹本非米布衙門,員役朔下各樣用度,專靠於新除守令解由作錢,而牧府則錢文十五兩,郡縣則十兩捧用者,其來已久矣。昨年木一疋代,錢文二兩定式之後,近自備局,此作錢,亦爲混入於二兩減定之中。所謂解由作錢,元非木代所捧,亦非身役軍布之比,乃是各邑守令隨便備納之物,本無民間徵責之弊,而今若減定,則凡諸用度,無以推移,解由作錢,依前捧用,何如?令曰,依。
李箕翊,以兵曹言達曰,今十月初八日,私婢次貞稱名女人,自通化門入來,初九日幼學成重望稱名人,自丹鳳門入來,差備門外擊錚,極爲駭愕,竝令攸司囚禁治罪,通化門守門將呂聖興,丹鳳門守門將金宗柱,常時不能禁斷雜人,以致闌入,俱難免其責,推考,何如?令曰,依。
大殿·中宮殿·世子宮·嬪宮,政院·玉堂夕問安。答曰,知道。大殿·中宮殿,藥房夕問安。答曰,知道。
兪崇達曰,明日常參,取稟。令曰,停。
李箕翊達曰,兵曹郞廳來言,闕內各處入直軍士,夜巡檢云矣,敢啓。傳曰,知道。
又達曰,判府事李頤命處書答,使偕來史官傳諭事,令下,而外城門,旣已垂閉,明日待開門傳諭之意,敢達。令曰,知道。
行判府事李頤命書。答曰,覽書具悉卿懇。卿之被誣,大朝洞燭,昭雪無餘,則在卿,元無必可遞之義,而巽讓之彌堅,出於苦心血懇,故不得不勉副矣。釋負之後,一向邁邁,是豈始慮之所及哉?良由余情志未孚之致,慙恧已不可言,而聖心缺然,思想愈切,每下敎曰,判府事何時入城,少慰我病裡之心乎?若使卿,聞此敎,必卽起應命矣。且卿爲余師傅,余之待卿,亦宜自別,一往問候,亦何難乎?言出肝膈,毋庸更辭,卽日偕入,用副勤懇之諭。仍令于李箕翊曰,此書答,使偕來史官傳諭。
副修撰魚有龜書。答曰,覽書具悉。書中陳戒,言深切至,深用嘉尙,可不留心焉?須勿過辭,從速察職。
兵曹判書李健命疏。答曰,省疏具悉。本兵重任,終難輕遞,卿其安心勿辭,調理行公。
刑曹判書閔鎭遠書。答曰,覽書具悉。甲金之誣罔擊錚,侵詆刑官,誠極痛駭,何足爲嫌?卿其安心勿辭,從速行公。
司諫趙鳴鳳,獻納李挺周,正言魚有龍達曰,請還收權卨發配之命,仍令王府,嚴鞫得情,快正王法。措辭見上請還收罪人河減死之命,更加嚴刑得情,依律處斷。措辭見上夫子之於父,倫序截然,雖在燕居之時,尙不敢同行而立,竝列而坐,況於大庭唱第之際,豈可使比肩等列,不復區別乎?科場之父子相避,旣有先王朝令甲,而至於庭試等別科,雖許同赴,如或竝參,則其子之例付後榜者,槪所以明倫紀長孝順也。頃日溫科,李囿春父子竝許出榜,實是無前之過擧,厥後咸鏡道武科李春禎等父子,同爲放榜,亦遵囿春之謬規,不用退付之前例,臺閣雖不卽聞知,未及論正,而識者之駭歎則深矣。日昨入診時,因筵臣所達,有今後父子同榜者,子付後科之命,朝家處分,可謂得宜,而第伏聞自上,又以子爲壯元,則退付不便,依今番例,竝許放榜下敎云,臣等竊爲聖明惜之。子爲壯元,而父爲榜下,則倫紀倒置,尤有所大段窘礙,其傷風敎而啓後弊,爲如何哉?關係至重,決不可仍置,以貽他日無限譏議,請還寢成命,更爲定式施行。又達曰,頃日筵中,因大臣陳達,有移配罪人梁益標放送之命,臣等竊以爲不可也。夫益標,爲人凶悍,作事狂悖,始以土豪武斷之律,減等流配,而舊惡不悛,作弊愈甚,至有民人等呈訴於試官之行,其不有國法,益肆凶悖之狀,據此可知。其在懲惡除害之道,固當嚴戢痛治,以杜奸濫之習,而今於移配之際,爲慮到處作挐,遽令直爲放送,豈意堂堂國家之命令,不行幺麼一武夫,而反爲此苟且之擧耶?設令日後,如益標者,身負重犯,而視此爲例,無所顧忘,故爲作弊,則其將不思禁戢,而一倂容貸乎?朝家處分,不宜若是其顚倒,而後弊所關,亦不可不慮,請還收移配罪人梁益標放送之命。答曰,不從。
掌令南世珍達曰,請還寢李獻英·獻章等覆試之令,竝拔去榜中。措辭見上請還收遠配罪人林象極·權弼衡·朴師悌·洪啓一放釋之令。措辭見上請內人惠貞依律處斷。措辭見上請內人淑伊定配。措辭見上請還寢溫科代射人納贖之命,仍令攸司依律科罪。措辭見上金郊察訪金弘寶,到任以後,無一善狀,專廢攻駒之政,惟以肥己爲事,侵虐驛屬,罔有紀極,立馬之價,濫數報營,而只以三分之一,勒給馬價,其餘盡歸私槖,例以爲常,驛妓之稍有姿色者,輒皆誘致,恣意行淫,其中一人,恥其被汚,而至於自縊,一驛驚擾,太半離散。當此聖候違豫,中外憂遑之日,挾妓張樂,殆無虛日,其他貪饕不法之事,有難殫擧。如此之人,決不可置而不問,請金郊察訪金弘寶拿問定罪。答曰,不從。以上燼餘
兵曹判書李健命疏曰,伏以缺臣聞命驚慄,覓死不得,罔知攸處也。臣之情實,聖明旣已俯燭,今不敢每每煩瀆,而卽今兩臂麻木之症,最爲難醫之病,自夏至秋,有加無減,乍遇風冷,輒至添劇,血氣壅閼,屈伸俱妨,人之見者,謂有風漸,不但一時疼痛而止。如使臣貪恩畏義,强起驅策,則顚仆之患,朝夕必至,微臣軀命,雖不足恤,豈不有傷於聖明體下之仁,禮使之道乎?今臣區區所蘄祝,只在於早被刑章,毋重僨國事,而天聽邈然,呼籲路阻,日夜憂惕,撫躬自悼,臣之情勢,可謂十分窮極矣。玆敢席藁私次,披瀝肝血,疾聲哀鳴於天地父母之前,伏乞聖慈,特恢前日軫憐之盛意,亟許鐫削臣本職及兼任,以卒生成之澤,千萬幸甚云云。答曰,省疏具悉。本兵重任,終難輕遞,卿其安心勿辭,調理行公。
副修撰魚有龜書曰,伏以,臣旣積逋慢命之誅,又有任情蔑法之罪,日夕惶隕,不敢一向久淹,歸伏輦下,冒上請譴之章,而辭本未徹,嚴召荐降,揆以分義,固宜趨承之不暇,而反復揣量,實多情勢之難冒者,不得不累犯違慢,只俟嚴譴,幸蒙聖上之寬貸,輒辱格外之恩數,惶隕懍怵,益無所措。玆敢力疾隨牌,來伏闕外,第念向來所被僚言,非比尋常,則踪地之臲卼,與前無異,不可以時月之稍久,而有所晏然,矧今館僚之鎭日撕捱,終至置對者,專由於臣之向日書語,則臣心之愧恧不安,到今益甚。臣若貪榮戀寵,自處以無故之人,獨自揚揚冒出,復叨於僨誤之地,則一身廉隅之壞損,姑置勿論,其所以蔑公議而駭物情者,爲如何哉?此臣所以期被重誅,而不敢爲冒進之計者也。且臣素有疾病,當寒輒劇,而今於自外還歸之路,重觸風寒,添得外感,痰盛火升,頭疼最苦,廢食失睡,昏痛欲絶,加以前患脚瘡,遇濕肆毒,晝夜刺痛,坐臥俱妨,實無自力供職之勢。伏乞邸下,察臣情勢之孔隘,憐臣病缺臣於乞免之章,不宜贅陳他說,缺玆敢略陳一二,唯邸下垂察焉。伏惟邸下,新膺付托之命,代理萬機之繁,天人之眷佑方隆,臣民之蘄筍冞切,此正邸下勵精圖新之會也。伏覩邸下侍湯焦憂之中,稟決機務,隨事接應之暇,日賜召對,其所以上體聖意,下副群情者,可謂至矣,而第未知日用云爲動靜顯微之間,果能體驗身心,克盡省察之方乎?乃者聖批中,傳授之訓,實合堯·舜精一之法,端本出治之道,無過於此,則伏想邸下,必已敬服不忘,反己自警,而至若群下陳戒之言,亦豈容少忽哉?山野儒賢,旣以致知誠意,存勉於前,老成大臣,又以居敬進德,繼陳於後,辭旨諄切,忠愛懇篤,伏願邸下,仰遵聖敎之孔艱,俯察兩大臣之至論,早夜提警,警戒毋怠,加意於誠敬之學,着力於進修之工,使睿學日就,盛德益彰,以贊我殿下嵬蕩之治焉。臣嘗聞鄒聖之訓矣,非堯·舜之道,則不敢陳前,夫堯·舜心學之本,不出於上所云云,則如臣膚淺,誠不敢外此而別有開陳。至於堯·舜之治法,求之典謨,厥有大要,不過曰知人則哲,安民則惠而已。顧今官爵用舍,出自聖斷,官人之道,非所與論於我邸下聽政之時,而大抵國家之治亂,在於庶官賢否之所關係,固不重歟?雖於開講讀史之際,觀前代用舍之規,辨古人忠侫之分,察其如是則賢而正,如是則愚而邪,使是非得失,瞭然不亂,驗之朝廷之上,而赫然臨照,審之聽納之間,而別其遜逆,以堯·舜之所難者,自勉於己,而以盡夫則哲之明焉。至於安民之政,尤爲今日之急務,此歲荐飢,疾疫連仍,八域生靈,流亡相續,雖賴我聖上子惠之澤,得有今日,而譬如大病之人,危症雖祛,元氣未復,澟澟澌綴,蘇息無期,懷保之方,固不可少緩。臣等往來郊畿之際,目見田野間氣色,則今年穡事,雖曰稍稔,在在陳廢,收穫無期,加以積年逋欠,許多糶糴,鱗次徵督,殆不支堪,今此下民,亦孔哀矣。伏願邸下深軫如傷缺,以副億兆延頸之望,缺。答曰,覽書具悉。書中陳戒,言甚切至,深用嘉尙,可不留心焉?須勿過辭,從速察職。
刑曹判書閔鎭遠書曰,伏以,臣頃以德鑾獄事,有所稟奏,繼而大臣獻議,徽斷已下矣。昨者所謂甲金者,冒稱申玹,擊鼓訟冤,觀其供辭,則詆辱臣身,略無顧忌,或曰玩法骫骳,或曰必有劫制之端,而非其本意,或曰放肆之甚,臣不勝駭惋之至。臣歷職內外,屢經治獄,凡罪囚之初則抵賴,末乃承款者,間或有不勝杖誣服之類,而初旣吐實,後又變辭者,明出於死中求生之計,蓋倉卒嚴問之際,未及計較揣摩,有所直陳,而在囚旣久,奸情漸生,則粧撰辭說,眩亂獄情者,此其事勢之然也。今此德鑾私家詰問之時,從實直陳,及至法府之置對也,乃曰私家之直對,出於逆情,又曰出於便身之計云者,萬萬不成說話,而暗春·纛古里等,初皆承款,逮夫與德鑾同囚,經年之後,卒然變辭,其密地和應,經營謀計之狀,明若觀火。以臣淺見,獄情斷無可疑,而德鑾連刑三次,一向堅忍,旣非當死之律,則期於杖斃,恐有乖於欽恤之典,臣之請以詢問大臣者,此也。今甲金之公肆誣辱,一至於此,未知以臣爲何人所劫制,而必須限死加刑,然後方可免翫法放肆之歸耶?況臣按治此獄之際,得聞本曹參判李弘述之言,則故判書申汝哲生時,怒德鑾之冒養他人子,至欲使隷卒,捶撻德鑾,弘述以幕校在坐,目覩此事云,此尤爲此獄之一大明證,到今甲金,其何敢有所稱冤耶?臣忝長李官,受侮於甲金輩,此莫非居官罷軟之致,何可晏然仍冒於職次乎?且其擊錚原情,有議處之令,而臣以被斥之人,決不敢冒嫌覆奏,伏乞亟遞臣職名,以嚴國體,以安私分,不勝幸甚。答曰,覽書具悉。甲金之誣罔擊錚,侵詆刑官,誠極痛駭,何足爲嫌?卿其勿辭,從速行公。
行判中樞府事李頤命書曰,伏以,臣疎滓穢之賤,猥荷聖明曠絶之恩,生死肉骨,缺近侍之臣,承命相守者,今已半月,鈇鉞之誅,泯默恭俟者,亦且旬時,臣之日夜悚慄,求死不得之心,當復何如,而又不敢逐日控籲瀆冒於侍湯煎憂之中,不但臣辭窮理竭,無復可陳而已。今則史官,尙無召還之令,臣之賤疾,日益危痼,尤無起身趨造之勢,不得不冒死哀號,罪又難逃,臣之水土痰癖之疾,已數十年,而衰老之境,漸至難醫,外則手足頑麻,腰脚酸疼,內則腹飮滯膈,氣道塡塞,遇寒而甚,逐歲有加。近日風波積畏,神精隕喪,聞蛩音則怔悸,對人則忘言,食積而膚革瘦削,睡失而眼胞眵澁,舊症乘虛添谻,戶庭之間,扶策而難行,自念死期將迫,顚躓困篤,一至於此,重瞻天日之光,獲近重离之明者,已無望矣,矯首雲天,五內如灼。臣賦命窮險,橫被罔極之疑謗,幸蒙昭雪之殊恩,危病又不可支,永負涓埃之報,中夜悲歎,撫躬流涕,每誦何忍棄余之明旨,不覺失聲長呼,言出肝膈,不敢一毫飾辭。伏乞邸下,特憐危迫之懇,亟令召還史官,且治臣前後未勘之罪,俾得安意待盡,不勝幸甚,臣無任云云。答曰,覽書具悉卿懇,卿之被誣,大朝洞燭,照雪無餘,則在卿元無必可遞之義,而巽讓之冞堅,出於苦心血懇,故不得不勉副矣。釋負之後,一向邁邁,是豈始慮之所及哉?良由余情志未孚之致,慙恧已不可言,而聖心缺然,思想愈切,每下敎曰,判府事何時入城,少慰我病裡之心乎?若使卿聞此敎,必卽起應命矣。且卿爲余師傅,余之待卿,亦宜自別,一往問疾,亦何難乎?言出肝膈,毋庸更辭,卽日偕入,用副余勤懇之諭。仍令于李箕翊曰,此書答,使偕來史官傳諭。
上在昌德宮。停常參·經筵。
大殿·中宮殿·世子宮·嬪宮,政院·玉堂問安。答曰,知道。中宮殿,藥房問安。答曰,知道。
藥房都提調金昌集,提調閔鎭厚,副提調趙道彬啓曰,伏未審夜來,聖候寢睡,若何?脚痺特甚及困惱,腹部飽滿,膈間不淸利,熏熱·喉乾之候,其已減歇乎?口淡益甚之候,日益差勝,而眼視昏暗特甚之候,亦何如?今日受鍼時刻,依前定以午正乎?臣等不勝終宵憂煎,敢此問安,竝爲仰稟。答曰,知道。脚痺特甚之候一樣,而困惱·熏熱,腹部飽滿,膈間不淸利之氣未已,喉乾比夜減歇,口淡益甚之候,一向差勝,而眼視昏暗特甚之候無減,寢睡不寧矣。
大殿·中宮殿·世子宮·嬪宮,政院·玉堂問安。答曰,知道。大殿·中宮殿,藥房問安。答曰,知道。
大殿,朝廷二品以上·六曹單子問安。答曰,知道。中宮殿,口傳問安。答曰,知道。
大殿·中宮殿·世子宮·嬪宮,政院·玉堂夕問安。答曰,知道。大殿·中宮殿,藥房夕問安。答曰,知道。
李箕翊,以義禁府言達曰,平安道孟山縣減等徒配罪人梁益標,旣有放送之命,故纔已行會矣。臺諫方以還收論啓,姑勿擧行之意,更爲知委本道,何如?令曰,依。
又以義禁府言達曰,今此庭試時,本府都事十員內,七員赴擧,只有三員,本府當直公事交代,闕內三處,慕華館左右禁亂官,當爲分差,而無以備數,假都事五員,令該曹差出,何如?令曰,依。
又以義禁府言達曰,光陽前縣監柳明錫,還發配所事,準下矣。使羅將依例押送于京畿楊州牧綠楊驛配所之意,敢達。令曰,依。
兪崇,以弘文館言達曰,本館下番,累日闕直,事體極爲未安。修撰趙觀彬,副修撰金有慶,昨已帶職蒙宥,副修撰魚有龜,連次違召,輒下只推,昨陳辭章,亦已承答,所當一倂請牌,而趙觀彬呈辭,纔已入達,金有慶·魚有龜,卽爲牌招,副校理黃龜河,以身病受由調治,爲日已多,一體牌招,以爲推移入直之地,何如?令曰,依。
以副校理黃龜河,副修撰魚有龜·金有慶,牌不進罷職傳旨,傳于兪崇曰,推考傳旨捧入。
右議政趙泰采疏。答曰,省疏具悉卿懇。卿之才德,允合輔弼,今玆枚卜,亦云晩矣。向來之事,元無所嫌,卿其須體至意,安心勿辭,速出論道,以副上下之望。仍傳曰,遣史官傳諭。
韓城君李基夏書。答曰,覽書具悉。卿其安心勿辭,調理行公。仍令曰,遣鍼醫看病。
行判中樞府事李頤命書。答曰,覽書具悉卿懇。昨者下答之辭,亶出肝膈之懇,其在卿體國之誠,休戚之義,決不可終始邁邁,以孤虛佇之聖心也。噫,余之待師傅之禮,固宜自別,一往何難之諭,本非過重,而實出於缺然之極,思卿之切也。此時望卿造朝,正如大旱雲霓,卿須體諒,勿復以情勢,爲難進之義,卽日偕入,用副至望。令于李箕翊曰,此書答,使偕來史官傳諭。
假注書趙昌來書達,臣承令,行判中樞府事李頤命處,傳宣下答,則以爲,臣賤疾危痼,久違明旨,近侍相守,尤切惶悶,乃敢冒死申籲,卽者伏承下答,十行辭意,隆重懇摯,至有萬萬不敢聞之旨,臣驚惶震駭,口呿涕迸,莫知所以仰對。謹當稍俟神氣之少定,更上一書,請收過重之恩言,毋駭四方之聽聞云矣。臣則仍留之意,敢達。令曰,知道。
掌令南世珍達曰,請還寢李獻英·獻章等覆試之令,竝拔去榜中。措辭見上請還收遠配罪人林象極·權弼衡·朴師悌·洪啓一放釋之令。措辭見上請內人惠貞依律處斷。措辭見上請令內人淑伊定配。措辭見上請還寢溫科代射人納贖之命,仍令攸司依律處斷。措辭見上請金郊察訪金弘寶拿問定罪。措辭見上答曰,不從。末端事,依達。
司諫趙鳴鳳,獻納李挺周,正言魚有龍達曰,請還收權卨發配之令,仍令王府嚴鞫得情,快正王法。措辭見上請還收罪人河減死定配之命,更加嚴刑得情,依律處斷。措辭見上請還寢成命,更爲定式施行。措辭見上請還收移配罪人梁益標放送之命。措辭見上答曰,勿煩。
兪崇達曰,明日常參,取稟。令曰,停。
李箕翊達曰,備邊司郞廳,以大臣意來言,今日賓廳坐起日次,而受鍼相値,頉稟。令曰,知道。以上燼餘
上在昌德宮。停常參·經筵。
大殿·中宮殿·世子宮·嬪宮,政院·玉堂問安。答曰,知道。中宮殿,藥房問安。答曰,知道。
藥房都提調金昌集,提調閔鎭厚,副提調趙道彬啓曰,伏未審夜來,聖候寢睡,若何?脚痺特甚及困惱,腹部飽滿,膈間不淸利,熏熱·喉乾之候,其已減歇乎?口淡益甚之候,日益差勝,而眼視昏暗特甚之候,亦何如?今日受鍼時刻,依前定以午正乎?臣等不勝終宵憂煎,敢此問安,竝爲仰稟。答曰,知道。脚痺特甚及腹部飽滿亦甚之候一樣,而困惱·熏熱,膈間不淸利之氣未已,喉乾比夜減歇,口淡益甚之候,一向差勝,而眼視昏暗特甚之候無減,寢睡不寧矣。
大殿受鍼後,大殿·中宮殿·世子宮·嬪宮,政院·玉堂問安。答曰,知道。大殿·中宮殿,藥房問安。答曰,知道。大殿,朝廷二品以上·六曹單子問安。答曰,知道。中宮殿,口傳問安。答曰,知道,大殿·中宮殿·世子宮·嬪宮,政院玉堂夕問安。答曰,知道。大殿·中宮殿,藥房夕問安。答曰,知道。
兪崇達曰,明日庭試開場,出榜間常參頉稟。令曰,知道。
又啓曰,來十五日儒生殿講日次,而文臣式年講經相値,頉稟。傳曰,知道。
又以弘文館言達曰,本館下番,連日闕直,事極未安。副校理黃龜河,副修撰魚有龜·金有慶,旣有只推之命,竝卽牌招推移入直,何如?令曰,依。
李德英,以都摠府言啓曰,今日入直內三廳武兼禁軍及軍兵等中日習射,請出標信。傳曰,知道。
又啓曰,明日慕華館重試對擧庭試武科殿試時,命官,何大臣進去乎?敢稟。傳曰,在前大臣有故,則從一品中有命官進去之例矣,考啓。
又達曰,明日慕華館重試對擧庭試武科殿試時,兩司當爲進參,城上所牌招言送之意,敢達。令曰,知道。
兪崇啓曰,明日仁政殿庭試時,香室移接於尙瑞院春秋館,勿減省記,上番兼春秋藥房直宿之意,敢啓。傳曰,知道。
又啓曰,今此庭試試所場中軍士,依前謄錄,以三十名,啓下矣。今番則設場於春塘臺,收券運來於仁政殿之際,擔負軍不可不加數,鄕軍二十名加定以待事,分付該曹,何如?傳曰,允。
又啓曰,今此庭試試官參望人中,前輔德宋成明,前修撰沈珙,前正言宋眞明·趙遠命·尹淳,前佐郞尹惠敎等,時無職名,竝令該曹,口傳付軍職,何如?傳曰,允。
又啓曰,武科殿試命官,旣無進去之大臣,參試官中行知中樞府事姜鋧,漢城判尹洪萬朝,俱爲違牌,將無以備員,事甚可慮。姜鋧·洪萬朝,竝卽更爲牌招,何如?傳曰,允。
兵曹口傳政事,以宋成明單付副護軍,以宋眞明·趙遠命·尹淳·沈珙·尹惠敎爲副司果。
兪崇啓曰,讀券官兵曹判書李健命,戶曹判書權尙游,判尹洪萬朝,工曹參判兪集一,行司直李大成,禮曹參判李宜顯,右尹黃一夏,俱違牌不進,將無以備員,事甚未安,竝卽更爲牌招,何如?傳曰,允。
李德英啓曰,以明日慕華館重試對擧庭試武科殿試時,命官,何大臣進去事,稟啓。傳曰,在外大臣有故,則從一品中有命官進去之例,考啓事,命下矣。取考日記,則丁亥三月重試對擧武科殿試時,因本院啓稟,初有兵曹判書進去之命矣,又因兵曹判書李寅燁之以病陳疏,更下副司直趙相遇進去之命矣,敢啓。傳曰,知中樞府事姜鋧進去。
兪崇啓曰,讀券官兵曹判書李健命,戶曹判書權尙游,漢城府判尹洪萬朝,工曹參判兪集一,行司直李大成,右尹黃一夏,再招不進,將不得備員,竝更爲牌招,右參贊兪命雄,雖不入於擬望中,亦爲一體牌招,望單子中付標以入,何如?傳曰,允。
李德英,以兵曹言啓曰,武科時兄弟赴擧者,不得分錄於兩所,必使入錄於同所同字者,乃是科場流來舊規,而今番庭試武科初試出榜後,兩所錄名單子及成冊取來,其中入格者,爲先相准,則兄弟分錄,至於五人。其不有定式,用意分錄,冒參國試之場,殊極可駭,竝爲拔去,移送刑曹,推問究覈,依法科斷,此外未入格之類,亦不可置而不論,今方査覈,隨其現發,一體論罪,何如?傳曰,允。
又以兵曹言啓曰,軍兵等賞格中,直赴會試者,勿拘儒生例赴式年之規,許赴無講經之科,刊載輯錄,且有已行之例,江華·水原試才時,直赴會試之類,隨其錄名,許赴於明日庭試殿試之意,敢啓。傳曰,知道。
假注書趙昌來書達,臣承令,行判中樞府事李頤命處,傳宣下答,則以爲,臣敢暴崩迫之危懇,請收不敢聞之恩言者,實出驚惶罔措,而違傲之罪,亦無所逃。伏承史官所宣下答,反以一往何難之諭,爲非過重,臣奉讀未半,涕泗交流,惶駭抑塞,置身無地。噫,臣之坐辱恩命,固已多矣,今又顧惜一身,頑然不動,則是臣更逾無前之異禮,重添不敬之大罪,只當包羞忍死,竭蹶趨承,而賤疾正劇,灸焫方試,卽今有難起動,若令召還史官,以開臣轉身之路,庶可安意調治,不敢終負明旨云矣。臣則仍留之意,敢達。令曰,今觀書達,曷勝欣幸?爾其仍留,與之偕來。
行副司直吳命峻書。答曰,覽書具悉。卿其勿辭察任。
司諫趙鳴鳳,獻納李挺周,正言魚有龍達曰,請還收權卨發配之命,仍令王府,嚴鞫得情,快正王法。措辭見上請還收罪人河減死定配之命,更加嚴刑得情,依律處斷。措辭見上請還寢成命,更爲定式施行。措辭見上請還收移配罪人梁益標放送之命。措辭見上答曰,勿煩。以上燼餘
午時,上御熙政堂。受鍼時,藥房都提調金昌集,提調閔鎭厚,副提調趙道彬,記事官趙鎭禧,兼春秋高萬瞻·李昌碩,醫官柳瑺·丁時梯·權聖徵·趙慶基·許坫·吳重卨·金國賓·玄孝綱·李徵夏·權聖經·蔡光夏入侍。金昌集進伏曰,差晩後,諸症候,復何如?上曰,困惱差勝,其餘症候一樣矣。昌集曰,昨日以鼻孔煩燥,頭部不淸利爲敎矣,卽今復何如?上曰,一樣矣。閔鎭厚曰,阿是穴受鍼後,脚痺復何如?上曰,寢時綳急之候,差勝矣。昌集曰,令醫官診候,何如?上曰,唯。瑺診後退伏曰,左右三部調均矣。時梯曰,稍缺矣。國賓所達亦同。昌集曰,眼部診察,何如?上曰,唯。聖徵瞻望後退伏曰,與昨一樣矣。重卨所達亦同。孝綱曰,比再昨少勝,而不如向日矣。國賓曰,瞖氣分明見之矣。光夏曰,比再昨頗勝矣。昌集曰,點穴,何如?上曰,唯。鎭厚曰,今日受鍼穴,面部則巨髎,手部則神門,各左右穴,阿是穴竝當受鍼,故定以二穴矣。上曰,神門穴曾已受鍼,只點巨髎穴,可也。點穴後遂受鍼,脚部右偏阿是穴五處,亦爲受鍼。昌集曰,眼候要穴受鍼,已滿一度,諸醫皆以爲姑停,宜矣。上曰,唯。鎭厚曰,通計流注法受鍼,已滿三四度,而日氣漸寒,姑爲停止,待後日下敎,更始乎?上曰,已始之後,不可中止,必積久受鍼,然後可以責效,姑爲停止,觀勢更始,好矣。昌集曰,阿是穴受鍼,不無一時小效,間間受鍼,好矣。鎭厚曰,經絡受鍼時,阿是穴每每竝爲受鍼乎,抑別爲受鍼乎?上曰,經絡受鍼時,竝爲施鍼,可也。遂罷出。
上在昌德宮。停常參·經筵。
下直,羅暖萬戶禹夏亨。
大殿·中宮殿·世子宮·嬪宮,政院·玉堂問安。答曰,知道。中宮殿,藥房問安。答曰,知道。
藥房都提調金昌集,提調閔鎭厚,副提調趙道彬啓曰,伏未審夜來,聖候寢睡,若何?脚痺特甚,腹部飽滿亦甚之候,其已減歇,而困惱,膈間不淸利,熏熱·喉乾之候,亦有所減乎?口淡益甚之候,日益差勝,而眼視昏暗特甚之候,亦何如?今日臣等,與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。脚痺特甚及腹部飽滿亦甚之候一樣,而困惱·熏熱,膈間不淸利之氣未已,喉乾比夜減歇,口淡益甚之候,一向差勝,而眼視昏暗特甚之候無減,寢睡不寧矣。勿爲入診。
李德英啓曰,小臣慕華館武科會試進去下直。傳曰,知道。
備忘記,傳于李德英曰,今下弓矢,羅暖萬戶禹夏亨處給送。
以平安監司德川居入作金順奉等渰死狀達,令于鄭必東曰,渰死人等,令本道恤典擧行。
李箕翊,以弘文館言達曰,本館下番闕直,已至累日,事極未安,副校理黃龜河,副修撰魚有龜·金有慶違牌坐罷,修撰趙觀彬呈辭受由,他無推移入直之員,令政院稟旨變通,差出闕員,仍卽牌招,以爲入直之地,何如?令曰,依。
又達曰,因弘文館草記,下番闕員,已至累日,而他無推移入直之員,令政院稟旨變通差出事,依下矣。政官卽爲牌招,差出闕員,以爲推移入直之地,何如?傳曰,允。
有政。吏批,行判書宋相琦庭試讀券官進去,參判鄭澔在外,參議朴鳳齡進,右副承旨李箕翊進。
吏批啓曰,判書宋相琦,以庭試讀券官進去,參判鄭澔在外,小臣獨政未安,何以爲之?敢稟。傳曰,只出緊任。
吏批啓曰,因政院啓辭,玉堂闕員差出事,命下矣。玉堂出入之人,多在罷散中,合有變通之道,何以爲之?敢稟。傳曰,別單書入。
又啓曰,新除授洪原縣監李天翊戶奴呈狀內,奴矣上典,重得傷寒,症情非細,旬月之內,決無赴任之勢,斯速入啓處置云。遠地夫馬,留滯有弊,不可等待其差病,洪原縣監李天翊,依近例罷黜,何如?傳曰,允。
以趙鳴謙爲掌令,李太古爲興海郡守,柳明喆爲河東府使,徐命遇爲永同縣監,柳萬重爲忠淸都事,韓世億爲金郊察訪,魚有龜·黃龜河爲副校理,朴聖采爲洪原縣監。
兵批,判書李健命病,參判李澤試官進,參議許玧進,參知李秉常病,右副承旨李箕翊進。
以白時耉爲北兵使,李暉·李汝迪·李梫·尹錫來爲副護軍,趙觀彬爲副司果,宋來翼爲副司勇。
大殿·中宮殿·世子宮·嬪宮,政院·玉堂夕問安。答曰,知道。大殿·中宮殿,藥房夕問安,答曰,知道。
藥房夕問安時,口傳啓曰,晩後脚痺特甚,腹部飽滿亦甚,及困惱·熏熱,膈間不淸利未已之候,復何如?臣等不勝憂煎,惶恐敢啓。傳曰,熏熱差勝,而其餘症候一樣矣。
兪崇啓曰,今此庭試試所凡百需用之物,例自應辦所待令,而全不擧行,不成模樣。今方收券,而至於踏印之朱,塡字筆墨,終不來待,收券已至數十軸,而一張尙未踏印塡字,事之可駭,莫此爲甚。當該應辦官,從重推考,下吏,令有司囚禁科罪,何如?傳曰,允。
右議政趙泰采疏。答曰,省疏具悉卿懇。再昨疏批,已悉至意矣,卿胡不諒,連章巽讓,若是其太過耶?心甚愕然,無以爲諭。卿其亟遵前旨,毋執撝謙,速出論政,以濟時艱。仍傳曰,遣史官傳諭。
知敦寧金錫衍書。答曰,覽書具悉。所患如此,深用慮念。將兵重任,決難許改,卿其安心勿辭,更加調理行公。
李箕翊,以司饔院官員,以都提調意啓曰,生鮮廛人,連日呈訴於本院曰,近來魚鮮,雖得貿來,氷丁已絶,往來之際,擧皆腐傷,逐日御供,將未免闕供之患,斯速變通云。卽今事勢,誠如所訴,而日供氷丁,該監亦爲入啓停封,則自臣院,無他變通之道,而此時請爲代封,亦有所未安,故論題退黜矣。至於今日,則各殿日下可合生鮮,全不待令,累度催促,而百般稱頉,終不改納,日勢向晩,不敢闕供。至於大殿三尾代,以七尾苟充封進,此實前所未有之事,事之可駭,莫此爲甚。當該進排人,令攸司囚禁科罪,臣等亦不能預先變通,以致此境,難免不職之責,惶恐待罪。且目今形勢,果如此,則不可無變通參半代捧之道,而莫重享上之物,自下不敢擅便,敢此仰稟。傳曰,知道。勿待罪,參半代封。
又以庭試武科殿試差備,以命官意言啓曰,訓鍊奉事金昌剛現告內,擧子閑良朴萬胄面目可疑云,故問其年歲,則與錄名單子所錄,多少不同,招問中保任以重,則以爲,今此擧子,非朴萬胄面目云,更爲推問於擧子,則以爲,渠則果是白有繪,而爲朴萬胄代射的實云。擧子朴萬胄及代射人白有繪,令攸司囚禁科罪,何如?傳曰,允。以上燼餘
上在昌德宮。停常參·經筵。
夜一更二更,有霧氣。
下直,成川府使尹鳳朝,殷山縣監趙鳴周,務安縣監尹聖時,三水府使李載恒。
大殿·中宮殿·世子宮·嬪宮,政院·玉堂問安。答曰,知道。中宮殿,藥房問安。答曰,知道。
藥房都提調金昌集,提調閔鎭厚,副提調趙道彬啓曰,日氣寒冷,伏未審夜來,聖候寢睡,若何?脚痺特甚,腹部飽滿亦甚之候,其已減歇,而困惱·熏熱,膈間不淸利,喉乾之候,亦有所減乎?口淡益甚之候,日益差勝,而眼視昏暗特甚之候,亦何如?今日臣等,與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。脚痺特甚及腹部飽滿亦甚之候一樣,而困惱·熏熱,膈間不淸利之氣未已,喉乾比夜減歇,口淡益甚之候,一向差勝,而眼視昏暗特甚之候無減,寢睡不寧矣。
大殿·中宮殿·世子宮·嬪宮,政院·玉堂夕問安。答曰,知道。大殿·中宮殿,藥房問安。答曰,知道。
鄭必東達曰,左副承旨李德英,今日病不仕進,卽爲牌招察任,何如?令曰,依。
傳于李箕翊曰,遠接使閔鎭遠,方入試所,出榜後發程,則將致日晩,雖未出榜,先爲出來辭朝。
傳于李箕翊曰,今此勅使之來,宜有趁卽謝恩之擧,節使兼謝恩,則正·副使,似當變通,令廟堂卽速稟處。
令于鄭必東曰,日寒如此,薄衣軍士,襦衣題給。
令于李德英曰,日寒如此,守衛軍士,空石題給。
李箕翊達曰,問禮官金有慶,時無職名,令該曹卽爲付軍職,何如?令曰,依。
兵曹口傳政事,以金有慶單付副司果。
李箕翊啓曰,領議政遠接使閔鎭遠,來詣請對矣。傳曰,引見。
兪崇啓曰,去夜試券科次之際,果·海·醎·梅四字,作軸踏印,書塡字號,而每張不塡次第,此由於收券紛沓之時,未及書塡之致,當該收券官,難免不察之失,從重推考,而其試券則旣爲塡軸踏印,所當更令收券官,書塡次第,竝爲科次,而事異常規,何以爲之?敢稟。傳曰,依爲之。
記事官趙鎭禧書啓,臣承命馳往于議政府右議政趙泰采處,傳宣聖諭,則以爲,所叨相職,萬不近似,受命以來,夙夜憂懼,與其苟當取敗,莫如力辭不居,以此自畫于心,上章控免,至於再矣,而兪音尙閟,優批荐辱,臣誠一倍惶蹙,不知死所。擬以崩迫之情,更瀆宸嚴,冀蒙矜許之恩,不意史官,來宣聖旨,諭以卽日視事,臣之狼狽,至此益甚。苟有一分可進之勢,則値此客使臨疆,廟務方殷之日,何敢袖手退坐,不念國事,自陷於違慢恩命之科哉?惟臣才分之不逮,固不暇更陳,而難冒之端,實如前疏所列,有關大防,決不可放倒。今若迫於敦勉,出而冒據,則不但廉義全壞而已,其玷名器而辱淸朝,大矣。區區至願,惟望速賜鐫改,免使公私兩妨,玆於恩諭之下,竟未得祗承,臣罪尤萬萬難逃,謹當更上一疏,仰請鈇鉞之誅云矣,敢啓。答曰,知道。
備忘記,傳于李箕翊曰,前後疏批,已悉至意矣。卽今客使牌文出來,而廊廟空虛,此尤不可不念,卿其卽日視事,以副予望事,遣史官傳諭于右相。
李箕翊,以弘文館言達曰,新除授副校理黃龜河,時在京畿廣州地,副校理魚有龜,時在京畿富平地,經筵入番事緊,請竝斯速乘馹上來事,下諭。卽今本館之官,見存五員,而臣在魯,獨爲入直,其餘竝在外,下番一向曠闕,事之未安,莫此爲甚,更令政院,稟旨變通,差出闕員,仍卽牌招察任,何如?令曰,依。
又啓曰,因弘文館草記,下番一向曠闕,事甚未安,更令本院稟旨變通事,依下矣。政官,卽爲牌招開政,差出闕員,何如?傳曰,允。
有政。吏批,行判書宋相琦,以庭試讀券官進去,參判鄭澔在外,參議朴鳳齡進,左承旨鄭必東進。
吏批啓曰,判書宋相琦,以庭試讀券官進去,參判鄭澔在外,小臣獨政未安,何以爲之?敢稟。傳曰,只出緊任
又啓曰,玉堂闕員,今當差出,而擬望之人乏少,相避外任,竝擬,何如?傳曰,允。
鄭必東啓曰,新恩政事兼行之意,敢啓。傳曰,知道。
以趙觀彬·金有慶爲副修撰,金胤豪爲禁府都事,沈一羲爲直講,趙命周爲殷山縣監,李巨源單付典籍,文科甲科第一人,朴枝興單付引儀,武科甲科第一人。
吏批啓曰,因政院啓辭,殷山縣監金東弼,罔夜下去之意,出牌催促矣。卽者殷山縣監金東弼呈狀內,重得毒腫,未分死生,馳赴官次,萬無其路,斯速入啓處置云。聞其病勢,果是實狀,當此客使臨迫之日,不可等待其差歇,殷山縣監金東弼罷黜,何如?傳曰,允。
兵批,判書李健命病,參判李澤病,參議許玧進,參知李秉常病,左副承旨李德英進。
以趙囿春單付同知,以閔鎭遠·閔遠重爲副護軍。
李箕翊啓曰,義州迎慰使,以副護軍沈仲良啓下矣。聞有風病,不得已以副護軍李寅錫改付標,而寅錫亦稱有身病,累度催促,尙不入來。義州迎慰使之發行,一時爲急,李寅錫推考,卽令發送,何如?敢啓。傳曰,允。
又啓曰,義州迎慰使李寅錫,旣已推考,累度催促,而稱以身病甚重,終不入來。灣上迎慰之行,何等緊急,而沈仲良·李寅錫,連次稱病之故,尙未發送,雖未知病狀之如何,而揆以事體,誠甚駭然。本院他無可施之罰,竝從重推考,卽今事勢窘迫,不可無變通之道,而必須明知無故,然後可以改付標,故不得已以中路問安假承旨朴斗世改付標,假承旨,則以副護軍金洵付標以入之意,敢啓。傳曰,知道。一時稱病,顯有厭避之跡,事之可駭,莫此爲甚。沈仲良·李寅錫,竝拿問定罪。
李箕翊,以禮曹言啓曰,每於勅行時,以迎勅書·下馬宴等儀,別爲繕寫,授問禮官以送者,乃是規例,而今番則上候方在靜攝之中,郊迎·臨宴之節,將不得親行,儀注先送一款,有難循例擧行,令廟堂急速稟處,何如?傳曰,允。
又以兵曹言達曰,今此勅使出來時,平安道補把咸鏡道驛馬四十匹,黃海道補把江原道驛馬二十匹,急速分定,罔夜入送之意,兩道監司處,撥馬知委,何如?令曰,依。
又以兵曹言達曰,勅使時館所立待馬,例以三南驛馬,輪回立待矣。今此勅使時,以忠淸道初面驛馬限六匹,今月二十日京中逢點之意,本道監司處撥馬知委,何如?令曰,依。
以副修撰趙觀彬牌不進罷職傳旨,傳于李箕翊曰,推考傳旨捧入。
李箕翊啓曰,勅行出站,一日爲急,新除授殷山縣監趙命周,明日內使之辭朝,而給馬發送,何如?傳曰,允。
又達曰,李判府事處偕來史官趙昌來來言,大臣將欲入城,故先爲入來云矣,敢達。令曰,知道。
又以禮曹言啓曰,禮官旣已出去,勅使前所給儀注,別定禁軍,騎撥馬罔夜馳傳于問禮官所到處之意,分付,何如?傳曰,允。
又以禮曹言啓曰,迎勅吉日中,二十四日別無拘忌,則以此日亦爲添入於擇日中事,下敎矣。二十四日乃是十惡拘忌云,何以爲之?敢稟。傳曰,勿爲添入。
又以禮曹言啓曰,五禮儀迎勅儀,有王世子隨駕行禮之節,而近例不爲磨鍊,今亦依前例,迎勅見官禮等節目,不爲磨鍊之意,敢啓。傳曰,知道。
又以禮曹言達曰,頃因本曹啓辭,都城近處,癘疫死亡無主尸,待秋冬間設壇致祭事,允下矣。都城外東西南三郊無主尸,設壇致祭吉日,令日官推擇,則今月二十七日爲吉云,以此日遣近臣設行,而依前例設壇於淨潔處,祭物比厲祭,從優磨鍊之意,竝爲分付於各該司,何如?令曰,依。
李德英,以兵曹言達曰,令曰,日寒如此,薄衣軍士襦衣題給事,令下矣。發遣本曹郞廳,摘奸其中尤甚薄衣者二百十名,別單書入,令該曹,依此數襦衣題給之意,敢達。令曰,知道。
右議政趙泰采疏。答曰,省疏具悉卿懇。卿於辭本,輒引旣往爲嫌,而向來之事,實是意外,予每欲一言矣。乃者重入台司之卜,可見輿望所歸,則少無難安之端,何用連上巽牘,以孤勤懇之意乎?卿其須念國事,安心勿辭,卽起視事,用副如渴之望。仍傳曰,遣史官傳諭,與之偕來。
上在昌德宮。停常參·經筵。
大殿·中宮殿·世子宮·嬪宮,政院·玉堂問安。答曰,知道。中宮殿,藥房問安。答曰,知道。
藥房都提調金昌集,提調閔鎭厚,副提調趙道彬啓曰,伏未審夜來,聖候寢睡,若何?脚痺特甚,腹部飽滿亦甚之候,其已減歇,而困惱·膈間不淸利,熏熱·喉乾之候,亦有所減乎?口淡益甚之候,日益差勝,而眼視昏暗特甚之候,亦何如?今日臣等,與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。脚痺特甚及腹部飽滿亦甚之候一樣,而困惱·膈間不淸利之氣未已,熏熱不至大段,喉乾比夜減歇,口淡益甚之候,一向差勝,而眼視昏暗特甚之候無減,寢睡不得安穩矣。勿爲入診。
大殿·中宮殿·世子宮·嬪宮,政院·玉堂夕問安。答曰,知道。大殿·中宮殿,藥房夕問安。答曰,知道。藥房夕問安時,口傳啓曰,晩後脚痺特甚,腹部飽滿亦甚之候,及困惱,膈間不淸利未已之候,復何如?臣等不勝終宵憂煎,惶恐敢啓。傳曰,知道。困惱,膈間不淸利之氣,差勝,而其餘症候一樣矣。
李箕翊達曰,明日常參,取稟。令曰,停。
李德英達曰,大司憲李喜朝在外,執義李宖,掌令南世珍,持平金相尹呈辭,掌令趙鳴謙未肅拜上書,持平黃璿受由在外,今日以監察茶時之意,敢達。令曰,知道。
又以都摠府言啓口,今日入直內三廳武兼禁軍及軍兵等中日習射,請出標信。傳曰,知道。
又以都摠府言達曰,副摠管趙相周,以御營中軍軍兵等中日試放事,南小門洞進去之意,敢達。令曰,知道。
李箕翊,以弘文館言達曰,副修撰趙觀彬,昨日違牌,旣有只推之命,更卽牌招,以爲入直之地,何如?令曰,依。
以修撰趙觀彬牌不進罷職傳旨,傳于李箕翊曰,推考傳旨捧入。
李箕翊,以成均館官員,以大司成意言達曰,忠淸左道館學奴婢推刷官,直講李德華旣已達下,數日內當爲辭朝矣,猝得重病,差病無期,勢不得已以典籍李安國,更爲達下,使之催促下送,何如?令曰,允。
記事官金聲發書啓,臣承命馳往于議政府右議政趙泰采處,傳宣聖批,則以爲,連章乞免,實出肝膈之懇,而不賜允兪,輒加敦勉,批旨優渥,逈出尋常,伏地莊誦,已不勝其惶感,而至於偕來之命,尤非不肖賤臣所敢當者。今若一向撕捱,不思轉動,則近侍相守,恩數屑越,徒損事體,益增臣罪,到此地頭,區區私義,有不暇顧,謹當不計顚沛,仰承明命云。臣旣承偕來之命,姑爲仍留之意,敢啓。傳曰,知道。
李德英啓曰,明日式年文武科會試一二所,兩司各四員,當爲分進,而諫院,則大司諫權忭,正言兪拓基,俱在外,只有司諫趙鳴鳳,獻納李挺周,正言魚有龍,無以備員進參,合有變通之道,何以爲之?敢稟。傳曰,正言兪拓基改差。
又啓曰,正言兪拓基,旣有改差之命,政官卽爲牌招開政,何如?傳曰,允。
有政。吏批,行判書宋相琦,牌招不進,參判鄭澔在外,參議朴鳳齡進,左副承旨李德英進。
吏批啓曰,判書宋相琦牌不進,參判鄭澔在外,小臣獨政未安,何以爲之?敢稟。傳曰,只出緊任。
以趙尙絅爲正言,洪萬朝爲刑曹判書,金萬胄爲全羅黃腸木敬差官,李重協爲兵曹正郞,洪廷相爲忠淸都事。
吏批啓曰,再昨政,忠淸都事,以柳萬重備擬受點矣。今聞萬重,卽其日政廳進參承旨李箕翊妻之嫡三寸侄女夫云。旣與政廳承旨有相避,則其在法例,不可仍置,忠淸都事柳萬重改差,何如?傳曰,允。
吏批啓曰,卽接兵曹移文,則正郞崔尙履除授後,過限未上來,依例改差,何如?傳曰,允。
兵批,判書李健命病,參判李澤病,參議許玧進,參知李秉常病,左副承旨李德英進。
以兪拓基單付副司果。
鄭必東啓曰,卽者中樞事錄事來言,判府事李頤命,昨日已爲入城云。係是大臣去就,敢啓。傳曰,知道。
傳于李箕翊曰,迎勅吉日,二十五日,何如耶?問啓。
李箕翊啓曰,傳曰,迎勅吉日,二十五日,何如云耶?問啓事,命下矣。問于該曹,則二十五日十惡拘忌云矣,敢啓。傳曰,知道。
又以禮曹言啓曰,今此勅使入京後,各宴中下馬宴·翌日宴·餞宴,例以親臨磨鍊擧行,而今番則上候方在靜攝中,令迎接都監稟處,何如?傳曰,允。
又以禮曹言啓曰,今此文科講經試官磨鍊之際,二品以上及堂下中,無故可擬之人乏少,不得已依近例,每望各二員備擬以入,而前正言尹淳,時無職名,令該曹口傳付軍職,何如?傳曰,允。
又以禮曹言達曰,今此式年講經,設場於本曹郞廳,依例朝房直宿之意,敢達。令曰,知道。
李德英,以兵曹言啓曰,今此式年武科覆試試官,二品以上無故可擬之人乏少,不得已以二望備入之意,敢啓。傳曰,知道。
李箕翊,以迎接都監言啓曰,臣等會同開坐,啓下郞廳八員外,不足郞廳六員,依例加出,別單書入之意,敢啓。傳曰,知道。
以司諫趙鳴鳳牌不進罷職傳旨,傳于李箕翊曰,趙鳴風違牌,似出於兄弟俱在兩司之致,而與應避有異,過科後自處,亦未晩矣。只推,更卽牌招。
同副承旨李禎翊上書。答曰,遞差。
右議政趙泰采上書。答曰,覽書具悉。書辭,令該曹稟處。
諮議朴光一書。答曰,覽書具悉。所辭本職,決難許遞,爾其斯速上來,出入講席。
李箕翊,以禮曹言達曰,本曹啓下上言之可以議處者,旣已覆達,而其中前奉事洪萬宗,故府使李妻尹氏,報恩館奴哲石,興德向化尹元生等,終不現身,西部幼學朴敬義,前司譯院正卞時和等,前典醫監僉正李廷楘等,南部忠翊衛尹弼興,匠人姜碩萬,楊州幼學李時哲,忠州幼學沈杓,公州禁衛軍李五信,木川御營軍池儉金,守護軍尹泰善,平康人王好命等上言十一度,則俱甚猥雜,不爲覆達之意,敢達。令曰,知道。
又以迎接都監言啓曰,因禮曹啓辭,今此勅使入京,各宴中,上·下馬宴·翌日宴·餞宴,例以親臨磨鍊擧行,今番則上候方在靜攝中,令都監稟處事,允下矣。三度宴,前例雖如此,卽今事勢,有難以親臨磨鍊,勅使渡江後,以此辭緣,措辭言及,預爲定奪,卽速馳啓之意,遠接使處急急知委,何如?傳曰,允。以上燼餘
上在昌德宮。停常參·經筵。
大殿·中宮殿·世子宮·嬪宮,政院·玉堂問安。答曰,知道。
中宮殿,藥房問安。答曰,知道。
藥房都提調金昌集,提調閔鎭厚,副提調趙道彬啓曰,伏未審夜來,聖候寢睡,若何?脚痺特甚及腹部飽滿亦甚之候,其已減歇,而困惱,膈間不淸利,熏熱·喉乾之候,亦有所減乎?口淡益甚之候,日益差勝,而眼視昏暗特甚之候,亦何如?今日臣等,與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。脚痺特甚,腹部飽滿亦甚之候一樣,而困惱·膈間不淸利之氣未已,熏熱不至大段,喉乾比夜減歇,口淡益甚之候一向差勝,而眼視昏暗特甚之候無減,寢睡不得安穩。勿爲入診。
兪崇達曰,明日常參,取稟。令曰,停。
李德英達曰,大司憲李喜朝在外,執義李宖武一所進,掌令南世珍武二所進,掌令趙明謙文一所進,持平金相尹文二所進,持平黃璿受由在外,今日以監察茶時之意,敢達。令曰,知道。
又達曰,備邊司郞廳來言,今日賓廳坐起日次,而堂上不齊,不得來會云矣,敢達。令曰,知道。
兪崇,以弘文館言達曰,本館下番一向曠闕,事極未安,而卽今僚員,一竝在外,副修撰趙觀彬昨又違牌見罷,他無入直之人,更令政院稟旨變通,差出闕員,仍卽牌招察任,何如?令曰,依。
又啓曰,因弘文館草記,下番一向曠闕,事極未安,令本院稟旨變通事,依下矣。政官卽爲牌招,開政差出,何如?傳曰,允。
李德英達曰,今日政新除授承旨,待下批,卽爲牌招察任,何如?令曰,依。
又啓曰,預備兼春秋兵曹佐郞金聲發,以勅使館所把守郞廳進去,今姑減下,其代,令該曹差出,何如?傳曰,允。
有政。
吏批,判書宋相琦館伴都監坐起進去,參判鄭澔在外,參議朴鳳齡進,右承旨兪崇進。啓曰,判書宋相琦,以館伴都監坐起進去,參判鄭澔在外,小臣獨政未安,何以爲之?敢稟。傳曰,只出緊任。
以兪命弘·安重弼爲承旨,閔鎭遠爲判尹,洪重休爲副修撰,金有慶爲修撰,金雲澤爲司書,權孚單付兼春秋。
兵批,判書李健命病,參判李澤進,參議許玧試官進去,參知李秉常迎慰使出去,右承旨兪崇進。
以李禎翊·金萬胄付副護軍。
兪崇,以禮曹郞廳,以右議政意達曰,臣以宣陵·順陵陵上莎草有頉處奉審事,明將進去,而自前諸陵,若有一時奉審之事,則次第奉審後,同時復命,今亦依此例擧行乎?敢此仰達。令曰,依爲之。
李德英,以戶曹言達曰,故宣武功臣永嘉府院君權慄恩賜田畓,尙未準受矣。忠淸道沃川郡數外官屯田畓,竝一結八十四負三束,慶尙道順興府數外官屯田畓,竝二結三十四束,義城縣數外官屯田畓,竝三結,京畿振威縣數外官屯畓,三十四負五束,黃海道黃州牧數外官屯田,九十八負六束,自本家望呈願受,依例折給,何如?令曰,依。
又以戶曹言達曰,故光國功臣海平府院君尹根壽恩賜田畓,尙未准受矣。京畿楊根郡數外官屯田畓,竝二十一負四束,自本家望呈願受,依例折給,何如?令曰,依。
又以戶曹言達曰,故光城府院君金萬基癸亥年恩賜田畓,尙未准受矣。黃海道載寧郡數外官屯田,九十負二束,自本家望呈願受,依例折給,何如?令曰,依。
又以戶曹言達曰,知敦寧府事金錫衍癸亥年恩賜田畓,尙未准受矣。忠淸道公州牧數外官屯田畓,竝六結一字缺十二負四束,望呈願受,依例折給,何如?令曰,依。
又以兵曹言達曰,故扈聖功臣鄭崑壽恩賜田畓,尙未准受矣。黃海道兔山縣數外官屯田,一結五負,載寧郡官屯田畓,竝四結四十七負一束,慶尙道長一字缺縣無後官奴屬公畓,三十三負七束,自本家望呈願受,依例折給,何如?令曰,依。
又以戶曹言達曰,故譯官李〈二字缺〉甲戌年奏請使時恩賜田畓,尙未准受矣。慶尙道三字缺數外官屯田畓,竝一結七十一負二束,望呈願受,依例折給,何如?令曰,依。
又以戶曹言達曰,五六字缺陵官時恩賜田畓,尙未准受矣。慶尙道咸安郡數外官屯田畓,竝一結三十一負四束,望呈願受,依例折給,何如?令曰,依。
又以戶曹言達曰,故左尹金錫翼癸亥年恩賜田畓,尙未准受矣。慶尙道永川郡數外官屯田畓,竝八結十二負五束,金山郡數外官屯田畓,竝二結二十一字缺負六束,南海縣數外官屯田畓,四結九束,全羅道茂朱府數外官屯畓,五十七負二束,望呈願受,依例折給,何如?令曰,依。
又以戶曹言達曰,節行時年例貿易藥材中,龍腦一種,本曾有好品遺在十餘斤,以此納上於內局,今番節行時,則姑勿貿來,何如?令曰,依。
又以賑恤廳言達曰,春間都民分給還上四字缺耗收捧,而今年年事,雖云稍稔,都下米價,尙且五字缺食之患,在在皆然,若以本米收捧,則必無准捧五字缺可慮,卽今民情,皆願以錢代納,取考前例,則丙子年因筵臣陳達,都民受食還上,折錢代納,今亦依此例,每一石以錢文四兩折定代捧,則比之市直,其價稍下四字缺甚難,民力亦可少紓,就議廟堂,則大臣之意,亦四字缺此知委擧行,何如?令曰,依。
大殿·中宮殿·世子宮·嬪宮,政院·玉堂夕問安。答曰,知道。
大殿·中宮殿,藥房夕問安。答曰,知道。
藥房夕問安時,口傳啓曰,晩後脚痺特甚及困惱,膈間不淸利未已之候,復何如?臣等不勝憂煎,惶恐敢啓。傳曰,困惱,膈間不淸利之候差勝,而其餘症候一樣矣。
兪崇,以迎接都監言啓曰,都監加出郞廳尙衣院直長金泰衍,父病方在危境,勢難察任,今姑改差,其代內贍寺直長李光肇差下,使之察任,何如?傳曰,允。
左承旨鄭必東辭職上書。元書缺踏達字。已上燼餘
上在昌德宮。停常參·經筵。
大殿·中宮殿·世子宮·嬪宮,政院·玉堂問安。答曰,知道。中宮殿,藥房問安。答曰,知道。
藥房都提調金昌集,提調閔鎭厚,副提調趙道彬啓曰,伏未審夜來,聖候寢睡,若何?脚痺特甚,腹部飽滿亦甚之候,其已減歇,而困惱,膈間不淸利,熏熱·喉乾之候,亦有所減乎?口淡益甚之候,日益差勝,而眼視昏暗特甚之候,亦何如?今日臣等,與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。脚痺特甚及腹部飽滿亦甚之候一樣,而困惱,膈間不淸利之氣未已,熏熱不至大段,喉乾比夜減歇,口淡益甚之候,一向差勝,而眼視昏暗特甚之候無減,寢睡不得安穩矣。勿爲入診。
大殿·中宮殿·世子宮·嬪宮,政院·玉堂問安。答曰,知道。中宮殿,藥房夕問安。答曰,知道。
藥房夕問安時,口傳啓曰,晩後脚痺特甚,腹部飽滿亦甚,及困惱,膈間不淸利未已之候,復何如?臣等不勝憂煎,惶恐敢啓。傳曰,知道。困惱,膈間不淸利之氣少勝,而其餘症候一樣矣。
兪崇啓曰,同副承旨安重弼,昨有只推之命,卽爲牌招察任,何如?傳曰,允。
又啓曰,卽者弘文館草記到院,而觀其措辭,則以下番曠闕,已過一旬,更令本院稟旨變通爲請矣。所當循例入達,開政差出,而卽今無故在京之人絶乏,逐日開政,徒損事體,此草記,還爲出給,副校理魚有龜·黃龜河,俱在半日程,當此館直久缺之時,尙未上來,殊極未便,別爲催促,使之急速上來,校理洪錫輔,方往恩津地,修撰洪廷弼,時在忠州地,亦爲一體催促,何如?令曰,依。
傳于李箕翊曰,勅使到弘濟院時,有領相及都承旨出往之例,亦難直宿於藥院,竝依例出去事,分付。
安重弼,以義禁府言達曰,本府都事李瀗,儺禮都監郞廳差下矣。本府都事十員內,四員分進文武科試所,多事之地,苟簡莫甚,都事李瀗,令該曹卽爲口傳換差,何如?令曰,依。
吏曹口傳政事,禁府都事李瀗,尙衣別提李蓍命相換。
刑曹參判權書。答曰,覽書具悉。卿其勿辭,從速上來察職。
安重弼,以迎接都監言啓曰,今此勅行,筆帖式一員出來。考見前例,則庚申年筆帖式所給禮物,禮部咨文中,以應照大通官例爲言,而都監啓辭中以爲,若以大通官例接待,則自前無中路贈給之規云,此則因彼中咨文,有所施行,而乙丑年勅行時,都監啓辭中,內閣中書接待之禮,當依庚申筆帖式例施行,故贈給禮單物件,依此磨鍊,下送於中路云,庚申年則旣無中路贈給之規,而乙丑年則又謂之依庚申年例,下送中路,兩次續錄,未免相左,筆帖式中路禮單下送與否,令廟堂稟處,何如?傳曰,允。
兪崇達曰,明日常參,取稟。令曰,停。
安重弼達曰,大司憲李喜朝在外,執義李宖武一所進,掌令南世珍武二所進,掌令趙鳴謙文一所進,持平金相尹文二所進,持平黃璿受由在外,今日以監察茶時之意,敢達。令曰,知道。以上燼餘
上在昌德宮。停常參·經筵。
下直,富寧府使鄭道元,河東府使柳明喆。
大殿·中宮殿·世子宮·嬪宮,政院·玉堂問安。答曰,知道。中宮殿,藥房問安。答曰,知道。
藥房都提調金昌集,提調閔鎭厚,副提調趙道彬啓曰,伏未審夜來,聖候寢睡,若何?脚痺特甚,腹部飽滿亦甚之候,其已減歇,而困惱,膈間不淸利,熏熱·喉乾之候,亦有所減乎?口淡益甚之候,日益差勝,而眼視昏暗特甚之候,亦何如?今日臣等,與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。脚痺特甚及腹部飽滿亦甚之候一樣,而困惱·膈間不淸利之氣未已,熏熱不至大段,喉乾比夜減歇,口淡益甚之候,一向差勝,而眼視昏暗特甚之候無減,寢睡不得安穩。勿爲入診。
備忘記,傳于李德英曰,今下弓矢,富寧府使鄭道元處給送。
兪崇達曰,明日常參,取稟。令曰,停。
李箕翊達曰,大司憲李喜朝在外,執義李宖武一所進,掌令南世珍武二所進,掌令趙鳴謙文一所進,持平金相尹文二所進,持平黃璿受由在外,今日以監察茶時之意,敢達。令曰,知道。
大殿·中宮殿·世子宮·嬪宮,政院·玉堂夕問安。答曰,知道。大殿·中宮殿,藥房夕問安。答曰,知道。藥房夕問安時,口傳啓曰,晩後脚痺特甚,腹部飽滿亦甚,及困惱,膈間不淸利未已之候,復何如?臣等不勝憂煎,惶恐敢啓。傳曰,知道。困惱,膈間不淸利之氣少勝,而其餘症候一樣矣。
李德英,以都摠府言啓曰,今日入直內三廳武兼禁軍及軍兵等中日習射,請出標信。傳曰,知道。
又啓曰,兵曹判書李健命呈病不出,參議許玧入講經試所,參知李秉常奉命出使,只有參判李澤,方爲入直,而以開城府延慰使,今明當爲出去,宿衛之地,替直無人,合有變通之道,何以爲之?敢稟。傳曰,參知李秉常改差。
又啓曰,參知李秉常改差事,命下矣。卽令該曹,以在京無故人口傳差出,仍爲牌招入直,何如?傳曰,允。
吏曹口傳政事,以洪景濂爲兵曹參知。
兪崇,以迎接都監言啓曰,司䆃寺僉正洪潾,都監加出郞廳差下矣。卽接禮曹移文,則洪潾式年文科應辦官,曾已差定,科期已迫,本寺無他推移之員,卽爲變通云。本寺事勢如此,則不可仍察都監之任,洪潾今姑改差,其代,敦寧判官李齊賢差下察任,何如?傳曰,允。
刑曹判書洪萬朝書。答曰,覽書具悉。卿其安心勿辭,調理行公。
李德英,以兵曹言達曰,今十月十七日,武臣堂上朔試射,當爲設行,而式年武科會試設場相値,不得爲之之意,敢達。令曰,知道。
又以備邊司言啓曰,迎接都監啓辭內,今此勅行筆帖式中路禮單下送與否,令廟堂稟處事,允下矣。庚申年筆帖式,以大通官例接待,無中路贈給之規,而至于乙丑年,內閣中書接待之禮,依庚申年筆帖式例施行,贈給禮單,依此磨鍊,下送于中路云者,兩次續錄,果未免相左。乙丑年依庚申筆帖式例施行,似出於誤認之致,內閣中書,與筆帖式名號自別,則今行筆帖式接待,似不可視此爲例,中路禮單,勿爲下送之意,分付都監,何如?傳曰,允。以上燼餘
上在昌德宮。停常參·經筵。
大殿·中宮殿·世子宮·嬪宮,政院·玉堂問安。答曰,知道。中宮殿,藥房問安。答曰,知道。
藥房都提調金昌集,提調閔鎭厚,副提調趙道彬啓曰,伏未審夜來,聖候寢睡,若何?脚痺特甚,腹部飽滿亦甚之候,其已減歇,而困惱,膈間不淸利,熏熱·喉乾之候,亦有所減乎?口淡益甚之候,日益差勝,而眼視昏暗特甚之候,亦何如?今日臣等,與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。脚痺特甚及腹部飽滿亦甚之候一樣,而困惱,膈間不淸利之氣未已,熏熱不至大段,喉乾比夜減歇,口淡益甚之候,一向差勝,而眼視昏暗特甚之候無減,寢睡不得安穩矣。勿爲入診。
大殿·中宮殿·世子宮·嬪宮,政院·玉堂夕問安。答曰,知道。大殿·中宮殿,藥房夕問安。答曰,知道。
藥房夕問安時,口傳啓曰,晩後脚痺特甚,腹部飽滿亦甚,及困惱,膈間不淸利未已之候,復何如?臣等不勝憂煎,惶恐敢啓。傳曰,知道。困惱,膈間不淸利之氣差勝,而其餘症候一樣矣。
兪崇達曰,明日常參,取稟。令曰,停。
安重弼達曰,大司憲李喜朝在外,執義李宖武一所進,掌令南世珍武二所進,掌令趙鳴謙文一所進,持平金相尹文二所進,持平黃璿受由在外,今日以監察茶時之意,敢達。令曰,知道。
又以弘文館言達曰,本館下番,闕員已久,而僚員一倂在外,不得請牌,又因政院達辭,以逐日開政之煩瀆,不得差出闕員,連日省記中,直以空字書塡以入,事之未安,莫此爲甚。纔者校理洪錫輔,自鄕上來,陳書到政院,卽爲牌招,以爲入直之地,何如?令曰,允。
又以迎接都監言啓曰,都監半餉色郞廳,以內贍寺直長李光肇差下矣。本寺移文內,自前勅行時,自本寺亦多擧行之事,勢難兼察云,李光肇今姑改差,其代,軍資監直長張植差下,卽爲察任,何如?傳曰,允。
又以義禁府言達曰,卽接月令醫員金重亮手本,則保放罪人李端章·成儁所患諸症,今已向差云,還囚之意,敢達。令曰,知道。
又以經理廳言達曰,北漢及蕩春臺兩處軍餉庫舍營建之後,材木進排人,與監董人等,前已入啓論賞矣。蕩春臺軍餉庫舍五樑,架七十二間營造時,扈衛軍官崔秀徵,以監官,又有監董之功,折衝韓泰周,待變釜鼎一千坐,自備物力,鑄納於北漢,此亦各軍門有施賞之例,竝令該曹考例稟處,何如?令曰,依。
□□□達曰,臣等進詣順陵·宣陵,奉審陵上莎草有頉處,則順陵陵上,自艮方至卯方枯損處,廣十尺五寸,高四尺,子方廣四尺,高三尺,亥方廣二尺,酉方廣三尺,高二尺許,丑申兩方,亦有庫庫枯損處,欄干石·魂遊石·下磗石塗灰,間間剝落,曲墻前後面,夫莫沙七張,女莫沙十張破落,宣陵王后陵上,自丑方至艮方枯損處,廣八尺,高七尺,卯方廣六尺,高五尺,辰方廣五尺,高三尺許,寅甲兩方之間,亦有稀疎處,竝圖形以進矣。兩陵莎草枯損處,土色間或呈露,所見頗爲未安,所當趁卽修補,而冬月改莎,例致凍傷,不能着根,反爲無益,待明春修補,恐或得宜。石物塗灰及曲墻改瓦事,似當一時爲之,令該曹臨時擇日擧行,何如?令曰,依達。以上燼餘
上在昌德宮。停常參·經筵。
夜五更,月入東井星。
下直,永同縣監徐命運。
大殿·中宮殿·世子宮·嬪宮,政院·玉堂問安。答曰,知道。中宮殿,藥房問安。答曰,知道。
藥房都提調金昌集,提調閔鎭厚,副提調趙道彬啓曰,伏未審夜來,聖候寢睡,若何?脚痺特甚,腹部飽滿亦甚之候,其已減歇,而困惱·膈間不淸利,熏熱·喉乾之候,亦有所減乎?口淡益甚之候日益差勝,而眼視昏暗特甚之候,亦何如?今日臣等,與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。脚痺特甚及腹部飽滿亦甚之候一樣,而困惱·膈間不淸利之氣未已,熏熱不至大段,喉乾比夜減歇,口淡益甚之候,一向差勝,而眼視昏暗特甚之候無減,寢睡不得安穩矣。勿爲入診。
大殿·中宮殿·世子宮·嬪宮,政院·玉堂夕問安。答曰,知道。大殿·中宮殿,藥房夕問安。答曰,知道。藥房夕問安時,口傳啓曰,晩後脚痺特甚,腹部飽滿亦甚及困惱,膈間不淸利未已之候,復何如?臣等不勝憂煎,惶恐敢啓。傳曰,知道。困惱,膈間不淸利之氣差勝,而其餘症候一樣矣。
兪崇達曰,明日常參,取稟。令曰,停。
安重弼達曰,大司憲李喜朝在外,執義李宖武一所進,掌令南世珍武二所進,掌令趙鳴謙文一所進,持平金相尹文二所進,持平黃璿受由在外,今日以監察茶時之意,敢達。令曰,知道。
以李倚天爲事變假注書。
以兵曹判書李健命初度呈辭。入達。令于兪崇曰,還出給。
李德英啓曰,今此勅行時,開城府別迎慰使,何承旨進去乎?敢稟。傳曰,右副承旨進去。
又以義禁府言啓曰,所江前僉使閔濟章原情公事,除刑推議處事,令下矣。御史封進文書,下本府,議處時,以爲憑考之地,何如?傳曰,允。
又以備邊司言啓曰,宣惠廳堂上,判尹閔鎭遠差下,使之察任,何如?傳曰,允。
兪崇,以內醫院官員,以都提調意言達曰,今年進上臘藥,依前例磨鍊,則庫中不足之數,肉桂一斤八兩,犀角三斤八兩,龍腦十五兩,石雄黃一斤十兩,沈香一斤一兩,訶子一斤二兩,木香一斤八兩,朱砂三斤,白檀二斤,砂仁一斤八兩,唐黃連八兩,丁香四斤,白荳蔻一斤,肉荳蔻一斤,附子七兩,甘遂三兩,桂皮一斤,鄕眞珠八錢,琥珀九錢,三乃子九兩,甘松九兩,全蝎二斤,蓽撥十兩,牛黃,則年例臘藥所貿七十七部,令該曹斯速進排,何如?令曰,依。
又以禮曹言啓曰,式年會講,似當於今二十二日間出榜云,文武官重試,適與其日相値,勅使入京遲速,亦姑未定,凡事甚多難便,文武官重試,今姑差退,觀勢改擇日以行,何如?傳曰,允。
傳于李箕翊曰,勅行路程記入之事,分付于迎接都監。
李箕翊,以迎接都監言啓曰,卽接平安道監司所報及路程記,則勅行十六日已爲渡江,二十四日到弘濟院,二十五日入京云。今此迎勅吉日,以今月二十二日·二十七日·二十九日·三十日推擇啓下,下諭於遠接使,而二十五日,則以有拘忌,不入於擇日之中,以上項所擇四日中,推移改定之意,行會於遠接使,使之的定入京日字,急急馳啓,何如?傳曰,彼欲疾行,而儐臣之請退日字,有所未安,以二十五日入京,可也。
右承旨兪崇上書。踏達字。
獻納李挺周達曰,臣之素患痰病,遇寒添劇,而適當武所監試之役,不敢言病,忍死奔走矣。卽聞自政院,以頃日監試官望單子中相避懸註事,至囚院吏云,臣不勝瞿然訝惑之至。臣之從弟,當爲赴擧於文一所講經,而臣於承牌詣臺之際,院吏來言,臺監異於試官,若於其所擧子中,有應避之人,則例爲懸頉於望單云,故臣更加詳問於故吏,然後書給相避人名字,送之政院,而政院仍爲循例書入矣。今於累日之後,始謂無前之規,而乃有囚治院隷之擧,故例之有無,臣亦未能的知,而若是規外,則當初何不據例退却,今乃追加咎責耶?臣實莫曉其故也。雖然,以臣臨事不審之故,下吏至於替囚,更何顔面,一刻苟冒於臺次乎?請命遞斥臣職。答曰,勿辭。
兪崇達曰,獻納李挺周再達煩瀆,退待物論矣。
又達曰,午間司鑰來言,兵曹判書李健命呈辭,還爲出給事,令下云矣。卽者更爲來言曰,兵曹判書呈辭,以給由下令,而當該內官,錯認誤傳云,聞來不勝驚駭。傳宣命令,何等重事,而初不審愼,泛然錯傳,有此意外之事,此實前所未有之擧,不可無規責之道,當該內官,從重推考,何如?令曰,依。已上燼餘
上在昌德宮。停常參·經筵。
自昧爽至辰時,沈霧。
下直,和順縣監韓宗揆,洪原縣監朴聖采。
大殿·中宮殿·世子宮·嬪宮,政院·玉堂問安。答曰,知道。中宮殿,藥房問安。答曰,知道。
藥房都提調金昌集,提調閔鎭厚,副提調趙道彬啓曰,伏未審夜來,聖候寢睡,若何?脚痺特甚,腹部飽滿亦甚之候,其已減歇,而困惱·膈間不淸利·熏熱·喉乾之候,亦有所減乎?口淡益甚之候,日益差勝,而眼視昏暗特甚之候,亦何如?今日臣等,與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。脚痺特甚,及腹部飽滿亦甚之候一樣,而困惱,膈間不淸利之氣未已,熏熱不至大段,喉乾比夜減歇,口淡益甚之候,一向差勝,而眼視昏暗特甚之候無減,寢睡不得安穩矣。勿爲入診。
大殿·中宮殿·世子宮·嬪宮,政院·玉堂夕問安。答曰,知道。
大殿·中宮殿,藥房夕問安。答曰,知道。藥房夕問安時,口傳啓曰,晩後脚痺特甚,腹部飽滿亦甚,及困惱·膈間不淸利未已之候,復何如?臣等不勝憂煎,敢啓。傳曰,膈間不淸利之氣差勝,而其餘症候一樣矣。
安重弼啓曰,吏曹郞廳來言,承旨有闕,政事,何以爲之?取稟。傳曰,當日爲之。
又達曰,明日常參,取稟。令曰,停。
又達曰,大司憲李喜朝在外,執義李宖,掌令南世珍呈辭,掌令趙鳴謙文一所進,持平金相尹文二所進,持平黃璿受由在外,今日以監察茶時之意,敢達。令曰,知道。
李德英達曰,備邊司郞廳,以大臣意來言,今日賓廳坐起日次,而無時急稟定之事,本司開坐云矣,敢達。令曰,知道。
又以都摠府言啓曰,今日入直內三廳武兼禁軍及軍兵等中日習射,請出標信。傳曰,知道。
又以都摠府言達曰,副摠管趙相周,御營中軍軍兵等試放事,南小〈門〉洞進去之意,敢達。令曰,知道。
安重弼,以迎接都監言啓曰,卽見義州迎慰使狀啓,則龍灣宴及一路六處宴享,一竝蠲減云。在前宴享除減之時,則例有中路別遣問安使之擧,而不必別爲差送,以貽廚傳之弊,依癸巳年例,平壤迎慰使,使之仍留,等待勅行,措辭致謝,而日字已急,如未及於平壤,則黃州迎慰使處,以此意,亦爲分付,宜當,令政院急速擧行,何如?傳曰,允。
又啓曰,卽因迎接都監草記,龍灣宴及一路六處宴享,一竝蠲減云。在前宴享除減之時,則例有中路別遣問安使之擧,而不必別爲差送,以貽廚傳之弊,依癸巳年例,平壤迎慰使,使之仍留,等待勅行,措辭致謝,而日字已急,如未及於平壤,則黃州迎慰使處,以此意,亦爲分付,宜當,令政院急速擧行事,允下矣。以此意,平壤迎慰使李秉常,黃州迎慰使韓祉處,下諭,而以前齎去御帖及名帖,仍爲傳呈事,亦爲分付,何如?傳曰,允。
又以弘文館言達曰,本館下番闕直,已至半月,事之未安,莫此爲甚。僚員連次違牌坐罷,其餘竝在外,尙不上來,他無出牌之員,今日政闕員差出,仍卽牌招察任,何如?令曰,依。
李箕翊啓曰,卽今廳中位不齊,事甚苟簡,今日政新除授承旨,以在京無故人差出,仍卽牌招察任,何如?傳曰,允。
安重弼達曰,獻納李挺周引避退待,今已經宿,處置歸於憲府,而大司憲李喜朝在外,執義李宖,掌令南世珍皆呈辭,掌令趙鳴謙,持平金相尹,文科試所進去,持平黃璿受由在外,尙未處置,事甚未安。執義李宖,掌令南世珍,竝卽牌招,以爲處置之地,何如?令曰,依。
咸鏡監司李坦書。答曰,覽書具悉。卿其勿辭,從速察職。
都承旨趙道彬,左副承旨李德英,右副承旨李箕翊書。答曰,覽書具悉。卿等勿辭,從速察職。
有政。吏批,行判書宋相琦進,參判鄭澔在外,參議朴鳳齡病,左副承旨李德英進。
以沈宅賢爲承旨,金錫衍爲工曹判書,李秉常爲判決事,金萬胄爲奉常正,金礪爲兵曹正郞,洪萬遇爲副修撰,閔鎭遠爲司僕提調,洪萬朝爲典設提調,黃龜河爲兼東學敎授,宋成明爲兼南學敎授,魚有龜爲兼弼善,礪山君枋爲司饔提調,韓配愈·李師亮付提擧,李眞淳·任思喆付提檢,李喜朝單付贊善,金榦單付進善,金廷潤單付承文著作,李彦烈單付承文著作。
吏批啓曰,進善單望差出,贊善亦爲差出事,頃已命下矣。進善,則今日政,當以單望書入,而贊善,則曾前雖有單付之例,旣無單望差出之命,如欲備望,則可擬之人乏少,何以爲之?敢稟。傳曰,亦爲單望差出。
兵批,判書李健命呈辭受由,參判李澤病,參議許玧試官進,參知洪景濂進,左副承旨李德英進。
以兪崇·李秉常付副護軍,鄭必東付副司直。
李德英,以兵曹言達曰,今十月二十日,鄭氏稱名女人,自丹鳳門入來,差備門外擊錚,極爲駭愕。令攸司囚禁治罪,同門守門將金宗柱,常時不能禁斷雜人,以致闌入,亦難免其責,推考,何如?令曰,依。
安重弼,以迎接都監言啓曰,卽接平安監司所報,則勅使入京日,以二十七日改定,路程記,更爲磨鍊上送,故報狀及路程記取入,以備睿覽,而入京日期,以二十七日爲定之意,遠接使處,更爲急急知委,何如?傳曰,允。
掌令南世珍達曰,請還寢李獻英·獻章等覆試之命,竝拔去榜中。措辭見上請還收遠配罪人林象極·權弼衡·朴師悌·洪啓一放釋之令。措辭見上請內人惠貞依律處斷。措辭見上請令內人淑伊定配。措辭見上請還寢溫科代射人納贖之命,仍令攸司依律科罪。措辭見上引嫌而退,望單懸註,旣無前例,揆以臺體,勢難仍在,請獻納李挺周遞差。答曰,不從。處置事,依達。
安重弼,以戶曹言達曰,故內官李應順,乙丑年崇陵侍陵官時恩賜田畓,尙未准受矣。忠淸道淸風府數外官屯田畓,竝一結十六負,全羅道綾州牧數外官屯畓,一結,自本家望呈願受,依例折給,何如?令曰,依。
李德英,以戶曹言達曰,今此三南量田時,未盡條件,更爲就議於廟堂後,別單書入之意,敢達。令曰,知道。
安重弼,以戶曹言達曰,本曹經用中,米穀尤甚不足,卽今軍資監,則只有兩朔散料之資,別營,則來朔放餉後,亦將傾庫,若不早爲之變通,無以支過,頃於夏間,賑廳米,限以二萬石取用之意,入啓定奪之後,旋因該廳草記,待秋議處事,亦爲允下矣。見今事勢,如不得數萬石之穀,則百官頒廩,軍兵放料,必未免絶乏之患,到此地頭,賑米之外,更無着手處,依前定奪,限二萬石取用,何如?令曰,依。
又以成均館官員,以知館事意言達曰,卽接齋中儒生等書呈所懷,則今月十九日齋生丁恒愼,適起如廁,猝遇泮女於狹路,泥滑顚蹶,不覺偎近於厥女身邊,其夫致績,率其族黨七八人,突入房中,敺出恒愼,蹴踏拳撲,竝其同房進士李錫禧敺逐之,以泮僕,詬辱齋儒,事係非常。故夕食堂後,齊會于東一房,捉致致績,欲治其罪,則致績及其父贊興,攘臂突前,極口詬辱,反打執杖之人,儒生等多招泮僕,致績父子,使之綳縛,方欲痛繩之際,致績之弟致乞及其妻娚丁泰等兩漢,或揮長劍,或奮大杖,獰呼突進,斬斷致績父子之縛,四人等揮劍衝突,瓦礫交集,儒生等顚倒奔屛,多有被傷者,竄入齋舍,閉戶據鎖,則致績闌入齋中,蹴破窓闥,劍鋩閃入,復入明倫堂,大叫慘辱,無所不至。東西兩齋數十餘房,累匝隳突,其挐攘哄辱之狀,有不忍言。首奴輩欲爲奔救,而慘被打傷,急告于入直郞廳,亟發許多使令,致績捉住。賢關何等重地,奴主何等名分,而干紀亂常之變,遽起於尊奉俎豆之地,實是三百年所未有之事也。此等凶賊,揆以邦憲,不可以刑杖徒配之律,勘斷而止,伏乞轉達宸嚴,致績父子及致乞·丁泰等,論以極律,以重太學之彝典,快雪多士之恥辱云。丁恒愼雖有持身不謹之失,爲典僕者,何敢歐出蹴踏,而至於齋儒齊會,將欲治罪之際,拔劍持杖,詬辱隳突於齋舍及明倫堂,此實前所未有之大變,事之驚駭,莫此爲甚,決不可尋常處之。上項四漢等,令攸司卽爲捉囚,嚴加究問,依律處斷,何如?令曰,依達。事極痛駭,從重科斷。已上燼餘
上在昌德宮。停常參·經筵。
下直,撫夷萬戶崔斗恒,雲寵萬戶李晦根。
今十月二十一日夜二更,流星出奎星下,入坤方天際,狀如鉢,尾長三四尺許,色赤光照地。五更,有霧氣。
大殿·中宮殿·世子宮·嬪宮,政院·玉堂問安。答曰,知道。中宮殿,藥房問安。答曰,知道。
藥房都提調金昌集,提調閔鎭厚,副提調趙道彬啓曰,伏未審夜來,聖候寢睡,若何?脚痺特甚,腹部飽滿亦甚之候,其已減歇,而困惱,膈間不淸利,熏熱·喉乾之候,亦有所減乎?口淡益甚之候,日益差勝,而眼視昏暗特甚之候,亦何如?臣等不得入侍,已至浹旬,今日與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。脚痺特甚及腹部飽滿亦甚之候一樣,而困惱,膈間不淸利之氣未已,熏熱不至大段,喉乾比夜減歇,口淡益甚之候,一向差勝,而眼視昏暗特甚之候無減,寢睡不得安穩矣。
備忌記,傳于李德英曰,今下弓矢,雲寵萬戶李晦根,撫夷萬戶崔斗恒等處給送。
安重弼達曰,明日常參,取稟。令曰,停。
又達曰,大司憲李喜朝在外,執義李宖,掌令南世珍呈辭,掌令趙鳴謙文一所進,持平金相尹文二所進,持平黃璿受由在外,今日以監察茶時之意,敢達。令曰,知道。
又啓曰,吏曹郞廳來言,臺諫有闕,政事,何以爲之?取稟。傳曰,明日爲之。
大殿·中宮殿·世子宮·嬪宮,政院·玉堂夕問安。答曰,知道。大殿·中宮殿,藥房夕問安。答曰,知道。
安重弼,以弘文館言達曰,新除授副修撰洪萬遇,時在忠淸道忠州地,經筵入番事緊,請斯速乘馹上來事,下諭。令曰,依。
又以侍講院言達曰,本院新除授贊善李喜朝,時在京畿楊州地,兼弼善魚有龜,時在富平地,進善金榦,時在廣州地,書筵入番事緊,竝斯速乘馹上來事,下諭,何如?令曰,依。
沈宅賢,以禮曹言達曰,上年十月咸昌故學生權綱妻盧召史,稱以其家翁嫡妾俱無子身死,請以其家翁同姓四寸兄緝第二子宖爲後,故循例入啓,成給立案矣。頃者故縣監權緝妾金召史,呈狀本曹曰,緝之庶從弟綱妻盧召史,以繼後事來請,而只有獨子,故峻辭却之,則潛出立案,極天冤憤云者,看來極可驚駭。移文本道,使之詳査回移,則其回移內,枚擧査官咸昌縣所報以爲,立案成出,在於上年十月,而其前旣死之門長權績,着名於呈狀,金召史只有一子宖,而誣稱第二子,金召史卽權緝之妾,而冒稱妻金氏,其間違端,非止一二,潛奪之跡,昭不可掩云。盧召史,所當依法痛治,而迷劣婦女,不足深責,今姑安徐,其繼後立案,爻周勿施,何如?令曰,依。
安重弼啓曰,今日藥房入診入侍時,全羅兵使金洙在喪之代,令本院稟旨差出事,定奪矣。兵曹判書李健命呈辭受由在外,如此之時,或令次官,問于長官差出,或有令廟堂擬望差出之例,何以爲之?敢稟。傳曰,令廟堂擬望,可也。
沈宅賢,以禮曹言啓曰,文·武官重試,觀勢改擇日以行事,啓稟,允下矣。更問於日官,則今月二十九日設行重試,十一月初六日辰時,重試及庭試放榜爲吉云,以此擧行之意,分付各該司,而原粘目中改付標以入,何如?傳曰,允。
龍潭縣令金鎭望書。答曰,覽書具悉。李世德供辭中搆誣之狀,余之洞知,而爾之伸辨,亦甚明白矣。
安重弼,以義禁府言達曰,今此勅使在館時,三門把守禁亂假都事三員,預爲差出,以爲習儀時分差之地,何如?令曰,依。以上燼餘
上在昌德宮。停常參·經筵。
自昧爽至辰時,有霧氣。
大殿·中宮殿·世子宮·嬪宮,政院·玉堂問安。答曰,知道。中宮殿,藥房問安。答曰,知道。
藥房都提調金昌集,提調閔鎭厚,副提調趙道彬啓曰,伏未審夜來,聖候寢睡,若何?脚痺特甚,腹部飽滿亦甚之候,其已減歇,而困惱,膈間不淸利,熏熱·喉乾之候,亦有所減乎?口淡益甚之候,日益差勝,而眼視昏暗特甚之候,亦何如?今日臣等,與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。脚痺特甚,及腹部飽滿亦甚之候一樣,而困惱,膈間不淸利之氣未已,熏熱不至大段,喉乾比夜減歇,口淡益甚之候,一向差勝,而眼視昏暗特甚之候無減,寢睡不得安穩矣。勿爲入診。
藥房再啓曰,差備醫官入侍罷出後來言,聖候便道,近甚秘滯,以天門冬膏進御宜當之意,陳達矣。天門冬膏劑入之間,當費七八日字,爲先蓯沈丸一劑進御,以爲疏通之地,尤好云。故與諸御醫商議,則所見僉同,此藥待明日劑入之意,敢啓。答曰,知道。
大殿·中宮殿·世子宮·嬪宮,政院·玉堂夕問安。答曰,知道。大殿·中宮殿,藥房夕問安。答曰,知道。
未時,藥房口傳啓曰,卽伏聞差備醫官所傳之言,則聖候飽滿之候一樣,而晩後困惱頗甚,熏熱亦甚,眼昏益甚,口淡之候有加爲敎,醫官等,以甘菊茶調進牛黃五分之意陳達云,臣等伏不勝驚慮之至。牛黃進御之後,諸症候,其有減歇之勢乎?惶恐敢啓。傳曰,卽今諸症候一樣,而牛黃纔已進御,而熏熱之候,姑無所減矣。
人定後,藥房口傳啓曰,夕間聖候,腹部飽滿,困惱·熏熱之候,復何如?臣等不勝憂煎,惶恐敢啓。傳曰,熏熱差勝,而困惱,腹部飽滿之候一樣矣。
沈宅賢達曰,明日常參,取稟。令曰,停。
安重弼達曰,大司憲李喜朝在外,執義李宖,掌令南世珍呈辭,掌令趙鳴謙文一所進,持平金相尹文二所進,持平黃璿未肅拜上書,今日以監察茶時之意,敢達。令曰,知道。
備忘記,傳于沈宅賢曰,今下弓矢,慶興府使鄭齊奎處給送。
沈宅賢達曰,左副承旨李德英,今日不爲仕進,廳中位甚不齊,出納之際,事多苟簡,卽爲牌招,何如?令曰,依。
有政。行判書宋相琦病,參判鄭澔在外,參議朴鳳齡進,同副承旨安重弼進。
以具益亨爲兵曹佐郞,宋成明爲安邊府使,尹錫來爲靈巖郡守,朴聖輅爲獻納,尹陽來爲司諫。
兵批,判書李健命呈辭受由,參判李澤病,參議許玧試官進,參知洪景濂進,右副承旨李箕翊進。
以李挺周單付副司直,宋成明單付副司果。
文一所應辦官,以試官意啓曰,今日初昏時道字擧子,入來講席,俯伏於講紙紙上,稱以胸痛,索飮燒酒一杯,卽爲坐起,猝發狂言以爲,俠客四人,將欲殺渠云,而至以凶悖之言,雜於其間,不勝驚駭。拆見其講紙,則乃牙山居通德郞尹五殷也。卽爲結縛,出付禁亂官,令攸司推問處之,何如?傳曰,允。
沈宅賢,以弘文館言達曰,本館下番,一任曠闕,事體未安,莫此爲甚。副校理魚有龜,纔已自鄕上來,陳書到政院,卽爲牌招察任,何如?令曰,依。
又以弘文館言達曰,副校理魚有龜,旣有只推之命,更卽牌招入直,何如?令曰,依。
以副校理魚有龜再招不進罷職傳旨,傳于沈宅賢曰,禁推傳旨捧入。
沈宅賢,以迎接都監言啓曰,都監軍色郞廳戶曹正郞洪重疇身病甚重,勢難察任,今姑改差,其代,漢城判官李澳差下,使之察任,何如?傳曰,允。
又以禮曹言啓曰,今此勅使入京日,便殿受勅後,接見事,昨日入診時,已承下敎矣。茶禮等事,令該司照例磨鍊,急速擧行之意,分付,何如?傳曰,允。
禮曹判書閔鎭厚書。答曰,覽書具悉。當初覆奏,事體得宜,藩臣書語,何必爲嫌?卿其勿辭,安心行公。
沈宅賢啓曰,傳曰,今日藥房入診時,仁廟朝勅使出來時,郊迎及館所擧動,孝宗大王在春宮時代行之事,必在於政院日記,相考事,下敎矣。乙酉閏六月,丙戌正月,丁亥二三月,戊子三月,己丑正月日記考出事,命下矣。本院所上五年日記,一一詳考,而其所載錄,頗涉疎漏,故春坊日記,亦爲取來參考,則乙酉閏六月十三日,王世子詣館所,行茶禮,乙酉十二月二十八日,王世子詣慕華館,行郊迎禮,丙戌正月初一日,詣館所,行望闕禮,初三日,詣館所,行下馬宴,十六日,詣慕華館,行餞宴,丁亥二月二十八日,詣慕華館,行郊迎禮,三月初三日,詣館所,行下馬宴,十三日,詣慕華館,行餞宴,戊子三月初四日,詣慕華館,行郊迎禮,初六日,詣館所,行下馬宴,初八日,詣館所,行翌日宴,十二日,詣慕華館,行餞宴,己丑正月二十日,詣慕華館,行郊迎禮,二十一日,詣館所,行下馬宴,二月初五日,詣館所,行上馬宴,初六日,詣慕華館,行餞宴矣,敢啓。傳曰,知道。
備邊司望,以李相頊爲全羅兵使。以上燼餘
上在昌德宮。停常參·經筵。
大殿·中宮殿·世子宮·嬪宮,政院·玉堂問安。答曰,知道。中宮殿,藥房問安。答曰,知道。
藥房都提調金昌集,提調閔鎭厚,副提調趙道彬啓曰,伏未審夜來,聖候寢睡,若何?脚痺特甚,困惱特甚,腹部飽滿亦甚之候,其已減歇,而膈間不淸利,熏熱·喉乾之症,亦有所減乎?口淡益甚,及眼視昏暗特甚之候,亦何如?今日臣等,與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。脚痺特甚,腹部飽滿亦甚之候一樣,而困惱減歇,膈間不淸利之氣未已,熏熱不至大段,喉乾比夜有減,口淡益甚及眼視昏暗特甚之候無減,而寢睡不得安穩矣。勿爲入診。
大殿·中宮殿·世子宮·嬪宮,政院·玉堂夕問安。答曰,知道。大殿·中宮殿,藥房夕問安。答曰,知道。藥房夕問安,口傳啓曰,晩後脚痺特甚,腹部飽滿亦甚,及困惱·膈間不淸利未已之候,復何如?臣等不勝憂煎,惶恐敢啓。傳曰,知道。困惱·膈間不淸利之氣差勝,而晩後大便放下頗多,故腹部飽滿亦甚之候亦勝,而脚痺特甚一樣矣。
沈宅賢達曰,明日常參,取稟。令曰,停。
又啓曰,吏曹郞廳來言,兵曹判書有闕,政事,何以爲之?取稟。傳曰,當日爲之。
李德英,以都摠府言啓曰,今日入直內三廳武兼禁軍及軍兵等中日習射,請出標信。傳曰,知道。
又以都摠府言達曰,副摠管趙相周,御營中軍軍兵等試放事,南小門洞進去之意,敢達。令曰,依。
沈宅賢,以侍講院言達曰,本院實兼官十員內,輔德·弼善·司書·兼司書·兼說書,俱未差,兼弼善魚有龜,以本職違牌就理,兼文學洪啓迪受由在外,只有文學臣宋必恒,說書臣李明誼,今方入直,而今此郊迎擧動及明日習儀時,宮官不可不備員,實兼官有闕之代,令政院稟旨差出,仍卽牌招,以爲備員進參之地,何如?令曰,依。
又以禮曹言啓曰,今此丁酉式年文科會試試官磨鍊之際,無故可擬之人乏少,依近例,以堂上官通融擬望,竝與參試官每望各二員備擬以入,而前司諫趙鳴鳳,前弼善李尙說,前弼善趙聖復,前司書金雲澤,前正言尹淳,時無職名,令該曹口傳付軍職,何如?傳曰,允。
兵曹口傳政事,以趙鳴鳳·李尙說·趙聖復爲副護軍,金雲澤·尹淳爲副司果。
吏批,行判書宋相琦牌不進,參判鄭澔在外,參議朴鳳齡進,右承旨沈宅賢進。
吏批啓曰,判書宋相琦牌招不進,參判鄭澔在外,小臣獨政未安,何以爲之?敢稟。傳曰,只出緊任。
又啓曰,春坊闕員,今當差出,而擬望之人乏少,相避竝擬,何如?傳曰,允。
以崔錫恒爲兵曹判書,權熀爲輔德,韓以原爲弼善,金相玉爲司書。
兵批,以李健命爲副司直,卞爾玉·金弘祉·朴世和·崔奎·韓興五·金文秀·金應潤·卞時和·崔壽昌·卞三彬·柳聚五·鄭智·鄭習爲副護軍。
備邊司,以崔錫恒爲禁衛大將。
兵曹判書李健命三度呈辭。令曰,只遞本職。
沈宅賢啓曰,勅使接見時說話,略倣前例,增減書入,此外問答間未盡說話,令廟堂預爲商確定奪,以備睿覽,何如?傳曰,允。
以迎接都監言啓曰,今此勅使便殿接見事,旣有定奪。在前便殿接見時,或有禮單贈給之例,而停廢已久,今亦不爲磨鍊乎?敢稟。傳曰,勿爲磨鍊。
又啓曰,因侍講院草記,今此王世子郊迎及明日習儀時,宮官不可不備員,實兼官有闕之代,令本院稟旨差出事,依下矣。政官卽爲牌招,開政差出,何如?傳曰,允。
李德英啓曰,兵曹判書李健命,旣已遞差,所納命召,纔已修正密匣以入,而判書例兼禁衛大將,將兵之任,不可一刻無摠察之人,何以爲之?敢稟。傳曰,都提調摠察事,郞廳發牌分付,可也。
又以兵曹言達曰,今十月二十三日良女曺召史稱名人,自通化門入來,差備門外擊錚,極爲駭愕。令攸司囚禁治罪,同門守門將金世衡,常時不能禁斷雜人,以致闌入,亦難免其責,推考,何如?令曰,依。
又以義禁府言達曰,本府乃是王府衙門,事體與他自別,羅卒雖或有罪,五上司以下,皆不得任意杖治,雖法司,必以進來報府,然後始爲捉去者,自是前例,而昨日文二所四館成均博士河大淵,因其私事,發怒於羅將,重杖四十餘度,下吏據例挽止,終始不聽,被杖羅將,方在死境,此實曾所未有之事。如此妄悖不識事體之人,不可置之,成均博士河大淵汰去,何如?令曰,依。
沈宅賢啓曰,文科會試試官望,吏曹判書宋相琦,刑曹判書洪萬朝,工曹參判兪集一,俱違牌不進,事甚未安。洪萬朝·兪集一,竝卽更爲牌招,宋相琦,亦當一體請牌,而才以政官,又爲違牌,一日三牌,有傷事體,何以爲之?敢稟。傳曰,依啓。一日三牌,未安矣。
正言趙尙絅·魚有龍達曰,請還收權卨發配之命,仍令王府,嚴鞫得情,快正王法。措辭見上請還收罪人河減死定配之命,更加嚴刑得情,依律處斷。措辭見上請還寢成命,更爲定式施行。措辭見上請還收罪人梁益標放送之命措辭見上新除授獻納朴聖輅,時在京畿衿川地,請斯速乘馹上來事,下諭。答曰,不從。下諭事,依達。
掌令南世珍達曰,請還寢李獻英·獻章等覆試之令,竝拔去榜中。措辭見上請還收遠配罪人林象極·權弼衡·朴師悌·洪啓一放釋之令。措辭見上請內人惠貞依律處斷。措辭見上請令內人淑伊定配。措辭見上請還寢溫科代射人納贖之命,仍令攸司依律科罪。措辭見上答曰,勿煩。已上燼餘
上在昌德宮。停常參·經筵。
下直,明川府使申慶汝,鎭安縣監李彦馨。
大殿·中宮殿·世子宮·嬪宮,政院·玉堂問安。答曰,知道。中宮殿,藥房問安。答曰,知道。
藥房都提調金昌集,提調閔鎭厚,副提調趙道彬啓曰,伏未審夜來,聖候寢睡,若何?脚痺特甚,腹部飽滿亦甚之候,其已減歇,而困惱,膈間不淸利,熏熱·喉乾之候,亦有所減乎?口淡益甚及眼視昏暗特甚之候,亦何如?明日受鍼事,旣承下敎,而接見勅使,適在數日之內,此外受鍼,恐或有妨於調攝之節,今姑停止,觀勢更稟,似合愼重之道矣。今日臣等,與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。脚痺特甚之候一樣,而困惱·熏熱,腹部飽滿,膈間不淸利之氣未已,喉乾比夜減歇,口淡益甚及眼視昏暗特甚之候無減,寢睡不寧矣。勿爲入診。
大殿·中宮殿·世子宮·嬪宮,政院·玉堂夕問安。答曰,知道。
大殿·中宮殿,藥房夕問安。答曰,知道。
沈宅賢達曰,明日國忌齋戒,明明日正日,此兩日常參頉稟。令曰,知道。
又以迎接都監言達曰,卽接遠接使閔鎭遠,平安監司金楺聯名狀達內辭緣,則大通官金士傑,言於譯輩曰,勅使出來時,大通官·次通官各二員隨陪,自是例規,而今番大通官只是渠一人,次通官亦一人出來,而其人迷劣,故次通官所當之役,渠無不代行。大通官·次通官四員例給之物,渠所當都受,癸巳勅行時,大通官三員出來,而迎接都監,以二員前例磨鍊給之,故三員分執二員之物,以此推之,則一員出來之時,亦當以二員例磨鍊,又以求請雜物作銀子,縷縷爲言曰,此兩件事,必言於遠接使,速賜裁決,如難自斷,則亦須急速稟達於朝廷云云。臣等以一員出來之大通官,以二員例磨鍊,決無是理,求請雜物之作銀,許之無妨,就其中當有參量,而全數作銀,大關後弊,不可輕許之意,使之開諭,求請雜物,旣有元定折價,依折價作銀以給,可無點退之弊,兩道監司酌定其數目,預爲分付列邑,勅行回還時計給,未知何如?令都監稟處事,令下矣。大通官一員出來,而曾前大通官·次通官四員例給之物磨鍊都給事,斷不可從,措辭防塞之意,遠接使處,行關知委,至於兩道求請雜物,依元定折價作銀,以給於勅行回還時一款,依彼言許之,似無所妨,而入京後各樣求請,旣令各司措備待候,則到今折銀以給,其弊不些,不可創開新規,此意,令譯輩詳細言及之意,竝爲分付於遠接使處,何如?令曰,依。
李德英,以備邊司言達曰,自前閫帥身死,或在喪之代,不多日內,皆給馬發送矣。新除授全羅兵使李相頊,不可等待其夫馬之上來,四五日內給馬發送,何如?令曰,依。
又以兵曹言達曰,新除授判書臣崔錫恒,時在江華府任所,斯速乘馹上來事,下諭,何如?令曰,依。
沈宅賢啓曰,近年勅使之來,久無便殿接見之事,御前應爲入侍之員,恐有生疎失儀之患,明日進詣熙政堂,預爲講定儀節,似不可已。庚戌年便殿接見之時,亦有習儀之規,故敢稟。傳曰,依爲之。
又以成均館官員,以大司成意言達曰,因宗親府草記,慶順郡主墓山,使本館定給境界事,令下矣。發遣郞廳詳細審察,則郡主墓山,果在於驪州地本館柴場內,而自主山至案山及龍虎山麓,皆是本館舊日折受次知者,而郡主家受出王牌,竝與本館柴場賜與之後,入葬近處段,本館元無侵犯之事,故本家人處定界以給之意,敢達。令曰,知道。
安重弼,以兵曹言啓曰,因政院啓辭,明日便殿接見習儀事,命下矣。侍衛節目,今方磨鍊,而取考謄錄,則甲子年勅使便殿接見時兵曹·都摠府堂上郞廳,佩弓·劍,待候於宣政門外,而其中兵曹·都摠府堂上各二員,侍衛於殿內,繖扇日傘,立於敦禮門,乙丑年勅使熙政堂接見時,則兵曹·都摠府堂上各二員侍衛,而二員則門戶外侍衛,二員則庭中侍衛,而其餘堂上·郞廳,待候於協陽門外矣,而事在久遠,不可循例磨鍊,以何年謄錄擧行乎?敢稟。傳曰,依乙丑年例磨鍊,可也。
沈宅賢達曰,奉敎崔守範復命後陳疏,仍卽出去,史局重地,不可暫曠,卽爲牌招入直,何如?令曰,依。
又以備邊司言啓曰,因政院啓辭,勅使接見時說話,略倣前例書入,此外問答間未盡說話,令廟堂預爲商確定奪事,允下矣。接見時說話,就政院書入措語,略加添刪,送于政院,改書以入之意,敢啓。傳曰,知道。
安重弼,以義禁府言達曰,卽接月令醫員卞元龜手本,則時囚罪人韓重熙素患風病,觸寒添劇,左邊手脚頑痺不用,痰塞胸膈,時時上遞,則氣息昏絶,若不保頃刻之餘,且得寒疾,頭疼如碎,百節皆痛,飮啖全廢。鄭重海素患氣上虛暈諸症復作,小便不禁,自然漏,胸脅外浮,牽痛不止,且重感寒疾,彌留累日不解,惡寒·嘔氣等症,次第交侵,加以滿身寒束,腹痛苦劇,泄瀉之餘,轉成赤痢,登廁無算,症甚危惡云。自前罪人病勢如此,則有保放救療之規,敢此仰達。令曰,依達。
正言趙尙絅書。答曰,覽書具悉。書辭,令禁府拿處,爾其勿辭察職。
弼善韓以原書。答曰,覽書具悉。旣往之事,不必爲嫌,爾其勿辭,從速察職。
司諫尹陽來達曰,請還收權卨發配之命,仍令王府,嚴鞫得情,快正王法。措辭見上請還收罪人河減死定配之命,更加嚴刑得情,依律處斷。措辭見上請還寢成命,更爲定式施行。措辭見上請還收移配罪人梁益標放送之命。措辭見上答曰,勿煩。
持平黃璿達曰,請還寢李獻英·獻章等覆試之令,竝拔去榜中。措辭見上請還收遠配罪人林象極·權弼衡·朴師悌·洪啓一放釋之令。措辭見上請內人惠貞依律處斷。措辭見上請令內人淑伊定配。措辭見上請還寢溫科代射人納贖之命,仍令攸司依律科罪。措辭見上答曰,勿煩。已上燼餘
上在昌德宮。停常參·經筵。
光烈王后忌辰齋戒。
夜五更,月暈。
大殿·中宮殿,世子宮·嬪宮,政院·玉堂問安。答曰,知道。中宮殿,藥房問安。答曰,知道。
藥房都提調金昌集,提調閔鎭厚,副提調趙道彬啓曰,伏未審夜來,聖候寢睡,若何?脚痺特甚及困惱·熏熱,腹部飽滿,膈間不淸利,喉乾之候,其已減歇乎?口淡益甚及眼視昏暗特甚之候,亦何如?今日臣等,與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。脚痺特甚之候一樣,而困惱·熏熱,腹部飽滿,膈間不淸利之氣未已,喉乾比夜減歇,口淡益甚及眼視昏暗特甚之候無減,而寢睡不得安穩矣。勿爲入診。
大殿·中宮殿·世子宮·嬪宮,政院·玉堂夕問安。答曰,知道。大殿·中宮殿,藥房夕問安。答曰,知道。
李德英達曰,備邊司郞廳來言,今日賓廳坐起日次,而以國忌齋戒相値,不得來會本司開坐云矣,敢達。令曰,知道。
又以都摠府言達曰,副摠管趙相周,以御營中軍新舊番馬兵點考事,南小門洞進去之意,敢達。傳曰,知道。
沈宅賢,以侍講院言達曰,本院新除授弼善韓以原陳書,旣已承答,再明日迎勅時,宮官不可不備員,卽爲牌招察任,何如?令曰,依。
以弼善韓以原牌不進罷職傳旨,傳于沈宅賢曰,推考傳旨捧入。
沈宅賢,以侍講院言達曰,本院新除授韓以原,陳書承答後,牌不進,旣有只推之命,更爲牌招察任,何如?令曰,依。
又以禮曹言啓曰,卽接迎接都監移文,則枚擧遠接使回移以爲,今番勅行時,親臨諸節,勅使旣許以勿行,則雖不單擧宴享,三度宴,皆以攝行磨鍊,恐爲得宜云,此非與勅使問答停當之事,而期日漸迫,不可不明白定奪。三度宴攝行一款,何以爲之?敢稟。傳曰,下馬宴·翌日宴·郊外餞宴,以攝行磨鍊,可也。
又以禮曹言啓曰,勅行時便殿受勅·接見禮節,本曹謄錄所載,甚爲疎漏,得見政院謄出庚戌年日記,則稍似詳備,故參互增減磨鍊儀注書入之意,敢啓。傳曰,知道。
備忘記,傳于沈宅賢曰,史官一員待命,騎馬三匹立之。
沈宅賢啓曰,今此便殿接見勅使時,領議政·都承旨·禮房承旨·翰·注各一員,御前通事及淸譯一人,依前例入侍乎?敢稟。傳曰,依啓。右相亦爲入侍。
李德英,以兵曹言啓曰,今此迎勅時,本曹堂上四員,當爲進參,而判書臣崔錫恒在外,參判臣李澤入試所,參知臣洪景濂身病猝重,勢難進參,只有參議臣玧,而他無推移之道,令政院斯速稟旨變通,何如?傳曰,允。
又啓曰,因兵曹草記,今此迎勅時,本曹堂上四員,當爲進參,而判書崔錫恒在外,參判李澤入試所,參知洪景濂身病猝重,勢難進參,只有參議許玧,他無推移之道,令本院斯速稟旨變通事,允下矣。本曹事勢如此,合有變通之道,何以爲之?敢稟。傳曰,參判李澤,參知洪景濂,竝改差,以在京無故人,卽爲口傳差出。
吏曹口傳政事,以李觀命爲兵曹參判,兪命凝爲兵曹參知。
沈宅賢,以迎接都監言達曰,卽接遠接使閔鎭遠,黃海監司李喬岳聯名狀達,則勅使入京後,郊迎等節目,自上旣不得親行,則勅書領受·便殿接見等節目,自都監參考前例,預爲講定下送,與勅使往復商確,可無臨時掣肘之患,令都監稟處事,達下矣。勅書領受·便殿接見等節目,曾前自都監別無稟處之事,令該曹磨鍊儀注,急速下送于遠接使,何如?令曰,依。
又以迎接都監言啓曰,都監都廳掌樂院正韓以原移拜弼善。當此春宮郊迎擧動臨迫之日,勢難兼察,韓以原都廳之任,今姑改差,其代,以禮賓寺正申伯周差下,使之察任,何如?傳曰,允。
李德英啓曰,卽者大臣送言以爲,冬等祿都目政事,過限已久,尙未爲之,兵曹新判書上來遲速,亦未可知。在前如此之時,有令次官擧行之例,宜自本院啓稟云,故敢啓。傳曰,令次官擧行。
又以兵曹言達曰,王世子迎勅時,陪衛節目,今方磨鍊,而聽政以後,凡干儀典,視前加數矣。今亦各其節目下所加之數懸註以入之意,敢達。令曰,知道。
又以兵曹言啓曰,本曹來朔入番騎兵,例於今二十五日京中點考,而判書臣崔錫恒在外,參判臣李澤方入試所,參知臣洪景濂身病方重,勢難進參,參議臣玧入直內司,今日點考坐起,他無推移進參之員,依前例內司點考之意,敢啓。傳曰,知道。
又以兵曹言啓曰,王世子迎勅時,陪衛節目,今方磨鍊,而聽政以後,凡干儀典,視前加數矣。今亦爲其節目下所加之數,懸註以入之意,敢啓。傳曰,知道。
又以備邊司言啓曰,近來本司坐起,連因堂上有故,不得爲之,雖開坐之日,進參之員,不過數人,已涉未安,今日本司之坐,兼行黑草査對,而本司堂上中兼帶槐院提調之員,多不來參,不成貌樣。行大司成李觀命,禮曹參判李宜顯,本司提調差下之後,尙不行公,副司直李健命,身帶有司之任,當此多事之日,不可許久引入,竝牌招察任,何如?令曰,依。
備邊薦,以權爲江華留守。
安重弼,以弘文館言達曰,本館下番,一向曠闕,事極未安,副校理黃龜河,纔已自鄕上來,陳書到政院,卽爲牌招入直,何如?令曰,依。
又以都摠府言啓曰,今此自上便殿接見勅使時及王世子迎勅擧動時,侍衛各差備,所當備員,而闕員多至三員,非但互相推移,事多苟簡,凡擧動時,本府堂上不可不備員,而卽今該曹判書未及上來行公,未差之代,令次官,以在京無故人,卽爲口傳差出,何如?傳曰,允。
沈宅賢,以侍講院言達曰,再明日王世子郊迎時,宮官不可不備員,弼善韓以原,旣已違牌坐罷,其代,令政院稟旨差出,仍卽牌招察任,何如?令曰,依。
又啓曰,因侍講院達辭,再明日王世子郊迎時,宮官不可不備員,弼善有闕之代,令本院稟旨差出事,依下矣。政官卽當牌招開政,而不但日已昏黑,且値國忌齋戒,何以爲之?敢稟。傳曰,明日開政。
安重弼,以兵曹言啓曰,曾在順治丙戌·戊子兩年,王世子迎勅時及勅使回還時,令訓鍊都監軍兵,各其將官率領,出馬橋作門,自作門,北作門至,分左右結陣矣。今亦依舊例擧行,何如?傳曰,允。
沈宅賢,以禮曹言達曰,因迎接都監達辭,勅書領受,便殿接見等儀注,令該曹急速磨鍊,下送於遠接使事,達下矣。儀注旣已啓下,令承文院繕寫,別定禁軍騎撥,罔夜馳傳于遠接使處,何如?令曰,依。
傳于沈宅賢曰,頃見問禮官持去儀注,則有山呼叩頭之節,且見該曹留置儀注,亦有此節次,而今見世子迎勅儀注,則山呼叩頭之節,不爲載錄。當初問禮官持去儀注,彼人必已見之,若於仁政殿迎勅之時,無山呼叩頭之節,則彼人必有執言之事,且曾前屢次迎勅,而雖循例出來之時,亦似有叩頭山呼之節,令該曹詳細相考擧行。以上燼餘
上在昌德宮。停常參·經筵。
光烈王后忌辰。
大殿·中宮殿·世子宮·嬪宮,政院·玉堂問安。答曰,知道。中宮殿,藥房問安。答曰,知道。
藥房都提調金昌集,提調閔鎭厚,副提調趙道彬啓曰,伏未審夜來,聖候寢睡,若何?脚痺特甚,及困惱·熏熱,腹部飽滿,膈間不淸利·喉乾之候,其已減歇乎?口淡益甚及眼視昏暗特甚之候,亦何如?昨今大便,連次滑泄,或有憊苶之候乎?今日臣等,與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。脚痺特甚之候一樣,而困惱·膈間不淸利之氣未已,熏熱·腹部飽滿之候,不至大段,喉乾比夜減歇,口淡益甚及眼視昏暗特甚之候無減,大便滑泄,而別無憊苶之候,寢睡不得安穩矣。勿爲入診。
藥房再啓曰,卽者入侍醫官等來傳,聖候滑泄,猶未止歇,困惱有加,養元粥進御事定奪云,今方劑入,而臣等仍與諸御醫商議,則皆以爲,此時止泄湯劑,不可不從速進御,異功散加白芍藥炒二錢,山藥炒·蓮肉各一錢,連進二貼,宜當云。此藥卽爲煎入之意,敢啓。傳曰,知道。
大殿·中宮殿·世子宮·嬪宮,政院·玉堂夕問安。答曰,知道。大殿·中宮殿,藥房問安。答曰,知道。
人定後,藥房口傳啓曰,卽伏聞差備醫官所傳之言,聖候困惱·口淡有加,且有微縮之氣,水刺不得進御,藿湯溫進後,微縮之氣減歇爲敎云,臣等伏不勝驚慮之至。卽今困惱·口淡之候,或已減歇,而微縮之氣,更不發作乎?惶恐敢啓。傳曰,微縮之氣,更不發作,而困惱·口淡有加之候一樣矣。
沈宅賢達曰,明日勅使入京日也。至回還間,常參頉稟。令曰,知道。
又達曰,左議政上書到院,而以國忌正日留院之意,敢達。令曰,入之。
安重弼,以都摠府言達曰,都摠管姜鋧,以宴享宰臣習儀時,南別宮進去之意,敢達。令曰,知道。
又以都摠府言啓曰,今日入直內三廳武兼禁軍及軍兵等,當爲中日習射,而國忌相値,且勅使入京已迫,限回還間,姑停之意,敢啓。傳曰,知道。
沈宅賢達曰,右承旨兪命弘式暇,左副承旨李德英病不仕進,廳中只有臣宅賢及同副承旨安重弼。當此多事之時,出納甚爲苟簡,左副承旨李德英,卽爲牌招,何如?令曰,依。
以左副承旨李德英,兼文學洪啓迪牌不進罷職傳旨,傳于沈宅賢曰,推考傳旨捧入。
安重弼達曰,兵曹參判李觀命,參知兪命凝,昨日口傳差出之後,不卽出肅,明日迎勅之時,不可不備員,竝卽牌招察任,何如?令曰,依。
有政。吏批,行判書宋相琦都監進,參判鄭澔在外,參判朴鳳齡進,同副承旨安重弼進。吏批啓曰,判書宋相琦,以館伴,都監坐起進去,參判鄭澔在外,小臣獨政未安,何以爲之?敢稟。傳曰,只出緊任。
以金台壽爲弼善,金在魯爲兼司書,李重協單付兼持平。
兵批,判書崔錫恒在外未肅拜,參判李觀命未肅拜,參議許玧進,參知兪命凝未肅拜,同副承旨安重弼進。
以李澤單付副護軍,洪景濂單付副司直。
兵曹口傳政事,以黃一夏爲都摠管,以密昌君樴·尹懿爲副摠管。
安重弼啓曰,今十月二十八日,祿都目政事爲之之意,敢啓。傳曰,知道。
沈宅賢,以禁衛營言啓曰,四番海西別驍衛五十六名,步軍標下一名,已爲整齊,來十一月初一日,與本營入直別驍衛,依例替代後,舊軍放送之意,敢啓。傳曰,知道。
又以侍講院言達曰,明日郊迎擧動時,宮官不可不備員,兼文學洪啓迪,昨已入來,仍呈辭書,不爲入肅,卽爲牌招察任,何如?令曰,依。
又以禮曹言啓曰,傳曰,頃見問禮官持去儀注,則有山呼叩頭之節,且見該曹留置儀注,亦有此節次,而今見世子迎勅儀注,則山呼叩頭之節,不爲載錄。當初問禮官持去儀注,彼人必已見之,若於仁政殿迎勅之時,無山呼叩頭之節,則彼人必有執言之事,且曾前屢次迎勅,而雖循例出來之時,亦似有叩頭山呼之節,令該曹詳細相考擧行事,命下矣。曹中謄錄詳細相考,則去丁亥年兩次勅行,王世子迎勅時,皆無山呼三叩頭之節,庚申年自上迎勅時,亦無此節,而註曰,非慶赦,故山呼三叩頭等禮,竝減去云矣。每於問禮官下去時,事甚忽遽,故本曹及槐院,預以儀注一件,書置以待者,自是規例,今番亦以預書之件下送,而忙急不能詳察,王世子迎勅儀注磨鍊時,亦未覺前後之差違,致勤聖敎,臣之昏謬不察,甚矣,不勝惶恐待罪。今此勅使,雖與慶赦有異,凡於接待之際,務示優厚之意,且問禮官齎去儀注,旣書山呼叩頭之節,王世子迎勅儀注中,亦以此條添入付標乎?敢稟。傳曰,依啓。勿待罪。
又以侍講院言達曰,兼文學洪啓迪,旣有只推之命,更爲牌招,明日郊迎擧動時,備員進參之地,何如?令曰,依。
又啓曰,卽者弘齊院進去大臣送言以爲,王世子郊外迎勅時,通事不可不差出,自本院稟旨擧行爲宜云。通事實·預差,卽爲差出之意,分付該院,何如?傳曰,允。
上在昌德宮。停常參·經筵。
大殿,政院·玉堂問安。答曰,知道。中宮殿,藥房·政院·玉堂問安。答曰,知道。
藥房啓曰,卽伏聞差備醫官所傳之言,夜來聖候,喉乾頗甚,困惱呻吟·熏熱,腹部飽滿,膈間不淸利之氣,未已,脚痺之候特甚,寢睡不得安穩云。伏未審俄間,諸症候加減,若何?口淡益甚及眼視昏暗特甚之候,亦何如?大便滑泄之候,其已止歇乎?今日臣等,與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。脚痺特甚之候,一樣,而困惱·腹部飽滿·膈間不淸利之氣,未已,熏熱差減,喉乾比夜減歇,口淡益甚及眼視昏暗特甚之候,無減,而大便滑泄止歇矣。勿爲入診。
王世子迎勅還宮後,政院·玉堂·二品以上·六曹問安。答曰,知道。世子宮·嬪宮,藥房問安。答曰,知道。
便殿勅使接見後,大殿·世子宮,藥房·政院·玉堂·二品以上·六曹問安。答曰,知道。
便殿勅使接見時,謝恩使今日內差出事,榻前下敎。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,卽伏聞今方欲試空靑云,臣等當與諸醫入侍,而工匠亦令卽爲待令之意,惶恐取啓。傳曰,知道。
修撰洪廷弼上書。大槪,臣於鄕里病蟄之中,伏蒙恩除,旣辱馹召之旨,繼有催促之令,在臣分義,不敢偃伏,强疾登程,昨始入城,而顧此病狀,斷無自力祗肅之望,且有難安情勢,不得不仰伸哀籲。伏乞邸下,亟命斥罷臣職,俾得安意調治,仍治臣罪,以安愚分,略陳民情,以備裁察事。入達。答曰,覽書具悉。書末所陳,令廟堂稟處,爾勿過辭,從速察職。
獻納朴聖輅上書。大槪,諫省新命,忽下於受由在外之日,馹召繼降,不敢遲留,昨始來伏私次,而第臣有一二難安之端,玆敢不避瀆擾,略陳梗槪。伏乞邸下,察臣私懇,遞臣職名,以安微分事。入達。答曰,覽書具悉。爾其勿辭,從速察職。
吏曹口傳政事,以朴弼成爲謝恩正使,李觀命爲副使,李挺周爲書狀官。已上朝報
藥房入診入侍時,都提調金昌集所啓,新除授兵曹判書崔錫恒,時在江華任所,勢將交龜後上來矣,新留守權在鄕,其上來遲速,未可知,而本兵重務之久曠,亦甚可慮矣。小臣曾以開城留守,陞拜戶曹判書,而其時年分文書之緊急,朝家使之勿爲交龜上來矣,兵曹判書崔錫恒,亦依此例,使之直爲上來,何如?上曰,依爲之。又所啓,遠接使閔鎭遠,以關西別遣試官,還朝屬耳,而適當儐使差出之時,不但事勢急迫,且無可合之人,不得不以鎭遠差送矣。今聞疾馳往返之餘,未免病憊云,且在前伴送使,則多有別爲差送之例,遠接使閔鎭遠,卽爲許遞,更以無故人差送伴送使,何如?上曰,依爲之。已上備局謄錄
迎接都監達曰,勅使到水閣前路,軒架雜像,使之落後矣,敢達。令曰,知道。
又達曰,卽者勅使來入館所矣,敢達。令曰,知道
又達曰,卽者差備譯官請行見官禮,則勅使答以雨勢如此,勿爲行禮云矣,敢達。令曰,知道。
又達曰,勅使詣闕時,茶啖依例備給,到館所後,茶啖亦爲排入之意,敢達。令曰,知道。
又達曰,勅使旣入館所,各色郞廳,依例輪回直宿之意,敢達。令曰,知道。
又達曰,卽者使差備譯官,不緊差備軍放送之意,言于勅使,則放送云矣,敢達。令曰,知道。
又達曰,卽者差備譯官,來傳上·副勅之言,入京後設宴度數,書示云矣。自下馬宴,至郊外餞宴,凡七度宴數,書給差備譯官,使之入示,則上副勅以爲,今此七度宴,若盡爲勿設,則國王想必不安於心,七度宴中,只設一度宴,而再明日·三明日間設行,其餘則盡爲減除云矣,敢達。令曰,知道。
便殿勅使接見時,郊外餞宴,宰臣以大臣改付標事,榻前下敎。
又達曰,卽者御醫李時弼,因藥房提調之言,自上空靑,卽爲鑽孔點眼事,入見大通官言之,則通官卽與時弼,偕入兩勅所住之房,兩勅詳聞空靑漿汁之少,堇得點入兩眼,更無所餘之狀,兩勅以爲空靑外體旣少,其漿之不多,固無怪也。但念漿若全無,則所當馳驛以聞於皇帝,而多少間旣有漿水,驛聞則不可,俺等還去後,當爲奏達,爾國謝恩咨文中,亦及此意,宜當云。時弼答曰,皇帝恩賜殿下,趁卽點試,故吾之乘夜來言者,只欲致此感謝之意,非要大人跑報,更爲請得也。勅使曰,爾言雖然,俺等則歸當啓奏云矣,敢達。令曰,知道。已上迎勅都監謄錄
禮曹啓曰,遠接使狀達內,兩勅同坐,招譯官等謂曰,儀注節文太煩,此出於敬謹皇旨之致,而國王久病之中,實有勞躬之慮,至於賓主相接,尤不必備禮。仍書一小紙,使之示臣,謹此封進,令該曹參酌裁減節目,恐爲得宜云。前入便殿受勅儀注,卽爲還下,以爲付標以入之地,何如?傳曰,允。
政院啓曰,卽因迎接都監草記,遠接使閔鎭遠,京畿監司金興慶聯名狀達,以爲筆帖式,言於譯官曰,便殿接見時,大通官金士傑,勅使必不帶入,譯官等曰,若無通官,則言語何以傳通乎?筆帖式曰,雖以文字書示,豈無聽言之道乎?其言雖不可准信,果如其言,則言語傳通之節,自都監不可不預爲講定云。筆帖式所謂通官不爲帶入之說,雖不知其必然,若有以文字書示通言之事,則亦不可不預爲講,令本院稟旨定奪事,依下矣。勅使果不率入通官,若以文字書通其言語,則自上答說話,令御前通事,亦當以文字書示於勅使,而旣無可據前例,敢此仰稟。傳曰,依爲之。已上禮曹謄錄
上在昌德宮。停常參·經筵。
王世子生辰日,政院·玉堂·二品以上·六曹問安。答曰,知道。大殿·中殿·世子宮·嬪宮,藥房·政院·玉堂問安。答曰,知道。
藥房啓曰,昨日便殿,勞動終夕,伏未審夜來,聖候寢睡,若何?脚痺特甚及困惱,腹部飽滿,膈間不淸利,熏熱·喉乾之候,其已減歇乎?口淡益甚及眼視昏暗特甚之候,亦何如?夜間泄便,至於四度,其無憊苶之候乎?諸醫以爲異功散二貼加進爲宜云,當連爲劑入矣。今日臣等,與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。脚痺特甚之候一樣,而困惱,膈間不淸利之氣未已,腹部飽滿之候減歇,熏熱不至大段,喉乾比夜有減,口淡益甚及眼視昏暗特甚之候無減,大便滑泄,而姑無憊苶之候,寢睡不得安穩矣。勿爲入診。
修撰金有慶,牌不進,依承傳罷職。
政院啓曰,明日慕華館武科重試殿試時,命官何大臣進去乎?敢稟。傳曰,右承旨進去。又達曰,明日慕華館武科重試殿試時,兩司進參事,城上所牌招言送之意,敢達。令曰,知道。又啓曰,明日翌日宴宰臣,右議政趙泰采前已受點,而明日武科殿試,右議政趙泰采進去事,命下矣。館所宴宰臣,何大臣進去乎?敢稟。傳曰,依前落點,右相進去,而武科殿試,則從一品中進去,可也。又達曰,右副承旨李箕翊同姓五寸姪幼學蓍龜身死,服制已行四日,出仕,何如?令曰,依。
大殿·中殿·世子宮·嬪宮,藥房·政院·玉堂夕問安。答曰,知道。
政院啓曰,明日慕華館武科殿試,命官從一品中進去可也事,命下矣。試官望單子,以從一品添擬以入乎?敢稟。傳曰,知中樞府事姜鋧進去。又啓曰,重試試官望單子,纔已入啓矣。卽者試官擬望中,司直李健命,見差於伴送使,勅使回程遲速,亦未可知。牌不進試官,禮曹參判李宜顯,刑曹參判李澤,工曹參判兪集一,竝卽更爲牌招,何如?傳曰,允。
吏曹,伴送使李健命。
藥房口傳啓曰,伏聞差備醫官所傳之言,聖候泄便,尙未止歇,困惱頗甚,脚痺有加云,臣等伏不勝驚慮之至。卽今諸症候,加減,何如?惶恐敢啓。傳曰,困惱頗甚之候,一樣,而脚痺之候,移時漸似差勝矣。
副校理魚有龜,修撰洪廷弼,牌不進,罷職傳旨,傳曰,只推勿罷。已上朝報
政院啓曰,臣承命馳往館所,招致首譯,以藥房批旨辭意,使之詳傳於勅使,則以爲空靑一事,必得啓王明白書來,方可據王言回奏云,而書給小紙,故竝入之意,敢啓。傳曰,知道。令廟堂稟處。
迎接都監啓曰,卽者臣等依例,以請留之意,詣館所,使差備譯官,傳言於勅使,則無他回答之說,書送兩小紙,一則以空靑事,傳說不一,當速啓王詳寫送來,以便據王言達上,明朝卽便起程,立候回音云,一則明日起程宴,不必設云。其兩紙封入,而其言只此空靑事,詳寫一款,自都監有難擧行,令廟堂急速稟旨定奪,何如?臣等仍爲退出矣,敢啓。傳曰,知道。
傳曰,以空靑事,令廟堂稟處事,命下已久,而尙不擧行者,何耶?
政院啓曰,傳曰,令廟堂稟處事命下已久,而尙不擧行者何耶事,命下矣。問于廟堂則以爲,右議政趙泰采家往復商確之際,自致差遲,而議啓今方正書云矣,敢啓。傳曰,知道。
備邊司啓曰,因館所進去承旨書啓,空靑一事,有令廟堂稟處之命矣。勅使以醫官李時弼傳言之不一,必欲得上明敎,以便回奏,所答文字,謹就朝者藥房批答,略加添演,別紙書入,今日內更遣近侍,以此傳給,而且勅使謂明將起程云,仍令措辭勉留,何如?答曰,依啓。承旨卽爲進去,可也。已上備局謄錄
迎接都監達曰,今日乃是無宴禮空日,別茶啖依例排入,別雌牛亦爲入給之意,敢達。令曰,知道。
又啓曰,都監軍色郞廳李澳,昨日自闕下詣館所之際,身病猝重,舁入閭舍,僅得鎭定,而卽今病勢,決無行公之路。此時軍色之任,不可暫曠,李澳今姑改差,其代刑曹正郞朴琮差下,使之察任,何如?傳曰,允。
又達曰,勅使入館所後,七度宴中,一度當爲設行,故使差備譯官,以明日設行翌日宴之意言及,則答以明日設行爲宜云。依此擧行之意,敢達。令曰,知道。
又達曰,明日翌日宴,都廳例當進參,而司成沈樘,禮賓寺正申伯周,皆入重試,以他郞廳兼察之意,敢達。令曰,知道。
又達曰,卽者首譯來言,勅使以爲再明日出往三田渡,初一日回程云,三田渡碑閣及道路修治之意,京畿監司處,曾已分付,而更爲申飭。回程時,例有請留之擧矣,今亦自都監爲先請留之意,敢達。令曰,知道。
又啓曰,昨夜以空靑事,李時弼與勅使通官問答說話,自都監一依其所傳之言,有所入達矣。朝者李時弼,因內醫院分付,更爲入見勅使,則勅使以小紙書給昨今問答,其書曰,昨李時弼同通官入傳云,空靑初鑽時,其漿不能滴出,再鑽漿亦不多,只用一次,特此稟知我等傳諭云。空靑石質原小,其漿如何能多?我等在王所取看時,其中漿汴流轉,非無漿也。時弼云,此係皇上亘古未有之恩,多少如何敢說?不過稟知大人,但只用一次之處,不識大人回京時轉奏否,我等云,皇上問時,自當奏明,今日時弼書稟乃云,初鑽只有濕氣,以石摩拭,睫毛微濕,卽傳諭之語,亦皆舛錯,事關皇恩重大,醫官之言,未足爲憑,恐難達天聽也。執事大臣,當啓王斟酌回覆,以便定奪,回時卽可明奏云云。今此空靑,元無漿水之狀,渠非不知,而昨日則謂之漿亦不多,只用一次,今日乃云,只有濕氣,摩拭微潤,此是何等重事,而前後所言於勅使者,如是相左,只令彼人,有未足爲憑之言,雖以昨夜來傳都監者見之,其所謂點入兩眼之說,皆未免爽實,事之可駭,莫此爲甚。其罪狀不可置之,令攸司拿問處之,何如?傳曰,啓辭是矣。依啓。
又達曰,差備譯官來言,上副勅以爲,開城府別求請鍮器內,小食器有蓋四箇,各添六箇,小唾口十箇,大酒煎子二箇,中酒煎子二箇,合四箇代,以小火爐,各四坐措備云。以此分付於京畿監司處,使之備待,何如?令曰,依。
政院啓曰,臣承命馳往館所,奉傳聖旨之後,仍爲措辭,再三請留,則終不回聽,只以文字回答,故封入之意,敢啓。傳曰,知道。卽遣大臣,措辭請留。
又啓曰,卽遣大臣措辭請留事,命下矣,何大臣進去乎?敢稟。傳曰,右相進去。已上迎接都監謄錄
有政。吏批,行判書宋相琦,以館伴館所進去,參判鄭澔在外,參議朴鳳齡進。
吏批啓曰,判書宋相琦,以館伴館所進去,參判鄭澔在外,小臣獨政未安,何以爲之?敢稟。傳曰,只出緊任。又啓曰,卽接義盈庫牒呈,則主簿申益熀肅拜後,不仕下鄕,行公無期云,改差,何如?傳曰,允。傳曰,醫官李時弼,齎咨譯官李樞,竝加資。
以李澤爲刑曹參判,任舜元爲長湍府使,折衝李時弼,今加嘉善,通訓李樞,今加通政,承傳。
兵批,以李賢單付權知奉事。
政院啓曰,明日王世子郊外餞宴時,相禮當爲進參,而罷職之代,尙未差出,令該曹卽爲口傳差出,何如?傳曰,允。已上吏曹謄錄
上在昌德宮。停常參·經筵。
大殿,政院·玉堂問安。答曰,知道。中宮殿·世子宮·嬪宮,藥房·政院·玉堂問安。答曰,知道。
藥房啓曰,寒威漸緊,伏未審夜來,聖候寢睡,若何?脚痺特甚及困惱·膈間不淸利,腹部飽滿,熏熱,喉乾之候,其已減歇乎?口淡益甚及眼視昏暗特甚之候,亦何如?大便滑泄之候,已得止歇乎?昨日水刺及就寢之節,不得承聞,臣等益不勝憂煎之至,今日與諸醫入診,詳察症候宜當,敢此問安,竝爲仰稟。答曰,知道。脚痺特甚之候一樣,而困惱頗甚,熏熱·腹部飽滿·膈間不淸利之氣未已,喉乾比夜減歇,口淡益甚及眼視昏暗特甚之候無減,大便滑泄之候止歇,而寢睡不寧矣。勿爲入診。
判尹閔鎭遠辭職上書。入達。答曰,覽書具悉。卿其安心勿辭,速出行公。
校理金在魯辭職上書。入達。答曰,覽書具悉。爾其勿辭,調理察職。
江華留守書目,新授本兵之任,不敢承當,辭職上書上送事。達。答曰,覽書具悉,本兵重任,不宜久曠,卿其安心勿辭,卽速上來行公。
京畿監司書目,果川呈,以左參贊趙泰耉辭職上書上送事。達。答曰,覽書具悉。所辭本職,令該曹稟處,卿其安心勿辭,從速上來行公。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後脚痺特甚,困惱頗甚,熏熱·腹部飽滿·膈間不淸利未已之候,復何如?臣等不勝憂煎,惶恐敢啓。傳曰,腹部飽滿頗甚之候差勝,而困惱·膈間不淸利未已之候一樣矣。
副校理魚有龜,修撰洪廷弼,牌不進,罷職傳旨。傳曰,只推勿罷。已上朝報
迎接都監郞廳,以右議政意啓曰,臣承命來詣館所,依傳敎措辭請留,則勅使以爲,譯官傳言不詳,空靑事往復措語,使之書示,故以皇上軫念國王眼患,特頒天下絶貴之藥,小邦臣民之感戴祈祝,當復如何?卽將空靑鑽孔,則雖無流出之漿,猶有浸漬,露現於孔外者,而至爲微些,不能流入眼中,以其石摩拭,則眼毛堇得潤濕,非是全然無漿,祇恨微小,終未點睛。諸醫以爲鑽孔旣小,或不能快出,則餘漿之在中,有未可知,方欲剖開原殼,更驗漿水之有無。兩大人少留行期,明知事狀後復路,千萬切仰,書給則勅使見之,以爲請留大臣見職姓名承命來詣,爲頭辭,仍令書中至爲微些四字,自非是,止點晴,十四字刪去。漿水之有無,改以漿水之多少,故上項數句語,依其言刪去,至於多少二字,改之不便,以更爲看驗四字改書,頭辭亦依其言書給,則勅使書送小紙,仍許停留,初一日當爲發行,明日往三田渡云,而請行宴禮,則勅使以爲,達夜失睡,氣甚不平,大臣不必參宴,宴床排設,則俺等出見後,以其宴床,分入各房。勅使又使譯官傳言,空靑趁速剖見後,亦爲書示云。勅使所送小紙封入,臣則退出,而勅使前後不平之言,出於疑惑,未易回聽,故不得已以空靑剖開看驗之說,有此往復,而未及稟定,徑先書示,不勝惶恐。空靑剖開事,令內醫院擧行,剖開後書示一款,亦令廟堂稟處,何如?傳曰,知道。彼人不平,蓋出疑惑,則今此請留,難於爲辭,以方欲剖開,明知事狀之後復路言及者,善爲措辭矣。未及稟定,有何所妨?備局謄錄
迎接都監啓曰,右議政來詣館所,以承命請留之意,措辭書給於大通官,使之傳示於勅使,則勅使以小紙書答曰,急欲起程,非他意也。因無可奏之語,勢難停留,今見王言,尙無剖開取漿試用,則當改期初一,以聽功效如何之確信。又使譯官傳言曰,明日往見三田渡碑,初一日發行還歸,大臣請行宴禮,則勅使以爲,達夜失睡,氣甚不平,大臣不必參宴,宴床排設,則俺等出見後,以其宴床,分入各房云,故大臣仍爲退出,自都監依勅使所言,排設宴床於宴廳,則兩勅出見後,使其宴床,分入各房矣,敢啓。傳曰,知道。
迎接都監達曰,勅使明日出往三田渡時,軍令初吹卯正,二吹辰初,三吹辰正書出矣,敢達。令曰,知道。
又達曰,明日勅使出往三田渡時,除飯俸,只以茶啖待令,而率人數,則大通官一員,次通官一員,家丁六名,茶通事二名,堂上譯官二員,堂下譯官二員,捲帳譯官二員,前排軍牢各二雙,羅將各二雙,吹打手各六雙率去云。依前例鋪陳,則自都監搬運,堂上以下員役,則自持飯往來事,竝爲分付于京畿監司及各該司之意,敢達。令曰,知道。
又達曰,館伴宋相琦,以重試試官,方入試所,當此勅使在館,凡百酬應之際,不可不備員,似有變通之道,何以爲之?敢達。令曰,以主文之人,方入試所,似難變通矣。
又達曰,勅使明日出往三田渡時,軍令三吹乃是辰正,而草記書入之際,辰正二字,公然落書,致勤點下,當該書寫,從重科罪,臣亦於悤擾之中,矇然不察,惶恐待罪,敢達。令曰,知道。勿待罪。
又達曰,明日方物封裹之坐,臣尙游當爲進參,而勅使三田渡之行,又在明朝,館伴臣宋相琦,以重試之官,方入試所,勅使之行,無他隨往之員。宋相琦館伴之任,宜速變通,他無故人,令該曹差出,以爲隨往三田渡之地,何如?令曰,依。
又達曰,自前勅使三田渡往來後,都監郞廳,例以上命,問安於勅使後,馳告政院矣,依此擧行之意,敢達。令曰,知道。已上迎接都監謄錄
義禁府達曰,卽接月令醫員尹興大手本,則時囚罪人李壽民,本以老病之人,久處冷地,觸傷風寒,四肢麻痺,不能運動,氣息短促,方有奄奄之狀,而加以咳喘苦劇,夜不交睫,飮啖專廢,症甚危惡,死生可慮云。自前罪人病勢如此,則有保放救療之規,敢此仰達。令曰,知道。已上禁府謄錄
上在昌德宮。停常參·經筵。
下直,長湍府使任舜元。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?脚痺困惱頗甚之候,其已減歇,而熏熱·腹部飽滿·膈間不淸利·喉乾之候,亦有所減乎,口淡益甚及眼視昏暗特甚之候,亦何如?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。脚痺特甚·困惱頗甚之候一樣,而熏熱·腹部飽滿·膈間不淸利之氣未已,喉乾比夜減歇,口淡益甚及眼視昏暗特甚之候無減,而寢睡不寧矣。勿爲入診。
副校理魚有龜上書。大槪,情地危蹙,自速置對,未蒙譴勘,職名如舊,荐違嚴召,輒蒙寬假,惶悚冞切,莫有攸處,而且於春坊,僚臣之引嫌違罷,亦有所不安者,難冒之端,日益層加,應遞之職,尙未解缷。昨於重試,未得進參,論其所犯,自在譴罷,而況今重得外感,宿患添劇,實無自力趨承之勢,玆敢疾聲仰籲,乞蒙矜憐,許遞臣職,使危喘可延事。入達。答曰,覽書具悉。爾其勿辭,調理察職。
忠淸監司書目,敢陳量田不敢當之狀,冀蒙恩遞事,上書上送事。達。答曰,覽書具悉。卿其勿辭,斯速擧行。
修撰洪廷弼,牌不進,依承傳罷職。
掌令南世珍達曰,臣之疎迂病劣,久忝言地,絲毫罔補,愧懼恒切矣。前橫城縣監尹植不治之狀,所聞果爲明白,故臣於向日,與同僚相議論達矣。卽伏見修撰洪廷弼之書,其所分疏,不啻縷縷,臣於此,竊不勝訝惑焉。夫人之聞見,各自不同,安知風聞之未得其詳,而廉問之必採其實乎?若使繡衣,詳聞其取怨之事,則書啓所陳,恐不但不爲純褒也,隨聞褒劾,固無相妨,而乃以溺職等說,外若引咎,而實欲歸其論達於爽誤之科,呼亦異矣。當初所論,儘有根據,而亦不敢索言條陳,以起爭鬧之端也。雖然,旣被其譏斥,勢難仍冒於臺次,請命遞斥臣職。答曰,勿辭。退待物論。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後脚痺特甚,困惱頗甚,熏熱·腹部飽滿·膈間不淸利未已之候,復何如?臣等不勝憂煎,惶恐敢啓。傳曰,熏熱差勝,而其餘症候一樣矣。
政院啓曰,因弘文館草記,下番闕直,事甚未安,而他無推移入直之員,令本院稟旨變通差出事,依下矣。政官所當請牌,而闕門已閉,待明朝牌招開政,何如?傳曰,不必開政。副校理魚有龜之一向撕推,殊無意義矣。明朝牌招,可也。
傳曰,領相卽刻引見。已上朝報
政院啓曰,備邊司郞廳來言,今日賓廳日次,而方物封裹相値,頉稟。答曰,知道。
備邊司達曰,因館伴閔鎭遠,京畿監司金興慶聯名狀達,以勅使書給小紙,有令廟堂稟處之命矣,臣等欲於明早,請對稟處,姑不詳細覆奏之意,敢達。答曰,卽爲面稟事,有敎矣。
迎接都監啓曰,內局草記,空靑剖視一款,令譯官傳言於勅使曰,原殼剖視事,昨已停當,而此是天下之至寶,使本國庸工剖開之際,或慮有誤破之患,以是趑趄,尙未剖開云,則勅使答曰,事勢誠然,此言是矣。譯官等又言兩大人,或知此等妙理,則指揮剖視如何云,則勅使無答語,仍出一封書,使之上達。觀此書辭,則是直呈殿下之語,而書之赫蹄,殊甚簡慢,事體不得無端捧入,故臣等以此紙,若直呈國王,則當其揭帖規式,若令都監轉奏,則辭語亦當改書以送之意,使譯官往報勅使,則勅使問揭帖規式於譯官,譯官對以不知,則原書下添入數十字,使臣等啓知,故不得已封入,而書中請見大臣一款,令廟堂急速稟處,何如?傳曰,大臣不可不一往矣。
傳曰,都監草記批答,已諭大臣不可不一往之意矣。請遣大臣,非止一番,而至於三次,終不送去,則不無發怒之慮,如無及時回意之擧,則明早定必起程,右相卽往館所事,分付。已上備局謄錄
迎接都監達曰,今日勅使出往三田渡時,臣閔鎭遠,都廳申伯周,軍色郞廳朴琮,雜色郞廳金錫文,米色郞廳閔昌夏,依前例以戎服隨往之意,敢達。令曰,知道。
又達曰,今日乃是無宴禮空日,別茶啖依例排入,別雌牛亦爲入給之意,敢達。令曰,知道。
又達曰,卽者勅使離發館所,出往三田渡矣,敢達。令曰,知道。
又達曰,勅使自三田渡來入館所矣,敢達。令曰,知道。
又達曰,今朝別雌牛一隻,依例入給矣,勅使自三田渡回還後,言于差備譯官曰,大牛連爲宰殺,有所不忍云,還爲出給矣,敢達。令曰,知道。
內醫院官員,以都提調意啓曰,昨日右議政趙泰采,詣館所請留勅使時,空靑原殼剖開看驗之意,言于勅使後,請令內□□□□□□□□□□□□□□□□□□□□□文剖開看驗□改其疑惑,以此開□於勅使,觀其所□□□停當後,使譯官·醫官輩,取去空靑宜當,卽爲分付於迎接都監,何如?傳曰,允。
都監郞廳,以右議政意啓曰,臣依傳敎,卽往館所,使譯官傳通來詣之意於勅使,則大通官以爲,勅使還自三田渡,飮酒入,曉夜又過半□□□言及,必無相接之理,姑待明早宜當云,而臣旣承命,不敢退歸,仍留館所,以待日明後入見之意,敢啓。傳曰,知道。
迎接都監啓曰,待令郞廳宣傳官李淇,身病猝重,勢難察任,今姑改差,其代宣傳官鄭鑽述差下,使之察任,何如?傳曰,允。已上迎接都監謄錄郞廳趙有臣書。金光國校正。沈撥添書。
啓曰,今十一月二十日冬至,大殿·中宮殿·世子宮陳賀節目,當爲磨鍊,而自上方在靜攝之中,以權停例磨鍊乎?敢稟。傳曰,依爲之。
又啓曰,今十一月二十日冬至,大殿·中宮殿陳賀時,王世子致詞·陳賀等節目,當爲磨鍊,而方在嘗藥之中,何以爲之?敢稟。傳曰,權停。
又啓曰,壬辰二月別製居首幼學柳汝霖,乙未五月式年文科會試入格生員金應商,以在喪,不得赴甲午式年文科殿試,許赴後科事,及乙未九月九日儒生課試居首幼學南壽彦,同年十一月賜柑製述居首進士成德章,丙申三月三日儒生課試居首幼學朴弼夔,丙申九月濟州別遣御史試才入格幼學高萬甲,幼學高處亮,幼學鄭敞選,同年九月九日儒生課試居首生員尹光天,同年十二月賜柑製述居首生員柳復明等,直赴殿試事,命下矣。柳汝霖等十人,依前例,許赴於今丁酉式年文科殿試,何如?傳曰,允。以上禮曹謄錄
右議政趙泰采,請對入侍時所啓,勅使,若於初三日發行,則與節使拜表相値,拜表則當退行矣。上曰,初三日果爲發行,則拜表,退行於初四日,可也。
請對入侍時,右承旨沈宅賢所啓,勅使回還時,郊外餞宴宰臣,以大臣改付標事,頃日入侍時,有所定奪矣。昨因大臣所達,有王世子替行郊餞之敎云,攝行大臣,則不爲改付標乎?上曰,勅使完定歸期後,以予之疾患如此,館所宴享,郊外餞宴,俱不得親任行之,心甚缺然,當使世子,替行郊餞之意,令都監,言于勅使,聞其回答後,擧行,可也。
右議政趙泰采,戶曹判書權尙游,請對入侍時,權尙游所啓,小臣又有所達之事。筆帖式,曾無頻數出來之事,故遠接使閔鎭遠,去路移文都監,問筆帖式接待之規,都監謄錄,有筆帖式,依大通官例接待之語,故自都監,泛以謄錄所載之語回移,則遠接使,以此回移,措辭語及筆帖式,渠大喜過望而來。更考謄錄,則如房排飮食之節,雖有大通官之例,而至於所給之物,禮單之外,所謂都求請,只給大通官,而筆帖式,不給之矣。彼於入京之後,一依大通官例,請給都求請,臣以謄錄之外,不可創出新規之意防塞矣。今日大臣,在館所時,筆帖式,使其差備譯官來言,願依大通官例,給與都求請,則大臣以爲,謄錄中,元無筆帖式贈給之事,然今此勅行,與他自別,雖於謄錄之外,或可參酌加給,而筆帖式之送言於大臣,有違體例,不可直以吾言答之,譯官,只傳此意爲可云矣。臣到藥房,則提調閔鎭厚,以爲謄錄之外,不當加給云矣。泰采曰,頃日入診時,筆帖式,依大通官例施行事,有所陳稟,而閔鎭厚,以後弊爲慮矣。今番事異於他,雖給都求請,何必爲後日謄錄耶?且遠接使,見都監所答,以凡百接待,一依大通官之例,分付西路,下去西路,則當一體給送求請物矣。通官四人中,今番出來,只是二人,則以曾前通官所給都求請之物,移給筆帖式,未爲不可矣。上曰,通官二員,今番不來,以此推移給之似好耶?尙游曰,所謂都求請,勅使及通官處,皆有所給,而大通官處所給之數,比勅使處所給之數甚多,不可以此盡給於筆帖式,以勅使處所給都求請之數,參酌給之,未知何如。上曰,以勅使處所贈都求請例,酌量給之,可也。
又所啓,小臣有稟定事,故敢達矣。通官輩,自前有密贈之例,今亦不可不依前密贈矣。取考各年謄錄,則癸未年,大通官文奉先處,給一千三百兩,二通官金士傑處,給一千兩,次通官處,給三百兩,癸巳年,則大通官朴得仁處,給一千二百兩,二通官金二哥處,給七百兩,三通官洪二哥處,給一千兩,次通官處,給二百兩,而癸巳三通官所贈,反多於二通官者,其時三通官,有作梗之事,故所給如此云矣。癸未年文奉先,以大通官出來時,金士傑,以二通官,亦爲出來,見大通官處一千三百兩出給之事,今亦以一千三百兩,給大通官,以三百兩,給次通官,何如?上曰,大通官次通官贈給之物,例有差等,金士傑,以一千三百兩之例給之,次通官,則以三百兩給之,可也。上曰,勅使還去之期,未知的在某日,而初一日定行之時,雖已請留,今則行期又已差退,當其欲去之時,似當更爲請留矣。尙游曰,自都監,先爲請留後,承旨·大臣中,例爲次次請留矣。右議政趙泰采曰,都監則前已請留,今不必更爲請留矣。尙游曰,自都監,雖已請留,其後已過累日,知其回還日期後,都監,又先請留,而次次請留之例,亦不可不爲之矣。上曰,初三日間,彼當欲去矣。泰采曰,似或然矣。上曰,依例更爲請留,可也。以上迎接都監謄錄
上在昌德宮。停常參·經筵。
大殿,政院·玉堂問安。答曰,知道。
中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?脚痺特甚·困惱頗甚之候,其已減歇,而熏熱·腹部飽滿·膈間不淸利·喉乾之候,亦有所減乎?口淡益甚及眼視昏暗特甚之候,亦何如?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。脚痺特甚·困惱頗甚之候一樣,而熏熱·腹部飽滿·膈間不淸利之氣未已,喉乾比夜減歇,口淡益甚及眼視昏暗特甚之候無減,而寢睡不寧矣。勿爲入診。
以金履萬爲假注書。
掌令南世珍,持平金相尹就職。
院前達,請還收權卨發配之命,仍令王府,嚴鞫得情,快正王法事。請還收罪人河減死定配之命,更加嚴刑得情,依律處斷事。請寢子爲壯元仍許出榜之成命,更爲定式施行事。請還收移配罪人梁益標放送之命事。請醫官李時弼,加資爲先還收事。請還收譯官李樞加資之命事。入達。答曰,勿煩。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後,脚痺特甚·腹部飽滿·困惱頗甚及熏熱·膈間不淸利未已之候,復何如?臣等,不任憂煎,惶恐,敢啓。傳曰,晩後,諸症候一樣矣。
明日拜表時,開門差早。已上朝報
宴享廳啓曰,昨日,大臣請對入侍時,王世子替行郊餞之意,言于勅使事,自政院分付本院矣。味數望單子,爲先書入,而饌品應行等事,不可不及時擧行,一依癸巳啓下節目,斯速進排之意,分付各該司,而假提調十員,假郎廳五員,亦令該曹,卽爲差出,何如?傳曰,允。
又達曰,在前宴享習儀,例行三度,而今番,則日子臨迫,雖難依前爲之,假提調·假郞廳,皆以生手之人,則不可無一度習儀之擧,而設宴廳,則勅使旣已入館,他公廨可合處,先行習儀之意,敢達。依準。備局謄錄
義禁府達曰,卽接月令醫員李淓手本,則保放罪人李德邵·李宜華所患諸症,今已向差云,還囚之意,敢達。令曰,知道。禁府謄錄
迎接都監達曰,昨日右議政趙泰采,來詣館所時,勅使,送示一小紙曰,相接時空靑事,以此措語,則我們,憑此歸奏云云。大臣,以漿汁些少等語,添入爲宜之意往復,則勅使,堅執不許,大臣,又請已用之已字,改以僅字,則勅使曰,此則可以許之。大臣以爲,旣曰僅用,則不至全然爽實,不必以此相持,又致生梗,仍與相接,依其言書給,則勅使,大加歡喜,辭色極順矣。大臣罷出之後,勅使招譯官,以前日李時弼書示者兩紙,及承旨以上敎書示者一紙,合三紙出授曰,此三紙所書,與今日大臣相接時措語,旨意相左,我們,若因爲持去,則本國,必不能放心,故玆用還給云,而顯示德色,譯官等來傳此意,因以三紙持納,雖甚可笑,不得已受之,留上都監之意,敢達。令曰,知道。
又達曰,今日乃是空日,別茶啖依例排入,別雌牛亦爲入給之意,敢達。令曰,知道。
又達曰,今朝別雌牛一隻,依例入給矣,勅使以爲,大牛宰殺,有所不忍云,又爲還給矣,敢達。令曰,知道。
又達曰,臣等詣館所,以請留之意,使差備譯官傳言,則勅使以爲,使事已畢,歸奏爲急,不可又爲淹留云矣,敢達。令曰,遣承旨請留。
政院啓曰,臣承命馳往館所,招致差備譯官,以請留之意,使之傳給,則勅使以爲,連續請留,極知感激,而歸期甚急,不得已明日發程云矣,敢啓,傳曰,知道。大臣請留。
都監郞廳,以右議政意啓曰,臣來詣館所,以承命請留之意,措辭傳言於勅使,則答以國王眷念俺等,必欲留行,而使事已竣,歸期甚迫,欲於明日起程矣。今又特遣大臣,如是勉留,不勝感激,明日則當爲停留,再明日定擬回去,馬匹等物,使之整齊,趁早發行事,奏達云。臣則退去,而仍政院啓辭,有遣大臣請留之敎,而日勢已暮,終無何大臣進去之稟,問于政院,則答以右議政無故,不爲啓稟,自是前例云。大臣進去命下之後,例有啓稟之擧,而不爲擧行,直令進去,其虧損事體,莫此爲甚,而若又往復政院,待啓稟後進去,則必値夜深,不得已來,而當該承旨不察之失,宜有警責之道,敢啓。傳曰,□□。
迎接都監達曰,卽者右議政,來詣館所,以承命請留之意,措辭傳言於勅使,則答以國王眷念俺等,必欲留行,而使事已竣,歸期甚迫,欲於明日起程矣,今又特遣大臣,如是勉留,不勝感激。明日則當爲停留,再明日定擬回去,馬匹等物,使之整齊,趁早發行事,奏達云,故右議政,仍爲退去矣,敢達。令曰,知道。
又達曰,卽者右議政,詣館所請留,則勅使,以初四日回還之意,答送矣。王世子,替行郊外餞宴之意,依上敎措辭,傳言於勅使,則答以俺等,目見國王病患中,起居之不便,故不得往候,不勝缺然。今承王世子替行餞禮之敎,此則一聽國王之敎矣云。且以昨日請對時所定奪,別贈物種,一依傳敎之數,列錄單子,而初行依癸巳前例,書以贐行單子,使差備譯官,入給於勅使,則以爲國王,特承皇上之異恩,有此規外贈給,於俺等,尤不任感激之至,還歸後,當以王世子替行餞宴事及俺等處優給贐物之意,一一奏達於皇上云。別贈物種,則使明朝入給矣,敢達。令曰,知道。以上迎接謄錄
上在昌德宮。停常參·經筵。
未時申時,日暈。
大殿,政院·玉堂問安。答曰,知道。
中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?脚痺特甚·困惱頗甚之候,其已減歇,而熏熱·腹部飽滿·膈間不淸利·喉乾之候,亦有所減乎?口淡益甚及眼視昏暗特甚之候,亦何如?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。脚痺特甚·困惱頗甚之候一樣,而熏熱·腹部飽滿·膈間不淸利之氣未已,喉乾比夜減歇,口淡益甚及眼視昏暗特甚之候無減,而寢睡不得安穩矣。勿爲入診。
持平黃璿上書。大槪,所患寒疾,浹旬彌留,症情添劇,萬無供職之望,玆敢陳章冀免,兼附一二所懷,以備財察事。入達。
政院達曰,今日拜表時,兩司當爲進參,而或在外,或呈辭,或陳書,或被斥,臺書無一行公之員,除在外被斥陳書入達外,呈告陳書人員,竝卽牌招,以爲進參之地,何如?令曰,依。
答持平黃璿書曰,覽書具悉。經界之政,有國所重,三南改量之擧,斷不可已也。下款事,殊可駭然,掌令南世珍,遞差爲可,爾其勿辭,從速察職。
大殿·中殿·世子宮·嬪宮,藥房·政院·玉堂夕問安。答曰,知道。
持平金相尹牌不進,依承傳罷職。
藥房口傳啓曰,晩後,脚痺特甚·困惱頗甚及熏熱·腹部飽滿·膈間不淸利未已之候,復何如?臣等不勝憂煎,惶恐,敢啓。傳曰,困惱頗甚·熏熱之候差勝,而其餘症候一樣矣。
吏曹啓曰,臺諫有闕,政事,取稟。傳曰,再明日爲之。
吏曹口傳政事,以韓在垕爲相禮。以上朝報
迎接都監達曰,今日,乃是無宴禮空日,別茶啖,依例排入之意,敢達。令曰,知道。
又啓曰,待令郞廳宣傳官鄭纘述,身病猝重,勢難察任,今姑改遞,其代,以宣傳官李義濟差下,使之察任,何如?傳曰,允。
又達曰,卽者差備譯官來言,兩勅使以爲,應給禮單,依例入給云,故各樣物種,依其言入送被執之意,敢達。令曰,知道。
又達曰,勅使差備譯官等來言,上副使及通官筆帖式等,同會一房,使譯官金文秀執筆,書送上副勅求請之物,而其數如是夥然。丁丑以後,勅使以下,禮單及都求請,定規之外,通官則雖有種種求請者,而勅使則曾無如此多數徵索之事,此路一開,則後弊不貲,故欲使差備譯官等,措辭開諭,而其所列書之物,錄在下方,以備徽覽矣。昨日請對時所定奪,規外別贈之數,頗爲優厚,而又給此別求各種,尤涉不當,何以處之?敢此仰稟。令曰,似難全然防塞,參酌給之,可也。
又達曰,兩勅規外求請物種,參酌給之事,令下矣。就其所求中,人蔘四斤,倭長劍四柄內二柄,五色霜華紙四十卷,倭烏子紙一百張減去,其餘則盡爲入給之意,敢達。令曰,知道。
又達曰,卽者差備譯官來言,副勅,願得善寫者一人,故寫字官鄭萬興,卽爲入送之意,敢達。令曰,知道。
又達曰,勅使招入寫字官,使書副勅之所題五七律各一篇,七律,卽平壤快哉亭所詠,五律,卽蔥秀站玉溜泉所詠,寫字官寫畢寫後,卽爲出來矣,敢達。令曰,知道。
又達曰,卽者上副勅,以所製詩什合五首,各張書出,使之入刻,懸板於各處,而上勅則自筆寫出,副勅則使寫字官代寫,故玆用捧入,以備徽覽,而各處懸板,分付戶曹及黃海·平安等道,依其言施行之意,敢達。令曰,知道。
又達曰,勅使所求鳥銃試放次,善放砲手招入云,故分付入送之意,敢達。令曰,知道。
又達曰,筆帖式都求請,依勅使所給例,參酌入給事,請對定奪矣。就上勅所給都求請物種中,牛黃一部,東醫寶鑑三秩,油別扇五柄,倭綾花五軸減除,乾柿十五貼,甘藿二十斤,亦爲減除,以花峯火鐵十箇,倭鑷五箇,眞墨一同,黃筆十柄代給,其餘盡依上勅處所給本色入給,而物種錄在下方,兩勅處別贈之物,亦已依數入給,大通官處,密贈銀子一千三百兩入給,則渠以爲此銀子,謝恩使入來時,使員役輸致柵門,都求請所給白綿紙八塊,亦使之一時付送,蓋中路,不無見奪於兩勅之慮,故如是云。此則依其言,姑爲留置,追付於謝恩使行中無妨,次通官處,密贈銀三百兩,無他辭,受之云矣,敢啓。令曰,知道。
又達曰,勅使發行時,軍令及路程記,前期書出然後,行移一路,以爲凡百待候擧行之地,故使差備譯官等,累度言及,而今已日暮,尙不書出。蓋兩勅,再昨別求請物種書出之時,一路開城府·黃州·平壤·安州等四處,別求請物種,亦爲一時書出,欲使都監,行關分付,依數覓給,而外方求請之應副與否,非都監所可指揮,故措辭防塞,則累度送言,一向相持。今則以爲,此事未出場之前,不可出軍令云,勅使之外方求請,旣是前規所無之事,都監之分付覓給,尤非事體之所宜,彼雖以充慾爲急,決不可聽許,而軍令書出,如是遲延,此意爲先敢達。令曰,知道。
又啓曰,勅使歸期,以初四日完定,王世子,郊外餞宴次出宮時,開門則已以罷漏後稟定,而勅使,以歸路四處別求請,不爲移文之故,尙不書出軍令,鳥銃及禮單馬,亦至今不爲擇執,王世子,若早臨郊外,而勅使,不卽發還,則事勢極爲狼狽。此雖出於勅使意慾之未滿,而差備譯官等,若以事勢之不當,善爲措辭開諭,則必不至於此境,事之可駭,莫此爲甚。差備堂上譯官,從重推考,其罪狀,過勅使後,令攸司稟處。王世子出宮時刻,令該曹,更爲觀勢差退,何如?惶恐,敢啓。傳曰,知道。以上迎接都監謄錄
吏曹申目,粘連。觀此左參贊趙泰耉上書,則所帶本職,與右議政趙泰采,旣有同堂親嫌,公法所在,自當照例見解,批旨,令該曹稟處亦敎是白臥乎所,相避之法,在下當遞,趙泰耉左參贊之任,似當許遞是白乎矣,重臣進退,臣曹不敢擅便,徽裁,何如?達。依所達施行。朝報
上在昌德宮。停常參·經筵。
大殿,政院·玉堂問安。答曰,知道。
中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?脚痺特甚·困惱頗甚之候,其已減歇,而熏熱·腹部飽滿·膈間不淸利·喉乾之候,亦有所減乎?口淡特甚及眼視昏暗特甚之候,亦何如?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。脚痺特甚·困惱頗甚之候一樣,而熏熱亦甚,腹部飽滿·膈間不淸利之氣未已,喉乾比夜減歇,口淡益甚及眼視昏暗特甚之候無減,而寢睡不寧矣。勿爲入診。
藥房口傳啓曰,卽者差備醫官來言,聖候,自夜間至朝來,連爲熏熱,掌心亦熱,井花水調進九味淸之後,熏熱差勝,而困惱一樣爲敎,臣等,伏不勝憂煎之至。俄間,困惱之候,復何如,而熏熱之候,其已快歇乎?脚痺特甚及腹部飽滿·膈間不淸利未已之候,亦何如?惶恐,敢啓。傳曰,困惱及諸症候一樣,而熏熱之候未已矣。
大殿·中殿·世子宮·嬪宮,藥房·政院·玉堂夕問安。答曰,知道。已上朝報
禮曹達曰,自前勅行,在我境如遇節日,則例有遣史官問慰設宴之擧矣。今此勅行,冬至節日之前,未及渡江入去,則似當依此擧行,令該曹,問慰官差出,御帖禮單,照例磨鍊,下送,何如?令曰,依。禮曹謄錄
迎接都監達曰,明日勅使回還時,軍令初吹卯初,二吹卯正,三吹辰初書出矣,敢達。令曰,知道。
又達曰,卽者上勅使所製詩一首,自筆寫出,使差備譯官出送,使之入刻懸板於館所云,故玆用捧入,以備徽覽,而分付戶曹,依其言懸板之意,敢達。令曰,知道。
又達曰,勅使禮單馬四匹,今始擇執之意,敢達。令曰,知道。
又達曰,勅使以下各種求請之物,次第入送,而上勅,鳥銃三柄,黑角四桶,加時木十條,副勅,鳥銃三柄,黑角四桶,加時木十條。大通官,鳥柄二柄,黑角二桶,加時木八條內四條,辭而不受。次通官,鳥銃一柄,加時木四條,別求請環刀一柄,筆帖式,鳥銃一柄,加時木八條,入給之意,敢達。令曰,知道。
又達曰,勅使回程牌文,以初五日辰時書出,爲先發程之意,敢達。令曰,知道。
又達曰,勅使回還路程記書出,而初五日過弘濟院站,碧蹄中火,坡州止宿,發京第十五日,當到義州,以此分付伴送使及京畿·開城府·兩西監司處,何如?令曰,依。
又達曰,勅使回還時,弘濟院以過站磨鍊,則大臣·承旨,不爲出往之意,言于通官,答以別無出往之事云矣,敢達。令曰,知道。
又達曰,今日乃是空日,別茶啖,依例排入,別雌牛,亦爲入給之意,敢達。令曰,知道。
又達曰,今日別雌牛,依例入給,則勅使,又爲還給矣,敢達。令曰,知道。以上迎接都監謄錄
明日,王世子郊外餞勅時,出宮正時,卯初三刻,開門罷漏時。
上在昌德宮。停常參·經筵。
自昧爽至巳時,有霧氣。
大殿,政院·玉堂問安。答曰,知道。
中殿,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?脚痺特甚·困惱頗甚·熏熱亦甚之候,其已減歇,而腹部飽滿·膈間不淸利·喉乾之候,亦有所減乎?口淡益甚及眼視昏暗特甚之候,亦何如?臣等與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。脚痺特甚·困惱頗甚之候一樣,而熏熱減歇,腹部飽滿·膈間不淸利之氣未已,喉乾比夜有減,口淡益甚及眼視昏暗特甚之候無減,寢睡不得安穩矣。勿爲入診。
京畿監司書目,高陽呈,以冬至正使右參贊兪命雄辭職上書上送事。達。答曰,覽書具悉。書辭,令該曹稟處。
王世子還宮後,藥房·政院·玉堂·二品以上·六曹問安。答曰,知道。
嬪宮,藥房·政院·玉堂問安。答曰,知道。
同副承旨安重弼,再度呈辭,入達。遞差。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後脚痺特甚·困惱頗甚及腹部飽滿·膈間不淸利未己之候,復何如?臣等不勝憂煎,惶恐,敢啓。傳曰,困惱之候未已,熏熱之候差勝後一樣,而其餘症候,亦一樣矣。
王世子,餞勅還宮時,令曰,自出馬橋,至蓮池邊,捧上言事,分付。
院前達,請還收權卨發配之命,仍令王府,嚴鞫得情,快正王法事。請還收罪人河減死定配之命,更加嚴刑得情,依律處斷事。請寢子爲壯元,仍許出榜之成命,更爲定式施行事。請還收移配罪人梁益標放釋之命事。請醫官李時弼,譯官李樞所授加資,竝令還收。措辭上同新達,空靑漿汁,若存若無,終未得試點,群下之觖望悶迫,有不可言,而醫官李時弼,入侍於鑽孔之時,親覩睫毛之微潤,而乃敢以一次點眼之說,傳於館所,以致橫挑鬧端,累番往復,終使彼人,不信承傳往傳之上敎,其爲辱國,爲如何哉?究厥所由,莫非時弼,私自敷衍,妄爲傳說之致,論以邦憲,罪在罔赦。及至藥院招問之時,誣飾爲說,以掩其誤傳之述者,已極巧詐,而況其供辭,半吐半呑,終不自服其妄言之罪,强以誤對都監之說,欲爲周遮之計,其變幻情節,尤爲絶痛,決不可循例議處而止,請令該府,更加嚴鞫得情,依律勘罪。答曰,不從。已上朝報
吏批啓曰,大司成,今當差出,而擬望之人乏少,承旨及外任,竝擬,何如?傳曰,允。又啓曰,卽接永昭殿·成均館瓦署牒呈,則參奉宋康錫,典籍朱烱离,別提趙必亨,除授後,過限未上來,依例竝改差,何如?傳曰,允。
有政。吏批,以韓在垕爲相禮,嚴蒑爲掌令,金取魯爲持平,閔鎭厚爲左參贊,權尙游爲兼知經筵,李宜顯爲兼同義禁,兪崇爲禮曹參判,鄭必東爲刑曹參議,李秉常爲大司成,李挺周爲掌樂正,洪尙容爲禮曹佐卽,黃燦爲司藝,金濰爲典籍,趙駿命爲永昭殿參奉,崔錫恒爲軍器提調。
兵批,以南世珍爲副護軍,柳亨運爲副司果,李龍臣爲副司勇。
迎接都監啓曰,卽者勅使,館所離發出去矣,敢啓。傳曰,知道。
都監郞廳,以右議政意啓曰,勅使到慕華館,依例設宴後,到迎恩門停轎,使通官,傳言於臣曰,緣俺等之行,勤勞甚多,心甚未安云,仍令百官背立後,致辭而去矣,敢啓。傳曰,知道。
都監達曰,勅使,到沙峴底臣等所立處,使通官送言背立,而大·次通官等,皆下馬,致謝而去矣,敢達。令曰,知道。
又達曰,勅使於慕華館宴罷臨發之際,招致譯官,出給十月二十九日右議政趙泰采承命詣館所書給之紙,故受置都監之意,敢達。令曰,知道。以上迎接都監謄錄
明日,文武官重試及庭試·別試放榜時,開門差早。
上在昌德宮。停常參·經筵。
大殿,政院·玉堂問安。答曰,知道。
中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?脚痺特甚·困惱頗甚之候,其已減歇,而熏熱·腹部飽滿·膈間不淸利·喉乾之候,亦有所減乎?口淡益甚及眼視昏暗特甚之候,亦何如?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。脚痺特甚·困惱頗甚之候一樣,而熏熱·腹部飽滿·膈間不淸利之氣未已,喉乾比夜減歇,口淡益甚及眼視昏暗特甚之候無減,寢睡不得安穩矣。勿爲入診。
吏曹啓曰,承旨有闕,政事,取稟。傳曰,明日爲之。
吏曹判書宋相琦上書。大槪,臣於昨政,有注擬昏謬之失,露章自劾,冀蒙譴罰,且陳譯科事勢窘急之狀,乞遞司譯提擧之任事。入達。答曰,覽書具悉。偶未覺察,元非大段。譯院提擧,今姑許改,卿其勿辭,安心行公。
府前達,請還寢李獻章·獻英等覆試之命,竝爲拔去榜中事。請還收遠配罪人林象極·權弼衡·朴師悌·洪啓一等放釋之命事。請內人惠貞依律處斷事。請內人淑伊定配事。請寢溫陽武科代射人納贖之命,依律科罪事。新達,臺憲之職,所以寄人主耳目之任,則不可人人而循例濫授也,明矣。掌令洪蒑,年旣衰老,性且昏庸,雖是閑漫之職,尙難稱塞。曾叨憲職,多有不職之誚,同朝莫不嘲笑,則到今新除之下,物情俱駭。請掌令洪蒑,亟命改正。銓衡之任,乃所以斟量人才,通塞仕路,則不可不博採公議而擇擬者,明矣。奉常正金萬胄,不合臺職之言,累發於臺評,則公議之峻塞,於此可見,積年見枳之餘,遽擬掌憲之望,政體失當,莫此爲甚。請吏曹當該堂上推考。答曰,不從。代射人納贖,出於一時特敎,何關於後弊乎?勿爲煩論。
院前達,請還收權卨發配之命,嚴鞫得情,快正王法事。請還收罪人河減死定配之命,更加嚴刑得情,依律處斷事。請寢子爲壯元,仍許出榜之成命,更爲定式施行事。請還收罪人梁益標放送之命事。請醫官李時弼,譯官李樞所授加資,竝令還收事。請還收醫官李時弼〈加資之命〉,令該府,更加嚴鞫得情,依律勘罪事。入達。答曰,不從。第三件事,筵敎明白,別無更爲定式之事。梁益標編配已久,放送宜當。李時弼等,所幹事是空靑,而準請而來,故有此加資之命,不必還收矣。竝勿煩。末端事依達。
記注官金弘迪書達,臣承命馳往于忠淸道淸風黃江村左議政權尙夏所住處,傳宣令批,則以爲,臣冒死陳懇,冀蒙垂察,而猥瀆極矣,方切惶恐,不意近侍又臨,傳宣下答,不惟不賜允許,恩禮冞隆,倚毗益重,人臣之得此知遇,今古幾人?況臣於所被之誣,照燭本心,昭雪無餘,臣誠感激涕淚,不知死所也。然臣之所控,實出片片赤心,而每以撝謙爲敎,還不勝抑塞焉。臣於是雖喙長三尺,更何敢以情勢爲言哉?惟此積病沈痼,已至難醫之境,四肢拘攣,坐臥須人,泄瀉彌久,度數無算,咳喘增劇,日夜哮吼,寢食專廢,日就澌綴,大耋危喘,當此嚴寒,其何以自力於遠道哉?雖未得陳力就列,而一進天門,乞骸歸死,是臣之願,而此亦無計獲遂,只自瞻望悲泣云矣,敢達。令曰,知道。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後,脚痺特甚·困惱頗甚及熏熱·腹部飽滿·膈間不淸利未已之候,復何如?臣等不任憂煎,惶恐,敢啓。傳曰,困惱之候未已,熏熱·膈間不淸利之氣差勝,而脚痺頗甚·腹部飽滿未已之候,一樣矣。已上朝報
夜四更五更,電光。
司僕寺官員,以提調意達曰,本寺內外寺員役,一朔料布應下之數,米則一百七十餘石,布則六同三十餘疋,通一年計之,米過二千餘石,布近八十同。言其米布出處,則專在於牧場稅穀及諸員價布,而在前常年牧場稅穀,米至二千餘石,雜穀亦至數千石,故以此足爲一年員役之料,廐馬添養之資,而隨其所餘發賣,換銀留儲,以備內廐御乘,外寺駕轎馬貿得之價。諸員價布,則初以每名二疋半收捧,因釐正廳改式,減其半疋,只捧二疋,故元數不過一百二十同,以此計除,一年應下朔布八十餘同之外,以其所餘三十餘同,爲各樣雜下,僅僅支用矣。連歲荐飢,自癸巳以後,牧場稅穀,或災減或留賑,上納之數,比前大縮,實無以繼用,諸員價布,亦且年年災減者,至於三十餘同,各樣應下雜費,亦無以推移用下,觸處苟簡,殆不成樣,不得不取舊儲銀貨,換米於賑廳,僅僅支過。今年稅穀價布之所捧,未知其幾許,而稅穀,則勿論多少,明年三四月間,當爲船運上納,其間四五朔,許多放料之資,無他出處,不可無別樣變通之道。曾於壬子年間,本寺銀子三萬兩,移置江都,蓋爲日後不虞之備,庚申年八千兩,自常平廳取用,丙子年二萬兩,又自賑廳取用,卽今餘存,只是二千兩。本寺形勢之切急如此,取來料理補用後,待其稍有贏餘,雖或復爲儲置,不必還送江都,移上於北漢,似合便宜。且諸員價布災減之代,賑廳所當充給,而徒知本寺昔日之有裕,不諒今日之蕩竭,至於此極,無意移送,其災減之數,宜令該廳充給。且本寺不緊浮費,固已減省,而諸上司古風之規,雖云其來已久,自是法外無名之事,當此蕩竭之日,亦宜有節省之道,限本寺稍蘇間,姑令停寢,何如?答曰,依。備局謄錄
上在昌德宮。停常參·經筵。
未時,雷動。
下直,濬源殿參奉黃琮,甫乙下僉使李彭年。
大殿,政院·玉堂問安。答曰,知道。
中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?脚痺特甚·困惱頗甚之候,其已減歇,而熏熱·腹部飽滿·膈間不淸利·喉乾之候,亦有所減乎?口淡益甚及眼視昏暗特甚之候,亦何如?伏聞差備醫官等所傳之言,今日受鍼事,已有下敎云,時刻定以何時乎?臣等不勝終宵憂煎,敢此問安,竝爲仰稟。答曰,知道。脚痺特甚之候一樣,而困惱·腹部飽滿·膈間不淸利之氣未已,熏熱不至大段,喉乾比夜減歇,口淡益甚及眼視昏暗特甚之候無減,而寢睡不得安穩矣。受鍼時刻,定以午正宜矣。
政院啓曰,吏曹郞廳來言,今日爲政事,命下,而判書宋相琦,參議朴鳳齡,方在被論中,參判鄭澔在外,不得開政云,何以爲之?敢稟。傳曰,收殺後開政。
左承旨兪命弘,再度呈辭,入啓。遞差。
忠淸監司書目,韓山呈,以大司諫權忭病重,上去不得事。達。遞差。
大殿受鍼後,大殿·中殿·世子宮,藥房·政院·玉堂·二品以上·六曹問安。答曰,知道。
嬪宮,藥房·政院·玉堂問安。答曰,知道。
今日藥房入診時,戶曹判書權尙游,牌招察任,禮曹參判李宜顯,推考,仍卽牌招,俾令察任籌司事,榻前下敎。明日連爲受鍼事,榻前定奪。
以申爲假注書。
大殿·中殿·世子宮·嬪宮,藥房·政院·玉堂夕問安。答曰,知道。
府前達,請還寢李獻英·獻章等覆試之命,竝爲拔去榜中事。請還收遠配罪人林象極·權弼衡·朴師悌·洪啓一等放釋之命事。請內人惠貞依律處斷事。請內人淑伊定配事。請寢溫陽武科代射人納贖之命,依律科罪事。請掌令洪蒑改正事。請吏曹當該堂上推考事。新達,南部參奉奉盤,本以鄕曲庸瑣之人,濫通仕籍,物議嗤點,固已久矣,坊役不均,民怨朋興,如此之類,不可仍置衣冠之列。請南部參奉奉盤汰去。答曰,不從。
院前達,請還收權卨發配之命,仍令王府,嚴鞫得情,快正王法事。請還收罪人河減死定配之命,更加嚴刑,依律處斷事。請寢子爲壯元,仍許出榜之成命,更爲定式施行事。請還收移配罪人梁益標放送之命事。請醫官李時弼,譯官李樞等加資,竝令還收事。新達,請令本道,査出義州呼訴客使首倡人,按律處斷事。請當該地方官罷職事。請令兩道,查出松都·黃州致謝客使首倡人,考律勘罪事。入達。答曰,不從。第六件事,此實前所未有,誠極駭惋。首倡人,卽令本道,査出申聞後稟處,地方官,査狀上來後處之未晩。末端所論,此非査出勘罪之事,勿煩。
持平金取魯上書。大槪,敢陳私情,冀蒙矜遞,以便往省,兼附一二愚見,以備裁察事。答曰,省書具悉。譯官事,當觀原情而處之。父子同榜,改定式及梁益標代射人納贖事,昨於達辭下答,已言之,而編配已久,故適因移配,有全釋之命矣。改正之論,余亦知其過當也。爾其勿辭,往省焉。已上朝報
傳曰,故判府事尹拯贈諡之命,還寢。禮曹謄錄
受鍼入侍時,藥房提調閔鎭厚所啓,赴燕使行時方物看品單子,稱以御覽單子,故頃日政院捧入,大朝有還爲出給之命矣。今後改以徽覽,書入世子宮,恐爲得宜,敢此仰達。上曰,改以徽覽,入于世子宮,可也。
受鍼入侍時,藥房都提調金昌集所啓,禮曹參判李宜顯,籌司堂上啓下之後,一不參坐,凡干回啓公事,亦不酬應,其在事體,殊涉未安。推考警責,仍卽牌招察任,何如?上曰,頃因備局草記,使卽行公,而一向引入,事極未安。推考後,仍卽牌招察任,可也。備局謄錄
伴送使書目,勅行,今月初六日,開城府止宿事。
上在昌德宮。停常參·經筵。
大殿,政院·玉堂問安。答曰,知道。
中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來雪寒,聖候寢睡,若何?脚痺特甚·困惱頗甚之候,其已減歇,而熏熱·腹部飽滿·膈間不淸利·喉乾之候,亦有所減乎?口淡益甚及眼視昏暗特甚之候,亦何如?今日受鍼時刻,依前定以午正乎?臣等不勝終宵憂煎,敢此問安,竝爲仰稟。答曰,知道。脚痺特甚之候一樣,而困惱·腹部飽滿·膈間不淸利之氣未已,熏熱不至大段,喉乾比夜減歇,口淡益甚及眼視昏暗特甚之候無減,而寢睡不得安穩矣。口傳啓曰,今日受鍼事,已爲定奪,而卽今雪意雖止,日氣陰寒,此時受鍼,恐有妨於靜攝之節,今日,姑爲停止宜當。諸醫之意亦如此,惶恐,敢啓。傳曰,依爲之。
政院啓曰,明日慕華館武科殿試時,兩司進參事,城上所牌招言送之意,敢達。令曰,知道。
又啓曰,明日慕華館武科殿試時,命官,何大臣進去乎?敢稟。傳曰,從一品中進去。
掌令趙鳴謙達曰,臣虛帶職名,已有日矣,一言無補,愧恧常切,適見臺選之猥雜,不勝慨咄,有所論達矣。昨伏見僚臺書本,則以洪蒑改正之請,謂非平允,至言其精力不衰,非昏庸者流,直驅臣於爽誤之科,臣竊瞿然,繼之以訝惑也。臣稔知洪蒑之爲人,年老識暗,全不省事,曾叨憲職,多有可笑可駭之擧,人皆嗤點,久而未已,及今再授,物議愈激,故臣果據實劾論矣。分疏之言,至發於僚臺,此無非臣之言論素輕,不能見信於同朝之致,已極慙赧,而且臣於答僚臺之批,至有過當之敎,臣於是一倍惶蹙,將何顔面,一刻蹲冒於臺次乎?請命遞斥臣職。答曰,勿辭,退待物論。
持平金取魯達曰,臣於陳情乞免之章,敢附區區所懷,及奉下答,竝賜開示,而臺達數件事,終未有允從之意,臣誠慨然,繼以慙歎。此際又得見僚臺避辭,以臣疏末所論掌令洪蒑事,復費辭說,反加非斥,臣於是,亦不勝瞿然也。夫臺閣之論人,貴在審愼,而僚臺所達,與臣所見,大相不侔,則臣安得無言於其間哉?蒑之居臺時事,臣未有聞,而其曾在臺職也,僚臺亦嘗同時在臺,則何不明言直斥,隨事駁正,而今於重入宿臺之日,始乃泛以多有駭笑等語,囫圇說去,斷之以衰老昏庸,追請改正耶?似此臺例,終未見其穩當,故臣草草數言,欲勉其平允之道,而僚臺,强立己見,縷縷自是,反以臣爲分疏,臣何敢晏然仍冒於臺次乎?請命遞斥臣職。答曰,勿辭,退待物論。
院前達,請還收權卨發配之命,仍令王府,嚴鞫得情,快正王法事。請還收罪人河減死定配之命,更加嚴刑得情,依律處斷事。請寢子爲壯元,仍許出榜之成命,更爲定式施行事。請還收移配罪人梁益標放送之命事。請醫官李時弼,譯官李樞所授加資,竝令還收事。請令兩道,査出松都·黃州民人等致謝客使首倡人,考律勘罪事。入達。答曰,勿煩。前達,義州呼訴首倡人依律勘斷事及地方官罷職事,本道査狀上來間,姑停。
大殿·中殿·世子宮·嬪宮,藥房·政院·玉堂夕問安。答曰,知道。
以李箕鎭爲假注書。
明日式年文科殿試時,讀卷官三,趙泰采·閔鎭遠·李宜顯,對讀官四,兪崇·兪命凝·魚有龜·權熀,參試官三,李宇恒·李基泰·李暉,參考官三,韓·鄭惟·全韓圭。
政院啓曰,因禮曹草記,雜科覆試,在於今初十日,本曹必有首堂上,然後當爲開場,而判書有闕之代,時未差出,令本院稟旨事,允下矣。待明朝,政官所當牌招,開政差出,而臺論姑未收殺,有難循例請牌,何以爲之?敢稟。傳曰,前望單子入之。禮曹判書,黃欽落點。
大司成李秉常上書。大槪,臣於國子新命,萬無冒當之理,纔上一書,而見阻喉司,方切悶蹙,卽者見擬於殿試對讀官之望,召牌下降,不得不承詣禁門之外,而臣於本職,方俟刋汰之不暇,決不可憑藉機會,冒昧入肅。玆敢不避煩猥,申暴危懇,伏乞离明,亟命鐫改臣新授職名,俾得以軍銜進詣事。入達。答曰,覽書具悉。爾其勿辭,從速察職。
政院啓曰,明日慕華館武科殿試時,命官,從一品中進去事,命下矣。從一品中,有知中樞府事姜鋧·黃欽,左參贊閔鎭厚,行吏曹判書宋相琦,而閔鎭厚方直宿藥房,宋相琦臺論姑未收殺。重臣中,何員進去乎?敢稟。傳曰,知中樞府事姜鋧進去。已上朝報
未時,雷動。
禮曹啓曰,卽接四館所牒報,則丙申三月三日課試居首幼學朴弼夔,遭母喪,不得赴殿試云。依前例,許赴於後科殿試之意,敢啓。傳曰,知道。
政院啓辭,禮曹判書前望單子,今方入啓,司譯院提調,亦當進參,而提調李健命,奉命西下,一員未差,他無推移之道,何以爲之?敢稟。傳曰,前望單子入之。本曹參判李宜顯落點。又啓曰,禮曹判書黃欽,觀象監提調申銋,再牌不進,何以爲之?敢稟。傳曰,竝姑遞差。
傳曰,左參贊閔鎭遠爲禮曹判書,觀象監提調前望單子入之。判尹閔鎭遠落點。已上禮曹謄錄
獻納朴聖輅,正言趙尙絅·魚有龍達曰,我國,以一隅偏邦,獨保天下大義者,誠以愚夫愚婦之賤,猶知有含冤忍痛之心,人而昧此,則人類而禽獸矣,可不懼哉?臣等竊伏聞西還使星之言,今番客使之出來也,義州民人等,齊會遮路,以飢荒特甚,願蒙濟餓,還上身役煩重難堪等語,呼訴於客使,客使駐馬勞問,以歸奏皇上之意爲答云,此實前古所未有之變怪也。若以其飢困之狀,告于本府,轉聞朝廷,則豈無別樣軫恤之道,而不此之爲,乃反私自要惠於彼人,略不爲恥,便作化外之民,誠極駭痛,不可無各別嚴懲之道。請令本道,査出其首倡人,按律處斷。答曰,此實前所未聞,誠極痛惋。首倡人,卽令本道,査出申聞後稟處。
戶曹達曰,各衙門買得田畓,輒許免稅,此宜有限節,而曾無定式之事。令廟堂商確,定其免稅結負之數,以爲遵行之地,何如?答曰,依。備局謄錄
上在昌德宮。停常參·經筵。
去夜,政院啓曰,前望單子入之事,命下矣。禮曹判書前望單子,今方入啓,司譯提調,亦當進參,而提調李健命,奉命西下,一員時未差出,他無推移之道,何以爲之?敢稟。傳曰,前望單子入之。入之。傳曰,此後望單子入之。入之。李宜顯落點。
大殿,政院·玉堂問安。答曰,知道。
中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?脚痺特甚及困惱·腹部飽滿·膈間不淸利·熏熱·喉乾之候,其已減歇乎?口淡益甚及眼視昏暗特甚之候,亦何如?諸醫以爲,今日是弦日,受鍼當爲姑停云矣。臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。脚痺特甚之候一樣,而困惱·腹部飽滿·膈間不淸利之氣未已,熏熱不至大段,喉乾比夜減歇,口淡益甚及眼視昏暗特甚之候無減,寢睡不得安穩矣。勿爲入診。
政院啓曰,掌令趙鳴謙,持平金取魯,引避退待,今已經宿,而尙未處置,事甚未安。憲府多官,或在外,或殿試進去,只有持平黃璿,而方在呈告中,卽爲牌招,以爲處置之地,何如?令曰,依。又啓曰,雜科覆試,迫在明日,新除授禮曹判書黃欽,觀象提調申銋,竝卽牌招察任,且典醫監提調,當爲進參,而提調閔鎭厚,方在藥院直宿中,何以爲之?敢稟。傳曰,依啓。典醫監提調,依初試例,出往參試,可也。
以朴師聖爲假注書。
持平黃璿牌不進,依承傳罷職。
院前達,請還收權卨發配之命,仍令王府,嚴鞫得情,快正王法事。請還收罪人河減死定配之命,更加嚴刑得情,依律處斷事。請寢子爲壯元,仍許出榜之成命,更爲定式施行事。請還收移配罪人梁益標放送之命事。請醫官李時弼,譯官李樞所授加資,竝令還收事。請令兩道査出松都及黃州致謝客使首倡人,考律勘罪事。入達。答曰,勿煩。
兼文學洪啓廸,辭職上書。入達。答曰,覽書具悉。當初起鬧,實是意外,則今於銓錄,元無可嫌,爾其勿辭,從速察職。
政院啓曰,禮曹判書黃欽,觀象監提調申銋,牌不進,推考徽旨,今方捧入,而陳書到院。觀其措辭,則俱以老病沈綿之中,添得新恙,不能起動,而試期隔宵,他無推移之道,竝更牌招,何如?傳曰,允。
以徐宗燮爲假注書。
大殿·中殿·世子宮·嬪宮,藥房·政院·玉堂夕問安。答曰,知道。
政院啓曰,禮曹判書黃欽,觀象監提調申銋,再牌不進,推考徽旨,今方捧入,而一日三牌,事體未安,明日雜科,將無以開場,何以爲之?敢稟。傳曰,竝姑改差。觀象監提調前望單子入之。傳曰,左參贊閔鎭遠爲禮曹判書。
又達曰,掌令趙鳴謙,持平金取魯,昨日引避,憲府行公之員,只有執義李宖,而進去武科殿試,明日則當參於雜科覆試,處置漸至遷就,極爲未安。執義李宖,待明日牌招,以爲處置後,進去雜科之地,何如?令曰,依。
觀象監提調前望單子入之,閔鎭遠落點。已上朝報
上在昌德宮。停常參·經筵。
大殿,政院·玉堂問安。答曰,知道。
中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?脚痺特甚及困惱·腹部飽滿·膈間不淸利·熏熱,喉乾之候,其已減歇乎?口淡益甚及眼視昏暗特甚之候,亦何如?今日受鍼時刻,依前定以午正乎?臣等不勝終宵憂煎,敢此問安,竝爲仰稟。答曰,知道。脚痺特甚之候一樣,而困惱·腹部飽滿·膈間不淸利之氣未已,熏熱不至大段,喉乾比夜減歇,口淡益甚及眼視昏暗特甚之候無減,而寢睡不得安穩矣。
府前達,請還寢李獻英·獻章等覆試之命,竝爲拔去榜中事。請還收遠配罪人林象極·權弼衡·朴師悌·洪啓一等放釋之命事。請內人惠貞依律處斷事。請內人淑伊定配事。請寢溫陽武科代射人納贖之命,依律科罪事。請南部參奉奉盤汰去事。新達,竝引嫌而退,改正之請,殊欠審愼,揆以臺體,勢難仍在。有懷書陳,大意固好,僚臺避辭,何必深嫌?請掌令趙鳴謙遞差,持平金取魯出仕。答曰,不從。汰去事,依達。前達,掌令洪蒑改正事及吏曹當該堂上推考事,停達。
大殿受鍼後,大殿·中殿·世子宮·嬪宮,藥房·政院·玉堂·二品以上·六曹問安。答曰,知道。
政院啓曰,日昨,因本院開政頉稟啓辭,收殺後開政事,命下矣。承旨·臺諫,尙未差出,新恩政事,亦當趁卽擧行,今則臺論,旣已收殺,依前下敎,政官,卽爲牌招開政,何如?傳曰,允。
京畿監司書目,楊州呈,以大司憲李喜朝辭職上疏上送事。啓。答曰,省疏具悉卿懇。今玆新命,實循公議,何用謙讓,以孤至意乎?出入胄筵,是予所望。疏末引嫌,元非大端,卿其安心勿辭,須速上來行公。
持平金取魯就職。
大殿·中宮·世子宮·嬪宮,藥房·政院·玉堂夕問安。答曰,知道。
政院啓曰,吏曹參議朴鳳齡,旣有只推之命,判書參議,所當更請牌招,而日勢已暮,牌招開政之際,必致夜深,明日,待開門牌招,何如?傳曰,允。
今日,藥房受鍼入診時,明日再明日,連爲受鍼事,榻前定奪。已上朝報
政院啓辭,今此丁酉式年武科殿試時,直赴擧子中,武學金俊命,別馬隊金日善·金承望·高益昌·金興逸,親騎衛李世爀·金洞然,別破陣金尙漢·李斗彬,扈衛軍官權郈·申世滉,砲手車指運,錄名單子,無緣不呈,故竝不得射之意,敢啓。傳曰,知道。兵曹謄錄
受鍼入侍時,藥房都提調金昌集所啓,此乃平安監司金楺狀請鑄錢事也。觀其辭意,則以爲,近來錢貨甚貴,幾與銀等,今乃用錢依舊,而只禁鑄錢,使貨源日縮,恐非計之得也。本道災荒,振古所無,聚穀之道,茫無其策,營儲只有若干銀錢,分貸列邑,以資於民,凡干買賣稅納,皆未免以此代納,而以其銀錢之故,各衙門,多令納錢,而不許納銀,故錢價漸騰,銀價漸落。不可不變通,以救其弊,而且備局關文,以今年木花絶貴,各樣身布折錢,特增五錢,此亦錢益貴之致也。一路賑飢之策,晝思夜度,鑄錢平價,推移救民之外,更無他路,道內物情,亦莫不皆然云矣,近來錢貴之弊,誠如狀辭,而春間原任大臣,箚請鑄錢,不得蒙允,故頃日,忠淸監司尹憲柱狀達,亦請加鑄,而纔已防塞矣。第西路,災荒孔極,至以鑄錢補賑爲請,則似難一例防塞,故議于廟堂諸宰,則或以爲,外方異於京中,許之無妨,或以爲,若欲行錢,則錢貴如此,不可不加造云,而其中戶曹判書權尙游,獨爲持難。原任大臣則以爲,鑄錢誠有弊端,而卽今錢貴銀賤,不可無變通之道,而已有自上靳許之事,則有難擅便,故敢此稟達矣。上曰,雖以前史觀之,錢弊甚多,而我國行錢已久,弊端漸生,故春間大臣箚請,而不爲允許矣。關西狀請又如此,姑許試鑄於西路,以觀其利害,好矣。金昌集曰,右議政趙泰采之意,亦以爲京中則有弊,外方姑先許鑄無妨,諸議亦多如此矣。上曰,外方異於京中,姑爲許鑄於西路,可也。金昌集曰,旣已許鑄,則宜有限節之擧,限以六朔,似當矣。上曰,限六朔許鑄,可也。
又所啓,今觀全羅監司洪致中狀達,則砲保價布外,其餘軍布,一依近來定式,以二兩代捧爲請矣。今年木花失稔,京外綿布之價,比前踊貴,雖增定其價,民情可以無怨,而若依前只捧二兩,則各衙門用下之際,似不無稱冤之端,故臣於頃日筵中,以依舊定式二兩五錢代捧之意,稟定矣。其後忠淸監司尹憲柱狀達中,以爲二兩五錢太過,宜以二兩三錢,改折定之意爲請,而有難續續變改,故纔已防塞矣。洪致中狀達又如此,且當初稟定時,一疋價幾至三兩,卽今則木價,果爲比初漸低,多不過二兩云,似由於各樣身布,以錢代納之故,而外方民情之稱怨,其勢固然。木價之乍高乍低,亦涉顚倒,而事係民怨,不可無變通之道,故議于諸大臣及廟堂諸宰,則皆以爲,卽今木價,比初還低,依前以二兩,折定爲宜。且洪致中狀達中,砲保布,則仍以二兩五錢爲定云,或言砲保樂工價布,雖曰升數頗細,折錢不可異同,依他身布例代捧,似無不均之弊云,故敢此陳稟矣。上曰,雖已定奪,而事係民怨,則還依前定式,各樣身布,以二兩折定,可也。已上備局謄錄
上在昌德宮。停常參·經筵。
大殿,政院·玉堂問安。答曰,知道。
中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?脚痺特甚及困惱·腹部飽滿·膈間不淸利·熏熱·喉乾之候,其已減歇乎?口淡益甚及眼視昏暗特甚之候,亦何如?今日受鍼時刻,依前定以午正乎?臣等不勝終宵憂煎,敢此問安,竝爲仰稟。答曰,知道。脚痺特甚之候一樣,而困惱·腹部飽滿·膈間不淸利之氣未已,熏熱不至大段,喉乾比夜減歇,口淡益甚及眼視昏暗特甚之候無減,而寢睡不得安穩矣。口傳啓曰,今日受鍼事,旣已定奪矣,卽今風寒,極其栗冽,此時受鍼,有妨於靜攝之節,諸議皆以爲,姑爲停止,實合愼重之道云。惶恐,敢啓。傳曰,受鍼,仍爲之。
吏曹判書宋相琦,牌不進,吏曹參議朴鳳齡,牌不進,罷職傳旨,傳曰,只推勿罷。
政院啓曰,吏曹判書宋相琦,參議朴鳳齡,俱爲牌不進,宋相琦,推考徽旨,方已捧入,朴鳳齡,亦有只推之命,竝卽更爲牌招,何如?傳曰,允。
吏曹判書宋相琦,再牌不進後上書。大槪,重被臺劾,情勢危蹙,召牌連降,竟未趨承,縮伏惶懍,惟俟譴罰,乞削臣職,仍治臣罪,以謝臺議,以安愚分事。入達。答曰,覽書具悉。臺閣論人,旣欠平允,問備之請,亦未穩當矣。卿無所失,何至深嫌?安心勿辭,速出行公。
吏曹參議朴鳳齡,再牌不進,罷職傳旨,傳曰,只推勿罷。
大殿受鍼後,大殿·中殿·世子宮,藥房·政院·玉堂·二品以上·六曹問安。答曰,知道。
嬪宮,藥房·政院·玉堂問安。答曰,知道。
今日藥房受鍼入侍時,明日受鍼,擇日氣溫和,隨時取稟事,下敎。
大殿·中殿·世子宮·嬪宮,藥房·政院·玉堂夕問安。答曰,知道。
忠淸監司書目,忠州呈,以吏曹參判鄭澔辭職上書上送事。達。答曰,覽書具悉。前書下答,已諭予意,其在分義,不可不俟間造朝。卿勿固辭,安意上來察職。
京畿監司書目,廣州呈,以進善金榦辭職上書上送事。達。答曰,覽書具悉爾懇。今玆新命,實循公議,何用過辭?書末勉戒,誠爲切至,余甚嘉尙,可不留心焉?爾其勿辭,從速上來察職。
吏曹參議朴鳳齡上書。大槪,再逋嚴召,連降只推,罔知容措。三牌之下,不敢坐違,來詣闕外,略暴情病,乞遞臣職,以謝人言事。入達。
政院啓曰,吏曹判書宋相琦,再牌不進後,纔已陳書承答,朴鳳齡,亦爲陳書入達。開政命下,已至累日,尙不擧行,事甚未安,而不但一日三牌,有傷事體,日勢且暮,判書宋相琦,明日待開門牌招開政,何如?傳曰,允。
答吏曹參議朴鳳齡書曰,覽書具悉。銓長辭書下答,已諭予意矣。爾其勿辭,從速察職。
政院啓曰,吏曹參議朴鳳齡,書答已下,明朝一體牌招開政,何如?傳曰,允。
以尹晉爲假注書。
傳曰,禮曹沈益來等上疏回啓,自本院取來,判付,付標以置之,書入。以上朝報
藥房入診入侍時,副提調趙道彬所啓,聖候諸症,近日添加,眼部患候,又復如此之時,疏章之睿覽,極爲可悶,而其中長紙所寫,尋行覽過,尤妨眼力,此爲最悶矣。疏箚紙樣,長短各異,故臣欲知古例之如何,取見備局所下久遠疏章,則李祉遐,崇德年間疏本有之,而以尺計之,不過一尺半許,較諸卽今疏紙,則頗短矣。視此又減數寸,以便靜攝中睿覽,恐爲得宜,依此改樣,定式擧行,未知何如?上曰,依爲之。禮曹謄錄
藥房入診入侍時,都提調金昌集所啓,頃日齎咨官時,長淵荒唐船漂到人,兼爲領去,交付鳳城事,旣已定奪矣。齎咨官,今十五日當渡江,而第聞白翎鎭,海路險惡,不能任意往來,故漂人,尙不得越來云。漂人出陸,其所持物件中,帶去與私賣者,本道始得區別報來,則自此可以書塡於咨文以送,而齎咨官,則兼有探知之事,當趁使行留館前得達,不可以此,等待漂人,似當分付,爲先渡江入去,漂人領去,則以他譯官,別爲差送,使之直到長淵押去,交付于鳳城,恐合事宜,故敢達。上曰,依爲之。禮曹謄錄
上在昌德宮。停常參·經筵。
下直,安邊府使宋成明。
大殿,政院·玉堂問安。答曰,知道。
中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?脚痺特甚及困惱·腹部飽滿·膈間不淸利·熏熱·喉乾之候,其已減歇乎?口淡益甚及眼視昏暗特甚之候,亦何如?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。脚痺特甚之候一樣,而困惱·腹部飽滿·膈間不淸利之氣未已,熏熱不至大段,喉乾比夜減歇,口淡益甚及眼視昏暗特甚之候無減,而寢睡不得安穩矣。勿爲入診。
政院啓曰,吏曹判書宋相琦,牌不進,推考徽旨,今方捧入,而參議朴鳳齡,旣有只推之命,昨日書答,開釋備至。開政之累日遷就,亦甚未安,判書參議,竝卽牌招開政,何如?傳曰,允。
刑曹判書洪萬朝上書。大槪,慘慽之餘,宿患添劇,實無供職之望,律科且迫,將未免試事狼狽之患,敢陳私懇,冀蒙遞改臣職事。入達。答曰,覽書具悉。卿辭至此,本職,今姑勉副焉。
昨日受鍼入待時,都提調金昌集所啓,今年三南農事,雖曰稍稔,而新舊還上,若一時督捧,則恐有騷擾之弊,故當年條外舊還上,則皆不擧論矣。至於湖西,則監司狀啓中,以道內稍實邑舊還上中,丙申條徵捧事稟請,故以徵捧之意覆啓,而諸道舊還上,旣令勿捧,則湖西,亦不可異同,當年條外舊還上,則一體停捧之意,更爲分付,何如?上曰,舊還上,一體停捧之意,分付,可也。
又所啓,近年以來,連値聖候違豫,冬月啓覆,久不得爲之,而昨年,則自上以强疾行之爲敎,故其時群下之心,極爲悶迫,而不得不奉承矣。今年,則文書不多,而卽今眼患如此,近侍雖爲進讀,終有妨於靜攝之節,姑爲停止,何如?上曰,啓覆,姑爲停止,可也。
令曰,分館累年遷就之弊,未有甚於近日,極爲未便,今番新榜,趁卽分館事,各別申飭。
政院啓曰,吏曹判書宋相琦,參議朴鳳齡,今日,又爲再招不進,兩司多窠及本院闕員,尙未差出,文武科放榜,只隔數日,而新恩政事,尙此遷就,事之未安,莫此爲甚。宋相琦,推考徽旨,纔已捧入,朴鳳齡,又有只推之命,拘於格例,不敢更請牌招,何以爲之?敢稟。傳曰,今玆臺論,殊甚乖當,在我無失,何必深嫌?明日牌招開政。
大殿·中殿·世子宮·嬪宮,藥房·政院·玉堂夕問安。答曰,知道。
京畿監司書目,辭職上書上送事。達。答曰,覽書具悉。畿臬,非數遞之任,卿其勿辭,抑情察職。
備忘記,甲子次對,兩大臣,以尹拯事,有所陳達,予卽允可,不以儒臣待之矣。到今擬書一出,而疵累彌彰,此誠斯文之大變,而自有師生以來所未聞者也,寧不寒心?噫,予快悟昔日之非,而處分大定,則其在明好惡之道,決不可只禁先正僭稱,還寢贈諡建院之命而止,自今勿復稱拯以儒賢,明示予尊賢斥邪之意。已上朝報
上在昌德宮。停常參·經筵。
大殿,政院·玉堂問安。答曰,知道。
中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?脚痺特甚及困惱·腹部飽滿·脚間不淸利·熏熱·喉乾之候,其已減歇乎?口淡益甚及眼視昏暗特甚之候,亦何如?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。脚痺特甚之候一樣,而困惱·熏熱·腹部飽滿·膈間不淸利之氣未已,喉乾比夜減歇,口淡益甚及眼視昏暗特甚之候無減,而寢睡不寧矣。勿爲入診。
令曰,兵判,不待交龜上來事,已有筵敎,而尙不上來。本兵重任,決不可久曠,作速上來行公之意,更爲分付。
政院啓曰,吏曹判書宋相琦,牌不進,參議朴鳳齡,來詣闕外,陳書退去,原疏纔已退却。宋相琦推考徽旨及朴鳳齡罷職傳旨,今方捧入,而緊窠未差,已至累日,明日以後,又値國忌齋戒,新恩政事,必於今日內爲之,可及於放榜之前,而政官,一向違牌,事體至爲未安,判書宋相琦,更爲牌招開政,何如?傳曰,允。
吏曹參議朴鳳齡,牌不進,罷職傳旨,傳曰,只推勿罷。
以李重述爲假注書,以崔齊恒爲假注書。
政院啓曰,吏曹參議朴鳳齡,旣有只推之命,一體更爲牌招,何如?傳曰,允。
大殿·中殿·世子宮·嬪宮,藥房·政院·玉堂夕問安。答曰,知道。
傳,前校理洪錫輔,修撰金有慶·洪廷弼,副修撰趙觀彬,竝敍用。
政院啓曰,律科覆試,在於明日,而刑曹判書洪萬朝,受點之後,昨已遞職,前望單子,付標以入之意,敢啓。傳曰,知道。前望單子,入啓。刑曹參判李澤落點。已上朝報
有政。吏批,以黃欽爲禮曹判書,李宜顯爲司譯提調,閔鎭遠爲觀象監提調,鄭必東·兪崇爲承旨,鄭東後爲掌令,兪拓基爲持平,趙泰耉爲刑曹判書,李健命爲左參贊,沈宅賢爲大司諫,權尙游爲兼知義禁,洪重徵爲兵曹正郞,申慶濟爲判決事,吳命季爲直講,李柱世爲禮曹佐郞,沈尙尹爲開城經歷,尹榰爲南部參奉,李世璉爲氷庫別提,吳晉周爲瓦署別提,具八柱爲造紙別提,趙泰望爲軍器主簿。
兵批,以韓後大爲副司正,宋延白爲副司正,趙泰耉·兪命雄·洪萬朝·權忭·兪命弘·安重弼·趙鳴謙爲副護軍,黃欽爲副司直。
上在昌德宮。停常參·經筵。
中宗大王忌辰齋戒。
大殿,政院·玉堂問安。答曰,知道。
中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?脚痺特甚及困惱·熏熱·腹部飽滿·膈間不淸利·喉乾之候,其已減歇乎?口淡益甚及眼視昏暗特甚之候,亦何如?伏聞差備醫官所傳之言,則日氣稍溫,今日受鍼事下敎云,時刻,依前定以午正乎?臣等不勝終宵憂煎,敢此問安,竝爲仰稟。答曰,知道。脚痺特甚之候一樣,而困惱·腹部飽滿·膈間不淸利之氣未已,熏熱不至大段,喉乾比夜減歇,口淡益甚及眼視昏暗特甚之候無減,寢睡不得安穩矣。
吏曹啓曰,承旨有闕,政事,取稟。傳曰,過國忌後爲之。
大殿受鍼後,大殿·中殿·世子宮,藥房·政院·玉堂·二品以上·六曹問安。答曰,知道。
嬪宮,藥房·政院·玉堂問安。答曰,知道。
今日,藥房受鍼入侍時,明日再明日,姑停受鍼事,榻前定奪。
都提調金昌集所啓,昨年禁府堂上,以科獄事,竝被削職之罰矣。旣已經年,宜有漸次收敍之道,而其中前判書尹德駿,纔已身沒云,還給職牒,似爲合當,故敢達矣。上曰,還給職牒,可也。
政院達曰,新除授左承旨鄭必東,時在忠淸道忠州地,斯速乘馹上來事,下諭,何如?令曰,依。
大殿·中殿·世子宮·嬪宮,藥房·政院·玉堂夕問安。答曰,知道。已上朝報
上在昌德宮。停常參·經筵。
中宗大王忌辰齋戒。
大殿,政院·玉堂問安。答曰,知道。
中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?脚痺特甚及困惱·腹部飽滿·膈間不淸利·熏熱·喉乾之候,其已減歇乎?口淡益甚及眼視昏暗特甚之候,亦何如?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。脚痺特甚之候一樣,而困惱·熏熱·腹部飽滿·膈間不淸利之氣未已,喉乾比夜減歇,口淡益甚及眼視昏暗特甚之候無減,寢睡不寧矣。勿爲入診。
備邊司達曰,本司堂上,近甚不齊,循例坐起,亦不得爲之,明日乃是賓廳日次,而與國忌齋戒相値,以齊會本司出令,則副護軍李弘述一員外,竝皆不進,戶曹判書權尙游,其所引嫌,元非大段,而日昨違牌,不爲承命,禮曹參判李宜顯,堂上差下已久,而一向引入,推考警責,亦不動念,揆以事體,極爲未安。戶曹判書權尙游,禮曹參判李宜顯,竝推考,卽爲牌招察任,何如?令曰,依。
昨日,藥房受鍼入侍時,都提調金昌集所啓,江華留守權,除拜已過多日,尙無聲息,其有疾病事故,雖不可知,而當初兵曹判書崔錫恒,以本兵事務緊急之故,使之勿爲交龜,直爲上來,而保障重地,亦不宜久曠,江華留守權,更爲催促上來,何如?上曰,依爲之。又所啓,下番翰林權,久不上來之故,奉敎崔守範,每以館規爲言,陳疏違罷,史官不備,事甚苟簡矣。且新榜已出,史薦,亦當趁卽爲之,而,旣蒙開釋之敎,又有催促之命,而一向撕捱,無意上來,事體極爲未安。若是在京者,則或牌招或禁推,可以督出,而在外之人,無他別樣催促之道,至於拿推,又非自下所敢仰請者,故敢達矣。上曰,旣下開釋之敎,且有催促之命,而尙不上來,新進怠慢之習,極爲未便,拿推,可也。
大殿·中殿·世子宮·嬪宮,藥房·政院·玉堂夕問安。答曰,知道。已上朝報
傳曰,上疏紙長太短,改定以一尺有半。
上在昌德宮。停常參·經筵。
夜自一更至五更,有霧氣。
大殿,政院·玉堂問安。答曰,知道。
中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?脚痺特甚及困惱·熏熱·腹部飽滿·脚間不淸利·喉乾之候,其已減歇乎?口淡益甚及眼視昏暗特甚之候,亦何如?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。脚痺特甚之候一樣,而困惱·熏熱·腹部飽滿·膈間不淸利之氣未已,喉乾比夜減歇,口淡益甚及眼視昏暗特甚之候無減,而寢睡不寧矣。勿爲入診。
令曰,戶判所引之嫌,元非大段,禮曹參判李宜顯之力辭籌司之任,終無意義,而特敎特推之下,一向撕捱,無意行公,事之未安,莫此爲甚,竝推考,更卽牌招察任。
政院達曰,憲府,無行公之員,連日監察茶時,當此申飭之日,事甚未安,除在外及奉命受由外,呈告未肅拜人員,竝卽牌招察任,何如?令曰,依。
府前達,請還寢李獻英·獻章等覆試之命,竝拔去榜中事。請還收遠配罪人林象極·權弼衡·朴師悌·洪啓一等放釋之命事。請內人惠貞依律處斷事。請內人淑伊定配事。請寢溫科代射人納贖之命,依律科罪事。新達,新除授掌令鄭東後,以點馬事,時在全羅道順天·興陽等地,持平兪拓基,時在慶尙道順興地,請竝斯速乘馹上來事,下諭。答曰,不從。下諭事,依達。鄭東後,竣事後自當上來,勿爲下諭。
院前達,請還收權卨發配之命,仍令王府,嚴鞫得情,快正王法事。請還收罪人河減死定配之命,更加嚴刑得情,依律處斷事。請寢子爲壯元,仍許出榜之成命,更爲定式施行事。請還收移配罪人梁益標放送之命事。請醫官李時弼,譯官李樞加資還收事。請令兩道,査出松都及黃州民人等致謝客使首倡人,考律勘罪事。入達。答曰,勿煩。
大殿·中殿·世子宮·嬪宮,藥房·政院·玉堂夕問安。答曰,知道。
忠淸監司書目,韓山呈,以江華留守權辭職上書上送事。達。答曰,覽書具悉。沁都居留,非久曠之任,卿其勿辭,卽速上來察職。
江華留守書目,今於本職,情地病狀,俱無冒進之理,更暴危懇,冀蒙恩遞事,上書上送事。達。答曰,覽書具悉。伊時批旨,已盡開釋,則更無難安之端矣。本兵任重,不宜久曠,須勿固辭,卽速上來,安心行公。
政院達曰,新除授同副承旨李禎翊,時在忠淸道保寧地,斯速乘馹上來事,下諭,何如?令曰,依。
司直黃欽上書。大槪,敢陳私懇,冀蒙矜許事。入達。答曰,覽書具悉。書辭,令該曹稟處。
左副承旨李德英,牌不進,依承傳罷職。已上朝報
吏批啓曰,判書病不來,參判在外,小臣獨政未安,何以爲之?敢稟。傳曰,只出緊任。
又啓曰,玉堂闕員,今當差出,而擬望之人乏少,相避外任,竝擬,何如?傳曰,允。
又啓曰,大丘判官韓聖一身死之代,今當差出,而本府,以營下劇地,素稱難治,不可不各別擇差,守令中有聲績人,竝擬,何如?傳曰,允。
有政。吏批,以李禎翊爲承旨,魚有龜爲副應敎,趙觀彬爲校理,兪命弘爲刑曹參議,申晳爲大丘判官,柳諫爲全羅道黃塲敬差官。
兵批,以洪錫轉爲司直,柳克培爲訓鍊參軍,鄭振華爲訓鍊奉事。
上在昌德宮。停常參·經筵。
大殿,政院·玉堂問安。答曰,知道。
中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?脚痺特甚及困惱·腹部飽滿·膈間不淸利·熏熱·喉乾之候,其已減歇乎?口淡特甚及眼視昏暗特甚之候,亦何如?昨伏聞入侍醫官所傳之言,今日受鍼事下敎云,時刻,依前定以午正乎?臣等不勝終宵憂煎,敢此問安,竝爲仰稟。答曰,知道。脚痺特甚之候一樣,而困惱·熏熱·腹部飽滿·膈間不淸利之氣未已,喉乾比夜減歇,口淡益甚及眼視昏暗特甚之候無減,而寢睡不寧矣。
吏曹啓曰,承旨有闕,政事,取稟。傳曰,明日爲之。
大殿受鍼後,大殿·中殿·世子宮,藥房·政院·玉堂·二品以上·六曹問安。答曰,知道。
嬪宮,藥房·政院·玉堂問安。答曰,知道。
今日受鍼時,當觀日氣之溫和,明日再明日,連爲受鍼事,榻前定奪。
大殿·中殿·世子宮·嬪宮,藥房·政院·玉堂夕問安。答曰,知道。
政院啓曰,承旨闕員,有明日開政差出之命,而卽今廳中,只有二員,明日,冬至望闕禮隷儀,及政廳承旨,皆當進參,而他無守廳之員,事事苟簡,莫此爲甚。趁今日差出闕員,然後可無窘急之患,何以爲之?敢稟。傳曰,當日開政。
傳曰,當日爲政事下敎,而夕後,困惱頗甚,承旨闕員,只爲差出事,分付。
幼學張普顯等上書。大槪,臣等於金雲澤·金鎭望等之書,誣臣祖母殉節事,有不勝驚駭痛迫之情,敢暴當時事實,以備裁察事。入達。答曰,覽此爾等之書,詳知事實,而金雲澤等之書,大段爽誤,則今玆伸辨,不得不已矣。
咸鏡監司書目,辭職上書上送事。達。答曰,覽書具悉。此非深嫌之事,毋庸更辭,從速察職。
藥房口傳啓曰,卽伏聞差備醫官所傳之言,聖候,以困惱特甚一樣爲敎云,臣等不勝驚慮之至。卽今困惱之候加減,復何如?惶恐敢啓。傳曰,卽今困惱之候,無加減矣。已上朝報
禮曹達曰,今番達下上言五張內,四張旣已覆啓,其中兼司僕朴枝芳,終不現身,依例不爲覆達之意,敢達。令曰,依。
受鍼入侍時,藥房副提調趙道彬所啓,書院疊設,實爲近來痼弊,一邑之中,或至六七處,或一經邑宰,則輒請設院於其地,故朝家爲慮此弊,禁其疊設,而第大賢,則事體自別,故比年諸道院宇之不稟朝旨,徑先創建者,一倂毁撤,而至如定州朱子書院,則始因筵臣陳白,特令仍存,繼因該曹覆啓,又爲頒額矣。卽者禮安·慶州儒生等,以先正臣文成公李珥,文元公金長生,文正公宋時烈書院請建事,逐日呈疏,而旣有朝禁,則本院,有難循例捧入,連爲退却矣。第嶺南,則異於他道,素稱文獻之鄕,而輓近以來,儒化漸衰,士趨失正,若於先賢講劘之地,創立院宇,俾爲多士矜式之所,則未必無補於興化之方,故敢此仰達,下詢于入侍大臣及禮官,何如?上曰,此言,何如?都提調金壽恒曰,近來書院大盛,不無弊端,至於嶺南,則一邑之內,或至七八處,而朝家,所不知者亦多,此則誠爲寒心矣。朝家,旣有疊設之禁,則雖不可輕易撓改,而至於大賢,則其在尊尙之道,與他自別,且李珥·金長生兩先正書院,則嶺南一道,曾無創立之處,而近來嶺南,尊慕其道德者頗多,有此相率封章之擧,其在正士趨之道,特許創設,有何所妨乎?頃聞義興儒生等,以三賢書院請建事,閱月疏籲,終不得呈而去矣,禮安等儒生,今又如此,此則似出於誠心慕賢,有難一例禁抑,姑爲捧入,令禮官稟處,好矣。提調閔鎭厚曰,書院,卽士子藏修之地,祠宇,卽先賢俎豆之所,而近來,合而爲一,已失古意,況論議分歧之後,各尊所尊,競立書院,一邑之中,或至十餘處,此實當今之痼弊也。曾伏聞聖敎有曰,雖是大賢,或躋文廟,或多書院,今雖不許疊設,有何所損於先賢乎云云矣。上曰,此是頃年予之筵中下敎也。閔鎭厚曰,聖上此敎,實爲允當矣。今此嶺儒所請建院之三賢,或已躋文廟或祠院,幾遍一國,雖不更爲疊設,豈有歉於尊賢尙德之道乎?建院之後,反有儒生輩爭鬨紛挐之弊,則亦未必有益於正士趨之方。大抵勿許捧入,恐無所妨矣。上曰,書院之弊,未有甚於近來,故欲防此弊,禁其疊設,而其間亦豈無緊歇乎?然旣申禁令之後,若復續續撓改,則其弊難防,竝勿捧入,可也。道彬曰,小臣亦聞閔鎭厚所傳頃年筵敎,而外議或以爲,雖是疊設,事係大賢,亦不容一例防塞云,故敢有所達矣。聖敎如此,此則雖陞配大賢,毋得疊設院宇事,定式施行乎?上曰,依爲之。已上禮曹謄錄
有政。吏批,行判書宋相琦進。
以李宖爲承旨。
上在昌德宮。停常參·經筵。
大殿,政院·玉堂問安。答曰,知道。
中殿·世子宮·嬪宮,藥房·政院·玉堂問安。答曰,知道。
藥房啓曰,卽伏聞差備醫官所傳之言,夜間聖候,喉乾頗甚,困惱特甚,達夜呻吟,熏熱·腹部飽滿·膈間不淸利之氣未已,脚痺之候特甚,寢睡不寧云,伏未審朝來,諸症候,復如何?口淡益甚及眼視昏暗特甚之候,亦何如?困惱之候如此,今日受鍼,姑爲停止,臣等與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。困惱·脚痺特甚之候一樣,而熏熱·腹部飽滿·膈間不淸利之氣未已,喉乾比夜減歇,口淡益甚及眼視昏暗特甚之候無減矣。勿爲入診。
吏曹啓曰,臺諫有闕,政事,取稟。傳曰,再明日爲之。
政院達曰,今此冬至物膳,禮曹堂上,明日當爲看品,而判書閔鎭厚,藥房直宿,參判李宜顯,方在陳書中,參議未差,參判李宜顯,卽爲牌招,以爲物膳看品之地,何如?令曰,依。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後困惱·脚痺特甚之候及熏熱·腹部飽滿·膈間不淸利未已之候,復何如?臣等不勝憂煎,惶恐,敢啓。傳曰,困惱之候一樣,而特甚之候少勝,脚痺特甚·腹部飽滿之候一樣,而熏熱·膈間不淸利未已之候差勝矣。
政院達曰,禮曹參判李宜顯,牌不進,推考徽旨,今方捧入,而物膳看品,事體至重,他無推移之員,更爲牌招,何如?令曰,依。
政院達曰,冬至進上物膳,禮曹堂上,例於明朝看品,而參判李宜顯,再牌不進,陳書到院,雖已退却,而觀其措語,則身病甚重,決無進去之勢云。判書閔鎭厚,方在藥院直宿中,參議有闕未差,他無推移進去之員,何以爲之?敢稟。令曰,參議有闕之代,明朝口傳差出,仍卽牌招。已上朝報
上在昌德宮。停常參·經筵。
大殿,政院·玉堂問安。答曰,知道。
中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?脚痺特甚及困惱·熏熱·腹部飽滿·膈間不淸利·喉乾之候,其已減歇,而口淡益甚及眼視昏暗特甚之候,亦何如?今日日氣頗寒,受鍼仍姑停止,而臣等與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。脚痺特甚之候一樣,而困惱亦甚,熏熱·腹部飽滿·膈間不淸利之氣未已,喉乾比夜減歇,口淡益甚及眼視昏暗特甚之候無減,寢睡不得安穩矣。勿爲入診。
吏曹口傳政事,禮曹參議李肇。
掌令洪蒑三度呈辭,入啓。遞差。
以李春躋爲假注書,以洪龍祚爲假注書。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後脚痺特甚·困惱亦甚及熏熱·腹部飽滿·膈間不淸利未已之候,復何如?臣等不勝憂煎,惶恐,敢啓。傳曰,脚痺特甚·困惱亦甚及腹部飽滿之候一樣,而熏熱·膈間不利未已之候差勝矣。已上朝報
未時,太白見於巳地。
禮曹啓曰,今此諸道冬至所封方物看品,則其中慶尙監司權,剪子四把,梳子十五枚,慶尙左兵使具鳳昌,剪子四把,引導五柄,慶尙右兵使李奎成,剪子五把,引導二柄,俱爲闕封,竝推考,闕封物件,使之追後封進,何如?傳曰,允。已上禮曹謄錄
伴送使書目,勅行,今月十五日,嘉山止宿事。
平安監司書目,孟山縣監崔柱夏,以其母病,受由歸家,無意還任,罷黜事。朝報
上在昌德宮。停常參·經筵。
大殿·中殿·世子宮,政院·玉堂·二品以上·六曹冬至問安。答曰,知道。
嬪宮,政院·玉堂冬至問安。答曰,知道。
中殿·世子宮·嬪宮,藥房問安。答曰,知道。
藥房啓曰,節屆陽復,伏未審夜來,聖候寢睡,若何?脚痺特甚·困惱亦甚之候,其已減歇,而熏熱·腹部飽滿·膈間不淸利·喉乾之候,亦有所減乎?口淡益甚及眼視昏暗特甚之候,亦何如?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。脚痺特甚·困惱亦甚之候一樣,而熏熱·腹部飽滿·膈間不淸利之氣未已,喉乾比夜減歇,口淡益甚及眼視昏暗特甚之候無減,而寢睡不得安穩矣。勿爲入診。
吏曹,弘文錄金雲澤。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後脚痺特甚·困惱亦甚及熏熱·腹部飽滿·膈間不淸利未已之候,復何如?臣等不勝憂煎,惶恐,敢啓。傳曰,熏熱·膈間不淸利之氣差勝,而其餘症候一樣矣。
全羅道儒生鄭敏河等上書。大槪,請文正公宋時烈,文正公宋浚吉,從享文廟,以光斯文,以壽道脈事。入達。答曰,覽書具悉。今玆兩先正從祀之請,固知出於尊賢之誠,而玆事體重,不得準許矣。
京畿監司書目,所叨之職,終不可强抑至情,因仍蹲據,更瀝肝血,冀蒙恩遞事,上書上送事。達。答曰,覽書具悉。書辭至此,令廟堂稟處。已上朝報
吏批啓曰,本曹郞官,今當差出,而擬望之人乏少,外任竝擬,何如?傳曰,允。
有政。吏批,以李肇爲禮曹參議,金榦爲執義,金有慶爲掌令,黃欽爲知敦寧,金時潤爲靑山縣監,柳惠章爲孟山縣監,金墰爲典籍,鄭必寧爲典籍,黃龜河爲吏曹正郞,徐宗悌爲信川郡守,洪啓迪爲應敎,洪啓迪爲兼校書校理,洪錫輔爲兼南學敎授。
兵批,以洪蒑爲副司直,李春躋·洪龍祚爲副司正。
上在昌德宮。停常參·經筵。
未時,太白見於巳地。
大殿,政院·玉堂問安。答曰,知道。
中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?脚痺特甚及困惱亦甚之候,其已減歇,而熏熱·腹部飽滿·膈間不淸利·喉乾之候,亦有所減乎?口淡益甚及眼視昏暗特甚之候,亦何如?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。脚痺特甚·困惱亦甚之候一樣,而熏熱·腹部飽滿·膈間不淸利之氣未已,喉乾比夜減歇,口淡益甚及眼視昏暗特甚之候無減,而寢睡不得安穩矣。勿爲入診。
司書金相玉三度呈辭,入達。遞差。
以金始燁·韓德全爲假注書。
正言趙尙絅上書。大槪,阿睹之疾,痰火之症,近益添劇,昏仆床席,與死爲隣,旬月之內,萬無强疾供職之勢,玆敢疾聲哀籲於离明之下,乞蒙恩遞,俾得專意調治,以尋生路,兼附一二民事之不可不急時變通者,以備裁察事。入達。答曰,覽書具悉。首陳次對事,所論極是,余甚嘉尙,可不留心焉?田政紊亂,賦役不均,先行改量於三南,斷不可已,不可只試數邑。移轉捧留,實爲近日之痼弊,故聖敎,申飭至嚴,則決不可每行姑息之政也。藏氷出米事,令廟堂稟處,爾其勿辭,從速察職。
大殿·中殿·世子宮·嬪宮,藥房·政院·玉堂夕問安。答曰,知道。
藥房啓曰,晩後脚痺特甚·困惱亦甚及熏熱·腹部飽滿·膈間不淸利未已之候,復何如?臣等不勝憂煎,惶恐敢啓。傳曰,脚痺特甚·困惱亦甚·腹部飽滿之候一樣,而熏熱·膈間不淸利未已之氣差勝矣。
全羅監司書目,光州呈,以諮議朴光一辭職上書上送事。達。答曰,覽書具悉爾懇。累書乞遞,無已太過,爾其毋庸更辭,須速上來察職。
京畿監司書目,果川呈,以刑曹判書趙泰耉辭職上書上送事。達。答曰,覽書其悉。每引往事,一向爲嫌,殊涉太過。除旨連降,聖意非偶然,則其在分義,不可不應命。卿其安心勿辭,卽速上來行公,毋曠劇務。
以徐命九爲假注書。已上朝報
禮曹啓曰,今年二月,士人柳壽星呈狀本曹,請以同姓八寸兄柳㽥第三子文國繼後,故循例入啓,成給立案矣。其後,柳㽥之長子文明,來訴本曹曰,其父,以上年三月,旣已身故,而遠族壽星,僞着其名,減其寸數,圖出繼後立案云。聞來驚駭,査問於壽星,則對以㽥之生時,受其着名,而未及禮斜,今二月始爲呈狀,成出立案云。雖未詳其間曲折之如何,而設令㽥,眞有着名以給之事,壽星,乃於㽥死之後,始呈本曹,則其在法例,大是違端,不可以此定爲父子大倫。前項柳壽星繼後立案,爻周勿施,何如?令曰,依。禮曹謄錄
備邊司達曰,咸鏡監司李坦狀達,新舊還上,當待分等狀聞後,參酌分付事,覆達回移矣,其後本道分等狀達中,無還上擧論之事,故伏達時此一款,未克見漏。今年本道,災荒亦甚,依上年例,毋論稍實·之次·尤甚,舊還上一竝停捧,新還上準捧,而頃日,湖南丙申條還上,隨力收捧之意,覆達分付矣。此亦不可與他道異同,只捧新還上之意,竝爲分付兩道及各該衙門,何如?答曰,依。
經理廳啓曰,頃因冬至使書狀權熀所啓內,永柔德池洞收稅太重,爭訴於使行云,果爲比前加捧,則宜有民怨,令本廳稟處事,命下,而又因平安道暗行御使金雲澤別單,備邊司申目內,德洞,自屬經理廳之後,兩邑守令及本廳,差送將校,巡營摘奸,軍官與本屯別將,眼同踏驗分三等,收稅有加,民不支堪,而上年經理廳,下送崔姓軍官,分爲九等,收米倍蓰,召募設賑之後,鎭屬無根着者,多受倉穀,秋捧之時,催促一族,民不保存,更令擇定査官,與別將及本廳將校,詳細分等,還上,亦勿使一人多受,俾無橫侵之弊事,達下矣。德池洞屯畓,以落種千石之地,在前例爲給種,分半打作,土品素稱膏沃,而其所打作者,奸弊甚多,分半之數,或有未滿千石之時。此蓋作者,皆是永柔豪强品官之輩,以其畓,有若自己之物,百般謀頉,以欺別將,爲別將者,亦不能一一致察,終歸不實如此,事極寒心。臣於昔年按道之時,稔知其事狀,而未及變通而歸矣。其後,故參判李世載爲監司,痛加矯革,嚴飭收穫,始得爲萬餘石,非出於科外勒徵,取之於積年隱漏之中,使奸民不得更售其計,而其有補於公家者多矣。歲月稍久,舊習漸滋,年年所收減縮,殆將無異於昔時,移屬本廳之後,爲是之慮,別遣軍官,一一摘奸,打量踏驗,現發隱漏之畓,至於三百五十餘石之多,而察其土品之高下,分爲上中下三等,且採民情,除其打作之規,以租作米,改爲收稅一定之式。所謂一等上畓一斗落所出,或至三石,一石落所出分半打作之數,當爲二十二石七斗零,而每一石,五斗作米,則租二十二石之作米,當爲七石零,而只定四石,以米減者三石,以租則十石,二等三等,以此替減,二等中畓·三等下畓一斗落所出,或爲二石,或爲一石零,就其分半之數,二等則一石落所出,作米爲三石,三等則一石落所出,作米爲二石者,俱出於從輕折定之意,謂之太重者,已非實狀。所謂九分之於每一等之內,亦不無參其災實,差別其分數之道,故以此定制,比諸元定三等之收稅,有減而無加。民雖至愚,於其利害所在,亦無不知之理,則初以作米爲便,到今反以爲怨,必非其本情,而搜出許多隱漏之畓,其爲豪强者之呼冤,則蓋可知矣。且分半打作之時,鎭屬之中,有濫雜甚多,而作米定稅之後,則無可容手之處,必欲作戱者,亦其勢然也。當其分等定式之際,本廳軍官,與監營監官,眼同修正文書,隨其民訴,凡所窒礙之端,輒皆稟于監司及本廳,査問釐正,成案三件,一留監營,一付本鎭,一置本廳,更無不均偏重之弊,而今此書狀官及暗行御使所聞之言,不過豪强作者失利鎭屬之所誣,而本廳及本道,旣已盡知其情僞,故不敢煩訴,假稱民怨,呈狀於別星之行,欲爲沮敗已成之田制,人心之巧詐,誠可痛惡。所謂鎭屬無根着者,多受倉穀一款,本廳,每年收稅上納之外,元無糶糴之穀,似是本道監營所管還上,非本廳所知,此則令本道,另加申飭宜當。大抵,筒畓分三等之中,略倣法典,又定九分,其所以裁量輕重,損上益下者,曲折如上,所陳,別無更爲變改之事,而九分之制,則旣云有民怨,節目,亦似太繁,故已令還罷矣。以租作米,分等收稅,累是衆民之稱冤,而爭訴於使行者,非鎭屬豪强之輩,亦皆屯民與否,令本道各別明査申聞後,稟處,何如?答曰,依爲之。備局謄錄
上在昌德宮。停常參·經筵。
未時,太白見於巳地。
大殿,政院·玉堂問安。答曰,知道。
中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?脚痺特甚·困惱亦甚之候,其已減歇,而熏熱·腹部飽滿·膈間不淸利·喉乾之候,亦有所減乎?口淡益甚及眼視昏暗特甚之候,亦何如?伏聞昨日入侍醫官所傳之言,今日受鍼事下敎云,時刻,依前定以午正乎?臣等不勝終宵憂煎,敢此問安,竝爲仰稟。答曰,知道。脚痺特甚之候一樣,而困惱·腹部飽滿·膈間不淸利之氣未已,熏熱不至大段,喉乾比夜減歇,口淡益甚及眼視昏暗特甚之候無減,寢睡不得安穩矣。
大殿受鍼後,大殿·中殿·世子宮,藥房·政院·玉堂·二品以上·六曹問安。答曰,知道。
嬪宮,藥房·政院·玉堂問安。答曰,知道。
令曰,御營大將處,遣鍼醫看病。
大殿·中殿·世子宮·嬪宮,藥房·政院·玉堂夕問安。答曰,知道。
慶尙監司書目,梁山郡守申世雄,稱有身病,徑先發行,爲先罷黜,其罪狀,令攸司稟處事。
今日受鍼時,明日姑停,再明日受鍼事及孟山縣監柳惠章,二三日內,給馬催促發送事,榻前定奪。
以許沃爲假注書。
以金始炯爲假注書。
政院達曰,行兵曹判書崔錫恒,辭書到院,玆已退却,而本兵重任,不宜久曠,卽爲牌招察任,何如?令曰,依。
慶尙監司書目,敢陳改量不敢冒當之狀,冀蒙恩遞,回授可堪之人,以重田政事,上書上送事。達。答曰,覽書具悉。今玆改量,誠是不可已之事,卿其勿辭,從速擧行。已上朝報
夜五更,月暈。
受鍼入侍時,藥房提調閔鎭厚所啓,所謂向化,本是他國之人,故朝家特加顧恤,未嘗有差役之事,惟居在忠淸道沿海邑,而有船隻者,禮曹,每年送人,收捧魚束以來矣。近聞此類漸至繁盛,故外方或有充定軍役者云,今後則凡係向化,自本曹,作案以置,依有廳軍例,丁壯每名,捧布一疋而已,入軍役者,亦爲頉下,則朝家團束之方,渠輩保存之道,似爲兩便,如是定式施行,未知,何如?上曰,依爲之。備局謄錄
上在昌德宮。停常參·經筵。
大殿,政院·玉堂問安。答曰,知道。
中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?脚痺特甚及困惱·腹部飽滿·膈間不淸利·熏熱·喉乾之候,其已減歇乎?口淡益甚及眼視昏暗特甚之候,亦何如?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。脚痺特甚之候一樣,而困惱·腹部飽滿·膈間不淸利之氣未已,熏熱不至大段,喉乾比夜減歇,口淡益甚及眼視昏暗特甚之候無減,寢睡不得安穩矣。勿爲入診。
令曰,本兵重任,不宜久曠,兵判,更爲牌招察任。
以成德章爲假注書。
以李馨登爲假注書。
大殿·中殿·世子宮·嬪宮,藥房·政院·玉堂夕問安。答曰,知道。
以睦趾敬爲假注書。
以尹光天爲假注書。
兵曹判書崔錫恒,再牌不進後上書。大槪,臣之情勢病勢,俱難冒出,昨上辭本,見阻喉司,方此悶蹙之際,天牌狎至,而以此情病,萬無祗承之勢,自速違慢之科,臣罪至此,益無所逃,乞削臣職,仍治臣罪,以安私分,以嚴邦憲事。入達。答曰,覽書具悉。伊時雖有未安之敎,旋卽敍復,聖意有在,則更無難安之端,而以此爲嫌,無已太過,卿其須勿固辭,安心速出行公。
令曰,兵判辭書,旣已下答,明朝更爲牌招察任。
工曹判書金錫衍上書。大槪,臣之所患,非時月可瘳之疾,所帶重任,不可許久曠廢,復尋請急之章,未獲登徹,連犯廢禮之罪,不加譴罰,迺者,太醫臨視,珍藥繼頒,感激惶蹙,不知死所,玆敢更申瀝血之懇,冀蒙矜許事。入達。答曰,覽書具悉。卿之宿患,余非不知,而不至於委頓,則將兵之任,輕易遞改,終有所缺然,決不可準許。卿其須體至意,安心勿辭,更加調理行公。
令曰,刑判辭書,昨已下答,而秋曹煩劇之地,久無長官,獄訟多滯,殊甚可慮,勿復撕捱,作速上來事,別爲下諭。已上朝報
上在昌德宮。停常參·經筵。
未時,太白見於巳地。
下直,開城經歷沈尙尹。
大殿,政院·玉堂問安。答曰,知道。
中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?脚痺特甚,及困惱,腹部飽滿,膈間不淸利,熏熱·喉乾之候,其已減歇乎?口淡益甚,及眼視昏暗特甚之候,亦何如?今日受鍼時刻,依前定以午正乎?臣等不勝終宵憂煎,敢此問安,竝爲仰稟。答曰,知道。脚痺特甚之候一樣,而困惱,腹部飽滿,熏熱,膈間不淸利之氣未已,喉乾比夜減歇,口淡益甚,及眼視昏暗特甚之候無減,而寢睡不得安穩矣。
正言魚有龍三度呈辭,入達。遞差。
政院達曰,諫院多官,或未肅拜,或在呈告中,累日闕達,事甚未安,未肅拜呈告人員,竝卽牌招察任,何如?令曰,依。
又達曰,兵曹判書崔錫恒牌不進,推考徽旨,今方捧入,而連日特招之下,一向撕捱,尙不出肅,事體極爲未安,更爲牌招察任,何如?令曰,依。
大殿受鍼後,大殿·中殿·世子宮,藥房·政院·玉堂·二品以上·六曹·大司諫問安。答曰,知道。
嬪宮,藥房·政院·玉堂問安。答曰,知道。
平安監司書目,臣於義州地方官請罪之達,有不可晏然者,玆敢自列,冀蒙勘處事,上書上送事。達。答曰,覽書具悉。卿其勿辭,從速察職。
今日受鍼時,京畿監司金興慶,今姑許遞事,榻前下敎,自明日,姑停受鍼事,榻前定奪。
院前達,請還收權卨發配之命,仍令王府嚴鞫得情,快正王法事。請還收罪人河減死定配之命,更加嚴刑得情,依律處斷事。請寢子爲壯元仍許出榜之成命,更爲定式施行事。請還收移配罪人梁益標放送之命事。請醫官李時弼,譯官李樞加資還收事。新達,新除授執義金榦,時在京畿廣州地,掌令金有慶,時在忠淸道瑞山地,請竝斯速乘馹上來事,下諭。答曰,不從。下諭事,依達。前達,兩道民人等致謝客使首倡人,考律勘罪事,停達。
大殿·中殿·世子宮·嬪宮,藥房·政院·玉堂夕問安。答曰,知道。
吏曹啓曰,臺諫有闕,政事,取稟。傳曰,再明日爲之。
右承旨兪崇上書。大槪,臣於昨夕,公退之路,所騎驚逸,重被墜傷,左脚幾至委骨,腰脅刺痛,達宵叫苦,宛轉床席,轉側須人,旬月之內,斷無奔走供職之望,出納重地,不宜一日虛曠,伏乞俯諒疾痛之呼,亟賜鐫遞,以安微分事。入達。遞差。已上朝報
受鍼入侍時,藥房都提調金昌集所啓,京畿監司金興慶,老母以八袠之年,在鄕不得將來,情勢切迫,再度上書,故有令廟堂,稟處之敎矣。金興慶,初爲畿伯時,爲將其母,下送人馬,則其母以老病,不能上來云,情理有難離違,至於再次乞免,當此乏人之時,許遞實爲可惜,而孝理之下,終難强令察任,今姑許遞,何如?上曰,金興慶,爲畿伯之後,其老母,謂已將來矣,若至今不來,則有難强令察任,畿伯之任,當爲許遞,而興慶年少,可合任使,因其老母在鄕,不得供職,故前以將母上來爲敎矣。今爲畿伯,纔數月,而又以老母之故,遞改可惜。其母雖老,待其病間,依前將來事,分付,可也。金昌集曰,興慶,本非無意仕宦之人,特以其母老病,不得將來之故,今姑許遞,而稍待春和,使之依聖敎,將母上來爲好矣。上曰,今則許遞,待其母病間將來事,分付,可也。備局謄錄
迎接都監達曰,卽接伴送使李健命,平安監司金楺聯名狀達,則上·副勅回還時,黃州太虛樓·平壤箕子墓有所製詩,親寫出給,願爲懸板,其詩三張,監封上送于政院,已爲達下矣。勅使留館時所製詩,雖爲懸板於館所,而箕子墓,則事體自別,決不可許施,至於太虛樓,亦不必揭懸,而後日勅行時,或不無尋見之慮,此則板刻藏置,以待勅行,臨時暫爲懸揭無妨,以此分付兩道之意,敢達。令曰,知道。迎接都監謄錄
上在昌德宮。停常參·經筵。
未時,太白見於巳地。
下直,靈巖郡守尹錫來。
大殿,政院·玉堂問安。答曰,知道。
中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?脚痺特甚,及困惱,腹部飽滿,膈間不淸利,熏熱·喉乾之候,其已減歇乎?口淡益甚,及眼視昏暗特甚之候,亦何如?今日臣等,與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。脚痺特甚之候一樣,而困惱,腹部飽滿,膈間不淸利之氣未已,熏熱不至大段,喉乾比夜減歇,口淡益甚及眼視昏暗特甚之候無減,而寢睡不得安穩矣。勿爲入診。
令曰,大臣·備局堂上引接。引接時,兵曹判書崔錫恒推考,更爲牌招察任事,下令。
大殿·中殿·世子宮·嬪宮,藥房·政院·玉堂夕問安。答曰,知道。
以許錫爲假注書。已上朝報
令曰,大臣·備局堂上,引接。
大臣·備局堂上引接入對時,右議政趙泰采所達,此狀達乃咸鏡監司李坦所請也。以爲本道,今年穡事失稔,連歲荐飢之餘,公私蕩竭,實無辦穀之策,道內各邑,以各樣空名帖,從其所募之數,竝許分送,則或可以募粟補賑之意,連續馳報于營門。故以上年請得遺在帖文三百餘張,參酌分給,使爲募粟之地,而帖文所餘無多,勢難遍給,故敢此馳達,而且以空名帖數,開錄于後矣,一從所請數,劃卽成送事,令廟堂稟處云,而國家賣爵募粟,雖是苟簡之事,而連歲慘凶之餘,公私蕩然,生穀無策,惟此請得,必出於不得已之計,依狀達所列,嘉善帖二百張,通政帖三百張,贈嘉善帖五十張,贈通政帖一百張,令該曹,特爲成送,以爲聚穀補賑之資,何如?令曰,依所達施行,可也。
又所達,此是全羅監司洪致中狀達也。以爲今秋穡事失稔,一道同然,朝家,視以循常分等之例,停捧之令,只及於尤甚之邑,而他邑,則獨未蒙優恤之典,江都·北漢米,則旣以軍餉,不許退捧,今不敢更煩,而戶曹納各年未收稅穀收貢戰·兵船儲置米·敗船拯劣米·癸巳年賑廳貸來米七千石,乙未年賑廳貸來錢二萬餘兩,姑令退捧事,及舊未收軍布停捧事,縷縷陳請矣。本道年事,以聞見言之,可謂登熟,而今年失稔,一道同然云者,語涉過失,而第各樣舊未收,一倂督捧,則飢饉餘民,勢難支堪,未收中稅穀·奴貢及敗船拯劣米·賑廳貸去米,竝姑許待秋退捧,而戰·兵船餉米,便與大同儲置無間,則年年未收,事甚未安,使之準捧,宜當,賑廳貸去錢,則聞自本廳,已有貿米區處之事,不可不還報矣。至於軍布,則今春退捧者外,舊未收,已許停捧,今不當擧論矣。且以爲綿田給災,旣許他道,則本道之不獨蒙惠,實有不均之歎,限萬結給災事,亦爲論請,綿田災,則本道初無擧論之事,而及見他道請得,始乃狀聞,其不甚緊切可想,而況實結磨勘之後,災實,何能一一直得乎?在前追後給災之時,民不得蒙其實惠,此朝家所以靳許者也。給災一款,置之,何如?令曰,依所達施行,可也。
又所達,此是慶尙監司權狀達,而請給木花災也。以爲朝家之給災,只是七千結,各邑所報之災,殆過數萬餘結,今雖十分精査,必不下萬餘結,以七千災結,斷無分俵之勢,誠甚難處,而今年各邑還起處,臣所査得者,幾至五千餘結,而此査得之數,減彼全失之稅,若準萬餘結許給,則庶可以均分,不得不復狀煩陳,令廟堂稟處,而今此災結加得之請,已至節晚,實結磨勘之後,則民不得被其實惠,況所給之災,若精査而分俵,則可無民怨矣。其所謂還起査得者,亦是帳付元結,而旣非私自加得者,則以此充彼,亦涉不當矣。追後添給,似難許施,以前所給七千結,均分以給之意,分付,何如?令曰,依所達施行,可也。
又所達,此乃正言趙尙絅上書也。其辭意,以爲都下民人,本來貧殘,今年延活,專賴還米,拮据備償之餘,生理苶然,已至百尺竿頭,而聞藏氷戶米,又爲徵捧云,此雖都民應行之役,積年權減之餘,其何可猝然索出於顑頷飢餓之類耶?實非優恤根本之道,特令停止其出米之役,姑爲待豐擧行之意,令廟堂稟處,而蓋藏氷米之收捧於都民,自是應行之例,而往在甲子乙丑年間,連値凶荒。且經庭宴,別爲蠲減,令賑廳·地部充給其米者,已至數十年之舊,而至於今年,年事稍優,似當還爲復舊矣。大抵氷米,一戶所出,不過二升五合,此甚些少,且是應行防役,則民間豈有以此爲怨之理乎?然而其中市民,則旣以坊役出米,又以市役出米云,此不但爲疊役也。自前勅行之時,以市民之役,有倍於常時之故,有市役米減除之規,至於今年,亦有勅行,市役米,似當依前例除減矣。令曰,依所達施行,可也。
又所達,今日臣入來時,盲人數十餘人,亦以藏氷米事,遮路呼訴矣。曾於乙巳年,有減除之例,而京兆,以久遠不爲聽施云,病人應役,旣涉矜惻。且其減除之數,不過三石云,亦一體除減,似好矣。令曰,依。已上備局謄錄
上在昌德宮。停常參·經筵。
未時,太白見於巳地。
大殿,政院·玉堂問安。答曰,知道。
中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?脚痺特甚,及困惱,腹部飽滿,膈間不淸利,熏熱·喉乾之候,其已減歇乎?口淡益甚,及眼視昏暗特甚之候,亦何如?今日臣等,與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。脚痺特甚之候一樣,而困惱,腹部飽滿,膈間不淸利之氣未已,熏熱不至大段,喉乾比夜減歇,口淡益甚及眼視昏暗特甚之候無減,而寢睡不得安穩矣。勿爲入診。
昨日引接時,大司諫沈宅賢所啓,請還收權卨發配之命,仍令王府嚴鞫得情,快正王法事。令曰,勿煩。又所達,請還收罪人河減死定配之命,更加嚴刑得情,依律處斷事。令曰,勿煩。又所達,請寢子爲壯元仍許出榜之成命,更爲定式施行事。令曰,勿煩。又所達,請還收移配罪人梁益標放送之命事。令曰,勿煩。又所達,請醫官李時弼,譯官李樞,加資還收事。令曰,勿煩。又所達,請徒配罪人李時弼,極邊定配事。令曰,不從。
政院達曰,兵曹判書崔錫恒,昨日牌招之下,又復違牌,繼呈辭書,無意出肅,揆以事體,殊涉未安,兵務積滯,亦甚可慮,卽爲牌招察任,何如?令曰,開釋之後,一向撕捱,實涉太過矣。依達。
政院啓曰,兵曹判書崔錫恒,今日牌招之下,又復違牌,事體至爲未安,更卽牌招察任,何如?令曰,依。
院前達,請還收權卨發配之命,仍令王府嚴鞫得情,快正王法事。請還收罪人河減死定配之命,更加嚴刑得情,依律處斷事。請寢子爲壯元仍許出榜之成命,更爲定式施行事。請還收移配罪人梁益標放送之命事。請醫官李時弼,譯官李樞,加資還收事。請徒配罪人李時弼,極邊定配事。入達。答曰,勿煩。
大殿·中殿·世子宮·嬪宮,藥房·政院·玉堂夕問安。答曰,知道。
全羅道儒生鄭敏河等上書。大槪,臣等爲斯文爲國家,更申多士抑鬱之情,請文正公宋時烈·宋浚吉,亟擧躋享聖廡之典,深奬正學之嫡傳,快副士林之至望,幸甚事。入達。答曰,覽書具悉。前書下答,已悉余意,而不得準許者,出於愼重也。
吏曹啓曰,臺諫有闕,政事,取稟。傳曰,再明日爲之。
忠淸監司書目,韓山呈,以江華留守權辭職上書上送事。達。令曰,陳書承答之後,又上辭本,事體未安,還爲下送,使之卽速上來。已上朝報
吏批啓曰,新除授孟山縣監柳惠章戶奴呈狀內,奴矣上典,疝症猝發,叫痛悶塞,人鬼未分,此際有催促之命,而萬無疾馳赴任之望,斯速入啓處置云。病勢如此,則災邑守令,不可等待其差復,柳惠章,依近例罷黜,何如?傳曰,允。
有政。吏批,以金礪爲正言,金有慶爲修撰,李挺周爲司僕正,朴弼哲爲工曹佐郞,李宜顯爲京畿監司,李德華爲梁山郡守,金翰運爲昌樂察訪,金雲澤爲司書,洪啓迪爲兼輔德,金命煥爲濟用奉事,柳徵龜爲孟山縣監。
兵批,以金興慶·南泰徵爲副護軍,兪崇·魚有龍·金相玉·朴致遠·趙彦臣·尹淳爲副司果,尹光天·李馨登爲副司正,姜綸·權相一·蔡命運·姜必慶·金弘錫·李匡輔·成世頊·尹就盛爲副司勇。
上在昌德宮。停常參·經筵。
夜二更,流星出天苑星上,入西方天際,狀如鉢,尾長四五尺許,色赤。
大殿,政院·玉堂問安。答曰,知道。
中殿·世子宮·嬪宮,藥房·政院·玉堂問安。答曰,知道。
藥房啓曰,寒感此酷,伏未審夜來,聖候寢睡,若何?脚痺特甚,及困惱,腹部飽滿,膈間不淸利,熏熱·喉乾之候,其已減歇乎?口淡益甚,及眼視昏暗特甚之候,亦何如?今日臣等,與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。脚痺特甚之候一樣,而困惱,腹部飽滿,膈間不淸利之氣未已,熏熱不至大段,喉乾比夜減歇,口淡益甚,及眼視昏暗特甚之候無減,而寢睡不得安穩矣。勿爲入診。
院前達,無城上所,姑停。
令曰,兵判,三書承答,纔又開釋,而不念分義,一向違牌,揆以事體,殊涉未安,推考,更爲牌招,毋曠重務。
大殿·中殿·世子宮·嬪宮,藥房·政院·玉堂夕問安。答曰,知道。
兵曹判書崔錫恒上書。大槪,臣情病危苦,辜犯至重,席藁俟譴之中,特降敎旨,誨責備至,召牌踵臨,到此地頭,他不暇顧,不得不趨詣闕門之外,而顧臣情跡,終不敢冒出。玆敢畢陳情懇,疾聲呼龥,乞削臣所帶職名,仍治臣前後違慢之罪,以安微分,以肅朝綱事。入達。答曰,覽書具悉。日昨下答,業已開釋,則一向引嫌,決知其過矣。卿其勿復以情病爲辭,卽出行公。
京畿監司書目,果川呈,以刑曹判書趙泰耉辭職上書上送事。達。答曰,覽書具悉。前書下答,已悉余意矣。煩劇之地,長官不可久曠,卿其勿復撕捱,卽速上來行公。已上朝報
戶曹達曰,本曹經用垂乏,賑廳米取用事,稟達依準矣。賑廳,難於移送,只以三南賑分俵錢木代,三千石米及各邑田稅相換米太之留置本廳者,輸送之意草記,而此穀,則元是本曹應捧之物,已爲竝計於留儲經用之數,則雖無本廳草記,自當取來,卽今本曹事勢,則委屬可慮。且以訓局軍兵料言之,逐月放下三千三百餘石之米,實無推移繼給之路,而賑廳之防塞如此,令廟堂,從長稟處,何如?答曰,依。
迎接都監達曰,卽接伴送使李健命,平安監司金樣聯名狀達,則上副勅回還時,黃州太虛樓,平壤箕子墓有所製詩,親寫出給,願爲懸板,其詩三張,監封上送于政院,已爲達下矣。勅使留館時所製詩,雖爲懸板於館所,而箕子墓,則事體自別,決不可許施,至於太虛樓,亦不必揭懸,而後日勅行時,或不無尋見之慮,此則板刻藏置,以待勅行,臨時暫爲懸揭無妨,以此分付兩道之意,敢啓。答曰,知道。備局謄錄
上在昌德宮。停常參·經筵。
下直,吉州牧使洪重禹。
大殿,政院·玉堂問安。答曰,知道。
中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?脚痺特甚,及困惱,腹部飽滿,膈間不淸利,熏熱·喉乾之候,其已減歇乎?口淡益甚,及眼視昏暗特甚之候,亦何如?今日臣等,與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。脚痺特甚之候一樣,而困惱,腹部飽滿,膈間不淸利之氣未已,熏熱不至大段,喉乾比夜減歇,口淡益甚,及眼視昏暗特甚之候無減,而寢睡不得安穩矣。勿爲入診。
政院啓曰,吏曹郞廳來言,今日爲政事命下,而判書宋相琦,參議朴鳳齡,以病不來,參判鄭澔在外,不得開政云。判書·參議,竝卽牌招開政,何如?傳曰,允。
政院達曰,兵曹判書崔錫恒,昨又陳書承答,而今日亦不出肅,揆以事體,殊甚未安,竝爲牌招察任,何如?令曰,依。
備邊司申目,粘連慶尙左水使朴泰圭啓本云,今此三邑封山,皆有冒耕偸斫之弊,則當該守令,俱難免抛棄松田之罪,慶州府尹金致龍,密陽前府使金始慶,梁山前郡守申世雄,竝只罷職不敍,何如?達。依準。
吏曹參議朴鳳齡牌不進,罷職傳旨。傳曰,只推勿罷。
以宋國緯爲假注書。
大殿·中殿·世子宮·嬪宮,藥房·政院·玉堂夕問安。答曰,知道。
正言金礪上書。大槪,諫院恩除,遽下意外,惶隕感激,莫省攸出,而臣之情勢,終有所不敢冒進者,懇乞亟命鐫遞臣新授職名,俾靖私義,且快人心事。入達。答曰,覽書具悉。爾其勿辭,從速察職。已上朝報
有政。吏批,以金萬胄爲掌令,閔鎭厚爲右參贊,金興慶爲禮曹參判,兪集一爲兼同義禁,申銋爲同成均,趙道彬爲司譯提調,李尙說爲掌樂正,宋必恒爲兵曹正郞,李萬春爲直講,兪崇爲慶州府尹,李世璉爲監察,洪禹治爲監察,李賢錫爲穆陵參奉。
兵批,以許錫爲副司正。
上在昌德宮。停常參·經筵。
大殿,政院·玉堂問安。答曰,知道。
中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?脚痺特甚,及困惱,腹部飽滿,膈間不淸利,熏熱·喉乾之候,其已減歇乎?口淡益甚,及眼視昏暗特甚之候,亦何如?今日臣等,與諸醫入診,詳察症候,宜當,不勝終宵憂煎,敢此問安,並爲仰稟。答曰,知道。脚痺特甚之候一樣,而困惱·熏熱,腹部飽滿,膈間不淸利之氣未已,喉乾比夜減歇,口淡益甚,及眼視昏暗特甚之候無減,而寢睡不得安穩矣。勿爲入診
政院達曰,憲府多官,皆在外,監察茶時,已至累日,事甚未安。昨日政新除授掌令金萬胄,卽爲牌招察任,何如?令曰,依。
京畿監司李宜顯上書。大槪,新授畿臬之命,決不容冒承,敢暴懇款,冀速鐫免,以重藩寄,以安微分事。入達。答曰,覽書具悉。向來臺言不公,不必追引爲嫌,卿其勿辭,從速察職。
同副承旨李宖上書。大槪,臣於諫臣之書,有不敢晏然於職次者,伏乞邸下,俯察情勢之臲卼,亟遞臣職,以安私分,以快人心事。入達。答曰,覽書具悉。爾其勿辭,從速察職。
領議政金昌集箚子。大槪,病勢危劇,無以自力,今日問安,不得出參,不勝惶恐,乞遞內局之任,仍治廢禮之罪,俾臣得以少安微分,復尋生路事。入啓。答曰,省箚具悉卿懇。積瘁之餘,所患如此,予之慮念,曷有其已,不得出參,有何所傷?卿其須體至意,安心勿辭,亦勿待罪,歸家善攝。仍傳曰,遣史官傳諭,御醫,隨往看病。
大殿·中殿·世子宮·嬪宮,藥房·政院·玉堂夕問安。答曰,知道。
司書金雲澤上書。大槪,臣於本職新除,病未卽謝恩命,乞蒙遞改,以便公私,且於張普顯等侵誣臣先世節義事,不勝驚駭痛迫。玆敢悉陳前書之未盡暴者,冀賜照察,益加辨釋事。入達。答曰,覽書具悉。今又上書,陳暴如此,令該曹稟處,爾其勿辭,從速察職。以上朝報
上在昌德宮。停常參·經筵。
申時,日有左珥。
大殿,政院·玉堂問安。答曰,知道。
中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?脚痺特甚,及困惱·熏熱,腹部飽滿,膈間不淸利,喉乾之候,其已減歇乎,口淡益甚及眼視昏暗特甚之候,亦何如?今日臣等,與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。脚痺特甚之候一樣,而困惱,腹部飽滿,膈間不淸利之氣未已,熏熱不至大段,喉乾比夜減歇,口淡益甚及眼視昏暗特甚之候無減,而寢睡不得安穩矣。勿爲入診。
以南壽彦爲假注書。
大殿·中殿·世子宮·嬪宮,藥房·政院·玉堂夕問安。答曰,知道。已上朝報
漢城府達曰,因右議政趙泰采所達,盲人等,藏氷米減除事,依下矣。依下令減除次,盲人戶數,今方査出,而第曾前事目內,一從戶數,上自一品,下至獨女,盲人一體收米事,明白載錄,故今年應收戶米,都數五百六石,依事目平均分排於各戶,則每戶所納,爲二升二合零,以此收捧矣。今若減除盲戶,則盲戶所收之米,更爲加數分排於民戶,然後可充五百六石之數,此甚難處。且盲人,雖曰可矜,其中多有妻有子,成家居生之人,而至於獨女獨男之可矜,有甚於盲人,而其數比盲人,不翅數倍。盲人旣許減除,而此類仍爲收捧,則亦有不均呼冤之弊。且合家沒死,已蒙恤典者,近來癘疫尤熾,合家沒死者,比比有之,此亦似當減除。如此之類,盡爲減除,則所減之米,當徵於何處,而不許減除,則盲戶之獨爲許減,有乖於一視之澤,自本府,莫曉善處之策,更令廟堂,稟處,何如?答曰,依。備局謄錄郞廳趙有臣書。金光國校。
上在昌德宮。停常參·經筵。
大殿,政院·玉堂問安。答曰,知道。
中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?脚痺特甚,及困惱·熏熱,腹部飽滿,膈間不淸利,喉乾之候,其已減歇乎?口淡益甚,及眼視昏暗特甚之候,亦何如?今日臣等,與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。脚痺特甚之候一樣,而困惱·熏熱,腹部飽滿,脚間不淸利之氣未已,喉乾比夜減歇,口淡益甚,及眼視昏暗特甚之候無減,而寢睡不寧矣。勿爲入診。
傳曰,明朝,大提學命招。
傳曰,史官二員待命,騎馬六匹立之,各司內摘奸。
傳,前縣監李仁壽·宋宅相·鄭後先·金東弼·崔柱夏·李世機·鄭纘先·尹植·李天翊·柳惠章,郡守金時保·崔尙恒·韓世良,主簿李廷弼,察訪金世雄·金南賮·成震齡,副正字尹就威,相禮曺復卿,兼春秋鄭錫三,掌令朴致遠,佐郞朴弼正,縣令徐命均,判官金宇集,弼善韓以原,說書趙最壽,奉敎崔守範,持平金相尹·黃璿,正字蔡命運,著作權相一,牧使吳羽進·李徵海,府使成住·李萬選·李翊漢·李徵休·閔遠重·柳星樞·呂必容·洪以度·張孝源·林再茂·朴東相·沈澍·權克升,承旨李德英·李聖肇,參議任埅,僉使李之健·李斗千·李廷吉·朴大梓·朴昌悌·閔濟章·田成一·朴守剛,討捕使李震華·申命尹·南世興·尹廷舟·鄭自東·朴泰道·李文海,兵使南巘,虞候金命熙,護軍宋儒龍·郭萬績,監牧官金重潤,權管許遙·崔處海,別將朴相弼·宣貴英,萬戶吳重奭,守門將河漢明·金錫圭,司果趙遠命,司勇趙文命等,竝敍用。前縣監李深,判官金宇集,知義禁尹趾仁,參判宋徵殷,參議沈壽賢,府使安斗齡,牧使朴彙登,承傳色李仁栽,僉使金滿泓,討捕使申命尹,竝職牒還授。府使安世煜·具後翼·朴守剛,郡守韓世良,竝降資還授事。下吏兵曹。
平安監司·義州府尹書目,冬至使一行,去月二十六日,渡江入去事。
令曰,典獄摘奸,輕囚放釋。
錦平尉朴弼成上書。大槪,出壃之期不遠,乞蒙恩暇,往省父母墳瑩,以伸至情事。入達。答曰,覽書具悉。卿其依書辭,安心往來焉。仍令曰,給由馬,澆奠床備給。
司書金雲澤牌不進,罷職傳旨。傳曰,只推勿罷。
大殿·中殿·世子宮·嬪宮,藥房·政院·玉堂夕問安。答曰,知道。
領議政金昌集箚子。大槪,更申哀懇,冀蒙矜允事。入啓。答曰,省箚具悉卿懇。所患彌留,益用慮念,積瘁所發,痊痾未易,宜加軫念,以便調息,內局提調之任,今姑勉副,卿其體此至意,安心歸家,從容善攝。仍傳曰,遣史官傳諭。已上朝報
義禁府達曰,卽接月令醫員金重亮手本,則時囚罪人金弘寶,重得傷寒,頭疼苦劇,四肢骨節,無所不痛,熱氣熾盛,昏不省事,病情可疑云。自前罪人病勢如此,則有保放救療之規,敢此仰達。令曰,知道。義禁府謄錄
上在昌德宮。停常參·經筵。
大殿,政院·玉堂問安。答曰,知道。
中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?脚痺特甚,及困惱·熏熱,腹部飽滿,膈間不淸利,喉乾之候,其已減歇乎?口淡益甚,及眼視昏暗特甚之候,亦何如?今日臣等,與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。脚痺特甚之候一樣,而困惱,腹部飽滿,膈間不淸利之氣未已,熏熱不至大段,喉乾比夜減歇,口淡益甚,及眼視昏暗特甚之候無減,而寢睡不得安穩矣。勿爲入診。
政院啓曰,藥房都提調金昌集,旣有勉副之命矣。當此竝直之日,提調不可不備員,政官卽爲牌招,開政差出,何如?傳曰,允。又啓曰,大提學宋相琦,承牌來詣賓廳矣,敢啓。傳曰,書題書入。
傳曰,左承旨,持此書題,與大提學,偕往泮宮,儒生等試取以來。
大殿·中殿·世子宮·嬪宮,藥房·政院·玉堂夕問安。答曰,知道。
京畿監司書目,驪州呈,以副修撰洪萬遇上疏上送事。啓。
備忘記,今觀副修撰洪萬遇疏本,所論凡數事也。領府事之疏語,極其危險,而費辭營護,領相獻議,本無持難之意,則大臣之爲國忠慮,恐不如是之說,誠甚謬戾,郊迎替行,待下敎擧行,固宜初不磨鍊之云,誠未可曉。處分旣定之後,鄕儒之托以設疏,作挐罷場,實是無前駭擧,則道臣之摘發充軍,在法當然,而乃反斥之以慨惋,亦甚無謂。然而此等事,但當不用,不必罪之,而疏中,乃敢譏斥左相,不遺餘力,顯有輕侮之意,是誠何心。極可駭惋,不可置之,罷職不敍。
奉敎崔守範牌不進,罷職傳旨。傳曰,只推勿罷。
政院啓曰,左承旨,持此書題,與大提學,偕往泮宮,儒生等試取以來事,命下矣。左承旨鄭必東,今日身病甚重,不得仕進云矣,敢啓。傳曰,右承旨進去。已上朝報
有政。吏批,行判書宋相琦,以大提學,泮宮進去,參判鄭澔在外,參議朴鳳齡進。啓曰,判書宋相琦,以大提學,泮宮進去,參判鄭澔在外,小臣獨政未安,何以爲之?敢稟。傳曰,只出緊任。
以李頤命爲內醫院都提調,金相尹爲文學,崔守範單付奉敎,前郡守韓世良,前府使具後翼·安世煜·朴守剛,已上今加通政,降資還授事承傳。
兵批,以李爲五衛將,梁萬齡爲忠壯將,柳星樞爲同知,南就明爲僉知,兪命雄爲知事,儒川君濎爲都摠管,金兌岳爲習讀,柳文燧爲永宗僉使,趙命禎爲司禦,李鳳祥爲京畿水使,李森爲南兵使,李相白爲僉知,洪以度·沈澍·權克升·柳星樞·柳惠章·任埅·李聖肇·呂必容·李翊漢·張孝源·閔遠重·李徵休·林再茂·朴東相·李徵海·李天翊,付副護軍,李萬選·李德英付副司直,南壽彦·宋國緯付副司正,閔宣重爲三田渡別將。
上在昌德宮。停常參·經筵。
大殿,政院·玉堂問安。答曰,知道。
中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?脚痺特甚,及困惱,腹部飽滿,膈間不淸利,熏熱·喉乾之候,其已減歇乎?口淡益甚,及眼視昏暗特甚之候,亦何如?今日臣等,與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。脚痺特甚之候一樣,而困惱亦甚,熏熱,腹部飽滿,膈間不淸利之氣未已,喉乾比夜減歇,口淡益甚,及眼視昏暗特甚之候無減,而寢睡不寧矣。勿爲入診。
假注書宋國緯有頉,代以韓震元爲假注書。
奉敎崔守範牌不進,依承傳罷職。
開城留守書目,辭職上書上送事。達。答曰,覽書具悉。卿其勿辭,從速察職。
大殿·中殿·世子宮·嬪宮,藥房·政院·玉堂夕問安。答曰,知道。
判府事李頤命箚子。大槪,情窮勢迫,不得不號龥於靜攝之中,席藁闕外,敢請死罪,伏乞亟遞臣內局之任,仍命有司治臣之罪事。入啓。答曰,省覽卿箚。知卿進到闕外,欣慰良深,卿所引嫌二件,而追引往事爲嫌,實涉太過。今玆人言,極其危險,故前後批旨,開釋無餘,於卿,更無毫分難安之端,而洪萬遇營護之言,尤未滿一哂,卿其須體至意,安心勿辭,亦勿待罪,卽速入來,用副予望。仍傳曰,遣史官傳諭。
令曰,頃因戶曹草記,李判府事處祿俸,有姑待下令輸送之令矣。更爲輸送事,分付。
藥房口傳啓曰,晩後脚痺特甚,困惱亦甚,及熏熱,腹部飽滿,膈間不淸利未已之候,復何如?臣等不勝憂煎,惶恐敢啓。傳曰,晚後一樣矣。
左承旨鄭必東上書。大槪,病勢日益危痼,身動則血衂隨作,聲嘶而語音不通,方在奄奄之中,昨日詣泮之命,終致改屬他人,尤增惶悚,以此病狀,決無陳力之望,伏乞遞改臣職,俾便調息事。入達。答曰,覽書具悉。爾其勿辭,調理察職。
判府事金宇杭箚子。大槪,病難運動,闕禮廢職,乞遞本兼之任,仍治臣罪,以安私分,兼附所懷,以備裁處事。入啓。答曰,省箚具悉卿懇。卿之所患,予所詳知,不得進參,有何所傷?卿其須體至意,安心勿辭,亦勿待罪,從容善攝。箚中所陳,極可驚駭。監射摠府兵曹堂上,竝罷職,監的差備官以下事,依施,而四人直赴,還收推覈後,自當擧行矣。仍傳曰,遣史官傳諭。
備忘記,居首進士尹筵,直赴殿試,之次進士李喆輔,直赴會試,進士南漢明·金雨祥·權贇,幼學李光遠,生員鄭道亨,進士柳運·南遠明,生員李瑋,各給一分。已上朝報
義禁府達曰,因判府事金宇杭箚子,殿試前一日,內中日沒技者三人,其後數日,又有沒技之人四人,沒技虛罔之說,藉藉騰播,伊日監的差備官等,竝拿鞫得情事,以依施批下矣。兩日監的差備官金以益·韓起榮·崔貴碩·崔碩堅·宋碩珪·崔守星·張漢柱·崔斗天·徐萬成·丁聖徽等,不待現告,皆已自首,待命於本府,卽爲拿囚,何如?令曰,依達。禁府謄錄
上在昌德宮。停常參·經筵。
明聖王后忌辰齋戒。
大殿,政院·玉堂問安。答曰,知道。
中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?脚痺特甚,困惱亦甚,熏熱之候,其已減歇,而腹部飽滿,膈間不淸利,喉乾之候,亦有所減乎?口淡益甚,及眼視昏暗特甚之候,亦何如?今日臣等,與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。脚痺特甚,困惱亦甚之候一樣,而熏熱猶未減歇,腹部飽滿·膈間不淸利之氣未已,喉乾比夜有減,口淡益甚,及眼視昏暗特甚之候無減,而寢睡不寧矣。勿爲入診。
罷職現告,副摠管黃一夏,益寧君梯,參知兪命凝。
領議政金昌集箚子。大槪,臣於儒臣之疏,有不可晏然者,乞削臣職,仍治臣罪,以安微分,以謝人言事。入啓。答曰,省箚具悉卿懇。洪萬遇疏中,以獻議·郊迎兩款事,侵詆大臣,而用意至深,情態殊可惡也。如此之說,不足掛齒,卿其須體至意,安心勿辭,亦勿待罪俟病少間,卽起視事,用副如渴之望。仍傳曰,遣史官傳諭。
傳曰,史官一員待命,騎馬三匹立之。崇陵忌辰祭所內摘奸。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後,脚痺特甚,困惱亦甚,及熏熱,腹部飽滿,膈間不淸利未已之候,復何如?臣等不勝憂煎,惶恐敢啓。傳曰,熏熱,膈間不淸利之氣差勝,而其餘症候一樣矣。
判府事李頤命箚子。大槪,敢申崩迫之懇,乞蒙亟遞內局之任,治臣不顧分義之罪事。入啓。傳曰,遣承旨敦諭。
上在昌德宮。停常參·經筵。
明聖王后忌辰。
大殿,政院·玉堂問安。答曰,知道。
中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?脚痺特甚,困惱亦甚之候,其已減歇,而熏熱,腹部飽滿,膈間不淸利,喉乾之候,亦有所減乎?口淡益甚,及眼視昏暗特甚之候,亦何如?今日臣等,與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。脚痺特甚之候一樣,而困惱,腹部飽滿,膈間不淸利之氣未已,熏熱不至大段,喉乾比夜減歇,口淡益甚,及眼視昏暗特甚之候無減,而寢睡不得安穩,勿爲入診。
戶曹達曰,令曰,頃因戶曹草記,李判府事處祿俸,有姑待下令輸送之令矣。更爲輸送事分付,據九月以後今十二月至,合四朔祿俸,輸送于判府事李頤命闕下所住處,則以爲本職尙未肅拜,兼任又且控免,方在俟罪中,祿俸不敢祗受云,不爲領受,何以爲之?敢稟。令曰,更令倉官輸送。
左副承旨安重弼書啓,臣承命,敦諭于闕門外判府事李頤命處,則以爲臣逐日瀆擾於靜攝之中,方俟萬死之罪,承宣承命來臨,聖諭丁寧,敦勉甚勤,臣驚惶失圖,涕泗交下,不知所以仰對也。噫,臣雖無狀,粗識分義,當此藥院竝直之日,豈敢出辭避之計也?危懍之蹤,誠不敢自同於平人耳。瀝血之懇,已暴於再箚,而猶未蒙天地父母之曲加矜諒,昏夜倉卒,又未敢覼縷,謹當更上文字,以畢抑塞之懷,且請辜恩慢命之罪云矣,敢啓,傳曰,再宣予勤懇之旨矣,卿胡不諒至此耶?昔唐李晟,被讒於張延賞,晝夜泣目爲之腫,悉遣子弟詣長安,表請爲僧,昨卿箚中語,似指此事,而其時德宗不許,入朝稱疾,懇辭方鎭,亦不許矣。況卿之慘被誣衊,予已照燭,明言痛斥,而今因卿過自引嫌,勉副所辭之任,則是使卿自廢也。原初開釋,都歸虛套,其在國體,寧有是哉?反復思惟,實無力辭之義也。藥院提擧,不可久曠,受鍼又定於明日,卿其毋庸更辭,卽速入來,用副虛佇之望事,更卽傳諭。
左副承旨書啓,臣承命,更諭于判府事李頤命,則以爲昨夕敦諭之下,不得承命,終夜惶悚,方俟鈇鉞之誅矣,卽者,承宣又臨,十行聖諭,丁寧開釋,實若慈父之詔迷子,臣誠感惶罔措,繼之以血淚,此豈滓穢無狀之臣,所敢承當者哉?毋論臣情地之如何,此時此任,乃敢爲辭避之計,逐日瀆擾於靜攝之中,此其罪,萬死難贖,而譴誅不加,渥恩非常,又以明日受鍼爲敎,臣非木石,寧不感結惶惕,而千思百量,實無抗顔於禁庭之勢,又不得仰承明命,席藁俟罪之外,更無可以仰對者,文字頻煩,亦所不敢,而當俟心神之少定,更陳請罪之章云矣,敢啓。傳曰,知道。
大殿·中殿·世子宮·嬪宮,藥房·政院·玉堂夕問安。答曰,知道。
玉堂箚子。大槪,敢陳瞽說,以備睿察事。以國忌,留政院。
忠淸監司書目,淸風呈,以左議政權尙夏上書上送事。達。令曰,承旨,卽往敦諭。
上在昌德宮。停常參·經筵。
大殿,政院·玉堂問安。答曰,知道。
中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?脚痺特甚,困惱,腹部飽滿,膈間不淸利,熏熱·喉乾之候,其已減歇乎?口淡益甚,及眼視昏暗特甚之候,亦何如?伏聞差備醫官所傳之言,今日受鍼事,旣已下敎,時刻定以何時乎?臣等不勝終宵憂煎,敢此問安,竝爲仰稟。答曰,知道。脚痺特甚之候一樣,而困惱·熏熱,腹部飽滿,膈間不淸利之氣未已,喉乾比夜減歇,口淡益甚,及眼視昏暗特甚之候無減,而寢睡不得安穩矣。受鍼時刻,定以午正,宜矣。
掌令金萬胄三度呈辭。入達。遞差。
大殿受鍼後,大殿·中殿·世子宮,藥房·政院·玉堂·二品以上·六曹·大司諫問安。答曰,知道。
嬪宮,藥房·政院·玉堂問安。答曰,知道。
院前達,請還收權卨發配之命,仍令王府嚴鞫得情,快正王法事。請還收罪人河減死定配之命,更加嚴刑得情,依律處斷事。請寢子爲壯元仍許出榜之成命,更爲定式施行事。請還收移配罪人梁益標放送之命事。請醫官李時弼,譯官李樞,加資還收事。請徒配罪人李時弼,極邊定配事。措辭竝見上新達,前副修撰洪萬遇,投進一疏,遣辭至憯,一篇精神,都在於傾陷朝廷,而至於儒賢,則用意搆捏,尤極陰密,全襲毒正之套,欲售嫁禍之計,臣等不勝驚怖痛惋之至。噫,儒賢之當初不言,只以處分明正,更無可言之事,不得獻議,亦以控辭相職,不敢與議之意,前後處義,各自有當然,則無瘢可索,無疵可覓,而萬遇,乃敢以山人調護,恐不如是,中外輿情所以不厭等說誣詆侵辱,不遺餘力,其造意之危險,情態之巧慝,有不忍正視者,羸豕之躑躅,可畏,野讒之堤防宜嚴,罷職薄罰,誠不足以懲其罪,請前副修撰洪萬遇,削奪官爵,門外黜送。答曰,不從。洪萬遇事,依達。
右議政趙泰采箚子。大槪,所患痰火之症,挾感添劇,調治多日,未有差減之勢,以此病狀,實無起動之望,今日候班,不得進參,臣罪萬萬。且於前副修撰洪萬遇之疏,有不可獨爲晏然者,乞蒙遞臣相任,以謝人言,仍治臣闕禮之罪事。入啓。答曰,省箚具悉卿懇。所患如此,予用慮念,不得進參,有何所傷?洪萬遇之疏,用意深險,此等之說,不足爲嫌。卿其安心勿辭,從容善攝,俟得少間,卽出視事,用副至望。仍傳曰,遣史官傳諭,遣御醫看病。
玉堂箚子,入啓。答曰,省箚具悉。昨觀洪萬遇之疏,一篇精神,專在於傾陷朝廷,而誣詆左相,不遺餘力,遣辭用意,極其危險,誠可駭惋。羸豕躑躅之漸,不可不防,故先施罷職之罰矣。爾等之箚,所論得正,洪萬遇,削奪官爵,門外黜送。
判府事李頤命箚子。大槪,更暴危懇,乞蒙矜察,亟遞內局之任,仍治臣罪事。入啓。答曰,省箚具悉卿懇。心腹之辭屢宣矣,昨於承宣再傳之批,開釋又無餘矣。更何多誥?予志牢定,萬無允許之理,而藥院提擧,決不可久曠,卿須念君臣大義,勿復以情勢爲辭,卽日入來,毋孤至望。仍傳曰,遣史官傳諭。
大殿·中殿·世子宮·嬪宮,藥房·政院·玉堂夕問安。答曰,知道。
受鍼時,明日,仍爲受鍼事,榻前定奪。
吏曹啓曰,臺諫有闕,政事,取稟。傳曰,明日爲之。
假注書韓震元有頉,代以李光湜爲假注書。南壽彦有頉,代以申思稷爲假注書。
京畿監司書目,果川呈,以刑曹判書趙泰耉上書上送事。達。答曰,覽書具悉。向來大臣疏語,亶出於明是非,而慍怒未已,至曰,言出於當國用事大臣,用事二字,極其深險,誠可駭異也。本職許遞,春秋之任,令該曹稟處。已上朝報
義禁府達曰,卽接月令醫員金重亮手本,則時囚罪人吳命羲,以老病之人,久處冷地,重得傷寒,頭疼昏眩,肢節刺痛寒熱往來,嘔氣兼發,寢食專廢云。李時弼,本以抱病之人,積傷之餘,宿病兼作,胸腹刺痛,口吐惡寒,精神昏瞀,不省人事云。自前病勢如此,則有保放救療之規,敢此仰稟。令曰,依準。
又達曰,卽接月令醫員金重亮手本,則保放罪人李天起·金恒敏,所患諸症,今已向差云,還囚之意,敢達。令曰,知道。已上禁府謄錄
上在昌德宮。停常參·經筵。
大殿,政院·玉堂問安。答曰,知道。
中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?脚痺特甚及困惱·熏熱,腹部飽滿,膈間不淸利,喉乾之候,其已減歇乎?口淡益甚,及眼視昏暗特甚之候,亦何如?今日受鍼時刻,依前定以午初乎?臣等不勝終宵憂煎,敢此問安,竝爲仰稟。答曰,知道。脚痺特甚之候一樣,而困惱·熏熱,腹部飽滿,膈間不淸利之氣未已,喉乾比夜減歇,口淡益甚,及眼視昏暗特甚之候無減,而寢睡不得安穩矣。
左承旨鄭必東再度呈辭。入啓。遞差。
傳曰,史官一員待命,騎馬三匹卜馬二匹立之。長陵忌辰祭所內摘奸。
右參贊李健命請對入侍時,淸北監賑御史差出事,榻前定奪。
江陵幼學咸一海上書。入啓。傳曰,觀此幼學咸一海上書,一篇主意,專在下款,而假托三陟事,肆然陳書,事極放恣,而敢書爵號,亦甚絶痛,此書,爲先還出給。
假注書申思稷在外,代以韓澍爲假注書。韓澍出使,代以李箕鎭爲假注書。
戶曹達曰,依下令,九月以後四朔祿俸,更令倉官輸送于判府事李頤命闕下所住處,則以爲一邊辭官請罪,一邊受廩,揆以事理,豈敢自安?輸送之令,至有再次,而終不敢祗受,不恭之責,萬隕是俟云。祿俸,又不領受,何以爲之?敢稟。令曰,更爲輸送。
院前達,請還收權卨發配之命,仍令王府嚴鞫得情,快正王法事。請還收罪人河減死定配之命,更加嚴刑得情,依律處斷事。請寢子爲壯元仍許出榜之成命,更爲定式施行事。請還收移配罪人梁益標放送之命事。請醫官李時弼,譯官李樞所授加資,竝令還收事。請徒配罪人李時弼,極邊定配事。入達。答曰,不從。末端事,禁府擬律,得當,極邊定配,則過矣。勿煩。
大殿受鍼後,大殿·中殿·世子宮,藥房·政院·玉堂·二品以上·六曹·大司諫問安。答曰,知道。
嬪宮,藥房·政院·玉堂問安。答曰,知道。
受鍼入侍時,明日仍爲受鍼事,榻前定奪。
都承旨趙道彬,右承旨李箕翊,左副承旨安重弼上疏。大槪,臣等,有矇不覺察之失,有難晏然仍冒於職次,乞賜鐫遞,以爲昏謬不職者之戒事。入啓。答曰,省疏具悉。卿等,勿辭察職。
判府事李頤命箚子。大槪,冒萬死更申危懇,伏乞亟治臣罪事。入啓。答曰,省箚具悉卿懇。前後批諭,不啻勤懇,而誠意未孚,祈免至此,只增愧恧,寧欲無言?噫,卿罔極之誣,予已洞燭,昭雪無餘,則世道雖極危險,怪鬼之輩,何敢售其壞亂之計耶?於卿,少無不可進之嫌,亟斷巽牘,須速入來,用慰予思想之心。仍傳曰,遣史官傳諭。已上朝報
右參贊李健命請對入侍時,右參贊李健命所啓,關西限六朔鑄錢事,廟堂,雖曰稟定,而此事,議論不一,故道臣,不能決定。曾所鳩聚物力,方欲罷散,而臣亦以無益有害,止之矣。更爲審思,則許多利害,雖難的知,而大抵,卽今銀賤錢貴,輕重倒置,不可不變通。且以目前言之,關西營儲銀錢,盡散於淸南北各邑,使之貿穀,而各邑,勢將以一半除出立本,則及民無多矣。臣意,則以爲淸北各邑料理穀物,令監賑御史,句管覈實,盡數救民,而其本錢,則以本道鑄錢餘利,推移充償,實爲兩便,勿復持疑,依前定奪,限六朔鑄錢事,更爲申飭,何如?上曰,限六朔許鑄事,旣有定奪,則似無趑趄之事,依所達,更爲分付,可也。
又所啓,小臣奉使西路,目見民事之萬分切急,故敢此請對矣。今年年事,兩西均爲失稔,而以關西一路言之,淸南,雖曰飢荒,猶無目前死亡之患,而至於淸北,則便成赤地。聞秋成時,蟲災非常,數日內,遍滿一道,凡以穀爲名者,食盡無餘,自秋民間,艱食特甚,炊飯之家絶少,或以豆殼,作末爲食云,豈有如此傷慘之時乎?閭里民情,過客雖不能詳知,而試以道路所見言之,則十百爲群,浮黃滿面,決無歲前支存之望,無論山郡江邊,大抵同然矣。臣與道臣金樣相議,則以爲猝當無前之凶荒,無他濟活之策,秋間,狀請監賑御史,則廟堂以爲,御史監賑,亦有弊端,只令道臣,或送都事,或送營裨,往來監賑矣。雖送監賑御史,實難無中生有,而監司,則兼管南北賑事,勢難專意淸北,都事營裨,名位亦重,終不如御史之特遣,淸南,則雖委之監司,而淸北,則別遣監賑御史,似爲得宜矣。且江都米五千石,海西詳定米五千石,自廟堂,劃給本道,而以義州飢荒之尤酷,一萬石內四千石,不得已自本道,畫給義州,只餘六千石云,今若以兩處穀物,加給義州劃給之數,以備萬數,而京賑米,亦出五六千石,趁解凍急急船運,以爲及時分賑之地,而道臣之料理穀物,亦不下萬餘石云,此則專委監賑御史,接濟淸北,則雖不能全活,而亦可使邊民,知朝家各別顧恤之意矣。令廟堂,趁速稟處,何如?上曰,關西民事之切急,連以道臣狀聞見之,極爲可矜,而卿之所達又如此,淸北監賑御史,特爲差遣,以示朝家各別軫念之意,穀物加送事,令廟堂,趁速稟處,可也。已上備局謄錄
有政。吏批,行判書宋相琦進,參判鄭澔在外,參議朴鳳齡進。
以金台壽爲掌令,閔鎭遠爲刑曹判書,李弘述爲右尹,李聖肇爲兵曹參知,洪啓迪爲楊州牧使,金遇華爲奉常正,韓配厚爲尙衣直長,具益亨爲平安都事,成震齡爲典籍,李德英爲承旨,林益彬單付養賢主簿,柳聖洪單付承文博士,李文標單付兼春秋。以禮曹判書望單子,傳曰,吏曹參判鄭澔,除授禮曹判書,鄭澔,今超資憲除授事,傳敎。
兵批,以趙脩爲宣傳官,李爲曹司衛將,趙始晉爲同知,洪萬朝爲知事,崔鎭樞爲釜山僉使,梁重夏爲副摠管,南泰徵爲兼司僕將,柳星樞爲副摠管,柳淀爲景福將,丁時悌爲知事,李敬躋爲四山監役,趙泰耉·韓世良·具後翼·朴守剛·安世煜·張漢相·崔基興·鄭斗勳付副護軍,金萬胄付副司直。
上在昌德宮。停常參·經筵。
仁烈王后忌辰齋戒。
未時,太白見於巳地。
大殿,政院·玉堂問安。答曰,知道。
中殿·世子·宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?脚痺特甚,及困惱·熏熱,腹部飽滿,膈間不淸利,喉乾之候,其已減歇乎?口淡益甚及眼視昏暗特甚之候,亦何如?今日受鍼時刻,依前定以午正乎?臣等不勝終宵憂煎,敢此問安,竝爲仰稟。答曰,知道。脚痺特甚之候一樣,而困惱,腹部飽滿,膈間不淸利之氣未已,熏熱不至大段,喉乾比夜減歇,口淡益甚,及眼視昏暗特甚之候無減,而寢睡不得安穩矣。
戶曹達曰,依下令,九月以後四朔祿俸,更爲輸送于判府事李頤命闕下所住處,則以爲廩祿輸送之令,今至三次,極爲惶恐,而陳疏俟罪之中,終不敢冒受,從當上書控龥云。又不領受,何以爲之?敢稟。令曰,待下答輸送。
大殿受鍼後,大殿·中殿·世子宮,藥房·政院·玉堂二品以上·六曹大司諫問安。答曰,知道。
嬪宮,藥房·政院·玉堂問安。答曰,知道。
判府事李頤命箚子。大槪,乞收廩祿輸送之令,以安微分,且陳血懇,冀蒙矜察事入達。答曰,覽箚具悉卿懇。俸祿甚薄,而頃因力辭,累朔之廩,尙未輸送,揆以事體,豈不未安?復以卿,授藥院提擧之任,聖意,夫豈偶然?況前後開釋,不啻勤懇,則於卿,無一毫難安之端矣。當此提調竝直,連日受鍼之時,決不可一向引入,卿其安心勿辭領受,卽日入來,用副余意。仍令曰,史官往諭。
大殿·中殿·世子宮·嬪宮,藥房·政院·玉堂夕問安。答曰,知道。
待敎權,牌不進,罷職傳旨。傳曰,只推勿罷。
藥房受鍼入侍時,明日姑停,再明日受鍼事,及還晴丸畢進後,十二通明丸繼進事,榻前定奪。
輔德權熀牌不進,依承傳罷職。
領議政金昌集箚子。大槪,病闕起居之禮,且有難安情勢,乞治臣罪,仍賜斥退事。入達。答曰,覽箚具悉卿懇。所患彌留,深用慮念,不得進參,有何所傷,趙泰耉書中侵詆大臣,而用事二字,極其深險,此余所以嚴辭遞斥者也。如此之說,誠未滿一哂,何足介懷,卿其須體至意,安心勿辭,亦勿待罪,俟得少間,卽出視事,用副虛佇之望。仍令曰,史官往諭。
待敎權,再牌不進,罷職傳旨。傳曰,開釋之後,不念史局之重,一向違牌,揆以分義,豈容若是?極爲未便,只推,明朝更爲牌招。已上朝報
漢城府達曰,近來松蟲熾發之後,四山松木,無不枯損,而穉松之茁長者,偸斫日甚,以致四望濯濯,無一蔥鬱之處,事之寒心,莫此爲甚。蓋士大夫家奴子及閭巷無賴之輩,締結作黨,成群偸斫,禁吏及軍門羅卒,欲爲執捉,則松賊輩,屯聚一處,擧斧突入,故莫敢下手,無計捕治,其爲情狀,尤極切痛。此輩,有同獷猂劇賊,不可無別樣變通之道,自今以後,自本府,與三軍門及捕盜廳密議,頻頻譏察,如有成群偸斫之事,則多發軍卒,直以干戈從事,不計死傷,期於捕捉,而捕捉後移送捕廳,治以治盜之律,軍門將校等,如是定奪之後,猶且畏憚,不敢下手,致有失捕之患,則當該哨官或部將,決棍汰去事,定式施行。且松賊太半,士夫家奴子,故執捉之際,必逃匿於其上典家,發送官差,亦不出給,極爲痛駭,今後松賊之逃躱隱匿者,移文捕盜廳,發遣捕盜軍官及軍卒,一依賊人例窺捕,而主家,終不出給,則家主入達論罪,主家,雖或以軍卒作挐,訐訴法司,法司,切不聽理事,奉徽旨施行。且賊徒,偸斫禁木,屯聚於城門外,待昏黑後,城門將閉之時,厚賂守門軍卒,一時闌入,而城門部將,於開閉門之時,閉戶閑臥,不爲親審,故賊徒,少無忌憚云。今後自本府譏察之時,門部將猶踵前習,則移文兵曹當該部將,決棍汰去,宜當,取考曾前事目,則守門部將,譏察犯松之人,捉送本府事,其所定式,不啻嚴明,而近來慢不擧行,亦令兵曹,別樣嚴飭,而本府亦時時招致,申明分付,俾有實效,何如?令曰,依。禁營謄錄
義禁府達曰,以平安監司啓本,刑曹粘目,前都事姜必輔,移本府處置事,準下矣。姜必輔,今方待命,卽爲拿囚之意,敢達。令曰,知道。禁府謄錄
上在昌德宮。停常參·經筵。
仁烈王后忌辰。
夜自一更至三更,月暈。
大殿,政院·玉堂問安。答曰,知道。
中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?脚痺特甚,及困惱,腹部飽滿,膈間不淸利,熏熱·喉乾之候,其已減歇乎?口淡益甚,及眼視昏暗特甚之候,亦何如?今日臣等,與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道,脚痺特甚之候一樣,而困惱,腹部飽滿,膈間不淸利之氣未已,熏熱不至大段,喉乾比夜減歇,口淡益甚,及眼視昏暗特甚之候無減,寢睡不得安穩矣。勿爲入診。
假注書李光湜有頉,代以朴師聖爲假注書。
大殿·中殿·世子宮·嬪宮,藥房·政院·玉堂夕問安。答曰,知道。
待敎權牌不進,罷職傳旨。傳曰,只推勿罷。
判府事李頤命箚子。大槪,冒死申龥,乞蒙辜恩忘義之罪事。入啓。答曰,省箚具悉卿懇。前後之批,備盡開釋,謂卿體諒,卽起應命矣。日上辭本,祈免太過,是豈貴相知心之道哉?愕然且慙,無以爲諭,卿其體予病裏思想之切,安心勿待罪,卽速入來,以副至望。仍傳曰,遣史官傳諭。
待敎權,再牌不進,罷職傳旨。傳曰,只推勿罷,
上在昌德宮。停常參·經筵。
未時,太白見於巳地。
大殿,政院·玉堂問安。答曰,知道。
中殿·世子宮·嬪宮,藥房·政院·玉堂問安。答曰,知道。
藥房啓曰,卽伏聞差備醫官所傳之言,夜間聖候,喉乾頗甚,困惱·呻吟·熏熱,腹部飽滿膈間不淸利之氣未已,脚痺特甚,寢睡不寧云。伏未審俄間,諸症候復何如?口淡益甚及眼視昏暗特甚之候,亦何如?今日受鍼時刻,依前定以午正乎?臣等不勝終宵憂煎,敢此問安,竝爲仰稟。答曰,知道。脚痺特甚之候一樣,而困惱·熏熱,腹部飽滿,膈間不淸利之氣未已,喉乾比夜減歇,而口淡益甚,及眼視昏暗特甚之候,無減矣。
假注書李箕鎭有頉,代以李春躋爲假注書。
政院達曰,大司憲李喜朝,執義金榦在外,掌令鄭東後,奉命在外,持平金取魯,受由在外,兪拓基,方在服制中,掌令金台壽未肅拜,連日監察茶時,事甚未安,除在外奉命受由服制外,未肅拜人員,卽爲牌招察任何如?令曰依。
戶曹參判申銋三度呈辭。入達。只遞本職。
校理趙觀彬三度呈辭。入達。遞差。
吏曹,淸北監賑御史金雲澤。啓。
判府事李頤命箚子。大槪,冒死疾聲更龥,乞蒙亟治臣罪事。入啓。傳曰,遣承旨敦諭。
大殿受鍼後,大殿·中殿·世子宮,藥房·政院·玉堂·二品以上·六曹問安。答曰,知道。
嬪宮,藥房·政院·玉堂問安。答曰,知道。
待敎權上書。大槪,鎭日違召,輒蒙只推,情窮勢迫,罔知所措,玆又擔舁病軀,進伏闕下,冒瀆离明之下,乞削臣職,仍治臣罪,以全區區進退之義事。入達。答曰,覽書具悉,聖敎開釋之下,一向撕捱,殊極未安,從速察職。
受鍼時,明日則姑停,再明日受鍼事,榻前定奪。
院前達,請還收權卨發配之命,仍令王府嚴鞫得情,快正王法事。請還收罪人河減死定配之命,更加嚴刑得情,依律處斷事。請寢子爲壯元仍許出榜之成命,更爲定式施行事。請還收移配罪人梁益標放送之命事。請醫官李時弼,譯官李樞,加資還收事。請徒配罪人李時弼,極邊定配事。措辭竝見上新達,漢城參軍李廷秀,圖占泮蓴,濫通仕籍,前任齋郞,朝夕饌物,以錢代捧,陵卒怨謗,至今未已,及授本職,每當松禁呈課之日,壯者所負,輒歸其家,一府隷屬,莫不唾罵,其他鄙瑣不法之事,難以毛擧,如此之人,不可置諸詞訟重地,請漢城參軍李廷秀汰去。答曰,不從。權卨累次拿覈,端緖終無顯著,此所以有還配之命也。河之罪狀雖重,曾因無前大霈,參酌貸死,則七年相持,旣停旋發,亦涉太過矣。竝勿煩論。
大殿·中殿·世子宮·嬪宮,藥房·政院·玉堂夕問安。答曰,知道。
校理金在魯上書。大槪,敢陳煎迫情理,乞蒙遞解職名,往省病母事。入達。答曰,覽書具悉,爾其勿辭,往省焉。
政院達曰,孟山縣監柳徵龜,除拜後,諫院則纔已署經,憲府則無行公之員,尙未署經,本縣災荒孔慘,監賑之政,一日爲急,在前如此之時,亦有變通給馬發送之例,何以爲之?敢稟。令曰,依達。
京畿監司書目,果川呈,以注書尹恕敎辭職上書上送事。達。遞差。
平安監司書目,辭職上書上送事。達。答曰,覽卿書辭,爲師伸辨頗詳,李世德之誣詆情狀,益復昭著,誠可痛也。別爲一書,揭示遠邇事,雖難遞然行之,所論則儘好矣。卿其勿辭,從速察職。
參知李聖肇辭職上書。入達。答曰,覽書具悉。往事不必深嫌,爾其勿辭,從速察職。
政院達曰,京畿前監司金興慶,陳疏到院,觀其措語,則以今秋冬等殿最,非已遞之官,所可替行爲辭,而若當殿最之時,則監司雖或遞職,舊監司封進者,例也。此上疏,還爲下送,使之依例封進,何如?令曰,依。
藥房受鍼入侍時,提調閔鎭厚所啓,日者,以中日試射用奸事,摠府堂上,已爲坐罷,則其日參試之郞廳,雖自本府,入啓改差,似當與堂上一體論罪矣。上曰,摠府郞廳,亦爲一體罷職,可也。已上朝報
政院啓曰,備邊司郞廳來言,今日賓廳日次,而受鍼相値,大臣有故,頉稟。答曰,知道。備局謄錄
校書館官員,以都提調意達曰,取考大典後續,有一冊封進,則校正勤仕唱準,領職除授之文,朝家勸奬之意,實非偶然,而近年以來,書籍印出,殆無虛日,只以一冊,依法典請賞,似涉煩瀆,不敢續續啓請矣。今此本館所印三國史記·東文選·資治通鑑·韻府群玉,殆四帙,旣已印出封進矣。不可無酬勞之典,校正唱準崔秀昌·李世昌·金德明·朴弘漢等,依例領職施賞,何如?傳曰,允。吏曹謄錄
義禁府達曰,卽接月令醫員李夢協手本,則保放罪人韓重熙·李時弼,所患諸症,今已向差云。還囚之意,敢達。令曰,知道。禁府謄錄
上在昌德宮。停常參·經筵。
夜一更,月暈。三更·四更,月暈。
巳時,白雲一道,起自西方,直指東方,長竟天,廣尺許,良久乃減。未時,太白見於巳地。
大殿,政院·玉堂問安。答曰,知道。
中殿·世子·宮嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?脚痺特甚及困惱,腹部飽滿,膈間不淸利,喉乾之候,其已減歇乎?口淡益甚,及眼視昏暗特甚之候,亦何如?今日臣等,與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。脚痺特甚之候一樣,而困惱,腹部飽滿,膈間不淸利之氣未已,熏熱不至大段,喉乾比夜減歇,口淡益甚,及眼視昏暗特甚之候無減,而寢睡不得安穩矣。勿爲入診。
政院啓曰,因弘文館草記,校理金在魯,以親病受由出去,下番無他替入之員,令本院稟旨變通,差出闕員事,依下矣。政官,卽爲牌招,開政差出,何如?傳曰,允。
戶曹達曰,依下令,九月以後四朔祿俸,更令倉官輸送于判府事李頤命闕下所住處,則以爲五違恩旨,極知死罪,而瀝血辭官,安坐受祿,在理則舛,揆分惶愧,終不敢祗受,惶恐待罪云,又不領受,何以爲之?敢稟。令曰,更令倉官輸送。
左副承旨安重弼書啓,臣承命,敦諭于行判中樞府事李頤命處,則以爲臣方席藁俟罪之中,承宣又臨,聖諭,反復諄切,夐出尋常,臣積此罪孽,而徒蒙異渥,感泣惶悸,求死不得,臣罄肝瀆龥,辭已竭矣。更復何言,而疾痛而不號於父母,將焉赴訴?只當冒死申暴死悃,以冀天地之仁,曲加垂憐,鈇鉞之誅,以肅朝綱而已云矣,敢啓。傳曰,知道。
右副承旨李禎翊上書。大槪,臣於蟄伏田廬之中,疊叨恩除,感激洪私,不敢累度縣龥,玆詣京輦,而顧臣所被人言,終有所萬萬危悸矣,召牌之下,末由入謝,玆敢瀝盡肝血,疾聲哀龥於离明之下,伏乞亟罷臣職名,勿復檢擧,以安賤分事。入達。令曰,還出給。
待敎權牌不進,罷職傳旨。傳曰,只推勿罷。
院前達,請還收權卨發配之命,仍令王府嚴鞫得情,快正王法事。請還收罪人河減死定配之命,更加嚴刑得情,依律處斷事。請寢子爲壯元仍許出榜之成命,更爲定式施行事。請還收移配罪人梁益標放送之命事。請徒配罪人李時弼,加資還收,仍令極邊定配事。請漢城參軍李廷秀汰去事。措辭竝見上入達。答曰,不從。末端事,依達。前達,譯官李樞加資還收事。停達。
大殿·中殿·世子宮·嬪宮,藥房·政院·玉堂夕問安。答曰,知道。
判府事李頤命箚子。大槪,冒萬死敢申老悃,亟治臣罪事。入啓。答曰,省箚具悉卿懇。如渴之旨屢宣,辭已竭矣。復何多誥?連日受鍼,而卿未入參,缺然之懷,每切于中,卿若念及於此,必卽起應命矣。卿無必遞之義,予無勉副之理,毋庸更辭,以損事面,須速入來,用副至望。仍傳曰,遣史官傳諭。
吏曹啓曰,臺諫有闕,政事,取稟。傳曰,再明日爲之。
副校理趙觀彬,副修撰洪錫輔,兼文學黃龜河牌不進,待敎權,再牌不進,罷職傳旨。傳曰,只推勿罷。已上朝報
備邊司達曰,漢城府草記,令廟堂稟處事,令下矣。坊民中,獨男獨女之年老無依者,氷米收捧,殊甚可矜,至於近來,合家沒死之弊,亦無徵捧之處,其在軫恤之道,宜有蠲除之擧,所收氷米十三石十三斗零,依盲戶例許減,其代,令賑廳充給,何如?答曰,依。
戶曹達曰,丙申年各道收租案,自本曹,打筭考驗,則京畿南陽府七八九分災元數中,實結爲一百二十二結四十二負九束,而本府元收租出稅,只是十七結二十五負六束,則其所減縮,多至一百二十二結四十二負九束,陽川縣分災中,實結爲十七結九十四負六束,而本縣元收租出稅,只是十四結二十七負一束,則其所減縮,亦至十七結九十四負六束,至於安城,則收租實畓五百六十六結十四負九束,出米當爲一百五十石十四斗五升九合六勺,而以一百五石十四斗五升九合出稅,於收租案其所減數,四十五石,此是一百六十八結七十二負所收之稅也。江原道收租結數所減,襄陽六十六結五十九負七束,原州五十五結六十二負六束,高城二十五結三十六負二束,蔚珍十九結二十一負七束,寧越七結二十三負一束,平海二結五十九負八束,歙谷一結四十三負二束矣。莫重田政,不能詳檢,有此收租結數減錄之擧,事極可訝,當該監司及各邑守令,難免不察之失,宜有警責之道,減縮結,所當還爲出稅,而纔經大殺,到今還徵,似有民間騷擾之弊,旣査之後,置而不徵,亦違法例,令廟堂稟處,何如?令曰,依。已上備局謄錄
禮曹啓曰,來戊戌年正朝,大殿·中宮殿·世子宮,陳賀節目,當爲磨鍊,而自上方在靜攝之中,以權停例磨鍊乎?敢稟。傳曰,依爲之。
又啓曰,來戊戌年正朝,大殿·中宮殿陳賀時,王世子致詞陳賀等節目,當爲磨鍊,而方在嘗藥之中,何以爲之?敢稟。傳曰,權停。已上禮曹謄錄
禮曹達曰,頃因黃海監司申本,長淵朱子書院創建,在於禁令之後,創建時,當該監司推考,府使罷職,首倡儒生,限三年停擧事,達下矣。卽接本道移文,則其時監司李彦經,府使李萬鍾,首倡儒生孫萬興·李弘相·孫之雄·李雲苾云,監司李彦經,府使李萬鍾,則現已身死,首倡儒生孫萬興等四人,限三年停擧之意,分付,何如?令曰,依。禮曹謄錄
有政。吏批,行判書宋相琦進,參判未差,參議朴鳳齡進。
吏批啓曰,玉堂春坊闕員,今當差出,而擬望之人乏少,相避外任,竝擬,何如?傳曰,允。
以洪萬朝爲判尹,李書朝爲吏曹參判,趙鳴鳳爲輔德,趙聖復爲弼善,金遇秋爲司藝,申伯周爲左通禮,柳後明爲兵曹佐郞,朴師益爲副校理,洪錫輔爲副修撰,趙觀彬爲副校理,黃龜河爲兼文學,李寅漢爲典獄奉事,兪斗基爲禧陵參奉,李挺周單付兼掌令。
兵批,以李相成·尹一商·金壽河·李基命·李道膺付副護軍,申銋·趙觀彬付副司直尹恕敎·李春躋·朴師聖付副司正。
上在昌德宮。停常參·經筵。
辰時,日有左珥。未時,日暈。
夜一更,月暈。三更,月犯畢第一星。
大殿,政院·玉堂問安。答曰,知道。
中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?脚痺特甚,及困惱,腹部飽滿,膈間不淸利,熏熱·喉乾之候,其已減歇乎?口淡益甚,及眼視昏暗特甚之候,亦何如?今日受鍼時刻,依前定以午正乎?臣等不勝終宵憂煎,敢此問安,竝爲仰稟?答曰,知道。脚痺特甚之候一樣,而困惱亦甚,熏熱不止,咳嗽發作,腹部飽滿膈間不淸利之氣未已,喉乾比夜減歇,口淡益甚,及眼視昏暗特甚之候無減,而寢睡不寧矣。今日,則受鍼姑停,宜矣。
戶曹達曰,依下令,九月以後四朔祿俸,更令倉官輸送于判府事李頤命闕下所住處,則以爲六度輸送之令,實出無前之異恩,而事理私分,終有所不敢祇受者,更當以文字,仰暴徵悃云,又不領受,何以爲之?敢稟。令曰,待下敎輸送。
判府事李頤命箚子。大槪,更申前懇,乞寢廩祿輸送之令,且暴危悃,冀蒙矜憫事。入達。答曰,覽箚具悉卿懇。大臣常祿,不宜久停,更令倉宮只輸當朔之廩,至可領也。箚末所辭,昨日聖諭,尤爲懇至,決不可復言情勢,卿其亟斷巽牘,卽速入來。仍令曰,史官往諭。
大殿·中殿·世子宮·嬪宮,藥房·政院·玉堂夕問安。答曰,知道。
右副承旨李禎翊,副校理趙觀彬,副修撰洪錫輔,待敎權,牌不進,罷職傳旨。傳曰,只推勿罷。
藥房口傳啓曰,晩後,脚痺特甚,困惱亦甚,及熏熱·咳嗽,腹部飽滿,膈間不淸利未已之候,復何如?臣等不勝憂煎,惶恐敢啓。傳曰,脚痺特甚,困惱亦甚,熏熱·咳嗽,腹部飽滿未已之候一樣,而膈間不淸利之氣差勝矣。
右副承旨李禎翊,再牌不進,罷職傳旨。傳曰,只推勿罷。
待敎權,再牌不進,依承傳罷職。已上朝報
義禁府達曰,保寧兵船米,以未捧爲已捧,文書磨勘兼官,令本道査出,指名申聞,拿問處之事,達下分付矣。卽見忠淸監司尹憲柱申本,則其時文書成貼兼官,時任藍浦縣監洪時傑云,而時傑,時在任所,依例發遣府羅將,拿來,何如?令曰,依準。禁府謄錄
上在昌德宮。停常參·經筵。
大殿,政院·玉堂問安。答曰,知道。
中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?脚痺特甚,困惱亦甚,及熏熱·咳嗽之候,其已減歇,而腹部飽滿,膈間不淸利,喉乾之候,亦有所減乎?口淡益甚,及眼視昏暗特甚之候,亦何如?今日受鍼姑停事,昨夕入侍醫官等,旣已定奪云。臣等,與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。脚痺特甚,困惱亦甚之候一樣,而熏熱,腹部飽滿,膈間不淸利之氣未已,咳嗽間間發作,喉乾比夜減歇,而口淡益甚,及眼視昏暗特甚之候無減,寢睡不寧矣。勿爲入診。
右副承旨李禎翊,副校理趙觀彬牌不進,罷職傳旨。傳曰,只推勿罷。
副修撰洪錫輔牌不進,依承傳罷職。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後脚部特甚,困惱亦甚,及熏熱·咳嗽,腹部飽滿,膈間不淸利未已之候,復何如?臣等不勝憂煎,惶恐敢啓。傳曰,脚痺特甚,困惱亦甚熏熱,腹部飽滿未已,及咳嗽間間發作之候一樣,而膈間不淸利之氣差勝矣。
假注書朴師聖有頉,代以徐宗燮爲假注書。
右副承旨李禎翊,再牌不進,罷職傳旨。傳曰,只推勿罷。
正言金礪上書。大槪,敢陳情病難强之狀,乞蒙恩遞,兼附區區所懷,以備裁擇事。入達。答曰,覽爾陳書,縷縷勉戒,亶出愛余之誠,而言甚懇至,深用嘉尙,可不留意焉?洪萬遇加律之請,雖出於深惡痛斥之意,而削黜之典,亦足懲罪矣。爾其勿辭,從速察職。
判府事李頤命箚子。大槪,救申前懇,乞寢廩祿輸送之令,且暴血悃,冀垂矜憫事。入達。答曰,覽箚具悉卿懇,昨者下答,已諭余意矣。當朔之廩,又何辭焉?所辭藥院提擧之任,聖志堅定,斷無準請之理,卿其毋庸更辭,安心入來,勉副至望。仍令曰,史官往諭。
領議政金昌集箚子。大槪,敢陳病狀,冀蒙恩遞事。入達。答曰,覽箚具悉卿懇。卿之所患,雖出於積勞之餘,精力尙旺,從容調理,神明所相,自可痊平,卿其須體倚毗之誠,安心勿辭,益加善攝,俟得少間,卽起視事,毋孤至望。仍令曰,史官往諭。已上朝報
弘文館達曰,本館兩僚,尙不應命,非但卽今下番闕直,前頭輪直,亦甚苟簡,勿論吏曹郞官,今日政差出闕員,亦爲牌招察任,何如?令曰,依。吏曹謄錄
有政。吏批,行判書宋相琦病,參判李喜朝在外,參議朴鳳齡進。啓曰,判書宋相琦病不來,參判李喜朝在外,小臣獨政未安,何以爲之?敢稟。傳曰,只出緊任。
又啓曰,德川郡守金鼎夏,濟州判官鄭揀,以善治善賑,加資事,達下矣。雖已資窮,俱未經準職,何以爲之?敢稟。傳曰,竝特爲加資。
以李健命爲大司憲,李觀命爲戶曹參判,尹淳爲江西縣令,李萬禎爲朔州府使,李命大爲監察,黃龜河爲校理,三和府使尹五商,今加嘉善,德川郡守金鼎夏,濟州判官鄭揀,今加通政,已上以善治善賑,加資事,承傳。
兵批,以李重五爲訓鍊習讀,鄭必東付副司直,崔秀昌·李世昌·金德明·朴弘漢付副司果。
上在昌德宮。停常參·經筵。
大殿,政院·玉堂問安。答曰,知道。
中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?脚痺特甚,困惱亦甚之候,其已減歇,而熏熱·咳嗽,腹部飽滿,膈間不淸利,喉乾之候,亦有所減乎?口淡益甚,及眼視昏暗特甚之候,亦何如?今日受鍼時刻,依前定以午正乎?臣等不勝終宵憂煎,敢此問安,竝爲仰稟。答曰,知道。脚痺特甚之候一樣,而困惱·熏熱,腹部飽滿,膈間不淸利之氣未已,咳嗽減歇,喉乾比夜有減,口淡益甚及眼視昏暗特甚之候無減,而寢睡不得安穩矣。
謝恩,右副承旨李禎翊。
傳曰,史官五員待命,騎馬十二匹立之,臘享大祭所內摘奸。
大殿受鍼後,大殿·中殿·世子宮,藥房·政院·玉堂·二品以上·六曹問安。答曰,知道。
嬪宮,藥房·政院·玉堂問安。答曰,知道。
持平兪拓基達曰,如臣陋劣,偏蒙洪造,纔遞諫省,旋授憲職恩旨頻繁,馹召荐辱,臣惶感之極,不敢復有控龥,抑情就道,歸伏私次,而臣旣未赴重試,應被遞奪之罰,則顧以犯科俟勘之人,其何敢諉以未及勘處,而晏然仍冒於臺次乎?且臣得伏見兵曹參知李聖肇辭本,其所詆斥,非比尋常,臣於此誠不勝駭惑之至。夫留院疏章之出院,非例,聖肇,旣曾有言於臣,則院中凡例,亦非不知,而今乃曰,未知前古,則果有此例云者,何也?其所謁朝紙上,還持去三字之書出,不知其何限云者,亦甚不襯。蓋疏本到院,將啓未啓之際,或因誤字,或値日暮,旣呈而還持去者,間亦有之,然而此不過往復前一日之間而已。則視諸縣道封進,留院許久之屬,固自懸殊,非可比論,而且其縣道所上,亦有自院下送之說,尤所未曉,在外朝士,陳疏到院與或留院,未及入啓,而其人已遞其職,則政院之還爲下送,固例也。而臣未知其亦可以旁照於此等事耶?若夫縣道之疏,還自推去,改其句語者,聖肇雖自謁今可歷數,而臣誠矇昧,未曾見聞,設令有之,其果認爲事理之當然,而乃責臣以不揆事理耶?假使近規,誠有如聖肇之所引者,疏章出納,自有該房,元非右位所可獨斷,而兩僚赴政,獨自守廳,有甚忙急,不暇問議,任意出給,無少疑難,臣所謂事係無前,大關後弊者,正指此也。臣未敢知此亦有近例之可以强攬者否,而今聖肇,或謂之操切甚力,或謂之抑勒蹈藉。噫,一時糾警之論,本出相規之義,言之者固無他意,受之者亦豈必深怒,而聲色相加,辭氣忿然,人之自反,雖固未易,從而爲辭,又何至此?臣實爲之一嘅也。至於院吏爭執之事,臣之所聞,儘有根據,而今乃謂全無是事,其他辭說,亦多可辨,而臣不欲一一索言,以重傷同朝忠厚之風也。臣前有應遞之失,今又被斥於人,公法私義,俱不容一刻蹲冒,而適遭私慽,未卽自列,今始來避,所失尤大,請命遞斥臣職。答曰,勿辭,退待物論。
司諫尹陽來,獻納朴聖輅,正言趙尙絅達曰,臣等頃以洪萬遇削黜事,有所論列而蒙許矣。卽伏見僚臺之書本,則備陳萬遇讒誣陰慝之狀,而至有迸裔之請,臣等竊不勝瞿然慙悚之至。萬遇一疏,專出於誣賢毒正之計,論其罪狀,合施投畀之典,而臣等於論達之際,率爾勘斷,致有僚臺加罪之請,則當初擬律乖當之失著矣。其何敢晏然仍冒於臺次乎?請令遞斥臣等之職。答曰,勿辭,退待物論。
戶曹達曰,依下令,今十二月朔祿俸,更爲輸送于判府事李頤命闕下所住處,則以爲今當上書,更請還收輸送之令,不敢祗受云,又不領受,何以爲之?敢稟。令曰,待下答輸送。
假注書徐宗燮有頉,代以李聖天爲假注書。
大殿·中殿·世子宮·嬪宮,藥房·政院·玉堂夕問安。答曰,知道。
受鍼時,前待敎權敍用,口傳付職,仍卽牌招察任事,及朔州府使李萬禎,三四日內,給馬發送事,榻前下敎,明日再明日姑停,十七日受鍼事,榻前定奪。
吏曹口傳政事,待敎單權。
右議政趙泰采箚子。大槪,昨於査對之坐,强疾往赴,未免添傷,太廟受香,大庭問候,俱不得躬進,惶蹙罔措,乞蒙譴免,以警具僚事。入達。答曰,覽箚具悉卿懇,病加少愈,益用慮念,不得將事,未參候班,事勢則然,有何所傷?卿其須體至意,安心勿辭,亦勿待罪,從容善攝。仍令曰,史官往諭,遣御醫看病。
判府事李頤命箚子。大槪,敢申崩迫之情,伏乞治臣罪犯事。入達。答曰,覽箚具悉卿懇。前後聖批之勤懇,終不可孤,此時藥院提擧之不備,不可不念,幡然改圖,余日望之,卿其深思,亟斷巽章,卽速入來。仍令曰,史官往諭。已上朝報
禮曹啓曰,今丁酉年秋冬等本曹褒貶,判書在外,限內不得爲之之意,敢啓。傳曰,知道。禮曹謄錄
上在昌德宮。停常參經筵。
大殿,政院·玉堂問安。答曰,知道。
中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?脚痺特甚,及困惱·熏熱,腹部飽滿,膈間不淸利,喉乾之候,甚有減歇,而咳嗽之候,已得快減乎?口淡益甚及眼視昏暗特甚之候,亦何如?今日臣等,與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。脚痺·困惱特甚之候一樣,而熏熱·腹部飽滿,膈間不淸利之氣未已,咳嗽差減,喉乾比夜減歇,而口淡益甚及眼視昏暗特甚之候無減,而寢睡不寧矣。勿爲入診。
政院達曰,持平兪拓基引避退待經宿,而憲府多官,或未肅拜,或在外或呈辭,尙未處置,除未肅拜在外人員外,呈告人員,卽爲牌招,以爲處置之地,何如?令曰,依。
判府事李頤命箚子。大槪,冒萬死悉暴血懇,乞蒙先遞臣出代,以備竝直,仍治臣違傲恩命之罪事。入達。答曰,覽箚具悉卿懇。余意已竭,而辭本日上,是何情志之不孚至此耶?愕然慙恧,已不可言,而卽今藥院,只有副提擧一人,事體苟簡,決不可過自爲嫌,一向引入,所引昨年事,亦有與今日不同者矣。斷無準許之理,卿其須體此意,卽日入來。仍令曰,史官往諭。
掌令金台壽達曰,臣重患咽喉,症情危惡,尋單請急,見阻喉司,方在悶蹙之中矣。卽者,以僚臺處置,召牌忽臨,怵分畏義,不得不扶曳病軀,祇詣臺次,而第臣於本府拔榜之啓,旣有罣礙之端,此固臣應避之嫌也。臣曾自春間,屢玷憲職,而此事引避終至遞免,則到今難安之勢,與前無異,臣方一味屛縮,不敢以臺官自處,凡於本府大小公務,皆不得參涉,則臣之踪地,惟當自處之不暇,其何敢妄自可否於立落之際乎?旣不當可否,則決不可一刻苟冒於職次。請令遞斥臣職。答曰,勿辭,退待物論。
大司諫沈宅賢達曰,臣病劇尋單,一味縮伏,昨伏見僚臺書本,則盛論洪萬遇搆誣儒賢,傾陷朝廷之罪,仍陳迸裔之請。臣於是竊不勝瞿然也。萬遇罪狀,已悉於本院達辭,今不復臚列,而削默之典,亦非輕罰,故頃於論達之際,臣與同僚,相議勘律矣。今者加律之論,發於僚席,至以不足以懲其罪爲言,臣之擬律乖當之失,與諸僚無異,臣何可獨爲晏然於臺次乎?昨緣賤疾添劇,今始來避,所失尤大,請命遞斥臣職。答曰,勿辭,退待物論。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晚後,脚痺·困惱特甚,熏熱,腹部飽滿,膈間不淸利未已之候,復何如?臣不勝憂煎,惶恐敢啓。傳曰,脚痺·困惱特甚,熏熱,腹部飽滿,膈間不淸利未已之候,一樣矣。已上朝報
政院啓曰,備邊司郞廳來言,今日賓廳日次,而上前開拆相値,頉稟。答曰,知道。備局謄錄
上在昌德宮。停常參·經筵。
下直,孟山縣監柳徵龜。
大殿,政院·玉堂問安。答曰,知道。
中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?脚痺·困惱特甚,及熏熱,腹部飽滿,膈間不淸利,喉乾之候,其有所減,而咳嗽之候,已得快減乎?口淡益甚,及眼視昏暗特甚之候,亦何如?今日臣等,與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。脚痺·困惱特甚之候一樣,而熏熱·腹部飽滿,膈間不淸利之氣未已,咳嗽時時發作,喉乾比夜減歇,口淡益甚,及眼視昏暗特甚之候無減,而寢睡不寧矣。勿爲入診。
司書金雲澤初度呈辭。入達。給由。
政院啓曰,伏見京畿監司金興慶,江原監司金相稷,咸鏡監司李坦,今秋冬等褒貶啓本,則守令中,無一人居下,全羅監司洪致中,樂安郡守李楗,以爲政甚拙爲目,而置之上考,致勤點下,殊無嚴明殿最之意,竝推考警責,何如?傳曰,允。
又啓曰,卽伏見京畿水使張漢相,忠淸水使鄭壽松,平安監司金楺,全羅左水使李濟晃,北兵使南巘,黃海兵使元徽,永宗僉使安世煜,今秋冬等褒貶啓本,則邊將,無一人居下,殊無嚴明殿最之意,竝推考警責,何如?傳曰,允。
吏曹,接慰官宋眞明。啓。
判府事李頤命箚子。大槪,冒死申龥,伏乞亟命有司,重究臣負犯事。入達。令曰,承旨,卽往敦諭。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晚後,脚痺·困惱特甚及熏熱·咳嗽·腹部飽滿·膈間不淸利未已之候,復何如?臣不勝憂煎,惶恐敢啓。傳曰,諸症候,晩後一樣矣。
戶曹判書權尙游上書。大槪,臣於田政事,略陳所懷,冀蒙財察事。入達。答曰,覽書具悉。書辭得宜,令廟堂稟處。
應敎魚有龜辭職上書。入達。答曰,覽書具悉。爾其勿辭察職。
京畿監司書目,驪州呈,以判府事李畬上書上送事。達。答曰,覽書具悉卿懇,卿之所患,尙此彌留,深用慮念,不得致身京輦,其勢卽然,何至引罪?所辭三任,決難準許,卿其須體至意,安心勿辭,益加善攝。仍令曰,史官往諭。
慶尙監司書目,辭職上書上送事。達。答曰,覽書具悉。書辭,令廟堂稟處,而當初狀聞,誠爲得體,搆誣之言,何足爲嫌?卿其勿辭,從速察職。
忠淸監司書目,淸州牧使金浣,今月十二日身死事。
副校理趙觀彬牌不進,罷職傳旨。傳曰,只推勿罷。已上朝報
備邊司達曰,各衙門所儲元銀,使行時漸次換送事,曾已定奪矣。今此謝恩使入去時,亦當出給,而近來燕送稠疊,銀貨乏絶,所換丁銀,一行員役,無路辦備,元銀,姑先出給使行,還歸後,卽以丁銀備納,而如過十朔,則依前例,竝利徵捧事,分付各衙門,何如?答曰,依達。
又達曰,丁酉一年各司貢物及各衙門用度,各處守直軍士,參酌裁省事,曾已別單啓下,知委擧行,而歲翻之後,自當復舊矣。今年農事,雖云稍勝於上年,大抵猶未免歉荒,各司需用及軍兵,永減者外,所謂姑減者,亦爲限一年仍減,以補裁減之代,何如?答曰,依達。備局謄錄
義禁府達曰,卽接月令醫員李德澤手本,則保放罪人李宜華,病勢今已向差云。還囚之意,敢達。令曰,知道。禁府謄錄
上在昌德宮。停常參·經筵。
下直,楊州牧使洪啓迪。
大殿,政院·玉堂問安。答曰,知道。
中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?脚痺·困惱特甚,及熏熱,腹部飽滿,膈間不淸利,喉乾之候,其有所減,而咳嗽之候,已得快減乎?口淡益甚,及眼視昏暗特甚之候,亦何如?今日受鍼時刻,依前正以午正乎?伏聞昨夕醫官所傳之言,受鍼,觀勢爲之事下敎矣。近日,困惱之候有加。且雪後,日氣寒冷,今姑停止,恐合愼重之道,臣不勝終宵憂煎,敢此問安,竝爲仰稟。答曰,知道。脚痺特甚之候一樣,而困惱特甚,亦無少減,而熏熱,腹部飽滿,膈間不淸利之氣未已,咳嗽時時發作,喉乾比夜減歇,口淡益甚及眼視昏暗特甚之候差減,而寢睡不寧,無異全失,受鍼姑停宜當。大抵一疾,積久沈綿,自量氣力,漸不如春間,而口淡·困惱之候有加,亦未有甚於近來矣。
同副承旨李宖書達,臣承令,馳往于忠淸道淸風黃江村左議政權尙夏所住處,傳宣敦諭,則以爲臣恒疾不死,縷息苟延,實無赴召之望,故不得不陳章煩瀆,只自惶恐俟罪,不意銀臺近密之官,傳宣下答於蓬蓽之中,十行徽旨,勤勤懇懇,此豈蟣蝨微臣,所敢承聞者哉?感涕盈襟,以首頓地而已。臣非木石,豈不欲仰承明命,而狗馬之疾,轉益危篤,長在床席,不能出戶外一步地,其何以遠涉寒程,致身輦下哉?此際伏聞洪萬迪疏中,罪狀臣身,極其危險,臣聞來震驚,渾身皆靑,寧欲鑽地而入,而不可得也。臣之情實,天日照臨,而人之爲言,乃至於此,人臣負此,將安所歸,事當歸身司敗,泥首請罪,而垂死殘喘,起動無路,徒切跼天蹐地,不知所達云矣,敢達。令曰知道。
左副承旨安重弼書達,臣承命,敦諭于行判中樞府事李頤命處,則以爲承旨又臨,奉宣諭旨,臣罪孽難貰,而恩禮過重,丁寧誨責,愈往愈切,臣以首頓地,流淚被面,不知所以仰對,臣之不敢冒承明命,則今又不敢縷陳,而罪負至此,唯有席藁待死而已。离照之明,或可俯加憫察,亟賜處分,無使明日入侍不備,庶可以不損國體,瞻天祈望,伏地悲泣云矣,敢達。令曰,知道。
大司憲李健命達曰,恩除之下,病稽祗肅,揆以分義,已極惶悚,且於本府李獻英等拔榜之啓,有不可參涉者,臣兄觀命,曾在是職,意見差殊,姑停於再試稟處之時,引避於臺議更發之後,終以此解遞,則在臣私義,斷無隨參之理,其何可晏然仍冒於臺席乎?請令遞斥臣職。答曰,勿辭,退待物論。
藥房再啓曰,伏承朝問安之批,以夜間寢睡不寧,無異全失,自量氣力,漸不如春間,困惱·口淡有加之候,亦未有甚於近來矣爲敎,臣不勝驚慮煎迫之至,症候添加如此,臣與諸醫入診,詳察症候,議定當進之藥,宜當,敢此仰稟。答曰,苦口渴劑,實難進御,亦非數三貼所可責效,姑勿議藥,勿爲入診。
玉堂箚子。大槪,請持平兪拓基,掌令金台壽出仕,司諫尹陽來,獻納朴聖輅,正言趙尙絅,大司諫沈宅賢,竝命遞差事。入達。答曰,依達。
政院啓曰,靑山縣監金時潤除授已久,諫院署經,旣已爲之,而憲府,無行公之員,署經未易。夫馬留滯有弊,在前如此之時,亦有變通發送之例,何以爲之?敢稟。傳曰,發送,可也。
又啓曰,卽者大臣,送言于本院曰,謝恩使方物封裹,只隔兩日,而政府西壁,當爲進參,而左參贊閔鎭厚,以御藥監劑事出去,右參贊未差,無進參之員,令本院變通云。右參贊未差之代,令該曹卽爲口傳差出,何如?傳曰,允。
副校理趙觀彬牌不進,罷職傳旨。傳曰,只推勿罷。
判府事李頤命箚子。大槪,伏聞夜來,聖候有加,藥房,方請議藥云。臣之罪戾無狀,到此一倍,伏乞亟命有司,治臣之罪事。入達。答曰,覽箚具悉卿懇。廉隅雖重,分義尤嚴,則屢次恩諭之下,一向撕捱,決知其太過矣。況聖上,昨聞承宣書達,卿亦無應命之意,至有缺然之極,添作一病爲敎,以卿憂慮之忱,不可不卽出行公,以副思想之聖意也。余不多諭,卿其安心勿待罪,卽日入來。仍令曰,史官往諭。
兵曹判書崔錫恒辭職上書。入達。答曰,覽書具悉。卿其安心勿辭,調理行公。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晚後,脚痺·困惱特甚,口淡有加,及熏熱,腹部飽滿,膈間不淸利,咳嗽之候,復何如?臣不勝憂煎,惶恐敢啓。傳曰,晚後,諸症候一樣矣。
吏曹口傳政事,以李健命爲右參贊。
藥房三啓曰,卽聞入侍醫官退出後來傳之言,則聖候困惱有加之候,卽今未已,醫官等以人蔘麥門冬茶進御宜當之意,陳達云矣。人蔘麥門冬茶,卽爲煎入之意,敢啓。答曰,知道。
上在昌德宮。停常參·經筵。
下直,信川郡守徐宗悌。
大殿,政院·玉堂·二品以上·六曹問安。答曰,知道。
中殿·世子宮,藥房·政院·玉堂·二品以上·六曹問安。答曰,知道。
嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?脚痺特甚,困惱·口淡有加及熏熱腹部飽滿,膈間不淸利,喉乾之候,其有所減,而咳嗽之候,已得快減乎?眼視昏暗特甚之候,亦何如?諸醫以爲人蔘麥門冬茶,加進爲宜云。臣等與諸醫入診,詳察症候,議定加進當否,宜當。不勝終宵憂煎,敢此問安,竝爲仰稟。答曰,知道。脚痺特甚之候一樣,而困惱·口淡有加之候,亦無所減,熏熱·腹部飽滿·膈間不淸利之氣未已,咳嗽雖未快減,不至大段,喉乾比夜減歇,眼視昏暗特甚之候無減,而寢睡不寧,人蔘麥門冬茶加進,明日入診,宜矣。
司書金雲澤三度呈辭。入達。遞差。
吏曹啓曰,臺諫有闕,政事,取稟。傳曰,再明日爲之。
刑曹,賊人金海戌·陳漢平·宋天岳·金守化·鄭戌伊·吳愁古里等,當日西小門外行刑。啓。
院前達,請還收權卨發配之命,仍令王府嚴鞫得情,快正王法事。請還收罪人河減死定配之命,更加嚴刑得情,依律處斷事。請寢子爲壯元仍許出榜之成命,更爲定式施行事。請還收移配罪人梁益標放送之命事。請醫官李時弼,加資還收,仍令極邊定配事。請義州呼訴客使首倡人朱益桓,境上梟示事。請當該地方官罷職事。新達,洪萬遇一疏,遣辭至憯,用意極密,一篇精神,無非出於脅勒搆捏之計,而大臣獻議,顯有持難,山人調護,恐不如是云者,乍見雖若無甚咆哮,而觀其指意,則潛設機穽,暗吹沙弩,帶得無限禍心,非特嫁禍於朝廷,必欲甘心於儒賢而後已。其讒誣巧慝之態,有不忍正視,今當聽政之初,此等惎間之說,若不嚴加堤防,則搆禍搢紳,毒害儒賢之徒,其將接迹而起,削黜之罰,猶不足懲罪,投畀之典,不可不亟施。請削黜罪人洪萬遇遠竄。答曰,不從。朱益桓事,梟示之請,似乎太過,勿爲煩論。
領議政金昌集箚子。大槪,未參候班,乞被嚴譴事。入達。答曰,覽箚具悉卿懇。有疾未參,別無所傷,卿其須體至意,安心勿辭,亦勿待罪,從容善攝。仍令曰,史官往諭。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晚後,脚痺特甚,困惱·口淡有加,及熏熱,腹部飽滿,膈間不淸利,咳嗽之候,復何如?臣等不勝憂煎,惶恐敢啓。傳曰,咳嗽之候,不至大段,諸症候,晩後一樣矣。
忠淸監司書目,淸風呈,以左議政權尙夏辭職上疏上送事。啓。答曰,省疏具悉卿懇。噫,當國家艱屯之會,得賢德之臣,置三事之位,小子之欺待於卿者,爲如何哉?況世子代理,付托至重,夾輔之責,深有望於碩德大臣,故亦於別諭言之矣。誠意未孚,造朝愈邈,愕然慙恧,已不可言,而病裡思想,恒切于中。噫,卿非果於忘世者,自有世祿休戚之義,其不可一向邁邁,以孤我必致之至意也,決矣。且卿因洪萬遇疏,有此陳章,而此事,不難辨破矣。向來雖有未安之敎,卿在遠外,不卽聞知,特旨旋頒,處分大定,此卿所以不復提論往事,而直陳勉戒之言於春宮者也。卿於本職,方過自謙讓,此所以告廟詢問之下,不得獻議者也。各有攸當,元無毫分未盡,而萬遇欲售惎間之計,䝱勒搆捏,無所不至,誣賢毒正之狀,萬萬痛惋,故已施削黜之典矣。此等危險之說,何足掛齒?卿其體予前後勤懇之旨,安心勿辭,亦勿待罪,賁然來思,輔翼世子,用副虛佇之望。仍傳曰,遣史官傳諭。已上朝報
備邊司達曰,謝恩方物,明日當爲封裹,而書狀官李挺周,今日,遭其同生兄喪,方物封裹,書狀官,例爲着標,未成服之前,旣不得進參,則封裹及拜表,勢將次次差退,以此分付該曹,何如?答曰,依達。備局謄錄
上在昌德宮。停常參·經筵。
大殿,政院·玉堂·二品以上·六曹問安。答曰,知道。
中殿·世子宮,藥房·政院·玉堂·二品以上·六曹問安。答曰,知道。
嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?脚痺特甚,困惱·口淡有加,及熏熱,腹部飽滿,膈間不淸利,喉乾之候,其有所減,而咳嗽之候,已得快減乎?眼視昏暗特甚之候,亦何如?今日臣等,當依聖敎入診,而寒威猝嚴,尤不勝終宵煎慮之至。中宮殿玉候,近日何如?王世子·嬪宮氣候,亦何如?敢此問安。答曰,知道。脚痺特甚之候一樣,而困惱特甚少減,而口淡有加,尙無所減,熏熱,腹部飽滿,膈間不淸利之氣未已,喉乾比夜減歇,咳嗽幾盡差減,而眼視昏暗特甚之候無減,寢睡不寧矣。內殿,氣候無事,世子·嬪宮,氣候平穩矣。
院前達,請還收權卨發配之命,仍令王府嚴鞫得情,快正王法事。請還收罪人河減死定配之命,更加嚴刑得情。依律處斷事。請寢子爲壯元仍許出榜之成命,更爲定式施行事。請還收移配罪人梁益標放送之命事。請徒配罪人李時弼,加資還收,仍令極邊定配事。請寢義州呼訴客使首倡人朱益桓遠配之令,特爲境上梟示事。請當該地方官罷職事。請削黜罪人洪萬遇遠竄事措辭竝見上。入達。答曰,勿煩。
藥房入診時,右議政趙泰采,同爲入侍時,平安道殿最居下守令,明日政差出,不多日內,催促發送事,榻前定奪。
大殿·中殿·世子宮·嬪宮,藥房·政院·玉堂夕問安。答曰,知道。
草土臣權處重等上書。大槪,臣等伏見司書金雲澤之書,白地做言,誣辱臣曾祖故敦寧府都正臣順昌,罔有紀極,臣等不勝痛迫之情,敢陳委折,冀蒙昭雪事。入達。答曰,覽書具悉。書辭,令該曹稟處。
假注書李聖天出使,代以李義宗爲假注書。
副校理趙觀彬牌不進,罷職傳旨。傳曰禁推。
藥房入診,右議政同爲入侍時,右議政趙泰采所啓,江陵儒生咸一海上書下款所謂,有龍無穴,水法不合等說,雖未知其果有所見,而當初因聖敎,禮曹堂上,率諸地師,看審近畿諸處,錦川君榰,亦爲隨往,擇定此山,如有一分異議,則豈有完定之理乎?以此言之,一海所論,有不可取信,而旣有疵毁之言,則其在愼重之道,不可不一番往審,以定其非是,更令禮曹,率諸地師進去,與一海,反覆論難,其言果歸虛妄,則宜有妄言之罪,如或有違於局法,則關係甚重,宜速變通,外問諸議,亦皆如此,惶恐敢達。上曰,判府事意,何如?李頤命曰,時任大臣所陳,好矣。初雖擇定,而到今有異議,則其在王世子情理,豈不痛傷乎?禮所謂達子之志者,聖上正宜體念,令禮官率諸地師往審,定其言之是非,可矣。上曰,依爲之。已上朝報
刑曹達曰,因東萊府使狀達,備邊司申目內,公木不納人梁海冠,囚禁督捧事,令下矣。海冠,與萊商玄夏興,曾以此事,相訟於本曹,反覆推覈,則夏興之當償於海冠者,多至銀子二千餘兩,而夏興招內,公木四十同,果是渠之擔當備給之物,海冠,元不干涉云,夏興旣已自服,納招文書明白,則此非海冠處督捧之物,夏興囚禁徵捧之意,分付於東萊府,梁海冠,放送,何如?答曰,依達。
藥房入診,右議政同爲入侍時,右議政趙泰采所啓,江華留守權,上來已至多日,且保障重地,不宜久曠,事當催促下送,而前留守崔錫恒,落傷甚重,實無起動交龜之勢,曾聞左參贊閔鎭厚,於昔年見遞江華留守時,以入直議藥廳,不得出外交代,使軍官替傳云,故問於鎭厚,則以爲其時,果無面看交代之事,而軍官替傳,不能記得云矣。上曰,似是庚辰年間事也。鎭厚曰,其時事,臣亦不能詳記,而監司交代之時,如有大段事故,則其勢不得不使軍官替傳,此等前例,必非一二,似當如是爲之矣。上曰,使軍官替傳,可也。
又所啓,戶曹,以丙申年各道收租案,打算考驗,則京畿南陽府分災中,實結減縮之數,至於一百二十二結四十二負九束,陽川縣分災中,實結減縮之數,至於十七結九十四負六束,安城則實畓出稅之減縮米,至於四十石,江原道各邑收租結數之減縮,則襄陽六十六結五十九負七束,原州五十五結六十二負六束,高城二十五結三十六負二束,蔚珍十九結二十一負七束,寧越七結二十三負一束,平海二結五十九負八束,歙谷一結四十三負二束,莫重田政,不能詳檢,有此結數減錄之擧,當該監司及各邑守令,難免不察之失,宜有警責之道,減縮結數,所當還爲出稅,而纔經大殺,到今還徵,似有民間騷擾之弊,旣査之後,置而不論,亦違法例,令廟堂稟處事,達下矣。凡災傷差錯,十卜以上罷職,三十卜以上拿問者,自是法例,而今此諸邑分災中,實結之減縮者,寧越·平海·歙谷外,多至百餘結,少不下十五結,則所當毋論多少,依法勘罪,而第此與當年田結有間,且兩道守令之犯科者,至於十人之多,而其時守令中,或有方任監司者矣。纔經大殺之餘,許多守令,一時遞罷,亦甚有弊,而其在法例,不敢以末減之意,自下仰請,首相之意,亦以爲難處,故敢此陳稟。上曰,依法勘罪,是矣,而旣與當年田結有間,許多守令,一時遞易之弊,亦不可不念,姑爲末減,竝從重推考,可也。趙泰采曰,災傷差錯,本非道臣之責,而此則給災之際,不能詳察,以致如此,營門亦有不察之失,其時兩道監司,竝推考,何如?上曰,依爲之。趙泰采曰,旣已給災之後,若復還徵於民間,則必有騷擾之弊,且與當年條有間,似當有分揀之道矣。上曰,勿爲還徵,可也。已上備局謄錄
禮曹達曰,因備邊司達辭,謝恩使拜表及方物封裹,次次差退事,達下矣。更令日官推擇,則拜表,今十二月二十六日午時,方物封裹,同月二十二日爲吉云。原粘目中,以此改付標以入,而正朝望闕禮習儀,以今月二十六日,前已推擇達下矣。習儀則以二十七日退行,何如?令曰,依。禮曹謄錄
上在昌德宮。停常參·經筵。
大殿·中殿·世子宮,藥房·政院·玉堂·二品以上·六曹問安。答曰,知道。
嬪宮,藥房·政院·玉堂問安。答曰,知道。
藥房啓曰,卽伏聞差備醫官所傳之言,夜來聖候,喉乾頗甚,困惱特甚,達夜呻吟,熏熱煩轉,膈間不淸利之氣亦甚,腹部飽滿之候未已,脚痺特甚,寢睡無異全失,卽今,困惱特甚一樣云。臣等益不勝憂煎之至,伏未審俄間,諸症候復何如?咳嗽之候,已臻快減,而口淡有加,及眼視昏暗特甚之候,亦何如?今日臣等,與諸醫入診,詳察症候,宜當,敢此問安,竝爲仰稟。答曰,知道。朝來諸症候一樣,而膈間不淸利亦甚之候減歇,喉乾,比夜亦有所減,咳嗽,猶未快減,而口淡有加,及眼視昏暗特甚之候無減矣。勿爲入診。
藥房口傳啓曰,今日爲政事,命下矣,政官今方開政,而夜間寢睡,無異全失,困惱之候,卽今未已,姑待後日開政,未知何如。惶恐敢啓。傳曰,依爲之。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晚後,脚痺·困惱特甚,口淡有加,及熏熱,腹部飽滿,膈間不淸利,咳嗽之候,復何如?臣等不勝憂煎,惶恐敢啓。傳曰,膈間不淸利之氣,差勝後一樣,咳嗽不至大段,而其餘症候,晩後一樣矣。
吏曹啓曰,今日本曹,開拆坐起,各道褒貶啓本考見,則樂安郡守李健,以爲政甚拙爲目,置之上考,旣已點下,政院請推道臣,則不可仍置,良才察訪趙仲明,以馬政頗疏爲目,則宜置下考,而置之中考,殊無嚴明殿最之意。京畿監司金興慶推考。樂安郡守李健,良才察訪趙仲明,罷黜,何如?傳曰,允。
上在昌德宮。停常參·經筵。
下直,慶州府尹兪崇,朔州府使李萬禎。
大殿,政院·玉堂·二品以上·六曹問安。答曰,知道。
中殿·世子宮,藥房·政院·玉堂·二品以上·六曹問安。答曰,知道。
嬪宮,藥房·政院·玉堂問安。答曰,知道。
藥房啓曰,風寒栗洌,伏未審夜來,聖候寢睡,若何?脚痺·困惱特甚,口淡有加,及熏熱,腹部飽滿,膈間不淸利,喉乾之候,其有所減,而咳嗽之候,亦已快減乎?眼視昏暗特甚之候,亦何如?今日臣等,與諸醫入診,詳察症候,宜當,不勝終宵煎灼,敢此問安,竝爲仰稟。答曰,知道。脚痺特甚,及口淡有加之候一樣,而困惱亦甚,比昨不無少減,而熏熱,腹部飽滿,膈間不淸利之氣未已,咳嗽猶不快減,喉乾之候,夜間頗甚,而晝則止歇,眼視昏暗特甚之候無減,寢睡不寧矣。勿爲入診。
傳曰,明日開政事,分付。
領議政金昌集初度呈辭。入達。令曰,不許下答。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晚後,脚痺特甚,口淡有加,困惱亦甚,及熏熱,腹部飽滿,膈間不淸利,咳嗽之候,復何如?臣等不勝憂煎,惶恐敢啓。傳曰,咳嗽不至大段,熏熱之候差勝,而其餘症候一樣矣。
京畿監司書目,廣州呈,以執義金榦辭職上書上送事。達。答曰,覽書具悉爾懇。書中爲師伸辨之言,亦甚該備矣。爾其勿辭,從速上來察職。
上在昌德宮。停常參·經筵。
大殿,政院·玉堂·二品以上·六曹問安。答曰,知道。
嬪宮,藥房·政院·玉堂問安。答曰,知道。
藥房啓曰,寒沍愈酷,伏未審夜來,聖候寢睡,若何?脚痺·困惱特甚,口淡有加,及熏熱,腹部飽滿,膈間不淸利,喉乾之候,其有所減,而咳嗽之候,亦已快減乎?眼視昏暗特甚之候,亦何如?今日臣等,與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。脚痺特甚,及口淡有加之候一樣,而困惱亦甚,熏熱,腹部飽滿,膈間不淸利之氣未已,喉乾朝來止歇,咳嗽快減,而眼視昏暗特甚之候無減,寢睡不寧矣。勿爲入診。
掌令金台壽再度呈辭。入達。遞差。
政院達曰,憲府多官,或未差,或在外,或呈辭受由,監察茶時,已至多日,事甚未安。持平兪拓基,卽爲牌招察任,何如?令曰,依。
副應敎魚有龜上書。大槪,臣於直中,聞臣父重得寒感,症情轉加,情理煎迫,冒死陳龥,亟遞臣職,俾得專意救視,仍治臣瀆擾之罪事。入達。答曰,覽書具悉。爾其勿辭,救護父病。
領議政金昌集初度呈辭,不許下答,王世子若曰,國家置輔弼之臣,安危所係,元老有休戚之義,去就奚輕?余庸諄諄,卿毋邁邁,惟卿,台鼎重望,喬木故家,范純仁之世襲忠貞,素抱匪躬之節,呂公著之繼任卿相,蓋殫報國之忱,廊廟雍容,幾效捄時之策,封章明剴,可見衛道之誠,識量足以坐鎭人心,風規足以力持淸議,恩眷冞篤,寧容黨言之詆誣?聖疾彌延,庸畀藥院之保護,伊誠悃自期於顚仆,故渴憂靡懈於夙宵,閤門昕夕之起居,不憚寒暑,暮境筋力之勞瘁,果致損傷,當病疏之初陳,曷勝余懷之驚慮,顧提擧之勉副,亶出聖意之軫憐,何意還第調將之餘,遽有尋單遜讓之請?焦憂成疾,縱有榮衛之愆和,神明所扶,何難藥餌之奏效?至如情勢之難進,已勤批旨之屢宣,惟近日讒搆之言,不足掛齒,以老成恢弘之量,豈容介懷?鑑燭孔昭,旣察情態之可惡,仰成方切,亦且辨斥之無餘,矧余萬機之代勞,以致百度之漸弛,國事之艱虞已極,正急匡濟之謨,朝著之戈戟相尋,誰任調停之責,民生日困,非卿無以撫摩,世道頗頹,非卿無以扶植,所當協心而共濟,何可袖手而傍觀,候問久曠於大庭,奚但余心之抑鬱,思想益切於丙枕,須體上春之隆深,亟罔若浼之心,勉副如渴之望。於戱,臥閤亦能論道,毋以疾病爲辭,殉國自可忘身,永肩終始之義,卿宜深諒,余何多言?所辭宜不許,故玆令示,想宜知悉。知製敎黃龜河製進
府前達,請還收獻英·獻章等覆試之命,竝拔去榜中事。請還收遠配罪人林象極等放釋之命事。請內人惠貞依律處斷事。請內人淑伊定配事。請寢溫科代射人納贖之命,依律科罪事。入達。答曰,不從。李獻英等覆試事,不必一向爭執矣。勿爲煩論。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後脚痺特甚,口淡有加,困惱亦甚,及熏熱,腹部飽滿,膈間不淸利未已之候,復何如?臣等不勝憂煎,惶恐敢啓。傳曰,諸症候,晩後一樣,而困惱之候有加矣。
吏曹啓曰,承旨有闕,政事,取稟。傳曰,過國忌後爲之。
副校理趙觀彬牌不進,罷職傳旨。傳曰,每引往事,一向撕捱,必欲自畫館職,實涉太過,只推,明朝更爲牌招。已上朝報
有政。吏批,行判書宋相琦進,參判李喜朝在外,參議朴鳳齡進。
啓曰,兩司多窠,今當差出,而擬望之人乏少,承旨及外任,竝擬,何如?傳曰,允。
又啓曰,淸州牧使,今當差出,而本州以營下劇邑,素稱難治,不可不擇送,守令中有聲績人,竝擬,何如?傳曰,允。
又啓曰,迎日縣監蔡德潤,熙川郡守朴震圭,以善治善賑加資事,達下矣。雖已資窮,俱未經準職,何以爲之?敢稟。傳曰,竝特爲加資。
以李健命爲右參贊,申銋爲兵曹參判,李健命爲知義禁,金演爲京畿監司,李塘爲鐵山府使,李天駿爲德川郡守,閔致龍爲濟州判官,李明誼爲司書,柳述爲禮賓正,金興慶爲大司憲,李箕翊爲大司諫,趙鳴鳳爲司諫,趙聖復爲獻納,鄭宅河爲正言,李光績爲漢城參軍,朴弼正爲禮曹正郞,趙正萬爲淸州牧使,李重蕃爲引儀,李浣爲掌令,金時發爲恭陵參奉,朴鐧爲假引儀,李健命爲經理提調,李廷熽爲典籍。尹恕敎單付注書,李彦烈單付承文著作。迎日縣監蔡德潤,熙川郡守朴震圭,今加通政,韓山副正澳,齊平守㰒,今加明善。
兵批,以沈宅賢·尹陽來·李汝澤·李樞·張文翼付副護軍,朴聖輅付副司直,趙尙絅·金雲澤·宋眞明付副司果。
上在昌德宮。停常參·經筵。
成宗大王忌辰齋戒。
大殿,政院·玉堂問安。答曰,知道。二品以上·六曹問安。答曰,知道。勿爲問安。
中殿·世子宮,藥房·政院·玉堂·二品以上·六曹問安。答曰,知道。
嬪宮,藥房·政院·玉堂問安。答曰,知道。
藥房啓曰,嚴寒未解,伏未審夜來,聖候寢睡,若何?脚痺特甚,困惱·口淡有加,及熏熱,腹部飽滿,膈間不淸利,喉乾之候,其有所減,而咳嗽之候,不復發作乎?眼視昏暗特甚之候,亦何如?今日臣等,與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。脚痺特甚,困惱·口淡有加之候一樣,而熏熱,腹部飽滿,膈間不淸利之氣未已,喉乾之候,朝來止歇,咳嗽不復發作,而眼視昏暗特甚之候無減,寢睡不寧矣。勿爲入診。
領議政金昌集再度呈辭。入達。令曰,不許下答。
傳曰,史官一員待命,騎馬三匹立之,宣陵忌辰祭所內摘奸。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晚後,脚痺特甚,困惱·口淡有加,及熏熱,腹部飽滿,膈間不淸利未已之候,復何如?臣等不勝憂煎,惶恐敢啓。傳曰,熏熱,膈間不淸利之氣差勝,而其餘症候,一樣矣。
副校理趙觀彬,牌不進,罷職傳旨。傳曰,只推勿罷。
上在昌德宮。停常參經筵。
成宗大王忌辰。
大殿·政院·玉堂問安。答曰,知道。
中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?脚痺特甚,困惱·口淡有加,及熏熱,腹部飽滿,膈間不淸利,喉乾之候,其有所減,而眼視昏暗特甚之候,亦何如?今日臣等,與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。脚痺特甚,困惱·口淡有加之候一樣,而膈間不淸利之氣亦甚,熏熱,腹部飽滿之候未已,喉乾,朝來止歇,眼視昏暗特甚之候無減,而寢睡不寧矣。勿爲入診。
領議政金昌集再度呈辭,不許下答,王世子若曰,初誥載宣,謂至意之可諒,再辭繼上,慨遐心之莫回,誠或未孚,病豈難强?惟卿,家傳詩禮,世篤忠貞,榮祿逡巡,守賢父之遺訓,志操堅確,襲名祖之餘風,故輿望倚之爲棟樑,斯聖眷托之以心膂,宣奎藻於禁直,可見曠世恩私,畀匂軸於台司,奚但捄時良佐,肆前後之屢入,而裨益之弘多,衛道秉公,君子恃而小人畏,懷仁輔義,朝野服而社稷安,何意仰成之辰,屢陳丐閑之請,侍湯焦煎,積勞縱致於損神,返第調將,無妄何難於勿藥,如以情勢而爲託,尤無毫分之難安,雖百計中傷之言,無所不至,顧九天上質之悃,有安可誣?旣荷聖鑑之昭明,實非弘量之芥滯,矧兼小子之師傅,且曠大庭之起居,國事多艱,誰贊負荷之至重,上眷彌篤,宜念思想之爲勞,未可奉身而圖便,何妨臥閤而論道?於戱,若父母有疾,豈人子退坐之時,譬江河無津,正篙師共濟之日,須體余意,亟斷來章,所辭宜不許,故玆令示,想宜知悉。知製敎尹陽來製進
大殿·中殿·世子宮·嬪宮,藥房·政院·玉堂夕問安。答曰,知道。
副校理趙觀彬牌不進,罷職傳旨。傳曰,只推勿罷。
藥房口傳啓曰,晚後,脚痺特甚,困惱·口淡有加,膈間不淸利亦甚,及熏熱,腹部飽滿未已之候,復何如?臣等不勝憂煎,惶恐敢啓。傳曰,膈間不淸利之候差勝,而其餘症候一樣矣。
令曰,兵判處,更遣鍼醫看病。
令曰,副校理趙觀彬,特敎之下,亦不出肅,此由於廉隅太勝之致,極涉未安,更加申飭,俾卽肅命。已上朝報
弘文館達曰,本館下番闕直,已至兩日,事體極爲未安,而副應敎魚有龜,以親病,再昨陳疏受由,副校理趙觀彬,身病猝重,自政院,纔已微稟,他無推移入直之員,明日政,差出闕員,仍卽牌招察任,何如?令曰,依。吏曹謄錄
義禁府達曰,卽接月令醫員尹興大手本,則保放罪人金弘寶,所患諸症,今已向差云,還囚。而時囚罪人李天起,惡寒頭痛等情,一樣無減,達夜大痛,飮啖專却,症涉可疑云,自前罪人病勢如此,則有保放救療之規,敢此仰達。令曰,依。禁府謄錄
上在昌德宮。停常參·經筵。
下直,靑山縣監金時潤。
大殿,政院·玉堂問安。答曰,知道。
中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?脚痺特甚,困惱·口淡有加,及熏熱,腹部飽滿,膈間不淸利,喉乾之候,其有所減,而眼視昏暗特甚之候,亦何如?今日臣等,與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。脚痺特甚,困惱·口淡有加之候一樣,而熏熱,腹部飽滿,膈間不淸利之氣未已,喉乾朝來止歇,眼視昏暗特甚之候無減,而寢睡不寧矣。勿爲入診。
領議政金昌集三度呈辭。入達。令曰,不許下答。
政院達曰,卽者大臣送言曰,兵曹祿都目政事,因判書有病,尙未爲之,在前如此之時,亦有令次官代行之例,自本院,稟旨變通云,何以爲之?敢稟。令曰,令次官代行,可也。
令曰,大臣·備局堂上引接。
忠淸監司書目,瑞山郡守申璲,新昌縣監鄭河瑞等,正朝箋文差使員差定之後,俱爲稱頉,終不馳進,事體所在,不得已罷黜事。啓。傳曰,勿罷,從重推考。
忠淸監司書目,忠州呈,以禮曹判書鄭澔辭職上疏上送事。啓。答曰,省疏具悉。今玆陞擢,意非偶然,卿其安心勿辭,從速上來行公。
又書目,瑞山呈,以修撰金有慶辭職上書上送事。達。答曰,覽書具悉。書辭,令廟堂稟處,爾其勿辭,上來察職。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晚後,脚痺特甚,困惱,口淡有加,及熏熱,腹部飽滿,膈間不淸利未已之候,復何如?臣等不勝憂煎,惶恐敢啓。傳曰,熏熱之候差勝,而其餘症候一樣矣。
掌令鄭東後上書。大槪,臣之病狀,如有一分自力之勢,則奉命歸復,何等重大,而爲人臣子者,其何忍偃伏矯飾,自陷於忘分蔑義之罪哉?喉司之臣,庶幾見諒,而鎭日呈納,一向退却,病中抑塞,又添一病,玆敢苦心哀龥,冀蒙鐫遞,俾得安意調治,以尋生路,兼附沿道聞見,以備裁察事。入達。答曰,覽書具悉。書中江都米停捧一款,有難許施,量田,先行於三南稍實邑事,自廟堂纔已覆達矣。爾其勿辭,調理察職。
館學儒生朴斗益等上書。大槪,臣等於遠竄罪人李世德供辭搆誣先正事,有不可以朝家處分之已定,終始泯默,且於洪萬遇疏中,詆陷儒賢之言,不勝駭怖痛惋,玆敢相率叫呼於离明之下,伏願邸下,冞篤衛道之誠,更察堲讒之方,嚴加堤防,亟施懲討,使先正之道益明,而儒賢之誣快雪事。入達。答曰,覽書具悉,爾等居首善之地,痛先正被誣,慨世道之危險,備陳顚末,竭力伸辨,而辭意嚴正,義理光明,奚但打破其情態,可以有辭於後世?嘉歎不已也。未論洪萬遇事,而其所爲言,亦甚明快矣。
引接時,持平兪拓基所達,請還收李獻英·獻章等覆試之命,竝拔去榜中事。令曰,勿煩。
又所達,請還收遠配罪人林象極等放送之命事。令曰,勿煩。又所達,請內人惠貞依律處斷事。令曰,勿煩。又所達,請內人淑伊定配事。令曰,勿煩。又所達,請寢溫科代射人納贖之命,依律科罪事。措辭竝見上令曰,勿煩。又所達,新除授大司憲金興慶,時在京畿監營任所,請斯速乘馹上來事,下諭。令曰,交龜後自當上來,勿爲下諭。又所達,掌令李浣,時在忠淸道定山縣任所,請斯速乘馹上來事,下諭。令曰,依達。
正言金礪所達,請還收權卨發配之命,仍令王府,嚴鞫得情,快正王法事。令曰,勿煩。又所達,請還收罪人河減死定配之命,更加嚴刑得情,依律處斷事。令曰,勿煩。又所達,請寢子爲壯元仍許出榜之成命,更爲定式施行事。令曰,勿煩,又所達,請還收移配罪人梁益標放送之命事。令曰,勿煩。又所達,請徒配罪人李時弼,加資還收,仍令極邊定配事。令曰,勿煩。又所達,請寢義州呼訴客使首倡人朱益桓遠配之令,特爲境上梟示事。令曰,勿煩。又所達,請當該地方官罷職事。令曰,勿煩。又所達,請削黜罪人洪萬遇遠竄事。令曰,勿煩。又所達,亞使之任,號爲外臺,其不可人人而冒居也,明矣。平安都事具益亨,地望素輕,且乏名稱,自在騎省,已多濫竿之誚,及授本職,物情莫不爲駭,請平安都事具益亨改差。令曰,不從。又所達,制閫之任,體貌自別,而忠淸水使鄭壽松,抛棄軍務,專事遊戱,至與左右僕御之賤,竝肩雜戱,不知體統之重損,便作一道之笑囮,固已可駭,而軍布收捧之際,屢次點退,勒捧可準三貫錢,細布給代之時,只給二貫錢,納布軍卒,至有逃散之患,稱以禁松摘奸,發遣幕裨,受賄狼藉,而莫之禁戢,信任吏輩,從中作奸,科外侵漁,不一其端,近海漁戶,無以支呆,怨罵之聲,溢於道路,海防重閫,決不可付諸此人,請忠淸水使鄭壽松罷職。令曰,不從。又所達,新除授正言鄭宅河,時在全羅道昌平地,請斯速乘馹上來事,下諭。令曰,依達。已上朝報
備邊司達曰,因右參贊李健命所啓,淸北監賑御史,旣已差出,而江都米及海西詳定米,劃給關西元數中,以義州飢荒之尤酷,除出移給,則餘數不多,今若以兩處穀物,加給義州劃給之數,以滿萬數,而京賑米,亦出五六千石,急速船運,道臣之料理穀物,亦不下萬餘石,專委監賑御史,接濟淸北事,令廟堂,趁速稟處事,命下矣。頃因平安監司狀達,江都米五千石賑廳米牟各五千石·海西詳定米四千八百石,趁冬前運去事,覆達行會矣。其後,因義州府尹所報,監營所得詳定米中二千石,賑廳秋牟中一千石畫給,餘數米牟竝一萬六千八百石,則重臣未及詳知其實數,而有此陳達矣。淸北飢荒,比他最甚,幅員浩大,以此餘穀,有難遍及,海西詳定米三千二百石,更爲加給,使滿二萬石之數,以爲趁速船運之地,至於本道監營,所辦穀物,雖未知實數之如何,而淸南各邑之凶歉,不如淸北之偏酷,則依重臣所達,專意淸北,似爲得宜,此則御史與道臣,相議區處事,分付,何如?答曰,依達。
大臣·備局堂上引接入對時,右議政趙泰采所達,此是咸鏡監司李坦狀達也。以爲在前別科時,吉州卜定貢物,曾有特減之例,甲辰年,則因重臣陳達,蠲減蔘布,而丙寅年,則以麻布上納之類,竝全減,壬午年,則以被災邑爲樣,貢物減三分之一,而其二分,則因道臣辭陛時陳達,亦爲蕩減矣。今年本牧,入於之次,又減三分之一,其未減二分,依前例許減事,陳請矣。本牧,以設科之故,貽弊不貲,被災之年,全減貢物,旣有前例,今亦依狀達許施,以示朝家軫念之意似好,故敢達。令曰,減給,可也。
又所達,此是慶尙監司權狀達也。以爲道內鄕校位版誤字改題,及居昌縣兩位坐版,淸河縣一位趺版破傷處,修改時告由祭及安東大成殿東階崩頹處,咸陽殿內雨漏處,眞寶縣鄕校重修時告由還安祭,待香祝下來,使之不卜日擧行矣。聞各邑,或有不待香祝,釋菜時,徑先改題,故發關査問,則豐基郡守都永夏,以爲監試錄名官進去時,校任等,任自改題榮川·靑松·柒谷·河東·長鬐·熊川·英陽,兼任眞寶·巨濟·昆陽·金海等邑,錯認關文辭意,果爲改題,出於錯認之致,而位版追改,事體不輕,不待香祝,率爾徑改,極爲未安,似當一倂論罷,而當此務解之時,許多守令,一時罷黜,亦涉重難,豐基等十一邑守令,姑爲參酌警責事,請令廟堂稟處矣。各邑之不待香祝,改題奉安,殊涉率爾,似當論罪,而十餘邑一時遞易,大段有弊,竝參酌從重推考,何如?令曰,從重推考,可也。
又所達,此是忠淸兵使吳重周狀達也。以爲上黨山城,功役過半,旣始之役,中止可惜,趁明春始役事,旣有朝家分付,所當竭力奉行,而本營物力凋殘,工匠等料布,無以拮据,役糧軍,實無着手之處,今番本道別科出身除坊米,捧留本營,作爲此城糧餉事,朝家旣已定頉,而城役未完之前,役糧最急,此米一千四百七十六石,爲先劃給,以爲料理之資,前兵使柳星樞所貸安興米一千石,今方措備,移運於本鎭,以此米,仍留本城,築役時,料理補用後,依數還報,因作本城軍餉,事涉便宜,請令廟堂,商量稟處矣。今秋別科除防米,自兵營捧上,作爲山城軍餉事,有所定頉,而城役糧米,無他出處,則許給本營,料理補用,似不可已,其所貸安興米,亦以還納之意,分付矣。除防米,旣以役糧許給,則此米一千石,留作軍餉,事涉便當,今此兩件事,臣與首相相議,則亦以爲好,竝依狀達施行,何如?令曰,依爲之。
又所達,城役時軍丁,以某色軍調用事,亦稟請,而卽今道內饑饉之餘,癘疫又熾,發民動役,其勢誠難,道內僧軍,使之給糧,隨便使役之意,分付,何如?令曰,依爲之。
又所達,此是司饔院粘目昆陽掘土事也。頃年慶尙監司狀啓,以爲昆陽一邑之民,除貢賦,使之當擔其役,則昆民皆不願之,欲與隣邑,合力掘取云。隣邑之人,裹糧赴役,誠爲巨弊,聞本院提調之意,以昆陽貢賦米四百石許劃給,則足以募軍使役云。更問于監司而處之,何如?右參贊閔鎭厚曰,盡減一年貢賦,豈非大惠,而昆民猶以爲不便,欲與隣邑,合力應役,其情慽矣。他邑之民,數日程裹糧往役,其弊尤不可言,臣聞下去郞廳之言,則婦女兒弱,竝皆來役,誠爲可矜,而役事,則甚不着實,若畫給累百石之米,雇軍掘土,則最似得宜云。且本院郞廳下去後,始爲掘土,故郞廳許久留滯,廚傳之弊亦多,若令本邑,乘其農隙,間日雇軍,掘土積置,待其郞廳下去後,看品載船,則亦或有益於省弊之道,竝令本道,詳察事勢,狀聞變通,恐好矣。趙泰采曰,郞廳下去,則留連月餘,誠有其弊,自本邑,預爲掘置好品之土,本院郞廳下去,卽爲輸來,則可無郞廳久留廚傳之弊,而事極便好矣。令曰,所達,是矣。依爲之。
大臣·備局堂上引接入對時,右議政趙泰采所達,今日見摠戎廳報備局之狀,以本廳軍卒之居在富平·衿川·交河等邑,柴草雉鷄,依前減給事,分付各該邑云,所謂煙戶雜役,則例爲減給,而至於柴草雉鷄,乃是八結之例,則不當減除,況畿邑結數,本來不足,今若減給,則殘邑,無以成樣,煙戶雜役外,雉鷄柴草,則與他民一體捧用事,分付,何如?令曰,依所達施行,可也。
又所達,今春京畿水使李世祥狀啓,江華屬甫音·阿此兩島居民,從附近,換定水軍於注文島事,與守臣往復相議後,稟處之意,覆啓,分付矣。江華前留守崔錫恒,粘報本司,有曰,凡諸道水軍,盡在陸地,收其番布,給代雇立者,自是三南與畿甸,自古通行之規,而況本營所屬諸島,或見奪,或設鎭,所謂甫音島別庫魚鹽改備之物,營中上二衙供饋及監官將校輩饍物,專靠於此,本營形勢,萬無支保之理,蓋此島,本以漁採膏腴之地,爲各營之所欲占得者,爲日已久,遽爲管下之民,則侵漁之端,必將罔有紀極,以此以彼,決不可換定云。此則依前置之之意,分付,何如?令曰,依所達施行,可也。
又所達,頃因京畿監司報狀,驪州·竹山·安山·南陽·龍仁·豐德六邑,南漢大興移轉,以氷路難運之故,開春卽是,輸納本所之意題送,而莫重軍餉,不可遷就,如有開春後未卽輸納之邑,則當該守令,各別論罪之意,分付,何如?令曰,依所達分付,可也。已上備局謄錄
有政。吏批,判書宋相琦病,參判李喜朝在外,參議朴鳳齡進。
啓曰,判書宋相琦,病不來,參判李喜朝在外,小臣,獨政未安,何以爲之?敢稟。傳曰,只出緊任。
又啓曰,昨日政,韓山副正澳加資下批單子,韓山之山字,誤以原字書入,而矇不覺察,不勝惶恐,原單子中,以山字,改付標以入之意,敢啓。傳曰,知道。
以沈宅賢爲承旨,尹陽來爲輔德,金有慶爲弼善,李明彦爲副修撰,金泳爲定山縣監。
上在昌德宮。停常參·經筵。
大殿,政院·玉堂問安。答曰,知道。
中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?脚痺特甚,困惱·口淡有加,及熏熱,腹部飽滿,膈間不淸利,喉乾之候,其有所減,而眼視昏暗特甚之候,亦何如?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。脚痺特甚,困惱·口淡有加之候一樣,而熏熱,腹部飽滿,隔間不淸利之氣未已,咳嗽,朝來止歇,眼視昏暗特甚之候無減,寢睡不寧矣,明日入診。
右副承旨李禎翊初度呈辭。入達。令曰,還出給。
吏曹啓曰,來二十七日,祿都目政事爲之意,敢啓。傳曰,知道。
領議政金昌集三度呈辭。不許下答。王世子若曰,國事惟其棘矣。此非丐閑之時,相公未之思乎?奚堅釋負之志?毋或邁邁,玆庸申申,卿雖懇請急之至三,余且告難退者匪一。朝議橫潰,虞庭絶寅協之期,凶歲荐仍,鄒民有流散之歎,八路之田政紊亂,宜有釐正之方,兩西之餓莩顚連,尤急賑捄之策,鴻鳴之怨思紓,而實惠未究,牛毛之弊欲祛,而痼習猶存,雖上下協心而圖治,尙難弘濟,矧輔相奉身而求退,余將疇咨,念卿以喬木世臣,爲國之柱石元輔,剛方之質,堅確之操,足以楷範百僚,正直之論,儉約之風,足以砥礪一世,粤自乃祖乃父,已篤王室之忠勤,所以同德同心,允爲聖明之倚重,肆前後宅揆之有命,伊左右納誨者多年,秉德懷仁,豈害多口之讒?斥邪扶正,將有萬世之辭,久藥院之焦心,精忠冞著於憂念,許私室之調病,榮衛必至於康寧,方冀束帶而造朝,夫何疊牘而乞遞?聖批屢勤於開釋,有何情勢之難安?余意實切於仰成,惟望輔翼而圖理,蓋以易退之意,縱因微恙而固辭,豈當難去之時,不思大義之所在,內省不疚,尙何嫌於人言?上章雖勤,固已定於余志,宜思共貞之道,庶回若浼之心。於戱,丙枕靡寧,且念聖上之思想,台席久曠,政急廟堂之訏謨,須體至意,亟斷來章,所辭宜不許,故玆令示,想宜知悉。知製敎趙尙絅製進
工曹參判兪集一辭職上書。入達。答曰,覽書具悉。卿其勿辭察職。
院前達,請還收權卨發配之命,仍令王府,嚴鞫得情,快正王法事。請還收罪人河減死定配之命,更加嚴刑得情,依律處斷事。請寢子爲壯元仍許出榜之成命,更爲定式施行事。請還收移拜罪人梁益標放送之命事。請徒配罪人李時弼,加資還收,仍令極邊定配事。請寢義州呼訴客使首倡人朱益桓遠配之命,特爲境上梟示事。請當該地方官罷職事。請削黜罪人洪萬遇遠竄事。請平安都事具益亨改差事。請忠淸水使鄭壽松罷職事。新達,年分事目,至嚴且重,守令之災傷差錯者,十負以上罷職,三十負以上拿問,自是金石之典,斷不可撓改也。今此京畿·江原道十邑分災中,實結減縮之數,多至百餘結,小不下十餘結,其所差錯,比諸十負三十負,不翅倍蓰,初不覈出則已,旣已現發之後,特以守令之一時竝罷爲有弊,而只施問備之薄罰,則當初立法之意,便歸弁髦,而政令之苟且,莫此爲甚。請災結減縮各邑守令,竝令依事目論罪,日昨因義州人崔台輔上書,彼中穀物之因便貿米者,不必痛禁,亦不必許貿事,自備局達下云。臣於是竊不勝訝惑之至。夫彼此交易之物,自有定例,雖微細之物,不許科外貿遷者,蓋所以嚴防閑之道也。彼中穀物,雖云不是禁物,而自前旣無貿米之規,則到今創開,大關後弊。況事果可許則許之,事果可禁則禁之,而旣曰,不必痛禁,又曰,不必許貿,則安在其不禁之意,而亦安在其不許之意乎?堂堂朝令,不宜若是其苟簡,而通商濫雜之弊,不可不慮,請彼中穀物貿來者,自今定式,嚴加禁斷。答曰,不從。洪萬遇及具益亨事,依達。鄭壽松事,更加詳察處之。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後,脚痺特甚,困惱有加,及熏熱,腹部飽滿,膈間不淸利未已之候,復何如?臣等不勝憂煎,惶恐敢啓。傳曰,熏熱,膈間不淸利未已之候差勝,而其餘症候一樣矣。
副應敎魚有龜牌不進,罷職傳旨。傳曰,只推勿罷。
京畿監司書目,果川呈,以注書尹恕敎辭職上書上送事。達。答曰,覽書具悉。爾其勿辭,上來察職。
平安監司書目,辭職上書上送事。答曰,覽書具悉。本道災荒孔慘,賑政方急,此非藩臣乞遞之時矣。朝家旣定其朔數,許其鑄錢,又有斯速擧行之命,則但當奉行,何必更請停鑄乎?事涉顚倒,殊未得當也。卿其勿辭,從速察職。
京畿監司書目,楊州呈,以吏曹參判李喜朝辭職上書上送事。達。答曰,覽書具悉卿懇,天官佐貳,胄筵贊善,非卿莫可,何用控辭,若是其過乎?須體余意,安心勿辭,從速上來察職。已上朝報
備邊司啓曰,永宗防禦使安世煜,以前任仁同府使時,分養馬瘦瘠事,去月晦間,因太僕草記降資,今月初,依例還授,其間不過三四日,似當有仍存之擧,而未及請仍之前,該曹已出其代矣。聞世煜,修擧職事,頗著成效云,重任遞易,殊涉可慮,安世煜勿遞仍任,何如?答曰,允。
宣惠廳達曰,備邊司甘結內,京畿七站,撥將料米與日用紙地·燈油價,參酌題給之意,分付該廳事,覆達準下矣。京畿七站,撥役之苦重,雖或如此,當初撥路磨鍊時,每站各給五匹馬,其中一疋代,則每朔捧米三十斗,以此爲撥將料米及燈油·紙地等價,其來已久,別無難支之勢,近來撥路文書,雖未知比舊如何,而一朔三十斗之米,其數優厚,渠輩稱冤實狀,未必盡然,當此經費蕩竭之日,應下貢物,將不能繼給,則撥將輩無前料米雜費,不可容易創給,今姑置之,何如?答曰,依達。已上備局謄錄
禁衛營啓曰,六番海西別驍衛五十三名,步軍標下一名,已爲點閱整齊,來戊戌正月初一日,與本營入直別驍衛,依例替代後,舊軍放送之意,敢啓。傳曰,知道。禁營謄錄
政院啓曰,今觀宣陵忌辰祭內摘奸單子,祭井,未修掃不淨云,已極可駭,而守護軍逢點者,只是四名,守僕亦一名逢點,亦甚駭然。竝各別察處事,命下矣,招問本陵事知守僕,則以爲守護軍元數七十名內,祭享時三十五名式,例爲待令,故就其中十一名,則立役於祭物熟設所,其餘,則分定於祭官所及各處使喚,或入於陵上修掃之役者,其來久矣。今番三十五名,沒數待令,而逢點之時,一從常時入番之數,只以守護軍四名,守僕一名書納,擧案入番外,守僕二名,則具服色先導於中使·史官之前,此則中使·史官之所親見,而擧案不爲書呈,祭軍十一名,亦是守護軍,而不以守護軍書之者,皆是未諳規例之致,此外十九名,依前分定於各處矣。若果只以五名待令,則許多使喚軍,何以分排乎?至於祭井之不爲修掃,祭井,每當凍節,水涸氷塞,如此之時,則以御井汲用之故,今番不爲修掃云。守護軍之不得盡數逢點,雖出於未諳規例之致,而御井代汲之說,旣未能指告於摘奸之時,則到今稱託,事極可駭。守僕段,令攸司從重科罪,莫重祭享,有此不謹之事,當該參奉,難免其責,而本院,推考外無他請罪之例,何以爲之?敢稟。傳曰,依啓。當該參奉,拿推。禁府謄錄
上在昌德宮。停常參·經筵。
未時,太白見於巳地。
下直,鐵山府使李塘,德川郡守李天駿。
大殿,政院·玉堂問安。答曰,知道。
中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?脚痺特甚,困惱·口淡有加,及熏熱,腹部飽滿,膈間不淸利,喉乾之候,其有所減,而眼視昏暗特甚之候,亦何如?今日臣等,當依聖敎入診,而不勝終宵憂煎,敢此問安。答曰,知道。脚痺特甚,及困惱·口淡有加之候一樣,而熏熱,腹部飽滿,膈間不淸利之氣未已,喉乾朝來止歇,眼視昏暗特甚之候無減,而寢睡不寧矣。
平安監司義州府尹書目,勅使牌文,今月二十四日酉時量,出來事。
令曰,西路災荒孔慘之中,客使牌文,又爲出來,言念民事,極爲悶慮,遠接使卽爲差出,罔夜下去事,分付。
吏曹,遠接使李健命,問禮官李明誼,延接都監館伴宋相琦,提調權尙游,郞廳李尙說·趙鳴謙·洪禹傳·朴弼正·權孚·朴琮·朴弼哲·沈啓賢啓。
領議政金昌集四度呈辭。入達。令曰,三告下答,已悉至意,謂遐心之可回,胡巽牘之繼上,愧情意之未孚,不知所以爲諭也。噫,當此艱虞溢目之日,以余不敏,代理萬機,夙夜憂懼,罔知攸濟,惟余所以仰成者,實在二三輔弼之臣,則其不可棄余邁邁,恝視國事也,明矣。侍湯焦煎之餘,雖有疾病之作,調息已久,神明所扶,何難勿藥而有喜?至於前後人言,用意深險,以卿休休之量,何足介懷?卿其體聖心之思想,古人之盡瘁,勿復以情病爲辭,亟斷來章,遄出視事,用副虛佇之望。仍令曰,史官往諭。
京畿監司金演上疏。大槪,畿輔新命,忽下於遭慽入城之日,臣誠驚感,所當趨承之不暇,而顧臣情勢,實難冒出,玆敢仰籲,乞遞臣職,以重藩任,以安微分事。入啓。答曰,省疏具悉。卿其勿辭,從速察職。
政院達曰,今此勅使出來時,兩西守令,不可不急速下送,江西縣令尹淳,新除授長淵府使韓圭,竝給馬,使之今日內辭朝,何如?令曰,依。
院前達,請還收權卨發配之命,仍令王府嚴鞫得情,快正王法事。請還收罪人河減死定配之命,更加嚴刑得情,依律處斷事。請寢子爲壯元仍許出榜之成命,更爲定式施行事。請還收移配罪人梁益標放送之命事。請徒配罪人李時弼,加資還收,仍令極邊定配事。請寢義州呼訴客使首倡人朱益桓徒配之令,特爲境上梟示事。請忠淸水使鄭壽松罷職事。請災結減縮各邑守令,依事目論罪事。彼中穀物貿來者,自今定式,嚴加禁斷事。入達。答曰,勿煩。前達,當該地方官罷職事,停達。
藥房入診入時,驪州士人李齊憲,京居士人閔挺漢,令該曹付軍職事,及良才察訪罷黜之代,口傳差出事,及京畿監司金演,卽爲牌招察任事,榻前定奪。
大殿·中殿·世子宮·嬪宮,藥房·政院·玉堂夕問安。答曰,知道。
副校理趙觀彬牌不進,罷職傳旨。傳曰,只推勿罷。
吏曹口傳政事,以崔有漢爲良才察訪。
京畿監司書目,新除授大司憲金興慶辭免上書上送事。達。答曰,覽書具悉。卿其勿辭,從速察職。又書目,高陽呈,以謝恩副使李觀命辭職上書上送事。達。答曰,覽書具悉。書辭,令該曹稟處。已上朝報
有政。吏批,行判書宋相琦進,參判李喜朝在外,參議朴鳳齡進。
以李澤爲禮曹參判,朴長潤爲禮曹正郞,金正魯爲工曹佐郞,韓圭爲長淵府使,李善行爲說書,金鎭商爲黃山察訪,李奎祥爲典獄奉事,趙鳴謙爲軍資正,崔錫恒爲知春秋,金聲發爲平安都事。
兵批,以權熀付副司果。
勅使牌文,禮部爲公務事,照得,領差正使日講官起居注詹事府詹事阿克敦,副使鑾儀衛治儀政兼佐領張廷枚,頒皇太后遺誥,往朝鮮國,帶去六品通官二員·七品通官一員,竝跟役人等,於本月十四日辰時,自會同館,馳驛前往,爲此牌,仰經過府州縣衛所驛遞等衙門知悉,所有應付馬匹,遵照定例,一遇牌到,卽行豫備伺候,毋得臨期遲悞,致于未便,其鳳凰城八品通官徐禎命一員,俟正副使,至鳳凰城之日,卽速起身,隨往朝鮮國,可也。須至牌者。
遺誥,仁憲恪順誠惠純淑端禧皇太后誥曰,予以藐德,幼侍奉世祖章皇帝,贊助內職,方期黽勉,以紹前人徽音,不幸薄祐,章皇帝仙馭早賓,哀痛摧斷,願以身殉,維時太皇太后,春秋高邵,今皇帝,正在沖年,諸王大臣,合辭堅請,謂宜勉自損哀,上慰太皇太后之心,次慰今皇帝聖躬調護,遂以義抑情,苟延歲月,皇帝,內秉誠孝,外勤政務,雖當削平逆亂之際,羽檄交馳,而視膳問安之節,始終無間,曁乎天下大定,四海一家,民物豐樂,予甚慰焉。或皇帝,巡幸畿甸,猶恐久曠晨昏,必以安車敦請,散目遊懷,帳殿行宮,溫凊彌篤,予優游而受孝養者,五十餘年,歷稽史冊,未有素福全備如斯,今年七十有七,適當寢疾,皇帝,寢食俱捐,哀誠祈禱,顧維大期將盡,遂及彌留,環顧海宇雍熙,旣無遺恨,而得上從世祖章皇帝於天庭,素心亦愜矣。皇帝,當念大孝尊親,旣極隆至,哀毁過度,反傷冥冥之心,勉强自愛,以宗社人民爲重,中外文武群臣,宜恪恭厥職,以贊休明,至喪制,悉遵典禮,成服後三日,皇帝卽行聽政,其持服,依世祖皇帝遺詔,以日易月,二十七日而除,天地宗廟大祭及社稷百神群祀,俱照常行,不可以藐躬稽廢,故玆誥諭,其爲遵行。
政院達曰,今此勅使出來時,七處迎慰使,依例啓下矣。勅使所送小紙中,有筵宴看桌等項,照前停止之語,延慰使之任,專爲宴享,而今不設行,則似不當發送,何以爲之?敢稟。令曰,勿爲發送。已上迎接都監謄錄
上在昌德宮。停常參·經筵。
元宗大王忌辰齋戒。
昧爽有霧氣,自辰時至未時,日暈。申時日有重暈,內暈有兩珥,內暈上有冠,色皆內赤外靑。
長淵府使韓圭,謝恩後仍爲下直。
下直,江西縣令尹淳。
大殿,政院·玉堂問安。答曰,知道。
中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?脚痺特甚,困惱·口淡有加,及熏熱,腹部飽滿,膈間不淸利,喉乾之候,其有所減,而眼視昏暗特甚之候,亦何如?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。脚痺特甚,困惱·口淡有加之候一樣,而熏熱,腹部飽滿,膈間不淸利之氣未已,喉乾朝來止歇,眼視昏暗特甚之候無減,而寢睡不寧矣,勿爲入診。
禁府,洪萬遇,蔚山府遠竄。達。
傳曰,史官一員待命,騎馬三匹·卜馬二匹立之,章陵忌辰祭所內摘奸。
政院達曰,京畿監司金演,昨日違牌不進,今又進書到院,纔已退却,而當此勅行迫近之時,多有責應之事,而今日又不出肅,卽爲牌招察任,何如?令曰,依。
假注書李義宗出仕,代以李重述爲假注書。
記事官李文標書達,臣承令,馳往于領議政金昌集所住處,傳宣令旨,則以爲臣衰邁已甚,疾病又劇,積月沈篤,無望復起,不得不尋單請急,而未蒙準許,方深悶蹙,又此別諭之令,十行徽旨,反復諄諄,臣奉讀以還,不覺感涕之被面也。臣之病情,苟可以時月起動,則何敢於此時瀆擾,而不顧邸下獨憂於上哉?誠以臣蹲冒,則職務瘝曠,國事可憂,遞免,則調息有路,軀命可全,故必欲速解匪分之職,少延將死之喘,此非但爲一身之計而已。至於人言,前後所被,雖皆罔極,猶有所未暇言者矣。今邸下,疑臣之陳懇,專由於此,靳許敦迫,若是勤摰,臣不勝抑鬱焉。今臣神精慌亂,未能悉暴仰對,當俟少定,謹以文字,請被違慢之罪云矣,敢達。令曰,知道。
領議政金昌集箚子。大槪,別諭之下,病未趨承,敢陳危懇,乞被嚴譴事。入達。答曰,覽箚具悉卿懇,昨於辭單下答,已悉至意矣。更何多諭?卿之前後箚論,亶出於憂世道明非是之意,則一種媢嫉之輩危險之言,不足掛齒,卿其須體余意,安心勿辭,速出論政,用副如渴之望。仍令曰,史官往諭。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後,脚痺特甚,困惱·口淡有加,及熏熱,腹部飽滿,膈間不淸利未已之候,復何如?臣等不勝憂煎,惶恐敢啓。傳曰,熏熱,膈間不淸利之氣差勝,而其餘症候一樣矣。
平安監司·義州府尹書目,本月初六日,別世傳訃勅行,今月二十五日,渡江事。
副校理趙觀彬牌不進,罷職傳旨。傳曰,只推勿罷。已上朝報
禮曹達曰,勅行渡江之後,如逢節日,則別遣問慰官,乃是前例,而今番勅奇猝迫,歲前渡江,與正朝相値,初未料度,問慰官發送,未及陳稟,惶恐待罪,雖未及於正朝,令該曹急時差送,依例擧行,何如?令曰,依達。勿待罪。禮曹謄錄
迎接都監達曰,臣等會同開坐,啓下郞廳八員外,依前例三員加出,別單書入之意,敢啓。傳曰,知道。
又達曰,自前傳訃勅行,則不設儺禮,今亦不爲設行之意,儐臣處知委,何如?令曰,依。
又達曰,取考曾前謄錄,則傳訃勅行時,勿設宴享,故本色郞廳,不爲差出,如有設行茶禮之事,則禮賓·內資擧行矣。今亦依前例,不爲差出,以禮賓·內資擧行,使盤膳色郞廳,兼管宜當,敢達。令曰,知道。
又達曰,頃日勅使回還時,黃州太虛樓·平壤箕子墓有所製詩,願爲懸板,故太虛樓,則板刻藏置,以待勅使,臨時懸揭,箕子墓,則事體自別,不可許施之意,自都監入達分付矣。今番勅行時,太虛樓,則固當臨時懸揭,箕子墓,彼人如有歷見之事,則不無致訝詰問之慮,箕子墓前,別無殿閣,只有丁字閣,而乃是祀享之地,事體自別,與他樓觀題詠之處,不可比同,以此意,善爲言說,俾無生事之端宜當,遠接使及道臣處,急速知委,何如?令曰,知道。
禮曹達曰,今此儀註中,動樂一款,似不當循例擧行,以陳而不作,磨鍊以入,而勅使所送小紙中,旣有筵宴看桌等項,照前停止之語,則下馬宴等儀註,亦不當循例下送,此則不爲磨鍊之意,敢達。令曰,知道。已上迎接都監謄錄
上在昌德宮。停常參·經筵。
元宗大王忌辰。
大殿,政院·玉堂問安。答曰,知道。
中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡,若何?脚痺特甚,困惱·口淡有加,及熏熱,腹部飽滿,膈間不淸利,喉乾之候,其有所減,而眼視昏暗特甚之候,亦何如?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。脚痺特甚,困惱·口淡有加之候一樣,而熏熱,腹部飽滿,膈間不淸利之氣未已,喉乾,朝來止歇,眼視昏暗特甚之候無減,而寢睡不寧矣。勿爲入診。
領議政金昌集五度呈辭。入達。令曰,安心調理。
政院達曰,勅行旣已渡江,京畿監司,當爲出待境上,而監司金演,累度違牌,尙不出肅,事甚可慮,卽爲牌招,俾於今日內到界,何如?令曰,依。
假注書李聖天書啓,臣承命,馳往于忠淸道淸風黃江村左議政權尙夏所住處,傳宣聖批,則以爲臣罪名極大,方此席藁俟勘,不意近侍辱臨,傳宣聖批,十行綸綍,丁寧懇惻,凡臣所被之誣,一一辨釋,日月之明,照臨無餘,臣跪讀以還,不覺感涕之被面也。嗚呼,得此異渥於君父者,今古幾人,臣雖粉骨糜身,有不足以報答萬一,而第臣犬馬之齒,已迫大限,神氣消脫,疾病沈痼,委身床席,朝夕懍懍,且當極寒,咳症添劇,小觸風寒,喘急昏窒,有如倒盡肝肺,何能咫尺運動?區區情勢,有不暇言,而只此病狀,萬無赴召之望,聖恩罔極,臣罪泉深,撫躬悲恨,生不如死,瞻望泣涕,不知所達云矣,敢啓。傳曰,知道。
京畿監司書目,楊州牧使洪啓廸,與都事李眞望,果有嫌避之端,不可强令察任,不得已罷黜事。
大殿·中殿·世子宮,政院·玉堂·二品以上六曹,過歲問安。答曰,知道。
嬪宮·政院·玉堂,過歲問安。答曰,知道。
大殿·中殿·世子宮·嬪宮,藥房·政院·玉堂夕問安。答曰,知道。
大司憲金興慶,京畿監司遞來。
吏曹口傳政事,以趙正萬爲楊州牧使。已上朝報
政院啓曰,備邊司郞廳來言,今日賓廳日次,而國忌相値,頉稟。答曰,知道。
禮曹達曰,問禮官,旣已出去,勅使前所給儀註,別定禁軍騎撥,罔夜馳傳于問禮官所到處,何如?令曰,依。
備邊司啓曰,今此勅行時,問禮官齎去儀註,自該曹,雖已依例磨鍊,聖候,方在靜攝中,王世子郊迎一節,當依前勅時例擧行,而勅使,若欲宣勅於便殿,則□□□□外,事多難便,直爲宣勅於仁政殿,勅使,雖□□□宣勅後,接見之意□□□措辭停□□□此分付遠接使,何如?答曰,允。已上備局謄錄
□□達曰,今此勅使,雖以傳訃出來,接見之時,例行茶禮,癸卯前例,則□□□,而便殿接見時,彼人不受矣。今亦依此令都監□□該司,待候之意分付,何如?令曰,依。迎接都監謄錄郞廳趙有臣書。
