上在昌□□□□□□□□□□□□□□□□□□□□□□□□。
政院□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□□。以上朝報
迎接都監□□□□□□將爲除夜舞童樂工等,依其言入送後,精備酒饌,追後入給,則諸勅使,與其頭目等,會坐一處,終夜團欒,使家丁起舞,除夜後,罷還各房矣,敢啓。傳曰,知道。
又啓曰,卽刻勅使三員,率家丁先行望闕禮後,臣等率都監官員,亦爲依例行禮之意,敢啓。傳曰,知道。
又啓曰,因病落後家丁□夕率入館□□□□□仍留館中,使之出送館外云。故□□□□□□別定房□□護之意□□。傳曰,知道。
又啓曰,勅使望闕禮罷後,□正□□□□已令差備譯官,措辭入給,則勅使以爲,俺等□□旣蒙國王厚待,已極感激,而今又別爲節日禮,□□甚未安,不得領受云。竊聞今番勅使出來之□,規外所給之物,切勿領受之意,皇帝分付以送云。今此禮單辭却不受,似非本情,更爲措辭入給,以觀彼意,何如?傳曰,依啓。
迎接都監郞廳,以領議政意啓曰,臣與平雲君俅,左參贊吳竣,進詣館所,令差備譯官,傳告勅使,請行下馬宴禮,則勅使以爲副使三使,則無故可以出受,而上使,身有病患,日寒亦如此,不得出外,宴床分入各房,則可以安心受喫云。依其言,從外傳納御帖而退矣,敢啓。傳曰,知道。
都監啓曰,下馬宴代行宰臣領議政及平雲君,左參贊吳竣來□□所,令差備譯官,請行宴禮,則上使身有所患,日寒如此,不得出外受宴,宴床使之分入各房云。故依其言,只呈御帖,退出之意,敢啓。傳曰,知道。
又啓曰,翌日宴,以親臨啓下,而明日過國忌,再明當爲設行,依前啓下,以親臨請行乎?敢稟。傳曰,旣已言之矣。
又啓曰,勅使正朝禮單,令差備譯官更爲措辭入給,則諸勅使以爲,國王別爲節日禮單,如是懇請,領受,誠款接待之意,固知感激,而受去別禮單,亦有所未安,終□□□命,須以此意,啓則勿爲更請云。不敢受去,其意有在,勢難强請入給,敢啓。傳曰,知道。
傳曰,館所親臨宴,初三日似當爲之之意,言于都監。
都監啓曰,館所親臨宴,初三日似當爲之之意,言于都監事,傳敎矣。卽令差備譯官,初三日翌日宴親臨請行,則諸勅以爲,當此日寒之時,自上來臨館所,心甚未安,而如是請行,不可每每□停依此爲之云,敢啓。傳曰,知道。
又啓曰,今日別入雌牛入納云,依其言,入給之意,敢啓。傳曰,知道。
又啓曰,勅使送言曰,俺等欲得藥燒酒,以爲歸去時行中之用云。造給藥燒酒,旣有前謝,今難防塞,所入藥材,令兩醫司進排,而醫司所無之材,令內局量宜出給,煮取之人,亦令內局,依前定送,何如?傳曰,允。
又啓曰,大通官,使差備譯官傳言曰,勅使欲於明日擧動後,會觀角觝之戱,善才者抄擇待候云,敢啓。傳曰,知道。
又啓曰,今日別茶啖,依例排入之意,敢啓。傳曰,知道。
又啓曰,副使有眼疾,又有肩痛,三使亦患腰膝之痛,卽刻招入醫官安禮,使之施鍼,而上使,則安禮所命藥桑白皮·金銀花·杏仁等,今日亦爲煎服云矣,敢啓。傳曰,知道。
明日詣館所翌日宴擧動時,初嚴辰正三刻,二嚴巳初二刻,三嚴巳正初刻,開門差早。以上迎接都監謄錄
上在昌德宮。停常參·經筵。
謝恩,校理李時術,宗廟奉事李稕。
政院啓曰,傳曰,昨見漢城府別單子,則前大司憲閔應亨,年已八十,而何以落漏耶?以此觀之,則士大夫亦必多落者,問于該府以啓事,命下矣。問于漢城府,則以爲卽招當初次知部官,推問其由,則元非落漏,本契下人年例歲饌單子收捧時,往告單子書給之意,則不爲書給,厥後因別傳敎,以本府甘結辭意,更爲往告,亦不書給,故不敢載錄云矣。且前參判徐必遠,年過八十,而亦不入於單子中矣,敢啓。傳曰,知道。如是落漏之人,令該府更爲察問擧行。
藥房都提調元斗杓,副提調金南重啓曰,日寒如此,伏未審聖候,何如?慈殿症候,已盡平復耶?臣等不勝憂慮,敢來問安。答曰,知道。慈候旣已平復如常矣。
慈殿·中殿,藥房問安。答曰,知道。
政院啓曰,勅使回還之期不遠,西路守令,必豫先赴任,可以料理待候矣。鳳山郡守趙仁亨,除授有日,而近仍兩司有故,尙未署經,未卽下直,何以爲之?敢稟。傳曰,除署經,卽爲發送。
判敦寧閔馨男上疏。大槪,異數恩典歲饌之賜,竝及於老病之臣,伏地感泣事。國忌留政院。
政院啓曰,勅行未發行前,餞慰使當爲前期差送,除上來時迎慰已行者,餘存無故可合之人絶少,各站餞使及中路問安承旨,無以塡差,合有變通之擧,不得已南行中可合人,依前擇差以送,何如?傳曰,允。
明日館所翌日宴時,出宮初嚴辰正三刻,二嚴巳初二刻,三嚴巳正一刻。
下直,鳳山郡守趙仁亨。
明日大妃殿陳賀時,開門差早。以上朝報
上在昌德宮。停常參·經筵。
謝恩,宣傳官尹後衡。
贊善宋浚吉上疏。大槪,臣之先墓,在於廣州地,願蒙恩暇,趁此歲首,往省丘壠,兼陳區區所懷事。入啓。
副應敎趙復陽上疏。大槪,臣罪犯至重,恭竢鈇鉞,席藁累日,未有指揮,敢冒萬死,伏乞遞臣本職及兼帶春坊之職後,治臣妄言之罪,以爲人臣之戒事。入啓。
答閔馨男疏曰,省疏具悉卿懇。卿其安心焉。
禮曹參判李時楳辭職上疏,入啓。答曰,省疏具悉。卿其勿辭,亦勿待罪。
院啓,之問凶逆不道之罪,覆載難容,今此按律之請,非臣等之言,乃國人之言也。兩司苦口力諍,今已久矣,殿下尙靳一兪,王法不行,此輿情之拂鬱,而公議之益激也。其疏雖已見失,不忍聞之言,在人耳目,其他見存疏語,亦皆死有餘罪,自古及今,安有負犯若此,而投諸四裔而止乎?臣子所論,不得請則不止,請勿留難,亟正邦刑,以謝天地神人之憤。今番被擢陞資者,多至五人,而臣等只授矣。所請改正者,旣以赴任未久,迎送有弊,職品最卑,超秩太遽故也。民弊固慮,而名器不可濫,金興運新資,旣已還收,則獨於李益亨,豈可仍授乎?至於李俊漢,身有重累,久作棄人,到今復通仕路,亦旣過矣。何可視同平人,擢拔至此乎?請李益亨,改資仍任,李俊漢亦爲改一字落以爲自愼之地。答曰,亟停勿煩。
正言沈梓,加資肅拜。
謝恩,奉敎李溟翼·李䎘。
大駕詣館所,藥房·政院·玉堂問安。答曰,知道。
還宮後,藥房·政院·玉堂問安。答曰,知道。
領議政鄭太和上疏。大槪,乞削臣職,以正臣罪事。入啓。
刑曹參議徐元履上疏。大槪,推考幸免,決難冒據,西路往還,亦難帶職,懇乞鐫削職名,以正臣罪事。入啓。
答宋浚吉疏曰,省疏具悉。疏辭,是亦予之未及點檢處,靡有贊善,亦何以及此?益覺踐履不篤之愧,是不欲使贊善暫時不在朝也。苟不在也,何以聞若是之忠言乎?良用喜幸也。掃墳事,安心卽爲往來。仍傳曰,給由馬。
答趙復陽疏曰,省疏具悉。爾其勿辭。
獻納趙胤錫啓曰,頃以滿浦僉使朴希閔,名稱素蔑,到處貽笑之事,只據風聞,循例請遞,卽蒙允兪矣。今者特命仍授,出於慮外,臣等雖未知聖慮所在,而任一邊將,尙不見信於君父,何敢抗顔於臺閣之列乎?請命遞斥臣等之職。
正言沈梓啓曰,任一邊將,尙不見信於君父,實與同僚無異,而且臣於擧動回還之時,所騎相失於紛踏之中,未及隨參於侍臣之列,臣之所失尤大,請命遞斥臣職。
兵曹判書許積上疏。大槪,亟鐫臣職,仍治臣罪,以礪士夫之名節事。入啓。
右議政李厚源箚子。大槪,觸寒重感,痛勢極緊,問安陳賀之列,俱未進參,館所擧動,亦闕隨扈,惶恐待罪,仍乞罷免,以便公私事。入啓。答曰,省箚具悉卿懇。卿之所患如此,予用慮念矣。卿其安心勿辭,亦勿待罪。仍傳曰,遣內醫看病。
答領議政鄭太和疏曰,省疏具悉卿懇。卿何引咎自刻,至此之甚乎?旣無官籍,則尤無下送之義,雖出於撝謙不安之意,無乃太過乎?其於待大臣之道,方在官役,固不宜行刻薄之政,況此不係於官役者乎?卿其安心,勿爲下送。且卿之所患,今又添傷云,予用念慮矣。卿其勿爲竢罪,安心調理出仕。
答獻納趙胤錫,正言李程·沈梓曰,此未知爲政時事狀,謂之乏人苟且則可也,謂之不見信則似非本意也,勿辭,退待物論。
兵曹,來初五日朝參爲之事,命下。
政院啓曰,行館所宴禮時,自上傳敎,不是難便之說話,而當該譯官疏略之失,非止一度。且堂上文官之擇差御前者,不但隨往隨來,而譯官誤傳之語,全不詳察檢飭,請推考。傳曰,允。以上朝報
迎接都監啓曰,副勅使鷹子,脫篠逸去,坐於海嵩尉家,東山家丁追逐登墻之際,又爲飛向他處,故分付軍色,使之尋覓臂來,卽爲入給之意,敢啓。傳曰,知道。
又啓曰,勅使以下求請靴子等物,所造熟皮,不爲精熟之故,大通官,捉致分工曹書吏決棍云,諺掌色吏,自都監亦爲治罪嚴飭之意,敢啓。傳曰,知道。
又啓曰,勅使欲爲登望,使之依前結棚於館北墻內,故依其言,卽令造排之意,敢啓。傳曰,知道。
又啓曰,明日乃是仁政殿請宴日次,何以爲之?敢稟。傳曰,依例爲之。
又啓曰,大通官,使差備譯官,送言于臣等曰,今番謝恩使臣,何人差出乎?勅使欲知其姓名而歸云,敢啓。傳曰,姑以未及差出爲言,似可矣。
又啓曰,三勅使二等頭目所率家丁發狂者,出置館外閭家矣。頭目欲觀其病勢,願爲暫時出見云。不得已許令往見之意,敢啓。傳曰,知道。
又啓曰,明日仁政殿請宴,令差備譯官,依例措辭以請,則上使以爲,俺素病患,不敢出受宴禮,而今日,自上親臨館所,不得不力疾行禮矣。明日則勢難往赴請宴,宴床自此入給,則可以安心受喫云,敢啓。傳曰,知道。以上迎接都監謄錄
有政。吏批,以姜說爲德源府使,宋時喆爲掌令,閔晦爲繕工監監役,趙克善爲掌令,洪重普爲兵曹參判,趙壽益爲大司憲,許穆爲持平,尹汝徵爲仁同府使,李溟翼爲奉敎,李䎘爲待敎,白大璡爲軍器寺副正,金興運爲長興縣監,朴長遠爲尙州牧使。以上吏曹政事
司饔院啓曰,今日南別宮宴禮時,假郞廳通禮院引儀朴得立進止當次,退在他處,趁未察任,殊極可駭,推考,何如?傳曰,知道。司饔院謄錄
上在昌德宮。停常參·經筵。
答鄭道應疏曰,省疏具悉爾懇。爾之事勢,果似切迫,今姑勉從焉。痘患寢息之後,更爲上來,毋負至意。仍傳曰,咨儀鄭道應之形勢,果似切迫,故恐有後悔,今姑勉從其請矣。令該曹給馬,禮以送之。
答刑曹參儀徐元履疏曰,省疏具悉至懇。局外之人,所論之大過,則予固已知之矣。勿辭察職。
答兵曹判書許積疏曰,省疏具悉卿懇。今見其時臺臣之疏章,則以爲所論,專在於選妓云,卿之所言,若非選妓,則不必惶恐乃爾,又不必下送,卿其安心勿待罪。
謝恩,兵曹參判洪重普,五衛將金震標·朴重協,翊贊柳儁,加里浦僉使南海羽,宣傳官李晩榮,尙州牧使朴長遠,羽林將許遂。
明日仁政門朝參時,初嚴卯正三刻,二嚴辰初二刻,三嚴辰正一刻。
戶曹判書鄭維城上疏。大槪,懇乞鐫削職名,仍治臣罪,以謝公議事。入啓。答曰,省疏具悉卿懇。旣已所論,臺臣之主意,若非其人,卿何必不安乃爾?卿其安心,勿待罪。
政院啓曰,昨日以兵曹草記,慶興府使金壽海,明川府使尹聖擧等,數日內,給馬下送事,命下矣。兩人皆堂下官,時未署經,兩司城上所牌招,使之速爲署經,何如?傳曰,允。
大司諫趙□啓曰,同僚昨日之避,臣今當處置,而頃於大政,滿浦之窠,臣以政官,同參啓請,備擬其望,則臣於此,自嫌不得可否也,明矣。何敢處置乎?請命遞斥臣職。答曰,勿辭,退待物論。
刑曹參判呂爾載上疏。大槪,病勢情勢,俱難冒居,亟遞職名,以便公私事。入啓。答曰,省疏具悉。卿其勿辭察職。
謝恩,掌令宋時喆。
政院啓曰,以慶興·明川兩邑守令署經事啓稟,命招竝城上所,今方入來肅拜,而必備二員,乃其署經,新除授在京人員,竝卽牌招肅拜,使之速爲署經,何如?傳曰,允。
謝恩,掌令趙克善。
傳曰,今聞世子之言,則贊善宋浚吉,因此掃墳,欲爲歸計云,是予蒙然不察甚矣。旣已下直,似難還收其給由矣,趁其未出城,卽遣史官傳諭曰,今聞世子書筵時,略及因此歸計之意云,雖云平交,固不當若是,何情意之不相孚至此?進退,亦何不光明正大至此乎?予甚悔恨,直欲奔往,摻執手而挽留而不得也。今遣近臣申言,若過六七日,而不爲還朝,則是棄我也。須趁此期上來事,丁寧言之,雖已出城,追及言之。
府啓,之問尙今逋誅,大是異事,之問而不死,則癸亥初伏罪之賊,必有遺憾於九泉,當死而亦不死,尤可痛惡,請命亟正邦刑。竝引嫌而退,旣據風聞,循例請遞,而仍授之命,出於慮外。紛踏之中,所騎相失,則未及隨參,勢所固然。備擬之際,同參政席,則不欲處置,亦或然矣。俱無可遞之失,請獻納趙胤錫,正言李程·沈梓,大司諫趙□,竝命出仕。新除授大司憲趙壽益,時在京畿廣州地,執義□□時在慶尙道晉州地,持平許穆,時在京畿漣川地,請竝斯速乘馹上來事,下諭。答曰,依啓。之問事,不允。
知敦寧尹絅上疏。大槪,異數特加,伏地感泣事。入啓。答曰,省疏具悉。卿其安心勿謝。以上朝報
未時申時,日暈。此亦朝報
迎接都監啓曰,大通官,令差備譯官傳言,都給禮單,今日斯速入給云。依其言入給之意,敢啓。傳曰,知道。今番稱以大慶出來矣,似當有別贈之擧,察處,別贈回啓,自戶曹爲之。
又啓曰,卽刻勅使,初六日發程牌文出送,依例請留乎?敢稟。傳曰,允。
又啓曰,勅使卽刻出送路程記,以初六日弘濟院止宿發行,第十七日抵義州磨鍊矣,敢啓。傳曰,知道。
又啓曰,卽刻大通官,促納發賣物種,分付該司,依其言入給之意,敢啓。傳曰,知道。
又啓曰,宴床排設後,臣等進詣館所,呈納御帖,宴床分入各房之意,敢啓。傳曰,知道。
又啓曰,卽刻大通官等,出送銀子五兩,使差備譯官傳言曰,曾前韓巨元往來之時,玄琴一部貿去矣。今亦欲爲貿得,以此銀子,求貿於有處入給云。前日貿去,援以爲例,今難防塞,分付該院樂工等,使之隨便覓給,而價銀,則措辭還給矣,敢啓。傳曰,知道。
又啓曰,卽刻臣等,進詣館所,令差備譯官,以上命,措辭請留,則諸勅使以爲國王自初厚待之意,今此請留之擧,非不感激,而俺等,欲趁未解氷還歸,旣發牌文,勢難加留云矣,敢啓。傳曰,承旨依例進去,請留。
又啓曰,明日乃是回禮宴日次,依例以宰臣宴請行之意,敢啓。傳曰,知道。
又啓曰,諸勅使,令差備譯官送言,別求臘藥及牛黃·人蔘,而淸蘇等六種,三使各求每種百丸,合以計之,則其數甚多,雖欲準副其請,非但醫司物力,決無辦出之勢,日後之弊,亦甚可慮。故令譯輩,措辭防塞,而近來勅行求索,臘藥牛黃,略爲應副,已成規例,終難全然不給,令醫司,淸蘇兩種,量宜措備,以爲觀勢入給之地,而牛黃·人蔘,則不得已令該曹,給價貿得,依上年例,牛黃各一部,人蔘各十兩,臨時入給計料之意,敢啓。傳曰,知道。
又啓曰,訓局砲手山行所捉山猪一口,入給勅使,則卽爲分喫稱謝矣,敢啓。傳曰,知道。
又啓曰,正使右膝酸疼,三使腰膝皆痛,今日招入醫官安禮,又爲施鍼云矣,敢啓。傳曰,知道。
又啓曰,明日回禮宴,宰臣代行之意,令差備譯官傳言,則依例爲之云,敢啓。傳曰,知道。
政院啓曰,臣承命,詣館所請留,則勅使答以來時江氷不堅,堇得渡涉,趁氷未泮,欲爲回程,前定日當爲發行云矣,敢啓。傳曰,知道。依例,遣大臣請留。
都監郞廳,以左議政意啓曰,臣卽詣館所,使諸勅使差備譯官等,措辭請留,則勅使答曰,自上,至遣大臣,如是請留,行色雖忙,敢不唯命,當留一日,初七日定爲發行云,敢啓。傳曰,知道。明朝當遣內官,依例請留矣。以上迎接都監謄錄
上在昌德宮。停常參·經筵。
謝恩,五衛將李潤棊,僉知李時壽,知事尹絳。
大司諫趙□,獻納趙胤錫,正言李程·沈梓就職。
待敎李䎘書啓,臣承命追及於中路,傳諭于贊善宋浚吉,則以爲臣以癃孱無似之人,猥荷寵榮,黽勉連留,常懷愧恨,若隕淵谷,適仍受暇展省之行,略陳情事於書筵矣。不意聖慮曲軫,委遣史官,數行溫編,委曲懇惻,臣伏讀惶感,不覺涕泗交頤,人臣蒙被異恩,一至於此,雖粉身湛家,其何圖報萬一?臣神情惝怳,不知所以爲言,臣雖欲歸,豈有因此無端決去之理乎?不過往依松楸,靜處調病,或有陳控之計,而聖敎及此,臣罪萬死,往省先墓,情理切迫,臣旣拜辭登途,到彼之後,別爲具疏待罪云矣,敢啓。傳曰,知道。
府啓。請之問亟正邦刑。
院啓,請之問亟正邦刑。措辭竝見上。答曰,毋庸煩論。
校理安後說辭職上疏,入啓。答曰,省疏具悉。爾其勿辭。
諮議鄭道應上疏。大槪,獲蒙恩遞,感泣罔極,而給馬異數,不當承當,乞收成命,以安微分事。入啓。
政院啓曰,弘文館應敎李端相病,校理李時術病,修撰睦來善來詣請對,敢啓。傳曰,早朝起居,氣頗不平,所懷書啓。
應敎趙復陽初度呈辭,入啓。遞差。
謝恩兼進賀使領議政鄭太和,右議政李厚源·柳廷亮,副使閔應協·南老星·呂爾載,書狀官宋時喆·李性恒·鄭基豐。傳曰,副使加望。以上朝報
迎接都監啓曰,勅使因中使請留,一日加留,初八日定爲回程云,卽刻牌文發送之意,敢啓。傳曰,知道。
都監郞廳,以回禮宴宰臣意啓曰,臣澯與知中樞府事臣尹絳,戶曹參判臣申翊全,來詣館所,依例請宴,則勅使答以上勅有病,不得出受宴禮,床排入給云,故依其言,分入各房,臣等仍呈御帖,退出之意,敢啓。傳曰,知道。
都監啓曰,回禮宴代行宰臣密山君澯,知中樞府事尹絳,戶曹參判申翊全等,來詣館所請宴,則上勅使,稱有病患,不爲出受宴禮,故宴床分入各房,呈納御帖後,退出之意,敢啓。傳曰,知道。
又啓曰,明日當行別宴,此外只有上馬宴,而勅使留館,尙餘四箇日子,初七日則別茶啖入給,初八日上馬宴請行,何如?傳曰,允。
又啓曰,正使三使,俱有膝痛,副使亦患左邊手臂之痛,今日又爲招入醫官安禮,施鍼云矣,敢啓。傳曰,知道。以上迎接謄錄
備邊司啓曰,忠淸兵營,還設於海美便否,問於本道矣。今見監司李慶億啓本,備陳實狀,極其詳悉,所當卽爲回啓,而係是重大之擧,後日登對時,面稟定奪,何如?答曰,允。以上備局謄錄
上在昌德宮。停常參·經筵。
下直,高山察訪李堥。
謝恩,護軍韓鎭,訓鍊僉正李相來,德源府使姜說,歙谷縣令尹濟。
進賀兼謝恩使落點柳廷亮,書狀官宋時喆。吏曹進賀兼謝恩副加望,李曼·崔惠吉·申翊全。
慈殿·大殿·中殿,藥房問安。答曰,知道。
答諮議鄭道應疏曰,省疏具悉。雖因事勢之不得已,絶不得一入闕下而退,予甚痛歎矣。體此至意,須思更爲上來之計,勿爲一向邁邁也。些少馹騎,亦可帶去,尤用慚靦焉。
以玉堂書啓,答曰,啓辭之意,予當體念,而末端所陳之事,非爾等之言,幾乎誤矣,當令政院,措辭下諭于本道監司,守洪等事,使之著實擧行,俾無未盡之弊。
備忘記,前郡守李綏邦,前僉使張愛聲等,皆在遼·瀋時,備歷危險,奔走服勞,忠勤不懈者也。況李綏邦,自平山,隨入瀋陽,亂初甫定之餘,艱辛之苦,又倍他人,而至今因循未行酬勞之擧,實涉欠典,令該曹,李綏邦加資,實職除授,張愛聲加資。
傳曰,前縣監金興祖,在瀋陽時,陪從有功勞之人,頃於元日,猝死於闕下,深用傷惻,已令自內給其喪需,而旅櫬,無路運去于本鄕云。令京畿,某條運給事,言之。
兵曹啓曰,文·武兼宣傳官之任,不過擧動時備衛,而文兼成台耉·柳碖,前後擧動,皆不來參,武兼趙謹行,方在京中,而除授之後,尙不現身,無意進參於擧動,不可虛帶職名,徒受稟祿,竝改差,何如?傳曰,允。
吏曹啓曰,今日朝參,乃是莫重盛禮,而司饔院主簿沈搢,直長羅衿·兪命益,奉事閔光爀·柳勩·崔毅量,參奉朴隆準·申明拭,中部主簿南士夏,司贍直長尹,軍器寺參奉丁以傑,造紙署別提李栢齡,司䆃寺主簿金鏡,通禮院引儀黃一夔·李智·朴得全,兼引儀柳斗章·黃渙,繕工監奉事柳徵麟,稱以司饔院郞廳,軍器寺僉正李泌,稱以備邊司郞廳,不爲來參,事甚非矣,竝推考,何如?傳曰,允。
又啓曰,新除授舒川郡守金有玹呈狀內,其父年八十五歲,人子情理,不忍遠離,速爲入啓處置云。親年七十,勿敍二百里外,載在法典,舒川郡守金有玹,依法改差,何如?傳曰,允。
又啓曰,新除授明川府使尹聖擧,因兵曹啓辭,數日內,催促赴任之意分付,則稱以病勢危重,尙未謝恩,事甚可駭,明川府使尹聖擧,姑先從重推考,何如?傳曰,允。
護軍閔益亨上疏。大槪,特蒙格外之賜,敢陳惶恐之意事。入啓。
傳曰,掌令趙克善病重,高陽郡守柳後聖,卽當招來看病,而不但纔爲下去,且有身病云,使內局下人中,當初目見其病者,更爲詳問卽今症勢於其家,持病錄,給馬下送,問藥歸來。
政院啓曰,傳曰,以下人公事,有南草臭之故,曾有下敎矣,今日監軍單子,又有其臭,落點單子,異於他公事,而何以如是耶?査覈以啓事,傳敎矣。監軍單子,例於開坐初,省記色書吏來呈於本院,則本院書吏,親受於廳所,傳於色承旨,則色承旨,親自考閱,察其無錯誤處然後,親傳於司謁以入矣。今日入直時,燈下詳視,而未聞其臭,依例捧入,不察之失,臣亦難免,不勝惶恐,而本院書吏及省記色書吏,自本院治罪之意,敢啓。傳曰,古者尙書奏事,含鷄舌香云,縱不能含香,豈可以惡臭薰染於紙,不忍近於手?殊甚駭愕,與公事廳別監,亟下刑曹捉治後,又有此弊,則本院亦難免其責矣。
成均館官員,以知館事意啓曰,今正月初七日儒生上旬輪次,當爲設行,而政府東·西壁有故,不得行之之意,敢啓。傳曰,知道。
府啓,請之問亟正邦刑。措辭見上答曰,勿煩。
院啓,請之問亟正邦刑。措語見上答曰,勿煩。
前判決事李應蓍敍用,進賀副使差送事,捧承傳。
答閔應亨疏曰,省疏具悉。卿其安心勿謝。
藥房都提調元斗杓,副提調金南重啓曰,卽伏承下醫官之敎,嬪宮有不安之節,不勝驚慮,詳知所患症候然後,可以議藥,敢此仰稟。答曰,所患,已言于醫官,而似不至大段矣。
藥房再啓曰,嬪宮症候,問于醫官,與趙徵奎及諸御醫等商議,則皆以爲因熱在肺胃,行氣不調,以致乳汁渗漏,宜用芎歸補血湯,榮養氣血,而元方,去乾薑,加黃連炒·條芩·香附子各一錢,砂仁五分,謂當云。一貼爲先劑入之意,敢稟。答曰,依啓。以上朝報
迎接都監郞廳,以領議政意啓曰,臣與戶曹判書鄭維城,刑曹判書呂爾載,進詣館所,令差備譯官等,傳告勅使,請行宴禮,則答以上使所患痰病,今日尤苦,不得出受,宴床須入各房云,故臣等,從外傳呈御帖而退矣。敢啓。傳曰,知道。
都監啓曰,別宴代行宰臣領議政及臣維城,刑曹參判呂爾載等,進詣館所,依例請宴,則上使所患痰症猶苦,不得出受宴禮云,故宴床分入各房,呈納御帖之後,退出之意,敢啓。傳曰,知道。以上迎接都監謄錄
上在昌德宮。停常參·經筵。
自巳時至申時,日暈兩珥。夜一二更,月暈兩珥。
謝恩,護軍邊得一,禮賓別提李彦哲,長陵參奉洪淨,洗馬文萬里,訓鍊主簿林岱,餞慰使定州金慶恒,安州李廷夔,義州尹衡覺出去。
藥房都提調元斗杓,副提調金南重啓曰,伏未審夜來,嬪宮症候,何如?芎歸補中湯進用之後,別無其效耶?詳知卽今症候,可以更議他藥,敢此仰稟。答曰,乳汁之流出,比晝頗減矣。
東宮,藥房問安。答曰,知道。
備忘記,前掌令趙克善,終至於不救云,予甚驚慘悲悼,無以爲諭。衣衾·棺槨及一應喪需,令該曹題給,俾無未盡之歎,喪柩下去時,亦令兩道監司護喪。
嬪宮,藥房問安。答曰,知道。自去夜二更後,乳汁停止矣。
藥房再啓曰,卽伏承嬪宮乳汁之流出,比晝頗減之敎,不勝喜幸,卽與趙徵奎·梁濟臣·崔栶及諸御醫等商議,則皆以爲此症,因氣血俱虛而發,八物湯元方,去熟苄,代以乾苄,加條芩一錢,阿膠珠·天門冬·桑寄生各七分,多用十餘貼宜當云。此藥三貼,爲先劑入,何如?答曰,依啓。
平壤餞慰使徐元履出去。
吏曹啓曰,臺諫有闕,政事,取稟。
嶺陽君儇上疏。大槪,父子不可同列,臣兼帶有司堂上,依例改差,司饔院提調亦許遞免事。入啓。
全昌君柳廷亮上疏。大槪,痼疾沈篤之餘,氣血漸敗,精神筋力,脧削已甚,專對重任,不敢承當,乞遞謝恩上使之任事。入啓。
京畿監司書目,母病危重,乞遞職名,專意救護事,上疏上送事。
傳曰,掌令趙克善之喪,一應喪需衣衾等物題給事,旣已下敎,而該司之事,必難趁卽擧行,又難一一矣,令該曹別定郞廳一人,使之護喪,俾無埋沒之弊。
政院啓曰,掌令趙克善喪需題給下敎,卽時分付□再三催促,則工曹郞官外,戶·禮曹,則只下人來現,而郞官,則尙無形影,事甚稽緩,當該郞廳,竝推考,何如?傳曰,允。
院啓,請之問亟正邦刑。措語見上
府啓,請之問〈亟〉正邦刑。措語見上答曰,毋庸瀆擾。
中路問安使李沈出去,京畿監司上疏,卽下該曹。
吉州餞慰使□□出去。
吏曹參判吳挺一上疏。大槪,冒萬死,猥陳危懇,乞削職名,以勵明檢,以謝公議事。入啓。答曰,省疏具悉。卿其安心,勿辭察職。
傳曰,政事,過齋戒後爲之。
答全昌君疏曰,省疏具悉卿懇。聞卿之所患,今已快瘳云,如無大段難便之事,則一番往來,亦無不可,卿須諒處焉。
答嶺陽君疏曰,省疏具悉。有司堂上之任,當令該曹處之,卿其安心,勿辭察職。
吏曹,掌令趙克善身死,曾經臺侍啓。
傳曰,前郡守金□·李憶·崔順之·崔挺海,縣監李騫·朴震瑞·吳世彦·鄭□·全東屹,副正孔士信,府使宋士豪,縣監閔周冕,內官崔漢民,習讀韓緯·陳後平,部將朴來敏,武兼李斗龜,習讀金鳳瑞,司正吳尙等敍用,府使金重明,郡守沈揮,靈愼君瀅,習讀成·朴□等,職牒還給,去丁酉年春夏·秋冬等褒貶,居中居下,竝勿論事,下吏·兵曹。以上朝報
迎接都監啓曰,明日上馬宴,以親臨請行乎?敢稟。傳曰,允。
又啓曰,今日別爲雌牛一首入納云,故依其言入給之意,敢啓。傳曰,知道。
又啓曰,卽刻次通官張孝禮,令差備譯官,送言于臣等曰,老母有病,死生未定,今番若不得見,則將自此永訣,情事罔極,初欲往見於本家,而外處出入難便,惶〈恐〉不敢仰達矣。今已臨行,願一見面,老母率來館外近處,許令暫時出見云,聞其所言,實爲矜惻,依願施行,何如?傳曰,允。
又啓曰,明日上馬宴親臨設行之意,令差備譯官傳言,則諸勅使以爲,明日則治行紛擾,勢難受宴,願勿親臨,當於郊外餞宴時,辭拜云。旣以親臨請宴,而所答如此,不必又以宰臣請行,明日宴床,直爲入給似當,敢啓。傳曰,知道。
又啓曰,今日別茶啖排入之意,敢啓。傳曰,知道。
又啓曰,勅使以下發賣雜物,多數責入,三日相持,今朝始爲完了,而各種之物計數,則白綿紙七千六百卷,益山紙二千七百卷,白紙五千五百卷,水獺皮二百五十二張,靑黍皮三百九十六令,樻枝三二萬一千匣,白苧布一同十五疋,生布四同十疋,海蔘一千斤,海帶菜二百五十斤,全卜二十四貼,文魚十二首等物,折價分入,已爲停當,而各種責貿之數,比諸上年夏間勅使,發賣倍多,折給本價,極其零星,市民等落本之數甚多,自該曹,將爲計給矣,敢啓。傳曰,知道。以上迎接都監謄錄
備邊司啓曰,中江開市,例在於二月十五日,依前商賈,預爲整齊,多持物貨,及期入送,俾無埋沒之弊事,兩西監司及開城留守處,知委擧行,何如?答曰,允。以上備局謄錄
上在昌德宮。停常參·經筵。
夜一二更,月暈。
謝恩,校書校理金光宇。
嬪宮,藥房問安。答曰,自昨日以後,差歇耳。
藥房都提調元斗杓,副提調金南重啓曰,伏未審夜來,嬪宮病候,視昨,何如?昨日劑入八物湯進服之後,顯有其效耶?臣等不勝憫慮,敢來問安。答曰,自昨日,旣已差愈,誠爲喜幸矣。
知事鄭世規上疏。大槪,老病深痼,決無起動之勢,新授職名及兼帶歸厚提調,懇乞遞改事。大祭齋戒,以留政院。
開城府餞慰使李愓然出去。
政院啓曰,來十一日專經文臣殿講日次取稟。傳曰,爲之。
平安監司書目,朔州府使金成一身死事。
備忘記,世子嬪所患,用藥一貼卽愈,予甚喜幸矣。醫官趙徵奎,令該曹,六品遷轉。
吏曹啓目粘連,京畿監司金佐明上疏云云。勅行回頭,只隔一日,而京畿監司金佐明,陳情乞遞,有難出去,其母病,若非苦劇,則當此之時,必不至如是露章是白在果,松京往還,不過四五日,且交代差遣之際,勢甚窘迫,此可慮是白乎矣,藩臣進退,臣曹不敢擅便,上裁,何如?啓。依回啓施行。
輔德鄭基豐上疏。大槪,家有痘疫,不敢出入書筵,乞遞職名事。留政院。
傳曰,史官二員待命,騎馬六匹立之,宗廟·永寧殿大祭所內摘奸。
明日郊外餞宴時,出宮初嚴辰初初刻,二嚴辰初三刻,三嚴辰正二刻,開門差早。
出宮初嚴,巳初二刻,二嚴巳初三刻,三嚴巳正二刻退定。以上朝報
迎接都監啓曰,卽刻臣等,進詣館所,呈納御帖之後,上馬宴宴床,分入各房之意,敢啓。傳曰,知道。
又啓曰,勅使明日發行,以初吹卯時,二吹辰初,三吹巳初書出之意,敢啓。傳曰,知道。
又啓曰,副使自今日始患咽喉之痛,金銀花煎茶,和服朴荷煎元,又爲招致安禮,施鍼云矣,敢啓。傳曰,知道。
以禁漏自上明日餞宴郊外擧動時,嚴時刻單子,傳曰,氣頗不平,明日似難早動,言于都監,使之緩其發行,三嚴,以巳時爲之。
都監啓曰,以餞宴嚴時刻單子,傳曰,氣頗不平,明日似難早動,言于都監,使之緩其發行,三嚴以巳時爲之事,傳敎矣。卽令差備譯官,以此意措辭,勅使三吹,退定巳末矣。敢啓。傳曰,知道。
自上明日郊外餞宴時,初嚴巳初二刻,二嚴巳初三刻,三嚴巳正二刻。以上迎接謄錄
上在昌德宮。停常參·經筵。
府啓,請之問亟正邦刑。措語見上答曰,毋煩。
左議政元斗杓,都承旨金南重,餞慰使呂爾載,弘濟院出去。
京畿監司書目,廣州呈,以贊善宋浚吉上疏上送事。
吏曹,前都事申最身死,曾經侍從啓。別致賻。
院啓,請之問亟正邦刑。措語見上答曰,毋煩。
大駕慕華館,藥房·政院·玉堂問安。答曰,知道。
伴送使京畿監司金佐明出去。
還宮後,藥房·政院·玉堂·二品以上·六曹·大司諫問安。答曰,知道。
謝恩,左尹趙潝,右尹李一相,承文正字卞榥,兼輔德李端相,修撰金壽興。
右議政李厚源,都承旨金南重,餞慰使呂爾載,入來。
校理李時術,兼春秋減下肅拜。
答知事鄭世規疏曰,省疏具悉。卿其安心勿辭。以上朝報
迎接都監啓曰,市民朴義吉稱名人,入往大通官李夢善家丁之房,潛相買賣,持木疋出去之際,現捉於守門部將,移送刑曹,使之推覈處置之意,敢啓。傳曰,知道。
又啓曰,卽刻勅使,館所離發之意,敢啓。傳曰,知道。以上迎接謄錄
有政。吏批,以卞榥爲承文正字,李亨千爲承文副正字,柳晉昌爲學諭,元振澤爲學諭,李一相爲左尹,趙徵奎爲司僕主簿,柳晉昌爲南學訓導,元振澤爲東學訓導,金錫元爲中學訓導,崔鎭南爲西學訓導,金壽興爲修撰,李端相爲輔德,鄭績爲典涓司直長,黃吉爲典涓司奉事,崔進成爲典涓司參奉,趙復陽爲直講,前郡守李綏邦,今加通政,金碩望爲活人署別提,鄭勔爲舒川郡守,李弘箕爲朔州府使,郭之欽爲掌令,柳潝爲鳳山郡守,趙潝爲左尹,李一相爲右尹。移謄吏曹政事
司饔院啓曰,今日慕華館餞宴時,二使果盤,假郞廳通禮院引儀朴得立,不爲跪進,二使小膳執蓋時,習讀官李後量,亦不跪膝,本院提調昌原君,假提調錦平君鄭砯,行司勇鄭孝吉·劉成吉,未及大膳,徑進完杯酒尊,提擧刑曹佐郞鄭百順,徑酌完杯,竝推考,何如?傳曰,允。司饔院謄錄
上在昌德宮。停常參·經筵。
下直,全南水虞候李德明。
謝恩,古阜郡守李商霖,護軍李有謙·徐必遠,掌令郭之欽。
大殿,政院·玉堂問安。答曰,知道。
藥房都提調元斗杓,副提調金南重啓曰,早春寒氣,尙爾未解,勞動玉體,出臨郊外,伏未審夜來,聖候,何如?嬪宮進服前劑入八物湯,已盡於昨日,又三貼今當加劑入,竝此仰稟。答曰,知道。湯藥則仍爲劑入。
慈殿·中殿,藥房問安。答曰,知道。
嬪宮,藥房問安。答曰,今已平復,勿爲問安。
吏曹參判吳挺一辭職上疏,入啓。答曰,省疏具悉卿懇。卿之固辭至此,本職,當免副焉。
吏曹啓曰,新除授吉州牧使李璞除授之後,往見其母於溫陽地,臣曹以催促赴任事,依傳敎,使京主人,罔夜分付,而尙不上來辭朝,事甚駭緩,姑先從重推考,何如?傳曰,允。
明日專經文臣殿講時,考官蔡裕後·李一相,參考官姜栢年·徐必遠·鄭·鄭麟卿。
政院啓曰,明日仁政殿專經文臣殿講時,命官何大臣進去乎?敢稟。傳曰,左相進去。
政院啓曰,侍講院輔德鄭基豐家,有痘疫,書筵出入未安之意,陳疏到院,而不敢捧入,敢此仰稟。傳曰,遞差。
院啓,將此之問按律之請,兩司爭執,已經年矣,而殿下尙靳一兪,臣等罔知聖意,以遺失其疏,而執此爲諭也。其疏雖失,卽今現在者,尙且四度,則其所負犯,當如何也?癸亥初兇逆按法之日,此賊獨爲網漏,而復延凶喘,甚是異事,今過累十年之久,而輿情咸憤,皆曰可殺,則人心之不可誣,王法之不可廢,此可見矣。豈可務信於其疏之有無,而姑從惟輕之典乎?尋常罪犯,固不可按法而失刑,繫于倫紀,是何等大罪,而尙此持難,以拂公議乎?決不可投諸荒裔而止,請亟正邦刑,以謝天地神人之憤。卽於政廳,該房承旨進參,其意有在,望單子正書,則政官取而諦視,傳于承旨,承旨更加察見,至於望草相準而後,納諸望筩以入,所以重其事也。以李綏邦等加資附職,而已有備忘,則開政之際,所當十分詳審擧行,此非放過之事,而委諸下吏之事,其單子出入與否,慢不省察,此豈但爲政官之失,而承旨,亦難免其責,請命從重推考。答曰,不允。推考事,依啓。
傳曰,今日四曹判書呈辭,一時入啓,此近來所未見之事,其於國事,豈不寒心乎?本院何不察處乎?
政院啓曰,今日四曹判書呈辭,一時捧入之爲未安,臣等亦非不知,而自前若非不捧呈辭之時,則重臣呈辭,其在體例,不宜無端退却,故臣等相議,循例捧入矣,致勤聖敎,惶恐。傳曰,雖得能讓之名,其於國體何?今後,竝勿爲捧入。
府啓,之問窮兇極惡之罪,兩司備盡論列,今已閱歲,兪音尙閟,臣等之惑滋甚焉。四疏之中,雖有所逸,而見存疏辭,亦不容誅,之問之尙今逋誅,大是異事,之問而不死,則癸亥初伏誅之諸賊,又爲訟冤於九泉之下,此賊之罪,豈可投四裔而止乎?輿情憤鬱,久而益深,請命亟正邦刑,以洩神人之憤。天安,是路邊劇邑,郡守李雲根,家在不遠,長在其家,政委下吏,民多怨咨,其他可笑之事,不一而足,如此之人,不可付諸字牧之任,天安郡守李雲根,請命罷職。堤川,乃峽中殘邑,縣監朴天相,爲人愚濫,性且貪鄙,不法之事,罔有紀極,峽民嗷嗷,如在水火,如此之人,不可仍置字牧之任,堤川縣監朴天相,請命罷職。遂安,乃海西出站之殘邑,縣監鄭之屛,爲人麤猾,性且愚濫,專事肥己,民不堪命,潛奸邑婢,取笑一道,如此之人,不可一日在官,重貽民弊,遂安縣令鄭之屛,請命罷職。答曰,不允。守令等事,更加詳察爲之。
右議政李厚源上疏。大槪,陳情乞免命官之任事。入啓。答曰,省疏具悉。卿其安心勿辭。
傳曰,大妃殿未寧時,藥房都提調以下書啓。以上朝報
未時,日暈。夜三更,月暈。移謄朝報
上在昌德宮。停常參·經筵。
未時申時,日有重暈,有兩珥,色皆內赤外靑。酉時,日暈。
謝恩,知事蔡裕後,刑曹正郞李翼徵,舒川郡守鄭勛,鳳山郡守柳潝,朔州府使李明箕,護軍張愛聲。
答贊善宋浚吉疏曰,渴想之餘,省覽來疏,怳若相對,欣喜之情,可勝云諭?史官之回,未有快語,予用慮念,乞退之言,又見於此,令人不平心膽,只自愧赧而已。且觀疏中多有不安之語,予固已慮此,玉堂之言,雖不如古人之言,其言則是矣,予何不從?此則其勢不得不然,而第念自古待人之道,貴自誠信,而務安其心,不以浮文而擾之,贊善之心,旣如是不安,則何用强焉?自當依願,而且念疏中奇大升之言,好則好矣,而未幾遭讒之言,予甚驚焉,何以竝及於此乎?是予之所以愧赧不已者也。贊善所謂無以感格上下之言,實同彼此,良可歎也。贊善終若不來,則予當廢學,而不復講論矣,須念此意,幡然上來,以副至意。縱不念寡昧,獨不念世子乎?伊日書筵罷後,來啓贊善欲歸之言,而色甚驚動,有不能自已者,是豈待人之敎而爲之乎?其心可想,贊善能獨恝然乎哉?此而不動,則誠之一字,不復講論宜矣。君臣之間,貴相知心,何用多誥?爾其諒處。
伴送使書目,勅行初十日坡州止宿事。
司憲府啓本,明川府使尹聖擧矣。因兵曹啓辭,數日內催促赴任之意分付,則稱以病勢危重,尙未謝恩罪,杖八十贖,奪告身私罪。啓依允。本職遞差。
殿講居首,博士金鈗,半熟馬一匹賜給。
府啓,請之問亟正邦刑。措語見上
天安,是路邊劇邑,素稱難治,郡守李雲根,曾任瑞山,以不治見敗,及據本郡,家在一日之程,長往其家,駄載絡繹,政委下吏,闔境嗷嗷,其他可駭之事,不一而足,南來之人,有口皆言,有何更爲詳察之事乎?如此之人,不可一日仍置,重貽民弊,天安郡守李雲根,請命罷職。堤川縣監朴天相,爲人愚濫,性且麤鄙,沈惑本邑之私婢,賄賂公行,添出石物於境內,督民輸運,交結品官,以爲干譽圖存之計,峽民嗷嗷,如在水火,臣等所論,非泛然風聞之比,有何更加詳察之事乎?堤川縣監朴天相,請命罷職。遂安,素稱饒邑,而屢經匪人,殘敗已甚,莫不收拾,誠極寒心,縣監鄭之屛,爲人麤猾,性且貪濫,專事肥己,民不堪命,潛奸邑婢,變在衙中,多有可駭可笑之事,西來之人,莫不傳說,臣等何敢不爲詳察,而輕爲論可乎?遂安縣監鄭之屛,請命罷職。答曰,依啓。之問事,不允。
院啓,請之問亟正邦刑。措語見上答曰,不允。
領敦寧府事金堉箚子。大槪,請還收看病醫官之命事。入啓。
鄭世觀上疏。大槪,老病,一向危重,決難起動,更申前懇,冀蒙恩遞事。入啓。
都承旨金南重啓曰,左承旨金素,呈辭受由,左副承旨李正英,妻母服制,右副承旨元萬石,以病不來,廳中位不齊,事甚苟簡,元萬石所患,不至大段,卽爲牌招,使之察任,何如?傳曰,允。
右副承旨元萬石上疏。大槪,抗顔承命,來詣闕下,而彈墨未乾,不敢晏然行公,亟賜遞改,以便公私事。入啓。答曰,省疏具悉。爾其勿辭。
文學南九萬,西學訓導崔鎭南,殿講時不參,依承傳罷職。
答領敦寧金堉箚曰,省箚具悉卿懇。卿其安心焉。
答知事鄭世規疏曰,省疏具悉卿懇。卿辭至此,本職當勉副焉。
吏曹啓曰,臺諫有闕,政事,取稟。傳曰,明日爲之。以上朝報
夜一更,月暈廻木星,流星出五車星上,入婁星上,狀如拳,尾長四五尺許,色赤。此亦朝報
上在昌德宮。停常參·經筵。
夜一更至四更,月暈,廻木星。
以司憲府明川府使尹聖擧照律公事,只本職遞差。
伴送使書目,勅行十一日開城府止宿事。
政院啓曰,今日爲政事,命下矣,都承旨金南重式暇,左承旨金素呈辭受由,左副承旨李正英妻母服制,右副承旨元萬石,昨日承牌,來詣闕下,陳疏後,又爲投疏出去,而亦不仕進,只有臣後山,同副承旨韓震琦,公事出納及吏兵批分進之際,將不成模樣,右副承旨元萬石,更爲命招,何如?傳曰,允。
左承旨金素三度呈辭,入啓。遞差。
府啓,請之問亟正邦刑。措語見上答曰,毋煩。
榻前大司諫趙珩所啓,今此之問按律之請,已閱歲矣,而兪音尙悶,公議之拂鬱,輿情之憤激,愈往益深,此臣等之苦口力爭,而不知止者也。廢朝時,投疏諸賊,皆不免刑章者,以其得罪倫紀也。之問獨疏,多至四度,則此諸賊中,所未有之事也。不忍聞之說,雖置之疑信,而論其罪犯,豈但投畀而止?致以王法,雖萬被誅戮,少無可惜,請命亟正邦刑。上曰,國家持難者,非惜之問也,勿爲煩論。
又所啓,凡干呈辭,或有身病,或有難便情勢,雖出於萬不得已,一日之內,不得疊捧例也。吏·兵判大政之後,因勅行臨迫,不得循例呈辭,勅還後呈告,其勢或然,而戶·禮兩判書,則未知身病輕重之如何,而一時呈單,瞻聆所及,莫不異之。政院在出納之地,所當詳審而進退之,謂之重臣呈辭,而全不念一時捧入之爲未安,有此無前之擧,揆諸事體,殊涉無據,當該承旨請命推考。上曰,依啓。
京畿監司金佐明,勅使祗送後入來。
文學金益廉,牌招肅拜。以上朝報
榻前,上曰,洪汝海月課不作推考公事,多事中未能致察,循例允下,到今思之,其謀避之跡,殊甚可惡矣。領議政鄭太和曰,自有還除外任之法,敍用之後,亦豈無處置之道乎?上曰,待他日敍用後,還除所論馬官,可也。柳諿之事,亦極可駭,勅行臨迫,假托身病,偃臥中路,累度催促,無意還任,該曹雖已回啓,還赴任所,而國家事體,豈容如是?不可置之,勅使越江後拿問處置。上曰,頃日趙克善,意外客死,予甚驚慘矣。左議政元斗杓曰,克善家尤貧寠,京中且無親戚,身死之後,無以殯歛,初喪大小諸具,皆自上賜給,凡在瞻聆,孰不感動,運柩事,旣已下諭於兩道監司,而自城中至江上,運致無路,喪家以此爲悶矣。上曰,分付該司,使之運致江上。且其家,如是貧甚云,永葬時,造墓等軍題給事,亦爲下諭于本道監司。此亦朝報
有政。吏批,以任允錫爲堤川縣監,柳順昌爲天安郡守,興平副守源,樂原副令敬成,崔廷顯爲明川府使,洪世虎爲遂安縣監,徐必遠爲承旨,李慶徽爲文學,金益廉爲文學,李後山爲左承旨,李正英爲右承旨,元萬石爲左副承旨,徐必遠爲右副承旨。以上吏曹政事
傳曰,大臣·備局堂上,引見。
大臣·備局堂上引見時,領議政鄭太和所啓,忠淸兵營還移海美便否,曾問于本道矣。今見監司李慶億啓本,極陳實狀,以此觀之,則勢難仍在淸州矣。上曰,今姑仍置,更觀事勢而處之,淸州各司奴婢,姑先題給,使之相間使喚,以歇其役,可矣。太和曰,奴婢幾口題給乎?上曰,退而相議,酌定口數以啓,可也。
又所啓,金益廉疏中所陳,各道各營一年所捧之木開錄,令廟堂主管,以補軍務之用事,何以處之乎?上曰,今姑勿施,可也。
又所啓,金益廉疏中五家統事,當爲定奪於今日矣。上曰,前日沈澤爲平安監司時,設爲此法矣。仍令申飭,着實擧行,可也。
又所啓,京畿量田事,非不便好,而每値年凶,尙未擧行矣。上曰,待秋擧行,可也。以上備局謄錄
上在昌德宮。停常參·經筵。
國忌齋戒。
巳時,白雲一道,起自坤方,直指東方,長竟天,廣尺許,漸移南方,移時乃滅。申時酉時,日暈兩珥。
夜一更至五更,月暈。二更,白雲一道如氣,起自北方,橫過月邊,直指南方,長各竟天,廣尺許,良久乃滅。黑雲一道如氣,起自南方,直立月下,長可二尺,廣可尺許,暫時卽滅。
謝恩,護軍李應蓍,僉知鄭斗卿,仁同府使尹汝徵,瓦署別提姜弘益。
下直,祥雲察訪嚴可訥。
慈殿·大殿·中殿,藥房口傳問安。答曰,知道。
嬪宮,藥房口傳問安。答曰,知道。今則如常矣。
京畿監司書目,長湍府使金汝怕爲先罷黜事。以上朝報
上在昌德宮。停常參·經筵。
辰時,日暈。午時,日暈兩珥。未申時,日暈兩珥,暈上有冠,色內赤外靑。酉時,日暈。
謝恩,護軍李浣,明川府使崔廷顯,堤川縣監任允錫,遂安縣監洪世虎,承文副正字李亨千。
開城餞慰使李惕然入來。
假注書李東老服制,代,李夏。
慶尙監司書目,高靈縣監申圭,遭母喪事。
忠淸監司書目,保寧呈,以持平趙龜錫上疏上送事。
伴送使書目,勅行十二日平山止宿事。
藥房都提調元斗杓,副提調金南重啓曰,臣等卽伏聞醫官之言,內殿有未寧之候,不勝驚慮之至,詳知卽今症候,何如?方可議藥,敢此仰稟。答曰,卽今症候,言于醫官矣。
中殿,藥房·政院·玉堂問安。答曰,知道。
僉知鄭斗卿上疏。大槪,略陳陋見,以備睿覽事。國忌以留政院。
藥房再啓曰,卽與柳後聖·趙徵奎及御醫金藎誠·鄭瑂等商議,則皆以爲宜用逍遙散,而目今症患,頗有熱候,先用加減涼膈散,以治餘熱,觀其症勢,更議他藥似當云。此藥三貼劑入,何如?傳曰,依啓。以上朝報
上在昌德宮。停常參·經筵。
卯時,日有兩珥。
禮曹判書鄭致和,身病出仕。
謝恩,天安郡守柳順昌。
下直,知世浦萬戶白益紳,高山里僉使金虎俊,星州牧使李斗陽,聞慶縣監金垕,呂島萬戶金義立,豐山萬戶裵行信,美浦僉使金時發,奉化縣監李益基,龍崗縣監金信厚,比安縣監黃澤,禮安縣監鄭東燁,咸昌縣監許□。
中殿,藥房·政院·玉堂問安。答曰,知道。
大殿·中殿,二品以上·六曹·大司諫問安。答曰,知道。
藥房都提調元斗杓,副提調金南重啓曰,伏未審夜來,內殿症候,何如?昨日劑入加減涼膈散進御之後,煩熱之候,亦復何如?熱候減歇,則當更議他藥,敢此仰稟。答曰,症候,言于醫官。
右副承旨徐必遠上疏。大槪,公議私情,俱難冒出,乞賜鐫免事。入啓。
府啓,請之問亟正邦刑。措語見上答曰,不允。
藥房再啓曰,卽伏聞下醫官之敎,內殿煩熱之候,夜來頗減,臣等不勝喜幸。仍與商議,則昨日劑入加減涼膈散三貼進御後,觀其症勢,更議他藥似當云,敢此仰稟。答曰,依啓。
答徐必遠疏曰,省疏具悉。爾其勿辭,從速察職。
伴送使書目,勅行十三日瑞興止宿事。
答持平趙龜錫疏曰,遞差。
戶曹判書鄭維城辭職上疏,入啓。答曰,省疏具悉卿懇。卿之所患至此,藥房提調之任,當勉副焉,卿其安心勿辭,調理察職。
全南監司書目,康津呈,以校理李壽仁上疏上送事,啓。答曰,省疏具悉爾懇。爾其勿辭,從速上來,以副予意。
備忘記,都提調領議政鄭太和,提調判書鄭維城,副提調前都承旨洪重普,各熟馬一匹,史官李光迪,上弦弓一張,李溟翼·李有溫,各不粧弓一張,議藥同參僉知尹善道,半熟馬一匹,郡守柳後聖·鄭後啓,司直趙徵奎,御醫朴頵,各熟馬一匹,柳愉半熟馬一匹,金藎誠·辛後淸·南應琛·鄭瑂,議藥同參梁濟臣·崔栶·李耆善,掌務官李柱漢,各兒馬一匹,劑藥官朴生榮·安志淵·張昌漢·崔興殼,各上弦弓一張賜給,下人醫女,令該曹米布磨鍊題給。
傳曰,召對爲之。入侍,玉堂李端相·金壽興,承旨韓震琦,贊善宋浚吉,注書李光迪,史官李溟翼·李䎘。
領敦寧府事金堉箚子。大槪,再申前懇,請罷看病事,入啓。
吏曹啓曰,臺諫有闕,政事,取稟。
右議政李厚源箚子。大槪,疾病沈綿,久廢供職,貪榮苟冒,義所不安,亟命鐫改,以便公私事。入啓。
政院啓曰,假注書宋昌,自數日來,眼疾甚重,不能察任,請改差他假注書差出。且注書被薦者已盡,每以假官察任,事甚苟艱,前注書吳尙,時無職名,依前例,付軍職,使之薦望,何如?傳曰,允。假注書金世鼎。
政院啓曰,右副承旨徐必遠,除授四日,尙未肅謝,曾無此例,請命牌招,使之察任。傳曰,允。
以右副承旨徐必遠牌不進,依承傳罷職傳旨。傳曰,勿罷。
院啓,請之問亟正邦刑。措語見上答曰,毋庸煩論。
傳曰,政事,明日爲之。
答僉知鄭斗卿疏曰,省疏具悉。愛君之誠,如是縷縷不已於前後,予庸嘉尙,深加嘉歎矣。可不體念焉?仍傳曰,今下虎皮一令,僉知鄭斗卿賜給,以表予嘉尙之意。
答右議政李厚源箚曰,省箚具悉卿懇。卿其安心勿辭,調理出仕。
答領敦寧金堉箚曰,省箚具悉。看病事,旣已處之,卿其安心焉。
吏曹判書洪命夏辭職上疏,入啓。答曰,省疏具悉卿懇。卿其勿辭,調理察職。以上朝報
上在昌德宮。停常參·經筵。
謝恩,南學訓導柳晉昌,部將金尙鳴,活人別提金碩望,右副承旨徐必遠。
下直,昌平察訪郭世翼。
中殿,政院·玉堂問安。答曰,知道。
大殿,二品以上·六曹·大司諫問安。答曰,知道。勿爲問安。
中殿,藥房·二品以上·六曹·大司諫問安。答曰,知道。今後勿爲問安。
藥房都提調元斗杓,副提調金南重啓曰,伏未審夜來,內殿症候,視昨,何如?前劑入加減涼膈散三貼進御之後,煩熱之候,今幾減歇耶?前藥當盡於今日,而詳知卽今症候,更議他藥,敢此仰稟。答曰,症勢,言于醫官矣。
遠接使書目,勅行本月十四日鳳山止宿事。
進善權諰初度呈辭,入啓。傳曰,調理出仕。仍傳曰,遣內醫看病。
兵曹判書許積辭職上疏,入啓。答曰,省疏具悉卿懇。卿其安心勿辭,從速察職。
藥房再啓曰,臣等卽伏承下醫官之敎,與柳後聖·趙徵奎及諸御醫等商議,則皆以爲內殿卽今症患,皆由於肺熱之致,宜用淸肺湯,去本方枳實,加地骨皮一錢三貼。泄瀉之候,尙未止息,葶藶木香散,亦當兼進云,淸肺湯三貼,葶藶木香散半半劑,爲先劑入,何如?答曰,依啓。
傳曰,召對爲之。入侍,玉堂李時術·金壽興,承旨徐必遠,贊善宋浚吉,假注書金世鼎,史官李䎘,兼春秋李尙彦。
吏曹啓目,成均館學諭韓井一,登科前資窮,權知成均館學諭郭後正·洪仁諒·柳直休·洪鍾聞,權知校書館副正字盧尙欽等,登科前年滿一字落無一資,權知校書館副正字柳時蕃,登科前,已行副司果,依法典,竝只六品遷轉,何如?啓依允。
院啓,請之問亟正邦刑。措語見上答曰,毋煩。
吏曹判書洪命夏上疏。大槪,更申前懇,亟賜遞免,以便公私事。入啓。
府啓,請之問亟正邦刑。措語見上答曰,毋煩。
召對時,贊善宋浚吉所啓,小臣昨日所啓,蓋欲陳擧錯是非勸懲之道,而不得畢其說矣。人君擧錯是非勸懲合宜然後,方可爲明,鄭之問,國人皆曰可殺,兩司如彼爭執,而尙未蒙允,群情憫鬱矣。上曰,非惜之問也,予意已悉於前日矣。浚吉曰,誅之問,而褒宋甲祚,似合勸懲之道矣。上曰,宋甲祚何人耶?浚吉曰,甲祚以丁巳年新榜生員,當大妃幽閉西宮之日,朝議久廢,一榜之人,皆以爲肅謝,而此人,獨自持藁席而往拜,其時榜首李榮久等,脅率榜下,將聞廢母之疏,甲祚不從曰,此疏可忍爲耶?榮久等,使人推問姓名,則甲祚,卽索筆大書其名而給之,人皆危之,適有救者,且削籍停擧以錮之。反正後,官至奉事,而未聞以此事,特蒙褒賞之典,未幾身死,故相臣金尙憲所製碣文詳之矣。參贊官徐必遠曰,此卽贊善宋時烈之父也。上曰,其家世有如是矣。宋甲祚贈爵極當,各別擧行。此亦朝報
有政。吏批,以李有昌爲編修官,韓希卨·李象震爲記注官,金楀爲記事官,崔亨衢爲明川府使,吳始壽爲持平,李堂揆爲高靈縣監,李汝發爲長湍府使,許積爲內醫院提調,李仁實爲新昌縣監,趙復陽爲應敎。以上吏曹政事
上在昌德宮。停常參·經筵。
謝恩,新昌縣監李仁實,中學訓導金錫元,兼春秋韓希卨·金楀。
答吏曹判書洪命夏疏曰,省疏具悉卿懇。銓衡重任,似難頻數遞易,卿其安心,勿辭察職。
中殿,藥房·玉堂·政院問安。答曰,知道。
藥房都提調元斗杓,副提調金南重啓曰,伏未審夜來,內殿症患,視昨,何如?昨日劑入淸肺湯及葶藶木香散進御之後,熱候痢候,有減息之效耶?臣等不勝憂慮,敢來問安。且嬪宮進服前劑入八物湯,當盡於今日,四五貼加劑入乎?竝此仰稟。答曰,症患,言于醫官矣。湯藥劑入。
伴送使書目,勅行十五日黃州止宿事。
藥房再啓曰,卽伏承下醫官之敎,內殿咳嗽煩熱之候,稍似減歇,痢候尙未止息云,臣等一喜一憂。仍與柳後聖·趙徵奎及諸御醫等商議,則用三白湯,以治痢候,兼用葶藶木香散宜當云。三白湯三貼劑入,何如?答曰,依啓。
禮曹參判李時楳辭職上疏,入啓。答曰,省疏具悉卿懇。卿其安心,勿辭察職。
右議政李厚源初度呈辭,入啓。傳曰,不允批答。
院啓,請之問亟正邦刑。措語見上靑松本以南中凋弊之邑,加以前官身死,蕩敗益甚,交代之員,必須得人,而新除授府使尹珩,爲人庸孱,年紀衰耗,收拾之責,決不可堪,靑松府使尹珩,請命遞差。答曰,不允。遞差事,依啓。
府啓,請之問亟正邦刑。措語見上答曰,不允。以上朝報
上在昌德宮。停常參·經筵。
下直,全州判官李元禎,全義縣監李悅,萬頃縣令金汝亮,居昌縣監盧贊。
謝恩,兼春秋李象震,明川府使崔彦衡,長湍府使李汝發,高靈縣監李堂揆。
中殿,政院·玉堂·藥房問安。答曰,知道。
藥房都提調元斗杓,副提調金南重啓曰,伏未審夜來,內殿症患,何如?三白湯及葶藶木香散進御之後,痢候有止息之效耶?臣等不勝憂慮,敢來問安。答曰,症患,言于醫官矣。
藥房再啓曰,卽伏承下醫官之敎,夜來內殿症患泄瀉之候則似減,而煩熱咳嗽等症,有時發作,仍與商議,則姑停三白湯,還用淸肺湯,兼進葶藶木香散,而觀其症勢如何,更議他藥宜當云。前劑入淸沛湯,尙有其餘,爲先進御,何如?答曰,依啓。
忠淸監司書目,保寧呈,以司諫李袤上疏上送事。答曰,省疏具悉。爾其勿辭,從速上來。
又書目,洪州敎養官都擧元罷黜事。傳曰,事甚駭愕,拿問處置,以懲其不爲察職之習。
戶曹判書鄭維城辭職上疏,入啓。答曰,省疏具悉卿懇。度支重任,決不可輕易遞易,卿其安心勿辭,從速調理察職。
右議政李厚源初度呈辭。不允批答。王若曰,吾之相已定,倚毗方隆,卿以疾爲辭,進退奚遽?不須多誥,宜用深思。惟卿系出天潢,人推地望,功存社稷,多識布衣之權,身際風雲,夙負士林之譽,才猷早著於板蕩,遷擢豈藉於勳勞?肆先王簡拔以遺,逮寡躬眷注益篤,典虞廷之勤禮,可述憲章,作周家之天官,皆稱藻鑑,遂置卿百揆之首,實協予一人之心,策礪群工,任則重於共濟,徵起賢士,喜又甚於同朝,何意仰成之辰,乃有丐閑之請?素多疾病,雖切求退之情,常訊安危,豈吝釋負之願?陽和漸煦,固宜善攝而自安,精力尙强,何必遜避而後已?惟彼山林遺逸,尙且勉留,矧我柱石大臣,胡忍決去?亟回若浼之志,以副如渴之誠。於戱,休戚與同,憂豈弛於家國?策應方急,困已極於生民,莫謂時勢之難支,無復著手,惟當黽勉而强起,以期鞫躬,所辭宜不允,故玆敎示,想宜知悉。知製敎李時術製進
伴送使書目,勅行十六日中和止宿事。
進善權諰上疏。大槪,宿病添劇,乞賜遞免,仍乞還收糧饌之命事。入啓。
院啓,請之問亟正邦刑。措語見上
府啓,請之問亟正邦刑。措語見上近來國綱解弛,武弁謀避急地者,比比有之,識者之寒心久矣。前明川府使尹聖擧,除拜之後,稱以病重,久不肅謝,厭避之跡,明著無疑,頃於推勘,以奪告身三等照入,而只遞之命,出於意外,如此厭避之罪,不可尋常遞差而止,前明川府使尹聖擧,請命繩之以謀避之律。
答進善權諰疏曰,省疏具悉。所患至此,予用慮念矣。爾其安心勿辭,從速調理出仕,以副至意。近因病患,每於經筵,不爲入參,予之思想久矣。竢病少間,入侍則凡於所懷之陳達,有何不可乎?食物之賜,甚是不腆,何用辭之至此?亦爲安心勿辭。
答院曰,毋庸瀆擾。
答府曰,不允。尹聖擧事,依啓。
吏曹判書洪命夏辭職上疏,入啓。答曰,省疏具悉卿懇。卿辭至此,本職,今姑勉副焉。
兵曹判書許積辭職上疏,入啓。答曰,省疏具悉。卿其安心勿辭,從速察職。
吏曹啓曰,本曹判書有闕,政事,取稟。傳曰,明日爲之。以上朝報
上在昌德宮。停常參·經筵。
下直,樂安郡守黃瑠,庇仁縣監李弘祖,藍浦縣監鄭雲望,加里浦僉使南海宇。
正言李程三度呈辭,入啓。遞差。
中殿,政院·玉堂問安。答曰,知道。勿爲問安。
藥房都提調元斗杓,副提調金南重啓曰,伏未審夜來,內殿症候,視昨,何如?淸肺湯及葶藶木香散進御之後,煩熱·咳嗽·泄瀉等症候,有差減之效耶?前劑入淸肺湯,當盡於今日,詳知卽今症候,可以更議他藥,竝此仰稟。答曰,症患,言于醫官矣。
中殿,藥房問安。答曰,知道。
府啓,請之問亟正邦刑。措語見上答曰,不允。
政院啓曰,副修撰睦來善辭職上疏到院,而家有疑病云,不敢捧入矣,敢啓。傳曰,遞差。
藥房再啓,卽伏承下醫官之敎,內殿煩熱·咳嗽等症,雖似差減,尙未盡歇,仍與柳後聖·趙徵奎等商議,則淸肺湯還爲進御,以觀症勢如何,更議他藥宜當云,敢啓。傳曰,知道。
吏曹啓目,吏曹佐郞睦兼善除授後,過限未肅拜,監察鄭惟地病滿三十日,竝只改差。啓依允。
院啓,請之問亟正邦刑。措語見上答曰,不允。
右議政李厚源,再度呈辭。不允批答。
兵曹判書許積上疏。大槪,更申危迫之懇,乞賜鐫改,以便公私事。入啓。
修撰金壽興上疏。大槪,冀蒙恩暇,往省先壠事。入啓。答曰,給由。以上朝報
有政。吏批,以金錫元爲學諭,金縝爲奉常副奉事,李球·金鈗爲典籍,洪命夏爲參贊,趙仲耘爲司評,李日三爲監察,金震標爲靑松府使,睦來善爲正言,李修漢爲中部主簿,李愛吉爲禮賓主簿,宋承男爲北部主簿,李應伯爲南部主簿,朴河一爲西部主簿,朴茂生爲義盈主簿,金德生爲典獄署主簿,張義澄爲司導主簿,閔緯爲禁府都事,李恒鎭爲監察,睦兼善爲修撰。以上吏曹政事
上在昌德宮。停常參·經筵。
下直,黔毛浦萬戶趙時寶。
謝恩,宣傳官金浣,學諭金錫元,禁府都事閔緯。
答兵曹判書許積疏曰,省疏具悉至懇。卿雖有疾病,固辭至此,似涉太過,藥房之任,一不來參,亦涉埋沒,尤不當乃爾。卿其安心,勿爲控辭,從速出仕,以副至意。
正言沈梓初度呈辭,入啓。給由。
中殿,藥房問安。答曰,知道。日漸差歇,勿爲問安。
慈殿·嬪宮,藥房問安。答曰,知道。
藥房都提調元斗杓,副提調金南重啓曰,春雪釀寒,日氣嚴凝,伏未審夜來,內殿症患,視昨,何如?淸肺湯及葶藶木香散進御之後,煩熱·泄瀉等症,有減息之效耶?詳知卽今症候,可以更議他藥,或仍進前劑,敢此仰稟。答曰,症候,漸似差愈矣。今後勿爲逐日問安。
全南監司書目,海南縣監朴尙質,本月初九日遭母喪事。
伴送使書目,勅行十七日平壤止宿事。
戶曹判書鄭維城辭職上疏,入啓。答曰,省疏具悉卿懇。不可輕遞度支之意,則已諭前疏之批矣。卿其安心,勿爲控辭,從速調理出仕。
傳曰,召對爲之。
右議政李厚源再度呈辭。不允批答。王若曰,溫批纔宣,冀有出於卿意,遜辭繼至,胡不諒乎予心?安危所關,去就宜審,念一人與爲國者,任百責者,其惟相乎?譬如巨川,用舟楫而方濟,相彼大厦,賴柱石而不傾,必有輔弼之良,乃成治安之績。自卿登庸以後,故予倚毗之深,夙參帶礪之誓,功存社稷,素負山斗之望,所冠搢紳,入告嘉猷,每虛心而敷納,坐鎭雅俗,方注意而仰成,朝野服其聲名,士林推爲楷範,恃卿爲重策,正急於濟屯,棄我如遺,章奚遽於乞解?一疾緣於盡瘁,縱調攝之或愆,再辭出於過謙,豈退休之斯決?矧當多難之日,尤非丐閑之時,喜精力之尙强,年未及暮,念忠悃之益篤,日望造朝,予將依誰?卿無困我。於戱,休戚與共,勉渴扶顚之籌,進退不輕,忍爲釋負之計,宜遵前旨,亟致來章,所辭宜不允,故玆敎示,想宜知悉。知製敎安後說製進
召對入侍,玉堂李端相·金壽興,承旨李後山,贊善宋浚吉,假注書金世鼎,史官李䎘,兼春秋金楀。
院啓,請之問亟正邦刑。措語見上倫紀之獄,關係甚重,旣有發覺,則不可不明白治之。洪川縣境,有奸其子□之變,情迹浪藉,初仍面任之所告,竝與其發告者奸犯者而囚之,不爲窮訊得情,旋卽放釋,治獄之道,豈容如是?道內之人,莫不痛駭。縣監尹敬之,大失按治之體,難免掩置之罪,爲先罷職,令本道別定推官,嚴刑訊問,得其實狀,依律處置。
府啓,請之問亟定邦刑。措語見上答曰,不允。
答院曰,依啓。之問事,不允。
今日召對時,左承旨李後山所啓,新除授正言睦來善,與大司諫趙珩,同姓四寸妻娚妹夫,法當相避,睦來善上疏來到本院,而聞家有疑疾云,故不敢捧入矣。上曰,此雖是臺諫處置之事,在下者應遞,遞差,可也。以上朝報
上在昌德宮。停常參·經筵。
下直,安東府使尹鏶,豐基郡守盧尙賢,扶餘縣監朴由常,潼關僉使孫文哲,興陽縣監姜錫圭,吉州牧使李璞,榮川郡守柳聖源。
謝恩,右參贊洪命夏,護軍金徽,司諫趙仲耘,持平吳始壽,靑松府使金震標。
吏曹啓曰,臺諫有闕,政事,取稟。
右議政李厚源三度呈辭。傳曰,不允批答。
中殿,藥房問安。答曰,知道。
藥房都提調元斗杓,副提調金南重啓曰,伏未審夜來,內殿症患,視昨,何如?煩熱·咳嗽·泄瀉等症,已盡減歇耶?前劑入淸肺湯,旣盡於昨日,詳知卽今症候,當更議他藥,敢此仰稟。答曰,症患,日漸差愈矣。
藥房再啓曰,卽伏承內殿症患日漸差愈之敎,不勝喜幸之至。仍與柳後聖·趙徵奎及諸醫等商議,則煩熱等症候,今雖差愈,加進淸肺湯一二貼,以收快效宜當云。此藥三貼,依前加入劑入,何如?傳曰,依啓。
持平吳始壽啓曰,新進百無一能,久叨□箸,亦懼不稱,今玆新除誤恩,又出意慮之外,臣誠惶懼,唯當感激洪私,奔走就列之不暇,而□賞資還收之論,旣有不敢可否之嫌,決不可仍冒,請命遞斥臣職。答曰,勿辭,退待物論。
伴送使書目,勅行十八日肅川止宿事。
平安兵使書目,上土僉使金慶華身死事。
藥房三啓曰,臣等卽伏承下醫官之敎,不勝驚慮之至。仍與柳後聖·趙徵奎及諸御醫等商議,則必須診視然後,方可議正鍼藥云,卽爲入診,何如?答曰,依啓。
大殿,政院·玉堂問安。答曰,知道。
吉州餞慰使蔡忠元入來。
大殿入診後,藥房·政院·玉堂問安。答曰,知道。
藥房四啓曰,臣等退與柳後聖·趙徵奎·朴頵·金尙誠等商議,則以爲此症,似是疔候,而發於□手掌心包經之分野,其源蓋出於心胃二經之火,宜用淸瀉之劑,消散其毒氣,千金漏蘆湯,加黃連酒炒七分,進御之際,調蟾灰末一錢,連進三貼,兼鍼□不病邊手部四穴,足部二穴,且黃花苗·老葱·蜂蜜共一處搗爛,貼患處宜當云。此兩藥,則依此劑入,而經絡六穴,別單書入,卽爲受鍼,何如?答曰,依啓。
大殿受鍼後,藥房·政院·玉堂·二品以上·六曹·大司諫問安。答曰,知道。
府啓,請之問亟正邦刑。措語見上持平吳始壽,引嫌而退,凡於論啓,若難可否,則亦爲聯名,自有別例,不可以此輕遞言官,請命出仕。
院啓,請之問亟正邦刑。措語見上答曰,毋庸瀆擾。
答府曰,不允。出仕事,依啓。
前知事蔡裕後上疏。大槪,冒陳危懇,乞遞新授之職名事。入啓。答曰,省疏具悉卿懇。卿其安心勿辭,從速察職。
傳曰,政事,過數日後爲之。已上朝報
兵曹啓曰,以本曹判書上疏云云事,批下矣。前日尙州鎭習操時,以右兵營下人,損徒高靈軍兵,而兵使不爲啓聞之故,本曹請罷兵使,則特有拿推之命,首倡下人,則梟示矣。今此安東將官之損徒醴泉將官虛實,令本道監司,從速明査啓聞後,兵使以下,照例稟處,何如?傳曰,允。武備司謄錄
上在昌德宮。停常參·經筵。
夜五更,流星出大角星下,入坤方天際,狀如鉢,尾長五六尺許,色赤。
下直,漆原縣監朴廷傑,歙谷縣令尹濟。
謝恩,內禁將李益亨,修撰睦兼善。
大殿,政院·玉堂·二品以上·六曹·大司諫問安。答曰,知道。勿爲問安。
正言沈梓三度呈辭,入啓。遞差。
藥房都提調元斗杓,提調許積,副提調金南重啓曰,伏未審夜來,手掌症患,視昨,何如?進藥受鍼之後,毒氣有消散之漸耶?有時煩熱之候,亦復何如?臣等不勝憂慮,敢來問安。且內殿咳嗽·煩熱等症,已盡減息耶?前劑入淸肺湯,當盡於今日,詳知卽今症候,更議他藥,竝此仰稟。答曰,夜來手掌浮處,毒氣頗消,熱候亦減矣。內殿湯藥,姑爲停止以觀,似當。
中殿,藥房問安。答曰,知道。
院啓,請之問亟正邦刑。措語見上答曰,不允。
右議政李厚源三度呈辭,不允批答。王若曰,予之懇諭已再,卿何牢讓至三?緣無妄之疾,乃欲卽閑于郊,恐大有所壞,於相亦惟終之道,是用申申以誥,可想眷眷之懷,念卿勳德之崇高,宿望已著,故予眷注於前後,委任是專,素挾靖彝,作搢紳之楷範,英猷敏識,爲國家之蓍龜,屬登台司,允協輿望,端笏正色,則朝班肅穆,登筵奏事,則言論公平,賴卿爕理之功,可以上答天譴,資卿贊揚之效,可以下舒民憂,倚毗若是甚隆,退讓何其太遽?夙夜匪懈,固知榮衛之有愆,神明所扶,尙冀藥餌之收效,矧年齡不至遲幕,而精力亦云康疆,佛時仔肩,予所望於共濟,任其鞅掌,卿豈憚乎獨賢?調養之中,不必以筋力爲禮,君臣之際,所貴者誠意相孚,縱未杖策而造朝,尙可臥閤而論道。於戱,元老去一字落,疇與爲國?棐迪□篤,罔不若是,後樂先憂,乃君子濟時之義,同休共戚,亦古人殉國之忠,亟回遐心,用副至意,所辭宜不允,故玆敎示,想宜知悉。知製敎姜栢年製進
伴送使書目,勅行十九日安州止宿事。
政院啓曰,上候未寧,不緊公事留院之意,敢啓。傳曰,不必留院,入之。
右議政李厚源箚子。大槪,臣之病勢,日益澌頓,不得進參於問安之列,亟削臣職,以正逋慢之罪事。入啓。
府啓,請之問亟正邦刑。措語見上答曰,不允。
答右議政李厚源箚曰,省箚具悉卿懇。卿其安心勿待罪,從速出仕,以副至望。以上朝報
上在昌德宮。停常參·經筵。
謝恩,護軍金素,鎭川縣監鄭瀁,學正羅萬葉,成均博士崔浣,奉常副奉事金縝。
前知事蔡裕後再疏。大槪,更申危懇,乞收新授之命事。入啓。
大殿,政院·玉堂問安。答曰,知道。
中殿,藥房問安。答曰,知道。
藥房都提調元斗杓,提調許積,左承旨李後山啓曰,伏未審夜來,聖候,何如?千金漏蘆湯昨日加進御之後,毒氣消散,尤有其效耶?臣等不勝憂慮,敢來問安。答曰,與昨無異,似無加效矣。
右議政李厚源四度呈辭。傳曰,安心調理。
答吏曹判書蔡裕後疏曰,省疏具悉卿懇。卿才允合此任,卿其安心,勿辭察職。
藥房再啓曰,卽伏承與昨無異,似無加效之敎,臣等不勝憫慮之至。卽與柳後聖·趙徵奎等商議,則再昨議定經絡六穴,更爲受針宜當云,敢稟。答曰,依啓。
大殿受鍼正時,巳正。
內醫院官員,以都提調·提調意啓曰,近來各道封進藥材,漸至品劣,每當劑進之時,雖再三擇取,其中最勝者,猶不如前日之精好,豈不寒心哉?各別精擇封進之意,纔已行會各道矣。當更觀其前頭所封精粗後稟處,而卽者慶尙道封進二月令靑大竹,臣等親自看品,則瘦細者,過半矣。殊甚可駭,該監司,姑先從重推考,何如?傳曰,允。
院啓,請之問亟正邦刑。措語見上答曰,毋庸瀆擾。
兵曹參議閔光勳三度呈辭,遞差。
掌令郭之欽啓曰,臣以空疏,百無一能,前後蒙恩,累叨非據,絲毫莫補,愧懼徒積,今又瀆擾於調攝之中,臣罪萬死,臣於頃日本府齊坐之時,同僚言前明川府使尹聖擧,稱以病重,不爲肅謝,其厭避之狀,極爲可駭,而推勘之下,只許遞差,此則正中其計,不可不論云矣。臣與聖擧,素昧平生,病之輕重,全不聞知,臣亦以爲近來武弁,謀避遠荒之地者,比比有之,實爲寒心,故仍與同僚,相議論啓,幸蒙允下矣。今聞聖擧之病,非是偶然寒疾之比,上年私試騎蒭之時,兩馬相轉,墜落馬下,爲馬所躪,幾隕得活,頃者入直闕內,氣絶舁出,病勢尙重,方在死生,人人皆言,物議稱冤,病之實狀,果若如此,則謀避之論,未免失實,請命遞斥臣職。答曰,勿辭。尹聖擧,勿爲充軍,退待物論。
掌令宋時喆啓曰,近來紀綱解弛,自便成習,計較燥濕之弊,殊甚可駭,而前明川府使尹聖擧,除拜之後,稱以病重,久不肅謝,該曹至於請推催促,而亦不動念,終至遞免而後已。跡涉謀避,多有物議,故臣與同僚相議,據法論列,卽蒙允兪矣。今者同僚,以失實引避,特下勿爲充軍之命,臣論事不能詳審之失,著矣。何敢晏然仍冒乎?當此靜攝之日,未免瀆擾,臣罪尤大,請命遞斥臣職。答曰,旣許以風聞,則失實何難?旣失之後,則據實以啓,當然之事,而近無此規,可歎,爾其勿辭,退待物論。
持平吳始壽啓曰,臣自昨日,重得感冒,呈單見阻,縮伏私室矣,卽伏見同僚,以尹聖擧事,引避退待,臣當處置矣。旣爲處置,則前啓亦當連啓,而□賞加還收之論,以不敢可否之嫌,曾已引避,則今不當一啓一否,臣何敢處置同僚乎?決不可仍冒,請命遞斥臣職。答曰,勿辭,退待物論。以上朝報
備邊司啓曰,東萊府使洪葳狀啓回啓中,有落漏條件,臣等不察之失,在所難免,極爲惶恐,原啓目付標以入之意,敢啓。答曰,允。以上備局謄錄
義禁府啓曰,罪人演·洪等議處公事,以孼凌嫡之罪照律,曾已啓下,今當照入,而其兄潢,追後拿囚,今日元情,捧招入啓,同罪之人,似不當異同,待判下決末,一時照斷之意,敢啓。傳曰,知道。義禁府謄錄
上在昌德宮。停常參·經筵。
大殿,政院·玉堂問安。答曰,知道。
藥房都提調元斗杓,提調許積,副提調金南重啓曰,伏未審夜來,聖候,何如?前劑入千金漏蘆湯,昨亦進御,而手掌內外浮氣,已盡消散如常耶?臣等不勝憂慮,敢來問安。答曰,雖未得如常,幾盡差愈矣。
伴送使書目,勅行二十日定州止宿事。
藥房再啓曰,臣等卽伏承雖未得如常,幾盡差愈之敎,不勝一喜一懼之至。仍與柳後聖·趙徵奎·朴頵等商議,則皆以爲千金漏蘆湯,前加入外,更加生地黃·酒洗麥門冬各一錢,一二貼進御,期收快效,宜當云。此藥二貼,加劑入,何如?敢稟。答曰,依啓。
中殿,藥房問安。答曰,知道。
進善尹宣擧上疏。大槪,來伏闕下,不敢入謝,陳情待罪事。入啓。答曰,省疏具悉。知爾上來,予用喜悅,予雖有病,亟欲相見矣,爾其勿辭,卽爲入來。
進善尹宣擧再疏。大槪,伏承賜對之命,病未得趨進,惶恐待罪事。入啓。
院啓,請之問亟正邦刑。措語見上竝引嫌而退,當初所論,雖非其意,而旣欠商確,未免率爾,知其失實,引咎不妨,而諉以僚避,事涉自是,有所嫌逼,固難傳啓,則不敢處置,其勢亦然,請持平吳始壽出仕,掌令郭之欽·宋時哲遞差。答曰,不允。處置事,依啓。
答進善尹宣擧疏曰,省疏具悉。爾言雖甚慷慨,到宮門咫尺之地,不肯入見而退,寧有是理乎?古今之所未聞也。爾不須乃爾,亟來一見,兼陳所懷,以竢進退,不亦可乎?爾其審處焉。以上朝報
上在昌德宮。停常參·經筵。
下直,鳳山郡守柳潝。
謝恩,吏曹判書蔡裕後。
藥房都提調元斗杓,提調許積,副提調金南重啓曰,風雨達宵,春寒猶峭,伏未審聖候調攝,何如?昨日劑入千金漏蘆湯一貼加進御後,手掌堅硬之候,已盡消解耶?臣等不勝憂慮,敢來問安。且內殿湯藥,因下敎停止,已過累日,似當更議他藥,竝此仰稟。答曰,當處雖未盡解,浮氣已盡差愈,卿等勿以爲慮,且勿爲逐日問安。內殿湯藥,更觀數日爲之,可也。
刑曹判書李時昉箚子。大槪,病勢猝劇,決難供仕,本職·兼帶,亟命遞改,以便公私事。入啓。
右議政李厚源五度呈辭,入啓。傳曰,安心調理。
藥房再啓曰,內殿進御前劑入葶藶木香散五貼,當盡於今日,而仍與趙徵奎及諸御醫等商議,則皆以爲此藥元方中,去木香,代用便煮香附米矣,今則去香附米,仍存木香宜當云。依此五貼劑入之意,敢啓。傳曰,知道。
答刑曹判書李時昉箚曰,省箚具悉。卿其安心勿辭,調理察職。仍傳曰,遣內醫看病。
政院啓曰,大司諫有闕,政事,取稟,過數日後爲之事,命下,而近仍上候未寧,不敢更稟矣。臺諫又爲多闕,何以爲之?敢稟。傳曰,明日爲之。
伴送使書目,勅行二十一日宣川止宿事。
副應敎趙復陽上疏。大槪,伏承恩命,不敢退伏二字落上來而症患苦劇,情勢危迫,冒死陳情,乞賜鐫免事。入啓。答曰,省疏具悉爾懇。爾其勿辭,從速調理察職。
院啓,請之問亟正邦刑。措語見上黃澗縣上年八月聖廟釋菜時,諸生因祀事不謹,遽加責罰於下人,其時縣監朴元開,欲治諸生之失,則行祭之後,其所犯,從容處置,未爲不可,而輕先乘坐齋儒生等,捉致官庭,扶曳詬辱,多有妄作之擧,莫重祭享,終至於不成貌樣,其處事顚錯,莫此爲甚。凡在所聞,孰不駭異,不可以事在旣往而不治其失,請前縣監朴元開削去仕版。答曰,不允。朴元開先罷後推。以上朝報
上在昌德宮。停常參·經筵。
謝恩,護軍崔廷顯。
下直,仁同府使尹汝徵,慶山縣令李喜年。
大殿,政院·玉堂問安。答曰,知道。
藥房都提調元斗杓,提調許積,副提調金南重啓曰,風雨連宵,春寒未解,伏未審聖候調攝,何如?追劑入千金漏蘆湯,已盡進御於昨日,掌心堅硬之氣,雖未盡散,視昨尤有其效耶?詳知卽今症候,或停前藥,或更議他藥,敢此仰稟。答曰,所患,日漸差愈矣。
政院啓曰,黃澗縣監朴元開,先罷後推事,命下矣,臺諫方以削去仕版論啓,先罷後推承傳,不得捧之之意,敢啓。傳曰,知道。
吏曹啓曰,平安監司柳淰,今已瓜滿,依近例,令備邊司議薦,何如?傳曰,允。
禮曹,進賀兼謝恩使拜表吉日三月十九日辰時,方物封裹同月十六日推擇。啓。
伴送使書目,勅行二十二日良策止宿事。
藥房再啓曰,伏承所患日漸差愈之敎,不勝喜幸矣。卽又伏聞下柳後聖等處之敎,煩熱與大便乾燥之候,卽今餘症云。仍與柳後聖·趙徵奎及諸御醫等商議,則皆以爲養血淸火湯,連進十餘貼,以瀉餘熱,通利大便,而元方中,生地黃截挫過日,則易致乾枯,精挫稱量,逐日別入宜當云。此藥五貼,爲先劑入,何如?且伏承下醫官之敎,內殿微有煩熱頭痛汗出,間或泄瀉,食滯旋飢喜甘等症,臣等不勝憫慮。又與諸醫商議,則今此患候,乃是本症,逍遙散,加牧丹皮·山桅子炒·地骨皮·黃連酒炒·木通·葶藶子炒硏各七分,猪苓·澤瀉各五分,酸棗仁炒一錢,乾薑炒黑四分,連用數十貼宜當云。此藥五貼,亦爲先劑入,何如?竝此仰稟。答曰,依啓。
內醫院官員,以都提調·提調意啓曰,御用鄕藥材,太半慶尙道所封,其中白朮,則專用本道所産矣。取考藥材未收冊,則慶尙道丁酉秋等白茯苓二斤,白芍藥二斤八兩,人蔘五斤,茯神四斤八兩,白朮二十七斤,赤茯苓六斤,天門冬一斤,麥門冬五斤,合五十三斤及熊膽二部,上年十月退送之後,行文催促,尙不上送,以致庫中白朮垂乏,御供藥物,是何等重事,而慢忽至此乎?事甚可駭,本道監司從重推考,未收藥材,刻日上納,何如?傳曰,允。
院啓,請之問亟正邦刑,朴元開削去仕版,措語見上答曰,不允。朴元開事,依啓。以上朝報
有政。吏批,以鄭榏爲掌令,韓鎭爲正言,趙壽益爲吏曹參判,姜栢年爲兵曹參議,趙之珩爲海南縣監,李觀徵爲成均博士,元萬春爲洪川縣監,閔晦爲廣興主簿,李性恒爲掌令,閔鼎重爲副修撰,洪鐩爲正言,金素爲黃海監司,李伯麟爲注書,洪重普爲大司憲,沈梓爲兵曹佐郞,金謹行爲釜山倭學訓導。以上吏曹政事
上在昌德宮。停常參·經筵。
下直,丹城縣監曺敬彬,朔州府使李弘箕,長湍府使李汝發,阿吾地萬戶韓忠信。
謝恩,洪川縣監元萬春。
大殿,政院·玉堂問安。答曰,知道。今後勿爲問安。
藥房都提調元斗杓,提調許積,副提調金南重啓曰,春日陰寒,東風猶峭,伏未審夜來,聖候調攝,何如?昨日劑入養血淸火湯進御之後,別無其效耶?內殿症患,亦復如何?臣等不勝憫慮,敢來問安。答曰,已盡差愈矣。今後勿爲問安。
中殿,藥房問安。答曰,知道。
禮曹啓曰,上年獻陵展謁事定奪之後,因齋停止,今春酌獻後,擇日擧行乎?且南別殿酌獻禮,待二字落擧行事,判下矣。以何間擇日乎?竝此仰稟。傳曰,後日則依前定奪爲之,而南別殿酌獻禮,則以來月爲之。
備邊司啓曰,近來凡外任之欲速遞歸者,未及箇滿之前,圖出交代之弊,間或有之,頗有外議矣。今者吏曹,以平安監司柳淰今已瓜滿,其代,令備局議薦,入啓蒙允,而取考柳淰箇滿狀,則丙申四月初八日除授,同月十三日拜辭,戊戌二月當爲箇滿云。依法準計日數,則二月箇滿之說,亦是不的,而該曹之請出交代,亦是太早,殊甚未便,吏曹當該堂上·郞廳推考,交代,則待其準滿瓜限然後,差出,何如?傳曰,允。
伴送使書目,勅行二十三日到義州,留二日云云事。
右議政李厚源六度呈辭。傳曰,遣承旨傳諭。
禮曹,南別殿酌獻禮吉日,來二月十五日午時,獻陵殿謁出宮吉日,二月二十七日卯時推擇。啓。
院啓,請之問亟正邦刑。措語見上答曰,亟停勿煩。
政院啓曰,注書李伯麟,除授二日,尙不肅謝,隳落廳規,極爲非矣。新進怠慢之習,不可不徵,請李伯麟推考,使之當日察任。傳曰,允。
謝恩,注書李伯麟。
進善尹宣擧上疏。大槪,待罪數日,未有指揮,敢復來詣闕下,請伏違命之誅事。入啓。
同副承旨韓震琦書啓,臣承命往于議政府右議政李厚源,則以爲臣本以虛羸之質,又涉衰暮之境,榮衛俱耗,敗症百出,乍寒輒感,暫勞必痛,轉輾添傷,遂至澌苶,虛帶職名,陳力無期。今此請啓,萬不獲已,而微誠未格,聖兪又靳,臣誠憫蹙,莫知所圖。今又特遣近侍,敦諭諄至,以臣無狀,何以得此恩數於聖明之下?感激惶愧,但有臣一字落臣之病勢,已至十分地頭,不絶之命,僅如絲縷,雖欲自力就列,其道無由,一任偃臥,無意起動,亦非臣子分義之所敢安,伏地悸慄,不知所達云矣。傳曰,知道。以上朝報
上在昌德宮。停常參·經筵。
下直,釜山僉使李時挺。
吏曹判書蔡裕後初度呈辭,入啓。傳曰,調理出仕。
吏曹啓曰,司錄,以領議政意啓曰,臣將行社稷祭隷儀,來詣議政府,則吏曹下吏,來示曹啓辭,薦俎官實差鄭昌胄,豫差金素皆有故,以壇上執禮,升爲薦俎官事,已爲啓下矣。堂下官之薦俎,曾所未有之事,臣甚怪訝,推問該吏,則對以壬辰年間,薦俎官實·豫差兩員中,其時蓋除授承旨徐祥履罷職之故,其時,以壇上執禮代行云,此言虛實,亦不可知,而差祭之後,雖除拜外任,仍爲行祭,乃是自古流來之常規,何可舍古規而必取絶無證有之例乎?金素之除拜外任,與徐祥履罷職不同,該曹啓辭,以爲不當堂下官薦俎,揆之事體,殊涉苟簡,令該曹更爲議處,何如?傳曰,依啓事,傳敎矣。差祭後,除拜外任之人,仍爲行禮之規,臣曹未及致察,而取考謄錄,則壬辰年亦有壇上執禮代行薦俎官之規,故據例入啓矣。大臣啓辭如此,薦俎官,以前差金素,仍令進參之意,指委,何如?傳曰,依啓。本曹殊涉不察矣。
判中樞府事李澥上疏。大槪,病甚,問安差祭,俱未自力,且府吏無罪受刑,臣不可憫默苟度而已。請遞臣本職及兼帶內資提調事。入啓。
前縣監盧埛上疏。大槪,爲亡祖,冒死陳懇,冀蒙易名之典事。入啓。
安州餞慰使李廷夔入來。
院啓,請之問亟命按律。措語見上答曰,毋煩。
答李澥疏曰,省疏具悉卿懇。奴婢事,當令該曹詳査處之,卿其安心勿辭。
答盧埛疏曰,省疏具悉。疏辭,當令該曹處之。
京畿監司書目,楊州呈,以持平許睦病重上去不得事,上疏上送事。
右議政李厚源箚子。大槪,近侍臨諭,異〈數〉出常,惶恐感激,不知所措,冒萬死更申前懇,冀蒙恩遞,以便公私事。入啓。
答持平許睦疏曰,省疏具悉。所進之言,無非至論,予用嘉賞,可不體念焉?爾其勿辭,從速上來。以上朝報
上在昌德宮。停常參·經筵。
答右議政李厚源箚曰,省箚具悉至懇。此何時而卿以勳舊大臣,固辭乃爾乎?予方仰成之日,卿之意邁邁至此,若涉大川,無有津涯,予將疇依?卿須體此至意,臥閤論道,佛時仔肩。
副修撰閔鼎重上疏。大槪,冒死陳情,乞遞職名,仍治臣罪事。入啓。
中殿,藥房問安。答曰,知道。
藥房都提調元斗杓,提調許積,副提調金南重啓曰,春雪不霽,日氣陰寒,伏未審聖候調攝,何如?前劑入養血淸火湯進御之後,顯有其效耶?昨日劑入付貼之藥,亦有其效耶?內殿症患,逍遙散進御之後,視前,如何?敢來問安。答曰,湯藥似有其效,貼藥,當處雖無大段,尙未盡消,故用之矣。內殿所患,亦似差減矣。
黃海監司金素上疏。大槪,新授職名,決難承當,敢陳憫蹙之情,冀蒙遞免事。入啓。答曰,省疏具悉。卿其安心勿辭。
答閔鼎重疏曰,省疏具悉爾懇。爾其勿爲不安,益加盡心察職。
藥房再啓曰,卽伏承下醫官之敎,手掌症患,似有更爲發作之漸,臣等不勝憂慮之至。詳知卽今症候,然後可以議定鍼藥,敢此仰稟。答曰,言于醫官矣。
大殿,政院·玉堂問安。答曰以下缺
伴送使書目,勅行二十六日越江事。
藥房三啓曰,卽伏聞下醫官之敎,手掌症患,似有更發之漸,曲池下,亦暫有浮氣。仍與趙徵奎及御醫朴頵等商議,則皆以爲仙傳湯元入黃芩酒炒,加生地黃酒洗一錢半,黃連酒炒七分,麥門冬一錢,進御二貼,治熱消毒。病邊曲池穴,亦爲施灸三七壯,以防毒氣宜當云。此藥二貼,爲先劑入,今日亦爲受灸,何如?竝此仰稟。答曰,依啓。
院啓,請之問亟命按律。措語見上答曰,不允。
大殿受灸後,藥房·政院·玉堂·二品以上·六曹·兩司長官問安。答曰,知道。
持平吳始壽啓曰,愚騃小臣,猥以下落據,情迹難便,疾病且劇,呈單見阻,以下缺惶蹙,而臣之狼狽,久而益極,終有以下落默然者,當此靜攝之日,今又瀆擾,臣罪萬死。本府前啓,旣有兩款,而還收之論,臣罪以下落按律啓與之俱闕者,已有之矣。臣欲以下落公,則不可一啓一否,與前無異。又欲引事以下落其至於一事三避,有所未安。冒昧以下落者,誠不但身有疾病而已。臣於此,罔知所以自處也。今聞物議,以還收之請,致有引嫌,而按律之論,累日闕啓,極以爲非云。臣何敢晏然久冒於言責之地乎?請命遞斥臣職。答曰,勿辭,退待物論。
綾川府院君具仁垕箚子。大槪,老病不得隨參於問安之列,惶恐待罪事。入啓。
今日受鍼後,上謂都承旨金南重曰,頃日召對時,贊善宋浚吉,請寢米饌賜給之命,予以追後諒處爲答矣。此非外飾之言,固不可强之,而但不腆之物,全然不給,亦甚埋沒,予欲親見言之,而連有病故,尙未果矣。米則新授祿俸云,姑爲不送饌,則其數旣甚薄略,依前連續送之事,言于贊善及該曹。
答綾州府院君具仁垕箚曰,省箚具悉。卿其安心勿待罪。以上朝報
義禁府啓曰,卽接京畿水使李元老狀啓,則圍籬南墻內邊短椽二箇,及北墻外邊短椽二箇,竝其蓋瓦,因風雨頹落云。發遣都事開門,卽爲修改後,仍爲封閉,何如?傳曰,與內官,一時下送,可也。禁府謄錄
禮曹啓曰,來二月十五日南別殿酌獻禮,同月二十日獻陵展謁事啓下矣,王世子陪緊節目,亦爲磨鍊乎?敢此仰稟。傳曰,依近例爲之。禮曹謄錄
上在昌德宮。停常參·經筵。
下直,明川府使崔亨衢以下落玉連萬戶沈已方。
謝恩,黃海監司金素,廣興主簿閔晦。
大殿,政院·玉堂問安。答曰,知道。
藥房都提調元斗杓,提調許積,副提調金南重啓曰,伏未審夜來,聖候調攝,何如?手掌中堅硬之處,曲池下牽浮之氣,受灸進藥後,漸有消散之效耶?內殿症患,亦復何如?臣等不勝憂慮,敢來問安。答曰,諸症,雖似小益,未有快減矣。
中殿,藥房問安。答曰,知道。
大司憲洪重普啓曰,持平吳始壽,引嫌而退,旣云情迹非便,則以下落在所難免,而引避至三,事涉瀆擾。請持平吳始壽遞差。答曰,依啓。
藥房再啓曰,臣等卽伏承諸症小益,未有快減之敎,臣等伏不勝憫慮之至。更與柳後聖·趙徵奎等商議,則昨日劑入仙傳化毒湯加入中,生地黃酒洗一錢半,減五分,麥門冬一錢,減三分,加進御二三貼宜當云。此藥三貼劑入,且內殿進御逍遙散及葶藶木香散,當盡於今日,各五貼,亦爲劑入,何如?竝此仰稟。答曰,依啓。
右議政李厚源七度呈辭,入啓。傳曰,安心調理。
吏曹啓曰,臺諫有闕,政事,取稟。傳曰,過國忌後爲之。以上朝報郞廳申一淸校。郞廳鄭彙晉書。
上在昌德宮。停常參·經筵。
卯時辰時,有霧氣。
夜二更三更,巽方,有氣如火光。
大殿,政院·玉堂問安。答曰,知道。
藥房都提調元斗杓,提調許積,副提調金南重啓曰,雪後春寒尙峭,伏未審夜來,聖候調攝,何如?受灸進藥後,日漸有效耶?別無加減耶?臣等不勝憂慮,敢來問安。答曰,雖未如常,似不至大段,勿爲逐日問安。
中殿,藥房問安。答曰,知道。
嬪宮,藥房問安。答曰,無事。以上朝報
司僕寺啓曰,內外寺馬匹致斃者,前後相繼,而外寺尤甚焉。外寺騎卜馬致斃者,姑置不論,而駕轎馬一匹,曾無一番言其病狀矣,致斃之後,遽邇來告,濟州雌馬一匹,亦爲病死,養理馬等,常時專不看養,病後一不顧見,據此可知,其爲事狀,殊極痛駭。色官固難免其罪,而遞任之後,未及差出,數日假代之官,雖不足責,專授養理馬等,不可不治。馬醫司僕閔有信及當該養理馬等,令攸司從重治罪。駕轎馬,則分徵價本,斯速代立,以爲日後徵戢之地,何如?傳曰,允。司僕寺謄錄
上在昌德宮。停常參·經筵。
大殿,政院·玉堂問安。答曰,知道。勿爲問安。
中殿,藥房問安。答曰,知道。
藥房都提調元斗杓,提調許積,右副承旨余必遠啓曰,雪後風峭,春寒似臘,伏未審夜來,聖候調攝,何如?兩處症患,視昨有減,而受灸處,今已作痂耶?臣等不勝憂慮,敢來問安。答曰,患處視昨頗減,灸處亦欲成濃矣。
政院啓曰,左承旨李後山辭職上疏到院,而家有可疑之疾,奴僕六人,相繼臥痛,病勢熾染,不敢出入於近密之地云。此上疏,不得捧入之意,敢啓。傳曰,遞差。
右議政李厚源八度呈辭,入啓。傳曰,安心調理。
院啓,今此之問之所犯,係于倫紀,罪在罔赦,兩司固爭,而不知止者,此非臣等之偏見,卽一國公共之論也。上下相持,已至經歲,而兪音尙閟,臣等之憫鬱,爲如何也?其罪,不可投畀而止,請亟命按律。答曰,持難不許,亦非獨予之偏見,毋庸煩論。
進善權諰上疏。大槪,身病日瘁,不得供職,乞遞職名。竝收糧饌之命,以恢廉恥,俾安微分事。及進善尹宣擧上疏。大槪,嚴敎之下,不敢遞歸,更進闕下,陳情待罪事。入啓。
府啓,之問窮凶極惡之罪,兩司備盡論列,今已閱歲,而兪音尙閟,臣等之惑,滋甚焉。四疏之中,雖有所逸,而見存疏辭,亦不容誅,豈可投裔而止乎?輿情憤鬱,久而益激,請命亟正邦刑,以洩神人之憤。濟州爲任之重,非如尋常州牧之比,自前必以文武中,淸簡者擇遣,意非偶然。新除授牧使邊岌,本以愚濫之人,曾爲本州判官,多有不謹之事,至今言者未已,豈可以此人,復授此地重任乎?濟州牧使邊岌,請命遞差,其代,極擇差送。答曰,不允。
答進善權諰疏曰,省疏具悉爾懇。久不得入侍,縱緣疾病而然也,予之思想實切,爾其勿辭,從速調理出仕。尹宣擧事,所論之言,實合予意。當以士服引見,以從其願,食物事,當令依贊善宋浚吉例爲之。
答進善尹宣擧疏曰,省疏具悉爾懇。君臣之間,貴相知心,何用多誥。當以士服引見,以從爾願,爾其體念焉。以上朝報
有政。
吏批,以吳挺一爲兵曹參判,姜頊爲司僕寺主簿,李慶徽爲弘文館副校理,朴䅅爲瓦署別提,李球爲成均館典籍,睦來善爲司憲府持平,以金振元爲學諭,奉綸爲校書副正字。以上吏批政事
備邊司啓曰,湖南各邑出役成冊上來後,本司,以依前命下本司堂上中,鄭維城·李時昉·許積等同會,參考算出後,登對稟定事,入啓蒙允矣。今者,自宣惠廳,比較京外定價之多少,如是抄出,故爲先別單書入,以備御覽,待後日引見,詳納面稟,何如。答曰,知道。以上備局謄錄
上在昌德宮。停常參·經筵。
中殿,藥房問安。答曰,知道。
藥房都提調元斗杓,提調許積,副提調金南重啓曰,春寒未解,伏未審夜來,聖候調攝,何如?曲池下堅浮受灸處,成濃比昨亦,何如?前劑入仙傳化毒湯,已盡於昨日,而諸御醫,皆以爲加進二三貼宜當云,此藥三貼,今又劑入耶?竝此仰稟。答曰,日漸有效,湯藥加劑入,灸處,亦不甚濃矣。
副修撰閔鼎重辭職上疏,入啓。答曰,省疏具悉爾懇。爾其勿辭察職。
領敦寧府事金堉箚子。大槪,病甚昏耄,不能隨參於賓廳之後列,略陳湖南之事。入啓。答曰,省箚具悉。箚辭,當令廟堂處之。
忠淸監司書目,靑山縣監崔勁,母在喪事。
又書目,延陽府院君李時白上疏上送事。啓。答曰,省疏具悉卿懇。卿之所患,非不知小愈,而欲待其快差,不爲召還矣。卿辭至此,當令更觀症勢上來。
府啓,濟州牧使邊岌,請命遞差,其代,極擇差送。措語見上答曰,依啓。
進善尹宣擧上疏。大槪,聖批之下,尤不敢自安,留疏經返,惶恐待罪事。入啓。
政院啓曰,今戊戌年例,守令邊將薦擧單子二百八十三丈捧入,其中違格十三丈,還爲出給。應薦不薦人員,令該曹,依例察處,如何?傳曰,允。
吏曹啓曰,守令有闕,政事,取稟。
政院啓曰,尹宣擧旣已下去云耶事,傳敎矣。卽招講院下吏,使之往問于其所寓處,則今日封疏後,卽爲登道云矣,敢啓。傳曰,知道。
傳曰,政事,明日爲之。以上朝報
卯辰時,沈霧。
傳曰,過數日後,與原任諸大臣,更爲來會。
備邊司啓曰,卽見統制使鄭榏所報,春操以三月十七日定期,傳令本道左水使及全南左·右水使處,使之來會于本營,欲操云。此固應行之事,而第念全南右道舟師,新纔改備,舡上軍卒,多是未慣之人,水路相去最遠。又當新舊水使交替之時,右道舟師今春操,則姑於本道設行,後勿爲例似當。以此意,分付于統制使及全南監司右水使等處,何如?答曰,允。以上備局謄錄
上在昌德宮。停常參·經筵。
辰時,有霧氣。
世子誕日,政院單子問安。答曰,知道。
嬪宮,政院問安。答曰,知道。
大殿·中殿,政院問安。答曰,知道。
以右議政九度呈辭,傳于金南重曰,安心調理。
傳于金南重曰,日已向暖,而贊善宋時烈,至今不爲上來,予用鬱鬱思想矣。從速上來事,承旨措辭,下諭。
元萬石啓曰,贊善宋時烈上來下諭事,命下矣,未有給馬之命,取考前日下諭傳旨,則特命使之乘駕轎上來矣,敢稟。傳曰,曾有是命,而尙未擧行云,有旨中,又有添入,可也。以上燼餘
傳曰,歲幣上來,外方極以爲難云,上年農事失稔之餘,民事可知。其令該曹,勿爲分定於民間,以新推刷奴婢身貢米布除出,依湖西大同例措辦以用,小除民弊。
答領敦寧府事李景奭曰,云云,箚中多少說話,無非愛君憂國之至誠,令人感動,實非常品,予雖不敏,敢不體念焉,歲幣木事,曾已言及,而至今未有命令,非有他意,姑爲等待湖南大同之結末,以未免緩於民事爲慮,卿言是矣,卽爲分付該曹矣。其他條件,當令廟堂議處。
答吏曹參判趙壽益疏曰,其女之變辭誠是也,則山谷間所見之漢,豈肯取服乎?疑獄之言是也。卿其勿辭察職。以上記草
二三更,坤方,有氣如火光。四更,坤方艮方,有氣如火光。
吏批,以李尙達爲靑山縣監,李文柱爲司僕僉正,李檜爲濟州牧使,金縝爲奉常奉事,金振元爲奉常副奉事,奉綸爲奉常參奉,姜汝㦿爲承文院副正字。以上吏曹政事
上在昌德宮。停常參·經筵。
藥房都提調臣元斗杓,提調臣許積,副提調臣金南重啓曰,伏未審數日來,聖候調攝,何如?曲池下牽浮,今已盡消,而受灸處成膿,亦將作痂耶?前劑入仙傳化毒湯,當盡於今日。詳知卽今症候,或停止,或更議他藥,臣等不勝憂慮,敢來問安。且內殿症患,今復如何?逍遙散及葶藶木香散,當盡於今日,此兩藥各五貼,似當加劑入,竝此仰稟。答曰,毒氣幾盡,牽浮之處,亦頗消減,而未及如常矣,湯藥,則養血淸火湯,依前劑入。內殿湯散兩藥,亦爲連續劑。
藥房再啓曰,卽伏承下醫官之敎,手掌症患,雖不至大段,按摩頗覺堅硬,臣等不勝憫慮。仍與趙徵奎·朴頵等商議,則三神膏,付諸當處似當云,此藥卽爲劑入,何如?答曰,依啓。雖然,不至大段,勿爲逐日問安。
徐必遠,以兵曹言啓曰,當日良女重烈稱名人,自宣仁門入來,差備門外擊錚,極爲駭愕,令攸司囚禁治罪。同門守門將黃元立,常時不能禁斷,以致闌入,亦爲非矣,請推考。傳曰,允。
李廷夔,以宣惠廳言啓曰,以全南道各樣價米磨鍊別單,傳曰,逐年應減米,何以應減耶?問啓事,傳敎矣。今此餘米二萬二千八百石零以下二十四條價米,湖西則計減其價於一年餘米八千石之內,而其中監·兵·水營,藥材·紙地·旗幟·使命行次·沙格·伺候,初則湖西不爲給價,新舊官迎送刷馬,則守令遞易無常,各樣旗幟帳幕,則十年一次,到界進上,牧場騎馬軍,自有當次之年,故湖西不爲逐年計減價米,而至於濟州馬牽軍,以煙戶次次調用,亦是湖西之規,載運沙格,湖西所無,而本道成冊中,以海邑輪回之役開錄,難以定式,故不爲磨鍊,於逐年計減價米之中,而其他春秋習操時,犒饋等十四種價米,則應爲逐年給價,故以逐年應減米,書啓矣,原別單還入之意,敢啓。傳曰,知道。
大司憲洪重普,掌令李性恒缺半行啓曰,海南縣監趙之珩,爲人孱拙,且無名稱,不合於沿海劇邑,請海南縣監趙之珩遞差。近來各司官員,自便成習,或以便服,出入衙門,已極可駭,殿中爲任,異於該官,而監察李尙弼,分臺江倉,及其入來之時,爲醉漢所困,以先送朝衣,幾至見奪之事,至於報臺廳請罪,其便服往來之狀,據此可知,而其不識事體,亦云甚矣。請監察李尙弼推考。近來外方土豪之橫恣武斷之習,日以益甚,豈不寒心?頃者安岳品官一二人,倡率數十同類,會于鄕社堂,時任鄕所,任意黜籍,郡守使喚,大小官吏官婢等,沒數捉去,或私自使令,或擅用刑杖,震驚一邑,略無顧忌,本郡郡守,束手緣坐,計沒奈何,至有封其印信,送于鄕社堂之說,藉藉傳播,瞻聆所及,莫不駭憤,其間曲折,雖未可知,而此是曾所未有之大變。請令本道,明査實狀,其中首倡者,趁卽啓聞,以爲依法處置之地。答曰,依啓。
李廷夔,以兵曹言啓曰,當日出身韓樹立稱名人,自通化門入來,差備門外擊錚,極爲駭愕,令攸司囚禁治罪。同門守門將鄭之幹,常時不能禁斷,以致闌入,亦爲非矣。請推考。傳曰,允。
前領敦寧府事李景奭箚子,伏以臣適有所懷,敢爾陳箚,昨夜史官,來傳聖批,十行丁寧,臣祗奉伏讀,不勝感激。第伏自惟念,臣衰耗已甚,神思互錯,曾所認記,都不省憶,江戶四世,誤謂之三,追悟其謬,驚悚罔措,古之篤愼之人,數焉書焉,必謹其數,今臣呈箚宸嚴,不能致愼,臣誠不勝惶恐之至,敢此冒瀆,冞增隕鉞。取進止。答曰,省箚具悉。卿其安心,勿爲惶恐。以上燼餘
上在昌德宮。停常參·經筵。
元萬石,以吏曹言啓曰,承旨及守令有闕,政事何以爲之?取稟。傳曰,明日爲之。
辰時,有霧氣。巳時午時,日暈。
徐必遠,以都摠府言啓曰,今日入直軍士,中日習射,請出標信。傳曰,知道。
以右議政十度呈辭,傳于元萬石曰,遣承旨敦諭。
同副承旨李廷夔啓曰,臣承命,往諭于右議政李厚源,則以爲臣之所患,一向沈綿,已入難醫之域。蓋其本根已衰,敗症迭出,種種苦狀,實難形言,而元氣之萎苶,乃是主症矣。用滋補之劑,則熱氣輒盛,欲治熱氣,則元氣不支,以此用藥愈多,其效愈邈,委身床席,日就澌惙,雖欲自力就列,其道無由。臣之病勢,苟不至此,則何敢抵死控免,而不知止乎?臣雖無狀,粗識分義,必不至於托疾圖便,而微誠未格,天聽莫回,臣之惶恐悶縮,曷有其極,而今又近侍再臨,敦諭丁寧,感激泣血,不知所達云矣。傳曰,知道。以上燼餘
辰時,有霧氣。已午時,日暈。
備邊司啓曰,前因咸鏡監司北兵使狀啓,會寧開市,民之賣牛者,亦不失本,則比前加許之意,覆啓行會矣。今見監兵使,又爲馳啓,因牛隻之數未準其意,淸差尙未撤歸云,許多供億之弊,反有加於牛隻之增數,事極可慮。道路懸遠,不得隨事指揮,惟在觀勢善處,想今已得完了以送,而例於開市後,交易物目,咨報衙門,令本道,斯速成冊上送,以爲前頭使行時,付送咨文之地,何如?答曰,允。以上備局謄錄
義禁府啓曰,以刑曹啓目罪人韓樹立決杖定配傳旨,今下本府,而樹立,方以擊錚辭緣,刑推啓下,刑推結末後,決杖定配之意,敢啓。傳曰,知道。以上義禁府謄錄
上在昌德宮。停常參·經筵。
藥房都提調臣元斗杓,提調臣許積,副提調臣金南重啓曰,伏未審數日來,聖候調攝,何如?手掌堅硬,曲池下牽浮,今幾消散,而受灸處,亦將作痂耶?臣等不勝憂慮,敢來問安。答曰,膏藥貼付之後,堅硬之氣,幾盡消散,灸處時未落痂矣。
韓震琦,以備邊司郞廳,以大臣意來言,初三日,有過數日來會之命,而連見藥房問安批答,則上候時未平復,不能來會賓廳矣。更觀今明日,欲於再明間來會,此意爲先微稟云,敢啓。傳曰,知道。
以備忘記,傳于金南重曰,民事,國之大事,欲於再明,聚會諸大臣,相議處之。右相之疾,雖未快差,日氣和暖,似無添傷之慮,未可强疾進參乎?更遣承旨,特爲敦諭。
右承旨徐必遠啓曰,臣承命往諭于右議政李厚源,則以爲臣於病伏之中,近侍臨諭,至再至三,臣誠惶懼感激,不知所出。今欲强疾供辭,則氣力有所不逮,欲稱自便,則分義有所不安,臣情與勢至此,而可謂極狼狽矣。臣之種種危苦之狀,前已略陳,每每覼縷,有若病家症錄,不敢更瀆,而數日以來,新感又添,四肢百體,無處不痛,虛汗如注,發熱無常,暫或勞動,喘急欲死,眞元之耗敗不支,姑置不論,只此所患,斷無起動之望,伏地涕泣之外,不知所達云矣。傳曰,知道,
元萬石啓曰,新來承旨,除授日肅謝行公,卽院中舊例也。今日同副承旨權諰下批之後,臣等依古例,發牌催促,則云有身病,無意入來,請牌招肅拜,以存舊例。傳曰,允。
以同副承旨權諰罷職傳旨,傳于李廷夔曰,權諰上疏,旣至於未牌招之前,則何以仍爲請牌乎?本院所爲,殊甚不察,此傳旨,勿施。
有政。
吏批,判書蔡裕後病,參判趙壽益進,參議金壽恒呈辭受由,都承旨金南重進。
兵批,判書許積進,參判吳挺一進,參議姜栢年病,參知李惕然病,左副承旨徐必遠進。
吏批啓曰,判書蔡裕後,病不來,參議金壽恒,呈辭受由,小臣獨政未安,何以爲之?敢稟。傳曰,仍爲之。
吏批,以韓尙玄爲泰安郡守,李英馧爲梁山郡守,李栢齡爲海南縣監,李慶徽爲司諫院獻納,蔡忠元爲刑曹參議,尹世有爲司憲府監察。直講單趙胤錫,承文博士單李四翼,副正字單呂榮徽。前郡守張文顒,今加通政。以承旨望單子,傳曰,承旨權諰除授。
兵批,以李碩祚·金始鳴爲守門將,李蘤爲宣傳官,閔琦爲都摠經歷,趙相周爲都摠經歷,羅襻爲衛率,李仁元爲忠壯衛將,吳柱一·趙挺瑗爲武兼宣傳官,全義元·朴慶深爲習讀,副護軍李正英·徐元履。以上燼餘
上在昌德宮。停常參·經筵。
徐必遠,以吏曹言啓曰,守令有闕,政事何以爲之?敢稟。傳曰,明明日爲之。
金南重啓曰,注書李光迪,落馬重傷,累日不得行公,差病間,假注書差出,何如?傳曰,允。
假注書落點權斗樞。
李廷夔,以兵曹言啓曰,臣等當日,與都摠府訓鍊院堂上,會于慕華館,禁軍等取才,而依前規,出身則三矢一百十步,二矢入格。閑良則一百十五步,三矢俱入者試取,則擧案之數,出身十四人內,三矢入格四人,二矢入格二人,閑良二百三十三人內,三矢入格者二十人矣,敢啓。傳曰,知道。
李廷夔,以刑曹言啓曰,沙工閔順化梟示事啓下,而初九日釋奠祭受香,初十日正日,十一日三角·木覓·漢江等處受香。十二日正日,風雲雷雨祭受香,十三日正日·十四日南別殿親祭齋戒,十五日正日,十六日國忌齋戒,十七日國忌,不得已十八日梟示之意,敢啓。傳曰,知道。
右議政李厚源箚子,伏以臣之調理,非不久矣,瀆缺不已極矣。然病雖重,分義至嚴,臣之長單,訖可休矣,況近侍荐降,敦諭至三,而委曲諄懇,有同家人父子者乎?又況特諭,出於民事之議處,非但勉之以出仕而已,則缺不可一向以病爲解者乎?至於似無添傷,强病進參等敎,非臣愚分所可承當,震悚感惕,不覺汗淚之俱下,臣雖冥頑,亦非木石,豈不欲力疾强起,更登文陛之上,瞻望天顔,得以周旋於諸大臣之後,而第臣衰瘁沈痼之狀,日甚一日,眞元已耗,精爽已逝,腰脚全痿,筋骸不收,動必氣急,若將澌減。此等形樣,已絶供職之望,而一感風寒,反覆纏綿,委身枕席,日益危惙,種種苦狀,實難盡形於文字。卽今尤所恐懼,不敢以風者,虛汗長流,腠理常開,而熱氣且盛,甚害行動,此臣所以欲起未起,仰首層霄,但切霑灑者也。臣之屢違恩旨,終不得就列,此雖出於病勢之難强,跡涉偃蹇,罪極逋慢,席藁私室,延頸待誅。伏乞聖慈,俯察危悃,亟削臣職,以正臣罪,不勝幸甚。臣不任惶恐戰灼之至。答曰,省箚具悉卿懇。卿之所患至此,予用憂念,不曾少弛矣。卿其安心勿辭,益加善攝,臥閤論道,以副至望。
前司諫權大運上疏,伏以庸陋微臣,百不猶人,猥蒙洪造,濫叨匪據,淸班邇列,歷敭殆遍,臣之始望,旣不敢至於此,人之期臣,亦未嘗至於斯,而冒玷若是,夢寐若驚,福過之災,理所當至,恒懷悚慄,若無所容矣。今玆賞加之典,實出於意慮之外,缺數行無功而虛受,則官方由是而紊,非分而濫受,則名器由是而輕,古之人君愛一嚬笑者,其意豈偶然而已哉?臣之往返燕京,職分當然,而牢鎖客館,有同拘囚,彼中凡奇,亦且漠然,寧有周旋之事,敢應陞資之典乎?臺臣還收之啓,實是共公之論,而爭執逾月,終靳一兪,公議之拂鬱,有不暇言,臣心之惶愧,當復如何?臣雖欲貪冒榮寵,强顔承當,其於公議何?其於名器何?伏乞聖明,將臣新授加資,亟賜鐫改,以安微分,不勝幸甚,臣無任激切屛營之至,謹昧死以聞。答曰,省疏具悉爾懇。此非獨爾一人之事也,爾其勿辭。
承政院左副承旨韓震琦上疏曰,伏以臣有老母,今年七十一歲,宿病沈痼,委廢床席,皮接骨立,只存形骸者,今已數十年矣。自去年冬初,症勢尤重,日漸危劇,臣之情理,決不可暫時離側,而感激恩命,煎憂行公矣。再昨臣在院中,聞病母痰上氣塞,罔極顚倒之狀,一天地下,難可以更陳,僅及歸救,幸得少甦,而氣息奄奄,不絶如線,已到十分地頭。且他無兄弟醫藥救護之人,此間方寸,益復如何?悶泣之外,不知所爲,敢冒萬死,號急於孝理之下。伏乞聖慈,特察情事,亟遞臣所帶職名,俾獲專意救活,則無非荷天地生成之德,無任祈懇悶蹙之至,謹昧死以聞。答曰,省疏具悉。爾其勿辭救護。
夜一更二更,月暈。四更五更,有霧氣。以上燼餘
備邊司郞廳,以領左相意啓曰,臣等昨暮,得見慶尙監司東萊府使狀啓,欲爲相議覆啓,使之待天明開坐矣。臣等來詣本司,則參坐堂上,只三員,殊甚埋沒,不進之員,竝推考,何如?。答曰,允。以上備局謄錄
上在昌德宮。停常參·經筵。
下直,舒川郡守鄭勔。
藥房都提調元斗杓,提調許積,副提調金南重啓曰,伏未審數日來,聖候調攝,何如?手掌堅硬之氣,已盡消散,而受灸處,猶未落痂耶?前劑入養血淸火湯,當盡於今日,今加劑入乎?臣等不勝憂慮,敢來問安。答曰,所患,旣已差愈矣。湯藥,仍爲加劑入。
藥房再啓曰,嬪宮解胞之期,在於四月矣,取考院中謄錄,則前期二朔,設産室廳。乙酉丙戌年,則因其時傳敎,前期一朔設廳。依謄錄今朔爲始,排設待候乎?敢稟。答曰,依乙酉年例,爲之。
李廷夔,以都摠府言啓曰,今日入直軍士,中日習射,請出標信。傳曰,允。以上燼餘
大臣·備局堂上引見入侍時,上曰,爲民均役,則湖南大同收米之擧,不可不爲,而若依湖西例收米,則道里遠近,物種多寡,有所不同,當初若不酌定,則不無臨時不足之患,宜如諸宰之言,加數磨鍊,似爲便好,今以一結十二斗磨鍊,又以十三斗磨鍊以入,以爲參酌定行之地。領議政鄭太和所啓,宣惠廳三堂上中,鄭維城則以戶判例兼,而李時昉,自前稱以有司堂上,而主管矣。今亦以李時昉,主管大同乎?上曰,兵判刑判,共爲主管,可也。戶曹判書鄭維城所啓。頃者備忘記,歲幣上木,以奴婢貢木充備,勿爲分定事,命下矣。上木,則元數八十八同,而只定於三南,次木,則四百六十餘同,而分定於三南及江原·咸鏡五道。次木之價,倍於上木,若減上木,則蠲役之惠,只及於三南,他道之民,則不得均蒙惠澤矣。次木專數勿爲分定,而以奴婢貢木,依其數取用,似爲便當。大臣之意亦如此,敢稟。上曰,依爲之。左議政元斗杓所啓,自上手掌症患,今雖向差,而暫有勞動,或不無復發之患,南別殿酌獻禮不遠,姑爲退行,何如?臣待罪藥房,不勝憂慮之至,敢此仰稟。上曰,至今不得展謁,故必欲行之矣,卿言如此,以來月退行,可也。戶曹判書鄭維城所啓,奴婢陳告人賞給之木啓下之數,多至一百七十餘同,新出奴婢貢木,漸至減縮,前頭所用處,極以爲慮,陳告之人,以追徵貢木題給事,乃是當初事目,而追徵貢木,旣已蕩減,應受賞木,元數內三分之一題給,宜當矣。鄭太和·元斗杓曰,旣違當初事目,減其追貢,則陳告人賞布事目,豈獨無變通之道乎?賞格元數內,三分之一題給,似當矣。上曰,依爲之。領議政鄭太和所啓,殺人獄事,極爲重大,而頃者殺人正犯逃躱之後,使捕盜廳僅得跟捕,移送刑曹,則聞渠輩和論之言,旋卽放送。其時官員,不無其責矣。上曰,極爲驚駭,卽爲査出處之。以上朝報
傳曰,大臣·備局堂上,引見。引見時,刑曹判書李時昉所啓,山城火砲旣備之後,鉛丸亦當措辦,而自本廳,無備得之價,何以爲之?上曰,以奴婢貢木,推移覓給,使之辦出,何如?領議政鄭太和曰,以忠州都會收貢米布移給,則似爲便當。退出後,書數稟定,何如?上曰,依爲之。以上備局謄錄
上在昌德宮。停常參·經筵。
自辰時至酉時,日暈。
慶尙監司書目,晉州呈,以執義河溍病重,上去不得事。啓遞差。
前進善權諰上疏。大槪,病勢日劇,更叫閶閤,乞收成命,俾安微分事。入啓。答曰,省疏具悉爾懇。爾之病患雖如此,予之特拜,豈偶然之意乎?如得少間,誠如疏辭,而一來肅謝,則豈不喜幸乎?爾其勿爲固辭,益加調理出仕。論尹宣擧事,實合予意,故欲一見而諭以至意,終至於飄然長逝而不顧,無乃狷介之性,不能矯揉而然耶?抑寡昧待之之道,有所未盡而然耶?良可歎也。於爾,有何妄作之失乎?掩骼埋胔之事,觀未畢,不覺蹙然慘惻也。以無一物不得其所之責言之,則玆豈非寡昧之責乎?卽令有司埋掩而藏之。且令有司戒飭民庶,今後無得乃爾,時時檢察,俾無此弊。
刑曹判書李時昉箚子。大槪,年衰病痼,不堪供劇。宣惠提調之任,爲先遞改,以重國事,以安微分事。入啓。答曰,省箚具悉卿懇,卿其安心勿辭,從速察任。
右議政李厚源十一度呈辭,入啓。傳曰,固辭至此,勉從之意,遣史官傳諭。
京畿監司書目,持平許穆上疏上送事。啓遞差。
吏曹啓曰,大臣置處及臺諫有闕,政事,取稟。傳曰,明日爲之。以上朝報
吏批,以閔鍊爲理山郡守,崔俊衡爲典籍,李松老爲活人別提,李枝遠爲肅川府使,趙復陽爲副應敎,閔維重爲禮曹正郞。以上吏曹政事
上在昌德宮。停常參·經筵。
下直,天安郡守權順昌,高靈縣監李堂揆。
有政。
吏批,判書蔡裕後進,參判趙壽益進,參議未差,都承旨金南重進。
兵批,判書許積進,參判吳挺一進,參議姜栢年式暇,參知李惕然進,左副承旨韓震琦進。
吏批,完南府院君李厚源,以宋時烈爲吏曹參議,李行道爲持平,許厚爲相禮,趙龜錫爲副校理,尹㻩爲右通禮,李泌爲肅川府使,李之翼爲鏡城判官,李慶徽爲吏曹正郞,李耆善爲繕工假監役,睦兼善爲獻納。
兵批,以張文顯爲尙州營將,盧檝爲加德僉使,郭聖衢爲宣傳官,李泌爲訓鍊副正,朴元震爲都摠都事,邊後一爲五衛將,蘇山海·成晩達爲武兼,金元瑋爲訓鍊僉正,副司果許穆。
韓震琦,以備邊司言啓曰,以奴婢貢木量給守禦廳事,臣等榻前承命而退,取考文書,則忠州都會所捧木,時存者數十同,除出十同,使之取用,何如?。答曰,似爲略少,加給,可也。
韓震琦,以備邊司郞廳,以領議政意啓曰,臣頃日本司會坐時,得聞捕盜廳,因刑曹移文,殺人正犯罪人尋捕以送,則正犯未就捕之聞,其獄事,已經官許和論,今方難處云,事甚可駭。臣於登對之日,隨聞陳達,刑曹判書李時昉,同在榻前,亦與其說,而不曰不然矣。今見該曹回啓之辭,臣之前日坐中所聞之言,未免失實之歸,臣不勝惶恐之至。第政院擧行條件中,移送刑曹,則聞渠輩旣爲和論,旋卽放送等語,非臣所陳之意,其記事抄出,俱不詳察之失,不可不懲。當該注書推考,何如?傳曰,依啓。
李廷夔,以備邊司言啓曰,以本司忠州都會所捧奴婢貢木十同,除給守禦廳事草記,答曰,似爲略少,加給可也事,命下矣。前啓請十同外,更加七同題給,何如?傳曰,依啓。
自未時至酉時,日暈。
夜自一更至三更,月暈廻木星,巽方,有氣如火光。四更五更,巽方,有氣如火光。以上燼餘
知事尹絳上疏。大槪,熱升頭疼,症勢日極。本職及同知經筵,亟命遞改,以便公私事。入啓。答曰,省疏具悉卿懇。卿其安心勿辭,調理察職。
平雲君俅上疏。大槪,病勢情勢,俱難供職,亟遞宗親府有司堂上之任,以便公私事。入啓。答曰,省疏具悉卿懇。卿其安心勿辭。
謝恩,輔德李時術。以上朝報
上在昌德宮。停常參·經筵。
下直,堤川縣監任允錫。
藥房都提調元斗杓,副提調金南重啓曰,春風尙峭,日氣陰寒,伏未審數日來,聖候調攝,何如?手掌症患,已盡平復,受灸後,亦已落痂耶?臣等不勝憂慮,敢來問安。答曰,知道。灸處,亦已落痂矣。
中殿,藥房問安。答曰,知道。
韓震琦,以都摠府言啓曰,今日入直軍士,中日習射,請出標信。傳曰,允。
李廷夔啓曰,獻納睦兼善,再啓煩瀆,退待物論矣。傳曰,知道。
正言韓縝啓曰,獻納睦兼善引嫌而退,相避之法,在下應遞。請命遞差。
大司憲洪重普,掌令李性恒·鄭榏,持平睦來善啓曰,缺一字金山僉使兪椗,差倭宴享之際,不爲行禮,及其入去之時,只以斗炭,應其所救,致令添怒而歸,其事體之埋沒,辱國之罪狀,不可以本道監司之啓罷,置其不問。請前僉使兪椗,待其替來,拿問定罪。國家法令一定之後,終始不撓,一切奉行然後,可以見信於民,而自無取怨之弊矣。新推刷奴婢貢木,以五升三十五尺酌定收捧者,當初事目,不翅嚴明,而外而都會官,內而各司,不遵定規,徵捧之際,或加其升尺,點退不捧,必使改備,故列邑守令,苟冀無事,亦未免違法濫捧。朝宗恤民之意,果安在哉?失信招怨,莫甚於此,立法之初,猶尙如此,將來之弊,可勝言哉?請嚴飭京外,一依當初事目,必以五升三十五尺,爲準擧行,以杜越法濫捧之弊。忠義免役,乃國家褒先紀功之盛典,而近年以來,巧詐百出,冒濫之弊,於斯極矣。鄕曲良民,稍有財産,則行賂嫡長,變換本貫,冒厲譜牒,圖出口傳忠義者,滔滔有之,同居一鄕之人,知其奸狀,而恐其結怨,莫敢發口,列邑軍額之縮,未必不由於此,識者之寒心久矣。不可不痛革其弊,而旣與嫡長,同心行詐,則其間眞僞,誠難辨別。請令該府,嚴明査出,其父與祖,初無忠義之名,而年長之後,始出口傳者,盡爲澄汱。新除授持平李行道,時在京畿楊根地,請斯速乘馹上來事,下諭。答曰,依啓。
吏曹啓曰,臺諫有闕,政事,取稟。傳曰,政事,明日爲之。以上燼餘
前進善權諰上疏。大槪,忝叨匪分,重以病劇,趁未祗謝,乞收成命,以重名器,俾安微分事。入啓。傳曰,今姑遞差。以上朝報
上在昌德宮。停常參·經筵。
下直,靑松府使金震標。
金南重啓曰,勅使先聲已到,西路守令赴任,一日爲急。肅川府使李泌,理山郡守閔琦,松禾縣監許懿,今日內卽爲署經事,兩司城上所牌招,言送,何如?傳曰,允。
徐必遠啓曰,今月十五日儒生殿講爲之事命下,而永寧殿·宗廟·南別殿春奉審,適與相値,儒生殿講,何以爲之?敢稟。傳曰,勿爲之。
韓震琦,以備邊司言啓曰,新除授黃海監司金素,身有病患,勢難赴任,今有勅使先聲,不可等待其差復辭朝,卽爲改差。今日政差出,使之從速下去,何如?傳曰,允。
韓震琦,以備邊司言啓曰,勅使先聲又至,三道支待支馬之事,極爲可慮,令該曹兩西補把驛馬,急速知委起送,魚川察訪,亦令該曹卽爲差出,催促下送,何如?傳曰,允。
徐必遠,以禮曹言啓曰,今此出來勅使,京外延勅諸使及遠接使,問禮官齎去各樣儀註,一路迎餞慰仁政殿茶禮等事,竝依前事目施行事,各該司知委擧行,而王世子郊迎一款,依近例,勿爲磨鍊之意,敢啓。傳曰,知道。
元萬石,以戶曹言啓曰,勅使支待雜物,豫爲分定之意,頃日引見時,榻前啓稟後,各樣物種遺在多少,參商磨鍊,各道分定行關,而今將發送之際,勅使先聲,今日又來,遠道分定之物,勢未及當到,萬分可慮,分定行關,使京主人泛然下送,則慮有緩不及期之弊,撥馬下送,星火上納之意,嚴飭,何如?傳曰,允。
韓震琦,以兵曹言啓曰,卽接平安監司狀啓,又有缺數字行缺數字前月二十五日,自北京起馬云。平安道補把咸鏡道驛馬六十匹,黃海道補把江原道驛馬三十匹,依前例,急速起送於西道。館所立待馬忠淸道十匹,全南道十五匹,慶尙道二十五匹,亦依前例,來三月初五日,京中逢點之缺一字竝爲撥馬行會,何如?傳曰,允。
以江原道監司兪瑒,驛奴婢刷出不察事待罪狀啓,傳于韓震琦曰,勿待罪事,回諭。
韓震琦,以備邊司言啓曰,卽見忠淸監司李慶億狀啓,則新除授濟州牧使李襘,請仍泰安郡守,揆以事體,殊甚未便。李慶億推考,其狀勿施,何如?傳曰,依啓。李慶億必不循私,今姑勿推。
有政。吏批,判書蔡裕後進,參判趙壽益進,參議宋時烈在外,都承旨金南重進。
兵批,判書許積病,參判吳挺一賓廳坐起進,參議姜栢年進,參知李惕然病,右副承旨李廷夔進。
承旨望單子。傳于吏批曰,加望。
以魚川察訪望單子,傳于吏批曰,各別擇擬。
傳于吏批曰,權諰,贊善除授。
吏批,以權大運爲承旨,趙龜錫爲獻納,金玉鉉爲右通禮,兪棐爲繕工監役,申聖爲軍器主簿,睦兼善爲修撰,金克和爲禮曹正郞,權儁爲工曹正郞,李克泰爲刑曹正郞,元萬石爲黃海監司,田皞民爲奉常判官,趙復陽爲兼弼善,沈梓爲魚川察訪,權諰爲贊善,徐元履爲承旨。左承旨徐必遠,右承旨韓震琦,右副承旨徐元履,同副承旨權大運。
吏批啓曰,黃海監司,今當差出,而擬望之人乏少。承旨中可合人,竝擬,何如?傳曰,允。
兵批,副護軍李尙眞·權諰·曺漢英·金素。
傳于韓震琦曰,大臣·備局堂上,引見。
徐必遠啓曰,新除授同副承旨,當日出謝,卽古例也,而同副承旨權大運,累度催促,不肯入來。依例牌招出仕,何如?傳曰,允。
韓震琦,以備邊司言啓曰,前勅纔回,後勅又來,三道應接之際,民力必有所不逮,誠可悶慮。依榻前下敎,當有施惠添助之擧。除出兩西管餉正租平安道一千石,黃海道五百石題給,而京畿站上支供之需,則皆出於常平廳。惟畿驛之凋殘,有甚於西路,自前有別樣題給之物。該曹例給餘丁木三同之外,加給二同,常平廳銀子五十兩,亦依前例題給,何如?傳曰,允。
上御熙政堂,大臣·備局堂上,引見,領議政鄭太和,左議政元斗杓,戶曹判書鄭維城,右參贊洪命夏,判尹李浣,禮曹判書鄭致和,吏曹判書蔡裕後,兵曹參判吳挺一,大司憲洪重普,工曹參判柳赫然,大司諫趙珩,右副承旨韓震琦,應敎李端相,假注書權斗樞·李夏,兼春秋趙聖達,記事官李䎘,入侍。元斗杓曰,數日內,調候,若何?上曰,平安矣。鄭太和曰,客使又來,悶不可言矣。上曰,千萬意外,得聞此奇,國何以支保也,戶曹則何以爲之耶?維城曰,各道分定雜物,朝已啓稟,發馬催促,而至於皮物,則自京中,實難貿易,或慮外方之分定,未及上來,以是爲悶矣。上曰,三道之民,何以得保也?元斗杓曰,缺一行。上曰,自國家,有三道救濟之策耶?鄭太和曰,前年平安道一萬石,黃海道四千石,旣已題給,而自管餉,又不可無添補之擧也。至於京畿,則驛路凋弊,夫馬策應,尤難於兩西站上,支供則雖自常平廳措備,而亦不可無別樣添助之事也,以待監司之狀啓,然後稟處,似當矣。上曰,不爲則已,若欲添補,則何待監司之狀啓也?太和曰,退出後,參酌稟處,宜當。上曰,如此添補之物,有所助於民力乎?斗杓曰,豈無所助也?守令輩不能節用,每有告急,此實難繼之道也。洪命夏曰,唯在於守令之善不善也。太和曰,南草樻,自常平廳貿給,而此亦給價於願納者而貿得,故守令,以南草之不好,每有生事云。今則其價,直爲分給於各官,使之貿用,似便當矣。上曰,此實難繼之道,而如不給,則畿邑,必不能支保矣。斗杓曰,前年平安所給,亦且一萬石,而以屯田所捧之穀分給,故十五斗粟,不能作米二斗,蓋緣屯田監官輩,以所收石數之優多爲要功,不計其精,唯以數多爲務,當初則至於狀啓論賞,及至分用之時,則例皆如此。由是而民不得蒙其實惠,此皆國無紀綱之所致也。維城曰,戶曹陳米留庫及別庫所儲,竝一萬二千石矣,以三千石,出給市民,而稍歇其價,貿銀,何如?上曰,依爲之。上曰,兵判不爲入侍矣,而湖南大同,今幾磨鍊耶?鄭太和曰,時未爲之矣。元斗杓曰,加捧二三斗之事,問於本道,然後當爲之,勢不能趁速磨鍊也。沿海之民,則雖捧十三斗,猶不失望,至於山郡不願之民,則必多怨矣。第船路爲難,以是爲慮。上曰,異於湖西,以十三斗數行缺患,而加捧於民,則大失民望也。第船運,則似難矣。斗杓曰,曾於先朝,亦有湖南大同之議,而故臣張維,以船路難便之意,啓達中止。此事載於文集中矣。今者田稅之船,猶難越海輸運,況此大同之米,三倍於田稅者乎。愼天翼亦以舡路之難,大同不能爲也。命夏曰,此皆湖南兩班欲爲之事也。庶民安知利害也?第士子之通文願爲大同者,實是本道風俗之極惡,士習之不美也。斗杓曰,猶勝於嶺南之通文一道,驅逐土主也。維城曰,慶尙道則以倭貢,必不能爲大同,而湖南之民,聞湖西之爲大同,皆已願爲。嶺南之民,又聞湖南之爲大同,則豈亦無願爲之心哉?金應祖抵書於臣曰嶺南之民,皆願大同之設行云矣。上曰,嶺南則船路尤難,故金領敦寧,亦難之矣。斗杓曰以下三丈缺以上燼餘
同副承旨權大運上疏。大槪,召牌之下,黽勉來詣,而新授職名,尤不近似,冒死陳請,冀蒙鐫改事。入啓。答曰,省疏具悉。爾其勿爲控辭,卽爲察職。
黃海監司元萬石上疏。大槪,新授職名,萬不近似,而勅聲已到,不可等待。亟賜鐫改,以重名器,以安微分事。入啓。答曰,省疏具悉卿懇。卿才允合擢用,勿爲控辭,速往欽哉。
引見時,吏曹判書蔡裕後所啓,讀書堂創搆,當自今春始役,而李殷相,自初主管矣,方在罷職中,從前罷職者,以賜暇課製事,亦有付職之規。李殷相今亦付軍職,冠帶常仕,使之監董其役,何如?上曰,豈可爲營造而付職也?重人材之道,旣有前例,則依爲之,可也。上謂承旨韓震琦曰,頃於權諰食物辭疏之批,以當依贊善例爲之事,答之矣,贊善則旣已受祿,而權諰,亦受春等祿俸耶?戶曹判書鄭維城曰,不爲受祿矣。上曰,進善祿,別爲輸給,可也。
修撰金壽興上疏。大槪,連日在直,重感風寒,決無自力之勢。乞遞職名,以延孱命,仍陳所懷,以備財幸事。入啓。答曰,省疏具悉。爾其勿辭察職。以上朝報
上在昌德宮。停常參·經筵。
下直,肅川府使李泌,理山郡守閔錡。
藥房都提調元斗杓,提調許積,副提調金南重啓曰,春寒未解,伏未審數日來,聖候調攝,何如?前劑入養血淸火湯,當盡於今日,此藥加劑入乎?敢此仰稟。答曰,知道。此藥,限五十貼,仍爲劑入。
中殿,藥房口傳問安。答曰,知道。以上燼餘
下直,魚川察訪沈梓。
吏曹判書蔡裕後上疏。大槪,伏見全南監司狀啓,惶蹙待罪事。入啓。答曰,省疏具悉。不須相較,卿其安心焉。
前進善權諰上疏。大槪,乞鐫職位,竝寢輸祿之命事。入啓。答曰,省疏具悉爾懇。旣不受常祿,而又收別賜,則事理之不當,孰有甚於此者乎?偶然覺察,而指揮該官,有所變通,自是常事,何用不安至此乎?且旣遞承旨之後,移拜贊善,固非異事,又何必乃爾,爾其竝安心勿辭。
全南監司書目,康津呈,以校理李壽仁辭職上疏上送事,啓。答曰,省疏具悉爾懇。爾其勿爲控辭,從速上來,以副至意。
忠淸監司書目,保寧呈,以司諫李褒病重,上去不得事。啓遞差。
進善尹宣擧,以前日下去時上疏。答曰,省疏具悉。寡昧之誠禮未盡,終至於長往而不顧,予之缺然,可勝云諭?爾之幡然改之,予日望之矣。更加體予至意。以上朝報
迎接都監啓曰,都監加出郞廳,依例書啓,而戶曹郞官,則啓下一員外,應辦本色郞官一員,例自本曹,分差待候。此外各色,在本曹策應諸事,故自前不曾以二員啓下矣。今番吏曹,以二員啓下,有違規例,故二員中,正郞韓希卨,依例減下,其代,掌樂院僉正朴世橋差下之意,敢啓。傳曰,知道。以上迎接都監謄錄
上在昌德宮。停常參·經筵。
夜一更,白雲一道如氣,起自乾方,直指月上,長竟天,廣尺許,漸移北方,良久乃滅,月暈。二更三更,月暈。四更,月有右珥。五更,月暈。
吏曹啓曰,臺諫有闕,政事取稟。傳曰,過國忌後爲之。
全南監司書目,靈光郡守權坽,法當相避,令該曹處置事。以上朝報
備邊司啓曰,今此出來勅使,未知其所幹,而今見牌文,書以頒詔,似當有謝恩·進賀之擧。使臣,則以已差出之員,兼爲付送,前定拜表日期差退,而方物,令該曹豫爲措備,何如?答曰,依啓。以上備局謄錄
上在昌德宮。停常參·經筵。
自辰時至酉時,日暈。
世宗大王忌辰齋戒。
下直,梁山郡守李英馧,洪川縣監元萬春。
傳于權大運曰,今此陵行時,道路修治·浮橋造作等事,幾何爲之耶?前日則浮橋長,僅纔五十尺云。今則其長幾許耶?前日磨鍊,則晝停及陵所等處遮帳竹,皆以京各司之物,船運以用,不爲分定於京畿矣。今則何以爲之耶?竝卽問于京畿以啓事,傳敎矣。
權大運啓曰,問于京畿,則以爲道路,則前頭或不無雨水之患,故尤甚泥濘處,爲先通其水道而已。時未修治浮橋,則所入長木·杻木·生葛等物,已爲分定水上若干邑,以今十六日定限,使之輸納于三田渡。杻木則編結杷子,生葛則造索然後,當自十八日泊住船隻,造作浮橋,江水廣狹,則頃日大風之後,新水忽漲,新川作橋處,亦爲用船過涉,故三田渡漲後水廣,未及尺量,而近日水勢稍落,兩岸船槍,從水勢造排之後,可以的知其長。陵所晝停遮竹,皆以京司之物,依上年孝陵陵幸時例,令本道駄運,刷馬價,則當受於宣惠廳云矣。敢啓。傳曰,私情雖切,民弊亦甚可慮,陵幸退行。
自一更至五更,月暈。以上燼餘
上在昌德宮。停常參·經筵。
世宗大王忌辰。
下直,泰安郡守韓尙玄。
韓震琦啓曰,政事,過國忌後爲之事,命下,而明日敗船沙工閔順化處置云,自前有如此之事,則百司廢坐,亦不開政矣。明日政事,何以爲之?敢稟。傳曰,明明日爲之。以上燼餘
夜一更,月暈廻塡星。二更,月暈廻塡星,黑雲一道如氣,起自東方天際,直指南方,橫過暈下,長十餘尺,廣尺許,良久乃滅。三更,月暈廻塡星。五更,月暈兩珥,廻塡星,白雲一道如氣,起自乾方,橫貫暈邊,直過月上,長十餘尺,廣尺許,漸移東方,良久乃滅。
上在昌德宮。停常參·經筵。
卯時辰時,日暈。自午時至酉時,日暈。
李廷夔,以都摠府言啓曰,今日入直軍士,中日習射,請出標信。
韓震琦,以禮曹言啓曰,陵幸旣已退行,今月二十四日告宗廟祭,不爲設行之意,敢啓。傳曰,知道。
李廷夔,以兵曹言啓曰,今月十七日,騎兵徐唜男稱名人,自宣仁門入來,差備門外擊錚,極爲駭愕。令攸司囚禁治罪。同門守門將李錫祚,常時不能禁斷,以致闌入,亦爲非矣。請推考。傳曰,允。
大司諫趙珩,獻納趙龜錫,正言韓縝啓曰,海南爲邑,素稱難治,前後之官,不得其人,頻數遞易,日就凋弊。新除授縣監李栢齡,爲人庸孱,且無名稱,蘇殘祛瘼之任,決非可堪。請命遞差,武弁中,有聲績人,各別擇差。答曰,不允。
權大運,以兵曹言啓曰,今日武臣堂上朔試射時,巡廳擧案中,副司猛方景昌,副司勇金禮忠·李承福等三人,以下鄕懸錄,査問其呈辭受由與否,則不爲呈辭,私自下鄕云。堂上官之付軍職已受祿者,不爲呈辭,私自下鄕,事極可駭。試射時病不進之員,例爲罷職,則私自下鄕不進之員,例爲罷職,則私自下鄕,不進之罪,重於病不進之員,而本曹不敢加缺其罪,姑依病不進人員例,施罰,何如?傳曰,依啓。
徐必遠啓曰,以黃海監司道內各官,年八十以上米饌題給啓本,傳曰,此啓本中,全不錄米饌所給之數,而該房承旨,何不察見耶事,傳敎矣,米饌之不錄其數,果與他道不齊,而臣以該房,矇然捧入,不勝惶恐。此啓本,則還送本道,使之一一開錄啓聞,而本道監司推考,何如?傳曰,允。
夜一更,流星,出軒轅星下,入東方天際,狀如拳,尾長三四尺許,色赤,艮方巽方,有氣如火光,月出時,月色赤。以上燼餘
贊善宋浚吉上疏。答曰,省疏具悉爾懇。所陳事,當於引對日,而諭矣。內下記草
上在昌德宮。停常參·經筵。
日出時色赤,午時未時,日暈。夜二更,月出時色赤。五更,有霧氣。
藥房都提調元斗杓,提調許積,副提調金南重啓曰,春序已闌,東風猶峭,伏未審聖候調攝,何如?前劑入養血淸火湯,當盡於今日,此藥五貼加劑入之意,敢啓。答曰,知道。
中宮殿問安。答曰,知道。
徐必遠啓曰,注書李光迪,落馬重傷,調理間,假注書差出矣,今聞病勢添劇,出仕無期,呈辭到院,當此多事時,不可等待其差復,李光迪遞差,假注書則仍前察任,何如?傳曰,允。
假注書權斗樞服制,代朴純·金縝·宋昌一。
以咸鏡監司狀啓,爲雪所壓,夫妻二人殞命事,狀啓。傳于權大運曰,令該曹恤典擧行。
權大運,以迎接都監言啓曰,都監郞廳掌隷院司評沈廷老啓下之後,以病呈狀,一不仕進,而都監之任,不可續續遞改,故使之調理察任矣。今聞廷老重缺三字症勢彌留,差復無期,至於本任,亦爲呈旬不仕已久云,沈廷老郞廳改差。其代,以廣興倉守李楚老差下,察任,何如?傳曰,允。
行大司諫趙珩,獻納趙龜錫,正言韓縝啓曰,海南縣監李栢齡,除拜之初,人多以不合爲言者,非不知卽爲論啓,或慮傳聞未詳,而姑遲之矣。頃日來辭之際,觀其爲人,庸拙莫甚,接話之間,語不可了,臨民之任,決非可堪。大臣亦言其不可於朝堂,此非風聞泛論之比,殊無前授人改差之意。請海南縣監李栢齡,亟命遞差。武弁中,有聲績可合人,各別擇差。新除授司諫李時術,時在京畿廣州府,請斯速乘馹上來事,下諭。答曰,依啓。李時術,自當上來,姑勿下諭。
權大運啓曰,以判決事鄭昌胄上疏,傳曰,政院似涉不察矣。鄭昌胄改遞事,傳敎矣。近來延慰使必擇送,而堂上中除纔經者外,可合之人絶乏,故不得已以鄭昌胄塡差矣。今承下敎,不勝惶恐,鄭昌胄之代,改付標以入,而鄭昌胄旣已辭朝下去,斯速還爲上來事,下諭,何如?傳曰,允。
傳于韓震琦曰,召對爲之。熙政堂召對入侍,參贊官權大運,贊善宋浚吉,侍講官李端相,檢討官金壽興,記事官李伯麟·李溟翼·李䎘,李端相進講心經,自程子至未達一間,讀一遍。上亦讀一遍。端相曰,進講冊所懸之吐,似是亂前議定者,而贊善入侍時,則或相議改之。今日亦於閤門外,有改之之處矣。有不善,未嘗不知由前之說也。子絶四以下,本冊之吐,與論語諺解,不同矣。上曰,其意則無異,而似當取本文矣。宋浚吉曰,古今之吐,皆不同矣。上曰,中間或改之耶?浚吉曰,中間改之,而未知何者爲當也。上曰,此吐,似不精矣。端相曰,我生意生此章文義,宋浚吉曾已上達,今無更達之語,而與顔子豈有不善之事,雖有差缺數字卽知之云者,聖人之心,如太虛缺半行光明,曾子資稟,不及於缺半行三省緊約束矣。浚吉曰,曾子雖傳道統,氣缺數字不及於顔子,三省工夫,謂着實用力之意也。顔子氣質自高,雖不用功,自至於聖人之境矣。先正臣李滉云,三省,曾子收放心工夫,才差失,便能知之。亦顔子收放心工夫,而不及於孔子,是所謂差失也。金壽興曰,從心所欲,不踰矩,乃孔子之事,而顔子則不能焉,此乃差失也,上曰,此言然矣。端相曰,皇極經世書,有邵子之言,三月不違仁,謂盡之于身也。所謂無身過易,無心過難者,卽顔子工夫也。壽興曰,無心過之言,卽聖人工夫也。浚吉曰,言之於口以下,皆自下達上之工夫也。如孔子所謂,視其所以,觀其所由,察其所安之意也。壽興曰,愼言語,則可無口過矣,能篤實,則可無身過矣。浚吉曰,雖行之于身,若不樂之於心,則發於事爲者,豈能得其中也?上曰,以外貌欺人,亦不易也。端相曰,勝於人者,可以灼見,而雖聖賢,亦不知問弟子之賢否矣。上曰,余失之矣之言,是也。端相曰,程子弟子中,有邢恕者,程子初不知之,而終爲陷害程子之人矣。浚吉曰,雖朋友相交之間,猶難知之,況人君,何能辨別群下之邪正也?上曰,非侍從玉堂,則識面亦難,何能知人物之如何也?浚吉曰,古之人君,亦豈一一親見,使用人之權衡,畀諸可堪之人,則自然得其人矣。上曰,然矣。端相曰,知人不可億逆,而缺五字人亦未免錯認。凡人言語便利動缺五字見者以爲優,而其秉心之邪正,自外缺五字質樸遲鈍者,其本心,果善良,則豈不愈缺一字外貌之可視者乎?人君非學問之功,則無以知其臣之邪正矣。浚吉曰,漢文帝,古之明君,而嗇夫以言語而缺一字之官人之法,以質實爲貴,文采則不足當也。端相曰,自古人君之用小人亡國半行缺初則皆誤知而然矣。浚吉曰,半行缺而亦不能缺一字退者矣。上曰,如宋之賈似八九字缺去之,而終不能爲之矣。端相曰,宋神五字缺亦惑於王安石,甚可怪也。上曰,安石數字缺爲大言,神宗之意可與爲治,過爲任用,終至於誤國矣。我朝中廟時言之,小人之害罔有紀極矣。浚吉曰,南袞·沈貞,非一字缺京舟,則亦不能爲之云矣。端相曰,京舟,自燕山朝作惡之人,其時校理鄭鵬,自鄕上來謝恩,仍爲還鄕不仕,人有問之者。鵬答以曾見京舟,以一字缺帶贊成之官,在於差備門外,如此人當國之時,豈可甘心仕䆠也?浚吉曰,鄭鵬淸高之人,一時儕輩,或以爲有病痛矣,爲靑松府使時,有當路故人,書請栢·蜜,鵬答以栢在高峯頂上,蜜在民家蜂筒爲答,仍爲棄官而歸矣。上曰,古以下缺今之朝廷缺一二字泛泛人,以予一字缺之似無大小人,又似無拔萃之人矣。浚吉曰,卽今聖明在上,朝廷淸明,而國事一至於委靡,有同病死之人,氣力尙在,而精神消亡者,卽今雖無權臣小人,亦不可以自慰矣。上曰,此非自慰之言,不能一一精別,進賢退不肖之謂也。浚吉曰,臣亦仰審聖意,而古人曰,行有不得,反求諸己,如是而治效未立者,或恐聖上導率之方,有所未盡也。上曰,文義連續爲之。浚吉曰,劉屛山事,曾已仰達,而所謂符者,佩以爲信者,如發兵符之類也。東坡所謂生老死病,符到便行,是也。端相曰,劉屛山建兩齋,一曰復齋,一曰蒙齋,皆取易卦之義矣。浚吉曰,屛山死時,精神尙了了,作詩曰,一字缺几淸宵爲一字缺決極知數字缺萬緣輕。上曰,其精神果不亂矣。浚吉曰,所謂習之有間斷,不能盡之于心一字缺苟無三字缺非視聽所及,而幽暗之中,亦有時而數字缺功不至於間斷矣。以下缺斷之物旣分之後,不可復續,或似借用成王事數字缺絶之意一字缺。上曰,其言然矣。浚吉曰,毋固毋必之毋一字缺,朱子以爲無之至也。上曰,然則全無之意也。浚吉曰,安排布置,謂異端之害也。端相曰,宋之徐積,受學於胡安國,見有婢妾數人,積怪之,問於師曰,他人若以此問之,則何以答之。安國曰,莫安排,積聞此言,始悟得道之門云矣。浚吉曰,安排,皆邪意也。上曰,何可一槪言之,當於事理者,不無排置之事,不自豫爲思量,自以爲泛應曲當,臨事矇然,不善處置,其可耶?浚吉曰,豈其然哉?只言其無私意而已。凡人作事,必言成就者,非欲必順天理,只欲遂其私意也。事成之後,又復執滯不改,是謂之固,意必,常在事前,固我,常在事後矣。上曰,然矣。浚吉曰,生意生必生固生我,與元亨利貞之義同矣。端相曰,至於我,則無可改之事矣。上曰,至於我,則已無奈何之意也。浚吉曰,此言,乃誠意章之意也。與顔子四勿箴,其義相同,學者最宜玩味也。上謂浚吉曰,近間予有病患,久廢召對,以不相見爲恨矣。浚吉曰,小臣近患聾病,咫尺之地,未詳天語,極爲惶恐矣。上曰,昨見上疏,以寒食加土爲言,形勢有不可不已者耶?今日欲相議爲之矣。浚吉曰,疏中已陳其槪,而每以私事,煩瀆於榻前,不勝惶恐,而今番形勢,不可不下去矣。上曰,必親自下去,乃可爲之耶?浚吉曰,母墳傾圮已久,欲爲遷葬,而日官之言,互相一字缺應下去之後,求見他地師,或言可用,則四月間,欲遷袝於父墳,而如不得爲之,則寒食加土,不可已也。上曰,玉堂進來,爾等之見,及一字缺間之議以爲贊善宜下去云耶?端相曰,小臣曾於宋浚吉掃墳出去之時,與同僚陳疏所懷,卽今聞數字缺果爲切迫,而但下去之後,半行缺輕重有間。且以國事言之,半行缺直而宋浚吉非泛泛廷臣之比,非但講學之際數字缺裨益。凡聖躬闕失,朝廷是非,隨事指陳,上皆採用。況春宮,今方銳意學問晝筵,尤不可無此人矣。且世子學問,日漸長進,無非浚吉之功也。浚吉曰,世子學問長進,由於天資自高,豈有小臣之功也?端相曰,頃者尹宣擧,來卽下去,在外之人,雖不能招來,旣來之人,何可許送?雖非無端請歸之比,臣等之意,不敢以許送爲當也。浚吉曰,李端相之所達,言言皆不當矣。久留不歸,旣非臣之職分,心中豈無羞恥?雖無私故,固當退歸,況臣之情勢,萬分切迫者乎?金壽興曰,臣之所見,與端相無異矣。上曰,不須多言,贊善上來後,予亦每事信之,冀無過失。凡有所言,予皆從之,且世子講學,異於閭閻兒輩,獨居孤陋,不知文義,贊善敎誨之後,頗有長進之漸,雖不勸而勤讀,此皆賛善之功也。贊善上來謝恩之後,卽言還歸,予非不知,而予之待之者,必欲以誠意相孚也。今雖下去,非高飛遠去之人,何可不來?待人之道,要在安其心而已。問於玉堂者,非不信贊善之言矣,廣詢僉意之致也,贊善之意,以爲如何?浚吉曰,聖敎至此,感德之外,更無所達。出入經幄,今已累月,而且於頃日疏批,以君臣之間,貴相知心爲辭,臣中夜感激,以爲必能得請矣,今承聖敎,果如所料矣。上曰,下去之後,更爲上來耶?浚吉曰,筋力未盡之前,豈有不敢來之意?但臣之殘疾如此,以是爲慮,不然而終不上來,必有天殃矣。上曰,必以更來爲期,可也。浚吉曰,雖無聖敎,極被兩朝恩眷,逈出前古,豈有不感動之理也?上曰,兒輩課學,最爲切迫矣。宋時烈近當上來,兩數字缺出入晝筵,則尤好,而但贊善下去之後,以下缺。浚吉曰,世子天資半行缺而遽邇還歸,其在犬馬之誠,豈不耿耿?端相曰,科第仕䆠之人,何可一向維縶?但以國事爲慮矣。浚吉曰,臣自量筋力,漸不如前,又自五六日來,聾病又重,已知報效之日無多矣。端相曰,聖敎如家人父子,出於至誠,爲臣子者,豈不感動?浚吉曰,宣祖朝李滉上來之初,卽許乞歸,古聖王待臣之道,當如是也。上曰,以乞退爲言,則不當矣。端相曰,浚吉所陳,出於切迫,而自上亦以恩禮待之,下去之後,若無疾病,則豈敢不來?但宋時烈上來之報,時未有聞。旣來之人,亦且還歸,則遠在之人,豈肯上來耶?浚吉曰,寒食不遠,小臣行路,不如平人,必豫爲登進,然後可以前期得達,而亦得經營所爲之事矣。上曰,今雖下去,趁日氣未炎熱前,還來,可也。浚吉曰,臣之筋力如此,炎熱前上來,不可斷定矣。上曰,若或不來,則玉堂之言,亦可羞也。竣吉曰,臣有憫迫情勢,而使之不退,何異於維縶也?端相曰,此非形跡非便,恩禮衰薄而決去就也。況聖敎懇至,豈不感動,而但下去之後,疾病未可豫料,今若仍留時月,出入兩筵,則豈不好也?浚吉曰,前後聖敎,至矣盡矣,更無所達,行期已迫,不可不速去。曾聞古人,亦有榻前辭退者,臣亦今日辭退,何如?上曰,榻前辭退,事不從容,追後爲之,可也。仍傳于權大運曰,贊善下去時,給由馬,頃者尹宣擧上來之後,予欲一見,而徑先退歸,第末疏,旣去之後,故不爲批答矣,筵臣有言之者,故纔已爲之矣。浚吉曰,匹夫之志,果難奪矣,還可當也。上曰,此亦一道也。權大運曰,自上與筵臣說話酬酢之際,入侍內官,發聲而笑,殊無敬謹之意,請推考。上曰,依爲之。端相曰,自上旣許浚吉之退歸,此後半行缺更來與否,惟在半行缺。上曰,予以至誠待之,而彼若不爲更來,則輕許之責,何可免焉?浚吉曰,臣本以孱病之人,久留京中,恐有疾一字缺顚仆之患,尤以爲悶迫矣。大運曰,聖敎如是懇切,彼之所達有同盟誓,臣之愚意,必以爲還來矣。上曰,與贊善講論時,有相對芝蘭,許歸之擧,出於不違其願,卽今則不任缺然矣。端相曰,本館移徙時,不得已入接於尙衣院而去,丹鳳門外汚濊之處至近,近日日氣漸熱,當午則不敢出窓外,非但官員爲切迫,御府玉冊置之未安。此闕內,無變通之處,昌慶宮舊館,往來雖遠,若移接則似當矣。上曰,遠去爲難矣。權大運曰,當初不計經費,新造宜矣,而此闕內,無可建之處矣。上曰,若無可爲之路,則當觀勢變通移入,可也。遂罷出。以上燼餘
吏批,以鄭基豐爲執義,李桓爲掌苑署別提,孫欽爲造紙署別提,李端相爲東學敎授,韓好謙爲長興庫主簿,韓鼎一爲典籍,李俊男爲軍器寺僉正,權克休爲典籍,柳時成爲渭原郡守,李觀憂爲掌樂主簿,尹行得爲活人別提,李一相爲大司成,南之望爲工曹佐郞,沈樞爲果川縣監,金壽弘爲楊根郡守,趙復陽爲舍人,睦履善爲繕工假監役,李晛爲監察,李起浡爲靈光郡守,李時術爲司諫,崔寬爲兵曹佐郞,李緯國爲繕工僉正,李守約爲司宰僉正。以上吏曹政事
勅書,皇帝勅諭朝鮮國王,今羅禪,犯我邊境,擾害生民,應行征勦。玆發滿兵,前往需用,善使鳥創手二百名,王卽簡發,竝將一切應用之物,全行備辦,令的當官員統領,限于五月初間,送至寧固塔特諭。移謄接待謄錄
上在昌德宮。停常參·經筵。
下直,上土僉使林時憲。
傳于徐元履曰,今下弓矢,上土僉使林時憲處,給送。
韓震琦,以弘文館言啓曰,上番應敎臣李端相,以東學兼敎授,儒生課製,晝仕出去之意,敢啓。傳曰,知道。
李廷夔,以都摠府言啓曰,副摠管鄭傅賢,以武臣講書事,除標信,賓廳進去之意,敢啓。傳曰,知道。
又以義禁府言啓曰,卽接一字缺曹啓目,哨官朴孝敏,朔試射時,與軍士三四字缺李繼昌等,同謀用奸之迹,則以下缺允矣。朴孝敏拿囚之意,敢啓。傳曰,知道。
大司諫洪重普,掌令李性恒·鄭榏啓曰,禮曹佐郞鄭必達,頃日東道諸陵嫡奸時,以便服出入陵內,見者莫不駭異,請禮曹佐郞鄭必達罷職。答曰,先罷後推。
徐元履,以文臣朔試射所差備官,以試官意啓曰,春一字缺朔試射矢數二十巡,而射官等,不爲準數而罷,故依乙未年二月傳敎,其巡數竝爲懸錄以入之意,敢啓。傳曰,不爲準數官員等,竝推考。
工曹判書申峻疏曰,伏以臣年耄病痼之狀,已悉於三告之辭,而未得恩遞,反蒙加由之異渥,撫躬省內,感涕交頤。第念臣之所帶水曹,雖曰閑坊,決非衰苶之所堪任,兼帶摠戎,實是重務,二字缺蹇劣之所可管,犬馬賤疾,歲月已久,藥石以下缺强欲視事,而多有顚錯,徒切爲國之誠。以下原疏及批答缺
文學金益廉疏曰,臣猥蒙以下原疏缺。答曰,省疏具悉。嘉爾之誠,而此亦出於禮待不得已之故也。贊善豈不體此意乎?予欲至誠待人,以盡其在我之道而已。終若不來,則是誠奈何?其然,豈其然乎?曾謂贊善者,必不至此,妄恃情意之相孚,自以爲魚水契合,無乃傍人之見笑乎?良可愧也。第於昨日,趁未炎熱而來,與之約也,爾其勿慮焉。
傳于徐元履曰,贊善宋浚吉引見。入侍,左副承旨徐元履,假注書朴純,記事官李溟翼·李䎘。上謂浚吉曰,事在切迫,故不得已使之下去,而道路不通,顚倒下去,不勝缺然。宋浚吉對曰,小臣庸陋無似,猥蒙兩朝厚恩,無一事裨補者,聖眷稠疊,又賜恩暇,不任感激,無以仰達。上曰,朝者金益廉疏批,欲令半行缺其中欺負二字,改以終若不來爲可,以下缺益廉上疏批答,皆是不敢當之語,惶恐感激,不知所達。上曰,有何不敢當之事耶?浚吉曰,魚水契合之言,小臣尤不勝承當。臣衰病日甚,若有大段疾病,則恐未得及期上來,以是爲慮矣。上曰,贊善異於他人,恐不能定日上來,故如是言之,然五月前,若得上來,則爲幸。浚吉曰,小臣年紀,雖不至甚多,而衰病如是一字缺前,恐未見天顔,因感泣。又曰,疾病如是,聖恩罔極,無路報效,他生結草而已。雖在田野,何時少忘?聞一政令之善則喜,聞一政令之誤則憂,前者或不無欲陳之言,而遠方所聞,恐或未詳,趦趄未果矣。上曰,如有可言之事,一一陳達,則豈非可喜耶?浚吉曰,聖敎如是,若有可言之事,則敢不陳達?今國事未有振作,民生日就凋弊,若一誠不懈,則豈無其效?欲外攘,則先內修,欲治兵,則先養民。內不修,則不能外攘,民不養,則不能治兵。每事得其要領,厲精之誠,終始不懈,則何有不成?上曰,所言固非偶然,可不佩服焉?浚吉曰,春宮學問,天資本高,近來更加篤實,擧朝莫不喜幸,然人心無常,勤忽造次,自上必須敎導,可以有終矣。上曰,贊善之去,以是尤悶,春坊講官,不但進講之未詳,亦或有飮酒失儀者,故無敬謹忌憚處,予之敎導,豈能如講官之得其人耶?幸頼贊善,多有補益,今又辭歸,深用缺然。浚吉曰,臣精神昏耗,舊聞文字,亦不能記憶陳達,且非長久輔養之人也。凡人或有知而能言者,或有知而不能言者,必擇講官之能者,使得久侍,有所補益,則亦是敎導之一道也。小臣前者,累有所達,而自上未有允從,臣等未知聖意所在,而輔養之人,無如兪棨,降一有旨,則自當上來矣。臣非敢以相知之故,乘時仰達,若或久置春坊,則所益必多矣。上曰,宋時烈以下缺則以爲必來矣。前日有旨中以下缺用之心不少。且曾經師傅,尤欲速見,而客行在數字缺退托之言,以是爲慮耳。浚吉曰,當以聖敎,一一歸語,雖未知病勢數字缺而宋時烈,則非如小臣閑往閑來之比也。小臣本無才學,只欲謝恩而歸耳,宋時烈,異於臣,使得展其所蘊,勿令如臣閑往來,則自當上來矣。上曰,贊善不一字缺久留,故每以爲慮,今者許歸,實是禮待不得已之故也。昨者李端相之言,予則不以爲然矣。今聞贊善之言,似不上來,古人之高臥山林,潔身辭倫者,亦未必爲是,豈可每以閑居爲意乎?浚吉曰,小臣情勢,聖上未盡下燭矣。李端相之言,甚爲不當,自古人臣,豈有以出入經筵,爲厭苦者哉?一生所學,用於何處耶?人之事故,雖不可豫料,下去之後,病患若不大生,則自可上來,臣非敢言必來,亦不敢言不來,若定四月五月,則是欺罔也,當初上來,則非爲久留計也,屢下召命,不敢退伏。且念春宮學問,欲一謝恩,兼陳情悃,臣之本意,如斯而已。筋力未瘁之前,固當竭其魯鈍,而癃孱如是,勢難供職,非精力可堪而不爲者也。歸守松楸,以終餘命,豈非臣之分願耶?上曰,非朝夕奔走之比,出入筵席而已,何有不可堪之事也?更須趁卽上來,以副至望。浚吉曰,筵席講論心經,小臣備員,槪陳糟粕而已,聖學高明,豈頼講官而知之耶?此皆文具而已,精察而力行之,則必有其效矣。上曰,何事不言?聖賢經學,無非可法,大學一部,足以治平,而惟患體行之不能也。然諸經則似涉浩漫,而今見心經,集註精詳,親切明白,心實好之,而生不能熟,熟不能常存,這箇道理,或自以爲一字缺會,事到面前,輒復忘一字缺此是工夫未熟,心高而事不逮者也。浚吉曰,今當下去,必盡所懷,自上多有英豪一字缺之意,未有以禮檢飭之意,恐非表率之道也。上曰,自處耶?浚吉曰,昨日言半行缺純粹精三字,伏願聖明,以此半行缺必得愼恤,當國綱日頹之時,豈可無刑?然聖王必數字缺與恤爲訓,其意可見矣。頃日平壤之變,聞極驚駭矣。至於一門夷滅云,豈非可矜耶?且鳳山罪人,自上令梟示境上,還使更察,凡用刑,勿爲乘快果決爲宜矣。上曰,雖曰未久上來,心甚缺然,欲行酒,安坐爲可。徐元履曰,欲有所達,未醉前願陳一言,小臣往還西路,有所聞見,而其時病在床席,官且該司,惶恐未達矣,今者分外忝在此任,望或有陳達之時,而年來老病日甚,雖小臣之身,不知某日何樣,今者獲侍從容,欲一陳達耳。其中黃州,蕩敗極矣,判官貸用之米,至於三十餘石,日用之醬,亦未免丐乞於隣官云矣。上曰,邑入不足耶?元履曰,慶尙道則監司所用,會減,且以海邊魚藿等物計給,故大丘雖少,得以支過矣。黃海兵營,則軍官輩,本府皆供饋,故本府不能支當云。兵營凡百所需,與本府所用,分貳定式,以爲蘇完本府之地,何如?上曰,判官誰也?元履曰,鄭錀而甚幹官事云矣。此外亦多所聞,而此則尤急,故仰達耳。且管餉雇馬鋪子所貸之木,收捧之際,害及於切隣一族,其弊亦多,管餉所用之紙,令僧,貿於黃海道,而其僧,有妻有子,本非如僧者,一疋之木,不知其徵捧幾卷也。上曰,此亦涉於管餉耶?元履曰,民弊如是,則因扶持乎?監司非不顧民,而累巡勅使,何以支過,亦出於不得已也。且監營所屬土官鎭撫外,吹手羅將甚多,而兩營所屬,皆復五十戶矣。上曰,皆復耶?非組鍊,何所用之?元履曰,不但此也,兵營所屬,移往安州後,存其本邑復戶,到處皆復,尤極可駭。上曰,其然乎?元履曰,小臣前日上疏中,亦有所達,而鄕校釋奠日儒生被射,已遞之官,閤境持弓矢欲射厥倅,僅以身免,未知其時道臣,故不爲啓聞推治乎?人心如是,誠極可駭。且己卯以後數字缺之設,甚於奴矣。上曰,然。元履曰,以是驛子之惡數字缺亦甚惡,延餞慰使所騎半行缺責應不得支過,今兩西稍半行缺經費無涯,賀販停當事見之則可知,而西路似不能數字缺。上曰,其然乎?元履曰,營下紫笠銀飾者甚多,村閭則窮困莫甚矣。上曰,不如前耶?元履曰,不唯此也,黃海道管餉之穀,海邊則數少,而遠海之處,則穀積甚多,百姓困於還上,不能支過,逋亡者害及於隣族,不可無變通。且管餉,取鐵於安岳等處,元山運於長淵,而一船所載,不成累塊,船役及民弊極多云。且黃海道峽中一守令,擲奸民間蜂筒,而兩班家後,則遣鄕所妻擲奸,捧蜜已極深刻,勅使時所用,又捧於民結,而一八結,捧蜜四升,尤極無理,不言某邑,故不知某人,而監司下直時,若或引見,則其時小臣,欲與監司詳陳矣,請令監司各別廉察,黃州及管餉事,亦爲變通,何如?上曰,不可直爲決斷,言于廟堂以處。浚吉曰,頃因書筵,偶陳崇飮之戒,世子答以不爲接口,豈非自上强制導迪之效耶?上曰,予則雖欲飮不能,欲禦寒,亦不能。且闕內之法,自是家法,而今則不如前,然每節日下宮所供飮食雖多,酒則只用一器,常時無用酒事,故世子不知所飮矣。浚吉曰,有不飮者,有不能飮者,不能飮耶?飮而不爲耶?上曰,非如閭閻人多見飮酒者,世子則未見飮酒者,豈知所飮耶?浚吉曰,自上雖善飮,亦强制,臣民莫不欽仰矣。上曰,人有逢場飮之者,或有在房不能止者,予則自少無故不飮,或逢場多飮,故常時,則忘酒以過矣。浚吉曰,前者槪因惡醉强酒之語,達於世子,而若或時移事改,今日如是,而他日事,何知?小臣以此爲念。上曰,豈不然?浚吉曰,此則陳戒於世子之言也。又有所達,草尙之風必偃,自上强制以導,則群下孰敢不從?上曰,所不飮者酒耳。予無觀感處,故不能導率耶?浚吉曰,前御房中引對時,見所用帳,以布爲之數行缺公主輩,亦不能不衣錦,然常時細衣以過,若無奢侈之擧,而猶恐有奢耳。浚吉曰,臣猶及知庚午辛未年間,穆陵,以有水氣遷改,而一字缺其遷改則無水,退壙中服御數字缺物,用以麤木,見者莫不以無水遷改爲可恨,而先王儉德,如是昭著,比則可幸云矣。上曰,方今下賤奢侈之習,雖未詳知,而闕內一字缺似無大段奢侈之事矣。浚吉曰,或以駙馬家奢侈之盛爲言,此則不能詳知,而閭閻人奢侈之習方極,此則在聖上導率之如何耳。上曰,此是躬率之道,未盡而然耳。浚吉曰,臣之告君,必以導率爲言,伏聞成宗大王,奉三大妃時,例多有進宴之擧,而至於小一字缺宴,亦多設耳,此亦孝之一端,豈非可好,而人言燕山荒淫之漸,出於此云矣。上曰,或多有與宗室會飮之時云云。浚吉曰,此是太平時事,豈不好耶?然亦不如孝友之德,自有天分也。上曰,前者贊善,每爲此言,予已知之矣。上賜貂衣一襲曰,此雖不關,聊表予意,卿可領之。浚吉曰,尤感寵眷,不知攸達。又曰,卽者所陳,皆是罄竭所蘊,雖不能盡善,必以爲善則幸甚。上曰,豈不然?浚吉曰,臣雖在外,使心安則爲幸。上曰,有闕失,則如在此,必得陳達。且以予言,傳于宋參議爲可。浚吉曰,當依聖敎。罷出。
黃海監司元萬石敎書,王若曰,予念自古所難,惟以觀風爲最,剛柔相濟,可以鎭服人心,恩威竝施,可以化成民俗,雖在治平之日,亦云分憂,況此屯艱之辰,誰與共理。顧瞻朝著,方切乏才之歎,出按海邦,僉曰非卿不可,念彼西藩之地,素稱右一字缺之要,表裡山河,豈惟周室之屛翰?接近畿輔,實爲虞帝之股肱。近緣水旱之連仍,重以冠蓋之相望,繹一字缺道路,奔走供億之惟煩,愁歎村閭,調賦徵歛之斯一字缺嗟乎,國事之雲擾,甚矣。民怨之日滋,廉察宜數字缺明懷保,可恃於寬厚召半行缺武撫綏西川,威風可鎭半行缺才望俱優,緩急可屬,衣繡嶺表,咸憚御史之盛數字缺分付南陲已試邊臬之重奇,屬當喉舌之地,尤一字缺出納之任,輟銀臺之數字缺予豈得已,授玉節於重鎭,實非偶然。矧今客使之方臨,尤重道臣之爲任,玆授卿黃海道觀察使兼兵馬水軍節度使巡察使。卿其明庶績於黜陟,秉一心於澄淸,作藩維於京師,爲表範於守宰,勸農功而務學敎,可令萬民而斯興,宣上德而達下情,要在匹夫之咸得,無負國耳,庶往欽哉。官通訓,任卿自裁,罪大一字缺稟予以斷。於戱,親年已暮,雖迫戀思之情,强事方殷,宜盡先公之義,故玆敎示,想宜知悉。修撰睦兼善製進以上燼餘
上在昌德宮。停常參·經筵。
自巳時至未時,日暈。
韓震琦啓曰,明日常參·經筵,取稟。傳曰,停。
徐元履,以吏曹言啓曰,臺諫有闕,政事,何以爲之?取稟。傳曰,明日爲之。
徐元履,以都摠府言啓曰,今日入直軍士,中日習射,請出標信。傳曰,知道。
韓震琦,以弘文館言啓曰,本館上番應敎李端相,以東學兼敎授,儒生通讀坐起事,晝仕出去之意,敢啓。傳曰,知道。
徐元履,以備邊司言啓曰,二十日引見時徐元履所啓,管餉變通,與黃州營府分貳守令廉察事,不可直爲處決,言于廟堂以處事,命下矣。海西官穀數多糶糴難堪之弊,人多言之,而爲國之道,不可無積畜,亦難爲除民弊,唯務散用。今此承旨所啓,遠海處穀積甚多云者,未知是何邑,宜令餉臣道臣,參考各邑元數多少,變通善策,料理啓聞。管餉採鐵運鐵,弊端如此,則合有省弊之擧。只念客行往來之時,需用鐵物,亦甚頗多,卒難全廢。令餉臣,酌量該用,禁戢任事之人,俾無如前之弊。黃州蕩敗難支之勢,奉使西路之人,無不言之。頃日金益廉之疏,亦陳此事,而兵營本州,分而貳之,事係大段變通,不可輕議。西路舖子懲債之弊,臣等亦已有聞,申飭平安監司,使之各別嚴禁,在不可已。黃海道峽中捧蜜過濫守令,則令該道監司摘發啓聞,論罪,何如?傳曰,依啓。
韓震琦,以弘文館言啓曰,本館上下番見存五員內,校理李壽仁在外,修撰睦兼善方在服制中,副修撰閔鼎重身病未肅拜,只應校臣李端相,修撰臣金壽興,獨爲入直,已至累日。他無替直之員,事甚苟簡,前頭疾病事故,亦不可豫料,明日政上下番闕員,竝爲差出,牌招肅拜,使之推移入直,何如?傳曰,允。
權大運,以義禁府言啓曰,忠淸道定配罪人放未放啓本,回啓時,稟秩中張鍵·金澄·申濡·申檀等,俱非常赦所不原之罪,容有可議,而自下不能擅便,伏候上裁事,臣等相議啓稟矣。判付內,依允事命下,似是原宥之罪,而亦不敢率爾擧行,當初回啓,措語未瑩,致此更稟,惶恐敢啓。傳曰,依允。以下缺
領敦寧府事金堉箚曰,伏以老病已極,餘日無多,而至於父母之墳,久未省掃,欲及寒食修墓補土,曾已定計,四五日後,先往措置,願蒙恩暇,以遂豺獺之誠,瀆冒天威,惶悚無地,取進止。答曰,省箚具悉。卿其安心往來。仍傳曰,給由馬,澆奠床備給。以上燼餘
上在昌德宮。停常參·經筵。
韓震琦啓曰,明日常參·經筵,取稟。傳曰,停。
徐元履,以兵曹言啓曰,副摠管鄭傳賢,以訓鍊都正,禁軍新取才坐起進去晝仕,請出標信。傳曰,知道。
有政。吏批,判書蔡裕後進,參判缺三字呈辭受由,參議宋時烈在外,右承旨韓震琦進。
吏批啓曰,本曹郞廳差出時,缺一字推人員竝擬,何如?傳曰,允。
以孫瑞追贈望單子,傳于吏批曰,近來亦有謬例云。察處。
吏曹啓曰,追贈亦有謬例云,察處事,下敎矣。原從追贈之法,一等者,則父母封爵,自己死後,則不得封爵,而頃年,間或有父母自己竝受封爵之謬例矣。今此孫承後父母封爵,則乃是當爲之事,故循例書契矣。今承下敎,細詢其事,則孫承後之父瑞,卽是鄕吏,而老職通政者云。雖是例事,但卑微之人,蒙此恩典,殊涉煩濫,其單子置之,何如?傳曰,允。
吏批,以鄭晳爲正言,金萬基爲兵曹佐郞,李東稷爲金化縣監,尹行得爲海南縣監,韓明遠爲典籍,金璛爲平丘察訪,睦兼善爲吏曹佐郞,趙啓遠爲都承旨,金萬元爲司宰主簿,李憕爲軍器僉正,吳熽爲禮曹正郞,鄭援爲監察,金基發·李始蕃爲假引儀,西學訓導金時榮,兼西學校授,韓井一兼中學敎授,李時橝·李慶徽爲兼中學敎授,李應蓍爲右尹,閔鼎重爲兼西學敎授,李翊爲說書,三字缺爲司書,趙龜錫爲副校理,趙胤錫爲獻納。
吏曹啓曰,頃者別薦時,工曹判書申埈,薦其妾之嫡三寸姪,參奉趙相抃,有違法例,請推考,其薦拔去,何如?傳曰,依啓。申埈先罷後推。
兵批,判書許積禁軍新取才坐起進,參判吳挺一進,參議姜栢年禁軍新取才坐起進,參知李惕然病,左副承旨徐元履進。〈以〉洪□爲副司直,李光迪爲副司正。
韓震琦,以侍講院言啓曰,本院下番四員內,司書鄭晳,移拜正言,說書金萬基,移拜兵曹佐郞,兼司書鄭萬和,以本職吏曹郞官,入省記。兼說書李溟翼,春秋館入直,本院無入直之員,今日政,新除授司書吳始壽,說書李翊,牌招肅拜,使之入直,何如?傳曰,允。
傳于徐元履曰,今寒食,仁嬪墓所改莎草云,令本道役軍題給。
徐元履啓曰,慶尙左兵使洪舜民,道內諸色軍廢疾人開坐啓本,張褙不爲踏印,殊無敬謹詳察之意,請推考。傳曰,允。
藥房都提調臣元斗杓,提調臣許積,右承旨臣韓震琦啓曰,臣等卽伏承下醫官之敎,嬪宮有腰痛之候,不勝憂慮之至,仍與趙徵奎·朴頵及諸御醫等商議,則皆以爲安胎散,加杜冲·姜汁炒·續斷·金銀花各一錢,先用一二貼宜當云。此藥二貼劑入,何如?答曰,依啓。
藥房,嬪宮問安。答曰,知道。
政院,嬪宮問安。答曰,知道。
權大運,以吏曹言啓曰,臺諫有闕,政事,何以爲之?敢稟。
掌令鄭榏啓曰,臣曾任延安府使時,有一殺人獄事,臣以當初檢官,從其傷處及事干所供,依例報使矣。厥後事干,變其前說,屍親大有違端,其在按獄之體,不可不詳覈處之,故與同任推官,相議論報,前後曲折,具在其時文案中,而今聞此獄,尙未處決,道臣至於啓聞,臣方在緘問之中,不可冒居臺席,請命遞斥臣職。答曰,勿辭,退待物論。
韓震琦啓曰,掌令鄭榏,再啓煩瀆,退待物論矣。傳曰,知道。
大司憲洪重普,掌令李性恒,持平李行道啓曰,掌令鄭榏,引嫌而退,按獄之體,不可不詳,則前後論報,必有曲折,而旣在緘問之中,勢難仍在臺閣,請遞差。答曰,依啓。
權大運,以禮曹言啓曰,上年冬本曹啓辭,因贊善宋浚吉所啓,以大臣收議奉恩寺奉安列聖位版,令該曹,埋安於淨潔處,他寺亦有如此之事,則竝爲一體施行事。傳曰,依議施行事,判下,奉恩寺奉安位版,發遣本曹郞廳,凈潔處埋安。他寺亦有位版與否,移文各道,査問後一體施行,何如?傳曰,依啓。埋安,則更待解氷後爲之可也事,傳敎矣。各道文報,時未齊到,而今已解氷,依前傳敎,奉恩寺位版,爲先發遣郞廳,埋安,何如?傳曰,允。
權大運啓曰,密匣封標,例具鎖鑰堅封,而上書臣字,該都承旨着名以入矣。卽以前摠戎使申峻卽納密符還入事,啓請密匣,則只於開金上紙封書臣字着名而已,鎖金則無之,此必前日封入時,色吏不謹之致,事極寒心。以他鎖金,依例改封以入,而色吏,則令攸司,囚禁重治,何如?且臣以代房,不習規例上,見其無鎖金,只有開金,而不卽仰稟,不勝惶恐。傳曰,允。
備忘記,司諫李時術,正郞李慶徽,副修撰閔鼎重,掌令李性恒,副校理趙龜錫,正郞李象震,佐郞鄭萬和,正言鄭晳,持平睦來善等,御史治裝。
權大運,以兵曹言啓曰,臣等當日與都摠府訓鍊院堂上,會于訓鍊院,禁軍新取才,而依前例,出身則三矢一百十步二矢入格,閑良則一百十五步三矢俱入者試取,則擧案之數,出身九人,而無一人入格,閑良一百三十九人內,三矢入格者,只三人矣,敢啓。傳曰,知道。
禮曹參判李時楳上疏,伏以螻蟻數行缺勢出於萬不得已,玆敢觸冒鈇鉞,仰籲於宸嚴之下,臣罪萬死。臣所帶之職,乃是禮官,勅使入京之時,例以贊禮豫差啓下,苟非行步輕健,筋力精强者,決不可堪當,臣之痰喘咳嗽之症,日漸添重,雖在庭戶之間,暫時勞動,則哮吼氣急,不通呼吸,況於九級堂陞降趨奔者乎?頃於宗廟奉審之日,亦且氣促喘急,步步休息,不能駿奔拜跪之狀,同參諸官,共所目覩,前頭擧動時,莫重大禮,以此癃疾,萬無堪任之勢,敢將危迫之懇,仰首籲呼於天地父母之前,伏乞聖明,特賜憐察,客使未到之前,亟許遞改臣職,俾無公私狼狽之患,不勝幸甚。臣無任兢惶戰灼之至,謹昧死以聞。答曰,省疏具悉卿懇。卿辭至此,當勉副焉。
副修撰閔鼎重疏曰,伏以臣比將情懇,再瀆聖聰,其所陳述,不但私義之所不敢安,實亦公法之所不可貸者,而天鑑不諒,曲賜容覆,感恩省愆,憂愧轉切,兼以宿患脹症復劇,援例請急,又被阻抑,臣誠惶蹙,無地自容。卽者伏聞禁府在囚權諿供辭,又擧臣頃日陳疏一款,力加醜詆,至以幻做不測之說,罔上陷人爲言,臣聞來駭驚,且慚且懼,尤不知置身之所也。蓋諿事之傳播已久,臣亦聞之於士夫朋儕之間,憤疾之心,不覺發之於遣辭之際,自犯發隱之嫌,終至於自受汚衊,羞辱淸朝,臣罪至此,而益無所逃矣。臣雖無狀,尙有一端羞恥心,所冒之職,又是經帷近班,則其不可一日忝劇,重累名器也決矣。伏乞聖明,夬賜乾斷,亟鐫臣職,仍治臣罪,俾不復使廁迹於搢紳之列,爲朝庭羞,實所大願,臣無任惶愧俟罪之至,謹昧死以聞。答曰,省疏具悉。爾其勿辭察職。
說書李翊疏曰,臣性本庸下,素無才識,幸竊一字缺名,心常慚靦,不意春坊算選,遽出夢寐之外,臣誠悚惕,置身無地。竊念胄筵半行缺決難承當,而召命之下,不敢退伏,顚倒來數字缺愧益增,名器至重,不可濫授。伏乞聖明,亟許遞改,以安微分,不勝幸甚,臣無任戰灼祈懇之至,謹昧死以聞。答曰,省疏具悉。爾其勿辭察職。
夜一更,東方巽方,有氣如火光。以上燼餘
備邊司啓曰,卽見東萊府使洪葳,慶尙監司任義伯等馳啓,橘倭改呈書契,而禮曹回答之書,必以十月書塡以給云。依此改寫下送,似爲無妨,以此意分付該院。且令該曹別定禁軍,急急齎傳,俾無倭人久留之弊,何如?答曰,依啓。使之卽卽下送,而自前倭書契,全不致意,或有以草書書送之時云,如此傳視江戶之書,則尤不可不精書以送,使之申飭。以上備局謄錄
上在昌德宮。停常參·經筵。
藥房都提調臣元斗杓,提調臣許積,左承旨臣徐必遠啓曰,數日來,風日陰寒,伏未審聖候調攝,何如?嬪宮腰痛之候,安胎散進服之後,有差減之效耶?臣等不勝憂慮,敢來問安。答曰,知道。世子嬪所患,今日則幾盡差愈矣。
傳于李廷夔曰,大臣·備局堂上,引見。
贊善權諰疏曰,伏以臣非山林之士,徒有犬馬之心,盜竊虛名,遲留至此,人共譏責之矣,數字缺人譏之也,弟姪妻孥,亦已疑訝之也。以下缺猷籌畫,可以有益聖朝榮以下缺守有志之士,猶必竊笑其無恥矣。今臣坐竊廩祿,不數字缺同,無一裨補,猥蒙寵擢,臣雖無恥,心猶忸怩,顧乃一字缺天寵犯人譏,悶默冒受,而不辭者爲玆犬馬之心,徒知臣一字缺不暇顧禮義耳。古人所謂身逢堯·舜君,不忍便永訣,實是先獲也,而好從他笑罵好官家自爲之者,臣之謂也。然則以病辭者,豈臣之所欲乎?空將鸚鵡之言,出入胄筵,密邇春宮,芹獻蕘擇,庶或有補萬一於世子天資日躋之功,是犬馬之心,夙夜耿耿者也。奈臣沈痾,日瘁夕痼,數月之內,難得一兩日入侍,只有箇陳談空言,亦不得畢其愚忠矣。猶且淹延時月,盜天祿冒天位,榮其身而已,則不但在臣義無所據,惟聖上育物作人之至仁,豈欲使臣,墜喪廉恥,至此極乎?自量臣病,雖無職名,旬月之間,登程歸家爲難,而籲天乞免,不避瀆浼者,誠出於甚不得已也。伏乞聖明,特許恩遞,庶奬廉恥,俾安微分,不勝幸甚,臣無任悶迫屛營祈懇之至,謹昧死以聞。答曰,省疏具悉爾懇。已悉予意於前疏之批,何庸多誥?爾其體予至意,益加善攝,勿爲固辭。仍傳曰,遣內醫看病。
李廷夔,以弘文館言啓曰,本館下番修撰臣金壽興,以頃日闕直之故,方在被推之中矣。今日憲府開坐,方爲照律以入云,故金壽興不敢仍在,旣已出去,他無替直之員,副修撰閔鼎重陳疏辭職,而時無入啓,牌招入直,何如?傳曰,允。
以副修撰閔鼎重罷職承傳,傳于李廷夔曰,勿罷。
李廷夔,以禮曹言啓曰,卽接遠接使狀啓,迎勅吉日來三月初六日卯時,初九日卯時,十一日辰時。勅使渡江後,以此日中,定日馳啓事,臣在嘉山,有旨祗受,繼見義州府尹閔熙馳報,則勅使二十二三日間,當到鳳城云,而此亦淸人,未能的知,似是隨問隨答。以此觀之,則勅使渡江遲速,未可豫料,入京擇日,令該曹三字缺以後改擇日分付云,卽令日官推擇,則以下缺時,十五日卯時,十八日卯時爲吉云。遠接使以下缺。傳曰,允。
權大運,以內醫院官員,以都提調·提調意啓曰,世子嬪産室,前期一朔排設事,旣已命下矣。排設吉日,令日官,依例推擇,何如?傳曰,允。
李廷夔,以兵曹言啓曰,都試一字缺明日當爲開三字缺廳執冊疤記等,各樣差備本曹郞廳,專掌次知,而正郞柳炅·鄭樸,以迎接都監郞廳,除本司,佐郞慶㝡,以黃腹木敬差官,今當出去,正郞李象震,兼春秋豫備,又爲啓下,都試差備,將無以塡差。李象震兼春秋豫備,改付標,俾無都試差備不足之患,何如?傳曰,允。
徐元履疏曰,伏以本月二十日黃海監司拜辭時,臣以該房,啓請密符,旣爲傳給之後,密匣還封以入。昨日因摠戎使密符還納,上直僚員,請出密匣,則有紙封而無鎖金,所見旣甚可駭。前日封入色吏,已爲入啓囚治,臣可獨免乎?其時色吏,於臣所坐之前,封其匙鑰,注書來書臣字,臣又着名於臣字之下,而旣封其鑰,則鎖金之有無,正在於議論不到之地,臣果未能致察,何以知封鎖之不謹,至於此也?今曉趨詣待漏廳,始聞其曲折,驚惶悚慄,罔知攸措,何敢進入院中,循例待罪耶?退伏私室,以俟斧鉞之命,倘蒙聖明,加以嚴誅,痛懲不職之罪,臣雖萬殞,實所甘心,臣無任席藁震越之至,謹昧死以聞。答曰,省疏具悉。此是下吏之不察,何用不安乃爾?勿辭從速察職。
副修撰閔鼎重疏曰,伏以臣情勢窘迫,疾病沈綿,前疏陳懇,非止一再,而過蒙恩眷,不賜準許,臣誠惶蹙,不知所措,不意此際,嚴旨遽降,臣聞命震懼,强疾以下缺退伏私室,竊自惟念,臣負犯旣大,以下缺聖慈曲加容覆,使得復側朝班,惟恐自傷廉隅,貽辱淸朝。況此御一字缺之命,是何等職任,而以臣罪累之蹤,濫充親數字缺數,重誤朝廷之使令哉?臣之罪犯以下缺無辜,而今日之所受命,則辨別以下缺以臣而當此哉?臣雖欲冒昧,人謂斯何?若是者數字缺不以禮使下,於臣爲不以義事上,臣雖無狀,豈敢只一字缺趨赴爲恭三字缺敬君之大義也。君於此愧懼蹜踖,終宵耿耿,誠有不能自已者,敢數字缺萬死,仰瀆宸聰。伏乞聖明,特賜諒察,亟鐫臣職,還收御史之命,以幸公私,臣無任惶懼死罪之至,謹昧死以聞。答曰,省疏具悉爾懇。旣往之事,不必如是提起而固辭,爾其勿辭,從速察職。
趙啓遠疏曰,伏以臣之庸陋,最居人下,加以年衰多病,筋力日就凋喪,尋數字缺職務,猶不可堪。況此近密之地,出納之任,一院之中,首三字缺尤重,如臣疲劣,益無以承當。臣於七年之前,忝叨數字缺尸居累朔,其時亦已病辭遞,到今筋力,比前益衰,庸孱比前益甚,雖極感激異數,自顧無以勉强就列,兢惶戰灼,敢此陳情乞解。伏願聖慈,俯察至懇,亟許遞免,臣無任屛營祈懇之至,謹昧死以聞。答曰,省疏具悉。卿其安心勿辭,從速察職。
朝前,藥房,嬪宮問安。答曰,比昨稍歇矣。
嬪宮,政院問安。答曰,比昨稍歇矣。
熙政堂引見時,入侍,領議政鄭太和,左議政元斗杓,戶曹判書鄭維城,刑曹判書李時昉,兵曹判書許積,判尹李浣,吏曹判書蔡裕後,兵曹參判吳挺一,大司憲洪重普,大司諫趙珩,應敎李端相,右副承旨李廷夔,假注書朴純,事變假注書李夏,記事官李溟翼·李䎘。左議政元斗杓曰,近來風寒如此,伏未審聖候,何如?上曰,無事矣。元斗杓曰,嬪宮所患,比昨差歇云,臣等之喜幸,如何?上曰,晩後則益加差愈矣。領議政鄭太和曰,摠戎使申埈罷職數字缺當爲差出,故與兵曹判書相議,而可合之人乏少,欲爲啓稟矣,適得入侍,故敢達。上曰,在外者亦有可合之人耶?勿論京外,相議擬望爲可。鄭太和曰,金應海則年老,具仁墍則罷散,金迪則在外未來,且已衰老,在京嘉善之人,不過數人耳。以下六字缺老則本已久矣。許積曰,李枝馨·趙必達缺五六字可擬耳。上曰,京畿守令,多有名官,非有地望,不易彈壓云矣。元斗杓曰,雖未知果合於將才,而其中無逾於具仁墍者矣。上曰,領相意,如何?鄭太和曰,具仁墍之能彈壓與否,亦未可知,其地望,似勝於趙必達矣。元斗杓曰,李枝馨,亦可擬望,而但新進之人,未知地望之如何也。鄭太和曰,李枝馨,雖經閫帥,未有面識,且與臣有相避之嫌矣。上曰,束伍尙未試才,農期未及之前,欲遣人試才,賞格所用持去,直爲分給,可也。元斗杓曰,慶尙道有奴婢新刷木,以此用之,似或宜當云矣。鄭太和曰,試才之後,待其上來,書啓施賞,則其間甚遠矣,隨其入格之數,分給後會減爲當矣。上曰,大臣與兵判,從容相議,弓砲騎蒭三技中,取其壯元各一人,閑良則直赴,公私賤則免賤,賞格之規,豫定節目,可也。鄭太和曰,直赴則似當啓聞以處矣。李廷夔曰,直赴之擧,則似爲過格,恐未便當也。鄭太和曰,如有獨登之人,則有時直赴矣。元斗杓曰,前日習陣時,亦用此規者,何過格乎?上曰,稀罕之事,不可無聳動之擧矣。元斗杓曰,五營,一御史似不能遍察各道矣。鄭太和曰,臨時抽栍以送,亦可矣。上曰,入格人賞給時,居首人,則自朝廷別樣論賞之意,言之爲可也。許積曰,居首者,雖賜直赴,賞賜則亦可一體分給矣。鄭太和曰,如兵曹判書之議,竝給賞賜後,更爲論賞,未知如何?上曰,然矣。他人則受賞,而居首者,獨等待其直赴,亦似落莫,竝爲賞給後,論賞爲宜。蔡裕後曰,丙子年閑良直赴時,臣爲試才御史,其時事目,則有六兩之規矣。今則何以爲之耶?元斗杓曰,束伍軍,不必試以六兩矣。蔡裕後曰,若定六兩,則必無入格之人矣。李時昉曰,京畿試才時,缺二字以上甚多,故守禦廳賞格時,以三中以上,爲入格矣。鄭太和曰,一中之人,始得無罪,無分之人,一一治罪,亦或爲可也。許積曰,無分者,亦難盡爲治罪,只罰其將。上曰,遣以試才,誰可稱職者耶?元斗杓曰,如缺六七字擧其任耶?洪重普曰,江華試才時,鄭萬和善爲之,數字缺許積曰,禁軍試才時,三矢俱入者一百四十人中,只有三人,出身一字缺以三矢中二矢,俱入爲規,而九人中,無一人入格。明日考試時落才者,必不下七八十人矣。上曰,數三字缺故必須善射,乃能爲之矣。許積曰,軍士,則勿令許入於禁軍,何如?元斗杓曰,軍士之禁軍入格者,亦必不多矣。前無試才之規,或有以兵曹郞官行下得充禁軍云矣。許積曰,捧甘結時,間或冒錄以送致,有未啓下之禁軍云矣。元斗杓曰,此則嚴査重治爲可矣。上曰,兼司僕,何故必受落點耶?元斗杓曰,羽林則祖宗朝加設者也,而兼司僕,則本來受點,免其軍役矣。上曰,兼司僕如是爲重,則人之稱號,不曰兼司僕者,何也?許積曰,出身皆入於內禁衛,兼司僕則無兩班爲之者,故然矣。上曰,兼司僕,只免其軍役耶?元斗杓曰,受點之後,則雖或落才,終不爲軍役矣。上曰,此則可爲太奢也。李浣曰,忠翊衛之弊,近來爲甚,人多以戰亡子孫縣錄啓下,投入於此矣。元斗杓曰,冒錄成冊者甚多,而不能査出。平安道則委諸兵使,雖已口傳,必使代定然後,乃爲頉下耳。李浣曰,朔寧戰亡稱云者,必勿許入於忠翊爲當矣。許積曰,曾以忠翊爲上司,故投入者多矣。元斗杓曰,忠翊將,旣出於兵曹口傳,豈爲上司耶?許積曰,忠壯口傳,兵曹不爲之矣。以下缺以上燼餘
上曰,太廟親祭,久未得行,日氣和暖之時,欲爲親行,而氣力漸不如前,大祭則奠幣獻爵,勢未能行。別爲擇日,或因朔望,欲爲展謁,未知於禮,如何?左議政元斗杓曰,事非常例,令禮官稟處,何如?上曰,依爲之。且問于原任大臣以啓。吏曹判書蔡裕後所啓,海南縣監,連以臺論改差,而武弁中,絶無所知者,不得已以尹行得,擬望受點矣,今聞此人,又爲不合云,似當改遞矣。左議政元斗杓曰,海南素稱難治,而尹行得爲人迂濶,且未經邑宰,甚爲不合矣。上曰,遞差。移謄朝報
大臣·備局堂上引見時,右副承旨李廷夔所啓,遠接使在定州狀啓,二十日成貼,而今始來到。必有中間遲滯之患,請令備局,申飭,何如?上曰,依爲之。以上備局謄錄
上在昌德宮。停常參·只晝講。
嬪宮,藥房·政院·玉堂問安。答曰,今已差愈矣。
藥房啓曰,雪後風亂,春寒如臘,伏未審夜來,聖候調攝,何如?嬪宮腰痛之候,已盡平復耶?自上進御前劑入養血淸火湯,當盡於今日,此藥五貼加劑入之意,敢啓。答曰,知道。世子嬪所患,自昨夕差愈矣。
禮曹判書鄭致和上疏。大槪,病勢甚重,乞遞職名事。入啓。答曰,省疏具悉卿懇。卿其安心勿辭,調理察職。
獻納趙胤錫啓曰,如臣庸駑,累叨匪據,曾無一言裨補,難免聾啞之譏,尋常愧忸矣。申埈之違法誤薦,事在數月之前,而始發於今日,兩司多官,以不卽擧劾引避,臣旣久忝是職,纔遞旋授,不言之失,自咎不暇,何敢晏然處置乎?請命遞斥臣職。答曰,勿辭,退待物論。
府啓,竝引嫌而退,冒嫌誤薦,在所當論,而發而中止,未免有失,一家有嫌,不敢是非,其勢固然,何必引咎?請大司憲洪重普,掌令李性恒遞差,持平睦來善出仕。答曰,依啓。
政院啓曰,今日爲政事,命下矣。卽者吏曹郞廳來言,判書以病不來,參判呈辭受由,參議在外,政事不得爲之之意,敢啓。傳曰,判書命招爲之。
弘文館啓曰,本館僚員之不備,未有甚於今日,下番方爲闕直,日勢已暮,而修撰金壽興,以推考照律入啓之故,不敢入來,副修撰閔鼎重,纔以病不得赴召,他無無故現存之員,應敎李端相,纔爲替直而出,不得已卽爲牌招,留門入直,以上番,姑降下番,而明日政,上下番闕員,盡爲差出。但本館被錄之人,多在罷散中,擬望之人絶少,無論吏曹郞廳相避時推,竝擬塡差,牌招替直,何如?傳曰,允。
前綾豐君具仁墍敍用事,捧承傳。
遠接使書目,勅行二十三日間,當爲渡江云云事。
晝講入侍,知事尹絳,特進官呂爾載,玉堂李端相·趙龜錫,承旨徐必遠,假注書朴純,史官李溟翼·李䎘。
持平睦來善就職。
副應敎趙復陽牌招肅拜。
持平李行道啓曰,臣以亡妻歸葬,受由在外,申埈誤薦之事,全未聞知,承召上來之翌日,爲相會禮,申埈特罷之命,下於其日,臣始知有此事,極以爲駭,而其勢固未及論啓矣。昨日長官被斥引避,臣之妄意,以爲發論中止,在臣忝職之前,似無可避之嫌,故不爲隨避,而乃爲處置矣。今聞物議,以臣不避爲非,且兩司俱避,所當一時處置,而朝者誤聞獻納趙胤錫肅謝後,乃爲處置諫院云,故臣與執義鄭基豐相議,只以本府處置,構草詣闕,則趙胤錫,又爲引避出去,旣書啓草,不可中止,不得已仍爲傳啓。臣之種種做錯之失,在所難免,請命罷斥臣職。答曰,勿辭,退待物論。
執義鄭基豐啓曰,朝者持平李行道,以處置事,來到臣處,而誤聞獻納趙胤錫肅謝後,仍爲處置之言,只以本府處置,相議構草以去,而繼見趙胤錫引避分散,以待李行道之簡通,更議矣。卽見李行道避辭,則以兩司俱避,不得一時處置爲言,趙胤錫旣爲引避,則諫院處置,當歸於本府,而不爲更議,徑先傳啓,臣竊未知其故也。本府處置,臣旣聯名,而兩司不得一時處置之失,臣亦難免,臣何敢自謂無失,而晏然仍冒乎?請命遞斥臣職。答曰,勿辭,退待物論。以上朝報
吏批,以吳挺一爲大司憲,鄭麟卿爲掌令,權曦爲海南縣監,李惇臨爲義禁府都事,鄭始大爲禮曹佐郞,申翊全爲禮曹參判,趙復陽爲副應敎,郭之欽爲掌令。以上吏曹政事
禮曹啓曰,今二月二十三日大臣·備局堂上引見時,上曰,太廟親祭,久未得行,日氣和暖之時,欲爲親行,而氣力漸不如前,大祭則奠幣獻酌,勢未能行,別爲擇日,或因朔望,欲爲展謁,未知於禮,如何?左議政元斗杓曰,事非常例,令禮官稟處,何如?上曰,依爲之,且問于原任大臣以啓事,傳敎矣。大廟展謁之禮,事異常規,判書臣鄭致和,方在呈告中,參判臣申翊全,未肅拜,小臣不敢獨爲議啓,待判書·參判出仕後,相議稟處,何如?禮曹謄錄
上在昌德宮。停常參·經筵。
領議政鄭太和上疏。大槪,宣陵改莎草時,臣當進參,願蒙恩許,仍往先壠,掃墳立石事。入啓。答曰,省疏具悉。卿其安心往來。仍傳曰,領相掃墳事往來時,以所把馬,仍爲往來,亦令本道,澆奠床備給。
平安監司書目,回還冬至使先來出來言內,勅使一行,卄一日到鳳城,卄三日丁寧越江,使臣之行,則二十七八日間,亦當到江云云事。謝恩兼冬至使書目,臣等一行,正月二十八日北京離發,二月初六日行到山海關,出送先來事。義州府尹書目,勅行二十一日已到鳳城事。
持平睦來善啓曰,諫院多官及同僚,俱已引避,今當處置,而臣不敢是非之嫌,與前無異,不可仍冒,請命遞斥臣職。答曰,勿辭,退待物論。
弘文館啓曰,本館下番,只有副修撰閔鼎重,呈辭到館,以上番,姑降下番,事甚苟簡。且兩司多官,皆引避,本館當爲處置,而副校理臣趙龜錫,與獻納趙胤錫相避,不敢可否,臣趙復陽,不可獨爲處置,應敎李端相,副修撰閔鼎重牌招,何如?傳曰,允。
副修撰閔鼎重上疏。大槪,竢罪之中,又蒙召命,驚遑震惕,僅已趨詣闕門之外,更冒萬死再陳危迫之情,乞遞職名,以幸公私事。入啓。答曰,省疏具悉。爾其勿辭察職。
玉堂箚子。大槪,大司諫趙珩,司諫李時術,獻納趙胤錫,持平李行道,執義鄭基豐,竝命遞差。持平睦來善出仕事。入啓。答曰,依啓。
持平睦來善罷職。
吏曹啓曰,臺諫有闕,政事取稟。傳曰,明日爲之。
觀象監,巳時午時,日暈,啓。
遠接使書目,勅行二十三日已爲渡江緣由事。以上朝報
備邊司啓曰,慶尙右兵使金體乾啓本覆啓時,見其原本,有塗擦處,至於字畫磨滅,不得解見,推問其由,則受出於政院之後,致有油染,欲沒其痕,該吏私自磨戞云,莫重啓下文書,以致如此,極爲可駭。色吏則移送刑曹,使之刑推,該郞則汰去之意,敢啓。答曰,知道。以上備局謄錄
兵曹啓曰,當日私奴末男稱名人,自宣仁門入來,差備門外擊錚,極爲駭愕,令攸司禁治,同門守門將柳綽,常時不能禁斷,以致闌入,亦爲非矣。請推考。傳曰,允。
上在昌德宮。停常參·經筵。
黃海監司書目,到界進上闕封,長淵府使趙澤罷黜事。
遠接使書目,勅行二十三日丁寧渡江事。以上朝報
吏批,以洪重普爲戶曹參判,李端相爲執義,曺漢英爲大司諫,鄭榏爲獻納,李程爲持平,尹起商爲長淵府使,尹絳爲兼同知義禁府事,金南重爲工曹判書,趙珩爲兵曹參判,閔鼎重爲司諫,姜象先爲成均館學正,李時術爲校理。以上吏曹政事
迎接都監啓曰,卽接遠接使洪命夏,平安監司柳淰等狀啓,則勅使一行,來三月十一日入京定計,路程記出給云。以此日定爲迎勅,諸事整齊擧行之意,各該司知委京畿·開城府·黃海監司等處,以此路程記,排日竝爲移文申飭,何如?傳曰,允。以上迎接謄錄
備邊司啓曰,以兵曹草記,御史豫爲差出事,命下矣。此時此擧,似涉難便,令該曹,姑勿擧行,後日引見時,更稟定奪,何如?答曰,如有可議之事,則斯速而已,何待引見乎?卽爲議處。
又啓曰,以本司草記。答曰,如有可議之事,則斯速而已,何待引見乎?卽爲議處事,傳敎矣。頃日榻前,伏承節目書入之敎,而御史下送遲速,未及仰稟矣,伏見兵曹啓辭批答,始審聖意,欲令往來於農刻之前,臣等竊念,今値客行入境,差出御史,分行點試,恐非其時,待其回去而發遣,則自至於農事方急之時,揆以事勢,實難擧行,還寢御史差出之命,徐議處之,何如?答曰,今姑依允。以上備局謄錄
上在昌德宮。停常參·經筵。
遠接使書目,勅行二十四日仍留義州,二十五日發向前路事。
政院啓曰,以都監啓辭,長淵府使尹起商改差矣,勅使已爲渡江,令該曹口傳差出,催促發送,何如?傳曰,允。
吏曹口傳政事。長淵府使李有淐。
傳曰,明日晝講爲之。
禮曹判書鄭致和上疏。大槪,病勢彌留,差復無期,冒萬死更乞遞免事。入啓。答曰,省疏具悉卿懇。卿辭至此,本職,當免副焉。
吏曹啓目,濟用監正金光煥,病滿三十日,改差,何如?啓。依允。以上朝報
備邊司啓曰,近來京外各衙門及諸宮家,貨物貸出之輩,夤緣於親切用事之人,贈賂圖受之後,消盡本貨,便卽隱身,當初圖囑給與之人,晏然不問,必使分懲於遠近一族然後,逃避者還出,而更無懲治之擧,奸細之徒,親此甘心,分懲之際,呼冤怨國之聲,遍於輦轂之下。臣等久聞此言,欲爲變通,而未及稟處,今者各樣市民,呈訴本司,以爲此是都民所同悶迫,而市民,則責應官役,力猶不贍。又以寸數疏遠,不相往來者,應償之債,定數勒徵,尤無支保之望,願爲善處云。今後則色吏及圖給之人,爲先嚴囚刑推,一一徵捧,當身則隨其所受貨物多寡,論以贓律,入啓處置。如有不得已侵及一族之事,則必先入啓,然後施行之意,刑曹·漢城府,竝爲分付,使之着實奉行,何如?答曰,依啓。以上備局謄錄
上在昌德宮。停常參,只夕講。
忠淸監司書目,懷德呈,以贊善宋時烈上疏上送事。
慶尙監司書目,奉化縣監李益基,遭母喪事。
政院啓曰,西路跕官發送,一日爲急,長淵府使李有淐,憲府,則卽於臺廳,已爲署經,而諫院,則大司諫·獻納未肅拜,正言韓縝·鄭晳在外,司諫閔鼎重,今雖牌招,來在臺廳,不備員不得署經。請大司諫曺漢英,獻納鄭榏,竝牌招肅拜,卽爲署經,今日內發送,何如?傳曰,允。
獻納鄭榏啓曰,正言鄭晳,卽臣同生弟也,在法當避,請命遞斥臣職。答曰,勿辭,退待物論。
傳曰,今日晝講停,夕講爲之。
大司諫曺漢英啓曰,獻納鄭榏,引嫌而退,相避之法,在下當遞,獻納鄭榏請命出仕。答曰,依啓。
獻納鄭榏罷職。
慶川君金南重上疏。大槪,新授職名,萬不近似,乞賜鐫改,以安微分事。入啓。答曰,省疏具悉卿懇。卿以老成之人,允合擇用,卿其安心勿辭,從速察職。
夕講入侍,知事尹絳,特進官李時昉,玉堂趙復陽,承旨趙啓遠,贊善權諰,注書李伯麟,史官李溟翼·李䎘。
傳曰,明日晝講爲之。
下直,長淵府使李有淐。
正言韓縝啓曰,臣以掃墳,受由下鄕,纔過五日,還來之後,得見頃日兩司多官引避之辭,乃申埈誤薦,不卽擧劾之事也。臣忝冒本職,今已閱月,則當論不論之失,臣亦在所難免,而其時同僚,以此旣已竝遞,臣何獨晏然仍冒?請命遞斥臣職。答曰,勿辭,退待物論。
夕講時,侍講官趙復陽所啓,本館下番,無入直之人,今日勢將闕省記矣。上曰,被抄之人,無可擬者耶?復陽曰,或在罷散,或在外方,李端相外,無他擬望之人,合有變通之擧矣。上曰,明日爲政,闕員差出,可也。趙復陽曰,明日差出後,卽爲牌招肅拜,仍爲入直,何如?上曰,依爲之。
觀象監,夜自一更至三更,東方,有氣如火光,啓。以上朝報
迎接都監啓曰,卽接司僕寺牒呈,則本寺判官李命聃,主簿姜頊,竝差都監郞廳,本寺事務,專不致察,至於判官專管,米布出納,所掌尤緊,不可代察,斯速入啓處置云。判官李命聃,依本寺所報,都監郞廳改差,其代,掌隷院司評趙仲耘差下,察任,何如?傳曰,允。以上迎接謄錄
政院啓曰,今二月二十三日引見時,臣廷夔所啓,遠接使在定州狀啓,二十日成貼,而今始來到,必有中間遲滯之患,請令備局申飭事,蒙允矣。卽見開城留守査覈啓聞,則以二十二日書之,若二十二日發定州,二十三日到京,則有何遲滯之事乎?不勝驚訝,取考擧行條件及當日備邊司郞廳謄本,則皆以二十日書之,招問本司下吏,則行移時,誤以二十二日書之,旋卽覺悟,改以二十日,更爲行會云,當初慢忽不謹之狀,極爲駭愕,請當該色吏,囚禁治罪。傳曰,允。以上備局謄錄
義禁府啓曰,擊錚罪人韓樹立,頃因刑曹啓目,決杖定配事傳旨,已下本府,而元情結末後,決杖定配之意,曾已啓稟,蒙允矣。今此樹立元情公事判付內,放送議處事,命下矣。雖是將爲定配之人,而議處結末間,姑令放送乎?敢稟。傳曰,勿爲放送。以上禁府謄錄
上在昌德宮。停常參,只晝講。
慈殿·中殿,藥房問安。答曰,知道。
嬪宮,藥房問安。答曰,無事。
遠接使書目,勅行二十五日良策止宿事。
藥房啓曰,春寒猶峭,伏未審聖候調攝,何如?前劑入養血淸火湯,當盡於今日,此藥五貼加劑入之意,敢啓。答曰,近來渴候頗甚,此藥姑爲停止。
傳曰,前修撰金壽興,校理安後說,郡守沈儒行等敍用。
大司憲吳挺一辭職上疏,入啓。答曰,省疏具悉。卿其勿辭察職。
藥房再啓曰,卽伏承近來渴候頗甚之敎,臣等不勝憂慮之至。仍與趙徵奎·朴頵及諸御醫等商議,則皆以爲食後煩渴,熱在肺經之致,萬病回春消渴門,黃芩湯元材中,桅子炒,加知母一錢,石膏煆二戔,進御宜當云,此藥三貼劑入,何如?答曰,依啓。
獻納鄭榏啓曰,臣前忝憲府時,其時長官,欲論前判書申埈誤薦事,而臣與埈,有切親之嫌,不敢可否,今者同僚,以當論不論之失引避,而臣旣不敢是非於前,今何可晏然處置乎?請命遞斥臣職。答曰,勿辭,退待物論。
晝講入侍,知事鄭維城,特進官李一相,玉堂趙復陽,承旨韓震琦,假注書朴純,史官李溟翼·李䎘。
慶川君金南重再疏。大槪,更申前懇,新授職名,乞賜鐫免事。入啓。答曰,省疏具悉卿懇。卿其安心,勿辭察職。
大司諫曺漢英啓曰,竝引嫌而退,當論不論,同僚皆遞,旣均言責,理無異同,前在憲府,嫌不可否,則到今處置,誠有難便。請正言韓縝遞差,獻納鄭榏出仕。答曰,依啓。
副校理安後說上疏。大槪,罪罷未久,旋蒙恩敍,召牌之下,不得不趨詣肅謝,而終有所不敢晏然者,乞賜鐫改,以安微分事,入啓。答曰,省疏具悉。爾其勿辭察職。
副修撰金壽興上疏。大槪,被罰未久,遽蒙恩命,召牌之下,不得不趨謝,而終不敢晏然承當,乞賜鐫改,以安微分事。入啓。答曰,省疏具悉。爾其勿辭察職。
傳曰,明日晝講爲之。
吏曹啓曰,臺諫有闕,政事取稟。以上朝報
吏批,以盧亨術爲活人別提,鄭雲翼爲奉化縣監,李祉遐爲監察,以權諔爲學正,金是榮爲學諭,洪命夏爲禮曹判書,柳榰爲典籍,申善繼爲造紙別提,安後說爲校理,金壽興爲修撰,宋時喆爲軍器副正。以上吏曹政事
差官所齎之勅,以致添傷,則前頭頒慶勅使之來,恐不得郊迎,以此爲悶,將百官郊迎,自上則便殿房內,當行拜勅之禮,仍爲接見云云,觀彼所答而處之似可云,敢啓。答曰,依此急急擧行。
政院啓曰,以備邊司草記,差官處解事譯官爲先馳送事,蒙允矣。司譯院掌務譯官,卽爲招致,使之各別擇定之意,分付矣。待其進來,自本院當爲一依備邊司草記辭緣,分付以送,而必於明日內定奪,回還後,有自此擧行之事,譯官發送,一刻爲急,以撥馬急急馳送,而闕門及外城門,亦爲留門出送,何如?傳曰,允。
備邊司啓曰,迎接都監啓辭,李譯雖以差官出來,旣有勅書,則凡干接待節目,與甲午年韓譯時有間,京畿監司,似當有迎候之擧,而若無朝廷分付,則監司必難任自進退,令備局急速定奪分付,何如?答曰,允事,傳敎矣。百官郊迎,則京畿監司,亦當有迎候之擧,以此分付,何如?答曰,允。以上備局謄錄
兵曹啓曰,本曹郞廳不足之狀,昨已陳達,而正郞柳炅,移差於都監矣,今又差下接伴官,都監郞廳,他無可以推移差送之員,出使郞官中,佐郞慶㝡,爲先遞差。其代,令該曹郞爲口傳差出,使之今日內肅謝,仍察都監之任,何如?傳曰,允。
接待所都監啓曰,伏見使臣狀啓,則一善等,雖以差官出來,而齎持勅書,隱然有勅使自處之意,與趙東立問答之際,至曰勅書則一也,或迎或不迎,未知其如何云。以此觀之,則似不無迎勅之擧,而如此疾馳之行,迎勅節次,極涉難便,令禮官急速稟定,何如?傳曰,允。
禮曹啓曰,以政院啓辭,大通官出來時,迎慰使差出與否,分付該曹事取稟事。傳曰,知道。依前分付該曹事,傳敎矣。取考韓譯出來時前規,則弘濟院,只送迎慰使,到館之後,上下馬宴回還時,西路兩三處餞慰使發送事,入啓定奪矣。今此李·尹兩譯,旣已奉勅出來,則凡干接待之禮,似當從優爲之。弘濟院迎慰使,及到京後,上下馬宴·宰臣郊外餞宴,及回還時西路一兩處,別遣餞慰使,以示優待之意,似或得宜,何以爲之?敢稟。傳曰,依啓。
又啓曰,以迎接都監啓辭,一善等,雖以差官出來,而至曰勅書則一也,或迎或不迎,未知其如何云。迎勅節次,極涉難便,令禮官稟處事,啓下矣。敢考甲午年文書,則韓譯以奉勅出來,故都監堂上郞廳,郊外出迎,直詣闕下,自上熙政堂接見,至館所下馬宴·上馬宴,遣宰臣押宴事,啓下矣。今此兩譯出來時,接待事,姑依韓譯例,令都監整齊擧行,而直詣闕下與否,雖未知,親臨接見諸事,亦依韓譯例以待事,分付,何如?傳曰,韓譯出來時,無勅書云,更爲詳察處之。以上接待所謄錄
有政。吏批,以李行道爲兵曹佐郞。以上吏曹政事
上在昌德宮。停常參·經筵。
備邊司啓曰,禮曹啓辭,中宮前勿送禮物事,纔到咨文而何以磨鍊耶?問于該曹事,傳敎矣。中宮前勿送禮物,本曹未及聞知,本曹只據生太子,勅使回還謝恩進賀禮物,磨鍊以啓矣。今承聖敎,前月勅使回還後,謝恩進賀禮物,及今番出來勅使回還後,謝恩進賀禮物單子中,中宮前禮物,竝爲改付標減去之意,敢啓。傳曰,問于廟堂爲之事,傳敎矣。今後中宮禮物,勿爲封進事,明有衙門移咨,則前頭謝恩使爲始,應爲減去,原咨令承文院謄付,使臣到彼之後,如有應答之事,則以此爲證宜當,該曹該院,竝爲分付,何如?答曰,允。
禮曹啓曰,政院啓辭,今此禮曹草記二度,皆以便殿受勅事,啓稟矣。郊迎節目,亦令豫爲磨鍊以待,彼此回報處之,何如?傳曰,依啓。若仁政殿接見,則茶禮亦爲設行與否,竝爲議處事,傳敎矣。郊迎節目分,依政院啓辭,方爲磨鍊,待彼處回報,當卽啓稟,而仁政殿接見時茶禮一款,則群議以爲,迎勅之禮雖同,差官非勅使之比,接待之際,不可無差等之擧,而殿上接見,尤涉難便。仁政殿受勅後,以聖候方在調攝中,不可久處冷地之意,措辭言之,自上還便殿,相接李譯等,仍令入給果床於御前,似爲宜當云。或以爲,自上受勅後還御大內之後,別設帳幕,令接待所堂上設行茶禮,以示優待之意宜當云。此無可據前例,臣等不敢率爾擅定,令廟堂稟處,何如?傳曰,允。
備邊司啓曰,以禮曹草記,自上仁政殿受勅後,還御便殿,招接李譯,或還御大內,令接待所堂上設行茶禮,令廟堂稟處事。傳曰,允事,命下矣。譯官回來後,方可講定此一節,而終若自上行禮於仁政殿,則以聖候不可久處冷地爲辭,還御便殿,卽爲招見,果盤亦於御前入給宜當,以此豫給之意,分付,何如?答曰,允。
禮曹啓曰,曹啓辭,取考甲午年韓譯時謄錄,則大通官便殿招見之時,令都監豐備設果床,大通官則殿內入給,次通事及家丁,敦禮門外饋之事,因上敎擧行矣。今此出來李譯等接待諸事,似當依此例爲之,而旣陪勅書,則與韓譯時有異,便殿受勅後,亦依前例,只入給果床乎?何以爲之?敢稟。傳曰,御床亦似有之,而禮單有無,亦又議處事,傳敎,今此兩譯之行,雖曰差官,旣陪勅書,則接待諸事,無可據前例,取考甲午韓譯時謄錄,則自上御熙政堂,依當時引見之儀,西向平坐於床上,命坐於西邊,仍令內侍給其杯床饋酒云,而其時御床禮單兩款,則不載於謄錄中,故不爲磨鍊以啓矣。今之陪勅,與前有異,御床及禮單等事,果如聖敎,而事係變通,令廟堂急速議處,何如?傳曰,允。
備邊司啓曰,以禮曹草記批答,御床亦似有之,禮單有無,亦爲議處事,傳敎。御床及禮單事,果如聖敎,而事係變通,令廟堂急速議處事,傳曰,允事,命下矣。李譯之身,雖與前日韓譯無異,而陪勅齎咨,事體有別,熙政堂招接時,賜坐地勢,則一依前例,而御坐平床,似當勿設,賜酒時果盤,不必竝進於御前,至於禮單,則所賜之物,難愜其意,亦必畏煩而固辭,賜而不受,則不如不給,禮單勿爲磨鍊似當,敢啓。答曰,竝依此爲之。
又啓曰,政院啓曰,弘濟院迎慰使,旣已啓下,明朝當爲出送,而差官之行,異於勅使,御帖勿爲齎送,何如?傳曰,令廟堂處之事,命下矣。今此差官之行,異於勅使,凡干接待之節,自當不同,弘濟站,雖有遣官迎慰之擧,至於御帖,則勿爲出送宜當,敢啓。答曰,知道。
又啓曰,接待所啓曰,取考甲午年差官時謄錄,則入京時六角及羅將軍牢各二雙,令旗巡視旗各一雙,出送前導矣。此則只爲差官前導,而今此差官,旣持勅書,勅書前導,不可太埋沒,似當以常時勅使,或減半或減三分之二,前導以來,且見平安監司馳報,則義州旗鼓官別破陣,竝爲帶來云。到崇禮門及闕門外放炮,與留館時開閉,亦似不可廢,何以爲之?敢稟。傳曰,問于廟堂爲之事,下敎矣。今此齎勅差官接待之節,視勅使當有降殺,比韓譯宜加優厚,依接待所啓辭,前導諸具,就勅使時常規,減半磨鍊,而到崇禮門等處放砲,及留館時開閉門,亦似難廢,竝令爲之,何如?答曰,允。
又啓曰,戶曹啓曰,以禮曹啓辭,備邊司覆啓內,差官入京之日,便殿相見時禮單,勿爲磨鍊事,命下矣。取考甲午年韓譯出來時謄錄,則便殿相見時,別禮單入給,則辭而不受,只持物目所錄而去曰,歸告衙門,方可處置云云。回還後,衙門果爲移咨內,列錄兩度所給禮單物種,依數準收云云。故禮單雜物,順付使臣,傳給北京,旣有前例,今此李譯之行,必詳知已行之例,初頭接見,若無禮單,則不無落莫之意,禮單雜物,似當依前謄錄磨鍊,令廟堂更爲稟處,何如?傳曰,允事,命下矣。伏見該曹啓辭,韓譯時禮單,旣有歸告衙門之例,今不可闕焉。使之依前磨鍊,啓下,何如?答曰,允。以上備局謄錄
禮曹啓曰,迎接都監啓辭,傳敎矣。觀此啓辭,則李譯等,旣有勅使自處之意云,而遠接·問禮·迎慰等節,已爲降殺,則自上翼善冠·袞龍袍,仁政殿階下秪迎後,受勅於殿內,宗親文武百官,則以黑團領,行禮於殿庭,似爲得宜,李譯等,旣不以勅使爲號,則儐接之擧,合有降殺之節,而自上雖不得郊迎,今云奉持勅書,則與衙門移咨有別,百官郊迎陪勅一款,何以爲之?竝此仰稟。傳曰,問于大臣處之事,傳敎矣。問于大臣,則左議政元斗杓以爲,纔因領議政啓辭,百官郊迎事,旣已啓下,依此擧行宜當,伏惟上裁。領議政鄭太和,領敦寧金堉,延陽府院君李時白,在外,綾川府院君具仁垕,完南府院君李厚源,病不收議,大臣之意如此,上裁,何如?傳曰,知道。
政院啓曰,禮曹啓辭,明日迎勅,以午時推擇,接伴使處下諭事,入啓,而下諭事姑徐事,命下矣。下諭事則當爲姑徐,而迎勅吉時,則仍以午時分付各該司,凡事及時擧行,何如?傳曰,允。
接待所啓曰,熙政堂差官招接時,御前則不進果盤事,自備局啓稟,蒙允矣。茶禮乃是主客酬酢之禮,亦當勿設。敢稟。傳曰,旣設果盤,則饋茶似無不可矣。
傳曰,前日韓巨源出來時,其所率人便殿接見時,有供饋之事乎?本所啓曰,傳敎矣。取考甲午年謄錄,則傳敎內,豐備果床,次通事及家丁,則敦禮門外饋之,可也。又傳敎內,次通官·家丁等,內官當爲接待,待客床,亦爲措備事載錄,故平床已爲措備,而內官接待,非自下擅便之事,待客官,亦已差出以待矣。敢啓。以上接待所謄錄
有政。吏批,以任座爲禮曹正郞,閔重魯爲禮曹佐郞。以上吏曹政事
禮曹啓曰,今此兩譯之行,雖曰差官,旣陪勅書,則接待諸事,無可據前例。取考甲午韓譯時謄錄,則自上熙政堂,依常時引見之儀,西向平坐於床上,命座於西邊,仍令內侍,給其杯床饋酒云,而其時御床禮單兩款,則不載於謄錄中,故不爲磨鍊,以御床及禮單等事,果如聖敎,而事係變通,令廟堂急速議處,何如?傳曰,允。司饔院謄錄
上在昌德宮。停常參·經筵。
藥房都提調元斗杓,提調許積,副提調趙啓遠啓曰,春寒未解,伏未審聖候調攝,何如?前劑入黃笒湯,進御以後,渴候有幾分減歇之效耶?臣等不勝憂慮,敢來問安?答曰,服藥之後,頗爲差減矣。
中殿,藥房問安。答曰,知道。以上藥房日記
備邊司啓曰,禮曹啓曰,曹啓辭,明日郊迎與否,則譯官回來後,方可停當,而若於便殿受勅,則與殿上行禮時有異,殿庭無百官入參之事,差官當於入闕門之後,仍陪勅書所盛龍亭,直進于差備門外,自差備門內,始爲傳奉勅書以入,傳奉之官,或內侍或近侍之人,似當豫爲稟定,至於勅書捧入御前之後,自上跪拜有無一節,亦得從速講定,可免臨時窘急之患,而今番之行,與前有異,無可據之例,竝令廟堂稟處,何如?傳曰,受勅時拜跪之節,當自內爲之,傳奉勅書以入之事,則自有先朝便殿接見之例,不必問于廟堂,自本曹相考處之事,傳敎矣。本曹所上文中,先朝便殿接見前例,再三遍閱,而終無可據謄錄,至有便殿勅使接見儀註草,亂書一丈,而節目亦頗疎漏,故不得已以勅書傳奉官及自上拜跪一節,竝令廟堂稟處事,具由入啓矣。今承下敎,拜跪之節,自內爲之事命下,而傳奉官則先朝便殿接見之規,本曹無可考之文,廣問群議,則以爲,先朝時勅使,傳勅於外殿,只百官行禮如儀訖,引禮,引勅使至便殿,仍行接見之禮。勅書則還盛於龍亭,至於差備門外,仍爲奉入,而傳奉之官,未能記憶云。大槪此行則非勅使之比,外殿傳勅之意,不可援以爲例,勅書所盛龍亭,直進于差備門外事,依前啓辭擧行,傳奉官則以近侍,傳授於內侍以入,未知何如?且拜跪一節,旣有自內爲之之敎,便殿受勅儀註,則不爲磨鍊以入乎?竝此仰稟。傳曰,依此爲之,而儀註亦爲磨鍊入之。
又啓曰,卽見禮曹啓辭,則便殿受勅,則無百官入參之事,差官當於入闕門之後,仍陪勅書所盛龍亭,直進于差備門外云云。臣等之意,百官郊迎,以勅書懸於仁政殿闕牌之前,行前後四拜,然後盛勅于龍亭,入于便殿,自是先朝已行之規,而今者該曹磨鍊如此,百官只於仁政殿門外,分班祗迎而已,終無拜禮,殊甚不當,令該曹急速改定,何如?答曰,允。
又啓曰,卽見金素·金佐明等聯名馳啓,則自上雖不親行郊迎,亦似無妨,卽令政院,依狀啓馳送禮郞,言于中路,只百官郊迎,行禮於仁政殿後,接見李譯于便殿宜當,以此改分付,何如?傳曰,嚴駕已備,中改似難矣。以上備局謄錄
接待所啓曰,卽刻差官還館之意,敢啓。傳曰,知道。
又啓曰,差官旣已入館,自今日爲始,各色郞廳直宿之意,敢啓。傳曰,知道。
又啓曰,卽刻使差備譯官,明日下馬宴,以宰臣設行之意言之,則答以罔夜疾馳,困憊不堪行禮云。又令譯官措辭更請,則所答如前,一向牢拒云。取考甲午謄錄,則空日,例有別茶啖入給之規,今亦依前排入,何如?傳曰,允。以上接待謄錄
有政。吏批,以李球爲兵曹佐郞,鄭基豐爲司僕正,郭齊華爲正言,蘇東道爲光州牧使,崔世榮爲典牲署參奉。以上吏曹政事
接待所啓曰,今日郊迎事,纔已停當,儀註將爲書入,而仁政殿內受勅使行禮,亦依勅書時例磨鍊乎?受勅禮畢之後,差官接待之擧,則與勅使有異,自上還御便殿之後,招接差官,入給果盤,似爲宜當,以此磨鍊乎?竝此仰稟。傳曰,受勅後差官,熙政堂招見事,旣已定奪,而何如是煩稟乎?司饔謄錄
政院啓曰,傳曰,頃者太廟展謁事,使之問于原任大臣以啓,則該曹以判書出仕後稟處之意爲啓矣,其後已過累日,而本院何無檢飭該曹之事,本院莫重議大臣之事,諉之於一番啓稟,而尙不擧行者,何意耶事,傳敎矣。其後前判書鄭致和,遞職,參判申翊全,肅謝有日,而本院矇然不察,未能趁卽申飭擧行,不勝惶恐。且該曹則新判書洪命夏,奉使在外,歸期尙遠,不可等待,參判出仕後,所當卽爲問議于原任大臣以啓,而至今不爲擧行,難免稽緩之失。該曹當該堂上,請推考,明日內使之收議以啓事,分付,何如?傳曰,允。禮曹啓曰,云云事,傳敎矣。議于大臣,則綾川府院君具仁垕,完南府院君李厚源,病不收議,領敦寧府事金堉,在外不得收議,而本曹判書洪命夏,奉使未還,參判申翊全,肅謝後,判書相避,不得行公,莫重大禮,臣鄭攸不敢輕爲稟定,今承下政院之敎,不勝惶恐。太廟展謁之禮,依前啓辭,待判書上來後議處,何如?傳曰,依啓。在外大臣入來後,更爲收議。領敦寧府事金堉以爲,太廟之祭,久未親行,雨露旣濡,孝思益切,伏見聖敎,不勝感愴,氣力漸不如前之敎,尤不覺悲動於中,禴祀蒸嘗,雖未能奠幣獻酌,朔望參禮,時或展謁致誠,於禮少無所妨。且冒夜擧動,恐有所傷,齋宿別殿,質明行事而還宮,則情文皆備,而允合量力追遠之誠,伏惟上裁。前領敦寧府事李□□以爲,雖在凡人,筋力有所不逮,則禮制之所不强也,伏覩聖敎,實在於愴怵感冒之至意,依敎或朔或望,躬行展謁,允合情禮,伏惟上裁。領議政鄭太和以爲,已於榻前,以聖敎允合情禮之意陳達,而擧行條件抄出時,注書遺漏不書,今無更獻之意,本曹啓辭末端,或以此措辭似可。本曹啓曰,宗廟展謁事,曾於榻前下敎之後,因左議政元斗杓所啓,令禮官稟處,何如?上曰,依爲之。且問于原任大臣以啓事,傳敎矣。因前判書鄭致和方在呈告,參判申翊全未肅拜,參議鄭□□以不敢獨爲議啓,判書參判出仕後,相議稟處事,入啓,蒙允矣。厥後因下敎,本曹覆啓內,綾川府院君具仁垕,完南府院君李厚源,病不收議,領敦寧府事金堉,在外不得收議,待判書上來後議處事,傳曰,依啓。在外大臣入來後,更爲收議事,命下矣。今日議于大臣,則前領敦寧府事李□□以爲云云。領敦寧府事金堉以爲云云。領議政鄭太和以爲云云。且言諸大臣之諸字,注書亦爲遺漏於擧行條件之故,前領敦寧府事李□□處,亦爲收議矣。本曹判書未及上來,而諸大臣獻議如此,上裁,何如?傳曰,依議施行。禮曹啓曰,宗廟展謁,別爲擇日,或因朔望行禮事,以諸大臣收議,依議施行事,命下矣。別擇日或朔望日一款,就議於時任兩大臣則以爲,或因朔望行禮,而自上氣力猶有所不逮,則其日罷緊之後,別爲展謁,似爲宜當云,或別擇日展謁,亦似爲宜當云。本曹所當趁卽定奪,而莫重之禮,臣等不敢獨爲議啓,差待數日判書入來後,更爲稟處,何如?傳曰,判書上來後,使之榻前定奪。禮曹謄錄
司僕寺啓曰,兵曹啓辭內,京驛馬因公出去,未還者甚多,又有都監待令馬,今日若有擧動,則內外差備所騎馬,無以充數,內差備所騎馬,則依前例以司僕馬入把,何如?啓。傳曰,允。司僕寺謄錄
上在昌德宮。停常參·經筵。
未申時,日暈。夜一更至五更,北方艮方東方巽方,有氣如火光。
藥房都提調元斗杓,提調許積,副提調趙啓遠啓曰,昨日勞動玉體,出臨郊外,伏未審夜來,聖候調攝,何如?黃笒湯進御,以日計之,今旣五貼,煩渴之候,幾分收效耶?追劑入三貼,當盡於今日,此藥加劑入乎?更議他藥乎?敢此仰稟。答曰,知道。此藥加劑入。以上藥房日記
禮曹啓曰,因備局啓辭,今後中宮前禮物,勿爲封進事,明有衙門移咨,則前頭謝恩使爲始,應爲減去之意,入啓,蒙允矣。前頭使行齎去方物原單子中,中宮則前後謝恩進賀禮物竝減去,改付標以入之意,敢啓。傳曰,知道。
傳曰,大臣及戶·兵判,引見。
備邊司啓曰,今此赴北炮手調發之時,自此分付及自本道稟報,往復之事,只用常時步撥,難免稽傳違誤之患,自今限軍兵交付間,京畿·江原·咸鏡等道每站,各立馬撥二匹,以爲及時飛傳之地,而江原道則沿路諸站,皆是水驛,依甲午年例,以驛馬排立之意,三道監司處,分付,何如?答曰,允。
又啓曰,臣等朝者與差官相接之時,聞其所言,則勅書咨文等到付回咨,則渠等當爲持去,而以某人定將,調發軍兵,竝齎糧餉緣由,則別撰咨文,另差官員,踵其後入送宜當云,臣等以此講定而來,令該院從速撰出兩咨文,亦令該曹擇差齎咨官,何如?答曰,允。
又啓曰,寧固塔入送軍兵糧餉藥丸等擧行節目磨鍊,別單書入,以此分付監兵使處,而標信兵符,令政院依例稟旨,發遣宣傳官,何如?答曰,依啓。
又啓曰,北道兵餉調送之擧,出於意外,糧餉刷馬,專責本道,該用物力,有所不逮,軍兵資裝木,則以平安兵營所在軍木八十同移送之意,已入於節目磨鍊之中,平安兵使則勿以麤木苟充,詳細看審,一一踏印,貫繩着標,擇定軍官色吏,頒付于咸鏡監司處。平安監司,則自安州至咸鏡道初面官,輸運刷馬,卽爲分付定給,咸鏡監司,則令初面官,待其輸到,卽爲替載運入等事,兩西監司及平安兵使處,發文知會,何如?答曰,依啓。
接待所啓曰,差官北京所送挾板封書一度,鳳城所送封書一度,卽刻出送,臣等之處,使之傳授禁軍,飛傳義州云,故禁軍趙汝璧,逢授發送之意,敢啓。傳曰,知道。以上備局謄錄
接待所啓曰,卽者差官,使差備譯官來言,要見樂工承民,市民善歌者金先立,故依其言招給之意,敢啓。傳曰,知道。
又啓曰,卽刻領左相及戶曹判書臣鄭維城,兵曹判書臣許積,來會西宴廳,與差官相見之意,敢啓。傳曰,知道。
又啓曰,領左相及戶曹判書臣鄭維城,兵曹判書臣許積,與差官相接,罷出之意,敢啓。傳曰,知道。
又啓曰,卽刻差官言內,有北京急急報知之事,禁軍能騎馬,可以一日半得達義州者,擇定待令云云,敢啓。傳曰,知道。
又啓曰,卽刻差官,請見渠妻娚市人姜夢赤者,故依其言招給之意,敢啓。傳曰,知道。
又啓曰,今日別茶啖排入事,昨已稟定矣,卽刻依例備給之意,敢啓。傳曰,知道。
又啓曰,卽者差備譯官徐孝男·李承謙等,來言差官懇請曰,出來時,大官中有求索,不得已應副處鳥銃三柄,別造環刀一柄,倭劒二柄,鄕織大段二匹,藍廣多繪三件,細布十五疋,願爲求得云。差備譯官等,據理防塞曰,帶子·細布等物,則應副雖非重難,而至於鳥銃·倭劒·鄕織等物,此乃曾前勅行往來時所無之請,決不可傳告接待所云,則差官以爲,此物用處,極其緊切,如是發說,事係重大,該曹若難私自應副,則從容啓稟,某條覓給云。此請,雖出於渠之大慾,而此等物,應求開路,則後弊無窮,臣等更令譯官,多般措辭防塞,則以爲,如此求請,俺亦知重難,而彼中所求之處甚重,不得不發口,今若啓稟,終不得蒙許,則亦無奈何云。再三懇求如此,何以爲之?敢稟。傳曰,令該曹依願覓給。以上接待謄錄
司饔院啓曰,勅使接見親臨宴禮,本院私習儀,初度今月初四日,二度初六日,三度初八日,設行於南別宮事,已爲啓下矣。今來差官,方爲留館,今日習儀,未得設行。不得已初度初六日,二度初七日,次次退行,而其前若不空館,則事必狼狽,臨時觀勢,移設於禮曹之意,竝此敢啓。傳曰,知道。司饔院謄錄
上在昌德宮。停常參·經筵。
夜一更至五更,東方艮方巽方,有氣如火光。
備邊司啓曰,昨日啓下寧固塔入送兵餉節目中,軍中卜馬,則雖受雇價,三朔糧料,決難自備,故此一款,改付標以入之意,敢啓。答曰,知道。
接待所啓曰,卽者差備譯官,以差官之言來傳曰,今此所幹之事,必有回答文書,傳付俺行與否,欲知之云,令廟堂稟處,何如。傳曰,允。
備邊司啓曰,云云事,命下矣。勅使咨文等到付,回咨差官,當爲持去之意,昨已啓下,分付該院,今方提出,令接待所,以此言之,何如?答曰,允。
又啓曰,齎咨官,踵差官之後,發送之意,昨已啓下矣。另差官員,則又帶譯官,不無夫馬之弊,到彼輕重,與譯官無異,在前此等咨文,亦有譯官齎送之例,令該院各別擇定解事之人,何如?答曰,允。以上備局謄錄
接待所啓曰,卽者差備譯官來言,差官欲於明日發還,路程記,以七日到義州,排塡出送。且曰,出來之時,行色急遽,凡干供饋夫馬等事,雖或未齊,容有可恕,而回程之日,沿路各官,豫爲知之,則必無未備之事,都監亦爲各別申飭云云。此意,三道監司及開城留守處,知委之意,敢啓。傳曰,知道。出去時,無欲爲進見之意乎,探知以啓。
又啓曰,以本所草記,明日路程記排塡出送事,傳曰,知道。出去時無欲爲進見之意乎,探知以啓事,傳敎矣。卽令差備譯官探知其意,則發程時別無進詣下直之事云。且以餞慰使兩處別遣之意,差備譯官言及,則以爲,當此勅使未及入京之日,爲俺行至遣餞慰使,事極有弊,勿爲出送云,敢啓。傳曰,旣已奉勅出來,餞慰之擧,何用闕焉之意,更爲措辭言之,可也。
又啓曰,卽者差官,初六日辰時,自京離發,先文書塡出送,而聞譯官之言,則似有初七日,定爲發行氣色云,敢啓。傳曰,知道。
又啓曰,差官已爲發送先文,下馬宴雖不設行,上馬宴依例請行,何如?傳曰,當遣內官勸留矣,觀勢爲之。
又啓曰,以本所草記,差官餞慰使勿爲出送事。傳曰,旣已奉勅出來,餞慰之擧,何用闕焉之意,更爲措辭言之可也事,傳敎矣。使差備譯官,以下敎之意,措辭傳諭,則以爲,朝廷曾遣餞慰,出於待之以禮,不勝感激,而勅行當前,行色且忙,夫馬之弊,不可不念,餞慰之使,不須差送云,敢啓。傳曰,彼言如此,則不必下送,急急召還,而因渠之言,不送事,好樣措辭言之,可也。
又啓曰,空日例有別茶啖入給之規,故今日亦爲排入之意,敢啓。傳曰,知道。
又啓曰,差官處,內官勸留,則明日停行,初七日定爲發程云。故上馬宴明日設行之意,使差備譯官言之,則答以恩待賜宴,不敢每次拒而不受,上馬宴則依例設行云,敢啓。傳曰,知道。
又啓曰,以本所草記,餞慰使不須差送事。傳曰,彼言如此,則不必下送,急急招還,而因渠之言不送事,好樣措辭言之可也事,傳敎矣。卽以命下之意,令差備譯官措辭傳諭,則答以上敎如此,還用惶恐感激云。且差官明朝,請見內醫金尙誠,依其言招給,何如?傳曰,允。以上接待謄錄
有政。吏批,以姜琠爲戶曹正郞,鄭以禮爲通禮院假引儀,韓縝爲正言,申善一爲通禮院引儀,沈榗爲監察,尹㻩爲尙衣院正,韓鼎一爲監察,尹弼殷爲學正,李廷機爲兼中學敎授,柳榰爲兼南學敎授,金千鎰爲尙州敎授兼提督屬校官,李馥爲安東敎授兼提督屬校官。以上吏曹政事
義禁府啓曰,以黃海監司啓本,刑曹粘目,洪興祖·興祐等武斷作挐之罪,移義禁府處置事,允下矣。興祖等,今方被囚安岳郡,發遣府羅將,拿來,何如?傳曰,允。以上禁府謄錄
上在昌德宮。停常參·經筵。
政院啓曰,以備邊司尹衡覺上疏粘目,傳曰,以原疏觀之,則薦新一款,似與回啓辭意不同,何也,承旨察啓事,命下矣。臣將原疏及回啓,反覆看見,則薦新改月令,卽原疏中所無之事也,回啓中何以擧論薦新,誠爲可怪,而或不無原疏中別探意見,招致本司郞廳,問其曲折,此公事還出給,使之更爲具由回啓,何如?傳曰,此非大段之事,言于本司,使之察改。
備邊司啓曰,朝者尹衡覺上疏回啓時,措語錯誤,致勤聖敎,臣等不察之失,在所難免,不勝惶恐。原啓目,改付標還入之意,敢啓。答曰,知道。
政院啓曰,勅使接見時問答說話,依前略爲加減書入,而其他問答間措語,令廟堂豫爲定奪,以備睿覽,何如?傳曰,允。
備邊司啓曰,云云事,傳敎矣。勅使接見時,循例酬酢說話,政院旣已條列書啓,此外則唯在臨時問答,敢啓。答曰,知道。以上備局謄錄
接待所啓曰,明日郊外餞慰宴設行之意,差備譯官,以渠意言及於差官,則答以行色急遽,不必設行云。中路餞慰,旣爲停止,竝與郊外而不爲設行,似涉埋沒,以本所之意,更爲請行,何如?傳曰,允。
又啓曰,差官求請鳥銃三柄入給,則欲令試放,砲手一人招入云,依其言招給火藥鉛丸,則令軍器寺,量其容入入給,何如?傳曰,允。
接待所郞廳,以上馬宴宰臣同知申壕意啓曰,臣來詣館所,請行宴禮,則差官言內,自上下恤,爲設宴禮,而不但明日,將作遠行,驅馳之餘,極其困憊,不得出受云,故宴床,依其言入給後,退出之意,敢啓。傳曰,知道。
又啓曰,同知申壕來詣館所,以宰臣上馬宴設行,不爲出受,故依其言宴床入給,而差官問其宰臣職姓名,則差備譯官答以同知申壕,又問同知何品之職,答以判書之次,參判同品云,差官頗有喜色云,敢啓。傳曰,知道。
又啓曰,以本所草記,明日郊外餞宴更請事,傳曰,允事,傳敎矣。明日餞宴設行之意,卽令差備譯官措辭言之,則答以厚待之意,非不知感,而復命之期甚急,勢難停留郊外云,敢啓。傳曰,知道。不爲之意,依前措辭言之。
又啓曰,差官明日,寅初初吹,寅末二吹,卯時三吹,發行云,敢啓。傳曰,知道。以上接待謄錄
義禁府啓曰,宗廟修理時,分差營繕官員李克諶,書員梁善立拿推事,傳旨已下,李克諶卽爲拿來,而書員梁善立,則以無根着之人,知幾逃避,不知去處,令捕盜廳嚴密跟捕,李克諶爲先拿囚之意,敢啓。傳曰,知道。以上禁府謄錄
上在昌德宮。停常參·經筵。
辰時巳時,日暈。未時,日暈。
藥房都提調左議政臣元斗杓,副提調行都承旨臣趙啓遠啓曰,伏未審數日來,聖候調攝,何如?黃笒湯進御以後,渴候顯有減歇之效耶?追劑入三貼,當盡於今日,而此藥已進貼數頗多,似不當仍進,更議他藥乎?敢稟。答曰,大勢減歇之後,尙未快差矣。湯藥則或仍或改議矣。
再啓曰,卽伏承大勢減歇之後,尙未快差,湯藥則或仍或改議處之敎,臣等不勝憫慮之至。卽與趙徵奎·朴頵及諸御醫等商議,則前進御黃笒湯,乃專治肺熱之劑也,而連進累貼,終未收快效,似是胃熱未治而然也。人蔘白虎湯,加麥門冬二錢,黃連·生地黃各一錢,連用四五貼兼治宜當云,此藥三貼,爲先劑入,何如?答曰,依啓。
嬪宮問安。答曰,知道。以上燼餘
備邊司啓曰,忠淸監司李慶億狀啓,啓下本司,當爲覆啓,而此非急遽間文字講定之事,後日登對時稟處,何如?答曰,允。以上備局謄錄
接待所啓曰,卽刻差官館所離發之意,敢啓。傳曰,知道。
又啓曰,本所堂上郞廳,先詣迎恩門外,差官護送之意,敢啓。傳曰,知道。
禮曹啓辭,以政院啓辭,大通官出來時,迎慰差出與否,分付該曹事取稟事,傳曰,知道。依前分付該曹事,傳敎矣。取考韓譯出來時前規,則弘濟院,只送迎慰使,到館之後,上下馬宴回還時,西路兩三處,餞慰發送事,入啓定奪矣。今此李·尹兩譯,旣已奉勅出來,則凡干接待之禮,似當從優爲之,弘濟院迎慰使,反到京後上下馬宴,宰臣郊外餞宴,及回還時西路一兩處,別遣餞慰使,以示優待之意,似或得宜,何以爲之?敢稟。傳曰,依啓。以上接待謄錄
上在昌德宮。停常參·經筵。
李廷夔,以迎接都監言啓曰,儺禮軒架雜像,三度習儀時,例爲曳出崇禮門,而出入之際,非但有雜像破傷之物,調發市民,亦甚有弊。依近例勅使入京前一日,早出郊外,仍行私習儀之意,敢啓。傳曰,知道。
李廷夔,以兵曹言啓曰,再昨禁軍新取才之數,不足充一百五十二員之闕額,故今日臣等,又與都摠府訓鍊院堂上,會于慕華館,依前例試取,則擧案之數,出身九人內,三矢入格二人,二矢入格二人,閑良一百十八人內,三矢入格者十六人矣。敢啓。傳曰,知道。
掌令鄭麟卿啓曰,臣以無似,添叨言地,含默度日,愧懼恒深,昨見同僚簡通之事,語意皆是,臣卽書謹悉以送,亦以不卽論啓爲愧矣。長官獨以明坐更議爲答,意見若是參差,良可慨也。同僚旣以見輕引避,臣何敢晏然仍冒?請命遞斥。答曰,勿辭。
掌令郭之欽啓曰,事有不可得已者,亦有猶可得已者,不可得以已者,雖不可得已,猶可得以已者,無可得已之道耶?當玉候未寧之日,有差官郊迎之一字缺若前數字缺善爲周旋,則猶有得已之道,而不善數行缺未得歸一,故同僚旣以此引避,臣之可避,與同僚無異,臣何敢晏然冒據?請命遞斥。答曰,勿辭。
大司憲吳挺一啓曰,昨日同僚,以譯官拿問,接伴科罪事發簡,辭意甚峻,而臣之愚意,有未釋然者,彼旣藉勅書而自尊,則舌官之不能動聽,勢或然矣,設有可論之事,渠方隨往其行,則不必汲汲拿問於未渡江前,到於接伴使,則善諭與否,雖未詳知,而擯臣·道臣,極力開諭,終未回聽,則其間事勢,亦可知矣。且其馳啓續至,而其行飄忽,撥路稽傳,及到坡州狀啓中,有更遣官申復,則一字缺未親臨,亦可傳勅之語,而其行已到弘濟三四字缺備未及中止,臣忝備局,實所見知,僚議之峻發,或未知其時曲折也耶?臣雖愚頑,亦有人心,其日臣四行缺再送,簡通掌令郭之欽,則書以謹悉,臣與執義,未及相會禮,城上所當替通其可否一字缺,竝與掌令鄭麟卿之所答,而不爲通示於再簡之中,故一字缺以執義·掌令回答,何如?姑未知僚議之歸一,而明坐面議,更爲答送,則小遲一夜,齊往面議,有何不可,而乃以見輕,遽爾引避?臣亦未曉其意,如臣不似,忝據首席,言不見信,至此煩擾,臣實見輕,且愧且悚。況臣自往月,重得寒疾,轉輾彌留,症勢苦劇,委坐床席,不能自力,今始來避,所失尤大,臣何敢晏然仍冒?請命遞斥。答曰,勿辭。
獻納鄭榏啓曰,昨於處置正言韓縝也,觀其避辭,則旣因備局論題而停講云,故意謂査啓之擧,泛指前後都事,而縝則不當與於緘問之中,與長官相議出矣。聞縝就職之後,以處置未安之意,又復引避,二行缺在所難免,請命遞斥。答曰,勿辭。
正言韓縝啓曰,臣昨已推勘,引嫌退伏,而處置請出,出於意料之外,召牌之下,不得不趨詣,仍爲再避,而見却於政院,泯默而退,又呈辭單而亦不捧入,臣之狼狽極矣。凡臺官若被推引嫌,則處置之際,無論事之是非,請遞,例也。前後都事,皆被査推,而臣亦在其中,則處置中所謂泛指前後都事,本不當與於緘問云者,臣實未曉也。同僚旣以處置率爾,引避,臣何敢晏然仍冒?請命遞斥。答曰,勿辭。
李廷夔啓曰,掌令鄭麟卿·郭之欽,大司憲吳挺一,獻納鄭榏,正言韓縝,再啓煩瀆,退待物論矣。傳曰,知道。
又啓曰,大司憲吳挺一,執義李端相,掌令鄭麟卿·郭之欽,持平李程,引嫌退待,持平睦來善在外,今日監察茶時之意,敢啓。傳曰,知道。
辰時,日暈。未時,灑雪。酉時,日有右弭。夜一更,月暈。以上燼餘
上在昌德宮。停常參·經筵。
藥房都提調元斗杓,提調許積,副提調趙啓遠啓曰,伏未審數日來,聖候調攝,何如?再昨之劑入人蔘白虎湯,連日進御後,渴候有漸減之效耶?此藥當盡於今日,加劑入乎?敢稟。傳曰,此藥似爲有效,加劑入。
藥房,中殿問安。答曰,知道。
李廷夔啓曰,臺諫出仕事,命下矣,今已閉門,明日待開門牌招之意,敢啓。傳曰,知道。
□夜一更,木星入東井星,月暈。二更,月暈。以上燼餘
上在昌德宮。停常參·經筵。
有政。
吏批,以尹絳爲大司憲,吳挺垣爲海州牧使,閔重魯爲兵曹佐郞,李東老爲承文院博士,李恒鎭爲司饔院主簿,鄭晳爲正言,具鎰爲橫城縣監,趙珩爲大司諫,李正英爲承旨,李俊耉爲獻納,曺士允爲彦陽縣監。以上吏曹政事
以柳諿照律公事,傳曰,循私照律,豈至於此乎?事極駭愕,此公事還出給,參坐堂上,竝從重推考。
以李惇臨等照律粘目,傳曰旣云公罪,則無奪告身之事乎?問于本院律官以啓事,命下矣。卽問于律官,則以公罪照律者,元無奪告身之規,徒配則贖,只施杖罰云矣,敢啓。傳曰,死罪上減三等之罪,豈至於都無一事乎?事甚未妥,使之改入。以上禁府謄錄
上在昌德宮。停常參·經筵。
傳曰,中宮殿進御葶藶木香散,則連爲劑入,逍遙散則劑入日,更爲取稟。
傳于政院曰,明日産室廳排設,擧動相値,退行事言于政院。以上藥房日記
政院啓曰,今日雨勢如此,迎勅擧動,勢難爲之,曾前亦有因雨退行之時,待開霽出迎之意,下諭於遠接使處,使之言於勅使,何如?傳曰,依啓。
迎接都監啓曰,卽接遠接使·京畿監司聯名馳啓,則勅行留駐支供之弊,極爲可慮,雨勢若晴,則日雖向晩,可以入京云云。雨勢終日不霽,則迎勅之禮,不得不依禮曹啓辭,退行於明日,有若開霽,而日勢不至昏暮,則日雖向晩,仍爲迎勅,以除站上難支之弊宜當,以此意,知委遠接使及京畿監司處,何如?傳曰,允。
又啓曰,卽接遠接使·京畿監司聯名狀啓,雨勢明若不止,則決無支過之理,令都監豫爲料理云云。站上事勢,萬分難支,則不得不自都監出去支待,而搬移支待之際,其弊無窮,依今日例措辭開諭,代給牛首,其中不可不入給,而已爲罄竭之物,則自都監出送補用,以除都監莫大之弊宜當,以此意分付遠接使及京畿監司,何如?傳曰,允。
政院啓曰,卽見遠接使狀啓,勅使以卯時太早,欲以辰時差退云,雨勢尙今不止,明日開霽早晩,亦未可豫料,而明日擧動,姑以今日啓下,時刻,分付各該司,何如?傳曰,禮曹啓辭雖如此,遠接使處下諭時刻卯時之說,何不去之乎?本院似涉不察矣。更以尙未快霽爲辭,時刻,姑以巳正磨鍊,臨時觀勢處之。
明日郊外迎勅時,出宮,初嚴辰正三刻,二嚴巳初二刻,三嚴巳正一刻。以上迎接謄錄
有政。吏批,以金萬基爲禮曹佐郞,申翊全爲兵曹參判,權碖爲兵曹佐郞,沈之治爲義禁府都事。以上吏曹政事
義禁府啓曰,以柳諿照律公事,傳曰,循私照律,豈至於此乎?事極駭愕,此公事還出給事,命下矣。嚴旨之下,臣等惶恐悚慄,措躬無地,大槪柳諿所犯,旣爲還赴本道,則與終始不赴厭避,故犯者有間,而供辭中兩款之語,涉於飾辭,諱不以實,故以此照斷之意,覆啓蒙允後,臣等反覆相議,則奏事犯諱錯誤之律,乃是諱不以實,上奏錯誤之意也。此律似是相合,故臣等商確照入矣,伏承聖敎,臣等更爲相議,改擬厭避故犯之律,元公事改付標以入,而且以李惇臨等照律公事,亦下改入之命,自前如此罪犯,以不覺者,減三等擬律,則皆以公罪照斷,故此人等,不依前例照入矣,伏承下敎,改以私罪,付標竝入之意,敢啓。傳曰,柳諿雖以及期還到平壤爲辭,本道査覈中,未有分明來到之語,設或追去,實出於因狀啓回啓之嚴飭也。其前厭避,故爲稱病留連之罪,其可免乎?此輩若不嚴治,則國家將無以成形,故言之矣。北邊遠惡地定配,勿揀赦前。以上禁府謄錄
上在昌德宮。停常參·經筵。
藥房都提調元斗杓,提調許積,副提調趙啓遠啓曰,風雨連宵,伏未審聖候調攝,何如?人蔘白虎湯連進之後,煩渴之候,幾分減歇耶?追劑入三貼,當盡於今日,此藥加劑入乎,更議他藥乎?敢稟。答曰,幾至如常,勿爲劑入。
嬪宮,藥房問安。答曰,無事。
大駕慕華館迎勅擧動時,侍衛官南應琛·李柱漢,入幕次後,都提調元斗杓,提調許積,副提調趙啓遠問安。答曰,知道。侍衛官南應琛·李柱漢問安。答曰,知道。
還宮接見後,都提調元斗杓,提調許積,副提調趙啓遠問安。答曰,知道。
侍衛官南應琛·李柱漢問安。答曰,知道。
産室廳排設,三月十六日,更擇日啓下。以上藥房日記
政院啓曰,西路撥便,稽傳送來尤甚,前後檢飭,非止一再矣。今此接伴使金素狀啓,今月初九日,到黃州成貼,而今始來到,其稽滯之狀,尤極可駭,請令備局更加嚴査重治。傳曰,允。以上備局謄錄
禮曹啓曰,迎勅時刻已迫,而雨勢尙未開霽,若於動駕之後,雨下如昨,則不可不急速變通,差退時刻,姑待快晴,何如?傳曰,依啓。此意一邊傳通于儐臣處。
政院啓曰,以司謁稟曰,雨勢尙不止,退時已至,不得已限未時,其間待晴觀勢,隨時擧動,何如?傳曰,知道。
又啓曰,巳時將盡,雨勢不止,若此不已,則擧動勢難爲之,而今見傳語,勅使以日勢已晩爲語云,以勢難擧動之意,一邊令儐臣措辭開諭,或別遣近侍,傳此因雨不得迎勅未安之意,何如?傳曰,雨勢尙未快晴,而不至大段,且今日又留於弘濟站,則非但待客之道未妥,站上民弊,不可不慮,雨勢雖未快霽,而不得已冒雨出郊之意,卽卽移文於儐臣,使之措辭開諭,以爲解慍之地,一邊嚴時刻入啓,擧動卽卽爲之。
傳曰,今日日勢已晩,出·還宮,皆以敦義門爲之事分付。
迎接都監啓曰,卽刻勅使還館之意,敢啓。傳曰,知道。
又啓曰,各色郞廳各一員,今日爲始,直宿之意,敢啓。傳曰,知道。
又啓曰,卽令差備譯官,依例請行見官禮,則今已日暮,勢難行禮,明日日出時來會,則卽當爲之云,敢啓。傳曰,知道。
又啓曰,勅使差備軍中,不緊者及呈才人等,依前爲先放送之意,令差備譯官通於大通官,則勅使言,呈才人,初欲留若干日,更爲觀光矣,當此農月,廢農可慮,竝與差備軍,卽爲放送云,故差備軍順贊竝一百六十八名則永放,七十名則姑放,呈才人則沒數放送之意,敢啓。傳曰,知道。
又啓曰,三使使差備驛官傳言曰,醫官金尙誠,前日入往北京時,旣與相見,亦知其醫術精明,今欲相見問病,行中亦有受針者,明朝招入云,依其言明日入送之意,敢啓。傳曰,知道。
又啓曰,下馬宴,旣以親臨磨鍊啓下,勅使到館之日,例卽請行停當,然後方可措置擧行,令差備譯官依例言及之意,敢啓。傳曰,明當見官禮,再明請行,可也。以上迎接謄錄
上在昌德宮。停常參·經筵。
自昧爽至辰時,有霧氣。未時申時,日暈。
藥房都提調臣元斗杓,提調臣許積,副提調臣趙啓遠啓曰,昨日法駕冒雨出臨郊外,伏未審夜來,聖候調攝,何如?玉體勞動之後,煩渴之候,別無更發之漸耶?臣等不勝憂慮,敢來問安。答曰,僅得無事矣。
大妃殿,藥房問安。答曰,知道。
中殿,藥房問安。答曰,知道。
李廷夔啓曰,大司憲尹絳再啓煩瀆,退待物論矣。傳曰,知道。
執義李端相,掌令郭之欽·鄭麟卿啓曰,大司憲尹絳,引嫌而退,數字缺參坐,旋卽移職,照律公事,旣不署名,則不在被推之中,有何可遞之失?大司憲尹絳,請命出仕。答曰,依啓。
李正英啓曰,宰臣行副護軍閔泰亨,館一字缺問安進去,下直。傳曰,知道。
韓震琦啓曰,備邊司郞廳,以大臣言來言,今日賓廳坐起四字缺禮後,當爲開坐,日勢差晩之意微稟,敢啓。傳曰,知道。
李正英啓曰,宰臣閔泰亨,勅使前問安,則答以遣宰臣下問,不勝感激,以下缺無事好在,不知所達云矣。傳曰,知道。
李正英,以弘文館言啓曰,本館僚員之苟簡,有甚於近日,卽今上下番現存者,只是三員,而副應敎趙復陽,方有重病,黽勉入直,方在呻痛中,下番則更無替直之員,疾病憂故,有難豫知,後日政上下番不可不差出,而擬望之人絶少,令該曹外任人員竝擬,推移差出,何如?傳曰,允。
趙啓遠,以吏曹言啓曰,傳曰,以下缺爲之事,命下矣。自前頒赦後,例有別歲抄之擧,今番何以爲之?敢稟。傳曰,依例爲之。
趙啓遠,以吏曹言啓曰,別歲抄依例爲之事,命下矣。永不敍用,準朔不敍,災傷罷以下缺依前例竝爲書入乎?敢稟。傳曰,允。
李正英,以迎接都監言啓曰,前日勅使時,王子則勿參見官禮事,曾已定奪矣,今亦依前勿參之意,分付施行,何如?傳曰,允。
李正英,以迎接都監言啓曰,明日下馬宴,親臨設行之意,使差備譯官言於大通官,則諸勅使相議後回答曰,不但俺等行路之餘,氣力困憊,昨日自上冒雨出郊,纔行迎勅之禮,今又親臨,心甚未安,宴則設行於明日,而勿爲親臨云,依例以宰臣代行,何如?傳曰,略爲措辭,更請而不許,則令宰臣代行。
李正英,以迎接都監言啓曰,卽者諸勅使出坐西廳,臣等率都廳以下,先行見官禮,百官以次行禮後罷出,而從二品行禮時,其中多有拜跪失序不齊之人,故勅使相顧而笑,大通官輩則多發悖慢之語,仍言此後如此不閑禮貌之人,則勿令入參云矣,敢啓。傳曰,知道。
李正英,以迎接都監言啓曰,卽者大通官,以勅使之意傳言,館北墻內,依前卽爲結棚云,故依其言使之造作之意,敢啓。傳曰,知道。
李正英,以迎接都監言啓曰,今日別入雌牛一首入納云,依其言入給之意,敢啓。傳曰,知道。
李正英,以迎接都監言啓曰,今日空日,別茶啖依例排入之意,敢啓。傳曰,知道。
李正英,以迎接都監言啓曰,明日下馬宴親臨之意,依傳敎略爲措辭更請,則上使今始睡起,與諸勅使相議後回答曰,自上必欲親臨之意,則極爲感激,而不但俺等之困憊,似聞上候方在調攝之中,而昨日郊迎,今又親臨,則俺等之心,實所不安,懇請至此,與親臨何異?願勿動駕,以宰臣代行云,故依其言,明日以宰臣代行之意,敢啓。傳曰,知道。
李正英,以迎接都監言啓曰,卽者勅使,使差備譯官,出送諺書四封曰,此是俺等及頭目等家中所率被擄人之通信於其父母者也。考其外面所書姓名,卽爲招致,此書則還爲入送,以爲俺等面給之地云,見其所書,則新門內居金貴男,社稷洞居張吉生,魚物前居金雲,龍山居柳主簿稱名等處所送者也。又爲出送二封曰,此則自都監傳送於忠淸道淸州豆毛洞居黃應男,及溫陽皮破回地居韓僉知家云,柝見此兩書,則不過思臣父母兄弟,欲知死生存沒之意也。此外無他說話,此則當依例傳送,而至於京居人金貴男等四名,則彼欲招見親傳,何以爲之?敢稟。傳曰,依其言招給,而使家人,不離參見,可也。
李正英,以迎接都監言啓曰,上使欲聽玄琴·伽倻琴·琵琶·嵇琴,使之覓入善彈者,故依其言入送之意,敢啓。傳曰,知道。
李正英,以迎接都監言啓曰,卽刻副使,與其家丁,上結棚處觀望之意,敢啓。傳曰,知道。
李正英,以迎接都監言啓曰,三勅使有病,欲見鍼醫金尙誠之意,昨已啓稟矣。尙誠朝者來見,則乃是庚寅年間在北京時,得重瘇,鍼炙於尙誠者也,饋飯款待,今始出送,而明日又令來見矣,敢啓。傳曰,知道。以上燼餘
迎接都監啓曰,勅使出給諺書事,纔已啓稟,而次通官金明善,亦爲出送諺書七封,請得傳致云,皆是被擄人,抵其京居族屬之書也。此則依例傳給,其答書則臣等,當詳察後入給之意,敢啓。傳曰,知道。以上迎接謄錄
政院曰,頒赦百官加爲之事,命下矣。某罪以下宥之乎?敢啓。傳曰,雜犯死罪以下竝宥。
時囚罪人赦單子。傳曰,韓樹立·李惇臨·盧道昌·鄭璡·安晩成等,竝放送。以上禁府謄錄
上在昌德宮。停常參·經筵。
李廷夔啓曰,小臣,館所問安進去,下直。傳曰,知道。
又啓曰,小臣館所問安,則答以遣近臣下問,不勝感激,不知所達云矣。傳曰,知道。
李正英,以吏曹言啓曰,百官下批政事,何以爲之?敢稟。傳曰,明日爲之。
李正英,以迎接都監言啓曰,副使求見市人之歌者金善立,故依其言招入之意,敢啓。傳曰,知道。
又啓曰,卽者上使,使差備譯官送言曰,一等頭目中一人,卽皇帝所親愛有職之人也。道上得病甚重,堇得少差矣,入京之後,病勢復劇,故問於金尙誠,則尙誠只欲艾炙,病弱之中,決難堪炙,願得藥醫之精於術業者,急用當藥,以救垂死之命云云,而措語甚懇,意在內局醫官,敢啓。傳曰,彼人知名如朴頵者,送之。
又啓曰,下馬宴代行宰臣領議政鄭太和,左參贊吳竣,吏曹判書蔡裕後,來詣館所,令差備譯官請行宴禮,則諸勅使答以氣力困憊,不得出受宴床,分入各房云,故依其言,只呈御帖退出之意,敢啓。傳曰,知道。
李正英,以迎接都監郞廳,以領議政意啓曰,臣與左參贊吳竣,吏曹判書蔡裕後,進詣館所,令差備譯官請行下馬宴,則諸勅使答以俺等氣力困憊,不得出受,宴禮床排,分入各房云,故臣等從外傳呈御帖而退矣,敢啓。傳曰,知道。
李正英,以迎接都監言啓曰,翌日宴,以親臨,啓下矣,以明日親臨設行之意言之乎?敢稟。傳曰,試言之。
又啓曰,卽者朴頵,來到館所,看審一等頭目病患後出去之意,敢啓。傳曰,知道。
李正英,以承文院官員,以都提調意啓曰,相好二字如何,使之議處事,命下矣。相好二字,雖是從前例用之語,今因聖敎,更加看詳,代以他字似當,故與主文之臣相議,改付標以入之意,敢啓。傳曰,知道。
李正英,以迎接都監言啓曰,昨日啓稟,勅使求見人麻浦居劉主簿主簿稱名者,其名則纘而乃是出身也。新門居金貴男則病不得運動,故其弟貴成來現,使譯官率入館內,則三使卽爲招見,而傳給書封,略問其族屬存沒後出送。衙譯鄭哲男,亦求見倉洞居金京祿,而京祿則已死,其子哲伊來現,一時入送,則哲男所問,亦不過族屬存沒,仍給一封書。臣等招致各人,問其由,則皆是其子女同生被擄者之書,而書中有若干同封之物,故招致親傳云,開見金貴男處其妹所送囊子,則剪其爪髮同封矣,敢啓。傳曰,知道。
又啓曰,試令差備譯官,以明日翌日宴親臨之意,言於大通官,則諸勅使相議後回答曰,不但雨勢不止,上候方在調攝之中,勞動親臨,極爲未安,自上款待至此,雖不親臨,亦極感激,須以宰臣代行,則俺等當安心受之云。大通官輩仍言,此是勅使之眞情,勿爲更請親臨云,依其言,以宰臣代行,何如?傳曰,允。
趙啓遠,以吏曹言啓曰,平安監司柳淰,今已瓜滿,依近例令備邊司議薦,何如?傳曰,允。
李廷夔,以備邊司言啓曰,平安監司議薦事,允下矣。客使在京之人,遞易難便,待其回還,卽爲差出,何如?傳曰,允。
李正英,以禮曹言啓曰,本曹以稟祭享儀禮,事大交隣等各項節目,自有流來定式,而本曹元無謄錄,只有積年文書,故凡有事,欲考舊例,則汗漫文書,急遽之間,不能遍考,或憑執吏之口,非但事體未安,亦多襲謬之患,不可不裒聚流來文書,作一謄錄,以便考閱,五六字缺本無米布出處,且無繕寫書吏,紙地筆墨五六字缺備,而書寫料布,無路辦出,書寫二名料布,限一朔令該曹題給,何如?傳曰,允。
執義李端相,掌令郭之欽·鄭麟卿,持平李程啓曰,堂下淸望之通塞,必循一時之公議,事體重大,實非凡官注擬之比,前正言洪鐩,雖曰曾經臺侍,而自辛卯以後,爲公議所不許,見阻淸望者,今已久矣。該曹若有更通之意,則議于同僚,歸一後擬望,亦非晩矣,而頃者該曹,不詢僚席,猝然復擬於臺諫之望,物議皆以爲非,請該曹當該堂上,從重推考。淸望新通之時,則該曹堂上郞廳,必須十分熟講,論議歸一,然後擬望者,例也。頃三字缺寬,備擬於臺侍之日,該曹堂上,有臨政持難之語,四五字缺時雖已快許,持難之語,猝發於政事,則縱四五字缺,爲郞官者,所當更爲通議,以待後政,而苟且備擬,有傷政體,請其日數字缺當該郞廳,從重推考。近來番軍代立,罔有紀極,而宗室海原君健兄弟之家,五六字缺軍士分軍之後,則招致衛將所書員於其家,使數字缺出番軍之饒四五字缺立,倍徵其價,及其各處定送之時,則自本四五字缺立,而勒令書員周旋無事,書員三四字缺生事,渠自充定,不然則捉致書員,萬端侵虐,代立本軍,則以倍徵爲苦,該色書員,則以被侵呼冤,事極可駭,請海原君健,海寧君伋,海陽正僖,竝命罷職。此外亦必有如此之家,請令該曹一一査覈,隨現重治,以杜番軍代立之弊。頃於中禁抄選時,南部·中部官員,不能禁戢下輩,致有書員等操縱坊民,受賂作弊之擧,事極驚駭。兩部書員則自本府事治,而當該官員,亦難免不能禁斷之失,請南部·中部該色官員,竝命汰去。答曰,依啓。海原君等,姑先推考。
李正英,以吏曹言啓曰,繕工僉正李緯國,家在平山,入京已久,而尙未肅謝,造紙署別提申善繼,本是在京之人,而亦不出謝,此必厭憚近來苦仕,有所等待而然。繕工監監役官兪棐,以司饔假郞廳,宰臣宴時,進懸頉於參謁坐起時,而臣裕後,今日亦以宰臣,還歸後開坐,則必無不及之理。成均館學正權淑,擧案進呈之後,稱病不進。繕工僉正李緯國,造紙別提申善繼,竝命遞差,繕工監役兪棐,成均學正權淑,竝從重推考,何如?傳曰,依啓。申善繼·李緯國,竝罷職。以上燼餘
上在昌德宮。停常參·經筵。
下直,全南右水使李重信,金化縣監李東稷。
李正英啓曰,宰臣行副護軍宋文徵,館所問安進去,下直。傳曰,知道。
又啓曰,宰臣宋文徵,館所問安,則答以每遣宰臣下問,不勝感激云矣。傳曰,知道。
有政。
韓震琦,以都摠府言啓曰,副摠管趙壽益,除標信政廳進去之意,敢啓。傳曰,知道。
吏批,判書蔡裕後病,參判趙壽益進,參議宋時烈在外未上來,行都承旨趙啓遠進。以尹善道爲工曹參議,李萬雄爲修撰,李端相爲應敎,李柙爲典籍,李涌爲義禁府都事,鄭致和爲知義禁,鄭基豐爲執義。
兵批,判書許積館所進,參判申翊全式暇,參議姜栢年病,參知李行道進,左副承旨韓震琦進。,副護軍鄭致和。
韓震琦,以都摠府言啓曰,副摠管趙壽益,以翌日宴宰臣,南別宮進去晝仕,請出標信。傳曰,知道。
李正英,以迎接都監言啓曰,翌日宴代行宰臣錦林君愷胤及臣積,與吏曹參判趙壽益,進詣館所,請行宴禮,則勅使稱以氣力困憊,不得出受云,故宴床分入各房,呈御帖後退出之意,敢啓。傳曰,知道。
李正英,以迎接都監郞廳,以翌日宴宰臣錦林君愷胤意啓曰,臣愷胤,與兵曹判書許積,吏曹參判趙壽益,來詣館所,令差備譯官依例措辭,請行宴禮,則諸勅使答以俺等氣甚憊困,不得出受宴禮,床排分入各房云。故臣等,從外傳呈御帖而退矣,敢啓。傳曰,知道。
李正英,以迎接都監言啓曰,明日乃是仁政殿請宴日次,而勅使留京,前頭日子尙遠,宴禮盡行於六七日之內,則其後留京之時,不無無聊之事,以再明請宴之意,待明日言之乎?敢稟。傳曰,允。
以大司憲尹絳,初度呈辭,傳于趙啓遠曰,調理出仕。
李正英,以弘文館言啓曰,新除授修撰李萬雍,時在忠淸道永同縣任所,經筵入番事緊,請斯速乘馹事,下諭。傳曰,允。
李正英,以兵曹言啓曰,當日私奴終老稱名人,自敦化門入來,差備門外擊錚,極爲駭愕,令攸司囚禁治罪。同門守門將李煌,常時不能禁斷,以致闌入,亦爲非矣,請推考。傳曰,允。
掌令郭之欽·鄭麟卿,持平李程啓曰,近來番軍代立之弊,罔有紀極,而宗室海原君健兄弟之家,其弊尤甚。各道軍士分軍之後,則招致衛將所書員於其家,使之抄出番軍之饒實者,稱以代立,倍徵其價,及其各處分定之時,則自本家元不代立,而勒令書員,周旋無事,書員輩恐其生事,渠自充定,不然則捉致書員,萬端侵虐,代立本軍則倍徵爲苦,該色書員則以被侵呼冤,事極可駭,豈可尋常推考而止,請海原君健,海寧君伋,海陽正僖,竝命罷職。答曰,觀其緘辭,而處之未晩矣。以上燼餘
上在昌德宮。停常參·經筵。
藥房都提調元斗杓,副提調趙啓遠啓曰,伏未審近日,聖候,何如?煩渴之候,今已復常耶?臣等不勝憂慮,敢來問安。答曰,渴候雖差,熱候尙未快瘳矣,養血淸火湯,依前每五日劑入。
藥房,中殿問安。答曰,知道。
藥房,嬪宮問安。答曰,無事。
韓震琦啓曰,小臣館所問安進去,下直。傳曰,知道。
又啓曰,小臣館所問安,則答以遣近臣下問,不勝感激云矣。傳曰,知道。
李正英,以內醫院官員,以都提調意啓曰,世子嬪産室,旣已排設,今日爲始,直宿之意,敢啓。傳曰,自今月晦間直宿。
行大司憲尹絳,掌令郭之欽·鄭麟卿,持平李程啓曰,海原君健兄弟之家,番軍代立作弊之狀,臣等備悉論列,聖明亦必洞燭矣。請罷之論,亦云未減,而特下推考之命,又以觀其緘辭而處之未晩爲敎,臣等竊惑焉。稱以代立,倍徵其價,威脅書員,使渠充定,代立本軍則以倍徵爲苦,該色書員則以被侵呼冤,事極可駭,人言藉藉,尋常推考,旣不足徵戢,而減辭修飾,亦不可取信。請海原君健·海寧君伋,海陽正僖,竝命罷職。答曰,依啓。
李正英,以禮曹言啓曰,各陵五明日祭物器品,旣有定式,似難率爾加減,廣詢大臣,依議施行事,啓下矣。仍竊伏念祭享重典,貴在精潔,不在豐儉,以尹衡覺疏辭觀之,則各陵祭物,或不無不足之弊,臣等開坐本曹,招致奉常寺書員及熟手,奉常寺所上眞末與行用升斗,一依橫看稱量,則與一字缺前祭物,小無減損,而祭果之長短,亦有定式,則尺數之不齊,其勢固然,依準數造果精潔與否,亦難的知其實狀。惟在奉常寺官員之監封,典祀官之監造,臺監之檢飭,如何?若不別樣檢飭,則不無因循怠慢之弊,臣等今方申飭,而一番申飭,亦未免文具之歸。今後祭物捧上之時,本寺之官,無遺齊會,十分精擇以封,且於祭物封進之時,與典祀官依舊例眼同監封,而臺監及典祀之官,如非其人,則亦不着實,令該曹各別擇差,俾無如前未盡之事,何如?傳曰,允。
以吏曹判書蔡裕後,初度呈辭,傳于趙啓遠曰,調理出仕。
李正英,以迎接都監言啓曰,今日別入雌牛入納云,依其言入給之意,敢啓。傳曰,知道。
又以都監言啓曰,令差備譯官以明日仁政殿請宴之意,言於勅使,則諸勅使相議後回答曰,近來自上欲爲親臨設宴者至再,款待之意,非不感激,而恐勞上體,不敢承當矣,今又請宴,尤極感激。俺等何敢憚暫時起動,而不爲承命乎?明日當依敎往赴云矣,敢啓。傳曰,知道。
又以都監言啓曰,今日別茶啖,依例排入之意,敢啓。傳曰,知道。
權大運,以迎接都監言啓曰,明日仁政殿請宴時,勅使詣闕時刻,初吹巳正,二吹午初,三吹隨時出令之意,敢啓。傳曰,知道。
又以都監言啓曰,諸勅使三使,善飮酒喜音樂,逐日招聚樂工舞童等,窮日夜爲樂矣。卽者出其槖中銀,給舞童二兩,樂工一兩矣,敢啓。傳曰,知道。
李正英,以吏曹言啓曰,守令有闕,政事何以爲之?敢稟。傳曰,明日爲之。
午未時,日暈。申時,日有重暈。夜自一更至三更,月暈。以上燼餘
上在昌德宮。停常參·經筵。
下直,海南縣監柳曦,漆浦萬戶吳啓邦。
李正英啓曰,宰臣訓鍊都正鄭傅賢館所問安進去,下直。傳曰,知道。
又啓曰,宰臣鄭傅賢館所問安,則答以遣宰臣下問,不勝感激云矣。傳曰,知道。
有政。
韓震琦,以都摠府言啓曰,副摠管趙壽益,除標信政廳進去之意,敢啓。傳曰,知道。
吏批,判書蔡裕後辭職上疏,參判趙壽益進,參議宋時烈在外,都承旨趙啓遠進。
吏批啓曰,判書蔡裕後身病陳疏,參議宋時烈在外未上來,小臣獨政未安,何以爲之?敢稟。傳曰,仍爲之。
以朴繘爲殷山縣監,許秩爲殷栗縣監,金萬元爲永同縣監,李球爲刑曹佐郞,李萬雄爲中部主簿,李翀雲爲造紙別提,金佑明爲濟用監正,學錄柳晉昌,兼養賢庫直長羅萬葉。
兵批,判書許積館所進,參判申翊全病,參議姜栢年病,參知李惕然進,左副承旨韓震琦進。副司果李垕。
李正英,以迎接都監言啓曰,卽者大通官,以差備譯官送言,二等頭目所率家丁一人,得病甚重,將不可救死於館內,則事甚難便,卽爲出置館外閭家,俾無館內不潔之弊宜當云,故依其言接置近處閭家,別定房守看護之意,敢啓。傳曰,知道。
又以都監言啓曰,二等頭目所率家丁之病重者,已爲出置閭家,而其頭目以爲,萬里率來之人,有此重病,不忍不一日一再往見云云。故大通官以此意通於臣等矣,敢啓。傳曰,知道。
又以都監言啓曰,監膳色郞廳許秩,今日除授殷栗縣監,其代,以漢城府判官李必馦,差下察任,何如?傳曰,允。
韓震琦,以備邊司言啓曰,禮部,皇后方物勿爲封進事咨文回咨,令承文院撰出,以付前頭使臣之行,何如?傳曰,允。
巳時,上御仁政殿,勅使請宴。
勅使請宴後,政院問安。傳曰,知道。
李正英啓曰,仁政門外,遣史官問安,則答以遣吏官,下問,不勝感激云矣。傳曰,知道。
又啓曰,小臣館所問安進去,下直。傳曰,知道。
又啓曰,小臣館所問安,則答以特爲請宴,又遣近臣下問,不勝感激,罔知所達云矣。傳曰,知道。
李正英,以迎接都監言啓曰,仁政殿請宴後,例有回禮宴,當以明日請行,而禮曹以宰臣代行,啓下矣。今則勅使旣爲來詣受宴,仍以宰臣代行言之乎?敢稟。傳曰,明日太遽,明明日,以親臨言之,似可矣。
權大運,以迎接都監言啓曰,勅使卽刻還館之意,敢啓。傳曰,知道。
又以都監言啓曰,副使二等所率家丁一人,得病甚重,今朝出置館外後,症勢一向危劇,要得巫女,問其吉凶,兼爲祈禳,懇請不已,故巫女一人,卽令自館外招問後還送之意,敢啓。傳曰,知道。
卯時,日暈兩珥。自辰時至酉時,日暈。夜自三更至五更,月暈。
吏曹判書蔡裕後疏曰,伏以無狀小臣,福過災生,舊病新疾,一倂苦劇,冒昧呈單,還蒙調理出仕之命,此實殊異之恩數,惶感交極,罔知攸處。臣雖憃愚,亦非木石,此時何時,而敢爲僞辭乎?臣之病勢,日就危懼,百爾思惟,斷無供仕之望。伏乞聖慈,特垂憐察,亟遞臣本職及兼帶,俾全垂死之微喘。答曰,省疏具悉卿懇。臺諫雖有所論之事,不過一時相規之意,何必以此固辭乎?卿其安心勿辭,從速察職。
副修撰金壽興疏曰,伏以本館僚員之不備,未有甚於近日,罷散之人,至於特敍單付,此實出於別樣五字缺而目今形勢,苟簡亦甚,更無他策,日者以外任竝擬之意,與同僚相議,敢進於草記中矣。今聞本館之直請外任,有非前規,物議喧騰,皆以爲非云。此實出於事勢之萬不得已,無非臣做錯之致,其何敢一刻冒居於論思之地乎?伏乞聖明,亟命鐫罷臣職,以謝物議,千萬幸甚。答曰,省疏具悉。爾其勿辭察職。
刑曹判書李時昉疏曰,伏以臣於昨日本曹開坐之時,得見內需司牒呈,則因淑明公主房掌務手本,內司以宮奴成國,旣在京中下送本道,有違法例,受賂該吏,爲先囚治,査問良籍在京訟卞,入啓四字缺訟前後曲折而已。備悉於覆啓中,當待本道詳査四字缺後,方可處置,今不必更煩瀆,而大槪當五六字缺以一一字缺上言,令本道査決之後,又因呈狀四五字缺不無所以,而成國退托不現,數字缺臣受任之初,始爲來現,所謂宮婢七八字缺籍,與宣六字缺持以謄準文書五字缺妻之良族七字缺有難査得實狀,故依前啓仍送本道八字缺如斯而已。今因內司公事,而囚治該七八字缺實出臣身,何敢諉之該吏,而晏然五六字缺罪乎?臣雖疲劣無狀,所叨之任,則乃是司寇重地也。論一訟理,不能遵據法例,未及査決之前,致有內司之咎責,無非臣老妄昏謬之致,靦顔行公,誠所不敢。伏願聖明,特命遞免臣職,兼治臣罪,以重名器,以安微分,公私幸甚。答曰,省疏具悉卿懇。下吏之用奸,不可謂全無,而內司之言,亦難以盡信,下吏勿爲推治,其訟,自京仍査處之,卿其安心勿辭。以上燼餘
禮曹啓曰,本曹所稟祭享儀禮,事大交隣等各項節目,自有流來定式,而本曹元無謄錄,只有積年文書,故凡有事,參考舊例,則汗漫文書,急遽之間,不能遍考,或憑執吏之口,非但事體未安,亦多襲謬之違,不可不裒集,取流來文書,作一謄錄,以便考閱之地,而本曹本無米布出處,且無繕寫書吏,紙地筆墨,則自本曹措備,而書寫料布,無路辦出,書寫二名料布,限一朔令該曹題給,何如?傳曰,允。禮曹謄錄
上在昌德宮。停常參·經筵。
李正英啓曰,宰臣行副護軍李元龍,館所問安進去,下直。傳曰,知道。
又啓曰,宰臣李元龍,馳進館所問安,則答以遣宰臣下問,不勝感激,罔知所達云矣。傳曰,知道。
李正英,以迎接都監言啓曰,諸勅以差備譯官傳言曰,行期不遠,禮單雜物,願爲入給云,依啓下別單,今日入給之意,敢啓。傳曰,知道。
又以都監言啓曰,使差備譯官,回禮宴明日親臨設行之意,言于諸勅使,則相議回答曰,昨日闕下,旣蒙親臨,盛宴恩禮俱至,不勝感激。調攝之中,終日勞動,聖體不無添傷,心甚未安,明日之宴,切勿親臨,使宰臣代行,則俺等安心領受云,敢啓。傳曰,知道。
又以都監言啓曰,卽刻勅使傳言曰,今二十二日,當爲發程,牌文書送云,敢啓。傳曰,都監依例請留。
又以都監言啓曰,今日空日,別入雌牛入納云,故依其言入給之意,敢啓。傳曰,知道。
又以都監言啓曰,今日別茶啖,依例排入之意,敢啓。傳曰,知道。
韓震琦,以義禁府言啓曰,本府都事十員內,新除授沈之治李涌,皆在外,未及上來,以現存八員及前差假都事五員,館所諸處把守及前頭擧動時各差備,難以塡差,令該曹假都事二員,加爲啓下,何如?傳曰,允。
傳于趙啓遠曰,頃日暗行御使狀啓,不爲回啓乎?問啓。
副司直尹善道,伏以臣旣老且病,病甚綿劇,不能就列,軍職之在外,猶爲惶悶矣。新除水部侍郞之命,特出千萬夢寐之外,臣感激隆恩,自顧回惶,不知聖明,何所取於無狀老病之臣,而有此異數,罔知攸措矣。臣竊惟念,人之所當爲者,不啻百行萬善,而撮其要則爲五倫,又撮其要則爲三綱,是乃天敍天秩也。三綱之於五倫,不其莫重且大歟?君臣六七字缺言以蔽之曰義,其所謂義者,又其四字缺蓋天之建國立君,非厚一人也,爲萬民也。君之設官分職,非厚百官也,爲萬民也。是以人臣事君之道,有才有德,能擧其職則仕,義也,無才無德,不能擧其職則去,義也。寔能容之,同寅協恭則仕,義也,人莫我知,歲與我違則去,義也。可以行道濟世,則鞠躬盡瘁,死而後已,義也。一字缺爲不開,世路崎嶇,則不俟終日,接淅而行,義也。年富力强,駿奔無難則仕,義也,年至致仕,精力不逮則去,義也。不知君臣之分,不知天理之正,徒以朱紫爲榮,徒以祿俸爲利,無毫髮補益於國家,而自甘鍾鳴漏盡於風産之下者,亦爲義歟?然如臣今日之勢,非有他故,無才無德,固不可仕,而年過致仕,精力不逮,疾病沈痼,溘然無日,則其爲當去,的然明矣。此乃五六字缺之定理也。伏未知聖明,以臣之求五六字缺朝庭之責臣下,當以數字缺勉,而不當以不義敎誨,伏願聖明五六字缺人之道,重國家半行缺命,俾安愚分,八九字缺悚祈懇之至。答曰,省疏具悉至懇。卿勿過辭,從速察職。以上燼餘
迎接都監啓曰,卽刻臣等,進詣館所,令差備譯官以上命措辭請留,則諸勅使以爲,今此請留,出於自上款待之盛意,而今已竢事留館,亦將十日,欲趁潦水前還歸,勢難加留云矣,敢啓。傳曰,依例承旨進去請留。
又啓曰,卽刻勅使二十二日發程,牌文及路程記出送,見其路程記排日,則二十二日弘濟院止宿,第十七日到義州磨鍊矣,敢啓。傳曰,知道。
政院啓曰,勅使發行牌文,自都監來到本院之意,敢啓。傳曰,請留結末後出送。
又啓曰,臣承命進去館所,請留之意,使譯官傳言,則諸勅答曰,俺等旣已竣事,留館且久,而前頭遠路,潦水可慮,故今承懇留之敎,而不得仍留云矣,敢啓。傳曰,明朝,大臣依例進去請留。以上迎接謄錄
上在昌德宮。停常參·經筵。
權大運啓曰,小臣,館所問安進去,下直。傳曰,知道。
又啓曰,館所問安,則答以委遣近臣,逐日下問,不勝感激云矣。傳曰,知道。
李正英,以迎接郞廳,以回禮宴宰臣意啓曰,臣全昌君柳廷亮,與大司憲臣尹絳,禮曹參判臣李一相,進詣館所,令差備譯官,依禮請行宴禮,則答以治行方急,不得出受,宴床分入各房云,故臣等呈御帖退出之意,敢啓。傳曰,知道。
又以都監言啓曰,回禮宴代行宰臣全昌君柳廷亮,大司憲尹絳,禮曹參判李一相,來詣館所,請行宴禮,則勅使答以治行方急,不得出受云,故只傳御帖而退去,宴床則分入各房矣,敢啓。傳曰,知道。
又以都監言啓曰,明日別宴,以宰臣代行事,言於勅使之意,敢啓。傳曰,知道。
又以都監郞廳,以領議政意啓曰,臣進詣館所,待諸勅使睡起,令差備譯官措辭請留,則諸使往復相議而後回答曰,大臣又以上命,如是來詣,所當勉副盛意,而旣以竣事,不當稽滯,前頭潦水,亦甚可慮,必欲於前定日發行云矣,敢啓。傳曰,知道。
又以都監言啓曰,勅使因中使請留,加留二日,二十四日定爲回程云,牌文發送之意,敢啓。傳曰,知道。
又以都監言啓曰,大通官等,自朝前出來西廳,發賣物種催入,故分付該司,各種之物入給,而其中水獺皮,市民等辦出無路,初不入示,則多般恐嚇,督促不已,事極難處,使譯官等開諭之意,敢啓。傳曰,知道。
又以都監言啓曰,三勅使有項後牽疼之症,招金尙誠,試鍼當處之意,敢啓。傳曰,知道。
又以都監言啓曰,三勅使家丁中一人,求請無厭,規外責納,不知其數,故其房差備譯官徐得義,據理防塞,則家丁發怒,以馬勒打得義,目幾眇,三勅使見之,結縳其家丁,詰責良久後放釋矣,敢啓。傳曰,知道。
又以都監言啓曰,明日別宴,以宰臣代行之意,令差備譯官傳言,則勅使以爲,依例爲之云矣,敢啓。傳曰,知道。
又以禮曹言啓曰,頃者以平壤餞慰使徐元履狀啓,御帖陪奉使臣,行到各邑,勿論正館別館,竝爲秪迎事,自本曹覆啓行會矣。以法典考之,則凡外官祗迎之禮,在於客舍正門內外,別館則旣無祗迎祗送之例,而今此御帖陪奉之時,無論別館,一體祗迎,蓋出於所尊者重,而地勢狹窄,則猶且難便,而別館旣無之邑,則迎餞慰使,入接於閭閻家,監司守令以下祗迎之時,非但不能成禮,奉使之臣,或以便服,或以戎服,陪奉御帖,直入祇迎之地,有損禮貌,事甚未安。今後非公廨,依古例直爲奉安,奉命之臣,一遵流來儀式,以官服陪奉御帖事,分付各道及奉使之臣,以爲遵行之地,何如?傳曰,允。
又以吏曹言啓曰,頃日暗行御使狀啓,不爲回啓乎?問啓事,傳敎矣。平安道暗行御使,殷山縣監姜時省罷黜狀啓,十六日啓下本曹,而旣無文書現捉之事,直請罷黜,該曹則只差出交代而已。其罪犯則似待御使書啓,故不爲回啓矣,今承下敎,不勝惶恐敢啓。傳曰,知道。姜時省拿推。
韓震琦,以都摠府言啓曰,副摠管趙壽益,吏曹坐起進去晝仕,請出標信。傳曰,知道。
李廷夔啓曰,以掌隷院弱奴婢幾口,賞一口規例問啓,傳曰,昨日啓本,掌隷院賞口公事中,別無論及壯弱之事乎?其公事持來承旨,察啓事,命下矣。其公事卽爲取來考見,則後錄賞口中,果有奴婢壯弱之分矣,今日啓目中,只謂無論壯弱,以四口爲準,而弱奴婢幾口,賞幾口之事,似無明白考啓之一字缺矣,敢啓。傳曰,此公事還出給,使之更爲回啓。
李廷夔,以兵曹言啓曰,謝恩使行所把驛馬,曾已啓下,分定各道矣。又有加定驛官,故前分定中不足者二匹,遠道之馬,勢未及上來,從附近,一匹則定於忠淸道,一匹則定於江原道,忠淸道馬則急急上送,江原道馬則卽爲直送平安道以待之意,分付,何如?傳曰,允。
又啓曰,卽見北兵使金是警狀啓,則有旨齎去宣宣官申命全,重傷行役,趁未回程云。命全病勢輕重,雖未可知,借手馳啓,偃然仍留,事極駭愕,申命全請從重推考。傳曰,允。
夜三更四更,月暈兩珥。五更,月暈。以上燼餘
上在昌德宮。停常參·經筵。
藥房都提調元斗杓,提調許積,副提調趙啓遠啓曰,伏未審近日,聖候調攝,何如?前劑入養血淸火湯,進御之後,煩熱之候,幾分收效耶?此藥當盡於今日,依前下敎,又五貼劑入之意,敢啓。答曰,卽今別無大段所患,而自前此藥,多服有效,故欲服之矣。
藥房,嬪宮問安。答曰,無事。
李正英啓曰,臣靑興君金得聲,館所問安進去,下直。傳曰,知道。
又啓曰,靑興君金得聲,館所問安,則答以遣一字缺臣下問,不勝感激,罔知所達云矣。傳曰,知道。
辰時,日有重暈,內暈有兩珥,暈上有冠,外暈有背,色皆內赤外靑。巳時,日有交暈,內暈有兩珥,暈上有冠,色內赤外靑。
李廷夔啓曰,大司憲尹絳,掌令郭之欽·鄭麟卿,持平李程,避嫌退待,執義鄭基豐未肅拜,持平睦來善在外,今日以監察茶時之意,敢啓。傳曰,知道。
李正英,以迎接都監言啓曰,卽刻三使,招入金尙誠,又爲施鍼之意,敢啓。傳曰,知道。
權大運,以迎接都監言啓曰,卽刻領議政,來詣館所,與臣鄭維城,刑曹判書李時昉齊會,與差備譯官請行宴禮,則勅使以爲,治行方急,不得出受云。宴床分入各房後,仍傳御帖罷出之意,敢啓。傳曰,知道。
又以迎接都監郞廳,以領議政意啓曰,今日當行別宴,臣與戶曹判書鄭維城,刑曹判書李時昉,進詣館所,令差備譯官請行宴禮,則諸勅使答以俺等方理行裝,不得出受,願以床排,分入各房云,故從外傳呈御帖而退矣,敢啓。傳曰,知道。
又以都監言啓曰,兩大通官,使其差備譯官送言曰,回還時所經各站,俺等所供茶啖及宴床,竝爲勿設,以除站路一分之弊云,以此意卽爲行文,分付三道之意,敢啓。傳曰,知道。
又以都監言啓曰,上馬宴,以宰臣代行,啓下矣。依例設行事,今當言於勅使,而第念勅使留館一旬,終無一番親臨之擧,則其在待客之道,恐或未盡,大臣之意亦如此,試以親臨言之乎?如或親臨,則明日太急,二十三日,國忌齋戒日也,以二十二日設行之意言之乎?且國忌正日,親臨郊外,設行餞宴,事甚難便,取考謄錄,則甲午秋丙申夏,勅使回程,皆與國忌日相値,自都監使之聞於勅使,則勅使懇請勿爲出臨,故甲午年則以宰臣代行餞宴,丙申年則不爲設宴矣。已行之例旣如此,今亦試令譯官,善爲措辭,微探其意,似爲宜當,竝此仰稟。傳曰,再明以親臨言之,而彼雖不聽,再三强請,可也。發行之日餞宴事,實爲難便,以二十五日發行之意,欲爲措辭更勸矣。
權大運,以刑曹言啓曰,安城居幼學洪德海,以其妻邊數字缺十三口四字缺宣傳官李晩葉,呈狀本曹,依例推促,則晩葉稱以一字缺在直廬,應訟之人,當爲率現云云。屢度推捉,百般退托,至於囚家僮督現,猶不動念。外方訟者,立待一字缺門,已至三朔,而晩葉終乃諉之於已死之厥三寸叔三字缺子,亦不起送,其故爲延訟之狀,極爲可駭。李晩葉,爲先從重推考,使之趁卽訟辨,何如?傳曰,允。
又以弘文館言啓曰,下番副修撰金壽興,在直累日,病勢頗重,今日陳疏之後,卽爲扶曳出去,下番無替入之員,勢將以上番姑降,而副應敎趙復陽,頃日亦以病,陳疏調理,尙未快瘳,勢難入來云。無故之人,只有應敎李端相,雖在賜暇之中,使之入直,上番副校理臣安後說,姑降下番,何如?傳曰,允。
大司諫趙珩,獻納李俊耉,正言鄭晳啓曰,大司憲尹絳,掌令郭之欽·鄭麟卿,持平李程,竝引嫌而退,下人見借,乃其失誤,而追聞實狀,事有相左,四五字缺謹悉,則論事之失,少無差別,隨聞論列,意在相規,而不得詳審,涉於率爾,俱難免失實之嫌,請竝命遞差。
徐必遠啓曰,今此中外,上自士大夫,下至庶民,年八十以上,米饌酒食題給之敎,出於進宴之餘,實是曠世恩數。爲道臣及守令者,所當惕念擧行,而今見咸鏡監司南老七八字缺無責,凡民區別之事,又無姓名年歲五六字缺極未便,而一名所給,或五升米,甚者只給數三字缺揆以國體,不當〈如是〉,不體聖意之守令,不爲檢飭之監司,半行缺事極無謂,本道老人之數,亦甚不多,六七字缺宜更加分給數三字缺朝廷之惠事,各別嚴飭分付。
副修撰金壽興疏曰,伏以臣於前月,猥蒙洪造,特下敍命,復擢三四字缺職,臣感激殊私,惟以恪勤奔走爲期,而臣之羸脆善病,通朝無比,前後控辭,輒必煩籲,顧其危惙之狀,伏惟聖慈體下之仁,亦必洞燭矣。臣今入直十餘日,而年來積傷之餘,元氣大損,自五六日前,四體筋骸,無處不痛,氣力如縷,殆不能收拾。夜則輾轉達朝,自覺呻痛之聲,出於口,晝則昏瞀澌肆,精神不三四字缺還仆,以此支過,供職無望,而適値僚員不備,不能以病情仰溷,黽勉在直,謂可自得差路,自數日來,症勢日加,數字缺無以自力,此非一時偶然感三字缺根源因深,蘇復未易,決難調息於直廬之中,玆敢冒死籲呼。伏乞天地父母,亟賜憐察,遞臣職名,俾全螻蟻之命,不勝幸甚。且臣於前月入侍經筵,自上特詢心經中呂氏所謂求中之說,而如臣蒙學鹵莾,不能證援先儒之言明白開陳,及其退出,餘懷耿耿,而厥後更未登筵,尙不得以所聞見者,仰陳於前,玆敢不避僭妄,考出程·呂問答之說及朱子所辨,淨寫別紙,冒昧投進,以便睿覽,其所論辨,頗詳於此矣,伏惟垂察焉。答曰,省疏具悉。如是盡職不怠之誠,予用嘉尙矣。爾其勿辭,調理察職。
權大運,以吏曹言啓曰,臺諫有闕,政事何以爲之?敢稟。以上燼餘
上在昌德宮。停常參·經筵。
下直,海州牧使吳挺垣,殷栗縣監許秩。
韓震琦啓曰,備邊司郞廳,以大臣意來言,來十三日,賓廳坐起日次,而其日乃國忌齋戒,明日則且有館所擧動之奇,今日賓廳坐起云矣,敢啓。傳曰,知道。
傳于趙啓遠曰,政事,明日爲之。
徐必遠啓曰,小臣館所問安進去,下直。傳曰,知道。
又啓曰,小臣館所問安,則答以每遣近臣下問,不勝感激,不知所達云矣。傳曰,知道。
韓震琦,以軍器寺官員,以都提調意啓曰,今數字缺進上甲胄,始役於二月初一日,工匠及料布,及期上送之意,豫先知會各道矣。諸道匠人則已盡上來,而慶尙監營匠人一名,右兵營匠人二名,咸鏡監營匠人二名,尙不上送,極爲可駭。當該監·兵使,令攸司從重推考,應送匠人,急急督送之意,行移,何如?傳曰,允。
李正英,以迎接都監言啓曰,今日別入雌牛,依例入納之故,依其言入給之意,敢啓。傳曰,知道。
韓震琦,以備邊司言啓曰,近來勅行回還時,兩西雌馬持去之弊,漸至滋蔓,其所給價,比前減少,而責出於各站者,厥數遂行增加,此實十分難支之事,民之受弊,有不足說。兩西馬種,不久將絶,開諭防塞,雖難望其回聽,令迎接都監及伴送使,據理論說大通官,使之善爲周旋,圖減每站所無之數,俾不至濫觴,何如?傳曰,允。
李正英,以迎接都監言啓曰,依昨日傳敎,以上馬宴明日親臨設行之意,使差備譯官措辭,通於勅使,則諸勅使再三往復相議後回答曰,前日再度宴禮,俺等懇請勿爲親臨者,深以勞動爲未安故也,而自上每以缺然爲敎,故俺等擬將更爲瞻望於餞別之時矣。此日適與國忌相値,自上決不可出臨郊外,俺等則恐阻潦水,亦難更爲淹留,故朝者遣中使請留,而不敢承命,只請勿爲親臨矣。明日親臨,又請停止,則反有所未安者,親臨則雖不敢請停,只設茶禮而罷,宴床分入各房,以便俺等之治行,則在俺等尤幸矣,敢啓。傳曰,事雖如此,自皇帝處奉勅出來之使,豈可如是輕忽待之乎?宴禮決不可闕,依例爲之之意,措辭言之,可也。
權大運,以迎接都監言啓曰,以上馬宴草記,傳曰,事雖如此,自皇帝處奉勅出來之使,豈可如是輕忽待之乎?宴禮決不可闕,依例爲之之意,措辭言之可也事,傳敎矣。使差備譯官,以傳敎內辭意,措辭言於勅使,則諸勅使相議後回答曰,自上屢請親臨設宴,實出於尊敬勅書,優待俺等之意,俺等非不感激,而非但自上參宴久臨之爲未安,俺等治行,亦甚忙迫,故如是固辭,而上敎此勤,與親臨設宴何異?願依前請只行茶禮云,敢啓。傳曰,知道。
以都摠府守宮望單子改付標,傳于韓震琦曰,予非無病之人,而尙不免動駕,吏判雖有所患,安敢不出乎?此單子還出給,使之出仕察任。
趙啓遠啓曰,全南道暗行御使李慶徽狀啓內,今十五日,自樂安向順天云,似是十五日所封,而年月下不塡日字,請回還後推考。傳曰,允。以上燼餘
上在昌德宮。停常參·經筵。
李正英啓曰,宰臣陽原君許選,館所問安進去,下直。傳曰知道。
又啓曰宰臣陽原君許選,館所問安,則答以每遣宰臣下問,不勝感激,不知所達云矣。傳曰,知道。
李正英啓曰,擧動正時已迫,而雨勢如此,時刻差退,以待開霽之意,敢啓。傳曰,知道。
有政。吏批,判書蔡裕後進,參判趙壽益式暇,參議宋時烈在外,都承旨趙啓遠進。
兵批,判書許積館伴進,參判申翊全病,參議姜栢年進,參知李惕然病,左副承旨韓震琦進。
李正英,以迎接都監言啓曰,勅使回程日,不爲親臨郊外事,已爲定奪矣。餞宴以宰臣代行之意,言於勅使乎?敢稟。傳曰,允。
吏批,以鄭致和爲大司憲,李一相爲大司成,李曾·鄭榏爲掌令,洪鐩爲靈光郡守,李柙爲兵曹佐郞,許穆爲持平,韓復一爲龍潭縣令,金宗泌爲蔚山府使,鄭脩爲平安都事。
韓震琦,以都摠府言啓曰,副摠管李一相,今日大司成除授,除標信肅拜之意,敢啓。傳曰,知道。
以訓鍊都監去丁酉秋三朔中旬別軍,傳于韓震琦曰,騎蒭四中人,依前例別爲論賞。
李正英,以禮曹言啓曰,以宗廟朔望祭日中,親行酌獻禮定奪事,草記,傳曰,依啓事,傳敎矣。四月朔日,則與宗廟夏享大祭受香相値,四月望日,則恭惠王后忌辰,五月朔日,則乃日食齋戒日也。勢難五六字缺五月望日,非但有所拘忌,且日氣漸熱,恐傷玉體,待秋節退行,何如?傳曰,允。
大駕詣館所後,政院問安。傳曰,知道。
藥房問安。答曰,知道。
還宮後,政院·藥房問安。答曰,知道。
李廷夔啓曰,御前通事之任,不但隨譯舌往來而已。傳語之際,如有遺漏錯誤之端,則卽當檢察,俾無未盡之事,而今日館所茶禮時,譯舌傳話,多有錯誤,自上累次勤敎,而御前通事,一不糾察,極爲駭愕,請御前通事鄭昌胄,譯官朴而巀·李點,竝命推考。傳曰,依啓。此則容有可恕之道,而今日出次乘轎之時,通禮公然退伏,乘輿趁不啓請,故久立轎前,而此則未及察見乎?
李廷夔·韓震琦啓曰,以御前通事請推啓辭,傳曰,今日出次乘轎之時,通禮公然退伏,乘輿,趁不啓請,故久立轎前,而此則未及察見乎事,命下矣。上出次乘轎之時,通禮金玉鉉,果爲趁不啓請乘輿,當其時,臣等將擬請推,而大駕還宮時,則臣震琦,又面言其失禮而申飭矣。通事請推,在於同僚皆發之後,而臺諫適至,忽擾之際,肆然忘却,傳啓之後,方覺驚悚,卽承下敎,不勝惶恐。請通禮金玉鉉,從重推考。傳曰,允。
弘文館應敎李端相疏曰,伏以臣於頃者,忝叨憲職,與諸僚相議,敢論吏曹堂上請推,及海原君健兄弟請罷之啓,皆卽蒙允矣。今聞啓辭中,有錯誤失實之事,誤聞竝論之失云,臣旣遞憲職,雖不得據例引避,而方在論思之地,則亦何敢終始默默,有若五字缺玆敢略陳其梗槪焉。前正言洪鐩,於四五字缺已經臺侍,而辛卯以後,則爲公議所不許,出補外任之後,仍阻淸望,而頃日該曹,卒然復擬於臺諫之望,物議皆以爲非,臣六七字缺實出於一時相規之意,而其時政席說話五字缺啓辭中措語之際,以不詢僚席爲辭矣。今始更聞其日之政,判書及參議,皆參政席,而洪鐩擬望之時,略有問答之語云。二字缺論難講定之比,且有不議郞僚,有違舊規之失,則物議爲非,其勢固然,而判書·參議,旣有問答之語,則臣之所謂不詢僚席云者,似非其日政席實狀,此則未免爲失實之歸,且聞海原君健,雖因兩弟之蔑法縱肆,添有番軍代立之傍,而健則實無大段身犯之事云,若或果然,則設有不能禁戢其弟之失,而至以番軍代立之罪,竝被罷職之罰,亦豈不過重乎?大槪,臣於當初論啓之時,旣無一毫他意,則到今詳聞之後,亦何有一毫遂非之心哉?風聞失實,固非異事,而不能詳審之責,臣所難免。伏乞聖慈,亟遞臣職,以安愚分,不勝幸甚,臣無任祈懇屛營之至,謹昧死以聞。
李廷夔,以迎接都監言啓曰,上馬宴床,依勅使所言,分入各房之意,敢啓。傳曰,知道。
李廷夔,以迎接都監言啓曰,郊外餞宴,以宰臣代行之意,言於勅使事,啓稟蒙允,而不可泛稱宰臣,故使差備譯官措辭,言於勅使曰,餞宴,自上不得親臨設行,深用缺然,將以大臣代行云云,則勅使答以自上不得親臨,事勢固然,而猶以爲缺然,至欲遣大臣代行,不勝感激,敢不唯命乎?依上敎爲之云,大臣以下宴床,則依前例用素膳乎?敢稟。傳曰,依啓。
韓震琦,以兵曹言啓曰,當日幼學洪錫亨稱名人,自丹鳳門入來,差備門外擊錚,極爲駭愕,令攸司囚禁治罪。同守門將李煌,常時不能禁斷,以致闌入,亦爲非矣,請推考。傳曰,允。
李廷夔,以義禁府言啓曰,今日擧動還宮之際,侍臣上馬啓請時,有一總角常漢,稱以宦官,所率司僕寺馬夫,橫過前路,挾輦都事,嚴禁揮斥,而遲留不避,卽爲執捉拘留,令攸司推治,何如?傳曰,允。
大司諫趙珩,獻納李俊耉,正言鄭晳啓曰,頃於郊外擧動之日,東西班無故不參者,査出推考事,憲府纔爲論啓矣。今日南別宮擧動時,西班通計僅數十員,非但所見極其埋沒,査推屬耳,班列稀疏,比前尤甚,誠可寒心,衆所共知,實病人外公然不參者,請一一査出,從重推考,以懲怠慢之習。答曰,依啓。
李廷夔,以弘文館言啓曰,今日上番應敎李端相,陳疏之後,不敢在直,卽爲出去,疏批未下,闕門已閉,副應敎趙復陽,副修撰金壽興,皆以身病,陳疏調理,尙未差歇,今日擧動之時,亦不得進參四五字缺上番,未免闕直,雖疏批未下之前,應敎李端相,似當牌招,留門入直,而事異常規,何以爲之?敢啓。傳曰,卽爲牌招入直。
答應敎李端相疏曰,省疏具悉。旣許以風聞,則失實何難?,如是論啓,誠爲好事,爾無所失,勿辭察職。海原君事,亦當體念焉。
未時申時,日暈。酉時,日暈兩珥。以上燼餘
上在昌德宮。停常參·經筵。
昭憲王后忌辰齋戒。
李廷夔啓曰,小臣館所問安進去,下直。傳曰,知道。
又啓曰,小臣館所問安,則答以遣近臣下問,不勝感激云矣。傳曰,知道。
李正英,以吏曹言啓曰,守令有闕,政事,何以爲之?敢稟。傳曰,過國忌爲之。
初昏,白氣一道,起自西方,直指艮方,長竟天,廣尺許,良久乃滅。夜五更,月暈。
李正英,以迎接都監言啓曰,今日別入雌牛入納之,故依其言入給之意,敢啓。傳曰,知道。
又以都監言啓曰,自前不爲親臨餞宴之時,則問安中使,雖往弘濟院,都監亦送郞廳於慕華館,以上命問安於勅使,有前例矣。明日勅使回還時,依前例擧行之意,敢啓。傳曰,知道。
李正英啓曰,郊外餞宴,大臣一字缺爲代行,何大臣進去乎?敢稟。傳曰,領相進去。
又以迎接都監言啓曰,勅使明日發還時,初吹辰初,二吹巳初,三吹午初書出矣,敢啓。傳曰,知道。
又以都監言啓曰,今日別茶啖,依例排入之意,敢啓。傳曰,知道。
又以都監言啓曰,勅使以下發賣雜物,自四五日督令責入,四日相持,今朝始得完了。各種之物計數,則白綿紙七千卷,益山紙四百卷,白紙二千七百卷,水獺皮二百八十張,靑黍皮六百二十一張,櫃枝三萬匣,生布十二同,白苧布三同,海蔘七百斤,海帶菜二百五十斤,全鰒十五貼等物,已爲折價停當,而各種責貿之數,比諸春初勅使,發賣其數,折給本價,極其零星,未滿三分之一。市民等落本之數甚多,自該曹亦將計給,而連續出來之行,發賣之弊,有加無減,前頭之事,極爲可慮,緣由,敢啓。傳曰,知道。
吏曹參議宋時烈疏曰,伏以臣,昨者伏承贊善臣宋浚吉傳諭聖旨,繼又秪受疏批及病狀回諭,臣之罪戾,於是爲甚矣。臣雖疏賤之品,妄自以爲受知聖明,而又謂聖明之知臣者,亦以爲能愚質三字缺今玆提諭之意,則若以臣爲可以起發,而自托私疾,以便身一字缺者然,愚臣年來自恃以爲受知者,乃有大不然者,而日月之明,猶有所遺照也。果令臣昧於君臣之義,而只爲便私之計,則膠口結舌而死,可矣。何故披瀝腎腸,屢進枉言而不自知止也。區區畢義願忠之心,不見白於明主之前,朱子所謂君臣之際,嗚呼難哉者,不幸近之矣。又聞殿下慮臣以朝家方有一字缺應之事,爲不便於去就云,此亦非臣意之所到也。君臣之義,安危休戚,不可差殊,豈可隨事規便,頭出頭一字缺且臣辭疏,稍淹時日者,誠有以焉。五字缺恩命,必欲忍死趨赴,故未敢遽辭五字缺一日,知其終不可强,然後始敢陳乞,非敢無數字缺循自蹈稽慢之罪也。臣之情勢,終始如此,倘蒙聖明矜察,而四字缺臣死之日,猶生之年,若其收召不已,則臣何敢苟惜垂死之殘喘,而不一進於闕下,以暴其尫羸之實狀哉?第今天氣全似冬寒,氷雪侵凌,風日料峭,決非殘病觸冒之時,而天曹要職,亦不可久曠。伏乞聖明,亟賜財處,以便公私,臣賴殿下慈覆之恩,殘喘或延,則雖靡嚴召,自當扶詣呈身,以俟聖明愍然許退,而歸死丘壑,則臣之負犯,庶幾粗贖矣。若其賤疾終不可愈,則臣亦末如之何矣。竝乞聖明,俯垂哀省焉,臣不勝感激忪怔之至。疏成後,臣伏承道臣傳諭聖旨,以臣貧甚,使給食物者,臣伏切惶怖,尤不知所措,臣終年跧伏,二字缺逋慢,效蔑絲毫,自食者猶爲一蠧,況添恩賜,何心敢安?且今四隣呼飢,菜色盈路,獨蒙惠養,尤所不忍,伏乞聖明,戒倖賞之戒,思均和之訓,亟還成命,以安微分焉。臣無任踧踖隕穫之至。以上燼餘
迎接都監啓曰,備邊司啓辭,近來勅行回還時,兩西雌馬持去之弊,漸至滋蔓,其所給價,比前減少,而責出於各站者,厥數遂行增加,此實十分難支之事。民之受弊,固不足說,兩西馬種,不久將絶,開諭防塞,雖難望其回聽,令迎接都監及伴送使,據理論設於大通官,使之善爲周旋,圖減每站所無之數,俾不至濫觴,何如?傳曰,允事,傳敎矣。使差備譯官玄德宇等,備將兩西雌馬年年取去,馬種將絶,決難準數貿給之意,措辭言於大通官輩,則通官輩掉頭而言曰,它事則俺等或可周旋,而至於雌馬一事,不但皇帝之所已知者,勅使以下,以其運卜之故,其所大欲,專在於此,以俺等之力,決無周旋之望。如俺等者則固不足言,而雖使爲彼所畏憚之通官當之,亦必不得下手減數云云,而自我先發勿加前數之說,則更無餘地,故每以減數之意,縷縷開諭,今至三日,則減數之事,終不回聽,而彼先言俺等雖不能減數,亦當使不得加貿一匹,至於俺等所貿,則或可減數云矣,敢啓。傳曰,知道。以此辭意,亦言于伴送使處。以上迎接謄錄
上在昌德宮。停常參·經筵。
昭憲王后忌辰。
辰時巳時,日暈。申時,日暈。
李正英啓曰,宰臣左尹趙潝,館所問安進去,下直。傳曰,知道。
又啓曰,左尹趙潝,館所問安,則答以遣宰臣下問,不勝感激,不知所達云矣。傳曰,知道。
又啓曰,明日經筵,取稟。傳曰,只晝講。
又啓曰,都監郞廳來言,慕華館勅使前問安,答以又遣郞廳下問,不勝感激云矣。傳曰,知道。
又以都監言啓曰,卽刻勅使館所離發之意,敢啓。傳曰,知道。
又以都監言啓曰,勅使行到慕華館,押宴大臣領議政,與吏曹判書蔡裕後,吏曹參判趙壽益,設行餞宴,三爵而罷,仍爲發程,百官次第序立祗送,臣等亦於沙峴之下,率都廳以下各色郞廳,依例祗送矣,敢啓。傳曰,知道。
又以都監郞廳,以領議政意啓曰,臣與吏曹判書蔡裕後,吏曹參判趙壽益,進詣慕華館,待勅使出來,令差備譯官請行餞宴,則勅使許之,臣先呈御帖,行禮就座後,臣等各行酒二酌,又於坐上,行酒一酌,勅使累以日熱氣困爲辭,臣請饋頭目以酒,仍爲辭出,赴百官祗送之列,而勅使到百官班前,使之背立,而不爲下轎過去矣,敢啓。傳曰,知道。以上燼餘
上在昌德宮。停常參·經筵。
藥房都提調元斗杓,副提調趙啓遠啓曰,伏未審近日,聖候調攝,何如?前劑入養血淸火湯進御之後,煩渴之候,已盡平復耶?此藥五貼,當盡於今日,又五貼依前下敎,劑入之意,敢啓。傳曰,依前劑入。
李廷夔,以都摠府言啓曰,副摠管趙壽益,除標信政廳進去之意,敢啓。傳曰,知道。
以全南監司狀啓,校理李壽仁病重,不得上去事,傳于李正英曰,中路還五六字缺從速調理上來。
以禮曹日本國六七字缺草,傳于李正英曰,此書中遠忱二字,如何?使之察一字缺。
李廷夔,以兵曹言啓曰,法典內,都摠府堂上與內三廳將,雖非同衙門,一字缺爲相避,而本曹不知,新除授副摠管李挺漢,內禁衛將李俊漢,爲同姓四寸兄弟,累日不爲處置矣,今者李俊漢,方在直所,據法呈狀請遞,卽今摠管,雖反爲閑散之任,相避之法,在下當遞,李俊漢內禁衛將,改差,何如?傳曰,今姑李挺漢改差。
又以兵曹言啓曰,今月二十四日,幼學閔恒重稱名人,自通化門入來,差備門外擊錚,極爲駭愕,令攸司囚禁治罪,同守門將李綽,常時不能禁斷,以致闌入,亦爲非矣,請推考。傳曰,允。
又以兵曹啓曰,仁慶宮衛將牒呈內,衛將入直之處,有中使來接之事,衛將入直處,速爲變通云云,衛將入直之所,一字缺其空隙處,令該曹略構數間屋,以爲容接之地,何如?傳曰,允。
李正英啓曰,明日常參·經筵,取稟。傳曰,停。
有政。
吏批,判書蔡裕後進,參判趙壽益進,參議未差,都承旨趙啓遠進。
吏批啓曰,本曹參議,今當差出,而擬望之人乏少,承旨中可合人,竝擬,何如?傳曰,允。
以春川府使望單子,傳于吏批曰,前則兩營將官,懸錄以入矣,今則何不懸錄?使之懸錄以入。
以成釴爲春川府使,許厚爲淮陽府使,柳挺輝爲淸河縣監,尹絳爲兼知義禁,洪處濬爲繕工僉正,金禹錫爲直講,金垓爲引儀兼漢城參軍,鄭河爲司宰主簿,尹文擧爲吏曹參議,柳俊昌爲宗簿正,鄭之欽爲司僕正,李崇彦爲直講,郭後昌爲典籍,尹珩爲禮賓正,崔繼雄爲敦寧奉事,學諭李耉徵·許苾,學錄金錫之,海原君健,平興君申埈,靈恩君涵,靈愼君瀅,靈春正涏。
以禮曹參判望,傳于吏批曰,前參議宋時烈除授。
兵批,判書許積呈辭,參判申翊全病,參議姜栢年點考坐起進,參知李惕然進,右副承旨李廷夔進。副護軍金應海·宋時烈·兪椗,副司直崔尙崐·金汝稷·申渙。
以全南監司狀啓,傳于徐必遠曰,今此大同所捧斗數,尙未定奪,而每結應捧春秋六斗事,何以徑先分付本道乎?事甚駭異,卽爲問啓。
李廷夔,以宣惠廳言啓曰,問啓事,傳敎矣。今此大同未及畢磨鍊前,姑未知每結當捧幾斗,而但貢物規例,當年條,則以其年田結磨鍊出米,自其年十月上納,若不豫爲分付,而各邑混將十月以後所用收捧私大同,則其間必有疊捧民間難處之弊,而大槪叩算,若先捧六斗,則可以支用於自十月至春捧之前,故都提調以下,與之商議,有此行會,此非定爲恒式,春秋兩等,各捧六斗之事矣,敢啓。傳曰,莫重之事,何敢如是輕先任意爲之乎?事極無形,何堂上之所爲乎?其移文草,亦爲入之。
李正英,以承〈政〉院官員,以都提調意啓曰,遠忱二字察處事,傳敎矣。遠忱二字,果未妥當,改付標以入之意,敢啓。傳曰,知道。
李廷夔,以刑曹言啓曰,故幼學金大成妻崔氏,代,奴林男,故幼學金大獻妻閔氏,代,奴順男,呈狀于本曹曰,家翁兄弟,兩年之間,相繼夭折,子女二人及兩妹,皆以同症,連年死亡,一家之內,尋常致疑於妖孼之爲祟,適逢術士,往觀本家,則術士言內,此家新建,房舍庭除,設有作孼之事,萬無仍在之理,掘得無路云,往觀家翁母墳,則多有埋兇之跡,多聚隣里人,掘得凶穢之物,墓直奴等皆言,某年某月日,班婢銀春,自京下來,留連累日,稱以展謁,每每上塜,必是銀春所爲,銀春之女今香,卽上典之婢妾也。旣承六字缺讎,所謂大上典,卽前參議金振也。銀春四五字缺爲囚禁,而其後開坐時,崔氏等代奴,來待數字缺臣等以爲,此事爲夫復讎之地,而今香又是舅父之妾,則捧招於代奴,事理不當,婦人不可不躬來納招之意,再三言之,則乃以新遭喪患,身病又重爲辭,終始不來,不得已姑爲捧招於代奴及墓直一人,則所供不出於呈狀之意。大槪此獄,一則以婢而咀呪其上典,一則以妾而謀殺嫡子女,係是綱常大罪。其在崔氏等,爲夫復讎之義,宜無所不用其極,而第今香旣是舅父率畜之婢妾,則家事固當任長,只憑子婦之承舅命,代奴呈狀,有難輕斷大獄。家長必須收職牒,進來推問,然後方可處置,而金振,職是堂上,自本曹不得進來推問,綱常大變,不幸出於士夫之家,不可尋常處置,今香等行凶情跡,金振處,爲先發緘推問,何如?傳曰,莫重之獄,發緘推問,似未妥當,拿問處之。
李廷夔,以義禁府言啓曰,以諫院啓辭,差官接伴使金素,差官渡江後,令該府科罪事,命下矣,本府則拿問處置之外,他無科罪之規,金素拿推,何如?傳曰,事在赦前,令姑置之。
行大司憲鄭致和,執義鄭基豐啓曰,新除授持平許穆,時在京畿漣川地,請斯速乘馹上來事,下諭。答曰,依啓。
靑平尉沈益顯疏曰,伏以年少無似,濫蒙天恩,忝叨侍衛之列,臣當兢惶,不啻若履薄而臨深,固宜乞免,以安微分,而以臣之私悃,仰煩天聽,亦臣之所不敢也,今有萬不獲已者,不得不冒沒於天地父母之下,臣罪萬死。臣素有眩暈困惱之症,每値春夏之交,比前益重,今年此症轉劇,自數日以來,添得惡寒之症,食飮專廢,委頓床席,差復無期。顧此摠管之職,五字缺任,而臣之所患如此,不得入直者,今已六字缺職名,以招曠官之譏乎?伏乞聖慈,亟遞臣所帶摠管之任,以便公私,不勝幸甚。答曰,省疏具悉。勿辭,調理察任。
宣政殿晝講時,同知事蔡裕後,特進官洪重普,參贊官李正英,侍講官李端相,侍讀官安後說,假注書朴純,記事官李溟翼·李䎘入侍,上讀前受音,自中庸,止加矣訖,李端相進講,自或問,止進錄,上亦讀一遍,端相曰,自或問以下,至已發之際觀之者,皆一時之言矣。靜中須有物,始得這裡難處,謂動靜未有之前,便是太極,是靜中有物,而知其所以然者爲難也。權諰曰,程子親做此等工夫,故言便是難處也。上曰,自知其然,故云然矣。諰曰,動靜之中,若謂無物,則涉於釋氏之言,這箇道理,難以形容,故言難處也。凡學者若理會得敬,則自可知矣。臣徒知其語,未能行之於身,而聖學高明,若理會此敬,則自可洞曉矣。未發時亦須聳然不懈,乃可謂敬謹工夫,尊瞻視正衣冠,亦所以無時不敬也。推而至於修齊治平,無不以此,故程子以敬爲言,蓋以此耳。胸中擾之等說,以朱子之聰明,必無胸中擾之事,而朱子云然者,皆是省察之意,人君宴樂無事之時,所當惕念處也。後說曰,人之喜怒哀樂之未發,亦有知覺之性,故有物似謂是性也。但曰,未發謂之性,中庸亦言此矣,而至靜之中,亦不無道與理,故言有物也。上曰,呂大臨是藍田呂氏耶?端相曰,呂氏兄弟數人耳。諰曰,實學註,言藍田呂氏者,皆謂此耳。上曰,自此以下,皆程子之言耶?端相曰,或問以下,皆程子之論也。程子嘗問於門人曰,靜中謂有何物耶?門人答以知覺,乃其靜中之物也。程子曰,若已知覺則便是動,豈可靜耶云云矣。諰曰,聖賢所論各異,而五六字缺聲之無臭,爲至極工夫,此是坤十餘字缺有操存省察之事,此則復卦之象也。端相曰,數字缺動而之動靜者,朱子以爲數字缺呼吸,而之呼吸,靜前必有動,故言動靜耳。裕後曰,亦有先言靜者,如靜虛動直者是耳,靜虛謂未發,動直謂發而中節也。諰曰,然矣。端相曰,不見不聞,謂不見其不當見,不聞其不當聞,非謂全不見聞也。上曰,呂子約言有見聞之後而心動之故,似依此言,謂之未發也。諰曰,此言恐涉於釋氏之言,故朱子極以爲非矣。上曰,見其可喜者,則必有喜意,見其可怒者,必有怒意,故此以見聞爲已發矣。獃字則似癡字之意,而罔兩二字,何謂耶?端相曰,似是語錄,而罔兩,似謂鬼物也。上曰,鬼物之魍魎,以鬼字邊書之矣。裕後曰,莊子書,亦無鬼邊矣。端相曰,莊子所謂罔兩,亦謂虛耳。上曰,四到時節云者,何意也?端相曰,曚然不知某事之謂也。裕後曰,不識四處所到事之時也。上曰,我國二音覺字,若不三字缺取中原音謂之校,如云復之謂富耳。中原則無合口聲,故爾兒等字之外,無入聲之字,而其二字,亦不似入聲矣。諰曰,怎字與甚字之音參者,同其意相避耳,以涵養久,則喜怒哀樂發皆中節之言觀之,則其所以操存省察之功,可見矣,觀於未發之前者,蓋謂此耳。上曰,孔·孟敎人,多從發處說者,恐其若於未發之前,專爲着功,而不復用工於實地,如禪氏之事,故如是言之,此是着實之要也。又曰,不成,何謂也?端相曰,不成,蓋是語錄也。上曰,旣言孔·孟敎人,多以發處說,而又言發後復都不管者,似爲不同,而實恐其不爲操存於未發之前,故如是言之矣。諰曰,鄭仁弘,是廢大妃上疏者,而少時常兀然危坐,以刀柱於鼻下云矣。上曰,此工夫,則無聞於孔·孟之道矣。裕後曰,李滉常謂曺植以齊齊物八九字缺指其師爲處士者流,故不好之云,曺植之六七字缺持太過矣。端相曰,仁弘之惡,曺植亦嘗知之,常見其家列鼎,問其故則以爲養其母云,曺植取穢物汚之云矣。上曰,雖知其非,豈必汚之耶?仁弘之寅一字缺廢大妃者,何以始作也?諰曰,此甚得虛名,其時亦爲守令善治,其名甚藉於一時,而李珥·成渾爲一時人,故常以仁弘爲可任突擊將云矣。上曰,此兩人亦不知仁弘之惡耶?端相曰,爾瞻輩以柳永慶謀危東宮之語,借仁弘名上疏,而仁弘停去時,鄭蘊亦上疏伸救,廢妃疏不一字缺之前數字缺能詳知其惡矣。上曰,唐僧嘗有置刀於左右以居者矣。端相曰,曾有如此之漢,而姜碩期爲大司憲時,論殺之矣。上曰,元晦偶有心恙,數字缺思索者何意也?諰曰,常以思索爲病,故言之矣。上曰,數字缺之救,是用力之謂三四字缺謂心耶?端相曰,中庸所謂中也者,三四字缺本者是八行缺諰曰,見此心經,始知有此書矣。上曰,中原生理極難,故或有燃膚以乞者,亦有以石塊自打者,不忍聞其聲矣。中原之人,謂此類爲化子,而不爲愛恤,聞其故,則答以不爲自食其力,而亦有蕩敗於靑樓等處者,至於宰相子孫,亦有如此者故不爲恤之云,蓋人物阜盛,則得食亦難故也。十二行缺以上燼餘
上在昌德宮。停常參·經筵。
自辰時至酉時,日暈。
趙啓遠啓曰,明日常參·經筵,取稟。傳曰,停。
趙啓遠啓曰,假注書朴純,有寒疾,廢食强行者,累日矣,自昨夕至於吐血委頓,症勢危劇,不能察任,朴純改差,其代差出,使之察任,何如?傳曰,允。
假注書趙世煥。以上燼餘
禁府啓曰,以慶尙道暗行御史狀啓刑曹粘目,蔚山府使金宗一,淸河縣監尹榮等,竝移義禁府處置事,允下矣。發遣羅將,金宗一·尹榮竝拿來,何如?傳曰,允。禁府謄錄
禮曹啓曰,去二月二十三日,大臣·備局堂上,引見時,上曰,太廟親祭,久未得行,日氣和暖之時,欲爲親行,而氣力漸不如前,大祭則奠幣獻酌,勢未能行,別爲擇日,或因朔望,欲爲展謁,未知於禮,如何?左議政元斗杓曰,事非常例,令禮官稟處,何如?上曰,依爲之。且問于原任大臣以啓,以諸大臣收議,依議施行事,傳敎矣。本曹啓辭,宗廟展謁,別爲擇日,或因朔望日一款,就議於時任大臣,則以爲,或因朔望行禮,而自上氣力,猶有所不逮,則其日罷祭之後,別爲展謁,似爲宜當云,或別擇日展謁,亦似爲宜當云,待判書入來後,更爲稟處,何如?傳曰,判書上來後,使之搨前定奪事,判下矣。取考古禮,宗廟之制,有正祭有告祭,人主皆親行之禮,而自漢以來,禮制廢墜,郊廟之祭,多不親行。至唐中葉以後,始定三歲一祀之制,而雖禘袷大禮,亦命有司攝行。至宋朝,乃備親享宗廟之禮,而仁宗卽位早年,宗廟親享,亦不頻行,蓋以節文繁多,且拘事勢之然也。今者自上太廟大祭,久未親行,有此傳敎,實出於愴怵感慕之至,以諸大臣獻議觀之,雖在凡人,筋力有所不逮,則禮制之所不强也。依下敎或朔或望,躬行展謁,似合情文,或以爲雖因朔望行禮,而自上氣力,如或不逮,則罷祭之後,別爲展謁,或別擇日展謁,亦似宜當云。此則在下區區之慮,靡所不至,而第念太廟無時展謁,旣無可據之例,如有展謁之擧,則不可無酌獻之禮,諸大臣之議,必欲以朔望行禮者,意有所在,而宗廟朔望日祭中,親行酌獻之禮,則登降拜跪之節,比之大祭,頗有所殺,似當依此定奪,上裁,何如?傳曰,依啓。禮曹謄錄
上在昌德宮。停常參·經筵。
權大運啓曰,明日國忌齋戒,明明日國忌,初一日大祭齋戒,初二日大祭,此四日視事,頉稟。且來初一日,輪對日次,而大祭齋戒相値,亦爲頉稟。傳曰,知道。
韓震琦啓曰,大司憲·執義未差,掌令李曾服制,鄭榏未肅拜,持平睦來善呈辭,許穆在外,今日以監察茶時之意,敢啓。傳曰,知道。
傳于韓震琦曰,春塘臺觀武才爲之事,言于該曹。
備忘記,傳于韓震琦曰,宣惠廳一字缺當該構草堂上,先罷後推,其他堂上,竝從重推考。
傳于權大運曰,宣惠廳堂上應罷人,趁卽現告,其代,今日政差出。以下缺以上燼餘
有政。
以金壽恒爲禮曹參議,李一相爲大司憲,趙汝秀爲相禮,趙復陽爲執義,睦來善爲修撰,李稠爲信川郡守,權以伋爲猉獜察訪,崔鎭南爲保安察訪,沈若溟爲南部參奉,南九萬爲持平,尹絳爲內醫院提調,李日三爲監察,成夏明爲延安府使,柳俊昌·鄭繼胄·李行源·金宇亨·鄭脩·沈玖爲兼春秋,權克休爲兼養賢庫主簿,尹弼殷爲兼養賢庫奉事,鄭基豐爲司成。以上吏曹政事
上在昌德宮。停常參·經筵。
辰巳時,日暈。
國忌齋戒。
藥房都提調元斗杓,提調尹絳,副提調趙啓遠啓曰,臣等卽伏承下柳後聖之敎,嬪宮泄瀉之後,變作白痢後重云,不勝驚慮之至,仍與柳後聖·朴頵商議,則宜用立效散,而似妨於和水進服,作丸以進宜當云,此藥姑先劑入,何如?答曰,依啓。
藥房,嬪宮問安。答曰,暫爲差歇。
醫官朴頵·權德澤問安。答曰,知道。
藥房再啓曰,嬪宮症候,與柳後聖·趙徵奎·李耆善等更爲商議,則雖得立效散作丸之效,芩朮湯,加入砂仁五分,連用宜當云,此藥五貼,劑入,何如?症候尙未快復,而且與常時有異,提調一員及産室廳分差醫官等,今日爲始,入直,何如?答曰,依啓。提調醫官等,勿爲入直。以上藥房日記
義禁府啓曰,以刑曹啓目,朗善君俁殺人之罪,移義禁府處置事,允下矣,朗善君俁,卽爲拿囚之意,敢啓。以上禁府謄錄
上在昌德宮。停常參·經筵。
國忌齋戒。
夜四更,黑氣起自南方,直指巽方,長四五尺,廣尺許,良久乃滅。五更,流星出女星下,入南斗星上,狀如鉢,尾長四五尺許,色白。
藥房都提調元斗杓,提調尹絳,副提調趙啓遠啓曰,伏未審聖候調攝,何如?嬪宮症候,立效散作丸及芩朮湯,進服之後,今旣差愈耶?尙未復常耶?臣等不勝憂慮,敢來問安。答曰,知道。世子嬪所患,言于醫官矣。
藥房,嬪宮問安。答曰,與昨一樣。
藥房再啓曰,卽伏承下醫官之敎,嬪宮腹痛之候,尙未減歇云,臣等不勝憫慮之至。仍與後聖等商議,則皆以爲,紫蘇飮,加條芩香附便炒各一錢,木香五分進服,宜當云,此藥一貼,姑先劑入之意,敢啓。答曰,依啓。
藥房,嬪宮問安。答曰,知道。以上藥房日記
傳曰,平安監司,不但難其人,猶能善治而頗得民心云,限今年仍任,何如?議于廟堂以啓。備邊司啓曰,云云事,傳敎矣。外任瓜滿交代,自是金石之典,而或因一時特命,亦有仍任之例,平安監司柳淰,依聖敎,限今年仍任似當,敢啓。答曰,依啓。以上備局謄錄郞廳朴必珍正。郞廳鄭彙晉書。
上在昌德宮。停常參·經筵。
慈殿·大殿·中殿·世子宮,藥房·政院·玉堂問安。答曰,知道。
藥房都提調元斗杓,提調尹絳,副提調趙啓遠啓曰,自上進御前劑入養血淸火湯,當盡於今日,又五貼,依前下敎,加劑入之意,敢啓。答曰,知道。
戶曹判書鄭維城上疏,入啓。
刑曹判書李時昉上疏。大槪,湖南大同,以臣衰老昏耗,決難堪任,冒陳情懇,乞賜遞免事,入啓。
答戶曹判書鄭維城,刑曹判書李時昉疏曰,省疏具悉卿懇。卿其勿辭,宜遵前旨,速出行公。
傳曰,史官一員待命,騎馬三匹立之,宗廟摘奸。
內醫院官員,以都提調·提調意啓曰,嬪宮産室廳醫官,自今日直宿事,旣已命下矣。提調一員,亦爲入直之意,敢啓。傳曰,知道。
政院啓曰,以弘文館草記,吏曹回啓,明日爲政事,蒙允矣。明日乃南別殿親祭散齋,政事何以爲之?敢稟。傳曰,勿爲之。
午未時,日暈。
謝恩,靈愼君瀅,靈恩君涵,靈春正涏,相禮趙汝秀,平興君申峻,同知李時楳,直講金禹錫。以上朝報
上在昌德宮。停常參·經筵。
嬪宮,政院·玉堂問安。答曰,寢睡比昨稍安,而腹中尙爾不平矣。
藥房都提調元斗杓,提調尹絳,副提調趙啓遠啓曰,伏未審夜來,聖候,何如?嬪宮腹痛之候,昨晩減歇之後,尙無更發之漸耶?臣等不勝憂慮,敢來問安。答曰,厥後不爲更發矣。
嬪宮,藥房問安。答曰,夜間寢睡頗安,而腹中間有不安之氣矣。
禮曹啓曰,本曹啓辭,在前春塘臺,例有文臣庭試或儒生製述之擧,今番則何以爲之?敢稟。傳曰,自前文臣儒生,輪回爲之矣,以此相對施行事,判下矣。取考本曹前後文書,則癸巳年九月,春塘臺竝設文臣庭試,甲午三月,亦設文臣庭試,其時又因大臣所啓,竝設儒生庭試,甲午九月,又設文臣庭試,乙未四月,又設儒生庭試。以此觀之,儒生庭試,始設於甲午春,其後文臣·儒生,相間試製,有輪回設行之規,曾無明白定奪事,何以爲之?敢稟。傳曰,以此觀之,則似是文臣製述次第矣。
傳曰,雖不至大段,偶感風寒,不得齋沐矣,酌獻禮,以前定日退行事,言于該曹。
藥房再啓曰,卽伏承下柳後聖之敎,嬪宮腹痛更發,亦有後重之候,臣等不勝驚慮之至。仍與柳後聖·趙徵奎·李耆善·朴頵等相議,則皆以爲,先用四物湯,加人蔘·麥門冬·郁李仁·肉蓯蓉各七分,紅花三分,一二貼,更觀前頭症勢,更議他藥似當云,此藥一貼,姑先劑入之意,敢啓。答曰,知道。
藥房三啓曰,卽伏承下政院,雖不至大段,偶感風寒之敎,不勝驚慮之至。和解之劑,不可不趁卽進御,而詳知症候,然後可以議藥,敢此仰稟。答曰,症候,言于醫官矣。
大殿,政院·玉堂問安。答曰,知道。
答大司憲李一相疏曰,省疏具悉。卿其勿辭察職。
藥房四啓曰,自上感冒之候,依下敎問于柳後聖·趙徵奎·朴頵·李耆善及諸御醫等,則皆以爲,人參敗毒散,加黃連炒·桅子炒各七分,進御兩貼,趁卽和解宜當云,此藥二貼劑入之意,敢啓。答曰,知道。
政院啓曰,頃以玉堂啓辭,吏曹回啓,政事明日爲之事,命下,而昨因本院啓辭,散齋相値,政事何以爲之?敢稟,傳曰,勿爲之事,命下矣,酌獻禮,依初退行矣,政事,何以爲之乎?累啓煩瀆,而不得不更稟,敢此仰稟。傳曰,明日爲之。
江原監司書目,冒死陳情,歸救父病上疏上送,啓下吏曹。
禮曹,南別殿酌獻禮吉日,來初十日,改付標啓下。
執義趙復陽辭職上疏,入啓。答曰,遞差。
承文院官員,以都提調意啓曰,本院提調,見任無故之人甚少,文書勘定査對之時,未免孤陋,大司憲李一相,吏曹參判趙壽益,提調差下,察任,何如?傳曰,允。
工曹啓曰,本曹斷無逐日鞅掌之務,亦非全然閑徐之地,一朔之內,八九度開坐,傳來恒式,故今日開坐之意,昨已分付,臣南重,差宗廟夏享大祭亞獻官,達夜行禮,疲憊特甚,而旣已出令,故力疾來詣,則郞廳六員內,或稱宣惠廳兼察,或稱大平館器皿點入,無可托之故,而公然退去,不爲赴坐者,正郞李尙彦,佐郞徐相民等兩員矣,揆以事體,殊涉埋沒。請李尙彦·徐相民推考,以徵怠慢之習。傳曰,竝先罷後推。
自昧爽至卯時,有霧氣。
下直,全南左水使閔應騫,鏡城判官李之翼。
謝恩,軍器僉正李修,禁府都事沈之治,護軍韓公信,南部參奉沈若溟,引儀兼參軍金垓。以上朝報
上在昌德宮。停常參·經筵。
大殿·嬪宮,政院·玉堂問安。答曰,知道。
藥房都提調元斗杓提調尹絳,副提調趙啓遠啓曰,伏未審夜來,聖候調攝,何如?人蔘敗毒散進御後,感冒之候,今已和解耶?嬪宮腹痛後重等症,四物湯連次進服,幾分收效耶?詳知卽今症候,或仍用前藥,或議他藥,臣等不勝憂慮,敢來問安,竝此仰稟。答曰,服藥後,發汗頗洽,世子嬪所患,言于醫官矣。
伴送使書目,勅行本月初一日黃州止宿事。又書目,當此南別殿親祭時,宗伯重任,決不可虛帶往還,爲先遞改事,啓。傳曰,安心勿辭,往來事回諭。
嬪宮,藥房問安。答曰,昨夕服藥通利後,寢睡頗安矣。
前行副司直尹善道上疏。大槪,賤疾旣極,物議復嚴,廉恥所關,義理所見,冒死具由,再伸前懇,自前月二十日,到今十三呈而不得達,臣之狼狽,有不暇論,而近來人之疏章,少有不合於時意,則政院輒屛去不達,其漸有可畏者,大乖虞朝明目達聰之道,殊非魏相白去副封之意,臣實爲國家有深懼,更瀝血誠,仰溷天聰。伏乞聖明,特命竝入臣之前疏,洞燭臣之病勢情勢,決不可從仕,亟命鐫削臣新授之職,使政院免蔽上之失,使微臣遂引分之願,以畢聖人使萬物各得其所之造化,公私幸甚事,入啓。
以尹善道上疏,傳曰,此疏辭何如此耶?前疏亦入之。
藥房再啓曰,卽伏承聖候發汗頗洽之敎,不勝喜幸之至,嬪宮症患,問于柳後聖,仍與柳後聖·趙徵奎·朴頵·李耆善等及諸御醫等商議,則皆以爲,今旣腹痛止息,後重通利,此後宜用淸熱安胎之劑,芩朮湯,加砂仁七分,連進三貼,觀其症勢,更議他藥,似當云,此藥三貼,劑入之意,敢啓。答曰,知道。
禮曹啓曰,判下矣。依上敎,文臣庭試對擧事事目,磨鍊知委擧行,何如?傳曰,允。
副修撰李殷相上疏。大槪,召牌之下,不得不趨詣闕下,而情勢病勢,俱難冒據,伏乞亟遞臣職,以安微分事,入啓。
應敎李端相上疏。大槪,兄弟同館,職所難便,乞遞事,入啓。答曰,省疏具悉。自有前規,爾其勿辭察職。答李殷相疏曰,省疏具悉。爾其勿辭察職。
政院啓曰,傳曰,朝者以尹善道上疏,有下問之語,而何不爲回啓耶事,命下矣。都承旨趙啓遠,藥房進去,右承旨李正英,左副承旨李廷夔,吏兵批進去,廳中只有臣必遠·震琦·大運而已,傳敎下後,在廳同僚,皆以爲宜有回啓,而臣必遠,以爲姑先入啓其疏,待下批備陳曲折,亦未晩也云,則僚議亦以爲然,故未卽回啓,而下敎如此,不勝惶恐。仍竊伏念尹善道疏辭,雖甚縷縷,皆出於投疏見阻,不平底意思,固不足多卞,而其中所謂少違時意,輒爲揮却云者,反覆思惟,未能知其所謂。凡疏章,例擧其病勢情勢而已,本無與時意相干之事,臣等近日或捧或退,小無隨時意左右之事,則其所云云,實所難曉矣。至於前疏不敢捧入之由,其疏辭旣聽聖〈敎〉,不敢更爲煩瀆,敢啓。傳曰,知道。前日湖南人,請行大同之議,本院亦不捧入云,雖非爾等之事,豈非可疾之甚者乎?本院務去此習宜矣。答尹善道疏曰,省疏具悉。前後疏辭,備悉辭意,世道殊甚薄惡,判書·參議之說,必是閭巷童稚之言,何足掛齒乎?安意勿辭,從速出仕,以副至意。
修撰睦來善上疏。大槪,病勢苦劇,供職無期,不意召命之下,不得不趨詣闕下,而以此病勞,決難供職,冒死陳情,冀蒙恩遞事,入啓。答曰,省疏具悉。爾其勿辭,從速察職。
自昧爽至辰時,有霧氣。自午時至酉時,日暈。
下直,多大浦僉使張淑男。
謝恩,大司憲李一相,靈光郡守洪鐩。以上朝報
校理趙龜錫牌招不進,依承傳罷職傳旨。傳曰,如非死病,何敢乃爾?勿罷,明朝更爲牌招。此亦朝報
上在昌德宮。停常參·經筵。
大殿·嬪宮,政院·玉堂問安。答曰,知道。
藥房都提調元斗杓,提調尹絳,副提調趙啓遠啓曰,伏未審夜來,聖候調攝,何如?感寒之候,進藥和解之後,別無煩渴之候耶?嬪宮腹中不安之症,今已止息如常耶?臣等不勝憂慮,敢來問安。答曰,治餘熱之劑,劑入,可也。世子嬪所患,旣已差愈矣。
嬪宮,藥房問安。答曰,比昨加愈,寢睡亦安矣。
藥房再啓曰,卽伏承治餘熱之劑劑入事批下之敎,與柳後聖·趙徵奎·朴頵等商議,則皆以爲,淸胃瀉火湯三貼,進御宜當云,此藥劑入之意,敢啓。答曰,知道。
慶尙監司書目,安陰呈,以弑主罪人億申等旣已承服,令攸司按法事。
右承旨李正英上疏。大槪,擁蔽之罪,實在臣身,亟下司敗,以正臣罪事,入啓。答曰,省疏具悉。此雖非一人之事,決非公心之發,豈不寒心乎?其時首席,似任其責,爾其勿辭。
開城留守書目,臣病勢危劇,亟遞本職事,啓。傳曰,安心勿辭,調理察職事回諭。
校理趙龜錫上疏。大槪,賤疾危劇,初未赴召,勿罷之命,出於格外,召牌再臨,不得不趨詣闕下,以俟斧鉞之誅。伏乞聖明,先治臣逋慢之罪,仍許鐫罷臣職名,以爲及時治疾,俾全殘喘之地事,入啓。傳曰,遞差。
大司諫趙珩啓曰,臣伏見承旨李正英疏辭之批,有其時首席,似任其責之敎,臣不勝惶恐震怖之至。臣曾參政院之日,果有湖南儒生若干人,以大同事聯名呈疏,其時自朝家,已爲留慮於此方,令道臣遍問便否,抄其道內本邑,啓聞未久上來,此等儒疏,續續捧入,似涉煩猥,故臣與同僚相議不捧,使之退待。朝廷處置,實非有他意於其間,而還以首席之人,旣主其論,則擁蔽之罪,臣實當之,何敢一刻晏然在職?請命亟正臣罪,以爲爲人臣杜塞言路者之戒。答曰,其投疏,蓋在朝廷未及問便否之前也,勿辭,退待物論。
戶曹參判洪重普上疏。大槪,擁蔽之罪,臣亦當之,亟下司敗,以正臣罪事,入啓。答曰,省疏具悉。卿其勿辭察職。
院啓,大司諫趙珩,引嫌而退,旣自朝家方講其事,則慮涉煩猥,相議退却,斷無他意,而嚴峻之敎,遽下意外,不得自安,勢所固然。不可以此輕遞諫長,大司諫趙珩,請命出仕。
政院啓曰,以諫院大司諫處置啓辭,傳曰,此處置,如何?政院稟啓事,命下矣。大司諫趙珩避辭之批,雖有其投疏,蓋在朝廷未及問便否之前也之敎,恐臺諫處置之規,只據其避嫌措辭而爲之,故今此處置,似爲如此矣,敢啓。傳曰,知道。
答院曰,遞差。
正言鄭榏啓曰,臣伏見下政院之敎,方切瞿然之至,伏承答本院之批,有特遞差之命,處置乖當之失,著矣,決難一刻仍冒,敢此瀆擾於夜深靜攝之中,臣罪尤大,請命遞斥臣職。答曰,勿辭,退待物論。
謝恩,都摠管金南重,同知李元龍,僉知李有謙·柳震立·高信,繕工僉正洪處濬,同義禁吳挺一。以上朝報
義禁府啓曰,以黃海道御史書啓,刑曹粘目,金川郡守李廷相,載寧郡守李秞,前黃州判官具崟等,移義禁府處置事,允下矣。李廷相·具崟則爲先拿囚,李秞方在任所,未及上來,發遣羅將拿來之意,敢啓。傳曰,知道。以上禁府謄錄
上在昌德宮。停常參·經筵。
大殿,政院·玉堂問安。答曰,知道。
藥房都提調元斗杓,提調尹絳,副提調趙啓遠啓曰,伏未審夜來,聖候調攝,何如?淸胃瀉火湯進御後,餘熱之候,已收差減之效耶?嬪宮症患,平復如常,別無更發之漸耶?臣等不勝憂慮,敢來問安。答曰,服藥之後,頗似差愈矣。
嬪宮,藥房問安。答曰,寢睡氣候平安矣。
右承旨李正英上疏。大槪,旣有擁蔽之罪,又有欺君之罪,亟下司敗,以正臣罪事,入啓。答曰,省疏具悉。爾其勿辭。
左副承旨徐必遠啓曰,平安監司道內年八十以上,仍傳敎米饌酒食題給啓本及別單,今始來到,而其中中和·碧潼二邑則只米七升,龍岡·熙川·朔州·永柔·殷山五邑則只米五升,江東則只米三升題給,泰川·肅川·雲山·宣川四邑則只以鷄酒雜物,草草塞責,米則無一升所給,殊無仰體朝廷特敎之意,事極可駭,而考見啓本內措語,則又令分付加給之語,監司亦難免不爲檢勅之失。該邑守令及監司,從重推考,何如?傳曰,依啓。全然不給處,塞責略給處,重令加給。
又啓曰,傳曰,湖南人等上疏投呈之日,在何間耶?先問于本院書吏後,朝廷問便否於本道,亦在何間乎?考諸日記,其事之先後,卽爲明覈以啓事,命下矣。朝者李正英上疏批下之後,湖南人上疏還出給之日子,欲爲考出,而本院規例,捧入之疏,則出大槪於朝報,書原疏於日記,不捧之疏則朝臣外,別無出大槪之事。上年湖南人還出給之疏,旣不出其大槪,則其日子,萬無考出之路,故思量半日,不得而還止矣。至於便否問本道之日子,則考諸日記,或問諸本廳,考出不難,而但伏念湖南疏還出給之日子,旣不得考出,則此日子雖得考出,無以證其先後,日記考出事,何以爲之?敢稟。傳曰,雖然,此非久遠之事,豈無憑問可知之路乎?今此回啓,似不誠實矣。又啓曰,命下矣。旣無文書有明白之事,則告君之辭,不可矇矓爲之,且是尋思半日不能得之事,故如是回啓矣。下敎如此,惶恐待罪,便否下問之日子,則考出日記,湖南疏還出給,則雖不能的知某日,更爲尋問,待明朝回啓之意,惶恐敢啓。傳曰,知道。勿待罪。
獻納鄭□□辭職上疏再呈,入啓。答曰,省疏具悉。爾其勿辭,調理察職。
掌令鄭榏啓曰,正言鄭晳退待,本職當爲處置,而臣有兄弟之嫌,不能可否於其間,請命遞斥臣職。答曰,勿辭,退待物論。
左承旨徐必遠啓曰,臣去夜,搜出日記,先尋其本道下問日子,則今此大同事,始議於上年七月二十三日筵中,便否下問事,定奪於九月二十日引見時,而文移月日則無現出處,臣取見本廳移文草,則以九月二十七日,行關於本道矣。伏未知湖南疏還出給之日,在於此前耶,此後耶?院中解事諸吏,待開門畢集而問之,則皆云還出給一事,果爲有之,而月日及陳疏人姓名,俱不能記得云,臣考出其時承旨座目,則除趙珩·李正英外,九月十五日以前,蔡忠元·金壽恒·吳挺垣·李翼漢也。出外諸臣,無路問之,而蔡·吳·金三臣,方在京中矣,簡通問之,則蔡忠元·吳挺緯,皆以久遠事,不能記憶爲答,而獨金壽恒答通中,有曰,還出給事,果在僕忝政院之時,似是八月間事,而日子則末由追記矣。槪其疏辭,稱以一道公論,而儒生只是數人,且不能達其文義,俄又自首其代製之人,故還出給之論,僕亦頗峻云云。觀其辭意,與洪重普疏辭彷彿,故疑其與洪重普同席時事,取考其兩人除拜日月,則金壽恒之入來,卽七月十八日也,洪重普之遞去,卽七月十一日也。重普遞而趙珩入來,則金壽恒答通中云云之事,正是與趙珩同席之時,而又是便否下問之前也。臣又見湖南儒生進士朴思文等八人疏辭及批答,載於九月二十六日日記,卽未及詢問本道之前也,臣心甚怪訝,以爲同是湖南請行大同之疏,而一捧一却,有何所見而然也?今朝問安時,言及於史官,則下番翰林李䎘答云,朴思文上疏入啓後十餘日,又有湖南疏還出給之事云,臣問何以明知之云,則答云,吾之入翰林,卽九月二十二日也,新入之見捧此疏,故分明記得,又未幾有還出給之事,故不能記憶云云。金壽恒似是八月之說,及李䎘九月念六後十餘日之說,大相不同,事極可怪,慮或八月間九月後,疊有還出給之事,問於下吏,則皆以不知爲答矣。蔡忠元·金壽恒處,更爲發簡,問以還出給幾番及代製人姓名,則答通內,事非一次,而不能分明記憶,代製人則都擧元云云矣。大抵洪重普·金壽恒,旣已明知其代製人姓名,李䎘又能記得其新入時事,則湖南疏之還出給,似是三次,而二則在於便否不問之前,一則在於便否下問之後,而日子則實無憑問明査之路矣。臣旣承嚴敎之後,非不欲盡心査出,而智慮昏短,終不能的知某疏之某日出給,惶恐待罪。傳曰,大槪則此亦知之矣。爾其勿待罪。
府啓,臣因嫌而退,只據因避之辭,雖是處置之規,而當初曲折,有所未悉,請出之牒,旣已特遞,勢難因在本職,有應避之嫌,則未得處置,其勢固然,請正言鄭晳遞差,掌令鄭榏出仕。答曰,依啓。
贊善權諰上疏。大槪,躬承聖諭,玉音耿耿,夙夜在心,未嘗敢忘,病未供職,虛帶職名,義所不可,臣雖無恥,公論可畏,乞賜遞免,俾安微分事,入啓。
兵曹判書鄭致和上疏。大槪,新授知經筵,懇乞遞免事,入啓。
前行副司直尹善道上疏。大槪,臣伏見政院啓辭,略無覺非引退之意,而反有遊辭眩惑之端,萬一聖明,不甚覺悟,而少忽於明目達聰之道,則殿下之國事,將日非矣,而奄至於不爲收拾之域,實繫宗社安危之機,臣之所以復伸前說,再明其義而縷縷不知止者也。伏願聖明,留神垂察,諒臣之忠懇,而恕臣之瀆撓也,仍伏〈脫〉引年求退。伏乞聖慈,亟命鐫遞臣新授之職,且揆古典,許臣致仕,以行聖人之政,以畢天地父母之恩私,入啓。
答權諰疏曰,省疏具悉至懇。已悉余意於前後疏批及面諭時矣,到今思竭,無以爲諭,爾其體此至意,更加調理察職,以副予望。
答兵曹判書鄭致和疏曰,省疏具悉卿懇。卿其安心勿辭。
都承旨趙啓遠,右副承旨韓震琦,同副承旨權大運啓曰,連以尹善道疏辭之事,本院未免一場紛擾,惶悚之至矣。卽者尹善道上疏,又極詆斥本院,不遺餘力,其言之長短是非,臣等固不欲爭卞,亦不敢瀆擾於聖聰之下,旣被詆斥,則其疏又不可留待明朝諸僚畢會之所,故卽爲入啓,而臣等又不敢晏然而已。至於鄭介淸·孫國憲之疏,頃日果來呈,而廳中之意以爲,此是朝家已定之事,不得捧入,非有他意於其間,而亦敢詆斥臣等,不敢自以爲是,惶恐待罪。傳曰,本院之紛擾,豈尹善道之事乎?不肯自反之甚矣。可駭,勿待罪。又啓曰,尹善道前後之疏,重斥本院,本院陳啓,亦已至再,今此臣等待罪之啓,妄下紛擾之語者,蓋指此也,而昏暮忙遽之際,自不覺措語之未瑩,致有嚴旨,無非臣等昏謬不察之罪,旣承此敎,何敢一刻晏然,當此夜深,又爲瀆擾,尤不勝惶恐待罪。傳曰,勿待罪。
謝恩,都摠管檜原君倫,工曹佐郞河呈道。以上朝報
以義禁府冕照律粘目,傳曰,果是一罪,則律文爲先書啓。
義禁府啓曰,以罪人冕結案取招後照律粘目,傳曰,果是一罪,則律文爲先書啓事,命下矣。取考律文,則大明律罵祖父母父母條云,凡罵祖父母父母及妻妾罵夫之祖父母父母者,竝絞云,冕旣犯罵母一罪,當以此律明斷,故依法例爲先結案取招後,次第照律之意,覆啓矣,敢啓。傳曰,知道。元公事還入。以上禁府謄錄
上在昌德宮。停常參·經筵。
大殿,政院·玉堂問安。答曰,知道。勿爲問安。
藥房都提調元斗杓,提調尹絳,副提調趙啓遠啓曰,伏未審夜來,聖候調攝,何如?連次進藥之後,煩熱之候,幾分減歇耶?前劑入淸胃瀉火湯三貼,當盡於今日,此藥加劑入乎?更議他藥乎?敢此竝稟。答曰,旣已差愈,勿爲劑入。
嬪宮,藥房問安。答曰,氣候寢睡平安矣。
吏曹啓曰,臺諫有闕,政事取稟。傳曰,酌獻禮後爲之。
伴送使書目,勅行,初三日平壤止宿事。
左承旨徐必遠上疏。大槪,請削臣職名,治臣罪名,以謝人言,以徵方來事,入啓。答曰,省疏具悉。爾其勿辭,卽爲察職。
右副承旨李廷夔啓曰,昨日尹善道之疏,臣自外來,雖未及見其大槪,專斥本院,語意甚緊,臣不勝瞿然之至。前後被斥,臣無異同,而同僚旣皆以此待罪,則臣何敢獨自晏然乎?淸齋之日,又此瀆擾,尤不勝惶恐待罪。傳曰,爾其勿待罪。
答尹善道疏曰,省疏具悉。宜遵前旨,勿辭察職。
藥房再啓曰,卽伏承下醫官之敎,嬪宮餘熱之候,尙未盡祛,水刺因此頗減之,臣等不勝悶慮之至。仍與趙徵奎·朴頵及諸御醫等商議,則皆以爲,芩朮湯,乃今日治餘熱之良劑,今又依前加入,仍進三貼宜當云,此藥三貼劑入之意,敢啓。答曰,知道。
禮曹參議金壽恒上疏。大槪,曾忝政院,旣有擁蔽之罪,冒死仍陳,請命乞削臣職,仍治臣罪,以爲人臣逞私蔽上者之戒事,呈政院,入啓。答曰,省疏具悉。爾其勿辭察職。
備邊司啓曰,本司有司堂上,只有二員,而洪命夏,出使未還,吳挺一,以實錄奉安,將往五臺山,本司堂上洪重普,有司堂上差下,察任,何如?傳曰,允。
刑曹參議蔡忠元上疏。大槪,曾在政院,有蔽上之罪,冒死自列,乞正臣罪事,留政院。
大司諫曺漢英上疏。大槪,臣與大司諫趙珩,旣得擁蔽之罪,決不敢靦然冒居,請亟鐫臣職名,以治臣罪事,留政院。
自辰時至酉時,日暈。
謝恩,判中樞沈之源,慶尙左兵使鄭傅賢,護軍趙磼·趙方立·靈順正浟,修撰睦來善,兼司僕李益善。以上朝報
上在昌德宮。停常參·經筵。
嬪宮,藥房問安。答曰,寢睡頗安,煩熱亦減。
藥房都提調元斗杓,提調尹絳,副提調趙啓遠啓曰,伏未審夜來,聖候調攝,何如?前進御養血淸火湯,更爲劑入耶?嬪宮煩熱之候,進藥之後,收效,如何?臣等不勝憂慮,敢來問安。答曰,知道。姑勿劑入。
伴送使書目,勅行初四日順安止宿事。
大司諫曺漢英上疏,入啓。答曰,省疏具悉。爾其勿辭察職。
藥房再啓曰,卽伏承內殿進御逍遙散,更爲加減劑入之敎,臣等與柳後聖·趙徵奎·朴頵及諸御醫等商議,則皆以爲前進御逍遙散加入,去木通·酸棗仁·乾薑,而桅子則七分,加三分竝一錢,更加知母七分,仍爲進御,且山桅仁炒爲末,每三錢米飮調和,不拘時進御,宜當云。湯藥五貼,山桅子末五貼,爲先劑入,何如?傳曰,知道。
政院啓曰,右承旨李正英初度呈辭,旣受恩由,再度呈辭,昨日到院,而以國忌齋戒,留政院,明日又是酌獻禮散齋戒也,不得入啓。且酌獻禮時,六承旨皆爲所任,不可闕一,而初八九日散·致齋之前,不可不趁今日豫爲定奪,李正英呈辭,何以爲之乎?敢稟。傳曰,其呈辭還出給,使之從速出仕。
戶曹參判洪重普再度呈辭,留政院。
戶曹參議吳挺緯上疏。大槪,曾在政院,旣有擁蔽之罪,請黜削臣職事。留政院。
夜一更,流星出南河星下,入南方天際,狀如鉢,尾長四五尺許,色赤,光照地。二更,月暈。
謝恩,都摠管申埈,江原監司姜栢年,典籍吳熽,執義鄭基豐,活人別提盧亨述,兼春秋朴廷薛,彦陽縣令曺士允,載寧郡守郭景紹,同成均趙壽益。以上朝報
上在昌德宮。停常參·經筵。
應敎李端相上疏。大槪,尹善道前後疏辭,威脅政院,眩惑聖聰之狀,誠不滿一哂,而其中鄭介淸之事,不可不明白痛斥,敢陳所懷事,入啓。
嬪宮,藥房問安。答曰,寢睡平安,水刺如常。
藥房都提調元斗杓,提調尹絳,副提調趙啓遠啓曰,伏未審夜來,聖候調攝,何如?嬪宮餘熱之候,進藥之後,已盡差歇耶?前劑入芩朮湯三貼,當盡於今日,此藥四五貼加劑入耶?竝此仰稟。答曰,知道。世子嬪所患,旣已平復,而湯藥則加用,似當議處。
贊善權諰上疏。大槪,天語諄諄,感刻心骨,虛帶職名,不恭無義,敢瀝至懇,更瀆宸嚴事,入啓。
大司諫曺漢英啓曰,擁蔽之罪,臣與趙珩一也,乃今珩以是遞職,而反令臣代之,以珩而律臣,則不當俾免,據臣而比珩,則初無可遞,負犯本同而遞授頓異,寧有是理?士夫所飭,惟在廉恥,臺諫之職,且異凡官,臣雖欲冒沒强顔,物議其謂臣何?百爾思之,惟有所不安於心,淸齋之日,又未免瀆擾,臣罪至此,尤有大焉。以彼以此,俱難冒據,請亟命罷斥臣職。答曰,勿辭,退待物論。
藥房再啓曰,嬪宮所患,湯藥加用似當與否,依下敎,與柳後聖·趙徵奎·朴頵等商議,則皆以爲,芩朮湯,乃淸熱安胎之良劑,依前加入,四五貼加劑入,宜當云,此藥五貼,爲先劑入之意,敢稟。答曰,知道。
禮曹啓曰,傳曰,南別殿酌獻禮時刻,何以午時爲之乎?日晩之後,不但日氣暄暖,有妨於行禮,亦涉未安,問于該曹,使之改定時刻,從早爲之可也事,傳敎矣。酌獻禮與大祭有異,自前大祭行禮,例在日晩之後,故以午時擇啓矣,今承傳敎,令日官改擇吉時,則卯時及卯辰間巳時爲吉云,以何時擇定乎?敢此仰稟。傳曰,以巳時爲之,似當矣。
戶曹參議吳挺緯上疏,入啓。答曰,省疏具悉。爾其勿辭察職。
答贊善權諰疏曰,省疏具悉爾懇。向日下敎之辭,旣具於疏中矣,予之意槪可見矣,何用縷縷至此哉?爾之所謂無禮無義,予實不知也,何必過用撝謙,不安至此哉?許以寬假養病,任意自便,隨時出入之意,實是朝廷之美事,爾其未可以勉從朝廷之意,以成朝廷之美哉?予言不再,爾其勿爲固辭,益加善攝,以副至意。
答李端相疏曰,省疏具悉。鄭介淸之事,伊日之聞甚詳,豈有他意哉?彼自不知耳。不知之言,何足較乎?爾其勿慮焉。
持平南九萬啓曰,臣於再昨,以城上所當出禁辭,而其中神祀則□昏淫諂瀆之事,多在夜間,故臣將出牌於夜深,呈課於曉頭矣。曉以茶時詣府中,則禁吏來言曰,夜與所由,從西小門內,望見路傍之屋,明火聚人,頗言喧撓,故錯認爲常漢神祀之家,踰其藩籬,入其內庭,其家以爲盜也,卽加綁縳,詣捕盜廳,臣不勝驚愕,卽使府吏往問其家,則乃士人寡婦之家,而夜行忌祀,猝見所由,不知誰某,故以致如此云。臣意以爲,所由之闌入士夫家,自有其罪,而本府且是法司,則自可懲治,不必移之於他司,通議于諸僚,則諸僚皆以爲,招置捕盜從事官,言其曲折,使待本府處置,可也。臣於今日,又以茶時詣府,招問從事官,從事官以爲,昨日自本廳推問所由,則入於懸燈之處,決非盜賊之事,似非本廳所由,故已爲移關刑曹,使治其闌入之罪云。臣取其移關見之,其文云,常時禁吏,白晝貽弊,今以神祀,許令夜行,則實同敎猱升木,法司必無是理,臣看來,不勝其驚惶而錯愕也。夫國家之設憲職,本當擇人而授之,專掌其伺察,不當慮其貽弊,以弛其法也。憲臣之履其職,本當遵法而行之,嚴勅其下輩,不當違其作挐,以廢其禁也。今捕盜大將李浣,乃以常時禁吏,爲貽弊之大端,夜禁神祀,譬敎猱而升木,凌蔑法司,侵侮臺臣,逞其恣睢,無復顧忌,若果然也,法禁之司,可廢而不置,昏淫之祀,可任其所爲,臣不勝寒心焉。且夜禁神祀,非但本府流來常事,雖秋曹規例,亦如此云,本非臣之所創行也。臣何以豫慮所由之錯認行祀之所,闌入士夫家而不出夜禁哉?如使禁其晝而無禁其夜,則其誰肯不行於夜而必行於晝,以被法司之推治哉?今日臣職是治盜,則只爲明査闌入人家爲盜與否耳,乃列諸□移詆斥,至於如此,此無非如臣庸碌疲劣之人,亦忝此職之致也。臣何敢抗顔朝端,自稱司憲之官也?請命亟削臣職,以治臣貽辱法府之罪。答曰,勿辭。
伴送使書目,勅行,初七日肅川止宿事。
府啓,大司諫曺漢英,引嫌而退,不捧代製之疏,雖出院中僉議,係是民情,則捧入何傷?趙珩旣已見遞,似無異同於其間,請大司諫曺漢英遞差。答曰,依啓。
下直,滿浦僉使朴希閔。
謝恩,護軍徐元履,知經筵鄭致和,輔德趙復陽。以上朝報
上在昌德宮。停常參·經筵。
伴送使書目,勅行,初六日安州止宿事。
備忘記,噫,近世之士,能言人主之過,而不能言人臣之失,何也?人主之威,雖甚雷霆,而終必恩敍,用之無間,人臣之怒,或不免衆猜群嫉,相與排擊之不已故也。旣加雷霆於言者,已非聖王之事,而又有人臣之或不免焉,則上下俱失其道矣。玆豈非國家之大不幸乎?予之過失,予當勉勵,而邇者,參議尹善道之言政院之失,過則過矣,而亦非構虛揑誣之事,且是政院之滄浪自取,何乃深怒,若是其甚乎?謂之因自己之事,而過用憤懥之言則是也,而謂之威脅政院,眩惑聖聰,則豈其可乎?言人主之過者,則人臣謂之曰,其言雖過,能容如此之言,而後善言乃至,不可不容而受之,勿爲摧折云,而獨於言人臣之過者,則全不用此事,唐太宗所謂,卿等宜先容受直言之意,安在?此無他,言人主之過,則自歸於賈名而徒見其益也。言人臣之過,則未見其益而徒見其害也,誰肯言之?此是朝廷之大患,而曾無一人念及於此而言之者,此非不知而不言,實出於不敢言之故也,寔非大可懼者乎?尹善道之言,無足可觀者,其主意則言政院之失也。姑可容受而置之,如言人主之過者,以開後之言路乎?據此言之,則尹善道之言,亦非全然無據也。假使不幸,朝廷有大奸慝,孰肯出而言之乎?今之言者,以不能恢言路爲言,故予方患之,思欲自反,而適有此事,恐遠外之聽聞,因此沮喪,竝與言人主之過而不爲,則其患滋甚,特爲言此,以導達言路,而庶免在朝廷臣,歸於不美之地也。相與勗哉而勉旃。
掌令李曾上疏。大槪,臣之痼病,通朝之所共知,決非旬日之所可差愈,辭單之意,實不得已,而見阻於政院,陳情露章,已至多日,而亦不免退却,事勢狼狽,罔知攸處。一向呈病,分義未安,故稍觀病勢,準擬出謝恩命,而自數三日內,添得危症,頑痰上升,有時窒塞,以此病勢,決無供職之期,亟遞職名,以延危喘事,留政院。
持平南九萬啓曰,昨日前大司諫曺漢英之處置也,臣意以爲,不捧代製之疏,雖是近來政院規例,而至於民情所繫,則有不然者,下之草野之人,心有所懷,欲進於九重之聽,而不能形諸文字,以衆心之所同者,借其文於他人,本非大端不可事,豈可以來呈者之非其自述,而邁却衆人公共之疏也?且於大司諫趙珩,旣以不捧湖疏見遞,漢英避辭,亦以遞授頓異爲語,故以此相斥請遞矣。今聞物議,以代製之疏捧入何傷等語,爲未妥,又以爲漢英之還給代疏,非趙珩同席之時,不可以珩之旣遞,據以爲□,臣意以爲,還給湖疏,旣曰不可,則二人之事,卽爲不捧,一也,同席與否,以不論,而旣有物議,何敢自以爲是,晏然仍冒乎?請命遞斥臣職。
大司憲李一相啓曰,昨夕同僚,以諫院處置,來到臣家,各言意見,反覆相議請遞矣,今聞物議,以處置措語中,有未妥之處,失實之事,以此爲非,同僚已先引避,臣宜無異同,臣以無似,添其首席,構草下語之際,不能詳愼,當此淸齋之日,未免瀆擾,所失尤大,請命遞斥臣職。
掌令鄭榏啓曰,臣伏見同僚避辭,以前大司諫曺漢英處置失當之事也,臣亦同參處置,則物議之作,理難獨免,請命遞斥臣職。
政院啓曰,明日擧動,以時刻單子,纔已啓下矣,今日之雨,雖或夜間晴霽,泥路設炬,犯曉動駕,事勢難便。臣等竊伏念,依當初禮曹進擇,午時行事,而以巳時動駕,則辰時至齋所,不過稽一時,而旣有望殿禮及外位內班許多禮節,則稽一時,亦非遲久,而正時至矣。巳時動駕,午時行事,似爲便當,敢此仰稟。答曰,依啓。
答大司憲李一相,持平南九萬,掌令鄭榏避嫌曰,此物論,未知何樣人之物論,而可謂不識事之物論也。使草野之人,何可人人而能文善書乎?若不能文,則雖有所懷,終身不能轉達於君門乎?觀其疏辭之如何耳,豈有論誰某之文乎?此不過政院之不欲捧入,巧作名目之事也,何可以此引以爲嫌乎?本府處置,少無不可,毋動於無識之言,以損事體。勿辭,退待物論。
應敎李端相上疏。大槪,嚴旨之下,不敢仍在直廬,蒼黃趨出,冒死自列,請削臣職,以俟公議事,留政院。
府啓,竝引嫌而退,前大司諫曺漢英,曾在政院,旣參湖疏之不捧,而今授諫長,又非庶官之與比,則請遞之論,未爲不可,所謂物議,臣實不知也。且酌獻之禮,只隔今宵,參祭百官,方在齋宿之中,苟非緊關大事,難於一刻在職之嫌,則姑爲待明日散齋後引避,亦非晩矣,而當此淸齋之夕,紛紜瀆擾,殊未妥當。且無齋宿之意,俱難仍在其職,請持平南九萬,大司憲李一相,掌令鄭榏,亟命遞差。答曰,依啓。
謝恩,副摠管尹順之,工曹正郞崔文活。以上朝報
義禁府啓曰,今初十日南別殿擧動時,各處分差,以實都事十員,難以充差,依例假都事二員,令該曹差出,何如?傳曰,允。以上禁府謄錄
上在昌德宮。停常參·經筵。
伴送使書目,勅行,初七日嘉山止宿事。
禮曹啓曰,凡擧動時,兩司必須備員,然後行禮,而今日擧動時,諫院之官,無一進參之員,自前習儀,則雖無諫院,亦有仍爲行禮之規,今此擧動臨迫,似不可以此遷退,何以爲之?敢稟。傳曰,允。
大駕詣南別殿後,大殿·東宮,藥房·政院·玉堂問安。答曰,知道。
行禮後,大殿·東宮,藥房·政院·玉堂問安。答曰,知道。
政院啓曰,禮曹儀註節目,初未詳察,累改付標,已極不當,而笏記中四拜一款,又爲落寫,以致臨時窘急之患,極爲非矣。當該禮曹堂上·郞廳,請推考。傳曰,依啓。又啓曰,世子問安之時,承旨·史官,例爲進參,而史官終不來參,極爲非矣,請推考。傳曰,依啓。
大駕還宮後,大殿·東宮,藥房·政院·玉堂問安。答曰,知道。
判尹李浣箚子。大槪,因一下人移關之事,重被前持平南九萬之詆斥,亟命鐫削臣職,以謝人言事,入啓。
政院啓曰,明日專經文臣殿講時,命官何大臣進去乎?敢稟。傳曰,左相進去。
府啓,擧動時,必備兩司,所以重朝廷之體貌也。今日南別殿,酌獻禮時,諫院無一員進參,疾病輕重,雖未之知,揆諸事體,誠極未安,在京不爲仕進之員,請命遞差。百官朝服,章服之重者也。在庭之臣,毋論職秩高下,隨其所備,皆所當着,限以四品以上,只服其服之規,已極苟簡,而今日朝行,西班則非但四品也,三品以上之官,亦多不着之員,此豈皆不得爲而不爲者哉?莫嚴朝班,所見埋沒,請令各其司,査出推考。答曰,依啓。
答應敎李端相疏曰,省疏具悉。爾其勿辭察職。
贊善權諰上疏。大槪,非敢苟爲謙而已。誠不忍未安之心,更瀆宸嚴,乞蒙裁察事,入啓。
政院啓曰,政事過酌獻禮後爲之事,命下,而今日日勢已暮,勢難開政,明日爲之,何如?傳曰,知道。
答李浣箚曰,省箚具悉。年少輩之事,何必相較?卿其安心勿辭。
答權諰疏曰,省疏具悉至懇。予之所見,與前無異,莫知所諭,只自戀戀憂慮而已。爾其體此至意,更加調理察任。
同春秋吳挺一,奉敎李溟翼,實錄陪行事,五臺山出去。京畿都事鄭繼胄,實錄陪行事出去。以上朝報
上在昌德宮。停常參·經筵。
藥房都提調元斗杓,提調尹絳,副提調趙啓遠啓曰,昨日法駕,勞動行禮,伏未審夜來,聖候調攝,何如?嬪宮煩熱之候,進藥收效之後,尙爾平安耶?臣等敢來問安,竝此仰稟。答曰,無事矣。
中殿,藥房問安。答曰,知道。
嬪宮問安。答曰,氣候平安,寢睡如常矣。
伴送使書目,勅行初八日,定州止宿事。
京畿監司書目,跌傷甚重,差復未易,臣職改差事,啓。傳曰,勿辭,調理察職事,回諭。
全南監司書目,正言鄭□□病重,上去不得事。啓遞差。
全南監司書目,光州牧使蘇東道病重,必無赴任之理,其代,令該曹擇差下送事。
備忘記,麟坪大君病患,尙未入差境,委身床席,閑戶呻吟者,今已四箇月矣。予之心事,憂遑難狀,食息靡寧,鬱陶之情,其可量焉?思欲一見,以慰此懷,而人君擧動,自不能率爾,未免趑趄至此,至情難抑,憂戀成疾,不病而痛矣。今將往見于厥家,而古則如此之事,尋常有之,本朝亦多有此規,而但念近世則所罕有之事,似不可率爾爲之,問于諸大臣以啓。
獻納金壽興啓曰,臣本病孱,以不得致力於讀誦,加以近來賤疾深苦,專廢書冊之功,今此殿講,以致不通,方在推勘之中,決難仍冒諫職,請命遞斥臣職。答曰,勿辭,退待物論。
江原監司書目,襄陽府使申恒,抛棄官事,顯有故犯之狀,罷黜事。
禮曹啓曰,傳敎矣。問于諸大臣,則領議政鄭太和,領中樞府事沈之源以爲,伏覩聖敎,發於至情,其在群下之心,孰不感動?嘗聞祖宗朝,亦有如此之存問,今者大君病患累月未差,此非無端親臨之比,恐無不可,伏惟上裁。領敦寧府事金堉以爲,天倫友于之至情,豈有上下今古之殊乎?伏見聖敎,臣不勝感動之至,往在世宗朝,孝寧大君,遘疾而愈,世宗親臨錫宴,宗室起舞,上亦起舞,極歡而還宮,此臣所曾聞,而欽仰聖人之德者也。今承本朝亦有此規之敎,臣之所聞,亦似有實,況大君病患,未入差境,聖上之欲近慰懷之盛意,有加於世宗之時也,伏惟上裁。左議政元斗杓以爲,友于至情,豈有今古之殊乎?伏讀聖敎,不勝感動之至。旣有古事,近有祖宗朝前例,則當此大君病患累朔沈綿之時,一番親臨,恐無不可,伏惟上裁。延陽府院君李時白·綾川府院君具仁垕·完南府院君李厚源,病不收議。大臣之意如此,上裁,何如?傳曰,依議施行。
下直,橫城縣監具鎰。以上朝報
義禁府啓曰,以黃海道□□御使書啓,刑曹粘目,前海州牧使金鋿,前殷栗縣監李壽翼等,移義禁府處置事,允下矣。金鋿·李壽翼,竝拿囚之意,敢啓。傳曰,知道。以上禁府謄錄
上在昌德宮。停常參·經筵。
校理安後說上疏。大槪,冒死陳懇,爲母乞郡事,入啓。下該曹。
正言李行道啓曰,臣連遭喪患,久廢讀書,以致不通於專經,方在應推之中,不可冒居臺職,請遞斥臣職。答曰,勿辭,退待物論。
正言吳始壽啓曰,臣於昨日殿講之時,未免不通,方在應推之中,不可仍在諫職,請命遞斥臣職。答曰,勿辭,退待物論。
府啓,竝引嫌而退,旣在應推之中,勢難仍在其職,請獻納金壽興,正言李行道·吳始壽,竝命遞差,新除授大司憲吳挺一,實錄奉安事,江原道五臺山出去,請斯速乘馹上來事,下諭。答曰,依啓。大司憲自當上來,姑勿下諭。
戶曹參判洪重普三度呈辭,只遞本職。
吏曹啓曰粘連,平安道暗行御使書啓云云。龍崗縣監李鵬段,信任奸吏,徵捧過濫兺不喩,別定色吏,宰牛取利爲白乎旀,私贈文書,旣已現捉,爲先罷黜爲白遣,其爲罪犯乙良,令攸司稟處爲白齊。鐵山府使金益厚段,政令顚錯,吏緣爲奸,代出營米,不知撙節是如爲白置,雖已遞改,罷職,爲當爲白齊。郭山郡守任敬夏段,政令顚錯,受侮旣多,不戢下吏,徵贖太重兺不喩,不報監司,私貸營米是如爲白置,亦爲罷黜,宜當爲白齊。龜城縣監申時豪段,貪鄙不法,秩滿之後,別定駄載,私用官米,買取馬匹是如爲白置,雖已遞改,不可置之,爲先罷職爲白遣,其罪犯乙良,亦令攸司稟處爲白齊。中和府使閔昇段,盡心職事,聽理詳明,官販雜物,不煩於民是如爲白良置,到任未久,不可遽議施賞,徐觀後效,宜當爲白齊。定州牧使金鏡段,爲政平平是如爲白置,雖有定役最歇之說,不可以此施賞是白齊。順安縣令沈之淹段,應務固密,勤苦不輟是如爲白置,雖因站上之用,有所徵責皮物之事,不可以此輕易遞易,以貽迎送之弊是白齊。永柔縣令呂霽段,盡心職事,修擧廢墜,站用雜物乙,比前太減是爲白置,刑杖過重,未有實跡,下吏受賂,亦非身犯,不可以此輕遞是白齊。咸從縣令尹世獻段,爲政慈詳,有意便民是如爲白置,柔懶之性,不可卒變,被災之後,不卽論報,亦是公罪,固不可以此輕遞是白齊。安州判官趙翰明段,到任之後,事喜煩撓是如爲白置,坐衙不頻,難免其失,今姑從重推考,以責後效爲白齊。嘉山縣監洪有量段,醇周多質,不聞大段歇譽是如爲白置,今姑置之爲白齊。江西縣令李德夏段,爲政詳明,自奉簡約,修擧廢墜,治聲著聞是如爲白置,杯酒之失,未免爲咎,不可輕議施賞是白齊。宣川府使鄭漢驥段,不貸土豪,官事修擧是如爲白置,別無表著之治績,今姑置之,宜當爲白齊。至於書啓中初頭所陳之事,及各邑弊端與建明等事,令各該司稟處置,何如?啓。依允。
綾川府院君具仁垕箚子。大槪,老病日深,不得趨詣於召牌之下,惶恐待罪事,入啓。答曰,省箚具悉。卿其安心勿待罪。
大司諫鄭知和上疏。大槪,召命之下,不敢退在,趨詣闕門之外,而病勢決難供職,冒死乞遞職名事,入啓。答曰,省疏具悉。爾其勿辭,從速察職。
京畿監司書目,病重辭職上疏上送事,啓。答曰,省疏具悉。卿其勿辭,更加調理察職。
政院啓曰,南別殿行禮時,笏記中四拜禮落書之故,禮曹堂上·郞廳,啓請推考矣。今始聞知,則凡笏記,自前非初七日之所爲,禮曹書進儀註,則各其司祭所守僕,依其儀註,有非笏記云,然則初七日之被推,似非其罪。大槪毋論親祭拔行行禮之時,進退拜跪,一聽執禮之所唱而爲之,而執禮所執,乃是笏記,則此實莫大之事,而專委於一守僕之事,豈不寒心乎?國之大事,不當如是,自今以後,笏記,自禮曹相準出書,移之於祭所,以爲恒式爲之事,捧承傳施行,笏記次知守僕落書之罪,則不可不治,令攸司推治,何如?傳曰,依啓。禮曹堂上·郞廳,勿爲推考。
贊善權諰上疏。大槪,伏蒙聖批,戀戀憂慮之敎,澘然感涕,不耐犬馬之忱,而病伏帶職,義無所據,終不敢自安,更瀝至懇,祈蒙遞免事,入啓。
戶曹啓曰,卽接廣興倉所報,則完南府院君李厚源,今夏等祿俸,科日已過,終不受去云,係是大臣祿俸,依例令倉官輸送乎?敢稟。傳曰,允。
禮曹啓曰,麟平大君家親臨吉日,今日官推擇,則今四月十三日巳時,十六日卯時,十七日巳時,十八日辰時,十九日巳時爲吉云,而十三日,乃謝恩使方物封裹,十六日,卽謝恩使拜表,十七日,春塘臺擧動,旣已啓下,只餘十八日·十九日,自下不敢擅定,何以爲之?敢稟。傳曰十九日爲之。
完南府院君李厚源箚子。大槪,狗馬之疾,一向沈綿,不敢起動,又患腦後瘇癰,不得着帽,召牌臨門,竟未祗赴,惶恐待罪事,入啓。答曰,省疏具悉。卿其安心勿待罪。
吏曹啓曰,臺諫及守令有闕,政事取稟。
答權諰疏曰,省疏具悉爾懇。予之固欲不遞,亦猶爾之固欲遞去也,何不諒人情而至此?爾其安意調治,幸勿固辭也。
傳曰,政事,明日爲之。
謝恩,知義禁金南重,司成宋時喆,典籍柳榰,訓鍊判官尹行得,承文博士李東老,校書正字奉綸正言李行道·吳始壽,刑曹佐郞朴由東,禮曹正郞閔維重。以上朝報
傳曰,當爲引見,原任大臣竝命招。
引見時,領中樞李景奭所啓,大同之法,專出於平均民役之意,而山郡海邊之民,互有苦樂之言,請下諭本道,使愚民,備知朝家不得已變通均役之意,何如?上曰,此言是矣,依爲之。
上曰,淸人切求白鷹,雖不可每每爲之,一番生光,不可不爲,今年內覓送之意,南·北兵使處分付,宜矣。以上備局謄錄
引見時,領議政鄭太和所啓,束伍軍公賤則免其身役,渠輩不以爲苦,故守令憑考奴婢案,偏以公賤充定,極爲非矣。且私賤則有給復之擧,給復結數伸縮,所關亦重,此後則公私賤闕額,各以公私賤充定,其他束伍中諸員等役,亦各以本色充定,然後各有定式之數,而不爲紊亂矣。以此意則付兵曹吏之着實擧行,似當矣。上曰,善思矣。此法極好,不可不着實爲之矣。以上武備司謄錄
榻前,領議政鄭太和所啓,湖南大同磨鍊別單,今已入啓矣。以十二斗磨鍊,則餘米恐爲不足,以十三斗磨鍊,然後意外需用,似無不足之患,而自下不敢擅便,唯在睿斷。上曰,湖西大同之弊,皆由於米數之不足,多有窘礙之處。今此湖南賦役之徵,大異於湖西,初若從略磨鍊,而有所不行處,則不可中止,亦不可加賦於民,必有大狼狽矣。寧於初頭,從優磨鍊,數年需用之後,如有餘裕,則特爲減捧,實是施惠之道,而終不爲失信之歸矣。今以十三斗磨鍊,宜當矣。又所啓,其中奉常寺祭享貢物,及宗廟薦新朔饍,進上內醫院藥材,恒定歲幣之木,大小好紙,白綿紙等物,自本道給價,直爲上納事,分付,何如?上曰,依爲之,而白綿紙恒定之外,別定之數,則以價米上送,試令京中貿用,宜矣。上曰,近聞山田之弊,罔有紀極,平山·瑞興之間,樹木蔭密之地,今皆濯濯,至如瑞興·葱秀,卽爲國中有名之處,而所有此患,此皆入作者,謀避元田結役之致也。事極痛惡,不可不各別嚴禁,朝家立法禁斷之後,猶不徵戢,則不時摘奸,本道監司守令等,論以重罪,而令該曹分付本道,使之着實擧行。領議政鄭太和所啓,法典內,年滿八十,而曾經堂下實職四品以上者,例爲加資,而該曹廢閣不行矣。卽今亦有如此之人,而禁其子弟之陳疏請恩,請令該曹詳加聞見,啓稟施行,何如?上曰,依爲之。兵曹判書鄭致和所啓,各處不緊營繕,曾有事定間姑停之令,而近日諸處甘結,逐日紛紜。且本曹所在之木,其數甚少,日後則離諸上司,必經啓下,然後許給役價,何如?戶曹判書鄭維城所啓,各衙門有米布有典僕處,則公廳破傷之處,自可料理爲之,不當使該曹給價矣。上曰,竝依爲之。又所啓,禁府罪人耽溪守冕所犯,係是一罪,故結案取招之意,啓稟,則減死照律事,判下矣。此出於聖上好生之至德,固當將順擧行,而第念冕之罪犯,係關綱常,國言藉藉,皆曰可殺,不可以一時不忍之政,三尺之法,有所撓改。似當依律處斷,諸大臣今方入侍,下問處之,何如?上曰,此乃酒妄失性之人,故不忍遽置其律,特令減死矣。諸大臣之意,何如?領議政以下諸大臣皆啓曰,減死之命,出於好生之德,照以次律,似或得宜,而減死照律,則功議勿爲擧論,何如?上曰,如此重罪,旣已減等後,更何用功議乎?上曰,凡擊錚之規,非刑戮及身與父兄伸冤,則不敢爲之,而近來國綱解弛,不勝紛紜,如閔恒重者,數月之內,擊錚之數,至於四·五度,其供辭中,多有侵及君上之語,而該曹恬不爲怪,公然啓達。且刑杖固不可太猛,而有罪之人,則亦不可太緩,近來刑曹,多有解弛之事,亦極寒心。三堂上竝遞差。以上朝報
引見時,兵曹判書鄭致和所啓,禁軍無馬者,多至三百餘人,故上年定送知馬禁軍,捉出牧場馬三百四十餘匹,分養於各官矣。今方連續上來,而此馬則曾已皆踏兵字火印,請令司僕寺勿爲除出,分立於邊馬,沒數分給禁軍,何如?上曰,依爲之。司僕寺謄錄
上在昌德宮。停常參·經筵。
忠淸監司書目,石城呈,以吏曹參議尹文擧病重,上去不得事。又書目,懷德呈,以禮曹參判宋時烈辭職上疏上送事。答禮曹參判宋時烈疏曰,省疏具悉。卿疏辭,不但辭免之意甚固,且有今忽有礙阻之言,予用驚喜,亟欲副意,以速上來,而第念予意則有甚不然者,不得不敷心腹以告矣。昔者,故判書金集之遞改是任,予實追悔矣,今之科目出身者,謂之文官而登用焉,山林讀書之士,謂之蔭官而不拜春官之職,則其於國家得失,事體顧何如哉?以此言之,則其不可輕遞也,豈不章章然甚明乎?惟卿,念國家之重,掌禮之任,幡然須速上來,以副如渴之望。
校理安後說上疏。大槪,旣忝本館之職,則不可自以爲全無是事而晏然而已,惶恐俟罪事。入啓。
左承旨徐必遠三度呈辭。遞差。傳曰,延陽府院君,引見。
政院啓曰,以弘文館副校理安後說上疏,傳曰,小官本無待罪之規,此疏何以捧入乎事,命下矣。爾間校理安後說之疏來呈,觀其辭意,乃以弘文館臺名事,有所不安而陳疏也。院中或以不當之事,何必陳疏?還出給,宜矣。或以爲職居近密,有不安之事,則似不可晏然而已,後說之疏,果有不安之意,而非稱雜辭職之比,故相議捧入,而末端俟罪二字之不當,全不覺察矣。旣承聖敎之後,始乃覺悟,小官雖有不安之事,陳疏果爲濫猥,而矇然捧入,無非臣等遇事生疏之致,不勝惶恐之至。此疏還出給之意,敢啓。
自未時至酉時,日暈。
二三更,月暈。
下直,永同縣監金萬元。
謝恩,光州牧使金素,金川郡守李河岳,龜城縣監田皞民,嘉山縣監趙聖達,司書鄭晳,掌樂主簿尹豐殷,鐵山府使李埈男,掌令韓縝·郭之欽,康陵參奉呂顔齊,大司成李一相。以上朝報
上在昌德宮。停常參·經筵。
正言金禹錫啓曰,臣受任幕佐,經歲還朝,不意玆者,復叨新命,臣誠感激,固當趨走供仕之不暇,而以頃日殿講時不通,方在應推之中,不爲冒居臺職,未免瀆擾於淸齋之日,所失尤大,請命遞斥臣職。答曰,勿辭,退待物論。
嬪宮,藥房問安。答曰,氣候寢睡無事矣。
藥房都提調元斗杓,提調尹絳,副提調趙啓遠啓曰,伏未審邇間,聖候,何如?前劑入養血淸火湯,當盡於今日,此藥五貼,今當加劑入。且嬪宮進服芩朮湯,亦已盡於昨日,或仍進,或間日進服事,與柳後聖等諸御醫,商議稟處,何如?竝此仰稟。答曰,依啓。
藥房再啓曰,嬪宮進服芩朮湯仍停當否,與柳後聖·朴頵·趙徵奎等商議,則皆以爲,時無所患,不須强進藥餌,今姑停止,觀其前頭氣候,更議似當云,敢啓。傳曰,知道。
府啓,正言金禹錫,引嫌而退,旣在應推,勢難在職,正言金禹錫,請命遞差。答曰,依啓。
吏曹啓曰,以領議政所啓,傳敎矣。在京表著之人,則前濟用正金光煥,中樞府經歷尹挺之,今年皆滿八十,似當依大典施行,此外亦有遺漏之人,則亦當隨所聞啓稟,而恩典重事,該曹不敢擅便,上裁,何如?竝依法典加資。
備邊司啓曰,謝恩使全昌君柳廷亮,重患臀瘇,今日方物封裹,亦未來參,而纔得膿破,決難登途,行期只隔兩日,令該曹差退拜表之日,文書則旣已繕寫,所塡日月,仍用勿改,前亦有例,以此分付,何如?傳曰,允。
禮曹。謝恩使拜表吉日,來廾六日,改付標啓。
吏曹啓曰,臺諫有闕,政事取稟。傳曰,過國忌後爲之。
謝恩,正言金禹錫,兵曹佐郞金萬基,宣傳官李百凞,麒麟察訪權以復,左承旨徐元履。以上朝報
上在昌德宮。停常參·經筵。
刑曹判書李浣箚子。大槪,臣所帶捕盜大將,令該曹照例本差事。啓下兵曹。
京畿監司書目,仁川府使尹撤病重,罷黜事。
謝恩,刑曹判書李浣,益興君洪重普,海運判官李象震,奉常判官李慶龍,郭山郡守崔鳴後,龍崗縣令李行道,白翎僉使全以直,修撰金壽興。以上朝報
備邊司啓曰,慶德宮興化門外備邊司,多有雨漏罷毁之處,而累年不爲修補,將至於不得收拾,若過今夏,必有頹圮之患,前者已令該司,修葺始役矣,頃日筵中,凡大小營繕,必啓下後,題給料布事,定奪,此役旣難還寢,亦不敢不爲啓知,令該曹仍前題給料布,何如?答曰,允。
又啓曰,鳳山林姓人謀陷土主之言,發於榻前,令本道捉囚事,分付于黃海道前監司李弘淵,而未有回報之前,內禁衛林俊根稱名人,呈狀于本司開坐處,其狀中,謄出秘密擧行條件說話而訴曰,其父林以生,以鳳山郡勅使時都監吏,不離官員眼前,少無中路往返之事,橫被囚禁云云。臣等詰問筵中擧行條件說話,汝何從得知而如是呈狀,則渠稱方屬禁軍,受由歸鄕,還於此時,其父被囚,莫知所以,問諸官門,自京行移如此如此,故具錄於狀辭云,臣等深惡官吏不加謹密,致令盡泄於囚人之子,欲爲請罪,而姑待罪人之悉捕矣。今朝,得接黃海監司元萬石,因鳳山郡守牒呈,馳報于本司節該,其時大通官前中路問安事,本郡人李得天,稱以軍官,定送中和,而得天與林以生子俊根,偕往平壤,同惡謀陷,得天則其時知機逃躱。今聞得天,中和地黃都事家婢子交嫁,隱慝其處,林俊根則內禁衛時仕,在京云,李得天跟捕之意,自本道移文平安監營,而林俊根自京捕捉云云,臣等卽令捕盜廳尋捕,則俊根纔因厥弟自鳳山忙急上來,相語與之出去,京裏無從可尋,該廳聞其前日率去之女,方在郊外,已令捉來,而俊根則今旣失捕,知蹤未易云。申餙左右捕盜廳,更加譏捕,且令黃海監司,嚴督該邑守令,窺伺其還家,劃卽捕得,李得天,亦令平安監司急急捕捉,押送于黃海監司,以爲一處推覈之地,宜當,竝於撥上,星火密移,何如?答曰,依啓。各別盡心擧行事,嚴飭兩道。以上備局謄錄
上在昌德宮。停常參·經筵。
夜一更,月暈,流星出大角星上,入天梧星下,狀如拳,尾長三四尺許,色赤。二更至五更,月暈。
謝恩,大司諫鄭知和,護軍呂爾載·蔡忠元·曺漢英,持平安後稷,延城君李時昉,承文副正字權斗樞,文學吳始壽,校理李命相。
禁府,李秞·金宗一拿囚,啓。
校理安後說上疏,入啓。答曰,省疏具悉。此是規例上小事,爾其勿辭察職。
平興君申埈摠管辭免上疏,入啓。答曰,省疏具悉。卿辭至此,當勉副焉。
應敎李端相三度呈辭,遞差。
平安監司書目,臣冒萬死陳情,乞收仍任之命事,上疏上送事。
伴送使書目,勅行本月十五日,無事還越江事。
又書目,平壤判官李汝澤,有不察之罪,爲先罷黜事,啓。傳曰,判官李汝澤,拿問處之。
答平安監司疏曰,省疏具悉卿懇。此非偶然之意,卿其安心勿辭,察職。
明日春塘臺殿座正時,卯初二刻,開門罷漏後。
明日文臣庭試時,讀卷官領議政鄭太和·蔡裕後·吳竣,對讀官四,趙壽益·趙珩·李一相·尹順之。
贊善權諰上疏。大槪,蒙聖批不諒之敎,不勝惶惕隕越之至,更瀝至懇,冀蒙恩遞,俾安微分事,入啓。
禁府,冕,三水郡流三千里定配,啓。
府啓,流配罪人冕之負犯,國人之所共憤,王法之不可貸也。法府之以一罪照斷,實是按法之得當,而減死之命,特下於意慮之外,此雖出於聖上好生之德,綱常一罪,豈以一時不忍之政,有所低昻乎?三尺至嚴,斷不可流配而止,請還收減死之命,依當初處斷照律。工曹參議尹善道,頃以政院辭疏不捧之故,乘其憤懥,辭氣不平,攻斥政院,下字無謂,提起不當言之事,詆刺亦及於先正,工曹參議尹善道,請命罷職。答曰,不允。以上朝報
義禁府啓曰,今十九日麟坪大君家擧動時,各處分差實都事十員,難以充差,依例假都事二員,令該曹差出,何如?傳曰,允。以上禁府謄錄
上在昌德宮。停常參·經筵。
答贊善權諰疏曰,省疏具悉爾懇。爾之固辭至此,是予之誠禮不足而然也,深用慨焉。且疏中所謂陳弊進言之事,是予之所樂聞者也,唯觀其事之是非而處之而已,本非念慮之事,又豈可以待予言而後爲之乎?勿辭在職而進言補答,則予之至望也,豈不美哉?爾其安意勿辭。
承文院官員,以都提調意,啓曰,本院權知官員,例以隷習官啓下,冠帶常仕,故雖未付實官之前,不敢任意出外。其中曹司,則廳憲益嚴,雖有不得已事故,必告右位見許,然後出去,自是流來舊規,而近來國綱解弛,年少新進之輩,自便成習,在鄕之人,一經免身,則厭避苦任,不告右位,擅自歸家,無意上來。以此故而本院參下官,其數最多,而見在供職者絶少,事極寒心,不可無別樣變通之道。權知官在外未上來者,竝姑先從重推考,自今以後,權知之官,勿論免新先後,必計其實仕,以陞實官,仕日不足,則雖是當次,勿爲遷狀事,捧承傳施行,以爲定式遵行之地,以杜新進怠慢之習,何如?傳曰,依啓。
榻前,府啓,請還收流配罪人冕減死之命,依當初照律處斷。上曰,已經大臣議處,勿爲煩論。工曹參議尹善道,請命罷職。上曰,如是論執,似爲過重,勿爲煩論。措辭竝見上
自未時至酉時,日暈。二更,月暈兩珥,暈上有背,色內赤外靑。自三更至五更,月暈。
謝恩,判尹尹絳,刑曹參判尹順之,襄陽府使朴安悌,禮曹佐郞李球,奉常副奉事權□,護軍趙珩,正言李□□·鄭晳,兵曹正郞金禹錫,兼春秋李敏徵·李克泰。以上朝報
上謂領中樞及大提學蔡裕後曰,玉堂被抄之人,見存者幾何?蔡裕後曰,被抄之數,初旣不多,而陞六品者,至於三人,卽今現存之數,只是若干,方有加抄之議矣。上曰,可合之人,卿等相議加抄,以準前數,可也。此亦朝報
上在昌德宮。停常參·經筵。
實錄奉安使書目,江原監司兪瑒,不爲迎候境上,朝廷以處置事。
江原監司書目,實錄下來時,境上不得迎候,待罪事。
又書目,旌善郡守沈挺豪,本月十四日身死事。
慶尙監司書目,右兵虞候邊宥罷黜事。
以江原監司待罪狀啓,傳曰,兪瑒之計,徒念自已之速爲遞去,不顧國家事體之重,有此故犯之失,極爲駭慢,先罷後推。
榻前,府啓,請還收流配罪人冕減死之命,依當初照律處斷。上曰,已諭於昨日,勿爲煩論。請工曹參議尹善道罷職。上曰,已諭,勿煩。措語竝見上
左議政元斗杓所啓,江華留守閔應協,年非甚老,而衰耗多病,事不修擧,民亦罕見云,曾欲啓遞,而交代且難,故以至于今,適有語及江華之事,敢此陳達矣。領議政鄭太和曰,非有罪過也。氣力不足,故以致如此,臣果與左議政,有請遞之議,今已發端,勢難仍置矣。上曰,遞差。領議政鄭太和所啓,宣惠廳堂上許積之代,今當差出矣,洪命夏盡心國事,可合此任,不久還朝,以此人差下察任,何如?左議政元斗杓曰,聞該廳吏輩,雖恐洪命夏之爲此任云,必有所畏憚也,故與領相相議陳達矣。上曰,依爲之。領議政鄭太和所啓,旣設湖南大同,則郞廳當爲差出,而本廳江原道所掌郞廳權儁,爲人勤實,可合此任,且於所掌事務頗歇,以此人兼察湖南之事,似當矣。上曰,曾見別薦,則多擧此人矣。鄭太和曰,早事儒業,元非常例蔭官之比也,頃日湖南文書磨勘時,亦與此人共爲之,故欲仍差察任矣。上曰,依爲之。
榻前,兵曹判書鄭致和所啓,居首前司果鄭有翰,有加資之命,而時未資窮,何以爲之?敢稟。上曰,陞堂上。又所啓,文臣庭試居首行副司果李智白,有實職除授之命,而僉知時無窠闕,作闕除授乎?隨闕除授乎?上曰,作闕除授。
備忘記,司僕寺提調等,徒知自養其身而已,全不念國事,極爲未便,竝遞差。
下直,麒麟察訪權以伋。
謝恩,金煥。以上朝報
上在昌德宮。停常參·經筵。
吏曹啓曰,江華府留守有闕,令備邊司議薦,何如?傳曰,允。
傳曰,司僕色吏,必以該色執吏囚禁事,言于該府。
傳曰,軍器寺色吏,亦必以該色首吏囚禁事,嚴飭該府。
兵曹口傳政事,司直李端相。
贊善權諰上疏。大槪,自揆分義,冒昧瀆籲,致勤聖敎,至有誠禮不足之批,更陳微官心事,乞蒙恩遞,且蒙聖賢好問,導之使言,不敢不略陳民情事,入啓。
全南監司書目,校理李壽仁辭職上疏上送事。
京畿監司書目,高陽呈,以持平許穆辭職上疏上送事,啓,遞差。
大駕幸麟坪大君家後,大殿·東宮,藥房·政院·玉堂問安。答曰,知道。
吏曹啓曰,臺諫及守令有闕,政事取稟。傳曰,明日爲之。
大駕還宮時,初嚴酉初初刻,二嚴酉初二刻,三嚴酉初三刻。啓。傳曰,以三嚴爲初嚴,還宮時,初嚴酉初三刻,二嚴酉正初刻,三嚴酉正一刻。
備忘記,此洞乃潛邸時所居之洞,今適來此,豈無恩恤之道乎?其令該府,一應雜役,勿侵完護。
還宮後,大殿·東宮,政院·玉堂·藥房問安。答曰,知道。
巳午時,日暈。
謝恩,護軍徐必遠,僉知李智白。以上朝報
義禁府啓曰,傳曰,司僕寺·軍器寺色吏等,必以該色首吏囚禁事,言于該府事,命下矣。司僕寺執吏朱海逸,軍器寺首吏安義男等,卽爲拿囚,初頭被囚司僕寺色吏金麗輝,軍器寺色吏文成俊等,皆非首吏,還爲放送之意,敢啓。傳曰,知道。以上禁府謄錄
上在昌德宮。停常參·經筵。
獻納李俊耉辭職上疏,入啓。答曰,遞差。
大殿,政院·玉堂問安。答曰,知道。
藥房都提調元斗杓,提調尹絳,副提調趙啓遠啓曰,邇間天氣向熱,玉體連日勞動,伏未審夜來,聖候何如?煩渴之候,別無更發之漸耶?嬪宮氣候,停藥之後,尙爾平復耶?臣等敢來問安,竝此仰稟。答曰,無事矣。
中宮殿,藥房問安。答曰,知道。
嬪宮問安。答曰,安寧。
答校理李壽仁疏曰,省疏具悉爾懇。爾其勿辭,須體至意,更加調理,斯速上來。
答贊善權諰疏曰,省疏具悉爾懇。前日批答中,予之固欲勿遞,亦猶爾之固欲遞去爲言矣,曾未幾何,寧有他意乎?且陳弊之事,實干時病,予甚嘉悅,而但量入爲出,豈非國之善政,而其奈不得自由處何?雖然,當令廟堂議處。老人落漏事,外方之事,每每如此,實爲寒心,當令本道,此外落漏之人,更査處之,爾其安意勿辭。
京畿監司書目,新除授江華留守,法當相避,且臣瓜期已迫,令該曹斯速改差事。
府啓,臣等以冕依律處斷事,屢日論列,而未蒙允,於再昨,伏承聖批,以已諭大臣,勿爲煩論爲敎,臣等罔知其意之有在,而冕之負犯,國人之所共憤,王法之不可貸也。減死之命,雖出聖上好生之德,綱常一罪,豈以一時私恩,有所低仰乎?大臣議處,且體聖上哀矜之意,而該府以一罪照斷,實是按法之得當,決不可流配而止,請還收減免之命,依當初照律處斷。臣等以尹善道,論執累日,兪音尙閟,以已諭毋煩爲敎,臣等竊惑焉。善道以政院不捧疏辭之故,乘其憤懥,辭氣不平,攻斥政院,下字無謂,提起不當言之事,譏刺亦及於先正,臣等此論,不過相規之道,有何過重之意乎?工曹參議尹善道,請命罷職。答曰,不允。尹善道事,論執至此,得罪人臣,則群起而攻斥之,言數字缺虛也。此人不知媚竈之計,可歎。
持平安後稷啓曰,尹善道頃因政院不捧辭疏,憤懥所發,辭氣不平,攻斥措語,雖無從容底意思,一番相規,在所難免,臣亦相議同參論啓矣。今承未安之敎,臣不勝瞿然之至,臣與善道素昧,而一生本無恩怨,有何所惡而群起攻斥乎?旣有情外之嚴批,決不敢晏然仍冒,請命罷斥臣職。答曰,慨歎時勢之意也,豈獨爾一人之失也,勿辭,退待物論。
夜一更至五更,四方昏蒙若下塵。
下直,春川府使成釴。
謝恩,護軍鄭有翰·申仁男·南桃浦,萬戶元斗望,楸坡萬戶金得紀。以上朝報
上在昌德宮。停常參·經筵。
持平金禹錫所啓,臣以頃日庭試未及製進,而方在應推之中,不可冒居臺官,請命遞斥臣職。答曰,勿辭,退待物論。
禁府啓曰,罪人冕照律公事,旣以決杖定配判下,已定配所,而臺諫方以按律論啓,配所姑不得發送之意,敢啓。傳曰,知道。
掌令韓縝啓曰,昨者伏承啓辭之批,臣不勝瞿然之至。尹善道疏中,許多說話,無非憤懥所發。至於鄭介淸一款,則乃士論已定之事,而善道又此提起,多費剩說,雖以壅蔽執言,實爲介淸伸理之地,譏侮先正,語意不美,公議所在,不可不論,故頃於席上,臣實發言,與同僚相議論啓,此不過因事直之之意,有何所惡而用意攻斥乎?旣承未安之批,決不敢晏然仍冒,請命亟遞臣職。答曰,勿辭,退待物論。
左議政元斗杓初度呈辭。入啓。傳曰,不允批答。
領議政鄭太和箚子。大槪,新授司僕提調,乞賜遞改,以存體例事。入啓。答曰,省疏具悉卿懇。卿其安心勿辭。
掌令郭之欽啓曰,頃見尹善道疏中措語,無非憤懥所發,自己之辭疏,則猶或可也,鄭介淸一款,則乃是已定之事,而又爲提起,多費剩說,雖以壅蔽執言,有同伸理。至於譏侮先正,語意不美,公論所在,不可不論,故日者齋坐之日,相議論啓矣。一番相規,不是大段,而昨承聖批,實出於情外,媚竈之敎,尤未曉聖意之所在也。旣承未安之批,決不敢晏然仍冒,請命遞斥臣職。
備忘記,近觀諸道老人等賜酒食啓聞,則百歲之人,間或有之,此上世之上壽,世間之所罕有者也,誠不貴哉?非帛非肉,無以飽暖,而窮鄕蔀屋,必不辦此,不免饑寒,則寡昧之罪也,豈不慨然而矜愍乎?予心猶如此,其爲子孫之心,爲如何哉?深用惻然,不寧我懷,其令該曹,分付各其該道老人之家,限其生存之時,蠲免雜役,特爲加賜綿紬·衣絮·木布·米肉等物,又令吏曹,男子則特加頂玉之資,以慰其餘年,而九十九歲,亦非百歲乎?使之一體施行,戒飭有司,務從優厚,以體寡昧之至意。
答掌令郭之欽避辭曰,觀其尹善道疏辭,則鄭介淸之事,實是不知之言也。金長生親所目見之事,以傳聞於人爲言矣,果是率爾之妄言,而眞不知者也。其事之是非,已言於李端相之疏批矣,言不可用則置之之論,獨不可用於此乎。爾其勿辭。
執義鄭基豐啓曰,臣之論列尹善道,非有他意。蓋其疏辭,乘其憤懥,辭氣不平,交處之間,語涉過中,物議所激,勢不可已,則相議論啓,意在鎭靜而已。嚴批之下,諸僚皆避,瞿然之極,何敢晏然?請命罷斥臣職。答曰,勿辭,退待物論。
吏曹啓目,粘連京畿監司狀啓云云。若以在下當遞之法論之,則江華留守徐元履,在下當遞是白乎矣,金佐明,瓜限乘迫,徐元履之除授,出於廟堂議薦,似當有變通之擧,而藩臣進退,該曹不敢擅便,上裁,何如?啓監司遞差。
院啓,竝引嫌而退,費辭陳疏,出於憤懥,而妄譏定論,譏侮先正,則公議所激,難免糾劾。雖承未安之敎,別無可遞之失,旣在應推之中,則勢難仍居臺職,請持平安後稷,掌令韓縝·郭之欽,執義鄭基豐,亟命出仕。持平金禹錫遞差。答曰,依啓。
自卯時至申時,四方昏蒙若下塵。
下直,白翎僉使金以直。
謝恩,訓鍊都正趙必達,持平金禹錫,老江僉使金忠望,都摠經歷嚴台耉,都事尹時達,旌善郡守李鎭翰,保安察訪崔鎭南,慶尙右兵虞候柳天機,司僕正兪榏。以上朝報
義禁府啓曰,以平安道暗行御史書啓刑曹粘目,龜城縣監申時豪,龍崗縣令李艪,老江僉使安信敏等,移義禁府處置事,允下矣。李艪今方上來待命,故卽爲拿囚,申時豪·安信敏等,時在任所,未及上來,而此人等皆是堂上,依例發遣書吏,拿來,何如?傳曰,允。以上禁府謄錄
司僕寺啓曰,上年六月間,本寺提調榻前啓稟,濟州牧場雌馬數十匹擇取,趁三月上送畿內牧場,別養孶息之意,定奪後,雌馬才品最良者,十分極擇上送之意,卽爲行會濟州矣。雌馬二十匹,已爲入來,臣等看品後,禾毛色才品有無,及其中一匹,中路産雛緣由,俱錄別單書入,而可合放牧處,上年本寺官員發遣,遍諸島看審,則江華所屬長峰島,海路便邇,水草豐足,實合放牧孶息,故曾已啓稟停當矣。將爲放牧之馬,外寺衆馬之中,一日留養,事極難便,不可不速爲發送於應放之地,本寺官員,數日內下送長峰島,留放馬八十餘匹,依前定奪,使之移放於水原洪原串,此雌馬,仍爲放牧於其處把夫,雌馬四匹,則分養牧場馬中,擇取體大者,一時下送放牧,何如?傳曰,允。司僕寺謄錄
上在昌德宮。停常參·經筵。
吏曹啓曰,臺諫有闕,政事取稟。
左議政元斗杓初度呈辭。不允批答。王若曰,王室之休戚是共,仰成方隆,相臣之去就不輕,請啓胡遽?予豈多誥?卿勿復辭。惟卿,器宇宏深,風度俊偉,家傳忠烈,不墜乃祖殉義之餘,功存鼎彝,克纉寧考撥亂之業,是用寵任之特盛,可見歷試之咸宜。出理劇郡雄藩,威名夙著,入長地官兵部,望實斯孚。肆予益切於倚毗,遂命爰立於左右。朝班威重,蔚有眞漢相之儀,廊廟訏謨,佇見古唐臣之績。用振綱紀,久爲百僚之所瞻,不憚勞煩,亦多庶司之兼領。眷注彌篤於宰物,辭氣遽出於丐閑。將予禮遇之誠,有所未盡,抑亦近日之事,仍致不安。丞相之獨問牛,人稱大體,騎曹之不記馬,責在小官。卿辭縱由於執謙,玆事何至於介意?顧今多艱之勢,難可悉數,而言保邦之術,何居講求?方急均治之官,將擧設施良難,此上下焦慮之時,豈宰輔求去之日?所賴精力之尙健,惟思有終,雖或榮衛之小愆,何念不已?正宜竭誠而加勉,無庸棄予之如遺。於戱,顧瞻朝端,勳舊有幾?言念時事,淵谷若臨,亟就來章,用副至意。啓辭宜不允,故玆敎示,想宜知悉。知製敎趙復陽製進
執義鄭基豐,掌令韓縝·郭之欽,持平安後稷就職。
領敦寧金堉箚子。大槪,論湖南出運之事。入啓。答曰,省箚具悉。箚辭如此,似無不可,而但念利病,予所未諳,當令廟堂熟講處之。
傳曰,召對爲之。入侍,玉堂趙復陽·睦來善,承旨金徽,假注書金鎭,史官李䎘,兼春秋李克泰召對。
榻前,院啓,大臣提調之望,必以入相次第備擬者,乃所以重大臣存體面也。頃日司僕寺提調大臣之代,以大臣差出之命,出於格外,而該曹備擬之際,不循次第,任意取舍,殊無重大臣存體面之意,吏曹當該堂上,請命推考。上曰,依啓。又所啓,都摠府堂上,乃是宿衛重任,武臣之除此職者,非曾經閫帥之人,不可輕授也,明矣。新除授副摠管宋宣,資秩雖高,素無表表履歷,年且衰耗,設有一時微勞,何可輕授重任,以致名器之僭乎?除目一下,物情皆以爲駭,副摠管宋宣,請命遞差。上曰,此非偶然之意,勿爲煩論。
謝恩,中樞經歷洪琂,軍器僉正金元瑞,獻納金壽興,方山萬戶李時昌,天城萬戶趙萬右,承文副正字柳俔,襄陽府使李。以上朝報
義禁府啓曰,罪人金宗一·尹榮等元情公事議處事,判下,而此人等不法文書,御史還朝後封入云。今日之坐諸罪人議啓時,此兩人則不法文書,未及入來,所犯輕重,未能的知,不得議啓之意,敢啓。傳曰,知道。以上禁府謄錄
上在昌德宮。停常參·經筵。
申酉時,日有重暈,暈有兩珥。五更,月暈。
謝恩,大司諫曺漢英。
兼司書趙龜錫上疏。大槪,病勢彌留,一向危劇,冒死陳情,懇乞遞免事。入啓。踏啓字而下。
大司諫曺漢英啓曰,臣曾入試庭,未及製呈,方在應推之中,所當卽爲自列,而頃於擧動之日,退自闕下,紛沓之際,所騎驚逸而不能上,幾墜僅免,左脚偏値傷,屈伸甚艱,酸疼不堪,今始扶曳來肅,以致累日虛帶,臣罪至此尤大,以彼以此,決難仍冒,請命遞斥臣職。答曰,勿辭,退待物論。
左議政元斗杓再度呈辭。入啓。傳曰,不允批答。
前承旨徐元履上疏。大槪,新授職名,不敢承當,亟命還收,以重擇人,以安微分事,入啓。答曰,省疏具悉卿懇。卿才允合擢用,卿勿過辭,速往欽哉。
政院啓曰,吏曹郞廳來言,判書蔡裕後,身有病患,不得進參,參判趙壽益針灸呈辭受由。參議鄭知和,未肅拜,且遭服制云,政事何以爲之?敢稟。傳曰,判書牌招爲之。
傳曰,召對爲之。
院啓,都摠府堂上,乃是宿衛重任,曾於武臣未經閫帥,則不復輒授,豈偶然哉?新除授副摠管宋宣,全無履歷,而據授本職,物議皆以爲駭。昨承上敎,罔知聖意之有在,而國家名器,亦不可溷淆,副摠管宋宣,請命遞差。大司諫曺漢英,引嫌而退。旣在應推之中,勢難仍在諫職,大司諫曺漢英,請命遞差。答曰,不允。遞差事,依啓。
召對入侍,玉堂趙復陽·睦來善,承旨李廷夔,假注書金縝,史官李䎘,兼春秋李克泰。
政院啓曰,傳曰,百歲老人等衣資等物除給之事,該曹必以分付,而加資事,吏曹可以爲之云耶?擧行段,六承旨察啓事,命下矣。問于吏曹,則再昨命下之後,今始開政,卽當擧行云矣,敢啓。傳曰,知道。百歲及九十九歲之人抄出之際,俾無落漏之弊,可也。且備忘內辭意,該曹亦必詳細分付,而不如下諭之爲愈,本院察處。
又啓曰,新除授右承旨李尙眞,時在全南道全州地,斯速乘馹上來事,下諭,何如?傳曰,允。
又啓曰,以本院啓辭,傳曰,知道。百歲及九十九歲之人抄出之際,俾無落漏之弊,可也。且其備忘內辭意,該曹亦必詳細分付,而不如下諭之爲愈,本院察處事,命下矣。今當依聖敎分諭於諸道,而臣取考諸道老人啓本,他道則分錄年歲,故九十九歲以上者,分明可考,而江原·咸鏡兩道啓本,則渾錄八十以上者幾名云,而不爲分錄其年歲,徑先下諭,似欠詳悉之意,此兩道,亦令該曹,斯速分付,使之更爲査啓,然後一體施行,何如?傳曰,允。
左承旨李正英三度呈辭。遞差。以上朝報
召對時,檢討官睦來善所啓,臣奉命海西,廉問民瘼,則各邑所儲管餉之穀,其數甚多,雖難分運糶糴,而及其還償之時,貧殘之民,雖傾一年收穫,猶不足以畢償,故歲增逋欠,民不聊生,此實一道之巨弊云。臣行到松京,則本府市民百餘,相率來訴曰,本府獨當待勅,凡百供億,專責於商賈,而近年以來,商賈輩亦不得如前,興販於南北,故利源已終,責役倍前。若非常平廳下送銀錢,則決難至今支撑,而息利今已用盡。至於貸用其本,以此形勢,萬無保存之望,朝家若不別樣變通,則勢將流離。海西管餉之穀,積諸列邑,徒貽民弊。若以一萬石移給本府,存本取利,以補待勅之役,則彼此兩便,蒙惠不些云。臣今承下詢,敢此仰達矣。上曰,所言如此,言于廟堂事,命下矣。松都民力,亦云竭矣。每當客行,輒有求助之請,朝廷有難一二應副,臣等亦言湊合物力,一番優數題給,使之永爲存本取利之資,而未得其可施之財矣。海西各邑餉穀,雖以留儲糶糴爲苦,萬石之穀,亦難造次捐給,水邊所儲,尤難出用本府。新留守到任後,詳採民情,料理可繼之策,啓聞後議處,何如?答曰,允。以上備局謄錄
召對時,工曹參判柳爀然所啓,黃海道馬兵之數,已至三百,不久當爲立番,而人馬所住之處,不可不造給矣。驛子軍營空垈在東營,地勢雖狹,而猶可造家容接,且司僕寺不遠,馬若有病,則馬醫亦可相資,事理便當,此處造作軍營事,言于兵曹,何如?上曰,依爲之。又所啓,騎射乃是軍務之重者,而將官以無馬之故,不得常習,小臣亦欲爲之而不得好馬,誠爲可悶,別抄武士所騎之馬五·六匹,使司僕寺擇給,何如?上曰,依啓。司僕寺謄錄
上在昌德宮。停常參·經筵。
申酉時,日暈兩珥。
謝恩,開城留守李時楳。
藥房提調尹絳,副提調趙啓遠啓曰,伏未審夜來,聖候,何如?前劑入養血淸火湯,當盡於今日,此藥五貼,今當加劑入矣。中殿氣候,進藥之後,漸有其效,而幾至於復常耶?嬪宮氣候,近日更復如何耶?臣等不勝區區之慮,敢來問安,竝此仰稟。答曰,知道。內殿所患,時無加減矣。
中殿,藥房問安。答曰,知道。
嬪宮,問安。答曰,平安。
吏曹啓曰,傳敎矣。取考諸道啓本,則驪州老職僉知楊士贇,則年九十九,而旣授老職,此外重加,似難輕議。廣州出身李勝驥,則年一百,尙無老職,似當依聖敎,加以頂玉之資。金浦居莫德,安城居近禮,則不書男女,而其名似是女人,姑置之,宜當。慶尙道安東居護軍權諧,年一字缺一,而旣以護軍書之,似已曾授老職,更問本道處之,爲當。淸道居幼學孫天一,則年九十九,而亦以幼學書之,亦當依聖敎施行。高靈私奴代石,及慶州私奴趙牙山,與漆原良人李毛老,則皆微賤人,加資重事,固難輕議,而至於代石,則不書其姓,尤不可濫施恩典。平安道泰川居金忠福,年九十九,而不書役名,更問于本道處之,爲當。忠淸道·江原道·咸鏡道,只書其年歲而不書其人姓名,更問于本道處之,爲當,敢啓。傳曰,知道。慶尙道則九十九歲之人一缺字數頗多,他道之人,亦豈止此?啓稟之數,何如是之小乎?自前老職,則不分公·私賤矣,以此擧行。且今番異數,則異於他時,況百歲之人,餘日不多,似無所惜,嘉善之階,毋吝竝施,似當。
又啓曰,傳敎矣。驪州居楊士贇,則旣以老職僉知書塡,依聖敎加資似當。安東居護軍權諧,則雖似曾經老職,不能的知,更問本道後,啓稟施行,宜當。高靈居私奴代石,慶州私奴趙牙山,漆原良人李毛老,泰川居金忠福,黃海道平山居李義益,年九十九,亦依聖敎趁授,快施優老之典,宜當,而代石則問于本道,得其姓字,然後一體施行。至於忠淸道洪州九十九歲者一人,百歲者一人,沔川九十九歲者一人,德山九十九歲者一人,百歲者一人,尼山九十九歲者一人,新昌九十九歲者四人,其數果非不少,而不書其人姓名,江原道·咸鏡道,則只書八十以上,而不書其年歲姓名,全南道·開城府·江華府,則九十九歲以上則無之,皆爲詳問各道後,啓稟施行。李義益則朝者啓稟時,未免落漏,不勝惶恐,敢啓。傳曰,知道。
左議政元斗杓再度呈辭。不允批答。王若曰,與國家而共休戚,予意已諭於前,以進退而卜安危,卿辭何至於再?玆用申誥,亟就來章。自置卿左右以來,小寬予宵旰之念。寡昧之德有不逮,惟卿之匡輔實名,朝廷之政有失宜,惟卿之規衡是賴。端委巖廊而頹綱自肅,黼黻弘猷而庶績咸熙。予方仰成之深,卿奚請急之遽?一病蓋緣於盡瘁,雖致榮衛之小愆,細故何足以介懷?若決去就則太過,矧今日艱虞之際,豈大臣退休之時?天災地變,式月斯生,孰講消弭之策?人心世道,如水益深,孰任挽回之方?所以倚卿之老成,庶幾共國而圖理。言念先朝之勳舊,有若卿輩者幾人,右揆之任久虛,每歎鼎席之不備。昔者之疾今愈,一何巽辭之逾堅?謂小子之無□,縱不我足,追殊遇之欲報,寧恝卿心,端宜益殫其勞,未免可去之義。於戱,變理陰陽,寅亮天地,卿所優爲,濟川舟楫,和羹鹽梅,予將誰責?冀回若浼之志,庸副如渴之誠。所辭宜不允,故玆敎示,想宜知悉。知製敎李萬雄製進
藥房再啓曰,臣等伏承下醫官之敎,卽與趙徵奎·朴頵·梁濟臣及諸御醫等商議,則皆以爲,達生散,果是臨月當服之藥,加條芩一錢,進服宜當云。此藥三貼,爲先劑入之意,敢啓。答曰,知道。
傳曰,召對爲之。入侍,玉堂趙復陽·李萬雄,承旨韓震琦,假注書金縝,史官李䎘。
修撰閔點上疏。大槪,病重,末由供職,情勢亦難冒居,乞賜遞免,以礪廉隅,以安微分事。入啓。
召對時,上謂左承旨韓震琦曰,金徽,啓行祈雨祭,而未修實德,徒事祈禱,似涉文具,故姑觀數日行之,爲敎矣。其後雖得小雨,猶未沾洽,芒種不遠,付種未畢,言于禮曹判書,相議爲之,似當矣。左承旨韓震琦所啓,刑曹·義禁府·司憲府·掌隷院坐起相値,則公事極爲浩多,自下未及詳察捧入而還,判付公事,則睿覽之際,至於夜深,心甚未安,考諸院中承傳冊,則如許公事,日沒後不爲捧入事,有先王朝稟敎。今後依此承傳,使各其司旱乾開坐。凡公事,必於日沒前入啓,何如?上曰,公事若多,則判付之際,或夜至三更,前日奉承傳之意,亦以此也。分付施行,宜矣。以上朝報
上在昌德宮。停常參·經筵。
吏曹參議鄭知和上疏。大槪,一家兄弟,不宜竝居兩銓,冒死陳情,冀蒙遞免事。入啓。答曰,省疏具悉。爾其勿辭,從速察職。
忠淸監司書目,敢陳一得之愚,冀蒙擇納事,上疏上送事。答曰,省疏具悉。自惜非不知此,而恐無奉行之人矣。疏辭如此,試令廟堂議處。
領議政鄭太和箚子。大槪,新哭女息,仍遘重病,數字缺更起供仕之望,且司僕提調差出數字缺曹任意取捨,以臣首擬,致有數字缺可冒居,本職兼帶,竝乞鐫免事。入啓。答曰,省疏具悉卿懇。政席間差誤之事,何時無之,而請推之論,何獨近日之太多也?予用嗟惜矣。設如云云,卿居其二,有何不可乎?卿其安心勿辭。況仍辭相任,尤是意慮之外,卿其益用安心焉。
傳曰,召對爲之。入侍,玉堂李殷相·閔點,承旨權大運,注書李伯麟,史官李䎘,兼春秋李克泰。
假注書李夏改,差代,以權斗樞爲假注書。
禮曹判書洪命夏箚子。大槪,冒昧陳情,乞遞宣惠廳堂上之任事。入啓。
獻納金壽興啓曰,臣等,頃者得見政目,太僕提調之望,大臣次第,該曹任意取捨,有異常之規。此式出於偶然而誤,而若仍一時做錯,仍成謬例,則其於朝家之體面,所關非好,故臣與同僚,相議論啓,此不過循例相規之事,有何他意於其間,而卽伏見大臣箚辭之批,臣不勝瞿然之至。臣以庸陋,猥蒙洪造,一旬之內,再擢諫職,上報無路,徒增悚恧,循例請推之啓,恐非大段,而允兪屬耳,反下未安敎,無非臣之無似,不能見信於君父之致,臣何敢一刻抗顔於言地乎?請命遞斥臣職。答曰,勿辭,退待物論。
今日召對時,上謂權大運曰,近日連爲召對,而召對,無特進·知事入侍之規,今後則宰臣如有可言之事,則依刑曹判書李浣等之例,請對陳達,可也。
答禮曹判書洪命夏疏曰,省疏具悉卿懇。卿其安心勿辭。
左議政元斗杓三度呈辭。入啓。傳曰,不允批答。
正言鄭□□·李□□啓曰,臣等伏見大臣箚辭之批,不勝悚恧之至。頃日大臣提調之望,不循次第,有所取捨,事體未安,故臣等相議論啓,此不過循例相規,欲存體面而已,夫豈有一毫他意於其間哉?臣等旣論其事,今承未安之敎,不見信於君父,與同僚無異,何敢晏然仍冒乎?請命斥臣等之職。答曰,勿辭,退待物論。
吏曹判書蔡裕後上疏。大槪,冒死陳情,乞遞本職事。入啓。
下直,蔚山府使金宗泌,平安都事柳脩。
謝恩,京畿監司李一相,江華留守徐元履,僉知金忠望,司書金禹錫,校理睦來善,修撰閔點。以上朝報
上在昌德宮。停常參·經筵。
未申時,日暈。
答府曰,依啓。臺諫處置及上來事。
答吏曹判書蔡裕後疏曰,省疏具悉。此是紛擾間不難之事,卿其安心勿待罪,亦勿辭職。
答領議政鄭太和箚曰,省箚具悉至懇。已悉予意於前箚之批,何用多誥?卿其安心勿辭。且備局之望,諸堂上似難主張,卿雖拘於制限,左相之引入,豈至於曠日乎?出仕論道,予日望之,姑待宜矣。以上記草
上在昌德宮。停常參·經筵。
藥房提調判尹臣尹絳,副提調行都承旨臣趙啓遠啓曰,伏未審夜來,聖候何如?中宮殿氣候,亦復何如?二十四日問安之批,有內殿所患,時無加減之敎。取考劑藥冊,則中宮殿前後進御逍遙散,已至一百四十餘貼,而卽今症候,尙未復常。臣等不勝憂悶,而都提調方在呈告中,柳後聖亦已下去,臣等不敢擅請更議,昨於劑進日次,臣絳監劑以入矣。掌務官,以不爲取稟,致有嚴敎,臣等無任惶恐之至。此藥仍當進御,而更無議藥之擧耶?嬪宮所服前劑入達生散三貼,當盡於昨日,仍爲進服當否,更與諸醫商議,何如?臣等敢來問安,竝此仰稟。答曰,依啓。內殿所患,出於積傷之餘,時無大段所加,實賴藥餌之力耳。以此扶持,多有其效,猝改他藥,亦所未易矣。中宮殿,問安。答曰,知道。嬪宮,問安。答曰,無事。
藥房再啓曰,嬪宮所進達生散,仍爲進服當否,改與趙徵奎,朴頵及諸御醫等商議,則皆以爲,此乃臨月當服之藥,而嬪宮氣候平安,不必以苦口湯劑,逐日進服,間一日加用五六貼宜當云。前劑入三貼,已盡於昨日,則今日又以三貼劑入,自明日間日進服,何如?敢啓。答曰,知道。以上藥房日記
上在昌德宮。停常參·經筵。
申酉時,日暈。
藥房都提調左議政臣元斗杓,提調判尹臣尹絳,副提調行都承旨臣趙啓遠啓曰,世子嬪解娩平安,不勝喜幸之至。産後例用芎歸湯,故加桃仁·紅花各一錢,一貼則已爲劑前以入,而午後似當連次進服,詳知卽今氣候如何,可以議其加入,敢此仰稟。且考謄錄,則自解産之日,提調三人,竝爲入直,依前例擧行之意,敢啓。答曰,知道。世子嬪氣候,問于醫女爲之。
大妃殿問安。答曰,知道。中宮殿問安。答曰,知道。世子宮問安。答曰,知道。以上藥房日記
司僕寺啓曰,本寺僉正,專管馬政,爲任最重,不可一日曠務,而李文柱交代,尙不差出,他員代察,事多難便,令該曹極擇可堪人,速爲差出,何如?傳曰,允。又啓曰,濟州上送雌馬二十匹,江華所屬長峯島放牧事,已爲啓稟,蒙允矣。本寺官員,今當下送,長峯島曾前留牧馬移放後,雌馬放牧等事,當爲看檢,次第擧行,主簿姜項及所帶書吏·理馬等,竝依前例給馬,急速發送,使之爲先捉出前馬,空棄場內雌馬,則差後數日,別定養馬一人,領護以行,而牽馬及所喂草料整待之意,知委京畿,何如?傳曰,允。司僕寺謄錄
禮曹啓曰,上年冬,因贊善宋浚吉所啓,以大臣收議,奉恩寺奉安列聖位版,令該曹埋安於凈潔處,他寺如有如此之事,則竝爲一體施行事。傳曰,依議施行事,判下。故奉恩寺奉安位版,則發遣郞廳,凈潔處已爲埋安,他寺亦有位版與否,入啓蒙允。移文各道,使之一體施行矣。今見各道所報,則京畿楊州奉先寺,高陽大慈正因寺,江原道春川淸平寺,高城楡岾寺,咸鏡道安邊釋王寺,亦皆有列聖位版云。依奉恩寺例,發本曹郞廳,埋安於凈潔處,何如?傳曰,後日登對時,稟處。
平安監司,老人金五福衣資等物題給事,狀啓。傳曰,雖有政令之好者,在下之人,不善奉行,以致惠澤不及於下,可歎。平安一道內九十九歲之人,豈止於一人乎?使之詳察,俾無落漏不均之弊事,傳敎。禮曹謄錄
上在昌德宮。停常參·經筵。
卯時,有霧氣。申時,日暈。
藥房都提調左議政臣元斗杓,提調判尹臣尹絳,副提調行都承旨臣趙啓遠啓,近來日氣,朝晝凄暖異候,伏未審夜來,聖候,何如?前入養血淸火湯,當盡於今日,五貼今又劑入乎?竝此仰稟。答曰,知道。再啓曰,臣等卽聞産室廳醫女來傳之言,午間嬪宮氣候平安,而面部有浮氣云。雖是産後例症,或不無因傷致此之患,卽與諸御醫,商議當劑,急急進用,何如?答曰,依啓。再啓曰,嬪宮面部議藥事,傳啓之後,醫女又爲來言,頭部亦有微痛之氣,卽與趙徵奎·朴頵及諸御醫等商議,則皆以爲,此兩症,雖是産後例患,或不無因風升熱之致,芎歸湯,加荊芥穗一錢半,澤蘭葉·漢防己酒洗各五分,連進二貼宜當云。此藥一貼,爲先劑煎以入之意,敢啓。答曰,知道。中宮殿問安。答曰,知道。世子宮問安。答曰,知道。嬪宮氣候,夜來無事。
差備招掌務官,傳曰,養血淸火湯所入生地黃,勿爲入之,更待傳敎以入。以上藥房日記
傳曰,昨見贊善權諰之疏,其所居里中,亦有老人之落漏者云。以此推之,則京中之落,亦必多矣,令該府更爲査問處之。禮曹謄錄
訟流涕,訟者兩人,亦皆感泣是如爲白置,此是末世罕聞之事,不可以此遽議施賞,今姑置之爲白齊。迎日縣監柳儔段,百務便民,大同應納一切不捧,譽不容口是如爲白置,似當有褒賞之典爲白乎矣,非該曹所可擅便,上裁施行爲乎旀。至於邊將具元弼·吳啓邦事段,令該曹稟處,何如?啓依允。柳儔乙良,兵曹回啓後,稟處。
正言李程啓曰,今日本院齊坐,同僚欲論本院頃日做錯之失,而左承旨韓震琦,卽臣同生妹夫也。臣嫌不敢可否於其間,勢難仍冒言地,請命遞斥臣職。答曰,勿辭,退待物論。
院啓,自前館學之疏,元無着名之規,而頃日四學儒疏,旣捧之後,政院之稟令着名,雖出於未詳前例,不爲反覆相議,率爾啓達,創開無前之規,以致聖敎之未安,物議所在,不可置之。請當日同參承旨,竝命從重推考。頃因憲府所啓,部官汰去之時,中部參奉李時瓛,以後官當爲現知,而必欲自免。至於哀乞爲主簿,仍以主簿現告,且輒出無根之言,多有可駭之事,如此之人,不可齒諸衣冠之列。請中部參奉李時瓛削去仕版。西路守令,大臣請以文官差遣者,意非偶然,而新除授嘉山縣監趙聖達,爲人迂濶,曾爲海西守令,亦未免見敗,路邊蘇殘之邑,不可任諸此人,嘉山縣監趙聖達,請命遞差。答曰,依啓。
藥房再啓曰,臣等卽伏聞産室廳醫女來傳之言,則嬪宮自午后,手足掌心微熱,汗沸遍體,大便又秘云。卽與柳後聖·趙徵奎·朴頵等相議,則皆以爲,血虛熱生,津液不足之致。增損四物湯,加郁李仁·麥門冬各七分,桃仁五分,連進二貼,觀其前頭氣候,更議宜當云。此藥一貼,姑先劑煎以入,何如?答曰,依啓。
吏曹啓曰,守令有闕,政事取稟。
都承旨趙啓遠啓曰,如臣無狀,忝冒匪據,宜其有今日之狼狽也。愧忸之極,惶悚無地,而區區下懷,不得不自列。儒疏不着名之規,臣旣送言於院中,而同僚不待停當,徑先陳啓,無論其事之是非,而身居首席,見輕甚矣,揆以院規,墜落大矣。臣若見於辭色,則同僚必皆一時仍退,本院一空,輾轉成一難處之事,故略陳於前日疏中及待罪之啓,而不敢顯言,只欲得便,自爲呈遞矣。今者意外□簡又發,惟臣獨免,臣以何顔,更復苟冒也?又何敢偃然捧同僚之推考傳旨也?近來政院被推,同爲行公,不敢輕自引去,而今日左承旨臣韓震琦,欲卽出去,臣在內局,送言更留,陳其近密之地,不可暫空之意。又不聽從,乃卽出去,此曾前所未有之事也。廳中只有同副承旨臣金徽,不備直宿省記,臣不得已自藥房來到院中,此無非臣忝居首席,不得見重之致。首席之不擇,廳憲之壞廢如此,咫尺近密,事體全沒,臣不可一刻仍冒,以重辱名器。伏乞亟罷臣職,以肅廳規,臣無任惶恐待罪。傳曰,卿其勿辭,亦勿待罪。
府啓,持平安後稷,引嫌而退。旣無前導,卒然相値,則未及遠避,其勢固然,而隔等隱身,昭載令甲,旣有所犯,勢難在職,請命遞差。答曰,依啓。
傳曰,政事,明日爲之。
政院啓曰,廳中一空,事理不當,左承旨韓震琦,左副承旨李廷夔,右副承旨權大運,竝請牌招,使之察任,何如?傳曰,允。
左副承旨李廷夔上疏。大槪,召牌之下,不得不來詣闕下,而揆以情勢,決難靦然,請罷臣職,以謝公議事。入啓。以上朝報
上在昌德宮。停常參·經筵。
答左承旨李廷夔疏曰,省疏具悉。推考薄罰,何用乃爾?爾其勿辭,從速察職。
以左承旨韓震琦,右副承旨權大運等,牌招不進,依承傳罷職傳旨。傳曰,竝勿罷。
京畿監司書目,兵曹參議李元鎭病重,上去不得事。啓下該曹。
慶尙監司書目,陜川呈,以前府尹姜大遂,四月十九日身死事。
院啓,正言李程引嫌而退。旣有一家之嫌,則不敢是非,勢所固然,別無可遞之事,請正言李程出仕。答曰,依啓。
傳曰,召對爲之。
大殿·中殿,藥房問安。答曰,知道。
東宮,藥房問安。答曰,知道。嬪宮夜間寢睡平安,面部浮氣,與昨一樣。
藥房都提調元斗杓,提調尹絳,副提調趙啓遠啓曰,卽伏聞産室廳醫女來傳之言,則夜來嬪宮寢睡平安,而面部浮氣,手足掌心微熱,時無所減,大便亦未得通云。卽與柳後聖·趙徵奎·朴頵及諸御醫等,反覆商議,則皆以爲,熟地黃乃補血潤燥之物,昨日所進增損四物湯,去生地黃,代熟地黃,仍前加入以進,宜當云。一貼姑先劑煎以入,何如?答曰,依啓。
藥房再啓曰,臣等卽又伏聞醫女來傳之言,則嬪宮大便,今已通利云。仍與柳後聖·趙徵奎·朴頵商議,則皆以爲,增損四物湯,去生地黃,代熟地黃,仍爲加進者,爲其通利大便之計也。仍用此藥,或不無更致便濶之慮,今姑停藥,徐觀前頭氣候,更議似當云。依此爲之,何如?答曰,依啓。
政院啓曰,吏·兵批方開政,又有長陵傳香之擧,而都承旨臣趙啓遠,以藥房問安進去,同副承旨臣金徽,以明日父忌,不得出坐廳中,左承旨臣韓震琦,右副承旨臣權大運,召牌不進之後,仍爲不仕,廳中只有臣廷夔而已。卽當進參兵批,而廳中不可暫空,且吏批及傳香,俱無可往之員,事勢極爲狼狽,何以爲之?敢稟。傳曰,韓震琦事勢,似難仍察其任,今姑改差,其代,今政差出,而傳香爲先爲之,都承旨藥房問安後,兼送吏·兵批,可也。
又啓曰,命下矣。趙啓遠,與兵曹參判申翊全,妻甥妹夫相避,今日政,翊全雖不來參,旣有相避,何以爲之?敢稟。傳曰,旣不來則似無所嫌矣。
召對入侍,玉堂趙復陽·閔點,承旨李廷夔,假注書金縝,史官李溟翼·李䎘,禮曹判書洪命夏入侍。
謝恩,同副承旨趙復陽。
正言李程就職。
江原道推考敬差官落點,南九萬。
司書安後稷,牌招肅拜。以上朝報
召對時,禮曹判書洪命夏所啓,兩西山田,禁令纔下,而黍粟已耕之田,多有立苗之處,今若一切禁之,則民失其業,事甚切迫,待秋成收穫後,禁斷似當矣。上曰,已耕之田,何可禁之?自明年另加禁斷,如有如前耕墾之弊,則監司·守令,難免重罪之意,令備局分付,可也。此亦朝報
夕召對時,禮曹判書洪命夏所啓,頃者自上軫念民事,有祈雨祭稟定之敎,而外方農事狀啓觀之,則旱氣不至大段,故以更觀五六日稟處之意,啓達矣。近來畿內久不得雨,農事可慮,過一日而後,祈雨祭設行,何如?上曰,依爲之。此亦朝報
上在昌德宮。停常參·經筵。
辰時,日暈,白雲一道如氣,起自日傍,直指乾方,長可二十餘尺,廣尺許,漸移北方,移時乃滅。巳午時,日暈。
吏曹啓目粘連,兵曹參議李元鎭辭狀云云。病勢如此,果難上來,政曹及侍衛之任,不可久曠,改差,何如?啓依允。
左副承旨金徽初度呈辭。入啓。傳曰,還出給。
嬪宮,政院·玉堂問安。答曰,知道。
傳曰,召對爲之。入侍,玉堂安後說·閔點,承旨趙復陽,假注書金縝,史官李溟翼·李䎘。
大殿·中殿,藥房問安。答曰,嬪宮寢睡平安,面部浮氣一樣。
嬪宮,藥房問安。答曰,氣候平安,面部浮氣一樣。
政院啓曰,新除授右副承旨鄭基豐,以掃墳事受由,時在江原道原州地,斯速乘馹上來事,下諭,何如?傳曰,允。
吏曹啓曰,今政長鬐縣監差出時,宋必中則以監察準朔,首擬,金汝輸則以曾任漆原時,五考五上按簿,副擬,而至於受點矣。今聞解由未及來到,率爾不察之失,著矣,不勝惶恐。長鬐縣監金汝翰,改差,何如?傳曰,允。
答禮曹參判宋時烈疏曰,省卿疏辭,予用驚歎,無以爲諭。予之不從,非敢私於卿也,欲爲朝廷之事體也。如是固辭,實出於念慮之外,言念國事,可不驚歎乎?切欲再三勸勉,而卿之撝謙固讓至此,上來之期,日益遷延,如渴之念,誠不能自已。遞職之擧,若爲上來之一助,則何用靳焉?不得已勉副卿意,姑遞本職,卿其安心,勿爲固辭陞擢之資,從速上來,毋孤寡昧加額之望。尹善道事,老妄莫甚,故旣已遞斥矣,何有於文元公,亦何有於卿乎?尹焞之諭,似涉過矣,卿其益用安心焉。
答戶曹參判宋浚吉疏曰,省卿疏辭,缺然之懷,何可勝諭?自卿之出矣,已歷春而徂夏,時序變遷,久而願言之懷,益復切矣,眞所謂惄焉如飢者也,想彼此一也,而何卿之意邁邁至此?自恨誠意淺薄,不能動人也。卿之所辭之職,豈不曰命德之器乎?卿若固辭,則捨卿而其誰?自以爲擢拜之晩也,毋庸固辭,從速上來,以副如渴之望。五月之期,其不在玆乎?予用加額以待,毋孤至望。尹善道事,言甚老妄,全昧事理,故旣已遞斥矣。於卿何有,亦何有於文元公乎?卿其益用安心焉。
府啓,請罪人冕還收減死之命,前參議尹善道罷職事。措語見上答曰,旣已酌處,勿爲煩論。
院啓,新除授司諫李殷相,時在京畿加平地,請斯速乘馹上來事,下諭。答曰,依啓。
謝恩,嘉山縣監尹世佐,三和縣令朴震瑞,連山縣監李浚。以上朝報
上在昌德宮。停常參·經筵。
卯時辰時,日暈。
傳曰,世子嬪産室廳都提調以下,依例書啓。
內醫院官員,以都提調·提調意啓曰,今日乃世子嬪解娩第七日,依前例産室廳徹罷,入直提調及醫官·下人等,亦竝罷出之意,敢啓。傳曰,知道。
禮曹啓曰,祈雨設行事,旣已啓稟矣。風雲雷雨山川雩祀,漢江·三角山·木覓山等處,初次祈雨祭,不卜日,來初七日設行,而修溝壑凈川陌掩骼等事,亦與漢城府劃卽擧行之意,知委何如?傳曰,依啓。
又啓曰,近來各衙門營繕無節,料布上下之際,多有弊端,故戶·兵曹非啓下公事,則依承傳勿施,固也。至於宗廟·社稷·陵寢·聖廟各處,祭享之所,則隨毁隨補,勢所不已,自本曹直爲分付,蓋重其事也。頃者社稷及關王廟修改之處,該曹以無啓下公事爲執言,趁不擧行,功役多少,發遣郞廳看審,則可也,而若等視各衙門營繕,則揆諸事體,豈有此理?該曹續而啓達,事涉煩瀆,亦甚未安。日後依古例,自本曹卽爲移文,使之擧行事,捧承傳,何如?傳曰,依啓。
左副承旨金徽上疏。大槪,冒死陳情,乞遞職名事。入啓。答曰,省疏具悉。其時之事,予旣洞燭矣。爾其勿辭,從速察職。
府啓,請流配罪人冕,還收減死之命。措語見上答曰,毋庸煩論。
禮曹啓曰,今月初三日召對時,侍講官趙復陽所啓,故淸風君金權,以昏朝收議時立節事,因其孫之陳疏,賜謚事,已有成命矣。故大司憲金德諴,副提學鄭弘翼,俱是收議時大節表著之人,易名之典,似當一體擧行矣。上謂禮曹判書洪命夏曰,於卿意,何如?洪命夏對曰,此二人立節,最爲表著,而易名係是重典,詢問于大臣而處之,何如?上曰,依爲之事,傳敎矣。議于大臣處,則領議政鄭太和,延陽府院君李時白,判中樞府事沈之源以爲,故臣金德誠·鄭弘翼等,當廢母收議之日,最先壁立,禍且不測,亦在圍置之中,幸値癸亥反正,俱被奬用,而惟其生時爵秩,未躋正卿之列,故不得循例易名。如此節義表著之人,特爲賜謚,自前非一,況近日金權之事,纔有恩命,一體擧行,何其子孫之陳疏乎?筵臣所啓,實是公共之意,伏惟上裁。領敦寧府事金堉,左議政元斗杓以爲,臨亂立節,皆是爲國忘身之人,節惠之典,豈可拘於爵秩之高下乎?三人之事,同出於至誠惻怛之意,爲□其本心,一體施行,豈容他議?伏惟上裁。綾川府院君具仁垕,完南府院君李厚源,病不收議,大臣之議如此,上裁,何如?傳曰,依議施行。以上朝報
上在昌德宮。停常參·經筵。
都承旨趙啓遠再度呈辭。加給由。
禮曹啓曰,雨勢如此,祈雨祭姑爲停行,何如?啓依所啓施行。
全南監司書目,左承旨李尙眞辭職上疏上送事。
左議政元斗杓箚子。大槪,舊疾新恙,一時俱劇,復申前懇,冀蒙恩遞事。入啓。
備忘記,都提調左議政元斗杓,提調尹絳,副提調趙啓遠,各熟馬一匹。捲草官吳竣,御醫朴頵,各半熟馬一匹。內醫柳德澤,兒馬一匹。奏時官姜孚基·金志健,各上弦弓一張賜給,令本衙門高品付錄。醫女及下人等,令該曹米布磨鍊題給。次知內官鄭□·尹完,半熟馬一匹。差備內官蔡以直·宋大發,各上弦弓一張賜給。
答左承旨李尙眞疏曰,省疏具悉。憐爾情勢,今姑允副矣。爾其更加調理,將母上來。
左副承旨金徽上疏。入啓。答曰,省疏具悉。長官之啓,亦未知其得當也。爾其勿辭,從速察職。
答左議政元斗杓箚曰,省箚具悉至懇。卿不拘俗規,亟出視事,診視病患,事已又辭,可謂處事得宜,於卿至矣,而其奈寡昧之缺然何,其奈國事何?此皆寡昧之處事,不得其宜,致令卿有此不安矣,只自愧歎而已。向者之引入,不至多日,而若失左右股肱,無以爲措,況今旣出而復辭,則予將疇依之歎,不待今日而知矣。予之心思,豈不戚戚乎?嗚呼,卿試觀今日之國事,此豈勳舊大臣,因少嫌而引入之時乎?惟卿幸恕寡昧之失,追念先王殊遇之恩,亟出論道,以副上下之望。
政院啓曰,廳中之任,不齊已多日矣。都承旨趙啓遠,呈辭受由,左承旨李尙眞,已遞本職,左副承旨金徽,陳疏不仕,右副承旨鄭基豐,在外未上來,廳中只有臣廷夔,同副承旨趙復陽二人而已。喉舌之地,事務多端,人之疾病事故,亦難豫料,不勝悶慮。該曹卽當以李尙眞交代差出事,稟政,而自明日至初十日,連有國忌,開政之日似遠,今日內開政差出,牌招肅拜,使之察任,何如?傳曰,允。
院啓,頃日大君家米太賜給之時,廣興倉官,倍數出庫,私自濫用之說,藉藉傳播,請其時開庫該官,先罷後推。安奇察訪金鼎,爲人昏庸,抛棄職事,下吏因緣侵虐,驛卒罔有紀極,不可使如此之人,一日在官,任其殘驛之日敗,請安奇察訪金鼎罷職。右水運判官韓錫明,自海西行到開城府,責出非時燒酒,怒其不爲進供,曳入府吏,具刑還上,開城經歷李時馥,亦怒其府吏之見侵,外站陪吏,發差捉去,主客所爲,俱已失體,而各自呈狀於□曹,互相爭訟,語多不恭,事極可駭,不可以該曹之請推,置之。請水運判官韓錫明,開城經歷李時馥竝罷職。答曰,依啓。韓錫明等事,旣已推考,似不必罷職矣。
政院啓曰,今日爲政事,命下矣。都承旨趙啓遠,呈辭受由,吏批則臣廷夔,當以代房進去,而廳中只有同副承旨趙復陽,兵批則無進參之員,何以爲之?敢稟。傳曰,吏·兵批兼進,都承旨亦爲遞差,其代,今政差出。
謝恩,兵曹參議李惕然,右承旨鄭昌胄。以上朝報
備邊司啓曰,慶尙左道御史鄭萬和,來言于本司曰,慶州鎭軍兵元數三部,而中部右司之中哨,右部左司之中哨,皆爲空虛,將官亦不差出,問其所以,則自前如此云。心甚怪訝,而未知外方或有如此之例,不敢率爾竝及於書啓中矣。還朝之後,詳加訪問,京外未有如此之規,不可仍爲掩置,新兵使今將下去,似當分付以送,使之査覈充補,故敢此來告云云。臣等取考本司所在文書,則乙未三月,因承旨任義伯榻前所啓,東萊束伍及馬兵,曾屬慶州鎭者,割與本府,以專邊地防禦,今此慶州兩哨之空虛,必是東萊軍兵之代,不爲充補,以致如此。乙未以後,領將·兵使,俱難免其責,但念此出於臣等,只據文書,臆料其或然,實未詳其曲折。新兵使鄭傅賢下去時,以此言送,使之明査啓聞,一邊劃卽充數,宜當。監司處竝爲知委,何如?答曰,允。
司僕寺啓曰,上年三道點馬,捉出兵字烙印分養之馬,元數三百五十餘匹,近來連續上來,分給禁軍,而其中不爲受去之馬,則自本寺或擇置於邊立,或放牧於箭串矣。卽今新到未分給馬,四十餘匹,而間有體大骨健,可合於國用者,爲先揀留三四匹,別爲養飼,此後上來,如有才品駿好者,亦爲擇出別置,以備國用,何如?啓依允。司僕寺謄錄
上在昌德宮。停常參·經筵。
謝恩,工曹參議閔光勳,護軍尹挺之,都摠經歷薛觀德,掌令李性恒,持平金禹錫。
慈殿·大殿·中殿,藥房問安。答曰,知道。
東宮,藥房問安。答曰,知道。嬪宮氣候平安,面部浮氣,亦已快愈矣。
嬪宮,問安。答曰,氣候平安,面部浮氣,亦已快愈矣。
司饔院官員,以都提調意啓曰,江原道進上淸蜜,色味不如前日,下本院事,傳敎矣。節産進上,元數不敷,爲臣子者,所當十分恪謹,而如是不敬,該道所爲,極爲駭愕。淸蜜則還送本道,使之改備,封進都事及當該封進官,從重推考,監捧酒色,令攸司囚禁治罪,何如?且監膳提調爲任,不過監封御膳,而當該提調密山君澯,公然不進,莫重進上,使郞廳捧入,殊無盡職之意,亦爲推考,何如?傳曰,依啓。監膳提調及封進本道官吏,竝先罷後推。
政院啓曰,以司饔院江原道進上淸蜜封進官請推啓辭,傳曰,封進本道官吏,竝先罷後推事,命下矣。草記中所謂封進都事,自本院卽捧罷職推考承傳,而當該官吏,則本院,使司饔院招陪持人査出,而司饔院下吏來言,招問陪持人,則以爲,各官淸蜜,升升收合於監營,都事監捧傳授,不知當該之爲某某過云。其勢似或然也,當該守令,令司饔院移文本道,使之査啓後,捧傳旨,何如?傳曰,允。
漢城府啓曰,以本府草記,老人年八十以上者,連爲査啓乎事,傳曰,爲先訪問更査後,稟處似當事,傳敎矣。卽今五部官員,各其該部坊坊曲曲,出入訪問,年滿八十之人,一一看審其容貌,且其實年,査問于隣里,毋致落漏,部官親領,逢點于本府之意,旣以申飭矣。再昨五部官員,率其老人,來現于本府,除上年米饌賜給之數,及下鄕應頉之外,來點者,東部則五十三名,西部則一百五十八名,南部則一百三十四名,北部則三十一名,中部則一百三名,點考時看審容貌,則三人年歲,似不滿八十,此則不爲抄致矣。逢點之數,五部通計,則四百七十九名,上年則只以名在帳籍年八十,明有可據者抄出,故其數減縮,今番則遵奉聖敎,十分開諭,上年不爲出現者,擧皆來點。且上年年七十九歲,而今年年滿來點者,亦至七十餘人,前後多寡之懸殊,必以此也。上項實數四百七十九名,當以別單書啓乎?此外以病不現者,東部四名,西部十四名,南部三十一名,北部三名,中部十八名,士大夫男女,不可點考者,東部則士夫六人,兩班稱名者九人,南部則海恩君尹履之等八人,兩班稱號者三人,北部則行護軍金光煥等四人,兩班稱號者六人,中部則兩班稱號者八人,該部皆以士大夫別件成冊,此類何以爲之乎?常漢之以病不爲逢點之中,或不無加年冒參之理,而以此致疑,不得均蒙恩典,則必有落莫之心,此類一體施行乎?待其病差後點考爲之乎?竝此仰稟。傳曰,以病不現者,亦爲書啓,士夫士族之類,亦爲列錄,竝別單書啓。
廣興倉官應罷,主簿閔晦,奉事金賢稷。啓。
慶尙右道暗行御史閔鼎重入來。以上朝報
備邊司啓曰,回還齎咨譯官李芬,送呈手本于本司,故敢此封入,以備睿覽。且臣等看詳禮部回咨辭意,無論遲速,本國軍兵所食,責令本國,陸續接運,三月糧辦備運送,力已盡矣。此後繼餉,未有定限,日月前頭之事,十分可悶,未知軍兵今已渡去與否,而軍中帶運之糧,當盡於七月,必須續探軍前消息,然後可以豫措接濟。卽以咨文謄本,急急馳送于咸鏡監司·北兵使等處,淸國差官通使等,與領兵將申瀏相接時,備陳此意,許令會寧府官人,得以往來寧固塔,探知師期進退,俾得前期繼餉,亦令領兵將,詳察彼中事情傳通,然後可以相機周旋。以此等意,論理行會,別定禁軍,發馬下送,而本道民力,雖有不逮之患,當自朝廷,有所顧助而已。旣不可責之他道,終爲本道之憂,令道臣料度可繼之策,條列啓聞,以爲從長稟處之地,宜當。竝爲詳細移會,何如?答曰,依啓。又啓曰,寧固塔運餉,專以穀石輸轉,則其人馬雇價之費,尤難辦得,或以輕貨,或以綿布等物,密貿彼地穀物,有如頃年錦州衛之所爲,則頗似省費。以此意秘密行會于咸鏡監司·北兵使等處,使之密密探知於通官等相接之時,從長措處,何如?答曰,允。以上備局謄錄
上在昌德宮。停常參·經筵。
國忌齋戒。
昧爽至辰時,有霧氣。
謝恩,都承旨金佐明,兼司僕將鄭昌翰,戶曹佐郞慶㝡,漆浦萬戶鄭承天,長鬐縣監宋必中。
京畿監司李一相,各陵奉審後入來。
執義閔鼎重啓曰,臣以罪累之蹤,不敢猥當採訪之論,露章祈免,其所陳述,亦有義據,而未蒙恩命,繼有召命,受命將出,臣更念職責雖重,而實有驅馳之勞,其在微分,亦不敢辭,冒昧祗承,竣事而歸,揆之古義,有不免乎一字缺大節而循小文,內省惟恧,皆言可畏。至爲前後忝叨之職,乃是兩司之亞地,凡於責任尤重,其在平日,亦難承當,矧今釁咎莫掩,譴罰是俟,其何敢出氣發言,上匡君德,下糾官邪乎?縱使臣日進讜議正論者,可以取信於上下,而得允於群情哉?此正古人所謂未有枉己而能正人者也。又臣於受命之日,職在臺諫,不得與諸臣同入政院,則封書傳給之際,似當承旨奉行,一如臺啓批答,傳授之禮,如或中使直爲傳授,則亦有史官同參之擧,而俱皆闕焉。臣以諫官,獨與中使,私相傳授於臺廳之上,自覺於義不安,倉卒臨行,不得爭卞,臣之墜失臺閣體面,亦大矣。又臣曾忝講官時,因事無端請毁全彭齡·鄭介淸之院祠,其後得聞成命旣下,而行於彭齡,寢於介淸,中間掩置,至於數月,臣嘗歎慨以爲,無論事之是非,筵中面命,亦且如是,國綱之解弛,終不可振也。今聞尹善道陳疏,伸救介淸,而攻斥請毁之論云。介淸之事,國人之所共言,善道之疏,亦出於恚自己之爲售於朝,作爲恐喝之言,傍引他事,故爲助己之證,其心所在,斷可知矣。固不足與之相較,而但因此事,久爲鬧端,以致諸臣轉輾不安。若究首發介淸之論者,臣實其人也。臣之所失,前後非一,臣不可晏然於臺閣,而復命之日,適當淸齋,不可以自劾之事,復有煩瀆,姑待來日,今旣承召詣闕,則其勢有不可默然而退者,乃敢自列,請命鐫削臣職。答曰,不但爾本無所失,今番奉命之事,甚爲稱意,予用嘉之,爾其勿辭,退待物論。
府啓,執義閔鼎重,引嫌而退。接待臺官,事體有別,封書之獨爲傳給,責有所歸,有何墜失之擧?且尹善道事,非但見斥於公議,自上亦旣洞燭。至於特遞,則是非已定,尤無可避之嫌。請執義閔鼎重出仕。答曰,依啓。以上朝報
上在昌德宮。停常參·經筵。
國忌齋戒。
申酉時,日暈兩珥。
謝恩,參知李弘淵,東學敎授韓明遠。
左承旨李廷夔初度呈辭。國忌齋戒,以留政院。
執義閔鼎重就職。
左議政元斗杓箚子。大槪,復瀝危悃,冀蒙鐫免事。入啓。傳曰,遣承旨敦諭。
政院啓曰,待敎李䎘,執義閔鼎重,其避嫌中,有語及史官之事,投疏出去。臣等以雖有不自安之事,下番史官,不可任意出去,斯速入來之意,累度催促,終不入來,下番將至闕直,極爲非矣。待敎李䎘,從重推考,姑以兼春秋入直,何如?傳曰,允。
右承旨鄭昌胄書啓,臣承命往諭于左議政元斗杓,則以爲,臣之請啓,非有他意,一疾沈綿,蘇復無期,而職名纏身,情事憫蹙,累度煩瀆,罪極萬殞,尙賴日月在上,無微不燭,如臣無狀,宜於愍憐之敎。不意恩眷荐加,近侍之臨諭,再及於一旬之內,此曠世不有之盛典,而於臣親見,臣誠感泣,益無措躬也。臣之忝竊匪據,已有年矣,一無區劃利益於國。今有賤疾,涉月彌留,區區奔走服勤之心,亦難自效,則前後辭章,已畢露無餘矣。誠未格天,籲呼之悃,終不自爲,而丐閑之辭,反爲冒寵之歸,臣情狼狽,不知所達云矣。傳曰,知道。
政院啓曰,承政院都承旨金佐明,子進士錫胄妻李氏身死,服制已行,出仕,何如?傳曰,允。
又啓曰,奉敎李溟翼,以昨日下番李䎘,徑先出去,墜失史局體例,卽者投疏出去,屢以不可空局之意,開諭催促,終不入來,以至史局空虛,殊甚可駭。奉敎李溟翼,從重推考,李溟翼及李䎘,竝牌招入直,何如?傳曰,允。以上朝報
司僕寺啓曰,長峯島牧場馬,移放洪原串時,其中體品稍優者若干匹,上送之意,本寺官員處,分付以送矣。十六匹來到,而新纔捉出之馬,擧皆瘦瘠,本島水草,必有不足之患,雌馬前頭肥澤,有不可期,事甚可慮,着令監牧官,親自看審,連續馳報,以憑處置,宜當。來馬十六匹,體小,比之近日兵字烙印之馬,優劣懸殊,而前日御營大將柳赫然,榻前啓請,五六匹題給別武士事,旣已蒙允,他無可當之馬,臣等令本廳擇執於十六匹之中,則昨日已捧六匹持去之意,敢啓。傳曰,知道。司僕寺謄錄
上在昌德宮。停常參·經筵。
自昧爽至辰時,有霧氣。酉時,日暈。
藥房提調尹絳,副提調金佐明啓曰,伏未審夜來,聖候,何如?昨日伏聞醫官之言,養血淸火湯,有勿爲劑進之敎,伏未知仍爲停止乎,後日更待下敎而劑進乎?中殿氣候,尙未平復之勢耶?所進逍遙散,累日停止,臣等不勝憂慮之至,敢來問安,竝此仰稟。答曰,湯藥則今後勿爲劑入,內殿所患,尙無加減,而近因日暖,似有熱候,姑爲停止矣。
慶尙監司書目,山陰縣監鄭元詹,病重棄官,罷黜事。
京畿監司書目,楊州呈,以修撰李萬雄上疏上送事。
中殿,藥房問安。答曰,知道。
藥房再啓曰,臣等以中殿所進逍遙散累日停止,不勝憂慮之意,仰稟矣。伏承聖批,有內殿所患,尙無加減,而近因日暖,似有熱候,姑爲停止之敎,臣等無任憂慮之至。伏未知近日,有一分添熱之候耶?或因日暖,湯藥苦口,暫欲停止耶?前進逍遙散,固是治熱之劑,而熱候似加,則不可不更議他藥,敢此仰稟。答曰,因日氣暄暖,似熱而停止矣,姑勿議藥。以上朝報
備邊司啓曰,卽伏見東萊府使洪葳馳啓,告訃差官回答書啓中,存沒二字,彼人請與貴州齊行書塡云。依副其言,亦無所妨,卽令該院改寫,別定禁軍,發馬馳送,俾無差倭留滯之弊,東萊府使回書中,卒逝之音四字,亦從其請,改以訃音,似無不可,以此意回移,何如?答曰,允。備局謄錄
上在昌德宮。停常參·經筵。
下直,慶尙左兵使鄭傅賢,光州牧使金素,金川郡守李河岳,天城萬戶趙萬右。
謝恩,淮陽府使李楚老,兵曹正郞南九萬,老江僉使安孝達,西學訓導許苾。
傳曰,召對爲之。
禮曹判書申峻卒逝,自今日至明日,停朝市。啓。
以修撰李萬雄上疏,傳曰,今姑遞差。
江原道推考敬差官南九萬出去。
大司諫洪重普,獻納金壽興,正言鄭晳啓曰,倉官之加出米太之說,傳播於士夫間,旣有所聞,不敢不論,而臺閣風聞,恐或失實,只請罷推,欲觀其緘辭而處之。今聞外議,或有稱冤者,或有以實狀傳之者,其間虛實,不可不明白査覈,而且當初論啓時,以擬律太輕,不論臺監,物議爲非,臣等昏不致察之失,〈請〉遞斥臣等之職。答曰,勿辭。
都承旨金佐明啓曰,頃因儒疏着名事,韓震琦·權大運等,至於遞職。其後左承旨李廷夔,右副承旨金徽等,迭相投疏呈單。金徽則不爲仕進,今已八日。李廷夔則不仕五日。上直承旨之外,更無自外仕進之員,事極寒心。且時推之人,不得呈辭,乃是古例,故臣佐明出仕之後,還送兩僚疏單,言其不可不仕之意,則終不回聽,皆以爲有關廉恥,決難更出云。今若捧入疏單,則不但有違格例,實涉煩猥。若請牌招,則君命幾於虛辱,臣以無狀,待罪首席,言不見信於諸僚,致令出納之任,曠闕至此,臣不勝愧懼之地。金徽·李廷夔等,令該曹從速稟處,俾近密之地,不至久曠,何如?傳曰,竝遞差。
政院啓曰,今日召對爲之事,命下矣。禮曹以平興君申峻卒逝,停朝市,旣爲入啓。今日召對,何以爲之?且明日視事,亦爲頉稟。傳曰,知道。召對,停。
院啓,左水運判官韓錫明,行到開城府,纔經客行之餘,責出非時之酒,發怒府吏,作弊不些,其爲顚妄,已極可駭,而官雖微末,旣是奉命之人,則在經歷接待之道,所當不失其事體,而怒其府吏之見侵,捉致判官陪吏,囚禁累日,主客所爲,俱極無據。至於各自文報於該曹,互相爭訟,語多不恭,其間實狀,俱在於彼此文報中,不待推緘,已可知矣。物議爲駭,不可推考而止。請水運判官韓錫明,開城經歷李時馠,竝命罷職。倉官等加出米太之說,旣已傳播,所當明査其實狀而處之,其在事體,不可發緘取招,請當該倉官拿問,本倉書員·庫子等,亦令攸司囚禁推問。凡倉穀出納之際,臺監專掌糾察,而頃日廣興倉米太出庫之時,旣有數外加出之說,則其任其所爲,不能糾察之失,在所難免,請當該監察,先罷後推。韓錫明·李時馠等事,方爲論啓。前留守崔惠吉,若有干涉之事,則所當屛伏,以俟物議,而臺論方張之日,連日陳疏,殊失事體,請前留守崔惠吉,從重推考。答曰,依啓。
傳曰,政事,過停朝市後爲之。以上朝報
備邊司啓曰,譯官李芬,以彼中所得謄草三度,來呈于本司,故封入之意,敢啓。答曰,知道。又啓曰,譯官李芬齎回咨文到付,因啓,卽爲撰出,撥上送付於使臣未渡江之前,而末端,以正當潦水之節,道路險阻,恐或有不逮之患,而力所不及,敢不盡誠之意,略爲措辭。且將北兵使金是聲馳啓,寧固塔入往軍兵,已爲渡去之由,別撰一咨,竝爲別定禁軍以送,何如?答曰,允。又啓曰,以慶尙右道御史書啓,傳曰,回啓中條件,逐條拈出,各於元書啓中,本條件上付籤以觀,無遺回啓與否,依此詳察,付標以入事,傳敎矣。元書啓中條件上,拈出回啓之語,付標書入之意,敢啓。答曰,知道。備局謄錄
上在昌德宮。停常參·經筵。
下直,開城留守李時楳,郭山郡守崔鳴後,方山萬戶李時昌。
吏曹啓目粘連,慶尙右道暗行御史書啓云云。知禮縣監李後傑段,愛民省役,百令詳明是如爲白良置,志怠手熟,漸不如前是如爲白置,今姑置之爲白齊。三嘉縣監李□段,年少初任,未免手生是如爲白良置,簡於持身,惠於臨民是如爲白置,今宜置之,以責後效爲白齊。宜寧縣監南斗長段,盡心官事,政修惠行是如爲白良置,別無表著之治績,不可遽議施賞是白齊。開寧縣監朴愰段,摠察不足,下吏用奸之事,收捧之際,民受其弊是如爲白置,罷黜宜當爲白齊。陜川郡守申潝段,號令弛緩,下吏用事,事務不擧,民怨亦興,邑內屠牛,事甚可駭是如爲白置,爲先罷黜爲白遣,其罪犯,令攸司稟處爲白齊。金山郡守元簋段,持身廉簡,爲政詳明,吏民皆安,遠近播譽是如爲白齊。似當有褒賞之典是白乎矣,該曹不敢擅便,上裁施行,何如?啓依允。元簋特賜表裏一襲。
工曹參判柳赫然上疏。入啓。答曰,省疏具悉卿懇。卿其安心勿辭,從速調理察職。以上朝報
上在昌德宮。停常參·經筵。
傳曰,大君病患危重云。擧動爲之,除軍兵,以入直禁軍侍衛,除輦陪道路,則由所由洞,單嚴磨鍊以入。
吏房承旨啓曰,今日政事爲之事,命下,何以爲之?敢稟。傳曰,勿爲之。
大駕親臨問疾大君家後,大殿·東宮,藥房·政院·玉堂問安。答曰,知道。
大君發喪後,大殿·東宮,藥房·政院·玉堂·二品以上問安。答曰,知道。
禮曹,麟坪大君卒逝,自今日至十五日,停朝市。啓。
政院啓曰,大君之喪,出於聖上親臨問疾之際,倉遑陪衛,凡百禮節,未及講定。至於自上擧哀一款,則乃是臨喪第一節次,而等待該曹議註磨鍊,時刻漸遲,侍從諸臣及外庭群僚,未及從上擧臨,內外未免異禮,事體未安。或以爲,自上擧哀之時,廷僚未及一時行禮,到今追行,似無所據,議註雖已啓下,且當行奉慰,同拜禮而退,爲宜。或以爲,自上雖以家人之禮,擧哀於臨喪大節,□苟簡爲之,一依該曹議註擧行,方爲得當云。請令禮官更爲稟定。傳曰,依啓。
禮曹啓曰,傳敎矣。今此大君之喪,出於自上親臨問疾之時,故自上不待本曹擧哀節目,以家人之禮,徑先擧哀,此實情勢之不自已,而竊念人君親臨臣喪,係是大君禮節似不當苟簡爲之,一依議註節目,擧哀後,趁卽還宮,宜當。或以爲,喪家行襲之後,自上擧哀,王世子以下陪從諸臣,亦依議註行禮,亦宜云。上裁,何如?傳曰,行襲後擧哀之禮,可也。傳曰,禮葬諸事,該曹專掌次知,而禮曹郞官,不爲待令於近處,如畵師一人亦不□來,極爲該愕,拿推。
拿推現告禮曹佐郞呂儆。
禁府,呂儆拿囚。啓。
傳曰,喪人氣弱之兒,顚顚窒塞,不得行禮之意,知委。且擧哀後,限日暮留見喪事而還宮矣,百官先爲罷出。傳曰,當出御此家,客室行禮,此意知委。
擧哀後,大殿·東宮,政院·玉堂·藥房·二品以上·六曹·大司諫問安。答曰,知道。
政院啓曰,大君病患,彌留累朔,聖心之焦憂,固已深矣。今者趣駕視疾,仍遭天倫之戚,其在聖上悲痛之情,宜無所不已,而今旣卒襲,又已擧哀,決不可久留喪次,以待日暮。伏乞聖上,勉抑至情,速許還宮,上慰慈殿惟疾之念,下副群下切悶之望。臣等不勝區區憂慮之至,敢此仰稟。答曰,勉抑至情,依副焉。
藥房三提調啓曰,今此日氣方熱之際,久留喪側,非但群下之情,皆以爲悶迫,且已經擧哀,不可不速爲還宮矣。答曰,今欲還宮矣。
院啓,臣等伏見下政院之敎,有限日暮留見喪事還宮之命,臣等固知以聖上摧痛之懷,欲行家人之禮。凡在聽聞,孰不感歎,而第念君上臨喪之擧,自有節目。初聞病患之危急,則倉遑動駕,雖出於至情所在,而旣有卒襲,則決不可久御喪家,以限日暮。請擧哀後趁卽還宮。答曰,勉抑至情,依副焉。
府啓,臣等伏聞政院宣命,百官奉慰後,限日暮留見喪事而還宮者,臣等竊惟我聖上平日友愛之至情,遭戚於倉卒之際,必欲一從家人之禮,其在聽聞,莫不感歎。豈不欲爲之將順,而臣等更念,私情雖迫,古禮有制,人君之於臣喪,雖有三臨之儀,若其臨之時,則皆有節文,有難輕行。蓋喪是凶禮之行,則人君決不可久臨,而又君臨臣喪,有壓尊之義,故自其家主喪以下,有下有不能伸情之文。今若盡日留駕,使孝子不得伸其情,亦豈聖人作禮之本意也?伏乞聖上,抑哀裁禮,亟命還宮,俾無未盡之擧。答曰,勉抑至情,依副焉。
大駕還宮時,初嚴申正三刻,二嚴申正四刻,三嚴酉初一刻。
還宮後,慈殿·大殿·中殿·東宮,政院·玉堂·藥房·二品以上·六曹·大司諫問安。答曰,知道。
嬪宮,政院·玉堂問安。答曰,知道。以上朝報
上在昌德宮。停常參·經筵。
酉時,日暈。
謝恩,護軍趙啓遠·權大運。
慈殿·大殿·中殿·東宮,政院·玉堂·二品以上·六曹·大司諫問安。答曰,知道。
慈殿·中殿,藥房問安。答曰,知道。
東宮,藥房問安。答曰,知道。嬪宮氣候平安。
藥房都提調元斗杓,提調尹絳,副提調金佐明啓曰,昨日冒熱勞動,玉體終夕哀臨慘怛之喪,伏未審夜來聖候,何如?臣等不勝憂慮,敢來問安。答曰,僅以無事矣。
傳曰,欲於蓋棺之日,一慟永訣,明日大君家擧動爲之。
藥房再啓曰,臣等卽伏見備忘記,明日更臨喪次。雖出於悲慟之至情,而雨後新陽,漸加蒸鬱,而頃者進御治熱之劑,停止今纔數日,又犯炎熱,勞動玉體,哀臨之際,未能自抑,則添傷之患,勢所必至。臣等忝在藥房,責在保護,區區憂慮,敢此煩稟。伏願聖明,俯諒下情,亟寢明日擧動之命,何如?答曰,不爲往臨,則益其痛而反傷有甚焉。今此啓辭,似非調護之道也,卿等勿以爲慮。
政院啓曰,卽者伏見備忘記,欲於蓋棺之日,一慟永訣,明日大君家擧動爲之之敎。臣等伏想聖上,哀痛疚懷,不能自抑,至情所發,有此再臨之敎。臣等不覺感涕之無傾。惟當將順之不暇,而第竊伏念,昨日聖上,纔臨喪次,摧痛哭泣之中,雖未覺有傷,群下之情,已極憂慮。當此日氣蒸鬱之時,連日動駕,哀臨違節,則必有致傷之患,此臣等悶慮之至者也。伏願聖上,勉抑至情,命寢明日擧動。不勝區區之憂,惶恐敢啓。傳曰,已諭于藥房矣。
又啓曰,昨日大君喪襲後擧臨時,通禮誤爲贊引,以致自上違巧久立,極爲未安。當該通禮,請推考。且臣等旣知通禮之失誤,而取考儀註,始爲啓達,未免遲緩。且殿下立哭一節,有違於禮意,而儀註出納之際,旣不能明白講定,及當行禮之時,始覺失宜急遽之際,未及陳達,此無非臣等昏謬不察之致,不勝惶恐待罪。傳曰,知道。卿等勿待罪。且非通禮之失,勿爲推考。
政院啓曰,昨因擧動,政事勿爲之事,命下矣。過停朝市後爲之乎?敢稟。傳曰,過成服後爲之。
院啓,臣等伏見備忘記,辭旨惻怛,感動臣隣,此實聖上至情所在,不能自抑,必欲再臨於蓋棺之日,臣等豈不欲爲之將順,而第念人君之於臣喪,臨視有禮,出入有節,雖有至慟,固不可徑情而直行也。昨日終夕臨喪,至於襲歛諸具,無不親自檢飭,情旣盡矣,禮則過矣。明日雖更親臨,只增聖上悲慟之懷,亦非參酌情文之意,何可間日動駕,一從家人之私禮也哉?且頃者對筵臣,語及大君之病,焦憂之意,見於玉色,群下之情,竊不勝區區之慮。適當問疾,遽遭慘戚。伏想聖躬調攝之餘,自不覺添傷於摧慟之中。凡在臣僚,孰不憂悶?況殿下一身上,有宗社付畀之重,且有慈殿惟疾之憂,殿下雖欲自輕,奈宗廟慈殿何?請寢明日擧動之命。答曰,孔子謂宰予曰,於汝心安乎?此啓辭不幸近之矣。爾等終若阻抑不行,則是鬱死予也,予何以堪之?本無致傷之事,而因此必生大病矣,爾等之言,可謂錯料甚矣,勿謂煩論。
府啓,昨日大君家親臨擧哀之際,御次面向及坐立之節,承旨所當審看儀註,隨時啓請,俾無差違,而及其出御之後,些少節文,亦不能稟行,該房承旨,難免其責,請命推考。答曰,依啓。
明日大君家擧動時出宮,初嚴卯正三刻,二嚴辰初三刻,三嚴辰正一刻,開門差早。
禮曹啓曰,傳曰,欲於蓋棺之日,一慟永訣,明日大君家擧動爲之事,傳敎矣。明日大駕臨喪儀註,今當磨鍊,而取考五禮儀,則只有王子·公翁主之喪,成服後臨吊節目,此則我朝常行之制,而無視歛儀註。以儀禮經傳考之,則有視歛之儀,而此則古制也。記曰,君視歛,若不待奠,加蓋而出,不視歛則加蓋而至。以此觀之,古禮亦有隨時制。以臣等淺見言之,自上駕幸喪家,入就幕次,俟歛畢加蓋之際,始爲入臨,似不違於情文,而古今異宜,誠難折衷,莫重之禮,不敢擅定,議大臣何如?傳曰,不須議大臣,依此爲之。
院啓。再啓曰,臣等伏承聖批,不惟不允,且有未安之敎,臣等不勝悶鬱震惕之至。固知聖上至情所在,不能自抑,辭旨懇迫,有不忍奉讀者,臣等所當惶恐縮伏,不敢復有所煩瀆,而事異常規,亦安得不言乎?事有發乎情而止乎禮者,禮有行於古而泥於今者,誠以情文有節,古今異宜故也。祖宗朝以來,未聞有親臨臣喪之儀,而只有闕內擧哀節目而已,此豈情文有所未盡而然也?蓋人君出入,不宜自輕,情禮有所裁節,參酌古今,務從其中者也。殿下友愛之篤,逈出前古,親臨問疾,前後至再,而竟遭慘戚,終夕臨喪,哭泣之哀,感動中外,祖宗朝未行之規,殿下行之,凡在臣隣,孰不欽仰而感隕也哉?第念殿下一身上,有宗廟慈后之重,其在奉承之道,宜有所不得自由者,聖躬調攝之餘,且値炎蒸之時,間日動駕,任情悲慟,則添傷之患,勢所必至,其爲宗廟慈殿之憂,當如何哉?此臣等之所以一日再瀆而不知止者也。請亟寢明日擧動之命。答曰,已諭,勿煩。
傳曰,明日擧動,世子隨駕事,言于該曹。
政院啓曰,命下矣。臣等竊念聖上再臨喪次之擧,雖發於至情,而下情已極憂閔,王世子初旣陪從臨喪,今不必又爲往臨。且近來閭閻,痘疫方熾,昨日路上,亦多見纔經之兒,誠爲可懼。此時王世子從駕出入,極是非宜。伏願亟寢明日王世子隨駕之命。臣等不勝區區之慮,惶恐敢啓。傳曰,啓辭至此,依啓。以上朝報
上在昌德宮。停常參·經筵。
慈殿·大殿·中殿·東宮,政院·玉堂問安。答曰,知道。
慈殿·中殿·東宮,藥房問安。答曰,知道。
藥房都提調元斗杓,提調尹絳,副提調金佐明啓曰,日氣陰鬱,伏未審夜來,哀疚中聖候,何如?臣等不勝憂慮,敢來問安。答曰,今日當往喪家,心懷少慰,別無不安處矣。
江原監司書目,平海·金化呈,以去四月下雪霜降辭緣事。
黃海監司書目,延安等官,雹災緣由事。
傳曰,大君家治喪,專賴於大司憲兄弟,而今若進參隨駕之列,則事甚狼狽,使之勿爲進參,俾充大事事,卽卽言之。
傳曰,雨勢如此,時刻,姑爲觀勢,徐徐爲之。
傳曰,百官雨具。
政院啓曰,大君家客室爲大次,只承旨·史官及兵曹·都摠府別雲劒入侍之意,敢啓。傳曰,承旨·史官及侍衛將士等,竝於中門外落留,有旨乃入。
大駕親臨大君家後,政院·玉堂·藥房問安。答曰,知道。
傳曰,百官使之竝入就閭家。
政院啓曰,儀註中巫祝·桃茢·護軍·執戈等節目,何以爲之?傳曰,承旨·史官,亦不入侍,其餘不必擧論矣。
政院啓曰,承旨·史官,竝爲落留門外,有旨乃入事,下敎矣。但群議皆以爲,承旨·史官,不爲入侍,極未安。且今日擧動,異於再昨,倉遑忙遽之時,必須備禮無欠,臣等雖不可竝爲入侍,臣佐明及該房承旨·史官二員入侍爲當,敢啓。更稟。傳曰,臨時爲之矣,姑勿入之。
府啓,臣等伏聞政院,以儀註中巫祝·桃茢·執戈等節目稟請,則有旨,承旨·史官,亦不入侍,其餘不必擧論者。臣等竊念人君一動一靜,皆有儀文,其於吉禮,亦不敢忽,而況於凶喪倉卒之際乎?古之聖人之作禮,必先祓除不詳者,非所以惡喪事也。蓋人君無故而不入臣之家,故其爲之備者詳矣。縱聖上欲省文,不欲祓除之禮哉?有司自當奉行如儀,而承旨之稟請,誠爲非矣。至如承旨·史官,則乘輿出宮之後,常侍左右,以承命令,以記言動,實不可須臾曠廢,而況今聖上出御喪家,獨與宦官臨視歡謔,混同於諸親哭泣之中,不但有欠至尊之儀,亦豈人臣事上之道乎?請命有司,一從儀註擧行,而當該稟請承旨,從重推考。答曰,予則果爲有失,而代予責罰,承旨亦非人臣之道。今日之事,予當專任其責,爾等自爲之。
傳曰,承旨·史官勿爲入侍。若爲入侍,當有重罪。
大君入棺後,大殿,藥房·政院·玉堂·二品以上·六曹·大司諫問安。答曰,知道。
藥房都提調元斗杓,提調尹絳,副提調金佐明啓曰,日氣蒸鬱,雨勢如此,久臨喪次,恐有致傷之患,速爲還宮,何如?答曰,觀勢今當還宮矣。
執義閔鼎重,掌令郭之欽·李性恒,持平金禹錫啓曰,臣等之啓請巫祝等節目,一從儀註,承旨·史官還許入侍者,皆據古禮時議,非敢委以己意,有所瀆擾於臨喪哀感之中也。蓋斯禮之行,廢之已久,而一字落得親見區區之誠,必欲其事事如禮,俾無未盡之事,擧庸儀註,啓下之後,有司自當遵節奉行,或有特命除罷,則承旨惟當宣旨而已。至於先自稟請其行否,則實一字落事體,故循例請推。臣等愚見,只出於當事,而欲盡其禮,反承嚴旨。至以亦非人臣之道爲敎。臣等相顧震驚,寧欲鑽地以入,而不可得也。其在人臣,則分義有,可一刻晏然於臺閣之職?請亟命鐫削臣等之職。答曰,勿辭,退待物論。
大駕還宮時,初嚴未正二刻,二嚴未正三刻,三嚴未正四刻。
大駕還宮後,慈殿·大殿·中殿·東宮,藥房·政院·玉堂·二品以上·六曹·大司諫問安。答曰,知道。
大司憲吳挺一啓曰,如臣無狀,忝居臺席,當聖上問疾臨喪之日,臣不能奔走於隨駕之列。雖緣事勢之倉卒,而有傷體例,固已多矣。一味悚懼,方欲自劾。多官引避,適出此際,臣不敢晏然處置,而下吏之傳示啓草,亦未趁時不能卽送於諫院,以致不及處置於還宮之前,侍臣班列,未免埋沒,臣之所失,至此尤大。以此以彼,決難仍冒,請命遞斥臣職。答曰,勿辭,退待物論。以上朝報
上在昌德宮。停常參·經筵。
謝恩,獻陵參奉金世行。
慈殿·大殿·中殿·東宮,政院·玉堂·二品以上·六曹·大司諫問安。答曰,知道。
慈殿·中殿·東宮,藥房問安。答曰,知道。
藥房都提調元斗杓,提調尹絳,副提調金佐明啓曰,昨日冒雨動駕,久臨喪次,伏未審夜來聖候,何如?日氣蒸鬱,恐或有感襲致傷之患,臣等不勝憂慮,敢來問安。答曰,無事矣。
院啓,竝引嫌而退。臨喪之禮,儀註旣備,則徑先稟行否,實一字落率爾,據禮相規,欲其無欠於事,而未安之敎,實出念慮之外,不敢自安,勢所固然。倉卒之際,不爲隨駕,稽傳啓草,未及處置,皆出於事勢之適然,有何可遞之失?請執義閔鼎重,掌令郭之欽·李性恒,持平金禹錫,大司憲吳挺一,竝命出仕。答曰,依啓。
大司憲吳挺一,掌令郭之欽·李性恒,持平金禹錫就職。
執義閔鼎重牌招不進,依承傳罷職傳旨。傳曰,勿罷。
政院啓曰,傳曰,巫祝·桃茢·護軍·執戈,昨日臨喪時,雖陳而不入,巫是何,祝是何,桃是何,茢是何,護軍是何,戈是何等槍乎?問啓事,命下矣。問于禮曹,則巫則活人署官員,祝則醫師官員,桃則桃枝,茢則益母草,護軍則禁軍爲護軍,而戈則三枝槍二,長槍二云矣,敢啓。傳曰,巫祝何所二字落,使此輩爲之乎?活人署官員中,亦有接見之人乎?二字落憲府之請推承旨,豈非妄乎?無奈不知其間事勢而然耶?旣令勿入承旨,故從而稟之,同承旨數字落則巫祝前導之擧,亦可以爲之耶?爲啓矣。此有一毫爲罪之事乎?誠如臺臣之言,則不稟而直前驅入,有同驅一字落者然乎?雖欲直前驅入,旣有勿入之命,則亦可得乎?請推之意,至今未曉也。古禮多不行於今也,於前雖二字落文,勒令行之之意,亦未曉也。
右副承旨鄭基豐,同副承旨趙復陽啓曰,周禮,有六祝之官。喪祝條曰,王吊則與巫前。又有司巫數字缺,亦曰,王吊則與祝前。今活人署官,有如古之司巫,活人署官員,爲巫差,以此爲據也。祝則今無此官,而茢是藥草,似是官無可據,以藥材該掌之官,爲一字落昨日臺諫,請推本院之得失,則有非臣等所可是非,而竊念巫祝·桃茢,旣是周禮·儀禮·禮記·春秋所載,而本朝五禮儀,臨王子·公主喪之條,亦詳有節目,故禮官遵依,以爲儀註,則行與不行,惟在聖上之裁處。臺臣之請遵禮儀,亦非無據,恐不足深非。至於承旨·史官入侍一節,則關繫陪從,事體實爲一字落,曾於綾原大君之喪,承旨·史官,不得入侍,時議以爲非矣,而竊念天倫之喪,戚之至者,殿下以至情臨至戚之喪,任情號哭,理必致傷。若參以儀註之一字落竝入侍,通禮贊導,以禮節行之,則庶可少爲節二字落道,此下情之尤所憂慮,而臣等之再三固請者也。臺官不知其間事勢,不察本院事情,措語之間,固有未得其當者,而竊想其大意,則亦不過如此,臣等竊恐其非可惡也。臣等於昨日,以不得入侍,方切悶鬱。又承未安之敎,冒達區區之情,倉卒陳啓,辭不達一字落,啓辭尙今未下,方在震慄俟罪之中,而今承數字落,又不敢泯默,惶恐敢啓。傳曰,不曰禮出於情,又不曰禮勝則離乎?近日之拘束操節太急,此外雖有痛迫之事,只自摧心煎熬而已,何煩外朝乎?爾等勿慮焉。臺官之事,非以可惡深非而言也。昨日啓辭,知道。以上朝報
義禁府啓曰,以兵曹啓辭,前晉州營將元相從重決棍,移義禁府處置事,允下矣。卽當拿囚決棍,而第念本府,元非掌兵衙門,只有刑推決杖之規,而曾無用棍施刑之例,無前之規,不可創開。元相已爲遞來,旣不得營門決棍,則似當自本兵衙門決棍,何以爲之?惶恐敢稟。傳曰,自本府決杖,可也。禁府謄錄
兵曹啓曰,以本曹慶尙右道御史書啓回啓,晉州鎭營將,令兵使拿致營門,從重決棍事,判下矣。當該營將元相,旣已遞歸,時任羽林衛將,令義禁府處置,何如?傳曰,允。武備司謄錄
上在昌德宮。停常參·經筵。
卯時,日暈。申酉時,日暈。夜一更至五更,月暈。
謝恩,仁川府使崔復憲。
下直,南桃萬戶元斗望。
嬪宮生辰,政院·玉堂問安。答曰,知道。
傳曰,前判書許積敍用。
傳曰,今此麟坪大君喪家,依綾原大君喪事例,米·布·木,別爲輸送事,言于該曹。
政院啓曰,明日常參·經筵取稟。傳曰,神精茫然,無意於此,姑停。
執義閔鼎重啓曰,臣自忝言職,自知其不堪。又其累蹤,有不敢復玷邇列者,備陳情實,據義自劾,而其所謂縱使臣日進讜議正言,其可取信於上下云者,誠是自量眞切之語也。聖批溫諄,特紆異數,臣非木石,寧不知感?顧省微分,猶不敢冒承寵榮,蟄伏數日,罔知容措。意外麟坪大君之喪,出於此際,蒼黃動駕,禮臨至再,百僚感動,奔走奉職,居在人臣之義,疑若不顧,偃然在家,故冒昧而出,從扈侍列,一日在職,則當盡其責,敢以禮節之差失,有司之失職,論請於臨喪之際。蓋其所據,俱是古聖之制,時王之儀,憲章之不可已也。皆以臆見,妄爲主張於其間也。至如承旨請推之擧,初不知留落中門之敎,而不敢爭之於前,及聞稟請之事,始知左右之闕儀,實有關於大體,其據禮相規,欲存事體。臣等實仰喜聖上行前古曠廢之禮,下懼群臣不能遵禮奉職,以體聖上之至意,據此相爭,以盡職責而已。此豈是彰君上之失,而有一毫移齎操切之爲也?聖敎至嚴,罪名亦大,撫躬震惕,罔知所出,席藁私室,唯俟嚴誅。諫官請出,召命又降,臣誠惶惑失措,終不敢越分徑進,以益罪戾。不意聖度天覆,曲加容貸,勿罷之命,又出格外,仰戴異渥,尤增惶感。第以所負之罪,旣在法司,難赦應罷之官,有不可以苟冒,請命鐫削臣職。仍曰,臣前後之罪,抑臣雖在俟罪之中,事有不可不卞者,請略陳之。臣聞,禮曰,宗祝在廟,三公在朝,三老在學,王前巫而後史,卜筮瞽侑,皆在左右,王中心無爲也,以守至正。先儒釋之曰,宗廟之禮,雖鬼神之大,不可得以辭之,朝廷之禮,雖君上之尊,不可得以踰之,巫掌鬼神之事,史掌典謨之事,卜筮以吉凶諫,朦叟以歌誦諫,人君一人之身,而前後左右,挾子維之者如此,雖欲斯須自放,不可得,此王道之所以爲大,禮義之所以四達也。今此巫祝,喪之禮,見於六典,出於記·禮,載於國朝五禮儀,雖不知先聖制作禮儀之所在,而先聖之所制,後王之所守,國朝之所取,以爲典法。其在一日之道,君臣上下,固當敬守遵行之不暇,此所以敬天地,畏聖人,尊祖典,嚴朝廷之意。固不當以私意,度料損益而議其行止也。春秋,魯公之於楚王之喪,亦行巫祓之擧,雖是因事而發,蓋古者通行之禮也。人君之於臣也,臨生者則執戟以備非常,死則執以桃茢以禦不詳,蓋所以極幽明之道也。所謂巫者,本居王前,而周有司巫之官,則該曹之曾定活人署官員,臣實未見其甚誤也。殿下之備儀而後入者,無損於臨喪哀戚之實,而有關至尊備物之大體,有司之不能執禮,有缺於人臣事上之道,其間所爭,豈云小哉?自古有國以來,豈有人君入其臣之家,獨與宦官數人,臨其喪事?中門爲阻,左右諸臣,亦不知其君之動靜爲何,所與一字落者爲誰也耶?殿下縱出於至情而不自覺,其爲虧損朝廷之體面,則固已大矣。承旨近密之臣,不能爭執於承命之時,又有此稟請之事,其爲失職也,亦云甚矣。臣等又是執法之官,而不能隨事糾察,俾聖上率禮之擧,不能盡善盡美,而出於無過之地,臣等之罪,又難以自解矣。伏乞聖上,平心加察,以爲後事之軌,更治臣等失職之罪,以爲人臣昧於禮法者之戒事。答曰,此非爾等之昧於禮法,實是寡昧之昧於禮法也。勿辭,退待物論。
左承旨徐必遠,牌招肅拜。
掌令郭之欽·李性恒,持平金禹錫啓曰,夫君視臣喪,禮也。此禮之不行已久,而殿下行之於今日,凡在瞻聆,莫不感歎。臣等竊以爲,此禮之行,於身親見,區區之誠,必欲其事之如禮,俾無一毫未盡之擧。所謂儀註,乃時王之制,而當行節目也。臨生臨死,各有其節,禮典所載,意非偶然,而忽聞政院,以儀註中巫祝等節目稟請,則有承旨·史官亦不入侍,其餘不必擧論之敎。臣等以爲,應行節目,更爲稟請,以致承旨亦不得入侍,當該承旨,未免失體,故臣等相議論啓,而亦爲循例請推矣。實未知落留中門之敎,已下於此稟之前,措語之間,雖更詳盡,亦不過愛君盡禮,無所不容其極之意,而前日啓辭之批,旣隆於情外,昨日政院之答,又嚴於一節,臣等益復罔措,直欲鑽地以入,而不可得也。此無非臣等無狀不見信於君父之致,何敢一刻仍冒於言責之地乎?請命鐫削臣等之職。答曰,勿辭,退待物論。
院啓,頃者自上親臨喪家之日,侍從諸臣文書百官,分左右成班,則便是朝廷至嚴之地,出入之人,不可不謹。雖有服之親,若非喪次,則有官爵者,不當以便服出入,而諸宗戚之臣,無論爵秩高下,皆以便服,混入作門,往來於班列之中,所見極爲駭異,請亟命推考。再昨大駕自喪家還宮之時,梨峴洞口橋石,有頹落處,陪從之臣,至有人馬俱陷者。蓋其擧動之時,該官不謹修治,極爲可駭。京兆之官,亦難免不能檢飭之失。請當該部官及漢城府官員,竝命從重推考。答曰,依啓。
左副承旨權大運上疏。大槪,召牌下臨,黽勉來詣,而彈墨未乾,推勘尙在,冒死陳情,冀蒙恩遞事。入啓。答曰,省疏具悉。爾其勿辭,從速察職。
大司憲吳挺一啓曰,本府多官,至於再避,臣今當處置,而竊伏見執義閔鼎重之啓辭,縷縷陳達,據引古禮,猶以不能隨事糾察自咎,則如臣庸陋,猥叨首席,終無一言之裨,失職之責,臣有甚焉。臣誠愧恨,若無所容,何敢諉以事勢之使然,而晏然處置同僚乎?當聖心慘慟之日,輾轉瀆擾至此,益不勝戰慄之至。請命遞斥臣職。答曰,勿辭,退待物論。
謝恩,左副承旨權大運。以上朝報
禁府啓曰,以諸道御史書啓,刑曹回啓,據前博川郡守韓,前祥原郡守全發英,前長鬐縣監金樑國,前陜川郡守申瀚,昆陽召募別將許孝吉,興善監牧官金仲賢等所犯現露,依前例發遣羅將拿來,何如?傳曰,允。禁府謄錄
上在昌德宮。停常參·經筵。
謝恩,鎭海縣監沈景紹,禁府都事權衍,校書副正字馬玄謙,廣興守李重淵。
吏曹啓目粘連,全南左道暗行御史書啓云云。高山縣監趙億段,爲政謹愼,今宜置之。龍潭縣令都愼與段,旣已罷黜,今無可論。任實縣監南夢賚段,有譽無毁,而遣其吸唱,知會御史之奇,事甚可惡,姑先推考。樂安郡守黃堖段,到任日淺,政治善惡,民無所知,亦宜置之,以觀後效,至於文官差送事段,從容稟處。南原府使徐祥履段,專尙風力,不饒土豪,畢捧還上,亦有治劇着實之效,雖坐衙尙稀,捧物高重,遞改可惜,姑先推考。谷城縣監兪秘段,淸簡愛民之說,到處如一,似當有褒賞之典,而不敢擅便,上裁何如?啓依允。兪秘乙良,表裏一襲賜給爲旀。近來善治是如爲在守令等,無非違道干譽之類是去乙。今獨徐祥履,政治剛明,論列國事之誠,極爲可嘉爲置。不如此則何以治南原頑悍之民乎?別無可罪之事,勿爲推考。
大司諫洪重普,司諫李□,獻納金壽興,正言鄭哲·李程啓曰,憲府多官,相繼引避,本院今當處置,而伏見大司憲吳挺一避辭,專以終無一言失職等語爲嫌,其時倉卒之際,臣等亦不得進一言,失職之責,臣等亦難免矣。何敢晏然處置乎?請命遞斥臣等之職。答曰,勿辭,退待物論。
謝恩,修撰鄭萬和,兼文學李克徽。
校理睦來善,副校理安後說,副修撰閔點上疏。大槪,物議以臣等之前後無一言爲非,惟當引咎自列之不暇,何敢晏然處置兩司乎?敢陳曲折,冀蒙鐫罷事。入啓。答曰,省疏具悉。爾等勿辭察職。
備忘記,嗚呼,兄弟,分形連氣者也。天倫至重,而遭玆慘慟,五內如裂。雁行非不多矣,而豈意零落殆盡,遂致終鮮兄弟,而以貽形單影隻無窮之悲乎?嗚呼,先王之子孫,皆非吾之骨肉乎?矧彼海島之一女子,非不關心於宿昔,而意有所在,不敢造次,到此地頭,戀戀之懷,不但不能自已。人事之無常若此,不幸而如有逢冒霧露之患,則此心若何,亦何以爲辭於來世乎?情義所在,固不暇於計較,而況我心如此,彼豈不記乎?欲爲放還輦下,密邇居住,俾盡恩養,以慰此懷,其令該府議大臣以啓。
弘文館啓曰,兩司專數,引嫌退待。本館當爲處置,而校理睦來善,副校理安後說,副修撰閔點,引咎陳疏矣。本館則一番陳疏之後,批答已下,則同參處置,例也。睦來善等上疏,旣以勿辭批下。兩司多官,臣萬和不可獨爲處置,明日待開門,在家同僚,竝爲牌招問實何如?傳曰,允。以上朝報
上在昌德宮。停常參·經筵。
下直,慶尙右兵虞候柳天機,揪坡萬戶金得仁。
謝恩,刑曹參議李正英,左尹趙啓遠,右尹趙潝,判決事韓震琦,山陰縣監許撤,江原都事李球,右水運判官鄭河,開城經歷鄭樣,廣興奉事李鳴夏,監察盧亨述·李玹,開寧縣監許積,安奇察訪安弘靖。
戶曹啓曰,廣興倉所謂加出米太欠縮與否,知數生徵次,反庫緣由,已爲啓稟後,發遣郞廳慶㝡,與分臺監察眼同,庫中遺在米太,沒數計出反庫,則奉事金賢稷所掌辰字庫,大君家賜給米出送後,會計遺在十三石零,計出外剩數,米一百二石十四斗零。主簿閔晦所掌寒字庫,大君家賜給太出送後,會計遺在太四百七十九石零,計出剩數,太一百一石四斗零。米太元遺在外,剩數加現,皆至百有餘石。此間剩餘曲折,諸倉官等處査問,則上年捧納時,加計餘數及落板米太,箇箇收拾作石,混置庫中,轉庫用下後,餘在剩數,將爲報知計料云。以此觀之,則元遺在米太,別無欠縮,而加數之現出,至於此多。今此加現米太,仍爲會錄色吏等,更無推治生徵之事,敢啓。傳曰,知道。官吏等竝放送,而落板等物,亦不私用,留諸庫中之誠,極爲可嘉,似當有加奬之典,而不必別爲論賞,勿罷,還差本任,俾無積仕蔭官抱冤之弊。
禁府啓曰,傳敎矣。議于大臣,則領議政鄭太和,左議政元斗杓以爲,上年引見之日,聖問亦嘗及此,臣愚所懷,已盡陳達,未知殿下記得臣言否乎?今者聖明,傷痛大君之喪,仍而有此惻怛之敎。臣奉讀再三,自不覺中情之感動,不敢固守前見,以乖聖意,而至於其所待之之節目,終不可有同於澂潚,參酌善處,惟在該府之稟施,伏惟上裁。行判中樞府事沈之源議以爲,臣之愚見,亦已陳達於上年登待時,而卽者伏見備忘記,哀痛惻怛之意,溢於言表,臣誠感激,不覺涕淚之交頤。國法極嚴,固不可以輕議,下敎至此,臣何敢不體聖意乎?伏惟上裁。領敦寧府事金堉,延陽府院君李時白,綾川府院君具仁垕,完南府院君李厚源,病不收議,大臣之意如此,上裁何如?傳曰,依議施行,而使之趁卽擧行。
領府事議,臣衰傷易感,老淚難制。伏覩聖上近日所爲之至德至痛,對人語及,自不覺其嗚咽,況今伏讀聖敎反覆惻怛之辭,雖使蠢蠢者聞之,亦必爲之感動,臣誠益不勝涕簌簌下也。聖上此心,卽大舜·周公之心,堯·舜吾君,固臣之素志也。臣於此,亦不暇於計較,臣何言哉?伏惟聖明裁處焉。
左承旨徐必遠啓曰,以戶曹廣興倉反庫草記,傳敎矣。本倉反庫之後,旣無加出之跡,奉事·主簿等,皆已帶職放送,則伊日臺諫之同被罪罰者,似當一體蒙允,臣待罪該房,惶恐敢稟。傳曰,啓辭誠是矣。其時監察,不但不能而已,亦爲一體還差本任。
禁府啓曰,以備忘記,喬桐圍籬女人,放還輦下,俾盡恩養事,議大臣公事,傳曰,依議施行,而趁卽擧行事,命下矣。諸大臣獻議,皆是仰體聖敎之意,卽爲發遣都事放送,而旣還輦下之後,接置節目,何以爲之?領議政獻議末端,有不可有同於澂潚,參酌善處等語,不可不豫爲定奪,敢此竝稟。傳曰,大臣之議如此,善處之節目,試取于領·左相,相議以啓。
玉堂箚子。大槪,大司憲吳挺一,大司諫洪重普,司諫李□,獻納金壽興,正言鄭晳·李程出仕,執義閔鼎重,掌令郭之欽·李性恒,持平金禹錫遞差事。入啓。答曰,依啓。
院啓,伏見備忘記,有海島罪人放送輦下之命,辭旨惻怛,感動臣隣,凡在瞻聆,孰不欽仰聖德也?第世龍妻罪犯,實關宗社,天地之所不容,神人之所共憤,王法之所不可饒貸者也。身自行兇,罪盈惡極,與澂潚亦有間矣。當初流竄之典,亦出於聖法伸恩,而自上撫恤之眷,愈往愈隆,則雖極惡之人,豈不知感,而猶此作妖於圍籬之中,以爲惑衆之計,其凶慘難化,有如此者,在殿下處變之道,惟當待之以不死而已。殿下私情雖切,王法至嚴,請還收海島罪人放送之命。答曰,體此至情,勿爲煩論。
大司諫洪重普,獻納金壽興,正言鄭晳·李程啓曰,倉官之加出米太之說,藉藉傳播,身在臺閣,旣有所聞,則不可不論,故相議論啓,而今有失實之責,又請拿問以爲査覈之地矣。今見戶曹啓辭,則非徒元數無欠,至於剩數,多至百餘石云。臣等率爾論事,使察職三人,幾乎抱冤,臣等難免失實之責,請命遞斥臣等之職。答曰,旣諉之風聞,則如是覈實處之,似無不可矣。勿辭,退待物論。
政院啓曰,卽者禁府都事,以世龍妻圍籬門開鎖出去,而來呈拜辭單子,而本府發遣都事之啓,旣無依啓之命,卽令諫院啓辭已入,此拜辭單子,不得捧入之意,敢啓。傳曰,知道。
吏曹啓曰,臺諫有闕,政事取稟。傳曰,明日爲之。
院啓,竝引嫌而退。臺諫論事,許以風聞,則隨聞糾劾,固其職耳。又請拿問,終至覈實,則愼重之意,亦可見矣。不可以此輕遞言官,請大司諫洪重普,獻納金壽興,正言鄭晳·李程,亟命出仕。答曰,依啓。以上朝報
上在昌德宮。停常參·經筵。
夜一更,流星出北極星上,入郞位星上,狀如拳,尾長四五尺許,色赤。
謝恩,刑曹正郞金楀·權碖。
下直,江華留守徐元履。
藥房都提調元斗杓,提調尹絳,左副承旨權大運啓曰,近來日氣,朝晝之間,凄暖異候,伏未審悲苦中聖候,何如?臣等不勝憂慮,敢來問安。答曰,無事矣。
中殿·東宮,藥房問安。答曰,知道。
都承旨金佐明上疏。大槪,請遞臣職,以謝公議事。入啓。
右副承旨鄭基豐,同副承旨趙復陽上疏。大槪,伏見都承旨金佐明祈免之疏,臣等忝在同席,理難晏然。乞遞臣等之職,以謝公議事。入啓。
答都承旨金佐明疏曰,省疏具悉卿懇。如彼妄言,何足相較?卿其安心,勿辭察職。
禁府啓目,康時省所犯有難全釋,照律何如?啓依允。又啓目,丁以傑等刑問二次,李廷相一二次不服,加刑。啓依允。又啓目,尹榮所犯,旣是私用,有難容恕,刑推何如?啓依允。又啓目,呂儆元情不服,刑推何如?啓分揀放送。同府,安信敏·申時豪等元情公事判付內,姑停刑推,議處。又啓目,金宗一所犯,俱難容恕,照律何如?啓依允。更減一結,爲先敬差官拿問處置。
禁府啓曰,金宗一議處公事判府內,更減一結,敬差官拿問處置事,命下矣。上年慶尙左道災傷敬差官李之翼,以鏡城判官,方在任所,依例發遣羅將拿來矣。傳曰,允。
又啓曰,海島女人放赦後,接置爲處事,試就于領·左相,相議以啓事,命下矣。臣維城,卽將下敎之意,就議于領·左相,則諫院方請還收放還之命,一邊講定節目,事體未安,姑待院啓結末,而議處宜當云,敢啓。傳曰,知道。
吏曹啓目粘連,全南右道暗行御史書啓云云。礪山郡守金天錫段,政尙寬厚,頗有恤民之誠,而別無表著之事,今宜置之。益山郡守李之碖段,嗜酒,飮日雖多,而不至於廢衙,今姑置之,以責來效。光州前牧使郭聖龜段,雖無擾民之政,而廢衙居半,旣已遞免,此非追後論罪之事。龍安縣監沈攸段,性厭聽理,吏緣爲奸,罷黜宜當。咸平縣監吳以翼段,潛率衙眷,自有其罪,亦爲罷黜。長城府使李松齡段,各司官役,皆自辦備,□役之輕,近所未有,合有褒賞之典,上裁何如?啓依允。李松齡乙良,特賜表裏一襲。
忠淸監司書目,懷德呈,以戶曹參判宋浚吉上疏上送事。
答鄭基豐·趙復陽疏曰,省疏具悉。爾其勿辭察職。
右承旨鄭基豐上疏。大槪,昏昧不察,以致失儀,不勝惶恐,冒陳危悃,伏乞亟命鐫削臣職事。入啓。答曰,省疏具悉。不知其間事勢之言,何必相較?爾其勿辭察職。
榻前,大司諫洪重普所啓,請還收海島罪人放還之命。措語見上上曰,卿今入侍,予欲先言矣。卿於執法之論,雖如此,澂潚亦已放還,渠獨留在圍籬中,作妖之事,不過鬱鬱所致,須體此意,勿爲煩論。以上朝報
榻前,禮曹判書洪命夏所啓,題給黃海道米穀之數不多,以此爲客使接應之需,甚不足也。大槪朝廷旣有所給之物,而不可使依前徵捧於民結,亦不可使民全無所納,似當令道臣酌定一年所捧,照管其出入,俾無濫費之弊矣。領議政鄭太和曰,洪命夏之言,誠是也。朝廷旣給道內三分耗穀,又給松禾所在米一千石,皮穀二千石,厥數都合一萬一千七百餘石,此非不多,不可使仍前又徵於民結。令監司酌定各邑一年應捧之數,照管用下計減,而亦爲開報本司,宜當。且興販之本,必須初頭優數調轉,可以生利,米則雖不可輕易出用。松禾縣所儲皮穀二千石,又加永給,租·粟中泰半取用後,石數開錄,移文於戶曹及管餉使,使之會減何如?上曰,依爲之。又所啓,全南道司宰監御供廳秀魚,自本道本邑上納事,回啓,而有他日登對時面稟之敎矣,何以爲之?敢稟。上謂大臣曰,湖南大同,本色上納之數太多,以此趑趄矣。領議政鄭太和曰,湖西則雖給價,而猶有湖南本邑之上納,故推移計用矣。湖南今若盡爲給價,則貢物主人,實無推移之地,以此爲悶矣。回啓時,吏郞廳往議于領敦寧府事,則以爲,分半上納似當云。故如是回啓矣。上曰,然則依回啓施行。上曰,旣爲大同,則本道元無分定之物爲好,而終始便宜,未可豫料歲幣木,今年則姑令本道依前爲之,而別自京中試爲貿得,何如?鄭維城曰,湖西歲幣木,二十同,貿諸京中,而應貿甚多,充數之外,餘數亦多矣。上曰,湖南歲幣木則幾同耶?維城曰,三十同也。其三十同之木,自京貿得,則其價米將何以辦出乎?李時昉曰,價米則戶曹米一千石,京畿·湖西兩道宣惠廳米,各一年爲先除出,依下敎使之貿得,何如?上曰,依爲之,而自京中貿得,終始爲難,則仍爲恒式,若未易,則令本道依前上納,而今此貿得之木,移用於湖西後年歲幣,亦似無妨矣。以上朝報
大臣·備局堂上引見時,戶曹判書鄭維城所啓,江華四鎭每朔防軍價布七同,自本曹例爲下送,而本府曾前移置之木,年久留庫,則將至無用,每朔自京下送價布留庫,而曾前留儲之木,換給四鎭,歲以爲常,以爲用舊蓄新之地,何如?上曰,依爲之。備局謄錄
上在昌德宮。停常參·經筵。
夜三更四更,月暈,白雲一道,起自巽方,直指西方,橫過月邊,漸移南方,長十尺,廣尺許,良久乃滅。
謝恩,校書校理禹糾,兵曹佐郞李晩吉,典牲主簿洪宇紀,廣興主簿閔晦,護軍金徽,永川郡守李憕。
政院啓曰,兩司或爲引嫌,或爲呈辭,久未開坐。如此之故,未署經守令,多至二十二員。其中除拜最久者,則已過三十日,而尙無赴任之期云。當此農節,遠人留京之苦,官事虛疎之弊,俱極可慮。憲府新除授官及諫院城上所,竝牌招,今日內速爲署經,何如?傳曰,允。
答戶曹參判宋浚吉疏曰,省疏具悉卿懇。予用缺然,而固辭至此,不得已今姑勉副卿意。卿其安心,勿辭陞秩之資,更加調攝,俟間上來,以副至望,而但恨予誠歸虛,人言就實也。末端所陳之事,誠無實效,予甚愧赧,而卿之眷眷戒誨之誠,若此,尤用感歎。可不益加勉勵焉?
謝恩,執義李端相。
掌令鄭麟卿上疏。大槪,冒死陳情,乞遞職名事。入啓。答曰,省疏具悉。爾其勿辭,從速察職。
謝恩,掌令鄭麟卿。
院啓,臣等以喬桐罪人放還還收之請,連爲論執,而聖批以勿爲煩論爲敎,臣等不勝悶鬱焉。殿下新遭天倫之戚,有此惻怛之敎,固知聖上悲悼軫念,無處不至,瞻聆所及,孰不感動?第世龍妻,身自行凶,罪惡貫盈,與澂潚實有間矣。此誠天地之所不容,神人之所共憤者也。當初流竄之典,亦出於以恩掩法,自上撫恤之眷,愈往愈隆,而凶慘難化之性,不能悛改,興妖作怪,無所不至,罔赦之罪,前後非一,而終爲保全,以至今日,則大聖人處變之道,至此而無以加矣。其所負犯,係關慈殿,殿下,固不得以容之也。係關宗社,慈殿亦不得以容之也。請勿留難,亟寢喬桐罪人放還之命。任實縣監南夢賚,遣其下人,先通御史聲息於民間,使之接待居官處事,據此可知,旣有先通接待之擧,則所謂稱譽之說,亦豈盡出於邑民之公言乎?其用心之可惡。不但推考而止,請任實縣監南夢賚罷職。
府啓,世龍妻,身自行凶,罪惡貫盈,此實天地之所不容,神人之所共憤者也。固難一刻假息於覆載之間,而當初聖上,旣已屈法而伸恩,只令流竄,則聖上處變之道,可謂至矣盡矣。今因惻怛之喪,有此放還之敎,辭旨懇惻,令人感泣,而第念其罪犯,實關宗社,不可以聖上一時之私情,有所饒貸。況其前後作妖惑衆之狀,尤極兇慘,豈可使放還都下,密邇宮禁,一如澂潚輩哉?王法至嚴,決不敢將順,請還收喬桐罪人放還之命。西路各邑,日就凋殘,此時守令,不可不擇遣,而鐵山府使李俊男,爲人庸孱,年紀已過衰朽之極,不似官員貌樣,見之者莫不駭異,蘇殘之責,不可付諸如此之人。請鐵山府使李俊男遞差,其代,令該曹各別擇送。新除授掌令許厚,時在江原道原州地,持平許穆,時在京畿漣川地,竝請斯速乘馹上來事,下諭。
答院曰,不允。罷職事,依啓。
答府曰,不允。下諭事,李俊男事,依啓。以上朝報
上在昌德宮。停常參·經筵。
辰時至酉時,日暈。
謝恩,禮曹佐郞李玹,監察李德老·韓井一,廣興奉事金賢稷,中部參奉洪益亨,白川縣監沈瑞膺,泰陵參奉李命夏,兵曹正郞金禹錫,龍安縣監金世泌,新溪縣令姜弘益,學正趙相漢,咸平縣監金楀。
禮曹參判閔應亨再度呈辭。留政院。
大殿誕日,二品以上·六曹·兩司長官問安。答曰,知道。
京畿監司書目,衿川縣監李命賓,母病危重,久未還官,罷黜事。
慶尙監司書目,病勢漸至危苦,陳情乞遞事,上疏上送事。
三殿·東宮,政院·玉堂問安。答曰,知道。
院啓,請亟寢喬桐罪人放還之命。措語見上答曰,亟停,勿煩。
府啓,請亟還收喬桐罪人放還之命。措語見上答曰,須體至情,毋庸煩論。
吏曹啓曰,守令有闕,政事取稟。傳曰,過國忌後爲之。以上朝報
夜四更五更,月暈。此亦朝報
上在昌德宮。停常參·經筵。
國忌齋戒。
上在昌德宮。停常參·經筵。
國忌齋戒。
自辰時至酉時,日暈。
義州府尹書目,謝恩使一行,本月二十一日,無事渡江事。
吏曹啓目,禧陵參奉鄭載嵩,除授過限,改差何如?啓依允。
江原道推考敬差官南九萬入來。以上朝報
上在昌德宮。停常參·經筵。
卯時辰時,日暈。
下直,仁川府使崔復憲。
藥房都提調元斗杓,提調尹絳,副提調金佐明啓曰,近日凄風連吹,朝晝異候,伏未審聖候,何如?內殿氣候,猶未全平,而停藥已久,卽今症候,亦何如?臣等不勝憂慮,敢來問安。答曰,知道。內殿症患,與前無異矣。
中殿,藥房問安。答曰,知道。
領議政鄭太和初度呈辭。入啓。傳曰,不允批答。
答慶尙監司任義伯疏曰,省疏具悉卿懇。卿之所患至此,今姑勉副焉。
輔德李時術上疏。大槪,病勢添重,乞遞職名事。入啓。答曰,省疏具悉。爾其勿辭,調理察職。
院啓,請亟寢喬桐罪人放還之命。措語見上新除授白川縣監沈瑞肩,曾爲長城縣監時,多有居官不謹之事,罪犯狼藉,至被拿推定配之律,而旋卽旋放,實出於格外恩典,及拜地部郞官,已多以下缺今者遽授海西饒邑,除目之下,莫不爲駭,請白川縣監沈瑞肩遞差,其代,各別擇送。新除授陜川郡守崔汝㞳,嗜酒成病,沈酗度日,曾拜守令,輒以此見敗,嶺南稍完之邑,決不可付諸此人,請陜川郡守崔汝㞳遞差。新除授獻納李□時在京畿楊州地,請斯速乘馹上來事,下諭。答曰,依啓。喬桐事,不允。
府啓,請還收喬桐罪人放還之命。措語見上江西縣令李德夏,耽嗜麴蘖,沈酗度日,濫用刑杖,專事肥己,怨詈之聲,聞於一道,關西稍完之邑,日就凋弊,請江西縣令李德夏罷職,其代,令該曹擇送。頃者前後擧動時,玉堂元官,無論是非,終不一言及,當兩司之處置,始乃陳疏自列,而費辭張皇,有若發明者然,殊失經幄論思之體,請亟命推考。答曰,不允。
奉敎李溟翼上疏。大槪,史局薦例,必須上下番相議歸一,然後始完其薦,而待敎李䎘,必欲自專其薦,牢塞臣言,其意所在,臣實未曉,而今臣決不可輕捨所見,曲從其言,則莫重史薦,完定無期,此無非臣被劣見侮之致,臣何敢一刻苟冒,以辱名器?伏乞聖明,特命鐫削臣職,以重史局,以安微分事。入啓。
吏曹啓曰,守令有闕,政事取稟。
副校理趙龜錫,修撰金壽興,牌招肅拜。
政院啓曰,以吏曹守令有闕政事取稟,傳曰,守令有闕幾人乎?問啓事,命下矣。卽招吏曹郞廳問之,則東萊·白川·陜川三邑守令有闕云矣,敢啓。傳曰,逐日爲政,似未妥當,更待他闕稟處。
兼文學李慶徽上疏。大槪,病勢添重,冒死陳懇。乞遞春坊兼官之任,仍陳所懷,以備財擇事。入啓。以上朝報
傳曰,自丁丑以至上年,麟坪大君,某年某月赴瀋陽,某日回還,而因何樣事機,因何事往來,甲申以後赴燕京之日,亦依此例,考出於院上日記中,而或北使在館時,因其言草記啓達,入往時,亦多以此知悉,左承旨專掌,詳細考出以啓,而俾無遺漏不悉之患。且每行入往之後,馳送狀啓中,或關係國家大事,或大君一字落處之事,亦爲考出,元狀啓詳看,抄擇各其人,從年月之下,俱錄以入。此亦朝報
司僕寺啓曰,長峯島頃日新放雌馬,必須着實牧養,庶有繁息之效,牧養之責,都在於牧卒之專力,而本島以江華屬島,牧卒輩,自前被侵於漁採等役,牧馬反爲餘事,不得專意本役。仍循此弊,不爲痛革,則新放之馬,終難護養,事甚可慮。自今以後,此島牧卒大小雜役,切勿混同侵責,俾專牧養,而如是入啓分付之後,復有一毫被侵之端,有妨於牧馬之役,則本府官吏,別爲入啓重處之意,爲先知會該府,使之惕念擧行何如?傳曰,依啓。司僕寺謄錄
上在昌德宮。停常參·經筵。
下直,旌善郡守成振翰。
備邊司啓曰,凡守令居官,未準十朔,則該曹解由成出之時,不爲拘碍,官事之未及修擧者,亦不爲咎,已成規例,蓋以在任日淺而然也。近因暗行御史書啓,回啓時,不分守令居官久近,混同請罪,赴任之未滿數三朔者,竝皆罷職,至出其代。前官之久任者,倖免其罰,揆以事理,殊甚不當。令該曹取考守令赴任狀,詳査久近,不當罷而罷者,仍授其任,以除農民迎送之弊。前官之當罰而倖免者,依事目科罪,以爲警惕之地,何如?傳曰,依啓。
吏曹啓曰,東萊府使有闕,令備邊司議薦,何如?傳曰,允。
政院啓曰,上番史官李溟翼疏,批下後,不爲入來,以致闕直,事極可駭,請推考。傳曰,允。
答兼文學李慶徽疏曰,省疏具悉。古所謂識時務,能知難曉之事也,固不易矣。如此目前暸然之事,亦不以爲意,諉之於久遠難卞云。是何因循姑息之病,至此之甚也?此誠不爲也,非不能也,豈不慨然乎?予嘗憂慮,思欲見大臣而變通焉,爾之所見及此,誠可喜悅也。當令廟堂熟講酌處,期變此弊,此弊若不改之,則無寧革罷之爲愈。我國之事,本來無實若此,可勝歎哉?有司徒以粉飾,淹延時日爲得計,廟堂無一人出氣擔當,泄泄沓沓,丕變無日,予憂一字落時可已,時事孔艱,人事又如此,此予之所以不免寢食之不安也。爾其勿辭,調理察職。
院啓,請亟寢喬桐罪人放還之命。措語見上答曰,此非予之徒以私情,獨斷施行,已經諸大臣議處,諸大臣,豈皆全昧事理者乎?勿謂煩論。
府啓,請還收喬桐罪人放還之命。措語見上江西縣令李德夏之酗酒濫刑,專事肥己,西路奉使之臣,親見其實狀而來者。頃在本府,發簡歸一,未及論啓而遞,此非泛然風聞之比。請勿留難,亟命罷職,其代,令該曹擇送。經幄之臣,責在論思,隨事匡救,乃其職,而初旣不能論列,則惟當引咎而已,費辭陳疏,張皇發明,至以外議喧騰不已爲語,揆以體例,事極不當,請命推考。
玉堂箚子。大槪,請斷從兩司之論,還收海島罪人放還之命事。入啓。
政院啓曰,以麟坪大君赴瀋赴燕時事,左承旨專掌日記考出事,命下矣。左承旨徐必遠,以今日司憲府照勘者推考,卽纔出去,明日出仕後,使之考出以下落稟。傳曰,一邊,使注書大槪考出後,左承旨畢推,雖在今日,卽爲牌招,使之詳察爲之。
政院啓曰,待敎李䎘,奪告身,早朝出去,史局下番方空,奉敎李溟翼,所當入直下番,而累度請促,無意入來,請卽爲牌招,使之入直,何如?傳曰,允。
奉敎李溟翼,牌不進,依承傳罷職。
假注書金縝病,代鄭重□一字落
答府曰,不允。西路奉使之人,雖詳知之,似不如該御史之親所聞見,勿爲煩論。喬桐事,此非徒以予之私情,獨斷施行,已經諸大臣議處,諸大臣,豈皆全昧事理者乎?勿爲煩論。
答玉堂箚曰,已諭于兩司矣。
傳曰,搜出文書,考閱抄書之際,不但大君善處之事而已,凡係大君身上,有關有光等語,雖涉微細,亦皆一一抄入事,言于左承旨。
傳曰,詳細考閱事,纔已言之,而但念搜出文書浩多,則以一人似難爲之,與同副承旨同力爲之,而世間甚事,不因忙後錯了,惟務詳悉,勿慮遲緩,言于左承旨。
全南監司書目,康津呈,以校理李壽仁辭職上疏,上送事。以上朝報
上在昌德宮。停常參·經筵。
下直,漆浦萬戶鄭承天。
謝恩,昆陽郡守李相成,任實縣監金垓,刑曹佐郞韓井一,戶曹佐郞朴由東,軍器僉正申誠一,衿川縣監權侙,承文著作卞榥,學正金錫之,學諭吳命說,護軍郭之欽,宣傳官李世選。
大司憲吳挺一三度呈辭。入啓。遞差。
以校理李壽仁辭職上疏,傳曰,今姑遞差。
領議政鄭太和初度呈辭。不允批答,王若曰,予惟元臣之進退,實係安危,矧當國事之艱危,奚輕去就,若玆多誥,寧不甚思?惟卿,世德表揚,相業房·杜,忠孝之傳不替。三槐在庭,公輔之望素隆,一木支厦,肆□寧考登進郞廟。俾後人保乂邦家,顧予委任之誠,一則仲文,惟其盡瘁之節,是肆大臣,遇事卽通,幾經難了之處,臨機善致,足見默運之功,自謂仰成於始終,胡遽引疾而遜避?憂時之髮雖變,本非年至而貌衰輔理之責方深,豈能身遠而心逸?屬遭鍾情之慟,不瑕有傷,是乃無妄之災,終必勿藥,只可臥閤而論道,何用釋負而就閑?念今時勢之屯艱,日就扤揑,以卿屯猷之密勿,尙賴扶持,請啓之章奚爲,倚毗之重若是。休戚與共,實有契合之舊融,股肱相須,無謂誠意之淺薄,勉副如渴之望,無爲自便之圖。於戱,有若鼎鼐之調和,罔俾古人而專美,姑待經綸之展盡,始議於野土之告休。所辭宜不允,故玆敎示,想宜知悉。知製敎金壽興製進
領議政鄭太和再度呈辭。入啓。傳曰,不允批答。
吏曹啓曰,臺諫有闕,政事取稟。傳曰,明日爲之。
前待敎李䎘上疏。大槪,旣被奉敎李溟翼之厚誣,不得不略陳前後曲折。此無非臣以無狀,不能見信於同僚之致,有無前之擧,請亟治臣罪,以存國體事。入啓。
院啓,請亟寢喬桐罪人放還之命。措語見上近來綱紀解弛,無復朝廷之體面。凡微事細故,亦必上達爭卞,此習誠可惡也。前奉敎李溟翼,徒□自己之事,不顧公議之嚴,敢以自中私議之語。至於陳疏,仰溷天聽,其僭猥極矣。凡在聽聞,莫不駭異,揆之體例,豈容如是?承宣之職,只在於出納惟允,而如此猥濫之疏,偃然捧入,亦難免不察之失。請前奉敎李溟翼罷職不敍,當該承旨推考。答曰,李溟翼事,誠爲可駭,而自前多見如此之事,亦似尋常,而追後李䎘之爭卞,尤爲可駭。政院之捧入旣罷之官不緊之疏,亦不可駭乎?依爲之,而李溟翼·李䎘,竝一體論罰。喬桐事,已諭,勿煩。
禁府,金宗一平海郡徒一年半定配,啓。
府啓,請還收喬桐罪人放還之命。江西縣令李德夏罷職,其代,令該曹擇送。當此公論竝發之時,諫院以下缺無故呈單,徑旬不出,臺閣風采,豈容如是?請正言鄭晳·李程,竝命遞差。措語見上答府曰,不允。遞差事,依啓。喬桐事,已諭毋煩。
大司諫洪重普,司諫李□啓曰,李以下落疏之事,實爲可駭,故臣等相議論啓矣。臣李□臺傳啓之際,始聞於待敎李䎘,亦有陳卞之擧,故未及論列。至有一體施罰之特敎,臣等率爾之失著矣,何敢晏然?請命遞斥臣等之職。答曰,元疏今始下矣。宜乎不知,有何傷乎?勿辭。
假注書鄭重儼,以落傷改差,代李慶果。以上朝報
備邊司啓曰,黃海監司元萬石,開城留守李時楳等狀啓,及吏曹正郞李慶徽上疏,啓下本司,似當卽爲覈啓,而俱係大段變通。元萬石狀啓,則臣斗杓亦難可否,待領議政出仕,回啓之意,敢啓。答曰,知道。備局謄錄
禁府啓曰,以推考敬差官啓本,刑曹粘目,安陰弑主罪人億伊等,旣已輸情,移義禁府處置事,允下矣。此罪人等,係是綱常大罪,依例發遣都事,拿來何如?傳曰,依啓。又啓曰,以全南道暗行御史書啓,刑曹粘目,防踏僉使黃應都,多慶浦萬戶朴大昇等,移義禁府處置事,允下矣。發遣府羅將,竝拿來何如?傳曰,知道。禁府謄錄
上在昌德宮。停常參·經筵。
傳于政院曰,領議政鄭太和家,遣朴頵·趙徵奎看病。臣朴頵,臣趙徵奎書啓,領議政鄭太和症候,去月念後,得傷寒,服藥稍解之後,氣力沈困,長臥呻吟,別無大段痛處,故黽勉出入,近來困憊益甚,腹部虛痞,飮食無味,厭聞人言,無氣以動,此乃脾胃不足,兼有濕熱所致也。白朮除濕湯,加黃連炒·枳實麩炒各七分,升麻三分,石膏一錢,元入甘草,減作五分,連用十貼,宜當云云。答曰,此藥材送之。移謄藥房日記
禮曹啓曰,傳曰,親臨致祭之言,已發於筵中矣,令禮官議處事,傳敎矣。以我朝儀禮觀之,王子公翁主喪,擧哀於闕內,親臨於成服後,已成定制,而今番大君之喪,至於再臨視殮,以行我朝所不行之禮,此實出於情文之兩至,凡在瞻聆,孰不感歎,而第以暑月臨喪,玉體勞動,擧皆悶慮矣。大君致祭之日,又有親臨之敎。三臨之儀,雖是古禮,卽今天時,比前益熱,竊恐聖明至情所發,自不覺其致傷,而群下之憂慮,益復如何?莫重之禮,不敢擅議,議大臣定奪,何如?傳曰,依啓事,傳敎矣。議于大臣,則領中樞府事李景奭,行判中樞俯事沈之源,左議政元斗杓,完南府院君李厚源以爲,自上再臨致哀,已云至矣,而親臨致祭之敎,又出於至情,誠有所不能自抑,而然而第致祭親臨之節,古禮今制,無所可倣,節目之間,似多妨礙,無於禮之禮,如臣曚昧,不敢杜撰以對,情雖無窮,禮則有節,恐不可不愼也。無已則令儒臣博考典禮而處之,庶無直情之失,伏惟上裁。領敦寧府事金堉,延陽府院君李時白以爲,法固不可以從心,禮則惟在於盡情,古今之禮,臣不得以詳知。我大明高皇帝,於群臣之喪,親製文以祭者多,況以聖上出天之友愛,旣已再臨初喪,則終天一訣,豈論禮之有無哉?但正當極熱,玉體恐有所傷,臨時觀日勢,進退行之,似爲合宜,伏惟上裁。領議政鄭太和,綾川府院君具仁垕,病不收議。大臣之意如此,上裁何如?傳曰,依領敦寧府事·延陽府院君議,施行。禮曹謄錄
上在昌德宮。停常參·經筵。
禁府啓曰,以江原道推考敬差官啓本,刑曹粘目,洪川罪人禮一,旣已就服,移義禁府處置事,允下矣。此乃罪關倫紀,依例發遣都事,拿來何如?傳曰,允。禁府謄錄
上在昌德宮。停常參·經筵。
傳曰,大君家喪人有病,致祭姑爲退行,祭文亦爲臨時稟定用之。禮曹謄錄郞廳朴必珍正。郞廳鄭彙晉書
上在昌德宮。停常參·經筵。
下直,衿川縣監權侙,三和縣令朴震瑞。
謝恩,大司憲閔應協,五衛將李益善,兼春秋李玹,學錄許苾·李常徵。
藥房都提調元斗杓,提調尹絳,副提調金佐明啓曰,日氣甚熱,伏未審聖候,何如?內殿症候,前承一樣之敎,而停藥已久,今亦何如?臣等不勝憂慮,敢來問安。答曰,知道。內殿所患,時無加減,而暑月湯藥苦口,姑爲停止矣。
慈殿·中殿·東宮,藥房問安。答曰,知道。
領議政鄭太和四度呈辭。入啓。傳曰,安心調理。
刑曹判書李浣初度呈辭。入啓。傳曰,給由。遣醫官趙徵奎看病。
校理睦來善初度呈辭。入啓。傳曰,還出給。
傳曰,親臨致祭事,旣已定奪,擇日事,昨日草記批下,而何至今不爲擇日以啓耶?臺官,予不敢言,而該曹,亦不敢致責乎?禮曹堂上·郞廳,姑先從重推考,當刻內,使之擇日以入。
禮曹,麟坪大君家親臨致祭吉日,六月十三日,啓。
政院啓曰,傳曰,擧動擇日,趁不爲之之意,問之,則只擇日單子書呈而已,都無一言回啓之事,此何意耶?承旨察啓事,命下矣。擇日事草記,昨日批下,而臺官方以停寢親臨致祭事,論執,則未卽擇日,勢或然矣。所當先以此意,措辭以啓,而不卽爲之,及承嚴敎之後,亦不敢以一言回啓者,似是惶恐急遽之間,未及覺察之致矣,敢啓。傳曰,此自中論議之一也,故其意自爾然也。
執義李端相啓曰,臣等昨日,伏見答本府啓辭之批,則辭旨極嚴,至以徒取制君之名爲敎,爲人臣子,負此罪名,則誠不可一日擧顔於朝列,臣慚悚震悖之極,直欲鑽地以入也。今此大君家親臨致祭之擧,實由於聖上久□傷慟,殆不能自抑,而第念禮制有節,亦不可徑情而直行,三臨之禮,不行於世久矣。臣誠愚昧,雖未知三代以來,行此禮者已幾,而試據我朝五禮儀而言之,則王子公翁主之喪,只於成服後,一番臨弔者,乃是國家一定之制,而此禮之亦不得行者,且已久矣。當初五禮儀參定之時,豈不知古有三臨之制,而此等節目,曾不講定者,誠以古今異宜,實不可一遵古禮而然也。況親祭臣喪一款,則不但五禮儀之所不擧論,亦無明文於儀禮中,設有後世帝王,行之於一時者,而元非定禮,其不可取法也,明矣。曾在列聖之朝,或遭天倫之戚,而三臨致祭之儀,皆莫之行者,豈不以重祖宗定制,而抑一己之私慟乎?以此論之,則聖上之必欲親祭者,始伸一己之私慟也,臣等之必欲爭執者,恐違祖宗之定制也。觸署勞動,玉體易傷,群下之心,固切區區之慮,而臣之妄意,今者親祭之擧,本無古制之可倣,且非我朝之常禮,則在聖上之道,固已遵守先王之制,而執法之官,亦當據禮論列而已。旣知此禮之決不可直行,則未必有勞動玉體之言,而日氣之炎熱,似不當先論,故不揆愚僭,率爾陳啓,而措語未瑩,致有無前之嚴旨,兢惶愧恧,誠不知置身之所。臣以無似,累忝言地,動輒妄發,尙逭重譴,不意今者,又論一事,誠未格天,反承無識制君之批,無非臣平日無狀,不見信於君父之致,實是自取,當誰咎哉?昨因日暮,今始來避,所失尤大,請亟命鐫削臣職。答曰,勿辭,退待物論。
傳曰,大君家親臨致祭,勿爲。
禮曹判書洪命夏,參議金壽恒上疏。大槪,嚴旨之下,不敢晏然在職,冒陳危懇,乞罷職名事。入啓。
召對入侍,玉堂趙龜錫·沈儒行,承旨鄭昌胄,假注書李慶果,兼春秋慶㝡·李克泰。
答禮曹判書洪命夏,參議金壽恒疏曰,省疏具悉。卿等勿辭察職。
大司憲閔應協啓曰,兩司竝引嫌而退。殿下於大君之喪,至於再臨,情禮固已伸矣。且値天時火熱,勞動玉體,臨葬哀慟,恐或致傷,則兩司之論執,同出於愛君之誠,而今此嚴旨,出於情外,別無可遞之失。請正言金禹錫,大司諫洪重普,司諫李□,獻納李性恒,掌令鄭麟卿,執義李端相竝命出仕。答曰,依啓。
司諫李□,獻納李性恒,正言金禹錫就職。以上朝報
自昧爽至卯時,有霧氣。
上在昌德宮。停常參·經筵。
謝恩,咸平縣監李敏徵,司饔參奉黃道平。
下直,襄陽府使李演,淮陽府使李楚老,慈山郡守金光緯,連山縣監李渙,山陰縣監許擏,開城經歷鄭樟。
吏曹啓曰,臺諫有闕,政事取稟。
大殿,政院·玉堂問安。答曰,知道。
備忘記,近觀臺啓,則國朝禮文所不載之事,不敢開路云,其言是也。旣是國朝禮文所載之事,則何事不爲?人亦何敢爲言乎?近者講武·打圍·驅禽等事,不行久矣。恐墜朝宗成憲,其令有司,豫爲講定節目,今秋擧行。
京畿監司書目,莫重罪囚越獄逃躱,永平縣監崔孝騫罷黜事。
忠淸監司書目,稷山縣監趙錫祿,五月二十六日,遭父喪事。
玉堂箚子。大槪,妄陳瞽說,以備財幸事。入啓。答曰,省箚具悉。此不過欲紹述祖宗成憲而已,爾等勿慮焉。
禁府啓曰,洪川罪人禮一,今日入來,此是係關綱常,依法例三省推鞫,何如?傳曰,允。
政院啓曰,三省推鞫事,命下矣。委官,何大臣進去乎?敢稟。傳曰,左相進。
又啓曰,三省推鞫事,命下矣。兩司城上所,當爲牌招言送,而闕門已閉,牌招言送,何以爲之?敢稟。傳曰,待開門爲之。以上朝報
上在昌德宮。停常參·經筵。
夜一更,流星出北極星下,入北方天際,狀如拳,尾長四五尺許,色赤。
謝恩,漢城庶尹金鼎鉉,文學韓縝,司瞻奉事李鳴夏,禧陵參奉洪處恭。
正言南九萬上疏。大槪,敢陳所懷,冀蒙裁處,仍乞遞職,以安微分事。入啓。
戶曹判書鄭維城上疏。大槪,賤疾危劇,決無供職之望,呈單請急,見阻政院,冒死陳情,本職及兼帶金吾等任,亟許遞免事。入啓。
判敦寧閔聲男上疏。大槪,病重,本職及兼帶太常提調,竝乞鐫改事。入啓。
政院啓曰,禁府郞廳,以委官意來言,今日三省推鞫,當爲開坐,而判義禁鄭維城,身病劇重,不得進參,自前判義禁有故,則推鞫例不得開坐云,何以爲之?敢稟。傳曰,然則待差爲之。
領議政鄭太和五度呈辭。入啓。傳曰,安心調理。
答戶曹判書鄭維城疏曰,省疏具悉。卿其安心勿辭,調理察職。仍傳曰,遣內醫官安景昌看病。
答判敦寧閔聲男疏曰,省疏具悉。卿其安心勿辭。
答正言南九萬疏曰,省疏具悉。嘉爾進言之誠,所陳事,非有他意也。爾其勿辭察職。
慈殿·大殿·中殿·東宮·嬪宮,藥房·政院·玉堂問安。答曰,知道。
政院啓曰,郡主阿只氏喪事,禮曹郞廳及歸厚署官員,依例治喪事,分付之意,敢啓。傳曰,自內爲之矣,勿爲分付。
慈殿·大殿·中殿·東宮,政院·玉堂·藥房·二品以上·六曹·大司憲問安。答曰,知道。
嬪宮,政院·玉堂·藥房問安。答曰,知道。以上朝報
禁府啓曰,罪人金發英·韓·李克諶等,當爲照律,而判義禁鄭維城,以病陳疏,不得參坐,依前例待判義禁出仕後爲之,宜當。且洪興祖·洪興祐等嚴鞫處置事,命下,所當卽爲嚴刑,而刑曹粘目觀之,則興祖等情狀,與當初本府所供內辭緣相左,似當改其問目,更爲捧招,而事異常規,亦待判義禁出仕後,商議處置,何如?傳曰,允。禁府謄錄
上在昌德宮。停常參·經筵。
下直,价川郡守韓希卨,平壤判官李梓,長鬐縣監宋必中,嘉山縣監尹世儉。
謝恩,杞安君兪懋曾,戶曹參判趙珩,禮曹參判吳挺一。
大司諫洪重普三度呈辭。入啓。遞差。
禮曹判書洪命夏再度呈辭。入啓。傳曰,調理出仕。
傳曰,政事明日爲之。
戶曹判書鄭維城再疏。大槪,緣臣病重,不得參坐,莫重省獄,累日淹滯,惶蹙罔措,病勢一向危篤,供仕無路,冒死更申危懇,本職及兼帶金吾等任,亟許遞免事。入啓。答曰,省疏具悉卿懇。卿其安心勿辭,益加調理察職,兼帶金吾之任,當令該曹議處焉。
持平許穆,在外入來啓曰,臣病閉中,祗受召命,不勝惶恐隕越,勉起死力,寸寸前進,來謝闕下,而臣與新除授掌令許厚,爲從兄弟之親,在法當遞,請遞臣職。答曰,勿辭,退待物論。
大司憲閔應協啓曰,持平許穆,引嫌而退。相避之法,在下當遞,持平許穆遞差。答曰,依啓。
全南監司書目,井邑呈,以持平郭齊華親病上疏上送事。啓遞差。以上朝報
上在昌德宮。停常參·經筵。
兵曹判書鄭致和上疏。大槪,病勢添重,決無供職之望,冒死更乞遞免事。入啓。
左副承旨徐必遠上疏。大槪,冒死陳懇,爲母乞郡事。入啓。下該曹。
答兵曹判書鄭致和疏曰,省疏具悉卿懇。卿之固辭,何以至此?不但前頭大政不遠,本曹之事,予欲相議爲之,卿其勿爲悻悻然,速出察職。
刑曹判書李浣三度呈辭。入啓。加給由。仍傳曰,遣郡守柳後聖看病。
領議政鄭太和六度呈辭。入啓。傳曰,自卿之引入,公務之積滯,不啻如山,如失左右手,臨事罔措,若涉大川,無有津涯,此心憒憒,實切瞿然也。卿之疾病,爲國勤勞,過用心慮而發也。固不當如是勉副,而當今之世,捨卿其誰?況湖南民役之變通,國家之大事,而卿若不出,其於蒼生何?卿之所患,必賴神明之扶相,何憂勿藥之不易?卿須體此切迫之懷,亟斷來章,安心臥閤論道,以副朝野之望。
校理鄭萬和,副校理安後說辭職上疏。入啓。遞差。
禮曹判書洪命夏上疏。大槪,更申前懇,乞遞職名事。入啓。答曰,省疏具悉辭意。卿其安心勿辭,從速察職。
吏曹啓目粘連,戶曹判書鄭維城上疏云云。金吾之長,非人人所可堪任,待差察任,似爲宜當是白乎矣,重臣進退,非該曹所敢擅便,上裁何如?啓依回啓施行。
校理睦來善上疏。大槪,同事諸僚,皆已引咎遞職,臣決不可獨爲仍冒,更敢昧死陳情,乞削職名事。入啓。答曰,遞差。
戶曹判書鄭維城三疏。大槪,病勢一向彌留,供職無期,莫重省鞫開坐,一日爲急,地部重地,亦不可累日曠務,冒萬死更申前懇,本職及兼帶判義禁,竝乞遞免事。入啓。答曰,省疏具悉。卿其安心勿辭,更加調理察職。以上朝報
上在昌德宮。停常參·經筵。
卯時至酉時,日暈。
謝恩,白川縣監徐必遠,學錄元振漢,副校理金壽興。
下直,博川郡守慶一會。
司諫李□三度呈辭。入啓。遞差。
宣惠廳啓曰,全南道大同貢物及各樣物種價米加減當否,詢問狀啓。今已啓下,成冊亦已來到本廳,而領議政方在呈告中,待其出仕,相議覆啓之意,敢啓。傳曰,知道。
吏曹啓曰,臺諫有闕,政事取稟。
大司諫趙珩上疏。大槪,冒死陳懇,乞遞職名事。入啓。答曰,省疏具悉。卿其安心,勿辭察職。
領議政鄭太和上疏。大槪,病勢彌留,供職無期。伏奉聖批,不勝惶恐,更申前懇,乞命遞改事。入啓。答曰,省疏具悉至懇。旣已敷心腹腎腸,以告寡昧之至悃矣,更用何辭,以贅其意乎?卿必領會矣,須勿固辭,益加安心善攝,臥閤論道,以副上下之望。
傳曰,前牧使睦行善,平林君李天敬,監司兪㻛,府使南壽星,郡守白升一,監役沈之潤,郡守李齊衡,府使姜允亨,縣監柳浩然·尹愼澤·金敏毅,判官安命老,監察李□,府使金卨,郡守李會源,縣監朴增輝,郡守崔文湜·金重勳,縣令尹益先,奉事尹敏聖,別檢林宗儒,府使申弘望,縣監李垕·李騫,郡守南斗極,參奉李時燦·張世國·閔光□·李行逸·韓□·崔宣·李慶雨·李克升,縣監張汝徽·蔡宥,郡守沈根,修撰睦兼善,縣監李碩老,察訪洪汝河·李□,縣監許崙·成龍吉,郡守金偉·金洪慶,府使李尙逸,縣監姜好奭,郡守金夏玹,縣監李□白·田瀣,郡守李雲根,縣監朴大相,郡守趙仁亨,縣監尹敬之·沈譜·李□,佐郞鄭必達,別提申善繼,郡守李□,正郞李尙彦,佐郞徐相宅,縣監柳煥然·李命賓,奉敎李溟翼,判官韓錫明,經歷李時馠,監司姜瑜,待敎李䎘,內侍崔忠績等,敍用。前判官金善英,縣監李得然,郡守柳晉三,前參奉李允元·洪世亨·韓後琦,郡守白後淸,博士金光普,都事李□,奉事金振元,主簿金觀夏等,職牒還給。副司猛方景昌,前副司果金禮忠·李承福,虞候邊宥,權管崔廷一等,敍用。護軍趙樀,部將金道昌,哨官鄭濩·安晩成等,職牒還給事,下吏兵曹。
左承旨金壽恒上疏。大槪,冒陳危懇,乞遞職名事。入啓。答曰,省疏具悉。爾其勿辭察職。以上朝報
上在昌德宮。停常參·經筵。
下直,安奇察訪安弘靖。
謝恩,戶曹參判崔惠吉,掌令鄭榏,持平安後稷,左承旨金壽恒,稷山縣監丁時傑,引儀兼參軍李翀雲。
刑曹判書李浣上疏。大槪,賤疾沈痼,決無陳力就列之勢,亟遞臣本職兼帶,以便公私事。入啓。答曰,省疏具悉卿懇。卿之固辭至此,本職今姑勉副焉。
傳曰,召對爲之。
傳曰,政事明日爲之。
召對入侍,玉堂金壽興·沈儒行,承旨金佐明,注書李伯麟,兼春秋慶㝡·李玹,御史李時術入侍。兵曹判書鄭致和,請對入侍。
政院啓曰,以沙斤察訪潘好義來現本院事,傳曰,趁未上來之由,問之後卽送喪家事,命下矣。問于潘好義,則去月二十三日,適仍事到監營,道中得見二十二日監營催促上去之關,單馬上來,勢難得達,不得已還驛治行,二十六日,發行馳來,而中路重得癃疾,苦痛數日,以致遲滯云矣,敢啓。傳曰,渠敢以士大夫間私相請來同視耶?托故遷延,少不動念之狀,極爲痛惡,喪家事畢後,令該府拿鞫處之。
府啓,請還收喬桐罪人放還之命。措語見上頃因兩司請寢親臨致祭之事,前後之批,已極未安,而迺者打圍·驅禽等事節目,講定之命,遽下於千萬意慮之外,瞻聆所及,莫不驚惑。夫打圍·驅禽,雖曰禮文所在,而不但今古之異宜,時勢之難便而已。雖事有急於此者,亦未暇一一行稟,則是豈今日不可已之擧乎?殿下未嘗有必欲行之意,而只激於一時臺臣之言,謂之祖宗成憲,而有若不可不行者然,臣等竊爲殿下惜之。伏想殿下,亦非不知此擧之不可,而未果行所欲行之事,故强爲不當爲之擧,此蓋出於聖心不平之致,而恐未免爲好勝之歸也。雖以國乘所載觀之,太宗大王,悔畿外之行,而有決不復行之敎。世宗大王,遇風雷之變,而有是天譴我之□戒,於此,有以見祖宗追悔垂戒之意,此非殿下之所當法者乎?殿下試觀今日,其與祖宗之時何如,而乃欲猝然行之,以駭遠邇之聽聞乎?彼愚氓者,不知禮文之所載,而乃蹙頞而相告曰,吾王好畋獵也云爾,則未知殿下,將何以解之乎?噫,近日臺閣之上,氣象索然,上下之間,情意未孚,無復有可否相濟之美,此豈群下所望於聖明哉?請加三思,亟寢打圍等事節目講定之命。答曰,不允。
今日召對時,兵曹判書鄭致和所啓,本曹郞官,事務煩多,而正郞柳炅·鄭麟,皆親病不仕,不可等待曠職。請竝遞差,以在京無故人代差,而近日郞官,以出入侍從之人擬差,故遞易頻數,不能久於職事。至如軍色郞廳,則所管甚重,尤當久任,在前該曹,以遷動之故,至披推勘,此後則勿令遷動何如?上曰,近日兵·戶曹郞官,亦爲頻數擬望矣。今後則戶·兵曹郞廳,竝勿遷動事,言于該曹。參贊官金佐明所啓,臺諫有可言之事則言之,有可避之嫌則引咎,可也,而近日諫院之官,相繼呈告,今日遞一人,則一人又復來呈,以此該曹,未免逐日稟政,事體殊甚未安矣。上曰,呈辭勿爲捧入。上謂承旨金佐明曰,牌不進罷職之規,初出於矯弊,而近日爲弊反甚,似當有變通之擧,問于大臣處之。侍講官金壽興所啓,武定寶鑑,乃記載祖宗朝武定事蹟之書也。仁祖大王撥亂反正之功烈,雖載於實錄,當時謨畫,必須詳盡撰進,而卽今只有數三勳舊,外議皆以爲不可不及此時議定矣。上曰,前日已有此議,而未及爲之耳,議于大臣處之。
正言南九萬上疏。大槪,敢陳伊日未畢之懇,以備財擇,仍乞遞職事。入啓。答曰,省疏具悉。爾之再度進言,憂愛之誠,大可見矣。予用嘉尙,爾其勿辭,從速察職。以上朝報
自昧爽至卯時,有霧氣。自巳時至未時,日暈。
上在昌德宮。停常參·經筵。
謝恩,大司諫趙珩,江華經歷李緯國,兵曹正郞金克和,永平縣令李智白。
大司憲閔應協三度呈辭。入啓。遞差。
領議政鄭太和七度呈辭。傳曰,安心調理。
傳曰,召對爲之。
戶曹判書鄭維城四疏。大槪,賤疾,數日調治,終無差復供仕之望,冒萬死更申前請,本職及兼帶金吾等任,乞賜遞免事。入啓。
召對入侍,玉堂金壽興·沈儒行,承旨金壽恒,假注書李慶果,兼春秋慶㝡·李玹,兵曹判書鄭致和入侍。
謝恩,兵曹正郞李晩吉。
禮曹判書洪命夏上疏。大槪,病勢轉劇,決難供職,不避煩瀆,更乞遞免事。入啓。
謝恩,兵曹佐郞李玹,兼西學敎授金壽興。
答戶曹判書鄭維城疏曰,省疏具悉。度支之任,似不可數數遞易,金吾則南方罪人,尙未上來,卿其更加調理察職。
答禮曹判書洪命夏疏曰,省疏具悉。卿其安心勿辭,調理察職。
榻前,持平安後稷所啓,請還收喬桐罪人放還之命。亟寢打圍等事節目講定之命。措語見上上曰,毋庸煩論。
持平安後稷啓曰,臣於今日,以前啓入侍榻前,趨進之際,誤由大臣出入之處,臣不勝悚惕之至。臣忝叨邇班,累近淸光,而至於熙政堂賜對,則曾所未經,故造次踧踖之間,未諳殿上地形,以致失儀,臣之顚錯大矣。何敢仍冒於臺閣乎?請命遞斥臣職。答曰,勿辭,退待物論。
府啓,持平安後稷,引嫌而退。賜對之處,曾未入侍,則造次之間,雖或失儀,實由於未諳地形之致,不可以此輕遞言官,請命出仕。答曰,依啓。
持平安後稷罷職。以上朝報
上在昌德宮。停常參·經筵。
下直,江華經歷李緯國,龍安縣監李世泌。
謝恩,獻納睦兼善,正言南九萬,刑曹正郞洪錫箕,直講鄭萬和,訓鍊僉正柳天樞,司僕正李齊奕。
獻納睦兼善啓曰,大司諫趙珩,卽臣之四寸妹夫也。法當相避,請命遞斥臣職。答曰,勿辭,退待物論。
正言南九萬啓曰,臣於頃者,重被宰臣意外之詆毁,義不可復冒臺閣,貽辱淸朝,而不意優恩,及於千萬夢寐之外,臣亟欲出謝恩命,仍爲引嫌自劾,而適患賤疾,危苦涉旬,謹具辭疏,略陳情勢,屢見阻却,終不入啓,而臣之所患,一向彌留,故更呈長單,冒死請急。臣於此,旣不得出而盡言以效其責,又不得退而自列以遞其職,雖無譏評之來,敢逃逋慢之罪,況復再昨筵臣所啓,以爲臺諫有可言之事則言之,有可避之嫌則引咎可也,而近日諫院之官,相繼呈告,事體殊甚未安云。臣於此,益不勝瞿然之至。臣之前後負累,至於如此,何敢晏然於言責之地乎?請命遞斥臣職。答曰,勿辭,退待物論。
禮曹啓曰,以侍講官金壽興所啓,傳敎矣。議于大臣,則領中樞府事鄭太和,行判中樞府事沈之源,左議政元斗杓以爲,儒臣建白,不無意見,而武定寶鑑,乃一時刊行之書,非如典謨之必不可闕者也。識者猶或有不必刊之議,今我仁祖大王,撥亂反正之德業功烈,天與人歸,文武諸臣,協贊翊戴,扶倫紀於已斁,恢廟社於將墜,會朝淸明,遠近皷舞,如靑天白日,在人耳目,書諸史冊,已爲千載之傳注,到今剩刊一冊,未見其大有益於揄揚,爲之無所加,不爲之無所減,淺見如此,伏惟上裁。完南府院君李厚源以爲,武定寶鑑,固是記載祖宗朝武定事績之書,而一自乙巳僞勳之後,不爲續撰,宣廟朝事,旣無所記載,則獨以反正之事,到今撰集,似未妥當,惟在睿裁。領議政鄭太和,領敦寧府事金堉,延陽府院君李時白,綾川府院君具仁垕,病不收議。臣之議如此,上裁何如?傳曰,依啓。
吏曹啓曰,傳敎矣。左議政元斗杓以爲,凡牌不進之官,例被推考,乃舊規,而其弊遂至於紛紜。故曾在先朝,故相臣崔鳴吉建白,始以罷職論罰,其意蓋在矯弊,而到今爲弊,反出於推考之紛紜。且欲矯一時之弊,而有欠禮遇之道。至於臺臣之形跡難便者,混被重罰,亦傷事體,似當有變通之擧。試官則與臺臣不同,厭苦謀避者,間或有之,仍旋罷職之律,亦一責勵之道,伏惟上裁。領中樞府事沈之源以爲,命召而不進,可見其不獲已也,而於義則慢矣。其弊不可不矯,而弊末之矯,爲弊反甚,誠如聖慮所及,無寧遵舊式之爲宜,如講於不俟屨不俟駕之義者,則罰之輕重,非所暇論,孰敢無端而偃然不進乎?伏惟上裁。完南府院君李厚源議以爲,牌不進之官罷職,本非令甲所載,不過爲一時矯弊而設也。至今爲弊,反有甚焉,則還爲停止,亦是變通之道,恐無不可,伏惟上裁。行判中樞府事與完南府院君議同,領議政·領敦寧府事·延陽府院君·綾川府院君,病不收議。大臣之意如此,敢啓。傳曰,今後依議施行。
政院啓曰,藝文館奉敎李溟翼,時在慶尙道禮安地,請斯速乘馹上來事,下諭。傳曰,允。
正言金禹錫啓曰,臣惶悚病伏之中,伏見正言南九萬引嫌之辭,以其再昨筵臣所啓,有所未安故也。臣於此,不勝瞿然之至。蓋筵臣之啓,雖不擧名,而其所指意,專斥本院之臣。臣於伊日,所當引咎自劾之不暇,而賤疾方苦,不能自力,引嫌之擧,亦後於人,臣罪尤萬萬矣。顧惟臣之情勢,決難冒居,呈單請急,誠非獲已,而政院全不思揆,一例揮却,臣誠悶蹙,未曉其意。臣雖無似,豈不知相繼呈告之爲未安,而情勢狼狽,少嫌難頑寧有同事諸臣,皆已遞職,而獨自冒恥抗顔蹲據之理也?從前臺閣之臣,或有難冒之勢,則其所以辭遞者何限,而獨於今日,操切太甚,至以爲臺諫有可避之嫌則引咎可也,相繼呈告,事體未安云。若其引嫌就職之後,情勢之難便,猶夫前日,則其可自以爲旣已引避,而晏然行公,自喪其廉恥乎?緣臣無狀,忝在匪據,朝家禮待臺閣之風,至此掃地,詣臺自列,亦且靦然。臣決不可全沒廉恥,苟爲叨冒,請命遞斥臣職。答曰,勿辭,退待物論。
府啓,請還收喬桐罪人放還之命,亟寢打圍·驅禽等事節目講定之命。措語竝見上答曰,勿煩。
大司諫趙珩啓曰,同僚相繼引避,臣當爲處置,而獻納睦兼善,卽臣妻四寸也。旣以此引避,則其嫌少無彼此之異同,臣何暇處置同僚乎?請命遞斥臣職。答曰,勿辭,退待物論。
持平安後稷啓曰,諫院多官引避,本府當爲處置,而獻納睦兼善,卽臣妻同姓三寸叔也。嫌不敢可否於其間,請命遞斥臣職。答曰,勿辭,退待物論。以上朝報
召對時,兵曹判書鄭致和所啓,外方立碑之弊,比來尤甚。任事之人,不爲任怨奉職,皆由於此,故守令立碑,亦曾有禁斷之令矣。近聞嶺南領將中,或以媚悅要譽爲事。至於私設酒饌,以饋將官,而遞來之後,立碑於所屬各邑,懲捧碑價,害及軍卒者有之云,誠爲可駭。雖不可摘發追罰,自今以後,領將立碑之事,一切禁斷,何如?上曰,事甚可駭,自本曹嚴飭各道,使之各別禁斷,而立碑領將,亦爲隨所聞摘發,可也。上曰,各道軍兵常時試才,優等之類,不可不別樣論賞,以爲激勸之地。領將每於四朔操鍊之後,以軍兵試才分數,親自磨鍊於兵使,通四朔計其分數,取各技中優等者,別爲開錄啓聞之意,三南兵使及領將等處,一體分付,使之定式擧行,可也。又所啓,禁軍中如漕水軍·騎步兵有身役者,當初冒屬,到今欲爲減除本役,相繼呈訴,如此之數,不可不隨現汰去,以杜冒屬之弊矣。上曰,依爲之。今後有軍役之人,勿爲許屬,可也。武備司謄錄
備邊司啓曰,北京鷹連,例於九月望間入送,而京官前期下送,與本道差使員,眼同試才,交付內官入送矣。京官則令該曹差出,知鷹守令則令本道擇定,鷹連則令西北監兵營,豫先整齊之意,分付何如?答曰,依啓。白鷹事,何以爲之耶?又啓曰,以北京入送鷹連知會事草記,傳曰,依啓。白鷹事,何以爲之耶事,下敎矣。四月十二日引見時定奪,卽時移文于咸鏡監司及南北兵使處,白鷹與白松鶻等,多般覓得後,報知本司,而此公事,三處回報,皆已來到矣。此物當爲捉得於秋間,故近將移文,更爲申飭計料之意,敢啓。答曰,知道。各別申飭,俾無歇看之弊。備局謄錄
上在昌德宮。停常參·經筵。
謝恩,知事李浣,刑曹判書許積,益興君洪重普,禮曹參議兪瑒。
大司憲閔應亨上疏。大槪,衰病已極,近又添得痰癖之症,欲起還仆,決無自力之勢,亟賜遞免,以便公私事。入啓。答曰,省疏具悉卿懇。卿雖老,風力可尙,卿其安心勿辭。
領議政鄭太和八度呈辭。入啓。傳曰,安心調理。
右承旨鄭昌胄上疏。大槪,賤疾一向深重,決無供職之望,冒死陳情,乞遞職名事。入啓。答曰,遞差。
執義成台耉辭職上疏。入啓。答曰,遞差。
領敦寧府事金堉箚子。大槪,請順湖南民情,速爲變通事。入啓。
備忘記,湖南大同事,今方講究,而非刑曹判書許積,則似難矣,宣惠廳堂上差下。
府啓,請還收世龍妻放還之命,亟寢打圍等事節目講定之命。措語竝見上竝引嫌而退。凡有相避,在下應遞,自是法例,跡涉難便,勢固請急,而筵臣所陳,實是意外,則雖或不諒,在我何損?旣有所嫌,不敢處置,其勢亦然,請獻納睦兼善遞差,正言南九萬·金壽興,大司諫趙珩,持平安後稷,竝命出仕。答曰,不允。處置事,依啓。
大司諫趙珩,正言金壽興·南九萬,持平安後稷就職。
答領敦寧府事金堉箚曰,省箚具悉。全南監司之事,不但不爲措辭開諭,至於十三年,則且有京畿·江原道十六斗之規,而亦不明言,有同傍觀者,其意殊未曉也。明朝與諸臣來會,則其他等事,亦爲議處。
司諫李性恒辭職上疏。入啓。答曰,遞差。
戶曹判書鄭維城上疏。大槪,所患之症,一向彌留,快復供職無期,冒萬死更申危悃,本職及兼帶,懇乞遞免事。入啓。下備局。
吏曹啓曰,承旨及臺諫有闕,政事取稟。
院啓,喬桐罪人還收放還之請,兩司論執,今已閱月,尙靳一兪,臣等之悶鬱爲如何哉?世龍妻,手持穢物,行兇狼藉,其爲罪惡,窮天極地。此實神人之所共憤,覆載之所不容者也。當初之止於流竄,亦出於殿下之私恩,而其在王法則已屈矣。其兇慘之性,不能感化,興妖作怪,猶且不已。曾因筵臣之請放,自上亦知兇人之難化,以示慮後之意,則聖上之平日料量,非不詳盡,而因一時悲戚之情,遽下放還之敎,倘使旣還輦轂之後,梟獍之性,猶不悛改。或有意外之事,則殿下將何以處變乎?如不得已,則莫如因置其處,增其餼廩,以申其終始曲念之聖意而已。決不可輕放兇人,置于都城之內。請亟寢喬桐罪人放還之命。頃日請寢大君喪親臨致祭之擧,出爲據禮,斷無他腸,而嚴批繼下,天怒益震,遽闕當初欲行之禮,旋下意外未安之敎,其在群下,孰不爲之慨惜也?殿下於未葬之前,更爲親臨者,至情所發,而古禮亦有三臨之儀,其誰曰無所據也?第於國制所不載,祖宗朝所未行者,則臺臣之所爭,亦不可無也。至於親臨,實是古禮之所不記,則其節文儀度,決不可以一時臆見,創定而遽行之也。惟在上下從容孰講,參以古禮,可行則行之,不可行則不行,務得其當,未爲不可,而臺臣所論,旣不得委曲開悟。殿下亦不能平心省察,思以摧沮之,箝制之,乃以禮文所載,何事不爲,爲敎。遽欲行中葉以來所未行之事,行與不行,非所暇論,而因一時觸忤之言,辭氣不平,終爲好勝之歸,此豈臣等平日所望於聖明者哉?況我祖宗悔懊謹戒之敎,記載國乘,貽謀垂訓,若是其丁寧,則豈非聖上所當法守,而爲後世準則者乎?王言一播,遠邇駭聽,爲累聖德,莫大於此。不遠而復,過勿憚改,此先哲王之所自勉也,日月之更,此臣等區區今日之至望也。伏想殿下旣過之後,或有省悟之端,而無乃有歸於翻然卽改之道乎?請亟寢打圍等節目講定之命。承宣之任,古之納言,則出納維允,乃其職也。頃以大君家親臨吉日,該曹不卽推擇入啓事,下敎於政院,其時該房承旨,以臺諫方爲論執,不得捧入之意,覆啓,自是規例也。顧乃不爲措辭以啓,而遽卽捧入單子,豈有一邊論啓,而一邊捧入之理哉?自今以後,設使君上,有大不韙之擧,必將無辭擧行之不暇,而所謂臺啓,全不能有無於其間矣。雖親臨祭奠,實合情文,而臺臣所論,果出無據,豈可創行無前之擧,以開日後之弊乎?請當該承旨從重推考。國家之置臺諫,將以上弼君違,下糾官邪也。是以優其禮貌,重其體面,上使見憚於君父,下使取嚴於庶僚,斷不可束縛之,馳驟之,使之措手不得,奔走服役而已也。伊日筵臣所啓以爲,臺諫有可言之事則言之,有可避之嫌則引咎,可也,近日諫院之官,相繼呈告,事體殊甚未安云。自上至有勿捧呈辭之敎,臣等竊以爲不然也。頃日諫院之臣,旣有所論之事,則不可謂有可言之事而不言矣。旣以嚴批引避,則不可謂有可避之嫌而不爲引咎矣。及其處置就職之後,則摧抑之餘,不敢仍在其職者,固其勢然也。在筵臣之道,不以聖批之過中,陳戒于上,而且思揮斥辭單,不許控免,使之入承嚴敎,出行呼唱,必歸於忘廉喪恥之地。待臺諫之道,固不當如是其勒迫也。近日臺諫之呈告紛紜,遞易頻數,實是難醫之痼弊,臣等亦是同浴中人也。固當自嫌之不暇,然念朝家不爲別樣變通,以定久任之法,而不揆情勢之難便,不量身病之虛實,徒諉於紛紜,一任其牢塞,則竊恐徒傷事體,而不足以救數遞之弊也。筵臣陳達,實非得當,請命推考。頃日因筵臣所啓,奉恩寺所奉列聖位版,特遣禮官,埋安於凈處,仍令諸道,訪問啓達矣。前月臣南九萬,奉安洪川時,路過春川,聞本府淸平寺,方爲奉安中·仁·明三廟位版云。當初朝家分付,不啻丁寧,而至今廢閣,不爲擧行者,極可驚駭。請令該曹,更問本道道臣,覈其緣由,以爲論罪之地。卽遣禮官,埋安位版於凈處,一如奉恩寺之例。
正言金壽興上疏。大槪,召牌之下,不敢不趨造就職,而情勢狼狽,決難苟冒。亟許恩遞,以便公私事。入啓。答曰,遞差。
答院曰,不允。寺刹事,非本道之失,勿煩。以上朝報
上在昌德宮。停常參·經筵。
謝恩,坡州牧使金光燦,持平尹飛卿,兵曹佐郞吳始壽,護軍李殷相,知製敎金萬基。
下直,永平縣令李知白。
中殿,藥房問安。答曰,知道。
藥房都提調元斗杓,提調尹絳,左承旨金壽恒啓曰,伏熱漸肆,日氣陰鬱,伏未審聖候,何如?內殿症候,一樣無加減耶?近復何如?臣等不勝憂慮,敢來問安。答曰,知道。內殿症患,屢經喪患之後,浮氣比前似加矣。
藥房再啓曰,卽伏承內殿症患,屢經喪患之後,浮氣比前似加矣之敎,臣等不勝憂慮之至。日氣雖熱,藥餌恐不可廢,浮氣雖是本症,此外卽今症候詳知,然後方可議藥,敢此更稟。答曰,此外別無他症,而詳言于醫官矣。
傳曰,政事明日爲之。
禁府啓曰,安陰弑主罪人億伊等,今已拿來,依法例三省推鞫,何如?傳曰,允。
政院啓曰,洪川罪人三省推鞫委官,左相進去事,前已命下矣,今此安陰罪人三省推鞫時委官,何以爲之?敢稟。傳曰,左相仍爲進去。
刑曹判書許積上疏。大槪,冒萬死陳情,乞遞宣惠堂上之任,以便公私事。入啓。答曰,省疏具悉至懇。卿之爲國勤勞盡誠,其誰不知?前日之事,不過因公事場糾正之擧也。雖有過焉,不可以一時之事,廢其所能,況今玆均役之擧,所關非細,卿不可不參其議而論其長短,卿其安心勿辭。傳曰,刑曹判書許積命招,今日引見時入侍。
藥房三啓曰,內殿症患,卽今柳後聖·趙徵奎及諸御醫等,反覆商議,則皆以爲,當此盛暑,屢經喪患,因此浮氣,視前似加,不可不先治濕熱腹脹之症,大橘皮湯元製中,桂皮七分減半,加桅子仁炒一錢,木通·連翹·升麻各八分,黃連·麥門冬各七分,連用十餘貼,而隨症更議宜當云。此藥五貼,姑先劑入,何如?傳曰,依啓。
禮曹啓目粘連,英陵設弩處嫡奸書啓云云。陵寢守護之人,任自推治,無所顧忌,事甚可駭。驪州牧使李晳,先罷後推,陵內設弩處,各別痛禁,而參奉段置,偏聽陵卒之言,所報之數,未免過實,參奉金廷說·洪應元,竝從重推考事。啓依允。
禁府,三省問事郞廳李命相·安後說。啓。
中殿,政院·玉堂問安。答曰,知道。
榻前,大司諫趙珩所啓,請亟寢喬桐罪人放還之命。措語見上上曰,毋庸堅執。又所啓,大君家親臨致祭之命,實出於聖上至情之所發。凡在臣隣,孰以此爲過擧也?但以臺官啓辭,連有未安之敎。至於打圍等事,雖是古禮所載,豈可因一時臺諫之言,諉之於祖宗成憲,而遽爾行之乎?臣等還收之請,斷不可已。請亟寢打圍等事節目講定之命。上曰,諸大臣之意,如何?臺啓中祖宗朝追悔等,誤爲借用,以爲欺瞞之地,此豈誠實告君之道乎?殊甚不當矣。判中樞府事沈之源曰,打圍等事,雖時平無事時,尙且不可,今因臺諫之言,遽爾行之,則豈不未安乎?完南府院君李厚源曰,此事雖有朝宗成憲,後世必以爲激怒於臺諫而有此擧也,豈非未安之甚乎?親奠之禮,則早朝未甚熱之時,暫臨行之,恐無不可矣。上曰,諸大臣之意如此,打圍等事,還爲停寢。致祭事,令該曹擇日擧行。
大司諫趙珩啓曰,如臣無狀,忝居諫長,論啓之際,措語未瑩,致勤嚴敎,臣何敢晏然仍冒?請命遞斥臣職。上曰,勿辭,退待物論。
府啓,請還收世龍妻放還之命。措語見上答曰,亟停,勿煩。
正言南九萬啓曰,臣伏見今日引見時傳敎大臣之辭,則以爲臺啓中祖宗朝追悔等語,誤爲借用,以爲欺瞞之地,此豈誠實告君之道乎?殊甚不當矣。臣伏讀之餘,驚惶震惕,罔知攸措,直欲鑽地而入也。祖宗朝追悔之事,臣非但陳之於論啓之中,臣之當初疏辭,亦以爲言,則欺瞞之罪,全在於臣矣。臣雖有區區未盡之懷,其何敢更爲陳卞,益增其文飾之罪哉?第念今此擧行打圍之敎,初下於停親祭之日,還行親祭之擧,又發於停打圍之時,相爲互換,而以彼之重,制此之輕,與其交持而抑前之難,行後之易,此豈古先哲王誠信待下之道乎?臣嘗見魏之孝文,欲達其孝而以制其衆者,源以爲不可也,豈料復見此事於聖明之世乎?此無非如臣無狀,亦在臺閣,平日行事,不能見信於君父之故,旣不能上格君心,納之於無過之地,又不覺誤用者事,自陷於欺瞞之歸,使之下以缺數字之於君上,上以誣罔,責之於臣僚也。更何敢擧其顔面,處於言責之地?臣家在僻遠,而且患賤疾,引嫌之後,始爲來避,所失尤大,請亟賜鐫削。答曰,勿辭,退待物論。以上朝報
榻前,領敦寧府事金堉所啓,朝家方有崇奬節義之典,我國忠臣表表可稱者,無如故統制使李舜臣,而其墓道,尙無三尺短碣,蓋由於其子孫殘微之致也。臣曾議於領相,通於統制使,使之出力圖送表石,而朝家若令本道,助力造成,則其於樹風聲之道,大有所補矣。上曰,依爲之。其子孫,令該曹收用,可也。完南府院君李厚源所啓,金德諴·鄭弘翼等,旣以昏朝時立節,皆蒙賜諡之典,而其時趙溭之疏,最爲勁直,多有人所難言之語,故反正之後,擬於臺侍之望,而其人已死,尙無褒錄之典。朝家若追贈重職,則其於培植節義之道,又爲有光矣。承旨趙復陽曰,昏朝時儒疏中,趙溭之疏,最爲凜烈矣。上曰,依爲之。領中樞府事沈之源所啓,西北民生,方有倒懸之急,撫摩之責,專在於守令,而朝家每以武臣差遣,如北兵使·江界·滿浦等地,在前至以曾經大司諫之人差送者,其意有在。今亦依此例,有名文官差送,似當矣。上曰,言于該曹,着實擧行。承旨趙復陽所啓,旱氣如此,數日不雨,則民事極爲可慮。禮判在此,祈雨祭急爲設行之意,使之稟處,何如?洪命夏曰,昨今連有雨徵,故未及啓請矣。姑觀日勢,明日稟處,何如?上曰,依爲之。以上朝報。
政院啓曰,禁府郞廳,以委官意來言,今日當爲三省推鞫,而判義禁時未出仕,不得開坐之意,敢啓。傳曰,知道。禁府謄錄
禮曹啓曰,今六月十一日引見時,以諸大臣所啓,麟坪大君家親臨致祭事,定奪矣。以何間擇日乎?敢稟。傳曰,念後爲之。禮曹謄錄
上在昌德宮。停常參·經筵。
謝恩,同敦寧呂爾載,僉知李浣,知製敎金益廉·睦來善,迎曙察訪李道顯。
藥房都提調元斗杓,提調尹絳,左承旨金壽恒啓曰,夜來日氣陰鬱,伏未審聖候,何如?內殿症患,別無加減耶?昨日劑入大橘皮湯,今已進御一貼耶?臣等不勝憂慮,敢來問安。答曰,知道。湯藥用之,而時無所減矣。且此非一朝可瘳之症,勿爲逐日問安。
中殿,藥房·政院·玉堂問安。答曰,知道。
領議政鄭太和九度呈辭。傳曰,安心調理。
大司憲閔應亨辭職上疏。入啓。答曰,省疏具悉卿懇。卿辭至此,當勉副焉。
掌令鄭榏,持平安後稷啓曰,臣等伏見昨日筵中之敎,辭旨極其嚴峻,臣等不勝震越悚惕之至。夫親祭與打圍,元非對擧之事,故臣等相議論列,敢因祖宗朝故事,欲使殿下取法其悔悟之意,而不能見信於君父,未免爲欺瞞之歸,臣等何敢更有所論卞,益增其文飾之罪哉?噫。今此二事,一停一行,相爲終始,未知殿下,此果合於聽諫之道乎?臣等旣承嚴旨,決不敢抗顔仍冒,請命遞斥臣等之職。答曰,勿辭,退待物論。
禮曹,麟坪大君家親臨致祭吉日,今六月卄二日推擇,啓。
持平尹飛卿啓曰,臣性本踈迂,病且沈痼,尋常職務,每患廢墜,動輒得謗,分作棄物,不意恩命,及於夢寐之外,兢惶悶蹙,不敢承當,冒陳辭章,屢見阻却,一向退伏,罪涉逋慢。昨爲擔扶出謝,仍與同僚相會,以前啓數款,相與論啓,城上所旣已赴闕之後,始聞有打圍停寢之命,旋卽停啓,而引見時傳敎大臣之辭,峻斥臺啓之非,至有欺瞞之敎。諫院及同僚,以此相繼引避,昨日之啓,雖未及呈,旣參其論,與之聯名,則臣與同僚,其議見同,呈與不呈,今不暇言,臣何敢晏然處置?仍念人君辭氣,貴在和平,聽諫之道,惟務優容,聽與不聽,當理而已,曰可曰否,體面何損?親奠打圍等事,是非可否,姑置勿論,而嚴旨屢降,轉輾增激,晉接之筵,玉色不平,命令之間,和氣太欠,親奠纔停,旋下打圍之令,打圍還寢,又有親奠之敎,互換停行,顯示不平之意,前後臺臣,俱懷震惕之心,氣象不佳,聽聞有駭,豈不大累於和平優容之道哉?臣不勝慨然也。臣旣有處置難便之勢,決難仍冒,請命遞斥臣職。答曰,勿辭,退待物論。
副校理趙龜錫·金壽興·沈儒行上疏。大槪,兩司多官,皆以嚴旨引避,而臣等亦有妄言之失,不敢晏然處置,請命鐫削臣等之職事。入啓。
答趙龜錫等疏曰,省疏具悉。爾等勿辭察職。
謝恩,右副承旨金徽。
玉堂箚子。大槪,正言南九萬,掌令鄭榏,持平安後稷·尹飛卿出仕,大司諫趙珩遞差事。入啓。答曰,依啓。
備邊司啓目粘連,戶曹判書鄭維城上疏云云。鄭維城病患,累日調治,自可差復,度支之任,金吾之長,不可輕易遞易,上裁何如?啓依回啓施行。
府啓,請還收世龍妻放還之命。措語見上答曰,毋庸强煩。
正言南九萬上疏。大槪,召牌之下,不得不來詣闕下,而揆其情勢,決不可冒出,乞賜鐫免事。入啓。
吏曹啓曰,臺諫有闕,政事取稟。傳曰,明明日爲之。以上朝報
司僕寺啓曰,長峰島雌馬放牧後,無弊留養與否,連續探問矣。得接監牧官馳報,則下去時新産之駒一匹,得項直之症,仍爲致斃。又雌馬二匹,兒駒一匹,亦爲得病,頤下皆有浮氣,鼻液流出云。越海驅馳上來之餘,水土不習之處,猝然放牧,或不無因此致傷之患,病馬若未免連次殞斃,則前頭之事,極爲可慮。本寺官員一人率理馬,明日內給馬下送,病馬看審調治,其餘馬留養形勢,詳細摘奸,自今以後,不時發遣官員摘奸事,定式擧行,何如?啓傳曰,依啓。官員下送,此亦似晩矣。其處牧子之願,則必不欲無弊長養,一邊嚴飭牧子,可也。司僕寺謄錄
上在昌德宮。停常參·經筵。
答正言南九萬疏曰,省疏具悉。爾其勿辭。
下直,開寧縣監許穜。
謝恩,知製敎安後說,禮曹正郞李程·吳熽,佐郞柳炅,兼春秋呂儆,校書著作奉倫,陜川郡守金穀,司評朴䅅。
政院啓曰,今日三省推鞫,當爲開坐,而卽者諫院下吏來言,大司諫未差,司諫李俊耉,獻納郭之欽,正言金益廉,俱未肅拜,正言南九萬,病勢猝重,三省推鞫,不得進參云。司諫以下,竝爲牌招,使之推移參鞫,何如?傳曰,允。
禁府,三省問事郞廳閔維重改差,代金萬基。
副校理金壽興上疏。大槪,妄陳所懷,以備財擇事。入啓。
政院啓曰,右承旨權大運,同生妹幼學宋㺹妻權氏身死,服制已行四日,出仕何如?傳曰,允。
答金壽興疏曰,省疏具悉。疏辭是矣,予亦有此意,卽令該曹擧行焉。
謝恩,司諫李俊耉,獻納郭之欽,正言金益廉。
院啓,請亟寢喬桐罪人放還之命。請當該承旨從重推考,遣禮官埋安位版等事。措語竝見上答曰,不允。擇日捧入事,則非承旨之失,予自當之,推考不可,呈辭不爲捧入之事,則殊未見其不可,別無可推之事,亟勿煩論。春川事,非本道所失之意,旣已言之矣。
三省罪人禮一·奴億伊·獨祥·連香·於屯介,元情承服。
禮曹啓曰,以副校理金壽興上疏,傳敎矣。臣命夏,嘗考古禮,大夫在殯,天子三往之,而或有故不行此禮,行之於成服後,則亦有親奠之儀,故記曰,大夫典可也,其節目,詳在於儀禮圖。又以大明集禮觀之,則天子臨王公貴戚之喪,其儀註與我朝五禮儀彷彿,而其中天子南向而立,太常卿奏三上香祭酒一款,似有可據之文。且考漢史,則章帝東巡狩,治東平王宮,祀以太宗,坐哭而罷,此亦可據。臣以此參酌,今方磨鍊儀註,而莫重之禮,難免拙撰,儒臣所陳,誠有意見,宋時烈·宋浚吉兩臣處,本曹郞廳,給馬下送,罔夜問來,何如?傳曰,允。
禮曹正郞李程,宋時烈等處出去。
府啓,請還收世龍妻放還之命。措語見上新除授執義李壽仁,時在全南道康津地,請斯速乘馹上來事,下諭。答曰,不允。下諭事,依啓。
禁府,三省罪人禮一·億伊·獨詳·連香,堂古介行刑,啓。於屯介移送刑曹。以上朝報
上在昌德宮。停常參·經筵。
夜二更,巽方,有氣如火光。三更,巽方坤方,有氣如火光。
謝恩,咸從縣令韓井一,良才察訪洪錫龜。
領議政鄭太和十度呈辭。傳曰,安心調理。
傳曰,今日乃祈雨祭齋戒,明日爲政,可也。且凡刑殺等一應雜公事,勿入。
承文院官員,以都提調左議政意啓曰,本院褒貶,當於限內等第啓聞,而都提調領議政,方在呈告中,不得磨勘之意,敢啓。傳曰,知道。
儀賓府啓曰,本府郞廳今春夏等褒貶,當爲等第,而本府堂上,或出使,或有病故,不得備員,限內不得磨勘之意,敢啓。傳曰,知道。
政院啓曰,明日爲政事,命下矣。明日乃上前開坼之日,政事不得爲之意,敢啓。傳曰,明明日爲之。
府啓,請世龍妻還收放還之命。措語見上答曰,毋煩。
司錄,以左議政意啓曰,領議政方在呈告中,本府褒貶,限內不得爲之意,敢啓。傳曰,知道。
春秋館郞廳,以監事諸堂上意啓曰,今戊戌春夏等本館褒貶,當於限內等第啓聞,而領事鄭太和,方在呈告中,不得磨勘之意,敢啓。傳曰,知道。
弘文館,以大提學意啓曰,今戊戌年春夏等館員褒貶,當爲等第磨勘,而領事臣鄭太和,方在呈告中,限內不得爲之意,敢啓。傳曰,知道。
禁府啓曰,弑主罪人億伊·獨祥·連香,已爲承服正刑,依律文,妻子爲奴,破家瀦澤,降其邑號,罷其守令等事,令該司依律文擧行之意,捧承傳何如?傳曰,允。
兵曹啓曰,本曹所屬司僕寺今春夏等褒貶,本寺提調有故,不得磨勘。且軍器寺丁酉秋冬等褒貶,因提調有故,不爲等第,故今春夏等殿最,一時竝爲磨勘啓聞之意,敢啓。傳曰,知道。
備忘記,天意難知,勿以今方小雨懈怠。凡我祭官等,各盡其直哉。惟淸之義,務修蠲潔,期以微誠上格,庶得沛然甘霔,活我民生之意,諸祭官處,各別分付飭勵。
司諫李性恒啓曰,庸陋如臣,屢忝匪據,絲毫無補,愧懼徒積,今玆新命,尤是夢寐之外,驚惶感激,若無所容。惟當卽爲拜命,奔走供職之不暇,而第臣所患脚瘇,尙未蘇合,彌留數朔,餘毒結核,筋骨牽痛,行步不良,逐日鍼炙,無路出謝,冒昧呈告,益切惶悚。不意昨者,召命遽降,分義所在,黽勉趨詣,而以臣病勢,決難行公,臣之狼狽,至此極矣。且臣於昨日肅謝後,仍赴省鞫之坐,同僚以前啓連啓事,言及於臣。前啓中江原道位版事一款,乃前監司兪瑒時事,則瑒卽臣婚姻家也。在法當遞,不敢可否,而當初啓辭中,不擧道臣姓名,故臣於忙遽之際,未及覺察,依例泛應,終至聯名以啓,揆以法例,事甚無據,昏謬不察之失,臣所難免,決難晏然仍冒,請命遞斥臣職。答曰,勿辭,退待物論。
傳曰,史官五員待命,騎馬十五匹立之,祈雨等處內摘奸。
院啓,請亟寢喬桐罪人放還之命。措語見上淸平寺奉安中·仁·明三廟位版,誠極未安,故臣等連日論啓矣。昨承下批,以非本道所失之意,旣已言之爲敎,臣實未曉聖意之所在也。奉恩寺埋安位版之後,仍令諸道訪問啓下,而至今廢閣不爲擧行者,極可驚駭。請加三思,亟令該曹,更問本道道臣,覈其緣由,以爲論罪之地,卽遣禮官,埋安位版於凈處,一如奉恩寺之例。司諫李性恒,引嫌而退。忙遽之間,未及覺察,雖誤聯名,不是大段之失,不可以此,輕遞言官。司諫李性恒,請命出仕。答曰,不允。出仕事,依啓。淸平寺事,請罪本道,而非本道之失爲敎,則非本道所失之故,所當退而詳加察處,可也。不論其事之如何,有若不知者然,論執不已,此亦可謂無誠實之一端也。以上朝報
禁府啓曰,前長鬐縣監金樑國元情議處公事判下內,近來防納之弊,有難勝言,所謂前縣監,亦爲拿問處置事,命下矣。金樑國交代,前縣監申嵂,遞任還家後,不久身死云,不得拿問之意,敢啓。傳曰,知道。禁府謄錄
上在昌德宮。停常參·經筵。
謝恩,大司憲金南重。
藥房都提調元斗杓,提調尹絳,左承旨金壽恒啓曰,好雨滌暑,萬物含蘇,伏未審夜來聖候,何如?內殿症患,大橘皮湯連進之後,加減何如?前劑入五貼,當盡於今日,此藥五貼,加劑入之意,敢啓。答曰,知道。內殿症患,前日虛症,似有復發之漸,改藥,可也。
司諫李性恒就職。
中殿,藥房·政院·玉堂問安。答曰,知道。
藥房再啓曰,卽伏承內殿症患,前日虛症,似有復發之漸,改藥可也之敎,臣等不勝憂慮之至。卽與柳後聖·趙徵奎·李耆善及諸御醫等相議,則皆以爲,今此虛症,似是前患,逍遙散,加遠志·桅子炒·石菖蒲各一錢,葶藶子·桑白皮·黃連·漢防己各七分,澤瀉·木通·猪苓各五分,連用十餘貼爲當云。此藥五貼,姑先劑入何如?傳曰,依啓。
府啓,請還收世龍妻放還之命。答曰,勿煩。
左議政元斗杓,觀象監提調吳竣,禮曹判書洪命夏,佐郞呂儆,繕工提調鄭維城,監役李嗜善,孝陵奉審事出去。
司諫李性恒啓曰,臣等昨昏,伏見答本院之批,其不能察處論事之失,在所難免,何可以一番隨參,有所自解耶?況臣於再昨省鞫之坐,略聞禮曹判書洪命夏之言,始知所失不在本道,而臣以兪瑒連家之人,忘却聯名之嫌,急於引避,不敢以啓聞,竝陳自列,事勢雖然,亦涉朦朧,及見聖批,尤覺瞿然。臣纔忝言地,日以瀆擾爲事,臣之所失尤大,請命遞斥臣職。答曰,勿辭,退待物論。
都承旨金佐明初度呈辭。入啓。傳曰,還出給。
左承旨權大運上疏。大槪,昏謬之罪,不可倖免,冒死陳情,冀蒙恩遞事。入啓。答曰,省疏具悉。爾其勿辭,從速察職。
獻納郭之欽啓曰,臣本庸懶,身且有病,若非公故,未嘗出門,凡於見聞,實同聾瞽,夢寐之外,叨此新命,而非但舊患未祛,加得暑感,未卽肅謝,只切惶悚,牌招之擧,出於意表,驚惶趨詣,拜謝恩命,而適値同僚,或以服制,或以病故,或赴省坐,故臣替行城上所之任,仍傳前啓之日,而淸平寺位版事,則以非本道所失之意,旣已言之爲批,臣旣昧此事之顚末,實未知聖敎之有在,昨日司諫李性恒,遽爲引避之後,以處置入來,則日已暮矣。事勢忙遽,旣不得相議於同僚,又未及取考前後之文書,徒知奉安之爲未安,全昧稟處之有敎,以爲莫重前啓,不可不傳,率爾仍啓,而啓辭中,實未曉聖意之有在者,是臣實情之所發也。及見下敎,不勝惶悚之至。卽欲以實不知之狀,引咎自劾,而闕門將閉,瀆擾是懼,愍默而退矣。今曉取考該曹文書,然後始知聖敎之有在,臣雖至愚,若果知如此,則何敢更言本道之失乎?臣於是,益覺臣昏謬不察之罪矣。官以諫名,職是耳目,而瞽行聾□,不察傳啓,未免無誠實之歸,人臣事君,若無誠實,則其餘有何不言,而罪戾當復如何?決不可一刻仍冒,請命遞斥臣職。答曰,勿辭,退待物論。
右副承旨鄭基豐上疏。大槪,乞遞職名,以謝公議事。入啓。
宣惠廳啓曰,都提調領議政鄭太和,方在呈告中,本廳春夏等褒貶,限內不得磨勘之意,敢啓。傳曰,知道。
院啓,竝引嫌而退。諸寺位版不爲埋安之事,在所當論,而旣因該曹之啓,有登對時稟處之敎,徐待指揮,未爲不可。獨擧淸平,輕先論啓,歸咎本道,殊欠詳審。旣於省坐,得聞其由,而引避之時,不卽竝列,致去同僚不察連啓,旣昧顚末,未詳聖敎。雖由於替行城上之任,趁不詳察,仍循前啓,且難免率爾之失,請司諫李性恒,獻納郭之欽,竝命遞差。答曰,依啓。
答鄭基豐疏曰,省疏具悉。此非單子之失,爾其勿辭,從速察職。以上朝報
上在昌德宮。停常參·經筵。
都承旨金佐明上疏。大槪,決不敢抗顔更出,亟賜遞免,以謝公議事。入啓。
領議政鄭太和十一度呈辭。入啓。傳曰,固辭至此,本職不得已今姑勉副之意,遣史官傳諭。
答都承旨金佐明疏曰,省疏具悉卿懇。九萬,以年少氣銳之人,發言過妄,何必以此固執,控辭至此哉?卿其安心勿辭,從速察職。
謝恩,副摠管趙壽益。
政院啓曰,今春夏等本院郞廳褒貶,當爲等第,而都承旨金佐明,以臺諫請推,不得仕進,限內不得爲之之意,敢啓。傳曰,知道。
禁府啓曰,禮一負犯,係關綱常,承服正刑之後,破家瀦澤,降其邑號等事,旣無律文所載,雖不得擧行,而起獄之後,誤決守令,不可不論罪,令該曹査出罷職,何如?傳曰,知道。
禮曹參議兪瑒上疏。大槪,旣經罷散,與循例遞來有異,莫重黜陟之柄,不敢承當,冒萬死敢陳難便之勢,乞收成命,以重考績事。入啓。
吏曹正郞李慶徽上疏。大槪,冒死陳情,爲養乞郡事。入啓。
吏曹參判趙壽益上疏。大槪,以洪川獄事,旣爲査罷守令,臣其時道臣,不可獨免,請鐫罷職名事。入啓。答曰,省疏具悉卿懇。卿其安心勿辭,亦勿待罪。
兪瑒·李慶徽上疏。啓下該曹。
府啓,請還收世龍妻放還之命。措語見上院啓,請亟寢喬桐罪人放還之命。措語見上我國邊境,北路最遠,土瘠民貧,王化未霑,祖宗朝遣重臣鎭撫者,意亦有在。近來廊廟綢繆之謨,不及於此,加以守令貪虐,邊將侵漁,民不堪命,流散殆盡,嶺東·嶺西·嶺南初境山峽之間,火耕立作者,皆是北民之逃避者。至於六鎭最深之處,則人煙絶無,千里將空,脫有事變,無一可恃,北來士夫,有口皆言,此誠朝家之大可憂者。請令廟堂,速講安集固圉之策,或遣近侍,宣布朝廷德意,糾察守令臧否,審視關防可倚之勢。六鎭之距京城,道里絶遠,文·武科初試入格之人,夫馬糧資,末由自辦,每於會試設行之日,不得來赴云。其於國家計貢興造之道,誠有所欠。請命一如濟州子弟縣食赴擧付祿留邸之規,俾無聖化不均之弊。計民獻數,王者之大政,近來我國立作之弊,言之久矣。況聞數年以來,峽中立作之徒,莫不持弓釰挾鳥銃,此不可不謂之亂民,安知國家可憂之端,不在於此,而朝廷諉之於無可奈何,不思變通之策,守令且利其火粟私用之稅,厭聞禁斷之令,臣於此不勝痛慨。請令廟堂斯速講議,或令道臣主管其事,嚴飭列邑,隨其新入,輒籍其數,以爲痛革痼弊,還集逃民之地。春宮講學,莫急於今日,而近日宮官,上下番之外,儒賢論講之時不多云,誠可歎惜。請竝差出贊善以下之職,以爲輔翼春宮,講學進德之地。初入之仕,名位雖卑,他日任用之責,亦歸於此人,是以古昔帝王,論卞民材,任事然後位定,位定然後爵之者,豈非愼揀精揣之道歟?我國取才筮仕之法,固是廣取之美意,而及至今日,未免有弊。稍解天字,廉隅自勵者,則雖老死巖穴,以衒身得官爲恥,故挾冊應講之中,難得倬凡之士,而但難却之請,必從之囑,左右沓至,則兩銓官有不得自由,名器之不重,實由於此。請於大政之日,大學諸生□實俱著者,山野之士,名行可稱者,爲先收用,以杜奔競請囑之弊,以盡精揣愼揀之道。答曰,依啓。喬桐事,不允,一如濟州子弟之規,亦令廟堂處之。
答府曰,不允。以上朝報
上在昌德宮。停常參·經筵。
下直,白川縣監徐必遠,鎭海縣監沈景望。
謝恩,司藝李性恒。
藥房都提調元斗杓,左承旨金壽恒啓曰,近日伏熱陰鬱,伏未審聖候,何如?內殿症候,進藥之後,時無收效之漸耶?臣等不勝憂慮,敢來問安。答曰,知道。內殿所患,時無差減矣。
吏曹啓曰,卽接義禁府移文,弑主罪人億伊及連香,淸州胎生,獨祥,居昌胎生云,依法例,淸州則罷其守令,降其邑號,居昌則革其邑,罷其守令,而他邑合竝,令本道啓聞施行,何如?傳曰,依啓。
吏曹啓曰,淸州,以弑主罪人胎生之地,旣已降其邑號,淸州牧則以西原縣令差出,忠淸道則以忠洪道改下批,何如?傳曰,允。
正言南九萬,掌令鄭榏三度呈辭。入啓。遞差。
中殿,藥房·政院·玉堂問安。答曰,知道。
都承旨金佐明再疏。大槪,冒死陳情,更乞遞免事。入啓。
吏曹啓曰,臺諫有闕,政事取稟。
答都承旨金佐明疏曰,省疏具悉卿懇。卿其宜遵前旨,勿辭察職。
護軍閔應亨上疏。大槪,伏聞湖南大同,尙未完定,不勝憂鬱,妄將愚見,伏陳所懷,以冀採納事。入啓。
府啓,請還收世龍妻放還之命。措語見上近來法綱解弛,閭里間愚少無賴之輩,招呼結黨,橫行作賊之患,比比有之,左右巡邏,雖有行夜警察之擧,而徒爲虛套,未能着實。前月晦日,明禮洞近處,有賊黨數十,屯聚之際,捕盜適至,反被趕逐,賊黨所向,終不得跟捕,此非尋常偸竊之比,而該郞,聞亦不驚,尙無窮捕之擧,事極寒心。請其時捕盜從事官,摘發汰去,當該大將,從重推考,以懲其慢忽不職之罪。
領敦寧府事金堉箚子。大槪,職仕不安,請命致仕事。入啓。
答府曰,依啓。喬桐事,不允。
禁府,潘好義自現囚。啓。
院啓,請亟寢喬桐罪人放還之命。措語見上賑救飢民,守令之職。近聞內浦,飢饉尤甚,瑞山地士人家,夫妻子女,闔家餓死云。若果如此,則官家之不卽救活,誠極痛駭。請命本道覈其虛實,以爲守令科罪,恤典擧行之地。仍傳曰,內浦飢饉最甚之處,斯速賑救。大學之朝夕食堂,乃儒生之公廳也,而使掌務官監視食堂者,雖是禮士之道,亦不無糾察之意。近來太學儒生,以朋黨色目,公然分坐於東西,略不顧忌,已成規例,聖明之世,此何景象也?爲掌務官者,不敢出一聲,開誘導迪。此雖出於量己審勢,恐激多士之意,其不能善處之失,在所難免。請成均館前後掌務官,爲先推考。大學,首先明倫之地,固當先明長幼之倫序,定爲坐次,曾在宣廟朝,儒賢以此建議,而未及定行,至今士論,歎惜不已,請令大臣儒賢,講議施行,永定恒式。近來士夫之習,過飮爲病,酗醉失儀者,比比有之,識者之寒心,久矣。義禁府都事韓奎一,乘醉駄馬,多有可駭之事。至於經過士夫門前之時,以不測之說,高聲詬辱,無所不至,其顚妄狂悖之狀,誠極駭異,不可使如此之人,委在朝列,以辱衣冠之□,請命罷職。答曰,依啓。喬桐事,不允。
副修撰睦來善,牌招肅拜。
吏曹啓曰,來二十四日,都目政事爲之之意,敢啓。
答領敦寧府事金堉箚曰,省卿箚辭,不覺驚懼也。人心雖不淳厚,豈意至此?卿其安心,勿爲控辭,以傷事體。
修撰安後說上疏。大槪,召牌之下,不敢不趨詣闕外,而情勢悶蹙,賤疾方極,乞賜遞免,以便公私事。入啓。答曰,省疏具悉。爾其勿辭,從速察職。
副修撰睦來善上疏。大槪,召命之下,不得不扶病出肅,而情勢難便,決不敢擧顔行公,陳情乞遞事。入啓。以上朝報
巳時,日暈。酉時,日暈。
禁府啓曰,卽接京畿水使李元老狀啓,則圍籬墻內東邊短椽·蓋瓦,一間許頹落云。發遣都事開門,及時修改後,仍爲封閉,何如?傳曰,依例。內官一時下送。禁府謄錄
上在昌德宮。停常參·經筵。
答修撰睦來善疏曰,省疏具悉。爾其勿辭察職。
答護軍閔應亨疏曰,省疏具悉卿懇。卿之所陳之事,無非嘉言嘉猷,予用嘉歎,可不體念焉?北民不擧子之事,極爲驚駭,當令政院,下諭于本道方伯及帥臣,使之講究善處之道,俾有一分之效。其他等事,當令廟堂議處焉。
謝恩,工曹判書李時昉,副摠管許積,奉常正鄭時望。
大殿,政院·玉堂問安。答曰,知道。
藥房都提調元斗杓,提調尹絳,右承旨金壽恒啓曰,卽伏承下醫官之敎,自上重遭落傷之患,臣等不勝驚惶憂慮之至。入侍診脈,然後可以議定鍼藥,敢此仰稟。答曰,依啓。
藥房再啓曰,臣等卽與諸醫商議,則皆以爲,牛黃調和溫水,間間少許進御,似宜於止痛淸熱云。牛黃一部,姑先以入之意,敢啓。答曰,知道。
吏曹啓曰,命下矣。洪川起獄之初,誤決守令,卽前縣監尹敬之,而敬之旣以此事,因臺論見罷矣。今已蒙敍,依傳敎更爲罷職,何如?傳曰,旣已罷職,今姑置之。又啓曰,今日本曹坐起,各司官員考講時,通禮院引議朴得全,軍器寺主簿辛聖,已大典不通,竝汰去何如?傳曰,允。又啓曰,新除授永川郡守崔攸之,呈狀于本曹曰,老父今年七十六歲,病勢極重,獨子不可遠離云。親年七十,勿敍三百里外,載在法典,崔攸之改差,何如?傳曰,允。
吏曹啓目,吏曹正郞李慶徽上疏云云。家貧親老,情理切迫,果如疏內辭緣是白乎矣。出入侍從之人,似難輕許,上裁何如?啓依願施行。
中殿,藥房問安。答曰,知道。
大殿入診後,藥房·政院·玉堂問安。答曰,知道。
慈殿·中殿·東宮,政院·玉堂問安。答曰,知道。
慈殿·大殿·中殿·東宮,二品以上·六曹·大司憲問安。答曰,知道。
藥房三啓曰,臣等退與諸醫商議,則已劑入當歸鬚散二貼,今日朝夕連次進御,而觀其前頭症候,更議他藥,乳香散痛膏元材中,去黃香,代以合歡皮三錢,爲末成膏,用油紙攤貼患處,宜當云。此藥,姑先作膏以入之意,敢啓。傳曰,知道。
謝恩,右承旨權大運,左副承旨鄭基豐。
判中樞府事鄭太和箚子。大槪,病不得進參於問安之列,惶恐待罪事。入啓。答曰,省箚具悉。卿其安心勿待罪。
院啓,請亟寢喬桐罪人放還之命。措語見上
府啓,請還收世龍妻放還之命。措語見上答府·院曰,勿煩。
大殿,政院·玉堂問安。答曰,知道。二品以上·六曹·大司憲問安。答曰,勿爲問安。
藥房四啓曰,臣等伏聞柳後聖·趙徵奎等傳言,落傷處浮氣及煩熱之候,視朝有加,不勝憂慮之至。卽今症候加減,何如?敢此仰稟。答曰,與晝無異矣。
黃海監司書目,載寧郡守柳景紹,病衰昏迷,站需料理,全不擧行,爲先罷黜事。以上朝報
備邊司啓曰,得接金是聲本月初九日成貼狀啓,則乃寧固塔所送落後二人還來後,更問其地事情者也。與先還人所言,別無異同,而此後繼餉,待彼馳通,分運入送,俾無吉州以北遠官夫馬農時留待之弊事,昨朝因監司南老星狀啓,旣已啓下,移文着實擧行之意,更加申飭,何如?答曰,允。備局謄錄
上在昌德宮。停常參·經筵。
謝恩,大司諫吳□,獻納睦□,知事李澥,護軍閔應亨·閔應協,刑曹佐郞柳稽。
大殿·中殿·東宮,政院·玉堂問安。答曰,知道。
大殿,二品以上·六曹·兩司長官問安。答曰,知道。勿爲問安。
藥房都提調元斗杓,提調尹絳,副提調金佐明啓曰,暑雨連宵,日氣蒸鬱,伏未審所傷處浮氣及煩熱之候,視昨夕何如?內殿症患,進藥之後,加減亦何如?臣等不勝憂慮,敢來問安。答曰,諸症與昨無異,內殿所患,亦一樣。
中殿,藥房問安。答曰,知道。
藥房再啓曰,自上進御之藥,與柳後聖,趙徵奎及諸御醫等相議,則皆以爲,當歸鬚散二貼加進御,不病邊足跗上動脈及然谷竝兩穴,今日內不拘時受鍼,宜當矣,敢稟。答曰,依啓。
政院啓曰,不緊公事,留院之意,敢啓。傳曰,知道。
受鍼後,藥房·政院·玉堂問安。答曰,知道。二品以上·六曹·大司憲問安。答曰,知道。勿爲問安。
今日受鍼時,都承旨金佐明所啓,大君家親臨致祭,以今卄二日推擇啓下,故擧動節目,自兵曹磨鍊到院矣。卽今上候未寧,今姑差退,觀勢稟處之意,分付該曹,何如?上曰,依爲之。
府啓,請還收世龍妻放還之命。措語見上答曰,毋庸瀆擾。
禮曹正郞李程,宋時烈等處,節目問來。
院啓,請亟寢喬桐罪人放還之命。措語見上近來國法,獨緩於治贓,雖有犯者,旋卽蒙釋,貪官之無以懲戢,實由於此。會寧府使閔震益,只因一時之微勞,至被兩朝擢用之恩,所當十分謹飭,益缺報效之地,而及赴本府,專事剝割,略無顧忌,還上捧納之際,豫出各種物件,分授各倉監色,細布·皮物·首髢等物,勒令代捧,盡入其己。其餘種種貪鄙之狀,百端侵虐之事,難以毛擧,閤境煎熬,幾盡流散,北邊重鎭,將爲棄地。會寧府使閔震益,請命拿鞫,繩以贓汚之律,以懲他人,其代,令該曹極擇差送,以爲北民一分救活之地。答曰,不允。閔震益事,風聞未必盡信,令本道監司,親執嚴査以啓後,處之似當。以上朝報
禁府啓曰,罪人申瀚,自今月初旬,病勢頗重云,而不久當爲結末之人,不敢煩稟矣。今朝月令醫院手本內,所患轉至危劇,不省人事,將至死域云,限差復間,依例保放何如?傳曰,允。禁府謄錄
司僕寺啓曰,長峰島所放雌馬,牧養肥瘠形止摘奸事,本寺郞廳發遣之意,曾已啓稟矣。主簿姜頊,摘奸看審後,昨日回還,稟目內,元馬二十五匹中,十匹則二肥,十二匹則三肥,中路産雛,亦爲肥大,二匹則瘦瘠,而其中一匹,項瘡重發,兩鼻濃汴多出,仍成蝶瘡,勢難救活。馬醫一人,姑令留置,試用針藥,使之救療,而得其生道,難以爲期云。馬病實狀,不卽文報,未得及時治療,終至難醫之域,監牧官難免其責,姑先推考,以爲前頭驚惕之地。元馬二十五匹,當初放牧時,旣爲分作三屯,而今番摘奸時,三屯馬匹牧子等處,各爲分授,使之着實看養,俾無互相推諉之弊,後日摘奸時,各其所授之馬,審其肥瘠,考其勤慢之意,別爲嚴飭,而本島水草,當初放牧時,不至茂盛,今則累度雨澤之餘,比前豐茂,夏秋之前,島中之草,足以養飼,而木落草盡之後,則不可無別樣積草之擧云。此則當爲料理擧行之意,敢啓。傳曰,知道。司僕寺謄錄
上在昌德宮。停常參·經筵。
辰時至酉時,日暈。夜三四更,月暈。五更,有霧氣。
謝恩,護軍趙珩。
大殿,政院·玉堂問安。答曰,知道。
藥房都提調元斗杓,提調尹絳,副提調金佐明啓曰,伏未審夜來,自上所傷處浮氣與煩熱之候,與昨何如?臣等不勝憂慮,敢來問安。答曰,與昨無異,而夜間煩熱頗甚矣。
藥房再啓曰,臣等卽與柳後聖·趙徵奎及諸御醫等商議,則皆以爲,自上煩熱之候,猶未減歇,而當歸鬚散則半水半酒而煎,勢必助熱,今姑停止,養血淸火湯,淸熱而消散瘀血,此藥中,倍生地黃,三貼姑先進御宜當,足部兩穴,今日受鍼,亦爲宜當云,敢稟。答曰,依啓。
中殿,藥房問安。答曰,知道。
大殿受鍼後,藥房·政院·玉堂·二品以上·六曹·兩司長官問安。答曰,知道。
吏曹啓曰,臺諫有闕,政事取稟。傳曰,大政不遠,一時爲之。
院啓,請亟寢喬桐罪人放還之命。措語見上臣於昨日,以會寧府使閔震益貪贓之狀,請罪於聖候未寧之時者,蓋以貪官汚吏,一日臨民,民受一日之害,而況近來小民,如在水火中,不得不先擧其貪虐特甚者,急急請罪,以懲其餘。至於繩以贓律,何等重論,而乃敢以泛然風聞,至請拿問乎?閔震益事,爲黃海兵使時,所犯罪狀,極其狼藉,不惟其時不加重律,日月未久,旋卽敍用,及赴本府之後,全不懲戢者,實由於朝家法律,無足可畏故也。其豫書各種物件,分授各倉監色,細布·皮物·首髢等物,勒令代納。於還上,折其半價,以耗穀之剩,充錄其數。民牛四十頭,土兵所買之馬,公然奪取。又以耗穀略給半價者,一則偸竊國穀,一則侵奪民財。其餘畜率邑婢,鄙瑣奸濫之狀,日事謀利,百端虐民之罪,難以毛擧。頃者其隣邑守令,目見其事,面數其罪,則赧然慙服,無一辭自解,臣之所聞,實非風聞,而殿下之不信臺論,欲歸之於道臣者,抑何故也?雖以事體言之,守令一邊虐其民,監司一邊査其罪,寧有是理?況前後王府之囚治罪人,何限,而如有令本道査覈之擧,則外間之言,認爲緩解,罪人之家,亦有喜色。蓋今日百度之廢弛,無不崇於私之一字,臣未聞本道査覈之後,能得罪人實狀也。今此閔震益所犯數件事,已詳於啓辭中。殿下若以臺諫爲不足信則已,如知其不出風聞,則豈可使不卽請罪之道臣,任其査覈乎?請會寧府使閔震益,亟命拿鞫,繩以贓律,以懲他人,其代,令該曹極擇差送,以爲北民一分救活之地。答曰,已諭,毋煩。
藥房三啓曰,伏未審受鍼之後,煩熱之候,視於前加減,何如?養血淸火湯,今爲進御一貼耶?柳後聖等皆以爲,一日再進似當云,竝此仰稟。答曰,今日則諸症頗似減歇,湯藥則日氣甚熱,未及服耳。
府啓,請還收世龍妻放還之命。措語見上金浦郡守李敏厚,不自勤飭,多有人言,而京城咫尺之地,似不當縱恣太甚,臣等雖有所聞,不卽糾劾矣。今者更得其詳,則官家所屬漁船之外侵及私船徵歛魚産,罔有紀極,水邊漁戶,不堪其苦,流散者頗多。且稱以官舍修補,大設燔瓦之役,使民伐木,逐日不止,雖係公家之役,豈可不計農日,如是汲汲,以困飢民乎?其麤濫病民之狀,殊極可駭。請李敏厚罷職,以勵他人。答曰,依啓。喬桐事,不允。以上朝報
上在昌德宮。停常參·經筵。
下直,江原都事李球。
謝恩,護軍鄭昌胄,鐵山府使全東屹。
中殿,藥房問安。答曰,知道。
大殿,政院·玉堂問安。答曰,知道。
藥房都提調元斗杓,提調尹絳,副提調金佐明啓曰,伏未審夜來,傷處浮氣與煩渴之候,比昨夕何如?內殿症候,湯藥連進之後,加減亦何如?臣等不勝憂慮,敢來問安。答曰,寢睡煩渴等症,與昨無異,內殿所患,時無加減矣。
藥房再啓曰,臣等卽與柳後聖·趙徵奎及諸御醫等商議,則皆以爲,今日更爲受鍼,昨日所用之穴,宜當云,敢稟。答曰,依啓。
大殿受針後,藥房·政院·玉堂·二品以上·六曹·兩司長官問安。答曰,知道。
傳曰,大君家山所,時無所爲之事云,歸厚署官員等,姑爲入來,臨時出去事言之,歸厚別提洪再亨入來。
府啓,請還收世龍妻放還之命。措語見上答曰,毋庸堅執。
今日受針時,左議政元斗杓所啓,上候方在調攝之中,都目政觀勢退行事,曾已稟達矣。開政之日,隔兩日,當此之際,終日默批,必有煩惱助熱之患。都目政,姑爲退行,何如?上曰,都目異於常時開政,勢必終日,誠如所啓,若干退定,可也。上曰,昨見禮曹郞官書啓,則前禮曹參判宋時烈,行到淸州之境,陳疏上送云,而疏本則想由監司上送,計未及到矣。雖然旣知其登途,以仍一爲前進,必須上來之意,欲爲下諭,而因予氣不平,不得親自爲之,承旨代予,善爲措辭,可也。
忠淸監司書目,淸州呈,以禮曹參判宋時烈上疏上送事。
政院啓曰,行護軍宋時烈處,依榻前下敎,以雖未見疏本,已知登途,深用嘉幸,仍爲前進,以副至意之意,將爲措辭下諭矣。宋時烈疏本,卽纔上來,姑待批下後下諭乎?以親承下敎之意,先爲措辭下諭乎?敢稟。傳曰,原疏旣已上來,予當親批,勿爲下諭。
院啓,今此閔震益請罪之論,實爲北邊生民一分救活之計。至於繩以贓律,何等重論,而乃敢以泛然風聞,至請拿問乎?其還上捧納之際,豫書各種物件,分授各倉監色,勒令代捧,民牛四十頭,土兵才馬,公然奪取之狀,其貪虐中一二事,頃者隣邑守令,面言其不法十餘件事,而旣有無辭自服,不能發明者,則不待査出,有足取信。設令道臣査覈是事,豈可使貪虐無忌罪狀已著之人,仍坐其邑,而自覈其罪乎?揆以法例,斷無是理,況前後王府之囚治罪人,何限,而若有令本道査覈之擧,則外人認爲緩解,本家亦有喜色,臣未見査覈之後,能得見一實狀也。殿下若以臺論爲不足信則已,知其不出風聞,則何必歸之於本道,使震益仍坐其邑,自査其事乎?請會寧府使閔震益,亟命拿鞫,繩以贓律,以懲他人,其代,令該曹極擇差送。答曰,依啓。
答宋時烈疏曰,日者禮曹郞官回言,卿已登途,而因病淹留路次云。予用驚喜,方欲勸卿上來。卽覽來疏,始知卿之所患若此,喜其相見有日,驚其疾病之尙未快復也。且言未蒙矜許,則固當强拚一死,分寸躋攀,以向京江云。是可謂至誠所發,予何以獲此於卿?不覺感涕澘然,無乃連遭慘痛之餘,心弱而然也?惟卿庶諒此情,行行不輟,則雖一行九休,會面有日,豈可與退去者,同日而語乎?卿其仍卽上來,以副如渴之望。以上朝報
自昧爽至卯時,有霧氣。自辰時至酉時,日暈。
上在昌德宮。停常參·經筵。
夜一更,流星出織女星上,入心星,狀如拳,尾長四五尺許,色赤。
下直,任實縣監金垓。
謝恩,護軍睦行善,典籍曺致中。
持平安後稷三度呈辭。入啓。遞差。
藥房都提調元斗杓,提調尹絳,副提調金佐明啓曰,伏未審夜來,傷處浮氣及煩渴之候,視昨加減,何如?臣等不勝憂慮,敢來問安。答曰,諸症比去夜稍勝矣。
大殿,政院·玉堂問安。答曰,知道。
中殿,藥房問安。答曰,知道。
獻納睦□啓曰,臣於昨日,與同僚相會禮時,同僚以爲,喬桐罪人還收之事,論執已久,憲府之意,將欲停啓,而本院僚員未齊,將何以處之?近聞長官之意,亦以停止爲當云。臣答以兩司論執,今旣閱月,況今聖明,有此漢·唐以上所罕有之盛擧,將順其美,庸何傷乎?同僚亦以爲然,相議停啓矣。今聞物議,以不待長官,輕先遽停爲非,請命遞斥臣職。答曰,勿辭,退待物論。
藥房再啓曰,臣等卽與柳後聖·趙徵奎及諸御醫等商議,則皆以爲,當此極熱,旣已連三次受鍼,今日停止,元戎接筋丹,最宜於落傷後行氣堅筋,與養血淸火湯兼進似當云。此藥劑入,何如?敢稟。答曰,依啓。
領敦寧府事金堉箚子。大槪,病勢彌留,不敢趨造問安之列,惶恐待罪事。入啓。
吏曹啓曰,都目政事退定事,傳敎矣。自今月二十六日,至七月初二日,連有國忌及大祭,以初三日退定之意,敢啓。傳曰,知道。
正言金益廉啓曰,臣伏見大臣太學齒坐事收議,則以論議失當爲語,且聞外論,以無罪掌務官請推,爲過云。臣瞿然自失,實深慙愧。臣非不知導迪之責,專在師長,而臣之愚意,則以爲大司成,或於本館之坐,只與儒生通讀而已,曾無目見分坐之事。設令聞知此事,不卽善導,似不當臆勒請罪,而掌務官則朝夕食堂,目見此事,雖不能直自糾檢,若就議於大司成,以爲從容導迪之地,則誠爲得宜,而目覩弊習,任其所爲,臣之所謂不能善處者,此也。爲先推考云者,不無餘意,以循例請推之論,詎敢用意,彼此自甘疲軟而歸哉?況且掌務官請推之論,乃他啓辭,而使之混入於齒坐收議中,是何故也?尤可怪訝。夫太學齒坐,載在禮經,古者世子齒於太學,國人觀之曰,將君我而與我齒讓,何也?曰有父在則禮然,然而衆知父子之道。其二曰,將君我而與我齒讓,何也?曰有君在則禮然,然而衆著於君臣之義。其三曰,將君我而與我齒讓,何也?曰長長也,然而衆知長幼之節,此所謂行一物而三善皆得者也。往在中廟朝,已爲諸賢有此論,至於癸卯年間,一二嶺儒倡之,始行於東西下齋,亦將竝行於上舍,爲一榜次之論所撓,但其時洪仁祐等諸人,莫不慨恨,而纔經己卯士禍,不敢出聲相爭。及至宣祖朝甲戌年間,此論復行,太學儒生,作年齒坐。或者言於李珥曰,齒坐非館中所宜,榜中尊敬壯元,此亦禮俗也,豈可坐壯頭之上乎?李珥答曰,壯元之尊,施于榜會,可也。若館中,乃明倫之地,長幼之序,不可辭也,且壯元之尊,何如王世子乎?古者王世子入學,尙以齒坐,則壯元非所論也。或者默然無答。至今士林尙詢此言,臣之愚意竊以爲,我聖上崇儒重道,逈出百王,頃以宋朝程子所論迎賢等節目,猶且欲行於太學,則其於兩朝已行之事,使之復行,必無難事,乃敢陳啓,至蒙允從,臣之所望,豈獨在於救得一時分坐之弊哉?且聞外議,或以莫重之論,輕發爲非云。惡是何言也?在古之世,蒭蕘之言,尙蒙採施,嗟今之世,一何相反之甚耶?凡臺論蒙允之事,該曹直爲擧行,而以問議儒賢等事□爲取稟云,此亦何故也?緣臣見輕,使當重者反輕,當議者反□,何況議論先當,自取疲軟?已無抗顔臺閣之勢,而卽又伏見同僚引避之辭,則乃喬桐罪人放還還收,停論事也。臣之妄料以爲,執法之論,雖不可已,一向堅執,亦甚不當,況人臣每期君於三代之上,而今我殿下,有此三代後所無之美德,則爲其臣者,固當將順其美乎?不但臣意適如此,同僚之意,亦與相合,故相議停啓矣。至於不待長官,徑先遽停之失,與同僚無異,以彼以此,不敢晏然,未免瀆擾於玉候違豫之時,所失尤大,請命遞斥臣職。答曰,勿辭,退待物論。
大司諫吳挺一啓曰,今此喬桐罪人還收之請,爭執閱月,天聽邈然,上下持久,亦涉未安,將順聖德,以成其美,亦或一道,臣嘗言及於相知間矣。臣於肅謝之日,卽遭從姪女喪,方在服制中,姑未行相會之禮。卽見同僚引避之辭,此雖據臺閤體例而發,旣以不待長官爲嫌,則臣何敢晏然處置乎?請命遞斥臣職。答曰,勿辭,退待物論。
持平尹飛卿啓曰,如臣無狀,忝叨言地,絲毫無補,愧懼徒切。今見諫院避辭,則憲府之意,將欲停啓云云。臣之愚意以爲,喬桐罪人放還之命,固出於聖上之至德,據法爭執,雖是臺臣之責,而將順其美,亦或一道,臣與正言金□相語之際,適及此意,而至於停啓,事體重大,必待兩司簡通,僉議歸一,然後乃可爲之,故方欲熟講以定矣。今者諫院,未有簡通相問之擧,只以一時俱及之意,引以爲非遽先停啓,本府之論,雖未及停,物議之非,安得獨免?臣決不可晏然仍冒,請命遞斥臣職。答曰,勿辭,退待物論。以上朝報
上在昌德宮。停常參·經筵。
自未時至申時,日暈。夜二更,流星出王良星上,入北方天際,狀如拳,尾長四五尺許,色赤。
大殿,政院·玉堂問安。答曰,知道。
中殿,藥房問安。答曰,知道。
藥房都提調元斗杓,提調尹絳,副提調金佐明啓曰,伏未審夜來,傷處浮氣及寢睡水刺煩渴之候,視昨日加減,何如?養血淸火湯,已盡於昨日,今又加劑入乎?臣等不勝憂慮,敢來問安,竝此仰稟。答曰,諸症與昨無異,湯藥議于醫官爲之。
藥房再啓曰,受鍼當否,與柳後聖·鄭後啓·趙徵奎及諸御醫鍼醫等商議,則皆以爲,雖緣日氣極熱,而停止經絡受鍼處,只兩穴當處驚血,亦當趁卽消散,今日受鍼似當云,敢稟。答曰,知道。自昨夕癮疹遍散,通宵爬癢,因此熱勢頗加矣。
大司憲金南重啓曰,喬桐罪人放釋還收之缺,其在執法之論,固當準請乃已,此實出於聖上盛德,而將順亦一道也,故以不當一向爭執之意,臣曾與同僚,相語於臺廳,必有對人言及之事矣。昨見獻納睦□引避之辭,以爲憲府之意,將欲停啓云,此是未必不由於臣所云云之說,本府雖未停啓,物議之非,臣亦難免,不敢晏然仍冒,而臣適因賤疾,未卽與同僚偕避,所失尤大,請命遞斥臣職。答曰,勿辭,退待物論。
藥房三啓曰,臣等卽伏承昨夕癮疹遍發,通宵爬癢,因此熱勢頗加矣之敎,不勝憂慮之至。卽與柳後聖·趙徵奎及諸御醫等相議,則皆以爲,癮疹卽皮膚間風熱,升麻葛根湯,加生地黃二錢,玄參·牛旁子炒硏□□錢,防風·犀角各七分,進御三貼似當云。此藥三貼□□□如受鍼,本無害於癮疹,入侍審察症候而處□亦當云,竝此仰稟。答曰,依啓。
答領敦寧府事金堉箚曰,省箚具悉。疾病之來,人所難免,卿其安心勿待罪。且安民設倉事,頃於引對之日,略聞其槪,而事之難便者居多,如金浦地掘浦,亦此類也。古人亦以爲難便而棄之耶?今若募民鳩材,而後不成,則反不如當初酌處之爲愈,更與廟堂凡所作爲之事,逐條成目,俾盡論難,稟議後施行,似當矣。
大殿受鍼後,藥房·政院·玉堂·二品以上·六曹問安。答曰,知道。
玉堂箚子。大槪,大司諫吳挺一,持平尹飛卿,大司憲金南重出仕,獻納睦□,正言金益廉遞差事。入啓。答曰,依啓。
大司諫吳挺一,大司憲金南重,持平尹飛卿就職。
府啓,請世龍妻還收放還之命。措語見上答曰,不允。以上朝報
上在昌德宮。停常參·經筵。
大殿,政院·玉堂問安。答曰,知道。
藥房都提調元斗杓,提調尹絳,右承旨權大運啓曰,凄風連吹,朝晝冷熱異候,伏未審聖候調攝,何如?傷處浮氣癮疹煩渴等候,視昨日加減,亦何如?臣等不勝憂慮,敢來問安。答曰,寢睡與昨無異,而困症似減,癮疹未有所減矣。
中殿,藥房問安。答曰,知道。
藥房再啓曰,卽伏承寢睡與昨無異,而困症似減,癮疹未有所減矣之敎。且伏聞下醫官等之敎,困症卽落傷之例患,而今已似減,此則幸矣,而癮疹未減,則前進御升麻葛根湯,三貼之外,加進二貼似當。經絡及傷處受鍼,則暑熱比甚,今日姑停,明日更觀症候,稟處亦當云。此乃柳後聖等諸御醫之所商議,竝此仰稟。答曰,依啓。
府啓,請還收世龍妻放還之命。措語見上臣竊伏聞,三水定配罪人鄭之問,離其配所,來留南兵使營下,轉至監司之營,卒然身死,監司待罪之啓,方到政院云,臣不勝怪訝驚駭之至。雖尋常編配之人,監司·兵使,固不可使之擅離配所,況之問,以罪重減死之人,竄配屬耳,本郡郡守,何敢許其出送,爲監司·兵使者,亦何敢任意招呼,有同平人哉?及之問身死,事蹟難掩之後,乃有此啓聞之擧,其不有國法,縱恣無忌之罪,不可不懲,請咸鏡監司南老星,南兵使許東岦,三水郡守李睆,竝命拿問。近來國綱解弛,風俗頹敗,悖惡之行,縱恣之習,間或有之,識者之寒心久矣。故判書申埈□□□史,戾氣所鍾,百惡俱備,平日怪悖之狀,不能悉擧,姑先□□□著缺當申埈病重之時,仍妬作拿,使病人驚恚氣絶,終至不救,及其喪出之後,家間財貨,沒數搬移,使其嫡子,不得下手歛襲,祭奠之需,無以成形。且其嫡子欲盛喪葬文書,求一櫃子,則不惟不給,反加憤罵,故相臣申景禛畵像所盛櫃子,擲地裂破,仍爲蹴踏。已死家長,詬辱不已,主喪嫡子,侵虐萬端,傳播藉藉,莫不驚駭。臣於昨者,以風聞,發刑吏推捉,則晏然在家,益肆其毒,閉門牢拒,終不就捕,法府之威,廢而不行,輦轂之下,豈容如是?此人罪犯,不可但已,請令攸司,囚禁科罪。答曰,依啓。咸鏡監司,姑先罷推。喬桐事,不允。
咸鏡監司書目,罪人鄭之問,離其配所,死於非所配之處,常時自不能檢飭,致有如此,惶恐戰慄,席藁待罪事。
傳曰,近日留院公事似多,勿爲一時竝入,稍稍入之。
漢城府啓曰,今月卄日西道監役官文報內,仁王山西北邊地名古寺洞山谷間,自前澗水流下之處,今因大雨崩頹浦落云云。卽遣本府郞廳,見其形止,則頹落之處,自山腰至平地,其間一馬場許,廣亦□許,缺雜石頹轉散落,樹木傷破顚仆,或有漂流至平地者云,係是非常水災,敢啓。傳曰,知道。以上朝報
上在昌德宮。停常參·經筵。
卯時,日暈左珥。辰時巳時,日暈,暈上有冠,內赤外靑。午未時,日有重暈,色皆內赤外靑。申時,日暈,暈上有冠,色內赤外靑。酉時,日暈。
下直,崑陽郡守李相成,咸平縣監李敏徵。
謝恩,長城府使李尙眞。
大殿,政院·玉堂問安。答曰,知道。
中殿,藥房問安。答曰,知道。
藥房都提調元斗杓,提調尹絳,右承旨權大運啓曰,伏未審夜來,傷處浮氣·癮疹·煩渴等候,寢睡比昨日,何如?內殿症患,進藥已至十貼,卽今加減,何如?臣等不勝憂慮,敢來問安。答曰,諸症夜來稍似減歇,而癮疹之癢,達夜不已,甚可苦也。內殿症患,時無加減矣。
藥房再啓曰,卽伏承諸症夜來稍似減歇,而癮疹之癢,達夜不已,甚可苦也之敎,臣等不勝憂喜之至。卽與柳後聖等及諸御醫商議,則皆以爲,升麻葛根湯,已盡四貼,癮疹尙未銷散,此藥則停止,防風通聖散,祛風熱疏腠理,治癮疹,而兼治打撲傷損,元材中當歸·大黃四分,各加四分,去芒硝,加乳香·沒藥各七分,連進三貼宜當,且經絡兩穴傷處受鍼,已間昨日,今日則似當受鍼,而傷處亦不可不審察云,竝此仰稟。答曰,依啓。
全南監司書目,扶安縣監許珽罷黜事。
忠淸監司書目,病重,決無供職之望,亟許改差,以便公私事。啓下該曹。
禮曹啓曰,以缺啓辭,傳敎矣。議于大臣,則領中樞府事·延陽府院君·行判中樞府事以爲,臣嘗竊聞論太學之齒坐,匪直宣朝時儒賢,蓋自前已有此論,而耆宿之議大槪以爲,今日太學之坐次,係他日朝廷之位序,新舊榜最甚嚴截,而徒尙年齒,則法例墜紊,兩論不合,未得歸一云。今若一洗舊習,則長幼之序,粲然復明,而第其來久矣,似難率爾稟定也。抑臣最甚驚歎者,食堂之坐分彼此,乃昏朝末黨論最張時事也。豈料今日濟濟之多士,效尤作此擧於聖明之世乎?臣不勝慨然,此實賢關之一大異也。糾正變通,豈無其道,而蓋有之矣,臣未之聞耶?掌務官,一微末官也,何能爲啓達于上,務盡導迪之方?缺一館之長,恐非掌務官所可卞也。昏謬之見如此,伏惟上裁。左議政以爲,太學乃首善之地,而賢士之所關也。東西分坐之擧,始出於聖明之世,豈不寒心?糾正其習,責在長官,而今日責罰,獨及於微末掌務官,論議若是失當,則誰能服其言而革其弊習哉?亦爲慨歎也。學宮序齒,儒賢之意,實非偶然,而旣不能行之於古,則到今猝變,或不無難便之端。且榜次定坐,亦所以卞別先後進之意,則流來舊規,似難偏廢。愚臣淺見如此,伏惟上裁。完南府院君以爲,學宮齒坐之事,其論蓋久,中廟朝癸卯年間,始行於東西下齋,亦將竝行於上舍。大司成李浚慶,司成宋世珩等,皆以爲是,而獨知館事成世昌,非之,因此不得行,識者甚恨之。逮在宣祖朝,先正臣李珥,建此議,或云暫行旋廢,習俗之難於猝變如此,良可慨也。太學乃是明倫之地,而長幼之序,在於五倫之一,今若斷然行之,以齒爲序,則非但積久任意分坐之弊,伏惟上裁。行判中樞府事·領敦寧府事·綾川府院君,病不收議。大臣之意如此,而臺諫啓辭中,有儒賢講議之語,亦爲問啓乎?上裁何如?啓依領中樞及左議政等議施行,而儒生等分坐彼此之說,極爲驚駭,此果幺麼一二掌務官之所可禁止乎?近來大司成輩,全不致念職事,至有此等可駭之擧,而亦不糾正,可勝寒心乎?大司成曺漢英,先罷後推,儒生等此弊,起於何時,而恬不知恥,首倡作爲者,令該館摘發重處。
政院啓曰,咸鏡監兵營守令罷推事,命下矣。臺諫方以拿問論啓,罷推承傳,不得捧入之意,敢啓。傳曰,知道。
府啓,請還收世龍妻放還之命。措語見上三水定配罪人鄭之問,離其配所,來留南兵使營下,轉至監〈?〉,仍致物故,此實由於國綱之解弛,其任意許送之守令,私自招來之監·兵使,罪犯甚重,拿問處置,自是事體之當然,豈但罷榜而止哉?此而不懲,後弊難防,請咸鏡監司南老星,南兵使許東岦,三水郡守李睆,亟命拿問定罪。今番褒貶啓聞單子中,忠淸道韓以下缺名下,不書等第,針醫李後聃名下,亦不書等第,殿最乃是重事,所當十分詳審,而如是踈漏,事甚非矣。自前有如此事,則政院例當請推,當該官,使之更爲等第啓聞,而今者政院,亦不覺察,矇然放過,請忠淸監司李慶億·柳赫然及該房承旨,亟命推考,其兩人等第,使之依例更爲啓聞。答曰,依啓。咸鏡監·兵·守令事,已諭,毋煩。喬桐事,不允。
大殿受針後,藥房·政院·玉堂·二品以上·六曹·大司諫問安。答曰,知道。
延陽府院君李時白箚子。大槪,臣以都提調,褒貶磨勘時,針醫李後聃,不書等第,此實臣老昏不察之失,惶恐待罪事。入啓。答曰,省箚具悉。卿其安心勿待罪。以上朝報
備邊司啓曰,刑曹判書許積,本司堂上差下,使之察任,何如?答曰,允。備局謄錄
成均館官員,以同知館事趙壽益·趙珩等意啓曰,儒生等彼此分坐,首倡作爲者,令該館有摘發重處之敎。今方査出,而聞儒生等,以師長被罪,皆由於諸生,而今有首倡査覈之擧,以不敢入參食堂爲言。今日朝食堂,將未免捲堂之弊,聞來極爲驚駭。臣等俱無似,猥忝館職,旣有分坐之習,而不能糾正,且有無前之擧,罔知所處。太學重地,不可久空,而臣等與大司成曺漢英,罪無異同,故方在竢罪之中,雖欲竝進開諭以入,而亦不敢言,如此重大之事,不可掩置,惶恐敢啓。傳曰,諸生等,雖出於惶恐不安之意,是誰之故,而敢復乃爾耶?卿等勿爲俟罪,卽爲進去,開諭以入。
又啓曰,傳曰,諸生等,雖出於惶恐不安之意,是誰之故,而敢復乃爾耶?卿等勿爲待罪,卽爲進去以入事,傳敎矣。臣等早朝來詣,招致齋任及諸生等,以上敎如此,儒生等,雖或有不安之事,不可不入堂之意,反覆開諭,則儒生等以爲,聖諭若是丁寧,其在諸生之道,所當卽爲還入,而首倡作爲者,方爲摘發之擧,何敢自以爲無所犯而偃然復入食堂乎?以此爲辭,終不入堂。臣等承命而來,十分傳諭,而使諸生竟不能還入,極爲惶恐。且儒生等首倡分坐者,臣等卽當依聖敎摘發以啓,而許多儒生之中,自前各以所親,雖或有往來相從之事,此非一二人倡率作爲之擧,査出甚難,故臣等取來食堂到記,一一査考,則儒生或有朝東而暮西者,或有昨西而今東者,來去無常,似無大段一從色目分坐之跡。以此見之,則傳說之過實,或不無其弊,而臣等反覆思惟,實無指的摘發之路,何以爲之?惶恐敢啓。傳曰,誠如傳說之過實,則似不可抑勒强査,而第念諸生等開諭不入之際,遽有他敎,則不但事體不當,亦於諸生之道,不安莫甚,更爲開諭還入之後,査摘事,更稟處之。
又啓曰,招致儒生等,以下敎之意傳諭,則儒生等皆以爲,溫諭至此,不勝惶感,在前亦無分坐可駭之事,今後則尤當惕勵自新云云,今夕食堂,依前還入矣。臣等伏覩聖批,有更稟處之之敎,而査摘爲難之意,已盡陳達,惟在自上裁處,惶恐敢啓。傳曰,今姑置之,以觀來習。空館謄錄
司僕寺啓曰,江華長峰島所在雌馬,非他牧場常馬之比,種類頗駿,不可不別爲牧養,以期繁息,而本島本土不好,草不茂盛,卽今已有病瘦者,勢難仍置其處,以試過冬,臣等欲於登對時,有所稟定矣。漸致稽緩,恐有失時難處之患,移放善地之策,宜速講究,而他無可合之所。江華府鎭江牧場,雖有許民耕食之令,場內一隅,依山之處,則尙不開墾,水草豐足,在前鎭江馬群之盛,亦出於此云。雖不得還設舊場,因其山下地勢,略爲築場,趁秋移放,似爲便當,本寺官員,給馬下送,與本府郞廳,眼同看審,客入工役,令該府豫爲磨鍊料理,俾於農隙,劃卽擧行,何如?啓傳曰,允。司僕寺謄錄
上在昌德宮。停常參·經筵。
卯時辰時,日有重暈,內暈有兩珥,暈上有戴,色內赤外靑。午未時,日暈。
下直,陜川郡守金彀。
大殿,政院·玉堂問安。答曰,知道。
中殿,藥房問安。答曰,知道。
藥房都提調元斗杓,提調尹絳,副提調金佐明啓曰,伏未審夜來,受針處及癮疹·寢睡,比昨日何如?臣等不勝憂慮,敢來問安。答曰,諸症比昨稍勝,癮疹亦不發作矣。
慈殿·東宮·嬪宮,藥房問安。答曰,知道。
藥房再啓曰,臣等卽伏承諸症比昨稍勝,癮疹亦不發作矣之敎,不勝喜幸之至。仍與柳後聖等及針醫相議,則皆以爲,傷處外邊受針,宜當云,敢稟。答曰,依啓。
禮曹啓曰,頃日大雨,連日注下,故祈雨祭初次設行之後,姑爲停止,更觀日勢,以爲稟處之地矣。近來東風連吹,日氣凄冷,雖有水之田,禾穀枯損,以外方雨澤狀啓觀之,兩湖旱氣最甚,前頭民事,極爲可慮。以下落
成均館官員,以知館事等意啓曰,儒生彼此分坐,首倡作爲者,令該館有摘發重處之敎。今方査出,而聞儒生等,以師丈被罪,皆由於諸生,而今有首倡査覈之擧,以不敢入參食堂爲言。今日朝食堂,竟未免捲堂之弊,聞來極爲驚駭。臣等俱以無似,猥忝館職。以下落以上朝報
禁府啓曰,前日以本府啓辭,傳曰,大臣之議如此,善處之節目,試就于領左相,相議以啓事,命下,而其時臺諫,方請還收放還之命,大臣以姑待論啓結末,而議處宜當云,故以此意回啓矣。今則臺論旣停,臣尹絳,就問于左議政元斗杓,則以爲,當初放還後節目,令左議政臣元斗杓等,相議以啓事,命下之時,臣斗杓,與行判中樞府事鄭太和之意以爲,聖上新遭慘惻之喪,有此惻怛之敎,雖不敢固守前見,以乖至意,放還之後,則決不可有同於澂潚,某處空家,高築墻垣,只設一門,而封鎖門外,別定內官守直看護,而米饌等物,出納小門,別爲鑿開,使裏外之人,不得踰越。如外方各邑飯門之樣,其內使喚·婢子,亦以在喬桐時所帶人仍定,嚴截內外之限,此是終始保全之道云。大臣之意如此,敢啓。傳曰,該曹所管公家家舍,有某處耶?爲先問啓。禁府謄錄
上在昌德宮。停常參·經筵。
卯時,日暈,有兩珥。辰時,日暈,暈上有冠,暈下有履,色皆內赤外靑。
藥房都提調元斗杓,提調尹絳,副提調金佐明啓曰,伏未審夜來,聖候調攝,何如?受針處浮氣,亦何如?癮疹·煩渴等症,今已全平耶?臣等不勝憂慮,敢來問安。答曰,癮疹則不發,而夜來氣頗煩熱,寢睡不如昨矣。
中宮殿,藥房問安。答曰,知道。
藥房再啓曰,卽伏承癮疹則不發,而夜來氣頗煩熱,寢睡不如昨矣之敎。臣等不勝憂慮,仍與柳後聖及諸御醫等商議,則皆以爲,癮疹今旣不發,停防風通聖散,前進御養血淸火湯,依前倍生地黃,更進三貼,以治煩熱,今日則姑停受針似當云,此藥劑入,何如?答曰,依啓。
藥房三啓曰,卽伏承下醫官有寒縮氣之敎。臣等不勝驚慮,仍與柳後聖及諸御醫等商議,則皆以爲,近日夜氣凄凉,必是感冒而然也。人蔘敗毒散,加黃連酒炒·桅子炒各七分,荊芥穗·金銀花·香薷各一錢,連進三貼,和解宜當云,此藥劑入,何如?答曰,依啓。
藥房四啓曰,伏未審此時,寒縮後煩熱之候,與爾前加減,何如?人蔘敗毒散,已爲進御,而夕間又當更進一貼耶?臣等不勝憂悶,敢此問安。答曰,湯藥二貼連服之後,煩熱暫降,一貼,夕間,又欲服之矣。以上藥房日記
禁府啓曰,以本府喬桐罪人移置節目,議大臣草記,傳敎矣。卽問于該曹,則前後逆家籍沒家舍,功臣賜給之外,其餘則當初以經費補用,卽爲放賣,無一處餘存云。該曹所管,旣無家舍,則可合之家,勢難猝辦,如不得已,則新門內本府所管舊當直八間,時方空虛,閭閻人依接,及時高築垣墻,則與閭家混雜之處有異,似合接置罪人,而臣等不敢擅定,敢此稟裁。傳曰,聽內官之言,趁卽修補事,分付。禁府謄錄
上在昌德宮。停常參·經筵。
酉時,日暈。
藥房都提調元斗杓,提調尹絳,副提調金佐明啓曰,伏未審夜來寢睡煩熱,何如,傷處浮氣,亦何如?湯藥,昨日臨夕,又進一貼,而得汗浹洽,幾盡和解耶?臣等不勝憂慮,敢來問安。答曰,昨夕服藥之後,發汗似洽,故熱氣頗減矣。
中宮殿,藥房問安。答曰,知道。
藥房再啓曰,卽伏承昨夕服藥之後,發汗似洽,故熱氣頗減矣之敎。臣等憂慮之心,猶不能自已,仍與柳後聖·鄭後啓·趙徵奎及諸御醫·針醫等商議,則皆以爲,受針不可不緩,而昨已停止,今日則雖有餘熱,似當受針,而亦無害於熱候云,敢此仰稟。答曰,依啓。
受針後,三提調問安。答曰,知道。
藥房三啓曰,伏未審受針後,煩熱之候,比午前加減,何如?針穴所出驚血,今已止息耶?臣等不勝憂慮,敢來問安。答曰,煩熱之候,與朝無異,其他等症,言于醫官矣。以上藥房日記
禁府啓曰,喬桐罪人移置節目及所接之處,旣已稟定,卽當發遣都事押來,而所接家舍,四面墻垣高築,半門造作之役,數日內卒難完了,六七日差退,待其修築後發遣之意,敢啓。傳曰,知道。禁府謄錄
上在昌德宮。停常參·經筵。
藥房都提調元斗杓,提調尹絳,副提調金佐明啓曰,伏未審夜來,寢睡煩熱及受針處浮氣,比昨加減,何如?臣等不勝憂慮,敢來問安。答曰,夜來煩熱頗減,寢睡稍安矣。
中宮殿,藥房問安。答曰,知道。
藥房再啓曰,卽伏承夜來煩熱頗減,寢睡稍安矣之敎。臣等不勝喜幸,仍與柳後聖等及諸御醫針醫商議,則皆以爲,足部浮氣處,今日似當受針,昨日受針處,亦當審察而議藥云,敢稟。答曰,依啓。
受針後,三提調問安。答曰,知道。以上藥房日記
受鍼時,上謂左議政元斗杓曰,三南監司狀啓,旱災極慘,憂念民事,甚於予之疾病,弭災之道,宜無所不至,欲爲審理疏決,於卿意如何?元斗杓曰,自前遇災,則例有審理之擧,依上敎卽卽爲之,似當矣。上曰,承旨出去,分付該司,今日內,就議于大臣,依前書入,雖罪重之人,勿拘常例,務盡誠實爲之,可也。□啓曰,受鍼時,上謂左議政元斗杓曰,三南監司狀啓,旱災極慘,憂念民事,甚於予之疾病,弭災之道,宜無所不至,欲爲審理疏決,於卿意如何?對曰,自前遇災,則例有審理之擧,依上敎卽卽爲之,似當矣。上曰,承旨出去,分付各該司,今日內,就議于大臣,依前書入,雖罪重之人,勿拘常例,務盡誠實爲之可也事,傳敎矣。本府所管徒配·流竄·門黜及時囚罪人等文案,受取,就問于大臣,罪犯逆黨連坐人外,情跡可恕,及前日審理時不爲擧論之人,詳細抄出,各其名下,罪目及稟議文字,竝錄名單,分秩書入,伏候睿裁。傳曰,知道。
禁府啓曰,時囚罪人中,朴大昇·黃應都·李之翼所犯,不至重大,而皆未及原情,不敢混入於抄啓中,洪興祖·洪興祐·金仲賢·許孝吉等四人,雖已原情,而或有嚴鞫之命,或有議處之敎,故不敢一體抄啓,大臣之意,亦如此,敢啓。傳曰,知道。禁府謄錄
吏曹啓曰,咸鏡監司,今當差出,依近例,令備邊司議薦,何如?傳曰,允。備局謄錄
禮曹啓曰,傳曰,予之病患如此,似難親臨爲之大君家致祭,令該司趁卽爲之事,傳敎矣。大君家致祭吉日,令日官推擇,則來七月初五日午時爲吉云,以此日,依前例遣禮官設行,而祭物,則知委各該□□橫看,擧行何如?傳曰,允。禮曹謄錄郞廳朴必珍正。郞廳鄭彙晉書。
上在昌德宮。停常參·經筵。
大殿,政院·玉堂問安。答曰,知道。
中殿,藥房問安。答曰,知道。
藥房都提調臣元斗杓,副提調臣金佐明啓曰,伏熱方盛,日氣蒸鬱,伏未審夜來,寢睡困惱等候,何如?傷處鍼穴,時未閉塞耶?昨日啓稟鍼醫申可貴·尹後益·李後聃等,今方來待,與柳後聖·趙徵奎等,趁辰初入侍,診察傷處,何如?竝此仰稟。答曰,依啓。夜來寢睡稍安矣。
大殿受鍼後,藥房·政院·玉堂·二品以上·六曹·兩司長官問安。答曰,知道。
東宮,政院·玉堂問安。答曰,知道。
藥房口傳啓曰,八珍湯一貼,今日已爲趁早進御,諸御醫,皆以爲今日才經受鍼,此藥一貼,臨夕,又爲進御宜當云,敢稟。答曰,依啓。氣候則受鍼後亦一樣,水刺則又進小許矣。
府啓,請不爲留待提調以下醫官,則竝命從重推考,今後提調一員及例直醫官外,術業精明醫官,聖候平復間,輪次入直,以備不時議藥。措辭見上答曰,似爲過當,勿爲煩論。
大殿,政院·玉堂問安。答曰,知道。
藥房再啓曰,伏未審卽今症候,比午前何如?受鍼之後,困惱煩熱之候,加減亦何如?湯藥更進於夕後,則前劑入三貼將盡矣。又三貼劑入,以備明早進御似當,諸醫官之意亦如此,竝此仰稟。答曰,依啓。氣候與朝一樣。以上朝報
上在昌德宮。停常參·經筵。
大殿,政院·玉堂·二品以上·六曹·兩司長官問安。答曰,知道。
中殿,藥房問安。答曰,知道。
東宮,政院·玉堂問安。答曰,知道。
藥房都提調臣元斗杓,副提調臣金佐明啓曰,日氣極熱,伏未審夜來,聖候調攝,何如?寢睡煩熱及鍼穴出汁,亦何如?臣等不勝憂慮,敢來問安。答曰,煩渴頗減,寢睡稍安矣。
藥房再啓曰,卽伏承煩渴頗減寢睡稍安之敎,臣等憂悶之心雖降,猶未能自已。仍與柳後聖·趙徵奎及諸御醫鍼醫等商議,則皆以爲今日受鍼姑停,前劑入八珍湯,更加麥門冬·五味子各七分,宜當云。已劑入兩貼,加入麥門冬·五味子與生地黃,一時封入,而此後劑入時,兩藥依此加入之意,敢稟。答曰,依啓。
審理文書啓達時,都承旨金佐明所啓。藥房提調一員入直事,定奪。
藥房三啓曰,伏未審卽今症候,比午前加減,何如?牛黃一番每二分,一日二三次進御,最宜於今此症患,諸醫所見皆然,竝此仰稟。答曰,與朝一樣,牛黃依此服之矣。
大殿,政院·玉堂問安。答曰,知道。以上朝報
上在昌德宮。停常參·經筵。
大殿,政院·玉堂·二品以上·六曹·大司憲問安。答曰,知道。
中殿,藥房問安。答曰,知道。
藥房都提調臣元斗杓,提調臣尹絳,副提調臣金佐明啓曰,日氣蒸鬱比甚,伏未審夜來,聖候調攝,何如?寢睡煩渴鍼穴出汁,亦何如?傷處受鍼,已經兩夜,今日與柳後聖·趙徵奎及鍼醫申可貴·尹後益等,入侍診察似當,竝此仰稟。答曰,寢睡似有煩熱之候,不安矣。入診事,依啓。
大殿,受鍼後,藥房·政院·玉堂·二品以上·六曹·大司憲問安。答曰,知道。
政院啓曰,刑曹審理別單書啓,定配罪人元數一百十六人內,蒙放者一百人,減等者三人,未蒙宥者十三人,而昨日啓達蒙放者,則旣已付標踏啓字而下,今日蒙放者,又爲付標以入之意,敢啓。傳曰,知道。
大殿,政院·玉堂問安。答曰,知道。
藥房再啓曰,伏未審卽今煩渴之候及前後鍼穴出汁,比午前何如?自午以後水刺進御,亦何如?臣等不勝憂悶,敢來問安。答曰,氣候則與朝一樣,而寒熱之侵,殆無虛時,以此爲苦矣。以上朝報
上在昌德宮。停常參·經筵。
大殿·東宮,政院·玉堂·二品以上·六曹·大司憲問安。答曰,知道。
中殿·東宮,藥房問安。答曰,知道。
藥房都提調臣元斗杓,提調臣尹絳,副提調臣金佐明啓曰,伏未審夜來,寢睡寒熱之候,比昨日何如?臣等不勝憂悶之至。全南道鍼醫金重白,以術業精明,得名久矣。臣等,伏聞忠淸監司李慶億,爲治身病,邀致營中云,移文招之,昨昏入來矣。今日與柳後聖等一時入侍,診察傷處宜當,竝此仰稟。答曰,依啓。夜來煩熱稍減,寢睡頗安矣。
大殿受鍼後,藥房·政院·玉堂·二品以上·六曹·大司憲問安。答曰,知道。
藥房再啓曰,今方進御八珍湯三貼,已盡於今日,所當加劑以入,而前加入仍存與否,與柳後聖·趙徵奎·李耆善及諸御醫等商議,則皆以爲前加入黃連·桅子各七分,生地黃一錢減去,五味子·麥門冬各七分仍存,更以黃茋·山茱萸各一錢加入連進,宜當云,此藥三貼,姑先劑入,何如?答曰,依啓。
大殿,政院·玉堂問安。答曰,知道。
藥房三啓曰,伏未審卽今聖候,何如?寒熱之候更不發作耶?水刺進御,亦何如?臣等不勝憂悶,敢此問安。答曰,諸症與朝無異。以上朝報
金佐明啓曰,文書煩覽,最妨於調攝,而以文書稽滯,反貽聖慮,臣等不勝憂慮之至。謹取各道啓本及狀啓,分類抄出,書其大槪於外封,以便下覽。若經啓下,則庶施乙丙之念,先將五封以入之意,敢啓。傳曰,爲慮病深,處事精詳至此,感不知所諭。移謄燼餘
上在昌德宮。停常參·經筵。
歸厚別提洪再亨,卒麟坪大君禮葬事,廣州地出去。
大殿,政院·玉堂·二品以上·六曹·兩司長官問安。答曰,知道。
中殿,藥房問安。答曰,知道。
東宮,政院·玉堂問安。答曰,知道。
藥房都提調臣元斗杓,提調臣尹絳,副提調臣金佐明啓曰,暑雨連夜,日氣蒸鬱,伏未審夜來,聖候調攝,何如,寒熱之候,時無更發之漸耶?受鍼處,臣等與諸鍼醫等,入侍診察似當,竝此仰稟。答曰,依啓。夜來寢睡稍安矣。
大殿入診後,藥房問安。答曰,知道。
入診時,上曰,明朝左相命招,使之卜相,政事明日爲之。
鍼醫金重白,付軍職冠帶常仕,令該曹給料,尹後益亦爲一體付軍職事,定奪。
大殿,政院·玉堂問安。答曰,知道。
藥房再啓曰,伏未審卽今聖候,與臣等入侍時,何如,午後水刺進御,亦何如?近者暑熱方極,日氣蒸鬱,此時內殿症患,比前加減,何如?臣等不勝憂慮,竝此仰稟。答曰,與朝一樣,而午後進水刺一番矣。內殿所患,時無加減矣。以上朝報
上在昌德宮。停常參·經筵。
大殿,政院·玉堂·二品以上·六曹·兩司長官問安。答曰,知道。
慈殿·中殿·東宮,藥房問安。答曰,知道。
藥房都提調〈臣〉元斗杓,提調臣尹絳,副提調臣金佐明啓曰,伏未審夜來,聖候調攝,何如,寢睡煩惱之候,視昨日,亦何如?臣等,與柳後聖諸醫等,入侍診察受鍼處似當,竝此仰稟。答曰,依啓。寢睡與昨無異矣。
入診後,藥房問安。答曰,知道。
司諫成台耉辭職上疏。留政院。
賓廳,卜相封入。
入診時,都承旨金佐命所啓,全南監司權堣辭職上疏,上來已久,而方爲留院,未回下之前,似難察職,敢此仰稟。上曰,其上疏入之。
又所啓,忠淸監司李慶億辭狀,該曹以改差之意,回啓,而旋聞李慶億所患,旣已差復云,其啓目還給矣。公事煩覽有妨,以察任之意,回諭何如?上曰,依爲之。
又所啓,左副承旨鄭基豐,病重不得仕進,已多日矣。癏曠可慮,敢此仰稟。上曰,遞差。其代,今日政差出。
又所啓,司諫成台耉,身病陳疏,亦爲留院矣。上曰,此人亦難察任,遞差。
今月十一日專經文臣殿講,勿爲事,定奪。
答全南監司權堣疏曰,省疏具悉卿懇。卿其安心勿辭,從速察職。
掌令許厚啓曰,臣衰羸積病之中,再叨恩除,俱不得趨詣,跡犯逋慢,罪在難赦,而反蒙優恩,寵命又下,臣奉旨兢惶,感淚自沾。不揆筋力之不逮,出生行死歸之計,竢疾稍間,自力登程,而觸冒暑雨,累日驅馳,道上添傷,暈眩嘔泄,元氣苶然,處處淹滯,扶載前進,今始肅命,而官限已過,法當罷免,何敢自安於心,而苟爲仍冒乎?請命遞斥臣職。答曰,勿辭,退待物論。
大殿,政院·玉堂問安。答曰,知道。
藥房啓曰,伏未審卽今困惱之候,視朝加減,何如?午前午後水刺幾番進御耶?臣等不勝憂慮,敢此問安。且前劑入八珍湯,當盡於今日,今夕三貼劑入之意,敢啓。答曰,知道。氣候與朝無異,水刺進四巡矣。以上朝報
上在昌德宮。停常參·經筵。
大殿,政院問安。答曰,知道。
中殿,藥房問安。答曰,知道。
藥房都提調元斗杓,提調尹絳,副提調金佐明啓曰,伏未審夜來,聖候調攝,何如?寢睡煩困之候,亦何如?臣等不勝憂慮,敢來問安。臣等與柳後聖等諸醫,入侍診察受鍼處宜當,竝此仰稟。答曰,依啓。寢睡稍安矣。
傳于權大運曰,頃日大殿,致祭于麟平大君家之日,諸宗服人一不來參,事極駭愕,竝從重推考。
藥房再啓曰,伏未審卽今聖候,何如,午後煩熱之候,每有加於午前,今亦與前一樣耶?臣等不勝憂慮,敢此問安。答曰,今亦煩熱頗甚矣。
藥房三啓曰,卽伏承今亦煩熱頗甚之敎,又伏聞下醫官之敎,卽與柳後聖·鄭後啓·趙徵奎及諸御醫等商議,則皆以爲八珍湯,本是補元氣治煩渴之劑,而加入生地黃一錢,似有害於滑利,拔去此材,更加厚朴薑製五分澤瀉七分進御爲當云。此藥三貼,卽爲劑入之意,敢啓。答曰,知道。
夜三更,流星出璧星下,入羽林星下,狀如鉢,尾長五六尺許,色赤。五更,流星出昴星上,入巽方天際,狀如鉢,尾長五六尺許,色赤。以上燼餘
右議政李厚源箚子。大槪,冒進危悃,乞遞職名,回授可堪之人,以幸公私,仍治靜攝中瀆擾之罪事。入啓。答曰,省箚具悉至懇。此何時,而卿又辭之至此耶?病中精神昏霿,不能備悉辭意,卿宜諒此言外之意,亟出論道,以副朝野之望。
吏曹啓曰,別歲抄依例爲之事,命下矣。永不敍用,準期不敍,災傷罷黜,褒貶居下,居中人員,依前例竝爲書入乎?敢稟。傳曰,允。
大殿受鍼後,藥房·政院·玉堂·二品以上·六曹·大司憲問安。答曰,知道。
持平尹飛卿啓曰,臣頃以故判書申峻妾趙姓人風聞事,發吏推捉,終不就捕,啓陳曲折,請令攸司囚禁,而啓辭中畵像蹴踏一款,當初所傳,皆謂故相臣申景禛畵像云。故隨其所聞,而啓達矣。其後詳聞,則申峻嫡子汝拭,欲貯喪葬文書,求一櫃子於趙姓人,則遽發暴怒,仍持申峻畵像所盛之櫃,擲地蹴踏云。論其罪惡,則彼此無異,而父子畵像,換易以啓,臣之論事,難免失實之歸,再昨詣闕矣。以此引避,則政院,以上候未寧,終不捧入,雖或有損於體例,臣亦不敢强呈,悶默而退矣。掌令許厚,昨日引避,今當處置,而臣且自列之不暇,又何敢晏然處置同僚乎?以此以彼,決難仍冒,請命遞斥臣職。答曰,勿辭,退待物論。
府啓,臣引嫌而退。臺官與庶官不同,若非大段疾病,則必無三朔稽滯之理,登程之後,因雨淹滯,勢所必至。畵像蹴踏,若有是事,則換易以啓,不過風聞之差誤,俱無可避之嫌,請掌令許厚,持平尹飛卿,竝命出仕。答曰,依啓。
掌令許厚,持平尹飛卿就職。
領議政沈之源上疏。大槪,首相之任,決非如臣駑劣所可堪,懇乞遞改,以安微分事。入啓。答曰,省疏具悉卿懇。此何時,而卿之辭免又爲至哉?予病深,不得盡其辭說,惟卿體此至意,速出論道,以副朝野之望。以上朝報
上在昌德宮。停常參·經筵。
元敬王后忌辰。
大殿,政院問安。答曰,知道。
大殿·中殿,二品以上問安。答曰,知道。
中殿,藥房問安。答曰,知道。
藥房都提調元斗杓,提調尹絳,副提調金佐明啓曰,伏未審夜來寢睡,何如,昨夕煩熱之候,大便之滑,夜間已向差歇耶?臣等不勝憂慮,敢來問安。且與柳後聖等諸醫官,依前入侍診察之意,竝此仰稟。答曰,依啓。夜來亦似煩熱以過矣。
藥房再啓曰,伏未審卽今聖候,何如,煩熱之候,時無更作之漸,而午後水刺,幾巡進御耶?臣等不勝憂慮,敢此問安。答曰,與午前無異,水刺亦如前矣。以上燼餘
右議政李厚源,禮曹判書洪命夏,正郞李程,觀象監提調蔡裕後,繕工監役李志遠,長陵奉審事,出去。
禮曹郞廳,以右議政意啓曰,今此長陵奉審之行,戶曹判書鄭維城,以繕工提調,當爲進去,而度支多事,廚傳有弊,臣旣仍館,本監提調,亦可兼察,鄭維城落後,何如?傳曰,允。
政院啓曰,卽者掌令許厚來避,觀其避辭,則乃前日過限應遞,而處置請出,不可苟冒之意也。一事不得再避,乃是近規,故累度還送,必欲入啓,何以爲之?敢稟。傳曰,勿爲捧入。以上朝報
上在昌德宮。停常參·經筵。
下直,長城府使李尙直。
大殿·中殿·世子宮,政院問安。答曰,知道。
大殿,二品以上單子問安。答曰,知道。
中殿,藥房問安。答曰,知道。
藥房都提調元斗杓,提調尹絳,副提調金佐明啓曰,伏未審夜來寢睡,何如,煩熱之候,比前減歇耶?臣等不勝憂慮,敢來問安。且與諸醫等,依前入侍診察,而李耆善所見頗精詳,亦令入侍診察,何如?答曰,依啓。寢睡稍安矣。
傳于金壽恒曰,大司諫吳挺一,大君發引時,使之往來。
入診後,藥房問安。答曰,知道。
行副護軍宋時烈疏曰,伏以,臣伏覩殿下下政院之敎,嚴飭該曹,使之繼粟繼肉者,臣慚惶驚悚,罔知攸處矣。君之於臣,固有周急之道,故臣自在鄕里,次第承膺矣。今玆題目,究厥所自,則實非人人所可堪者。夫宗廟之犧象,不可施於燕禮,袞冕之文章,不可加於木偶。伏乞聖明,稱物平施,毋使臣受僭冒之誚。況臣病伏寓次,尙稽肅謝,而僅受匪頒,尤非所安,更乞聖明,財幸焉。臣不勝恐惶震灼之至,謹昧死以聞。答曰,省疏具悉卿懇。如此微物,何用辭爲?實出於中情之貺,卿其安心勿辭。
大司憲金南重,掌令郭之欽啓曰,頃日掌令許厚稽謝之避也,臣等以爲,在外之人,與在京者不同,雖有遲稽之事,或不無疾病所致,循例請遞,似欠優待之意,故相議請出矣。昨者,許厚以處置失當,物議譁然。至於再避,臣等難免處置乖當之失,不得不瀆擾於靜攝之日,臣等之罪尤著,請命遞斥臣等之職。答曰,勿辭。
藥房再啓曰,伏未審卽今聖候,與臣等入侍時,何如,煩困之候,午間亦無發作之漸耶,午前午後,水刺幾巡進御耶?臣等不勝憂慮,敢此問安。答曰,午後不如午前,水刺進三巡矣。
權大運啓曰,大司憲金南重,掌令郭之欽·許厚,再啓煩瀆,退待物論云矣。傳曰,知道。
金佐明啓曰,假注書之與承旨相避,前無此例,故在先朝時,尹墀爲承旨時,其弟尹坵爲假注書,欲爲避辭,則至於請推出仕矣。頃年申翊全爲承旨,創開相避之規,其後或遞或否,未有定式。至於事變注書,則其爲任,與他房承旨,尤無關涉之事,則事變假注書金世鼎,稱以與左承旨臣李延夔,有相避。當此聖候未寧之日,公然退在,無意仕進,院中催促,聽若不聞,必欲遞免而後已,怠慢之習,不可不懲。請金世鼎推考,使之卽出察任,何如?傳曰,允。以上燼餘
護軍宋時烈上疏。大槪,旣赴召命,適値聖候未寧,而疾勢危頓,未卽詣闕謝恩,以伸奔問之義,祗伏私次,恭俟譴責事。入啓。答曰,覽疏知卿上來,其喜曷諭?渴想之情,病裏猶甚,卿其更加調理,從速入來,以副至望。仍傳曰,繼粟繼肉等事,及一應接遇之事,一依宋俊吉上來時例爲之事,嚴飭該曹。
掌令許厚啓曰,臣病中叨恩,肅命後時,官限已過,在法當遞,故引嫌卽避。意外請出,情勢狼狽,冒呈辭單,見阻不達,憫蹙靡容,而物議譁然,皆以爲應遞請出,處置失當,衆口騰沸,譏斥四起,稽謝過限之罪,臣實有之,物議之來,固所宜然。臣於昨日,迫於事勢,不得不再引前嫌,雖有靜攝中瀆擾之罪,而亦不暇自恤也。政院不量曲折,例視尋常稟啓之中,全沒物議未安之實狀,而只擧一事再避之意,泛然措辭,致有勿捧之敎,臣悶默而退,益無所措矣。今者同僚,以臣避辭,有處置失當物議譁然之語,竝爲引避。臣旣負應遞之累,又有煩聒起閙之失,何敢晏然耐諐,一刻苟冒乎?請命遞斥臣職。答曰,勿辭,退待物論。
入診時,都承旨金佐明所啓,奉敎李溟翼除授之後,卽爲下諭,使之上來矣。今者到丹陽,封疏上送,近日史局空虛,以兼官入直已久,事甚未安,上疏則上候未寧,不得入啓,令本館移文催促,使之趁卽上來,其上疏還下送,何如?上曰,依啓。以上朝報
上在昌德宮。停常參·經筵。
下直,東萊府使閔鼎重。
大殿,政院問安。答曰,知道。
大殿,二品以上單子問安。答曰,知道。
中殿,藥房問安。答曰,知道。
藥房都提調元斗杓,提調尹絳,副提調金佐明啓曰,伏未審夜來,寢睡煩困之候,何如?臣等不勝憂慮,敢來問安。且與諸醫官等,入侍診察似當,竝此仰稟。答曰,依啓。夜氣不調,故寢睡似不如昨日矣。
傳于金佐明曰,世子書筵時,宋參判入參事,朝已諭之矣。此後書筵時請來事,分付講院。
藥房再啓曰,進御八珍湯加減當否,臣等退與柳後聖等諸醫官商議,則皆以爲此藥,乃補元之良劑,而今則別無他症,前加入中,減去厚朴·澤瀉,其餘加入,仍存宜當云。今日爲始,依此姑先劑入三貼,何如?答曰,依啓。
權大運啓曰,大司憲金南重,掌令郭之欽·許厚避嫌,執義李壽仁在外,持平尹飛卿服制,持平南九萬未肅拜,今日以監察茶時之意,敢啓。傳曰,知道。
金佐明,以吏曹言啓曰,臺諫有闕,政事,何以爲之?取稟。傳曰,明日爲之。
長陵奉審後,右議政李厚源啓曰,臣等再昨馳到長陵,王后陵上莎草頹場搨處,奉審後卽爲蓋覆緣由,旣已馳啓矣。今以圖形別紙呈進,擇日修改等事,令該曹擧行,何如?答曰,依啓。
藥房三啓曰,伏未審此時,聖候視前,何如,水刺幾巡進御耶?臣等不勝憂慮,敢此問安。答曰,與午前無異矣。
傳于金徽曰,明曉水口門,從早開門事,言之。
持平尹飛卿啓曰,行大司憲金南重,掌令郭之欽,以頃日掌令許厚稽謝之避也,臣等以爲,在外之人,與在京者不同,雖有遲稽之事,或不無疾病所致,循例請遞,似欠優待之意,故相議請出矣。昨者許厚,以處置失當,物議譁然,至於再避,臣等難免處置乖當之失,不得不瀆擾於靜攝之日,臣等之罪尤著,請命遞斥臣等之職。答曰,勿辭。以上燼餘
大司諫吳挺一上疏。大槪,陳情乞遞職名,以便往來事。入啓。答曰,省疏具悉。卿其安心勿辭,往來。
府啓,竝引嫌而退。三朔稽謝,旣違法例,則措辭請出,實涉苟且,雖有疾病,淹滯旣久,則物議所在,勢難仍帶,請大司憲金南重,掌令郭之欽·許厚,竝命遞差。答曰,依啓。
傳曰,行副護軍宋時烈引見。
右議政李厚源,觀象監提調蔡裕後,禮曹判書洪命夏,正郞李程,繕工監役李志遠,長陵奉審後入來。
京畿監司李一相,麟坪大君護喪事,廣州地出去。
大司諫吳挺一,麟坪大君發靷時,因傳敎廣州地出去。以上朝報
上在昌德宮。停常參·經筵。
慈殿·大殿·中殿·世子宮,政院問安。答曰,知道。
大殿,二品以上單子問安。答曰,知道。勿爲問安。
慈殿·中殿·世子宮,二品以上問安。答曰,知道。
慈殿·中殿·世子宮,藥房問安。答曰,知道。
藥房都提調元斗杓,提調尹絳,副提調金佐明啓曰,伏未審夜來,寢睡煩困之候,何如?臣等不勝憂慮問安。且與諸醫官等,依前入診似當,竝此仰稟。答曰,知道。夜來寢睡稍安矣。
兵批,判書鄭致和進,參判申翊全病,參議李惕然進,參知李弘淵進,右副承旨金徽進。
吏批,以閔應協爲大司憲,鄭萬和爲吏曹佐郞,鄭榏爲掌令,李齊衡爲掌令,洪重亨爲載寧郡守,李憪爲西原縣監,成震丙爲永川郡守,睦行善爲吏曹參議,李程爲司書,贊善宋時烈,慶川君金南重,學正單鄭淑周,學諭單楊廷藎,承文博士李四翼,承文正字姜汝㦿·權斗樞,副正字李亨千。
兵批,以金南重爲副摠管,郭之欽爲副護軍,許厚爲司果,李端相爲副司果。政畢。
趙復陽,以讀書堂官員,以大提學意啓曰,前執義李端相,去六月朔製當次,而方在罷散中,不得製進矣。且書堂之臣,如或罷職,則舊例卽當付軍職,而其間日子不多,故不敢啓請矣,今則何以爲之?竝此仰稟。傳曰,依啓。
吏批啓曰,秋等祿都目政事,似當趁時爲之,且無落點之擧,今政兼行,何如?傳曰,允。
金佐明啓曰,假注書李慶果,病重累日,而此時煩啓未安,使之推移書役矣。數日來所患有加無減,氣力不能收拾云,請改差,他假注書差出,卽日察任,何如?傳曰,允。
假注書兪命胤。
藥房再啓曰,日氣陰鬱,暑風熏濕,伏未審此時,聖候調攝,何如,八珍湯更加兩材後,今已進御耶?臣等不勝憂慮,敢此問安。答曰,氣候與朝無異,湯藥旣已進服矣。以上燼餘
大殿入診後,藥房問安。答曰,知道。
入診時,都承旨金佐明所啓,世子書筵時,前參判宋時烈入參事,旣已分付矣。宋時烈,行贊善除授,使之出入書筵,則似爲便當,且有實職時,則爲兼贊善,而無實職時,則以行贊善啓下,且宋浚吉如或上來,則不定員數,亦一體爲之,似當。臣往政廳,則銓官之意,亦如此,故敢達。上曰,依此爲之,甚好,今日政差下,可也。移謄朝報
上在昌德宮。停常參·經筵。
大殿,政院問安。答曰,知道。
藥房都提調臣元斗杓,提調臣尹絳,副提調臣金佐明啓曰,大雨連宵,暑氣蒸鬱,伏未審夜來,聖候調攝,何如,煩熱之候,夜後,亦何如?臣等不勝憂慮,敢來問安。且與諸醫官,依前入診似當,竝此仰稟。答曰,知道。煩熱之候,夜半後始定,僅得入睡矣。
受鍼後,二品以上單子問安。答曰,知道。昨日勿爲問安事,旣已分付,何以爲之耶?此後,勿爲逐日問安。
大殿,政院夕問安。答曰,知道。
藥房再啓曰,伏未審卽今聖候,視午前,何如,煩熱之候加減,亦何如?臣等不勝憂慮,敢此問安。答曰,氣候與朝無異,時無熱候矣。
兼冬至使,上使許積,副使姜瑜,書狀官金益廉。
前知中樞府事趙絅疏曰,伏以臣,病伏鄕曲,伏聞自上玉趾蹉跌致傷,最後於人,而果未詳症候之如何,及得是月受鍼之奇,則雖閭巷間無知小民,莫不驚惶失色,而一字缺告語,況曾參宰列,受國厚恩如臣者,卽當竭蹶顚倒入城,俯伏謹候闕門之外,側聽朝夕聖候之安否,乃人臣之分義也。老病廢退,有不可顧,而緣臣患暍方苦,且以霖潦積日,道路不通,今始載疾,寸寸前進,乃得入城,臣實愧栗,無面目仰瞻天日也。伏願聖明,亟治臣罪,以爲人臣後君自便者之戒。今於靜攝中,煩瀆如此,臣罪尤大,不勝惶恐待罪之至。答曰,省疏具悉卿懇。卿其安心勿待罪。
辰初,上御大造殿。藥房入診,都提調元斗杓,提調尹絳,副提調金佐明,記事官李伯麟·李玹·呂儆,醫官柳後聖·申可貴·安景昌·趙徵奎·金重白。
受鍼後,三提調請對入侍。答曰,允。以上燼餘
上在昌德宮。停常參·經筵。
大殿,政院問安。答曰,知道。
藥房都提調臣元斗杓,提調臣尹絳,副提調臣金佐明啓曰,伏未審夜來,聖候調攝,何如,寢睡及煩困之候,亦何如?臣等不勝憂慮,敢來問安。且與諸醫官,依前入侍診候,而昨日啓稟嶺南鍼醫金遇,亦令入侍似當,竝此仰稟。答曰,知道。寢睡稍安矣。
趙復陽啓曰,黃海監司,七月朔新産進上膳狀及狀啓,不謹齎來,皆致沾濕,今姑捧入,而當該陪持人,自本院治罪之意,敢啓。傳曰,知道。
大殿,政院夕問安。答曰,知道。
藥房再啓曰,伏未審此時,聖候視午前,何如?臣等不勝憂慮,敢此問安。答曰,與午前無異矣。
傳于趙復陽曰,大君墓所,將爲下棺次,今日穿穴,則水滿槨中,不得用之云,不幸莫此爲甚。雖曰規外,朝家若不顧見,則將無以成形。令本道監司,應用役軍,量宜題給,石灰一百石,亦卽下送事,言于該曹。仍傳曰,以此觀之,則永葬似爲未易,京畿監司以下,使之姑爲入來。
傳于趙復陽曰,長生殿豫差外棺板一部,亦卽下送事,言于該曹。
夜一更月暈,黑雲一道如氣,起自坤方,貫暈指月,長可數十尺,廣尺許,漸移巽方,良久乃滅。
辰初,上御大造殿。藥房入診,都提調元斗杓,提調尹絳,副提調金佐明,記事官李伯麟·李玹·呂儆,醫官柳後聖·申可貴·安景昌·趙徵奎·金重白·金遇。
入診後,三提調請對入侍。答曰,允。
入診後,藥房問安。答曰,知道。以上燼餘
上在昌德宮。停常參·經筵。
大殿,政院問安。答曰,知道。
藥房都提調臣元斗杓,提調臣尹絳,副提調臣金佐明啓曰,伏未審夜來,聖候調攝,何如,寢睡比昨夜,亦何如?臣等不勝憂慮,敢來問安。且與諸醫等,依前入侍診察似當,竝此仰稟。內殿進御加減二陳湯,昨已定奪於榻前,又有劑入之敎,五貼姑先劑入之意,敢啓。答曰,知道。夜間煩熱,而寢睡則間間爲之矣。
大殿,二品以上單子問安。答曰,知道。
李廷夔啓曰,朝廷問安,豫備史官之來待例也,而今日累度催促,終不來參,怠慢之習,不可不懲,請當該史官,從重推考。傳曰,允。
大殿受鍼後,政院問安。答曰,知道。
世子宮,政院問安。答曰,知道。藥房問安。答曰,知道。二品以上單子問安。答曰,知道。
金壽恒,以禮曹言啓曰,駙馬再揀擇,以今月二十日推擇,啓下矣。自上方在靜攝中,何以爲之?敢稟。傳曰,平復後爲之。
大殿,政院夕問安。答曰,知道。
藥房再啓曰,伏未審卽今聖候,視午前,何如,受鍼處痛候,與初頗減耶?臣等不勝憂慮,敢此問安。答曰,氣候與午前無異,而痛候尙未快止矣。
未時,太白見於午地。
入診時,金佐明所啓,頃者贊善權諰,陳疏請退,而上候未寧,凡干疏章,一切不捧,故還爲出給矣。卽聞權諰,今明間將爲下去云,此言果是,則自上必有何不早言之敎,敢此仰達。上曰,豈可如是?使之勸留。
辰初,上御大造殿。藥房入診,都提調元斗杓,提調尹絳,副提調金佐明,記事官李伯麟·李玹·呂儆,醫官柳後聖·安景昌·申可貴·趙徵奎·金重白。
入診時,都提調元斗杓所啓,鍼醫等言,膿汁停蓄之處,不可不趁卽受鍼云,而不可率爾爲之,臣退出,與諸鍼醫,更爲商確以定之意,敢稟。答曰,依爲之。
藥房口傳啓曰,臣等退,與諸鍼醫相議,則所見少無異同,而尹後益·金遇等,善於治腫,竝爲入侍,受鍼時刻,則隨時爲之意,敢啓。答曰,依啓。
受鍼時入侍,都提調元斗杓,提調尹絳,副提調金佐明,記事官李伯麟·李玹·呂儆,醫官柳後聖·安景昌·申可貴·趙徵奎·尹後益·金遇·金重白。執鍼申可貴。以上燼餘
上在昌德宮。停常參·經筵。
下直,慶尙右兵使趙必達。
大殿·中殿·世子宮,政院問安。答曰,知道。
大殿,二品以上單子問安。答曰,知道。
藥房都提調臣元斗杓,提調臣尹絳,副提調臣金佐明啓曰,夜氣似凉,伏未審聖候調攝,何如,寢睡視昨夜,何如,而鍼穴痛候尙未全減耶?臣等不勝憂慮,敢來問安。且與諸醫官,今又依前入侍診察似當,竝此仰稟。答曰,知道。痛候今則止矣。夜來寢睡稍安矣。
中殿,藥房問安。答曰,知道。
傳于金佐明曰,贊善權諰,今朝將爲下去云,卽遣該郞,使之追及於所到處,措辭特爲敦勉勸留。
金佐明啓曰,贊善權諰處,卽以傳敎之意,分付禮曹郞廳,使之措辭勸留矣。權諰上疏,今方到院,而以私忌不得捧入之意,敢啓。傳曰,入之。
金佐明啓曰,卽者禮曹佐郞柳炅,以下敎之意,措辭往諭于權諰處,則以爲,臣之情勢,早宜去矣。玆敢呈辭呈疏,而適値上體未寧之時,犬馬之誠,不敢遽出國門,遲遲至此。竊伏聞聖候有向復之漸,然且淹延,則實甚無恥,恐貽朝廷之羞辱,故今朝,更呈前疏,冀蒙天鑑,疏未及上,千萬意慮之外,伏蒙聖敎丁寧。至於該郞臨門敦勉勸留,臣不勝感激惶恐,罔知措躬,唯有感淚而已,不知仰達之辭云。柳炅又以欲知今日去就,以爲上達之地云,則權偲,答以不敢徑去,當更爲陳疏云矣,敢啓。傳曰,知道。
藥房再啓曰,伏未審此時,聖候比臣等入侍時,何如,水刺進御,午前午後竝幾巡,而加減亦何如?臣等不勝憂慮,敢此問安。答曰,氣候與午前無異矣。
自昧爽至辰時,有霧氣。未時,太白見於午地。
辰初,上御大造殿。藥房入診,都提調元斗杓,提調尹絳,副提調金佐明,記事官李伯麟·李玹·呂儆,醫官柳後聖·安景昌·申可貴·趙徵奎·李耆善·金重白。
入診後,三提調請對入侍。以上燼餘
上在昌德宮。停常參·經筵。
大殿,政院問安。答曰,知道。
藥房都提調元斗杓,提調尹絳,副提調金佐明啓曰,伏未審夜來,聖候調攝,何如,寢睡比昨夜,亦何如?臣等不勝憂慮,敢來問安。今日且與諸醫等,依前入診似當,竝此仰稟。答曰,知道。寢睡與昨無異矣。
中殿,藥房問安。答曰,知道。
大殿受鍼後,政院問安。答曰,知道。二品以上單子問安。答曰,知道。
藥房再啓曰,伏未審此時,聖候與臣等入侍時,何如?不勝憂慮,敢此問安。答曰,午後頗多煩熱矣。
卯時辰時,有霧氣。午時,日暈。未時,太白見於午地。夜五更,流星出王良星下,入東璧星上,狀如鉢,尾長三四尺許,色黃。
辰初,受鍼入侍時,都提調元斗杓,提調尹絳,副提調金佐明,記事官李伯麟·李玹·呂儆,醫官柳後聖·申可貴·安景昌·趙徵奎·金重白。
足指間受鍼後,三提調請對入侍,元斗杓所啓,鍼醫金遇,付軍職冠帶常仕,令該曹給料仍屬內局,何如?上曰,依爲之。以上燼餘
上在昌德宮。停常參·經筵。
大殿·中殿·世子宮,政院問安。答曰,知道。
藥房都提調元斗杓,提調尹絳,副提調金佐明啓曰,夜氣乍凉,伏未審聖候調攝,何如,寢睡視昨夜,何如,而煩熱之候,夜間止息耶?臣等不勝憂慮,敢來問安。且與入診似當,竝此仰稟。答曰,知道。夜來寢睡頗安矣。
大殿,政院夕問安。答曰,知道。
藥房再啓曰,伏未審此時,聖候視入診時,何如?臣等不勝憂慮,敢此問安。答曰,與朝無異矣。
金壽恒啓曰,贊善權諰上疏批答,分付于講院矣。講院下人來言,追傳於門外所到處則,批答承受後,仍爲下去云,敢啓。傳曰,知道。
未時,太白見於午地。
上御大造殿。入診時入侍,都提調臣元斗杓,提調臣尹絳,副提調臣金佐明,假注書臣兪命胤,記事官臣李玹·呂儆,醫官臣柳後聖·申可貴·安景昌·趙徵奎·金重白。
入診後,藥房問安。答曰,知道。以上燼餘
贊善權諰上疏。大槪,昨蒙聖批,感激涕淚,誠畏公議,不得不去事。入啓。答曰,省疏具悉。此何公議耶?似是浮薄之言也,而何以蒼遑去國至此耶?須體至意,宜遵前旨,勿爲退去。移謄朝報
缺言啓曰,本月十八日,三牌巡缺數字二更量,行到貞陵洞,逢着有缺數字率下人,夜深恣行,事甚可駭。執捉缺數字則盛怒高聲呵責,曰汝雖捕盜,何敢執捉王子君乎?仍令其率人,亂打其軍官及軍士,軍士盡爲逃避,惟缺數字拒理抗衡,則轉益其怒,缺數字蹴踏亂打,幾死復生,跟尋則缺數字乃宗室益豐君云,缺半行不有國法,至於亂打軍官,曾所未有之事,若以宗室之親,置而不問,則缺數字大有不可言者,請益豐君,令攸司推考。傳曰,允。
上在昌德宮。停常參·經筵。
大殿,政院問安。答曰,知道。
藥房都提調臣元斗杓,提調臣尹絳,副提調臣金佐明啓曰,伏未審夜來,聖候調攝,何如,寢睡視前夜,亦何如?臣等不勝憂慮,敢來問安。今日與諸醫等,依前入診。且內殿進御,前劑入入門加減二陳湯五貼,當盡於今日,此藥進御後,症勢與前無異耶?竝此仰稟。答曰,知道。夜來寢睡,與昨無異矣。內殿服藥事,問于醫女爲之。
中殿,藥房問安。答曰,知道。
上御大造殿。受鍼時入侍時,都提調臣元斗杓,提調臣尹絳,副提調臣金佐明,假注書臣兪命胤,記事官臣李玹·呂儆,醫官臣柳後聖·申可貴·安景昌·趙徵奎·金重白。
上御大造殿。受鍼後,政院·藥房問安。答曰,知道。二品以上單子問安。答曰,知道。
傳于金佐明曰,昨日贊善權諰之顚倒去國,于今不能忘于懷矣。更遣該曹郞官,追及於所到處,慰諭敦勉勸留。且聞若遞贊善之職,則可以勉留云,如此之士,勸留爲上,何必拘於職名?後政依願姑遞本職,暫拜西樞,更爲裁處,似當矣。
下直,南兵使具義俊,順天縣監金厦樑。
藥房再啓曰,伏未審卽今聖候,與朝入診時,何如?臣等不勝憂慮,敢此問安。答曰,日氣似熱,故煩熱頗多矣。
大殿,政院夕問安。答曰,知道。
卯時辰時,有霧氣。未時,太白見於午地。
金佐明啓曰,贊善權諰,仁川農幕下去云,該曹郞官,給馬下送之意,敢啓。傳曰,知道。
權大運,以兵曹言啓曰,今七月初四日,出身黃益文稱名人,自宣仁門入來,差備門外擊錚,極爲駭愕,令攸司囚禁治罪。同門守門將延震吉,常時不能禁斷,以致闌入,亦爲非矣,請推考。傳曰,允。
權大運,以兵曹言啓曰,今七月十九日,良女重列稱名人,自丹鳳門入來,差備門外擊錚,極爲駭愕,令攸司囚禁治罪。同守門將金始鳴,常時不能禁斷,以致闌入,亦爲非矣,請推考。傳曰,允。
夜二更,流星出五車星下,入坤方天際,狀如盆,尾長竟天,色前赤後白,光照地有聲。五更,月暈。以上燼餘
上在昌德宮。停常參·經筵。
大殿·中殿·世子宮,政院問安。答曰,知道。
藥房都提調臣元斗杓,提調臣尹絳,副提調臣金佐明啓曰,夜氣向熱,伏未審聖候調攝,何如,寢睡比昨夜,亦何如?臣等不勝憂慮,敢來問安。且與諸醫官,依前入診似當,竝此仰稟。答曰,知道。夜來寢睡,不如去夜矣。
入診後,藥房問安。答曰,知道。
以北兵使金是聲狀啓,寧固塔戰亡軍士尹繼一等事,傳于李廷夔曰,戰亡軍兵等,各別恤典擧行。
金壽恒,以重建廳言啓曰,厚陵丁字閣重建所入材瓦諸具,頃已磨鍊啓下,分付該司該道,今當擇日始役,而第聞分差監役官之言,則丁字閣舊基柱礎狹少,似難容安大柱,恐非堅久之道云。若如此言,則所當改以新礎,而不但石役重大,難於猝辦,必須本廳堂上,親往奉審後,改礎與否,可以啓稟爲之。本廳堂上禮曹參判,雖未差出,而秋節已屆,役事緊迫,有不可遲緩時日。臣光勳竝監役官,出往奉審,何如?傳曰,允。
藥房再啓曰,老炎猶苦,伏未審卽今聖候,與臣等入侍時,何如?不勝憂慮,敢此問安。且內殿進御,前劑入入門加減二陳湯五貼,已盡於今日,當爲加劑入,而李耆善·成後龍等,皆以爲加入中蘿葍子五分,爲治脹候,而今無此候,去蘿葍子,代黃連五分宜當云。問于柳後聖·趙徵奎等,則亦以爲然,依此加入五貼劑入之意,敢啓。答曰,知道。晝間連有寒縮之候,今纔鎭定矣。
趙復陽啓曰,禮曹佐郞柳炅,追往權諰所到仁川地,以下敎之意傳諭,則以爲,臣之不似濫叨匪分,國言共沸,誠畏公議,不敢不去。顚忙出城,方俟天譴,不謂該郞,齎旨來臨,天語溫諭,許遞職名,臣感激涕淚,不勝隕越之至。臣敢不更近輦轂之下,以俟玉體安節之漸,然後載歸云。柳炅問其上來之期,則答以方患暑症,未卽登途,過五六日後,當爲上去云矣。敢啓。傳曰,知道。
卯時至巳時,日暈。
辰時,上御大造殿。入診時,藥房都提調元斗杓,提調尹絳,副提調金佐明,記事官李伯麟·李玹·李克泰,醫官柳後聖·安景昌·申可貴·趙徵奎·金重白。入診後,三提調請對入侍。
藥房問安。答曰,知道。以上燼餘
上在昌德宮。停常參·經筵。
有政。
下直,馬梁僉使朴有孝。
大殿,政院問安。答曰,知道。
藥房都提調元斗杓,提調尹絳,副提調金佐明啓曰,伏未審夜來,聖候調攝,何如,寢睡,亦何如,而寒縮之氣,別無更發之候耶?臣等不勝憂慮,敢來問安。且與諸醫官,依前入診似當,竝此仰稟。答曰,知道。夜來寢睡稍安,寒縮之氣,亦不發作矣。
金徽,以訓鍊都監言啓曰,前判官數三字缺都監郞廳,已爲啓下,而方在罷散中,時無職名,依例付軍職,冠帶常仕,何如?傳曰,允。
上御大造殿。入診時入侍,藥房都提調臣元斗杓,提調臣尹絳,副提調臣金佐明,假注書臣兪命胤,記事官臣李伯麟·李克泰,醫官臣柳後聖·申可貴·安景昌·趙徵奎·金重白。
吏批,判書蔡裕後,參判趙壽益,參議睦行善,都承旨金佐明進。
吏批啓曰,有闕守令,竝爲差出事,命下矣。今此守令,皆是都目差出之窠,本有隨次陞遷之規,未準朔監察·禁府都事及各司久任時任人員竝擬,戶兵曹郞官,亦爲備擬,何如?傳曰,允。
以李殷相爲執義,崔廷顯爲竹山府使,廉友赫爲長淵府使,盧亨述爲巨濟縣令,趙謹行爲敦寧判官,李休徵爲海南縣監,李峻岳爲金浦郡守,尹商擧爲沃川郡守,沈榗爲丹城縣監,閔湋爲砥平縣監,李後山爲淸風郡守,金鼎夏爲寧越郡守,朴由東爲江西縣令,羅襻爲井邑縣監,柳炅爲扶安縣監,盧文漢爲金堤郡守,趙珩爲禮曹佐郞。
兵批,判書鄭致和進,參判申翊全病,參議李惕然進,參知李弘淵病,右副承旨金徽進。
兵批啓曰,贊善權諰姑遞本職,暫拜西樞事,命下矣。僉知時無窠闕,作闕除授乎?敢稟。傳曰,允。
大殿,政院夕問安。答曰,知道。
藥房再啓曰,伏未審此時,聖候視午前,何如?臣等不勝憂慮,敢此問安。答曰,晝間頗爲寒縮矣,今則與午前無異矣。
趙復陽,以戶曹言啓曰,本曹正郞李峻岳·尹商擧,佐郞朴由東,皆以所掌緊重郞官,熟諳事情,盡心擧職,所當久任責效,而今日政,此三人皆授外任,如此盡職郞官,一時見失,非但實爲可惜。卽今外方上納之物,逐日來到,外倉內司四五處緊急出納看檢之事,餘存三郞廳,決難周旋,事極狼狽。李峻岳等此三人,令該曹仍授本職,卽爲口傳改下批,使之察任,何如?傳曰,允。
未時,太白見於午地。申時,日暈。
入診後,藥房問安。答曰,知道。以上燼餘
上在昌德宮。停常參·經筵。
大殿·中殿·世子宮,政院問安。答曰,知道。
藥房都提調臣元斗杓,提調臣尹絳,副提調臣金佐明啓曰,伏未審夜來,聖候調攝,何如,寢睡視前夜,亦何如,寒縮之氣,夜間別無更發之候耶?臣等不勝憂慮,敢來問安。且與諸醫官,依前入診似當,竝此仰稟。答曰,知道。夜間頗爲煩熱,寢睡不如去夜矣。
大殿入診後,藥房問安。答曰,知道。
口傳政事,戶曹正郞李峻岳·尹商擧,佐郞朴由東,仍授本任事。
金徽,以備邊司言啓曰,北道戰亡人恤典,依例擧行事,已有特命,方爲分付本道,而此人等處赴戰,終至於中丸而死,骸骨亦不得收來,矜惻莫甚。恤典依例擧行之外,監營所儲米布,特爲優數題給其妻子,限五年雜役蠲除,以示各別厚恤之意,且致傷者二十五名,亦令本道題給食物,何如?傳曰,允。
金徽啓曰,事變假注書金世鼎,背腫甚重,不得出仕,金世鼎改差,他假注書差出,何如?傳曰,允。
事變假注書望,△宋昌·鄭載海·金。
注書望。注書李伯麟服制代,△金·朴純·李亨千。
入診後,藥房問安。答曰,知道。
大殿,政院夕問安。答曰,知道。
藥房再啓曰,伏未審卽今聖候,視朝何如,便滑之候,朝後亦何如?臣等不勝憂慮,敢此問安。答曰,氣候與朝無異,便滑之候,亦不發作矣。
藥房三啓曰,臣等伏見內下諺書症錄,仍與柳後聖·趙徵奎·李耆善·成後龍及鄭後啓·安景昌·權愉諸御醫等,反覆商議,則皆以爲丸藥五貼之內,有難見其利害,而加減二陳湯,乃淸熱導氣之劑,似無助熱之事。今此內殿熱候,一日之內,再三發作,輒發汗而止,此則與前日仍感冒致熱,而發表有異,或不無因藥升氣而然,諸醫之言皆如此。元方中去蒼朮一錢,加入中去縮砂五分,代以生地黃酒洗一錢,白芍藥七分,更加三分,黃連五分,更加二分,加進五貼後,觀其前頭症勢,更議他藥似當云。依此加減三貼,姑先劑入,何如?答曰,依啓。以上燼餘
上在昌德宮。停常參·經筵。
大殿,政院問安。答曰,知道。
藥房都提調臣元斗杓,提調臣尹絳,副提調臣金佐明啓曰,雨後夜氣乍凉,伏未審聖候調攝,何如,寢睡比前夜,亦何如?臣等不勝憂慮,敢來問安。且與諸醫官,依前入診似當,竝此仰稟。答曰,知道。夜來煩熱,寢睡似未安穩矣。
中殿,藥房問安。答曰,知道。
大造殿入診,入侍,藥房都提調元斗杓,提調尹絳,副提調金佐明,記事官李玹·李克泰,醫官柳後聖·申可貴·安景昌·趙徵奎·金重白。
入診後,藥房問安。答曰,知道。
藥房再啓曰,自上進御八珍湯,元方與十全大補湯幾乎相同,而只無肉桂·黃茋,故黃茋則自初加入一錢,肉桂則恐或助熱,不用矣。臣等卽與柳後聖·趙徵奎及鄭後啓諸御醫等商議,則皆以爲卽今聖候,與當初有間,十全大補湯元方中,肉桂一錢減半,加山茱萸·牛膝酒洗各一錢,麥門冬·五味子·澤瀉各七分,厚朴五分,進御宜當云。此藥三貼,姑先劑入,何如?答曰,依啓。
金徽,以都摠府言啓曰,摠管尹順之,刑曹坐起,進去晝仕,請出標信。傳曰,知道。
金壽恒,以重建廳言啓曰,臣光勳,昨以厚陵丁字閣基趾看審,姑先下往之意,啓稟蒙允,而今者句管堂上禮曹參判,亦已差出,則如是莫重之事,臣不敢獨往看審,仍與禮曹參判趙珩,一時竝進,何如?答曰,允。
大殿,政院夕問安。答曰,知道。
藥房三啓曰,伏未審聖候與朝,何如?臣等不勝憂慮,敢此問安。答曰,與朝無異矣。
金徽,以兵曹言啓曰,冬至使一行入把驛馬,忠洪道上等一匹中等五匹,全南道上等一匹中等八匹,慶尙道上等一匹中等十二匹,江原道中等三匹下等一匹,三字缺中等三匹下等二匹分定,而下三道,則來五字缺此亦中逢點,咸鏡·江原兩道,則直送于平安道二字缺二十日安州逢點事,各道監司處,豫爲行移,何如?傳曰,允。
未時,太白見於午地。
金徽,以司饔院言啓曰,全南道八月朔進上,大妃殿乾中蝦,二十斗內二斗六升,大殿乾中蝦,二十斗內一斗,乾海蔘五斗內五升,皆爲欠縮。至於大妃殿乾獐,不能精三四字缺破。且各殿所封銀口魚·生鰒,膳狀中數行缺當該封進官,請推考,陪持人,令攸司從重科罪,以懲後日,何如?傳曰,允。
夜二更,流星出天掊星下,入天市垣,狀如鉢,尾長五六尺許,色蒼白,光照地。
上御大造殿。入診時入侍,藥房都提調臣元斗杓,提調臣尹絳,副提調臣金佐明,假注書臣兪命胤,記事官臣李玹,記事官臣李克泰,醫官臣柳後聖·申可貴·安景昌·趙徵奎·金重白。
入診後,藥房問安。答曰,知道。以上燼餘
上在昌德宮。停常參·經筵。
下直,□□浦萬戶林聖峻。
大殿·中殿·世子宮,政院問安。答曰,知道。
大殿,二品以上單子問安。答曰,知道。
中殿·世子宮,二品以上問安。答曰,知道。
藥房都提調臣元斗杓,提調臣尹絳,副提調臣金佐明啓曰,夜氣漸凉,伏未審聖候調攝,何如,寢睡,亦何如?臣等不勝憂慮,敢來問安。且與諸醫官,依前入診似當,竝此仰稟。答曰,知道。夜來寢睡頗穩矣。
大殿入診後,藥房問安。答曰,知道。
藥房再啓曰,臣等卽伏聞榻前下醫官之敎,昨日十全大補湯進御後,煩熱頗重云。臣等與柳後聖·趙徵奎等商議,則以爲近日所減熱候,今忽更作,元方中肉桂一錢,雖或減半,不無仍此助熱之慮,今始全減肉桂,加入中牛膝,亦爲減去似當云。依此三貼劑入,何如?答曰,依啓。
金佐明啓曰,三公及宣惠廳堂上,來詣賓廳矣,敢啓。傳曰,引見。
藥房三啓曰,伏未審此時,聖候與午前,何如,煩熱之氣,尙無更發之候耶?臣等不勝憂慮,敢此問安。答曰,終日煩熱,今始鎭定矣。以上燼餘,以下三丈缺。
自巳時至申時,日暈。夜四更五更,月暈。
引見時,都承旨金佐明所啓,頃者尹善道陳疏來呈,辭說極多,槪爲鄭介淸伸冤之地,而疏中歷擧鄭澈·金長生之名,且謄鄭介淸排節義論及鞫廳納供之辭。又擧宋浚吉·李端相之事,而詬及端相之父,雖在平常之時,似此疏章,不宜捧入,而其時適當上候未寧,累次退却矣。厥後姑不更呈,似亦知未寧之候而然矣。今見宋浚吉之疏,厚招人議之語,槪指此疏而發也。前此善道,以壅蔽言路,除斥政院,臣不無惶恐之意,敢此陳達。上曰,此人,平日不至如此,今則老妄,甚矣。出納惟允,乃是承旨之任,如許胡亂疏章,勿爲捧入。移謄朝報
上在昌德宮。停常參·經筵。
辰巳時,日暈。
大殿,政院·玉堂問安。答曰,知道。
中殿·東宮,藥房問安。答曰,知道。
藥房啓曰,伏未審夜來,聖候調攝,何如,寢睡視昨夜,亦何如?臣等不勝憂慮,敢來問安。且與諸醫官,依前入診似當,竝此仰稟。答曰,知道。寢睡頗安矣。
傳曰,麟坪大君諡狀,已歸太常云,分付于所管各該司,必於未葬前爲之事,言之。
弘文館啓曰,麟坪大君諡號,必於未葬前爲之事,命下矣。本館當爲議定,而長官及東壁,皆未差,後日政,長官以下闕員,竝爲差出,以爲趁卽一會議諡之地,何如?傳曰,明日開政,卽爲差出。
府啓,聖候違豫,已至兩月,而鍼藥之效,尙無顯然者,群下憫迫之情爲如何哉?凡所以施鍼議藥之際,不可不博採群議而折衷之。毋論京外,以鍼藥著名之人,請令內局,竝卽招致,以爲商議鍼藥之地。答曰,依啓。
大殿,政院·玉堂問安。答曰,知道。
藥房再啓曰,伏未審此時,聖候與朝,何如?臣等,朝者不得入侍,尤不勝憂慮之至,敢此問安。答曰,與朝無異矣。
傳曰,卿若入肅則意卽相見,今日氣候,甚爲不平,不得如意,此心之缺然,可勝云喩?卿其以待更召,入來以副此懷。此意言于護軍宋浚吉處。
傳曰,護軍宋浚吉,旣已入來肅謝矣,來在京中耶?米肉接遇等事,一依前日上來時例爲之事,言于該曹。以上朝報
司僕寺啓曰,長峰島所放雌馬,決不可仍置其處,鎭江舊場內進築移放之前,爲先捉出,江華本寺穀物留置之處,作廐喂養事,曾已入啓蒙允矣。鎭江築場與否,方待本府狀啓廟堂定奪,而得接監牧官馳報,馬廐馬槽,旣已造排云。本寺官員,給馬下送,使之與監牧官,眼同捉出,俾無病傷之弊,養飼諸事及蒭豆等物,料理分付後上來,何如?傳曰,允。司僕寺謄錄
上在昌德宮。停常參·經筵。
大殿,政院·玉堂·二品以上·六曹·大司憲問安。答曰,知道。
中殿,藥房·政院·玉堂問安。答曰,知道。
東宮,政院·玉堂問安。答曰,知道。
藥房都提調臣元斗杓,提調臣尹絳,副提調臣金佐明啓曰,伏未審夜來,聖候調攝,何如,寢睡,亦何如?臣等不勝憂慮,敢來問安。且與諸醫官,依前入診似當,竝此仰稟。答曰,知道。夜來雖似煩熱,而入睡則稍安矣。
內醫院官員,以都提調意啓曰,以憲府所啓,命下矣。昌城正佖,前別坐尹仁美及成後龍等,已爲招致,同參議藥有日,慶尙道鍼醫權俌,藥醫愼應悌,忠洪道梁潑,靑陽縣監南昌祖等,自本院,曾已移文本道,使之急速上送,而卽今諸醫官等,各薦其相識,幾至十許人矣。其中前參議尹善道·李元鎭,在東郊一息地,金益勳·李楷·金萬直·崔起勃·姜碩老等,在京中,卽自本院,送人招致,李祉述·李馨益·柳夔·崔胤積·李光俊·金光淵·柳箎·崔宇量·朴由淵等,俱在外方,行文該道監司,題給刷馬,使之罔夜上送之意,敢啓。傳曰,尹善道·李元鎭,皆有疾病,勿爲招致。且憲府之啓,不過循例允從而已,別無他意也,如此濫雜之類,勿爲招致,以惹傍人之笑,十分愼重爲之。
弘文館啓曰,麟坪大君葬期已迫,議諡之事,一日爲急,新除授副提學金壽恒,副應敎金始振,副修撰李時術,今日內竝爲牌招肅拜,何如?傳曰,允。
副提學金壽恒,副應敎金始振,副修撰李時術,牌招肅拜。
大殿,政院·玉堂問安。答曰,知道。
藥房再啓曰,伏未審此時,聖候與朝何異?日氣蒸鬱,頗甚於前,煩熱之候,不瑕有加?臣等不勝憂慮,敢此問安。且內殿症候,加減二陳湯進御之後,熱候似加,卽與柳後聖·鄭後啓·趙徵奎·尹仁美·成後龍及諸御醫等商議,則皆以爲姑停前藥,淸胃瀉火湯,加木通·香附子便炒各一錢,麥門冬七分,爲先進御,觀其前頭症候,更議似當云。此藥三貼劑入,何如?答曰,依啓。別無煩熱,氣候與朝一樣矣。以上朝報
司僕寺啓曰,諸道牧場點馬,例爲間二年擧行,而忠洪·黃海兩道,則不爲點馬,今已六七年,京畿則丙申年,只行於江華·仁川,而南陽監牧官所屬六處,未行亦至六年。非但累年孶息故失之數,無從憑考,必須趁冬前捉出可用之馬,分養於各邑,以備翌年之用。京畿點馬,當以本寺之官,依例發送,忠洪·黃海兩道點馬別監,令該曹極擇差出後,應行事目磨鍊,啓下施行宜當。且平安道宣川身彌島牧場,曾於己丑年,始爲復設,擇送濟州好品雌馬四十九匹雄馬九匹放牧矣。槪以其後監牧官所報計之,孶息之數今至二百九十六匹,亦宜差送京官,而本道事勢,似與他道有異,姑令道臣,別定剛明差使員,與監牧官眼同照點,其中有才品者,定數捉出,分養道內,明春上送之意,詳細知委,何如?傳曰,允。司僕寺謄錄
上在昌德宮。停常參·經筵。
未時,太白見於午地。
大殿,政院·玉堂問安。答曰,知道。
中殿,藥房問安。答曰,知道。
藥房都提調元斗杓,提調尹絳,副提調金佐明啓曰,伏未審夜來,聖候調攝,何如,寢睡,亦何如,而煩熱時無更發之候耶?臣等不勝憂慮,敢來問安。且與醫官等,依前入診似當,竝此仰稟。答曰,知道。雖有煩熱,而時時入睡則稍安矣。
大殿入診後,藥房問安。答曰,知道。
禮曹參判趙珩,工曹參議閔光勳,繕工奉事徐行健,厚陵丁字閣基址看審後入來。
大殿,政院·玉堂問安。答曰,知道。
藥房再啓曰,伏未審卽今聖候,與臣等入侍時,何如?不勝憂慮,敢此問安。答曰,與朝無異矣。
禁府啓本,前鏡城判官李之翼矣,前任慶尙左道災傷敬差官時,蔚山府丁酉秋年分文書磨勘時,火田結負數乙,本府以十結二十負參酌減報,則更減一結,罪杖八十收贖,奪告身三等,私罪。啓依允。以上朝報
司僕寺啓曰,卽接內乘具文治·尹昌亨等聯名稟目內,每於調馬時,內寺走馬十匹,使別軍職八人,輪回騎往調習,已定規例。至於御乘馬,則不得干豫,而二十七日調馬時,行到梨峴洞口,別軍職金忠望,嫌其所騎馬體小,左邊御乘驄馬,脅勒奪取,欲爲替騎之際,牽馬陪文竹明言,御乘馬不可騎之由,則忠望發怒,拔取鐙子,追逐亂打箭串。諸員牽馬者,亦以鐙子亂打,仍奪持繩床辟路養馬之馬,而騎行路上,作亂之時,觀者雲集,莫不駭異之狀,忠望同列之人及內官與外寺主簿姜頊,竝爲目睹。調馬時御乘馬鞍具陪行,一如擧動之儀,故人不敢犯,禮甚敬肅,而忠望,有此無前之事,具由入啓處置云。忠望雖曰本來無識,今此罪犯,殊極駭愕,不可置而不問,令攸司推治,以爲懲後之地,何如?啓傳曰,允。司僕寺謄錄
上在昌德宮。停常參·經筵。
夜二更,黑雲一道如氣,起自艮方,直指坤方,長竟天,廣二尺許,漸移坤方,良久乃滅。
大殿,政院·玉堂·二品以上·六曹·兩司長官問安。答曰,知道。
中殿,藥房·政院·玉堂問安。答曰,知道。
東宮,政院·玉堂問安。答曰,知道。
藥房都提調元斗杓,提調尹絳,副提調金佐明啓曰,伏未審夜來,聖候調攝,何如,寢睡視前夜,亦何如?臣等不勝憂慮,敢來問安。且與諸醫官,依前入診似當,竝此仰稟。答曰,知道。夜來寢睡頗穩矣。
大殿入診後,藥房問安。答曰,知道。
慶尙監司書目,弑主罪人獨祥本貫居昌縣革罷,安陰縣合倂事。
領敦寧府事金堉啓曰,頃者伏聞引見三公宣惠諸堂上,變通湖南之事,祭享之用歲幣之物,皆入於收米之中,米則以一結十三斗爲定,出於特命,臣不勝感激。民必回蘇,國其庶幾,而今至四日,本廳尙無詢問之擧,臣招問下吏,則以爲元單子付標未下,諸堂上,欲待此爲之。臣以爲,引見時下敎,卽爲成命,何待單子之下?詢問定奪,一日爲急,而如是遲延,動經數月,誠可歎也。臣以爲,沿海不必問,只問山郡曰,海邑定奪,旣已如此,山郡猶且不欲,則當依前例,各自應役,速爲回報,俾無後悔云,則山郡皆送本營,半月之間,可以卽決,且前日入侍時,聖意以欲減一斗爲敎,若以誠實當行之意,誕告有衆,則山海之民,必皆同樂矣。諸堂上,皆有故,郞廳亦除外任,故臣適以問安入來,敢此煩稟,不勝惶恐之至。答曰,近因病故,未及致察矣,卽當啓下矣。
京畿監司書目,殺人罪囚逃躱後上京不還,富平府使李守綱罷黜事。
宣惠廳啓曰,郞廳權儁,湖南大同,自初次知磨鍊,今方料理擧行,而不意移授外任,莫重創設事,主管郞廳首末詳知者,不可遞易付之生手。權儁仍授本廳郞廳,使之終始察任,何如?傳曰,允。
大殿,政院·玉堂問安。答曰,知道。
藥房再啓曰,老炎尙熱,伏未審此時聖候,何如,煩熱別無更發之候耶?臣等不勝憂慮,敢此問安。答曰,晝間頗爲煩熱矣。
傳曰,今日政事爲之。
傳曰,諡號卽傳事,言于該曹。以上朝報
備邊司啓曰,白松鶻·白鷹,救得以送事,曾已行會於西北監營矣。卽接北兵使金是聲馳報,白松鶻·白鷹,則求之不得,而只得蘆花松鶻云。似聞蘆花松鶻,貌色才品,不下白松鶻。自本道,爲先直送于平安道,交付鷹連差使員之意,分付何如?答曰,允。以上備局謄錄
上在昌德宮。停常參·經筵。
京畿監司李一相,卒麟坪大君護喪事,廣州地出去。
大殿,政院·玉堂問安。答曰,知道。
中殿,藥房問安。答曰,知道。
藥房都提調元斗杓,提調尹絳,副提調金佐明啓曰,伏未審夜來,聖候調攝,何如,寢睡及煩熱之候,亦何如?臣等不勝憂慮,敢來問安。且與諸醫官依前入診,靑陽縣監南昌祖,今已上來,而此人以兩世鍼醫,又多經驗,不無所見,今日入診時,使之入侍亦當,竝此仰稟。答曰,依啓。寢睡與昨無異矣。
大殿入診後,藥房問安。答曰,知道。
忠洪監司書目,洪州等官,地震事。
大殿,政院·玉堂問安。答曰,知道。
藥房再啓曰,伏未審卽今聖候,與朝入診時,何如?臣等,不勝憂慮,敢此問安。答曰,與朝無異。以上朝報郞廳朴必珍正。郞廳鄭彙晉書。
上在昌德宮。停常參·經筵。
未時,太白見於午地。
中宮·世子宮,政院問安。答曰,知道。
藥房都提調元斗杓,提調尹絳,副提調金佐明啓曰,伏未審夜來,聖候調攝,何如,寢睡視前夜,亦何如?臣等不勝憂慮,敢來問安。且與諸醫官,依前入診宜當,竝此仰稟。答曰,知道。寢睡與昨無異矣。
慈殿·中殿·世子宮,藥房問安。答曰,知道。
藥房再啓曰,卽與柳後聖·趙徵奎·南昌祖·權俌等相議,則以爲前劑入元戎接骨丹,今姑停止,蠟礬丸更爲進御宜當云。敢此仰稟。答曰,依啓。
藥房三啓曰,伏未審卽今聖候,與午前,何如?臣等不勝憂慮,敢來問安。答曰,與午前無異矣。以上燼餘
上御大造殿。入診足部上阿是穴,三度受針。
受針後,藥房問安。答曰,知道。
上在昌德宮。停常參·經筵。
下直,竹山府使崔廷顯,西原縣監李憫。
大殿,政院問安。答曰,知道。
藥房都提調元斗杓,提調尹絳,副提調金佐明啓曰,夜來乍凉,伏未審聖候調攝,何如,寢睡與前夜,亦何如?臣等不勝憂慮,敢來問安。且與諸醫官,依前入診宜當,竝此仰稟。答曰,知道。數日來寢睡則稍安矣。
中殿,藥房問安。答曰,知道。
金徽,以備邊司言啓曰,今年旱乾特甚,繼以惡風,農事之失稔,八路同然,而三南尤甚,全未移秧處頗多,此則已無可望,而國穀旣盡,庚癸方急,前頭賑救之策,誠不知所出矣。今此水操時,貧殘軍兵,實難齎糧往來,故忠洪道則因本道監司狀啓,本司以姑爲停止之意,覆啓蒙允矣。仍竊伏念,湖南農事之無形,有甚於湖西,其糧資之難辦,不言可想,雖無本道狀啓,朝家顧念之道,似不可異同,全南左右道水操,亦爲姑停之意,行會何如?傳曰,依啓。且救荒之策,本司豫爲講究,使吾民得蒙實惠。
大殿受鍼後,政院問安。答曰,知道。
大殿受鍼後,二品以上問安。答曰,知道。
藥房再啓曰,伏未審此時,聖候與朝,何如?臣等不勝憂慮,敢此問安。答曰,與朝一樣。
未時,太白見於午地。
上御大造殿。入診時入侍,藥房都提調臣元斗杓,提調臣尹絳,副提調臣金佐明,假注書臣兪命胤,記事官李玹,記事官李溟翼,醫官申可貴·趙徵奎·安禮·金重白·李點。上足部阿星穴三處執鍼,申可貴。
大殿受鍼後,藥房問安。答曰,知道。以上燼餘
上在昌德宮。停常參·經筵。
大殿·中殿·世子宮,政院問安。答曰,知道。
大殿,二品以上單子問安。答曰,知道。
藥房都提調元斗杓,提調尹絳,副提調金佐明啓曰,伏未審夜來,聖候調攝,何如,寢睡比前夜,亦何如?臣等不勝憂慮,敢來問安。且與諸醫官,依前入診似當,竝此仰稟。答曰,知道。夜來暄熱,故煩熱頗甚,不得安寢矣。
中殿,藥房問安。答曰,知道。
侍講院贊善宋浚吉疏曰,伏以臣五字缺病添劇,喘息如盡,兼且被人醜詆,中外四五字缺理,豈敢自安?惕息惶懍,如隕淵谷,四字缺伏郊一字缺承候安否,恭俟聖體之蘇安,歸死故里,寔臣情願所在,而不料新除恩命,又出意慮之外。臣於此職,實是已試,不可之人,一之已猥,其可再乎?重以疾病,情勢如右所陳,旣不敢唐突出肅,又不敢晏然退在,狼狽憂惶,不知所在。當此靜攝之日,不得不籲呼於天地父母之前,臣之罪戾,至此尤大。懇乞聖慈,曲賜憐察,卽許遞免,俾臣得以守分加勉,以伸廉偶,乃聖人通志成務之一端也。臣無任數字缺恩畏義,激切屛營之至,謹昧死以聞。答曰,省疏具悉卿懇。所謂人言,旣知其妄而退斥矣,於卿有何不安之事乎?且世子雖在傷病之中,旣令時時受學,庶不負兩卿上來之意,如予之相對矣。勿爲控辭,從速出仕,以副予望。
金徽,以備邊司言啓曰,本司武郞廳宣傳官李延禎,奔走勤仕,已滿十五朔,依例六品遷轉,或守令除授事,捧承傳施行,何如?傳曰,允。
金徽,以備邊司言啓曰,以湖南水操請停事,草記。救荒之策,本司豫爲講究,使吾民得蒙實惠事,傳敎矣。靜攝之中,軫念民事,至於此,凡在瞻聆,孰不感動?賑救之策,莫急於省浮費節用度,蠲賦役息民役,所當次第擧行,而省費節用等事,方與有司之臣,商確講定,以爲稟處之地,蠲賦息役等事,則各道年分實不實摠數啓聞,然後方可知其失稔尤甚與否而處之。前頭災傷覆審,一日爲急,慶尙左道敬差官,令該曹卽卽差出下送,瓜滿都事,勿爲遞易,限覆審間仍任,依法典九月內畢覆審啓聞,俾無如前遲緩之弊,各衙門不緊營繕,竝皆停罷,京外酒禁,着實嚴飭事,亦爲分付,何如?傳曰,依啓。
金徽,以備邊司言啓曰,今此救荒之擧,係是重大,不可無主管之人,戶曹判書鄭維城,工曹判書李時昉,禮曹判書洪命夏,稱以句管堂上,使之專意察任,何如?傳曰,允。
金徽,以御營廳言啓曰,上年秋冬等褒貶時,未及磨勘李後聃名下等第以入之意,敢啓。傳曰,知道。
金徽,以兵曹言啓曰,今八月初二日,□虜衛裵順龍稱名人,自宣仁門入來,差備門外擊錚,極爲駭愕,令攸司囚禁治罪,同門守門將朴東益,常時不能禁斷,以致闌入,亦爲非矣,請推考。傳曰,允。
大殿,政院夕問安。答曰,知道。
藥房再啓曰,伏未審此時,聖候與臣等入侍時,何如?不勝憂慮,敢此問安。答曰,與朝無異矣。
吏曹口傳政事,以李程爲慶尙左道敬差官。
趙復陽,以吏曹言啓曰,來初六日,都目政事爲之之意,敢啓。傳曰,知道。
咸鏡監司南老星,以生鰱魚過限不得封進事狀啓。傳于李廷夔曰,勿待罪事,回諭。
上御大造殿。入診時入侍,藥房都提調臣元斗杓,提調臣尹絳,副提調臣金佐明,假注書兪命胤,記事官臣李玹,記事官臣李溟翼,醫官柳後聖·申可貴·李點·趙徵奎·金重白·權俌。入診時,藥房都提調元斗杓,提調尹絳,副提調金佐明引見。元斗杓曰,今日聖候調攝,何如?上曰,無異矣。元斗杓曰,水刺進御,亦何如?上曰,雖無思食之念,對食則不至厭苦矣。金佐明曰,今則傷處屈伸,何如?上曰,無意於屈伸矣。斗杓曰,內殿症候,近與柳後聖·趙徵奎諸御醫等商議,而小臣之意,則仍用加減二陳湯,似當矣。上曰,更與醫官等,商議爲之,可也。斗杓曰,李志述善診脈,使之診脈,何如?上曰,明日入診時,竝入可也。
金佐明所啓,都目政,因上候未寧,尙不得爲之,該曹爲大政儲闕,小各司官員有窠未差者頗多,詮官之意,欲先出參下官計仕應之類,以塡其窠,敢此仰稟。頃者都目,守令則已爲差出,而邊將則未及塡差,何以爲之?上曰,予於病中,全不覺察,各司庶官之積滯不遷,誠有可慮者,言于兩銓,無故日開議差出,可也。佐明又啓曰,贊善宋浚吉上疏,今方留院矣。觀其措語,則蓋以頃者尹善道疏中,醜詆之有所不安而引避。此時疏章,不敢捧入,而朝廷之待浚吉,異於諸臣,故敢此仰稟。上曰,上疏入之。佐明又啓曰,頃者館儒,以分坐失實之意陳疏,自上有大司成曺漢英勿罷之敎。其後諸生中,又有以儒疏措語失實爲言者,其時疏頭齋任,至於施罰,曺漢英嫌不得行公,累呈上疏,而不敢捧入,朝家似當有處置之擧矣。上曰,當初勿罷曺漢英,非以儒疏故也。分坐儒生,旣不摘發,則曺漢英亦無可罷之事,故仍爲勿罷矣。今後如此,則泮中鬧端,尙不止息矣。佐明曰,昨日乃釋奠祭,而儒生等皆入,已爲鎭定矣。上曰,然則曺漢英遞差,可也。遂罷出。
入診後,藥房問安。答曰,知道。以上燼餘
上在昌德宮。停常參·經筵。
下直,井邑縣監羅襻。
大殿,政院問安。答曰,知道。
藥房都提調元斗杓,提調尹絳,副提調金佐明啓曰,伏未審夜來,聖候調攝,何如,寢睡視前夜,亦何如?臣等不勝憂慮,敢來問安。且與諸醫官,依前入診似當,竝此仰稟。答曰,知道。夜來甚熱,而入睡則僅得稍安矣。
中殿,藥房問安。答曰,知道。
政院啓曰,近來蕃臣之狀啓,多有越法猥濫之事,無非公不勝私,朝廷不尊之致,良可寒心。咸鏡前監司南老星,擅捧石炭於全家定配罪人,而請贖其罪。江原監司姜栢年,乃爲微末審藥之仍任,費辭煩請。慶尙監司任義伯,請促新監司赴任,顯有急於交代之意,乃是無前之事。黃海監司元萬石,以應避守令之事,過爲分疏,殊失事體。俱涉可駭,請竝從重推考。傳曰,允。
藥房再啓曰,老炎尙熱,伏未審此時,聖候與臣等入侍時,何如?不勝憂慮,敢此問安。答曰,氣候與前無異矣。
司諫郭之欽,獻納趙胤錫,正言鄭晳·金禹錫啓曰,臣等伏見玉堂多官之疏,以大君諡號犯諱之事也。署經之意,實非偶然,而臣等全不致察,所失大矣。請命遞斥臣等之職。答曰,勿辭。
大司憲閔應協,執義李殷相,掌令李齊衡·鄭榏,持平尹飛卿啓曰,麟坪大君諡號,有犯諱做錯之失,而臣等於署經之際,不能覺察,臣等所失大矣。請命遞斥臣等之職。答曰,勿辭。
金徽啓曰,大司憲閔應協,執義李殷相,掌令李齊衡·鄭榏,持平尹飛卿,司諫郭之欽,獻納趙胤錫,正言鄭晳·金禹錫,再啓煩瀆,退待物論矣。傳曰,知道。
行大司諫吳挺一啓曰,兩司多官,一時引避,臣有所以不敢處置,況昨於東郊路上,臣昏不致察,直過於原任駐馬之前,人多以爲失體,聞來竦然自失。以此以彼,決難仍冒,請命遞斥臣職。答曰,勿辭。
金徽啓曰,行大司諫吳挺一,再啓煩瀆,退待物論矣。傳曰,知道。
金徽,以刑曹言啓曰,判書許積,近有身病,方在調治中,本曹事務煩劇之地,雖不可專覆裁決,而如大段啓稟之事,則非臣等所可獨斷。且有難斷大獄,今始捕得,而事係重大,亦非臣等所可擅治。竝姑待判書出仕後,完議定奪之意,敢啓。傳曰,知道。
未時,太白見於午地。
上御大造殿。入診時入侍,藥房都提調元斗杓,提調尹絳,副提調金佐明,假注書兪命胤,記事官李玹,記事官李溟翼,醫官柳後聖·申可貴·趙徵奎·李點·金重白·權俌·李志述。入診時,藥房都提調元斗杓,提調尹絳,副提調金佐明引見。元斗杓曰,今日聖候,何如?上曰,別無困惱之事矣。斗杓曰,柳後聖·趙徵奎之見,與南昌祖·權俌不同,而柳後聖之言,前後各異,不可取信矣。上曰,柳後聖之言非他,蓋緣錯愕,無所摸捉等其說而不得故也。斗杓曰,今於榻前,與柳後聖·趙徵奎·權俌·金重白等,議定進御之藥,何如?上曰,商議爲之,可也。金佐明曰,柳後聖·趙徵奎·金重白之五六字缺權俌之見,亦似精確。金重白·權俌五字缺俾無餘疑,何如?上曰,診察,可矣。權俌·金重白進前。上曰,金重白所診,與權俌不同,諸醫之見,每每如此耶?何以定之乎?今姑從衆治之,自當有歸宿之處矣。斗杓曰,柳後聖進前議藥。上曰,退與諸醫商議,從衆可也。遂罷出。
入診後,藥房問安。答曰,知道。
弘文館副提學金壽恒,應敎金始振,副校理趙龜錫,修撰睦來善,副修撰沈後學,副修撰金時術等疏曰,伏以,頃於麟坪大君議諡之日,臣等俱以孤陋之見,猝當莫重之擧,議定之際,非不十分詳愼,而至於有所犯諱,則全未覺察矣。今者伏聞受點之諡,上犯璿系遠代諱字,臣等不勝驚悚之至。前此朝臣之得此諡一字缺亦非一二,故臣等初不以爲意,終未免做錯之歸,何敢晏然仍冒於論思之地乎?伏願聖明,亟命遞斥臣等之職,不勝幸甚。無任兢惶隕越之至,謹昧死以聞。啓下吏曹。啓目,粘連啓下是白有亦,玉堂諸臣,以卒麟坪大君議諡事,有此辭職之疏是白在果,前此朝臣之得此諡者,旣非一二,則當初議諡,實出於未及聞知之致,不宜以此辭職是白乎旀,至於議諡事段,令禮官稟處,何如?啓依允。
禮曹啓目,粘連啓下是白有亦,我朝名臣,得此諡號者,非止一二,蓋出於璿系遠代,未及聞知之致是白在果,今此卒麟坪大君諡號,旣知其犯諱之後,仍存此諡,似爲未安,而莫重易名之典,臣曹不敢擅便,議大臣定奪,何如?啓依允。
禮曹啓目,粘連啓下是白有亦,六字缺中樞府事李景奭以爲,在前不知而有犯者,成事不說,今乃覺悟,則不遠而復,似不可已,伏惟上裁。行判中樞府事鄭太和,領敦寧府事金堉,延陽府院君李時白,右議政李厚源以爲,旣知其犯諱,則不可仍存,伏惟上裁。領議政沈之源以爲,不知而有犯者,不可言,今旣知之,則不可仍存,伏惟上裁。左議政元斗杓以爲,今此諡號,旣是犯諱,則改諡之外,無他容議,伏惟上裁。綾川府院君具仁垕,病不收議。大臣之議如此,上裁何如?啓依議。以上燼餘
上在昌德宮。停常參·經筵。
大殿·中殿·世子宮,政院問安。答曰,知道。
大殿,二品以上問安。答曰,知道。
藥房都提調元斗杓,提調尹絳,右承旨李廷夔啓曰,夜氣頗熱,伏未審聖候調攝,何如,寢睡,亦何如?臣等不勝憂慮,敢來問安。且與諸醫官,依前入診似當,竝此仰稟。答曰,知道。夜來寢睡頗穩矣。
領議政沈之源,左議政元斗杓,右議政李厚源啓曰,今此麟坪大君議諡公事,自該曹依例到本府,臣等亦爲循例入啓矣。今者玉堂·兩司,皆以犯諱做錯自列,臣等亦難免不察之失,不勝惶恐,伏地待罪。答曰,卿等安心勿待罪。
傳于洪處大曰,今年方物,則上年旣已減除,而兩名日作木作米等事,亦爲減除乎,問于該曹以啓。
持平南九萬啓曰,司諫郭之欽,獻納趙胤錫,正言鄭晳·金禹錫,以臣等伏見玉堂之疏,以大君諡號犯諱事也。署經之意,實非偶然,而臣等全不致察,所失大矣。大司憲閔應協,執義李殷相,掌令李齊衡·鄭榏,持平尹飛卿,以大君諡號,有犯諱做錯之失,而臣等於署經之意,不能覺察,臣等所失大矣。大司諫吳挺一,以兩司多官,一時引避,臣有□嫌不敢處置,況昨於東郊路上,直過原任大臣驛馬之前,人多以爲失體,聞來竦然自失,以此以彼,決難仍冒。竝引嫌而退。璿源世系年代遐遠,則未及覺察,勢所難免,處置多官,非所當嫌,而路犯大臣,難在其職。請司諫郭之欽,獻納趙胤錫,正言鄭晳·金禹錫,大司憲閔應協,執義李殷相,掌令李齊衡,掌令鄭榏,持平尹飛卿,竝命出仕。大司諫吳挺一,遞差。答曰,依啓。
承政院行都承旨金佐明啓曰,伏以臣於昨日入診之後,退留院中,得聞臣父病勢添苦之奇,蒼黃出來,終夕看護,擬於朝日進參問安之列矣。臣之老母,昏夜平善,忽自二更末,痰塊作孼之症甚重,呼吸不通,頃刻之間,若將垂絶,延醫注藥,以至達曉,症勢少無所減。猶今臣,趁時仕進,而氣息奄奄,若不延晷刻者然,人子之情,不忍捨去,終不得進參於問安入診之時,臣之罪戾,七八字缺方,又無見識,濫側藥房之後列,未有六七字缺不幸父病母病,一時俱劇,又後於奔走之班,二字缺不孝,臣罪萬死。伏願天地父母,俯察至情,亟遞臣職,且治臣罪,以爲人臣遺君者之戒。臣不勝涕泣祈懇之至,謹昧死以聞。答曰,省疏具悉卿懇。卿其勿辭,安心救護。
大殿,政院夕問安。答曰,知道。
藥房再啓曰,伏未審卽今聖候,與朝何如?臣等不勝憂慮,敢此問安。答曰,與朝無異矣。
洪處大,以戶曹言啓曰,傳曰,今年方物,則上年旣已減除,而兩名日作木作米事,亦爲減除乎,問于該曹以啓事,命下矣。上年因旱災,備忘記限明秋方物作木作米,竝爲停罷之意,言于該曹事傳敎,故大妃殿外兩廳三名日方物作木作米,限今秋竝爲減除矣,敢啓。傳曰,知道。
未時,太白見於午地。酉時,日暈。
上御大造殿。入診時入侍,藥房都提調臣元斗杓,提調臣尹絳,右承旨臣李廷夔,假注書臣兪命胤,記事官臣李玹,記事官臣李溟翼,醫官臣柳後聖·申可貴·李點·趙徵奎·金重白·權俌。入診後,藥房問安。答曰,知道。
領敦寧府事臣金堉箚曰,伏以臣之賤疾,已及三朔,月初以後,症勢轉劇,不得趨承於問安之列,已五六日,臣罪萬死。且念職名在身者,皆是重任,終始貪戀,帶以就木,臣之所羞也。伏願聖明,亟許竝遞,俾臣瞑目,臣年位已極,補報全蔑。且有湖南之事,蒙恩幾就,而臣又竊以爲不成,不成之罪,專由於臣,臣自知之,願受其罪。趙啓遠之瓜滿將遞也,僚議皆欲啓請仍任,臣以爲,此人在外已久,必厭於事,且精力向衰,不可使獨賢,欲得可合之才,薦而代之,豈料捨啓遠而得權堣乎?堣前按湖西,每詆此法,及察此道,已有取定於心者,守令之知其意者,不敢異言,而獨扶安縣監許珽,於報狀中,已言本邑民賦徭役持苦,不可不行此法。且於營下守令齊會處,獨言其便,堣大惡之,欲伺其隙而陰一字缺之,考績之時,難於偏擧,得能臚七八字缺鄕廳色吏亦足矣,而乃罷黜之,此豈特六七字缺未充闕額者,竝此罷黜,則豈有完邑乎?許珽,乃一字缺之孫也。年雖少而有爲國之心,有乃祖忠懇之風,何可據此一事,以快其心哉?珽,在官未久,而頗得吏民心,卒然罷歸,無不缺望,有追至益山之地,涕泣而送之者,尤可痛也。臣頃者待漏闕下,舊相臣李時白,言及此事,相對慨歎,數日後招珽問之,則言不虛矣。此堣之欲懲一礪他,以爲箝一道之計者,方面之任,付諸如此之人,豈有奉行國法之理哉?雖累次詢問,皆歸虛地,臣所謂事之不成者,由臣捨啓遠而得堣者,此也。臣死期已迫,不勝悲憤,言不暇擇,止於今日,請治臣此罪而盡遞臣職名。取進止。答曰,省疏具悉。凡一道之事,皆係於道臣,道臣之意向如此,則足以敗事,而況中傷其不如意者,若是其已甚,則其他可知,何必仍置其地,以待國事乎?權堣所爲,殊甚可駭,爲先罷職,上來後當令拿問處置。卿其安心勿辭,益加善攝。以上燼餘
上在昌德宮。停常參·經筵。
都目政。
下直,金浦郡守鄭昌胄,丹城縣監沈搢,砥平縣監閔湋,扶安縣監柳炅。
大殿,政院問安。答曰,知道。
藥房都提調臣元斗杓,提調臣尹絳,副提調臣金佐明啓曰,夜氣沈鬱,伏未審聖候調攝,何如,寢睡視前夜,亦何如?臣等不勝憂慮,敢來問安。且與諸醫官,依前入診似當,竝此仰稟。答曰,知道。寢睡雖不如前夜,僅得稍安矣。
中殿,藥房問安。答曰,知道。
吏批,判書蔡裕後進,參判趙壽益進,參議睦行善進,右承旨李廷夔進。
吏批啓曰,今都目政,各歧仕滿應遷者,相避及未準朔監察·義禁府都事,各司久任,時推戶兵曹郞官,竝擬,何如?傳曰,允。
又啓曰,全南道監司,今當差出,而擬望之人乏少,守令中可合人,竝擬,何如?傳曰,允。
又啓曰,玉堂·春坊闕員,今當差出,而相避時推及守令中曾經人員,竝擬何如?傳曰,允。
以曺漢英爲大司諫,趙龜錫爲吏曹佐郞,韓時望爲司贍主簿,閔光爀爲繕工直長,高振龍爲監察,洪錫箕爲軍器僉正,李睍爲軍器判官。
兵批,判書鄭致和進,參判申翊全進,參議李惕然進,參知李弘淵進,右副承旨金徽進。
兵批啓曰,黃海兵使鄭檝瓜滿,其代今當差出,而可擬之人乏少,守令竝擬,何如?傳曰,允。
傳于金佐明曰,政事姑罷。
傳于內醫院曰,今日勿爲入診。麟坪大君夫人卒逝後,慈殿·大殿·中殿·世子宮,政院問安。答曰,知道。
慈殿·大殿·中殿·世子宮,藥房問安。答曰,知道。
傳于李廷夔曰,長生殿豫差棺板一部,卽送于大君家。
傳于李廷夔曰,今此大君夫人之喪,疊出於數月之內,驚悼慘惻之懷,難以形言。令該曹別定郞官,禮葬等事,使之各別着實擧行。
大殿,政院夕問安。答曰,知道。
藥房再啓曰,朝聞大君夫人之訃,伏未審驚悼之中,聖候調攝,何如?臣等不勝憂慮,敢此問安。答曰,悲痛慘怛之餘,僅得無事矣。以上燼餘
上在昌德宮。停常參·經筵。
大殿·中殿·世子宮,政院問安。答曰,知道。
藥房都提調元斗杓,提調尹絳,副提調金佐明啓曰,夜氣陰鬱,伏未審聖候調攝,何如,臣等不勝憂慮,敢來問安。且與諸醫官,依前入診似當,竝此仰稟。答曰,知道。夜來寢睡頗安矣。
藥房,中殿問安。答曰,知道。
大殿,二品以上單子問安。答曰,知道。
慈殿·中殿·世子宮,二品以上問安。答曰,知道。
政院啓曰,昨日都目政姑罷事,命下矣。政事何以爲之?敢稟。傳曰,明明日爲之。
政院啓曰,頃以蕃臣越法馳啓之未安,請推四道監司矣。今者伏見平安監司柳淰狀啓,則因義州府尹閔熙馳報,托以官家使喚,所關非細,請贖宋愛貞等全家之罪。愛貞所犯,不是等閑,若不重治,則無以懲後,而初請停刑,又請徵贖,顯有容護之迹,事甚無謂。請平安監司柳淰,義州府尹閔熙,竝從重推考。傳曰,允。
李廷夔,以弘文館言啓曰,卒麟坪大君諡號,因大臣獻議,改諡事命下,本館卽當擧行,而本館多官,以當初議諡不察之嫌,不敢自安,竝皆引入。請副提學金壽恒,應敎金始振,修撰睦來善,副修撰沈儒行·李時術,竝牌招出仕,以爲一會改諡之地,何如?傳曰,允。
刑曹判書許積疏曰,伏以臣本孱病人也。種種諸症,難一二數,而其中痰火最盛,沈痼半生,藥餌是賴,得至于今,而五十之年,忽焉而至,蒲柳之質,望秋先零,精神筋力,日覺消耗。自惟此身,冥期已迫,常恐一朝溘然,死於尸竊之中,從而賦命險釁,獲戾于天,數年以來,連遭慘禍,乃於前月之初,又復喪失獨子,未學東門之達,徒懷舐犢之情,廢食數旬,心火內烘,飮水無節,形神外鑠,如癡如狂,半死半生,而作氣陳力,黽勉供劇矣。前日卄二,赴衙本曹,眩症猝發,胸膈閔塞,曳載還家,戰悼不止,寒熱之候,往來如潮,或負以重衾,而如負霜雪,或脫却單衣,而如爆元陽,一日之中,劇歇無常,左乳連脇,浮氣大發,牽痛刺掣,若揷鍾刀,氣逆而上,則便不省人事,以手按脇,蒲伏床席。夜則依枕不能成眠,晝則對案輒先嘔吐,奄奄一息,不絶如縷,醫言肝火挾痰之致,失治必成內癰。又自送日,加以腹脹,貪生念重,安得不動?臣誠煎悶,罔知所措,而玉候違豫,擧國憂惶,狗馬賤疾,義難□瀆,閉戶頹臥,兼服湯丸,一日二日,或冀差歇,六七字缺危苦,未參問安,已浹半月,病中自悼,生七字缺亦且纏,徒本曹事務之煩緊,旣非閑職,七字缺合衰敗昏憒之臣,而摠府之直宿,亦不可三字缺於同僚,況當大同講定之日,虛負特除堂上之恩,每一念至,益增惶蹙,曠務之罪,反□於瀆擾,玆冒萬死,仰聒於靜攝之中。伏乞聖慈天地父母,憐臣將死之命,諒臣危迫之懇,將臣本職及兼帶,竝賜鐫改,則死日生年,惟思縻粉,將死哀鳴,不但爲私而已。更願聖明垂察焉。臣無任悶迫祈懇惶蹙之至,謹昧死以聞。答曰,省疏具悉卿懇。卿辭至此,本職及摠管之任,今姑勉副焉。
大殿,政院夕問安。答曰,知道。
藥房再啓曰,伏未審此時,聖候與臣等入侍時,何如?不勝憂慮,敢此問安。答曰,氣候與朝無異矣。
李廷夔,以禮曹言啓曰,自上臨御以後,大妃殿外各殿朔膳,皆已停罷,至於三名日方物物膳,每値年凶,因傳敎竝皆停止,自上軫念民事,蠲減御供,已至十年,凡在瞻聆,莫不感動,而其在享上之道,極爲未安。今年冬至爲始,方物物膳,依例封進事,所當分付各道,而第念三南農事,今又失稔云。不稟聖旨,直爲行會,有乖體聖上恤民之至意,竝此敢稟。傳曰,此何言也?此何時,敢擬方物進上之復設乎?竝令停止,勿爲擧論。
弘文館副提學臣金壽恒,應敎金始振,修撰睦來善,副修撰沈儒行,副修撰李時術等疏曰,伏以臣等,俱以無似,忝叨經幄,莫重議諡,未免做錯之失,有不敢晏然仍冒,而陳章控辭,旣未得請,繼呈長單,屢日見阻,方切悶蹙,罔知攸處。不意召牌遽降,又命改定諡號,有五字缺狼狽惶悚之至。易名之典,何等重事,五字缺已試昏謬之人,再誤於今日乎?分義所在,不得不趨詣闕下,而揆以情勢,決難强顔冒進,更豫議諡之擧。伏乞聖明,亟命遞改臣等之職,以便公私,千萬幸甚。臣等無任屛營祈懇之至,謹昧死以聞。答曰,省疏具悉。爾等未有所失,勿辭從速察職。
自午時至申時,日暈。夜五更,有霧氣。
上御大造殿。入診時入侍,藥房都提調臣元斗杓,提調臣尹絳,副提調臣金佐明,假注書臣兪命胤,記事官臣李玹,記事官臣李溟翼,醫官臣柳後聖·申可貴·李點·趙徵奎·權俌·南昌祖。
入診時,藥房都提調元斗杓,提調尹絳,副提調金佐明引見。元斗杓曰,夜來聖候,何如?上曰,與昨無異矣。斗杓曰,大君夫人之喪,疊出於數月間,自上未寧之中,驚悼必甚矣。上曰,驚慘,何可勝言也。斗杓曰,違豫中疚懷,必致傷損,而若有行素之事,則氣血俱虛,所傷尤多。小臣待罪內局,不勝憂慮,而問安時諸大臣之慮,亦皆如此也。上曰,當日則行素,今日則已爲開素矣。三字缺大炮試放時,當用熟麻大索五六字缺者,借送之意,分付該曹,何如?上曰,依爲之。斗杓又啓曰,永宗萬戶,今當差出,而主管洪命夏及仁川前後官皆言,向來陳疏人金石堅,差送試可宜當云,敢啓。上曰,依爲之。尹絳啓曰,本府乃詞訟之地,事務頗煩,而臣以內局提調,不得察任,如徵債等事,左右尹亦可爲之,而至於田宅之訟,則不爲決給。此後則令左右尹,相議決折,何如?上曰,依爲之。卿亦時時進參,可也。金佐命啓曰,刑曹事務,比漢城府尤緊,而判書許積,喪子之後,身病甚重,不得行公已久,今方來呈上疏,而惶恐不敢捧入矣。上曰,上疏入之。
入診後,藥房問安。答曰,知道。以上燼餘
上在昌德宮。停常參·經筵。
下直,江西縣令吳得天,巨濟縣令盧亨述。
大殿,政院問安。答曰,知道。
藥房都提調元斗杓,提調尹絳,副提調金佐明啓曰,伏未審夜來,聖候調攝,何如,臣等不勝憂慮,敢來問安。且與諸醫官,依前入診似當,竝此仰稟。答曰,知道。寢睡與昨無異矣。
中殿,藥房問安。答曰,知道。
大殿,政院夕問安。答曰,知道。
藥房再啓曰,伏未審卽今聖候,與朝,何如?臣等不勝憂慮,敢此問安。且卽伏承下本院之敎,又伏聞醫女所傳,與柳後聖·鄭後啓·趙徵奎·李耆善·成後龍·權愉等商議,則皆以爲內殿卽今症患,因小便澁滯,以致脹候如此,淸肺飮子四五貼,爲先進御,便利水道,仍用前劑宜當云。此藥三貼,姑先劑入,何如?答曰,依啓。氣候與午前,無異矣。
金徽,以兵曹言啓曰,三南營將操鍊時,軍兵賞格木,以慶尙監營除軍布一百同,依上年例,隨其軍兵多少,參酌磨鍊,別單書入,依此行會,何如?傳曰,允。
自昧爽至辰時,有霧氣。
上御大造殿,入診時入侍,藥房都提調元斗杓,提調臣尹絳,副提調臣金佐明,假注書臣兪命胤,記事官臣李玹,記事官臣李溟翼,醫官臣柳後聖·申可貴·李點·趙徵奎·南昌祖·權俌。
入診後,藥房問安。答曰,知道。
右議政李厚源箚曰,伏以,臣伏見忠淸監司李慶億狀啓,極言天鵝難得之弊,天鵝之難得,非獨本道,他道皆然。旣知其如此,則似當變通,而係是太廟薦獻,不敢輕易下手,間或以生鴈代捧者,誠出於不得已也。今者本道,以農事之失稔,有此陳啓,本廳之請以代捧者,當此賑饑不遑之日,民弊不可不恤,而第念生鴈,乃是九月令數字缺之物,十一月令天鵝之代,又以此封進,則是乃七八字缺薦新,不亦相左乎?大槪天鵝七八字缺載於大明集禮,則非本國五字缺見於漢·唐·宋之制,到元而始,則無乃大明因之而我朝則取於大明之制而行之歟?今考大明集禮,則鶿鸕亦是十月令,鶿鸕俗所謂野鶴也。此物得之不難,我朝月令薦獻旣多,取大明之制,則天鵝鶿鸕何擇焉?以此易彼,則可無疊薦之嫌,而其除民弊,亦且不貲,參考歷代典禮,且議於廟堂大臣及禮學之士,稟旨定奪,不勝幸甚,取進止。啓下禮曹。禮曹啓目,粘連啓下是白有亦太廟十一月令所薦天鵝,分定三南及北道,四年一次輪回封進爲白如乎。今年十一月令天鵝,忠洪道當次,而監司李慶億極陳難得之弊,大同廳請以代捧者,蓋以本道難得之勢,比他道尤甚之致是白在果,生鴈旣薦於九月令,而又以此代封於十一月令,則其在薦新之道,未免相左。大臣陳箚之意,實在於此,而取考歷代典禮,則周制月令,季冬嘗魚,漢舊儀九月嘗鴈,至於唐以兎·猈·麞·鹿·野鷄薦廟,宋朝,仲冬薦以麕,此皆歷代時物之薦,而不無異同是白乎旀,天鵝鶿鸕唯見於大明集禮,我朝天鵝之薦,或取於此,而行之是白乎喩。大槪天鵝,本非稀貴之物,唯以獵得之際,毛羽或傷,則不敢封進,其價蹬貴,勢所固然。監司·守令,不思先朝獵得之方,必以民弊啓聞,以鴈代封,有若應行之事,豈不未安哉?今若依箚辭變通,則可無疊薦之嫌,而其除民弊,亦且不貲是白乎矣,第念數百年太廟薦享之物,至於今日,猝然通道,事係重大,廣詢諸大臣及禮學之士,稟旨定奪,何如?啓依允。禮曹啓目,粘連啓下是白五六字缺臣,則領中樞府事李景奭以爲,太廟薦天鵝不載焉,乃著於大明集禮,則臣於反正之初,忝在左右史之列,得聞筵臣前後啓達之言,我朝之薦天鵝,蓋以太祖之所當進御也。太廟之所薦,固不敢輕議,以生鴈代捧,聞或有之,知其疊薦,而猶且爾者,可見其不得已也。且凶年眚禮,卽周禮十二荒政中之一也。宋臣呂祖謙,釋眚禮之義曰,凡禮文可省者省之,姑有幣無牲之類,今此代捧之請,爲歲歉也,則姑許代封,勿爲常例,無乃可乎?鶿鸕之薦,載於集禮,相臣箚辭之意,非偶然而我朝之所未嘗薦進者,未知如何,伏惟上裁。行判中樞府事鄭太和,延陽府院君李時白以爲,宗廟天鵝之薦,其來已久,至于今日,恐不可輕議全廢,鶿鸕雖見於集禮,元非國俗之所嘗用者。以此代封,未知其如何代,以生鴈疊薦未安,而値此饑歲,期限已迫,今年則姑許依近例代封,亦或一道,伏惟上裁。領議政沈之源以爲,太廟之薦,以天鵝者,必有以也。稱之以難得,代以生鴈,已極未安,而生鴈旣薦於九月令,又以此代封於十一月令,則實有違於薦新之本意。大臣箚辭,允合事理,第鶿鸕之薦,雖見於大明集禮中,而此非本國所嘗用之物,至於今日薦之於太廟,未知其如何。大槪天鵝,分定於三南及北道,輪回封進,而上年咸鏡啓請代封,今此忠洪監司李慶億,又爲馳啓,極陳難得之弊。此物本非稀貴者,苟能前期求獵,豈有終始不得之理乎?但今則月令只隔數月,似難封進於限內,姑許依近例代封似宜,伏惟上裁。左議政元斗杓以爲,七字缺天鵝分定於慶尙·全南·咸鏡·忠洪三字缺道,輪回封進,其來旣久,兩南則仍存,咸鏡道則上年始許代封,忠洪道則又欲因前代封有此啓聞,豈不未安之甚乎?國之大事在祀,而謂之民弊,遽爾變通,則兩南代封之請,勢必至矣。天鵝之薦,亦將廢矣。臣不敢輕議,伏惟上裁。領敦寧府事金堉,綾川府院君具仁垕,病不收議。問于行贊善宋時烈,則莫重太廟薦享之禮,病伏中不敢獻議云。行贊善宋浚吉以爲,如臣者,何敢與議於其間云。僉知中樞府事權諰,以爲如臣無狀,何敢與論朝家之禮?何況諸大臣收議,揆之事情,實似允合,何敢更有他議?大臣之議如此,上裁何如?啓左相議外,依諸大臣議,施行爲良如敎。以上燼餘
上在昌德宮。停常參·經筵。
都目政。
下直,富平府使兪瑒。
慈殿·大殿·中殿·世子宮,政院問安。答曰,知道。
大殿,二品以上單子問安。答曰,知道。
藥房都提調元斗杓,提調尹絳,副提調金佐明啓曰,伏未審夜來,聖候調攝,何如,寢睡視前夜,亦何如?臣等不勝憂慮,敢來問安。且與諸醫官,依前入診似當,竝此仰稟。答曰,知道。夜來煩熱頗甚,而寢睡則時時稍安矣。
慈殿·中殿·世子宮,藥房問安。答曰,知道。
金徽,以都摠府言啓曰,都摠管蔡裕後,除標信政廳進去之意,敢啓。傳曰,知道。
傳于趙復陽曰,今後凡公事,勿爲書標以入。
傳于趙復陽曰,全漆一斗五升,每漆五升,送于大君家事,言于該曹。
吏批,判書蔡裕後進,參判趙壽益進,參議睦行善進,右承旨李廷夔進。,以柳承培爲監察,李齊杜爲宗簿直長,朴千榮爲司宰主簿,權是經爲司饔奉事,李浣爲刑曹判書,李日三爲金郊察訪,鄭輔漢爲監察,奇震甲爲召村察訪,徐必遠爲全南監司,金縝爲昌平察訪,李尙敬爲穩城府使,鄭百順爲刑曹佐郞,嚴台耉爲軍器副正,吳始壽爲兵曹正郞,柳楮爲禮曹佐郞,金時弼爲監察,睦兼善爲副校理,成以性爲校理,閔周冕爲忠淸都事,崔浣爲典籍,馬玄謙爲校書正字,尹遇甲爲義禁府都事,尹誼之爲活人別提,成熙胄爲內贍直長,李尙逸爲定州牧使,尹㻩爲白川縣監,尹誼之爲監察,李奎齡爲掌樂直長,金撝爲典牲主簿,張是奎爲江華都事,柳命全爲敦寧參奉,閔蓍重爲典設別檢,金鎬爲泰陵參奉,尹以濟爲濟用參奉,李奎徽爲英陵參奉,金至善爲英陵參奉,權德絎爲光陵參奉,鄭瀷爲成歡察訪,金賢稷爲義盈直長,尹爲瓦署別提,閔汝鎭爲掌樂僉正,金克□爲工曹正郞,趙仲耘爲刑曹佐郞,以下缺爲平陵察訪,洪處厚爲禮曹以下缺爲晉州牧使,李斗徵爲內資主簿,以下缺爲廣興奉事,洪柱天爲司贍直長,崔徽之爲自如察訪,李㒖爲軍器主簿,朴進益爲禮賓主簿,趙新傑爲西部主簿,韓承李爲活人別提,尹敏道爲長興直長,權沈爲尙衣別提。
傳于吏批曰,柳東發之代,各別擇擬耶事,下敎矣。問于政官,則武弁中他無可合之人,至於張是奎,則近來人皆以有才稱之,故首擬而副·末望,亦方任都摠府,卽是兵曹所擇擬之人,故備擬云,敢啓。傳曰,望單子還入。
兵批,判書鄭致和進,參判申翊全進,參議李惕然進,參知李弘淵進,右副承旨金徽進。,以具文治爲訓鍊副正,柳東發爲訓鍊僉正,鄭基豐·林㙐爲五衛將,金馬龍爲仁慶假衛將,朴弘竬爲慶德假衛將,金國標爲慶德假衛將,李益亮爲統虞候,蔡觀徵爲昉誚僉使,權承吉爲許沙僉使,金鏡爲黃海兵使,李沈爲僉知,權存·趙之珩爲武兼,林俊葉爲蔚山監牧官,河宗漢爲三阿僉使,李聖華爲甫下僉使,金緝爲安骨浦萬戶,朴長源爲全南右水虞候,金應海爲都摠管,崔宗賢爲靑水萬戶,金石堅爲永宗萬戶,安光郁爲翊贊,田信得爲草芝萬戶,張是奎爲都摠經歷,洪處厚爲五衛將,蔡貴承爲在德萬戶,金大鳴爲造山萬戶,黃厚載爲撫夷萬戶,崔震昌爲都摠都事,林弘儒爲木浦萬戶,梁應澮爲訓鍊主簿,李命耆爲衛率,孔興遠爲助羅浦萬戶,尹行得爲都摠經歷,鄭基豐爲曹司衛將,林岱爲濟物萬戶,柳濠爲武兼,金玧爲武兼,申緝爲□□僉使,田有秋爲永登萬戶,安翼龍爲數行缺宋相曾爲古群山召募別將,申命全爲都摠都事,林有麟爲訓鍊主簿,元萬里爲副率,李濂爲武兼,蔡承矩爲別宮僉使,姜翻爲老江僉使,金志雄爲廣梁僉使,李忠伯爲宣沙浦僉使,全琓爲赤梁萬戶,宋光烒爲洗馬,金益爲訓鍊判官,許積爲知中樞,副護軍吳挺一·李華岳·鄭檝,副司直李綏邦,副司果李在中·金玧·柳濠,三千權管李志·尹登,公仇非權管鄭思周,雲頭里權管朴廷進,大坡兒權管朴順吉,德萬洞權管全俠梁,永萬洞權管全洽,楸仇非權管車義軫,安原權管金麗浩,以申梁爲武兼。
傳于兵批曰,濟物·草芝等邊將,皆擇擬耶?問啓事,傳敎矣。濟物·草芝,乃新設之地,非他邊將之比,不可以久勤人,循例差送,故皆以訓鍊主簿擇擬云矣,敢啓。傳曰,訓鍊主簿皆賢乎?今則漸歸於閑漫之地,可歎。
李廷夔啓曰,吏批姑罷之意,敢啓。傳曰,知道。
趙復陽,以御營廳言啓曰,本廳中軍李尙敬,今日政,除拜穩城府使矣。邊倅雖重,比諸本廳中軍,非徒內外輕重懸殊,中軍爲任,歷數武弁,實爲難得,本廳事勢,誠爲可慮。穩城府使改差,仍察中軍之任,何如?傳曰,雖無李尙敬,豈無可合之人乎?此是近來痼弊,勿爲改差似當。
大殿,政院夕問安。答曰,知道。
藥房再啓曰,日氣陰鬱,久開大政,伏未審此時,聖候與朝,何如,夜間煩熱之候,今則已止耶?臣等不勝憂慮,敢此問安。答曰,煩熱不至大段,氣候與朝,無異矣。
藥房三啓曰,卽伏承下醫官之敎,內殿,進御淸肺飮子第三貼之時,至於嘔逆,臣等不勝驚慮之至。仍與鄭後啓等諸醫商相議,則皆以爲淸胃瀉火湯,加桑白皮·葶藶子·木通各七分,猪苓·澤瀉·厚朴各五分,滑石一錢五分,連用五貼似當云。此藥三貼,爲先劑入之意,敢啓。答曰,知道。
持平尹飛卿·南九萬啓曰,頃日以尹善道呈疏事,承旨啓稟,而自上有勿捧之敎,臣等竊以爲不然也。夫出納之道,必待惟允,則狂言妄說,固當退黜,而至於善道之疏,則有難以此例律之。其言雖極猥難,而托引古事,足以眩亂眞僞,其意雖極譎詭,而疵詆諸臣,足以顚倒是非,朝家所當明白卞別,以破其說,使擧世之人,曉然皆知,可也。今若揮而却之,置不復論,則非特邪淫詖遁之辭,得逃其情狀於淵鑑之下,抑且壅蔽二字,更作少人之藉口,一種邪說,將爲他日之嗃矢,此人心之終有所不釋然者也。其在今日,不可不更取其疏,一加睿覽,以爲洞燭邪正,明示是非之地也。臣等之意,本來如此,伊日承旨啓稟後,所當卽爲陳達,而其時玉體違豫,未得差效,百僚憂惶,不暇他慮,玆用悶默至此矣。今日與同僚相會,以此意發言,則同僚以爲,承旨啓稟後,不卽陳啓,則今已事過,不必提起,又云善道之疏,時未得見,則其言是非,難以卞別,又云上候違豫,尙未復常,則此等之事,不可煩達,又云凡諸論議,雖或已發於僚席,亦當更聞物議,從容處之,何必今日內陳啓乎?臣等以爲,啓稟之後,不卽陳啓者,本緣違豫之方劇,實非可爲而不爲者也。善道之疏,大槪旣出於朝報,則本非暗昧難知之事也。至若上候未復,有難煩達云者,非不然矣,而但近來聖體之未寧,不至如向日之甚,凡諸公事多有出納者,惟此一啓辭,雖或陳達,亦何至大爲煩瀆乎?且完席之言,卽爲物議,惟當於其事之是非而已。必欲更待物議者,抑何意也。大槪,論議是非,本不相左,則雖從容商確,以待他日,亦無所不可,如或終始矛盾,斷不可相合,則豈可苟焉冒居,一任退托乎?同僚之意,終不以臣等之言爲可,至云事之是非,徐當講究,何可豫爲斷定乎?且所見不同,則不必如是相持,此無非臣等疲劣之人,濫仄臺閣,見輕於同僚之致也。請命遞斥臣等之職。答曰,勿辭。
趙復陽啓曰,持平尹飛卿·南九萬,再啓煩瀆,退待物論矣。傳曰,知道。
上御大造殿。入診時入侍,藥房都提調臣元斗杓,提調臣尹絳,副提調臣金佐明,假注書臣兪命胤,記事官李玹,記事官李溟翼,醫官鄭後啓·申可貴·李點·南昌祖·趙徵奎·柳俌。
入診後,藥房問安。答曰,知道。以上燼餘
上在昌德宮。停常參·經筵。
都目政。
下直,寧越郡守金鼎夏。
大殿,政院問安。答曰,知道。
藥房都提調元斗杓,提調尹絳,副提調金佐明啓曰,昨日開政,勤勞玉體,伏未審夜來,聖候調攝,何如,寢睡視前夜,亦何如,而夜間煩熱之氣,更無發作之候耶?臣等不勝憂慮,敢來問安。且與諸醫官,依前入診似當,竝此仰稟。答曰,知道。夜來煩熱頗甚,寢睡似未安穩矣。
中殿,藥房問安。答曰,知道。
金徽,以都摠府言啓曰,副摠管趙壽益,除標信政廳進去之意,敢啓。傳曰,知道。
洪處大啓曰,左副承旨權大運外三寸叔母幼學成重任妻李氏服制,已行四日,出仕何如?傳曰,允。
吏批,判書蔡裕後進,參判趙壽益進,參議睦行善進,都承旨金佐明進。,以李慣爲造紙別提,李斗徵爲司評,李重輝爲氷庫別檢,權儁爲儀賓都事,尹材爲尙衣主簿,李翊爲兵曹佐郞,曺致中爲刑曹佐郞,崔浣爲監察,李暹爲社稷參奉,鄭時亨爲義禁府都事,洪浚亨爲宣陵參奉,趙趪爲童蒙敎官,魚震翼爲禁府都事,李奎長爲瓦署別提,朴相漢爲引儀,崔國成爲軍器主簿,李信孝爲內贍主簿,盧益堅爲軍資主簿,呂儆爲禮曹正郞,李萬雄爲典籍,許積爲右參贊,金盛宙爲尙瑞副直長,李榗爲禁府都事,申善繼爲宗簿主簿,李克儐爲義禁府都事,李尙弼爲司評,安禮爲內資主簿,李億爲濟用直長,鄭元徵爲典設別檢,李慶徽爲副應敎,鄭萬和爲吏曹正郞,李碩揆爲金井察訪,姜好奭爲禮曹佐郞。
兵批,判書鄭致和進,參判申益全進,參議李惕然進,參知李弘淵進,左副承旨金徽進。,以邊國翰爲部將,李德培爲武兼,柳涵爲武兼,趙沈爲訓鍊主簿,朴元震爲都摠經歷,洪宇翼爲都摠經歷,禹汝欽爲守門將,延潤爲守門將,李鏶·金以成爲宣傳官,安世員爲部將,鄭錭爲五衛將,李延禎爲都摠都事,尹全之爲濟州萬戶,方震英爲草芝萬戶,李世俊爲部將,李文傳·金起俊爲守門將,李東一字缺爲宣傳官,崔後亮·張善仲以下缺鄭槳·崔尙勳爲守門將。
兵批啓曰,草芝·濟物萬戶,竝改差事,命下矣。在前江都留守所薦者,及曾爲邊將聲績表著之人,各別擇擬以入之意,敢啓。傳曰,知道。
掌令李齊衡啓曰,持平尹飛卿·南九萬,以頃日,以尹善道呈疏事,承旨啓稟,而自上有勿捧之敎,臣等竊以爲不然也。夫出納之道,必待惟允,則狂言妄說,固當退黜,而至於善道之疏,則有難以此例律之,其言雖極猥雜,而托引古事,足以眩亂眞僞,其意雖極譎詭,而疵詆諸臣,足以顚倒是非,朝家所當明白卞別,以破其說,使擧世之人,曉然皆知,可也。今若揮而却之,置不復論,則非特邪淫詖遁之辭,得逃其情狀於淵鑑之下,抑且壅弊二字,更作小人之藉口,一種邪說,將爲他日之嗃矢,此人心之所以終有所不釋然者也。其在今日,不可不更取其疏,一加睿覽,以爲洞燭邪正,明示是非之地,臣等之意,本來如此。伊日承旨啓稟後,所當卽爲陳達,而其時玉體違豫,未得差效,百僚憂惶,不暇他慮,玆用悶默至此矣。今日與同僚相會,以此意發言,則同僚以爲,承旨啓稟後,不卽陳啓,則今已事過,不必提起,又云善道之疏,時未得見,其言是非,難以卞別,又云上候違豫,尙未復常,則此等之事,不可煩達,又云凡諸論議,雖或已發於僚席,亦當更聞物議,從容處之,何必於今日內陳啓乎?臣等以爲,啓稟之後,不卽陳啓者,本緣違豫之方劇,實非可爲而不爲者也。善道之疏,大槪旣出於朝報,則本非暗昧難知之事也。至若上候未復,有難煩達云者,非不然也,而但近來聖體之未寧,不至如向日之甚,凡諸公事,多有出納者,唯此一啓辭,雖或陳達,亦何至大爲煩瀆乎?且完席之言,卽爲物議,唯當論其事之是非而已。必欲更待物議者,抑何意也?大槪論議是非,本不相左,則雖從容商確,以待他日,亦無所不可,如或終始矛盾,不可相合,則豈可苟焉冒居,一任退托乎?同僚之意,終不以臣等之言爲可,至云事之是非,徐當講究,何可豫爲斷定乎?且所見不同,則不必如是相持,此無非臣等疲劣之人,濫仄臺閣,見輕於同僚之致也。掌令鄭榏,以昨於本府之坐,同僚以尹善道疏本,不可不上達,雖難卽入,姑令捧留政院之意,欲爲論啓,而臣意以爲,善道之疏,自上旣謂之老妄退斥勿入,則到今不必更請其煩覽。況聖候雖向勿藥之境,尙在未寧之中,旣不得卽入而捧留,則何必汲汲於此時乎?第竢聖候之平復,且聞物議之如何,從容商確,亦爲未晩,則同僚堅執,竟不回聽,有若不可淹延時日者然,臣實未知也。臣初以靜攝中煩啓爲未安,而未免瀆擾之歸,臣罪至此大矣。臣旣被同僚之詆斥,何敢仍冒乎?執義李殷相以昨日本府之坐,同僚以尹善道之疏,不可不一經睿覽,明卞是非之意,發言於席上,而僚議不齊,成一鬧端。善道之疏,攻斥臣從弟端相,詬辱之言,至及於父兄,臣於此論,有不敢干豫於其間,何可一刻晏然乎?大司憲閔應協,以昨日同僚,以尹善道之疏,更敢入啓,明辨是非之意,發言於席上。臣意以爲,其疏雖未經睿覽,向者筵臣,擧其辭意,達於天聰,而聖明知其老妄,使勿捧入,則鎭靜之中,是非已定,尙何有顚倒是非之慮哉?況已黜之疏,必無更入,不過從而加罪之意。臣於善道,本非相親,第其人,立節昏朝,窮阨半生,今當聖明之世,雖有妄言之事,已令退黜,不必窮竟,酬酢之際,略以事在旣往,不當提起之意答之。且善道之疏,臣未之見,語及實狀,初非有意,而同僚羅列席上之言,盛氣引避,臣實未曉也。臣迂拙之性,摧頹且甚,而不能猝變所見,未免瀆擾於違豫之中,臣罪至此益大。竝引避而退,醜正之疏,極其陰譎,不可不痛斥明卞,以定國是,則糾邪之論,誠爲得體,招辭持難,迹涉苟且,嫌不可否,勢所固然。請持平尹飛卿·南九萬,執義李殷相出仕,掌令鄭榏,大司憲閔應協遞差。答曰,依啓。
大殿,政院夕問安。答曰,知道。
藥房再啓曰,臣等伏見下醫官之敎,又聞諸醫官之言,不勝憂慮之至。仍與商議,則柳後聖等,皆以爲卽今寒熱之候,因感冒而發,荊坊敗毒散,加人蔘·黃連酒炒,桅子炒各七分,連進二貼,速爲和解宜當云。此藥二貼劑入之意,敢啓。答曰,知道。
藥房三啓曰,伏未審此時,煩熱之候,與醫官入診時,別無加減耶?臣等不勝憂悶,敢此問安。且杏仁搗爛,入眞末少許,調新水付瘡上,則能引風引汁云。此藥劑入之意,敢啓。答曰,知道。
金徽啓曰,今已夜深,出仕臺諫,明日待開門命招之意,敢啓。傳曰,知道。
上御大造殿。入診時入侍,藥房都提調臣元斗杓,提調臣尹絳,副提調臣金佐明,假注書臣兪命胤,記事官臣李玹,記事官臣李溟翼,醫官臣柳後聖·申可貴·李點·南昌祖·趙徵奎·權俌。
入診時,藥房都提調元斗杓,提調尹絳,副提調金佐明引見。元斗杓曰,夜間煩熱之候,今則何如耶?上曰,夜來寢睡不安,以此頗似煩熱而不至大段矣。斗杓〈曰〉,昨日開政,至於申時之久,玉體必有酬應勤勞之事矣。上曰,不至勤勞矣。斗杓曰,臣聞諸外間,則聖候煩熱之時,牛黃膏進御宜當云矣。上曰,時時進御矣。上曰,胎水色淸如水者,何處六七字缺。斗杓曰,廣求京外,故多七八字缺一一懸錄其名矣。上曰,可矣。尹絳曰,胎雖好而六七字缺不無傷損脾胃之事,此爲可慮矣。上曰,不無此慮矣。金佐明曰,望筒,嫌於頻數往來,一筒所入,其過十張,似爲過多矣。上曰,六七張則似可矣。金佐明曰,落點必多,妨害於調攝矣。上曰,落點時無手戰之事,煩熱之候則適然矣。金佐明啓曰,濟物·草芝萬戶擇擬事,傳敎矣。此等窠闕,例以江都留守所薦之人擬望,此非吏批,小臣不敢啓達,而今此登對,故敢稟。上曰,依爲之。遂罷出。
入診後,藥房問安。答曰,知道。以上燼餘
上在昌德宮。停常參·經筵。
大殿·中殿·世子宮,政院問安。答曰,知道。
大殿,二品以上單子問安。答曰,知道。
藥房都提調元斗杓,提調尹絳,副提調金佐明啓曰,夜氣生凉,伏未審聖候調攝,何如,寢睡及煩熱之候,亦何如,而湯劑進御之後,已爲取汗耶?臣等不勝憂慮,敢來問安。且與諸醫官,依前入診似當,竝此仰稟。答曰,夜來發汗頗洽,故熱勢頓減,寢睡亦安矣。汗氣尙今不止,入診姑勿爲之。
傳于洪處大曰,石灰三百石,送于麟坪大君夫人山所。
金徽,以宣惠廳言啓曰,秋節已深,湖南大同收米磨勘,一日爲急,而啓下別單,纔已謄出,行會詢問啓聞,亦不可失時。新監司徐必遠,時在白川任所,令該曹趁卽催促,使之赴任,何如?傳曰,允。
金徽,以司僕寺言啓曰,任義男貿來馬,時存七匹,及自京下送馬三匹,今方留牧於平安道內管餉屯所。自初喂養穀物,以屯穀會減之意,本寺曾已行文該道,而謂非啓下公事,不爲擧行云。牧場議定之後,則此馬,亦當次第上來,而留在之間,前後所飼之穀,竝依其所報計減事,管餉使處,移文知委,何如?傳曰,允。
金徽,以司僕寺言啓曰,長峰島所放濟州雌馬,旣已捉出,今方縶養,議定牧場,不容少緩,而形勢之便好,水草之豐足,雖莫如鎭江一隅之進築,此則已經廟堂定奪,有不敢更論。此外可合之處,廣加聞見,反覆思度,終不得焉。至於發遣本寺官員,審察箭一字缺地勢,而亦難着手。聞江華北一場,不及於鎭江,頗勝於長峰,現存之馬,厥數不多,此馬則移放於長峰,以濟州雌馬及任義男貿來之馬,同放於北一,似爲便當,依此擧行,何如?傳曰,依啓。北一串所放之馬,幾匹耶。
趙復陽,以弘文館言啓曰,新除授校理成以性,時在慶尙道晉州牧任所,經筵入番事緊,請斯速乘馹上來事,下諭。傳曰,允。
藥房再啓曰,伏未審此時,聖候調攝,何如,煩熱之候,視午前,亦何如?臣等不勝憂慮,敢此問安。答曰,發汗後熱候頗減矣。
大殿,政院夕問安。答曰,知道。
掌令李齊衡,持平尹飛卿·南九萬啓曰,頃日以尹善道呈疏事,筵臣啓稟,而自上有勿捧之敎,臣等竊以爲不然也。夫出納之道,必待惟允,則枉言妄說,固當退黜,而至於善道之疏,則有難以此例律之。其言雖極猥雜,而托引古事,足以眩亂眞僞,其意雖極譎詭,而疵詆諸人,足以顚倒是非,朝家所當明白辨別,以破其說,使擧世之人,曉然皆知,可也。筵臣雖擧其辭意,達於天聰,而不過若干措語耳。聖明雖謂之老妄,退斥勿捧,而不過惡其胡亂耳。今若因而置之,更無所論,則非特邪淫詖遁之辭,得逃其情狀於淵鑑之下,抑且壅弊二字,更作小人之藉口,一種邪說,將爲他日之嚆矢,此人心之所以終有所不釋然者也。請命政院,取入其疏,一加睿覽,明辨痛斥,以定國是,使陰邪之言,不得復作於明時。答曰,不允。以上燼餘
司僕寺啓曰,節啓下敎全南右道御史李時術書啓,臣以馬兵騎蒭優等者,以本道牧場所在馬賞給之意,陳達於書啓中矣。臣伏見備局回啓,則場馬捉出之時,別遣點馬,知數捉出,自有定規,似難續續捉給,馬兵中一次五中者,依他軍兵賞格例,使太僕題給馬匹,似當云云。場馬捉出,自有定規,似難續續捉給,則自太僕題給馬匹,果合賞格聳動之擧,而第聞京中試射時,技藝優等者,雖有賞格馬帖之規,或累年後始得受出,或終不得受出云。居在京中之人,尙不得趁卽受出,則遠爲鄕曲之軍兵,豈肯爲其受馬,裹糧遠來,雖或上來,亦何能以時受出乎?況騎蒭之一時五中,實是技藝中最難之技,若必以五中者賞給,則一二人入格,亦不可必。臣意則春秋合操後試才時,依今番試才事目內別抄例,一次四五中者,使兵使抄啓朝廷,以優等人所居官分養太僕馬,卽爲題給,一以爲調作戰馬之地,一以爲軍兵激勸之地,似爲得宜是白齊,書啓據兵曹回啓,騎蒭五中人分養馬賞給事,令廟堂稟處云云。備局回啓內,各道軍兵中騎蒭一次五中之類,監兵使抄出啓聞,則自太僕賞給馬匹事,曾因御史李時術書啓,已爲覆啓爲白有如乎,李時術疑其只給馬匹,有此再啓爲白有在果,臣等本意段,卽欲以馬匹下送云云。順治十五年六月十六日,右副承旨臣金徽次知。啓自司僕寺馬匹下送之事,亦涉未妥,其年分養馬下送時,依所給之數,加送其邑,使之分給似當爲良如敎,判下是白有亦。試才應賞其數多少,有難豫知,亦難知其當出於某邑,馬匹加送分養,勢所不能。三南則每道一年分養,例不下百匹是白置,施賞臨時,令本道監兵使,道內列邑所養馬中,隨其優劣題給後,移文本寺,馬案頉下宜當,以此定式施行,何如?順治十五年八月二十日,右副承旨臣金徽次知。啓依允。
又啓曰,以本寺江華北一場馬,移放於長峰,濟州雌馬,放牧於北一事啓辭,傳曰,依啓,北一所放之馬幾匹耶事,命下矣。以馬籍所付觀之,則時存壯弱雌雄,竝一百五十九匹,而壬辰以後,不爲驅點,只憑逐年孶息之報,而錄此都數,其間虛實,亦難的知之意,敢啓。傳曰,允。司僕寺謄錄
上在昌德宮。停常參·經筵。
大殿,政院問安。答曰,知道。
藥房都提調臣元斗杓,提調臣尹絳,副提調臣金佐明啓曰,伏未審夜來,聖候調攝,何如,寢睡及煩熱之候,亦何如耶?臣等不勝憂悶,敢來問安。且與諸醫官,依前入診,似不可已,竝此仰稟。答曰,寢睡不如昨日矣,汗氣尙未止矣,入診午間爲之。
中殿,藥房問安。答曰,知道。
上御大造殿。入診時入侍,藥房都提調元斗杓,提調尹絳,副提調金佐明,假注書兪命胤,記事官李玹,記事官李溟翼,醫官申可貴·李點·趙徵奎·南昌祖·李耆善·權僴·李志述。入診後,藥房問安。答曰,知道。
藥房再啓曰,入診罷出後,伏聞諸醫官之言,取汗之後,煩熱不止,鍼穴近處,有凝聚熏熱之氣,此必膿汁易止,餘毒未消之致,臣等不勝驚慮之至。仍與柳後聖·趙徵奎及諸御醫等相議,則皆以爲淸熱消毒飮,加人蔘一錢,皀角刺五分,進御二貼宜當云。此藥二貼,爲先劑入之意,敢啓。答曰,知道。
大殿,政院夕問安。答曰,知道。
藥房三啓曰,伏未審此時聖候,何如,煩熱之候加減,亦何如?臣等不勝憂悶,敢此問安。答曰,時時煩熱之候,尙爾不止矣。
掌令李齊衡,持平尹飛卿·南九萬啓曰,臣等以尹善道疏捧入事,昨日論啓,而伏承不允之批,臣等竊惑焉。夫出納之道,必待惟允,則狂言妄說,固當退黜,而至於善道之疏,則有難以此例律之。其言雖極猥雜,而托引古事,足以眩亂眞僞,其意雖極譎詭,而疵詆諸人,足以顚倒是非,朝家所當明白辨別,以破其說,使擧世之人,曉然皆知,可也。筵臣雖擧其辭意,達於天聰,而不過若干措語耳。聖明雖謂之老妄,使勿捧入而不過惡其胡亂耳。今若因而置之,更無所論,則非特邪淫詖遁之辭,得逃其情狀於淵鑑之下,抑且壅弊二字,更作小人之藉口,一種邪說,將爲他日之嚆矢,此人心之所以終有所不釋然者也。請命政院,取入其疏,一加睿覽,明辨痛斥,以定國是,使陰邪之言,不得復作於明時。答曰,如彼邪說,設或復起而欲爲眩亂眞僞,其於予之深知其非而不聽何?壅弊二字,則旣有成命而退斥矣。有何藉口之事乎?爾等,勿以爲慮。
李廷夔啓曰,來十五日,儒生殿講日次,而上候未寧,頉稟之意,敢啓。傳曰,知道。
未時,太白見於午地。以上燼餘
上在昌德宮。停常參·經筵。
大殿·中殿·世子宮,政院問安。答曰,知道。
大殿,二品以上單子問安。答曰,知道。
藥房都提調元斗杓,提調尹絳,副提調金佐明啓曰,伏未審夜來,聖候調攝,何如,寢睡及煩熱加減,亦何如?臣等不勝憂悶,敢來問安。且與諸醫官,依前入診似當,竝此仰稟。答曰,寢睡比昨稍勝矣,入診則差晩爲之。
藥房再啓曰,卽伏承下醫官之敎,夜間大便利滑,至於三巡,臣等不勝驚慮之至。仍與柳後聖·趙徵奎·朴頵及諸御醫等商議,則皆以爲三白湯三貼進御宜當云。此藥二貼劑入之意,敢啓。答曰,知道。
藥房三啓曰,伏未審此時,煩熱之候加減,何如,而便滑之候,亦何如?臣等不勝憂悶,敢此問安。且內殿,今已進御淸胃瀉火湯五貼,而加劑入與否,與柳後聖·趙徵奎等商議,則以爲淸凉之劑,不可多用,逍遙散,加地骨皮·生知母·黃連酒炒·桅子炒各七分,猪苓·澤瀉·葶藶子炒·漢防已酒洗各五分,依前連進宜當云。此藥五貼姑先劑入之意,敢啓。答曰,知道。
掌令李齊衡,持平尹飛卿·南九萬啓曰,臣等聞,古人云,君子之禁戒邪說也,固將明其說於天下,使當世之人,皆知其說之不可從,然後以禁,則當使後世之人,皆知其說之不可爲,然後以戒,則明此臣等之所以請入尹善道之疏也。今承聖批,以爲如彼邪說,設或復記,欲爲眩亂眞僞,其於予之深知其非而不聽何?聖明旣已洞燭而明辨之矣。其於禁戒之道,可謂至矣。臣等尙何敢更有所煩請哉?第念善善則有賞,惡惡則有罰,此王者之所以爲治也。今善道,失意怏怏,陰有希覬,欲得幸會,以售其奸,外托伸救介淸之論,內圖自己逞憾之地,一以探試上意,一以傾軋異己,前後投疏,極其張皇,而陰邪譎詭,轉加一節,其處心積慮,本非老妄之致也。豈可旣知其惡,而不加以罰,使敢爲邪說者,無所懲戢哉?前參議尹善道,請命削去職名,放還田里。答曰,不允。
辰時□□□。
上御大造殿。藥房都提調元斗杓,提調尹絳,副提調金佐明,記事官李伯麟·李玹·李溟翼,醫官申可貴·趙徵奎·李點·南昌祖·尹後益·金重白。入診後,藥房問安。答曰,知道。
藥房口傳啓曰,退與諸醫相議,則成膿處,今日不可不施鍼云。且安禮·權僴,使之入侍診察,與諸醫所見歸一,然後受鍼之意,敢啓。答曰,知道。
再次入診時,都提調元斗杓,提調尹絳,副提調金佐明,記事官李伯麟·李玹·李溟翼,醫官申可貴·趙徵奎·南昌祖·尹後益·金重百·安禮·權僴。
再次入診後,藥房問安。答曰,知道。
大殿,政院夕問安。答曰,知道。
金佐明啓曰,卽今受鍼事,命下矣。都提調在於闕門外,亦爲留門入參之意,敢啓。傳曰,知道。
受鍼後,藥房問安。答曰,知道。
受鍼後,政院問安。答曰,知道。世子宮問安。答曰,知道。以上燼餘
上在昌德宮。停常參·經筵。
大殿·慈殿·中殿·世子宮,政院問安。答曰,知道。
藥房都提調元斗杓,提調尹絳,副提調金佐明啓曰,伏未審夜間,受鍼後聖候調攝,何如,寢睡及煩熱之候,亦何如?臣等不勝憂慮,敢來問安。且與諸醫官,依前入診似當,竝此仰稟。答曰,知道。受鍼後,寢睡稍安矣。
中殿·世子宮,藥房問安。答曰,知道。
藥房再啓曰,臣等與諸醫官商議,則皆以爲破膿之後,雖有熱候,卽進補元之劑宜當云。十全大補湯二貼,依前加入,姑先劑入之意,敢啓。答曰,熱候尙爾未止,姑先用八珍湯,如何?更爲議處。
入診後,藥房問安。答曰,知道。
藥房三啓曰,伏承聖批,以熱候尙爾未止,姑先用八珍湯何如?更爲議處事下敎矣。卽與趙徵奎·朴頵及南昌祖·李耆善等商議,又問于柳後聖,則皆以爲再膿,與初膿有異,收功報效,莫愈於十全大補湯,故敢用此劑矣。聖敎如此,此藥元材中,去肉桂,加入中去五味子,代以黃連酒炒一錢,連進二三貼宜當云。此藥三貼姑先劑入之意,敢啓。答曰,知道。
大殿·慈殿·中殿·世子宮,二品以上單子問安。答曰,知道。
金徽,以備邊司言啓曰,京畿量田待秋擧行事,曾已定奪,而今年農事,比三南雖或有稍勝處,大槪未免失稔,而海邑各邑,尤甚無形,此時量田,決難擧行,待稍豐爲之事,分付宜當。今年凶歉,諸道之中,三南最酷,賑救之策,今方料理,以待後日登對稟處,而其中尤不可不豫爲定奪者,兩湖水操,旣已停止,齎糧之難,水陸無異,陸軍秋操,亦當竝與嶺南一體停行。且各道月課軍器,自前若値凶歲,則例有停止之規,三南月課軍器,爲先停止,月課米之已備者,使之移用於明春賑饑。軍丁歲抄,上年因旱災姑停矣,今年事勢,尤非上年之比,亦宜停止,而各邑老除物故,本自得閑丁者,則依例年終啓聞,俾無等待間爲他人奪點之弊,何如?答曰,依啓。
掌令李齊衡,持平尹飛卿·南九萬啓曰,善善則有賞,惡惡則有罰,此王者之所以爲治也。今善道,失意怏怏陰有希覬,欲得幸會,以售其奸,外托伸救介淸之論,內圖自己逞憾之地,一以探試上意,一以傾軋異己,前後投疏,極其張皇,而陰邪譎詭,轉加一節,其處心積慮,本非一時老妄之致也。豈可旣知其惡,而不加以罰,使敢爲邪說者,無所懲戢哉?臣等之請,誠非得已而聖批不許,群情甚鬱。前參議尹善道,請命削去職名,放還田里。答曰,罷職。
傳于李廷夔曰,大君諡號改議事,旣已定奪,而何至今無黑白耶?察啓事,命下矣。問于弘文館,則以爲大君諡號改議事定奪之後,本館卽爲一會議定,而奉常寺會同之坐,本館東壁,連有事故,未及爲之,將於明日同議勘定云矣,敢啓。傳曰,知道。
藥房四啓曰,伏未審此時,聖候調攝,何如,煩熱之候加減,亦何如,水刺進御,稍加於昨日耶?臣等不勝憂慮,敢此問安。答曰,煩熱之候,不至大段,而水刺厭進,與昨無異矣。
辰時,上御大造殿。藥房入侍,都提調元斗杓,提調尹絳,副提調金佐明,記事官李伯麟·李玹·李溟翼,醫官申可貴·趙徵奎·南昌祖·權僴·金重白。
入診後,藥房問安。答曰,知道。以上燼餘
上在昌德宮。停常參·經筵。
大殿·中殿·世子宮,政院問安。答曰,知道。
藥房都提調元斗杓,提調尹絳,副提調金佐明啓曰,雷雨甚暴,伏未審聖候調攝,何如,夜間煩熱之候加減,亦何如?臣等不勝憂慮,敢來問安。且與諸醫官,依前入診似當,竝此仰稟。答曰,知道。夜來煩熱,不至頗甚,入睡稍安,而雷雨之後,不敢安寢矣。
中殿,藥房問安。答曰,知道。
有政。
吏批,判書蔡裕後陳疏,參判趙壽益進,參議睦行善進,都承旨金佐明進。,以金南重爲大司憲,李曾爲掌令。
兵批,判書鄭致和外司坐起進,參判申翊全式暇,參議李惕然進,參知李弘淵差祭,右副承旨金徽進。,以閔應協爲副護軍,鄭榏爲副司直。
權大運,以刑曹言啓曰,本曹以詞訟之地,事務煩劇,而正郞鄭時湛,身病極重,差復無期,不可久曠。鄭時湛改差,其代,令該曹以在京無故人差出,何如?傳曰,允。
金徽,以司僕寺言啓曰,京畿·忠洪·黃海等道點馬事目,一依前例磨鍊以啓,而平安道則今番京官,不爲下送矣。亂後復設之場,諸事草創,與他道不同,勢難一一遵倣舊式,只以驅點馬匹,烙印成籍節目,略爲移文于本道監司,使之分付差使員擧行,何如?傳曰,允。
掌令李齊衡,持平尹飛卿·南九萬啓曰,臣等於再昨請罪尹善道也,疏本捧入之啓,所當停止,而未諳規例,只以更無所煩請之意,及於啓辭中,且削去職名放還田里,非例用律名,物議皆以爲非云。臣等論事錯誤之失者矣,何敢晏然仍冒乎?請命遞斥臣等之職。答曰,勿辭。
執義李殷相啓曰,臣頃於同僚引避之時,以嫌不敢處置之意,已陳於避辭中矣。今者本府多官,以尹善道論啓差誤之失,又皆引避,臣於此論,旣不得干豫於其間,則不敢處置之嫌,猶夫前日,而難便之跡,又加一節,尤何敢一刻苟冒?且於詣臺之時,與益平尉洪得箕,相値於路上,倉卒之際,未及回避,臣之所失,至此尤大。以此以彼,俱難冒居,請命遞斥臣職。答曰,勿辭。
藥房再啓曰,伏未審此時聖候,何如,煩熱之候加減,亦何如,而水刺進御,有加於昨日耶?臣等不勝憂慮,敢此問安。答曰,煩熱頗減,進食稍加於昨日矣。
權大運啓曰,掌令李齊衡,持平尹飛卿·南九萬,執義李殷相,再啓煩瀆,退待物論矣。傳曰,知道。
未時,太白見於午地。
上御大造殿。辰時入診入侍,都提調元斗杓,提調尹絳,副提調金佐明,假注書金,記事官李玹,記事官李溟翼,醫官柳後聖·申可貴·南昌祖·趙徵奎·權僴。
入診後,藥房問安。答曰,知道。以上燼餘
上在昌德宮。停常參·經筵。
大殿,政院問安。答曰,知道。
藥房都提調元斗杓,提調尹絳,副提調金佐明啓曰,伏未審夜來,聖候調攝,何如,寢睡及煩熱之候,亦何如?臣等不勝憂慮,敢來問安。且與諸醫官,依前入診似當,竝此仰稟。答曰,知道。夜來寢睡稍安矣。
大殿,政院夕問安。答曰,知道。
藥房再啓曰,伏未審此時,聖候與臣等入侍時,何如,午間日氣稍熱,煩熱之候,別無加減耶?不勝憂慮,敢此問安。答曰,與朝無異矣。
金徽,以司饔院言啓曰,忠洪道八月朔各殿進上早紅柿子,破傷者居多,殊無敬謹之意,當該封進官吏,請推考,以杜日後如此之弊,何如?傳曰,允。
大司諫曺漢英,司諫郭之欽,獻納趙胤錫,正言鄭晳·金禹錫啓曰,掌令李齊衡,持平尹飛卿·南九萬,以臣等,於再昨請罪尹善道也,疏本捧入之啓,所當停止,而未諳規例,只以更無所煩請之意,及於啓辭中,且削去職名放還田里,非例用律名,物議非之,臣等論事差誤之失著矣。執義李殷相,以臣於頃日同僚引避之時,以嫌不敢處置之意,已陳於啓辭中矣,今者本府多官,以尹善道論啓差誤之失,又皆引避,臣於此論,不得干豫於其間,且於詣臺之時,與益平尉洪得箕,相値於路上,倉卒之際,不及回避,臣之所失,至此尤大等語,竝引嫌而退。無所煩請之意,已及於啓辭之中,則雖異常規,便是停啓,痛斥陰邪,風采可尙,而擬律之際,遣辭微差,揆以體例,似難在職,不敢處置,勢所固然,而隔等犯馬,在法當遞。請掌令李齊衡,持平尹飛卿·南九萬,執義李殷相竝命遞差。答曰,依啓。
金徽,以吏曹言啓曰,臺諫有闕,政事何以爲之?敢稟。
辰時,上御大造殿。藥房入診,都提調元斗杓,提調尹絳,副提調金佐明,記事官李伯麟·李玹·李溟翼,醫官申可貴·趙徵奎·南昌祖·權僴·金重白。以上燼餘
上在昌德宮。停常參·經筵。
下直,淸風郡守李後山,蛇梁萬戶安翼龍。
大殿·中殿·世子宮,政院問安。答曰,知道。
大殿,二品以上單子問安。答曰,知道。
藥房都提調元斗杓,提調尹絳,副提調金佐明啓曰,夜氣生凉,伏未審聖候調攝,何如,寢睡及煩熱之候,視前夜,亦何如?臣等不勝憂慮,敢來問安。且與諸醫官,依前入診似當,竝此仰稟。答曰,知道。夜來寢睡頗安矣。
大殿,政院夕問安。答曰,知道。
藥房再啓曰,伏未審此時,聖候調攝,何如,水刺進御,煩熱輕重,與昨,何如?臣等不勝憂慮,敢此問安。答曰,水刺進御,尙未如前,煩熱時時有之,而不至大段矣。
趙復陽,以訓鍊都監言啓曰,中軍許東岦,郞廳許珽,已爲啓下,而皆在罷散中,時無職名,依例付軍職,冠帶常仕,何如?傳曰,允。
傳于金徽曰,政事,明日爲之。
辰時,上御大造殿。藥房入診,都提調元斗杓,提調尹絳,副提調金佐明,記事官李伯麟·李玹·李溟翼,醫官柳後聖·申可貴·南昌祖·趙徵奎。
入診後,三提調請對入侍。答曰,允。以上燼餘
上在昌德宮。停常參·經筵。
有政。
大殿,政院問安。答曰,知道。
藥房都提調元斗杓,提調尹絳,副提調金佐明啓曰,日氣頗陰鬱,伏未審聖候調攝,何如,寢睡及煩熱之候,亦何如?臣等不勝憂慮,敢來問安。且與諸醫官依前入診似當,竝此仰稟。答曰,知道。夜來寢睡頗穩矣。
中殿,藥房問安。答曰,知道。
入診後,藥房問安。答曰,知道。
吏批。判書蔡裕後病,參判趙壽益病,參議睦行善進,都承旨金佐明進。
吏批啓曰,判書蔡裕後,參判趙壽益,俱以病不來,小臣獨政未安,何以爲之?敢稟。傳曰,只出緊任。,以李慶徽爲執義,宋時喆爲掌令,金萬基爲持平,吳始壽爲持平,具時勉爲刑曹正郞,麟坪大君諡號忠敬,兼春秋呂儆。
兵曹判書鄭致和病,參判申翊全病,參議李惕然病,參知李弘淵進,右副承旨金徽進。,以許東岦·李殷相·李齊衡爲副護軍,尹飛卿·南九萬爲副司直,許珽爲副司果。
大殿,政院夕問安。答曰,知道。
藥房再啓曰,伏未審此時,聖候與臣等入侍時,何如,午間無煩熱之候耶?臣等不勝憂慮,敢此問安。答曰,與朝無異矣。
金徽,以兵曹言啓曰,今八月初十日,出身裵得吉稱名人,自金虎門入來,差備門外擊錚,極爲駭愕,竝令攸司囚禁治罪。金虎門守門將李錫祚,丹鳳門守門將延潤等,常時不能禁斷,以致闌入,亦爲非矣,請推考。傳曰,允。
金徽,以司僕寺言啓曰,上年全南·慶尙·咸鏡三道點馬捉出之馬,都數三百五十匹內,禁軍等前後自擇持去一百五十匹,其後本寺左右邊分立,及故失雜頉計除,現存實數一百十二匹,本寺前分養今年所捧馬一百九十匹,竝放牧於箭串矣。前頭草衰之節不遠,今二十日,臣等與兩大將,出往會同,依前定奪,訓鍊都監馬議·御營別抄武士等處,分給之意,敢啓。傳曰,知道。
夜五更,有霧氣。
辰時,上御大造殿。藥房入診,都提調元斗杓,提調尹絳,副提調金佐明,記事官李伯麟·李玹·李溟翼,醫官柳後聖·申可貴·趙徵奎·南昌祖。
入診後,三提調請對入侍。答曰,知道。
入診時,都承旨金佐明所啓,今年農事之無形,遠近同然,三南水陸操,竝皆停止矣。頃者左相所啓,訓局砲保上來抄選事,似當一體停止,姑待明秋,廟堂之意亦以爲然,而有煩聽聞,不得啓稟云,故敢啓。上曰,時未知委乎?佐明曰,臣入來時,暫問都監色吏,則方欲行文而未及發送云矣。上曰,民事如此,今年則停止,待明秋爲之,可也。以上燼餘
上在昌德宮。停常參·經筵。
大殿·中殿·世子宮,政院問安。答曰,知道。
大殿,二品以上單子問安。答曰,知道。
藥房都提調元斗杓,提調尹絳,副提調金佐明啓曰,伏未審夜來,聖候調攝,何如,寢睡亦何如,而煩熱之候,今已止息耶?臣等不勝憂慮,敢來問安。且與諸醫官,依前入診似當,竝此仰稟。答曰,知道。寢睡與昨無異矣。
中殿,藥房問安。答曰,知道。
以兵曹,去六月朔禁軍朔試射單子,傳于金徽曰,騎蒭五中人邊將除授,瓜滿後還除本任。
上御大造殿。入診時入侍,都提調元斗杓,提調尹絳,副提調金佐明,假注書金,記事官李玹·李溟翼,醫官柳後聖·申可貴·南昌祖·趙徵奎·權僴。
入診後,藥房問安。答曰,知道。
大殿,政院夕問安。答曰,知道。
藥房再啓曰,伏未審此時聖候,何如,今日水刺進御,亦何如?臣等不勝憂慮,敢此問安。答曰,氣候與朝一樣,進食亦爲稍勝於數日前矣。
行大司憲金南重,掌令李曾啓曰,尹善道,失意怏怏,陰有希覬,欲得幸會,以售其奸,敢爲伸救介淸之論,以圖自己逞憾之地。前後投疏,極其張皇,而陰邪譎詭,轉加一節,其處心積慮,本非一時老妄之致也。豈可旣知其情狀,而不加痛斥,使恣爲邪說者,無所懲戢哉?今日之請,誠非得已,循例罷職,不足以懲其惡,前參議尹善道,請亟命削奪官爵,門外黜送。答曰,旣已酌處,勿爲煩論。
金徽,以兵曹言啓曰,本曹所屬司僕寺官員等,今春夏等殿最,緣提調有故,限內不得磨勘,今始等第啓聞之意,敢啓。傳曰,知道。
金徽,以兵曹言啓曰,本曹郞廳,爲任甚緊,勿爲頻數遞易之意,頃於榻前申明定奪矣。今者正郞吳始壽,佐郞金萬基,移拜臺諫,其代未差,佐郞李玹,以上番兼春秋,長在直所,正郞南重晦·金克和,俱以病不仕,無故之員,只有正郞李晩吉,佐郞李柙·李翊,而李晩吉,又以備邊司郞廳兼仕,非但坐起之時,各掌察任無人,內外司上直,亦不得推移,極爲悶慮。正郞南重晦·金克和竝改差,闕員皆以在京人差出,李玹兼春秋,亦以他人改付標,今後本曹郞官,依前定奪,切勿遷動事,捧承傳施行,何如?傳曰,允。
自昧爽至辰時,有霧氣。未時,太白見於午地。夜自一更至五更,月暈。以上燼餘
上在昌德宮。停常參·經筵。
大殿,政院問安。答曰,知道。
藥房都提調元斗杓,提調尹絳,副提調金佐明啓曰,秋氣漸凉,伏未審夜來,聖候調攝,何如,寢睡,亦何如?臣等不勝憂慮,敢來問安。且與諸醫官,依前入診似當,竝此仰稟。答曰,知道。夜來寢睡頗穩矣。
中殿,藥房問安。答曰,知道。
權大運啓曰,伏見刑曹粘目,洪德吉·洪敬敏相訟之事,則係是父子承繼之大倫,非如他訟之比。若有明白可辨之端,則唯當據理決定,其不可拘於得決之度數,而知非誤決也,明矣。此公事,前月二十一日來呈,而一字缺之竟見如此,故還爲出給,使之改來,則前判書許積,亦以爲然,將於後坐改之云矣。許積遞職之後,新判書李浣以爲,此是前判書所爲,不可任意改之云。雖是前官所爲之事,後官若知其非,則所當改之,況前官旣知其非而未及改,則後官改之,有何所嫌而固執如此乎?此公事,不得已捧入,而揆之事理,殊似未當。令該曹更爲詳察處決,似爲得宜,臣待罪該房,旣有所見,敢此陳啓。傳曰,還出給,使之察處。
趙復陽,以司譯院言啓曰,譯官吳仁亮,年前私自下去于平安道,圖差管餉監官,無意上來,臣等囚次知督現然後始爲來現,而又以負債於管餉者甚多,願爲受由下去,備立謝恩使牛莊刷馬,以償其債之意,飾辭呈狀,臣等憐其情事之切迫,寬限給由矣。厥後由限已過,漠然無形影,臣等素知此人之無狀,慮其隨使行而去,取見渡江狀,則果以灣上軍官入往矣。國綱雖曰解弛,渠何敢乃爾?況吳仁亮之往來日本屬耳,尤不當擅往北京,而欺罔本院提調,受由而去,圖囑使臣,任意赴京,其爲情狀,極可痛惡。令攸司囚禁重治,以懲他人,何如?傳曰,允。
趙復陽,以兵曹言啓曰,今八月十九日缺起稱名人,自通化門入來,差備門外擊錚,極爲駭愕,令攸司囚禁治罪,同守門將延震吉,常時不能禁斷,以致闌入,亦爲非矣,請推考。傳曰,允。
入診後,藥房問安。答曰,知道。
大殿,政院夕問安。答曰,知道。
藥房再啓曰,凄風終夕,伏未審聖候,何如?臣等不勝憂慮,敢此問安。答曰,氣候與朝無異矣。
行大司憲金南重,掌令李曾啓曰,尹善道,失意怏怏,陰有希覬,欲得幸會,以售其奸,敢爲伸救介淸之論,以圖自己逞憾之地。前後投疏,極其張皇,而陰邪譎詭,轉加一節,其處心積慮,本非老妄之致也。豈可以旣知其情狀,而不爲痛斥,使恣爲邪說者,無所懲戢哉?臣等之請,誠非得已,循例罷職,不足懲其惡。前參議尹善道,請亟命削奪官爵,門外黜送。答曰,不允。
大司諫曺漢英,司諫郭之欽,獻納趙胤錫,正言鄭晳·金禹錫啓曰,黃海兵使金鏡,曾爲定州牧使時,蠱惑邑妓,至於率畜衙中,此妓因前日同道郵官之事,而渠自査覆者也。其縱恣無忘之狀,不可不懲,而罪律未加,遽超閫帥重任,物情皆以爲駭。黃海兵使金鏡,請命罷職。會寧本是六鎭中重地,而又有接待開市之事,判官之任,不可不擇遣,新除授判官趙謹行,爲人愚劣,不合此任,請命遞差。宗簿寺主簿申善繼,曾於國恤小祥之日,對客飮酒,公然食肉,聞者駭憤,至今未已,如此無識無行之人,不可復齒衣冠之列,請命削去仕版。活人署別提韓承李,本以常漢,寄食人家,仍冒他姓者也。雖因□館例遷,而不可齒諸東班正職,以貽衣冠之羞,請命㑀去。答曰,依啓。金鏡·申善繼事,不允。
辰時,日暈。未時,太白見於午地。
辰時,上御大造殿。藥房入診,都提調元斗杓,提調尹絳,副提調金佐明,記事官李伯麟·慶㝡·李溟翼,醫官柳後聖·申可貴·南昌祖·趙徵奎·權僴。以上燼餘
上在昌德宮。停常參·經筵。
貞顯王后忌辰齋戒。
下直,許沙僉使權承吉,防踏僉使薛觀徵。
大殿·中殿·世子宮,政院問安。答曰,知道。
大殿,二品以上單子問安。答曰,知道。
藥房都提調元斗杓,提調尹絳,副提調金佐明啓曰,秋序已闌,夜氣漸凉,伏未審聖候調攝,何如,寢睡,亦何如?臣等不勝憂慮,敢來問安。且與諸醫官,依前入診似當,竝此仰稟。答曰,知道。夜來煩熱,寢睡不如昨夜矣。
中殿,藥房問安。答曰,知道。
入診後,藥房問安。答曰,知道。
大殿,受針後,政院問安。答曰,知道。藥房問安。答曰,知道。二品以上單子問安。答曰,知道。
入診時,左議政元斗杓所啓,近來左右史未備,每以兼春秋入直,事甚苟簡,似當有變通之道,承旨亦欲啓達矣。金佐明曰,左右史未備,已至累朔,事甚未安。早欲仰達,而未寧之中,不敢煩稟,以至今日矣。令該館考例稟處,何如?上曰,李䎘敍用,付職察任,可也。
大殿,政院夕問安。答曰,知道。
藥房再啓曰,伏未審受針後聖候,何如,此時別無煩熱之候耶?昨今風日,若是不佳,尤當愼攝,臣等不勝憂慮,敢此問安。答曰,氣候與朝無異矣。
金徽,以司僕寺言啓曰,兩大將,與臣等同往箭串,各擇稍可之馬,訓鍊都監八十九匹,御營廳四匹持去矣。都監舊用馬,今當還送本寺,而軍校中無所騎者,願還納帖受去云。自都監考其親受帖子,直爲分給收帖收送,明日爲承傳冊爻周之地,御營亦有退馬,則竝令一體施行,何如?傳曰,依啓。御營廳所授之馬,似爲數少,今後亦爲加給,可也。
司諫郭之欽啓曰,親民之任,莫近於守令,雖在常時,不可不擇送,況今民生飢饉大命近止之日乎?臣切念會寧爲府,六鎭中最是重鎭,判官雖與府使有間,其救飢撫民之策,實同莅之且近,又有接待開市之擧,彼人所見,尤不可不擇也。臣於頃日,得見新判官趙謹行之爲人,觀其容止,則不似官員,聽其語言,則極爲愚劣,重鎭半刺之任,絶塞撫摩之政,決不可付諸此人,故昨日本院之坐,發言席上,則同僚之意,亦與臣同,仍與同僚相議論啓矣。卽聞大臣,以正中其願,言於公會之中云。臣之所論,爲擇人也,爲救民也,中願之嫌,念不暇及,而爲官擇人,惟是之急,初無一毫私意於其間,而反未免見非於大臣,臣何敢晏然乎?請命遞斥臣職。答曰,勿辭。
大司諫曺漢英,獻納趙胤錫,正言鄭晳啓曰,會寧判官趙謹行之爲人,不合邊地重任,故臣等昨於本院之坐,相議論啓矣。朝者問安之時,大臣以謹行有老親,正中其願爲言,有若臺諫所論,專爲謹行地者然,臣等聞來,不勝瞿然之至。臣等雖極無狀,豈爲幺魔一武人,循私曲護,自取欺誣之罪哉?此無非臣等平日不見信之致,何敢靦然仍冒言地乎?請亟命遞斥臣等之職。答曰,勿辭。
正言金禹錫啓曰,臣於昨日,以病在家,得見同僚齊坐簡通,則其一,乃會寧判官趙謹行事也。席上僚議,旣已商確僉同,則實非草率論列之比,故臣亦一例書送謹悉,而全不料適售其厭避之願也。今者諸僚有此引避之擧,旣參其論,均有不察之失,請命遞斥臣職。答曰,勿辭。
權大運啓曰,司諫郭之欽,大司諫曺漢英,獻納趙胤錫,正言鄭晳·金禹錫,再啓煩瀆,退待物論矣。傳曰,知道。
辰時,上御大造殿。藥房入診,都提調元斗杓,提調尹絳,副提調金佐明,記事官李伯麟·慶㝡·李溟翼,醫官柳後聖·申可貴·南昌祖·趙徵奎·權僴。
入診後,三提調請對入侍。答曰,允。
午時受鍼,入侍,都提調元斗杓,提調尹絳,副提調金佐明,記事官李伯麟·慶㝡·李溟翼,醫官柳後聖·申可貴·南昌祖·趙徵奎·權僴,執鍼申可貴。以上燼餘
備邊司啓曰,牧場驅馬之役,出於民給,其弊莫甚,故上年忠洪道點馬,以年荒之故,自司僕寺具由啓達,不爲發遣,則今年凶荒,非上年之比,本道點馬,勿爲發送,以除飢民之弊,如何?答曰,知道。備局謄錄
上在昌德宮。停常參·經筵。
貞顯王后忌辰。
下直,長淵府使廉友赫,金堤郡守盧文漢,三水郡守洪宇亮。
大殿,政院問安。答曰,知道。
藥房都提調元斗杓,提調尹絳,副提調金佐明啓曰,伏未審夜來,聖候調攝,何如,寢睡及煩熱之候,視前夜,亦何如?臣等不勝憂慮,敢來問安。且與諸醫官,依前入診似當,竝此仰稟。答曰,知道。夜來寢睡,比昨稍勝矣。
中殿,藥房問安。答曰,知道。
行大司憲金南重,掌令李曾啓曰,司諫郭之欽,以親民之任,莫近於守令,雖在常時,不可不擇送,況今民生飢饉大命近止之日乎?臣竊念會寧爲府,六鎭中最是重鎭,判官雖與府使有間,其救飢撫民之責,實同莅之且近,又有接待開市之擧,彼人所見,尤不可不擇也。臣於頃日,得見新判官趙謹行之爲人,觀其容止,則不似官員,聽其語言,則極其愚劣,重鎭半刺之任,絶塞撫摩之政,決不可附諸此人,故昨日本院之坐,發言於席上,則同僚之議,亦與臣同,仍與同僚,相議論啓矣。卽聞大臣,以正中其願,言於公會之中云。臣之所論,爲擇人也,爲救民也,中願之嫌,念不暇及,而爲官擇人,惟是之急,初無一毫私意於其間,而反未免見非於大臣,臣何敢晏然苟冒?大司諫曺漢英,獻納趙胤錫,正言鄭晳,以會寧判官趙謹行之爲人,不合邊地重任,故臣等於本院之坐,相議論啓矣。朝者問安之時,大臣以謹行有老親,正中其願爲言,有如臺諫所論,專爲謹行地者然,臣等聞來,不勝瞿然之至。臣等雖極無狀,豈爲幺麼一武人,循私曲護,自取欺誣之罪哉?此無非臣等平日不見信之致,何敢靦然仍冒言地乎?正言金禹錫,以臣於昨日,以病在家,得見同僚齊坐簡通,則其一,乃會寧判官趙謹行事也。席上僚議,旣已商確僉同,則實非草率論列之比,故臣亦一例書送謹悉,而全不了適售其厭避之願也。今者諸僚,有此引嫌之擧,旣參其論,均有不察之失,竝引避而退。臺官目見其不合,據實論遞,此出於爲官擇人之意,渠之中願與否,非所念及,相議論啓,所見無異,同僚簡通,書送謹悉,俱無可避之嫌。請司諫郭之欽,大司諫曺漢英,獻納趙胤錫,正言鄭晢·金禹錫,竝命出仕。答曰,依啓。
大殿,政院夕問安。答曰,知道。
藥房再啓曰,伏未審此時聖候,何如,今日水刺進御,與昨,亦何如?臣等不勝憂慮,敢此問安。答曰,進食比前頗優,氣候與朝無異矣。
申時,太白見於未地。
辰時□□□。
上御大造殿,藥房入診,都提調元斗杓,提調尹絳,副提調金佐明,記事官李伯麟·慶㝡·李溟翼,醫官柳後聖·申可貴·南昌祖·趙徵奎·權僴。以上燼餘
上在昌德宮。停常參·經筵。
下直,赤梁萬戶金琬。
大殿,政院問安。答曰,知道。中殿問安。答曰,知道。世子宮問安。答曰,知道。
大殿,二品以上單子問安。答曰,知道。中殿,二品以上單子問安。答曰,知道。
藥房都提調元斗杓,提調尹絳,副提調金佐明啓曰,伏未審夜來,聖候調攝,何如?卽伏承下醫官之敎,內殿有泄瀉之候,臣等尤不勝憂慮之至,敢來問安。且與諸醫官,依前入診似當,竝此仰稟。答曰,知道。夜來寢睡,似不如昨日矣。
中殿·世子宮,藥房問安。答曰,知道。
藥房再啓曰,內殿症候,卽與柳後聖·趙徵奎及李耆善·成後龍等商議,則皆以爲凡病患急,則先治其標而斂肺澁腸,莫善於訶子散,先用二三貼,止其泄候似當云。此藥三貼,爲先劑入之意,敢啓。答曰,知道。自前四神丸,亦似有效,商議劑入,可也。
藥房三啓曰,卽與柳後聖等商議,則先進訶子散,止泄之後,繼用四神丸爲當云。此藥今日內劑入之意,敢啓。答曰,知道。
大造殿入診時入侍,都提調元斗杓,提調尹絳,副提調金佐明,假注書金,記事官慶㝡·李溟翼,醫官柳後聖·申可貴·南昌祖·趙徵奎·柳僴。
入診後,藥房問安。答曰,知道。
持平金萬基啓曰,臣年少質魯,蔑有寸長而癃形陋狀,實不合冒玷淸班,此臣從前所以忌避不獲,尋常怵迫于中者也。不料玆者,新命又及,風憲重任,決非如臣者所可承當,區區瀝血之章,終未免見却於政院,不得不黽勉祗書,而臣之情勢,抑有所十分憫蹙者。本府方論尹善道之罪,而臣曾祖文元公臣長生,重被善道之詆斥,則臣何敢冒居本職,而豫聞其論,聖明旣於善道之疏,斥以邪論,則善道之情狀,聖明固已洞燭,而臺閣之上,公議方張,則臣不當有所陳辨於其間,而大槪臣祖之請撤介淸之祠者,不過惡其忘恩背師,反覆不正,而頃者筵臣之陳白,以其先朝成命之廢閣,至今也。何嘗以介淸爲逆黨,而善道前後疏中,費辭張皇者,皆出於臣祖與筵臣言意之外,其侵凌巧詆,不一而足,其意所在,實不可測也。所謂介淸排節義論者,宣祖大王,特命詞臣,逐段攻辨,布諸列邑鄕校,而善道以爲,合於天理,祖於程·朱,至於介淸,與逆賊書中,見道高明,惟尊兄一人云者,宣祖大王,使問其所謂道者何道,而善道乃謂,書詞間例談云爾,則其心其諭,擧此兩段,餘可類推,何必一一瀆陳哉?近來院享,假或濫雜,豈有如介淸者,亦與於俎豆之列乎?先王之允許臣祖之請者,乃所以黜邪僞而衛正道也。當初命下之日,人莫不快之,未聞有爲異端者,而今乃如此,亦可以觀世變矣。臣竊痛臣祖,被此詆辱,危厲衷心,食息靡安,以臣今日之形跡,其何可一刻廁在於臺席乎?情迫勢蹴,不免瀆擾於靜攝之中,臣罪大矣。請命遞斥臣職。答曰,勿辭。
權大運,以義禁府言啓曰,以刑曹啓目,出身朴士信及出身鄭俊等罪狀,移義禁府處置事,下矣。士信·鄭俊等兩人拿囚之意,敢啓。傳曰,知道。
金徽,以司僕寺言啓曰,上年全南道點馬南海宇,査得錦城等地牧場田畓,頗有加出之數,而前已案付之處,多不載錄,漏諸文書,監牧官李尙善,通同點馬,不以實報之狀,殊涉可駭,故自本寺,旣已用貶於殿最矣。南海宇所犯,亦不可不懲,令攸司推考,何如?傳曰,允。
大殿,政院夕問安。答曰,知道。
藥房四啓曰,伏未審此時,聖候何如?午間別無煩熱之候耶?內殿症患,散藥進御後,輕重亦何如?臣等不勝憂慮,敢此問安。答曰,午後別無他症矣。內殿所患,問于醫女。
權大運啓曰,持平金萬基,再啓煩瀆,退待物論矣。傳曰,知道。
大司諫曺漢英,司諫郭之欽,正言鄭晳·金禹錫啓曰,黃海兵使金鏡,曾爲定州牧使時,蠱惑邑妓,至於率畜衙中,此妓因前日同道郵官之事,而渠自査覈者也。其縱恣無忌之狀,不可不懲,而罪律未加,遽超閫帥重任,物情皆以爲駭。黃海兵使金鏡,請命罷職。宗簿寺主簿申善繼,曾於國恤小祥之日,對客飮酒,公然食肉,聞者駭憤,至今未已。如此無識無行之人,不可復齒衣冠之列,請命削去仕版。答曰,不允。
洪處大啓曰,京畿各邑收租案中,津夫位田結數,與丙申收租案,多有相左之處,至於廣州載錄之數,多至十九結七十負零。自本廳請推廣州府尹李袗,令本道査出其減報曲折,則當初津夫位田定差使員摘發之際,査出之數不多,故監司誚責差使員,使之加等,以增結數,本府一依量田時等數,磨鍊收租,以致減數,營門之卽今加等,殊甚失當。其時監司李時楳及差使員,從重推考,位田結數,依前等數施行之意,分付何如?傳曰,允。
行大司憲金南重,執義李慶徽,掌令李曾啓曰,臣等以尹善道,恣爲邪說之罪,不可不懲之意,論列累日,尙未蒙兪,臣等竊惑焉。善道失意怏怏,陰有希覬,前後投疏,極其張皇,其爲奸計,非特爲介淸伸救而已,專攻己丑獄事,乃謂滿朝善類,戕殺殆盡,巧作眩亂之語,欲爲飜案之地,至於故相臣李恒福文集中所載己丑遺事,稱以他人之巧飾添造,其滅絶公議,顚倒國是,陰邪譎詭之狀,無所不至。若不嚴加痛斥,何以懲其罪?決不可罷職而止。請前參議尹善道,亟命削奪官職門外黜送。持平金萬基,引嫌而退,善道之邪說,聖明旣已洞燭,今日請罪之擧,實是公議所在,論啓之際,不書其名,已有近例,別無可避之嫌。請持平金萬基出仕。咸鏡都事沈玖,蠱惑鍾城邑妓,率置營下,多有可笑可駭之事。前監司見罷後,守令齊到之際,玖之乘醉所爲,又有怪妄之擧。監司南老星,以北關人物,不當率來,使之捉致其女,則玖拒而不送,監司多送軍官捉來,將加刑訊,則玖發聲痛哭,至於結項。定平府使李興祿,咸興判官金寅亮,同在酒席,顚倒來營,立庭呼乞,以救其女之受刑。臣等初聞不以爲然,更加詳審,事果明的,傳播藉藉,莫不駭愕。安有爲房妓立庭呼訴之守令乎?此而置之,無以勵士夫之名檢。請咸鏡都事沈玖,定平府使李興祿,咸興判官金寅亮,竝命罷職不敍。答曰,依啓。尹善道事,不允。
權大運啓曰,持平金萬基出仕事,命下矣。日勢已暮,明日待開門命招之意,敢啓。傳曰,知道。
自昧爽至卯時,有霧氣。
大司憲金南重疏曰,伏以臣於兵戎之務,旣所未諳,機密之政,又非與聞,凡係軍國大事,固不敢率爾容議,而竊伏聞訓局砲手,有增額之擧,施以年凶,姑令停輟。昨朝又有仍前抄上之命,夫增額之當否,繼食之難易,廟堂之上,必已熟講之矣。宜無未盡之算,而數行缺去食,以民無信不立爲答,是知食重於兵,而一字缺不可無也。目今大路大歉,民命近止,雖在恒食之類,固當有節省之政,乃添近千之兵,使食之者益重,則恐非聖人先在兵之意也。且中輟之令,雖未及告知外方,應黜之民,必皆已聞德音,今復顚倒而還行之,則烏在其民信之也?臣又伏聞,聖意欲以推刷奴婢貢木,移補新額之兵糧,此有不然者,臣曾忝地部佐貳,略聞經費之出入矣。三斗糧例入之數,恒不足數朔之用,每以他倉所儲,推移充給,而幸賴近年田結,不至於大縮,故猶可以破東而補西也。今年則南方農事,重有全荒之邑,收租之案,可以豫卜其頓減也。軍額比舊益增,歲入比舊益小,三斗例入,隨之而縮,他倉之儲,無可推移,則略干奴婢之貢,恐不足以充其數。況奴婢,亦凶歲之民,安可保其貢入之無欠乎?且臣聞京市米價,一疋綿布,不過六七升,又聞諸自外方來者,路邊店會,飢民相續乞哺,行旅之裹飯者,或不得自啜云。當此之時,國無門庭之寇,而行一字缺居送,聚赴京師,諒此民情,其可責之以親死長之義乎?或曰,一邑之中,動民之數,多者不過十餘,小者僅至數三,何至於大擾民間,而是有不然,夫法行一人,而三軍知懼,害及匹夫,而萬民懷怒,苟吾赤子之不便,尙何論多與寡哉?伏願聖明,惕然改圖,亟寢今年抄兵之擧,以待稍豐而行之,不勝幸甚。當此玉候違豫之日,妄陳愚說,以煩乙覽,非不知未安之甚,而參憲職,有懷不敢不達,臣無任惶悚之至。取〈進〉止。答曰,省箚具悉。以下缺以上燼餘。
司僕寺啓曰,京畿點馬,則欲以本寺官員差送,初不別爲差出矣。近日本寺之官,無故察任者,只三員,各有所掌,事不閑漫。且有往來江華檢飭之事,濟州年例貢馬入來,亦在不多日之內,點捧區處,不可失時,此時可爲除出一員,則餘存之官,將不能周旋。今者忠淸道點馬趙尙周,因備局啓辭,不爲發送,此人旣以治裝,且其爲人詳明,以此仍爲移送京畿,何如?傳曰,依允。司僕寺謄錄
上在昌德宮。停常參·經筵。
下直,濟物萬戶尹全之。
大殿,政院問安。答曰,知道。
藥房都提調元斗杓,提調尹絳,副提調金佐明啓曰,夜氣沈陰,伏未審聖候調攝何如?寢睡視夜亦何如,而煩熱之候夜間止息耶?臣等不勝憂慮,敢來問安。且與諸醫官,依前入診似當,竝此仰稟。答曰,知道。夜間寢睡,比昨稍安矣。
備忘記,傳于權大運曰,醫官南昌祖,前日御前面達之言,到今以不曾言還諱,其奸詐不直之狀,極爲駭愕,拿問處之。
行大司憲金南重·李慶徽,掌令李曾啓曰,臣等以尹善道,恣爲邪說之罪,不可不懲之意,論列累日,尙未蒙兪,臣等竊惑焉。善道失意怏怏,陰有希覬,前後投疏,極其張皇,其爲奸計,非特爲介淸伸救而已。專攻己丑獄事,乃謂滿朝善類,戕殺殆盡,巧作眩亂之語,欲爲飜案之地,其心所在,誠不可測。至於故相臣李恒福文集中己丑遺事,卽其問事郞廳時目視手記,而藏于家者也。刊集之初,人多見其筆蹟,事實顚末,非所可誣,今乃稱以他人之巧飾添造,其滅絶公議,顚倒國是,陰邪詭譎之狀,無所不至,若不嚴加痛斥,何以懲?決不可罷職而止。請前參議尹善道,削奪官職門外黜送。麟蹄縣監柳苾,爲人愚劣,不省人事,當初除目之下,已有不似之誚,及其下直之時,亦多妄發之語,而到任之後,政委下吏,事多無形,貽笑見欺之事,不一而足,人言藉藉,物情駭異。如此之人,不可久授字牧之任,以貽生民之害。麟蹄縣監柳苾,請命罷職。答曰,不允。
藥房再啓曰,伏未審此時,聖候何如?鍼穴傍紅暈,與朝亦何如?臣等不勝憂憫,敢來問安。答曰,氣候與腫處,無異於朝矣。傳曰,明朝入診時,刑曹判書入侍。
正言鄭晳啓曰,申善繼,於國恤小祥之日,飮酒食肉之說,亟爲可駭,故臣亦與相議參論矣。今聞善繼一家人,因嫌構誣,傳播人耳,人多以是稱冤,同僚所論,亦非目覩而發,則不可斷以爲罪案,一向論執,有乖愼重之道。臣於今日,緣同僚有故,代行城上之任,以停啓之意,發簡同僚,僚議或已歸一,而長官以發於同僚,方在式暇,獨停未安爲答。下吏初不言同僚式暇,則不得可否,臣實不料也。臣旣發停論之簡,同僚已書謹悉,揆諸事體,不可還爲論啓,故以此意又復往復,則同僚答以量處,前後所答,如是相左,有違臺閣之常規,仍爲連啓,事涉苟且,此無非臣率爾發簡之致,決不可冒居言地,請命遞斥臣職。答曰,勿辭。
入診時,左議政元斗杓所啓,近日京中米價甚高,常木一疋,僅受六七升之米,步木僅受三斗,而臣聞鄭維城,各別節用,卽今舊捧之米,頗有餘裕云,數千石出賣,差減其價,以紓都民之急似當。上曰,啓辭是矣。令該曹量宜出給,可也。
大殿,政院夕問安。答曰,知道。
金佐明,以吏曹言啓曰,守令多闕,政事何以爲之?敢稟。
金徽啓曰,正言鄭晳,再啓煩瀆,退待物論矣。傳曰,知道。
行贊善宋浚吉疏曰,伏以臣敢將狗馬之疾,陳瀆於靜攝之日,豈不知罪合萬殞,而情勢切迫,有不能自已者。臣衛生不謹,十許日來,猝患浮症,初發於手足,侵入於面目,多方醫藥,不見其效,未參於問安,未赴於書筵。縮伏旅次,惶悶交切,醫家以積病中此症,爲甚危,深恐轉至沈劇,欲歸不得,則公私不幸,何可勝說?玆願趁此猶可起動之時,急歸鄕廬,靜治調治,而臣之職名,係是胄筵重地,豈宜久曠?懇乞聖慈,亟賜矜察,卽許遞免,俾得以安意退去,守分待死,實天地父母終始生成之德也。臣無任惶懼屛營之至,謹昧死以聞。答曰,省疏具悉。卿之上來屬耳,未覿一面,遽有求退之意,是何邁邁至此?須體予意,更加調理,勿爲退歸之計。仍傳曰,遣內醫看病。
辰時,上御大造殿。藥房入診,都提調元斗杓,提調尹絳,副提調金佐明,記事官李伯麟·慶㝡·李溟翼,醫官柳後聖·南昌祖·趙徵奎·金重白。
入診後,三提調請對入侍。
金徽,以備邊司郞廳,以三公意啓曰,今年凶歉,近古所無,訓局增戶之擧,適當此時,臣等欲以此陳達之際,特下停寢之敎,竊以爲幸。今聞都監,遵承再昨所下之命,行會各道,而其所推捉之類,至過千餘人之多云。當此大無之年,外方窮民,方在遑遑切迫之中,撫恤安集之策,在所當急,而賑救之政未行,增戶之令先下,非但人心驚擾,至於齎糧之難,遷徙之弊,有不可言,似聞失業之民,已有往往流散者云。卽今形勢,尤非簽抄之時,且京中米價,一疋之木,僅給五六升,增戶之實數,雖不滿七百,可合者抄擢之際,其數之過千,勢所固然,千餘人聚至城中,則主客之俱困,亦所難免。七百軍兵之頒料,乃是常年經費之所無,以此移用於救民之資,實合事宜,待明秋擧行,何如?傳曰,尤甚凶荒處,勿爲抄擇。以上燼餘
上在昌德宮。停常參·經筵。
下直,老江僉使姜翻。
大殿·中殿·世子宮,政院問安。答曰,知道。
大殿,二品以上單子問安。答曰,知道。
藥房都提調元斗杓,提調尹絳,副提調金佐明啓曰,伏未審夜來,聖候調攝,何如?腫處膿汁按出後,寢睡及紅暈,亦何如?臣等不勝憂悶,敢來問安。且與諸醫官,入診似當,竝此仰稟。答曰,知道。膿出之後,熱勢頗減,寢睡稍安矣。
中殿,藥房問安。答曰,知道。
上御大造殿。入診時入侍,都提調元斗杓,提調尹絳,副提調金佐明,假注書金,記事官慶㝡·李溟翼,醫官柳後聖·申可貴·趙徵奎·金重白·柳僴。
上曰,兵曹步木五十同,移送訓局。
入診後,藥房問安。答曰,知道。
金佐明啓曰,朝者入侍時,左相所啓驅馬之役,最是民間巨弊,而今年海西農事,比他道稍優云。若停此行,而抄上砲保,則似好矣。但該道點馬,昨日下直,已無及矣。上以雖已下直,停行何難爲敎,故出於擧行與否,更議于左相處,則別無明白停當之事,不必書出爲言矣。今者伏見備局草批答,則海西似在抄上之中,點馬停行與否,何以處之乎?大臣之意如此,敢稟。傳曰,卽問議于該寺處之。
備忘記,傳于金徽曰,今下弓矢,老江僉使姜翻處,給送。
大司諫曺漢英啓曰,臺閣之規,有連啓之事,則城上所來長官家,或改構草,或議停啓,舊〈例〉也。昨日正言鄭晳,代行城上之任,而以申善繼事,人多稱冤,停啓,何如?送簡於臣,臣意以爲,善繼之事,不比微過小失,一二番擧論而止,若涉一毫冤枉,則本院寧受失實之責,不宜未辨虛實,矇矓停啓,故以都在奉議答之,蓋欲以相對商確,而亦所以微示體例也。俄而簡通又至,申前之說,別無明白可證之語,而況發論同僚,方在式暇,不問遽停,事體未安,故姑以是答之,則又以所示誠然,但金正言旣書謹悉,不可還爲連啓爲言,而金禹錫,則旋以初旣全然不察,長官所示誠然,量處爲報矣。實不料鄭晳之不待發論之同僚,必欲停啓於昨日,而終執偏見,至於起鬧而後已也。此無非如臣無狀,忝據首席,旣不見信,且墜舊規,將何顔面,晏然仍冒乎?臣之本意,當此玉候靜攝之日,雖有當論之事,不欲煩聒,姑且有待,而事與心違,反以微瑣之事,數日之內,瀆擾至再,尤增慙懼,死罪死罪,請亟命遞斥臣職。答曰,勿辭。
掌令李曾啓曰,臣痼疾轉劇,經年沈綿,鍼藥無效,鬼事咫尺,自分病廢,無望生全,不意頃者,又參匪據,除拜之日,卽臣推勘未畢之時,則不可以事在旣往,而强顔冒居,故以此呈疏,見阻政院,臣之情勢,誠極憫迫,而當此玉候未寧之日,不敢以病辭,力疾祗肅,黽勉行公矣。昨日麟蹄縣監柳苾之事,出於公共之論,則簡通相議之後,爲城上所者,馳詣長官前構草,事例當然,而臣久病之餘,精神昏憒,全昧古規,直詣臺廳,率爾傳啓矣。今日以茶時事,來詣闕下,得聞下吏之言,則長官,以不爲來到構草爲非云。臣之不察著矣。臣何敢一刻仍冒?請令遞斥臣職。答曰,勿辭。
正言金禹錫啓曰,臣於昨朝,得見同僚簡通,則以爲申善繼事,人多冤之,停啓何如?臣亦聞善繼之論,或有稱冤者,故答以謹悉,而全未知發論同僚,方在式暇也。繼而又見僚簡,則以爲長官,答以獨停爲未安,此言是矣,而旣知謹悉,連啓未妥,何以處之?臣又以同僚式暇,下吏不言,初未覺察,而長官之言誠然,唯在量處等語答之矣。不意同僚,以此引嫌,至以前後所答相左爲言,臣竊訝焉。同僚式暇,始雖不知,而旣聞之後,臣之所答之意,與長官無異,則差遲數日,從容可否,是何違於臺閣之常規,而因此微瑣之事,遽爾起鬧,臣實未曉其意也。臣旣被同僚之斥,不可冒居臺例,請命遞斥臣職。答曰,勿辭。
獻納趙胤錫啓曰,臣曾在庚寅夏間,與友人,居接於城外,國恤小祥之日,有一士人鄭繼世者,從申善繼來言,吾於今日,目見可駭之事,臣仍問其故,則答以善繼勸客以酒,而乃用肉饌,無異常日,其客却而不食,顯示不平之色,善繼見之面赤,愧沮良久,其客卽平安,都事鄭脩云。臣與善繼,影響昧昧,雖不知爲何狀人,而以食祿逮事之臣,對人肉食於國祥之日,忍爲人所不忍爲之事,則擧此一節,足知其人之無識無行,不宜齒在衣冠之列也。痛惡一念,常在心上,頃見除目之下,卽與同僚相議論啓矣。昨接同僚引避之辭,則以善繼一家人,因嫌構誣,傳播人耳,多以是稱冤爲說,所謂一家人,未知指誰,而繼世之言,初出於目覩駭憤,臣與友人,一時共聞,則所聞實非由於他路,同僚之指謂一家人構誣傳播者,果何據而言也?其時善繼座上之客,一則已死,一則在外,其所稱冤之說,不過爲自己之發明,而同僚執此,以爲分疏之地,今日臺閣,可謂不嚴矣。律名旣重,才過二啓,而猝起停論於臣在式暇之日者,又何汲汲哉?强惹鬧端,瀆擾於靜攝之中,其意實未易曉也。此無非臣見輕不見信之致,何敢一刻苟冒,請命遞斥臣職。答曰,勿辭。
行大司憲金南重啓曰,凡臺諫啓辭,前啓則連啓與否,簡通相議,若有新啓之事,則城上所,就議於長官家,構單詣闕,乃是舊例也。昨日麟蹄縣監柳苾請罷之論,掌令李曾在家構草,書送簡通,臣以謹悉答送,而仍以前例不然之意,略爲言及于下吏矣。同僚引此引避,臣何敢晏然處置,請命遞斥臣職。答曰,勿辭。
執義李慶徽啓曰,昨日柳苾事,同僚發簡歸一之後,旣不構草於長官,又不傳示啓草於臣,而徑先入啓,則墜落舊規,無非臣見輕之致,不敢處置,與長官無異,何可晏然仍冒,請命遞斥臣職。答曰,勿辭。
司諫郭之欽啓曰,申善繼,於國祥日飮酒食肉之說,本院齊坐時,同僚發言於席上,聞來不勝可駭,故仍與同僚相議論啓矣。得見正言鄭晳引避之辭,蓋聞其稱冤,欲爲停啓之意也。臣以式暇,雖不得酬酢於簡通重發之論,未定虛實,而不爲更議于發言同僚,獨先發簡,有違依例,故諸僚皆以此引避,臣旣參其當初之論啓,則臣之所見,與諸僚無異,臣何敢晏然處置諸僚乎?請命遞斥臣職。答曰,勿辭。
持平金萬基啓曰,臣曾以形迹之難便,陳情引避,而未蒙遞改,召牌之下,不得不顚倒就職,而不敢晏然供仕,連呈辭單,見阻政院,蟄伏私室,惶蹙尤切,今者本府多官,全數引嫌,臣當處置,而臣於前啓,旣有不得參論之嫌,情勢狼狽,罔知攸處,則其何敢論列是非,處置多官乎?臣不可一刻仍冒臺席,請命遞斥臣職。答曰,勿辭。
藥房再啓曰,風日不佳,伏未審此時,聖候何如?水刺進御,與朝亦何如,而午間別無煩熱之候耶?臣等不勝憂慮,敢此問安。答曰,午後則進食稍加,煩熱不至大段矣。
大殿,政院夕問安。答曰,知道。
權大運啓曰,大司諫曺漢英,掌令李曾,正言金禹錫,大司憲金南重,獻納趙胤錫,再啓煩瀆,退待物論矣。傳曰,知道。
趙復陽啓曰,執義李慶徽,司諫郭之欽,持平金萬基,再啓煩瀆,退待物論矣。傳曰,知道。
趙復陽,以兵曹言啓曰,當日寺婢守月稱名人,自丹鳳門入來,差備門擊錚,極爲駭愕,令攸司囚禁治罪,同守門將延潤,常時不能禁斷,以致闌入,亦爲非矣,請推考。傳曰,允。
趙復陽,以備邊司言啓曰,頃日御史閔鼎重書啓中,極陳各營牙兵濫觴之弊,故欲知各營時存之敎,而參酌稟處,覆啓行會矣。今觀各道狀啓,則慶尙監營牙兵及將官軍官等隨率火兵,竝六千九百三十九名,而作爲隊伍,專轄於中軍,旣有將官褒貶啓聞之擧,常行訓鍊旗皷雜物,亦皆一新,與營將軍兵,小無異同云。右兵營牙兵隨率火兵,竝五百五十六名,左兵營牙兵親兵·虞候親兵,竝三百四十二名,全南監營牙兵隨率火兵,竝五千四百五十三名,兵營牙兵五百三十八名,忠洪兵營牙兵,四百五十名,水營前隊砲手,七十一名,而慶尙左水營及全南左右水營則竝無云。各營牙兵之數,雖有多寡之不同,設立旣久,不必革廢,統營及忠洪監營牙兵,旣已仍存,今宜一體施行,況慶尙監營牙兵,自作一體,旣與營將軍兵無異,則尤不當罷,竝皆仍存,而此數之外,切勿加定,俾無閑丁投入之弊,何如?傳曰,依啓。以上燼餘
入診時,左議政元斗杓所啓,今年海西農事稍稔,而驅馬之役,爲民間巨弊,若停點馬之行,抄送陞戶之卒,則似好,而該道點馬,昨已下直,似無及矣。上曰,雖以下直,停止何難乎?司僕寺謄錄
上在昌德宮。停常參·經筵。
大殿,政院問安。答曰,知道。
藥房都提調元斗杓,提調尹絳,右承旨李廷夔啓曰,伏未審夜來,聖候調攝何如,寢睡及煩熱之候,亦何如?臣等不勝憂慮,敢來問安。且與諸醫官,依前入診似當,竝此仰稟。答曰,知道。夜來寢睡頗穩,熱候不至大段矣。
中殿,藥房問安。答曰,知道。
金徽,以司僕寺言啓曰,政院黃海道點馬停行與否,何以處之事取稟啓辭,傳曰,卽問議于該寺處之事,命下矣。海西之不得點馬,已至七年之久,蓋以每於秋冬,値有客行,爲省民弊之故也。今年則幸無客使先聲,民事亦不失稔,故循例啓請,實出於該寺擧行其職掌而已。至於朝廷,別有分付之事,有緊於驅馬而勢難竝行,則點馬別監,雖已下去,猶可及止於未到場所之前,而參酌輕重,有非該寺之所專,上裁,何如?傳曰,今番則姑爲停行,可也。
金徽啓曰,今二十五日新番軍士點考之際,錦山騎兵三十一名,無端闕點,捉入旅帥,詰問其由,則京居人黃義立·金二男·金元立等,與本郡京主人同謀,前期下去,多捧木疋,圖出陳省印後加書,致有此弊云,事極駭愕,黃義立等三名及錦山京主人,令攸司囚禁,依律重治,本郡官吏,亦令本道,嚴査處置,何如?傳曰,允。
金徽啓曰,到防軍赴役之弊,近來滋甚,貧殘軍士等,不堪其苦,故頃因海州軍士金汝贊,再度擊錚。自今以後,不得已啓下赴役處外,切勿定送之意,覆啓蒙允矣。今番到防軍,仁慶宮內役處優數定送事,又爲啓下,當依此擧行,而第念到防軍老殘兒弱之類,則不能自立其役,或雇人代立,或納布於役處,兩日役價,例捧價布一疋,軍士之稱實,蓋以此也。卽今形勢,與前有異,失稔飢餒之民,上京番糧,亦且難備,到防役價,尤無辦出之勢,合有變通之擧。今此到防軍除雜頉一千三百八十名內,分二運赴役,六字缺使役不至全廢,而軍士庶可蒙惠,五字缺,何如?傳曰,依啓。老弱軍士,勿爲定送,且私自收捧一事,嚴禁可也。
全昌君柳廷亮啓曰,臣積病之餘,奉命出疆,當炎而去,未凉而歸,跋涉間關,百病交侵,僅到狼子山,因齎咨官之行,始聞聖候未寧,不勝驚慮之極,忘病而行。到江以來,罔夜兼程,及至中途,前症復作,腹痛兼發,氣力俱盡,不能疾馳,與同行使臣,偕到城外,雖緣病勢之萬萬不得已,而淹滯稽緩之失,在所難免,而當此靜攝之中,瀆擾尤不勝惶恐,伏地待罪。答曰,卿其安心勿待罪。仍傳曰,遣內醫看病。
傳于李廷夔曰,近聞贊善宋浚吉,出去江上云。頃日醫官書啓,所謂所居卑濕,而生病之說,誠是也。何以出居江上乎?予甚慮念矣。本院俾通此意,使之入來城中。
傳于李廷夔曰,僉知權諰,依前出入書筵,俾盡輔導之意,言之。
掌令宋時喆啓曰,臣於未渡江前,伏聞聖候違豫,不勝區區憂慮之至。渡江之後,所當兼程作行,而正使臣柳廷亮,纔經大病,千里跋涉,筋力憊敗,不堪疾馳。故臣不得已與副使臣李應蓍,倂日先行,來到城外,而復命則必須一時爲之,故等待累日,稽謝恩命,所失尤大。且伏見司譯院啓辭,則有吳仁亮,圖囑大臣,任意赴京之語,臣不覺瞿然也。灣上軍官,自前本道之所定送,仁亮之許往,雖在本道,糾檢一行,責在行臺,不察之失,臣亦難免。以此以彼,俱難晏然,請命遞斥臣職。答曰,勿辭。
大造殿入診時入侍,都提調元斗杓,提調尹絳,右承旨李廷夔,假注書金,記事官慶㝡·李溟翼,醫官柳後聖·申可貴·趙徵奎·柳僴·金重白。
入診後,藥房問安。答曰,知道。
忠淸監司李慶億,以御藥葫蘆闕封事,待罪狀啓。傳于趙復陽曰,勿待罪事,回諭。
大殿,政院夕問安。答曰,知道。
藥房再啓曰,伏未審此時,聖候何如,水刺進御,與朝亦何如,而午間別無煩熱之候耶?臣等不勝憂慮,敢此問安。答曰,氣候與朝無異矣。
政院啓曰,古者,懸登聞鼓於闕中,置院設官,以達冤人,唐太宗時,擊登聞鼓者,委金吾將軍收進,不得輒有傷損,亦不令人遮擁禁止。大歷中,詔天下冤滯於朝堂受詞推決,尙未盡者,聽撾登聞鼓,不如是,何以通萬民之情,達九重之邃哉?我國擊錚之規,卽古登聞鼓之意也。囚禁刑推,本非古制,而近來有司,仍重是刑,具有以微細之事,猥越紛紜者,誠亦可惡,或有子弟遭父兄之冤,或小民被豪勢之侵,不有此路,其何所控告乎?若徒惡妄訴之多,而遂峻其防,則實非通下情理冤民之道也。至於過用嚴刑,使擊錚之人,未伸冤狀,先斃杖下,寧有是哉?臣等,伏見刑曹擊錚人高靈居裵順龍身死公事,遐遠殘氓,裹足訴屈,抱怨徑死,誠可哀憫。此由刑官,用刑太重之致,而一次之刑,至殞人命,亦涉可疑,或不無吏卒用奸,以致其死。請刑曹當該堂上郞廳推考,其吏卒,亦令嚴加檢覈處置。答曰,依啓。一次之刑,似難殞命,必是下輩用奸所致,使之嚴覈處之。權大運啓曰,掌令宋時喆,再啓煩瀆,退待物論矣。傳曰,知道。
昧爽,下霜。申時,太白見於未地。
吏曹判書蔡裕後疏曰,伏以臣一字缺屬者,乃敢以私悃,瀆擾於調攝之中,臣罪如山,而聖度天大,不加之譴,而反七八字缺惶恐感激,罔知攸處。第臣聞七字缺發,痰喘極盛,有時昏眩,便不省事,加以重感風寒,頭疼如破,熱勢大熾,夜不接目,飮啖俱廢,氣力澌憊,漸就危惙,實無蘇活之望。臣之本職及兼帶,皆是要重之任,而却爲臣養病之坊,以此晝夜焦煎,痛勢尤劇,螻蟻之命,固無所惜,而一物之微,亦囿於覆燾之中,豈得不祈憐而乞活哉?臣雖萬萬無狀,亦粗識分義,若非垂死之疾,而有妨於官事者,則臣何敢縷縷仰陳於今日乎?臣之情勢則急矣,而臣之逋慢之失,瀆擾之罪,實無所逃矣。伏惟聖明,天地父母,懇乞曲察忱悃,特垂矜憐,將臣本職及兼帶,竝行鐫免,仍治臣逋慢瀆擾之罪,臣不勝屛營祈祝之至,謹昧死以聞。答曰,省疏具悉至懇。如許重任,決不可輕遞,卿其安心勿辭,從速察職。
領敦寧府事,遣柳後聖看病。
行都承旨金佐明疏曰,伏以臣父之病,彌留兩朔,一向委頓,十餘日前,僅得小歇,進參問安之列,乘曉觸冷,遂致添備,水泄數日,元氣澌敗,仍痢成漸,腹痛如割,一刻不得安過,食飮不能近口,湯劑亦不得拭,自去夜便道甚滑不禁,煩渴又甚。種種危症,疊見層出,臣之情勢,決難供仕,玆冒萬死籲號於孝理之下。伏乞聖慈,亟遞臣職,俾得終始救護,以全父子之恩,臣無任煎迫祈懇之至,謹昧死以聞。答曰,省疏具悉卿懇。卿之情勢至此,今姑勉副焉。
弘文館副校理臣睦兼善,修撰臣安後悅,副修撰臣沈儒行等疏曰,伏以正言鄭晳,以申善繼,於國恤小祥日,飮酒食肉之極爲可駭,臣亦參論矣。今聞善繼一家人,因嫌構誣,人多稱冤。同僚所論,亦非目覩,斷爲罪案,一向論執,有乖愼重之道。臣於今日,以停啓之意,發簡同僚,僚議或已歸一,而長官以發論同〈僚〉在式暇,獨停未安爲答。下吏初不言式暇,則不得可否,臣實不料也。同僚已書謹悉,事體不可論啓,故以此意往復,則答以量處。前後所答相左,有違臺閣之規,仍爲連啓,事涉苟且。此無非臣率爾發簡之致,決不可冒居言地。大司諫曺漢英,以昨日鄭晳,以申善繼事,人多稱冤,停啓何如?送簡,臣意善繼之事,不比微過,若涉一毫冤枉,則本院寧受失實之責,不宜未辨虛實,矇矓停啓,故以奉議答之,蓋欲商確而微示體例也。簡通又至,別無明白症語,發論同僚,方在式暇,不問遽停未安,以是答之,則又以所示誠然。但金正言旣書謹悉,不可還爲連啓爲言,禹錫則旋以初旣不察,長官所示誠然,量處爲報矣。實不料鄭晳,不待發論之僚,必欲停啓於昨日,而至於起鬧而後已也。無非臣忝據首席,旣不見信,且墜舊規,將何顔面,晏然仍冒?掌令李曾,以昨日麟蹄縣監柳苾之事,出於公共之論,則簡通之後,城上所,詣長官前構草當然,而久病之餘,全昧古規,直詣臺廳,率爾傳啓矣。得聞下吏之言,則長官,以不爲來到構草爲非,臣之不察著矣,何敢仍冒?正言金禹錫,以臣等,昨朝得見同僚簡通,申善繼事,人多冤之,停啓何如?臣亦聞善繼之論,或有稱冤者,故答以謹悉,而全未知發論同僚之在式暇也。繼見僚簡,以爲長官答以獨停爲未安,而以書謹悉,連啓未妥,何以處之?臣又以同僚之初未覺察,而長官之言誠然,量處答之矣。不料同僚引嫌,至以前後相左爲言,臣竊訝焉。同僚式暇,卽聞之後,差遲數日,從容可否,是何違於臺閣之規,而因此起鬧,臣實未曉,旣被同僚之斥,不可冒居。獻納趙胤錫,以曾在庚寅,與友人居接於城外,國恤小祥日,鄭繼世,從申善繼家爲言,善繼對客以酒而用肉,其客不食,顯示不平,善繼面赤愧阻,其客卽平安都事鄭脩云。臣與善繼,影響昧昧,雖不知何狀,而食祿之臣,對人食肉於國祥之日,忍爲不忍爲之事,擧一節,足知無識無行,不宜齒在衣冠之列,痛惡一念,常在心上,除目之下,不與同僚相議論啓矣。昨接同僚啓論,則以善繼一家人,引嫌構誣,多以是稱冤爲說,所謂一家人,未知指誰,而繼世之言,出於目覩,臣與友人,一時共聞,則所聞非由他路,同僚之指謂一家人構誣者,何據而言也?善繼座上之客,一已死,一在外,其所稱冤,不過自己之發明,而同僚以爲分疏之地,今日臺閣,可謂不嚴矣。律名旣重,才過二啓,而卒起停論於臣在式暇之日者,何汲汲哉?强惹鬧端,其意未曉,無非臣見輕之致,何敢仍冒?大司憲金南重,以凡臺諫啓辭,有新啓則就詣長官家構草,詣闕例也。柳苾請罪之論,掌令李曾,在家構草,書送簡通,臣以謹悉答送,而前例不然之意,略爲言及下吏矣。同僚因此引嫌,臣何敢處置?執義李慶徽,以柳苾事發簡歸一之後,旣不構草於長官,又不傳示啓草於臣,墜落舊規,無非臣見輕之致,不敢處置,不可仍冒。司諫郭之欽,以申善繼國祥日飮酒食肉之說,相議論啓矣。得見鄭晳啓辭,聞其稱冤,欲爲停啓之意也。臣以式暇,雖不得酬酢,而重發之論,未定虛實,不爲更議于發論同僚,獨先發簡,有違體例,故諸僚皆以此引嫌,何敢晏然處置?持平金萬基,以今者本府多官,全數引避,臣當處置,而前啓旣有不得參之嫌,何敢處置多官?掌令宋時喆,以未渡江前,伏聞聖候違豫,不勝憂慮,而正使柳廷亮,纔經大病,不堪疾馳,故臣與副使李應耆,倂日先行,來到城外,等待累日,稽謝恩命,所失已大。且伏見司驛院啓辭,則有吳仁亮圖囑赴京之語,臣不覺瞿然,灣上軍官,自前本道所定送,仁亮之許往,雖在本道,糾檢一行,責在行臺,不察之失,臣亦難免,以此以彼,俱難晏然,竝引嫌而退。俱非臣所覩所聞各異,則欲停欲論,皆是公心,初非起鬧一字缺何見輕,欲待發論同僚,實出愼重之意,旣許發簡,遽變所見,前後之言,一何相左?墜落舊規,固難仍在其職,責有所歸,別無可避之事,前啓有嫌,果難處置,許往之失,雖在本道,旣兼。以下落丈
領敦寧府事金堉箚曰,伏以臣之病,日益沈綿,去夜而卒劇,如縷之命,幾何不須臾而絶也?恐不得更覩天顔,瞻望宸極,泣涕如雨,所貴乎帝王之學者,謂無心主一而不外馳也。殿下從前進講之學,果不外此道乎?樂正子春,一匹夫耳,一擧足而不敢忘父母,殿下今日之所傷,乃至於此,不瑕有愧於子春乎?宋眞宗鐵杖木馬,何益於銳意復古,而與朱熹同一字缺竝生,不能使立朝數十日,誠可惜也,殿下今日之所當致力於心學者,只翫索衛武公之抑戒也。孟子曰,保民而王,莫之能禦也。民安而樂其生,則豈患無兵哉?有兵,亦將奚用乎?凶年飢歲,民將散而之四,而陞戶之擧,又出此時,大臣爭而不能得,此何事也?亦殿下之所當悔也。雖十一字缺其今何害焉。輔養國本,今日之幸,贊善之任,無過於兩宋,願殿下,終始七八字缺無遐心,而湖南之事,臣已薦六七字缺溘然,則恐一朝無助,而事必至於七字缺辭之時,願殿下慰勉而七字缺減之事,任便爲之,則必善爲也。安一字缺倉之事,臣爲廟堂所阻抑而不得行,今明送人,詳審物情形便而來,臣雖未及待而更稟,必遠曾經按湖,已知此情,亦以爲便於兩湖矣。此少無所損於國家之物力,而有答於萬世之漕運矣。臣之所一字缺者,不止於此,而病甚危急,神精怳惚,略擧萬一,仰答天聽,不勝惶恐。取進止。答曰,省卿箚辭。予用驚慮,無以爲諭,箚中所陳之言,無非格言至論,予雖不敏,可不體念焉?況湖南事,不但予意已決,卿旣得人而付之,何憂何慮焉?且卿雖老,筋力尙强,病雖深,神明所扶,豈無勿藥之喜乎?卿其安心善攝。仍傳曰,遣柳後聖看病。以上燼餘
玉堂箚子。大槪,正言鄭晳,獻納趙胤錫,大司諫曺漢英,大司憲金南重,執義李慶徽,司諫郭之欽,持平金萬基出仕。正言金禹錫,掌令李曾·宋時喆遞差事。入啓。答曰,依啓。移謄朝報
同副啓曰,臺諫出仕事,命下矣。今已日暮,明日待開門命招之意,敢啓。傳曰,知道。
傳于趙復陽曰,政事,明日爲之。以上燼餘
上在昌德宮。停常參·經筵。
大殿·中殿·世子宮,政院問安。答曰,知道。
藥房都提調元斗杓,提調尹絳,右承旨李廷夔啓曰,夜氣漸凉,伏未審聖候調攝何如,寢睡亦何如,而夜間別無煩熱之候耶?臣等不勝憂慮,敢來問安。且與諸醫官,依前入診似當,竝此仰稟。答曰,知道。夜來煩熱,寢睡不如去夜矣。
大殿受鍼後,政院問安。答曰,知道。
受鍼後,藥房問安。答曰,知道。
受鍼後,二品以上單子問安。答曰,知道。
吏批,判書蔡裕後病,參知趙壽益進,參議睦行善病,右承旨李廷夔進。
吏批啓曰,判書蔡裕後,參議睦行善,俱以病不來,小臣獨政未安,何以爲之?敢稟。傳曰,仍爲之。
以洪重普爲都承旨,鄭榏爲掌令,李濟衡爲掌令,尹飛卿爲正言,呂儆爲兵曹正郞,閔維重爲兵曹正言,李厚先爲定平府使,李䎘爲待敎,鄭始大爲咸鏡都事,李翼爲谷山郡守,許崙爲咸興判官,金禹錫爲司書,朴廷薛爲知禮縣監,金楀爲結城縣監,金纓後爲會寧判官,李惇實爲監察,李時術爲校理。
兵批,判書鄭致和進,參判申翊全式暇,參議李惕然進,參知李弘淵進,右副承旨金徽進。
兵批啓曰,卽接五衛將廳所報,則新除授五衛將林㙐,本以宿病之人,又自今月初,生重患胸腹之痛,方在苦劇之中,決無行公之勢,斯速入啓處置云。林㙐情勢如此,不得察任,改差何如?傳曰,允。
兵批,以李時昉爲都摠管,南斗爀爲白翎僉使,李天基爲五衛將,崔宗斗爲別害僉使,李俊英爲錦城監牧官,李汧爲忠洪水使,閔埬爲宣傳官,權勛爲五衛將,副護軍金佐明·李曾·宋時喆,副司果金禹錫·南宗標·宋有佺。
下直,海南縣監李休徵,永登萬戶田有秋。
李廷夔啓曰,史局久未備員,新除授待敎李䎘,卽爲牌招入直,何如?傳曰,允。
行大司憲金南重,執義李慶徽啓曰,尹善道,失意怏怏,陰有希覬,前後投疏,極其張皇。假托介淸伸救之說,巧飾弄幻,無所不至,一則推尊介淸之學,謂爲李滉之亞,一則專攻己丑之獄,謂爲盡殺善類,擧此數端,餘皆可見。其陰邪詭譎之論,略無所憚,自以爲聖明可欺,國是可誣,終欲自濟其一己逞憾之計,此人心之所共憤,聖明之所已燭,而臣等論列累日,尙靳一兪,豈殿下立節昏朝之說,有所容貸,而不欲斥絶乎?其時之疏,只攻爾瞻之惡,而於其扶護倫紀,未有一辭,至於金悌男謀逆之狀,昭不可掩,神人所共憤等語,狼藉疏中,則是反助凶論而爲之辭者也。人或不知,乃以立節稱之,誠可歎也。以此言之,其人本末,亦可知矣。豈非可惡之甚者乎?若不嚴加痛斥,無以明好惡而正是非,豈可尋常罷職而止?請前參議尹善道,削奪官爵,門外黜送。麟蹄縣監柳苾,爲人愚劣,不省人事,當初除目之下,已有不似之誚,而到任之後,政委下吏,貽笑見譏之事,不一而足,人言藉藉。如此之人,不可置諸字牧之任,以貽民弊。麟蹄縣監柳苾,請命罷職。答曰,勿煩。
正言鄭晳啓曰,臣之率爾做錯之失,在所當遞而今此出仕之命,實是意慮之外,臣誠狼狽,罔知攸措。第臣旣被諸僚之詆斥,且有遞出異同之嫌,決不可抗顔冒出,不得不瀆擾於靜攝之中,臣罪萬死,臣雖愚昧,忝竊臺閣,亦非一再,凡論啓之事,如或可停,則從前發簡往復者,何限而長官,以臣爲有若創開無前之規者然,長官所謂體例,其亦異乎此矣。其曰終執偏見,必至起鬧而後已云者,何其不揆臺例之不宜苟且,而反加情外之斥也?臣之發簡往復,蓋欲商確之意,而終未免爲鬧擾之歸,是豈臣之本意哉?至於獻納趙胤錫避辭,則盛氣攻斥,不遺餘力,誠未滿一哂也。臣之與申善繼,素昧平生,亦如胤錫之影響昧昧者也。彼此之或論或停,初豈有愛惡之私,而一則曰執此分疏,二則曰臺閣不嚴,是何億逆之太深,而勒加此言,詆至於此也?同僚之論,善繼旣非目覩,而人之稱冤者,以爲其說,出於善繼一家人,因嫌構誣,至有言其姓名者,所論或非實狀,則一向論執,是豈論人愼重之道乎?臣之欲相議停論者,蓋以此也。其所稱冤之說,非獨臣聞之,臣頃與長官及胤錫,同詣臺廳也,長官亦言善繼之事,人有稱冤者,長官之所聞於人哉,亦豈爲善繼地哉?況論人之道,旣知其冤,則至以失實引避者亦有之矣。以此皆謂之爲人分疏,而亦可謂臺閣不嚴乎?其所謂又何汲汲於方在式暇之日者,尤有所未曉也。專沒下吏,不爲回告之由,而直以臣爲乘時欲停者抑何歟?其他張皇辭說,臣不欲與之一一相較也。大抵同僚之見遞,蓋緣臣簡之可否,則臣是發簡之人,不宜獨自晏然而已。以此以彼,俱不可一刻苟冒,請亟命遞斥臣職。答曰,勿辭。
獻納趙胤錫啓曰,近來世道私勝,少有彈劾,輒欲救解,綱紀日頹,良可歎也。臣之論申善繼,非出於泛然風聞,蓋詳聞於目見之人,則雖爲善繼地者,不敢歸之於虛誣矣。臣誠深惡,欲一糾正,豈料群起而扶護之,有若不及然哉?凡事無論大小而意有各立,則必爲一是而一非,未聞有兩可之論。玉堂處置,語意糢糊,其主見可知,而如臣者亦得竝出,臣之苟冒,已極疲矣。今者鄭晳,再避,張皇其說,反謂臣爲盛氣,又拈分疏不嚴等語,以爲攻斥臣身之資。噫,善繼之事,人孰不謂之無行無識也?臣之所聞無異目見,晳則以其自明救護之說,盛稱冤狀,而不信同僚之言,此非分疏而何?臺閣之規,雖有可停之事,必與發論者相議,然後乃停,而汲汲於臣式暇之日,長官至以舊例不許,則迄可止矣,而旋卽引避起鬧,此非臺閣不嚴而何?據事直諫出於不獲已,則臣有何盛氣之事乎?臣之式暇,長官亦已聞知,晳之不及聞知,臣何能逆料也?假如下吏未卽回告,旣見長官答簡之後,晳何以獨執己見耶?尤所未曉者,何所愛惜於善繼,而一向偏攻同僚,若此之薄乎?其枝辭蔓語,臣不欲亟辨也。旣被其詆,不得不瀆擾於靜攝之中,臣罪尤大,請命遞斥臣職。答曰,勿辭。
大司諫曺漢英啓曰,當此聖候靜攝之日,以幺麼一善繼之事,逐日起鬧,自以爲能事,是誠何心哉?與之相較,臣所恥也,而亦不容不辨焉,臣罪萬死。頃於就職之日,與同僚相値於臺廳,臣果以善繼之事,或無稱冤者,得無有失實之患爲問,臣意以爲,苟有一端人心者,所不忍爲此,故猶慮其萬有一冤,不厭熟講,實出於論事之公心,非欲其必闞發論同僚之在暇而汲汲於停論也。至於連啓之規,則臣之待罪此職,亦非一二矣。苟因前構草而連啓,則城上所,只以簡通而詣闕傳啓,苟有一字一語之刪改,則必來議于長官,乃流來舊規也。豈有長官,以面議再及於簡通,而終不肯來之城上所乎?雖謂之創開無前之規,良不爲過也。此無非如臣駑劣,冒居首席,不能見重之致,決難一刻晏然,請亟命遞斥臣職。答曰,勿辭。
司諫郭之欽啓曰,本院諸僚,相繼引避,臣當處置,而再昨臣亦以不議于發論同僚,遽發停簡,有違體例之意,略及於避辭中矣。今日正言鄭晳,又爲引避,而以旣被諸僚詆斥爲辭,臣是諸僚之一也。何敢晏然處置乎?請命遞斥臣職。答曰,勿辭。
大殿,政院夕問安。答曰,知道。
藥房再啓曰,伏未審此時,聖候何如,午間別無煩熱之候耶?臣等不勝憂慮敢此問安。答曰,午間煩熱之候,不至大段矣。
侍講院司書李程疏曰,伏以臣,今者以慶尙左道災傷敬差官出去,臣所忝本職,係是書筵重地,不可暫曠。伏乞亟命遞改,不勝幸甚,臣無任惶恐屛營之地,謹昧死以聞。踏啓字。
侍講院行贊善宋浚吉,伏以臣蒲柳早謝,痼疾已谻,卽當飾巾待盡之時,夫豈一字缺脚出門之日,只緣鄕傳塗說,過聞玉候違豫,不比尋常,忍死驚起,忘恥冒嫌,以伸臣子奔問起居之禮。今幸祖宗默佑,神人交騭,患候漸安,已入無虞之境,臣民之慶,曷可勝道?秋事向闌,寒事漸至,而臣之舊疾新恙,一日甚似一日,最是四體浮症,生平所未有,而十數日來猝發甚惡,積病之餘,此數字缺發,不待醫者而知,其危甚深。恐一朝溘然於旅邸,以軫聖主之疚,以貽淸朝之羞,中宵耿耿,百念塡膺,日者陳乞,誠出於萬不獲已,而未蒙矜許,至以未覿一面,何其邁邁至此之批,繼下別敎?今入城中,數行藹然,軫念數三字缺。噫,臣何以得此於聖明?撫躬六字缺交頤,其無一望淸光,然後六七字缺非不在靜攝之中,引接六字缺而旣三字缺更問之敎,未六七字缺遲徊,以至今日,臣何敢一毫有六七字缺聖明猶未盡燭,區區下懷,爾念七字缺夐越千古,而前後赴朝,予無絲毫裨補二字缺鬧端增惹,朝著不靖。噫,此豈臣之所欲哉?二字缺伉拙奇蹇之使然,用是慚惶,尤不敢久於朝,兼且疚病如許,死亡無日,願保名節於晩暮,庶無負聖主知遇之恩耳。懇乞聖慈,曲賜憐察,卽許罷歸,公私豈勝幸甚,賴二字缺靈,倘不遂死,異日豈無竢間更來之便,抑臣不勝眷眷之忠,願效一言而去,以竊自附於古今籠中蔘朮之義。樂正子春,匹士也,猶以下堂傷足爲數月之憂,況以堂堂千乘之尊,忽致前史未有之災,一念操捨之際,其可畏如此,百姓之誠,有又何足道哉?朱子之言曰,不可常存在胸中爲悔,又不可不悔。臣願殿下,懲前而毖後,益存兢畏之念,和氣而平心,益臻攝養之道,加少愈之戒,勉存養之功,殷憂而啓,困橫而作,以迓續休命,重恢丕基,安知今日之患,不爲天心仁愛玉成之地耶?臣不勝銜恩感激悃穎屛營之至,謹昧死以聞。答曰,省疏具悉卿懇。予常恨卿之入京之日,病未相接,豈意遽有出居江上之擧,欲爲轉歸之計乎?卿之去就,係乎國家,豈得率爾乎?近日之事,似無干涉於卿也。何乃不安至此?卿其安心善攝,以副至意,勿起遐想,以孤朝野之望。
權大運啓曰,正言鄭晳,獻納趙胤錫,大司諫曺漢英,司諫郭之欽,再啓煩瀆,退待物論矣。傳曰,知道。
辰時,上御大造殿。藥房入診,都提調元斗杓,提調尹絳,副提調金佐明,記事官李伯麟以下缺,醫官柳後聖·申可貴·金尙誠。以下缺
入診後,藥房問安。答曰,知道。以上燼餘
申時,太白見於未地,而形體衰微,僅得看候。移謄朝報
上在昌德宮。停常參·經筵。
大殿,政院問安。答曰,知道。
藥房都提調元斗杓,提調尹絳,副提調洪重普啓曰,伏未審夜來,聖候調攝何如,寢睡視前夜亦何如,而煩熱之候,雖不大段,猶未止息耶?臣等不勝憂慮,敢來問安。且與諸醫官,依前入診似當,竝此仰稟。答曰,知道。熱候則猶未止息,而夜來寢睡,比昨夜稍勝矣。
中殿,藥房問安。答曰,知道。
金徽啓曰,副摠官尹順之,刑曹坐起進去,以下缺。傳曰,知道。
吏曹判書蔡裕後,以下缺時,以金至善擬於英陵參奉,以下缺善,前參奉而書以生員,其年數亦誤書,顓二字缺之妄發而然,臣之昏妄迷劣,至此益著,前後所失,止於此。特侏儒之一節耳,不敢以昏迷自解,其無殊甚矣。且豈有如臣者,參據銓席,誤事癏官一字缺是之久乎?臣嘗悶蹙罔措,控疏不得遞,尤不勝惶恐。今始來詣,伏地待罪。傳曰,卿其安心,勿待罪。
金徽,以司僕寺言啓曰,濟州出來先運年例進上馬八匹,三名日進上馬六十匹,凶咎馬五十三匹,來到本寺,故禾毛色別單,開錄以入之意,敢啓。傳曰,知道。在前則貢馬,必於草長時早秋上來矣。今年則何以今始上來耶?本寺察處。
行大司憲金南重,執義李慶徽啓曰,尹善道,失意怏怏,陰有希覬,前後投疏,極其張皇。假托介淸伸救之說,巧飾弄幻,無所不至,一則推尊介淸之學,謂爲李滉之惡,一則專攻己丑之獄,謂爲盡殺善類,擧此數段,餘皆可見。其陰邪詭譎之論,略無所憚,自以爲聖明可欺,國是可誣,終欲自濟其一己逞憾之計,此人心之所共憤,聖明之所已燭,而臣等論列累日,尙勒一兪,豈殿下,以立節昏朝之說,有所容貸而不欲斥絶乎?其時之疏,只攻爾瞻之惡,而於其扶護倫紀,未有一辭,至於金悌男謀逆之狀,昭不可掩,神人共憤等語,狼藉疏中,則是反助凶論,而爲之辭者也。人或不知,乃以立節稱之,誠可歎也。以此言之,其人本末,亦可知矣。豈非可惡之甚者乎?若不嚴加痛斥,無以明好惡而正是非,豈可尋常罷職而止?請前參議尹善道,削去官爵門外黜送。麟蹄縣監柳苾,爲人愚劣,不省人事,當初除目之下,已有不似之誚,而到任之後,政委下吏,貽笑見譏之事,不一而足,人言藉藉。如此之人,不可置諸字牧之任,以貽民獘,麟蹄縣監柳苾,請命罷職。正言鄭晳,以旣被諸僚之詆斥,且有遞出異同之嫌,凡論啓之事,如或可停,則從前發簡往復者,何限,而長官,以臣有若創開無前之規者然,其曰終執偏見,必至起鬧,此豈臣之本意哉?至於獻納趙胤錫避辭,盛氣攻斥,一則曰執此分疏,一則曰臺閣不嚴,是何勒加詆訾至於此也?臣頃與長官及胤錫,同詣臺廳也,長官亦言善繼之事,人有稱冤者,以此皆謂之爲人分疏乎?同僚之見遞,緣臣發簡可否,則臣不宜獨自晏然苟冒。獻納趙胤錫,以臣之論申善繼,詳聞於目見之人,則臣誠深惡,欲一糾正,豈料群起而扶護之,凡事必有一是一非,未聞有兩可之論,玉堂處置,措語糢糊。今者鄭晳,再避張皇,反謂臣盛氣,以爲攻斥臣身之資,何故愛憎於善繼,而一向偏攻,若此之薄乎?旣被其一字缺不得不瀆擾。大司諫曺漢英,以臣與同僚,相値於臺廳,臣果以善繼之事,或有稱冤,得無有失實之患爲問。臣意以爲,萬有一冤,熟講不厭,實出公心,非欲必闞發論同僚之在暇而汲汲停論也。連啓之規,苟有刪改,則來議長官,豈有長官,以面議再及於簡通,而終不肯來之城上所乎?無非臣見輕之致,決難晏然。司諫郭之欽,以正言鄭晳引避,以旣被諸僚詆斥爲辭,臣是諸僚之一也。何敢晏然處置?竝引嫌而退矣。不待發論同僚,徑先欲停,實涉率爾,而玉堂請出,未免乖當,所聞詳的,欲一糾正,乃其職耳。論事之體,不厭熟講,而終不就議,責有所歸,旣參當初之論,不敢處置,勢所固然,俱無可避之嫌。請正言鄭晳遞差,獻納趙胤錫,大司諫曺漢英,司諫郭之欽出仕。答曰,處置事依啓。尹善道事誠以所論之言,議其罪,則誅之亦不足,如不誅之則罷其官職,亦足以明其是非,勿爲煩論。
大殿,政院問安。答曰,知道。
藥房再啓曰,伏未審此時,聖候與朝何如,午間煩熱之候,亦何如?臣等不勝憂慮,敢此問安。答曰,午間熱候,不至大段矣。
申時,太白見於未地,而形體衰徵,僅得看候。
辰時,上御大造殿。藥房入診,都提調元斗杓,提調尹絳,副提調金佐明,記事官李伯麟·李溟翼·李䎘,醫官柳後聖·趙徵奎·安禮·尹後益·金重白。
入診後,藥房問安。答曰,知道。以上燼餘
次以分給,無得撓改,何如?傳曰,允。
金徽,以司僕寺官員,以提調意啓曰,濟州後運歲貢馬二百匹內,二匹病留淳昌,二匹病留龍潭,一匹病留沃川,本寺點捧實數一百九十五匹,及上年大靜領來色吏閪失追徵馬一匹,竝爲禾毛色,別單開錄以入之意,敢啓。傳曰,知道。
藥房再啓曰,伏未審此時,聖候與朝,何如?臣等不勝憂慮,敢此問安。答曰,氣候,與朝無異矣。
司諫郭之欽,獻納趙胤錫啓曰,新除授正言郭齊華,時在全南道康津地,請斯速乘馹上來事,下諭。傳曰,允。
大殿入診後,藥房問安。答曰,知道。
大殿,政院夕問安。答曰,知道。
黃海監司元萬石,以生松茸限內不得封進事,待罪狀啓,傳于洪重普曰,勿待罪事,回諭。
金徽,以刑曹言啓曰,罪人兪碩昌處絞事,啓下,今當擧行,而今日乃長陵改莎草之日,例爲禁刑,不可處絞,明日行刑之意,敢啓。傳曰,知道。
辰時,上御大造殿。藥房入診,都提調元斗杓,提調尹絳,副提調金佐明,記事官李伯麟·李溟瀷·李䎘,醫官柳後聖·申可貴·趙徵奎·金重白·權僴。
全南道觀察使徐必遠疏曰,伏以臣以瑞山作倉事,猥陳愚見,聖旨勤懇,許令遲留數日,與諸大臣熟講下去,不棄菅蒯,臣實感激。凡有所懷,不可不先經聖覽,而齟齬之口談,不如文字之詳悉,條列後錄,以備廟堂裁處。仍伏念山郡之姑待來年,本出於民所不願,不可强行,先試於此,待彼自慕之意,則可謂周詳委曲,而臣意有不然,此行之湖西,已效之法也,知其便民,則擧而措之而已,何可些少不便,半行半否,以傷國體哉?農家之情,米貴則木賤,米賤則木貴,今年山郡,雖非赤地,亦是凶年,雖非五六斗可易一疋木,設令山郡民役,眞入於十年之內,當此米貴之年,木價平而民亦不怨,若使來年,歲豐而穀賤,則木價高而民尤不樂,臣愚以爲竝行於山郡,此其機會也。湖西山郡,初亦不便,及其行事旣久,織納成俗之後,則民之便之,甚於右道。臣忠淸監司遞來之後,李時昉問臣以左道物情,臣以數字缺時昉試令作木之一二邑,改令作米以下缺作木今此湖南之左道,初雖不願,安知後日之便之反如湖西哉?昨承聖敎,以爲今雖欲爲,勢不可及,臣愚以爲如不行則已,如欲行之,則倣湖西已成之規,略如潤色而已,寧有不及之患哉?湖南道路旣遠,土産且多,收米之規,雖不可一依湖西,至於十三斗,則其數過多,故昨於登對,以減一斗之意,陳達矣。明敎不下,不勝悶鬱,靜攝之中,不可久對臣僚,故區區所懷,雖不敢悉陳而退,今臣所當,係是國家大事,故敢此煩瀆,以畢其說,乞令廟堂,從長指揮。臣不勝惶恐激切之至,謹昧死以聞。一,今此設倉,只爲收米之難輸,元不與田稅相干,則設或置倉爲白良置,田稅乙良,依前直納爲白齊。一,倉舍造作事段,臣曾見湖西監營,米租各萬石,木亦近萬疋,湖南監營,亦必相等爲白置,營造一事乙良,專責於兩南營司,則國家物力,元不耗費爲白齊。一,設倉之後,必有居民然後,可以守護,可以運穀,而勢難猝然募入是如爲白在果,臣愚以爲米之所聚,民自隨之,如法聖·可興之類,是也。如不得已,則除出兩湖營租合三千餘石,白給而募入,則當此凶年,百戶之民,鳩集不難爲白齊。一,入倉之價,除出於元數中,則果不無所費,昨已啓達爲白有在果,與其無船隻,不得輸到京江,雖有小費,得失相懸爲白齊。一,元數中除出之數,每石限一斗,則所費似多爲白在果,昔劉晏有言曰,私用有餘,公物當完,今若小給運價,則不無偸竊公物之患爲白遣,且募入之民,勢將全仰此價而爲生,故臣意欲於初頭,優爲之制爲白在果,此則設倉後,觀勢低仰,未爲不可爲白齊。一,許多米改斗量之際,必多欠縮以下缺,受米時欠縮乙良,徵於監色,還給時欠縮乙良,三字缺充給爲白去乃,年久之後,依法聖·可興倉例,使倉一字缺人備充爲白去乃,不無從長處置之事爲白齊。一,輸運時或車或馬,旣已給價之後,則以車以馬,非我所適是白齊。一,受米分米之際,不可無官員,則或加設水運判官爲白去乃,或令本郡兼差員主管爲白去乃,從優處之爲白齊。一,湖南收米,到瑞山之後,或於貢物主人處,竝給船價,使之自輸,則運路旣近,民豈不願?昨承聖敎,亦以爲不可,而今聞湖西大同到京江之後,或自船所直給云,然則自瑞山直給,亦何傷也?旣無沈沒之患,則似無不願是白齊。一,作倉處所乙良,或中間此邊彼邊中,相其地勢,堪爲民居者爲之爲白齊。一,差役之規,上年田結,用於今年,今年田結,用於明年,今此大同米,當用上年田結,若使沿海,果爲赤地,則雖有良法,無可奈何是白置,此一款,竝令廟堂指揮爲白齊。一,今此作倉,本爲無船可輸而發是白置,如以作倉爲不可,則此外有何良策,可以輸運是白乎乙喩,竝令廟堂指揮爲白齊。啓下備邊司。備邊司啓目粘連,啓下是白有亦,觀此全南監司徐必遠疏辭,且與必遠反覆商議,則必遠以爲,旣曰大同,則山海各邑,所當一體行之,而半行半否,有傷國體,且山郡亦是凶年,當此米貴木賤之時,設行此法,此其機會是如爲白有旀,安民設倉事段,湖南海邑,船隻不多,大同累萬石之米,決難直爲輸運於京倉,今若設倉於安民串,自本道,運致於此處,則一年可以再運,自本倉,至京江運船四五字缺,豈無願載之人?或於貢物主人處,竝給船價三字缺,則運路旣近,亦豈有不願者哉云云爲白有在果,當一字缺問民情,先行海邑,以試便否,徐觀其效,更察民情,處置之意,已爲定奪於榻前,行會本道是白沙餘良,必遠所謂,因此凶歲米貴木賤之時,設行云者,恐未之深思,若使歲豐,穀賤而木貴,則民必怨之,不可輕議是白乎旀,倉舍營造難易,姑舍不論,而倉底居人,必須優數募入然後,累萬石之米,可以出入輸運於兩處船所,除出三千餘石之穀,白給募入之設,亦未有之深思,一番白給募入之後,無他生理,每年白給,其勢難繼是白乎旀,入倉出倉之價,除出於元數,則一結十三斗之米,尙患不足,而減捧十二斗之計,尤涉疏濶是白乎旀,今此設倉之計,本爲無船隻難輸而發云爾,則在湖南,或可除輸運之弊,而自倉所,至京江輸運之船,當責於何處乎?瑞·泰以上船隻之難得,甚於湖南,京江之船,其肯爲十石船價一石之米而願載乎?其他湖南監色屢朔守護,改量時欠縮,留倉時耗損等弊,有難盡陳,而徐必遠改置,亦以爲非不知如許弊端,而若不設倉,則大同之米,決難輸納,不得已有此陳疏是如爲白在如中,豈可以徒知其一之言,輕許其節節難便之事乎?至於沿海果爲赤地,則雖有良法,無可奈何,令廟堂指揮事段,此非懸料措揮之事,到界之後,詳察馳啓之意,分付何如?啓依允。議倉等事,後日引見時稟處爲良如敎。以上燼餘
上在昌德宮。停常參·經筵。
下直,沃川郡守朴世橋,白川縣監尹㻩,甫乙下僉使李聖曄。
大殿,政院問安。答曰,知道。
藥房都提調元斗杓,提調尹絳,副提調洪重普啓曰,伏未審夜來,聖候調攝何如,寢睡比前夜,亦何如?臣等不勝憂慮,敢來問安,且與諸醫官,依前入診似當,竝此仰稟。答曰,知道。寢睡與昨無異矣。
中殿,藥房問安。答曰,知道。
備忘記,傳于金徽曰,以下缺聖曄處,給送。
辰時,上御大造殿。藥房入診,都提調元斗杓,提調尹絳,副提調洪重普,記事官李伯麟·李溟瀷·李䎘,醫官朴頵·趙徵奎·權僴·金重白入侍。入診後,藥房問安。答曰,知道。
司諫郭之欽,獻納趙胤錫啓曰,伏聞高陽郡守柳後聖,昨因傳敎,下往本郡,此實出於聖上軫念邑弊之意也。秋事方殷之日,守宰不在其邑,則固多廢事之患,況本郡曠官,已過三朔,下吏因緣弄奸,民情壅閼莫訴,誠非細慮矣。今此聖敎,可見憂民之至念,而第於玉候未盡平復之際,首醫不可暫離內局,且其仍任之限,只隔數月,其間往來,小無補於治民,而大有妨於侍藥,高陽郡守柳後聖,請命遞差,俾得專意於入診議藥之事。答曰,往來察任,似無所損矣,勿爲煩論。
藥房再啓曰,伏未審此時,聖候與朝何如?臣等不勝憂慮,敢此問安。答曰,知道。
金徽啓曰,備邊司郞廳來言,今日賓廳坐起日次,而大臣有故,不得竝坐云,敢啓。傳曰,知道。
日入後,流星,出自天中雲隙,向東入雲中,狀如拳,尾長二三尺許,色白。三更四更,電光,黑雲一道如氣,起自乾方,直指艮方,長竟天,廣尺許,良久乃滅。五更,電光。以上燼餘
上在昌德宮。停常參·經筵。
大殿,政院問安。答曰,知道。
中殿,政院問安。答曰,知道。
世子宮,政院問安。答曰,知道。
大殿,二品以上單子問安。答曰,知道。
藥房都提調元斗杓,提調尹絳,副提調洪重普啓曰,伏未審夜來,聖候調攝何如,寢睡亦何如?臣等不勝憂慮,敢來問安。且與諸醫,依前入診似當,竝此仰稟。答曰,知道。寢睡,連日安穩矣。上御大造殿。藥房入診,都提調元斗杓,提調尹絳,副提調洪重普,假注書權斗樞,記事官李溟瀷·李䎘,醫官申可貴·朴頵·趙徵奎·金重白。醫官罷出後,都承旨洪重普請對。傳曰,引見。史官一員入侍。入侍,記事官李䎘。入診後,藥房問安。答曰,知道。
司諫郭之欽,獻納趙胤錫啓曰,臣等昨以高陽郡守柳後聖遞差事,論列,而聖敎以往來察任似無所損爲敎,此實出於聖上軫念邑事之久廢也。本郡曠官,已過三朔,且當秋務之方殷,此時守宰,尤不可離任,此則聖明之所已知,臣等不復仰達,而臣等之論,以其首醫之不可出外也。後聖之累除畿邑,非爲其治,然只以醫術之故,不可使遠出,則常時往來,猶或可也,今此逐日入診,無時議藥,是何等時,而使渠出入治民,有同平日哉?此時還任,數日留官,小無益於邑事,而其不專於議藥,則大矣。況其仍任之限,亦且不遠,豈宜拘於是限,而惜其輕遞哉?此非獨臣等之意爲然,群議皆以爲可遞,高陽郡守柳後聖,請命遞差,俾得專意於入診議藥之事。答曰,不允。
藥房再啓曰,伏未審此時,聖候與朝何如?臣等不勝憂慮,敢此問安。答曰,氣候與朝無異矣。
大殿,政院夕問安。答曰,知道。
趙復陽,以戶曹言啓曰,瀋陽祭用年例入送,生梨一千筒,栢子二十斗,淸密十斗,則自兩西,依前措備,而銀杏十斗,則分定畿甸所産官,自本曹,看品封裹,交付于平安監司,差使員領送,已有前例,令將下送,領去禁軍,令該曹擇定,何如?傳曰,允。
李廷夔,以禮曹言啓曰,頃接禧陵參奉洪處恭等牒報,則陵上石馬·石虎耳缺,補以石炭,莓苔已生,不知其五六字缺之後,不可掩置云。臣等不勝驚愕,六七字缺,使之査出捧招,則各人等招內,自亂後石馬·虎耳缺,而年歲久遠,但聞流傳之言,往在丙戌間,參奉尹受說入直本陵時,知有此事,窮推守僕等,而事在年久,終未摘撥,只捧招文書取來詳考,則果如所報,大槪,石物耳缺,非風磨雨洗之致,自壬辰亂後殘缺云。其時參奉,不以實告,補以石炭,流來已久,到今査出,勢所未易。所謂殘缺,如不至大段,則自可修補,今此孝陵改莎草時,本曹堂上·郞廳,當爲進去,本陵距孝陵密邇之地,孝陵改莎草後,本曹堂上·郞廳,仍詣本陵,奉審以來,何如?傳曰,允。
初昏,雷動電光。三更,電光。以上燼餘
刑曹參議李正英上疏,伏以臣先考判書臣景稷,曾蒙易名之典,已多年所,而不覺其犯諱,到今仍存,有不敢言。伏願聖明,亟命有司,更議以定,不勝幸甚。臣兄臣長英,方在鐵原任所,不得聯名陳達,臣無任惶悚屛營之至事。據曹啓目粘連,啓下是白有亦,麟坪大君諡號,旣已犯諱,議大臣改諡,則其他犯諱之諡,似不當仍存,一體施行,何如?順治十五年九月初九日,同副承旨臣趙復陽次知。啓依允。禮曹謄錄
上在昌德宮。停常參·經筵。
下直,會寧府使金體乾。
大殿,政院問安。答曰,知道。
藥房都提調元斗杓,提調尹絳,副提調洪重普啓曰,伏未審夜來,聖候調攝何如,寢睡視前夜,亦何如?臣等不勝憂慮,敢來問安。且與諸醫官,依前入診似當,竝此仰稟。答曰,知道。寢睡,與昨無異矣。
傳于金徽曰,今下弓矢,會寧府使金體乾給之。
李廷夔啓曰,取考五禮儀,則大臣之喪,玉候未寧,方在靜攝之中,擧哀一節,不爲磨鍊之意,敢啓。傳曰,知道。
李廷夔,以禮曹言啓曰,王世子嬪,爲祖父母之喪,擧哀一節,乃是五禮所載,今此領敦寧府事金堉之喪,王世子嬪擧哀儀註,方爲磨鍊,直入王世子宮之意,敢啓。傳曰,知道。
李廷夔,以禮曹言啓曰,取考五禮儀,則曾經師傅大臣之喪,王世子有擧哀節文,今此領敦寧府事金堉之喪,王世子當爲擧哀,而方在侍藥之中,擧哀一節,似涉難便。且第四日臨喪弔禮,亦爲退行,似合權宜,何以爲之?敢稟。傳曰,依啓。
權大運,以義禁府言啓曰,以北兵使金是聲狀啓兵曹粘目,甫乙下假將蔡承矩,在德假將李思禮等,移義禁府處置事,允下矣。依例府羅將發遣,竝拿來之意,敢啓。傳曰,知道。
李廷夔,以侍講院言啓曰,臣等取考五禮儀及曾行規例,則師傅之喪,王世子例有擧哀節文,今此領敦寧府事金堉之喪,該曹以王世子方在侍藥之中,擧哀一節,似涉難便爲啓,臣等之意,王世子雖在侍藥之中,而書筵,亦或有時開講,則師傅之喪,事體爲重,一番擧哀,趁日行之,似不可已,臣等意見如此,敢此仰稟。傳曰,姑依該曹啓辭,施行。
趙復陽啓曰,內斥察訪潘好義,前日因傳敎上來,而事畢後,來詣本院下直,敢啓。傳曰,知道。
司諫郭之欽,獻納趙胤錫啓曰,臣等以高陽郡守柳後聖遞差事,論列,而聖批以往來察任未有所損爲敎,此實出於聖上軫念邑事之久廢,而本郡曠官,已過三朔,且當秋務之方殷,此時守宰,尤不可離任。此則聖明之所知,臣等不及仰達,而臣等之論,以其首醫之不可出外也。後聖之屢除畿邑,非爲其治,然只以醫術之故,不可使遠出,則常時往來,猶或可也,今此逐日入診,無時議藥,是何等時,而使渠出入治民,有同平日哉?時時還任,數日留館,小無益於邑事,而其不專於侍藥則大矣。況其仍任之期,亦且不遠,豈宜拘於是限,而惜其輕遞哉?此非獨臣等之意爲然,群議皆以爲可遞,高陽郡守柳後聖,請命遞差,俾得專意於入診議藥之事。答曰,勿煩。
嬪宮擧哀後,政院問安。答曰,知道。
藥房,嬪宮問安。答曰,知道。
大殿,政院問安。答曰,知道。
藥房再啓曰,伏未審此時,聖候與朝,何如?臣等不勝憂慮,敢此問安。答曰,與朝無異矣。
巳時,日暈。申時酉時,日暈。夜一更,月暈。流星,出胃星下,入乾方雲際,狀如拳,尾長五尺許,色白。以上燼餘
上在昌德宮。停常參·經筵。
下直,木浦萬戶林弘儒。
大殿,政院問安。答曰,知道。
中殿,政院問安。答曰,知道。
世子宮,政院問安。答曰,知道。
大殿,二品以上單子問安。答曰,知道。
藥房都提調元斗杓,提調尹絳,副提調洪重普啓曰,伏未審夜來,聖候調攝何如,寢睡視前夜,亦何如?臣等不勝憂慮,敢此問安。且與諸醫官,依前入診似當,竝此仰稟。答曰,入診,則亦依昨日例爲之可也。寢睡,連日一樣安穩矣。
中殿,藥房問安。答曰,知道。
李廷夔,以禮曹言啓曰,王世子嬪,爲祖父喪,以麤布帶成服,三十日而除,乃五禮儀所載,磨鍊儀註,直入世子宮之意,敢啓。傳曰,知道。
李廷夔,以禮曹郞廳,以右議政意啓曰,今者孝陵改莎草時,繕工監提調鄭維城,當爲進去,而臣之可以兼察,與前日長陵奉審時無異,鄭維城使之落後,以除廚傳之弊,何如?傳曰,依啓。
李廷夔啓曰,以禮曹啓辭,卒領敦寧府事金堉喪,遣近侍,致弔事,命下矣。明日當爲致弔,何承旨進去乎?敢稟。傳曰,左承旨進去。
權大運,以備邊司言啓曰,瀋陽年例入送祭用生梨·栢子·淸蜜,則自該曹分付兩西,今已措備,銀杏,亦自該曹下送,依前例,以義州地方邊將,定差使員領送之意,分付該道,何如?傳曰,允。
大殿,政院夕問安。答曰,知道。
藥房再啓曰,伏未審此時,聖候與朝,何如?臣等不勝憂慮,敢此問安。答曰,與朝無異矣。
獻納趙胤錫啓曰,高陽郡守柳後聖遞差之論,不獨臣等之意爲然,實是公共之意也。所重在於侍藥,而本郡之曠官,亦甚可慮,聖上之許令往來者,軫念邑事之久廢,則殿下已知此時守令之不可離任也。秋務且殷,且當凶歲,覆驗之政,救荒之策,一日爲急,不是等閑,而付諸下吏之手,莫恤小民之困,則烏在其置守之義也?爲此之慮,而頻頻許還,則數日留官,無益於邑事,而不專於侍藥,有妨於事體者,大矣。群情之皆以爲可遞,誠以此也。況其仍任之限不遠,而難於輕遞,必待數朔之滿,則其間廢事之害,有倍於旣往,高陽郡守柳後聖,請命遞差,俾得專意於入診議藥事。答曰,毋庸更煩。
未時申時,日暈。以上燼餘
上在昌德宮。停常參·經筵。
世祖大王忌辰齋戒。
大殿,政院問安。答曰,知道。
嬪宮成服後,政院問安。答曰,知道。
藥房都提調元斗杓,提調尹絳,副提調洪重普啓曰,伏未審夜來,聖候調攝何如,寢睡視前夜,亦何如?臣等不勝憂慮,敢來問安。且與諸醫官,依前入診似當,竝此仰稟。答曰,寢睡,一樣安穩矣,入診,姑爲昨日例爲之,可也。
下直,全南監司徐必遠,以下缺萬戶黃厚載。
以備忘記,傳于金徽曰,今此弓矢,在德萬戶蔡貴承,撫夷萬戶黃厚載處給送。
中殿,藥房問安。答曰,知道。
嬪宮成服後,藥房問安。答曰,知道。
洪處大啓曰,小臣金領敦寧府事家致弔進去。傳曰,知道。
李廷夔啓曰,卽見濟州別進上單子,則大殿封進單子,不爲着署,殊無詳察之意,濟州牧使李禬請推考。傳曰,允。
大殿,政院問安。答曰,知道。
藥房再啓曰,此時聖候,與朝何如?臣等不勝憂慮,敢此問安。答曰,與朝無異矣。
李廷夔,以禮曹言啓曰,今此領敦寧府事金堉之喪,王世子嬪服制,一依五禮儀祖父母喪三十日之制,磨鍊以入矣。今聞嬪宮私親,爲人繼後云,而全不覺察,不勝惶恐,嬪宮私親,旣已出繼,則服制,似當依禮文降等二十日而除之之意,敢啓。傳曰,知道。
一更二更,月暈。
敎守全南道觀察使徐必遠書,王若曰,分符西土,字牧委百里之憂,授節南維,巡宣重一方之任,擧雖僉議,簡在予心。惟卿乃祖之孫,以儒而吏,登名翰苑,已擅學士之譽,通籍金閨,允膺詞臣之責,是所眷遇之偏篤,宜其歷試於從班。左判完州,利器見盤錯之地,陞除選部,淸議許藻鑑之明,雅望衆所爭推,寵擢卿乃自致。褰帷錦水,聞有按使之風,鳴玉銀臺,遷爲諫官之長,出入無施,不可前後,所至有聲,恩許專城,縱緣寸草之誠迫,惠被一境,豈若甘雨之化行,顧念海東八以下缺府郡縣大小則五十七官以下缺則數百千里,海通江漢,國家財物之囷一字缺島隣羅珍,山下形勢之表裏,人民豪猾,百濟之舊俗猶存,兵甲精完,四都之雄鎭可恃。爲政須濟於寬猛,祛弊莫先於撫摩,三異之績未聞,幾多猾吏之利己,大同之法始設,尤宜方伯之得人,徇國純城,內雖仗於元老,便民長計,外必責於通才。況玆土之大無,在近歲而未有,秋荒田野,已切望哺之心,日咨臣隣,方講賑饑之策,安知子弟不爲帶劒之徒,惟在照濡使無塡壑之莩,軫念宜急於諸路,共理要待於惟良。玆授卿以全南道觀察使,卿其以我若保如傷之意,宣示邇遐,以卿剸煩理劇之材,勉盡籌畫,郭細侯之布澤,凋瘵可蘇,蘇儒文之奉公,黜陟以法,風移俗易,邑里皆武陵之歌,廉礪貪懲,守宰有卽墨之化,人心孚以恩信,戎事務在嚴明,卿所裕爲,予豈多誥?凡厥弛張施措,要得便宜,至於專節稟裁,悉遵成憲。於戱。邦本日瘁,予有懼於天災,丙子年來,言可涕於時事,臨朝歎息,誰爲四岳之賢,閱歲歸來,佇見二朞之績,故玆敎示,宜知悉。知製敎洪錫箕。以上燼餘
上在昌德宮。停常參·經筵。
下直,安骨浦萬戶金緝。
自巳時至申時,日暈。
大殿,政院問安。答曰,知道。
中殿,政院問安。答曰,知道。
世子宮,政院問安。答曰,知道。
大殿,二品以上單子問安。答曰,知道。
藥房都提調元斗杓,提調尹絳,副提調洪重普啓曰,伏未審夜來,聖候調攝,何如?不勝憂慮,敢來問安。且與諸醫官,依前入診似當,竝此仰稟。答曰,知道。寢睡,連日一樣矣。
洪重普啓曰,醫官等獨爲入診之時,則入診及入診後,聖候何如,例卽來言於提調,而昨日都提調臣元斗杓,則留宿於備局,臣重普,則入直於藥房,而入診醫官等,終不來言,其慢忽之狀,殊極可駭。請柳後聖·申可貴從重推考。傳曰,允。
辰時,上御大造殿。藥房入診,都提調元斗杓,提調尹絳,副提調洪重普,注書李伯麟,記事官李溟瀷·李䎘,醫官柳後聖·申可貴·朴頵·柳僴。
入診後,藥房問安。答曰,知道。
大殿,政院夕問安。答曰,知道。
藥房再啓曰,伏未審此時,聖候與臣等入診時,何如?不勝憂慮,敢此問安。答曰,與朝無異矣。
一更二更,月暈。以上燼餘
上在昌德宮。停常參·經筵。
大殿,政院問安。答曰,知道。
藥房都提調元斗杓,提調尹絳,副提調洪重普啓曰,伏未審夜來,聖候調攝何如,寢睡若何?臣等不勝憂慮,敢來問安。且與諸醫官,依前入診似當,竝此仰稟。答曰,知道。寢睡一樣矣。
趙復陽,以成均館意啓曰,今九月初九日,儒生課試當行,而上候方在未寧中,大司成亦未及差出,不得行之之意,敢啓。傳曰,知道。
金徽,以御營廳言啓曰,數字缺部屬中,右司,忠洪左道二哨,黃海道八哨,合十哨不及,各差備,京畿軍九十六名,黃海道軍四十一名,來月二十五日京中逢點,十一月初一日,與十一番軍兵,當爲遞代入番,各道監·兵使處,依前知會調送之意,敢啓。傳曰,知道。
金徽,以御營廳言啓曰,前佐郞李廷機,本廳軍色郞廳已爲啓下,而時無職名,依前例付軍職,冠帶常仕,何如?傳曰,允。
趙復陽,以禮曹言啓曰,厚陵丁字閣改建之役,時未完畢,而分差繕工奉事徐行健,不意遭母喪,其代分差假監役睦履善,今日內給馬下送,以完其役,何如?傳曰,允。
藥房再啓曰,自上進御十全大補湯,加入山藥·茱萸·黃連酒炒各一錢,麥門冬·澤瀉各七分,厚朴五分存與否,與柳後聖·趙徵奎及諸御醫等商議,則皆以爲澤瀉·厚朴,以防其泄候,而今則減去似當云。今日爲始,此兩材減去劑入之意,敢啓。答曰,知道。
辰時,上御大造殿。藥房入診,都提調元斗杓,提調尹絳,副提調洪重普,假注書權斗樞,記事官李溟瀷·李䎘,醫官申可貴·趙徵奎·朴頵·尹後益。
入診醫官罷出後,傳曰,大臣·兩贊善引見,史官只一員入侍入侍,藥房都提調元斗杓,都承旨洪重普,行贊善宋時烈,行贊善宋浚吉,記事官李䎘。宋時烈所啓,每於冬至使行次,貿易彼中禁物,或有搜檢之事,則見侮異國,虧損國體,閭里所傳之說,雖不可盡信,旣有所聞,不敢不達矣。上曰,今番使行,如大段等物,勿爲貿易。又所啓,今承賢才引進之敎,臣之缺疏中,已陳數人,而尙未收用以下缺之言云矣。宋浚吉曰,臣頃於筵中,以下缺兪棨等之可合於春宮輔導之任矣。上曰,缺卿誠意無間,而兩卿之言如此,當爲收用,兪棨敍用,先除講院之官,可也。
入診後,藥房問安。答曰,知道。
大殿,政院夕問安。答曰,知道。
藥房三啓曰,秋夕陰熏,引接移時,伏未審卽今聖候,與朝何如?臣等不勝憂慮,敢此問安。答曰,與朝無異矣。
金徽,以兵曹言啓曰,上番軍士準立下去之時,點考以送,以防代立之弊事,頃因海州正兵金汝贊擊錚元情,覆啓定奪矣。去當番軍士等,本月初一日臣等開坐,永定處外,竝爲點考,則黃州正兵李命立,私奴愛守代立,杜碩亨,私奴朴男代立,杜義亨,私奴春立代立,金德業,私奴唜先代立,洪立信,私奴朴南代立,南陽正兵申敬俊,私奴小文代立,全州正兵金厚吉,私奴文祥代立,姜善男,私奴莫男代立,李仁福,私奴祥伊代立,錦山正兵林戒立,私奴天守代立,孟應立,私奴生伊代立,金唜世,私奴夢吉代立。現捉各人等,不有禁令,私自代立之狀,殊甚可駭,當身則行會各道,使之從重治罪,代立人,則竝令該曹,依法定罪,何如?傳曰,允。以上燼餘
上在昌德宮。停常參·經筵。
下直,永宗萬戶金石堅。
大殿·中殿·世子宮,政院問安。答曰,知道。
藥房都提調元斗杓,提調尹絳,副提調洪重普啓曰,夜氣沈陰,伏未審聖候調攝,何如?臣等不勝憂慮,敢來問安。且與諸醫官,依前入診似當,竝此仰稟。答曰,知道。寢睡,似不如昨夜矣。
李廷夔,以吏曹言啓曰,守令有闕,政事何以爲之?敢稟。
注書李伯麟,亡妻歸葬事出去,代假注書李世華。
以備忘,傳于金徽曰,今下弓矢,永宗萬戶金石堅處,給送。
權大運,以扈衛廳言啓曰,故領敦寧府事金堉所帶軍官,今當有區處之事,何以爲之?敢稟。傳曰,移屬于延陽府院君。
傳于權大運曰,別造弓,當爲試射,言于政院。
藥房再啓曰,伏未審此時,聖候何如?臣等不勝憂慮,敢此問安。答曰,與朝一樣。
洪處大,以尙衣院言啓曰,今初九日,贊善宋時烈·宋浚吉等,登對時所啓,因尙方紋段貿易,多有彼中難便之事,停止宜當。上曰,可也事,命下矣。本院年例所貿大段及紗綃,竝十疋,使之不貿,而元單不付標以入之意,敢啓。傳曰,知道。
行大司憲金南重,執義李慶徽,掌令李齊衡·鄭榏,持平金萬基啓曰,醫官趙徵奎,當玉候違豫之初,往一宰臣家,主人問上症患之如何,則徵奎所答,極其悖惡,有不忍聞不忍言者,傳播紳之間,莫不痛駭而憤惋,其時所當卽爲請罪,而方中外憂遑之日,不敢煩擾於靜攝之中矣,到今群情憤鬱,皆以此人,尙逭罪律,晏然仍在於入診議藥之列爲可駭,請趙徵奎拿問定罪。永與府使李壽昌,本以愚濫之人,曾爲守令,到處見敗,及授本職,專事肥己,貪縱無厭之狀,與閔震益,竝稱於道內,北路雄府,今爲棄地。且沈惑邑妓,率置衙中,賄賂公行,人言藉藉,至於其妻因妬作變,刑杖官屬,可駭可愕之狀,不一而足。如此之人,不可一日在官,以貽民害,請永興府使李壽昌罷職不敍。高原郡守權瑜,本以賤孼,又無履歷,到任之後,尸居其職,官庫之物,歸於鄕所,差役之事,出於奸吏,種種貽害,民不堪命,北來之人,無不言說,請高原郡守權瑜罷職。殿中爲任,武臣之極選,不可人人而苟充,監察高振龍,除授之初,已有不合之誚,及其署經,初越於諫院,再越於本聽,不可仍在其職,監察高振龍請命遞差。答曰,不允。高振龍事,依啓。
平安監司柳淰疏曰,伏以無狀愚臣,一無可及,百不及人,猥荷聖眷,久叨關臬,常苽旣熟,格外加年,恩至渥也,分已極矣。前後乞免之章,幾十數上,而誠未格天,累降溫批,進退狼狽,一味惶憫,思欲更陳一疏,冀蒙恩遞,適値王候違豫,久未復常,日夜憂遑之中,亦不敢冒將私悃,仰瀆天聽,徊徨數月,悶默行公。仍聞臣之老父,自北京,竣事而還,奔忙作行,往迎灣上,父子相對,感悅天恩,將率歸來,行路爲榮。過福生災,臣自往月晦間,前患痰結·頭痛之症,今又發作,氣上昏眩,比前秋百倍,如卵如拳之塊,遍滿一身,支節拘攣,手足癱瘓,夜而不能合眼,晝而飮啖全廢,此非風寒所傷,朝夕猝發之症,祟於土疾,源委旣痼,日增月加,終至於此。及今不治,轉入秋冬之交,則未報國恩之前,難免朝露之先晞,伏枕流涕,不知所達。加以得接家信,臣父還朝之後,所患血溺,淋瀝不已,頗有後發之漸云,雖在年少氣壯之日,大勞之餘,疾病之作,理勢固然,況七十之年,積病之人,萬里行役之後乎?病裏得報,方寸益亂。仍竊伏念,臣之一家,偏蒙恩眷,兄弟二人,俱受外寄,老父之側,今無一人,延醫問藥,亦不以時,其在父子區區至情,寧用晷刻自晏於心,而亦能帶職名應事務,有若平常無事人乎?人理之所不可堪,子職之所不忍,伏乞聖慈,天地父母,察臣病勢之危重,憐臣情勢之切迫,亟遞臣職,俾得歸救老父,兼治臣所患之症,則自今未死之年,無非含恩感戴之日也。當此靜攝,猥瀆至此,伏地惶恐,臣罪萬殞,臣無任瞻天祈懇之至,謹昧死以聞。答曰,省疏具悉卿懇。卿其安心,更加調理察職。
上御大造殿。藥房入診入侍,都提調元斗杓,提調尹絳,副提調洪重普,假注書權斗樞,記事官李溟瀷·李䎘,醫官申可貴·朴頵·趙徵奎·安禮。入診後,藥房問安。答曰,知道。
入診時,洪重普啓曰,弼善姜鎬,以身病,連日呈疏,而調攝之中,不敢奉入矣,今聞病勢甚重,書筵入番之地,曠職已久,合有處置之事。上曰,然則遞差。
大殿,二品以上單子問安。答曰,知道。
大殿,本院夕問安。答曰,知道。以上燼餘
上在昌德宮。停常參·經筵。
大殿,政院問安。答曰,知道。
藥房都提調元斗杓,提調尹絳,副提調洪重普啓曰,伏未審夜來,聖候調攝何如,寢睡視前夜,亦何如?臣等不勝憂慮,敢來問安。且與諸醫官,依前入診似當,竝此仰稟。答曰,知道。寢睡,安穩矣。
中殿問安。答曰,知道。
傳于李廷夔曰,政事,明日爲之。
權大運啓曰,各殿別監,如有作罪缺之事,則必須入啓請罪,不得任以下缺都監郞廳,因醎土掘取事,聞下輩之言四五字缺已生捉致棍打,已生來訴本院,自本院,招致該吏,問其曲折,欲爲請推,而因暮未果矣。卽聞都監郞廳,又怒已生之來訴本院,已生家人及洞內所任,多數推捉云。已生所爲,雖未知其如何,而郞廳之不爲入啓,任意刑扙,怒其來訴,推捉家人,事甚可駭。其不識事體,恣行無忌之狀,不可不懲,當該郞廳從重推考,色吏,令攸司囚禁治罪,何如?傳曰,允。
權大運,以都摠府言啓曰,今日入直軍士,因傳敎別造弓試射,請出標信。傳曰,知道。
權大運,以兵曹言啓曰,全州正兵鄭樂生,分軍時定送於箭串,而至今不爲現身,因次知司僕所報,捉來推閱,則京人朴孝一,捧價布七疋,私自代立,而渠亦不爲現身派定之處,今乃現捉,情狀可惡。鄭樂生,令本道推治,代立人朴孝一,亦令該曹,依法定罪,何如?傳曰,允。
李廷夔,以弘文館言啓曰,本館改構之役,今已完畢,移徙吉日,令日官推擇,則來十二日爲吉云,此日移入之意,敢啓。傳曰,知道。
藥房再啓曰,伏未審此時,聖候與朝,何如?臣等不勝憂慮,敢此問安。答曰,與朝一樣。
行大司憲金南重,執義李慶徵,掌令李齊衡·鄭榏,持平金萬基啓曰,醫官趙徵奎,當玉候違豫之初,往一宰臣家,主人問上症候之如何,則徵奎所答,極其悖惡,有不忍聞不忍言者,傳播紳之間,莫不痛駭而憤惋,其時所當卽爲請罪,而方中外憂遑之日,不敢煩擾於靜攝之中矣,至今群情憤鬱,久而愈激,皆以此人尙逭罪律,晏然仍在於入診議藥之列爲可駭,請趙徵奎拿問定罪。永興府使李壽昌,本以愚濫之人,曾爲守令,到處見敗,及授本職,專事肥己,貪縱無厭之狀,與閔震益,竝稱於道內,北路雄府,今爲棄地。且沈惑邑妓,率置衙中,賄賂公行,人言藉藉,至於其妻,仍妬作變,刑杖官屬,可駭可愕之狀,不一而足,如此之人,不可一日在官,以貽民害,請永興府使李壽昌罷職不敍。高原郡守權瑜,本以賤孼,又無履歷,到任之後,尸居其職,官庫之物,歸於鄕所,差役之事,出於奸吏,種種貽害,民不堪命,北來之人,無不言說,請高原郡守權瑜罷職。答曰,不允。
大殿,政院夕問安。答曰,知道。
上御大造殿。藥房入診時,都提調元斗杓,提調尹絳,副提調洪重普,假注書權斗樞,記事官李溟瀷·李䎘,醫官申可貴·李䎘·金重白。
入診後,藥房問安。答曰,知道。
侍講院贊善宋時烈疏曰,伏以臣疾病沈痼,待盡丘壑,昨以聖明收召不已,又値聖躬不寧,傳聞浮實,章皇上來,一再賜對,過蒙奬許,臣愧懼蹜踖,誠不敢安。惟是草藁微賤,不識事宜,獨以陋學,妄有陳達,如收用兪棨,勿貿遠物,停止土木之役,皆蒙採納,臣竊不自揣,以爲庶幾披盡肝膽,畢義願忠,而毋負於殿下收召寵典之意矣。惟是臣賦性麤率,無所取材,論事之際,類多衝口而出,故率多妄發,而所言,時或失實,至於遠物搜禁之際,大臣藏置之說,聖明以爲似不近理,臣亦以爲傳來未必盡實,出而仰〈聞〉之,則果是誤聞。臣不勝瞿然,方欲上章引伏矣,忽聞領相,以此不安,臣益增隕越,無地自措。夫在尋常之人,事涉虛妄,則言之者,固有罪矣,況於大臣,其可以無根之說,妄加之哉?臣之罪戾,無所容逃,而益知不敢復側於朝端矣。伏乞聖明,亟治臣罪,以謝公議。抑臣於此,竊有感焉,臣之爲此言者,非欲論列於事爲之末流,只願殿下,洗濯心地,無一物經營於念慮之一字缺使動靜云爲,粹然一出於正然後,策勵臣隣,使二三字缺一於朱子所欲養者二事半行缺以酬聖志副輿情,故嘗以武候半行缺姑捨廟制爲言矣。今此物件,全不打緊而可已,不使行人,蒼黃困滯,臣竊有疑於聖志,故敢有一言,非敢有攻斥大臣之意也。然其心如此,而其言旣誤,其罪烏可逃哉?且臣於其日,因聖明下問李惟泰事,歷擧彼時顚末,仍及申生事,及出而思之,是乃殿下嘗置律名,使人不敢犯者,而臣精神昏惑,造次之間,不覺其極冒,到今思之,驚惶悸慄,心膽若墜,臣之昏妄,不惟有害於人,而自害其身者,又如此,臣竊自悼焉。然而聖明不卽治臣之罪者,欲使其自請耶,抑或憐其愚,而諒其無他腸耶?臣震慴累日,不知所出,適値大臣事,不得已冒死敢請,伏乞聖明,亟下有司,俾議臣罪,如或哀矜,不忍致辟,則亟賜退歸,以安微分,則實天地父母生成之恩也。臣不勝恐懼危怖之至,謹昧死以聞。答曰,省疏具悉卿懇。伊日之言,予固知卿意之在於勿貿遠物之誠也。不但斷無他慮,嘉卿之忠朴也,豈意至此乎?況申生事,予意專未到此也。何必引咎乃爾?卿其安心,以副至意。
黃海道儒生康以謙等疏曰,伏以臣等,小草其器,散木其材,鶉飮鳥啄,而至於朝家之事,聾也,瞽也。雖切漆室之憂,有何小補之益哉?雖然,身當聖明之世,目擊當今之弊,可爲漢臣流涕痛哭者多,可勝於悵,夫天仁覆悶下,而所視莫不自我,所聽莫不自我,目今一國之民,抱冤籲天極矣。近日天災時變,夫豈非民冤之自下哉?臣等伏覩殿下天地其仁,日月其明,每遇災變,罔不修省,堯·舜之化,湯·武之治,可以立見,而臣當披露腹一字缺盡展所懷,伏惟聖明,留神于玆。國不可一字缺衛,安不可忘危,年年歲抄,以充虛數字缺實陰雨之戒,而不可不先者也。然而三字缺於民者也。民先安半行缺抄,皆出於斯民之子,而列邑半行缺必以限數而充之,今年又如之,明年又如之,一字缺數人民生子無幾,而生之者,亦非皆男丁也。數字缺年年抄閑者無遺,今年何以充其數,明年又何充其數也?近年以來,朝庭以定限責兵使,兵使以定限責守令,守令不得已,殘虐里任,期於搜括。是以,當其歲抄之時,則子纔落地,而被訴者什八九,或生女子,而被誣者什四五,鞭扑狼籍,誣伏太半,齊民狼顧,扶老携幼,鳥竄鼠匿,而血泣盈路,是何聖明之世,有此薰眼之慘?今日之庭臣,有以此聞之於聖聰,則以殿下仁民之心,不惟爲之惻隱而已,必不能安丙枕,而仁恕之旨,不終日而頒於一國之中矣。且兵在於務精,不在於務多,今日所充之軍,襁褓者居半,簿籍所記,雖曰十五歲充定,而玆皆守令之塞責而已。使此輩居于平時,而惟徵其收布,則徒有民冤而已也。若有不虞,有是軍卒而何用之哉?將必百人,不能敵一夫,角崩而已,可勝於悵?民之怨咨,已至於此,此所以流涕而痛哭者也。近日天災時變,安知非民冤之至此哉?邑校生三年一試,祖宗朝垂憲,而自今年以後,春秋沙汰之事目下焉,是知近日士子,類多學術之不明者,故殿下之意,以爲使不學者,聚于學宮,非崇儒重道之節,如此輩,寧定軍卒,以爲捍禦之具,而使學宮,不爲溷淆,然而近一字缺延路之儒輩,經亂之後,又困於客使之二字缺孤寒無助之流,終歲無開卷之日,春二字缺汰秋以繼之,則不半行缺其事目,而相顧失色,半行缺自期其中有識者,將以聖廟之無二字缺慮今之爲儒者,冠章甫而已,名儒生而已。此而一朝汰去,皆爲軍卒,則其於守廟,想似無人矣,此豈聖世之事乎?此所以流涕而痛哭者也。國無遊民,爲治之大道,而觀今一字缺止耕之入作·宮家之屯庄,則大有怪焉。元居之人,賦役太重,日以益瘁,身役甚煩,日以益瘁,入作·宮屯之輩,終歲享安樂,元居之人,一夫負百役,而一日無暇,一人生數子,而一無閑遊,入作·宮屯之輩,終身不見吏,元居之人,衰老者,不能除役,殘疾者,不能蕩滌,入作·宮屯之輩,壯者小者,不知城邑,元居之人,逃亡物故者,未及代定,則酷禍及族,無族則及鄰,一夫逃亡,族之族,鄰之鄰,被侵繼逃者,不〈知〉其幾,入作·宮屯之輩,父子鄰族,安堵醉飽,是何等人民,而勞逸若是其有異耶?是以元居之人,羡彼閑逸,種種投入,而居東縣者,移于西州,在西州者,移于東縣,入作·宮屯之輩,日以益多,元居良役之人,日以益小,計今日一邑所居之民,則入作與宮屯之人,什八九矣。入作·宮屯,是魚之淵也,雀之叢也,人之避役之藪也,其可歐之而不已乎?自玆因循數年,則將必見一無應役之人,而盡爲入作·宮屯之流矣。京砲手之輩,多有列邑之人也。玆以自望其奉,而行移于州官時,或因前嫌,或因故舊之傳請,嫌一字缺而不計兩班之子有蔭之孫,紛紜望呈,辱其一字缺賂物然後,自下私和半行缺人民之號冤也。伏惟聖明,當以下缺,則限式年歲抄,而以待其始生者之年滿二字缺之使斯民,無所冤,而使軍卒,有所用焉。汰講儒生之事,則聿追成憲,每限式年,使之汰講,春秋二時,亦爲巡講,以之勸奬,則士無冤抑之心,而且有成就之道也。入作之人,則使其時居之官,成冊其姓名,然後一依收布軍之例,逐年收捧其價布,輔用於元軍之收布,而以此量彼,蠲減其元軍收布之萬一,則貧賤偏苦之軍卒,無所冤痛,而庶可保存矣。宮屯之輩,則量其宮屯之大小,定其限數,成冊然後,使不得加減,則民無投入之路矣。逃亡物故軍卒之虛位,則莫如號牌之最宜也,使之號牌,以充闕額,則必無緣一夫之役,而四五夫離散之患矣。京砲手望呈奉之之事,則自本官望呈,而本官,辨其可合然後,査定上使,則亦無民間橫侵之弊矣。臣等竊料殿下,以生知之聖,天縱文武,凡此數事,必先明于心,而睿斷于中矣。臣等遠伏草野,每見殿下之旨,而感圖治之誠切,進之無已,雖然,臣等以螻蟻之命,冒雷霆之威,而枉僭至此,不必小赦,不勝待罪憂恐之至,伏惟殿下,憐愚忠垂察焉。臣等無任忠悃之至,謹昧死以聞。答曰,省疏具悉。疏辭,當令廟堂處之。
備邊司啓目,粘連啓下是白有亦,今此康以謙等疏中,不書所居,汎稱黃海道,已違規例,所陳五條,意在免講,亦非公心是白在果,年例歲抄段,只充其老故之本數二三字缺代定闕額,增加其半行缺失稔之故,只令充定半行缺虛位充定段,每式年充定,雖是法例,朝家趁念民弊,旣退式年之限,乃以五年爲一字缺區別大·小邑,定其額數,今不可更寬其一字缺是乎旀,年弱兒勿定軍役,曾有啓下事目,前後申勅,亦非一再,則乳下定役,責在本道,各邑更加申勅爲白乎旀,各邑校生春秋考講落講者定役,載在法典,朝家特用寬典,降定武學之後,又爲試閱才落者,充定軍役,則此亦出於勸奬之道,而今以巡講稱冤,極爲無據爲白乎旀,入作之弊,宮家之屯,雖是今日痼弊,猝然逐名收布,必多騷屑之弊,似難輕議,宮屯入屬者,流民居多,一皆定役難便,其中有根着之類,搜出定役爲白乎旀,號牌段,擧措重大,不可輕易行之,京砲保段,自本官査定,亦不無其弊,其間因嫌望呈士族子枝橫侵受賂者乙良,令都監,各別議察處置,何如?以上燼餘
上在昌德宮。停常參·經筵。
下直,穩城府使李尙敬。
大殿·中殿·世子宮,政院問安。答曰,知道。
大殿,二品以上單子問安。答曰,知道。
藥房都提調元斗杓,提調尹絳,副提調洪重普啓曰,伏未審夜來,聖候調攝何如,寢睡亦何如?臣等不勝憂慮,敢來問安。且與諸醫官,依前入診似當,竝此仰稟。答曰,知道。寢睡,一樣安穩矣。
有政。吏批,判書蔡裕後病,參判趙壽益以下缺,參議曺漢英進,行都承旨洪重普進。
兵批,判書鄭致和進,參判申翊全病,參議李惕然呈辭,參知李弘淵進,右副承旨金徽進。以尹世喬爲唐津縣監,李祉遐爲淸陽縣監,韓縝爲弼善,趙仲耘爲松禾縣監,嚴台耉爲高原郡守,密山君澯,海寧君伋,海陽正僖,西興令炯郁,西昌令炯彬,兪棨爲文學,鄭華齊爲侍直,崔守簡爲佳城僉使,李泓爲部將,崔應新·田起稷爲武兼,李行進·柳道三·金汝溫·洪舜民·張冲仁·洪汝漢·趙猷·李元煥·鄭尙古爲副護軍,李箕男·許道·李俊望·邊俊吉·宋繼德·姜鎬爲副司直,李廷機·高嶖爲副司果,金弘振爲洗馬,金壽民爲四山監役。
備忘記。傳于金徽曰,今下弓矢,穩城府使李尙敬處,給送。
李廷夔,以侍講院言啓曰,新除授文學兪棨,時在忠洪道林川地,書筵入番事緊,請斯速乘馹上來事,下諭何如?傳曰,允。
藥房再啓曰,伏未審此時,聖候與朝,何如?臣等不勝憂慮,敢此問安。答曰,與朝一樣。
政院,大殿夕問安。答曰,知道。
吏批啓曰,判書蔡裕後病不進,參判趙壽益受由在外,小臣獨政未安,何以爲之?敢稟。傳曰,只出緊任。
行大司諫金南重,執義李慶徽,掌令李齊衡·鄭榏,持平金萬基啓曰,醫官趙徵奎,當玉候違豫之初,言辭極其悖慢,有不忍聞不忍言者,傳播搢紳之間,莫不痛駭而憤惋,使徵奎小有敬畏之心,則如此之言,何敢發諸口乎?是其頑慢之性,無所忌憚者也。若以漢法論之,不敬之罪,安得免乎?且於議藥之際,亦有可駭之事,唐材之見乏者,乃以他種性味不相之近物,指以爲眞,及其現覺,不服其失。又做不近之說,以爲司直之地,其用心之無狀,尤可見矣。其時所當卽爲請罪,而方中外憂遑之日,未及論列,到今尙逭罪律,晏然仍在於入診議藥之列,群情憤鬱,久而益激,此而不治,何以懲其悖慢之罪乎?請趙徵奎拿問定罪。永興府使李壽昌,本以愚濫之人,曾爲守令,到處見敗,及授本職,專事肥己,貪縱無厭之狀,與閔震益,竝稱於道內,北路雄府,今爲棄地。且沈惑邑妓,率置衙中,賄賂公行,人言藉藉,至於其妻,因妬作變,刑杖官屬,可駭可愕之事,不一而足。如此之人,不可一日在官,以貽民害,請永興府使李壽昌罷職不敍。柒谷山城所儲之穀,以其城在高險,難於輸納,特減其耗,以除民弊,意非偶然,而府使李東相,不有事目,私自懲捧,每石輒捧三升,一邑之人,怨苦盈路,前日御使之行,詳聞其事,而以其非抽栍之地,故不入於書啓中云矣。其縱恣私捧之罪,不可不懲,請柒谷府使李東相先罷後推。答曰,不允。李東相事,似不可罷推而止,令本道,査出處之。
上御大造殿。藥房入診時,都提調元斗杓,提調尹絳,副提調洪重普,假注書李世華,記事官李玹·李䎘,醫官申可貴·朴頵·尹後益·金重白。
入診後,藥房問安。答曰,知道。
藥房口傳啓曰,十全大補湯更爲進御之意,與諸御醫相議,則皆以爲宜當云。十全大補湯進御之意,敢稟。傳曰,知道。又啓曰,近日十全大補湯停進與否,醫官等,不爲來言於臣等,昨承聖敎後,始乃知之,不勝惶恐。其日入侍醫官,推考何如?傳曰,十全大補湯,非醫官之勸停,忽有熱候,問于醫官後,予自停止,非醫官之罪,何必推考?以上燼餘
上在昌德宮。停常參·經筵。
下直,助羅萬戶孔興遠。
夜一更二更,月暈。
大殿,政院問安。答曰,知道。
藥房都提調元斗杓,提調尹絳,副提調洪重普啓曰,伏未審夜來,聖候調攝何如,寢睡亦何如?臣等不勝憂慮,敢來問安。且與諸醫官,依前入診似當,竝此仰稟。答曰,知道。寢睡與氣候,一樣安穩矣。
洪處大,以戶曹言啓曰,順天丁酉二字缺州作米元數九百七十石以下缺行到珍島境致敗之報,曾已以下缺他船分載,其人作米添載,七月晦間,到泊西江,而色吏,以敗船之故,方在本道囚推之中,不得上來,船人等,獨爲來泊,將欲告本曹,輸納之際,江主人朴破回稱名者,脅迫船人,不得來告,百餘石之米,沒數卸下,偸入其家,潛爲貿銀,船人督令下送之狀,或有傳說者,聞來不勝驚駭。所謂朴破回,捉來推問,則初不直招,及其再三窮推,始乃吐實,供稱奴婢作米八十石,船人等載來,色吏未及上來之故,卸置其家,船人卽爲下送,果爲的實云,而其所供辭,多有飾詐,偸取米石,減數納招,其爲情狀,節節痛駭。槪聞此漢,久居江上,行猾賊手段,各邑船稅來泊,則侵奪作拏,罔有紀極云。如此賊漢,若不痛治除去,則江上猾濫之輩,無以懲戢,令該曹,囚禁嚴刑,鉤得實狀,依律處置。且此米載來船人等,爲此漢脅迫,不告官家,百餘石之米,棄置私家,任其偸點,同惡之狀,亦極可駭,令本道,此船沙格等,嚴刑窮問,啓聞處置之意,分付何如?傳曰,依啓。
金徽,以備邊司言啓曰,會寧府年例開市衙門咨文,今已來到,依前謄書,下送于咸境監·兵使,分付該邑,使之豫爲備待,俾無請差出來累日留滯之弊,令承文院,撰出咨文,以付前頭使臣之行,何如?傳曰,允。
大殿,政院夕問安。答曰,知道。
藥房再啓曰,未審此時,聖候與臣等入侍時,何如?不勝憂慮,敢來問安。答曰,與朝一樣。
藥房三啓曰,臣等卽伏承下醫官之敎,有鼻流淸涕之候,卽與柳後聖·朴頵及諸御醫·鍼醫等相議,則皆以爲肺胃有風熱之致,先用荊芥連翹湯五貼,且上星一穴,日灸一七壯至三七壯而止,可收其效云。藥則爲先劑入,灸則擇日更稟之意,敢啓。答曰,知道。
行大司憲金南重,執義李慶徽,掌令李齊衡·鄭榏,持平金萬基·吳始壽啓曰,昨日醫官趙徵奎請罪啓辭中,用藥一款,臣等所聞相符,故添入以啓矣,今聞非徵奎之事,而至於藥房提調,以臺論失實啓達云,臣等之論事失實著矣。不可晏然仍冒,請命遞斥臣等之職。答曰,勿辭。
權大運啓曰,大司憲金南重,執義李慶徽,掌令李齊衡·鄭榏,持平金萬基·吳始壽再啓煩瀆,退待物論矣。傳曰,知道。
上御大造殿。藥房入診時,都提調元斗杓,提調尹絳,副提調洪重普,假注書權斗樞,記事官李玹·李䎘,醫官柳後聖·申可貴·朴頵·金重白。
入診後,藥房問安。答曰,知道。以上燼餘
上在昌德宮。停常參·經筵。
大殿·中殿·世子宮,政院問安。答曰,知道。
大殿,二品以上單子問安。答曰,知道。
世子宮,二品以上問安。答曰,知道。
藥房都提調元斗杓,提調尹絳,副提調洪重普啓曰,伏未審夜來,聖候調攝何如,寢睡亦何如?臣等不勝憂慮,敢來問安。答曰,知道。
藥房再啓曰,世子受灸,今十九日爲吉云,以此日推擇之意,敢啓。答曰,知道。
大殿,政院夕問安。答曰,知道。
藥房三啓曰,伏未審此時,聖候何如?臣等不勝憂慮,敢此問安。答曰,與朝一樣矣。
司諫郭之欽,獻納趙胤錫啓曰,大司憲金南重,執義李慶徽,掌令李齊衡·鄭榏,持平吳始壽·金萬基,以昨日醫官趙徵奎請罪啓辭中,用藥一款,臣等所聞相符,故添入以啓矣。今聞非徵奎之事,而至於藥房提調,以臺論失實啓達云,臣等之論事失實著矣。不可晏然仍冒,大司諫吳廷緯,以憲府多官引避,本院當爲處置,而持平吳始壽,卽臣三寸姪,何敢可否乎?竝引嫌而退,不敬之罪,論之當矣。添入一款,亦非孟浪,則換名以啓,實是微差,旣有相避,決難可否,則不敢處置,勢所固然,不可以此輕遞多官。請大司憲金南重,執義李慶徽,掌令鄭榏·李齊衡,持平吳始壽,金萬基,大司諫吳挺緯,竝命出仕。答曰,臺諫處置,豈可以如此苟且乎?所論殊甚駭異,而依啓。大司諫出仕事,依啓。
獻納趙胤錫啓曰,臣於今日,代行城上所之任,以處置事,詣亞長家,構草以啓,臣等之意,以爲憲府請罪醫官之論,出於公共之議,其中添入一款,雖未免錯認換名之擧,其事則本非孟浪云,故諉以微差,而相議請出矣。今承聖批,以處置苟且,所論駭異爲敎,臣不勝瞿然之至。臣旣有處置乖當之失,何敢一刻仍冒乎?請命罷斥臣職。答曰,勿辭。
掌令李齊衡·鄭榏,持平吳始壽啓曰,卽伏見答諫院處置之批,臣等不勝瞿然之至。論事之失實,在所當遞,而諫院之請出,實是意外,嚴旨之下,處置之人,旣以乖當引避,則臣等何敢苟冒乎?請命遞斥臣等之職。答曰,勿辭。
司諫郭之欽啓曰,憲府之論罷趙徵奎者,爲其語言之悖惡,涉於不敬也。雖有添入一款,此不過錯認換名之微差,觀其論啓之主義,亦不在於此,故處置之際,臣與同僚,相議請出矣。今承聖批,以處置苟且所論駭異爲敎,臣不勝瞿然之至,臣實有處置乖當之失,何敢一刻仍冒乎?請命遞斥臣職。答曰,勿辭。
權大運啓曰,大司憲金南重,執義李慶徽,掌令李齊衡·鄭榏,持平金萬基·吳始壽避嫌,退待物論,今日監察爲茶時之意,敢啓。傳曰,知道。
趙復陽啓曰,獻納趙胤錫再啓煩瀆,退待物論矣。傳曰,知道。
又啓曰,掌令李齊衡·鄭榏,持平吳始壽,再啓煩瀆,退待物論矣。傳曰,知道。
又啓曰,司諫郭之欽,再啓煩瀆,退待物論矣。傳曰,知道。
又啓曰,大司憲金南重,執義李慶徽,持平金萬基,命招竝不進矣。傳曰,知道。
上御大造殿。藥房入診時,都提調元斗杓,提調尹絳,副提調洪重普,假注書李世華,記事官李玹·李䎘,醫官柳後聖·申可貴·朴頵·安禮。
入診後,藥房問安。答曰,知道。以上燼餘
上在昌德宮。停常參·經筵。
大殿,政院問安。答曰,知道。
藥房都提調元斗杓,提調尹絳,副提調洪重普啓曰,秋雨達曉,夜氣陰薰,伏未審聖候調攝,何如?寢睡,視前夜亦何如?臣等不勝憂慮,敢來問安。且與諸醫官,依前入診似當,竝此仰稟。答曰,知道。夜來薰熱,故寢睡,不能如昨宵,而氣則如常矣。且今後,間日入診,可也。
藥房,中殿問安。答曰,知道。
藥房再啓曰,內殿前後進御湯劑·丸藥,不爲不多,而固今滋腎之劑,曾所未用,頃與李耆善·成後龍等商議,則加減腎氣丸,似合於內殿症患云。又與柳後聖·朴頵等商議,則所見相符,此藥半劑,姑先劑入,依本房進御之後,觀其前頭症勢,更議兼進湯藥,何如?答曰,依啓。卽今所患,全不消食爲苦,先治似當矣。
藥房三啓曰,臣等卽伏承內殿卽今所患,全不消食爲苦,先治似當矣之敎,不勝驚慮。仍與柳後聖·朴頵·李耆善·成後龍等相議,則皆以爲此證,脾胃虛弱,濕痰用事之致,進御加味二陳湯,元方去蒼朮,加連翹·黃連酒炒·麥門冬各七分,枳殼·麩炒六分,五六貼導痰消食宜當云。此藥三貼,爲先劑入,何如?答曰,依啓。
李廷夔,以內醫院都提調言啓曰,臣等得聞成後龍,博通醫方,術業頗精,士夫間,病患見效者,甚多云,招致本院,相與議藥,則所聞不虛矣。依他例付軍職,冠帶常仕,題給朔料,使之同參議藥,何如?傳曰,允。
大司諫吳挺緯啓曰,同僚以憲府處置乖當引避,臣當處置,而臣姪始壽,憲官之一,不敢可否,前後無異,請命遞斥臣職。答曰,勿辭。
副提學金壽恒疏曰,伏以臣父,方在坡州任所,自前月,猝患手足麻痺不仁之症,症甚不輕,衰年此病,醫家之所深憂,而調治失宜,轉輾添傷,沈綿委頓,已經旬月,人子之情,卽當馳往省護,而適値聖候違豫,群下憂惶,仰瀆私懇,有所不敢,只自悶煎度日矣。今者,又聞前患未瘳,他症疊發,數日以來,一向苦劇,醫藥未易,看救無人,臣於此,方寸益亂,無以自定,而亦不敢循例請暇,冒死仰籲於靜攝之中,伏乞天地父母,憐臣危迫之悃,亟命遞臣職名,俾得及時往省,不勝幸甚。臣無任悚懼祈祝之至,謹昧死以聞。答曰,省疏具悉。爾其勿辭,下去看護。
頭辭缺疏曰伏以臣於在京之日,猝聞母病甚重,敢將數字缺私悃,仰瀆於玉候調攝之中,臣誠死罪,惶恐無任,幸蒙聖上孝理垂仁,特賜恩暇,使之及時歸見,母子相對,感激涕泣,母得如有趁卽向差之勢,則臣於此時,何敢一日安心退在乎?第老母今年八十有三,常時氣力,猶有朝夕難保之憂,況今病勢彌留,日就沈綿,食飮專廢,氣息如縷,凡老人疾病,非如年少人指日可瘳,等待回蘇,遲速難期,帶職淹外,益不勝惶恐之至,冒萬死乞免,臣本職及兼帶摠管,俱係緊重,尤難久曠,伏願聖明,俯察臣情勢,爲先遞改,以便公私,不勝幸甚。臣無任瞻天祈懇之至,謹昧死以聞。答曰,省疏具悉卿懇。卿辭至此,摠府之任,當勉副焉。卿其勿辭,觀勢上來。
大司憲金南重,執義李慶徽,持平金萬基疏曰,伏以臣等,俱以無似,忝叨臺閣,今此醫官論罪之啓,末端添入之語,未免失實之歸,不得不與同僚引避,而諫院請出,出於意外,臣等方切愧縮之際,伏見答諫院之批,辭旨極嚴,臣等惶恐踧蹜,不知所出。召牌臨門,不敢趨詣,逋慢之罪,在所難免。當罷勿罷,雖有近例,而抗顔仍冒,決無此理,伏願聖明,亟罷臣等之職,以存體例,公私幸甚。臣等無任競惶屛營之至,謹昧死以聞。答曰,省疏具悉。卿等勿辭察職。
藥房四啓曰,伏未審此時,聖候與朝,何如?臣等不勝憂慮,敢此問安。答曰,與朝一樣矣。
趙復陽,以兵曹言啓曰,當日私奴孝得稱名人,自宣仁門入來,差備門外擊錚,極爲駭愕,令攸司,囚禁治罪,同門守門將延□吉,常時不能禁斷,以致闌入,亦爲非矣。請推考。傳曰,允。
趙復陽,以備邊司言啓曰,本司武郞廳宣傳官南夢賚,奔走勤仕,已滿十五朔,依例六品遷轉,或守令除授事,捧承傳施行何如?傳曰,允。
上御大造殿。藥房入診時,都提調元斗杓,提調尹絳,副提調洪重普,假注書李世華,記事官李玹·李䎘,醫官柳後聖·申可貴·朴頵·金尙誠。
入診後,藥房問安。答曰,知道。
金徽啓曰,行大司憲金南重,執義李慶徽,掌令鄭榏,持平吳始壽,掌令李齊衡避嫌,今日以監察茶時之意,敢啓。傳曰,知道。
又啓曰,大司諫吳挺緯,再啓煩瀆,退待物論矣。傳曰,知道。
大殿,政院夕問安。答曰,知道。以上燼餘
上在昌德宮。停常參·經筵。
大殿·中殿·世子宮,政院問安。答曰,知道。
大殿,二品以上單子問安。答曰,知道。
中殿,二品以上問安。答曰,知道。
藥房都提調元斗杓,提調尹絳,副提調洪重普啓曰,伏未審夜來,聖候調攝何如,寢睡亦何如?臣等不勝憂慮,敢來問安。答曰,夜來寢睡亦穩矣。
中殿,藥房問安。答曰,知道。
正言尹飛卿啓曰,頃者本院處置憲府之時,臣適以式暇不參,今者本院,竝皆引避,臣於昨日,所當卽爲處置,而院吏來傳長官之言曰,大司憲以下三員,陳疏未遞之故,今將引避,當此聖上靜攝之時,以處置事,續續瀆撓,似爲未安,姑待明日憲府竝避之後,一時處置宜當云,臣於臺例,未能熟諳,依長官之言,而不爲處置矣。今聞物論,以留待未及避之臺官,而無端經宿爲非,臣之虧失事例,著矣。不可晏然仍冒,請命遞斥臣職。答曰,勿辭。
大司憲金南重,執義李慶徽,持平金萬基啓曰,臣等前有應遞之失,後有違命之罪,冒昧陳疏,以冀鐫免,而反承溫批,出於意慮之外,臣誠惶愧感激,罔知攸處。臣等雖無狀,廉隅所關,有難抗顔,不得不再陳危懇,而見告於政院,臣等之狼狽,至此極矣。決不敢一刻晏然仍冒,請命罷斥臣等之職。答曰,勿辭。
大殿,政院夕問安。答曰,知道。
藥房再啓曰,伏未審此時,聖候與朝,何如?臣等不勝憂慮,敢此問安。答曰,氣候則與朝一樣,而似有痢候之漸矣。
藥房三啓曰,卽伏承氣候則與朝一樣,而似有痢候之漸矣之敎,臣等不勝驚慮。仍與朴頵·李耆善及諸醫商議,通議于柳後聖,則皆以爲今此痢候,腸胃有風邪之致,先進倉廩散二貼,以觀前頭症勢,更議他藥宜當云,此藥爲先劑入之意,敢啓。答曰,知道。
權大運啓曰,行大司憲金南重,執義李慶徽,持平金萬基牌不進,未出仕,掌令李齊衡·鄭榏,持平吳始壽,引嫌退待,今日以監察茶時之意,敢啓。傳曰,知道。
又啓曰,行大司憲金南重,執義李慶徽,持平金萬基,正言尹飛卿,再啓煩瀆,退待物論矣。傳曰,知道。
應敎金始振,校理李時術,修撰以下缺等箚曰,伏以獻納趙胤錫以下缺以處置事,詣亞長家,構草以啓,臣等之意,以爲憲府請罪醫官之論,出於公共之議,其中添入事,雖未免錯認換名,其事本非孟浪云,故諉以微差,而相議請出矣。今承聖批,以處置苟且,所論駭異爲敎,臣不勝瞿然之至。臣旣有處置乖當之失,何敢仍冒?掌令李齊衡·鄭榏,持平吳始壽,以伏見答諫院處置之批,臣等不勝瞿然之至。論事失實,在所當遞,而諫院之請出,實是意外,嚴旨之下,處置之人,旣以乖當引避,則臣等何敢晏然仍冒?司諫郭之欽,以憲府之論啓趙徵奎者,爲其語言之悖惡,涉於不敬也。雖有添入一款,此不過錯認換名之微差,觀其論啓之意,亦不在於此,故處置之際,相議請出矣。今承聖批,臣不勝瞿然,臣實有處置乖當之失,何敢仍冒?大司諫吳挺緯,以同僚以處置處置乖當引避,臣當處置,而臣侄始壽,憲官之一,不敢可否,前後無異,請命遞斥臣職。正言尹飛卿,以頃者本院處置憲府之時,適以式暇不參,今者本院,竝皆引避,臣於昨日,所當卽爲處置,而院吏來傳長官之言曰,大司憲以下三員,陳疏未遞之故,今將引避,當此聖上靜攝之中,以處置事,續續瀆撓,似爲未安,姑待明日憲府竝避之後,一時處置宜當云。臣於臺閣體例,未能詳諳,依長官之言,而不爲處置矣。今聞物論,以留待未及避之臺官,而無端經宿爲非,臣之虧失體例,著矣,不可晏然仍冒。大司憲金南重,執義李慶徽,持平金萬基,以臣等前有應遞之失,後有違命之罪,冒昧陳疏,以冀鐫免,而反承溫批,出於意慮之外,臣等惶愧感激,罔知攸處。臣等雖無狀,廉隅所關,有難抗顔,不得不再陳危懇,而見告於政院,臣等之狼狽,至此極矣。決不敢一刻仍冒,竝引嫌而退,一字缺之有差,反請出仕,乖當之失,在所難免,換指名事在他醫,則論議失實,則有叔姪之間,法例應避,則不敢處置,勢所固然,牌召惶恐無地,而失實之失,宜無異同,他司引避,非所等待,而處置經宿,事涉無據。請獻納趙胤錫,掌令李齊衡·鄭榏,持平吳始壽,司諫郭之欽,正言尹飛卿,大司憲全南重,執義李慶徽,持平金萬基,竝命遞差。大司諫吳挺緯出仕。取進止。答曰,依啓。
趙復陽,以尙衣院提調意啓曰,本院事勢,不可遠在他處,而頃因弘文館移設,不得已移在於昌慶宮內醫院矣。今則弘文館旣移新所,本院所當卽還舊處,而庫間破落無形,令紫門監役,依他闕內公廨例,從速修補於日氣未寒之前,何如?傳曰,允。以上燼餘
上在昌德宮。停常參·經筵。
大殿,政院問安。答曰,知道。
藥房都提調元斗杓提調尹絳,副提調洪重普啓曰,卽伏承下醫官之敎,夜來痢候止息,寢睡平安,不勝喜幸之至。昨夕劑入湯劑,已進一貼耶?仍與柳後聖相議,則因進蠟礬丸似當云。且與諸醫官,依前入診亦當,竝此仰稟。答曰,痢疾雖已止息,氣候尙未如常,今日入診,勿爲之。
中殿,藥房問安。答曰,知道。
世子宮問安。答曰,知道。
頭辭缺啓曰,副摠管呂爾載,以武臣堂上朔試射官,慕華館進去晝仕,請出標信。傳曰,知道。
洪重普,以吏曹言啓曰,前者英陵參奉金至善擬望時,以曾經參奉之人,誤錄以生員,金至善改差,何如?傳曰,允。
大司諫吳挺緯啓曰,臣昨見正言尹飛卿避辭,臣不勝驚訝焉。再昨闕下吏,問以兩司處置,本院當爲當否,臣答以方在退待中,非吾所知,他司處置,自待竝避,而吾不得處置憲府,與前無異,逐日瀆擾於玉候靜攝之時,甚爲未安,仍問憲府出避與否而已矣。至於姑待明日,一時處置之說,奚爲而至哉?臣雖無似,前後臺席,粗識體例,則豈敢言無據之例,使同僚終爲狼狽之擧乎?同僚之避,雖出於下吏之誤傳,旣以臣言爲驗而見遞,則臣何敢晏然在職?請命遞斥臣職。答曰,勿辭。
注書李伯麟遞差代,假注書權斗樞。
李廷夔,以侍講院言啓曰,本院上下番十員內,兼輔德·兼弼善·兼說書未差,弼善韓縝遭服制,文學兪棨,說書兪命胤在外未上來,兼文學李慶徽,本職遞差,時未付職,兼司書趙龜錫,以本司曹司,無暇替直,補德臣李俊耉,司書臣金禹錫,今方入直,而俊耉足患彌留,近又添重,臣禹錫猝患寒疾,症勢頗重,黽勉在直,無他替直之員,闕員明日政盡爲差出,牌召肅拜,使之推移入直,何如?傳曰,允。
注書李伯麟疏曰,伏以臣伏蒙恩暇,葬妻纔還,職名在身,固當奔走供仕,而第臣本以痼疾之人,夙夜九朔,堇免顚仆,氣力一字缺懍懍艱保之狀,人孰以下缺風項領酸痛,兩邊浮氣,以下缺仰有同蘧蒢之疾,僵臥床席,無路起動,旬日之內,決無供職之望。實狀如此,而言非虛妄,臣之職任,非如閒慢之比,不可一日曠官,玆敢仰籲於靜攝之中,罪合萬殞。伏乞聖慈,特垂矜愍,將臣職名,亟許遞改,以便公私。臣無任惶悚悶迫之至,謹昧死以聞。踏啓字。
弼善韓縝疏曰,伏以臣賦命奇迫,屢經喪禍,積憂所傷,素有痼疾,不意今月初五日,又喪長子,驚心慘目,仍爲喪性,炎症重發,胸膈煩鬱,喘息如縷,朝夕將死,眼痛添作,全不視物。新命之下,出謝無期,書筵重地,不可久曠,不得不冒死哀籲於玉候靜攝之中,臣罪大矣,不勝惶恐。伏乞聖明,憐臣情勢,亟賜遞改,以便公私。臣無任悶迫祈懇之至,謹昧死以聞。踏啓字。
吏曹判書蔡裕後疏曰,伏以臣自十餘日前,右足外踝,卒然若痒,以手痛爬,其後傍生紅暈,浮勢四遍,不能運步,塗藥施針,浮勢小減,意謂因此得歇,耐遇度日。今則初頭痒處,竟至成濃,漸漸浸澹,小無完歛之狀,逐日針藥二字缺見效,寸步不能自致,着靴行動,決難期於時月之內,且箇滿守令,方伯及內職,窠闕頗多,臣不得往參,久稽備擬,豈非大段害事?揆以公便,實爲悶迫,不得不仰籲於靜攝之中,伏乞聖慈,特垂矜憐,亟令先遞臣本職。不勝屛營祈祝之至,謹昧死以聞。答曰,省疏具悉卿懇。卿言至此,今姑勉副焉。
玉堂箚子,大司諫吳挺緯引避自待,竝避之語,初非送言之意,而一字缺處置之說,出於傳以來缺請命出仕。取進止。答曰,依啓。
頭辭缺曹言啓曰,近來軍士代立,已成弊痼,隨一字缺非不嚴治,而犯者愈多,誠極痛駭。昨因廣興倉所報,以本倉軍士關到之由,推問各人,則代立者,至於三人,而代立之類,又欲自占閑便,私自那移換定,而外方迷劣軍士,莫敢拒逆,任其指送,以致闕立於派定之處,其情狀,尤極可駭。若不別樣處置,則無以懲戢,錦山正兵睦夏龍,代立私奴己善,同郡正兵朴元吉,代立京人朴義賢,信川正兵,代立私奴乺伊及私自換送者,紫門書員金己男·睦夏龍主人姜男稱名人,竝令攸司,各別嚴囚,依律處斷,元軍士,則依例倍二字缺以爲施罰之地,何如?傳曰,允。
藥房再啓曰,伏未審此時,聖候調攝,何如?痢候今已止息,而別無其漸耶?臣等不勝憂慮,敢此問安。世子進服前劑入荊芥連翹湯五貼,當進於今日,而仍用與否,與朴頵·李耆善·成後龍及諸御醫等商議,問于柳後聖,則以爲辛夷散,尤宜於世子所患云。此藥,依古方爲末,每二錢作貼,姑先劑入十貼,何如?答曰,依啓。痢候,別無更發之漸矣。
大殿,政院夕問安。答曰,知道。
權大運啓曰,大司憲以下,皆爲未差,今日以監察茶時之意,敢啓。傳曰,知道。又啓曰,大司諫吳挺緯,再啓煩瀆,退待物論矣。傳曰,知道。
洪重普,以吏曹言啓曰,臺諫多闕,政事何以爲之?敢稟。傳曰,明日爲之。以上燼餘
上在昌德宮。停常參·經筵。
下直,造山萬戶金大鳴。
權大運啓曰,大司憲以下皆未差,今日以監察茶時之意,敢啓。傳曰,知道。
大殿,政院問安。答曰,知道。
中殿,政院問安。答曰,知道。
世子宮,政院問安。答曰,知道。
大殿,二品以上單子問安。答曰,知道。
世子宮,二品以上問安。答曰,知道。
藥房都提調元斗杓,提調尹絳,副提調洪重普啓曰,秋序將盡,夜氣漸冷,伏未審聖候,調攝何如,寢睡亦何如?臣等不勝憂慮,敢來問安。且與諸醫官,似當入診,竝此仰稟。答曰,寢睡與氣候安穩,卿等勿以爲慮,今日入診,勿爲之。
中殿,藥房問安。答曰,知道。
傳于權大運曰,大臣·備局堂上引見,晝間爲之。
以贊善宋時烈初度呈辭,傳于李廷夔曰,調理出仕。仍傳曰,遣內醫看病。
以備忘記,傳于金徽曰,今下弓矢,造山萬戶金大鳴處,給送。
有政。
吏批,判書宋時烈病,參判趙壽益在外,參議曺漢英進,右承旨李廷夔進。
兵批,判書鄭致和進,參判申翊全病,參議李惕然呈辭,參知李弘淵進,右副承旨金徽進。
吏批,以李端相爲舍人。以吏曹判書望單子,傳于吏批曰,贊善宋時烈,吏曹判書特爲除授。
吏批啓曰,新判書宋時烈命招,同參政事,何如?傳曰,允。
吏批啓曰,判書宋時烈命招,病不來,參判趙壽益受由在外,小臣獨政未安,何以爲之?敢稟。傳曰,只出緊任。
以宋浚吉爲大司憲,以李時術爲司諫,以鄭麟卿爲掌令,以金禹錫爲持平,以李萬雄爲獻納,以南九萬爲正言,以金萬基爲兵曹佐郞,以徐貞履爲豐德府使,慶川君金南重,司成單李慶徽,直講單趙胤錫,以李端相爲兼輔德,以金始振爲執義,以姜鎬爲掌令,以朴增輝爲司書,以呂閔齊爲持平。
吏批啓曰,曾因筵臣所啓,宋時烈等有實職,則兼贊善下批,使之出入書筵事,命下矣。宋時烈兼贊善,今當下批,而贊善,是三品職,以資憲兼帶,有異常規,何以爲之?敢稟。傳曰,問于大臣,爲之。
吏批啓曰,問于大臣爲之事,命下矣。領議政臣沈之源,左議政臣元斗杓,右議政臣李厚源等議,以爲以古事言之,則贈贊成柳希春,曾在宣廟初年,以資憲爲副提學,以近例言之,則故相臣金尙憲,以資憲爲都承旨,故知事鄭曄,以資憲,兼大司成,故判書鄭經世,以資憲爲副提學。舊例如此,今此宋時烈仍兼贊善,恐無不可,伏惟上裁。大臣之意如此,敢啓。傳曰,依議。
兵批,以李行進爲副摠管,以蔡裕後爲知中樞,以朴興元爲月串僉使,以金亨祥爲花梁僉使,副護軍李慶徽·郭之欽·李齊衡·鄭榏·韓縝,副司直金萬基·吳始壽·趙胤錫,副司果尹飛卿,副司正李伯麟,行北虞候申瀏,今加嘉善,以領兵將加資事,同知單鄭倜,僉知三單,李應善·朴始漢·李斗鎭。
午時,上御大造殿,大臣·備局堂上引見,以史官座目單子,傳于洪重普曰,翰·注各一員入侍領議政沈之源,左議政元斗杓,右議政李厚源,禮曹判書洪命夏,刑曹判書李浣,江華留守徐元履,都承旨洪重普,假注書權斗樞,記事官李䎘入侍。元斗杓曰,累日不得入侍,聖候調攝,比前何如?上曰,今則瘡口完合,似無他患矣。斗杓曰,痢候何如耶?上曰,今已差歇矣。沈之源曰,臣不得入侍,久矣,今者瞻望天顔,頓愈昔日,臣不勝喜幸之至。上曰,瘡口完合,庶可得蘇矣。斗杓曰,水刺比前,何如?上曰,如常矣。斗杓曰,家養生雉,陳久鰒魚,實不合於病裏之進御,如欲進御之物,則豈可顧念些少之弊,三字缺下敎也。上曰,所食以下缺之物,重貽民弊。李厚源曰,以下缺裏一番進御,實是臣民之幸,何可顧念二字缺也?上曰,近見外方狀啓,則今歲飢荒,前所未有,寧思規外之物也?沈之源曰,今年大旱之餘,東風連吹,湖西·湖南,尤爲凶歉,而江原·咸鏡亦然云,農事如此,民無可望。且入秋以來,旱氣亦甚,明年農事,亦可豫憂處也。上曰,秋炎如此也。沈之源曰,雖退霜降,已無及矣。洪命夏曰,賑恤之事,臣亦主管,今年凶荒,兩湖沿海之邑尤甚,田結減縮多少,則必待收租案上來後,方可知之,而救荒之策,恐莫如蠲減賦役,移粟需用之擧,不可不豫爲定奪,趁明春擧行矣。沈之源曰,兩西有管餉之穀,黃海道則有萬餘石,平安道則有七萬石矣,平安道大米二萬石,黃海道田米三萬石,趁明春解氷,其爲運來之意,豫爲知委於兩西,使之前期整齊,何如?上曰,依爲之。黃海道田米,則所儲幾何?沈之源曰,幾至十萬石矣。上曰,此果能儲置也否?斗杓曰,兩西米五萬石載來船隻,必豫爲料理,可無臨時窘急之患矣。命夏曰,給價則京江之船,亦可去也。江華亦有一萬石,取來用之,何如?李厚源曰,此非倉穀也,乃宣惠廳米也。命夏曰,先王朝出給戶曹米五萬石矣。上曰,其時則戶曹之所儲,乃能如此也。之源曰,臣聞戶曹判書之言,則各衙門軍官及軍兵之料,比前日加出,而數至於三萬石云矣。別造廳軍器之役,訓局打造之費,內宮房營爲之事,値此大無之年,竝宜一切停罷二字缺民力也。李浣曰,自本廳措備之事,則該曹二字缺所費矣。上曰,以下缺事,則參酌爲之。斗杓曰,凡減損之事,不可不種種陳達於榻前,退而磨鍊,列書啓稟,似當矣。上曰,依爲之。今年凶歉如此,減損之擧,當自上始,以示答下之意,忠淸道則各種進上價米,皆入於大同,故自今年定式,分送各殿矣。大妃殿,則不可減省,而各殿進上價米,則限明年,特爲減除,以爲賑救之用。之源曰,京畿監司狀啓,有江都移轉米,散在各邑者,今年勿爲輸納於江都,仍留各邑,或補徭役,或賑飢民,待明秋,欲爲輸納云,而臣意則以爲,此乃待變之穀,不可輕許,故已爲陳啓矣。斗杓曰,十月收入江都,二月移轉各邑,其間留置,不過數月矣。命夏曰,留置各邑,待秋還償,亦似宜當矣。斗杓曰,江都雖有十萬石,而分給糶糴之數,僅至三萬石云矣。徐元履曰,一結分給二石,而飢民之願受甚切,故或有加出斗米分給之時,至如目前官屬輩,頻頻告飢,亦以斗粟分給,故竝雜穀分散之數,至於二萬石,移轉米,又一萬石矣。沈之源曰,忠淸道進上價米,有特減之敎,臣民之感幸如何也?且上年歲幣,旣已蠲減,則今年失稔,甚於上年,當有變通之擧也。上曰,上年則非無數蠲減也,蓋得奴婢新貢而減之矣。今若又有可減之勢,則觀勢爲之,可也。上謂徐元履曰,留守所欲陳者,畢陳於前。元履曰,臣無才識,冒居重地,雖有若干啓稟之事,値玉候違豫之時,不敢一一陳達,臣請姑擧其槪而陳之。斗杓曰,元履所欲陳之事,條列書來矣。上曰,第進之。元履曰,臣到任之後,於六月八日,親往沿海,審其堤堰築處,則加築之役,所不可已者,而功力浩大,三字缺手矣。上曰,其以下缺。則稀小也。廣津送處以下缺邊形勢,則防守亦緊,故未及稟定,而已爲築設堡于此,更置別將,移給德浦軍器於此處,宜當矣。上曰,大臣之意,如何?斗杓曰,德浦則屬於水使,無與於江都,故有此請也。沈之源曰,設堡後,仍置別將,似當矣。徐元履曰,用餘木留置者,二十餘同,此可以用於役價,而猶患不足也。斗杓曰,此則洪重普之所儲也。加給平安道木二十餘同,則可以辦事矣。元履曰,火砲大小,竝九百柄,每柄可備五十放所用,而鉛丸不足,以是爲慮矣。斗杓曰,鉛丸之外,大砲所用水鐵丸,尤切矣。李浣曰,水鐵,則自都監,有蔚山水鐵收稅處,每年代捧二十同木矣。所入丸樣,送于統營,使之鑄送,宜當矣。上曰,依爲之。南蠻大砲丸,亦何以爲之耶?浣曰,臣亦自其處措備矣。元履曰,火砲試放時,丸藥可惜,常時則試令虛放,使知其放砲之規,時時實放,宜當矣。上曰,中原,則物力甚盛,曾見汗聞祖大受之出獵,馳犯中候所曹,卽捲入城中,其城雖不甚大,而每一堞,各設大砲,一時遠放,聲若雷霆,故人皆嘖舌驚歎矣,翌日退去矣。今日形勢,異於丙子,江都西南,亦不可忘也。元履曰,眞長木以爲木柵則似好,而出處甚難,戶曹各上木收稅時,若以眞長木,限年代捧,則似宜矣。上曰,此實良策,而恐煩聽聞也。元履曰,都監方鑄長銃,臣亦欲鑄此銃,而以鐵物爲難矣。上曰,正鐵·錫鐵,何以辦得耶?斗杓曰,臣在兵曹時,以兩西所納之木,代捧鐵物矣。今亦依此爲之,似好矣。浣曰,長銃一柄,功役倍入矣。元履曰,己丑年江華畫給慶尙道田稅米,本道直四字缺曹,故戶曹混同用之,以下缺以木綿移送,則欲以下缺曹依此卽爲送之。元履曰,本府史庫,在於二字缺閭閻至近處,火患可慮,鼎足山形勢高峻,且有寺刹,移案實錄於此處,何如?上曰,依爲之。元履曰,鐵串等三鎭戰船,年滿後,不以戰船改造,代以防牌船云,臣意則依前以戰船改備,置之各堡,似爲得宜矣。上曰,問于各使稟處。元履曰,鄭世規曾爲小龜船,其得力雖未可知,而然臨急過涉,最可用矣。各浦每年,年久退船,若爲移送,則其本板,可以用於築堰處,左右板子,則可以粧龜船矣。上曰,諸卿之意,如何?斗杓曰,分定三道,則一年可得十隻,而各浦,則賣舊造新,不可移送矣。元履曰,眞長木,本府境內,無可得處,文秀山,乃是奉常寺香炭處云,移設他處,而禁伐此山,則似好矣。上曰,換用爲難也。元履曰,都事減罷事,曾爲狀啓矣。之源曰,洪重普爲留守時,請設都事,今欲罷之矣。元履曰,置之不關也。且都事,嶺南人,其往來之時,亦多有弊也。洪命夏曰,江華都事,嶺南之人,故留守徐元履,以迎送之弊爲慮,都事張是奎改差,以在京人差送,何如?上曰,依爲之。命夏曰,以京畿監司狀啓,江都驅馬軍之事,曾有登對時面稟之敎,敢稟。上曰,此時責出驅軍,江都實難,畿邑亦難,前日鎭江場馬移送之時,致斃極多,實爲可惜。鎭江舊場,本來司僕之地,則今者反不得割一隅而放馬中,與其移送北一場見在之馬於他島,而放此馬於北一,孰若直放此馬於舊場之順且便也,而驅馬·牽馬等軍及捉船之弊,自爾減除,此意言于該寺。上曰,瑞山設倉事,若成則二字缺而廟堂之議難之便。以下缺款事事難決,不可以下缺給之際,必多欠縮,彼此船運,亦且爲難矣。數字缺招問徐必遠於備局,則必遠曰,自湖南運來置倉之後,則非吾所知也。爲國家計事,豈可只念自己之便,而不顧其他也?金領敦寧,則以湖南船路險遠,難可得達,有此設倉之議,徐必遠,則以湖南船隻之難,有此議,其事同,其意則異也。命夏曰,義成之死,皆當致賻,而取考乙卯謄錄,則義智之賻,不過白綿紬五疋,白苧五疋,正布十疋,而他物如是,甚爲略略也。斗杓曰,其處亦必有謄錄,比前倍給,可也。命夏曰,琉璜回謝,彼之所望不少,彼中所貴者,鷹連與馬疋·人蔘也。未知何以塞望也。上曰,彼之督令回謝者,必有所請,徐觀其所爲而應之,未爲晩也。閔鼎重狀啓中,每責倭人書辭不恭,然彼之文書,不足深責,前日則辭意間斷,不能解見,今則一字缺前稍通矣。之源曰,咸鏡道刷還之人,不可不別樣撫恤,以爲還集保存之地,使本道,限一年,計口給糧,限七年,全減雜役,似當矣。上曰,依爲之。厚源曰,北民流散,近來益甚,無以防禁,本道前雖有五家統之法,比漸解弛云,各別申明擧行,俾無移來移去之弊,似當矣。上曰,依爲之。李厚源曰,嶺南海邊,風土甚惡,人多死亡,六邑守令,旣許除挈家三年而遞,則其他謫配之人,亦當移配,雖是有罪之人,國家初旣不誅而流竄,則不宜置諸病鄕,使之不堪水土,至於死亡也。上曰,其地定配罪人,使該府抄出。厚源曰,雖非此六邑,其旁近之邑,同是病鄕,則似當一體施行矣。上曰,依爲之。命夏曰,以下缺海大同,旣已定奪,以下缺當自本廳豫備以下缺三千石,爲先貸用,何如?上曰,依爲之。李一二字缺,軍兵不久當爲上來,將官亦當加出,而臣之所一字缺又劇,實難行公,都提調久未差下,以是爲悶矣。上曰,都提調,何必速差,卿其安心。罷出。
大殿,政院夕問安。答曰,知道。
藥房再啓曰,日氣陰薰,引接移時,伏未審此時,聖候何如?臣等不勝憂慮,敢此問安。答曰,與朝一樣矣。
開城留守李時楳疏曰,伏以臣旣以悶迫情勢,冒萬死馳啓,冀蒙俯察,許以恩遞,而伏見該曹回啓,有調理察任之命,臣誠狼狽惶縮,不知攸處。臣性本迂拙,且多疾病,受任半年,憒憒度日,不幸又値奸猾之獄,而係是斯文之變,其於輕重丕蔽之道,必得奏讞之得當,故枚擧一鄕公共之論,具由馳啓,等待該曹處分之如何,而耳聞目見,京外各異,審克之前,怨謗先騰,加以素患痰喘之症,乘秋轉劇,咳嗽之聲,晝夜不絶,臨衰精力,日漸澌敗,徒積癏曠之罪,少無公私之答,前頭僨事之患,坐以自待,以此情勢病勢,決無察任之望,玆敢觸冒斧鉞,仰籲於天地父母之前。伏乞聖明,憐臣病狀,察臣危懇,特許遞免臣職,以便公私,不勝幸甚,謹昧死以聞。答曰,省疏具悉。卿其勿辭察職。以上燼餘
上在昌德宮。停常參·經筵。
大殿,政院問安。答曰,知道。
藥房都提調元斗杓,提調尹絳,副提調洪重普啓曰,伏未審夜來,聖候調攝何如,寢睡亦何如?臣等不勝憂慮,敢來問安。且與諸醫官,今日入診,似不可已,竝此仰稟。答曰,知道。一樣安穩矣。
中殿,藥房問安。答曰,知道。
李廷夔,以侍講院言啓曰,新除授司書朴增輝,時在慶尙道善山地,書筵入番事緊,請斯速乘馹上來事,下諭。傳曰,允。
巳時,上御大造殿。藥房入診,都提調元斗杓,提調尹絳,副提調洪重普,假注書權斗樞,兼春秋李玹,記事官李䎘,醫官申可貴·朴頵·尹後益·權僴。
入診後,藥房問安。答曰,知道。
權大運啓曰,卽者執義金始振,以府前啓有永興府使李壽昌請罪事,而壽昌之妻,卽其妻之從母,故來避,而此是法典之外,萬無應避之嫌,似不當捧入,故還爲出給,而再三往復,必欲捧入,臺諫啓辭,不可一向退却,此避嫌,何以爲之?敢稟。傳曰,勿爲捧入。
李廷夔啓曰,假注書李世華,自數日前,重患胸腹痛,症勢漸劇,累日不仕,當此逐日問安之時,不可等待其差歇,假注書李世華改差,他假注書差出,何如?傳曰,允。
假注書趙相漢。
大殿,政院夕問安。答曰,知道。
藥房再啓曰,伏未審此時,聖候與朝,何如?臣等不勝憂慮,敢此問安。答曰,與朝一樣。
敎慶尙道觀察使洪威書,王若曰文武效力,恒軫一體之相得,巡宣得人,不憂方面之重寄,由二千石,領六十州,惟卿質美珪璋,譽隆冠冕,董仲舒之通於世務,寧作拘儒,歐陽脩之極有文章,宜入左掖,果見操履之篤,毋負位置之親,祖禹色溫而氣和,再陳每嘉於經幄,崔郾人愛而吏畏,旌別克允於天官,登道家之蓬萊,豈徒尙雕篆之末,用詞人於岳牧?蓋將爲遷擢之階,居然馮翊之一字缺功,庶幾京師之蒙福,屬予南顧,誰却二字缺之書,訖其外庸,遂以下缺信旣孚於雕題,以下缺睠玆嶠南一路,自是奧區表裏,皆稱天作之地,控引湖·嶺,近接日出之邦,城池左右之包羅,鎭浦大小之交錯,提封數千里,不但士馬之最精,上下累百年,抑亦人材之輩出。粤自喪亂以後,無復版籍之雄,向來國計之虛耗,仍之飢饉,惟彼島夷之需索,重以徵求,民心日離,政化難究,風俗漸薄,獄訟滋繁。況今歲之大無,實近古之未有,發倉廩賑窮乏,惟在便宜,頒敎條慰老羸,尤所當急,淸河故人寧貸,潢池赤子可安,苟非望實兼隆之人,孰膺藩屛專制之責?玆授卿慶尙道觀察使,卿其益勵雅操,彌殫遠猷,撫字勞心,施措詎緩於咨度,艱虞溢目,綢繆合存乎商量,想見登車而慨然,必有解印而去者,淸香畵戟,纔分竹使之符,玉節雕軒,仍聽棠陰之訟,待卿朞月之報政,紓予宵肝之軫憂,罪大避則稟裁,官通訓而專節。於戱。丹心許國,已著治郡之功名,黑頭擁旄,豈孤曠世之眷遇?顧念前後之簡拔,不以內外而重輕,經年太行之望雲,不遑將毋,畏途九折之叱馭,可以移忠。故玆敎示,想宜知悉。知製敎金壽興製進
夜一更,電光。二更,月暈電光。自三更至五更,月暈。以上燼餘
上在昌德宮。停常參·經筵。
大殿,政院問安。答曰,知道。中殿問安。答曰,道。
大殿,二品以上單子問安。答曰,知道。
藥房都提調元斗杓,提調尹絳,副提調洪重普啓曰,日氣漸寒,伏未審夜來,聖候調攝何如,寢睡亦何如?臣等不勝憂慮,敢來問安。答曰,一樣安穩矣。
金徽,以都摠府言啓曰,副摠管尹順之,刑曹坐起進去,請出標信。傳曰,允。
頭辭缺,領敦寧府事金堉箚子。權堣以下缺置事,命下矣。權堣旣已上來,拿推捧之乎?敢稟。傳曰,此豈煩稟之事乎?
權大運,以禁府言啓曰,右議政李厚源所啓,嶺南海邊,風土甚惡,人多死亡,六邑守令,旣許除絜家三年而遞,則其他謫配之人,亦當移配,雖是有罪之人,國家初旣不誅而流竄,則不宜置諸病鄕,使之不堪水土,至於死亡也。上曰,其地定配罪人,使該府抄出,又所啓。雖非此六邑,其傍近,同是病鄕,則似當一體施行矣。上曰,依爲之事,傳敎矣。慶尙道風土甚惡,尤甚病鄕,河東·昆陽·金海·泗川·熊川·南海·巨濟等邑,定配罪人,無論罪名輕重,抄出別單書入之意,敢啓。傳曰,移配於道內相當之地,而逆賊緊切緣坐,則似不必移配矣。
藥房再啓曰,伏未審此時,聖候與朝,何如?臣等不勝憂慮,敢此問安。答曰,與朝一樣。
金徽,以兵曹言啓曰,當日李召史稱名人,自丹鳳門入來,差備門外擊錚,極爲駭愕,令攸司,囚禁治罪,同門守門將崔尙勳,常時不能禁斷,以致闌入,亦爲非矣,請推考。傳曰,允。
金徽,以司僕寺官員,以提調意啓曰,今九月十八日引見時,洪命夏所啓,以京畿監司狀啓,江都驅馬軍之事,曾有登對時面稟之敎,敢稟。上曰,此時責出驅軍,江都亦難,畿邑亦難,前日鎭江場馬移送之時,致斃極多,實爲可惜。鎭江舊場,本來司僕之地,則今者反不得割一隅而放馬乎?與其移送北一場見在之馬於他島,而放此馬於北一,孰若直放於舊場之順且便也,而驅馬·牽馬等軍及捉船之弊,自爾減除,此意,言于該寺事,命下矣。北一馬移放長峰之計,誠出於不得已也。今承聖敎,依前日本寺啓目,鎭江舊場內,自船頭至魚得川浦邊,當爲築場,所用役軍,必先分付然後,可以定日赴役。曾聞在前或自本府,計其步數多少,分授民結,使之各自築完,役事浩多,則或添以畿邑之力云,而卽今江都,爲保障重地,凡干差役,必有朝廷之令,然後方可責出,有非該寺所敢擅便,令備邊司,速爲定奪分付,宜當。且今此進築新場者,不欲使民所已耕之田,多入於其內,而此時此役,出於本府之民,亦甚可念。鎭江元場內,有乙丑築·戊辰築·辛未築,所謂乙丑築,最近於傳燈山山底,而與長築之處,相距稍寬,其間有田畓,而舊築猶存,不過修補則可用,第未知新築民力之費,乙丑築內田地,還爲馬場,其在府內民情,輕重如何,以此移問該府,若以新築爲難,而以修補乙丑築爲便,則當依民言施行,備將此意,行文于江華府,使之卽爲回答,何如?傳曰,允。
護軍閔應亨上疏,伏以臣癃病衰朽,自甘廢伏,而區區願忠之心,到老益甚,從前狂妄之說,固知聖上亦已厭聞之矣。雖然,今臣目見安危之機,安知不言於未死之前乎?臣不勝屋下之憂懼,終不能含忍,伏惟聖明,勿以爲老妄,而裁察焉。夫大臣者,人主之所倚以謀國,匡救其君德而出治者也。側聞頃日陞戶之令,大臣陳啓請停,未蒙允許,不復爭執將來其事云,是何殿下之爲國,不謀於大臣,而大臣之救,亦何以若是其疏也?旣知其不可請停焉,請之不得,而終必行之,則今日國勢扤揑,無足怪也。臣竊以下缺國家之大事也。況今以下缺古人有言曰,天下向背之迹,見於災祥豐歉矣。今我殿下,遭此無前之饑歲,其可拂天心而作興怨之擧乎?況大風之變,出於陞戶出令之後,安知仁愛之天,警告我殿下也哉?閭巷間有識之人,皆言此事之召此災,莫不爲懼,獨廟堂之不以爲懼者,何也?昔高宗肜祭之日,有雊雉之異,祖己格王之言,終克正厥事,夫豐昵失禮之事,以無關於生民休戚,而亦致其異,今日四道之民,莫不愁歎騷屑,誠非細故,則何必汲汲於抄徵之事,而不畏天之自我民視也。夫固國,在於審勢之先後緩急之序,而以今日時勢言之,則臣恐急先之務,不在他而在於保民也。伏願殿下,以保民爲急,安以撫之,賑以救之,亟以陞戶之事,更問於廟堂,停其成命焉。且年例歲抄之充定,亦宜權停然後,可安易散之民,竝皆詢覆於廟堂焉。近年以來,水旱連仍,民生之不見樂歲,久矣。今年則三夏亢陽之餘,繼之以彌月凄風,禾穀之不枯於旱者,又損於風,此固八路之所同然,而嶺西又被霜災,沿海之民,初聞峽中稍豐,往峽求粟者,空手而還,往來相續,聞見甚慘,臣未知將何以保此之四之民也。昔漢文帝,有水旱則先自責躬,而減民租稅,故終致刑措之治,宋太宗,遇蝗災,問於群臣,冠準代以刑政不平,則太宗召責參政王沔而謝罪,眞宗亦遇蝗災,問於學士李迪,對以土木之役,則罷其營造,飛蝗卽死。噫,商之高宗,三代上明辟,其謹災,乃其常事,固不足稱,至於漢·宋之君臣,其謹災亦如此,而今日朝庭,則曾不知戒謹於遇災,傳二字缺泄泄沓沓,正爲今日道也。臣竊考天文記曰,政三四字缺此則變應於彼,猶欲以下缺見而悟之,勅身正事以下缺至自然之符也。此乃古昔明理者之言也,若二字缺則福除而禍至,亦必然之理也。以此論之,近來災咎之作,雖未知其事之召某災,而其於作事多有,可不戒愼也哉?臣之區區之所懷,實多所積于中,而靜攝之日,不可瀆陳其縷縷,姑就一事之關係安危者,不避僭越,以冀採納焉。臣無任祈懇兢惶之至,謹昧死以聞。答曰,省疏具悉。卿之憂愛之誠至此,老益不衰,予用嘉悅。所陳事,不久上來,已無及矣,可歎年例歲抄,旣已停止矣。
輔德李端相上疏,伏以臣性本戇騃,言輒枉僭,屢觸邦憲,尙逭重譴。頃於夏間,又忝憲職,妄有所論,辭未達意,以致天威震疊,連下未安之敎,辭旨極嚴,有非臣子所敢仰聞者,臣至今思之,震靡定,縮伏省愆,分甘置散。不意玆者,恩敍纔降,繼有新除之命,臣是何人,偏蒙洪造,前後曲貸聖恩若此,惝怳踧踖,自不覺感涕之橫集也。第臣負犯,臣實自知,其何敢復玷淸班,偃然行公乎?況臣於向者,以鄭介淸事,猥上一疏,略陳所懷,溫批丁寧,開示無餘,而厥後尹善道,又敢露章陳辨,其譸張淫辭醜詆,無處不及,而專攻臣身,不遺一字缺力,至擧臣兄之名,橫加詬辱,以爲逞憤之地,其言之是非邪正,則天日之明,業已洞燭,而旣緣臣疏,辱及臣父兄,則在臣之道,亦不可以公議之已定,終始默默,而如欲一一攻破,則反若與彼相辨者然,此則臣又恥之也。大槪,臣前負妄言之罪,後被善道之誣,在臣私義,決難抗顔冒出,而昨承召牌,闕門垂閉,不得不趨詣祗謝,旋卽退出,二字缺冒瀆於玉候違豫之日,以下缺至此尤大。伏乞聖慈以下缺則不勝幸甚。臣無任戰灼祈懇之至,謹昧死以聞。答曰,省疏具悉。爾其勿辭察職。
吏曹判書宋時烈上疏,伏以微臣不肖之狀,不惟自知之明,人人無不知之,故臣竊嘗以爲庶蒙日月之俯燭,使得全其愚而畢其命也。不料今者,親擢無似之身,猥置莫重之地,資顚序越,例創事異,聞聽皇惑,中外疑駭,臣恐懼戰縮,莫知所出,而竊自恨平日仰恃於聖慈者,今乃大謬之至此也。伏況國之所以維持者,名器而已,名器一紊,則國隨而危矣。此其所關不輕而重也審矣,豈殿下之聖明,何未慮此也耶?且念國言可畏,公議至嚴,殿下所奉三無私者,豈可以微臣,而有所虧損哉?且疾病沈痼,已上請急之懇矣,形勢危迫,晷刻難淹。伏乞聖慈,亟收新命,且許休退,俾臣得以未盡之喘,歸死丘壑,不勝幸甚。臣無任激切屛營之至,謹昧死以聞。答曰,省疏具悉卿懇。若論其天官冢宰之重任,則當今日之世,捨卿而其誰?此誠予之至公至無私之意也。卿其休生退歸之計,安心勿辭,從速出仕,以副至望。
贊善宋浚吉疏曰,伏以臣,曾於榻前,猥陳情勢,其言不翅懇迫,而實非有一毫誣飾者,一字缺蒙曲加矜諒,卽賜允許,而天心繾綣,玉音溫諄,至慮其載病而行,或致途死,使之留待以去,臣感泣而退,不敢卽申前請,黽勉遲回,以至於今,不料新命又下,授以憲長之任。噫,此豈臣平昔所期夢寐之所及哉?念空疏譾薄,初非隱德養名之人,經年帷幄,手足盡露,衰病孱脆,倥倥無用之狀,同朝或未盡知二三字缺何所不燭?雖蒙以下缺許其歸,亦宜使之以下缺晩講論,則未歸之前,敢不盡其才分,思效其萬一?今乃負之以大擔,責之以重任,是何異强僬僥以一字缺鼎大呂而不虞其覆跌?縱僬僥不足惜,其如鼎呂何?上之使下,必量其才以授之,下之事上,必度其能而受之,然後方無僨事之憂,而庶績得以咸熙,目今朝綱解弛,百工泄沓,振肅之責,都在於憲官,而首席爲尤重,雖使持風裁如李膺,天力如張素,世隆俗偸,難望其有補,況臣草野滓穢,摧殘垂盡,寧能有以仰副聖明委任之意,而救得一分半分於一字缺道哉?臣天畀百疾,自頂至踵,無一不病,而最是浮症根深,頭腹交痛,胃氣極敗,食飮專減,如是而强留旅邸,一朝或致溘然,則甚非聖德至仁終始矜憐之意,懇乞亟鐫臣新授職名,仍許退歸田里,俾保餘年,公私豈勝幸甚?臣無任瞻天望聖激切屛營之至,謹昧死以聞。答曰,省疏具悉卿懇。卿其安心勿辭,亦勿退歸,以副至望。以上燼餘
上在昌德宮。停常參·經筵。
下直,知禮縣監朴薛。
大殿,政院問安。答曰,知道。
藥房都提調元斗杓,提調尹絳,副提調洪重普啓曰,霜落日寒,伏未審夜來,聖候調攝何如,寢睡亦何如?臣等不勝憂慮,敢來問安。且與諸醫官,似當入診,竝此仰稟。答曰,知道。一樣無事矣。
權大運,以禁府言啓曰,以嶺南病鄕定配罪人別單,傳曰,移配於以下缺則似不必移配事以下缺名,皆是逆賊緊迫緣坐,移配中不爲擧論,其餘一字缺宗等四人,當初配所不遠之地移配,別單書入之〈意〉,〈敢〉啓。傳曰,知道。
金徽,以都摠府言啓曰,副摠管尹順之,刑曹坐起進去晝仕,請出標信。傳曰,知道。
持平呂閔齊啓曰,醫官趙徵奎,當玉候違豫之初,言辭極爲悖惡,不忍聞不忍言者,傳播紳之間,莫不痛駭而憤惋,使徵奎少有敬畏之心,則如此之言,何敢發諸口?是其頑悖之性,無所忌憚者也。若以漢法論之,則不敬之罪,安得免乎?其時卽當請罪,而方中外憂遑之日,未及論列,至此尙逭罪律,晏然仍在於入診議藥之列,群情憤鬱,久而益激,此而不治,何以懲其悖慢之罪乎?請趙徵奎拿問定罪。永興府使李壽昌,本以愚濫之人,曾爲守令,到處見敗,及授本職,專事肥己,貪縱無厭之狀,與閔昌益,竝稱於道內,北路雄府,今爲棄地。且沈惑邑妓,率置衙中,賄賂公行,人言藉藉,至於其妻,因妬作變,刑杖官屬,可駭可愕之狀,不一而足。如此之人,不可一日在官,以貽民害,請李壽昌罷職不敍。新除授掌令鄭麟□時在錦城地,請乘馹上來事下諭,答曰,依啓,趙徵奎事,所論極爲深刻,殊未要當矣。李壽昌事,不允。
午正,上御大造殿。藥房入診,都提調元斗杓,提調尹絳,副提調洪重普,假注書趙相漢,記事官李玹·李䎘,醫官申可貴·朴頵·安禮。
金徽,以兵曹言啓曰,當日畵員洪敬敏稱名人,自宣仁門入來,差備門外擊錚,極爲駭愕,令攸司,囚禁治罪,同門守門將鄭之幹,常時不能禁斷,以致闌入,亦爲非矣,請推考。傳曰,允。
藥房再啓曰,伏未審此時,聖候與朝,何如?臣等不勝憂慮,敢來問安。答曰,知道。
藥房三啓曰,伏承下醫官之敎,卽與朴頵·李耆善·成後龍·金相夏及諸御醫等商議,通議于柳後聖,則十全大補湯,專爲補氣益血之劑,養筋滋血,莫愈於八物湯,元方中,略爲加減,加木瓜·續斷酒洗·麥門冬各一錢,紅花酒焙二分,連進十餘貼似當云,此藥三貼,姑先劑入。且考醫說舒筋篇,則有故人已試之方,故別紙謄出,竝其竹管與繩以入試用,似或無傷,敢此仰稟。答曰,依啓。
入診後,藥房問安。答曰,知道。
政院夕問安。答曰,知道。
吏曹判書宋時烈疏曰,伏以臣猥上封章,畢露情悃,而恩命不下,溫批反降,臣誠惶蹙,不知所出。臣之不稱於是任者,人皆知之,仰惟玉哲之明,何所不燭?梁鶇鷄,古人所譏,負乘致寇,大易攸戒,臣雖不侫,亦誦斯義。噫,士生斯世,孰不願際遭明時,逢承寵榮?臣非病風,何苦獨無是心?惟其虛名難副,衰病難强,天日下臨,不敢飾語。懇乞聖慈,曲賜諒察,卽收新命,毋曠天職,公私豈不幸甚?臣不勝感激憂畏悃款屛營之至,謹昧死以聞。答曰,省疏具悉卿懇。卿曾亦不做官乎,何以苦辭乃爾?卿其殊體至意,安心勿辭。以上燼餘
上在昌德宮。停常參·經筵。
神懿王后忌辰齋戒。
大殿,政院問安。答曰,知道。中殿,政院問安。答曰,知道。
世子宮,政院問安。答曰,知道。
藥房都提調元斗杓,提調尹絳副提調洪重普啓曰,伏未審夜來,聖候調攝何如,寢睡亦何如?臣等不勝憂慮,敢來問安。答曰,一樣無事矣。
中殿,藥房問安。答曰,知道。
大殿,二品以上問安。答曰,今似盡愈,勿爲問安。
吏曹判書宋時烈疏曰,伏以臣誤蒙以下缺聖鑑不諒,反賜溫批,奬諭之勤,逈出尋常,臣一字缺增摧隕,悸極成疾,玆不免再瀆天聰,罪合萬死。伏念冢宰之職,苟非位德隆重,爲一世素望者,無以致伏人心,如臣庸陋,百不及人,雖在尋一字缺郞署,猶懼不敢,今乃卒膺此職,雖不反汗,有一字缺之士,尙疑聖上之擧措,況復淹延累日,四方無不傳焉,臣實爲聖明惜之。目今耆德在服,俊乂熙載,能任此責者,自有其人,而鄕里庸人無一善狀者,顧乃蒙此寵擢,揆諸事體,不宜如此,臣念至此,益切皇悶。伏乞聖明,亟回命以□賢德,以重名器,不勝幸甚。臣無任激切祈懇之至,謹昧死以聞。答曰,省疏具悉卿懇。特拜之擧,實非偶然之意,而固辭至此,不但寡昧之誠賤薄,情意之不相孚,亦至於此,良可歎也。卿其須體至意,勿爲固辭,從速出仕。
大殿,政院夕問安。答曰,知道。
藥房再啓曰,伏未審此時,聖候與朝,何如?臣等敢來問安。且世子受灸吉日,以今二十六日推擇,竝此仰稟。答曰,知道。與朝一樣。
申時西時,日暈。以上燼餘
上在昌德宮。停常參·經筵。
神懿王后忌辰。
大殿,政院問安。答曰,知道。
中殿,藥房問安。答曰,知道。
世子宮問安。答曰,知道。
藥房都提調元斗杓,提調尹絳,副提調洪重普啓曰,日氣漸寒,伏未審夜來,聖候調攝何如,寢睡亦何如?臣等不勝憂慮,敢來問安。且與諸醫官,依前入診似當,竝此仰稟。答曰,所患,日漸差愈,別無診察之事,今後則間間爲之,可也。
大殿,政院·玉堂問安。答曰,知道。今後夕問安,勿爲。
權大運,以備邊司言啓曰,頃於榻前,以賑飢蠲役事,平安道大米二萬石,黃海道小米二萬石,趁明春運來之意,陳達蒙允矣。取考管餉會付之數,則兩道所儲皮穀,雖似有裕,沿海各邑所儲大·小米,元數不敷,五萬石勢難準數取來,平安道大米一萬石,黃海道小米二萬石取來之意,敢啓。傳曰,知道。
藥房再啓曰,伏未審此時,聖候與朝何如?臣等敢來問安。答曰,與朝一樣,今後夕問安,勿爲。
李廷夔啓曰,僉知權諰,頃日陳疏,出往仁川地,而臣初聞其非久當還,姑爲遲待,未卽上達矣。今聞權諰,似有仍爲歸去之計云,此人去就,有非凡臣之比,敢此啓達。傳曰,何以不早啓達乎?更遣該曹郞官,使之措辭入來事,傳諭。以上燼餘
上在昌德宮。停常參·經筵。
大殿,政院問安。答曰,知道。
藥房都提調元斗杓,提調尹絳,副提調洪重普啓曰,伏未審夜來,聖候調攝何如,寢睡亦何如?臣等憂慮未弛,敢來問安。答曰,一樣無事矣。
中殿,藥房問安。答曰,知道。
趙復陽,以內醫院官員,以都提調·提調意啓曰,駝駱粥,每於夏月停止,而冬月復進,乃每年應行之例,令司僕寺,十月初一日爲始,依前擧行之意,敢啓。傳曰,以下缺。
頭辭缺卽接都摠府移文,則新除授以下缺摠管具仁墍婚姻家相避一員應遞,而具仁墍未察任,已至月餘,宿衛重地,不可久曠,斯速處置云。常規,則在下當遞,而具仁墍病勢深重,久未行公,改差何如?傳曰,允。
趙復陽,以漢城府言啓曰,景福東城外大川兩處,平時築石,以防漲潦,經亂後六十餘年,其所築之石,盡歸偸失,每年潦水浸破,城外大路數三處,頹陷將一字缺於城底。故今年七月,本部抄發坊民,同力修築,而旣不石築,後年川漲水割,則新築之沙,必又毁破,欲爲石築,則物力蕩竭,勢無可爲,年年水患,誠爲可憫,平時川一字缺官作行廊,至今間間有其礎石矣。當部官牒呈內,坊一字缺無家基者,願結草幕於行廊舊基,各自防塞其川邊,則可無水澨浸城之患,民人所造假家,後日搬出,亦爲便易,無基之民,亦暫依接,公私兩便,未知何如事,牒報矣。臣等試爲審察其地勢,則重城外有大路,路東西,有古廊基址,地勢之廣,如鍾樓大路,可使無家之民,結草幕如路邊長行廊之制,則各爲其家,能極力防川,俾無後患,而後日搬出,亦甚所〈無〉難。卽今坊民借入公垈者甚多,依此施行,似爲便當,而宮城近處之地,不得擅便,敢啓。傳曰,依爲之,而俾無後日仍一字缺可駭之弊。
趙復陽,以司僕寺官員,以都提調意啓曰,臣等頃聞李信巨稱名人,頗善於治療馬病,欲以理馬一字缺之本司推問,令入屬於禁軍,今者馬醫司僕閔有信,以罪遠配之後,未得其交代可合之人,李信巨之爲禁軍一字缺射才入格之比,以解馬之故,除取才,豫差羽林衛口傳云。以一字缺重言之,則禁軍馬,與內廐馬,事體自別,李信巨,令該曹,移差本司馬醫司僕,何如?傳曰,允。
持平呂閔齊啓曰,醫官趙徵奎之罪,實非尋常言語之失,語涉犯上,罪固難貸,前後論列,別無深刻之意,而未安之批,反出意慮之外,臣竊惑焉。其悖慢無倫,至有不忍言者,凡在聽聞,無不駭惋,其在國法,斷不可饒,則到今請罪,亦已晩矣。群情憤鬱,久而益激,請趙徵奎拿問定罪。永興府使李壽昌,本以愚濫之人,曾爲守令,到處見敗,及授本職,專事肥己,貪縱無厭之狀,與閔震益,竝稱於道內,北路雄府,今爲棄地。且沈惑邑奴,率置衙中,賄賂公行,人言籍籍,其於其妻,因妬作變,刑杖官屬,可駭可愕之狀,不一而足。如此之人,不可在官,以貽民害,請李壽昌罷職不敍。答曰,不允。李壽昌,推考。
趙復陽,以禮曹言啓曰,王世子嬪服制,以成服後二十日計之,則今九月二十七日當爲除服,除服儀註磨鍊,直入世子〈宮〉之意,敢啓。傳曰,知道。
趙復陽,以漢城府言啓曰,本府車夫之役甚重,自前謀避,漸至減縮,今只有車七輛,龍山車十二輛,而各衙門應爲輸入之外,諸上司·諸宮家,不給其價,種種被侵,車夫等,不堪冤痛,曾於乙未夏,呈上言,啓下本府,回啓科外一切勿侵之意,奉承傳,非不嚴明,而諸處被侵,愈往愈甚,車夫等無價空運,不能支堪,呈訴本府,陳其事狀。弘文館修理時,數十餘輛之價,戶曹當給而不給,禮曹·宣惠廳運價,則各其司當給而不給,戶曹輸入許多材木·厚板等價,亦全不給。此外尤有不可堪者,各衙門·諸宮家輸入之物,卽發差使,鞭扑狼籍,萬無保存之勢,每坐呼泣齊訴矣,曾前奉承傳之意,顧安在哉,本府亦末如之何?不得已具由陳啓,請更捧承傳,申命嚴禁,而及戶曹及各衙門不給之價,亦令卽爲推給,何如?傳曰,允。
趙復陽,以戶曹言啓曰,以東萊府使狀啓禮曹覆啓內,任□人肅拜時,儀仗諸具,令該曹,新造下送事,允下矣,進取遠文書相考,則東萊府用儀仗,曾無自京別出下送之時,況此倭人接待,補陳器具·儀仗等物,商賈所一字缺雜稅除出,以此措備之規,流來已久,故百餘年來,無自該曹備送之事,以下缺之際,失其規模,體制爲慮,京中匠手下送,使之二字缺行用便當,以此意,移文分付,何如?傳曰,允。
夜五更,流星,出柳星下,入孤星上,狀如拳,尾長三四尺許,色赤。
趙復陽啓曰,永興府使李壽昌推考事,命下矣。臺諫方以罷職不敍論啓,推考傳旨不得捧入之意,敢啓。傳曰,知道。
贊善宋浚吉疏曰,伏以臣連章陳控,仰溷於靜攝之日,自前罪犯,萬死難逭,不料聖德包涵,曲加容貸,刑章不加,溫諭懇至,臣誠惶恐,但有涕淚。臣本庸才下品,百無寸長,兼且夙嬰羸疾,分甘廢伏,頃年暫仕,尤悔百端,前歲赴謝,萬不獲已,胄筵講職,雖不敢當,而尋行數里一字缺亦臣本業,感激恩遇,黽勉經年,已退復進,縱跡狼狽,且臣之齒髮精神,日異而歲不同矣。古昔帝王,制爲禮法,以開致仕之路,使筋力不逮者,告謝以去,乃所以使之以禮,而伸其廉隅也。今臣未老先衰,餘喘懍懍,其摧頹癃瘁之狀,已不啻古人懸車之年矣。雖欲貪戀聖眷,遲留不去,有不可得,況法府長官,是何等重地,而敢冒昧承當,作一治病之坊,以孤聖明知奬之恩幸,詩人所謂受爵不讓至于已斯亡者,臣實懼焉。懇乞聖慈,特賜矜憐,卽許遞免,俾臣得以禮進義退,全保晩節,乃聖人通志成務之端也。抑臣於此,願有以下缺有所未安於心者,應亨以垂死老臣,有懷必陳,其忠可嘉,而其志誠可悲也。使其言可用也,則卽賜允從,毋或一字缺吝,如不可用,亦宜平心酬酢,開諭曲折,以示可否相濟之意,今乃答此不誠矣之敎,有若欲從而勢不可及者然,此苟欲從之,何不及之有?殿下於是乎不免陰陽內外,不相孚應,本原存主處,或先赤子之心,使群下,得以窺其淺深矣。噫,上之使下,必誠實而無虛僞然後,下之事上,亦必誠實而無欺詐。今殿下之待老臣,若是其不誠,則臣恐諸一字缺之事殿下,亦皆競以矯飾,文具爲務,而無復有誠實忠朴之風,萬事潰潰,將不得爲國,臣之此說,非但爲此一事而發,願殿下之觸類焉。臣竊聞此事,上自大臣,以至廟堂及諸宰,無不憂悶,而聖意所在,無敢有强爭者,諸臣之不誠,良可寒心,亦殿下導之使然也。臣之愚意,今雖成命已下,而目下時無應急之用,姑今被選者,各留本邑,各肄本技,以待明秋然後上來,則渠輩,得免凶歲搬移之患,又得豫期俶裝,庶減一分愁冤,而渠輩所食準備以待者,其數殆萬斛米云。以此移用於濟救餓殍,則旣無反汗之慮,又合權宜之道,其輕重緩急之序,亦恐得宜也。嗚呼,王者,以民爲天,民以食爲天,無民無食,國將何依?歷觀古史,張角·葛榮之變,未嘗不生於飢饑,今歲凶歉,八路所同,不知前頭,有何禍機,伏在冥冥之中,迂愚過慮,實不勝耿耿於心。伏願朝家,姑將一切事務,屛皆住閣,專心一力於賑活飢民,如救焚拯溺之爲者,庶幾上答天心,下慰民望,或可免土崩瓦解之歸矣。惟殿下,更加留神焉。孔子之言曰,君子進思盡忠,退思補過,將順其美,匡救其惡,是以上下之情相親也。臣之無狀,固不足道,重以疾病垂死,供職無期,而惟願忠之誠,不在諸臣之後,敢效狂瞽之說,以備蒭蕘之擇,亦竊附於上下相親之道也。臣不勝祈懇之至。答曰,省疏具悉卿懇。卿之固辭,何以至此?予用愧歎矣。卿其亟收遐心,勿爲控辭,從速出仕,以副予意。且疏中所陳事,誠悅愛予之忱,而但賑救之穀,已許兩西之米,其他事,已諭于筵中矣。不但君臣有可否相濟之義,所爭俱是公耳,卿勿見怪。
禮曹判書洪命夏〈箚〉曰,伏以臣無狀,久忝籌司,才識數字缺無一裨補,恒自愧懼,若無所容。昨日密密狀啓覆啓之際,臣與廊廳,親執踏印以入,而昏不致察,回啓一度一字缺不着署而入啓,啓下之後,始得覺察,不勝惶恐,伏地待罪。仍伏乞聖慈,俯識危懇,將臣所帶籌司有司之任,亟賜鐫改,公私幸甚。答曰,省箚具悉。卿其勿辭,亦勿待罪。
副校理金壽興疏曰,伏以臣父病深重,情勢危迫,抵死號泣,蒙恩馳省,而臣父症患,積傷所發,根源旣深,固非一月內可瘳之症,數舍之地,醫藥無路,不得已輿載入城,爲一字缺醫藥,而卽今病勢,一倍添劇,食飮專廢,元氣大敗,委頓床席,殆不能收拾,迎醫議藥,一刻不敢暫離,而顧臣職名在身,經幄重地,不可暫曠,公私狼狽,罔知攸處。玆敢不避煩瀆,冒陳危悃,伏乞聖慈,特賜憐察,亟遞臣職,俾得專意救護,不勝幸甚。答曰,省疏具悉。爾其勿辭救護。
吏曹參判趙壽益疏曰,伏以臣,以母病深重,還朝無期,拜章乞免,冀蒙恩許,而及承聖批,溫諭諄至,只遞摠管之任,使之觀勢上來,臣奉讀再三,不覺涕淚自零。如有容易向差之勢,則所當依遵聖旨,不敢更有所煩瀆,而目今病勢,日益沈綿,氣息如縷,方有朝夕難保之勢。臣於此時,不能遠離病側,等待差歇,亦難期以日月,狼狽惶悶,不知所出。且東銓重地,本非等閑之職,而臣之忝竊一字缺,況帶職在外,一向曠官,揆諸愚分,何敢一刻自晏?此臣之所不得不更籲於宸聰者也。臣身離闕,旣不得趨參於問安之列,迫於私情,又未免瀆擾於靜攝之中,臣罪至此,而無所逃矣。伏願聖慈,俯察危懇,亟遞臣本職,以便公私,不勝幸甚。答曰,省疏具悉卿懇。卿辭至此,當勉副焉。
前判書趙絅疏曰,伏以臣於七月初間入城,以聖候違豫日久,而不卽進候闕下以下缺,蓋臣家有八十老病母,不忍久離膝下,以此不得久留一字缺終始竚俟全安之日也,臣罪實多下鄕以來,秋序將一字缺,惟幸續聞聖候幾臻勿藥,引接臣僚,公私出納之二字缺異常時云,朝野臣民之頌祝,可勝言哉?第老臣之私憂,慮病加於少愈,夫人之所共知,而夫人之所共戒,然此事,在凡人卽易,而在人主則實難,何者?節飮食,乃調病之第一義,而當食所進,不啻方丈,小思慮,乃調病之最上方,而一日一字缺機,迭經聖慮,其他紛華之事,耳目之欲,潛滋暗長,與病相角者何限?此人主之最難持,少愈之戒者也,臣願明思其所難而兢兢焉。臣聞往在萬曆甲辰年間,宣廟違豫累月,入侍諸臣,皆言醫藥,獨刑曹判書洪可臣進曰,治病如病國,君正而國治,心者,五臟六腑百筋之君,必須寡欲淸心,以安定本原,諸病可治,不可專尙藥餌,當時識者,以爲可臣所陳,勝於瞑眩,臣願殿下,垂省是說而加之意焉。且臣猥蒙月俸異恩,于今三載,臣何嘗不安於心,而食不噎臣喉也?曾以是事,累上辭疏,而未承反汙之命者,豈非語拙誠薄,不能動天聽而然哉?無職食上爲不恭,臣言之盡,舌已敝矣。臣不敢更瀆,臣請以目今荒政爲言,臣之所受一月之俸,足活飢民十口一月之計,一年則其活飢民,幾口哉?國家何故遍惠於致事無用之老臣,而不念醫桑顚連之徒乎?臣恐大失救荒,無過於此者,抱川·永平,畿邑之最羸而無儲者也。以臣一字缺故年年剔出倉穀四十餘斛,此非細費也。每官吏之輸穀一字缺門,臣何嘗不汙發背而愧欲死也?伏乞聖明,俯察螻螘之忠,命攸司,亟收臣月俸焉。老臣犬馬之齒,今年七十有三,可謂朝夕之人也,如不及此時得免支離之受粟,恐一字缺目殆不瞑於地下也。臣情溢辭縮,謹昧死以聞。答曰,省疏具悉。卿之憂愛之城至此,予用數字缺所陳之言,誠爲治病之藥石,可不體念焉?月捧事,已諭予意矣,卿其安心勿辭。
副提學金壽恒疏曰,以下缺恩暇,許以帶職往省,仰戴以下缺傷症根深痼,非如一時偶感之比,旬月之內,難望差愈,離舍之地,醫藥亦難,不得已堇堇舁載,就醫城中,而病勢危谻,元氣益敗,專廢食飮,委頓床席,人子憂遑之情,不可一刻暫離,而顧臣職名在身,且係帷幄重地,一任久曠,公私迫悶,罔知攸處。玆敢不避煩猥,陳暴於天地父母之前,伏乞聖慈,曲垂矜察,亟遞臣職,俾得專意救護,千萬幸甚。答曰,省疏具悉。爾其勿辭救調。
說書兪命胤疏曰,伏以無狀小臣,質陋識淺,稚昧空疏,百不逮人,千萬夢寐之外,猥被寵命,忝側宮僚,反躬循分,驚惶震悚。父棨,蒙恩除授本院文學,父子同院,大傷事體,出入坐次,俱有防礙,臣之事勢,決不敢一刻在職。伏願天地父母,察臣微忱,特遞臣職,以安私分,不勝幸甚。踏啓字。
大司諫吳挺緯疏曰,伏以愚魯微臣,百不如人,尋常職務,常懼不稱,不亶同朝之所共知,抑亦聖明之所洞燭也。猥蒙鴻造,歷歇淸顯,涯分已踰,恒切悚懼,況諫長之任,意慮之所不一字缺,人望之所不到,臣是何人,謬恩至此?自知不似,決難承當,一字缺短疏長單,俱阻政院,適値上候未寧之日,一向縮伏,亦一字缺黽勉就列,顚仆爲期。第臣素患胸腹之症,復發於喪禍驚怛之中,呻吟痛楚,未嘗有一日之安,此非偶然猝發之比,出於積傷致敗之餘,旬望之間,疹可未易。加以數日來,頭部生小瘇,不能梳洗,無由進參於問安之後,冒昧呈單,只俟罪譴而已,頃當大臣引見之日,政院出牌,義不俟駕,顚倒詣闕,仍致發毒,赤暈遍面,浮氣大盛,兩眼未開,刺痛日甚,塗藥施針,有加無減,大熱升降,如癡如狂,有此一病,亦難供職。況此二症,俱極危重,而顧臣所叨之職,非如等閑之地,豈可久帶,以速官謗乎?狼狽憂慄,負罪萬死,臣雖無狀,亦知分義至嚴,有如一毫陳力之勢,當此靜攝之時,何敢爲二字缺計哉?區區情勢,有萬不獲已以下缺亟命遞免,以延螻蟻之命,雖死之日,猶生之年,臣不勝瞻越祈懇之至。答曰,省疏具悉。爾其勿辭,調理察職。
贊善宋時烈疏曰,伏以人君,量才而器使爲道,人臣以揣分一字缺任職爲義,苟乖乎兩失其宜,而其國必病,故興王,必難任人,且以臣猶謹受官,而況拔之於恒品,躋之於峻秩,委之重而責之深者,必有過人之才,高世之德,豈可以當此也?今臣只以四體一字缺俱,外猶可比於人,而回顧其中,則空空之狀,最出人下,故杜門空山,分甘枯死,前後除拜,力辭乃已者,非敢以爲讓是美,一字缺蓋其自知之甚審也。況此天官之職,實秉措舍抵昻,人地位望實,故從前任此者,雖號鍊達,而鮮不狼狽,以臣愚昧,一字缺沒草萊,一朝出來,驚若覊雌,人才長短,政事體例,都二字缺墻面一二擧措,四方非議,則殿下雖欲庇護,亦不可得矣。昔子路,使子羔爲宰,子曰賊夫人之子,然則今日殿下所以處置者,乃所以棄臣也。且惟此職,例兼備局機密重地,尤非如臣者得參署,是國家莫重莫大之務,由臣一身,而兩皆癏一字缺,所關不其重歟?伏乞聖明,更加財察,上念國事,下憐臣身,亟許鐫改,以便公私,以下缺。答曰,省疏具悉至懇。卿等,以山林重望,懷寶蘊玉久矣。如不用則已矣,欲使展布其才,則此豈怪底事乎?卿必非無意於世事者,而何邁邁若是其甚乎?籌司例兼,尤非異事,卿其安心,體此至意,從速出仕。
大司諫吳挺緯疏曰,伏以臣賤疾濱危,情勢憫蹙,疾聲呼籲,冒瀆宸聽,未蒙恩遞,反承溫批,瀝血之懇,一字缺歸飾讓,驚惶罔措,一心憂懼,淚汗交迸,神魂靡定,臣非木石,亦具五情,如天聖恩,寧不知感,而顧臣庸陋,忝竊踰分,福過災生,鬼責人誅。今玆毒瘇,重發於連遭慘喪積傷之餘,久濃不潰,如刃刺割,晝夜叫痛,火熱極盛,針藥失效,鬼事不一字缺,臣旣負濫竊不似之誚,又速癏曠逋慢之罪,狼狽悶迫,與病俱深,不得不冒昧再籲於天地父母之前,臣罪萬死,臣罪萬死。伏惟聖慈,更加矜憐,亟賜鐫改,則不惟微臣得延殘喘,其在臺席重地,不至久曠,豈不爲公私萬幸哉?答曰,遞差。
贊善宋時烈疏曰,伏以臣血誠哀籲,冀蒙鐫職,而天聽愈邈,批諭尤勤,臣計窮意縮,誠無所出。古人有言曰,人無有能有不能,今此職事,實非臣之所能,與其冒受而獲僨事當罪,不若初辭而受不恭之誅,不恭之誅反小,而僨事之罪甚大,二者之間,不翅遠矣。且念聖明,不知臣之無似,必欲其勿去,則一字缺可用則用之,不可用則置之,則如此,則殿下無乖器使之道,而微臣庶有襪綿之效矣。臣之爲此言,極知僭犯,而冒恃聖明,二字缺敢有隱,伏乞殿下,特賜財處焉。且臣疾病漸痼,供職無路,而狷狹之性,實恐復干醫藥之恩,故不敢以聞,第其危篤之狀,有不勝言者,更乞聖慈,竝垂矜察焉。臣不勝區區祈懇之至。答曰,省疏具悉至懇。疏中辭意,備盡卿之情悃,而予意則以爲不然矣。卿才有何不能於此乎?撝謙無乃太過乎?予之縷縷之辭,罄竭於前後,而不得勉從者,誠不敢以私廢公也。卿其亟斷來章,速出行公,以副至望。
大司憲宋浚吉疏曰,伏以臣猥陳情勢,前後備悉,而一字缺音彌懇,恩兪愈靳,至於情急之單,特下調理之命,又是異數,非常例,臣誠惶感,不知轉身之路。其欲竭誠盡悴,仰答隆恩,心豈窮已,而顧臣才分筋力,皆有所不堪是任者,臣纔以誠實二字,奉規於宸扆,臣尙能出謝,而終不出謝,則是自不誠實也。不堪供職,而猶欲供職,則亦非誠實也。玆敢二字缺殘骸,以謝恩命,仍伸危悃於冕旒之下,然而聖明,猶不諒此衷曲,委以游辭飾讓,則是聖明不以誠實而待臣也,一字缺其不然也。懇乞聖明,曲賜矜察,亟許遞免,仍令致一字缺故鄕,全保餘生,實天地父母始終生成之德也。臣無任瞻天望恩,悃款祈懇之至。答曰,省疏具悉卿懇。卿等,以一時重望,何乃撝謙至此哉?卿其出仕,安心勿爲控辭,以副至意。
副校理金壽興疏曰,伏以臣,父病深苦,不敢供仕,冒死陳情,冀蒙恩遞,而不意聖慈,許暇救護,臣誠感泣惶悶以下數行缺顧臣職名,尙在身上,經幄重地,癏曠已久,欲出供仕,則二字缺如右,欲專看護,則寬暇有限,憂惶之中,狼狽冞增。且臣兼帶西學敎授,職在勸課儒生,製述考講,程限旣過,而緣臣二字缺畢無期,臣於此,罔知所以爲處,不得不更暴危迫之悃。伏乞天地父母,俯垂矜愍,亟命遞臣本職及兼任西學敎授,以便公私,千萬幸甚。答曰,省疏具悉。敎授之任,爲先遞改,爾其勿辭救護。
大司諫金壽恒疏曰,伏以螻蟻微臣,每將私悃,仰溷天聽,極知罪涉僭猥,而情勢危迫,有不容已,伏想聖明,哀憐而垂恕也。臣父病轉谻,無望供仕,日者陳章,抵死號籲,而伏蒙聖恩寬暇,諭以勿辭救護,臣誠惶感,不敢更有祈懇,不意新命,遽及此際,臣之悶蹙,益復罔措。卽聞臣父病勢,有加無減,粥飮頓廢,眞元日鑠,人子之情,曷勝憂遑?臣職名未解,方寸交亂,旣難專救護,而言責之地,又異庶官,不可一日癏曠,以臣情勢,出謝無期,於公於私,狼狽極矣。伏乞天地父母,曲加愍察,亟遞臣職,以幸公私。答曰,省疏具悉爾懇。此非朝夕奔走之任,爾其勿辭救護。
贊善宋時烈疏曰,伏以臣,冀免新命,屢瀆宸嚴,微臣負犯,萬死有餘,然而聖度包容,不惟不之罪,而溫一字缺之旨,愈往愈隆,臣撫躬惶感,不知所以得此於聖明也。第臣徵一字缺竭,天聽莫回,區區蹤跡,狼狽益甚,臣尙有一言未盡以下數行缺也耶?若然則今日乞免,至三至四而不已者,殿下亦已二字缺由文飾而無所矯僞也。其才可堪,而姑爲遜辭,以掠美名,則事君不誠,大非殿下擢臣之意矣。若其固辭,實出於自知愚昧缺不可用,則天工不可久曠,銓衡不可苟充,伏望亟咨時望,改缺人,不勝幸甚。殿下如不欲遽許臣歸,則雖無職名,謹當缺京輦,時以章句之末,或備顧問之後,如此則區區志願,千萬缺足矣。臣此言,實由肝膈,伏乞聖明,亟加財幸焉。臣無任缺切懇款之至。答曰,省疏具悉。予之辭意已竭,不知所諭矣。惟卿諒此至意,勿爲控辭,速出行公。以上燼餘
上在昌德宮。停常參·經筵。
大殿,政院問安。答曰,知道。
藥房都提調元斗杓,提調尹絳,副提調洪重普啓曰,伏未審夜來,聖候調攝何如,寢睡亦何如?臣等憂慮未弛,敢來問安。且與諸醫不得入診,已過三日,今日則似不可已,竝此仰稟。答曰,知道。氣候一樣矣。中殿問安。答曰,知道。
權大運啓曰,備局秘密回啓公事,一度不爲着名,而臣以代三字缺致察,矇然捧入,以下缺。
政院啓曰,臣等伏見捕盜廳公事,載寧人崔弘源,方接訟於刑曹,而白日都市之中,有此殺越之變,此實前所未有之事也,極可驚愕。其獄事,則有司方爲按治,而仍念其所訟文卷,若見失於被殺之時,後日無憑辨其曲直,而時執者,晏然仍爲據有,更無被訟之事,則寧有是理哉?且頃日高靈人裵順龍,亦以奴婢之訟擊錚,而受刑輕死,遠方之人上來,其身旣死,文卷亦至見失,則適爲訟隻之幸,而其在死者,則冤恨莫甚。竝令該曹,一一窮覈,推出文卷,藏置本曹,以爲其子孫族屬推尋之地,何如?答曰,依啓。
趙復陽啓曰,禮曹佐郞姜好奭,承命往仁川地,僉知權諰所在處,以下敎之意,措辭傳諭,則以爲臣頃日陳疏,遽卽下鄕,誠畏公議,不敢遲留也,而方玉候尙未安節之時,決然徑歸,實非犬馬之心所敢安,故躕躇近旬,瞻望北辰,日俟天日之和豫,不意該郞來臨,諭使還來,臣撫躬戀恩,不勝感激隕越之至。顧分畏義,還切惶愧,趑趄之懷,方寸惝怳,不知所以置辭,唯有感惶涕泗而已云矣,敢啓。傳曰,知道。
洪重普啓曰,臣出來聞之,則禮曹郞官,以私問于權諰,則決難上來云,敢啓。傳曰,知道。
洪處大,以戶曹言啓曰,本曹佐郞慶㝡,以歲幣次知郞廳,前頭封裹日期不遠,檢飭措置之事,一日爲急,而以接武官,下去東萊,一字缺回還其勢未易,慶㝡改差,其代,在京無故人,後政差出,何如?傳曰,允。
掌令姜鎬,持平呂閔齊·金禹錫啓曰,醫官趙徵奎之負犯,固非尋常言語之失,實是向上不敬之罪,而論列累日,兪音尙閟,臣等竊惑焉。其悖慢無倫,不忍言不忍聞之語,不但發說於一宰臣之家,至於闕內諸醫所會之處,肆然大唱,無所顧忌,凡在聽聞,莫不痛駭。揆以國法,斷不可饒,群情憤鬱,久而益激,請趙徵奎拿問定罪。永興府使李壽昌事,論執已久,尙靳一兪,臣等未知聖意所在也。壽昌貪縱不法之說,不但傳播於搢紳之間,至於其妻,因妬作變,旣已上京,則其率畜邑妓,居官不謹之狀,尤不可掩,豈可尋常推考而止?如此之人,不可一日在官,以貽民弊,請永興府使李壽昌罷職不敍。答曰,不允。
金徽,以吏曹言啓曰,臺諫有闕,政事何以爲之?敢稟。傳曰,明日爲之。上御大造殿。入診,都提調元斗杓,提調尹絳,副提調洪重普,假注書趙相漢,記事官李玹·李䎘,醫官申可貴·朴頵·李耆善·金重白。
入診時,都承旨洪重普所啓,二字缺殘弊,比他司最甚,而本署素無所屬匠人,只得兵曹所給若干價布,雇立數三私匠,而每爲上司所侵,多有停役之時,以致國用不足,誠爲可悶。本署舊案相考,則案付官匠,至四十名之多,而爲給保率,輪回燔造矣。卽今雖難依數充定,無身役可合匠人,自本署,隨所得續續啓下,定屬本署,且使之自得閑丁,保率定給,以爲永久應役之地,何如?上曰,依爲之。又所啓,瓦署吐木貿易,非如市上這這換貿之缺得必欲前期措備於水上山峽,待水漲流下後,方可及時用之,故自前本署吐木年條貢物價,例爲引年分給矣。近來宣惠廳及戶曹,依他司貢物例,臨時出給,故吐木貿易,輒後於燔瓦之節,而貢物主人等,每以此呼冤,明年物價,依前例及今未凍前,沒數豫爲上下,以爲恒式,何如?上曰,依爲之。罷出。
入診後,藥房問安。答曰,知道。以上燼餘
上在昌德宮。停常參·經筵。
大殿,政院問安。答曰,知道。
藥房都提調元斗杓,提調尹絳,副提調洪重普啓曰,伏未審夜來,聖候調攝何如,寢睡亦何如?臣等憂慮未弛,敢來問安。答曰,無事矣。
中殿問安。答曰,知道。
藥房再啓曰,世子受灸吉日,當初以鍼醫等,遍考方書推擇,則本月二十六日爲吉云,故以此日啓下矣。卽朝鍼醫等來言,今日乃庚申也,最吉於鍼灸,而但秋分後三十日,太乙在頭部,此爲拘忌,不可行灸,又令推擇,則今月二十八日爲吉云。以此日退定宜當,敢此仰稟。臣等待罪,藥房,當初擇日時,不能詳細致察,以致臨時退日,不勝惶恐之至。且擇日醫官等,竝推考,何如?答曰,依啓。
吏批啓曰,定平府使李厚先一字缺于政廳曰,與前府使李興祿外四寸兄弟,交承之間,法當相避云,四寸兄弟相避,載在法典,府使李厚先改差,何如?傳曰,允。
吏批,判書宋時烈未肅拜,參判未差,參議曺漢英進,右承旨李廷夔進。以金壽恒爲大司諫,朴以遇爲盈德縣監,邊宥爲江華二字缺,洪錫龜爲戶曹佐郞,李性恒定平府使,李殷相爲二字缺,李泰淵爲忠洪監司,任義伯爲戶曹參議,兼春秋柳榰。
兵批,判書鄭致和都試進,參判申翊全,參知李弘淵都試進,參議李惕然進,右副承旨金徽進。以趙壽益·吳挺緯·□泰亨·張遇漢·韓休·李遐爲副護軍,兪命胤爲副司正,慶㝡·鄭采和·崔致嵩爲副司果。
權大運,以刑曹言啓曰,政院啓辭內,臣等伏見捕盜廳公事,載寧人崔弘源,方接訟於刑曹,而白日都市之中,有此殺越之變,此實前所未有之事也,極可驚愕。其獄事,則有司方爲按治,而仍念其所訟文書,若見失於被殺之時,後日無憑辨其曲直,而時執者,晏然仍爲遽,有且頃日裵順龍,亦以奴婢之事擊錚,受刑輕死,遠方之人,單身上來,其身旣死,文卷又失,則冤恨莫甚。令該曹,一一窮覈,推出文卷,莊置本曹,以爲其子孫族屬推尋之地何如?傳曰,依啓事,傳敎矣。崔弘源尤服文卷,去處已盡於一字缺招覆啓中,而裵順龍,則其弟順立,方接訟於本曹,故推問,則厥兄訟辨時文記,皆無所失云,敢啓。傳曰,知道。
權大運,以備邊司言啓曰,忠洪監司李慶億,瓜期已過,身病且重,本道賑救料理之事,一日爲急,新監司,今政極擇差出之意,分付該曹,何如?傳曰,允。
傳于權大運曰,判書使之入來。
以備忘記,傳于李廷夔曰,昨聞該曹郞官之言,則僉知權諰,以爲決難上去云,其言何其邁邁,若是其甚乎?予之禮待之誠,無乃有所欠缺而然耶?殊可愧也。承旨爲予措辭下諭,必使上來也。世子之望其來,而終致缺然,亦非予比也,竝及於下諭中,可也。
頭辭缺刑曹判書李浣,來待賓廳矣。傳曰,引見。
以吏曹言啓曰,水原府使有闕,依近例,令備邊司議薦,何如?傳曰,允。
權大運,以義禁言啓曰,以刑曹啓目李曾移本府處置事,允下矣。李曾拿囚之意,敢啓。傳曰,以下缺。
趙復陽,以禮曹言啓曰,本曹郞廳六員內,見存者只有四員,而佐郞柳榰,以禧陵石物修改事在外,正郞任座,以母病受由。且以各陵摘奸,東西道今將分遣二員,而一字缺仕上直之員,未免有假官差出之擧,闕員二員,以在京無故之人,後政擇差,何如?傳曰,允。
以備邊司言啓曰,前頭賑救之策,今方料理,而民役蠲減事,則待各道年分被災實數啓聞然後,可以詳知擧行,而各樣裁減之物,依頃日榻前下敎,乙酉·丁亥已行之例及卽今可以量減者,參酌抄出,別單書入,伏候裁處。傳曰,依此別單爲之,而百官頒祿,則似不當量減矣。
以司僕寺官員,以都提調意啓曰,本寺箭串郊草分給禁軍之擧,偶甚於一字缺年,而遂以爲例,不但刈取之際,多費人力,爲此刈草,經二字缺放牧之一事,使不得來近於正場,致有瘦病之患,殊失牧馬之本意,禁軍輩,亦不盡爲輸去,尙有舊草之棄置,此事合有變通,今秋已刈三千同,在直箭串左右禁軍各給一千同,其餘一千同,則本寺內外之馬所喂,全是穀一字缺邊立馬一匹十斤之草,雖是式例,實爲不足,以此郊草一字缺移交養明年因刈與否,後日登對時,更稟定奪,何如?傳曰,允。
掌令姜鎬,持平呂閔齊·金禹錫啓曰,醫官趙徵奎之負犯,固非尋常言語之失,實是向上不敬之罪,而論列累日,兪音尙閟,臣等竊惑焉。其悖慢無倫,不忍言不忍聞之語,不但發說於一宰臣之家,至於闕內諸醫所會之處,肆然大唱,無所顧忌,凡在聽聞,莫不痛駭。揆以國法,斷不可饒,群情憤鬱,久而益激,請趙徵奎拿問定罪。永興府使李壽昌事,論集已久,尙靳一兪,臣等未知聖意所在也。壽昌貪縱不法之說,不但傳播於搢紳之間,至於其妻,因妬作變,旣已上京,則其率畜邑妓,居官不謹之狀,尤不可掩,豈可尋常推考而止?如此之人,不可一日在官,以貽民害,請永興府使李壽昌罷職不敍。答曰,不允。李壽昌事,依啓。
趙復陽,以禮曹言啓曰,卽接儀賓都事權儁呈狀,則其祖父贈領議政權澂謚號犯諱,依他例,入啓處置云。二字缺大君謚號,旣以此改之,則其他犯諱之謚,似不當二字缺,一體施行,何如?傳曰,允。
吏批啓曰,判書宋時烈,未肅拜,參判未差,小臣獨政未安,何以爲之?敢稟。傳曰,只出緊任。
又啓曰,忠洪監司今當差出,而擬望之人乏少,守令中可合人,竝擬何如?傳曰,允。
權大運啓曰,刑曹·捕盜廳粘連公事,末端命孫之孫字,誤以山字書塡,而當捧入之時,不得詳察,及其判下之後,更見而始知之,不勝惶恐待罪。此公事誤字處,則付標以入,而緊關文書,如是誤書,該曹亦難免不察之失,當該堂上·郞廳請推考。傳曰,勿待罪。推考事,依啓。
趙復陽啓曰,接武官慶㝡狀啓內,一字缺職銜之下,書謹封二字,格例所無,殊甚可怪,入啓之際,不能致察,不勝惶恐待罪。慶㝡請推考。傳曰,勿待罪。慶㝡不必推考。
上御大造殿,刑曹判書李浣引見。入侍,都承旨洪重普,假注書趙相漢,記事官李玹·李䎘。李浣進曰,都監加抄軍兵,近當上來,非哨之事,當變通,而適無都提調,小臣獨當未安,以此欲一入侍二字缺言及於左相·右相,以此上達乎?都監軍兵,本有三部,左部·右部·中部是也。撫摩有別,服色不同,慮其混雜二字缺三軍今若上來,則當別作一部,以前部爲號,未知二字缺。上曰,三部云者,何也?浣曰,卽左·右·中三部也。上曰,以靑二字缺三色耶?加抄三軍,何間當上來乎?浣曰,初以開二行缺會矣。浣曰,當初旣已知委,而雖無行文知委數字缺秋間有此擧矣。上曰,待其上來,別作一部,惟數字缺。浣曰,都監又有一弊,物力漸不如前,而四孟朔中巡二字缺漸長,而賞格漸多,不可不變通矣。上曰,賞格幾何?數字缺,凡技藝四中者,例賞一丁綿布耳。上曰,三中者,得參乎?浣曰,凡技藝非一,故火砲三中者,又中他技,而計畫得與於四中之賞,而曾前試以火手與雜技而已。又試射手,故其才漸長,而其賞愈繁,都監物力,將不支當,今若變通其等第則何如?上曰,姑待新兵上來,爲議定,可也。浣曰,加抄之軍,技藝亦精云。上曰,加抄之兵上來之後,合有變通也。浣曰,部號則以前部爲號,而左右把摠及千摠,亦當差出矣。上曰,依爲之。浣曰,頃因守禦使李時昉所啓,鉛丸五萬介,令軍器寺,移給摠戎使事,傳敎矣。本寺元無鉛鐵出處,闕內入直軍兵中日時進排鉛丸,亦皆貿用,常患難繼,五萬介鉛鐵,猝難辦得,所貿價木,亦無出處,若得餘丁木,則可以辦備,未知如何。上曰,言于備局。上曰,見軍器寺方一字缺單子,則以嬴餘所造,至於四十部甲衣之多,而且多餘木,所掌之人,令該曹論賞。上曰,承旨聽之乎?加抄軍之擧,適値凶年,而苟非凶年,又有何言?賑救飢民,非一字缺於此矣。待新貢,以添軍數,其計已定,而今之爲言者,皆以數字缺兵上來,爲第一弊瘼,以何所見而然耶?其曰待來稟一字缺亦何所見耶?今年則何以爲弊,而來年則何以不爲弊?洪重普曰,外間以適値凶歲,軍兵之上京者,棄置一字缺饑饉切迫,不無呼冤,故徐待來年,似爲未晩,廟堂之意亦然,而宋浚吉,亦聞此論議,故有所陳達矣。二字缺人以爲不可,豈可以此中止乎?頃者閔應亨之疏,以爲二字缺之災以此而發,老人之言,不足責,而寧有是以下數行缺曹下送之木綿,擇其升數之好者,送之可乎?上曰,以三字缺可以爲衣者,送之,可也。重普曰,小臣當爲分付乎?上曰,二字缺之。浣曰,加抄軍兵上來之後,欲定給保率一名,而一人數字缺已得料理,當爲分給,而一人一保,似爲冤,不若給二保,則上來庶可依賴,而近來各衙門生徒,多有冒囑者,自備局,方査覈可得千餘石,以此分給,未知如何。上曰,畢査二字缺稟,可也。上曰,纔見捕盜廳啓辭,李曾之事,無前大二三字缺。浣曰,以罪人之名,誤書之故,至於改付標,不察之罪,多矣,不勝惶恐。上曰,許多文書,寧無如是乎?非卿等極力窮捕二字缺於明白推出矣。囚人招辭中,同參人,有朴同知奴子云。所謂朴同知,誰也?浣曰,不可詳知,初以爲曾之弟家奴子云,而又言朴同知奴子云云。當初推問,箇箇承服,而曾之弟家奴三名同參一字缺未得其詳矣。上曰,世間寧有如此大變乎?浣曰,白日二字缺公然亂打,或云已死,或云未絶矣。上曰,命孫招辭,以三四字缺絶云。前後之事,無非李曾所爲也。浣曰,都城人民,擧四字缺,故趁時得聞,極力捕得耳。上曰,士大夫之恥也。士大夫知一字缺恥乎?重普曰,孰不恥之?如此凶惡之輩,不可循例治之,不必啓覆而處之也。上曰,然矣。浣曰,若以國法,則此亦入於啓覆矣。上曰,士大夫皆憤之乎,此亦有欲救者乎?重普曰,非士大夫也,苟有血氣,孰不爲憤乎?上曰,如此之事,何一字缺啓覆?百爾思之,世寧有如此之人乎?浣曰,頃者禮判所達,北兵使云云之說,有言根,而禮判,以外間一戱談,至於三四字缺時,臣欲詳陳其首末,而靜攝之中,殿坐太久,不敢陳達,而其事有不然者,今不可不達矣。日者小臣,適往領相家,領相以北道事爲急,言及於臣,以臣曾知北道事也,臣前後二字缺最久,爲兵使者三,故詳知北道事矣。領相以爲北路難可二字缺爲言,臣答以難可收拾,而若欲收拾,以臣爲兵使,則庶可三四字缺昔朝庭之顧恤北方最甚,値凶歲,則務其賑救,送以下數行缺刷還,良可寒心,北路之事,刷還最急,若以我爲兵二字缺三道巡邊使,則庶可極力爲之。上曰,三道云者,何?一字缺曰,南·北道,江原道,是也。以名官三人,爲從事官,一在南道,一在北道,一在江原道,盡心刷還,而各從其願,給二三字缺農,輕其徭役,則庶可收拾云云。以此相爲問答,其間亦有細瑣之言,難以盡陳,而小臣受國厚恩,難以報效,願一字缺上盡其心力,以此酬酢,若一戱談者然,而禮判未之詳也。二字缺厭避大將之任,欲出爲北兵使,至於上達,極爲惶恐。上曰,一字缺此而然也。罷出。
以大司憲宋浚吉初度呈辭,傳于李廷夔曰,調理出仕。以上燼餘
上在昌德宮。停常參·經筵。
大殿,政院問安。答曰,知道。
藥房都提調元斗杓,提調尹絳,副提調洪重普啓曰,伏未審夜來,聖候調攝何如,寢睡亦何如?臣等憂慮未弛,敢來問安。答曰,無事矣。
中殿問安。答曰,知道。
掌令姜鎬,持平呂閔齊·金禹錫啓曰,醫官趙徵奎之負犯,固非尋常言語之失,實是向上不敬之罪,而論列累日,兪音尙閟,臣等竊惑焉。其悖慢無倫,不忍言不忍聞之語,不但發說於一宰臣之家,至於闕內諸醫所會之處,肆然大唱,無所顧忌,凡在聽聞,莫不痛駭。揆以國法,斷不可饒,群情憤鬱,久而益激,請趙徵奎拿問定罪。答曰,諸醫等,互相猜忌之狀,極爲可駭,爾等勿爲見欺也。
洪重普,以吏曹言啓曰,守令有闕,政事何以爲之?敢稟。
下直,谷山府使李翼徵,結城縣監金楀。以上燼餘
上在昌德宮。停常參·經筵。
大殿,政院問安。答曰,知道。
傳于洪重普曰,政事,明日爲之。
藥房都提調元斗杓,提調尹絳,副提調洪重普啓曰,伏未審夜來,聖候調攝何如,寢睡亦何如?臣等憂慮未弛,敢來問安。答曰,知道。
中殿問安。答曰,知道。
洪處大,以宣惠廳言啓曰,全南道沿海二十七官大同,旣已磨勘,更無可問等待之事,今秋等每結七斗米,爲先收捧,可以支用,而官需米,亦在其中,趁新穀産出之初,依此數收捧之意,行會本道,何如?傳曰,允。
掌令鄭麟卿·姜鎬,持平呂閔齊·金禹錫啓曰,醫官趙徵奎之罪,累日論列,而昨承聖批,以諸醫等互相猜忌之狀,極爲可駭,爾等勿爲見欺爲敎,臣等竊惑焉。其不忍言不忍聞之語,發說於宰臣之家,宰臣旣言其親聽,且於闕內衆會之處,肆然唱說。此非屋下私談之比,聽聞所及,莫不驚駭,豈可諉之於自中猜忌,而任其悖慢,有所容貸哉?群情憤鬱,久而益激,請趙徵奎拿問定罪。答曰,不允。
世子受灸後,政院問安。答曰,知道。
金徽,以備邊司言啓曰,今九月二十六日引見時,刑曹判書李浣所啓,摠戎廳所用鉛丸軍器數字缺,元無出處,或得餘丁木,則可以備送。上曰,言于備局事,傳敎矣。五萬箇鉛丸之價,不過木三同云,餘丁木三同題給之意,敢啓。傳曰,知道。
自昧爽至辰時,沈霧。以上燼餘
司僕寺啓曰,鎭江舊場內,自船頭,至魚得川浦邊,新築與乙丑築仍修補便否,移問該府,從民願施行事,啓下行會矣。卽接江華留守徐元履回答公文,新舊築便否,問于民間,則新築之役,自舊德浦,至魚得川,六七里之間,石築土築相半爲之,則役事不至於過重,舊築周回,倍於新築,而前日所築,乃土築也,今皆頹圮,修築之役,亦甚重大,舊築之內人家田畓,多於新築之內,民情事勢,據此可知,參酌處置云。觀此移文之意,修補舊築之役,不下於新築,民情亦似不便,依前啓請,自船頭,至魚得川浦邊,新築宜當,以此定奪擧行,而役丁,京畿與本府,分半調用事,備邊司旣已覆啓蒙允,速令京畿監司,擇定差使員,本寺官員下去,與江華經歷及京畿差員,眼同尺量,其所築步數,平均分授,或土或石,使之各自隨便築完,而馬匹放牧,不在於今冬,不必刻日督役,趁未冬前,畢役而已。此則惟在經歷與差員,觀勢疾徐好樣爲之,雌馬時方縶養之所,地勢狹窄,本寺之官,則移造馬廐於舊場內向陽空濶之處,以爲移置,過冬之所,今爲還來,待築役報畢之後,更爲發遣看審,何如?傳曰,允。司僕寺謄錄
上在昌德宮。停常參·經筵。
大殿,政院·玉堂問安。答曰,知道。
中殿·東宮,藥房問安。答曰,知道。
藥房都提調元斗杓,提調尹絳,副提調洪重普啓曰,伏未審夜來,聖候調攝何如,寢睡亦何如?臣等憂慮未弛,敢來問安。答曰,無事矣。
吏曹啓目,粘連京畿監司狀啓云云。良才察訪洪錫龜,素稱幹敏,及授畿驛,亦有擧職之效也。地部郞官,必須得人,故頃日政,擬望受點矣。今者道臣,以本驛方有査出田畓推還驛卒之擧,至請變通,此時殘驛收拾,亦不可不念,洪錫龜依狀啓,姑爲仍任,何如?啓依允。
平安監司書目,臣之病勢,一向危重,決無調理行公之望,冒萬死更伸前懇,冀蒙恩遞,上疏上送事。啓下備局。
府啓,請醫官趙徵奎拿問定罪。措語見上答曰,設有愚妄之言,其意不在於怨國,則便是眚災也。眚災肆赦,豈非聖訓乎?勿爲煩論。
京畿監司書目,坡州牧使金光燦,病重上京,還任無期,罷黜事。以上朝報郞廳朴必珍正。郞廳鄭彙晉書。
上在昌德宮。停常參·經筵。
大殿,政院·玉堂問安。答曰,知道。
慈殿·中殿·東宮問安。答曰,知道。
藥房都提調元斗杓,提調尹絳,副提調洪重普啓曰,冬序已屆,日氣猶薰,伏未審夜來,聖候調攝何如,寢睡亦何如?臣等憂慮未弛,敢來問安。且入診,已過累日,今日則似不當已,竝此仰稟。答曰,知道。氣候無事矣。
大司諫金壽恒上疏。大槪,父病尙劇,決無供職之望,而又叨新命,悶蹙罔措,不得不更申危懇,乞賜遞改,以便公私事。入啓。答曰,省疏具悉爾懇。此非朝夕奔走之任,爾其勿辭救護。
京畿都事書目,災傷差錯陽智縣監金廷弼,罷黜事。
延陽府院君李時白,綾川府院君具仁垕箚子。大槪,敢將所陳,冀蒙裁處事。入啓。答曰,省箚具悉。箚辭,當令該司處之。
府啓,醫官趙徵奎之罪,備盡論列,而伏承聖批,以愚妄眚災,勿爲煩論爲敎,臣等竊惑焉。使徵奎果有怨國之心,發此悖慢之語,則死有餘罪,豈但請拿問而已哉?惟其不存敬畏之心,放言無忌之狀,誠可駭也。若以爲蠢蠢無知,初不傳播則已矣,旣已傳播於朝廷之上,臺論重發之後,則不可諉以眚災,而有所容貸,請趙徵奎拿問定罪。答曰,已諭毋煩。
大殿入診後,藥房問安。答曰,知道。以上朝報
上在昌德宮。停常參·經筵。
夜五更,流星,出五車星上,入北斗星上,狀如拳,尾長四五尺許,色赤。
大殿,政院·玉堂問安。答曰,知道。
中殿,藥房問安。答曰,知道。
藥房都提調元斗杓,提調尹絳,副提調洪重普啓曰,伏未審夜來,聖候調攝何如,寢睡亦何如?臣等憂慮未弛,敢來問安。且高陽郡守柳後聖,今旣入來,受針當否,卽爲入診議處似當,竝此仰稟。答曰,知道。氣候無事矣。
江原都事書目,災傷差錯高城郡守權搏罷黜事。
傳曰,今則別無大段所患處矣。藥房提調以下,勿爲直宿事,言之。
世子受灸正時,午正。
大殿受針後,藥房·政院·玉堂·二品以上·六曹·大司憲問安。答曰,知道。
吏曹啓曰,守令有闕,政事取稟。
世子受灸後,藥房·政院·玉堂·二品以上·六曹·大司憲問安。答曰,知道。
府啓,請趙徵奎拿問定罪。措語見上答曰,勿煩。
文學兪棨上疏。大槪,敢冒萬死陳情,乞遞職名事。入啓。答曰,省疏具悉。爾其勿辭察職。
政院啓曰,明日爲政事,命下矣。明日乃大祭齋戒,何以爲之?敢稟。傳曰,過後爲之。以上朝報
上在昌德宮。停常參·經筵。
司僕僉正柳頲,鎭江場基址尺量事,江華地出去。
大殿。政院·玉堂問安。答曰,知道。中殿·東宮,藥房問安。答曰,知道。
藥房都提調元斗杓,提調尹絳,副提調洪重普啓曰,霜風猝起,日氣斗寒,伏未審夜來,聖候調攝何如,寢睡亦何如?臣等憂慮未弛,敢來問安。答曰,近日則別無大段症候,卿等,勿爲逐日問安。
假注書趙相漢病代,兪命胤。
藥房再啓曰,八物湯仍進當否,與柳後聖·朴頵·李耆善·成後龍等商議,則皆以爲仍進此藥,而前則元方中,白芍藥加三分,川芎減三分矣,今則一依方文,甘草外其他七材,皆以一錢等分,前加入中,去紅花,代以黃茋一錢,連進宜當云。依此劑入之意,敢啓。答曰,知道。
吏曹判書宋時烈初度呈辭。大祭齋戒,以留政院。
京畿監司書目,仁川呈,以僉知權諰上疏上送事。
禮曹,密山君澯卒逝,當日停朝市單子,大祭齋戒,以留政院。
傳曰,史官一員待命,騎馬三匹立之,宗廟大祭所內摘奸。以上朝報
上在昌德宮。停常參·經筵。
大殿,政院·玉堂問安。答曰,知道。
中殿,藥房問安。答曰,知道。
藥房都提調元斗杓,提調尹絳,副提調洪重普啓曰,日氣漸寒,伏未審夜來,聖候調攝何如,寢睡亦何如?臣等憂慮未弛,敢來問安。且再昨受針處,今日不可不與諸醫入診,竝此仰稟。答曰,知道。氣候無事矣。
吏曹判書宋時烈初度呈辭,入啓。傳曰,調理出仕。仍傳曰,遣郡守柳後聖,看病。
副修撰閔熙辭職上疏,入啓。答曰,遞差。
世子受灸正時,午正。
大殿受針後,藥房·政院·玉堂·二品以上·六曹問安。答曰,知道。
世子受灸後,藥房·政院·玉堂·二品以上·六曹問安。答曰,知道。
義禁府啓曰,李曾刑推日次計之,則今日當爲加刑,而以初四日宗廟大祭齋戒正日,及初五日刑曹罪人行刑,各司例不開坐,連三日本府不得開坐加刑之意,敢啓。傳曰,知道。以上朝報
司僕寺啓曰,江華所在縶養之馬,監牧官報其有病,則續送理馬,而如有及時治療之事,則往還之間,勢所未及,爲此之慮,委定恒留,亦涉有弊。今者前馬醫司僕閔有信,犯罪徒配於江華府,仍令看護馬匹,事甚便好,而本府與監牧官龍津萬戶所在之處,相拒頗遠,啓下定配之人,不敢擅便,移送閔有信,屬之監牧官,使之專意救療馬病事,移文江華府,渠若不爲盡心,或致不謹,則從重論罪之意,豫爲嚴飭,何如?傳曰,允。司僕寺謄錄
上在昌德宮。停常參·經筵。
大殿,政院·玉堂問安。答曰,知道。
中殿·東宮,藥房問安。答曰,知道。
藥房都提調元斗杓,提調尹絳,副提調洪重普啓曰,伏未審夜來,聖候調攝何如,寢睡亦何如?昨日受針處,堅凝之氣,有消散之效耶?臣等憂慮未弛,敢來問安。答曰,知道。受針之後,頗似有效矣。
答僉知權諰疏曰,省疏具悉爾懇。已悉予意於前後諭旨矣,尙何言哉?只自愧歎而已。爾其勿辭,諒此至意,從速上來。
判尹尹絳上疏。大槪,臣虛帶金吾之職,又致不得開坐,懇乞先賜遞改事。入啓。答曰,省疏具悉卿懇。卿辭至此,當勉副焉。
刑曹,罪人李時榮·李程·姜世云·尙一·天民·㖋同·白山等,當日堂古介行刑,啓。以上朝報
司僕寺啓曰,前月晦間,僉正柳頲來言,箭串放馬捉來,分給各官之時,禾毛色尺數,一一更準馬籍,曾前淸州分養赤多,微台星兩鼻裂雄馬五尺二寸,而以時禾毛色觀之,分明公骨,又無微台星,尺量亦不滿四尺八寸,兩目俱盲,事極可怪。前日邊立時所授養馬處,嚴問窮推,則養馬宋進國供稱,去乙未年十一月分淸州赤多馬,因病致斃,渠與理馬鄭億春,養馬李生都,巨達李義仁等,各出價布,不告官員,私自貿立,今始發覺云云,其偸出邊馬,換立駑駘之狀,有不可掩,請移捕盜廳,其所援引之人,竝令推覈處置云云。臣等聞來驚駭,卽令移文捕盜廳矣。今見該廳推覈回答,則進國所供,大槪與本寺納招一樣,而進國,欲明本馬之致斃,以其時馬肉屠取者崔景立爲證,而景立招內,其時馬醫司僕閔有信·徐以健等,使渠屠肉云云。設如渠等之言,果爲病斃,而不告於官,潛以毛色各異之馬,充立累年,厥罪固難容貸,況其實狀,未必如此者乎?至於馬醫司僕,非如下卒之比,凡干任使,有同監官,其時司僕閔有信·徐以健等,與之同情之狀,尤爲可駭。宋進國爲先令攸司,加刑得情,其參謀之人,除已死者外,竝更詳覈處置,宜當,閔有信則今方定配江華,徐以健則以興陽羅老島屯所監官,時在任所,捉致京獄之間,必致稽滯,急令江華留守·全南監司,推問捧招,啓聞後,更稟處置,何如?傳曰,允。司僕寺謄錄
上在昌德宮。停常參·經筵。
夜一更,有霧氣。二更三更,艮方,有氣如火光。
大殿,政院·玉堂問安。答曰,知道。
中殿,藥房問安。答曰,知道。
藥房都提調元斗杓,提調尹絳,副提調洪重普啓曰,伏未審夜來,聖候調攝何如,寢睡亦何如?臣等憂慮未弛,敢來問安。且與諸醫官,入診昨日受針處似當,竝此仰稟。答曰,知道。受針處,頗有其效矣。姑勿入診。
備邊司啓目,粘連平安監司柳淰上疏云云。當初仍任,特出於聖敎是白沙餘良,仍任之限,在於歲末,柳淰年紀未衰,身病亦不至大段云,當此兩道餉穀收捧之時,輕遞不當,仍令察任之意,回移何如?啓依允。
義禁府啓曰,本府罪人李曾,今日所當開坐加刑,而判府事鄭維城,非但有身病,且有式暇,同知事趙珩,亦以父忌,不得進參,知事一員,時未差出,只有臣命夏,不得開坐之意,敢啓。傳曰,知道。
禮曹佐郞姜好奭,西道各陵摘奸後入來。以上朝報
上在昌德宮。停常參·經筵。
大殿,政院·玉堂問安。答曰,知道。
假注書兪命胤服制,代李夏。
春秋館郞廳,以領·監事,諸堂上意啓曰,前史官宋奎濂,丙申五月以後四朔時政記,全不修正,故上年十二月褒貶時,具由請推,而至今不爲修正。金壽興上年七月以後三朔,待敎李䎘上年十一月以後六朔不爲修正。下番雖曰多事無暇,亦難免其責,竝推考,使之趁速修正,何如?傳曰,允。
禮曹正郞吳熽,東道各陵摘奸後入來。
禁府啓目,李曾刑問二次,尹榮十三次,李廷相十六次,不服,加刑。啓依允。以上朝報
上在昌德宮。停常參·經筵。
大殿,政院·玉堂問安。答曰,知道。
中殿·東宮,藥房問安。答曰,知道。
政院啓曰,來十一日專經文臣殿講日次,取稟。傳曰,爲之。
藥房都提調元斗杓,提調尹絳,副提調洪重普啓曰,伏未審數日來,聖候調攝何如?臣等憂慮未弛,敢來問安。且與諸醫官,似當入診前日受針處,竝此仰稟。答曰,知道。一樣無事矣。
藥房再啓曰,世子所患之候,服藥受灸之後,收效何如?辛夷散仍用當否,與柳後聖等諸醫商議,則皆以爲今姑停止,更觀前後加減之勢,議處似當云,敢稟。答曰,依啓。世子所患,雖未快止,頗有其效矣。
大殿入診後,藥房問安。答曰,知道。
大司諫金壽恒上疏。大槪,敢冒萬死,更暴悶迫之懇,本職及兼帶承文院副提調,竝乞遞免,以便公私事。入啓。答曰,只遞本職。
開城府儒生玄德聞等上疏。大槪,聖廟大門衝火賊林敷陽·曺後彬·高以明等,請討事。入啓。下刑曹。
吏曹啓曰,臺諫有闕,政事,取稟。
吏曹判書宋時烈上疏。大槪,更冒萬死,敢伸私懇,祈蒙鐫遞事。入啓。
傳曰,政事,明日爲之。以上朝報
禮曹啓曰,平成令到館之後,回答書契,令該院撰出,回禮禮單,亦爲磨鍊,令該曹,豫備以待事,啓下矣。原書契,今已上來,撰出書契及禮單等物,別定禁軍,急速下送之意,分付各該司,何如?傳曰,允。備局謄錄
上在昌德宮。停常參·經筵。
京畿監司李一相,各陵奉審事出去。
大殿,政院·玉堂問安。答曰,知道。
中殿,藥房問安。答曰,知道。
藥房都提調元斗杓,提調尹絳,副提調洪重普啓曰,伏未審夜來,聖候調攝何如?臣等憂慮未弛,敢來問安。答曰,無事矣。
政院啓曰,今日爲政事,命下矣。卽者吏曹郞廳來言,判書宋時烈病不來,參議曺漢英式暇云,竝牌招開政乎?敢稟。傳曰,允。
大殿受針正時,巳正。
大殿受針後,藥房·政院·玉堂·二品以上·六曹·大司憲問安。答曰,知道。
政院啓曰,啓覈罪人推案修正,例於十月,分付該曹,俾無窘急之患矣。今番啓覈罪人,通京外多至十五名,各其推案,卽令該曹,豫先修正,以待臨時更稟擧行,何如?傳曰,允。
備邊司啓曰,庶孼輩許通然後赴擧,國法至嚴,而近來紀綱解弛,專廢此法,非但冒赴科擧者,滔滔皆是,亦有直通仕路者,極可寒心。自今以後,嚴飭中外,冒赴而現露者,直定軍役,不考許通帖,而循情許錄之官,論以重律事,令該曹,別立事目,以爲申明奉行之地。且今年,則失稔穀貴,若依前定式準捧,則貧窮之人,力有所不及,亦令該廳,權減石數,何如?傳曰,允。
又啓曰,今年凶荒,三南尤甚,三南之中,兩湖沿海,尤爲慘酷,當此秋成,流離者尙多,誠可寒心。目今救荒之策,不容少緩,而若不蠲減大段徭役,則惠不及民,勢必難保,各道次歲幣木,依上年例,減除之意,頃日登對時,已爲陳達矣。上歲幣木,則只是三南所定,而民役之苦重,莫過於此,此木元數八十八同,若以大同廳詳定言之,則一疋之價,不過二石之米,出於民結,不翅倍簁。明年歲幣上木,特爲除減,先以戶曹所儲之米八千八百石,貿備於京中,則在外方爲實惠,在京民兼爲賑救,竝與次歲木,而限明年權減,兩湖沿海,則尤不可無顧恤之擧,戶曹所納正布作米合四千四百八十石,竝爲權減,勿捧於民結,則船運之弊,亦當竝除,該曹前頭經費,雖不可不慮,兩西之米,將爲運來,今番裁減之米,亦至六千餘石,猶可推移支用,且各司奴婢貢米,當此大無之年,若不別爲變通,則非但徵捧未易,必多流散之患,令該曹,參酌減定,以示朝家軫恤之意,何如?傳曰,依啓。
正言郭齊華上疏。大槪,冒萬死陳情,乞遞職名,兼陳見聞之弊,冀蒙財察事。入啓。答曰,省疏具悉。疏辭,當令該曹處之,爾其勿辭察職。
府啓,禮曰蹙路馬芻有誅,齒路馬有誅,古之人,豈苟爲刻覈之制哉?是必有其意矣。頃日軍職金忠望者,調馬之日,敢生奪騎御乘之計,作亂於道上,牽馬陪諸員以下,恣意歐打,凡在觀聽,莫不驚駭。此輩雖曰蚩蠢無識,事體所關,實爲非細,其視蹙芻·問齒者,何如也?驕橫之習,不可長也,金忠望拿鞫定罪,以爲防微杜漸之地。臣等伏聞軍職輩,凡干微細之事,至或直訴於差備門外云,國家事體,豈宜如是?誠可寒心。殿下撫綏此輩,亦當先戒而後恩,無徒爲姑息苟且之計也。戒苟不立,恩亦難施,請加深思長慮,此後如有因踵前習者,付之有司,依律論罪。開城留守李時楳,到任之後,多有不治之聲,舊都殘民之失望,已甚矣。向者本府林敷陽等聖廟作亂之事,極是難明之獄,刑曹之前後覆啓,不啻明白,而時楳偏主先入之見,必欲成獄乃已。初則刑獄之酷,至及於士人之母,迫令證實其事,後則歐䝱儒生,使之上京陳疏,有若實出於公議者,其處事之無據,一至於此,不可仍置其任,重失民情,請開城留守李時楳罷職。江華經歷李緯國,本以嗜酒狂悖之人,前後居官,已多可駭之事。及授本職,徒傷殘酷,別制淫刑,務極慘毒,立柱庭中,垂以鐵索,以爲倒懸之具,刈取荊枝,編結如簾,以爲裹人之用,又以細繩,縛人兩拇指,高擧而懸之,斯頃之間,無不叫絶者,民情驚該,莫保朝夕,皆懷渙散之心。如此之人,不可一日在官,請江華經歷李緯國,削去仕版。答曰,依啓。金忠望,其時旣已論罪矣,似不必更爲加罪也。
院啓,松禾縣,以海西殘邑,元穀餉穀之數,多至一萬四千餘石,太半逋欠,徒存文簿,積弊流來,將爲棄地,爲其守令者,率多厭避。前縣監許懿,到任之後,無意收拾,十朔之前,必欲圖遞,稽緩管餉文報,顯有故犯之跡,罷官之罰,正中其計。請前松禾縣監許懿,準期不敍,以爲日後徵勵之地。豐川府使南斗傍,到任之後,沈醉度日,抛棄官事,至於客使接待之物,料理之際,亦多不謹之事。此時字牧之任,不可付諸如此之人,請豐川府使南斗傍罷職。答曰,依啓。
夜一更,電光。五更,有霧氣。以上朝報
上在昌德宮。停常參·經筵。
自昧爽至辰時,有霧氣。
夜一更,電光。四更,巽方,有氣如火光。五更,巽方,有氣如火光,有霧氣。
大殿,政院·玉堂問安。答曰,知道。
中殿,藥房問安。答曰,知道。
藥房都提調元斗杓,提調尹絳,副提調洪重普啓曰,霜寒斗緊,伏未審夜來,聖候調攝何如,昨日受針處,有消減之效耶?臣等憂慮未弛,敢來問安。答曰,知道。右邊受針處,時無顯效矣。
明日專經文臣殿講時考官,吳竣·蔡裕後,參考官曺漢英·吳挺緯·李殷相·成以性。
政院啓曰,明日專經文臣殿講時,命官何大臣進去乎?敢稟。傳曰,右相進去。
全南都事書目,興德縣監李在定,災傷差錯罷黜事。
忠洪監司書目,洪州呈,以武平君盧守元今月初三日身死事。又書目,懷仁縣監李順男,依民願,限年仍任事。
吏曹啓曰,廣州府尹李袗,今已瓜滿,其代,依近例,令備邊司議薦,何如?傳曰,允。
侍講院啓曰,本院下番四員內,說書未差,兼司書趙龜錫,方在服制中,只有司書朴增輝入直矣,卽以推考,解見任出去,他無替直之員,兼司書趙龜錫,牌招入直,何如?傳曰,允。
禮曹,冬至使拜表吉日,來十一月初一日,方物封裹十月二十八日推擇,啓。
兵曹啓曰,新除授正郞洪宇遠,卽正郞閔維重外三寸叔母夫,法當相避,閔維重以在下應遞,而且身有病患,不得察任,閔維重改差何如?傳曰,允。
刑曹判書李浣箚子。大槪,緣臣讞議失當,重被松都儒疏之斥,請遞臣職,以安微分事。入啓。
府啓。金忠望罪狀,固已聖明之所洞燭,今不必更爲陳列,而昨承聖批,以其時旣已論罪,似不必更爲加罪爲敎。臣等竊以爲不然,奪騎路馬,是何等罪犯?徒年決杖,已是輕擬之律,而當初勘罪,不過只贖之歸,則豈可以此,謂之已論其罪而遂置之哉?其驕橫之習,悖慢之罪,曾不足以懲其萬一,請金忠望拿鞫定罪。安山郡守黃道亨,徒知以民力而奉守令,不知以守令而治民事,一委政柄於下吏,專事浚剝以肥己,鄙瑣之事,不一而足。姑以騰播於所聞者言之,稱以貿販,出給魚物於吏輩,而厚徵其價,其弊乃至於勒捧民間。且如各面捕盜牌之名,只爲村里譏察盜賊而設者也,而衙中駄載之役,亦及於此輩,小民愁歎,不堪其苦,本來殘邑,日就無形。請安山郡守黃道亨罷職。譯官李亨男拿問定罪。答曰,不允。李亨男事,更觀前頭所爲,處之,可也。黃道亨事,詳察處之。
答刑曹判書李浣箚曰,省箚具悉卿懇。此事昨日臺啓甚詳,卿何必過爲引咎乎?卿無所失,安心勿辭。以上朝報
司僕寺啓曰,江華鎭江舊場內進築處,本府經歷與京畿差使員,均分築完事,啓下知會,不多日矣。今者經歷李緯國,因憲府所啓,旣已削去仕版,若待新經歷赴任,氷凍之前,恐難畢役,卽令都事,代察監董,速爲斷工之意,江華留守處,移文何如?傳曰,允。
又啓曰,前頭節使之行,本寺將有所貿,而若不啓下專責之擧,則譯輩,必不以該寺分付,盡心奉行,行中譯官全天機·鄭忠一兩人,使之同力爲之,觀其勤慢,以爲回來後賞罰之地,使臣處,亦以此意,知會何如?傳曰,允。司僕寺謄錄
上在昌德宮。停常參·經筵。
自昧爽至辰時,沈霧。
大殿,政院·玉堂問安。答曰,知道。
平安都事書目,災傷差錯慈山郡守金元瑋罷黜事。
判尹尹絳上疏。大槪,待罪內局,聵聵不職,痰痢漸劇,觸事顚錯,本職及兼帶同知經筵·內醫院提調,乞賜遞改,以便公私事。入啓。答曰,省疏具悉。卿其安心,勿辭察職。
吏曹啓曰,守令有闕,政事取稟。
吏曹參判宋浚吉上疏。大槪,冒陳情勢,乞遞新授職名,未歸之前,得以專意於侍講之任事。入啓。答曰,省疏具悉卿懇。書筵講讀,自是兼任,卿其勿爲控辭,安心察職,以副至意。
備忘記,居首訓導金錫之,兼敎授金鈗,各熟馬一匹賜給。
侍講院啓曰,本院下番現存者,只有兼司書臣趙龜錫,非但方在服制未盡之中,且患腰脚牽痛之病,症勢頗重,而無他替直之員,扶曳入直,達夜叫痛,後政,闕員盡爲差出,牌招肅拜,推移入直,何如?傳曰,允。
府啓,金忠望罪犯,出於驕橫,徒年決杖,已是輕擬之律,當初勘罪,終止於只贖,則豈可以此謂之已行其罰,而置而不論哉?其悖慢之罪,曾不足以懲其萬一,請金忠望,拿鞫定罪。安山郡守黃道亨,爲人愚濫,到任之後,專事剝割,無所顧忌,其他鄙瑣之事,有不足盡陳,而至於出站時,病民不法之狀,騰播人口,昭不可掩,別無更加詳察之事,請安山郡守黃道亨罷職。廣州府尹李袗,莅任以後,雖得治聲,會簿餉米累百石,不報該廳,擅自取出,以補民役,雖非入己之事,未免濫越之歸,殊無委任重地之意,請廣州府尹李袗,先罷後推。國綱解弛,侈靡成習,上下貴賤,等夷無章,未有甚於近日,誠可寒心。婚喪之禮,自有先王之制,而上自卿大夫,下至士庶人,冒犯國禁,罔有紀極,婚姻服飾,必用錦繡珠玉,饗舅之物,必以務多相誇,一襲之價,可資寒者十人之衣,一卓之費,不翅飢者數月之糧。至於喪制,則專以觀美爲事,葬不用死者之爵,祭不用生者之祿,如油蜜果等物,亦是僭禮,而至用數十器之多,無論貴賤,爭相慕效,富者,傾財而務勝,貧者,稱貸而企及,士夫之牟利,民財之罄竭,蓋由於此,古人所謂甚於天災者,不幸近之矣。此習若不丕變,則國將不國,豈不大可憂哉?況當此大無之年,方講裁損之擧,婚喪定制,尤所當先,痛禁之責,雖在本府,必須一依法典,稟旨定式,申明中外然後,上下方可遵守,請令該曹,劃卽擧行。答曰,依啓。金忠望事,不允。
傳曰,政事,明日爲之。以上朝報
備邊司啓曰,以吏曹啓辭,廣州府尹,令本司議薦事,允下矣。當此秋捧方急之時,遞易不當,廣州府尹李袗,限畢收糴間,姑爲仍任,何如?答曰,允。又啓曰,卽接北兵使金是聲所報,則前日入送木綿五十同,去核木花六百四十六斤零內,除夫馬雇價分給外,木綿二十二同,去核木花二百五斤零遺在云。木綿,則留置本營,以待不時之用,木花,則赴征將官·軍兵等處,一一分給宜當,以此意分付,何如?答曰,允。備局謄錄
上在昌德宮。停常參·經筵。
自昧爽至辰時,有霧氣。
大殿,政院·玉堂問安。答曰,知道。
中殿,藥房問安。答曰,知道。
藥房都提調元斗杓,副提調洪重普啓曰,伏未審夜來,聖候調攝何如?臣等憂慮未弛,敢來問安。且與諸醫官,入診前日受針處似當,竝此仰稟。答曰,知道。入診則更過數日後爲之。
慶尙監司書目,彦陽縣監韓世雄,遞歸身死事。
黃海都事書目,兎山縣監鄭暹,災傷差錯罷黜事。
副校理睦兼善辭職上疏,入啓。答曰,遞差。
政院啓曰,來十五日儒生殿講日次,取稟。傳曰,爲之。
大司憲洪命夏箚子。大槪,冒陳危懇,乞遞本職事。入啓。答曰,省箚具悉卿懇。業已除拜,今難更改,而此後豈無其日乎?且卿才,亦不下於人,安心勿辭,從速察職。
忠洪監司李泰淵上疏。大槪,新授職名,萬不近似,且陳悶迫私情,懇乞遞免事。入啓。答曰,省疏具悉卿懇。卿才允合擢用,卿其勿辭,速往欽哉。
司書尹飛卿,牌招肅拜。
府啓,請金忠望拿鞫定罪。措語見上答曰,毋庸煩論。
左副承旨權大運上疏。大槪,家貧親老,情事日急,冒死呼籲,祈蒙恩澤事。入啓。
正言南九萬啓曰,卽見同僚簡通,乃諸道都事請推事,而其中平安都事鄭脩,卽臣妻父也。法當相避,不敢可否於其間,請命遞斥臣職。答曰,勿辭,退待物論。
工曹判書李時昉箚子。大槪,倉穀貸補民役,因本州所報,臣實許之,難免做錯之失,惶恐待罪事。入啓。
吏曹判書宋時烈上疏。大槪,冒死自列,冀蒙鐫削事。入啓。
院啓,引嫌而退,論啓之人,若有相避,則不爲聯名,已成之規,不可以此輕遞言官,請正言南九萬出仕。年分踏驗,乃國家莫重之擧,而驪州牧使李志賤,年紀衰耗,政令弛緩,踏驗一事,專委於監色之手,以起爲陳者,其數甚多,都事覆審之時,處處發覺,其尸居之狀,擧此可知。請驪州牧使李志賤罷職。都事覆審之擧,所關非細,必須詳細踏驗,從實啓聞,以重災傷之政,而近來各道都事,專過列邑,專不着念擧行,災傷差錯,例以殘邑守令,塞責罷黜。試以今年各道啓聞觀之,京畿之陽智,湖南之興德,海西之兔山,關西之慈山,皆是殘邑無勢力之武弁,而其中或有善治者,亦不免焉,揆諸國法,寧容如是?請京畿都事鄭繼胄,全南都事金宇亨,黃海都事李行源,平安都事鄭脩,竝命推考。答曰,依啓。
右副承旨權大運上疏。啓下該曹。以上朝報
上在昌德宮。停常參·經筵。
答吏曹判書宋時烈〈疏〉曰,省疏具悉卿懇。此等事,乃政席間常事,有何所傷乎?此後雖欲復拜是任,亦非難事,未見卿之所失矣。卿其安心,勿辭察職。
答工曹判書李時昉箚曰,省箚具悉卿懇。卿其安心,勿爲竢罪。
大殿,政院·玉堂問安。答曰,知道。
常平廳啓曰,以備邊司啓辭,傳敎矣。當此凶歲,欲爲受帖之人,雖欲納米,力有所不逮,所當依備局啓辭,量減價米,而但取考乙酉年謄錄,則以其年凶,良妾子則七石,賤妾子則九石,乃是其時減定之數,且補充隊所納之布,收捧於本廳,以補賑救之用。今此許通帖所納米數,依乙酉年例爲之,而若以全納價米爲難,則銀布,亦爲分半計捧,以廣願納之路,何如?傳曰,允。
吏曹啓曰,廣州府尹有闕,依近例,令備邊司議薦,何如?傳曰,允。
吏曹啓曰,守令有闕,政事取稟。
大司憲洪命夏再箚。大槪,更申前懇,冀蒙恩遞事。入啓。答曰,省箚具悉卿懇。工判箚中,亦以不自省悟爲言,則不報該廳之言,似非卿失也。近來守令之違道干譽,本來如此,甚是可惡。其所論罪,亦是末減,有何所失乎?卿其勿辭察職。
執義金始振,掌令姜鎬啓曰,頃於本府之坐,長官以前廣州府尹李袗事,發言,臣等亦同參論啓矣。追聞物議,多以爲不然,臣等取考該廳文書,則果有本州請報該廳許貸元狀,又見工曹判書李時昉箚子,則不報擅用之說,未免失實之歸,何敢晏然仍冒?請命遞斥臣等之職。答曰,勿辭,退待物論。
府啓,請金忠望拿鞫定罪。措語見上答曰,勿煩。
慶平君溫陽地沐浴呈辭,入啓。傳曰,天氣漸寒,卿其更竢日暖,爲之。
持平呂閔齊啓曰,前廣州府尹李袗罷職之論,臣亦同參,而同僚旣以失實引避,臣何敢獨爲晏然而已乎?請命遞斥臣職。答曰,勿辭,退待物論。
平安監司書目,臣之病勢,日漸危重,差復無期,亟罷臣職,以便公私事,上疏上送事。啓。答曰,省疏具悉卿懇。卿辭至此,當勉副焉。
吏曹參判宋浚吉再疏。大槪,更申危迫之懇,願許乞解之請事。入啓。以上朝報
政院啓曰,三省推鞫事,命下矣。兩司城上所,所當牌招言送,而闕門已閉,明日待開門,牌招言送,何如?傳曰,允。又啓曰,罪人勝山,三省推鞫事,命下矣。委官何大臣進去乎?敢稟。傳曰,領相進去。此亦朝報
禮曹啓曰,本曹及東萊府,皆無賻慰規例可據文跡,姑待儀眞到島之報,差送譯官問慰,而致賻物目,參酌磨鍊,臨時稟定事,曾已入啓蒙允,而今因東萊府使狀啓,備局回啓內,新島主旣已來到島中云,賻物硫磺回謝禮單,依前定奪,令各該司擧行事,啓下分付矣。硫磺回謝禮物,則十分參酌磨鍊,而賻物,則己卯年島主平義智身死時致賻物種,姑爲依倣,加減磨鍊,且儀眞處問慰禮單,則一依其父義成生時問慰時例,磨鍊以入矣。硫磺回謝書契及致賻問慰等書契,令承文院,稟議廟堂,豫爲撰出,何如?傳曰,依啓。禮物等事,則後日登對時,稟處。備局謄錄
上在昌德宮。停常參·經筵。
答吏曹參判宋浚吉疏曰,省疏具悉卿懇。近因此事,似涉紛紜,予固已慮卿之不安矣。雖然,此不過或爲事體,或爲職事,而不得不然也。於卿何有?卿其安心勿辭,從速察職,以副予意。
繕工監役蔡正後,長陵階石修補事出去。
禁府啓曰,刑曹啓目內,弑母罪人勝山,旣已承服取招,移義禁府處置事,命下矣。此罪人,乃是綱常一罪,一邊拿囚,依例三省推鞫之意,敢啓。傳曰,知道。
禁府三省推鞫問事郞廳,李端相·鄭萬和。
大殿,政院·玉堂問安。答曰,知道。
中殿,藥房問安。答曰,知道。
藥房都提調元斗杓,提調尹絳,副提調洪重普啓曰,數日來,伏未審聖候調攝何如?臣等憂慮未弛,敢來問安。答曰,一樣無事矣。
全南監司書目,茂長縣監宋奎濂,以都事覆審時,監色受刑,累度辭免,措語悖慢罷黜事。
慶尙左道災傷敬差官書目,新寧縣監黃中衍,災傷差錯罷黜事。
府啓,請金忠望拿鞫定罪。措語見上答曰,毋庸瀆擾。
明日儒生殿講時,考官蔡裕後·許積,參考官李天基·李弘淵·沈儒行·趙胤錫。
政院啓曰,明日儒生殿講時,命官,何大臣進去乎?敢稟。傳曰,右相進去。
政院啓曰,三省推鞫,兩司必以長官進參事,曾有定奪矣。大司諫時未肅拜,大司憲方以避嫌事,詣闕下,竝以次官參鞫之意,敢啓。傳曰,知道。以上朝報。
大司憲洪命夏啓曰,如臣不似,叨此匪據,力未堪任,病未供仕,再陳辭章,未蒙恩遞,臣誠惶感,罔知攸處。昨日所見工曹判書李時昉箚本,所當卽出引避,而第緣賤疾苦劇,不能起動,略陳曲折於箚中,此則聖明,旣已洞燭。伏見同僚避辭,一則曰長官發論,一則曰物議多以爲不然,一則曰取考文書,未免失實,臣不勝瞿然之至,臣妄論李袗,不過一時循例糾正而已。在李袗,有何大段所損,而隱然營救,歸咎臣身,至於此乎?此無非臣見輕之致,何可晏然在職乎?且臣之所嘗慨然者,今日國事,虛實相蒙,臺閣是非,未必盡公。且以江都一事言之,虛錄國穀之官,則廟堂置而不問,欲捧逋欠之官,則廼以流言,至削仕版,而莫有辨之者,若是而尙可振紀綱乎?今此李袗之貸餉米補民役,雖非私用,旣是法外,而前後報該廳文書之一一明白,果如李時昉之箚辭乎?臣旣有論事失實之咎,又有因病稽避之失,不可一刻苟冒,請遞臣職。答曰,臺諫啓辭之不實,本來如此,致令上下不得取信,所嘗慨歎者,而今此李緯國之事,則言甚詳悉,而職非閑漫之處,故予甚驚動而卽允矣。豈料如此乎?事極寒心。李緯國姑令勿爲論罪,使留守,嚴明覈實以啓後處之。且虛錄之弊,豈意又及於江都乎?亦極驚駭。虛錄之數,該官員姓名,竝令本府,嚴査以啓。卿之言事,如是忠直,此予之所以不欲遞去是任也,卿何以必欲遞去乎?卿其安心勿辭。
權大運啓曰,大司憲洪命夏,再啓煩瀆,退待物論矣。傳曰,知道。
又啓曰,推鞫罷黜之意,敢啓。傳曰,知道。
又啓曰,卽因大司憲洪命夏避辭,李緯國姑令勿爲論罪事,命下矣。李緯國削去仕版承傳,何以爲之?傳曰,其傳旨,姑爲爻周。
持平金禹錫啓曰,本府多官,因工曹判書李時昉箚辭,相繼引嫌退待,今當處置,而李時昉,卽臣之外三寸叔也。嫌不敢可否,請命遞斥臣職。答曰,勿辭。
趙復陽啓曰,持平金禹錫,再啓煩瀆,退待物論矣。傳曰,知道。
司諫李時術,獻納李萬雄啓曰,驪州牧使李志賤,年分一事,專委於監色之手,以起爲陳者,其數甚多。都事覆審時,處處發覺之說,傳播衆口,臣等相議論啓,牧使李志賤,則請罷。都事鄭繼胄,則以只黜殘邑守令,竝與他道都事而請推矣。今聞物議,以起爲陳之守令,若爲論罪,則不爲啓聞之都事,不爲竝論,有乖論事之體云。臣何敢晏然,請命遞斥臣等之職。答曰,勿辭。
趙復陽啓曰,司諫李時術,獻納李萬雄,再啓煩瀆,退待物論矣。傳曰,知道。
右議政李厚源箚曰,臣伏聞明日儒生殿講時,命官進去之命,而臣本尫瘁善病,畏寒且甚,每値寒令,輒必感疾,纏綿沈頓,至於經冬涉春然後,始得差蘇者,無歲不然。臣自前月念後,已有此患,尋常伏枕,呻吟度日,唯以藥物爲命,而頃日文臣殿講之時,不敢以狗馬之疾,每溷天聽,黽勉進參,因此添傷,無望起動。伏乞聖慈,亟賜指揮,俾活病喘,不勝幸甚。答曰,省箚具悉。卿之所患如此,命官之任,當令改差,卿其安心焉。仍傳曰,遣內醫看病。
吏曹判書宋時烈疏曰,伏以臣麋鹿之性,老入脩門,打乖成三字缺變化,以故發言處事,動皆謬妄。臣誠自悼矯揉萬端而不能回,眞所謂下愚不移者也。循是而行,雖少事,尙不敢承當,況此銓長之任,是何等職務,而乃敢因循,終至臭敗乎?且臣暫與政席,聞見孤陋,心思昏塞,披案指點,臨窠搜索,其苟且粗率之狀,尙知自愧,傍觀者,豈不以爲怪事?且今窠闕甚夥,臣晝訪夜思,竭其精力,而終不可以塡補,臣憂懼悶悶,寢食全廢,若復抑而行之,必至於滅性而後已。區區願忠之心,徒爲貽笑之資,此豈盛世之所願聞哉?伏乞聖慈,哀矜而垂察,亟遞臣職,以安愚分,則實天地生成之恩也。答曰,省疏具悉卿懇。今之人材,誠極眇然,而豈可以此廢職乎?卿其安心勿辭,以副予意。
副修撰沈儒行疏曰,伏以愚昧小臣,百不猶人,忝叨匪據,非止一二,常懼不稱,千萬意外,復齒經幄,分義所在,不敢言病,黽勉從仕,已過六朔。舊患胸痛與疝症,一時俱廢,冒呈辭單,見阻政院,適會儒生殿講之命,及於此際,遑遑罔措,狼狽轉極,伏乞亟遞臣職。踏啓字而下。以上燼餘
禁府,三省罪人勝山,堂古介行刑,啓。
政院啓曰,明日儒生殿講時,命官右相改差,代,何大臣進去乎?敢稟。傳曰,左相進去。移謄朝報
上在昌德宮。停常參·經筵。
大殿,政院問安。答曰,知道。
藥房都提調元斗杓,提調尹絳,副提調洪重普啓曰,伏未審夜來,聖候調攝何如?臣等憂慮未弛,敢來問安。且不爲入診,已過累日,今日似當入診,竝此仰稟。答曰,知道。氣候無事矣。
藥房,中殿問安。答曰,知道。
傳于李廷夔曰,政事明日爲之。
李廷夔,以禮曹言啓曰,備邊司啓辭,未許通庶孼輩冒赴科以下缺,直定軍役,不考許通帖,而循情許錄以下缺府所啓,婚喪服飾禁制定式以下缺啓,別立事目,申明中外,而判書未差,參判臣趙珩,方三字缺中臣處厚,所見孤陋,似難詳盡,待判書差出,商確擧行,何如?傳曰,允。
備忘記,殿講居首進士崔日隆,幼學鄭載禧·李世珪,竝直赴會試,進士梁垍·朴相馨,幼學李沈楞,各給二分,幼學孔希賢,紙四卷·筆四柄·墨三笏賜給。
掌令鄭麟卿啓曰,金忠望罪犯,出於驕橫,徒年決杖,已是輕擬之律,當初勘罪,終止於只贖,則豈可以此諉之已行其罰,而置而不論哉?悖慢之罪,曾不足以徵其萬一,請金忠望拿鞫定罪。執義金始振,掌令姜鎬,大司憲洪命夏,持平呂閔齊·金禹錫,竝引嫌而退,同參論啓,指斥首發,殊失臺閣之體。貸用餉米,旣是法外,則文報有無,非所當論,其在論劾之道,有何失實之嫌,嫌在相避,不敢可否,勢所固然。請執義金始振,掌令姜鎬遞差,大司憲洪命夏,持平呂閔齊·金禹錫出仕。莫重餉米,許貸民役,已極不當,旣貸之後,不能省悟,所失尤大,請工曹判書李時昉推考。答曰,依啓。金忠望事,不允。
傳于李廷夔曰,今下豹皮·紗帽·耳掩,吏曹判書宋時烈賜給。
傳于金徽曰,因病久未引接臣隣,明日使之賓廳坐起,爲之。
權大運,以義禁府言啓曰,弑母罪人勝山,已爲承服正刑。依律文,妻子爲奴,降其邑號,罷其守令等事,令該司,依律文施行,何如?傳曰,依啓。
正言南九萬啓曰,司諫李時術,獻納李萬雄,引嫌而退,以起爲陳之守令,旣發不黜之都事,揆以事體,罪無異同,而一論一否,誠爲疏漏,則勢難仍在其職。請司諫李時術,獻納李萬雄遞差,覆審之法,至嚴且重,而京畿都事鄭繼胄,秋覆審時,行到驪州,則以起爲陳者,其數甚多,而發覺後,不爲啓罷,其覆審不嚴之狀著矣。請鄭繼胄先罷後推。答曰,依啓。
持平呂閔齊啓曰,臣昨伏見長官避辭,有曰欲捧逋欠之官,乃以流言,至削仕版,繼伏見聖批,則李緯國,姑令勿爲論罪,使留守嚴明査實以啓後處之,臣不勝瞿然之至。國家之致力五字缺緯國到任以來,專事殘酷,加以酗酒狂妄,詭怪百出,小民驚惶,如在水火。本府中軍,目見其狀,苦口力爭,拔去庭中懸人之柱,此豈盡出於流言哉?逋欠一事,實是當今之痼弊,督捧之擧,固不可少緩,而拘囚拷訊,自有常法,何必縛指懸脚,編荊剝膚然後,乃可懲捧乎?況糶穀,時未催捧,而莅官未久,已具此刑,則豈可諉之於將用催糶,而置而不論乎?緯國,是留守之自辟也。使自辟之留守,覈其虛實,而可得其情,則世間何事,不出於至公,而豈復有是非相蒙之患哉?凡罪人査覈,付之本道,而能正其罪者,臣未之聞也。臺臣論啓,旣許風聞,而反擬以流言,至令査覈,有若訟辨者然,此實前古所未有之事,朝家事體,豈容如是?此論旣發於席上,而同僚齊聲,答言其所未聞,則緩急所恃之地,不可使此人,一任峻刑,積失民心,故相議論啓,實出於爲民除害之意,而緣臣無狀,言不見信,旣被情外之斥,又損臺閣之體。請先斥臣職,次治臣罪,以爲妄言者之戒。答曰,留守徐元履,實非罔上之人,予信而任之,爾何以妄加擬律乎?殊甚駭異,自明文過,亦甚不當矣。爾其勿辭。
權大運啓曰,持平呂閔齊,再啓煩瀆,退待物論矣。傳曰,知道。
正言南九萬疏曰,伏以臣於再昨,伏見大司憲洪命夏箚辭批答,以爲近來守令之違道干譽,本來如此,甚是可惡,其所論罪,亦是末減。又於昨日,伏見洪命夏避辭批答,以爲臺諫啓辭之不實,本來如此,致令上下,不得取信,所嘗慨歎者。臣伏讀再三,竊以爲聖諭過也。李袗之事,果是越法,則殿下以爲違道干譽,可矣。今以爲近來守令,本來如此,是擧一國之守令,而竝疑其不實也。此豈數字缺者,平心待下之道哉?夫李緯國之事,果出流言,則殿下以爲不得其實,可矣。今以爲臺啓不實,本來如此,是一字缺國之臺諫,而竝疑其不實也。此豈聖人虛心以下數行缺入於自己避辭之中,泛然而稱之曰,臺閣是非四五字缺以答君上疑下之心哉?且念李袗·李緯國之事,數字缺以處置者,似有所不得其當焉,臣請力言之也。夫李袗之罪,本以擅用餉米,而守禦使李時昉上箚,以爲本州之文報於該廳,該廳又許其貸用云,則袗之不爲擅用,明矣。豈可以違道干譽,矇矓加罪,而不爲分析哉?若洪命夏箚辭中所謂一番跕上,貸用太濫,旣遞之後,使後官懲捧云者,誠有其罪矣,朝家所當明加覈實,究竟乃已。亦安可與擅用之罪,混爲一辭,而無所辨覆哉?夫李緯國之被罪,本以濫刑酷罰,而臺官所論,旣非目覩,則雖難必其虛的,安得諉之於欲捧逋欠,而不爲擧劾哉?若洪命夏避辭中所謂虛錄國穀之官,廟堂置而不問云者,信可驚駭矣。朝家所當考覈其事,只非其人而已。亦安可爲此之故,而不禁淫刑哉?且治國之道,兵食在後,保障之策,人和爲先,是以敖倉之粟,厚於晉陽,洛口之米,富於卽墨,而畢竟收效,在彼不在此,然則今之江都·南漢,國家之重鎭巨防,而設有變亂,則擬以爲歸者也。其在守臣之道,豈可專以督捧逋欠,牢守倉庫,爲能盡其職任哉?若然則李袗之違道干譽,雖不知其果無是心,而如以其貸米補役,爲其罪則過矣。緯國鐵索荊廉,亦不審其定有是事,而如以其爲國懲逋,恕其罪則誤矣。且夫違道干譽於民者,固可惡也。若比違道干譽於上者,則不亦有間乎?近來守令一字缺,或以別備軍器,陞秩者有之,或以別備軍餉,加賞者有之,其能節用致嬴,以充其費者,雖不可謂全無是人,一字缺,其中亦豈無掊克民財,刻減官物,以爲媚上之計,數字缺,然殿下於此類,未嘗以違道干譽罪之,而獨於貸用數字缺,以補民役者,則深惡而痛斥之,至於如此。誠恐中外數字缺不能盡悉其事情,必將以殿下,爲只惡干譽以下落丈。以上燼餘答曰,覽疏具悉辭意矣。移謄朝報
上在昌德宮。停常參·經筵。
大殿,政院·玉堂問安。答曰,知道。
慶尙監司書目,禮安呈。以奉敎李溟翼,因母病乞遞職名事。上疏上送事。啓。答曰,遞差。
忠洪監司李泰淵辭職上疏。入啓。下該曹。
政院啓曰,今日引見時,大司諫李應蓍,命招入侍之意,敢啓。傳曰,知道。大司憲亦於引見前,處置,可也。傳曰,吏判應爲入侍,而參判,亦令入侍。
掌令鄭麟卿啓曰,凡臺閣處置之規,一循其引避之辭,以爲立落之地,而臣於昨日處置同僚也。臣意則以爲餉穀,自是餉穀,民役自是民役,爲守令者,不可私相請貸,主管之臣,亦不可私相許貸,無論文書之有無,旣是法外,則一番糾正,誠爲得體,故長官則請出,主管之臣,亦爲請推,而執義金始振,掌令姜鎬,旣與之商確於一席,旋又指斥其首發之長官,殊欠臺閣之體,故循例請遞矣。今聞物議,臣橫生別意,拈出措語,處置失當云。臣何敢自以爲是而晏然?請命遞斥臣職。答曰,勿辭,退待物論。
江原監司書目,原州牧使尹珹,今月十一日母在喪事。
謝恩,大司諫李應蓍。
政院啓曰,大司憲,亦於引見前,處置事命下矣。卽爲分付於兩司,而日勢已晩,處置臺諫,尙不入來。若待處置後入侍,則引見時刻,勢將晩暮,敢稟。傳曰,勿爲等待,爲之。
持平金禹錫啓曰,臣卽以諸僚處置事,趨詣臺廳,得見掌令鄭麟卿避辭,則有主管之臣,亦爲請推等語,臣之不敢處置之嫌,又加一節,請命遞斥臣職。答曰,勿辭,退待物論。
綾川府院君具仁垕箚子。大槪,病未趨詣入侍,惶恐待罪事。入啓。答曰,省箚具悉。卿其安心勿待罪。仍傳曰,遣內醫看病。
延陽府院君李時伯箚子。大槪,病勢沈痼,不得趨詣召命,惶恐待罪事。入啓。答曰,省箚具悉。卿其安心勿待罪。仍傳曰,遣內醫看病。
吏曹判書宋時烈箚子。大槪,恩賜貂帽,不稱其身,敢冒萬死,冀蒙反汗事。入啓。答曰,省箚具悉。箚辭甚善,予雖不敏,可不體念,而今此貂帽,不過國中所産之庸品,何珍之有?卿其安心勿辭。
謝恩,知義禁鄭致和。
正言南九萬啓曰,卽者憲府多官,竝爲引避,本院當爲處置,而臣伏見大司憲洪命夏避辭下一款,則乃爲臣陳疏而發也,臣何敢晏然處置乎?第念臣於此事,有不勝其慨然者。大凡人之聞事,苟非目覩,則必有彼此之相殊,人之言事,苟非聖人,則必有得失之相參,是以我之所聞,人以爲不聞,則唯當參伍考覈,徐究其事情而已。我之所可,人以爲不可,則唯當從容商確,務得其的當而已。何至一言不合,便爲角立,而偏執己見,盛氣相加,旣失相濟之道,轉至乖張之域哉?今此李袗之貸米,一則曰旣爲民役,則貸用糶米,本無不可,一則曰旣是法外,則雖曰民事,斷不可也。李緯國之酷刑,或以爲人多傳說,必無可疑,或以爲出於流言,元無是事,執此言之,李袗之事,凡諸國穀,旣許糶糴,則糶民貸官,本無異同,而爲民補役,不是私用,則以此論劾,不亦過乎?而況當初被罪,本以擅用,則知其擅用之非實然後,若以越法,更爲論罪,猶之可也。其曰,無論文書之有無者,豈其然哉?李緯國之事,其曰眞的者,旣非目見,而其曰不實者,亦出於傳聞,則待其考覈然後,可知其實狀之如何耳。其徑先爭詰,各主一說者,未知其可也。且臺啓所論,雖得其實,若謂其爲國懲逋,而不治其罪,則亦失之矣。凡此二人之事,以此論斷,則可定其是非之所在也。臣之愚意,大槪如斯,故敢陳短疏,以獻所懷,而轉輾相激,又致紛紜,臣罪大矣。且臣於洪命夏,又有惜焉。凡臺閣之上,是非不同,則相爲引避,自是例事,只當明其事之是非而已,斷其言之可否而已,今洪命夏避辭,則以爲臣若相較,不亦疲乎?又以爲臣之進退,其亦困乎?此豈國之重臣所以訏謨評議之體哉?臣方引避之不暇,則不當更爲此支離之辭,而竊附有懷必達之義,敢此區區焉。臣旣不敢處置,則決不可仍冒,請命遞斥臣職。答曰,勿辭,退待物論。
修撰李萬雄,牌招肅拜。以上朝報
引見時,戶曹判書鄭維城所啓,三南田結減縮者,將至三四萬結,稅入隨而大縮,前頭賑恤經費,罔知攸措。平安道六斗收米一年所捧之數,例至萬餘石,今年收米,江邊外,盡爲作木,待明春卽爲上送,推移補用,何如?上曰,依爲之。領議政沈之源所啓,兩湖奴婢乙丙年退徵身貢米一萬餘石,捧置於各其都會官,亦爲輸致於京中,以爲補用之地,何如?上曰,依爲之。上曰,全南道大同收米,以舊結收捧,則民不可堪,以新結收捧,而兩湖一體施行。此亦朝報
政院啓曰,修撰睦來善,以病重不敢在直之意,上疏來呈,臣等還爲出給矣。今聞來善呈疏之後,卽已出去。副修撰李萬雄,因前日本館草記,牌招來詣闕門外,而闕門已閉,玉堂下番,將爲闕直,睦來善徑先出去,極爲可駭,請推考。李萬雄留門,使之入直。傳曰,允。此亦朝報
傳曰,大臣·備局堂上引見。
傳曰,原任大臣,亦爲一體接見,宜矣。
兵曹啓曰,平安兵使李曼,移授本道監司。其代,依近例,令備邊司議薦,何如?傳曰,允。
引見時,領議政沈之源所啓,頃因黃海監司狀啓,黃州變通事,有登對時稟處之敎矣。黃州凋弊,已至十分地頭,蓋緣兵使兼牧使挈家,而判官,亦爲挈家,一州兩衙,爲弊益甚故也。臣意則依本道監司狀啓,更置牧使,去其判官,似當矣。上曰,兵使雖除挈家,牧使挈家,則何異於前也?沈之源曰,牧使雖挈家,去其判官,則無兩衙之弊矣。上曰,便去判官,亦不可率爾,今姑置之,可也。備局謄錄
上在昌德宮。停常參·經筵。
大殿,政院問安。答曰,知道。
藥房都提調元斗杓,提調尹絳,副提調洪重普啓曰,昨日出御寒殿,引接移時,伏未審夜來,聖候調攝,何如?臣等憂慮未弛,敢來問安。答曰,一樣無事矣。以下七八行缺
藥房,中殿問安。答曰,知道。
頭辭缺啓曰,以大司憲洪命夏,掌令鄭麟卿,持平金禹錫·呂閔齊避嫌退待,執義李壽仁,掌令沈光洙在外。今日以監察茶時之意,敢啓。傳曰,知道。
洪重普啓曰,近來玉堂·春坊,入直官員,不待交替,徑先出去,或陳辭疏,呈于本院,則本院雖不捧入,例卽出去,有時終日空館,其弊習,殊極可駭。昨日修撰睦來善,纔已徑出,有推考之命,而卽者校理成以性,不待交替,又爲稱病出去,請校理成以性推考。自今雖有實病呈疏者,必待批下交替後,方得出去事,別爲伸飭,何如?傳曰,允。
趙復陽,以吏曹言啓曰,臺諫有闕,政事,取稟。
又啓曰,大司憲洪命夏,掌令鄭麟卿,牌不進矣。傳曰,知道。
持平金禹錫啓曰,金忠望罪犯,出於驕橫,徒年決杖,已是輕擬之律,當初勘罪,終至於只贖,則豈可以此謂之已行其罰,而置而不論哉?悖慢之罪,不足以懲其萬一,請拿鞫定罪。新除授執義李壽仁,時在全南道康津地,掌令沈光洙,時在京畿廣州地,請竝斯速乘馹上來事,下諭。答曰,不允。下諭事,依啓。
右議政李厚源箚曰,伏以廼者,玉候違豫,久廢視朝,朝野數字缺憂悶罔措,幸賴祖宗陟降,上天垂祐,漸就平寧之境,數字缺國方切慶忭,昨日聞有引接臣隣之擧,臣於病中,不覺躍然而起,其欲强疾進參,曷有涯量,而臣病沈頓,終未自一字缺君令臣恭,古人所訓,而儒生殿講命官之任,旣未能趨承於前,今又不得致身於諸臣之後,仰瞻玉色,非但臣子分義以下六行缺。修撰閔維重疏曰,伏以臣猥以無似,濫蒙洪造,歷忝以下缺涯分踰越,釁孽隨生,論以邦憲,宜伏重辟,而寬恩曲貸,處以邊佐,使得齒于位置,省愆自礪,匪怒伊敎,一字缺戴難容待罪官次,歲未及周,而特旨召還,睿眷偏加,驚惶感激,罔知攸措,不料異渥荐降,驟置經幄之任,聞一字缺驚悸,若隕淵谷。夫論思之責,固非庸陋之所可堪,負犯之重,亦非微眚之所可赦,況又緣臣被譴者,竝在罪籍,獨此首犯釁累之蹤,偏蒙寵擢,臣於此,益不勝慙惶悚惕,內顧廉隅,外懼公議,實不敢出,而承命自同於平常無故之人,而召牌下臨,義不竢駕,玆敢趨伏闕下,冒昧控列。伏乞聖慈,亟許鐫免。答曰,省疏具悉。爾其勿辭察職。
吏曹參判宋浚吉疏曰,伏以臣,孱疾懍懍,朝暮如盡,雖感激聖恩,黽勉而如其任職供務,自知其萬無是望,重以氣質浮淺,言語率易,觸地顚頓,隨事尤悔。近日歷敭,孰非不可堪之地,而如籌司重任,尤非臣迂腐陋拙所敢承當者。臣雖欲竭智殫誠,方物出謀,以副我聖上數字缺之意,無如空空昧昧,如聾如瞽,何靜思臣職,收拾謏聞寡見,講說數行文義之外,實無可自效之地矣。臣豈敢飾爲虛語,以欺我聖明?惟聖明,念萬物得所之道,體先王器使之義,一字缺臣本職及兼帶備局之任,一倂鐫遞,俾於未歸之前,專意於侍講之事,公私不勝幸甚。答曰,省疏具悉卿懇。以卿之賢,豫聞國政,不是怪事,卿其安心勿辭。
副校理金壽興疏曰,伏以臣,頃因父病危毒,私情切迫,敢冒萬死以下七行缺。踏啓字。以上燼餘
答右議政李厚源箚曰,省箚具悉卿懇。卿其安心勿辭,亦勿待罪。移謄朝報
備邊司啓曰,吏曹參判宋浚吉,本司堂上啓下,使之察任,何如?傳曰,允。
黃海監司書目,白川縣監尹㻩母在喪事。移謄朝報
院啓,兩司竝引嫌而退,風聞虛實,當待査啓,徑先致疑,殊涉不當,隨聞論列,旣出公心,不同之見,何必介意?循例處置,據法論啓,有何不可?嫌未可否,前後無異,勢所固然,凡有所懷,一一陳達,乃其職耳,嫌則何有?請持平呂閔齊遞差,大司憲洪命夏,掌令鄭麟卿,持平金禹錫,正言南九萬,竝命出仕。答曰,依啓。移謄朝報
上在昌德宮。停常參·經筵。
夜五更,雷動電光。
大殿,政院問安。答曰,知道。
金徽,以都摠府言啓曰,副摠管尹順之,以進上沙器看品事,除標信,司饔院進去之意,敢啓。傳曰,知道。
大司憲洪命夏箚曰,伏以昨者,召牌臨門,義不竢駕,卽當就職之不暇,而緣臣賤疾方劇,進退狼狽,終未承命,伏地竢罪,而抑臣情勢,終不得閔默,敢陳其一二焉。凡論議有是非之別,人心有公私之分,名雖臺官,論事之際,心若不公,事若不是,則君臣上下,謂之臺論,而莫敢矯其非,一任其所爲乎?南九萬拈出臣避辭中,臺諫是非,未必盡公一款,謂之反益君上疑下之心。臣忝在憲長,上不能補裨君德,下不能糾劾官邪,二字缺嫌,徒益君上疑下之心,則比諸含默,其罪反重,臣實不勝瞿然之至。九萬若以臣爲論事失當,直擧殫刻則可矣。至於纔已汲汲陳疏,繼之張遑引避,挺身擔當,縱橫其說,專攻臣身,不有餘力,其意所在,未可曉也。在臣之道,唯當笑而受之,不必相較,以折其方長之氣,而臣之進退,愈往愈困。伏乞聖慈,亟賜鐫罷,以謝物議。答曰,省箚具悉卿懇。南九萬擧措顚倒,攻人斥人,殆無餘力,可謂年少妄人也。卿則自反不愧,何必固辭乃爾?卿其勿辭察職。
掌令鄭麟卿疏曰,以下六七行缺然哉?臣實未曉其意也。臣旣被諫三四字缺負逋慢之罪。伏乞聖明,亟罷臣職,以治臣罪,不勝幸甚。答曰,省疏具悉爾懇。爾之論事,甚爲得體,未見其不可也。爾其勿辭察職。以上燼餘
全南監司書目,長城等官,呈以今月初五日地震,變異非常事。
下直,廣州府尹洪處厚。移謄朝報
兵曹啓曰,禁軍所授官馬,當爲改備者,多至四十餘匹,而其中尤甚老病瘦瘠,將致倒損者九匹,如此之馬,則旣不得添價改立,又不得還納該寺,徒費養飼,合有處置,而不可空棄。依頃日訓局馬隊退馬之例,禁軍中有馬帖者,從自願分給,收取其帖子,移送該寺,其代,令該寺,分養馬上來,卽時擇給,何如?傳曰,允。司僕寺謄錄
上在昌德宮。停常參·經筵。
大殿,政院問安。答曰,知道。
中殿,藥房問安。答曰,知道。
藥房都提調元斗杓,提調尹絳,副提調洪重普啓曰,風雨非時,雷電驚心,伏未審夜來,聖候調攝,何如?臣等不勝憂慮,敢來問安。答曰,僅得無事矣。以下五行缺
平市提調尹絳啓曰,耳掩廛人元數,不過十餘名,而廛役煩重,年來毛物漸貴,頓無貿易轉販之利,雖無雜役,而間或逃避,其勢固然。一番國役之外,最有不可堪之事,諸上司各衙門官員之數,不爲不多,本家之外,京外新造耳掩者,亦皆因緣請囑,推捉絡繹,一日之間,差使之疊疊來到者,反多於廛人之數,不能一一應赴,鞭扑隨至,廛人之呼訴久矣。年前臣爲刑曹判書時,使廛人書呈私匠名數,則幾至四十餘人,捧招書名,而各衙門推捉時,則與廛人輪回應役矣。到今聞之,則此輩棄其前業,皆赴他役,廛人更無分勞之望。其中年老有根着不得逃走者若干人,尙今支撐,而其勞苦痛迫,專廢己役之狀,不問可知。旣知如此,則合有變通之擧,以爲保存之地。諸宮家·宗親府·忠勳府·敦寧府·儀賓府·中樞府·耆老所·備邊司·宣惠廳·承文院·弘文館·侍講院·戶曹·刑曹·工曹諸衙門等處,一切不得推捉之意,捧承傳施行,何如?傳曰,依啓。
領議政沈之源,左議政元斗杓啓曰,仁天示警,無歲無之,星怪地變,風旱之災,踏臻於數朔之內,此何景象耶?乃至純陰之月,復有此雷電之變,稽諸往牒,亦所罕見,變不虛生,必有所召,其爲驚懼,可勝言哉?天道玄微,某事之應,實未易測,而無非臣等無狀,竊位妨賢,以致天心不豫,陰陽失度,臣等罪戾,至此尤大。伏願聖明,循遇災策免之故事,亟遞臣等之職,改卜賢德,不勝幸甚。臣等來詣闕下,伏地待罪。答曰,此皆寡昧之失於下而然也。何由於卿等之有?卿等安心勿待罪,益懋乃德,以補寡昧之不逮也。
正言南九萬啓曰,卽伏見大司憲洪命夏箚批之敎,臣不勝驚惶震慄之至。臣不量識見之昏暗,誠意之淺薄,而徒知身在言責,無所逃罪。凡有所懷,必欲悉陳,若乃心懷前却,意揣輕重,蓄縮於其中,囁嚅於其口,而必欲無得罪於上下者,實臣之所深恥也。是以,臣之愚意,常以爲不中之罪小,不言之罪大也。不意今者,承此嚴敎,始覺平素區區之計,祗所以益增其罪戾也。且洪命夏箚中,以臣之汲汲陳疏,挺身擔當,爲臣之罪,凡人臣之進言也,有以遲遲爲不可,而未聞以汲汲見責也。有以避辭爲不當,而未聞以擔當見非也。此則愚臣之尤所未曉者也。臣之負犯,決難復玷於朝端,臣雖欲忘廉冒恥,仍據其職,其在朝家進退之道,豈有是理哉?請命削臣之職,論臣之罪,以爲妄言者之戒。答曰,勿辭。
權大運啓曰,正言南九萬,再啓煩瀆,退待物論矣。傳曰,知道。
吏曹判書宋時烈箚曰,伏以今夜雷變,何其慘哉?方此收藏閉固之日,乃有震變奮擊之象,未知聖上幽獨隱微之中,有何黯黯蔽痼之心,而天之示警,一至於此也?無乃殿下新經大病,正當創艾更始之日,而善端之萌,未能春噓而物茁耶?邪念之祛,未能雲消而霧捲耶?圖治之志方銳,而宴安之毒,已祟耶?軫民之憂雖切,而惜財之意,反勝耶?夫必有是數者然後,乃有以召災而致異。伏乞殿下,猛省惕念,克己自奮,早夜祗慄,出言行事之際,常若皇天上帝,臨之在上,宗社神靈之在傍,不敢有一毫人欲,留於心目之間然後,申敎大小臣隣,同寅協恭,夙夜謀議,以求天意之所在,而交修胥勅,則所謂堯天舜日,廓然淸明,上帝鬼神,還收威怒者,庶乎其不旋日矣。且聞朱子告於君曰,目今餓民流散,冬雷憂在嗣歲,而其所以救之術,則又不過反躬引咎,以圖自新而已。愚臣今日之所思,亦不敢外此而他求也。臣心悸膽駭,明發徊徨,亟草箚本,蒼黃上聞。答曰,省箚具悉。今夜雷電之變,實非尋常之比,憂懼驚惶之餘,不知所措,卿之箚本繼至,讀來不覺心思洒然悚惕。其中四條戒飭之言,尤爲切實,深中寡昧之病,予雖不敏,可不佩服焉?
政院啓曰,夜來雷電之作,無異盛夏,正當閉藏之日,有此震驚之變,方聖上奮發有爲之日,不知有何等闕失,而天之示警,至此之深也?臣等憂遑驚惕,坐而達朝,伏想聖明淵蠖之中,當作何如懷耶?今玆變異,實非尋常,仁愛之天,必有所以,則無乃聖上用賢之意雖盛,而好善之誠,尙有未至歟?恤民之心雖切,而惠鮮之政,猶未得其要歟?克己勝私之功,未有其實歟?聽德達聰之道,有所不廣歟?臣等反覆思惟,實未知召災之由,而惟此數者,誠今日殿下之所宜惕念處也。況當疾病憂患之餘,所以懲創感發者,尤非平日之比也。伏願聖上,益加幽獨之功,常若對越,頻接耆德之臣,日與圖議,上以答皇天之譴告,下以拯生民之困窮,不勝幸甚。且念理冤恤刑,尤是遇災當行之典,申飭中外,疏決滯獄,愼省刑杖,亦不可已也。臣等俱以無似,待罪近密,目見非常之災,不勝驚懼之至,敢陳瞽說,仰冀裁擇。答曰,憂懼之餘,覽此啓辭,無非切實之格言,予用嘉歎,可不體念焉?決獄愼刑等事,亦宜申飭。
李廷夔,以承文院官員,以都提調意啓曰,前寫字官李後聃,因事除名已久,還付軍職,冠帶常仕。隷事有闕,本學生金起泗·李後絳·金斗萬,筆法頗有將來,依例入屬,使之日新鍊業。吏一字缺學官有闕,本進士金棐取才入格,付軍職,冠帶常仕,何如?傳曰,允。
以聖節表·冬至表·正朝表,傳于李廷夔曰,或不無未盡處,更加詳處之。
權大運,以宣惠廳言啓曰,曾因京畿監司李一相狀啓,沿海尤甚失稔處,大同收米特減二斗之意,覆啓蒙允後,凶歉最甚處,査問本道矣。卽接京畿監司査報,則水原等十六邑,沿海列邑中,尤甚飢荒云,而廣州·振威·陽城,非沿海之邑,而竝入於査報之中。此三邑外,水原等十三邑大同收米,依前稟定,特減二斗,其餘各減一斗,何如?傳曰,允。
正言郭齊華啓曰,遐外微臣,無所比數,過蒙殊渥,累叨匪據,言無裨補,罪犯僭越,臣誠惶蹙,無地自容。且臣伏見頃日備局回啓之批,臣尤不勝瞿然之至,緣臣妄發,致令廟謨無定,作舍道傍之譴訶,至及於大臣,則大臣雖或不言,臣何敢終無一言而退乎?嗚呼,民依於國,國依於民,國家之凡所施措,無論上下,損益固不可强咈民情。況上無所益,而下反有損,則亦何必終始賢執,不思所以變通,而必令困窮之民,乃有離散之患哉?噫,蚩蚩者民,至愚而神,近年徭役之苦重,民亦有言,一年一結之役,通計折價以米,則比大同十斗之納,誠有所加,而凡干應役之際,民猶有所拮据,或貸或乞,破東補西,僅僅備納,疾苦萬狀,至於循例納米之役,貧民常患難辦。蓋民以食爲天,而唯食爲艱故也。況値無前大無之年,給陳給災之未蒙,實惠者,旣或如臣前日疏辭,則結數新舊,亦不暇論,而一結七斗秋捧之米,今何忍一時督納於海濱飢餒之民,而反使便民均役之法,未免愁怨不便之歸,則良法本意,果安在哉?設法固無緩急,而利害如是懸殊,則臣所謂姑待豐歲事甚得宜者,蓋出於此,而愚騃之見,何敢望有槪於聖心乎?狂妄之罪,臣實難逃,而意外嚴批,轉及廟堂,臣誠震怖,罔知所處。縮伏竢罪之中,賤疾亦劇,冒昧呈單,一向見阻,臣之狼狽已極矣。臣於再昨,以處置事,不得已扶曳詣闕,而素患疝症,遇寒猝發,僅僅退出,昏倒旅邸,塊氣上逆,達朝賴痛,精神怳惚,專不省事。昨日政府參謁,旣難自力進參,而參拜廟堂,亦無顔面,退縮周章,竟闕進參,參謁不參,自是從前應遞之失,而臣之負犯,尤有甚焉。固不敢一刻仍冒,而昨緣病甚,未及自列,今始來避於日晩之後,臣罪尤大,請命罷斥臣職。答曰,勿辭。
權大運啓曰,正言郭齊華,再啓煩瀆,退待物論矣。傳曰,知道。
右議政李厚源箚曰,唯我聖上,憂勤寅畏,礪精宵旰,十年于玆,而上則數字缺豫,災異疊見,下則民志不定,愁怨造興,至於今數三字缺,實是近古所罕,八路生靈,擧將塡壑,而天之示警,數三字缺甚雷電之變。又作於今日收聲之以下八行缺明循古者策免之規,鐫遞臣職,改卜賢德,不勝幸甚。答曰,省箚具悉卿懇。噫,此豈卿之所失而然也?實因寡昧之不德而然也,終日憂懼,不知所措也。卿其安心勿辭,益懋厥德,以輔寡昧之不逮也。
禮曹參判趙珩疏曰,伏以臣,受氣脆弱,素多疾病,左邊偏虛,痿痺不四字缺,不至衰邁,所患不至沈痛,陳力供務,未嘗言四五字缺年前其邊,骨節疼痛,不可堪忍,多被鍼藥,僅得收效,卽今秋冬之交,其症又作,比前尤劇。臣之所帶本職及兼帶金吾,俱是緊務,虛曠職事,亦極靡安。伏乞聖慈,亟許遞改,以便調治,不勝幸甚。答曰,省疏具悉。卿其勿辭,調理察職。以上燼餘
上在昌德宮。停常參·經筵。
夜三更四更,下雪。五更,流星,出井星中,入星星上,狀如鉢,尾長三四尺許,色赤。
下直,牧使鄭基豐,松禾縣監趙仲耘。
大殿,政院問安。答曰,知道。
洪重普啓曰,今年凶歉,湖西尤甚,料理荒政,一日爲急。新監司李泰淵,催促下送,何如?傳曰,允。
傳于洪重普曰,世子書筵罷後,贊善使之來待于本院,以下七行缺。
頭辭缺啓曰,正言南九萬,牌不進矣。傳曰,知道。
金徽,以數字缺官員,以提調意啓曰,各道諸員,各年闕番及逃三四字缺者,其數甚多,本寺論催,亦非一再,而各官恬不三四字缺甚未便,逃故充定,今年雖不可擧行,闕番之類,則三四字缺出行移相考,趁十二月望前,無遺上送,而過期不三四字缺,隨其數多少,入啓論罪之意,行會諸道監司,何如?傳曰,允。
李廷夔,以承文院官員,以都提調意啓曰,以冬至表·正朝表·聖節表,傳曰,或不無未盡處,更加詳察處之事,傳敎矣。初頭知製敎製述之後,旣已另加改定,再昨黑草査對時,亦爲相議,點改以入矣。今承下敎,更加改,以下落丈。以上燼餘
大司成趙壽益辭職上疏。入啓。答曰,省疏具悉卿懇。卿其安心,勿辭察職。
院啓,竝引嫌而退,身居言責,有懷必陳,深得諫官之體,有何可避之嫌?疾病之來,人所難免,而參謁不參,在所當遞,勢難在職,請正言南九萬出仕,正言郭齊華遞差。答曰,依啓。
吏曹啓目粘連,忠洪監司李泰淵上疏云云。李泰淵老母離養,私情切迫,而方伯重任,不可輕遞,疏內辭緣,勿施何如?啓依允。
贊善宋浚吉引見。
大司諫李應蓍上疏。大槪,略陳所懷,仍乞遞免事。入啓。
楊州敎授石之珩上疏。大槪,不量疎賤,因災獻箴,庶幾有補於修省之萬一事。入啓。
掌令鄭麟卿上疏。大槪,更申危懇,乞遞職名事。入啓。
正言南九萬上疏。大槪,召牌之下,不得趨詣,請治臣罪事。入啓。以上朝報
引見時,贊善宋浚吉所啓,今年凶荒,兩湖尤甚,懲捧還上,不可無變通之擧。弛緩守令,則雖在常年,畢捧甚難,嚴酷之官,若以威督,則民雖盡賣田宅,不得少緩。臣意則豫爲知會道臣,考其災傷之多少,或捧三分之一,或減半捧之似當矣。上曰,此言甚是,承旨以此意,下諭于兩道監司處,可也。又所啓,臣尫羸癃瘁,筋力日衰,書筵出入,亦難自力,至於銓曹籌司之任,決難堪任,本職及兼帶籌司,乞賜遞免。上曰,卿之豫聞國政,必有所益,而固辭至此,何可一向拒斥乎?籌司之任,今姑勉副焉。又所啓,近來宮禁不嚴,政院·臺廳前路,女人公然往來,至於內人騎馬出入之際,與宰列侍從之臣,相雜而行,尤極未安。雖或有不得不出入者,豈無他門路可行處乎?上曰,此言是矣。今後則各別嚴飭禁斷。上曰,權諰何其忽然下去耶?宋浚吉曰,其意以久未出入書筵爲未安而下去,今在仁川地云。若有召命,則豈不上來乎?上曰,承旨以此意措辭,下諭召之,可也。此亦朝報
頭辭缺言曰,有天命以下缺所達之意,非以下缺之事見以下缺中,徒以恩數字缺威則其驕橫之習,以下缺達,非有數三字缺其間也。自上以手下以下缺於萬石,此數字缺善而臣意,則外方軍兵一以下缺,恐或不便矣。數字缺差備門外武士,時或奏事三四字缺言是耶?雖到差備門外,渠不能自達于天以下缺法內官然後,可以奏事,內官何敢任意數三字缺渠等之言乎?人君命令,只在政院,近聞從差備門,召司僕官員,此說行於外間,臣曾有所達,而其後又有此說矣。上曰,前有司僕提調文報之三四字缺有數三番數三字缺擧而此外無別端以下缺矣。浚吉曰,外間數字缺兵曹郞官柳以下缺闌入,至逢推考,未知以下缺忘未記憶耶?何有此事以下缺院啓辭,旣已陳達,而自古聖王以下缺也。至如贓吏數字缺雖甚難言,而其中以下缺可分者乎?所當詳愼也。上曰,卽令守令有犯贓者一人,而我國近年來,無以贓而依法者矣。廷夔曰,大同旣設之後,則犯贓者,論以贓律,似當矣。一字缺置十二月朔數字缺有數其間遞官者,若用來朔數字缺則是犯贓也。如此一字缺犯者漸稀,而犯之者亦必無數三字缺。上曰,無罪則雖數字缺律不加之罪,有罪則雖士大夫,數字缺饒貸,國法三四字缺贓吏受刑,至於累百次以下缺膚少無四五字缺間,若有審理之擧一字缺必以下缺何畏而不四五字缺耶?浚吉曾或有以下缺此懲一勵百以下缺也。上曰,罪人以下缺傳播,而人無以下缺似是冤枉也。以下缺至於刊出,使在於以下缺大人君子數字缺詳覽以下缺皆以爲至三四字缺,雖無此規,亦不無以下缺廷顯多三四字缺其子之名,貿得田畓,受以下缺次而至於歲數三字缺以爲冤枉矣。浚吉曰,我國以下缺淺薄,故人心數字缺論議多端,未有甚於今日也。數字缺廷顯罪犯,若不能明知則已,旣能明知其如此數字缺上意,豈可以人言而動撓耶?上曰,不可得終數字缺撓也。近來李袗之事,於卿之意,則何如?浚吉曰,臣曾有聞李袗,蓋善治者也。臣於在鄕時,若逢監司,則每言善治守令,則雖有過失,不當罷黜。不治守令三四字缺雖少,不可饒貸也。今此李袗之事,其報四五字缺未詳知,而蓋善治者也。其所論罰以下缺軍餉若是之多,後爲以下缺乎?頃日有以如此之以下缺始振南九萬,俱是年少之人,不以下缺嘗聞李袗數三字缺治,故爭之如此,金始振數三字缺,語侵長官,雖云循例,而臣未知其必是也。至於洪命夏,則國之重臣,而一世之所以倚重也。今番避辭措語,亦未知其合當也。南九萬必欲盡其所懷,故其言,雖未盡適中,不必摧折之太過也。上曰,年少之人數字缺中,故予謂之妄人,有何數三字缺之意也。浚吉曰,聖意雖如是,而謂之妄人,則不一字缺不爲摧折也。數三字缺李袗之遞罷,實非大三四字缺而轉輾三四字缺亦一弊風也。浚吉曰,誠爲三四字缺自上必三四字缺建極然後,亦不無以下缺於聲色三四字缺加以不安以下缺之所思量者,數字缺未盡以下缺從何得聞乎?以下缺達之矣。蓋以下缺之可也。不宜以下缺上見之則何?,上曰,其以下缺甚爲怪三四字缺宋時烈之言,予意稍以下缺十年後三四字缺追咎而要其大義,則亦以下缺臣曾聞其下數字缺事,故前有所達,而宋時烈數字缺上一款事也。數字缺所達,似是失實,不勝惶恐。上曰,豈有惶恐之事乎?乃罷出。移謄燼餘
上在昌德宮。停常參·經筵。
夜二更,流星,出五車星上,入畢星上,狀如鉢,尾長三四尺許,色赤。
答大司諫李應蓍疏曰,省疏具悉。卿之爲國之誠,予用嘉尙,可不體念焉?沈大孚當令敍用矣。再昨雷電之變,實非尋常,憂懼之意,何可盡諭?卿其勿辭,速出行公,以補寡昧之不逮也。
答掌令鄭麟卿疏曰,省疏具悉。爾其勿辭察職。
答正言南九萬疏曰,省疏具悉。爾其勿辭察職。
答敎授石之珩疏曰,省疏具悉。爾之憂愛之誠至此,敢獻規箴之文,予用嘉尙,常欲置諸左右而觀覽矣。仍傳曰,今下虎皮一令,石之珩賜給,以表予嘉尙之意。
大殿,政院·玉堂問安。答曰,知道。勿爲問安。
中殿,藥房問安。答曰,知道。
藥房都提調元斗杓,提調尹絳,副提調洪重普啓曰,雪後寒緊,伏未審夜來,聖候調攝,何如?臣等憂慮未弛,敢來問安。且不爲入診,今已累日,與諸醫,似當入診,竝此仰稟。答曰,別無入診之事,姑勿爲之。氣候則無事矣。
大司憲洪命夏三度呈辭。入啓。只遞本職。
吏曹判書宋時烈箚子。大槪,更陳病狀,乞遞職名事。入啓。答曰,省箚具悉卿懇。卿之病患如此,不但予用慮念,久不相對,尤用耿耿矣。卿其安心善攝,亦勿辭職,以副予意。
傳曰,政事明日爲之。
錦林君愷胤等上疏。入啓。答曰,省疏具悉。噫,卿等之宗戚,非予之宗戚乎?予非不知宗戚之義重,而及其陷於刑辟之後,則予亦末如之何也已。蓋緣三尺至嚴,時君世主,不敢有所低昻而然也。似難撓屈至嚴之法也。
進士臣尹晳等上疏。大槪,故儒臣文元公金長生,判中樞府事金集,竝享書院,請宣額號事。入啓。答曰,省疏具悉。疏辭,當令該曹處之。
玉堂箚子。大槪,敢陳所懷,冀蒙採納事。入啓。答曰,省箚具悉。嗚呼,寡昧以否德,不合天心,災異荐臻,歲値凶荒,吾民之顚連流散者,不知其幾許人矣。世間苦況萬狀,而孰如飢餓之甚乎?靜言思之,若恫在己,對案而不覺興嗟也。賑飢之急,不趐若救焚拯溺,予固竭慮殫心,無所吝惜,而其奈國無儲蓄何?只自焦心而已。箚中勸戒之辭,無非藥石之言,予用嘉悅矣。可不體念焉?特遣繡衣,廉問賞罰事,當令政院擧行焉。以上朝報
頭辭缺以兵曹言啓曰,當日武學李善男稱名人,自丹鳳門入來,差備門外擊錚,極爲駭愕,令攸司囚禁治罪。同門守門將延潤,常時不能禁斷,以致闌入,亦爲非矣。請推考。傳曰,允。
趙復陽,以戶曹言啓曰,以備邊司全南監司狀啓粘目,傳曰,九邑田稅,以今年結數計之,則幾何耶?令該曹,考啓事傳敎矣。全南監司狀啓中,沿海尤甚失稔,田稅請減之邑,龍安·咸悅·沃溝·臨陂·萬頃·金提·扶安·益山·礪山等邑,今年實結,數字缺取考叩算,則田畓竝一萬四百八結,一字缺田三稅出米太二字缺千六百八石零,比丁酉實結,減縮之數,一萬二千三四字缺三結零,田三稅米太,比前所減,亦至五千八百四數三字缺零矣。敢啓。傳曰,知道。
又啓曰,開城府儒生三四字缺啓。前疏憲府論罪一字缺守又爲陳疏,見其上疏,則數字缺辭說只是前日所陳,以下缺還爲出給矣。百餘儒生數字缺不知以下缺。
又啓曰,錦林君以下缺宗班聯名之疏以下缺愷胤,海原君惟義以下缺儇,海川君缺靈安君洙,湖安君澳以下缺海寧君伋,靈恩以下缺君瀅,瀛昌君沉,湖城都正浴,仁山都正瑀,蓬山都正數三字缺豐都正頊,靈川都正翼賢,數字缺都正翼俊,靈昌正格以下缺僖昌城正佖,淸興正淳,淸豐正沃,花昌副正沇,昌臨三字缺嶺洲副正,綾岡守儹,綾州守侃,昌興守脩,瀛數三字缺,蓬岡守烱伋,漢陽守世柱,完昌令榏,一字缺昌令檍,甄昌令稷,蓬溪令烱健,靈山副令昭,帶城監數字缺等疏曰,伏以臣等,俱以宗戚,均睦敦睦之化,義則君臣,恩猶父子,父子之間,苟有所懷之事,安可鬱結於其中,而不爲仰籲於聖明之下乎?伏見囚人李曾之事,不勝驚駭痛慨也。曾若實有敎誘殺人之事,則渠雖萬死,少無可一字缺,而推以人理,徐究其情,則白晝通衢,敎奴殺人,三四字缺以病風喪心之人,所不忍以下缺其跡,三尺童子,必知其以下缺不測之地哉?其奴命孫之招,莫非謀免其死,專歸缺猶無敎誘打殺之語,只言其投江滅迹,其主分付云。無自己發向之事,不可取信,明矣。假設奴輩旣殺之後,萬一一字缺知,則曾雖昏弱,豈敢以欲掩奴罪,不先發告,自取死罪哉?若以厥奴死生求生之語,不究其實狀,遽加以造意之缺,則不亦冤痛之甚者乎?曾之死,雖不足恤,而此後士夫家奴子,私自殺人三字缺後,歸罪於其主,則日後無窮之弊,亦可慮也。況曾,乃一字缺宗大王五代孫也。無論有罪無罪,而今已受刑五次,以下缺盡其在宗族之義,豈無隱痛於記之公以下缺對走出者,有司之職也。四字缺雖然,必赦者,五六字缺,先儒論此事曰,臣執數字缺堅君用法宜寬,此三四字缺宗族大辟矣,此正今以下缺者也。曾以宗族以下缺已洞燭矣。大以下缺親之義也。以下缺則入儀之法,數字缺何所施乎?以下缺然後,以三四字缺,乃是流來金石之典,三字缺,因一叛奴誣陷之語六七字缺罪目,其在獄體,亦豈三四字缺之事乎?以殿下之聖明,三四字缺辟,莫不明愼,而獨於曾之三字缺不矜憐而垂察乎?三字缺先王朝,宗室義城監孝吉,以殺人之罪,久繫獄中,終四字缺大聖人敦宗推仁之意也。至今欽仰,孰不感泣數字缺刑獄之事,非臣等所敢容議,而其在同宗之義,不忍立而視死,洽然同辭,大聲疾號於天地父母之前。伏乞聖慈,特加三思,推仁省納焉。批答見上
吏曹判書宋時烈疏曰,伏以臣,比傷風寒,蟄伏私室,昨於數字缺,不敢遑處。且意世子復以下缺發浮氣,內痛外赤,一夜以下缺未及也。昨朝下吏來言,將有召對之擧,使臣詣闕,而臣疾病如許,未得趨造,臣不但罪負之深,抑臣所懷不吐,耿耿在心,憂懼蘊結,不知所措。且臣例於冬寒,病狀侵尋,塞竇擁衾,僅僅支過,今年則又倍於前,臣以此氣力,決難供職,伏乞聖慈,特許遞免,以全危命。批答見上
弘文館應敎李端相,副應敎李慶徽,校理李殷相,修撰安後說,副修撰李萬雄·閔維重箚曰,伏以邦運艱難,災害竝三四字缺歲之風旱飢饉,近古所無,天心之未豫,固已極四五字缺純坤閉藏之月。又有數字缺震激之變,未知殿下三四字缺何失道之敗以下缺兆象之見,遽若是哉?以下缺聖人所以雖夜以下缺驚懼于心矣。以下缺迪畏天威缺靖邦國,以下缺,災異之作,三四字缺爲天心仁愛者,豈一字缺語也哉?自殿下臨御四五字缺冬雷之變,無歲無之,其所嚴恭寅畏,奉承天意,數字缺若少回陰沴,召致和平,而天三字缺享變生不已,凡所以數三字缺者,豈無其由?蓋恐懼之意,雖切於遇災之初,怠忽數字缺,常萌於災過之後,心有所未誠,德有所未純,應天三四字缺人而不以實也。是故,罪己求言,只資觀感之美,避殿撤樂,徒循故事而已。其可望眞實無妄數字缺合德乎?古人之贊太戊曰修德正事。贊宣王曰側身修誠。謂其以實心,行實政也。夫豈容一毫虛假爲哉?伏願殿下,其自今始,師古哲王,懋昭實德焉。嗚呼,爲治之本,莫急於先立其志,致治之要,莫及於進用賢士,志旣立矣,無堅守勇爲之實,則憂勤雖至,而規模未定,賢數三字缺而無終始委任之實,以下缺古今人主之通患也。今殿下以下缺世之業,禮延儒賢,講論治道,以致彙征之美,朝野相望維新之化,此誠有爲之會,而難失之時也。第臣等缺無過憂,殿下之立志,不可謂不篤,而猶懼其或衰,殿下之用賢,不可謂不誠,而猶懼其不承。夫以殿下之明聖,豈有始終之累,而臣等區區之慮,亦何所不至?唯望殿下,益缺此心,無或小懈,毋忸於因循委靡之習,毋溺於流俗數三字缺說,勿以陳善數字缺爲厭聞,勿以繼廩縻爵爲盡禮,信缺勿貳契合三四字缺,上下交孚,精神聚會,其效終有以成殿下願治之志,豈四字缺一時弭災之方而已哉?天監數字缺視聽自民,畏天四五字缺,急於恤民,恤民之政,最急於三字缺,不幸水旱荐七八字缺,數歲之中,今年爲甚,八路之內,三南尤酷,老弱顚連,三四字缺,道路愁歎,怨讟上四字缺,召災致異,理無足怪,竊以下缺設賑救之策,以下缺仰缺勢迫以下缺有顚壑之以下缺,雖係以下缺設賑飢,相宜竝缺,一以收六字缺一以濟望哺之呼,誠爲今日之實政也。議者或謂旣許三字缺,不必又爲賑飢,此甚不然,失稔之三字缺不一,卽今瑣尾失三字缺賑救,則無以延濱死之命,猶保閭井者,只蠲賦役,亦可三字缺夕之急,是則唯在監司·守令審察料量,不使虛實相數三字缺後相戾耳。然親民之責,在於守令,缺邑差遣,賢否不齊,其間不無怠其職事,忽視民命者,特遣繡衣,廉問能否,全活最多者,厚加褒賞,境有餓莩者,重施譴責,宜將此意,布諭諸道,以爲預講奉行之地也。古者,恤災救民之政,必以節浮費省宂食爲務,今則不惟不節缺,反有以益之,何哉?臣等竊聞度支一歲經用之歸於輦下軍食者,至於八萬餘石,較諸平昔,不啻倍蓰,浮三四字缺此爲甚,程子所謂驕兵以下缺兵之數,不爲不多,撫養爲以下缺用,何必更選七百之兵,聚之都下,使外方有騷屑缺司添廩餉之費乎?如不得已,徐待無歲,亦無不可,又缺之於此時,以犯傷財害民之戒哉?利害甚明,不難分曉,而缺陳箚,筵臣建白,言者愈多,聽之愈迫,至有三易令爲缺之敎,臣等竊惑焉。趁今改命,猶可及止,事苟當缺十易之,庸何三字缺奢侈之害,甚於天災,風俗之壞亂,財缺耗竭,未嘗數三字缺此雖在平時,猶宜裁禁,矧此飢荒,缺歲乎?近來三字缺之間,競尙侈靡,衣服飾用,飮食器玩,唯遠物是二三字缺庶人孽妾,非錦鏽不服,非粱肉不食,是乃收以溝三四字缺閭,財安得不匱,俗安得三字缺,竊恐宮闈之五六字缺大練之化,主家宗戚,怙侈僭踰,公卿士夫之家,爭以下缺中明禁條婚姻喪祭之需,以下缺哉?嗚呼,缺以來,召致儒賢,日開筵,講論缺孜孜,不俸缺開講,唯事口讀而已。殿下缺謂盛矣。夫心經一部三字缺工夫,不外乎敬之一字,儒賢之反覆論難者,在於〈是〉,殿下之潛心講究者,亦在於是。宜其惕然猛省缺實踐之效,而殿下於幽獨得肆之缺,出入起居之節,不能常存此心,造次之際,遽罹亂缺災,殿下缺日操存之功,顧安在哉?以此推之,則殿下於持敬工夫,恐有所未至也。幸賴祖宗默祐神明缺護,玉候復常,臣民同慶,而丙枕之暇,反顧追省,豈不悚懼於中乎?旣往之失,亦足爲將來之戒,若不深加缺有驚動,則雖復頻接儒賢,日講心經,未免缺歸,果何補於聖學以下缺藥之初,仁天之示警,以下缺成之也。伏願殿下,益加惕念焉。臣等俱以缺經幄,目見災異之慘,敢進陳腐之說,自附於有懷必達缺若賜裁省,則或不無萬一之裨矣。取進止。批答見上,以上燼餘
上在昌德宮。停常參·經筵。
申時,太白,見於午地。
下直,陽智縣監吳纘緖。
有政。
李廷虁啓曰,今日爲政事,命下矣。兵批政廳,該房承旨金徽當進,而以式暇出去,代房承旨權大運,與兵曹參知李弘淵相避,何承旨進去乎?敢稟。傳曰,吏·兵批兼進。
吏批,判書宋時烈病,參判宋浚吉式暇,參議曺漢英進,行都承旨洪重普進。
吏批啓曰,判書宋時烈病不來,參判宋浚吉式暇,小臣獨政未安,何以爲之?敢稟。傳曰,只出緊任,以下缺今政,禮曹判書差出。
以蔡裕後爲大司憲,三字缺爲持平,韓縝爲正言,金壽興爲兵曹正郞,安縝爲一字缺曹佐郞,洪命夏爲禮曹判書,金益廉爲兼持平。
兵批,判書鄭致和呈辭,參判申翊全病,參議李惕然病,參知李弘淵進,行都承旨洪重普進。
以洪命夏·宋國澤爲副護軍,呂閔齊爲副司直,郭齊華爲副司果,李溟翼爲副司正。
傳于李廷虁曰,遣郡守柳後聖吏判處看病,書啓。
權大運,以都摠府言啓曰,今日入直軍士,當爲中日習射,而政事相値,不得爲之之意,敢啓。傳曰,知道。
洪處大,以戶曹言啓曰,各司奴婢推刷時,都監追後磨鍊事目內,每年收貢案,只抄出其年應貢奴婢,成案上送云,故臣曹,亦以依事目擧行之意,泛然覆啓行會矣。近來各道上送收貢案取考,則只錄應貢奴婢某某云,而其他雜頉,及年弱侍丁許多免貢之類,專不開錄一字缺案,殊甚草率,其間虛僞減貢之類,憑考無路,一字缺寅緣用奸之弊,難便之事,不一其端。當初事目磨鍊時,只爲外方些少省弊之地,有此大端難支之端,曾不覺察矣。事目雖已頒布,如此緊關窒礙處,不可無隨時變通之擧,丁酉條已成送貢案雖難改定,而戊戌條各邑收貢案,一依曾前定規,詳盡開錄,成貼上送之意,知委各道,何如?傳曰,允。
權大運,以兵曹言啓曰,崇禮門北邊門隻長夫,年久腐破,長一字缺,亦爲破落,令繕工監,趁今日修改畢役之意,敢啓。傳曰,知道。
又以訓鍊都監言啓曰,新陞戶軍期一字缺於今月二十日,故諸道各官,已盡上送現點,而猶獨安岳軍兵,尙無形影,事甚可駭,郡守睦耆善,令數字缺從重推考。軍兵等,昨已分哨作隊,所領將三字缺,亦令該曹,依例放料,何如?以下缺
政院啓曰,以玉堂箚子,特遣繡衣廉問事,當令政院擧行事,命下矣。特遣繡衣,廉察荒政勤慢,似當在於明春,而伏見玉堂箚子,則乃以此意,豫先下諭之意也。今當依此擧行,而今年凶荒,諸路皆然,其中兩湖尤甚,只諭於尤甚處乎,遍諭於諸道乎?敢稟。傳曰,兩湖爲先下諭。
行大司諫李應蓍,獻納睦兼善啓曰,李曾之事,邦刑之所不貸,國人之所共憤,而錦林君愷胤,敢率諸宗室,欲爲伸救之計,肆然抗疏,其輕朝庭蔑國法,莫此爲甚。愷胤及參疏人等,竝罷職不敍,錦林君愷胤,敢爲不敢爲之疏,政院之見却,甚爲得體,而及其再呈,仍許捧入,喉舌出納之意,豈容如是?當該承旨,請從重推考。答曰,錦林君等推考。上疏捧入,非承旨之失,勿爲推考。
藥房都提調元斗杓,提調尹絳,副提調洪重普啓曰,臣等卽伏聞柳後聖·趙徵奎及醫女等所傳內殿腦後腫候,不勝驚慮之至。卽與諸醫商議,則皆以爲藥則宜進荊防敗毒散,外治則拳白礬·陳艾·牛角三種之物,交置于小器中,熏灸病處,可以收效云。湯藥三貼,卽爲劑入,熏灸諸具,亦爲備入,仍令醫女入侍,卽熏似當。且今日爲始,提調一員,率柳後聖·趙徵奎,入直本院何如?答曰,知道。提調勿爲入直。
中殿,政院·藥房問安。答曰,知道。
趙復陽,以兵曹言啓曰,當日出身金大男稱名人,自丹鳳門入來,差備門外擊錚,令攸司,囚禁治罪。同門守門將延潤,常時不能禁斷,以致闌入,請推考。傳曰,允。以上燼餘
上在昌德宮。停常參·經筵。
中殿,政院問安。答曰,知道。
大殿,二品以上問安。答曰,知道。勿爲問安。
中殿,二品以上單子問安。答曰,知道。勿爲問安。
世子宮,二品以上問安。答曰,知道。
藥房都提調臣元斗杓,提調臣尹絳,副提調臣洪重普啓曰,飛霜如雪,夜氣寒凜,伏未審聖候調攝,何如?內殿腫候進藥薰灸之後,加減亦何如?臣等不勝憂慮,敢來問安。且不爲入診,幾至一旬,今日入診,似不可已,竝此仰稟。答曰,內殿症患,言于醫女云矣。入診則姑勿爲之。
中殿,藥房問安。答曰,知道。
世子宮,藥房問安。答曰,知道。
禮曹判書洪命夏,初度呈辭。入啓。傳于趙復陽曰,調理出仕。
趙復陽,以義禁府言啓曰,今日李曾加刑日次,而本府堂上四員中,一員未差,知事鄭致和,同知事趙珩,俱以身病呈告,不得備員開坐,呈辭人員出仕後,勢將開坐加刑,敢啓。傳曰,知道。
傳于趙復陽曰,大臣·備局堂上引見。
洪重普啓曰,昨日諫院,以錦林君愷胤等上疏捧入,請推當該承旨,而此是院中相議稟達之事,所失未有異同,故今日同僚,皆不仕進。臣重普,則以藥房問安,不敢不來詣,臣處大,臣復陽,則以入直在院,而亦不敢晏然行公,今日大臣·備局堂上引見時入侍,何以爲之?敢稟。傳曰,此非卿等之失,勿爲引嫌,安意行公。
趙復陽啓曰,大臣·備局堂上引見事,命下矣。兩司長官命招之意,敢啓。傳曰,知道。
上御熙政堂。領議政沈之源,左議政元斗杓,行戶曹判書鄭維城,大司憲蔡裕後,同知事吳挺一,大司諫李應蓍,工曹參判柳赫然,行都承旨洪重普,校理李殷相,注書吳尙,事變假注書宋昌,記事官河呈道·李䎘入侍。元斗杓曰,近來聖候調攝,何如?倚步亦何如?上曰,頃日試以屈伸起立,而其邊無力,不能久立,步則甚艱,其後有浮氣,故更不試之矣。斗杓曰,浮氣則近來,何如?上曰,此則不至大段。斗杓曰,內殿腫候,只聞醫女之言,未能詳知,尤用悶慮。上曰,初不大段,而卽今形勢,凝堅刺痛,恐或數字缺矣。沈之源曰,瞻望天顔,以下缺快復矣,不勝喜幸。上曰,不以下缺氣,肌膚尙甚羸瘠矣。斗杓曰,凡人之手足,常屈伸運用,可以無病,而久未伸用,故不病邊亦一字缺是矣。一向愼攝,多用補氣之藥,則自爾平復也。之源曰,頃於違豫之日,臣子憂遑,何以盡言?一字缺已至平復之域,此實宗社臣民之福也。上曰,不能愼疾,以致如此,幸而不死,無非卿等之力也。之源曰,唯願聖明,戒於今番之所患,益加愼疾之道,則是實國家之幸也。玉候纔復,而冬雷之變又如此,無非如臣等之無似,叨居相位,曠厥職而妨賢路也。唯願聖明,亟遞臣等,改卜賢德,則可以回天怒而理國事也。上曰,此乃君上之所致,豈獨卿等之罪哉?自今警懼,上下交修,則是誠弭災之道也。之源曰,自上無所失德矣。只緣臣等不能輔相也。上曰,昨日太白又現,災異何時無之耶?之源曰,太白之不現,久矣。今又如此,豈不懼哉?蔡裕後曰,前日,則太白雖現,現於未地,昨日則現於午地矣。之源曰,遇災修省,雖是常談,而此外更無他事,自上修省之道,非不至矣。當此遇災之日,益加勉勵,則天之示警,適足以敎之也。上曰,目今飢荒之事,尤甚切迫,何以爲之?之源曰,扶安民二百餘戶,已爲流散云,其他邑,亦可知也。斗杓曰,國無儲蓄,而又逢如此之年,民之賦役,旣多蠲減,該曹經費,亦甚可慮。之源曰,全南沿海九邑田稅,自上特爲竝減,惠政大矣。民孰不感歎?但前頭國用及明春賑救之策,何以爲之?上曰,三南則倉穀甚少矣。鄭維城曰,臣曾忝湖營時見之,則監營置簿各穀,多至累萬石,以此穀,除出賑救之意,豫爲分付,何如?上曰,依爲之。數字缺江都築場之事,太半以下缺必有怨咨。且募民入居,而開墾田畓,以下缺驅出,已開之田,亦使陳廢,其間怨讟,必至朋興,非常之災,必有非常之擧然後,可致天心之悅豫,臣意則亟罷築場之役,是或消災之一道也。上曰,不設牧場,而牧馬於何地耶?如有善處之策,則可以好樣爲之,有司存焉,予亦何知?此非予之私事,而人皆以予爲全主爲之,甚可苦也。凡作一事,年一字缺輩胥動一言,則萬口和附,終至於人主亦不得不一字缺,今之國事,類如是也。未知國初設場之時,則無年少之人耶?之源曰,當初之罷撤牧場,最是不當矣。斗杓曰,畿軍赴役,必多怨咨,故致有此說矣。上曰,何不問之於太僕,好樣爲之耶?維城曰,本寺亦不得已有此擧,而新築之役,必資於民力,故事有難便,本府留守,亦欲待明春而爲之矣。上曰,明春則民飢尤甚,奈何?之源曰,昨日平安兵使望單子不下矣。上曰,予果未之思而不下矣。之源曰,此時各邑迎送,其弊不貲,一番迎送,幾費數十同木云矣。上曰,守令遞罷,固爲頻數,而予未見以進上事罷黜者矣。之源曰,驪州牧使張應一,時在嶺外,而年衰多病,上來未易云。當此還上收捧飢民賑救之時,尤不可曠官,合有變通之擧矣。上曰,欲捧還上者,無他,唯爲明春之賑救也。在遠未易上來之人,則言于該曹,遞差,可也。洪重普曰,兩湖還上,旣有減數收捧之命矣,畿內沿海之邑,與兩湖無異,似當與兩湖一體施行也。上曰,他道尤甚處,令該曹,亦爲一體分付,可也。維城曰,全監狀啓,則欲依戊寅·辛巳年例云,而本無其時文書,難以考例。嶺南則摠數不來,而兩湖之今年所縮田結,四萬餘結,而稅一字缺二萬餘石也。凡一年稅入以下缺石也。今番會計,則遺在只十萬石也。以下缺夜度,而罔知所爲也。上曰,省浮費大是切數字缺曹各處所用,十分愼節,可也。斗杓曰,今年田稅之特爲蠲減者五萬石也。結數所縮者,亦至五萬餘石,平安道收米,作木上來之事,又未可必也。一字缺明春民饑方急之時,何以賑救乎?之源曰,以今年觀之,明年豐登,亦未可知也。省費節用一字缺是急務。維城曰,左右捕盜軍官四十七員,自前禁軍元額中除出,輪回定送,而自頃年,元額外別設捕盜禁軍遞兒,每等別爲給祿,當此省浮費之時,似當變通,依前元額中定送,何如?上曰,限明秋,依此爲之。洪重普啓曰,外方上番軍士,勿爲起送,從自願收布上納,以在京之人,給價雇立,則外方軍士,可除齎糧遠來之弊,京中之人,亦有受價救飢之便,曾在先朝,亦有行之之時矣。維城曰,此事甚一字缺兵判鄭致和,亦每每言之矣。斗杓曰,待兵判出仕後,商議稟定,何如?上曰,依爲之。斗杓曰,今以考講之事言之,先正臣李珥箚中,有州·府·郡·縣之入于校籍者,試以考講,能講則置之,落講則悉付軍額之語,而今見慶尙監司洪葳狀啓,則落講之後,亦許赴擧云,其與李珥之意不同,今之善人,可謂自古尤多矣。壬辰年宣廟播遷西路之時,不捧還上之事,柳成龍一字缺張爲之,而尹斗壽力言捧之,及乎天兵之出來,一字缺以爲食,爲國之道,不可無遠慮也。古之許衡一字缺禮讓孝悌,足以一字缺國先正臣李珥,亦以此說一字缺得也。之源曰,許衡者,元之臣也。雖有此憤慨數字缺,豈可謂有是理也?蓋以壬辰之事言之,當天兵之出來,皆得取糧,甚可貴也。以下缺爲朝鮮之蓄積甚多,可以下缺。重普曰,臣爲星山縣監時聞之,則其邑之數三字缺乃四十萬石云矣。維城曰,平時則如衿·果川數字缺還上,不過萬餘石云矣。上曰,中原亦多蓄數字缺矣。米之紅腐,有同麴圓,似不可食,而其國之人,或作餠作飯,其味皆好云矣。重普曰,江都之一字缺年陳米,亦可食之矣。之源曰,齎咨譯官,久未出來,深以爲怪。今聞於應一字缺大出去,故如是遲留也。前頭必不無勅使之役也。上曰,兩湖·北道,則穀數雖多,專不以穀捧之,多以釜鼎等物捧之云。此物可食耶?斗杓曰,此則古亦如是云矣。之源曰,古則豈至於此也?維城曰,如臣不才,雖在平常富饒之時,亦難辦度支之任,況當如此之時。雖晝思夜度,決無繼用之策,今年稅入,比前減半,日用經費,將何辦出?唯願亟賜遞以下落丈。以上燼餘
申時,太白,見於午地。
夜四更,流星,出參星上,入婁星下,狀如拳,尾長四五尺許,色赤。移謄朝報
引見時,領議政沈之源所啓,在前凶歉之時,統營之穀,漕運於京中,以廉價出賣,以爲都民賑飢之地。今亦依此例,統營正租二萬餘石,待明春,卽爲漕運而賣之,本價則歸之於統營,使之改備本色,何如?上曰,依爲之。校理李殷相所啓,今歲飢荒,八路同然,使守令,豫爲料理救荒之策,而特遣繡衣,廉問能否,以爲賞罰之地,則布諭之擧,不可獨及於兩湖,其餘諸道,亦令一體下諭,何如?上曰,依爲之。移謄朝報
上在昌德宮。停常參·經筵。
未申時,日暈。
中殿,藥房·政院·玉堂問安。答曰,知道。
藥房都提調元斗杓,提調尹絳,副提調洪重普啓曰,昨日出御寒殿,移時酬酢諸臣奏事,伏未審夜來,聖候調攝,何如?內殿腫候,視昨亦何如?臣等不勝憂慮,敢來問安。答曰,知道。內殿所患,達夜苦痛,殆不能堪忍矣。
兵曹判書鄭致和三度呈辭。入啓。加給由。
刑曹判書李浣初度呈辭。入啓。傳曰,調理出仕。
掌令鄭麟卿辭職上疏。入啓。答曰,遞差。
藥房再啓曰,卽伏承內殿所患,達夜苦痛,殆不能堪忍矣之敎。又伏聞醫女所傳之言,臣等不勝驚慮之至。仍與柳後聖·趙徵奎·朴頵及李耆善·成後龍他御醫等商議,則皆以爲醫學正傳癰疽門,升陽益胃散,加乳香·沒藥各一錢,一切治背瘡腦疽,古人皆用於未濃與作濃之時,此藥,依古方分作二貼,先進五貼,以觀前頭症勢,更議他藥。且金銀花煎水,調牛黃,時時進御宜當云。湯藥三貼,姑先劑入,何如?答曰,依啓。
吏曹啓曰,臺諫有闕,政事,取稟。傳曰,明日爲之。
忠洪都事書目,災傷差錯海美縣監朴振翰罷黜事。
政院啓曰,今日同僚,又不敢仕進,只有臣重普,臣復陽在直,而卽者臣重普,仕進藥房,臣復陽獨在院中,不能備員,事甚未安,不得已敢此仰稟。傳曰,竝牌招行公。
院啓,錦林君愷胤及參疏人等,竝罷職不敍。措語見上答曰,已諭毋煩。
中殿·東宮,政院·玉堂問安。答曰,知道。
中殿,藥房問安。答曰,知道。
中殿,二品以上·六曹·兩司長官問安。答曰,知道。
藥房三啓曰,卽伏聞醫女所傳之言,內殿腫候四邊浮氣,雖似斂消,當處突出,痛勢尙苦云,臣等不勝憂悶之至。仍與柳後聖·趙徵奎等商議,則皆以爲浮氣斂消,似是回頭之漸,當處突出,似是成濃之致,促濃膏,付諸當處,引出濃汁似當云。此藥卽爲劑入,使醫女,入侍貼付,何如?答曰,依啓。
禮曹判書洪命夏箚子。大槪,冒陳危懇,乞遞職名,以謝公議事。入啓。以上朝報
上在昌德宮。停常參·經筵。
夜自三更至四更,沈霧。
大殿·東宮,二品以上,六曹·兩司長官問安。答曰,知道。
中殿,二品以上,六曹·兩司長官問安。答曰,知道。勿爲問安。
中殿,藥房問安。答曰,知道。
中殿·東宮,政院·玉堂問安。答曰,知道。
藥房都提調元斗杓,提調尹絳,副提調洪重普啓曰,伏未審夜來,聖候調攝,何如?內殿腫候,痛勢加減亦何如?臣等不勝憂慮,敢來問安。答曰,知道。內殿所患,夜間痛勢止歇矣。
正言韓縝上疏。大槪,病勢深重,決無供職之望,冒萬死陳情乞遞,以便公私事。入啓。答曰,遞差。
答禮曹判書洪命夏曰,省箚具悉卿懇。東萊策應之事甚煩,卿其勿辭,從速出仕。
西原儒生李寅賓等上疏。大槪,爲本縣文成公李珥等書院請額事。入啓。答曰,省疏具悉。疏辭,當令該曹處之。
傳曰,召對爲之。
召對入侍,玉堂李慶徽·李萬雄,承旨洪處大,贊善宋浚吉,注書吳尙,史官李䎘,兼春秋河呈道。
侍講院啓曰,司書尹飛卿,今日政,移拜正言。兼司書趙龜錫,方有本曹曹司之任,無他替直之員。新除授司書南九萬牌招肅拜,使之替直,何如?傳曰,允。
工曹判書李時昉辭職上疏。入啓。答曰,省疏具悉卿懇。卿其安心勿辭,從速察職。
院啓,錦林君愷胤及參疏人等,竝罷職不敍。措語見上答曰,愷胤等罷職事,不允。以上朝報
上在昌德宮。停常參·經筵。
中殿,藥房·政院·玉堂問安。答曰,知道。
藥房都提調元斗杓,提調尹絳,左承旨洪處大啓曰,伏未審夜來,聖候調攝,何如?內殿腫候亦何如?臣等不勝憂慮,敢來問安。答曰,知道。內殿所患,言于醫女云矣。
傳曰,召對爲之。
召對入侍,吏曹判書宋時烈,玉堂李慶徽·李萬雄,承旨金徽,注書李光迪,史官李䎘,兼春秋河呈道。
兵曹判書鄭致和上疏。大槪,病勢漸重,不得供職,懇乞遞免事。入啓。答曰,省疏具悉卿懇。卿其安心勿辭,更加調理察職。
文義儒生進士吳憲國等上疏。大槪,爲先正臣宋麟壽,儒臣鄭,竝享書院,請宣額號事。入啓。
京畿監司李一相,道內各陵奉審後入來。
召對時,侍講官李慶徽所啓,謚狀之來于本館者已多,而昨日又有兩臣賜謚之命,必有長官然後,乃可議謚,副提學,後政差出,何如?上曰,依爲之。吏曹判書宋時烈所啓,以全南監司徐必遠狀啓,龍安等地九邑,特今蠲減田稅,民旣蒙實惠矣,其他尤甚失稔處,亦爲一體蠲減,未知如何?上曰,言于廟堂議處。又所啓,臣在鄕曲時見之,則監·兵使巡歷列邑之時,虛張外儀,多率騶從,需供之物,不獨徵捧於民戶,至責軍卒,貽弊民間,莫此爲甚。今後則監·兵使巡歷時,各別減省其騶從,毋令貽弊於民間,何如?上曰,言于廟堂。參贊官金徽所啓,慶尙監司洪葳狀啓中,落講校生降定武學,而如有業文者,許令赴擧事一款,備局以依狀啓施行爲回啓。廟堂之議,必無未盡,而臣曾在鄕曲,深知鄕邑物情,目不知書之人,濫入校案者,恐有落講之患,以走筆借作,圖得一番入格,爲倖免軍役者,頗多有之。今若講定武學者,許開赴試之路,則其借作走筆之弊,有不可勝言者。臣之所見如是,敢達矣。上曰,言于廟堂。以上朝報
備邊司啓曰,頃於秋初,因慶尙監司任義伯馬兵給復定奪狀啓,成冊上送後,稟處之意,啓下行會矣。開錄成冊,今始上來,而與兩湖給復案比較,則別無異同,依此施行事,分付何如?答曰,知道。似爲疎略,更爲詳細書啓。備局謄錄
上在昌德宮。停常參·經筵。
中殿,藥房·政院·玉堂問安。答曰,知道。
藥房都提調元斗杓,提調尹絳,右承旨李廷虁啓曰,雨後風急,日寒猝劇,伏未審夜來,聖候調攝,何如?內殿腫候亦何如?臣等憂慮未弛,敢來問安。答曰,知道。內殿所患,言于醫女云矣。
答文義儒生吳憲國等疏曰,省疏具悉。疏辭,當令該曹處之。
備邊司啓曰,冬至使拜表,曾已十一月初一日啓下矣,此日,卽日食也。日食日拜表,事涉未安,令該曹,差退改擇日,何如?傳曰,允。
兵曹參議李惕然上疏。大槪,衰年病劇,差復無期,前後呈單,見阻政院,懇乞恩遞,以便調治事。入啓。答曰,遞差。
副校理洪處尹辭職〈上疏事〉。入啓。答曰,省疏具悉爾懇。爾其勿辭,調理察職。
傳曰,召對爲之。
召對入侍,吏曹判書宋時烈,參判宋浚吉,承旨趙復陽,玉堂李端相·李萬雄,注書李光迪,史官李䎘,兼春秋河呈道。
全南監司書目,務安縣監李世翊,其衙屬已爲上送,旣廢坐衙,令該曹覆啓處置事。又書目,淳昌等官呈,以今月初五日地震,變異非常事。
刑曹判書李浣辭職上疏。入啓。答曰,省疏具悉卿懇。松都人事,人之所見各異,何必以此請辭職任乎?卿其安心勿辭,調理察職。
禮曹,冬至使拜表吉日,來十一月初四日,方物封裹,同月初二日改付標。啓。
禮曹啓曰,曹啓辭領敦寧府事金堉之喪,王世子臨弔一節,何以爲之?敢稟。傳曰,近日閭閻間,無痘患耶事傳敎矣。近來閭閻間,痘患處處有之云矣,敢啓。傳曰,然則似難出入矣。
京畿監司書目,廣州呈,以掌令沈光洙辭職上疏上送事。以上朝報
上在昌德宮。停常參·經筵。
申時,太白,見於午地。
答掌令沈光洙疏曰,省疏具悉。爾其勿辭,調理上來。
司書南九萬辭職上疏。入啓。答曰,省疏具悉。爾其勿辭察職。
中殿,藥房·政院·玉堂問安。答曰,知道。
藥房都提調元斗杓,提調尹絳,副提調洪重普啓曰,日寒如此,伏未審夜來,聖候調攝,何如?內殿症候亦何如?臣等憂慮未弛,敢來問安。答曰,知道。內殿所患,已入差境,今後勿爲逐日問安。
禮曹啓曰,以備邊司啓辭傳敎矣。近年以來,國綱解弛,庶孽輩未許通之前,冒赴國試,而無一人摘發削科者,蓋緣公不勝私,不行此法者,久矣。京中則文武錄名時,四館考見其許通帖然後,乃爲錄名,自是常例,而今則非但元不擧行,且未許通庶孽,或慮有考見許通帖有無之患,圖出加資錄名時,或以加資,或以幼學書之,故四館,亦不覺察。雖京中士大夫家表表庶孽,尙且如此,況外方許多品官之無賴庶孽輩乎?依備邊司啓辭,事目磨鍊以入之意,敢啓。傳曰,知道。
禮曹啓曰,玉候未寧,累月沈綿,朝野憂遑,罔知所爲,幸賴天地祖宗之默祐,竟有勿藥之喜,至於開筵,日接賢士儒臣,講論心學,宗社之福,臣民之慶,孰有大於此者乎?歷觀祖宗朝故事,上候平復,則例有告廟陳賀之擧,今番自上違豫,實非尋常末疾,旬月平復之比,依我朝已行之例,告廟陳賀等事,次第擧行,何如?傳曰,俱涉不安,竝勿爲之。
禁府,吳以翼徒二年半定配。啓。
江華留守書目,身負誤薦之罪,決不敢仍帶職名,亟許鐫削,以正誤薦之罪,以嚴査覈之擧事,上疏上送事。啓。答曰,省疏具悉卿懇。旣委以如許重任,而反疑其一査覈耶?卿之引咎有罪之說,予所未知也。卿其安心勿辭,從速査啓。
禁府啓目,尹榮刑問十七次,李廷相二十次,李曾六次,不服,加刑,啓。依允。
兵曹判書鄭致和上疏,入啓。答曰,省疏具悉卿懇。金吾之任,今姑遞改,卿其安心勿辭,調理察職。以上朝報
備邊司啓曰,以慶尙道馬兵給復成冊,比較兩湖案,則無異同,依此施行事,草記。傳曰,似爲疎略,更爲詳細書啓事,命下矣。慶尙左·右道御史閔鼎重·鄭萬和等書啓,無馬兵不爲給復之語,故因此査問于本道監司,而監司枚擧不爲給復之意,馳啓,故使之成冊上送後,稟處之意,覆啓行會矣。此成冊今始上來,而馬兵等火兵給復,與兩湖別無異同,依此擧行之外,似無更爲稟處之事,敢啓。答曰,然則馬兵·火兵等,皆一體給復,故更無稟處事乎?元不爲給復,故別無稟處事乎?更爲察啓。
司僕寺官員,以提調意啓曰,今十月二十七日召對時,吏曹判書宋時烈所啓。江華鎭江事,臣未知其詳,而伏聞當此凍節,數百戶之民,撤家出去云,似當隨便而變通矣。上曰,此乃本來牧場之地,而許民耕食矣。司僕以牧馬難便之故,割其一隅欲爲放馬,而此非緊急事,何不隨便爲之乎?宋時烈曰,臣則只觀事之便宜而已。公家之地,不必永使許入耕食,而姑待來春而撤去,似當矣。上曰,言于該寺可也事,命下矣。江華鎭江場舊基之內,割其依山一隅築場之擧,誠出於不得已也。民所耕作之地,在於其中者,不至闊大,而臣等猶慮人家,或有猝移之弊。當初啓目,備陳凡諸馬場內,牧子輩所食田畓,各自遮護通行規例之意,則當此凍節,撤家出去,本非臣等之所料。況頃因留守狀啓,築場之役,已令待春爲之,未築馬場,先撤人居,未知因何分付,而有此騷撓。今聞鎭江場內之人,到京呼訴,至於呈狀備局,必未詳割築一隅之擧,豫怯場地之全數復舊,先自驚動之致,該府開諭,恐未詳盡,大槪一隅進築之內,漁人九十餘戶,則終當仍住不遷,募民則五十餘家,筵臣所聞數百戶之說,傳者之誤也。且此輩,亦非驅迫,以出去留,當任其便,天氣寒凍之時,寧有督令移徙之理乎?更令本府,布曉此意,以解愚民之意,何如?傳曰,允。備局謄錄
上在昌德宮。停常參·經筵。
申時,太白,見於午地。
中殿,政院·玉堂問安。答曰,知道。
禮曹啓曰,傳敎矣。自祖宗朝,凡有慶,必有告廟陳賀之擧,豈不以慶關宗社,神人胥悅,以紓其上下歡忭之情禮乎?玉候平復,乃宗社莫大之慶,故臣等歷擧我朝已行之例,請行告廟陳賀之禮,而以俱涉不安,竝勿爲之爲敎,此豈獨臣等之缺然,擧國臣民,亦莫不缺然,蓋上自春宮,下至臣庶,喜慶之心,將何寓而少伸其萬一乎?殿下之不欲受賀之意,臣等非不知之,而曾在祖宗朝,雖於末疾,平復之後,亦有告廟陳賀之擧,況今番玉候未寧,豈尋常末疾時月平復之比乎?且大臣箚中告廟之請,一以慰祖宗陟降之靈,一以寓聖明愼疾之戒,則夫豈偶然哉?依前啓請,告廟陳賀等事,次第磨鍊擧行,何如?傳曰,寡昧方切三月之憂,愧懼之不暇,寧有受賀之理乎?其安之〈乎?〉告廟,亦涉煩瀆,姑徐。
備邊司啓曰,以吏曹判書宋時烈所啓,監·兵使巡歷時,各別減省其騶從,毋令貽弊於民間,何如?上曰,言于廟堂事,命下矣。筵臣所陳,實出於荒年省弊之計,以此意,知委諸道之意,敢啓。傳曰,知道。又啓曰,以吏曹判書宋時烈所啓。龍安等地九邑,特令蠲減田稅,民旣蒙實惠矣,其他尤甚失稔處,亦爲一體蠲減,未知如何?上曰,言于廟堂議處事,傳敎矣。筵臣所陳,出於救民,不可不依此量減,令該曹,商度前頭經費,稟旨擧行,何如?傳曰,允。
吏曹啓曰,新除授盈德縣令朴邁呈狀于本曹曰,矣身右頰牽痛,牙關不開,有中風之漸,前月二十六日本職除授,扶曳肅謝,冒寒觸風,因此轉劇,氣息奄奄,方在死生中,以此病勢,決難赴任,斯速入啓處置云云。累次退送矣,今又來呈,以爲病勢加重,而考其除授日字,則期限已過,依法改差,何如?傳曰,允。
禮曹啓目粘連,儒生李寅賓等上疏云云。先正臣李珥·李穡及金淨·宋麟壽其他諸賢,或以道德,或以節義,或以遺逸,爲士林之所宗崇,旣建書院,同享一堂。實是斯文之盛擧,而尙闕賜額之典是如,今此儒生等,封章來叫,可見其尊慕之誠。似當依紫雲等書院例,一體施行是白乎矣,莫重錫號之典,非臣曹所敢擅便,上裁何如?啓依回啓施行。又啓目粘連,儒生尹晳等上疏云云。文元公金長生,道德純備,學問淵深,其子故判中樞府事金集,早承家訓,德成行尊,繼爲宗匠,多士尊崇,創設書院,同堂配享。實是斯文之盛擧,數百儒生,緘章叫閽,願蒙賜額之典,當此崇儒重道之日,似當依願施行是白乎矣,自前如此重典,出於特恩,非該曹所敢擅便,上裁何如?啓依回啓施行。以上朝報
上在昌德宮。停常參·經筵。
申時,太白,見於午地。
中殿,藥房·政院·玉堂問安。答曰,知道。
藥房都提調元斗杓,提調尹絳,副提調洪重普啓曰,伏未審夜來,聖候調攝,何如?內殿症候亦何如?臣等憂慮未弛,敢來問安。且不得入診,今已十五餘日,足部浮氣消盡與否,未能詳知。殊切悶鬱,今日與諸醫,入診似當,竝此仰稟。答曰,知道。內殿所患,日漸差愈,不必爲慮,而慈候,自昨夕面部搔癢,且有浮氣,上年所患之候,有似復發之漸,以此爲悶,症候,詳言于醫官矣,卽爲議藥以啓。入診則依爲之,而因慈候亦欲引接矣,更觀爲之。
慈殿,藥房·政院·玉堂問安。答曰,知道。
大殿,政院·玉堂問安。答曰,知道。
藥房再啓曰,卽伏承慈候,自昨夕,面部搔癢,且有浮氣,上年所患之候,有似復發之漸,以此爲悶,症候詳言于醫官矣,卽爲議藥以啓之敎。臣等不勝驚慮之至。卽與柳後聖·趙徵奎·朴頵·李耆善·成後龍及諸御醫等商議,則皆以爲似是上年冬所患復發之漸,防風通聖散,加入黃連酒炒,生地黃酒洗,牧丹皮各一錢,先進三貼,以觀前頭症勢,更議他藥宜當云。此藥三貼,爲先劑入,何如?答曰,依啓。
慈殿·大殿·中殿,二品以上,六曹·大司憲問安。答曰,知道。
假注書宋昌病,代以李夏,爲假注書。
大司成趙守益初度呈辭。入啓。傳曰,日沒時捧入呈辭,曾所未見也。還出給。
刑曹判書李浣辭職上疏。入啓。答曰,省疏具悉卿懇。卿其安心勿辭,更加調理察職。以上朝報
備邊司啓曰,以慶尙道馬兵等之火兵給復,與兩湖別無異同事,草記。答曰,然。以下缺
上在昌德宮。停常參·經筵。
申時,太白,見於午地。
夜一更,流星出天廐星下,入南方天際,狀如拳,尾長三四尺許,色赤。
大殿,政院問安。答曰,知道。
慈殿·中殿,藥房問安。答曰,知道。
藥房都提調元斗杓,副提調洪重普啓曰,伏未審夜來,聖候調攝,何如?慈殿面部浮氣,視昨消減,亦何如?前入湯藥,已盡於昨日,詳知夜間症候,然後或停前藥,或更議他藥,敢稟。且今日入診,何以爲之?竝此仰稟。答曰,慈殿症候,日漸差愈,湯藥昨日盡服矣,更議爲之。予之所患,雖已差愈,尙未如常,更過一二日後爲之。
藥房再啓曰,臣等卽伏承慈殿症候日漸差愈之敎,不勝喜幸之至。防風通聖散仍進當否,與趙徵奎·李耆善·成後龍及諸御醫等商議,則皆以爲,此藥似爲有效,依前加入,更進三四貼宜當云。此藥三貼劑入,何如?答曰,依啓。
李廷虁,以禮曹言啓曰,上自卿大夫,下至士庶人,婚喪服飾,自有先王之制,而近來國綱解弛,侈靡日甚,上下貴賤,等夷無章,弊習已痼,誠極寒心。今後憲府啓辭,參以法典,定爲禁制條件,別單書入,去奢尙儉之風,惟在自上表率之方,而法令之不行,亦未必不由於朝臣之犯禁。今此禁條,申明中外,着實擧行,而如有犯者,則朝官以上罷職,儒生停擧,三醫司內禁治罪,婦女則家長論罪,庶人常女囚禁科罪事,令法官一一隨犯徵治,斷不饒貸,何如?傳曰,依啓。
趙復陽,以都摠府言啓曰,本府摠管十員內四員未差,檜原君倫數字缺有病,循例以下缺馬,臂脚跌傷,旬月之內,察任無期,餘存只五員,而疾病事故,推移無人,宿衛重地,事多苟簡。未差闕員,後政盡爲差出,檜原君倫,亦令該曹稟處,何如?傳曰,允。
洪重普啓曰,近來新除授守令未赴任者,多至十六人。還上收捧,賑救飢民,一日爲急,令該曹催促發送,何如?傳曰,允。
李廷虁,以禮曹言啓曰,卽接忠義衛鄭維點呈狀,則其祖西川府院君鄭〈崑〉壽贈謚之號,旣犯諱於璿係,而今始覺察,斯速入啓處置云。近來犯諱之謚,皆已議定,則此謚似不當仍存,一體施行,何如?傳曰,允。
都摠府啓曰,今日入直軍士,當爲中日習射,而拜表相値,不得爲之之意,敢啓。答曰,知道。
備忘記,傳于趙復陽曰,今下豹皮一令,前修撰睦來善賜給。
大司成趙壽益疏曰,伏以臣,才不能堪任,病不能供職,前後控辭,實出於情勢之悶迫,而未蒙準許,反承恩諭,至以從速察職爲敎,區區微悃,天鑑猶未盡燭。臣病伏之中,戰悸靡定,徊徨累日,勢難終默,不避煩猥,更瀆宸嚴,臣誠死罪,惶怖益深。臣竊伏念賢關培植,實是聖世之急務,自前朝家,如得其人,則必令兼帶館職,蓋出於數字缺難其人,況今朝政已定,輿望已有所屬,則當此拭目之日,俾處四字缺聳之勢,章甫之觀聽,實盛擧也。豈可一日容以下缺疾日漸加重,左邊偏虛,乃積年之患,而年衰以下缺仁,不能運用。此非旬月間可差之病,而近又添得外感之症,以下缺藥未見效,乍寒乍熱,腹痛兼發,蟄伏深室,不能窺戶,以如許病狀,以下缺自力供職,其勢末由,虛帶職名,罔知所處。伏願聖明,俯察危悃,特加憐察,將臣本職,亟許鐫遞,以便公私,臣無任惶窘懇迫之至,謹昧死以聞。答曰,省疏具悉卿懇。卿辭至此,當勉副焉。
左尹趙啓遠疏曰,伏以臣本多病,加以年衰,精神筋力,不能收拾,自入冬以來,藥餌爲命,長在以下缺中,不得不累呈辭單,見阻政院。臣誠惶悶,繼有問安之擧,驚惶扶曳,就班蓋久,自數日來,寒疾猝劇,痰眩攻疼,喘急顚仆,全廢食飮,不能起動,病勢旬月之內,勢難差復。京兆詞訟之地,兼帶尙方提調,俱係緊任,不可久曠。伏乞聖慈,俯諒危懇,本職及提調竝命遞免,俾無公私狼狽之患,臣無任懇迫屛營之至,謹昧死以聞。答曰,省疏具悉。卿其勿辭,調理察職。
刑曹判書金南重疏曰,伏以臣,質本庸陋,性近疎拙,雖在盛壯之時,素乏無長之才,況今衰朽特甚,精力已耗,昏憒爲癡,健忘以下缺,優游閑局,猶愧捧祿之虛一字缺,意外新命,授臣以刑官之長,臣誠驚惶踧踖,罔知攸措。當此紀綱漸壞,人心不淑之時,詞訟重地,其任極難,必須聰明兼濟,才識俱敏,可以承當。如臣湔劣,旣無風力,裁決劇務,實非所堪,方擬陳疏仰籲,冀蒙鐫免矣。召牌臨門,不敢不趨詣肅謝,以下缺顧自重,決難冒居。伏乞聖慈,諒臣危懇,亟解臣職,回授可堪之人,公私幸甚,臣無任兢惶隕越之至,謹昧死以聞。答曰,省疏具悉。卿其勿辭,從速察職。
以江原監司姜栢年辭狀。傳曰,勿辭,調理察職事回諭。以上燼餘
上在昌德宮。停常參·經筵。
大殿,政院問安。答曰,知道。
慈殿,藥房問安。答曰,知道。今後勿爲問安。
中殿問安。答曰,知道。
藥房都提調臣元斗杓,提調臣尹絳,副提調臣洪重普啓曰,雪冱此極,伏未審夜來,聖候調攝,何如?慈殿症候,視昨亦何如?臣等不勝憂慮,敢來問安。答曰,知道。慈殿症候,面浮之氣,雖未快減,煩熱等症,幾盡差愈矣。
大司諫李應蓍,司諫李俊耉,獻納睦兼善,正言尹飛卿啓曰,江都牧場,募民入耕者,實是聖代之長慮。民之以下缺折受田土,造作家舍,欣欣感以下缺有築場移馬之擧,撤其已造之家,以下缺不蕩析離居,涕泣號呼,或怨國家之失信,莫不歸咎以下缺,臣等竊悶焉。募入之民,得奠攸居,墾田構舍,冀成生業,而意以下缺遽命還撤,則冤聲載路,無足怪也。雖曰應撤之家,不過五十餘戶,而五十家所率人口,實不知其幾,而豈可坐視吾民之顚連無告,而還設場牧於許耕之地哉?當初旣不募入則已,旣爲募入而又令還撤者,豈非擧措之顚錯耶?國家之失信於百姓,久矣。今又如此,則以下缺大小命令之下,孰信而孰從之耶?牧民之於牧馬,輕重自別,移民之於移馬,緩急相懸,馬之殞斃,猶或可也,民之潰壞,誠極寒心。廏有肥馬,野有餓莩,猶謂之率獸食人,則今之此擧,不可謂貴人賤畜,亦不可謂使民樂業也,明矣。民依於國,國依於民,而江都之民,則尤不可失其心,民心去就,在此一擧,請亟寢築場移馬之命,仍授許耕之田,使募民得以安堵。今年凶歉,前古所無,而三南尤甚,饑餓流離,繈續於途,耳聞目覩,莫不矜惻,聖明軫念赤子丘壑之憂,秋等收米,命以特用新結,愛民恤災之意,至矣盡矣。扶杖往聽之民,孰不歡欣鼓舞於德澤之中乎?爲有司者,固當將順聖意,汲汲奉行之不暇,而伏見宣惠廳啓辭,湖西分大同收米,以舊結已爲收捧者多,已棒之米,不可還給,未捧之處,不可異同之,臣等實未曉其意也。以新結收捧者,乃是給災之意也。豈可不分災處,仍用舊結,使聖上德意,不及於溝壑之民也?該廳之請以舊結收捧者,雖出於形勢之難便,而聖敎一出,不可失信於吾民,請宣惠廳當該堂上,從重推考,一依當初傳敎施行,俾無失信之弊。連山縣監李俊,爲人闒茸,目不知書,濫齒朝班,譏刺已極,及授本職,闇劣無比。凡干出役決訟等事,專委於下輩之手,奸吏夤緣,侵毒小民,閤境嗷嗷,如在水火,當此凶歲,賑救之政,尤不可付之於如此之人。連山縣監李俊,請命罷職。答曰,罷場內田土,非不多也,所謂移徙之人,何必逐之於遠外乎?令本府給與他處田土,以奠其居,宣惠廳堂上事,問於本道處之,似無不可,今姑勿推。李俊事,更爲詳察處之。
前修撰睦來善疏曰,伏以臣,自速罪戾,以下缺逃,病伏私室,一味惶蹙,千萬夢寐之外,昨夕政院以下缺豹皮一令,臣伏地祗受,莫知厥由,以下缺必以先正臣李滉所讀心經進獻之以下缺悚踧踖,罔知所處。先正舊編,臣嘗問之於臣友知事丁以下缺得來珍玩,欲進法筵之上,而涉於惶猥,趑趄不敢之意,以下缺及於人矣。頃緣筵臣所啓,遂有取進之命,臣奉以入送於玉堂,轉遷於九重矣。當此聖上尊賢好學之日,先賢手蹟,不卽奉獻者,可罪非可賞也。且臣雖得投進,仰裨聖覽,豈一字缺以此加以恩賞哉?臣之以下缺然受賜,實無所據,況其書本,非臣家藏者乎?臣方在罪籍,不避濫猥,冒死仰籲於宸嚴矣。伏乞聖明,亟命還收賜給之物,以重恩典,以安微分,不勝幸甚。臣無任惶恐懇祝之至,謹昧死以聞。答曰,省疏具悉。物雖微聊,表予意也。爾其勿辭領受。以上燼餘
上在昌德宮。停常參·經筵。
下直,吉州牧使鄭之虎,潼關僉使李濂,通津縣監尹垍。
政院,大殿問安。答曰,知道。勿爲問安。
慈殿,藥房問安。答曰,知道。今後勿爲問安。
中殿問安。答曰,知道。
藥房都提調臣元斗杓,提調臣尹絳,副提調臣洪重普啓曰,伏未審夜來,聖候調攝,何如?慈殿面部浮氣,猶未盡減耶?臣等憂慮未弛,敢來問安。答曰,慈候今則幾盡差愈矣,卿等勿爲逐日問安。且今日入診爲之。
藥房再啓曰,慈殿進御前劑入湯藥,已盡於今日,仍進當否,與趙徵奎·成後龍及諸御醫等商議,則皆以爲,今雖幾盡差愈,餘毒尙未盡消。且不可不永絶其根,依前加入,更進三貼宜當云。此藥劑入,何如?答曰,依啓。今則湯藥日進一貼矣。
入診後,藥房問安。答曰,知道。
金徽,以義禁府言啓曰,今日李曾加刑日次,而本府堂上現存,只有二員,判府事鄭維城,以諫院大同廳堂上論啓之故,不得行公,臣珩,勢難獨爲開坐加刑,而來初七日慈殿誕日,初八日上弦,連三日不得開坐之意,敢啓。答曰,知道。
入診時,左議政元斗杓所啓,平安兵使柳汝,未有履歷,驟升閫帥,改差何如?傳曰,依啓。
趙復陽,以兵曹言啓曰,平安兵使有闕,依近例令備局議薦,何如?傳曰,允。
大司諫李應蓍,司諫李俊耉,獻納睦兼善,正言尹飛卿啓曰,鎭江馬場之還設,實係民心之去就,故臣等相議論啓矣。昨承聖批,以罷場內田土,非不多也,所謂移徙之人,何必逐之於遠外乎?令該曹給與他處田土,以奠其居爲敎,臣等竊惑焉。一片江都,地方未滿百里,而田土甚少,民人甚衆,一寸之地,以下缺一寸之一字缺也。況此場內,尤稱上腴,募入居民,得寸得尺,自爲奇貨,計畝分授,猶患不足。未知本府,更於何處,覓得空閑之地,遍給許多之民,而不令逐之於遠外乎?聖明不惟不從臣等之請,又從而下如此之批,此豈臣等所望於聖明者哉?信者,國之寶也。無信,何以爲國,當數字缺募入,一何曉諭之至懇?到今還撤,而又爲驅出之如是,則蚩蚩之民,必以國家爲失信,以殿下之明聖,其可失信於百姓乎?上下貴賤,雖有生業之大少,而及其蕩析,失所咨嗟怨尤,則無不同焉。豈可坐視吾民之移濫顚沛,而不爲動念乎?民將曰,國家輕民命,而重馬畜,擧皆疾首蹙頞,歸怨於朝廷,有馬千駟,必無輕重於江都,而得民失民,實爲有關於保障,請亟停築場之役,仍授許耕之田,以爲固結民心之地,聖上,勤恤窮民,命用新結,而該廳,不體上意,欲用舊結,雖以事勢難便,費辭防啓,而此實不思之甚也。凶歉此極,野無所收,民之飢困,未有如今日之方急,一結給災,便是一分之惠澤,若依聖敎,特用新結,則惠澤之及於百姓者,何可量也?自古有司之憂,在用度者,必爲曲折之言,推移之說,以沮及民之澤者,多矣。豈料聖明之世,復有如此之擧乎?德音一播,四方傳聞,而該廳廢閣,澤不下究,則必至歡欣鼓舞之音,變作愁歎之聲,豈不大可懼哉?以臣等妄料,則不必更問於本道,而可知新結之當用,請宣惠廳當該堂上,從重推考,一依當初傳敎施行,俾無失信之弊。連山縣監李俊,爲人闒茸,目不知書,衆人之所共知也。出役決訟,全昧黑白之辯,則下吏之夤緣用奸,其勢固也。闔境嗷嗷,如在水火,遠近傳聞,莫不駭罵,實非可疑之事,有何詳察之擧乎?連山縣監李俊,請命罷職。答曰,依啓。牧場事,已諭毋煩。
趙復陽啓曰,傳曰,新築堰等處,亦已分授募入人等云耶?言于都承旨事,命下矣。問于都承旨洪重普,則新築堰,自丙申年處處起耕,故其年分給之數,幾至四十餘石落只,而醎氣漸消,前年以後起耕處,亦必多矣云矣,敢啓。答曰,知道。
備忘記。傳于趙復陽曰,開城留守李行進,進圖獻規箴之意,予用嘉尙。今下豹皮一令賜給,以表予意。
備忘記。傳于金徽曰,今下弓矢,潼關僉使李濂處給送。
副提學金壽恒疏曰,伏以愚騃小臣,百無肖似,濫蒙洪造,曲被抆拭,在朝歷官,無華不踐,涯分數字缺,夙宵懍惕,矧此見授之任,豈臣夢寐所及?前此忝叨之命,已知不敢承當,而適値玉候靜攝之日,陳章屢阻,强聒是懼,黽勉苟冒,徒切踧踖,觸事昏謬,自速譏誚,至今追惟,愧悔積中,不料玆者,以下六行缺臣誠自顧懇悶之不暇,而抑臣深恐論事重地,由臣而輕,大有累於聖朝愼簡之道也。且本館將有諸臣易名之議,須待長官議定,而三四字缺國家彰善之盛典,如臣見識矇闇,已試做錯之人,何敢復與其數字缺以誤莫重之事乎?此尤臣之決難冒進者也。伏乞天地父母,曲察臣之危懇,亟遞臣職,以安微分,千萬幸甚。臣無任屛營之至,謹昧死以聞。答曰,省疏具悉。爾其勿辭察職。
正言金玉鉉疏曰,伏以臣,一字缺賦虛弱,素多疾病,上年慘遭長子之喪,舐犢之情,不能以下缺疾,半載沈綿,毛髮盡白,精神頓喪,所存者以下缺久未肅謝,使仕禮院,顚錯失儀,此則臣之衰以下缺知也。廢伏窮巷,自分棄物,不意玆者,新命又下,撫分驚惶,四字缺虞,固當策駑磨鈍,趨走陳力之不暇,而第臣八月中,得寒熱往來之症,似瘧非瘧,日漸羸悴,而家有九十歲老父,恐懼憂念,數字缺起動,貧憊所惱,萬物亦疎,一味呻吟,已過數朔矣。又自前月,添得寒疾,治療失時,轉輾加重,熱氣上攻,頭腦如碎,頑痰塞胸,喘息若絶,咳嗽之際,肚脅俱牽,痛楚之聲,傍人不堪,惡心尤甚,飮啖專廢,委頓枕席,不省人事,雖欲强疾出肅,其勢末由,不得已屢呈辭單,見阻政院,狼狽悶蹙,罔知所措,敢冒萬死,露章哀籲,誠以瘝曠之罪,甚於瀆擾之誅也。臣雖愚昧,亦有心腸,如有一分自力之望,何敢言病於此時乎?伏乞天地父母,曲垂憐察,亟許遞免,以便公私,不勝幸甚。臣無任激切屛營之至,謹昧死以聞。踏啓字允下。
江華留守徐元履,以庫中卜物延燒待罪狀啓。傳于李廷夔曰,勿待罪事回諭。以上燼餘
上在昌德宮。停常參·經筵。
政院,慈殿誕日單子問安。答曰,知道。
大殿問安。答曰,知道。
中〈宮〉殿問安。答曰,知道。
世子宮問安。答曰,知道。
大司諫李應蓍,司諫李俊耉,獻納睦兼善,正言尹飛卿啓曰,鎭江馬場之還設,實繫民心之去就,故臣等相議論啓矣。伏承聖批,以罷場內田土非不多也,所謂移徙之人,何必逐之於遠外乎?令本府給與他處田土,以奠其居爲敎,臣等竊惑焉。一片江都,地方未滿百里,而土田甚少,民人甚衆,一寸之地,缺一寸之金也,況此場內,尤稱上腴,募入之民,得寸得尺,自爲奇貨,計畝分授,猶患不足,未知本府,更於何處,覓得空閑之地,遍給許多之民,而不令逐之於遠外乎?聖明不惟不從,又從而下如此之批,此豈臣等所望於聖明者哉?信者,國之寶也。無信,何以爲國乎?當初募缺,一何曉諭之至懇,而到今還撤,又爲驅出之如是,則蚩蚩之氓,必以國家爲失信,以殿下之明聖,其可失信於百姓乎?上下貴賤,雖有生業之大少,而及其蕩析失所,咨嗟怨尤,無不同焉。豈可坐視吾民之移濫顚沛而不爲動念乎?民將曰國家輕民命而重馬畜,擧皆疾首蹙頞,歸怨於朝廷,有馬千駟,必無輕重於江都,得民失民,實爲有關於保障,請亟停築場之役,仍授許耕之田,以爲固結民心之地。答曰,江華牧場之說,自古有之,太祖所御八駿馬,亦江華之産也。決不可廢此場也,而有一守臣,請建廢場,朝廷之許,實非偶然,而厥使守臣,多不遵法,殊失當初本意,已極可駭。到今借其一隅,而未可放散乎?因此專廢,則祖宗朝設場之意全沒,亦甚可惜矣。且島內餘地,未必無也。如其不足,則島民之富者兼再,未可査出給之乎?此擧如以爲不可,則雖不得已散遣他處,此則未爲不可也,勿爲煩論。
領議政沈之源,左議政元斗杓箚曰,伏以秋等收米用新結之敎,特出於軫念窮民,有司之臣,固當奉行之不暇,第各邑以舊結收捧旣多,則亦難處置矣。觀收租實數,量減春等收米者,不無意見,故臣等相議以啓矣。今者諫院,以此事論啓,當該堂上,至於被推,臣等均有所失,何敢晏然,不勝惶恐,伏地待罪。取進止。答曰,省箚具悉。此事本非不可也。卿等安心勿待罪。
右議政李厚源箚曰,伏以臣之病未供仕,虛帶官銜,於義無據,而尙且遲留,因仍苟度者,當此上下憂遑之日,不敢言病。或臣,冀其少間,而衰年氣力,不能與病相敵,一有所感,輒必彌留,頃於內殿受鍼問安之時,力疾暫出,仍致添傷,種種症一字缺,有難枚數,而四肢百體,無不疼痛,一向怯寒,不能出頭,衾一字缺不敢去,窓戶不得開,其元氣之薾然澌乏,甚於篤老之以下缺危喘,有若頃刻溘盡者然,籌司例坐,尋常不赴,以下缺,一未進參,而至於今日慶禮,又闕趨班,人以下缺虧缺,罪戾積重,只增惶懼,莫知所處,而以下缺於斯,雖切貪戀恩榮,自力就列,有不可得矣。懇以下缺聖慈,曲垂矜諒,亟許遞臣職名,俾臣得免於妨賢竊廩之譏,以下缺至幸。取進止。答曰,省箚具悉至懇。卿之所患至此,予用慮念矣。卿其安心勿辭,更加調理出仕。仍傳曰,遣內醫看病。
趙復陽,以兵曹言啓曰,禁軍及別軍職等,自十月至明年三月六朔馬草價,依前磨鍊,則別軍職馬八匹,禁軍所持官私馬九百六匹,每馬各給三疋,通計應給木五十四同四十二疋,一半則以順贊木,一半則以餘丁木題給,而追後受馬禁軍,亦爲依此例題給,何如?傳曰,允。
趙復陽,以都摠府言啓曰,今日入直軍士,當爲中日習射,而慈殿誕日陳賀相値,不得爲之之意,敢啓。答曰,知道。以上燼餘
上在昌德宮。停常參·經筵。
下直,安山郡守沈櫶,興德縣監金克和。
藥房都提調臣元斗杓,提調臣尹絳,副提調臣洪重普啓曰,伏未審數日來,聖候調攝,何如?慈殿症候,今已平復耶?浮氣尙爾未盡減耶?臣等憂慮未弛,敢來問安。答曰,知道。慈殿症候,面部之氣,幾至如常,諸症亦皆差愈矣。
有政。吏批,判書宋時烈進,參判李一相未肅拜,參議曺漢英病,右承旨李廷夔進。
兵批,判書鄭致和進,參判申翊全病,參議李弘淵病,參知李正英進,右副承旨金徽進。
慈殿,藥房問安。答曰,無事矣。勿爲問安。
中殿,藥房問安。答曰,知道。
吏批啓曰,承旨今當差出,守令中可合人竝擬,大司成擬望之人乏少,承旨及外任,竝擬何如?傳曰,允。
吏批啓曰,新除授盈德縣令李翂,是故參判趙錫胤,及刑曹參判柳赫然所薦,而臣等不察,誤以前參判韓必遠薦,懸錄,不勝惶恐,望單子改付標以入之意,敢啓。傳曰,知道。
以李尙眞爲左副承旨,權諰爲右副承旨,李天基爲同副承旨,吳始壽爲正言,崔惠吉爲京畿監司,吳挺一爲工曹參判,洪命夏爲知義禁府事,李現爲連山縣監,柳天樞爲寧遠郡守,尹起商爲昌城府使,趙復陽爲大司成,李萬雄爲校理,權大運爲刑曹參議,李東溟爲監察,李觀徵·金炫文·洪鍾聞爲典籍,韓聖輔爲敦寧參奉,李袤爲尙衣正,金益勳爲工曹正郞,趙備爲濟用正,柳浩然爲司儀,李厚蒔爲濬源殿參奉,尹澄之爲兵曹正郞,尹惟謹爲軍資判官,趙啓遠爲戶曹參判,洪宇翼爲昌源府使,金始振爲修撰。
兵批,以金南重爲都摠管,趙珩·具仁墍爲副摠管,金重明爲訓鍊僉正,李廷尹爲雲寵萬戶,李后光·金碩爲武兼,姜侑爲守門將,李浣爲知中樞,金汝誠爲仁慶宮假衛將,趙壽益·權大運·柳汝爲副護軍,金玉鉉·安後說·李旰爲副司果綾山君僖爲都摠管,金徽爲平安兵使。平安兵使金徽,今加嘉善。
傳于李廷夔曰,召對爲之。
李廷夔,以吏曹言啓曰,校書館校理禹糾,不爲受由,經自以下缺。
李廷夔,以吏曹言啓曰,本曹開政以下缺部將禁喧,而今日當次部將安世禎,終無以下缺,極爲可駭。安世禎汰去何如?傳曰,允。
洪處大啓曰,新除授左副承旨李尙眞,時在全南道長城任所。右副承旨權諰,時在京畿仁川地,斯速乘馹上來事,下諭何如?傳曰,允。
洪處大啓曰,吏批政廳,右承旨李廷夔進去,兵批政廳,右副承旨金徽進去,而平安兵使望下之後,卽爲出去,廳中只有臣處大。兵批政廳,何承旨進去乎?敢稟。傳曰,吏兵批兼進。
兵批啓曰,都摠府啓辭,檜原君倫落馬,察任無期,令該曹稟處事,傳曰,允事傳敎矣,檜原君倫,果爲落馬重傷,差復未易云。都摠管改差,何如?傳曰,允。
兵批啓曰,平安兵使柳汝,旣已改差,新授加資,似當還收,何以爲之?敢稟。傳曰,勿爲還收。
傳于洪處大曰,兵批姑勿罷政,兵使望單子,卽爲覓入。
傳于洪處大曰,平安兵使前望單子還入。
兵批啓曰,平安兵使金徽,時無加資之命,何以爲之?敢稟傳曰,依例爲之。
洪處大,以司饔院官員,以提調意啓曰,生鮮廛漁父主人等,聯名呈狀于本院曰,近因日寒,漁船下海空還,遠道凍魚,未及來到。願以雜魚,依例代納事,入啓處置云。考諸舊例,自前生鮮難得之時,則雖有雜魚代捧之規,而莫重御供,自下不敢擅便,惶恐敢啓。傳曰,知道。
上御熙政堂召對。吏曹判書宋時烈,贊善宋浚吉,參贊官洪處大,侍講官李端相,檢討官李萬雄,記事官吳尙,兼春秋河呈道,記事官李䎘入侍。李端相,進講心經,自上蔡謝氏曰以下缺色,止辭色處宜,參觀一遍,上以下缺訖,時烈曰,論語云,冉有問子貢曰夫以下缺子貢問于夫子曰,伯夷·叔齊何人也?子曰,古之賢人也。曰怨乎?子曰,求仁得仁,又何怨乎?子貢出曰,夫子不爲也。其時衛輒,雖甚不善,旣在君上之位,子貢若直問其爲與不爲,則夫子之答亦難矣。故先以夷·齊試問,而夫子以夷·齊爲是,則其不爲衛君,可知也。子貢善爲說辭,此近於所謂辭欲巧也。然而禮記云,夫子旣曰巧言令色鮮矣仁,則又云辭欲巧者,似無其理,巧字,卽考字之意也云矣。上曰,然矣。時烈曰,然而此說,似爲苟簡矣。時烈曰,巧言令色,堯·舜時言也。孔子亦曰鮮仁,蓋巧言令色,人君之所當愼也。浚吉曰,古語云,大奸似忠,蓋黑白之分明者,則可以易辨,而似是而非者,最爲難辨也。書曰,有言逆于汝心,又求諸道,有言遜于汝志,必求諸非道。此人君之所當體念處也。上曰,宋神宗,不知王安石,以爲可任國事,而終致僨敗矣。時烈曰,安石爲人,論之未易,朱子時有斷定之論矣。蓋安石,最高人物而氣量偏挾,學術麤賤矣,當宋朝之末,其時大臣,務欲鎭定,不欲作爲,而安石則無做事功,有回三代之意,以爲唐太宗不足法也。至於終爲小人者,非其本情也。安石每欲振作,而其時老成之人,不合己志,故以懷憤懣,反與小人締結,其意蓋欲伸其己志,轉移國事之後,復用君子也。此豈易乎?事宜僨矣。浚吉曰,符堅之於王猛,神宗之於安石,委任則一也,而成敗不同,古人亦以時命言之矣。時烈曰,明道先生,亦於其時,有欲爲變通之計,若令明道,擔當世道,則可以復振,而安石則雖有此心,豈可成乎?上曰,神宗對明道而歎無人焉。明道曰,今亦豈無數字缺乎云,而神宗不知明道之可以委任,甚可慨以下缺時烈曰,明道以三代之事陳之,則神宗以下缺明道愀然曰,此非社稷之福也云矣。上曰,以下缺今人易言,而今日之事,若又如古人之事,則不可數字缺。時烈曰,卽今人材雖甚然眇然,而然此盡心竭力而爲之,則豈無所輔也?端相曰,神宗之見欺於安石,宜矣。安石文彩動蕩,其時賢人,亦多與之也。司馬溫公以下,異於論議,故輒斥之,而引進呂惠卿輩,則其心不亦謬乎?上曰,小人之事,孰不可痛,而呂惠卿則付托於安石,素相親密,而潛懷欲害安石之意,甚爲不測矣。時烈曰,明道則庶可感化安石矣。朱子亦論以有明道之量,則可與元豐相容,而若無明道之量,則當辨其君子小人可也云矣。明道嘗往見安石,則安石方蓄怒於非新法者,厲色而見明道。明道曰,天下事非一家事也。願公平心焉。安石亦爲愧屈云矣。端相曰,若使蘇東坡,得志如安石,則其弊必甚於安石矣。浚吉出辭氣遠鄙倍之說,自上尤當省念處也。以卽者入侍諸臣言之,當此入侍之時,孰不肅敬也?及其退散之後,則不能無懈怠之時矣。安知自上其獨不然乎?蓋人臣引君之道,於君上有餘處,則當欲抑遜之,不足處,則當欲加勉之,可也。時烈曰,王言如絲,其出如綸者,非古語乎?人君辭氣,最所當愼,筵席之上,少有差誤,則外間傳說,甚可畏也。浚吉曰,先儒論欲字曰,纔有所向,便是欲,以此推之則違於道理,則可謂鄙倍矣。端相曰,筵席間則異於尋常,愼之不難,而當於幽獨之中,益加敬畏也。浚吉曰,必有躬行心得之實,然後可以謹獨矣。時烈曰,端相所達愼於幽獨之說,尤爲甚切。人主之處宮中也,一言一動,皆使外人聞之而無愧,則豈不美哉?浚吉曰,古人有言曰,內言出外不足憂,外言入內可畏也。此語誠然矣。若是宮中以下缺則傳播外間,可爲一世之美談,以下缺聞知,可以入陳矣。上曰,外言入內之以下缺說爲懼也。浚吉曰,聖敎至此,臣固知當今必數字缺憂也。端相曰,不實之內言,傳播外間,亦非好事也。浚吉曰,雖是不實之言,傳于外間,筵臣亦可隨聞入達,有則改之,無則亦何傷乎?端相曰,讒諂之說入內,而若不明察,則大可懼也。時烈曰,大少王言,皆下於政院,自政院分付,事理當然,而近聞從差備門有直,爲下敎之事云。恐未妥當也。在昔南袞·沈貞輩作孽之時,請開神武門入來云。以此觀之,則其時似無差備門也。浚吉曰,其時闕門已閉,故請開神武門,神武門乃外門也。非如今差備門也。端相曰,沈貞之孫守慶,爲人甚賢,故不以其祖之故見廢,終至爲相,守慶嘗欲發明其祖之事,而言由神武門入來之說,虛語也云,而南袞死後,有北門之事,吾二人共貞之說,以此觀之,則實是神武門也。浚吉曰,在昔儒臣,每於筵中,責望於君上者,必以罷內需司之言,爲第一條也。近來則未聞有一人言及於是事,亦足以觀世變也。人君經費,自有程限,不必有內需司也。人君命令,旣有政院,不必有差備門也。內需司,雖不能猝罷,使無濫觴之弊,則庶乎可矣。差備門,雖不能猝罷,至於招致官員,則甚似不當矣。時烈曰,宮中·府中,俱爲一體,此說甚當矣。內需雖設而用之克公,則名雖內需,不害於公,用之若私,則終歸於私耳。宋太祖亦有內帑,而若遇凶歲,則用爲民役,若是則雖設內需〈司〉,亦何傷乎?浚吉曰,時烈此言,甚善矣。人心道心,雖是不同,而動於人心,用之適中,則人心反爲道心也,時烈之言,卽此意也。端相曰,差備門之說,無論虛實,而若今以下缺肅,則內言,必不出於外矣。至如外言以下缺由,而內言旣出,則外言,不必入矣。上曰,以下缺何由而出也?以外言之不入觀之,則內言亦似不數字缺。浚吉曰,果能如此,則誠臣民之福也。上曰,若有無稽之言,從曲進斜路而入者,則人君亦可見其心也。雖入何關?浚吉曰,若能堅守此心,則國家之幸也。時烈曰,臣竊聞近者有不知何如,軍士從差備門告病,則自上有覓給藥物之事云。此言果是耶?上曰,予未知之,豈有此事乎?處大曰,如別軍職武士有病,則或有給藥之時矣。上曰,此事則果或有之矣。時烈曰,外言不入,則渠之有病,何以知之?上曰,若久不入番,則問之而知其有病也。浚吉曰,臣亦有惶恐之意,事雖微細,而內言出外,旣發言端,故敢茲仰達矣。頃於入診之日,內醫提調,以尹後益傳播內言之故,稟告汰去云。所謂宰臣者,卽指小臣也,臣頃有面病,而與尹後益相切,故招來看病而仍問之曰,汝則出入內局,或有可知之路耶?近來則玉候何如乎云,則渠答曰,雖是內醫,亦無詳知之路,而今日聞於一處,則自上已爲平復,以平轎暫出於後苑云。此言若是,則已至平復,從可知矣。渠以喜報傳之,臣亦聞之,極爲喜幸,無少未安之意也。以渠愼言之道言之,則此言不當出,而渠無他意,只以喜報傳之,今旣被罰,則臣亦豈能無未安之意乎?古人云內言出外可喜,外言入內可憂,此言是也。今以內言出外被罰,則似非廣道也。上曰,此事元非大段,而大臣言之,故如是也。浚吉曰,前日吏曹判書宋時烈所啓昌嬪事,雖是正禮,而其間說話,似有未穩者,故臣不免矯枉過直,率爾陳說,亦非有一毫偏主好勝之心也。今聞該曹議啓,似甚矇矓,臣不得不更以下缺意,槪聞祖宗朝,後宮有子孫以下缺埋,似無定制。且如仁嬪事體,本與昌嬪以下缺唯元宗大王,旣已追崇,故仁嬪卽爲誕生聖一字缺,當爲百世不遷,昌嬪則一世稍遠,情禮似或推不去。第先王後宮,本非立宗之比,則或用特恩,務從厚道,亦恐不妨。且如漢之光武,立四親廟,朱子之論以爲,宜使伯升之子奉祀,宋之濮王廟,亦自國家定其奉祀者,世世襲爵,見於史策,則奉祀者之私親,必不混入於國家所建之廟,如今廟大院君,正與濮王廟相同,宣祖固嘗親祭於其廟。今日國家多事,雖有未遑,而聖上親祭於其廟,情禮亦宜,則人君行禮於庭下,昌嬪與大院君,固當受享,而河原君以下諸主,何敢偃然與大院君同列以坐耶?其奉祀者之私親,則置於別室,亦恐得宜,此事實非今日之急務,而旣以發端,故敢陳所懷耳。上曰,言于該曹。時烈曰,臣待罪該曹,爲日已久,本曹之事,庶幾知之矣,凡於擬望之時,堂上官則有餘,而二品之員則常患乏少,令大臣選擇堂上中可合陞擢者,啓稟何如?上曰,曾亦有此例,言于廟堂。時烈曰,朱子之言曰,以一時名望之人,集于朝庭,則如羸人之灸氣海,可補元氣也。其理當然也。今以在外之士,薦望於承旨矣,如此之類,雖不得一時盡用,漸次入來,則似乎宜當。上曰,然矣。時烈曰,凡在庶僚及守令中,若有聲績顯著者,則似合擢用,以臣所聞言之,則文川郡守洪聖龜,尼山縣監羅星斗,機張縣監吳廷彦,皆善治之尤者也。此外亦豈無人?如此之類,或令廟堂抄擇稟達,或令其道臣,特爲啓聞,以爲超用之地,何如?上曰,令各其道臣,詳細啓聞。時烈曰,以武班中言之,則三水郡守洪宇亮,最是可用之才也,不可久置遐外之地,臣欲啓達以下缺未知,何如?上曰,此豈非好事也?時烈曰,以下缺都正似乎合宜,而事係恩典,不敢擅便矣。上曰,可以觀勢爲之也。時烈曰,當此凶歲,荒政尤急,遠路來往,亦似有弊,平安監司李曼,使之除朝辭赴任,似爲便宜,考諸前例,亦有此擧矣。令大臣議處,何如?上曰,言于廟堂。時烈曰,沿海飢荒之狀,日聞其所不聞,則道臣亦不能盡達矣。急遣繡衣,廉按賑救之事,以爲黜陟之地,何如?若欲爲之,則宜速不宜緩也。上曰,內言之出外甚速,此事亦急速爲之,似乎可也?時烈曰,治裝雖未及爲之,視諸飢民,豈不愈乎?今日內發送,亦似無妨矣。上曰,頃日玉堂所進心經,見之,則其着工,固非偶然,而書法亦甚好矣。端相曰,以其書法見之,是乃先正臣李滉所書,而其書法,固有名矣。上曰,侍從近侍之臣,皆選擇之人,而筵席間語,不竢終日而傳于外間,甚可怪也。時烈曰,我國之人,氣質淺薄,不能沈重,故然也。一番摘發,別用重律,則必無是事也。浚吉曰,如秘密之事,則治以重律,亦爲可矣,而若如閑說話,則出外何傷乎?上曰,如君臣勉戒之辭,則出外傳言,亦是好談,而如秘密之事,亦必卽出矣。端相曰,若云秘密,則尤欲聞而尤卽傳,甚可駭也。處大曰,近來則如自上命之勿書之事,則切不出外也。乃罷出。
洪處大,以備邊司郞廳,以領·左相意啓曰,頃者聖候違豫之日,臣民憂遑煎迫,曷有其極?幸賴天地宗廟之默祐,玉體平復,實是我東方莫大之慶,告廟陳賀,不容少緩,而該曹前後啓稟,終未得請,中外輿情,莫不缺然。聖明雖以受賀爲未安,祖宗朝已行之例,何可不行於今日,以失朝野同慶之望哉?令該曹從速擧行,何如?傳曰,已諭于該曹矣。卿等安心焉。
傳于洪處大曰,龍安等九邑及之次失稔以下缺西沿海尤甚失稔等邑,使之卽爲書啓。
傳于洪處大曰,兩湖失稔等邑書啓事傳敎矣,何至今不爲書啓耶?
洪處大啓曰,傳曰,兩湖失稔等邑書啓事傳敎矣。何至今不爲書啓耶事,命下矣。卽招戶曹郞官分付之後,再三催促,而時未及來到,更爲催促矣,敢啓。傳曰,知道。
洪處大,以戶曹言啓曰,以兩湖失稔等道書啓事傳敎,而何至今不爲書啓耶事,命下矣。兩湖前後狀啓,一一收聚,詳細考出之際,未免遲延,致勤下敎,不勝惶恐,敢啓。傳曰,知道。湖西則泛稱二十七邑,須甚矇然矣。曾有區別狀啓,更卽詳察以啓。
司諫李俊耉,獻納睦兼善,正言尹飛卿啓曰,臣等以鎭江馬場事,論列已久,前後聖批,反覆丁寧,曉諭備至,臣等非不知聖意之有在,牧場之不可不變通,而第念固本之道,在於安民,安民之策,在於有信。當初募入之時,如以爲祖宗朝所設,而不許則已,旣已敎諭懇至,許其募入,分授田疇,造成家舍,各奠厥居,方有安堵之樂,而曾未幾何,復有還築之擧,蕩析失所之民,莫不疾首蹙頞,歸怨於朝廷,國家之失信於民,寧有大於此哉?今若割其一隅,以爲移馬之地,而害不及民,仍舊安居,則固無所不可,而應撤之家,將至五十餘戶,則五十餘戶之顚連無告者,豈不大可寒心哉?守臣之不能遵法者,固宜重治,島民之冒點兼倂者,亦當査出,而但其島內餘地,必不准於築場之數,臣等所憂,唯在於一民之失業移徙,而聖批以爲雖散遣他處,不可不爲也。此臣等之尤不能釋,三字缺國計之緩急,民心之去就,不可不孰以下缺築場之擧,仍授許耕之田,俾無以下缺。答曰,亟停勿煩。
傳于洪處大曰,弘文館應敎李端相,副修撰李萬雄御史治裝。
洪處大啓曰,以十一月初八日擧行條件。傳曰,此宋浚吉所啓,則更問于當身,詳察以啓事,命下矣。宋浚吉所啓之言,入侍注書,書送于宋浚吉處,問其錯誤與否,則浚吉親自起草而送,故一依其草書入,似無更問之事矣,敢啓。傳曰,知道。
李廷夔啓曰,下番翰林李䎘,以公事回告事出去,而闕門已閉,終不入來,以致闕直,極爲駭愕,請從重推考。傳曰,允。
申時,太白見於午地。
大司憲蔡裕後疏曰,伏以臣,一無可取之臣,荐忝萬不近似之任,器溢而覆,福過而災,六十殘喘,只待一死,自前月晦間,重得寒疾,不堪供職,而苦竢方物封裹之畢。又於其日,添得眩症,精神怳惚,殆不省事,扶曳而還,則頭疼如破,食不下咽,數日以來,危症百出,呈單請急,實不得已,曾不料加由恩命,出於格外,臣誠惶恐感激,罔知攸處。第臣賤疾,如可調治,易以瘳愈,則何敢仰訴宸嚴,自犯瀆擾之罪?顧其舊患新痛,日以益甚,時月之內,斷無起身之望。伏惟聖明天地父母,特垂憐察,將臣本職及兼帶,竝行遞免,俾螻蟻之命,得以蘇活,千萬幸甚。臣不勝屛營祈懇之至,謹昧死以聞。答曰,省疏具悉。從來此職,席不暇暖,豈非寒心乎?卿其安心,勿辭察職。
掌令沈光洙疏曰,伏以人之所尊,莫如父母,凡有疾痛切迫,必呼父母者,恃其慈愛之至,不避其尊之不可犯,臣今日於聖明,亦猶是也。臣之情勢,萬分危迫,一籲於黈纊之下,有萬以下缺,殿下寬而恕之也,至於再斯,則僭以下缺逭。伏蒙聖度天覆海涵,特賜溫旨,諄諄敎諭,不啻若家人父子之爲,臣雖不肖,豈不知感激洪私,趨走奉職之爲義哉?顧以臣庸陋之甚,衰敗之極,父敎之忠而旣不能自勉,主恩之厚而又無所仰報,臣之不孝不忠,天實監臨,降以災罰,節節生疣,終必陷於重辟而後已也。臣再承聖批,不勝感泣殞越,期以力疾,而一謝恩命,舁入城中,束帶修容,將詣闕而猝觸寒氣,精神迷惑,不省人事,顚仆戰掉,僅而得甦,百病交生,更無起動之望,百僚陳賀之列,亦不得趨豫,寧有臣子負罪若此,而能免刑章乎?至夫在外承命者,入城稽謝,曾所未有,而臣始犯之,揆之邦憲,當伏嚴誅,則徒以偎濫爲懼,虛帶職名,泯默苟度,亦無是理,臣於此,罔知所以自處,不得不冒瀆天威,更暴危衷,庶冀聖慈,有所矜察以遞免,臣罪固合萬死。且臣頃在先人墓下,遇去月雷電之作,驚愕起坐,憂心耿耿,因竊思惟,上年十月二十八日,有雷變,厥後雖無兵革門庭之患,至於玉體有傷,累朔在寢,則壬丙兵燹之慘,亦不至是,安知有殿下自輕之失,兆見於上,而皇天示戒丁寧,殿下不覺察悔改而致此也?今者此變之出,又不知其咎何在,抑有禍機隱於冥冥,而人不之見耶?私憂過慮,靡所不至,而臣之罪戾,於斯有大者,昔年因水災,聖上有求言之敎,臣敢進瞽說,取史記中宋臣陳俊卿以孝宗騎射,爲恢渙末務之言,無以效納約之誠,而語不直截,不足以上格天心,使殿下忽於垂堂之戒,竟致宗廟以下缺隣煎熬,臣雖賦性懦弱,常以下落丈以上燼餘。答曰,省疏具悉至懇。前後勸勉出仕之意,豈偶然乎哉?勿爲固辭,更加調理察職。移謄朝報
上在昌德宮。停常參·經筵。
申時,太白見於午地。
夜四更,電光。
下直,慈山郡守柳東發。
右議政李厚源身病初度呈辭。不允批答。王若曰,鳴呼,此誠何日,卿是何人?震雷驚心,罔知獲戾於上,饑荒溢目,不啻恫瘝于中。雖一人不敢荒寧,必須共濟,顧百職咸萃宰相,當任其憂。惟其轉移之幾,存亡所係,有如拯救之急,食息何安?卿其試思,義無可去。惟卿功德之茂,肆予倚毗之隆。身際風雲,受知寧考,名高山斗,負望士林。雅操淸規,譬氷蘗而邁潔,英猷敏識,若龜卜於決疑。遷擢匪因乎勳勞,望實夙冠於朝著。典春官之郊禮,可述憲章,秉天曹之銓衡,務恢公道。故輿望之攸屬,而鼎位之果升。垂拱仰成,正賴弘濟之力,奉身乞退,暫循丐閑之心,豈但卿有報國未遂之歎?抑亦予致任相不終之譏。屬當金甌之再覆,咸喜赤舃之重來。區畫百爲,擧國以聽,經綸丕責,捨卿其誰?眷注之誠方深,控避之章奚至?得與共國,是誠有爲之機,喜甚同朝,豈獨無意於世?惟山林遺逸之士,亦且于于而來,而巖廊輔相之臣,何忍望望然去?皇天不憖,纔驚元老之云亡,國事孔艱,顧今耆德之有幾?是知卿之進退,實關國之安危。念寡躬有三月之憂,擧朝奔走,知卿疾非一日之致,夙夜勞勤。尙有神明之所扶,何必引退而後已?俾輔後嗣,念先朝知遇之恩,克多前功,圖今日報效之至。所辭宜不允,故慈敎示,想宜知悉。知製敎鄭晳製進
洪處大,以戶曹言啓曰,以兩湖被災各邑査啓事,草記。傳曰,知道。湖西則泛稱二十七邑,殊甚矇然矣。曾有區別狀啓,更爲詳察以啓事傳敎矣。本無啓下,前後湖西狀啓,一一收聚,詳細査考,則泛稱內浦,尤甚失稔二十七邑云,而某某邑尤甚之狀,不爲區別擧論,故頃日湖西尤甚饑荒處,田稅蠲減時,某某邑災損最酷與否,未能的知。三千石田稅,許令蠲減,自本道區別抄出,均一減給之意,覆啓行會,而尤甚失念之邑,一邊査問本道,不久必有査出回報,而卽今雖欲詳察考出,更無憑考的知之路,敢啓。傳曰,言于宣惠廳,使之察啓。
李廷夔,以弘文館言啓曰,新除授副修撰金始振,時在京畿高陽地,經筵入番事緊,斯速乘馹上來事,下諭何如?傳曰,允。
傳于李廷夔曰,御史命招。
洪處大,以宣惠廳言啓曰,兩湖被災各邑査啓事。戶曹草記。傳曰,湖西則泛稱二十七邑,殊甚矇然矣。戶曹覆啓內,湖西前後狀啓,一一査考,則泛稱內浦,尤甚失稔二十七邑,某某邑尤甚之狀,不爲區別擧論,更無憑考的知之路矣。傳曰,言于宣惠廳,使之察啓事傳敎矣。取考忠洪監司狀啓,則韓山·恩津·舒川·洪州·林川·扶餘·石城·尼山·瑞山·平澤·沔川·德山·新昌·天安·唐津·連山·公州·西原·大興·忠州·稷山·結城·燕岐·溫陽·牙山·禮山等二十六邑被災,而其中韓山·舒川·恩津等三邑,尤甚被災,雖欲收捧,實同龜背括毛,合有變通之道云。大槪,山郡雖有被災處,不至於沿海之最甚,而田結減縮之數,則通山郡海邑,竝一萬三千五十二結零矣,敢啓。傳曰,知道。
洪處大啓曰,傳曰,湖西尤甚以下缺察啓事,朝者傳敎,而何至今無黑白耶事傳敎矣。以下缺傳敎分付事牌招該廳郞廳,一邊分付該廳下吏,連續催促,以下缺之後,郞廳始爲來言,下吏不卽告知,今始進來云。臣不勝痛駭,卽自本院捉囚該廳邑吏,更爲催促該廳草記,纔已入啓矣。近來各司下吏,怠慢成習,時急分付之事,不卽擧行,致有如此之弊,極爲可駭。所囚宣惠廳色吏,令攸司各別重治,何如?傳曰,使之囚禁,嚴刑處之。
校理李萬雄疏曰,伏以臣,今方承命出外,而中學儒生今年課製,未及磨勘,年終已迫,臣之復命遲速,未可豫料,臣兼帶中學敎授,亟命遞改,以便公私,臣無任祈懇屛營之至,謹昧死以聞。踏啓字。以上燼餘
上在昌德宮。停常參·經筵。
下直,寧邊府使朴洞,茂長縣監呂儆。
慈殿,藥房問安。答曰,無事矣。
中殿,藥房問安。答曰,知道。
藥房都提調元斗杓,提調尹絳,副提調洪重普啓曰,伏未審數日來,聖候調攝,何如?慈殿症候,今已平復耶?臣等憂慮未弛,敢來問安。答曰,知道。慈殿症候,今則旣已平復矣。
藥房再啓曰,慈殿進御前劑入湯藥,已盡於昨日,而仍進與否,與諸御醫商議,則皆以爲,今旣平復,停止似當云,敢啓。答曰,知道。
李天基,以都摠府言啓曰,以下缺射,請出標信。答曰,知道。
兼司書趙龜錫以下缺賜謚官而出矣,往還當費旬望,而春坊下番,只有一員,人之疾病事故,未可豫料,當此胄筵日開之時,臣不可帶職遠出,以致虛曠。伏乞聖明,亟許遞臣兼帶春坊之任,公私幸甚,臣無任兢惶祈懇之至,謹昧死以聞。答曰,省疏具悉。爾其勿辭往來。
頭辭無以御營廳言啓曰,本廳十三番後部屬黃海道後司五哨,江原道別有司五哨,合十哨軍兵及各差備黃海道軍五十八名,京番軍八十名,黃州別馬隊四十名,來十二月二十五日,京中逢點。己亥正月初一日,與十二軍兵,當爲初日代立番,各道監·兵使處,依前知會調送之意,敢啓。答曰,知道。
以大司憲蔡裕後上疏。傳于李天基曰,雖云朝無紀綱,何敢乃爾,此疏何承旨捧入乎?當該承旨推考,此上疏還出給。
李天基啓曰,卽接冬至使狀啓,則到瑞興遇賊變,長連縣監金阜榮,至於尤被劍斫,馬遭刃瘡云。雖曰年饑有盜,道路多梗,赴京方物,敢爲窺伺,曾所未有之變,不勝驚駭。狀啓則下送該曹,而第念此賊,旣自京洛,窺覘方物而去,則其非海西一路竊發之徒,而黨類之散伏於京路,據此可知?着令捕盜廳,京中及畿邑等處,多般設機,各別譏捕之意,招致該廳從事官,祕密分付,何如?傳曰,依允。以上燼餘
上在昌德宮。停常參·經筵。
申時,太白見於午地。
注書吳尙服制代,以朴純爲假注書。
李天基,以兵曹言啓曰,當日私奴德吉稱名人,自宣仁門來入,差備門外擊錚,極爲駭愕。令攸司囚禁治罪,同門守門將崔尙勳,常時不能禁斷,以致闌入,亦爲非矣,請推考。傳曰,允。
李天基,以備邊司言啓曰,今十一月初八日召對時,吏曹判書宋時烈所啓,當此凶歲,荒政甚急,遠路來往,亦似有弊,平安監司李曼,使之除朝辭赴任,似爲便宜,考諸前例,亦有此擧矣。令大臣議處,何如?上曰,言于廟堂事,命下矣,守令除拜以下缺敎諭書密符而去,辭朝者,流來舊規,其意有以下缺行之事,依例施行,何如?傳曰,允。
李天基,以兵曹言啓曰,本月初六日一字缺本曹上直正郞金壽興,各處巡檢時,景福宮守直雇立軍士一名,以幼稚之兒逢點,欲爲査問其曲折,今日開坐之初,發差推捉,則內官郭泰益稱名人,非但其兒不卽起送,侵府官員,多發悖慢之言,事甚可駭。令攸司從重推治,何如?傳曰,允。
李天基,以宣惠廳言啓曰,湖南沿海大同,講定已久,文移往復之際,査正未易,應行事目,今始磨鍊以入,而今年則適値凶歉,田結多縮。其中全減量減之邑亦多,而事目則以十三斗定式磨鍊者,蓋爲常年永久遵行之地也。頃者備邊司,因本道狀啓,覆啓中貢物裁減收米量減等事,則本廳所當卽爲稟處,而其間事勢,有難容易啓定,以待他日登對時定奪之意,敢啓。答曰,知道。
李廷夔,以禮曹言啓曰,淑敬公主駙馬再揀擇草記,傳曰,來月更稟處之事,命下矣。再揀擇,以何間擇日擧行乎?敢此仰稟。傳曰,歲後爲之。
李廷夔,以禮曹言啓曰,今十一月初八日召對時,贊善宋浚吉所啓,前日吏曹判書宋時烈所啓昌嬪事,雖是正禮,而其間說話,似有未穩者。故臣不免矯枉過直,率爾陳說,亦非有一毫偏主好勝之心也。今聞該曹議啓,事甚矇矓,臣不得不更申餘意。槪聞祖宗朝後宮有子孫者,神主皆不遷埋,似無定制。且如仁嬪,事體本與昌嬪無異,而唯元宗大王,旣已追崇,故仁嬪卽爲誕生聖躬,當爲百世不遷。昌嬪則一世稍遠,情禮似或推不去,第先王後宮,本非立宗之比,則或用特恩,務從厚道,亦恐不妨。且如漢之光武,立四親廟,朱子之論以爲,宜使伯升之子奉祀,宋之濮王廟,亦自國家定其奉祀者,世世襲爵,見於史策,則奉祀者之私親,必不混入於國家所建之廟。如今大院君廟,正與濮王廟相同,宣祖因嘗親祭於其廟,今日國家多事,雖有未遑,而聖上親祭於其廟,情禮亦宜,則人君行禮於庭下,昌嬪與大院君,固當受享,而河原君以下諸主,何敢偃然與大院君,同列以坐耶?其奉祀者之私親,則置於別室,亦恐得宜。此事實非今日之急務,而旣已發端,故敢陳所懷耳。上曰,言于該曹事傳敎矣,昌嬪當遷與否,筵臣宋時烈·宋浚吉等所陳,不無異同,而臣等素昧禮學,不敢折衷。議大臣定奪,而大臣之意,亦似有兩以下缺命夏欲於登對時,更爲稟處矣。今見筵臣以下缺古事,誠有意見,而斷以禮家三尺,則大夫之廟,以下缺判,則德興大院君,當爲不遷之位,而昌嬪又爲不遷,則大夫之廟,有不遷之位,揆諸法例,亦似未安。妃嬪中如仁嬪,誕生聖躬,當爲百世不遷,而其他後宮之有子孫者,當遷而不遷,皆是襲謬,恐不當援以爲例也。德興大院君之廟,與宋之濮王廟,事則雖同,禮亦有別。蓋濮王之廟,用諸侯之禮,德興大院君之廟,用大夫之禮,而今聞本家祠宇,昌嬪·德興大院君及河原君,同坐異龕,而河原君之子孫,入於別室云,此則便是兩廟,士夫家別廟之制,未知於禮,如何?而河原君,以主祀之人,旣入其廟,則河原君之子孫,獨不入於一廟,果有合於情文乎?此亦不可不釐正也。昌嬪祧遷一事,似當依宋時烈當初所陳施行,而臣等臆見,有難斷定,上裁何如?答曰,更爲議大臣處之。
戶曹判書鄭維城箚曰,伏以再昨兩湖失稔之邑,書啓事命下之後,政院再三催促,他衙門散在狀啓,未及取考。只將本曹見在狀啓,詳細考閱,則湖西失稔之邑,別無區別擧論之語,故以無憑考出之意,回啓矣。其後取考大同廳移送湖西狀啓,則果有某某邑尤甚處,指名區別措語。臣亦曾所看過,而急遽之間,未能記憶,終不得指的啓達,昏不覺察之罪,在所難免,惶恐俟罪,措躬無地。如臣衰耗,精神惛瞀,臨事善忘,乃至於此,度支重地,兩年苟冒,尸居不職之狀,到此益著,惶蹙震越,若無所容。伏乞聖慈,亟許鐫免臣職,仍治臣矇不察事之罪,幸甚。取進止。答曰,省箚具悉。急遽之事,自爾如此,卿其安心勿辭。
領中樞府事李景奭掃墳呈辭。傳于李廷夔曰,給由馬,澆奠床備給。
大司憲蔡裕後啓曰,臣曾於榻前,仰陳當遞之意,只緣職務,有及時應參之事,泯默行公,而賤疾添劇,始乃呈告,反承加由恩命,臣狼狽之極,全忘僭越,再煩呼籲,卽初意雖存,只陳病狀耳。今者捧入之官,旣被推勘,冒呈之臣,其罪伊何?惶悸戰灼,罔知攸處,請命亟罷臣職。答曰,勿辭。
掌令沈光洙啓曰,臣羸敗積傷,痼病纏身,添得寒疾,轉輾彌留,末由趨命,惶蹙罔措,冒死控辭,至再至三,揆諸分義,鈇鉞難逃,特蒙聖德寬貸,許以調理察職,臣誠感激震越,不得更敢言病,僅始扶曳肅謝。伏念在外承召者,直詣闕下,乃臣子之義,而臣舁疾入城,病勢猝添,欲起還仆,又致累日淹滯私室。此實曾所未有之事,固非尋常稽謝之比,逋慢之誅,在所難免。請命鐫削臣職,以正臣罪。答曰,勿辭。
大司成趙復陽疏曰,伏以王者代天理物之道,莫要於用人,用人得失而治忽係焉。古先哲王,必使賢者在位,能者在職,各當其器,以責厥效,百度皆貞,庶績其疑,苟失此道,何以爲國?雖在小官庶品,猶不可不愼揀精擇,必惟其人,況此國學師儒之長?實專首善敎率之任,士習之美惡,人才之作壞,皆係於此。非有長德耆儒,明經卓行,爲一時所敬服者,莫宜居,而夫豈如臣不學無識之人,所可取次叨冒者哉?臣之愚陋滅裂,直是空空無用之一物耳。人或謂臣有家庭之功,疑其或不至全無知識,而臣實不肖無狀,暴棄失學,今至白首,慙悼莫逮。重以年來喪患之慘毒,疾病之沈痼,精神消亡,心思昏塞,尋常口耳之習,亦且忘失無餘,其將何物敢據多士之長哉?臣不暇遠引前古,卽以臣所親見者言之。癸亥以後,國子之長,率是宿學名臣,彬彬之盛,在人耳目,今雖人才階下,朝廷之人,豈知此任,乃至於臣身乎?縱聖明未盡下燭,臣之無似,謬恩至此,臣則自知明甚,其何敢冒昧承當,傷聖上照臨之明,壞國家任用之道哉?臣之前後歷踐,無非淸選華貫,而不敢每官輒辭,有若循例可堪,因仍玷汚,以至于今,而至於此職,則尤是萬萬不近似,決所萬萬不敢當。雖欲苟貪榮名,抗顔自進,其於辱名器而羞當世,何哉?此臣之所以恐懼悶蹙,若墜淵谷,不敢一刻自安者也。況且大臣陳箚,請以儒賢兼帶是職,廟堂獻議,已有成命,前大司成趙壽益,旣以此露章控辭而遞,臣與壽益,寧有異同,而今乃以臣爲之,何哉?顧今山林碩學之臣,彙証羽儀,朝野拭目,想望風采,此時風化之本,誠宜付畀其人,以爲矜式,以責敎育,以致濟濟以寧之休,豈可捨置明師,猥受匪人,使士林失望而天職曠廢哉?伏乞聖明,俯察微臣肝膈實情,非有一毫虛飾,且念賢關重任,不可等閑充備,亟命遞臣新授職名,以重儒席,以安微分,不勝幸甚。臣無任迫切祈懇之至,謹昧死以聞。傳于□曰,下廟堂。備邊司啓目粘連,啓下是白有亦,大司成趙復陽陳疏辭職,實出於兼祭酒,未有明白定奪是白在果,領中樞府事李景奭箚辭,有曰明敎須自首善始,如以無其職爲嫌,設置兼祭酒,恐無不可云,而臣之源,以爲人設官,亦無不可,設置兼祭酒之意,曾已獻議。臣斗杓,以儒臣除拜館職,修明敎化之意,陳達於榻前,亦以獻議。臣等所見如此,趙復陽文學,實合此任,使之仍爲察任,別設兼祭酒,不拘資級,以儒臣差出,何如?啓依允。
領中樞府事李景奭疏曰,伏以臣,猥呈展省之單,得荷給馬澆奠之命,惶感兼至,幽明榮耀,曷有其涯?第向緣憂患,今始呈告,而畿甸屢經禮葬,列邑方患凶歉,玆蒙盛典,榮反爲懼,以臣之私限,郡邑傳遽之弊,心所不安。伏願聖明,還寢恩命,俾安微分,臣無任兢惶屛營之至,謹昧死以聞。答曰,省箚具悉。待大臣之道,固當如是,卿其安心勿辭。
同副啓曰,大司憲蔡裕後,掌令沈光洙,再啓煩瀆,退待物論矣。傳曰,知道。
掌令李齊衡,持平金禹錫啓曰,行大司憲蔡裕後,以臣曾於榻前,仰陳當遞之意,只緣職務,有及時應參之事,泯默行公,而賤疾添劇,始乃呈告,反承加由恩命,臣狼狽之極,全忘僭越,再煩呼籲者,初意雖存,祗陳病狀耳。今者捧入之官,旣被推勘,冒呈之臣,其罪伊何?惶恐戰悸,罔知攸處。掌令沈光洙,以臣羸敗積傷,痼疾纏身,添得寒疾,轉輾彌留,末由趨命,惶蹙罔措,冒死控辭,至再至三,揆諸分義,鈇鉞難逃。特蒙聖德寬貸,許以調理察職,臣誠感激隕越,不得更敢言病,僅始扶曳肅謝。伏念在外承召者,直詣闕下,乃臣子之義,而臣舁疾入城,症勢猝添,欲起還仆,又致累日淹滯私室。此實曾所未有之事,固非尋常稽謝之比,逋慢之誅,在所難免。竝引嫌而退。疾病之來,人所難免,陳辭乞解,有何所失,舁疾入城,症勢添劇,未卽肅謝,勢所固然。請大司憲蔡裕後,掌令沈光洙,竝命出仕。答曰,依啓。以上燼餘
上在昌德宮。停常參·經筵。
申時,太白見於午地。
藥房都提調元斗杓,提調尹絳,副提調洪重普啓曰,伏未審數日來,聖候調攝,何如?臣等憂慮未弛,敢來問安。答曰,無事矣。
慈殿問安。答曰,無事。
中殿問安。答曰,知道。
李天基,以訓鍊都監言啓曰,去十月將官試射,因臣李浣身病,未及擧行,故今日追試射單子書入之意,敢啓。傳曰,知道。
右議政李厚源再度呈辭。不允批答。王若曰,此時何等時耶?無可爲者,再辭是固辭也。良用慨然,卿試深思,予不多誥,以卿宿德,以卿重名。夙參帶礪之盟,功存社稷,素負公輔之望,志在經綸。學業精深,兼通當世之務,操履貞固,允合一代之推。念小子纘承以來,任舊人匡救不逮。凡在設施之際,尤所裕爲,每於箴規之日,藹然相感。司馬再相,人皆加額而迎,俊乂同升,朝有拔茅之美。方喜穆穆之布列,詎宜望望然退歸。榮衛雖愆,想神明之有護,安危所係,奚進退之自輕?前言未孚,愧誠意之或涉,何恙不已,歎避辭之益堅。寧忍棄家如遺,庶幾勿藥有喜。言念天災時變,警予者深,其於國計民憂,在卿詎忽?迅雷之作,適當十月之交,連歲不登,奈無一年之蓄?消弭之策方講,孰所當先?賑貸之政尤難,不可少緩。雖戮力交修而不足,顧引疾恬退之何心?於戱,若涉川無津涯,罔知攸濟,當與國同休戚,豈容丐閑?亟斷來章,以副至意。所辭宜不允,故玆敎示,想宜知悉。校理李殷相製進
副修撰閔維重疏曰,伏以臣,罪釁之餘,過被洪造,洗滌剪拂,驟置邇列,私分不安,感惕罔措,冒死陳懇,未蒙恩遞,悶蹙之心,恒切于中。伏聞以鏡城刷還事,前判官安命老,至於拿推云。臣之遞鏡城屬耳,凡有得失,理難獨免,而監司狀啓,不擧臣名者,必以臣之在任,未周一年,又非命老之交承而然爾。所謂初不刷還給由還送等事,雖皆臣之所無,而一日在官,當盡其責任,則因循抛棄之失,有不敢辭,以下缺雖非交承,其間歲月不遠,以下缺無失而晏然而已乎?伏乞聖明,下臣司敗,兼治臣罪,以嚴國法,不勝幸甚。答曰,省疏具悉。爾其勿辭察職。以上燼餘
上在昌德宮。停常參·經筵。
下直,朱乙溫萬戶崔斗弼。
申時,太白見於午地。
李天基,以都摠府言啓曰,今日入直軍士,中日習射,請出標信。傳曰,知道。
又以都摠府言啓曰,副摠管趙珩,義禁府坐起進去晝仕,請出標信。傳曰,知道。
以右議政李厚源三度呈辭,傳于洪重普曰,不允批答。
傳于李天基曰,大臣·備局堂上,引見。
李天基啓曰,大臣·備局堂上引見事,命下矣。以下缺例命招之意,敢啓。傳曰,知道。
洪二字缺啓曰,頃者,以司憲府所啓,柒谷府使李東相,山城還上耗穀濫捧事,有似不可罷推而止,令本道査出處之之敎矣。今日適考院中草記,則柒谷査覈公事,尙未分付,其時當該承旨,今已遞遷,其間曲折,雖未詳知,而該吏則自本院囚禁治罪,其公事,卽爲分付之意,敢啓。傳曰,知道。當該承旨,從重推考。
又啓曰,卽見尙瑞院官員手本,則以爲,本院,御寶出入之地,爲任緊重。且大小奉命及各道出使人,所騎馬牌左右巡牌,朝夕出納,故曾在平時,則書吏使令元定之數,至於十二名之多。自亂後漸至減省,只有書員庫直各一名,雖常時政廳安寶之際,亦不能周旋,而至於擧動陪行之時,則尤不成貌樣。書員使令,雖不可依數復舊,除其書員庫直,而書吏使令各二名,差出使喚,則可免埋沒之患云云。當此各司減省之時,似不可加設下吏,而本院形勢,則誠如手本內辭緣,亦不可不變通,令該曹稟處,何如?傳曰,姑徐。
行大司憲蔡裕後,掌令沈光洙·李齊衡啓曰,安民之政,莫先於均役。國家大同之設,所以均役,則已行之道,宜無異同也。江原道此法之行,久矣,而一結之米,乃十六斗,則旣多於湖西,土産上貢之物,以六升計給其價,而當初所定,比諸卽今物價,則不啻什百。況且守令衙祿之外,一應所用,不論於大同,故巧作名目,責出民間者甚多,民安得不窮且困乎?又以刷馬爲名,每三結出一駄,一駄之價,乃好木三疋,竝其糧資十餘斗,以此爲官家凡百需用之地。通一境輪回入量收捧,不定其數,或至於一年再三度,嶺東之皆有此弊雖未之知,而竊聞春川·原州特甚,峽中殘氓,膏血已盡,如在水火,朝夕莫保。朝廷若不變通,無以拯濟孑遺之命,當此軫念生靈,講究荒政之日,獨使一道有向隅之歎哉?土産貢物之價,量宜改定,俾無濫觴。守令衙祿之俸,參酌加給,使之足用,其他科外之役,一切釐革。此後守令,如有犯者,令其道臣,一一査出啓聞,論以重律,則倒懸之民,庶有安堵之望。請令該廳,別爲事目,稟旨擧行。婚姻者,人倫之始,聖人重之,所以有六禮。朱子家禮,省其繁文,只存納采·納幣之節,此則不可廢也,而我國之俗,又省納采,獨行納幣,簡之簡者也,好禮者之寒心,久矣。今則禮壞俗敗,愈往愈甚,納幣,行之於奠雁之曉,謂之馬頭納幣,苟簡莫大,而至有隔晨而背約者,正始端本之道,豈若是乎?自今必前期二三朔,行納幣之儀,一依家禮所載,旣行之後,雖有兩家父母喪故,勿令有改,以待三年。如有不遵法式者,家長論罪事,請令該曹奉承傳施行。答曰,依啓。
李廷夔,以禮曹言啓曰,曹啓辭。今十一月初八日召對時,贊善宋浚吉所啓,前日吏曹判書宋時烈所啓昌嬪事,雖是正禮,而其間說話,似有未穩者,故臣不免矯枉過直,率爾陳說,亦非有一毫編主好勝之心也。今聞該曹議啓,似甚矇矓,臣不得不更申餘意。槪聞祖宗朝後宮有子孫者,神主皆不遷埋,似無定制。且如仁嬪事體,本與昌嬪無異,而唯元宗大王,旣已追崇,故仁嬪卽爲誕生聖躬,當爲百世不遷。昌嬪則一世稍遠,情禮似或推不去,第先王後宮,本非立宗之比,則或用特恩,務從厚道,亦恐不妨。且爲漢之光武,立四親廟,朱子之論以爲,宜使伯升之子奉祀,宋之濮王廟,亦自國家定其奉祀者,世世襲爵。見於史策,則奉祀者之私親,必不混入於國家所建之廟,如今大院君,正與濮王廟相同,宣廟固嘗親祭於其廟。今日國家多事,雖有未遑,而聖上親祭於其廟,情禮亦宜,則人君行禮於堂下,昌嬪與大院君,固當受享,而河原君以下諸主,何敢偃然與大院君,同列而坐耶?其奉祀者之私親,則置於別廟,亦恐得宜。此事實非今日之急務,而旣已發端,故敢陳所懷耳。上曰,言于該曹事傳敎矣。昌嬪當遷與不遷,筵臣宋時烈·宋浚吉等所陳,不無異同,而臣等素昧禮學,不敢折衷。議大臣定奪,而大臣之意,亦似有兩是之意。臣命夏欲於登對時,更爲稟處矣。今見筵臣宋浚吉陳達之語,援引古事,誠有意見,而斷以禮家三尺,則大夫之廟,祀止四代,參以時王之制,則德興大院君,當爲不遷之位,而昌嬪又爲不遷,則大夫之廟,有兩不遷之位,揆諸法禮,亦似未安。妃嬪中如仁嬪誕生聖躬,當爲百世〈之〉不遷,而其他後宮之有子孫者,當遷而不遷,皆是襲謬,恐不當援以爲例也。德興大院君之廟,與宋之濮王廟,事則雖同,禮亦有別,蓋濮王之廟,用諸侯之禮,德興大院君之廟,用大夫之禮,而今聞本家祠宇,昌嬪·德興大院君及河原君,同堂異龕,而河原君之子孫,入於別室云。此則便是兩廟,士夫家別廟之制,未知於禮如何,而河原君,以主祀之人,旣入其廟,則河原君之子孫,獨不入於一廟,果有合於情文乎?此亦不可不釐正也。昌嬪祧遷一事,似當依宋時烈當初所陳施行,而臣等臆見,有難斷定,上裁何如?傳曰,更爲議大臣處之事傳敎矣。議于大臣,則領中樞府事李景奭以爲,臣本不知禮,何敢與於議禮,又何敢與於折衷之議乎?但該曹所謂,臣等之議,兩是之說似是,而亦似有不深察者,廟有定制云者,禮之經也,禮宜從厚云者,禮之權也。吏曹判書臣宋時烈之言,據禮之經常而言之,禮豈外乎經常之道乎?惟其有曲折,贊善臣宋浚吉之言,出於義起,臣等兩是之,而結之以從厚者,意實有在矣。竊所疑訝者,此事,似當有先王之所敎,而日荒歲遠,有未能傳之者耶?別立廟制,則其所推及,與他後宮自別,何其宜有聞而未之聞耶?禮曹以爲,河原君,以主祀之人,旣入其廟,則河原君之子孫,獨不入於一廟者,果有合於情文乎?此言是矣,而主祀者之子孫,不入其廟爲未安,則誕生大院君之神主,出於其廟,未知如何。昌嬪與仁嬪,雖有差殊,所爭不甚相遠,追先王之遺意,則此事恐不可輕議也。嘗見朱子所議,僖祖廟制,一時名臣,請祧遷僖祖,而朱子獨以爲不可,其說甚多。帝王家廟制,非可援比,而大志以爲僖祖,實爲帝者,始祖百世不遷之廟,不當祧毁,合仍舊居太廟第一室,推此而言之,則誕生德興者,昌嬪也,誕生聖祖者,德興也,爲王者之祖母,而見遷於別立之子之廟,則禮緣人情,神道何異?竊恐德興之靈,怵然衋傷於焄蒿悽愴之際也。臣適有感於朱子所謂不當祧毁之說,敢陳淺見,以下缺也。伏惟上裁。行判中樞府事鄭太和以爲,臣素昧禮學,而當初獻議,與領府事李景奭一樣,愚淺之見,到今何異?伏惟上裁。領議政沈之源以爲,斷以禮家三尺,則一廟有兩不遷之位,果爲未安,而禮緣人情,亦有從厚之道,則似不可輕議。以臣淺見,何敢斷定?伏惟上裁。左議政元斗杓以爲,臣素不讀禮,且昧識見,何敢輕議容喙於情禮折衷之論乎?旣有當初獻議,到今更無他見,伏惟上裁。延陽府院君李時白,綾川府院君具仁垕,右議政李厚源,病不收議,大臣之意如此,敢啓。傳曰,依議施行。
李廷夔,以宗簿寺官員,以提調意啓曰,今此宗學披抄宗室,通三朔考講勤慢,抄出居首者,依前例,令該曹紙筆墨施賞,而其中朗善君俁,益豐君涑,朗原都正偘,淸興正瀗,淸豐正沃,靈春正涏,靈順正浟,花昌副正沇,昇平副守淳,興平副守源,樂原副令敬成,濟陽監匡胤,烏昌監烱涵等,竝無分,推考何如?傳曰,允。
又以宗簿寺官員,以提調意啓曰,頃者聖候違豫,至於累月彌留,在庭群臣,莫不遑遑奔走,猶恐問安之或後,而宗室中恬然不動,一不參問者,多至四十八員,揆諸分義,豈容如是?其無識之罪,不可不懲,其中除衆所共知疾病及新授職外,終始不參者,中山君演,順康都正善麟,行昌林副守世智,行益昌副守忠生,行靈綾副令晊,行靑城監希舜,濟林副守克胤,義興副守惟賢,錦城副守惟善,錦陵副守性賢,錦川副守惟直,錦溪副守惟明,錦洲副守惟亨,昇平副守淳,以下缺副守特龍,靈昌副守翼哲,以下缺興副令嶪,慶原副令敬賢,完平副令嶖一字缺山副令終胤,彦陽副令曄,靈海副令昉,完陵副令岦,原城監垠,茂城監墩,鶴陵監勳壽,鳳陵監鐵壽,平原監忠憲,平陵監義憲,濟陽監匡胤,豐山監哲贇,烏川監烱源,菁原監敬行,鳳陽監烱仁,光山監正胤等,竝罷職,以爲懲礪之地,何如?傳曰,允。
以大臣備局堂上引見時,擧行條件,傳于李天基曰,多有脫誤未盡處,更加察處之。且合條件,未有遺漏者乎?
李天基啓曰,傳敎矣。係是軍務邊情,則事變注書修正一件,送示於奏事之人,得其頷可,然後入啓,故納于密匣,先爲修啓矣。今承聖敎,取考草冊,略改若干處以入矣。其餘條件,則今始修正,而更詳注書草冊,則別無遺漏說話矣,敢啓。傳曰,知道。以此改入。
弘文館副提學金壽恒,副應敎李慶䘗,副修撰閔維重箚曰,伏以國家之置臺諫,所以授耳目之寄,任繩糾之責,其職不可曠,而其人之進退,亦不可苟矣。日者諫院,請推宣惠堂上,大臣之因此待罪,自是事例之當然,初無與於臺諫自處之道,而一院多官,相率引病,避屈退縮,自隳風采,至於所論之事,累日闕啓,同僚下諭,置而不請,任他瘝曠,其失益著。今日臺諫之不重,朝綱之不振,蓋由於此。請大司諫李應蓍,司諫李俊耉,獻納睦兼善,正言尹飛卿,竝命遞差。承宣職在喉舌,無論事之大少,出納宜謹。頃日憲府,論柒谷府使李東相違法一字缺耗之罪,而聖批令本道査以下缺,姑停其啓,以待勘案之以下缺矣。今聞政院,初不奉行,使該曹不知有成命,而迄未知會於本道,樞機近密之臣,慢忽不職,亦且如此,則其他庶僚,尙何足責?其時當該承旨,請命罷職。答曰,依啓。
夜三更四更,月暈。
上御熙政堂。大臣·備局堂上引見。領議政沈之源,左議政元斗杓,戶曹判書鄭維城,工曹判書李時昉,禮曹判書洪命夏,知中樞府事李浣,兵曹判書鄭致和,大司憲蔡裕後,工曹參判吳挺一,大司諫李應蓍,刑曹參判柳赫然,同副承旨李天基,副提學金壽恒,假注書朴純,事變假注書李夏,兼春秋河呈道,記事官李䎘,入侍。元斗杓曰,近日聖候與運步,比前何如?上曰,姑無減歇之候耳。頃者非時痢疾,連數三日,以是憊敗而不至大段矣。斗杓曰,八珍湯已盡御耶?沈之源曰,寒日泄瀉,不無所傷,無任驚慮。斗杓曰,慈殿亦已平復,極爲喜幸。上曰,其幸可言?之源曰,向者玉候違豫,朝野憂遑,幸賴天地祖宗默祐,今已復常,此實國家莫大之慶也。告廟陳賀,誠不可已,依例擧行,何如?上曰,予初忽愼動之戒,致有曩日之憂,今雖差復,告廟受賀,何安於心?洪命夏曰,告廟陳賀,不可不爲,故臣曹啓稟,大臣亦請,而俱未蒙允許。雖緣自上有三月之憂,以受賀爲未安,而前頭惟在操守之如何,豈在於告廟陳賀?且宣廟朝,亦有已行之規,今番違豫,實非尋常末疾之比,若無陳賀之例則已,有則何可不賀於如此之大慶乎?況世子至情,豈無缺然之懷,而在庭之臣,一番山呼,亦何有未安之事乎?上曰,卿等之言如此,誠爲感激,而於予心,甚爲不安,何可强其所不安乎?斗杓曰,告廟則不可不爲也。雖私家,有慶則必告,今若全停此禮,不但缺然於輿情,祖宗在天之靈,何以慰乎?上曰,李領中樞箚中,亦言告廟之事,然則告廟之禮,雖可行之,而陳賀則勿爲之,可也。命夏曰,自有次第,亦不可已也。斗杓曰,吏判亦爲入侍,問而處之,何如?命夏曰,臣是禮官,事當次第請行矣。上曰,旣言不安之意,何必固爲强請耶?斗杓曰,告廟陳賀,皆是不可已者,而自上不許,更問於諸大臣,如何?上曰,若然則自此許之,可也。何可使問於諸大臣也?鄭維城曰,告廟之禮,旣已勉從,而輿情如是,若不許陳賀,則群下之情,豈不缺然耶?之源曰,頃者,黃海監司狀啓言,山田作者,捧木一疋,則似可補用於勅行云。臣意則不禁則或可矣。捧木則似未便當,山田亦難一切禁斷,未知何以則可也。上曰,諸堂上之意,如何?維城曰,捧木則雖似不可,而山田之最高處,則不可不禁也。命夏曰,雖禁山頂高處,諸處似不可一切禁斷也。浣曰,徵稅與元田同,則似當自止矣。維城曰,火田非但立作,元民亦有不得已而爲之者矣。上曰,田野盡闢,而且耕山田,亦豈不好也?之源曰,直路則雖無陳處,山郡則多有陳荒處云矣。浣曰,必有拘束流民之擧,乃可矣。壬辰年前,亦不至如是,今則人言無避亂之處云。此言亦似有理矣。豈可渠輩一向盡耕也?鄭致和曰,若或盡禁則已,只禁山則頂不可。平安等道,非如西南之以下缺有元田,亦必耕山,成川·陽德等地,最以下缺處,亦已盡耕,以此採藥亦難矣。上曰,川澗亦盡涸渴云矣。致和曰,禁必極嚴,乃可矣。命夏曰,今番方物,亦有逢賊之患,若或一切盡禁,而無可食之路,則必有擾亂之擧矣。維城曰,今若痛禁,則當爲亂民矣。致和曰,流民自當漸安,國家出令,豈以民擾爲畏也?宋時烈曰,當初出令,必須詳愼,旣出復止,則民雖喜悅,國家法令,豈容如是也?致和曰,若嚴禁則流民先悶,其次守令爲悶矣。斗杓曰,兩西流民,人各收布一疋,可用於勅行及養士諸處,而猶有餘地云矣。之源曰,左相曾爲作甬之規,臣等之意,欲待時設行矣。斗杓曰,七八月前欲作甬,而非但領相意如此,大臣至有涕泣者,上候亦未寧,未果定行,姑爲中止,而早晩必有拘束之擧,可無流散之弊矣。上曰,吏判意如何?時烈曰,前者亦已仰達,而三代之時,亦嘗有之。其後商鞅爲之,亦非法之謬也。故明道亦嘗言之矣。上曰,民之流散如是,國家雖無事,亦不可無統,國家若有事,則必有難處之患。今年饑饉,雖難猝行,待年爲之,似或無害,而山田事則今可議定,姑可任地,以待拘束後禁之,可耶?先禁山田而漸次爲之,可耶?兩西則多有沃野,而且耕山田,高峰頂上,盡伐其木,未知如何耶?時烈曰,以臣目見言之,沃川是山郡,而平地無寸土,買賣田土,厥價甚多。流民盡入於山,粟一斗落處,守令捧粟三斗,而亦至累百石之多,若無所處,而一切嚴禁,則似不無擾亂之患矣。田野如是而穀甚貴,生齒甚煩而軍不足,國家事甚可慮也。斗杓曰,宋時烈上來,自上極其優待,來自草野,雖有規例,上疎濶之事,此則無傷,爲國以下缺盡,前者閔應亨,雖多所陳,未以下缺,上曰,軍民之役,歇者偏歇,苦者偏苦,甚爲不均。卿等前數字缺言,亦慮此耳。斗杓曰,軍士現存者,子雖幼少,必得定役,其他則雖丁壯,終始落漏,故不均如彼矣。之源曰,此亦紀綱解弛之致,國家事深可悶也。上曰,五家統爲之,則雖無號牌,可耶?亦必爲之耶?斗杓曰,彼善於此,故欲爲作甬,而必爲號牌乃善。臣意號牌之法,緩其期限,初年使有役者先佩,後年使無役者佩之,則數年之後,則無役之人,不能落漏,自至於充定軍役,如是則似或可矣。之源曰,臣曾爲御史,考講儒生,其應講者,辭色慘憐,落講者,一邑多至三四十人矣。斗杓曰,號牌之法,今年則饑饉,雖未可設行,必須從容定行爲當也。上曰,國家不能成樣,經費蕩渴,此非割民之擧。自是有國之當事,而恐或有騷擾之弊,轉輾之間,已過十年。左相雖力爲之言,廟堂上及諸人,皆爲閑說話了,無刻意爲之者,歲月蹉跎,老將至矣。終何以爲之耶?必也天與其便,農務稍實,乃可爲之,而號牌則亦難猝然決行,五家甬爲先定行,似可也。命夏曰,左相曾欲行此,而諸大臣意不一,姑爲停止。諸道則各令道臣,作甬定行,似當。上曰,五家作甬,亦得牢實,使無落漏者,乃可。若不着實擧行,則亦未免歸虛也。斗杓曰,若如自上之敎,下皆盡心爲之,則豈不有補耶?命夏曰,爲之而或多毁謗者,至今不止,國事以此不易矣。忘身殉國者,自古未易也。時烈曰,大明太祖時,或不入戶籍者,雖陷大辟,不恤,今亦爲此法,似或可矣。數字缺曰,各道軍額,廟堂僅僅令其道充定,以下缺心可知。之源曰,監司守令,不爲盡心以下缺番,忠淸監司,至以公州·忠州等地,盡爲被災,不知的實與否,而以災啓聞,多至二十七邑。徐必遠狀啓中陳災,亦爲甚多,而直請蠲役,監司之不爲盡心,如是,甚可歎也。時烈曰,國未有損上益下而害於事者,李慶億·徐必遠之所爲,反似優矣。斗杓曰,領相所陳,泛然言之,故宋時烈如是陳達耳。田者,兩度耕食,而泛然落漏於宣惠廳所報,此是朝廷所不知也。二十七邑陳災,亦涉太多,似爲泛然矣。維城曰,別單開錄中結數,亦頗縮少矣。命夏曰,雖有減除之數,京中所用則不減,宣惠廳五千石之用,從何辦出耶?錦城奴婢作木,當爲入來,以此計給,未知如何。斗杓曰,宣惠堂上齊坐,計其所減與所給,隨其數稟定爲當,國之所給,幾四萬石,所減都不過四萬石。五千石則從容某樣處之,可也,何可種種處置耶?至如賑救飢民之穀,則似無從出,是則可慮。戶曹之穀,今有十一萬石,而兩朔所下,已至數萬石,僅可支用於五六月之間,其後經費,甚可慮矣。上曰,非但今年也。明年饑饉,若又如此,則極可慮也。之源曰,兩麥已有不好之漸,前頭事亦甚可慮。維城曰,作木事,紛紜來報,而木數稍多,穀則甚少,前雖許之,而今未可盡許作木也。且全南結數,錦城一邑,曾過萬結,而今幾半減,捧於舊結,未知如何也。浣曰,新結之多縮者,雖捧於舊結,少縮之處,則可捧於新結也。時烈曰,國家出令,詳愼爲之,必須無變,若終始不一,則涉於兒戱也。斗杓曰,捧於新結,似爲便當,而李慶億狀啓中,秋捧戊戌結數,春捧己亥結數,以下缺者云。泛然見之,則豈可捧於舊結以下缺,是難處矣。當初不能詳愼,以致如此,國安有費而課不下究。徐必遠之事,初欲請推,而原其本意,則出於爲民,故中止矣。時烈曰,唐太宗,末世之君,而推而綏之,民不嗟怨。若能自上軫念,則民雖至死,必無所怨矣。有龍安人上來言,其處之民,以自上減役,蒙惠已極,雖死,誓不出去云矣。上曰,當今講究,莫先荒政,去番筵中,亦已言之矣。宋俊吉,欲改宗廟樂器,吏判以龍飛御天歌,今方刊之,而必須急先務,廟器雖重,似非當今急務云,此言甚是。人皆以急務爲先則可幸。之源曰,豈不然也?雖無下敎,臣等非不知聖上之至意,而或多未逮之事,以此惶恐以度耳。民役蠲減,實是惠澤之實也。時烈曰,雖賑救飢民,其中有力者,必先豫焉。飢死之民,實未得蒙惠,亦未免虛事也。若多蠲役,流離之民,庶可得保矣。維城曰,外方所報,欲不捧還上,此則未安矣。上曰,移文傳命,近多稽滯,頃者全南監司徐必遠,以前狀啓回啓公事,未卽詳知之故,累度狀啓,渴望回報矣。維城曰,京房子等,累次稽傳,以致如此矣。上曰,稽傳者,使之査出治罪。時烈曰,頃聞東萊事情,非但倭人欲使閔鼎重遞去,譯官輩亦欲見遞云矣。命夏曰,今番事,閔鼎重,自其處彌縫,則可以便當,而至於啓聞,事誠難便矣。斗杓曰,臣意則不以爲難矣。上曰,此處犯罪者,若梟於渠輩所見,則渠亦必不敢掩置矣。邪毒倭人之所爲,府使何以爲之耶?自前倭人輩,欲爲生事,一字缺故,爲府吏拿推之擧,府吏拿來,以下缺通也。時烈曰,尹文擧,曾爲府使時,以下缺生事,而結末則小通事見死,每欲陳達此言而未果云耳。換米則臣不知首尾,而許積箚子,似爲甚是,何必不爲施行耶?之源曰,其時以其箚子之意回啓矣。聞渠輩仰此米,以資其生云。必無終始不爲變通之理也。上曰,倭人巧滑不測,而以承眞事見之,曲在此則甚爲不安矣。閔鼎重今番之事,似甚是耳。維城曰,小臣爲東萊府使時,自此所給圖書,不爲傳給,臣責令持去,則稟于江戶處之云矣。命夏曰,賻物何以爲之,而琉璜事,令姑觀勢爲之耶?上曰,今姑徐焉。恐見其辱耳。賻物則先送何妨?以其圖書事見之,則渠輩亦必有置簿,備知前事也。命夏曰,當從容定奪,而無事知譯官,何以爲之耶?上曰,何時遣去乎?斗杓曰,正月間,當待風入去矣。其前譯官之可一字缺者,或可敍用以送耶?上曰,當臨時處置,歲抄時爲之,可也。之源曰,山田事,何以處之乎?上曰,作甬後似當處之,而兩西雖異於兩南,山腰以下舊田,則姑爲許耕,而山頂及新爲伐木作田者,則一切嚴禁,可也。赫然曰,旣禁山田,流民不知所定,渠輩則必以捧木爲便矣。臣曾爲宣川府使時,見其事情,若作五家甬,則流離之民,庶有還歸本鄕之擧矣。命夏曰,禁而民還本處則大善,若其不然,豈不爲慮也?維城曰,山腰以上,固已禁之,而收布事,時未定規。立作者,計名收布,或可耶?斗杓曰,殿坐頗久,而少無不寧之候耶?上曰,不然。斗杓曰,進御無令虛一字缺爲當也。上謂宋時烈曰,問前言以下缺前相知之人耶?時烈曰,聞其以下缺淸白云。武人多不行檢,若用此人,如李一字缺·柳赫然,則豈非激動之擧也?斗杓曰,臣亦知其爲人,宇員·宇遠,其弟也,臣與之相切,自少同抱以長,亂時亦嘗通內外見之矣。宇亮果極淸白,秋毫不犯,而但無才能。臣爲戶曹判書時,衆擧爲郞廳,一切不爲私情,而緩弱無才,不能拔奸。曾爲伊川時,率其無賴五寸姪矣。因濫率之禁,以其姪報于監司,其爲人如是,豈不迂濶耶?又任靈巖,淸白則無比云矣。命夏曰,宋時烈所達一字缺爲擢用,以勸武官之淸白矣。致和曰,四五字缺淸白誠無所比矣。時烈曰,今朝庭有罰四五字缺須賞罰兼行,可矣。斗杓曰,宇亮亦有孝行矣。之源曰,凡有所懷,不爲陳達,二三字缺乖於事君無隱之道,茲敢仰陳耳。李曾之白晝殺人云者,若以下落張缺以上燼餘
行大司諫李應蓍,司諫李俊耉,獻納睦兼善,正言尹飛卿啓曰,江都牧埸募民入耕之事,實是聖代之長慮。民之應募者,猶恐或後,折受田土,造作家舍,欣欣載戴,自以爲各得其所,而曾未幾何。復有築場移馬之擧,撤其已造之家,奪其已授之田,使民携妻扶子,蕩析離居,涕泣呼號,咸怨國家之失信,莫不歸咎於朝廷,臣等竊悶焉。募入之民,得奠攸居,懇田構舍,冀成生業,而意慮之外,遽命還撤,則冤聲載路,無足怪也。雖曰應撤之家,不過五十餘戶,而五十家所率人口,實不知其幾百,豈可坐視吾民之顚連無告,而還設牧場於許耕之地哉?當初旣不募入則已,旣爲募入而又令還撤者,豈非擧措之顚錯耶?國家之失信於百姓,久矣。今又如此,則日後大小命令之下,孰信而孰從之耶?牧民之於牧馬,輕重自別,移民之於移馬,緩急相懸,馬之殞斃,猶或可也。民之潰壞,誠極寒心。廏有肥馬,野有餓莩,猶謂之率獸食人,則今之此擧,不可謂貴人賤畜,亦不可謂使民樂業也,明矣。民依於國,國依於民,而江都之民,則尤不可失其心,民心去就,在此一擧,請亟寢築場移馬之命,仍授許耕之田,使募民得以安堵。答曰,罷場內田土,非不多也,所謂移徙之人,何必逐之於遠外乎?令本府,給與他處田士,以奠其居。
大臣·備局堂上引見時,吏曹判書宋時烈所啓,方今國事汲汲憂危之日也。今日引見時,亦無大段謀猷,而猶勝於久未登對,或逐日或間日,常常引接爲當矣。上曰,今後賓廳坐起,頻數爲之,可也。上曰,移文傳命,近多稽滯,頃者全南監司徐必遠,以前狀啓回啓公事,未卽詳知之故,累度狀啓,渴望回報矣。戶曹判書鄭維城曰,京房子等,累次稽傳,以致如此矣。上曰,稽傳者,使之査出治罪。禮曹判書洪命夏所啓,今番齎咨譯官之回來,得聞彼中,以大君之喪,尙不聞報爲言云。今番冬至使之行,以大君卒逝,不得進去之意,順付咨文,何如?上曰,依爲之。備局謄錄
大臣·備局堂上引見時,吏曹判書宋時烈所啓,頃者朴鳴漢,爲淸州營將時,將官必以兩班子弟爲之,軍士則以爲便好,而兩班頗苦之故,此事不得終始行之,如此之類,不可無激勸之擧矣。令監·兵使,擇其中積仕有才者,着實啓聞,以爲量才收用之地,何如?上曰,曾有此令,旣已分付,而不無因循掩置之弊,令該曹申飭事傳敎。武備司謄錄
上在昌德宮。停常參·經筵。
中宗大王忌辰齋戒。
下直,海美縣監李忔。
藥房都提調元斗杓,副提調洪重普啓曰,昨日久御寒殿,伏未審夜來,聖候調攝,何如?臣等憂慮未弛,敢來問安。且昨伏聞下醫官之敎,今十七日,當有受鍼之擧,足部浮氣,猶未盡減耶?輕重間自上受鍼時,首醫不可退在外處,高陽郡守柳後聖,使之上來,何如?答曰,知道。柳後聖,不必招來。且十七日,試問於醫官之言也。勿拘於此,當爲受鍼處及吉日,更爲商議爲之。
再啓曰,自上受鍼處及吉日,卽與諸御醫及鍼醫等相議,則皆以爲,右邊足指間,當爲通氣之日,則今十七日爲吉云。敢啓。答曰,知道。
慈殿問安。答曰,無事。
中宮問安。答曰,知道。
洪處大啓曰,注書吳尙,同姓七寸姪幼學吳碩烈,服制已行四日,出仕何如?傳曰,允。
洪重普啓曰,卜物燒火,江華留守狀啓,何不回啓耶事傳敎矣。莫重卜物,不謹看守,致有燒火之患,極爲驚駭,而但江華移置卜物,未有次知該司,留守徐元履狀啓中,庫直色吏等,已爲嚴囚。且以待罪爲誥語,而有勿待罪之命,故臣等只傳有旨而已。不知元狀啓可下之處,尙今留置本院,不勝惶恐,典守下吏,不可不嚴治,鉤問失火之端,此狀啓,下刑曹擧行乎?敢稟。傳曰,允。
李天基,以摠戎廳言啓曰,本廳所屬壯抄再運軍兵,今已上來,逢點實數三百三十一名,分作三番,與初運軍兵,明日替代之意,敢啓。傳曰,知道。
右議政李厚源三度呈辭。不允批答。王若曰,言固不再,旣申申其勉敷辭何至三,若邁邁於求去?卿毋遽爾,予甚缺然。惟卿,以社稷臣,有休戚義。廊廟經綸之地,可見加額之輿情,山河帶礪之勳,自著徇國之素志。惟其夷險不已,所以眷注彌隆。赤心可質於神明,意其何恙不已,蒼生自關於進退,云胡固辭至斯。卿其可歸休乎?予亦末如何耳。夙宵之勤可念,予每歎有古人之遺風,霜露之憂雖深,卿詎宜忘今日之時勢。慘彼雷星之震孛,固予自任其愆尤,奈此凋瘵與飢荒,捨卿誰與共濟?將謂寡昧未足與匡救,縱欲棄之如遺,儻念先朝所遇之殊恩,奚可卷而若浼?忍使中流而失楫,任他欲濟而無舟。蕭相之於漢高,不啻左右手,皐陶之於虞帝,自謂股肱臣。亟匹共員之休,毋果獨善之計。於戱。使勳老不安其節,誰之過歟?苟國事終至於艱,悔無及矣。宜報勿藥之有喜,庶副如渴之至誠。所辭宜不允,故茲敎示,想宜知悉。濟用監正趙備製進
李天基,以吏曹言啓曰,臺諫有闕,政事,何以爲之?取稟。傳曰,過國忌後爲之。以上燼餘
上在昌德宮。停常參·經筵。
中宗大王忌辰。
下直,楊根縣監辛喜季。
李天基啓曰,右議政四度呈辭到院,而以國忌留院之意,敢啓。傳曰,入之。
以右議政四度呈辭。傳曰,安心調理。
李天基,以備邊司言啓曰,禮部咨文,付送冬至使事,曾已定奪矣。其咨文,卽當發送,而使行越江,當在不遠,付送撥便,不無稽滯之患,別定禁以下缺下送之意,敢啓。傳曰,知道。
李天基,以備邊司言啓曰,卽見閔鼎重祕密狀啓,殊極驚駭,自前干係緊重邊情,使文郞廳正書以入矣。今亦依此爲之,而其他曲折,登對時陳達之意,敢啓。傳曰,知道。以上燼餘
上在昌德宮。停常參·經筵。
申時,太白見於午地。
初昏,流星出五車星上,入艮方天際,狀如拳,尾長二三尺許,色赤。三更四更,月暈。
慈殿,藥房問安。答曰,無事矣。
藥房都提調臣元斗杓,副提調臣洪重普啓曰,伏未審數日來,聖候調攝,何如?臣等,憂慮未弛,敢來問安。答曰,無事。問安太數,今後則間間爲之。
中殿,藥房問安。答曰,知道。
洪處大啓曰,今日政廳,吏批則都承旨洪重普進去,兵批則該房承旨李尙眞,代房承旨權諰,皆在外未上來,何承旨進去乎?敢稟。傳曰,吏·兵批兼進。
有政。吏批,判書宋時烈以下缺未肅拜,參議曺漢英病,行都承旨洪重普進。以下缺爲參議□□□爲漢城府庶尹,尹鏶爲大司諫,金始振爲檢詳,趙壽益爲知義禁,南九萬爲正言,李萬雄爲獻納,金始振爲司諫,李慶億爲判決事,洪舜民爲春川府使,尹衡覺爲長城府使,洪柱三爲黃海都事,鄭維城爲內醫提調,李時馠爲全南都事,李東溟爲兵曹佐郞,郭齊華爲直講,全爲禮曹佐郞,兪棨爲兼中學敎授,鄭道應爲咨議,李時術爲校理,安後說爲副修撰,蘇東道爲安東府使,鄭援爲監察,李惇臨爲兼左道水運判官,李緯國爲江華經歷,崔雲瑞爲碧沙道察訪,洪仁量爲兼中學敎授,金炫文爲兼西學敎授,李觀徵爲兼南學敎授,元樀爲兼東學敎授,張汝衎爲江陵敎授,元海益爲原州敎授,楊廷藎爲定州敎授,趙弘壁爲黃海敎授,鄭必達爲全南敎授,孫海關爲忠州敎授。
兵批,判書鄭致和,外司坐起進,參判申翊全,外司坐起進,參議李弘淵,外司坐起進,參知李正英進,都承旨洪重普進。以李應蓍·李迪·李俊耉爲副護軍,許興善·睦兼善爲副司直,尹飛卿爲副司果,鄭太和爲領中樞。
吏批啓曰,大司諫,今當差出,而擬望之人乏少,守令洪擬。且長城是南方一都會,句管十餘邑,爲任甚重,不可不擇差,他道守令中可合人,竝擬何如?傳曰,允。
李天基,以都摠府言啓曰,副摠管趙珩,義禁府坐起,進去晝仕,請出標信。傳曰,知道。
李天基,以訓鍊都監言啓曰,數百步外禦敵之具,莫如長銃,故別造長銃一百三柄,其中三柄,具機械封進之意,敢啓。傳曰,知道。
李廷夔,以弘文館言啓曰,本館方有議謚之事,而僚員不備,或有公故,或在外未上來,或呈辭受由,只有副提學臣金壽恒,副應敎臣李慶徽,校理臣李殷相,副修撰臣閔維重,莫重易名之典,臣等所見孤陋,似難容易議定,今日政,上下番闕員,竝爲差出,牌招肅拜,使之同參,何如?傳曰,允。
判尹尹絳箚曰,伏以臣,今月十三日,自本府還家時,所騎驚逸,空中墜落,腰背跌傷,精神昏憒,扶舁以入,僅得回蘇,而背骨違節,晝夜苦痛,頹臥之後,全不能轉動,煩悶困頓,方在死生中,臣之本職,乃是詞訟重地,況又兼任藥房,則尤不可一日暫曠,伏乞爲先遞改。取進止。答曰,省疏具悉。卿辭至此,內醫提調,姑先勉副焉。仍傳于李廷夔曰,遣內醫看病。
傳于李廷夔曰,前忠洪監司李慶億牌招,使之來待。
李廷夔,以都摠府言啓曰,今日入直軍士,當爲中日習射,而政事相値,不得爲之之意,敢啓。傳曰,知道。
右副承旨權諰疏曰,伏以臣,前後自列,竭其肝腸,冀蒙天鑑,曲遂褊性,伏承聖批,誠意不相孚,予用慚靦之敎,臣震虩涕沱,感極弸中,臣非木石,旣蒙天誨諄諄,安敢反乎藐藐者乎?曠世恩寵,沒身靡報,顧念古今人,以酒妄狂躁,不量冒進,無補於國,只自敗誤者,多矣。況臣是何人,敢犯公議,冒恥更入乎?只有斂退安分,幸免大罪辜耳。豈天日照臨,猶有所未悉微臣之衷曲乎?臣心口自訟,彷徨趑趄,數日於茲矣。恩命又降,授臣以納言之職,臣尤不勝隕越之至,臣宜趁卽奔趨闕下,躬籲微忱而退,適以臣宿疾驚悸,重發旬望之間,不可起程,有不獲已,茲敢拜章,寄上縣道,伏願殿下垂察,亟許遞免,俾安微分,不勝幸甚。臣無任惶恐屛營之至,謹昧死以聞。答曰,省疏具悉爾懇。予欲相見,久矣。爾其勿辭,亟來以謝。
李廷夔,以司饔院官員,以提調意啓曰,忠洪道到界進上生雉,非但色變,至於世子宮生雉十首,專數不納,詰問陪持人,則中路見失云。陪持人不謹看護之罪,不可不懲,令攸司推治,未納生雉,令本道改封進,何如?傳曰,允。
洪處大,以宣惠廳言啓曰,司憲府啓辭內,安民之政,莫先於均役,國家大同之設,所以均役,則已行之道,宜無異同也。江原道此法之行,久矣,而一結之米,乃六十斗,則旣多於湖西,土産上供之物,以六斗計給其價,以當初所定,比諸卽今物價,則不啻什百,況且守令衙祿之外,一應所用,不論於大同,故,巧作名目,責出民間者甚多,民安得不窮且困乎?又以刷馬爲名目,每三結出一馱,一馱之價,乃好木三疋,竝其資糧十許斗,以此爲官家凡百需用之地,通一境輪回入量收捧,不定其數,或至於一年再三度,嶺東之皆有此弊,雖未之知,而竊聞春川·原州特甚,峽中殘氓,膏血已盡,如在水火,朝夕莫保,朝廷若不變通,無以拯濟孑遺之命,當此軫念講究荒政之日,獨使一道,有向隅之歎哉?土産貢物之價,量宜改定,俾無濫觴,守令衙祿之俸,參酌加給,使之足用,其他科外之役,一切釐革,此後守令,如有犯者,令其道臣,一一査出啓聞,論以重律,則倒懸之氓,庶有安堵之望,請令該廳,別爲事目,稟旨擧行。答曰,依啓事傳敎矣。本道大同以下缺年弊端已生,民怨日滋,自前言之者,多矣,而未得變通之策矣。今此憲府之論,實出於救民祛弊之意,變而通之,不容少緩,第念本道元結,除復戶,則應役實結,只是八千七百結零,不及於三南之一大邑,以此訾少田結,一結收米十六斗內,十斗則上納,計給貢物之價,六斗則留置本道,以爲各邑需用,而彼此常患不足,至於守令,亦未免科外責徵,大失當初恤民均役之本意,欲救此弊,則必須先行量田,次改貢案,然後方可更張,而均田之政,有難造次行之,目前之急,亦宜及時救之,各邑一年封進朔膳藥材及守令衙祿刷馬各項科外之役,令本道一一査問,開錄成冊上送,而救弊之策,監司亦爲從長料理,急速啓聞後稟處,何如?傳曰,允。
傳于李廷夔曰,綾川府院君病患,遣內醫急急看病,書啓。
李天基,以兵曹言啓曰,本月十三日夜,本曹佐郞李䎘,各處巡檢,則東營入直部將任命世,無緣闕直,極爲駭愕,爲先汰去,令攸司從重推考,何如?傳曰,允。
李天基,以兵曹言啓曰,當日,忠義衛李景袡稱名人,自宣仁門入來,差備門外擊錚,極爲駭愕,令攸司囚禁治罪。同門守門將朴東益,常時不能禁斷,以致闌入,亦爲非矣。請推考。傳曰,允。
李天基,以兵曹言啓曰,當日寺奴德男稱名人,自宣仁門入來,差備門外擊錚,極爲駭愕,令攸司囚禁治罪。同門守門將朴東益,常時不能禁斷,以致闌入,亦爲非矣。請推考。傳曰,允。
吏曹參判李一相疏曰,伏以無狀小臣,待罪畿藩,一年將窮,報效全蔑,恒懷悚懼,若隕淵谷,不意新除之命,遽及夢寐之外,驚惶悶蹙,罔知攸措。銓席貳佐之重,本非如臣譾劣所可堪任,曾叨此地,已招不稱之譏,況今恢張振作之日,又何敢唐突冒玷乎?前後竝擬之擧,尤非常格,揆分增惕,愧汗如瀉,臣實自知,公議謂何?伏乞聖慈,俯察危懇,亟遞臣職,以便公私,不勝幸甚。臣無任祈懇屛營之至,謹昧死以聞。答曰,省疏具悉卿懇。卿其勿辭察職。
傳于李天基曰,召對爲之。
傳于李天基曰,掌令沈光洙,凡於經筵召對,亦令入侍。
掌令沈光洙疏曰,伏以臣以不似,猥蒙寵眷,忝此匪據,義難堪當,而未遂循牆之懇,徒積尸居之憂,惴惴慄慄,恭俟嚴譴者,一字缺于茲矣。玆者經筵召對入侍之命,出於千萬以下缺驚惶震惕,神魂喪越,罔知所以自處也。臣之頑喘,以下缺莫非聖上再生之澤,而至於尺五楓宸,得侍淸光,則實是微臣千一之會,自此退而塡壑,亦無所恨,第念朝廷體面,至嚴且重,如臣一字缺質,無補絲毫,而濫竊誤恩,至此之極,則其於公議何?此臣所以寧被鈇鉞,不敢冒進,故席藁私室,敢伸哀籲,伏願聖明,俯燭微忱,還收入侍之命,以安愚分,千萬幸甚。臣無任戰灼屛營之至,謹昧死以聞。答曰,省疏具悉。此非偶然之意也。勿爲控辭。
敎京畿觀察使崔惠吉書。王若曰,原濕周諮,每愼揀選,畿邦委任,尤重老成。九里之澤潤京,冠公再領河內,二陜之路宣化,召伯三憩棠陰。無非慰父母之心,亦欲持關輔之勢。言念內甸之多事,有心外方之遠憂。不時興發之間,賦役徧重,因公策應之際,怨咨亦多。況今凶歉之無前,可哀餓殍之靡救。政必先斯四者,不忍方切於岐山,民之散幾千乎?共理惟待於岳牧。惟卿,兩難赫世,先朝舊臣。規畫紆謨之方,事必導於家牒,淸愼恬靜之節,名亦高於朝紳。凡在顯要之官,已遍歷試,故茲簡畀之日,實循僉同。玆授卿京畿觀察使兼兵馬水軍節度使巡察使開城府江華府留守。莫非隨時而擇人,所以量能而受鉞。在臺閣勁直有素,雖在外而貪汚自逃,在銓席藻鑑已明,雖在外而廉察必密。論思獻納,已著內庭之夙聲,激揚承宣,又驗諸道之效績。非不知置諸左右,與百僚而相師,抑欲有倚於重經,從九卿而復出。必將恢恢而有裕,不須懇懇而多言。凡係大小之罪干,自有稟裁之常典。於戱。禹貢九品,成賦必愼於冀都,周制十章,施仁亦先於洛邑。念飢寒於閭里,何以濟拯?宜惕省於夙宵,罔或怠棄。故茲敎示,想宜知悉。知製敎朴日省製進
午時,上御熙政堂召對。吏曹判書宋時烈,贊善宋浚吉,參贊官洪重普,侍講官李慶徽,檢討官閔維重,記事宮李光迪,兼春秋李廷機入侍。慶徽進講心經,自朱子曰非禮勿視,止痛以爲戒,一遍訖,上受而讀之亦一遍,慶徽曰,孔子所謂克己復禮之目,乃在於四勿,故,朱子釋之如是也。時烈曰,以論語文義,證喩禮記文字也。夫聽之於外,以養其內,卽視箴文字也。人之視時,精神必會于視處矣。上曰,然矣。瞽者之專一,亦以不視故然耶?時烈曰,然也。以奸聲亂色,不留聰明,恐或流於釋道之虛無,故又云非是耳無所聞,目無所見也。慶徽曰,耳司聞目司見,則人有耳目,而豈不視之聽之也?雖視而勿視非禮,雖聽而勿聽非禮則善也。時烈曰,老子云,五色令人心目盲,是令人目不視物者,乃老者之道也。古人於衣冠容止之間,不是作意矜持云者,乃是天則所在。一字缺上曰,箕踞者,未有心不慢者,此之謂也。時烈曰,以下缺譬則器也。心爲一身之主也。浚吉曰,天以下缺父子之道言之,父與子,物也。慈與孝,則也。如以耳目言一字缺與目,物也。聰與明,則也。儒家所謂物各付物云者,物皆各有其則之謂也。此所謂循他天則也。慶徽曰,物得其宜者,乃天則也。耳之則聰也。目之則明也。耳焉而不聰,目焉而不明,則尙可謂之則乎哉?時烈曰,此所達之言,似爲未盡也。先儒或有以慶徽所達之意言之者,而朱子曰,視所當視,聞所當聞,以此觀之,耳之則非必止於聰也。目之則非必止於明也。浚吉曰,如安之之理在於老,信之之理在於朋友,懷之之理在於少,物得其理者,斯爲則也。反是則豈曰天則乎?時烈曰,詳考從古以下語意,則專以敬於內,不肅於外爲要也。浚吉曰,內則無形,外則有形,故,必從有形處而下工也。視箴曰,必兮本虛,應物無跡,操之有要,視爲之則。目之所視者,斯乃有形處也。慶徽曰,易云,閑邪存其誠,蓋旣閑其邪,則能存其誠矣。時烈曰,孔子謂大舜恭己正南面而已矣。夫恭己正南面者,帝王之所以肅容貌也。然帝王之肅容貌,豈但以正衣冠尊瞻視爲恭己哉?如漢成帝,言其外貌則臨朝若神,而溺于酒色,豈云恭己乎?臣嘗見古史,成帝卽位之初,威儀莊肅,而及其末年,惑於趙飛燕,則又從而失其威儀也。上曰,何謂也?時烈曰,成帝皇后,乃許氏,而兄弟皆入宮,飛燕兄弟,亦皆入宮,成帝嘗謂趙氏曰,吾之寵汝,非許氏所可比擬云,而其使許氏有身,則飛燕謂成帝曰何其不如約耶?因而不食,成帝亦爲之不食,飛燕下階而泣,成帝爲之下階而手自抱持,此則又失初年外貌之壯肅也。上曰,蠱於尤物則不免如是者,多矣。奚獨漢成帝哉?時烈曰,前後若二人然,正謂此也。如唐唐玄宗前後所爲,亦似二人事也。浚吉曰,君臣相得矣。如唐太宗,魏鄭公,而末年乃踣自製碑,終始如一,固若是難矣。慶徽曰,君臣交契,苟不以誠,則終始不同,無足異也。浚吉曰,上下情義交孚,豈不難乎?上曰,以下缺言間之也。豈以侯君集之事,而至此以下缺有不由漸而成者,故履霜堅氷,古有其戒,人君當一字缺微處鑑戒也。時烈曰,不但此也。太宗,魏徵,君臣之義,初不得其正,故其終也,至於是也。太宗,英明之主也。豈不知魏徵之失節乎?上曰,魏徵,初事建成而反事太宗,大節則虧矣,豈非無恥之甚者乎?浚吉曰,管仲·魏徵二事相類,而程子以管仲爲是者,深有微旨也。時烈曰,管仲之初事子糾非義,而復事桓公爲得正,故異於魏徵也。然先儒猶以爲,管仲雖死爲當云,則仲之不死,亦可愧也。君臣之義,豈不重乎?始與之同事,則終與之同死,乃理之正也。上曰,如眞西山之事,如何?時烈曰,西山以出處不正,故不與於先儒道統之傳也。浚吉曰,先正臣李珥,作聖學輯要,而其末端道統總論中,不入西山者,亦以出處之不正云也。時烈曰,西山初與朱子配享,而出處未正之故,黜之云矣。上曰,建成欲害太宗,則太宗之坐受其害,乃爲是耶?時烈曰,太宗,若效泰伯·仲雍事則得正也。上曰,若避逃則終不無建成之禍,奈何?浚吉曰,以其時形勢言之,則太宗,豈是被害之人乎?時烈曰,禍之本,由於高祖之不善處也。上曰,破家爲國,亦由汝,以太宗之功,居盛名之下,若不爲帝,則烏得免禍乎?時烈曰,上敎允當矣。慶徽曰,根本旣差,故流禍至此也。時烈曰,太宗之殺建成,雖由於自圖其生,而至於納榮妃而生子,則其爲亂倫之行,何以異於犬戎乎?唐之始祖,乃犬戎之種,故其家行之紊亂,未必不由於是也。創業垂統者若是,則其後嗣之閨門不正,麀聚有譏者,固也。無足怪也。上曰,纔傳數世而有武氏之變者,莫非創業之主,不正閨門而然也。時烈曰,三代而下,閨門正而家法嚴者,則莫如宋也。浚吉曰,宋之大綱正而萬目不擧,仁厚立國而武略不競,故其後世雖未免陵夷之患,而其立國大規模則雖三代,蔑以加矣。上曰,萬目擧於唐,大綱正於宋,夫所謂萬目者,何謂也?時烈曰,數字缺所謂萬目擧者,如租庸調法及府以下缺義也。如此之制,條理詳密於唐,故謂之以下缺。浚吉曰,晏子春秋,論兵農之制甚詳,唐之此法,蓋出於是矣。時烈曰,宋之治兵,兵不寓農,而兵自兵農自農,故兵無相着,而敵至則瓦解,此是先儒之言也。浚吉曰,宋之大綱,雖曰得正,而至於得國之道,則未盡其道也。然宋之人君,以仁厚爲治,未嘗殺一大臣云矣。時烈曰,宋法如是,故王安石,欲以新法之刻薄者,變其舊章,而終至於基禍也。上曰,有庸則有調,以此言之,一人之身而有三役耶?浚吉曰,以我國之事言之,如貢稅者租也,身役者庸也,貢物者調也。時烈曰,唐時三日立役,而若子立役則出布,所謂立役與出布,皆不重云矣。浚吉曰,臣在鄕時見之,則我國軍士之役甚苦,不可堪支矣。時烈曰,行者役而居者出糧,民無不受其苦者也。浚吉曰,其中水軍之役,尤爲苦役云矣。洪重普曰,臣在江華時見之,則江華水軍之役,比他甚苦,人無結婚者,故有妻者甚少,誠可矜也。上曰,此所謂慝禮者,何謂也?時烈曰,以巫覡之事言之,則自謂禮,而其禮不合於禮,此等事,乃所謂慝禮也。至如左丘明之恥巧言令色足恭者,亦惡其慝禮也。慶徽曰,如季氏旅於泰山,亦豈非慝禮乎?浚吉曰,慝字從心從匿,心中有隱惡者,乃慝禮也。上曰,伯淳回頭云云者,何義也?時烈曰,回頭猶言從俗而出仕之意也。浚吉曰,人雖不能無慾之說,可謂體念處也。程子則以人心謂之慾心,而朱子則以此言爲過,如欲食欲衣之心,乃人心云也。蓋人心,卽人慾之類也。先制人心,則心之發而得正者,所爲道心也。不能制欲,則於禽獸,又何遠焉。時烈曰,胡文定戒子之言曰,飮食男女之間,必先存戒,飮食男女之慾,慾之最大者也。張橫渠之言曰,聖人亦經試而垂戒,以此觀之,聖人亦不能無慾,而能制其意,故爲聖人也。浚吉曰,橫渠用功精切,故有此言也。古詩云,頗覺良工心獨苦,此之謂也。如禪家之用功則不難也。豈若吾儒之自飮食男女間存戒,而着數字缺。時烈曰,君子樂得其道,自孔顔時詳以下缺講時有言曰,陋巷雖苦,仁義在躬,故以下缺富貴無仁義之樂,則其樂也不及於陋巷云矣。浚吉曰,季氏,魯國之蠧,而富於周公。顔子,王位之才,而單瓢陋巷,魯君之用舍如此,則其國可知也。上曰,有國者得見此弊甚難矣。雖或知其賢而不能用者,亦有之矣。洪重普曰,忠洪監司李慶億來待矣。上曰,令史官招來,注書出往傳敎。慶億入來。上曰,爾新遞監司而來矣。本道凶荒,近古所無云。明春賑救之策,何以爲之?以所見悉陳之。慶億曰,春初則頗有豐徵矣。夏間因旱災太甚,凶歉比他道尤酷,前頭民事極可慮也。其中最甚之處,則舒川·恩津·韓山·林川·尼山·扶餘·石城等地也。上曰,如此則冬前亦難支過耶?慶億曰,朝家軫念本道凶歉,特令給陳,故給災處則頗有蒙惠之民,而不給災者亦多云。此則甚可慮也。上曰,尤甚被災處七邑,各別賑恤之意,言于該曹。慶億曰,取考戶曹今年田案,則他邑之尤甚失稔處,亦可知也。至如山郡等地,旣不給災,又不蠲役,則民將不保也。上曰,大同廳所減者幾許耶?六千石蠲減公事,其已行會云耶?慶億曰,臣在營時,纔見此公事而上來,故以此意言于新監司矣。小臣之意則雖非尤甚失稔處,亦爲半減,則蒙惠者多矣。上曰,目今流散者多耶?慶億曰,載路愁怨之聲,不忍聞也。上曰,內浦者,何地耶?慶億曰,爲舒川·沔川·海美等地,是也。上曰,人之所見各異,以卿所見言之,則安興形勢果如何耶?慶億起而拜曰,小臣有何所見耶?然臣往見其島,則藏船之所,只有南門外一處,而其他則皆大洋也。若以水路相通爲重,則不可怪也。上曰,舊鎭與新鎭,相通而控禦之,則可以阻遏賊鋒耶?慶億曰,潮至則新鎭爲島,而潮退則爲陸也。賊兵若入新鎭,則藏船之所,易以破之,此甚可慮也。上曰,潮水進退之際,其時幾許耶?慶億曰,常時則不過一刻許,而上下弦時,則且無潮矣。上曰,如此說話則注書勿書。慶億曰,內浦亦有若干給災處,數字缺二十七邑,亦失稔也。雖不如七邑之太以下缺災也。守令官需米,爲先蠲減,而春等五斗米除以下缺以蒙惠矣。上曰,此則當見諸大臣而相議爲之矣。慶億曰,春等五斗米,若爲全減,則經費不足,故該廳以此爲悶云矣。洪重普曰,今年雨水不適,亦將不免於凶歉云。國家經費,極可悶也。時烈曰,豈可以前頭之失稔爲慮,而不救目前之切近災乎?浚吉曰,聞該廳主管人之所言,善爲料理,則春等二斗米,可以得減云矣。通山郡·海邑而盡減二斗,則豈不善乎?時烈曰,臣未知統營穀多少幾何,而伏聞厥穀甚多云。以此移用於經費,而減去被災處民役,則民必蒙惠矣。浚吉曰,慶億之言,是也。依此言全減五斗,則豈不大慰民心乎?時烈曰,國家一年經費幾十萬石零云。兩西今歲應捧之穀,僅至二萬石云。若以統營留在米,補用於經費而全減五斗米,使之待年准納十斗米,則民皆大悅,而國家經費,亦不足慮也。上曰,明日賓廳坐起爲之。洪重普曰,明日,卽受鍼日也。何以爲之?上曰,然則過受鍼後爲之。浚吉曰,臣伏聞今年則各寺奴婢身貢,竝令蠲減云。此誠一字缺矣,而內需司奴婢,亦是王民也。一體蠲減,則尤爲宜當矣。上曰,然矣。浚吉曰,臣又伏聞御營軍保米,雖在常年,盡徵不易,而如此凶歲,無蠲減之命,故外方守令,皆以爲悶,而軍情之呼怨,尤可慮也。上曰,當問于主管者處之,而第此則例爲軍食之需,似難減去矣。慶億曰,校生考講,每於春秋爲之,而一年落講者,多至二百餘人,每年如是,則餘存者幾希,近於虐政矣。若以每式年考講,則豈不宜當乎?浚吉曰校生考講之時,專以汰定軍役爲意,此實不可也。慶億曰,朝家考講之法,只爲勸奬校儒而奉行者,專以汰定軍役爲意,草野愚氓,安知朝家之本意乎?浚吉曰,小臣以私懇,仰達榻前,極知惶悚,而情理切迫,亦不敢不達也。小臣以母墳改葬事,問于日官,則新曆未及頒布,雖未得擇其日字,而以節候山運擇之,則明春乃吉年云,小臣豫爲下去,迺乃措備也,小臣敢此仰達。上曰,葬期不知定在何時,而明春尙遠,何必及今下去乎?浚吉曰,上敎如是,臣誠爲感激,而臣之情勢,謹當一一盡達矣。小臣無他兄弟,而幼少時父母俱沒,各葬兩處,而自頃年,母墳傾側,不可不速爲遷葬,而小臣孱弱多疾,遷延至此,人子情理,豈不萬分切迫乎?上曰,開春後下去,可也。浚吉曰,今已卜山,而臣必下去,然後可以經營矣。上曰,冬前似無可爲之事,須待開春而下去,可也。浚吉曰,小臣受恩如斯,而衰病至此,安能有補於國家乎?臣雖受暇下鄕,而亦豈無犬馬戀主之誠乎?區區私淸,如是,故不敢不達也。洪重普曰,與地師看山,則有子弟亦可代行,何必以此下去乎?慶億曰,西南生齒極盛,寸土如金,山田禁令,似不可一向嚴飭矣。上曰,山腰以下則姑令許耕事,旣已分付于海西矣。他道一體分付,可也。慶億曰,災傷差錯,則戶曹例爲徵贖於委官書員田夫等處,而此雖法典所載,貽弊甚多,似可變通矣。上曰,然矣。明日,李慶億,亦爲待令,可也。洪重普曰,史官爲任甚重,不可久闕,令春秋館變通處之,何如?上曰,不可屈法,故依例奪告身矣。一字缺勢如此,令大臣稟處,可也。乃罷出。以上燼餘
上在昌德宮。停常參·經筵。
大殿受鍼後,藥房問安。答曰,知道。政院問安。答曰,知道。二品以上單子問安。答曰,知道。
傳曰,大臣·備局堂上,引見。
李天基啓曰,大臣·備局堂上引見事,命下矣。大司諫在外,大司憲,副提學,命招之意,敢啓。傳曰,知道。
洪處大啓曰,注書李光迪,自去夜猝患寒疾,症勢極重,不得出仕,調理間假注書差出,何如?傳曰,允。
假注書,宋昌·鄭叔周·朴純。
右議政李厚源五度呈辭。答曰,卿之所患如此,予非不念之,而卿試觀今日此何等時也,而勳舊大臣,引疾丐閑,欲爲就便乎?冬日尙暖,可以調理出仕,安心勿辭,以副至望。
李天基,以御營廳言啓曰,本廳糧餉色郞廳,前縣令朴廷翔,已爲啓下,而時無職名,依例令該曹,付軍職冠帶常仕,何如?傳曰,允。
傳曰,今番未寧時,藥房都提調以下書啓。
吏曹郞廳,以領·左相意啓曰,今月初八日召對時,吏曹判書宋時烈所啓,凡於擬望時,堂上官則有餘,而二品之員則常患乏少,令大臣選擇堂上中可合陞擢者,啓稟何如?上曰,曾亦有此例,言于廟堂事,命下矣。可合陞擢之人,臣等相議,別單書啓之意,敢啓。傳曰,知道。
備忘記,傳于李天基曰,長番內官金汝楗,承傳色差下,政院知悉。
李廷夔,以侍講院言啓曰,新除授咨議鄭道應,時在慶尙道尙州地,書筵侍講事緊,斯速乘馹上來事,下諭何如?傳曰,允。
李天基,以兵曹言啓曰,臣等與都摠府訓鍊院堂上及禁軍別將,會于慕華館,禁軍新取才試射,則出身閑良等,六兩三矢入格四十八人,二矢入格三十一人,別單書啓矣。三矢俱入之人,爲先口傳,而二矢入格者,依前榻前定奪,亦爲隨闕塡差,何如?傳曰,允。
兵曹啓曰,當日良人李汝豪稱名人,自宣仁門入來,差備門外擊錚,極爲駭愕,令攸司囚禁治罪。同門守門將朴東益,常時不能禁斷,以致闌入,亦爲非矣。請推考。傳曰,允。
傳于洪重普曰,判尹尹絳處,醫官李耆善,連續往來看病,書啓。
李廷夔啓曰,判尹尹絳家,李耆善連續往來看病書啓事,命下矣。卽爲分付於內醫院,則內醫院官員來言,李耆善重患疝症,不得起動云。他醫官定送乎?敢稟。傳曰,問于病家,以欲見之人定送。
弘文館副修撰安後說疏曰,伏以臣,屢忝匪據,少無裨補,夢寐之外,復叨恩除,惶悚憾激,罔知攸措。第褒貶居中之人,例不得敍遷右職,臣之所付副司果,乃從六品散秩,則今玆新授,實爲右職,揆以國法,不敢冒出,趑趄闕外,考問前例,而倉卒之際,未得可據之規,召牌之下,亦不敢遲留,祗謝恩命,退在直廬。今聞玉堂之官,雖破格擬差,至於以副司果而拜本職,有違法例,已往之事,明白可考,臣之率爾冒進之失大矣。伏乞聖明亟命照例遞改,以重官方,不勝幸甚。答曰,省疏具悉。爾其勿辭察職。
李天基啓曰,今日引見退出之際,工曹判書李時昉,未過殿庭,高聲唾涕,殊失敬謹之道,請推考。傳曰,允。
夜二更,月入東井星。
上御熙政堂。引見,領議政沈之源,右議政元斗杓,行戶曹判書鄭維城,行工曹判書李時昉,禮曹判書洪命夏,知中樞府事李浣,兵曹判書鄭致和,行大司憲蔡裕後,吏曹判書宋時烈,工曹參判吳挺一,刑曹參判柳赫然,副提學金壽恒,前忠洪監司李慶億,同副承旨李天基,記事官吳尙,假注書李夏,兼春秋河呈道,兼春秋李廷機入侍。領議政沈之源曰,臣在外,聞藥房都提調言,則自上已能運步云。不勝喜幸之至。上曰,昨聞前忠洪監司李慶億所陳,則湖西沿海七邑,無異於湖南尤甚處云。不可無蠲役以救之擧,今日引見,實爲此也。之源曰,湖南九邑,旣已全減,而湖西七邑,又如此云。未知何以爲之。使免流離之患也?上曰,今年湖西所減之米幾千石耶?戶曹判書鄭維城曰,以下缺三千石也。湖右二十七邑之中,或有以下缺,或有被災尤甚處云。故三千石中,或爲全減,或爲半減事,令其道監司詳察爲之矣。上曰,大同收米,則不入於三千石中乎?維城曰,無區別狀啓,故泛以三千石蠲減矣。左議政元斗杓曰,慶億所達,乃收米變通之事也。上曰,秋等收米,則今無更減之事,而春等何以爲之?斗杓曰,吏曹判書宋時烈則以爲,明年春等一結五斗收米,盡爲蠲減,以江都·南漢所儲之米,推移於國用,而待明秋徵捧於民間,以充其數,甚爲便當云,而諸宰之意則以爲,今若盡除五斗,則民蒙實惠,其意雖好,而保障所儲,如是盡用,趁明秋收捧於民間,冬前輸致,勢甚不當。況明年豐歉,亦未可豫料,事極可慮,或以二斗或以三斗量減,似宜云矣。維城曰,全南則甚於忠洪,至於他道,亦多失稔尤甚之處,今欲全減,則事甚難便矣。斗杓曰,全南·嶺南·京畿,亦皆失稔,似不可偏於一道也。上曰,然則湖西之全減,未知何如?李慶億曰,湖西中舒川·韓山·恩津·林川·扶餘·尼山·石城等七邑,尤甚處也。維城曰,災結旣減,實結又減,則他道他邑,必有不均之怨矣。李時昉曰,今年所縮,一萬三千餘結也。今以二斗減之,則雖白給而不爲更捧,可也。若全減五斗,則經費甚可慮也。上曰,湖南則何以爲之耶?禮曹判書洪命夏曰,湖南九邑則全減,其餘則亦減三斗矣。維城曰,全減五斗,則經費無可繼之道,故時烈之意,則欲以兩處之米,貸用於經費,待秋徵捧於民間以償則爲好矣。之源曰,然則明秋徵捧於民間者,一字缺十五斗也。捧之未易矣。命夏曰,以下缺湖西,而湖南若請又減,則實爲難處矣。以下缺以彼,雖不請,自朝廷,不可不留意,而若有所請,則何以不從?命夏曰,此事,今日登對時,不可不停當也。兵曹判書鄭致和曰,臣意則江都之米,不可以置簿言之也。必多欠縮之數,今用二萬石,雖云貸用,事甚重難矣。時烈曰,臣聞戶曹經費,可繼於明年七月云,八九月間則黍粟已出矣。此時收捧於民間,則可及於冬前,其間不過數月,似無他慮也,今若不爲全減,則所納雖少,收納之際,不無中間濫觴之弊,不知全減,俾蒙實惠也,明年若爲豐熟,則雖以十五斗徵捧於民間,亦何傷乎?上曰,非不知此意之爲好,而只慮他道之亦有此擧也。僉曰,秋捧,例於翌年二三月,方可漕運,以此觀之,則不可謂數月之間也。上曰,湖西則異於湖南,可以及冬前運輸耶?維城曰,十月內收捧輸運,決不可爲也。斗杓曰,全減雖好,而明年秋捧,必待再明春,可以輸運,其間事勢,實爲難便,一結二斗之減,似乎得宜矣。之源曰,臣意亦以二斗三斗之間酌減,似爲便當矣。斗杓曰,此事停當,不過兩言而已。自上受鍼之後,久御寒殿,極爲未安矣。上曰,決之不難,而事勢難便,故如是趑趄耳。命夏曰,減其一斗,則其數七千石也。二斗三斗之減,據此可知也。上曰,不但輸運事勢如此,他道失稔處亦多,似難專力於一道,依湖南例,三斗減除,可也。之源曰,見東萊府使閔鼎重狀啓,則極爲驚駭矣。上曰,倭譯輩絡繹往復於彼中,至以私書相通,家國之事則無不漏洩,彼中之事則全然不知,故倭人例於東萊府使未聞之前,先知某人之爲禮判云。豈不痛駭乎?之源曰,如此之輩摘發以下缺,可無此弊矣。斗杓曰,豈無其律以下缺倭譯一二人除之,然後可無此弊也。古之士大夫,則倭譯之名,則皆以爲恥矣。今時則不然矣。時烈曰,古語云,千金之子,殺人不死。今之倭譯輩所有,豈持千金乎?宋史有挾外勢而脅吾君之說,不幸近之矣。上曰,此則如淸譯李賊者,是也。倭譯之以倭爲重者,以其利之所在也。必殺之然後,可無此患,頃日洪喜男,欲爲流竄,而伸救者甚多,今雖欲殺之,必不可得也。時昉曰,今年所減之米,山郡·海邑,混同俱減耶?抑亦辨其差等而爲之耶?之源曰,海邑尤甚,山郡則不至太甚矣。時烈曰,旣以實結減之,則海邑·山郡,豈有異也?上曰,一體爲之,可也。慶億曰,山郡則今年木花稍好云。作木之邑則差等以減,似宜矣。時烈曰,國家之事如此細瑣,則民未蒙實惠矣。斗杓曰,此則出外而商議,更爲啓達,亦未晩耳。之源曰,卽今左右史不備,以兼春秋替代,事甚苟簡,今雖更爲敍用,而每以新薦事,故犯如此云。不可不變通也。且有前例,以曾經先生之人,兼春秋別爲啓下,使爲新薦,今亦依此例,使爲新薦,何如?上曰,依爲之。時昉曰,山城還上,今方收捧,而三分之一減捧之令,又出,故本府問之于臣處,第聞本府之言,則諸邑還上,幾盡收捧云。臣意則可捧之處則捧之,而但勿督促,似爲宜當矣。上曰,依爲之。時昉曰,山城有料理營造事,而物力不足,兵曹所管嶺南所在軍木,其數頗多,量宜畫給,何如?上曰,先給五十同,可也。知中樞府事李浣曰,都監之事,亦甚悶迫矣。新設千摠而絶無可合之人,故慶州營將朴之墉,瓜滿已遞,時未上來,不得已千摠啓下矣。以營以下缺男,左部千摠李東顯,再昨中旬以下缺中部千摠洪舜民,昨日政,除授春川府使,右部千摠尹起商,頃日政,移授昌城府使,馬兵別將朴泂,除拜寧邊府使之後,時未本差,卽今只有馬兵別將柳遐一人,今日中旬千摠無一人見存,不得設行,事極悶慮,春川府使洪舜民·昌城府使尹起商,竝爲改差,仍察都監之任,何如?上曰,昌城府使改差,可也。鄭致和曰,慶州營將無可合之人,故以前兵使鄭檝差下,而病重不能赴任,累度呈狀,而慮或厭避,不許啓遞矣。頃日見之,則果是實病矣。斗杓曰,鄭檝之病,實非尋常,得海西土疾,幾至死境,年且六十,決無可往之勢矣。改差何如?上曰,然則改差,可也。上謂鄭致和曰,前營將李元煥,亦爲職牒還給,何如?致和曰,其緘辭未及入之,而果如李慶億狀啓,則其罪不輕矣。病未巡歷,則從實言之,未爲不可,而所供之物,徑先會減,誣爲有若巡歷者然,事極可駭矣。李浣曰,順天監牧官嚴俊男,卽臣管下人也。曾有所幹之事,而前頭亦有經營之事,不可移付於手生之人,嚴俊男,監牧官改差,使之仍察,何如?上曰,依爲之。刑曹參判柳赫然曰,訓鍊都監及御營軍兵,無歲抄之規,而年前因兵曹判書許積上達,使爲歲抄,非徒許多軍兵之歲抄,其勢不得容易爲之,本道本曹軍案修正上送之際,多有人情辦出於軍人,呼冤甚多,凡干軍簿摠數,本兵皆當知之,當初分付,意非偶然,而弊端如此,合有變通矣。斗杓曰,歲抄則果爲有弊,姑令安徐,而兵曹判書,以本兵之長,旣兼訓局提調,則御營廳提調,亦爲兼帶似當,以下缺兵於軍務宜無不知,此言是矣。御營廳提調兼帶,可也。今後歲抄及成冊,皆勿爲之,只令兩營,例送成冊,藏之本兵,似當矣。致和曰,本兵郞官,事務煩劇,其中軍色郞廳,爲任最緊,新除授李東溟,方在嶺外善山地,上來未易云。李東溟遞差,其代,以在京無故人差出,何如?上曰,依爲之。致和曰,本曹佐郞安縝,方任馬色,而聞此人曾爲御營郞廳時,頗能擧職云,安縝移差軍色,久任不遷,何如?上曰,依爲之。上謂致和曰,近日武臣朔試射,未見汰去者,一自規例變通之後,何以如此耶?致和曰,近來新定之規,連三朔未滿四分,然後汰去,故見汰者絶無矣。斗杓曰,將士等,在前則勤射,今則頗懈怠云。且都監御營將官,各自該廳試射,尤不着實矣。致和曰,各自試射,其在本曹,雖似除弊,將官之類,無由相接,事體恐不當如此矣。上曰,還依前規爲之,可也。致和曰,然則一朔未滿四分者,汰去乎?上曰,然矣。宋時烈曰,安東爲府,卽嶺南之大都護也。物衆地大,事務煩劇,蘇東道曾有成績,故擬望受點矣。今聞前爲濟州牧使時,重得土疾,數年調治,今雖少差,似難治劇云。改差何如?上曰,依爲之。時烈曰,每於政席,擬望之人,不得已以如此之人備望,甚可憫也。仍聞方在罷散,不爲敍用者甚多云。此亦變通,何如?上曰,此則前頭敍用之日不遠矣。今番陞遷之人,亦似不實如〈此〉,尹文擧·愼天翊,素不上來,今雖陞秩,豈肯來仕耶?斗杓曰,以其出處名望而選擇,故如是也。上曰,如柳慶昌,亦必爲擢用乎?時烈曰,雖不知才局之過人,以下缺淸白可尙,足爲士夫之矜式矣。上曰,三字缺矣。以曾在瀋中之所爲論之,則不必合於擢用矣。時烈曰,臣全未此意,累擬於淸望矣。上曰,曾在瀋中時,稱以落馬,終始蹇躄,一不隨從於苦寒之行矣。維城曰,此則臣亦目見矣。上曰,在瀋則引病太甚,而回還則卽差矣。之源曰,吏判誇其淸白,欲爲擢用矣。斗杓曰,然則削去之,如何?臣意亦只誇其淸白而已。之源曰,然則其薦單子,請退出而改薦。上曰,何至於退出乎?時烈曰,臣未知慶昌,不肯隨從者,何處之行耶?昭顯所行者,無乃北京之侵伐耶?上曰,北京之戰,昭顯元無隨行之時矣,而所隨行者,多在打圍之時也。時烈曰,自我國旣至於瀋中,則似無托故之意也。無乃其間,或有冤抑耶?上曰,其時所見,似非實病,故人皆笑之矣。苦寒之行,誰欲爲之乎?李正英則觸冒風寒,幾至中風矣。時烈曰,自國家送之臣子,雖不敢擇其燥濕,其或有不敢言之意而如是,則似不無容恕之道矣。然則被薦之人,直自該曹擬望乎?上曰,有旨乃授。沈之源·元斗杓·洪命夏更進齊聲曰,頃於玉候違豫之時,臣子憂遑,曷有其極?幸賴祖宗默佑,到今平復,實國家無疆之慶也。臣等以告廟陳賀,建請非一,而聖明只許告廟,不許陳賀,輿情無不缺然,旣行告廟之禮,則陳賀之擧,亦當次第擧行,揆諸前事,亦無此例,故敢復陳達矣。上曰,予之本意,竝與告廟,不欲行之,而卿等屢請不已,故不得已勉從矣。到今更思,則旣不爲陳賀,而只爲告廟,輕重倒錯,事體不當,告廟一事,亦勿擧行,可也。之源曰,不許陳賀,以爲缺然,而又以下缺之敎,擧國顒望,歸於落莫,伏願聖明,更爲思之。命夏曰,只爲告廟而不爲陳賀,事體不當,至於兩闕之則尤極未安矣。上曰,予言不再,告廟一事,勿爲擧行之意,承旨出于擧行條件,可也。罷出之際,上謂承旨李天基曰,出去宰臣,未過殿庭,齊聲唾涕者,此後使勿如是,可也。天基曰,臣亦卽欲請推,而未能詳知其某也。故未果矣。退出之後,當詳問而啓稟矣。退出。
巳時,上御熙政堂受鍼。藥房都提調元斗杓,提調鄭維城,副提調洪重普,記事官吳尙,兼春秋河呈道,兼春秋李廷機,醫官申可貴·安景昌·趙徵奎·金尙誠入侍。申可貴執鍼,自上右邊足指間,四穴受鍼畢後,三提調請對引見。注書吳尙入侍。元斗杓曰,今日有賓廳引見之敎,臣亦當登對,而急於瞻望玉色,敢爲請對矣。上曰,近來朝夕習步,則使人扶持而行過數間許矣。當初則暫致運用,必有浮氣,今則運步雖數,浮氣不發,但兩邊必皆使人扶持,而僅能運步,不可謂行步,而以當初見之,則頗覺稍勝矣。斗杓曰,寢睡及所進水刺,何如?上曰,此則平安矣。斗杓曰,慈殿所患,今已快復耶?上曰,旣已平復矣。判尹落傷處極重云。誠以下缺,曾因予病,累朔奔走,而今又落馬,五六字缺尤極驚慮。斗杓曰,兩處違骨而一處則入之,一處則不入,痛勢極重,至今不得通大便,少不能運身云。年齡已衰,所傷此重,差復似難,渠亦以必死爲怯云矣。上曰,醫治甚急,藥物連續送救,可也。鄭維城曰,大便不通,恐或傷五臟而然也。斗杓曰,肉重之人,落馬坐地,骨節有違,則五臟安保其不傷乎?曩日提調之中,金佐明旣已在喪,尹絳又如此,獨餘小臣矣。自上運步,必須頻數試之,甚可也。內殿症候,則醫女雖傳而不能詳細,伏未審已盡平復耶?上曰,頃以腦後發腫爲慮,而今則旣已平復矣。上謂斗杓曰,東萊府使閔鼎重所謂倭人所納銅鑞鐵,不爲準納,則換米之請,亦不可許云者,似非正道,而年例所給公貿木,實爲銅鑞鐵等物報償之意,以價論之,則我國所給公貿木,至於八十同之多,倭人所納之物,僅至三十餘同之價,而待遠人之道,不當較其多少,故旣有所納,則所當依例準給,而銅鑞鐵不納之前,則似無公木白給之理,倭人旣不納銅鑞,乃以公木,有若應得者然。又望其換米以給,實爲無據,渠之不納銅鑞,已至累年,則我國公木,亦不可年年白給,今後則銅鑞未納之前,公木勿給之意,言于倭人事,分付于東萊。斗杓曰,訓局御營廳形勢,亦甚悶切矣。訓局千摠,只有一人,御營亦然,雖欲塡差,實無可合之人,將官雖不若外任,將卒之間,亦必顔情相慣,然後可以有濟,其中能爲擧職之人,則久任似當矣。古語曰,出門如見敵,豈可以卽今無事變而忽之乎?近來年少可用武臣,多被罪以下缺朴之墉·李益達·金汝水,皆在罷散,三四字缺成釴之罪,以其漁獵之事也。李竚之罪,不爲巡歷之事也。李益達敗船之事,豈是重罪?朴之墉·金汝水,皆在於奪告之中,此輩若在罷職,則可以擬望於將官,而奪告則不得擬望矣。上曰,成釴·李竚·朴之墉·李益達四人職牒還給事,言于該曹。斗杓曰,金汝水,亦甚可惜之才也。上曰,何事被罪耶?鄭維城曰,長城城役時,以木築之之罪也。洪重普曰,前忠洪監司李慶億,來詣于本院矣。上曰,賓廳引見時,使之入侍。重普曰,臣聞外間之議,則只爲告廟,不爲陳賀,事體未妥,自上若終不許受賀,則獨行告廟之擧,未知何如?上無答辭。罷出。以上燼餘
上在昌德宮。停常參·經筵。
下直,新寧縣監金湍,固城縣令金之聲。
藥房都提調臣元斗杓,提調臣鄭維城,副提調臣洪重普啓曰,昨日受鍼後,仍御寒殿,引接臣僚,酬酢移時,伏未審夜來,聖候調攝,何如?臣等不勝憂慮,敢來問安。答曰,無事矣。
洪重普,以侍講院言啓曰,本院下番四員內,司書·說書·兼說書未差,兼司書趙龜錫,出使在外,不得已今日,以上番姑降入直,而事甚苟簡,上番闕員,明日政,竝爲差出,牌招肅拜,使之推移入直,何如?傳曰,允。
李天基,以都摠府言啓曰,都摠管金南重刑曹坐起,進去晝仕,請出標信。傳曰,知道。
李天基啓曰,卽者司書鄭晳辭職上疏到院,而觀其疏辭,則乃以家內痘疫,不可出入書筵之意也,其疏則不敢捧入,而似當有處置之擧,敢此仰稟。傳曰,遞差。
李天基啓曰,臣伏見閔應協等照律公事,則以徒二年杖九十判下矣。今考大典推斷條,文武官及內侍府有蔭子孫,犯枉法受贓外,笞杖竝收贖,公罪徒,私罪杖一百以上決杖,故閔應協等,以徒年之故,當爲受杖,而但其下恤刑條,有曰隆寒極熱時,事干綱常贓盜外,其餘杖一百以下,竝收贖,自願受杖者,聽云。以此觀之,則勿論公私罪,當此隆寒之時,杖一百以下,應在收贖之中,而從前律官擬律之際,只據推斷條,而不能參考恤刑條,未免做錯如此,閔應協等公事,旣已判下,不敢更議,而法文如此,區區所懷,不敢不達,惶恐敢稟。傳曰,閔應協等,決杖安徐,律官推治。
傳于李廷夔曰,判尹尹絳處,遣柳後聖看病。
李天基,以司僕寺官員,以提調意啓曰,宋尙逸稱名人,以兒馬帖子,轉賣於他人之際,爲本寺之所發覺,考其帖子,則乃是癸巳六月訓鍊都監軍士徐得吉中旬賞格,而考之本寺所在承傳冊,則韓得吉也。姓字各異,且其帖子印跡可疑,本寺所用帖字之踏,長短懸殊,似是僞造,推問馬帖出處,則不能指的,如此奸僞現著者,不可不隨現懲治,令攸司嚴覈處置,何如?傳曰,允。
李天基,以侍講院言啓曰,下番四員內,說書·兼說書未差,兼司書趙龜錫,奉命在外,司書鄭晳,陳疏遞職,下番無他入直之員,不得已以上番見存之員,推移入直,何如?傳曰,允。
李天基啓曰,今以別監抄擇單子。傳曰,三望皆似苟充,可合之人,更爲抄擇事命下矣。該曹擧案,每以若干小各司所屬在京者來現,非但厥數零星,觀其人物,皆是庸愚病弱之輩,不合於掖庭使喚,故就其中稍似伶俐者,備選以入矣,但念殘司所屬,屢經抄擇,無中索有,其勢難得,竊聞近例,如議政府忠勳府諸上司奴子,亦有別啓請差下之時,更令該曹,勿論上司所屬,務求當身伶俐解文者,盡卽擧案事,捧承傳擧行,何如?傳曰,允。
李天基,以兵曹言啓曰,當日出身金大男稱名人,自金虎門入來,差備門外擊錚,極爲駭愕,令攸司囚禁治罪。同門守門將崔尙勳,常時不能禁斷,以致闌入,亦爲非矣。請推考。傳曰,允。
夜四更五更,月暈。
判義禁府事鄭維城箚曰,臣伏見政院啓辭,以閔應協·金鼎鉉等照律公事,當此隆寒,杖贖一款,不爲擧論之故,特下律官推治之命,臣不勝惶悚震惕之至,凡照律磨勘之時,一從律文,相議照入,豈可委諸律官,任其低昻乎?大槪罪人照律之際,單杖一百以下,當其隆寒盛暑,則引大典恤囚條,例爲杖贖照入,而至於杖六十徒一年以上,則雖當隆寒盛暑,曾無杖贖之例,成規已久,故今此閔應協等照律,亦不敢不遵規例,直以決杖照入,不敢請贖矣,宰列之臣,雜犯之罪,兼行杖罰徒配,果有乖於欽恤之典,而臣徒知膠守已行之規,不敢稟行寬典之罪,在所難免,何敢歸罪於律官以下缺乎?臣本職兼帶,竝許鐫免,仍治臣罪,三四字缺以後,徒年決杖之罪,隆寒盛暑,許令杖贖事,定或擧行,不勝幸甚。取進止。答曰,省箚具悉。政院謂以做錯,故使之推治,而事旣如此,則勿爲論罪,可也。且此等事,本係特恩,且有古規,何必改之?卿其安心勿辭。
贊善宋浚吉疏曰,伏以臣之私懇,猥陳於榻前,更無遺餘,謂宜趁蒙憐許,而天心繾綣,至以卽許退歸,有所缺然爲敎,臣感泣而退,終宵繞壁,不知臣之無狀,何以得此於聖明?顧臣此行,誠有不可已者,亦不宜少緩,人子窮天之痛,於此不用其情?烏乎用其情,筵臣之云云,眞是不諒人情之甚也。懇乞聖慈,更加諒察,令臣趁歸經紀,以伸情事,幽明之間,豈勝幸甚,臣無任激切祈懇之至,謹昧死以聞。答曰,省疏具悉。看山等事,可以子弟代行,卿則臨時進退似當,宜安心焉。
判尹尹絳箚曰,伏以臣,垂死之中,伏蒙遣內醫看病,賜以藥物,至有格外下問,繼有醫官定送之敎,鴻私異數,至於此極,非臣糜殞,所可上報,矯首欲言,感淚如泉。仍念臣之所患時未分死生之關,儻賴天地生成之德,或得回生,而目今症勢之危重,決無數月間痊可之望,所帶本職,乃是詞訟重地,兼帶知經筵,亦不可久曠,伏乞聖慈,亟賜遞改,以便調治,不勝幸甚。取進止。答曰,省箚具悉卿懇。經筵之任,姑先勉副矣。卿其安心調理。
洪重普,以吏曹言啓曰,臺諫及守令有闕,政事,何以爲之?敢稟。傳曰,明日爲之。以上燼餘
上在昌德宮。停常參·經筵。
下直,盈德縣令李翂。
有政。吏批,判書宋時烈進,參判李一相進,參議曺漢英進。
洪處大啓曰,今日爲政事,命下矣。都承旨洪重普,吏批進去,右承旨李廷夔,冬至陳賀習儀進去,兵房承旨李尙眞,代房承旨權諰,在外,其中只有臣處大及同副承旨李天基,兵批政廳,何承旨進去乎?敢稟。傳曰,吏·兵批兼進。
兵批,判書鄭致和,備局坐起進,參判申翊全,三字缺參議李弘淵進,參知李正英,習儀進行,都承旨洪重普進。
吏批啓曰,昌城府使尹起商,曾因訓鍊大將李浣榻前啓辭,遞差矣。其代,今當差出,而但本府係是,邊遠惡地,今若因此改差,則兼爲厭避者視效之地,後弊不可不防,昌城府使尹起商,仍爲差送,何如?傳曰,依爲之,而都監事勢,亦以爲憫矣。春川府使洪舜民,改差可也。
吏批,以趙壽益爲大司諫,邊麟吉爲豐基郡守,李翂爲司書,金炫文爲兵曹佐郞,閔汝老爲禮曹正郞,金玉鈺爲慶尙都事,尹鐫爲進善,李慶徽·洪宇遠·李垕·金壽興·李程·閔維重·安後說爲兼春秋,李袤爲輔德,朴靖爲監察,許灌爲校檢,李東溟爲典籍,尹飛卿爲持平,李應蓍爲知義禁,李觀徵爲兵曹佐郞,沈之源爲訓鍊都監都提調,慶基殿參奉朴惟棟,社稷參奉尹壽益相換,尹商擧爲白川縣監,李德老爲兔山縣監,金益勳爲庶尹,李後奭爲右通禮,鄭致和爲御營提調。
吏批啓曰,新除授進善尹鐫,資級宣敎郞,乃從六品之階,而本職卽正四品也。大典所載資級條,參上無過之階而授,今以宣敎守進善,乃是越八階而授,則有違法例,何以爲之?敢稟。傳曰,然則今姑改差。
兵批,以蘇東道·洪舜民·朴日省爲副護軍,金禹錫爲副司直,鄭晳·朴廷翔爲副司果。
右議政李厚源六度呈辭。傳曰,安心調理。
李天基,以都摠府言啓曰,今日入直軍士,當爲中日習射,以下缺不得爲之之意,敢啓。傳曰,知道。
頭辭缺,曰,臣伏見判義禁鄭維城箚辭之批,不勝瞿然之至,近來該房在外臣,以代房出納公事,所當諦察,而所昧律文,專不理解,每有循例捧入之歸,心常未安。昨聞物議,有以閔應協公事,誤爲照律爲言者,取考國典恤刑條,則隆寒極熱時,事干綱常贓盜外,其餘杖一百以下,竝令收贖,而單杖徒杖,不曾擧論。臣之愚意,徒年之罪,本非事干綱常贓盜之比,不當一體論之,則恐徒配以下,皆入於其餘二字之中,今以有徒而不贖,杖一百,殊失祖宗朝制法之本意,此不過律官等錯見一段文字,膠守流例而行之者也。當此欽恤之日,若不一番釐正,則凡係雜犯杖律,雖値隆冬盛暑,皆不得免,豈非傷聖上好生之仁,而壞國朝恤刑之典者乎?所見如此,敢以律官從前做錯如此,率爾陳達,亦非謂今番閔應協照律公事,獨爲做錯也。律官推治,則因循古規,因其稱冤,而旣下勿罪之敎,誠爲幸甚。但緣臣妄有所達,重臣不安,至於上箚引咎,且誤謂律官做錯之失,於是著矣。不勝惶恐待罪。傳曰,此非大段事,爾其勿待罪。
李天基啓曰,以左右史俱闕之故,各司兼春秋入直已久,事體未安,因大臣啓辭,今日政,曾經史官之人,兼春秋別啓下矣。啓下之官,盡爲牌招,使之推移入直,察任何如?傳曰,允。
備邊司啓曰,本司有司堂上四員內,一員未差,以副護軍李應蓍差下,使之察任,何如?傳曰,允。
掌令沈光洙啓曰,臣庸駑疲劣,本無寸長,所忝職名,萬不近似,而感激洪私,黽勉供仕,人之嗤點,固已多矣。經筵召對入侍之命,復出於意慮之外,驚惶踧踖,置身無所,瀝血呼籲,敢暴微懇,罪合萬殞,而伏蒙特降溫批,諭以恩旨,臣非木石,豈不知策勵魯鈍,趨走承命,圖報聖德萬一,乃臣子職分。而顧臣之無狀,貪榮戀寵,不思名分,終歸於朝章紊亂,官謗咸萃,則其於羞辱淸朝,何哉?此臣所以憫蹙畏難,竟不敢冒進者,不得不更竭危迫之忱,敢瀆黈纊之下,而見却於政院,末由上達,席藁屛伏,恭俟嚴譴,而適値眩症猝劇,昏倒不省,不得趨參於今日習儀,且値長官代行城上所之任,臣之罪戾,至此極矣。臣聞詩曰,之綱之紀,燕及朋友。又曰,抑抑威儀,維德之隅。蓋有德則有威儀,有威儀則下以爲則,綱紀自立,而百辟卿士,不懈于位,咸有是威儀,造次顚沛,無有非幾,何必及其有事,輒僕僕習肄爲哉?臣以爲,朝廷習儀之規,太煩瑣,雖不行,亦可也,而臣爲法官,旣有闕於朝儀,又不得於長官,臣之不可冒居臺閣,非止一二,何敢抗顔忘恥,晏然而已乎?請命罷斥臣職。答曰,勿辭。
李天基,以侍講院言啓曰,新除授輔德李袤,時在忠洪道保寧地,書筵入番事緊,斯速乘馹上來事,下諭何如?傳曰,允。
又以兵曹言啓曰,當日幼學李相一稱名人,自通化門入來,差備門外擊錚,極爲駭愕,令攸司囚禁治罪,同門守門將延震吉,常時不能禁斷,以致闌入,亦爲非矣。請推考。傳曰,允。
又啓曰,兼春秋李垕,家在遠洞,今始來到,而闕門已閉,何以爲之?前兼春秋,因在上番,使之仍爲入直乎?敢稟。傳曰,明朝交替,似當矣。
李廷夔啓曰,小臣冬至望闕禮,初度習儀進去,敢稟。傳曰,知道。
李天基啓曰,掌令沈光洙再啓煩瀆,退待勿論矣。傳曰,知道。
申時,太白見於午地。
持平金禹錫疏曰,伏以臣,氣稟虛薄,疾痒數字缺近患非時泄瀉,累日沈頓,加以重感風寒,症勢苦劇,頭腦如破,四體如縶,氣息奄奄,鬼事可慮,時月之內,差可無期,言責重任,理難虛帶,臣誠惶懼憫迫,罔知攸措。玆敢不避僭猥,冒死呼籲,伏乞聖慈,天地父母,亟許恩遞,以便調治,不勝幸甚。踏啓字而下。
領敦寧府事李景奭疏曰,臣伏蒙恩由,展省先山,澤及泉壤,榮動松楸,感極幽明,不禁涕泗之橫流,惟增銘鏤心骨而已。且新命敦府首席,大有所不安於心者,不敢不陳達衷曲焉。臣在前亦忝此任,而今異於昔,判敦寧閔馨男,年齡益高,今已九十五歲,知敦寧尹絅,今年九十二歲,便是百歲之耆老,臣年迫七十,而於二老,卽少却三十年也。以臣眇福,猥居一百八十七年之右,眞積薪之居上也,此豈須臾不安者哉?非但此也。臣位置已極,涯分已盈,極不可久,盈則必溢,殘齡病喘,理宜屛伏,伏乞聖慈,諒此忱懇,察臣之危迫,亟賜遞免,俾得小延於仁覆之下,不勝幸甚。答曰,省疏具悉卿懇。大臣事體,自當如此,卿其安心勿辭。以上燼餘
上在昌德宮。停常參·經筵。
行大司憲蔡裕後啓曰,臣伏見掌令臣沈光洙避辭,其說頗異常例,且曰不得於長官。臣切不勝瞿然,其何敢晏然處置?請命遞斥臣職。答曰,勿辭。
掌令李齊衡啓曰,臣素患胸痛,遇寒輒發,自再昨前症復作,痛勢猝劇,至於習儀,不得進參,惶恐俟罪,方欲自列,而伏見同僚引避之事,不勝瞿然之至,臣亦何敢晏然而已?請命遞斥臣職。答曰,勿辭。
李天基啓曰,大司憲蔡裕後,掌令李齊衡,再啓煩瀆,退待物論矣。傳曰,知道。
司諫洪處尹啓曰,掌令沈光洙,大司憲蔡裕後,掌令李齊衡,竝引嫌而退,旣有所見,意實慨然,則何可引此,反以爲嫌?言語之及,似若有意,則嫌不處置,勢所固然,胸腹作痛,不參肄儀,疾病之來,人所難免,俱無可遞之失,請竝命出仕。答曰,依啓。
李廷夔啓曰,今已日暮,出仕臺諫,明朝命招之意,敢啓。傳曰,知道。
備忘記,傳于李天基曰,都提調左議政元斗杓,鞍俱馬一匹,子孫中一人除職。提調判尹尹絳,加資。副提調都承旨洪重普,半熟馬一匹。前副提調金佐明,熟馬一匹,豹皮一令。記事官李玹,注書李伯麟,各兒馬一匹。記事官李溟翼·慶㝡·李䎘,假注書兪命胤·柳斗樞·吳尙,各上弦弓一張。記事官呂儆·柳榰,各不粧弓一張賜給。醫官柳後聖·申可貴,竝加資。趙徵奎,熟馬一匹,豹皮一令。金重白,熟馬一匹。安景昌·朴頵,各半熟馬一匹。金藎誠·鄭後啓·金立誠·金尙誠·南昌祖·尹後益·權僴·李點,各兒馬一匹。辛德淸·南應琛·鄭瑂·權愉·崔栶·梁濟臣·李耆善·李祉述·成後龍·安禮·趙時稷·崔有泰·金遇·崔迪·陸士衡,掌務官柳德澤,煎茶官李柱漢·張益漢,劑藥官朴生榮·辛器碩·崔興敎,各上弦弓一張賜給。下人等,令該曹照例,賞布磨鍊題給。
備忘記,傳于李天基曰,長番內官尹完·張義忠·高禮男·曺有行·金汝楗·趙希孟,各兒馬一匹賜給。
兵曹正郞金壽興疏曰,伏以今因史官俱闕,而臣啓稟變通,特以曾經史官以下缺以完新薦,臣名亦玷其其中,繼有牌招二三字缺得不趨詣闕下,而抑臣有不敢承當,故玆敢冒陳微悃焉。臣弟壽恒,方爲副提學,竊聞數字缺之言,玉堂長官,例於史局堂上,爲任緊重,數字缺官與承旨相避則減承旨,春秋與副提學相避,則遞史官送西,前例古事,灼然可考。況今日此擧,實出於一時之變通,則旣非眞史官之比,而曾經之人,固非一二,微臣一人,有何輕重於有無,遂壞祖宗之創制,不顧苟且之歸乎?伏乞聖明,亟令該曹,照例處置,不勝幸甚。啓下吏曹。
吏曹啓目粘連啓下,金壽興,與副提學金壽恒,有兄弟相避之嫌,請減兼春秋,揆以舊例,在下者當遞,金壽興兼春秋,減下何如?啓。依允。
典籍李程疏曰,伏以臣之姓名,亦玷於兼春秋之中,昨日召牌之下,不敢不扶病拜命,而兼春秋閔維重,卽臣同姓四寸妹夫也。雖因一時變通之擧,別爲啓下,而史局相避之法,至嚴且重,決不可一刻冒據,伏乞聖明,亟令該曹,照例處置,不勝幸甚。啓下吏曹。
副修撰閔維重疏曰,伏以昨因大臣啓稟,以曾經史官者,特差兼春秋,使之權察史局之任,臣名亦在其中,召牌下臨,卽已拜命,而第臣於同差六員,法應相避者有三,洪宇遠,臣之外三寸叔母夫,李程,臣之同姓四寸娚,考諸法典,宜不得同受一任,而數字缺不察,誤爲批下,臣實悚恐,不知攸處,夫曾經之人,固非一二,微臣一人,不足有無於其間,而史官規例,尤重相避,則其不敢冒法數字缺玷,決矣。伏乞聖明,亟令該曹,照例處置,不勝幸甚。啓。下吏曹。
吏曹啓目粘連,典籍李程,副修撰閔維重,俱兼春秋,法當相避,各自陳疏,閔維重則又與洪宇遠,有相避之嫌,揆以舊例,在下者當避,閔維重兼春秋,減下何如?啓。依允。
前工曹正郞李惟泰疏曰,伏以臣,至愚極陋,不齒恒人,誤蒙恩眷,待以殊禮,前後恩命,皆出分外,自念無狀,圖報無路,頃年夜疏之冒上,實由愚衷之所激,惟知進言爲忠,不知妄言爲非,齰舌無及,撫躬自媿。分棄明時,甘死溝壑,重嬰疾病,朝暮待盡,不意玆者,復承收召,不惟不誅,反以寵之,至以臺官之名,被之卑賤之臣,顧臣何物,乃能得此?奉旨嗚咽,有淚如瀉,聖上有天地廣大之德,小臣無尺寸可用之才,在微臣榮曜雖極,奈衆人嗤笑而何?名器至重,公議至嚴,豈獨愚臣不安,恐爲朝廷羞辱,伏縮數日,未聞駁正之論,慙惶罔措,敢上危迫之辭,伏願聖慈,亟命鐫臣職名,以重名器,以安愚分,千萬幸甚。答曰,省疏具悉。向來疑爾之事,蓋緣疏中措語不明之致也。今聞吏判之言,今已解釋矣。爾其勿爲惶恐,從速上來。
正言吳始壽疏曰,伏以臣於前月望間,得聞母病危重,冒呈辭單,奉承恩暇,及時救護,豈非天地生成之德乎?母子今日此生數字缺得頌祝洪私,感篆肉骨,今玆千萬意外,以臣爲司諫院正言,且命臣乘馹上來,祗承有旨,榮艶倍極,父子相對,感淚無從。第臣前後忝竊言地,疲四五字缺固已洞燭,何取於試可無用四五字缺新除誤恩耶?臣聞命驚怪,繼以二三字缺環斯自省,無地措躬,義當不俟數字缺遄謝恩命,萬萬不稱之誚,區區烏鳥之情,在所不恤,而顧臣母病,沈痼難醫,十數年來,强半床褥,曩日風感,尙不得和解者,蓋緣夙症爲根柢也,旬望之間,痊可無期,牽裾至情,不忍便訣,且臣急於省救,星夜疾驅,風露所傷,濕膽凝結,胸膈煩憫,食不下咽,而調治失節,轉至彌苦,徊徨無路自力,言責之任,不可久曠,逋慢之誅,亦所難免。伏乞天地父母,俯察危懇,亟遞臣職,且治臣罪,不勝幸甚。答曰,省疏具悉。爾其勿辭上來。以上燼餘
上在昌德宮。停常參·經筵。
藥房都提調臣元斗杓,提調臣尹絳,副提調臣洪重普啓曰,伏未審數日來,聖候調攝,何如?頃日受鍼處,浮氣已盡消散耶?臣等憂慮未弛,敢來問安。答曰,知道。受鍼後雖似少愈,時無顯效,且近日頗有渴候矣。
藥房再啓曰,卽伏承近日頗有顯效之敎,臣等不勝驚慮,仍與柳後聖·趙徵奎·成後龍及諸御醫等商議,則皆以爲,此雖似是自上常患,不可不急治,湯劑則天花散,丸藥則猪肚丸兼進,宜當云。天花散三貼,猪肚丸一劑,姑先劑入何如?答曰,依啓。
大殿,藥房問安。答曰,知道。
大殿,政完問安。答曰,知道。
傳曰,召對爲之。
右議政李厚源七度呈辭。答曰,安心調理。
政院啓曰,臣等竊伏念,有慶則賀,人情之所同有,而家國之所通行也。未有父有慶而子不賀者,則君臣之間,豈有異哉?向者玉候之未寧,實非尋常微恙,其時臣民之憂慮曷勝言哉?幸賴皇天陰騭,祖宗默祐,逾時乃瘳,今幾復常,則此時臣民之喜抃,又曷可勝言哉?惟其憂患之深,故其所以喜幸也,亦無涯矣。其在臣子之道,欲小伸其不容已之至情者,庸有極乎?以臣等之心,仰揣世子之心,則尤萬萬不可勝言矣。殿下之不欲受賀者,實是謙忡之盛德,而第念人君,以功德自尊受賀者,或不無驕泰之患,故古之人,固戒之矣。病患復常之後,不能禁臣子之獻賀者,豈有一毫有傷於戒愼之道哉?雖以殿下之不受爲是者,其所以抃喜欲賀之心,亦必不淺鮮矣。以此言之,則輿情所在,實難沮抑,況祖宗陟降之靈,當殿下違豫之日,必有衋傷於冥冥之中,則今日神靈之喜慶,亦必如在於上矣。揆以如事存之道,豈可無告喜之禮哉?告廟之擧,旣已擇日,而殿下過自謙抑,竝與此而停之,不但臣民之缺然,其於情禮,豈不未安乎?朝廷似當力請回天,而已過累日,又復寂然,臣等待罪近密,不勝鬱鬱之至,敢陳區區之見。伏願聖明,快從輿望,俾伸臣子至情,不勝幸甚。答曰,雖感臣隣之至意,其奈寡昧之不安何?勿爲煩瀆。
傳曰,史官二員待命,騎馬六匹立之。
大司憲蔡裕後疏曰,伏以臣,謹承召牌,乃敢來詣闕門外,第臣所患二字缺及眩症,一時俱劇,頓伏不能轉動,末由就列,臣誠悶迫,罔知攸處,姑不論臣之情勢,直以賤疾,頓無瘳愈趨仕之望。伏乞聖慈,亟賜鐫罷,一以治臣逋慢,一以保全病喘,臣不勝屛營之至。答曰,省疏具悉。卿其安心勿辭,調理察職。
副護軍李應蓍疏曰,伏以臣,受質尫羸,素多疾病,方卽少壯,尙不類人,逮玆衰邁,轉覺疲癃,幸際昌辰,荐歷非據,恩私之下,感激徒深,而丘壑之期,日以云迫。入冬以後,風寒交鑠,舊症新痒,輾轉沈痼,黽勉就列,僅僅支撐,雖無朝夕奄奄之狀,而精神筋力,已不可收拾,每將賤疾,仰瀆宸聰,人雖不言,臣實知罪,不圖夢寐之外,復忝籌司之任,宥密之庭,是何等地,訏謨之責,所寄非輕,誠非病耄,所可冒居。傳曰,力易强而有功也,心難强而有智也。臣以精則消妄已久,以力則凋瘁又甚,自揆疲薾,決難承當。伏乞天地父母,特察愚悃,俯諒危懇,亟收備局之命,俾延殘喘,千萬幸甚。答曰,省疏具悉卿懇。卿其安心勿辭察任。
午時,上御熙政堂召對。吏曹判書宋時烈,贊善宋浚吉,參贊官李廷夔,掌令沈光洙,侍讀官李時術,檢討官閔維重,編修官李數字缺,記事官李程,假注書宋昌入侍。時術進曰,小臣近患眼疾,不能進講,令下數字缺進講何如?上曰,依爲之。維重進講心經,自有人勞伊川,至可立致矣。一遍訖,上受而讀之,亦一遍訖。維重曰,勞字以下缺人不能自檢其身,故見伊川以下缺有此問也。時術曰,伊川幼有高識,習與性成,豈有勞苦之事?時烈曰,伊川嘗以篆字數字缺非禮勿動云。日履安地,謂禮也,日踐危地,謂非禮也。時術曰,朱公掞,卽朱光庭,宋時善士,而蘇子瞻,與洛黨若氷炭,故有此言也。上曰,此乃譏笑之言也。時烈曰,朱光庭,乃伊川門人也。蘇子瞻,與伊川如水火,故,如此。浚吉曰,蘇子瞻,文章才氣,動蘯一世,而伊川方爲當時所尊仰,故子瞻常有忌憚之心,而有此譏笑之言也。維重曰,和天瘦之和字,當爲去聲。上曰,此言何謂也。時烈曰,耕者喜雨穫者愁,去得順風來者逆,人各以私意,求之於天,則天不能酬應,而至於瘦矣。浚吉曰,古詩亦曰,天若有知天亦勞。上曰,安得易而侮之者,謂和天瘦耶?時烈曰,秦少游,乃蘇子瞻弟子也。其言不恭於天,而不自知其然,故伊川譏之耳。浚吉曰,少游,卽秦觀也。與李豸,皆是浮薄輩,故其言之踞傲,有如是矣。時術曰,鄭·衛之音,悲哀短催,使人聞之,有懈惰驕淫之意,蓋鄭·衛濱於大海,土地卑下,人氣柔弱,故發於聲者如此。浚吉曰,古之人,審音而知樂,審樂而知政,聲音固與政相通也。樂記,有宮商角徵羽之論,宮屬君道,商屬臣道,宮亂則荒,其君驕,商亂則陂,其臣壞,其國之政,皆合於其國之樂,數字缺所以見其樂而知其政也。以此觀之,則未知今日三字缺何如也。上曰,北京聲音,專主於悲哀,有若哭聲,故滿座極歡,而一聞其樂,則莫不悽一字缺下淚,誠可怪也。浚吉曰,治國之音,安而樂其政治,亡國之音,哀而思其民亂,以下缺皆出於男女相怨之事,而不以一以下缺原之人,居喪不着白衣而着朱履,喜歌數字缺之詞而不知其非,可駭。時烈曰,民俗如此,三字缺所以亡也。浚吉曰,以我國言之,則和緩之曲三字缺調,短促之音,則必曰今調,此亦可觀俗尙之變也。上曰,然。或引接待客使,得聞童樂,則與在閭閻時所聞有異矣。廷夔曰,役夫樵童之歌謠,亦比前短促矣。時烈曰,飮無定量,此量字,世俗以多食爲義,而此是無定數之意也。時術曰,漢班彪之叔班伯,諫成帝之辭也。成帝飮酒無節,班伯時爲侍從之臣,病起之後,有此規諫。成帝曰,久不見班生,今聞讜言云。浚吉曰,聖人,從心所欲而不踰矩,故飮無定量,亦無定態。時烈曰,前日聖明謂小臣曰,少時嘗善飮,而自登邸位以來,絶而不飮云。未知,近來亦能不飮耶?上曰,人之飮酒各異,有欲飮而飮之者,有遇酒則飮之者,予在閭閻時,亦不嗜飮,逢人則飮而已。及入闕中之後,雖欲飮之,何從而飮之?時烈曰,聖敎至當云。毫忽之間,若有間斷,則此心易放,須益加戒愼焉。浚吉曰,小臣曾於書筵,達於世子曰,能飮酒乎?世子曰,未嘗接口,何以飮之?臣於此,益歎聖敎之嚴峻也。上曰,頃日因病服藥,以酒調下,而亦不能飮,閭閻之人,若遇節日,則或有爲親設爵,故時或飮之,而闕中則本無用酒之規,兒輩未嘗見酒,故亦不知飮。浚吉曰,數字缺不飮酒,未知始於何時乎?上曰,前古之事數字缺不可知,而蓋自宣廟朝已然云矣。浚吉曰,數字缺偶聞外間之言,自上常戒勅於宮中曰,年年若是凶荒,諸臣每講救以下缺,必須務從儉約云云。若果有以下缺此不懈,若無是言,則當更爲澄省焉。時烈曰,奢侈之害,甚於天災,近來下賤之奢侈,若此甚焉。民窮財渴,皆由於此,日監在上之天,豈不怒乎?上曰,外人皆不信予之不飮,而士夫之間,崇飮殊甚,若能如予之不飮,則豈不好也?浚吉曰,搢紳之間,豈無飮酒之人,而不至於以崇飮爲弊端矣。上曰,掌令何無言?光洙進曰,小臣待罪臺閣,入侍經席,不勝惶恐,累年家居,不得趨朝,故欲一瞻望天顔,陳達危悃而不敢。上曰,何其過謙至此耶?共論文義,各陳所懷,不亦好乎?光洙曰,聖上累朔違豫之餘,勵精求治,頻接臣僚,臣在草野聞之,不勝喜幸,今日入侍,獲覩上下歡洽,天地交泰之象,誠千載一時也。上曰,掌令草土之餘,殊甚衰敗,可歎。氣力雖衰,猶可勉强出入,共論國事,何必固辭如此?光洙曰,小臣本無才識,而近緣衰耗,前日所見之書,亦皆茫然,豈能有補於時事?上曰,然則實非寡昧所望,勿爲固辭。維重又進講文義曰,好惡無節云者,天理人欲,間不容髮,若不明其分限,則天理滅矣。時烈曰,好姸惡臭,漸近於欲,故危矣。孟子曰,好色,人之所欲。又曰,太王愛厥妃。朱子論之曰,有孟子手段,然後可進此言於君上,不然則必以好色爲戒,可矣。浚吉曰,數字缺有麤拳大踢之說,謂孟子手段之大也。數字缺曰周太王非必好色,孟子只取爰及姜女數字缺而言也。上曰,餓死死小,失節死大。伊川數字缺收卹,無依歸之族屬乎?時烈曰,伊川數三字缺嘗取寡居之族屬再嫁以下缺而稱以美事,或疑之,問於朱子以下缺以一槪論之。浚吉曰,聖賢資稟,豈能皆同?數字缺守法嚴正,朱子地負海涵,易曰,君子同而異,數字缺雖或有異,亦無妨也。上曰,我國無改嫁之法,此何如也?時烈曰,中國之人,皆以此爲美,而以聖人之事言之,道之以德,齊之以禮,自不至於改嫁,乃王道也。拘於法制,不爲改嫁,豈純於王道乎?上曰,改嫁之子孫,勿齒東西班正職,無乃羞愧而然耶?廷夔曰,旣已成習而然矣。浚吉曰,昔者徐選·洪貴達爲臺諫時,發此論,先正臣趙憲,在宣祖朝,亦有所達矣。上曰,謂可以改嫁耶?浚吉曰,如前所達矣。光洙曰,至於常漢,亦不改嫁,誠美習也。此事聖人亦必以爲美矣。維重曰,以向日江都事見之,則守節者小,始知拘於法制,而不爲改嫁者,多也。浚吉曰,五倫之中,不失本心者,惟是愛子之情,故大學曰,如保赤子。此擧其易知之一端,而兼言孝弟也。近聞北路民俗,棄其子女者,甚多云。誠可慘惻也。上曰,頃見鍾城府使任有後査啓,則以爲無是事云矣。維重曰,臣頃在北道,見路傍有棄兒,問之則曰,人之無子者,取此爲子,而厥父母若知之,則終必還推,故或不收之,厥父母雖棄之,而不能無惻隱之心,故慮其不爲收養,棄之路傍而不使人知之,此不過軍役甚苦而人民尠少也。臣目見實狀,數字缺日本道査問,誠爲不實矣。浚吉曰,今數三字缺誠可寒心,任有後稱美於士夫間,而査啓實如此,人君何由聞其實狀,誠可駭也。數三字缺若是明白,前日不能明査之罪,不可置之,本道兵使及鍾城府使任有後,以下缺虎狼亦有愛子之心,人必有以下缺有此事也。我國良民,非但一身之役,又有子孫族屬之役,故不堪其苦,而至於棄子,由是數字缺漸縮,襁褓之兒,皆在軍籍,必須三四字缺然後可以支過也。維重曰,國家每有山田之禁,而臣自北出來時,見鐵嶺路傍山頂,無處不耕,流民數千,在在群居,而觀其所居,不甚罷殘,此不過西北避役之民也。有難一切驅逐,臣意以爲,山田亦定結數,使其守令,折量收稅,或用於國用,或用於私用,則民知到處同然,而因居應役,或厭其賦役而不耕之矣。廷夔曰,山田之禁,甚不易,如欲禁之,必須收稅如正田,然後民或不耕,或因居而可爲版籍中之民矣。浚吉曰,小臣雖不能知其利害,而在鄕時,聞斫伐山木,處處耕田,燒盡一山,川澤枯渴,旱災未必不由於此矣。光洙曰,我國平野小而山脊多,若痛禁此事,則生理亦絶,此誠難處,民無拘束,故如此,若定其賦稅,籍其姓名,則必不能逃走矣。時術曰,小臣奉使南方,往來鎭浦,熟聞李益達之事,孤兒寡妻之怨,誠爲痛迫慘惻矣。御使宣諭時,人民等相謂曰,國家題給食物,賑恤窮民,雖極感激,而必食李益達之肉,然後快於心云云。到今天陰雨濕之時,啾啾鬼哭,人或聞之,李益達雖非故犯,而僨事如此,人民三字缺之痛愈甚,近聞有職牒還給之命云。臣三四字缺以爲未當矣。上曰,流放旣久,渠亦三四字缺犯,不必深責也。廷夔曰,以左右史俱闕之故,以曾經史官之人,兼春秋啓下,使之議薦矣。三四字缺數人,以相避減下,莫重史薦以下缺下中無故餘存者,更爲啓稟以下缺何如?上曰,依爲之。時烈曰,進善尹鐫以數三字缺受點,越八階而除拜,有違法例,故該曹不得不啓遞矣。臣意則以爲,此等人不必拘三四字缺當以格外用之。上曰,然則後政,更爲擬望,亦可矣。時烈曰,旣已落點,仍爲除拜,何如?上曰,依爲之。時烈曰,吳挺緯事,聖明旣已洞燭矣。挺緯之請貸公儲,戶判之許貸,皆未安,而戶判則重臣雖不可爲,至於挺緯,則不能無薄罰,小臣待罪該曹,欲補外耳。蓋陞擢施罰,必須明白,然後人無異言,故敢於榻前陳達矣。浚吉曰,小臣非政官臺官,而旣已入侍,何敢不達?宋時烈所爲,必欲十分明白,意非不美,而但獨罪吳挺緯,則鄭維城,亦豈能安於心乎?時烈曰,此豈大段事也?只欲用薄罰補外耳。守令大處,窠闕亦多,而挺緯有幹局云。因以補外則似好矣。上曰,此言誠然,而戶判形勢,不可擾動,奈何?浚吉曰,累度闕於擬望,此亦足懲微過,何足深責?時烈曰,浚吉所達如此,何以爲之?必留一定發落,然後可以奉行矣。上曰,以贊善所達,行之可矣。時烈曰,守令署經之時,其價不少,此皆出於民役,當此凶歲,不可不慮,曾聞昔人爲銓長建白,以爲初除守令則雖不可不署經,而至於再除及曾經臺侍數字缺竝勿署經,此法甚善,而近來廢閣不行,三四字缺行,此則似爲便好矣。上曰,依爲之。維重曰,兪棨,累年罪廢之餘,因吏判一言,得蒙數字缺恩,群下孰不感悅?若以爲有可用之數字缺不可久置一官。上曰,事豈以下缺曰,此則小臣之罪也。自上旣以下缺此人曾經論思諫諍之官,今日擬望,三四字缺渠常感激天恩,不敢不來,而一念之間,未嘗少弛,每於爲政之日,至誠懇囑,數三字缺無擬於他職,小臣拘於私情,不敢擬他職,此則小臣之罪也。上曰,旣已收用,固無不可爲之職,而前日贊善,亦有所言,故,姑置春坊之官矣。何必汲汲?時烈曰,在外之人,亦皆收用,況於在內之臣乎,兪棨才局,逈出凡人,當大用之矣。上曰,頃見李惟泰疏,則有不來之意矣。時烈曰,山野之人,猝拜臺官,廉隅所關,豈能遽來?自上旣留溫批,從必上來矣。廷夔曰,兪棨學識,人皆謂無出其右,若任以國事,則無不能爲矣。此至公之論也。時烈曰,人臣有才而無誠者,有之矣。至於兪棨,則血誠憂國,雖在廢棄之中,而一飯不忘,若置之展布之地,豈不竭其心力乎?遂罷出焉。
黃海監司元萬石疏曰,伏以臣母,氣弱多産,自少善病,中年以來,屢經慘喪,居常委頓,不離床席,人子情理,豈忍一刻相離?顧臣猥以無似,過蒙寵擢,非分之職,不次之恩,實非夢寐所到,臣之母子,相持感泣,而他無報效之策,獨其奔走服勞,不避燥濕,粗有自勉之地,故南徼千里之隔,西臬一年之別,母不以倚閭之苦而遲臣之還,臣亦不形以陟岵之切,而圖其幸免也。雖其才分不逮涓塵數三字缺而乃所勵則益竭瑣力,小答洪造而已。且數三字缺將滿瓜狀之報,及其恩遞,歸見病母,固未遠三四字缺今者家信,急傳臣母宿病之外,近添胸腹之痛,半夜窒塞,不省人事,幸賴藥力,得以回蘇,而痛勢未已,緊歇無常,飮啖全廢,以下缺添症,醫家所忌,臣母積年沈痼,以下缺過廉,何所不及?孝理之下,人無憾焉,則今臣四五字缺所垂恤,況臣自聞此報,方寸崩潰,須臾四五字缺勉察職事,其勢末由也。方面重地,百務所萃,三四字缺之繁,一日難曠。伏乞聖慈,俯諒至懇,亟遞臣職,俾臣及時歸省母病,且以獲免曠職之罪,公私不勝幸甚。啓。下備邊司。
備邊司啓目,啓下,黃海監司元萬石,瓜期只隔數朔,如非情事之切迫,必不至於陳疏乞遞,其母本以宿疾之人,頃者仍感寒添傷,症勢甚重,今則漸向差減云。不當遞改,使之察任何如?啓。依允。以上燼餘
內摘奸時,司錄李壽恒闕直,緘答入啓。傳曰,分揀,笞四十,收贖。議政府謄錄
上在昌德宮。停常參·經筵。
以咸鏡監司鄭知和推考傳旨。傳于李廷夔曰,兵使亦爲推考。
李廷夔,以都摠府言啓曰,今日入直軍士中日習射,請出標信。傳曰,知道。
又以司僕寺官員,以提調意啓曰,今此藥房都提調以下論賞三四字缺馬,非他賞格之比,雖無面給之命,不可循例三四字缺帖子,鞍具馬及熟馬·半熟馬,竝卽以馬匹三四字缺馬,則本寺時無留在者,當以下缺來而趁未擧行,殊涉未安,以下缺題給,何如?傳曰,允。
又以都摠府言啓曰,今日入直軍士中日習射事,標信命下後,方爲三四字缺風雨轉甚,不得已中止,待時晴之際,日勢已晩,三四字缺不得爲之之意,敢啓,傳曰,知道。
掌令沈光洙啓曰,周禮,惟王建國,辨方正位,設官分職,使率其屬掌邦治,是以我國,設六曹百司,有率屬開坐之規,不敢離次而廢職,獨京畿監司,未嘗至布政司,聽事私室,衙門不嚴,一以臨民,一以接客,酬應之煩,不特公事,爲政之間,私囑居多,此弊之流來旣久矣。監司,卽古四岳之官,統十二牧而爲治,豈可苟簡褻慢之如是乎?且監司遞易,則軍官·營吏所寓假家,分定畿邑,卽立於監司門庭之前,有廳有房,規模頗鉅,如此凍寒之時,則遠邑之民,運材構成,不能堪命,雇授於京中之人,其價不貲,方此飢餓之氓,救能不贍,而又何加之以不當爲之役,驅以塡於兵壑乎?自今以後,請嚴立科條,使監司逐日開坐於京營,其所作假家,永令停罷,以除民生之害。頃因慶尙監司洪葳狀啓,廟堂覆啓,校生落講者,降定武學,夫慶尙道,素稱人才府庫,而滅裂荒蕪,未有甚於此時,則未必不由於國家養育之無其法也。不先敎導,而遽爾驅入於軍役,則是罔之也。嶺南則公卿之子,皆籍校案,雖則落講,發憤讀書者,安保其必無,而至於不許赴擧,永絶自新之路,豈非法例尤涉已甚?請令道臣,務擧敎養之道,使都事頻數巡歷,別定守令試官,或考講或課製,賞以勸之,罰以懲之,期以數年成就,有終不可移者,然後始行汰定之法。蓋敎養之道,無他,家塾黨庠,明四術立四敎,昭載先王之典。頃年國家,以此申飭列邑,事目非不詳悉,久而不輟,庶幾收效,而今則廢閣不行,尤可惜也。卽時以此事,專委都事,不知自何時怠棄厥任,而必有當其責者,請査出從重推考,令該曹依其事目,更加申明,着實擧行。江華經歷李緯國,爲人長短不齊,不可謂全無可取,而曾所履歷,使酒顚妄之失,頗有傳說者,反授本職,詭行怪事,駭人耳目,一道之民,錯愕驚擾,重足而立,遠近多言之。以頃日査啓見之,法外用刑,亦不是虛語,晉陽爲政,不宜此人,請命罷黜。新除授持平尹飛卿,時在京畿高陽地,請斯速乘馹上來事下諭。答曰,依啓。李緯國事,不允。
行大司諫趙壽益,司諫洪處尹啓曰,前全南水使李益達,敗沒戰船,軍卒之渰死,不知其幾,至今海南之人,怨聲徹天,原其罪狀,斷無汲汲收用之理,而遽有職牒還給之命,物情莫不爲駭,請還收李益達給牒之命。藍浦縣監鄭雲望,爲人庸劣,目不知書,凡干公事,漫不省察,吏緣爲奸,民不堪命。且家在至近之地,多有不廉之誚,前頭救荒之政,不可付諸此人,藍浦縣監鄭雲望,請命罷職。答曰,不允。
慶平君玏啓曰,庸騃陋臣,忝仕璿列,宿似淵步,恒懷餗覆,頃在首春,謬膺新命,驚喜過望,以至感泣,東隅失志,西底垂景,粉骨糜肌,何以仰報?龍墀擧顔,猶極不足,對人齟齬,與世秣摋,已使朝廷,認臣受任,揆分揣量,取笑貽譏,綴旒復實,枯涸便華,世上酸鼻,地下瞑目,聖主之恩,不可勝量,生死殞結,報效猷滿,自知不稱,人謂斯何?默念刳瀝,自犯弗赦,本府疲弊,已極不救,典僕數尠,厥倍他司,問安擧動宗室一百餘員,接待使喚,恒患竭憫。再昨大殿別監揀擇時,本府奴傑明·尙厚,備擬首·副望,議政府奴則比塡末望,自祖宗朝邇徠,靡有別監匪翅創開京各司伊數八十六。且矧往年推刷括出遺陰,家無閑丁,野乏遊人,本府之二奴,豈盡逾於政堂之一奴乎?晉告者蔑弊,上司畏威,中書他司,則一弗擧引,本府奴數,累至二人,事甚怪訝,莫曉厥無臣旃攸憫,迫於新規,微此謼籲,那可收拾他司之中,豈欠可合之人乎?聖明之下,有此無前之事哉?請更令他司奴,望呈啓下,煎豎縮閉,敢徠陳啓。答曰,依啓。
掌令沈光洙疏曰,伏以臣,不意罪釁餘喘,復玷朝班,密邇寶座,仰承玉音,恩渥之深,涵肌浹骨,感激片心,徒欲有死而已。第念言責重任,決非庸陋所堪,經幄近侍,可備顧問者,當在朝廷體面而不可犯,在微臣分義,而不可安,咫尺天威,辭不盡情,未蒙恩許,囁嚅而退,臣之情勢憫蹙,至是極矣。況且兩脚蹇澁,拜伏不善,登陟階陛,幾至顚仆,呼吸促急,痰咳頻出,屛息藏聲,氣塞甚多,以此痼疾醜狀,何敢出入於御臨至嚴之前乎?伏願聖慈,俯燭危懇,亟改經席入侍之命,仍許遞免本職,俾得調保殘骸,則此實天地父母再生之澤也。抑臣有區區所懷,不敢不冒達於聖聰,曩日殿下違豫之患,非特武王厲虐之三四字缺承宗廟先王,任其保護之責于天,豈三四字缺驚於其時乎?幸賴皇天祚東,玉候乃二三字缺宗社神人之慶,莫大於此,百僚鰲抃,山三四字缺賀,情之至禮之當也。殿下省愆戒懼,拒三四字缺,此則聖德之大也。二三同德之以下缺以不行,此則激勵之意也。可謂以下缺也。然臣竊思惟,告廟者,乃殿下三四字缺安祖宗在天之靈也。陳賀者,乃上自世三四字缺臣庶,以伸喜慶於君父之前也。其在天理四五字缺可已者乎?夫祖宗在天之靈,不可不聖世三四字缺之情,不可不從,則殿下屈意而强許之,于以不忘同德之臣激勵之言,以爲戒謹益勉之地,則上而宗廟,下而臣隣,無闕文壅情,而聖德尤有光矣。伏乞聖明留神焉。答曰,省疏具悉至懇。出入經席,實是好事,昨日以來,予心欣欣,如有所得者然,此豈尋常之意乎?勿爲固辭,以副至意。且受賀等事,已諭于諸臣之陳達矣。以上燼餘
上在昌德宮。停常參·經筵。
藥房都提調元斗杓,副提調洪重普啓曰,寒冱此極,伏未審數日來,聖候調攝,何如?渴候加減,亦何如?臣等憂慮未弛,敢來問安。答曰,時無顯效矣。
中殿,藥房問安。答曰知道。
右議政李厚源八度呈辭。傳曰,安心調理。
戶曹判書鄭維城初度呈辭。傳曰,調理出仕。
洪處大啓曰,小臣冬至數三字缺再度習儀進去,下直。傳曰,知道。
禮曹啓曰,向者聖候違豫,乃前古所罕有之患厄,今日平復,亦前古所罕有之大慶,擧國臣庶,憂惶煎迫之餘,喜幸歡抃之情,曷有其極,而祖宗在天之靈,有慰於冥冥之中,從可知矣。今此告廟·陳賀之擧,揆諸情禮,決不可已者也。頃日筵中大臣及臣命夏,申請陳賀,自上過執撝謙,竝與告廟而停止,此無非臣辭不達意之致,不勝惶恐,而竊念今日陳賀,苟有損於聖德,在廷之臣,何敢强請至此哉?此君臣父子間,情理之所當然,禮儀之所應行,而臣子之情,終不一伸,則其爲缺然爲如何哉?至於告廟,則雖私家之廟,有事則告,禮也。殿下上奉宗廟,於此莫大患厄,莫大喜慶,不行虔告之禮,寧有是哉?況旣已卜日,旋卽中止,尤涉未安,更議大臣定奪,何如?答曰已諭于政院啓辭之批矣。
李廷夔啓曰,今此內弓房弓箭偸竊之變,誠極驚駭,而其中金九鼎,以首謀之賊,自內下問之時,旣已直招,到今拒逆於結案之時,其情尤極痛惡。此聖明之所洞燭,直爲處斷之敎,實出於痛治罔赦之意,而第念刑人敎人,三尺至嚴,雖逆獄之已爲輸情者,未有不待結案而直爲處斷者,該曹各別嚴刑之請,似爲得體,臣以代房,卽當奉行,而區區所見如此,惶恐敢稟。答曰,啓辭如此,依爲之,而若不趁卽取服,則該曹該房,難免其責矣。
又啓曰,凡推考之規,出於該曹公事,數三字缺則當該本曹,例爲覆啓移他司矣。今此金九鼎等事判府內,有刑曹堂上推考之三四字缺參判俱以當該,嫌不敢啓達,參議在外三四字缺此推考,自本院直捧傳旨乎?敢稟。傳曰。以下缺
傳曰大臣·備局堂上,引見。
李廷夔啓曰,大臣·備局堂上引見事,命下矣。以下缺之意,敢啓。傳曰,知道。
行大司憲蔡裕後啓曰,譾劣小臣,萬萬無狀,偏蒙誤恩,致身至此,華顯之職,靡不兼綰,負重力弱,若蚊於山,臣常顧影先愧,聞聲輒悸,芒然自失,無復生意,惟是或因某事,得以屛退,庶安微分者,卽臣夙宵祈祝之至悃,實神明之所監臨也。屬者,掌令臣沈光洙避嫌文字,語異常例,意涉譏斥,臣誠內不足者,疑懼特甚,秪冀引避遞免,意外出仕承召,雖不敢不進,而亦不敢就職,於臺廳,控疏而未獲。請呈單而又見阻,尙帶職名,苟度時日,臣身則全沒廉恥,職事則久致曠廢,臣之狼狽已極,而罪戾亦大矣。請命亟罷臣職。答曰,勿辭。
掌令沈光洙啓曰,臣以不似,猥蒙寵眷,揆分量義,有難承當,臣之惶懼踧踖,固無所容,頃者引避,有由然矣。臣伏承經席入侍之命,敢控辭章,而本職則自在,公務似不可廢,猶且兢惕戰灼,縮伏而不敢出,以致長官代行城上所之任,此臣所以不安於心,乃自列而請罪矣。伏見長官引嫌之事,臣實驚愕,不知所謂也。臣性本疎迂,擿埴冥行,語異常例,所當有之,長官許以替行,特是寬度,意涉譏斥,萬萬不近,抑恐以不得於長官一語,疑之至此,則謂不得待長官道者,乃自責之辭,相敬之義也,惡在其譏斥乎哉?臣與長官,相識至老,有此疑阻,況他人乎?心竊慨然,使長官不安其位,而臣未之覺,抗顔就職,亦已有日,臣之昏昧,無所聞見,於此可知,何敢冒恥,更居臺席乎?請命亟罷臣職。答曰,勿辭。
李廷夔啓曰,大司憲察裕後,掌令沈光洙,再啓煩瀆,退待物論矣。傳曰,知道。
李廷夔,以備邊司言啓曰,今十月二十三日,以下缺引見時,工曹參判柳赫然所啓,軍門以下缺鉛丸,許採收稅,頗有所得,而但採鉛之三四字缺稱人家近處,或稱墓山近處,至於五里,三四字缺,亦爲禁斷,不許採取,不可不定其步數,三四字缺外,方見阻之弊矣。上曰,其步數,自廟堂參酌定給事,命下矣。若以法典言之,則文武官一品所葬之處,限九十步,二品以下至生·進,次次減定,人家則限以百步似當,依此定限,而此則太近,定之以三百步,主山及靑龍白虎,雖在三百步之外,亦勿採取事,分付該曹及各衙門,何如?傳曰,依啓。
掌令李齊衡啓曰,江華經歷李緯國,爲人長短不齊,不可謂全無可取,而曾所履歷,使酒顚妄之失,頗有傳說者,及授本職,詭行怪事,駭人耳目,一都之民,錯愕驚擾,重足而立,遠近多言之。以頃日査啓見之,法外用刑,亦不是虛語,晉陽爲政,不宜此人,而昨承不允之批,臣竊惑焉。若使此人,仍居其位,則無以懲酷刑之吏,亦無以慰島民之心,李緯國,請命罷黜。大司憲蔡裕後,掌令沈光洙,竝引嫌而退,疑其譏斥,雖有所不安,而偶然措語,別無他意,則在彼在此,俱無可避之嫌,請大司憲蔡裕後,掌令沈光洙,竝命出仕。答曰,依啓。李緯國,欲爲呂閔齊雪恥耶?勿爲煩論。
洪重普,以吏曹言啓曰,守令有闕,政事,何以爲之?取稟。傳曰,明日爲之。
李廷夔啓曰,臺諫出仕事,命下矣。今已夜深,明日待開門,牌招之意,敢啓。傳曰,知道。
夜一更,東方有氣如火光,上有黃赤氣,二條直立,長各二三尺,廣各尺許,良久乃滅。
判尹尹絳疏曰,伏以臣,當初墜數三字缺,不自意到今生存,幸賴天地父母慈恤之數三字缺活,此後如得善調,則或可爲人以下缺跬步之運,非所可望,暫時轉以下缺痛勢,不敢備陳,而時月之內,不能起身趨仕,三四字缺本府乃是詞訟重地,而臣忝居首席,數三字缺如是瘝曠。且念臣曾忝藥房之時,旣有數三字缺之誚,終無可記之勞,奔走供仕,自是職分之事,而意外加資之命,獨及於臣身,臣誠感激惶恐,不敢承當。伏乞聖慈,特垂矜察,遞臣本職,竝收新命,俾全危喘,俾安微分,千萬幸甚。答曰,省疏具悉卿懇。卿之病患如此,本職今姑勉副矣。且新授之資,自是酬勞之常典,卿其安心勿辭。
上御熙政堂。大臣·備局堂上引見時,領議政沈之源,左議政元斗杓,禮曹判書洪命夏,知中樞府事李浣,兵曹判書鄭致和,工曹參判吳挺一,行副護軍李應蓍,行都承旨洪重普,刑曹參判柳赫然,副提學金壽恒,編修官李垕,記事官安後說,假注書宋昌·李夏入侍。元斗杓曰,日候甚寒,上候何如?渴候亦何如?上曰,初不大段,而尙未差愈矣。沈之源曰,近日之寒,不至於甚,間或有耕田者云,冬暖如此,實是四五字缺也。元斗杓曰,時氣失節,實由大臣之不四五字缺等之罪大矣。之源曰,今年凶荒如此,而明三四字缺有失稔之虞,國無儲蓄,將何以救活三四字缺者,十月之雷,有甚於夏月,臣等憂四五字缺夜不能寐矣。向聞御營軍以下缺靑石洞云。此必方物窺伺之以下缺甚可慮。元斗杓曰謝恩使處事,亦甚四五字缺賊徒形迹,知之旣久,若收拾邑內之軍,四五字缺得弓鎗手四十五名,足以追捕,而計不及四五字缺。之源曰,今則只可使本道,尋蹤追捕之意,亦爲分付於兩西監司,如何?洪重普曰,其時旣已分付矣。上曰,雖已分付,而不可置之尋常,更爲申飭物色,可也。之源曰,倭人不納鑞鐵,而請得公木,固不當給之,而但島主新嗣之日,若以鑞鐵之故而不給,則渠必致怨,且疑我。臣意則公木當依前給之,而又請換米,然後據理防塞,似當矣。上曰,倭人無識,求索無厭,若每事從之,則溪壑之欲,不可塡矣。渠曰,以木換米,是何德也云者,尤可痛惡,彼亦有心腸,在我理直,則彼亦無辭矣。之源曰聖敎至當,而新島主無識而躁妄,若不給則必多怨怒矣。上曰,事理如此,非遽絶島主之事,東萊府使,須爲闔闢之策,可也。之源曰,前日屢請陳賀,非但不允,至於告廟,亦皆停止,累度煩稟,殊極惶恐,而輿情皆有缺然,故敢此陳達。斗杓曰,人情無上下之殊,世子之心亦必缺然,祖宗在天之靈,若有知於冥冥之中,則豈不喜悅於聖候之平復?今此陳賀,初非有益於聖躬,只陳其喜幸之意。之源曰,若無慶賀之擧則已,有之則如此慶事,寧無陳告之擧乎?上曰,予意已盡於前後,勿煩似可矣。洪命夏曰,數字缺不欲受賀,雖是盛德,而宣廟末年,朴數字缺盧守愼爲相,請行陳賀,而先正臣李珥四字缺不可已矣。且告廟旣已擇吉以下缺安。趙壽益曰,自上候平復以下缺喜抃當復如何?況祖宗已行之,不必數字缺至此。金壽恒曰,大臣·禮官,累請陳賀,尙未蒙允,輿情之拂鬱益甚,而況告廟亦爲中止,尤涉未安。上曰,初不深思而後乃停止,有何傷乎?予之所患,非如感傷風寒之疾,古人有言曰,一擧足而不忘父母,予不自愼重,致令臣民驚動,中心愧懼,不敢受賀也。之源曰,今若受賀,則後必有懲創警畏之心,尤不可不爲也。斗杓曰,只陳喜慶之事耳,豈以病患之不同而有所行否也?命夏曰,聖敎至當,而人子豈以父母之落傷,而不爲之慶賀也?臣子之心亦如此,不必言其致疾之由耳。上曰,旣已盡言,予心之不安,如前無異矣。命夏曰,近日國家連用優老之典,而海恩君尹履之今年八十,而子弟不敢陳疏,尙未蒙恩典,實是欠事也。斗杓曰,履之,卽昉之子,斗壽之孫,年至八十,宜有恩命,而使其子弟不敢上達,故尙無加資之事,小臣敢於外間,言及於禮判矣。上曰,依例加資,可也。命夏曰宋時烈·宋浚吉等,皆自草野來,自上眷遇,逈出尋常,而但宋時烈,衣服涼薄,殊甚寒苦,宋浚吉,亦以繼食爲難云矣。小臣旣有所聞,不敢不達。上曰,聞來不勝驚歎,數字缺召致兩人,而未免如此,豈非朝廷之羞,前三四字缺曹,每給月俸,今不給之耶?命夏曰,三四字缺祿,故不給月俸耳。上曰,浚吉之月俸,依前給之。鄭致和曰,營將及內禁衛將,有數字缺武臣堂上中,可用之人絶少,臣亦不能廣。三四字缺曰所選可合將領之人。以下缺人尙存,議大臣收用,何如?上曰,三四字缺上謂柳赫然曰,曾聞沿海之郡,有御營三四字缺米云,其數幾何?今値凶荒,或可減。三四字缺赫然曰,一人只納十斗,雖値凶年,亦三四字缺,此皆用於本廳糧餉,而他無所賴之一字缺雖難全減,而尤甚失稔之處,不可不減一字缺曾欲啓稟定奪,而未果矣。上曰,議于都提調,隨便除減,可也。趙壽益曰,前全南水使李益達罪狀,非但湖南之人,欲食其肉,乃國人之所共憤,當初特用寬典,止於定配,而放還未久,又有規外給牒之命,如此僨事之人,有何可用之才,而汲汲收用,以駭遠近之聽聞乎?雖以國家勸懲之道言之,亦不當如是,請還收李益達職牒還給之命。上曰,職牒還給,與敍用有異,勿爲煩論。壽益又啓曰,藍浦縣監鄭雲望,爲人庸劣,本不合字牧之任,凡干政令,一委於下吏之手,且家在至近之地,多有不廉之誚,藍浦縣監鄭雲望,請命罷職。上曰,依啓。遂罷出。以上燼餘
上在昌德宮。停常參·經筵。
洪處大啓曰,今日爲政事,命下矣,都承旨洪重普,吏批政廳進去,兵房承旨李尙眞,代房承旨權諰在外,廳中只有臣處大及右承旨李廷夔,同副承旨李天基,兵批政廳,何承旨進去乎?敢稟。傳曰,吏·兵批兼進。
傳于李廷夔曰,今日政事勿爲之,後日判書出仕後爲之。
下直,連山縣監李睍。
掌令李齊衡啓曰,李緯國之事,實出於公共之論,而昨承聖批,有爲呂閔齊雪恥之敎,臣不勝瞿然之至。臣雖無狀,何敢爲他人地,論其不當論之人乎?旣不見信於君父,承此情外之嚴批,決不可晏然仍冒,請命遞斥臣職。答曰,勿辭。
大司諫趙壽益,司諫洪處尹啓曰,李益達罪狀,非但湖南之人,欲食其肉,乃國人之所共憤,當初論罪,特用寬典,止於定配,而放還未久,又有規外給牒之命,如此僨事之人,有何可用之才,而汲汲收用,以駭遠近之聽聞乎?昨承聖批,以職牒還給,與敍用有異,勿爲煩論爲敎,臣等竊惑焉。今若給牒,仍爲差任調用,則與敍用奚異哉?原其罪犯,斷無此理,請還收李益達職牒還給之命。答曰,已諭,毋煩。
掌令沈光洙啓曰,臣猥忝非據,絲毫無補,而日以瀆擾爲事,臣誠惶蹙,無所自容。昨以引避,進入臺廳,素患胸腹之痛,遇寒猝發,聖批承受之後,僅得扶曳到家,達夜苦劇,呼吸不痛,幾至奄忽。不意朝來,召牌下臨,臣聞命驚惶,欲起還仆,無路轉動,終不趨詣,殞越之極,若墜淵谷,席藁僵伏,恭俟鈇鉞,卽者伏見同僚引嫌之辭,臣不勝瞿然。江華經歷李緯國請罷,卽臣所發之論也,昨日同僚,持傳前啓而已,獨當嚴旨之降,臣安得自安乎?臣聞治人者,必先正己,己不正而能治人者,未之有也。緯國所爲,駭人之事,非法之刑,其可謂正己者乎?帝王,命官則以恤刑愛民,敎民則以親上事長,乃古之制也,而殿下不此之行,獨取詭異之行·殘酷之刑,有如是者,殿下必謂緯國,能以是脅制頑民,督捧逋租,可以有恃也。臣恐若此,則國家所得者少,而所失者大也。臣之論事,不爲國家,而爲他人雪恥,則臣之罪罔赦也,設使無是事,而殿下疑之至此,則臣無見信君父之實,亦可知也。臣爲法官,身自壞法而旣犯應罷之律,言事無誠,不能回天而反被情外之責,以此以彼,決不可一刻在職,而力疾强起,來避又後於同僚,臣之所失尤大,請命鐫削臣職,以正臣罪。答曰,前日呂閔齊所論之事,實非尋常之比,故俾爾言及矣。勿爲介懷,安意勿辭。
李天基啓曰,掌令沈光洙,牌招不進之意,敢啓。傳曰,知道。
又啓曰,掌令李齊衡·沈光洙,再啓煩瀆,退待物論矣。傳曰,知道。
京畿監司狀啓,右副承旨權諰上去不得事。傳曰,今姑遞改矣。調理上來事,下諭。
以刑曹金嵂結案取招,報議政府粘目。傳曰,律文中偸盜內府財物者,亦論以首從之文乎?考啓。
李廷夔,以弘文館言啓曰,本館僚員,除出使·賜暇外,只有四員,上下番,僅僅相替入直,而副應敎李慶徽,副修撰安後說,皆以兼春秋,未免輪直於史局,臺諫接待之際,筵席出入之時,不但事體甚爲難便,本館亦無推移替直之員,副應敎李慶徽,使之改付標,而今後本館之官,則勿爲入直於史局,何如?傳曰,依啓。勿爲入直事,不允。
吏曹判書宋時烈箚子,伏以小臣,愚迂疎賤,率意循情,每以爲臣之事君,如子事父,然則朝廷,一家也,同朝,兄弟也。設令兄弟有失,不相規戒,以爲我或言一字缺,則彼必怒一字缺,而泯默噤切,腹非心尤而已,則僅足以苟保目前三四字缺長保湛樂之道也。臣有此心故,謂人如己三四字缺狼狽,而終無所悔焉。臣曾聞大臣有言,吳挺□三字缺失,而因此有紛紜之說,臣以爲,挺緯無其實四五字缺,則雖在微末人,尙云不可,況居侍從四五字缺有一毫所失,則亦合明言公誦,以施胥五六字缺事理之當然,故臣曾於榻前,以下缺戶曹判書鄭維城備以下缺自然消息,此則非但挺緯之幸,亦同以下缺也。然而臣意則以爲,其事雖微,終不若以下缺事之爲愈,故欲微示薄罰,兼以責效以下缺。又慮小失明白之道,則紛紜者,復以藉以下缺陳於榻前,幸蒙聖明,知臣衷曲,卽爲允許,而筵臣又以臣意爲不然,故旋卽必汗然矣。區區赤心則可質神明,雖使挺緯聞之,想亦無恨矣,而況鄭維城,則雖曰微有交涉,又是微乎微者,故臣之本心,實無一毫攻斥之意矣。今聞維城,以此不安,至於呈辭,夫維城之淸愼雅望,至誠殉國,臣之素所仰服者,謂當諒臣之心,以爲如兄弟之相規而無他也。今乃留此引疾之擧,臣心愧恧,不知所出,臣之愚妄,觸事謬剌,靡所止底。伏乞聖慈,特加矜憐,亟遞臣職,以安微分,不勝幸甚。取進止。答曰省箚具悉卿懇。卿之秉心至公,處事至當,予嘗嘉歎。況伊日之事,所謂挺緯聞之,想亦無恨之言,誠是也。卿何嘗留意於其間哉?但戶判之不安,亦事理之不免也,雖有呈告之擧,豈以攻斥爲慮乎?於卿小無不安之事,卿其安心勿辭。
申時,太白見於午地。日有兩珥。
李天基,以刑曹言啓曰,今十一月二十三日,大臣·備局堂上引見時,領議政所啓黃海道御營軍上來,時逢賊於靑石洞云。此必方物窺伺之賊,今年三四字缺除,已知有土賊之患,而卽今賊患如此,不可數字缺機捕得,監·兵使及開城留守處,竝爲申以下缺。上曰,旣已分付,不可尋常處之,物以下缺更爲申飭事,傳敎矣。賊儻設以下缺京畿·黃海道·江原道以下缺等處,已爲察關矣。將此以下缺而開城留守·平安道兩西監·兵討以下缺亦爲一體行移之意,敢啓。以上燼餘
上在昌德宮。停常參·經筵。
藥房都提調元斗杓,副提調洪重普啓曰,日寒如此,伏未審數日來,聖候調攝,何如?渴候進藥後,尙無收效之漸耶?臣等憂慮未弛,敢來問安。答曰,渴候則服藥後,不無卽效矣。
藥房再啓曰,近間日氣甚寒,故自上右邊足指間受鍼之事,玆未仰稟矣。頃日受鍼,今將涉旬,與諸醫商議,仍令擇日,則今二十八日爲吉云,同日受鍼,何如?答曰,依啓。以上燼餘
中殿,藥房問安。答曰,知道。
右議政李厚源九度呈辭。入啓。傳曰,安心調理。
大司憲蔡裕後啓曰,竝引嫌而退,任事之臣,結怨于民,則其害終歸於國,請罷之論,實出於此,寧或有爲人雪恥底意思?傳啓與首發,所見無異,而至於病未赴召,勢所固然,俱無可避之嫌,請掌令李齊衡·沈光洙,竝命出仕。答曰,依啓。
戶曹判書鄭維城上疏。大槪,呈單請急,出於萬分危迫,而未蒙恩遞,反致冢宰不安辭職,尤不勝惶蹙,冒死陳情,乞賜鐫免事。入啓。
院啓,請還收李益達職牒還給之命。措語見上答曰,依啓。
掌令李齊衡·沈光洙,就職。
掌令沈光洙啓曰,呂閔齊爲持平,論效李緯國事,卽臣在鄕之日,未詳其曲折矣。昨日伏承聖批,不勝惶懼,取考其時朝報,則呂閔齊之論,果爲過當。緯國,處事詭異,用刑非常,使民睊睊而不得安,亦不至如剝民肥己之類,而削仕版爲請,留守,國之重任,爲上所依信,査覈之際,豈敢容私,而豫疑其不公?此宜殿下之所惡也。然呂閔齊之論,卽閔齊之論,臣之論,卽臣之論,不可混爲一串,而嚴旨之責,未免移乙,臣所以竊歎也。蓋聞江都之民,以勇武爲尙,其俗慓悍,與人相失,輒手刃以對,不知有尊卑上下之分,雖有超距蹶張之才,若無親上事長之心,則其於緩急,何足有恃?其鑑不遠,在前代三別抄之亂,可不戒哉?近年以來,受任于此都者,猛則太刻,斂怨不貲,寬則太弛,廢事居多,寬猛相濟,足以牧民御衆者,僅有留守一二人,經歷則蔑蔑乎無聞,才難之歎,嘻其甚矣。爲今之政,恩以結其心,威以革其惡,使島民有樂生之業,知趨令之義,乃其急務,而一都之中,士子亦多,勸以知學,興庠塾之敎,而下民亦有所慕效,其可已乎?若欲一切以威武治之,則是猶以火放火,益見其燎原也。臣所謂晉陽不宜於此人者,意有在焉,而語不明悉,何能有槪於上心乎?臣雖無所補益,而連日詣闕,犬馬之疾,遇寒猝劇,强忍痛楚,精神迷錯,動輒失措,貽笑群視,焉有冒恥若此而忝居臺閣者乎?一縷危喘,奄忽無時,重入王門,有難可期,區區寸忱,願得畢其說而服其罪,請命亟罷臣職。答曰,李緯國事,因島民之流言,終至於狼狽至此,則後弊有難防塞故也。安意勿辭。
府啓,請李緯國罷黜。措語見上答曰,毋用堅執。
贊善宋浚吉上疏。大槪,旣受常祿,又受月廩,實有龍斷之嫌,懇乞亟收賜廩之命,以安微分事。入啓。答曰,省疏具悉卿懇。昨聞筵臣之言,予甚愧焉。國家雖値凶歉之歲,其無待一士之物乎?卿其安心勿辭,以副至意。
答戶曹判書鄭維城疏曰,省疏具悉至懇。昨聞吏判之言,莫非至誠至公之意也。卿雖不免有不安之擧,何必過爲固辭,以傷其意乎?卿其〈安心〉勿爲控辭,從速出仕。以上朝報
上在昌德宮。停常參·經筵。
下直昌原府使。三字缺
李天基啓曰,明日冬至望闕禮,依數字缺爲之乎?敢稟。傳曰,允。
行大司憲蔡裕後,掌令李齊衡啓曰,江華經歷李緯國,曾所踐歷,雖有可稱之事,而亦不無使酒顚妄之失,及受本職,詭行怪事,駭人耳目,一都之民,重足而立。以頃日査啓言之,法外用刑,亦不是虛語,爲國任事之臣,結怨于民,則其怨奚歸?臣等之論罷,實出於此,而兪音尙閟,臣等竊惑焉。此豈島民之流言?實近來公共之論,請李緯國亟命罷黜。答曰,勿煩。
李天基以下缺進上白綿布·白綿紬等封進之官,自早以下缺使之待候,而紬布入納看品之數,多以下缺,其中點擇五六度,別擇以入矣。累度以下缺惶恐,更令該官急速覓來,則長廣稍勝於前,而升數則別無異同,事勢已迫,不得已以此數字缺,尤極惶憫。該官莫重進上綿紬布,不爲一字缺求,可合封進者,以致臨時窘速之患,事甚駭愕,濟用監當該官請推考,色吏各別治罪,以懲後日,何如?敢啓。傳曰,允。
禮曹判書洪命夏箚曰,伏以南漢·江都之事,虛數字缺蒙,故臣每於籌司之坐,與諸宰相對,言及是事,未嘗不慨然矣。須一字缺法府,妄論兩事數字缺治之,李袗,論以推用酷刑之李緯國,伸以流言,群斥之來,臣實自取,尙誰咎哉?第念此事,初非大段是非,而輾轉起鬧,未免相激,以致妄人之敎,旣加言事之諫官,今於憲府之啓,又下未安之敎,顧此臺論,出於深思遠慮,豈有一毫爲人也哉?瞻聆所及,擧皆歎惜,無非臣論事做錯,以貽一字缺之累,臣之罪戾,益無所逃。往在宣廟朝,數字缺諫宋應漑,論海州判官崔瀣之貪濫,時先正臣李珥,爲本道監司,令都事李元翼數三字缺伸,而有曰此事適然失實,聖上若數三字缺爲臺諫之言,皆不可信,則其害不小云,三四字缺有傳播美談也。臣之當初所陳,則三四字缺,徒知其荊簾之爲不近,而攻斥同三四字缺知其論覈必以實,而不念有妨以下缺差無所容以下缺職乎?伏乞聖慈,以下缺仍罷臣職,以謝公議,不勝幸甚。答曰,省箚具悉。凡事皆有自然之事理,豈以一時之言,遽疑許多臺官乎?卿其安心勿辭。
申時,太白見於午地。以上燼餘
上在昌德宮。停常參·經筵。
大殿·慈殿·世子宮·嬪宮,政院單子問安。答曰,知道。
大殿·慈殿·中殿,二品以上單子問安。答曰,知道。
世子宮,二品以上單子問安。答曰,知道。
洪重普啓曰,頃者,有吏判出仕後爲政之敎矣。吏判旣已出仕,承旨·臺諫,亦有窠闕,而明日則國忌齋戒,明明日則國忌正日,今日乃冬至,政事,何以爲之?敢稟。傳曰,當日爲之。
有政。吏批,判書宋時烈進,參判李一相進,參議曺漢英進,行都承旨洪重普進。
兵批,判書鄭致和進,參判申翊全進,參議李弘淵進,參知李正英差祭,行都承旨洪重普進。
洪處大啓曰,今日爲政事,命下矣。行都承旨洪重普,吏批政廳進去,右承旨李廷夔,式暇,廳中只有臣處大及同副承旨李天基,兵批政廳,何承旨進去乎?敢稟。傳曰,吏·兵批兼進。
吏批啓曰,高陽郡守柳後聖,今陞崇政,不可一字缺在本職,其代差出之意,敢啓。傳曰,知道。
又啓曰,進善尹鐫,依承傳進善仍授矣。資級何以爲之?敢稟。傳曰,其品資級超陞。
又啓曰,春川府使,今當差出,而本邑近來,屢經匪人,將至蕩殘,不成模樣,從前以文臣差送,意非偶然,限蘇復間,以文臣擇差,何如?傳曰,允。
吏批,以金始振爲執義,許厚爲安東府使,朴震卿爲藍浦縣監,李惕然爲春川府使,沈檍爲高陽郡守,睦兼善爲副校理,沈儒行爲修撰,李澥爲判尹,尹惟謹爲戶曹正郞,高陽郡守柳後聖,今加崇政,判尹尹絳,今加正憲,進善尹鐫,仍授事承傳,兼春秋,金始振·睦兼善。傳曰,承旨沈光洙除授,右副承旨李天基,同副承旨沈光洙,尹宣擧爲掌令。
兵批,以三字缺爲判中樞,李時聃·李惕然爲僉知,朴數字缺爲五衛將,李華岳爲內禁衛將,南三四字缺浦僉使,劉成吉爲慶德宮假衛將,數三字缺爲武兼,許爲順天監牧官,護軍以下缺嘉善,副護軍以下缺柳後聖爲知中樞,以下缺爲慶州營將,副護軍李必。一字缺
李天基,以都摠府言啓曰,副摠管數三字缺以摠戎壯抄軍施放事,慕華館進去晝仕,請出標信。傳曰,知道。
右議政李厚源,十度呈辭。傳曰,安心調理。
李天基,以刑曹言啓曰,內官朱希聖回還後數字缺事,覆啓矣。希聖今已入來云,自本曹所當卽爲囚禁,而此乃堂上內官,移義禁府推治,何如?傳曰,事雖如此,一字缺難覈之人,皆在本曹,似難移送矣。
又以義禁府言啓曰,本府罪人前興陽監牧官金仲賢,原情供辭,不可不覈實後,科斷其罪,故令本道詳査,急速啓聞之意,八月初覆啓行會,而今至四朔,迄不査啓,再三行文催促,亦無皀白,雖是微末罪人,所犯旣重,王獄査啓,事體至嚴,而外方置之尋常,慢不擧行,以致半年滯獄,殊甚不當,慶尙監司洪葳,各別推考,急速査啓之意,更爲分付,何如?傳曰,允。
又以義禁府言啓曰,今日,李曾加刑日次,而冬至節日,百司廢坐,二十八九日,連値國忌,初一日朔日,連四日不得開坐加刑之意,敢啓。傳曰,知道。
行大司憲蔡裕後,掌令李齊衡啓曰,江華經歷李緯國詭異之事,法外之刑,本府査啓,實狀有難掩,該曹覆啓,公議益可見,則不可諉之於流言。若慮後弊,仍置其職,任其酷刑,厚招民怨,則其害有不可勝言,臣等之論執不已,實非偶然,請李緯國,亟命罷黜。答曰,不允。
持平尹飛卿疏曰,伏以以下缺匪據,未效涓埃,上以下缺常懷愧懼之心矣。頃在諫院,三四字缺呈單請急,實出於萬不獲已,而仍招三四字缺被箚駁,臣實自取,益切悚惕,爲見三四字缺到田廬,踧踖退伏,追省愆尤,千萬意外,新三四字缺驚惶感激,罔知攸措,固當奔走還數三字缺恩命,而廉隅所在,決難冒進。況臣宿疾數字缺比前愈極,風痰挾攻,口眼皆浮,煩熱頭痛,食飮全廢,旬月之間,斷無差復之望,風憲重任,不可久曠。伏乞聖慈,父母天地,特察微臣危迫之情,亟賜遞免,公私幸甚。踏啓字而下。
申時,太白見於午地。以上燼餘
上在昌德宮。停常參·經筵。
仁聖王后忌辰齋戒。
藥房都提調臣元斗杓,提調臣鄭維城,副提調臣洪重普啓曰,伏未審數日來,聖候調攝,何如?渴候進藥之後,收效亦何如?臣等憂慮未弛,敢來問安。答曰渴候頗似差愈矣。
李天基,以都摠府言啓曰,今日入直軍士,當爲中日習射,而國忌齋戒數字缺不得爲之之意,敢啓。傳曰,知道。
政院啓曰,廳中不齊,未有甚於近日,而且僚員連有式暇,事多苟艱,同副承旨沈光洙,牌招肅拜,使之察任,何如?傳曰,允。
李天基啓曰,同副承旨沈光洙,牌招不進矣。傳曰,知道。
又啓曰,臣取考承傳冊,則去六月初八日,因傳敎,大臣收議公事,有曰,凡牌不進之官,例被推考,乃舊規,而其弊遂至於紛紜,故以罷職論罰,意在矯弊,而到今爲弊,反甚於推考之紛紜,至於臺臣之形迹難便者,混被重罰,亦傷事體,似當有變通之擧,試官則與臺臣不同,仍施罷職之律,亦一責勵之道云。又曰,命召而不進,可見其不獲已也,而於義則慢矣,其弊不可不矯,而弊未之祛,爲弊反甚,無寧遵舊式之爲宜云。以此觀之,則牌子進之官,似是依舊式,以推考捧承傳之事矣。臺官則有傷事體,雖不爲推考,其他則本院似當隨卽請推,而此公事判下之後,迄無明白停當,竝與庶官之牌不進者,而置之無罰,事甚未安。卽者同副承旨沈光洙,牌不進,亦當捧推考傳旨矣。自今以後,兩司外堂上官以下牌不進,依舊例以推考,捧傳旨施行,何如?傳曰,允。
中殿,藥房問安。答曰,知道。
大殿受鍼後,政院問安。答曰,知道。
藥房問安。答曰,知道。
二品以上單子問安。答曰,知道。
洪重普,以吏曹言啓曰,臺諫有闕,政事,何以爲之?取稟。傳曰過國忌後爲之。
贊善宋浚吉疏曰,伏以小臣聞,長者賜,少者·賤者不敢辭,蓋其四五字釋然者也。苟於義有所未安,則雖君四五字缺受,前一段,固義也,後一段,又未嘗以下缺寵渥受賜,拜以下缺辭,獨於今番以下缺固辭而不已者,是其中,必有甚不四五字釋。蓋臣之受厚祿,僅一月,設令艱匱四五字缺,是寒儒本分,未足以煩朝家之四五字缺,姑無艱匱之患,而不知筵臣緣何事而誤啓,以致聖明愍然軫念,旣賜規四五字缺下懇惻之批,過情之事,雖於敵以下數字缺猶不敢冒承,況於君父乎?臣若貪饕寵渥,竝受祿廩,而不知恥,則卽四五字缺陋失一字缺視初不受常祿者,又何如也?不三四字缺所自恥,亦非聖明之所期於微臣,不以下缺屢有陳瀆,極知分義之所不敢以下缺,終有所不能自已者,懇乞聖明三四字缺諒察,收回月廩之命,俾臣得以守分安意,公私不勝幸甚。以上燼餘答曰,省疏具悉卿懇。雖萬鍾之粟,苟不安於心,則非待以誠心之道也,矧玆不腆之物乎?予不强迫,卿其安心焉。移謄朝報
上在昌德宮。停常參·經筵。
仁聖王后忌辰。
中殿,藥房問安。答曰,知道。
藥房都提調元斗杓,提調鄭維城,副提調洪重普啓曰,伏未審夜來,聖候調攝,何如?昨日受鍼處,別無其郊耶?臣等憂慮未弛,敢來問安。答曰,受鍼處,時無顯效矣。
右議政李厚源十一度呈辭。入啓。傳曰,安心調理。
同副承旨沈光洙辭職上疏,國忌,以留政院。以上朝報郞廳朴必珍校。郞廳鄭彙晉書。
上在昌德宮。停常參·經筵。
侍講院啓曰,上番六員內,輔德李袤在外,兼輔德李端相出使,弼善兪棨,家有痘患,今方呈疏,兼弼善未差,兼文學李慶徽,弘文館入直,只有文學臣金萬基,下番四員內,說書·兼說書未差,兼司書趙龜錫,本司仕進,只有司書臣李翊,疾病事故,未可豫料,闕員,今日政,以在京無故人,竝爲差出,卽爲牌招肅拜,推移入直,何如?傳曰,允。
政院啓曰,弼善兪棨辭職上疏到院,而以其家有痘患,而不敢出入書筵之意也。此疏不敢捧入,而似當有處置之擧,敢此仰稟。傳曰,遞差。
答同副承旨沈光洙疏曰,省疏具悉至懇。才德實合擢用,宜勿控辭,從速出仕。
執義金始振辭職上疏。入啓。答曰,省疏具悉爾懇。爾其勿辭察職。
正言南九萬辭職上疏。入啓。答曰,省疏具悉爾懇。爾其勿辭,從速察職。
判尹李澥初度呈辭。入啓。給由。
答海恩君尹履之疏曰,省疏具悉卿懇。優老之典,自是常事,卿其安心勿辭。
政院啓曰,新除授同副承旨,卽日肅謝,乃是流來之規,同副承旨沈光洙,以陳疏辭職之故,累日不爲出謝,今則疏批已下,且都承旨洪重普,以式暇不來,右承旨李廷夔,右副承旨李天基,吏·兵批政廳進去,廳中只有臣處大,事體苟簡,同副承旨沈光洙,卽爲牌招肅拜,使之察任,何如?傳曰,允。
謝恩,同副承旨沈光洙。
府啓,請江華經歷李緯國亟命罷黜。措語見上新除授掌令尹宣擧,時在忠洪道尼山地,請斯速乘馹上來事下諭。本府曾因求禮居鄭經妻訟冤之狀,移文本道,取來可考文書,則本道謄送本縣査報及辭狀草,其書中以多有疑端爲言,而緣其獄事,杖斃而不服者,十一人云,至於鄭經之妻,開坐則輒來號訴,儻有冤狀,則誠爲可矜,請令本道監司,更査處置。答曰,依啓。李緯國事,不允。
謝恩,弼善姜鎬,司書金禹錫,說書宋昌。以上朝報
上在昌德宮。停常參·經筵。
中殿,藥房問安。答曰,知道。
藥房都提調臣元斗杓,提調臣鄭維城,副提調臣洪重普啓曰,伏未審數日來,聖候調攝,何如?渴候進藥之後,幾分減歇,而受鍼處,收效亦何如?臣等憂慮未弛,敢來問安。答曰,渴候則稍似減歇,而受鍼處,與前一樣矣。
右議政十二度呈辭。入啓。傳曰,固辭至此,勉從之意,遣史官傳諭。
校理李時術上疏。大槪,眼疾極重,決難供仕,冒死乞遞事。入啓。答曰,省疏具悉。卿其勿辭,調理察職。
假注書宋昌遷轉,代以鄭重徽爲假注書。
政院啓曰,兼春秋特爲啓下者,專爲史薦,而下批之後,或有陳疏呈病者,或有未肅拜者,史薦漸至遲滯,上下番皆以兼官,替直已久,事甚未安,竝爲牌招,今日內使之一會議薦,何如?傳曰,允。
京畿監司書目,富平府使兪瑒上疏上送事。啓。答曰,省疏具悉。民事至此,予用悶焉。疏辭當令該曹處之。
忠洪監司書目,兵使尹天賚,捕賊論功不公,爲先罷黜事。
全南監司書目,辭狀一道上送事。啓。傳曰,勿辭察職事,回諭。
吏曹啓曰,大臣置處政事,取稟。傳曰,明日爲之。
執義金始振,司諫李垕,以兼春秋,牌招肅拜。
副校理睦兼善,以兼春秋,牌招不進。
司憲府照本,司評李尙弼矣,吏曹巡檢時闕直,罪笞二十,收贖私罪,依大典罷黜。啓依允,功減一等。又照本,部將任命世矣,兵曹巡檢時闕直,罪杖八十,收贖奪告身三等,啓依允。
全南監司書目,長城府使,以有名望文官,各別擇差事。
府啓,請江華經歷李緯國,亟命罷黜措語見上答曰,毋庸煩論。
政院啓曰,今日別兼春秋牌招議薦事,命下矣。兼春秋七員內,六員來會,其中睦兼善,牌招不進,已來之人,以一員未備爲未安,尙未議薦云。此初出於格外,又當變例,似難一向拘礙,何以爲之,敢稟。傳曰,勿拘於此,仍令爲之。以上朝報
上在昌德宮。停常參·經筵。
禮曹,綾川府院君具仁垕卒逝,自當日至初五日,停朝市,啓。
政院啓曰,今日爲政事,命下矣。綾川府院君卒逝,自今日當爲停朝市,政事,何以爲之?敢稟。傳曰,過後爲之。
判尹李澥再度呈辭。入啓。加給由。
府前啓,李緯國罷黜事,停啓。
禮曹啓曰,曾經師傅大臣之喪,王世子有擧哀之例,而頃者領敦寧府事金堉之喪,王世子時在侍藥之中,故擧哀一節,不爲擧行矣。今番則似當依前磨鍊以入,敢啓。傳曰,知道。
行司直鄭世規上疏。大槪,臣年齡已迫,疾病轉劇,頓無一分起動之勢,新授宗廟提調及曾帶歸厚署提調,竝賜遞免,以安微分事。入啓。
侍講院啓曰,綾川府院君具仁垕卒逝,自王世子擧哀事,因禮曹定奪,旣已啓下矣,當日擧哀之意,敢啓。傳曰,知道。
答司直鄭世規疏曰,省疏具悉卿懇。卿其安心勿辭。
禮曹啓曰,取考五禮儀,則大臣之喪,自上當爲擧哀,而玉候尙在靜攝之中,擧哀一切,不爲磨鍊之意,敢啓。傳曰知道。又啓曰,命下矣。王世子擧哀正時,申初初刻。
王世子擧哀後,藥房·政院·玉堂問安。答曰,知道。
贊善宋浚吉上疏。大槪,新授祭酒之任,不敢承當,懇乞亟賜遞免,回授可堪之人事。入啓。以上朝報
上在昌德宮。停常參·經筵。
慶尙監司書目,慶州判官李從儉病重,罷黜事。
工曹判書李時昉箚子。大槪,湖南九邑,貢賦蠲減之事,略陳淺見,以備裁擇事。入啓。答曰,省箚具悉。箚辭當令廟堂處之。
答贊善宋浚吉疏曰,省疏具悉卿懇。太學敎胄之任,不得其人,久矣,士習日趨汚下,此所以有識之寒心,而有此請也,當今之世,論其宿儒重望,則捨卿而其誰?卿雖以單望爲嫌,得人爲上,何必從文具之規乎?且卿每以許歸故山,以保晩節爲言,而予意則有甚不然者,卿試觀今日之國事,此何等時耶?國岌嶪危綴旒,而卿則輒辭拜職,一向退歸爲請,或是危邦不入之意也耶?其於儒者之讀聖賢書之意,則固不若是矣,潔身亂倫,亦非聖人之所取也。況當今人材眇然,雖在草野之一藝一能者,皆欲收召而用之,如卿之才德,不爲至誠勸諭,出爲世用,而曲循其意,任他退歸,則其於朝廷之得失,如何?其於朝廷之處事,如何?其他四方之是非,物議之來,烏可免乎?此事理之昭昭甚明者也。以卿之賢,何不審此而爲此言乎?嗚呼,國家之根本,在於太學,卿若不出而正其習,則國家何賴而何所恃焉?此實非尋常之意也。惟卿安心勿辭,從速出仕,必得久其任而責其效,使士林有菀然之美,則玆豈非卿之報效國家之道乎?予之所望,誠不淺尠也,卿其欽哉。
護軍尹絳上疏。大槪,敢陳白木廛撤市曲折。且秋冬等褒貶當前,而病不得進參,平市署·掌樂院提調,竝乞賜遞改事。入啓。答曰,省疏具悉。市廛之弊,當依疏辭議處,卿其安心勿辭。以上朝報
上在昌德宮。停常參·經筵。
中殿,藥房問安。答曰,知道。
藥房都提調元斗杓,提調鄭維城,副提調洪重普啓曰,伏未審數日來,聖候調攝,何如?渴候進藥,今已累日,收效多寡,亦何如?臣等憂慮未已,敢來問安。答曰,服藥之後,漸有其效矣。
左承旨洪處大初度呈辭。入啓。給由。
判尹李澥三度呈辭。入啓。加給由。
副修撰安後說辭職上疏。入啓。答曰,省疏具悉。爾其勿辭,調理察職。
政院啓曰,臣等伏見全南監司徐必遠狀啓,必遠,目覩龍安等邑尤甚飢荒之狀,備陳救恤之策,在所不已,而至於引見差使員,則非外臣之所敢請也。且大妃殿朔膳,朝家不敢輕議裁損,而必遠,直請減除,尤失蕃臣之體,而該司覆啓,俱無糾正之擧,如此等事,不可置而不論,以損朝廷體面,全南監司徐必遠,請推考。傳曰,允。
司直鄭世規再疏。大槪,荐經毒疾,筋力盡脫,咫尺庭戶,尙不得任意起動,豈有一分陳力之望乎?臣之情勢,極爲悶迫,新除宗廟及歸厚提調,竝賜遞改,以安微分,以便公事。入啓。
贊善宋浚吉上疏。大槪,伏承聖批,惶恐懍惕,置身無地,敢冒萬死,更陳情悃,祈蒙裁察事。入啓。
觀象監,今月初五日申時,太白見於巳地。夜一更,月暈。以上朝報
上在昌德宮。停常參·經筵。
答司直鄭世規疏曰,省疏具悉卿懇。卿辭至此,宗廟提調之任,當勉副焉。
正言南九萬辭職上疏。入啓。答曰,省疏具悉爾懇。予用嘉爾進言之誠矣,爾其勿辭察職。
判尹李澥上疏。大槪,病深,陳情乞遞事。入啓。答曰,省疏具悉卿懇。卿其安心勿辭,更加調理察職。
左承旨洪處大再度呈辭。傳曰,今姑改差。
藥房都提調元斗杓,副提調洪重普啓曰,自上右邊足指間,更爲受鍼當否,與柳後聖·朴頵·趙徵奎·李耆善·成後龍及諸御醫等商量,則皆以爲再次受鍼,非但未收顯效,當此嚴寒,累次受鍼,亦非謹愼之道,鍼與天花散,今姑竝停,淸燥湯,連進二十餘貼,一以治渴候餘症,一以治足部痿症,而觀其症勢,更議他藥,宜當云。此藥三貼,爲先劑入,何如?敢此仰稟。答曰依啓。
判敦寧閔馨男上疏。大槪,本職及奉常提調,竝賜鐫免,以便公私事。入啓。答曰,省疏具悉卿懇。卿其安心勿辭。
答贊善宋浚吉疏曰,省疏具悉卿懇。卿之固辭至此,予用缺然,無以爲諭。卿雖以病爲辭,今之士大夫,其誰無病而皆供仕乎?卿不可謂無病,亦不可謂全然廢事,從容調治,不至供劇之務,則猶可察任矣,一何固辭乃爾?奇大升之言,雖不知如何,而誠心信用,則予自以爲庶幾矣。責任過重,則不如是,何以導達予意,又何以激厲其心乎?此猶臣隣之責難於君也,卿勿爲非也。國勢危綴,幾乎不振,欲得賢良而任用之誠,可質神明,意以爲至誠則可以動人,今見卿之疏章,不覺大慙,而自反其無誠矣。卿何不諒,至此之甚耶?近觀吏判之盡心職事,予心欣悅,庶有望於爲治,卿亦又治一事,交相責勵,則其爲觀感之助,必不淺尠,國勢之振起,亦何難焉?此蓋家貧思良妻之意也,寧不感動於中?勿以寡昧之不足與有爲,爲退托之計,從速出仕,以副至望。
吏曹啓目粘連,忠洪監司狀啓云云。觀此忠洪監司啓聞,新除授禮曹參議宋國澤戶奴呈狀辭緣,則同宋國澤,年衰草土之餘,且有痰喘疝症之患,當此嚴寒,決無登道之望是如爲白臥乎所,同宋國澤,久在侍從之列,當此聖候違豫平復之日,臣子情理,必欲趁卽上來,以伸喜闕之意是白去等,今此呈病乞遞,必其所患,似無起發之勢是白置,所授職名,改差何如?啓依允。又啓目粘連,咸鏡監司狀啓云云。觀此咸鏡監司狀啓,則文川郡守洪聖龜,居官治民,果爲盡誠是如,其所條列,不可殫擧是乎旀,安邊府使柳慶昌,以秩高年邁之人,且多疾病,而赤心奉公,不敢小懈,律己太嚴,自處如僧,官庫盈滿,民役多減,而凡干應貢上納及官事應行之處,則切不歇看,趁其期會,聲績顯著,實是一道之最是如爲白臥乎所,今此兩人,合有褒賞之典,而非該曹所敢擅便,上裁何如?啓。竝只加資,以勸其將來。又啓目粘連,全南監司狀啓云云。觀此全南監司狀啓,則以新除授長城府使尹衡覺,聲績地望,允合此任,當初注擬之意,實非偶然,今因徐必遠未試經斥之擧,輕易改差,似未妥當是白乎矣,本道監司狀啓,旣已如此,則尹衡覺,必不肯冒恥赴任,而關防重地,不可久曠,尹衡覺改差,何如?啓依允。
假注書李夏病,代以孟胄瑞爲假注書。
政院啓曰,注書李光迪同生弟幼學李光進身死,服制已行七日,出仕何如?傳曰,允。
謝恩,同副承旨李慶億。
外各司內摘奸。以上朝報
備邊司啓曰,扈衛廳啓辭,故綾川府院君具仁垕所帶軍官,今當有區處之事,何以爲之?敢稟。答曰,似當有加出大將之擧,問于廟堂爲之事,傳敎矣。扈衛大將四員內,只有二員,加出宜當,上裁何如?答曰,依啓。傳曰,近者連日運步,以致病處酸痛,不能安坐,故不得引接,而第此忠洪道,尤甚失稔,七邑田稅等事,比諸湖南九邑,則無乃不均乎?更爲相議以啓事,言于賓廳。備局謄錄
禁府啓曰,前興善監牧官金仲賢査覈啓本,啓下本府,而判府事鄭維城,宣惠廳褒貶進去,後日判府事開坐時,覆啓之意,敢啓。傳曰,知道。禁府謄錄
上在昌德宮。停常參·經筵。
辰時巳時,有霧氣。申時,太白見於午地。
吏曹啓曰,今番別薦事,前日臣時烈,陳達於榻前,旣蒙允許,而特令兩司,劾其不公者,八道監司處,則本曹旣已行會,而臣等今日會議,抄擇薦主,別單書啓矣。守令初入仕及擢用可合人,各注實跡,今月十二日內,無遺書呈,江華府·開城府,則今月十五日內啓聞,而所薦之人,毋過三人事,捧承傳施行,何如?傳曰依啓。又啓曰,司僕寺主簿趙徵奎,爲人愚妄,所掌職務,且不能修擧,汰去何如?傳曰允。
大司憲蔡裕後啓曰,臣之頃日之事,雖不敢歷擧,而其所處身之道,昏妄顚倒,節節做錯,始終皆誤,臣雖泯然趨職事,若無所容矣。昨者伏見正言南九萬之疏,臣尤不覺然自失,臣之妄慮冒恥,晏然行公,貽辱朝廷之罪,至此益著,臣誠無一辭可以自解,只自羞愧欲死。且此言,乃是中外公論之所同然者,臣雖愚昧無識,寧敢小安?揆以理勢,斷不可一向仍冒,請命亟罷臣職。答曰,勿辭,退待物論。
政院啓曰,長陵,有斫木處,告事由,兼行於忌辰祭事,傳敎矣。禮曹以斫木事由,添入於忌辰祭祝文中,而大王位,亦當有告由祝文之意,覆啓蒙允矣。臣竊伏念,忌辰與告由,其義自別,一祝兼陳,實涉未安。且因王妣忌辰祭,而竝告事由於大王位,其間節目,亦似苟簡,忌祭罷後,卽以令其祭官,以斫木事由,依例別行,似爲合宜,以此意更爲分付,何如?傳曰,依啓。
副提學金壽恒上疏。大槪,兄弟同館,職次難便,冒進悶迫情勢,乞賜遞免事。入啓。下該曹。
正言吳始壽在外入來。
府啓,大司憲蔡裕後,引嫌而退,使臣以禮,帝王盛節,頃日嚴命之降,殊失待下之道,蔡裕後,秩是重臣,官居臺憲,一番出避,卽起就職,雖出於惶恐恭事之意,其於砥礪廉隅之義,不能免物議之嗟惜,以致不安於心,有此引避之擧,似難督迫强出,益令狼狽,請命遞差。答曰,依啓。
吏曹啓曰,臺諫有闕,政事取稟。傳曰,過國忌後,爲之。以上朝報
上在昌德宮。停常參·經筵。
國忌齋戒。
中殿,藥房問安。答曰,知道。
藥房都提調臣元斗杓,提調臣鄭維城,副提調臣洪重普啓曰,伏未審數日來,聖候調攝,何如?渴候猶未盡歇耶?右邊足部痿緩之氣,受傷處酸痛之候,加減輕重,亦何如?臣等憂慮未弛,敢來問安。答曰,渴候則丸藥頗有其效,幾盡差愈矣。酸痛處則比當初差減,而尙未快除矣。政院啓曰,啓覆罪囚,當爲處斷,文書旣已修正,除拘忌日,以今月十六日初覆,十八日再覆,二十二日三覆爲之之意,敢稟。傳曰,方在調保之中,似難爲之矣。
內醫院官員,以都提調意,啓曰,議藥同參前主簿趙徵奎,時無職名,令該曹口傳付軍職,依例冠帶常仕,何如?傳曰,允。
判決事金汝鈺上疏。大槪,舊愆在身,罪名非細,因帶前職,尤有難堪,冒陳危懇,冀蒙恩遞事。國忌齋戒,以留政院。
政院啓曰,傳曰,扶安縣民戶數百,一時流散云,其言是耶?縣監柳炅處,詳細問啓事,命下矣。問于柳炅則以爲,今秋年分踏驗時,臣隨後摘奸,察其監色勤慢,只審農事形止,則本縣被災之慘,最甚於他邑,而其中一道·二道鹽所,上東·下東·下西·南下等六七面,尤極慘酷,遍野赤土,無一畝掛鎌之處矣。其後九月旬望間,民人等來言,失稔之慘如此,不可坐而待死,稍稔官,乞糧連命次出去云云。臣多般開諭曰,失稔雖如此,今姑草食支過,則前頭朝廷,必有賑濟之擧,奈何至於流散乎云爾,則渠等答曰,當此秋成,民等固知流散之不可,而民等所居面四五十里之間,川澤沽涸,汲水無處,飢不得食,渴不得飮,朝廷雖或賑濟,賑濟之擧,必在明春,春前生活極難,及此時出去乞食,春間當爲還集,冀蒙國家賑救之澤云云。臣雖欲勸留,無言可留,徒切悶惻,其後各面約正等所掌面內流亡之人,一一連續馳報,各面所報之數,合以計之,則果不下二百餘戶,故臣極爲驚慘,不敢不以實論報于監司云矣。傳曰,知道。今後各別救恤事,言送。
忠洪兵使許東岦改差事,捧承傳。
注書李光迪服制,代以姜汝㦿爲假注書。以上朝報
上在昌德宮。停常參·經筵。
國忌。
僉知李斗鎭,掃墳後入來。
高山察訪李堥,差使員還下去。
政院啓曰,近來閭閻間乘夜偸竊之患,處處有之,而該廳未卽譏捕,皆以爲寒心矣。今聞掌樂直長李奎齡,家在南大門外,今月初五日夜,賊徒數十餘人,拔劍突入,至於寢房中所藏之物,恣意取去,輦轂之下,賊黨竊發之患至此,前頭之事,亦極可慮。該廳之常時不能盡心戢捕,據此可知,而夜禁亦甚解弛云,左·右捕盜大將,請命推考。其賊黨,各別窺伺,期於捕得之意,申飭何如?傳曰,依啓。以上朝報
上在昌德宮。停常參·經筵。
兵曹判書鄭致和箚子。大槪,不可冒恥行公,乞遞職名事。入啓。答曰,省箚具悉卿懇。勳府郞廳之事,殊甚駭異,當令該曹推考處之,卿其安心勿辭。
忠勳府,綾豐君具仁墍同姓四寸兄綾川府院君具仁垕卒逝,服制·出繼·降等,已行七日,出仕,何如?啓依所啓施行。
京畿水使書目,鐵串僉使具鐄,父在喪事。
僉知朴始漢淸道地病親呈辭。入啓。給由出去。
答判決事金汝鈺疏曰,省疏具悉。卿其勿辭察職。
備忘記,近觀吏判所着衣服,甚爲涼薄爲慮,其苦寒致病,今此貂裘,欲爲見面賜給,而近因病患,久未如意,故玆乃下賜矣。本院傳諭此意,而使之勿謝。
院啓,春川,以嶺西大邑,且兼防禦使,爲任最重,近來屢經匪人,蕩敗已甚,將不能收拾。今者文官差送,意非偶然,而新府使李惕然,雖有簡約之稱,年紀已衰,且乏才局,不合於此任,請命改差,以年少有聲望文官,各別擇送。答曰,不允。
吏曹啓目,新除授兵曹正郞尹澄之,除授後,過限未上來,改差,何如?啓依允。
政院啓曰,卽者副校理睦兼善辭職上疏到院,而觀其疏辭,則以家間染患,不得出入於近密之班云。其疏則不敢捧入,而似當有處置之擧,敢此仰稟。傳曰,遞差。
經筵廳,檢討官沈儒行同姓四寸弟幼學沈儒弘身死,服制已行十日,出仕,何如?啓依所啓施行。
全州生員李檜齡等上疏。大槪,故儒臣文元公李彦迪,贈吏曹參判宋麟壽竝享書院,請宣額號事。入啓。答曰,省疏具悉。疏辭當令該曹處之。
吏曹判書宋時烈箚子。大槪,略陳所懷,兼乞遞免事。入啓。
修撰安後說上疏。入啓。踏啓字。
延陽府院君李時白,原平府院君元斗杓箚子。大槪,郞廳被推,惶恐待罪事。入啓。以上朝報
上在昌德宮。停常參·經筵。
答吏曹判書宋時烈疏曰,省疏具悉。旨意深遠,開導明白,縷縷忠赤,戒誨諄切,可不佩服而體行焉?忠洪七邑之賦,當令盡減,如予之初意也。經費設或不敷,盡減其自奉之費,則猶可及矣,何慮乎是?差員之不得引見,予亦不獲已也。今見箚辭,不覺慙媿,旦予之倚重方切,何遽辭爲?卿其安心勿辭。
答延陽院院君李時白,原平府院君元斗杓箚曰,省箚具悉。卿等安心勿待罪。
慈政,藥房問安。答曰,無事。
中殿·東宮,藥房問安。答曰,知道。
藥房都提調元斗杓,提調鄭維城,副提調洪重普啓曰,伏未審數日來,聖候調攝,何如?受傷處酸痛之氣,猶未盡歇,而不病邊足部痿緩之症,進藥後別無收效之漸耶?臣等憂慮未已,敢來問安。答曰,酸痛痿緩之症,皆與前無異矣。
禮曹啓曰,西氷庫,自壬辰亂後,無牆垣,只設庫梗,而亦甚虛疎,致有偸竊之弊矣。本庫別檢趙禧錫·沈益善,拮据米布,多募役丁,五梗牆垣,數月之內,已爲完築,發遣郞官摘奸,則一依舊址,堅固高築,各梗周回,合以計之,則六百九十七把,每梗設板門,門內設廳,許多官廨,煥然一新。本庫官員趙禧錫·沈益善等,盡心國事,雖是職分內當然,而以殘司之官,無中辦有,完此大役,殊甚可嘉,似當有激勸之道,令該曹稟處,何如?傳曰,允。
黃海監司書目,安岳郡守睦嗜善,病廢坐衙,官務積滯,罷黜,其代及白川·兔山兩邑守令,催促赴任事。
負罪臣尹鐫上疏。大槪,陳情自劾,冀賜斥免事。入啓。
吏曹判書宋時烈箚子。大槪,乞收賜裘之命,以安微分事。入啓。答曰,省箚具悉卿懇。言辭慨切,令人感動於中矣。因事規諷,戒誨至此,可不體其意而自勉焉?今此所賜之裘,非以侈矣,欲其煖矣。卿其領予情意,安心勿辭。
院啓春川新府使李惕然,請命改差,以年少有聲望文官,各別擇送。答曰,依啓。
答進善臣尹鐫疏曰覽爾疏章,知爾無事服闋,而其間窘迫之狀,殊甚愍然。當令該道至公覈處,俾無抱羞含痛之冤,爾其勿爲固辭,從速察職。
大司憲宋浚吉上疏。大槪,冒叨三任,才分精力,皆不可堪,新授憲職,懇乞遞免事。入啓。以上朝報
上在昌德宮。停常參·經筵。
慈殿,藥房問安。答曰,無事矣。
藥房都提調元斗杓,提調鄭維城·洪重普啓曰,雪寒如此,伏未審夜來,聖候調攝,何如?昨日問安之批,伏承酸痛痿緩之症,皆與前無異之敎,臣等不勝憂慮,今日視昨日無異耶?敢來問安。答曰,痿緩之症,時無顯效,而酸痛之症,比初雖減,而尙未快除矣。卿等勿爲逐日問安。
吏曹啓曰,粘連副提學金壽恒上疏云云。觀此副提學金壽恒上疏,以其兄弟位次相妨,乞遞職名是白乎矣,考諸法典,本館無相避之規,同金壽恒,使之仍爲察任,何如?啓依允。又啓目,順陵參奉兪櫶,病滿三十日,改差,何如?啓依允。
政院啓曰,臣等伏見吏曹判書宋時烈箚辭之批,以經費設或不敷,盡減其自奉之費,則猶可及矣,爲敎,臣等奉讀綸旨,自不覺感激流涕之至。仍竊伏念値此大侵,民將塡壑,中外遑遑,罔知攸濟,正宜君臣上下,一體痛痒。凡百節損,靡極不用,而前後裁省,悉係上供,百官俸祿,獨無所減,求諸事理,不容如是。前日該曹之請,蓋出於此,而未蒙准許,終無更請之擧,御供盡損,民命近止,而百官常祿,仍舊不減,則今日臣隣,亦豈自安於心乎?顧今頒廩,不比平時,臣等非不知體下之仁,有所持難,而年事稍稔,則自當復舊,此時豐約,有不可顧,請令該曹,百官頒祿,更爲量減。此外各司月給料布之非係緊切者,竝加裁損,則其於蠲役欠縮之數,不無萬一之補。臣等待罪近密,欽感聖上宵旰憂勤之至意,有此區區所懷,不得不仰達。傳曰,依啓。御供未減者,尙多於盡減之時,更議百官俸祿,可也。且令該曹限明秋,凡百浮費及諸各司所煩之物,一切勿施,而如其不得已者,則必啓稟後,爲之之意,分付。
校理李時術初度呈辭。入啓。給由。
答大司憲宋浚吉疏曰,省疏具悉卿懇。憲職亦是國家之緊任,煩卿一治,在所不已,而難於每每强迫,今姑勉副矣,卿亦諒此至意。
忠洪監司書目,公州呈,以持平李惟泰上疏上送事。又書目,淸安縣監鄭慶演病重,罷黜事。
吏曹啓曰,臺諫及守令有闕,政事取稟。傳曰,明日爲之。
江華留守書目,臣病勢深重,情勢狼狽,斯速遞改事。
忠洪監司書目,結城縣監金楀,以海美兼官,莫重殺獄,終不檢驗,罷黜事。以上朝報
上在昌德宮。停常參·經筵。
答持平李惟泰疏曰,省疏具悉。已諭予意於前疏之批矣,爾其勿辭,從速上來。
京畿監司書目,果川呈,以輔德李袤落馬重傷,上去不得事。啓。傳曰,遞差。
副提學金壽恒上疏。大槪,略陳愚見,以備財擇事。入啓。答曰,省疏具悉。宋浚吉之事,難於强迫,而重違其意,有此勉副之擧,觀此疏辭,不覺其誤,追悔曷及?當令該曹,依疏辭施行焉。
大提學蔡裕後上疏。大槪,伏乞諒臣必不可仍帶之理,竝遞兼任事。入啓。答曰,省疏具悉。卿其安心,勿辭察職。
副應敎李慶徽上疏。大槪,略陳所懷,以備財幸事。入啓。答曰,省疏具悉。宋浚吉之事,難於强迫,而重違其意,有此勉副之擧,觀此疏辭,不覺其誤,追悔曷及?當令該曹,依疏辭施行焉。
左承旨李廷夔初度呈辭。入啓。給由。
判決事金汝鈺辭職再疏。入啓。答曰,省疏具悉。已過之事,不必提起,卿其勿辭察職。
以江華留守徐元履身病及經歷李緯國橫被重迫,至於再煩殫章,則主張官事之人,何敢晏然辭職事。啓。傳曰,欲逐之計雖深,朝家其亦不察,而蒙然逐去乎?萬無是理,安心勿辭察職事,回諭。
吏曹啓曰,以禮曹啓辭,命下矣。氷庫別檢趙禧錫·沈益善等,盡心奉職,誠爲可嘉,似當有別樣激勸之擧,竝升敍,何如?傳曰,允。
政院啓曰,今此別薦薦主五十七員內,來呈單字四十五張,爲先捧入,此外應薦不薦人員,令該曹察處,何如?傳曰,允。又啓曰,凡公事之出於朝報者,分付兩司奇別書吏,則傳書來示於本院,聽其可否,然後許令各司書吏謄出,乃流來規例也。昨夕兩司奇別吏,以朝報來示臣等,其中進善尹鐫疏批,書之以答負罪臣尹鐫疏曰,故看來不勝駭異,卽令改去負罪臣三字矣。今朝得見各司朝報,則負罪臣三字,仍存不改,本院分付之事,全不擧行,任意分布,事皆類此,則所關非細,極爲痛愕,兩司奇別書吏,令攸司囚禁重治,以爲懲後之地,何如?傳曰,允。
刑曹啓曰,本曹所屬掌隷院官員等,今秋冬等褒貶,當爲等第,而判決事金汝鈺,時未出仕,限內不得磨勘之意,敢啓。傳曰,知道。
正言南九萬啓曰,臣於頃日,猥陳辭疏,本欲自暴其憂愧崩迫之忱,而言語支蔓,轉及他事,前大司憲蔡裕後,以此不安,至於辭遞,則臣之情勢,狼狽益甚。且患寒疾,症勢危苦,不能自力,冒死呈單,屢見阻却,只切悶蹙。昨日政府之坐,病勢如此,不得進參於參謁之列,尤不可一刻在職,而身在床席,無路起動,過宿之後,今始來避,臣之罪戾,至此而無所逃矣。請命亟斥臣職。答曰,勿辭,退待物論。
都承旨洪重普,左副承旨李天基,同副承旨李慶億上疏。大槪,陳情乞遞事。入啓。答曰,省疏具悉。卿等安心勿辭察職。
府啓。臣伏見忠洪監司李泰淵狀啓,則前兵使尹天賚,捕賊人論功時,以其孽族及所親軍官,冒錄首功,至於蒙賞。且欲其就服賊人之數多,至以牛馬賊,混入其中,有若大儻同類者然,不分初再犯,直爲正刑,其循私罔上之狀,殊極駭愕,不可只罷其職,請前兵使尹天賚拿問定罪。西原縣監李,以討捕使,旣主治賊之事,則罪囚之混斷,功勞之冒濫,宜無不知,而一從兵使之意,不爲明白處置,亦甚可駭,請西原縣監李,先罷後推。國家之以爵命德,將以共天位而治天職,非以苟榮其身而已也。新除授右尹愼天翊,詼詭持身,退不可爲訓於鄕里,浮游處世,進未有所益於朝廷,如此之人,未見其有可擢之實,請愼天翊新授職秩,亟命改正。古阜郡守李商霖,到任之後,專事貪虐,不法之聲,流聞遠邇,商霖不知反己而自新,致疑下吏之傳播,稱以謀陷,瞞報上司,別造大杖,撲殺三人,係是管下旣有罪犯,則報吏請刑,未爲不可,而偏信流言,逞其私憤,輕殺人命,如是之多,其濫殺之罪,不可不懲,請李商霖拿問定罪。禁府都事李,素有不美之行,見棄人類,久矣。傳播之說,醜不可道,而尙齒朝班,物情爲駭,請禁府都事李,削去仕版。答曰不允。尹天賚事,依啓。李,爲先推考。
答進善尹鑴疏曰,省疏具悉爾懇。已諭於前疏之批矣。爾其宜遵前旨,從速察職。
夜一更,月暈。三更,流星出軒轅星下,又巽方天際,狀如拳,尾長二三尺許,色赤。啓。以上朝報
上在昌德宮。停常參·經筵。
省峴察訪朴敏行差使員還下去。
左承旨李廷夔,校理李時術再度呈辭。入啓。加給由。
注書李光迪,寶城地病親呈辭。入啓。給由出去。
政院啓曰西原縣監李,爲先推考事,命下矣。臺諫方以先罷後推論啓,推考傳旨,不得捧之之意,敢啓。傳曰知道。
春秋館郞廳,以領·監事諸堂上意啓曰,前史官李䎘,丁酉十一月十朔,李溟翼,戊戌六月以後,三朔時政記,不爲修正,竝推考,使之趁速修正,何如?傳曰允。
春秋館郞廳,以藝文館領事意啓曰,本館無郞廳,今秋冬等褒貶,不得等第之意,敢啓。傳曰知道。
吏曹啓曰,別嫌疑明等威,有國之常體,大夫之臣,不敢稽首,明其等於君也,聖人未嘗不致勤於毫釐之間也。忠勳府硏藥人數,與內醫院無有差等,此是前例之甚謬者,兵曹減定其數,名正理順,事得其當,而忠勳都事張善瀓,因此發怒,酷治該吏,以致鬧端,其不顧義理,率爾妄作之失,大矣。張善瀓汰去,以懲其後,何如?傳曰允。
忠勳府啓曰,今戊戌年秋冬等褒貶,當爲限內磨勘啓聞,而延陽府院君臣李時白,病未行公,限內不得爲之之意,敢啓。傳曰知道。
平安監司李曼上疏。大槪,陳情乞遞事。入啓。答曰省疏具悉卿懇。卿其安心勿辭,速往欽哉。
院啓正言南九萬,引嫌而退。有懷必陳,風采可尙,病未參謁,理勢固然,不可以此輕遞言官,請命出仕。答曰依啓。
執義金始振啓曰,臣伏見江華府留守徐元履辭狀,其中有曰,言語率爾,交承之間,致有人言,經歷李緯國,橫被重駸,又曰,收糶催督之令,混及於前官時分給之類,都下喧傳,不勝其藉藉。臣於此,不覺瞿然而懼,赧然而恧也。頃日李緯國論劾時臺官,卽臣是也,而前留守閔應協,與臣爲婚姻家,則以交承有言之故,橫加重駁於經歷,臣之罪也。臣於今春,窶乏絶糧,適有二三奴僕,居在江都,以其奴名,受出數石糶穀,十月之初,僅能償還,則受糶於前官之分給,而造謗於凶歲之徵捧,亦臣之罪也。今此狀中,雖不擧臣之名,所指二事,可知其專爲臣身而發也,臣豈敢厭然自掩,以冀倖免哉?又況非其土民,而圖出官糶,已是違法,此又臣之罪也。臣之負犯,荐積至此,而頃日之疏,不盡首實,今被發告,始乃自陳,臣罪尤大,請命先罷臣職,仍治臣罪。
府啓,請西原縣監李亟命罷職。請愼天翊新除職秩,亟命改正。請李商霖拿問定罪。請禁府都事李搢削去仕版。措語竝現上答曰李事,觀其緘辭而處之,似乎未晩矣。其他等事,更加詳察處之。
答執義金始振曰勿辭,退待物論。
正言南九萬就職。
大司憲宋浚吉上疏。大槪,旣遞還仍,實是前所未聞之擧,更申危懇,乞蒙財處事。入啓。
右副承旨沈光洙上疏。大槪,賤疾猝重,勢難在職,且被江華留守詆斥,乞遞臣職,以謝人言事。入啓。答曰省疏具悉。其時所論,別無已甚之語,隨事論效,有何不可?安意勿辭。
正言南九萬啓曰,政府參謁,事體至重,不參之律,至於奪告身,臺諫之不參見遞者,前後非一。久遠之事,臣不能悉記,而頃日正言郭齊華,纔以此事見遞,何獨至於臣身,廢閣前規乎?臣雖近以病呈告,不爲入啓之前,則與無故不參者無異,臣之出仕,誠是意外,不得不更爲冒瀆,請命亟斥臣職。答曰勿辭,退待物論。
未時,太白見於午地。以上朝報
上在昌德宮。停常參·經筵。
左承旨李廷夔三度呈辭。入啓。遞差。
京畿監司書目,良才察訪洪錫龜,今月十三日,母在喪事。
中殿,藥房問安。答曰知道。
藥房都提調臣元斗杓,同副承旨臣李慶億啓曰,雪寒比酷,伏未審聖候調攝,何如?酸痛之候,今已盡歇,而痿緩之擧,與前無異耶?臣等憂慮未弛,敢來問安。答曰酸痛之候,幾盡差愈,而痿緩之擧,與前無異矣。
戶曹判書鄭維城,都承旨洪重普初度呈辭。入啓。傳曰,調理出仕。
大提學蔡裕後上疏。大槪,伏乞特垂恕察,亟遞臣文衡及他司兼任事。入啓。答曰,省疏具悉卿懇。卿辭至此,予亦末如之何。當令該曹議處焉。
答大司憲宋浚吉疏曰,省疏具悉卿懇。玉堂之言甚是,一日爲慮,而但卿辭老實至此,予何以欲避不能善處事,以致顚倒之失,而不爲勉副,以傷其以禮待人之道乎?卿其安心焉。
忠洪監司書目,西原縣監李,捕賊論功不公之罪,理難獨免,罷黜事。
吏曹啓曰,臺諫有闕,政事取稟。傳曰,明日爲之。
注書李光迪受由,代以卞榥爲假注書。
儀賓府啓曰,本府郞廳,今秋冬等褒貶等第,當爲磨勘啓聞,而新除授都事沈光泗,日淺故,不得爲之之意,敢啓。傳曰知道。
戶曹啓曰,所屬各司,今年秋冬等褒貶時,平市署則提調尹絳病,不得限內磨勘之意,敢啓。傳曰知道。
兵曹啓曰,所屬軍器寺,今秋冬等褒貶,本寺都提調未差,限內不得磨勘啓聞之意,敢啓。傳曰知道。
以禁府忠洪兵使尹天賚拿來啓目,傳曰依例新兵使下去後拿來。傳曰典獄摘奸,輕囚放釋。
右副承旨沈光洙啓曰,左承旨李廷夔,呈辭蒙遞,右承旨李尙眞,在外未上來,都承旨洪重普,左副承旨李天基,以病俱不來,同副承旨李慶億,藥房問安進參,臣獨在廳中,而今方承命出往。左副承旨李天基,病患似不至大段,請命牌招。傳曰允。
司諫李垕啓曰,政府參謁,體例雖重,而言事之人,輕遞可惜,身且有病,與無故不參者有間,故臣與同僚,相議請出矣。昨見正言南九萬避辭,援引前例,以請出爲非,臣何敢晏然在職乎?請命遞斥臣職。答曰勿辭,退待物論。
掌令李齊衡啓曰,臣伏見江華留守徐元履辭狀,有李緯國橫被重駁,再煩彈章之語。臣亦其時論執者也。李緯國詭異之事,法外之刑,本府査啓,實狀已著,則彈論之擧,在所不已,而橫被等語,顯加詆斥,決不可晏然仍冒,而素患胸痛,遇寒猝作,冒呈辭單,見阻政院,今始來避,所失尤大。請命遞斥臣職。答曰勿辭,退待物論。
正言吳始壽啓曰,臺諫之不參參謁者,或遞或否,曾無定規,況南九萬,以病呈告,已有日矣,未得參謁,勢所然也。至於陳疏,實出於身居言責,有懷必達之意,以此以彼,俱無可遞之失,故相議請出矣。卽伏見九萬引嫌,同僚又避,臣何敢晏然仍冒?請命遞斥臣職。答曰,勿辭,退待物論。
府啓,請愼天翊新授秩職,亟命改正。請李商霖拿問定罪。請禁府都事李削去仕版。措語見上竝引嫌而退。隨聞糾劾,乃其職爾,所論者公,初非有意,情外之謗,責有所歸,病未卽避,勢所固然,俱無可避之嫌,請執義金始振,掌令李齊衡竝命出仕。臣伏見江華留守徐元履狀本,提引李緯國之事,轉作自己辭職之擧,而遣辭偏愎,造意怳惚,臣不勝驚訝慨惜焉。緯國之濫刑,傳聞甚駭,臺臣論劾,事理當然,而本府査啓中酷刑一款,明有實狀,則亦不可謂得於風聞,而全然失實也。始發之論,旣得執法之體,再彈之章,實有深遠之慮,而疑之以有私,斷之以挾憾,情迹之外,億逆太過,則近日朝家處置,固已謬矣。元履乃於此間,幻做不近說話,有若身有所嫌者然,設令下官,元無所失,則只當査辨其誣,實有所犯,則亦可付諸公論,一僚佐之進退,何有於官長,而其所謂何敢晏然無動云者,何據而發歟?居留之寄,爲任不輕之地,錢穀尤重,前官之不職,簿書之虛僞,已所目見,有難掩置,則從實啓斥,小無所妨,而到任已久,未嘗以此狀聞,及乎緯國被彈,臺臣見斥之後,創出交承間致有人言等說,隱然以緯國之事,爲出於救護前官,有意迎擊,何其蓄疑懷嫌,至此之甚耶?至於前官分糴,後官督捧,自是常事,何慮人謗,而雖或都下喧傳藉藉,誠如所云,外至之言,無與於己,而張皇陳啓,至煩天聽,其意所在,實不可曉。君子處事,貴乎明白,不密之喩,吁亦異矣。近以緯國之事,前後臺官,相繼狼狽,公論旣不得行,聖明猶有所未盡釋然者,而元履乃以秩高宰臣,反欲伸救下官,濟其忿懥,上惑天聽,陰擠言者,其心可惡,不可置之。請徐元履罷職。答曰,不允。出仕事,依啓,而金始振遞差。且徐元履,設或有未盡之事,有相規之擧,豈可以偏愎幻做等語,恣意詆辱?全無平心底思意,不但可駭,重臣之事,與小官不同,不待同僚相議,乘其獨在之時,汲汲攻斥,不遺餘力,尤極駭異矣。
府前啓西原縣監李罷職事,停啓。
未時,太白見於午地。以上朝報
上在昌德宮。停常參·經筵。
鳳山郡守柳潝差使員還下去。
戶曹啓曰,以政院啓辭,傳敎矣。前日備局啓辭,各樣冗費裁省別單中,百官祿俸,三品以上減一石之意,竝爲書入,則判付內,百官頒祿不當量減之敎,實出於聖上體下之盛意,故祿俸裁減事,臣曹不敢更請矣。今此政院啓辭之批,以御供未減者尙多,盡減之時,更議百官祿俸可也爲敎。百官祿俸減損,豈係於御供之盡減乎?近來京外進上之物,減而又減,餘存封進者無幾,其在臣民享上之道,豈非未安之甚乎?此後御供,更無減損之物,祿俸裁減,有何等待之事乎?依當初廟堂別單磨鍊之例,東西班三品以上祿俸,限明年每等各減一石,四品以下秩卑微末之官,則常祿本來不敷,今又減給,則必多艱窘之歎,此則勿入於裁減之中。且凡百浮費及諸處下輩散料中,每年稍加之數,亦爲量減,今方磨鍊,從當別單啓下,限明秋擧行,何如?傳曰更爲觀勢爲之。
掌令李齊衡就職。
謝恩,左承旨李弘淵。
戶曹判書鄭維城上疏。大槪,賤疾苦劇,決無供職之望,召命之下,亦不得趨詣,惶蹙罔措,冒死陳情,本職及兼帶,竝乞遞免事。入啓。答曰,省疏具悉卿懇。今因凶年,經費之減縮者甚多,決不可付之生手,卿雖有病患,豈可以因此遞去乎?萬無是理,卿其安心勿辭,從速察職,不至久曠重務。
持平李翊啓曰,伏以,臣以渺然新進,百無肖似,濫蒙洪造,擢置臺閣,臣誠惶感自礪,惟思隨事盡言,以爲萬一報效之計。今此徐元履之請罷,實是公議之不容已者,其深辭隱語,億人太過,原其心跡,不甚公正。一番彈劾,自是循例,而聖鑑不諒,峻批遽降,驚悚震惕,罔知攸措。夫元履之地望才器,爲世所稱,則臣非以元履爲全無可取,只論一時之失,以示相規之道,亦豈有意於詆辱也?狀中辭語,回互不平,則偏愎之稱,元非過當,强引他事,以爲己嫌,則幻做之說,亦非虛構。金始振,旣無可遞之失,則元履自當有請罪之擧。一是一非,必須辨別,故不待同僚,乃敢獨啓,率爾之失,臣猶自知,而事有所當爲者,則亦何必遲疑而等待也?旣承情外之嚴敎,又有金始振特遞之命,臣不勝瞿然之至。始振受糴之事,元履狀辭,旣無擧論,而始振,自以曾入於分糴之中,不敢自安於心,從實自列,亦可見其樸直無他也。十月收糴之初,曾已償納,卽無餘逋,設令元履所措,實在此人盡償之後,則元無所嫌於始振,且其臧獲,旣在其地,則因此受糴,不爲無據。處置請出,臣恐事理當然,而聖敎特遞,出於意外,臣之處置乖當之失,益著矣。以此以彼,決不可晏然在職,而昨緣夜深,今始來避,臣罪尤大。請命罷斥臣職。答曰勿辭,退待物論。
大司諫趙壽益啓曰,臣年衰痼病,軀殼僅存,種種宿患,遇寒必劇,自四五日前,腰痛猝發,屈伸行步,俱不得自由,伏枕呼苦,供職無路,萬不獲已,冒呈辭單,而政院連日退却,狼狽悶蹙,不知所處。不意同僚相繼引避,本院無他員,臣當爲處置,而賤疾如許,無計起動,使莫重處置,未免經宿,今始扶曳來避,臣之所失,大矣。且臣方帶槐院提調,頃日政府之坐,病未進參。旣有身犯,尤不可是非於其間。以此以彼,決難仍冒,請命遞斥臣職。答曰勿辭,退待物論。
掌令李齊衡啓曰,臣與金始振,論事則同,而獨於金始振,有特遞之敎,臣何敢自以爲無失,仍冒臺閣,而況臣,旣已被斥於徐元履,廉隅所在,亦何敢晏然處置同僚乎?以此以彼,決難在職,請命遞斥臣職。答曰勿辭,退待物論。
延陽府院君李時白·原平府院君元斗杓箚子。大槪,伏見該曹啓辭,不勝惶恐待罪事。入啓。答曰,省箚具悉。卿等之懇,此不過因循不覺之所致,何乃不安至此?卿等宜安心勿待罪。
寅平尉鄭齊賢上疏。大槪,以不干人事,橫被侵侮,決難冒恥帶職,乞賜鐫罷,以存事體事。入啓。
未時,太白見於午地。以上朝報
上在昌德宮。停常參·經筵。
政院啓曰,今秋冬等褒貶修啓中,江原道及江華府邊將,無一人居下,殊無嚴明殿最之意。江原監司姜栢年,江華留守徐元履,竝推考何如?傳曰允。
傳曰,今見慶尙道褒貶,則西生僉使具元弼,置之下考,而其下懸註曰,盡心國事,土卒頗怨云。旣盡心於國事,則雖有土卒之怨,其可置之於下考乎?誠能致力於官事,則於其使役之際,寧無下卒之怨乎?事甚無據,當該水使推考,令本道監司,使之査處,俾無稱冤之弊。
政院啓曰,本院規例,左副承旨以下,分若非大段疾故,不敢不入來,而近來僚員,相續呈病,本院入直外,無一人仕進者,其於事體,亦甚未安。右副承旨沈光洙,同副承旨李慶億,竝爲牌招,使之察任,何如?傳曰允。
傳曰,召對爲之。
答寅平尉鄭齊賢疏曰,省疏具悉。此非有所失而然也,勿辭。
召對入侍,吏曹判書宋時烈,贊善宋浚吉,承旨李天基,玉堂金壽興·沈儒行,假注書卞榥,兼春秋河呈道。
司僕僉正柳頲,主簿姜頊,工曹正郞崔文活,佐郞洪處深,軍器僉正洪錫箕,主簿李㒖,平市令李廷望,奉事申自澄,司宰僉正李守約,直長尹遇丁,奉常判官李慶龍,東氷庫別檢李重輝,藏氷事出去。
右副承旨沈光洙上疏。大槪,賤疾苦重,旣無供仕之望,情勢狼狽,又不可忘恥在職,冒呈辭單,遽承牌招之命。不敢退伏,趨詣闕門之外,更控危懇,乞賜遞免事。入啓。答曰省疏具悉至懇。此非所當嫌,有何可遞之失乎?勿辭,從速察職。
玉堂箚子。大槪,正言南九萬,司諫李垕,正言吳始壽,大司諫趙壽益遞差,持平李翊,掌令李齊衡出仕事。入啓。
左議政元斗杓箚子。大槪,誤薦之責,實所難免,惶恐待罪事。入啓。
答玉堂箚曰,依啓。李翊之事,予未知其恰當也。
吏曹啓曰,都目政事,來二十一日爲之之意,敢啓。傳曰知道。以上朝報
下直,兔山縣監朴千榮。
午時未時,日暈。
李天基,以都摠府言啓曰,都摠管金南重,刑曹坐起進去晝仕,請出標信。傳曰知道。
李天基,以都摠府言啓曰今日入直軍士中日習射,請出標信。傳曰知道。
李天基,以備邊司言啓曰,統營租二萬石,運致京江,輕價發賣,以爲都民賑救之地事,頃日啓下,分付該營矣。卽接統制使鄭榏所報,則數萬之穀所載船格,有難獨當辦出云,其勢誠然。一萬石則自本營運致,一萬石內四千石,則令本道監司,六千石,則令全南左右水使,分半輸送,而船格,則自統營給價賃送,各處兵船及格手,切勿抽用,以重海防之意,分付何如?傳曰依啓。
寅平尉鄭齊賢疏曰,伏以臣,昨日捕盜廳,以賊一字缺張斗星稱名人跟捕事,多發捕盜軍官,聚以下元疏缺以上燼餘
召對時,吏曹判書宋時烈所啓,本曹郞官,各有所掌,不可不備員,而必以停當之人擬差,亦非人人之所可爲也。閔維重,以沈世鼎未蒙敍用之故,在職不安,褒貶居下。雖未知沈世鼎之罪犯如何,而歲月已久,物論稱冤。臣之愚意,此時亦不可以循常度日,合有變通之事矣。上曰吏判之言如此,閔維重褒貶下考,蕩滌。又所啓,臨政擬書,常患乏才,而罷散之中,任義伯·權堣·李晩榮·李袗,皆是可用之才,而不得蒙敍矣。上曰,然則四人敍用。又所啓,睦來善·成以性,所犯不重,亦一體敍用,何如?上曰依爲之。以上朝報
召對時,吏曹判書宋時烈所啓,今番因本曹啓辭,受薦目矣。癸亥初,有或以儒生超授六品者,丙子,亦有此例。今薦目中,如有表表可稱之才,則勿循常規,直爲陞擢擬差,何如?上曰,此言是矣。雖學生,其才表著,可合擢用,則別爲抄選,別單啓下後,調用可也。此亦朝報
禁府啓曰,李曾當爲加刑,而今日司寒祭受香,十八日正日,十九日二十日臘享大祭齋戒,二十一日正日,連五日不得開坐加刑之意,敢啓。傳曰知道。禁府謄錄
上在昌德宮。停常參·經筵。
答左議政元斗杓箚曰,省箚具悉卿懇。雖臺論,心知其不可,故不爲允從矣。於卿何有?卿其安心勿待罪。
全南監司書目,井邑呈,以右承旨李尙眞辭職上疏上送事,啓。答曰省疏具悉爾懇。所辭之職,今姑遞改矣。爾其將護母病,從速上來。
大司憲閔應亨上疏。大槪,病廢已久,近又中寒,氣息奄奄,莫保朝夕,亟遞新授職名,以便公私事。入啓。答曰,省疏具悉卿懇。卿其安心,勿辭察職。
中殿,藥房問安。答曰,知道。
藥房都提調臣元斗杓,副提調臣洪重普啓曰,昨日冒寒,出御寒殿,伏未審聖候,何如?湯藥進御,今已累貼,痿緩之症,尙無收效之漸耶?臣等憂慮未弛,敢來問安。答曰,服藥之後,雖無大效,比前有稍勝之漸矣。
副應敎李慶徽初度呈辭。入啓。給由。
吏曹啓曰,臺諫有闕,政事,取稟。傳曰,大政不遠,姑勿爲之。
掌令李齊衡,持平李翊,牌招不進。
禁府啓曰,李曾當爲加刑,而今日司寒祭受香,十八日正日,十九日二十日臘享大祭齋戒,二十一日正日,連五日不得開坐加刑之意,敢啓。傳曰,知道。
兵曹啓曰,統制使鄭榏,旣已瓜滿,依近例令備局擬薦,何如?傳曰,允。傳曰,召對爲之。
戶曹判書鄭維城上疏。大槪,冒萬死更申危懇,本職及兼帶,乞賜遞免事。入啓。答曰,省疏具悉卿懇。已諭予意矣。卿其安心,勿爲固辭,亟出察任。
召對入侍,吏曹判書宋時烈,承旨沈光洙,玉堂金壽興·沈儒行,假注書卞榥,兼春秋河呈道。
掌令李齊衡上疏。大槪,病勢極重,召牌之下,不得趨詣,惶恐待罪,乞賜鐫免事。入啓。答曰,省疏具悉。爾其勿辭察職。
江華留守書目,經歷李緯國病重,赴任無期,斯速遞改事。
領議政沈之源箚子。大槪,誤薦之罪,臣實難免,惶恐待罪事。入啓。答曰省箚具悉。卿無所失,卿其安心勿待罪。
負罪臣尹鐫上疏。大槪,更伸危懇,冀蒙諒察事。入啓。
持平李翊上疏。大槪,召牌之下,病未趨詣,乞削臣職,以爲逋慢者戒事。入啓。答曰,省疏具悉。爾其勿辭察職。
以進善尹鐫上疏,傳曰,下該曹。以上朝報
兵曹啓曰,安東·西原·順天等營將有闕,海美營將李敏發,亦已瓜滿,四鎭營將,當爲一時差出,而堂上武臣中,除訓鍊都監將官,內三廳,無故擬望之人絶乏,勢難推移塡差,極爲悶慮。堂下武臣不次擢用可合人,令廟堂抄擇啓下,俾得以此備擬,何如?傳曰,允。備局謄錄
上在昌德宮。停常參·經筵。
副應敎李慶徽再度呈辭。入啓。加給由。
知事李浣,刑曹參判柳赫然初度呈辭。入啓。傳曰,調理出仕。
戶曹判書鄭維城箚子。大槪,冒死陳情,懇乞鐫免,仍治臣罪,以謝公議事。入啓。答曰,省箚具悉卿懇。於卿少無干涉,卿其安心勿辭,亦勿待罪。
吏曹啓曰,以政院啓辭,別薦薦主應薦不薦人員,令該曹察處事,命下矣。限內不薦人員,別單書啓,竝推考,在京人員,則趁大政無遺書呈事,更爲分付,何如?傳曰,允。又啓曰,本曹坐起時,漢城府判官李必馦,通禮院引儀朴成禹,典獄署主簿鄭世周,西部主簿黃一夔,瓦署別提李奎長,大典不通,竝汰去,何如?傳曰,允。又啓曰,豐基郡守閔汝老,呈狀于本曹曰,前月除授禮曹正郞,而身有重病,未及肅謝之際,豐基郡守,又爲下批,感激惶悚,所當竭力行公,而元來宿疾之人,自去月晦間,添得傷寒,症勢甚重,旬月之內,差復難期云。此時守令,不可等待其差復赴任,豐基郡守閔汝老,改差何如?傳曰,允。
以今十二月十七日,召對時擧行條件,傳曰,多有落漏之語。甚爲疏略,改入。
傳曰,召對爲之。
召對入侍,吏曹判書宋時烈,贊善宋浚吉,承旨沈光洙,玉堂李殷相·沈儒行,假注書卞榥,兼春秋河呈道。
吏曹啓目粘連,大提學蔡裕後上疏云云。蔡裕後,因頃日臺諫處置,雖有不安之意,以此至於辭遞兼任,殊涉過當。況旀文衡之任,非該曹所可議處,令廟堂覆啓處之,何如?啓依回啓施行。
備邊司啓目粘連,判下云云。大提學蔡裕後,平日持身,廉恥自勵,而臺臣之斥,出於情外,宜其有未安之心是白在果,因一時過激之論,每每辭避,亦似過當。文衡重任,不可輕遞,使之從速察任,何如?啓依允。
宣惠廳啓曰,全南沿海大同,每結以十三斗收捧事,旣已磨勘行會,而適値今年失稔,龍安等九邑則減八斗,錦城等九邑則減三斗。海南等九邑,被災差輕,所當準捧十三斗,而第念朝家軫念民事,御供方物及歲幣上次木,軍器寺·校書館等貢物正布,作米月課,竝皆權減。以其所減之數計之,則海南等九邑所減者,四十餘石,而收米中不減此數,則九邑之民,獨未蒙實惠,其在便民之政,亦甚不均。叩算計之,則每結若減二斗,可準各種民役所減之數,而餘米尙有八十餘石,竝與錦城等餘米通計,則至於一萬四千餘石。以此猶可推移支用於一年之需,海南等九邑收米,每結亦減二斗,以示朝家軫恤之意,何如?傳曰依啓。
寅平尉鄭齊賢上疏。大槪,席藁待罪,迄無朝家處分,乞治臣妄作之罪,以謝公議事。入啓。答曰,省疏具悉。勿待罪。
大司憲閔應亨上疏。大槪,病勢漸篤,決無起動之望,更申危懇,乞遞職名事。入啓。答曰,省疏具悉卿懇。卿辭至此,當勉副焉。以上朝報
上在昌德宮。停常參·經筵。
副應敎李慶徽三度呈辭,大祭齊戒,以留政院。
中殿,藥房問安。答曰,知道。
藥房都提調臣元斗杓,副提調臣洪重普啓曰,連日出御便殿,伏未審此時,聖候調攝,何如?臣等憂慮未已,敢來問安。答曰,知道。
兵曹啓曰,每都目,各廳久勤調用之擧,蓋爲酬其積仕勤苦之勞也。近來各衙門,不計朔數多少,只取其中居首者,稱以久勤,循例書送,以冀調用,有乖本意,事涉無據。自今以後,差任從仕,未滿三十朔以上者,勿以久勤施行,永爲定式,何如?傳曰,允。
戶曹啓目粘連,以慶尙監司,柒谷府會米事目外,取耗三升與否査啓事,啓本云云。査啓中,丙申年未捧六百三十二石零,稱以留庫,事極駭異是如爲白有去乎,此必積年未收流來者,稱以留庫,冀免目前罪罰。其時府使李經漢,姑先推考,觀其緘辭,然後處之,而李東相段,旣是到任之前事,別無可論之罪,以此意分付,何如?啓依允。以上朝報
上在昌德宮。停常參·經筵。
副護軍蔡裕後上疏。大槪,臣誠惶悶,置身無地,來伏郊外,只俟恩遞之命事。入啓。答曰,省疏具悉卿懇。公議大可見矣。何用固辭乃爾?卿其安心勿辭,從速入來。
副應敎李慶徽三度呈辭。入啓。遞差。
吏曹啓曰粘連,進善尹鑴上疏云云。進善尹鑴前後疏章,備陳其情事,自以至怨極痛,不欲終始掩昧,若不明辨,則其心終不得安是白在果,但朝廷待下之道,則不可究之以訟端,以虧損體面是白乎矣,講官去就,非該曹所敢擅便,上裁何如?啓依回啓,使之從速察任,宜當。
侍講院啓曰,本院上番六員內,輔德李端相,出使,兼文學李慶徽,時未付實職,文學金萬基,方爲入直矣,今日政,移拜正言,其他差出之員,今日內,俱未及下批,上番無入直之員。不得已以下番,姑陞上番入直之意,敢啓。傳曰,知道。
執義李時術上疏。大槪,病勢深重,乞遞新授職名,仍陳所懷事。入啓。答曰省疏具悉辭意。爾其勿辭察職。
巳時,日有兩珥。未時,太白見於巳地。以上朝報
上在昌德宮。停常參·經筵。
禮曹啓曰,以贊善宋浚吉所啓,命下矣。四學儒生守齋之擧,蓋爲通讀講磨之地,此實出於朝家敎育之盛意,而臣命夏以爲,此時士習不淑,且無師表,非但作成未易,恐未免有名無實之歸。當初以請罷之意,陳達於榻前,未蒙允許,而今過五六年,了無成效,徒長弊習,此儒臣之所以請罷加設童蒙敎官四員。今此變通,亦出於不得已也,第念童蒙敎官,乃訓蒙之任也。四學儒生,旣罷守齋之後,則不可無別樣勸課之方。師儒之長,旣得其人,必須輪往四學,通讀試製,然後可以作成,而赴擧時濫雜之弊,有難以此痛革,此等事,不可不熟講也。加設敎官,則必須有學業知禮法之士,爲之敎養,然後方可收效,而循例差除,若非其人,則徒費廩料,此亦歸於有名無實矣。四學儒生勸課之方,加設敎官別選之擧,令祭酒之臣,更加商確定式,別單書入後定式,何如?傳曰,依啓。
吏曹啓曰,直陞六品可合人,抄啓收用事,旣已稟定於榻前矣。今日臣等,取考別薦單子,相議抄出書入之意,敢啓。傳曰,知道。
持平李翊啓曰,伏以,牌招不進,在法應遞,陳章乞免,實出於萬不獲已,而誠未上格,未蒙恩兪,臣誠震惕,罔知攸處。旣有負犯,尙帶職名,揆諸事理,有傷廉隅,而身病轉劇,未卽引避,呈單投疏,見阻政院,臣之情勢,狼狽極矣。且以愼天翊事,相臣箚斥職官,至以眩亂疑惑,爲其罪案,臣於此,益切悚然。夫天翊之恬退不仕,豈無可取?惟其制行詼詭,持論不根,不足以補益國家砥礪風敎,故只陳其無可擢之實,以示公議之不可已,何嘗有意於詆辱其人哉?可否相濟,是非相爭,自是朝家美事,若諉以大臣之薦,知其不可而終莫敢言,則今日之事,不幾於子思之所憂者乎?此無非如臣庸陋,亦忝臺席之致,以此以彼,俱難苟冒,請命罷斥臣職。答曰,勿辭,退待物論。
兼弼善兪棨,牌招肅拜。
兵曹判書鄭致和初度呈辭。入啓。給由。
司書安縝上疏。大槪,召牌之下,不敢不趨詣闕外,而新除授職名,萬不近似,猥陳危懇,冀蒙恩遞事。入啓。答曰,省疏具悉。爾其勿辭察職。
未時,太白見於午地。以上朝報
禁府啓曰,金仲賢照律事,啓下,而今日本府之坐,判府事鄭維城,以藥房監劑,不爲來參,故金仲賢照律,不得爲之之意,敢啓。傳曰,知道。又啓曰,刑曹啓目,馬帖僞造罪人出身宋尙逸,移義禁府處置事,允下矣。宋尙逸拿囚之意,敢啓。傳曰,知道。禁府謄錄
上在昌德宮。停常參·經筵。
未時,太白見於午地。
藥房,慈殿問安。答曰,知道。
藥房都提調臣元斗杓,提調臣鄭維城,右副承旨臣沈光洙啓曰,當此隆寒,連日開政,勞動玉體,伏未審聖候調攝,何如?痿緩之症,漸致差愈,而酸痛之氣,今已盡減耶?臣等憂慮未弛,敢來問安。答曰,知道。
沈光洙啓曰,執義李時術,再啓煩瀆,退待物論矣。傳曰,知道。
大司憲宋浚吉啓曰,持平李翊,以牌不進,在法應遞,陳章乞免,實出於萬不得已,而誠未上格,未蒙恩兪,臣誠震惕,罔知攸處。旣有負犯,尙帶職名,揆諸事理,有傷廉隅,而疾病轉劇,未卽引避,呈單投疏,見阻政院,臣之情勢,狼狽極矣。且以愼天翊事,相臣箚斥職官,至以眩亂疑惑,爲其罪案,臣於此,益切悚然。夫天翊之恬退不仕,豈無可取?惟其制行詼詭,持論不根,不足以補益國家砥礪風敎,故只陳其無可擢之實,以示公議之不可已,何嘗有意於詆辱其人哉?可否相濟,是非相爭,自是聖朝美事,若請以大臣之薦,知其不可而終莫敢言,則今日之事,幾於子思之所憂者乎?此無非如臣庸陋,亦忝臺席之致,以此以彼,俱難苟冒。執義李時術,以臣之賤疾,經月苦劇,新承謬命,未卽出謝,冒陳危懇,未蒙恩遞,惶感罔措,亦不敢一向退伏,今始祗肅,逋慢之罪,臣實難免。且本府論啓中愼天翊事,臣以下七行缺,請李時術出仕?答曰,依啓。
李正英,以吏曹言啓曰,臺諫有闕,政事何以爲之?敢稟。傳曰,過國忌後爲之。
沈光洙,以都摠府言啓曰,今日入直軍士,當爲中日習射,而國忌齋戒相値,不得爲之之意,敢啓。傳曰,知道。
沈光洙,以都摠府言啓曰,副摠管具仁墍,以摠戎軍兵試技事,慕華館進去晝仕,請出標信。傳曰,知道。
李慶億,以備邊司郞廳來言,言啓曰,今日賓廳坐起日次,而國忌齋戒相値,不得坐起云。敢啓。傳曰,過國忌後,更爲來會。
李慶億,以戶曹言啓曰,以全南監司啓本粘目,傳曰,所謂分徵,分徵於何人之意耶?察啓事,傳敎矣。元啓本末端,有曰,米船到珍島致敗數字缺載米,沒數拯出,三分之一,則地方官改色分一字缺,三分二,則監色·沙格等處,改色分徵云。分徵形止,如是明白擧論,至於分徵成冊,曾已數字缺故,覆啓中,只以急速分徵上納之意,措語,某人處分徵事,不爲磨三四字缺論矣。敢啓。傳曰,知道。以上燼餘
上在昌德宮。停常參·經筵。
成宗大王忌辰。
平安監司書目,義州府尹馳報據,勅使二員,以致祭事,今月晦間,丁寧渡江云云,牌文撥上以上送事。
政院啓曰,卽見平安監司狀啓,則勅使越江之期,當在今月晦前云。站上之事,萬分急迫,新除授平安監司李曼及兩西未赴任守令,除署經當日內發送,且守令·察訪,有受由上京者云,亦令該曹催促還任,何如?傳曰,允。
兼弼善兪棨上疏。大槪,敢申危迫之情,本職·兼帶,竝乞遞免,以重公器,以安私分事及兵曹判書鄭致和再度呈辭,國忌,以留政院。
吏曹,館伴洪命夏,遠接使金南重,問禮官丁昌燾,迎接都監提調鄭維城,郞廳鄭麟卿·郭之欽·李廷機·呂閔齊·崔文活·李東老·任濬·李命聃,啓。以上朝報
備邊司啓曰,勅行員役,則小不下七十,兩西驛路殘弊,勢難獨當,故咸鏡·江原·西道驛馬,調送補把矣。今番則大通官以下員役,只二十二人,雖無補把,猶可以支過,江原·咸鏡兩道驛馬,勿爲調送,以除饑歲遠路往來之弊,何如?答曰,允。又啓曰,卽接義州府尹馳啓,勅使牌文已到,而越江似在晦間云,事甚急遽。遠接使及館伴以下官員,令該曹卽爲差出,何如?答曰,允。備局謄錄
上在昌德宮。停常參·經筵。
中殿誕日,政院·玉堂·二品以上·六曹問安。答曰,知道。
東宮,政院·玉堂問安。答曰,知道。
大司諫李弘淵上疏。大槪,新授職名,萬不近似,懇乞遞免,以重名器,以安愚分事。入啓。答曰,省疏具悉。爾其勿辭,從速察職。
備邊司啓曰,勅行本月晦間,當爲越江云。長湍府使兪椗,宣川府使朴之墉,皆在嶺南任所,旬月之間,勢難赴任,竝改差,以在京無故人,明日政差出,卽爲發送,何如?傳曰,允。
答吏曹判書宋時烈疏曰,省疏具悉卿懇。卿之爲政,至誠至公,爲國人所知,何以過爲撝嫌,辭之至此乎?末端之言,予甚瞿然矣。卿其安心,勿辭察職。
答大司憲宋浚吉疏曰,省疏具悉卿懇。贊善之任,設或予能勉副,卿其可安於心,而曾不係戀乎?雖出於不得已,實非卿之本意也,卿其安心勿辭。與大提學等相議事,當令依疏辭施行焉。
答掌令尹宣擧疏曰,省疏具悉爾懇。前日之長往不顧,予甚惜之。爾其勿辭,體予至意,從速上來。
答左承旨權堣疏曰,省疏具悉爾懇。爾其勿辭,從速察職。
右副承旨沈光洙上疏。大槪,冒死陳懇,乞遞臣職,許令正朝,展掃先瑩事。入啓。答曰,省疏具悉至懇。觀此疏辭,予甚愴然。勿辭,安意往來。仍傳曰,給由馬。
兵曹判書鄭致和再度呈辭。入啓。加給由。
掌令李齊恒初度呈辭。入啓。給由。
謝恩,大司諫李弘淵,宣川府使鄭倜,護軍李守綱。
政院啓曰,昨日本院,以平安監司及兩司守令,當日內發送事,啓稟蒙允,分付該曹,再三申飭矣,昨日無一人拜辭者,事極可駭。監司李曼,則連呈辭疏,而觀其疏辭,涉於煩猥,似不當捧入,故累次退却矣。今聞疏辭未入之前,決不敢辭朝云,其疏則捧入,而朝命先下之後,趁不就道,稽緩之失,不可不懲,李曼及昨日不爲下直守令,竝推考,何如?傳曰,允。又啓曰,弘文館副應敎睦兼善,再昨因本館草記,牌招之後,來詣闕外,陳疏退歸,而觀其疏辭,則家有可疑之疾,不敢肅謝云。旣已承牌詣闕,則以此不爲肅謝,事涉無據,故其疏退却不捧矣。今過數日,尙不出謝,殊甚未便,推考何如?傳曰似不必推考矣。又啓曰,以頃日召對時定奪童蒙敎官加設事,分付吏曹矣。今二十一日禮曹啓辭,以儒生勸課之方,加設別選之擧,令祭酒之臣,更加商確,別單書入後擧行事,入啓蒙允,則本院所當以差出安徐之意,分付吏曹,而其日臣以代房,不能覺察,只令成均館從速擧行,而未及分付於吏曹,以致徑先差出,不察之失,在所難免,惶恐待罪。傳曰敎官差出,則雖議處,似不可已之事,仍爲差出,有何不可?勿待罪。
平安監司李曼上疏。大槪,猥將悶迫情勢,乞遞職名,累度見却於政院,而物議所在,不可悶默而止。雖有客使先聲,不敢冒恥赴任,冒死陳情,懇乞遞免事。入啓。答曰,省疏具悉卿懇。如此可笑不知者之言,何用掛懷?卿其安心勿辭,速往欽哉。
左副承旨李天基上疏。大槪,臣家有痘疫,不敢出入大內,今日引見時,該房所當入侍,而他僚代入,惶恐不安,伏乞遞免,以便公私事。入啓。答曰,省疏具悉。曾無以此遞職之規,爾其勿辭察職。
工曹判書李時昉箚子。大槪,裁省一事,有所變通者,略陳淺見,所帶職名,仍乞鐫免事。入啓。答曰,省箚具悉卿懇。箚辭當令廟堂處之,卿其安心勿辭,以副予意。
右副承旨沈光洙上疏。大槪,更冒萬死,敢暴危衷,乞收給由馬之命,以安微分事。入啓。答曰,省疏具悉。在昔則此是當行之典,何用不安乃爾?勿辭。
吏曹判書宋時烈箚子。大槪,更申前懇,終乞遞免事。入啓。
下直,定州牧使金汝溫,宣川府使鄭倜。
吏曹參判李一相,參議曺漢英上疏。大槪,頃於吉州牧使差出時,守令竝擬事,啓請,而落書堂下二字,難免昏謬之失,亟遞臣等之職事。入啓。
答兼弼善兪棨疏曰,省疏具悉爾懇。爾其勿辭察職。
榻前,大司憲宋浚吉所啓,古阜郡守李商霖,一日殺三人之說,騰播遠近。其間曲折,雖未可詳,而此說果是,則雖或報知上使,必是私憤所挾,不可不拿問定罪矣。上曰,依啓。又所啓,禁府都事李搢,尙齒衣冠之列,物情皆以爲駭,請命削去仕版。上曰,依啓。又所啓,江都,重地也。其糶糴,果有疏繆之弊,則頃於特命嚴査之日,爲守臣者,所當十分詳細査問,以爲處置之地,而留守徐元履,不此之爲,乃以經歷被論之故,心懷不平,費辭辭狀,顯示忿懥之色,其辭意又不明朗,致令物情疑駭,守臣道理,不當如是。江華留守徐元履,請命罷職。上曰,推考。大司諫李弘淵所啓,臣之職名,萬不近似,決不敢冒昧行公,而召牌之下,不得不惶恐趨造,反覆思惟,有難承當,請命亟遞臣職。上曰,勿辭。又所啓,新除授獻納閔維重,時在廣州地,正言李楘,時在高山任所,請竝斯速乘馹上來事,下諭。上曰,依啓。
榻前,禮曹判書洪命夏所啓,兩湖飢民,朝家旣已軫念,凡事賑救之策,靡極不用,而畿內之民,當此飢歲,又値客行,將無以支過,秋等收米,旣爲量減,則春等尤不可不減矣。領議政沈之源,左議政元斗杓曰,臣等方以春等量減之事,相議于賓廳矣。山郡則減二斗,海邑則減三斗,何如?洪命夏曰,水原等十三邑,被災最甚,若減四斗,則民蒙實惠,而不足之數,江都收米,取用何如?上曰,國用有裕,則雖盡減,可也,而力有所不逮,特減四斗,若有不足之數,則觀勢取用,似當矣。禮曹判書洪命夏所啓,湖南大同,旣始之後,適値飢歲,未見實效,而權儁爲本廳郞廳,詳知首末,且有才局,今雖擢用爲密陽府使,而不可以生手之人,以替其任,且儁曾除沃川郡守時,啓遞仍任之意,實非偶然,權儁改差,何如?上曰,依啓。以上朝報
備邊司啓曰,禮曹啓曰,近來勅使,往來無常,凡干接待應行節目,不必續續煩啓。今此出來勅使時,京外迎勅諸事,及遠接使·問禮官齎去節目,各樣儀註,一路迎餞使,仁政殿茶禮等事,竝依前啓下事目擧行,但自上方在靜攝之中,親臨一節,似難擧行,而問禮官齎去儀註中,亦當變通,令廟堂議處,何如?傳曰,允事,命下矣。自上方在靜攝中,決難郊迎,且痘疫大熾,世子亦不可遠出郊外,此等事,令遠接使豫先措辭開諭,而儀註則姑爲循例磨鍊以送,何如?答曰,允。又啓曰,今番勅行員役,其數不多,且以年凶,兩西補把咸鏡·江原兩道驛馬,勿爲調送事,已爲啓下矣。館所立待三南驛馬五十匹內,減三十匹,以除饑民一分之弊,何如?答曰,允。傳曰,大臣·備局堂上引見。今日堂上之稱病者多,事甚埋沒。無故稱病者,竝推考。備局謄錄
上在昌德宮。停常參·經筵。
答吏曹判書宋時烈箚曰,省箚具悉卿懇。此皆細事微故,不足爲卿之失,卿其安心勿辭。
答吏曹參判李一相,參議曺漢英疏曰,省疏具悉。卿等勿辭察職。
中殿,藥房問安。答曰,知道。
藥房都提調元斗杓,提調鄭維城,副提調洪重普啓曰,寒威比酷,以昨日出御便殿,引接移時,伏未審夜來,聖候調攝,何如?臣等憂慮未弛,敢來問安。答曰,無事矣。
吏曹參判李一相初度呈辭。入啓。傳曰,調理出仕。
領中樞府事鄭太和上疏。大槪,懇乞還收恩典事。入啓。答曰,省疏具悉卿懇。目今雖有客聲,國家待大臣之道,豈容如是?況不遠之地則尤爲無害,卿其安心勿辭。
政院啓曰,江華留守徐元履推考事,命下矣。臺諫方以罷職論啓,推考承傳,不得捧之之意,敢啓。傳曰,知道。
弘文館啓曰,新除授副校理洪處尹,時在慶尙道眞寶地。經筵入番事緊,請斯速乘馹上來事,下諭。傳曰,依啓。
侍講院啓曰,新除授弼善黃儁耉,時在慶尙道密陽府任所,文學南九萬,時在京畿龍仁地。書筵入番事緊,竝斯速乘馹上來事,下諭,何如?傳曰,允。
傳曰,平安監司李曼,今日亦不辭朝,殊甚未便。卽刻牌招,使之下直事,分付。
忠洪監司書目,舒川郡守鄭勔,瑞山郡守黃道明,沔川郡守柳仁聲,御史旣已封庫,交代差出下送事。又書目,淸風呈,以刑曹參議金應祖病重,不得上去事。全義呈,以資咨議李翔病重,不得上去事。啓遞差。
以咨議李翔遞差承傳,傳曰,直爲遞差不可,令該曹回啓。
京畿監司書目,楊州呈,以護軍蔡裕後上疏上送事。啓。答曰,省疏具悉卿懇。此雖出於卿之欲遞文衡之計也,寧可得乎?事勢不得不遞,則雖在京,可以勉副矣。其於公議,不可輕遞,則雖退臥鄕村,似無遞改之理,徒傷事體,而無益於遞職之計也。況近有待卿議處之事,而亦不得云,卿其安心勿辭,從速上來。
下直,平安監司李曼。
府前啓,柒谷府使李東相先罷後推事,江華留守徐元履罷職事,停啓。
吏曹啓曰,守令多闕,政事,取稟。傳曰,明日爲之。
院啓,寅平尉鄭齊賢,以年少儀賓,惟當小心畏忌,十分抑損,以免上累聖世,而乃因捕盜廳之伺察賊倘於其所寓處,盛怒陳疏,上瀆天聽,揆諸事體,豈容乃爾?張斗星,旣出於賊招,則該廳之不避宮家,嚴加伺察,職任之所不已,國法之所當然也。況該廳之豫通于鄭維城,已極委曲,而齊賢之疏,反以爲不爲先通,又曰,聚圍於所寓之處,該廳之發遣軍官,只是四人,則聚圍之說,理勢之所必無。旣曰所寓近處云爾,則只是伺察於近處而已,其無侵侮宮家之狀,齊賢亦不能掩焉。以政院問啓及軍官等元情觀之,則可見其實狀,而聖明亦嘗洞燭,已下分揀之命矣。齊賢陳疏之擧,已極猥越,而疏語張皇,俱非實狀,若非聖明之垂察,幾不免爲朝家之過擧。其年少妄事,不識事體之實,不可不懲,寅平尉鄭齊賢,請命罷職。答曰,捕盜軍官之分揀,非謂無其實也,懼政院之過督故也。不允。
知事李浣辭職上疏。入啓。答曰,省疏具悉卿懇。寡昧不當以一家之事,招致國家重臣而詰問之。此卿之所以不安,固其宜也,豈可以此遞其職乎?卿其安心勿辭。
掌令李齊衡再度呈辭。入啓。加給由。
未時,太白見於午地。以上朝報
上在昌德宮。停常參·經筵。
掌令李齊衡三度呈辭。入啓。遞差。
工曹判書李時昉初度呈辭。入啓。給由。仍傳曰,遣內醫看病。
傳曰,召對爲之。
安州迎慰使南老星出去。
兵曹判書鄭致和三度呈辭。入啓。加給由。
遠接使書目,本職及兼帶,竝乞遞免事。
禁府啓目,李曾刑問十六次,尹榮二十七次,不服,加刑。啓依允。同府照本,前監牧官金仲賢矣,常時專不盡心,一年之內,致斃之馬,多至一百四十餘匹,罪決杖一百度,徒三年,告身盡行追奪。啓依允。同府,金仲賢,平澤縣三年定配,啓。
忠洪道暗行御史司諫李萬雄入來。
召對入侍,吏曹判書宋時烈,玉堂金壽恒·安後說,承旨沈光洙,假注書姜汝㦿,兼春秋河呈道。
政院啓曰,正朝只隔四日,迎祥詩,當及期製進,而大提學蔡裕後,在外未及入來,提學未差,無出韻科次之人。曾前如此之時,則別出試官爲之云,而事在久遠,無文書可考。大提學上來,亦難等待,何以爲之?敢稟。傳曰,豈可無大提學而爲之乎?以此意下諭于大提學處,飛撥下送,以爲及時上來之地。又啓曰,弘文館副應敎睦兼善,頃日因本館草記,牌招之後,來詣闕門陳疏,而觀其疏辭,則以家有婢僕有可疑之疾,出送未久,渾舍疑懼爲言。臣等以爲,睦兼善以家有染患,陳疏,遞職屬耳,且念只以疑懼之故,終闕肅謝,事未妥當,相議退却,據例請推矣。今又累次呈疏,終不敢自安於近班云。其疏則不敢捧入,而不可無變通之擧,敢啓。傳曰,遞差。
吏曹參議曺漢英初度呈辭。入啓。給由。
政院啓曰,臣等伏見昨日諫院啓辭批答,不勝驚悚震惕之至。當初臣等區區之意,只書於有懷必達,而不自覺措語之失當,聖明不惟不以爲罪,終示優容察納之意,臣等欽仰聖德,方切感歎,不料今者未安之敎,臣等相顧錯愕,措躬無地,惶恐待罪。傳曰,勿待罪。
大提學蔡裕後上疏。大槪,臣不敢入去,卽走男息,呈疏闕下,以備處置事。入啓。答曰,省疏具悉至懇。今此製述等事,非卿則決不可爲也。卿其安心勿辭,亟馳入來,以重事體。
大司諫李弘淵啓曰,以昨日本院啓辭,伏承聖批,有非臣子所敢聞者,臣誠惶悚,不知所出。當臣忝在政院之日,亦當參列於前後之啓,則以臣子而督過於君父,其罪果何如哉?臣不敢贅以他說而然。竊伏念國家之所以設置近密諫諍之臣者,豈獨使榮其軀而已哉?亦各自有其責任者耳。今日臣僚,才智駑下,其於職事,雖不敢稱塞其萬一,而區區願忠之心,不過欲各盡其心,以毋負國恩,而不自覺措語之或過矣。夫豈有他腸,而今忽有此未安之敎,此豈平日所望於聖明者哉?況尊貴之人,易致驕溢,隨其所失,而糾正懲後之論,安知非鄭齊賢異日玉成之地,而不惟不蒙允兪,顯示不平之色,此無非如臣無狀,冒居言地,誠未上格之致,臣何敢一刻仍冒,以益罪戾乎?請命鐫削臣職。答曰,勿辭,退待物論。
領中樞府事鄭太和箚子。大槪,懇乞還收新命,以安微分事。入啓。
完南府院君李厚源箚子。大槪,臣曾爲禮判時,以警民編刊布事,建請蒙允,終闕奉行,常以爲恨。今乃繕寫,作爲兩本,送于該曹,倘以此遞相刊刻,廣布民間,則其於牖民化俗之方,或不無裨補事。入啓。答曰,省卿箚辭,實非偶然之意也。予用嘉悅。當令該曹,依箚辭施行,庶有補於化民成俗之道爾。
傳曰,忠洪道暗行御史,使之留待。御史李萬雄,召對入侍。
正言金萬基啓曰,鄭齊賢年少妄肆之失,公議之所共非,則糾正之論,在所不已,而殿下不但不爲允兪,反下未安之敎,臣竊不勝慨然之至。殿下之必以捕盜軍官,爲有所失者,臣實未曉也。夫李浣·柳赫然,皆位居宰列,而殿下之所素信任者也。其問啓之中,實狀了了,而殿下之不聽其言者何哉?殿下夫豈以齊賢之疏,出於實狀耶?捕盜大將之豫通于其一家之長,備局同坐之人,皆所目見,而齊賢以爲不爲先通,該廳之發遣軍官,只是四人,則雖聚圍,決不可得,而齊賢以爲聚圍所寓家。只以此二款見之,則齊賢之疏,俱非實狀,不待多辨,不當據此疏辭,以軍官爲有罪,而齊賢爲無妄作之失也,殿下之尙以軍官爲有失者,無乃未加三思歟?且隨事覆逆,政院之責任也,納君無過,臣子之職分也。政院之啓,事理當然,而督過之敎,顯有不平底意思。夫所謂督過者,乃上之施於下者,非下之加於上者也。此敎一出,有害聽聞,如絲如綸之王言,恐不當如是也。夫明該廳之無失,斥齊賢之妄肆者,臣之論也,而殿下旣以捕盜軍官,爲有所失,則是臣忝居諫官之列,而言不見信於君父也。實不可更有所抗顔論列,而長官亦以冒居言地,誠未上格,爲避辭,則臣與長官,實無異同,其何敢晏然處置,亦何敢苟然仍冒乎?請命遞斥臣職。答曰,勿辭,退待物論。
召對時,吏曹判書宋時烈所啓,頃日不得敍用之人,建白蒙敍,故註擬之際,無乏少之患,而其中權大運,則不知其事顚末,故不能一體仰稟矣。大運曾在侍從之列,聖上洞燭其人可用,請命敍用,何如?上曰,與前一體敍用。忠洪道暗行御史李萬雄所啓,今年飢荒,近古所無,而以所見言之,則沿江一帶,沿海一帶,尤爲慘酷,救荒之擧,不可不急急措畫。監司·守令,雖欲盡心賑救,而公藏私蓄,俱爲蕩竭,無可下手處。上曰,民生如此,國家之憂,豈有過於此乎?賑民之策,當如救焚拯溺,以此意分付廟堂論啓,過國忌後,會于賓廳議處。吏曹判書宋時烈所啓,慶尙道雖曰稍勝,而中道九邑,則無異於兩湖,而新舊監司相避之時,不能着實狀啓,故湖西之民,則多蒙國家蠲減賑恤之澤,而慶尙道獨未蒙惠,請一體賑救,何如?上曰,依爲之。以上朝報
上在昌德宮。停常參·經筵。
答領中樞府事鄭太和箚曰,省箚具悉卿懇。自前大臣多有兼之□□,卿有何不可?卿其安心勿辭。
忠淸監司書目,敢陳閔迫情勢,乞遞職名,上疏上送事。啓下該曹。
備邊司啓曰,勅行當於晦間越江云。平安監司李曼,勢難及到於灣上迎勅之時,故自本司移文前監司柳淰處,使之急速馳進灣上矣。李曼,昨日雖曰辭朝,而仍爲前進到界,則新舊監司,竝去一道,事甚難便,若或久駐於中路,則此時廚傳之弊,亦甚可慮,姑令遲留,以待勅行正奇,從容發送,何如?傳曰,依啓。李曼之趁不辭朝,雖云情勢有所難便,此何時而敢爲如此乎?跡涉窺避,殊甚不當,從重推考。
謝恩,知事蔡裕後。
兵曹判書鄭致和上疏。大槪,病重乞遞事。國忌齋戒,以留政院。
院啓,竝引嫌而退。糾劾貴近,風采可尙,而未安之敎,出於情外。公論所在,旣已論啓,則不敢處置,勢所固然,有何可避之嫌?請大司諫李弘淵,正言金萬基,竝命出仕。答曰,依啓。以上朝報
上在昌德宮。停常參·經筵。
藥房都提調臣元斗杓,提調臣鄭維城,副提調臣洪重普啓曰,雪寒如此,伏未審數日來,聖候調攝,何如?臣等憂慮未弛,敢來問安。答曰,知道。
中殿,藥房問安。答曰,知道。
傳曰,入啓文書,每有南草之臭,故曾已傳敎申飭。當初則未聞其臭矣,近日以來,南草等不潔之臭,還復如前。自今十分嚴飭,俾勿如是之意,本院知悉擧行。
藥房再啓曰,自上進御淸燥湯,今已二十四貼矣。仍進當否,與柳後聖·趙徵奎等商議,則皆以爲,今姑停止,徐觀痿緩症勢輕重,更議爲當云。敢稟。答曰依啓。
觀象監,今月二十九日未時,太白見於午地,啓。
大司諫李弘淵,正言金萬基就職。以上朝報
上在昌德宮。停常參·經筵。
戶曹判書鄭維城初度呈辭。入啓。給由。
吏曹判書李時昉,吏曹參議曺漢英再度呈辭。入啓。加給由。
大提學蔡裕後初度呈辭。入啓。傳曰,調理出仕。
答兵曹判書鄭致和疏曰,省疏具悉卿懇。本兵之任,決不可數數遞差,卿其安心勿辭,從速察職。
參知任義伯,亡妻歸葬事,富平地出去。
司諫李萬雄啓曰,臣奉使復命,今纔數日,冬三朔月課,期限臨迫,未及製呈,應被推勘。勢難仍冒,請命遞斥臣職。答曰,勿辭,退待物論。
傳曰,講究荒政,一日爲急,而昨因霍亂,氣尙未平,有難出接,而況度支之長,呈病引入。凡荒政之策,皆在地部,而旣無戶判,則於何責之?過國忌後,戶判命招,更爲來會。
大殿,政院·玉堂問安。答曰,知道。
藥房都提調臣元斗杓,提調臣鄭維城,副提調臣洪重普啓曰,臣等伏承下政院之敎,始知昨因霍亂,有不安之候。不勝驚慮之至,敢此問安。且目今症候□□□卽當議藥,竝此仰稟。答曰,□□之餘,頗甚困惱,而萬□□□□。
禁府啓曰,李曾當有加刑,而今日晦日,歲後三日,正月初四日,春享大祭齋戒,初五日正日,連六日不得開坐加刑之意,敢啓。傳曰,知道。
院啓,法之不行,自貴近始,而事涉宮家,莫敢誰何,則街談巷議,必致藉藉,而終至於貽累聖世,豈非大可戒愼之地,而鄭齊賢曩日疏陳之擧,跡涉告訴,已是猥越,而疏語顚錯,俱非實狀。此雖出於年少輕肆,而朝家事體,豈容任其率意妄行,不爲之糾正乎?公議所在,不可不懲,寅平尉鄭齊賢,請命罷職。沔川爲邑,素稱難治,況此歉歲賑救之日,責任尤重。守宰必須其人,而新除授郡守鄭時。
