上在慶熙宮。停常參·經筵。
大殿·中宮殿·惠嬪宮·世孫宮·嬪宮,政院·玉堂單子問安。答曰,知道。
大殿·中宮殿,朝廷二品以上·奉朝賀·六曹堂上·大司諫單子問安。答曰,知道。
傳于任㻐曰,初五日朝參停。
吏曹口傳政事,以李謙彬單付檢閱。
李景祜啓曰,檢閱李謙彬,旣已付職,牌招察任,何如?傳曰,允。
洪樂純,以義禁府言啓曰,中官金好大,施以不應爲公律事,傳旨啓下矣。金好大旣已拿囚,以不應爲公律,笞四十收贖放送之意,敢啓。傳曰,知道。
上在慶熙宮。停常參·經筵。
下直,幕嶺萬戶金由澤。
藥房都提調洪鳳漢,提調南泰齊,副提調李景祜啓曰,歲籥載新,日寒未解,伏未審夜間,聖體調攝,若何,寢睡·水刺之節,亦何如?今日是日次,臣等當率諸御醫入診,詳察聖候矣。臣等不任區區伏慮,敢來問安,竝此仰稟。答曰,知道。料表加年,莫伸其禮,雖八十奚益哉?只切追慕,一倍隕心,但沖子向差,予有所依,待下敎入侍。
中宮殿·惠嬪宮,藥房口傳問安。答曰,知道。
任㻐啓曰,大司憲金尙翼未交龜,執義任珹呈辭,掌令洪晟,持平洪檢任所在外,掌令一員未差,持平李延伋未肅拜,今日以監察茶時之意,敢啓。傳曰,知道。
李景祜啓曰,右副承旨洪樂純,今日不爲仕進,卽爲牌招,何如?傳曰,允。
傳于任㻐曰,次對今日爲之。
任㻐啓曰,今日次對,諫院無進參之員,除在外外,未肅拜不爲行公人員,竝卽牌招,以爲推移進參之地,何如?傳曰,允。
李景祜,以侍講院言啓曰,本院說書金履素,疏批已下,卽爲牌招察任,何如?傳曰,允。
洪述海,以禮曹言啓曰,每年親耕,歲首以稟事,曾已命下矣。今正月二十九日,先農祭親行及親耕等節,何以爲之?敢稟。傳曰,攝行。
傳于任㻐曰,今下弓矢,幕嶺萬戶金由澤處,給送。
傳于任㻐曰,大臣·備局堂上引見。
傳于任㻐曰,今日當犒饋,新舊番軍兵待令。
正言洪龍漢疏曰,伏以臣,猥以無似,濫竊科第,出身未幾,翦拂踰涯,反顧循省,愧懼方深,日者薇垣新命,忽降於夢想之外,臣於是驚惶懍惕,尤不省其自措也。念臣姿性巽懦,知識魯莽,雖於記注之役,郞署之任,尙知其決難稱塞,而至於臺職,其責甚重,上而補君德之闕遺,下而論朝廷之得失,苟非言議風采,爲世所推者,則莫宜居之,如臣蔑劣,何可苟然廁跡於其間,以招四方之駭笑也哉?揆分量才,自劃已審,況夫國家之置臺閣,固使與廟堂相抗,廟堂之所是而臺閣非之,廟堂之所可而臺閣否之,從古大臣家子弟之不敢居於言職者,良以此也。顧今臣兄,方居揆地,實管廟堂之務,而臣又遽叨是任,其將置其嫌而抗其議乎?抑將居其名而廢其實乎?揆諸私義,公體俱萬萬不成說矣。向來臣姪樂仁及臣兄麟漢之拜兩司也,以此控籲,輒蒙卽解,此不但前輩所引之義,實亦臣家已行之例。伏惟我殿下體下之仁,亦不當許於前而靳於後也。職名之不稱,猶屬餘事,事例之難冒,卽此尤決,玆敢不避瀆擾之罪,敢陳肝膈之懇。伏乞聖慈,俯垂諒察,亟命鐫改臣所帶臺銜,以重官方,以安微分,千萬幸甚。答曰,省疏具悉。今覽爾章,其何前許後靳?本職許遞焉。
正言朴相老疏曰,伏以臣,罪在妄率,罰止刊削,含恩省愆,屛伏多年,自分爲聖世之棄物,不料聖度包容,恩出滌瑕,敍命旣降,除旨又辱,無狀賤臣,何以得此?且惶且感,不知所措。竭蹶承膺,乃分之宜,而第臣情蹤危蹙,有不敢冒進者,臣之年前妄言之罪,臣實追訟,愚衷所蓄,不勝惓惓,敢有論列,而全昧格例,自知乖謬,至今追思,尙有惶汗,其何敢諉以歲月稍久,憑恃寵靈,晏然爲冒進之計乎?召牌之下,趨詣禁扃,略陳短章,仰暴微懇。伏乞天地父母,特賜俯諒,削臣職名,以肅朝綱,以安私分,不勝幸甚。答曰,省疏具悉。其君飭勵,臣何敢撕捱?爾其勿辭,從速察職。
吏曹判書鄭弘淳疏曰,伏以臣,於日昨直中,忽伏奉吏部除旨,惝怳隕越,不省所措,倉卒違召,諒非獲已,跡涉逋慢,冞增悚蹙。噫,天官之長,卽古之冢宰也。鑑別人物,進退百職,其地望之峻,責任之隆,最於六部,上不得輕畀,下不敢冒受,矧當聖志益勵,董正治官之日,宜得公心硬脊,伏一世者,彌綸振刷,以佐平明之治,其不可苟然也,明矣。臣本空疏短拙,百不猶人,而行年未及服政,陞秩僅過半歲,纔解度支之重,又長銓衡之地,汲汲晉用,有若眞有可堪者然,此豈聖朝量人器核名實之義哉?今之辭銓任者,輒曰,鑑識之不明也,公道之不張也,躁競之難禁也,沈鬱之難疏也,臣則自度其才具力量,不惟四者之一無能焉。顧以狷狹之性,不能容物,作事每患粗率,出言全欠委曲,此蓋臣氣質之偏,隨處爲病,持此道而居此任,則顚跲之患,可立而待,其爲累聖簡而玷身名,非細故也。左右思量,斷無堪承之望,與其冒當匪分,卒陷僨職之辜,毋寧自守拙規,亟被違命之誅,玆敢瀝陳肝血,仰干崇嚴。伏乞聖慈,察臣見職之萬不近似,諒臣巽辭之毫無假飾,亟命收回臣新除職名,以幸國事,以安賤分,不勝大願。答曰,省疏具悉。噫,今授此任,意豈偶然?噫,以卿父之子爲此任,予之所恃,其若何,卿心亦若何?噫,頃年協贊,雖衰猶思,卿勿過辭,以卿父之心,補予暮政。
吏曹參議鄭尙淳疏曰,伏以臣,於見職,豈有一分堪承之望,而前後忝叨,亦已五六遭矣。間或怵迫冒膺,而顧其心,未嘗一日忘去,故曾無數朔之盤礴矣。日昨特除,忽下於待罪喉司之日,身旣在闕,逃遁無路,黽勉出肅,冒赴政席,反省初心,深切自恧,新除判書臣鄭弘淳,卽臣之從祖兄弟也。雖無法典之應避,實多私心之不安,區區當遞之義,已蒙聖鑑之俯燭,不待臣辭之畢,必有以處臣者,而臣旣自居以已遞,則職名之引日虛縻,尤增悚悶,玆敢短章自列,略暴衷懇。伏乞聖慈,俯垂諒察,亟命鐫改,使銓任無曠,私分蘇安,不勝萬幸。答曰,省疏具悉。旣無應避之嫌,亦有參諒之道,本職許遞焉。
奉朝賀金尙魯箚曰,伏以,三陽回泰,百祿遒長,寶算彌高,邦慶愈大,臣民忭祝,曷有其旣?念臣瞻依京輦,不敢遠離者,惟願以時獲承聖候,粗申犬馬之忱,而一疾五朔,屢經危域,纔得少減,餘症尙劇,沈頓床席,氣息澌綴,轉側之際,輒須於人,雖在地上,不離鬼關,當玆歲時,兩日庭班,末由進參。嗚呼,此何人哉?臣之生死肉骨,惟我天地父母之恩也。此生此身,仰酬萬一者,惟在於躬奉起居,而今又寢疾,亦未遂誠,北望雲闕,祗自戀結,伏枕惶隕,寤寐靡間,有臣如此,厥罪難逭。伏乞聖明,亟降嚴誅,以礪臣分,而安賤心,幸甚。答曰,省箚具悉卿懇。噫,三陽回泰,昏耗隨甚,加以用心,視昏重聽,用心不解,予氣益苶,若參起居,意欲見卿,其所未參,業已諒矣。覽卿之箚,若見卿焉,予意旣諭卿子,卿須體小子意,益加安心善攝焉。仍傳曰,遣史官傳諭。
丙戌正月初二日申時,上御思賢閤。大臣·備局堂上,引見入侍時,領議政洪鳳漢,領府事尹東度,左議政金相福,右議政金致仁,左參贊李昌誼,判敦寧洪象漢,行知中樞尹汲,行司直金陽澤,右參贊李益輔,行知事徐志修,行司直李昌壽,綾恩君具允明,兵曹判書金尙喆,戶曹判書沈鏽,刑曹判書南泰會,行副護軍鄭汝稷·具善復·李潤成,開城留守金器大,行副司直鄭宲,江華留守李溵,行副司直徐命膺·趙曮,右尹李最中,大司諫金致讓,執義任珹,副校理李聖源,左副承旨任㻐,假注書李鎭復,事變假注書李得華,記事官鄭來謙·李謙彬,以次進伏訖。上曰,承旨進前。鳳漢曰,聖候快復,臣民慶幸,而世孫患候,亦臻差復,尤爲欣祝矣。上曰,予則差勝,而世孫移所後亦愈矣。鳳漢曰,正朝臣等,庶期仰瞻玉色矣。不得展誠,方在抑鬱中,今日次對,忽又命下,諸臣欲爲承候,而濟濟入來矣,臣等伏望瞻仰玉候矣。上許之。鳳漢曰,玉色有勝無減,聖算邵隆,慶休備至,臣等拜獻岡陵之祝,而勿以康復,爲弛慮之戒,節宣調養,保嗇聖躬,爲今日海東臣民首先顒望之忱也。因進湯劑,上進御。上曰,噫,予見古史往牒,帝王之享年七十其幾人?噫,予以涼德無能,承艱大之業,臨億兆之民,夙宵戒懍,若臨深履薄。噫,近者衰耗日甚,暮年復政,昔猶所能者今未能,昔之記十者今遺八,況其昨冬視昏重聽,氣苶步艱之中,加以幾朔用心,心氣日損,若此之故,時當歲首,莫能展禮,定期隔一宵,遽命停止,其敎難諭,自訟其不肖,豈徒欲盍然?曾見古詩,有曰,春寒惻惻掩重門,今予對此曰,春寒惻惻擁重衾。噫,三陽開泰,萬品咸新,而吁嗟其君若此,他尙何說?歲首祈年,不能躬行,昨歲望社,亦未能焉,禮莫能展,其曰孝乎?志莫能伸,亦曰誠乎?古人云志能帥氣,予則氣反抑志。噫,四十二歲臨御,年又今七十三,政未能行於臣,惠不能下於民,望八之前猶然,況今年乎?體量諸臣之心,吁嗟次對,復政之後,無一不爲,況歲首次對乎?雖然,衰年復講之後,雖祈寒盛暑,亦不令頉稟,昨冬因用心撤講而多日,故今日初意,不過一時殿中作氣,其欲兼行,靜而思之,旣不能着冕服而行禮,今何忍御衮衣而臨殿?只令備堂來待,而餘懷耿耿,欲召而止者,三沖子幾月呻吟,尙今彌留,冞切用心。歲律已新,今隨向差,問候之批,豈不云乎?予有所依四字,無限含包,此日見大臣諸臣於沖子幾朔調攝之閤,豈不心欣,而心猶憧憧者,禮莫伸也。今日爲諸臣歲首祝焉。其君雖衰,諸臣世臣,益勉勉輔我宗國,輔我宗國,吁嗟諸臣,月臺宣諭,果能深體否?近觀事爲,予則曰,欠體。噫,熙政堂執世孫之手勉飭者,亦能體驗否?予則曰,外面雖似草,裏面不若外也,予豈臆說?須察其影。噫,國事之擧與不擧,元元之便與不便,惟在於月臺宣諭,宗國之興替存亡,惟係於便殿一諭,歲首初見,其何他諭?復伸前飭,勉我群工,莫曰定敎,亦莫曰誰聞。陟降下臨,蒼蒼高照,諭及于此,憊臥中,不覺蹶然而起,着笠而坐,予又有一語。噫,今三百年宗國,祖依於孫,孫依於祖,其祖衰苶若此,其孫今旣向差,而且當歲首,又有此敎,此非爲予,寔爲沖子也。今日此敎,豈比于前?咸須銘體,罔敢或忽。噫,其心一或忽焉,臣分十分墜矣,豈徒臣分之墜?聽祖孫相議之敎,其若少忽,奚徒負國負君?寔負乃祖負乃父也。言之及此,不耐其慨,吁嗟,大小臣工之心,若何若何?益勵益勵。噫,自六十歲至昨年,於歲首一不受賀,今年又固請,諸臣之誠雖諒,十年固心,其豈弛乎?噫,今諸臣若體予意,豈不有勝於一時呼嵩乎?入侍諸臣,旣已聽諭,政院將此下敎,頒布中外。出傳敎書此傳敎訖。上命大臣·備堂,以次俯伏,因命承旨讀傳敎宣諭。上曰,此承旨聲澌矣。鳳漢曰,備堂中徐命膺善讀矣。上命命膺,始讀四五行。上曰,備堂亦聽諭中人,更命儒臣性源讀訖。鳳漢曰,臣等聞此下敎,敢不奉承?上曰,耆社臣入來乎?鳳漢曰,入來矣。上命進前,尹汲進前。上曰,曾行玉堂時,視之以我友矣,今入耆社,又予之同友也。此重臣嗣服初登科乎?汲曰,乙巳年矣。上曰,顔貌甚潔,而耆社中第一矣。命昌誼進前。上曰,髮已種種矣,年幾何?昌誼曰,六十三矣。又命象漢進前。上曰,年幾何?象漢曰,六十六矣。上曰,不甚衰矣。又命致讓進前。上曰,薇垣長之父,今年幾何?致讓曰,六十五矣。上曰,過五年則當入耆社矣。鳳漢曰,金奉朝賀本是壬午生,而辛巳立春尙在,故行世則以壬午爲之,四柱則以辛巳爲之,入耆社時,未知何以則爲宜矣。上曰,俄者所奏之年,奏以生年乎,奏以四柱乎?致讓曰,以生年奏之矣。上曰,入耆社時,以辛巳用之,可也。當以奉承傳爲矣,前者魚有鳳事,亦類此矣。象漢曰,不同矣。鳳漢曰,以此奉承傳,則當以辛巳生用之,過四年,則當入耆社矣。上曰,史官當書日記,厥子旣承下敎,依此爲之,可也。鳳漢曰,侍從臣金和中所後之父不在,而其生父年滿七十云,朝家推恩之典,當依續典移施矣。上曰,一體書啓,可也。出擧條上曰,昔人云人生七十古來稀,況其君暮年者乎?歲首侍從臣父年七十加資者,令該曹今日啓下,明朝開政擧行,傳首稱以親九族,況嗚呼,敦親我朝盛事,宗臣中,年七十未資窮者,特加一資,令宗親府,今日內亦爲書啓,明日政一體擧行。昔年侍從中,年七十而爲堂下者,一體書啓,侍從中有生父云,大臣旣奏,亦爲書啓。出傳敎進湯劑,上進御。鳳漢曰,此慶尙監司鄭存謙狀啓也。因東萊府使姜必履,差使員多大浦僉使李海文牒呈,以爲倭館東行廊八十五間毁傷處摘奸後,容入材瓦雜物,酌量磨鍊,修成冊上送備邊司,伐材折價一款,待廟堂指揮擧行云矣。此有前例,自備局依例劃給,何如?上曰,依爲之。出擧條鳳漢曰,義州府尹金華鎭,親年六十,而以筵敎之曲察,難以赴任云,申飭下送,何如?上曰,領府事之意,何如?東度曰,聖敎及此,曲察其私情也。上曰,左右相之意,何如?相福曰,自家則以爲,乞郡之人,何以去邊地乎云爾,而聖敎亦出於曲察矣。致仁曰,法典則以親年七十爲限,而此乃親年六十餘矣。自家雖以此爲言,而聖敎亦及於私情,如是曲循,則六十歲朝臣,必不欲赴去邊地也。上曰,予意難以强勉下送,而領府事之言,有意而發也,左相之言,亦好矣。許遞,可也。上曰,雖非年限,予之持難者,卽以予心諒臣心,今聞左相所奏乃覺,以乞郡之人,塞外赴任,人子之道,若何?特許其請,不患無人,則强令赴任,而非以孝爲治之道,金華鎭義州府尹,特爲許遞。出傳敎致讓曰,請還寢鍾城府爲奴罪人天大酌處之命,依律處斷,更令攸司,依律處斷。上曰,此等之事,歲律已更,其何更爭?亟停勿煩。出擧條又曰,新除授司諫李憲默,時在慶尙道慶州地,獻納申景濬,時在黃海道長淵任所,請竝斯速乘馹上來事,下諭。上曰,依啓。出擧條珹曰,請還寢定配罪人者斤萬酌處之命,更令王府,嚴鞫得情,夬伸王章。上曰,勿煩。出擧條又曰,請還寢東呂·址淳等還配之命,更令王府,嚴鞫得情。上曰,勿煩。出擧條又曰,請還寢趙載敏·尹光纘給牒敍用之命。上曰,此啓尙今爭持,予意則過,不欲遽停,臺體則然,旣已歲翻,予無闊狹,依啓。出擧條又曰,新除授大司憲金尙翼,時在江華府任所,掌令洪晟,時在慶尙道彦陽縣任所,持平洪檢,時在全羅道務安縣任所,請竝斯速乘馹上來事,下諭。上曰,依啓。金尙翼交龜後,自當上來,勿爲下諭。出擧條上曰,江華留守李溵,明日辭朝後,藥房入侍,同爲入侍。出榻敎上曰,一時不察,飭已行,前吏曹判書朴相德,參判趙明鼎,參議洪樂命竝敍用。出傳敎上曰,飭勵意在不無差等,歲已更,前大司憲尹東暹,前持平李宗榮,前正言李崇祜竝敍用,其時因銓官處分下敎,故有此命,而更思之,刊版之命,過矣。前正言朴弼淳,特施不敍之典,朴弼淳旣已參酌,則不可事同而飭異,近者行公違牌,非徒此人,則亦不可班駁,前大司諫沈鑧,前執義尹冕東,爲先給牒。出傳敎上曰,旣已歲翻,此時守令,不可曠官,昨冬新除守令,通津府使外,皆令明日辭朝,陪箋差員,亦爲下送,而此則明日內局入侍,同爲入侍。出傳敎備堂先退,上命薇垣長進前。上曰,奉朝賀近日所患,何如?致讓曰,危頓之症,今則少歇,而重病之餘,難以猝然起動,如有一分抽身之勢,敢不入參於歲首起居之班乎?臣父每以此惶悚度日,而如添一病矣。上曰,善爲調保之意,傳之,可也。㻐曰,奉朝賀箚子入來矣。上曰,然則當諭於箚批,而安心善攝事,將此意預爲傳言之,可也。予每思奉朝賀矣。致讓曰,臣出去誦傳聖敎,則臣父必感泣無地矣。致讓先退。上曰,兩奉朝賀皆在城中,甚欣慰矣。命醫官方泰輿·李泰遠入侍。上曰,世孫今日,何如?泰輿曰,終日起坐,還覺厭臥,而無思茶之意爲敎,神氣差勝矣。上曰,今則漸差之境。上曰,吏判批下,待開門牌招察任。出傳敎㻐讀右副承旨洪樂純牌不進傳旨。上曰,旣已肅命,撕捱太過,只推,待開門牌招入直。出傳敎
上在慶熙宮。停常參·經筵。
下直,咸安郡守兪漢輔,宜寧縣監鄭益儉,洪川縣監洪啓九,鎭岑縣監黃宅祚,康翎縣監李漸運,梁山郡守金永燮,康津縣監趙鎭禎,務安縣監李溎,興德縣監李福遠,鏡城判官成胤儉,博川郡守具世恪,狼川縣監趙榮燁,懷仁縣監李彦秀,扶餘縣監崔弘靖,高原郡守趙德鎭,順安縣令沈鼎之,彦陽縣監李得駿,長淵縣監李文赫,江陵府使李吉輔,醴泉郡守尹心宰,樂安郡守朴思儉,漆原縣監李宗漢,沃溝縣監池日浩,瑞山郡守朴起采,尼山縣監李黃中,牙山縣監李運喆,江華留守李溵。
洪準海啓曰,藥房三提調,依下敎來待矣。
任㻐,以都摠府言啓曰,今日入直內三廳武兼禁軍及軍兵等,中日習射,請出標信。傳曰,知道。
洪樂純啓曰,大司憲金尙翼未交龜,執義任珹呈辭,掌令洪晟,持平洪檢任所在外,掌令一員未差,持平李延伋未肅拜,今日以監察茶時之意,敢啓。傳曰,知道。
傳于李景祜曰,藥房入侍。
傳于李景祜曰,內局入侍,諸承旨持守令邊將薦擧單子入侍。
傳于李景祜曰,領相先爲入對,世孫宮後入侍。
傳于李景祜曰,左承旨先爲入侍。
傳于李景祜曰,諸承旨竝留待。
傳于李景祜曰,耆社諸臣中,昔年登科者幾人,加資爲何?宗臣中,年七十以上資窮者幾人,未資窮者幾人,都承旨知入。
有政。吏批,判書鄭弘淳進,參判未差,左副承旨任㻐進。吏批啓曰,本曹正郞申尙權呈狀內,身病甚重,勢難察任云,依例改差,何如?傳曰,允。又啓曰,閫帥父年七十八十,曾經閫帥年八十者,每於歲首抄啓加資事,載在法典,亦有定式矣。閫帥父年七十八十及曾經閫帥年八十人員,別單書入之意,敢啓。傳曰,知道。副司直李堣年七十,副校理李宅鎭父,副護軍金履健年七十,慶尙監司金應淳父,通政池萬游年八十,前持平池應龍父,已上今加嘉善,進士權濡年七十,前持平權以剛父,進士金聖泰年七十,泰川縣監金和中父,已上今超通政,高昌君㯙年七十四,今加興祿,鶴陵君榯年七十一,今加嘉德,原溪君樺,年七十一,今加崇憲,副護軍元弼揆年八十,今加崇祿,曾經閫帥前同知具集年八十,閫帥前水使具鼎煥父,今加嘉義,前參奉李邦瑞年七十,閫帥前兵使李潤德父,今超通政,以李海鎭爲掌令,金履禧爲正言,徐命膺爲吏曹參判,洪九瑞爲說書,趙明鼎爲同敦寧,鄭宲爲藝文提學,金始煐爲同義禁,李命薰爲吏曹佐郞,柳雲翼·權德訓爲兵曹佐郞,宋德中爲司僕正,李蓍建爲掌樂正,朴相德爲典醫監提調,南有容爲歸厚提調,鄭宲爲司饔提調,洪配漢爲掌苑別提,金仁謙爲典獄參奉,李永培爲安城郡守,金履常爲承文著作。
兵批,判書金尙喆病,參判韓光會病,參議徐命天入直進,參知李宜老病,副護軍南雲老·李亨俊,副司直朴相德·趙明鼎·尹東暹·洪樂命·鄭尙淳·李仁培·金華鎭·鄭煥猷,副司果洪龍漢。
兵曹口傳政事,同知田殷祥作闕代,金履健單付。
敎江華留守李溵書,王若曰,泮宮處師儒之長,方責效於作成,沁都畀損戶之猷,更倚重於保障,肆予誕誥,勞卿往欽。惟卿,奕世公卿,傳家忠孝,雅量可以坐鎭,外則寬和,風裁自有矜持,內實堅確,向國誠藎,得乃祖乃父之風,立朝言論,贊無黨無偏之治,虛舟泛泛,任風波之自驚,利器恢恢,宜盤錯之歷試,眷彼江華一域,寔我海津重防,遮畿輔而爲藩籬。勢若唇齒,控水路而壯金湯,國之咽喉,城隍歲修,而每患疏虞,峙積日縮,而難恃緩急,西州藉鎭撫之重,得人爲先,東洛須保釐之才,非卿不可,玆授卿以江華留守兼鎭撫使,卿其體予委寄,愼厥猷爲,撤緊任於廟籌銓衡,非輕內務,推舊績於湖符海闑,欲究外庸,宜武備之克修,爲國翰屛,苟衆志之固結,是我心城。於戲,舊甲重回於仗節,宅相之美事堪傳,遺愛尙留於憩棠,名祖之茂績宜繼,故玆敎示,想宜知悉。知製敎朴師海製進
丙戌正月初三日申時,上御思賢閤。藥房入診,左承旨先爲入侍時,左承旨尹東昇,假注書沈,記事官鄭來謙·李謙彬,以次進伏訖。上命東昇,書御製題曰,暮年自歎常目,東昇書訖。上曰,左副承旨先爲入侍。出榻敎左副承旨任㻐進伏。上曰,左副承旨,則中草書之,可也。㻐書訖。上曰,左副承旨先退,書入一本,可也。㻐退出。上命內局及諸承旨·江留守令竝入侍。承命出召,都提調洪鳳漢,提調南泰齊,副提調李景祜,右承旨洪準海,同副承旨洪述海,江華留守李溵,平海郡守田見龍,北靑府使姜始顯,醫官方泰輿·李泰遠·鄭允協·吳道炯,以次進伏。鳳漢曰,午間聖候若何?上曰,一樣矣。上命述海,讀御製訖。上進御湯劑,命醫官診候。泰輿曰,脈候亦調而少高矣。諸醫所見皆同。上曰,予氣下寒則升,溫之則愈,此非氣不足。而以痰而然矣。雖欲展謁奉審,難以行之,予意欲用蔘苓茶數貼後,更進建功湯,諸醫之所見,何如?泰輿曰,五錢重蔘苓茶,似好矣。上曰,理中建功湯,今始停止,蔘苓茶加橘皮二錢煎入。出榻敎上曰,世孫今日,何如?泰輿曰,比之昨日,尤爲差勝矣。景祜曰,江華留守李溵,依下敎入侍矣。上命進前,溵進伏。上曰,卿於此年下往,於卿誠貴矣。不但思卿父,而卿母亦與他諸臣之母有異,思之愴心矣。溵曰,承此下敎,抑塞無以仰達矣。見龍·始顯進前,上曰,封倉乎?對曰,已封矣。上仍命先退。上曰,守令·邊將薦擧單子,幾人乎?景祜曰,只三人矣。上曰,守令·邊將薦擧,其限雖在仲春初,昔則城中歲初擧皆爲之,今番其涉零星,政院申飭,有實職衙門,其於明日內收捧,承旨待下敎持奏。出傳敎諸臣以次退出。
丙戌正月初三日四更,上御思賢閤。藥房入診入侍時,都提調洪鳳漢,提調南泰齊,副提調李景祜,假注書沈,記事官鄭來謙·李謙彬,醫官方泰輿·李泰遠·鄭允協·吳道炯,以次進伏訖。上命景祜,讀御製四字一篇訖,上進御湯劑。鳳漢曰,俄間寢睡,如何?上曰,少睡矣。仍命醫官診候。上曰,手端之冷寒,何若是甚耶?常時起動甚艱,此劑後,若不扶而行,則必藥效矣。因此而得展謁,則亦孝矣。泰輿曰,脈候浮中,不調一樣矣,諸醫所見皆同。景祜曰,耆社中,先朝登科者只三人矣。上曰,誰也?景祜曰,兪拓基·李泰和·朴致和矣。上曰,金應淳之父,何爲通政?鳳漢曰,善治加資矣。上曰,早晩爲同敦寧,能謝恩否?鳳漢曰,能矣。上曰,嘉善金履健,以仙源之後,今登嘉善,其欲一見,而旣有定制欲除,只有同中樞五衛將,同樞一窠作闕,口傳單付事,分付。出傳敎上命醫官進前曰,進此湯劑後,顯有醒脾之意,於予則參劑可謂神矣。上曰,世孫之病,今則,何如?泰輿曰,別無他症,而自今漸有思食之念矣。上曰,然乎?須善爲調理,日用香砂六君子湯一貼,可也。鳳漢曰,世孫病患如此向蘇?實是宗社默佑之慶矣。泰齊持湯劑入侍,上進御湯劑。上曰,少勝後,進建功湯,好矣。泰遠曰,更進一貼後,進御建功湯伏計矣。上曰,是矣。諸臣以次退出。
上在慶熙宮。停常參·經筵。
洪準海啓曰,藥房三提調,依下敎來待矣。傳曰,入侍。
洪述海啓曰,大司憲金尙翼未肅拜,執義任珹呈辭,掌令洪晟,持平洪檢任所在外,掌令李海鎭在外,持平李延伋未肅拜,今日以監察茶時之意,敢啓。傳曰,知道。
以承傳色口傳下敎曰,昨日所奏耆社兩臣,欲見之,使之入來。
傳于尹東昇曰,戶房承旨,持歲饌單子,藥房入侍,同爲入侍,編次人,使之入來。
傳于李景祜曰,承旨入侍。
備邊司薦望,以鄭光漢爲義州府尹。
洪準海啓曰,耆社堂上朴致和·李泰和,依下敎來待矣。傳曰,入侍。
洪準海啓曰,奉朝賀兪拓基,依下敎來待矣。傳曰,入侍。
洪述海,以賑恤廳言啓曰,宣傳官領付乞丐十三名,依例給糧之意,敢啓。傳曰,知道。
洪述海啓曰,臣依聖敎,取考典獄署囚徒,則殺獄罪人十名,御寶罪人十五名,造銀罪人一名,而其餘罪人八名,罪名俱係深重,有難輕議,無他可放者,竝仍囚之意,敢啓。傳曰,知道。
右副承旨洪樂純疏曰,伏以臣,於向來忝叨見職也,罪在溺職,自速臺參,至今追思,尙有餘愧,意外恩除,義在必遞,而數昨一出,只爲元朝起居之禮,因仍不去,有傷廉防,區區微諒,本自如此。且臣老母宿病,適添風寒,氣逆而頭重,痰滯而喘急,宛轉床褥,全却飮啖,臣方左右扶將,實無離次供職之望,特召有命,恩出格外,其在義分,豈敢違傲,而情私煎急,不得不呼籲於孝理之下。伏乞聖慈,曲賜矜憐,亟削臣職,以便救護,仍治臣罪,以肅朝綱,千萬幸甚。答曰,省疏具悉。往事其何撕捱?爾其勿辭護焉。
大司諫金致讓疏曰,伏以臣,父病沈篤,勢難離捨,而叨拜見職,適値歲時,聖算彌高,小大同慶,急於承候,章皇出肅,兩日起居,旣皆趨參,昨又登筵,獲覲耿光,情禮粗伸矣,欣幸倍深矣。惟我殿下,特念臣父,命臣進前,俯詢其病,旣示憫憐之意,又令安意調息,臣歸傳下敎,相對感泣,惟願赴蹈湯火,圖酬聖恩之萬一焉。臣父一自重經危疾,首尾五朔,進退靡常,今雖少減,尙委床席,日事醫藥,而臣實管檢,坐臥須人,而臣實扶將,神息澟綴,肌膚消鑠,他人見之,尙以爲危,況臣至情,方寸盡灼,目下私懇,實無許久供職之望,玆敢疾聲呼籲於孝理之下。伏乞聖慈,俯垂矜察,亟遞臣職,俾便救護,千萬幸甚。答曰,省疏具悉。業已諒矣,爾其勿辭護焉。
丙戌正月初四日辰時,上御思賢閤。承旨入侍時,同副承旨洪述海,假注書李鎭復,記事官鄭來謙·李謙彬,以次進伏訖。上曰,編次人具允明·徐命膺二人乎?述海曰,趙明鼎今則敍用矣。命左承旨入侍,讀歲饌單子。上曰,今覽歲饌單子前判決事張取五,噫,以頃年耆老科參榜人,今八十二歲,其在憶昔尊年之道,豈可泛聽?令該曹,實職待窠卽爲調用。出傳敎命內局入侍,都提調洪鳳漢,提調南泰齊,副提調李景祜,醫官方泰輿·李以楷·李泰遠·鄭允協·金季良·吳道炯,編次人具允明進前。上曰,扶人而行步,終乃如是,則無展謁之期,甚鬱鬱矣。診候。泰輿曰,脈候今日則雖敍,而不均,則昨今一樣矣。上曰,蔘苓茶停止,理中建功湯,前方去便香付烏藥·木香,加桂枝·乾薑各五分,自明日依前煎入事。出榻敎上曰,世孫今則得差,醫官二人還任,可也。朔寧郡守李以楷,德浦僉使金季良,其令還任。出榻敎上曰,老老,人君之道,伯夷·太公,亦不云文王,同知金履健,以忠臣之後,特命作窠調用,春寒未解,其若聞命,恐或遲滯而來,非老老之意,其令量力上來。出傳敎上曰,此傳敎都承旨持去,言於其子,則好矣。內局及左房承旨先退。命耆社臣入侍,知事朴致和,工曹判書李泰和進前。上曰,致和甚康矣。致和曰,世孫患候,今日則向差,宗社之慶也。上命宣饌。致和謂承旨曰,兪奉朝賀亦非昔年登科乎?上曰,何言也?承旨以對。上曰,甚了了矣。昨日予已記得矣,兪奉朝賀入來之意,遣史官傳諭。上曰,工判,先朝辛卯登科,而何年通淸乎?泰和曰,戊寅矣。上曰,卿等能誦書否?致和及泰和,隨其三經所記者,各一大文誦之。上書賜致和曰,君臣一閤,暮年憶昔。書賜泰和曰,一閤召見,君臣同庚。仍命先退,命持入守令薦讀訖。上曰,漢文云,老者非肉不飽,非帛不暖,耆堂中昔年舊臣,特爲召見,饋以麪肉,工判已知,知事朴致和亦明經科,而回榜之年,皆不過參差數年,可謂稀有,故命讀三經而能誦,旣饋其肉,令該曹又賜其帛。出傳敎諸臣退出。
丙戌正月初四日申時,上御思賢閤。奉朝賀·編次人,同爲入侍時,奉朝賀兪拓基,編次人具允明,同副承旨洪述海,假注書李鎭復,記事官鄭來謙·李謙彬,以次進伏訖。上命奉朝賀進前。上曰,草紙一丈上。拓基曰,睿候漸向快復,下情喜幸矣。上曰,以沖子之憂,幾朔用心,視昏重聽矣。拓基曰,臣便同喬木之臣,每有入瞻耿光之心,而蠢動無路,尤切生不如死之歎,忽承恩召,特命入侍,自今死無餘恨矣。古人云,聖人志氣不衰,而血氣有時而衰,益加保嗇,聖壽無疆,是臣區區之望也。上曰,卿卽昔年簪筆之臣,在情不在多,饋以若干麪肉,卿須食之。又以御筆書賜曰,甲午登科,昔年簪筆,東朝賜饌,況若今日,吁嗟一閤,君臣俱衰,特命召見,意豈偶哉?拓基曰,如此召見,聖敎又及昔年事,特賜麪肉,臣不勝感泣矣。上曰,使卿勞矣,先爲退休焉。命允明,書暮年自問自答御題訖。命內局入侍,都提調洪鳳漢,提調南泰齊,副提調李景祜,醫官方泰輿·李泰遠·鄭允協·吳道炯進前。上曰,診候止之。上曰,行步不甚顚倒,而有時乎不扶而行,似不大段矣。鳳漢曰,雖扶將而展拜,有何所傷?以此展拜,亦貴矣,毋爲用慮,則自然差復矣。鳳漢曰,今則世孫如是差復,有時而召見宮官而無妨矣。上曰,予雖臥矣,若使世孫,臥接宮官,以是成習,則將來恐如何矣,姑止之。上曰,曾亦申飭,況暮年乎?政院·春坊各司用牌,限望前禁焉。噫,萬品咸新之時,都下若有乞丐,是豈王政?令宣傳官摘奸,若有卽令該廳,今日內給糧,取覽囚徒,輕囚放釋。出傳敎上曰,歲已翻,月捧中官,特爲分揀。出傳敎上曰,義州府尹鄭光漢,其令明日謝恩,卽爲辭朝。出榻敎述海曰,江華前留守金尙翼,使其褊裨,替納密符,揆以事體,殊涉未安,推考,何如?上曰,依爲之。出擧條上曰,使兵房,持守令·邊將薦狀,明日藥房入侍,同爲入侍。出榻敎諸臣以次退出。
上在慶熙宮。停常參·經筵。
以承傳色口傳下敎曰,親年六十許遞,況七十乎?明雖辭朝,亦當遲矣,義州府尹,明日辭朝。
以承傳色口傳下敎曰,上年秋,纔已下敎,故置之矣,暮年何可置之乎?太學典僕懸房贖,自明日至望日勿捧事,卽爲分揀。
洪樂純啓曰,大司憲金尙翼,執義任珹,持平李延伋,牌不進,掌令洪晟·李海鎭,持平洪檢在外,今日以監察茶時之意,敢啓。傳曰,知道。
李景祜啓曰,左承旨尹東昇,左副承旨任㻐,今日不爲仕進,竝卽牌招,何如?傳曰,允。
洪述海啓曰,憲府連日監察茶時,諫院闕啓,事甚未安,兩司除在外外,未肅拜不爲行公人員,竝卽牌招,何如?傳曰,允。
洪準海啓曰,藥房三提調,依下敎來待矣。傳曰,入侍儒臣,持警世問答,同爲入侍。
李景祜啓曰,奉朝賀洪啓禧,依下敎來待矣。傳曰,入侍。
傳于李景祜曰,此時開倉在近,安城郡守李永培,明日辭朝,其餘守令,亦令明日辭朝,內局入侍,同爲入侍。
丙戌正月初五日辰時,上御思賢閤。藥房入診,承旨·儒臣,同爲入侍時,都提調洪鳳漢,提調南泰齊,副提調李景祜,假注書沈,記事官鄭來謙·李謙彬,左副承旨任㻐,校理李亨逵,修撰李在簡,醫官方泰輿·李泰遠·鄭允協·吳道炯,以次進伏訖。鳳漢曰,夜來,聖候若何?上曰,一樣矣。上進御湯劑。上命諸醫進前曰,臥則如常,起則甚眩,氣弱而然耶,痰滯而然耶?泰輿曰,此是聖慮過用,而痰滯關節之所致矣。上曰,長服建功湯,還慮無靈,更達可用湯劑,可也。泰輿曰,四六湯本方,入人蔘,則可以開痰導氣矣。泰遠曰,以臣所見,向日之正氣天香湯,加進似好,而未免遽止,今於此劑,加入香附子進御,則好矣。上曰,理中建功湯,今姑停止,正氣天香湯,前方加香附子一錢,依前煎入。出榻敎診候,泰輿曰,脈候少舒,而有勝於昨日矣,諸醫所見皆同。鳳漢曰,扶元降氣,莫如八味元,若加人蔘·鹿茸,則其益莫大矣。泰遠曰,自今進御,則十日之內,漸次有效矣。上曰,朴致和·李泰和,何能長服此藥,而筋力如彼乎?上命景祜·㻐,分讀守令·邊將薦單訖,命㻐持去先退。鳳漢曰,奉朝賀洪啓禧,不敢求對,而若承下敎,則一欲入侍矣。上曰,奉朝賀洪啓禧入侍。出榻敎泰齊持湯劑入侍,上進御湯劑,都提調·提調先退。上命亨逵·在簡進讀,警世問答。上曰,上番今日替直云,其代,今若入來,則入侍,仍命諸臣以次退出。
丙戌正月初五日午時,上御思賢閤。儒臣·正言,同爲入侍時,應敎金龜柱,修撰李在簡,正言朴相老,右承旨洪準海,假注書李鎭復,記事官鄭來謙·李謙彬,以次進伏訖。上命龜柱,讀警世問答訖,儒臣先退。相老曰,請還寢鍾城府爲奴罪人天大酌處之命,依律處斷。上曰,勿煩。出擧條又曰,請還寢猛才酌處之命,更令攸司,依律處斷。上曰,勿煩。出擧條又曰,新除授正言金履禧,時在忠淸道淸州地,司憲府掌令李海鎭,時在慶尙道星州地,請竝斯速乘馹上來事,下諭。上曰,依啓。臺臣先退,命內局·奉朝賀入侍。都提調洪鳳漢,提調南泰齊,副提調李景祜,奉朝賀洪啓禧,醫官方泰輿·李泰遠·鄭允協·吳道炯·鄭允說·柳光翼進前。進湯劑,上進御。診候,諸醫曰,脈候大體,昨今一樣,而度數不調之候,猶勝於前矣。景祜讀左承旨牌不進傳旨。上曰,違牌,何如?景祜曰,有實病云矣。上曰,旣有懸病之例,何可請牌乎?景祜曰,累日仕進之餘,無端稱病,故不得不如例請牌矣。鳳漢曰,下位稱病,則右位例爲請牌矣。上曰,座目懸病矣,承旨無直禁推之例乎?鳳漢曰,然矣。承旨洪樂純,則親病果不輕矣。上曰,此則已給由矣。命書傳敎曰,古人云,垂拱而治,堯·舜盛世,勉其君曰,一日二日萬機,爲人君豈無事而垂拱?此正勞於求人,逸於治民者,紀綱立百度擧,此所謂垂拱也。噫,望八其君,氣眩困苶,涔涔枕席,何假垂拱而坐?噫,求諸往牒,其君過七十者幾人?昨冬用心,今春益衰,兩日之內,蔘苓茶日再進,此等之時,無情勢難强者,則何待牌招而供仕?承旨尹東昇,昨夕入侍,今何違牌?其果實恙,此時請牌,酬應其誰?旣答請牌之啓,又酬應於傳旨,此無端再酬應,執義任珹,再昨旣入侍,今日違召命,一日進茶時,比諸其君酬應,輕重若何?初雖不量,牌召之後,十臺雖承牌,茶時卽一人,一齊承牌,分義當然,使其君再次酬應,承臺無異,紀綱事體,不可無飭,不能檢飭,輕先請牌,知申從重推考。左承旨尹東昇,執義任珹,竝下義禁府推考,而承旨直禁推,似無前例,臺臣先遞,亦有前例,竝先捧遞差傳旨。出傳敎以持平李延伋,牌不進傳旨。上曰,只推。命書李仁培承旨除授傳敎。上曰,不得爲灣尹矣。鳳漢曰,灣尹三望,別無可異,而今得人矣,承旨則李仁培難以行公云矣。命奉朝賀進前,上曰,昨日召見耆堂及兪奉朝賀,而卿年最少,故未果矣。俄聞領相之言,召見卿焉,卿太早休矣。啓禧曰,每年歲初,必進見矣,今年尙未得一瞻耿光,故有所私言於領相矣。今承入侍之命,不勝欣祝矣,睿候差減,凡百快復,下情不勝慶幸矣。上曰,今已沖子向差,可幸矣。內局先退,命奉朝賀退休,命持入李仁培除授傳敎,仍命爻周。上曰,承旨許遞,代前府尹金華鎭除授,牌招察任,房順房。出傳敎命讀守令薦。諸臣退出。
上在慶熙宮。停常參·經筵。
下直,晉州牧使沈公猷,義州府尹鄭光漢,安城郡守李永培。
任㻐啓曰,憲府連日監察茶時,事甚未安,除在外外,未肅拜人員,竝卽牌招,何如?傳曰,允。
又啓曰,大司憲金尙翼,持平李延伋,牌不進,執義未差,掌令洪晟,持平洪檢任所在外,掌令李海鎭在外,今日以監察茶時之意,敢啓。傳曰,知道。
洪準海啓曰,藥房三提調,依下敎來待矣。傳曰,入侍。儒臣持警世問答續編入侍,義州府尹·安城郡守,同爲入侍。
任㻐,以都摠府言啓曰,今日入直內三廳,武兼禁軍及軍兵等,當爲中日習射,而宗廟春享大祭齋戒相値,不得爲之之意,敢啓。傳曰,知道。
金華鎭啓曰,編次人具允明,依下敎來待矣。傳曰,入侍。
傳于洪述海曰,藥房三提調入侍。
丙戌正月初六日辰時,上御思賢閤。藥房入診,儒臣·守令,同爲入侍時,都提調洪鳳漢,提調南泰齊,副提調李景祜,假注書沈,記事官鄭來謙·李謙彬,義州府尹鄭光漢,應敎金龜柱,修撰李在簡,安城郡守李永培,醫官方泰輿·李泰遠·鄭允協·吳道炯,以次進伏訖。鳳漢曰,夜間,聖候若何?上曰,夜則如常,而起動則難矣。上進御湯劑。上曰,卿等及諸臣所見,予當行步矣。上仍命內侍,扶起出寢戶外,行步少頃而就座,上曰,行步如是,不已難乎?鳳漢曰,脚部似有流痰,以致柔軟矣。泰輿曰,全是痰入關節,難於運動,非元氣之弱矣。診候,泰輿曰,脈候不沈而少舒,如昨日矣,諸醫所見皆同。上曰,二陳湯,何如?泰遠曰,力弱矣,大體晦日小便之餘,除夜達曉調攝未盡,外風侵入,以致痰流關節而然矣,眩候亦此之祟也。上曰,眩候則自少本症矣。泰遠曰,正氣湯非長服之藥,而五積散,似好矣,導引經絡,溫散寒痰矣。上曰,正氣天香湯停止,五積散本方,蒼朮減五分,加人蔘二錢·天麻一錢煎入。出榻敎鳳漢曰,扶元降氣,莫如八味元矣。上曰,八味元,則予之禮樂矣。泰遠曰,湯劑之後,亦必防風厚衣,常有汗意,則可以溫散寒痰矣。上曰,然則將腰帶而膝甲矣,如此何堪乎?景祜曰,吏曹參判徐命膺,同敦寧趙明鼎,除拜後過三日不爲出肅,依定式推考警責,仍卽牌招,何如?上曰,依爲之。出擧條上命光漢進前曰,昔尹鐸,以保障繭絲爲請,此亦保障也,勉之。命永培進前曰,追慕丁丑,一倍此心,須善爲之。景祜曰,晉州牧使沈公猷來待矣。上命出召,公猷進伏。上曰,予知之矣,沈聖希之子也,汝則恢恢於吏治矣,命宣諭。上曰,予不忘爾父矣,仍命退出。命龜柱·在簡,進讀警世問答,泰齊持湯劑入侍,上進御湯劑。上曰,予夜夢咸興豐沛之地矣,今見儒臣所讀,亦非偶然矣。上曰,世孫今日,何如?泰遠曰,今夜則寢睡安穩,神氣益勝,可謂快愈矣,今日臣等,始下一快字矣。上曰,肌膚尙瘦,難語快字矣。鳳漢曰,症候則盡愈而如常矣。上曰,六君子湯幾貼乎?泰遠曰,三貼矣。上曰,止於五貼,可也。鳳漢曰,提調等,請一進見於世孫矣。上曰,藥房三提調,入對東宮。出榻敎上曰,他承旨入侍。出榻敎承命出召,左承旨金華鎭進伏。上命書御製訖,命出給政院,使之正書以入,持留院公事而來。上曰,吏曹參判徐命膺,同敦寧趙明鼎,推考牌招。出榻敎上曰,編次人,使之入來。出榻敎持留院公事進奏。上命鎭華,讀三南道狀啓。上曰,今覽湖西道臣狀聞,有年百歲者,有年過百歲者,可謂稀矣。食物題給者,衣資加給,衣資題給者,食物加給事,分付道臣,以此觀之,以無以報者,其果實狀乎?或若泛忽,事之可駭,莫此爲甚,令道臣更爲詳査以聞。出傳敎上曰,今覽湖南道臣狀聞,貢果二船去處,其猶杳然。噫,歲律已新,其親戚妻子望海之思,其若目覩,暮年此心何弛?更爲着實探問事,更爲下諭其三南。出傳敎仍命諸臣以次退出。
丙戌正月初六日申時,上御思賢閤。藥房入診,編次人同爲入侍時,都提調洪鳳漢,提調南泰齊,副提調李景祜,假注書沈,記事官鄭來謙·李謙彬,編次人具允明,醫官方泰輿·李泰遠·鄭允協·吳道炯,以次進伏訖。鳳漢曰,午間,聖候若何?上曰,一樣矣,上進御湯劑。上曰,見世孫,何如?鳳漢曰,益向差勝,而以思食倍於常時爲敎矣。泰齊曰,臣於至月,以賓客書筵登對後,今日初爲進見,其間患候則重經,而今日所見快愈矣。景祜曰,今日所見,別無症候,而快向蘇復之境矣。鳳漢曰,五積散甚溫,進御之後,有異他劑乎?上曰,姑未知矣。診候,泰輿曰,脈候少高,而與朝一樣矣,諸醫所見皆同。上曰,予曾服滋陰健脾湯乎?泰遠曰,近來則無進御之事矣。鳳漢曰,臣於少時,見於朝紙,而近來則無之矣。上曰,五積散幾貼,可見效乎?泰遠曰,汗候是動靜矣。鳳漢曰,湯劑則臣等待令,而水刺則惟在自上加意,請强進,何如?上曰,水刺甚難進矣。鳳漢曰,明日日次,依例爲之,湯劑煎後,稟入,何如?上曰,依爲之。都提調先退,上曰,左副承旨入侍。出榻敎上命持入類苑叢寶及朝下御製,左副承旨任㻐進伏。上命景祜,更書御製訖,命景祜先退,命允明讀御製,使之增刪。上曰,予不如此,則當與世孫受賀矣,今則未易矣。允明曰,一時患候,何至慮此乎?上曰,今則如廁亦難,誠悶矣。上曰,御製草皆在乎?允明曰,十年內草,皆在於臣家矣。上命,持御製出給政院,正書以入。允明先退,上曰,編次人具允明,明日內局入侍,同爲入侍。出榻敎上命㻐,讀類苑叢寶人日記,命持入東方朔傳,命㻐讀之,仍命諸臣以次退出。
上在慶熙宮。停常參·經筵。
自辰時至午時,日暈兩珥。
下直,西平萬戶洪大集,馬島萬戶鄭德信,法聖僉使宋德基。
中宮殿·惠嬪宮,藥房口傳問安。答曰,知道。
藥房都提調臣洪鳳漢,提調臣南泰齊,副提調臣李景祜啓曰,伏未審夜間,聖體調攝,若何?寢睡·水刺之節,亦何如?今日是日次,臣等當率諸御醫入診,詳察聖候矣,臣等不任區區伏慮,敢來問安,竝此仰稟。答曰,知道。當下敎于入侍矣。洪樂純啓曰,大司憲金尙翼未肅拜,執義未差,持平一員未差,掌令洪晟,持平洪檢任所在外,掌令李海鎭在外,今日以監察茶時之意,敢啓。傳曰,知道。
傳于李景祜曰,左承旨同爲入侍。
傳于洪準海曰,編次人徐命膺,使之入來,同爲入侍。
又傳于曰,沙器匠布差員及騎步兵價布差使員,若有上來者,內局入侍,同爲入侍,兪奉朝賀旣見之矣。奉朝賀李喆輔,使之入來,有可爲之事,畿伯亦令入來,內局同爲入侍。
傳于李景祜曰,藥房入侍。
洪準海,以成均館官員,以同知館事大司成意啓曰,今正月初七日,儒生上旬輪次,當爲設行,而大提學未差,故限內不得爲之之意,敢啓。傳曰,知道。
丙戌正月初七日辰時,上御思賢閤。藥房入診,編次人·左承旨,同爲入侍時,都提調洪鳳漢,提調南泰齊,副提調李景祜,假注書沈,記事官鄭來謙·李謙彬,左承旨金華鎭,編次人具允明,醫官方泰輿·許礈·李泰遠·金履固·鄭允協·李世珪·吳道炯,以次進伏訖。鳳漢曰,夜間,聖候若何?上曰,一樣矣,上進御湯劑。鳳漢曰,領府事·左右相來待矣。上曰,領府事·左右相入侍。出榻敎承命出傳,領府事尹東度,左議政金相福,右議政金致仁進伏。東度曰,聖候比之昨日,若何?上曰,少愈矣。東度曰,睿候益向差勝乎?上曰,然矣。診候,泰輿曰,脈候尙有不調,而比前則差有緩舒之意矣。上曰,不調是痰乎?泰輿曰,痰滯則不調矣,諸醫以次入診,所見皆同。上曰,世孫所進之食,勝於常時耶?鳳漢曰,以常時小進,今亦不多爲敎矣。景祜曰,金履健依下敎待令矣。上曰,同知金履健入侍。出榻敎金履健進伏,上曰,有厥子樣矣,貌亦好矣,與予孰老?鳳漢曰,履健則多有老態矣,履健退出。鳳漢曰,湖伯則別無所爲,念間當下去云,而嶺伯則有擧行之事,使之從速下直,何如?上曰,嶺伯本道,多有擧行之事,其令明朝辭朝。出傳敎鳳漢曰,嶺伯狀啓,以善山逋欠之事,而徐仁修旣以定罪,難以更徵,何以爲之?上曰,其時御史誰也?鳳漢曰,鄭光漢矣。此是己卯年事,到今八年矣。上曰,左右相之意,何如?相福曰,旣已定罪,而不卽徵捧,今則似難矣。致仁曰,伊時旣不能然,而已被當律,到今追徵似難矣。上曰,其數幾何?鳳漢曰,一千二百餘石矣。上曰,難以徵矣。鳳漢曰,其子將賣舍以償云矣。上曰,父債子償,非王政矣。鳳漢曰,推以曠蕩之典,蕩減似好矣。上曰,左右相之意,何如?相福曰,臣之所見亦同,外議皆以爲不可更徵矣。致仁曰,公州·新昌,亦皆蕩減矣。鳳漢曰,湖南亦有蕩減之事矣。上曰,若徵本府,則必散徵於百姓,而民弊不少矣。能吏之事,予當明言之,若以八九年逋欠名色徵之,則民安得不納乎?鳳漢曰,臣聞韓警之言,則民不知當捧與不可捧矣。上曰,昨覽嶺伯査狀,今問入侍大臣,徐仁修以此旣已勘律,今無可論,八年之前事,捧之新官,亦非王政,湖西旣有已行之例,其流之民弊,不可不顧,善山舊逋,特爲蕩減。出傳敎上曰,藥房提調,持湯劑入侍。出榻敎上命華鎭·允明進前。上曰,噫,今日欲行圓點製而未果,耿耿書下排律題,其令銀臺及入直玉署·春坊·騎省堂郞·翰注應製。出傳敎以三陽回泰萬品新,書下御製,而命押新字,七言十韻製進。上進御湯劑,鳳漢·東度·相福·致仁及景祜,先爲退出。命華鎭,書御製小學指南。上曰,孟子著七篇,孔子著春秋,予則以讀小學之功,製指南矣。華鎭書題辭解訖,上命允明讀之,仍命諸臣以次退出。
丙戌正月初七日申時,上御思賢閤。藥房入診,承旨·奉朝賀·編次人·畿伯,同爲入侍時,都提調洪鳳漢,提調南泰齊,副提調李景祜,假注書沈,記事官鄭來謙·李謙彬,奉朝賀李喆輔,編次人具允明·徐命膺,京畿監司洪麟漢,左承旨金華鎭,醫官方泰輿·許礈·李泰遠·金履固·鄭允協·李世珪·吳道炯,以次進伏訖。鳳漢曰,午間,聖候若何?上曰,今日則運動益難,眩氣亦甚,此則似非痰也,苦悶矣。鳳漢曰,湯劑明間,似當有動靜矣。上曰,今則坐甚難矣。泰遠曰,以臣所見,腰部以下有痰而然矣,脈候非不足也,痰是主症矣。鳳漢曰,俄間水刺進御乎?上曰,何以食乎?自昨日益厭矣。孔子作春秋,孟子著七篇,予自十三讀小學,故俄著題辭解,精神或及於此等事,而忽然如此,可怪矣。鳳漢曰,神色則一樣無減矣。上曰,神色何可恃耶?鳳漢曰,湯劑何以爲之?上曰,附子進御,今則易矣。泰遠曰,五積散補中柔痰之劑,而今如此,更進建功湯,何如?上曰,建功亦連進,故似無靈,奈何?泰遠曰,六君子湯加人蔘二錢,何如?上曰,依爲,而祖孫同得此藥之效,則好矣。上曰,五積散停止,香砂六君子湯,加人蔘一錢·桂枝一錢半·木瓜一錢煎入。出榻敎上命喆輔進前。上曰,不知予步,則見李奉朝賀之步矣,向見兪奉朝賀行步甚難矣,李奉朝賀則益衰矣。上曰,年幾何?喆輔曰,七十六矣。上曰,長於予三歲矣。仍命宣饌,命允明·命膺,進讀小學。上曰,奉朝賀讀之,欲聞舊時聲音也。喆輔讀題辭數行。上曰,舊音尙存矣。奉朝賀旣讀,予當讀之,諸臣其讀之。上讀題辭一章,上曰,與奉朝賀,何如?鳳漢曰,如連日經筵之時,而玉音無少減矣。上曰,予意則不如舊矣。喆輔曰,與前少無異矣。上曰,李泰和善講矣,堂后注書時年十八,貌甚玄矣,今則嚄唶矣。上曰,奉朝賀進前。予欲相對而見也。喆輔進前仰瞻。上曰,彼兩頰深亦老矣。上指股腹,示大臣及醫官曰,予之脚部如此矣。泰遠曰,脚部腹多,少無衰意矣。上曰,奉朝賀則善食乎?鳳漢曰,善食云矣。上仍命喆輔退出,命內侍,往見殿梯升降,上命麟漢進前。上曰,歲首氷解,須勉勸農,若有事則求對,可也。命退出,命允明讀指南序,上進御湯劑,泰齊退,命允明·命膺,增刪序文及題辭解。上曰,玉堂上下番入侍。出榻敎應敎金龜柱,修撰鄭昌聖進伏。上命儒臣,同校序文及題辭解。上曰,藥房提調,持湯劑入侍出榻敎泰齊進伏,上進御湯劑。鳳漢曰,自今日直宿藥院,何如?上曰,姑止之。鳳漢曰,然則問候,何如?上曰,日日入診矣,問候何爲?上命華鎭·允明·命膺·龜柱·昌聖,於御製序文中,各陳所見,命華鎭,更書立敎篇御製,命鳳漢同爲校正,命允明讀之訖,鳳漢及允明·命膺。龜柱·昌聖先退。上曰,左承旨與編次人·儒臣,明日入診時,同爲入侍。出榻敎上曰,莫重歲首饋,雖有例,旣不屠牛,則內班院掌務之只受其賂,此時循例擧行,無識無據,此後嚴禁後復若此,依私屠律施行。出傳敎諸臣以次退出。
上在慶熙宮。停常參·經筵。
卯時辰時,日暈兩珥。自巳時至申時,日暈。夜自一更至三更,月暈。
下直,彌串僉使李益華。
任㻐啓曰,大司憲金尙翼未肅拜,執義·持平一員未差,掌令洪晟,持平洪檢任所在外,掌令李海鎭在外,今日以監察茶時之意,敢啓。傳曰,知道。
洪準海啓曰,藥房三提調,依下敎來待矣。傳曰,入侍。
傳于洪準海曰,府院君,內局入侍,同爲入侍。
傳于洪準海曰,慶尙監司金應淳,內局入侍,同爲入侍。
傳于任㻐曰,宣傳官旣已承命,分付兵曹,騎馬二匹立之。
傳于洪準海曰,內局入侍。
備忘記,今下弓矢,彌串僉使李益華處,給送。
傳于李景祜曰,藥房入侍。
洪準海,以司譯院官員,以都提調·提調意啓曰,新釋朴通事·大全諺解及淸語老乞大,開刊於箕營事,曾有傳敎矣。三種冊子,今始刊印上來,御覽件,依例封進,講試件,留置本院之意,敢啓。傳曰,知道。
傳于洪準海曰,新刊朴通事·老乞大,熟知譯官,持冊待令。
任㻐,以兵曹言啓曰,去冬三朔能麽兒考講時,武臣兼宣傳官徐命託,二次講不通,殊無勸課之意,推考警責,何如?傳曰,允。
以承傳色口傳下敎曰,圓點儒生如此,故姑未課試之意,昨已下敎,而暮年欲見之,兩掌議·四色掌·左右班首,大司成率入。
傳于金華鎭曰,藥房入侍。
敎慶尙監司金應淳書,王若曰,選擧之規,方岳爲重,分釐之任,大藩尤難,蓋其爲責也,專所以惟才是用,眷言南嶠一路,寔我東國重藩,山川有鍾毓之英,殆同冀北之馬,海堡列關防之勢,近接日東之蠻,財阜民蕃,爲下游之最勝,政繁務劇,比諸道而孔殷,迨近歲凋瘵之轉深,在今日委寄之必愼。惟卿,忠孝之胄,雅正其標,砥行而躬飭修,澹如寒士樣子,斂華而履敦實,自成一家規模,盛之金華,屢承讀古書之奬,寵以雲漢,益礪趾先美之心,非乏雅望之見推,亦深眷知之特達,七含綸而按諸省,勞已積於隰原,一佩符而尹南城,績更茂於保障,惟內外歷試也久,故前後欲用者深,是以簡畀之音,迺在材難之日。玆授卿以守慶尙道觀察使兼兵馬水軍節度使巡察使大丘都護府使,卿其念旬宣之任重,體宵旰之憂殷,克敷春陽之仁,亦軫陰雨之戒,臨下則務存大體,察民則使無隱情,嚴黜陟之章,而期以振刷,因揖讓之俗,而導之作興。於戲,今將七十州生靈,悉以付爾,古稱二千石良牧,顧不重歟?益殫乃心,毋負予眷,故玆敎示,想宜知悉。知製敎金載順製進
丙戌正月初八日卯時,上御思賢閤。藥房入診,府院君·嶺伯,同爲入侍時,都提調洪鳳漢,提調南泰齊,副提調李景祜,假注書沈,記事官鄭來謙·李謙彬,府院君金漢耉,慶尙監司金應淳,醫官方泰輿·李泰遠·鄭允協·吳道炯,以次進伏訖。鳳漢曰,夜間,聖候若何?上曰,少爲寢睡矣。上進御湯劑。上曰,自曉後,痰橫腰間矣。鳳漢曰,小便,何如?上曰,夜則澁矣,今少愈矣。診候,泰輿曰,脈候之不調如昨,而少有緩舒之意矣。上曰,不調是病矣。泰輿曰,有痰則不調矣。諸醫所見皆同。泰遠曰,蔘苓茶後,脈候少勝,建功湯加入白朮·半夏,似好矣。上曰,六君子湯停止,理中建功湯前方,入白朮一錢,加半夏一錢,依前煎入。出榻敎上命應淳進前。上曰,予於嶺南忘憂矣,勉之,昨年之農,不若初意,今則申飭勸農,可也。嶺南是鄒魯之鄕,嶺俗守本色,爲可貴矣,本色之外,朝南暮北者,予甚憎矣,汝須收拾人心,可也。應淳曰,敢不祗承聖意,竭力奉行乎?上曰,三南道臣,皆得人矣,見爾父,甚嚄唶矣。命宣諭訖,退出,都提調·提調先退。上命漢耉進前。上曰,今日始知痰矣。漢耉曰,一時痰候,願弛聖慮。上曰,旣知痰候,則無憂矣。漢耉退。上曰,坐直承旨入侍。出榻敎左承旨金華鎭進伏。上曰,昨日命製律詩,幾何入來耶?華鎭曰,姑無一丈來呈矣。景祜先退,上命編次人·儒臣入侍。具允明·金龜柱·鄭昌聖進伏。命華鎭,書御製明倫篇解,命龜柱·昌聖,讀小學立敎初章,命允明讀御製,仍命儒臣,同爲校正。上命徐命膺入侍,命膺進伏。上曰,欲知古事,則彼編次人該博矣,洪啓禧亦然矣。命華鎭,書敬身篇御題,又命明允讀之。命命膺·龜柱·昌聖,共爲校正訖,仍命先退,命華鎭讀狀啓及守令薦單子訖。諸臣以次退出。
丙戌正月初八日申時,上御思賢閤。藥房入診,正言同爲入侍時,都提調洪鳳漢,提調南泰齊,副提調李景祜,假注書沈,記事官鄭來謙·李謙彬,正言朴相老,醫官方泰輿·李泰遠·鄭允協·吳道炯,以次進伏訖。鳳漢曰,午間,聖候若何?上曰,一樣矣。鳳漢曰,水刺進御乎?上曰,少進矣。上曰,六君子湯,世孫幾貼進服乎?泰遠曰,今日進御爲五貼矣。鳳漢曰,聖候比之昨日,則何如?上曰,似不如矣,無論痰與氣,全是衰候矣。上進御湯劑。鳳漢曰,醫官診候,何如?上曰,姑止之。泰遠曰,腰腹間痰候,何如?上曰,痰候頻頻隱見,而莫可蹤跡矣。前無如此之時,而卒然如此,可異矣。泰遠曰,專是風寒所祟之痰候,無他別岐,伏願勿過聖慮,則漸向平復矣。鳳漢曰,聖候如是之時,直宿問候,似不可緩矣,伏望自今直宿,何如?泰齊曰,事體誠不可緩矣。上曰,姑觀今日爲之,可也。鳳漢曰,然則醫官加定二人,何如?上曰,誰可爲之?泰輿曰,鄭允說·柳光翼,術業甚精矣。上曰,以此二人待令,可也。上曰,今日則世孫,何如?泰遠曰,今則漸向快復矣。惟以聖候,不勝焦慮,每以不能問候,不勝悶迫,下敎于臣等矣。上曰,予今快愈,而明日往見,則世孫必大喜矣。都提調·提調先退,上命臺臣傳啓。相老曰,請還寢猛才酌處之命,更令攸司,依律處斷。措辭見上上曰,勿煩。又曰,請還寢鍾城府爲奴罪人天大酌處之命,依律處斷。措辭見上上曰,勿煩。上曰,大司成率儒生入侍。出榻敎承命出召,大司成李海重,率掌議一人·班首二人進伏。上曰,噫,四十二年臨御,年又今七十三矣。扶植賢關之事,亦無濟濟多士之效,心常自恧,近年泮製,一不命官,必也親臨,意槪深矣,況今年乎?初意則昨日必也圓點製述,有志未果。噫,歲初體昔年愛恤武士之意,欲行入直軍犒饋未果,故先夜特召入直將官慰諭,況諸生乎?今大司成率執綱靑衿入侍,下敎賜饌大學,於古亦有,且近年本館凋殘,必不能焉,令該曹特賜米肉,以助歲初數日供仕之需。出傳敎上下詢班首姓名。對曰,魚弼明矣。掌議曰,宋繼煥矣。上曰,暮年眷眷於汝輩,而不行圓點,予心悵然矣。太學有逐臣故事,予雖臥不忘矣。賜饌,以助汝讀書太學之資,須思臥閤下敎之意。仍命海重,率儒生退出。命左承旨·編次人·儒臣入侍。左承旨金華鎭,編次人具允明·徐命膺,應敎金龜柱,修撰鄭昌聖進伏,景祜先退。上命龜柱,讀小學外篇題訖,命華鎭,書外篇御製訖,命允明讀之,命儒臣同爲校正。允明先退,上命命膺,讀排律應製諸試券。上曰,弘文提學牌招科次。出傳敎上曰,小學指南,進上三件,進獻一件。出傳敎命膺讀應製詩,至蔘苓奏效惟憂釋之句。上笑曰,此是賀矣。仍手書一句曰,蔘苓奏效銅龍日,其何賢閤帖褥茵,以示諸臣,命膺讀訖。諸臣以次退出。
丙戌正月初八日酉時,上御思賢閤。藥房入診入侍時,都提調洪鳳漢,提調南泰齊,副提調李景祜,假注書沈,記事官鄭來謙·李謙彬,醫官方泰輿·李泰遠·鄭允協·吳道炯·鄭允說·柳光翼,以次進伏訖。鳳漢曰,俄間,聖候若何?上曰,一樣矣。上曰,弘文提學來乎?景祜曰,在賓廳矣。上曰,予當行步,以示卿等矣。上命內侍,扶起行步戶外。鳳漢曰,行步漸勝矣。上曰,予始知痰候矣,如此則足可以升降乎?鳳漢曰,此是一時痰候,而非元氣之弱也。上還就御座,進御湯劑。診候,泰輿曰,脈候之不調一樣,而少有緩舒之意矣。鳳漢曰,俄者水刺進御乎?上曰,少進矣。鳳漢曰,八味元,連爲進御乎?上曰,進御矣。上曰,醫官方泰輿·李泰遠·鄭允協·吳道炯·鄭允說·柳光翼,差備待令。出榻敎上曰,差備待令醫官,糧饌依例擧行。出榻敎大臣·提調先退。上曰,獻陵參奉金淑鳴入侍。出榻敎承命出召,淑鳴進伏。上曰,年幾何?對曰,八十一矣。上曰,汝誦箴銘乎?對曰,夙夜箴矣。上命誦之。上曰,參奉金淑鳴,再昨年殿講時,其年七十九,特命調用,今日召見,年八十一。噫,人間七十古來稀,況八十乎?容貌雖不衰,升降周旋誠難,令該曹三十朔窠,特爲調用,以示予老老之意。出傳敎上曰,左承旨入侍。出榻敎左承旨金華鎭進伏。上曰,居首右副承旨洪樂純,鹿皮一令,之次左副承旨任㻐紙三卷·筆三枚·墨二笏,都承旨李景祜,假注書李鎭復,兵曹佐郞辛應三紙一卷·筆二枚·墨一笏賜給。出傳敎上曰,摘奸宣傳官入侍。出榻敎承命出召,果川摘奸宣傳官進伏。上曰,聞停捧下敎,民皆喜乎?對曰,然矣。上曰,勸農傳敎,百姓何時聞之耶?對曰,初一日聞之云矣。上曰,封倉在於何時?對曰,十二月初五日矣。命退出。上曰,都承旨善爲之矣。華鎭曰,蔘苓奏效惟憂釋之作也。上曰,然乎?仍命諸臣以次退出。
丙戌正月初八日三更,上御思賢閤。藥房入診入侍時,都提調洪鳳漢,提調南泰齊,副提調李景祜,假注書沈,記事官鄭來謙·李謙彬,醫官方泰輿·李泰遠·鄭允協·吳道炯·鄭允說·柳光翼,以次進伏訖。鳳漢曰,夜後,聖候若何?上曰,一樣無加減矣。上進御湯劑。上曰,頃者爲沖子,其令不爲直宿,今則沖子雖愈,予之氣候若此,醫官旣加待令,宜存事體,提調一員式,直宿本院,而民事方殷,往來有弊,朔寧郡守李以楷,德浦僉使金季良,其勿復來,旣不竝直,酬應有煩,其勿夕問安。出傳敎鳳漢曰,問候措辭,何以爲之乎?上曰,以痰候措辭,可也。鳳漢曰,只以痰候不便,請以脚部痰候措辭,何如?上曰,只以痰候,可也。診候,泰輿曰,脈候尙不調,而少有緩舒之意矣。諸醫所見皆同。上曰,更思之,全是痰也,世孫宮勿爲過傳也,世孫,亦何如?泰遠曰,漸漸快勝,而少無病色,肌膚姑未復常,惟以不得問安爲憂慮矣。上曰,其病重經矣。鳳漢曰,今日行步於數間,而差有勝意矣。上曰,予之行步,果非氣弱耶?泰遠曰,全是痰也,蔘苓茶之後,脈候少舒矣。上曰,龍眼肉·鮒魚蒸,明日進之也。鳳漢曰,請就溫寢睡,微有汗候,則似好矣。上曰,然矣。鳳漢曰,今日小便,何如?上曰,有時或澁矣。諸臣以次退出。
上在慶熙宮。停常參·經筵。
下直,助羅萬戶韓相範,於蘭萬戶金聲益,金何島萬戶李基,臨淄僉使朴枝發。
大殿·中宮殿·惠嬪宮·世孫宮·嬪宮,政院·玉堂口傳問安。答曰,知道。
中宮殿·惠嬪宮,藥房口傳問安。答曰,知道。
藥房都提調臣洪鳳漢,提調臣南泰齊,副提調臣李景祜啓曰,伏未審夜間,聖體調攝,若何?痰候何如?寢睡·水刺之節,亦何如?今日臣等率諸御醫,趁早入診,詳察聖候爲宜,臣等不任區區憂慮,敢此問安,竝爲仰稟。答曰,知道。當下敎于入侍矣。
洪樂純啓曰,大司憲金尙翼未肅拜,執義·持平一員未差,掌令洪晟,持平洪檢任所在外,掌令李海鎭在外,今日以監察茶時之意,敢啓。傳曰,知道。
任㻐,以都摠府言啓曰,今日入直內三廳武兼禁軍及軍兵等,中日習射,請出標信。傳曰,知道。
李景祜,以吏曹言啓曰,新除授泰陵參奉李亨權呈狀內,身病甚重,勢難察任云,依例改差,何如?傳曰,允。
又以吏曹言啓曰,通禮院右通禮愼爾復呈狀內,身病甚重,勢難察任云,依例改差,何如?傳曰,允。
又以吏曹言啓曰,士族婦女年九十抄啓封爵事,載在法典矣。年九十夫人,別單書入之意,敢啓。傳曰,知道。
任㻐,以兵曹言啓曰,新除授潼關僉使朴希胤老母,今年八十歲,山羊會萬戶金重礪老母,今年七十歲,法不當遠離赴任,俱爲呈伏乞遞,邊將之無兄弟親年七十歲以上者,許遞其任,已有定式,竝依例改差,何如?傳曰,允。
有政。吏批,判書鄭弘淳進,參判徐命膺進,參議未差,行都承旨李景祜進。吏批啓曰,臺諫闕員,今當差出,而擬望之人乏少,外任竝擬,何如?傳曰,允。以安杓爲執義,任希孝爲持平,李崇祜爲吏曹正郞,李伋爲禮曹正郞,吳載純爲宗廟令,李東遇爲典籍,申光蘊爲寧陵參奉,權噵爲吏曹參議,朴華源爲泰陵參奉,待敎單安聖彬,兼春秋二單柳成模·權德訓。
兵批,判書金尙喆病,參判韓光會病,參議徐命天病,參知李宜老進,左副承旨任㻐進,副護軍田敬祥·元弼揆·具集·李堣·池萬游·權濡·金聖泰·李邦瑞·任珹,副司直尹東昇,前水使李泓,今降禦侮,故失馬二匹,降資事承傳。
傳于金華鎭曰,承旨入侍。
傳于洪準海曰,編次人使之入來,儒臣入侍,同爲入侍。
傳于洪樂純曰,藥房入診,儒臣·編次人,同爲入侍。
以咸鏡監司狀啓,安邊等官居吳先才等,爲虎嚂死事,傳于金華鎭曰,令本道恤典擧行。
洪樂純,以義禁府言啓曰,時囚罪人金樂行議處公事判付內,以制書有違私律施行,而過十日後勘處事,判下矣。特敎定律名者,草記勘處,已有定式,且過十日,金樂行以制書有違私律,杖一百收贖,盡奪告身,而依承傳,功減一等放送,何如?傳曰,允。
又啓曰,明日次對,憲府無進參之員,除在外外,未肅拜人員,竝待開門牌招,以爲推移入侍之地,何如?傳曰,允。
丙戌正月初九日辰時,上御思賢閤。入診入侍時,都提調洪鳳漢,提調南泰齊,副提調李景祜,假注書沈,記事官鄭來謙·李謙彬,醫官方泰輿·李泰遠·鄭允協·吳道亨·鄭允說·柳光翼,以次進伏訖。鳳漢曰,夜間,聖候若何?上曰,痰候尙未疏滌矣。鳳漢曰,水刺,何如?上曰,今朝則差愈進御矣。上進御湯劑。鳳漢曰,今日則起動,若何?上曰,如昨夜矣。泰遠曰,頻頻起動以試之,則漸次可以平順矣。上曰,予意亦然矣。鳳漢曰,小便,何如?上曰,怪矣,頻頻澁矣。診候,泰輿曰,脈候之不調一樣,而漸有緩舒之意矣。上曰,氣不能回旋,故脈有不調矣。鳳漢曰,醫官言脈候溫矣。上曰,予意亦似然矣。諸醫以次入診,所見皆同。上曰,眩候則少愈矣。鳳漢曰,是亦痰矣。泰遠曰,痰候在上則眩,在下則牽掣矣。上曰,臂部有麻木之意矣。泰遠曰,痰流於臂部而然矣。鳳漢曰,直宿以一員下敎矣。提調直摠府,都承旨直本院,何如?上曰,依爲之。鳳漢曰,此時次對,當頉稟矣,何以爲之?上曰,方在靜攝,明日次對雖難,噫,復政以後,無一不爲,近者臥而酬應,其亦一也,依例來待。出傳敎鳳漢曰,昨日傳敎中,慶絢遺漏矣,何以爲之?上曰,昨日下敎中,振威縣令慶絢遺漏,一體分付。出傳敎上曰,世孫,何如?泰遠曰,漸漸差勝矣。鳳漢曰,水刺加意進御,如何?上曰,厭進矣,奈何?仍命諸臣以次退出。
丙戌正月初九日巳時,上御思賢閤。承旨入侍時,同副承旨洪述海,假注書李鎭復,記事官鄭來謙·李謙彬,以次進伏訖。上命述海,讀各道歲饌狀啓。上曰,御製何以爲之?述海曰,儒臣鄭昌聖問議事出去,姑未入來矣。上曰,御製問議儒臣,夕入侍,同爲入侍。出傳敎上命右副承旨入侍,洪樂純進前。述海先退,命樂純讀楊根御史李性源書啓。上曰,善爲究問矣。上曰,今覽楊根按覈御史書啓,特令査問,雖由於審愼之意,到此之後,依律之外,更無他語,而旣已報春,亦非不待時,待冬啓覆擧行,貴贊不待招辭,已知無譎,春每夫歸之倫掃矣。已施嚴刑,貴贊三水府定配,春每杆城郡定配,其他干證人,不可滯囚,令本郡各刑推一次後,放送事,分付。諸臣以次退出。
丙戌正月初九日申時,上御思賢閤。藥房入診,編次人同爲入侍時,都提調洪鳳漢,提調南泰齊,副提調李景祜,假注書沈,記事官鄭來謙·李謙彬,醫官方泰輿·李泰遠·鄭允協·吳道炯·鄭允說·柳光翼,編次人具允明,以次進伏訖。鳳漢曰,午間,聖候若何?上曰,一樣矣。鳳漢曰,午間有何進御乎?上曰,小進酪粥矣。鳳漢曰,時原任大臣,自朝爲承候來待矣。上曰,領府事·左右相入侍。出榻敎承命出召,領府事尹東度,左議政金相福,右議政金致仁,以次進伏。上進御湯劑。診候,泰輿曰,脈候不調如昨日,而少有柔舒之意矣。諸醫所見皆同。上謂鳳漢曰,見世孫,何如?鳳漢曰,別無大段益勝之意,而調攝以度,則漸可復常矣。東度曰,聖候若何?上曰,氣甚微弱,似是痰凝矣。相福曰,寢睡·水刺,何如?上曰,竝難矣。東度曰,一時痰候,不日當差復矣。上命內侍扶起,行步戶外。上曰,予之行步如是矣,痰愈則能如舊步乎?泰遠曰,痰散則可以復常矣。致仁曰,痰候卒然,非久當復常矣。東度曰,世孫宮患候,漸向快復,不勝慶幸矣。上曰,行步尙難云矣。上曰,卿等見御製乎?對曰,大文字矣,益仰聖上自得小學之功矣。上命醫官進前。上曰,今日幾汗而未果,若汗之,則似可快愈矣。建功湯入麻黃·桂枝好耶?五積散更爲加進好耶?泰遠曰,臣之所見,五積二貼加進後,更進建功湯,似好矣。諸醫所見皆同。上曰,初則莫知痰氣,專由氣衰而然,止五積散,進建功湯,昨則似愈,今復若前,痰候分明,旣已知之,三貼何以奏功?前功亦可惜,建功湯卽主人之劑,伊後自當復進,亦甲子見效之劑,且欲汗未汗,今日更欲進御,其初加入,旣已詢問,名曰,加味五積散,爲先一貼煎入。出傳敎鳳漢·東度·相福·致仁先退。上命儒臣入侍。應敎金龜柱,修撰鄭昌聖進伏,編次人具允明,亦依下敎入侍。上曰,御製問議,則諸臣所見,何如?昌聖曰,兪拓基以爲,帝王之盛節矣。上命允明讀之。上曰,明日與洪啓禧同爲入侍,仍命竝退。上曰,坐直承旨入侍。出榻敎右副承旨洪樂純進伏,景祜退,樂純進讀江原監司歲饌狀啓。上曰,藥房入侍。出榻敎承命出召,都提調洪鳳漢,提調南泰齊,持湯劑入侍。上進御湯劑。上曰,今則氣若降下矣。上曰,世孫如何?鳳漢曰,症候已差,而肌膚尙未向蘇矣。診候,泰輿曰,脈候雖未調均,而漸益緩舒矣,諸醫所見皆同。上曰,幾貼可以有效耶?泰遠曰,三貼矣。旣知痰候之後,願弛聖慮。鳳漢曰,全是除夜之害,願勿過爲用慮,勉進水刺,何如?上曰,然矣。泰齊曰,昨伏見大文字,精神流注矣,明是表症矣。內局先退。上曰,今覽江原道臣狀聞,其中有百五歲,有百一歲,有百歲者,可謂稀有,此三人依他道例,食物外,衣資加給事,回諭。出傳敎諸臣以次退出。
上在慶熙宮。停常參·經筵。
下直,唐浦萬戶安國老,加背梁萬戶韓德範,方山萬戶朴洙,吾老梁萬戶姜得璜,濟浦萬戶朴鎭儉。
大殿·中宮殿·惠嬪宮·世孫宮·嬪宮,政院·玉堂口傳問安。答曰,知道。
中宮殿·惠嬪宮,藥房口傳問安。答曰,知道。
藥房都提調臣洪鳳漢,提調臣南泰齊,副提調臣李景祜啓曰,伏未審夜間,聖體調攝,若何,痰候何如?寢睡·水刺之節,亦何如?今日臣等率諸御醫,趁早入診,詳察聖候爲宜,臣等不任區區憂慮,敢此仰稟。答曰,知道。偶命復用麻黃奏功,夜得汗候,至於起動,不無其效矣。
傳于李景祜曰,湯劑進御後好,內局卽爲入侍。
洪樂純啓曰,大司憲金尙翼牌不進,執義安杓,掌令洪晟·李海鎭,持平洪檢·任希孝在外,今日以監察茶時之意,敢啓。傳曰,知道。
備忘記,傳于任㻐曰,今下弓矢,吾老梁萬戶姜得璜,方山萬戶朴洙處,給送。
傳于李景祜曰,藥房入侍。
丙戌正月初十日丑時,上御思賢閤。藥房入診入侍時,都提調洪鳳漢,提調南泰齊,副提調李景祜,假注書沈,記事官鄭來謙·李謙彬,醫官方泰輿·李泰遠·鄭允協·吳道炯·鄭允說·柳光翼,以次進伏訖。鳳漢曰,夜後,聖候若何?上曰,有汗候矣。上卽扶起行步以視之。鳳漢曰,汗後勿爲起動,以致外寒,如何?上行步一次,還就御座。上曰,湯劑後少寢,而汗候浹洽,汗後又爲一次就睡,其後進粥少坐,起立着衣,此時則雖行禮,似若無難矣。鳳漢曰,汗候是湯劑之效,誠慶幸而進粥尤幸矣。上曰,比昨日之行步,如何?泰遠曰,昨日比之,則少不如,而比之再昨,則有勝矣。診候,泰輿曰,脈候雖不調均,而少舒則一樣矣。鳳漢曰,風寒之祟,異於內祟矣。諸醫所見皆同。鳳漢曰,玉音細聽之,則無異平日,此是一時痰候也。上曰,予則曰衰,卿則以爲痰,所見只爭此矣。泰遠曰,旣已就汗,外風伏願愼之。鳳漢曰,旣有汗候,湯劑則差晩進御,如何?上曰,晩後進之,可也。諸臣以次退出。
丙戌正月初十日辰時,上御思賢閤。藥房入診入侍時,都提調洪鳳漢,提調南泰齊,副提調李景祜,假注書沈,記事官鄭來謙·李謙彬,醫官方泰輿·李泰遠·鄭允協·吳道炯·鄭允說·柳光翼,以次進伏訖。鳳漢曰,俄間寢睡,何以爲之乎?上曰,汗後恐有失攝之慮,而睡後又汗,如廁時又汗矣。泰遠曰,連次汗候誠好矣。診候,泰輿曰,脈候比之曉時,尤覺緩舒矣。諸醫所見皆同。鳳漢曰,諸醫官皆以爲,脈候內縮之症,今皆發表云矣。上曰,是好症乎?泰遠曰,然矣。上進御湯劑。上曰,世孫卽今所見,如何?泰遠曰,症候盡愈,而常多汗意,無他頉矣,卽今用心於聖候矣。上曰,世孫姿稟,好矣。鳳漢曰,當宗社億萬年之責者,自然如是矣。上曰,今則用平補之劑,扶元調痰,似好矣。鳳漢曰,湯劑則午後進御乎?上曰,依爲之。上曰,大臣·備局堂上入侍。出榻敎承命出召,領府事尹東度,左議政金相福,右議政金致仁,行左參贊李昌誼,行判敦寧洪象漢,行知事尹伋,行司直金陽澤,行右參贊李益輔,行司直李昌壽,兵曹判書金尙喆,戶曹判書沈鏽,刑曹判書南泰會,吏曹判書鄭弘淳,行副護軍鄭汝稷·具善復,開城留守金器大,行副護軍李潤成,行副司直鄭宲,吏曹參判徐命膺,行副司直趙曮,漢城右尹李最中,大司諫金致讓,應敎金龜柱,左副承旨任㻐,事變假注書李得華,以次進伏。領府事及左右相問候。上曰,汗後似快矣。東度曰,世孫患候,已爲平復,不勝慶幸矣。上曰,差愈而瘦瘠甚矣。鳳漢曰,此守禦使金陽澤,摠戎使鄭汝稷,開城留守金器大,江原監司閔百興,北兵使李國賢,南兵使李邦綏,平安兵使李章吾,京畿水使元景濂,黃海兵使具顯謙,慶尙左兵使趙等,習操取稟狀啓也。西北習操,異於他道,不可無端停止,竝令依例設行,至於諸道,昨秋操鍊,旣皆設行,且今春耕,比前節早,今番則竝與巡點而停止,江原道都試,依例擧行,開城府則昨年不爲行操,今年不可仍停,此則使之依例擧行事,分付,何如?上曰,予意亦若此,依爲之。昨年已行習操處,皆命停止事,一體分付。出擧條鳳漢曰,三大臣願仰瞻玉色矣。上曰,仰瞻,可也。東度曰,玉色少無所減矣。相福曰,玉色如前,一樣無減矣。致仁曰,玉色光潤無減矣。鳳漢曰,曆咨之回,受來七咨,而三度則皇曆必於十月初一日頒給事也,二度則江界朴厚贊等與三水金順丁等諸罪人緩決事也,一度則義州犯殺事金京大等勘結事也,一度則淸曆官頒賞事也。皇曆每於十月初三·初四等日,始爲頒給於我國矣。嗣後則必於初一日,一體頒給云,彼旣以我爲敦謹,而有此進日,則不可無謝,以無方物謝表之意回咨,諸罪人緩決事,則皆已具表申謝,今則不但當回咨而已,其餘則竝無回咨之事矣。月食不遠,此等咨文,順付於月食回咨便,而金京大事,則姑待使臣回還後處之,何如?上曰,依爲之。出擧條鳳漢曰,奉朝賀金尙魯,添病未能入來,而其子入侍矣。上命大司諫傳啓。致讓曰,請還寢鍾城府爲奴罪人天大酌處之命,依律處斷。上曰,勿煩。又曰,請還寢猛才酌處之命,更令攸司,依律處斷。措辭見上上曰,勿煩。又曰,新除授司憲府執義安杓,時在京畿楊州地,持平任希孝,時在廣州地,請竝斯速乘馹上來事,下諭。上曰,依啓。上命致讓進前。上曰,暮年歲首,思之深矣,歸語善攝,可也。致讓曰,臣父病中,聞此下敎,不勝惶泣矣。上曰,金奉朝賀家,遣御醫看病。出傳敎大臣·備堂竝退出。上曰,洪奉朝賀及編次人·儒臣入侍。出榻敎奉朝賀洪啓禧,編次人具允明·徐命膺,應敎金龜柱,修撰鄭昌聖進伏。上曰,予以小學,欲見卿矣。啓禧曰,發揮至此,甚盛事也。上命允明讀指南。上曰,奉朝賀從傍觀之,可也。上曰,左承旨入侍。出榻敎左承旨金華鎭進伏,允明讀御製指南。啓禧曰,文意甚好矣,稽古篇,不可謂非內矣。上曰,欲使卿見之者,正此等處也。上曰,小學指南,進上進獻外,五處史庫承政院·弘文館·㙯文館·侍講院·成均館,時·原任大臣·奉朝賀,俱在校正中,奉敎·校正編次諸臣·國舅及一品宗臣·文臣與都尉·六曹長官·判尹·兩司長官·時任將臣·大司成·銀臺·玉堂時任諸臣·在京時任侍從臣翰林·入侍注書·八道兩都,各頒一件,二件分送南·北漢,刊印藏板。出傳敎奉朝賀·編次人·儒臣竝先退。華鎭讀黃海監司習操狀啓。上曰,今日筵中,昨年已行習操處,皆命停止,今無稟處之端,海伯狀聞,還爲下送,其他狀聞雖到,一體下送。出傳敎諸臣以次退出。
丙戌正月初十日酉時,上御思賢閤。藥房入診入侍時,都提調洪鳳漢,提調南泰齊,副提調李景祜,假注書沈,記事官鄭來謙·李謙彬,醫官方泰輿·李泰遠·鄭允協·吳道炯·鄭允說·柳光翼,以次進伏訖。鳳漢曰,午間,聖候若何?上曰,少有差勝之意,而尙未快豁矣。上進御湯劑。上曰,常有汗潤之意矣。鳳漢曰,汗候誠好矣。診候,泰輿曰,脈候晩後益舒,而頗有調均矣。諸醫所見皆同。上曰,五積散限明日進御乎?泰遠曰,旣有汗候之後,常進五積似如何,明日則建功湯可以進御矣。上曰,五積散停止,理中建功湯,依前方自明日煎入。出榻敎上曰,國舅連日往來,不如直宿之爲便矣。鳳漢曰,臣亦以此相議矣。上曰,國舅近日連爲入侍,差復間,其令直宿。出傳敎泰遠曰,世孫湯劑,自昨停止,而肌膚尙未復常,肥兒丸似好,而深以呑下爲難,雲林潤身丸作湯,限十貼進御,似好矣。上曰,依爲之。諸臣以次退出。
上在慶熙宮。停常參·經筵。
卯時,日有兩珥。
下直,登山僉使文守大。
大殿·中宮殿·惠賓宮·世孫宮·嬪宮,政院·玉堂口傳問安。答曰,知道。
中宮殿·惠嬪宮,藥房口傳問安。答曰,知道。
藥房都提調臣洪鳳漢,提調臣南泰齊,副提調臣李景祜啓曰,伏未審夜間,聖體調攝,若何,痰候何如?寢睡·水刺之節,亦何如?今日臣等率諸御醫,趁早入診,詳察聖候爲宜,臣等不任區區憂慮,敢此問安,竝爲仰稟。答曰,知道。予則差愈後一樣矣。
傳于任㻐曰,內班院入直中官,竝從重推考。
傳于洪準海曰,藥房入侍。
洪準海,以兵曹言啓曰,今正月十一日,武臣賓廳武經講書日次,而方當藥院問候之時,不得循例爲之之意,敢啓。傳曰,知道。
李景祜啓曰,右承旨李潭,牌不進,罷職傳旨,今方捧入,而伴直無人,同副承旨洪述海式暇出去,右副承旨任㻐,卽爲牌招伴直,何如?傳曰,允。
以承傳色口傳下敎曰,大司成時撕捱者,於承旨爲之乎?旣一番承批,則其君在枕席之時,何可違牌乎?只推,卽爲牌招,使之肅謝,承牌後,當就寢矣。人君難於運動之時,承旨·中官竝煩鬧,良苦矣。
丙戌正月十一日辰時,上御思賢閤。藥房入診入侍時,都提調洪鳳漢,提調南泰齊,副提調李景祜,假注書沈,記事官洪彬·李謙彬,醫官方泰輿·李泰遠·鄭允協·吳道炯·鄭允說·柳光翼,以次進伏訖。鳳漢曰,夜間,聖候若何?上曰,今夜則穩寢矣。鳳漢曰,汗候,何如?上曰,昨日午後,汗候少收,而夜則連有潤意矣。鳳漢曰,水刺進御乎?上曰,差勝進御矣。鳳漢曰,坐臥時,如何?上曰,今則倚坐少便矣。上進御湯劑。上曰,運用少勝矣。診候,上曰,診候時醫官瞻仰,可也。泰輿曰,脈候比昨緩舒,而玉色光潤,無少減矣。泰遠曰,脈候一樣,而天顔上氣似降矣。諸醫所見皆同。上出視臂部曰,屈伸尙不便,而有時執物,則無力矣。泰遠曰,臂部必痰入,而痰在左邊矣。鳳漢曰,重蒸水刺進御乎?上曰,然矣。上曰,中宮殿近患咳嗽,蘇葉煎入,可也。鳳漢曰,蘇葉力弱,蔘蘇進御誠好,醫官之言如是矣。上曰,依爲之,而提調監煎,可也。泰遠曰,限三貼煎入,何如?上曰,可也。上曰,世孫今日,何如?泰輿曰,寢睡極穩矣。上曰,予思之,瘦甚矣,雲林丸,何如?泰遠曰,潤肺補元之劑也。上曰,好矣。鳳漢曰,湯劑中,醫官有所稟達云矣。上曰,達之,可也。泰遠曰,五積就汗之後,調胃莫如建功湯,而第建功則只是補氣,更以補潤之劑,雙補氣血,似好矣。上曰,何劑?泰遠曰,十全大補湯矣。上曰,好矣。諸醫官盡奏所見,可也。允協曰,五積散後,此劑雙補,似好矣。諸醫所見皆同。上曰,理中建功湯,今姑停止,十全大補湯本方,人蔘倍入,去黃芪加烏藥·陳皮各一錢·木瓜三片煎入。出榻敎鳳漢曰,午湯劑,以此進御乎?上曰,今日二貼矣。都提調·提調先退。景祜曰,御製校正儒臣,有稟達事矣。上曰,監印儒臣入侍。出榻敎應敎金龜柱進伏,以鋟梓節目數件仰奏,上竝依允。景祜曰,頒賜御製傳敎中,翰注遺漏矣。上命還入傳敎,添書翰注以下。上曰,左承旨入侍。出榻敎左承旨金華鎭進伏。上命讀指南序,改書年月凡例。上曰,此書有效於來頭乎?景祜曰,老成人見之,則必有覺得處,童蒙入學時,先敎此御製,則必有效矣。上手書思賢閤校正南北漢藏板十字,命雙書刊印於題目下,下敎曰,唐板有此例矣。命華鎭持而先退。上曰,御製校正時,注書誰也?景祜曰,沈矣。上曰,沈檀之孫乎?上曰,坐直承旨入侍。出榻敎承命出召,坐直承旨洪樂純入侍。上曰,注書與沈瑴幾寸乎?曰,十寸矣。景祜退。上曰,注書出去,持入守令薦及留院公事。承命趨出持入。上謂樂純曰,昔日泰耉·鳳輝輩,奏對之時,沈檀曰,雖臣等有罪邸下,必直言之,此言豈不忠實乎?予至今不忘矣。樂純曰,然矣。上命讀守令薦及關西伯狀啓。諸臣以次退出。
丙戌正月十一日未時,上御思賢閤。藥房入診入侍時,都提調洪鳳漢,提調南泰齊,副提調李景祜,假注書沈,記事官鄭來謙·李謙彬,醫官方泰輿·李泰遠·鄭允協·吳道炯·鄭允說·柳光翼,以次進伏訖。鳳漢曰,俄間,聖候若何?上曰,一樣矣。上進御湯劑。上曰,建功湯,湯劑中聖人也,其他則味甚惡矣。鳳漢曰,小便,何如?上曰,愈矣。診候,泰輿曰,脈候之緩舒調均,比朝一樣矣。上曰,儒臣入直於校正指南之所乎?景祜曰,金龜柱往來監印,而下番則李性遂矣。上曰,在直儒臣,持唐鑑入侍。出榻敎校理李性遂進伏。上曰,今日則氣少勝,而頗有春意,耳中聵聒,亦少愈矣。泰遠曰,氣降則愈矣。上曰,今則氣降乎?泰遠曰,玉色與脈候,皆氣降之候矣。上曰,前則痰在深處矣,今則出動矣。泰遠曰,此是流注之痰,藥有效而氣能運,故移動矣。上曰,世孫痰候,今盡愈乎?泰遠曰,今則無痰矣。上曰,祖孫俱患痰,亦異矣,今日則如何?泰遠曰,進膳漸漸益勝,寢睡則或全夜或半夜,大便如常,小便則少數,夜則有汗意,晝則無之,凡百如常,而久坐則或腰痛,臥時少而坐時多,肌膚尙未復常,故行步尙艱,口味則甚甘,水刺或慮太過,而深加謹愼矣。上曰,世孫亦氣好矣。都提調·提調先退。上曰,坐直承旨入侍。出榻敎右副承旨洪樂純進伏,景祜退。上命性遂,進讀唐鑑數章,命樂純,又讀數章。上命性遂先退,命注書持入留院公事。承命持入,樂純讀訖。上曰,他承旨入侍。出榻敎都承旨李景祜進伏。上曰,帝王稱號,古今同焉,豈可隨諱?而予則不敢强其所不忍,故以宗稱皇,嘗不命讀唐史,意槪此也。靜攝之中,其於經書,不敢臥而命讀,必命讀古文,近者近思錄,程子置唐鑑一部於案,謂弟子者,故以此命讀,而其按曾雖講者,誠甚切實,故因以命讀,而心氣益耗,前則諭而今不諭,聞此之後,欲諭何及?雖因心昏,何以表自悚?今後唐鑑,其勿復講,聊表此心,而承宣承而不聞,臨文亦不覺,勢雖然,頃者下敎中,以不當連書者連書,亦已申飭,況此乎?當該承旨,特爲遞差。出傳敎上命書傳敎未半,樂純退出。上曰,承旨遞差代,行副司直李潭除授,牌招入直,房順房。出傳敎諸臣以次退出。
丙戌正月十一日酉時,上御思賢閤。藥房入診入侍時,都提調洪鳳漢,提調南泰齊,副提調李景祜,假注書沈,記事官鄭來謙·李謙彬,醫官方泰輿·李泰遠·鄭允協·吳道炯·鄭允說·柳光翼,以次進伏訖。鳳漢曰,聖候俄間,若何?上曰,一樣矣。上進御湯劑。診候,泰輿曰,脈候一樣矣。諸醫所見皆同。上命醫官進前。上曰,左邊常有不仁之意,向者動風之說,是矣,予之常臥非懶也,諸臣不可伸脚而見,故倚身於窓前,必有外風之入,以致感氣也,予思一道矣。此閤中間爲裝子,入侍時勿入外風,如何?鳳漢曰,此實好矣。泰遠曰,如此防之,誠好矣。鳳漢曰,臣於外間聞之,今臺臣洪晟之父,年八十三矣,耳聾脚麻,不能運行,洪晟之醫術精,而百藥無效,忽聞居士之言,以蒼茸子,煎水沐浴,快愈云矣。泰遠曰,若的知臂部痰候所在處,則可以藥治於外而有效矣。上曰,臂股左邊如氷,而運動難矣。泰遠曰,聖候無他症候,而痰候則久自當差,惟望善攝以調解之。鳳漢曰,調攝得宜,則必易效矣。殿下調攝之道,至於房舍間皆闊略,此則私家豐厚老人,決不可堪矣。上曰,疊疊防風,予本不好矣。上曰,裝子則今夜造之,可也。上謂領相曰,見世孫乎?鳳漢曰,今日未能進見,而症候已快差,第振動常緩散,腹部亦虛時多矣。上曰,鼠膏好矣,進用,可也。諸臣以次退出。
上在慶熙宮。停常參·經筵。
下直,東嶺僉使朴昌基,智世浦萬戶金龜漢。
大殿·中宮殿·惠嬪宮·世孫宮·嬪宮,政院·玉堂口傳問安。答曰,知道。
大殿,朝廷二品以上·六曹堂上·奉朝賀·大司諫單子問安。答曰,知道。勿爲問安。
中宮殿,朝廷二品以上·六曹堂上·奉朝賀·大司諫口傳問安。答曰,知道。
中宮殿·惠嬪宮,藥房口傳問安。答曰,知道。
藥房都提調臣洪鳳漢,提調臣南泰齊,副提調臣李景祜啓曰,伏未審夜間,聖體調攝,若何,痰候何如?寢睡·水刺之節,亦何如?今日臣等,率諸御醫,趁早入診,詳察聖候爲宜,臣等不任區區憂慮,敢此問安。竝爲仰稟。答曰,知道。入侍時,當下敎矣。
洪準海,以都摠府言啓曰,今日入直內三廳武兼禁軍及軍兵等,當爲中日習射,而才當藥院直宿之時,不得循例爲之之意,敢啓。傳曰,知道。
備忘記,傳于洪準海曰,今下弓矢,車嶺僉使朴昌基處,給送。
傳于任㻐曰,內班院中官,推考置之。
傳于李潭曰,編次人,使之入來。
傳于洪述海曰,藥房入侍。
又傳于曰,噫,其君坐臥須人,度一日若三秋,而近侍中官品高者,其雖强作入侍,睡眠曚曨,其欲便也,何心以見?堂下中官,咫尺戶外,相臥昏睡。噫,半夜以塗?助中官便睡乎?其中安景宅,其能敬謹,安國來亦能提醒諸睡中官,安景宅·安國來外,一竝月捧一等,以礪諸內豎自便自重之習。
傳于李景祜曰,藥房入侍。
丙戌正月十二日辰時,上御思賢閤。藥房入診入侍時,都提調洪鳳漢,提調南泰齊,副提調李景祜,假注書沈,記事官鄭來謙·李謙彬,醫官方泰輿·李泰遠·鄭允協·吳道炯·鄭允說·柳光翼,以次進伏訖。鳳漢曰,夜間,聖候若何?上曰,一樣矣。鳳漢曰,汗候若何?上曰,前則汗候甚矣,卽今則少收矣。鳳漢曰,水刺若何?上曰,少爲進御矣。鳳漢曰,湯劑與醫相議,加入便香附矣。上曰,好矣。鳳漢曰,時·原任大臣,爲承候來待矣。上曰,湯劑進御後入侍,可也。上曰,予習挽弓,以試臂部矣,仍挽弓以視之。鳳漢曰,益勝於前日矣。上進御湯劑。上曰,勞動臂部,如有所勝,此是痰耶?泰遠曰,痰矣。鳳漢曰,若氣衰而然,則豈能挽此弓耶?診候,泰輿曰,脈候之緩舒調均一樣矣。泰遠曰,右邊有滑脈矣。諸醫所見皆同。上曰,十全大補湯,前方加便香附一錢五分煎入。出榻敎上謂醫官曰,見世孫,何如?泰遠曰,昨夜少煩寢睡,不如再昨夜矣。諸症已盡祛,而步履姑未如常,肌膚尙未快復,次次調理,漸當復常矣。上指房中裝子修改處曰,平日予不如是自奉矣,甚苦悶,故調理次如是矣。上曰,時·原任大臣入侍。出榻敎承命出召,領府事尹東度,左議政金相福,右議政金致仁進伏。東度曰,寢睡·水刺,若何?上曰,尙如此可悶矣。三大臣請仰瞻,上命仰瞻。東度曰,玉色比前益勝矣。上曰,予當言之,予向平復,世孫快差,則禮官必有草記矣。東度曰,相福·致仁,合辭以奏曰,如此則豈不慶幸乎?大臣·提調退出。上曰,坐直承旨入侍。出榻敎右副承旨任㻐進伏,景祜退。上曰,坐直誰也?㻐曰,右承旨李潭矣。上曰,右承旨入侍。出榻敎右承旨李潭進伏。上命㻐,書指南小識,上命注書,持入訓義小學小識,承命持入。上命潭讀之。上曰,此則以御製小學指南小識名之,可也。上曰,訓義是何年乎?㻐曰,甲子年矣。上曰,予之五十一歲時矣。承旨之父子兄弟,皆參於小學御製,而承旨之父子兄弟,予皆見之,甚貴矣。上謂㻐曰,此小識持去見領相,可改則書入,無改處則直書之,可也。㻐退,上謂潭曰,暮年思之,特爲除卿,昨夜牌促,似若過矣。往事勿說,聞卿承牌,予甚喜矣。潭曰,臣固不可登筵,而深夜靜攝之際,承此下敎,不敢違越,而使之入侍,又伏承下敎,不勝惶悚矣。諸臣以次退出。
丙戌正月十二日申時,上御思賢閤。藥房入診,右副承旨同爲入侍時,都提調洪鳳漢,提調南泰齊,副提調李景祜,假注書沈,記事官鄭來謙·李謙彬,右副承旨任㻐,醫官方泰輿·李泰遠·鄭允協·吳道炯·鄭允說·柳光翼,以次進伏訖。上曰,編次人來乎?景祜曰,未及入來矣。鳳漢曰,俄間,聖候若何?上曰,一樣矣。鳳漢曰,大便如何?上曰,如常矣。上進御湯劑。診候,泰輿曰,脈候之緩舒調均,大體與朝一樣矣。諸醫所見皆同。上命㻐,讀小學小識,命鳳漢,同爲校正。上曰,小便又澁而數矣,此亦痰耶?泰遠曰,然矣。景祜曰,知義禁金始煐,以候班進參,身入闕中,不爲肅謝,依定式推考警責,何如?上曰,依爲之。出擧條內局退。上曰,編次人徐命膺入侍。出榻敎徐命膺進伏,上命命膺讀小識,命持入小學序文,命命膺校正訖。諸臣以次退出。
丙戌正月十二日三更,上御思賢閤。藥房入診入侍時,都提調洪鳳漢,提調南泰齊,副提調李景祜,假注書沈,記事官鄭來謙·李謙彬,醫官方泰輿·李泰遠·鄭允協·吳道炯·鄭允說·柳光翼,以次進伏訖。鳳漢曰,夜後,聖候若何?上曰,自午後有汗候,今則可以穩寢矣。第脚部,何時可以如常耶?上進御湯劑。診候,泰輿曰,脈候緩舒而調均,與前一樣矣。上曰,直宿幾日?鳳漢曰,今爲五日矣。上曰,不知爲幾十日矣。上曰,內殿參蘇飮,欲加二貼矣。鳳漢曰,使醫女承候,則有汗候矣。泰遠曰,進御三貼,似好矣。上曰,予今日進御八味元矣。鳳漢曰,八味元正好,必有效矣。上曰,大體溫突好矣。鳳漢曰,小便如彼木末茶進御,則可利小便矣。上曰,依爲之。諸臣以次退出。
上在慶熙宮。停常參·經筵。
下直,神光僉使姜文相,鹿島萬戶延國興,寧城僉使高世崙,玉浦萬戶金鼎夏。
未時申時,日暈。
大殿·中宮殿·惠嬪宮·世孫宮·嬪宮,政院·玉堂口傳問安。答曰,知道。
中宮殿·惠嬪宮,藥房口傳問安。答曰,知道。
藥房都提調臣洪鳳漢,提調臣南泰齊,副提調臣李景祜啓曰,伏未審夜間,聖體調攝,若何,痰候何如?寢睡·水刺之節,亦何如?今日臣等率諸御醫,趁早入診,詳察聖候爲宜,臣等不任區區憂慮,敢此問安,竝爲仰稟。答曰,知道。當下敎于入侍矣。
任㻐啓曰,大司憲金尙翼呈辭,執義安杓,掌令李海鎭,持平任希孝在外,掌令洪晟,持平洪檢任所在外,今日以監察茶時之意,敢啓。傳曰,知道。
洪準海啓曰,臣依定式,今日進詣崇政殿月臺,入直禁軍戎器·服色點考,則竝皆無頉,仍以傳敎內辭意勞問,則皆好在云矣,敢啓。傳曰,知道。
傳于李景祜曰,藥房入侍。
備忘記,傳于洪準海曰,今下弓矢,寧城僉使高世崙,神光僉使姜文相等處,給送。
傳于李潭曰,藥房入侍。
丙戌正月十三日辰時,上御思賢閤。藥房入診入侍時,都提調洪鳳漢,提調南泰齊,副提調李景祜,假注書沈,記事官鄭來謙·李謙彬,醫官方泰輿·李泰遠·鄭允協·吳道炯·鄭允說·柳光翼,以次進伏訖。鳳漢曰,夜間,聖候若何?上曰,一樣矣。上曰,御製印本,今日入來乎?景祜曰,午後當入來矣。上曰,湯劑可限幾貼乎?泰輿曰,可限十五貼矣。上進御湯劑。上曰,若當劑則二三貼可以見效矣。鳳漢曰,寢睡若何?上曰,寢睡則可以寢睡矣。診候,泰輿曰,脈候與昨日一樣矣。諸醫所見皆同。上曰,儒臣誰也?景祜曰,金龜柱則監印御製,李在簡在直矣。上曰,坐直承旨及儒臣,持警世問答入侍。出榻敎右承旨李潭,修撰李在簡,持警世問答進伏。上曰,十全湯,如可汗意而還止矣。泰遠曰,此是緩劑而雙補氣血矣,五積散則過汗爲慮矣。上曰,方泰輿退去,汝何知乎?只進調和之劑,何時可愈?泰遠曰,十全湯,本非急效之劑矣。雙補氣血然後,可以用他劑,如此故,臣以爲久日可效矣。上曰,藥力不其微乎?附子予欲試之,而姑待之,可也。鳳漢曰,如用他劑,則地黃飮子好矣,此劑入附子矣。上曰,諸醫官所見,如何?泰遠曰,議已久矣,所見同矣。上曰,方泰輿還召也。上曰,十全大補湯,前方肉桂加五分,加乾干一錢五分煎入。出榻敎內局退,上命在簡,讀警世問答數章,命潭讀之,命少退,少頃後命入侍。上曰,小學指南校正時,編次人綾恩君具允明豹皮一令,參判徐命膺虎皮一令,序文書寫官左承旨金華鎭,小識書寫官右副承旨任㻐,各大鹿皮一令,校正儒臣應校金龜柱,修撰鄭昌聖,各豹皮笠耳掩一部,陪進官校書校理李彦五中鹿皮一令賜給,唱準寫字官,畫員工匠等,令該曹米布題給。出傳敎上復命少退,少頃後復命入侍。命潭讀指南一卷訖,諸臣以次退出。
丙戌正月十三日申時,上御思賢閤。藥房入診,右承旨·儒臣同爲入侍時,都提調洪鳳漢,提調南泰齊,副提調李景祜,假注書沈,記事官鄭來謙·李謙彬,右承旨李潭,應敎金龜柱,修撰李在簡,醫官方泰輿·李泰遠·鄭允協·吳道炯·鄭允說·柳光翼,以次進伏訖。鳳漢曰,午間,聖候若何?上曰,一樣矣。鳳漢曰,有汗候乎?上曰,無矣。上進御湯劑。診候,泰輿曰,脈候之緩舒調均,與朝一樣矣。泰遠曰,右邊之滑體如一而好矣。諸醫所見皆同。上曰,乾干今初乎?鳳漢曰,然矣,如此之時,木末茶誠好矣。上曰,湯劑止此乎?鳳漢曰,夜間一貼進御矣。上曰,一日三貼,不已過乎?鳳漢曰,比之建功不過矣。內局先退。上曰,大臣留在,可也。命潭讀指南序。上曰,承旨·儒臣所見,如何?潭曰,大文字,其效可至於遠矣。龜柱曰,昨日小識,尤爲深切著明矣。在簡曰,益仰聖學之高明矣。上曰,見此則有益於小學乎?鳳漢曰,其益何可勝達乎?上曰,是以衛夫人字印出乎?龜柱曰,然矣,板本莫如衛夫人矣。都提調先退,上命儒臣,讀警世問答。諸臣以次退出。
丙戌正月十三日二更,上御思賢閤。藥房入診入侍時,都提調洪鳳漢,提調南泰齊,副提調李景祜,假注書沈,記事官鄭來謙·李謙彬,醫官方泰輿·李泰遠·鄭允協·吳道炯·鄭允說·柳光翼,以次進伏訖。鳳漢曰,聖候比之昨夕,如何?上曰,一樣無加減矣。上進御湯劑。診候,泰輿曰,脈候一樣緩舒調均矣。泰遠曰,一樣而有滑體矣。諸醫所見皆同。鳳漢曰,水刺進御乎?上曰,明日則欲休湯劑矣。鳳漢曰,目下無速效,不勝焦迫,然而停止湯劑,豈不尤悶乎?上曰,幾貼乎?泰遠曰,今八貼矣。當初則以十五貼爲期矣,卽今有汗候,而脈候又舒,不必加進,而明朝一貼進御後,更定他劑,似好矣。鳳漢曰,葱白進御乎?上曰,芹菜時進矣。鳳漢曰,蒼茸子或洗或熨,如何?泰遠曰,如葱熨之法,未知如何。上曰,當依試之。上曰,附子今亦非過乎?鳳漢曰,不過而好矣。泰遠曰,若入五七分,則似好矣。鳳漢曰,明日十全湯,早朝進御乎?上曰,明日湯劑,今日議定,可也。泰遠曰,明曉後,可以觀症爲定耳。上曰,第當何藥乎?泰輿曰,通順散可以加減矣。上曰,通順散似緩矣。泰遠曰,不必緩矣。上曰,通順散·地黃飮子二者之中,何者爲緊?泰遠曰,明日相議仰達爲定耳。諸臣以次退出。
上在慶熙宮。停常參·經筵。
夜一更二更,有霧氣。
未時,日暈。
大殿·中宮殿·惠嬪宮·世孫宮·嬪宮,政院·玉堂口傳問安。答曰,知道。
大殿,朝廷二品以上·六曹堂上·奉朝賀·大司諫單子問安。答曰,知道。勿爲問安。
中宮殿,朝廷二品以上·六曹堂上·奉朝賀·大司諫口傳問安。答曰,知道。
中宮殿·惠嬪宮,藥房口傳問安。答曰,知道。
藥房都提調臣洪鳳漢,提調臣南泰齊,副提調臣李景祜啓曰,伏未審夜間,聖體調攝,若何,痰候何如?寢睡·水刺之節,亦何如?今日臣等,率諸御醫,趁早入診,詳察聖候爲宜,臣等不任區區憂慮,敢此問安,竝爲仰稟。答曰,知道。情禮尙稽,洽滿一望,何耐何耐?氣則只諭一樣而已矣。
傳于李潭曰,編次人留在,藥房同爲入侍。
又傳于曰,儒臣持百行源,內局入侍,同爲入侍。
又傳于曰,藥房先爲入侍。
李潭,以奉常寺官員,以都提調·提調意啓曰,東籍親耕田所種九穀,先農大祭後,卽爲起墾,付種之意,敢啓。傳曰,知道。
吏曹口傳政事,以田光國爲通津府使。
李景祜,以內醫院官員,以都提調·提調意啓曰,醫官前府使李泰遠,依例口傳付軍職,冠帶常仕,何如?傳曰,允。
兵曹口傳政事,副護軍單李泰遠。
傳于金華鎭曰,藥房入侍。
李景祜,以禮曹言啓曰,淸璿郡主駙馬初揀擇,今月內擇入事,命下矣。初揀擇吉日,令日官推擇,則念前皆有拘忌,今二十四日·二十五日·二十九日爲吉云,以何日定行乎?敢稟。傳曰,定以二十五日。
黃海監司趙榮順疏曰,伏以臣,冒居見任,今已三閱歲矣。才旣魯拙,政且憒弛,不職之罪,理難終逭,乃者以殿最事,臺抨果發,特推繼降,臣亦道臣中一人,惶隕恧縮,誠不知自措。夫黜陟之政,何等嚴重,守令臧否之判,而生民休戚之係焉,有不善而不能知,不明也,知不善而不能去,不公也。今若律之而虞廷,三考之法,陽道州二字之例,雖未知其果皆如何,而若乃不已於可已之人,有弊於無弊之地者,臣亦粗有商量,全不是糢糊,誚責之言,固當遜謝,而顧藉之目,亦所自笑。臣偏紆聖渥,猥叨重寄,莫效報答之誠,徒積尸素之譏,業欲一陳衷懇,以冀鞶褫,而今則公議峻發,私心轉蹙,必辭之意,又自較然,玆控短章,仰瀆崇聽。伏乞聖明,亟許恩遞,仍加重勘,使公法行而微分安焉,臣無任云云。答曰,省疏具悉。其言過中,亦所混圇,業已知矣,其何介意?況於此任,用之勿疑,卽予之心也,卿勿過辭察任。
丙戌正月十四日辰時,上御思賢閤。藥房入診,編次人·儒臣,同爲入侍時,都提調洪鳳漢,提調南泰齊,副提調李景祜,假注書沈,記事官鄭來謙·李謙彬,編次人徐命膺,應敎金龜柱,修撰李在簡,醫官方泰輿·李泰遠·鄭允協·吳道炯·鄭允說·柳光翼,以次進伏訖。鳳漢曰,夜間,聖候若何?上曰,每以起動爲難矣,今則起立稍勝,似是大補湯之效矣。鳳漢曰,醫官亦以爲,姑進大補湯,似好云矣。上進御湯劑。鳳漢曰,時·原任大臣,爲承候來待矣。上曰,時·原任大臣入侍。出榻敎承命出召,領府事尹東度,左議政金相福,右議政金致仁進伏。診候,泰輿曰,脈候舒潤,而右三部之氣似降矣。諸醫所見皆同。鳳漢曰,醫官以爲,姑進大補湯,可以有汗候云矣。上曰,予亦有此意矣。鳳漢曰,昨日進御八味元乎?上曰,然矣。上曰,脈候今則已調耶?泰遠曰,冬月則沈矣,今則快舒矣。上曰,予若强汝輩,則藥必百變矣,如進前劑,以觀數日也。東度曰,聖候今日,則若何?上曰,起立稍勝矣。鳳漢曰,李泰遠旣願留侍,而民事方急,姑遞其職,何如?上曰,直宿雖重,民事則可悶,今聞都提調所奏,其意可尙,與內局·民事俱不便,不若專一,其令盡意,通津府使李泰遠,姑遞本職,其代,令該曹口傳擇差,當日下送。出傳敎鳳漢曰,明日是次對日次,而靜攝之中,難以酬應,何以爲之乎?上曰,方在調攝,初未覺得日次之在明,今聞乃覺。噫,望八復政之後,其於次對,無一不爲,其欲行也,而噫,今日問候批旨已諭,夙夜懸望,只在明日,亦爲此心,旣不伸禮,何心對臣僚?然復政之後,雖進無退,大臣旣入來,次對進定於今日。出傳敎時·原任大臣,內局先退。上命龜柱讀百行源,在簡又讀之。上曰,坐直承旨入侍。出榻敎左承旨金華鎭進伏,景祜退。命華鎭,書御製題曰,正日旣過,上元且迫,追慕述懷,華鎭書訖。上命讀之,命命膺校正。上曰,他承旨入侍。出榻敎同副承旨洪述海進伏。命華鎭,持御製先退,使之正書以入,編次人·儒臣亦退出,上復召諸醫進前。上曰,小便有通順之劑乎?泰遠曰,木末茶好矣。上曰,注書出去,持入守令·邊將薦也。承命持入,上命述海讀之訖。諸臣以次退出。
丙戌正月十四日未時,上御思賢閤。藥房入診入侍時,都提調洪鳳漢,提調南泰齊,副提調李景祜,假注書沈,記事官鄭來謙·李謙彬,醫官方泰輿·李泰遠·鄭允協·吳道炯·鄭允說·柳光翼,以次進伏訖。鳳漢曰,俄間,聖候若何?上曰,一樣矣。上進御湯劑。上曰,俄者又不能運動,怪矣。泰遠曰,十全湯旣補之後,汗候別無所慮,五積散雖不可長爲進御,而間間進御誠好,卽今更進五積五貼爲好矣。上曰,此是熱藥也,諸醫皆以爲好耶?諸醫合辭以奏曰,好矣。上曰,十全大補湯,今姑停止,加味五積散,依前方煎入。出榻敎診候,泰輿曰,脈候與朝一樣矣。諸醫所見皆同。鳳漢曰,五積散夕間進御,俾有全夜之功,似好矣。上曰,初昏進御,可也。上曰,大臣·備局堂上入侍。出榻敎承命出召,左議政金相福,右議政金致仁,行左參贊李昌誼,行判敦寧洪象漢,行知事尹汲,行司直金陽澤,行右參贊李益輔,行司直李昌壽,行知事徐志修,兵曹判書金尙喆,戶曹判書沈鏽,刑曹判書南泰會,吏曹判書鄭弘淳,行副護軍鄭汝稷·具善復,開城留守金器大,吏曹參判徐命膺,行副司直趙曮,漢城右尹李最中,大司憲金尙翼,大司諫金致讓,左副承旨洪準海,事變假注書李得華,以次進伏。相福曰,俄間,聖候若何?上曰,一樣矣。鳳漢曰,頃以古阜郡官居之不稟朝家,遽然移建事,當該道臣·守令,筵稟罷職,而本事形止,令新監司狀聞矣。卽見全羅監司元仁孫狀本,則以爲其郡衙舍,在於峭壁之上,實多公事難便之端,故前郡守李世馨,從民願已爲移建於平地爲辭矣。此是移衙,初非移邑,而本邑衙舍,異於他邑,則不爲關由於朝家,直爲移建,終涉未安,故有所査問,本事不至大段,道臣又爲狀聞,別無可以進議者,今姑置之,前道臣沈履之敍用,何如?上曰,依爲之。守令誰也?鳳漢曰,李世馨也。上曰,一體敍用,可也。出擧條鳳漢曰,淸白功臣效節人嫡長孫錄用者,實是朝家延世廣恩之盛典,而前後或不無銓曹不察之失,固已寒心,況銓曹所在淸白吏功臣效節人謄置冊子,甚不分明,亦有追書付標之處,尤爲未安,令吏曹堂上,廣考可據文字,更作冊子,一置本曹,一送政府,又各以一件分送兩司,以爲便考閱重事體之地,何如?上曰,依爲之。吏曹判書鄭弘淳曰,冊子中追後付籤者,宜其有明白可據而然矣。然以此直爲移謄於本冊,恐涉未安,自本曹廣考可據文字,就議廟堂,一一釐正然後,始可爲成書矣。上曰,依爲之。出擧條鳳漢曰,藥院直宿之時,刑曹·漢城府,雖未開坐,凡係民隱之甚急者,使之從便聽理爲宜,法官今方入侍,以此分付,何如?上曰,依爲之。出擧條鳳漢曰,湖西伯念後當往矣,兵使則從速下送,何如?上曰,忠淸兵使具秉勳,今日辭朝。出榻敎尙喆曰,蔚山士人崔齊崙,以其父年,今爲九十五,而年前推恩時,獨爲見漏,故昨秋上言,自吏曹査實後,請施加資之典,同中樞單付事,令兵曹稟處之意,覆啓蒙允,而自上敎以爲,其近百歲老父,今始上言,有欠子道,決杖下送事,判下秋曹矣。今番齊崙,以單付同知,尙未啓定意,來訴於臣。故臣推見判付於秋曹,則事實果如此,同中樞單付一款,依他例一體擧行乎?敢此仰稟矣。上曰,卽爲口傳擧行。出擧條鏽曰,頃者筵中,畿湖稅穀,趁解凍卽爲運納事,出擧條關飭矣。各倉遺在,正月以後,擧皆罄竭,無以支用,而惠廳所儲,亦甚苟艱,如數推移,恐無其路,目下事勢,誠爲渴悶,畿湖各邑,只以循例申飭,不卽裝發,則實有大段狼狽之慮,解氷後,過期不上納邑守令,自臣曹草記論罪,何如?上曰,依爲之。解氷後,過限守令,侍從外,營門決杖。出擧條又曰,前冬延齡君房數外,官屯三十結,自該曹問于三南,草記許給事命下,故發關査問,則所報田結,零零瑣瑣,散在各邑之數,合而計之,都不過二十一結零矣。前判書鄭弘淳,有所陳稟,則雖此數亦爲許給事下敎,而或慮其猶有遺漏,更爲發關搜括矣,三南回移,今始齊到,無他數外之結云,雖不滿本數,依前下敎,以此劃送乎?敢稟。上曰,依爲之。出擧條上曰,臺臣傳啓。尙翼曰,請還寢東呂·址淳等還配之命,更令王府,嚴鞫得情。措辭見上上曰,勿煩。又曰,請還寢定配罪人者斤萬酌處之命,更令王府,嚴鞫得情,快伸王章。措辭見上上曰,勿煩。致讓曰,請還寢鍾城府爲奴罪人天大酌處之命,依律處斷。措辭見上上曰,勿煩。又曰,請還寢猛才酌處之命,更令攸司,依律處斷。措辭見上上曰,此非相持者,亦已歲翻,其勿更煩。大臣·備局退,上命召準海還入。上曰,吉朔在近,次對臥而酬應,其況揀擇,且世孫嬪三揀擇,亦於此閤爲之,副尉初揀擇,禮曹抄啓中,只點下者,其令進參,初揀擇吉日,令禮曹今月內擇入,處所思賢閤爲之,而今番只有茶啖,令晩食後待令,時刻當隨時爲之,勿爲啓下。出傳敎上曰,領相入侍。出榻敎承命出召,領議政洪鳳漢進伏。上曰,注書出去,持入揀擇單子。承命持入,上命準海讀之。上曰,長子,何如?鳳漢曰,臣家先世,亦長子矣。準海讀訖,鳳漢曰,聖念至於此事,神氣似有勝矣,不勝喜幸矣。上曰,神氣非勝,而自然念到於此等事矣。領相先退,上命準海,讀海西水使狀啓。諸臣以次退出。
丙戌正月十四日二更三點,上御思賢閤。藥房入診入侍時,都提調洪鳳漢,提調南泰齊,副提調李景祜,假注書沈,記事官鄭來謙·李謙彬,醫官方泰輿·李泰遠·鄭允協·吳道炯·鄭允說·柳光翼,以次進伏訖。鳳漢曰,夜後,聖候若何?上曰,氣或有上升之時矣。上進御湯劑。診候,泰輿曰,脈候之緩舒調均,與朝一樣矣。諸醫所見皆同。上曰,頭部常暈若重,何症?泰遠曰,是皆痰候流注,氣升之致也。鳳漢曰,湯劑比日日三貼,若胃弱則必不堪矣,以此決知其痰矣。上曰,氣或如何之時,開戶敞豁,則氣自降下,是何症也?泰遠曰,只是陽氣發越之致也。鳳漢曰,開城留守金器大,爲參候班上來,而春操方急,使之卽爲下去,過操後上來,何如?上曰,依爲之。出擧條都提調先退,上命景祜,讀海西伯上疏。上曰,不先不後,期於此時來也。景祜曰,此是非久之事也。上命書批答訖,諸臣以次退出。
上在慶熙宮。停常參·經筵。
下直,蒜山僉使洪益海,委曲僉使李厚亮。
大殿·中宮殿·惠嬪宮·世孫宮·嬪宮,政院·玉堂口傳問安。答曰,知道。
中宮殿·惠嬪宮,藥房口傳問安。答曰,知道。
藥房都提調臣洪鳳漢,提調臣南泰齊,副提調臣李景祜啓曰,伏未審夜間,聖體調攝,若何,痰候何如?寢睡·水刺之節,亦何如?今日臣等,率諸御醫,趁早入診,詳察聖候爲宜,臣等不任區區憂慮,敢此問安,竝爲仰稟。答曰,知道。已諭入侍,而近者徹漏後雖睡,猶有睡意,今日徹宵不睡,甚苦甚苦,人若曰,朔朝未行禮,且値今日,此必憧憧而然,此增予之不肖。噫,孟春雖已半,今予之氣,何敢望也?噫,豈徒今朔?觀今擧措,不過枕席間一老叟,若前起動,何敢望也而心憧憧乎?誠非此也。經絡痰候,尙未開豁,故輾轉至此,噫,若朱夫子之言,何日其能一朝貫通焉而運動耶?誠衰矣衰矣。
任㻐啓曰,大司憲金尙翼呈辭,執義安杓,掌令李海鎭,持平任希孝在外,掌令洪晟,持平洪檢任所在外,今日以監察茶時之意,敢啓。傳曰,知道。
傳于李景祜曰,藥房入侍。
備忘記,傳于洪準海曰,今下弓矢,委曲僉使李厚亮處,給送。
又傳于曰,藥房入侍。
以承傳色口傳下敎曰,方待貢果,今始來到,到何處而今始來到與否問知後,入侍以奏,令該廳回糧,卽爲給送事,分付。
傳于洪準海曰,藥房入侍。
丙戌正月十五日卯時,上御思賢閤。藥房入診入侍時,都提調洪鳳漢,提調南泰齊,副提調李景祜,假注書沈,記事官鄭來謙·李謙彬,醫官方泰輿·李泰遠·鄭允協·吳道炯·鄭允說·柳光翼,以次進伏訖。鳳漢曰,夜間,聖候若何?上曰,今夜則失睡矣。鳳漢曰,失睡則心神不瑕有憊耶?上曰,別無憊意矣。鳳漢曰,水刺,何如?上曰,不能進矣,日望其差勝而常如此,苦悶矣。上進御湯劑。鳳漢曰,診候,何如?上曰,俄已診之矣,只二人入診也。泰輿曰,脈候一樣緩舒而調均矣,下敎失睡,非虛煩失睡也,今日望日,必耿耿而用慮矣,症候則如昨矣。鳳漢曰,醫官之言是矣,今日望日,必有追慕之思,轉轉如此矣,非症候也。諸醫以次入診,所見皆同,上挽弓,以視運臂。鳳漢曰,如是運用則好矣。脚部亦時時運用,如何?上曰,俄者能運左脚矣,今則疼矣。鳳漢曰,疼時手按之,則似好矣。俄者問候,未及承批而入來,何以爲之?上命景祜,書批旨。上曰,今日二貼耶,三貼耶?泰遠曰,三貼可矣。鳳漢曰,今後則次次早進,以爲全夜收功之地,如何?大臣·提調先退。上曰,坐直承旨入侍。出榻敎上曰,承旨持守令·邊將薦入侍。左副承旨洪準海進伏。上曰,儒臣持警世問答入侍。出榻敎應敎金龜柱,修撰李在簡進伏,景祜退。上命龜柱·在簡,讀警世問答,命準海又讀之。諸臣以次退出。
丙戌正月十五日申時,上御思賢閤。藥房入診入侍時,都提調洪鳳漢,提調南泰齊,副提調李景祜,假注書沈,記事官鄭來謙·李謙彬,醫官方泰輿·李泰遠·鄭允協·吳道炯·鄭允說·柳光翼,以次進伏訖。鳳漢曰,午間,聖候若何?上曰,今日少爲就寢矣,別無添痛,而今日始爲交脚直坐矣。上進御湯劑。診候,鳳漢曰,今日登溷乎?上曰,今日能登廁如常矣。泰輿曰,脈候朝則少有沈意矣,今則緩舒而好矣。泰遠曰,右邊脈候有滑體,而氣少降下矣。諸醫所見皆同。上曰,脈亦難知,惟行步然後,可謂差勝矣。鳳漢先退,景祜曰,濟州貢果人十九名,自鹿島次次上來,自惠廳給糧下送,已爲分付矣。上曰,居本府耶?景祜曰,本府人矣。上曰,頃者下敎,耽羅貢人,今始來到,而近一朔漂流,無事以來,予心乃舒,該廳旣命給糧,經過邑,次次給糧,令康津縣,以堅緻船載回,回到本州後,亦令本牧,卽爲狀聞。出傳敎諸臣以次退出。
丙戌正月十五日三更四點,上御思賢閤。藥房入診入侍時,都提調洪鳳漢,提調南泰齊,副提調李景祜,假注書沈,記事官鄭來謙·李謙彬,醫官方泰輿·李泰遠·鄭允協·吳道炯·鄭允說·柳光翼,以次進伏訖。鳳漢曰,夜後,聖候若何?上曰,少爲就寢矣。上進御湯劑。診候,泰輿曰,脈候一樣緩舒而調均矣。鳳漢曰,湯劑明日爲五貼,五貼後,可以更議仰達矣。上曰,然矣。鳳漢曰,血分補然後,可以有效矣,醫官之言如是矣。上曰,予意亦以爲痰候矣。泰遠曰,痰在膈間,腹部則易治,而在於經絡,則藥力浹洽腸胃然後,可及關節矣。上曰,五積散可治經絡之痰耶?泰遠曰,藥材皆利於行氣者,可療皮節之痰矣,此後則以地黃飮子,相議仰達,而附子可用,亦可以五分入之矣。上曰,五分不幾少耶?泰遠曰,只行於經絡,故如此矣。上曰,汝輩之所見,皆定耶?諸醫合辭以奏曰,然矣。上曰,五積散今姑停止,加減地黃飮子,自明朝煎入。出榻敎上曰,予欲薰洗之矣。鳳漢曰,自明朝試之,如何?鳳漢曰,地黃飮子,本方無人蔘,而人蔘不可闕矣,入之,何如?上曰,依爲之。鳳漢曰,毛腰帶進御乎?上曰,然矣。上曰,予今則轉臥易矣。上仍轉臥以視之。泰遠曰,便易不艱矣。鳳漢曰,久日枕臥,自致氣暈,非運用之專不便也。上曰,予臥時,百事可爲,而坐與立時必難便矣。鳳漢曰,常御毛腰帶必好矣。諸臣以次退出。
上在慶熙宮。停常參·經筵。
夜二更,月犯軒轅星左角,五更月食。
下直,楊根郡守尹光裕。
大殿·中宮殿·惠嬪宮·世孫宮·嬪宮,政院·王堂口傳問安。答曰,知道。
中宮殿·惠嬪宮,藥房口傳問安。答曰,知道。
藥房都提調臣洪鳳漢,提調臣南泰齊,副提調臣李景祜啓曰,伏未審夜間,聖體調攝,若何,痰候何如?寢睡·水刺之節,亦何如?今日臣等,率諸御醫,趁早入診,詳察聖候爲宜,臣等不任區區憂慮,敢此問安,竝爲仰稟。答曰,知道。當下敎于入侍矣。
傳于洪述海曰,藥房入侍。
洪述海,以兵曹言啓曰,今正月十七日,武臣堂上朔試射日次,而月食齋戒相値,不得爲之之意,敢啓。傳曰,知道。
洪準海啓曰,大司憲金尙翼呈辭,執義安杓,掌令李海鎭,持平任希孝在外,掌令洪晟,持平洪檢任所在外,今日以監察茶時之意,敢啓。傳曰,知道。
丙戌正月十六日辰時,上御思賢閤。藥房入診入侍時,都提調洪鳳漢,提調南泰齊,副提調李景祜,假注書沈,記事官安聖彬·李謙彬,醫官方泰輿·李泰遠·鄭允協·吳道炯·鄭允說·柳光翼,以次進伏訖。鳳漢曰,夜間,聖候若何?上曰,今夜穩寢矣。鳳漢曰,水刺,何如?上曰,少進矣。鳳漢曰,湯劑儘好,而初次進附子,則口味必爽烈,異於他劑矣。臣先嘗之,知其味矣,故先此仰達矣。上曰,若是峻烈乎?上進御湯劑後,上曰,顯有驅下之氣矣。鳳漢曰,此湯劑,臣與醫官相議,以爲新入附子,故十分停當矣。上曰,附子非但下氣,而亦有升陽之力乎?泰輿曰,然矣。鳳漢曰,時·原任大臣,爲承候來待矣。上曰,時·原任大臣入侍。出榻敎承命出召,領府事尹東度,左議政金相福,右議政金致仁進伏。上曰,附子予之初服,今番必有動靜矣。鳳漢曰,左相十年前,亦服附子云矣。診候,泰輿曰,脈候緩舒一樣矣。東度曰,聖候若何?上曰,一樣矣。鳳漢曰,中宮殿感患若何?上曰,差復矣。東度曰,世孫患候,益向平復乎?上曰,然矣。上曰,予平生不服附子,故不能無如何之意矣。進御後,漸覺藥力之達于關節矣,此所謂藥之瞑眩者也。泰遠曰,附子後,鎭之以美饌,有古方矣。鳳漢曰,楊根郡守,民事方急,下送,何如?上曰,楊根郡守尹光綏,當日辭朝。出榻敎內局·時·原任大臣退出。上曰,坐直承旨入侍。出榻敎同副承旨洪述海進伏。上曰,注書出去,持入留院公事。承命持入,上命述海,讀守令邊將薦單子。上曰,予七十三,始服附子,世間事異矣,氣與飮酒一般矣。上進御白粥。上曰,今日進粥,如此穩坐,前日則豈如此坐乎?進御訖,上出示所餘曰,予之進御如此矣。泰遠曰,白粥最爲調和,甚好矣。上曰,楊根郡守尹光裕,夕入侍,同爲入侍。出榻敎諸臣以次退出。
丙戌正月十六日酉時,上御思賢閤。藥房入診,楊根郡守同爲入侍時,都提調洪鳳漢,提調南泰齊,副提調李景祜,假注書沈,記事官鄭來謙·李謙彬,楊根郡守尹光裕,醫官方泰輿·李泰遠·鄭允協·吳道炯·鄭允說·柳光翼,以次進伏訖。鳳漢曰,午間,聖候若何?上曰,一樣矣。鳳漢曰,進御附子之後,別無他氣乎?上曰,李泰遠云,附子有大將之才矣,殊不覺其然矣。上進御湯劑。上曰,予七十三,豈意進附子乎?初進時,頓覺有通行之氣,而初如醉酒,旋卽醒矣。上曰,予今日再次登溷矣。鳳漢曰,登溷之際,運旋比前,若何?上曰,如前一樣矣。上曰,世孫今日步乎?泰輿曰,頻頻行步,而行步如常矣。泰遠曰,今日傳達聖敎,勿出進見之意,則敎以爲心不能自抑矣。上曰,予意恐難卒然行步矣,已能如此,可謂神矣。予亦一日快爲行步乎?泰遠曰,常有汗氣,而溫手頻頻按摩,習其屈伸,則可以非久復常矣,診候,泰輿曰,脈候一樣緩舒調均矣。諸醫所見皆同。上曰,儒臣持警世問答入侍。出榻敎應敎金龜柱,修撰鄭昌聖進伏。鳳漢曰,八味元連爲進御,則今方更製以進矣,請入附子,何如?上曰,姑置之。鳳漢曰,然則無附子製進,何如?上曰,加減八味元,前方去枸杞子·甘菊,減人蔘一兩,加牛膝一兩·沈香一兩,一劑製入。出榻敎內局退,上命光裕進前。上曰,勸農有敎勉之命,講七事,宣諭。光裕退,上命龜柱,讀警世問答數章訖。龜柱曰,小學指南序文中,六十八之八字,當書以九字,敢此仰達矣。上曰,外間則洗本,自內則當改書付之矣。諸臣以次退出。
上在慶熙宮。停常參·經筵。
大殿·中宮殿·惠嬪宮·世孫宮·嬪宮,政院·玉堂口傳問安。答曰,知道。
大殿,朝廷二品以上六曹堂上·奉朝賀·大司諫單子問安。答曰,知道。勿爲問安。
中宮殿,朝廷二品以上六曹堂上·奉朝賀·大司諫口傳問安。答曰,知道。
中宮殿·惠嬪宮,藥房口傳問安。答曰,知道。
藥房都提調臣洪鳳漢,提調臣南泰齊,副提調臣李景祜啓曰,伏未審夜間,聖體調攝,若何,痰候何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢此問安,竝爲仰稟。答曰,知道。當下敎于入侍矣。
傳于李潭曰,時·原任大臣·兪奉朝賀·洪奉朝賀,藥房入侍,同爲入侍。
又傳于曰,編次人一人留待。
傳于金華鎭曰,承旨入侍。
李潭啓曰,御製小學指南,八道監司·兩都留守處,頒賜事,命下矣。依例使院吏下送之意,敢啓。傳曰,知道。
傳于李潭曰,內局入侍。
傳于任㻐曰,坐直承旨入侍,儒臣持警世問答入侍。
以承傳色口傳下敎曰,今日入直諸承傳色,竝令該府處之。
又以承傳色口傳下敎曰,俄者中官誤聽,令該府處之,傳敎置之。
丙戌正月十七日辰時,上御思賢閤。藥房入診,時·原任大臣·奉朝賀,同爲入侍時,提調南泰齊,副提調李景祜,假注書沈,記事官鄭來謙·李謙彬,奉朝賀兪拓基,領府事尹東度,左議政金相福,右議政金致仁,奉朝賀洪啓禧,醫官方泰輿·李泰遠·鄭允協·吳道炯·鄭允說·柳光翼,以次進伏訖。上曰,都提調不爲入來矣。泰齊曰,都提調夜痛感氣,未及入侍矣。上曰,內侍扶持兪奉朝賀也。泰齊曰,夜間,聖候若何?上曰,一樣矣。上進御湯劑後,命內侍扶起,行步戶外。上曰,行步有勝耶?泰遠曰,比之前日,大勝矣。上還就御座。上謂拓基曰,卿貌比之向日,稍勝矣。拓基曰,聖候近日漸次,若何?上曰,今日起立,似若依舊,而自右起則易,自左起則牽引,痰必在左矣。相福曰,仰瞻玉趾,行步似愈矣。診候,泰輿曰,脈候一樣緩舒調均矣。泰遠曰,右邊有滑體而好矣。上曰,向差時,必有滑脈乎?泰遠曰,然矣。諸醫所見皆同。上曰,兪奉朝賀之年,七十有幾?拓基曰,七十六矣。上曰,綾昌之同庚矣,氣則勝於綾昌矣。致仁曰,大勝矣。上曰,湯劑今日亦爲二貼乎?泰遠曰,昨日則初次,故爲二貼,而今日則三貼好矣。泰齊曰,以三貼爲定矣。上曰,依爲之。上曰,領相久勞矣,昨日予欲下敎而未果矣,領相之筋力堅固矣。泰齊曰,甚堅固矣。景祜曰,五十餘日矣。上曰,昨夜欲爲下敎,而其猶未果,今聞果若予所料。卿之內局都提擧之任勉副,卿須體予意,安心善攝事,遣史官傳諭于領相,仍令御醫看病。出傳敎上曰,領相之心,必耿耿於予與世孫矣,甚悵然矣。上曰,領相勉副內局代,左相爲都提擧。出傳敎時·原任·奉朝賀·內局退,上謂拓基曰,予今若此,此後則問安不必入來矣。上謂啓禧曰,卿之許休早矣,心甚悵然,聞卿來參於問安,故召見,若非此等時,則何以見乎?啓禧曰,伏承下敎,不勝惶感矣。景祜曰,編次人來待矣。上曰,編次人趙明鼎入侍。出榻敎編次人趙明鼎,右副承旨任㻐進伏。上曰,世孫今日步乎?泰遠曰,進膳後則必步矣,步與坐臥,少無艱辛之氣矣。景祜退,上曰,編次人進前,相與論文,可也。編次人耳聾,予亦聽瑩,何如?命㻐書御製自醒翁自歎四字文,命㻐及明鼎讀之訖,上命㻐正書以入。諸臣以次退出。
丙戌正月十七日申時,上御思賢閤。藥房入診入侍時,都提調金相福,提調南泰齊,副提調李景祜,假注書沈,記事官鄭來謙·李謙彬,醫官方泰輿·李泰遠·鄭允協·吳道炯·鄭允說·柳光翼,以次進伏訖。相福曰,午間,聖候若何?上曰,一樣,而午間少爲就寢矣。上進御湯劑。上曰,附子果有通行之氣矣。泰遠曰,行氣而下矣。相福曰,附子挾參,則不得肆其氣矣。診候,泰輿曰,脈候與朝一樣調均矣。泰遠曰,一樣有滑體矣。相福曰,前後進御之劑,似皆有功效矣。上曰,予於此劑,亦似有效矣。上曰,予之行步漸向差勝耶?泰遠曰,行步甚輕便,漸勝矣。上曰,環跳甚牽引,痰在其處矣。泰遠曰,常常按摩,則易解矣。上曰,甚矣,衰也,凡於奏事,或覺或不覺,或明或不明,一何至此?是雖眼昏重聽自知者,猶不太昏,故昨夜見領相,欲爲下敎而未果,今日乃聞爲保護,爲元輔下敎而未及諒矣。夕入侍,見而乃覺,此誠衰耗之致,頃者親年七十·六十人提調·副提調,特敎許遞,況親年八十乎?於左相之義,雖不敢請,今者直宿,莫知何日撤直,門鑰一下,人子之心,若何?旣覺之後,其若踰日,此豈頃者以予所未能勸諸臣獻壽之意哉?左相內局都提擧之任,特爲勉副,其使君臣之心兩便,而其代,右相爲都提擧。出傳敎上曰,內局之任,亦豈不重,而惟卿八十奉老之心,予亦體之矣。相福曰,有篤老之父將理,異於他人,而自上曲念,不勝惶感,一段微誠,又不勝缺然矣。上曰,君臣如父子,卿須歸侍八十老親也。都提調·提調退,坐直承旨任㻐,應敎金龜柱,修撰鄭昌聖入侍。景祜退,上命龜柱·昌聖,讀警世問答,命㻐又讀之。龜柱·昌聖退,上命內侍,持入監市御史及北兵使狀啓,命㻐讀之。上曰,承旨入侍時,留置公事,必也命讀,則於中官之道,精束以待,事理當然,亂束不謹,莫此爲甚,當該中官,從重推考,當該承傳色,近者晝夜待令,而亦不照飭,事之怠慢,亦莫甚焉。亦爲從重推考,而勿捧緘辭,以不能爲公律勘處事,分付。出傳敎上曰,凡事法久則解弛,開市節目,豈不詳備,而年已久,開市御史,亦豈不嚴,而久則亦不無視若例事之弊,今覽開市御史狀聞,欲向慶源之狀,昨年來到,而今番狀聞中,有曰,人馬俱困云,與初到有異,旣留開市之後,有何疲困之事乎?以此觀之,約束雖嚴,不無解弛之弊,雖不敢聞,其中不無些少逗遛之意。噫,曾前開市之弊,非大國人之生梗,通官通事之輩,因此操縱而然也。今覽狀本,可以擧一而知三,若不嚴治,此輩憑藉大國人,從中作俑,想必若前,不可不嚴堤防。今番本府譯學通事輩,令監市御史,從重決棍,俾無法文解弛之弊,若有京中下往譯官,亦爲決棍事,一體下諭。出傳敎上命注書,持入守令·邊將薦單子,承命持入。上命㻐讀之訖。上曰,藥房持湯劑入侍。出榻敎承命出召,都提調金致仁,提調南泰齊,副提調李景祜,持湯劑進伏。致仁曰,聖候若何?上曰,一樣矣,予屬左相以都提擧之任後,更覺有老親,故還付卿以此任,朝者之問誰可者,予意固在矣。上進御湯劑。診候,上曰,只二人入診也。泰輿曰,脈候一樣矣。致仁曰,汗候之後,須望善入,而夜間寢睡,亦爲穩便,如何?上曰,明日爲二貼乎,三貼乎?泰遠曰,三貼矣。致仁曰,明日啓辭,依前爲之乎?上曰,依爲之。諸臣以次退出。
上在慶熙宮。停常參·經筵。
下直,蛇梁萬戶尹得範,加里浦僉使徐完碩。
大殿·中宮殿·惠嬪宮·世孫宮·嬪宮,政院·玉堂口傳問安。答曰,知道。
中宮殿·惠嬪宮,藥房口傳問安。答曰,知道。
藥房都提調臣金致仁,提調臣南泰齊,副提調臣李景祜啓曰,伏未審夜間,聖體調攝,若何,痰候何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢此問安,竝爲仰稟。答曰,知道。初則以予氣衰,何望起動?連日進御,不無應效,此亦望八異事也。況五分附子,若是奏功,附子冷水世界,亦萬萬料表,而噫,幾朔之間,祖孫調攝,孫先行步,祖亦運動,是誰之賜?予心深切矣。
傳于李潭曰,內局入侍。承旨·儒臣,同爲入侍。
又傳于曰,藥房入侍。
丙戌正月十八日辰時,上御思賢閤。藥房入診,承旨·儒臣,同爲入侍時,都提調金致仁,提調南泰齊,副提調李景祜,假注書沈,記事官鄭來謙·李謙彬,右承旨李潭,應敎金龜柱,修撰鄭昌聖,醫官方泰輿·李泰遠·鄭允協·吳道炯·鄭允說·柳光翼,以次進伏訖。致仁曰,夜間,聖候若何?上曰,今夜則穩寢,而頗有蘇勝之意矣。致仁曰,俄伏承批旨,不勝慶幸矣。上進御湯劑。上曰,藥能有從命之意,甚喜矣。上仍扶起,行步戶外曰,予今日四次起立矣,脚部似有搖撼之意,此則勢固然矣。致仁曰,今則不難久立乎?上曰,比前頗勝矣,如此則可以拱手而行禮矣。附子之後,頓覺寢睡便穩,氣似通行矣,若得五六日調攝,則雖立到神祼禮時,亦可爲之矣。夜夢受賀,亦異事也,今始有差蘇之望矣。致仁曰,聖候漸向平復,臣等不勝慶喜矣。上曰,長溪君甚老矣,予則無老態耶?致仁曰,玉色則不無如此之意矣。上曰,予見松留兄弟,皆以爲予之患候,異於外間所聞云矣。診候,泰輿曰,脈候一向緩舒調均,而玉色光潤矣。上曰,今日進幾貼乎?泰遠曰,依前三貼,好矣。上曰,然矣。上曰,世孫如何?泰遠曰,面部色澤漸勝,連日行步,不待扶人,自今望日,益向快復之境矣。致仁曰,聖候漸次向差,世孫宮已臻平復,不勝慶喜矣。上曰,今則汝輩能弛慮於世孫乎?泰遠曰,然矣。上曰,世孫何以消寂?泰遠曰,或看古文,或寫冊子矣。上曰,所進幾何?泰遠曰,進膳如常,而日四次矣,飮食中堅剛者不進,柔滑者呑下,臣爲節目以進,而如是進御矣。上笑曰,飮食節目,予初聞矣。泰遠曰,末匙常不厭而停止爲敎矣。上笑曰,末匙不厭而能停止難矣。上曰,予甚好木米餠,自內局造進,可也。予則腴膩之物,本不好,而如此之食,好矣。內局退,上命潭·龜柱·昌聖,讀警世問答,龜柱·昌聖先退,命潭讀嶺南伯·完山伯兩度貢果船探問狀啓。諸臣以次退出。
丙戌正月十八日酉時,上御思賢閤。藥房入診入侍時,都提調金致仁,提調南泰齊,副提調李景祜,假注書沈,記事官鄭來謙·李謙彬,醫官方泰輿·李泰遠·鄭允協·吳道炯·鄭允說·柳光翼,以次進伏訖。致仁曰,午間,聖候若何?上曰,一樣矣。上進御湯劑。診候,上曰,湯劑如昨疊進,提調出去煎入也。泰齊出去。泰輿曰,脈候一樣緩舒調均,而有滑體矣。諸醫所見皆同。上閉戶登廁良久,還就御座。致仁曰,大便如何?上曰,乾燥矣。俄者久忍,故堅實而辛苦矣。致仁曰,大便艱祕,則柏子仁·黑荏子粥,有調潤之功,以此進御,如何?上曰,此粥柔滑,自藥院進御,可也。上曰,小便必於此時澁滯怪矣。致仁曰,木末茶連爲進御,好矣。上曰,此處甚沓沓,欲移御調理也。致仁曰,聖候未復之前移御,易觸風寒矣。上曰,久臥於此,甚覺沓沓矣。泰齊持湯劑入侍,上進御。致仁曰,醫官之意,以爲大便艱燥,去巴戟入甘草,則平順調和云矣。上曰,地黃飮子前方,去巴戟,加甘草梢七分,自明日煎入。出榻敎諸臣以次退出。
上在慶熙宮。停常參·經筵。
下直,黔毛浦萬戶金大興。
大殿·中宮殿·惠嬪宮·世孫宮·嬪宮,政院·玉堂口傳問安。答曰,知道。
中宮殿·惠嬪宮,藥房口傳問安。答曰,知道。
藥房都提調臣金致仁,提調臣南泰齊,副提調臣李景祜啓曰,伏未審夜間,聖體調攝,若何?痰候何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢此問安,竝爲仰稟。答曰,知道。當下敎於入侍矣。
傳于李潭曰,藥房入侍。
李潭,以兵曹言啓曰,今正月二十日,文臣朔試射日次,而方當藥院直宿之時,不得循例爲之之意,敢啓。傳曰,知道。
丙戌正月十九日辰時,上御思賢閤。藥房入診入侍時,都提調金致仁,提調南泰齊,副提調李景祜,假注書沈,記事官姜彛福·李謙彬,醫官方泰輿·李泰遠·鄭允協·吳道炯·鄭允說·柳光翼,以次進伏訖。致仁曰,夜間,聖候若何?上曰,一樣矣。致仁曰,大便乾祕之候,今則,何如?上曰,今日姑未登溷,而似可愈矣。上進御湯劑。上扶起戶外行步,致仁曰,移步與昨日如何耶?上曰,一樣矣。診候,泰輿曰,脈候一樣緩舒調均矣。上曰,今日亦以三貼進御耶?泰輿曰,三貼矣。諸醫以次入診,所見皆同。致仁曰,時原任大臣,爲承候來待矣。上曰,時原任大臣入侍。出榻敎承命出召,領府事尹東度,左議政金相福入侍。東度曰,聖候若何?上曰,一樣矣。東度曰,昨伏承批旨,而今日行步運用益勝云,不勝慶幸矣。上曰,爲日多矣,似可愈矣。致仁曰,昨日有移次之下敎矣,何以爲之耶?上曰,此處甚狹隘,故欲爲移次,而姑未定矣。相福曰,明日是次對日次矣,何以爲之?上曰,依例爲之。諸臣以次退出。
丙戌正月十九日未時,上御思賢閤。藥房入診入侍時,都提調金致仁,提調南泰齊,副提調李景祜,假注書沈,記事官鄭來謙·李謙彬,醫官方泰輿·李泰遠·鄭允協·吳道炯·鄭允說·柳光翼,以次進伏訖。致仁曰,午間,聖候若何?上曰,一樣矣。上進御湯劑。診候,泰輿曰,脈候一樣矣,脈體氣降而有滑體矣。諸醫所見皆同。上曰,冬月以後,今日始爲發嚔矣,發嚔後,氣似通下矣。泰遠曰,通行痰滯之氣,有嚔則好矣。致仁曰,邇間登溷,而大便如何?上曰,俄者登溷,而大便如常矣。致仁曰,行步如何?上曰,與朝一般矣。上曰,提調出去,更進一貼也。泰齊出去。上曰,明日則幾貼耶?泰輿曰,明日亦可以三貼矣。上曰,土蓮·茶食停止,汁漿一次更進也。上曰,食則必寢好耶?泰遠曰,氣運而然矣。前日則夕脈候,不必勝於朝脈候矣,今日則夕脈候,頗勝於朝脈候矣。致仁曰,日氣頗寒,外風預防,如何?泰齊持湯劑,更爲入侍。上進御湯劑。致仁曰,有汗候乎?上曰,微潤矣。致仁曰,汗候後,益加防風之道,如何?上曰,然矣。諸臣以次退出。
上在慶熙宮。停常參·經筵。
夜五更,月暈。
大殿·中宮殿·惠嬪宮·世孫宮·嬪宮,政院·玉堂問安。答曰,知道。
大殿,朝廷二品以上·六曹堂上·奉朝賀·大司諫單子問安。答曰,知道。勿爲問安,內局同爲入侍。
中宮殿,朝廷二品以上·六曹堂上·奉朝賀·大司諫口傳問安。答曰,知道。
中宮殿·惠嬪宮,藥房口傳問安。答曰,知道。
藥房都提調臣金致仁,提調臣南泰齊,副提調臣李景祜啓曰,伏未審夜間,聖體調攝,若何,痰候何如?寢睡·水刺之節,亦何如?臣等率諸御醫,趁早入診,〈詳〉察聖候爲宜,臣等不任區區憂慮,敢此問安,竝爲仰稟。答曰,知道。寢睡差勝,氣則向愈矣。
傳于李景祜曰,內局入侍,次對同爲入侍,領府事同爲入侍。
傳于李潭曰,編次人同爲入侍。
又傳于曰,藥房入侍,儒臣·編次人,同爲入侍。
平安監司申晦疏曰,伏以臣,逖違天陛,歲行且周,前後盛禮之行,遙伸慶祝之忱,區區戀係,一倍于中,向來銓任謬叨,臣亦自料其貸誤,而畢竟瘡疣百出,自速罪戾,薄補雄藩,非罰伊榮,兢蹙冒居,滾到于今,自顧其職任所係,則古之方岳,何等重寄,而尋常擔負,絲毫莫報,尸素之責,在臣身猶屬本分內事。況又考績黜陟,至嚴且重,不但爲旬宣第一之政,守令賢否,實關於生民之休戚,則何敢以一毫私意,低仰於其間,而今此臺言,疑之以顧藉,斥之以糢糊,以殿最中無一人居下,道臣竝加譴責爲請,臣亦請譴中一也。其言雖似混圇,而指意深緊,身居按察之地,果若當貶而不貶,循私而墮法,則其爲罪不輕而重,在朝家綜核之道,豈可置而不問乎?臣方顒俟其重勘而已。仍念臣按節未幾,臣兄不幸奄逝,關外聞訃,半身如割,此莫非臣窮命使然,而公體所拘,私情莫伸,旣未致身於持服之際,又未洩哀於臨壙之訣,冥然食息,頑如木石,一日二日,人理都盡,觸事生悲,涕淚無從,朞衰之制,自有月數,而歲籌已改,祥期已迫。今若未判於官職之去就,徒拘於藩臬之格例,仍不得以一哭於筵几之側,則非但逝者之莫慰,生者之至慟,當復如何?且臣痰癖之症,已成膏肓,每當冬春之交,暫觸風寒,如期輒發,積費將理,始得差可,而至於今年,喪戚震剝於外,悲哀交攻於內,神精已鑠,形殼僅存,風土不閑,本症早發,食飮全廢,閉戶涔涔,凡於大小公務,殆無異一味廢閣,病裏惶悶,如添一症。噫,不恤人言,全沒廉防,不惟臣心之所不敢安,其貽累於朝廷,亦非細事也。蹤地旣如是危蹙,情理病狀,又重以難强,玆不得不略構短章,仰瀆宸嚴。伏乞天地父母,俯賜諒察,憐臣危苦之懇,治臣瘝曠之罪,亟降譴何,以謝臺議,兼伸至情,不勝萬幸,臣無任云云。答曰,省疏具悉。混圇之斥,何足撕捱?覽卿章,思卿兄,予心愴然,卿之筋力,予已知矣,藩任體重,其何過辭?噫,卿年之幾年元輔,竭誠事予,夙宵猶惟,卿須思卿兄之心,其宜殫心重藩,其體此意,勿復過辭,遂卿兄莫逮之意。
丙戌正月二十日辰時,上御思賢閤。藥房入診,大臣·備局堂上,引見同爲入侍時,都提調金致仁,提調南泰齊,副提調李景祜,假注書沈,記事官鄭來謙·李謙彬,領府事尹東度,左議政金相福,判敦寧洪象漢,行知事尹汲,行司直金陽澤·李昌壽,行知事徐志修,綾恩君具允明,兵曹判書金尙喆,戶曹判書沈鏽,刑曹判書南泰會,吏曹判書鄭弘淳,行副護軍具善復·鄭汝稷,行副司直鄭宲,江華留守李溵,吏曹參判徐命膺,行副司直趙曮,右尹李最中,大司憲金尙翼,大司諫金致讓,應敎金龜柱,左副承旨洪準海,事變假注書李得華,醫官方泰輿·李泰遠·鄭允協·吳道炯·鄭允說·柳光翼,以次進伏訖。致仁曰,夜間,聖候若何?上曰,今夜穩寢矣。致仁曰,水刺,何如?上曰,甚厭矣。致仁曰,臂部運旋,如何?上曰,一樣矣。上扶起行步戶外曰,與世孫初步時,何如?泰遠曰,愈矣。相福曰,只於左邊脚部,專力久立以試之,如何?上仍於左邊,專力久立。東度曰,玉趾甚堅於久立矣。上曰,非徒脚部之痰,而脅間有痰,故運氣似難矣。上進御湯劑。上曰,附子之初進,如醉意矣,今則明知其力之浹洽裏面也。診候,泰輿曰,脈候一樣緩舒調均,而有滑體矣。諸醫所見皆同。上曰,世孫今日,何如?泰遠曰,今則不待扶人而行步矣。上曰,領相之病,如何?相福曰,臣姑未及見之,而今則向差云矣。致仁曰,諸醫官以爲湯劑中,又有所加減云矣。上曰,何也?泰遠曰,人蔘·附子稍加,而間進蔘苓茶,似好矣,烏茱萸燥,姑停之,亦好矣。上曰,地黃飮子前方,去烏茱萸,加人蔘·肉蓯蓉各五分·附子二分·桃仁一錢·紅花五分煎入。出榻敎上曰,予嘗語領相矣,志氣則雖無衰,而血氣則有時而衰,若以有衰之血氣,全恃堅强之志氣,則能行之乎?此附子所以進御也,果有效矣。相福曰,以聖學之工,而敎之於藥道,誠好矣。致仁曰,湯劑多有洗炒之材,而拘於禁令,或以醴酒炒洗,而藥效不速矣,自內局釀數升,以爲洗炒之地,何如?上曰,湯劑中有何酒炒之材乎?泰遠曰,地黃飮子中,若干有之,而通順散,則多有可炒之材矣。上曰,旣不用於太廟,則雖炒洗之物,豈可爲之乎?予於此則牢守矣。仍下敎史官曰,此事詳細書之,可也。提調先退,相福曰,今年春雪頻數,正合貯水,前後堤堰申飭,非不嚴明,而未知外邑,果能着實擧行,更爲申飭諸道,而爲先發遣備局郞廳於湖南,抽栍摘奸,而歸路亦爲審察湖西沿路,以爲考勤慢處之地,何如?上曰,依爲之。出擧條相福曰,月食已過,禮部回咨,依例撰出,正書安寶後,別定禁軍,給馬下送于義州府,使之傳給鳳凰城將處,以爲轉送北京之地,何如?上曰,依爲之。出擧條尙翼曰,請還寢東呂·址淳等還配之命,更令王府,嚴鞫得情。措辭見上上曰,勿煩。又曰,請還寢定配罪人者斤萬酌處之命,更令王府,嚴鞫得情,快伸王章。措辭見上。上曰,勿煩。致讓曰,請還寢鍾城府爲奴罪人天大酌處之命,依律處斷。措辭見上上曰,勿煩。又曰,請還寢猛才酌處之命,更令攸司,依律處斷。措辭見上上曰,歲已翻,尙今爭執,其涉過矣,勿煩。大臣·備堂退出,上命準海還入侍。上曰,編次人留待。出榻敎上命準海,讀關西伯上疏。上曰,其時臺臣誰也?準海曰,朴弼淳也。命書批答訖,諸臣以次退出。
丙戌正月二十日未時,上御思賢閤。藥房入診,編次人·儒臣,同爲入侍時,都提調金致仁,提調南泰齊,副提調李景祜,假注書沈,記事官鄭來謙·李謙彬,編次人具允明,應敎金龜柱,校理李性遂,醫官方泰輿·李泰遠·鄭允協·吳道炯·鄭允說·柳光翼,以次進伏訖。致仁曰,午間,聖候若何?上曰,俄間少爲寢睡矣。上進御湯劑。診候,泰輿曰,脈候一樣緩舒調均矣。諸醫所見皆同。上曰,世孫今日,如何?泰遠曰,行步漸勝矣。大臣·提調退,上命景祜,書御製附子及酒製之事,書訖,命允明讀之校正,命景祜讀春坊達辭。上曰,春坊入直誰也?景祜曰,宋志淵·洪九瑞也,上曰,宋志淵誰也?景祜曰,先正臣宋浚吉之孫也。上曰,噫,自冬至春,於閤左右,沖子先爲調攝,今纔向差,予又若此,祖悶于孫,孫悶于祖,予則亦曰,爲予爲沖子,一玉成之機關也。頃者於此,猶命春坊入見,意有在也,今則與初有異,何則?望八之君,雖不暇禮貌,臥而酬應,於不冠之義,其猶靦然,志於學之沖子,其異於予,旣不若頃者,則臥見僚屬乎?旣向愈之後,不可導之,今雖差愈,纔能行步,髮猶不節,召見僚屬,雖非其時,文字勸勉,正當此時,今納春坊之納沖子者,此予常望焉者,言涉切實,其在爲沖子輔之之道,豈令循例賜答?今日入直春坊官員,特賜弦弓一張,以示予意。出傳敎上曰,注書持此傳敎,出示于右相。上曰,內局持湯劑入侍。出榻敎承命出召,都提調及提調,持湯劑進伏。致仁曰,俄間,聖候若何?上曰,一樣矣。上進御湯劑。致仁曰,俄者史官下示傳敎,誠好矣,不冠不見之義,尤好矣。診候,上曰,置之。上命允明,更讀御製訖,內局·編次人先退,上命龜柱·性遂,讀警世問答。諸臣以次退出。
上在慶熙宮。停常參·經筵。
自巳時至未時,日暈。
大殿·中宮殿·惠嬪宮·世孫宮·嬪宮,政院·玉堂口傳問安。答曰,知道。
中宮殿·惠嬪宮,藥房口傳問安。答曰,知道。
藥房都提調臣金致仁,提調臣南泰齊,副提調臣李景祜啓曰,伏未審夜間,聖體調攝,若何,痰候何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢此問安,竝爲仰稟。答曰,知道。差愈後一樣矣。
任㻐啓曰,大司憲金尙翼呈辭,執義安杓,持平任希孝未肅拜,掌令洪晟,持平洪檢任所在外,掌令李海鎭在外,今日以監察茶時之意,敢啓。傳曰,知道。
事變假注書李得華書啓,臣敬奉聖敎,傳諭于議政府領議政洪鳳漢處,則以爲聖候調攝之差勝,每因朝紙,連爲仰承,而今伏奉所下聖諭,至敎以良劑奏功,蓋見其效。臣於此,有以認諸節之不日康復,區區寸衷,一倍欣聳,顧臣賤疾,猥徹崇聽,特蒙體下之恩,歸調私次,又荷珍劑之頒,得尋生路,而直宿未撤之前,徑遞藥院之任,雖緣病發之不先不後,其不得首尾自效於保護之地者,不但臣分之悚甚,繼以私情之觖然,宛轉床第,一念耿耿,意外史官,臨宣別諭,十行溫音,字字藹然,敷之以心腹之敎,施之以家人之禮,臣病裏蹶然,雙擎九頓,自不覺感極而涕出。至於太醫之復遣,亦是格外異數,到底聖恩,只自攢頌,臣之病狀,視初已得分減,數日調治,如可動作,謹當扶舁進身,以爲承候之計云矣。傳曰,知道。
傳于李潭曰,承旨·儒臣,內局入侍,同爲入侍。
李景祜,以吏曹言啓曰,本曹正郞李崇祜呈狀內,身病猝重,勢難察任云,依例改差,何如?傳曰,允。
傳于任㻐曰,藥房入侍。
丙戌正月二十一日辰時,上御思賢閤。藥房入診,承旨·儒臣,同爲入侍時,都提調金致仁,提調南泰齊,副提調李景祜,假注書沈,記事官鄭來謙·李謙彬,右副承旨任㻐,應敎金龜柱,校理李性遂,醫官方泰輿·李泰遠·鄭允協·吳道炯·鄭允說·柳光翼,以次進伏訖。致仁曰,夜間,聖候若何?上曰,一樣矣。致仁曰,水刺,何如?上曰,一樣矣。致仁曰,運旋之節,何如?上曰,今則左邊起坐,似容易矣。上扶起行步戶外,上曰,今日則予似可安步矣。致仁曰,仰瞻玉趾,今則行步如常矣。泰齊曰,比諸數昨,大勝如常矣。致仁曰,行步無少艱辛,不勝慶幸矣。上進御湯劑。上曰,予意今則可免久病矣。診候,泰輿曰,脈候一樣緩舒調均,而有滑體矣。諸醫以次入診,所見皆同。上曰,八味元一劑,已盡進御矣。泰齊曰,今已製置,更爲進御,如何?上曰,入之也。致仁曰,外氣益望愼攝,如何?上曰,今後則十全大補湯,當爲主劑,而或有弱時,則進建功矣。致仁曰,入對東宮有下敎,春坊官員,同爲入對乎?上曰,內局入對東宮。出榻敎上曰,內局率春坊入對,可也。致仁曰,午湯劑,待下敎進御乎?上曰,內局待下敎,持湯劑入侍。出榻敎都提調·提調退,承旨·儒臣進伏。上曰,予平生淡泊,持身平易,如寒士一樣,故藥能如是奏效矣。景祜曰,果如聖敎,淡泊之效矣。景祜退,上命儒臣·承旨,讀警世問答訖,儒臣先退。上曰,噫,卿爲元輔爲幾年?爲國用心之餘,自冬沖子調攝,身在保護,浹日焦悶,纔少愈,予又若此,非卿筋力之强向國之誠,何能堪爲?爲卿悶焉。其欲勉副提擧,而卿心想如缺然,故不爲,其雖一時之恙,知卿難强,故特爲勉副兼帶,予心亦悵然,卿心亦若何?雖見向愈之勢,予意莫知何日起動,良劑奏功,今日益見其效,而卿則調理,故特遣史官,諭予此意,仍命太醫,其令更審,仍慰卿心,卿須體予此意,安心善攝,其卽快愈。自今以後,君與相,庶可共愈而相見,諒此意,諒此意,益加善攝,益加善攝,予亦其勉少愈之戒,其可自護,今將一諭,爲卿調理中良劑之意,遣史官傳諭于領相。出傳敎命讀北兵使狀啓訖,諸臣以次退出。
丙戌正月二十一日申時,上御思賢閤。藥房入診入侍時,都提調金致仁,提調南泰齊,副提調李景祜,假注書沈,記事官鄭來謙·李謙彬,醫官方泰輿·李泰遠·鄭允協·吳道炯·鄭允說·柳光翼,以次進伏訖。致仁曰,聖候若何?上曰,一樣矣。上進御湯劑。診候,上曰,只二人入診也。泰輿曰,脈候一樣緩舒調均矣。泰遠曰,右三部有滑體好矣。致仁曰,今日亦有汗候乎?上曰,似有而無矣。致仁曰,夕湯劑待下敎進御乎?上曰,內局待下敎,持湯劑入侍。出榻敎大臣·提調退,景祜進讀領相書啓。上曰,知道。命讀統制使·濟州牧使狀啓。上曰,坐直承旨入侍。出榻敎右副承旨任㻐進伏,景祜退。上曰,副尉初揀擇,更待下敎擧行。出傳敎上曰,世孫嬪嘉禮時儀軌入之也。㻐曰,儀軌在藝文館,翰林可以持入矣。上曰,上番持入也。來謙出去還奏曰,五臺山·太白山·赤裳山城三處史庫藏置,而本館則無之矣。上曰,彼上番誰也?㻐曰,鄭來謙矣。上曰,曾前直宿之時,中日依例爲之,此後循例擧行事,分付。出傳敎上曰,此時民事方殷,諸道守令中,或有差員來京者,卽爲下送。出傳敎上曰,藥房入侍。出榻敎承命出召,都提調·提調·副提調,持湯劑進伏。致仁曰,俄間,聖候若何?上曰,一樣矣。上曰,世孫,何如?致仁曰,大勝於所聞,而無他症候,面部有韶華矣。泰齊曰,初六入對之後,今又入對,其間益勝矣。上曰,坐乎?致仁曰,斂整網御笠而端坐矣。景祜曰,向日則夾侍扶護矣,今則不爲扶護而坐矣。上進御湯劑。致仁曰,今日大便,如何?上曰,順矣。診候,上曰,姑置之。諸臣以次退出。
上在慶熙宮。停常參·經筵。
大殿·中宮殿·惠嬪宮·世孫宮·嬪宮,政院·玉堂口傳問安。答曰,知道。
中宮殿·惠嬪宮,藥房口傳問安。答曰,知道。
藥房都提調臣金致仁,提調臣南泰齊,副提臣李景祜啓曰,伏未審夜間,聖體調攝,若何,痰候何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢此問安,竝爲仰稟。答曰,知道。寢睡一向差勝,氣亦差愈後一樣矣。
任㻐啓曰,大司憲金尙翼呈辭,執義安杓,持平任希孝未肅拜,掌令洪晟,持平洪檢任所在外,掌令李海鎭在外,今日以監察茶時之意,敢啓。傳曰,知道。
傳于李潭曰,藥房入侍,右承旨同爲入侍。
傳于李景祜曰,右副承旨入侍。
又傳于曰,右承旨更爲入侍。
傳于洪準海曰,編次人具允明,亦使之入來。
又傳于曰,藥房入侍。
以承傳色口傳下敎曰,禮房,東道五陵奉審,陵官·守護軍摘奸以來。
傳于李景祜曰,內局入侍。
丙戌正月二十二日辰時,上御思賢閤。藥房入診,右承旨同爲入侍時,都提調金致仁,提調南泰齊,副提調李景祜,假注書沈,記事官鄭來謙·李謙彬,右承旨李潭,醫官方泰輿·李泰遠·鄭允協·吳道炯·鄭允說·柳光翼,以次進伏訖。致仁曰,夜間,聖候若何?上曰,一樣矣。致仁曰,寢睡,若何?上曰,穩寢矣。上進御湯劑。致仁曰,水刺,若何?上曰,此則甚悶矣,俄者試步,則又似難便矣。景祜曰,日氣如此之故矣。診候,泰輿曰,脈候一樣緩舒調均,而有滑體矣。諸醫所見皆同。致仁曰,時·原任大臣,爲承候來待矣。上曰,領府事·左相入侍。出榻敎承命出召,領府事尹東度,左議政金相福進伏。東度曰,聖候若何?上曰,一樣矣。東度曰,寢睡,何如?上曰,善寢矣。致仁曰,昨日下敎,痰在左邊矣,今則,何如?上曰,卽又離去矣。時·原任·內局退出,上命潭,書御製受佑閤記。書訖,命出給政院。上曰,頃日監市御史處傳敎,使卿當之,則如何?潭曰,專由於彼人矣。上曰,通官輩生事矣。命讀關西伯成川降仙樓回錄狀啓訖,退出,上復命入侍。上曰,左副承旨入侍。出榻敎左副承旨洪準海進伏,上命持入輿地勝覽安州成川卷。上曰,殿牌何爲置於降仙樓乎?潭曰,客舍與樓相接矣。上命潭,讀降仙樓題詠·百祥樓題詠訖。上曰,百祥樓幾間乎?準海曰,大廳爲十五六間矣。上曰,右承旨,夕入侍,同爲入侍。出榻敎上曰,編次人晩後,內局入侍,同爲入侍。出榻敎諸臣以次退出。
丙戌正月二十二日申時,上御會祥殿。藥房入診,編次人·承旨,同爲入侍時,都提調金致仁,提調南泰齊,副提調李景祜,假注書沈,記事官鄭來謙·李謙彬,編次人徐命膺,右承旨李潭,醫官方泰輿·李泰遠·鄭允協·吳道炯·鄭允說·柳光翼,以次進伏訖。致仁曰,午間,聖候若何?上曰,一樣矣。致仁曰,運旋行步,與朝,何如?上曰,一樣矣。上進御湯劑。上曰,俄下承傳色于禮房矣。景祜曰,禮房以同爲入侍之敎,詣於閤外,始伏聞承傳色,而未敢還出,今方入侍矣。上曰,禮房出去,東五陵奉審以來。潭以奉審次退出。診候,泰輿曰,脈候與朝一樣矣。致仁曰,湯劑一貼,今方待令,而移次之餘,茶飮正好,蔘苓茶一貼,湯劑後加進,如何?上曰,不必加矣。致仁曰,醫官輩以爲,明日則加附子三分爲一錢,以二貼進御,而間進蔘苓茶一貼爲好云矣。上曰,附子似過矣。泰遠曰,合之爲一錢,還不如三貼各七分之多,而竝力則藥效似勝矣。蔘苓茶間進一貼,以助藥力,則亦必有益矣。地黃飮子,今滿二十貼,明日則以此定之,似好矣。上曰,然則自明日以此定之也。致仁·泰齊退,編次人進伏。上曰,注書出去,具允明來則率入也。承命出召,具允明進伏。上曰,編次人具允明入侍。出榻敎上命允明,讀御製受佑閤記,同爲校正。上曰,建功湯命名之後,書之內局矣,今亦分付內局,附子加資,爲建功將軍,可也。上曰,入直儒臣入侍。出榻敎應敎金龜柱,校理李性遂進伏。上曰,此御製,自玉署繕寫以進,而一本則獻于世孫宮。儒臣及編次人退。上曰,內局持湯劑入侍。出榻敎承命出召,都提調·提調,持湯劑進伏。致仁曰,俄間,聖候若何?上曰,一樣矣。上笑曰,予名麻黃葱白爲啓功郞,附子爲建功將軍,資階中亦有建功將軍矣。致仁曰,俄者奉覽御製,誠的當矣。上進御湯劑。診候,上曰,置之。致仁曰,自明日地黃飮子二貼,而蔘苓茶一貼,何如?上曰,依爲之。上曰,地黃飮子前方,加烏藥一錢·附子三分,減紅花二分,自明日二貼煎入,三錢重蔘苓茶一貼,亦爲煎入。出榻敎諸臣以次退出。
丙戌正月二十二日四更三點,上御會祥殿。藥房入診入侍時,都提調金致仁,提調南泰齊,副提調李景祜,假注書沈,記事官鄭來謙·李謙彬,醫官方泰輿·李泰遠·鄭允協·吳道炯·鄭允說·柳光翼,以次進伏訖。致仁曰,伏聞醫官之言,則大便甚祕結云,如何?上曰,大便祕結,不能順下矣。致仁曰,醫官輩以爲,檳榔可以通下矣。上曰,腹中甚沓沓矣。泰輿曰,氣不能回旋而然矣。上曰,附子是下氣之劑也,何不回旋也?檳榔則是開通之材耶?泰遠曰,開通最善矣。上曰,大便甚祕澁,欲便未便矣。泰遠曰,氣不順運之致矣,檳榔末調進,則可以順下矣。上曰,地黃飮子前方,加檳榔末一錢煎入。出榻敎致仁曰,然則寢睡不得爲之耶?上曰,至今不得寢矣。診候,泰輿曰,脈候一樣緩舒調均矣。致仁曰,提調先退,煎入湯劑,何如?上曰,依爲之。上曰,世孫坐乎?致仁曰,端坐矣。上曰,步乎?泰遠曰,若行步一間,則有眩意爲敎矣。上曰,予於此時甚沓沓,是痰耶氣耶?泰遠曰,痰滯而氣不回也。上曰,提調持湯劑入侍。出榻敎泰齊持湯劑進伏。上曰,俄者登溷之際,小便忽覺艱澁,何也?泰遠曰,氣不順下而然矣。上進御湯劑調檳榔末一錢。上曰,足掌心按摩之好耶?泰遠曰,下氣矣。致仁曰,此所謂湧泉穴,常常摩之,則好矣。景祜曰,先正臣李滉及宋歐陽脩亟稱之矣。上曰,然乎?上仍就寢,命諸臣以次退出。
上在慶熙宮。停常參·經筵。
大殿·中宮殿·惠嬪宮·世孫宮·嬪宮,政院·玉堂口傳問安。答曰,知道。
中宮殿·惠嬪宮,藥房口傳問安。答曰,知道。
藥房都提調臣金致仁,提調臣南泰齊,副提調臣李景祜啓曰,伏未審夜間,聖體調攝,若何,痰候何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢此問安,竝爲仰稟。答曰,知道。當下敎于入侍矣。
任㻐啓曰,憲府連日監察茶時,諫院闕啓,俱甚未安,兩司除在外外,未肅拜不爲行公人員,竝卽牌招,何如?傳曰,允。
傳于洪述海曰,藥房入侍。
持平任希孝啓曰,請還寢定配罪人者斤萬酌處之命,更令王府,嚴鞫得情,快伸王章。答曰,勿煩。
又啓曰,請還寢東呂·址淳等還配之命,更令王府,嚴鞫得情。答曰,勿煩。
正言朴相老啓曰,請還寢鍾城府爲奴罪人天大酌處之命,依律處斷。請還寢猛才酌處之命,更令攸司,依律處斷。答曰,勿煩。
以承傳色口傳下敎曰,副尉初揀擇,依前下敎,二十五日爲之,使於食後入來,而門依前當隨時爲之,時刻單子置之,知爲七人,詣闕單子亦置之事,分付禮曹。
右承旨李潭,以承傳色口傳啓曰,臣承命馳詣健元陵·顯陵·穆陵·徽陵·崇陵·惠陵,奉審陵上丁字閣·碑閣諸處,則俱爲無頉,入直官及守護軍摘奸,則亦皆無頉之意,敢啓。傳曰,知道。
丙戌正月二十三日辰時,上御會祥殿。藥房入診入侍時,都提調金致仁,提調南泰齊,副提調李景祜,假注書沈,記事官鄭來謙·李謙彬,醫官方泰輿·李泰遠·鄭允協·吳道炯·鄭允說·柳光翼,以次進伏訖。致仁曰,曉來,聖候若何?上曰,予初意腹部似有積結之氣矣,此則似不必然矣。致仁曰,大便猶未快耶?上曰,便道稍愈,而尙有沓沓之意矣。致仁曰,今日亦爲行步耶?上曰,欲試其如何,暫爲起立,而行步如前矣。上進御湯劑。上曰,檳榔止於今番耶?泰遠曰,然矣。此是一時之藥,而非久進之劑也。診候,泰輿曰,脈候一樣緩舒調均矣。諸醫所見皆同。上謂醫官曰,汝輩明言之,痰候已盡離坐耶,尙有根窠耶?泰遠曰,若是胸腹之痰,則藥能卽下,而關節之痰,則往來無常,藥效卒難浹洽,惟當漸次調攝,自然消散矣。致仁曰,自曉以後,附子爲一錢重矣,何如耶?上曰,尋常如冷水矣,如此故服之者,多矣。致仁曰,曉間湯劑,自是別般進御矣,若以二貼爲定,則今日所進,止於今番,而午後甚虛疏矣。午間則蔘苓茶進御,而申後更進湯劑一貼,如何?上曰,依爲之。致仁曰,水刺進御乎?上曰,姑未進矣,氣爲快下,然後可以進御矣。上曰,上古亦有酒炮酒蒸乎?泰遠曰,本草記之,蓋以醴矣。上曰,醴久則亦有酒味矣。泰遠曰,近來過愼,故亦如密水矣。上曰,予雖禁酒,豈可竝禁醴乎?上曰,酒房有官乎?致仁曰,酒坊罷而無官矣。泰遠曰,酒坊則已罷,而小小釀醴,送于內局矣。上曰,內局待下敎,持蔘苓茶入侍。出榻敎諸臣以次退出。
丙戌正月二十三日酉時,上御會祥殿。藥房入診入侍時,都提調金致仁,提調南泰齊,副提調李景祜,假注書沈,記事官鄭來謙·李謙彬,醫官方泰輿·李泰遠·鄭允協·吳道炯·鄭允說·柳光翼,以次進伏訖。致仁曰,午間,聖候若何?上曰,大便曉後頗順,而姑未及於快順之境,今日不待扶人,而起立一次矣。致仁曰,聖候如是有勝,不勝慶幸矣。上進御蔘苓茶。診候,泰輿曰,脈候比朝一樣矣。上曰,提調出去煎入夕湯劑。上曰,地黃飮子,去檳榔煎入。出榻敎上曰,儒臣持心鑑入侍。出榻敎應敎金龜柱,修撰鄭昌聖進伏。上曰,世孫行步,次次有勝耶?泰遠曰,善爲行步,而脚力漸漸堅固,今則已爲完復之境矣。上曰,善寢耶?泰遠曰,寢睡亦極穩平矣。泰齊持湯劑更爲入侍,上進御湯劑。大臣·提調退,上命龜柱·昌聖讀心鑑。上曰,忠淸道臣敎文,誰製之耶?景祜曰,李性源矣。諸臣以次退出。
上在慶熙宮。停常參·經筵。
大殿·中宮殿·惠嬪宮·世孫宮·嬪宮,政院·玉堂口傳問安。答曰,知道。
大殿,朝廷二品以上·六曹堂上·奉朝賀單子問安。答曰,知道,勿爲問安。大臣,內局入侍,同爲入侍。
中宮殿,朝廷二品以上·六曹堂上·奉朝賀口傳問安。答曰,知道。中宮殿·惠嬪宮,藥房口傳問安。答曰,知道。
藥房都提調臣金致仁,提調臣南泰齊,副提調臣李景祜啓曰,伏未審夜間,聖體調攝,若何,痰候何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢此問安,竝爲仰稟。答曰,知道。當下敎于入侍矣。
傳于洪準海曰,次對今日爲之,而只大臣·有司堂上入侍。
傳于李潭曰,藥房入侍。
洪準海,以都摠府言啓曰,今日入直內三廳武兼禁軍及軍兵等,中日習射,請出標信。答曰,知道。
備忘記,傳于金華鎭曰,今下弓矢,古豐山萬戶黃得中處,給送。
又傳于曰,藥房入侍。
李景祜,以吏曹言啓曰,本曹佐郞李命勳呈狀內,身病甚重,勢難察任云,依例改差,何如?傳曰,允。
有政。吏批,判書鄭弘淳式暇,參判徐命膺進,參議權噵進,同副承旨洪述海進,以朴師訥爲大司諫,邊得讓爲執義,鄭存謙爲副提學,李得一爲吏曹正郞,李東遇爲兵曹佐郞,鄭文柱爲右通禮,申光健爲敦寧主簿,學正單鄭必忠,校書著作單金章行。
兵批,判書金尙喆病,參判韓光會病,參議徐命天進,參知李宜老病,右副承旨洪準海進。兵批啓曰,同知中樞府使金履健,身病猝重,累狀乞遞,西樞雖是閑局,實病旣如此,則不可强令察任,今姑改差,何如?傳曰,允。
副護軍李世馨·安杓,副司直金致讓·沈履之·洪樂純,僉知單尹光億。
李潭,以禮曹言啓曰,皇壇壇上及祭器等物,每年孟春,戶·禮曹堂上奉審事,定式矣。今正月二十五日,臣曹與戶曹堂上奉審後,稟處,何如?傳曰,允。
以承傳色口傳下敎曰,禮房馳往獻陵奉審,陵官·守護軍,摘奸以來。
右承旨李潭,以承傳色口傳啓曰,臣承命馳詣獻陵,奉審陵上丁字閣·碑閣則無頉,入直官及守護軍摘奸,則無頉之意,敢啓。傳曰,知道。
丙戌正月二十四日辰時,上御會祥殿。藥房入診入侍時,都提調金致仁,提調南泰齊,副提調李景祜,假注書沈,記事官鄭來謙·李謙彬,醫官方泰輿·李泰遠·鄭允協·吳道炯·鄭允說·柳光翼,以次進伏訖。致仁曰,夜間,聖候若何?上曰,一樣矣。致仁曰,寢睡,何如?上曰,善爲寢睡矣。致仁曰,行步,何如?上曰,今日一次不扶而起,不扶而立矣,坐時亦必扶人而坐矣,俄者不扶而坐矣。致仁曰,移步,何如?上曰,此亦似輕便矣。致仁曰,水刺,何如?上曰,似愈而亦厭矣,致仁曰,聖候漸次康復,不勝慶幸矣。上曰,昨秋獻壽姑置之,以待予與世孫平復之時,同爲設行則好矣。致仁曰,今後亦豈無此事乎?上曰,此何言也?予甚惕然矣。致仁曰,此何等慶也,臣豈無此言乎?仰瞻御座,坐而酬應,不但近來之初爲仰瞻,而自冬以後初次也,臣不勝慶幸矣。上曰,果是初度矣。上進御湯劑。上曰,祖與孫,喫得無數苦口之劑矣。致仁曰,世孫重經患候,今幾蘇完,聖候今亦向差,實宗社莫大之慶矣。上曰,予當詼諧矣,禮判預書草記,以待之可也。致仁曰,何可勝言耶?診候。泰輿曰,脈候自昨日益爲緩舒而有勝矣,諸醫所見皆同。上曰,釋菜近乎?泰齊曰,二月初生矣。致仁曰,大便如何?尙有未順乎?上曰,然矣。致仁曰,大便常時如何?上曰,常時則無如予之善便矣。泰遠曰,檳榔調氣下焦,卽作末而竝煎,似好矣。上曰,地黃飮子,前方加檳榔一錢煎入。出榻敎上曰,大臣·備局有司堂上入侍。出榻敎承命出召,領議政洪鳳漢,領府事尹東度,左議政金相福,吏曹判書鄭弘淳,同副承旨洪述海,事變假注書李得華進伏。鳳漢曰,聖候若何?上曰,一樣矣。鳳漢曰,寢睡·水刺之節,亦何如?上曰,寢則善爲,而水刺甚厭矣。鳳漢曰,今日臣等,仰瞻起坐而酬接,不勝慶幸,行步之節,今則何如?上曰,扶人而行步矣。上命挾侍扶起,出寢戶外行步後,還就御座。鳳漢曰,左部行步,今亦差勝,不勝慶幸矣。臣等惶恐,伏願更爲詳細仰瞻焉。上又起坐。鳳漢曰,玉色比前大勝矣,今日瞻望,益覺腴潤矣。弘淳曰,比之於臣在藥院時,玉色大勝矣。鳳漢曰,撤直之前,臣當終始效力,而適有賤疾,幸蒙曲許下情,不勝惶悶抑菀矣。上曰,今則盡差乎?鳳漢曰,盡愈矣。上曰,領相多勞,而筋力好矣。鳳漢曰,世孫近益差復乎?上曰,然矣,而行步猶未如常矣。鳳漢曰,故忠臣忠烈公宋象賢之忠節,至今澟澟,而後嗣代遠,將至親盡。忠臣不祧,雖非法意,此人則忠節之外,又有勳勞之不可泯者。曾以辨宗系時,質正官累次往來,至錄光國勳,而因異議,與同錄數人,旋爲見拔矣。其後如故相臣李陽元·韓應寅諸人,次第還錄,而象賢獨未復焉,同功異酬,國體斑駁。今雖不可復勳,依故相臣李廷龜例,待以功臣,許以不祧,誠有合於聖朝優異之典矣。上曰,豈徒錄勳?此人忠節,其宜垂後,依故相李廷龜例,擧行可也。相福曰,從前其後孫,雖非嫡長,亦蒙錄用之恩,而今則申明定式嫡長而後,可以錄用矣。致仁曰,聞其後孫亦佳云,其嫡長孫,特命錄用,好矣。上曰,依爲之。出擧條鳳漢曰,奉朝賀金尙魯,老病彌留,其子致讓許遞,以便救護,何如?上曰,今聞相臣所奏,爲奉朝賀悶焉,卽令太醫往審,薇垣長金致讓,許遞本職,使之便意護焉。出傳敎鳳漢曰,湖西伯,卽爲下送,何如?上曰,湖西道臣李重祜,其令明朝辭朝,前嶺伯納符日,其令同爲入侍內局。出傳敎東度曰,訓局形勢,近甚可悶,而昨年保布,以純錢捧納,故木儲至少,軍卒器械及逐朔奉足,需用甚艱,自朝家不可不軫恤。嶺南南倉所儲木,間因別備,其數甚裕,限百同許貸,或以價還報,則可救目前艱乏之患,或令留儲於訓局,會錄於籌司,亦似便好矣。鳳漢曰,該倉年年木儲,公然久陳,而今番遞來監司之別備者,想亦不貲,而又將依前積置,毋寧依大臣所奏,就其中許施,其代則自備局酌定分付,使之作銀,會錄於本司,以爲不時公用之地,好矣。上曰,依爲之。出擧條鳳漢曰,今日次對,只有司堂上入侍,後日則盡爲詣閤,有稟達事,則進伏仰達,何如?上曰,依爲之。鳳漢曰,臺諫未及入來,入來後入侍,何如?上曰,誰也?鳳漢曰,執義則安杓矣。上命持入湖西伯敎文,命承旨讀之。上曰,都承旨兄弟,氣稟異矣,都承旨之心好矣,誠福門也。上命持入揀擇單子。上曰,薇垣長旣已許遞,其代,政官牌招開政。出傳敎鳳漢曰,附子御製,甚好矣。上曰,酒洗爲難云,故予以肉蓯蓉何待酒洗爲製矣。鳳漢曰,酒坊當初未罷,而中間事矣,如寺竹竹瀝,用於內局,而閭閻有老親之人,亦爲推移,如寺竹竹瀝,則誠好矣。上命述海,讀揀擇單子。上曰,長子無妨耶?鳳漢曰,何妨乎?彼重臣則四代奉祀,故不入之矣。上曰,明日當行揀擇矣。上曰,藥房待下敎,持參苓茶入侍。出榻敎上曰,執義安杓入侍。出榻敎承命出召,執義安杓進伏。杓曰,請還寢東呂·址淳等還配之命。更令王府,嚴鞫得情。措辭見上上曰,勿煩。又曰,請還寢定配罪人者斤萬酌處之命,更令王府,嚴鞫得情,快伸王章。措辭見上上曰,勿煩。上曰,者斤萬前啓結語,似漏矣,述海曰,酌處二字,似漏矣。杓曰,臣於蒼黃傳啓之際,誤讀二字,奏御文字,何等嚴重,而有此做錯,致勤聖敎,惶懍之極,無地自容,臣何敢晏然仍冒於臺次乎?請命遞斥臣職。上曰,莫重啓語,不審做錯,有損臺體,依啓。大臣·備堂退。上曰,儒臣上下番,持貞觀政要序文入侍。出榻敎應敎金龜柱,修撰鄭昌聖進伏,上命讀序文,命述海讀濟州老人食物狀啓訖,諸臣以次退出。
丙戌正月二十四日申時,上御會祥殿,藥房入診,前嶺伯同爲入侍時,都提調金致仁,提調南泰齊,副提調李景祜,假注書沈,記事官鄭來謙·李謙彬,前慶尙監司鄭存謙,醫官方泰輿·李泰遠·鄭允協·吳道炯·鄭允說·柳光翼,以次進伏訖。致仁曰,午間聖候若何?上曰,午間再次大便,而柔滑平順,腹部之積結,似勝矣。致仁曰,水刺,何如?上曰,少勝而亦厭矣。上進御湯劑,診候。泰輿曰,脈候與朝一樣矣,諸醫所見皆同。上曰,下焦積結,必待檳榔而愈,異矣。致仁曰,藥必獻效,誠喜幸矣。泰齊退。上命存謙進前。上曰,汝善爲之,甚佳矣。大體民事凡節如何?存謙曰,初有豐登之望矣,末則緣江不如意,其餘亦不如初矣,今年春操甚㤼矣,德音之下,始望東作,民甚喜悅矣。上曰,嶺俗如何,必儉矣,存謙曰,民俗力農,奉上之節,比他道有異矣。上曰,嶺俗本來勤農矣,可恃之地矣。存謙退。上曰,此人從容矣。致仁曰,分數甚明矣。上曰,寧城幾年爲嶺伯乎?景祜曰,三十八爲之矣。致仁曰,奉朝賀兪拓基,三十六爲之矣。上曰,湖西伯年幾何?致仁曰,五十一矣。上曰,此人足以鎭之矣。趙雲逵則幾年爲之?景祜曰,四十一爲湖南伯,而嶺伯則四十五矣。上曰,元仁孫年幾何?致仁曰,前年四十五,爲湖南伯矣。上曰,李商芝年亦多矣。上曰,坐直承旨入侍。出榻敎左承旨金華鎭進伏。景祜曰,貞觀政要序,皇明御製,則板本無之,而御製序,只板本而來云矣。上命,出語玉堂,使之書題目入之,差備泰齊,持湯劑入侍,上進御湯劑。內局退。上命華鎭,書御製自醒翁,自勉錄訖,命讀之。上曰,此御製持去也。上曰,左承旨與編次人,明日內局入診,同爲入侍。出榻敎諸臣以次退出。
上在慶熙宮。停常參·經筵。
下直,阿吾地萬戶李景薰。
大殿·中宮殿·惠嬪宮·世孫宮·嬪宮,政院·玉堂口傳問安。答曰,知道。
中宮殿·惠嬪宮,藥房口傳問安。答曰,知道。
藥房都提調臣金致仁,提調臣南泰齊,副提調臣李景祜啓曰,伏未審夜間,聖體調攝,若何,痰候何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢此問安,竝爲仰稟。答曰,知道。當下敎于入侍矣。
備忘記,今下弓矢,阿吾地萬戶李景薰處,給送。
傳于任㻐曰,頃者越捧中官置之。
備忘記,傳于李潭曰,安峽縣監鄭持淳子陽復,左副承旨洪準海子畿大,幼學鄭麟煥子甲大,再揀擇入之,餘皆許婚。吉朔在近,而因予靜攝,尙今稽滯,再揀擇仍行明日,時刻隨時。
傳于李景祜曰,明日再揀擇皆知之,單子置之事,分付禮曹。
又傳于曰,藥房入侍。
敎忠淸監司李重祜書,王若曰,周家命侯,詩稱藩翰之美,虞廷咨牧,書載黜陟之明。惟歷試旣諳卿才,故專畀允協僉議。眷玆百濟之疆域,實爲兩南之要衝,桑麻土田之甚饒,昔則民物之殷富。水旱饑饉之頻作,久矣公私之困窮,雖去歲稍登,閭里之流逋未復。況近日數遞,營邑之迎送徒勞,每念湖氓,心不弛於宵旰。環顧朝列,才孰堪於旬宣?惟卿,溫雅之姿,綜密之識,居家服謹飭之訓,澹乎無求,立朝著恬介之風,是以有譽。緬風期於麟閣,所喜西平有兒,接步武於鵷班,可謂季方難弟。亦旣歷任於中外,尙遲一試於錯盤。簪笏一門,卿則存集木之戒,緋玉十載,予每軫積薪之嘆。適玆藩任之難其人,果見銓擧之屬之子。玆授卿以守忠淸道觀察使兼兵馬水軍節度使巡察使公州牧使,卿其祗服寵命,往愼乃司。凡係保釐之宜,不煩多誥。至若稟裁之要,顧有舊章,須體委寄之隆,益思報答之義。於戲,日畿之節新易,均托重於弟兄,錦水之棠尙留,勉匹休於前後,故玆敎示,想宜知悉。知製敎李性源製進
丙戌正月二十五日辰時,上御會祥殿,藥房入診,編次人·左承旨,同爲入侍時,都提調金致仁,提調南泰齊,副提調李景祜,假注書沈,記事官鄭來謙·李謙彬,編次人具允明,左承旨金華鎭,醫官方泰輿·李泰遠·鄭允協·吳道炯·鄭允說·柳光翼,以次進伏訖。致仁曰,夜間聖候若何?上曰,善爲寢睡矣。致仁曰,水刺何如?上曰,一樣矣。致仁曰,起動何如?上曰,如前矣。上進御湯劑,診候。泰輿曰,脈候一樣緩舒調均,而氣似降下矣。諸醫所見皆同。上曰,左足掌心,有牽引按摩之氣,何也?泰遠曰,氣降而然矣。上曰,口味全無,何也?泰遠曰,痰在胃口而然矣。上曰,每每强進而無味矣。泰遠曰,蔘苓茶進御則必勝矣。此後一次取汗,而還進大補湯,似好矣。上曰,其意見,好矣。泰遠曰,臂部運動,何如?上曰,今則小勝,而衣絛能自着矣。泰遠曰,地黃飮子,滿三十貼後,更議他劑以進矣。上曰,湖西伯入侍。出榻敎湖西伯李重祜進伏。上曰,內局待下敎,持蔘苓茶入侍。出榻敎內局退。上命重祜進前。上曰,三南中湖西最難治,勉之哉。上命景祜宣諭。上曰,以兄宣諭貴矣。近侍遠出,甚悵然矣。命退出,命允明讀御製,同爲校正。諸臣以次退出。
丙戌正月二十五日申時,上御會祥殿,藥房入診入侍時,都提調金致仁,提調南泰齊,副提調李景祜,假注書沈,記事官鄭來謙·李謙彬,醫官方泰輿·李泰遠·鄭允協·吳道炯·鄭允說·柳光翼,以次進伏訖。致仁曰,午間聖候若何?上曰,一樣矣。上進御湯劑,診候。泰輿曰,脈候與朝一樣矣。諸醫所見皆同。致仁曰,今日如廁乎?上曰,如廁而尙未能快而平順矣。致仁曰,汗候何如?上曰,午間頭部有汗意而旋止矣。致仁曰,夕湯劑,待下敎進御乎?上曰,依爲之。大臣·提調退。上曰,儒臣持心鑑入侍。出榻敎應敎金龜柱,修撰鄭昌聖進伏。上命讀心鑑訖。儒臣退出。上曰,內局持湯劑入侍。出榻敎承命出召,都提調·提調,持湯劑進伏。上進御湯劑。致仁曰,診候何如?上曰,姑置之。上曰,午間頗昏昏矣。致仁曰,足部牽引之氣則如何?上曰,今則無矣。致仁曰,口味之厭,或有舌苔乎?上曰,舌苔則無,而甚厭進矣。致仁曰,朝者伏聞承旨之言,則鼻部微有血點云,果然而今則何如?上曰,意謂衄血幾微,而今則無矣。上仍語醫官曰,是何症也?泰遠曰,氣有上升則如此,而當汗不汗則亦然矣。上曰,別無氣升之意矣。致仁曰,明日湯劑,姑爲依前矣。上曰,依爲之。諸臣以次退出。
上在慶熙宮。停常參·經筵。
下直,兔城僉使許樸。
大殿·中宮殿·惠嬪宮·世孫宮·嬪宮,政院·玉堂口傳問安。答曰,知道。
中宮殿·惠嬪宮,藥房口傳問安。答曰,知道。
藥房都提調金致仁,提調南泰齊,副提調臣李景祜啓曰,伏未審夜間,聖體調攝,若何,痰候何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢此問安,竝爲仰稟。答曰,知道。下敎于入侍矣。
李潭,以禮曹言啓曰,臣暐與戶曹判書沈鏽,進詣大報壇奉審,則奉室第三位神御扆蓋覆袱,神御榻蓋覆袱渝色,紙榜函及黃紬袱二件,黃卓四坐渝色,雉尾二柄破傷,奉審樑上,塗灰庫庫剝落,壇上東西紅箭門破傷,西邊曲墻蓋瓦及面土,庫庫破落,黃幕柱道里,各一破傷,瓦㽅五坐,籩九坐,樽羃及鼎羃各七部破傷,羊鼎耳折傷,白布遮日一浮,白布揮帳二浮,油遮日二浮,大乼二艮衣,中乼五艮衣,三甲所二艮衣竝破傷,工人所着紅紬衣三件,皂紬衣四件,白紬中單三件,白紬裙三件,白紬帶六件,皮弁冠三部,介幘冠五部,幞頭二部干三箇竝破傷等,趁卽修補之意,分付各該司,何如?傳曰,允。
傳于任㻐曰,藥房入侍。
李潭,以禮曹言啓曰,淸璿郡主駙馬三揀擇,二月旬前擇入事,命下矣。揀擇吉日,令日官推擇,則來二月初二日初十日爲吉云,以何日定行乎?敢稟。傳曰,以初十日擧行。
任㻐啓曰,大司憲金尙翼,持平任希孝呈辭,執義邊得讓,掌令李海鎭未肅拜,掌令洪晟,持平洪檢任所在外,今日以監察茶時之意,敢啓。傳曰,知道。
丙戌正月二十六日辰時,上御會祥殿,藥房入診入侍時,都提調金致仁,提調南泰齊,副提調李景祜,假注書沈,記事官鄭來謙·李謙彬,醫官方泰輿·李泰遠·鄭允協·吳道炯·鄭允說·柳光翼,以次進伏訖。致仁曰,夜間聖候若何?上曰,近來寢睡時,不能轉旋矣。今夜則寢時,不知之中,自然運旋矣。致仁曰,今日如廁乎?上曰,姑未矣。致仁曰,起動如何?上曰,少愈矣。上進御湯劑,診候。泰輿曰,脈候一樣緩舒調均矣。諸醫所見皆同。上曰,比之於初,則今可謂差得幾分耶?泰遠曰,已減七分矣。自此至於夬復,不過一節間,而第流行之痰,日暖風和,則自然平復,伏望少弛聖慮,緩緩責效,則可以非久復常矣。致仁曰,醫官之言,誠好矣。上曰,然矣。泰遠曰,附子已多進御,臣意則惟以順氣取汗爲宜,更議進御之劑,如何?上曰,何藥也?泰遠曰,通順散也。上曰,好矣。泰遠曰,調治流注之痰,莫如此劑矣。上曰,必自明日而始耶?泰遠曰,然矣。致仁曰,向日臣等,已有所達,而通順散則非酒不可責效矣。上曰,果然乎?泰遠曰,向來酒製,皆用醴酒,此則無一分之效矣。致仁曰,當此之時,藥不能如法,無以責效,則臣等之心,當如何耶?臣意非以爲禁令之可弛也。自內局從略變通,以爲湯劑獻效之道,則雖質之百世,少無愧焉。他大臣方來待,其所見,亦與臣同矣。上曰,時·原任大臣入侍。出榻敎承命出召。領議政洪鳳漢,領府事尹東度,左議政金相福進伏。鳳漢曰,聖候若何?上曰,今則能運動臂部,而衣絛亦自束矣,第尙不惺惺矣。鳳漢曰,大體關節流注之痰,自不能易散矣,漸次可以調理平復矣。上起坐。鳳漢曰,比之再昨,運動尤勝,而玉色亦安舒矣。上曰,都尉揀擇,昨日雖下敎,而三揀擇亦有更定之事矣。首望之叔,予曾知之,金玉其人,故予定之矣。更見四祖,則外祖之爲金省行者,予不覺心好,予於此終夜不寐矣。鳳漢曰,果如聖敎而誠好矣。甲大雖幼,自上嘉奬,已四年矣。上曰,洪準海子,予意有在,而甲大則是最初意思矣。致仁曰,此兒甚好矣。上命揀擇三童蒙入侍。上命甲大進前。上曰,汝是望八孫壻矣,汝於予有緣矣。上手書四言二句,命讀之訖。上命退出。上曰,幼學鄭麟煥子甲大,縣監鄭持淳子陽福,承旨洪準海子畿大,其令三揀擇入之,三揀擇日子,二月旬前擇入。出傳敎上曰,局坊若有酒,則士夫家,必有酒製之道矣。何以則可爲推移炒製乎?鳳漢曰,一朔以一石爲定,似好矣。上曰,噫,頃者御製已諭。噫,爲予調攝,豈不守其心,而但人或曰,醴酒,豈代得酒云,而此則不然,不顧醴齊之意,非無於禮之酒,而其於藥飮,頃者御製,敢引昔年下敎靑大竹三字,已示微意。以今觀之,噫,奉衰親者,若予氣者其幾人?有良劑而莫用,只拱手而焦心。嗚呼,暮年其君,雖不自惜,幾子爲親者之心,何忍不顧,亦豈體昔年之聖意哉?此非弛禁,由於孝理,而嗚呼,此非予意,亦昔年之遺德也,亦非措辭下敎者。今內局一依丙子以後壬午以前定法擧行,而勿論士庶,可以酒製者,依靑大竹例,於內局製用,以酒許給者雖小,當該官員,以潛釀律施行。噫,此誠爲親者之心,有形勢士夫,其若許之,無形勢庶民不許,豈予之意?一體嚴飭內局。出傳敎鳳漢曰,鄭麟煥旣已年滿,且有當窠,依沈鼎之例,後政卽爲除職事,分付,如何?上曰,依爲之。出擧條鳳漢曰,武臣李觀祥·趙濟泰,坐罷已久,此時乏人可悶,竝爲敍用,何如?上曰,依爲之。出擧條又曰,前府使鄭景淳,前郡守金履長,定配久而罰已行,放送何如?上曰,依爲之。出擧條大臣·提調先退。上曰,內局待下敎,持參苓茶入侍。出榻敎上曰,領議政更爲入侍。出榻敎領相更爲進伏。上下詢再揀擇後節次訖。諸臣以次退出。
丙戌正月二十六日酉時,上御會祥殿,藥房入診入侍時,都提調金致仁,提調南泰齊,副提調李景祜,假注書李鎭復,記事官鄭來謙·李謙彬,醫官方泰輿·李泰遠·鄭允協·吳道炯·鄭允說·柳光翼,以次進伏訖。致仁曰,午間聖候若何?上曰,一樣矣。致仁曰,今日如廁乎?上曰,如廁而順下矣。致仁曰,水刺進御乎?上曰,稍有口味,少進而無適口之味矣。進湯劑,上進御。上曰,診候止之。致仁曰,饌品無可合之物,令忠淸·黃海兩道水營,有甲生物,使之封進,何如?上曰,姑置之。致仁曰,行步何如?上曰,起坐運用差勝,此必痰愈而然矣。致仁曰,明朝進御地黃飮,晩後進御通順散,則藥道相雜,諸醫所見,皆以爲自明朝,通順散連爲進御則似好云矣。上曰,酒煎何以爲耶?致仁曰,於醴齊,小入麴子,已爲釀置矣。上曰,地黃飮子停止,加味通順散,自明朝煎入。出榻敎上曰,今番嘉禮廳凡諸等事,依近例減定擧行,禁油密果事,一體分付。命儒臣持百行源入侍。應敎金龜柱,修撰鄭昌聖進前。內局先退。命龜柱讀百行源訖。命儒臣先退。內局入侍。進湯劑。上曰,武科初試,先爲設行乎?景祜曰,武初先行,而擧子多爲上京云矣。上曰,今番雖落榜擧子,必留在矣。予若速差,則科擧當不遠矣。諸臣以次退出。
上在慶熙宮。停常參·經筵。
大殿·中宮殿·惠嬪宮·世孫宮·嬪宮,政院·玉堂口傳問安。答曰,知道。
中宮殿·惠嬪宮,藥房口傳問安。答曰,知道。
藥房都提調臣金致仁,提調臣南泰齊,副提調臣李景祜啓曰,伏未審夜間,聖體調攝,若何,痰候何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢此問安,竝爲仰稟。答曰,知道。當下敎于入侍矣。
任㻐啓曰,憲府連日監察茶時,諫院闕啓,俱涉未安,兩司除在外外,未肅拜不爲行公人員,竝卽牌招,何如?傳曰,允。
洪準海,以都摠府言啓曰,今日入直內三廳武兼·禁軍及軍兵等,中日習射,請出標信。傳曰,知道。
傳于李潭曰,編次人,使之入來。
又傳于曰,藥房入侍。
李潭啓曰,編次人徐命膺,依下敎來待矣。傳曰,入侍。
傳于洪述海曰,藥房入侍。
掌令李海鎭啓曰,請還寢東呂·址淳等還配之命,更令王府嚴鞫得情。請還寢定配罪人者斤萬酌處之命,更令王府嚴鞫得情,快伸王章。答曰,勿煩。
正言朴相老啓曰,請還寢鍾城府爲奴罪人天大酌處之命,依律處斷。請還寢猛才酌處之命,更令攸司依律處斷。答曰,勿煩。
任㻐,以義禁府言啓曰,全羅道長城府定配罪人鄭景淳,江原道高城郡定配罪人金履長等放送,承傳啓下矣。竝放送事,分付於各該道道臣之意,敢啓。傳曰,知道。
丙戌正月二十七日辰時,上御會祥殿,藥房入診入侍時,都提調金致仁,提調南泰齊,副提調李景祜,假注書沈,記事官鄭來謙·李謙彬,醫官方泰輿·李泰遠·鄭允協·吳道炯·鄭允說·柳光翼,以次進伏訖。致仁曰,夜間聖候若何?上曰,一樣矣。致仁曰,湯劑酒氣,似如附子初進之時矣。上曰,每以酒洗酒炮爲言,而酒水相半矣。十餘年不進之餘,望八飮酒,豈予之心乎?致仁曰,聖意,臣豈不知,而此非酒也,湯劑也。上曰,卿之先相,謂予大勇云,十餘年停止,予亦以爲難矣。致仁曰,誠如聖敎矣。孰不瞻仰乎?上曰,望八復飮,誠怪矣。若服此而醉,則豈非笑事乎?致仁曰,湯劑豈醉乎?上曰,若有效則幸矣,若未責效,則十餘年不進之物,不忍下咽矣。致仁曰,此非酒也,雖分減,亦豈不幸乎?上曰,雖湯劑,旣有定制,則予不忍飮此矣。致仁曰,湯劑已冷,請溫之以進矣。泰齊持湯劑出外溫之,診候。泰輿曰,脈候一樣緩舒調均矣。諸醫所見皆同。上曰,世孫如何?泰遠曰,寢膳益勝矣。今始梳髮矣。上曰,梳乎。予心快矣。髮不落乎?泰遠曰,不多落矣。泰齊溫湯劑復進。上進御湯劑。上曰,其味非僧非俗矣。泰齊曰,此是急急加曲子醴酒,故如此矣。此後則如法矣。上曰,雖如此,南有容則必好之矣。泰齊曰,先農壇·社稷傳香,當草記,而靜攝中不敢擅稟,何以爲之?上曰,今聞以靜攝,凡諸親傳香,不敢以稟云。依例攝行傳香後,禮房承旨進去,奉審祭壇·祭物·祭器,諸執事竝點視,詳審以奏。出傳敎泰齊曰,皇壇祭享,何以爲之?上曰,依例草記取稟。上曰,內局待下敎,持參苓茶入侍。出榻敎諸臣以次退出。
丙戌正月二十七日申時,上御會祥殿,藥房入診入侍時,都提調金致仁,提調南泰齊,副提調李景祜,假注書沈,記事官鄭來謙·李謙彬,醫官方泰輿·李泰遠·鄭允協·吳道炯·鄭允說·柳光翼,以次進伏訖。致仁曰,午間聖候若何?上曰,一樣矣。行步如常之前,當以一樣言之矣。膝部脚腹,尙有流注痰氣矣。上進御湯劑,診候。泰輿曰,脈候與朝一樣矣。諸醫所見皆同。上謂醫官曰,大便汝見之乎?泰輿曰,大便甚平順而多矣。上曰,俄有汗意而旋止矣。泰遠曰,小小取汗似好,而自然汗則尤好矣。大臣·提調退。上曰,內局待下敎,持湯劑入侍。出榻敎上曰,坐直承旨·編次人入侍。出榻敎同副承旨洪述海,編次人徐命膺進伏,景祜退。上命述海,書御製以述揀擇之意書訖,命命膺校正。上曰,三揀擇日,命冠名然後,可以封爵,三揀擇時,雖無單子,其令定冠名詣闕。出傳敎上命持入王孫揀擇單子,命承旨讀之。上曰,御製承旨持去,正書以入,可也。諸臣以次退出。
丙戌正月二十七日初更,上御會祥殿,藥房入診入侍時,都提調金致仁,提調南泰齊,副提調李景祜,假注書沈,記事官鄭來謙·李謙彬,醫官方泰輿·李泰遠·鄭允協·吳道炯·鄭允說·柳光翼,以次進伏訖。上曰,予忘之,以爲盡御湯劑矣。俄者思之,餘一貼矣。致仁曰,俄間水刺,何如?上曰,少勝矣。上曰,酒坊釀之乎,內局爲之乎?致仁曰,酒坊移於內局矣。上曰,便矣。上進御湯劑。上曰,其味甚不好,此是醴酒而然乎?泰遠曰,然矣。診候。上曰,置之。諸臣以次退出。
上在慶熙宮。停常參·經筵。
下直,豐山萬戶柳枝彦。
大殿·中宮殿·惠嬪宮·世孫宮·嬪宮,政院·玉堂口傳問安。答曰,知道。
大殿,朝廷·二品以上·六曹堂上·奉朝賀·大司諫單子問安。答曰,知道,勿爲問安。
中宮殿,朝廷二品以上·六曹堂上·奉朝賀·大司諫口傳問安。答曰,知道。
中宮殿·惠嬪宮,藥房口傳問安。答曰,知道。
藥房都提調臣金致仁,提調臣南泰齊,副提調臣李景祜啓曰,伏未審夜間,聖體調攝,若何,痰候何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢此問安,竝爲仰稟。答曰,知道。當下敎于入侍矣。
傳于洪準海曰,次對今日爲之,入侍依頃日下敎爲之。
洪準海啓曰,今日次對,兩司長官,當爲進參,而大司憲金尙翼病不進,卽爲牌招,何如?傳曰,允。
傳于洪準海曰,洪奉朝賀留在,次對入侍時,同爲入侍。
傳于李潭曰,大臣·奉朝賀·戶房承旨·內局,同爲入侍。
傳于李景祜曰,判尹·編次人,同爲入侍。
備忘記,傳于洪準海曰,今下弓矢,豐山萬戶柳枝彦處,給送。
傳于金華鎭曰,繕工監李之陽,代今日政擧行。
有政。吏批,判書鄭弘淳進,參判徐命膺牌不進,參議權噵進,行都承旨李景祜進。吏批啓曰,內資寺直長權,受由過限未上來,依例改差,何如?傳曰,允。以沈履之爲敦寧都正,任觀周爲吏曹佐郞,李命杰爲司䆃僉正,林鼎遠爲典籍,李之陽爲繕工監役,鄭麟煥爲繕工假監役,學錄單柳楦。
兵批,判書金尙喆進,參判韓光會病,參議徐命天病,參知李宜老病,左副承旨洪準海進,以李堣爲同知,尹洸·李邦瑞爲僉知,李昌儒爲曹司衛將,馬之徽爲文兼,金世徹爲山羊會萬戶,金尙勳爲尙州營將,李秀弼爲九月山城別將,副護軍李觀祥·趙濟泰,副司直金霔。
任㻐啓曰,臣依聖敎,取考典獄署囚徒案,則殺獄罪人十名,御寶僞造罪人十五名,造銀罪人一名,及各項罪人六名,各司罪人一名內,長興庫書員崔順萬,因備邊司分付捉囚矣,卽爲放送,其餘罪人,罪名俱深重,竝仍囚之意,敢啓。傳曰,知道。
傳于金華鎭曰,藥房入侍,漢城判尹,同爲入侍。
又傳于曰,監役鄭麟煥入侍。
李潭,以禮曹言啓曰,大報壇祭,每年三月上旬內擇日以稟事,曾已定式矣。吉日令日官推擇,則來三月初四日爲吉云,而初雖以親祭磨鍊,多有攝行之例,今則方在靜攝中,何以爲之?敢稟。傳曰,噫。氣苶特甚,悠悠此心,惟在享事,而況此祭,不過一度親行者,今番必欲親行,事與心違,今則雖欲行,末若之何,豈曰忠乎?況以予否德,雖未能述事,畀予不肖者,亦祀典,而聞擇日而莫能行,亦曰孝乎?欲命攝行而方寸欲隕,其若運動,展謁奉審,其雖欲爲,亦何敢望也?遣大臣攝行,諸執事依親祭例擇差事,分付該曹。
丙戌正月二十八日辰時,上御會祥殿。藥房入診入侍時,都提調金致仁,提調南泰齊,副提調李景祜,假注書沈,記事官鄭來謙·李謙彬,醫官方泰輿·李泰遠·鄭允協·吳道炯·鄭允說·柳光翼,以次進伏訖。致仁曰,夜間聖候若何?上曰,一樣矣。上進御湯劑,診候。泰輿曰,脈候一樣緩舒調均,而有滑體矣,諸醫所見皆同。上曰,世孫何如?所進及口味,能如常乎?泰遠曰,如常矣。致仁曰,如廁時,行步如前,果有減勢乎?上曰,行步運動之節,似有分減矣。上曰,儒生輩必相言患候平復,必有慶科矣。上曰,重試對擧,武科庭試初試規矩,一依丙子點下之規擧行事,分付。出傳敎上曰,內局待下敎,持蔘苓茶入侍。出榻敎上曰,大臣·備局堂上入侍。出榻敎上曰,奉朝賀·編次人,亦同爲入侍。承命出召,領議政洪鳳漢,領府事尹東度,左議政金相福,吏曹判書鄭弘淳,行副司直趙曮,兵曹判書金尙喆,戶曹判書沈鏽,奉朝賀洪啓禧,編次人具允明,大司諫朴師訥,應敎金龜柱,掌令洪晟,左副承旨洪準海,事變假注書李得華,以次進伏。鳳漢曰,聖候若何?上曰,一樣矣。鳳漢曰,此江原監司閔百興狀啓也。以爲本營中軍以下,諸將校·員役等料布,本無出處,米則需米中除出計給,布則以軍需錢債利上下,而今則徒擁虛簿,便成鬼錄,道內各邑所在常賑還穀中,劃作別會,取其全耗,俾資料布事,請令廟堂稟處矣。軍校等料資之以營需添補,固無不可,而但殖利一節,民弊所關,今此所請,其宜曲念,而道內穀物不敷,實有水旱難繼之慮,先以五千石皮穀劃給,使之從便補用,至若債弊之最甚者,另加釐正之意,該廳一體,分付,何如?上曰,依爲之。出擧條鳳漢曰,前梁山郡守李世澤,以微細事,滯囚未放矣。上曰,飭已行,此時滯囚可悶,前郡守李世澤,分揀放送事,分付。出傳敎鳳漢曰,向日臺臣之坐罷者,盡爲蒙敍,而李應協獨漏,敍用,何如?上曰,前大司憲李應協敍用。出傳敎上曰,注書出去,持入昨日御製也。趨出持入。尙喆曰,騎步價布,卽經費所需,排番上納,事體自別,而近來各邑,不有事目,過當不納,成一痼弊,以至再昨年停退者,尙多未收,事之可駭,莫此爲甚。自臣曹,纔已別關申飭,而未收各邑,開月內如不畢納,則滿一同守令,依事目論罪事,爲先出擧條,另加嚴飭,何如?上曰,依爲之。出擧條泰齊曰,今番庭試,卽丙年大比之變別試爲庭試者,則前此慶科別試·庭試之占初試爲陳試者,其在科體,不當混付,而大抵科弊釐正之後,諸科講規,皆無異同,故從前以別試·陳試者,則謂今科本是別試而願赴,以庭試·陳試者,則謂今科是庭試而願赴,多有持公文,來呈臣曹之人,事係科制,不敢擅便,下詢大臣而處之,何如?鳳漢曰,古則別試與庭試講規,與凡節不同,故陳試者,例不得互赴,至於今番別試,不但變爲有初試之庭試,講亦同是專經,則與不可合之增廣有異,通同混付,似無不可矣。上曰,一體許赴,可也。出擧條鏽曰,嘉禮時內司所送錢文及鐵物,甲申正月,以定例中半減事,御筆書下,而仍有此後嘉禮,依此擧行之傳敎,故其後三次嘉禮時,亦以半減擧行矣。昨者內局,依定例輸送之意,啓下報臣曹,何以爲之乎?上曰,依甲申下敎施行,可也。出擧條上曰,臺臣傳啓。師訥曰,請還寢鍾城府爲奴罪人天大酌處之命,依律處斷。措辭見上上曰,勿煩。又曰,請還寢猛才酌處之命,更令攸司,依律處斷。措辭見上上曰,歲已翻,此非相持者,旣諭,其勿復煩。晟曰,請還寢東呂·址淳等還配之命,更令王府嚴鞫得情。措辭見上上曰,勿煩。又請還寢定配罪人者斤萬酌處之命,更令王府嚴鞫得情,快伸王章。措辭見上上曰,勿煩。晟傳啓訖。上曰,此臺臣,於醫術不疎云乎?鳳漢曰,此臺臣之父,曾以疾病辛苦,臺臣藥治而療矣。上曰,臺臣之父,何年辛苦,而以何藥治之乎?晟曰,臣父年今八十四歲,而年前忽然痰凝臂部,不能運動,以蒼耳葉煎水,沐浴後,差勝,行步如常矣。上曰,君臣猶父子,汝仰瞻也。晟曰,玉色敷腴,韶華滿面矣,退出。上曰,洪晟甚好人矣。鳳漢曰,此人少年文科,久爲枳廢,近來始通淸矣。上曰,其父事耶?鳳漢曰,其父之事,本自孟浪,卽蒙昭釋,以此見枳,誠甚冤痛,而幸蒙國恩,特爲甄用矣。致仁曰,其事本自孟浪矣。啓禧曰,人皆稱冤,近來始通矣。上曰,予觀其人,非久廢之人矣。上命允明讀御製。上曰,使予署經,則金省行之持平贈職猶不足,承政院同副承旨,可以增職矣。鳳漢曰,臣等之意亦然,而聖敎如是,卽爲增職,似好矣。諸大臣合辭陳達。上曰,凡事必也端本,今者此命,卽樹彝倫·表忠節之一端,豈可以今番此擧彌縫?旣詢時原任大臣,贈持平金省行,特爲堂上正三品贈職,遣禮官致祭。出傳敎上曰,査頓之査頓,何嫌之有?此時贈職,非爲金省行,爲國而然矣。啓禧曰,非獨忠也,其功甚大矣。上命書金省行致祭文,命明允讀之。上曰,旣有下敎之事,政官牌招開政。出傳敎鳳漢曰,贈參議金省行之忠節,旣蒙特贈致祭之命,其子履長,給牒敍用,待窠卽爲甄復事,分付銓曹,何如?上曰,依爲之。出擧條編次人退。上曰,方在靜攝,開坐未易,況萬品春意之時乎?承旨取覽囚徒,輕囚放釋,日次坐起外,其令鎭日開坐,俾無京外滯菀之弊。出傳敎諸臣以次退出。
丙戌正月二十八日申時,上御會祥殿。藥房入診,漢城判尹同爲入侍時,都提調金致仁,提調南泰齊,副提調李景祜,假注書沈,記事官鄭來謙·李謙彬,漢城判尹李之億,醫官方泰輿·李泰遠·鄭允協·吳道炯·鄭允說·柳光翼,以次進伏訖。致仁曰,午間聖候若何?上曰,脚腹流注之痰,今則流下於脚脛,雖次次漸下,而行步則一樣矣。診候,泰輿曰,脈候一樣緩舒而調均矣,諸醫所見皆同。上進御湯劑。上曰,取汗後,則當去麻黃乎?泰遠曰,今夕取汗,則雖明日,可去麻黃矣。致仁曰,漢城判尹李之億來待矣,上命進前,大臣·提調退。上曰,坐直承旨入侍。出榻敎左承旨金華鎭進伏,上曰,鄭麟煥來否?知入也。承命知入,之億進伏,上曰,晝之所思,夜必夢焉。予昨夜夢與蔡濟恭如常編次,欲召見,而渠則末由入侍,故召卿諭之,使傳聞之矣。蔡濟恭好在否?之億曰,好在矣。上曰,近使之臣若忘之,則非使臣之道矣。洪名漢何在?景祜曰,爲羅州牧使矣。上曰,蔡濟恭聞此下敎,必感泣矣。判尹老矣,判尹非予,何以到此?景祜曰,自假注書特除掌令,以至於正卿,皆特除也。上曰,卿年幾何?之億曰,六十八矣。景祜曰,再明年則入耆社矣。上曰,善爲調養,入於耆社,可也。予又見此重臣之入耆社,則可謂無憾矣。命瞻望天顔,上曰,比昨年卿爲藥院提擧時,予之顔色,何如?之億曰,玉色少無少減矣。命退出,上曰,其步曾不如此矣。景祜曰,專由三里之害矣,上曰,必是其害矣。華鎭讀禮曹草記,上命書遣大臣攝行,命先爲出給。上曰,藥房持湯劑入侍。出榻敎都提調·提調,持湯劑進伏,上進御湯劑。上命華鎭書御製。上曰,監役鄭麟煥入侍。出榻敎麟煥進伏,上曰,昨見其子,今見其父矣。命擧顔,上曰,不空老者矣。上曰,年幾何?麟煥曰,四十三歲矣。上曰,領相之孫,與誰結婚乎?致仁曰,與金履長爲定矣。上曰,妹夫之子,與國爲婚,妻娚之女,與領相結婚矣。上曰,汝故相之幾代孫乎?麟煥曰,七代孫矣。上手書御製曰,文淸後孫爲忠臣婿,其子被選,亦豈偶然?暮年君意,銘佩其心,夙宵謹飭,乃報此心。上曰,此有無限意思,勉之哉,仍命退出。診候,上曰,只二人入診也。泰輿曰,脈候一樣矣。上曰,酒坊移此,亦謂之酒坊乎?今旣無釀矣,酒坊官何爲?上曰,醴酒尙存,故酒坊官亦尙存。今則旣已下敎之後,釀酒不期無而自無,隄坊宜嚴,且其所待令者數少,酒坊官之名,此後去之,令掌務官兼察。噫,今雖嚴飭,若無此令,潛飮潛賣之弊,必由于此,開閉用下,着實看檢,或有不能者,豈徒其律?當該掌務官,永除內外司,其子雖登醫科,亦勿入房。出傳敎諸臣以次退出。
上在慶熙宮。停常參·經筵。
未時申時,日暈。
大殿·中宮殿·惠嬪宮·世孫宮,政院·玉堂口傳問安。答曰,知道。
中宮殿·惠嬪宮,藥房口傳問安。答曰,知道。
藥房都提調臣金致仁,提調臣南泰齊,副提調臣李景祜啓曰,伏未審夜間,聖體調攝,若何,痰候何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢此問安,竝爲仰稟。答曰,知道。順氣湯進御後,庶有順氣之效矣。
傳于李潭曰,藥房入侍。
李景祜,以工曹言啓曰,本曹每於歲首,觀察使·節度使薦爲之,而堂上有故,限內不得議薦之意,敢啓。傳曰,知道。
副司直具允鈺疏曰,伏以臣於月前特敎之下,分義轉益惶悚,辭避已至無路,乃以旣遞之身,冒行黜陟之政,臣之弁髦公議,喪失所守,無以自解,而兩邑中考之致勤點下,又是臣惶蹙之一端,循例問備,未足以贖其萬一。臣方悚懍無地,卽又伏見臺臣疏本,殿最無下考,道臣竝請譴責,而聖度包容,乃以重推薄罰,一體示警而止,臣於是益增悚恧也。噫,臣以無似,猥膺重寄,辜負聖簡,僨誤國事者,固已多矣。自有所遭,又廢常職,罪上添重,恭竢何責?及蒙恩遞,惟幸廉愧之粗伸,更無考績之可論,而飭敎忽降於意外,擧行亦出於蒼卒,書考之際難保其無失,物議之未厭,固無所也。今此臺言,雖非單擧斥臣者,臣心之懼然,實倍他人,臣不容諉之以已遞旣往之事,而終自晏然。玆敢不避猥越,露章自列。伏乞聖明,諒臣言之非飾,察臣罪之難逭,亟施譴罰,以重臺議,以警具僚,千萬幸甚,臣無任云云。答曰,省疏具悉。混圇之斥,業已知矣,其何過辭於旣遞之後?卿其勿辭焉。
丙戌正月二十九日辰時,上御會祥殿。藥房入診入侍時,都提調金致仁,提調南泰齊,副提調李景祜,假注書沈,記事官鄭來謙·李謙彬,醫官方泰輿·李泰遠·鄭允協·吳道炯·鄭允說·柳光翼,以次進伏訖。上起立曰,予今則不扶而自爲起立矣。致仁曰,俄承批旨,伏審差勝之候,而今者仰瞻,益不勝喜幸矣。上曰,藥名通順,誠有效矣,上進御湯劑。致仁曰,寢睡何如?上曰,極爲便穩矣。上曰,七十三歲如是奏效,予亦不期矣。致仁曰,此是一時痰候,而藥必奏效,臣不勝其喜矣。上曰,予今則始踰門閾而步矣。常時腰帶襪繫,若使人着之,則常有不精之意,而病中自不能如此矣,今日則始能自束襪繫矣。致仁曰,雖是湯劑之效,而此皆皇天祖宗之所佑矣。診候,泰輿曰,脈候一樣緩舒而調均矣,諸醫所見皆同。上曰,世孫則五十日行步,予則二十三日始行步矣,上謂醫官曰,彼輩之鬢邊,有錚錚聲矣。上曰,直宿之久,無如此時,卿等亦勞悴矣。致仁曰,八味元進御乎?上曰,今日將服矣。致仁曰,水刺伏望加進,而向日生物有下敎,令湖西水營進生鰒,如何?上曰,水營則止之,安興進之,可也。上曰,內局待下敎,持蔘苓茶入侍。出榻敎諸臣以次退出。
丙戌正月二十九日申時,上御會祥殿。藥房入診入侍時,都提調金致仁,提調南泰齊,副提調李景祜,假注書沈,記事官鄭來謙·李謙彬,醫官方泰輿·李泰遠·鄭允協·吳道炯·鄭允說·柳光翼,以次進伏訖。致仁曰,午間聖候若何?上曰,予意常以爲氣弱矣,果是痰矣。今則痰入於腹部,氣或有滯,建功湯久停矣,長服者,最宜建功湯矣。致仁曰,臣等相議,以爲建功中加減,好矣。上進御湯劑。診候,泰輿曰,脈候與朝一樣矣。上曰,忽然下忽然上,乍入乍出,霎時間無常矣。致仁曰,姑觀來日,加減建功湯,好矣。上謂醫官曰,齊奏所見也。泰輿曰,通順散後,建功湯更可進御矣,泰遠曰,更進建功湯,以補中焦之氣,誠好矣,諸醫以次仰達,所見皆同。上曰,何時可以進御乎?泰遠曰,今日一貼進御,好矣。上曰,加味通順散,今姑停止,理中建功湯,前方加當歸一錢,自今日煎入。出榻敎大臣·提調退。上命景祜,讀具允鈺疏,命書批答。命讀湖西伯守禦使狀啓。上曰,儒臣持祖訓入侍。出榻敎應敎金龜柱,修撰李在簡進伏。上命儒臣·承旨讀之。上曰,內局持湯劑入侍。出榻敎承命出召,都提調·提調,持湯劑入侍,龜柱·在簡退出。致仁曰,俄間聖候若何?上曰,一樣矣。上進御建功湯劑,上曰,久而建功湯,必有效矣。診候,上曰,置之。上曰,儒臣持今日所持冊,明日入侍。出榻敎致仁曰,明日則建功湯三貼進御,好矣。上曰,依爲之。諸臣以次退出。
上在慶熙宮。停常參·經筵。
宣祖昭敬大王忌辰齋戒。
大殿·中宮殿·惠嬪宮·世孫宮·嬪宮,政院·玉堂口傳問安。答曰,知道。
中宮殿·惠嬪宮,藥房口傳問安。答曰,知道。
藥房都提調臣金致仁,提調臣南泰齊,副提調臣李景祜啓曰,伏未審夜間,聖體調攝,若何,痰候何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢此問安,竝爲仰稟。答曰,知道。當下敎于入侍矣。
洪準海,以都摠府言啓曰,今日入直內三廳武兼·禁軍及軍兵等,當爲中日習射,而國忌齋戒相値,不得爲之之意,敢啓。答曰,知道。
有政。吏批,判書鄭弘淳式暇,參判徐命膺進,參議權噵式暇,都承旨李景祜進。
啓曰,右通禮鄭文柱呈狀內,身病甚重,勢難察任云,依例改差,何如?傳曰,允。
以南有容爲大司憲,申尙權爲持平,徐有祜爲典籍,任是周爲內資直長。
兵批,判書金尙喆病,參判韓光會病,參議徐命天進,參知李宜老病,左副承旨洪準海進,副司直金尙翼·李應協·鄭存謙,副護軍金履健·吳道炯。
傳于洪述海曰,藥房入侍。
以承傳色口傳下敎曰,春耕方近,內局所入粥,至明日爲之,耆老所所封粥,亦至明日爲之事,分付。
以承傳色口傳下敎曰,今則便是三提調,竝爲直宿,自今日本院摠府政院,依頃日一員式輪回直宿。
丙戌正月三十日辰時,上御會祥殿。藥房入診,儒臣同爲入侍時,都提調金致仁,提調南泰齊,副提調李景祜,假注書沈,記事官鄭來謙·李謙彬,應敎金龜柱,修撰李在簡,醫官方泰輿·李泰遠·鄭允協·吳道炯·鄭允說·柳光翼,以次進伏訖。致仁曰,夜間聖候若何?上曰,一樣矣。致仁曰,水刺何如?上曰,一樣難進也。上進御湯劑。上曰,久之一月,進建功湯,顯有效矣。診候。泰輿曰,脈候益爲緩舒而調均矣。諸醫所見皆同。上曰,世孫行步,今則何如?泰遠曰,房闥之間,試爲行步,而若久步則尙有汗候,故恐或觸風,每以不得承候用慮矣。上曰,今則已盡梳髮耶?泰遠曰,今則精梳矣。上曰,予心快矣。致仁曰,時原任大臣,爲承候而來待矣。上曰,時·原任大臣入侍。出榻敎承命出召,領議政洪鳳漢,領府事尹東度,左議政金相福進伏。鳳漢曰,聖候若何?上曰,一樣矣。今則予能自起,而亦踰門閾矣。鳳漢曰,所越門限高低幾何?上指尺許窓限曰,正如彼矣。鳳漢曰,玉色常常敷潤,此是元氣,臣等之所恃矣。鳳漢曰,知義禁老病,難於詞訟之地矣。上曰,入耆社之人,豈可以職務羈縻?知中樞金始煐兼帶金吾,特爲許遞。出傳敎鳳漢曰,大司憲金尙翼,不得已出肅,而必欲一遞矣。上曰,都憲金尙翼,頃者之事,其在國體,豈令撕捱,而今番進參庭候,入侍次對,可見其誠。以近七之人,宜有體下之道,本職特爲許遞。出傳敎上曰,都憲何年,入耆社乎?鳳漢曰,明年矣。上曰,都憲,金吾有窠,政官牌招開政。出傳敎上曰,李之億·蔡濟恭,予皆擢用矣。昨夢與蔡濟恭如常編次,欲問其安否而召見矣。鳳漢曰,李之億脚病,甚可悶矣。上曰,三里之鍼,治誤矣,此其害也。上曰,因予靜攝,百隷叢脞,國事可悶,其復常,豈時日等待?各司循例坐起,依例爲之事,分付。出傳敎上曰,將臣有擧行之事,故曾雖摠管有許遞之事,今番不可以常例言之。其令入直,而今則不無向愈之勢,帶重任而豈可一向禁直?雖不直宿,逐日入侍,此非爲差愈而然,所重在焉,國舅自今日,其令撤直。出傳敎上曰,吳道炯欲命下去矣。鳳漢曰,渠以此時遠去爲難,必欲遞職而留在矣。上曰,頃者通津府使李泰遠,尙其忘爲民事,旣姑許遞。噫,今番差備待令人之爲國效勞,自有舊例,豈可一守令邊將而止?曰以民事,則守令邊將奚異?且來頭自有階梯,此時促赴亦難,草芝僉使吳道炯,亦爲姑遞本職。出傳敎上曰,予當下敎矣。前頭事,似必欲分而二之矣。致仁曰,科或合慶,而賀則不可合矣。上曰,大體不可不一次爲賀矣。前有其例者,略爲之,可也。前日受壽時,予進茶三十盞,世孫亦進紅柿數十箇,故病今如是矣。諸大臣合辭以奏曰,今番慶賀,實前古所無之慶矣。上曰,此實往牒所無之慶矣。鳳漢曰,然則不令群下,伸慶忭之忱乎,上曰,聞卿等之言,前頭必欲爲才操矣。鳳漢曰,向日有所奏,而聞右相之言,聖意亦不無軫念,適有窠闕,此時有意,似好矣。上曰,誰也?鳳漢曰,鄭存謙矣。上曰,雖知其人,猶未詳知,於嶺伯見之。噫,今當暮年,一心專在用人,今適有窠,副提學鄭存謙,特除同義禁。出傳敎大臣·提調先退。上命龜柱·在簡讀祖訓訖。諸臣以次退出。
丙戌正月三十日申時,上御會祥殿,藥房入診入侍時,都提調金致仁,提調南泰齊,副提調李景祜,假注書沈,記事官鄭來謙·李謙彬,醫官方泰輿·李泰遠·鄭允協·吳道炯·鄭允說·柳光翼,以次進伏訖。致仁曰,午間聖候若何?上曰,晩後多爲寢睡矣。致仁曰,水刺之節,何如?上曰,頗愈矣。上進御湯劑。診候。上曰,只二人入診也。泰輿曰,脈候一樣緩舒調均矣。致仁曰,俄伏承輪直下敎,患候誠爲快復,則雖撤直,未爲不可,而聖候尙未快復,此時輪直可悶矣。國舅則將兵之臣,不可久直,而臣等則姑觀數日,觀勢輪直,似好矣。上曰,當初非有直宿之敎,而一員坐直喉院,一員坐直摠府,便同直宿,故有此下敎矣。今則予病雖未快復,旣入向差之境,姑爲輪直,可也。致仁曰,近日玉候,四五日必有一節差勝之效,姑觀四五日,一節尤勝,然後輪直未爲不可矣。上曰,內局直宿,姑爲依前爲之。出榻敎上曰,提調出去,煎入湯劑也。泰齊退出。上曰,世孫大體如何?泰遠曰,肌膚姑未完復,而行步漸益如常。惟以不能問候,長時用慮矣。上曰,氣與痰間,幾日則予可以快爲行步乎?泰輿曰,全是痰矣,非氣之衰也。不必以驅逐痰勢爲期,而惟扶持正氣,則自可退聽矣。臣等每以一補一散之劑進湯劑,而旣進建功湯,以補元氣,此後當觀勢更進通順散,□□□痰,自然爲一望□□□。上曰,提調持湯劑更爲入侍。出榻敎泰齊持湯劑進伏。上進御湯劑。諸臣以次退出。
上在慶熙宮。停常參·經筵。
宣祖昭敬大王忌辰。
未時,日上有冠。
大殿·中宮殿·惠嬪宮·世孫宮·嬪宮,政院·玉堂口傳問安。答曰,知道。
藥房都提調金致仁,提調南泰齊,副提調李景祜啓曰,伏未審夜間,聖體調攝,若何?痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢此問安,竝爲仰稟。答曰,知道。今日見世孫,怳若快愈矣。
中宮殿·惠嬪宮,藥房口傳問安。答曰,知道。
傳于李潭曰,備局入侍,□院□同爲入侍。
傳于李景祜曰,戶房承旨,內局同爲入侍。
備忘記,振威縣令慶絢,旣□□爲入侍□□本院待令,半熟馬一匹□□賜給。
有政。吏批,判書鄭弘淳式暇,參判徐命膺進,參議權噵進,行都承旨李景祜進。以趙鼎耉爲右通禮,以崔範興爲顯陵令,戶曹判書沈鏽今加正憲,副司直尹東暹今加嘉義,以上世孫患候平復,藥院提調·副提調加資事承傳,內官金壽賢今加嘉義,崔昌恒今加嘉善,金興福今加通政,醫官李泰遠今加崇祿,鄭允協今加資憲,吳道炯今加嘉善,德浦僉使金季良今加嘉善,掌務官金孝儉今加通政,以上差備待令內官·醫官加資事承傳。
兵批,判書金尙喆病,參判韓光會病,參議徐命天入直進,參知李宜老病,左副承旨洪準海進,副護軍二洪膺盛·林養浩,副司果二沈·安聖彬。
假注書沈陞六代,以金觀柱爲假注書。
李景祜啓曰,假注書金觀柱,時無職名,令該曹依例付軍職,冠帶常仕,何如?傳曰,允。
傳于李景祜曰,注書旣陞六,成均館等處,當品窠,卽爲付職。
傳于任浚曰,藥房入侍。
領議政洪鳳漢箚曰,伏以我聖上止慈之情,爲嘉世孫患候快愈,當此靜攝之中,先下飾喜之敎,天廏上駟之錫,子壻除職之恩,至及於臣,臣不勝不安之至。睿候復常,宗社之所默佑也,臣民之所同慶也,區區寸誠,倍切抃喜。臣於其時,縱有晨夕之奔走,不過職分之當爲,又非太院之直宿,則有何可言之勞,而叨此混施之典,恩數缺越,私心之兢悚,當復如何?反覆思惟,義難冒受,玆敢短箚煩籲。伏乞聖明,亟命收還,以重賞格,以安微分焉。取進止。答曰,省箚具悉卿懇。去冬爲宗國奮心之時,豈料今日沖子之旋愈問寢?近者以予調攝,莫重沖子之調節,今已二十有六日,雖聞差愈之報,意謂爲予寬心,心惟憧憧,今日遽見整衣來拜,豈徒欣深?初誠惝怳。噫,孫與祖之五朔調理,豈古牒所有,而能見快愈?予亦比初料向愈,世間異事,予見於七十三矣。雖然,五十餘日調理沖子,今日其能拜予,不肖二十餘日貼席所望者,今日其亦稽禮,隨事興懷,追慕冞切,今者賞典,無例則已,若今之事,其亦參酌,且三朔勤勞,又因予而焦心,亦豈所料?先爲沖子而施賞,卿須安心勿辭,領受焉。仍傳曰,遣史官傳諭。
丙戌二月初一日辰時,上御會祥殿,藥房入診,府院君·戶房承旨同爲入侍時,都提調金致仁,提調南泰齊,副提調李景祜,假注書沈,記事官鄭來謙·李謙彬,府院君金漢耉,左承旨金華鎭,醫官方泰輿·李泰遠·鄭允協·吳道炯·鄭允說·柳光翼以次進伏訖。致仁曰,俄者批旨,不勝慶忭矣。上曰,不意之中,見其來,喜劇而驚矣。致仁曰,世孫患候,已向快復,梳洗進見,此之慶忭,曷勝仰達?上曰,昨日聞李泰遠之言,予甚憂之,或慮一兩日之間,有此擧矣。景祜曰,仰瞻一堂竝坐,不勝慶忭矣。致仁曰,聖候寢睡,今夜若何?上曰,善爲寢睡矣。致仁曰,行步如何?上曰,世孫行步,愈於予矣。致仁曰,進見之際,不瑕有損乎?上曰,忽地見之,豈勝驚喜?使之歸臥善護矣。上進御湯劑。診候。泰輿曰,脈候之緩舒調均,一樣矣。諸醫所見皆同。上曰,聞道路之人,皆懽忭云,以此可知人心矣。致仁曰,昨日聞撤直,人心必皆弛慮矣。上曰,異矣,古牒亦無之矣。泰齊曰,臣已書草記以待之矣。府院君先退。泰齊曰,草記當先後入啓。上曰,合之,可也。致仁曰,草記則不可合矣。當以上候平復陳賀草記先入,而次入世孫平復陳賀草記矣。上曰,予方作文,亦合而竝之矣。兩賀,同一邦慶矣。上命入世孫患候時內局直宿官員日記。上曰,今番一則爲世孫,一則鎭世道,雖不問候,亦不直宿,噫,三朔用心,甚於院直,況提調·副提調·摠府·政院,連爲直宿,差備待令之類,今番勤勞,奚比於年前?況於予又爲待令,此設內局以後所無者,此則雖自各有賞,今日見世孫,整衣進見,此誠望八料外,酬勞之典,其何踰日?都提調領議政洪鳳漢,鞍具馬一匹面給,子壻中一人除職,左議政金相福,半熟馬一匹賜給,右議政金致仁,熟馬一匹面給。提調沈鏽,副提調尹東暹,豈計日字?追惟其時,其宜酬功,竝特爲加資。提調鄭弘淳·南泰齊,各熟馬一匹,提調具允明,兒馬一匹賜給,注書沈,前後效勞,爲先陞六,記事官安聖彬,一體陞六,注書柳雲翼陞敍,記事官鄭來謙,半熟馬一匹賜給,差備待令方泰輿,旣已資窮,其誠可尙,熟馬一匹面給,豹皮一令賜給。李泰遠首尾效勞,夙夜目覩,噫,今日奏效,是誰之功?特爲加資,守令除授。鄭允協·吳道炯,其術精明,今日詳知,一體加資,竝守令除授。金德崙,其後雖不待令,自初勤勞,誠愨已知,熟馬一匹賜給。朔寧郡守李以楷,熟馬一匹面給,德浦僉使金季良,同時勤勞則有之,加資。金履固兒馬一匹賜給。掌務官金孝儉依例加資,崔宗衡兒馬一匹賜給。今番煎藥,旣令差備待令擧行,異於前例,差備待令書員高彩奎·趙景行,竝書題除授,其餘書員員役等,令該曹米布分等題給。出傳敎上曰,領相有壻乎?致仁曰,信川守之子矣。上曰,領相,以日字差等仰達矣。上曰,沈之陞六,予思其祖矣,爲先二字添書者,是有精神矣。致仁曰,觀其爲人,極爲嘉好矣。上曰,其祖之臣等有罪直言之語,予至今不忘矣。其家,予常常見而過之矣。致仁曰,其家在於藥峴矣。上曰,鄭來謙則前頭當陞六矣。上曰,國舅旣已撤直,一朔直宿,豈無酬勞?鞍具馬一匹面給,子弟中一人除職。出傳敎上曰,其雖中官,今番晝夜效勞親覩者,以此觀之,豈有差等?然賞宜簡,予亦見而默諒,世孫宮長番金壽賢·崔昌恒·金興福,竝加資。李宗瑞·李允默,其雖差等,名則水賜官,次知中官,各熟馬一匹特給。其餘世孫宮長番,各半熟馬一匹,閔孝行兒馬一匹賜給,薛里二·掌務二·司鑰二,各兒馬一匹賜給,惠嬪宮·東宮與嬪宮飯監·別監員役等,令該曹米布分等題給。出傳敎上曰,賞典旣行,該曹應有例稟者,而大抵此等事,以慼我陟降,宜有謙抑者,而今番予意,幾朔焦心,實爲宗國,因此孫與祖,互相調攝,世孫已瘳,予亦向愈,此誠古牒未聞者,是誰之賜?是誰之賜?予有自量,當親製而告由,亦依頃者頒赦例,不拘常例,當製下赦文。雖然,再次讀奏,有欠誠敬。雖孫先祖後,不過數月之內,序不可亂,而其宜等待,其於賞典,功不可闕,宜乎先也,予亦諒焉。此正傳所云,其序不可亂,而功不可闕者也。此雖學問事,予則曰,可謂準備今日也,告廟頌赦,待予益愈,待下敎擧行事,分付該曹。出傳敎上曰,今日賞典,不可踰日,政官牌招開政擧行。出傳敎諸臣以次退出。
丙戌二月初一日申時,上御會祥殿,藥房入診入侍時,都提調金致仁,提調南泰齊,副提調李景祜,假注書李鎭復,記事官鄭來謙·李謙彬,醫官方泰輿·李泰遠·鄭允協·吳道炯·鄭允說,柳光翼,以次進伏訖。致仁曰,聖候何如?上曰,一樣矣。致仁曰,水刺之節,亦何如?上曰,稍勝矣。進湯劑,上進御。上曰,世孫今則善行步,所進亦勝於予矣。致仁曰,今日如廁乎?上曰,如廁而順下矣。診候。方泰輿曰,脈候調均,一樣矣。諸醫所奏略同。上曰,頃日有陳賀合慶之議乎?景祜曰,以聖算彌隆,兼世孫平復賀,自上有合爲之敎矣。上曰,然矣。赴擧儒武,多爲上來乎?致仁曰,昨年稍豐,故赴擧者,無前太多矣。泰齊曰,今番庭試初試,京外士者赴擧者甚衆,一二所設場,不無狹窄難容之慮。本曹則通中樞府,泮水堂則通明倫堂事,預先知委,俾無臨時窘急之弊,何如?上曰,依爲之。出擧條上曰,今番初試規矩,依丙子年例擧行事,下敎。今聞其時,更爲下敎,騎芻代柳葉箭三分,講經代片箭一中,依此擧行事,分付。出傳敎內局先退,命坐直承旨入侍。右副承旨任㻐進前,上命讀領相箚子,因賜批。上曰,行首,遺漏於賞典矣。命持入賞典傳敎。命添書左右相賞典傳敎。上曰,甚矣,衰矣。今日賞典,遺大而謂小矣。視昏抄記中,令都提擧奏知日子,相臣,以事關自己不奏,予則以昏耗未覺,今因領相箚批大覺。曾於宗簿校正廳,雖不仕進,以都提擧,旣受帖馬之典,左相況入侍乎?右相其旣多日,今日沖子進見時入侍,宜有飾喜之典,原賞典中添書以下,以此分付。出傳敎上曰,俄者陞六注書,有區處之窠耶?㻐曰,無矣。命內局入侍。右副先退。致仁進湯劑,上進御。上曰,賞典中,予忘漏矣。致仁曰,伏聞錫馬之典,遽下格外,此乃罔功之賞矣。世孫患候差復後,臣始入來,旣無嘗藥之功,非但格禮之乖舛,私心惶愧矣。臣非不知陳箚乞辭,而是乃應文備數,還收成命,是臣至望也。上曰,予有所諒矣。卿何過辭?安心領受。上命醫官曰,世孫更勿進見,着實調養。以安予心爲諭,可也。泰遠曰,進見後世孫脈候,一樣矣。諸臣以次退出。
上在慶熙宮。停常參·經筵。
下直,雲寵萬戶尹得偉,魚面萬戶金遵。
大殿·中宮殿·惠嬪宮·世孫宮·嬪宮,政院·玉堂口傳問安。答曰,知道。
大殿,朝廷二品以上·六曹堂上·奉朝賀單子問安。答曰,知道。勿爲問安。
中宮殿,朝廷二品以上·六曹堂上·奉朝賀口傳問安。答曰,知道。
藥房都提調金致仁,提調南泰齊,副提調李景祜啓曰,伏未審夜間聖體調攝,若何?痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢此問安,竝爲仰稟。答曰,知道。當下敎于入侍矣。
中宮殿·惠嬪宮,藥房口傳問安。答曰,知道。
任㻐啓曰,大司憲南有容未肅拜,執義邊得讓武一所進去,掌令洪晟·李海鎭呈辭,持平洪檢武二所進去,持平申尙權傳旨未下,今日以監察茶時之意,敢啓。傳曰,知道。
傳于李潭曰,時原任大臣·奉朝賀,藥房入侍,同爲入侍。
備忘記,今下弓矢,雲寵萬戶尹得偉,魚面萬戶金遵處給送。
傳于洪述海曰,藥房入侍。
李景祜啓曰,京外年例守令·邊將薦擧單子,前已啓下矣。追後來到八十八丈,玆以捧入,應薦不薦人,令該曹察推,何如?傳曰,允。
李景祜,以成均館官員,以同知館事·大司成意啓曰,今正月初七日儒生上旬輪次,以大提學未差,限內不得爲之事,曾已啓下矣。今月已盡,不爲設行之意,敢啓。傳曰,知道。
又以禮曹言啓曰,觀察使·節度使薦,堂上有故,限內不得爲之之意,敢啓。傳曰,知道。
洪準海,以兵曹言啓曰,去正月朔各廳堂下武臣等試射,連因有故,今已逾月,不得爲之之意,敢啓。傳曰,知道。
又以武一所差備官,以試官意啓曰,試官行副護軍金聖遇,與咸春君李昌運,有內外從相避之嫌,不得開場,令政院卽速稟旨變通,何如?傳曰,允。
又啓曰,因武一所草記,試官金聖遇,與李昌運,有內外從相避之嫌,不得開場,令政院稟旨變通事,允下矣。原單子中付標以入之意,敢啓。傳曰,知道。
洪述海,以刑曹言啓曰,罪人李東蕃僞科情節,自本曹今方推覈,而其招內,改名得輝,買得紅牌於竹山人李淡處云。紅牌僞造,旣係重律,不可不頭面査實,而李淡,曾以僞科罪人,爲奴定配於全羅道興陽縣蛇島鎭矣。分付配所官,使之押送本曹,以爲嚴覈正罪之地,何如?傳曰,允。
右議政金致仁箚曰,伏以臣於前夜,伏見追下傳敎,以臣方帶藥院之任,錫馬之典,亦及於臣,臣誠慙惶,繼以訝惑。臣忝叨是任,實在於貳候已安之後,凡於問候之節·議藥之際,曾無一日之自效,則勞無可言,酬於何有?罔功受賞,古人攸戒,今以臣言,奚啻罔功?仰惟邦慶無前,聖情欣悅,乃以飾喜之意,有此混施之典,而在臣心則恧蹙,甚矣,以國政則乖舛,極矣。前席陳懇,未蒙允命,冒昧承受,終甚不安,玆陳短箚,申暴微悃。伏乞亟收成命,以幸公私焉。取進止。答曰,省箚具悉卿懇。直宿雖異,首尾同焉。今者賞典,昨已面諭,卿其勿辭,安心領受焉。仍傳曰,遣史官傳諭。
府院君金漢耉疏曰,伏以皇天祖宗,眷佑我宗國,聖體漸向康和,睿候亦已復常,臣民慶忭,曷有其極?仍伏念臣之直宿承候,不過職分內事,而乃者院直未罷,遽承先撤之命,私心耿結,固已切矣,而格外恩賞,又下於千萬夢想之外,臣且惶且愧,益不知所以措躬也。顧臣一時禁直,初無寸勞之可記,而非分恩典,反在於嘗藥諸臣之先,臣之踧踖不安,固無可言,而其在聖朝愼賞之道,恐未知如何也。玆敢不避瀆擾之罪,冒進肝膈之懇。伏乞聖慈,俯垂諒察,亟收成命,以重賞典,以安私分,不勝幸甚。答曰,省疏具悉。望八調攝,國舅直宿,古豈有哉?卿須安心領收焉。仍傳曰,遣史官傳諭。
戶曹判書沈鏽疏曰,伏以聖體愆和之節,漸臻康復,中外欣忭,大小同情。卽伏見傳敎下者,以王世孫患候之快瘳,有施賞陞秩之命,而臣名亦在其中,臣驚惶感激,不知所以措躬。臣於伊時,忝叨藥院,職分常事,不過入直禁省,承聞症候,而今徒切焦憂之忱,而實無絲毫之勞,則恩資之混及臣身,豈不濫褻之甚哉?以爵命德,國之重典,罔功受賞,義所不敢,臣雖欲貪榮戀寵,冒沒承當,亦不可得矣。玆敢略入文字,仰暴衷懇。伏乞聖慈,俯垂諒察,亟收新授資級,以重公器,以安私分焉。答曰,省疏具悉。今者賞典,意卿商量,無例則已,有例則卿何辭焉?卿勿過辭焉。
大司成李海重疏曰,伏以臣母,時在臣兄山重咸興任所,而素患痰眩之症,當此換節之時,挾感添重,急足踵至。顧今藥院移直未撤,擧朝焦遑,雖從前在外無職名者,靡不顚倒上來,則如臣供仕之身,苟非情理之萬萬煎迫,豈敢爲擅行之計,而念臣老母,今年七十三歲,雖不病時,神耗氣衰,居常懍綴,況此宿症新恙,一時交劇,病裏情弱,思臣益切。臣聞此報,心神飛越,按住不得,抵冒死罪,拜章登途,此雖出於萬不獲已,而此時瀆擾,臣罪尤大。伏乞聖明,俯賜鑑諒,削臣之職,治臣之罪,以肅朝綱,以安私分,千萬幸甚。答曰,省疏具悉。爾其勿辭,往護焉。
正言朴相老疏曰,伏以臣於見職,豈有一分冒據之理,而適値候班,未敢言私,怵分畏義,章皇出肅,再登前席,獲瞻耿光,三年罪廢之蹤,榮幸雖極,而十分臲卼之情,惶愧冞甚,因仍不去,有傷廉隅,區區微諒,本自如此。且王母,方在王父富平府任所,而素患痰喘,十年痼疾,昨冬累經危域,今春又添毒感,寒熱交作,食飮專廢,痰咳苦劇,喘息急促。專人來告,催臣歸護,臣聞此報,方寸焦灼,忙陳短章,徑尋鄕路。伏乞天地父母,俯察至懇,亟遞臣職,仍勘擅行之罪,以肅朝綱,以便救護,不勝幸甚。答曰,省疏具悉。爾其勿辭,護焉。
丙戌二月初二日辰時,上御會祥殿,藥房入診入侍時,都提調金致仁,提調南泰齊,副提調李景祜,假注書李鎭復,記事官鄭來謙·李謙彬,醫官方泰輿·李泰遠·鄭允協·吳道炯·鄭允說·柳光翼,以次進伏訖。致仁曰,聖候何如?上曰,一樣矣。致仁曰,水刺,亦何如?上曰,一樣矣。致仁曰,運用如何?上曰,俄者倚杖而步矣。進湯劑,上進御。診候。泰輿曰,脈候舒均,一樣矣。諸醫所奏略同。致仁曰,醫官等,以爲通順散更爲進御則好云矣。泰輿曰,建功湯,今滿八貼,而脈候差勝,胃氣斡旋矣。通順散自今進御,蔘苓茶間間進御,則是爲一補一散之意也。上曰,然則運動差勝乎?泰遠曰,治痰則自可收效矣。上曰,理中建功湯,今姑停止。加味通順散前方,去麻黃·葱白,減人蔘一錢,加附子五分,自今日煎入。蔘苓茶,人蔘加二錢,依前兼爲煎入。出榻敎泰遠曰,世孫今日,善爲寢睡矣。昨日臣等,聖敎陳達,則世孫,以今日更欲進見矣。今則善爲調攝爲敎矣。上命時原任大臣·奉朝賀入侍。奉朝賀兪拓基,領議政洪鳳漢,領府事尹東度,奉朝賀洪啓禧進前。拓基曰,近日聖候漸差,不勝慶幸,今則更何如?上曰,稍勝矣。世孫昨日進見,予心意外。鳳漢曰,世孫進見,宗社莫大之慶,聖心喜悅,賞典亦及於臣等,心切惶感矣。上曰,豈可無飾喜之道耶?鳳漢曰,頃以寶算望八,合慶爲敎矣。昨見傳敎,尤切慶幸矣。上曰,序不可亂,功不可闕者也。鳳漢曰,應行之慶,何可置之乎?頒敎文御製以下,則臣等之心,不可盡敍,而亦無表揚之道矣。致仁曰,赦文則詞臣,應當製進。上曰,頒赦則不可無矣。上曰,金奉朝賀,近日,何如云耶?致仁曰,以感氣添傷矣。命兪奉朝賀先退。上曰,南泰齊筋力,好矣。鳳漢曰,爲朝廷第一矣。上曰,勝於洪奉朝賀乎?鳳漢曰,此重臣筋力,亦好矣。鳳漢曰,司饔主簿趙鼎鎭,以相避,至於出代云,故問其事實,則卽都提調之妻姪也。考之法典,妻姪元無大註相避,本院又不入於小註,詮官之謂以相避而作窠者,抑何據也?鼎鎭所當請仍而代差者,亦難公然落職於日月稍久之後,分付銓曹,待窠首先甄復,其時銓官,推考示警,何如?上曰,依爲之。旣無相避,則凡事宜正,趙鼎鎭仍任前職,可也。致仁曰,趙鼎鎭旣已仍任,則林鵬翰,亦當待窠,卽爲甄復矣。上曰,依爲之。出擧條鳳漢曰,草芝僉使之與淸江相換,只爲吳道炯之不可遠出也。今則道炯旣遞僉使,草芝不當仍前授差矣。上曰,依前爲之,可也。鳳漢曰,然則草芝僉使,自當仍任,而以淸江僉使出代乎?上曰,依爲之。出擧條諸臣以次退出。
丙戌二月初二日申時,上御會祥殿,藥房入診入侍時,都提調金致仁,提調南泰齊,副提調李景祜,假注書李鎭復,記事官鄭來謙·李謙彬,醫官方泰輿·李泰遠·鄭允協·吳道炯·鄭允說·柳光翼,以次進伏訖。致仁曰,聖候何如?上曰,一樣而頭部,有痰眩矣。頃者三四日如此矣,今又如然矣。進湯劑,上進御。診候。泰輿曰,脈候調均,與朝一樣矣。內局先退。命坐直承旨入侍。同副承旨洪述海進前,命讀大司成李海重疏。上曰,以山海兄弟作名,其母多壽,而山高海深,此亦必長壽矣。予不知李山重之爲誰,是乃海重之兄也。以監試官申尙權·金履禧等牌不進罷職傳旨,傳曰,只推。命讀守令薦,至理山倅薦狀。上曰,理山府使任有大,初擧用若何,而況陞資,邊地到任已久,與他守令有異,則邊地無一人薦擧,豈有爲邊地擇差之意哉?從重推考。出傳敎命內局入侍。都提調進湯劑,上進御。致仁曰,俄者通順散進御後,有動靜乎?上曰,一樣矣。致仁曰,有汗候乎?上曰,姑無汗氣矣。致仁曰,使之診候乎?上曰,止之。諸臣以次退出。
上在慶熙宮。停常參·經筵。
大殿·中宮殿·惠嬪宮·世孫宮·嬪宮,政院·玉堂口傳問安。答曰,知道。
藥房都提調金致仁,提調南泰齊,副提調李景祜啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢此問安,竝爲仰稟。答曰,知道。通順散復爲進御之後,若初有少愈之勢,依前下敎,自今日一員式,直宿本院,宜矣。
中宮殿·惠嬪宮,藥房口傳問安。答曰,知道。
洪述海啓曰,大司憲南有容,持平申尙權未肅拜,執義邊得讓武一所進去,掌令洪晟·李海鎭呈辭,持平洪檢武二所進去,今日以監察茶時之意,敢啓。傳曰,知道。
傳于尹東昇曰,內局入侍,儒臣同爲入侍。
洪述海,以都摠府言啓曰,今日入直內三廳武兼·禁軍及軍兵等,中日習射,請出標信。傳曰,知道。
又以武二所差備官,以試官意啓曰,試官行副司直李潤成,以關格宿病,委頓苦痛,已至旬餘。日昨試牌之下,分義是懼,力疾趨承,扶舁來到,僅得開場,而癖積上衝,一倍添劇,呼吸難通,昏憒不省,以此病狀,實無出參試事之勢,令政院稟旨變通,何如?傳曰,允。
又啓曰,因武二所草記,試官李潤成,以關格之症,實無出參試事之勢,令本院稟旨變通事,允下矣。原單子中,改付標以入之意,敢啓。傳曰,知道。
傳于李聖圭曰,藥房入侍。
副司直尹東暹疏曰,伏以聖體漸復天和,睿候快解宸憂,休慶疊臻,懽忭普切,昨者識喜之旨先下,懋賞之典遍加,而臣亦猥蒙晉秩之恩,臣誠愧縮,莫省所措。今玆貳極乃瘳之喜,實賴祖宗默佑之休,使臣縱有晨夕之勞,特是職分之常,而況持被本省,異於太院之直,且其區區微誠,未及畢效,而曲蒙體諒之殊賜,三人替代,爲日甚淺,則論以事例,又無足追記,罔功叨賞,固非私心之所敢安,而褻寵啓倖,尤宜聖朝之所當愼,臣雖欲冒沒承當,其可得乎?玆敢悉陳衷懇,仰瀆崇嚴,伏乞聖明,亟命收還臣新授濫資,以重恩賞,以安私分,不勝幸甚。答曰,省疏具悉。今者賞典,業已諒矣,豈云過乎?卿勿過辭焉。
同義禁鄭存謙疏曰,伏以惟天惟祖宗,默垂眷騭,聖體日臻康復,睿候亦旣平瘳,此誠宗社無疆之休,臣民顒忭,曷有其極?念臣歸自嶺外,納符之日,卽蒙召使至前,恩言極其鄭重,臣且惶且感,不知所出,不旬日而又有此金吾特擢之命,驚懍恧蹙,益不省自措也。臣之無似,最居人後,而荷聖上簡拔之恩,前後踐歷,罔非僥濫,絲毫無補,愧懼徒積,至於南藩膺寄,亦不能事事,日夕憂兢,惟譴何是俟,幸而免罪,寔出曲庇之眷,而今又加之以誤恩,此豈臣夢寐之所及哉?噫,亞卿之秩,號爲命德,苟非其人,不能輕授,若臣之空疎陋劣,論其功能則無稱矣,語其望實則蔑如矣。乃如是而徒竊榮寵,進站名器,則負乘之懼,不衷之災,猶屬臣一身事,而其有累於則哲之明,爲如何哉?此時瀆擾,誠有罪,而引日泯處,亦有所不敢,玆不得不冒昧自列。伏乞天地父母,察臣肝膈之懇,將臣新授資級,亟許收還,仍治臣瀆溷之罪,以重公器,以安賤分,不勝幸甚。答曰,省疏具悉。今者陞擢,非爲卿也,實爲國也。卿勿過辭,從速察職。
丙戌二月初三日辰時,上御會祥殿,藥房入診入侍時,都提調金致仁,提調南泰齊,副提調李景祜,假注書李鎭復,記事官鄭來謙·李謙彬,醫官方泰輿·李泰遠·鄭允協·吳道炯·鄭允悅·柳光翼,以次進伏訖。致仁曰,俄見批旨慶幸,而其間聖候何如?上曰,一樣而昨日頭部痰眩之症,今則差勝矣。湯劑加入附子,意謂差勝矣。膝下微有酸痛之氣矣。致仁曰,此流注之痰也。水刺之節,何如?上曰,一樣矣。進湯劑。上進御。診候。泰輿曰,脈候調均,而今日則尤爲舒緩,且有滑體矣。上曰,意若行步,則行步稍勝矣。此則生生之氣,不衰而然歟?致仁曰,元氣本來壯盛而然矣。俄承一員直宿之敎,而輪直,今則稍遽矣。上曰,此非一朝一夕快差之症,姑爲輪直,好矣。致仁曰,依前下敎,則摠府·政院,何必入直乎?本院輪回直宿,似好矣。上曰,唯。內局先退。景祜曰,儒臣入侍,而下番,有毒感重痛,故不能入來矣。上曰,然則入來儒臣,亦令退去。命坐直承旨入侍。景祜曰,左承旨,以式暇不爲入來,左副承旨,則有親病而不敢言私,今則添重,不能仕進,右副承旨,則申退之時,落傷甚重,不得仕進,而靜攝之中,不敢請牌,而廳中甚苟艱矣。上曰,諸承旨行公,已久矣。洪準海則自安州上來矣。景祜曰,然矣。上曰,左承旨金華鎭,左副承旨洪準海,右副承旨任㻐許遞,其代行副司直鄭尙淳·李聖圭·尹東昇除授,牌招察任,房順房,同副承旨洪述海進前。上曰,李鎭復則經說書矣。柳雲翼爲說書乎?述海曰,未經矣。上曰,今則說書,反不如翰注矣。翰注,有陞六之路,而說書則予爲把門矣。古有朝說書·暮正言之語,而今則不然。前以曾經說書疏通之意,有下敎乎?述海曰,無如此下敎矣。上曰,一自翰圈後,堂下捷徑之路,只在於此,故有此下敎,而自此之後,說書一窠,陞六無期,其滯可惜,況其後翰林被圈然後,通淸說書事定式者,其意在焉。自此以後,捷徑自可禁,其宜有次第定朔數之規,若此陞六自不濫,此人亦有陞六之道,令春秋館稟處。出傳敎都承旨先退。上曰,李鎭復,上注書乎?述海曰,然矣。上曰,連爲入侍於內局乎?述海曰,以藥房注書,連爲入侍矣。上曰,同義禁鄭存謙,旣以批下,牌招察任。出傳敎上曰,承旨坐次單子持入。注書持入,命述海讀訖。諸臣以次退出。
丙戌二月初三日申時,上御會祥殿,藥房入診入侍時,都提調金致仁,提調南泰齊,副提調李景祜,假注書李鎭復,記事官鄭來謙·李謙彬,醫官方泰輿·李泰遠·鄭允協·吳道炯·鄭允說·柳光翼,以次進伏訖。致仁曰,聖候何如?上曰,一樣矣。進湯劑。上進御。泰輿診候以奏曰,脈候調均,舒緩一樣矣。致仁曰,今有汗候乎?上曰,無之矣。致仁曰,會寧·慶源開市,旣已完畢,令承文院撰出回咨,別定禁軍騎撥,下送義州府,使之傳送鳳凰城將,以爲傳送北京之地,何如?上曰,依爲之。內局先退。命坐直承旨入侍,右副承旨李聖圭進前。景祜曰,翰林安聖彬,今番陞六,故預備翰林姜彝福,謂以館規,昨已陳章,不爲仕進矣。曾前亦有行公之人,似當申飭矣。上曰,曾前洪秀輔,有陳達定奪者,而其後又有下敎矣,問於翰林,可也。來謙曰,其時有君命重乎·館規重乎之敎矣。都承旨先退。上曰,今聞預備翰林姜彝福,以廳規陳章,不爲行公云,古風雖若此,頃者洪秀輔,以此以奏,初則許之,旣有下敎之事,廳規雖曰重,君命何敢輕也?況藥院直宿之時,其宜嚴飭仕進,而不當稟而以奏,幺麽之事,何敢若是違命?關係國體,當該承旨遞差,當該預備翰林禁推,直以制書有違公律勘處。出傳敎上曰,此時三提擧,不可不備,同義禁鄭存謙,承旨除授,牌招察任,兼帶許遞,房順房,三院副提調例兼。出傳敎命丙子重試對擧庭試文榜目持入,命聖圭讀奏。上曰,直宿時,似當有夕問安,而今番則不爲夕問安,何爲而然耶?注書知入。注書還奏曰,其時傳敎,有勿爲夕問安之敎,故不得爲之矣。上曰,是矣。上曰,頃年聞府尹曺夏望所奏,溫祚王廟駕臨時,其若親臨,守臣豈可無飭云?動駕其猶若此,況常時乎?其後雖有行在修補之事,一體修補,一體修補,何以知之?況九月山禮堂奉審之時,其宜申飭承旨,馳詣南漢奉審以奏。出傳敎上曰,今日已暮,明日入侍承旨進去,可也。命內局入侍。致仁進湯劑,上進御。致仁曰,副提調未及入來,故不得入侍矣。上曰,診候置之。諸臣以次退出。
上在慶熙宮。停常參·經筵。
下直,梨洞萬戶崔碩禧,鎭東萬戶宋錫孫。
大殿·中宮殿·惠嬪宮·世孫宮·嬪宮,正言·玉堂口傳問安。答曰,知道。
藥房都提調金致仁,提調南泰齊,副提調鄭存謙啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率御醫,趁早入診,詳察聖候爲宜,臣等不任區區憂慮,敢此問安,竝爲仰稟。答曰,知道。日三湯茶,何時快復乎?百二日一日若年,未知常也,以此寬心焉。
中宮殿·惠嬪宮,藥房口傳問安。答曰,知道。
李聖圭啓曰,憲府連日監察茶時,諫院闕啓,俱涉未安,兩司除在外·試所進去外,未肅拜不爲行公人員,竝卽牌招問安。傳曰,允。
洪述海啓曰,大司憲南有容未肅拜,持平申尙權牌不進,掌令洪晟·李海鎭呈辭,執義邊得讓武一所進去,持平洪檢武二所進去,今日以監察茶時之意,敢啓。傳曰,知道。
以承傳色口傳下敎曰,中官安國來·曺壽哲,拔於傳旨中,雖曰中官,人君如此之時,不爲現影,殊涉無狀,令該府處之,傳旨竝爲捧入,差復後勘律。
備忘記,傳于李聖圭曰,今下弓矢,梨洞萬戶崔碩禧,鎭東萬戶宋錫孫處給送。
傳于鄭存謙曰,中官田宗成,拔去傳旨中。
傳于洪述海曰,藥房入侍。
又傳于曰,奉審承旨,明日入侍。
又傳于曰,從當下敎,中官處分傳敎,置之。
又啓曰,明日次對,兩司長官,當爲進參,大司憲南有容,待開門牌招,諫院無進參之員,除在外·試所進去·傳旨未下外,司諫李憲默,一體牌招,何如?傳曰,允。
掌令李海鎭啓曰,請還寢東呂·址淳等還配之命,更令王府嚴鞫得情,請還寢定配罪人者斤萬酌處之命,更令王府嚴鞫得情,快伸王章。措辭見上答曰,勿煩。
李聖圭,以義禁府言啓曰,預備翰林姜彝福禁推,直以制書有違公律勘處事,傳旨啓下矣。姜彝福旣已拿問,以制書有違公律,杖一百收贖,而依承傳,功議各減一等放送,何如?傳曰,允。
同副承旨洪述海疏曰,伏以卽者司諫李憲默,來呈一疏,而張皇辭職,語涉支蔓,終恐有妨於靜攝之中酬應,故要其略加點化,刪煩就簡矣。諫臣乃復盛氣侵攻,臣於是,誠不勝慙悚之至。臣之當初往復,不過慮其瀆擾,則今其言,何若是之不諒也?實未可曉也。雖然,臺言旣發,譏斥備至,其何可仍冒職次乎?玆敢投進短章,略暴事實。伏乞聖明,亟削臣職,仍治臣罪,以謝臺議,以安私分,千萬幸甚。答曰,省疏具悉。職在喉院,旣得其體,辭句間例斥,亦無深意,爾其勿辭,察職。
司諫李憲默疏曰,伏以惟天惟祖宗,默垂眷佑,聖體日臻康和,睿候亦旣平復,神人胥悅,朝野同慶。仍伏念臣本以無似之蹤,濫叨不世之眷,歷揚淸華,有違涯分,過福之災,理所必至,媢嫉之來,勢固難免,畢竟醜辱橫加,蹈藉無餘,至請三司改正,非比尋常彈駁,而臣性本迂拙,不喜向人相較,寧欲掩耳而走,不欲刺口而論。伊時一疏,略暴自引之義,而宸鑑洞燭,恩批鄭重,至今莊誦,百拜感隕。一自身名之汚衊,實無面目之可顯,屛跡丘壑,自分爲明時之棄物,而聖眷愈隆,甄錄如舊,瀛銜臺除,次第聯翩,未知負釁賤臣,何以得此於聖明也?惟其糞穢粘體,蹤跡至危,有除輒逋,有召輒違,一味偃伏,有若全昧分義者然,此豈臣之所樂爲者哉?瞻望觚稜,但有涕淚。月前諫省新命,又下於夢想之外,馹召遠辱,榮動下里,雙擎除旨,惶蹙靡措。繼伏聞聖候愆和,藥院連直,區區寸忱,倍切憂戀,自來情勢,有不暇顧。擔閣一身之廉愧,從他十指之嗤點,冒沒登程,進伏輦下,只爲臣分之少伸,而還覺赧顔之難遑。三司之職,鐵限在前,咫尺天陛,進身無路,撫躬自悼,不如無生,玆敢隨牌祗詣,仰暴肝膈之懇。伏乞聖慈,天地父母,俯諒臣危苦之情,亟削臣所叨之職,仍令選府勿復檢擬,以快人心,以靖私義,不勝幸甚。臣方自處之不暇,何敢迤及他說,而愚忠耿耿,不能自已,敢此附陳焉。臣聞聖人,志氣無時而衰,氣血有時而衰,我聖上寶算彌高,聖志益勵,酬接庶務之間,過費神精,宵旰憂勤之際,易損榮衛,今日玉候之未寧,未必不由於此,臣民焦憂,當復如何?雖以近日言之,方在靜攝之中,而不廢五日之賓對,在廷臣僚,孰不欽仰,而終欠大聖愼疾之義,易犯古人小愈之戒。伏願殿下,勿以聖候之向差,而益加節宣之方,務簡事爲之酬酌,而尤軫保嗇之要,調養神氣,茂納天和,以基億萬年無疆之休焉。臣之情勢,實無冒膺之勢,略陳必遞之義,兼附憂愛之忱,而喉院無端退劇,屢次往復,終不捧納,出納惟允之義,果如是乎?臣不勝慨然也。答曰,省疏具悉。往事勿說。業亦洞察,一向撕捱,不亦過乎?兼附所陳,深嘉愛君。噫,若非望八復政,其豈若此?意雖深矣,氣果憊矣。其陳若此,可不自諒焉?疏末事,業諭承宣之批,靜攝之中,何備其答焉?爾其勿辭,從速察職。
文學宋志淵疏曰,伏以上天垂佑我宗國,聖體漸臻康和,睿候亦已平復,臣民慶忭,曷有其極?仍伏念臣之老母,適往臣弟嶺邑任所,而素患痰火之疾,虛勞之症,積年沈痼,寧日恒少。臣之經歲離側,已非情理之可堪,而向聞諸症,當寒轉苦,委頓床席,私心煎迫,恨不能卽地奮飛,而方値藥院之移直,不敢言私,遲徊未歸,且今月餘矣。卽者又接鄕信,則臣母宿病,至今彌留之中,添得別症,風眩痰咳,兼以冷泄,食飮全廢,氣息澟綴,實有朝夕難支之慮,急足來至,促臣歸護,臣自聞此報,心神飛越,按住不得。玆敢拜陳短章,徑尋鄕路,此時瀆擾,臣罪尤大。伏乞聖慈,俯諒至懇,鐫削臣職,仍勘擅行之罪,以便救護,以警具僚,公私幸甚。答曰,省疏具悉。爾其勿辭往護焉。
丙戌二月初四日辰時,上御會祥殿,藥房入診入侍時,都提調金致仁,提調南泰齊,副提調鄭在謙,假注書李鎭復,記事官鄭來謙·李謙彬,醫官方泰輿·李泰遠·鄭允協·吳道炯·鄭允說·柳光翼,以次進伏訖。致仁曰,夜間聖候何如?上曰,大體一樣,而夜有煩轉之意,旋卽善寢矣。致仁曰,水刺,何如?上曰,口味猶未甘,難以進御矣。近來以咬得菜根之意,書諸御製,而水芹菜,甚恬淡,所進稍勝矣。進湯劑,上進御。泰輿診候以奏曰,脈候調緩一樣矣。上曰,小水不甚澁滯,而似不利矣。臂部,似有浮意矣。命醫官診察。泰輿曰,專任一邊而臥,故似是然矣。泰遠曰,通順散,入木通附子矣。以十餘貼爲限,連爲進御,則自然利小便發汗候矣。上命時·原任大臣入侍。領議政洪鳳漢,領府事尹東度進前問安。上曰,一樣矣。鳳漢曰,臣非保護之任,而自外聞之,牛膝,有效於脚力云矣。洪晟之父,亦以牛膝責效,而人多以此得效矣。以牛膝單方,酒水相半,煎以進御則似好矣。上命諸醫,各陳所見。諸醫曰,牛膝,健脚力利小便,故前月小便艱澁之時,果爲煎置,而不爲進御矣。上曰,然則惜乎其時。若能進御,庶幾無初八日直宿之命矣。到今追悔其不服矣。鳳漢曰,何可必效,而安知無效於其時乎?藥不瞑眩,其效必弱矣。上曰,通順散一貼,姑爲停止,牛膝茶煎入。出榻敎上曰,其君一日若年之日,中官偃蹇莫甚,入侍中官外,無一人待令,事之可駭,莫此爲甚。郞廳中官崔鳳佐·鄭鳳仁·丁致復·田宗成,曰有入侍,余何與焉?終不待令,中官孫效忠·安國來·金景佑·韓聖規,竝罷職。出傳敎上曰,卿等,見春秋館稟處傳敎乎?鳳漢曰,左相今不入來,從當相議稟處,而臣意則必以三試爲限,好矣。若以三試前爲限,則有勢者,皆入說通矣。上曰,經三試然後出六,則譬翰林,則出六,稍遲矣。鳳漢曰,然矣。出六之速,莫如翰林矣。命坐直承旨入侍。鳳漢曰,奉常寺西籍粢盛庫,昨秋已爲修建,東籍庫,今春亦方營建,所當令該曹依例擧行,而此時經費,不可不恤,不得已自本寺從便經紀,而所難辦者役糧,依昨年劃給數,自賑廳劃送二十石之分付,何如?上曰,依爲之。出擧條左承旨鄭尙淳進前。命讀關西耆老歲饌狀啓。內局先退。上曰,今覽關西老人抄啓,曾見諸道,其中或有百歲·或有九十歲者,而本道,自七十止於七十九,自八十止於八十九者,而三千二百人中,百歲九十歲者,無一人,百歲可謂稀有,其或無也,不是異事,豈有無一人九十歲者?尤爲異常者,八十九七十九而止者也,無奈八十七十以上之敎,以八十七十內,計之耶?其涉殊常。若遺七十八十,其猶賜米,九十百歲之人,或不參,則是豈老老之意?況人子之心乎?無一人九十,其惑滋甚,更爲曠問,其若遺漏,追後啓聞事,自政院卽爲下諭。出傳敎諸臣以次退出。
丙戌二月初四日申時,上御會祥殿,藥房入診入侍時,都提調金致仁,提調南泰齊,副提調鄭存謙,假注書李鎭復,記事官鄭來謙·李謙彬,醫官方泰輿·李泰遠·鄭允協·吳道炯·鄭光說·柳光翼,以次進伏訖。致仁曰,午間聖候何如?上曰,一樣矣。進湯劑,上進御。泰輿診候以奏曰,脈候調緩,而與朝一樣矣。上曰,礪城君,孝章世子冊封時,上使乎?致仁曰,未詳矣。上曰,予登極時使臣,誰也?致仁曰,此亦未詳,而陞儲時三使臣,李健命·尹陽來·兪拓基也。命注書冊封時三使臣知入。注書還奏曰,冊封時上使礪城君,副使權,書狀趙顯命也。內局先退。命坐直承旨入侍。同副承旨洪述海進前。上曰,三揀擇時刻,當隨時爲之,單子勿爲啓下,其令食後待令。上曰,權噵,曾經大司成乎?存謙曰,未經矣。今吏議也。上曰,今大司成,誰也?存謙曰,李海重矣。上曰,海重,陳疏下鄕矣。釋菜,在初七日乎?存謙曰,然矣。上曰,權噵,只通大司成,而姑未爲之乎?存謙曰,然矣。上曰,大學,有月三講,釋菜不遠,受由大司成,其來遲速,未可預料,許遞。其代吏曹參議權噵除授,吏曹參議,代李潭除授,承旨,代行副司直李在協除授,牌招察任,房順房。出傳敎都承旨先退。上曰,李潭,似當爲大司成,而特除銓曹,予有意矣,欲洗其前日所遭矣。權噵則以乃父之子,甚貴矣。李在協,其父累月效勞,意外遞去,故除授其子矣。命內局入侍。上曰,雖在靜攝,敬祀典之意,焉敢少弛?昨已下敎,今覽狀聞,歲初外方祀典,卽初也,有其名而無其誠,不若不爲,況爲民虔誠?猶在此等祀典,雨暘適中,其望亦此。諸道此等祀典,必也虔誠,雖臨時設祭處,其宜前三日精掃事,令禮曹申飭八道及兩都。予當時或命審台慢者,當飭勵,一體嚴飭。出傳敎內局以次進前。進湯劑,上進御。致仁曰,冊封時副使,權矣。上曰,權噵,亦爲己卯冊封時,書狀矣,甚貴矣。予每思權矣,卿見之乎?致仁曰,臣亦見之矣。上曰,予見二長者,權曁李正臣也。諸臣以次退出。
上在慶熙宮。停常參·經筵。
自昧爽至巳時,有霧氣。
大殿·中宮殿·惠嬪宮·世孫宮·嬪宮,政院·玉堂口傳問安。答曰,知道。
藥房都提調金致仁,提調南泰齊,副提調鄭存謙啓曰,伏未審夜間聖體調攝,若何?痰候,何如?臣等率諸御醫趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。進御此茶之後,雖望其效,其何必也?寢睡一向差勝矣。
中宮殿·惠嬪宮,藥房口傳問安。答曰,知道。
傳于李瀰曰,次對,以近日例爲之,內局入侍,同爲入侍。
又傳于曰,時原任大臣,同爲入侍。
傳于李聖圭曰,藥房入侍。
又傳于曰,內局入侍。
右承旨尹東昇疏曰,伏以臣八十偏母,自日前,頰上生癤,而不至大段作痛,故外傅膏藥,冀其自愈,昨日申退歸視,則渾面忽然浮高,精識因以昏瞀,寒勢暴作,氣息煩促,蓋是不愼風寒,重添感冒,瘇處越加肆毒而然也。達夜委綴,症形無減,臣方煼煎病側,不忍暫離,遂未克仕進,身帶禮房,傳香在明,又末由齊宿,虧分廢職,益無所逃罪,此時瀆擾,極知萬萬惶悚,而自今情理事勢,未暇緩聲,玆敢短章呼籲。伏乞聖慈,天地父母,俯垂矜諒,亟降譴勘,俾得救護母病,仍令振肅朝綱,不勝幸甚。答曰,省疏具悉。該府多有擧行之事,本職許遞焉。
敦寧都正沈履之疏曰,伏以惟天眷佑宗祊,聖體日臻康復,王世孫患候,亦旣快愈,中外懽忭,曷喩其極?臣猥以綿薄之才,曩忝藩宣之職,恩深委畀,而報蔑塵露,罪積尸素,而倖逭典章,滿瓜而歸,曾非始料。果然咎釁層生,譴駁相隨,夫移衙自異遷邑,上聞未有舊例,則不稟爲罪,瞢未及思,廟堂請譴,在不可已,所被薄勘,未足自贖,至若考績一事,最是按道大政,苟不嚴明,寔關欺負,未知臺諫之發,指意何在,而無一下考,臣亦不免。雖聖度至大,倂加涵貸,而私心悚懍,久而冞切,不自意敍命除旨,相繼遄降,簪履不遺,霜雨皆化,惶感之極,無地措躬。況臣離違耿光,倏倏四年,犬馬微誠,寤寐戀結,新除之下,敢緩趨謝,而情蹤兢蹙,旣難遽進。且老母病添,纔經危域,首尾三朔,一向沈篤,人子至情,有不忍離側供仕,玆敢略控衷懇,仰瀆宸嚴。伏乞聖慈,俯賜矜察,卽令削臣職名,治臣辜犯,以嚴邦憲,以安私心焉。答曰,省疏具悉。往事其宜勿說,混圇業已諒矣,爾勿過辭,從速察職。
同副承旨洪述海疏曰,伏以臣本生母,素有虛勞宿症,數十年痼疾,居常澟綴,而近因春寒,挾感添劇。臣於是時,豈有離側供仕之望,而適値藥院直宿之時,不敢言私,抑情赴公者,亦已月有餘矣。朝自直所,始得歸省,諸般症形,有加無減,神氣昏瞀,食飮全却,臣方左右扶將,雜試醫藥,以此情理,無路就職,此時瀆擾,非不知萬萬惶悚,而玆不得不疾聲呼籲於仁覆之下。伏乞天地父母,曲加諒察,亟賜鐫削,以便救護,以安私分,千萬幸甚。答曰,省疏具悉。此時喉院,不可不備,本職許遞焉。
丙戌二月初五日辰時,上御會祥殿,藥房入診入侍時,都提調金致仁,提調南泰齊,副提調鄭存謙,假注書李鎭復,記事官鄭來謙·李謙彬,醫官方泰輿·李泰遠·鄭允協·吳道炯·鄭允說·柳光翼,以次進伏訖。上起坐。致仁曰,夜間聖候何如?上曰,一樣矣。致仁曰,今日仰瞻殿座,不勝喜忭矣。上曰,能有可强之勢,故如是起坐矣。進湯劑,上進御。上命大臣先爲入侍,諸醫診候以奏曰,脈候調緩,尤爲顯勝矣。領議政洪鳳漢進前。上曰,今日起坐,何如?鳳漢曰,不勝慶幸矣。上曰,今日只跪一膝,而跪兩膝則稍難矣。命鳳漢按摩脚部,鳳漢診察以對曰,雖少年,無以及矣。上又命三提調按摩脚部。致仁曰,肥膚豐潤,無異盛壯時矣。上曰,老人脚部,能無比予者乎?鳳漢曰,誠然矣。向見金奉朝賀,則脚部,果不然矣。上曰,兪奉朝賀,何如?鳳漢曰,猶勝於金奉朝賀矣。命次對入侍,吏曹判書鄭弘淳,行副司直趙曮,掌令洪晟,校理李亨逵,左副承旨李聖圭,事變假注書李得華,以次進前。聖圭曰,臣馳往溫祚王廟奉審,則無他執頉,而布陳,有破傷處,故府尹,方將改備云矣。鳳漢曰,此黃海監司趙榮順狀啓也。以爲臣之請同營賑穀七萬石中,取五萬石耗,或作營婢支放之需,或保債販革罷之代,而其餘二萬石,則前道臣,以償債條請得者,而但其餘數七千兩之錢,三四年之內,未易充元數二萬石之本,以此還納,依前爲備局句管,計年責報後,如有仰請之事,量宜許劃事,請令廟堂稟處矣。詳觀該營報備局之牒,則其所通變,儘有條理,本營事,誠甚可幸。至於二萬石之還納,亦見爲國惜費之意,前頭仰請一款,今不當預論,一依所請,計年還報之分付,何如?上曰,依爲之。出擧條晟曰,請還寢定配罪人者斤萬酌處之命,更令王府嚴鞫得情,快伸王章。上曰,勿煩。出擧條又曰,請還寢東呂·址淳等還配之命,更令王府嚴鞫得情。上曰,勿煩。出擧條上曰,判府事李益炡,問安時入來乎?致仁曰,連爲進參,而或有不能入來時矣。上曰,今則無問安乎?鳳漢曰,明日亦爲之矣,上曰,判府事李益炡,明日內局入侍。同爲入侍。出榻敎上下詢洪晟曰,臺臣之父,牛膝何以得效耶?晟曰,牛膝,加五甲皮·松節,釀酒以食,而雜試多方,故的未知得效於何藥也。上命晟瞻望玉色。晟曰,尤勝於頃日,而且有韶華矣。上曰,此人純實,而抱紅牌,虛老矣。鳳漢曰,聖意,連以京外儒武之待科留滯爲慮,指期某時,預爲定奪,則儒武雖下去,自能及期上來矣。三四月雖設科,亦未晩也,何必用慮乎?上曰,世孫患候時,儒武已爲上來矣。鳳漢曰,今番無前大慶,故有急速之望,而科規新定式時,雖慶科,亦有待秋設行之規矣。上曰,然矣。予快愈後,卽當爲之矣。大臣先退。上曰,承旨尹東昇許遞,代行副司直李瀰除授,牌招察任,房順房。出傳敎以持平申尙權,正言金履禧,司諫李憲默,大司成權噵,吏曹參議李潭等牌不進罷職傳旨。上曰,竝推考傳旨捧入。出傳敎諸臣以次退出。
丙戌二月初五日申時,上御會祥殿,藥房入診入侍時,都提調金致仁,提調南泰齊,副提調鄭存謙,假注書鄭鎭復,記事官鄭來謙·李謙彬,醫官方泰輿·李泰遠·鄭允協·吳道炯·鄭允說·柳光翼,以次進伏訖。致仁曰,午間聖候何如?上曰,一樣,而食後試步矣,今則右邊有痰候矣。致仁曰,此分明流注之痰也。進湯劑。上進御,命二醫官診候,泰輿·泰遠診候以奏曰,脈候調緩而一樣矣。內局先退。命坐直承旨入侍,右副承旨李在協進前。上曰,同副承旨許遞代。前府尹金鍾正除授,牌招察任。出傳敎上命新除宣傳官入侍,金載仁·宋迪中·鄭胄新進前。上謂宣傳官曰,汝等除拜已久,尙不入侍,故今召見矣。予雖若此,中日,命依例爲之,汝等勉習射法,可也。諸臣以次退出。
丙戌二月初五日酉時,上御會祥殿,藥房入診入侍時,都提調金致仁,提調南泰齊,副提調鄭存謙,假注書李鎭復,記事官鄭來謙·李謙彬,醫官方泰輿·李泰遠·鄭允協·吳道炯·鄭允說·柳光翼,以次進伏訖。致仁曰,俄間聖候何如?上曰,一樣矣。進湯劑,上進御。上曰,診候止之。存謙曰,院規有稟定事矣。新除承旨金鍾正,曾爲都承旨,雖未肅謝,旣經知申,則拘於坐次,不得出牌矣。致仁曰,雖堂上,旣經知申,則元無降坐之例矣。上曰,予忘其金鍾正之爲嘉善矣,似不得行公矣。致仁曰,金鍾正,爲知申,則今都承旨,還爲左承旨,然則彼此苟簡矣。上曰,承旨加資,忘却下敎,今因院規掣肘,乃聞新除承旨許遞,其代掌令洪晟除授,牌招察任,房順房。出傳敎上曰,金鍾正何以爲二品乎?致仁曰,申暻之壻也,以頃年處義之善,加資矣。上曰,是矣。爲同義禁乎?存謙曰,未經矣。上曰,前承旨金鍾正,同義禁除授。出傳敎上曰,自湖南·灣府纔來,敦寧都正沈履之,前承旨金鍾正,明日內局入侍,其令同爲入侍。出傳敎諸臣以次退出。
上在慶熙宮。停常參·經筵。
端懿王后忌辰齋戒。
大殿·中宮殿·惠嬪宮·世孫宮·嬪宮,政院·玉堂口傳問安。答曰,知道。
藥房都提調金致仁,提調南泰齊,副提調鄭存謙啓曰,伏未審夜間,聖體調攝,若何,痰候何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。今番湯茶,貼隨一效,而此茶三兩進御,其效勝前,是豈七十三益耄之人攸料?雖然,若意伸禮,其猶渺然,豈曰愈乎?寢睡連爲差勝,其中目下見愈小水矣。
中宮殿·惠嬪宮,藥房口傳問安。答曰,知道。
大殿,朝廷二品以上·六曹堂上·奉朝賀單子問安。答曰。知道。勿爲問安。
中宮殿,朝廷二品以上·六曹堂上·奉朝賀口傳問安。答曰,知道。
傳于李在協曰,藥房入侍。
傳于李聖圭曰,時·原任大臣,判府事李益炡,內局入侍,同爲入侍。
又傳于曰,禮房承旨,持釋菜擧案,同爲入侍。
李在協啓曰,大司憲南有容未肅拜,執義邊得讓武一所進,掌令李海鎭呈辭,一員未差,持平洪檢武二所進,申尙權未肅拜,今日以監察茶時之意,敢啓。傳曰,知道。
又啓曰,以同副承旨洪晟牌不進罷職傳旨,傳曰,特敎意在,焉敢若是?三推更爲牌招,內局入侍,同爲入侍。
傳于李聖圭曰,藥房入侍。
傳于鄭存謙曰,同副承旨入侍。
以承傳色口傳下敎曰,俄者中官,令該府處之下敎,聞爲食而去云,置之。
李在協,以都摠府言啓曰,今日入直內三廳武兼禁軍及軍兵等,當爲中日習射,而國忌齋戒相値,不得爲之之意,敢啓。傳曰,知道。
又以兵批言啓曰,忠壯衛將李柱海,五衛將沈激,昌德宮衛將宋世儒,昌慶宮衛將朴緯漢,俱以身病,呈狀乞遞,竝今姑改差,何如?傳曰,允。
有政。吏批,判書鄭弘淳進,參判徐命膺式暇,參議李潭未肅拜,右承旨李聖圭進。以具庠爲掌令,以申光健爲監察,以韓謇爲繕工奉事,以韓用和爲內寺敎官,以趙貞相爲孝陵別檢,以趙漢紀爲三水府使,以趙明鼎爲副提學,司饔主簿單,趙鼎鎭仍任事承傳,以金鍾正爲淸川君。
兵批,判書金尙喆病,參判韓光會病,參議徐命天病,參知李宜老入直進,右副承旨李在協進,副司直六,金華鎭·洪準海·任㻐·李海重·尹東昇·洪述海,副司正金觀柱。
丙戌二月初六日辰時,上御會祥殿,藥房入診,時·原任大臣·判府事同爲入侍時,都提調金致仁,提調南泰齊,副提調鄭在謙,假注書李鎭復,記事官鄭來謙·李謙彬,領議政洪鳳漢,領府事尹東度,左議政金相福,判府事李益炡,醫官方泰輿·李泰遠·鄭允協·吳道炯·鄭允說·柳光翼,以次進伏訖。致仁曰,俄見批旨,不勝慶幸矣。上曰,大體運動稍勝,小便亦利矣。存謙曰,同副承旨,以解由未出,拘於公格,不能入來矣。上曰,同副承旨解由勿拘,其令入侍。出傳敎進湯劑。上進御。諸醫診候以奏曰,脈候調均而尤舒矣。上扶人而起步。諸大臣曰,步履甚便捷而堅固,尤勝於前矣。上曰,然乎?鳳漢曰,寢睡·水刺,何如?上曰,善睡而口味稍勝矣。鳳漢曰,懸索房內,扶索試步,則脚力行氣,莫如此矣。上曰,然則起居爲勝乎?致仁曰,然矣。自內局備入乎?上曰,自內當爲之矣。圓環三·綿索二件入之。相福曰,臣有故,數日不得入侍矣。已下輪直之敎,世孫快復,又下賞典,不勝慶祝,而臣旣無一日之勞,而混被濫恩,惶感矣。上曰,寧無飾喜之道?安心領受焉。益炡曰,臣五朔逖違之餘,瞻望玉色,有勝於前矣。慶幸已無可喩矣。上曰,卿父及權,予知其甲辰奏請使矣,今悟其乙巳年矣。予思而思權導,又思卿父而召卿矣。因命先退。上曰,加味通順散,今姑停止,牛膝茶日再煎入。出榻敎上曰,同副承旨,先入侍後謝恩。同副承旨洪晟進前。上命履之。瞻望玉色。履之曰,玉色甚敷潤矣。命鍾正瞻望。鍾正曰,玉色顯勝於前矣。上曰,自灣府纔來,邊情,何如?鍾正曰,邊情晏然矣。鳳漢曰,金鍾正,當爲封君之人也。上曰,何不封君耶?致仁曰,新加資,其出外故未及爲之矣。上曰,政事當日爲之。出傳敎上曰,鍾正何功耶?致仁曰,臣之八代祖,有靖國功矣。鳳漢曰,金致垕,亦封君矣。上曰,政事,當日爲之。出傳敎諸臣以次退出。
丙戌二月初六日巳時,上御會祥殿,承旨入侍時,同副承旨洪晟,假注書金觀柱,記事官鄭來謙·李謙彬,以次進伏訖。上曰,承旨誰也?承旨對曰,臣洪晟也。上命承旨書之曰,頃者下敎中,中官其有待令者而混下,孫孝忠·金景佑·韓聖圭,原傳旨中付標以入。出傳敎上命內局入侍,賤臣觀柱出來,與三提調金致仁·南泰齊·鄭存謙,醫官方泰輿·李泰遠·鄭允協·吳道炯·鄭允說·柳光翼進伏訖。致仁曰,俄間聖候若何?上曰,一樣矣。上曰,牛膝茶性味,何如?泰輿曰,酸辛矣。上曰,久服無害乎?諸醫曰,然矣。上曰,服此,非爲明日卽效,一日三湯劑,功效不全,牛膝,雖非瞑眩之劑,而猶有應驗,一日二貼進御,何如?諸醫曰,蔘苓茶則不可停止,通順散,姑爲停止,日進牛膝二貼·蔘苓一貼,好矣。致仁曰,旣進牛膝茶二貼,則炒製之際,酒多於水然後,尤可以行氣責效矣。上曰,旣許酒煎,則其於斟酌之際,何問多少?上進御湯劑後,上笑曰,以牛膝茶二貼停當,出於予之特命,而外間必以爲,同副贊助而有此敎矣。上命承旨書之曰,雖在此中,敬祀典之意,焉敢少弛?然昨見忠淸道臣狀聞,已有下敎,今覽釋菜諸執事件記,怳若頃年親享時,自嘆其衰,不若行事之儒生執事,儒生焉敢怠也?此非前期取覽者,祭在今夜,而況啓聖祠,雖與聖殿有異,其在敬慕之義,於啓聖焉敢忽也?且頃者旣已躬拜,則今日諸執事塡差中,不塡其名,多士之怠忽,莫此爲甚,爲釋菜特除之意,焉在?不飭大司成,從重推考。出傳敎諸臣以次退出。
丙戌二月初六日酉時,上御會祥殿,藥房入診入侍時,都提調金致仁,提調南泰齊,副提調鄭存謙,假注書李鎭復,記事官鄭來謙·李謙彬,醫官方泰輿·李泰遠·鄭允協·吳道炯·鄭允說·柳光翼,以次進伏訖。致仁曰,午間聖體何如?上曰,一樣矣。進湯劑。上進御。諸醫診候以奏曰,脈候調緩,一樣矣。上曰,脈候比昨,何如?泰遠曰,氣降而尤勝於昨矣。上曰,予雖不善起居,凡節如常,故如是肥膚矣。閔百興甚肥矣。致仁曰,其亦不甚肥矣,軀幹壯大故然矣。內局先退。命坐直承旨入侍。右承旨李聖圭進前。上曰,予臥故不問奉審矣。命讀釋菜執事擧案。命內局入侍。致仁進湯劑。上進御。上曰,診候止之。諸臣以次退出。
上在慶熙宮。停常參·經筵。
端懿王后忌辰。
大殿·中宮殿·惠嬪宮·世孫宮·嬪宮,政院·玉堂口傳問安。答曰,知道。
藥房都提調金致仁,提調南泰齊,副提調鄭存謙啓曰,伏未審夜間,聖體調攝,若何,痰候何如?寢睡·水刺之節,亦何如?臣等率諸御醫趁早入診,詳察聖候爲宜,臣等不任區區憂慮,敢此問安,竝爲仰稟。答曰,知道。寢睡與氣候,一樣差勝矣。
中宮殿·惠嬪宮,藥房口傳問安。答曰,知道。
傳于洪晟曰,藥房入侍。
丙戌二月初七日辰時,上御會祥殿。藥房入診入侍時,都提調金致仁,提調南泰齊,副提調鄭存謙,假注書李鎭復,記事官鄭來謙·李謙彬,醫官方泰輿·李泰遠·鄭允協·吳道炯·鄭允說·柳光翼,以次進伏訖。致仁曰,夜間聖候何如?上曰,一樣,而俄者不扶而起立矣,須臾間痰移左膝矣。進湯劑。上進御。仍扶腋而起步。致仁曰,腰脅運用之節,尤勝矣。腦後多有黑髮矣。上旋體而坐,示腦後敎曰,黑髮果多否?三提調皆曰,果然矣。上曰,今番數次梳髮矣。諸醫診候以奏曰,脈候一向舒緩,度數調均矣。致仁曰,夕湯劑,當待下敎入侍矣。上曰,予有所覺,國君以社爲主,旣不能親享,何可進御酒劑乎?今日更不進御矣。三提調曰,此雖酒劑,不過曰湯劑,今雖齋戒之日,又非親享,則當此靜攝中,何可一時間斷乎?上曰,今日雖服一貼,旣覺之後,更進,心有所如何矣。致仁曰,小無如何矣。上曰,然則依例煎入。內局先退。命存謙讀濟牧狀啓。上曰,凡諸衙舍·鄕校,此弊熟知,以本縣狀聞觀之,果若報狀,其曰,年久鄕校,修葺誠難,不若因此一新云則猶,可也。若閔子騫之言,其雖新建,何不仍舊貫,而必也擇之乎?大抵外方鄕校與衙舍,惑於風水,此等之弊,比比有之,雖與此有異,九月山已知,若無禮官奉審,莫知何樣巨役,況本州,年歲荐饑,湖南沿海,弊亦滋甚,以旌義言之,寢其巨役,以補饑民種糧,此亦體孔聖足食之意也。設令因此本縣曰豐,爲未然之事,費無限之穀,且果若狀聞,此報往來之間,何以支撑乎?卽此一事,誇張可知,其習不美,依前擧行修補後,當遣禮郞奉審,其或不勤,當施其律,以此卽爲,回諭。出傳敎諸臣以次退出。
丙戌二月初七日申時,上御會祥殿。藥房入診入侍時,都提調金致仁,提調南泰齊,副提調鄭存謙,假注書李鎭復,記事官鄭來謙·李謙彬,醫官方泰輿·李泰遠·鄭允協·吳道炯·鄭允說·柳光翼,以次進伏訖。致仁曰,聖候何如?上曰,一樣矣。進湯劑。上進御。諸醫診候以奏曰,脈候調均,而今則氣降矣。上臂部示醫官曰,今則如舊矣。泰輿曰,如常矣,泰齊曰,初十日三揀擇時門路,依前爲之乎?上曰,唯。內局先退。命坐直承旨入侍。同副承旨洪晟進前。上曰,三南道臣遞來後,兩南道臣皆見,而湖西尙未果,前忠淸監司具允鈺,其令明日,內局同爲入侍。出傳敎命儒臣持祖訓入侍。應敎李商芝,修撰鄭昌聖進前。命儒臣上下番讀之。又命承旨·注書讀訖。儒臣先退。命內局入侍。致仁進湯劑。上進御。上曰,診候置之,今日心有所如何,不欲進劑,而如是强進者,爲宗國爲世孫矣。致仁曰,旣已有效而不爲進御,則於殿下,何如哉?進御而得效,上承宗社,是爲孝也。上曰,以此强進,未免靦顔矣。諸臣以次退出。
上在慶熙宮。停常參·經筵。
卯時辰時,有霧氣。
大殿·中宮殿·惠嬪宮·世孫宮·嬪宮,政院·玉堂口傳問安。答曰,知道。
藥房都提調金致仁,提調南泰齊,副提調鄭存謙啓曰,伏未審夜間,聖體調攝,若何,痰候何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。與昨一樣矣。
中宮殿·惠嬪宮,藥房口傳問安。答曰,知道。
洪晟啓曰,大司憲南有容未肅拜,執義邊得讓武一所進,掌令李海鎭,持平申尙權陳疏入啓,掌令具庠奉命在外,持平洪檢武二所進,今日以監察茶時之意,敢啓。傳曰,知道。
鄭存謙啓曰,左副承旨李瀰,今日不爲仕進,卽爲牌招,何如?傳曰,允。
備忘記,傳于李在協曰,今下弓矢,撫夷萬戶李邦彦處給送。
鄭存謙啓曰,吏曹判書鄭弘淳,參判徐命膺,參議李潭牌不進推考傳旨及罷職傳旨,今方捧入,而開政命下之後,如是違牌,不卽擧行,事甚未安,判書·參判,更卽牌招開政,何如?傳曰,允。
傳于李聖圭曰,藥房入侍。
兵曹口傳政事,行副司直金陽澤。
傳于李在協曰,再明日三揀擇相値,明日次對爲之,依近日例入侍。
掌令李海鎭疏曰,伏以惟天惟祖宗,默佑我宗祊,聖體調攝,漸復天和,睿候愆節,已臻勿藥,臣民蹈忭,曷有其極?仍念臣逖違天陛,已三年于玆矣,不堪世用,自知甚明,退伏鄕廬,甘忍窮寂,而未嘗有一分榮進之望矣。乃於千萬夢想之外,柏府新命,忽下此際,除旨遠辱,馹召繼至,恩榮所被,蓬蓽生輝,臣聞命感惶,罔知攸措,繼伏聞藥院移直之報,蒼黃登途,進伏輦下,怵分畏義,冒沒出肅,前後詣臺,只爲一近耿光之計,而登筵無路,未遂犬馬之誠,瞻望雲天,祗切耿結,不意玆者,卽接家信,臣老母,素患痰癖之症,實爲十年痼疾,當此交遞之節,又失脫着之宜,舊症新恙,一時兼發,委頓床褥,促臣來護,臣聞此報,心神飛越,按住不得,忙拜短章,徑尋鄕路,此時瀆擾,臣尤死罪。伏乞聖慈,俯賜鑑諒,亟削臣所帶之職,以便救護,仍治臣擅行之罪,以肅朝綱焉。臣於請急之章,不宜贅及他說,而事在目下,有不容泯默,略此附陳焉。夫天官佐貳之職,最爲一代之淸選,而掄揀之法,雖不如古,未有若今番銓通之極爲淆雜也。通塞惟意,取捨不公,必以有疵累之兪彦民,無地望之尹東昇,苟然充擬者,未知出於何樣機關,而物情未愜,公議愈鬱,世道之歎,庸有極哉?臣謂兪彦民·尹東昇,刊拔銓望,當該銓官,亦施譴責之典,斷不可已也。批答在筵說
以承傳色口傳下敎曰,欲知李海鎭之爲何許人,分付漢城府,三式年戶籍詳考,入侍時以奏。
又以承傳色口傳下敎曰,李海鎭雖姑置之,何可使渠遲滯?三日內使之下去,星州日字,令道臣狀聞。
又下敎曰,吏曹三堂緘答,於待漏院,使之卽爲書入。
又以承傳色口傳下敎曰,如此時何敢偃蹇乎?坐于政院直房,使之卽爲書進,敢有飾辭以對者,當有下敎矣。身佩密符,何敢緘辭?遣宣傳官,守禦使密符奪來。
又下敎曰,頭帽着袍之臣,予意則於今番,豈乎若此?一愈字之批纔下,一氣字之章至焉,已有此心,何言欣喜?其心所在,路人共知。噫,望八衰君,何負渠而一何若此?豈特此也?曾亦諭焉。近者章奏,循例人事,大抵其聞苦矣,此後章奏,此等之語,一切嚴禁。
以承傳色口傳下敎曰,今則此輩之心,已盡知之然後,豈苟且而受循例問安乎?內局問安外,竝置之,此非氣之所爲也,有所守而然矣。此下敎後,吏曹堂上,亦豈敢撕捱乎?待開門牌招開政,若或請牌,承旨當下敎矣。
李在協啓曰,今二月初八日他承旨入侍時,傳曰,掌令李海鎭爲先遞差,依頃年所奏,永爲庶人,放逐大靜縣,以示予不與同中國之意事,命下矣。依聖敎,李海鎭大靜縣永爲庶人事,分付道臣之意,敢啓。傳曰,知道。
又啓曰,明日次對,兩司無進參之員,除在外試所進去外,未肅拜人員,竝待開門牌招,以爲入侍之地,何如?傳曰,允。
吏曹判書鄭弘淳疏曰,伏以神天垂騭,聖體日臻康和,睿候亦已平復,此誠宗社無疆之休,臣民忭祝,曷勝形喩?仍念臣於見職,本無一分堪承之望,而辭避不獲,反承曠絶之恩批,追念先臣,責勉甚重,且惶且感,繼以涕淚,身非己有,義難言私,仍値庭候,不得不唐突冒膺,而一再行政,尤悔已多,鑑識不明,見聞未廣,心無適莫,而反失於稱停,意在周愼,而實疎於注措。蓋以粗率昏昧,不能通諳於物情之致,而愚不自量,率爾犯手於銓通之際,早晩顚沛,理所必至,果然聲罪之論,峻發於司直之地矣。若復踐履旣遍,淹屈見稱,人或頌其久次,則疵累之說,曾所未聞,詞學俱優,平步進塗,臣亦惜其已晩,則地望之斥,實未可曉焉,一筆論斷,何其太容易也?甄別秤量,初無意必,虛舟飄風,亦固任之,至於機關二字,可謂看得太甚,持之太緊,而臣不欲一一較卞也。只緣臣不才無狀,受任屬耳,重速人言,下負欲報之志,下累則哲之明,此其罪,固已不可勝贖,而官職去就,已屬身外,開政有命,天牌儼臨,而廉愧大防,理難放倒,荐犯違傲,尤增死罪,玆敢疾聲呼籲於靜攝之中,伏乞聖慈,俯垂鑑諒,亟賜鐫削,仍勘臣辜恩失職之罪,以謝臺議,以安賤分,不勝幸甚。答曰,省疏具悉。昨冬焦心之餘,今春若此,世念都冷,而吁嗟海鎭,假托欣意,意則叵測。噫,非爲卿也,寔爲世道,旣通諭處分下敎。噫,使卿譏斥政臣,予猶不信,況何樣機關四字,於卿可謂千不近萬不似?予雖衰昏,魑魅何敢售計?將欲以此復諭,先爲下敎於數句抹去之敎矣。卿章適到,其何默乎洞喩,而大抵世道之叵測,于今大覺,近者朝斥一人,暮斥一人,其君之心雖難動,以此敢售逞志之意,以此爲至計,今於卿可謂甚矣。雖然,予雖衰暮,苦心不衰。噫,先卿其雖九原難作,今卿決不忍捨,況處分旣嚴,何足介意?卿勿過辭,從速行公。
吏曹參判徐命膺疏曰,伏以臣半生孤立,不能脂韋,尙今得免於風波機關者幸也,乃者一與議於通擬,而李海鎭之疏出矣。夫三銓差排,通之云乎?塞何有焉?惟其意見,不隨人而俯仰,蓋所以遠機關也。今海鎭,於此反以機關責之,臣之爲世道歎,有大於海鎭之歎也。聖鑑孔昭,處分隨下,而區區自劃之義,實關四維,玆敢露章自列,仰請譴何。伏乞聖明,俯賜諒察,亟遞臣職,仍治臣罪,以謝人言,以靖私義,千萬幸甚。答曰,省疏具悉。無中生有,銓地釀波,是予勸乎?卿等自爲,今方下敎處分,而持正之通,何等重也?四祖無顯官之海鎭,其何通淸?將有下敎,予何復答?
行副提學趙明鼎疏曰,伏以惟天惟祖宗默佑,聖體日臻差安,睿候亦已快復,三陽回泰,萬品偕新,臣民慶幸,曷有其極?第伏念藥院尙爲輪直,朝廷不廢候班,則可知餘憂之未盡祛,宜存少愈之戒,益盡調護之方。伏見御製書帖而進進者,乃以淸心二字,爲常目之箴,聖明旣自得之,何用贅用?昔人之論此者,亦同病者待瘳。若作累月計,則或旬望而瘳,欲作旬望計,則反成累月不瘳,有心固不如無心,而心動則易生別症,其言甚有理,敢此誦獻,以爲加勉之資焉。小學重講,旣有定期,而近思,尙餘二冊矣。開筵姑未易,中撤極可惜,趁此靜攝之時,命儒臣日讀略干板,討論微奧,開發志氣,則必有補於進學之功,而亦可免有始無終之歎,竝乞留意焉。臣於見職,前後忝竊,殆至八九次矣。緣臣魯莽空疎,雖未效論思之責,而亦旣隨除輒膺,未敢終辭,則況在今日,尤豈敢爲逡巡之計,而臣有望八偏母,夙抱痼疾,年紀篤老,氣力綿綴,近因風寒失攝,舊患丹漸,挾感重發,委頓床席,晝夜刺痛,臣方藥餌扶護,焦迫罔措,似此情理,實無束帶趨班之勢,分義虧缺,惶隕冞切。伏乞聖慈,俯賜鑑燭,特許鐫遞臣職,俾得專意救護,仍治臣瀆擾之罪,以昭法紀,公私不勝幸甚。答曰,省疏具悉。因淸心二字勉陳,心用嘉之,而噫,甘心黨習者流,沖子已愈,予亦向愈,故敢用乙亥一氣字之計,今於海鎭而極矣。噫,不敢運動,尙今彌留,昨日無作舊氣,而泯默不諭,今日先有微氣,晩後頗有其氣,予雖衰暮,豈因一海鎭若此,而所重在焉故也。噫,白首暮年,今中其計,甚矣氣衰,而尙今支撑,雖然,予心不衰,渠何敢中其計?渠何敢中其計?卿爲編次人,臥不聞讀經書,卿已聞,有何此請?無乃若予重聽而然耶?卿其勿辭護焉。
吏曹參議李潭疏曰,伏以惟天惟祖宗,眷佑我邦家,聖體漸復常度,睿候亦奏勿藥,臣民慶忭,曷有其極?臣之冒膺銀臺,只欲粗伸微分耳。本非出於因仍盤礴之計,而候班未撤,瀆擾是懼,黽勉隨行,自同無故,臣心愧恥,若撻于市,自輪直命下,擬陳一疏,申暴血懇,忽於千萬夢想之外,伏奉三銓特除之命,惝怳震越,莫省所以,不識聖明,何所取於無狀賤臣,而又有此誤恩也?念臣自遭人言,杜門息影,念絶進取,不意聖心繾綣,除旨踏降,而冥然若不知恩數之可感,分義之可畏,敢拒召命於深夜靜攝之中,特敎荐下,至以承牌後就寢爲敎,若因微臣之去就,有妨玉候之調將,則區區處義,有不足顧,遂乃拚棄廉隅,冒沒入肅,及登前席,天語溫諄,慰藉開釋,委曲備至,筵體至嚴,雖不敢畢陳衷曲,而若其自靖之義,亦已猥煩其一二矣。噫,臣以疎蹤,孤立于朝,計拙謀身,動輒生尤,自知不堪於需世,何敢竝列於時彦,而徒藉先陰,躐掇淸要,有除輒膺,迷不知避,早晩危辱之來,臣固待之久矣,臣之不能知足而知止,實爲臣第一慙恨之端,則豈忍復以宦達萌心,榮進爲計哉?惟宜斂跡名途,遠遁田野,以少補前日冥墑之失,而只爲聖算益高,寸忱如結,遲回京洛,未忍便歸。至於飄纓結綬,隨分供職,已矣無望,其可諉以宿趼,褰裳要路,不思所以息黥補劓之道乎?從前一出,百悔交集,今於遭罹非常之後,尤無可論,冒違嚴召,罰靳例勘,連値淸齋,呼籲路阻,今始披瀝肝血,仰干崇聽。伏乞聖明,哀臣之愚,察臣之懇,亟行鐫免,俾全微諒,以卒天地生成之澤,不勝至願。答曰,省疏具悉。往事,此任撕捱,其涉過矣。今者特除,意亦在焉。爾其勿辭,從速察職。
持平申尙權疏曰,伏以臣猥以無似,倖竊科第,區區志望,惟在隨分祿仕,至於臺閣顯任,初豈夢想之所到哉?向當釋褐之初,過蒙拂拭之私,恩言鄭重,曲加淘甄,通籍數月,遽辱諫除,臣感激洪造,願切圖酬,不自量度,妄有所論,而性本昏愚,言亦生疎,寂寥數啓,醜拙百出,伊時聖飭,已極惶蹙,改正之議,踵發於司直之地,寸忱未暴,而罪釁先積,主恩莫報,而身名已謬,臣追省愆尤,愧悔增集,杜門悚蟄,永分爲聖世之棄物,不謂聖度涵容,復煩收錄,邊邑郞署,寵除頻仍,枯枿復春,縱感仁天之覆燾,大質旣虧,無望黥劓之息補,玆者柏府之命,忽隕自天,臣於是,惝慌驚懍,誠莫知何爲而有此也。噫,淸朝言責,實非人人所可堪承,則臣之不稱,雖微人言,自知已審,而至以言議乖當,致速劾正之論,今此見叨,尤不啻皮不存之毛耳。夫庶官末宦,一被駁正,猶不可復冒,況堂堂臺憲之職,旣遭此論,乃諉以已經滌宥,而揚揚呼唱,自同無故,則是眞不識人間羞恥事矣。臣雖不肖,豈忍爲此?伏惟聖代爲治,崇植四維,前後朝臣之薄被官師之警者,皆蒙曲體,俾伸其廉隅,則如臣情勢之決不可强者,宜無待臣之自陳,而必有以處之,日昨控疏,見阻喉司,荐犯違逋,亦靳例勘,情窮勢隘,冞增兢隕,此時瀆擾,極知萬萬惶悚,而滓累之蹤,轉動無路,輒將未徹之章,申籲蓋高之聽。伏乞天地父母,俯垂鑑諒,亟賜鐫削,仍令選部勿復檢擬於言職,以謝臺議,以靖私義,千萬幸甚。答曰,省疏具悉。往事何過撕捱?爾其勿辭,從速察職。
丙戌二月初八日辰時,上御會祥殿,藥房入診,前忠淸監司同爲入侍時,都提調金致仁,提調南泰齊,副提調鄭存謙,假注書李鎭復,記事官鄭來謙·李謙彬,前忠淸監司具允鈺,醫官方泰輿·李泰遠·鄭允協·吳道炯·鄭允說·柳光翼,以次進伏訖。致仁曰,聖候何如?上曰,差愈,而夜來有汗候矣。進湯劑。諸醫診候以奏曰,脈候舒緩而一樣矣。致仁曰,世孫宮湯劑,盡爲進御矣,使之議藥,何如?上曰,唯。諸醫曰,雲林潤身湯三十貼,已進御矣。自今加味十全湯,進御,好矣。上曰,唯。命時·原任大臣入侍。領議政洪鳳漢,左議政金相福,領府事尹東度以次進前。鳳漢曰,聖候何如?上曰,差勝於前矣。上命允鈺瞻望玉色。允鈺曰,天顔無減於前矣。命先退。鳳漢曰,以說書稟處事,下敎矣。當初定式,蓋由於嚴防避翰苑之習也。今則旣無此慮,過三召試後,許令出下,未爲不可。如或猶慮其避翰苑,則已久之定式,不必遽改,惟在自上處分矣。上曰,姑置之,可也。鳳漢曰,故判書黃仁儉,已爲議諡,而首望靖孝矣。其人有孝行,靖孝之諡,甚好矣。上曰,諡狀誰製之?鳳漢曰,鄭宲製之矣。舍人似當差出矣。上曰,故判書黃仁儉,旣已議諡云,政官牌招,檢詳爲先在京無故人擧行。出傳敎內局先退。命坐直承旨入侍。右副承旨李在協進前。命讀掌令李海鎭疏。上命三大臣更爲入侍,三大臣進前。上曰,李海鎭,若踏下於頃日牌不進傳旨,必無此擧矣。此亦舊習也,如此時,何敢售此計乎?三擧人之不稱而論之,猶足非矣,何敢以何樣機關四字論之乎?鳳漢曰,吏判,非有機關矣。上曰,予覺之矣。以兪彦民·尹東昇竝擧者,欲欺眩乎我也,兪彦民·尹東昇,豈可有礙於吏議乎?疵累何謂也?三大臣曰,臣等未聞兪彦民之有疵累矣。上起坐曰,李海鎭誰也?鳳漢曰,嶺人也。相福曰,大體此疏甚怪矣。上曰,吏議新堂誰也?大臣歷擧以對。上曰,此五人,何不爲吏議耶?相福曰,尹東昇,爲人亦難,而兪彦民,卽故判書金昌協之外孫矣,此兩人,文學且優矣。上曰,此欲逐吏判之計矣。致仁曰,政官譴責,亦過矣,機關則不當矣。上曰,旣聞熙政堂洞諭之敎,渠安敢爲此乎?兪彦民·尹東昇,其中慢慢故駁之矣。鳳漢曰,東昇,曾前當爲之人,今番始擬通矣。上曰,予得吏判矣,此必亂我苦心也,兪彦民,何事毁爾?致仁曰,吏判善爲政事矣。上曰,噫,昨年幾朔用心,寔爲宗國,今者强服此茶,亦爲世道,噫,雖不若此,若有一分人心,熙政堂洞諭之後,決不若此,況此等之時乎?李海鎭違牌傳旨,初則欲爲踏下,莫知何狀人,而靜攝中爲其酬應,其命只推,其雖一事,可見乾道之昭昭,不若此,應爲庶民人,其將揚揚臺侍矣。尤爲無據者,初則敢稱差復。噫,有是心者,其君猶不能運動之時,作此機關,欲售舊習,亂我靜攝乎?何樣機關四字,政爲自道也。言其大略,一則噫,吏判之父,自嗣服初,知遇若何?今於此任,意蓋得人,甘心於幾十年古事,欲逐其子於銓曹,此其一也。擧兩人之名曰,以機關欲眩其君之心,此其二也。雖擧二人,以取舍不公四字首題,其心叵測,不專在於二人,此其三也。此猶細事,噫,幾十年苦心,于今望八,枕席涔涔之時,其猶若此,他尙何說?此正是可忍也,孰不可忍者也?此亦國體所重,尤有大於此者,不顧奏重,甘心舊習。噫,雖不運動,心何不運動?雖不能伸禮,亦何敢欺陟降?掌令李海鎭,爲先遞差,依頃年所奏,永爲庶人,放逐大靜縣,以示予不與同中國之意。出傳敎以左副承旨李瀰牌不進罷職傳旨。上曰,推考傳旨捧入。諸臣以次退出。
丙戌二月初八日申時,上御會祥殿,藥房入診入侍時,都提調金致仁,提調南泰齊,副提調鄭存謙,假注書李鎭復,記事官鄭來謙·李謙彬,醫官方泰輿·李泰遠·鄭允協·吳道炯·鄭允說·柳光翼,以次進伏訖。致仁曰,午間聖候何如?上曰,一樣矣。寢睡後朝時則行步稍勝,而午後則不如朝時矣。致仁請診候。上曰,止之。上曰,今吏判,爲參判時,都承旨,以參議不爲行公乎?致仁曰,引義不爲行公矣。上曰,爲幾寸乎?存謙曰,十三寸矣。上曰,以此引義過矣。內局先退。命坐直承旨入侍。右承旨李聖圭進前。命讀海鎭帳籍。上曰,四祖無顯官,雖掌通,似不可爲之矣。命書傳敎曰,今覽戶口,四祖無顯官,此等之輩,爲黨習甘心若此,今者處分,非徒爲世道,何樣機關四字,旨意叵測,豈可以一時黨習驅之?免爲庶人,於渠可謂當律,今覽其父年今六十六,於渠甘心黨習,自陷不忠,有望七其父而亦有此擧,噫,不思今日其君幾朔服湯,亦不顧其父若是篤老,而乃有此擧,自陷不忠不孝,其何足惜?況旣不忠於其君,亦不孝於其父,亦何所惜?雖然,渠雖無狀,人君以孝爲治,使海鎭,今世長爲無君之臣,嶺海長作無父之魂,思之及此,雖不可以人理言之,其君導率之道,豈不以此導之?此一條,非爲海鎭也,心有不忍,旣爲庶民,亦有下敎者,初下敎中放逐大靜縣以下之文,特爲抹去。出傳敎上曰,李海鎭,何年通淸,而其時銓官·注書知入,而持正通三堂入參與否,亦爲知入。注書還奏曰,壬午十二月都政正通,而判書金陽澤,參判朴相德,參議徐命膺矣。上曰,有下敎事,藥房入侍,公事亦多,坐直承旨又爲入侍。內局及右副承旨李在協進前。命讀吏參疏。上曰,何以通淸機關之人乎?致仁曰,雖知其然,若妄料其未然之前,不爲通淸,則此銓官之罪也。上曰,卿言是矣。致仁曰,有何下敎乎?上曰,胸隔甚如何矣。致仁曰,此必朝者用慮之致。上曰,當此時有此擧措,寧不痛憤?諸醫曰,斡旋經絡,莫如正氣散也。上曰,牛膝茶停止,藿香正氣散,加人蔘二錢,南星炮·烏藥各一錢,木香五分煎入。出榻敎諸醫診候以奏曰,脈候與朝無異,而似有滯氣矣。上曰,得汗候後,必得效矣。進湯劑。上進御。內局先退。上曰,人心之不同,如人面之不同,況遐鄕人物乎?雖然,許掌通之前,持正通濫雜,旣已下敎,則持平猶過也,況正言乎?噫,李海鎭,非自渠而來,銓曹召之也,況壬午復政之後,未過其年,若是淆雜乎?事當嚴處,而五年之事,雖不追提,今者下敎之後,勿論實兼,勢難仍帶,其時三銓官,於實職於兼帶,一竝解見任,四祖無顯官,何以正言通淸乎?其在杜後弊之道,不可泯默,亦不可不問其苗脈,其時銓官,皆在京,令政院卽爲緘問以啓。噫,望八其君,幾朔焦心之餘,僅乎向差,而此奇奇怪怪甘心背馳之輩,敢事跳梁於乙亥舊習,此無職名而抗章乎?是誰之咎?出傳敎以吏曹參議李潭牌不進罷職傳旨,上曰,只推。諸臣以次退出。
丙戌二月初八日二更二點,上御會祥殿,藥房入診入侍時,都提調金致仁,提調南泰齊,副提調鄭存謙,假注書李鎭復,記事官鄭來謙·李謙彬,醫官方泰輿·李泰遠·鄭允協·吳道炯·鄭允說·柳光翼,以次進伏訖。致仁曰,聖候何如?上曰,一樣矣。進湯劑。上曰,此藥,何如耶?泰輿曰,治其痰候之劑也。上曰,診候止之。致仁曰,酬應此煩,臣等不勝悶迫矣。內局先退。上曰,噫,熙政堂執沖子之手下敎之後,咸曰,此後若此,卽亂臣賊子云,而其後,不無輕重之分,究其心則一也。熙政以前之事,雖不混諭於銓曹於度支於騎曹於方伯,欲逐之心一也。易曰,履霜堅氷至,予知熟矣。欲用則坐席未煖,百計欲逐,此則不過以冷水治之,至海鎭而極矣。此豈若此之時,若此之時,是可忍也,孰不可忍也?其在嚴堤坊之道,此後不可不端本,噫,隨用雖若此,其計何敢售?予志亦固,而甚矣,今之世道也。不若此則不嚴,輒皆曰,其君訑訑,其誰欺乎?其君雖欺,彼蒼可欺?以今番吏判事觀之,雖欲傾軋·雖欲挾雜,豈無言也,而其雖四字,予謂叵測者,何樣機關四字也,海鎭亦人也,豈可以此誑惑君心,而此則無他,若此然後,其君之氣可動故也。予雖益苶,亦不動動,乙亥諸豎,亦不敢售其計,今焉敢中其計?予之可駭者,無臣節三字也。近者貼身之中,聞此氣愈剛步亦運,於此輩何益之有哉?良可笑也,臥而呼寫,能沮霄豎之氣焉,咸使中外聞焉。出傳敎命讀吏參緘答,一則臣罪二則臣罪之句。上曰,此是徐命膺之所主通也。命書傳敎曰,今者緘問,非他也,卽問李海鎭果何樣人,而門地亦若何,而持平通淸,其猶不足,況正言通淸乎?四祖無顯官,今者緘問者,其先世有何名閥,其文學亦何表著云乎者也。此則若不聞焉,只以循例緘答,此何臣分,此何臣分?予雖衰耗,此等緘答,決不見欺,緘答皆爻周以下,旣下敎之後,此等緘答,何敢循例捧納乎?今日坐直承旨,從重推考,昔高允,豈不云乎?其君服湯二貼下敎之後,又焉敢若此?通淸之時,首先呼望而爲此,其門地有何,名臣亦若何而通淸乎?兩銓官中,自有當之者,其令更爲緘答,吏曹參議徐命膺,其章已涉殊常,今者緘答中,一則自服,二則自服,異於二銓官,亦古談也,其果爲自當而然耶?亦爲緘問以奏,噫,幺麽之事,若有臣分,焉敢糢糊?尤涉可駭。出傳敎存謙曰,緘問之下,諸堂互相自當,亦不推諉,自是美事。上曰,是矣。命讀江華殿最訖。存謙曰,伏見江華府留守李溵去乙酉年秋冬等褒貶啓本,則參奉·邊將等第,致勤點下,殊無嚴明殿最之意,推考,何如?上曰,依爲之。出擧條命讀吏判緘答。上曰,似非吏判主掌,至吏參緘答。上曰,此是吏參主掌也,今則徐命膺落空矣。至吏議緘答。上曰,此人又稱自當,海鎭一人,兩銓官何以竝擧乎?存謙曰,堂下通淸,參議主之,故如是緘答,於此等事,可以有知仁處矣。雨露不擇地而下,遐方人才,收拾取用,未嘗不軫聖念,而若罪其通淸銓官,則人皆爲身之計,遐方無勢之人,孰肯通淸乎?上曰,卿言是矣。如此則果爲遐方人之把門矣。守禦使,近看心中無適莫,而尹汲·鄭宲,亦然矣。金陽澤之不爲主掌緘答,亦難事矣。朴相德,則疎脫故爲之,而徐命膺,好古故自當矣。命書傳敎曰,曾已諭雨露不擇地而下,豈可以遐方人棄矣,而大抵人若斤兩十斤之人,用於百斤,其不稱可知,銓曹,自古謂銓衡,衡之一字,意蓋此也,不然,何謂銓衡?以此觀之,可謂十兩之人,用於十斤。噫,衡錘過則不勝重,此則不過不勝重而已。人則不然,或不勝錘則不勝任,不勝任而莫知不勝,自居高錘,若是而豈無其弊?若田子方所云,錘則不堪而氣則敢高,若此之故,驕心匪分之意,自此而隨,不守其分,則雖掌通,有若持正通,一自黨習之後,此等之輩,立功自效者多,奇奇怪怪之事,皆由於此,故頃者禁掌通,意蓋此也。若此當初緘問時,何不直陳混圇爲說乎?金陽澤之不能主掌,其雖巽軟,緘問之時,其不推他,其意可見,亦可謂不墜乃父,而吏曹參判朴相德,若此而何不直陳,有此再問乎?予雖衰矣,不可以糢糊緘辭彌縫。噫,莫重銓衡,何不審量?一猶過矣,況再乎?以此之故,其君靜攝中,夜深不寐,事當嚴處,而再次處分,其涉過矣。究其心不過驟聞其言,疎脫可知,可謂觀過其心,此則此人予所可取者,而幺麽之事,初不自當,欲用不飭而何?越俸一等。徐命膺則緘辭殊常,意謂此人,初欲下義禁府推考,若非承宣所奏,果非本情,心雖可尙,損周之文,用夏之忠,而今爲徐命膺言者也。雖然,一當其猶足也,抑何心爲兩僚?況再當乎?噫,自冬及春,其君用心已知,于今貼席之時,敢何逶迤?亦不可無飭,越俸一等。出傳敎上曰,今者三堂中前守禦使金陽澤,予尙其志,旣諭之後,其何混同?且此人,近歲心無査滓已知,今日乃驗,以不審之銓曹事,今遞守禦使,處分過矣,仍授前任,卽爲牌招,仍傳密符。出傳敎上曰,解見任則無軍銜乎?存謙曰,然矣,上曰,前守禦使金陽澤,令該曹口傳付軍職,卽爲牌招。出榻敎諸臣以次退出。
上在慶熙宮。停常參·經筵。
藥房都提調金致仁,提調南泰齊,副提調鄭存謙啓曰,伏未審夜間,聖體調攝,若何,痰候何如?寢睡·水刺之節,亦何如?臣等率諸御醫趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。方今世道,有君乎,有臣乎?此等酬應,亦爲苟且,氣何諭焉?噫,乙亥一氣字,復見於今日,誰將爲今日鷹鸇乎?惜乎,爲宗國强飮之茶,自可差愈,勿爲直宿。
中宮殿·惠嬪宮,藥房口傳問安。答曰,知道。
李在協,以都摠府言啓曰,今日入直內三廳武兼禁軍及軍兵等,當爲中日習射,而毓祥宮中朔祭齋戒相値,不得爲之之意,敢啓。傳曰,知道。
又啓曰,大司憲南有容,持平申尙權牌不進,執義邊得讓武一所進,掌令具庠奉命在外,一員未差,持平洪檢武二所進,今日以監察茶時之意,敢啓。傳曰,知道。
鄭尙淳啓曰,左副承旨李瀰,今日不爲仕進,卽爲牌招,何如?傳曰,允。
傳于洪晟曰,渠旣爲百姓,則豈可一刻置諸官案乎?卽爲刊去。
又傳于曰,如此之事,皆由於鄕儒之恐動,京儒外鄕儒,一竝今日內,使之渡江還送,或一人未及渡江,則大司成,當依李海鎭律,懷如此之心,其可觀庭試乎?畢渡江後以奏。
傳于李聖圭曰,聞其下敎之後,豈若是乎?吏堂催促。
以承傳色口傳下敎曰,非爲吏判而然,所重在焉。只知畏李海鎭,不知畏其君乎?此等牌不能申飭諸承旨,竝推考。雖至日午,皆入來後,當召見內局矣。
傳于鄭尙淳曰,坐直承旨,竝先爲入侍。
傳于李在協曰,備堂中自前懸註人,今日竝洗入。
李聖圭啓曰,諸玉堂有稟達事,來詣請待矣。傳曰,入侍。
傳于洪晟曰,大司成通淸後未通吏議人,一倂疏出,都承旨入侍時以奏。
傳于李聖圭曰,內局入侍已晩,爲人臣若是耶?吏堂中雖一人,入來卽奏。
傳于鄭存謙曰,大臣命召,遣史官傳授,仍爲入侍。
又傳于曰,將臣命召,竝爲牌招傳授。
傳于鄭尙淳曰,承旨入侍。
有政。吏批,判書未差,參判鄭宲進,參議沈履之進,同副承旨李德海進,以徐志修爲吏曹判書。吏批啓曰,新判書命招,同參政事,何如?傳曰,允。吏批,判書徐志修牌不進。以趙榮進爲大司憲,徐命善爲司諫,洪應輔爲掌令,金魯淳爲持平,李得一爲正言,金龜柱爲檢詳。
兵批,判書金尙喆病,參判韓光會病,參議徐命天入直進,參知李宜老病。副司直李潭·李得培,副司果馬之徽·許濟。
鄭存謙,以漢城府言啓曰,今二月初八日藥房入侍時,傳曰,李海鎭旣爲庶人,亦有下敎者,初下敎中放逐大靜縣以下之文,特爲抹去,三日內使之下去星州,日字,令道臣狀聞事,命下矣。依聖敎庶民李海鎭,三日內下去星州後,日字,卽爲狀聞事,該道道臣處分付之意,敢啓。傳曰,知道。
又以義禁府言啓曰,吏曹判書鄭弘淳,忠淸道公州牧投畀事,承傳啓下矣。以傳敎內辭意,具罪目,依例發遣府都事,押送配所之意,敢啓。傳曰,知道。
丙戌二月初九日巳時,上御會祥殿,坐直承旨入侍時,右副承旨李在協,同副承旨洪晟,假注書金觀柱,記事官鄭來謙·李謙彬,以次進伏訖。上曰,吏堂尙無消息乎?在協曰,不得牌望,故首銓與三銓,俱詣金吾云矣。上曰,李潭則來坐政廳,好矣。何必隨首堂同去就乎?上命承旨書之曰,予亦知四維之重,頃者大官,謂以決不可遞,而予則許遞者,豈中其計?意蓋在也。以此之故,朝以逐一人,暮以逐一人,以此觀之,自謂得計,昨所謂履霜堅氷至者也。今則予之苦情,此猶漫說話,所重在焉,而今則不可以臺臣言之,卽一朝鮮庶民也,旣爲庶民之後,所謂毛將焉傅者也。噫,幾月用心,幾朔貼身,近日少愈,此政今朝批答可惜之敎,蓋此也。雖然,惜關,非所可論,不思此意,以乙亥年鼎衍及邵之一氣字,用於今日,予何負於渠,而一何此心?噫,此章,其君決不信而敢爲此,其雖頃者挾雜而爲此,此時何時,而用意若此乎?已無臣分,而此猶細事,噫,頃者奏於何,而詣熙政堂執沖子之手洞諭,則記墨未乾,若此無臣節三字,其亦歇後語,若有孝心,其敢欺也?亦有慈心,亦豈忍欺沖子?今予所重,卽在乎此,非爲吏判,亦非爲世道,爲人臣此時,焉敢若此?此不思其君之此心,亦忘其父之昔日協贊,使吏判,果若有何樣機關之心,逡巡,可也,亦有不思其父之心,固執,可也。今者承膺與否,卽在乎此,此關係倫理者,何敢若此?何敢若此?噫,四十年調劑,予若有食效,豈至此乎?今無他矣,若使其君,不負昔年,則其何煩召?勿待命三字,非予可諭,此正君不君臣不臣之一大機關,更爲嚴飭,其令卽爲膺命,甚矣,氣質之難化也。予召則吏判也,予無致力於李潭,而其亦事件之各異,則以所遭於沈重奎者,其欲同去就於吏判,此等之時,其何兩堂,爲閑汩董乎?此則尤爲無據,胥命亦無意義,何可一任其志?于今特召,卽吏判,非潭也,則擧措之郞當,一何至此?下義禁府推考。出傳敎中官,持臺臣牌不進啓辭進前。上命承旨書之曰,噫,常時猶然,況此日乎?雖然,若覽下敎,一時鷹鸇,不欲當也。今日違牌臺臣,先遞差後禁推。出傳敎在協奏曰,伏見今日下敎,則有鄕儒逐送之命,不勝惶悚,而第聞鄕儒輩,奔走道路,景色愁沮云,竊恐非聖朝美事,伏望更加三思,俾卽還寢,何如?上勵聲曰,試取鄕儒,將何益哉?必是海鎭之類,取之何有?雖京儒,足可設科矣。今番則欲簡便爲之矣。在協曰,臣又有焦迫於中者,而敢此仰達矣。殿下,豈因一海鎭之事,而有此勿爲問安之敎耶?問安則雖依前爲之,海鎭則自可處之,請還寢此敎,俾伸臣等情理,何如?上曰,同副,亦陳達,可也。晟亦以懇迫意仰達。上曰,同副無他辭,只請問安,此言好矣。上曰,同副之父,年幾何?晟曰,八十四矣。上曰,予豈不慰孝之心乎?仍命承旨書之曰,鄕有八十其父,豈有仕宦之心,而特除之下,不敢以請,不問而可知。噫,雖非篤老,幾十年之後,爲裶玉之列,此正孔聖所云,揚名榮親之意,其子之心,豈不欲一拜其父之心,亦豈不欲一見耶?旣許省父,何待辭單?同副承旨洪晟,其令許其覲,而仍令將來。出傳敎上命注書出去。知吏判去就入來。賤臣還奏曰,姑未入來云矣。諸臣以次退出。
丙戌二月初九日午時,上御會祥殿,藥房入診入侍時,都提調金致仁,提調南泰齊,副提調鄭存謙,假注書李鎭復,記事官鄭來謙·李謙彬,醫官方泰輿·李泰遠·鄭允協·吳道炯·鄭允說·柳光翼,以次進伏訖。上曰,湯劑退去。勵聲下敎曰,人臣聞此下敎,何不入來乎?吏判甚非矣。一番入侍後,更爲撕捱,未爲不可,而何敢於此時,不卽入侍乎?致仁曰,入來稍久矣。上曰,李海鎭事,今無可論,爲今日海東臣子,日三服湯之時,焉敢若此?吏曹判書鄭弘淳,公州牧投畀。出傳敎上曰,政院問安,旣命止之,則卿等,當使吏判卽爲入來,而內局,亦當請對承候矣。尙今寥寥,臣分無矣,當自大官處分矣。命書傳敎曰,今日臣分,掃地盡矣,藥院三提調,一竝罷職。出傳敎上曰,南所衛將,假承旨差下。出傳敎諸臣以次退出。
丙戌二月初九日午時,上御會祥殿,他承旨入侍時,同副承旨洪晟,假注書金觀柱,記事官鄭來謙·李謙彬,以次進伏訖。上命承旨書之曰,南所衛將,假承旨差下。出傳敎又命書之曰,噫,今日海東,有君臣乎?雖前吏判,今日下敎之後,一番入侍,更留陳懇,亦何不可,而昨日再服湯劑,今何時也,而噫,予則雖無從容下敎,在內局之道,吏判望不入,其宜求對,而漠然無聞,直在喉院,非徒不檢飭,聞勿爲問安之敎,亦無求對之事,予則曰,今日君臣分義,掃地盡矣。噫,正氣湯一再進御之後,今何時也?雖不許進,其在道理,求對,可乎,否乎?噫,其父若此,爲人子之道,似當竭誠招致,而若是泛忽,若此而一海鎭,其亦異矣。噫,此時人臣之心,其煎迫乎,否乎?李海鎭,雖不足道,聞其泛泛諸臣,俱何敢辭?非特藥院,今日備局諸宰幾員來待,若是泛泛,此豈奉望八其君臣子之心乎?予雖衰矣,紀綱不衰,今日諸承旨,皆解見任,飭先大官,今日次對來待大臣諸臣,一竝罷職。出傳敎上曰,寒心矣。如此等臣下,將安用哉?命承旨讀奏傳敎訖。上曰,雖常時,藥院事當求對,而況此時乎?不但內局,今日入來大臣,亦當求對,而一倂無聞,今日海東之無臣分,可知矣。上曰,俄聞吏判來待稍久,而終不以奏,當該中官,良才驛徒三年定配。中官曰,此非吏判入來後取稟。卽內局來待取稟矣。上命承旨書之曰,今乃聞之,內局求對,承旨入侍之時,而中官不奏,事之無據,莫此爲甚。當該中官,良才驛徒三年定配。今乃聞之,此非內局之過,內局三提調下敎,特寢其命,其令入侍。出傳敎上曰,備堂,亦皆請對於內局求對之時乎?晟曰,無求對之事矣。上曰,必然無是事矣。渠輩之無誠,予已揣之矣。上命賤臣,招假承旨入侍。賤臣觀柱出來,引假承旨李貞翼進伏。晟先退。上命假承旨書之曰,副司直李得培,參議李德海,副司直尹得雨·尹學東·趙重晦,承旨除授,牌招察任,房順房。出傳敎中官來奏曰,玉堂來待矣。上曰,誰來求對乎?中官曰,諸玉堂皆來云矣。上命賤臣招儒臣入侍。賤臣觀柱出來,引玉堂金龜柱·李商芝·李亨逵·金載順·李性源·李宅鎭·李在簡·朴師海,進伏訖。龜柱曰,臣等伏見所下傳敎,不勝焦遑矣。卽今聖候,尙未復常,而乃有勿直宿·勿問安之敎,國體損矣,臣分缺矣。如有當處分之事,則只可處分而已,奈何過致激惱,有此非常之敎乎?此實有妨於靜攝,而亦非事應旣已我則如故之義也。且聞有逐送鄕儒之擧,八方士子,咸聚京師,科期隔日,而遽有此敎,其逐去之際,人心騷擾,景色愁沮,殿下在九重之中,何以知之乎?此非但多士之抑鬱,恐有歉於聖德,遠近傳播,所損非細,今若還寢,庶可及止矣。臣等初欲陳箚,而草草數語,不足以轉回天聽,臣等雖誠意淺薄,欲面陳此事,以期聖鑑之一分俯燭,相率求對矣。上良久曰,所言果是矣。如是從容陳達,何至於有此敎也?仍命承旨書之曰,予則苦心,而職在經幄,其能保導,其涉嘉之,意雖深矣,予何惜也?特寢政院·玉堂勿爲問安之命·逐鄕儒之命書訖。載順曰,此下敎,旣已還寢,則大臣諸宰竝罷之命,亦當爲還寢矣。上曰,然矣。仍命承旨,繼書其下曰,一而二,二而一,旣聞提調求對之事,若許,則諸大臣自當隨入,大臣諸宰下敎,亦命特寢,仍行次對。出傳敎龜柱曰,今蒙一竝還寢之敎,不勝喜幸,此實大有光於聖德,而臣等亦以微誠回聽,實與有榮焉。上曰,此爲敎世孫之道也。龜柱曰,今此轉環之大度,不但爲臣民之所欽仰,聖敎亦及於貽燕之謨,乃所以啓億萬年無疆之休矣。上曰,今番處分,極雍容矣。一日不服湯劑,亦何所損?今日儒臣,可謂擧職矣。諸臣以次退出。
丙戌二月初九日申時,上御會祥殿,藥房入診入侍時,都提調金致仁,提調南泰齊,副提調鄭存謙,假注書李鎭復,記事官鄭來謙·李謙彬,醫官方泰輿·李泰遠·鄭允協·吳道炯·鄭允說·柳光翼,以次進伏訖。致仁曰,晩後聖候何如?上曰,一樣矣。致仁曰,酬應甚多,而湯劑尙未進御,臣等尤切焦迫矣。上曰,今日僅僅行步矣。進正氣散。上進御。諸醫診候以奏曰,脈候度數調均,而猶未舒緩矣。上曰,今則臂部運用稍勝,可運匙箸矣。致仁曰,脈候猶未舒緩,而諸醫所見,以爲更進通順散,兼進蔘苓茶,則好云矣。上曰,加味正氣散停止,加減通順散前方,去川芎·茴香,加桂皮·牛膝各一錢,自今日煎入。出榻敎上曰,蔘苓茶亦爲煎入。命次對入侍。領議政洪鳳漢,左議政金相福,行副司直趙曮,副校理李宅鎭,事變假注書李得華,以次進伏訖。鳳漢曰,聖候何如?上曰,僅至差愈之境,而海鎭,用其心術矣。昨夜不善寢睡,當初自當緘答,則必不至失睡矣。金陽澤之緘答,其心可尙,朴相德·徐命膺之互相自當,亦是美事矣。鳳漢曰,臣等愚迷不肖,自速不忠之科,前後誨責,專出玉成之盛意,而今日之事,莫非臣等之罪,何敢以揚揚仍冒乎?是國法不嚴,私心惶愧,伏望復蒙罪何,俾伸臣分焉。相福曰,臣意與領相同一辭矣。致仁曰,臣等之罪,他無更達,而臣添居保護之任,不卽求對,臣罪尤大,更被前罪,是臣望也。上曰,卿等,何以致來海鎭乎?俄者下敎,卽從玉堂之請矣。卿等及內局,宜卽求對,而此皆往事矣。鳳漢曰,恐或求對,爲靜攝中煩惱,故愚昧不覺矣。致仁曰,政院宜先啓辭,而欲入侍陳請,故遷延未果,內局亦然矣。上曰,當局者迷矣。致仁曰,俄者傳敎事,竝爲還寢,而直宿之命,獨漏矣。上曰,一體還寢。上曰,儒臣求對得體,而亦請鄕儒事,此亦難矣。予何不從乎?鳳漢曰,下敎後知委四門,使下去鄕儒,咸知聖意矣。上曰,然乎?鳳漢曰,此忠淸前監司具允鈺狀啓也,以爲營屬軍校吏卒之料代,專靠於債殖,厥數爲五千兩零矣。旣經蕩滌之後,只以新劃耗二千石支放,而太半不足於應下之數,其所變通之策,有不可不念,請令廟堂商確稟處矣。本營事勢,誠如狀辭,舊伯臨歸馳聞,尤可見實狀之難支,而卽今常賑穀物,本來不敷,而前年艱劃二萬,更無他下手之處,此外如有方便可劃者,則新使,自當有請,此狀啓則今姑置之,何如?上曰,依爲之。出擧條鳳漢曰,銓官今當差出,而銓曹無人,何以爲之乎?命參判·參議前望單子持入。進蔘苓茶。上進御。上曰,只通大司成,不入吏議者,誰也?存謙曰,成天柱·趙重晦·兪漢蕭·李海重矣。上曰,此四人,予已知之,決不爲勸人作此擧矣。鳳漢曰,聖敎誠然矣。此人何忍勸此事乎?命讀吏參前單。上曰,鄭宲爲吏參乎?鳳漢曰,未徑矣。上曰,李潭,何其過辭乎?鳳漢曰,前有所遭,故似是然矣。宜欲一番祈免矣。上曰,行副司直鄭宲,吏曹參議除授,旣已下敎,其宜一遞,吏曹參議李潭許遞,敦寧都正沈履之除授,一體牌招察任,李潭旣遞本職,分揀放送。出傳敎上曰,李瀰之引嫌,亦過矣。鳳漢曰,然矣。大臣先退。命坐直承旨入侍。同副承旨李德海進前。存謙曰,承旨李得培,在外云矣。上曰,諸承旨皆入來與否,注書知入。注書還奏曰,纔已入來矣。副提調先退。上曰,在外承旨許遞,行副司直李仁培除授,牌招察任,房順房。出傳敎上曰,噫,予意曾已諭,豈徒予意?仰聞于昔,凡於科場,爲多士,勿論知不知,恒願參榜,故頃於庭試及殿試,必也盡其才勸於諸生,況望八暮年乎?噫,此心非予外飾,實由乎中,今日下敎,誠非使氣,斷斷此心,蒼蒼陟降俯燭,而旣因儒臣所奏,旣寢其命,人是前人,意亦前也。旣寢其命之後,若一人不參,亦豈予意?聞相臣所奏,聞令之後,知委四門云,而或不聞而徑先下去,此非予意?其令禮曹當部,不踰日而今日內遍布,俾無一人不聞而下鄕之弊。出傳敎命內局入侍。致仁進通順散。上進御。上曰,診候止之。上曰,藥院勿爲直宿事下敎,一體還寢事。出榻敎諸臣以次退出。
上在慶熙宮。停常參·經筵。
自初昏至四更,月暈,廻木星。
大殿·中宮殿·惠嬪宮·世孫宮·嬪宮,政院·玉堂口傳問安。答曰,知道。
藥房都提調金致仁,提調南泰齊,副提調鄭存謙啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫趁早入診,詳察聖候爲宜,臣等不任區區憂慮,敢此問安,竝爲仰稟。答曰,知道。茶飮進御,日益向愈,甚矣。一氣字之造物,莫知幾層下焉,今則運動艱辛,幾乎若前,寔由誠淺,寔由涼德,遙望暮雲,良欲溘然,寢睡·水刺,差愈後一樣矣。
中宮殿·惠嬪宮,藥房口傳問安。答曰,知道。
大殿,朝廷二品以上·六曹堂上·奉朝賀單子問安。答曰,知道。勿爲問安。
中宮殿,朝廷二品以上·六曹堂上·奉朝賀口傳問安。答曰,知道。
李仁培啓曰,憲府連日監察茶時,諫院闕啓,俱涉未安,兩司除在外試所進去外,未肅拜人員,竝卽牌招,何如?傳曰,允。
又啓曰,大司憲趙榮進,持平金魯淳牌不進,執義邊得讓武一所進,掌令洪應輔在外,具庠奉命在外,持平洪檢武二所進,今日以監察茶時之意,敢啓。傳曰,知道。
備忘記,傳于李德海曰,今下弓矢,潼關僉使南極台,山羊會萬戶金世徹處給送。
尹得雨啓曰,二所試官,二品中承牌,只是一人,莫重試望,不可不備員,試官徐命應·尹東暹,竝更牌招,何如?傳曰,允。
傳于尹得雨曰,副尉當下批,卽爲開政。
備忘記,又傳于曰,淸璿郡主副尉,定於監役鄭麟煥子在和,分付該曹。
又傳于曰,副尉旣定,嘉禮廳堂郞,今日內啓下。
又傳于曰,藥房入侍。
尹得雨,以吏曹言啓曰,今丙戌年重試對擧庭試文科初試試官,今方擬入,而其中鄭尙淳·尹養厚·宋載經·李世演·徐命膺·李瀰·尹師國·李奎緯,時無職名,令該曹口傳付軍職,何如?傳曰,允。
兵曹口傳政事,副司直徐命膺·李瀰·鄭尙淳,副司果尹養厚·宋載經·李世演·尹師國·李奎緯。
傳于李德海曰,頃日中官下敎中,鄭鳳仁拔之。
有政。吏批,判書徐志修未肅拜,參判鄭宲進,參議沈履之進,行都承旨具允鈺進。以金正鍾爲同敦寧,洪樂命爲刑曹參議,鄭尙淳爲敦寧都正,徐命臣爲同成均,黃景源爲兼同經,徐志修爲觀象監提調,金魯鎭爲應敎,金瑞應爲吏曹正郞,丁載遠爲敦寧主簿,舍人單金龜柱,待敎鄭來謙,學諭單元修良,副尉鄭在和,尉號興恩。
兵批,判書金尙喆病,參判韓光會病,參議徐命天入直進,參知李宜老病,同副承旨李德海進。副司直朴相德·鄭存謙·李聖圭·李在協·洪晟。
尹得雨,以禮曹言啓曰,今此重試對擧庭試文科初試一所,設場於本曹矣。本曹郞廳,依前例朝房直宿之意,敢啓。傳曰,知道。
又以禮曹言啓曰,副尉旣定,嘉禮廳堂郞今日內啓下事,命下矣。堂上則本曹堂上例兼,而都廳郞廳,別單書入之意,敢啓。傳曰,知道。
李仁培,以義禁府言啓曰,今此庭試文科初試時,本府都事,皆爲赴擧,武都事一員,本府入直,而當直入直公事·回公都事及文一二所·武一二所禁亂都事,無以推移,假都事六員,卽令該曹依例差出,何如?傳曰,允。
又以義禁府言啓曰,中官金益良,京畿廣州府良才驛徒三年定配事,承傳啓下矣。以傳敎內辭意,具罪目,依例發遣府羅將,押送配所之意,敢啓。傳曰,知道。
濟州牧使狀啓,以二月朔靑橘薦新及進上,未免苟充封進,惶恐待罪事,傳于尹得雨曰,勿待罪事,回諭。
吏曹參判徐志修疏曰,伏以臣於前夜,忽伏承銓部除旨,惝怳憂惕,罔知攸措,念臣自來情勢,不容復玷於屢試輒躓之地,而目下病狀,尤無以奔走於職務,蓋臣昨年危疾,幾阽殊域,而幸賴聖恩曲庇,得以回甦,仍復任便調治,獲延至今,惟其許久將息之故,形殼雖似差勝,而已脫之精神,不可復陽,居常昏惙,終是病人,其間數次登筵,秪欲粗伸瞻天之願,近因藥院直宿,群情焦惶,不計顚仆,連參候班,而惘惘厭厭,殆無省識,似此貌樣,雖閑司漫局,尙難責以職事,況玆銓部,爲任如何,雖臣未病之前,才分精力,萬萬不稱,況自得病以後,數年之間,政目朝紙,都不記念,罕接人客,蔭武在職者,多不知姓名,其於循例政望,亦無以排比得宜,有何能振拔沈滯,以副聖朝搜才之盛意乎?前人之勝臣數倍者,尙致顚沛,況臣薄才賤骸,將何以擔重任於此時乎?强而行之,則僅甦之宿疾,必將復添,臣之驅命,固不足恤,其如國事之僨誤何哉?玆敢冒控哀懇,伏乞聖明,特垂憐察,將臣新授銓職,亟賜鐫遞,以卒天地生成之澤,千萬至祝。答曰,省疏具悉卿懇。今者此任,意蓋在矣,亦非不諒,卿勿過辭,安心調理行公。
司諫徐命善疏曰,伏以臣於病伏中,忽伏承亞諫新除,此是臣僨誤之地也。又何爲而至哉?臣於年前,猥叨納言,以規避朝參,自損臺體,重速嚴敎,至被譴削之典,靜言追思,惶汗在背,今雖日月已久,職名稍改,顧其言責則一也。尙何敢揚揚彈冠,不思自劃之義耶?召牌之下,趨承無路,玆徹短章,仰瀆宸嚴,伏乞聖明,亟削臣新授諫銜,因治臣違慢之罪,俾振頹綱,以安賤分,不勝幸甚。臣固不敢以臺官自居,然其一段憂愛,有不勝自已,輒此尾陳焉。臣於昨秋,待罪經幄,適當誕彌之節,獲備講讀之列,昭融一堂,皞皞有良春之意,臣敢以浴沂氣像,敷陳文義,仰勉其無斁亦保之道,而聖心嘉納,天笑爲新,臣中心藏之,式至于今,竊以爲上下同流之意,庶幾拭目,昨日之事,得無與浴沂氣像異乎?對班之一時譴罷,擧朝驚惶,鄕儒之卽日渡江,道路塡咽,景色愁沮,聽聞憂歎,以殿下聖學之高明,豈意其有是哉?卽因儒臣之求對,旋示轉環之大度,前後絲綸,次第還寢,而第伏念殿下之一言一動,不惟八方之所瞻仰,而書之簡冊,垂之關和,將爲百辟之所柯鑑也。自聖朝觀之,則不吝之盛德,雖由此益光,而收回之量,難於觀法,旣頒之令,易於取則,又豈若初無是事之爲純善純美也哉?伏願殿下,繼自今,凡於政令施措之間,勿露辭氣,益懋中和,謹之於始,毋或輕發,應之則已,無或留滯,要使宸衷,曠閑寬平,不爲事物之撓,則向所謂浴沂氣像,固亦卽此乎在,而不但爲燕翼之弘謨而已,其於靜攝中節宣調養之方,豈云少補也哉?抑殿下昨日下敎,不過以飭勵之意,薄示懲創而已,在有司奉行之道,固當不亟不疾,委曲周旋,或對或章,以冀反汗,實爲執藝之責,而曾不留時,惟恐或緩,館隷搜括泮村,甘結遍行五部,促令出送,無異驅迫,以致幾千多士,奔波蒼皇,喘喘然若無依歸,任師儒者,烏得無警乎?臣謂大司成權噵,亟施譴罷之典也。批答在筵說
李德海,以義禁府言啓曰,徐命善,大靜縣投畀事,命下矣。以傳敎內辭意,具罪目,依例發遣府羅將,卽爲押送配所之意,敢啓。傳曰,知道。
丙戌二月初十日辰時,上御會祥殿,藥房入診入侍時,都提調金致仁,提調南泰齊,副提調鄭存謙,假注書李鎭復,記事官鄭來謙·李謙彬,醫官方泰輿·李泰遠·鄭允協·吳道炯·鄭允說·柳光翼,以次進伏訖。致仁曰,俄見批旨,不勝焦迫矣。今則聖候何如?上曰,寢睡善爲,而運用甚難矣。致仁曰,水刺,何如?上曰,一樣矣。李海鎭目下一事,何樣機關四字,非但欺我也,其激予也。致仁曰,此時有此疏擧,尤爲切痛矣。進湯劑。上進御。諸醫診候以奏曰,脈候數滯,猶未調均矣。命時·原任大臣入侍。領議政洪鳳漢,領府事尹東度,左議政金相福進前。鳳漢曰,聖候何如?上曰,運用艱辛如前,此一氣字之造物也。致仁曰,粥水刺進御乎?上曰,不服矣。致仁曰,都承旨,有篤老親矣。上曰,然乎?命他承旨入侍。同副承旨李德海進前。上曰,今聞大臣所奏,其在孝理之道,其宜體下,都承旨鄭存謙許遞,其代行副司直具允鈺除授,牌招察任,房順房,三院副提調例兼。出傳敎上曰,鄭存謙,可用之人也。鳳漢曰,非但目下可用之人,可以前頭大用之人也。上命德海瞻望玉色。德海曰,天顔小無減矣。諸臣以次退出。
丙戌二月初十日申時,上御會祥殿,藥房入診入侍時,都提調金致仁,提調南泰齊,副提調具允鈺,假注書李鎭復,記事官鄭來謙·李謙彬,醫官方泰輿·李泰遠·鄭允協·吳道炯·鄭允說·柳光翼,以次進伏訖。致仁曰,午間聖候何如?上曰,一樣矣。進湯劑。上進御。致仁曰,運用,何如?上曰,似愈而長時如此,抑何以耐遣乎?諸醫診候以奏曰,脈候調均矣。內局先退。命坐直承旨入侍。命允鈺書興恩尉三揀擇日識御製。都承旨先退。右承旨尹得雨進前。得雨曰,試官徐命膺·李瀰,有應避之嫌,而爲同所試官矣。上以兪漢蕭換書以下,命內局入侍。致仁進湯劑。上進御。上曰,診候止之。命讀司諫徐命善疏。上曰,古談矣。命書傳敎曰,司諫徐命善,爲先遞差。出傳敎上曰,頃日處分,非爲鄕儒,予意有所非之者,有此處分,以過擧言之,則未爲不可,而此爲諸生報復也,大司成何以有過乎?致仁曰,再昨以酬應之煩惱,終夜失攝,而今有此擧,尤切焦迫矣。上曰,再昨處分,今覺過擧矣。大司成,異於承旨·玉堂,有司之臣奉行之外,奈何?如此之時,命善,無一言及於保嗇之戒,何敢爲諸生,有此擧乎?此人猶然,況海鎭乎?命書傳敎曰,再昨撤宵之後,今者徐命善,不顧私義,視君父惻怛之敎,佯若尋常,今已夜深,何可使渠,逗留京中乎?其令今日內渡江。出傳敎內局先退。上曰,徐命善疏中目下事三字,卽徐命膺引進海鎭之疏語也。尤爲無狀,不可放逐而止,初下敎勿施,大靜縣投畀。出傳敎上曰,宜請海鎭竄逐之啓,而返有此疏,乃父必不然矣。命承傳官入侍。上敎宣傳官,西小門仍留,出送徐命善,卽爲渡江,可也。宣傳官先退。上曰,今覽下敎,渠何敢爲?試官徐命膺減下,輔德李普觀差下,其令卽爲進去。出傳敎上曰,事件旣由李海鎭,則其時銓官之弟,焉敢開啄於其間?緘答旣已殊常,其弟又復若此,可謂臣分甚矣。命膺,焉敢晏然在職?況今番副提擧,若有爲其君焦心之心,其弟決不若此,況以此又背君心,若不嚴懲,何以戒人臣侍湯之心乎?海鎭之心,國人共知,雖不足道,鷹鸇之敎,佯若不知,懇惻藥院之批,視若尋常,若是跳踉者,抑何心哉?徐命膺,亟施刊版之典,以戒日後臣子。出傳敎上曰,噫,今番之事,非予辭氣,所重在焉,何可顧多士乎?昔高皇帝,以儒生之其能料外解題,特停其科,解題猶然,況所重乎?大抵臺通之紊亂,皆由於此輩,其若端本,非此何先?況以此欲爲浮囂者,大懲創之階者也。下敎時亦誦慈敎,末梢旣感儒臣匡救,非徒寢其敎,卽令欲遣更召,一則所重在焉,一則不負平日待靑衿之意,況旣不踰日,已無可論,此非末節,有司事體存焉。以此非斥大司成,何異於機關?已涉無嚴,設令有懷無隱,以浴沂之意陳章,則其曰,初何不深思,有此顚倒之擧云,則予當嘉納,權導何咎?且尤有大於此者,其曰,承政院批答,何不愼攝,而有此添加之敎乎?此非頃者浴沂之下敎,竊爲惜之云,則本心雖在,予當嘉納,而噫,爲今日侍從之臣,承今日藥院批答,小無悶迫之心。噫,海鎭之一氣字闖進,已無臣分,雖不足道,今者命善之覽此批,若是泛看,又以一氣字助之,已涉無狀,而噫,有心挾雜之輩已無,可謂無心,命善之泛忽懇惻之批,雖爲鷹鸇之敎,已有微意,而視若尋常,反有此擧,此有浮於海鎭,噫,其兄引進海鎭,其弟右袒海鎭。噫,故判書徐宗玉之子,豈忍爲此哉?衿紳俱如此,予何所恃?尤爲無狀者,今日覽藥院批答,雖隷臺下賤,若有秉彝之心,必也隕涕,而其敢佯若不聞乎?此不嚴懲,一隅海東,君臣之分,將掃矣。徐命善刊名仕版,放逐田里,以此觀之,今此命善之意,必也欲進一海鎭之意,此必初逐鄕儒,右袒海鎭,誑誘命善,報復權導之致,何云臨時?事當依初令,鄕儒一竝停擧,而渠雖無狀,旣誦慈敎,故十分參酌,此則付四館所,其令鄕儒咸滌舊習焉。出傳敎上曰,京畿隱結,首實狀聞,旣已來到,明日內局入侍時,大臣同爲入侍。出傳敎以北道監市御使具庠狀啓,主管市事,不善檢飭,惶恐待罪事。上曰,勿待罪事,回諭。出傳敎諸臣以次退出。
上在慶熙宮。停常參·經筵。
夜自二更至五更,月暈,廻木星。
大殿·中宮殿·惠嬪宮·世孫宮·嬪宮,政院·玉堂口傳問安。答曰,知道。
藥房都提調金致仁,提調南泰齊,副提調具允鈺啓曰,伏未審夜間,聖體調攝,若何,痰候何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。噫,予意見不是底人,雖衰不耐,欲諭而中官難記,故先召副提擧下敎矣。噫,於昨冬沖子起動,予豈必也?因此用心,步屧愈艱,幾朔帖身,尙未運動,初意豈乎至此?雖因痰候,至于今日,七十三老人,更難起動,其勢固然,而猶有所望,故日三服湯,自云苟且,鹹劑·甘劑·辛劑,逐日服之,其猶能服,亦云甚矣,豈徒藥院諸臣?予則曰,今之局方之人,可謂殘忍,四朔焦心,僅得良劑,而造物多猜,功效輒潰,予非以諸臣諂諛導之也。祖依於孫,孫依於祖,而沖子,僅得向差,予又若此,昨於三揀擇時,其祖强起,倚窓酬應,其孫雖侍坐,坐而見之,非昨年仲冬以前沖子之面也。非徒神氣之猶未快復,揀擇都尉之敷腴,十勝於此,於座右始見之,自歎曰,若非仲冬,世孫豈乎至此?不覺涕潛,若此之時,雖非挾雜,決非無端起浪之時,而敢以一氣字,沮戲奏功之時,其心雖五尺之童,可知聞,如鷹鸇之敎,聽若不聞,此不是底意思。大抵以人事言之,其父不能運動之中,服湯僅愈,而傍人,其若挑氣添加,爲子弟者,視若尋常,無懇迫之意,此不孝也,不悌也。于今世道,庸庸碌碌之人,難望此辦,因此非徒不睡,少愈而添加,前功日潰,職在耳目,雖不爲鷹鸇,其無據者有五,一則雖若陳章,宜請淸心息慮,而今番淸心之批,若風過耳。頃者浴沂之言,敢爲引陳。噫,浴沂風舞雩,卽予本心,而今則灑風,雖臥而爲,何能運動浴沂乎?二則見藥院之批,雖不爲鷹鸇,略無懇迫之語,是誰之子,是誰之弟,而若此,今日人心世道之陷溺,於命善,尤可見也。三則本事儒臣匡救,事已帖然,設或以初不若是事,勉其君,猶非其時,有司聽命而已,其雖請推,猶爲可也,況此請乎?此無他,古談其兄,輕淺其姪,左右恐動,有此擧措,抑何心抑何心,爲旣召之諸生,敢舍諺所謂記官之事乎?況其君添加,少無動意,還入諸生,若是眷眷,而用氣字之臺臣,亦視尋常,爲有司之擧行者,爲浮囂而甘心若此,此已無狀也。四則其章,少無爲君悶迫之語,敢引往事而勉焉。一則學於其兄之古談也,一則動於其姪之輕淺勸諭也,此所謂一則兄一則弟者也。五則爲今日臺臣,而不能擧職,一則視惜乎苦哉之敎,不思望八其君,若是帖席,敢爲已召之鄕儒,若是放恣,況李海鎭通淸,誰也,而徹宵緘問之餘,越俸下敎,墨未乾之時,乃敢爲此乎?雖海鎭,昨今亦不爲此,可謂朝鮮一太無廉恥人也,無乃學於其兄,中人猶不爲,況聖人乎此文乎?吁嗟,今日諸臣,須觀命善之章,若有少愈之戒·淸心之勸,而有此敎,渠雖無狀,何異於誣一世?此則中有慷慨者言之,而以一言而決之,世道之若此,莫非彼蒼也。將愈而若此,莫非彼蒼也,欺陟降而不飭,蒼蒼其何顧?予不導率,而有此添加,蒼蒼亦豈顧予?是誰之過,是誰之過?寔予之過,寔予之過。噫,非徒運動,手臂其亦添加,今日則氣嗽忒甚,此昨冬以後所無者,此豈他哉?卽痰嗽也。今則此時服湯誠難,體鄒聖之意,從容靜攝而已,其愈隕心者,若知此也,違初心而豈服通順散·牛膝茶乎?吁嗟此心欲伸情禮,其旣虧一功,又莫能若意,春謁何時爲之?來朔展禮,亦何能爲?遙望丹門,此何人哉,此何人哉?强抑初心,强服此湯,徒致不孝,復何諭哉,復何諭哉?若有誠意,豈不一拜?不然,此何益哉?通順散·牛膝茶,一竝停止,建功湯·大補湯中,更爲消詳以入。噫,予見多矣,予見熟矣。此等之時,此等之時,豈無服湯之心,而其有此命者,予雖不學,不欲爲一命善而却藥之意,而自顧初心,望彼蒼而靦然矣。
中宮殿·惠嬪宮,藥房口傳問安。答曰,知道。
李德海啓曰,大司憲趙榮進未肅拜,執義邊得讓武一所進,掌令洪應輔在外,具庠奉命在外,持平洪檢武二所進,一員未差,今日以監察茶時之意,敢啓。傳曰,知道。
傳于尹學東曰,藥房入侍。
又傳于曰,承旨入侍。
以重試武科初試規矩望筒,傳于李德海曰,依前爲之。
傳于尹學東曰,藥房入侍。
有政。吏批,判書徐志修陳疏受由,參判鄭宲陳疏入啓,參議沈履之進,左承旨尹得雨進。
吏批啓曰,判書徐志修陳疏受由,參判鄭宲陳疏入啓,小臣獨政未安,何以爲之?敢稟。傳曰,只出緊任。以李應協爲大司憲,李鎭衡爲司諫,金漢老·趙台命爲掌令,申益彬爲持平,李命勳·鄭昌順爲正言,閔弘烈爲校理,李普圭爲副修撰,金尙翼爲禮曹判書,成天柱爲刑曹參議。
兵批,判書金尙喆病,參判韓光會病,參議徐命天入直進,參知李宜老病,右副承旨李德海進,副護軍朴宗益·李憲默·洪應輔·具庠,副司直南有容·趙重晦·李仁培·申尙權,副司果朴相老·李得一·金履禧。
兵曹口傳政事,副司直南泰齊。
李德海,以刑曹言啓曰,因武一所移文,黃州擧子金鳳瑞·朴師仁等處,借射·代射情節,嚴加査問,則朴師仁,以武科出身,冒入代射節次,箇箇自服,而朴師仁,旣是出身,移義禁府處之,何如?傳曰,允。
又以武一所差備官,以試官意啓曰,參試官成均館司成金漢老,移拜司憲府掌令矣。莫重試所,參試官不可不備員,令政院急速稟旨變通,何如?
又啓曰,因武一所草記,參試官金漢老,移拜掌令,莫重試所,參試官不可不備員,令本院稟旨變通事,允下矣。原單子中,改付標以入之意,敢啓。傳曰,知道。
吏曹參判鄭宲疏曰,伏以臣於前冬在鄕之日,伏承聖批,辭旨隆重,迥出尋常,仍有賓客特除之命,實非賤品所敢承當。迺於月前,爲參候班,來詣輦下,仍隨賓對,猥登前席,天語諄諄,勉以輔導之任,揣分量才,承膺無路,夙夜憂懼,不知所措。不意昨者,亞銓新除,忽降於趨班在闕之際,適値銓地一空,促令開政,更鼓漸深,將未免有妨於靜攝之節。臣於是他不暇顧,冒沒承命,去就郞當,羞愧欲死,此固出於一時副急之計,因仍蹲據,斷無是理,不避煩瀆,敢此仰籲,而顧臣本末長短,臣於前疏,已盡之矣。唯以目下私義,決難仍冒之意,更此略陳焉。凡人仕宦,必趁血氣之方壯,膂力之未愆,可以奔走效勞,以報涓埃,而今臣,方其少壯,猶且逡巡,旅進旅退,未嘗有數月淹也。及今年紀許多,桑楡景迫之辰,乃反貪榮戀寵,揚揚冒出,遲回於鍾漏間而不知止焉,則眞所謂不識世間,有羞恥事者,臣豈忍爲此哉?臣之前後所踐歷,俱是濫竽,而迫於嚴旨,間或承命者有之,至於今日所叨,尤爲懍惕,前旣淟涊於淸顯,今又貪饕於權要,則眞箇賤夫之左右望而罔市利者,如臣無似,顧不足說,而其在淸仕路重官方之道,不當若是,此臣所以反覆揣量,實無進身之路。古人云,人臣之出處進退,實關風俗盛衰,夫匹夫去就,奚是江湖鳧雁,而其言若此者,誠以勵世敦俗之道,係於是矣。今臣之區區祈懇,雖是一身私義,而其所以裨益風敎,仰答聖恩者,亦可謂塵刹之報矣。其人器之不稱,衰病之難强,有不暇論,而只以此廉愧一節,終是仰籲者,實出於萬不獲已。臣方繕寫封進之際,政牌遽下,而末由趨承,不得不瀆擾於靜攝之中,臣罪至此,尤無所逃。伏乞天地父母,諒臣私義之萬分難進,察臣辭語之一毫非飾,特遞臣銓任,仍治臣違慢之罪,千萬幸甚。答曰,省疏具悉。再昨承牌,嘉尙處義,今日陳懇,深量卿心,卿之恒日之意,予已洞察,而噫,白首暮年,一欲試卿,予意豈偶?卿何忍辭?須勿過辭行公。
左副承旨洪準海疏曰,伏以臣於向日,獲蒙恩遞,省護母病,惶隕感激,尙切于中。不意玆者,又伏奉喉院特除,招牌押臨,臣誠惝怳震惕,莫省所措,方當藥院輪直,候班未撤,尤豈不竭蹶承膺,小伸微分,而第臣情私,切有萬分悶迫者,臣母年過七耋,宿病沈淹,而又自月初,添得寒疾,食飮全却,痰嗽連劇,症形彌留,神氣委苶,臣方扶護醫治,實無離捨供職之勢,非不知此時瀆擾之爲罪,而情理煎急,玆不得不疾聲仰籲,伏乞天地父母,特垂矜察,亟許鐫遞,以便救護,仍降威罰,以肅朝綱,千萬幸甚。答曰,省疏具悉。此時喉院,豈可曠焉?本職許遞焉。
丙戌二月十一日卯時,上御會祥殿。同副承旨入侍,都承旨追後入侍時,同副承旨李德海,假注書金觀柱,記事官鄭來謙·李謙彬,以次進伏訖。上曰,諸承旨皆入來耶?德海曰,左承旨趙重晦,昨日申退時,大段落傷,故不得入來,右副承旨李得培,身病添重,今方委頓,故不得入來,其外諸承旨,則皆入來矣。上命都承旨入侍。賤臣觀柱出來,引都承旨具允鈺進伏。上曰,前日承旨解見任者,誰誰也?允鈺曰,鄭尙淳·李瀰·李聖圭·李在協·洪晟也。上命同副承旨書之曰,左承旨·右副承旨許遞,其代,前承旨洪準海·洪述海除授,牌招察任,房順房。出傳敎上命德海先退。德海曰,明日武試試官,當爲差出,而臺臣,皆以在外不進云矣。上曰,誰也?德海曰,大司憲趙榮進,正言李得一,掌令洪應輔等,而李得一,則以宣諡事在外,洪應輔則原在外也。上曰,趙榮進則在京乎?允鈺曰,在京矣。上命同副書之曰,兩司在外人,竝許遞,其代政官牌招開政,待下批牌招察任。又命書之曰,噫,其君之敎是也,則今日靑丘,君臣之名猶存,僅以少愈之君,若是添加,旣承如鷹鸇逐鳥雀之敎,則予之所望,非欲爲臺臣藉手,亦非使一律處之也。旣承此批,視若尋常,佯若不知,此不是底其君乎,是底其君乎?噫,移孝事君則忠,羅仲素,亦不言無不是底父母乎?君臣之分,掃地盡矣。若其君之敎不信,則孔聖,豈不云不是二字乎?次對稱在外,職在都憲,亦爲結舌,噫,其七十三歲君不然,況暮年益衰之君乎?今者下敎,非爲予也,寔爲靑丘,亦爲沖子,大司憲趙榮進,爲先施以刊板之典,昨政應在外奉命人外,稱在外者,一體施以刊板之典。以上竝出傳敎上曰,朴相老,坐以觀望,可謂不測矣。海德先退。上命都承旨書藥房批答未半。上曰,方此奏效之際,有此擧措,是憎予之服藥矣。允鈺曰,爲臣子者,豈敢有一分如此之心乎?上曰,予若不反汗而仍爲逐送,則雖以爲,殿下何爲此過擧云爾,則可也,今此旣處分之後,猶爲如此,是必聞鄕儒之嗾囑矣。上曰,予謂其昆季叔姪三人中,命善最勝矣,豈意今日,乃反有此擧也?其三古談,同心爲之,豈不至有此擧乎?上仍以手拍閾曰,今日此敎,若有一分不是處,則蒼天陟降,宜有降監之道焉。上曰,設或已逐鄕儒遠去,若有一分悶其君添加之心,有何所可惜乎?允鈺曰,渠若知聖心之煩惱,至於此境,則豈敢爲此擧乎?上曰,在有司之道,固當承命奉行而已,彼大司成,何罪之有?允鈺曰,然矣。上曰,服藥而久不展謁,反不如不服矣。允鈺曰,批答中强抑强服爲不孝之句,誠過矣,豈爲不孝哉?連進此劑,而速奏功效,卽行展謁,則是有光於聖孝,豈可謂不孝哉?上曰,不然矣。須出去,可也。允鈺曰,聖敎如是,則臣等姑爲出去,而少頃後都提調等,當入侍矣,更當仰達矣。退出時更命入侍。命讀批答中第五條,至若是放恣下。命添書況李海鎭以下七十一字。上曰,予於昨夜,幾欲更逐鄕儒,而頃日儒臣所奏,深爲得體,故其時卽爲還收,而且以寧人負我,無我負人之意,不爲更逐矣。上曰,蔘苓茶·牛膝茶及通順散,一竝停止,更以他藥,消詳以入,可也。允鈺曰,此藥今方奏功,豈可霎時停之乎?若以他藥進御,則難爲責效,而不過爲調理之劑也,當依近日所進湯劑,可也。上終不允許,仍命出去。諸臣以次退出。
丙戌二月十一日辰時,上御會祥殿。藥房入診,領左相同爲入侍時,都提調金致仁,提調南泰齊,副提調具允鈺,假注書李鎭復,記事官鄭來謙·李謙彬,領議政洪鳳漢,左議政金相福,醫官方泰輿·李泰遠·鄭允協·吳道炯·鄭允說·柳光翼,以次進伏訖。鳳漢曰,聖候何如?上曰,一樣矣。致仁曰,伏見批旨,惶懍焦迫矣。上曰,臂部麻木矣。諸醫診候以奏曰,脈候度數雖均,而猶未舒矣。致仁曰,通順散停止,建功湯·大補湯中議藥來待爲敎,而通順散,誠爲當劑矣。上曰,予欲靜臥而調理,豈可更進酒劑乎?致仁曰,加進通順散,以爲通順氣血,好矣。上曰,雖通順氣血,此輩亦以一氣字困我,奈何?泰遠曰,建功大補,不過調理之劑,甚遽矣。通順散,不可不連爲進御,治痰而通血脈也。鳳漢曰,外議皆以爲通順散,甚合治痰云,不可一時間斷也。相福曰,旣知當劑,則寧不進御乎?上曰,非不知也,而何可進御乎?徐命善無狀矣。鳳漢泣請曰,殿下,以大聖人之度,何怒渠輩而却湯乎?上曰,予欲不服矣,大臣如是懇請,予當聽從矣。致仁曰,湯劑已煎,待楹外矣。進通順散。上進御。上曰,命善何其然乎?鳳漢曰,徐命善,無商量矣。上曰,甚怪矣。鳳漢曰,此京畿監司洪麟漢道內隱結査實狀聞也,令地部·惠廳憑處事分付,而今番隱結査出之令,蓋以年前陳田,近三萬結頉給之後,新起絶無所報,仍作各邑私用,隱結之爲可駭也。京畿旣如是多報,則他道,可以推知,聞諸道臣,今方嚴査云,斯速狀聞之意,更爲分付,何如?上曰,依爲之。出擧條鳳漢曰,禮曹,多有擧行之事,禮判本職許遞然後可以爲之矣。上曰,嘉禮廳多有擧行之事,而目今內局體重,禮判本職許遞,今日政擧行,待下批牌招察任,前禮判,令該曹口傳付軍職。出傳敎諸臣以次退出。
丙戌二月十一日酉時,上御會祥殿,藥房入診入侍時,都提調金致仁,提調南泰齊,副提調具允鈺,假注書李鎭復,記事官鄭來謙·李謙彬,醫官方泰輿·李泰遠·鄭允協·吳道炯·鄭允說·柳光翼,以次進伏訖。致仁曰,午間聖候何如?上曰,一樣矣。進湯劑。上進御。致仁請診候。上曰,止之。內局先退。命允鈺讀公事。命儒臣持警世問答入侍。上曰,承旨許遞,代行副司直李福源除授,牌招察任,房順房。出傳敎校理李性源,修撰鄭昌聖進前。命上下番讀之。又命允鈺讀訖。命儒臣先退。內局入侍。致仁進湯劑。上進御。上曰,診候止之。致仁曰,咳嗽,何如?上曰,不至大段矣。諸臣以次退出。
上在慶熙宮。停常參·經筵。
大殿·中宮殿·惠嬪宮·世孫宮·嬪宮,政院·玉堂口傳問安。答曰,知道。
藥房都提調金致仁,提調南泰齊,副提調具允鈺啓曰,伏未審夜間,聖體調攝,若何,痰候何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。當下敎于入侍矣。
中宮殿·惠嬪宮,藥房口傳問安。答曰,知道。
李命植,以都摠府言啓曰,今日入直內三廳武兼禁軍及軍兵等,中日習射,請出標信。傳曰,知道。
金華鎭啓曰,嘉禮廳多有擧行事,而禮曹判書金尙翼,昨日違牌,今日又不出肅,卽爲牌招察任,何如?傳曰,允。
傳于任㻐曰,藥房入侍。
金華鎭啓曰,吏曹判書徐志修陳疏受由,參判鄭宲,參議沈履之牌不進,推考傳旨及罷職傳旨,今方捧入,而開政命下之後,如是違牌,不卽擧行,事甚未安,參判更卽牌招開政,何如?傳曰,允。
傳于任㻐曰,開政後當爲署經,而開政遲矣,催促。
任㻐,以侍講院言啓曰,本院兼輔德李商芝,時無職名,令該曹口傳付軍職,何如?傳曰,允。
兵曹口傳政事,副司果李商芝。
李聖圭,以兵曹言啓曰,拆見江華留守李溵去乙酉年秋冬等褒貶啓本,則文殊山城別將林壽徵,以糴或招怨爲目,昇天浦別將金麗,以盍惕浦謗爲目,則竝宜置下考,而置諸中考,致勤點下,殊無嚴明殿最之意,守臣已自政院請推,毋論林壽徵·金麗,以下考施行,何如?傳曰,允。
韓光會,以兵曹言啓曰,今此重試武科初試,分兩所,當於設行於訓鍊院·慕華館,而庭試武科初試開場相値,依前例重試武科初試,一所南小營,二所南別宮設行之意,分付試所,何如?傳曰,允。
李聖圭,以義禁府言啓曰,掌令趙台命所啓,放逐庶人李海鎭,極邊遠竄事,依啓矣。李海鎭,全羅道海南縣極邊遠竄,而下去慶尙道星州地,以承傳內辭意,具罪目,依例發遣府羅將,仍令押送配所之意,敢啓。傳曰,知道。
又以義禁府言啓曰,武一所移文,據刑曹啓辭內,代射罪人出身朴師仁,移本府處之事,允下矣。朴師仁,今方待命於本部,卽爲拿囚之意,敢啓。傳曰,知道。
又以義禁府言啓曰,前正言李命勳·鄭昌順,竝施投畀之典,當日押送事,命下矣。李命勳,全羅道靈巖郡,鄭昌順,慶尙道陜川郡,竝投畀,而以傳敎內辭意,具罪目,依例發遣府羅將,卽爲當日押送于各其配所之意,敢啓。傳曰,知道。
修撰李性遂疏曰,伏以臣之老母,年今八十矣,中歲以來,屢經重病,居常懍懍,寧日恒少,自數昨,又得寒感,舊症新,一時交作,醫治罔效,輾轉危劇,膈火上升,頑痰中結,氣息喘短,飮啖廢却,委身床簀,轉側須人。臣方左右扶將,煎泣罔措,而臣終鮮兄弟,無他相依之人,醫藥之道,看護之節,非臣則無人焉,離捨供職,實無其望,當此靜攝之時,猥陳私懇,極知惶悚,而情私所迫,不得不疾聲哀籲於天地父母之前。伏乞聖慈,俯垂矜憐,亟削臣本兼之職,以便救護,仍治臣瀆擾之罪,以昭法紀,千萬幸甚。答曰,省疏具悉。今覽爾章,宜有體下之道,本職許遞焉。
同敦寧金鍾正疏曰,伏以臣待罪邊門,逖違天陛,幸蒙聖慈,特許恩遞,俾得以歸省老母,母子相對,方祝洪私,不意靜攝之中,俯垂記念,屢辱恩除,繼有賜對之命,兩載違離之餘,復登文陛,仰覲耿光,疏遠微臣,何以得此於聖主也?榮感交極,不知所喩,敦府新命,又下此際,宜卽趨謝之不暇,而第臣有一段悶隘之情,不容自外於天地父母之前,敢此披瀝肝血,以冀聖明之少垂察焉。臣之再昨年所叨恩資,有萬萬惶愧不自安者,噫,尋常知舊之際,尙不可因彼罪而媒己榮,臣則於舅甥之間,當其罹譴之日,反蒙超秩之恩,臣心慙恧,無以自解,則不知臣者,其將謂何,而後之君子,亦何能察其實而諒其心也哉?況親在女壻,理宜相關,而未卽引遞,有失處義,則譴罰之被,固其分矣,至於恩命之加,是豈臣夢寐所敢料者哉?臣不覺驚汗浹背,無面可顯,而聖敎丁寧,爲臣俯慮者,已無所不燭矣,中間邊邑之除,義同往役,竊自附於辭內辭尊之義,而日昨膺命,亦爲承候,非敢以官職居也。顧今所叨,雖云閑司,亦係宰例之實職,而因仍冒據,若固有之,則是負初心而蔑四維也。目下解由,有拘格例當遞,有不可論,而趨詣散班,參候起居之計,從此亦左,瞻望雲天,但有耿結。噫,以臣不肖,徒荷聖上念先之眷,蒙被殊渥,與天靡極,區區寸心,不擇夷險,圖報萬一,前後除命之下,人器不稱,而不暇計焉,疾病難强,而不敢辭焉,此或聖明之所俯諒,而忽地誤恩,心跡䵝昧,如欲杜門自靖,則便訣明時,義有所不敢,如欲彈冠就列,則大壞廉防,心有所不忍,進退兩難,措身無所,臣之情事,可謂窮且慼矣。儻蒙聖上,曲賜憐察,亟收前命,則不但爲臣身之幸,實有光於成物之聖德,寔微臣日夕之所祈望也。
丙戌二月十二日辰時,上御會祥殿。藥房入診,掌令同爲入侍時,都提調金致仁,提調南泰齊,副提調具允鈺,假注書李鎭復,記事官鄭來謙·李謙彬,醫官方泰輿·李泰遠·鄭允協·吳道炯·鄭允說·柳光翼,掌令趙台命以次進伏。致仁曰,夜間聖候何如?上曰,一樣矣。進湯劑,上進御,諸醫診候以奏曰,脈候度數,調均而差緩矣。上曰,朝者行步甚難矣,今則小愈矣。泰遠曰,此痰散脾胃而然矣。上曰,親診脈候,甚浮矣。泰輿曰,非浮脈也,卽滑氣也,此失攝而然矣。致仁曰,聖心安靜,則脈度顯勝,用慮則似減,此專由於酬應煩惱寢睡失攝之致也。上曰,連爲善睡矣,日前失睡而然矣,去夜小水頗澁,故木米飮三次進御後,差愈矣。泰遠曰,今日連進木米茶,得汗候則痰候必散矣。上曰,眩眩之氣,非氣弱而然乎?泰輿曰,此流注之痰也。致仁曰,今番嘉禮廳擇日促迫,凡事擧行,聞多窘速,都廳李商芝所帶館職,依近例許遞,使之專意本廳事何如?上曰,依爲之。內局先退,上命儒臣持警世問答入侍。台命曰,請還寢東呂·址淳等還配之命,更令王府嚴鞫得情。上曰,勿煩。又曰,請還寢定配罪人者斤萬酌處之命,令王府嚴鞫得情。上曰,勿煩。又曰,李海鎭之挾雜私意,肆然陳章,溷擾於靜攝之中,致煩聖慮者,揆以臣分,極爲無狀,雖以聖上孝理之政,特施放歸之典,其在嚴處之道,不可以此律而止,請放逐庶人李海鎭,極邊遠竄。上曰,今者所請,臺體卽然,依啓。又曰,新除授司諫院司諫李鎭衡,時在京畿楊州地,請斯速乘馹上來事,下諭。上曰,依啓。又曰,臣有微忱所懷,敢此仰達,伏見近日淵衷煩惱,辭敎失平,靜攝之中,過費聖心,雖以昨日所下藥院批旨觀之,聖候復常之節,至有因此添損之敎,此皆群下之罪,有罪者,以其罪罪之,而淸心二字,宰臣亦有所仰達,大聖人物來順應平心愼疾之方,深加體念,是臣區區之望也。上曰,予豈樂爲,而今者所請,可見愛君,其益宜自勉焉。出擧條掌令先退,校理李性源,修撰鄭昌聖進前,命性源讀之。上曰,李海鎭何足言,而徐命善事,可怪矣,當以予之過擧爲言,而爲鄕儒,非斥大司成,亦怪矣。允鈺曰,大抵聞伊時儒生,景色愁沮,故有此擧,而如此靜攝中煩瀆,非其時矣。上曰,臺臣,只趙台命乎?允鈺曰,大司憲李應協,掌令金漢老,正言李命勳·鄭昌順皆肅謝,而持平申益彬,牌不進矣。上曰,諫院闕啓乎?允鈺曰,然矣。上曰,鄭昌順,與下番誰兄誰弟?允鈺曰,昌聖兄也。上曰,下番儒臣退去,方欲處分其弟矣。命書傳敎曰,噫,今日海東,有臣子乎,否乎?雖無昨日下敎,古人云,見無禮於君,如鷹鸇之逐鳥雀,雖無禮於君,亦然,況甘心黨習,自陷於頃者熙政堂諸臣所對亂臣賊子之名乎?予則以孝爲治之道,只以已奏之律勘處,臣豈敢媕婀乎?況昨日下敎已諭,及其次律,何心顧者乎?噫,七十三歲之君,因此其果添焉,奚特無禮,自陷無父無君之域,亦何假借?莫云無父無君謂過,使其君因此添加,此不忠也,不顧父自陷罔赦,是不孝也,是曰有君乎,有父乎?觀今世道,昨政承牌,莫知何樣駭擧,猶有一分臣分,柏府三員,薇院二人承牌,誠是意外,予今言之,近者兩司俱爭,雖曰非矣,而此等事,三司猶無不可,況兩司聯名陳啓,亦有舊例,則以一趙台命,彌縫以啓,事之無據,莫此爲甚。不參其啓掌令金漢老,其心猶若此,點下之時,予已量矣,亟施刊版之典,諫院闕啓,尤爲無據,正言鄭昌順·李命勳,竝施投畀之典,當日押送。出傳敎上曰,議諡後,有署經乎?允鈺曰,然矣。上曰,兩司當有署經之事,兩司有闕代,政官牌招開政,以在京無故人擧行,待下批牌招署經。出傳敎諸臣以次退出。
丙戌二月十二日申時,上御會祥殿。藥房入診入侍時,都提調金致仁,提調南泰齊,副提調具允鈺,假注書李鎭復,記事官鄭來謙·李謙彬,醫官方泰輿·李泰遠·鄭允協·吳道炯·鄭允說·柳光翼以次進伏訖。致仁曰,午間聖候何如?上曰,一樣矣。致仁曰,朝者眩候,何如?上曰,姑未更發矣。進湯劑,上進御。上曰,行步無可望之勢矣。致仁曰,朝者以小愈爲敎矣,今忽如此乎?上曰,臥時常以爲豈無起動之時云矣,如此之時,雖臥而起動亦難矣。諸醫診候以奏曰,脈候調緩,而與朝一樣矣。致仁曰,水刺,何如。上曰,小進矣。內局先退。允鈺曰,朝者李命勳·鄭昌順投畀,而無遞差之命矣。上曰,今番處分兩臺,一竝先遞差,命允鈺讀同敦寧疏。上曰,其時以承旨,爲灣尹乎?允鈺曰,乍經禮參,旋除知申,不爲行公而得遞矣,其後爲灣尹矣。上曰,其時雖未行公,必陳章矣,此欲免擠妻父陛資之責矣。命書傳敎曰,往者之事,只嘉其處義之當然,何可一毫彷彿於媒榮乎?況曾已行公,今忽若此,處義郞當,分義寒心,解由一節,尤無可論。況玆事,焉敢復陳於今日乎?何樣機關,先示之微兆也,不可不嚴堤坊。金鍾正,亟施洪原縣投畀之典,此等章注,雖無今日之敎,何敢呼望?況申暻事若何?追憶熙政堂下敎之事,猶欲溘然,此等之事,何敢更售於今日,亦何敢循例捧納,今日在院諸承旨,竝施不敍之典。出傳敎命騎堂入侍,參知李宜老進前,卽命退出。上曰,南所衛將,假承旨差下入侍。出傳敎假承旨李宜柱進前。上曰,此時靜而調攝,然後乃可報小愈之戒,不緊公事留院,循例章注,勿爲呼望,政事酬應,于今其亦漫酬應,置之,待下敎擧行。出傳敎上曰,參判韓光會,都承旨除授,牌招察任,房順房,三院副提調例兼。出傳敎命內局入侍。致仁進湯劑,上進御未半,以藥器撞之曰,進此何爲,因此而加資,又爲封君,今何以此撕捱乎?致仁曰,此乃舊年事也,一事二事,聖心煩惱,此甚絶痛矣。上曰,頃者處分中官中,尙未敍用人員,一竝敍用。出傳敎上曰,李性源·李晉圭,正言除授。出傳敎命昨秋以後曾經承旨書入,內局先退。上曰,前承旨金華鎭·李翼元·李命植·李聖圭·徐㻐,承旨除授,牌招察任,房順房。出傳敎上命注書書傳敎曰,南所衛將李宜柱,擧條駭然,汰去。出傳敎諸臣以次退出。
上在慶熙宮。停常參·經筵。
巳時午時,日暈。未時申時,日暈兩珥。
夜自三更至五更,月暈,廻木星。
大殿·中宮殿·惠嬪宮·世孫宮·嬪宮,政院·玉堂口傳問安。答曰,知道。
藥房都提調金致仁,提調南泰齊,副提調韓光會啓曰,伏未審夜間,聖體調攝,若何,痰候何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢此問安,竝爲仰稟。答曰,知道。與昨一樣矣。
中宮殿·惠嬪宮,藥房口傳問安。答曰,知道。
傳于金華鎭曰,藥房入侍。
李聖圭啓曰,大司憲李應協,武科重試二所進,執義邊得讓,武科庭試一所進,掌令趙台命,武科重試一所進,一員未差,持平洪檢,武科庭試二所進,申益彬傳旨未下,今日以監察茶時之意,敢啓。傳曰,知道。
金華鎭,以嘉禮廳言啓曰,曾前嘉禮時同牢宴所用交拜席,分付海營織造矣。今此淸璿郡主嘉禮時,依前例分付黃海監司處,使之織造上送事,作見樣行移,何如?傳曰,允。
李聖圭啓曰,禮曹判書金尙翼,昨日違召,今日又不出肅,嘉禮廳多有擧行之事,卽爲牌招,何如?傳曰,允。
又以義禁府言啓曰,金鍾正,洪原縣投畀事,命下矣。金鍾正,咸鏡道洪原縣投畀,而以傳敎內辭意,具罪目,依例發遣府書吏,押送配所之意,敢啓。傳曰,知道。
丙戌二月十三日辰時,上御會祥殿。藥房入診入侍時,都提調金致仁,提調南泰齊,副提調韓光會,假注書李鎭復,記事官鄭來謙·李謙彬,醫官方泰輿·李泰遠·鄭允協·吳道炯·鄭允說·韓光翼,以次進伏訖。致仁曰,夜間聖候何如?上曰,一樣矣。致仁曰,寢睡,何如?上曰,平穩矣。進湯劑,上進御。諸醫診候以奏曰,脈候調均而尤緩矣。上曰,眼視可悶矣。命時·原任大臣入侍,領議政洪鳳漢,領府事尹東度,左議政金相福進前。鳳漢曰,脚部運用之節,何如?上曰,小愈矣。鳳漢曰,禮判金尙翼,有關格之病,不能行公云矣。上曰,禮判許遞,其代綾恩君具允明除授,牌招察任。出傳敎上曰,又有形形色色奇奇怪怪之事,安知其更有如此事乎?鳳漢曰,敢有是事,金鍾正非有他意,而昨日處分,於渠爲玉成之盛意也。諸臣以次退出。
丙戌二月十三日申時,上御會祥殿。藥房入診入侍時,都提調金致仁,提調南泰齊,副提調韓光會,假注書李鎭復,記事官鄭來謙·李謙彬,醫官方泰輿·李泰遠·鄭允協·吳道炯·鄭允說·柳光翼,以次進伏訖。致仁曰,午間聖候何如?上曰,一樣矣。腹中小有不平之氣,大便後,稍穩矣。致仁曰,小水,何如?上曰,差愈矣。進湯劑,上進御。諸醫診候以奏曰,脈侯調緩,而與朝一樣矣。內局先退,命儒臣持警世問答入侍,應敎金龜鎭,修撰鄭昌聖進前,命上下番及承旨讀訖。儒臣先退,命內局入侍,致仁進湯劑,上進御。上曰,腹中似輪囷矣。致仁曰,似是便候矣。上曰,然矣。診候止之,諸臣退出。
上在慶熙宮。停常參·經筵。
卯時,日暈。午時,日暈。夜一更,有霧氣。
貞聖王后忌辰齋戒。
大殿·中宮殿·惠嬪宮·世孫宮·嬪宮,政院·玉堂口傳問安,答曰,知道。
藥房都提調金致仁,提調南泰齊,副提調韓光會啓曰,伏未審夜間,聖體調攝,若何,痰候何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道,予則一樣矣。
中宮殿·惠嬪宮,藥房口傳問安。答曰,知道。
大殿,朝廷·二品以上·六曹堂上·奉朝賀單子問安。答曰,知道,勿爲問安。
中宮殿,朝廷·二品以上·六曹堂上·奉朝賀口傳問安。答曰,知道。
傳于任㻐曰,藥房入侍。
傳于韓光會曰,監市御史具庠,藥房同爲入侍。
李聖圭啓曰,大司憲李應協,重試武科初試二所進,執義邊得讓,武一所進去,掌令趙台命,重試武科初試一所進,一員未差,持平洪檢,武二所進去,申益彬傳旨未下,今日以監察茶時之意,敢啓。傳曰,知道。
傳于任㻐曰,藥房入侍。
丙戌二月十四日辰時,上御會祥殿。藥房入診入侍時,都提調金致仁,提調南泰齊,副提調韓光會,假注書李鎭復,記事官鄭來謙·李謙彬,醫官方泰輿·李泰遠·鄭允協·吳道炯·鄭允說·柳光翼,以次進伏訖。致仁曰,夜間聖候何如?上曰,一樣矣。致仁曰,昨日腹部之氣,何如?上曰,差愈矣。進湯劑,上進御。諸醫診候以奏曰,脈候調緩而一樣矣。命時·原任大臣入侍,領議政洪鳳漢,領府事尹東度,左議政金相福進前。鳳漢曰,近日試爲行步乎?上曰,百骸無力,加減無常矣。鳳漢曰,聰聽,何如?上曰,如此時小愈矣。鳳漢曰,明日當爲次對,而國忌相値矣。上曰,再明爲之。諸臣以次退出。
丙戌二月十四日申時,上御會祥殿。藥房入診,北道監市御史同爲入侍時,都提調金致仁,提調南泰齊,副提調韓光會,假注書李鎭復,記事官鄭來謙·李謙彬,監市御史具庠,醫官方泰輿·李泰遠·鄭允協·吳道炯·鄭允說·柳光翼,以次進伏訖。致仁曰,午間聖候何如?上曰,今則神氣,稍勝矣。進湯劑,上進御。致仁曰,水刺,何如?上曰,一樣矣。診候止之,命庠進前。上曰,北路,何如,市事,亦何如?有可奏者乎?庠曰,己卯定例,爲北道民生之大惠,臣到慶源,聞其初年設施,則可謂善處之意。至今七八年之久,規模粗成,而但事關彼人,意外生頉,難保其必無矣。金泰慶,卽年前以市事功勞,特爲加資者,而其後連當市事,彼人生頉,賴泰慶而無弊事甚多,今番驛學,自廟堂擇送者,而果善爲之矣,上無發落。庠曰,臣於摘奸差需庫時,聞經差凡具,邑皆不備,至於穩城,則舖陳釜鼎之屬,尤不成樣,每當支差,借貸於民間,弊端滋酷,苟且特甚。彼人之生頉,每在於供給凡節,差需之設置,實出於爲民除弊,而凡具之如此,誠爲可悶,旣送經差之物,則自該庫措備,事面正當·一番備給之後,令本官隨毁補用,或定年數改給,則亦不至於過費公物,邑報民情,可如此,而非臣所可擅斷者,自廟堂,行關本道監營,問其當備物種於本邑,自差需庫磨鍊上下,穩城外經差他邑,亦一體擧行似好,故敢達矣。上曰,令廟堂稟處。出擧條上曰,御史先退,內局姑退待下敎,更爲入侍,酉時更爲入侍。致仁進湯劑,上進御。致仁曰,小水,何如?上曰,差愈矣。診候止之,諸臣以次退出。
上在慶熙宮。停常參·經筵。
夜自一更至五更,月暈。
貞聖王后忌辰。
大殿·中宮殿·惠嬪宮·世孫宮·嬪宮,政院·玉堂口傳問安。答曰,知道。
藥房都提調金致仁,提調南泰齊,副提調韓光會啓曰,伏未審夜間,聖體調攝,若何,痰候何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。寢睡差勝,連爲進御,有一助之效矣。
中宮殿·惠嬪宮,藥房口傳問安。答曰,知道。
傳于金華鎭曰,藥房入侍。
李聖圭啓曰,大司憲李應協,重試武科初試二所進,執義邊得讓,庭試武科初試一所進,掌令趙台命,重試武科初試一所進,一員未差,持平洪檢,庭試武科初試一所進,申益彬傳旨未下,今日以監察茶時之意,敢啓。傳曰,知道。
李命植,以都摠府言啓曰,今日入直內三廳,武兼禁軍及軍兵等,當爲中日習射,而國忌相値,不得爲之之意,敢啓。傳曰,知道。
丙戌二月十五日辰時,上御會祥殿。藥房入診入侍時,都提調金致仁,提調南泰齊,副提調韓光會,假注書李鎭復,記事官鄭來謙·李謙彬,醫官方泰輿·李泰遠·鄭允協·吳道炯·鄭允說·柳光翼,以次進伏訖。致仁曰,夜間聖候何如?上曰,差愈矣。致仁曰,運用,何如?上曰,差勝矣。致仁曰,水刺,何如?上曰,今則差愈矣。進湯劑,上進御。諸醫診候以奏曰,脈候調均,而與昨一樣矣。諸臣以次退出。
丙戌二月十五日申時,上御會祥殿。藥房入診入侍時,都提調金致仁,提調南泰齊,副提調韓光會,假注書李鎭復,記事官鄭來謙·李謙彬,醫官方泰輿·李泰遠·鄭允協·吳道炯·鄭允說·柳光翼,以次進伏訖。致仁曰,午間聖候何如?上曰,一樣矣。致仁曰,今日如廁乎?上曰,如廁而便道順下矣。進湯劑,上進御。諸醫診候以奏曰,脈候調緩,而與朝一樣矣。命泰齊先退,煎入湯劑,又命宣傳官二員入侍,金載仁·宋迪中進前。上曰,重試雖史官,赴擧則出南行注書矣,宣傳官亦赴擧乎?宣傳官對曰,宣傳官中四人入格矣。命先退。上曰,數朔靜臥中,今日踞坐交倚,一層爽然矣。致仁曰,臣等曾已仰達,而有時踞坐,則血脈流通,誠甚好矣。上曰,北京往來人家,必有唐交椅矣。光會曰,多有之矣。上曰,以平交椅爲之則好矣。致仁曰,然則以此令尙方造入乎?上命草紙一丈,上親圖製樣以下,敎曰,以四輪交椅造入,而濃丹漆,可也,唐交椅一部,亦爲得入。泰齊持湯劑進前,上進御。上曰,交椅無求於市人,求於宗班家以入。諸臣以次退出。
上在慶熙宮。停常參·經筵。
世宗莊憲大王忌辰齊戒。
大殿·中宮殿·惠嬪宮·世孫宮·嬪宮,政院·玉堂口傳問安。答曰,知道。
藥房都提調金致仁,提調南泰齊,副提調韓光會啓曰,伏未審夜間,聖體調攝,若何,痰候何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢此問安,竝爲仰稟。答曰,知道。寢睡一向差勝,氣則一樣矣。
中宮殿·惠嬪宮,藥房口傳問安。答曰,知道。
傳于金華鎭曰,藥房入侍。
李聖圭啓曰,大司憲李應協,掌令趙台命,重試武科初試二所進,執義邊得讓,庭試武科初試一所進,掌令一員未差,持平申益彬,傳旨未下,洪檢,庭試武科初試二所進,今日以監察茶時之意,敢啓。傳曰,知道。
傳于任㻐曰,宣傳官一員待令。
正言李性源啓曰,臣於本院,猥經納言,揆以格例,有不容冒膺見職,而特除忽降,直廬監試,義同往役,不敢瀆擾於深夜靜攝之中,雖不得不黽勉趨承,而試事旣竣,院規宜存,其何敢晏然仍冒於職次乎?請命遞斥臣職。答曰,勿辭。
正言李晉圭啓曰,臣於日昨,忽伏奉薇垣特除,試牌繼降,章皇出肅,第臣旣經納言,揆以院規,自在應遞之科,而適値夜深,不敢瀆擾於靜攝之中,雖不得不黽勉冒膺,其違格例則大矣。今於試事已竣之後,尤何可一刻仍冒於臺次乎?請命遞斥臣職。答曰,勿辭。
李聖圭,以武一所差備官,以試官言啓曰,六兩纔已畢試,今當柳葉箭試取,而京外擧子錄名之數,不但比前夥然,會試不遠,實有窘速之慮,在前如此之時,或有六貫革啓請之例,今亦依此爲之之意,敢啓。傳曰,知道。
又以重試武二所差備官,以試官意啓曰,初試定額五十人,而六兩騎芻,今已畢射,則兩技入格,只爲四十三人矣。取考各年前例,則二去丙子年重試初試,只取三十三人,去丙戌年,只取四十七人,丙午年,只取三十四人,丙子年,只取三十四人,俱未滿於五十人定額矣。今番雖未滿定額,依前例只以入格四十三人,計劃出榜乎?敢啓。傳曰,知道,依前爲之。
又以重試武一所差備官,以試官意啓曰,六兩騎芻,今已畢試,而初試定額五十人內,兩技入格,只爲四十六人矣。取考前例,則丁丑年重試時,入格之數,未滿定額,故草記稟旨,只取兩技入格人三十四人,今番亦只以入格四十六人,計劃出榜乎?敢稟。傳曰,依前例爲之。
丙戌二月十六日辰時,上御會祥殿。藥房入診入侍時,都提調金致仁,提調南泰齊,副提調韓光會,假注書李鎭復,記事官鄭來謙·李謙彬,醫官方泰輿·鄭允協·李泰遠·吳道炯·鄭允說·柳光翼,以次進伏訖。致仁曰,夜間聖候何如?上曰,一樣矣。致仁曰,水刺,何如?上曰,差勝矣。進湯劑,上進御。諸醫診候以奏曰,脈候調緩一樣矣。致仁曰,行步運用,何如?上曰,運用差勝,行步不甚艱辛矣。致仁曰,唐交倚二件得來矣。上曰,只一件入之。命內局先退,次對入侍,領議政洪鳳漢,領府事尹東度,左議政金相福,行副司直趙曮,應敎金龜鎭,左副承旨李命植,事變假注書李得華進前。鳳漢曰,聖候何如?上曰,一樣矣。鳳漢曰,身氣自安,則諸節亦差勝矣。上曰,都在於心也。鳳漢曰,此平安監司申晦狀啓也。以爲渭原郡吾老梁權管,陞爲萬戶,江界蘆洞田民,竝屬該鎭之意,啓下定式,而其後土地民戶,迭相主管,故弊端滋生,民不願居,將至空虛之境,蘆洞田民,依前定式,一竝屬之該鎭後,元田十五結八十負七束,加耕田九十八負五束,懸頉於江界,移錄渭原事,請令廟堂稟處矣。此是曾前定式之事,而尙未歸一者,蓋是闕典也。勿論爲某邑地,均是吾老梁之所屬,則在朝家,惟當一視,在民政,便否懸異,玆依道臣狀請施行,何如?上曰,依爲之。出擧條上曰,吾老梁,何時陞爲萬戶耶?鳳漢曰,故相臣金錫胄,爲兵判時,筵奏定奪矣。鳳漢曰,今番興恩副尉吉禮時使者,本家,以鄭在心望定矣。令該曹依例口傳付軍職,冠帶常仕,何如?上曰,依爲之。出擧條上曰,鄭在心誰也?鳳漢曰,故相鄭徹之兄,泌之奉祀孫也。上曰,承旨昨冬入侍乎?命植對曰,昨年八月入侍矣。命瞻望,命植曰,自外聞之,則不勝焦慮矣,今始瞻望玉色,無減於前矣。諸臣以次退出。
丙戌二月十六日申時,上御會祥殿。藥房入診入侍時,都提調金致仁,提調南泰齊,副提調韓光會,假注書李鎭復,記事官鄭來謙·李謙彬,醫官方泰輿·李泰遠·鄭允協·吳道炯·鄭允說·柳光翼,以次進伏訖。致仁曰,午間聖候何如?上曰,一樣矣。致仁曰,踞坐交椅,何如?上曰,甚好矣。交倚得來何處耶?致仁曰,綾昌君家交倚矣。上曰,綾昌不能行步,此亦痰乎?致仁曰,此非痰也,衰老而無强力矣。上曰,綾昌,亦有效於通順散乎?泰遠曰,此雖日投以神丹妙劑,無益矣。進湯劑,上進御。命診候止之。上曰,通順散今爲幾貼乎?泰遠曰,十五貼進御矣,今則貼數頗久,建功湯,加入鹿茸·牛膝·附子,自明日進御,亦無妨矣。上曰,加減通順散·蔘苓茶,今姑停止,理中建功湯前方,乾薑·桂枝·陳皮各減五分,加鹿茸一錢五分·牛膝一錢·附子五分,自明日日再煎入,松節茶一貼,亦爲煎入。出榻敎內局先退。命儒臣持續自省編入侍,坐直承旨入侍,同副承旨任㻐,校理李亨逵,副修撰李在簡進前,命上下番曁承旨讀訖。上曰,二十日次對,進定於十八日事,分付。出傳敎承旨及儒臣先退。命內局入侍,致仁進湯劑,上進御。上曰,奉朝賀韓師得凡節,何如?光會曰,向來北京往來時,以雙轎任便往來,故因成脚病,今則雖房閨之內,坐臥亦須人,而其他凡節如常矣。上曰,食道,何如?光會曰,善食而倩人而食之矣。上曰,比予尤甚乎?光會曰,不可比論矣。諸臣以次退出。
上在慶熙宮。停常參·經筵。
夜自二更至四更,月暈。
世宗莊憲大王忌辰。
大殿·中宮殿·惠嬪宮·世孫宮·嬪宮,政院·玉堂口傳問安。答曰,知道。
藥房都提調金致仁,提調南泰齊,副提調韓光會啓曰,伏未審夜間,聖體調攝,若何,痰候何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。當下敎于入侍矣。
中宮殿·惠嬪宮,藥房口傳問安。答曰,知道。
傳于任㻐曰,藥房入侍。
李命植啓曰,正言李性源·李晉圭,引避退待,已至經宿,而大司諫朴師訥,獻納申景濬,武試所進去,處置歸於憲府,試所進去·傳旨未下外,大司憲李應協,掌令趙台命,竝卽牌招,以爲處置之地,何如?傳曰,允。
又以兵曹言啓曰,今二月十七日,武臣堂上朔試射日次,而以國忌正日,不得爲之之意,敢啓。傳曰,知道。
以武二所差備官,以試官意啓曰,六兩畢試後,柳葉箭今方試取,而會試期日不遠,擧子之數,亦甚夥然,依近例四貫革竝設之意,敢啓。傳曰,知道。
大司憲李應協啓曰,司諫院正言李性源,以臣於本院,猥經訥言,揆以格例,有不容冒膺見職,而特除忽下直廬,監試義同往役,不敢瀆擾於深夜靜攝之中,雖不得不黽勉趨承,而試事旣竣,院規宜存,其何敢晏然仍冒於職次乎?正言李晉圭,以臣於日昨,忽伏奉薇垣特除,試牌繼降,章皇出肅,第臣旣經納言,揆以院規,自在應遞之科,而適値夜深,不敢瀆擾於靜攝之中,雖不得不黽勉冒膺,而其違格例則大矣。今於試事已竣之後,尤何可一刻仍冒於臺次乎?竝引嫌而退,違規供職,已失臺體,揆以格例,不可仍在,請正言李性源,正言李晉圭,竝命遞差。答曰,依啓。
兵曹口傳政事,副司勇鄭在心。
丙戌二月十七日辰時,上御會祥殿。藥房入診入侍時,都提調金致仁,提調南泰齊,副提調韓光會,假注書李鎭復,記事官鄭來謙·李謙彬,醫官方泰輿·李泰遠·鄭允協·吳道炯·鄭允說·柳光翼,以次進伏訖。致仁曰,夜間聖候何如?上曰,差愈矣。仍扶腋而起步。致仁曰,步履甚便捷而堅固矣。上曰,長臥而不爲起動,以致如此矣。進湯劑,上進御。諸醫診候以奏曰,脈候度數調緩矣。上曰,治痰之劑,已進累貼矣。內局先退,命儒臣持續問答,他承旨入侍,校理李亨逵,副修撰李在簡,左承旨李翼元進前,命上下番及承旨讀訖。諸臣以次退出。
丙戌二月十七日申時,上御會祥殿。藥房入診入侍時,都提調金致仁,提調南泰齊,副提調韓光會,假注書李鎭復,記事官鄭來謙·李謙彬,醫官方泰輿·李泰遠·鄭允協·吳道炯·鄭允說·柳光翼,以次進伏訖。致仁曰,午間聖候何如?上曰,一樣矣。進湯劑,上進御。諸醫診候以奏曰,脈候一樣調緩矣。上曰,向者御製,以爲消日,今則一言半辭,無呼寫之意,而精神索莫矣。諸臣奏語,難以聽之矣。昨夜命吳道炯,誦醉翁亭記,則誦聲稍强,故得聽矣。晝則精神無開豁之時,而夜則頗有開朗之氣,可怪矣。泰遠曰,以陰陽言之,晝爲陽·夜爲陰,陽屬氣分,陰屬血分而然矣,此專是痰也。上曰,今則精神昏眩而滋甚矣。致仁曰,自午後如此乎?上曰,然矣。泰輿曰,如此時,進御橘薑茶好矣。上曰,煎入可也。內局先退,命儒臣持續問答,坐直承旨入侍。同副承旨任㻐,校理李亨逵,副修撰李在簡進前,命上下番承旨讀訖。儒臣先退,命宣傳官入侍,鄭胄新進前。上曰,昨夜遣中官·宣傳官巡檢,而爾等,何以知予意乎?夜夢見宿衛軍,而莫見者多,意謂此軍,豈有闕直之理?噫,歲初以後,尙未伸禮,爾等歲後,未能見予,歲首犒饋,欲行未果,必將抑鬱,故有此現夢矣。旣覺之後,何忍復睡?特命中官·宣傳官巡檢,而夜鼓,已三更二點矣,他軍恐或徹宵,只巡檢作哨之軍而來矣,因此夜深,使爾等攪僅睡之夢。噫,爾等睡中,思其君入九重之夢,而予則待以誠淺,未能遍見,仍有此命,此亦衰耗之致,然予雖貼身,夙宵豈可忘乎?爾等,餘意耿耿,復令宣傳官遍諭,噫,何時伸其禮,見爾等復何餘憾焉?出傳敎上曰,宣傳官將此下敎,遍諭大小宿衛之軍。命內局入侍。致仁曰,俄者昏眩之候,今何如?上曰,今則稍愈,分明痰也。進湯劑,上進御。上曰,今進湯劑,則精神開豁矣。諸臣以次退出。
上在慶熙宮。停常參·經筵。
夜二更三更,月暈兩珥。
大殿·中宮殿·惠嬪宮·世孫宮·嬪宮,政院·玉堂口傳問安。答曰,知道。
藥房都提調金致仁,提調南泰齊,副提調韓光會啓曰,伏未審夜間,聖體調攝,若何?痰候,何如,寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。當下敎于入侍矣。
中宮·惠嬪宮,藥房口傳問安。答曰,知道。
大殿,朝廷二品以上·六曹堂上·奉朝賀單子問安。答曰,知道。勿爲問安。
中宮殿,朝廷二品以上·六曹堂上·奉朝賀口傳問安。答曰,知道。
傳于韓光會曰,藥房入侍。
有政。吏批,判書徐志修牌不進,參判鄭宲牌不進,參議沈履之進,都承旨韓光會進。吏批啓曰,判書徐志修,參判鄭宲,竝牌招不進,小臣獨政未安,何以爲之?敢稟。傳曰,只出緊任,以李蓍建爲司諫,以李萬恢爲掌令,以郭鎭純爲掌令,以李享元爲持平,以李東顯爲正言,以鄭槃爲正言,以鄭履煥爲副校理,以朴師海爲副修撰,以南玄老爲副修撰,以兪彦鎬爲司書,以朴相德爲禮曹判書,以鄭存謙爲兵曹參判,以李㻦爲同義禁,以李宗榮爲兵曹正郞,吏曹判書黃仁儉,贈諡貞孝,贈領議政李尙宜,贈諡翼獻,贈領議政李志完,贈諡貞簡。
兵批,判書金尙喆進,參判鄭存謙未肅拜,參議徐命天病,參知李宜老入直,左副承旨李命植進,副護軍四李宇平·李宜泰·李鎭衡·趙台命,副司直三金尙翼·洪準海·洪趾海,副司果二申益彬·李性遂。
金華鎭,以禮曹言啓曰,今此庭試講經試官,磨鍊以入,而時無職名人,令該曹口傳付軍職,何如?傳曰,允。
兵曹口傳政事,副司果五李晉圭·李性源·尹弘烈·李奎緯·李昌任。
金華鎭啓曰,英陵·寧陵陵上石物塗改有頉等處,今二月二十六日修改事,啓下矣。兩陵相距不遠,本曹堂上郞廳,依例兼進,以除廚傳之弊,何如?傳曰,允。
又以吏曹言啓曰,今此宗廟春奉審告由祭獻官,行副司直鄭存謙,漢城府右尹李最中,實預差,啓下矣。鄭存謙講經試官進去,李最中身病猝重,勢難進參云,故不得已以刑曹參判尹得養,改付標以入之意,敢啓。傳曰,知道。
李命植,以都摠府言啓曰,今日入直內三廳,武兼禁軍及軍兵等,中日習射,請出標信。傳曰,知道。
傳于金華鎭曰,藥房入侍。
又傳于曰,日已暮,臺臣署經後進去。
丙戌二月十八日辰時,上御會祥殿。藥房入診入侍時,都提調金致仁,提調南泰齊,副提調韓光會,假注書李鎭復,記事官鄭來謙·李謙彬,醫官方泰輿·李泰遠·鄭允協·吳道炯·鄭允說·柳光翼,以次進伏訖。致仁曰,夜間聖候何如?上曰,一樣矣。致仁曰,昨日昏眩之氣,今如何?上曰,猶未知其愈矣。進湯劑,上進御。諸醫診候以奏曰,脈候一樣調均矣。命次對入侍,領議政洪鳳漢,領府事尹東度,左議政金相福,兵曹判書金尙喆,行副司直趙曮,大司憲李應協,校理李亨逵,左副承旨李命植,事變假注書李得華進前。上曰,松節茶今姑停止,理中建功湯,日三煎入。出榻敎鳳漢曰,聖候何如?上曰,夢拜皇嫂攪睡,不忍復睡,以拜禮之意起立,而能爲行步,可謂有志者事竟成矣。今又起步,以示卿等矣,仍扶腋而起立。上曰,俄試行步則稍勝矣,今則不如矣。鳳漢曰,伏想興感故似然矣。致仁曰,後日松節茶進御時,兼進八味元則好矣。上曰,當進御矣。鳳漢曰,日昨因監市御史具庠所啓,穩城府之支差時,舖陳釜鼎,借貸民間,弊端滋酷,苟且特甚,自差需庫措備後,隨毁補用,或定年數改給,而經差他邑,一體擧行事爲請,而有令廟堂稟處之命矣。御史所請,民弊所關,依此施行之意,分付本道監司,何如?上曰,依爲之。出擧條鳳漢曰,寒食不遠,而侍從,多在坐罷中,敍用然後,可以分排,塡差執事矣。上曰,侍從堂上·堂下違牌人敍用。上曰,吏曹參議沈履之,只推。上曰,違牌臺臣,在外臺臣,竝許遞,其代政官牌招開政,以在京無故人擧行,待下批牌招察任。出傳敎鳳漢曰,水原府使洪趾海,赴任已三年,而且有母病,勢難離側,呈狀乞免,情理可悶,今姑改差,何如?上曰,依爲之。出擧條尙喆曰,東萊府,有釜山及多大鎭,而釜山則有給馬之例,多大則以其新爲邊地之故,無給馬之規,釜山·多大,同一邊地,而或給或否,事甚班駁,似當一體給馬,而給馬體重,自臣曹,有不敢擅給,敢此仰稟。上曰,一體給馬。出擧條應協曰,請還寢東呂·址淳等還配之命,更令王府嚴鞫得情。上曰,勿煩。又曰,請還寢定配罪人者斤萬酌處之命,更令王府,嚴鞫得情,快伸王章。上曰,勿煩。出擧條諸臣以次退出。
丙戌二月十八日申時,上御會祥殿。藥房入診入侍時,都提調金致仁,提調南泰齊,副提調韓光會,假注書李鎭復,記事官鄭來謙·李謙彬,醫官方泰輿·李泰遠·鄭允協·吳道炯·鄭允說·柳光翼,以次進伏訖。致仁曰,聖候何如?上曰,一樣而終日無惺惺之氣矣。先爲診候。諸醫診候以奏曰,脈候度數調緩,而與朝一樣矣。進湯劑,上進御。上曰,今雖如此,豈無差勝之時,而未知一朝豁然貫通矣。致仁曰,方屬天時解凍,陽氣發生之時,痰候必發散而然矣,湯劑進御後,收拾精神而似愈矣。命提調先退,煎入湯劑,進湯劑,上進御後,似有動靜,而酬酢稍勝矣。泰遠曰,橘薑茶進御則好矣。上曰,卽爲煎入,可也。諸臣以次退出。
上在慶熙宮。停常參·經筵。
酉時日暈。
大殿·中宮殿·惠嬪宮·世孫宮·嬪宮,政院·玉堂口傳問安。答曰,知道。
藥房都提調金致仁,提調南泰齊,副提調韓光會啓曰,伏未審夜間,聖體調攝,若何?痰候,何如,寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢此問安,竝爲仰稟。答曰,知道。寢睡與氣候,與昨一樣矣。
中宮殿·惠嬪宮,藥房口傳問安。答曰,知道。
李聖圭啓曰,大司憲李應協,講經文一所進,執義邊得讓,庭試武一所進,掌令李萬恢,講經文二所進,掌令郭鎭純,持平李亨元呈辭,持平洪檢,庭試武二所進,今日以監察茶時之意,敢啓。傳曰,知道。
李命植啓曰,事變假注書李得華,以本職別檢,今此寒食大祭,當爲進參,改差,何如?傳曰,允。
李養遂爲事變假注書。
傳于金華鎭曰,藥房入侍。
傳于李命植曰,坐直承旨入侍。
傳于李聖圭曰,藥房入侍。
又傳于曰,藥房入侍。
李命植,以兵曹言啓曰,今二月二十日,文臣朔試射日次,而宗廟修改相値,不得爲之之意,敢啓。傳曰,知道。
李聖圭,以刑曹言啓曰,卽接武二所移文,則理山居出身金光亮,以李仁甲名代射,情跡綻露,依律照勘事,據金光亮處代射情節,嚴加査問,則以李仁甲名,柳葉箭代射節次,箇箇遲晩矣,金光亮係是出身,移義禁府處之,何如?傳曰,允。
李聖圭,以義禁府言啓曰,武二所移文,據刑曹啓辭內代射罪人金光亮,移本府處之事,允下矣。金光亮,今方待命於本府,卽爲拿囚之意,敢啓。傳曰,知道。
丙戌二月十九日辰時,上御會祥殿。藥房入診入侍時,都提調金致仁,提調南泰齊,副提調韓光會,假注書李鎭復,記事官鄭來謙·李謙彬,醫官方泰輿·李泰遠·鄭允協·吳道炯·鄭允說·柳光翼,以次進伏訖。致仁曰,夜間聖候何如?上曰,一樣矣。致仁曰,寢睡,何如?上曰,平穩矣。進湯劑,上進御。致仁曰,昨日昏眩之氣,何如?上曰,不無其氣矣。諸醫診候以奏曰,脈候度數調緩矣。上曰,內局先退,他承旨入侍,右承旨金華鎭進前。上曰,戶曹堂上有闕乎?華鎭曰,參議元義孫,陳疏受由,下去完營矣。上曰,戶曹參議元義孫許遞,其代敦寧都正鄭尙淳除授,牌招察任。出傳敎華鎭曰,事變假注書李得華,方帶翼陵別檢,而寒食不遠,連出假官,事甚未安,欲入改差啓辭,而靜攝中惶恐未果矣。上曰,改差啓辭入之可也。諸臣以次退出。
丙戌二月十九日申時,上御會祥殿。藥房入診入侍時,都提調金致仁,提調南泰齊,副提調韓光會,假注書李鎭復,記事官鄭來謙·李謙彬,醫官方泰輿·李泰遠·鄭允協·吳道炯·鄭允說·柳光翼,以次進伏訖。致仁曰,午間聖候何如?上曰,湯劑進御後,第言之。進湯劑,上進御。諸醫診候以奏曰,脈候度數,調均敍緩,與朝一樣矣。上曰,去夜有汗候,睡攪後精神稍惺惺矣,申後還如昨日矣。致仁曰,惺惺,本氣也,昏眩,痰候也。上曰,此則衰也。致仁曰,今日日氣不好,故然矣。上曰,午前甚惺惺矣,霎時間如此矣。泰遠曰,進建功湯,多得汗候,則痰候消散也。致仁曰,進建功以補正氣,痰候必退聽矣。上曰,理中建功湯前方,乾薑·桂皮各加五分。出榻敎,泰遠曰,臣意則兼進蔘橘茶,則功效必倍矣。上下詢諸醫,諸醫曰,蔘橘茶,和竹瀝薑汁,進御好矣。上曰,從當下敎矣。諸臣以次退出。
丙戌二月十九日酉時,上御會祥殿。坐直承旨入侍時,右副承旨李聖圭,假注書金觀柱,記事官鄭來謙·李謙彬,以次進伏訖。上曰,承旨誰也?聖圭對曰,右副承旨臣李聖圭也。是時,上閉戶就枕矣。上曰,坐直一人誰也?聖圭曰,左副承旨臣李命植也。上曰,入侍承旨何房耶?聖圭曰,刑房也。上命承旨書之曰,近者幾差勝,兩昨昨日,復有氣苶之候,此是例氣,欲問湯劑,有此下敎,方泰輿,敢引不當引之事,有若辭氣所致云,此人此習,其雖知之,以苶然其君,由於敢引不當引之事,事之駭然,莫此爲甚,此後雖無此人,若愈,自可愈矣,其勿差備待令,書訖以次退去。
丙戌二月十九日戌時,上御會祥殿。藥房入診入侍時,都提調金致仁,提調南泰齊,副提調韓光會,假注書李鎭復,記事官鄭來謙·李謙彬,醫官方泰輿·李泰遠·鄭允協·吳道炯·鄭允說·柳光翼,以次進伏訖。致仁曰,俄間聖候何如?上曰,稍勝於俄者矣。進湯劑,上進御。諸醫診候以奏曰,脈候度數調緩,似勝於午後矣。致仁曰,小水,何如?上曰,差愈而頗罕矣。致仁曰,臣等如此時輪回直宿,下情悶迫矣。上曰,不關係矣。致仁曰,蔘橘茶,何以爲之乎?上曰,觀勢進御好矣。泰遠曰,此則不必觀勢,進御好矣。上曰,二錢重蔘橘茶煎入。泰遠曰,初更後就寢時,當煎入矣。上曰,唯。諸臣以次退出。
丙戌二月十九日二更三點,上御會祥殿。藥房入診入侍時,都提調金致仁,提調南泰齊,副提調韓光會,假注書李鎭復,記事官鄭來謙·李謙彬,醫官李泰遠·鄭允協·吳道炯·鄭允說·柳光翼,以次進伏訖。致仁曰,俄間聖候何如?上曰,一樣矣。進湯劑,諸醫診候以奏曰,脈候一樣調緩矣。上曰,湯劑進御後,顯有痰下之氣矣。大臣先退。上曰,俄已下敎,而四朔勞苦,且飭已行,方泰輿處分傳敎置之,春耕方殷,李以楷·慶絢差備待令下敎,亦置之,勿出朝報。諸臣以次退出。
上在慶熙宮。停常參·經筵。
下直,多大浦僉使李再馨。
藥房都提調金致仁,提調南泰齊,副提調韓光會啓曰,伏未審夜間,聖體調攝,若何,痰候何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。當下敎于入侍矣。
大殿·中宮殿·惠嬪宮·世孫宮·嬪宮,政院·玉堂口傳問安。答曰,知道。
中宮殿·惠嬪宮,藥房口傳問安。答曰,知道。
李聖圭啓曰,大司憲李應協,講經文一所進,執義邊得讓,庭試武科一所進,掌令李萬恢,講經文二所進,持平洪檢,庭試武科二所進,掌令郭鎭純,持平李亨元呈辭,今日以監察茶時之意,敢啓。傳曰,知道。
事變假注書李養遂在外代,以尹長烈爲假注書。
傳于金華鎭曰,藥房入侍。
任㻐,以兵曹言啓曰,今二月二十二日,武臣賓廳講書日次,而中日相値,不得爲之之意,敢啓。傳曰,知道。
傳于金華鎭曰,藥房入侍。
任㻐,以義禁府言啓曰,特寢前吏曹判書鄭弘淳,頃者處分之命事,傳敎矣。忠淸道公州牧投畀罪人鄭弘淳,卽爲放送事,分付該道道臣之意,敢啓。傳曰,知道。
兵曹口傳政事,副司直二鄭弘淳·鄭宲。
丙戌二月二十日辰時,上御會祥殿。藥房入診入侍時,都提調金致仁,提調南泰齊,副提調韓光會,假注書李鎭復,記事官鄭來謙·李謙彬,醫官方泰輿·李泰遠·鄭允協·吳道炯·鄭允說·柳光翼,以次進伏訖。上曰,痰喜溫否。泰遠曰,然矣。致仁曰,夜間猝寒,聖體若何?上曰,昏苶之氣,尙爾矣,先診脈候可也。諸醫診候以奏曰,脈候度數調均,與昨一樣矣。進湯劑,上進御。上曰,精神,霎時間潛有惺惺之氣,而終不快矣,腎瀝湯,曾所未進也。致仁曰,臣等與諸御醫,亦有此議,而終不如建功湯,從當觀勢進御好矣。上曰,前日朝時則氣勝矣,今則雖朝前,眩氣特甚矣。致仁曰,午湯劑,蔘橘茶煎入乎?上曰,建功湯煎入可也。命時·原任大臣入侍,領議政洪鳳漢,領府事尹東度,左議政金相福,進前問候。上曰,行步,猶屬第二件事,非所望也,恐或氣衰而若此也。鳳漢曰,元氣若不足,則建功湯多有加入,亦異於前日所進之劑,何以日三進御乎?上曰,若無元氣,則似不能矣。鳳漢曰,興恩尉冠禮,則尤爲可愛,而益可見聖鑑矣。上曰,知申之叔,何以食治耶?致仁曰,聞長以羘米飮,爲補劑矣。上曰,此亦好矣。致仁曰,然則自內局,羘米飮煎入乎?上曰,唯。鳳漢曰,嘉禮廳,多有擧行之事,向日事,不過一時飭敎,而禮判,尙未出仕矣。上曰,一時飭勵,何敢撕捱?況今授此任,意亦深矣。雖無嘉禮廳,其君若此之時,一時飭勵,焉敢撕捱?禮曹判書朴相德,從重推考,卽爲牌招察任。出傳敎鳳漢曰,今則旣已飭勵,銓官解見任三字,還收則好矣。上曰,旣有此敎,況初無深意者乎?特寢銓官兼帶解見任之敎,越廩之命,一體置之。出傳敎鳳漢曰,鄭弘淳事,奏未畢。上曰,予忘却矣。命書傳敎曰,頃者處分,不過申飭,旣有此敎,豈可層梯?況其時事,欲存事體,有此敎,此誠適中其意,何可循例處分?特寢前吏曹判書鄭弘淳,頃者處分之命,其令該曹,口傳付軍職。出傳敎上曰,頃者特差,欲用其人之意,而初牌承命,予用嘉矣。兩次開政,誠是料表,其臣若此,予何不體?其後陳章觀之,雍容不迫,況旣勸讀於沖子,亦宜伸其意,不負頃者特除賓客之意,吏曹參判鄭宲銓官之任,特爲許遞,方帶賓僚,令該曹口傳付軍職。噫,非鄭宲,今番何以膺命?若非予,亦何以守其志?出傳敎諸臣以次退出。
丙戌二月二十日申時,上御會祥殿。藥房入診入侍時,都提調金致仁,提調南泰齊,副提調韓光會,假注書李鎭復,記事官鄭來謙·李謙彬,醫官方泰輿·李泰遠·鄭允協·吳道炯·鄭允說·柳光翼,以次進伏訖。致仁曰,午間聖候何如?上曰,今則差勝矣。進湯劑,上進御。諸醫診候以奏曰,脈候度數,調緩一樣矣。上曰,許礈·金德崙,方在藥院乎?泰遠曰,以別入直在院矣。命入侍。上曰,理中建功湯前方,去牛膝·鹿茸·附子,加遠志·南星各一錢,石菖蒲七分,木香五分,自今日煎入。出榻敎命提調先退監煎,命許礈·金德崙診候。礈曰,脈候調緩似弱矣。德崙曰,脈候雖緩,而大體則不足矣。泰齊進湯劑,上進御。致仁曰,水刺,何如?上曰,知申之叔,倩人而食云,故今日予亦倩人進飯,而甚苟且矣。致仁曰,何其然乎?以此連爲進御好矣。痰候如此之時,臣等輪回入直,下情甚悶迫矣。上曰,姑觀今明日爲之好矣。諸臣以次退出。
上在慶熙宮。停常參·經筵。
辰時,日暈兩珥,暈上有冠,白氣出左珥,逶迤暈上,良久乃滅。
大殿·中宮殿·惠嬪宮·世孫宮·嬪宮,政院·玉堂口傳問安。答曰,知道。
藥房都提調金致仁,提調南泰齊,副提調韓光會啓曰,伏未審夜間,聖體調攝,若何?痰候,何如,寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。寢睡一向差勝,氣候比昨頓勝,今日乃知往來之氣候矣。
中宮殿·惠嬪宮·嬪宮,藥房口傳問安,答曰,知道。
李命植,以都摠府言啓曰,今日入直內三廳,武兼禁軍及軍兵等,中日習射,請出標信。傳曰,知道。
李聖圭啓曰,憲府監察茶時,諫院闕啓,事甚未安,除武所進去外,不爲行公人員,竝卽牌招,何如?傳曰,允。
李命植啓曰,事變假注書尹長烈,時無職名,令該曹依例付軍職,冠帶常仕,何如?傳曰,允。
傳于任㻐曰,藥房入侍。
備邊司薦望,李命植爲水原府使。
金華鎭,以嘉禮廳言啓曰,今此淸璿郡主嘉禮,納采·納幣·親迎日外,宣茶時依例承旨,何如?傳曰,允。
掌令郭鎭純啓曰,物故罪人得輿·東呂·趾淳等,竝更令王府,嚴鞫得情。又啓曰,太丁兇逆,前古所無,今旣正法,少洩輿憤,而罪人者斤萬,更令王府嚴鞫得情,快伸王章。竝答曰,勿煩。措辭見上
正言李東顯啓曰,罪人天大,依律處斷。又啓曰,殺人者死,三尺至嚴,今此猛才酌處之命,更令攸司依律處斷。竝答曰,勿煩。措辭見上
丙戌二月二十一日辰時,上御會祥殿。藥房入診入侍時,都提調金致仁,提調南泰齊,副提調韓光會,假注書李鎭復,記事官姜彝復·李謙彬,醫官方泰輿·李泰遠·鄭允協·吳道炯·鄭允說·柳光翼,以次進伏訖。致仁曰,夜間聖候何如?上曰,差勝矣,近日昏苶之後,恐或氣衰而然,今則已知其痰候之往來也。致仁曰,醫官雖不知微妙之理,粗知大體矣,脈候如有一分不足處,渠安敢質言也?上曰,俄者羘米飮,兩次進御矣。進湯劑,上進御。諸醫診候以奏曰,脈候度數調均,尤爲舒暢矣。致仁曰,行步,何如?上曰,差勝矣,仍扶腋而起步。致仁曰,行步運用,比前稍勝,履地甚堅固矣。上曰,近日雖行步,甚撓憊矣,朝者近來中善爲行步矣,以此觀之,則似可有快差之時矣。諸臣以次退出。
丙戌二月二十一日申時,上御會祥殿。藥房入診入侍時,都提調金致仁,提調南泰齊,副提調韓光會,假注書李鎭復,記事官鄭來謙·李謙彬,醫官方泰輿·李泰遠·鄭允協·吳道炯·鄭允說·柳光翼,以次進伏訖。致仁曰,雪後風寒又甚,聖體何如?上曰,差勝後一樣矣。進湯劑。諸醫診候以奏曰,脈候舒緩一樣矣。上曰,俄者如廁,而痰亦多出矣。致仁曰,此是氣度順下之致也。命內局先退,儒臣持警世問答,竝坐直承旨入侍,校理閔弘烈,副修撰朴師海,同副承旨任㻐進前,命上下番讀訖。上曰,儒臣久未見之,靜攝中見上番儒臣,有念舊之意而甚愴然矣,承旨及儒臣,瞻望可也。承旨·儒臣瞻望以奏曰,玉色無減,不勝慶幸矣。上曰,昨今則神氣稍勝矣。弘烈曰,臣於直廬,見貞觀政要,則唐太宗,以爲治國如治病,臣於靜攝中,敢以治病二字,當仰勉矣。大抵病隨其心,伏願常加少愈之戒,節宣調養,以安聖慮,則必不日而康復矣。師海曰,聖人有愼疾之戒,起居動作,必稱其節宣之方,則此爲愼疾之道矣。上曰,所奏甚好矣。命儒臣先退,內局入侍。致仁進湯劑,上進御。上曰,診候止之。致仁曰,俄間亦一樣乎?上曰,今則終日一樣矣。諸臣以次退出。
上在慶熙宮。停常參·經筵。
藥房都提調金致仁,提調南泰齊,副提調韓光會啓曰,伏未審夜間,聖體調攝,若何?痰候,何如,寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢此問安,竝爲仰稟。答曰,知道。寢睡一向差勝,氣候亦一樣矣。
大殿·中宮殿·惠嬪宮·世孫宮·嬪宮,政院·玉堂口傳問安。答曰,知道。
大殿,朝廷二品二上·六曹堂上·奉朝賀單子問安。答曰,知道。勿爲問安。
中宮殿,朝廷二品以上·六曹堂上·奉朝賀口傳問安。答曰,知道。
中宮殿·惠嬪宮,藥房口傳問安。答曰,知道。
李聖圭啓曰,大司憲李應協,掌令李萬恢·郭鎭純呈辭,執義邊得讓,庭試武科一所進,持平洪檢,庭試武二所進,李亨元傳旨未下,今日監察茶時之意,敢啓。傳曰,知道。
傳于韓光會曰,禮房承旨入侍。
傳于李翼元曰,禮房代房承旨入侍。
金華鎭,以禮曹言啓曰,卽接顯陵令所報,則今此寒食祭享時,兩官不可不備員,而參奉有闕,姑未出代,卽速變通云,參奉有闕代,令該曹,以在京無故人,卽爲口傳差出,以爲備員將事之地,何如?傳曰,允。
吏曹口傳政事,以李脩輔爲顯陵參奉。
傳于金華鎭曰,藥房入侍。
傳于李聖圭曰,儒臣持警世問答,入侍。
以承傳色口傳下敎曰,自冬以後,今日始有汗候,水刺後,連進木麥茶·羘米飮,如此時,當從容調理,更觀汗候,欲進湯劑,留待本院。
傳于金華鎭曰,儒臣待下敎入侍。
李翼元,以漢城府言啓曰,京帳籍二件內,一件則藏於江都後,舊籍曝曬事,曾以命下矣。乙酉式年帳籍,歲前已爲磨勘,今當發遣本府郞廳,持往江都,而帳籍結裹雜物,令各該司進排領去,官吏所騎馬及帳籍載運馬,依前例令該曹題給,何如?傳曰,允。
丙戌二月二十二日辰時,上會祥殿,藥房入診入侍時,都提調金致仁,提調南泰齊,副提調韓光會,假注書李鎭復,記事官鄭來謙·李謙彬,醫官方泰輿·李泰遠·鄭允協·吳道炯·鄭允說·柳光翼,以次進伏訖。致仁曰,夜間聖候何如?上曰,一樣矣。進湯劑,上進御。諸醫診候以奏曰,脈候度數調均矣。上曰,時·原任大臣入侍。領議政洪鳳漢,領府事尹東度,左議政金相福,進前問候。上曰,今知其痰候之往來也。鳳漢曰,今日亦爲行步乎?上曰,朝者行步矣,卽今則不可謂之痰在某處,而善攝則雖未知快愈,而自可差勝矣。直宿亦支離,卽欲破之,而霎時間恐或有如前之氣,不得撤之矣。鳳漢曰,或以直宿之久,一分用慮,則有損於靜攝,擧動後雖撤直,好矣。上曰,前有直宿中動駕之事矣。致仁曰,水刺,何如?上曰,羘米飮連爲進御矣。命諸大臣按摩玉手,諸大臣曰,玉色多有血氣矣,肌膚甚潤澤矣。上曰,予之肌膚,果如少年矣。鳳漢曰,畿伯春奉審,不敢依例擧行,而時似晩矣。上曰,若是靜攝,故不爲提醒,今聞以內局直宿,春奉審不敢擧行云,此亦因此不爲提醒之致,不覺瞿然。噫,曠禮已久,應行之節,尙今稽滯,其何踰日?畿伯春奉審,其令今日下直奉審後,仍行勸農之政。出傳敎鳳漢曰,向來趙暾之外補,今爲三年矣。上曰,飭已行,今又歲翻,伊川府使趙暾,其令該曹,京職中卽爲內擬。出傳敎上曰,世孫欲召見春坊云,故予以爲,侍湯中姑勿爲之言之。鳳漢曰,臣意則以爲,慶科設行於日氣和暖之後,方可以親臨,若不得親臨,則聖心必以爲悵,而儒生輩留京等待,主客俱困,慶科以四月間設行爲定,而赴擧守令,下送好矣。上曰,是矣,今年內爲之則好矣。命書傳敎。上曰,姑觀今月,當下敎矣,傳敎置之。鳳漢曰,臣等之欲爲退行者,蓋欲親臨,爲兩慶矣。上曰,親臨則姑無意矣,儒生輩必有奉親者,以一時爲急,若可爲之,則當速爲之矣。鳳漢曰,聖敎誠好矣。諸臣以次退出。
丙戌二月二十二日巳時,上御會祥殿。禮房代房承旨入侍時,行都承旨韓光會,假注書金觀柱,記事官姜彝福·李謙彬,以次進伏訖。上命承旨書之曰,昔年慶科庭試,命行其秋,其時下敎,予已誦傳,此令奉親者爲親之盛意,而今予,必也今春設行,此亦爲奉親者之意。況應有兩庭試,而許多遐方旣聚之儒生,豈可抱名紙而來,抱名紙而去乎?噫,今番邦慶,往牒所有,一猶然矣。若有二庭試待秋擧行,今無可論,況其中爲祖與孫者,有幾人,其祖其親,倚門而望,其若一朝其令退去,亦豈絜矩之道乎?親臨一節,比諸絜矩之道,豈可同日語乎?且頃者擧措,雖爲世道,其猶悔焉,況再乎?且應行之庭試,以予之故,若是遷就,豈仰答眷佑之意?噫,予意若誠,豈無感應之理?使許多京外儒生,雖於此時,咸知眷眷靑衿之意。出傳敎命承旨讀奏,讀至奉親者之盛意曰,此一句,無乃體昔年慈聖下敎之意耶?上曰,然矣。昔年慈聖,每下敎曰,凡儒生決科者,爲親遊街,若當窮春,則不如秋間之時豐矣。上曰,慶科亦待秋設行,已爲定規乎?光會曰,若有特敎,則何必拘於此乎?上曰,此亦定式乎?光會曰,然矣。上曰,今番慶事,非例慶也。光會曰,果是前古所無之慶矣。上曰,大體則古之定式好矣,頃年景福宮面試時,予親臨見之矣,蓋面試·講試·殿試,連爲設行,此時儒生所不可堪之事矣。光會曰,聖敎果爲切當矣。上曰,予病,今則大體盡愈,而唯運動稍難,親臨則雖不可爲之,而命題則足可爲之矣。乙亥年科擧親臨時,適有雨意,故予心自以爲,予之爲靑衿之意若懇切,則雨必不來矣,果然不雨矣。予今亦有爲靑衿之誠,予病似當速差而設科矣。諸臣以次退出。
丙戌二月二十二日酉時,上御會祥殿。藥房入診入侍時,都提調金致仁,提調南泰齊,副提調韓光會,假注書李鎭復,記事官鄭來謙·李謙彬,醫官方泰輿·李泰遠·鄭允協·吳道炯·鄭允說·柳光翼,以次進伏訖。致仁曰,午間聖候何如?上曰,午後則復有眩苶之氣矣,今則難爲御製矣。進湯劑。諸醫診候以奏曰,脈候度數調均,與朝一樣矣。上曰,日氣寒冷乎?俄者擁重衾矣。泰遠曰,此寒縮之氣,痰欲發作之兆朕也。上曰,今則氣少愈,而猶有其氣矣,然比日前則稍減矣。泰輿曰,連進木米茶,體上得汗候,則痰必散去,而明日則差勝矣。諸臣以次退出。
上在慶熙宮。停常參·經筵。
仁宣王后忌辰齊戒。
大殿·中宮殿·惠嬪宮·世孫宮·嬪宮,政院·玉堂口傳問安。答曰,知道。
藥房都提調金致仁,提調南泰齊,副提調韓光會啓曰,伏未審夜間聖體調攝,若何?痰候,何如,寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢此問安,竝爲仰稟。
傳于任㻐曰,藥房先爲入侍。
答曰,知道。昨日有汗候,故入侍時欲爲下敎未果,若久汗之餘,雖不浹洽,此猶勝寢睡,一向差勝矣。
中宮殿·惠嬪宮,藥房口傳問安。答曰,知道。
傳于金華鎭曰,藥房入侍。
又傳于曰,藥房入侍。
丙戌二月二十三日辰時,上御會祥殿。藥房入診入侍時,都提調金致仁,提調南泰齊,副提調韓光會,假注書李鎭復,記事官鄭來謙·李謙彬,醫官方泰輿·李泰遠·鄭允協·吳道炯·鄭允說·柳光翼,以次進伏訖。致仁曰,夜間得汗候乎?上曰,進劑後當言之矣。進湯劑,上進御。諸醫診候以奏曰,脈候今日則似浮,大體則緩矣。上曰,昨夕企得汗候,臂部脚部,少有津潤之氣,而終不浹洽矣。泰遠曰,雖若干汗候,旣開汗門則好矣。泰輿曰,更進五積散,則非但汗候,斡旋氣候也。數三貼進御,則疏通經絡,汗候浹洽矣。上曰,理中建功湯,今姑停止,加味五積散,依前方煎入,命坐直承旨及儒臣,持警世問答入侍,內局先退。副校理李宅鎭,副修撰朴師海,左承旨金華鎭進前,命上下番及承旨讀訖。諸臣以次退出。
丙戌二月二十三日申時,上御會祥殿。藥房入診入侍時,都提調金致仁,提調南泰齊,副提調韓光會,假注書李鎭復,記事官鄭來謙·李謙彬,醫官方泰輿·李泰遠·鄭允協·吳道炯·鄭允說·柳光翼,以次進伏訖。致仁曰,午間聖候何如?上曰,午後得若干汗候,今差勝,水刺亦坐而進御矣。致仁曰,昨今其氣,亦非痰候,近日風寒太甚,昨日又因寒縮而然矣。上起坐曰,所見,何如?致仁曰,運用頗輕矣,上曰,今則痰無藏伏而留注矣,此是風痰矣,有益於風痰可以加入者乎?諸醫曰,誠如聖敎矣,臣等,欲從前以此仰達而不敢矣,此冒觸風寒,必有所受,亦異於風痰,而大抵痰久則生風矣。上曰,然矣。泰遠曰,臣等自外相議,而湯劑,烏藥·麻黃連爲加入者,專治風痰也,今則無加入之材矣。諸醫診候以奏曰,脈候今則調緩,而朝者浮脈稍減矣。進湯劑,上進御。命小退,酉時更爲入侍。致仁進湯劑,上進御。上曰,此湯劑,限幾貼乎?泰遠曰,姑觀今夜當更稟,而似當限明日矣。諸臣以次退出。
上在慶熙宮。停常參·經筵。
仁宣王后忌辰。
大殿·中宮殿·惠嬪宮·世孫宮·嬪宮,政院·玉堂口傳問安。答曰,知道。
藥房都提調金致仁,提調南泰齊,副提調韓光會啓曰,伏未審夜間,聖體調攝,若何?痰候,何如,寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區伏慮,敢來問安,竝爲仰稟。答曰,知道。寢睡一向差勝,氣則入侍當下敎矣。
中宮殿·惠嬪宮,藥房口傳問安。答曰,知道。
傳于金華鎭曰,藥房入侍。
韓光會,以吏曹言啓曰,今此宗廟各陵殿寒食祭典祀官兼大祝及大報壇,遣大臣攝行祭,大祝以下執事,皆以侍從塡差,而時無職名人員,令該曹口傳付軍職,何如?傳曰,允。
任㻐啓曰,明日次對,兩司長官,當爲進參,而大司憲李應協,待開門牌招,何如?傳曰,允。
丙戌二月二十四日辰時,上御會祥殿。藥房入診入侍時,都提調金致仁,提調南泰齊,副提調韓光會,假注書李鎭復,記事官鄭來謙·李謙彬,醫官方泰輿·李泰遠·鄭允協·吳道炯·鄭光說·柳光翼,以次進伏訖。上起坐,世孫侍坐,命時·原任大臣入侍。致仁曰,聖候何如?上曰,一樣稍勝矣。諸醫診候以奏曰,脈候調均舒緩矣,領議政洪鳳漢,領府事尹東度,左議政金相福進前。上曰,俄者扶世孫而出來矣。鳳漢曰,不勝慶幸矣。上曰,今得汗候而津潤矣,豈意今日,扶世孫而來坐乎?今則世孫肌膚頗勝矣,仍扶中官而起步,世孫扶掖。上曰,起步以示卿等矣,五積散,何如耶?泰遠曰,痰爲主風爲隨,五積散,限今日三貼進御則好矣。上曰,依此煎入可也。致仁曰,羘米飮進御乎?上曰,着實進御矣。鳳漢曰,殿試不遠矣,聞曾以前例下詢,而慶科則臨時定數,而觀武才對擧重試庭試,以毋過三人,已定式矣。丙子庭試,以合慶廣取,而單庭試,守其定式好矣。致仁曰,節目釐正後,刊冊頒布,而毋過三人爲定矣。上曰,何時取八人乎?鳳漢曰,丙子年矣,溯考前例,則非合慶則小取矣,節目,以爲若違定式,則宰輔臺閣之臣,張目嚴斥矣。上命節目持入讀奏。上曰,謁聖則幾人乎?鳳漢曰,取五人矣。上曰,慶科何不定式耶?致仁曰,慶科,有慶然後設科,而亦有大慶小慶,臨時自上當闊狹矣。上曰,慶科則勿拘常例而爲之矣。上曰,慶科,有二十人庭試,又有十五人庭試,而此外庭試,則無過三人乎?鳳漢曰,然矣。諸臣以次退出。
丙戌二月二十四日申時,上御會祥殿。藥房入診入侍時,都提調金致仁,提調南泰齊,副提調韓光會,假注書李鎭復,記事官鄭來謙·李謙彬,醫官方泰輿·李泰遠·鄭允協·吳道炯·鄭允說·柳光翼,以次進伏訖。致仁曰,午間聖候何如?上曰,午後又有其氣矣。進湯劑,上進御。諸醫診候以奏曰,脈候舒緩而調均矣。致仁曰,諸醫以爲,如此時淸心丸·薑茶,調進則好云矣。上曰,煎入則自內當調進矣。泰遠曰,五積散不必多進,而今得津潤之汗,醫書亦云,風非汗非霽,加進數貼,快得汗候,然後進御建功湯,是一補一散之意也。上曰,限明日煎入可也。致仁曰,今則其氣,何如?上曰,小愈矣。內局先退。命坐直承旨·儒臣持警世問答入侍,左承旨金華鎭,副校理李宅鎭,修撰鄭昌聖進前,命持入科擧節目,命讀奏。上曰,噫,丁丑年庭試,事勢雖然,尙今追思,五內欲墜,其時事勢雖然,於予心若何?予則此下敎,莫知何日下敎,今番聞之,大抵初頭,非諸生之過,次觀其時下敎,一字半語無不信之語,其雖定式,諸生則不負矣。更以思之,其雖合慶,年條不可,噫,國有故退行則不獲已,莫重慶科,豈若是苟哉?況其中,有奉親者,有年老者,其若不參,於諸生可謂終身之恨,況一言以言之,七十三其君,古豈有哉?此則一年而差退,其猶難也,況踰年乎?旣有定式,其下敎中待秋設行之敎,今何不提起乎?此諸臣於予心若何,故節目中一件,雖不奏,予何不諭而苟且乎?庭試,旣有邦慶而爲之,慶豈有大小,設科有低仰?於此諸臣,雖喙長三尺,欲爲言乎?況旣有慶科,不可撓攘,聞此下敎,奚特不可踰年?惜此日之易過,懼來日之無多,正爲此也。予則旣遵定式,則何可只行此乎?今番所稟時,欲遵定式,待秋擧行之規,何不提稟?今覽節目,宗旨大違,此非經國大典所在者,不過諸臣局於科廢者,予則一從壬辰以前舊法,刻印其亦銷印,況此乎?其節目,令芸館卽爲洗草,一遵古例爲之,今者下敎,何爲此也?莫重科規,或行或否,豈定式之意哉?況予雖不當,今番邦慶,古豈有哉?何可局於此而昧大體乎?人君擧措,其宜光明正大,何可或行或否,欲諭不諭乎?其爲慨然者,於大於小,其宜正大。噫,白首暮年,世孫康復,往牒所有乎?于今以後,法宜消詳,今覽節目,以予下敎觀之,此予豈爲之乎,臣僚爲之乎?不過局於合慶。今番見之,莫重慶科,或當年爲之,或不爲乎?噫,諸臣雖强欲分之,予則豈忍爲此?其愈慨然者,今覽節目,或行或否者也,若此之故,曾前持難者,蓋此也。噫,望八暮年,元良康復,是豈攸料?惜哉,初不深量,末梢欲爲彌縫乎?有此擧措,亦或苟且之政乎?一從舊規爲之,使白首暮年,俾免齷齪之政事,頒布中外,使諸生,亦知勸留之意,噫,此亦一則特除齷齪之政,一則復舊規之意也。出傳敎命內局入侍,儒臣先退。致仁進湯劑,上進御。致仁曰,俄間聖候何如?上曰,一樣矣。邦慶豈有大小乎?俄見節目,皆自下爲之矣。致仁曰,節目則雖自下爲之,皆遵傳敎之意矣。內局先退。上曰,因此問于大臣,予則不記待秋設行之規,一未遵行,此亦其時下敎,忘却而然矣,旣不施行,此罔民,其亦欺心,今者洗草之命,可謂光明正大矣。出傳敎諸臣以次退出。
上在慶熙宮。停常參·經筵。
大殿·中宮殿·惠嬪宮·世孫宮·嬪宮,政院·玉堂口傳問安。答曰,知道。
藥房都提調金致仁,提調南泰齊,副提調韓光會啓曰,伏未審夜間,聖體調攝,若何?痰候,何如,寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢此問安,竝爲仰稟。答曰,知道。當下敎于入侍矣。
中宮殿·惠嬪宮,藥房口傳問安。答曰,知道。
傳于任㻐曰,藥房入侍。
韓光會以吏曹言啓曰,今此寒食祭獻官漢城府左尹金孝大,行副司直洪準海,無端不爲入來,不得已以工曹參判金尙重,行副司直金朝潤,改付標以入,而莫重受香,如是遲滯,事極未安,本曹請推之外,他無可施之罰,何以爲之?敢稟。傳曰,金孝大旣知此非稱頉者,洪準海曾已知,竝從重推考。
傳于任㻐曰,藥房入侍。
又傳于曰,藥房入侍,提調先爲入侍。
韓光會啓曰,藥房都提調·副提調,依下敎來待矣。傳曰,入侍。
丙戌二月二十五日辰時,上御會祥殿。藥房入診入侍時,都提調金致仁,提調南泰齊,副提調韓光會,假注書李鎭復,記事官姜彝福·李謙彬,醫官方泰輿·李泰遠·鄭允協·吳道炯·鄭允說·柳光翼,以次進伏訖。致仁曰,夜間聖候何如?上曰,初昏氣頗惺惺矣,旋則昏瞀,又有汗候,尙不洽矣。致仁曰,寢睡,何如?上曰,平穩矣,今亦有眩氣矣。泰遠曰,如此時淸心丸·薑茶調進,無妨矣。命煎入進淸心丸。致仁曰,進御後有動靜乎?上曰,有若冷水,於予,莫如補元之劑。泰遠曰,建功湯還爲進御好矣。上曰,加味五積散停止,理中建功湯前方,去南星·木香,減石菖蒲二分,加半夏·防風加一錢煎入。出榻敎命次對入侍,領議政洪鳳漢,左議政金相福,行副司直趙曮,大司諫朴師訥,執義邊得讓,副校理李宅鎭,右副承旨李聖圭,事變假注書尹長烈進前,命提調先退監煎。鳳漢曰,聖候何如?上曰,無氣矣。相福曰,忽忽往來之氣,春氣也。鳳漢曰,伏見昨下傳敎,惶悚無地,而辭未達意,恐或聖心未盡燭矣。上曰,曾欲罷之,而此非目下爲之事,於卿何有?鳳漢曰,臣之所達,不過擧其定式,而下敎後更思之,聖敎誠好矣。上曰,古法好矣,一從壬辰以前可也。鳳漢曰,昨下傳敎中科制,一從壬辰以前擧行事,下敎矣。今則凡科規,皆遵舊規,庭試及節製,自無試講,而庭試,亦當無初試乎?上曰,左右相之意,何如?相福曰,旣復舊規,則初試不當爲矣。致仁曰,臣意亦然矣。上曰,依舊例爲之可也。鳳漢曰,然則庭試之設於春塘臺一節,將何以爲之乎?上曰,此則由於多士之難容於殿試,自當入於春塘臺矣。出擧條鳳漢曰,科制雖復舊,今番庭試,旣經初試,試官,當依近例,以七試官合考乎?抑遵舊規,多數差出,使之分考乎?上曰,今番則依近例爲之。出擧條鳳漢曰,科規旣已復舊,則向來稟定試官相避之法,不但未及一行,到今尤無可論,其時擧條,置之,何如?上曰,依爲之。出擧條上曰,講經則有初試矣。鳳漢曰,別試亦有初試矣。師訥曰,請還寢鍾城府爲收罪人天大酌處之命,依律處斷。上曰,勿煩。又曰,請還寢猛才酌處之命,更令攸司依律處斷。上曰,歲已翻,此等之類,今於暮年,欲見停啓,聞此下敎,其何相持?其勿更煩。出擧條得讓曰,請還寢東呂·趾淳等還配之命,更令王府,嚴鞫得情。上曰,勿煩。又曰,請還寢定配罪人者斤萬酌處之命,更令王府嚴鞫得情,快伸王章。上曰,勿煩。出擧條大臣先退,提調進建功湯,上進御。上曰,診候。諸醫診候以奏曰,脈候度數調緩矣。內局先退。聖圭曰,次對該房,當爲入侍,而左副承旨李命植外任代,臣替入矣。上曰,前承旨尹東昇,承旨除授,牌招察任,房順房。出傳敎諸臣以次退出。
丙戌二月二十五日未時,上御會祥殿。藥房入診入侍時,都提調金致仁,提調南泰齊,副提調韓光會,假注書李鎭復,記事官鄭來謙·李謙彬,醫官方泰輿·李泰遠·鄭允協·吳道炯·鄭允說·柳光翼,以次進伏訖。致仁曰,午間聖候何如?上曰,俄者寢睡之後,暫時少愈矣。致仁曰,水刺,何如?上曰,別無所損,而藿湯進御矣。致仁曰,此甚好矣。進湯劑。諸醫診候以奏曰,脈候調緩一樣矣。致仁曰,四輪交椅,已造成矣。上曰,入於差備。內局先退。命坐直承旨及儒臣,持警世問答入侍,左承旨李翼元,應敎金龜鎭,副修撰鄭昌聖進前,命讀券訖,命續問答持入,讀訖。儒臣先退,命內局入侍。致仁曰,俄間聖候何如?上曰,今有汗候,而過於津潤矣。致仁曰,今則其氣,何如?上曰,少愈矣。進湯劑,上進御。諸醫診候以奏曰,脈候一樣調均矣。上曰,精神稍勝,則行步亦勝矣。諸臣以次退出。
丙戌二月二十五日初更五點,上御會祥殿。藥房提調入侍時,提調南泰齊,同副承旨任㻐,假注書李鎭復,記事官鄭來謙·李謙彬,醫官方泰輿·李泰遠·鄭允協·吳道炯·鄭允說·柳光翼,以次進伏訖。泰齊曰,聖候何如?上曰,都提調入來耶?泰齊曰,宿於門外,故今已留門,而姑未及入來矣。上曰,俄者水刺進御時,精神昏瞀,兩手撓戰,語音專不了了,故卽命入侍矣。今則忽然少愈矣,諸醫診候以奏曰,脈候調緩,與朝一樣矣。上曰,雖有風氣,脈候如是調緩何也?泰遠曰,大體緩脈,小有風寒之氣,而脈候若洪數,則溫補之劑,不能用之,而近來脈候如常矣。都提調金致仁,副提調韓光會,進前問候。上曰,今則頗勝矣。致仁曰,近日痰候往來時,臣等出去,尤爲可悶矣。上曰,藥房三提調,更爲直宿。出榻敎上曰,汗候終不浹洽,故旣知殊常矣,今則甚沓沓,而有欲汗之意矣。戊寅年則快得汗候,而有節拍故得差矣,自冬以後,運動雖不便,終無緊切迫,今則似有切迫矣。進湯劑。上曰,寢睡則連爲便穩矣。㻐先退。上曰,今則氣甚惺惺矣,命泰遠按摩玉體。上曰,方有汗候矣。泰遠曰,足部津潤,而體上多有汗候矣。上曰,今則近年以後,氣甚差勝而開朗矣。致仁曰,焦迫之心,今則快敍矣,今雖差勝,臣等出去,雖今夜,朝廷必爲問安也。上曰,此氣欲作未作,久矣,今日果有其氣,而旋則得解,今則得汗而止,今若不諭,人心恐或易動,勿爲問安,待朝問候。出傳敎命泰遠按摩,泰遠曰,腹部及腰脅間,汗候淋漓,而脚部則津潤矣。命退出,醫官待令於行閣。諸臣以次退出。
上在慶熙宮。停常參·經筵。
午時未時,日暈。申時,日暈右珥。
大殿·中宮殿·惠嬪宮·世孫宮·嬪宮,政院·玉堂口傳朝問安。答曰,知道。
大殿,朝廷二品以上·六曹堂上·奉朝賀·大司諫單子問安。答曰,知道。勿爲問安。
中宮殿,朝廷二品以上·六曹堂上·奉朝賀·大司諫口傳問安。答曰,知道。
藥房都提調金致仁,提調南泰齊,副提調韓光會啓曰,伏未審夜間聖體調攝,若何?痰候,何如,寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。
傳于任㻐曰,藥房先爲入侍。
中宮殿·惠嬪宮,藥房口傳問安。答曰,知道。
大殿·中宮殿·惠嬪宮·世孫宮·嬪宮,政院·玉堂口傳夕問安。答曰,知道。
大殿,朝廷二品以上·六曹堂上·奉朝賀·大司諫單子問安。答曰,知道。勿爲問安。
中宮殿,朝廷二品以上·六曹堂上·奉朝賀·大司諫口傳問安。答曰,知道。
大殿·中宮殿·惠嬪宮,藥房口傳問安。答曰,知道。
以重試對擧庭試武科殿試規矩望筒,傳于金華鎭曰,依前爲之。
任㻐,以司饔院官員,以都提調意啓曰,今因傳敎,藥房移設於本院矣,本院則移接於南所之意,敢啓。傳曰,知道。
傳于韓光會曰,藥房持湯劑入侍。
任㻐,以禮曹言啓曰,乙酉年四月儒生製述居首生員禹禎圭,同月殿講居首幼學崔宗謙,六月殿講居首幼學李敏佐,七月製述居首進士李東郁,八月別製居首副奉事李顯永,幼學金致九,九月節製居首進士金尙默,幼學金漢耆,十二月賜柑別製居首進士吳濬根,同月殿講居首幼學白鳳周等,直赴殿試事,命下矣。依前例竝直赴於今此庭試文科殿試,何如?傳曰,允。
又以禮曹言啓曰,今此庭試文科初試一所啓下榜眼考閱,則三等第二十六人交河郡守洪啓祐,年歲本及居住,落漏不書,事甚未安,原榜目中,追書付籤以入,而試官及四館官員,俱難免不察之失,推考警責,何如?傳曰,允。
金華鎭,以兵曹言啓曰,訓鍊都監砲手朴順奉·李東赫,內中日試才時,鳥銃無間,連三次三發三中,似當依法典直赴殿試,所受賜馬之帖,亦當還收,而係于恩典,自下不敢擅便,上裁,何如?傳曰,依例直赴。
又以禁衛營言啓曰,來三月當八番右部前司屬全羅道五哨軍兵逢點實數六百五十二名,已爲點閱整齊,來三月初一日,與內外各處入直將官軍兵等,依例替代後,舊軍放送之意,敢啓。傳曰,知道。
又以御營廳言啓曰,本廳來三月·四月兩朔應立右部右司屬忠淸左道五哨軍兵六百七十名,已爲逢點整齊矣,三月初一日,與中司軍兵替代後,舊軍放送之意,敢啓。傳曰,知道。
又以禁衛營言啓曰,來五月當九番右部左司屬全羅道五哨軍兵,來四月二十五日,京中逢點,依例準二朔立番之意,本道監兵使處,預爲知委,何如?傳曰,允。
又以御營廳言啓曰,本廳來五月·六月兩朔應立右部後司屬江原道五哨軍兵,四月二十五日,京中逢點,五月初一日,與右司軍兵,當爲替代立番,趁期調送事,本道監司處,依前知會之意,敢啓。傳曰,知道。
丙戌二月二十六日辰時,上御會祥殿。藥房入診入侍時,都提調金致仁,提調南泰齊,副提調韓光會,假注書李鎭復,記事官鄭來謙·李謙彬,醫官方泰輿·李泰遠·鄭允協·吳道炯·鄭允說·柳光翼,以次進伏訖。致仁曰,午間聖候何如?上曰,神氣稍勝,而猶不如昨夜惺惺開豁之氣矣。致仁曰,寢睡,何如?上曰,平穩矣。進湯劑,上進御。上曰,府院君依前入直,都尉年幼者外,一體入直。出傳敎諸醫診候以奏曰,脈候調均一樣矣。諸醫曰,大補湯,卽風門藥,補脾胃扶元氣,無異於建功湯,今日以大補湯進御,蔘苓茶一貼兼進,則甚端的矣。上曰,理中建功湯,今姑停止,加減大補湯,自今日煎入,蔘苓茶兼爲煎入。出榻敎命時·原任大臣入侍,領議政洪鳳漢,領府事尹東度,左議政金相福,進前問候。上曰,少愈矣,鳳漢曰,有汗候乎?上曰,今則汗候幾收矣。鳳漢曰,臣等按摩玉手乎?上許之。諸大臣曰,肌膚不寒不熱,而津潤矣。致仁曰,水刺連爲進御則好矣。上曰,今爲進御,以示卿等矣,仍閉戶,藿湯澆水刺,進御半甫兒。鳳漢曰,種種進御則好矣。致仁曰,李以楷·慶絢·金季良,見頃日下敎,似當上來矣,差備待令好矣。上曰,朔寧郡守李以楷,振威縣令慶絢,德浦僉使金季良,差備待令。出榻敎鳳漢曰,臣等問安,當逐日爲之矣。上曰,今日朝廷問安,循例對答,而近者連爲勿爲問安,故中官誤聽對答,勿爲問安四字,其令爻周。出傳敎上曰,俄者水刺進御後,汗候尤爲津潤,而神氣稍勝矣。致仁曰,藥房,亦當爲夕問安矣。上曰,爲之可也。上曰,藥房,自今日廚院移直。出榻敎諸臣以次退出。
丙戌二月二十六日未時,上御會祥殿。藥房入診入侍時,都提調金致仁,提調南泰齊,副提調韓光會,假注書李鎭復,記事官鄭來謙·李謙彬,醫官方泰輿·李以楷·李泰遠·鄭允協·慶絢·金季良·吳道炯·鄭允說·柳光翼,以次進伏訖。致仁曰,午間聖候何如?上曰,與朝一樣矣。致仁曰,朝者猶有昏眩之氣爲敎矣,今何如?上曰,稍勝矣。致仁曰,水刺,何如?上曰,俄進羹粥,又進水刺矣,進蔘苓茶,上進御。諸醫診候以奏曰,脈候度數,一向調均矣。上曰,腎瀝湯,何如耶?徇曰,今進大補湯,以補胃氣,然後當次第用之矣。致仁曰,此非常時進御之劑,則不可輕易用之,以凡人言之,腎瀝湯有得效者,又有不得效者矣。上曰,然則反不如建功也。泰遠曰,磁石,順下氣度也。上曰,磁石,何如耶?泰遠曰,或云溫,亦云冷,而利於言語行步艱辛之劑也。上曰,於予補劑第一也。致仁曰,今則何如?上曰,似有如何之氣,恐復有其氣矣。命提調先退,煎入湯劑。上曰,下番誰耶?光會曰,李謙彬也。上曰,此李善溥之孫也。提調進湯劑,上進御。上曰,診候止之。上下詢以楷曰,風氣有淺深耶?以楷曰,痰久則自然生風,而此不過外氣也,且人氣必隨天氣,日氣和溫,則自然差勝矣。諸臣以次退出。
上在慶熙宮。停常參·經筵。
大殿·中宮殿·惠嬪宮·世孫宮·嬪宮,政院·玉堂口傳朝問安。答曰,知道。
大殿,朝廷二品以上·六曹堂上·奉朝賀·大司諫單子問安。答曰,知道。
中宮殿,朝廷二品以上·六曹堂上·奉朝賀·大司諫口傳問安。答曰,知道。
藥房都提調金致仁,提調南泰齊,副提調韓光會啓曰,伏未審夜間聖體調攝,若何?痰候,何如,寢睡·水刺之節,亦何如?臣等率諸御醫,趁早入診,詳察聖候爲宜,臣等不勝終宵憂慮,敢此問安,竝爲仰稟。答曰,知道,已諭于入侍矣。
傳于韓光會曰,藥房入侍。
李聖圭,以都摠府言啓曰,今日入直內三廳,武兼禁軍及兵等,當爲中日習射,而藥院移設,依例停止之意,敢啓。傳曰,知道。
傳于韓光會曰,藥房入侍。
大殿·中宮殿·惠嬪宮·世孫宮·嬪宮,政院·玉堂口傳夕問安。答曰,知道。
大殿·中宮殿·惠嬪宮,藥房口傳問安。答曰,知道。
傳于韓光會曰,藥房入侍。
丙戌二月二十七日辰時,上御會祥殿。藥房入診入侍時,都提調金致仁,提調南泰齊,副提調韓光會,假注書李鎭復,記事官鄭來謙·李謙彬,醫官方泰輿·李以楷·李泰遠·鄭允協·慶徇·金季良·吳道炯·鄭允說·柳光翼,以次進伏訖。致仁曰,夜間聖候何如?上曰,朝者雖被衾,而如不衾,進御而如不進,甚惝怳矣,俄進粥水刺後,差勝矣。今則起坐亦勝矣。致仁曰,氣勝則凡節隨勝矣。上曰,然矣。進湯劑,上進御。上曰,一番節拍,然後如是差愈,可怪矣,今則汗候,連爲津潤矣。致仁曰,今則運用顯勝矣。命時·原任大臣入侍,領議政洪鳳漢,領府事尹東度,左議政金相福進前問候。上曰,一樣矣。相福曰,水刺,何如?上曰,今日二次進御矣。鳳漢曰,近日手端寒冷,何如?上曰,不冷矣。致仁曰,羘米飮進御,何如?上曰,姑止之。東度曰,此甚有益也。上曰,然則煎入可也。鳳漢曰,殿試在近,而今當移直時,未知何以爲之矣。上曰,依例爲之。鳳漢曰,後日次對,似當頉稟矣。上曰,賓廳坐起,姑勿爲之。出榻敎致仁曰,今無其氣乎?上曰,暫有如何之氣矣。鳳漢曰,左承旨尹東昇,傳旨未下矣。上曰,洪晟上來乎?光會曰,未知矣。諸臣以次退出。
丙戌二月二十七日未時,上御會祥殿。藥房入診入侍時,都提調金致仁,提調南泰齊,副提調韓光會,假注書李鎭復,記事官鄭來謙·李謙彬,醫官方泰輿·李以楷·李泰遠·鄭允協·慶徇·金季良·吳道炯·鄭允說·柳光翼,以次進伏訖。致仁曰,午間聖候何如?上曰,神氣低微矣。泰遠曰,此亦痰也。上曰,汝輩無乃見欺於痰脈耶?諸醫曰,脈候則果好,而或加或損,痰之例症也。上曰,俄者水刺,忽然厭之矣。進湯劑,上進御。上曰,脈候一樣云爾則不爲過也,漸差云則汝曹近於諂也。致仁曰,醫官雖不知玄妙之理,豈不知大體也?脈候眞可信也。上曰,然則頃日金德崙,何以爲脈候不足也云?泰遠曰,元氣不實,則何其朝者進一甫兒羹粥,而旋得差乎?命許礈·金德崙·金履遂·許溫入侍,諸醫診候以奏曰,脈候調均且緩矣。上曰,今則氣勝於俄者,而猶有如何底意矣。致仁曰,饌品何以進御乎?上曰,無可口之味矣。泰遠曰,古椒醬開胃矣。上曰,自內局煮入可也。上曰,承旨有闕代,前承旨李在協除授,牌招察任,房順房。出傳敎命對擧庭試取等錄持入,讀訖。諸臣以次退出。
丙戌二月二十七日酉時,上御會祥殿。藥房入診入侍時,都提調金致仁,提調南泰齊,副提調韓光會,假注書李鎭復,記事官鄭來謙·李謙彬,醫官方泰輿·李以楷·李泰遠·鄭允協·慶徇·金季良·吳道炯·鄭允說·柳光翼,以次進伏訖。致仁曰,俄間聖候何如?上曰,一樣矣。進湯劑,上進御。致仁曰,其間水刺進御乎?上曰,進御矣。萬事不如臥云,而予則長臥故沓沓矣。諸醫診候以奏曰,脈候調均一樣矣。上曰,眉稜頗有痛意,何也?泰遠曰,痰眩眉稜痛,方書有云,眉稜屬於氣也,近日昏眩之氣,必痰眩也。上曰,近日痰候,無見形矣,今則在於右邊矣。致仁曰,運用,比數昨則似輕矣。上曰,稍勝矣。泰遠曰,香附子,甚合痰眩,大補湯,去附子·入香附則好矣。上曰,加減大補湯前方,去附子,加便香附一錢五分,自明早煎入。出榻敎諸臣以次退出。
上在慶熙宮。停常參·經筵。
大殿·中宮殿·惠嬪宮·世孫宮·嬪宮,政院·玉堂口傳朝問安。答曰,知道。
大殿,朝廷二品以上·六曹堂上·奉朝賀·大司諫單子問安。答曰,知道。勿爲問安。
中宮殿,朝廷二品以上·六曹堂上·奉朝賀·大司諫口傳問安。答曰,知道。
藥房都提調金致仁,提調南泰齊,副提調韓光會啓曰,伏未審夜間,聖體調攝,若何?痰候,何如,寢睡·水刺之節,亦何如?臣等率諸御醫,趁早入診,詳察聖候爲宜,臣等不勝終宵憂慮,敢此問安,竝爲仰稟。答曰,知道。當下敎于入侍矣。
中宮殿·惠嬪宮,藥房口傳問安。答曰,知道。
大殿·中宮殿·惠嬪宮·世孫宮·嬪宮,政院·玉堂口傳問安。答曰,知道。
大殿·中宮殿·惠嬪宮,藥房口傳問安。答曰,知道。
李聖圭啓曰,明日慕華館庭試武科殿試時,命官,何大臣進去乎?敢稟。傳曰,尹領府事進去。
又啓曰,明日慕華館庭試武科殿試時,兩司城上所,牌招言送,何如?傳曰,允。
傳于韓光會曰,藥房入侍。
李在協啓曰,丙戌二月二十八日全羅監司狀啓,三月朔進上物種中,洗鱗魚·石首魚,未及産出,限內不得封進,惶恐待罪事。傳曰,勿待罪事,回諭。傳于韓光會曰,藥房入侍。
李聖圭,以兵曹言啓曰,直赴殿試捧承傳人別武士權世柱等一百八十三人,直赴會試捧承傳人勸武軍官李栢然等四十三人,隨其錄名,竝許赴於明日庭試殿試之意,敢啓。傳曰,知道。
丙戌二月二十八日辰時,上御會祥殿。藥房入診入侍時,都提調金致仁,提調南泰齊,副提調韓光會,假注書李鎭復,記事官鄭來謙·李謙彬,醫官方泰輿·李泰遠·李以楷·鄭允協·慶徇·金季良·吳道炯·鄭允說·柳光翼,以次進伏訖。致仁曰,夜間聖候何如?上曰,有汗候矣。致仁曰,昨日痰候之氣,今何如?上曰,夜則愈矣,今則有如何之氣矣。致仁曰,水刺進御乎?上曰,進御矣。進湯劑,上進御。致仁曰,眉稜痛,今日,何如?上曰,一樣矣。諸醫診候以奏曰,脈候度數,調均且緩矣。上曰,行步不甚艱辛,而痰入右膝,今爲三日矣。昨夜有汗候之時,如廁有寒縮,故藿湯進御,則差勝矣。命時·原任大臣入侍,領議政洪鳳漢,領府事尹東度,左議政金相福,進前問候。上曰,一樣矣。相福曰,昨日進御,合爲幾次乎?上曰,五次進御矣,運用稍輕矣。鳳漢,請按摩玉手,上許之。諸大臣按摩以奏曰,臣等不知脈理,而脈候非有數體,而緩緩且旺矣。上曰,寢睡平穩矣。諸臣以次退出。
丙戌二月二十八日申時,上御會祥殿。藥房入診入侍時,都提調金致仁,提調南泰齊,副提調韓光會,假注書李鎭復,記事官鄭來謙·李謙彬,醫官方泰輿·李以楷·李泰遠·鄭允協·慶徇·金季良·吳道炯·鄭允說·柳光翼,以次進伏訖。致仁曰,午間聖候何如?上曰,其氣差勝矣。進湯劑,上進御。諸醫診候以奏曰,脈候度數調緩,而與朝一樣矣。致仁曰,牛骨湯進御則好矣。泰遠曰,牛骨利於痰眩,故外間人,亦多食之矣。上曰,然則自內局入之,少退,酉時更爲入侍。致仁曰,其間聖候何如?上曰,一樣矣。進湯劑。上曰,診候止之。致仁曰,小水,何如?上曰,便利矣。諸臣以次退出。
上在慶熙宮。停常參·經筵。
大殿·中宮殿·惠嬪宮·世孫宮·嬪宮,政院·玉堂口傳朝問安。答曰,知道。
中宮殿·惠嬪宮,藥房口傳問安。答曰,知道。
大殿·中宮殿·惠嬪宮·世孫宮·嬪宮,政院·玉堂口傳夕問安。答曰,知道。
大殿·中宮殿·惠嬪宮,藥房口傳問安,答曰,知道。
藥房都提調金致仁,提調南泰齊,副提調韓光會啓曰,伏未審夜間,聖體調攝,若何?痰候,何如,寢睡·水刺之節,亦何如?臣等率諸御醫,趁早入診,詳察聖候爲宜,臣等不勝終宵憂慮,敢此問安,竝爲仰稟。答曰,知道。當下敎于入侍矣。
李聖圭啓曰,明日慕華館庭試武科殿試時,如或有等畫,則以何技比較乎?敢稟,傳曰,以片箭擧行。
傳于韓光會曰,藥房入侍。
以承傳色口傳下敎曰,試所承旨,與命官弘文提學,先爲入侍便殿。
傳于金華鎭曰,入侍合考。
傳于韓光會曰,藥房入侍。
傳于金華鎭曰,承旨入侍。
任㻐,以慕華館武科殿試試所差備官,以命官意啓曰,臣等承命開場試取,而原榜及直赴,合爲七百二十六人多,只以二貫革試取,則今日內無以畢試,依近例以四貫革試取之意,敢啓。傳曰,知道。
丙戌二月二十九日卯時,上御會祥殿。試官試所承旨入侍時,命官左議政金相福,弘文館提學黃景源,右承旨金華鎭,假注書金觀柱,記事官鄭來謙·李謙彬,以次進伏訖。相福曰,夜來聖候若何?上曰,今日則寢睡善爲之矣。相福曰,水刺之節,何如?上曰,皆善爲矣。相福曰,不勝慶幸矣。上曰,提學入來乎?相福曰,入來矣。上命入草紙及筆硯,上臥於枕上,親書命題訖。上曰,承旨則雖懸題前,似當見題矣。華鎭曰,下於命官見之,則承旨及提學,似當皆見,而史官輩,則似不可見之矣。上曰,然矣,仍命相福進前,更書一件書畢。相福曰,奉題出去後,當更逆書懸之矣。上曰,依。今已時晩,速出懸題可也。相福曰,旣不得分考,則今日內似不可出榜,似於明日出之矣。上曰,出去觀勢爲之可也。相福曰,定合考軸,然後入侍乎,出榜後入侍乎?上曰,合考後先入可也。相福曰,今番則取幾人乎?上曰,合考後入侍,則當臨時下敎矣。諸臣退出時,更命承旨入侍。上曰,出去試所,須以靜攝中勿用題外意題進之意,傳諭於場中可也。承史以次退出。
丙戌二月二十九日辰時,上御會祥殿。藥房入診入侍時,都提調金致仁,提調南泰齊,副提調韓光會,假注書李鎭復,記事官鄭來謙·李謙彬,醫官方泰輿·李以楷·李泰遠·鄭允協·慶徇·金季良·吳道炯·鄭允說·柳光翼,以次進伏訖。致仁曰,夜間聖候何如?上曰,差勝後一樣矣。致仁曰,寢睡,何如?上曰,平穩矣。致仁曰,水刺,何如?上曰,善進矣。進湯劑,上進御。諸醫診候以奏曰,脈候調均,而尤爲緩矣。致仁曰,牛骨湯進御乎?上曰,不甚好矣,置之。致仁曰,領相,爲承候入來矣。命入侍,領議政洪鳳漢,進前問候。上曰,一樣矣。鳳漢曰,今日玉色如常,而承候時每每如常矣。上命退出,諸臣以次退出。
丙戌二月二十九日未時,上御會祥殿。藥房入診入侍時,都提調金致仁,提調南泰齊,副提調韓光會,假注書李鎭復,記事官鄭來謙·李謙彬,醫官方泰輿·李以楷·李泰遠·鄭允協·慶徇·金季良·吳道炯·鄭允說·柳光翼,以次進伏訖。致仁曰,午間聖候何如?上曰,一樣矣。進湯劑,上進御。諸醫診候以奏曰,脈候度數,一向調均矣。命少退,申時更爲入侍。進湯劑,上進御。上曰,診候止之。致仁曰,口味,何如?上曰,稍勝而骨湯亦好矣,自內局入之可也。致仁曰,行步不甚艱辛爲敎矣,昨今,何如?上曰,一樣矣。諸臣以次退出。
丙戌二月二十九日申時,上御會祥殿。科次試官入侍時,左議政金相福,弘文提學黃景源,行副司直尹得養,戶曹參議鄭尙淳,副司直李瀰,玉堂朴師海·李亨逵,右承旨金華鎭,假注書金觀柱,記事官鄭來謙·李謙彬,以次進伏訖。上曰,試官中堂上誰也?華鎭曰,鄭尙淳·李瀰也。上曰,堂下則誰也?相福曰,李亨逵·朴師海也。上曰,房室狹窄,鄭尙淳·李亨逵,則使之入房,其外堂上·堂下試官,則出伏戶外可也。上曰,試券取幾張乎?相福曰,十八張矣。上曰,多取矣,其中文劣者,爲先拔去,而以取三人爲定可也。頃雖有下敎,予到今決之矣。相福曰,其中最勝者四丈別置矣,其外十四丈,一竝拔去,只以此四丈取捨,何如?上曰,依。仍命鄭尙淳讀奏四丈。讀至四黃張竿百尺之句,上曰,今日此題,用竿百尺,終涉如何矣。相福曰,凡於進修之工,例用此文字矣,而他券,亦多用之矣。上曰,用此文字,頗殊常矣。相福曰,然則拔去乎?上曰,依。又命讀其次試券,至斯岡壽克享之句,上曰,是則讚我之辭,予何可甘心自當,而仍擢如此文乎?今日此題,卽予意之終條理也,若擢如此之文,其於將來,以何面目,拜謁先王乎?爲今日臣子者,見今日此題,則其當興愴製進,而勸勉其君以暮年益加勉勵之意可也,乃反以讚頌爲言,事體不當如是矣。相福曰,此題雖是自上所出,而其在在下者之道,事體不得不如是矣。上曰,俄已諭之,而予今臥命此題,儒生輩見此,而若無興愴之心,豈是臣子之道乎?卿等出去,更爲考券入侍。出榻敎相福曰,儒生輩承此命,而雖或有興愴之心,必有所不敢而不用矣,然而以事體言之,則不得不以讚揚之意作之,而今日滿庭儒生,其於製進之際,豈有不讚頌之人乎?上曰,此則儒生,全不知予意,而予何可安心受此讚揚之辭乎?此文一竝拔去,以興愴加勉之意作之者,取來可也。相福曰,第出去更考,而必無以此意作之者矣。退出時更命入侍。上曰,須擇以予意作之者,以入可也。諸臣以次退出。
丙戌二月二十九日酉時,上御會祥殿。科次試官更爲入侍時,左議政金相福,弘文提學黃景源,行副司直尹得養,戶曹參議鄭尙淳,副司直李瀰,玉堂李亨逵·朴師海,右承旨金華鎭,假注書金觀柱,記事官鄭來謙·李謙彬,以次進伏訖。上曰,今則幾丈持入乎?相福曰,四丈矣,有以俄者下敎之意作之者矣。上命尙淳讀奏。讀首券,上曰,其文頗好矣。相福曰,然矣。讀至第三券盍猛進而加勉之句,上曰,此句誠好矣。相福曰,果然矣。至毋曰耄之句,上曰,聞此句,予心果覺惺惺矣,正道予意也。相福曰,此則體上之意,而曰予猶不耄,益當勉勵之意也。上曰,其句最好矣。俄者持入之文,則儒生輩,謂予甚老,而過爲讚揚矣,此文若不持入,則與予同志者,恐或見落矣。相福曰,俄者臣等退出後,聖體若何?上曰,善過矣。相福曰,水刺則幾次進御乎?上曰,粥與飯屢次進御矣。相福曰,今則只以此三丈停當乎?上曰,依。相福曰,試券,當書等第矣。上曰,書之。書等第後,上曰,第一第二,皆與我同志者,而第三亦好矣。華鎭曰,祕封拆進乎?上曰,予當自拆矣。相福曰,自上難拆,自下小拆以進,然後自上拆之,似好矣。上命華鎭半拆以進,上親拆首券,上曰,此誰也?諸臣未及對,上又拆第二券曰,渠能爲之矣。至第三券,上曰,洪樂信爲之耶?相福曰,領相之子,爲之矣。上命華鎭讀三券祕封,至鄭厚謙祕封,上曰,予之暮年,見外孫登科幸矣。相福曰,方當靜攝中,雖是一時之事,而聖心嘉悅,臣等之心亦幸矣。上曰,夢中,予賜渠以犀帶矣,今果驗矣。相福曰,聖夢如此,必遠到矣。上命閉戶,諸臣出外戶少坐。俄而,上使中官,下標信于承旨曰,興化門·東夾門留門,招鄭厚謙入來後,使之差備待令,更命入侍。上曰,諸臣皆退出,承旨則出去後,卽修榜目以入。諸臣以次退出。
丙戌二月二十九日戌時,上御會祥殿。承旨入侍時,右承旨金華鎭,假注書金觀柱,記事官鄭來謙·李謙彬,以次進伏訖。上曰,榜目何不付紅籤乎?華鎭曰,紅籤例付於名紙,而本無付榜目之規矣。上曰,然乎?命承旨讀榜目,至金尙默,上曰,今日然後,始快決科矣。至金漢耆年紀,上曰,已爲多矣。至金致九,上曰,誰也?府院君金漢耉曰,右相之一家矣。上曰,然乎?華鎭讀其下,上曰,頗多矣。華鎭曰,原榜中,多付直赴故然矣。上命承史,出小月廊外,行古風訖,承史復命,上曰,夜已深,退出可也。諸臣以次退出。
上在慶熙宮。停常參·經筵。
有星,見於西方胃宿度內,似有尾跡。
章敬王后忌辰齋戒。
大殿·中宮殿·惠嬪宮·世孫宮·嬪宮,政院·玉堂口傳問安。答曰,知道。
藥房都提調金致仁,提調南泰齊,副提調韓光會啓曰,伏未審夜間,聖體調攝,若何,痰候何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不勝終宵憂慮,敢此問安,竝〈爲〉仰稟。答曰,知道,氣則差勝,寢睡一向差勝矣。
中宮殿·惠嬪宮,藥房口傳問安。答曰,知道。
大殿,朝廷二品以上·六曹堂上·奉朝賀·大司諫單子問安。答曰,知道。勿爲問安。
中宮殿,朝廷二品以上·六曹堂上·奉朝賀·大司諫口傳問安。答曰,知道。
大殿·中宮殿·惠嬪宮·世孫宮·嬪宮,政院·玉堂口傳夕問安。答曰,知道。
大殿·中宮殿·惠嬪宮,藥房口傳問安。答曰,知道。
傳于韓光會曰,藥房入侍。
吏曹口傳政事,檢閱單洪彦喆。
傳于韓光會曰,藥房入侍。
金華鎭啓曰,檢閱洪彦喆,旣已付職,卽爲牌招入直,何如?傳曰,允。
丙戌三月初一日辰時,上御會祥殿。藥房入診入侍時,都提調金致仁,提調南泰齊,副提調韓光會,假注書李鎭復,記事官鄭來謙·李謙彬,醫官方泰輿·李以楷·李泰遠·鄭允協·慶絢·金季良·吳道炯·鄭允說·柳光翼,以次進伏訖。致仁曰,昨夜晉接,酬應甚多,今則聖候何如?上曰,安過矣。致仁曰,昨日科榜,聖心必多嘉悅矣。上曰,此是意外也。致仁曰,水刺連爲進御乎?上曰,善進而汗候津潤矣。進湯劑,上進御。諸醫診候以奏曰,脈候度數調均,而今日則尤舒矣。命大臣入侍,領議政洪鳳漢,領府事尹東度,左議政金相福,進前問候。上曰,一樣矣。鳳漢曰,日城家近甚衰替可矜矣,今則多幸,而聖心必嘉悅矣。上曰,然矣。鳳漢曰,吏判有稟定事云矣。命入侍。吏曹判書徐志修曰,新恩政事爲之,則文科壯元,當付典籍,而典籍無窠,直講適有仕滿之闕,以典籍陞付直講,待下批文科壯元,始可區處,勢當再入望筒矣,敢達。上曰,依爲之。出擧條諸臣以次退出。
丙戌三月初一日申時,上御會祥殿。藥房入診入侍時,都提調金致仁,提調南泰齊,副提調韓光會,假注書李鎭復,記事官姜彝福·洪彦喆,醫官方泰輿·李以楷·李泰遠·鄭允協·慶絢·金季良·吳道炯·鄭允說·柳光翼,以次進伏訖。致仁曰,俄間聖候何如?上曰,差勝後一樣矣。進湯劑,上進御。諸醫診候以奏曰,脈候度數,一向調緩矣。致仁曰,運用一樣差勝乎?上曰,一樣而汗候長爲津潤矣,今則運用,庶無不爲之慮矣。命少退,酉時更爲入侍。致仁問候。上曰,一樣矣。進湯劑,上進御。上曰,診候止之。致仁曰,今日湯劑差早進御,水刺加意進御,何如?上曰,唯。諸臣以次退出。
上在慶熙宮。停常參·經筵。
午時,日暈。未時,右珥。
章敬王后忌辰。
下直,水原府使李命植。
大殿·中宮殿·惠嬪宮·世孫宮·嬪宮,政院·玉堂口傳朝問安。答曰,知道。
藥房都提調金致仁,提調南泰齊,副提調韓光會啓曰,伏未審夜間,聖體調攝,若何,痰候何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不勝終宵憂慮,敢此問安,竝爲仰稟。答曰,知道,寢睡氣候差勝後,亦一樣矣。
中宮殿·惠嬪宮,藥房口傳問安。答曰,知道。
大殿·中宮殿·惠嬪宮·世孫宮·嬪宮,政院·玉堂口傳夕問安。答曰,知道。
大殿·中宮殿·惠嬪宮,藥房口傳問安。答曰,知道。
丙戌三月初二日辰時,上御會祥殿。藥房入診入侍時,都提調金致仁,提調南泰齊,副提調韓光會,假注書李鎭復,記事官李謙彬·洪彦喆,醫官方泰輿·李以楷·李泰遠·鄭允協·慶絢·金季良·吳道炯·鄭允說·柳光翼,以此進伏訖。致仁曰,夜間聖候何如?上曰,一樣矣。致仁曰,水刺,何如?上曰,效楊牧之父,倩人而進御矣。進湯劑,上進御。諸醫診候以奏曰,脈候調均一樣矣。上曰,霎時間運用,或有輕重之別,此亦痰乎?致仁曰,然矣。上曰,大補湯,今至幾貼乎?泰遠曰,十貼矣。致仁曰,大臣爲承候入來,禮判亦有稟達事入來矣。命入侍,領議政洪鳳漢,領府事尹東度,左議政金相福,禮曹判書朴相德進前。鳳漢曰,聖候何如?上曰,一樣矣。相德曰,運用,何如?上曰,猶未知勝了矣。相德曰,來四月太廟夏享大祭親祭,當爲取稟,而方在靜攝中,何以爲之?敢稟。上曰,依例取稟。相德曰,皇壇祭攝行,則望壇禮稟定,自是定式,而自上方在靜攝中,不敢循例,仰稟矣。上曰,平復後更稟可也。相德曰,毓祥廟展拜,每於三月初取稟,而方在靜攝中,何以爲之?敢稟。上曰,更待下敎可也。出擧條鳳漢曰,凡重試,雖破削之人,例皆赴試,至於違牌,傳旨未下之前,則待勘之故,似不敢赴試,今番當赴之人,多在違牌傳旨未下中矣。上曰,一竝只推可也。出擧條上曰,守令營將,今日依例辭朝。出榻敎諸臣以次退出。
丙戌三月初二日申時,上御會祥殿。藥房入診入侍時,都提調金致仁,提調南泰齊,副提調韓光會,假注書李鎭復,記事官李謙彬·洪彦喆,醫官方泰輿·李以楷·李泰遠·鄭允協·慶絢·金季良·吳道炯·鄭允說·柳光翼,以次進伏訖。致仁曰,午間聖候何如?上曰,一樣矣。心甚泄鬱,今日暫試讀書,則於予心,不覺如常,而左右之人,皆以爲無異常時矣,仍倚枕誦孟子見梁惠王,王立於沼上大文。致仁曰,如常而少無減矣。上更誦前板,致仁曰,字音句絶,無異於經筵矣。上更誦前板,致仁曰,玉音高大矣。上曰,欲試元氣而若此矣。致仁曰,諺云一語三仍氣,言語猶然,況讀書乎?無元氣則有意而不能讀矣。進湯劑,上進御。諸醫診候以奏曰,脈候一向調緩矣。致仁曰,言語運用及玉色,比朝顯勝矣。命提調出去,持入湯劑。泰遠曰,近來眉稜痛,何如?上曰,今則不然矣,提調進湯劑,上進御。諸臣以次退出。
上在慶熙宮。停常參·經筵。
夜五更,有霧氣。
大殿·中宮殿·惠嬪宮·世孫宮·嬪宮,政院·玉堂口傳朝問安。答曰,知道。
藥房都提調金致仁,提調南泰齊,副提調韓光會啓曰,伏未審夜間,聖體調攝,若何?痰候,何如,寢睡·水刺之節,亦何如?臣等,率諸御醫,趁早入診,詳察聖候爲宜,臣等,不勝終宵憂慮,敢此問安,竝爲仰稟。答曰,知道。當下敎于入侍矣。
中宮殿·惠嬪宮,藥房口傳問安。答曰,知道。
大殿,朝廷二品以上·六曹堂上·奉朝賀·大司諫單子問安。答曰,知道。
中宮殿,朝廷二品以上·六曹堂上·奉朝賀·大司諫口傳問安。答曰,知道。
大殿·中宮殿·惠嬪宮·世孫宮·嬪宮,政院·玉堂口傳夕問安。答曰,知道。
大殿·中宮殿·惠嬪宮,藥房口傳問安。答曰,知道。
傳于金華鎭曰,朝廷勿爲問安。
傳于韓光會曰,藥房入侍。
傳于李在協曰,頃者祈年之時,其猶臥對,今番若是便臥,此心何抑?敢將憧憧之心,臥以呼寫。
李聖圭啓曰,明日慕華館武科重試殿試時命官,何大臣進去乎?敢稟。傳曰,尹領府事爲之。
又啓曰,明日慕華館武科重試殿試時兩司城上所,牌招言送,何如?傳曰,允。
又啓曰,以重試武科殿試規矩望筒,傳曰,依前爲之。
又啓曰,明日慕華館武科重試殿試時,如或有等畫,則以何技比較乎?敢稟。傳曰,以片箭爲之。
又啓曰,今此慕華館武科殿試時,原榜中金長倫·金重大·李纘述,直赴中權世柱·洪鳳瑞·林貴昌·金元澤·朴昌震·朴枝興·田德興·韓順復·劉漢坤·吳成大·玄尙默·金采弘·玄二才·金鳳龍·梁天興·印時佑·高成潤·高龍得·具以謙·高允成·曺應來·尹得範·韓命壽·金宗彦·裵允卿·金希大,無緣不呈,竝陳試之意,敢啓。傳曰,知道。
以閔濟烈·李運永爲南行假注書。
丙戌三月初三日辰時,上御會祥殿。藥房入診入侍時,都提調金致仁,提調南泰齊,副提調韓光會,假注書李鎭復,記事官李謙彬·洪彦喆,醫官方泰輿·李以楷·李泰遠·鄭允協·慶絢·金季良·吳道炯·鄭允說·柳光翼,以次進伏訖。致仁曰,夜間聖候何如?上曰,一樣善過矣。致仁曰,寢睡,何如?上曰,平穩矣。進湯劑,上進御。諸醫診候以奏曰,脈候一向調緩矣。上曰,日前攪睡後,神氣頓然惺惺矣,今則不然矣。致仁曰,非但日氣若此,雖凡人,睡後則精神不爽矣。上曰,薏苡,何如耶?泰遠曰,治痰健脚力制瘴氣,故馬援所以載歸者也。上曰,自內局入之。命大臣入侍,領府事尹東度,左議政金相福,進前問候。上曰,差勝後一樣矣。東度曰,昨聞講讀,玉音如常云,不勝慶幸矣。諸臣以次退出。
丙戌三月初三日未時,上御會祥殿。藥房入診入侍時,都提調金致仁,提調南泰齊,副提調韓光會,假注書李鎭復,記事官李謙彬·洪彦喆,醫官方泰輿·李以楷·李泰遠·鄭允協·慶絢·金季良·吳道炯·鄭允說·柳光翼,以次進伏訖。致仁曰,聖候何如?上曰,一樣而似有眩氣矣。致仁曰,日氣如此故然矣。上曰,寒食東風五柳斜,今則柳色必帶靑矣。進湯劑,上進御。諸醫診候以奏曰,脈候調緩一樣矣。致仁曰,眩候,今何如?上曰,不甚大段,而有如何之氣矣。內局先退,命坐直承旨持心鑑入侍,同副承旨李在協進前。上曰,儒臣今明日賜暇,俾得作書焉。命在協讀心鑑訖,上曰,南行注書誰也?在協曰,閔濟烈·李運永也。上曰,明日史官以兼替入耶?在協曰,上下番則有特敎然後,赴擧矣。上曰,旣有前例,上下番翰林,一體赴擧。出傳敎命內局入侍。上曰,眩氣又如頃日矣。諸醫診候以奏曰,脈候與朝一樣矣。上曰,眩氣則大體差勝,而無惺惺之氣矣。進湯劑,上進御。上曰,加減大補湯前方,加半夏五分·天麻三分,自明日煎入。出榻敎上曰,今則氣運斡旋而差勝矣。內局先退。命登極後重試御製持入,命在協讀奏訖。諸臣以次退出。
上在慶熙宮。停常參·經筵。
自昧爽至巳時,有霧氣。
初昏西方胃宿度內所見之星,爲月光所射,不得看候。
大殿·中宮殿·惠嬪宮·世孫宮·嬪宮,政院·玉堂口傳朝問安。答曰,知道。
藥房都提調金致仁,提調南泰齊,副提調韓光會啓曰,伏未審夜間,聖體調攝,若何,痰候何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不勝終宵憂慮,敢此問安,竝爲仰稟。答曰,知道。已下敎矣。
中宮殿·惠嬪宮,藥房口傳問安。答曰,知道。
大殿·中宮殿·惠嬪宮·世孫宮·嬪宮,政院·玉堂口傳夕問安。答曰,知道。
大殿·中宮殿·惠嬪宮,藥房口傳問安。答曰,知道。
傳于韓光會曰,藥房入侍。
傳于任㻐曰,試所承旨與命官及副提學,待下敎入侍。
又傳于曰,試所承旨,命官副提學入侍。
以承傳色口傳下敎曰,新恩政事,當日爲之,卽前例,今日內開政。
傳于金華鎭曰,新恩政事下批後單子及敎旨,以初政稟日書塡。
任㻐啓曰,命官及諸試官試券科次後來待矣。傳曰,入侍。
有政。吏批,判書徐志修進,參判未差,參議沈履之病,左副承旨李聖圭進,以金龜柱爲副應敎,具庠爲兼司書,趙暾爲同敦寧,李潭敦寧都正,鄭弘淳爲奉常提調,鄭存養爲內資奉事,梁世純爲博川郡守,李顯祚爲蔚珍縣令,梁周翊爲直講,柳雲翼爲平安都事,承文博士單金履常,校書博士單金章行,校書副正字單金東稷,典籍單李漢慶,活人別提單呂從周,以上二人庭試文武甲科人。副司果李性源,前執義李基德·鄭述祚,掌令李萬恢,應敎金魯鎭,司諫李蓍建,郡守李興宗,副護軍任時綸今陞堂上,以上文武重試前資窮加資事承傳。
兵批,判書金尙喆病,參判鄭存謙入直進,參議徐命天病,參知李宜老病,左副承旨李聖圭進,副護軍尹秉淵,副司直洪樂命·元義孫,副司果白師殷·朴慶麟·張南弘·徐景國·朴昌廉·李珍晃·具澤珪,副司正尹長烈。
金華鎭,以成均館官員,以同知館事意啓曰,今三月初三日儒生課試,當爲設行,而大提學未差,大司成權噵,牌不進罷職傳旨未下,故限內不得爲之之意,敢啓。傳曰,知道。
丙戌三月初四日辰時,上御會祥殿。命官副提學·試所承旨入侍時,左議政金相福,副提學趙明鼎,右副承旨任㻐,南行假注書李運永,記注官梁宗大·文始龍,以次進伏訖。相福曰,夜間聖候,寢睡·水刺諸節,若何?上曰,差勝矣。上曰,承旨抽草紙書題,呼書數字,良久敎曰,所思者皆賦題矣。相福曰,此亦可以爲表題矣。上曰,精神如此哉?將出表題而每賦題出來矣。相福曰,此非精神不足也,卽痰也,無怪乎如此矣。心呼此人而口呼彼人者,雖少年,亦有如此時矣。上曰,尹汲入於重試試官乎?明鼎曰,然矣。上曰,試官尹汲入侍事。出榻敎汲進伏,上曰,今日與望八耆社人,復設重試,豈非意外乎?相福曰,稀貴矣。上命汲擧顔。上曰,全不衰矣。相福曰,此重臣筋力凡百,殊非老人矣。明鼎曰,此重臣,不役心,閉門靜坐,故如此矣。上曰,李奉朝賀,何其聰明,於文字,到老不衰?相福曰,李奉朝賀,只知有文,不役心於他物矣。上曰,重試用幾人乎?明鼎曰,丁未取八人,彼重臣參榜時取七人,臣之參榜時,取五人,多少不一矣。上曰,今番重試取八人事。出榻敎上遂命題曰,擬本朝群臣賀受八音九章之賜。上曰,試券科次後入侍事。出榻敎相福·汲·明鼎先退出。上曰,藥房入侍,國舅·都尉入侍事。出榻敎都提調金致仁,提調南泰齊,副提調韓光會,國舅金漢耉,都尉朴明源·黃仁點·沈能建·具敏和·金斗性·鄭在和,醫官方泰輿·李以楷·李泰遠·鄭允協·慶絢·金季良·吳道炯·鄭允說·柳光翼進伏。致仁曰,夜間聖候諸節,若何?上曰,差勝矣。㻐先退出,上進湯劑,醫官以次診脈。上曰,大臣入侍事。出榻敎洪鳳漢進曰,聖候凡節,若何?上曰,差勝矣。鳳漢曰,臣之所見則玉色大勝於數日前矣。上曰,卿等皆以爲如此,而予則苦不知其有勝矣。致仁曰,昨下傳敎,辭旨貫通,伏聞日前親誦孟子大文,玉音洪暢,臣等,喜不自勝,此等事,亦足知聖候之日勝矣。上曰,世孫出來矣,予當更誦孟子,亦使世孫誦之,卿等試聽聲音之孰大孰微可也。上側身半起,親誦孟子鴻雁章,世孫亦誦此章。鳳漢曰,終是大朝聲音,洪大矣。致仁曰,世孫聲音,似少低微矣。鳳漢曰,臣等惶恐,而請按摩臂部·脚部。上曰,可矣。大臣以下至醫官按摩臂部·脚部後皆曰,肌膚潤澤,大勝於正月間矣。諸臣以次退出。
丙戌三月初四日申時,上御會祥殿。藥房入診入侍時,都提調金致仁,提調南泰齊,副提調韓光會,假注書李鎭復,記事官李謙彬·洪彦喆,醫官方泰輿·李以楷·李泰遠·鄭允協·慶絢·金季良·吳道炯·鄭允說·柳光翼,以次進伏訖。致仁曰,午間聖候何如?上曰,一樣矣。致仁曰,眩候,何如?上曰,今則差勝矣。進湯劑,上進御。諸醫診候以奏曰,脈候調緩而一樣矣。內局先退,命試官入侍,左議政金相福,行知事尹汲,副提學趙明鼎,副護軍安·趙重晦·李得培·洪樂仁,右副承旨任㻐,以次進前,相福問候。上曰,一樣矣。相福曰,收券四十丈矣。上曰,依啓。下敎取八人可也。上曰,李漢慶·洪樂信入侍。出榻敎拆封訖,試官先退。上曰,今番重試時入場不呈人及不爲入場人,竝推考。出榻敎命內局入侍。上曰,今番八人中七人爲堂上,古無之事。致仁曰,然矣。問候。上曰,一樣矣。內局先退,李漢慶·洪樂信進前,上命漢慶擧顔。上曰,爲人甚精矣。命誦科作三句,又命樂信擧顔。上曰,兒時見之矣,今爲長者矣。命誦書三句訖。諸臣以次退出。
上在慶熙宮。停常參·經筵。
大殿·中宮殿·惠嬪宮·世孫宮·嬪宮,政院·玉堂朝問安。答曰,知道。
藥房都提調金致仁,提調南泰齊,副提調韓光會啓曰,伏未審夜間,聖體調攝,若何,痰候何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不勝終宵憂慮,敢此問安,竝爲仰稟。答曰,知道。一樣矣。
中宮殿·惠嬪宮,藥房口傳問安。答曰,知道。
大殿·中宮殿·惠嬪宮·世孫宮·嬪宮,政院·玉堂口傳夕問安。答曰,知道。
大殿·中宮殿·惠嬪宮,藥房口傳問安。答曰,知道。
傳于韓光會〈曰〉,藥房入侍。
李聖圭啓曰,大司憲李應協,執義邊得讓,掌令郭鎭純,持平洪檢·李亨元呈辭,掌令一員未差,今日以監察茶時之意,敢啓。傳曰,知道。
傳于韓光會曰,藥房入侍。
丙戌三月初五日辰時,上御會祥殿。藥房入診入侍時,都提調金致仁,提調南泰齊,副提調韓光會,假注書李鎭復,記事官李謙彬·洪彦喆,醫官方泰輿·李以楷·李泰遠·鄭允協·慶絢·金季良·吳道炯·鄭允說·柳光翼,以次進伏訖。致仁曰,夜間聖候何如?上曰,一樣矣。致仁曰,寢睡,何如?上曰,平穩矣。致仁曰,水刺,何如?上曰,善進矣。進湯劑,上進御。諸醫診候以奏曰,脈候調緩,今一樣矣。命大臣入侍,領議政洪鳳漢,領府事尹東度,左議政金相福進前。鳳漢曰,行步,何如?上曰,朝者少試行步而稍勝矣。鳳漢曰,今番重試,善爲出榜,而文亦善作矣。上曰,無前之事矣。鳳漢曰,兵曹參議徐命天,試官違牌傳旨未下,大司成權噵,再次違牌,兩人以病以情,俱難行公矣。上曰,竝許遞可也。鳳漢曰,然則傳旨,何以爲之乎?上曰,旣許遞則傳旨,自當勿論矣。出擧條諸臣以次退出。
丙戌三月初五日申時,上御會祥殿。藥房入診入侍時,都提調金致仁,提調南泰齊,副提調韓光會,假注書李鎭復,記事官李謙彬·洪彦喆,醫官方泰輿·李以楷·李泰遠·鄭允協·慶絢·金季良·吳道炯·鄭允說·柳光翼,以次進伏訖。致仁曰,午間聖候何如?上曰,又有如何之氣矣。諸醫診候以奏曰,脈候調緩而與朝一樣矣。上曰,拜禮非所望,而往毓祥宮,雖臥而來,予心必少紓矣。展謁尙闕,展拜何敢望?以此抑情,故心氣如此矣。致仁曰,孝子雖不能抑其心,而靜攝中,何用聖慮?上曰,予則專在於心也。進湯劑,上進御,致仁曰,今則其氣,何如?上曰,少愈矣。致仁曰,今則發說,故如是差勝矣。上笑曰,卿知予心矣,果然發說,故心猶舒矣。命少退,酉時更爲入侍。致仁曰,俄間其氣,一樣差勝乎?上曰,差勝矣。進湯劑,上進御。上曰,診候止之。諸臣以次退出。
上在慶熙宮。停常參·經筵。
辰時,日暈。未時,日暈。
大殿·中宮殿·惠嬪宮·世孫宮·嬪宮,政院·玉堂口傳朝問安。答曰,知道。
藥房都提調金致仁,提調南泰齊,副提調韓光會啓曰,伏未審夜間,聖體調攝,若何,痰候何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不勝終宵憂慮,敢此問安,竝爲仰稟。答曰,知道。與昨一樣矣。
中宮殿·惠嬪宮,藥房口傳問安。答曰,知道。
大殿,朝廷二品以上·六曹堂上·奉朝賀·大司諫單子問安。答曰,知道。勿爲問安。
中宮殿,朝廷二品以上·六曹堂上·奉朝賀·大司諫口傳問安。答曰,知道。
大殿·中宮殿·惠嬪宮·世孫宮·嬪宮,政院·玉堂口傳夕問安。答曰,知道。
大殿·中宮殿·惠嬪宮,藥房口傳問安。答曰,知道。
傳于韓光會曰,藥房入侍。
李翼元啓曰,右副承旨任㻐,今日不爲仕進,卽爲牌招,何如?傳曰,允。
丙戌三月初六日卯時,上御會祥殿。藥房入診入侍時,都提調金致仁,提調南泰齊,副提調韓光會,假注書李鎭復,記事官李謙彬·洪彦喆,醫官方泰輿·李以楷·李泰遠·鄭允協·慶絢·金季良·吳道炯·鄭允說·柳光翼,以次進伏訖。致仁曰,夜間聖候何如?上曰,一樣矣。致仁曰,水刺,何如?上曰,善進矣。進湯劑,上進御。諸醫診候以奏曰,脈候調緩而一樣矣。命大臣入侍,領議政洪鳳漢,領府事尹東度,左議政金相福進前。鳳漢曰,伏聞昨日有往來之氣,今何如?上曰,今則差勝矣,朝者氣惺惺矣,霎時間,又有眩候矣。大臣先退,命坐直承旨及儒臣,持警世問答入侍,右承旨金華鎭,副應敎金龜柱,副修撰朴師海進前,命儒臣上下番及承旨讀訖。上曰,重試則唱榜前陞資耶?華鎭曰,唱榜前旣陞資,雖堂上職,亦當爲之矣。諸臣以次退出。
丙戌三月初六日申時,上御會祥殿。藥房入診入侍時,都提調金致仁,提調南泰齊,副提調韓光會,假注書李鎭復,記事官李謙彬·洪彦喆,醫官方泰輿·李以楷·李泰遠·鄭允協·慶絢·金季良·吳道炯·鄭允說·柳光翼,以次進伏訖。致仁曰,午間聖候何如?上曰,有眩候矣,心甚沓沓,故四輪交倚,去其下裝,踞坐倚子,初則脚部不仁矣,久則如常,而神氣稍勝矣,三朔之內,頭髮還黑而秀長矣。進湯劑,上進御。命諸臣及諸醫示首髮。諸臣曰,黑髮比如盛狀時矣。泰輿曰,髮者,血之餘,血分裕餘,故毛髮生長矣。上曰,古人云黃髮兒齒,而予則黑髮復生,甚怪矣。致仁曰,外間篤老之人,或有生髮之壽,而毛髮軟短,若不見矣。上曰,予則不軟不細之毛,今爲數許寸矣。致仁曰,過於數寸也。諸醫診候以奏曰,脈候調緩而一樣矣。命少退,酉時更爲入侍,致仁進湯劑。上進御。上曰,診候止之。諸臣以次退出。
上在慶熙宮。停常參·經筵。
大殿·中宮殿·惠嬪宮·世孫宮·嬪宮,政院·玉堂口傳朝問安。答曰,知道。
藥房都提調金致仁,提調南泰齊,副提調韓光會啓曰,伏未審夜間,聖體調攝,若何?痰候,何如,寢睡·水刺之節,亦何如?臣等,率諸御醫,趁早入診,詳察聖候爲宜,臣等,不勝終宵憂慮,敢此問安,竝爲仰稟。
傳于韓光會曰,藥房先爲入侍。
中宮殿·惠嬪宮,藥房口傳問安。答曰,知道。
大殿·中宮殿·惠嬪宮·世孫宮·嬪宮,政院·玉堂口傳夕問安。答曰,知道。
大殿·中宮殿·惠嬪宮,藥房口傳問安。答曰,知道。
任㻐啓曰,大司憲李應協,執義邊得讓,掌令郭鎭純,持平洪檢·李亨元呈辭,掌令一員未差,今日以監察茶時之意,敢啓。傳曰,知道。
傳于韓光會曰,藥房入侍。
丙戌三月初七日巳時,上御會祥殿。藥房入診入侍時,都提調金致仁,提調南泰齊,副提調韓光會,假注書金觀柱,記事官李謙彬·洪彦喆,醫官方泰輿·李泰遠·鄭允協·吳道炯·鄭允說·柳光翼,以此進伏訖。致仁曰,卽今則聖候諸節,若何?上曰,一樣矣。致仁曰,近日則痰候,雖時時往來,而不至久耶?上曰,昨今則頗久矣。進湯劑訖,上命醫官診候。上曰,雖進湯劑,而尙未卽瘳,誠可悶鬱,雖然而連進之可乎?諸醫以次奏之可也。諸醫曰,脈候調緩舒均,與昨一樣矣,卽今所進湯劑,是治痰順氣之劑,甚合聖候矣,然而眩氣間間有往來之時,此後則當用腎瀝湯,而此劑多入薑蔘,雖有上升之氣,足以鎭定,且是氣血雙補之劑,若補元氣扶脾胃,則痰候自然消散矣。上曰,然則依本方爲之乎?醫臣等曰,已自外相議,而腎瀝湯本方外,加入五錢重蔘用之好矣,而大補湯,亦不可一向停止,腎瀝湯進御之暇,大補湯,間間進御好矣。上曰,大補湯姑爲停止,腎瀝湯,加入蔘五錢重煎入。出榻敎致仁曰,大臣爲承候來待矣。上曰,入侍。賤臣觀柱出來傳命,引領議政洪鳳漢,領府事尹東度,左議政金相福,進伏訖。鳳漢曰,聖候卽今若何?上曰,似有眩氣矣。鳳漢曰,寢睡,何如?上曰,一樣矣。鳳漢曰,眩氣尙爾如此,甚可悶迫矣。上曰,此已過幾月,而尙未致愈,心甚悶鬱矣。然而七十三歲,黑髮復生,極是怪事。鳳漢曰,昨聞右相所傳之言,則自上腦後,黑髮秀長,而可入於網巾中云,此等事,無非聖壽無疆之徵也。上曰,旣有黑髮,則似有應驗,而今此久病,尙未見瘳,還可怪矣。致仁曰,近日則眉稜痛快愈乎?上曰,此症則愈矣。內局先退。光會曰,承旨中有實病人而不敢請牌矣。上曰,誰也?光會曰,李翼元也。上曰,左承旨李翼元許遞,其代,參議鄭尙淳除授,牌招察任,房順房。出傳敎諸臣以次退出。
丙戌三月初七日申時,上御會祥殿。藥房入診入侍時,都提調金致仁,副提調韓光會,假注書李鎭復,記事官李謙彬·洪彦喆,醫官方泰輿·李以楷·李泰遠·鄭允協·慶絢·金季良·吳道炯·鄭允說·柳光翼,以次進伏訖。致仁曰,午間聖候何如?上曰,差勝矣。晩後復有其氣矣。致仁曰,午間水刺進御乎?上曰,進御矣。進湯劑,上進御。諸醫診候以奏曰,脈候一向調緩矣。上曰,提調出去,湯劑持入。致仁曰,提調有病不能入來矣。上曰,提調南泰齊許遞,其代,禮判朴相德除授。出傳敎都提調出去,持入湯劑,上進御。致仁曰,俄間其氣,何如?上曰,今則差勝矣。命儒臣持警世問答入侍,內局先退,副應敎金龜柱,修撰南玄老進前,命上番讀之。上曰,坐直承旨入侍,同副承旨李在協進前,命讀訖。上曰,下番之父,以病受由,人子情理,似難在直,而旣入省記,使之替直可也。在協曰,追省記以入乎?上曰,唯。命在協讀訖。諸臣以次退出。
上在慶熙宮。停常參·經筵。
大殿·中宮殿·惠嬪宮·世孫宮·嬪宮,政院·玉堂口傳朝問安。答曰,知道。
藥房都提調金致仁,提調朴相德,副提調韓光會啓曰,伏未審夜間,聖體調攝,若何?痰候,何如,寢睡·水刺之節,亦何如?臣等,率諸御醫,趁早入診,詳察聖候爲宜,臣等,不勝終宵憂慮,敢此問安,竝爲仰稟。答曰,知道。當下敎于入侍矣。
中宮殿·惠嬪宮,藥房口傳問安。答曰,知道。
大殿·中宮殿·惠嬪宮·世孫宮·嬪宮,政院·玉堂口傳夕問安。答曰,知道。
大殿·中宮殿·惠嬪宮,藥房口傳問安。答曰,知道。
傳于韓光會曰,藥房入侍。
傳于李在協曰,坐直承旨入侍。
傳于任㻐曰,儒臣持百行源入侍。
李聖圭啓曰,大司憲李應協,執義邊得讓,掌令郭鎭純,持平洪檢·李亨元呈辭,掌令一員未差,今日以監察茶時之意,敢啓。傳曰,知道。
丙戌三月初八日辰時,上御會祥殿。藥房入診入侍時,都提調金致仁,提調朴相德,副提調韓光會,假注書李鎭復,記事官李謙彬·洪彦喆,醫官方泰輿·李以楷·李泰遠·鄭允協·慶絢·金季良·吳道炯·鄭允說·柳光翼,以次進伏訖。致仁曰,夜間聖候何如?上曰,稍勝矣。進腎瀝湯,上進御。上曰,提調奉親,想必沓沓,俄見提調,像甚好矣,以提調之好像,此湯劑必建功矣。世孫侍坐,上起坐。致仁曰,今日運用顯勝矣。上曰,此劑未進之前,意謂如何矣,進御後甚好矣,凡劑無不進御,今則百草性味,靡不知者矣。致仁曰,於此湯劑,臣等,尤望其實效矣。諸醫診候以奏曰,脈候調緩而一樣矣。命大臣入侍,領議政洪鳳漢,領府事尹東度,左議政金相福進前。鳳漢曰,聖候何如?上曰,一樣矣。鳳漢曰,外間人有眩氣者,服腎瀝湯則得效云矣,何如?內局先退,命儒臣持百行源入侍,副應敎金龜柱,修撰李在簡進前。命坐直承旨入侍,右副承旨任㻐進前,命上番讀訖。諸臣以次退出。
丙戌三月初八日申時,上御會祥殿。儒臣持百行源入侍時,應敎金龜柱,修撰李在簡,左副承旨李聖圭,假注書金觀柱,記事官李謙彬·洪彦喆,以次進伏訖。上曰,朝則獨使上番讀之矣,今則下番讀之可也。在簡讀全篇訖,上命儒臣先退,內局入侍,國舅·都尉同爲入侍。出榻敎賤臣觀柱出來傳命,引藥房都提調金致仁,提調南泰齊,副提調韓光會,醫官方泰輿·李泰遠·李以楷·慶絢·金季良·鄭允協·吳道炯·鄭允說·柳光翼,府院君金漢耉,錦城尉朴明源,昌城尉黃仁點,以次進伏訖。致仁曰,午間聖候若何?上曰,一樣矣。致仁曰,小水亦利而不數乎?上曰,然矣,進腎瀝湯。上曰,此劑似有效矣。醫曰,明朝則應有快效矣。上曰,此劑入蔘兩半乎?致仁曰,然矣。上曰,今則汗氣津潤矣。醫曰,此是陽氣發散之症,甚好矣。汗門始通,愼觸外風,第於寢睡時,煖覆腰下,善爲調攝,好矣。上曰,此藥進二次,則不知顯效矣,今進三次,精神顯覺順回,胸膈快知開豁,其效可謂顯然矣。致仁曰,臣俄言國舅,以玉音之顯勝,今亦然矣。上曰,果然顯勝矣,俄者又試爲伸支節,則姑不知痰在何處矣。諸臣以次退出。
上在慶熙宮。停常參·經筵。
大殿·中宮殿·惠嬪宮·世孫宮·嬪宮,政院·玉堂口傳朝問安。答曰,知道。
藥房都提調金致仁,提調朴相德,副提調韓光會啓曰,伏未審夜間,聖體調攝,若何,痰候何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不勝終宵憂慮,敢此問安,竝爲仰稟。答曰,知道。已效,入侍時當下敎矣。
中宮殿·惠嬪宮,藥房口傳問安。答曰,知道。
大殿,朝廷二品以上·六曹堂上·奉朝賀·大司諫單子問安。答曰,知道。勿爲問安。
中宮殿,朝廷二品以上·六曹堂上·奉朝賀·大司諫口傳問安。答曰,知道。
大殿·中宮殿·惠嬪宮·世孫宮·嬪宮,政院·玉堂夕問安。答曰,知道。
大殿·中宮殿·惠嬪宮,藥房口傳問安。答曰,知道。
傳于韓光會曰,藥房入侍。
傳于李聖圭曰,承旨入侍。
傳于韓光會曰,藥房入侍。
丙戌三月初九日卯時,上御會祥殿。藥房入診入侍時,都提調金致仁,提調朴相德,副提調韓光會,假注書李鎭復,記事官李謙彬·洪彦喆,醫官方泰輿·李以楷·李泰遠·鄭允協·慶絢·金季良·鄭允說·吳道炯·柳光翼,以次進伏訖。致仁曰,夜間聖候何如?上曰,霎時間,又有往來之氣矣,腎瀝湯,間日進御,何如耶?致仁曰,此大劑,愼重之道,不可連日進御,而間日進御,則藥力尤緊矣。上曰,唯。進蔘苓茶,上進御。諸醫診候以奏曰,脈候調緩而一樣矣。命大臣入侍,領議政洪鳳漢,領府事尹東度,左議政金相福,進前問候。上曰,往往有其氣矣。大臣先退,命儒臣及他承旨持百行源入侍,左承旨鄭尙淳,副應敎金龜柱,修撰李在簡進前,命上下番及承旨讀訖。諸臣以次退出。
丙戌三月初九日未時,上御會祥殿。藥房入診入侍時,都提調金致仁,提調朴相德,副提調韓光會,假注書李鎭復,記事官李謙彬·洪彦喆,醫官方泰輿·李以楷·李泰遠·鄭允協·慶絢·金季良·吳道炯·鄭允說·柳光翼,以次進伏訖。致仁曰,午間聖候何如?上曰,差勝矣。進湯劑,上進御。諸醫診候以奏曰,脈候調緩而與朝一樣矣,上曰,大體眩氣,近日則頗久矣。凡人之腎瀝湯二貼,於予爲百貼矣,間日進御,恐或功虧一簣矣。致仁曰,下詢諸醫,何如?上下詢諸醫。諸醫對曰,初欲間日而進御者,未知當否之如何,於愼重之道,難以連進矣,旣爲進御,而如是煩下,則連進無妨矣。上曰,以預備之道,再明日進御之劑,爲煎置,以待動靜可也。上曰,此時遲滯可悶,今番庭試唱榜,進定於初十日。出傳敎命少退,酉時更爲入侍。致仁曰,其間聖候何如?上曰,比午間則顯勝矣。進蔘苓茶,上進御。上曰,診候止之。致仁曰,自明日,腎瀝湯更爲進御乎?上曰,腎瀝湯,明日更爲煎入。出榻敎諸臣以次退出。
丙戌三月初九日四更,上御會祥殿。承旨入侍時,同副承旨李在協,假注書金觀柱,記事官李謙彬·洪彦喆,以次進伏訖。上閉戶就枕,下詢中官曰,承旨誰也?中官曰,李在協也。上命承旨書之曰,放榜時刻,中官,誤傳,平明擧行,欲聞?行禮,延和門擧行。出傳敎上曰,雖不親臨,而風樂則似不竝廢。在協曰,非親臨則似當陳而不作矣。上曰,必不然矣,仍命注書出去知入可也。賤臣觀柱,承命趨出還奏曰,自政院詳考前例,則雖非親臨之時,風樂則依例爲之云矣。上曰,必然矣,承旨出去,須以趁平明擧行之意,卽爲指麾,可也。諸臣以次退出。
上在慶熙宮。停常參·經筵。
辰時,日暈兩珥。
夜二更,月犯木星。
大殿·中宮殿·惠嬪宮·世孫宮·嬪宮,政院·玉堂口傳朝問安。答曰,知道。
藥房都提調金致仁,提調朴相德,副提調韓光會啓曰,伏未審夜間,聖體調攝,若何?痰候,何如,寢睡·水刺之節,亦何如?臣等,率諸御醫,趁早入診,詳察聖候爲宜,臣等,不勝終宵憂慮,敢此問安,竝爲仰稟。答曰,知道。差勝後一樣矣。
中宮殿·惠嬪宮,藥房口傳問安。答曰,知道。
大殿·中宮殿·惠嬪宮·世孫宮·嬪宮,政院·玉堂口傳夕問安。答曰,知道。
大殿·中宮殿·惠嬪宮,藥房口傳問安。答曰,知道。
傳于韓光會曰,藥房入侍。
傳于金華鎭曰,今年,豈意放榜遊街者,使之遊街?
傳于韓光會曰,藥房入侍。
金華鎭,以禮曹言啓曰,今此庭試文科殿試啓下榜目考見,則丙科第二人李顯永生父職銜及名字,落漏不書矣,元榜目中,改付標以入試之意,敢啓。傳曰,知道。
任㻐啓曰,正言李東顯,今日放榜進參後,不爲傳啓,無端出去,事甚未安,推考警責,仍卽牌招,何如?傳曰,允。
掌令郭鎭純啓曰,請還寢東呂·址淳等還配之命,更令王府嚴鞫得情,請還寢定配罪人者斤萬酌處之命,更令王府,嚴鞫得情快伸王章。措辭見上答曰,勿煩。
丙戌三月初十日卯時,上御會祥殿,藥房入診入侍時,都提調金致仁,提調朴相德,副提調韓光會,假注書李鎭復,記事官李謙彬·洪彦喆,醫官方泰輿·李以楷·李泰遠·鄭允協·慶絢·金季良·吳道炯·鄭允說·柳光翼,以次進伏訖。致仁曰,夜間聖候何如?上曰,差勝矣。致仁曰,寢睡,何如?上曰,平穩矣。致仁曰,水刺,何如?上曰,一樣矣。進腎瀝湯,上進御。諸醫診候以奏曰,脈候調緩而一樣矣。命大臣入侍,領議政洪鳳漢,領府事尹東度,左議政金相福,進前問候。上曰,差勝矣。鳳漢曰,兵曹二軍色郞廳鄭槃,移拜臺職,本曹事誠可悶矣。上曰,二軍色郞廳仍任可也。出擧條上曰,政事明日爲之。出傳敎諸臣以次退出。
丙戌三月初十日未時,上御會祥殿。藥房入診入侍時,都提調金致仁,提調朴相德,副提調韓光會,假注書李鎭復,記事官李謙彬·洪彦喆,醫官方泰輿·李以楷·李泰遠·鄭允協·慶絢·金季良·吳道炯·鄭允說·柳光翼,以次進伏訖。致仁曰,午間聖候何如?上曰,差勝後一樣矣,俄者坐於交倚矣。進腎瀝湯,上進御。諸醫診候以奏曰,脈候調緩而一樣矣。致仁曰,午間寢睡乎?上曰,不爲寢睡矣。命少退,申時更爲入侍。致仁曰,聖候差勝後一樣乎?上曰,一樣矣。致仁曰,其間水刺進御乎?上曰,進御而此劑進御,則惺惺矣。致仁曰,然則喜幸矣,進腎瀝湯,上進御。上曰,診候止之。諸臣以次退出。
上在慶熙宮。停常參·經筵。
酉時,日有兩珥。
大殿·中宮殿·惠嬪宮·世孫宮·嬪宮,政院·玉堂口傳朝問安。答曰,知道。
藥房都提調金致仁,提調朴相德,副提調韓光會啓曰,伏未審夜間,聖體調攝,若何?痰候,何如寢睡·水刺之節,亦何如?臣等,率諸御醫,趁早入診,詳察聖候爲宜,臣等,不勝終宵憂慮,敢此問安,竝爲仰稟。答曰,知道。腎瀝湯,連爲進御,有應驗之效矣。
中宮殿·惠嬪宮,藥房口傳問安。答曰,知道。
大殿·中宮殿·惠嬪宮·世孫宮·嬪宮,政院·玉堂口傳夕問安。答曰,知道。
大殿·中宮殿·惠嬪宮,藥房口傳問安。答曰,知道。
傳于韓光會曰,藥房入侍。
李聖圭啓曰,大司憲李應協服制,執義邊得讓,掌令郭鎭純呈辭,掌令一員未差,持平洪檢·李亨元式暇,今日以監察茶時之意,敢啓。傳曰,知道。
傳于韓光會曰,藥房入侍。
有政。吏批,判書徐志修進,參判未差,參議沈履之式暇,左副承旨李聖圭進,以洪樂性爲吏曹參判,姜潤爲司諫,任一源爲掌令,兪恒柱爲正言,金載順爲兼文學,李性源爲兵曹參議,李基德爲戶曹參議,李瀰爲大司成,南雲老爲宗簿正,朴弼逵爲掌樂正,李鎭恒爲司成,鄭厚謙爲兵曹佐郞,洪重一爲伊川府使,李樞爲碧沙察訪,學諭單申宅和,兵曹正郞鄭槃仍任事承傳,以咸仁道爲崇靈殿參奉。
兵批,判書金尙喆進,參判鄭存謙入直,參議未差,參知李宜老病,左副承旨李聖圭進,以李益炡爲都摠管,鄭允協爲知事,吳道炯爲同知,李景春爲忠翊將,尹勉亨爲忠壯將,沈璧賢·金世濟爲兼五衛將,李邦和爲武兼,尹璋爲部將,許燦·申達夏·李煥爲守門將,鄭德仁爲淸江僉使,安世潤爲龜山僉使,權覺爲文殊別將,尹鎭世爲景福將,盧夏琦爲昌德將,李道恒爲昌慶將,安命禹爲水原監牧官,僉知二單,鄭熙世·鄭智世,副護軍,李性源·李基德·鄭述祚·金魯鎭·李萬恢·李蓍建·任時綸,副司直,權噵·徐命天·李翼元,副司果,許。
丙戌三月十一日辰時,上御會祥殿。藥房入診入侍時,都提調金致仁,提調朴相德,副提調韓光會,假注書李鎭復,記事官李謙彬·洪彦喆,醫官方泰輿·李以楷·李泰遠·鄭允協·慶絢·金季良·吳道炯·鄭允說·柳光翼,以次進伏訖。致仁曰,夜間聖候何如?上曰,昨日腎瀝湯二貼後,神氣惺惺矣,皆謂腎瀝湯,大劑,而於予,冷水也。致仁曰,水刺,何如?上曰,善進矣,進腎瀝湯,上起坐進御。致仁曰,今日運用,顯勝矣。上曰,行步不甚艱辛矣。諸醫診候以奏曰,脈候一向調緩矣。命大臣入侍,領議政洪鳳漢,領府事尹東度,左議政金相福,進前問候。上曰,今則差勝矣。鳳漢曰,今得藥效矣。大臣先退。上曰,注書李鎭復,久爲供職矣。致仁曰,所見似弱而甚强,最久供仕矣。上曰,今雖遞改,其功多矣,使之遞去,可也。光會曰,新榜後,注書例有遞改之規,而方在移直,時不敢循例煩稟矣。上曰,一竝改差可也。諸臣以次退出。
丙戌三月十一日午時,上御會祥殿。藥房入診入侍時,都提調金致仁,提調朴相德,副提調韓光會,假注書金觀柱,記事官李謙彬·洪彦喆,醫官方泰輿·李泰遠·李以楷·慶絢·金季良·鄭允協·吳道炯·柳光翼·鄭允說,以次進伏訖。致仁曰,朝間聖候若何?上曰,一樣矣。致仁曰,今則無眩候乎?上曰,然矣。致仁曰,水刺亦一樣乎?上曰,一樣矣。進腎瀝湯後,命醫診候,泰輿等,各以次診察訖,奏曰,左右三部緩而且調,一樣好矣。致仁曰,夕湯劑,待下敎持入乎?上曰,唯。諸臣以次退出。
丙戌三月十一日酉時,上御會祥殿。藥房入診入侍時,都提調金致仁,提調朴相德,副提調韓光會,假注書李鎭復,記事官李謙彬·洪彦喆,醫官方泰輿·李以楷·李泰遠·鄭允協·慶絢·金季良·吳道炯·鄭允說·柳光翼,以次進伏訖。致仁曰,午間聖候何如?上曰,一樣矣。進腎瀝湯,上進御。上曰,診候止之。致仁曰,今日如廁乎?上曰,如廁而滑下矣。致仁曰,大體氣運,朝夕一樣乎?上曰,然矣。諸臣以次退出。
上在慶熙宮。停常參·經筵。
大殿·中宮殿·惠嬪宮·世孫宮·嬪宮,政院·玉堂口傳朝問安。答曰,知道。
藥房都提調金致仁,提調朴相德,副提調韓光會啓曰,伏未審夜間,聖體調攝,若何,痰候何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不勝終宵憂慮,敢此問安,竝爲仰稟。答曰,知道。氣候一樣差勝矣。
中宮殿·惠嬪宮,藥房口傳問安。答曰,知道。
大殿,朝廷二品以上·六曹堂上·奉朝賀·大司諫單子問安。答曰,知道。勿爲問安。
中宮殿,朝廷二品以上·六曹堂上·奉朝賀·大司諫口傳問安。答曰,知道。
大殿·中宮殿·惠嬪宮·世孫宮·嬪宮,政院·玉堂口傳夕問安。答曰,知道。
大殿·中宮殿·惠嬪宮,藥房口傳問安。答曰,知道。
傳于韓光會曰,藥房入侍。
金華鎭,以禮曹言啓曰,卽接宗廟署官員所報,則去夜永寧殿西月廊南邊土壁一間,忽然頹落云,自前殿內,至近處土壁崩頹,例有慰安之擧,慰安祭,不卜日來十四日設行,而有頉處,卽爲擇日修改事,分付,何如?傳曰,允。
傳于韓光會曰,藥房入侍。
丙戌三月十二日辰時,上御會祥殿。藥房入診入侍時,都提調金致仁,提調朴相德,副提調韓光會,假注書李鎭復,記事官李謙彬·洪彦喆,醫官方泰輿·李以楷·李泰遠·鄭允協·慶絢·金季良·吳道炯·鄭允說·柳光翼,以次進伏訖。致仁曰,夜間聖候何如?上曰,差勝矣。致仁曰,寢睡,何如?上曰,平穩矣。進腎瀝湯,上進御。致仁曰,自再昨眩候差勝,而今無其氣乎?上曰,然矣。諸醫診候以奏曰,脈候調緩而一樣矣。命大臣入侍,領議政洪鳳漢,領府事尹東度,左議政金相福,進前問候。上曰,一樣矣。鳳漢曰,玉色肥澤矣。上曰,今則若可謂行步矣。鳳漢曰,洪晟之父八十得差,則自上寧有是慮。諸臣以次退出。
丙戌三月十二日未時,上御會祥殿。藥房入診入侍時,都提調金致仁,提調朴相德,副提調韓光會,假注書金觀柱,記事官李謙彬·洪彦喆,醫官方泰輿·李泰遠·李以楷·慶絢·金季良·鄭允協·吳道炯·柳光翼·鄭允說,以次進伏訖。致仁曰,午來則陰濕之雨,淋漓不止,日氣不佳,聖候此時若何?上曰,一樣矣。致仁曰,水刺亦一樣乎?上曰,然矣。進湯劑訖。致仁曰,向來則間或有如何之時矣,近日則連臻差勝,臣等,不勝慶幸矣。上曰,然而甚異常矣。致仁曰,聰聽,近來則可知顯勝矣,臣之今此所達之言低微,國舅則在傍而猶不聞知,而自上言發卽辨,以此觀之,其顯然差勝,可知矣。上曰,聾甚者不能然乎?致仁曰,然矣。命醫診候,泰輿等,各以次診察曰,脈候調均舒緩,與朝一樣矣。致仁曰,伏聞俄者如廁而大便甚緩且滑,與朝一樣云矣。上曰,然矣。便道之緩滑,果是藥效耶?致仁曰,凡外人之服腎瀝湯者,皆以便道之緩滑,驗知其效矣。泰遠曰,此湯劑進御後,痰候當順下,故今則視聽,亦顯勝於前日,此是腎瀝湯之功效矣。致仁曰,昨冬每下敎,以視聽之節甚難矣,果是今番聖候之所自祟,而先示其兆眹也。上曰,然矣。泰遠曰,此湯劑,大體則水升火降,陰陽交泰之劑,而其中羊肉磁石,亦最利於聖候矣。諸臣以次退出。
丙戌三月十二日酉時,上御會祥殿。藥房入診入侍時,都提調金致仁,提調朴相德,副提調韓光會,假注書李鎭復,記事官李謙彬·洪彦喆,醫官方泰輿·李以楷·李泰遠·鄭允協·慶絢·金季良·吳道炯·鄭允說·柳光翼,以次進伏訖。致仁曰,午間聖候何如?上曰,一樣矣。進腎瀝湯,上進御。上扶而起,運用稍艱。上曰,痰入臂部,忽然如此矣。致仁曰,大抵日氣陰濕而然矣。上曰,今日神氣連爲惺惺矣。診候止之。泰遠曰,頻御椅子,試爲運用則好矣。諸臣以次退出。
上在慶熙宮。停常參·經筵。
大殿·中宮殿·惠嬪宮·世孫宮·嬪宮,政院·玉堂口傳朝問安。答曰,知道。
藥房都提調金致仁,提調朴相德,副提調韓光會啓曰,伏未審夜間,聖體調攝,若何,痰候何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不勝終宵憂慮,敢此問安,竝爲仰稟。答曰,知道。氣則一樣矣。
中宮殿·惠嬪宮,藥房口傳問安。答曰,知道。
大殿·中宮殿·惠嬪宮·世孫宮·嬪宮,政院·玉堂口傳夕問安。答曰,知道。
大殿·中宮殿·惠嬪宮,藥房口傳夕問安。答曰,知道。
任㻐啓曰,憲府連日監察茶時,諫院許久闕啓,俱涉未安,除在外·服制·式暇傳旨未下外,未肅拜不爲行公人員,竝卽牌招,何如?傳曰,允。
假注書李鎭復改差代,以金漢耆爲假注書。
假注書金觀柱改差代,以洪樂信爲假注書。
事變假注書尹長烈改差代,以李顯永爲事變假注書。
鄭尙淳啓曰,假注書金漢耆·洪樂信,事變假注書李顯永,時無職名,令該曹,依例付軍職,冠帶常仕,何如?傳曰,允。
傳于鄭尙淳曰,承旨入侍。
又傳于曰,承旨入侍。
傳于韓光會曰,藥房入侍。
傳于鄭尙淳曰,承旨入侍。
傳于李在協曰,洪晟,如入來,令該曹口傳付軍職,夕入診,同爲入侍。
金華鎭,以禮曹言啓曰,王世孫患候平復告廟頒敎等事,依例爲之事,命下矣。告廟頒敎吉日,令日官推擇,則今三月十五日爲吉云,宗廟告由則望祭兼行,永寧殿,一體設行,同日午時,頒敎京外,進箋陳賀,中宮殿·世孫宮,亦爲陳賀事,知委擧行,何如?傳曰,允。
又啓曰,再明日頒敎文,當爲製進,藝文提學鄭宲,待明朝牌招,使之製進,何如?傳曰,允。
李在協,以兵曹言啓曰,王世孫患候平復慶科庭試,今三月二十八日設行事,自禮曹推擇,啓下矣。武科初試,令日官推擇,則今三月十七日爲吉云,以此日設行之意,敢啓。傳曰,知道。
假注書金漢耆陞六代,以金致九爲假注書。
假注書洪樂信有頉代,以李東郁爲假注書。
事變假注書李顯永有頉代,以崔宗謙爲事變假注書。
李在協,以刑曹言啓曰,卽接武二所移文,則中和居出身李夏亨,以李碩麟名代射,情跡綻露,依律照勘事,據李夏亨處代射情節,嚴加査問,則以李碩麟名,柳葉箭代射節次,箇箇遲晩矣,李夏亨,係是出身,移義禁府處之,何如?傳曰,允。
掌令任一源啓曰,請還寢東呂·址淳等還配之命,更令王府嚴鞫得情。措辭見上請還定配罪人者斤萬酌處之命,更令王府嚴鞫得情,快伸王章。措辭見上答曰,勿煩。
正言兪恒柱啓曰,請還寢鍾城府爲奴罪人天大酌處之命,依律處斷。措辭見上請還寢猛才酌處之命,更令攸司依律處斷。措辭見上新除授司諫姜潤,時在慶尙道安東地,請斯速乘馹上來事,下諭。答曰,不允。下諭事,依啓。
丙戌三月十三日辰時,上御會祥殿。藥房入診入侍時,都提調金致仁,提調朴相德,副提調韓光會,假注書金漢耆,記事官李謙彬·洪彦喆,醫官方泰輿·李以楷·李泰遠·鄭允協·慶絢·金季良·吳道炯·鄭允說·柳光翼,以次進伏訖。致仁曰,聖體若何?上曰,一樣矣。寢睡·水刺之節,亦何如?上曰,亦一樣矣。上曰,注書誰也?致仁曰,金漢耆矣,相貌好矣。上曰,然故爲之矣。致仁曰,不草草矣。上曰,何以爲注書也?致仁曰,以科前資窮,將出六,而大臣陳達後,當出六矣。上曰,出六前爲注書好矣。上進御湯劑後診候。泰輿曰,脈度一樣平順矣。致仁曰,腎瀝湯,至今日合爲五劑,明日則當與諸醫,相議更定矣。致仁曰,時·原任大臣,皆來待矣。上曰,入侍。漢耆出來,引時原任大臣入侍,領議政洪鳳漢,領府事尹東度,左議政金相福進伏。鳳漢曰,夜間聖候若何?上曰,一樣矣。寢睡·水刺之節,亦何如?上曰,亦一樣矣。上曰,彼注書何以入來?鳳漢曰,當出六而一經注書後將出矣。上曰,頃者已示微意,噫,多士,豈可不顧,而以予之氣,莫知何日平常。頃者亦有下敎,噫,頃者邦慶,豈可三踰月?且今朔其將半月,許多武士,亦豈可稽滯?凡事若下敎,不可苟且,豈負陟降之意乎?自有儀文,依例爲之,今則八道儒武,咸聚多月,慶科庭試,卽時擧行。出傳敎鳳漢曰,自有次第擧行之事,告廟頒赦陳賀後,似當爲之矣。上曰,先邦慶爲之好矣。鳳漢曰,臣等之意,將待撤直後,合慶設行,故尙未擧行矣。上曰,單慶爲之好矣。上曰,今番武科庭試,取三百人,凡規矩,一依近年例,文試所,春塘臺爲之。出傳敎鳳漢曰,頃者代射人,禁府依法律草記擧行乎?上曰,依。上曰,旣已科前資窮,金漢耆,依例陞六。出傳敎諸臣以次退出。
丙戌三月十三日巳時,上御會祥殿。承旨入侍時,右承旨金華鎭,假注書洪樂信,記事官李謙彬·洪彦喆,以次進伏訖。上曰,承旨卽戶房乎?承旨禮房矣,仍命書慶科庭試日字,今月內推擇以入事。出傳敎命退出,承史以次退出。
丙戌三月十三日未時,上御會祥殿。承旨入侍時,同副承旨李在協,假注書洪樂信,記事官李謙彬·洪彦喆,以次進伏訖。上曰,儒臣持警世問答入侍,臣樂信,承命出召校理閔弘烈,修撰朴師海進伏,命讀弘烈·師海各數板,仍命樂信讀四板許訖。上曰,他承旨入侍,左副承旨李聖圭進伏,上曰,諸承旨皆無故行公乎?聖圭曰,或有身病者,而此時異於常時,不敢言私矣。上曰,誰耶?聖圭曰,右副承旨任㻐,方有病情矣。上曰,諸承旨聞此下敎,則必將紛紜圖遞矣。上曰,今番重試,七人堂上,壯矣。聖圭曰,然矣。上曰,藥房三提調入侍。臣樂信,承命出召都提調金致仁,提調朴相德,副提調韓光會,醫官方泰輿·許礈·李泰遠·鄭允協·金履固·吳道炯進伏。致仁曰,午間氣體候,若何?上曰,一樣矣。致仁曰,聖候諸節,諸臣,亦以爲頓勝,區區慶幸,何可盡達乎?上命進湯劑訖。致仁曰,自上雖以神氣之未快爲敎,而臣等之意,晩後神氣,比朝顯勝矣。上曰,此症,必是痰矣。醫官曰,然矣。上曰,鬚髮,或有黑者,此是白髮之還黑者乎?泰遠曰,白髮還黑云者,非白髮之變黑也,白髮則落而黑髮復生之謂也,是皆血氣胃氣之充實故也。上曰,諸症頗有減勢,而行步尙未勝焉,甚可悶矣。泰遠曰,一時責效,誠未易而當漸差矣。腎瀝湯進御之初,臣等,未知效害之如何,故極以爲慮矣,大劑連爲進御,而頗有顯效,不勝喜幸矣。上曰,果有效驗矣。仍命診候,首醫以脈候平均與朝一樣仰達,諸醫所達,亦與首醫同。上曰,行步雖未能快,而間或習步於二三間之間,可乎?致仁曰,自三間至四間,自四間至五間,次次習步,則似有漸勝之效矣。上曰,建功湯,前後如是多服,此實前所罕有之事矣,諸醫皆以誠然仰達。致仁曰,夕湯劑亦當進乎?上曰,可也。上曰,俄者注書讀書之聲,恰似其父聲音,甚貴矣。致仁曰,然矣。上曰,今番榜中金致九,何如人,而居在何處?致仁曰,在鄕而臣之遠族矣。李東郁誰也?致仁曰,李光溭之子也。崔宗謙誰也?光會曰,聞崔台衡之至親矣。上曰,翰圈,未久當爲之矣。上曰,常時循例擧行者,而方在靜攝,故領相有此提稟,擧條置之,代射者,明朝依例擧行事,分付。出傳敎致仁曰,禮判有稟定事矣,上命禮判進前。相德曰,今此陳賀,上候方在靜攝中,當以權停例擧行,而世孫宮陳賀,則何以爲之乎?上曰,權停例爲之,處所則崇政殿爲之,而世孫陳賀權停可也。出擧條相德又曰,今此陳賀時告由宗廟,因十五日望祭兼行,永寧殿,一體告由,而徽寧殿,亦因望祭兼告,何如?上曰,依爲之。相德曰,儲慶宮·毓祥宮告由之節,亦爲一體擧行乎?上曰,依爲之。出擧條相德又曰,今此陳賀時,各道方物物膳及政府·六曹物膳,依例封進事,分付,何如?上曰,外方則置之,政府·六曹封進可也。出擧條諸臣以次退出。
丙戌三月十三日酉時,上御會祥殿。藥房入診入侍時,都提調金致仁,提調朴相德,副提調韓光會,假注書金漢耆,記事官李謙彬·洪彦喆,醫官方泰輿·李以楷·李泰遠·鄭允協·慶絢·金季良·吳道炯·鄭允說·柳光翼,以次進伏訖。致仁曰,聖體午間一樣乎?上曰,一樣矣。致仁曰,有洪晟同入事下敎,而家遠未及來矣。上進御湯劑後,致仁曰,請使醫官診候。上曰,置之。光會曰,洪晟來待云矣。上曰,使之入侍,漢耆出來與洪晟進伏。上曰,注書旣已陞六,退出,廳注書,使之入侍。腎瀝湯停止,理中建功湯,依前方,自明日煎入事,榻前下敎。出榻敎注書漢耆先退,廳注書洪樂信進伏後,諸臣仍爲退出。
上在慶熙宮。停常參·經筵。
夜一更,月暈左珥。
李聖圭啓曰,大司憲李應協,掌令郭鎭純·任一源,持平洪檢呈辭,執義邊得讓式暇,持平李亨元服制,今日以監察茶時之意,敢啓。傳曰,知道。
大殿·中宮殿·惠嬪宮·世孫宮·嬪宮,政院·玉堂口傳朝問安。答曰,知道。
藥房都提調金致仁,提調朴相德,副提調韓光會啓曰,伏未審夜間,聖體調攝,若何,痰候何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不勝終宵憂慮,敢此問安,竝爲仰稟。無批答傳于韓光會曰,藥房先爲入侍。
金華鎭啓曰,假注書金致九·李東郁,時無職名,令該曹口傳付軍職,冠帶常仕,何如?傳曰,允。
傳于金華鎭曰,新除授承旨與儒臣,同爲入侍。
傳于韓光會曰,藥房入侍。
傳于李在協曰,承旨入侍。
以黃海監司狀啓,生石首魚薦新及進上,限內不得封進,惶恐待罪事,傳于金華鎭曰,勿待罪事,回諭。
假注書金致九有頉代,以李顯永爲假注書。
假注書李東郁有頉代,以禹禎圭爲假注書。
事變假注書崔宗謙在外代,以白鳳周爲事變假注書。
李在協,以義禁府言啓曰,代射者依例擧行事,命下矣。本府時囚代射罪人朴師仁·金光亮等,依法典各杖一百收贖,朴師仁,平安道碧潼郡,金光亮,理山府竝充軍,而依例發遣府羅將,押送于各其配所,何如?傳曰,允。
又以義禁府言啓曰,刑曹啓辭內,出身李夏亨,移本府處之事,允下矣。李夏亨,今方待命於本府,卽爲拿囚之意,敢啓。傳曰,知道。
大殿·中宮殿·惠嬪宮·世孫宮·嬪宮,政院·玉堂口傳夕問安。答曰,知道。
大殿·中宮殿·惠嬪宮,藥房口傳問安。答曰,知道。
丙戌三月十四日卯時,上御會祥殿。藥房入診入侍時,都提調金致仁,提調朴相德,副提調韓光會,假注書金致九,記事官李謙彬·洪彦喆,醫官方泰輿·李以楷·李泰遠·鄭允協·慶絢·金季良·吳道炯·鄭允說·柳光翼,以次進伏訖。致仁曰,夜間聖體若何?上曰,一樣矣。寢睡安穩,而水刺之節,亦何如?上曰,一樣矣。致仁曰,玉色太勝於昨日矣。上曰,醫官酬酢之節,苦矣。致仁曰,洪晟言以建功湯奏效,誠爲多幸云矣。上曰,苦哉。致仁請診候。上曰,爲之。診察後,上進御湯劑,諸醫先退。致仁曰,時·原任大臣入侍乎?上曰,入侍,致九承命出來,引時·原任大臣入侍,領議政洪鳳漢,領府事尹東度,左議政金相福進伏。鳳漢曰,伏聞御醫之言,則聖候一樣差勝,下懷不勝喜幸矣。上曰,似勝矣。鳳漢曰,閭閻間病者,或讀冊子聽之,則可以忘其痛處矣。上曰,守廳承旨·儒臣,持昨日入來冊子入侍,致九承命出來,引承旨李在協,校理閔弘烈,修撰朴師海進伏。上曰,藥房時·原任大臣先退。諸臣以次退出。
丙戌三月十四日卯時,上御會祥殿。儒臣入侍時,校理閔弘烈,副修撰朴師海,同副承旨李在協,假注書李東郁,記事官李謙彬·洪彦喆,以次進伏訖。上曰,都提調入直藥院,副提調廚院移直乎?在協對曰,然矣。上曰,武科初試何日耶?在協曰,今月十七日矣。在協曰,右副承旨任㻐,有實病云矣。命書傳敎曰,承旨任㻐許遞,參知李性源除授,牌招察任,房順房。參知有闕代,行司直洪晟除授,牌招察任。出傳敎上曰,洪晟初經騎曹乎?在協曰,然矣。上命上下番儒臣,讀警世問答各四五板。上曰,注書讀之,東郁讀三板後,諸臣以次退出。
丙戌三月十四日未時,上御會祥殿。新除授承旨·儒臣同爲入侍時,同副承旨李性源,校理閔弘烈,副修撰朴師海,假注書李東郁,記事官李謙彬·洪彦喆,以次進伏訖。上命儒臣,讀警世問答各四五板訖,命承史輪讀五六板訖。儒臣先退。上曰,內局入侍,都提調金致仁,提調朴相德,副提調韓光會,醫官方泰輿·李以楷·李泰遠·鄭允協·慶絢·金季良·吳道炯·鄭允說·柳光翼,以次進前。金致仁曰,午間聖候若何?上曰,一樣矣。致仁曰,今日則聖候似顯勝矣。上曰,凡節果似漸勝,無乃腎瀝湯之效,今始生之耶?致仁曰,聽瑩之症,亦似近勝,近來眼視,亦何如?上曰,近日則儒臣講聲,分明聽之,眼視亦顯勝於前日矣。進湯劑後,醫官診候。泰輿曰,脈候舒緩,左右三部,亦一向均舒矣。光會曰,新除授兵曹參知洪晟,以解由勿拘。出傳敎上曰,今番頒敎文,其令臨時啓下。出傳敎諸臣以次退出。
丙戌三月十四日申時,上御會祥殿。藥房入診入侍時,都提調金致仁,提調朴相德,副提調韓光會,假注書金致九,記事官李謙彬·洪彦喆,醫官方泰輿·李以楷·李泰遠·鄭允協·慶絢·金季良·吳道炯·鄭允說·柳光翼,以次進伏訖。致仁曰,其間聖候亦一樣乎?上曰,然矣。上進御湯劑後,致仁曰,明日湯劑,亦以此藥進御乎?上曰,然。諸臣以次退出。
丙戌三月十四日酉時,上御會祥殿,承旨入侍時,左副承旨李聖圭,假注書李東郁,記事官李謙彬·洪彦喆,以次進伏訖。上曰,儲慶宮·毓祥宮告由祭文幾句乎?注書知入,注書還奏曰,祭文皆十句矣。上命承旨,書御製二句後,諸臣以次退出。
上在慶熙宮。停常參·經筵。
自巳時至未時,日暈。夜二更至五更,月暈。
大殿·中宮殿·惠嬪宮·世孫宮·嬪宮,政院·玉堂口傳朝問安。答曰,知道。
中宮殿·惠嬪宮,藥房口傳問安。答曰,知道。
大殿,朝廷二品以上·六曹堂上·大司諫單子問安。答曰,知道。勿爲問安。
中宮殿,朝廷二品以上·六曹堂上·大司諫口傳問安。答曰,知道。
大殿·中宮殿·惠嬪宮·世孫宮·嬪宮,政院·玉堂夕問安。答曰,知道。
中宮殿·惠嬪宮,藥房口傳問安。答曰,知道。
藥房都提調臣金致仁,提調臣朴相德,副提調臣韓光會啓曰,伏未審夜間,聖體調攝,若何,痰候何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不勝終宵憂慮,敢此問安,竝爲仰稟。
傳于韓光會曰,藥房入侍。
李聖圭啓曰,卽者議政府錄事來言,領議政洪鳳漢,左議政金相福,右議政金致仁,愚迷顚錯,罪在難逭,惶悚之極,相率胥命,仍納命召,何以爲之?敢稟。傳曰,遣史官傳授。
傳于金華鎭曰,同副承旨入侍。
又傳于曰,陳賀豈可踰?今日卽爲擧行。
金華鎭啓曰,假注書禹禎圭,時無職名,令該曹依例付軍職,冠帶常仕,何如?傳曰,允。
假注書李顯永在外代,以洪九瑞爲假注書。
事變假注書在外代,以李敏佐爲假注書,李敏佐在外代,以安廷鉉爲假注書。
傳于韓光會曰,藥房入侍。
丙戌三月十五日巳時,上御會祥殿。承旨入侍時,同副承旨李性源,假注書禹禎圭,記事官李謙彬·洪彦喆,以次進伏訖。上曰,語雖澁,當諭之矣,予雖下敎,大臣諸臣無一言而擧行,此豈成說乎?予問於東宮曰,汝心,何如?對曰,不安矣。予撫之曰,沖子勝於大臣諸臣矣。此下敎,何如?性源仰達曰,聖敎至當矣,此係靜攝中特敎,故大臣諸臣,不敢覆難而然矣。上曰,予豈欲使之多言耶?若只曰,姑爲遲待以請合慶,則豈不合於道理耶?一科爲二科,予心夬矣,予不欲苟且,而予雖於今日卯時夬愈,不欲合慶矣。性源仰達曰,向日下敎後,八路章甫與遐方武士,皆顒祝合慶之科矣。上曰,一科爲二科,於儒生,好矣。上曰,注書誰也?承旨性源曰,禹禎圭矣。上曰,汝曾在太學乎?賤臣仰達曰,爲昨年太學掌議矣。上笑曰,以掌議而決科,汝始爲之矣。上曰,爲多士爲世孫,雖爲此,今日,禮欠詳備,上而動陟降之心,賀禮雖行,頒赦百官,加待下敎擧行。出傳敎上曰,藥房入侍。出榻敎賤臣出來,使藥房入侍,都提調金致仁,提調朴相德,副提調韓光會,醫官方泰輿·李以楷·李泰遠·鄭允協·慶絢·金季良·吳道炯·鄭允說·柳光翼,以次進伏訖。金致仁曰,上候何如?寢睡·水刺之節,亦何如?上曰,一樣矣。致仁曰,行步稍稍差勝,勿爲過用,聖慮好矣。仍進湯劑,上進御。泰輿等診脈後仰達曰,脈候一向平順,度數緩緩矣。上曰,今日下敎,卽常經而旣諭多士,況旣已擧行,頒赦外依例擧行,只命頒敎,意亦在焉,卽爲擧行。出傳敎上曰,承旨退去,性源退出。致仁曰,時·原任大臣,欲爲問候,來待于閤外矣。上曰,大臣入侍。出榻敎賤臣出來,引大臣入侍,領議政洪鳳漢,領府事尹東度,左議政金相福進伏。鳳漢曰,上候何如?上曰,一樣矣。鳳漢曰,今日下敎,萬萬惶恐矣。東度·相福曰,臣等,俱不任惶恐之至。上曰,當局者迷矣。鳳漢曰,聖候漸臻平復,臣等之意,必欲合慶爲之,非久當撤直,而未得合慶,萬萬不安矣。上曰,欲爲合慶,不無掣礙之端矣。鳳漢曰,不爲合慶,則於臣等之心,極薪薪矣,今承下敎,有若指導也。上曰,今日之下敎,必也正名,有此下敎之後,爲大官者,何敢循例入侍?噫,雖靜攝,臣分自存,不可不諭矣。出傳敎鳳漢·東度·相福·致仁·相德等退出。上曰,注書出去,知入大臣去就。賤臣出來,問大臣去就,則已出闕外而胥命矣。以此仰達,上曰,事面雖若何,當局者迷,古亦有之,已示微意,勿胥命事,遣史官傳諭。出傳敎上曰,陳賀卽爲擧行事,注書出去,分付政院。上曰,退去,諸臣以次退出。
丙戌三月十五日申時,上御會祥殿。藥房入診入侍時,都提調金致仁,提調朴相德,副提調韓光會,假注書禹禎圭,記事官李謙彬·洪彦喆,醫官方泰輿·李以楷·李泰遠·鄭允協·慶絢·金季良·吳道炯·柳光翼,以次進伏訖。致仁曰,上候若何?上曰,一樣矣。仍進湯劑,上進御。致仁曰,玉色無減於前,而精神頓勝矣。上曰,腎瀝湯,似有效而然乎?致仁曰,更爲診脈,何如?上曰,爲之。泰輿等以次診脈,仍以仰達曰,脈候平順,度數緩緩矣。上曰,兵曹參知洪晟入侍事。出榻敎賤臣出來,使洪晟入侍進伏。上曰,建功湯·腎瀝湯,互相進服,則其效,何如耶?晟曰,腎瀝湯之效,久而愈多,建功湯雙補氣血,此二藥,互爲進御則極好矣。上命晟曰,汝仰瞻天顔。晟起伏而仰瞻,仍達曰,玉色粹潤而極好矣,建功已有效,而腎瀝,連爲進御,故其效不少,而眩候亦有減,腎瀝湯,今又繼進,似好矣。諸醫之仰達,一如晟言。上曰,自明日至再明進腎瀝湯,而其後又進建功湯,好矣。晟曰,人蔘五錢加入,而依本方爲之好矣。上曰,理中建功湯,今姑停止,腎瀝湯,依前方,自明日煎入事。出榻敎致仁曰,俄者下敎,極爲惶悚矣。上曰,事之精,爲好矣。仍命退去,諸臣以次退出。
丙戌三月十五日酉時,上御會祥殿。藥房入診入侍時,都提調金致仁,提調朴相德,副提調韓光會,假注書禹禎圭,記事官李謙彬·洪彦喆,醫官方泰輿·李以楷·李泰遠·鄭允協·慶絢·金季良·吳道炯·鄭允說·柳光翼,以次進伏訖。致仁曰,上候若何?上曰,一樣矣,而痰候往來無常矣。仍進湯劑,上進御。致仁曰,診候,何以爲之?上曰,置之。上曰,坐直承旨及儒臣,持警世問答入侍事。出榻敎賤臣出來,使同副承旨李性源,副應敎金龜柱,副修撰朴師海,入侍進伏。上曰,藥房退去。上曰,承旨誰也?性源仰達曰,李性源矣。上命儒臣讀警世問答,龜柱讀一章,師海讀一章訖。上曰,承旨讀之,性源讀一章訖。上曰,注書讀之。禎圭讀三章。上曰,注書初讀此書,精而善讀矣。龜柱仰達曰,彼注書善文矣。仍命退去,諸臣以次退出。
上在慶熙宮。停常參·經筵。
自巳時至未時,日暈。
大殿·中宮殿·惠嬪宮·世孫宮·嬪宮,政院·玉堂口傳朝問安。答曰,知道。
藥房都提調金致仁,提調朴相德,副提調韓光會啓曰,伏未審夜間,聖體調攝,若何,痰候何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不勝終宵憂慮,敢此問安,竝爲仰稟。答曰,知道。當下敎于入侍矣。
中宮殿·惠嬪宮,藥房口傳朝問安。答曰,知道。
大殿·中宮殿·惠嬪宮·世孫宮·嬪宮,政院·玉堂口傳夕問安。答曰,知道。
大殿·中宮殿·惠嬪宮,藥房口傳夕問安。答曰,知道。
傳于韓光會曰,藥房入侍。
又傳于曰,藥房入侍。
禹禎圭有頉代,以崔鈺爲假注書。
李聖圭,以兵曹言啓曰,今三月十七日,武臣堂上祿試射日次,而當此藥院直宿之時,不敢循例擧行,以無故日退行之意,敢啓。傳曰,知道。
丙戌三月十六日辰時,上御會祥殿。藥房入診入侍時,都提調金致仁,提調朴相德,副提調韓光會,假注書禹禎圭,記事官李謙彬·洪彦喆,醫官方泰輿·李以楷·李泰遠·鄭允協·慶絢·金季良·吳道炯·鄭允說·柳光翼,以次進伏訖。致仁曰,上候若何?寢睡·水刺之節,亦何如?上曰,一樣矣,而藿羹頗厭苦矣。仍進湯劑,上進御。致仁曰,時·原任大臣,欲爲問候,來待于閤外矣。上曰,大臣入侍。出榻敎賤臣出來,引大臣入侍,領議政洪鳳漢,領府事尹東度,左議政金相福進伏。鳳漢曰,上候若何?上曰,一樣矣。鳳漢曰,臣等之罪,雖是已往之事,而惶恐則極矣。上曰,當局者迷矣。相福曰,臣等之所失不細,而一時胥命,不足以贖臣等之罪矣。東度曰,臣等愚迷之過,去益惶恐矣。致仁曰,臣亦昨已仰陳,而惶恐之忱,何可勝任乎?鳳漢曰,腎瀝湯,顯有所效,連爲進御則可扶胃氣,而眩候差減,玉色有愈,但未知行步之如何也。上曰,不知不覺之中,自有所效矣。鳳漢曰,今則幾如常矣。相福曰,向者出御題時,精神已愈,而近日則比其時,尤有所勝矣。致仁曰,精神少無所減,殆如常時矣。上曰,昨日親臨觀光廳,望見賀班,而知興恩副尉之貌樣,亦知南玄老之讀敎文矣。鳳漢曰,今承下敎,臣等之欣悅,便同親臨矣。致仁曰,聖候有勝,故有運動行步之念矣,或於日暖風和之時,御四輪交倚,而時時踈暢,亦使臣等,仰覲耿光,則豈非慶幸耶?上曰,昨日觀光,便同親臨矣。致仁曰,卽今聖候,只以行步艱澁爲慮,此則一時偶然所祟,自可平復矣。上曰,平復,何可必也?上曰,世孫頓勝矣。致仁曰,神觀差勝於前,而頗有肥氣矣。上曰,腦後黑髮,復生而漸長矣。仍命大臣進見。鳳漢曰,毛髮數多而頗長,若氣血不敷,則毛髮,豈如是復生而漸長乎?致仁曰,今若梳洗而着網巾,則腦後黑髮之多,勝於領相矣。上曰,在前則臥後左右邊,沓沓矣,今則有異於前,而脚部運動,似不重矣。致仁曰,以今觀之,酬酢殆同常時矣,胃脾之受藥如此,豈無其效乎?人蔘,大補氣血,連用腎瀝湯,好矣。仍命退去,諸臣以次退出。
丙戌三月十六日未時,上御會祥殿。藥房入侍時,都提調金致仁,提調朴相德,副提調韓光會,假注書洪九瑞,記事官李謙彬·洪彦喆,以次進伏訖。致仁曰,午間聖候何如?上曰,一樣矣。進湯劑,上進御訖。致仁曰,朝者未入診醫官,使之診候好矣。上曰,唯。李以楷·慶絢·金季良·柳光翼,以次入診,皆曰,脈候左右三部,一樣調均矣。致仁曰,夕湯劑,當待下敎持入矣。上曰,依。退出。
丙戌三月十六日酉時,上御會祥殿。藥房入侍時,都提調金致仁,提調朴相德,副提調韓光會,假注書洪九瑞,記事官李謙彬·洪彦喆進伏訖。進御湯劑後,致仁請診候。上曰,置之。致仁曰,李泰遠,以病久未入侍,姑使之出去調理,何如?上曰,依爲之。致仁·相德先退。光會曰,右承旨金華鎭許遞,通政金魯鎭除授,牌招察任,房順房。出傳敎命持入嘉禮廳書啓謄錄,賤臣持入。命光會讀奏後,上曰,主昏海運君槤,鞍具馬一匹面給,使者司勇鄭在心陞敍,判書朴相德,參判申暐,參議洪樂仁,各熟馬一匹,判書具允明,兒馬一匹,都廳兼輔德李商芝加資,佐郞柳成模,正郞李級,各半熟馬一匹,別工作監役沈鋑·洪啓祜·朴師欽竝陞敍,員役工匠等,令該曹,米布分等題給。出傳敎諸臣退出。
上在慶熙宮。停常參·經筵。
大殿·中宮殿·惠嬪宮·世孫宮·嬪宮,政院·玉堂口傳朝問安。答曰,知道。
藥房都提調金致仁,提調朴相德,副提調韓光會啓曰,伏未審夜間,聖體調攝,若何,痰候何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不勝終宵憂慮,敢此問安,竝爲仰稟。答曰,知道。當下敎于入侍矣,中宮殿·惠嬪宮,藥房口傳朝問安。答曰,知道。
大殿·中宮殿·惠嬪宮·世孫宮·嬪宮,政院·玉堂口傳夕問安。答曰,知道。
大殿·中宮殿·惠嬪宮,藥房口傳夕問安。答曰,知道。
傳于韓光會曰,藥房入侍。
又傳于曰,藥房入侍。
李在協,以武一所言啓曰,臣等,來詣試所今方開場,以柳葉箭,先爲試取,而會試迫近,在前如此之時,或有四貫革啓請試取之例,今亦依此爲之之意,敢啓。傳曰,知道。
又以武二所言啓曰,凡諸科場六兩,當先爲試,而會試期日急迫,且外方數多擧子之累日留滯,亦甚可慮,在前如此之時,有柳葉箭先試之規,今亦依近例,以四貫革柳葉箭先試之意,敢啓。傳曰,知道。
持平洪檢啓曰,請還寢東呂·址淳等還配之命,更令王府嚴鞫得情。請還寢定配罪人者斤萬酌處之命,更令王府嚴鞫得情,快伸王章。措辭見上答曰,勿煩。
丙戌三月十七日辰時,上御會祥殿。藥房入診時,都提調金致仁,提調朴相德,副提調韓光會,假注書洪九瑞,記事官李謙彬·洪彦喆,以次進伏訖。致仁曰,夜間醫官入侍時,以小水頻數爲敎,至今則若何?上曰,今則差勝矣。致仁曰,昨日衣襨或薄耶?上曰,如前所着矣。致仁曰,朝來聖候比夜間,果如何?上曰,朝來氣甚惺惺矣,目下似有如何氣矣。致仁曰,此則非眩氣乎?上曰,異於眩氣,似是痰也。進湯劑後診候,方泰輿·吳道炯·鄭允協·鄭允說等曰,脈候一樣調均矣。致仁曰,腎瀝湯,今已進二劑,明日湯劑,令醫官議定,好矣。上曰,諸醫各陳所見可也。諸醫曰,小水之頻數,似是下焦之氣不能斡旋之致,明日更進一劑後,又以建功湯間之,似好矣。致仁曰,明日亦當更進建功湯矣。上曰,依爲之。致仁曰,時·原任大臣,爲承候入來矣。命入侍,賤臣傳命,領議政洪鳳漢,左議政金相福,領府事尹東度進伏。鳳漢曰,俄聞國舅之言,則聖候小損云,未知若何。上曰,夜來小水頻數,而今則如常矣。東度曰,玉色一樣矣。上曰,近來氣甚惺惺,天明後,少似如何,似是痰候矣。相福曰,寢睡失穩,則朝前之氣或如此矣。鳳漢曰,昨日嘉禮順成,賞典已下,可勝慶幸矣。命時·原任都提調·提調先退。命坐直承旨·儒臣持警世問答入侍,同副承旨金魯鎭,應敎金龜柱,修撰南玄老進伏。光會先退。命儒臣上下番承旨·注書輪讀警世問答訖。退出。
丙戌三月十七日午時,上御會祥殿。藥房入診時,都提調金致仁,提調朴相德,副提調韓光會,假注書洪九瑞,記事官李謙彬·洪彦喆,進伏訖。致仁曰,午間聖候何如?上曰,晝眠後,氣不如前矣。致仁曰,夜間寢睡失穩,今日則宜有晝寢,而凡人晝眠,則例有憊患矣。水刺,何如?上曰,善爲之矣。請診候。上曰,輪回爲之可也。李以楷·慶絢·金季良·柳光翼,以次診候,皆曰,脈候調勝矣。進御湯劑訖。致仁曰,小水之症,與朝一樣乎?上曰,如朝前矣。致仁曰,此乃一時症候,不必爲慮矣。退出。
丙戌三月十七日酉時,上御會祥殿。藥房入侍時,都提調金致仁,提調朴相德,副提調韓光會,假注書洪九瑞,記事官李謙彬·洪彦喆,進伏訖。致仁曰,夕間聖候何如?上曰,一樣矣。進御湯劑訖。致仁曰,午間未入診醫官,使之診候,何如?上曰,置之。諸臣退出。
上在慶熙宮。停常參·經筵。
初昏,胃星西沒,而初一日胃宿度內所見之星,十分詳察,終無形跡,消滅無疑。
金魯鎭啓曰,大司憲李應協,庭試武科二所進,執義邊得讓,庭試武科一所進,掌令郭鎭純·任一源呈辭,持平黃檢呈辭,李亨元服制,今日監察茶時之意,敢啓。傳曰,知道。
大殿·中宮殿·惠嬪宮·世孫宮·嬪宮,政院·玉堂口傳朝問安。答曰,知道。
藥房都提調金致仁,提調朴相德,副提調韓光會啓曰,伏未審夜間,聖體調攝,若何,痰候何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不勝終宵憂慮,敢此問安,竝爲仰稟。答曰,知道,下敎于入侍矣,
中宮殿·惠嬪宮,藥房口傳朝問安。答曰,知道。
傳于韓光會曰,藥房入侍。
大殿·中宮殿·惠嬪宮·世孫宮·嬪宮,政院·玉堂口傳夕問安。答曰,知道。
大殿·中宮殿·惠嬪宮,藥房口傳夕問安。答曰,知道。
傳于李在協曰,同副承旨及儒臣入侍。
金魯鎭,以武一所言啓曰,今此庭試初試,先試柳葉箭,今幾畢射,而取考謄錄,則在前兩技試取時,多有單技陞付之事,故雖未入格,柳葉箭者,一體許射六兩,或因傳敎,或因試所草記擧行矣,今番試取規矩,旣與前相同,柳葉箭未入格者,依例一竝許射六兩之意,敢啓。傳曰,知道。
又以武二所言啓曰,今此庭試初試,取先試柳葉箭,今幾畢射,而取考謄錄,則在前兩技試取時,多有單技稟旨陞付之例,故雖柳葉箭不參者,一倂許射六兩,而或因傳敎,或因試所草記擧行矣,今番試取規矩,旣與前相同,柳葉箭未入格者,依例一倂許射六兩之意,敢啓。傳曰,知道。
丙戌三月十八日辰時,上御會祥殿,藥房入診時,都提調金致仁,提調朴相德,副提調韓光會,假注書洪九瑞,記事官李謙彬·洪彦喆進伏訖,致仁曰,夜間聖體何如?上曰,差勝而少有運動,霎時間有往來之氣,似是痰也。致仁曰,與向時,何如?上曰,不如向時之劇,果有淺深矣,進湯劑訖。致仁曰,朝前則使醫官輩,盡爲入診,何如?上曰,依爲之,方泰輿·李以楷·吳道炯·慶絢·金季良·鄭允協·鄭允說·柳光翼以次診候訖,皆曰,脈候昨日則稍浮,而今日則顯然調勝矣。上曰,此藥止於今日耶?致仁曰,今日爲三貼矣。上曰,服藥甚苦矣。致仁曰,明日則當進建功湯,而先煎人蔘後,他材則暫煎,味必不苦矣。上曰,武科初試,何時當畢乎?光會曰,會試前,僅可出榜云矣。上曰,儒生亦皆上來耶?致仁曰,然矣,遐方人,初不下去,近畿人下去者,似皆上來矣。上笑曰,爲科者其幾,而若是多赴耶?致仁曰,講規已罷故今番擧子尤多云矣。相德曰,曾前春塘臺庭試時,每來考於崇政殿,今亦依此爲之乎?上曰,然矣。致仁曰,時·原任大臣,爲承候入來矣。上命入侍,領議政洪鳳漢,左議政金相福,領府事尹東度進伏,鳳漢問候,上曰,近日中最勝矣,朝者神氣甚惺惺,耳亦不聾,而霎時間,有如何氣矣。相福曰,眩候餘證,起動之時,例多如此矣。致仁曰,此氣一日間不頻發乎?上曰,霎時往來而不頻矣。鳳漢曰,或有思慮,則有妨調攝矣。上曰,編次勿論,雖國事,亦姑置之矣。鳳漢曰,此甚好矣,凡事勿爲關念,而心君安泰而後,可臻遄復之慶矣,諸臣以次退出。
丙戌三月十八日午時,上御會祥殿,藥房入侍時,都提調金致仁,提調朴相德,副提調韓光會,假注書洪九瑞,記事官李謙彬·洪彦喆進伏訖,致仁曰,今日不爲午寢乎?上曰,不爲矣,進御湯劑訖,請診候。上曰,輪回爲之可也,方泰輿·吳道炯·金季良·鄭允協等皆曰,脈候一向調勝矣。致仁曰,明日湯劑,以建功湯爲定,而醫官相議,欲爲加入矣。泰輿等曰,鹿茸,補血且益脚部,故欲爲加入矣。上曰,服藥甚苦,明日則少休好矣。致仁曰,此時止湯劑誠悶矣。上曰,旣服大劑,頃者亦不以少間爲好云乎?泰輿曰,建功湯,卽常日進御之藥也,止腎瀝湯而進建功者,無異於少休矣。上曰,爾則全無所見也,前云大劑後當少休,而今又如是其可乎?致仁·相德先退,上曰,幾朔靜攝,無他新奇,誠苦矣誠苦矣,隨衆曰,東則東,曰,南則南,此等浮沈之類,誠難誠難,方泰輿幾朔待令,不無參酌,其令本院待令。出傳敎光會曰,左承旨鄭尙淳,病未仕進矣,上曰,左承旨鄭尙淳許遞,其代,通政李萬恢除授,牌招察任,房順房。出傳敎上曰,在院承旨及儒臣持警世問答入侍。出榻敎左副承旨李在協,校理李宅鎭,修撰南玄老進伏,光會先退,命讀警世問答,儒臣上下番讀訖,命承旨及賤臣各讀一板餘,退出。
丙戌三月十八日申時,上御會祥殿,同副承旨·儒臣同爲入侍時,同副承旨李萬恢,副校理李宅鎭,副修撰南玄老,假注書崔鈺,記事官李謙彬·洪彦喆諸臣以次進伏訖,上命警世問答持入,上曰,承旨先讀可也,萬恢讀二丈訖,上曰,承旨之年幾何,對曰,五十九矣,上曰,可惜矣,上曰,下敎多日,畿甸多士,今旣皆來乎?問于成均館以啓。出傳敎上曰,注書出去,藥房提調持湯劑入侍,賤臣出來,都提調金致仁,提調朴相德,副提調韓光會,醫官李以楷·鄭允協·慶絢·金季良·吳道炯·鄭允說·柳光翼以次進伏,鳳漢曰,午間聖候若何?上曰,一樣矣,進湯劑訖,上曰,湯劑支離,少休而觀勢更進,可也。都提調曰,近來日進三貼之餘,湯劑停止,豈不切悶乎?以蔘橘茶進御,似好矣。上曰,吾知其如此矣,蔘橘茶進之可也,仍命書腎瀝湯蔘橘茶,明日煎入事。出傳敎鳳漢曰,蔘橘茶再煎乎?三煎乎?上曰,三煎而人蔘則三錢重入煎可也,連服大劑之後,以茶飮進御好矣,都提曰,上敎至當矣。上曰,方泰輿八字好而雖爲一品,醫術則不精矣,李泰遠出去之後,銳氣頓生矣,李泰遠今番功勞多矣,鳳漢曰,然矣,上命退出,以次退出,藥房入侍事,榻前下敎,上命退出,諸臣以次退出。
上在慶熙宮。停常參·經筵。
金魯鎭啓曰,大司憲李應協,庭試武科二所進,執義邊得讓,庭試武科一所進,掌令郭鎭純·任一源呈辭,持平洪檢呈辭,李亨元服制,今日以監察茶時之意,敢啓。傳曰,知道。
大殿·中宮殿·惠嬪宮·世孫宮·嬪宮,政院·玉堂口傳朝問安。答曰,知道。
藥房都提調金致仁,提調朴相德,副提調韓光會啓曰,伏未審夜間,聖體調攝,若何,痰候何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不勝終宵憂慮,敢此問安竝爲仰稟。答曰,知道。予則一樣矣。中宮殿·惠嬪宮,藥房口傳問安。答曰,知道。
大殿,朝廷二品以上·奉朝賀·六曹堂上單子朝問安。答曰,知道。勿爲問安。中宮殿,口傳問安。答曰,知道。
傳于韓光會曰,藥房入侍。
大殿·中宮殿·惠嬪宮·世孫宮·嬪宮,政院·玉堂口傳夕問安。答曰,知道。
大殿,朝廷二品以上·奉朝賀·六曹堂上單子夕問安。答曰,知道。中宮殿,口傳問安。答曰,知道。
傳于李萬恢曰,承旨入侍。
金魯鎭,以兵曹言啓曰,今三月二十日,文臣朔試射日次,而當此藥院直宿之時,有不敢循例擧行,今姑停止之意,敢啓。傳曰,知道。
丙戌三月十九日辰時,上御會祥殿。藥房入診時,都提調金致仁,提調朴相德,副提調韓光會,假注書洪九瑞,記事官李謙彬·洪彦喆進伏訖。致仁曰,夜間聖體何如?上曰,如前矣。致仁曰,寢睡·水刺,何如?上曰,善爲之矣。進御蔘橘茶訖,請診候。上曰,依爲之。李以楷·吳道炯·慶絢·金季良·鄭允協·鄭允說·柳光翼等曰,脈候一樣調緩矣。致仁曰,時原任大臣入來矣。上曰,入侍可也。賤臣傳命,領議政洪鳳漢,左議政金相福,領府事尹東度進伏。鳳漢問候。上曰,一樣矣。鳳漢曰,小水一向差勝乎?上曰,然矣。相福曰,朝氣益好乎?上曰,時有往來之氣矣。鳳漢曰,霎時乎?上曰,時或稍久矣。東度曰,玉色則一樣好矣。命時原任先退。諸臣仍爲以次退出。
丙戌三月十九日午時,上御會祥殿。藥房入侍時,都提調金致仁,提調朴相德,副提調韓光會,假注書洪九瑞,記事官李謙彬·洪彦喆進伏。醫官李以楷·吳道炯·慶絢·金季良·鄭允協·鄭允說·柳光翼等,先已入侍。上曰,水刺後膈間甚滯,醫官輩以爲當服正氣散云矣。致仁曰,似是痰滯之候,茶飮姑先進御,而仍進正氣湯,似好矣。府院君兩都尉亦入侍問候。上曰,今日水刺比前多進,而忽有惡心之症,氣若上升矣。進御蔘橘茶訖。上曰,氣似少降矣。以楷曰,痰候之故,進御溫茶而有效矣。上曰,建功湯後,久無此證,而近頗間斷,故似復發矣。致仁曰,建功湯,果是聖上對證之良劑矣。上曰,正氣湯,何其遲也?膈滯之氣,終不解矣。致仁,使醫官連爲催促,相德監煎持入。上進御藿香正氣散訖,上曰,服藥後氣益不平,而又不順下矣。以楷曰,似與痰候相搏而然矣。上曰,前者此證時,亦連服此藥乎?以楷曰,然矣。致仁曰,一貼更煎以待爲好耶?上曰,藿香正氣散,更爲煎入。出榻敎仍命催促煎入。上曰,似癨氣矣。以楷曰,氣在下腹乎?上曰,在下腹而痛劇矣。進御正氣散訖,致仁請診候。上曰,依爲之。諸醫以次入診。皆曰,脈候如常,而右三部似有滯氣矣。以楷曰,水刺外,或有加進之饌乎?上曰,未也。上連作痛聲,下敎曰,腹痛終不止矣。醫李泰遠追後入侍診候曰,胃脈似沈,此是癨氣也。正氣散不計貼數,當進御矣。上曰,藿香正氣散,更爲煎入。出榻敎上痛勢漸劇,玉色甚縮,手部亦冷,仍命國舅都尉入臥內摩手足。泰遠曰,橘薑茶,和進蘇合五丸則似好矣。上曰,橘薑茶,和蘇合元以入。出榻敎進御橘薑茶後,又進御正氣散,命泰遠診候。泰遠曰,一樣矣。上曰,中焦壅滯,更服正氣散,好乎?泰遠曰,茶飮似端的,藿香陳皮各五錢,加桂枝乾薑進御爲宜矣。上曰,香橘茶,卽爲煎入。出榻敎命泰遠更爲診候。泰遠曰,脈候似有斡旋之形矣。進御香橘茶訖。上曰,惡心症,終不差,若嘔吐則爲好耶?何以則可吐也?泰遠曰,薑鹽茶,好矣。上曰,當進御矣。進御薑鹽茶訖。又以雉羽作吐法,少吐後,上曰,童便,何如?泰遠曰,童便,和蘇合元進御,好矣。命持入童便和蘇合五丸進御訖,命泰遠更爲診候。泰遠曰,脈候沈意似勝矣。上曰,香橘茶更爲煎入。出榻敎上曰,嘔吐爲幸耶?泰遠曰,吐後,經絡自通,誠幸矣。進御香橘茶訖,命泰遠更爲診候。泰遠曰,今則比俄者顯勝矣。致仁曰,玉色亦伸矣。上曰,何以則可得夬差也?泰遠曰,香橘茶,更進一貼,好矣。上曰,煎入,可也。致仁曰,諸大臣,不勝驚惶,敢爲承候,而未敢仰達矣。上曰,大臣入侍。出榻敎領議政洪鳳漢,左議政金相福進伏。上曰,中腕滯鬱而下腹堅硬矣。泰遠曰,以川椒末,浸醋以熨之,好矣。上曰,依爲之。命泰遠·道炯更爲診候。泰遠等曰,今則脈候頗勝矣。鳳漢·相福先退。上似就寢,少頃,命諸臣少退閣道。三更後更爲入侍時,進御香橘茶訖,命吳道炯讀御製戒沖子文。上曰,氣似稍下矣。仍命曰,儒臣持自省篇入侍。出榻敎校理李宅鎭,修撰南玄老進伏。命讀自省篇,又命坐直承旨入侍,右副承旨金魯鎭進伏。命儒臣·承旨先退。上又作痛聲,下敎曰,腹痛不止,何藥可以責效也?泰遠曰,蟠葱散爲好,而且進椒熨,好矣。上曰,蟠葱散一貼煎入。出榻敎進椒熨再次,上就寢移時,命泰遠診候。泰遠曰,左右三部不沈而滯氣似解矣。進御蟠葱散訖,上就寢,命少退閣道,俄命入侍。致仁曰,寢睡後差勝乎?上曰,少勝而終不惺惺矣。命泰遠診候。泰遠曰,脈度頗好,而手部亦溫矣。上曰,今番則異於前日矣。泰遠曰,前日只是痰候,而今番兼以食滯,幸得上吐而得此差勝矣。少間,木米茶進御,何如?上曰,待令,可也。罷漏後,命諸臣少退。
上在慶熙宮。停常參·經筵。
金魯鎭啓曰,大司憲李應協,庭試武科二所進,執義邊得讓,庭試武科一所進,掌令郭鎭純式暇,任一源呈辭,持平洪檢式暇,李亨元呈辭,今日以監察茶時之意,敢啓。傳曰,知道。
大殿·中宮殿·惠嬪宮·世孫宮·嬪宮,政院·玉堂口傳朝問安。答曰,知道。
大殿,朝廷二品以上·奉朝賀·六曹堂上單子朝問安。答曰,知道。中宮殿,口傳問安。答曰,知道。
傳于韓光會曰,藥房入侍。
大殿·中宮殿·惠嬪宮·世孫宮·嬪宮,政院·玉堂口傳夕問安。答曰,知道。
大殿,朝廷二品以上·奉朝賀·六曹堂上單子夕問安。答曰,知道。中宮殿,口傳夕問安。答曰,知道。
丙戌三月二十日辰時,上御會祥殿。藥房入診時,都提調金致仁,提調朴相德,副提調韓光會,假注書洪九瑞,記事官李謙彬·洪彦喆進伏訖。致仁曰,今則聖體何如?上曰,差勝而曉來善睡矣。致仁曰,湯劑以建功湯議定矣。上曰,理中建功湯前方,加便香附一錢五分·砂仁一錢煎入。出榻敎致仁請診候。上曰,依爲之。醫官李以楷·李泰遠·吳道炯·慶絢·金季良·鄭允協·鄭允說·柳光翼以次入診,皆曰,脈候調勝舒好矣。致仁曰,聖體運動而無氣痛處乎?上曰,無痛處矣。泰遠曰,大便放下乎?上曰,未也。上曰,脈體果好而滯氣消磨乎?泰遠曰,昨進峻劑,斡旋滯氣,今盡消去而胃脈亦極調均,誠異常矣。進御建功湯訖,致仁曰,午間,當進御粟米飮矣。上曰,粟米飮,人蔘三錢重煎入。出榻敎致仁曰,木米飮,連爲進御,好矣。上曰,恐或有苦矣。泰遠曰,決然無害矣,諸臣退出。
丙戌三月二十日午時,上御會祥殿。藥房入侍時,都提調金致仁,提調朴相德,副提調韓光會,假注書洪九瑞,記事官李謙彬·洪彦喆進伏。上進御木米茶少許。致仁曰,使醫官輪回診候,好矣。上曰,依爲之。李以楷·李泰遠·吳道炯·慶絢以次入診,皆曰,脈候一樣矣,泰遠曰,掌心頗溫矣。進御粟米飮訖。上曰,太多進矣。致仁曰,雖入穀氣而便是茶飮,進御雖似過量,決無所妨矣。上曰,時·原任雖入來,酬應爲難,間日引接無妨矣。致仁曰,然矣。上曰,儒臣持自省編入侍。出榻敎校理李宅鎭,副修撰李在簡進伏。上曰,都提調退休,可也。致仁先退,命儒臣讀自省編。上就寢,少頃,命儒臣先退,又命都提調入侍。致仁進伏請診候,醫官李泰遠·鄭允協·金季良·鄭允說·柳光翼以次入診,皆曰,脈候左右三部調勝,比朝者益勝矣。泰遠曰,竊瞻氣候似苶然,腹部之氣,猶未淸快乎?上曰,然矣。致仁曰,寢睡頗頻,氣候憊苶之致矣。粟米飮,人蔘五錢重,方煎入矣。命書榻敎,相德持粟米飮入侍。上曰,俄進太多矣。致仁曰,此則分半進御爲好矣。命分半進御訖。致仁曰,吉更米飮爲好云,自內局當煮進矣。上曰,依爲之。致仁曰,夕湯劑本方中,當有加減者矣。下詢後,上曰,理中建功湯前方,去砂仁加附子一錢,更爲煎入。出榻敎致仁曰,使泰遠,按察手部與腹部,何如?上曰,依爲之。泰遠按察曰,體上有微汗之候,而肌膚不熱矣。命少退,申後更爲入侍時,致仁曰,俄間聖候一樣乎?上曰,然矣。命泰遠·絢·道炯診候,泰遠曰,脈度加勝矣。絢·道炯曰,顯有所勝矣。進御建功湯訖。致仁曰,午間粟米飮分半除置者,黃昏時,臣等,更當持入矣。上曰,依爲之。退出。
丙戌三月二十日戌時,上御會祥殿。藥房入侍時,都提調金致仁,提調朴相德,副提調韓光會,假注書洪九瑞,記事官李謙彬·洪彦喆進伏訖。致仁曰,其間米飮幾次進御乎?上曰,進數次矣。進御粟米飮訖。致仁曰,頻進米飮然後,元氣脾胃,可以四斡,而亦有益於痰候矣。寢睡之際,隨覺隨進,伏望請診候,李以楷·李泰遠·鄭允協·金季良以次入診曰,脈候益調勝矣。上命泰遠瞻望,泰遠曰,玉色勝於午間,而似有汗候矣。上曰,時有咳逆之氣矣。泰遠曰,此,是痰候也。米飮溫服,好矣。致仁曰,明日亦當進建功湯矣。上曰,宜矣。今夜似善睡,卿等退去,可也。仍退出。
上在慶熙宮。停常參·經筵。
金魯鎭啓曰,大司憲李應協,庭試武科二所進,執義邊得讓,庭試武科一所進,掌令郭鎭純式暇,任一源服制,持平洪檢式暇,李亨元呈辭,今日以監察茶時之意,敢啓。傳曰,知道。
大殿·中宮殿·惠嬪宮·世孫宮·嬪宮,政院·玉堂口傳朝問安。答曰,知道。
藥房都提調金致仁,提調朴相德,副提調韓光會啓曰,伏未審夜間,聖體調攝,若何,痰候何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不勝終宵憂慮,敢此竝爲仰稟。無批答中宮殿·惠嬪宮,藥房口傳問安。答曰,知道。
傳于韓光會曰,藥房入侍。
大殿,朝廷二品以上·奉朝賀·六曹堂上單子朝問安。答曰,知道。中宮殿,口傳問安。答曰,知道。
大殿·中宮殿·惠嬪宮·世孫宮·嬪宮,政院·玉堂口傳夕問安。答曰,知道。
大殿·中宮殿·惠嬪宮,藥房口傳夕問安。答曰,知道。
大殿,朝廷二品以上·奉朝賀·六曹堂上單子夕問安。答曰,知道。
傳于李在協曰,儒臣持自省編,他承旨入侍。
傳于韓光會曰,藥房入侍。
傳于李在協曰,前騎郞鄭厚謙,使之省記入直。
兵曹口傳政事,副司果單鄭厚謙。
傳于韓光會藥房入侍。
傳于李在協曰,坐直承旨入侍,儒臣持自省編同爲入侍。
傳于韓光會曰,藥房入侍。
李性源,以武一所言啓曰,今此庭試初試時,兩所各取一百五十人事,命下矣。柳葉箭六兩,今已畢射而兩技入格,僅爲十一人,元額未充,至於一百三十九人。取考謄錄,則在前如此之時,依傳敎六兩三矢入格與柳葉箭三中四分,比畫先付後,柳葉箭入格之類,一從矢數陞付矣。元額未滿數,以單技入格人,依近例次次陞付之意,敢啓。傳曰,知道。
又以武二所言啓曰,本所柳葉箭六兩,今已畢射,而兩技入格,不過十八人矣。元額未充數,勢將依近例單技入格中從矢數,次次陞付之意,敢啓。傳曰,知道。
丙戌三月二十一日辰時,上御會祥殿。藥房入診時,都提調金致仁,提調朴相德,副提調韓光會,假注書洪九瑞,記事官李謙彬·洪彦喆進伏訖。致仁曰,夜間聖候何如?上曰,氣甚苶然矣。致仁曰,膈間腹部淸快乎?上曰,然矣。進御湯劑訖。致仁曰,氣候苶然,是例證也。粥水刺頻頻進御,則可以差勝矣。請診候,上曰,只使堂上醫官入診,可也。李以楷·李泰遠·吳道炯·慶絢·金季良以次入診曰,脈候舒勝而度數調均矣。上曰,脈候果舒乎?泰遠曰,顯有舒勝之體矣。致仁曰,玉色比昨有勝矣。泰遠曰,脈候旣舒,玉色亦勝,而但神氣苶然之症,必須頻進粥水刺與肉汁之屬然後,胃氣可以起立矣。致仁曰,今日湯劑當三進,而粟米飮是潤肺滋補之劑,當一次進御矣。上曰,理中建功湯,依前連爲煎入,粟米飮兼煎以入。出榻敎致仁曰,時·原任入來矣。上曰,大臣入侍。出榻敎領議政洪鳳漢,領府事尹東度,左議政金相福進伏。鳳漢問候後請按摩手部,上許之,鳳漢曰,騎郞鄭厚謙,以相避,不得謝恩,許遞後口傳付職,使之出入承候,何如?上曰,兵曹佐郞鄭厚謙,本職改差,令該曹口傳付軍職,仍爲別入直。出榻敎進粥水刺。上曰,毋或有害乎?致仁曰,俄承膈間淸快之敎,粥水刺,豈有所妨乎?上曰,自內請于國舅都尉勸進矣。鳳漢曰,聖心過於詳審,或慮有妨,而癨候後苶然,是例證也。必頻進粥飮然後,自可差勝,羘熟蛤羹之屬,亦好矣。進御粥水刺少許後,諸臣以次退出。
丙戌三月二十一日辰時,上御會祥殿。儒臣入侍時,副應敎金龜柱,修撰李在簡,左副承旨李性源,假注書崔鈺,記事官李謙彬·洪彦喆諸臣以次進伏訖。上曰,鄭厚謙爲兵曹佐郞乎?李性源曰,傳敎俄已書出矣。上曰,鄭厚謙內弓房入直事,注書出去分付,賤臣,承命出來分付後還爲入侍。上曰,上番讀之,可也。金龜柱讀自省編數行訖。上曰,下番讀之。李在簡讀數行餘。上曰,承旨讀之。李性源讀二行餘。上曰,退去。更待下敎入侍宜矣。諸臣以次退出。
丙戌三月二十一日未時,上御會祥殿。藥房入侍時,都提調金致仁,提調朴相德,副提調韓光會,假注書洪九瑞,記事官李謙彬·洪彦喆進伏。致仁曰,午間聖候何如?上曰,無所勝矣。錦城尉言于都提調曰,俄以膈間刺痛,下敎矣。致仁請先診候,上頷之。李以楷·李泰遠·吳道炯·鄭允協·慶絢·金季良以次入診曰,脈候一樣調勝而有力矣。致仁曰,水刺後,承有膈滯之候云,今則夬差乎?上曰,俄者膈間作痛,而今則不關係矣。請進粟米飮,上進御訖。致仁曰,今日湯劑當更進一貼,而粟米飮三錢重,又當煎進矣。上曰,膈間之氣,倏往倏來矣。泰遠曰,此是痰候而非食滯之症也。致仁曰,有熱候乎?上曰,然矣。上仍爲寢睡,俄而命退出。
丙戌三月二十一日申時,上御會祥殿。藥房入侍時,都提調金致仁,提調朴相德,副提調韓光會,假注書洪九瑞,記事官李謙彬·洪彦喆進伏訖。致仁曰,俄間聖體何如?上曰,一樣矣。進湯劑,上進御訖。致仁曰,湯劑順下乎?上曰,然矣。命李泰遠·吳道炯診候。泰遠曰,大體一樣而脈體調均有力,左右手部有汗候矣。道炯曰,脈候調緩,與午間一樣矣。致仁曰,殿坐稍久,聖體無勞乎?上曰,然矣。致仁曰,粟米飮,又待令,夕後當待下敎持入矣。上頷之,諸臣退出。
丙戌三月二十一日亥時,上御會祥殿。藥房入侍時,都提調金致仁,提調朴相德,副提調韓光會,假注書洪九瑞,記事官李謙彬·洪彦喆進伏訖。上寢睡。致仁曰,臣等,持粟米飮入來矣。上曰,太多耶?致仁曰,不多而少矣。上起坐進御訖,致仁曰,殿坐時,使李泰遠診候,何如?上曰,依爲之。泰遠入診曰,脈候一樣調勝而且好矣。致仁曰,卽今聖候與夕時一樣乎?上曰,時有腹痛矣。遠泰曰,久闕大便,故似然矣。諸臣退出。
丙戌三月二十一日酉時,上御會祥殿。坐直承旨·儒臣同爲入侍時,左副承旨李性源,副應敎金龜柱,修撰李在簡,假注書崔鈺,記事官李謙彬·洪彦喆以次進伏訖。上命金龜柱讀自省編二章訖,命李在簡讀一章訖,命李性源讀二章。上命鄭厚謙讀之,未及讀。上曰,今番庭試講,講何處乎?厚謙曰,五子之歌也。因讀一章,上曰,夙成矣。命退出,諸臣以次退出。
上在慶熙宮。停常參·經筵。
大殿·中宮殿·惠嬪宮·世孫宮·嬪宮,政院·玉堂口傳朝問安。答曰,知道。
藥房都提調金致仁,提調朴相德,副提調韓光會啓曰,伏未審夜間,聖體調攝,若何,痰候何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不勝終宵憂慮,敢此問安。竝爲仰稟。答曰,知道。入侍當爲下敎矣。中宮殿·惠嬪宮,口傳問安。答曰,知道。
大殿,朝廷二品以上·奉朝賀·六曹堂上·大司憲·大司諫單子朝問安。答曰,知道。中宮殿,口傳問安。答曰,知道。
大殿·中宮殿·惠嬪宮·世孫宮·嬪宮,政院·玉堂口傳夕問安。答曰,知道。
中宮殿·惠嬪宮,藥房口傳夕問安。答曰,知道。
大殿,朝廷二品以上·奉朝賀·六曹堂上·大司憲·大司諫單子夕問安。答曰,知道。勿爲問安。中宮殿,口傳問安。答曰,知道。
傳于李在協曰,儒臣持自省編入侍。
傳于韓光會曰,藥房入侍。
傳于李在協曰,承旨入侍,儒臣持自省編入侍。
傳于韓光會曰,藥房入侍。
又以傳于曰,藥房入侍。
丙戌三月二十二日辰時,上御會祥殿。藥房入侍時,都提調金致仁,提調朴相德,副提調韓光會,假注書洪九瑞,記事官李謙彬·洪彦喆進伏訖。致仁曰,夜間聖體何如?上曰,意謂頓然差勝,大體一樣矣。命李泰遠先爲診候,泰遠入診曰,脈候調勝,比昨益好,而手部掌心,不熱而微有汗候,竝與表氣而俱解矣。上曰,慰藉語耶?泰遠曰,臣何敢也?致仁曰,玉色,比昨日顯然氣降矣。進湯劑,上進御訖。命諸醫以次診候,上笑曰,診脈何爲?必僉曰,好矣。李以楷·鄭允協·慶絢·吳道炯·金季良·鄭允說·柳光翼等曰,脈候調勝舒好,比昨顯勝,而幾同於今番證候前脈度矣。上曰,咳氣何故不止也?泰遠曰,此乃痰滯之致,一時證患,不必爲慮矣。泰遠曰,脈候與神氣,凡節顯然差勝,粥水刺必頻頻進御,夬回胃氣好矣。上曰,白粥藿羹,無善矣。致仁曰,好矣。頻進穀氣,勝於蔘劑矣,致仁曰,時·原任大臣,爲承候入來矣。上曰,大臣入侍。出榻敎領議政洪鳳漢,領府事尹東度,左議政金相福進伏。鳳漢曰,伏聞聖候諸節,今日則顯勝云,未知,何如。上曰,比昨似勝矣。致仁曰,今日玉音,比諸今番問安前益勝矣。上曰,此則果然矣。東度·相福曰,今番證患後,若是差勝,誠極慶幸矣。上曰,洪晟入直乎?鳳漢曰,方入直云矣。上曰,兵曹參知洪晟入侍。出榻敎洪晟進伏,上曰,經過大關嶺矣。晟曰,下情焦迫之餘,不勝慶幸矣。上曰,瞻望,可也。晟曰,玉色無異平時,而語音亦勝昔矣。水刺必須頻頻進御,則好矣。鳳漢曰,不必一時多進,頻進似好矣。命洪晟先退,上曰,晟知脈法乎?致仁曰,本不知之云矣。鳳漢曰,儒醫多不解脈法,而只觀病錄而命藥矣。諸臣退出。
丙戌三月二十二日辰時,上御會祥殿。儒臣入侍時,副應敎金龜柱,修撰李在簡,左承旨李聖圭,假注書崔鈺,記事官李謙彬·洪彦喆以次進伏訖。上命承旨瞻望。承旨曰,臣等,數三日內,未得承候矣。今日瞻望聖候,比其時顯勝矣,儒臣齊聲對曰,與昨日頓然夬勝矣。上曰,果然乎?對曰,然矣。命上番讀自省編。上曰,今聽讀聲,亦勝於前矣。上曰,武藝廳內試射時三發五中者,例爲直赴,而今番因予靜攝,欲爲同行,殿試只隔數日,賞典追當行,李聖烈,依例直赴殿試事分付。出傳敎上命下番及承旨注書讀之,賤臣讀半文餘。上曰,注書,誰也?承旨曰,崔鈺也。居何處乎?承旨曰,居在砥平云矣。上聽讀聲曰,似是講經矣。承旨曰,講經科矣。上曰,講經聲音。必如是,如此然後,不忘而方可誦之耶?承旨曰,然矣。上曰,有省領云矣。上番曰,省領則不忘云矣。上曰,今番庭試後無直赴乎?承旨曰,然矣。上,下詢曰,今日聲音,比頃者益勝乎?承旨曰,今則非特勝於此症之前,如平常矣。命退出,以次退出。
丙戌三月二十二日午時,上御會祥殿。藥房入侍時,都提調金致仁,提調朴相德,副提調韓光會,假注書洪九瑞,記事官李謙彬·洪彦喆進伏訖。致仁曰,午間聖候諸節,何如?上曰,一樣而年幼都尉入來,故與之消日矣。進粟米飮,上進御訖,下敎曰,無或滯乎?致仁曰,此是補脾胃之劑,決然無滯矣。命輪回入診,李泰遠·李以楷·金季良·吳道炯等,以次診候曰,左右三部調均舒暢,比朝益勝矣。上曰,氣似滯矣。致仁曰,此是痰候往來之致,不必爲慮矣。昨日午前,亦以氣滯下敎,而旋卽差愈矣。上曰,語音,亦似不如朝前矣。致仁曰,臣等仰瞻則不知其不如朝前矣。上曰,專是痰候也。日前嘔吐,誠善爲之矣。致仁曰,果然善爲之矣。諸臣退出。
丙戌三月二十二日酉時,上御會祥殿。藥房入侍時,都提調金致仁,提調朴相德,副提調韓光會,假注書洪九瑞,記事官李謙彬·洪彦喆進伏訖。致仁曰,臣等,持湯劑入來矣。上起寢扶坐,進御湯劑訖。命診候,李泰遠曰,脈候緩而調,且有力矣。上曰,比前脈,如何?泰遠曰,比問安前一樣矣。鄭允協·慶絢以次診候曰,度數調緩,比朝益勝矣。致仁曰,今則粥水刺頻進爲好,而今日所進御,似反不如昨日矣。上曰,有滯氣矣。致仁曰,滯氣是痰候也。雖進水刺無善,而寢睡恐太過矣。上曰,氣甚昏苶矣。泰遠曰,胃氣不立,故昏困而寢睡,頻進粥水刺爲好矣。上曰,口味厭進,而羘熟羹,試持入,可也。致仁曰,木瓜煎山査煎進御乎?上曰,略進鎭口味而已。致仁曰,今日自上彎弓乎?上笑曰,予何由彎弓也?使兒都尉輩彎之而作奇觀矣。致仁曰,年相若都尉,多戲謔云矣。上曰,相與叱辱云矣。致仁曰,興恩,年纔十三,於事物上,夙悟矣。上曰,然矣。光恩多氣,綾城亦多可觀矣。致仁曰,大凡早顯之人,皆夙成矣。上曰,鄭厚謙,亦夙成矣。致仁曰,文翰亦夙成云矣。上曰,然矣。進御粥水刺·羘熟·羹少許後,致仁曰,粟米飮,又當進御。其間粥水刺一番更進後,臣等,當入侍,毋如昨日之夜深,好矣。上曰,當如卿言矣。諸臣退出。
同日酉時,上御會祥殿。承旨入侍,儒臣同爲入侍時,右承旨李在協,副應敎金龜柱,修撰李在簡,假注書崔鈺,記事官李謙彬·洪彦喆以次進伏訖。上,命上番讀自省編七丈,而更命下番讀之。上因爲就寢,下番讀盡一卷。而上因命退出,諸臣以次退出。
丙戌三月二十二日戌時,上御會祥殿。藥房入侍時,都提調金致仁,提調朴相德,副提調韓光會,假注書洪九瑞,記事官李謙彬·洪彦喆進伏訖。致仁曰,其間聖候諸節,何如?上曰,一樣矣。致仁曰,粥水刺進御乎?上曰,俄進米飮矣。請進粟米飮,上曰,腹中輪囷不平,姑且休息而進御矣。致仁曰,然則先爲診候,何如?上曰,依爲之。李以楷·李泰遠·金季良·吳道炯,以次入診曰,度數調舒,胃脈有力矣,致仁曰,輪囷之氣在下腹乎?上曰,臍邊也。泰遠曰,此祟於久闕大便之致也。香橘茶,加檳榔進御爲好矣。命諸醫議定後,上曰,香橘茶,加檳榔一錢煎入。出榻敎上仍寢睡時,作痛聲曰,腹痛甚怪矣。致仁曰,有如廁之意乎?上曰,姑無之矣。上又寢睡良久,致仁曰,茶飮煎入矣。上起寢扶坐,進御香橘茶訖。上曰,此茶果有效於腹痛否?泰遠曰,大便不通,今爲三日,此乃通利之劑,似當有效矣。上曰,黍褥果造成乎?致仁曰,聞黍褥頗冷,不如毛褥,甚矣。上曰,然則毛褥造入,可也。致仁曰,明日湯劑,以建功湯三貼爲定,而粟米飮,姑當停之矣。上曰,依爲之。諸臣退出。
上在慶熙宮。停常參·經筵。
昭憲王后忌辰齋戒。
夜四更五更,巽方,有氣如火光。
大殿·中宮殿·惠嬪宮·世孫宮·嬪宮,政院·玉堂口傳朝問安。答曰,知道。
藥房都提調金致仁,提調朴相德,副提調韓光會啓曰,伏未審夜間,聖體調攝,若何,痰候何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不勝終宵憂慮,敢此問安。竝爲仰稟。答曰,知道。入侍時當下敎矣。中宮殿·惠嬪宮,口傳問安。答曰,知道。
大殿,朝廷二品以上·奉朝賀·六曹堂上·大司憲·大司諫單子朝問安。答曰,知道。中宮殿,口傳問安。答曰,知道。
大殿·中宮殿·惠嬪宮·世孫宮·嬪宮,政院·玉堂口傳夕問安。答曰,知道。
傳于李在協曰,承旨入侍,儒臣持自省編同爲入侍。
傳于韓光會曰,藥房入侍。
李萬恢,以禮曹言啓曰,今此庭試文武科放榜吉日,以來四月初五日改付標事,旣已筵稟定奪矣。原粘目中,付標以入之意,敢啓。傳曰,知道。
丙戌三月二十三日卯時,上御會祥殿。藥房入侍時,都提調金致仁,提調朴相德,副提調韓光會,假注書洪九瑞,記事官李謙彬·洪彦喆進伏訖。致仁曰,夜來腹部之氣差勝乎?上曰,差勝而達夜寢睡,猶似不甘矣。致仁曰,昨夜連爲寢睡,全無進御,朝則進水刺乎?上曰,進粥水刺矣。進御湯劑訖,致仁曰,殿坐時,先使李泰遠診候,何如?上曰,依爲之。泰遠入診曰,脈候一樣調勝,掌心不熱而潤矣。命李以楷·金季良·吳道炯以次診候,皆曰,脈候調勝矣。上曰,又有腹痛之氣矣。泰遠曰,久闕大便,故如此矣。香橘茶調服檳榔末則爲好,而味甚苦口矣。上曰,粟米飮停止,香橘茶煎入。出榻敎上曰,今番問安。國舅勞甚矣。致仁曰,筋力好,故能堪耐矣。都尉亦無病,好筋力矣。上曰,國舅·都尉,可謂應時矣。致仁曰,時·原任入來矣。上曰,大臣入侍。出榻敎領議政洪鳳漢,領府事尹東度,左議政金相福進伏問候,上曰,寢睡不甘,而傍人以爲昏睡矣。相福曰,此則差勝後例證矣。鳳漢曰,玉色韶華如常矣。東度曰,今則如常時玉色矣。致仁曰,俄以國舅·都尉筋力下敎,而聖上筋力與常人殊。故今番問安後,若是遄臻差復之境矣。鳳漢曰,以干鹽湯進御見之,群下無及者矣。上曰,飮如冷水矣。鳳漢曰,玉音比問安前,益似有勝矣。上曰,語音則果然矣。致仁曰,以昨日武藝別監傳敎觀之,神氣可爲御製矣。上曰,思索則足可爲之矣。鳳漢曰,雖如此,勿思索,好矣。上曰,聞老民輩,會于闕外,焦遑云矣。鳳漢曰,此秉彝之天矣。致仁曰,昨日以後隷儓下賤,皆歡欣聳躍云,民情大可見矣。進御香橘茶,上曰,味無狀矣。致仁曰,比諸干鹽湯似勝矣。上曰,慶科在何日也。致仁曰,卄八日也,相德曰,今番庭試時試官,若自梨峴入去,則儒生輩塡滿街上,有難往來。故自前從丹鳳門往來,今亦依前擧行,何如?上曰,依爲之。出擧條上曰,予之行步,非時日期也。外方擧子,頃者下敎之後,必有觀望者,以此靜攝中,若添一恙者。噫,七十三歲否德無能,非徒此恙之未瘳,今番之事,反爲貽陟降心,動我士民,今則何待時日,難期之事曠日乎?今日聞武擧子畢試,當先爲下敎而預定,欲使文武擧子,科前從容往來,以示予望八幾年愛恤儒武之意,下敎及此,予心一倍,今番慶科,當臨時告廟擇日,其令鄕儒,亦爲知悉。噫,此敎意蓋深矣。其令從容往來之意,以此分付。噫,因予否德,數日都民,因此勞心,其雖一日,心若百日,何異於貢市人彰義宮事乎,其中可以顧恤者,令該曹該廳,問于備局,明日內單子書入,科場稠疊,典僕亦予顧恤者,自明日特除懸房贖十日。出傳敎諸臣以次退出。
丙戌三月二十三日辰時,上御會祥殿。承旨入侍,儒臣同爲入侍時,右副承旨金魯鎭,副應敎金龜柱,修撰鄭昌聖,假注書崔鈺,記事官李謙彬·洪彦喆以次進伏訖。上曰,承旨,誰也?承旨對曰,右副承旨金魯鎭也。上命上番讀自省編數丈餘,命少退,更爲入侍進伏訖,命上番更讀,讀三丈,命下番讀之,仍命承旨·注書·上下翰林各數丈餘,上命史官出去,藥房提調入侍,賤臣出來。都提調金致仁,提調朴相德,副提調韓光會,醫官李以楷·李泰遠·鄭允協·慶絢·金季良·吳道炯·鄭允說·柳光翼以次進伏訖。鳳漢曰,俄者大便順下,腹中淸夬乎?玉色比朝前益勝矣。上曰,檳榔末調服後有速效矣,進湯劑前診候,可也。李以楷曰,脈候左右三部調均矣。比朝前益差勝矣。上曰,史官出去。俄間入侍承旨入侍,賤臣出來,承旨更爲入侍。上曰,承旨出去。卽爲計數入奏,上曰,予之行步,非時日期也。外方擧子,頃者下敎之後,必有觀望者,以此靜攝中,若添一恙。噫,七十三歲否德無能,非徒此恙之未瘳,今番之事,反爲貽陟降心,動我士民,今則何待時日,難期之事曠日乎?今日聞擧子畢試,當先爲下敎而預定,欲使文武擧子,科前從容往來,以示予望八幾年愛恤儒武之意,下敎及此,予心一倍,今番慶科,當臨時告廟擇日,其令鄕儒,亦爲知悉。噫,此敎意蓋深矣。其令從容往來之意,以此分付。噫,因予否德,數日都民,因此勞心,其雖一日,心若百日,何異於貢市人彰義宮事乎?其中可以顧恤者,令該曹該廳,問于備局,明日內單子書入,科場稠疊,典僕亦蓋顧恤者,自明日特除懸房贖十日。出傳敎上曰,史官出去。兵曹參知洪晟入侍。上曰,右副承旨先爲退出。上曰,頃者除授之後,其夜未明,卽爲下敎,而連爲多事,故難其代未果。噫,奉親者之心,心常憐焉。禮判·內局·提調之任,特爲許遞,其代,行司直鄭弘淳除授察任。出傳敎上曰,鄭弘淳年,幾何?都提曰,四十七矣。上曰,此人甚堅剛矣。鳳漢曰,然矣。果好矣。禮判朴相德曰,今番庭試時試官,若自梨峴入去,則儒生輩塡滿街上,有難往來,故自前從丹鳳門往來,今亦依前擧行,何如?上曰,依爲之。出擧條上曰,所食之物,雖不大段,而若有所食,有消食之道乎?泰遠曰,以藿香陳皮,夕間作茶進御,好矣。上曰,如此之故,時時痃痃矣。上曰,今則予之脚力似好,而屈伸亦任意爲之,而終難行步,此是何症乎?泰遠曰,此是痰也。臣等有一計,稍俟聖候之益勝,且待日氣之尤暖,以熨法試之好矣。上曰,予欲以脚部之運用,屈伸之不難誇之,而行步則難矣。泰遠曰,勿以行步爲急,藥物善爲進御,則可以次次差復矣。上命諸臣少退,更爲進伏訖。鳳漢曰,新除提調入來矣。上曰,久不入侍,瞻望,可也。弘淳曰,二月瞻望之後,今始瞻望,玉色如前矣。上曰,彼言不怪矣,語音則,何如耶?弘淳曰,玉音之分明,有加於前日矣。進湯劑,上曰,老人脚部運用,本來難乎?晟曰,臣不見他人之病,而以臣父病觀之,不能運動矣。上曰,左右屈伸則任意爲之,而行步則爲難,豈不怪乎?諸醫曰,此是痰入於腰膇而然,以川椒熨之則似好矣。鳳漢曰,茶飮則夕診,進御,好矣。上命退出,諸臣以次退出。
丙戌三月二十三日酉時,上御會祥殿。藥房入侍時,都提調金致仁,提調鄭弘淳,副提調韓光會,假注書洪九瑞,記事官李謙彬·洪彦喆進伏訖。致仁曰,夕間聖體何如?上曰,腹中夬差矣。致仁曰,香橘茶持入,而今則不必進御乎?上曰,休息,好矣。致仁曰,進御旣難,退此茶飮,而代此而加進粥水刺好矣。命諸醫診候,李泰遠曰,脈候舒緩而有形容不得之好處矣。李以楷等皆曰,好矣。柳光翼曰,小臣診候後第一好矣。上曰,新入之故,有別所見耶?今日則神氣果好矣。何時可以行步耶?泰遠曰,脈度如常,氣血充滿,早晩行步,亦何憂也?致仁曰,可以次次行步,而昨者下敎大關嶺,果然矣。上曰,雖在靜攝,今番前則別無危境矣。致仁曰,然矣。致仁曰,明日湯劑,亦當三進矣。上曰,何必每日三貼乎?致仁曰,建功湯前旣建功,今番又當建功矣。上曰,予當精言之矣。建功不可謂無效矣。致仁曰,然矣。上曰,世孫近始向復,而又用心於今番矣。致仁曰,侍坐時仰瞻,則幾盡蘇復矣。諸臣退出。
上在慶熙宮。停常參·經筵。
昭憲王后忌辰。
大殿·中宮殿·惠嬪宮·世孫宮·嬪宮,政院·玉堂口傳朝問安。答曰,知道。
藥房都提調金致仁,提調鄭弘淳,副提調韓光會啓曰,伏未審夜間,聖體調攝,若何?痰候,何如?寢睡·水刺之節亦何如?臣等,率諸御醫,趁早入診,詳察聖候爲宜,臣等,不勝終宵憂慮,敢此問安。竝爲仰稟。無批答中宮殿·惠嬪宮,口傳問安。答曰,知道。
傳于韓光會曰,藥房先爲入侍。
大殿,朝廷二品以上·奉朝賀·六曹堂上·大司憲·大司諫單子朝問安。答曰,知道。勿爲問安。中宮殿,口傳問安。答曰,知道。
傳于李在協曰,奉朝賀盡爲留待。
大殿·中宮殿·惠嬪宮·世孫宮·嬪宮,政院·玉堂口傳夕問安。答曰,知道。
大殿·中宮殿·惠嬪宮,藥房口傳夕問安。答曰,知道。
傳于李在協曰,先來譯官,使之待令。
傳于韓光會曰,藥房入侍。
傳李在協曰,久未見之,宗親府有司堂上三人,使之入來。
傳于韓光會曰,藥房入侍。
李在協,以禮曹言啓曰,上候平復告廟,來月朔祭兼行,頒赦陳賀等節,依例擧行事,命下矣,依前例宗廟·永寧殿·社稷·儲慶宮·毓祥宮·徽寧宮,來四月初一日曉頭先行告祭,同日午時頒赦,京外進箋陳賀,中宮殿·世孫宮,一體陳賀事,知委擧行,何如?傳曰,意雖仰體,此豈樂爲?此亦以親心爲己心也。一朔再賀,亦是異事。
丙戌三月二十四日辰時,上御會祥殿。藥房入侍時,都提調金致仁,提調鄭弘淳,副提調韓光會,假注書洪九瑞,記事官李謙彬·洪彦喆進伏訖。致仁曰,夜來聖候何如?上曰,頓勝矣。致仁曰,不勝慶幸矣。上曰,行步若爲之,則可謂夬差,而老人之不能行步,亦常例也。今則予當以闕中一老人自處矣。致仁曰,若寬聖念,善爲調理,則行步亦當指日可期矣。進御湯劑訖,命諸醫診候,李以楷·李泰遠等曰,脈候如常調好有力,冬後初見矣,上曰。噫,于今望八,昨冬今春,豈不至此?以此痛心,近者以思,尙今支撑,亦陟降攸賜,望八老人,望其如常,豈徒俟河之淸?以今番觀之,一夜關嶺,兩年痰候,僅若洗滌,此後以老人自處,其不貽戚,而設或如常,非予自得,此理之常也。來頭庭試之命,一則仰副陟降,一則恐欺多士,今番此擧,爲予節拍,夬愈後依昨日下敎擧行。噫,幾朔酬勞若此,而可以施矣。莫云一夜,卽予七十三歲大關嶺,非爲予也。卽謝陟降故也。出傳敎致仁曰,上告下布,今番速爲,恐不可伈伈遲待矣。上曰,大臣及奉朝賀入侍,領議政洪鳳漢,左議政金相福,領府事尹東度,奉朝賀兪拓基·洪啓禧進伏。致仁曰,金奉朝不能行步,李喆輔有病,不得入來云矣。上曰,金奉朝賀,甚於予耶?李喆輔,何其衰也?鳳漢問候,上曰,頃因吐痰,氣益勝矣。鳳漢曰,以昨日傳敎觀之,臣等,不勝歡忭矣。拓基曰,聖算方高,玉候向復,益存少愈之戒,區區之望也。上曰,然矣。啓禧曰,今番症患,多用峻劑,反致前日痰候之夬祛,莫非天也。命光會更讀傳敎,使時·原任聽之。致仁曰,如此大慶,陳賀誠急矣。鳳漢曰,稱慶猶是小曲折,告廟爲急矣。上曰,旣已下敎。大臣且奏,告廟,來月節祭兼行,昨日下敎,今則旣諭不過一兩日間,昨日下敎置之,依例擧行,以予禮未備者多,今番頒赦陳賀等節,依例擧行,諸道方物物膳置之,只箋文擧行。出傳敎上曰,左副承旨入侍。出榻敎左副承旨李性源進伏,上曰,欲聞奉朝賀安否,召見矣。性源曰,頃得癨氣,服正氣散二貼,而房闥出入,亦不得爲之,而全無省覺矣。鳳漢曰,李奉朝服二貼藥而如此,聖上所進峻劑幾何,而若是遄復,元氣與胃氣,甚盛而然矣。鳳漢曰,有司之臣,以貢市人施惠事,來問於臣等矣。貢人則舊遺在一千石或二千石,市人則十日役價減給,似好矣。上曰,依爲之。旣料貢人以二千石,市人以十五日擧行,昨已下敎,豈可異同?典僕一體,十五日擧行。鳳漢曰,該廳該曹,不必單子擧行,以臣所奏出擧條,使之擧行,典僕及市民減給之數,依例給代之意,亦爲分付,何如?上曰,依爲之。出擧條鳳漢曰,江華殿享,留守例爲獻官,而李溵,爲參候班,在京不爲下去云矣。傳曰,本府有莫重擧行之事,江華留守,卽爲下送。命大臣·奉朝賀·內局先退。上曰,儒臣持自省編入侍。出榻敎應敎金龜柱,修撰鄭昌聖進伏輪讀,上曰,先來譯官入侍。龜柱曰,譯官異於筵臣,臥內召入,旣涉未安,且彼地風氣,萬里衝冒而來,愼攝中招入,恐不可矣。如有下詢之事,自政院招問以奏,何如?上曰,所奏誠是,依爲之。進粥水刺少許。諸臣退出。
丙戌三月二十四日申時,上御會祥殿。藥房入侍時,都提調金致仁,提調鄭弘淳,副提調韓光會,假注書洪九瑞,記事官李謙彬·洪彦喆進伏訖,致仁曰。午間聖候一樣乎?上曰,一樣矣。致仁曰,重蒸水刺進御乎?上曰,水湯而進御矣。進建功湯,上進御訖。上曰,只使醫官二人診候,可也。李以楷·李泰遠入診曰,脈候調緩,與朝一樣矣。上曰,果速瘳也。致仁曰,若是遄復,誠亦異常矣。光會曰,騎判金尙喆,年前患癨氣,數十日委頓而後,始差云矣。泰遠曰,今番汗·吐·下三法,皆試之,而閭巷老人則決不能堪耐矣。卽今所愼者風也。善爲調理,頻進水刺伏望。致仁曰,朝者兪奉朝賀,亦進少愈之戒,愼風氣而勉進水刺,誠好矣。諸臣退出。
丙戌三月二十四日酉時,上御會祥殿。藥房入侍時,都提調金致仁,提調鄭弘淳,副提調韓光會,假注書洪九瑞,記事官李謙彬·洪彦喆進伏訖。致仁問候,上曰,夜則每不惺惺,而神氣昏憊矣。致仁曰,此似眩暈餘氣,不足深慮矣。進御湯劑,命診候,李泰遠·鄭允協·金季良·吳道炯等皆曰,脈候一樣調緩矣。上曰,自足掌心,有氣漸上於脚部,若有物循上者然矣。泰遠曰,此痰入經絡,暈上而然矣。上曰,此氣又欲困予耶?泰遠曰,今番症候之若雲捲靑天,誠似理外,少有如此之氣,而漸次平復,亦好矣。上曰,予亦以速瘳爲慮矣。致仁曰,近來日候不適,故似如此矣。上曰,今則昏昏之氣似勝矣。致仁曰,此不過餘氣之往來者,不必爲慮矣。致仁曰,明日湯劑,亦當如今日矣。上曰,可也。諸臣退出。
上在慶熙宮。停常參·經筵。
仁元王后忌辰齋戒。
大殿·中宮殿·惠嬪宮·世孫宮·嬪宮,政院·玉堂口傳朝問安。答曰,知道。
藥房都提調金致仁,提調鄭弘淳,副提調韓光會啓曰,伏未審夜間,聖體調攝,若何,痰候何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不勝終宵憂慮,敢此問安,竝爲仰稟。答曰,知道。寢睡差勝,氣亦差勝矣。中宮殿·惠嬪宮,口傳問安。答曰,知道。
傳于韓光會曰,藥房入侍。
大殿·中宮殿·惠嬪宮·世孫宮·嬪宮,政院·玉堂口傳夕問安。答曰,知道。中宮殿·惠嬪宮,藥房口傳夕問安。答曰,知道。
傳于李在協曰,今日非循例開政之日,兩銓只當行者擧行。
有政。吏批,判書徐志修,參判洪樂性進,參議沈履之式暇,右承旨李在協進。吏批啓曰,春坊闕員,今當差出,而擬望之人乏少,外任竝擬,何如?傳曰,允。以安杓爲弼善,鄭厚謙爲文學,金載人爲說書,金漢蓍爲內資主簿,兼輔德李商芝,淸璿郡主嘉禮時都廳,今加通政事承傳。
兵批,判書金尙喆進,參判鄭存謙,參議李宜老病,參知洪晟入直,左副承旨李性源進,以金基大爲衛率,徐慶遠爲中嶺別將,同知單史修章,僉知三單李景老·金弘得·李貞翼,副護軍李獻慶,副司直鄭尙淳·金華鎭·任㻐·宋志淵,副司果金載順·金漢蓍,副司正洪九瑞。
傳于韓光會曰,藥房入侍。
丙戌三月二十五日辰時,上御會祥殿。藥房入侍時,都提調金致仁,提調鄭弘淳,副提調韓光會,假注書洪九瑞,記事官李謙彬·洪彦喆進伏訖。致仁曰,昨夕昏暈之氣,何如?上曰,差勝矣。進御湯劑訖,上曰,起坐顯勝矣。致仁曰,臂部運用,亦似頓勝矣。命診候,李以楷·李泰遠·慶絢·吳道炯等皆曰,脈體調緩,一如昨日矣。致仁曰,先來譯官,傳言彼中無事,而但聞皇后幽廢冷宮,國內不敢以皇后稱云矣。上曰,大臣·禮判入侍。出榻敎領議政洪鳳漢,領府事尹東度,左議政金相福,禮曹判書朴相德進伏。鳳漢曰,伏聞聖候,昨有微暈之氣,今果,何如?上曰,今日差勝矣。相德曰,今番陳賀節目,當爲磨鍊而聖候雖已平復,尙在靜攝中,依前以權停例擧行乎?上曰,依爲之。相德曰,今此陳賀時王世孫進箋行禮之節,亦當依例擧行矣。上曰,先呈致詞,先拜,可也。相德曰,世孫宮陳賀,亦當依例擧行,處所,定於何處乎?上曰,以權停例,景賢堂爲之,可也。相德曰,今番慶科,以何科爲之乎?上曰,以庭試爲之,可也。出擧條致仁曰,擇日則陳賀後,似當爲之矣。上曰,陳賀日推擇,可也。鳳漢曰,春坊官員,多有實故人云,合有變通之道矣。上曰,春坊實兼官在外人,實恙人及說書洪九瑞許遞,政官牌招開政,以在京人擧行。出傳敎上曰,慶科前例用幾人耶?致仁曰,多少不一,而臨時下敎矣。鳳漢曰,頃者右相,微發其端矣,今荷皇天默佑,賀儀將擧,而脚部快復後,又當有稱慶之擧矣。上曰,予意則欲以此結末矣。致仁曰,頃者以平復後當一坐崇政殿下敎,此是殿下半許諾矣。相福曰,脚部平復後,群下豈無新賀之心乎?鳳漢曰,其時當行宗廟展謁之禮,獨不受臣等之拜乎?命時元任內局先退。上曰,在院承旨及儒臣持自省編入侍。出榻敎同副承旨李萬恢,應敎金龜柱,修撰鄭昌聖進伏,命輪讀自省編數板訖,退出。
丙戌三月二十五日未時,上御會祥殿。藥房入侍時,都提調金致仁,提調鄭弘淳,副提調韓光會,假注書洪九瑞,記事官李謙彬·洪彦喆進伏訖。致仁問候,上曰,晝寢多而難以酬遣矣。致仁曰,仰瞻天顔,色澤韶華映于外矣。上曰,覽鏡則亦勝矣。進御湯劑訖,命診候,李泰遠·鄭允協·金季良等曰,脈候調緩而有滑體矣。上曰,靜臥何妨?而堪耐爲難矣,因以脚部屈伸,命內局視之。致仁曰,運用容易,行步亦當在早晩間矣。泰遠曰,神氣視聽酬接等節,與脈候,似無加於此者矣。致仁曰,夕湯劑,亦當待下敎而持入矣。上曰,可也。諸臣退出。
丙戌三月二十五日酉時,上御會祥殿。藥房入侍時,都提調金致仁,提調鄭弘淳,副提調韓光會,假注書洪九瑞,記事官李謙彬·洪彦喆進伏訖。致仁曰,夕間諸節,若何?上曰,一樣矣。致仁曰,水刺亦爲進御乎?上曰,重蒸飯水澆善進矣,上起而盤坐。致仁曰,自上每以不能平坐爲敎,而今能如是,可知運用之益勝於前矣。進御湯劑訖,致仁曰,從今以後,惟用氣血雙補之藥,則行步之節,自當遄復矣。上曰,此劑能補氣血耶?致仁曰,入蔘朮,故能致雙補之效云矣。命李以楷·李泰遠診候,以楷曰,脈候調緩,與朝一樣矣。泰遠曰,脈候之好,自去年秋後第一也,此後則惟以愼風善攝爲主焉。諸臣退出。
上在慶熙宮。停常參·經筵。
仁元王后忌辰。
大殿·中宮殿·惠嬪宮·世孫宮·嬪宮,政院·玉堂口傳朝問安。答曰,知道。
藥房提調鄭弘淳,副提調韓光會啓曰,伏未審夜間,聖體調攝,若何,痰候何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不勝終宵憂慮,敢此問安,竝爲仰稟。無批答中宮殿·惠嬪宮,口傳問安。答曰,知道。
傳于韓光會曰,藥房入侍。
大殿·中宮殿·惠嬪宮·世孫宮·嬪宮,政院·玉堂口傳夕問安。答曰,知道。大殿·中宮殿·惠嬪宮,藥房口傳問安。答曰,知道。
傳于韓光會曰,藥房入侍。
李在協啓曰,今此頒敎文,當爲製進,藝文提學鄭宲,明日待開門牌招,何如?傳曰,允。
傳于韓光會曰,藥房入侍。
以庭試武科殿試規矩望筒,傳于李性源曰,今番殿試規矩,以柳葉箭三分啓下。
丙戌三月二十六日辰時,上御會祥殿。藥房入侍時,提調鄭弘淳,副提調韓光會,假注書洪九瑞,記事官李謙彬·洪彦喆進伏訖。弘淳曰,夜來聖候何如?上曰,差勝矣。弘淳曰,都提調有病,不得入侍矣。上曰,然耶?都提行公頗久矣。年來行步典刑,漸似故相矣。進御湯劑訖,上曰,運身稍輕矣。弘淳曰,與昨顯勝矣。命診候,李以楷·李泰遠·鄭允協·吳道炯·鄭允說等曰,脈候舒緩而有滑體,與昨日一樣,好矣。弘淳曰,時·原任大臣入來矣。上曰,大臣入侍。出榻敎領議政洪鳳漢,左議政金相福,領府事尹東度進伏問候,上曰,益勝矣。鳳漢曰,寢睡·水刺,亦何如?上曰,善爲之矣,命時原任內局先退。上曰,在院承旨及儒臣持自省編入侍。出榻敎右承旨李在協,應敎金龜柱,修撰鄭昌聖進伏,龜柱讀自省編數行。上曰,警世問答持入,可也,賤臣持入,命昌聖讀一板餘訖。上曰,來日出試望乎?在協曰,然矣。上曰,赴擧儒生幾許云耶?在協曰,頗多云矣。上曰,來頭庭試則益多耶?在協曰,今科未及上來者,後科則當盡爲上來,似益多矣。傳曰,今番庭試·初試規矩,一依今番例擧行,取人五百人爲之事,分付。諸臣退出。
丙戌三月二十六日申時,上御會祥殿。藥房入侍時,提調鄭弘淳,副提調韓光會,假注書洪九瑞,記事官李謙彬·洪彦喆進伏訖。弘淳曰,午間諸節,若何?上曰,一樣差勝矣,進御湯劑訖。命診候,李泰遠·慶絢·金季良·柳光翼等曰,脈候一樣調,好矣。諸臣退出。
丙戌三月二十六日戌時,上御會祥殿。藥房入侍時,提調鄭弘淳,副提調韓光會,假注書洪九瑞,記事官李謙彬·洪彦喆進伏訖。弘淳問候,上曰,一樣矣。進御湯劑訖,弘淳請診候,上曰,置之。上曰,幾朔侍湯,爲相悶焉。內局都提擧,特爲勉副,安意調攝之意,遣史官,傳諭于右相,其代,領相爲都提擧,標信已下,其令留門入直。出傳敎弘淳曰,明日湯劑,亦當如今日矣。上曰,然矣。諸臣退出。
上在慶熙宮。停常參·經筵。
卯時,日有兩珥。自辰時至午時,日暈。
大殿·中宮殿·惠嬪宮·世孫宮·嬪宮,政院·玉堂口傳朝問安。答曰,知道。
藥房都提調洪鳳漢,提調鄭弘淳,副提調韓光會啓曰,伏未審夜間,聖體調攝,若何,痰候何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不勝終宵憂慮,敢此問安,竝爲仰稟。答曰,知道。氣則差勝矣。中宮殿·惠嬪宮,口傳問安。答曰,知道。
大殿,朝廷·二品以上·奉朝賀·六曹堂上·大司憲·大司諫單子朝問安。答曰,知道。勿爲問安。中宮殿,口傳問安。答曰,知道。
傳于韓光會曰,藥房入侍。
大殿·中宮殿·惠嬪宮·世孫宮·嬪宮,政院·玉堂口傳夕問安。答曰,知道。
大殿·中宮殿·惠嬪宮,藥房口傳夕問安。答曰,知道。
李在協啓曰,今此庭試試官望中,時無職名人,令該曹口傳付軍職,何如?傳曰,允。
又以啓曰,今此試官望中讀券官,承牌只是四人,莫重庭試,無以備員,事甚未安。違牌人員,竝更卽牌招,何如?傳曰,允。
傳于李在協曰,今若更牌,則如何?曾前有對讀官,爲讀券官之例,以此擧行。
又傳于曰,試官牌去來,卽爲催促。
又傳于曰,牌去來催促,卽爲付標以入。
李性源啓曰,明日慕華館庭試·武科殿試時,何大臣進去乎?敢稟。傳曰,尹領府事進去。
又以啓曰,明日慕華館庭試·武科殿試時,兩司當爲進參,城上所牌招言送,何如?傳曰,允。
又以啓曰,明日慕華館庭試·武科殿試時,若有等畫之人,則以何技比較乎?敢稟。傳曰,以片箭擧行。
李萬恢,以侍講院言啓曰,本院司書兪彦鎬入直矣。以試官出去,兼司書具庠,以試官牌不進,傳旨未下,兼說書未差,下番闕直,事甚未安。新除授說書金載人,卽爲牌招入直,何如?傳曰,允。
又以吏曹言啓曰,今此光陵忌辰祭,獻官戶曹參議李基德,預差行副司直李蓍建,實預差,啓下矣。實差李基德,以試官受點,預差李蓍建,身病猝重,不得已行,副司直李光瀷,改付標以入之意,敢啓。傳曰,知道。
李在協,以禮曹言啓曰,今此庭試時諸試官,所當依前定奪書入,書題待啓下後,進往試所,而戊戌·丙辰·己未年本曹啓辭書題陪往,自是承旨之任,諸試官,不必留待。若待書題啓下後進去,則擧子入庭,必至差晩,諸試官則卽爲進詣試所,承旨待書題啓下,追後陪往事定奪矣。今亦依此擧行,何如?傳曰,允。
傳于韓光會曰,藥房入侍。
李聖圭,以戶曹言啓曰,景福殿月廊及眞殿及報春門外齋室·於義本宮,每於季春戶·工曹堂上,奉審修補事,去己卯年,傳敎定式矣。判書臣沈鏽,與佐郞臣洪駿漢,工曹判書臣李泰和,佐郞臣沈以鎭,進詣奉審,則養志堂西墻女防草六張,北墻女防草一張破傷,臨淵閣北邊雨漏五庫,喚醒閣東溫堗雨漏三庫,永慕堂西溫堗雨漏三庫,於義宮樂善齋瓦子庫庫脫落,分付各該司,使之卽速修改,而亦令本曹郞廳,監董擧行,何如?傳曰,知道。
李萬恢,以戶曹言啓曰,鄕校洞於義宮奉安閣·彰義宮,依定式判書臣沈鏽,與佐郞臣洪駿漢,進詣奉審,則彰義宮壹淸軒後面雨漏三庫,咸一齋,東北面回簷雨漏一庫,鄕校洞奉安閣窓戶及退地衣前面及東面薍簾風遮草芚破傷,內外墻垣瓦子間間脫落處,竝令各該司,卽速修改之,分付,何如?傳曰,允。
又以戶曹言啓曰,盤松坊碑閤,令戶郞春秋奉審有頉處,卽爲修補事,曾有傳敎矣。發遣本曹郞廳奉審,則面墻瓦子伍張破傷,卽令改補之意,敢啓。傳曰,知道。
李性源,以兵曹言啓曰,昌德宮·昌慶宮差備內窓戶,令戶兵曹郞廳,春秋摘奸事,曾已下敎矣。發遣本曹郞廳,與戶曹郞廳,眼同摘奸之意,敢啓。傳曰,知道。
李性源,以兵曹言啓曰,前科未及來赴之直赴殿試捧承傳入別武士權世柱二十七人,直赴會試·陳試閑良李昌夏,陳試·初試閑良李纘述等三人,隨其錄名,竝許赴於明日庭試·殿試之意,敢啓。傳曰,知道。
金魯鎭,以義禁府言啓曰,今此春塘臺庭試時,本府都事皆爲赴擧,武都事一員本府入直,而當直入直公事,回公都事及靑陽門·慕華館南北門禁亂都事,無以推移,假都事五員,卽令該曹,依例差出,何如?傳曰,允。
丙戌三月二十七日卯時,上御會祥殿。藥房入侍時,都提調洪鳳漢,提調鄭弘淳,副提調韓光會,假注書洪九瑞,記事官李謙彬·洪彦喆進伏訖。鳳漢曰,聖體調攝諸節,何如?上曰,差勝矣。命先診候,李泰遠曰,左三部有滑體,一樣好矣。鄭允協·吳道炯·鄭允說等曰,脈候調好矣。進湯劑,上進御訖,鳳漢曰,時原任大臣入來矣。上曰,大臣入侍。出榻敎領府事尹東度,左議政金相福進伏問候,上曰,差勝矣。相福曰,差勝之敎,近來初承,不勝慶幸矣。命內局時原任先退,上曰,在院承旨及儒臣持警世問答入侍。出榻敎左承旨李聖圭,校理李亨逵,副修撰朴師海進伏,輪讀警世問答訖。諸臣退出。
丙戌三月二十七日申時,上御會祥殿。藥房入侍時,都提調洪鳳漢,提調鄭弘淳,副提調韓光會,假注書洪九瑞,記事官李謙彬·洪彦喆進伏訖。鳳漢問候,上曰,一樣矣。鳳漢曰,水刺進御乎?上曰,然矣。進御湯劑訖,命診候,李泰遠·慶絢等曰,脈候一樣調好矣。命內局先退,上曰,坐直承旨及儒臣持警世問答入侍。出榻敎同副承旨李萬恢,副修撰朴師海進伏。光會曰,上番儒臣李亨逵,試所進去,替直人姑不入來云矣。上曰,然耶,光會先退。上曰,科題欲親寫而不能得,使世孫書之矣,以手指作字則易,而運筆則難,誠怪矣。命儒臣·承旨輪讀警世編,上曰,今科不得親臨,而送命官,甚覺爲悵,故使讀書而聽之矣。諸臣退出。
丙戌三月二十七日戌時,上御會祥殿。藥房入侍時,都提調洪鳳漢,提調鄭弘淳,副提調韓光會,假注書洪九瑞,記事官李謙彬·洪彦喆進伏訖。鳳漢問候,上曰,一樣矣。進御湯劑訖,命診候,李以楷·李泰遠·金季良·柳光翼等曰,脈候一樣調好矣。上曰,日前則氣如洗滌,日來似不淸爽,小小之症,亦不差矣。泰遠曰,下敎雖如此,神氣視聽凡節,比前益勝矣。上曰,向來大劑或滯而然耶?泰遠曰,決不然也。聖候遄復,似是腎瀝之效也。向來則驟進,而此後則當間間進御,非永捨之藥也。上曰,然矣。鳳漢曰,聖候所祟,專由於四紀憂勤,而大體別無下念之證患矣。聖心,小見不正處,每致用心而添損,今後則闊略凡事,淸心息慮爲第一良方矣。上曰,然矣。上曰,腎瀝湯果有效乎?諸醫各陳所見,可也。諸醫皆曰,建功湯滿三十貼後,更進數三劑爲宜矣。泰遠曰,此後建功湯,去加入之材,常常進御,而腎瀝湯則一朔進御三四劑爲好矣。諸臣退出。
上在慶熙宮。停常參·經筵。
辰時,日暈。午時,日暈。
大殿·中宮殿·惠嬪宮·世孫宮·嬪宮,政院·玉堂口傳朝問安。答曰,知道。
藥房都提調洪鳳漢,提調鄭弘淳,副提調韓光會啓曰,伏未審夜間,聖體調攝,若何,痰候何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不勝終宵憂慮,敢此問安,竝爲仰稟。答曰,知道。氣則一向差勝矣。中宮殿·惠嬪宮,口傳問安。答曰,知道。
傳于金魯鎭曰,武所進去承旨入侍。
又傳于曰,試所承旨先爲入侍。
傳于韓光會曰,藥房入侍。
大殿·中宮殿·惠嬪宮·世孫宮·嬪宮,政院·玉堂口傳夕問安。答曰,知道。
大殿·中宮殿·惠嬪宮,藥房口傳夕問安。答曰,知道。
傳于韓光會曰,藥房入侍。
傳于李在協曰,前大提學及鄭存謙·洪樂仁·閔弘烈·金漢耆持天字軸入侍。
金魯鎭啓曰,今番庭試武科殿試原榜中趙·柳鎭城,直赴中權世柱·洪鳳瑞·林貴昌·金元澤·朴昌震·朴枝興·韓順復·吳成大·玄尙嘿·玄二才·金鳳龍·梁天興·印時佑·高成潤·高龍得·具以謙·李大允·尹得範·曺應來·韓命壽·金宗彦·裵允卿·高允成等錄名單子,無緣不呈,竝陳試之意,敢啓。傳曰,知道。
全羅監司狀啓,四月朔進上秀魚卵,限內不得封進,惶恐待罪事,傳于李萬恢曰,勿待罪事回諭。
金魯鎭,以義禁府言啓曰,本府時囚代射罪人李夏亨草記勘處事,大臣旣已筵稟矣。出身李夏亨,依法典杖一百收贖,平安道昌城府充軍,而依例發遣府羅將,押送配所,何如?傳曰,允。
傳于李在協曰,方在靜攝中,考券至二更爲之,其餘待明朝考券。
傳于李性源曰,今後則吏·兵曹省記,開門後依例入之。
丙戌三月二十八日寅時,上御會祥殿。兵房承旨入侍時,左副承旨李性源,假注書崔鈺,記事官李謙彬·洪彦喆以次進伏訖。上曰,今日書題,前日不出乎?性源曰,姑未聞知矣。上曰,忠孝策也。性源曰,前日果不出矣。諸臣以次退出。
丙戌三月二十八日卯時,上御會祥殿。藥房朝入診入侍時,都提調洪鳳漢,提調鄭弘淳,副提調韓光會,假注書崔鈺,記事官李謙彬·洪彦喆,醫官李以楷·李泰遠·鄭允協·慶絢·金季良·吳道炯·鄭允說·柳光翼以次進伏訖。鳳漢曰,今日則聖候若何?上曰,一樣矣。水刺之節,亦何如?上曰,一樣矣。進湯劑,上曰,今則氣勝矣。雖世孫扶起,起動易矣。診候,李以楷等皆奏曰,脈候左右三部調均舘緩,一樣好矣。上曰,然則盡愈乎?泰遠曰,脈候如未有此問安之前矣。上曰,今則果似勝矣。上曰,注書出去,大臣入侍。榻敎左議政金相福進伏〈曰〉,夜間聖候若何?上曰,一樣矣。相福曰,小便之道,何如?上曰,至今溫處,故不艱而順下矣。鳳漢曰,以木米茶進御,則小便順下矣。上曰,起動而雖或直立,行步則不爲之矣。鳳漢曰,勿慮行步,痰候差勝則自然行步矣。相福曰,聽言之道,近則如常乎?上曰,勝矣。可謂如常矣。上曰,今日科題好乎?大體忠孝好矣。鳳漢曰,善作則難矣。相福曰,以命出長題觀之,精神之益勝,可知矣。上曰,只出忠孝二字而已。鳳漢曰,無軸條尤難矣。立落在於虛頭,而設救則似有之矣。上曰,無三伏讀乎?相福曰,似無之矣。上曰,軸條,儒生爲之乎?相福曰,無問目則不爲之矣。上曰,然乎?諸臣以次退出。
同日未時,上御會祥殿。晝入診入侍,時都提調洪鳳漢,提調鄭弘淳,副提調韓光會,假注書崔鈺,記事官李謙彬·洪彦喆,醫官李以楷·李泰遠·鄭允協·慶絢·金季良·吳道炯·鄭允說·柳光翼,以次進伏訖。鳳漢曰,午間聖候若何?上曰,一樣矣。進湯劑,診候後,鄭允協·慶絢等奏曰,脈候左右三部調均舒緩,一樣好矣。鳳漢曰,腎瀝湯,昨已仰達,而今當議定矣。泰遠奏曰,建功湯,今夕爲二十五貼,明日則腎瀝湯進之宜矣。上曰,理中建功湯,自明日停止,腎瀝湯前方,加遠志·鹿茸各一兩煎入事。出榻敎上曰,在院承旨入侍,儒臣持警世問答入侍事。出榻敎內局先退,承旨·儒臣追後入侍時,右副承旨金魯鎭,副校理李宅鎭,副修撰朴師海進伏訖。上命上番讀警世問答,又命下番及承旨讀訖。魯鎭曰,百官加傳敎,未下臨時當稟乎?上曰,雜犯以下竝宥,頒赦百官,加兩銓歲抄準期不敍,一體擧行,居中居下,亦爲蕩滌。出傳敎上曰,申時已至耶?命注書知入,賤臣回奏曰,未時矣。上曰,場中旣皆呈券耶?魯鎭曰,似然矣。策文呈券則易矣。宅鎭曰,於鄕人,策勝於表,呈券之數,似勝於表矣。上曰,然乎?今番擧子多耶?魯鎭曰,入門數一萬二千七百餘人云矣。上曰,武科榜已出耶?命注書知入,賤臣回奏曰,未及出云矣。上曰,武科初試中兩班幾人乎?魯鎭曰,未及詳知,而不過七八人云矣。上曰,宣傳官一員入侍事。出榻敎宣傳官一員入侍進伏。上曰,武科初試兩班幾人乎?對曰,不能的知,不過七八人云矣。上曰,汝誰也?對曰,徐有和矣。有和先退,上曰,收券入來耶?魯鎭曰,日入前,似當入來矣。上曰,申時過後,當覆帳乎?魯鎭曰,然矣。諸臣以次退出。
同日申時,上御會祥殿。文試所承旨入侍時,右承旨李在協,假注書崔鈺,記事官李謙彬·洪彦喆,以次進伏訖。上曰,申後卽爲覆帳乎?在協曰,待其申末覆帳矣。上曰,儒生何以製呈乎?命承旨讀一天文,至於寶算彌高之句。上曰,何用寶算之語?又命讀十天文至父母年高之句。上曰,可怪矣。在協曰,然矣。上曰,水刺進御後,當召入。少退于閤外,與試官五人待下敎入侍宜矣。少退後,試官五人同爲入侍時,試官金陽澤·鄭存謙·洪樂仁·閔弘烈·金漢耆以次進伏。命存謙讀二天三天文。上曰,讀聲曉然,予耳聾之症,勝矣。命樂仁讀四天五天文,上曰,伏讀爲之耶?善作則何害之有?陽澤曰,若善作則無妨,而旣無所問之後,爲此三伏,似甚不緊矣。命弘烈讀六天七天文,上曰,如此讀過之際,命官能斟酌可否乎?陽澤曰,已見者則留念矣。命漢耆讀八天九天文,而八天文不過十餘行而已。上曰,此券何爲而納乎?空紙持去用之,必無妨矣。陽澤曰,自地字軸,依例分考矣。上曰,分考乎?陽澤曰,然矣。諸臣以次退出。
丙戌三月二十八日酉時,上御會祥殿。藥房入侍時,都提調洪鳳漢,提調鄭弘淳,副提調韓光會,假注書洪九瑞,記事官李謙彬·洪彦喆進伏訖。鳳漢曰,晩後諸節,何如?上曰,一樣矣。鳳漢曰,進御水刺乎?上曰,進御矣。上曰,俄入試券十丈,命讀而想之矣。鳳漢曰,聞有三伏讀者云,此則不成說矣。以上疏樣,製是爲好,而若取有人事者,則鄕儒恐漏矣。上曰,有新從下土來之說,此則可憎矣。上曰,以此爲題還不妨否?鳳漢曰,無逐條不眩亂矣。進御湯劑訖,鳳漢請診候,上曰,置之。今日已再診矣,。鳳漢曰,明日則當進腎瀝湯矣。間服茶飮,無妨乎?上曰,間以他藥不緊矣。諸臣退出。
上在慶熙宮。停常參·經筵。
貞熹王后忌齋戒。
酉時,日有左珥。
大殿·中宮殿·惠嬪宮·世孫宮·嬪宮,政院·玉堂口傳朝問安。答曰,知道。
藥房都提調洪鳳漢,提調鄭弘淳,副提調韓光會啓曰,伏未審夜間,聖體調攝,若何,痰候何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不勝終宵憂慮,敢此問安。竝爲仰稟。無批答中宮殿·惠嬪宮,口傳問安。答曰,知道。
傳于韓光會曰,藥房入侍。
傳于李性源曰,承旨入侍,儒臣持警世問答同爲入侍。
傳于韓光會曰,藥房入侍。
傳于李在協曰,取六人,預差三張待令。
傳于韓光會曰,藥房入侍。
傳于李在協曰,依昨日例,試官五人式輪回入侍考券。
傳于李性源曰,先抄試券封置,其餘持入。
大殿·中宮殿·惠嬪宮·世孫宮·嬪宮,政院·玉堂口傳夕問安。答曰,知道。
大殿·中宮殿·惠嬪宮,藥房口傳夕問安。答曰,知道。
傳于李聖圭曰,承旨入侍。
丙戌三月二十九日卯時,上御會祥殿。藥房入侍時,都提調洪鳳漢,提調鄭弘淳,副提調韓光會,假注書洪九瑞,記事官李謙彬·洪彦喆進伏訖。鳳漢曰,夜來聖候諸節,何如?上曰,差勝矣。鳳漢曰,寢睡·水刺,何如?上曰,寢睡則善爲,而水刺則俄進白粥與藿羹矣。進御腎瀝湯,上曰,此藥有效於小水乎?鳳漢曰,臣曾服之,則於小水,儘有效矣。命醫官診候,李以楷·李泰遠·鄭允協·吳道炯·鄭允說等曰,脈候一樣好矣。上曰,坐臥時,身頗輕矣。鳳漢曰,果然矣。且瞻腦後黑髮如少年,而不似老人腦後矣。上曰,倚坐不便而臥亦難矣。鳳漢曰,國舅·都尉替入扶坐,則行氣之道,似勝於臥時矣。上曰,世孫亦能扶予矣。仍笑顧世孫下敎曰,難耶?作幼態矣。鳳漢曰,世孫侍坐,都尉列侍,誠似繁華矣。上曰,大臣入侍。出榻敎領府事尹東度,左議政金相福進伏問候,上曰,一樣差勝矣。鳳漢曰,所入傳旨多滯云矣。上曰,當下之矣。諸臣退出。
丙戌三月二十九日卯時,上御會祥殿。承旨入侍,儒臣同爲入侍時,左副承旨李性源,副校理李宅鎭,修撰朴師海,假注書崔鈺,記事官李謙彬·洪彦喆以次進伏訖。上曰,今番武科殿試,兩班閑良幾人參榜乎?性源曰,數人爲之云矣。上曰,原榜幾人爲之乎?性源曰,四十人矣。上曰,何其數小耶?性源曰,以規矩觀之則多出云矣。上曰,科規,何也?性源曰,三分矣。命上番讀警世問答,命注書出去試所,今日所考幾許軸乎?賤臣回奏曰,今日所考三十軸云矣。上曰,何其遲考也?乃策文故也?命下番讀訖。諸臣以次退出。
同日午時,上御會祥殿。試所承旨入侍,他承旨同爲入侍時,右承旨李在協,同副承旨李萬恢,假注書崔鈺,記事官李謙彬·洪彦喆以次進伏訖。上曰,承旨先退,試所承旨與諸試官持試券,同爲入來楹外,分考,可也。試官金陽澤·李最中·鄭存謙·洪樂仁·李瀰·兪漢蕭·李海重·李基德·閔弘烈·金載順·鄭昌聖·李亨逵·安杓·徐浩修·兪彦鎬·鄭象仁·金漢耆,來待於楹外後。上曰,承旨命官入侍。進伏訖,上曰,命官二隊則楹外來考,而諸試官則皆於憶昔廊分考,而先瞻憶昔廊懸板後考之,可也。命少退,李萬恢先爲退出。藥房午入診入侍時,都提調洪鳳漢,提調鄭弘淳,副提調韓光會,醫官李以楷·李泰遠·鄭允協·慶絢·金季良·吳道炯·鄭允說·柳光翼以次進伏。鳳漢曰,午間聖候何如?上曰,一樣矣。今日則氣勝矣。欲聽讀聲,使試官來考於楹外矣。診候,李以楷等奏曰,脈候左右三部,度數調均舒緩,一樣好矣。進湯劑,鳳漢曰,夕湯劑,待下敎進之乎?上曰,依內局先退。上曰,今考幾許張乎?在協曰,未考只餘七百張云矣。上曰,今日科次取五人,預差三張待令,可也。命少退,以承傳色口傳下敎曰,俄以五人,誤爲下敎矣。取六人,可也。藥房夕入診入侍時,都提調洪鳳漢,提調鄭弘淳,副提調韓光會,醫官李以楷·李泰遠·鄭允協·慶絢·金季良·吳道炯·鄭允說·柳光翼以次進伏。鳳漢曰,俄間聖候若何?上曰,一樣矣。鳳漢曰,水刺進御乎?上曰,然矣。湯劑順下,今日則神氣好矣。楹外讀書之聲,曉然盡聽矣。鳳漢曰,考券之聲,似甚擾亂,而能制煩若是精神之益勝,可知矣。上曰,予本不喜擾亂,而今番則不妨矣。診候,李以楷等奏曰,脈候左右三部,調均舒緩,一樣好矣。鳳漢曰,明以腎瀝湯進御宜矣。上曰,依。內局先退,李在協啓曰,今此合考中,有不書題之試券,致勤特拔,當該試官,從重推考,何如?上曰,從重推考,可也。上曰,拔去儒生李時秀,誰也?在協曰,李喆輔之孫也。上曰,可惜矣。命書傳敎,上曰,李時秀,近者京儒以京托鄕,心常惡之。故雖坼拔,覽其全篇,比他人,祛其文,實則命題之意,抑此習,雖置下考,於本文,意亦在矣。面坼其封,故特書下敎,以示惜才之意。出傳敎上曰,如此傳敎,前必無之矣。命官取九張入侍,上曰,外方之人,若不參榜,則豈不不祥乎?更命取六人之意,蓋爲此矣。命鄭存謙讀之,上曰,今番科作,何如耶?陽澤曰,今番別無善作者,壯元等,書以三下宜矣。上親坼壯元皮封,在協跪受讀之曰,趙載俊。上曰,誰也?在協曰,錫命之姪也。坼李復祥皮封,陽澤曰,故相臣健命之孫也。坼洪相簡皮封,上曰,洪趾海之子耶?在協曰,然矣。坼吳鉉胄,上曰,鄕人,果爲之矣。坼閔鍾烈皮封,陽澤曰,遇洙之孫也。上曰,必善敎其孫矣。坼柳焵後連坼合考中三人,乃黃仁驗·金斗鳴·盧顯國也。上曰,居首儒生參奉趙載俊,郡守李復祥,進士洪相簡,幼學閔鍾烈·吳鉉胄·柳焵,其令入侍。出傳敎上曰,何時下敎,而尙不入來耶?催促。出傳敎諸試官先爲退出,上曰,注書出去。儒生催促入侍,賤臣私語承旨曰,出往閤外,待其儒生之入來偕入乎?上曰,注書之言,好矣。此是述者之能也。命少退,儒生入來後,承旨更爲入侍,儒生次次進伏。上命讀所製之文各一行餘,上曰,退出,辦備應榜諸具,可也。遂退出。
上在慶熙宮。停常參·經筵。
貞熹王后忌辰。
大殿·中宮殿·惠嬪宮·世孫宮·嬪宮,政院·玉堂口傳朝問安。答曰,知道。
藥房都提調洪鳳漢,提調鄭弘淳,副提調韓光會啓曰,伏未審夜間,聖體調攝,若何,痰候何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不勝終宵憂慮,敢此問安。竝爲仰稟。答曰,知道。予則一樣矣。中宮殿·惠嬪宮,口傳問安。答曰,知道。
大殿,朝廷二品以上·奉朝賀·六曹堂上單子朝問安。答曰,知道,勿爲問安。中宮殿,口傳問安。答曰,知道。
傳于韓光會曰,藥房入侍。
大殿·中宮殿·惠嬪宮·世孫宮·嬪宮,政院·玉堂口傳夕問安。答曰,知道。
大殿·中宮殿·惠嬪宮,藥房口傳夕問安。答曰,知道。勿爲問安。
傳于韓光會曰,藥房入侍。
傳于李在協曰,旣已下敎,今番功宜有賞,今番平復後,兩都提調,鞍具馬一匹面給,右相子壻·弟壻·弟姪中除職,提調南泰齊·韓光會加資,提調·副提調過十日者,熟馬一匹,未滿十日者,兒馬一匹,上番記事官二人·注書李鎭復,陳賀日注書洪九瑞竝陞六,差備待令方泰輿功不可忘,熟馬一匹面給,李泰遠前後其功最多,守令先爲除授,熟馬一匹面給,豹皮一令賜給,鄭允協·吳道炯加資,守令除授,豹皮一令賜給,金季良·慶絢加資,守令除授,李以楷,熟馬一匹面給,守令除授,鄭允說·柳光翼加資,內局別掌務官,上掌務依例加資,下掌務官準職,其餘入直人,半熟馬一匹,只參內局人,兒馬一匹,一不進參人,勿論內局書員,單子啓下後,藥色書員,依例承傳,餘皆依例施賞。
又傳于曰,今番其功宜酬,而廏馬已受,豹皮一令賜給,依前承傳,卽爲擧行,入直兩都尉,廏馬一匹面給,其餘入直人,熟馬一匹面給,問安入來都尉,各熟馬一匹賜給。
又傳于曰,曾已諭氣候差勝,本氣,何日以待,自明日本院輪直,今後差備待令中李泰遠·鄭允協·吳道炯·金季良,新加資二人,輪回差備待令,農務方殷,李以楷·慶絢,其令明日回官。
有政。吏批,判書徐志修病,參判洪樂性進,參議沈履之病,右副承旨李在協進。吏批啓曰,判書徐志修,參議沈履之,俱以病不來,小臣獨政未安,何以爲之?敢稟。傳曰,仍爲之。又啓曰,本曹佐郞任觀周呈狀內,身病甚重,勢難察任,改差,何如?傳曰,允。以南玄老爲獻納,朴相老爲正言,林德躋爲吏曹正郞,林鼎遠爲兵曹佐郞,金履長爲濟用主簿,燕歧中爲燕歧縣監,內官金德九今加資憲,吳命來今加嘉義,金好大今加嘉善,以上加資事承傳,漢學敎授單閔弘烈,典籍單趙載俊,司畜別提單金樂瑞,以上庭試文武科第一人,行副司直南泰齊今加崇政,行都承旨韓光會今加嘉義,仁陽君李景祐今加嘉義,醫官鄭允協今加正憲,吳道炯今加嘉義,金季良今加嘉義,慶絢今加資憲,鄭允說·柳光翼·別掌務官崔宅中·上掌務官金宗壽以上今加通政加資事承傳。
兵批,判書金相喆病,參判鄭存謙病,參議李宜老病,參知洪晟入直進,左副承旨李性源進,副護軍,李商芝·金鍍,副司直,李潭,同知單,李道恒,僉知三單,邊鎭一·沈璧賢·金世濟,口傳政事,副司直,尹鳳九·徐命膺·趙榮進·尹得雨·尹學東·李福源·李德海·洪述海·尹東昇·沈鑧·李世澤,副司果,尹冕東·李堉·李行源·安兼濟·金漢老·金會元·任希敎·鄭恒齡·李聖檍·沈益聖·安復駿·李迪輔·尹在謙·李徽中·金敎材·申思運·南彦彧·權穎·奇彦觀·李心海·韓光協·具壽國·盧聖中·鄭文柱·李之晦·李澤徵·趙台祥·愼爾復·韓宗濟·安致宅·李命俊·安正仁·宋鍈·尹承烈·鄭象仁·沈重奎·任瑎·金尙集·朴弼淳·韓後樂·鄭枋·朴宗亮·李宇喆·高裕·金光緯·沈勗之·具㢞·徐有元·元啓英·李昌任·李普溫·李世演·蔡緯夏·任觀周·尹師國·李崇祜·李世孝·李益普·李長老·李趾承·任希孝·李恒祚·金瑋·李永中·尹錫烈·洪景顔·李永祜·趙錫穆·鄭景仁·宋德基·盧廷元·洪錀·崔·金載天·金夢華·徐浩修·金敍九·李澤遂·金魯淳·尹養厚·宋載經·尹弘烈·趙㻐·李奎徽·朴師崙·柳義養·趙榮弼·鄭景瑞·李重海·柳匡國·申一淸·尹錫周·權以綱·沈翼雲·李延伋·宋濟魯·任希曾,副司正,權正忱·金履素。
備忘記,今番入侍長番金德九·吳命來·金好大,依例加資,庚子年侍陵官高鳳獻孫智好文,丁丑年侍陵官子崔鳳佐,百官加親授。
傳于金魯鎭曰,大殿長番安國來·金興燁·丁致翼·曺壽喆·鄭鳳仁·柳仁培·申德龍·金益良,各熟馬一匹,其餘長番,皆半熟馬一匹,中宮殿承傳色·加設承傳色,各半熟馬一匹,大殿差備中官,中宮殿差備中官,司謁·司鑰,各兒馬一匹,殿守僕直,泰寧殿別監,毓祥宮·儲慶宮·義烈宮守僕,大中殿別監·飯監以下,水刺間下人·弓矢人·燈燭色·牌房直·伊廂庫·弓房庫直·照羅赤,水刺間別監·東山別監及東山直書房色·庫直·內侍府書員以下,內班院直·長房直,米布上下。
以承傳色口傳下敎曰,自明日輪回直宿差備待令醫官,依下敎亦輪回入直。
以承傳色口傳下敎曰,明日世孫,先謁予然後,當爲陳賀,先謁於大殿·中宮殿後陳賀事分付,時刻,隨時待下敎,由興政堂入。
丙戌三月三十日卯時,上御會祥殿。藥房入侍時,都提調洪鳳漢,提調鄭弘淳,副提調韓光會,假注書洪九瑞,記事官李謙彬·洪彦喆進伏訖。鳳漢曰,夜來聖候諸節,何如?上曰,一樣矣。鳳漢曰,昨日酬應頗煩,得無有損乎?上曰,不關係矣。命診候,李以楷·李泰遠·慶絢·吳道炯·鄭允說等曰,脈候一樣調好,右三部有滑體矣。上曰,今夜再次大便,腹內寬平,而小水亦不澁,此藥有應驗而然乎?泰遠曰,然矣。鳳漢曰,洪啓禧之孫壯矣。三世文科之在世者尤貴矣。上曰,其人可愛矣。鳳漢曰,李復祥之登科於忠孝之題尤奇矣。國人至今憐之,而今其孫決科,年且多,宜進用矣。朝廷亦豈泛忽乎?上曰,爲人可嘉矣。進御腎瀝湯訖,鳳漢曰,時原任入來矣。上曰,大臣入侍。出榻敎領府事尹東度,左議政金相福進伏問候。上曰,差勝矣。東度曰,伏聞昨日科次時事,仰揣神氣之顯勝,而今瞻殿坐,益切慶幸矣。相福曰,更進腎瀝湯,有應驗乎?上曰,姑未知顯效,而大小便稍順矣。鳳漢曰,右相出去後差勝,明日則當入來云矣。上曰,新恩政事,當日爲之。出傳敎鳳漢曰,有違牌傳旨未下者云矣。上曰,賀禮當前,試官違牌人,今番只推。出傳敎鳳漢曰,罷削人敍用然後,可以進參於賀班矣。上曰,削職人,誰也?光會曰,趙榮進也。上曰,又有之耶?鳳漢曰,徐命膺,刊名仕版矣。光會曰,鄭昌順·李命勳,投畀矣。上曰,二品以上侍從堂上堂下□□人勿論輕重,一竝給牒敍用,與時無軍職者,一體口傳付軍職,年少新進之人,宜有參酌,鄭昌順·李命勳竝放送。出傳敎鳳漢曰,敦寧都正李潭,以無敦寧之故,不得行公云,宜有變通之道矣。上曰,改差事。出擧條命內局·時·原任先退,上曰,直院承旨及儒臣持警世問答入侍。出榻敎左承旨李聖圭,校理李宅鎭,修撰南玄老進伏。命輪讀警世編,命持入陳賀差備單子,吏曹所在宗親官案,命聖圭讀奏後,上曰,慶興君栴·樂林君埏,百官加親授,副提調望乏人堂下宗班,今只有一人,安原副令焴,一體百官加親授。出傳敎諸臣退出。
丙戌三月三十日午時,上御會祥殿。藥房入侍時,都提調洪鳳漢,提調鄭弘淳,副提調韓光會,假注書洪九瑞,記事官李謙彬·洪彦喆進伏訖。鳳漢曰,俄伏見賞典傳敎,慶忭之中,聖上精神之周思,尤極慶幸矣。上曰,不如此則內局差備之類,出場無期,何以酬勞耶?進御湯劑訖,命醫官診候,李泰遠·慶絢·金季良等曰,脈候舒好矣。鳳漢曰,俄下傳敎中,有仰稟者矣。具馬,前旣面給,似指國舅也。上曰,內殿不欲施賞矣。鳳漢曰,坤殿聖意,非不欽仰,而今番國舅效勞,不可不酬,具馬外,雖他賞典,宜有特施之道矣。命以豹皮賜給,改書傳敎。上曰,豈意七十三歲平復,而有此賞典耶?鳳漢曰,臣等歡忭之中,右相則實多效勞,而臣則實是罔功之賞矣。當以箚子仰陳矣。上曰,提調中無見漏者乎?鳳漢曰,李景祐見漏矣。上曰,果然忘之矣。傳曰,今番恐或遺漏,今聞都提擧所奏,前都承旨李景祐果漏,一體加資。上曰,當爲何資也,鳳漢曰,爲嘉義矣。上曰,醫官金孝儉,一體差備,輪回入直。出傳敎諸臣退出。
丙戌三月三十日酉時,上御會祥殿。藥房入侍時,都提調洪鳳漢,提調鄭弘淳,副提調韓光會,假注書洪九瑞,記事官李謙彬·洪彦喆進伏訖。鳳漢曰,晩後聖體何如?上曰,與朝一樣矣。進御湯劑訖,鳳漢曰,國舅以賞典不安云,而酬勞之典,何可無乎?上曰,今番不可無賞典矣。命醫官診候,李泰遠·金孝儉·鄭允說·柳光翼等曰,脈候左右三部調均舒好矣。鳳漢曰,明日湯劑,當稟定矣。上曰,腎瀝湯,今姑停止,理中建功湯,依本方自明日煎入。出榻敎鳳漢曰,明日陳賀,與朝湯劑入侍時相値,差早行禮,何如?上曰,幾朔之後,見世孫賀禮,此豈夢想攸料?若此而其孫行禮於殿,贊拜之聲,其祖亦不聞,予心若何?明日世孫行禮後,當率春坊官員來見,予當臥內召見,以此分付,若是下敎,時刻,辰正擧行。出傳敎命招入掌務官李養善診候,養善曰,脈候調勝而好矣。上曰,前後待令,雖有差等,今番之功,宜無異同。初欲下敎而未果,鄭允說·柳光翼,邊將除授,掌務官李養善,旣已準職,東班職除授。
上在慶熙宮。停常參·經筵。
未時申時,日暈。
大殿·中宮殿·惠嬪宮·世孫宮·嬪宮,政院·玉堂口傳問安。答曰,知道。中宮殿·惠嬪宮,藥房口傳問安。答曰,知道。
藥房都提調洪鳳漢,提調鄭弘淳,副提調韓光會啓曰,伏未審夜間,聖體調攝,若何,痰候何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不勝終宵憂慮,敢此問安。竝爲仰稟。答曰,知道。賀雖受,心一倍,況一年再受,一則爲世孫,一則意亦深,而自顧初心,只自恧焉。顧我心者,惟在蒼蒼而已。
上候平復,陳賀罷後,王世孫還入後,政院·玉堂口傳問安。答曰,知道。
傳于韓光會曰,藥房入侍。
又傳于曰,承旨及春坊官員,入侍。
金魯鎭啓曰,頒赦百官加,爲之事,命下矣。未承受推考傳旨,自本院依例爻周之意,敢啓。答曰,知道。
李萬恢啓曰,上番翰林李謙彬,預備翰林鄭來謙,旣已陞六,奉敎洪彬,侍敎姜彝福,卽爲牌招入直,何如?答曰,知道。
傳于李萬恢曰,藥房入侍。
傳于韓光會曰,長番中官柳仁培,則庚子年進止長番許有章曾孫,追憶昔年,可謂稱有,特爲加資。
李萬恢,以文武科擇日單子,仰稟。傳曰,鄕儒來待已久,日子,更爲進定擇入。
有政。吏批,判書徐志修病,參判洪樂性進,參議沈履之進,右承旨李在協進,兵曹判書金尙喆病,參判鄭存謙病,參議李宜老病,參知洪晟入直進,左副承旨李性源進,以尹承烈爲副修撰,李商芝爲敦寧都正,洪龍漢爲吏曹佐郞,崔光璧爲注書,丁載遠爲司宰主簿,慶興君栴今加崇憲,樂林君埏今加承憲,安原副令烠今加明善,內官池好文·崔鳳佐·柳仁培今加通政,百官加,親授事承傳,副護軍鄭允說·柳光翼·崔宅中·金宗壽,副司果鄭來謙·李謙彬·李鎭復·洪九瑞,副司勇鄭亨道,副司正崔光璧。
金魯鎭啓曰,新除授注書崔光璧,卽爲牌招入直,何如?傳曰,允。
傳于李在協曰,儒臣持警世問答,入侍。
持平洪檢啓曰,物故罪人得輿,以告者徑斃杖下,則東呂·址淳之窮覈,自是次第事,而酌處之命,雖出於聖上好生之德意,其在鞫體,不可不嚴覈。請還寢東呂·址淳還配之命,更令王府嚴鞫得情。太丁兇逆,前古所無,今旣正法,少洩輿憤,而罪人,者斤萬,旣聞太丁陰慘叵測之說,不卽發告,私相傳說,知情不告,自有其律,今此酌處之命,雖出於聖上好生之德意,而其在鞫體,不可不嚴覈。請還寢定配罪人,者斤萬酌處之命,更令王府,嚴鞫得情,快伸王章。答曰,勿煩。
正言兪恒柱啓曰,罪人天大之窮凶情節,昭載於乙亥鞫案,至今全保首領,終是失刑之大者,旣拿旋配。雖出於聖上好生之德,此等凶徒,決不容一向涵貸,請還寢鍾城府爲奴罪人天大酌處之命,依律處斷。殺人者死,三尺至嚴,今此猛寸酌處之命,雖出於罪疑惟輕之聖意,而渠旣以打死納招,則揆以邦憲,決難容貸,請還寢猛寸酌處之命,更令攸司,依律處斷。答曰,勿煩。
李在協,以內醫院官員以都提調·提調意啓曰,鍼醫有闕,代醫人鄭亨道術業鍊熟,以此人差下,令該曹,付軍職冠帶常仕,何如?傳曰,允。
李性源,以兵曹言啓曰,去三月朔,各廳堂下武臣等試射,連因有故,今已逾月不得爲之之意,敢啓。傳曰,知道。
金魯鎭,以義禁府言啓曰,慶尙道陜川郡投畀罪人鄭昌順,全羅道靈巖郡投畀罪人李命勳等放送,承傳,啓下矣。竝放送事,分付於各該道臣之意,敢啓。傳曰,知道。
敎中外大小臣僚·耆老·軍民·閑良人等書,王若曰,彌月違豫,方切無妄之憂,自天降休,聿迓乃瘳之慶,肆颺大號,誕告多方。念予四十載君臨,叨承三百年宗緖,一心已許於民國,每稱憂勤之方,遐齡雖躋於頤期,未遑攝養之道,宗社神人之攸托,豈欲自輕?宵旰錦玉之靡安,罔敢或怠,迺者萬機勞悴之際,重以貳極疢疾之憂,焦慮熏心,不啻恫瘝之在己,起居示憊,轉覺榮衛之有愆,行步之節多艱。蓋緣痰候之有滯,往來之氣爲祟,幾欲精力之自疲,遂至院直之近移,復有庭候之繼設,踰七旬而沈淹已久,孰不爲憂?浹三朔而康復尙遲,予亦自苦,方大劑之屢試,庶冀靈液之奏功,逮曩夜之添加,冞切群情之貢慮,何幸陟降之靈默佑,獲覩呻吟之候快瘳,神氣頓蘇,獲奇效於通利,眞元漸旺,迓新喜於康寧,嚮者惟憂之幸祛,已慰晩景止慈之念,今焉予病之旋愈,亦由沖孫嘗藥之誠。此實宗祊無疆之休,擧切臣民同慶之喜,一疾快復於閱月,豈人力之致斯?兩賀洊行於隔旬,固史牒之罕有,方百僚欣欣相告,予一人憧憧有思,民事不忘於病中。體先朝撫綏之意,陽和已布於域內,軫今日矜恤之方,床笫甫安,寧忘白屋之疾苦,飮膳已復,須念赤子之喣濡,假有廟而告虔,來汝衆而宣諭,滌瑕蕩垢,厥有故常,布德行仁,與之更始,自本月初一日昧爽以前,除謀反大逆謀叛,子孫謀殺歐罵祖父母父母,妻妾謀殺夫,奴婢謀殺主,謀故殺人,魘魅蠱毒,關係國家綱常,贓汚强竊盜外,雜犯死罪以下,徒流付處,安置充軍,已至配所未至配所,已發覺未發覺,已決正未決正,咸宥除之,敢以宥旨前事,相告言者,以其罪罪之,在官者各加一資,資窮者代加。於戲,戒常存於少愈,毋忽頤神養性之規,政必貴於博施,宜講推恩保衆之策。故玆敎示,想已知悉。藝文提學鄭宲製進
領議政洪鳳漢箚曰,伏以惟天惟祖宗,篤棐而默佑,我聖上欠寧之節,遄臻平復,行將上告而下布,致詞而陳賀,環東土含生之類,莫不鼓舞欣聳。況在朝臣隣乎?又況忝在保護之列者乎?卽伏見施賞傳敎,則鞍馬面給之典,亦及於臣,臣仰戴恩私,俯怵微忱,今玆無前之慶,是豈人力攸及?臣與群僚諸醫,相對攢祝而已。其何可猥藉於嘗藥,敢懷於貪天,而且臣於本院,始旣卽遞,今又乍入,筋力自效,亦無可論。自訟方切,寵錫何安?玆陳歡忭之悃,仍附巽辭之懇。伏乞聖慈,俯加深諒,亟收臣混賞之命,以重恩典,以便愚分焉。取進止。答曰,省箚具悉卿懇。今者賞典,意蓋深矣。卿須安心領受焉。仍傳曰,遣史官傳諭。
右議政金致仁箚曰,伏以百神共扶,聖候平復,上告下布,縟禮隔夜,此誠吾東方億萬無疆之休,凡在含生,孰不舞蹈而顧以臣纔離藥院,備經焦憂之心,躬逢斯會,其所忭祝,尤當如何?伏念臣職在保護,病闕診候,縱荷聖度涵容,曲賜遞改,俾得復尋生路,而心係侍湯之際,未敢以身退而少弛,伏枕悚缺,若無所容,卽伏見賞典下者,寵錫便蕃在臣益侈,臣不勝惶恧之至。今玆無前之慶,實我祖宗之所默佑,皇穹之所眷騭,臣等何力焉?況臣則受任差後,病遞在先,雖於奔走嘗藥之末節,亦未能終始自效,揆以臣分,免罪爲幸,以此受賞,不其舛乎?嚬笑亦愛,前辟攸戒,貪天爲功,古人所恥,則上之不宜濫施,下之不敢冒受也明矣。玆暴肝膈之懇,仰瀆靜攝之中。伏乞聖明,俯賜鑑諒,收還成命,以重恩典,以安賤分焉。取進止。答曰,省箚具悉卿懇。今者賞典,意蓋深矣,卿須安心領受焉。仍傳曰,遣史官傳諭。
丙戌四月初一日卯時,上御會祥殿。藥房入侍時,都提調洪鳳漢,提調鄭弘淳,副提調韓光會,假注書洪九瑞,記事官李謙彬·洪彦喆進伏訖。鳳漢曰,夜來,聖候諸節,何如?上曰,一樣矣。鳳漢曰,今日縟儀將擧,慶幸彌切矣。上曰,予則自恧矣。鳳漢曰,此實皇天祖宗之所默佑,不必如此下敎矣。上曰,服附子後,氣似如何矣?鳳漢曰,寧有此理耶?俄聞金奉朝賀之言則服腎瀝湯一劑,頗有其效,今日擔舁入殿庭,知其效云矣。進御湯劑訖,命諸醫診候,李以楷·李泰遠·鄭允協·吳道炯·慶絢·金季良等曰,脈候一樣調好矣。鳳漢曰,時·原任大臣,欲承候矣。上曰,大臣入侍。出榻敎領府事尹東度,左議政金相福,右議政金致仁進伏問候後,東度曰,今日賀儀,慶忭實深矣。相福曰,輪直又罷,慶幸益切矣。致仁曰,區區自效,在於嘗藥之地,而以賤病出去,惶悚悵結,不可盡達。今瞻玉色,比前益勝,慶忭實深矣。命光會,書領右相箚批,鳳漢曰,今日賀禮宮官,當備員,而兼輔德望,只有二人,故不得備擬云矣。上曰,二人,誰也?鳳漢曰,金龜柱·鄭履煥也。上曰,莫重賀儀,宮官雖不備,其望未備云,應敎金龜柱兼輔德除授,牌招察任。出傳敎諸臣以次退出。
丙戌四月初一日巳時,上御會祥殿。承旨入侍,春坊官員同爲入侍時,右承旨李在協,輔德李普觀,兼輔德金龜柱,弼善安杓,兼弼善李性遂,文學鄭厚謙,兼文學金載順,司書兪彦鎬,說書金載人,假注書崔鈺,記事官李謙彬·洪彦喆以次進伏。王世孫侍坐,上命春坊官員進前後,命承旨,讀王世孫製進文訖。因命承旨,書親製之文。上曰,承旨授世孫,世孫授春坊官員,付之史牒,可也。御製曰,昨歲之冬,幾朔焦心,爾卽快愈,予何涔涔?若非玉成,豈乎至此?今日此禮,一倍予心,以此爲戒,益勉邦家。王世孫製進文曰,聖候康復,慶罕前牒,小臣歡忭,微忱冞切,大庭獻賀,孟夏初吉,帀域生民,蹈舞喜色。諸臣以次退出。
丙戌四月初一日未時,上御會祥殿。藥房入侍時,都提調洪鳳漢,提調鄭弘淳,副提調韓光會,假注書洪九瑞,記事官李謙彬·洪彦喆進伏訖。鳳漢曰,盛禮已行,慶幸曷喩。上曰,不得親臨,予懷一倍矣。鳳漢曰,今日則不爲寢睡乎?上曰,不爲矣。進御湯劑訖,命診候李以楷·李泰遠·鄭允協·吳道炯等曰,脈候與朝一樣調好矣。上笑曰,明日則當益好耶?上曰,陳賀承旨,誰也?光會曰,李在協·金魯鎭也。上曰,醫官七人中,三人式輪回入直,可也。諸臣以次退出。
同日未時,上御會祥殿。儒臣入侍,承旨同爲入侍時,右副承旨金魯鎭,校理李亨逵,修撰李在簡,假注書崔鈺,記事官李謙彬·洪彦喆以次進伏訖。上曰,今日政事望筒,注書持入。賤臣出來,持望筒以進,上命承旨,讀政事後,因爲落點。命賤臣出給,命上下番玉堂·承旨,輪讀警世問答訖。諸臣以次退出。
同日申時,上御會祥殿。藥房夕入診時,都提調洪鳳漢,提調鄭弘淳,副提調韓光會,假注書崔鈺,記事官柳宅夏·洪秀喆,醫官李泰遠·鄭允協·慶絢·金季良·吳道炯·鄭允說·柳光翼以次進伏訖。鳳漢曰,俄間,聖候若何?上曰,一樣矣。鳳漢曰,俄聞入侍儒臣之言則倚坐良久云矣。今則玉色,勝於常時矣。進湯劑,鳳漢曰,問安。無他症候,而每以起坐似難,臣與醫官相議,則腰腿間痰結之症也。時時扶持起坐則似好矣。上曰,然矣。欲爲起坐則似難,韓光肇之父,何以堪耐乎?泰遠曰,大體腰腿間所結之痰,尙未退出矣。臣以熨法之事,前已仰達矣。以川椒·葱根熨之,則凝結之痰,似有解出之事,近來日氣和暖,趁此時試爲之,則似好矣。上曰,汝欲爲之,則試之,可也。泰遠曰,試以熨法之後,以貂皮腰帶帶於所熨之處,汗氣常有之,然後似有效矣。腎瀝湯進御之時,則似不可試,而建功湯進御之時,熨之則好矣。上曰,診候,二人爲之,可也。診候訖,泰遠·允協曰,脈候左右三部,調均舒緩,與朝一樣矣。鳳漢曰,明日湯劑,以建功湯,進御,宜矣。上曰,注書出去,儒臣持警世問答入侍事及在院承旨入侍。出傳敎校理李亨逵,修撰李在簡,同副承旨李萬恢以次進伏。內局先退,上命上番,讀警世問答。又命下番,讀盡其卷,儒臣退出。上曰,慶科,以何日改擇耶?萬恢曰,俄見禮曹草記,則以今月十一日推擇矣。上命注書,持入禮曹草記,命承旨,讀草記訖。上曰,武科則以何日爲定耶?萬恢曰,自兵曹,未及推擇矣。上曰,歲抄入來耶?萬恢曰,雖入來而不敢卽入,都承旨韓光會筵稟後,入之云矣。上曰,注書出去,持入歲抄。上曰,歲抄姑爲還出,可也。諸臣以次退出。
上在慶熙宮。停常參·經筵。
大殿·中宮殿·惠嬪宮·世孫宮·嬪宮,政院·玉堂口傳問安。答曰,知道。
藥房都提調洪鳳漢,提調鄭弘淳,副提調韓光會啓曰,伏未審夜間,聖體調攝,若何,痰候何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等不任區區憂慮,敢此問安。竝爲仰稟。答曰,知道。予則一樣矣。中宮殿·惠嬪宮口傳問安。答曰,知道。
傳于韓光會曰,藥房入侍。
備忘記,金氏·金氏·曺氏·崔氏·姜氏·盧氏·李氏·金氏·金氏爲尙宮。
傳于韓光會曰,藥房入侍。
李萬恢,以御營廳言啓曰,今此下番別破陣步軍試才賞格,從分數多寡,以本廳所儲木綿分給後,別單書入之意,敢啓。傳曰,知道。
又以兵曹言啓曰,今此上候平復,慶科庭試文·武科,今四月十一日設行事,自禮曹推擇,啓下矣。武科初試吉日,令日官推擇,則今四月初三日爲吉云,以此日設行之意,敢啓。傳曰,知道。
李商芝,以義禁府言啓曰,徒三年流,自可擧行,而道有遠近,非一視之意,一從赦令,令金吾·秋曹,自京取考徒流案,當日內,直爲分付,草記擧行事,命下矣。本府所管徒三年定配罪人全羅道康津縣安相五,珍島郡朴昌彬,靈光郡法聖鎭朴景大,忠淸道泰安郡吳舜煥,咸鏡道永興府金啓運,甲山府鄭肯來,慶尙道彦陽縣德川驛李泓,黃海道信川郡元山驛朴信熙,江原道原州牧丹丘驛李觀徽,京畿廣州府良才驛金益良等,依聖敎卽爲放送事,分付於各該道道臣之意,敢啓。傳曰,知道。
又以刑曹言啓曰,徒三年類,自京取考徒流案,當日內,直爲分付,卽爲草記,遠道步撥分付事,命下矣。取考徒流案,則名係徒年者,江原道十四名,忠淸道十三名,黃海道十一名,平安道二十九名,全羅道二十九名,慶尙道五十四名,咸鏡道八名,合爲一百五十八名,爲先放送事,卽爲分付於各該道臣,而纔已到配,未及載錄於配案者,亦令道臣,一體放送後,形止啓聞事,發關分付之意,敢啓。傳曰,知道。
丙戌四月初二日辰時,上御會祥殿。藥房入診時,都提調洪鳳漢,提調鄭弘淳,副提調韓光會,記事官崔光璧·柳宅夏·洪彦喆,醫官李泰遠·鄭允協·慶絢·吳道絅·金孝儉·鄭允說·柳光翼以次進伏訖。鳳漢曰,夜間,聖體調攝,若何?上曰,一樣而神氣雖勝,或不能如一矣。鳳漢曰,寢睡·水刺之節,亦何如?上曰,寢睡則穩,而水刺則一樣矣。鳳漢曰,小水,亦何如?上曰,晝則愈而夜則澁矣。鳳漢曰,木麥茶進御,則似有益矣。上曰,當自內試之矣。鳳漢進湯劑,上進御,仍命診候,診候訖,泰遠等曰,脈候左右三部,一樣調均舒安矣。鳳漢曰,聞外間之言,則椒熨旣多見效者,第一試之好矣。上曰,厥臭難堪,而擧措亦難,姑欲耐過矣。鳳漢曰,腰腿間痰候凝結處,常令有煖氣,然後當次第有汗候,而庶有疏解痰氣之效也。新綿腰帶,當自內局造入,連爲帶之,好矣。上曰,第爲造入,可也。泰遠曰,今則聖候日臻差勝,趁此差勝之矣。頻進水刺,好矣。上曰,食味一樣無味,而藿羹漸難矣。泰遠曰,藿羹難時,則替進葵羹,或芹羹,循環進御,好矣。鳳漢曰,午湯劑依前乎?上曰,依。命藥房先退,命賤臣光璧,出諭坐直承旨及儒臣,持警世問答入侍。出榻敎右承旨李在協,校理李亨逵,修撰李在簡承命進伏。上曰,文科大庭試取二十人,或取十五人,或取十人。噫,何敢比於昔年?而噫,今番庭試,誠是意外,幾朔留京,予用憫焉。而昔年庭試,旣已參酌,亦何敢效此?雖然,予意當先示,先慰多士,今番庭試,曾有臨時下敎之前例。雖二三人之間,其何操縱?今番當取十人,以此分付。出傳敎上曰,今番武科初試規矩,依頃日例擧行。出傳敎命臣光璧,持入吏·兵曹歲抄,賤臣承命持入。上曰,左承旨李聖圭許遞,其代,敦寧都正李商芝除授,牌招察任,房順房。出傳敎上曰,旣已定式,徒三年類,有可擧行,而道有遠近,非一視之意。噫,此赦典,亦豈所料?今番勿論遠近,一從赦令,令金吾·秋曹,自京取考徒流案,當日內,直爲分付。噫,臨御四紀,一無其惠,此等例典,何忍操縱?卽爲草記擧行,形止隨卽啓聞,遠道亦爲步撥分付。出傳敎上曰,兩銓歲抄中點下者,一竝蕩滌。出傳敎以前宣傳官任逅歲抄。上曰,當初下敎,予覺其過,此後無礙調用。出傳敎上曰,靜攝中特除之下,稽謝若此,同副承旨李商芝從重推考,其令卽爲入侍。出傳敎命賤臣出,分付新除承旨先入侍後肅拜事。出榻敎同副承旨李商芝進伏,命亨逵·在簡,輪讀警世問答訖。命在協·亨逵等先退,上曰,今覽歲抄,不可不嚴懲,故差備官一不擧論。此時又若有用情,豈暮年此科之意哉?令兩所,大書特書於試所,若有犯者,勿拘常例,邊地限己身充軍事,分付。出傳敎上曰,春耕方殷,勸農之敎,其果着實奉行否?噫,雖在靜攝,心何弛乎?令諸道,另加申飭。出傳敎諸臣以次退出。
丙戌四月初二日午時,上御會祥殿。藥房入診時,都提調洪鳳漢,提調鄭弘淳,副提調韓光會,記事官崔光璧·柳宅夏·洪彦喆,醫官李泰遠·鄭允協·慶絢·吳道炯·金孝儉·鄭允說·柳光翼以次進伏訖。鳳漢曰,午間,聖體調攝,若何?上曰,一樣矣,鳳漢曰,水刺之節,亦何如?上曰,亦一樣矣。鳳漢曰,俄聞都承旨之言則歲抄,亦爲酬應云,精神之益勝,可以驗矣。不勝慶幸矣。上曰,俄者任逅,好處之矣。罪名則犯蹕,而必是無心之事,故特爲點下矣。命世孫,扶起就座,鳳漢進湯劑,上進御,仍命診候,診候訖。泰遠等奏曰,脈候左右三部,一樣調均矣。光會曰,說書金載人,以其親病,陳疏徑出,原疏不得捧入,所當直捧禁推傳旨,而此與無端徑出有異,推考警責,何如?出擧條上曰,依爲之。上曰,使行何時入來乎?光會曰,似聞晦間,當越江云矣。上曰,此啓似當入來矣。光會曰,似當於今明間,入來矣。前亦越江後三四日,則入來矣。命臣光璧,出諭在院承旨及儒臣,持警世問答入侍。出榻敎右副承旨李萬恢,校理李亨逵,修撰李在簡進伏。命內局先退,命賤臣,出諭宣傳官一員入侍。出榻敎宣傳官鄭胄新進伏。上曰,明日武所開場後,宣傳官往一·二所,知先射何技以奏,可也。胄新承命退出,命儒臣上下番,讀警世問答訖。命賤臣,持入麗史儀注,賤臣承命持入,命亨逵讀迎北使儀及迎大明詔使儀,讀訖。諸臣以次退出。
丙戌四月初二日申時,上御會祥殿。藥房入診時,都提調洪鳳漢,提調鄭弘淳,副提調韓光會,記事官崔光璧·柳宅夏·洪彦喆,醫官李泰遠·鄭允協·慶絢·吳道炯·金孝儉·鄭允說·柳光翼以次進伏訖。鳳漢曰,晩後,聖體若何?上曰,一樣矣。鳳漢曰,水刺之節,亦何如?上曰,亦稍勝矣。鳳漢進湯劑,上進御。仍命診候,診候訖,泰遠等曰,脈候一樣調緩矣。鳳漢曰,新綿腰帶,果已帶乎?上曰,內局所進乎?初不知其來自何處矣。仍命帶之。上曰,今日則雖午後,神氣益惺惺矣。鳳漢曰,顯然益勝矣。鳳漢曰,忠淸監司李重祜纔有狀啓,備陳本道還穀不敷,農糧難繼之狀,仍請尤甚之次邑中,江峽最急處,還上軍作米留庫中,限折半軍餉,三分一加分事,令廟堂,稟旨,分付矣。本道事勢如此,不可不顧念,還上軍作米三分一軍餉,四分一特許加分,何如?上曰,依爲之。出擧條光會曰,兩銓歲抄,減等施行,何如?上曰,依爲之。出擧條鳳漢曰,徐命善,亦何以爲之乎?上曰,何事而謫於何處耶?鳳漢對曰,權噵事被罪,而配所則濟州矣。其時聖敎,以目下事,爲其罪,而第其本意無他,只斥擧措之太過,非指其奉行下敎者也。上曰,事雖駭也,飭已行,今當赦典,徐命善特爲放送。出傳敎上曰,今日何日耶?光會對曰,初二日矣。上曰,明日大臣·備局有司堂上,其令入侍。出傳敎上曰,使臣越江狀啓入來乎?光會對曰,姑未入來矣。諸臣以次退出。
上在慶熙宮。停常參·經筵。
大殿·中宮殿·惠嬪宮·世孫宮·嬪宮,政院·玉堂口傳問安。答曰,知道。
藥房都提調洪鳳漢,提調鄭弘淳,副提調韓光會啓曰,伏未審夜間,聖體調攝,若何,痰候何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。予則一樣矣。中宮殿·惠嬪宮口傳問安。答曰,知道。
傳于趙榮進曰,藥房入侍。
李萬恢啓曰,大司憲李應協庭試武科二所進,執義邊得讓庭試武科一所進,掌令郭鎭純,持平洪檢呈辭,掌令任一源服制,持平李亮元牌不進,傳旨未下,今日以監察茶時之意,敢啓。傳曰,知道。
傳于趙榮進曰,藥房入侍。
金魯鎭啓曰,武一所差備官,以試官意啓曰,臣等來詣試所,今方開場,以柳葉箭,先爲試取,而會試迫近,在前如此之時,或有六貫革啓請之例,今亦依此爲之之意,敢啓。傳曰,知道。
又以啓曰,武二所差備官,以試官意啓曰,凡諸科場,六兩當爲先試,而會試期日急迫,且外方數多擧子之累日留滯,亦甚可慮。在前如此之時,有柳葉箭先試之規,今亦依近例,以六貫革·柳葉箭先試之意,敢啓。傳曰,知道。
李萬恢,以義禁府言啓曰,全羅道濟州牧大靜縣投畀罪人徐命善放送,承傳,啓下矣。放送事,分付,道臣之意,敢啓。傳曰,知道。
又以義禁府言啓曰,忠淸監司狀啓,據刑曹粘目內,燕岐前縣監李基正,移本府處之事,允下矣。李基正時在全羅道全州地云,依例發遣府羅將,拿來,何如?傳曰,允。
又以義禁府言啓曰,咸鏡道洪原縣投畀罪人金鍾正放送,承傳,啓下矣。放送事,分付,道臣之意,敢啓。傳曰,知道。
丙戌四月初三日辰時,上御會祥殿。藥房入診時,都提調洪鳳漢,副提調韓光會,記事官崔光璧·柳宅夏·洪彦喆,醫官李泰遠·鄭允協·慶絢·吳道炯·金孝儉·鄭允說·柳光翼以次進伏訖。鳳漢曰,夜間,聖體若何?上曰,一樣矣。鳳漢曰,寢睡·水刺之節,亦何如?上曰,亦一樣矣。椅子如已造成,則欲試之矣。鳳漢曰,俄果待令於差備矣。命持入中官持進,上御椅子。鳳漢曰,試御後,聖體便否,何如?上曰,便好矣。小頃就枕,命診候,泰遠等診候訖。奏曰,脈候一樣調均舒安矣。鳳漢進湯劑,上進御。鳳漢曰,提調有病,不得入來矣。上曰,奉親者外,可合者有誰耶?鳳漢曰,金尙喆·沈鏽·金陽澤·南泰會皆可合矣。上曰,如戶判劇務,得無妨乎?鳳漢曰,本曹公事,雖來此後,亦可爲之矣。上曰,提調鄭弘淳許遞,判書沈鏽除授。出傳敎命臣光璧,出諭大臣及備局有司堂上入侍事。出榻敎左議政金相福,右議政金致仁,有司堂上趙曮進伏。相福曰,近日聖體諸節,若何?上曰,稍勝矣。致仁曰,近來神氣之惺惺,長如一乎?上曰,或不能然矣。上曰,備堂,誰耶?鳳漢曰,趙曮也。上曰,瞻望,可也。曮曰,臣於二月初入侍,今則玉色凡節,顯勝於其時矣。鳳漢曰,此二度,乃全羅監司元仁孫,江原監司閔百興道內各邑隱結狀啓也。竝令地部·惠廳,依例擧行,何如?上曰,依爲之。出擧條鳳漢曰,判義禁李益輔行公已久,病亦難强,卽今新加資中,不患無可代者,今姑許遞,何如?上曰,許遞可也。出擧條鳳漢曰,統制使尹泰淵,黃海兵使具顯謙,俱有難强之疾,重閫曠務可慮,今姑許遞,何如?上曰,依爲之。出擧條鳳漢曰,兪彦民今番所遭,誠是萬萬意外,而聞其累字云云。臺諫以爲,關於向年李泰事云,此尤落空之語,其後査實白脫,開釋備至,已白脫之事,如是爲說者,誠怪矣。而在所遭者,疲困莫甚,聞當棄官上來,而道臣則以此時之故,不得狀請促還云矣。左議政金相福曰,已經査白,又蒙聖燭,今何足以此爲嫌乎?右議政金致仁曰,其時因下敎,諸堂開坐,通考文書,其所淸脫,上下皆知。今此臺言之指此爲說,實是意外矣。上曰,莫知本事,今聞此非若此者,申飭下道,可也。出榻敎鳳漢曰,今番處分人中,金鍾正獨見漏,而本事,不過一陳私義而已。今當大霈,似當一體蒙恩矣。左議政金相福曰,中間往來外任,此便是加資後初疏也。上曰,飭已行,放送,可也。出擧條鳳漢曰,嶺南道帥臣,以陜川軍器失火事狀聞,以不緊公事,姑未啓下,而該邑守令,離官上京,待勘久矣。蓋此前例,本是拿處,或緘推,今番纔經赦典,該郡守沈翔雲緘辭推考,所燒軍器之代,令帥臣,以各邑有裕邑軍器,分排移置,其餘則自本邑斯速措備之意,分付,本道,何如?上曰,依爲之。出擧條諸臣以次退出。
丙戌四月初三日午時,上御會祥殿。藥房入診時,都提調洪鳳漢,提調沈鏽,副提調韓光會,記事官崔光璧·柳宅夏·洪彦喆,醫官李泰遠·鄭允協·慶絢·吳道炯·金孝儉·鄭允說·柳光翼以次進伏訖。鳳漢曰,午間,聖體若何?上曰,一樣而凡節似稍勝矣。鳳漢曰,今日雨濕,日氣如此,而神氣若是惺惺,不勝慶幸矣。新除提調,久未登筵,今始入侍矣。上曰,提調瞻望,可也。鏽瞻望後,奏曰,玉色凡節,顯勝於昨冬矣。鳳漢進湯劑,上進御。仍命診候,泰遠等診候訖。奏曰,脈候左右三部,一樣舒安調均矣。鳳漢曰,副提調與新除提調,爲姨從兄弟,提調本無相避,而近來或行公,或遞差,續大典則例兼,元無相避之法,特遞似好矣。上曰,都承旨許遞,其代,行司直趙榮進除授,牌招察任,房順房,三院副提擧例兼。出傳敎命臣光璧,出諭在院承旨及儒臣,持麗史入侍事。出榻敎同副承旨李商芝,校理閔弘烈,修撰鄭昌聖進伏,命內局先退,命儒臣讀麗史七八篇。上曰,意謂高麗儀文,無可觀者矣。今見與我朝相符者,旣多,且古史中,儀注之該備者,似無如麗史者矣。諸臣以次退出。
丙戌四月初三日申時,上御會祥殿。藥房入診時,都提調洪鳳漢,提調沈鏽,副提調趙榮進,記事官崔光璧·柳宅夏·洪彦喆,醫官李泰遠·鄭允協·慶絢·吳道炯·金孝儉·鄭允說·柳光翼以次進伏訖。鳳漢曰,夜間,聖體若何?上曰,一樣矣。鳳漢曰,寢睡·水刺之節,亦何如?上曰,亦一樣而大〈抵〉神氣稍勝矣。鳳漢曰,聖候神氣之近來快勝,專由於腎瀝湯之效矣。前亦雖有神氣差勝之時,每或不無往復,而今則終日惺惺矣。上曰,予亦知其爲腎瀝之功矣。鳳漢曰,都承旨入侍已久,使之瞻望,何如?上曰,瞻望,可也。榮進瞻望後,奏曰,去十月後,臣始爲入侍,而玉色凡節,顯勝於其時矣。上曰,武科何當畢試乎?鳳漢曰,計於十日間纔畢,而先射柳葉箭則不能者,初宜自量而退,庶有速了之期矣。命內局先退,命臣光璧,出諭坐直承旨及儒臣,持高麗史入侍事。出榻敎右副承旨李萬恢,校理閔弘烈,修撰鄭昌聖進伏。上曰,閔鍾烈好爲之矣。與都承旨爲幾寸乎?榮進曰,爲五寸親,而此乃閔百謙之子也。百謙爲甲子生壯,其時入侍矣。命榮進先退,命弘烈讀麗史儀注三篇訖。諸臣以次退出。
上在慶熙宮。停常參·經筵。
大殿·中宮殿·惠嬪宮·世孫宮,政院·玉堂口傳問安。答曰,知道。
藥房都提調洪鳳漢,提調沈鏽,副提調趙榮進啓曰,伏未審夜間,聖體調攝,若何,痰候何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。予則一樣矣。
中宮殿·惠嬪宮口傳問安。答曰,知道。
傳于金魯鎭曰,藥房入侍。
以承傳色口傳下敎曰,中官人也。一番下敎,內班院無人,此等中官,將焉用之?越俸十等。
李萬恢啓曰,大司憲李應協庭試武科二所進,執義邊得讓庭試武科一所進,掌令郭鎭純,持平洪檢呈辭,掌令任一源服制,持平李亨元牌不進,傳旨未下,今日以監察茶時之意,敢啓。傳曰,知道。
傳于金魯鎭曰,藥房入侍。
李商芝,以都摠府言啓曰,藥院·本院直宿事,下敎矣。今日爲始,循例入直,內三廳武兼禁軍及軍兵等中日習射,請出標信。傳曰,知道。
李萬恢啓曰,武所差備官,以試官意啓曰,今此庭試初試,先試柳葉箭,今幾畢射,而取考謄錄,則在前兩技試取時,多有單技陞付之事。故雖未入格柳葉箭者,一體許射六兩,或因傳敎,或因試所草記,擧行矣。今番試取規矩,與前相同,柳葉箭未入格者,依例一竝許射六兩之意,敢啓。傳曰,知道。
丙戌四月初四日辰時,上御會祥殿。藥房入診時,都提調洪鳳漢,提調沈鏽,副提調趙榮進,記事官崔光璧·柳宅夏·洪彦喆,醫官李泰遠·鄭允協·慶絢·吳道炯·金孝儉·鄭允說·柳光翼以次進伏訖。鳳漢曰,夜間,聖體若何?上曰,一樣矣。鳳漢曰,寢睡·水刺之節,亦何如?上曰,亦一樣矣。鳳漢曰,近日小水,何如?上曰,稍勝矣。鳳漢進湯劑,上進御。仍命診候,泰遠等診候訖。奏曰,脈候左右三部,一樣調均安舒矣。鳳漢曰,腰帶連爲帶御乎?上曰,連帶之矣。鏽曰,闕內公廨,多有雨漏處,故本曹有儲備瓦子,破傷處修改,何如?上曰,趁卽修改,可也。命臣光璧,出諭在院承旨及儒臣,持警世問答入侍事。出榻敎右承旨李性源,校理閔弘烈,修撰鄭昌聖進伏,命內局先退,命弘烈讀警世問答訖。命弘烈等先退,命臣光璧,出召宣傳官入侍。出榻敎宣傳官金載仁進伏。上曰,汝名爲誰?對曰,金載仁矣。上曰,汝往慕華館,詳探已射者爲幾人,竝探未入格者下往與否,來奏,可也。上曰,有政稟乎?性源曰,姑無政稟矣。上曰,兩閫望亦入乎?性源曰,姑未入來矣。載仁復奏曰,往問試所則昨日射五字,今日已射三字,入格者待令,未入格者皆下去矣。上曰,試官,誰也?對曰,李潤成·張志恒·李觀祥矣。上曰,頃日傳敎,命大書付於試所矣。果付之耶?對曰,果大書而付之矣。上曰,下去擧子多耶?對曰,八字中入格者,爲卄九人,而未入格者,亦將射六兩。故下去者不多矣。上曰,兩班擧子入格者,多耶?對曰,農務方殷,先射遐方人,故兩班擧子,姑未射之矣。諸臣以次退出。
丙戌四月初四日午時,上御會祥殿。藥房入診時,都提調洪鳳漢,提調沈鏽,副提調趙榮進,記事官崔光璧·柳宅夏·洪彦喆,醫官李泰遠·鄭允協·慶絢·吳道炯·金孝儉·鄭允說·柳光翼以次進伏訖。鳳漢曰,午間,聖體若何?上曰,一樣而午後神氣,亦惺惺矣。第鎭日長臥,起居亦須於人,是可悶然矣。鳳漢曰,聞不能行步者,服羚羊角而卽效云,第一試之,何如?上曰,見效者,誰也?鳳漢曰,左相之族弟相鳳,服此得效云矣。榮進曰,相鳳之病則屢年痼疾,而服此差勝云矣。上曰,金相鳳爲何官也?榮進對曰,曾爲洗馬,有病不得行公,今方居鄕矣。相鳳少年善文,二十後得此病,全不用下部矣。服羚羊角後小愈,今則或騎馬,或扶杖而行,而自來甚肥之人也。上曰,其肥大,何如?榮進曰,聞其衣廣,一尺三寸矣。鳳漢曰,世人每以金相鳳·李存中爲對,以其太肥太疲矣。上曰,羚羊角雖不必其有效,一試之何妨也?鳳漢曰,然則羚羊角姑使之作末,以待好矣。鳳漢進湯劑,上進御。命診候,泰遠等診候訖。奏曰,脈候左右三部,一樣調均安舒矣。鏽曰,久病餘,不能行步者,懸索於房內,一試再試,至於累日,則有漸勝之效矣。鳳漢曰,懸兩索以憑兩腋,不使人扶而試之,則可驗運用之如何矣。上屈伸脚部而示之曰,如此而不能行步者,亦怪矣。鏽曰,如此則懸索習步之法尤好,而又垂一索於空中,以執持而起坐則好矣。上曰,當試之,自內局備進,可也。泰遠曰,索具,以靑木爲之乎,紅木爲之乎?上曰,以靑木爲之,可也。榮進曰,左承旨李在協身病猝重,今日不得仕進云矣。上曰,承旨李在協許遞,其代,副司直鄭述祚除授,牌招察任,房順房。出傳敎諸臣以次退出。
丙戌四月初四日申時,上御會祥殿。藥房夕入診入侍時,都提調洪鳳漢,提調沈鏽,副提調趙榮進,假注書崔鈺,記事官柳宅夏·洪彦喆,醫官李泰遠·鄭允協·慶絢·金季良·吳道炯·鄭允說·柳光翼以次進伏訖。鳳漢曰,俄間,聖候若何?上曰,一樣矣。鳳漢曰,水刺亦爲進御乎?上曰,近來無物不償,而但無可食之物,悶矣。鳳漢曰,靑木索卽爲待令矣。當此醫官入侍之時,試爲之則好矣。上曰,羚羊角欲試服矣。服於空心乎?泰遠曰,服於空心,好矣。鳳漢曰,然則羚羊角三錢,中和於松節茶,進御,宜矣。上曰,不羶乎?鳳漢曰,和於松節茶,則味不羶矣。上曰,偶然服此見效,則豈不萬幸乎?羚羊角末,明朝湯劑前,當進御矣。上曰,靑木索欲試爲之,入之,可也。遂以次退出。
上在慶熙宮。停常參·經筵。
午時申時,日暈。
大殿·中宮殿·惠嬪宮·世孫宮·嬪宮,政院·玉堂口傳問安。答曰,知道。
藥房都提調洪鳳漢,提調沈鏽,副提調趙榮進啓曰,伏未審夜間,聖體調攝,若何,痰候何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢此問安。竝爲仰稟。無批答。中宮殿·惠嬪宮口傳問安。答曰,知道。
大殿,朝廷二品以上·奉朝賀·六曹堂上單子問安。答曰,知道。勿爲問安。中宮殿口傳問安。答曰,知道。
傳于李萬恢曰,藥房入侍。
李萬恢啓曰,今日文武科放榜時,雖無諫院,依前例仍爲行禮之意,敢啓。傳曰,知道。
傳于李萬恢曰,新恩唱榜後,卽爲入侍。
傳于趙榮進曰,藥房入侍。
又傳于曰,承旨·儒臣持警世問答入侍。
李萬恢啓曰,大司憲李應協庭試武二所進,執義邊得讓庭試武一所進,掌令郭鎭純,持平洪檢式暇,掌令任一源服制,持平李亨元,傳旨未下,今日以監察茶時之意,敢啓。傳曰,知道。
傳于李萬恢曰,藥房入侍。
以承傳色口傳下敎曰,頒赦之時如何?其中亦有可拔中官者,頃者中官,下敎置之。
李商芝啓曰,武二所差備官,以試官意啓曰,今此庭試初試試取,先試柳葉箭,今幾畢射,而取考謄錄則在前兩技試取時,多有單技稟旨陞付之例。故雖柳葉箭不參者,一體許射六兩,而或因傳敎,或因試所草記擧行矣。今番試取規矩,旣與前相同,柳葉箭未入格者,一竝許射六兩之意,敢啓。傳曰,知道。
丙戌四月初五日辰時,上御會祥殿。藥房入診時,都提調洪鳳漢,提調沈鏽,副提調趙榮進,記事官崔光璧·權德訓·洪彦喆,醫官李泰遠·鄭允協·慶絢·吳道炯·金孝儉·鄭允說·柳光翼以次進伏訖。鳳漢曰,夜間,聖體若何?上曰,一樣。而神氣似不如前矣。鳳漢曰,似是睡後而然矣。鳳漢請先診候,上許之。泰遠等診候訖,奏曰,脈候左右三部,調均舒暢,一樣如前矣。鳳漢曰,羚羊角末依下敎入之矣。當調和於松節茶,而此藥雖無一毫未達之慮,或恐聖候,不堪茶力,一則以水相半而煎之,一則全茶矣。果以何茶調進乎?上曰,以全茶調進,可也。鳳漢曰,然則羚羊角錢數,今諸醫官,稟定,好矣。上命諸醫官稟定,諸醫官曰,三錢,好矣。上曰,然則調進三錢,可也。鳳漢調進羚羊角茶,上進御。仍笑而下敎曰,今予將步矣。鳳漢曰,安知不有效應乎?上連嚔六七次。鳳漢曰,似是藥力透徹,而有嚔候矣。上挽索試立,仍還坐御,召李泰遠下敎曰,脚部何其柔耶?泰遠曰,痰候有漸退之喜故然矣。鳳漢曰,泰遠言,是也。命臣光璧,出諭大臣入侍事。出榻敎領府事尹東度,左議政金相福,右議政金致仁進伏。東度曰,臣等屢日不得承候矣。近日,聖體諸節若何?上曰,一樣矣。東度曰,今番進御新劑,外人皆稱神方,臣等方佇期奇效矣。相福曰,已是有驗之劑,豈無效應乎?致仁曰,外人亦聞聖上,方進御此劑。咸曰,必有神效矣。相福曰,趙翼命及臣之族人,連爲見效於此藥,故外間之言,亦如此矣。致仁曰,羚羊角亦可庶責奇效,而尤加挽索之功,頻試坐立,好矣。鳳漢曰,午湯劑,則以建功湯入之乎?上曰,姑停建功湯,松節茶調羚羊角,依前入之,可也。出榻敎命大臣及藥房先退,榮進曰,左承旨李性源有身病,勢難察任矣。上曰,左承旨李性源許遞,其代,李蓍建除授,牌招察任,房順房。出傳敎諸臣遂以次退出。
丙戌四月初五日辰時,上御會祥殿。儒臣入侍時,右副承旨鄭述祚,副應敎金龜柱,修撰鄭昌聖,假注書崔鈺,記事官權德訓·洪彦喆以次進伏訖。上命上番,讀警世問答,又命下番及承旨,輪讀訖。上曰,儒臣久未入侍,承旨新入瞻望,可也。述祚曰,臣過一年之後,始爲入侍,而玉色凡節,顯勝於前,實爲慶幸矣。龜柱曰,臣六七日之間,今得瞻望,而玉色差勝於其時矣。昌聖曰,臣數三日連爲入侍,而玉色日日似差勝矣。上曰,見予者,皆云差勝,而予則不知其顯勝也。儒臣先退,上曰,承旨今番重試所製之文,能誦乎?述祚曰,能誦矣。因誦二十二句,上曰,能盡誦,果難矣。遂退出。
丙戌四月初五日午時,上御會祥殿。藥房入診時,都提調洪鳳漢,提調沈鏽,副提調趙榮進,記事官崔光璧·權德訓·洪彦喆,醫官李泰遠·鄭允協·慶絢·吳道炯·金孝儉·鄭允說·柳光翼以次進伏訖。上笠網巾,御椅子,令諸臣瞻望曰,何如?自午前仍御此座矣。鳳漢等曰,神氣凡節,與平時,有勝無減矣。臣等於三四朔後,初見此盛儀,實不勝歡忭之忱矣。上仍挽索,扶腋起立。鳳漢曰,朝則以脚部無力爲敎,今則安能豎脚,比朝診時,所見顯勝矣。上曰,今則有欲爲運動之心,若以衰老而不能步,則必不如此矣。鳳漢曰,凡節如常,而獨行步如此者,此果非老而然矣。建功湯亦竝待令,而旣有更入新劑之敎,且若有應動,故亦爲待令,羚羊角更爲調進乎?上曰,當進御羚羊角矣。鳳漢調進羚羊角茶,上進御後,下敎曰,藥味甚惡,而茶氣則燠烈矣。鳳漢曰,上候之每有顯效,實非群下之所測度也。第以少愈爲戒,益愼風氣焉。命諸醫官診候,泰遠等診候訖,奏曰,脈候左右三部,一樣調均暢舒矣。鳳漢曰,此實皇天祖宗之默祐也。匪久,當行禮於宗廟,受賀勤政矣。上曰,頃豈不爲陳賀乎?鳳漢曰,脚部平復之慶,豈可不別爲陳賀乎?上曰,此藥顯有效應,果神奇矣。前則全無意念矣。今而後,方作前樣人矣。至於手足,氣能宣布,予亦初不意其如神矣。鳳漢曰,臣等亦屢日次且而後,進之而未知效害,用心者,深矣。亦不意其頃刻間,若是神效矣。繼自今益加挽索習步之功,好矣。上曰,今則屈伸脚部,果有陽界意思矣。鳳漢曰,今日則臣等雖退歸,實充然如有所得矣。夕湯劑,當依下敎乎?上曰,依前下敎,以粟米飮入之,可也。出榻敎諸臣以次退出。
同日午時,上御會祥殿。新恩入侍時,左承旨金魯鎭,假注書崔鈺,記事官權德訓·洪彦喆,新恩趙載俊·李復祥·吳鉉胄·洪相簡·閔鍾烈·柳焵以次進伏訖。上命趙載俊進前,上曰,壯元乎?魯鎭曰,然矣。李復祥·吳鉉胄進前,洪相簡進前,上曰,今番科製能誦乎?跪誦訖,上曰,善誦矣。以汝祖父事予之心,事予也。閔鍾烈進前,上曰,科製誦之,可也。跪誦訖,上曰,汝亦爲之,可喜矣。柳焵進前,上曰,汝以儒入侍之時,見之矣。今又爲之,可喜矣。新恩先退,諸臣以次退出。
丙戌四月初五日申時,上御會祥殿。藥房入診時,都提調洪鳳漢,提調沈鏽,副提調趙榮進,記事官崔光璧·權德訓·洪彦喆,醫官李泰遠·鄭允協·慶絢·吳道炯·金孝儉·鄭允說·柳光翼以次進伏訖。鳳漢曰,晩後,聖體若何?上曰,稍勝後一樣矣。鳳漢曰,神氣,亦何如?上曰,亦一樣矣。上挽索就座,鳳漢進粟米飮,上進御。仍命診候,泰遠等診候訖,奏曰,脈候一樣調均安舒矣。上曰,自挽索之後,臂部用力,頗愈矣。鏽曰,譬若挽柔弓,自然漸次生力矣。鳳漢曰,臣等則皆以爲羚羊角之效,而李泰遠則以爲都是松節之力云,夜間,松節茶一番進御,好矣。泰遠曰,松節茶實有行氣疏痰之功,無常進御,好矣。上曰,夜間,亦當一番進御矣。鳳漢曰,前承足部有熱候之敎,今則,何如?上曰,今則別無熱候矣。鳳漢曰,明日朝湯劑,亦依前乎?上曰,羚羊角末,調進,可也。出榻敎上曰,諸臣每以引弓至彎,喩予挽索之功,誠善喩,而挽索亦不無其效,此則提調之功矣。命醫官等先退,李泰遠獨留。上曰,鼇興筋力,難當矣。鳳漢曰,氣稟,非比尋常矣。上曰,今則庶有行步之望矣。松節茶所入,爲某材某材耶?泰遠對曰,松節·五加皮·牛膝而實有疏痰利氣之功矣。命藥房及泰遠先退,命臣光璧,出諭在院承旨及儒臣,持警世問答入侍事。出榻敎左副承旨李商芝,副應敎金龜柱,修撰鄭昌聖進伏,命龜柱等及商芝,讀警世問答訖,諸臣以次退出。
上在慶熙宮。停常參·經筵。
文定王后忌辰,齋戒。
大殿·中宮殿·惠嬪宮·世孫宮·嬪宮,政院·玉堂口傳問安。答曰,知道。
藥房都提調洪鳳漢,提調沈鏽,副提調趙榮進啓曰,伏未審夜間,聖體調攝,若何,痰候何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。昨日松節茶進御後,雖有應動之勢,觀勢可知矣。中宮殿·惠嬪宮口傳問安。答曰,知道。
傳于趙榮進曰,藥房入侍。
李蓍建啓曰,上番兼春秋權德訓身病猝重,勢難察任,今姑改差,其代,令該曹,口傳差出,何如?傳曰,允。
吏曹口傳政事,兼春秋單辛應三,備邊司薦望統制使金聖遇·李柱國·元重會,兵曹口傳政事,副護軍李以楷。
傳于李蓍建曰,儒臣持警世問答,入侍。
鄭述祚啓曰,大司憲李應協庭試武科二所進,執義邊得讓,庭試武科一所進,掌令郭鎭純,式暇,任一源,陳疏下鄕,持平洪檢,式暇,李亨元,傳旨未下,今日以監察茶時之意,敢啓。傳曰,知道。
丙戌四月初六日辰時,上御會祥殿。藥房入診時,都提調洪鳳漢,提調沈鏽,副提調趙榮進,記事官崔光璧·權德訓·洪彦喆,醫官李泰遠·鄭允協·慶絢·吳道炯·金孝儉·鄭允說·柳光翼以次進伏訖。鳳漢曰,夜間,聖體益勝乎?上曰,不知其益勝矣。鳳漢曰,今日亦至午間則必益勝矣。命先診候,泰遠等診候訖,奏曰,脈候左右三部,調均舒安,而今則多有活體矣。命榮進,讀心祝訖,鳳漢曰,此乃春後初製也。臣等不勝懽忭矣。上曰,此作,承旨持去,書二件,一則納于東宮,一則給編次人,可也。上曰,承旨至誠矣。鳳漢曰,然矣。而文亦善讀矣。上曰,神氣何時快勝乎?鳳漢曰,此則非所慮也。今則聖候平復,只在行步矣。聖上每以春秋爲過慮,而聖上氣力,出尋常萬萬,必當遄臻康復矣。鳳漢曰,醫官朔寧郡守李以楷瓜期已近,而當此差備待令之時,不可等待其當朔,先卽改差,令該曹,口傳付軍職冠帶常仕,何如?上曰,依爲之。出擧條上就座,鳳漢進羚羊角茶,上進御後,下敎曰,藥味漸惡矣。諸臣亦有能堪此者乎?鳳漢曰,豈可堪也?今日則坐御時,所見甚勝矣。上試立,命諸臣觀瞻,諸臣仰瞻後,齊聲奏曰,比昨朝尤勝矣。鳳漢曰,靜察動靜,脚部幾如常,必是痰候在腰腿間者,顯有疏散之漸,旣有應動,必臻遄康矣。泰遠曰,松節茶,午間更爲進御好矣。鳳漢曰,洪晟之父,以此得力云,不必每調羚羊角,第爲隨宜進御,而以浹洽爲度,毋使勝氣則好矣。上,下詢泰遠曰,諸臣每謂予差勝,汝輩所見亦然乎?泰遠對曰,雖以臣等所見言之,今則可謂快康矣。上曰,點檢年紀,予不能自保其遄康矣。鳳漢曰,何可以凡老人筋力,比擬於聖上耶?益加調攝,庶宜遄康。古語云,惟有寬心,是良方,每事必寬聖慮,寔一良方矣。鳳漢曰,今番聖候,全添於世孫患候時矣。上曰,安得不然也。其時之慮,一則宗國,一則止慈矣。鳳漢曰,世孫誠孝,出尋常萬萬,雖以今番侍湯時觀之,每有焦遑之色,靡或少有弛慮之時矣。上曰,誠然矣。令鳳漢等先退,命臣光璧,出諭在院承旨及儒臣,持警世問答入侍事。出榻敎同副承旨李蓍建,副應敎金龜柱進伏,命龜柱·蓍建,輪讀警世問答訖。命龜柱先退,命臣光璧,出召宣傳官入侍,宣傳官金載仁進伏。上曰,汝往近郊,看審春耕及牟麥如何,以奏,可也。載仁承命退出,蓍建曰,修撰鄭昌聖以其親病,陳疏徑出,原疏以國忌齋戒,纔已退却矣。所當直捧禁推傳旨,而此與無端徑出有異,推考警責,何如?上曰,依爲之。出擧條命臣光璧,出俟載仁偕入,賤臣及載仁進伏。載仁奏曰,雨暘適中,春耕皆已善墾,牟麥亦頗茁茂,有登熟之望。諸臣以次退出。
丙戌四月初六日午時,上御會祥殿。藥房入診時,都提調洪鳳漢,提調沈鏽,副提調趙榮進,記事官崔光璧·權德訓·洪彦喆,醫官李泰遠·鄭允協·慶絢·吳道炯·金孝儉·鄭允說·柳光翼以次進伏訖。鳳漢曰,午間,聖體若何?上曰,一樣矣。鳳漢曰,水刺,亦何如?上曰,亦一樣矣。鳳漢進羚羊角茶,上進御,仍命診候,泰遠等診候訖。奏曰,脈候左右三部,一樣調緩,有闊體矣。泰遠曰,松節茶常常進御,而水刺前進御,尤好矣。自內局連爲入之,何如?上曰,酌宜入之,可也。鳳漢曰,洪晟每言松節茶之好矣。上曰,洪晟入直乎,鳳漢曰,聞方入直云矣。命臣光璧,出諭兵曹參知洪晟入侍事。出榻敎兵曹參知洪晟進伏,上曰,世孫幾日後,快愈乎?泰遠曰,一望後,內官左右扶腋,始爲起立矣。一念後,漸進平復矣。上曰,作之不已,乃成君子,今日世孫之如此快復,予以爲神奇矣。上曰,參知之父,得效於松節茶云,方文學於何處耶?晟對曰,別無學得處,此是脚部例用之藥也。上曰,使臣越江狀啓入來耶?鳳漢曰,尙未入來矣。榮進曰,義州連卜狀啓,昨始入來,而自柵門二日,方越江云,昨日間,似越江矣。上曰,金相鳳之肥大,比李錫杓,何如?榮進曰,李錫杓則比金相鳳,至疲且小矣。上曰,參知與戶議,誰爲愈衰乎?鳳漢曰,參知鬚髮雖白,而甚堅强矣。上曰,羚羊角方文,見於何書,而金相鳳亦聞於何處耶?鳳漢曰,聞於趙翼命云矣。上曰,卿見趙翼命乎?鳳漢曰,此乃趙遠命之弟也。遠命則臣曾見之,而翼命則臣未見之矣。榮進曰,臣昨始聞之,臣之孫女,十三歲有此症,試此卽效云,似亦聞相鳳之經驗而試之矣。鳳漢曰,夕湯劑亦依昨日,當以粟米飮進御矣。上曰,卿等勿爲入來,只粟米飮煎入,可也。出榻敎諸臣以次退出。退出時,上曰,松節茶調羚羊角末,明日亦爲連進,可也。出榻敎
丙戌四月初六日酉時,上御會祥殿。儒臣入侍時,右副承旨鄭述祚,副應敎金龜柱,副修撰朴師海,假注書崔鈺,記注官辛應三,記事官洪彦喆以次進伏訖。上命上番,讀警世問答,讀訖,命下番及承旨讀訖。諸臣以次退出。
上在慶熙宮。停常參·經筵。
文定王后忌辰。
大殿·中宮殿·惠嬪宮·世孫宮·嬪宮,政院·玉堂口傳問安。答曰,知道。
藥房都提調洪鳳漢,提調沈鏽,副提調趙榮進啓曰,伏未審夜間,聖體調攝,若何,痰候何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。松節茶進御之後,寢睡一向差勝,今日氣亦頗勝,庶有向復之勢矣。中宮殿·惠嬪宮口傳問安。答曰,知道。
傳于尹得養曰,藥房入侍。
以承傳色口傳下敎曰,門申飭,常時爲之矣。況此時乎?今日則尤爲駭然,坐直承旨及都承旨遞差。
又以承傳色口傳下敎曰,行副司直趙明鼎,戶曹參議李基德承旨除授,牌招察任,房順房。
又以承傳色口傳下敎曰,都承旨,三院提調例兼。
李基德啓曰,大司憲李應協,庭試武科二所進,執義邊得讓,庭試武科一所進,掌令郭鎭純,牌不進,任一源,陳疏下鄕,持平洪檢,牌不進,李亨元,傳旨未下,今日以監察茶時之意,敢啓。傳曰,知道。
以承傳色口傳下敎曰,內班院入直中官,只有二三員,事之寒心,莫此爲甚。金明佑·金景佑,令內府除案,其中特甚者,承傳色中官韓聖揆,日又高而不爲待令,亦令除案事,分付。
金魯鎭啓曰,假注書崔鈺,事變假注書安廷玹身病猝重,勢難察任,今姑改差,何如?傳曰,允。
李基德啓曰,憲府連日監察茶時,事甚未安。除在外試所進去傳旨未下外,不爲行公人員,竝卽牌招,何如?傳曰,允。
李商芝,以都摠府言啓曰,今日入直內三廳武兼禁軍及軍兵等,當爲中日習射,而國忌相値,不得爲之之意,敢啓。傳曰,知道。
丙戌四月初七日辰時,上御會祥殿。藥房入診時,都提調洪鳳漢,提調沈鏽,右承旨李萬恢,記事官崔光璧,記注官辛應三,記事官洪彦喆,醫官李泰遠·鄭允協·慶絢·吳道炯·金孝儉·鄭允說·柳光翼以次進伏訖。鳳漢曰,夜間,聖體若何?上曰,今日則似顯勝矣。鳳漢曰,俄承藥院之批,下情不勝慶忭矣。上曰,汗候連有之矣。泰遠曰,此最好矣。上曰,頃年動駕日,有下敎。況今年,令吾民幾朔用心,以內局,其猶入直,不無趑趄之弊,今已向差,燈夕觀燈,依例爲之事,分付。出傳敎上曰,承旨,誰也?鳳漢曰,李萬恢也。鳳漢調進羚羊角茶,上進御。命診候,泰遠等診候訖,奏曰,脈候一樣調均,有闊體矣。鳳漢曰,藥院例兼,雖無相避,而臣與新除副提調,有應避之嫌矣。上曰,誰可合者?鳳漢曰,韓師直·鄭存謙·尹得養·李景祜等,皆可合矣。上曰,尹得養最好矣。鳳漢曰,前都承旨則今日入直藥院,而非本院望直矣。上曰,然乎?鳳漢曰,承旨一人,亦未差矣。上曰,李瀰今爲何官也?鳳漢曰,大司成矣。上曰,行公乎?鳳漢曰,然矣。上曰,此是內局提擧,不可曠焉。都承旨趙明鼎許遞,其代,參判尹得養除授,牌招察任,三院副提調例兼,參知洪晟除授,牌招察任,房順房。出傳敎鳳漢曰,京畿監司洪麟漢狀啓,備陳道內種糧不足之狀,仍請應留庫十六萬三千七百石零中,限八萬一千石,特爲加分,以爲及時接濟事,令廟堂,稟處矣。畿內穀物,本來不敷,民情又甚悶急,特依狀施行,何如?上曰,依爲之。出擧條上曰,如民事狀啓,則入之,可也。鳳漢曰,姑無矣。午湯劑亦依前下敎,當以羚羊角茶入之矣。上曰,依。命鳳漢等先退,命臣光璧,出諭儒臣持警世問答入侍事。出榻敎副應敎金龜柱,修撰朴師海進伏。上曰,使臣越江狀啓入來乎?萬恢曰,姑未入來矣。命龜柱等及萬恢,讀警世問答訖。諸臣以次退出。
丙戌四月初七日未時,上御會祥殿。藥房入診時,都提調洪鳳漢,提調沈鏽,副提調尹得養,記事官崔光璧,記注官辛應三,記事官洪彦喆,醫官李泰遠·鄭允協·慶絢·吳道炯·金孝儉·鄭允說·柳光翼以次進伏訖。鳳漢曰,午間,聖體若何?上曰,今日始有陽界上意思矣。鳳漢曰,午間水刺,亦爲進御乎?上曰,進御麥飯,而口味頗勝矣。上親自坐御,鳳漢等曰,近來顯勝矣。上曰,此二月後,初爲之耶?鳳漢曰,然矣。鳳漢進羚羊角茶,上進御。仍命診候,泰遠等診候訖,奏曰,脈候調均中,有闊體益勝矣。上曰,都承旨何時入侍耶?得養對曰,去年八月後,始爲入侍矣。上令瞻望曰,與其時,何如?得養仰瞻後,奏曰,玉色有勝無減矣。鳳漢曰,在前輪直時,各司例爲開坐,卽今許久廢坐,有不得已之事,則間間爲之,好矣。上曰,使之開坐,可也。出擧條鳳漢曰,如備局公事,雖在藥房無事時,則亦可爲之,故備局則別無開坐之事矣。上曰,各司坐起爲之,可也。出榻敎鳳漢曰,服松節茶後,氣似惺惺,小水亦頓勝矣。泰遠曰,大體行氣,無如松節茶者矣。上曰,向日則睡覺後,氣甚殊常矣。自數日來則雖寢睡之後,惺惺如一矣。鳳漢曰,夕診,亦當進粟米飮矣。上曰,夕診,何必更爲之也?只煎入粟飮,明日亦依前,可也。出榻敎鳳漢曰,明日湯劑則更爲稟定,好矣。上曰,羚羊角欲數次加服矣。已進者,今爲幾許也?鳳漢曰,已爲一兩八錢,至再明則準三兩矣。上曰,然則當限三兩服之矣。上曰,今日親擧數匙,運用之際,亦頗容易,大抵顯勝矣。鳳漢曰,今則果能運筆乎?上命得養進筆,書下今愈二字曰,運筆,亦與前稍勝矣。鳳漢等曰,久廢之餘,字畫間架,如是分明,可驗運用之稍便矣。臣等尤不勝懽忭矣。諸臣以次退出。
上在慶熙宮。停常參·經筵。
大殿,政院·玉堂口傳問安。答曰,知道。勿爲問安。中宮殿·惠嬪宮·世孫宮·嬪宮,政院·玉堂口傳問安。答曰,知道。
藥房都提調洪鳳漢,提調沈鏽,副提調尹得養啓曰,伏未審夜間,聖體調攝,若何,痰候何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。今則果有向差之勢,步若復常,至願畢矣。
中宮殿·惠嬪宮,藥房口傳問安。答曰,知道。
李商芝啓曰,大司憲李應協,庭試武科二所進,執義邊得讓,庭試武科一所進,掌令郭鎭純,傳旨未下,任一源,陳疏下鄕,持平洪檢·李亨元傳旨未下,今日以監察茶時之意,敢啓。傳曰,知道。
事變假注書安廷玹改差,代以洪相簡爲事變假注書,李基德啓曰,事變假注書洪相簡時無職名,令該曹依例付軍職冠帶常仕,何如?傳曰,允。
假注書崔鈺改差,代以閔鍾烈爲假注書。
假注書閔鍾烈在外,代以柳焵爲假注書。
李萬恢啓曰,假注書柳焵時無職名,令該曹依例付軍職,冠帶常仕,何如?傳曰,允。
傳于尹得養曰,藥房入侍。
李商芝,以備邊司言啓曰,本司武郞廳李泰遠,奔走勤仕,又滿十五朔,依例陞敍,或守令除授事,捧承傳施行,何如?傳曰,允。
李商芝,以武二所差備官以試官意言啓曰,今此庭試初試時,兩所各取二百五十人事,命下矣。柳葉箭六兩,今已畢射,而兩技入格,僅爲六人。元額未充之數,至於二百四十四人,取考謄錄則在前如此,依傳敎六兩三矢入格與柳葉箭三中四分,比劃先付後,柳葉箭入格之類,一從矢數陞付矣。元額未滿之數,以單技入格人,依近例次次陞付之意,敢啓。傳曰,知道。
李商芝,以武二所差備官以試官意言啓曰,本所柳葉箭六兩,今已畢試,而兩技入格,不過九人矣。元額未充之數,勢將依近例,單技入格中,從矢數次次陞付之意,敢啓。傳曰,知道。
丙戌四月初八日辰時,上御會祥殿。藥房入診時,都提調洪鳳漢,提調沈鏽,副提調尹得養,記事官崔光璧,記注官辛應三·洪彦喆,醫官李泰遠·鄭允協·慶絢·吳道炯·金孝儉·鄭允說·柳光翼以次進伏訖。鳳漢曰,夜間,聖體諸節若何?上曰,行步外,寢睡·水刺,俱善爲之矣。上曰,今則行步之外,俱已向差,內局外,諸入直人,自今日撤直事,分付。出傳敎鳳漢曰,以臣等之心推之,遽然退歸,想多戀觖之懷,姑令輪直,何如?上曰,比於內局有間,何必留也?若欲召見,則當自內,分付矣。先命診候,泰遠等診候訖,奏曰,脈候調均益勝,而左右俱有活體矣。鳳漢曰,連承藥院之批,仰認聖候之益勝矣。上曰,然矣。心有所恃,然後能如是矣。鳳漢進羚羊角茶,上進御,命臣光璧,出諭大臣入侍事。出榻敎領府事尹東度,左議政金相福,右議政金致仁進伏。東度曰,近日,聖體若何?上曰,行步外,俱勝矣。相福曰,向伏聞巾·袍御椅子云,群情不勝懽忭矣。致仁曰,大體茶飮後,顯勝矣。比再昨入侍時,玉色益敷腴矣。上曰,今則予心亦有所恃矣。鳳漢曰,每與左相相戲,以爲今此羚羊角之效,左相當爲元勳云矣。相福曰,房堗頗溫,得無有汗候乎?上曰,時有之矣。命藥房及大臣先退,得養曰,左承旨金魯鎭有身病,不得仕進矣。上曰,左承旨許遞,大司成李瀰除授,牌招察任。出傳敎上曰,今明日,連進羚羊角茶,夕後則以粟米飮,連進,可也。諸臣以次退出。
丙戌四月初八日未時,上御會祥殿。藥房入診時,都提調洪鳳漢,提調沈鏽,副提調尹得養,記事官崔光璧,記注官辛應三,記事官洪彦喆,醫官李泰遠·鄭允協·慶絢·吳道炯·金孝儉·鄭允說·柳光翼以次進伏訖。鳳漢曰,午間,聖體若何?上曰,一樣差勝矣。鳳漢曰,午間水刺,亦爲進御乎?上曰,進御而口味亦稍勝矣。鳳漢調進羚羊角茶,上進御,仍命診候,泰遠等診候訖,次第奏曰,脈候調緩之中,陽氣發見,左右俱有闊體益勝矣。鳳漢曰,夕後粟米飮,亦依前乎?上曰,依。諸臣以次退出。
上在慶熙宮。停常參·經筵。
未時申時,日暈。
夜自一更至三更,月暈,廻木星。
藥房都提調洪鳳漢,提調沈鏽,副提調尹得養啓曰,伏未審夜間,聖體調攝,若何,痰候何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。寢睡與氣則一向差勝矣。中宮殿·惠嬪宮,藥房口傳問安。答曰,知道。
李商芝啓曰,大司憲李應協,執義邊得讓呈辭,掌令郭鎭純,持平洪檢·李亨元傳旨未下,掌令任一源陳疏下鄕,今日以監察茶時之意,敢啓。傳曰,知道。
傳于李萬恢曰,昨撤直,今不進,其心可尙,宜守其志,以成其美,特遞春坊,令該曹付軍職。
傳于李商芝曰,前文學鄭厚謙,卽爲口傳付軍職。
兵曹口傳政事,副司果鄭厚謙。
事變假注書洪相簡有頉,代以吳鉉胄爲事變假注書。
李商芝啓曰,事變假注書吳鉉胄,時無職名,令該曹,依例付軍職冠帶常仕,何如?傳曰,允。
假注書柳焵有頉,代以李馨德爲假注書。
傳于尹得養曰,藥房入侍。
以慶尙監司金應淳狀啓,四月令薦新生竹筍,節序差早,限內不得封進,惶恐待罪事,傳于尹得養曰,勿待罪事,回諭。
尹得養,以吏曹言啓曰,前典籍金益聲,曾因特敎,施以永刊仕版之律,其後又有永爲庶人之命,而臣曹不能覺察,混置於刊板秩,今番頒赦,歲抄中又爲書入,至蒙給牒之典矣。職在該曹,矇然至此,不勝惶恐。待罪金益聲則令政院,傳旨中付標,何如?傳曰,允。勿待罪。
丙戌四月初九日辰時,上御會祥殿。藥房入診時,都提調洪鳳漢,提調沈鏽,副提調尹得養,記事官崔光璧,記注官辛應三,記事官洪彦喆,醫官李泰遠·鄭允協·慶絢·吳道炯·金孝儉·鄭允說·柳光翼以次進伏訖。鳳漢曰,夜間,聖體若何?上曰,一樣差勝矣。鳳漢曰,寢睡·水刺之節,亦何如?上曰,亦如前矣。仍下敎曰,進御粥水刺未久,先診,可也。泰遠等診候訖,次第奏曰,脈候左右三部,俱有活體,調均舒安,一樣差勝矣。鳳漢進湯劑,上進御。諸臣以次退出。
丙戌四月初九日未時,上御會祥殿。藥房入診時,都提調洪鳳漢,提調沈鏽,副提調尹得養,記事官崔光璧,記注官辛應三,記事官洪彦喆,醫官李泰遠·鄭允協·慶絢·吳道炯·金孝儉·鄭允說·柳光翼以次進伏訖。鳳漢曰,午間,聖體若何?上曰,一樣矣。鳳漢曰,午間水刺,亦爲進御,而食味亦勝乎?上曰,進御而亦一樣矣。鳳漢調進羚羊角茶,上進御,命醫官等診候,泰遠等診候訖,奏曰,脈候左右三部,一樣調均,有闊體矣。鳳漢曰,夕後則亦當依前,煎入粟米飮,而明日湯劑,當稟定矣。泰遠曰,羚羊角今已準三兩,建功湯近久停止,此後三四日,連進建功湯,其後亦當更爲稟定,而松節茶則每每量宜進御,好矣。上曰,建功湯停止,今爲幾日也?泰遠對曰,五日矣。建功湯,當日三進御,而松節茶不拘時,一日四五次,進御,好矣。上曰,建功湯,一日三次過矣,日再進御,好矣。而松節茶亦量宜進御,似好矣。鳳漢曰,然則松節茶每朝,當自內局入之矣。上曰,洪晟入直耶?鳳漢曰,入直矣。命臣光璧,出諭同副承旨洪晟入侍事。出榻敎同副承旨洪晟進伏,上曰,松節茶,承旨之父則日服幾次。晟對曰,臣父則一日服數三次矣。上曰,製法,何以爲之也?晟對曰,以藥材,麤末而釀之矣。上曰,與予今所服者,其法,何如?泰遠曰,內局所進者,濃煎藥材,以其水釀之,而又以麤末藥材,有新釀者,而但味不如濃煎而釀者,且藥力,亦不如濃煎者矣。鏽曰,麤末味甚不好,藥力亦不及於濃煎者,不可以此而進御矣。上曰,提調一言,可謂約而盡矣。上曰,然則建功湯,自明日煎入,可也。出榻敎諸臣以次退出。
上在慶熙宮。停常參·經筵。
夜一更,月暈。
自午時至酉時,日暈。
藥房都提調臣洪鳳漢,提調臣沈鏽,副提調臣尹得養啓曰,伏未審夜間,聖體調攝,若何,痰候何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢此問安。竝爲仰稟。答曰,知道。於氣一向差勝矣。
中宮殿·嬪宮,藥房口傳問安。答曰,知道。
李商芝,以都摠府言啓曰,今日入直內三廳武兼禁軍及軍兵等,中日習射,請出標信。傳曰,知道。
傳于尹得養曰,藥房入侍。
以規矩望筒,傳于李商芝曰,今番規矩,柳葉箭二中,以片箭比較。
李商芝啓曰,明日慕華館慶科庭試武科殿試時,兩司當爲進參,城上所,牌招言送之意,敢啓。傳曰,知道。
又啓曰,武試所監試官,以城上所牌招矣。執義邊得讓纔已違牌,憲府他無推移進去之員,大司憲李應協卽爲牌招,使之進去,何如?傳曰,允。
又啓曰,明日慕華館慶科庭試武科殿試時,命官何大臣進去乎?敢稟。傳曰,尹領府事進去。
李萬恢啓曰,今此庭試試望中,時無職名人,令該曹,依例口傳付軍職,何如?傳曰,允。
趙明鼎·李在協·金魯鎭爲副司直,申思運·趙㻐·李澤遂·宋載經爲副司果。
李萬恢,以弘文館言啓曰,修撰李在簡親病呈辭在外,鄭昌聖文武試所進去,副修撰朴師海·尹承烈試牌不進,下番無他推移之員,不得已以上番,姑降入直之意,敢啓。傳曰,知道。
李基德,以兵曹言啓曰,今四月十一日,武臣賓廳武經講書日次,而殿試相値,不得爲之之意,敢啓。傳曰,知道。
又以兵曹言啓曰,前科未及來赴之直赴殿試捧承傳人別武士,權世柱等二十二人,隨其錄名,許赴於明日庭試殿試之意,敢啓。傳曰,知道。又以兵曹言啓曰,訓鍊都監砲手朴德三·李鎭郁·金鳳瑞·申致龍·尹東達·孫秀善等,內中日試才時,鳥銃無間連三次三發三中,似當依法典,直赴殿試,所受賜馬之帖,亦當還收,而係干恩典,目下不敢擅便,上裁,何如?傳曰,依例直赴。
又以義禁府言啓曰,今此春塘臺庭試時,本府都事,皆爲赴擧,武都事一員,本府入直,而當直入直公事回公都事及靑陽門·慕華館·南北門禁亂都事,無以推移,假都事五員,卽令該曹,依例差出,何如?傳曰,允。
丙戌四月初十日辰時,上御會祥殿。藥房入診時,都提調洪鳳漢,提調沈鏽,副提調尹得養,記事官崔光璧,記注官辛應三,記事官洪彦喆,醫官李泰遠·鄭允協·慶絢·吳道炯·金孝儉·鄭允說·柳光翼以次進伏訖。鳳漢曰,夜間,聖體若何?上曰,一樣矣。鳳漢曰,寢睡·水刺之節,亦何如?上曰,亦一樣矣。命先診候,泰遠等診候訖,奏曰,脈候一樣調均,亦有活體矣。鳳漢曰,水刺前,進御松節茶乎?上曰,早飯時進御矣。鳳漢曰,每以其時爲度好矣。鳳漢進湯劑,上進御,仍下敎曰,心則爽然矣。鳳漢曰,建功之力,不少矣。上曰,試望入之乎?鳳漢曰,出望而時未入啓矣。命臣光璧,出諭試望入啓,一邊牌招事。出榻敎上召李泰遠下敎曰,建功湯再次所入六錢重人蔘,不少矣。一日二貼,可也。泰遠曰,只日再進御,則一貼三錢,太少矣。上曰,何至少也?上,下詢李泰遠曰,太熨之法,何以爲之?泰遠奏曰,太熨之法,爛烹入于橐中,使之糜爛無塊,然後藉於臥內,以屢件,循環煖藉則好矣。上曰,蒼耳子洗法,亦好乎?泰遠曰,此亦好矣。而腰腿間治法,無如太熨矣。伏願速試太熨,且厚御當處,常令有汗候,好矣。諸臣以次退出。
丙戌四月初十日未時,上御會祥殿。藥房入診時,都提調洪鳳漢,提調沈鏽,副提調尹得養,記事官崔光璧,記注官辛應三,記事官洪彦喆,醫官李泰遠·鄭允協·慶絢·吳道炯·金孝儉·鄭允說·柳光翼以次進伏訖。鳳漢曰,午間,聖體若何?上曰,一樣矣。鳳漢曰,進御水刺乎?上曰,進御矣。鳳漢曰,進御茶飮乎?上曰,再次進御而味不至甚惡矣。鳳漢進湯劑,上進御,鳳漢曰,今日亦爲寢睡乎?上曰,乍爲之而神氣則如常矣。鳳漢曰,寢睡後,神氣之如常,誠好矣。命診候,泰遠等診候訖,奏曰,脈候一樣差勝而有活體矣。鳳漢曰,如此之時則玉色如常,怳若非有問候之時矣。上出示頭髮底凝膩處曰,此如小兒髮底樣,緣何致爾也?泰遠曰,眞液不燥,故能凝膩如此矣。黑髮之復生,實由於眞得人蔘之精液矣。鳳漢曰,此亦建功之效也。府院君金漢耉曰,以得力於蔘之精華而致此矣。上曰,似或然矣。上曰,世人皆以人間有人蔘,爲神奇矣。鳳漢曰,自上所進御者,已過二百餘斤,今則爲常茶飯,脾胃若尋常,則豈能若是乎?鳳漢曰,明日湯劑,亦當依前乎?上曰,依。諸臣以次退出。
上在慶熙宮。停常參·經筵。
日出時,日色赤。
李基德曰,大司憲李應協,庭試武科殿試監試官進,執義邊得讓,掌令郭鎭純,持平洪檢·李亨元傳旨未下,掌令任一源,陳疏下鄕,今日以監察茶時之意,敢啓。傳曰,知道。
藥房都提調臣洪鳳漢,提調臣沈鏽,副提調臣尹得養啓曰,伏未審夜間,聖體調攝,若何,痰候何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。寢睡與氣候,一向差勝矣。
中宮殿·惠嬪宮,藥房口傳問安。答曰,知道。
傳于尹得養曰,藥房入侍。
傳于洪晟曰,欲令讀之留置軸,坐直承旨與徐命膺·尹東昇持入,尹慶龍爲事變假注書。
李萬恢,以吏曹言啓曰,新除授平安道都事柳雲翼呈狀內,身病猝重,時月之內,萬無起動赴任之望,斯速入啓變通云,依例改差,何如?傳曰,允。
丙戌四月十一日辰時,上御會祥殿。藥房入診時,都提調洪鳳漢,提調沈鏽,副提調尹得讓,記事官崔光璧,記注官辛應三,記事官洪彦喆,醫官李以楷·李泰遠·慶絢·鄭允協·吳道炯·金孝儉·鄭允說·柳光翼以次進伏訖。鳳漢曰,夜間,聖體若何?上曰,諸節一樣矣。仍下敎曰,李以楷入來乎?鳳漢曰,朝者入來矣。鳳漢進湯劑,上進御,仍命診候,以楷等診候訖,奏曰,脈候左右三部,調均舒安,多有活體矣。鳳漢曰,椒熨,果試之而應動,何如?上曰,果試之則腰腿間痰氣,怳如注下脚部,而試步幾至一間矣。鳳漢曰,松節茶之效也。上曰,予亦靜思之,似是松節茶之效也。上曰,予大科時,每慮儒生之誤作矣。鳳漢曰,未知今日所出之題,果何如。上曰,擬春詔也。鳳漢曰,題甚好矣。此則當以漢文時事製之,侯邦則無詔矣。上曰,場中已有始書者否?鳳漢曰,似已有始書者矣。上曰,建功之味,尤難於松節茶矣。泰遠曰,以有白木故也。鳳漢曰,近日湯劑,只進二貼者,以其間御松節茶也。多少,當自內局,量宜入之,毋遺進御,好矣。上曰,松節茶出於何醫書也?鳳漢曰,出自本草彙言,而左相得來矣。左相慣知藥性,而右相亦深知矣。上曰,凡故事,古老相傳而知之矣。鳳漢曰,聖敎誠然矣。兪奉朝賀每亹亹於國朝故事,於某人之履歷,某姓之譜牒,皆歷數而知之矣。上曰,太熨之方,已具備耶?泰遠曰,已具備而明日食後,當試之矣。上曰,予之行步後,群下必有所請者矣。鳳漢曰,此是當行之事,設或臣下有迷不能爲者,自上宜指敎而行之矣。人君望八之年,久未行步,而旋能復常,實往牒所無之慶也。鳳漢曰,李以楷旣已上來,慶絢則下送,何如?上曰,依。諸臣以次退出。
丙戌四月十一日未時,上御會祥殿。藥房入診時,都提調洪鳳漢,提調沈鏽,副提調尹得養,記事官崔光璧,記注官辛應三,記事官洪彦喆,醫官李以楷·李泰遠·鄭允協·慶絢·吳道炯·金孝儉·鄭允說·柳光翼以次進伏訖。上進御,鳳漢等曰,今則起居之節如此,顯是松節茶之效也。上曰,果然而每至晩後,方差勝矣。命診候,以楷等診候訖,奏曰,脈候調均舒暢之中,闊體益勝矣。上曰,慶絢何當下去耶?鳳漢曰,午診後當下去矣。鳳漢曰,腎瀝湯實有原效,而近效則松節茶之功,爲主,大抵近來凡節,日漸差勝矣。上曰,一樣矣。鳳漢曰,一樣中,亦有差勝者矣。府院君金漢耉曰,雖以俄間,親自起動觀之,實有顯勝矣。鳳漢曰,今則脚部運用,亦日漸差勝乎?上曰,脚部無力則稍勝於前矣。鳳漢曰,今則臂部運用,亦似堅確矣。泰遠曰,正月以後,今始如此矣。上曰,今則快知其氣降乎?泰遠曰,腎瀝湯後,顯然氣降矣。松節茶進御後,尤有益於行氣,而近日脚部之如此者,此是好消息也。熨法亦一試無妨矣。鳳漢曰,明日湯劑,亦依前乎?上曰,依。諸臣以次退出。
丙戌四月十一日戌時,上御會祥殿。坐直承旨兩試官入侍時,右副承旨李基德,假注書李馨德,記注官辛應三,記事官洪彦喆,試官徐命膺·尹東昇以次進伏訖。上曰,考幾軸乎?命膺對曰,近百軸矣。上曰,兩試官各讀五張,可也。讀訖,上曰,早呈之文,亦皆善矣。以此觀之,厥題似好矣。命膺曰,天字軸之如是者,亦未易矣。此題果好而然矣。題甚好,時刻且緩,故收券之多,未有如今番無一人曳白者矣。上曰,取捨似難矣。命尹東昇更讀一天,上曰,此翻混作軸者耶?東昇曰,此則隨入而作軸矣。仍命退出曰,無遺才而善考,可也。試官先退,上曰,承旨,誰也?曰,李基德也。上曰,除承旨後,初見矣。上曰,科題甚好,而是予初出之題也。基德曰,題甚好,名作當出矣。上曰,此題如無名作,則朝鮮之文,可謂板蕩矣。上曰,題,不書漢文,而猶以漢文事製之矣。基德曰,此是易知者而然矣。仍命注書,知入又考幾軸,又命曰,今日如不可盡考,則待明日考之,而各別精考,分付試所,可也。仍爲退出。
上御慶熙宮。停常參·經筵。
夜四更,月暈右珥。
午時未時,日暈兩珥。
藥房都提調臣洪鳳漢,提調臣沈鏽,副提調臣尹得養啓曰,伏未審夜間,聖體調攝,若何,痰候何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢此問安。竝爲仰稟。答曰,知道。寢睡幾乎若常,氣則日益差勝矣。
中宮殿·惠嬪宮,藥房口傳問安。答曰,知道。
李基德啓曰,大司憲李應協,庭試武科殿試監試官進,執義邊得讓,掌令郭鎭純,持平洪檢·李亨元,傳旨未下,掌令任一源,陳疏下鄕,今日以監察茶時之意,敢啓。傳曰,知道。
傳于李萬恢曰,藥房入侍。
以承傳色口傳下敎曰,命官提學,入侍科次,其餘試官,依頃日例,月廊科次。
傳于李瀰曰,試所先爲入侍。
李商芝曰,今番庭試武科殿試原榜中,康周直赴,其中權世柱·洪鳳瑞·林貴昌·金元澤·朴昌震·朴枝興·韓順復·吳成大·玄尙默·玄二才·金鳳龍·梁天興·印時佑·李大允·高成潤·高龍得·高允成·具以謙·曺應來·尹得範·韓命壽·裵允卿等錄名單子,無緣不呈,竝陳試之意,敢啓。傳曰,知道。
丙戌四月十二日辰時,上御會祥殿。藥房入診時,都提調洪鳳漢,提調沈鏽,副提調尹得養,記事官崔光璧,記注官辛應三,記事官洪彦喆,醫官李以楷·李泰遠·鄭允協·吳道炯·金孝儉·鄭允說·柳光翼以次進伏訖。鳳漢曰,夜間,聖體若何?上曰,稍勝矣。命先診候,以楷等診候訖,奏曰,脈候一樣調均之中,活體益勝矣。上親自坐御,下敎曰,今日始不凭人而坐矣。泰遠曰,熨具已備,午湯劑後,當待令矣。上曰,今番收券之多,予所創見矣。鳳漢等曰,然矣。題好故無曳白者云矣。鳳漢進湯劑,上進御,命臣光璧,出諭在院承旨,持合考軸,與試官尹東昇入侍事。出榻敎右承旨李萬恢,試官尹東昇進伏,上曰,考幾許耶?東昇對曰,所考者爲一千六百丈矣。上曰,擢置者幾張耶?東昇曰,十九張矣。上曰,諸作,何如?東昇曰,晩呈者,則不足矣。上曰,晩呈者,多是走筆矣。命東昇讀訖,仍命東昇曰,往諭命官,以精重取舍,此合考文,亦任意取舍之意,分付,可也。東昇先退,府院君金漢耉曰,今以科作讀奏時,領會推之,上候幾至快復之境矣。上曰,尹東昇之聲音,每於聽瑩時聞之,則了然矣。上曰,承旨,誰也?鳳漢對曰,李萬恢也。上曰,李萬恢家,有堂上乎?鳳漢對曰,李渙也。上曰,與李萬恢爲幾寸乎?鳳漢曰,三寸親矣。上曰,儒生輩其能弛心而眠乎?鳳漢曰,然矣。待榜則不如增廣矣。上曰,實才待榜,亦然乎?鳳漢曰,然矣。增廣節製則皆是實材自期之科,故故相臣豐陵登科時,故重臣尹淳,見其科作曰,今番君爲之,此後則吾當爲之矣。其後節製,果皆爲之矣。上曰,尹領府事之子,年今,幾何?鳳漢曰,三十九矣。上曰,尙少矣。鳳漢曰,以科儒言之,則亦不少矣。上曰,左相之弟,年今,幾何?鳳漢曰,一則五十一矣,一則四十餘矣。上曰,科工,何如?鳳漢曰,皆善爲之,而其季則不屑於科第云矣。命臣光璧,出諭時·原任入侍事。出榻敎領府事尹東度,左議政金相福,右議政金致仁進伏。東度曰,近日聖體若何?上曰,漸勝矣。相福曰,行步,何如?上曰,亦少勝矣。致仁曰,水刺,亦何如?上曰,加意强進,而口啖尙不免厭進矣。仍下敎曰,雖得行步,予欲忍而不言,群下每生張大之念矣。鳳漢曰,此當行之事也。何敢不爲乎?鳳漢曰,守禦使因廣州府尹報狀,軍餉米三千五百石加分事,有所狀請矣。此旣有前例,民間形勢,亦甚悶急云,三千石特爲加分之分付,何如?上曰,依。出擧條鳳漢曰,近來行公,臺諫甚少,在外臺臣,宜有變通之道矣。上曰,依爲之。出擧條諸臣以次退出。
丙戌四月十二日未時,上御會祥殿。藥房入診時,都提調洪鳳漢,提調沈鏽,副提調尹得養,記事官崔光璧,記注官辛應三,記事官洪彦喆,醫官李以楷·李泰遠·鄭允協·吳道炯·金孝儉·鄭允說·柳光翼以次進伏訖。鳳漢曰,午間,聖體若何?上曰,一樣矣。命進湯劑,鳳漢進湯劑,上進御,仍命診候,以楷等診候訖,奏曰,脈候一樣調均舒安矣。命臣光璧,出諭新恩,竝爲入侍事。出榻敎新恩洪纘海·趙昌逵·任希簡·安大濟·沈命德·鄭福煥進伏楹外。上曰,每一人,次第進前,可也。洪纘海進前,命擧顔,上曰,鬚髮比前日所見,似少矣。上曰,得人矣。下御札,命得養讀後,授纘海曰,歸遺爾父也。爾父每眷戀世孫,故予今使世孫代書矣。上曰,面貌今則頗耿介矣。命纘海少退,楹外留待,又命昌逵進前,上曰,似厥父矣。鳳漢曰,比厥父稍婉矣。上曰,汝父後,汝又登科,追慕聖后,予心愴然矣。鳳漢曰,相亦好矣。命昌逵先退,希簡進前,上曰,見汝登科,乾道昭昭,汝長如此,吾老可知,爾思爾父,豈負國家?汝惟佩此言,毋替予至意。命希簡先退,大濟進前,上曰,汝又登科,貴矣。思頃時下敎,以輔國家,可也。命大濟先退,命德進前,上曰,相貌,好矣。命命德先退,商岳進前,上曰,暮年見予登科,予意不尋常,汝須勉力輔我,可也。命商岳先退,周萬進前,上曰,汝在何處也?對曰,居抱川矣。鏽曰,故參判洪尙賓之孫也。上曰,然乎?予講周易時,汝祖以特進官入侍,予常不忘,汝今登科,幸矣。命周萬先退,福煥進前,上曰,松江之幾代孫也?對曰,七代孫矣。與興恩爲幾寸乎?對曰,十三寸矣。鳳漢曰,鄭枋之姪矣。上曰,暮年此科,故相之孫爲之,勿忘此下敎,以報國恩,可也。命福煥先退,得養曰,趙守儉初聞下鄕云矣,聞方入來矣。命上番率入,上曰,上番翰林耶?得養曰,兼史矣。趙守儉進伏,上曰,汝與趙守誼幾寸乎?對曰,四寸矣。上曰,爲人亦精矣。上曰,洪纘海注書出去,塗墨以入,可也。賤臣承命,塗墨進前,上笑而下敎曰,使其家人,見此則必以爲魍魎所惑矣。一榜皆好,而洪尙賓之孫,亦好矣。上曰,此科得無苟且乎?鳳漢曰,何苟之有?步履平復,則又當爲之矣。上曰,庭試旣畢,京中儒武,其滯可悶,其令卽爲回鄕。噫,今番庭試,是豈攸料,欲命豈可?只云慶科,今年武科三榜,一竝除赴防事,分付。出傳敎以楷等進太熨訖,泰遠曰,雖夜間,頻頻替改,好矣。上曰,夜間當改幾次乎?泰遠曰,數三次,間間爲之,好矣。諸臣遂以次退出。
丙戌四月十二日未時,上御會祥殿。科次入侍時,左承旨李瀰,假注書李馨德,記注官辛應三,記事官洪彦喆以次進伏訖。上曰,南泰齊·徐命膺·鄭存謙·金尙重·任㻐·金致讓·李宅鎭·洪龍漢考於楹外。其餘試官韓師直·趙曮·尹東昇·兪漢蕭·李海重·洪趾海·鄭昌聖·李得一·李澤遂依前科,考於憶昔廊,可也。命注書率入考訖,命官泰齊,提學命膺,持合考入侍。上曰,合考幾張耶?泰齊曰,旣有下敎,故取十張,預差一張矣。命內局入診,進湯劑訖,上具笠御椅子,使世孫拆壯元。上曰,洪纘海也。今爲壯元難矣。命注書率來,賤臣承命出去,上曰,注書,誰也?得養曰,李馨德而故臺臣弘德之從弟也。拆任希簡,鳳漢曰,任璞之子也。拆安大濟,鏽曰,兼濟之兄也。上曰,三兄弟皆爲之矣。拆趙守儉,鳳漢曰,趙之族矣。拆李基任,拆李商岳,上曰,存中之子也。鳳漢曰,故相臣李濡盡心國事,不特北漢營築之勞,每以國家軍兵錢穀總數,書出一本,持之行久矣。今其子孫,連登科甲矣。拆沈命德,拆洪周萬,拆趙昌逵,鳳漢曰,今衿以倅而榮進之子也。上曰,然乎?拆鄭福煥,鳳漢曰,似是松江子孫矣。上曰,洪纘海文則善爲之,而貌則可憎矣。鳳漢曰,重臣之家壯矣。上曰,三兄弟之及第,可謂鬱葱葱矣。命拆預差,鳳漢曰,李禹圭也。上曰,可惜矣。命拆合考祕封,趙宗鉉,上曰,可惜矣。鳳漢曰,趙雲逵,有功之人,而今其子亦必爲之人矣。連拆至李瀚,上曰,試所承旨之弟也。至李秉正,上曰,其爲人可愛。鳳漢曰,此從兄弟,皆必貴之人矣。至金思穆,上曰,亦將爲之矣。鳳漢曰,必爲之人矣。上曰,洪纘海身亦長乎?鳳漢曰,然矣。洪啓禧晩節甚高,人所不及,且其家人,皆無荊棘而甚和平,故科甲如是連出矣。上曰,洪相簡將遠圖矣。上曰,趙昌逵,呂陽之外孫耶?鳳漢曰,然矣。與閔鍾烈爲六寸矣。昨日一天,果見落,誠爲幸矣。此則李彦衡之子會遂也。上曰,能爲一天難矣。仍命少退,諸臣以次退出。命內局入診,進湯劑訖,命注書,催促新恩入侍。洪纘海進前,命擧顔,上曰,鬚髥似好矣。以御札,命承旨讀後,以授纘海曰,歸遺爾父也。爾父每眷戀世孫,故吾今使世孫代書矣。趙昌逵進前,上曰,如厥父矣。鳳漢曰,稍美其厥父矣。上曰,汝父後,汝又登科,近思聖后,心益愴然。任希簡進前,上曰,見汝登科,乾道昭昭,汝長如此,吾老可知,宜思爾父,無負國家,予惟信汝矣。安大濟進前,上曰,汝又登科,貴矣。思頃時下敎,以輔國家,沈命德進前,上曰,相貌甚好。李商岳進前,上曰,暮年見汝登科,勉力輔我。洪周萬進前,上曰,汝在何處?對曰,居抱川矣。鳳漢曰,故參判尙賓之孫云矣。上曰,然耶?予講周易時,汝祖必以特進官入侍矣。鄭福煥進前,上曰,松江之幾世孫耶?對曰,七世孫矣。上曰,與興恩幾寸乎?對曰,十三寸矣。上曰,暮年別科而故相之孫爲之,勿忘此下敎,以報國恩。得養曰,趙守儉初聞下鄕云矣。聞方入來云矣。命承·史率入,上曰,上番翰林耶?得養曰,上番則兼春秋也。趙守儉進前,上曰,與趙守誼幾寸乎?對曰,四寸矣。上曰,爲人亦精矣。上命洪纘海留待,待筵退後,使入侍,入侍翰林,墨畫其髥,可也。鳳漢曰,入侍姑罷,使注書塗墨,好矣。上曰,依。仍爲入侍,上大笑曰,其家人見之,則必爲魍魎所惑矣。上曰,一榜皆好,而尙賓之孫,亦好矣。上曰,此科得無苟且乎?鳳漢曰,何苟之有?行步復常,則又當爲之矣。上曰,儒武想又企待矣。命書儒武回還及武科除赴方傳敎,醫官進太熨,泰遠曰,雖夜間,頻頻替改,好矣。上曰,夜間當幾次耶?泰遠曰,數三次,間間爲之,好矣。諸臣退出。
上在慶熙宮。停常參·經筵。
藥房都提調臣洪鳳漢,提調臣沈鏽,副提調臣尹得養啓曰,伏未審夜間,聖體調攝,若何,痰候何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。於今比前,可謂差勝,幾乎若常,故近以此爲批。噫,爲宗國,卽漢高捫足之意也。夙夜貼席,心則可悶,昨夜自慨,心不能耐。噫,一隅靑丘,昔年血脈,只予祖孫也?曾已下敎,祖依於孫,孫依於祖。吁嗟,海東,有七十三歲其祖,十五歲其孫,謂今國勢,孰比於此?可謂懍然。況五朔之內,景像若何?吁嗟,三朔,焦心宗國,其雖剛腸,心何耐乎?噫,昨冬以後,予則曰,以其焦心,尙今支撑,其亦異事,陟降默佑,我孫有德,初莫知何日起立,予臥若干日後,其能來見。噫,是誰之賜?是誰之賜,非特懲於昨年,若是陰眷,若不報答,此亦不孝也。故近者來見也,蒼蒼照臨,予心若夢焉。噫,此際其祖調攝,三朔之內,不能動而貼於席,求諸往牒,豈有是哉?以此之故,萬機日益叢脞,人事又益墮墜,人雖不言,予則自恧其中,於元良,此非特愛護而然也。實爲宗國之苦心。噫,若問昨冬,豈知有今日?每見元良,自謂望八其祖,何以致此?雖然,因此之故,不能勸乎孫,亦不能伸乎禮,春已過,夏將半,人道都盡,悠悠蒼蒼,庶諒此心,昔年聖心旣諒,藥院直宿,七年勿撤,而予則時異於古,不欲因予而不顧。少愈而曰,愈,難撤而命撤,以此自覺,輕先者,多矣。噫,外面若是快愈,若曰,裏面卽一,不能寸步起動,借匙而食者,豈不悶哉?豈不悶哉,噫,以此之故,民事若此,予心若此,一刻三秋,度日如年,其正謂今日也。若此而爲觀瞻而賜答,其亦文具,自今日,一遵舊例批答,藥院知悉。
中宮殿·惠嬪宮,藥房口傳問安。答曰,知道。
傳于尹得養曰,藥房入侍。
李商芝,以都摠府言啓曰,今日入直內三廳武兼禁軍及軍兵等,中日習射,請出標信。傳曰,知道。
又以啓曰,副摠管李柱國,以禁衛中軍,軍兵等中日試放事,南別營晝仕出去之意,敢啓。傳曰,知道。
李基德啓曰,憲府連日監察茶時,諫院許久闕啓,俱涉未安,兩司牌不進,傳旨未下外,不爲行公人員,竝卽牌招,何如?傳曰,允。
李商芝曰,臣依定式,今日進詣崇政殿月臺,入直禁軍等戎器服色點考,則皆無頉,仍以傳敎內辭緣,依例勞問,則亦皆好在云矣,敢啓。傳曰,知道。
傳于李基德曰,藥房入侍。
以承傳色口傳下敎曰,金漢耆文學除授。
有政。判書徐志修病,參議沈履之病不來,參判洪樂性進,右副承旨李基德進,吏批啓曰,判書徐志修,參議沈履之,俱以病不來,小臣獨政未安,何以爲之?敢稟。傳曰,仍爲之。
李基德,以吏批言啓曰,本曹正郞林德躋呈狀內,身病甚重,勢難察任云,依例改差,何如?傳曰,允。
又以啓曰,司饔院主簿趙鼎鎭,除授後,過限未肅拜,依例改差,何如?傳曰,允。
李聖檍爲司諫,朴奎壽爲掌令,洪九瑞爲正言,韓光會爲刑曹參判,鄭尙淳爲戶曹參議,洪述海爲兵曹參知,李翼元爲敦寧都正,李昌壽爲判義禁,洪相聖爲注書,李邦鵬爲鳳山郡守,金相肅爲朔寧郡守,睦祖永爲平安都事,書題單韓泰賢,李漢慶爲禮曹佐郞,典籍單洪纘海,內資主簿單金尙倜。
兵批,判書金尙喆進,右承旨李萬恢進,啓曰,黃海兵使·慶尙兵使今當差出,而擬望之人乏少,同道守令及他道守令,竝擬,何如?傳曰,允。
又啓曰,黃海水使今當差出,而擬望之人乏少,未準朔防禦使,竝擬,何如?傳曰,允。
李萬恢,以兵批言啓曰,景福宮衛將裵昌碩,昌慶宮衛將李道恒,文臣兼宣傳官金世珩,俱以實病,勢難供職,呈狀乞遞,竝今姑改差,何如?傳曰,允。
張聚五爲同知,南泰普·鄭允說爲僉知,金廷遇爲羽林將,李宜泰·安光福爲忠壯將,李觀祥爲慶尙左兵使,李仁康爲黃海兵使,同知單盧夏琦,僉知單尹鎭世,尹泰淵·具顯謙·李殷鼎·申大儁·金行一·鄭宅洙·李潚·姜潤·任一源爲副護軍,韓光會·趙榮進·李聖圭·李性源·鄭述祚·李蓍建爲副司直,朴相老·申大謙爲副司果,金兌齡爲昌慶衛將,崔斗芳爲景福衛將,李漢泰爲黃海水使,金聖遇爲統制使,李潤成爲右邊捕盜大將,張志豐爲禁軍別將。傳于李基德曰,右邊捕將,以左邊捕將兼察。
李基德曰,右邊捕將,以左邊捕將兼察事,命下矣。左邊捕將鄭汝稷卽爲牌招,使之聽傳敎,何如?傳曰,允。
丙戌四月十三日辰時,上御會祥殿。藥房入診時,都提調洪鳳漢,提調沈鏽,副提調尹得養,記事官崔光璧,記注官辛應三,記事官洪彦喆,醫官李以楷·李泰遠·鄭允協·吳道炯·金孝儉·鄭允說·柳光翼以次進伏訖。鳳漢曰,夜間,聖體若何?上曰,諸節俱以稍勝矣。鳳漢曰,太熨連試之,而有應動乎?上笑而下敎曰,應動其容易耶?鳳漢進湯劑,上進御,命診候,以楷等診候訖,奏曰,脈候調緩中,連有活體矣。上曰,世孫今能差勝,而猶未復常矣。鳳漢曰,今幾如常,自當不日復常矣。上曰,戚臣爲人,實矣。鳳漢曰,近日久未得開政,故尙未擬望,輔導之責,必盡心爲之,而人品甚好矣。上親自坐御,誦董生行,又誦賢賢易色章。鳳漢曰,雖常時所誦之文,靜攝之中,精神能如此,不勝慶幸矣。命得養書藥房批答,下敎曰,世孫今雖差勝,尙未快復,如此之時,春坊官員之達辭非矣。回思昨年,果是不解事矣,李普觀誠迂拙矣。兪彦鎬則久不見面,未爲玉堂乎?鳳漢曰,未爲之矣。上曰,近來多負次對債矣。鳳漢曰,備局公事,近亦別無矣。上曰,今番再次慶科,大臣皆不入,予則不以爲然,而事體當乎?左相爲其弟,連爲不進,誠慨然矣。右相向日旣入,可謂始路矣,豈可忽然不入乎?鳳漢曰,聖敎及此,臣當仰陳之矣。左相連入,而今適再次不進,右相則向者始入,謂以其後難入仰達,而連爲不入,自上若加敦勉,則豈不入耶?大抵,庭試重矣,古則無大臣·命官不入之時,而近來自上視重臣·命官若尋常,今番南泰齊若不承牌,則從二品當爲命官耶?自上若以無大臣·命官,不得設科,有成命則此後庭謁聖,似當嚴重矣。上曰,卿言是矣。今番命官,徐命膺爲之則豈成事體乎?試官違牌者多,而予若察則必用心,故忍而不察矣。鳳漢曰,如此好矣,靜攝中,豈可留意於此等事乎?但科體甚重,庭謁聖,無大臣·命官則豈不可悶乎?諸臣以次退出。
丙戌四月十三日未時,上御會祥殿。藥房入診時,都提調洪鳳漢,提調沈鏽,副提調尹得養,記事官崔光璧,記注官辛應三,記事官洪彦喆,醫官李以楷·李泰遠·鄭允協·吳道炯·金孝儉·鄭允說·柳光翼以次進伏訖。鳳漢曰,午間,聖體若何?上曰,一樣矣。鳳漢曰,水刺連爲進御乎?上曰,連爲進御矣。鳳漢曰,今日亦連試太熨乎?上曰,連試之矣。鳳漢進湯劑,上進御,命診候,以楷等診候訖。奏曰,脈候左右三部,一樣調均,有闊體矣。鳳漢曰,應敎金龜柱有身病甚劇,無以調將,誠可悶矣。得養曰,下番若備則姑陞好矣,而諸玉堂頃違試牌,傳旨未下,無以推移入直矣。上曰,姑使之出去,調理可也,傳旨當下矣。諸臣以次退出。
上在慶熙宮。停常參·經筵。
夜五更,有霧氣。
李基德啓曰,大司憲李應協呈辭,執義邊得讓傳旨未下,掌令郭鎭純傳旨未下,朴奎壽在外,持平洪檢傳旨未下,李亨元傳旨未下,今日以監察茶時之意,敢啓。傳曰,知道。
藥房都提調洪鳳漢,提調沈鏽,副提調尹得養啓曰,伏未審夜來,聖體調攝若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。雖比前曰愈,大體則一樣矣。
中宮殿·惠嬪宮,藥房口傳問安。答曰,知道。
傳于李萬恢曰,藥房入侍。
洪晟啓曰,說書金載人謂有情勢,屢度催促,終不入直,依定式,禁推傳旨捧入之意,敢啓。傳曰,知道。
洪晟,以侍講院言啓曰,本院司書兪彦鎬連日入直矣。以其親病,陳疏徑出,兼司書具庠在外,說書金載人禁推傳旨捧入,兼說書未差,下番他無推移之員,不得已上番姑降入直之意,敢啓。傳曰,知道。
李基德,以義禁府言啓曰,慶尙監司狀啓,據刑曹粘目內,昆陽前郡守李明時,移本府處之事,允下矣。李明時時在慶尙道晉州地云。依例發遣府羅將,拿來,何如?傳曰,允。
丙戌四月十四日辰時,上御會祥殿。藥房入診時,都提調洪鳳漢,提調沈鏽,副提調尹得養,記事官崔光璧,記注官辛應三,記事官洪彦喆,醫官李以楷·李泰遠·鄭允協·吳道炯·金孝儉·鄭允說·柳光翼,以次進伏訖。鳳漢曰,夜間,聖體若何?上曰,諸節稍勝矣。命先診候。以楷等診候訖。奏曰,脈候舒安調均,而有活體矣。上曰,舒而有活體者,似是松節茶之效矣。鳳漢曰,進湯劑。上進御。泰遠曰,太熨後有汗候乎?上曰,始有之矣。泰遠曰,外人則太熨時,烹太一斗許,而厚藉熨之,故其效速矣。上曰,如爾之言則富者而後,可以爲此矣。命內局先退。上曰,金思穆可惜矣。但將來必爲之矣。予知其兒名,冠名則每忘之矣。何人之壻乎?得養曰,鄭得淳之壻也。上曰,李基任入來乎?得養曰,似當入來矣。上曰,鄕儒皆已下去耶?得養曰,皆已下去云矣。上曰,尹東昇亦於今科上來乎?得養曰,上來云矣。上曰,趙昌逵年近五十矣。得養曰,四十三矣。上曰,非壯元則不得加資,見帶之職,姑不遞改耶?對曰,外任無遞改之例,金尙默亦方帶淳昌倅矣。上曰,金時默之族乎?得養曰,六寸矣。命臣光璧,出諭儒臣,持警世問答入侍事。出榻敎副校理李宅鎭,修撰鄭昌聖進伏。命宅鎭等及得養,輪讀警世問答。命臣光璧,持入麗史樂卷,賤臣承命持進。上曰,頃日則以國忌,姑置之矣。仍命宅鎭,讀儀注樂章。上曰,曾見唐板冊歌詞,讀之甚難矣。昌聖曰,此法出於柳耆卿·蘇東坡,以牙齒音,協於五音而爲之矣。上曰,我國有詞法乎?昌聖對曰,或有之而聲音不協矣。上曰,下番似習於歌詞矣。上曰,科規若定以此,則儒生當趨風矣。命臣光璧,率入新恩李基任。出榻敎李基任進伏。上曰,汝年,幾何?基任對曰,五十四矣。上曰,何時上來耶?對曰,昨日午後入來矣。命基任先退。命臣光璧,持入使臣別單。賤臣承命持進,命得養讀,讀訖。得養曰,司書兪彦鎬以其親病,陳疏徑出,原疏以國忌齋戒,退却矣。所當直捧禁推傳旨,而此與無端徑出有異,推考警責,何如?上曰,依爲之。諸臣以次退出。
丙戌四月十四日未時,上御會祥殿。藥房入診時,都提調洪鳳漢,提調沈鏽,副提調尹得養,記事官崔光璧,記注官辛應三,記事官洪彦喆,醫官李以楷·李泰遠·鄭允協·吳道炯·金孝儉·鄭允說·柳光翼,以次進伏訖。鳳漢曰,午間,聖體若何?上曰,一樣,而今則脚部之運用,稍似輕便。予每意其衰老所致,而今覺其不然矣。鳳漢進湯劑。上進御,命診候。以楷等診候訖。奏曰,脈候調均舒暢之中,尤有活體矣。鳳漢曰,都是建功湯之力也。上曰,前後所服人蔘兩數,當爲幾許耶?鳳漢對曰,二百餘斤矣。上曰,予亦不意其多至於此矣。鳳漢曰,至今思之,其外湯劑,皆不緊矣。當以建功湯長進,而間進腎瀝湯,好矣。泰遠曰,腎瀝功效,亦大矣。外間所服則無鹿茸·遠志,而羊腎亦難得乾者,故多以未乾者用之,而亦有功效矣。上曰,羊腎亦難得乎?鳳漢曰,然矣。每當宗廟祭享時,求者坌集矣。泰遠曰,磁石難得好品,而今番御用者則能注聯五針,以附門環傍近,則門環自撼,眞絶品矣。諸臣以次退出。
上在慶熙宮。停常參·經筵。
恭惠王后忌辰。
自昧爽至辰時,有霧氣。
夜自三更至五更,有霧氣。
藥房都提調洪鳳漢,提調沈鏽,副提調尹得養啓曰,伏未審夜間,聖體調攝若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢此問安,竝爲仰稟。答曰,知道。雖比前曰愈,大體則一樣矣。中宮殿·惠嬪宮,藥房口傳問安。答曰,知道。
李聖圭啓曰,大司憲李應協呈辭,執義邊得讓,掌令郭鎭純,持平洪檢·李亨元傳旨未下,朴奎壽在外,今日以監察茶時之意,敢啓。傳曰,知道。
傳于尹得養曰,藥房入侍。
李萬恢啓曰,副校理李宅鎭以其親病,陳疏徑出,原疏以國忌正日,纔已退却矣。所當直捧禁推傳旨,而此與無端徑出有異,推考警責,何如?傳曰,允。
洪晟啓曰,卽者修撰鄭昌聖以其親病,陳疏徑出,原疏以國忌正日,纔已退却矣。所當直捧禁推傳旨,而此與無端徑出有異,推考警責,玉堂上下番俱空,事甚未安。副校理金龜柱特敎受由,校理閔弘烈,修撰李在簡受由在外,副校理李宅鎭親病陳疏徑出,副校理鄭履煥疏批未下,副修撰朴師海·尹承烈牌不進,傳旨未下,校理李亨逵禁推傳旨,纔已捧入,二員未差,他無入直之員。未差之代,政官卽爲牌招,開政差出,待下批卽爲牌招,以爲入直之地,何如?無批答
傳于洪趾海曰,承旨入侍。
傳于洪趾海曰,他承旨入侍。
傳于洪晟曰,承旨入侍。
以備忘記傳于洪晟曰,副司直李潭承旨除授,房順房。
洪晟啓曰,藥房都提調·提調來詣請對矣。無批答
以承傳色口傳下敎曰,時·原任下敎,何時爲之?而命召至今寥寥,處分大臣,仍佩命召,三百年初聞,寒心。今日下敎,何如,而至今未就寢,內局泄泄,惟熟睡而已。
洪晟,以義禁府言啓曰,鄭履煥大靜縣永爲庶民,今夜倍道押送,承旨李商芝海南縣投畀,當日內押送事,命下矣。以傳敎內辭意,具罪目,依例發遣府書吏·羅將,卽爲押送之意,敢啓。傳曰,知道。下敎已久,若是稽滯,事之寒心,莫此爲甚。該堂罷職,當該都事拿處,不爲押去,書吏·羅將,令秋曹書吏嚴刑一次,羅將嚴刑二次。
又以義禁府言啓曰,當該當直都事,爲先海南縣投畀事,命下矣。當該當直都事李星鎭,以傳敎內辭意,具罪目,發遣府羅將,卽爲押送于海南縣配所之意,敢啓。傳曰,知道。
丙戌四月十五日辰時,上御會祥殿。藥房入診時,都提調洪鳳漢,提調沈鏽,副提調尹得養,記事官崔光璧,記注官辛應三,記事官洪彦喆,醫官李以楷·李泰遠·鄭允協·吳道炯·金孝儉·鄭允說·柳光翼,以次進伏訖。鳳漢曰,夜間,聖體若何?上曰,一樣,而寢睡·水刺,亦如前矣。命診候。以楷等診候訖。奏曰,脈候一樣調緩中,有闊體矣。泰遠曰,每於寢睡後,溫御松節茶甚好。大體,松節茶,勝於建功湯一貼矣。鳳漢進湯劑,上進御。有頃,下敎曰,朝者粥水刺後,微若有滯候,服此氣似豁然矣。上曰,近日則如廁時,始能不凭人而坐矣。但長御臥內,漸覺沓沓矣。鳳漢曰,今兵判爲灣尹時,猝得病,不能運動,三四月後快差。聞其不用思慮,最有效益云矣。上曰,兵判當其時,似當甚悶矣。鳳漢曰,絶塞無親戚,年亦過四十,豈不悶迫?而能不以此爲悶,寬心省慮,故卽差矣,而彼都承旨之兄,亦然矣。上曰,何如?得養對曰,臣兄亦有病,初則轉動不得矣。亦以寬心排悶,爲工夫,今則能扶人而行之矣。命內局先退。上曰,都承旨之兄,年今幾何?對曰,五十三矣。得養曰,左承旨李瀰,左副承旨李商芝,俱有身病,未得仕進云矣。上曰,左承旨·左副承旨許遞,其代前水原府使洪趾海,行司直尹東昇除授,牌招察任,房順房。出傳敎命臣光璧,出諭在院承旨·儒臣,持警世問答入侍事。出榻敎同副承旨洪晟,副校理李宅鎭,修撰鄭昌聖進伏。命得養先退。上下詢彦喆曰,藝文館揀擇,果已爲之耶?對曰,以明日出令矣。上曰,翰圈人似多,而洪纘海則將漏矣。其兄弟一則時承旨,一則今日放榜矣。命宅鎭等輪讀警世問答,至四皓句讀。又命晟讀下敎曰,承旨鬚髮好白,故予令讀之矣。讀訖。上曰,今番唱榜後,翰林圈點,依例擧行事,分付。出傳敎諸臣以次退出。
丙戌四月十五日未時,上御會祥殿。藥房入診時,都提調洪鳳漢,提調沈鏽,副提調尹得養,記事官崔光璧,記注官辛應三,記事官洪彦喆,醫官李以楷·李泰遠·鄭允協·吳道炯·金孝儉·鄭允說·柳光翼,以次進伏訖。鳳漢曰,夜間,聖體若何?上曰,一樣矣。鳳漢曰,滯候,亦何如?上曰,卽已差愈矣。鳳漢曰,新造煎茶入之矣,進御,何如?上曰,難矣。泰遠曰,於痰候,甚有益矣。上曰,勝於不煎者乎?泰遠對曰,不必勝而只爲不煎者之味,變於暑月,爲此以備暑月也。新製則性味燠烈,應有速效,暑月前則連以此進御,好矣。上進御後,下敎曰,氣味之輕淸甚勝,而臟腑之痰,若有疎散之氣矣。雖煎茶,亦可限以一合乎?一合似或過矣。府院君金漢耉曰,何必過也?鳳漢曰,聖意若以爲過,則量宜進御,好矣。命診候,以楷等診候訖。奏曰,脈候調均暢舒之中,連有闊體矣。上曰,雖此後,若能扶杖,效行步樣則幸矣。泰遠曰,自近日,日有差勝之漸,步履之健,亦可遄期矣。且朝者滯候之乍現旋差,亦是有應動而然矣。今番聖候之漸勝,人皆歸功於湯劑,而小臣之意則湯劑雖不無初頭奇效,至於步履之漸至,則先治腰腿間痰候,然後步履之健,庶可遄期,椒熨或艾熨間,不可不一試矣。上曰,椒與艾,何者爲勝乎?對曰,椒性酷烈,疎痰之功,似必大勝,而聖上每惡椒氣,二者間量宜試之,好矣。上曰,李以楷則每言艾蒲團之,好矣。泰遠曰,此亦好矣。上曰,然則倣蒲團樣,螻飛造之,以藉則好矣。擧措有弊,而第爲造入,可也。鳳漢曰,湯劑及凡係調攝中所須,卽臣等所以爲聖候供進者也。何須自上貽念耶?上曰,予亦知諸臣之誠,而每自苦故如此矣。鳳漢進湯劑。上進御。上曰,松節茶未熟者,似是不善和中,而生滯候矣。鏽曰,明日間則必爛熟,其前則以煎者,進御,好矣。上曰,舒氣之功則比不煎者,不可同日而語矣。鳳漢曰,一次進御,以一合半,爲量,好矣。上曰,不須定限,當量宜進御矣。但味似不好,和蜜,似可矣。僉曰,好矣。鏽曰,然則調茶之淸,亦自內局,每日當量入矣。上曰,依。
丙戌四月十五日初更,上御會祥殿。承旨入侍時,同副承旨洪晟,記事官洪相聖,記注官辛應三,記事官洪彦喆進伏訖。上曰,坐直,誰也?承旨對曰,臣洪晟與李基德也。命注書,使宣傳官入侍。上曰,內局誰爲入直耶?對曰,提調沈鏽入直矣。上曰,鄭履煥疏,誰爲捧入耶?對曰,李商芝也。上高聲曰,無狀矣。宣傳官入侍,命西小門留門曰,甲山府投畀罪人擧行,宣傳官出去,更命還入曰,水口門留門,以大靜縣擧行。上曰,中官無狀,掩置不奏,此亦亂臣也。予於昨夜,空然失睡,果是陟降之敎予也。命中官扶坐,叩頭奏曰,小臣不肖無狀,致有此事矣。仍卽就枕曰,明日當不見興恩副慰矣。命書傳旨曰,噫,身雖在於陽世,心則已無世意。噫,目今臣子,若無此心,豈曰海東臣子?若此之故,莫重伸禮,尙未能行。凡於國事,莫知何事,日夜涔涔,卽枕席也。噫,若有一分秉彝之心,此時豈忍若此,此時豈忍若此?其君若此,其臣若此?幺麽中官,其亦特甚。副校理鄭履煥駭章,入啓已久,掩置不奏,今日乃聞,此亦不意,此亦不意。尤爲無狀者,李海鎭之事纔過,何敢若此乎?此非比于此。噫,所奏若何,而使履煥,其若眼有君父之心,豈忍若此,豈忍若此?其欲卽日擔舁昌德宮,謝過而未能,此予不孝,此予不孝。今夜其若入睡,此不孝不肖人也,豈忍若此,豈忍若此?況乘此時爲此事者,此百倍於李海鎭,而其心路人所知,自有奏律。鄭履煥大靜縣永爲庶民,今夜倍道押送,掩置不奏,當該中官韓聖圭,永刋內侍府,同任承傳色,以詐爲先,袖手傍觀,付諸不識東西中官,而事之無據,莫此爲甚,一倂罷職。其中吳命來,滿腔驕慢,一腹詐謀,其令內侍府永刋,旣有禁令,則焉敢不稟捧入?此亦履煥者流,乘機捧納承旨李商芝海南縣投畀,當日內押送,旣有禁令,而袖手傍觀,事之寒心,莫此爲甚。其日仕進承旨,一倂罷職不敍,退直之後,身爲承宣者曰,以已愈,呈告無日無之,事之可駭,莫此爲甚。近日呈告封納承旨,爲先遞差,違牌諸儒臣,一倂只推,卽爲牌招,而其若違牌,一倂嶺沿投畀,此後凡諸辭單,平復間一切嚴禁。鄭履煥章,令政院卽爲焚章,承旨有闕代行司直鄭尙淳除授,牌招察任,承旨書訖,命讀。又命注書,卽爲分付,注書未及受傳旨,上曰,注書耳聾耶?仍命書傳旨曰,注書洪相聖,只知黨人,不知君父,刋名仕版。
丙戌四月十五日二更,上御會祥殿。承旨入侍,記事官追後入侍時,記事官崔光璧進伏。上曰,莫重下敎,不卽擧行,當該當直都事,爲先海南縣投畀,金吾諸堂,一竝從重推考。出傳敎命臣光璧,出諭催促出送罪人事,賤臣宣命還伏。命諸臣退出,諸臣以次退出。
丙戌四月十五日四更,上御會祥殿。承旨入侍時,右副承旨李基德,記事官崔光璧,記注官辛應三,記事官洪彦喆,以次進伏訖。上曰,國之所以爲國,紀綱也。凡事不欲葛藤,不諭旣諭之後,今番庭試違牌,爲公乎,爲私乎?終難泯默,已諭領相之後,予意則聞此命,意謂必也大則胥命,小則陳箚,側憂幾日,佯若不聞,此雖由於靜攝中不敢而然,君臣分義,可謂寒心,今何復待?今番庭試命官違牌大臣,竝罷職,以嚴君君臣臣之義。出傳敎基德曰,聖候閱月彌留,焦憂之餘,今幸差復,而又有此事,恐有添損之節矣。上曰,承旨遞差,可也。出榻敎基德退出,同副承旨洪晟進伏。上曰,噫,七十三歲衰君,何負於海東臣子?而前有李海鎭,今有履煥若此,其若有一分心喜之心,豈如此乎?噫,于今望八,何負於廷臣,而一何至此?何負於庭臣,而一何至此?噫,今日使我至於此,其心易知。噫,連日寢睡,昨夜公然煩轉,心常訝之,此等叵測之章莫知。噫,不孝若此,不肖若此,豈無感應之理乎?冞切不孝,冞切不肖。出傳敎上曰,李聖敎承旨除授,牌招察任。出傳敎諸臣以次退出。
上在慶熙宮。停常參·經筵。
自昧爽至辰時,有霧氣。自辰時至午時,日暈。
藥房都提調洪鳳漢,提調沈鏽,同副承旨洪晟啓曰,伏未審達夜酬應之餘,聖體調攝若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。無批答
中宮殿·惠嬪宮,藥房口傳問安。答曰,知道。
洪晟,以都摠府言啓曰,今日入直內三廳武兼禁軍及軍兵等中日習射,請出標信。傳曰,知道。
又啓曰,憲府連日監察茶時,諫院許久闕啓,俱涉未安。兩司除在外牌不進傳旨未下外,未肅拜不爲行公人員,竝卽牌招,何如?傳曰,允。
又啓曰,大司憲·執義未差,掌令二員,持平二員未差,今日以監察茶時之意,敢啓。傳曰,知道。
又啓曰,藥房都提調爲承候,來詣請對矣。無批答
又啓曰,藥房提調有稟達事,來詣請對矣。傳于洪晟曰,藥房入侍。
又傳曰,承旨李潭牌招察任。
又傳曰,承旨入侍。
又傳曰,俄者下敎傳旨,卽爲捧入。
又傳曰,俄者使之倍道,又以三倍道擧行。
又傳曰,此時豈可張皇?放榜,更待下敎擧行。
以承傳色口傳下敎曰,近者三司之臣,一竝罷職。
注書洪相聖刋名仕版代以權坪爲假注書。
洪晟,以都摠府言啓曰,副摠管李柱國以禁衛中軍軍兵等中日試放事,南別營晝仕出去之意,敢啓。傳曰,知道。
又以都摠府言啓曰,今日入直軍兵等中日習射事,標信,命下矣。百官庭請相値,不得爲之之意,敢啓。傳曰,知道。
又啓曰,副校理李宅鎭以其親病,纔已徑出矣。校理李亨逵當爲入直,而累度催促,謂有身病,終不入來。依定式,禁推傳旨捧入之意,敢啓。傳曰,知道。
又啓曰,今日政新除授玉堂,竝待下批,牌招推移入直,何如?傳曰,允。
又啓曰,諸承旨有稟達事,來詣請對矣。傳曰,入侍。
藥房提調沈鏽,副提調鄭存謙口傳啓曰,日勢今已向晩,湯劑之尙未進御,萬萬焦迫,更此煩瀆,暫許臣等入侍,千萬伏祝,惶恐敢啓。無批答
以承傳色口傳下敎曰,雖二品以上,其君無脈,松節茶不止,何其慢不會集耶?如有遲滯不欲進者,罷職。
洪晟,以兵曹言啓曰,今四月十七日,武臣堂上朔試射日次,而文武科放榜相値,不得爲之之意,敢啓。傳曰,知道。
又以兵曹言啓曰,禁軍來秋冬等都試,政府及本曹,有故不得設行,今已過時矣。在前如此之時,有仍停都試設行錄試射之規,今亦依此擧行,何如?傳曰,允。
有政。吏批,判書徐志修病,參判洪樂性進,參議未差,左承旨金華鎭進。吏批啓曰,判書徐志修病不來,參議未差,小臣獨政未安,何以爲之?敢稟。傳曰,仍爲之。
又啓曰,前領府事尹東度敍用事,命下矣。當爲置處,而本曹無相當窠,依例送西之意,敢啓。傳曰,知道。以南泰會爲大司憲,任㻐爲大司諫,柳脩爲執義,具壽國爲掌令,李致中爲持平,李世演爲持平,張淀爲獻納,尹錫烈·宋載經爲正言,李獻慶爲輔德,李得一爲司書,李益炡爲判義禁,李堣爲兵曹參判,李晉圭爲校理,李性遂爲修撰,朴弼逵爲副修撰。
兵批,判書金尙喆病,參判未差,參議李宜老病,參知洪述海入直進,右副承旨洪晟進,副司直邊致明·尹得讓·李聖圭·鄭尙淳·趙德成·李瀰,領府事單尹東度。
傳于洪晟曰,藥房入侍。
洪晟,以扈衛廳別將以一廳大將意啓曰,二廳大將左議政金相福,今有罷職之命矣。其所帶軍官,當有區處之道,何以爲之?敢稟。傳曰,尹領府事爲扈衛大將。
又以扈衛廳別將,以三廳大將意啓曰,一廳大將領議政洪鳳漢,今有罷職之命矣。其所帶軍官,當有區處之道,何以爲之?敢稟。傳曰,三廳大將兼察。
又以禁府言啓曰,濟州牧大靜縣永爲庶民罪人鄭履煥,仍其地,亟加荐棘事,命下矣。鄭履煥去夜,已爲倍道押送,卽爲發遣府都事,所到處仍令押去配所,亟加荐棘之意,敢啓。傳曰,知道。
又以義禁府言啓曰,參議沈履之,亟施高城郡投畀之典事,命下矣。以傳敎內辭意,具罪目,依例發遣府書吏,當日內倍道押送之意,敢啓。傳曰,知道。
又以義禁府言啓曰,高城郡投畀罪人沈履之所爲,極涉無據,不可中道投畀,以鏡城府,更定配所事,命下矣。沈履之旣已發配,更爲發遣府書吏,所到處仍令卽爲押送于鏡城府配所之意,敢啓。傳曰,知道。
以承傳色口傳下敎曰,知如此而勸元良讀書者,其心無狀。輔德李普觀甲山府投畀,司書兪彦鎬鏡城府投畀,當日倍道押送。
洪晟,以義禁府言啓曰,輔德李普觀甲山府投畀,司書兪彦鎬鏡城府投畀,當日內押送事,命下矣。以傳敎內辭意,具罪目,依例發遣府羅將,卽爲當日倍道押送于各其配所之意,敢啓。傳曰,知道。
又以刑曹言啓曰,義禁府草記據,傳曰,下敎已久,若此稽滯,事之寒心,莫此爲甚。不卽押去書吏·羅將,令秋曹嚴刑,書吏刑推一次,羅將刑推二次事,命下矣。義禁府書吏崔光敏,羅將鄭得信等,依下敎,各嚴刑一次,而羅將鄭得信加刑次仍囚之意,敢啓。傳曰,知道。
領議政洪鳳漢率百官啓曰,今此鄭履煥之所犯,豈不萬萬痛惋,豈不萬萬駭憤乎?年前處分,至嚴且重,滿庭諸臣,莫敢輕議,而履煥謂有職名,妄自陳列,謂逢霈澤,敢請疏釋,其無所憚極矣,其不自畏甚矣。臣等立我殿下之庭,奉我殿下之命,此等無嚴之類,固當深惡而痛斥,況今玉候,尙在靜攝之中,聖心若或一番煩惱,群下輒致萬分焦迫。自經李海鎭以後,凡在臣僚者,尤當兢兢然致審,洞洞然加愼,而彼敢挺身爲此,至使臣等,遑遑焦灼,無所因極,苟究其罪,尤極絶痛。海島爲民,猶不足懲,臣等駭惋之極,相率齊陳。請大靜縣永爲庶人罪人鄭履煥,仍其地亟加荐棘,以嚴君君臣臣之義焉。答曰,前後黨小何限,而豈有若履煥者乎?一則莫重所奏,視若尋常,甘心背君私黨,一則望八其君,不能起動,晝夜只望暮雲之時,若是無忌憚,一則近者不無少勝,若有秉彝之心者,豈無因此向差之望?而非徒不爲此,不先不後,作此罔測無據之事,從今以往,海東其將爲無君之域。頃者李海鎭,其雖無狀,於渠猶薄物細故,此等無倫叵測之章,置於公事其幾日,而今乃勸有此擧乎?若此而何顔拜陟降?予則曰,一隅靑丘,君臣之分,從此掃矣。噫,將此心又何顔庭候?惜哉,四十年來,寡躬何負於渠,四十年來,寡躬何負於渠?所請雖晩,依啓以謝國人,而此外,予無所答矣。
丙戌四月十六日辰時,上御會祥殿。藥房請對入侍時,都提調洪鳳漢,提調沈鏽,同副承旨洪晟,記事官崔光璧,記注官辛應三,記事官洪彦喆,醫官李以楷·李泰遠·鄭允協·吳道炯·金孝儉·鄭允說·柳光翼,以次進伏訖。鳳漢曰,昨夜徹曉酬應,仍未就寢,聖體凡節,不瑕有損乎?上曰,四十年爲朝鮮兩班之所弄,李海鎭則小小也。中官猶不敢入啓,而書而呈之,捧而納之,所謂可以人而不如者也。仍下敎曰,卿等知如此事,而何不使我早知耶?鳳漢曰,非不知久未登徹而已。經李海鎭之事,故臣等亦慮其聖候之添損,只切焦迫而不敢言也。若如常時,則臣亦忝居此任,豈可泯默不言乎?上曰,鄭履煥何時爲玉堂耶?命臣光璧知入。賤臣承命知奏曰,鄭履煥二月十四日政,爲玉堂云矣。上曰,其日誰某爲政云耶?賤臣仰對曰,沈履之獨政云矣。上曰,必欲挺身於獨政之時,有此叵測之擧,若問亂本,非銓官而誰?其時參議沈履之,亟施高城郡投畀之典。出傳敎上曰,沈履之當日擧行,倍道押送事,分付。出榻敎上曰,今日海東臣子如此,予自爲之,入來諸臣,一倂驅逐,而一人入來,則守門將當以軍律下敎。出傳敎鳳漢曰,俄以呈告事有下敎,而未指何所指也。上曰,以向日請遞事也。朝請張三,暮請李二,此豈成說乎?鳳漢曰,然則同副承旨似當不入矣。上曰,然矣。上曰,承旨鄭尙淳許遞,前承旨李在協除授,牌招察任,房順房。出傳敎上曰,古人云見無禮於君,如鷹鸇之逐鳥雀。噫,此奚特鷹鸇而已乎?非徒此也,莫重所奏若何?於予雖抑其次也,使幾乎向差之君若此,奚徒無臣節?予雖不聞,職在股肱者,何待昨日乎?所重在焉,其若先爲請討,君道立矣。予何有此擧?此正自稱寡躬,重言感歎者也。若無此擧,履煥大官以下,其將請賞乎?此予所以將至於無君之域者也。出傳敎以楷等進松節茶。上曰,置之,可也。上曰,予若小愈,則當往昌德宮,一伏殿門外而來,則豈不少伸此心乎?上曰,國法豈獨大靜而已,栫棘之法,亦豈無之乎?百官合辭之前,予豈呑下湯劑乎?遂嚴辭責退曰,大臣以下,何其泄泄?速爲退出,可也。大臣以下,以次退出。未出閤外,旋命承史更入,諸臣進伏。上命臣光璧,出諭沈履之倍道押送事,賤臣宣命還伏。命臣光璧,出諭在院承旨入侍事,右副承旨洪趾海進伏。上極言鄭履煥罪狀,至有用心等下敎。趾海曰,聖候向復,八域含生,莫不歡忭,豈有用心者乎?上曰,右副承旨洪趾海,罷職不敍。出榻敎上曰,尹得養·李聖圭許遞,前承旨徐命膺·金華鎭·李蓍建承旨除授,牌招察任,徐命膺三院副提調例兼,房順房。此時承牌,焉敢若此?事之寒心,莫此爲甚。李潭·李在協爲先罷職,其代洪樂純·李海重除授,一體牌招察任。出傳敎上曰,諸臣雖泄泄,其君雖衰,望八暮年,決不爲不肖之君,一刻忍耐,方寸百墜,予當詣私邸,謝過三日而廻,時刻隨時,以單嚴擧行,當以夜晝峴,駕轎作行,世孫祗迎置之,凡諸等事,只以內外營入直軍擧行。出傳敎上曰,今日此擧,其若逡巡,此知其有履煥,不知有望八之君。噫,有此心,何心北面其君?若不參之人,則一倂直捧嶺沿投畀傳旨,當日內倍道押送,使海東臣子,小知其君焉。出傳敎命臣光璧,知入大臣以下賓廳會否。賤臣還奏曰,大臣出令而尙未及齊會矣。晟曰,俄者動駕傳敎,臣雖惶懍,不能不姑爲奉承書之,而臣下有罪,自上嚴處,何所不可,而當此聖候未復之時,豈可動駕乎?上曰,連下不忍承之敎。仍嚴辭下敎曰,退出,可也。上曰,此後望或有通淸者,其年內勿爲擧論。出傳敎諸臣以次退出。
丙戌四月十六日巳時,上御會祥殿。諸承旨請對入侍,內局追後入侍時,都承旨徐命膺,左承旨金華鎭,左副承旨李海重,同副承旨洪晟,記事官崔光璧,記注官辛應三,記事官洪彦喆,以次進伏訖。命海重讀庭請啓辭,仍命書批答。上曰,此有不然者,其本則徐命膺也,當治其本矣。上曰,宜端其本,今當處分,宜嚴此輩。近者精神昏錯,今乃覺悟,不可一刻置諸殿中,都承旨徐命膺永刋仕版,其代鄭存謙除授,牌招察任,三院副提調例兼。出傳敎命膺先退,華鎭等請進湯劑。上曰,予必欲行步,故連服湯劑矣。今而後何以望乎?華鎭曰,此非若此者罪則罪之而已,有害於聖躬者,何可不思也?海重曰,日已午而湯劑尙未進御,群情焦迫,爲如何耶?晟曰,豈以一履煥,不思聖躬之有害,而不許湯劑乎?上曰,今日試立不能,故有動駕之意,而尙不能矣。華鎭曰,此時何可有此敎乎?華鎭等縷縷力陳,仍請內局入侍。上曰,湯劑,予固不可許,而大臣使之入侍,可也。仍命臣光璧,出諭大臣入侍事。賤臣還奏曰,大臣承批後,率百官,已出門外胥命矣。上曰,今者之事,三公何敢辭其過?予雖巽軟,決不爲苟且之君。頃者試官,其亦薄物細故,其時處分諸大臣,一倂敍用,當國大臣,不能鷹鸇逐鳥雀之領議政洪鳳漢,左議政金相福,右議政金致仁,竝罷職,以謝國人。出傳敎上曰,往事業已申飭,況卿則比時任差間?且業已下敎,保護體重,以卿爲內局都提調,此時豈可一刻無乎?卿須體君臣之大義,置處政事後,安心勿辭,卽爲入來事,遣史官傳諭于尹領府事。出傳敎上曰,大臣當先請討,而不此之爲,此甚非矣,而尹領府事則異於他矣。晟曰,臣實死罪,而俄者動駕傳敎,雖承持出之命,而不敢頒布矣。上曰,噫,因此雖不能拜,咫尺故邸,投身謝過,其亦至願,故有此下敎。因此欲見吾民,其欲强作,而不能運動,有命誠難,雖不能伸禮,欲少伸抑鬱之心,亦未能若意。悠悠彼蒼,此何人斯?此等之人,甘心若此者,吁嗟,吾民咸知。其曰,亂臣乎,忠臣乎?因此欲臨故邸之意,若能悠悠蒼蒼,此何人斯?以缺然之意,略諭予意,吁嗟都民,見此敎,若見予焉。呼寫乎此,聲淚難禁矣。若無履煥,豈不伸禮,亦不一見汝等乎?以予前日之筆,一何苟且,一何苟且?旣下敎動駕,令中止。出傳敎上曰,沈履之所爲,極涉無據,不可中道投畀,以鏡城府,更定配所。出傳敎上曰,大臣置處政事,其令卽爲擧行。出傳敎上曰,中官投畀傳敎,爻周。出榻敎海重曰,日且暮矣。湯劑一時爲急矣。晟曰,臣等雖經夜於闕庭,當准請而出矣。華鎭曰,臣等之入來亦久,而其間酬應亦多。伏願亟令提調,持入湯劑焉。上曰,今日吾喉中,豈忍下湯劑也?華鎭等固爭,上强命臣光璧,出諭藥房入侍事。出榻敎提調沈鏽,副提調鄭存謙,醫官李以楷·李泰遠·鄭允協·吳道炯·金孝儉·鄭允說·柳光翼進伏。鏽曰,湯劑尙未進御,群情不勝焦迫矣。上曰,予非欲不進御,而今日旣踰吾喉也。鏽曰,處分後,不進湯劑,無甚太過乎?寧被罪罰,若不得請,則何顔居保護之任乎?上曰,第看脈候之如何,可也。以楷等診候訖。次第奏曰,舒而活者,稍不如前矣。鏽曰,湯劑雖不失時,尙多添損之慮,況今日晷將晡,而尙不進御湯劑,群情之焦迫,爲如何哉?存謙曰,悠悠萬事,惟在保護聖躬,殿下四十年典學之工,正當於此體驗矣。殿下若思宗廟社稷之重,則不宜自輕如是矣,此豈殿下却湯之時乎?鏽曰,臣等之請,殿下雖不俯恤,試思世孫悶迫之忱,則寧不惕然感動乎?鏽等縷縷仰達,世孫亦泣請,上遂强進御松節茶,仍口奏曰,小臣非欲久視而然,爲宗國而然矣。小臣何負於黨人?此輩又如是矣。鏽進湯劑,上進御。諸臣以次退出。
丙戌四月十六日申時,上御會祥殿。藥房入診時,都提調尹東度,提調沈鏽,副提調鄭存謙,記事官崔光璧,記注官辛應三,記事官洪彦喆,醫官李以楷·李泰遠·鄭允協·吳道炯·金孝儉·鄭允說·柳光翼,以次進伏訖。東度曰,昨日徹夜,不得就寢,聖體凡節,不瑕有損乎?上曰,別無大段添損矣。東度曰,午後進御水刺,而亦爲就寢乎?上曰,粥水刺略進,而寢睡則未得爲之矣。東度進湯劑。上進御,命診候。泰遠等診候訖。奏曰,脈候朝則漸有沈數之候,而今則舒緩頗勝矣。東度曰,粥水刺後,亦進松節茶乎?上曰,進御矣。東度曰,粟米飮當於暮後,更爲煎入矣。上曰,煎入,可也。出榻敎東度曰,聖候遄臻平復,臣等懽忭,曷有其極?而昨夜聖衷之激惱,都是臣等之罪也。實賴聖度包荒,薄勘旋敍,畀之以保護之任,義急承候,冒膺至此,而惶愧之極,實不知置顔之所也。上曰,李海鎭事,已是怪駭,而又有此萬萬怪擧,此實由於予之不能導率之致,諸臣之謂予四十年典學者,實自恧矣。東度曰,臣雖非時任,旣忝俱瞻之列,自顧罪犯至重,雖急於承候,竭蹶冒承,當以短箚,一伸私義矣。上曰,何必然矣,而一番伸廉,予豈不聽也?東度曰,三公俄有處分,而臣等近日顒祝,惟在於保護聖躬而已。聖候未快復之時,屛處城外,豈不傷悶乎?且臣則罪無異同,而收敍如重,亦宜有一體收敍之道,惶恐敢啓矣。上曰,彼三相則與卿有間,而所重在焉,斷不可假借矣。上曰,洪樂純·李蓍建踏下,代洪述海·李福源除授,牌招察任,房順房,吏兵房換房。出傳敎諸臣以次退出。
上在慶熙宮。停常參·經筵。
藥房都提調尹東度,提調沈鏽,副提調鄭存謙啓曰,伏未審夜間,聖體調攝若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。雖比前曰愈,大體則一樣矣。
中宮殿·惠嬪宮,藥房口傳問安。答曰,知道。
洪晟啓曰,憲府連日監察茶時,諫院許久闕啓,俱涉未安,兩司除在外式暇外,未肅拜人員,竝卽牌招,何如?傳曰,允。
洪述海啓曰,大司憲南泰會,執義柳脩,持平李世演牌不進,掌令具壽國式暇,朴奎壽,持平李致中在外,今日以監察茶時之意,敢啓。傳曰,知道。
李福源啓曰,弘文館修撰李性遂時在京畿果川地,斯速乘馹上來事,下諭,何如?傳曰,允。
又以侍講院言啓曰,本院上番,連日姑降入直,事甚未安。新除授司書李得一,卽爲牌招入直。文學金漢耆除拜多日,尙不出肅,一體牌招察任。輔德李獻慶時在京畿龍仁地,書筵入番事緊,斯速乘馹上來事,下諭,何如?傳曰,允。
傳于鄭存謙曰,藥房入侍。
洪晟,以義禁府言啓曰,本府都事李星鎭拿處事,傳旨,啓下矣。李星鎭因特敎,海南縣投畀,旣已發配,依例發遣府羅將拿來,何如?傳曰,允。
以承傳色口傳下敎曰,昨日李普觀·兪彦鎬過矣。其傳旨爻周。
領中樞府事尹東度箚曰,伏以臣罪犯逋慢,罰止譴罷,惶感戰兢,逬出城外,不意聖度曲恕,未終日而恩敍旋降,重叨保護之地,獲奉開勉之諭,而樞府夙銜,寵秩自如,不知負罪之賤,何以得此於聖明也?會値天心煩惱,達夜酬應,湯劑過時,群情焦迫,此際受命,區區私義,有不暇論,蒼黃趨承,仍登前席,猥陳引訟之懇,終未蒙嚴勘,退而循省,尤無所措。噫,荐違試牌,雖非出於爲私之意,若論國體,固難逃於隳綱之科,半日薄罷,有不足懲罪,則副急暫膺,又曷敢爲寅緣苟冒之計乎?玆不得不申暴惶愧之情,猥干靜攝之聽,煩瀆之罪,冞增隕越。伏乞聖慈,俯垂諒察,亟降威命,俾具僚警而賤分安焉。取進止。答曰,省箚具悉卿懇。業已諭,卿其安心勿辭焉。仍傳曰,遣史官傳諭。
丙戌四月十七日辰時,上御會祥殿。藥房入診時,都提調尹東度,提調沈鏽,副提調鄭存謙,記事官崔光璧,記注官辛應三,記事官洪彦喆,醫官李以楷·李泰遠·鄭允協·吳道炯·金孝儉·鄭允說·柳光翼,以次進伏訖。東度曰,夜間,聖體若何?上曰,一樣而寢睡·水刺,亦善爲之矣。東度曰,食味之澹,亦何如?上曰,近則小勝矣。東度曰,玉色之敷腴,比昨顯勝矣。東度進湯劑。上進御。鏽曰,近來則臂部據地之時,能無戰掉之候乎?上曰,此則無之矣。命診候,以楷等診候訖。奏曰,脈候今日則舒緩而有闊體,比昨夕尤勝矣。泰遠曰,今番酬應後,上候不甚添損,比二月時益勝,可以驗之矣。上曰,腎瀝湯·松節茶之效也。僉曰,然矣。東度曰,今數日則夕後,連進粟米飮,好矣。上曰,五錢重一貼,煎入,可也。出榻敎泰遠曰,腎瀝湯亦久未進御,從速一進,好矣。上曰,腎瀝湯進御時,當竝服松節茶耶?泰遠曰,竝爲進御,好矣。上曰,姑觀數三日,可也。泰遠曰,今念前,當一製進,而以附子若干加入,爲議矣。東度曰,前左相有千金方,而亦有加入之法矣。上曰,千金方誰所作也?東度對曰,遜思邈所作矣。上曰,孫思邈雖以小學所見之語觀之,學問甚高之人也。諸臣以次退出。
丙戌四月十七日未時,上御會祥殿。藥房入診時,都提調尹東度,提調沈鏽,副提調鄭存謙,記事官崔光璧,記注官辛應三,記事官洪彦喆,醫官李以楷·李泰遠·鄭允協·吳道炯·金孝儉·鄭允說·柳光翼以次進伏訖。東度曰,午間,聖體若何?上曰,諸節竝一樣矣。東度進湯劑。上進御,命診候。以楷等診候訖。奏曰,脈候調均有活體,一樣如前矣。泰遠曰,腎瀝湯朝已仰達,再明間,進御,好矣。上曰,當進御矣。又當連服二劑耶?泰遠對曰,然矣。東度曰,外人則一劑,或二日服,或三日服矣。泰遠曰,然而外人則猶多不堪藥力者,益以脾胃不好,不能善下之致,而烹飪之法,亦不如,內局則以銀鼎煎之,外間則不過石鼎煎之矣。上曰,石鼎,何如?泰遠對曰,以石鑿成矣。存謙曰,漢文有石鼎聯句詩序,似於唐時亦有石鼎矣。命臣光璧持入韓文石鼎卷,賤臣持進,命存謙讀。上曰,道士誰也?對曰,衡山道士軒轅彌明也。讀訖。上曰,好矣。存謙曰,磨礱光明等句,雖說鼎體,而實寓意於切磋工夫矣。上曰,有道之言也。泰遠曰,羊肉誠好,試一進御,好矣。上曰,軟耶?對曰,極軟矣。明日當自內局,宰羊爛烹以入,自內作膳,好矣。此甚補益,故古人與人蔘竝稱矣。府院君金漢耉曰,以其肉中大補之物,故世或號爲肉蔘矣。上曰,然則當進御,而初服羊腎,又將食羊肉矣。存謙曰,詩亦云,曰,殺羔羊,躋彼公堂,萬壽無疆矣。東度曰,副提調所奏,誠好矣。上下詢吳道炯中原烹羊之法。對曰,或煮食,或烹食,而食如常茶飯矣。諸臣以次退出。
上在慶熙宮。停常參·經筵。
午時未時,日暈。
下直,鳳山郡守李邦鵬,朔寧郡守鄭允協。
洪晟啓曰,大司憲南泰會呈辭,執義柳脩傳旨未下,掌令具壽國式暇,朴奎壽在外,持平李世演傳旨未下,李致中在外,今日以監察茶時之意,敢啓。傳曰,知道。
藥房都提調尹東度,提調沈鏽,副提調鄭存謙啓曰,伏未審夜來,聖體調攝若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。雖比前曰愈,大體則一樣矣。
中宮殿·惠嬪宮,藥房口傳問安。答曰,知道。
傳于鄭存謙曰,藥房入侍。
洪晟啓曰,朔寧郡守金相肅,鳳山郡守李邦鵬,依下敎,下直後來待矣。
傳于金華鎭曰,承旨·下直守令,同爲入侍。
洪晟,以義禁府言啓曰,李普觀·兪彦鎬等傳旨爻周事,命下矣。咸鏡道甲山府投畀罪人李普觀,鏡城府投畀罪人兪彦鎬,昨已發配,竝放送事,分付該道道臣之意,敢啓。
洪晟,以刑曹言啓曰,義禁府,當該書吏刑推一次後,湖沿定配,羅將嚴刑二次後,康津定配事,命下矣。書吏·羅將,已爲離發,自金吾,發送他書吏·羅將交代後,捉來擧行之意,敢啓。傳曰,何必捉來?自本道直爲擧行,交代後,自本道卽爲擧行,其令狀聞。
又以義禁府言啓曰,大靜縣荐棘罪人鄭履煥押去都事,稷山縣投畀事,命下矣。卽刻更遣他都事罪人所到處,仍令三倍道押送。當初押去都事柳光翼,以傳敎內辭意,具罪目,發遣府羅將,卽爲押付于稷山縣配所之意,敢啓。傳曰,知道。
傳于洪晟曰,該府所屬,極爲無狀,令本道擧行後仍囚,而鄭履煥到配狀來後,放。
丙戌四月十八日辰時,上御會祥殿。藥房入診時,都提調尹東度,提調沈鏽,副提調鄭存謙,記事官崔光璧,記注官辛應三,記事官洪彦喆,醫官李以楷·李泰遠·鄭允協·吳道炯·金孝儉·鄭允說·柳光翼,以次進伏訖。東度曰,夜間,聖體若何?上曰,一樣矣。東度曰,寢睡·水刺之節,亦何如?上曰,竝一樣矣。東度進湯劑。上進御,命診候。以楷等診候訖。奏曰,脈候一樣調均,而有闊體矣。東度曰,今日則玉色尤敷腴矣。上曰,玉色雖勝,其奈不能行步何?東度曰,明日腎瀝湯,旣以加入附子稟定,三錢或五錢,下詢醫官,何如?命醫官稟定。醫官等皆曰,五錢誠好矣。上曰,爾等皆以三錢爲宜,五錢之議,出於誰耶?泰遠曰,在外之人,或有此議矣。上曰,方泰輿·許礈·金德崙使之入來。醫官方泰輿·許礈進伏。上曰,方泰輿則以首醫,今待令本院,眞所謂非僧非俗矣。仍下敎曰,方泰輿·許礈差備,輪回待令,可也。出榻敎泰輿曰,臣亦果有附子五錢之議,而更思之,三錢之議,誠好矣。礈曰,臣意則本以三錢,爲好矣。泰遠曰,金德崙則病未入來矣。東度曰,今則異於初進之時,而建功湯今亦日再進,依此爲之誠好矣。上曰,差備待令幾人耶?泰遠對曰,竝方泰輿·許礈凡八人矣。上曰,今番局方勤勞,近者所無,非徒勤苦,效勞可尙,只有四字承傳,其無報勞,豈人君之政?況撤直莫知何日?輪直差備,待令加定,已承傳者,其令兩銓,隨窠卽爲調用。出傳敎上曰,吳道炯終當一吹木吹羅矣。東度曰,鄭允協,亦眞實守令之材也。上曰,此輩除外任,然後戶曹可以支撑矣。東度曰,畿邑似當作窠矣。上曰,何也?對曰,衿川郡守,登科非久,當內遷矣。上曰,不然。其年之不得通淸,已有下敎,雖重及第,豈可遷動乎?仍笑而下敎曰,於渠亦好矣。朝持平而夕違牌,罷職則豈不飢乏乎?上曰,李以楷之代,誰爲之耶?東度對曰,金相肅矣。上曰,面貌,何如?東度曰,面貌甚好而文章之士也。多識古文,見識甚高,流輩中甚稱許矣。上曰,已赴任耶?對曰,未及下去矣。上曰,未辭朝守令幾何。對曰,亦有鳳山郡守矣。上曰,民事方殷,未下直守令,其令今日內辭朝,使之入侍。出傳敎命臣光璧,知入守令·邊將窠闕有無。賤臣承命還奏曰,守令·邊將間,俱無矣。東度曰,昨夜春坊處則特爲爻周轉圜之量,孰不欽仰耶?此正人皆仰之者也。且忘怒觀,理非但爲涵養之工,亦爲節宣之道矣。聖心和泰,臣在保護之任,尤切喜幸矣。上曰,此等事雖然,而不如此則何以容恕乎?東度曰,前領相之被譴,臣誠切惶悚,且內局熟睡之下敎,尤極惶悚。蓋聞其夜宿於闕外,而聞有處分後,雖欲入來,闕門已閉,此時留門之請,亦涉惶悚。與提調屢次往復,而彷徨終夜於開陽門外云矣。上曰,然乎?鏽曰,臣與前領相,夜分後往復,以爲煩請留門,終涉惶恐。臣獨爲請對,亦涉惶恐,煎置湯劑,以待都提調留門入來,而前領相則待留門,彷徨闕外,下敎至嚴,以此尤爲惶悚矣。上曰,向來殿奏後,有此事則大臣宜卽請罪,而不爲之者有之,逐雀豈有所勸而然也?雖云如非領相則率百官庭請難矣。且若予先一日聞之,則豈至於此乎?誠爲慨然矣。上曰,守令有闕耶?存謙曰,海州判官趙病罷狀啓入來矣。上曰,誰耶?存謙對曰,趙尙絅之子也。上曰,然矣,而雙童矣,何時赴任而瓜滿耶?對曰,未準瓜也。上曰,誰爲狀聞耶?對曰,監司趙榮順也。上曰,科時上來耶,仍病上來耶?存謙曰,臣居在一洞,故詳知其病狀,而初頭有病革之報,其兄至於倉黃下去,而今果仍病遞來矣。上曰,自明日建功湯停止,腎瀝湯前方,加附子炮三錢,煎入可也。出榻敎
丙戌四月十八日申時,上御會祥殿。承旨·下直守令同爲入侍時,左承旨金華鎭,假注書權坪,記注官辛應三,記事官洪彦喆,鳳山郡守李邦鵬,朔寧郡守金相肅,以次進伏訖。上曰,守令職姓名?邦鵬曰,鳳山郡守李邦鵬也。上曰,汝則前旣入侍,故不問七事,須往善治民事。仍命承旨宣諭,宣諭後,邦鵬先退出。相肅曰,朔寧郡守金相肅也。上命誦七事,相肅誦奏訖。上曰,雄南行則不爲高聲誦奏耶?仍命承旨書曰,敢稱雄南行,君父之前,七事不爲高聲以奏乎?事之可駭,莫此爲甚。朔寧郡守金相肅罷職,準期不敍。出傳敎上曰,注書出去。醫官方泰輿入侍,臣坪承命出去,招泰輿進伏。上曰,二品官則雖直爲郡守,而無礙乎?泰輿曰,二品官則雖郡守,直爲之矣。上命承旨書曰,朔寧郡守處分,代知中樞鄭允協除授,其令當日辭朝。出傳敎上命承旨書曰,下敎若何,而果川地境,昨日僅過,事之可駭,莫此爲甚。當該押去都事稷山縣投畀,卽令押送,其代卽爲更爲差定。都事所爲,其雖萬萬無狀,此專由於禁府羅將·書吏討食之致,下敎之下,焉敢若此?當該書吏刑推一次後,湖沿定配,羅將嚴刑二次後,康津定配。出傳敎上曰,兼史持傳敎出去,分付。應三持傳敎出去分付後還伏,上曰,押去都事誰也?華鎭曰,金昌尉之傍孫柳光翼也。上命注書出去,都事拜辭單子,催促捧入。臣坪承命出去,捧拜辭單子以入。上曰,都事誰爲出去。華鎭問注書以對曰,金思穆出去云矣。上曰,年少都事,何可送之乎?首經歷出去之意,注書出去,口傳分付,可也。臣坪承命出去,口傳分付後還伏。上曰,注書出去,都事拜辭單子催促,可也。臣坪承命出去,催促後還伏。奏曰,都事拜辭單子,連爲催促,而首經歷李應重之家稍遠,故尙未入來矣。上曰,更爲出去催促,而拜辭單子卽爲捧入,可也。臣坪承命出去後,上曰,兼史出去,更爲催促。應三承命出去,臣坪還伏。上曰,朔寧郡守鄭允協,先入侍,後謝恩。出榻敎允協進伏,上曰,職姓名?允協曰,朔寧郡守鄭允協也。上曰,七事誦奏,可也。允協誦奏。上曰,能突誦矣。命允協先退出。上曰,注書出去,首經歷更爲催促,而拜辭單子,注書卽爲捧入,可也。臣坪承命出去。上曰,首經歷誰也?華鎭曰,李應重云矣。臣坪捧首經歷李應重拜辭單子,進伏。上曰,首經歷入侍事,注書出去,分付。臣坪承命出去,招李應重進伏。上曰,汝誰家人也?應重曰,故副學臣李秉泰之從孫矣。上曰,只知鄭履煥而不知有君父,是豈道理乎?汝若今夜就眠,則是眼無君父矣。仍命退出。應重承命退出。上曰,臺諫誰也?華鎭曰,昨日違牌傳旨,姑未下矣。上命承旨書曰,今番違牌,事之寒心,莫此爲甚。都無臣分,違牌臺臣,一倂施刋版之典。出傳敎命退出諸臣,遂以次退出。
丙戌四月十八日申時,上御會祥殿。藥房入診時,都提調尹東度,提調沈鏽,副提調鄭存謙,記事官崔光璧,記注官辛應三,記事官洪彦喆,醫官方泰輿·李以楷·許礈·李泰遠·鄭允協·吳道炯·金孝儉·鄭允說·柳光翼,以次進伏訖。東度曰,午間,聖體若何?上曰,一樣矣。東度曰,午間水刺,亦爲進御乎?上曰,進御矣。東度進湯劑。上進御,命診候。泰輿等診候訖。奏曰,脈候調均暢舒,一樣差勝矣。上曰,羊肉,卿等亦果嘗味否?東度對曰,臣等亦皆嘗之,而味甚甘好,送于國舅,國舅亦嘗味而甚好云矣。上命進少許,進御後下敎曰,卿等以謂好,而予則味羶而不知好矣。泰輿曰,明日腎瀝湯當進,而一貼旣大,當分三次,若未能一日內盡爲進御,則當此暄暖之時,恐有味變之慮,何以爲之乎?上曰,前亦一貼分三次,一日盡服乎?對曰,然矣。上曰,然則依前,可也。東度曰,今日夕後,亦當依前,竝入粟米飮矣。上曰,五錢重煎入,可也。出榻敎諸臣以次退出。
上在慶熙宮。停常參·經筵。
藥房都提調尹東度,提調沈鏽,副提調鄭存謙啓曰,伏未審夜間,聖體調攝若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢此問安,竝爲仰稟。答曰,知道。雖比前曰愈,大體則一樣矣。
中宮殿·惠嬪宮,藥房口傳問安。答曰,知道。
洪晟,以都摠府言啓曰,今日入直內三廳武兼禁軍及軍兵等中日習射,請出標信。傳曰,知道。
又啓曰,憲府連日監察茶時,事甚未安,除在外外,掌令具壽國,牌招,何如?傳曰,允。
傳于鄭存謙曰,藥房入侍。
洪晟啓曰,玉堂上下番俱空,今日政,新除授玉堂,竝待下批,仍卽牌招,以爲推移入直,何如?傳曰,允。
傳于鄭存謙曰,藥房入侍。
有政。吏批,行判書徐志修牌不進,參判洪樂性進,參議未差,左副承旨李海重進。吏批啓曰,判書徐志修牌不進,參議未差,小臣獨政未安,何以爲之?敢稟。傳曰,仍爲之。又啓曰,臺諫及玉堂闕員,今當差出,而擬望之人乏少,外任竝擬,何如?傳曰,允。又啓曰,海州判官,今當差出,而本州以營下劇邑,物衆地大,素稱難治,不可不各別擇差,同道及他道,有聲績未準限守令,竝擬,何如?傳曰,允。又啓曰,內局都提調有闕之代,所當擬入,而無故大臣,只有右議政金致仁一員,何以爲之?敢稟。傳曰,右相爲都提調,以韓光會爲大司憲,南鶴宗爲執義,申應顯爲司諫,任一源爲掌令,李惠祚爲持平,權穎爲獻納,洪檍爲校理,李敬玉爲副校理,金載順爲修撰,鄭弘淳爲刑曹判書,尹得毅爲海州判官,趙德成爲兵曹參知,右議政金致仁除授事承傳,瓮津府使單李漢泰,承文都提調單右議政金致仁。
兵批,判書金尙喆病,參判李堣入直進,參議李宜老病,參知未差,左副承旨李海重進,副司直李基德。
洪晟,以兵曹言啓曰,今四月二十日,文臣朔試射日次,而文武科放榜相値,不得爲之之意,敢啓。傳曰,知道。
掌令具壽國啓曰,請還寢東呂·址淳等還配之命,更令王府,嚴鞫得情。又啓曰,請還寢定配罪人者斤萬酌處之命,更令王府,嚴鞫得情,快伸王章。措辭見上又啓曰,新除授持平李致中時在京畿楊根地,司諫院正言宋載經時在忠淸道懷德地,正言尹錫烈時在京畿楊州地,請竝斯速乘馹上來事,下諭。答曰,不允。下諭事依啓。
丙戌四月十九日辰時,上御會祥殿。藥房入診時,都提調尹東度,提調沈鏽,副提調鄭存謙,記事官崔光璧,記注官辛應三,記事官洪彦喆,醫官方泰輿·李以楷·李泰遠·吳道炯·金孝儉·鄭允說·柳光翼,以次進伏訖。東度曰,夜間,聖體若何?上曰,如前矣。東度曰,寢睡·水刺之節,亦何如?上曰,亦如前矣。東度進腎瀝湯。上進御後,下敎曰,有酸味矣。泰遠曰,以有五味子故也。上曰,此果湯劑中最大者耶?泰遠曰,兩數合爲十八兩矣。以貼論之,當爲十餘貼矣。上曰,製煎之法,何如?東度曰,先煎生干·羊腎·磁石,次煎入人蔘後,又竝諸料而煎之矣。命診候,以楷等診候訖。奏曰,脈候一樣調安,連有活體矣。東度曰,近來便道及小水,何如?上曰,便道穩順,而小水亦長利矣。上曰,左邊脚部之痰,顯或移注於右邊,此果何如?泰輿曰,此則好矣。凝結之痰,離次故然矣。諸臣以次退出。
丙戌四月十九日未時,上御會祥殿。藥房入診時,都提調尹東度,提調沈鏽,副提調鄭存謙,記事官崔光璧,記注官辛應三,記事官洪彦喆,醫官方泰輿·李以楷·許礈·李泰遠·吳道炯·金孝儉·鄭允說·柳光翼,以次進伏訖。東度曰,午間,聖體若何?上曰,一樣矣。東度曰,今則水刺,何如?上曰,口澹稍勝矣。東度進湯劑。上進御後就枕,轉動甚便。東度曰,今則轉動之節,無異平常時矣。上曰,然乎?命診候,泰輿等診候訖。奏曰,脈候一樣調安,而益有活體矣。上曰,坐直承旨誰耶?存謙曰,李海重·洪晟也。命臣光璧,出諭左副承旨,持再昨年熙政堂入侍日記入侍事。出榻敎左副承旨李海重進伏。存謙曰,唱榜,有待下敎擧行之命矣,何以爲之乎?上曰,下敎之後欲諭,今聞其日已過,況遐方擧人等待可惜,明日爲之事,卽爲分付,時刻不必擇也,隨時。出傳敎命內局諸臣先退。命海重讀日記,讀未了。上曰,其時似有柳得養所奏復售黨習亂臣賊子等說,而此則無之矣。世孫侍坐,仰對曰,此日記則聖上御舊闕時事,而今者下詢事則似是此闕,再昨年五月時事矣。上擊節歎賞曰,今而後,予爲大覺矣。又命臣光璧,持入再昨年五月日記,賤臣持進。上又命海重,讀十八日熙政堂入侍日記。至諸臣咸曰,豈敢復爲此乎?命海重,以華圜之書於其下曰,因下敎圈之,至柳得養高聲以奏。上曰,果有是耶?至諸臣咸曰,此後若復爲黨,則此亂臣賊子也。命海重墨標,命書其下曰,因命以標,可也。命臣光璧,知入鄭履煥疏到院時,考出禁令有無承旨,可也。賤臣承命出詢。還奏曰,右副承旨洪晟,方在院而疏入後入來,故考出與否,不能知之云矣。上下詢賤臣曰,禁令考出時,汝亦參見乎?賤臣仰對曰,臣則以藥房注書,除本司,移直於藥院,故本院事,初不知之矣。上曰,噫,今雖不能運動,都無萬念,一段苦心,可質彼蒼。今番之事,雖無下敎,爲海東臣子,豈待勸成?熙政堂,與元良半夜執手,諭諸臣尙今不忘,況今番之事,卽一串貫來者也?視若尋常,可謂臣分,況其時咸曰,復若爲此,爲亂臣賊子云,而其君已聽,史官旣書,蒼蒼臨聞,沖子亦聞曰,日記無可考云。今已多日,予亦訝之,某日取覽日記,亦莫能得。沖子適侍坐故問之。對曰,十一月雖有下敎之事,無此敎,而此則五月十八日云,故取覽果然。噫,夜深之事,其能銘心,尙今誦焉。若不深體不忘,豈乎若是銘佩?不覺涕下,吾國其庶幾,吾國其庶幾。今日在庭臣僚,不若沖子,而其曰無此乎?噫,沖子銘心佩服,故幾朔調攝之餘,其猶若此,諸臣若風過耳,故若是泛泛,事已一也,仰奏一也。必也禁令二字,然後不欺陟降,不欺君乎?此不嚴懲,其何能爲君君臣臣乎?日記所書處,先命以圈而示之。噫,勿復若前泛泛,其令仔細以看,須爲海東臣子。噫,亂臣賊子四字,何等嚴也,豈敢以無禁令,苟且彌縫乎?噫,無禁令重乎?此四字咸服重乎?惜乎,大小諸臣,不若若干尺沖子乎?旣覽日記之後,君臣之分,決不可掃矣,況亂臣賊子之飭?比禁令輕重若何,敢以無禁令二字,苟且彌縫乎?非徒苟且,事之無嚴,莫此爲甚。非大官,非庭請,主張者雖勿論,其時居大官者,焉敢逭也?前領議政洪鳳漢,前左議政金相福,領府事尹東度,竝施削職之典,使一隅靑丘,有君君臣臣之義,旣昭載日記,而若是彌縫。初五日在院諸承旨,亟施門黜之典,身爲史官,四字之目,視若尋常,只云無禁令,此等昏殘史官,將焉用哉?亟施刋版之典。出傳敎上曰,今考日記後,宜有參酌,況其時於前大臣,自有分揀。前右相金致仁敍用,復授相職,政官牌招開政。出傳敎上曰,扈衛二廳,爲先右相,其令兼爲摠察。出傳敎上曰,其時承旨,則前已處分耶?海重對曰,初五日仕進承旨,則頃已處分矣。上曰,疏入已久,而不使予知,其後承旨,亦安得無罪也。諸臣以次退出。
丙戌四月十九日酉時,上御會祥殿。藥房入診時,提調沈鏽,副提調鄭存謙,記事官崔光璧,記注官辛應三·洪彦喆,醫官方泰輿·李以楷·許礈·李泰遠·吳道炯·金孝儉·鄭允說·柳光翼,以次進伏訖。鏽曰,晩後,聖體若何?上曰,一樣矣。上曰,大臣未及入來耶?鏽曰,時未承批,故未得入來矣。鏽進湯劑。上進御後,下敎曰,何其多耶?泰遠曰,以其大劑,故雖分爲三次,而多於建功湯矣。泰遠曰,大便連爲滑利乎?上曰,前則或多艱澁時,而近日則連爲快放矣。泰遠曰,此乃好消息也。上曰,松節茶初似燠烈,而今則味酸矣。鏽曰,以其藥材之多,薰氣之少故然矣。上曰,羚羊角,第欲一者更爲進御矣。鏽曰,雖非常御之劑,旣有始初應動,更爲進御好矣。上曰,黃精,何如?泰遠曰,此亦世號仙藥,而但性燥,非是久服之劑也。鏽請診候。上曰,只二醫官診候,可也。泰遠·道炯診候訖。奏曰,脈候一樣調均,且有闊體矣。鏽曰,腎瀝湯雖分三次,一日盡御,似有過多之慮,明日亦分三次,而只二次進御,似好矣。上曰,一次餘者經宿,能無味變之慮乎?鏽曰,麥秋風氣頗涼,善爲冷貯,豈有此慮乎?上曰,然則以二次定之,可也。諸臣以次退出。
上在慶熙宮。停常參·經筵。
藥房提調沈鏽,副提調鄭存謙啓曰,伏未審夜間,聖體調攝若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。雖比前曰愈,大體則一樣矣。
中宮殿·惠嬪宮,藥房口傳問安。答曰,知道。
李福源啓曰,今日文武科放榜時,兩司例當進參,而諫院無行公之員,在前雖無諫院,亦有行禮之例。今亦依此爲之之意,敢啓。傳曰,知道。
傳于李福源曰,後四拜後,文武壯元入侍。
李福源啓曰,上番兼春秋辛應三,預備兼春秋柳成模,俱有身病,勢難察任,今姑減下。其代令該曹,卽爲口傳差出,何如?傳曰,允。
吏曹口傳政事,兼春秋二單車鳳轅·權德訓。
以承傳色口傳下敎曰,新恩奉親者,爲其親之意,遊街事,分付。
鄭存謙,以兵曹言啓曰,今四月二十一日,武官賓廳講書日次,而當此藥院問候之時,不得循例爲之之意,敢啓。傳曰,知道。
洪晟,以義禁府言啓曰,咸鏡道鏡城府投畀罪人沈履之,高城郡定配事,命下矣。沈履之旣已押送鏡城府,更爲發遣府書吏所到處,仍令押付于高城郡配所之意,敢啓。傳曰,知道。
右議政金致仁疏曰,伏以臣昏滯愚昧,荐速嚴譴,日夕懍懼,無地自容,祗爲便近承候,不敢遠逬郊野,席藁城外,縮伏竢勘。不意曾未幾日,恩敍特降,職名如舊,繼以有藥院之命,霜雪雨露,咸歸造化,負罪賤臣,何以得此於聖明也?以首頓地,自不覺感涕之被面。噫,臣罪,臣自知之,以臣無似,猥叨匪據,尸素愧積,絲毫蔑效,每當事端層生聖心煩惱之時,則只自焦熬迫阨,罔知措處。噫嘻,輔相之責,豈亶使然哉?雖以今番事言之,逡巡囁嚅,未暇遽陳者,實由於此時憂倍,未暇他顧,情雖可戚,罪亦何逃?至於試牌之連違,自有區區之迷執,筵敎後,未卽自引,已蒙聖鑑之俯諒,今不敢輒自煩暴,惟是前後所被嚴敎,關係甚重。至今思之,心膽戰隕,人臣負此,誅殛猶輕,縱荷聖慈涵容,不忍終棄,而臣若謂經乍勘,厭然冒進,則其爲放肆,又孰甚焉?抑臣亦嘗自效於嘗藥之任矣。積月焦遑之餘,幸見聖候之向安,懽忭之誠,有倍恒品,晝宵所企祝,惟在於將理有方,遄復常節,而今反緣臣之故,致煩聖慮,有妨靜攝,此尤臣之拊心自訟,覓死不得者也。且臣之罪負,與僚相無異,而今此恩命,獨及於臣,同退不同進,古人攸訓,保護任重,何敢言私?而廉防至重,放倒不得,玆敢不避煩瀆之誅,略控兢悚之忱。伏乞聖明,亟削臣職,仍命有司,議臣之罪,以勵群工焉。臣無任云云。答曰,省疏具悉卿懇。昨覽日記覈實之政,使靑丘臣子,咸知君命之不敢放忽,以樹君君臣臣之義於百代,其時,非徒大官卽闋服之前也。旣覺之後,非爲卿也,實爲綜名覈實之意。噫,其時高聲應諾,泛稱無禁令。吁嗟四字,海東君君臣臣之分定矣。此猶若此,他尙何說?今者處分,豈不顧國事?所重在焉,於卿可無毫分撕捱之端。咫尺曰,諾之人,不若沖子,已爲頓忘若此,況卿乎?此非爲卿也,卽實底道理也。此時內局體重,卿其安心勿辭,卽起視事焉。以承傳色口傳下敎曰,此時內局,豈可循例曠焉?旣已承批,遣史官傳諭偕來。
丙戌四月二十日辰時,上御會祥殿。藥房入診時,提調沈鏽,副提調鄭存謙,記事官崔光璧,記注官辛應三,記事官洪彦喆,醫官方泰輿·李以楷·許礈·李泰遠·吳道炯·金孝儉·鄭允說·柳光翼,以次進伏訖。鏽曰,夜間,聖體若何?上曰,一樣矣。仍下敎曰,湯劑經夜,無或傷乎?泰遠曰,日氣涼冷,故不至變味矣。上曰,近日之氣如此,故予氣亦有不調時矣。鏽曰,時丁麥秋,涼氣如此矣。上曰,腎瀝湯味雖不好,比松節茶味,有勝矣。泰遠曰,此劑則以有五味子,只是有酸味而已矣。鏽曰,都提以未承批,不得入來矣。鏽進湯劑,上進御,命診候,泰輿等診候訖。奏曰,脈候一樣調均,而有活體矣。府院君金漢耉曰,今日則玉色,尤爲敷腴矣。上曰,今日爲唱榜乎?存謙對曰,然矣。上命臣光璧曰,有下敎事,後四拜,徐爲之之意,分付新恩,可也。賤臣出諭,未及復命。諸臣退出。
丙戌四月二十日辰時,上御會祥殿。文武科壯元入侍時,右承旨李福源,假注書權坪,記注官辛應三,記事官洪彦喆,文科壯元洪纘海,武科壯元金尙倜,以次進伏。上命纘海曰,汝克述汝父事君之心則可矣。命先退出。上問尙倜曰,汝是義州何村人乎?尙倜曰,義州小城村人。命先退出。上命福源書曰,今番旣有綜覈之政,諸儒臣處分中,甲申五月不參於熙政堂者,元傳旨中付標,況一人於此等事?旣有口奏,禁令以不言,一體飭勵,非守法之意。其日雖入庭,元傳旨中,一體付標。出傳敎又命福源,書右議政金致仁疏批,書訖。上問彦喆曰,新恩見之乎?彦喆對曰,初以十六日出令矣。庭請相値,不得爲之矣。上命福源書曰,國雖衰矣,古法豈泯?頃者曺夏望爲壯元時,終不應藝苑揀擇,故其時一故相翰苑古風,今日墜矣。以奏今日已過,翰林莫知新恩之耳目,此等翰林,將安用哉?今雖憊臥,於此等事,猶不衰也。當該翰林雙靑權管除授,今日內赴任,彦喆退出。上曰,宣傳官一員入侍。出榻敎宣傳官宋迪中進伏。上曰,將鬼推爲之乎?迪中對曰,未也。上曰,何不爲之?對曰,方在靜攝之中,故不敢爲之矣。上曰,行首誰也?對曰,前兵使李敬懋也。上曰,汝等亦必以翰苑之不爲,故亦不爲之矣。今番則有參酌之道,斯速出去,今日內日會爲之。諸臣皆以次退出。
丙戌四月二十日未時,上御會祥殿。藥房入診時,都提調金致仁,提調沈鏽,副提調鄭存謙,記事官崔光璧,記注官辛應三,記事官洪彦喆,醫官方泰輿·李以楷·許礈·李泰遠·吳道炯·金孝儉·鄭允說·柳光翼,以次進伏訖。致仁曰,近日,聖體若何,而寢睡水刺之節,亦何如?上曰,諸節稍勝,而口澹亦比勝矣。致仁曰,大便一向滑利,而小水亦利順乎?上曰,然矣。致仁進湯劑。上進御,命診候。泰輿等診候訖。奏曰,脈候一樣調緩,且有活體益勝矣。泰遠進椒艾腰帶。上曰,川椒臭甚酷烈,耗氣似易矣。致仁曰,聖意如川椒臭爲難,則何必竝入也?泰遠曰,然則只去川椒,而二件綿子腰帶,更爲待令,好矣。上曰,綿腰帶待令,可也。致仁曰,臣所遭至重,曲賜恩貸,感祝之餘,惶懍靡措。方當靜攝之時,又帶保護之任,臣義急承候,冒沒膺命,而益不勝惶愧之私矣。上曰,卿心業已諒之,何必提說?但無禁令之言,靜而思之,予甚訝之。昨者世孫適侍坐,故下詢則對曰,再昨年五月十八日日記,當有考驗處云,故果爲持入考見,則有亂臣賊子等語,此四字,顧不重於禁令乎?致仁曰,臣伏見批旨及下敎,詳知其顚末,而前領相所達,實出於有懷無隱,非欲爲彌縫地也。上曰,其時對答,何如,而纔過一年,又有此擧耶?致仁曰,旣無的白下敎,且事在稍遠,未及思量而然矣。此亦焦遑所致也。上曰,卿則其時在闋服之前,何少關預耶?上曰,尹蓍東·李亨逵初實不知矣,果可人矣。致仁曰,聖鑑至當矣。霜雪雨露,莫非造化,善則勸之,惡則懲之,固是聖人馭下之道矣。上曰,尹陽來之孫,予每思之,亦不忘矣。上曰,尙今不忘其忠。噫,故判書尹陽來,能體苦心而猶未能展布其心,果有其孫,其欲用焉,莫知何時闋服,心常思焉。況今日乎?令該曹,問于其家,若有偏母,食物題給,以示予意。出傳敎上曰,柳得養其時爲何官耶?存謙曰,濟用判官而尙未闋服矣。上曰,家貧思良妻,國亂思良相,昨日下敎之後,思再昨年尹得養所奏,問其人之何在遭故云,心甚愕然。比諸到今不思其時之臣,奚特霄壤?噫,得養以微末蔭官,能知遇於其君,今欲超擢,無可施,令該曹,待闋服,特資調用,以示此等末世奬一聳百之意。出傳敎致仁曰,夕後粟米飮,當依前煎入矣。上曰,煎入,可也。出榻敎命內局先退。上曰,沈履之有偏母乎?存謙對曰,有老母而以眼病,不能視物矣。上曰,不先不後,獨政調用,此等無父無君大黨人,今者處分,烏可已也?而情理可矜,曾已知之,不可比之於無倫無君之履煥,人君以孝爲治之道,不可無參酌,特爲仍初敎,沈履之高城郡定配事,分付。出傳敎命臣光璧,出諭他承旨入侍事及宣傳官朔掌務待令閤外事。出榻敎上曰,去注書誰也?存謙對曰,崔光璧也。上曰,能不入現告中矣,是領南人耶?頗淳實矣。存謙曰,然矣。以其在嶺南,故能淳實堅固矣。上曰,承旨知之乎?對曰,臣屢年待罪嶺藩,而嶺俗不肯干謁公門,故無來見之事,未得見之矣。今因入闕,始知之矣。上曰,然乎?是應爲出六者,而尙不得爲之矣。存謙曰,誠久勤矣。上曰,承旨則誰某入現告也?存謙曰,該房以昨日傳敎,有稟定事,姑未捧現告矣。上曰,昨日傳敎,持入讀之,可也。命臣光璧,知入現告傳敎,賤臣持進。上命存謙讀。讀奏後,上曰,自初五日下,添書以至批答日四字,可也。訖書後,命存謙先退。右副承旨洪晟進伏奏曰,宣傳朔掌務來待矣。命臣光璧率入,朔掌務宣傳官宋迪中進伏。上曰,汝已將鬼推乎?迪中對曰,已行矣。上曰,誰某也?對曰,朴震煥·成日輝矣。上曰,承旨亦知考出日記時事乎?晟對曰,臣則以疏入後除授之,故不能知之矣。命迪中先退,命臣光璧,出諭左承旨,列書自初五日至處分日,前承旨姓名持入事。出榻敎左承旨金華鎭承命進伏。列奏承旨現告,至洪趾海。華鎭曰,十五夕始爲入來,而批答在其夜,故亦爲書入矣。晟曰,臣亦入現告中矣,何可晏然乎?請先退。上曰,承旨則雖出現告,不必引嫌,而姑爲先退,可也。華鎭曰,旣無下敎考奏之事,又無自下搜考之事,注書現告,何以爲之乎?上曰,注書知其冤矣,置之,承旨只以初五日擧行,可也。出榻敎仍下敎曰,如此則都無事矣。上曰,李基德·尹得養緣何遞差也?華鎭曰,李基德則以失對被遞,而尹得養則坐於呈告紛紜矣。上曰,承旨現告,以何故連爲稟奏耶?華鎭曰,傳敎中自字生疑而然矣。命抹去自字及至批答日四字。上曰,守令數遞可悶,安邊府使李敬玉仍任事,分付。出傳敎諸臣以次退出。
丙戌四月二十日申時,上御會祥殿。謝恩正副使入侍時,順義君烜,副使金善行,右副承旨洪晟,假注書權坪,記注官權德訓,記事官車鳳轅諸臣,以次進伏訖。上曰,卿等皆無事往還耶?烜·善行等對曰,上候平復,世孫宮患候,亦得快復,區區慶忭之忱,不知所達矣。臣等亦皆好還矣。上曰,五朔之間,世孫之疾快復,而予病亦少愈,誠幸矣。卿等皆好還,亦幸矣。一行皆無事往還耶?善行對曰,王命所寄,一行皆得無事往還矣。上曰,樂師學樂而來耶?善行對曰,學之以來矣。上曰,樂師張天柱,持琴笙入侍事,注書出去,分付,可矣。臣坪承命出去,招張天柱持樂器進伏。上親取樂器,親覽制度訖。命天柱吹笙彈琴各一曲。上命天柱曰,予須出去,善敎諸樂工,而聲音勿爲煩促,可也。此則有關於國運盛衰矣。仍命晟書曰,特敎之下,樂員所學而來者,其誠可嘉,令該院,爲先因此敎授,若有勸奬之效,依他例,令本院稟旨,陞資施賞。出傳敎上曰,注書出去,日官通使入侍事,分付,可也。臣坪承命出去,招日官李德成,通使李仁錫進伏。上下詢德成曰,汝見萬里鏡乎?德成對曰,見之矣。上下詢李仁錫曰,汝淸學乎,蒙學乎?仁錫對曰,淸學矣。命仁錫·德成先退出。奏曰,小臣惶恐,有所敢達矣。日前庭請時,進不進現告,卽當捧入,而除耆社諸臣及有實病外,盡爲入來矣。上曰,庭請時,不參人現告,置之。出榻敎命退出,諸臣以次退出。
上在慶熙宮。停常參·經筵。
藥房都提調金致仁,提調沈鏽,副提調鄭存謙啓曰,伏未審夜間,聖體調攝若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢此問安,竝爲仰稟。答曰,知道。雖比前曰愈,大體則一樣矣。
中宮殿·惠嬪宮,藥房口傳問安。答曰,知道。
洪晟啓曰,大司憲韓光會未肅拜,執義南鶴宗,掌令任一源,持平李惠祚·李致中在外,掌令具壽國呈辭,今日以監察茶時之意,敢啓。傳曰,知道。
鄭存謙啓曰,右承旨李福源,左副承旨李海重,今日俱不仕進,竝卽牌招,何如?傳曰,允。
以備忘記,傳于鄭存謙曰,今下弓矢,淸江僉使鄭德仁處給送。
吏曹口傳政事,奉敎單洪彬,待敎單姜彝福。
傳于鄭存謙曰,藥房入侍。
洪述海,以弘文館言啓曰,本館上番闕直,事甚未安。今日政,新除授玉堂,待下批,仍卽牌招,副應敎金龜柱,副修撰尹承烈罷職,元傳旨中,旣已付標,一體牌招,以爲推移入直之地,何如?傳曰,允。
李海重啓曰,卽者吏曹郞廳來言,今日爲政事命下,而判書徐志修,參判洪樂性,俱以病不來,參議未差,不得開政云,特敎之下,不卽擧行,事甚未安。判書·參判,竝卽牌招,何如?傳曰,允。
有政。吏批,行判書徐志修牌不進,參判洪樂性進,參議未差,左副承旨李海重進。啓曰,判書徐志修牌不進,參議未差,小臣獨政未安,何以爲之?敢稟。傳曰,仍爲之。
以鄭昌聖爲校理,李在簡·李亨逵爲副校理,鄭尙淳爲大司成,金善行爲刑曹參判,金致讓爲戶曹參議,李遠培爲文化縣令,宋德中爲順天府使,韓翼謩爲司譯提調,李一曾爲吏曹正郞,沈以鎭爲工曹正郞,李復祥爲宗簿正,安杓爲掌樂正,任珹爲軍資正,李敬倫爲禁府都事,任冕周爲司饔主簿,安邊府使李敬玉仍任事承傳。
兵批,判書金尙喆病,參判李堣入直進,參議李宜老病,參知趙德成未肅拜,左副承旨李海重進,以閔弘烈·李亨逵爲副司直,李在簡·鄭昌聖爲副司果。
洪晟啓曰,新除授右邊捕盜大將李潤成,卽爲牌招,命召及大將牌·傳令牌傳授,何如?傳曰,允。
又以刑曹言啓曰,義禁府羅將鄭得信,依傳敎,嚴刑二次放送之意,敢啓。傳曰,知道。
丙戌四月二十一日辰時,上御會祥殿。藥房入診時,都提調金致仁,提調沈鏽,副提調鄭存謙,記事官崔光璧·權德訓·車鳳轅,醫官方泰輿·李以楷·許礈·李泰遠·吳道炯·金孝儉·鄭允說·柳光翼,以次進伏訖。致仁曰,夜間,聖體若何?上曰,一樣矣。致仁曰,寢睡·水刺之節,亦何如?上曰,寢睡安穩,而水刺,亦一樣矣。致仁進湯劑,上曰,此是昨日進御之餘者乎?致仁對曰,然矣。上進御後,下敎曰,此劑效力,似必長遠矣。泰遠曰,誠如聖敎,無限長遠矣。上曰,昨見金善行,則曰,予之神色,有勝於使行未發前云,果然乎?僉曰,玉色敷腴,反有勝矣。上曰,行步之差勝,一何漠然乎?致仁曰,雖暫勞玉體,一番試之,再番試之,常加不息之工,則自然得力於不知不覺之中,而步履遄臻差勝矣。鏽曰,臣請以彎弓爲喩矣,雖於靜攝之中,每加試驗,不少停輟,則自然得力,譬如力弱者,循次加工,畢竟能挽强弩矣。上曰,今始覺得,予之尙不能行步,寔由於不試而然矣,非緣衰而不差矣。存謙曰,於此亦加勿忘勿助之工好矣。命診候,泰輿等診候訖,奏曰,脈候調均安舒,漸向差勝矣。致仁曰,自明日,更進建功湯,好矣。上曰,何以進御耶?粟米飮則尤難矣,而今日則欲休矣。致仁曰,粟米飮則以獨蔘之故,厥味雖少辛,而甚輕淸,不至難堪矣。上曰,五錢重多,故尤難矣。致仁曰,然則以三錢煎入乎?泰遠曰,若定以三錢,則當再次煎入矣。上曰,再次,可也。致仁曰,然則承候,亦當以再次稟定矣。上曰,以五錢重,煎入于午診,可也。出榻敎命內局先退,上曰,儒臣在直乎?存謙曰,金載順入番矣。命臣光璧,出諭儒臣持警世問答入侍事。修撰金載順進伏,上曰,今番主圈之人,似少矣。上曰,左右史不備,違牌翰林竝敍用,口傳付職,牌招察任。出傳敎上曰,李敬玉之外,有他守令乎?存謙曰,順天府使申應顯,文化縣監尹得毅也。上曰,守令有闕政事,當日爲之。出傳敎命臣光璧,出諭在院承旨入侍事。出榻敎同副承旨洪述海進伏。命臣光璧,持入農形狀啓。賤臣持進,命述海讀奏。上曰,雨暘適中,而似或節晩矣。上曰,今日坐直誰也?述海曰,右副承旨及小臣也。命載順讀警世問答訖,命臣光璧,持入小學初卷,賤臣持進,又命載順讀。讀訖,諸臣以次退出。
丙戌四月二十一日申時,上御會祥殿。藥房入診時,都提調金致仁,提調沈鏽,副提調鄭存謙,記事官崔光璧·權德訓·車鳳轅,醫官方泰輿·李以楷·許礈·李泰遠·吳道炯·金孝儉·鄭允說·柳光翼,以次進伏訖。致仁曰,午間,聖體若何?上曰,一樣矣。致仁曰,水刺亦爲進御乎?上曰,進御矣。致仁曰,便道,亦何如?上曰,一樣滑利矣,上挽索坐御。致仁進粟米飮,上進御後,下敎曰,今則轉運稍勝矣。泰遠曰,用力則自然益勝矣。命診候,泰輿等診候訖,奏曰,脈候一向調均,而闊體,亦如前矣。上曰,近來午寢未穩,此則何如?泰遠曰,夜寢旣穩,則午寢之未穩不妨矣。上曰,自內試乘馬鞍,脚部運用,似勝矣。致仁曰,可驗運用之漸勝,益切慶幸矣。泰遠曰,世孫侍坐,敢此仰達矣。睿候未復之前,初則猶難於行步之節,小臣以挽索試步,仰請數次,用力而得效,行步不久復常,自上亦頻頻挽索,則自然有效矣。上笑而下敎曰,世孫能率泰遠習步,而初頭則雖率泰遠,難矣。致仁曰,誠然矣。上命入馬鞍,挽索試御。致仁曰,坐御之樣,甚牢固,脚部運用之節,亦頗便利,雖善步老人,何以加此乎?上曰,雖如此而行步尙難,奈何?泰遠曰,先爲習坐,則當漸次遄臻於行步之域矣。上曰,然則習坐,好矣。存謙曰,消日止睡之道,習坐,尤好矣。致仁曰,親自用力,日以爲常,則豈無速效乎?鏽曰,習坐,實爲習步之本矣。上曰,今日盤坐,始爲之矣。致仁曰,盤坐平坐間,連爲試習,好矣。致仁曰,旣已稟定,明日則當進建功湯矣。上曰,羚羊角,何如?泰遠曰,建功湯後進御,好矣。上曰,然則建功湯,自明日依前方煎入,可也。出榻敎命提調及醫官,按摩脚部。諸臣按摩訖,致仁曰,魚腹滋潤,無異常時,不勝慶幸矣。上曰,老人魚腹,有若此者乎?致仁曰,雖康彊老人,如此實稀有矣,臣等二月後,今始按摩,而一向滋潤矣。上曰,近來肌膚之勝,亦怪矣。泰遠曰,此乃益勝之漸矣。諸臣以次退出。
上在慶熙宮。停常參·經筵。
辰時,日暈。
藥房都提調金致仁,提調沈鏽,副提調鄭存謙啓曰,伏未審夜間,聖體調攝若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。雖比前曰愈,大體則一樣矣。
中宮殿·惠嬪宮,藥房口傳問安。答曰,知道。
鄭存謙,以都摠府言啓曰,今日入直內三廳武兼禁軍及軍兵等中日習射,請出標信。傳曰,知道。
李海重啓曰,刑曹判書鄭弘淳除拜後,過三日不爲出肅,依定式推考警責,仍卽牌招察任。傳曰,允。
金華鎭啓曰,假注書權坪,事變假注書尹慶龍,俱有身病,勢難察任,竝今姑改差,何如?傳曰,允。
以副應敎金龜柱,副修撰朴弼逵牌不進罷職傳旨,傳于李福源曰,特敎之下,豈敢撕捱?只推,更爲牌招。
傳于鄭存謙曰,藥房入侍。
傳于李海重曰,承旨入侍。
掌令具壽國啓曰,請還寢東呂·址淳等還配之命,更令王府,嚴鞫得情。措辭見上請還寢定配罪人者斤萬酌處之命,更令王府,嚴鞫得情,快伸王章。措辭見上新除授執義南鶴宗,時在忠淸道溫陽地,掌令任一源,時在全羅道寶城地,持平李惠祚,時在京畿道通津地,司諫院司諫申應顯,時在全羅道順天府任所,請竝斯速乘馹上來事,下諭。答曰,不允。下諭事,依啓。
丙戌四月二十二日辰時,上御會祥殿。藥房入診時,都提調金致仁,提調沈鏽,副提調鄭存謙,記事官崔光璧·洪彬·姜彝福,醫官方泰輿·李以楷·許礈·李泰遠·吳道炯·金孝儉·鄭允協·柳光翼,以次進伏訖。致仁曰,夜間,聖體若何?上曰,一樣矣。致仁曰,寢睡·水刺之節,亦何如?上曰,寢睡與水刺,稍勝矣。致仁曰,便道亦一向利順乎?上曰,朝亦順放而比前似少矣。致仁進湯劑,上進御後,下敎曰,連試挽索之功,用力稍覺漸勝矣。泰遠曰,挽索甚有益矣。上曰,然矣。泰遠曰,又繫一索於臥內,右手常常挽御,則尤好矣。命診候,泰輿等診候訖,奏曰,脈候一樣調均,而闊體亦一樣矣。泰遠又奏曰,今則脈候調緩,無異於問安前矣。上曰,予之在潛邸時,靈愼君匍匐而來,能運身移往,而予則長在臥內,此亦不能,奈何?致仁曰,臣等連爲仰達,而坐御及運動之節,常常習之,則自然益勝,試坐而後試立,試立而後試步,可論,此乃次第事矣。泰遠曰,自上常時行步,與臥時,比坐御時偏多,故卽今習坐,緣此尤難矣。上曰,管訓有木榻欲穿之語,而予則常爲跪坐,故平坐甚罕矣。致仁曰,昨見乘鞍坐御之節,則如常,而平地則不如乘鞍時矣。上曰,若有二人挾扶,則亦可以御輦矣。但腰腿之間常重,此則何以然也?泰輿等曰,此非元氣之不足而然,只以一時痰候,凝結不解而然矣。連御松節茶,且常厚御當處,而兼試挽索之功,自然漸勝於不知不覺之中矣。致仁曰,用功於習坐,凝聚之痰,亦自有疎散之理,醫官之言,是也。上曰,果然矣。洪晟之父,亦用力而差愈乎?致仁曰,洪晟之父,自是寂寥措大,想必多賴於用力運動,而能致復常矣。致仁曰,午湯劑,當待下敎入之矣。上曰,依前,可也。致仁曰,近日則連御建功湯,而羚羊角亦於來頭,一·二次更進,好矣。上曰,予亦欲一者更服矣,命內局先退。命臣光璧,出諭在院承旨及儒臣,持警世問答入侍事。出榻敎右副承旨洪晟,副校理李亨逵,修撰金載順,承命進伏。存謙曰,副應敎金龜柱,頃命調治之後,尙未差愈,俄未承牌云矣。上曰,副應敎金龜柱,其命牌招,今聞承宣所奏,尙有實恙云,許遞。出傳敎命存謙先退,命亨逵等,讀警世問答訖,諸臣以次退出。
丙戌四月二十二日未時,上御會祥殿。藥房入診時,都提調金致仁,副提調鄭存謙,記事官崔光璧·洪彬·姜彝福,醫官方泰輿·李以楷·許礈·李泰遠·吳道炯·金孝儉·鄭允說·柳光翼,以次進伏訖。致仁曰,午間,聖體若何?上曰,一樣而神氣或不惺惺矣。致仁曰,似是寢睡後,偶然如此矣。上下詢致仁曰,卿聞唐琴之聲乎?聲音通豁,比前雅樂甚勝矣。致仁曰,果然分明矣。上曰,提調誰耶?致仁曰,洪象漢也。上挽索坐御,仍下敎曰,用力,今則漸勝矣。泰遠曰,繼自今,益加挽索之功,好矣。致仁曰,又繫一索,御廁時,執此用力,尤好矣。上曰,今方起坐稍久,頗有滋味矣。致仁曰,久爲坐御,能無疲憊乎?上曰,今則不知其疲憊矣。致仁進湯劑,上進御,仍命診候。泰輿等診候訖,奏曰,脈候一樣調均,而有活體矣。致仁曰,提調自昨有病,午筵,不得備員入侍矣。上曰,正卿以上,第爲歷奏,可也。致仁曰,金陽澤·韓翼謩·洪象漢·李昌誼·南泰齊·李昌壽也。上曰,李昌壽,好矣。致仁曰,方在罷職中矣。上曰,然則金陽澤,好矣。致仁曰,然矣。上曰,金陽澤何職乎?致仁曰,行司直矣。上曰,提調沈鏽許遞,其代,行司直金陽澤除授。出傳敎上曰,李昌誼今已蘇健乎?致仁曰,尙未快蘇云矣。諸臣以次退出。
丙戌四月二十二日初更五點,上御會祥殿。承旨入侍時,右副承旨洪晟,假注書權坪,記事官洪彬,記事官姜彝福,以次進伏。上親製望八自歎文,命晟書之,書畢,上曰,老人雖或不能行步,猶爲膝行,而予則咫尺之地,亦不能運動,豈不難堪乎?晟曰,聖候比向,今幾快復,而聖上之過自憂慮如此,臣等尤不勝焦煎矣,而玉色敷腴,無異平日,自當漸次運步矣。上曰,神色雖如此,其於不能行步,何哉?晟曰,臣父病不能運步,幾數年矣,今則快愈,方欲入城,臣之所望於聖上者,惟益加調攝,次次平復矣。上曰,承旨之父加資乎?晟曰,國恩罔極,今加嘉義矣。上曰,承宣之父,聞今不扶杖而行,然乎?晟曰,戶庭之間,或不扶杖矣。上曰,明日朝診,編次人持此御製入侍。出榻敎諸臣以次退出。
上在慶熙宮。停常參·經筵。
藥房都提調金致仁,提調金陽澤,副提調鄭存謙啓曰,伏未審夜間,聖體調攝,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。雖比前曰愈,大體則一樣矣。
中宮殿·惠嬪宮,藥房口傳問安。答曰,知道。
洪述海啓曰,大司憲韓光會未肅拜,執義南鶴宗,掌令任一源,持平李惠祚·李致中在外,掌令具壽國呈辭,今日以監察茶時之意,敢啓。傳曰,知道。
李福源啓曰,卽者上番翰林洪彬,因下番翰林姜彝福之徑出,謂有館規,陳疏徑出,原疏纔已退却矣。所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
傳于李福源曰,儒臣持警世問答入侍。
李福源,以弘文館言啓曰,新除授副校理李在簡,時在忠淸監營,副修撰尹承烈時在溫陽地,經筵入番事緊,請竝斯速乘馹上來事,下諭。傳曰,依啓。
兵曹口傳政事,同知洪命源。
洪晟,以兵曹言啓曰,卽接昌慶宮衛將牒報,則建陽門南原古木一株,今番風雨折傷云,令該所,依例斫去之意,敢啓。傳曰,知道。
丙戌四月二十三日辰時,上御會祥殿。藥房入診,編次人同爲入侍時,都提調金致仁,提調金陽澤,副提調鄭存謙,記事官崔光璧·洪彬·姜彝福,醫官方泰輿·李以楷·許礈·李泰遠·吳道炯·金孝儉·鄭允說·柳光翼,編次人趙明鼎,以次進伏訖。致仁曰,夜間,聖體若何?上曰,一樣矣。致仁曰,寢睡·水刺之節,亦何如?上曰,寢睡則一樣安穩,而水刺則稍不如前矣。致仁曰,小水,亦何如?上曰,或滑或澁矣。致仁曰,連試坐御乎?上曰,間或試之,稍覺其愈,而至於臂部則可謂頓勝矣。上曰,洪晟父名,云何?致仁對曰,洪命元也。上曰,曾聞洪晟父善文云矣。上曰,洪晟父,昨聞將來云,旣召,豈無肉帛之助?衣資食物題給,上來後欲見,令該曹,預付同中樞,若無窠,作窠擧行。出傳敎上曰,編次人入來乎?致仁曰,趙明鼎入來矣。致仁進湯劑,上進御,仍命診候。泰輿等診候訖,奏曰,脈候一向調均,而連有闊體矣。上曰,耆社諸臣中,朴致和咬得菜根,故筋力尙彊,而李鼎輔亦有餘氣力矣。致仁對曰,然矣。上曰,李喆輔,則何如?致仁曰,衰病無餘地矣。上曰,此外耆老臣中,亦有筋力可觀者乎?府院君金漢耉曰,鄭亨復亦尙彊矣。上命明鼎進前,下敎曰,比緣靜攝,久不作文矣。昨夜有所製者,讀之,可也。讀訖,命更讀。更讀訖,上曰,編次人入筵,則耳聾尤甚云,而甚於予乎?致仁曰,在外則如常,而入筵則尤甚矣。命存謙寫御題,令銀臺·玉堂·翰注·騎省製進。致仁曰,提調最久後,始爲入侍,使之瞻望,何如?上曰,提調及編次人,皆瞻望,可也。陽澤·明鼎仰瞻後,陽澤奏曰,臣於三月,以科次入侍,未得仰瞻,而今則玉色敷腴,聰聽如常矣。明鼎曰,臣亦於三月,初入侍而今則玉色及凡節,顯勝矣。陽澤曰,在外時聞醫官之言,則連爲習坐云,常常試之,甚有效益矣。致仁曰,養生方,亦貴心逸身勞矣。致仁曰,午湯劑,當待下敎矣。上曰,依前,可也。上曰,御製寫二件,一件則入之,一件則編次人持之,可也。諸臣以次退出。
丙戌四月二十三日辰時,上御會祥殿。承旨儒臣入侍時,右承旨李福源,副校理李亨逵,修撰金載順,假注書權坪,記注官權德訓,記事官車鳳轅諸臣,以次進伏訖。上命亨逵,讀奏警世問答數板後,更命載順,讀奏數板後,更命福源,讀奏數板訖。命退出,諸臣以次退出。
丙戌四月二十三日未時,上御會祥殿。藥房入診時,都提調金致仁,提調金陽澤,副提調鄭存謙,記事官崔光璧·權德訓·車鳳轅,醫官方泰輿·李以楷·許礈·李泰遠·吳道炯·金孝儉·鄭允說·柳光翼,以次進伏訖。致仁曰,午間,聖體若何?上曰,一樣而神氣稍似不如前矣。致仁曰,雖以平常之氣言之,例於午睡後,或有如此之時矣。上曰,非獨神氣爲然,亦有胃氣不調之候矣。泰遠曰,雖於平復之後,亦或有如此之時,此則非所慮矣,而但腰腿間痰候有難,只以藥力疎解,必須多試熨治,常使痰凝處,有熏氣,則腠理自開,痰隨汗解,運用及行步之節,庶可遄復常度矣。致仁曰,方當肇熱之時,房堗亦常過溫,亦有欠於節宣之道,自今以後,無風之日則時開內戶,以暢壅嗇之氣好矣。上命開內戶。致仁進湯劑。上進御,仍命診候。泰輿等診候訖。奏曰,脈候一樣調緩,而有活體矣。泰遠曰,今則聖候已皆平復,而只是腰腿間痰候,雖有動靜,猶欠脫然,疎解痰候之道,莫如熨法,而熨法中最良者,亦莫如椒熨矣。且頃者一次暫試後,以似有應動有下敎,第一更試好矣,而自上每惡椒臭,抑其次則麻子熨也。麻子熨則李以楷曾自試之而得效,下詢李以楷,一試之,好矣。上下詢以楷。以楷對曰,麻子雖不如川椒,臣亦曾見效應,且無臭故好矣。上曰,然則誠好矣。泰遠曰,麻子熨,非但李以楷得效,兵判亦曾試之,見奇效矣。上曰,第當一試之矣。致仁曰,外人則多以瓦熨得效,故有以瓦熨,爲熨中第一法者矣。上曰,亦當一試之矣。泰遠曰,小水,何如?上曰,今則通利矣。致仁曰,此則全係於聖慮用不用如何矣。泰遠曰,今則轉側之時,運用甚便,可驗平復之有漸,而旣是有動靜之痰候,則治之亦不難,臣意則其熨間,從速另試,斷不可已也。上曰,當速試之矣。上曰,羚羊角亦欲自明日,更服矣。致仁曰,此劑旣有應動,更試之好矣,而旣進御此劑,則夕後粟米飮,亦當依前兼進矣。上曰,建功湯姑爲停止,自明日,羚羊角屑三錢,松節茶調進,粟米飮五錢重,亦爲煎入,可也。出榻敎諸臣以次退出。
上在慶熙宮。停常參·經筵。
自午時至酉時,日暈。
藥房都提調金致仁,提調金陽澤,副提調鄭存謙啓曰,伏未審夜間,聖體調攝若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。雖比前曰愈,大體則一樣矣。
中宮殿·惠嬪宮,藥房口傳問安。答曰,知道。
假注書權坪改差,代以李商岳爲假注書,假注書尹慶龍改差,代以洪周萬爲假注書。
李福源啓曰,大司憲韓光會未肅拜,執義南鶴宗,掌令任一源,持平李惠祚·李致中在外,掌令具壽國呈辭,今日以監察茶時之意,敢啓。傳曰,知道。
李福源啓曰,大司成鄭尙淳除拜後,過三日不爲出肅,依定式推考警責,仍卽牌招察任,何如?傳曰,允。
傳于洪述海曰,禮房承旨入侍。
傳于金華鎭曰,應製文科次以入。
又傳曰,前大提學在闕中,科次以入。
又傳曰,禮房入侍。
洪述海以禮曹言啓曰,傳曰,判書朴相德次子海甲,賜名紭壽,爲故府尹相喆之子,令該曹,卽爲立案成給事,命下矣。依聖敎,判書朴相德第二子紭壽,故府尹朴相喆繼後而立案成給之意,敢啓。傳曰,知道。
傳于金華鎭曰,童蒙中已定繼後者,紙五卷,筆墨爲五,不定者,紙三卷,筆墨各三賜給,卽爲擧行。
傳于洪述海曰,致祭,今日內爲之事,分付。
傳于鄭存謙曰,藥房入侍。
假注書李商岳在外,代以鄭福煥爲假注書,洪周萬在外代以安大濟爲假注書。
丙戌四月二十四日辰時,上御會祥殿。藥房入診時,都提調金致仁,提調金陽澤,副提調鄭存謙,記事官崔光璧·權德訓·車鳳轅,醫官方泰輿·李以楷·許礈·李泰遠·吳道炯·金孝儉·鄭允說·柳光翼,以次進伏訖。致仁曰,夜間,聖體若何?上曰,一樣矣。致仁曰,寢睡安穩而水刺,亦爲進御乎?上曰,寢睡則如前,而水刺不能善進矣。致仁曰,進御粥水刺,若未久則先爲診候,何如?上曰,先診,可也。泰輿等診候訖。奏曰,脈候一向調緩,而闊體亦一樣矣。上曰,今日則下部微有差勝之漸,試於臥內轉運,幾至一間許矣。致仁曰,誠是差勝之漸矣。旣如是則寧有用功而不能坐御之理乎?上曰,春分後,各邑內行,不能去乎?致仁曰,然矣,而京畿則不拘此例矣。上曰,以其便近故耶?致仁曰,然矣。致仁進羚羊角茶。上進御後,下敎曰,羚羊角比犀角,臭少,不至難御矣。泰遠曰,然矣,而松節茶亦以新製之故,味頗淸新矣。致仁曰,椒熨非但臭惡,以其難試而不試乎?上曰,不是難試,而以其臭難而不能試矣。致仁曰,然則松熨與麻子熨,似好矣。泰遠曰,臣前已仰達,而麻子熨則李以楷曾試得效,故慣知之矣。上下詢以楷曰,麻子則無臭乎?以楷對曰,然矣。上曰,然則不好矣。以楷曰,不但臣曾見效,亦有屢試屢效者矣。上曰,不能行步而肌膚徒腴,可怪矣。致仁曰,肌膚之敷腴,乃是行步差勝之漸,連爲用功於習坐,無少停輟,則行步亦可易期矣。上曰,松熨旣好云,爛蒸松葉藉之,此似是熨方中最勝者矣。致仁曰,然則造入平床,藉之,好矣。上於臥內試字。致仁曰,運筆之法,比前益勝,而間架亦甚分明矣。上曰,連爲試之,有滋味矣。仍頒賜三提調及國舅。致仁等曰,臣等前亦祗受御筆,而今日所蒙則尤倍欣感矣。泰遠曰,風氣和暖之時,常御臥內寢睡,易以無節。伏願深思消日之道,或支倚椅子,或挽索試步,日以爲常,則最有驗益矣。上曰,雖欲爲之,其於屈膝之難,何也?上曰,世孫本以疲弱之質,能於病後,充腴矣。致仁曰,完復已久,今果然矣。上曰,重臣之父貴矣。致仁曰,以淸直之臣,表著縉紳矣。上曰,重臣之父,骨相魁偉,重臣今則恰似矣。且予有嘉尙重臣者,頃者試牌,卽承於俱避之中矣。致仁曰,以前主文入來矣。上笑而下敎曰,前主文比命官,何如?上曰,蔡濟恭·洪名漢眞與國同休戚之臣,若微予之甄拔,豈至於此乎?且李泰和非予,亦豈至於此乎?此人亦不泛然,而洪晟之至此,亦莫非予也。其父何當上來云耶?致仁曰,非久上來云矣。上曰,昨日其父之恩除後,洪晟之心,必倍感祝矣。致仁曰,然矣。上曰,洪晟爲人,甚明白,亦頗貞固矣。以其如是,故能至於此矣。上曰,翰林入侍否?存謙對曰,兼史矣。上曰,何不入耶?存謙曰,以其下番徑出之故,上番亦援例徑出矣。上曰,洪啓禧以其誠愨,故能享福如是矣。致仁曰,有五子,四子登科,只餘洪念海,而今番長孫相簡,又登科,此可謂五子登科,而甚是世間稀有之事矣。上曰,洪念海亦當非久爲之矣。致仁曰,念海則病且倦擧,初不觀光矣。上曰,洪禹甸,卿等有見之者乎?僉曰,皆未見之矣。上曰,皆不見其人,可謂後生矣。上挽索起立,下詢諸臣曰,何如?僉曰,比再昨尤顯勝矣。上曰,於予心亦似愈矣。泰遠曰,羚羊角進御後,則加進水刺,好矣。上曰,金漢佑之至此,都是國舅之德也。作宰今爲幾番乎?陽澤曰,今爲一考矣。上曰,有能誦達貶題者乎?僉曰,未能記得矣。上曰,誠之所到,金石可透,其人素能誠實,故貶題,亦好矣。陽澤曰,傳聞東伯之言,則其題目,猶不比於其治績云矣。諸臣以次退出。
丙戌四月二十四日巳時,上御會祥殿。承旨入侍時,右承旨金華鎭,假注書權坪,記注官權德訓,記事官車鳳轅,以次進伏訖。上命華鎭書曰,今予氣若此,欲見外曾孫,中夜忽憶,今日見而親問,尙未快定云,予當親見以定,判書朴相德子海甲·駿甲,進士朴相岳子麟甲,其令來待。出傳敎書訖,命退出,諸臣以次退出。
丙戌四月二十四日未時,上御會祥殿。藥房入診時,都提調金致仁,提調金陽澤,副提調鄭存謙,記事官崔光璧·權德訓·車鳳轅,醫官方泰輿·李以楷·許礈·李泰遠·吳道炯·金孝儉·鄭允說·柳光翼,以次進伏訖。致仁曰,午間,聖體若何?上曰,一樣矣。致仁曰,今日,亦爲寢睡乎?上曰,暫爲之矣。致仁曰,午水刺,亦進御乎?上曰,進御而羚羊角茶後,再次瀉大便矣。大抵,近來則無往復之氣,而或有胃氣不調之候矣。泰遠曰,或有進御之物而然乎?厥劑則決無瀉下之理矣。上曰,別無進御者而如此矣。致仁曰,若然則姑停羚羊角,更入粟米飮,好矣。上曰,羚羊角姑欲停之矣。致仁曰,旣有泄候,則不必姑停,仍停好矣。泰遠曰,近日應動,不必羚羊角之功,都是松節茶之效也。湯劑今將過時,松節茶先爲進御,而繼進粟米飮,好矣。上曰,進御松節茶,卽服粟米飮能無妨乎?泰遠曰,非但無妨,實有善爲消下藥力之功矣。上曰,然乎?泰遠曰,足得血而能步,氣得血而能行,故臣等有議置一好劑,名曰,加減地黃湯,以人蔘鹿茸爲主材,雙補氣血,順氣疎痰,且大扶下元之氣,大體命意,近於腎瀝湯,而腎瀝則只是有深厚之力,而猶不如此劑之對症周備矣。臣意則症候快復之前,姑停建功湯,更進此劑好矣。致仁曰,泰遠之言,實有意見,下詢諸醫官,處之,好矣。上曰,諸醫官各奏所見,可也。泰輿曰,此劑,卽加減八味元者,而以蔘茸爲主材,大補氣血,兼扶下元,且有順氣疎痰之功,臣意亦以爲無欠矣。以楷等亦次第奏曰,臣等之意,亦別無異同矣。致仁曰,此劑扶元疎痰,臣意亦以爲無欠,而建功湯旣爲主劑,不可遽停,雖進御新劑之後,觀症候,時時進御建功湯,好矣,而且見候,若或蛔氣所致,則限數日姑御建功湯,繼進新劑好矣。上曰,胃氣不好,厭進頗甚,而汗候善入,氣則稍愈矣。泰遠曰,仍有汗候之時,透洽至下部,則痰氣自當退散,慶幸何可量耶?上曰,脾胃如此,不能善進水刺,雖御大補湯,責效豈容易乎?府院君金漢耉曰,內局所入煎茶,入于內殿,調蜜進之乎?上曰,調進,可也。上御椅子,進御松節茶,仍進御水刺。致仁曰,居常進御,不過如此乎?上曰,每如此而不過三匙矣。致仁曰,大水刺之間,或者進御他膳乎?上曰,別無進御者矣。致仁曰,聖敎以謂三匙,而臣等所見則三匙,反不滿一匙矣。臣等猶不知聖上進御水刺若是之少,而今如此,益信建功效力之無限深厚矣。上曰,似然矣。致仁曰,今則臂部運用之便,尤驗於運匙之際矣。上曰,然乎?命診候,泰遠等診候訖。奏曰,脈候一向調均,而手部汗候誠好矣。致仁曰,今午不進湯劑,臣等退出後,當入粟米飮矣。上曰,卿等退出,可也。致仁曰,明日湯劑,當以建功湯稟定矣。上曰,建功湯前方,加烏梅一箇,自明日,煎入,可也。出榻敎諸臣以次退出。
丙戌四月二十四日申時,上御會祥殿。承旨入侍時,左承旨金華鎭,假注書權坪,記注官權德訓,記事官車鳳轅,以次進伏。上命華鎭書曰,判書朴相德次子海甲,賜名紭壽,爲府尹相喆之子,令該曹卽爲立案成給。出榻敎上親製故府尹朴相喆致祭文,命承旨書之,書訖。上曰,故府尹朴相喆家,遣禮官致祭。出榻敎仍命注書出去,分付香室,臣坪承命出去,分付後還伏。上命內寺,持入直諸臣應製文以入,仍命華鎭,讀奏一篇訖,退出。
上在慶熙宮。停常參·經筵。
自昧爽至辰時,有霧氣。自午時至申時,日暈。
藥房都提調金致仁,提調金陽澤,副提調鄭存謙啓曰,伏未審夜間,聖體調攝若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢此問安,竝爲仰稟。答曰,知道。雖比前曰愈,大體則一樣矣。
中宮殿·惠嬪宮,藥房口傳問安。答曰,知道。
鄭存謙啓曰,右承旨李福源,左副承旨李海重,右副承旨洪晟,今日不爲仕進,竝卽牌招,何如?傳曰,允。
洪晟,以都摠府言啓曰,今日入直內三廳武兼禁軍及軍兵等中日習射,請出標信。傳曰,知道。
洪述海啓曰,憲府連日監察茶時,諫院許久闕啓,俱涉未安。兩司除在外外,未肅拜不爲行公人員,竝卽牌招,何如?傳曰,允。
假注書鄭福煥在外代以李基德爲假注書,事變假注書安大濟在外代以沈命德爲假注書。
以備忘記,傳于李福源曰,居首承旨李福源豹皮一令,之次都承旨鄭存謙虎皮一令,三下人紙二卷,筆三枝,墨三笏,草三下人,紙三卷,筆二枝,墨二笏,雖次上,御批人,依草三下例,紙二卷,筆二枝,墨二笏賜給。
傳于洪晟曰,次對久未行,依近例明日爲之。
洪晟啓曰,上京守令,依下敎來待矣。傳曰,入侍。
傳于鄭存謙曰,藥房入侍。
假注書李基任在外代以任希簡爲假注書,事變假注書沈命德在外代以趙守儉爲假注書。
掌令具壽國啓曰,請還寢東呂·址淳等還配之命,更令王府,嚴鞫得情。措辭見上請還寢定配罪人者斤萬酌處之命,更令王府,嚴鞫得情,快伸王章。措辭見上答曰,勿煩。
獻納權穎啓曰,請還寢鍾城府爲奴罪人天大酌處之命,依律處斷。措辭見上請還寢猛才酌處之命,令攸司依律處斷。措辭見上答曰,勿煩。
丙戌四月二十五日辰時,上御會祥殿。藥房入診時,都提調金致仁,提調金陽澤,副提調鄭存謙,記事官崔光璧·權德訓·車鳳轅,醫官方泰輿·李以楷·許礈·李泰遠·吳道炯·金孝儉·鄭允說·柳光翼,以次進伏訖。致仁曰,夜間,聖體若何?上曰,一樣矣。致仁曰,胃氣不調之候,何如,而泄候,亦何如?上曰,竝差愈矣。地黃湯欲爲進御,第奏藥材,可也。泰遠列奏藥材。上曰,自今日建功湯停止,加減地黃湯煎入,可也。出榻敎致仁曰,自侍中臺,有封進蟹醢,進入之意,敢達矣。上曰,何其速來也?致仁對曰,守令上來時持來矣。上曰,守令中上京人,其令入侍。出傳敎陽澤以湯劑煎入事,先退。命診候,泰輿等診候訖。奏曰,脈候一向調緩,而活體益勝矣。命內官持入應製文,內官持進。上,下詢致仁曰,卿見應製文乎?致仁對曰,略見之矣。上曰,謂張良有機詐辟穀云者非矣。致仁曰,然矣。命存謙讀,讀訖。拆名,右承旨李福源爲壯元。上曰,此人一年之內,再爲壯元矣。致仁曰,重試壯元則李性源也。上曰,然矣,而壯元亦善文矣。拆至都承旨鄭存謙。上曰,此是都承旨乎?亦善作矣。拆至同副承旨洪述海。致仁曰,連出於政院矣。上曰,政院誠難當矣。上曰,黃石果有之耶?世號許穆,謂仙風道骨矣,卿等知之乎?致仁曰,古相臣矣。上曰,許眉叟矣。科次訖,陽澤持湯劑入,致仁持進。上進御後,下敎曰,此則進御後,頗覺有力,與單弱湯劑,似異矣。泰遠曰,鹿茸多入,而亦多補氣血之材故然矣。致仁曰,此湯劑,亦日再進御乎?上曰,再進,可也。諸臣以次退出。
丙戌四月二十五日未時,上御會祥殿。藥房入診,守令追後入侍時,都提調金致仁,提調金陽澤,副提調鄭存謙,記事官崔光璧·權德訓·車鳳轅,醫官方泰輿·李以楷·許礈·李泰遠·吳道炯·鄭允說·柳光翼,以次進伏訖。致仁曰,午間,聖體若何?上曰,一樣矣。致仁曰,午間,亦爲寢睡乎?上曰,暫爲之矣。致仁進湯劑。上進御後,下敎曰,此湯劑則進御後,極爲平順,而性味似腎瀝湯矣。命診候。泰遠等診候訖。奏曰,脈候調緩有闊體,與朝一樣矣。上曰,今番湯劑則平順善下,味亦差勝矣。此一貼,能當大補湯幾貼之力乎?泰遠對曰,足當三貼矣。命臣光璧,率入諸守令。賤臣還奏曰,諸守令皆詣楹外矣。命楊州牧使韓光肇進前。上曰,仰瞻,可也。光肇仰瞻後,奏曰,玉色敷腴,無異於前矣。上曰,何以上來也?對曰,以有上候而將父上來矣。上曰,昨年之農,何如,而春農,亦何如?對曰,昨年則僅爲免凶,而春農則好矣。上曰,雨暘適中乎?對曰,然矣。上曰,久不見卿,果好來矣。卿之父病,自何時而然乎?對曰,病祟則已久,而四五年來,益至痼甚,不能起居者,亦至數年矣。上曰,症勢,何如?對曰,初則猶能輾轉矣,今則此亦不能矣。初則全用藥餌,故有害而無效矣。今則不用藥而全以寬心善攝爲主,故反有勝於用藥之時矣。上曰,自楊州上來時,何以爲之也?對曰,左右扶擁,而用板輿來矣。上曰,今亦欲將父下往耶?對曰,臣父病難更往矣。上曰,多試熨法乎?對曰,試之而無效矣。上曰,速往勉爲之,可也。命光肇先退。定州牧使李心源進前。上曰,何以來耶?對曰,以子息成婚事,上來矣。上曰,此是李福源之弟乎?致仁對曰,然矣。上曰,本府農形,何如?對曰,雨暘適中,春農則頗好矣。上曰,速爲下往,盡心於民事,可也。命心源先退。長湍府使李彦熙進前。上曰,農形,何如?對曰,雨暘適中,故春農則好矣。上曰,何以來耶?對曰,以有聖候而來矣。上曰,速往勉力,可也。命彦熙先退。洪州牧使洪良漢進前。上曰,何爲而來耶?對曰,病親在京,不能將往矣,聞病報而來矣。上曰,農形,何如?對曰,春農則雨暘均適中,頗有善登之望矣。上曰,久不見之,仰瞻,可也。良漢仰瞻後,奏曰,逖違之餘,幸瞻天顔,而玉色敷腴,無異於前矣。致仁曰,洪州有廢棄大洑矣。此牧使下去後,善爲修擧云矣。上曰,爲人誠實,故能如此矣,速往益勉,可也。命良漢先退。加平郡守金鳴魯進前。上曰,與大臣爲幾寸乎?致仁對曰,七寸叔矣。上曰,農形,何如?對曰,春農則頗好矣。上曰,何以來也?對曰,以騎·步布差使,更上來矣。上曰,速往盡心,可也。命載寧郡守李秉升進前。下敎曰,汝誦七事,可也。秉升誦奏訖。上曰,農形,何如?對曰,兩麥俱豐登矣。上曰,何以上來也?對曰,以騎·步布差員,上來矣。上曰,何當下去耶?對曰,竣事姑遲,竣事後,卽當下往矣。上曰,巨弊矣。命秉升先退。順安縣令沈鼎之進前。上曰,農事,何如?對曰,昨年則免凶,而春農則俱登矣。上曰,速往勉爲之,可也。命鼎之先退。淳昌郡守金尙默進前。上曰,七事曾已誦奏乎?對曰,曾爲龍宮縣監時,誦奏矣。致仁曰,以新及第,已爲通淸矣。上曰,何以上來乎?對曰,科時上來矣。上曰,下去,可也。致仁曰,旣爲通淸,非久當上來,往來似有弊矣。上曰,仍其上來,置處則好矣。命尙默先退。慶山縣令徐有慶進前。上曰,農形,何如?對曰,前年穡事,僅免凶歉,而春農則豐登矣。上曰,速爲下去,勉爲之,可也。命有慶先退。山淸縣監徐命珪進前。上曰,誰耶?對曰,府使徐宗晉之姪也。上曰,農形,何如?對曰,兩年俱登矣。上曰,何以上來也?對曰,爲覲親,兼爲應擧而來矣。上曰,速往勉力,可也。命命珪先退。牙山縣監李運喆進前,上曰,農形,何如?對曰,兩年俱登矣。上曰,何爲而來也?對曰,以漕運差員,上來矣。致仁曰,前則守令,無運漕涉海之事矣。今則已爲定式,故守令甚難,而漕運則着實矣。上曰,汝果勤勞矣。第言涉海之事,可也。對曰,運十二貢稅,歷唐津·沔川,濱海而來,凡二十三日而始達矣。上曰,速往益勉,可也。命運喆先退,歙谷縣令金漢佑進前。上曰,何以上來乎?對曰,以子息成婚事,上來矣。上曰,何以爲政?對曰,以誠爲之矣。上曰,頃誦七事乎?對曰,其時誦之矣。上曰,能不忘乎?對曰,何敢忘也?上曰,面爲幾許而人戶,亦何如?對曰,三面而五百戶矣。上曰,蟹則四時皆有之乎?對曰,春秋有之,而春不如秋矣。上曰,除七事,勉汝以一勤字矣。十考十上則予心亦嘉汝矣。致仁曰,渠之所奏誠字,自上所敎勤字竝勉,則何患十上乎?仍命誦前各貶題。漢佑誦奏。上曰,初則以爲徒善矣,果不然矣。上曰,速往加勉,可也。命漢佑先退。求禮縣監沈墩進前,上曰,何以上來也?對曰,以子息成婚事,上來矣。上曰,農形,何如?對曰,春農則頗登矣。上曰,汝誦七事,可也。墩誦奏。上曰,以武弁,能善誦矣。上曰,速往勉之,可也。仍命退出,諸臣以次退出。
上在慶熙宮。停常參·經筵。
申時,日暈。
藥房都提調金致仁,提調金陽澤,副提調鄭存謙啓曰,伏未審夜間,聖體調攝若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。雖比前曰,愈,大體則一樣矣。
中宮殿·惠嬪宮,藥房口傳問安。答曰,知道。
以備忘記,傳于金華鎭曰,承旨有闕代尹得雨除授,牌招察任,房順房。
金華鎭啓曰,假注書任希簡,事變假注書趙守儉在外代權坪·尹慶龍姑令仍察,何如?傳曰,允。
傳于金華鎭曰,當有宣諭政事,催促爲之。
有政。吏批,行判書徐志修牌不進,參判洪樂性進,參議未差,左副承旨李福源進。吏批啓曰,判書徐志修牌招不進,參議未差,小臣獨政未安,何以爲之?敢稟。傳曰,仍爲之。
又啓曰,前領府事尹東度給牒敍用事,命下矣。當爲置處,而本曹無相當窠,依例送西之意,敢啓。傳曰,知道。
又啓曰,通禮院相禮池應龍受由,過限未上來,依例改差,何如?傳曰,允。以朴弼逵爲弼善,以金龜柱爲司僕正,金相龜爲工曹正郞,韓喆謩爲工曹佐郞,柳春馪爲司饔主夫,李渭爲同福縣監,李箕漢爲內資直長,領議政洪鳳漢,左議政金相福,承文都提調領議政洪鳳漢,左議政金相福,奉常都提調洪鳳漢,軍資都提調洪鳳漢,軍器都提調洪鳳漢,御營都提調洪鳳漢,司僕提調洪鳳漢,司饔都提調尹東度,社稷都提調尹東度,訓鍊都提調尹東度,禁衛都提調金相福,司譯都提調金致仁,宗廟都提調金致仁,掌樂提調金致仁。
兵批,判書金尙喆病,參判李堣入直進,參議李宜老病,參知趙德成未肅拜,左副承旨李福源進,領府事尹東度,副護軍趙·李邦瑞·尹洸·金龜柱,同知單李宜泰。
以大司成鄭尙淳,副修撰朴弼逵牌不進罷職傳旨,傳于金華鎭曰,只推。
金華鎭啓曰,卽者下番翰林姜彝福在直徑出,依定式,禁推傳旨捧入之意,敢啓。傳曰,知道。
傳于鄭存謙曰,藥房入侍。
洪晟,以御營廳言啓曰,今此下番別破陣步軍試才賞格,從分數多寡,以本廳所儲木綿分給後,別單書入之意,敢啓。傳曰,知道。
又以御營廳言啓曰,本廳來五月·六月兩朔應立右部後司屬江原道五哨軍兵六百七十名,已爲逢點整齊矣。五月初一日與右司軍兵替代後,舊軍放送之意,敢啓。傳曰,知道。
又以御營廳言啓曰,本府來七月·八月兩朔應立後部前司屬江原道二哨,京畿左道三哨,合五哨軍兵,六月二十五日京中逢點,七月初一日與右部後司軍兵當爲替代立番,趁期調送事,兩道監司處,依前知會之意,敢啓。傳曰,知道。五哨軍兵逢點實數六百五十二名,已爲點閱整齊。來五月初一日與內外各處入直將官軍兵等,依例替代後,舊軍放送之意,敢啓。傳曰,知道。
又以禁衛營言啓曰,來七月當九番,右部中司屬全羅道五哨軍兵,來六月二十五日京中逢點,依例準二朔立番之意,本道監兵使處,預爲知委,何如?傳曰,允。
丙戌四月二十六日辰時,上御會祥殿。藥房入診時,都提調金致仁,提調金陽澤,副提調鄭存謙,記事官崔光璧·權德訓·車鳳轅,醫官方泰輿·李以楷·許礈·李泰遠·吳道炯·金孝儉·鄭允說·柳光翼,以次進伏訖。致仁曰,夜間,聖體若何?上曰,一樣而雖姑未知新劑進御後,腹部似平順,而若將得效矣。致仁曰,此劑亦力深,庶可責神效矣。致仁曰,寢睡·水刺之節,亦何如?上曰,寢睡則早覺,而更得小睡稍穩,水刺則不能善進,而口味亦似稍勝,臀部凝聚之物,自昨亦欲小解矣。致仁曰,因此凡節稍勝之時,益加將攝,則遄臻平復矣。泰遠曰,因此痰候欲疏之時,連爲厚御當處,常使有溫氣,則庶責速效矣。致仁進湯劑。上進御,仍命診候。泰輿等診候訖。奏曰,脈候一向調緩,而活體亦益勝矣。上曰,校倚坐甚便矣。致仁曰,平常時亦御校倚,而今亦時時御之,則甚有益於節宣起居之方矣。上曰,此劑比八味元,何如?致仁曰,依倣八味元,而多加材,力甚長遠,非是八味元之比也。致仁曰,俄者坐御之容易,實問安後創見矣。上曰,試爲起立,脚力尙無顯勝,而始有痼廢之慮,以今料之,似有差勝之望矣。泰遠曰,俄亦陳達,而因此痰候稍解之時,今明日,另加溫御聚痰處,則庶可代熨,而亦可指日漸勝矣。上曰,故相臣徐命均善飮酒,性且疎宕眞醇矣。於大臣,爲何如間乎?致仁對曰,姑母夫矣。上曰,其時熙政堂事,前領相有樹立矣。上曰,所重在焉。不若此,海東義理,其將晦塞故下敎,而當局者迷,古人已云,凡事不能周旋,卽我東風俗,而噫,頃者爲莫重,雖處分,熙政·興政,俱有樹立,豈爲曠日,前領議政洪鳳漢,前領府事尹東度,前左議政金相福,竝給牒敍用。出傳敎上曰,政官牌招,大臣置處政事爲之。出傳敎上曰,前領議政洪鳳漢,前左議政金相福復拜相,大臣中前兼都提調,仍帶,扈衛廳亦依前仍察。出傳敎命臣光璧,出諭備局稟事堂上·有司堂上·他承旨入侍事。出榻敎藥房諸臣,以次退出。
丙戌四月二十六日辰時,上御會祥殿。大臣·備局堂上引見入侍時,右議政金致仁,行司直金陽澤,行右參贊李益輔,兵曹判書金尙喆,行副司直趙曮,大司憲韓光會,大司諫任㻐,校理鄭昌聖,右副承旨洪晟,假注書權坪,事變假注書尹慶龍,記注官權德訓,記事官車鳳轅,以次進伏訖。致仁曰,此平安監司申晦,咸鏡監司趙雲逵,慶尙監司金應淳,忠淸監司李重祜,黃海監司趙榮順隱結査報狀啓也。竝令該曹該廳,依例擧行之意,分付,何如?上曰,依爲之。出擧條致仁曰,秋判鄭弘淳向來被罪時,傳敎旣命還寢,則前兼備局有司之任,亦當自在,而近聞於備局事,不爲行公云,事體殊涉未安。且秋曹劇務,尤非久曠之地,推考申飭,俾卽察任,何如?上曰,依爲之。出擧條益輔曰,結錢之上納,自有定限,而每患遲滯,五月內無遺畢納之意,出擧條申飭,而如有過限不納之邑,則依節目草記,論罪,何如?上曰,依爲之。出擧條上命益輔仰瞻後,還伏曰,玉色敷腴,比前益勝矣。尙喆曰,十年大都案,乃是軍籍,事體甚重,而全羅道則昨年,因本道狀請,自廟堂,趁歲前磨勘事,筵稟定奪矣。已至經年,尙多未磨勘之邑,其在軍政,極涉稽忽。當該帥臣推考警責,未磨勘各邑,斯速上來之意,另加申飭,何如?上曰,依爲之。出擧條上曰,兩司傳啓。光會曰,請還寢東呂·址淳等還配之命,更令王府,嚴鞫得情。措辭見上上曰,勿煩。光會曰,請還寢定配罪人者斤萬酌處之命,更令王府,嚴鞫得情,快伸王章。措辭見上上曰,勿煩。竝出擧條㻐曰,請還寢鍾城府爲奴罪人天大酌處之命,依律處斷。措辭見上上曰,勿煩。出擧條上命晟書曰,卿等之未及周旋,寔由於我國風俗。頃者處分,一則莫重,一則欲樹君君臣臣之義,俄者旣已下敎。噫,四十年苦心,雖衰,豈弛?昨年四字問答,可以與朝鮮而不泯者,君若忽焉,不孝何言?臣若放心,其雖立朝,臣分掃矣。往事勿說,雖聖人所訓,昔之管仲,以毋忘射鉤,勉其君,況國之存亡,倫彝判斷者乎?噫,卿等國之輔相,予不敢事過而弛心,卿等亦何忍視一事而或忽乎?臥雖呼寫,若陟降之臨,不覺起坐。上仍起坐此心宗國,此心宗國,此非爲卿等而言也。寔爲宗國而言也,予無復提于前。噫,君臣之間,貴相知心,卿等爲國丹衷,業已知矣。噫,近者僅能起動,以卿等爲國之誠,旬餘未能入侍,豈無戀戀之心?玆令史官,諭予此意,卿等體予意,安心卽爲造朝事,遣史官傳諭于領·左相,尹領府事。出傳敎上曰,兵判前日有不能行步之病云,然否?尙喆曰,賤疾以猝得感氣,臥而不起,四肢全不運動矣。自三月,至八月始愈矣。上曰,承宣之父,則病幾年而得差乎?晟曰,二年而後,始愈矣。上曰,承宣之父,上來則予當見之矣。晟曰,聖敎如此,臣不勝感祝矣。臣父近當上來,而路遠未可知,故昨更送人,使之上來矣。上曰,以予使之上來,故老人作行則甚難,而亦非絜矩之道矣。致仁曰,雖無下敎,將欲上來云矣。上曰,八十老人行役,豈不難乎?李奉朝賀之病則近果何如?益輔曰,近則少愈,戶庭之間則亦或行步矣。上曰,此人本不如是矣。衰老之後,則無可恃者矣。上命承旨書曰,頃者下敎時未果,今番三榜武科初恩,一體除納米事,分付。出傳敎書訖,諸臣以次退出。
丙戌四月二十六日未時,上御會祥殿。藥房入診時,都提調金致仁,提調金陽澤,副提調鄭存謙,記事官崔光璧·權德訓·車鳳轅,醫官方泰輿·李以楷·許礈·李泰遠·吳道炯·金孝儉·鄭允說·柳光翼,以次進伏訖。致仁曰,午間,聖體若何?上曰,一樣矣。致仁曰,今午亦爲寢睡乎?上曰,暫爲之矣。致仁曰,水刺,亦爲進御乎?上曰,進御而少加進,則必滯矣。致仁曰,進御之少如許,而豈至有滯候乎?上曰,見善食者,實有羡意而當之,則自不能善進矣。上坐御,下敎曰,朝者次對時,則頗久坐矣。今則起坐之節,稍似不便矣。致仁曰,朝則撤去蒲團,故運動之節甚便,而今則仍蒲團上就坐,蒲團自卷而坐御有妨,非是運用之不便矣。致仁曰,湯劑少冷,暫爲更煖,而先爲診候,好矣。上曰,李泰遠先診,可也。致仁曰,李泰遠則朝夕皆診矣。泰遠等診候訖。奏曰,脈候一向調緩之中,闊體,亦漸勝矣。致仁進湯劑。上進御後,下敎曰,前則朝氣,每不如晝,今則何如?致仁對曰,今則朝亦差勝,無異於晝矣。致仁曰,椅子廣狹,何如?上曰,前則狹者難矣,而今則不然矣。致仁曰,今以椅子之狹,不以爲難,則亦可驗運御之差勝矣。上笑謂世孫曰,予之試行時,汝輒扶掖而隨予,汝力能堪予乎?致仁曰,以世孫洞洞屬屬之心,何暇計力之堪不堪耶?上曰,地黃湯今爲幾貼乎?泰遠對曰,四貼矣。致仁曰,明日湯劑,亦當依前矣。上曰,依前,可也。
上在慶熙宮。停常參·經筵。
藥房都提調金致仁,提調金陽澤,副提調鄭存謙啓曰,伏未審夜間,聖體調攝若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。雖比前曰愈,大體則一樣矣。
中宮殿·惠嬪宮,藥房口傳問安。答曰,知道。
洪晟啓曰,大司憲韓光會呈辭,執義南鶴宗在外,掌令任一源在外,具壽國呈辭,持平李惠祚·李致中在外,今日以監察茶時之意,敢啓。傳曰,知道。
金華鎭啓曰,上番兼春秋權德訓身病猝重,今姑減下,其代令該曹口傳差出,何如?傳曰,允。
吏曹口傳政事,兼春秋單成箕柱。
傳于鄭存謙曰,藥房入侍。
以全羅監司狀啓,三月令藥材中,馬藺花等及四月令薦新竹筍,五月令進上竹筍,五月令薦新進上大小麥,節候尙早,未及産出,限內不得封進,惶恐待罪事。傳于洪述海曰,勿待罪事回諭。
假注書尹慶龍書啓,臣敬奉聖敎,馳往傳諭于敦義門外冷井洞議政府領議政洪鳳漢所住處,則以爲,臣爲臣不忠,事君無狀,自速罔赦之罪,反被惟輕之典,屛出都門,日夜兢悚,曾未幾何。恩敍特降,復縻前帶之職,史官繼臨,仍宣別諭之旨,十行溫音,醇復懇摯,有非蟣蝨賤臣所敢得者,雙擎莊誦,繼之以涕。噫,臣罪臣自知之,一時譴削,無以小贖,旋叨寵命,尤非夢想,捨舊責新,聖度雖恢於覆燾,懲前慮後,臣心益切於悚蹙。臣於是一倍徊徨,不知所以自措也。臣之一身,非臣之有,進退惟命,卽所自勉,屛斥之初,已不敢遽然遠出者,蓋爲密邇城闉,少伸戀係之地,則到今道理,承候爲急,引義爲輕,豈敢以區區廉隅?有所自阻,而問其所叨則異於小官,論其所犯則異於微眚,有不可諉以薄勘之已行,恩命之可籍,揚揚卽進,重自陷於無忌憚之科矣。謹當以一疏,更暴情實,以竢聖主之處分云矣。
又書啓,臣敬奉聖敎,傳諭于敦義門外居平洞領府事尹東度所住處,則以爲,臣重速嚴譴,日夜兢悚,而此時不敢遠屛郊坰,縮伏城外,冞切戰恐。不意如天之仁,特恢藏藪之度,未及旬日,遽下給牒敍用之命,仍有樞府置處之恩,繼以十行溫諭,開示懇摯,史官臨宣,卽令造朝臣,奉讀以還,衷情感激,瞻望宸極,不知所以爲懷也。顧臣釁尤旣深,罪名至重,雖蒙滌蕩之渥,益切悚愧之情,區區私義,其何敢憑恃寵靈,唐突進身,以益其放恣之罪哉?特諭之下,終不得趨承,辜恩慢命,罪又難貰,若未蒙遄降威命,則從當冒陳短章,仰請鈇鉞之加云矣。
又書啓,臣敬奉聖敎,馳往傳諭于敦義門外居本洞議政府左議政金相福所住處,則以爲臣負罪深重,逬伏悚息,僅及旬日,伏蒙恩敍寵命,惶霣感激,不知所出。伏況史官,臨宣聖諭,開釋敎導,辭旨懇摯,擎讀未竟,不覺感極而涕被面也。至於末端下敎,惟我聖明,曲察臣下之情事,至此之切,此殆從古君臣之際,所未有者也。臣之未敢遠離京闕,密邇承候之計,而每承聖候漸向差勝,不勝歡忭之情,若不知罪累之在身,而蹤跡之不安也。今於恩敎之下,事當卽日趨命,而廉義至重,惶懍未已,不敢晏然若無罪之人,謹當仰陳短疏,伏竢嚴譴云矣。答曰,知道。
丙戌四月二十七日辰時,上御集慶堂。藥房入診時,都提調金致仁,提調金陽澤,副提調鄭存謙,記事官崔光璧·權德訓·車鳳轅,醫官方泰輿·李以楷·許礈·李泰遠·吳道炯·金孝儉·鄭允說·柳光翼,以次進伏訖。致仁曰,夜間,聖體若何?上曰,一樣矣。致仁曰,移御之餘,不瑕有損乎?上曰,別無所損矣。致仁曰,寢睡·水刺之節,亦何如?上曰,亦一樣矣。致仁曰,此殿明朗爽豁,比會祥殿頗勝矣。上曰,當日熱時,擧彼障子,則似必稍爽矣。上坐御。致仁曰,今日起居,益驗聖體之輕便矣。上曰,稍似然矣。致仁進湯劑。上進御,仍命診候。泰輿等診候訖。奏曰,脈候一向調均安舒,而活體亦益勝矣。上曰,此堂亦未免狹窄,承·史·醫官,班無次序,而次對時班次,似尤難矣。上曰,此堂有御製序文,而亦有崔錫鼎記矣。諸臣,第皆出瞻,可也。諸臣承命出瞻,還入進伏。上曰,何如?致仁對曰,果是集慶矣。今亦聖候,遄臻快復,庶復見前後慶符矣。諸臣以次退出。
丙戌四月二十七日未時,上御集慶堂。藥房入診時,都提調金致仁,提調金陽澤,副提調鄭存謙,記事官崔光璧·權德訓·車鳳轅,醫官方泰輿·李以楷·許礈·李泰遠·吳道炯·鄭允說·柳光翼,以次進伏訖。致仁曰,午間,聖體若何?上曰,一樣矣。致仁曰,午間,亦爲寢睡乎?上曰,暫爲之矣。致仁曰,午水刺,亦爲進御乎?上曰,進御而若少勝矣。致仁曰,水刺旣勝,則平復可以指日而期,臣等尤不勝忭祝之忱矣。上曰,運用之節,亦覺稍便,今則似無不能行步之慮矣。泰遠曰,日候漸熱,調攝尤難,每於腰腿之間,常加厚御,使有煖氣,則痰不得更入,自可退散,而步履之健,亦可指日而期矣。致仁進湯劑,上進御。仍命診候,泰遠等診候訖。奏曰,脈候一向調緩,而活體益勝矣。上曰,活體比近來爲第一乎?泰遠對曰,秋後第一矣。上曰,今番湯劑,可謂得路矣。陽澤曰,雖於平復之後,長久進御,效力必長遠矣。諸臣以次退出。
上在慶熙宮。停常參·經筵。
藥房都提調金致仁,提調金陽澤,副提調鄭存謙啓曰,伏未審夜間,聖體調攝若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。雖比前曰愈,大體則一樣矣。
中宮殿·惠嬪宮,藥房口傳問安。答曰,知道。
洪晟啓曰,大司憲韓光會呈辭,執義南鶴宗在外,掌令任一源在外,具壽國呈辭,持平李致中·李惠祚在外,今日以監察茶時之意,敢啓。傳曰,知道。
李福源,以都摠府言啓曰,今日入直內三廳武兼禁軍及軍兵等中日習射,請出標信。傳曰,知道。
洪晟啓曰,刑曹判書趙弘淳,申飭之下,尙不出肅,詞訟劇地,不可久曠,卽爲牌招察任,何如?傳曰,允。
傳于尹得雨曰,大臣肅拜後,內局入侍,同爲入侍。傳于鄭存謙曰,藥房入侍。
李福源啓曰,明日次對,兩司長官,當爲進參,大司諫任㻐待開門牌招,以爲入侍之地,何如?傳曰,允。
領議政洪鳳漢疏曰,伏以臣罪大恩重,罰止薄勘,屛出城外,日夕兢惶,不自意聖度天大,特敍而復拜前職,別諭而開釋備至,負累賤臣,何以得此?手奉恩旨,愧蹙靡措,念臣拙懦之性,綿薄之才,自知萬萬不合於補弼之任,始之一時副急,仍以六載盤礴,伈伈憒憒,伎倆畢露,從前尤悔,猶屬過境,目下負犯,尤係難貰,原其本心,無非焦遑所致,而苟求其由,一則臣罪,二則臣罪。噫嘻,殿下置臣於三事之重,寄臣以百責之萃者,豈亶使徒紆殊眷,虛縻厚祿也哉?祗緣臣不肖無狀,望不足以鎭壓,誠不足以對揚,致使淵衷,獨憂於上,國體益虧於下,終自陷於罔赦之科,每夜繞壁,怵焉心驚,忽忽如窮人之無歸,從古人臣之辜恩負罪如賤臣,而得免鈇鉞之誅者,幾希矣。惟我聖上,至仁至慈,始加匪怒之敎,薄譴以警之,終推不棄之渥,重秩以寵之,造化陶成,無非曲爲之地,則生死進退,惟當一聽於天,臣豈敢徒守區區廉義,以自阻於慈覆之下哉?屛斥之蹤,雖離保護之任,一念耿耿,常如嘗藥之時,不敢以聖候之向安,少弛其憂戀之微誠,被譴之初,猶未遽然遠違,尙此遲廻於近城之地。今臣道理,固當感激顚倒,卽日趨謝,以伸承候之忱,而罪釁之積,重任不可復玷,愧懍之深,寵命不可復冒,玆敢瀝血封章,仰籲崇高之聽,靜攝中瀆擾,尤極兢悚。伏乞聖明天地父母,憐臣之情,察臣之懇,亟賜鐫斥,仍命攸司,勘以重律,以昭法紀,以安賤分焉。臣無任屛營祈懇之至云云。答曰,省卿之章,使卿到此,由予涼德誠淺,其復何喩?頃者處分,所重在焉,今者復拜,諒卿忠悃,卿何若此?卿須安心勿辭,體予慇懃之意,卽爲偕入,入於夕入侍。仍傳曰,遣史官傳諭。
領府事尹東度疏曰,伏以臣自來釁僇之蹤,尙今遲徊於寵秩,徒感恩私,常懷愧懼,迺者郵罰之降,亦備大官之數,以臣曾叨匪據,謂臣與有其責,臣於是乎羞前誦今,戴罪知榮,不謂聖度如天,宥過無大,敍復之命,未旬而下,樞銜重辱,特諭繼宣,霜雪雨露,同歸大造,且惶且恧,一倍兢越。伏況深體犬馬之戀,同煩宣室之召,辭敎懇摯,寵顧逾新,拜命感結,豈不忍卽日趨造,仰承日康之玉候?而顧奈見被罪名,非同薄眚之比,私心悸懍,實無自容之地,則冒沒饕榮,四維攸關,怵伏省愆,微分則怪,其何敢不顧國體?惟以趨走爲恭,致累養恥之聖化,而重自陷於放肆之科哉?玆不得猥將肝膈之辭,冒瀆靜攝之聽。伏乞聖慈,俯諒至懇,申降嚴勘,俾國綱無墜,私義粗全,千萬幸甚。臣無任云云。答曰,省卿之章,卿適在其時輔相,故所重在焉。今番雖同爲處分,而於熙政堂卿則可謂令前於今番之事,於卿亦令後,而亦非時任,雖因苦心而然,自覺其過,於卿有何敦勉之義乎?卿須體此意,安心勿辭,旣已與時相而若此,今已與兩相而偕入,同入於夕入侍時,今則比前卿之解內局時益愈,卿豈不復見乎?宜體宜體。仍傳曰,遣史官傳諭。
左議政金相福疏曰,伏以臣爲臣無狀,自速重罪,一猶難逭,而況至再而至三乎?罷削薄罰,顧何足以少贖,而猶且未敢遠離,近伏城闉之外,瞻望悸懍,靡所容措。不意聖度寬容,特降溫音,旣命收敍,復授前任,在譴僅及一旬,叨恩乃復如初,繼而史官臨宣聖諭,開釋而敎導之,辭旨切摯,臣奉讀惶感,不知所云。念臣受恩罔極,致位至此,區區寸心,惟欲協贊聖治,殫竭微分,以仰酬眷毗之萬一,而識慮淺短,臨事憒憒,徒抱兢畏之深,自致釁戾之積,追誦責敎之至嚴,其敢何辭而自解?掌試召役,職當奔走,而懼在獨擅,不免荐逋,有損國體,罔非臣罪,臣之尤所自訟者,聖候閱月欠寧之餘,漸臻差復之境,群下之日夜所顒祝,惟在於聖心舒泰節宣得宜,而顧臣前後之三失,仰貽煩惱之一端,臣罪至此,益無所逃。乃蒙聖慈如天,收錄如舊,恩綸所被,不覺感涕之盈襟也,殿下旣滌臣之罪,仍又諭之以微臣戀軒之情,使之作速趨命,顧以臣不恤蹤跡之難安,依近京闕之微忱,豈敢爲逡巡之計?而然惟罪名至重,廉義甚嚴,今若憑恃寵命,揚揚如初無罪負者,則無補於國,而有愧具瞻,所關非細,臣何敢爲此也?玆敢冒陳短章,仰暴危懇。伏乞聖明,俯垂照察,亟收成命,更勘臣罪,以嚴國綱,以安私分,不勝幸甚。臣無任云云。答曰,省卿之章,今予之意,已諭於領相之批,此何若此者?予之期於卿等,奚比於漢之蕭何,而卿之過爲撕捱,豈欠古人?卿須體此意,安心勿辭,卽爲偕入,同入夕入侍,庸副此意。仍傳曰,遣史官傳諭。
丙戌四月二十八日辰時,上御集慶堂。藥房入診時,都提調金致仁,提調金陽澤,副提調鄭存謙,記事官崔光璧,記注官成箕柱,記事官車鳳轅,醫官方泰輿·李以楷·許礈·李泰遠·吳道炯·金孝儉·鄭允說·柳光翼,以次進伏訖。致仁曰,夜間,聖體若何?上曰,一樣矣。致仁曰,寢睡·水刺之節,亦何如?上曰,亦一樣矣。致仁進湯劑。上坐御,進御湯劑。致仁曰,起居運動之節,尤勝於昨日矣。泰遠曰,實問安後創見矣。上曰,今日則爲看窓外,匍匐至數間許,自今以後,庶可快免不能行步之慮矣。致仁曰,今則動作之節,日臻差勝,倘於此時,益加將攝,而頻試坐立,則行步亦可遄期矣。陽澤曰,頻試動作,日以爲常,則可省午間寢睡,而氣候亦益勝矣。命診候,泰輿等診候訖。奏曰,脈候調均益勝,而活體亦益勝矣。泰遠曰,卽今聖候之猶未快復,只在於腰腿間痰候之尙未快解,此則自上亦爲洞察,而今則腰腿運用之節,顯勝於前,痰候之退散可知,仍此時常加溫御當處,則痰氣更不能入,而遄臻復常矣。上曰,地黃湯可謂小腎瀝,而目今運動之差勝,則必是松節茶之效也。泰遠曰,松節茶,主疎通經絡,疎通經絡,則氣降而痰解矣。上曰,氣降之候,亦頗勝乎?泰遠對曰,然矣。上曰,樂提有闕乎?致仁對曰,以有下敎之故,一員則以臣仍察矣。上曰,琴笙連爲學習云耶?對曰,俄亦招問,連爲學習云矣。致仁曰,聖候今雖優入平復之境,而猶是靜攝之中,賓對不必依日次,待下敎爲之好矣。上曰,日次爲何日乎?對曰,明日矣。上曰,依例,以日次爲之,可也。致仁曰,然則待領·左相出仕,爲之,好矣。上曰,當卽下批答矣。命退出。退出時,上曰,坐直承旨,更爲入侍,可也。出榻敎諸臣以次退出。
丙戌四月二十八日辰時,上御集慶堂。坐直承旨入侍時,左承旨尹得雨,假注書權坪,記注官成箕柱,記事官車鳳轅,以次進伏訖。上命得雨,書領議政洪鳳漢,左議政金相福疏批訖。上曰,承宣外任後初見耶?得雨曰,外任後,亦數次入侍矣。上曰,仰瞻。得雨仰瞻後,仍伏曰,臣於二月旬間,暫爲入侍,而玉色敷腴,比其時顯勝矣。上命書領府事尹東度疏批訖。得雨曰,昨日以順房事,有下敎,而都承旨鄭存謙,與吏曹參判洪樂性,有相避云,何以爲之?上曰,吏戶房換房出榻敎命退出,諸臣以次退出。
丙戌四月二十八日午時,上御集慶堂。藥房入診,大臣追後入侍時,都提調金致仁,提調金陽澤,副提調鄭存謙,記事官崔光璧,記注官成箕柱,記事官車鳳轅,醫官方泰輿·李以楷·許礈·李泰遠·吳道炯·金孝儉·鄭允說·柳光翼,以次進伏訖。致仁曰,午間,聖體若何?上曰,一樣矣。致仁曰,午間水刺,亦爲進御乎?上曰,進御矣。致仁曰,便道,亦何如?上曰,便道亦勝,而今日又試行步矣。致仁曰,今番則果至幾許乎?上曰,幾至三間矣。致仁曰,自此步履,亦漸勝,臣等益不勝慶祝之忱矣。致仁進湯劑。上進御,仍命診候。泰遠等診候訖。奏曰,脈候調均有活體,一向差勝矣。致仁曰,大臣有同入侍之命,而以有診候之故,姑待閤外矣。命臣光璧,出諭大臣入侍事。出榻敎領議政洪鳳漢,領府事尹東度,左議政金相福進伏。鳳漢曰,近日,聖體若何。上曰,比曩時頗差勝矣。鳳漢曰,臣等之未承候,已踰旬餘,在外時,亦伏聞聖候之日臻康復,而今幸親承下敎,諸節優入快復之境,臣等實不勝慶幸之忱矣。上曰,七十三歲,更爲行步,誠是料外矣。鳳漢曰,臣以無狀,久叨匪據,上貽聖慮,下陷重戾,臣罪至此,有難容貸,而聖度天大,甄敍如舊,惶懍之餘,感祝亦極,方當靜攝之時,義急承候,竭蹶趨命,而益不勝惶愧之忱矣。上曰,往事勿說,以有所重,不得已有此處分,而於熙政堂事,已知卿心矣。鳳漢曰,臣亦豈不知聖意之有在,而焦遑之際,率爾仰對,自陷於罪戾矣。上曰,四字,豈不重於禁令乎?但予已諒卿等之心,俄者批答,開釋無餘,今何必更提也?東度曰,近日聖候,幾臻快復,慶幸之忱,益宜如何?臣罪至重,自知難逭,而聖恩天大,收敍如舊,益不勝惶愧之忱矣。上曰,予已悉諭於領相,又於批旨,開釋無餘,今何可復提往事耶。相福曰,前後所犯,萬萬惶懍,而今蒙恩敍,咫尺叨侍,獲覩聖候之日臻康復,區區忭祝之極,還忘罪戾之在躬矣。上曰,已悉於兩大臣之諭,何須更論旣往耶?鳳漢曰,昨日極欲直入,而自顧罪戾,殆近放恣,一疏陳暴,尤不勝惶殞之忱矣。臣等實爲惶恐,而不得承候者,已十三日矣,敢請仰瞻矣。上曰,諸大臣皆瞻望,可也。鳳漢等曰,臣等在外,亦伏聞聖候之漸差,而今得仰瞻,益覺聖候之比前顯勝矣。致仁曰,俄聞都尉之言,臣等出去之後,坐御移日云,臣等庶將速見陳賀之擧矣。上曰,何論陳賀?而第欲試着網巾作氣矣。致仁曰,大臣旣已入來,明日次對,當依例爲之乎?鳳漢曰,今此殿中,似難諸宰之盡爲入侍,勿論有事與有稟者,定數輪回入侍則好矣。上曰,五員,可也。鳳漢曰,諸堂中雖無可稟之事,必備五員之數,以爲昵侍承候之地乎?上曰,依爲之。出擧條命追入三大臣,出瞻御製序若詩,仍觀崔錫鼎記文。鳳漢等出瞻後,還伏曰,果是集慶,而臣等佇得見前後之慶,又相符矣。鳳漢曰,明日次對,領府事亦同入乎?上曰,同入,可也。命內局及大臣先退。上曰,今覽耽羅狀聞,許多運米,擧皆到泊云。民事多幸,其中扶安,近百石欠縮,計口劃給之租,卽他郡所無者,不能申飭道臣推考,當該守令事,當令該府處之,而農事方殷,緘辭從重推考。出傳敎命臣光璧,出諭坐直承旨及儒臣,持警世問答入侍事。出榻敎右承旨金華鎭,副校理李亨逵,修撰金載順進伏。命存謙先退。命儒臣上下番及承旨,輪讀警世問答,讀訖。又命賤臣及上下番兼史輪讀,讀訖。上曰,儒臣及承旨出瞻御製,仍看崔錫鼎記文,可也。仍命華鎭,讀奏記文讀奏訖。諸臣以次退出。
上在慶熙宮。停常參·經筵。
藥房都提調金致仁,提調金陽澤,副提調鄭存謙啓曰,伏未審夜間,聖體調攝若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。雖比前曰愈,大體則一樣矣。
中宮殿·惠嬪宮,藥房口傳問安。答曰,知道。
傳于鄭存謙曰,藥房入侍,洪命源同爲入侍。
傳于金華鎭曰,承旨率敎官童蒙入侍。
丙戌四月二十九日辰時,上御集慶堂。藥房入診時,都提調金致仁,提調金陽澤,副提調鄭存謙,記事官崔光璧,記注官成箕柱,記事官車鳳轅,醫官方泰輿·李以楷·許礈·李泰遠·吳道炯·金孝儉·鄭允說·柳光翼,以次進伏訖。致仁曰,夜間,聖體若何?上曰,一樣矣。致仁曰,昨夜風氣不佳,寢睡安穩乎?上曰,安穩如前矣。上坐御。致仁曰,起居之節,日益便利矣。致仁進湯劑。上進御,仍命診候。泰輿等診候訖。奏曰,脈候一向調均,而益有闊體矣。命泰輿等先退,命臣光璧,出諭大臣入侍事。出榻敎領議政洪鳳漢,領府事尹東度,左議政金相福進伏。鳳漢曰,夜間,聖體若何?上曰,諸節竝一樣矣。鳳漢曰,其間又試行步乎?上曰,行至三間矣。鳳漢曰,臣等每承差勝之敎,實不勝懽忭之益切矣。相福曰,連爲習坐試步,則必有日臻之效矣。上曰,予亦用功於此矣。東度曰,前後湯劑,皆是大劑,而進御之際,一向無難乎?上曰,已慣於服藥,無所難矣。上曰,卿等嘗勸予以八味元矣。今此進御之際,似非八味元之比也。僉曰,然矣。鳳漢曰,李泰遠和劑之法,誠好矣。上曰,誠不偶然矣。命臣光璧,出諭備局堂上及他承旨入侍事。出榻敎內局諸臣,以次退出。
丙戌四月二十九日辰時,上御集慶堂。大臣·備局堂上引見入侍時,領議政洪鳳漢,左議政金相福,右議政金致仁,行左參贊李昌誼,判敦寧洪象漢,行知中樞尹汲,行司直南泰齊,大司憲韓光會,大司諫任㻐,副校理李亨逵,左副承旨李福源,假注書權坪,事變假注書尹慶龍,記注官成箕柱,記事官車鳳轅諸臣,以次進伏。上曰,諸臣皆仰瞻,可也。鳳漢等皆仰瞻後,還伏曰,玉色滋潤,比常時亦覺顯勝矣。聖候益得平復,臣等慶幸之極,不知所達,而區區所望,惟在於尤加節宣矣。上曰,承旨之父,近日作字,何如?福源對曰,臣父精神,不如病前,點畫間多錯誤矣。上仍命福源,進草紙親試筆法。鳳漢等曰,筆法比前無異矣。鳳漢曰,吏曹判書徐志修數次赴政,旋又引入,蓋聞其意,以爲前吏判仍任命下之後,代差者有難晏然行公云。從前如此例甚多,而未聞以此爲嫌,則重臣之如是引義者,誠極過當,似當有申飭矣。上曰,從重推考,申飭行公。出擧條鳳漢曰,坡州防禦使廟薦事,右相以爲然,左相以爲不必然矣。相福曰,在外相議時,臣則以爲廟薦過矣。致仁曰,苟欲重其任,則廟薦似勝矣。上曰,左相之言雖是,宜重其任,廟薦,可也。鳳漢曰,廣州府尹金相翊近有病故,坡州牧使元重會之病,亦難察任,竝姑改差,何如?上曰,依爲之。竝出擧條鳳漢曰,此平安監司申晦狀啓也。以爲江邊列邑烽把軍料米,以補餉穀八千餘石,屬之別軍餉,存本取耗,磨鍊上下,而中間,多年凶未捧之弊,出耗轉少,本穀漸縮,若不及今變通,則不出十數年,將盡無餘。別軍餉耗穀二千石,移錄取耗,以充不足之數,則軍餉自如,而可無給料難繼之患,請令廟堂,稟旨分付矣。蓋此八千石設施之後,豈無凶歉之時?而未嘗言其減縮者,專由於道臣之方便區處也。雖以近來所知者言之,前後監司或添給此穀,或備置邊將添料米,今此道臣,宜無異同。令本道,從長拮据,俾添其不足之數,以爲永久得力之地,何如?上曰,依爲之。出擧條上曰,兩司進前。光會進曰,請還寢東呂·址淳等還配之命,更令王府,嚴鞫得情。措辭見上上曰,勿煩。又曰,請還寢定配罪人者斤萬酌處之命,更令王府,嚴鞫得情,快伸王章。措辭見上上曰,勿煩。光會退伏。㻐進曰,請還寢鍾城府爲奴罪人天大酌處之命,依律處斷。措辭見上上曰,勿煩。竝出擧條大臣及備局諸臣先退出。上書下手書,賜福源曰,承宣持此,往傳其父,可也。福源曰,臣父病中,每以無路瞻天,爲耿耿矣。今若奉此往傳,則臣父之心,必無異於登筵瞻望矣。臣當卽爲往傳,而臣方在直,明日替直後,始可往傳矣。上曰,他承旨替直,可也。福源曰,承旨或有式暇,洪晟則以其父上來,故申前,推移出去矣。姑無推移替直之道矣。上曰,洪晟之父,果上來耶?予欲速見之,注書出去,洪晟父入侍事,分付,可也。臣坪承命出去,分付後還伏。福源曰,洪晟之父,旣命入侍,則洪晟亦當牌招乎?上曰,牌招。上曰,上下番儒臣,持百行源入侍。出榻敎副校理李亨逵,修撰金載順持百行源進伏。上命亨逵·載順,輪次讀奏訖。上曰,注書出去,持唐鑑初卷貞觀政要以入。慶龍承命出去持入。上命亨逵·載順,輪次讀奏唐鑑數十版後,更命載順,讀奏政要御製序文訖。上曰,洪晟之父,其已入來耶?注書出去,知入,可也。臣坪承命出去,還伏奏曰,洪晟之父,姑未入來矣。上曰,洪晟之父,夕入侍同爲入侍。出榻敎上曰,童蒙敎官率童蒙入侍。出榻敎上曰,洪晟之父,年踰八十,如此老人,勿爲催促,可也。童蒙則前未入侍者,使之率入,可也。命退出,諸臣以次退出。
丙戌四月二十九日未時,上御集慶堂。藥房入診時,都提調金致仁,提調金陽澤,副提調鄭存謙,記事官崔光璧,記注官成箕柱,記事官車鳳轅,醫官方泰輿·李以楷·許礈·李泰遠·吳道炯·金孝儉·鄭允說·柳光翼,以次進伏訖。致仁曰,午間,聖體若何?上曰,一樣矣。致仁曰,今午亦爲寢睡,而水刺亦進御乎?上曰,無就寢之事,而水刺則進御矣。致仁進湯劑。上進御,仍命診候。泰遠等診候訖。奏曰,脈候一向調均,而闊體亦勝矣。上曰,洪晟父入來乎?存謙對曰,入來云矣。上曰,卿等見之耶?致仁對曰,臣等以在藥院,未及見之矣。上曰,厥子使之同入,可也。仍命記事官成箕柱,出諭右副承旨同爲入侍事。出榻敎同知洪命元,右副承旨洪晟進伏。上命命元進前擧顔。上曰,爲人甚精,而强則勝於洪晟矣。上曰,年紀,幾何?對曰,八十四矣。上曰,不杖而能行乎?對曰,初起之時則難矣,而始行後則亦能行遠矣。上曰,瞻望,可也。命元仰瞻後,奏曰,臣恩數曠絶,以草野賤品,獲覩耿光,且蒙衣資食物之典,區區感祝,曷其有極?上曰,視聽,何如?對曰,細語不能詳聽,而明窓之下,能看冊子,不用眼鏡矣。上曰,洪晟則只是一善字,而此則精□□且語甚古貴矣。府院君金漢耉曰,此豈尋常乎?誠關一命□矣。致仁曰,以草野之人,能於八十四歲,得蒙異渥,誠非偶然矣。上曰,莫非命也。□命晟□□休息,晟承命率出後,下敎曰,旣見其子,又見其父,可驗善則有慶。慶□□諸臣以次退出。
丙戌四月二十九日申時,上御集慶堂。承旨敎官率童蒙入侍時,左承旨金華鎭,假注書權坪,記注官成箕柱,記事官車鳳轅,童蒙敎官李沇·鄭東淵·李敬養諸臣,以次進伏訖。上曰,諸敎官各率訓下童蒙,次次進前。沇率具甲夢·金正甲·李金石進伏,甲蒙講小學訖。上曰,誰家子也?華鎭曰,前參奉具允贇之子而允鈺之姪也。正甲·金石亦以此進講小學訖。上問文義,甲蒙等皆仰對。東淵率洪祖甲·李久松進前。上命講小學,仍問文義。祖甲等皆仰對訖。敬養率洪志興·李榮孫進伏。上命講小學,仍問文義。志興等皆仰對訖。上問諸童蒙曰,汝等何不學於父兄,而必學於敎官?國家之所以必設敎官,以敎之者,其意安在?金石曰,國家設敎官之意,則蓋出於勸課童蒙之意,而古者有易子而敎之,父兄之所以不敎,而必受學於敎官者,此意也。上曰,善對矣。汝等或有怠學之心乎?祖甲曰,日熱則不能無此心矣。上曰,實對矣。汝等聞浮囂是非之□□,其心,何如?金石曰,馬援有言曰,聞人過失,如聞父母之名,耳可得聞,口不可言也。上曰,非常矣。上命甲夢進前曰,汝叔久在藥院矣。□□□闋服後相見,思之杳然矣。予病則比汝叔在院時頗愈,以此□□,問于汝叔,可也。上曰,具甲夢爲人非常矣。華鎭曰,具家子弟甚多,而皆如是矣。上曰,具宅奎有德之人,故福祿如是矣。上親書訓蒙二字,賜華鎭曰,此則承旨持之,更書一本,賜童蒙製進,可也。華鎭受賜,更書一本,命童蒙製進。諸童蒙以次呈券。上命華鎭讀奏訖。上命華鎭書曰,童蒙敎官李沇訓下具甲夢·金定甲·李金石,敎官鄭東淵訓下洪祖甲,敎官李敬養訓下李英孫·洪志興,各紙二卷,筆二枝,墨二笏,李久松紙一卷,筆二枝,墨二笏,李昌大紙一卷,筆一枝,墨一笏賜給。其中李金石,以童蒙,能知敎訓之義,洪祖甲稚子,不欺君而實對,其涉可嘉,各紙一卷加給。更命華鎭書曰,製述童蒙具甲夢筆三枝,墨三笏,洪志興·洪祖甲·金定甲·李昌大·李久松·李金石筆二枝,墨二笏,李榮孫筆一枝,墨一笏賜給。竝出傳敎又命書曰,欲排晝眠,召見近者童蒙敎訓無方,一嘉也,小學之勸其猶能行,二嘉也,童蒙所對有識,三嘉也。以此其能蒙以養正。大抵,近者,此蒙人,皆如人爲沖子,□望深矣。吁嗟,諸敎官體此下敎,恪勤勸課,爲諸父兄者,亦體此意,銘心勸飭,豈特予之幸,爲父兄者,亦深思乃祖乃父之意也。出傳敎書訖,諸臣以次退出。
上在慶熙宮。停常參·經筵。
下直,海州判官尹得毅,文化縣令李遠培。
藥房都提調金致仁,提調金陽澤,副提調鄭存謙啓曰,伏未審夜間,聖體調攝若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。雖比前曰愈,大體則一樣矣。
中宮殿·惠嬪宮,藥房口傳問安。答曰,知道。
鄭存謙啓曰,同副承旨洪述海,今日不爲仕進,牌招,何如?傳曰,允。
傳于鄭存謙曰,藥房入侍。
執義南鶴宗啓曰,請還寢東呂·址淳等還配之命,更令王府嚴鞫得情。措辭見上請還寢定配罪人者斤萬酌處之命,更令王府嚴鞫得情,快伸王章。措辭見上答曰,勿煩。
金華鎭啓曰,端午帖製述人中,時無職名人,令該曹口傳付軍職,何如?傳曰,允。
又啓曰,端午帖製述人,旣已抄啓。弘文提學黃景源,明日待開門牌招,使之出韻科次,何如?傳曰,允。
李福源,以戶曹言啓曰,新豐府院君張維家,令該當京中可合家舍買給,奴婢數口,今日內擇給事,命下矣。以南部所居婢禮眞二所生婢後分年三十七,西部居婢連梅二所生奴世貴年二十九二口身乙,定給後,仍爲立案成給,而家舍則今方求得可合處,卽爲買給之意,敢啓。傳曰,知道。
丙戌五月初一日辰時,上御集慶堂。藥房入診時,都提調金致仁,提調金陽澤,副提調鄭存謙,記事官崔光璧,記注官成箕柱,記事官車鳳轅,醫官方泰輿·李以楷·許礈·李泰遠·吳道炯·金孝儉·鄭允說·柳光翼,以次進伏訖。致仁曰,夜間,聖體若何?上曰,一樣矣。致仁曰,寢睡·水刺之節,亦何如?上曰,俱似稍勝,而豎脚亦稍勝矣。上曰,李泰遠聞此,則必大喜矣,夜間汗候浹洽于腰腿間,予心亦喜矣。泰遠曰,腰腿間凝滯之痰,今已退散,故元氣流通,而汗候如是周浹,實爲慶幸矣。且松節茶新製者,大勝於前製者,連爲進御,豈無遄效乎?上曰,大抵非此,難以疎痰矣。陽澤曰,此劑最宜於痰候矣。上曰,昔年有靑大竹下敎,故有變通矣,非徒爲予地也。府院君金漢耉曰,此劑非但宜於痰候,能行藥力,而尤緊於痘候矣。致仁進湯劑。上進御。泰遠曰,風日不佳,汗門亦開,雖或試步,必於房內試之,益愼調將則好矣。命診候,泰輿等診候訖。奏曰,脈候比昨尤勝,而活體亦勝矣。上指謂醫官等下敎曰,彼輩甚勞矣。致仁曰,渠輩蒙恩旣不少,且來頭又將蒙恩,而在渠等亦職分事也。上曰,雖云差勝,若是支離,而諸臣每以謂豁然貫通者,誠不曉矣。致仁曰,以近日差勝觀之,則可謂豁然貫通矣。上曰,予欲自此扶杖,而不須用他杖,當御鳩杖矣。致仁曰,自上常不御鳩杖,而繼自今,雖於平復之後,常御鳩杖,毋費脚力,好矣。上曰,今則府院君夙退,可也。都民見卿早退,則必曰,上候今已優入平復矣。致仁曰,進獻食醢入之矣,果爲進御乎?上曰,此是饌味中最勝者,而恐貽民弊,故常時此等之物,初不進御矣。致仁曰,今則異於常時,且此等之物,不但爲外方應供者,凡係適口之味,宜於此時進御,以助水刺,好矣。上曰,不肖承統,怳若乙酉,一倍愴心,而況過再昨年乎?昔年已仰聞慈敎,新豐家零替,慈心興歎者,零落近畿,奚徒國戚?卽癸亥勳臣,思之及此,予心何耐?令該曹京中可舍家舍買給,奴婢數口,今日內擇給,以表予憶昔之意。噫,興惟及此,不覺潛然,此正若文王之言,雖四民之政,不可踰日之意也。令該曹卽爲擧行後草記。出傳敎仍下敎曰,予若忘新豐,是忘昔年也,雖中夜,予豈忘乎?諸宮中,零替最甚矣,其後孫誰耶?致仁曰,張錫履,而時存則不知爲誰某矣。上曰,不但衰替,亦無振拔之勢矣。陽澤曰,衰替中人丁亦少矣。上曰,今則無家而有家,無奴而有奴矣。但卽又賣食,則非體予優恤之意也。致仁曰,賜給之物,何敢擅賣乎?上曰,予見已多矣。上曰,新豐畫像在乎?存謙對曰,未能詳知矣。上曰,勳府則必有之,使之持入,可也。上曰,卿見洪晟之父乎?存謙曰,見之而聞陞階之際,不扶而能行云矣。上曰,其精剛有勝於洪晟,而且晟之爲人善矣。存謙曰,觀其爲治,甚勤矣。命臣光璧,出諭在院承旨及儒臣,持祖訓入侍事。出榻敎左副承旨李福源,副校理李亨逵,修撰金載順進伏。命藥房諸臣先退。退出後,上曰,承宣昨果往傳御書否?福源對曰,臣父以謂,病伏中,每以無路瞻天,爲恨矣。今承此千萬意外,恩數感激罔措,而御書筆畫,無異平日,聖候之已臻康復,可以仰揣,尤不勝慶忭云矣。命亨逵等及福源,輪讀祖訓各一篇,讀訖。又命臣光璧及箕柱等,輪讀各一篇,讀訖。諸臣以次退出。
丙戌五月初一日未時,上御集慶堂。藥房入診時,都提調金致仁,提調金陽澤,副提調鄭存謙,記事官崔光璧,記注官成箕柱,記事官車鳳轅,醫官方泰輿·李以楷·許礈·吳道炯·金孝儉·鄭允說·柳光翼,以次進伏訖。致仁曰,午間,聖體若何?上曰,一樣矣。致仁曰,進御午水刺乎?上曰,進御而時未久,先診,可也。致仁曰,李泰遠則以病不入矣。上曰,姑令調理,可也。診候訖。孝儉奏曰,脈候微數,而活體則有之矣。允說曰,脈候調均,而微有數體矣。光翼曰,小臣所見,則大體與朝診時無異,不知有數候矣。上曰,方泰輿吳道炯,皆診,可也。診候訖。泰輿曰,脈候調均,而活體亦一樣矣。大抵脈度,自昨有舒候,故諸醫官錯認爲數體,而非數體,乃活體也。道炯曰,臣之所見,亦與泰輿無異同矣。致仁曰,若是數體,則聖心亦必有所覺察者矣。上曰,予不知之,而亦無失攝之事矣。但便殿本無御製,懸板處,而獨於此處有之,雖在靜攝之中,不敢有放肆之心,故常懷敬謹,恐涉褻慢,御製則限平復,姑爲移奉於興政堂,而別無失攝之事矣。但風日不佳,氣適不舒矣。泰輿曰,雖無失攝,風日如此之時,自然外氣易乘,預爲防禦甚好,地黃湯今姑停止,正氣散,加人蔘二錢進御,好矣。上曰,諸醫官之意皆,何如?以楷等對曰,臣等所見,亦無異同矣。上曰,然則地黃湯今姑停止,藿香正氣散,加人蔘二錢,煎入,可也。出榻敎致仁等,以湯劑煎入事,先退。存謙曰,俄以留院公事入之之意,有所下敎,而正月以後留院公事中,緊關者已盡啓下。卽今所餘,多是閑漫刑獄文書之類,更待下敎入之乎?上曰,待下敎入之,可也。命臣光璧,出諭坐直承旨及儒臣,持警世問答入侍事。出榻敎右承旨金華鎭,修撰鄭昌聖,副修撰金載順進伏。命昌聖等輪讀訖。又命華鎭讀,讀未竟,內局諸臣,持湯劑進伏。致仁曰,俄間,聖體若何?上曰,一樣矣。致仁進湯劑,上進御。致仁曰,更爲診候,何如?上曰,診候置之,正氣散一貼,明朝更爲煎入可也。出榻敎諸臣以次退出。
上在慶熙宮。停常參·經筵。
未時,日暈。
下直,順天府使宋德中。
藥房都提調金致仁,提調金陽澤,副提調鄭存謙啓曰,伏未審夜間,聖體調攝若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢此問安,竝爲仰稟。答曰,知道。雖比前曰愈,大體則一樣矣。中宮殿·惠嬪宮,藥房口傳問安。答曰,知道。
李福源啓曰,大司憲韓光會呈辭,執義南鶴宗呈辭,掌令具壽國呈辭,任一源在外,持平李惠祚·李致中在外,今日以監察茶時之意,敢啓。傳曰,知道。
洪晟以都摠府言啓曰,今日入直內三廳武兼禁軍及軍兵等中日習射,請出標信。傳曰,知道。
傳于鄭存謙曰,藥房入侍。
傳于尹得雨曰,坐直承旨竝入侍。
丙戌五月初二日辰時,上御集慶堂。藥房入診時,都提調金致仁,提調金陽澤,副提調鄭存謙,記事官崔光璧,記注官成箕柱,記事官車鳳轅,醫官方泰輿·李以楷·許礈·鄭允協·吳道炯·金孝儉·鄭允說·柳光翼,以次進伏訖。致仁曰,夜間,聖體若何?上曰,差勝矣。致仁曰,今日則果無餘候,而諸節亦勝乎?上曰,昨日則汗候後雖不犯風,自然如許矣。今則快勝,而諸節亦勝矣。致仁曰,鄭允協昨已上來,今早入侍矣。上曰,何其速來耶?命先診候。泰輿等診候訖。奏曰,脈候舒緩調均,且有活體,一樣如前矣。上曰,世孫入侍,此必中官過傳之致,而方在調攝,何可來耶?致仁曰,聖候靜攝之中,以世孫誠孝,安得不然,而臣等之心,亦慮有萬一失攝,不勝憂悶矣。上曰,諸醫官稟定湯劑,可也。泰輿曰,外氣今已快愈,則正氣散,不必更爲進御矣。以楷等次第奏曰,臣等之意,亦與首醫無異同矣。上曰,藿香正氣散停止,加味地黃湯,依前煎入,可也。出榻敎上曰,地黃湯之名俗矣,予當賜名矣。內局諸臣,以監煎事先退。上曰,頃年己卯,理中湯,特賜名建功矣。至今收效,專由於此,今者所進地黃湯,材料俱備,於予當劑,此乃一時之名,其效長久,宜乎定名。吁嗟望八,其豈爲身?此誠爲宗國爲沖子也。其名不可俗也,此亦代八味元矣。特賜名曰,萬全湯,局方知悉。出傳敎命少退,待湯劑之入。有頃諸臣,持湯劑更爲進伏。上下敎鄭允協曰,予當坐矣,汝須見之,可也。仍爲坐御。允協曰,比臣辭陛時,實有顯勝,不勝慶幸矣。致仁進湯劑。上進御後,下敎曰,行步雖不能遄期,其如初坐臥,則今能任意爲之,有似盡愈矣。致仁曰,以近日所見視之,則步履之夬復,亦可計日而期矣。但時當暑月,將攝尤難,凡係調將之節,益加愼旃,好矣。上曰,予則豈不愼旃,而但世孫則當暑月,實有犯生冷之慮矣。仍下詢世孫曰,汝當暑月能不飮氷乎?世孫對曰,聖意每以此等爲慮,臣雖欲之,何敢飮乎?上曰,汝言,是也。凡係爽口之物,一切愼之,可也。諸臣以次退出。
丙戌五月初二日午時,上御集慶堂。藥房入侍時都提調金致仁,提調金陽澤,副提調鄭存謙,假注書權坪,記注官成箕柱,記事官車鳳轅,醫官方泰輿·許礈·鄭允協·吳道炯·鄭允說·柳光翼,諸臣以次進伏訖。致仁曰,午間,聖候若何?上曰,一樣矣。致仁曰,午間寢睡乎?上曰,暫睡矣。致仁曰,午間水刺進御乎?上曰,進御矣。致仁請進湯劑。上進御後,致仁請命醫官診候。上曰,診候,可也。許礈進前診候訖。退伏奏曰,脈候調均有活體,而微數之候則姑未快愈矣。諸醫官以次進前。診候訖,還伏奏曰,脈候有活體矣。上曰,此湯劑連爲進御似好,予欲以此爲不息之功,何如?致仁曰,不息之功,甚好矣。泰輿等曰,誠如聖敎矣。上下詢鄭允協曰,所經道路,年麥,何如?允協對曰,春年則今方發穗,秋牟則念間當熟云矣。上曰,自今以後,則當連服萬全湯矣。湯劑則別無稟定事矣。致仁曰,明日湯劑則已有下敎,別無稟定事,而松節茶則何以爲之乎?上曰,以茶進御,可矣。命退出諸臣,以次退出。
丙戌五月初二日申時,上御集慶堂。坐直承旨入侍時,左承旨尹得雨,右承旨金華鎭,假注書權坪,記注官成箕柱,記事官車鳳轅,諸臣以次進伏訖。上命得雨讀端午帖。上曰,科次誰爲之乎?華鎭曰,弘文提學黃景源矣。上命拆封,至鄭厚謙詩,命持入親覽。仍命華鎭書曰,今年見此端午帖,寔是料表,見世孫宮端午帖,且豈料此人之被抄入格乎?於職名雖成美意,勸奬之道宜施,副司果鄭厚謙,特賜紙三卷·筆五枝·墨三笏,以示嘉尙加勸之意,書訖。諸臣以次退出。
上在慶熙宮。停常參·經筵。
孝宗大王忌辰齋戒。
藥房都提調金致仁,提調金陽澤,副提調鄭存謙啓曰,伏未審夜間,聖體調攝若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。雖比前曰愈,大體則一樣矣。
中宮殿·惠嬪宮,藥房口傳問安。答曰,知道。
李福源啓曰,大司憲韓光會,執義南鶴宗,掌令具壽國呈辭,掌令任一源,持平李惠祚·李致中在外,今日以監察茶時之意,敢啓。傳曰,知道。
傳于鄭存謙曰,藥房入侍。
備邊司薦,以金致讓爲廣州府尹,李昌運爲坡州牧使。
金華鎭,以禮曹言啓曰,獻陵兩陵上,靖陵陵上石物塗灰有頉等處,今五月初五日修改事啓下。兩陵相距不遠,本曹堂上郞廳,依例兼進,以除廚傳之弊,何如?傳曰,允。
尹得雨,以吏曹言啓曰,今此宗廟各陵殿端午祭典祀官兼大祝,皆以侍從塡差,而時無職名人員,令該曹口傳付軍職,何如?傳曰,允。
丙戌五月初三日辰時,上御集慶堂。藥房入診時,都提調金致仁,提調金陽澤,副提調鄭存謙,記事官崔光璧,記注官成箕柱,記事官車鳳轅,醫官方泰輿·李以楷·許礈·鄭允協·吳道炯·金孝儉·鄭允說·柳光翼,以次進伏訖。致仁曰,夜間,聖體若何?上曰,一樣矣。致仁曰,寢睡·水刺之節,亦何如?上曰,亦如前矣。致仁曰,昨有胃氣不調之候,旋卽差愈,而夜間益勝,無復餘候乎?上曰,卽已快愈矣。上曰,松節茶,予欲停止,而只欲進御湯劑矣。致仁曰,竝進腎瀝湯,松節茶,仍有應動,而安分其效應之不全由於松節茶也。松節茶,斷不可停矣。上曰,行步亦倘有遄期之望耶?致仁曰,雖以今番坐御之節觀之,顯勝於一夜之間,運用之便利,坐樣之牢固,幾至如常,來頭步履之甚健,亦庶幾如是期之矣。陽澤曰,連爲習步,庶有遄效矣。致仁進湯劑。上進御,仍命診候。泰輿等診候訖。奏曰,脈候一向調均安舒,而連有活體矣。致仁曰,午湯劑亦當依前矣。上曰,依前,可也。諸臣以次退出。
丙戌五月初三日未時,上御集慶堂。藥房入診時,都提調金致仁,提調金陽澤,副提調鄭存謙,記事官崔光璧,記注官成箕柱,記事官車鳳轅,醫官方泰輿·李以楷·許礈·鄭允協·吳道炯·金孝儉·鄭允說·柳光翼,以次進伏訖。致仁曰,午間,聖體若何?上曰,一樣矣。致仁曰,今午,亦爲寢睡,而午水刺,亦進御乎?上曰,暫睡而水刺,亦進御矣。致仁進湯劑。上進御,仍命診候。允協等診候訖。奏曰,脈候一向調緩,而連有活體矣。上曰,今日雖連在臥內,氣則惺惺矣。致仁曰,昨日則猶不無餘候,故然矣,而今則餘候已至脫然,故如此矣。上曰,莃薟丸,一日之內,亦能製進乎?致仁曰,屢次蒸曝而爲之,故似可閱數日,方能畢製矣。上曰,玉樞丹,今則堅燥,前期製之故然乎?泰輿曰,自前預爲製封而進獻,則待端午日矣。上曰,近者都是浮文,無益者皆置之,菖蒲帶,菖蒲酒之類,是也。玉樞丹,其名重焉。雖欲祛之,此正夫子所云我愛其禮者也。雖存方文同封,極涉可笑。自今番祛之,依紫金丹例,各處隨其封進,都封以進事,分付內局。出傳敎致仁曰,明日湯劑,亦當依前矣。上曰,依前,可也。諸臣以次退出。
上在慶熙宮。停常參·經筵。
孝宗大王忌辰。
自辰時至申時,日暈。
藥院都提調金致仁,提調金陽澤,副提調鄭存謙啓曰,伏未審夜間,聖體調攝若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。雖比前曰愈,大體則一樣矣。
中宮殿·惠嬪宮,藥房口傳問安。答曰,知道。
洪晟啓曰,大司憲韓光會,掌令具壽國呈辭,執義南鶴宗,掌令任一源,持平李惠祚·李致中在外,今日以監察茶時之意,敢啓。傳曰,知道。
傳于鄭存謙曰,藥房入侍。
洪晟啓曰,明日次對,兩司長官當爲進參,大司憲韓光會,待開門牌招,以爲入侍之地,何如?傳曰,允。
丙戌五月初四日辰時,上御集慶堂。藥房入診時,都提調金致仁,提調金陽澤,副提調鄭存謙,記事官崔光璧,記注官成箕柱,記事官車鳳轅,醫官方泰輿·李以楷·許礈·李泰遠·鄭允協·吳道炯·金孝儉·鄭允說·柳光翼,以次進伏訖。致仁曰,夜間,聖體若何?上曰,一樣,而似少勝矣。致仁曰,寢睡·水刺之節,亦何如?上曰,寢睡則早覺,而水刺則稍勝矣。致仁曰,腰腿間痰候,亦漸愈乎?上曰,今則漸差矣。命先診候。泰輿等診候訖。奏曰,脈候一向調攝,而有活體矣。上曰,李泰遠姑令出番,加調,可也。致仁曰,當依下敎,姑更出直,而診筵時則每使之待令,好矣。上曰,然則每趁晩後,入診時入來,可也,而鄭允協亦坐席末,未暖而來,卽爲下送,亦可也。致仁曰,別無品中緊務,而第當,依下敎,下送矣。致仁進湯劑。上進御後,下敎曰,昨日亦屢試行步,而前則每定限試步矣。今早踰限,且不借人力而自然豎脚矣。致仁曰,今則習步之際,果踰門閾乎?上曰,今則能踰履矣。致仁曰,今則步履之健,亦可指日可期,臣等不勝慶幸之益切矣。上曰,松節茶雖有益於痰候,而亦不無所害,予欲停之矣。致仁曰,酌宜進御甚好,不可遽停矣。泰遠曰,腰腿間,連有汗候乎?上曰,連有之矣。泰遠曰,常加溫御當處,好矣。上曰,莃薟何以製服乎?泰遠曰,作丸而以松節茶呑下,好矣。上曰,米飮,何如?泰遠曰,米飮亦無不可,而功效不如松節茶矣。上命道炯採入莃薟。道炯承命出,久未還伏。泰遠請採入,出卽採進。上曰,吳道炯則不知莃薟乎?泰遠對曰,非不知之,適不遇矣。上曰,此物似有臭矣。泰遠曰,此卽不製者,故有草臭,而蒸曝者則無臭矣。致仁曰,世孫近候,雖幸遄康,而猶不無失攝之慮,益加調攝,好矣。上曰,誠然矣。致仁曰,午湯劑依前乎?上曰,依前,可也。諸臣以次退出。
丙戌五月初四日申時,上御集慶堂。藥房入診時,都提調金致仁,提調金陽澤,副提調鄭存謙,記事官崔光璧,記注官成箕柱,記事官車鳳轅,醫官方泰輿·李以楷·許礈·李泰遠·吳道炯·金孝儉·鄭允說·柳光翼,以次進伏訖。致仁曰,午間,聖體若何?上曰,一樣矣。致仁曰,午水刺卽爲進御乎?上曰,卽已進御矣。致仁進湯劑。上進御,仍命診候。泰遠等診候訖。奏曰,脈候調緩中,有活體益勝矣。上曰,松節茶,予欲停之矣。致仁曰,量宜進御,甚有效益,不可遽停矣。且有曾所嘗試者,莃薟丸以松節茶呑下,則茶力頗減矣。上曰,何以然也?致仁曰,似是茶氣爲藥力所制而頓減矣。致仁曰,明日湯劑,亦依前乎?上曰,依前,可也。命藥房先退後,上曰,今日藥房直宿,誰耶?存謙曰,都提調矣。上曰,自何道貢進靑大竹乎?存謙曰,自兩南貢進也。命臣光璧,出諭儒臣,持祖訓入侍事。出榻敎校理洪檍,副修撰李性遠進伏。上曰,上番萬里行役之後,今始登筵,而下番亦久後始入,皆爲瞻望,可也。檍仰瞻後,奏曰,小臣逖違天陛,今已六箇月矣。其間有聖候屢月彌留,而玉色敷腴,反勝於前日矣。性遂曰,臣亦屢月後初登筵席,而玉色無異前日矣。上曰,諸臣之言,每如此矣。存謙曰,所見同故然矣。命臣光璧出諭,坐直承旨入侍事。出榻敎同副承旨洪述海進伏。上曰,入來承旨,誰也?存謙對曰,同副承旨洪述海也。命存謙先退。命檍等及述海輪讀祖訓訖。上下詢檍以使行時事,檍歷奏政令風俗宮闕驛邑諸園朝儀訖。命檍·性遂先退。上曰,噫,昨冬之後,世孫之夬復,中夜思之,怳若料表。予雖衰耗,爲宗國眷沖子之意,夙宵何施?今雖睡中,思昨冬,夢裏猶愕。況予又若此,此時一或欠節,其何若此?且此時强氣爲予早動,心愈憫焉。每食必也同餐,兼察其氣,且其祖方在寢席,不能運動,而若是侍湯,誠難勸學,而子夏吾必謂之學,先儒或云過矣。予常曰,能竭其力,能致其身之語,非學而何?此豈非學問中來者之意耶?目今觀予沖子行不翔言不惰之時,復初之時,予則曰,渺然。鎭日侍側之時,此時爲入直春坊者,侍湯焦憫之時,邸下之心,若何?近以差復之後,若此其效,兼問睿候,亦慰予心,得少暇而召見,臣等爲請,可謂得體。此則不然,其時新湯劑,將爲進御之時,不先不後,徒循前例,請以召對,已示微意而已。其後因他端,不耐其慨,其雖處分,伊後思之,其涉過矣。故處分二人,已爲特釋,因此杜僚屬勸學之門,是豈苦心爲沖子勸奬之意乎?今予之意,莫知予心,其弊勝言。噫,今見沖子之復攝,此皆由於僅愈屬耳,爲予焦心而然。今日諸臣庶,悟予之有先見之明,雖然爲宗國,因一其時僚屬之思未周,而徒事應文,以杜無限沖子勸學之道,此卽予導之,豈爲宗國夙宵惓惓之意?前輔德李普觀,前司書兪彦鎬,後日政卽爲甄用,一以示予之初意之斷斷苦心,一以示追悔處分之過中焉。諸臣以次退出。
上在慶熙宮。停常參·經筵。
藥房都提調金致仁,提調金陽澤,副提調鄭存謙啓曰,伏未審夜間,聖體調攝若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。雖比前曰愈,大體則一樣矣。
中宮殿·惠嬪宮,藥房口傳問安。答曰,知道。
洪晟,以都摠府言啓曰,今日入直內三廳武兼禁軍及軍兵等中日習射,請出標信。傳曰,知道。
傳于鄭存謙曰,內局入侍,大臣·備局堂上,同爲入侍。
傳于洪晟曰,入來備堂盡爲入侍。
金華鎭啓曰,上番兼春秋成箕柱,身病猝重,勢難察任,今姑減下,令該曹口傳差出,何如?傳曰,允。
吏曹口傳政事,兼春秋單辛應三。
尹得雨啓曰,吏曹判書徐志修,參判洪樂性牌不進推考傳旨,今方捧入,而開政命下之後,如是違牌,不卽擧行,事甚未安。竝更爲牌招開政,何如?傳曰,允。
有政。吏批,判書徐志修牌不進,參判洪樂性進,參議未差,右承旨金華鎭進。吏批啓曰,判書徐志修牌招不進,參議未差,小臣獨政未安,何以爲之?敢稟。傳曰,仍爲之。
又啓曰,臺諫多窠,今當差出,而擬望之人乏少,外任竝擬,何如?傳曰,允。
又啓曰,昌城縣監,今當差出,而本營以邊上防營,素稱難治,不可不各別擇差,同道有聲績未準限守令,竝擬,何如?傳曰,允。
又啓曰,玉堂闕員,今當差出,而曾經之人,方在違牌坐罷中,無以推移備擬,合有變通之道,何以爲之?敢稟。傳曰,竝敍用,以李普觀爲司諫,尹得孟爲掌令,宋霮爲持平,韓鏶爲持平,金尙默·兪彦鎬爲正言,金載順爲副校理,李晉圭·具㢞爲副修撰,李珪輔爲戶曹正郞,李淵普爲工曹佐郞,徐秉德爲相禮,崔道興爲監察,鄭在心爲司宰奉事,徐有大爲昌城縣監。
兵批,判書金尙喆病,參判李堣病,參議李宜老病,參知趙德成入直進,左副承旨李福源進。啓曰,忠將衛將李宜泰,昌德宮衛將盧夏琦,俱以實病,勢難供職,呈狀乞遞,今姑改差,何如?傳曰,允。副護軍元重會,副司直金相翊·李在簡,副司果鄭亨道,同知單崔斗房,僉知單金廷遇。
傳于鄭存謙曰,藥房入侍。
傳于李福源曰,俄者入伏承旨入侍。
傳于金華鎭曰,蒙學·淸學·漢學訓上,率其訓學中稍鍊熟者一人,今番入去,學來人,竝令待令,觀象監官員,持今番所得來之書,亦爲待令。
丙戌五月初五日,上御集慶堂。藥房入診,大臣·備局堂上同爲入侍時,都提調金致仁,提調金陽澤,副提調鄭存謙,記事官崔光璧,記注官成箕柱,記事官車鳳轅,醫官方泰輿·李以楷·許礈·李泰遠·吳道炯·金孝儉·鄭允說·柳光翼,領議政洪鳳漢,左議政金相福,右參贊李益輔,戶曹判書沈鏽,行副護軍鄭汝稷·具善復,刑曹參判金善行,行副護軍李潤成,行副司直徐命臣·趙曮,漢城右尹李最中,大司諫任㻐,執義南鶴宗,校理洪檍,左副承旨李福源,事變假注書尹慶龍,以次進伏訖。致仁曰,夜間,聖體若何?上曰,一樣矣。致仁曰,臣等在閤外時,聞國舅之言,則夜來步履顯勝,怳如平常時所見云,益不勝蹈抃之忱矣。上曰,先聲已出矣。致仁曰,寢睡·水刺之節,亦何如?上曰,亦顯效矣。命存謙書御製四字二句,仍命讀書,讀奏訖。下敎曰,卽筵入侍諸臣退出後,賡進,可也。上召泰遠,下敎曰,予當試步,汝須見之,可也。仍步踰門閾,幾至一間許。鳳漢等曰,一夜之間,步履頓健,此實有賴於上天祖宗之默佑矣。臣等慶忭之忱,有難名狀,而實是史牒罕有之慶也。上曰,予之症候,差復亦有次序,腰腿間痰候,纔有動靜,而始自起坐,今則腰腿之痰,已爲退散,故又能行步矣。僉曰,誠如聖敎矣。致仁進湯劑。上進御,仍命診候。泰輿等診候訖。奏曰,脈候調均而舒安,且有活體,比前益勝矣。上指謂醫官等下敎曰,彼輩必有深喜之,而其勤勞亦多矣。致仁曰,其所深喜,則奚特渠輩?而至於勤勞,則雖係職分事,亦可謂不少矣。鳳漢曰,泰遠之前後效勞,其中尤多,差送畿內便近邑則好矣。上曰,世孫或不無失攝,予每以此爲慮,而今予之如此誠異矣。相福曰,一夜之間,步履如此,誠所謂一朝豁然,而以初頭所見論之,今則可謂盡愈矣。上曰,予亦或意其早晩差愈,而不圖一朔之內,至於如此矣。鳳漢曰,領府事來待矣。使之入侍,何如?命臣光璧,出諭領府事入侍事。出榻敎領府事尹東度,假注書權坪進伏。藥房諸臣,先爲退出。
丙戌五月初五日辰時,上御集慶堂。藥房入診,大臣·備局堂上同爲入侍,領府事追後入侍時,領府事尹東度,假注書權坪,以次進伏訖。東度曰,日氣甚熱,聖候若何?上曰,一樣矣。東度曰,臣俄聞國舅之言,則聖候日漸平復云。臣等之區區慶幸,不知所達矣。領議政洪鳳漢曰,此慶尙前監司鄭存謙弊瘼諸條論列狀啓也。其一,彦陽縣民戶六百五十六戶,而軍額一千八百四十七名,梁山郡男丁,只是二千三百三十五口,軍額爲二千八百七十一名不免,疊役徵族之患,軍額從便移送於軍少民多邑事也。其二,東萊府男丁,只是五千六百七十名,而各樣軍摠爲一萬一千二百二十八名矣。或除去疊役,或依灣府統營例,減給身布事也。其三,奉化縣民戶不過數百,而軍摠多至五百五十餘石,及今變通事也。其四,陜川郡四千餘名之軍摠,無以分排塡充,而束伍軍之多,又爲十二哨,此又莫大之弊事也。各邑軍丁之難,何處不然,而彦陽·奉化·陜川三邑之民少軍多,京外皆稱,若無變通,則民不堪而邑難支矣。臣與曾經道臣數人,反覆商確矣。彦陽良軍二百名,移定於慶州等民丁有裕各邑,奉化良軍一百名,移定於安東等民丁有裕各邑,陜川束伍二哨,移定於尙州·星州等民丁有裕各邑,則足可分排捄弊,而不但遠外事勢之不能詳知,新監司到任已久,更入消詳,狀聞後擧行。東萊·梁山兩邑形勢,猶不若三邑之緊急,此則置之,何如?上曰,依爲之。其若有不便之端,更有狀聞,可也。鳳漢曰,勿論便不便,旣是變通之事,自當狀聞後更稟矣。其五,梁山郡田大同米太,不過四五百石,而大同條,旣已分屬於下納,其餘數三百石,不啻零星,漕運上納之際,凡百雜費與上納數多之邑,少無所減。以漕運各邑下納米,從便相換,以除其弊事也。上下納相換,姑難輕議,況今漕倉營建之後,本郡爲其過去沿路,則尤不宜獨漏於上納,此之置之,何如?上曰,依爲之。鳳漢曰,其七,知禮縣,有牙兵束伍,兩色軍牙兵,屬于金烏鎭,束伍,屬于尙州鎭,而父子兄弟,非牙兵則束伍也。每當習操,一室分程,亦一巨弊,開寧縣亦有此弊。開寧至於金烏爲三十里,知禮至於金烏爲百里,開寧束伍則知禮牙兵,代合屬於金烏,知禮牙兵,開寧束伍,代合屬於尙州事也。如是換定,實爲省弊之要道,而軍制變改,亦甚重難,此亦姑爲置之,何如?上曰,依爲之。鳳漢曰,其八,河陽縣匙山烽燧,實有最無緊,大有弊者,永爲革癈。以此軍伍,充定於良役各頉事也。此烽燧本無照應,置之有害,革則無妨,屢登繡衣書啓,且經兵使摘奸,固當依狀請許施,而凡係變通,貴在愼重,令時道臣,一番更爲狀聞後,稟處,何如?上曰,烽燧重矣,置之,可也。鳳漢曰,其九,順興府距竹嶺四十里,而昌樂在於本府之故,左道進上,直傳於本府。載運之時,募軍踰嶺,爲弊不貲。豐基在於竹嶺之下,而民弊之苦歇,與本府懸殊,竹嶺出站,移定於豐基,竹嶺·昌樂,盡爲割屬於豐基。若以移定爲難,則昌樂面而應屬豆峙等四五村,依舊界還屬本府事也。以此則順興雖除其弊,而實則受害,豐基雖免其役,實則多損,兩邑俱是殘邑,與奪尤當審愼,所當防塞,而諸議以爲,事面則所請不無所據云。此亦令時道臣,詳聞於兩邑,歸一狀聞後,更議,何如?上曰,依爲之。鳳漢曰,其十,河東府,名雖舟師邑,船滄甚不便,而昆陽西面金陽村,連界於本府船所,素稱天設船滄,從便換設,如以土地換屬爲難,則以本府戰船,移屬於昆陽或南海,而彼邑陸軍,相換於舟師之軍事也。事勢則誠如狀辭,而船隻土地軍額移換,不無難便之端,此亦置之,何如?上曰,置之,可也。鳳漢曰,其十一,山陰·咸陽·安陰,本是布産邑,而大同布以純布捧納者,載在法典,而去己卯爲始,以錢布參半,故此爲大段民弊事也。野邑木錢參半,山邑布錢參半,布比於木,本自歇役,則何可謂之有弊乎?此固未究事實,驟聞汎啓者也。又況行之旣久,尤難可議,置之,何如?上曰,置之,可也。出擧條鳳漢曰,司直具善行,所患已差,雖解將任,宜參廟謨,備局堂上,差下,何如?上曰,依爲之。出擧條鳳漢曰,軍器寺加造弓停止之後,戶曹則誠捄巨弊,而本寺則實爲難支之端矣。然旣已定式之後,姑難輕議,而所入黑角,自本寺萬無可得之勢。且以戶曹事言之,加造物力,雖不備送,從前送角之規,不可廢而不行,莫重矢角,閒漫酬應,事體亦甚未安。自今以後,本曹年例所捧黑角中諸處應送者,不時進排次,若干除置外,一竝劃送於本寺事,永爲定式,何如?上曰,依爲之。出擧條鳳漢曰,赴燕使行,固多弊端,今聞宰臣金善行之言,則多有不可不立法申飭者。些少條件,煩不敢陳稟,自備局成節目啓下,以爲杜弊源尊國體之地,何如?上曰,依爲之。出擧條鳳漢曰,此時三司許久在外,事體未安,竝罷職,何如?上曰,在外玉堂誰也?鳳漢曰,尹承烈·李在簡也。上曰,李在簡下去,未久遞差,尹承烈罷職。鳳漢曰,兩司則何以爲之乎?上曰,竝罷職。出擧條鳳漢曰,邊地之不得行錢,朝禁至嚴,近年以來,不無懈弛之弊,今以昌城事言之,極爲驚駭,雖罪地方官,何補於事出之後乎?分付西北道臣,邊地錢禁,各別申嚴,民人之犯用者,官長之不禁者,隨其現發,繩以當罪,如或朝家先聞,則道臣亦難免重勘,以此意爲先嚴飭知委,使之惕念擧行,何如?上曰,依爲之。出擧條右參贊李益輔曰,湖南漕運船作隊下送,今方次第上來矣。郞廳李埴,瓜期已滿,而新令之初,不可付之他手,限今朔使之仍察,何如?上曰,依爲之。出擧條戶曹判書沈鏽曰,漕後米,卽稅穀裝載後,漕軍輩越海,在家糧及京倉雜費也。其所關重,無異元稅,故輒以新結大同米,每年二月內,輸納漕倉,自是法例,而近來法意蕩然,元稅雖能趁早畢捧,因其漕後之米,納輒致裝發之愆期。在事體固已寒心,而每於漕船之臨發,自本官始以麤劣還米,苟充來納,而事關本邑,故米色之精麤,收納之遲速,差員不得嚴飭,漕軍亦不敢退托。此實漕卒難支之弊,況且船糧京費,同船載來,元穀各有欠縮,則不得已以此充納,故稅米之麤劣,皆由於此,其爲痛駭,莫此爲甚。自今以後,群山倉漕後米,勿劃於本邑,必以附近臨陂·萬頃等邑,如數分劃,而依定式趁二月輸納漕倉之意,嚴飭道臣,何如?上曰,依爲之。出擧條上曰,臺臣進前。左副承旨李福源曰,憲府長官違牌,故次官入來矣。大司諫任㻐進伏曰,請還寢鍾城府爲奴罪人天大酌處之命,依律處斷。措辭見上上曰,勿煩。執義南鶴宗進伏曰,請還寢東呂·址淳等還配之命,更令王府嚴鞫得情。上曰,勿煩。鶴宗曰,請還寢定配罪人者斤萬酌處之命,更令王府嚴鞫得情,快伸王章。措辭竝見上上曰,勿煩。上命承旨李福源書曰,若此而未及下敎,今覺三營習操,依例爲之,各司坐起,亦依前擧行事,分付。出傳敎上又命福源書曰,守令有闕,政官牌招開政。出傳敎書訖,命退出,諸臣以次退出。
丙戌五月初五日申時,上御集慶堂。藥房入診時,都提調金致仁,提調金陽澤,副提調鄭存謙,記事官崔光璧,編修官金載玉,記事官車鳳轅,醫官方泰輿·李以楷·許礈·李泰遠·吳道炯·金孝儉·鄭允說·柳光翼,以次進伏訖。致仁曰,午間,聖體若何?上曰,一樣矣。致仁曰,水刺之節,亦何如?上曰,進御而亦一樣矣。致仁進湯劑,上進御。致仁曰,今則臂部運用之便利,左右無異乎?上曰,然矣。命診候,泰遠等診候訖。奏曰,脈候調均且舒,而亦有活體連勝矣。上曰,大抵今日之行步,予旣未料,卿等亦豈料之耶?致仁曰,誠如聖敎,而臣等每以聖上之平日精力,玉色敷腴,預占其不日康復矣。陽澤曰,頃者坐御,一快豁也,今日行步,二快豁也。如此之際,常加勿忘之工。且存小愈之戒,頻習步履,益愼將攝,是臣等區區之祝也。上曰,今日之行步,雖欲强爲,豈可得耶?實自然而然矣。致仁曰,誠如聖敎,實天也。上曰,卿等見春坊官甄用傳敎乎?致仁曰,臣等皆見之矣。頃有還寢之命,復有甄用之典,霜雪雨露,莫非敎也。群下孰無感動之心乎?命諸臣退出,又命出諭坐直承旨入侍事。出榻敎諸臣以次退出。
丙戌五月初五日酉時,上御集慶堂。承旨入侍時,都承旨鄭存謙,記事官崔光璧,編修官金載玉,記事官車鳳轅,以次進伏訖。上曰,都承旨又爲入來,必是中官誤傳之致也。仍命臣光璧,出諭坐直承旨入侍事。出榻敎左副承旨李福源進伏,命存謙退出。命臣光璧,率入觀象監官員及淸學·蒙學·漢學訓上·訓下。賤臣率入觀象監官員李德星,淸學訓上金振夏,訓下李光爀,蒙學訓上李億成,訓下李光復,漢學訓上邊憲,訓下張久慶進伏。命德星進前伏。命進持入冊子下詢曰,此是儀象志乎?德星對曰,此則新法儀象考成矣。舊儀象志則康熙年間,南懷仁等,制造六儀時成出,而此書則乾隆九年,戴進賢·劉松齡等,參考中西之法,制造璇璣撫辰儀,仍測恒星黃赤經緯度數,成表而改造新法天文圖,作爲此書,乾隆二十一年刊行,而今番始爲得來矣。上曰,爾等以此書推驗乎?德星曰,近年以來,七政度數,每有相左之處,而今以此書所載推步,則果爲脗合矣。上曰,然則此書當緊用於本監耶?德星曰,自今年爲始,當以此書推步矣。命德星先退,命淸學訓上金振夏,率訓下講誦。振夏曰,訓下李光爀,今番始爲學來,而時未誦之矣。上曰,然則相與偶講,可也。振夏等講淸學訖,命先退。命蒙學訓上李億成,率訓下進前。下詢曰,蒙語亦於今番學來乎?億成對曰,本來譯書,互有誤處,故今番往準,而別無詿舛者矣。命相與講誦,億成等講誦訖,命先退。命漢學訓上邊憲,率訓下進前,相與講誦。憲對曰,訓下張允慶,今番學來,而時未慣誦矣。上曰,然則亦相與偶講,可也。憲等偶講訖,命退出,諸臣以次退出。
上在慶熙宮。停常參·經筵。
酉時,日暈左珥。
夜一更,月暈廻木星。藥房都提調金致仁,提調金陽澤,副提調鄭存謙啓曰,伏未審夜間,聖體調攝,若何,痰候何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。雖比前曰愈,大體則一樣矣。
中宮殿·惠嬪宮,藥房口傳問安。答曰,知道。
洪晟啓曰,大司憲韓光會,執義南鶴宗,掌令具壽國呈辭,掌令尹得孟未肅拜,持平韓鏶奉命在外,宋霮任所在外,今日以監察茶時之意,敢啓。傳曰,知道。
傳于鄭存謙曰,藥房入侍。
洪晟以司饔院官員,以監膳提調意啓曰,鷹師貢人等連日呼訴內,供上雉,當此草樹茂密之時,獵捉無路,家養已盡,逐日供上,將未免生事之境,斯速入啓變通云。此時獵雉之難,誠如所訴,在前如此之時,亦有以活鷄參半代封之規,而莫重御供,自下不敢擅便,惶恐,敢啓。傳曰,知道。循例代封。
又以義禁府言啓曰,因平安道放未放啓本,本府所管充軍罪人昌城縣李夏亨,碧潼郡朴師仁,理山府金光亮,竝放字書下矣。放送事,今日內卽爲分付道臣之意,敢啓。傳曰,知道。
又以刑曹言啓曰,江原·咸鏡·忠淸·關西放·未放啓本,旣以親覽書下,今無回啓之事,今日內令該曹卽爲分付事,命下矣。四道放·未放啓本中,蒙放罪人等,卽爲放送後啓聞事,發關各該道之意,敢啓。傳曰,知道。
丙戌五月初六日辰時,上御集慶堂。藥房入診時,都提調金致仁,提調金陽澤,副提調鄭存謙,記事官崔光璧,編修官金載玉,記事官車鳳轅,醫官方泰輿·李以楷·許礈·李泰遠·吳道炯·鄭允說·柳光翼,以次進伏訖。致仁曰,夜間,聖體若何?上曰,一樣矣。致仁曰寢睡·水刺之節,亦何如?上曰,稍勝矣。命臣光璧,出諭畿伯入侍事。出榻敎賤臣承命出傳諭,還奏曰,畿伯傳諭入侍,姑未待令矣。致仁進湯劑,上進御,仍命診候,泰輿等診候訖。奏曰,脈候調均安舒,且有活體益勝矣。致仁曰,松節茶連爲進御乎?上曰,進御,而不無欲停之意也。致仁曰,酌宜進御甚好,不可停止矣。上曰,午湯劑則依前,可也。致仁曰,樂院典樂張文周,彼中學來琴笙之法,擇定樂生,敎授成習後,令本院稟旨陞資事,頃有傳敎矣。聞樂生數三人,已能學習其彈之法云,張文周,依傳敎加資施賞,何如?上曰,依下敎加資,可也。上曰,卿聞笙聲及琴聲乎?對曰,聞之矣。命臣光璧,率入典樂,賤臣率典樂張文周還伏。上命文周鼓琴吹笙。上曰,比前,頗愈矣。於卿心亦愈乎?致仁曰,果愈矣。以其申飭之故,能詳學勤習矣。上曰,觀象監官員及諸譯官,亦皆善學以來矣。致仁曰,然矣。命藥房及典樂先退。上曰,畿伯如已待令,則注書出去率入,可也。賤臣承命出諭京畿監司洪麟漢進伏。上曰,瞻望,可也。麟漢仰瞻後奏曰,臣之未承候者已三四朔矣。連聞入侍諸臣之言,不勝欣忭矣。今得仰瞻玉色,敷腴尤勝於前日矣。上仍下詢農形及雨澤。麟漢曰,兩年頗登,畓農亦不失時,而雨暘亦適中矣。上曰,體予意勉爲之,可也。麟漢曰,臣頃於奉審之行,頒諭聖敎於民間,而今又聖敎至此,敢不竭力奉承乎?命麟漢先退,命臣光璧出諭在院承旨及編次人趙德成入侍事。出榻敎右副承旨洪晟,編次人趙德成進伏。上曰,編次人亦久後入侍,瞻望,可也。德成仰瞻後奏曰,臣之未入侍已久,且其間有聖候,而玉色敷腴,益勝於前矣。上曰,諸臣之言每如此矣。命存謙先退。上曰,承宣之父則數年後得差,而今予則已如此,無乃松節茶之力乎?晟對曰,臣昨未入侍,而聞諸臣之言,且伏見御製,可知聖候凡節之顯勝,益切抃蹈之忱矣。命臣光璧出諭,儒臣持祖訓入侍事。出榻敎校理洪檍,副修撰李性遂進伏。命檍等輪讀訖,命先退,命德成進前,仍製下志喜文。德成曰,一篇首尾貫通,而結語,尤好矣。上曰,江陵,何如?德成對曰,有山水之勝槪,而鏡浦臺爲八景之一也。命德成先退。晟曰,三道放·未放狀啓來到,當此霈澤旁流之日,宜卽擧行,故敢此仰稟矣。上曰,左承旨·左副承旨,持放未放·啓本入侍之意,注書出諭,可也。賤臣承命出諭,左承旨尹得雨,左副承旨李福源,持啓本進伏。上曰,三承旨迭相讀奏,可也,讀奏訖。上曰,永爲庶人,本非律文,況所重若何,則何敢載於朝鮮放·未放?事之可駭,莫此爲甚,當該道臣趙雲逵罷職。出傳敎上曰,旣稱邦慶赦典,則其何遲滯,不顧其憊,江原·咸鏡·忠淸·關西放·未放啓本,旣已親覽書下,今無回啓之事,令該曹今日內卽爲分付,其餘未到者,承旨持奏。出傳敎諸臣以次退出。
丙戌五月初六日申時,上御集慶堂。藥房入診時,都提調金致仁,提調金陽澤,副提調鄭存謙,記事官崔光璧,編修官金載玉,記事官車鳳轅,醫官方泰輿·李以楷·許礈·李泰遠·吳道炯·金孝儉·鄭允說·柳光翼,以次進伏訖。致仁曰,午間,聖體若何?上曰,一樣矣。致仁曰,午水刺卽爲進御,而寢睡亦爲之乎?上曰,水刺則進御,而寢睡之不爲之矣。致仁進湯劑,上進御,仍命診候,泰遠等診候訖。奏曰,脈候一向調緩,而有活體矣。致仁曰,明日湯劑,亦依前乎?上曰,依前,可也。命藥房先退,命臣光璧,出諭下直水使入侍事。出榻敎黃海水使李漢泰進伏,命宣諭賜弓矢後。上曰,體予意往勉,可也。仍命漢泰先退,命臣光璧,出諭坐直承旨及儒臣,持史漢一統入侍事。出榻敎左承旨尹得雨,校理洪檍,修撰李性遂進伏。命檍等及得雨,輪讀各一篇,讀訖。命臣光璧持入戰國策,賤臣未及復命,諸臣以有下敎,次第退出。
上在慶熙宮。停常參·經筵。
仁祖憲文大王忌辰,齋戒。
辰時巳時,日暈。
藥房都提調金致仁,提調金陽澤,副提調鄭存謙啓曰,伏未審夜間,聖體調攝,若何,痰候何如?寢睡·水刺之節,亦何如?臣等率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。雖比前曰愈,大體則一樣矣。
中宮殿·惠嬪宮,藥房口傳問安。答曰,知道。
尹得雨啓曰,右承旨金華鎭,同副承旨洪述海,今日不爲仕進,竝卽牌招,何如?傳曰,允。
傳于李福源曰,編次人趙德成入侍,如未入直,趙明鼎入侍。
以承傳色口傳下敎曰,趙明鼎承旨除授,牌招察任,三院副提調例兼,房順房。
金華鎭啓曰,待敎姜彝福,帶職蒙宥,卽爲牌招入直,何如?傳曰,允。
尹得雨啓曰,假注書權坪,事變假注書尹慶龍,身病猝重,勢難察任,竝今姑改差,代以任希簡爲假注書。
傳于趙明鼎曰,藥房入侍。
洪晟以義禁府言啓曰,時囚罪人燕岐前縣監李基正原情公事判付內,卽其地定配,當日押送事,判下矣。李基正,以判付內辭意,具罪目,忠淸道燕岐縣,卽其地定配,而依例發遣府羅將,當日押送配所之意,敢啓。傳曰,知道。
丙戌五月初七日辰時,上御集慶堂。承旨儒臣入侍時,右副承旨洪晟,校理洪檍,修撰李性遂,假注書權坪,編修官金載玉,記事官車鳳轅,諸臣以次進伏訖。上命晟讀奏義禁府公事,仍命書判付訖。上命李泰遠入侍,臣坪承命出去,招泰遠進前。上曰,世孫之調攝,果何如?泰遠曰,比昨日亦爲顯勝矣。上曰,與前,何如?泰遠曰,今番則微有滯候而已,正氣散若干貼進御矣。上曰,世孫勿來問候,長久調理,可也,如是服藥而能問候乎?此後則勿爲如是,可也。泰遠退出。上命檍讀奏,張儀傳訖,命性遂讀奏,陳軫訖,命晟讀奏孟嘗君傳。上曰,周道衰矣,聖人之道,不得復行於世,故任俠辨口之類,始橫行天下矣。讀奏訖。晟奏曰,小臣惶恐有所敢達矣。都承旨鄭存謙,聞有母病,勢難察任云矣。上曰,都承旨鄭存謙許遞。出榻敎諸臣以次退出。
丙戌五月初七日辰時,上御集慶堂。藥房入診時,都提調金致仁,提調金陽澤,副提調鄭存謙,記事官崔光璧,編修官金載玉,記事官車鳳轅,醫官方泰輿·李以楷·許礈·李泰遠·吳道炯·金孝儉·鄭允說·柳光翼,以次進伏訖。致仁曰,夜間,聖體若何?上曰,一樣矣。致仁曰,寢睡·水刺之節,亦何如?上曰,寢睡則早覺,而水刺則一樣矣。致仁曰,日間步履,亦何如?上曰,一樣矣。致仁曰,連爲熟習,則遄臻完健矣。致仁進湯劑,上進御,仍命診候,泰輿等診候訖。奏曰,脈候一向調均,且有活體矣。上曰,今則脚部雖於臥內屈伸,亦似便利矣。僉曰,脚力漸勝故然矣。致仁曰,午湯劑亦依前乎?上曰,依前,可也。命諸臣退出,退出時。上曰,坐直承旨及儒臣,使之持馬史,來待閤外,可也。諸臣以次退出。
丙戌五月初七日申時,上御集慶堂。藥房入診時,都提調金致仁,提調金陽澤,副提調趙明鼎,記事官崔光璧,編修官金載玉,記事官車鳳轅,醫官方泰輿·李以楷·許礈·李泰遠·吳道炯·金孝儉·鄭允說·柳光翼,以次進伏訖。致仁曰,午間,聖體若何?上曰,一樣矣。致仁曰,午水刺卽爲進御,而今午則不爲寢睡乎?上曰,水刺果卽進御,而寢睡亦暫爲之矣。致仁進湯劑,上進御,仍命診候,泰遠等診候訖。奏曰,脈候一向安舒,而亦有活體益勝矣。致仁曰,松節茶亦連爲進御乎?上曰,時或進御,而味轉難矣。陽澤曰,味若難御,則和白淸以,進好矣。上曰,時或和進矣。致仁曰,明日湯劑,亦依前乎?上曰,依前,可也。諸臣以次退出。
上在慶熙宮。停常參·經筵。
仁祖憲文大王忌辰。
藥房都提調金致仁,提調金陽澤,副提調趙明鼎啓曰,伏未審夜間,聖體調攝,若何?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。雖比前曰愈,大體則一樣矣。
中宮殿·惠嬪宮,藥房口傳問安。答曰,知道。
李福源以都摠府言啓曰,今日入直內三廳武兼禁軍及軍兵等,當爲中日習射,而國忌相値,不得爲之之意,敢啓。傳曰,知道。
洪樂純啓曰,大司憲韓光會,執義南鶴宗,掌令具壽國呈辭,尹得孟,持平韓鏶,奉命在外,宋霮任所在外,今日以監察茶時之意,敢啓。傳曰,知道。
洪晟啓曰,假注書李商岳,事變假注書任希簡,時無職名,令該曹依例付軍職,冠帶常仕,何如?傳曰,允。
傳于尹得雨曰,都承旨持師傅先生案入侍。
以承傳色口傳下敎曰,徐命膺承旨除授,牌招察任,房順房,三院副提調例兼。
尹得雨·徐命膺都承旨除授事命下,而方在永刊仕版中,何以爲之?敢稟。傳曰,徐命膺盡爲蕩滌,牌招察任。
傳于尹得雨曰,藥房入侍。
徐命膺啓曰,新除授右副承旨洪樂純,時在京畿坡州地,斯速乘馹上來事,下諭,何如?傳曰,允。
洪晟啓曰,卽者訓鍊大將具善復,遭母喪,所授命召,使軍官替納,故今當修正密匣以入,而將兵之任,不可一刻無摠察之人,何以爲之?敢稟。傳曰,都提調摠察。
備邊司薦望,以鄭汝稷爲訓鍊大將,以金器大爲咸鏡監司。
傳于洪晟曰,備局次對,明日爲之。
洪晟啓曰,卽者吏曹郞廳來言,今日爲政事命下,而判書徐志修,參判洪樂性,俱以病不來,參議未差,不得開政云。判書參判,竝卽牌招開政,何如?傳曰,允。
傳于尹得雨曰,特敎開政,何若是遲也?其令申飭。
有政。吏批,判書徐志修牌不進,參判洪樂性進,參議未差,同副承旨洪晟進。吏批啓曰,判書徐志修牌招不進,參議未差,小臣獨政未安,何以爲之?敢稟。傳曰,仍爲之。以李在簡爲修撰,金龜柱爲戶曹參議,金履長爲司宰僉正,副提學趙明鼎嘉義,今加資憲,右承旨金華鎭通政,今加嘉善,應敎金龜柱通訓,今加通政,已上加資事承傳。以崔光璧爲掌樂主簿,金器大爲咸鏡監司,龍岡縣令吳道炯,衿川縣監趙昌逵相換,淳昌郡守李泰遠,利川府使申景祖相換。以承傳色口傳下敎曰,昔年追慕,李永培復職有意,京畿守令,只安城乎?政官爲先從重推考,更令擬入。又下敎曰,俄者口傳下敎,置之,京畿府使中,相當窠知奏。
以備忘記,傳于洪晟曰,今予今日開講,是誰之功,賞何參差?吳道炯龍岡縣令除授,京畿守令中,今日政換差。又以備忘記,傳于洪晟曰,昨今受功前府使李泰遠,以曾經守令,今日何諭?淳昌郡守,今適有窠,除授依吳道炯例,京畿善地守令中相換。
兵批,判書金尙喆病,參判李堣病,參議李宜老病,參知趙德成入直進,同副承旨洪晟進,副司直趙明鼎·鄭存謙·洪述海,副司果崔光璧·李商岳,副司正任希簡。
傳于洪晟曰,頃者以五日京兆爲之矣。爲郡守非暮年酬功之意,以府使爲之。
以承傳色口傳下敎曰,久勤中禁,欲爲陞差,而下詢左右番十中禁,只二傳音精擇,卽前例,而可駭今番三窠精擇,拘於付囑。莫重差備,若選無根着之人,當該承旨,當下敎,勿出朝報,政院知悉擧行。
丙戌五月初八日辰時,上御集慶堂。藥房入診時,都提調金致仁,提調金陽澤,副提調趙明鼎,記事官崔光璧,編修官金載玉,記事官車鳳轅,醫官方泰輿·李以楷·許礈·李泰遠·吳道炯·金孝儉·鄭允說·柳光翼,以次進伏訖。致仁曰,夜間,聖體若何?上曰,一樣矣。致仁曰,寢睡·水刺之節,亦何如?上曰,寢睡安穩,而水刺則一樣矣。致仁曰,行步時運用之節,亦何如?上曰,亦一樣矣。致仁曰,一二日之間則雖未覺其顯勝,而合竝多日而量察,則實有顯勝矣。明鼎曰,臣之未承候者,已至十餘日,而玉色顯勝於前矣。致仁進湯劑,上進御,仍命診候,泰輿等診候訖。奏曰,脈候一向調緩,亦有活體益勝矣。上曰,今夜汗候,又自然周浹于腰下矣。泰遠曰,氣候暢舒,故痰氣自然退散,而汗候如是周洽,此誠好矣。汗候後益愼外風,另加將攝,則自當遄臻快復矣。致仁曰,眼鏡果試之乎?上曰,試之而無效矣。致仁曰,雖以此推之,今此眼視之,不由於衰候,可驗矣。陽澤曰,痰候快愈,則眼視亦自然差勝矣。命內局諸臣先退。上曰,趙德成入直乎?明鼎對曰,入直矣。仍命臣光璧,出諭編次人趙德成入侍事。出榻敎編次人趙德成進伏。上曰,故判書曾爲編次人矣,今父子叔侄,相繼爲編次人,貴矣。命明鼎讀再昨御製,明鼎讀訖。奏曰,曾前御製之未及校正者,至八冊之多,而皆已內入,今竝還下,命臣等及儒臣更爲校正,定爲正件,更寫以入,則似好矣。上曰,當依爲之矣。仍命臣光璧先入御製之在外者,賤臣承命陪進。上命明鼎等校正十餘丈後。上曰,姑爲停之,待下敎更爲持入,可也。上曰,金善行時爲何職乎?明鼎曰,刑曹參判矣。上曰,曾經方伯乎?明鼎曰,曾爲海伯矣。上曰,北伯薦望已完乎?明鼎曰,似未及完薦矣。上曰,諸備堂皆回薦乎?明鼎曰,臣時非備堂,故不與薦事矣。上曰,備堂之所薦者,有間知者乎?明鼎曰,臣昨在藥院提調之座,適見薦紙之輪示者,諸備堂多不薦,臣之所見,只是兩薦,而趙曮之薦,則鄭宲·金善行·金器大,而提調之薦則鄭宲·金善行·韓光肇矣。上曰,鄭宲似未經方伯矣。明鼎曰,然矣。上曰,金器大爲人實矣,而薦中人,皆好矣。上曰,備堂之薦,大臣當用之乎?明鼎曰,若合於大臣之意者,則雖非被薦者,亦宜擬而無所拘礙矣。命臣光璧持入王子師傅先生案,賤臣承命傳諭。還奏曰,陪進體重,來詣似遲,先爲入來矣。上曰,同副承旨洪述海許遞,其代副司直洪樂純敍用除授,牌招察任,房順房。出傳敎上曰,師傅先生案,後入侍,持入,可也。諸臣以次退出。
丙戌五月初八日午時,上御集慶堂。都承旨持師傅先生案入侍時,行都承旨趙明鼎,假注書李商岳,編修官金載玉,記事官車鳳轅,諸臣以次進伏訖。上命都承旨,讀師傅先生案序文。上曰,予之初講小學,果五月初三日乎?予初料則以爲十三日矣。上曰,噫,七十三今月,其欲復讀小學,憶昔年之意也。初料今月十三日云,今雖其月,法講,誠難矣。其日欲行講讀于此,取覽先生案,非十三日而卽初三日也。此亦昏謬,噫,十三歲之行者,欲行於今月而過其日,豈曰孝乎?旣過之後,雖一日,又何踰日?今日當於此殿,予與儒臣,講小學以便服,儒臣宜具,長官副提學,當爲命下,司僕正金龜柱,東壁除授,與副提學,卽爲牌招入侍,雖非朝講體重,領監事同爲入侍,名曰,望八小學講。齊到後,只入正時,承旨禮房入侍,此乃先正臣文敬公小學童子之意,亦特製指南之意。昔唐太宗謂將士曰,師而先儒非之,今予則率童蒙而講此,豈不愈於彼乎?令童蒙敎官率童蒙,其令入庭。出傳敎上曰,他承旨入侍事。出榻敎賤臣商岳出來,使左承旨金華鎭入侍進伏訖。上曰,都承旨趙明鼎,副提學除授,一體牌招入侍。出傳敎上命進師傅案,以御筆識日字於冊衣內,卽五月初八日也。上曰,此擧往牒所無之盛擧也。予當爲童蒙之首矣。上命金華鎭,又讀先生案序文。上曰,注書誰也?華鎭曰,新及第李商岳,卽李存中之子也。上曰。然乎?命退出諸臣,以次退出。
丙戌五月初八日午時,上御集慶堂。西壁小學重講,左右相,童蒙敎官,率童蒙追後入侍時,領事洪鳳漢,知事南泰齊,特進官金善行,參贊官趙明鼎·金華鎭,侍讀官金龜柱,記事官崔光璧,編修官金載玉,記事官車鳳轅,以次進伏訖。上以笠袍,御校倚,下敎曰,左右相皆令入侍,可也。臣光璧承命出諭。出榻敎領事金相福·金致仁進伏。華鎭曰,座目單子趁未入啓,當該史官,推考,何如?上曰,置之,可也。仍下敎曰,童蒙敎官率童蒙入侍之意,注書出諭,可也。出榻敎臣光璧承命率入,使之待楹外還伏曰,童蒙敎官率童蒙來待楹外矣。上先講自元亨利貞,至惟聖之謨訖。下詢曰,凡幾大文乎?鳳漢對曰,十大文矣。命領事以輪讀各一大文,諸臣輪讀各一大文訖。上曰,知事舊玉堂,而聲亦老矣。又下敎曰,玉堂是主人,上下番加讀一大文,可也。明鼎等各讀一大文訖。上曰,予俄講小錯,當復講以贖矣。仍誦全篇,下敎曰,今修小學童子事矣,仍命陳文義。明鼎曰,望八靜攝之中,重修昔年之事,甚盛甚盛。且伏見講時,玉音勝常,誦講無滯,臣仰揣精力之冞彊,益不勝慶幸,而大抵此書,敬身篇爲一部要旨。凡係敬身之工,殿下旣已體行,靡不用極,而又益加意,臣無容更事仰勉,而第纔當聖候差復之餘,宜於此時,益存小愈之戒,常以敬之一字,兼爲保嗇之方,則天和遄復,爲宗社億萬年無疆之休矣。上曰,昔非不足,今豈有餘,此卽成始成終,徹上徹下之語,而予則自十三講是書,今至七十三,而恒存不足之意也。龜柱曰,今待昔年之日月,復講玆書,甚盛擧也。聖上已用功於此一部,四十年典學,當以此書爲根基,固無容臣等之仰勉者,而第屬聖候新愈之會,上番所陳敬身之旨,實爲要切,伏願體念,而常存小愈之戒焉。鳳漢曰,殿下以周王之治,兼殷宗之學,望八靜攝之餘,通修曠古盛典,大德必壽,於此益驗矣。且殿下四十年典學,皆自此書造端,誠所謂昔非不足,今豈有餘者也。臣亦將敬身餘意,爲殿下少愈之戒矣。相福曰,臣則別無可陳者,而副學所奏,誠爲切實,聖候雖幸日臻差愈,勿以爲愈,而益存少愈之戒焉。致仁曰,臣待罪藥院,每瞻玉色,而今仰御座,玉色及講音,益勝於平常之時,實不勝慶幸之忱,而副學敬身之奏,實爲保嗇之要道,伏願體念焉。泰齊曰,聖學已臻高明,而今以恒存不足爲敎,此正文王望道如未見之意也。若推廣此心,則實爲太平萬世之基矣。上曰,予以不足爲言,而知事之陳勉如此,好矣。善行曰,諸臣已皆敷奏,臣則別無仰陳者矣。華鎭曰,臣亦別無可陳者矣。上命世孫講一大文,世孫講幸玆秉彝極天罔墜大文。上下詢曰,嗟嗟小子,何義也?世孫對曰,以小學,故曰,小子矣。上笑而下敎曰,予亦以小子自處矣。致仁曰,此是徹上徹下語也。講畢,世孫請獻賀。鳳漢曰,世孫所奏,出於天性,實爲宗社無疆之休,而臣等亦當獻賀矣。世孫先呼千歲,諸臣亦皆山呼訖。鳳漢曰,俄間勞動之餘,聖體若何?上曰,別無所損矣。命童蒙敎官,率童蒙進前,童蒙敎官李敬養·鄭東淵·李沇,童蒙李金石·安奇福·李永孫·鄭九祥·洪志興·洪益淳進伏。命皆講首大文,金石等次第講首大文訖。上曰,童蒙皆奇秀矣,仍下敎曰,汝等退而勉學,可也。上曰,今日之擧,五朔之內,是豈攸料,噫,題辭一篇,其亦追慕之意,古牒豈有今日?集慶一堂,率童蒙而以講,庶有拜奏之顔,豈泯此事於前後?今日入侍小學講,三領事,各熟馬一匹賜給,知經筵·特進官,各半熟馬一匹賜給,玉堂上下番,入侍禮房承旨加資,注書陞六,兼春秋陞敍。出傳敎上曰,實注書頃者在外不參,故特命入侍,多少下敎傳語,郞廳注書,不可異同,況忘昔滌用,人君之常道,豈以往事思於今日?況今歲此科登第?適値今日,亦非偶矣。假注書李商岳,依崔光璧例,一體陞六。出傳敎上曰,政事,當日爲之。出傳敎上曰,行司直趙明鼎,籌司堂上還差。出傳敎諸臣以次退出。
丙戌五月初八日酉時,上御集慶堂。藥房入診時,都提調金致仁,提調金陽澤,行左承旨金華鎭,記事官崔光璧,編修官金載玉,記事官車鳳轅·方泰輿·李以楷·許礈·李泰遠·吳道炯·金孝儉·鄭允說·柳光翼,以次進伏訖。致仁曰,晩後,聖體若何?而勞動之餘,不瑕有損乎?上曰,別無所損矣。致仁進湯劑,上進御,仍命診候,泰遠等診候訖。奏曰,脈候一向安舒而有活體矣。上曰,今日之效,其亦腎瀝·松節·萬全之力矣。致仁曰,然矣,而奚但藥力之效靈?實賴平日聖候之出尋常萬萬矣。上曰,十三歲所讀,七十三歲復講,亦異矣。致仁曰,今日盛擧,實往牒所無,臣等歡忭之懷,無以仰陳其萬一矣。上曰,予莫知何日快步,而今則庶免不能步之慮矣。致仁曰,行步之遄臻平復,百無一慮矣。泰遠曰,每於勞動之餘,則尤加將攝,好矣。上曰,今日起動之後,亦連有汗候矣。泰遠曰,氣候流通而然矣,此尤好矣。陽澤曰,臣獨阻盛儀,未伸殿上呼山高之忱,下懷雖甚觖然,而伏聞講時,玉音尤勝於常時,實不勝懽忭之益切矣。致仁曰,今日之賀則殿上之賀,而亦當次第設行於大庭矣。命藥房諸臣先退。華鎭曰,今日盛擧,寔修昔年之事,而猶是靜攝之中,此後法講,則當待下敎矣。上曰,今日小學講,强而行之,意蓋深矣,視事依前待下敎擧行。出傳敎上曰,今日小學講體重,故具事體爲之,而雖不入侍,入直校正之儒臣,與入侍史官何異?今日入直上下番,右職調用,玉堂冊色書吏,令該曹米布題給。其餘吏隷,亦爲分等施賞,使今日之事,不泯於後,書房色·司鑰·奏時官,各弦弓一張賜給。出傳敎上曰,今日入侍童蒙,令該曹,各賜紙一卷,筆二枚,墨一笏。出傳敎命臣光璧,出諭編次人入侍事。出榻敎編次人趙德成進伏。上下御製,命校正,德成校正訖。上曰,莫非命也,李商岳以今年此科,今日入侍,誠非偶然矣。德成曰,渠聞聖敎之至此,不勝感泣矣。上曰,今日陞六,誠渠之夢想所不到也。華鎭曰,然矣,而李商岳與趙德成,爲娚妹矣。上曰,然乎?上親製四字二句,命講筵入侍諸臣賡進。仍又下敎曰,頃者實注書在外不參,故特命入侍,意蓋在矣。諸臣以次退出。
上在慶熙宮。停常參·經筵。
太宗恭定大王忌辰,齋戒。
自午時至申時,日暈。
夜一更二更,月暈。
藥房都提調金致仁,提調金陽澤,副提調徐命膺啓曰,伏未審夜間,聖體調攝,若何?痰候,何如?寢睡水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢此問安。竝爲仰稟。答曰,知道。强行其講,伸禮何時,追慕冞切,氣則一樣矣。
中宮殿·惠嬪宮,藥房口傳問安。答曰,知道。
以承傳色口傳下敎曰,內局入侍領左相,先爲入侍。
金華鎭以承傳色口傳啓曰,臣承命馳往皇壇奉審,則殿內壇上,皆無頉之意,敢啓。傳曰,知道。
李福源啓曰,今日次對,兩司長官當爲進參,大司憲韓光會,卽爲牌招,以爲入侍之地,何如?傳曰,允。
注書崔光璧遷轉,代以李東郁爲假注書。
假注書李商岳陞六,代以安大濟爲假注書。
金華鎭啓曰,假注書李東郁·安大濟,時無職名,令該曹依例付軍職,冠帶常仕,何如?傳曰,允。
以備忘記,傳于尹得雨曰,尙宮崔氏,年近九十,追憶庚戌年,中夜興懷,令該曹衣資食物,特爲題給,其族屬中可用軍門者調用。
金華鎭啓曰,下番兼春秋車鳳轅,身病猝重,勢難察任,今姑減下,其代令該曹卽爲口傳差出,何如?傳曰,允。
吏曹口傳政事,兼春秋單李漢慶。
傳于尹得雨曰,藥房入侍。
備邊司薦望,以具善行爲摠戎使。
洪樂純以義禁府言啓曰,高城郡移配罪人沈履之放送事,命下矣。放送之意,倍道分付道臣,押去書吏所到處,流伊知委放送,何如?傳曰,允。
丙戌五月初九日辰時,上御集慶堂。藥房入侍時,都提調金致仁,提調金陽澤,副提調徐命膺,記事官崔光璧,編修官金載玉,記事官車鳳轅,醫官方泰輿·李以楷·許礈·李泰遠·吳道炯·金孝儉·鄭允說·柳光翼,以次進伏訖。致仁曰,夜間,聖體若何?上曰,一樣矣。致仁曰,昨日勞動旣多,酬應亦煩,調攝中諸節,果無所損乎?上曰,諸節一樣,而少無所損矣。致仁曰,聖候之已臻平復,推此可知,臣等益不勝慶忭矣。上曰,提調雖在內局不參,一體賡韻,可也。致仁進湯劑,上進御,仍命診候,泰輿等診候訖。奏曰,脈候一向安舒,且有活體矣。致仁曰,醫官李泰遠·吳道炯,旣蒙恩典,而不可一時下送,互相替待,好矣。上曰,當使之互相往來矣。致仁曰,時原任大臣方來待矣。命臣光璧,出諭時·原任大臣及備局堂上入侍事。出榻敎賤臣承命退出,內局諸臣,亦先爲退出。
丙戌五月初九日辰時,上御集慶堂。大臣·備局堂上引見入侍時,領議政洪鳳漢,領府事尹東度,左議政金相福,右議政金致仁,左參贊李昌誼,判敦寧洪象漢,戶曹判書沈鏽,刑曹判書鄭弘淳,禮曹判書朴相德,大司諫任㻐,執義南鶴宗,副校理李亨逵,左副承旨李福源,假注書李商岳,事變假注書任希簡,編修官金載玉,記事官車鳳轅,諸臣以次進伏訖。鳳漢曰,上候若何?上曰,一樣矣。鳳漢曰,昨日盛擧,夜過而猶有餘喜矣。東度曰,昨聞盛擧,不勝慶忭,而世孫請賀,睿孝出尋常萬萬,而又下親製,命諸臣賡進,尤爲慶忭矣。相福曰,昨日動作之後,不瑕有損乎?上曰,一樣矣。諸大臣咸奏曰,昨日盛擧,實往牒所無也。上曰,誠異矣,而今以後,予不以行步爲慮矣。上曰,知事爲府使,堂下爲縣監,有次第矣。鳳漢曰,淳昌·安城,同是郡守,故銓曹擧行如是矣。上曰,泰遠之功不少,其術精明矣。鳳漢曰,非但醫術,其爲人精明,故每於對症,不失機會矣。上曰,予已有所知矣。上命都承旨讀御製,大臣校正。上曰,卿等見世孫之請乎?都提調誦讀睿詩,諸大臣合辭贊美。上曰,善體矣。上命入再昨日御製,賤臣商岳出來問之,則皆已謄書於已入冊子,故以此仰達。上命都承旨,御製作冊,以洪武正韻體,書題目以入。都承旨先退。鳳漢曰,此前忠淸監司具允鈺弊瘼狀啓,而其一,淸州牧田稅,亦依大同例,折半作木,半邊本米,則移物貢津倉,永罷可興輸納之規事也。其一,堤川縣大同,依永春·丹陽·淸風三邑例,錢木參半事也。其一,延豐·尼山·懷德·鎭岑等四邑,軍多民少之弊,尤爲甚焉。簽丁無路,隣族呼冤,移額之政,從長講確事也。田稅大同分納之規,作木之法,自有料量,行之已久,過百年軍丁之難,無邑不然,何以猝然變通?竝姑置。其一,扶餘·恩津兩邑尙衣院奴婢之逃故眞的者,數旣不多,卽令頉減。沃川·永同兩邑戶曹奴婢,則雖爲比摠定額,庚午以後死亡殆盡,旣無杳括準摠之勢。尙衣院忠勳府奴婢,亦無推刷代定之路,竝宜參量稟處事也。尙衣院奴婢,果有物故未頉,而本院之不得許頉者,全由於只稱物故,不報生産故也。生産果多,則物故不勞而自頉,令該院嚴飭該邑,生産物故,使之從實施行。至於寺奴婢比摠,蓋通一道裒多益寡,無減摠數也。何嘗逐邑而切切比數耶?惟在本道闊狹善處,勳府奴婢之釐正,亦在其中,此則令道臣從便擧行,何如?上曰,依爲之。廚院已知,若報生産,豈有此弊?只令該院校正,此所謂强木水生。噫,憊臥次對,吁嗟,寺奴婢,亦民也。噫,豈令白地徵布?噫,自古若此,此等奴婢,何以尙存?將已無矣。今則謂一奚徒該院有奴婢司皆然,若此坤卦咸恒之意焉在?申飭諸道,今年內一體報生産,卽爲頉下,若是下敎之後,慢報守令,爲先罷職,解由拘礙十年。出擧條鳳漢曰,訓將何以爲之乎?上曰,前訓將可惜矣,而互相交代,不安於渠矣。鳳漢曰,將任體重,元戎異於他將,有所愼重而然矣,命奏訓將望。上曰,末望,何如?鳳漢曰,非勳非戚,惟在聖簡矣。上曰,左右相之意,何如?對曰,臣等別無他意矣。上曰,其爲人可用矣,吾之將定矣。鳳漢曰,得軍心,可謂德將矣。鳳漢曰,臣於沈履之請罪事,有所仰達矣。聞有老母之病,以具善復事觀之,誠可矜矣。上曰,莫非命也,其時爲承旨則都無事,而何入銓曹,檢擬鄭履煥耶?鳳漢曰,旣爲敍用,政格所在,可以檢擬矣。上曰,聞有老親,貴矣,曾於李錫杓,給馬矣。上曰,沈履之重本事,其雖嚴飭,以鏡城更移高城者,予意已在,今聞大臣所奏,其母莫知云,心不覺酸,特爲放送。噫,王者以孝爲治,況予心乎?旣聞之後,不可循例,令該府卽爲擧行,倍道分付。出傳敎上曰,禮房承旨馳往皇壇奉審事。出榻敎勿出朝報,諸臣以次退出。
丙戌五月初九日申時,上御集慶堂。藥房入診時,都提調金致仁,提調金陽澤,副提調徐命膺,假注書李東郁,編修官金載玉,記事官車鳳轅,醫官方泰輿·許礈·李泰遠·吳道炯·柳光翼·鄭允說·金孝儉以次進伏訖。致仁曰,午間,聖體若何?上曰,一樣矣。致仁曰,午間水刺進御乎?上曰,進御矣。上曰,松節茶其味雖辛,其效則速矣。致仁曰,然矣。上曰,近來大體雖愈,脚力猶澁,若御駕轎,可以行禮矣。致仁曰,若以駕轎而行,則必無難矣。進湯劑,上進御,仍命診候,泰輿等診候訖。奏曰,脈候一向調均舒緩矣。上曰,利川府使李泰遠,衿川縣監吳道炯,何時辭朝乎?致仁曰,農務非方劇之時,姑爲留待,好矣。上曰,斯速到任,可也。衿川縣監吳道炯,明日先爲辭朝事。出榻敎上曰,予近日作文字,精神似顯勝矣。致仁曰,此莫非痰候快愈之效也。命臣東郁,持入御製兩漢詞命,命徐命膺讀數板訖。上曰,文章莫如漢書矣。至嚴光事,上問世孫,光武若用子陵,漢其大治乎?世孫對曰,光武之不能用子陵,是慨然之事也。上曰,沖子之言,豈不好耶?徐命膺曰,聖敎誠然矣。上曰,編次人趙德成入侍。出榻敎東郁承命召編次人,趙德成進伏,仍命徐命膺,讀昨日御製文訖。上以金華鎭三世於小學,皆與編摩爲敎,而命書其事於編末,命許燧進前,上曰。進茶後,今日則氣益勝,而亦善睡矣。諸臣以次退出。
上在慶熙宮。停常參·經筵。
太宗恭定大王忌辰。
下直,衿川縣監吳道炯。
藥房都提調金致仁,提調金陽澤,副提調徐命膺啓曰,伏未審夜間,聖體調攝,若何,痰候何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。雖比前日愈,大體則一樣矣。
中宮殿·惠嬪宮,藥房口傳問安。答曰,知道。
洪樂純啓曰,新除授訓鍊大將鄭汝稷,卽爲牌招,命召傳授,何如?傳曰,允。
又啓曰,新除授摠戎使具善行敎書,雖未及啓下,卽爲牌招,密待傳授,何如?傳曰,允。
又啓曰,事變假注書任希簡,身病猝重,勢難察任,今姑改差,何如?傳曰,允。
事變假注書任希簡改差,代以沈命德爲事變假注書。
以同副承旨金龜柱牌不進罷職傳旨,傳于徐命膺曰,今番賞典,其可撕捱乎?只推更爲牌招入直。
傳于尹得雨曰,藥房入侍。
備邊司薦望,以金善行爲開城留守。
丙戌五月初十日辰時,上御集慶堂。藥房入診時,都提調金致仁,提調金陽澤,副提調徐命膺,假注書李東郁,編修官金載玉,記事官李漢慶,醫官方泰輿·許礈·李泰遠·吳道炯·金孝儉·鄭允說·柳光翼,以次進伏訖。致仁曰,夜來,聖體若何?上曰,一樣矣。致仁曰,寢睡·水刺之節,亦何如?上曰,亦一樣矣。進御湯劑後,命診候。泰輿等曰,脈候左右三部一向調均,而有滑體矣。上命徐命膺讀昨日御製訖。上曰,昨日予命世孫賦進卽景,則片時製進,而其文勝於乃祖之文矣。致仁曰,昨日應製時,已知睿學之离明,今又卽席製進,文理貫通,非但應猝之作,深可喜幸也。上曰,世孫此作,亦上於御製冊,以洪武正韻體書之,可也。命衿川縣監吳道炯進前。上曰,非但爲汝等酬勞之地,汝等酬國之道在此矣。上曰,睡覺後輒有汗候矣。泰遠曰,三部脈候流通,故汗氣如是矣。上曰,伴直承旨儒臣,持小學指南入侍。出榻敎承旨尹得雨,副校理李亨逵,修撰李晉圭進伏,內局先退。命儒臣上下番及承旨,讀小學指南訖。又命賤臣及上下番兼史輪讀訖。諸臣以次退出。
丙戌五月初十日辰時,上御集慶堂。儒臣入侍時,副校理李亨逵,副修撰李晉圭,右承旨尹得雨,假注書安大濟,編修官金載玉,記事官李漢慶,諸臣以次進伏訖。得雨曰,異於常時,故敢達矣。左副承旨李福源在直矣。聞有親病云矣。上曰,左副承旨李福源許遞,其代戶曹參議金龜柱除授,牌招察任,房順房。出傳敎上命儒臣先讀小學指南。晉圭讀御製序及小識,亨逵讀自題辭元亨利貞,至惟聖之讀註。上命承史讀之,得雨讀自御製小學指南內篇,已若是眷眷者也。大濟讀自敬身篇篇題,至之指南也。諸臣以次退出。
丙戌五月初十日申時,上御集慶堂。藥房入診時,都提調金致仁,提調金陽澤,副提調徐命膺,假注書李東郁,編修官金載玉,記事官李漢慶,醫官方泰輿·許礈·李泰遠·金孝儉·鄭允說·柳光翼,以次進伏訖。致仁曰,午間,聖候若何?上曰,氣則一樣,而大便滑利矣。泰遠曰,似是氣滯而然矣。上曰,建功湯復爲進御,何如?泰輿等曰,此藥則有地黃之屬,緩矣。姑爲停止,藿香正氣散,加人蔘一錢,竝進,似好矣。上曰,萬全湯今姑停止,加味正氣散,煎入,可也。出榻敎命診候,泰輿等曰,脈候調均,與朝大體一樣矣。命內局先退,仍命坐直承旨儒臣,持通鑑初卷入侍。出榻敎東郁承命,出召承旨金龜柱,副校理李亨逵,修撰李晉圭進伏。命金龜柱進前曰,俄者下敎牌招入直,以入侍誤傳,元下敎中,令政院校正。出傳敎上曰,今此加資,循例陞品,何可過爲撕捱乎?至於耳目,難許久任,此是漢文帝不拜廣國之意也。龜柱對曰,聖敎至此,不勝惶感矣。上曰,世孫再製賡詩,得見乎?以所作觀之,頗有元力矣。龜柱曰,臣已得見,而文理夙成矣。上謂世孫曰,昨日所製,能記誦否。仍命誦之。世孫誦訖。命承旨儒臣上下番輪讀通鑑訖,命藥房入侍,進御湯劑後。致仁曰,明日更進此湯劑乎?上曰,依。諸臣以次退出。
上在慶熙宮。停常參·經筵。
藥房都提調金致仁,提調金陽澤,副提調徐命膺啓曰,伏未審夜間,聖體調攝,若何,痰候何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。雖比前日愈,大體則一樣矣。
中宮殿·惠嬪宮,藥房口傳問安。答曰,知道。
洪樂純啓曰,大司憲韓光會,執義南鶴宗,掌令具壽國呈辭,掌令尹得孟未肅拜,持平韓鏶奉命在外,持平宋霮任所在外,今日以監察茶時之意,敢啓。傳曰,知道。
又以都摠府言啓曰,今日入直內三廳武兼禁軍及軍兵等中日習射,請出標信。傳曰,知道。
徐命膺啓曰,左承旨金華鎭,今日不爲仕進,卽爲牌招,何如?傳曰,允。
又啓曰,事變假注書沈命德,時無職名,令該曹依例付軍職,冠帶常仕,何如?傳曰,允。
以備忘記傳于尹得雨曰,光恩副尉金斗性,興恩副尉鄭在和,各紙二卷筆二枚墨二笏賜給。
傳于徐命膺曰,藥房入侍。
洪樂純以兵曹言啓曰,本曹佐郞李東愚身病猝重,累度呈狀,勢難行公,宿衛重地,不可久曠,今姑改差,何如?傳曰,允。
尹得雨以觀象監官員領事意言啓曰,天文兼敎授李應白有頉代,禁漏當次前主簿李寅邦差下,使之付軍職冠帶常仕,何如?傳曰,允。
洪樂純以御營廳言啓曰,本廳分授東道內外山,松蟲熾盛,而外山尤甚,松木多有傷損之慮,依例令宇內坊民拾去之意,分付漢城府,何如?傳曰,允。
丙戌五月十一日辰時,上御集慶堂。藥房入診時,都提調金致仁,提調金陽澤,副提調徐命膺,假注書李東郁,編修官金載玉,記事官李漢慶,醫官方泰輿·許礈·李泰遠·金孝儉·鄭允說·柳光翼,以次進伏訖。致仁曰,夜間,聖候若何?上曰,一樣矣。致仁曰,泄候,若何?上曰,少減,而氣猶苶然矣。進御湯劑後。命診候,泰輿等曰,脈候一向均緩,有滑體矣。而但姑有滯氣之未解者,正氣散一貼,更爲進御,好矣。上曰,此藥更進,不爲過耶?泰遠曰,若然則建功湯更爲煎入,繼進粟米飮,似好矣。上曰,正氣散停止,建功湯煎入,粟米飮亦爲煎入。出榻敎內局先退。上曰,坐直承旨儒臣,持警世問答入侍。出榻敎東郁承命,出召承旨金龜柱,校理金載順,修撰李晉圭進伏。命儒臣上下番,承旨輪讀警世問答訖。上曰,御將入侍。出榻敎御營大將金漢耉進伏。上曰,習操依例爲之耶?漢耉曰,昨日始聽傳敎,當依例爲之矣。上曰,三營日次何日耶?漢耉曰,都監九日,禁營十日,本營十一日矣。上曰,此後則各營皆依例爲之,可也。上曰,頃覽農形狀聞,雨猶不足之道有焉,近者其果若此。噫,昨日之雨,陟降攸賜,其果均霑否?其令狀聞。出傳敎上曰,注書誰耶,龜柱對曰,前參議李光溭之子矣。上曰,然耶?諸臣以此退出。
丙戌五月十一日申時,上御集慶堂。藥房入診入侍時,都提調金致仁,提調金陽澤,副提調徐命膺,假注書李東郁,編修官金載玉,記事官李漢慶,醫官方泰輿·許礈·李泰遠·金孝儉·鄭允說·柳光翼,以次進伏訖。致仁曰,午間,聖體若何?上曰,比朝一樣矣。致仁曰,泄候,何如?上曰,差勝矣。上進御湯劑,命醫官診候。泰輿曰,脈候左右三部調均,連有滑體矣。上曰,近日則凡節頗勝於向來矣。泰遠曰,蒼耳湯,何以爲之乎?上曰,明日進之,可也。致仁曰,粟米飮進御,似好矣。上曰,依。諸臣以次退出。
上在慶熙宮。停常參·經筵。
藥房都提調金致仁,提調金陽澤,副提調徐命膺啓曰,伏未審夜間,聖體調攝若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢此問安,竝爲仰稟。答曰,知道。雖比前日愈,大體則一樣矣。
中宮殿·惠嬪宮,藥房口傳問安。答曰,知道。
徐命膺啓曰,左承旨金華鎭不爲仕進,卽爲牌招,何如?傳曰,允。
傳于李潭曰,慶尙左水使李觀祥,內局入侍,同爲入侍。
尹得雨啓曰,右承旨李潭,方在罷散中,何以爲之?敢稟。傳曰,敍用。
傳于洪樂純曰,左副承旨入侍。
洪樂純,以義禁府言啓曰,中官吳命來,咸鏡道端川府,徒三年定配事,命下矣。吳命來,以傳敎內辭意,具罪目,依例發遣府書吏,卽爲押送配所之意,敢啓。傳曰,知道。
洪樂純,以刑曹言啓曰,頃因武一所移文,出身金振國,爲黃海道黃州人,金振玉代射情節,多般究覈,則振國招內,初無金振玉爲名人,而假作虛名,參榜後,欲爲潛賣於同姓名處,故欲査其虛實,發關該道,則黃州境內,元無金振玉稱名人云。其爲虛名冒射之狀,明白無疑,所當依律勘斷,而旣是出身,移義禁府處之,何如?傳曰,允。
傳于金華鎭曰,藥房入侍。
以承傳色口傳下敎曰,二俊·雲興,今則已盡知矣。上典則勿爲懸錄,今日內卽爲擧行。
洪藥純,以刑曹言啓曰,首倡中官奴,今日內卽爲嚴刑一次,三水府定配,作黨無賴輩,卽爲嚴問其名於其漢,一體刑推,亦今日內發配湖沿,掩慝首宮任,亦爲徒年定配事,命下矣。中官吳命來奴豐洛,嚴刑一次後,咸鏡道三水府,卽爲發配。豐洛所告作黨人良人劉卜起及奴云興·今男等,各嚴刑一次後,劉卜起,忠淸道海美縣,奴云興,藍浦縣,奴今男,結城縣,竝定配所發配。首宮任宋奎徵,公州牧,徒三年定配所,亦卽發配,而豐洛所告中奴虎狼·老味·莫男及二俊,時未就捕,待其捉來,當卽擧行之意,敢啓。傳曰,知道。
丙戌五月十二日辰時,上御集慶堂。藥房入診,慶尙左兵使李觀祥同爲入侍時,都提調金致仁,提調金陽澤,副提調徐命膺,假注書李東郁,編修官金載玉,記事官李漢慶,兵使李觀祥,醫官方泰輿·許礈·李泰遠·金孝儉·鄭允說·柳光翼,以次進伏訖。致仁曰,夜間,聖體若何?上曰,氣則如昨矣。致仁曰,泄候,何如?上曰,尙未快祛矣。上進御湯劑,命醫官診候。泰輿曰,脈候今日尤舒緩,而左右三部,一向調均矣。命李觀祥進前。上曰,閫任體重,努力爲之,可也。命先退。致仁曰,夕後蔘苓茶進御,好矣。上曰,蔘苓茶一貼,夕後煎入。出榻敎上曰,他承旨入侍,儒臣持警世問答入侍。出榻敎東郁承命,出召左副承旨洪樂純,副校理金載順,修撰李晉圭進伏。上曰,注書李東郁誰耶?致仁曰,前參議李光溭之子,前承旨李光瀷之侄矣。上曰,李光溭之家,誰經壽職乎?致仁曰,其從弟前左尹李光溥,爲壽職矣。上曰,其一門之內,登科者幾何耶?致仁歷數某某以對。上曰,一門七科,可謂壯矣。上曰,副提學陞資,代都承旨徐命膺除授,其代副司直李潭除授,牌招察任,房順房,三院副提調例兼。出傳敎內局先退,命儒臣上下番及承旨輪讀警世問答訖。又命賤臣兼史上下番輪讀,讀訖。上曰,下番兼春秋誰耶?樂純曰,禮曹佐郞李漢慶也。上曰,誰族也?樂純曰,輔德李獻慶之弟也。上曰,然耶?年幾何?漢慶對曰,四十八矣。諸臣以次退出。
丙戌五月十二日申時,上御集慶堂。藥房入診時,都提調金致仁,提調金陽澤,副提調金華鎭,假注書李東郁,編修官金載玉,記事官李漢慶,醫官方泰輿·許礈·李泰遠·金孝儉·鄭允說·柳光翼,以次進伏訖。致仁曰,午間,聖體若何?上曰,一樣矣。致仁曰,泄候,若何?上曰,午後快愈矣。上進御湯劑,命諸醫診候。泰輿曰,脈候一向調均,有滑體矣。上曰,莃薟丸,自明日試服,何如耶?泰遠曰,丸藥徐徐進之,煎茶進御,好矣。致仁曰,煎茶,似好矣。上曰,依。上曰,近日次對,依例爲之乎?華鎭曰,然矣。上曰,三明日次對,進定於再明日。出傳敎諸臣以次退出。
丙戌五月十二日酉時,上御集慶堂。兵房承旨入侍時,左副承旨洪樂純,假注書安大濟,編修官金載玉,記事官李漢慶,諸臣以次進伏訖。上曰,兵房乎?樂純曰,兵房矣。上曰,國綱解弛,人不畏法,莫若末世,今聞莫重衣襨,布白次帶去時,一中官之奴先倡,其他無賴輩,因以作黨,莫重衣襨所在,至於投地之境,事之寒心,莫此爲甚,事未前聞。若不嚴懲,何以勵末世?首倡中官奴,令該曹今日內卽爲嚴刑一次,三水府定配。作黨無賴輩,卽爲嚴問其名於其漢,一體刑推,亦今日內發配湖沿事分付。身爲中官,其若謹愼,其奴猖獗,一何至此?其在嚴近習之道,不可不嚴處。中官吳命來,端川府徒三年定配。若有是事,則宜卽手本嚴治,而今已兩日,尙無形影,以中官之奴而然乎?亦涉駭然,掩置不報當該中官罷職。此漢卽吳命來之奴,吳命來曾任次知,故莫敢誰何,于今內寺府以奏,若是掩匿,尤涉可駭,首宮任亦爲徒三年定配。出傳敎諸臣以次退出。
上在慶熙宮。停常參·經筵。
藥房都提調金致仁,提調金陽澤,副提調金華鎭啓曰,伏未審夜間,聖體調攝若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。雖比前日愈,大體則一樣矣。
中宮殿·惠嬪宮,藥房口傳問安。答曰,知道。
傳于李潭曰,廣州府尹內局入侍,同爲入侍。
洪晟啓曰,憲府連日監察茶時,諫院許久闕啓,俱涉未安,除在外式暇外,未肅拜不爲行公人員,竝卽牌招,何如?傳曰,允。
傳于金華鎭曰,都承旨持祭報府,先爲入侍。
金龜柱啓曰,明日次對,兩司長官當爲進參,大司憲韓光會,大司諫任㻐,倂待開門牌招,以爲入侍之地,何如?傳曰,允。
洪樂純,以義禁府言啓曰,本營分授南道內外山,松蟲熾盛,而外山尤甚,松木多有傷損之慮,依例令宇內坊民,拾蟲之意,分付漢城府,何如?傳曰,允。
洪晟,以義禁府言啓曰,因武一所移文刑曹啓辭內,出身金振國,移本府處之事,允下矣。金振國今方待命於本府,卽爲拿囚之意,敢啓。傳曰,知道。
又以刑曹言啓曰,豐洛所告作黨人奴虎狼·莫男,各嚴刑一次後,虎狼,忠淸道瑞山郡,莫男,舒川郡,竝定配,卽爲發配,而其中老味·二俊等,知幾逃躱,故發刑差譏捕,亦爲分付捕廳,嚴飭窺捕,待其捉得,一體擧行之意,敢啓。傳曰,知道。
又以刑曹言啓曰,豐洛作黨在逃人老味·二俊等,纔已捉得,各嚴刑一次後,老味,忠淸道庇仁縣,二俊,泰安郡,竝定配所,一體發送之意,敢啓。傳曰,知道。
執義南鶴宗啓曰,物故罪人得輿,以告者,徑斃杖下,則東呂·址淳之窮覈,自是次第事,而酌處之命,雖出於聖上好生之德意,其在鞫體,不可不嚴覈,請還寢東呂·址淳等還配之命,更令王府嚴鞫得情。太丁兇逆,前古所無,今旣正法,少洩輿憤,而罪人者斤萬,旣聞太丁陰慘叵測之說,不卽發告,私相傳說,知情不告,自有其律。今此酌處之命,雖出於聖上好生之德意,而其在鞫體,不可不嚴覈,請還寢定配罪人者斤萬酌處之命,更令王府嚴鞫得情,快伸王章。新除授持平宋霮,時在平安道龍岡縣任所,請斯速乘馹上來事,下諭。答曰,不允。下諭事,依啓。
獻納權穎啓曰,罪人天大之窮凶情節,昭載於乙亥鞫案,至今全保首領,終是失刑之大者,旣拿旋配,雖出於聖上好生之德,此等凶徒,決不容一向涵貸。請還寢鍾城府爲奴罪人天大酌處之命,依律處斷。答曰,勿煩。
丙戌五月十三日辰時,上御集慶堂。藥房入診,廣州府尹金致讓,同爲入侍時,都提調金致仁,提調金陽澤,副提調金華鎭,假注書李東郁,編修官金載玉,記事官李漢慶,府尹金致讓,醫官方泰輿·許礈·李泰遠·金孝儉·鄭允說·柳光翼,以次進伏訖。致仁曰,夜間,聖體若何?上曰,一樣矣。上曰,昨日步往會祥殿舊御所,一番疏暢而還矣。致仁曰,行步若此,可驗脚力之堅固矣,今日則氣候似頓勝矣。上曰,氣若如前,則豈能着衣服而御椅子乎?致仁曰,莃薟丸連爲進御乎?上曰,連服矣。上進御湯劑,命醫官診候。泰輿曰,脈候左右三部,一向調均,連有滑體矣。命金致讓進前,上曰,廣陵一方,付之於卿,予忘憂矣。致讓曰,當隨處盡心,圖報萬一矣。上曰,奉朝賀將往耶?今此便養,好矣。致讓曰,臣當歸傳聖敎于臣父矣。命賜弓矢,諸臣以次退出。
丙戌五月十三日申時,上御集慶堂。都承旨持祭報府先爲入侍,藥房追後入診時,都提調金致仁,提調金陽澤,副提調金華鎭,假注書李東郁,編修官金載玉,記事官李漢慶,醫官方泰輿·許礈·李泰遠·金孝儉·鄭允說·柳光翼,以次進伏訖。命華鎭讀祭報府,上曰,祭官今若差年少者,莫重祭享,易致僨誤,此後則年二十以下勿差祭官事,以口傳分付吏曹。上曰,藥房入侍。出榻敎命書御製寫懷篇訖。致仁曰,午間,聖體若何?上曰,一樣矣。上曰,莃薟丸進御三十丸太少,此後則當加數進服矣。上進御湯劑,命諸醫診候。泰輿曰,脈候調均,連有滑體矣。致仁曰,莃薟丸姑停,連進煎茶,似好矣。上曰,可也。泰遠曰,行步尙澁,只緣腰腿間有痰候,若不煖着厚覆,則痰候凝結,運用必難矣。致仁曰,醫言,甚是矣。上曰,當體念矣。致仁曰,明日湯劑依例乎?上曰,依。諸臣以次退出。
上在慶熙宮。停常參·經筵。
辰時,日暈。
藥房都提調金致仁,提調金陽澤,副提調金華鎭啓曰,伏未審夜間,聖體調攝若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。雖比前日愈,一體則一樣矣。
中宮殿·惠嬪宮,藥房口傳問安。答曰,知道。
以承傳色口傳下敎曰,內局入侍,大臣先爲同入。
洪晟,以都摠府言啓曰,今日入直內三廳武兼禁軍及軍兵等,當爲中日習射,而儲慶宮·毓祥宮夏享祭齊戒相値,不得爲之之意,敢啓。傳曰,知道。
李潭啓曰,吏曹判書鄭弘淳,參判洪樂性牌不進,推考傳旨,今方捧入,而開政命下之後,如是違牌,事甚未安,判書參判,竝更牌招開政,何如?傳曰,允。
有政。吏批,判書鄭弘淳牌不進,參判洪樂性進,參議未差,右承旨李潭進。吏批啓曰,判書鄭弘淳牌不進,參議未差,小臣獨政未安,何以爲之?敢稟。傳曰,仍爲之。以鄭宲爲刑曹參判,權噵爲戶曹參議,金漢耆爲吏曹佐郞,李商岳爲兵曹佐郞,趙衡重爲濟用主簿,李在簡爲東學敎授,李亨逵爲西學敎授,金載順爲南學敎授,李宜老爲理山府使,尹光鼎爲漆谷府使,鄭弘淳爲惠民提調,洪檢漢學敎授單付,以李性遂爲司僕正。
以司僕正望單子,傳于洪晟曰,以入直儒臣,改擬以入。
兵批,判書金尙喆病,參判李堣病,參議李宜老病,參知趙德成入直進,同副承旨金龜柱進,副司直徐志修·李福源,副司果李寅邦,副司正李東郁·安大濟·沈命德單付,同知單金允齡。
傳于金華鎭曰,藥院入侍。
兵曹口傳政事,左邊捕盜大將尹泰淵·李泰祥·張志恒,以李泰祥爲左捕盜大將。
洪晟啓曰,新除授左邊捕盜大將李泰祥,卽爲牌招,命召及大將牌傳令牌,以爲傳授之地,何如?傳曰,允。
丙戌五月十四日辰時,上御集慶堂。藥房入診時,原任大臣同爲入侍時,都提調金致仁,提調金陽澤,副提調金華鎭,假注書李東郁,編修官金載玉,記事官李漢慶,領議政洪鳳漢,領府事尹東度,左議政金相福,醫官方泰輿·許礈·李泰遠·金孝儉·鄭允說·柳光翼,以次進伏訖。致仁曰,夜間,聖體若何?上曰,一樣矣。致仁曰,泄候,若何?上曰,快減矣。上進御湯劑,命諸醫診候。泰輿曰,脈候左右三部度數調均,有滑體矣。致仁曰,夕湯劑進御後,蔘苓茶亦當煎進矣。上曰,依。鳳漢曰,夜來聖候,若何?上曰,比前差勝矣。鳳漢曰,臣得見昨日御製篇,臣欽仰聖上精力之顯勝矣。上曰,精力則近果益勝矣。相福曰,俄聞聖敎,有眉稜之氣,似是近日用慮之致,伏願留念焉。上曰,卿言,是矣,可不留念?命臣東郁,持入昨日御製,命華鎭讀御製訖。上曰,御製勿爲作帖,付黃籤以入,可也。上曰,該房承旨及備堂入侍。出榻敎命內局先退。
丙戌五月十四日辰時,上御集慶堂。大臣·備局堂上引見入侍時,領議政洪鳳漢,左議政金相福,右議政金致仁,戶曹判書沈鏽,摠戎使具善行,行副司直趙明鼎,訓鍊大將鄭汝稷,行副司直趙曮,掌令具壽國,獻納權穎,副校理金載順,右副承旨洪晟,假注書安大濟,事變假注書沈命德,編修官金載玉,記事官李漢慶,諸臣以次進伏訖。上命金華鎭,讀奏御製寫懷篇,命明鼎又讀奏,上曰,衰字勝於命字矣。鳳漢·相福曰,俄者所改也。上曰,改收效以奏效,可也。鳳漢·相福·明鼎,編次御製。上曰,勿作帖,以軸爲之,上付黃籤書題其上,而都承旨出去爲之。晟曰,兩司長官違牌,故次官入來,入侍敢達矣。上曰,入來者誰也?晟曰,掌令具壽國,獻納權穎矣。鳳漢曰,此江華留守李溵狀啓也。以爲本府軍餉之訓·御兩營所貸四千七百二十二石零,次次使之還報,戶曹貸去一萬五千七百九十八石,惠廳貸去三百八十七石零,趁此輸納之意,分付各該衙門。嶺營別會耗米軍作米一萬石,統營別會耗米·湖南別會耗米三年條一千五百石,竝與乙酉條而趁早輸納。湖南戰兵舡儲置米七十四石三斗二升,該道諉以舡價,計給不納。當初朝家劃送時,以實納五百石定數,則本府惟當推其實數,竝卽趁春和輸納事,請令廟堂稟處矣。守令之如是陳聞,雖出擧職之意,久遠所貸,今難輕議,近來所貸,已自備局,有所劃報。嶺南則亦已酌定擧行,湖南被歉時,雖爲停止,不然則自當擧行,戰兵舡儲置米舡價,自備局已有區劃分付,自可無減五百之數,以此分付,何如?上曰,依爲之。其請雖知莫重奏語,若是泛濫,殊欠誠實,此宰臣豈忍若此?宜有申飭推考,可也。相福曰,臣知江都事矣,軍餉萬萬哀痛,而今此狀中所陳,或係久遠,或有新劃,新劃者固當準輸,久遠雖難追送。大抵此皆有朝令者,守臣提陳,乃其責耳,以此特推,恐或如何矣。上曰,左相所奏有意,勿推。出擧條鳳漢曰,向以吏判徐志修事仰達,而其所引入,實則由於病勢難强,都政隔月,長官不出銓曹,事極可悶矣。上曰,吏判本職,特爲許副。出擧條上曰,吏曹判書徐志修許遞。出榻敎上曰,吏判前望單子入之。出榻敎鳳漢曰,兵判金尙喆,謂有身病,連爲引入,蓋其意必欲辭遜於重任,而除拜本職,旣不久,都政又不遠,此時言病,誠涉無端,從重推考,牌招察任,何如?上曰,依爲之。都政前,其辭單,勿爲呼望。出擧條鳳漢曰,坡州防營所送軍器,今方區劃,至於長片箭,以武庫所在者,自備局量宜區劃,使之下送,何如?上曰,依爲之。出擧條鳳漢曰,訓鍊大將鄭汝稷,纔受重任,所兼捕將之任,今姑許遞,使之專意於都監,何如?上曰,依爲之。出擧條上曰,左邊捕盜大將鄭汝稷許遞。出榻敎鏽曰,糧餉廳屯稅,過限不納,則當該守令草記拿處,監色嚴刑懲礪事,節目至嚴,而近來外邑,慢於奉行,已過四月之限,而全未納者爲六十邑。有未收者爲十四邑,此誠可駭,訓局軍需,專賴於此,則其所策應,事體不輕,節目定式,纔過數年,稽忽若此,所當倂請拿處,而許多守令,一時請罪,其弊可悶,爲先一倂從重推考。今月內若不畢納,依節目草記,請罪之意,出擧條申飭。其中邊將次知者,亦有數三處,過今月不納,則令道臣拿致棍飭之意,分付,何如?上曰,其雖昇平,繫于苞桑之意,其豈若此?今聞寒心,申飭諸道,其令今月內上送,而上納若過今月,當該守令,營門決杖,斷不容貸,其若侍從臣,先罷,限十年禁錮,當該道臣,越俸一等。守令·邊將何異,而宜請決杖,而只請推考,殘微邊將,直請決棍,國之笞棍,只施於殘微邊將乎?從重推考。今則令前事作錢,雖不禁,此後依法典,以穀來納者,嚴禁作錢,其若拘於顔面,該郡瞞報,度支輕許,自備局隨現嚴飭。出擧條上曰,兵曹判書金尙喆從重推考,牌招察任。出榻敎上曰,吏判前望有未經者乎?鳳漢曰,擧皆一經,而未經者惟洪象漢矣。上曰,似曾經矣。致仁曰,經亞堂矣。上曰,前吏判誰也?鳳漢曰,鄭弘淳矣。上曰,緣何遞職耶?鳳漢曰,以李海鎭事,撕捱不行公,而及聞下敎之後,入來而差晩,故未及上聞,而其時有處分矣。上曰,爲人精矣,相福曰,其人甚精矣。致仁曰,其時非不欲行公,而引入後有下敎,而誤以不入來,至於被罪矣。上曰,鄭弘淳,老熟而有實地矣,吾之相定矣。上曰,此時冢宰,其宜擇入,亦是熟手,曾遞可惜,吏判有闕代,秋判鄭弘淳除授,牌招察任,兩堂一體牌招,仍爲開政。出傳敎上曰,臺臣傳啓。壽國曰,以今日齋日,故不得傳啓矣。備局·堂上·臺臣·儒臣先退,上曰,戶曹判書更爲入侍。出榻敎上曰,玉堂金載順入侍。出榻敎上曰,軍餉至重,而至於屯穀,則事體尤別,未納者幾邑,而京畿近邑多數未納處何邑耶?鏽曰,陰竹爲近邑,而其數最多矣。上曰,金載順往陰竹,廉察屯穀之已捧者爲幾何,而出浦之緣何遲遲,屯穀未收者在民間與否,亦爲探知以來。上曰,此必民間已捧,而中間多曲折矣。上曰,秋判有闕,代行司直趙明鼎除授,牌招察任。出傳敎晟讀奏黃海道赦狀,諸臣以次退出。
丙戌五月十四日申時,上御集慶堂。藥房入診入侍時,都提調金致仁,提調金陽澤,副提調金華鎭,假注書李東郁,編修官金載玉,記事官李漢慶,醫官方泰輿·許礈·李泰遠·金孝儉·鄭允說·柳光翼,以次進伏訖。致仁曰,晩後,聖體若何?上曰,一樣矣,朝有眉稜之氣,晩後則稍減矣。致仁曰,莃苓丸,連爲進御乎?上曰,連爲進御矣。上進御湯劑,令諸醫診候。泰輿曰,脈候左右三部調均,有滑體矣。致仁曰,明日湯劑亦依例乎?上曰,依。上曰,坐直承旨儒臣,持警世問答入侍。出榻敎東郁承命,出召同副承旨金龜柱,修撰李性遂,校理鄭昌聖進伏。命儒臣上下番及承旨,讀警世問答訖,命持入大明會典太廟親享儀注卷,仍命龜柱讀奏訖。諸臣以次退出。
上在慶熙宮。停常參·經筵。
藥房都提調金致仁,提調金陽澤,副提調金華鎭啓曰,伏未審夜間,聖體調攝若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢此問安,竝爲仰稟。答曰,知道。雖比前日愈,大體則一樣矣。
中宮殿·惠嬪宮,藥房口傳問安。答曰,知道。
傳于李潭曰,坡州牧使,藥房入侍,同爲入侍。
洪樂純啓曰,兵曹判書金尙喆,昨日特敎之下,尙不行公,其在事體,誠極未安,卽爲牌招察任,何如?傳曰,允。
以備忘記,傳于金龜柱曰,曾已下敎,噫,金枝玉葉,豈後於朝鮮兩班?李鎭復陞六之後,檢擬杳然,政官亦何朝外裔。今忽惟之,瞻望交河,此心一倍,當該政官,越俸一等。
傳于金華鎭曰,藥房入侍。
洪樂純,以訓鍊都監言啓曰,本局分授西道內外山,松蟲熾盛,而外山尤甚,松木多有傷損之慮,依例令宇內坊民,拾蟲之意,分付漢城府,何如?傳曰,允。
以承傳色口傳下敎曰,巡更何等重也,而宮墻不能編察,駭然。後復如此,部將棍汰,衛將決棍,以次申飭。
以承傳色口傳下敎曰,夜巡,何如?而衛將只乘藍輿,部將只視地而行。後復若此,當分付都監決棍,勿出朝報,衛將·部將聽傳敎申飭。巡更之聲低微,有似戲弄,一體申飭更望,不可獨於衛將而爲之,此後差備門亦爲之事,分付。
洪晟啓曰,大司憲韓光會呈辭,執義南鶴宗呈辭,掌令具壽國呈辭,尹得孟傳旨未下,持平韓鏶傳旨未下,宋霮任所在外,今日以監察茶時之意,敢啓。傳曰,知道。
丙戌五月十五日辰時,上御集慶堂。藥房入診,坡州牧使李漢泰同爲入侍時,都提調金致仁,提調金陽澤,副提調金華鎭,假注書李東郁,編修官金載玉,記事官李漢慶,坡州牧使李漢泰,醫官方泰輿·許礈·李泰遠·金孝儉·鄭允說·柳光翼,以次進伏訖。致仁曰,夜間,聖候若何?上曰,一樣矣。致仁曰,泄候一向差減乎?上曰,今已快愈矣。上進御湯劑,命診候。泰輿等曰,脈候左右三部一樣調均,連有滑體矣。上曰,夜來痰入腰腿間,故以椒熨試之矣。泰遠曰,痰氣流注,必緣玉體觸冷之致,此後必益加調攝焉。致仁曰,聖候比昨顯勝,若更加善攝,則可臻快復矣。命坡州牧使進前。上曰,此邑今設防禦,爲任甚重,汝須努力爲之。漢泰曰,臣下去後,軍務等節,當稟廟堂,各別審愼爲之矣。賜弓矢後,諸臣以次退出。
丙戌五月十五日申時,上御集慶堂。藥房入診入侍時,都提調金致仁,提調金陽澤,副提調金華鎭,假注書李東郁,編修官金載玉,記事官李漢慶,醫官方泰輿·許礈·李以楷·李泰遠·金孝儉·鄭允說·柳光翼,以次進伏訖。致仁曰,午間,聖體若何?上曰,一樣矣。致仁曰,行步之節,與向日,何如?上曰,椒熨之後,痰候倍覺差勝矣。今日予扶杖步過門閾矣。泰遠曰,行步之艱澁,只是痰入腰腿之致也。一時椒熨,有此神效,若加善攝,勿爲觸冷,連試此法,則可以速臻平復矣。上進御湯劑,命諸醫診候。泰輿曰,左右三部調均,而有滑體矣。上親寫竹簾詩,付諸壁上,命諸臣仰瞻。致仁曰,氣力甚大,無異常時,可驗聖候之快復矣。上曰,果然矣。致仁曰,明日湯劑,亦依例乎?上曰,依。命內局先退。上曰,坐直承旨儒臣,持警世問答入侍。出榻敎東郁承命出召,承旨金龜柱,校理鄭昌聖,修撰李在簡進伏。命龜柱仰瞻。龜柱對曰,玉色敷腴,勝於前日矣。命取筆硯,親寫竹簾詩一句以下,仍命龜柱持示編次人。又下敎曰,予曾書御製一句,賜權噵矣。此詩若不編於御製中,則爾其留藏,可也。龜柱曰,此詩竹簾掛竹釣之語,可見聖上昭儉之德,不可不編於御製中矣。上曰,添入御製中,可也。命儒臣·上下番承旨,輪讀警世問答訖。又命持入文獻通考,考見日錄後,諸臣以次退出。
上在慶熙宮。停常參·經筵。
下直,同福縣監李渭。
藥房都提調金致仁,提調金陽澤,副提調金華鎭啓曰,伏未審夜間,聖體調攝,若何,痰候何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。雖比前日愈,大體則一樣矣。
中宮殿·惠嬪宮,藥房口傳問安。答曰,知道。
洪晟啓曰,大司憲韓光會,執義南鶴宗,掌令具壽國呈辭,尹得孟,持平韓鏶傳旨未下,宋霮任所在外,今日以監察茶時之意,敢啓。傳曰,知道。
洪樂純啓曰,兵曹判書金尙喆,特敎申飭之下,連日違召,尙不行公,事甚未安,卽爲牌招察任,何如?傳曰,允。
又啓曰,事變假注書沈命德,身病猝重,勢難强令察任,今姑改差,何如?傳曰,允。
事變假注書沈命德改差,代以丁志完爲事變假注書。
傳于金華鎭曰,藥房入侍。
丙戌五月十六日辰時,上御集慶堂。藥房入診入侍時,都提調金致仁,提調金陽澤,副提調金華鎭,假注書李東郁,編修官金載玉,記事官李漢慶,醫官方泰輿·許礈·李以楷·吳道炯·李泰遠·金孝儉·鄭允說·柳光翼,以次進伏訖。致仁曰,夜間,聖候若何?上曰,一樣矣。致仁曰,連試椒熨乎?上曰,夜則連試之,而與昨一樣矣。致仁曰,椒熨後有汗氣乎?上曰,果有汗氣矣。上進御湯劑,命諸醫診候。泰輿曰,脈候左右三部調均,連有滑體矣。致仁曰,夕湯劑依例乎?上曰,依。命吳道炯進前曰,年事何如耶?道炯對曰,秋牟則始刈,春牟則未熟矣。上曰,衿川民戶幾何?道炯曰,民戶一千七百餘戶矣。上曰,衿川似勝於陽川矣。諸臣以次退出。
丙戌五月十六日未時,上御集慶堂。藥房入診入侍時,都提調金致仁,提調金陽澤,副提調金華鎭,假注書李東郁,編修官金載玉,記事官李漢慶,醫官方泰輿·許礈·李以楷·李泰遠·吳道炯·金孝儉·鄭允說·柳光翼,以次進伏訖。致仁曰,午間,聖候若何?上曰,顯勝矣。上進御湯劑,命諸醫診候。泰輿曰,脈候左右三部度數調均,有滑體矣。上曰,麻子熨法勝於椒熨矣。俄者如廁時,不用扶腋,以手憑人肩而行,則步履不艱矣。致仁曰,行步當不日復常矣。致仁曰,明日湯劑,亦依例乎?上曰,依。上曰,軍職春等試射時,王漢禎·田德雨俱片箭二中,依例加資。出傳敎諸臣以次退出。
上在慶熙宮。停常參·經筵。
自昧爽至卯時,有霧氣,自午時至申時,日暈。
藥院都提調金致仁,提調金陽澤,副提調金華鎭啓曰,伏未審夜間,聖體調攝,若何,痰候何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。雖比前日愈,大體則一樣矣。
中宮殿·惠嬪宮,藥房口傳問安。答曰,知道。
金龜柱啓曰,戶曹參議權噵,除拜後過三日不爲出肅,依定式推考警責,仍卽牌招察任,何如?傳曰,允。
以承傳色口傳下敎曰,講法之重,如陳法,俄者傳敎中,大文與三字爲重,三字爻周,使渠輩知之。
又下敎曰,俄者欲諭而未果闕直云,則承文院官員,在於大典乎?在於續大典乎?極爲駭然,限一朔禁推。
洪樂純以都摠府言啓曰,今日入直內三廳武兼禁軍及軍兵等中日習射,請出標信。傳曰,知道。
又啓曰,憲府連日監察茶時,諫院闕啓,俱甚未安。除在外傳旨未下外,不爲行公人員,竝卽牌招,何如?傳曰,允。
又啓曰,兵曹判書金尙喆,連日違召,尙不行公,其在事體,誠極未安,卽爲牌招,何如?傳曰,允。
又以都摠府言啓曰,副摠管張志豐,以武臣堂上朔試射試官,慕華館,晝仕出之意,敢啓。傳曰,知道。
傳于金華鎭曰,藥房入侍。
傳于金龜柱曰,左副承旨洪樂純,率三內廳讀書人員入侍。
金華鎭以吏曹言啓曰,本曹佐郞洪龍漢呈狀內,身病猝重,勢難察任云,依例改差,何如?傳曰,允。
執義南鶴宗啓曰,物故罪人得輿,以告者,徑弊杖下,則東呂·址淳之窮覈,自是次第事,而酌處之命,雖出於聖上好生之德意,其在鞫體,不可不嚴覈,請還寢東呂·址淳等還配之命,更令王府嚴鞫得情。太丁兇逆,前古所無,今旣正法,少洩輿憤,而罪人者斤萬,旣聞太丁陰慘叵測之說,不卽發告,私相傳說,知情不告,自有其律。今此酌處之命,雖出於聖上好生之德意,而其在鞫體,不可不嚴覈,請還寢定配罪人者斤萬酌處之命,更令王府嚴鞫得情,快伸王章。答曰,勿煩。
丙戌五月十七日辰時,上御集慶堂。藥房入診入侍時,都提調金致仁,提調金陽澤,副提調金華鎭,假注書李東郁,編修官金載玉,記事官李漢慶,醫官方泰輿·許礈·李以楷·李泰遠·吳道炯·金孝儉·鄭允說·柳光翼,以次進伏訖。致仁曰,夜間,聖體若何?上曰,一樣矣。致仁曰,熨法連試乎?上曰,連用麻子熨法,而姑未知顯效矣。上進御湯劑,命諸醫診候。泰輿曰,左右三部一向調均,有滑體矣。命華鎭書御製端陽月興懷記。致仁曰,孝思憧憧,故發於宵寐矣。上曰,利川府使李泰遠,其令明日辭朝。出傳敎諸臣以次退出。
丙戌五月十七日酉時,上御集慶堂。藥房入診入侍時,都提調金致仁,提調金陽澤,副提調金華鎭,假注書李東郁,編修官金載玉,記事官李漢慶,醫官方泰輿·許礈·李以楷·李泰遠·吳道炯·金孝儉·鄭允說·柳光翼,以次進伏訖。致仁曰,晩後,聖候若何?上曰,一樣矣。致仁曰,水刺之節,何如?上曰,粥水刺進御,而兼服莃薟丸矣。上進御湯劑,命諸醫診候。泰輿曰,脈候左右三部一向調均,有活體矣。上曰,麻子熨法,似不如椒熨矣。泰遠曰,椒氣甚烈,能善透入,似勝於麻子矣。上曰,近日試步似顯勝矣。泰遠曰,脚部頻數運用,則必有顯效矣。致仁曰,建功湯至明日進御,則爲十五貼矣,自再明日,加味萬全湯,進御,似好矣。上曰,建功湯姑爲停止,萬全湯前方中,去杜沖·丁香皮,加陳皮一錢·吳茱萸五分,鹿茸減五分,熟地黃減三分,乾干加五分,細辛加三分,自明日煎入。出傳敎諸臣以次退出。
丙戌五月十七日初更,四點,上御集慶堂。左副承旨率內三廳讀書人員入侍時,左副承旨洪樂純,假注書安大濟,編修官金載玉,記事官李漢慶,諸臣以次進伏訖。上曰,讀書人各奏其名。對曰,河龍周·徐弘遠·朴龍精矣。上曰,汝三人皆讀乎?龍周曰,明日卽禁軍講,故誦笏記,而三人皆讀之矣。上曰,兵學指南陳法,誦奏可也,在此適聞汝輩讀聲,高聲以奏。三人以次誦奏。上曰,習操笏記,誦奏,可也。三人又以次誦奏。上曰,明日以何事而受講乎?龍周曰,入直則禁軍將受講矣。上曰,禁軍將誰也?龍周曰,具世仁矣。上曰,有栍乎?弘遠曰,有之矣。通則論賞,不通則罰番矣。上曰,俄者高聲讀之者誰也?龍周曰,能磨兒讀於月廊,而二人則讀於廳矣。上曰,步軍有腰牌,而馬軍無之乎?龍周曰,馬軍有勿禁牌矣。上曰,第三人以何任而次知忽記乎?龍周曰,以禁軍正次知矣。上曰,正三人乎?龍周曰,然矣。上曰,注書出去,俄者禁軍同講人,率入。大濟,承命召入。上曰,誦能磨兒以奏。二人誦奏。上曰,聲音甚大矣。樂純曰,然矣。上曰,選能磨兒而講云乎?樂純曰,然云矣。上曰,靈城爲此法,其法,甚好矣。龍周曰,此講自靈城君時爲之,而統制使金聖遇申飭中,修磨鍊賞罰而爲之矣。上曰,金聖遇方任何職?樂純曰,方爲統制使,未辭朝矣。上曰,其人勤實矣。上曰,能講者何以處之,而所謂賞法,亦至於何耶?龍周曰,自其中各軍門校鍊官移去,而次次充數矣。上曰,通京鄕爲之乎?龍周曰,自其中抄選而爲之,故京中爲之矣。上曰,後入者奏名。對曰,徐正九·李彦俊矣。上曰,以此處近崇政殿,故靜攝中聞聲而美之,聞誦而有賜賚者,此後汝輩效之,向者聞禁軍講時,召見而賜賞矣。今聞其講,聞聲而先入者賜弓矢,後來二人賜弓。上曰,承旨此意言之。使渠輩知之。上曰,讀笏記者善爲之矣。樂純曰,容貌好而似武矣,在渠輩,實異數矣。上曰,昨夢餘懷未已,心猶憧憧,忽聞此際,直中兵書所講之聲,召見特賜弓矢。大抵此法,因故靈城所奏講定者,而爲揭板者,今聞其後,統制使金聖遇爲龍虎將時,亦有勸奬者云。思古人美今人,以此觀之,勸奬之道,豈可無哉?故昨年崇政殿月臺殿座時,召入直禁旅取見,其時謄書冊子,問其法之遵行與否。此意古所云人存政擧,中庸亦不云乎?恐或解弛,下問于今觀之,其法尙果存焉。心甚嘉之,勿以此解心,另加檢飭事,申飭龍虎營。出傳敎上曰,宣傳三員入侍。出榻敎大濟出去召入。上曰,各奏其名。對曰,任嵂·金樂順·徐有夏矣。上曰,汝等誦指南乎?任嵂曰,雖不善爲,而有略誦者矣。上曰,汝等各誦指南初章。任嵂誦至第二大文,樂順誦兩儀陳圖。有夏曰,不能誦矣。有夏誦分四路行禁營。上曰,古人戒其子曰,沃土之民不才,淫也,瘠土之民莫不向義,勞也。其言可謂切實,今日召見所講禁軍,因此召入直宣傳官,予意想必若此,故欲試之矣。所謂能磨兒設置意若何,而無勢禁軍,自初能誦,今膏粱京武,抽栍若干行,俱不能誦,而皆曰,欲誦者誦之,大文小者不誦云。若此能磨兒講時,從自願而講乎?事甚駭然,人君之道,勸懲爲先,勤者已勤,慢者豈不懲?雖然不通三人,皆許參屬耳,一竝從重推考,其令着實講習,而其中任嵂,以將臣至親,況其人予謂可用,亦若此,其沃土之民乎?瘠土之民乎?不但循例申飭,指南陳法皆誦後,其令替直,以今之奏觀之,能磨兒寒心可知,其堂亦宜推考,而此三人未經其講,故十分參酌,今則凡諸擧行,一若常時,莫越日次,着實勤課事嚴飭。出傳敎上曰,任嵂最無狀矣。予心幾朔不能伸禮,汝輩爲宣傳,不能傳命,當講而不習,當決棍而參酌不爲之,退去習講,可也。諸臣以次退出。
上在慶熙宮。停常參·經筵。
下直,利川府使李泰遠。
藥房都提調金致仁,提調金陽澤,副提調金華鎭啓曰,伏未審夜間,聖體調攝,若何,痰候何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢此問安。竝爲仰稟。答曰,知道。雖比前日愈,大體則一樣矣。
中宮殿·惠嬪宮,藥房口傳問安。答曰,知道。
洪晟啓曰,大司憲韓光會,執義南鶴宗呈辭,掌令具壽國·尹得孟,持平韓鏶傳旨未下,宋霮任所在外,今日以監察茶時之意,敢啓。傳曰,知道。
又啓曰,兵曹判書金尙喆,連日違召,終不膺命,事甚未安,卽爲牌招察任,何如?傳曰,允。
傳于金華鎭曰,藥房入侍。
傳于金龜柱曰,承旨入侍。
傳于金龜柱曰,備局次對,明日爲之。
洪晟啓曰,明日次對,兩司長官當爲進參,而大司憲韓光會,待開門牌招,以爲入侍之地,何如?傳曰,允。
又以義禁府言啓曰,承文院副正字邊得龍,限一朔禁推事,傳旨啓下矣。卽聞邊得龍,時在慶尙道醴泉地云,依例發遣府羅將,拿來,何如?傳曰,允。
丙戌五月十八日辰時,上御集慶堂。藥房入診,利川府使李泰遠同爲入侍時,都提調金致仁,提調金陽澤,副提調金華鎭,假注書李東郁,編修官金載玉,記事官李漢慶,醫官方泰輿·許礈·李以楷·李泰遠·吳道炯·金孝儉·鄭允說·柳光翼,以次進伏訖。致仁曰,夜間,聖體若何?上曰,一樣矣。致仁曰,昨日酬應,夜深後就寢,不瑕有損乎?上曰,予每初更後就寢矣。致仁曰,行步,何如?上曰,起居之節,足以待人,而如廁時,行步雖艱,歸時則如常,此莫非臥時多步時稀之故也。致仁曰,聖敎誠然矣,此後則頻數試步,好矣。臣仰瞻今日御坐,無異常時矣。上命進御湯劑,仍命諸醫診候。泰輿曰,脈候左右三部度數,今日尤調均,連有滑體矣。命利川府使李泰遠進前,上親寫昔柳今李字,賜李泰遠,仍命庭謝。泰遠曰,近日朝夕,寒氣尙多,尤加調攝之方,椒熨旣有顯效,連爲試之,俾今腰腿間頗有汗候,則可以速臻快復之境矣。命承旨讀宣諭帖訖。諸臣以次退出。
丙戌五月十八日酉時,上御集慶堂。藥房入診入侍時,都提調金致仁,提調金陽澤,副提調金華鎭,假注書李東郁,編修官金載玉,記事官李漢慶,醫官方泰輿·許礈·李以楷·吳道炯·金孝儉·鄭允說·柳光翼,以次進伏訖。致仁曰,午間,聖體若何?上曰,一樣矣。致仁曰,連爲試步乎?上曰,行步今果顯勝矣。陽澤曰,房闥之間,頻試步履,則脚力堅固矣。上進御湯劑,命諸醫診候。泰輿等曰,脈候左右三部度數,調均舒緩,一向有滑體矣。致仁曰,明日湯劑亦依例乎?上曰,依。致仁曰,今夜就寢時,必試椒熨,好矣。上曰,當試之矣。上曰,脚力猶難久立矣。致仁曰,殿坐時若不便,則時御椅子,好矣。諸臣以次退出。
丙戌五月十八日初更五點,上御集慶堂。承旨入侍時,同副承旨金龜柱,假注書安大濟,編修官金載玉,記事官李漢慶,諸臣以次進伏訖。上命書御製。上曰,使明日診筵,都承旨持入而書兩件,一件持入于予,一件入于元良,而最上面書題目曰,追憶大風歌秋風辭,興慨而記,而大臣·提學·承旨校正後,書入,可也。諸臣以次退出。
上在慶熙宮。停常參·經筵。
藥房都提調金致仁,提調金陽澤,副提調金華鎭啓曰,伏未審夜間,聖體調攝,若何,痰候何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。雖比前日愈,大體則一樣矣。
中宮殿·惠嬪宮,藥房口傳問安。答曰,知道。
以承傳色口傳下敎曰,觀諸道狀聞,初十日雨皆同,而猶不均沾,關西已有設行之狀,時雨來矣。如此之時,宜靜而俟之。明日朔試,停,諸道守令中,如有差員上來者,內局入侍,同爲入侍。
洪樂純啓曰,兵曹判書金尙喆,連日違召,尙不行公,事甚未安,卽爲牌招察任,何如?傳曰,允。
傳于金龜柱曰,昨夜入侍承旨先爲入侍。
傳于金龜柱曰,中日習操,依例爲之。
傳于金華鎭曰,宣傳官往于濬川司,水標之幾尺塡埋與否看審後,與濬川司官員一員,同入於藥房入侍。
吏曹口傳政事,奉敎單洪彬,待敎單姜彝福。
吏曹口傳政事,檢閱單洪彦喆。
傳于李潭曰,速爲牌招開政。
尹得雨啓曰,吏曹判書鄭弘淳,參判洪樂性牌不進推考傳旨,今方捧入,而開政命下之後,如是違牌,不卽擧行,事甚未安,竝更牌招開政,何如?傳曰,允。
又啓曰,吏曹判書鄭弘淳,參判洪樂性再牌不進推考傳旨,今方捧入,而開政命下之後,如是違牌,不卽擧行,事甚未安。所當更請牌招,而一日三牌,有傷事體,何以爲之?敢稟。
政官三牌何以爲之啓辭,傳于李潭曰,下敎之下,靜攝中敢若是乎?卽爲牌招開政,申飭爲之。
有政。吏批,判書鄭弘淳牌不進,參判洪樂性進,參議未差,右承旨李潭進,吏批啓曰,判書鄭弘淳牌招不進,參議未差,小臣獨政未安,何以爲之?敢稟。傳曰,仍爲之。又啓曰,臺諫多窠及玉堂闕員,今當差出,而擬望之人乏少,外任竝擬,何如?傳曰,允。又啓曰,通禮院相禮徐秉德呈狀內,身病甚重,勢難察任云,依例改差,何如?傳曰,允。以鄭光忠爲大司憲,李基敬爲大司諫,呂善應爲執義,李行源爲司諫,李宇喆·李之晦爲掌令,崔光璧爲持平,李鎭復·安聖彬爲正言,李在簡爲校理,徐有良爲修撰,趙㻐爲文學,兪漢蕭爲兵曹參議,鄭厚謙爲吏曹佐郞,洪纘海爲兵曹佐郞,吳載衡爲興陽縣監,南彦彧爲獻納,別軍職王漢禎今加嘉善加資事承傳。
兵批,判書金尙喆病,參判李堣入直進,參議未差,參知趙德成病,右承旨李潭進,無政事。
傳于李潭曰,都承旨先爲入侍。
傳于李潭曰,儒臣一人入侍。
李潭以禮曹言啓曰,卽接貞陵·泰陵·康陵·寧陵·垂恩墓·懿昭墓官員所報,則陵墓局內,松蟲大熾,先使守護軍鎭日拾去,而日益熾盛,數少軍卒,決難盡拾,多定坊民,使之助拾云。依例以各其附近坊民卽爲拾蟲之意分付京兆及畿營,何如?傳曰,允。
金龜柱以義禁府言啓曰,因慶尙監司放未放啓,本府所管居昌府充軍罪人李逸濟,放字書下,卽爲放送。未放秩,竝依啓聞施行事,分付道臣之意,敢啓。傳曰,知道。
李潭以奉常寺官員,以都提調·提調意啓曰,東籍親耕田所種大麥,今五月念後當爲成熟之意,敢啓。傳曰,攝刈。
丙戌五月十九日卯時,上御集慶堂。同副承旨入侍時,同副承旨金龜柱,假注書安大濟,編修官金載玉,記事官李漢慶,諸臣以次進伏訖。上曰,昨日倚人而頻步矣。昨日草持入乎?龜柱曰,持入矣。上曰,竹簾已掛而亦好矣。若備爲之,則近於侈矣,此亦何妨耶?所見,亦好矣。上曰,予每於思時,輒卽書者,蓋或易忘故耳。命承旨書少識於昨日草下。上曰,注書上鍮硯,上親寫昨朝垂簾今朝見日八字。上曰,以外隻兩日字之故,書朝字,而自謂兼作矣,有依法好字矣。昨朝之朝字,改以夕字,可也。依金華鎭例,其下書御製以入。上曰,後作勝矣。上曰,備堂皆已來待乎?龜柱曰,然矣。諸臣以次退出。
丙戌五月十九日辰時,上御集慶堂。藥房入診入侍時,都提調金致仁,提調金陽澤,副提調金華鎭,假注書李東郁,編修官金載玉,記事官李漢慶,醫官方泰輿·許礈·李以楷·吳道炯·金孝儉·鄭允說·柳光翼,以次進伏訖。致仁曰,夜間,聖體若何?上曰,一樣矣。致仁曰,試椒熨後,行步,何如?上曰,近日頻頻試步,則漸覺有顯效矣。致仁曰,此是椒熨之效矣。上進御湯劑,命諸醫診候。泰輿等曰,脈候左右三部調均有滑體矣。致仁曰,今夕湯劑依例乎?上曰,依。上曰,大臣·備局堂上·編次人趙明鼎入侍。出榻敎命內局先退。
丙戌五月十九日辰時,上御集慶堂。大臣·備局堂上引見入侍時,領議政洪鳳漢,領府事尹東度,左議政金相福,右議政金致仁,左參贊李昌誼,判敦寧洪象漢,行司直徐志修·南泰齊,刑曹判書趙明鼎,執義南鶴宗,副校理洪檍,左副承旨洪樂純,假注書安大濟,事變假注書丁志元,編修官金載玉,記事官李漢慶,諸臣以次進伏訖。鳳漢曰,日來聖體調攝,若何?上曰,顯勝而步亦稍勝矣。鳳漢曰,寢睡·水刺,亦何如?上曰,寢睡亦安,水刺一樣矣。鳳漢曰,近來聖候日頗康復,而聞行步漸勝,下情慶幸,何可盡達?中宮殿氣候,何如?上曰,一樣矣。鳳漢曰,世孫宮氣候,何如?上曰,亦一樣矣。鳳漢曰,昨日行步幾許乎?上曰,數次頻步矣。鳳漢曰,又伏聞扶杖而行,亦何如?上曰,杖人處力勝矣。致仁曰,起時如步時,可謂快復矣。鳳漢曰,脚力不足,老人行步雖爲之,起立時則每難云矣。鳳漢曰,湯劑進御,臣已伏聞,而松節茶連爲進御乎?上曰,難矣。日每五次,而三次則和原味進御,莃薟丸亦進之矣。上曰,編次人趙明鼎入侍。出榻敎明鼎進伏。鳳漢曰,近間御製多有長篇,而可以仰精神之周矣。上曰,或有感發而作者矣。鳳漢曰,伏見御筆,如常時矣。上命明鼎讀御製。鳳漢曰,好矣。興感於大風,而秋風辭下,懸數句,亦最好矣。上曰,秋風辭處弱矣。明鼎曰,首尾入兩辭,而結則以大風歌矣。上曰,改之。諸臣校正。上曰,今則未盡處矣。明鼎曰,若漢之桓·靈,則不能作秋風辭矣。上曰,何侮人也?隋煬帝亦有歌辭矣。上曰,臥而見竹簾日照,召承旨使持入御製矣。華鎭讀奏。上曰,悔心萌徵兆,無人言者,而予自言之矣。編次人持十六日御製,校正,可也。明鼎校正。上曰,編次人心,一於此矣。上曰,備堂誰某入來也?鳳漢曰,李昌誼·洪象漢·徐志修·南泰齊·趙明鼎矣。上曰,久未入來人,進伏瞻望。象漢·昌誼·泰齊·志修進前。志修曰,臣久未入侍,而聖候快勝於四月矣。上曰,予每聞如此言矣。鳳漢曰,此非重臣言如此而已,臣等之見然矣。志修曰,自外聞之,每伏聞聖候顯勝而已,不若臣等之於吾身親見矣,玉色敷腴,殆勝於昨秋矣。今日瞻望,益紓仰慮矣。象漢曰,顯勝而敷腴漸有韶華矣,今則玉色有眞色矣。昌誼曰,十日前天顔過美,而猶欠紅潤矣,今日則顯然紅潤矣。志修曰,玉色有少年意矣。鳳漢曰,每見有韶華,而髭髮滋潤如少年矣。上曰,行步雖或爲之,而或時退爲矣。鳳漢曰,不係着於患候,而平心則必日漸加勝矣。上曰,諸臣之言,無乃過乎?予則不知其勝矣。鳳漢曰,此平安監司申晦狀啓也。以爲,慈母山城餉穀之數有裕,鹽醬之儲齟齬,其在慮遠,實爲寒心。補城穀之糶糴取耗,本爲城池修補之資,就元數中限三千石劃出,趁春貿鹽積置,以爲待變之需事,令廟堂稟旨分付爲請矣。本城軍需,何莫非道臣之留意者乎?今此所請,誠出遠慮,而不必除出餉耗,道臣從便拮据,急速備置,以此分付,何如?上曰,依爲之。出擧條鳳漢曰,近來玉堂未免苟艱,新錄使之從近擧行,而副學則雖無故,東壁則不可不差出,以此分付銓曹,何如?上曰,依爲之。出擧條鳳漢曰,吏判以向來所遭,撕捱不出事,甚可悶矣。參判又以李鎭復事,有下敎,故撕捱云矣。李鎭復,擬臺望未受點,而非初不檢擬也。上曰,今聞大臣所奏,吏曹判書鄭弘淳,無端撕捱,尙不行公云。往事今又撕捱,可謂毛將焉傅,一時申飭,尤何敢若此?末端事,尤無意義,從重推考。都政不遠,卽爲牌招開政。參判頃者下敎之後,更思之,未及覺悟而然,越俸之命勿施,一體牌招開政。出傳敎上曰,參判詳愼而甚精矣,李鎭復初不通淸矣。亞堂何以擬望耶?鳳漢曰,說書卽通淸也。上曰,然乎?鳳漢曰,向者訓將有言,自念非勳非戚,深以爲不安久未行公,軍國事誠可悶矣。上曰,張鵬翼非勳非戚乎?上曰,今聞大臣所奏,非勳非戚,而爲訓將者其幾人,而以近事言之,古將張鵬翼,其勳乎?戚乎?其心可尙。噫,高忱之敎,何思忘乎?訓鍊大將鄭汝稷,從重推考,卽爲牌招察任。出傳敎上曰,訓將當一心奉公矣,禁將李潤成,亦甚佳矣。上曰,彼注書誰也?鳳漢曰,安大濟而安鍇之子也。上曰,安鍇年幾何也?樂純問賤臣,賤臣對曰,年今七十四矣。上曰,安鍇好八字矣,老而精老矣。鳳漢曰,然矣。鳳漢曰,統制使金聖遇,身病猝重,姑難赴任,許多夫馬,留滯可悶,特爲改差,何如?上曰,依爲之。出擧條上曰,統制使金聖遇,今姑改差。出榻敎上曰,統制使改差,甚惜矣。鳳漢曰,如此之人,以病雖遞,而難得其代矣。鳳漢曰,向來趙榮進等諸人,異於該房,其時不能周旋,實與臣等同,而臣等則敍復如舊,彼諸人尙在削黜中,不但臣等之歉愧,朝家用法,恐不當班駁,故敢此仰達矣。上曰,業欲下敎矣,趙榮進等,特放給牒,可也。出擧條樂純讀奏雨澤狀啓。上曰,松留牢實,而北伯得人矣。鳳漢曰,昨年堤堰申飭,而到今年有其效矣。上曰,門黜罪人趙榮進·金魯鎭·李萬恢·李商芝·李蓍建·鄭述祚,竝放送給牒。出榻敎鳳漢曰,全羅監司元仁孫,以羅里舖貿麥於沿海事,成節目報備局,故已令依此施行事題送,而濟州三邑米代涼藿等雜物,每每愆期不送,以致本舖作穀之後時。此不可不嚴立科條,此後如有未及輸送者,則勿論多少,該邑地方官解由拘礙事,定式分付,何如?上曰,依爲之。出擧條鳳漢曰,戶判有欲稟定事,而未得入侍,故仰達矣。廣興主簿趙衡重,纔移濟用主簿,而該倉方有釐正事,姑令仍任前職,何如?上曰,依爲之。出擧條鶴宗曰,物故罪人得輿,以告者,徑斃杖下,則東呂·址淳之窮覈,自是次第事,而酌處之命,雖出於聖上好生之德意,其在鞫體。不可不嚴覈,請還寢東呂·址淳等還配之命,更令王府嚴鞫得情。上曰,勿煩。出擧條鶴宗曰,太丁凶逆,前古所無,今旣正法,少洩輿憤,而罪人者斤萬,旣聞太丁陰慘叵測之說,不卽發告,私相傳說,知情不告,自有其律。今此酌處之命,雖出於聖上好生之德意,而其在鞫體,不可不嚴覈,請還寢罪人者斤萬酌處之命,更令王府嚴鞫得情,快伸王章。上曰,勿煩。出擧條上曰,噫,衰老之君,不憚其憊,猶命次對,而無故行公,臺臣擧皆違牌,事之寒心,莫此爲甚,不可循例踏下,問備而止。大司憲韓光會罷職,其他臺臣,竝施以不敍之典。入侍臺臣儒臣,視若循例,或只謄故紙,或默默不言,設置三司之意焉在?不可無飭,竝罷職。出傳敎上曰,翰圈旣已命下,違牌翰林,竝用卽爲付職,牌招察任,其令當日擧行。出傳敎樂純讀奏各道放未放狀啓。諸臣以次退出。
丙戌五月十九日申時,上御集慶堂。都承旨入侍時,都承旨金華鎭,假注書安大濟,記事官洪彬·姜彝福,諸臣以次進伏訖。上曰,玉堂未及入來乎?華鎭曰,未及入來矣。上曰,玉堂誰也?華鎭曰,李在簡矣。上曰,修撰李在簡入侍。出榻敎大濟出去,李在簡入侍。上曰,京畿暗行御史金載順入侍。出榻敎大濟出去,金載順入侍進伏。上曰,潛往而潛來乎?載順曰,御史見身無益,故潛往潛來,而修書啓以來矣。上曰,奏書啓。載順讀奏書啓。上曰,本邑次知以納乎?載順曰,屯長積置仍出浦,邑邑例如此云矣。方以升斗未收,有督納者,而駄載負戴,方備納未收云矣。上曰,藥房入侍。出榻敎大濟出去,都提調金致仁,提調金陽澤,醫官方泰輿·許礈·李以楷·吳道炯·金孝儉·鄭允說·柳光翼,入侍進伏。致仁曰,午間,聖體更若何?上曰,一樣矣。致仁曰,夕水刺着實進御乎?上曰,然矣。進湯劑,醫官診候。泰輿等曰,脈候舒緩,左右三部一向調均,連有滑體矣。上曰,翰林謝恩莫重對答,淹置不傳,大抵此輩慢忽類若此,事之可駭,莫此爲甚,令該府處之。出傳敎上曰,屯穀,本邑次知以納,似宜矣。致仁曰,當初自營門出監官收捧,故似已成規例,而本官不爲次知矣。上曰,糧餉卽軍餉,固不重歟?初則寒心,仍靈城所奏,以將校差送,亦不實,故旣令自本官捧納,則何敢取便,而付於屯長乎?此則孟浪,尤甚於前。今因度支長所奏,最近一縣令,御史廉問,旣聞之後,不可不嚴治,況此乃軍需,而本官不爲親檢,一任屯長,亦涉寒心。當懲一勵百,而陰竹縣監申載文,令畿營決杖,當該屯長,聞下敎,今乃臨渴駄運,御史旣目覩,亦涉無據,令糧餉廳捉來重棍。此後一依新定式擧行,而依前任地守令,隨現禁錮五年。出傳敎上曰,戶判以此事推考,而申載文又爲決杖矣。上曰,所過處雨澤農形,何如?載順曰,麥農外,他農皆好矣,民皆以爲免凶矣。畓穀方茂茁,而有水根處尤好,無水根處,亦不至大乾矣。雨澤初十日,似不如京云矣。致仁曰,明日湯劑,亦依例煎進乎?上曰,依爲之。致仁曰,腰腿間痰候似退,而運用顯勝者,椒熨之效矣。連爲試之伏望。上曰,當連爲之矣。上曰,防築何處最大?致仁曰,洪州合德防築最大,而聞昨年,時牧使洪良漢,大段疎鑿云矣。上曰,濬川都廳及宣傳官一員入侍。出榻敎大濟出去,濬川都廳具敍五,宣傳官任嵂,入侍進伏。上命任嵂,汝往合德防築,摘奸形止而來可也。上曰,宣傳官給馬。出榻敎華鎭曰,翰圈有成命,而翰林未備三員,一員方在補外,惟在自上處分矣。上曰,洪彦喆乎?致仁曰,然矣,其時臣亦聞之,而無暇爲之,故未及擧行云矣。上曰,權管進賜,以藝館翰林,圈點而行,不亦靑靑乎?彦喆誰之族也?華鎭曰,故監司洪葳之傍孫矣。上曰,飭已行,雙靑權管洪彦喆,遞付京職,催促上來,其令卽爲擧行。出傳敎上曰,儒臣持警世問答入侍。出榻敎上曰,洪彦喆何間當上來乎?華鎭曰,道路旣遠聞是印交代處矣。上曰,洪彦喆爲人,好矣。致仁曰,善文之人,而少時以才童有名云矣。致仁曰,首相臨退時,有欲仰達而未及云,故敢達矣。俄者儒臣處分,仰認聖意,而儒臣與臺臣有異。頃日大臣,以筵席駁正,有日後之弊爲言,故已有新定式禁之矣。上曰,事甚怪異矣,儒臣或有駁正臺諫者矣。儒臣豈不太失乎?致仁曰,玉堂聯名駁正,而一儒臣則不可爲矣。華鎭曰,筵駁有禁令矣。致仁曰,儒臣或未及言,而處分先下矣。上曰,未鍊熟而然矣。洪檍爲人,佳矣。致仁曰,精明矣。上曰,初則以爲如何矣,久使之而見之,不然矣。致仁曰,文學精透矣。上曰,今聞大臣所奏,與臺臣不無差等,而亦莫聞慨然之斥。噫,憊臥中次對,決不若此,解見任。出傳敎上曰,吏判入來乎?華鎭曰,吏判三牌不進,參判入來云矣。致仁曰,吏判以疏本之未得上徹,若是三違,而何敢以自上處分,有所撕捱乎?上曰,此則沓沓矣。諸臣或有不可不伸廉隅處,而此則尤異矣,吏判誠固執矣。致仁曰,以通淸事爲引嫌,而非以向日處分,爲難安矣。上曰,人臣以義事君,若有參酌之事,則爲其君者亦宜量焉,而今吏判,朝者下敎三件,撕捱一件。分義所在,一件旣有毛將焉傅之敎,一件亦曰,尤無義意,則再牌不進,事體大不然,而況二牌三牌乎?分義國體,俱涉寒心,予雖憊臥,綱心不憊,不可一任固執,其在國體,何可循例處之?,吏曹判書鄭弘淳,下義禁府推考。出傳敎李亨逵持警世問答,入侍進伏。上曰,當此靜攝,一章酬應殆難,頃者呈告,因大臣所奏,旣有可捧者捧之敎。今吏判,其不捧可也,此則不無一番伸廉義者,而公車章奏杳然,於予雖便,亦非治世之事。此後因往事追撕捱者,昔則雖初職,無此例,而今則一墨書呈納,然後自謂高致,此等之類,一切勿捧。只目下情勢之果難便,撕捱之不可已者,官師相規之章,依例捧入,因此而聞。唐陽城,豈不云乎?覲親呈辭,皆留院云,此無古例,豈陽城之意,曾已下敎,覲親呈辭,豈可禁也?或不無榮親者,何聞之晩也?非孝理之義,此後依例捧入。出傳敎上曰,該房此後,不得一應退却,似難矣。上命持入覲親病親呈辭,命踏下。上曰,曾已諭,此亦孝理之道,近者其欲捷徑,辭單之規異焉。旣許捧入,此後覲親者,依前下敎,以覲親書呈事分付。出傳敎上曰,坐直承旨入侍。李潭入侍,內局諸臣先退。上曰,儒臣予初未知矣。近聞故將李弘述之孫云,予甚愴然矣。上下番儒臣,輪讀警世問答。上曰,承旨今始入侍,仰瞻,可也。潭曰,臣於二月後,今始入侍,而玉色敷腴,無異常時矣。命承旨讀警世問答。潭讀奏末節。上命書御製萊子奉兩親若是歡樂一篇,上曰,明日內局入侍,編次人同爲入侍。出榻敎諸臣以次退出。
上在慶熙宮。停常參·經筵。
藥房都提調金致仁,提調金陽澤,副提調金華鎭啓曰,伏未審夜間,聖體調攝,若何,痰候何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。雖比前日愈,大體則一樣矣。
中宮殿·惠嬪宮,藥房口傳問安。答曰,知道。
洪樂純啓曰,大司憲鄭光忠未肅拜,執義呂善應任所在外,掌令李之晦未肅拜,李宇喆在外,持平宋霮任所在外,崔光璧未肅拜,今日以監察茶時之意,敢啓。傳曰,知道。
洪樂仁以都摠府言啓曰,今日入直內三廳武兼禁軍及軍兵等,當爲中日習射,而雨勢如此,不得爲之之意,敢啓。傳曰,知道。
又啓曰,兵曹判書金尙喆,日事違召,尙不行公,事體極爲未安,卽爲牌招察任,何如?傳曰,允。
李潭啓曰,新除授藝文館檢閱洪彦喆,時在咸鏡道雙靑權管任所,斯速乘馹上來事,下諭,何如?傳曰,允。
又啓曰,吏曹判書鄭弘淳,牌招開政事,命下矣。參判洪樂性,一體牌招,何如?傳曰,允。
傳于李潭曰,飭已行,且有擧行事,吏判分揀,牌招開政。
有政。吏批,判書鄭弘淳進,參判洪樂性進。參議未差,右承旨李潭進,吏批啓曰,童蒙敎官李錫斗呈狀內,身病猝重,勢難察任云,依例改差,何如?傳曰,允。以李福源爲吏曹參議,鄭昌聖爲副應敎,具庠爲修撰,申大脩爲相禮,李憲洛爲掌樂主簿,朴相岳·成雲柱爲禁府都事,金漢老爲貞陵參奉,申光鼎爲宣陵參奉,李亨俊爲開城經歷,朴盛源爲春川府使,朱命一爲濬源殿參奉,廣興主簿趙衡重仍任事承傳,慶基殿參奉李奎應,思陵參奉蔡命千相換。
以承傳色口傳下敎曰,應敎望,校理李亨逵,除授頒布。
兵批,判書金尙喆病,參判李堣入直進,參議兪漢蕭未肅拜,參知趙德成病,同副承旨金龜柱進,副護軍金聖遇·李長燁·李光爀·李光燮,副司果洪檍單付。
傳于李潭曰,旣有副提學,應敎亦出,卽爲牌招察任,弘錄擧行。
傳于金華鎭曰,藥房入侍。
傳于李潭曰,摘奸宣傳官內局入侍,同爲入侍,昨夜雨來處近地,先爲狀聞事,分付畿營。
傳于尹得雨曰,坐直承旨入侍。
傳于洪樂仁曰,右相內局入直,承旨入侍,同爲入侍。
丙戌五月二十日卯時,上御集慶堂。藥房入診,編次人趙明鼎同爲入侍時,都提調金致仁,提調金陽澤,副提調金華鎭,假注書李東郁,記事官洪彬·姜彝福,編次人趙明鼎,醫官方泰輿·李以楷·許礈·吳道炯·金孝儉·鄭允說·柳光翼,以次進伏訖。致仁曰,夜間聖體若何?上曰,一樣矣。致仁曰,夜雨頗注,聖心悅豫當如何?上曰,果是大霈矣,無太過之慮乎?致仁曰,不然矣。上曰,宣傳官二員入侍。出榻敎東郁承命出召宣傳官進伏。上曰,汝馳往東西郊一里許,雨澤周洽與否,詳見以來也。上曰,宣傳官二員給馬。出榻敎上進御湯劑,命諸醫診候。泰輿曰,脈候左右三部調均,有滑體矣。命承旨讀御製訖。仍命編次人,校正諸臣,以次退出。
丙戌五月二十日申時,上御集慶堂。藥房入診,宣傳官二員同爲入侍時,都提調金致仁,提調金陽澤,副提調金華鎭,假注書李東郁,記事官洪彬·姜彝福,宣傳官閔光晉·金載仁,醫官方泰輿·李以楷·許礈·吳道炯·金孝儉·鄭允說·柳光翼,以次進伏訖。致仁曰,午間,聖體若何?上曰,一樣矣。致仁曰,宣傳官入來矣。命進前。光晉曰,東郊則雨澤周洽矣。載仁曰,西郊則水滿田疇,農民方移秧矣。上曰,可謂好雨知時節矣。命宣傳官先退。上進御湯劑,命諸醫診候。泰輿曰,脈候左右三部調均,有滑體矣。致仁曰,明日湯劑,亦依例乎?上曰,依。上曰,副提學何其違牌耶?應敎之違牌亦過矣。致仁曰,應敎則初拜東壁,故似然矣。華鎭曰,李亨逵特拜應敎,鄭昌聖入副應敎末擬受點,而自上有未經準職,則應敎望姑置之命,何以爲之乎?致仁曰,應敎則非準職矣。上曰,然乎?予未及覺察矣。上曰,特敎之下,副學則無端違牌,事體不然,應敎李亨逵,今者特除,意蓋深矣。不過一館陞次,則尤何若此?只推,竝更爲牌招,卽爲擧行,副應敎鄭昌聖,一體牌招。出傳敎上曰,坐直承旨與儒臣,持警世問答入侍。出榻敎仍爲退出。
丙戌五月二十日酉時,上御集慶堂。儒臣入侍時,副修撰李晉圭,右副承旨洪晟,假注書安大濟,記事官洪彬·姜彝福,以次進伏訖。上曰,今覽湖南伯與全羅右水使狀聞,龜山僉使卞相璧,所爲本事外,不能禁戢船格,使格軍任自亂斫,符同禁松監官,潛賣禁木而莫之禁。事之可駭,莫此爲甚,先罷後拿。加里浦僉使徐完碩,初以爭執,屬公以報,此已得體,其他禁松監官,格軍潛賣者,先査以報,非渠不職,況枉被其棍者乎?分揀,仍任別軍職,卽近侍衛者,事體異焉。故頃年李匡德爲湖南伯時,李馨遠,爲中軍望報,故乃遵古例,重推道臣,特遞中軍,而且僉使吳漢迪,直自決棍,亦古所無者,故重推帥臣。今者加里浦僉使,雖若龜山僉使,卽爲狀聞,可也。直爲決棍,禁令班班,則所坐重者,不施一棍,其能擧職者,與監官同而決棍,政令昏矣。不遵禁令,若是駭擧,頃雖重推,復有此事,則末世不遵命令,大損國體者,不可復爲推考。全羅右水使柳爀罷職,此非本事,乃爲國體。出傳敎上曰,坐直承旨誰也?晟曰,尹得雨矣。上曰,坐直承旨入侍。出榻敎上曰,莫重下敎,逐句煩稟,分義事體,其涉駭然,不可鄕諳而置之,右副承旨洪晟,遞差。出傳敎上曰,別軍職,以國之軍官,故例不得治矣,柳爀愚者矣。上命儒臣讀警世問答。上曰,李亨逵以何事而牌不進耶?得雨曰,東壁則異他,一番陳疏而出仕,古例矣。上曰,今日開望乎?得雨曰,新望三人,新通而已,又受點矣。上曰,承旨有闕代,禮曹參議洪樂仁除授,牌招察任,房順房。出傳敎諸臣以次退出。
丙戌五月二十日初更三點,上御集慶堂。承旨入侍,右相同爲入侍時,右議政金致仁,左副承旨洪樂仁,假注書安大濟,記事官洪彬·姜彝福,以次進伏訖。致仁曰,夕後,聖體若何?上曰,一樣矣。夕水刺進御幾何乎?上曰,少進而如前矣。上曰,噫,幾朔涔涔,禮莫能行,情莫能伸,抑鬱二字,亦歇後語爾。朝雖起,不過步席之內,欲見門窓之外,亦不能致。吁嗟,七十三歲,卽一枕席人,昨日若此,今日又若此,雖欲强以習步。左扶右倚,蹣跚特甚,以予之躁,其猶支撑,其雖不學,少有得於恒日操心而然。噫,仰覩寶鑑,君親雖曰,不同,忠孝本無二致。噫,歷觀往牒,予之此年,其亦異事,古雖有享年之君,末梢若是涔涔,枕席度日,予則曰,一人,昨冬步屧,不衰之人,不能運動其幾月,以子言之,其心若何,以臣言之,其心若何?於此心,予則曰,本無二致者也。況近日追慕轉甚,心不能耐,且兼有望雨之心,亦不弛,雖然予自笑者,諸臣之見予者,皆曰,比前差勝,此豈康復而然乎?晝夜堆臥,雖不能食,其便則便,故覽者若此,豈不可笑也哉?雖然,凡事雖若常節,不能起動,莫能伸禮,身豈不苦,心豈不鬱?今雖快愈,以予年言之,於子於臣,夢裏猶懼者,而噫,其君席上僅諭,其臣惟事高致,可勝嘆哉?氣猶支撑,故猶眷眷於國事。翰圈特命,申飭弘錄,因大臣筵奏,亦爲下敎,而因政官之過爲撕捱,兩日困我,因玉署之無端違牌,亦兩日受困。此豈三百年世臣,事七十三歲不能運動其君之義乎?徐命膺毫無撕捱之端,而牌中命字,視若古談,公然違牌爲事,李亨逵特除之後,擧祖下敎,身爲其孫,豈無感動之意,而鄭昌聖,不過新除東壁而然,旣弘錄中人,於東於西,有何過爲撕捱,雖常時,非古例,而一番違牌,容或可也,一牌再牌,不顧君自顧身,無乃詳其利而不顧義乎?古今天下,豈有此等之分義者乎?予則曰,此三儒臣一向違牌,將至於國不國君不君而國將亡矣。尤可駭者,其三人之眼,若想枕席衰君,決不敢若此,不可循例申飭,三儒臣,竝從重推考,卽爲牌招,其令待漏廳留宿,趁開門卽爲謝恩。昨日章疏下敎,其亦爲國之意,而聞此放恣又若此。若展禮之前,民隱陳章,君德輔導陳章外,大小章奏,一切勿捧,若此予見,多矣。欲呈辭單,以不緊之事,無益之語,添書以陳者多。雖此二件許捧者,一字辭意添書者,亦勿捧入。使靑丘諸臣,少知其君,若是之悶,不過若干下敎,而特召承宣,右相內局適入直,故召見洞諭。至追慕至難强之意,其豈待今日,近者御製,諸臣必也覩矣。抑何心腸,自行自止,一何若此?今見此敎,不爲動心,無臣節之目,予何惜焉?昨日兩司之違牌,其亦一串貫來,有臣若此,而若是支撑,豈不苦哉?豈不苦哉?惟我此心,陟降照臨,其乃祖乃父,亦有侍陟降之顔乎?呼寫及此,涕沾于躬,吁嗟,今日之臣,其或有此心否?出傳敎上曰,此乃承宣久不入侍,仰瞻,可也。樂仁曰,臣春間,以試官入侍,而今則玉色敷腴,已盡復常,不勝慶抃矣。上曰,予以臣下,必皆爲如此之言而果然矣。致仁曰,實然,故諸臣之言皆如此矣。上曰,徐志修謂我改少年矣。致仁曰,玉色有韶華,故其言如此矣。上曰,徐命膺誠古談,而視君命若尋常,過甚矣,予將欺渠矣。鄭昌聖則輕銳,而不重君命耶?致仁曰,誠過矣。上曰,予欺渠矣,仍命傳敎中改書以不顧義。致仁曰,以違牌事酬應,至夜旣已寫下傳敎,酬應甚多,恐聖候添傷矣,小臣不任區區憂慮矣。上曰,臣下等,若思諸葛亮之言,則可矣,此爲先帝至誠矣。特敎之下,若是違召,豈不慨然耶?上曰,今日臺諫,誰爲承牌耶?樂仁曰,無矣。上曰,今日聞此敎,少有人臣心腸,豈敢舊習?昨日新除授兩司在京者,待開門牌招察任。出傳敎上曰,向日漕運,善爲之矣。斫其木報外營,豈不爲善,而差使員事,不報可駭矣。致仁曰,一邊斫伐而報營,則好矣。以屢萬石載船,而中流折楫破機則誠罔措矣。旣已有報,徐完碩則盡渠道矣。上曰,徐完碩事然矣,而卞相璧事,勢或不得不然矣。致仁曰,上曰,如此等事,宜有定式矣。上曰,洪晟爲人,鄕諳而然矣。致仁曰,間或如此,然後可知上意矣。上曰,翰林何時當上來耶?彬曰,雙□□交代後,上來云矣。上曰,今聞雙靑權管印交代云,代差然後可以來,其代口傳擧行,卽爲下送。出傳敎諸臣以次退出。
上在慶熙宮。停常參·經筵。
巳時,日暈。
藥房都提調金致仁,提調金陽澤,副提調金華鎭啓曰,伏未審夜間,聖體調攝,若何,痰候何如?寢睡·水刺之節,亦何如?臣等不任區區憂慮,敢此問安。竝爲仰稟。答曰,知道。雖比前日愈,大體則一樣矣。
中宮殿·惠嬪宮,藥房口傳問安。答曰,知道。
洪樂仁啓曰,兵曹判書金尙喆,連日違召,無意行公,事體極爲未安,卽爲牌招察任,何如?傳曰,允。
傳于洪樂純曰,兵判入來,閫帥代,今日擧行。
傳于李潭曰,推考房承旨,持昨夜傳敎入侍。
傳于洪樂仁曰,肅拜臺諫入侍。
李潭啓曰,副提調徐命膺牌不進推考傳旨,今方捧入,而特敎申飭之下,如是違牌,終不出肅,誠極未安,更卽牌招察任,何如?傳曰,允。
備邊司薦望,以李柱國爲統制使。
兵曹口傳政事,雙靑權管洪禹達單付。
傳于李潭曰,政官已入來,承文院分館,卽爲擧行。若未卽行,則當下敎政院矣。
以承傳色口傳下敎曰,七十三,出牌矣,遲遲,催促。
又下敎曰,副學在家納牌,其使令,決棍百度。
藥房口傳啓曰,卽伏聞史官所傳下敎,不勝萬萬惶懍悶迫,來詣閤外,冒死求對,惶恐,敢啓。答曰,趙曮旣已嚴處,豈因渠而不服萬全湯乎?夕診,依前煎入。
有政。吏批,判書鄭弘淳進,參判洪樂性進,參議李福源進,都承旨金華鎭進。吏批啓曰,副提學今當差出,而擬望之人乏少,承旨竝擬,何如?傳曰,允。以李潭爲副提學,閔弘烈爲校理,安杓爲副校理,柳顯章爲右尹,金相翊爲禮曹參議。
有政。兵批,判書金尙喆進,參判李堣入直進,參議兪漢蕭病,參知趙德成病,同副承旨金龜柱進。以李宜濟·金光天爲五衛將,李樸爲訓鍊副正,鄭汝稷爲訓鍊都正,李漢豐爲忠壯將,田光勳爲全羅右水使,吳載熙爲訓鍊主簿,金景游爲昌德將,李柱國爲統制使,副司直李最中·洪晟單付。
以承傳色口傳下敎曰,承旨有闕代,權噵除授,牌招察任,房順房。
尹得雨啓曰,諸承旨有稟達事,請對矣。
又啓曰,玉堂上下番有稟事,請對矣。
傳于洪樂仁曰,承旨·玉堂請對,與藥院同云,其止之。
傳于洪樂純曰,承文院事擧行。
洪樂純,以弘文館言啓曰,本館新錄事,命下矣。今日齊會本館,而校理閔弘烈,修撰徐有良,俱爲在外,上來遲速,有未可知。依舊例與在京僚員,相議圈點,而未肅拜及不爲進參人員,竝卽牌招,以爲擧行之地,何如?
以承傳色口傳下敎曰,特敎之下,當直擧行遲緩,當直都事,爲先令該府處之,不能檢飭之判金吾,越俸一等。
傳于洪樂仁曰,政院下吏,只藉官員之勢,不知君父,牌去來,申飭。
以承傳色口傳下敎曰,在鄕之閔弘烈,豈可飛到?徐有良則新除矣。安杓·具庠·具㢞,不參於弘錄,三尺童子之所知,七十之君,豈可以此等事試之乎?副提學以下,從重推考,卽爲擧行。
又下敎曰,入於草記之儒臣,竝解見任,卽爲擧行。
以校理李在簡,副校理金載順禁推傳旨,傳于洪樂仁曰,如此之時,分義若是乎?如此之時,政院豈敢捧傳旨乎?卽爲牌招,牌去來催促,申飭。
以承傳色口傳下敎曰,七十三,欲畢爲之,館錄分館後,都堂錄,明日爲之,承文院揀擇,亦令卽爲擧行事分付。
傳于金龜柱曰,圈點其手撫之耶?何如是遲遲耶?催促。
以承傳色口傳下敎曰,七十三,古豈有分館館錄,況今年慶科乎?俾無遺漏事,申飭于兩處,盡爲之後,副學與博士,持而入侍。
傳于洪樂仁曰,承文院分館,卽今爲之,申時前,若未爲之則當下敎,此等之人,亦不知人君乎?
傳于洪樂仁曰,徐浩修弘錄,勿書名。
傳于金龜柱曰,承文院分館皆爲之云,速爲之,其令卽爲入覽,此等下敎,勿出朝報。
以承傳色口傳下敎曰,翰林倍道上來事,下敎矣。權管下去後當上來,南陽哨官,何時下去,而翰林上來也。若已下去,置之,如未下去,西北別付料中差之,今日內下送,俾令卽爲上來。
傳于金龜柱曰,承文院官員,似已擧行,而留待副學擧行後,同爲入侍。
傳于金龜柱曰,弘錄正書後,卽爲來詣。
傳于金龜柱曰,副學先爲入侍。
傳于尹得雨曰,右副承旨入侍。
傳于洪樂仁曰,夕入侍三大臣,同爲入侍。
以右承旨權噵牌不進罷職傳旨,傳于金龜柱曰,許遞。
以備忘記,傳于洪樂純曰,承旨有闕代,副提學李潭除授,牌招察任,房順房。
洪樂純以兵曹言啓曰,以承傳色口傳下敎曰,副學在家納牌,其使令,決棍百度事,命下矣。依傳敎,承政院命牌使令崔潤禧,決棍一百度之意,敢啓。傳曰,知道。
洪樂仁以備邊司言啓曰,赴燕使行弊端釐正節目,依筵中定奪,書入之意,敢啓。傳曰,知道。
洪樂純以義禁府言啓曰,前副提學徐命膺,咸鏡道甲山府投畀,當日卽爲擧行,至配所倍道押送事,命下矣。依例發遣府書吏,卽爲倍道押送配所之意,敢啓。傳曰,知道。
又以義禁府言啓曰,前副提學趙曮,咸鏡道三水府遠竄,卽爲倍道押送事,命下矣。依例發遣府書吏,卽爲倍道押送配所之意,敢啓。傳曰,知道。
又以義禁府言啓曰,龜山前僉使卞相璧拿處事,傳旨,啓下矣。卞相璧以稅穀領運差使員,時未上京,依例發遣府書吏,所到處拿來,何如?傳曰,允。
又以義禁府言啓曰,本府都事李星鎭,初因特敎,海南縣投畀,而又有拿處之命,故還爲拿囚矣。今此原情公事判付內,飭已行,分揀放送判下,發起一款,何以爲之?敢稟。傳曰,分揀。
敎摠戎使具善行書。王若曰,中宸起鼓鼙之思,方注隆眷,北城專鈐鎋之任,用錫殊章。敷心腹而寵命斯申,托爪牙而英才是藉。念摠營稍變其舊制,而擇帥蓋愼於後圖。鎭統三州關防,阨漢京而專撫,體均兩局機務,與籌司而同參。壯閫外控禦之方,保障斯係,兼轂下宿衛之責,安危所須。運値四百年昇平,寧忽繫苞桑之念,任重數萬兵總制。正須居笠轂之才。惟卿,系赫將門,望宿戎閫。鈐韜六世,克紹隴西之家聲,棨戟十年,屢變朔北之旌彩。胸藏豹略,機變賾八門之奇,手握虎符,聲望叶萬夫之長。居家勵布衣之操,廉雅自持,有孫侈禁臠之榮,休戚與共。曾置騎省之崇秩,旣著秉公之譽,特解訓局之重權,暫副就閑之願。顧今時無過人者,而此任當屬子乎?玆授卿以摠戎使,卿其懋殫令猷,祇服明命,軫周家克詰戎之策,修軍政於隳廢之餘,紆漢壇卽拜將之恩,勉臣節於緩急之際。歷試諸閫,因知諳鍊者多,屹若長城,無孤眷倚之篤。畿甸之凋殘方甚,想多宿弊之可釐。鍊臺之紀律更申,宜懋來效之丕著。於戲,摠三輔而專責,卿須勉哉,屬一面而委毗,吾何憂也?式殫殉國之悃,用副分閫之望,故玆敎示,想宜知悉。修撰李性遂製進。
丙戌五月二十一日辰時,上御集慶堂。藥房入診入侍時,都提調金致仁,提調金陽澤,副提調金華鎭,假注書李東郁,記事官洪彬·姜彝福,醫官方泰輿·李以楷·許礈·吳道炯·金孝儉·鄭允說·柳光翼,以次進伏訖。致仁曰,夜間,聖體若何?上曰,一樣矣。致仁曰,近來連試椒慰之法乎?上曰,連試之矣。上進御湯劑,命諸醫診候。泰輿曰,脈候左右三部,一向調均矣。上曰,徐命膺,只爲其子而忘其父矣。昨日下敎之後,何欲違牌乎?此是固執耶?致仁曰,命膺本無情勢而違牌,怪矣。上曰,李最中則果出而主圈耶?致仁曰,李最中·鄭存謙,皆再次爲之矣。上曰,李最中與鄭存謙同云,今除無益許遞,其代行副司直趙曮除授,牌招察任。出傳敎諸臣以次退出。
丙戌五月二十一日辰時,上御集慶堂。刑房承旨·兩司同爲入侍時,右副承旨洪樂純,假注書安大濟,記事官洪彬·姜彝福,大司憲鄭光忠,掌令李之晦,持平崔光璧,正言安聖彬·李鎭復,諸臣以次進伏訖。上曰,徐命膺必有人所不知而自引義者,不然,豈敢違逋於昨日下敎之後乎?上曰,副提學徐命膺,爲先遞差,其代行副司直李最中除授,牌招擧行。出傳敎上曰,昨夜下敎中,有錯誤者,其餘一儒臣,亦有過中之敎,添刪以下。其中二字,不覺歉然者,無德徒壽,已切媿恧,雖行語間宜審,下敎中君德二字,更以勉君頒布。出傳敎上曰,不緊章雖禁,在職爲親陳章者,一例捧入。出傳敎上曰,昔人云,不動於諸葛表,非忠臣,不動於李密表,非孝子。噫,予雖衰矣,不忍墜國體,三儒臣申飭,豈待多費?而噫,追慕憧憧,慷慨亘中,兼付予意。徐命膺之違牌,萬萬可駭,況昨夜下敎於相臣者,察已盡矣。亦開其路,則尤焉敢若此?自私其子,不顧其君,自犯三字之目,以故重臣徐宗玉爲父,豈忍爲此?此正昨夜所謂其祖其父侍陟降之敎者也,誠可謂爲命膺而準備也。將欲下敎,而臺臣將入侍,近者臺閣寥寥之時,宜添一罪,亦傅公議,爲先只諭于此。出傳敎上曰,臺臣無可爲之事,故不爲處分,而待臺臣之議耳。上曰,校理金載順,勿爲牌招。出榻敎上曰,大司憲同爲入侍。出榻敎光忠·之晦·光璧曰,物故罪人得輿,以告者,徑斃杖下,則東呂·址淳之窮覈,自是次第事,而酌處之命,雖出於聖上好生之德意,其在鞫體,不可不嚴覈,請還寢東呂·址淳等還配之命,更令王府嚴鞫得情。上曰,勿煩。出擧條又曰,太丁凶逆,前古所無,今旣正法,少洩輿憤,而罪人者斤萬,旣聞太丁陰慘之說,不卽發告,私相傳說,知情不告,自有其律。今此酌處之命,雖出於聖上好生之德意,而其在鞫體,不可不嚴覈,請還寢定配罪人者斤萬酌處之命,更令王府嚴鞫得情,快伸王章。上曰,勿煩。出擧條又曰,前副提學徐命膺,旣以行公之人,方有館錄擧行之命,則無他情勢,固當承膺,而況玉候連在靜攝之中,深夜下敎,十行懇惻,孰敢不惶懍感蹙,而一向違傲,少無動念,分義事體,俱涉寒心,請前副提學徐命膺,亟施削黜之典。上曰,所啓雖得體,聞昨夜下敎,雖豚魚,庶可感涕。徐命膺其誰,而焉敢若此,此人不懲,他何言哉?甲山府遠竄。出擧條又曰,臣等俱以無似,猥忝言地,敢以前副提學徐命膺事,粗效一日之責矣。聖敎至嚴,乃有甲山府投畀之敎,臣等擬律不審之失,著矣。其何敢晏然冒居乎?請命遞斥臣等之職。上曰,雖有差等,律則無異,旣擧其職,何過撕捱?勿辭,亦勿退待。出擧條又曰,新除授執義呂善應,時在京畿開城府經歷任所,掌令李宇喆,時在全羅道全州地,請竝斯速乘馹上來事,下諭。上曰,依啓。出擧條聖彬·鍾復曰,罪人天大之窮凶情節,昭載於乙亥鞫案,至今全保首領,終是失刑之大者。旣拿旋配,雖出於聖上好生之德,此等凶徒,決不容一向涵貸,請還收鍾城府爲奴罪人天大酌處之命,依律處斷。上曰,勿煩。出擧條又曰,新除授大司諫李基敬,時在全羅道全州地,司諫李行源,時在京畿陽智地,獻納南彦彧,時在全羅道井邑地,請竝斯速乘馹上來事,下諭。上曰,依啓。出擧條上曰,崔光璧精矣,嶺南人乎?晟曰,然矣。上曰,誰之子孫也?晟曰,故監司偉之子孫矣。上曰,李鎭復今已長大矣。上曰,經翰林則似入玉堂矣。安聖彬經翰林,而且是玉堂之子矣。李之晦曾入館錄乎?樂純曰,未入矣。上曰,中官田宗性,莫重謝恩,掩置不奏,敢曰,纔到,尤涉倨慢,下義禁府處之,過一朔後勘律。出傳敎上曰,李最中一番後撕捱,爲規例矣。上曰,徐命膺之子甚輕銳矣。其子與弟向日事,皆其父兄之所敎也,徐浩修,非矣。犯三字則旣敎以無臣節矣,當扶其父而不使違牌,可也。予以敎以京畿倍道者,頗待渠矣。上曰,今番堂錄中,徐浩修勿爲擧論。出傳敎上曰,今番新除臺臣,下諭後過限者,薇垣長外,政院直捧禁推傳旨。出傳敎上曰,君臣分義,無所逃於霄壤,徐命膺以徐宗玉之子,纔爲提調,其君雖僅運動,其猶涔涔,今者處分,渠自知矣。甲山深域,其果穩睡乎?其若便睡,誠可謂忘君,此非予孤命膺,命膺寔負予矣。吁嗟,其父,今侍陟降,聞何敎亦何奏乎?於忠於孝,可謂掃盡矣。是誰之咎,衰耗不能導率之致也。雖處分,心切自恧,以此觀之,文勝之弊,可見矣。無忠孝而文勝,至於何境?噫,今諸臣,少知七十三歲涔涔之君,昨聞此敎,放恣若此,無嚴若此,不可尋常處之,當日內卽爲擧行。出傳敎上曰,人君雖衰,處分其可碌碌,副提學有闕代,政官牌招開政擧行,待下敎牌招察任。出傳敎上曰,翰圈旣申飭,雙靑權管交龜後,翰林洪彦喆,其令倍道上來。出傳敎上曰,藥房入侍。諸臣以次退出。
丙戌五月二十一日午時,上御集慶堂。承旨入侍時,右副承旨洪樂純,假注書安大濟,記事官洪彬·姜彝福,以次進伏訖。上曰,副學承牌耶?注書知入。賤臣出去入奏曰,牌不進云矣。上曰,今聞趙曮,在家不進云,以此心入侍,何以瞻予?若徐命膺,不思其父,一任其志。噫,昨聞此敎,臣何敢若此?雖欲奏陟降之心,未能,陟降昭昭,徒守無謂固執,何顔入廟拜其父乎?另加嚴飭,使一隅靑丘,有君有臣。出傳敎上曰,固執矣,不可不處分矣。上曰,國之所以爲國,君之所以爲君,卽紀綱,趙曮之無端違牌,萬萬可該。旣處分於命膺,不處分於趙曮,則曰有國曰有臣,更思之,其待承牌,國將亡矣。曮三水府遠竄,卽爲擧行,與命膺至配所,倍道押送,京畿倍道下敎,勿施。出傳敎上曰,趙曮·徐命膺,今日內踰京畿地方。諸臣以次退出。
丙戌五月二十一日酉時,上御集慶堂。副提學入侍時,副提學李潭,同副承旨金龜柱,假注書安大濟,記事官洪彬·姜彝福,諸臣以次進伏訖。上取覽館錄,命副提學持入圈冊。李潭出去持入,上取覽,李潭先退,上命承文博士入侍。出榻敎大濟出去,召入博士李穦入侍,上取覽槐圈。李穦先退,命藥房入診。領·左相同爲入侍。出榻敎都提調金致仁,提調金陽澤,副提調金華鎭,醫官方泰輿·許礈·李以楷·吳道炯·金孝儉·鄭允說·柳光翼,領議政洪鳳漢,左議政金相福,入侍進伏。致仁曰,午間,聖體若何?上曰,一樣矣。致仁曰,夕水刺進御乎?上曰,進之而稍勝矣。進湯劑。上曰,莃薟丸,今日則已盡進御矣,更製以入,可也。致仁曰,過服則恐有泥滯之慮矣。諸醫以次診候。泰輿等曰,脈候一向舒緩,左右三部調均,連有滑體矣。鳳漢·相福曰,聖體漸臻康復,臣等每入侍瞻望,不勝萬萬慶幸矣。上起步二間,步履堅固。泰輿等曰,比前尤顯勝矣。致仁曰,自此漸加將攝,則日日漸勝矣。鳳漢曰,步履漸益如常矣。上曰,以今見之,莫重處,似不可如意伸禮,而至於御輦則可爲矣。鳳漢曰,然矣。上曰,徐命膺往甲山,而想思予矣。鳳漢曰,臣等實未曉其意矣。上曰,徐命膺爲好名,而趙曮之在家不進,其亦固執矣。試見今之下敎,人臣豈可不動乎?鳳漢曰,趙曮雖病,豈不承牌?而問之則以徐命膺之不當弘錄,故亦難於出當而不入云矣。上曰,向日伈伈,故召太學守僕,而使之奏其聲,館儒聞之,想以予之已盡差復而有科矣。鳳漢曰,臣等亦自外聞之,而士子輩亦似以爲有科矣。上曰,不勝沓沓,自內扶杖而行,則好矣。致仁曰,漸次如此,則不日當康復矣。鳳漢曰,昨日所下傳敎,固知非怒之敎,而臣等聞之,不勝抑塞矣。臣等誠哀痛,而實愧洪樂純矣。上曰,爲宗國如此,而臣下不體矣。上曰,李鎭復·安聖彬,初則違牌而終承牌矣。致仁曰,然矣。上曰,堂錄,明日當爲之乎?鳳漢曰,可以爲之矣。上曰,廣取而果善爲之矣,李潭誠不偶然矣。不使予用心,可謂智矣。鳳漢曰,然矣。上曰,明日當有增減者乎?鳳漢曰,其官或有嬴縮,而大體則當依此爲之矣。上曰,李復祥亦遺矣。鳳漢曰,以當年登科故不入,而堂錄則當入矣。上曰,好矣。上曰,李鎭復可入,而爲之後,使之少休,則好矣。上曰,槐圈揀擇,明日亦當爲之乎?鳳漢曰,然矣。鳳漢曰,李奎緯·李崇祜,亦當爲之人,而姑不入於館錄中,後當爲之矣。上曰,李崇祜精矣,眞玉堂材也。李亨逵近間使之讀書,則知其有文學矣。相福曰,聖上軫念新豐府院君,家而後孫只有數人。張錫觀,因下敎除職,而亦方遭故,張門之凋殘,極矣。府院君之考故判書張雲翼,名節勳勞,著稱於世,朝家賜諡,而貧未延受。其玄孫震煜,方奉其祀,旣是進士,年近六十,尙未得一命。府院君子孫,姑無年長者,則特命收錄此人,俾其家得沾官祿,實合於終始軫念之聖意,故敢此仰達矣。上曰,昔年仰聞慈聖下敎,一欲下敎,聞領相所奏,有張錫觀除職之命,仍令買給第宅。今聞其人遭故,因此而聞其先代判書張雲翼,旣已賜諡,宣諡渺然,其奉祀孫,年近六十云,令該曹待窠,爲先卽爲懸註調用。出擧條諸醫先退。上曰,金敎材入於應敎望矣,年今幾何耶?陽澤曰,年方四十九矣。上曰,年已多矣,其爲人頗似弱矣。鳳漢曰,本來殘弱矣。上曰,曾入於揀擇時乎?陽澤曰,然矣。上曰,其父事,非渠之故,且已伸釋矣。年前以金敎材事,有所下敎,今則盡釋然矣。渠當安意供仕,使渠知之,可也。上曰,卿之兄奉祀者誰也?陽澤曰,臣兄無子,以臣長子繼后,不幸無子而早逝,又爲繼后矣。上曰,此爲先卿之孫乎?陽澤曰,爲曾孫矣。致仁曰,提調之長子爲出繼者,又爲繼后,此於故重臣,當爲曾孫矣。上曰,提調之少子,亦佳矣。致仁曰,此是夏材,而年前爲小科,文藝亦夙成矣。上曰,光城奉祀孫,今在何處耶?鳳漢曰,光城奉祀孫,卽金斗秋,而曾爲安山倅,作散已久矣。上曰,其人似太善矣。鳳漢曰,不然矣,外貌似未了了,而實爲善治郡矣,人多謂當任難治處矣。相福曰,此是臣之族屬,曾與同隣,熟知其人矣。貌則疎愚,而聰明絶人,亦有吏才矣。致仁曰,聞其表裏大異,其官能善治矣。上曰,提調之幾寸親乎?陽澤曰,六寸孫矣。上曰,金斗秋,予以爲太善矣,卿以爲如何?陽澤曰,威顔咫尺,何敢循私仰達乎?其爲人,內外各異,其官行事,亦多條理,誠如大臣所達矣。上曰,今聞諸臣之奏,予心始快釋矣。上曰,前郡守金斗秋,作散已久,令該曹待窠調用。出傳敎上曰,故判書金鎭圭,非徒戚臣,與予廚院摠府,同事昔年,圖寫都監,一體周旋,深知斷斷爲國忠心,末梢留章侍湯時,予亦目覩而尙今思焉。晩後所得之子事予,而官至崇品,可見樹蔭之理。頃年守禦使兄星澤小科時,予雖未見,慈聖每稱一欲問其奉祀。今日乃聞以重臣子爲後,而有曾孫云,心甚愴然于今,七旬乃聞,其亦晩矣。令該曹懸註調用,以示予不忘昔年之意。出傳敎陽澤曰,聖敎至此,感結幽明,臣不知其死所矣。致仁曰,此於提調,卽曠世異數,其感泣當無極矣。諸臣以次退出。
上在慶熙宮。停常參·經筵。
藥房都提調金致仁,提調金陽澤,副提調金華鎭啓曰,伏未審夜間,聖體調攝,若何,痰候何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。雖比前日愈,大體則一樣矣。
中宮殿·惠嬪宮,藥房口傳問安。答曰,知道。
洪樂純啓曰,大司憲鄭光忠,掌令李之晦,持平崔光璧呈辭,執義呂善應,持平宋霮任所在外,掌令李宇喆在外,今日以監察茶時之意,敢啓。傳曰,知道。
傳于李潭曰,堂錄已爲之,儒臣多窠,政官牌招開政。
有政。吏批,判書鄭弘淳進,參判洪樂性進,參議李福源進,右承旨李潭進。吏批啓曰,玉堂闕員,今當差出,而擬望之人乏少,相避竝擬,何如?傳曰,允。以金漢耆爲校理,鄭厚謙爲副校理,宋志淵爲副校理,李復祥·李得一爲修撰,洪龍漢爲副修撰,鄭宲·尹得養爲同經筵,李秀得爲兵曹參議,李徵中爲掌樂正,金履坤爲童蒙敎官,蔡遵恭爲濟用主簿。
兵批,判書金尙喆病,參判李堣病,參議兪漢蕭病,參知趙德成入直進,右承旨李潭進,副司直權噵單付。
傳于李潭曰,今日下批儒臣,竝牌招察任。
傳于李潭曰,旣已申飭,則謝恩何其遲遲也?催促。
傳于李潭曰,若踰此時不謝恩,皆差權管,以此分付。
李潭啓曰,卽者副修撰李晉圭,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
傳于李潭曰,敎婦初來,敎兒嬰孩,新錄玉堂,命招已久,尙今寥然,宜飭於初,皆文兼差下,其卽爲謝恩。
兵曹口傳政事,文兼四單,鄭厚謙·李得一·李復常·洪龍漢。
修撰李鎭復牌不進傳旨,以承傳色口傳下敎曰,特敎之下,何敢若是?只推。草芝僉使除授,當日內下直,時任僉使,遞付京職。
傳于金龜柱曰,草芝僉使門前擧行,到任日字,令道臣狀聞。
以承傳色口傳下敎曰,下諭前例,而今已日暮,尙今涔涔,可謂溺職,法講尙停,其君在靜攝之中,而如是泛忽耶?自覺寒心,溺職儒臣,從重推考。近地儒臣,政院卽爲下諭,在忠淸道儒臣,解見任,今日政,在京人擧行。
以承傳色口傳下敎曰,古則當爲者爲之,無撕捱之端者,初牌承牌者,見之多矣,近來此亦謬例。噫,七十三歲爲之前例,豈有之乎?如今番之易成,亦豈有之乎?其君雖衰,固執尙在,政官催促,卽爲擧行後,竝牌招二員,修省記入直,後當就寢。如是下敎之後,若有違牌之事,豈曰,有臣分乎?牌去來政院下人,初勿呼望。
以承傳色口傳下敎曰,萬古不知君父,徐命膺·趙曮也。趙曮之弟趙晙,下問之下,擧而仰對,都承旨解見任。
傳于金華鎭曰,都承旨先爲入侍。
以承傳色口傳下敎曰,都承旨,代參判洪樂性除授,牌招察任,房順房,三院副提調例兼。
傳于李潭曰,儒臣懸註,異於常例,未差代爲之。
有政。吏批,判書鄭弘淳進,參判洪樂性病,參議李福源病,同副承旨金龜柱進,以尹養厚·鄭象仁爲副校理,李獻慶·金魯淳爲修撰,尹師國爲副修撰,李榮祜爲司書,李奎緯爲正言,金純·崔日敏爲吏曹佐郞,李鎭衡爲宗簿正。
兵批,判書金尙喆病,參判李堣病,參議兪漢蕭病,參知趙德成入直進,同副承旨金龜柱進,副護軍鄭以崇,副司果鄭厚謙·洪龍漢·李得一·李復祥。
以承傳色下敎曰,今若牌招入直,則必致夜深,牌招立於門外,待開門謝恩後,仍爲入直。若知眼有七十三歲其君則承牌,不知七十三歲其君則違牌。
以承傳色口傳下敎曰,洪樂性爲承旨,洪樂仁許遞,其代副護軍李性源除授,房順房,待開門牌招察任。
李潭以承文院官員,以都提調意言啓曰,本院堂上,近甚苟艱,吏曹判書鄭弘淳,禮曹判書朴相德,刑曹判書趙明鼎,副司直尹得養,工曹參判金尙重,副司直鄭存謙差下,何如?傳曰,允。
又以弘文館言啓曰,本館下番,無他推移之員,不得已以上番姑降入直之意,敢啓。傳曰,知道。
金龜柱啓曰,明日次對,諫院無進參之員,正言安聖彬,待開門牌招,今日政新除授人員,待下批一體牌招,以爲推移入侍之地,何如?傳曰,允。
丙戌五月二十二日辰時,上御集慶堂。藥房入診入侍時,都提調金致仁,提調金陽澤,副提調金華鎭,假注書李東郁,記事官洪彬·姜彝福,醫官方泰輿·許礈·李以楷·吳道炯·金孝儉·鄭允說·柳光翼,以次進伏訖。致仁曰,夜間,聖體若何?上曰,一樣矣。致仁曰,莃薟丸畢服乎?上曰,已盡服矣。上進御湯劑,命諸醫診候。泰輿曰,脈候左右三部一向調均,而有滑體矣。上親書歲寒然後知松柏之後凋字,親授提調金陽澤曰,先卿之忠直淸簡,予誠思之矣。陽澤曰,臣伏蒙曠世恩數,今日又荷手書之賜,感結幽明,不知所進矣。致仁曰,故重臣之貞忠淸節,至今稱之矣。上曰,此後如有當窠,金斗秋卽除,可也,予欲見之矣。諸臣以次退出。
丙戌五月二十二日酉時,上御集慶堂。都承旨先爲入侍,藥房追後入診入侍時,都提調金致仁,提調金陽澤,副提調金華鎭,假注書金東郁,記事官洪彬·姜彝福,醫官方泰輿·許礈·李以楷·吳道炯·金孝儉·鄭允說·柳光翼,以次進伏訖。上曰,文兼幾窠乎?華鎭對曰,五窠矣。上曰,新玉堂違牌幾人耶?華鎭曰,四人矣。上曰,文兼作窠,卽爲單付。出榻敎上曰,曾徑翰林而入堂錄者誰歟?華鎭曰,趙晙·宋志淵矣。上曰,正言李鎭復,修撰除授,卽爲牌招察任。出傳敎上曰,藥房入侍。出榻敎東郁承命,出召都提調以下進伏。致仁曰,晩後,聖體若何?上曰,氣則一樣矣。但泄候頻數,是悶矣,致仁曰,李泰遠云,以萬全湯·建功湯遞進,則似好矣。上曰,萬全湯今姑停止,理中建功湯,依前方自明日煎入。出榻敎上進御湯劑,命諸醫診候。泰輿等曰,脈候一向調均,連有滑體矣。上曰,二十五日次對,進定於明日。出榻敎諸臣以次退出。
上在慶熙宮。停常參·經筵。
太祖康獻大王忌辰,齋戒。
藥房都提調金致仁,提調金陽澤,右承旨李潭啓曰,伏未審夜間,聖體調攝,若何,痰候何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。雖比前日愈,大體則一樣矣。
中宮殿·惠嬪宮,藥房口傳問安。答曰,知道。
以承傳色口傳下敎曰,今日傳香,致精爲之乎?昨日御製書兩件,一件內入,一件入于世孫宮,而紙衣而書標紙,承旨奉敎書以入,而內入件,先書以入。
洪樂純以都摠府言啓曰,今日入直內三廳武兼禁軍及軍兵等,當爲中日習射,而國忌齋戒相値,不得爲之之意,敢啓。傳曰,知道。
傳于洪樂性曰,翰林催促上來,翰圈卽爲之。
傳于金龜柱曰,昨日政玉堂草望入之。
傳于金龜柱曰,從當下敎,侍從單子,置之。
李性源啓曰,違牌人一竝敍用事,命下矣。新除授修撰洪檢,方在罪罷中,此與違牌坐罷有異,敍用傳旨,不得循例捧入,且以前任務安縣監,解由未出,何以爲之?敢稟。
傳于李性源曰,新除儒臣申飭,其令入侍。
李潭啓曰,副修撰李致中,依下敎來待矣。
傳于金龜柱曰,徐有元牌去來催促,與李致中,持警世問答,藥房入診,同爲入侍。
以承傳色口傳下敎曰,洪檢下敎,置之,其代徐有元除授,卽爲牌招,與李致中同爲入直。
傳于洪樂性曰,藥房入侍。
以承傳色口傳下敎曰,頃者已下敎,而敢若是,而今日請牌耶?中官誤傳,推考捧納承旨遞差,呈辭之人,上有七十人君而敢如此耶?付籤侍從案,承旨有闕代,禮曹參議金相翊除授,牌招察任,房順房。
傳于洪樂純曰,臺臣避嫌,入侍時爲之。
副修撰李晉圭疏曰,伏以,臣於直中,得接家信,則臣老母自昨夕,重患暑感,發熱惡寒,痰塞喘急,轉成癨氣,吐瀉交劇,諸證多般作苦,眞元漸就澟級,達曉辛苦,迄無分減。臣聞此報,心思焦灼,無以自按,當此聖候靜攝之辰,敢事瀆擾,固知萬萬兢惶,情私所迫,急於歸護,不得不陳章而出,擅離之罪,尤合於萬殞。伏乞聖慈,俯諒微懇,遞臣所帶職名,仍治臣任情之罪,以正綱紀,千萬幸甚,臣無任屛營祈懇之至,謹昧死以聞。踏啓字。
丙戌五月二十三日辰時,上御集慶堂。藥房入診入侍時,都提調金致仁,提調金陽澤,副提調洪樂性,假注書李東郁,記事官洪彬·姜彝福,醫官方泰輿·許礈·李以楷·吳道炯·金孝儉·鄭允說·柳光翼,以次進伏訖。致仁曰,夜間,聖體若何?上曰,一樣矣。致仁曰,寢睡·水刺之節,何如?上曰,如前矣。上進御湯劑,命諸醫診候。泰輿等曰,脈候一向調均,連有滑體矣。致仁曰,蔘苓茶,夕後煎進乎?上曰,可也。上曰,今日請牌者誰也?樂性曰,安聖彬·李奎緯矣。上曰,付籤臺臣誰耶?樂性曰,掌令李之晦,持平崔光璧矣。俄有請牌承旨遞差之命,而今日賓對,兩司不可不備,故政院請牌,而行公臺諫呈辭,則例也。上曰,臺臣昨已入侍,今日何待牌招也?樂性曰,付籤之罪名甚重,故敢此煩達矣。憲府則長官旣入侍,下位則不必疊入,而呈辭,則例也。上曰,憲府付籤臺臣,拔之。出榻敎上曰,今聞旣已入侍呈辭,已涉過矣。況次對特敎之下乎?李奎緯曾經臺臣,無他撕捱之端,則旣承批,待開門謝恩,事體當然,而一例不進,其涉寒心,呈辭未謝恩不入侍臺臣,依下敎擧行,或呈辭或未謝恩臺臣,則其所請牌,不是異事,承旨遞差,下敎置之。若此其代,非所可論,金相翊承旨下敎,勿施,仍任前職,旣察本事,何敢撕捱?當該承旨,牌招察任。出傳敎上曰,當該承旨誰耶?樂性曰,金龜柱矣。上曰,莫重次對,兩司不可不備,李獻慶,正言除授,卽爲牌招入侍。出傳敎上曰,下敎誤傳當該中官,爲先從重推考,其下敎勿施。出傳敎上曰,大臣·備局堂上來詣閤外。出榻敎諸臣以次退出。
丙戌五月二十三日辰時,上御集慶堂。大臣·備局堂上引見入侍時,領議政洪鳳漢,左議政金相福,右議政金致仁,兵曹判書金尙喆,吏曹判書鄭弘淳,禮曹判書朴相德,開城留守金善行,行副司直徐命臣,大司憲鄭光忠,校理鄭象仁,左副承旨李性源,假注書安大濟,事變假注書丁志元,記事官洪彬·姜彝福,以次進伏訖。鳳漢曰,日氣漸熱,夜間聖體調攝,若何?上曰,如廁如昨日矣。鳳漢曰,幾次而腹中不關係乎?上曰,不至關係,而凡二次矣。鳳漢曰,水刺寢睡,何如?上曰,無所損矣。上曰,正言李獻慶,先入侍後謝恩。出榻敎鳳漢曰,李昌壽方在罷職未敍中矣。上曰,予欲問而未果矣,何時事乎?鳳漢曰,向來判金吾事矣。上曰,久未見矣。上曰,前判書李昌壽敍用,仍差備堂。出傳敎上曰,注書出去,正言入侍。李獻慶進前曰,臣於禁直之中,伏承諫者除旨,而繼有入侍之命。嚴畏分義,不敢違越,冒沒登筵,而第臣曾經亞諫,則不得爲正言,自是院規,揆以法例,臣何可一刻仍冒於臺次乎?請命遞斥臣職。上曰,此乃卽予錯認,臺例則然矣。依啓。出擧條上曰,此是善文人矣。鳳漢曰,然矣。致仁曰,父子善文矣。上曰,玉堂上番誰也?鳳漢曰,鄭象仁矣。上曰,似於曾前有才操矣。致仁曰,曾前象仁之四寸景仁,爲臺諫而非象仁矣。上曰,果是鄭景仁矣。上曰,予初錯認下敎,故旣遞今職,而前正言李獻慶,仍復授前職,其令入侍。光忠曰,伏以,臣於赴闕之後,伏見下政院傳敎,有呈辭人付籤之命,臣不勝警惶悚蹙之至。第臺臣不入闕,則輒以呈辭,呼望於政院者,自是前例,臣亦近日呈辭中一人,其不可倖免者,決矣。且昨日次對命下之後,臣忝叨長官,先以進參言送,則憲府下僚之,以呈辭爲望,其勢固然。今聞兩下僚入於現告中,緣臣進參,移罪僚臺,延及喉院,以此以彼,何敢一刻苟冒於臺次乎?請命遞斥臣職。上曰,旣知本事,憲府已有分揀,以此自嫌,無乃太過乎?勿辭,亦勿退待。出擧條上曰,注書出去,修撰李獻慶,持警世問答入侍,賤臣出去召入,李獻慶入侍。性源讀奏開城留守金善行敎書。上曰,代撰王言,何等重也,而曾已申飭,今敎文過爲浮張,其令他知製敎製進,亦已下敎,則何敢循謬例?此後知製敎,直自藝文館啓下事,更爲申飭,一洗謬習。上曰,趙暾上來乎?鳳漢曰,上來矣。相福曰,連參候班矣。致仁曰,爲同敦寧矣。上曰,行公乎?致仁曰,別無可以行公之事,而肅謝則爲之,久矣。上命鄭昌順,特除正言。性源曰,方在罷散中,故亦不入玉堂望矣。上曰,果然矣。昨見政目,多用舊望,可知其苟艱矣。鳳漢曰,此平安兵使李章吾狀啓也。以爲,昌城張太範事,專在於錢之落江仍載與否,則朔州府使柳知重當初所報,旣涉未詳,今此査報,錢之去處,亦甚矇然。莫重邊情,如是疎忽,不可無警,令廟堂稟處爲請矣。此雖與地方官有異,所報未詳之失,不可無警,亟施推考,何如?上曰,依爲之。出擧條鳳漢曰,禮曹參議金相翊,廣州解由,未及出云矣。上曰,解由句拘,可也。鳳漢曰,當初檢擬時,不審之失則有之,銓官推考,何如?上曰,依爲之。出擧條上曰,徐命膺極非矣,而容或可也,趙曮則無義意矣。望八其君,方在靜攝,不能行步,士大夫勿爲太自重,可也。象仁曰,修撰金魯淳在外,而齋戒之故,不得下諭矣。上曰,在何處耶?象仁曰,在其弟普淳扶安任所,而以親病下往矣。上曰,今聞儒臣下諭未及請,事勢固然,勿推。在外儒臣,與宋志淵無異,一體解見任,違牌人,一倂敍用,其代洪檢除授,副修撰許遞,代李致中一體敍用除授,竝牌招察任。上曰,洪檢在京乎?性源曰,然矣。性源讀奏修撰李晉圭疏。上曰,予果許捧此等疏矣,命踏下。上曰,李致中爲人精詳,甚佳矣。諸臣以次退出。
丙戌五月二十三日申時,上御集慶堂。藥房入診入侍時,都提調金致仁,提調金陽澤,副提調洪樂性,假注書李東郁,記事官洪彬·姜彝福,醫官方泰輿·許礈·李以楷·吳道炯·金孝儉·鄭允說·柳光翼,以次進伏訖。致仁曰,晩後,聖體若何?上曰,一樣矣。上進御湯劑,命諸醫診候。泰輿等曰,脈候一向調均,有滑體矣。致仁曰,明日湯劑,亦依例乎?上曰,依。藥房先退,命避嫌臺臣入侍,儒臣及他承旨入侍。出榻敎東郁承命出召,掌令李之晦,持平崔光璧,修撰李致中,副修撰徐有元,同副承旨金龜柱進伏。兩臺臣進前啓曰,臣等俱以無似,濫叨見職,怵分畏義,黽勉出肅,猥登法筵於逖違之餘,仰覲耿光於靜攝之中,涯分踰矣,榮感極矣。今當次對之日,敢有違傲之意,而長僚旣已進參於下位,例有呈辭,故臣等不果循例爲之矣。卽伏聞聖敎截嚴,付籤有命,臣等相顧兢惶,措躬無地,雖因承宣之陳達,旋蒙反汗之恩命,而揆以廉義,終難冒膺,豈可一刻晏然於臺次乎?請命遞斥臣等之職。上曰,旣諭都憲,已知事實,其所撕捱,其涉過矣。今日事勢,亦雖固然,旣有兩臺,亦已行公,則無端闕啓,非申飭之意。目今氣雖益苶,欲擧綱紀,隨事飭勵,則其於此不能擧職,臺臣宜自知也。勢難假借,依啓。出擧條上曰,李之晦措辭,避嫌之際,能安詳矣。命承旨·儒臣,輪讀警世問答訖。諸臣以次退出。
上在慶熙宮。停常參·經筵。
太祖康獻大王忌辰。
藥房都提調金致仁,提調金陽澤,副提調洪樂性啓曰,伏未審夜間,聖體調攝,若何,痰候何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。雖比前日愈,大體則一樣矣。
中宮殿·惠嬪宮,藥房口傳問安。答曰,知道。
傳于金龜柱曰,開城留守金善行,內局同爲入侍。
李性源啓曰,大司憲鄭光忠式暇,執義呂善應,持平宋霮任所在外,掌令李宇喆在外,掌令一員,持平一員未差,今日以監察茶時之意,敢啓。傳曰,知道。
傳于洪樂性曰,藥房入侍。
傳于李性源曰,下諭儒臣,如已上來,牌招入直。
金龜柱啓曰,禮曹參議金相翊,除拜後過三日不爲出肅,依定式推考警責,仍卽牌招察任,何如?傳曰,允。
兵曹口傳政事,副司直金華鎭。
敎開城府留守兼管理使金善行書。王若曰,陪京重屛翰之任,地望竝尊,朝廷揀保釐之賢,廟議咸屬。如欲與我共理,其將捨卿伊誰。惟卿,聰敏精詳,文雅愷悌。名閥克紹,爭說鳳毛之有譽,華貫早揚,可見驥足之方展。當朝而正笏委佩,溫乎有吉色詳儀,遇事而破的中機。濟之以通才周識,海藩澄淸之轡,憯往歲施措之未終,燕塞氷霜之軺,念近日賢勞之足尙。眷管營雖稱閑局,而留務必藉重戒。山河有控衛之形,殆同西漢三輔,民俗競駔儈之利,矧惟舊殷庶頑。畀故都鎭捨之權,事面自別於方岳,贊備局機務之要,地分無間於邇班。玆授卿以開城府留守兼管理使。卿其往愼乃司,毋孤予簡。將弧馬距踴之士,勿以時淸而忘虞,抑錐刀纖巧之民,使之風移而歸厚。苟一心務存於節省,伊百弊可期於彌綸。於戲,器遇盤錯之難,庶別利之有望,責寄鎖鑰之重,故注意之斯勤。往其欽哉,行且召矣。故玆敎示,想宜知悉。修撰李獻慶製進。
丙戌五月二十四日辰時,上御集慶堂。藥房入診,開城留守同爲入侍時,都提調金致仁,提調金陽澤,副提調洪樂性,假注書李東郁,記事官洪彬·姜彝福,開城留守金善行,醫官方泰輿·許礈·李以楷·吳道炯·金孝儉·鄭允說·柳光翼,以次進伏訖。致仁曰,雨後日氣蒸鬱,夜間,聖體若何?上曰,達夜穩睡,氣益勝矣。致仁曰,蔘苓茶進御乎?上曰,連服矣。上曰,今則行步時,不扶人而運動矣。致仁曰,行步若是差勝,可期不日復常矣。上進御湯劑,命諸醫診候。泰輿曰,脈候一向調均,有滑體矣。致仁曰,夕湯劑依例乎?上曰,依。命開城留守進前曰,予於松京,無憂矣,卿其往欽焉。善行曰,居留任重,敢不竭力。上曰,必恢恢爲矣。下往松京後,勸奬人才,可也。賜弓矢後,命松留先退。諸臣以次退出。
丙戌五月二十四日申時,上御集慶堂。藥房入診入侍時,都提調金致仁,提調金陽澤,副提調洪樂性,假注書李東郁,記事官洪彬·姜彝福,醫官方泰輿·許礈·李以楷·吳道炯·金孝儉·鄭允說·柳光翼,以次進伏訖。致仁曰,午間,聖體若何?上曰,比朝一樣矣。致仁曰,泄候,何如?上曰,差勝矣。上進御湯劑,命諸醫診候。泰輿曰,脈候一向調均矣。上曰,亞銓方有闕耶?致仁曰,方有闕矣。上曰,金華鎭,已付軍職乎?樂性曰,尙未付職矣。上曰,前都承旨金華鎭下敎,自覺其過,尙未付軍職云,令該曹口傳付軍職,以示予意。出傳敎上曰,儒臣持警世問答,與坐直承旨入侍。出榻敎東郁承命出召,承旨尹得雨,校理鄭象仁,修撰李獻慶進伏。命儒臣上下番·承旨·翰·注,輪讀警世問答訖。上曰,注書善讀矣。承旨曰,然矣。諸臣以次退出。
上在慶熙宮。停常參·經筵。
下直,淳昌郡守申景祖,龍岡縣令趙昌逵。
藥房都提調金致仁,提調金陽澤,副提調洪樂性啓曰,伏未審夜間,聖體調攝,若何,痰候何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢此問安。竝爲仰稟。答曰,知道。雖比前日愈,大體則一樣矣。
中宮殿·惠嬪宮,藥房口傳問安。答曰,知道。
以備忘記,傳于洪樂性曰,文兼鄭厚謙,校理除授,牌招入直。
傳于李潭曰,校理鄭厚謙,仍爲入直,夕入侍時入侍。
傳于洪樂性曰,藥房入侍。
李潭啓曰,副校理鄭象仁,以其親病,陳疏徑出,原疏纔入捧入矣。所當直捧禁推傳旨,而此與無端徑出有異,推考警責,何如?傳曰,允。
傳于金龜柱曰,俄欲下敎而未果,編次人只二人,承旨李潭,亦令同爲編次。
傳于李性源曰,摘奸宣傳官,其令明日入侍。
李性源以訓鍊都監言啓曰,依傳敎,陰竹屯長孫世德,決棍十五度之意,敢啓。傳曰,知道。
又以義禁府言啓曰,時囚罪人中官金致文原情公事,以不應爲私律勘處事,判下矣。特敎定律名者,草記勘處,已有定式。金致文,以不應爲私律,杖八十收贖,奪告身三等,放送,何如?傳曰,允。
丙戌五月二十五日辰時,上御集慶堂。藥房入診入侍時,都提調金致仁,提調金陽澤,副提調洪樂性,假注書李東郁,記事官洪彬·姜彝福,醫官方泰輿·許礈·李以楷·吳道炯·金孝儉·鄭允說·柳光翼,以次進伏訖。致仁曰,夜間,聖體若何?上曰,一樣矣。致仁曰,泄候,何如?上曰,昨夜則泄候快愈,似是蔘苓茶之效矣。致仁曰,然矣。上曰,行步倍勝於前矣,今日則執門環而起立矣。致仁曰,起立難於行步,而凡節若是顯勝,當不日復常矣。上進御湯劑,命諸醫診候。泰輿曰,脈候一向調均矣。上仍起步數間,命諸臣仰瞻。致仁曰,脚部運用,快勝於前矣。陽澤曰,踰閾時,脚部運用輕便矣。樂性曰,步履之際,玉體運用之節,如常矣。上曰,然乎?致仁曰,提調金陽澤,頃蒙異渥,欲上謝箋,而靜攝中,故不敢仰達矣。上曰,謝箋製進,可也。上曰,都承旨亦進參,今日文兼許參,可也。諸臣以次退出。
丙戌五月二十五日未時,上御集慶堂。藥房入診,校理鄭厚謙同爲入侍時,都提調金致仁,提調金陽澤,副提調洪樂性,假注書李東郁,記事官洪彬·姜彝福,校理鄭厚謙,醫官方泰輿·許礈·李以楷·吳道炯·金孝儉·鄭允說·柳光翼,以次進伏訖。致仁曰,午間,聖體若何?上曰,一樣矣。上進御湯劑,命診候。泰輿等曰,脈候一向調均,有滑體矣。致仁曰,蔘苓茶,夕間製入乎?上曰,依。上曰,今聞舊錄,只有應敎云,若此已除之人,必有呈辭者,旣示申飭許遞之意,予有深意。旣行公入直,其何計日?在外校理上來後,其令替直,其後依下敎捧傳矣。出傳敎命鄭厚謙進前。上曰,予欲使一番入侍,聽其讀書聲後,欲使休息矣。上曰,下番儒臣持警世問答,與坐直承旨入侍。出榻敎承旨金龜柱,校理尹師國進伏。命上番讀警世問答。上曰,初讀能善讀矣,命下番繼讀?上曰,下番誰耶?龜柱曰,尹師國矣。上曰,儒臣皆善讀,新錄善爲之矣。命承旨讀數板訖。上曰,曾諭予意於春坊,而今番其欲申飭,宜先此人,故有此命,而非予本意,初意則三文兼皆付前,勿令替直,以示飭勵之意。今聞應敎之外,無見窠,若此已除之人,必將紛紜,飭亦行,下諭儒臣上來後,其令替直,仍許解任,以示予爲幼年遂美心之意,初下敎置之,以此頒布。出傳敎上曰,近者雨澤尙閟,此心憧憧,其後猶有雨意,尙今杳然,頃者數寸之報此心豈解?日望其雨,今日之雨,非徒報尺,近者初得,雖然猶未霈然,此雨其果均霑否?爲先畿伯雨澤形止,其令隨報修啓,少紓予心。出傳敎諸臣以次退出。
上在慶熙宮。停常參·經筵。
藥房都提調金致仁,提調金陽澤,副提調洪樂性啓曰,伏未審夜間,聖體調攝,若何,痰候何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。雖比前日愈,大體則一樣矣。
中宮殿·惠嬪宮,藥房口傳問安。答曰,知道。
李性源以都摠府言啓曰,今日入直內三廳武兼禁軍及軍兵等中日習射,請出標信。傳曰,知道。
李潭以侍講院言啓曰,本院兼文學金載順,兼司書具庠,時無職名,令該曹口傳付軍職,何如?傳曰,允。
兵曹口傳政事,副司果金載順·具庠,單付。
傳于洪樂性曰,藥房入侍。
李性源以兵曹言啓曰,本曹佐郞洪纘海,身病猝重,累度呈狀,勢難行公,宿衛重地,不可久曠,今姑改差,何如?傳曰,允。
丙戌五月二十六日辰時,上御集慶堂。藥房入診入侍時,都提調金致仁,提調金陽澤,副提調洪樂性,假注書李東郁,記事官洪彬·姜彝福,醫官方泰輿·許礈·李以楷·吳道炯·金孝儉·鄭允說·柳光翼,以次進次訖。致仁曰,夜間,聖候若何?上曰,一樣矣。上進御湯劑,命諸醫診候。泰輿曰,脈候一向調均矣。上曰,雨澤今似周洽矣。致仁曰,然矣。上曰,摘奸宣傳官入侍。出榻敎宣傳官任嵂進伏。問合德防築疎鑿形止後,命先退。上曰,編次承旨及儒臣,持警世問答入侍。出榻敎承旨李潭,校理鄭厚謙,修撰尹師國進伏。命儒臣·上下番承旨,輪讀警世問答訖。上曰,上番初入而善讀矣。潭對曰,夙成矣。上親寫御製二句,仍授鄭厚謙曰,今以汝以儒臣入侍,此實料表矣。諸臣以次退出。
丙戌五月二十六日申時,上御集慶堂。藥房入診入侍時,都提調金致仁,提調金陽澤,副提調洪樂性,假注書李東郁,記事官洪彬·姜彝福,醫官方泰輿·許礈·李以楷·吳道炯·金孝儉·鄭允說·柳光翼,以次進伏訖。致仁曰,午間,聖體若何?上曰,一樣矣。上進御湯劑,命諸醫診候。泰輿等曰,脈候左右三部度數調均,比前顯勝矣。致仁曰,明日湯劑,亦依例乎?上曰,依。上曰,今日內局,誰爲入直乎?樂性曰,今日則臣入直矣。命都承旨,讀各道雨澤狀聞訖。諸臣以次退出。
上在慶熙宮。停常參·經筵。
夜五更,有霧氣。
下直,柒谷府使尹光鼎。
藥房都提調金致仁,提調金陽澤,副提調金陽澤,副提調洪樂性啓曰,伏未審夜間,聖體調攝,若何,痰候何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。雖比前日愈,大體則一樣矣。
中宮殿·惠嬪宮,藥房口傳問安。答曰,知道。
金龜柱啓曰,大司成鄭尙淳,率儒生依下敎來待矣。傳曰,儒生持夙夜箴,留待入侍。
以承傳色口傳下敎曰,日氣快晴,此心一倍,其欲瀉懷,依召對例,與沖子小學講,春坊同爲入侍,入侍單子,自止,置之。
傳于洪樂性曰,藥房入侍。
傳于金龜柱曰,校理金漢耆,待明朝牌招入直。
丙戌五月二十七日辰時,上御集慶堂。藥房入診入侍時,都提調金致仁,提調金陽澤,副提調洪樂性,假注書李東郁,記事官洪彬·姜彛福,醫官方泰輿·許礈·李以楷·吳道炯·金孝儉·鄭允說·柳光翼,以次進伏訖。致仁曰,夜間,聖體若何?上曰,一樣矣。致仁曰,水刺之節,何如?上曰,比前差勝矣。致仁曰,近日泄候,何如?上曰,益快愈矣。上進御湯劑,命諸醫診候。泰輿曰,脈候一向調均,有滑體矣。上曰,今則行步時脚部堅固,顯勝於前矣。致仁曰,不但行步之若是顯愈,玉色敷腴,完如常時矣。上曰,連服補劑故然耶?諸臣則謂予改少年矣。予若乘輦而出,道傍百姓,必謂予快復矣。樂性曰,此是莫大之慶,群情豈不若是歡抃乎?上曰,坐直承直及儒臣,持續警世問答入侍。出榻敎東郁承命出召,承旨金龜柱,校理鄭厚謙,副修撰尹師國進伏。命儒臣上下番·承旨·翰·注,輪讀警世問答訖。上曰,上番善讀矣,欲令久休,故使之多讀矣。上曰,大司成率月三講,誦箴銘頌,儒生食後入侍。出榻敎諸臣以次退出。
丙戌五月二十七日申時,上御集慶堂。召對春坊同爲入侍時,參贊官李性源,侍讀官鄭厚謙,檢討官李致中,假注書安大濟,記事官洪彬·姜彛福,兼弼善李性遂,說書金載人,以次進伏訖。上曰,小學題辭受學時,自內所聞者,俄者有所思,而下敎當先講矣。上讀篇題及立敎篇,東宮繼讀自列女傳,至才過人矣。厚謙讀自內則凡生子,至聘則爲妾。致中讀幼子常視無誑下二大文。上敎東宮曰,予今日欲問汝而學于汝矣。灑掃應對,爲治平之本者何也?東宮對曰,灑掃應對而盡小學之道,則其擧措者自然爲治平矣。上曰,然矣。習與智長者何也?東宮對曰,幼時異於長成之時,故雖其生質之異,而必習之,然後可以漸次純熟,若長後習之,則不如軟骨時矣。上曰,其無古今之異,則古者如何,今者如何,而今何爲而異於古也?東宮對曰,雜出於傳記者多,而猶未爲全書,故古今有異矣。上曰,有補風化之萬一者何也?東宮對曰,若言其效則大矣,而是朱子謙辭也。上曰,小學是敎人之方,而何爲先列女傳也?東宮對曰,自生人之本言之,故首擧矣。上曰,幼子在腹中,其母何以敎之?東宮對曰,妊子行善事於動靜,則其子之生而自然賢矣。所以示不可慢於妊子之時矣。上曰,擇於諸母寬裕溫良云,則父母必自敎之,何爲擇人而敎之?厚謙曰,師者所以受敎,故必擇人而學之矣。上曰,男革女絲何義?厚謙曰,取剛柔之義矣。上曰,必後長者云者何也?厚謙曰,皆敬長之義矣。上曰,博學無方何也?厚謙曰,博學而無方者,勝於余則必學之謂也。上曰,道合則服從何也?厚謙曰,道合則服從於君矣。上曰,其道何道也?厚謙曰,王道矣。上曰,幼子常視無誑何也?致中曰,自幼時敎以眞實之道矣。上曰,不傾聽何也?致中曰,敎以正大之道矣,上曰,如此之時,敎人必於正乎?致中曰,然矣。養人之方,必於正矣。上曰,三代之敎,後世不及何也?致中曰,庠序敎人之法廢,而敎不如前,師友之道,漸不如古故然矣。上曰,欲踰今月而爲之矣,今日欲與小子講小學之義而爲之矣。性源曰,玉候快復,纔行法講,又於今日,特命召對,而東宮侍坐,討論文義,此誠往牒所未有之慶。不但入侍諸臣之區區贊祝,八方臣庶,聞此而歡欣踴躍矣。上曰,小學講,欲聞文義,而文義上番能爲之矣。性源曰,小學卽小科講冊,故想熟此書矣。上曰,講則易而文義則難矣。上曰,春坊誰也?性源曰,李性遂·金載人矣。上曰,今月卽予就傅之月,故不顧靜攝,初八日乃行其講,若此之後,來頭法講,其猶杳然,今夜因夢興懷,此心憧憧,喜雨快晴,日氣淸朗。噫,此時其欲奏,何以致身?此心一倍,其欲瀉懷,而與沖子復講,昔先正雖曰,小學童子,七十三歲,復講書題,心猶歉然。頃日自題辭而講,于今思之,此書題,十三就傅時受學者,而亦自內而聞焉。其爲歉然而不讀,豈曰,孝哉,亦豈追慕?今日先讀,意蓋深矣。噫,小學初講時卽昔年,重講時卽辛丑,入銅闈後于今七十三,與十五歲沖子,復講此堂。噫,此堂,聖后皇兄,有康復之慶,昔年以集慶二字命名者也。冞切興懷,亦豈偶然?今日入侍承旨·玉堂上下番·春坊上下番·翰·注,各賜弦弓一張,其令後人,知予今日之意。出傳敎儒臣·春坊先退。上曰,金載人限一月入直乎?性源曰,然矣。上曰,金載人,其令明日替直。出榻敎上曰,大司成,館學儒生,近處待令,夕診,同入,可也。諸臣以次退出。
丙戌五月二十七日酉時,上御集慶堂。藥房入診入侍時,都提調金致仁,提調金陽澤,副提調洪樂性,假注書李東郁,記事官洪彬·姜彛福,醫官方泰輿·許礈·李以楷·吳道炯·金孝儉·鄭允說·柳光翼,以次進伏訖。致仁曰,晩後,聖體若何?上曰,氣則差勝矣。夜夢興懷,故俄行召對矣。致仁曰,俄聞巾櫛而御椅子,氣候不瑕有損乎?上曰,一樣,而予學書於世孫矣。致仁曰,聞春坊官之言,則玉音勝於常時云,不勝慶幸矣。上曰,夢裏興懷而然矣。致仁曰,聖心每憧憧,故發於宵寐矣。上曰,予七十三,學於十五歲沖子,可謂異矣。俄謂沖子曰,予今不問於汝而學於汝矣。致仁曰,論難文義乎?上曰,予學之矣。上進御湯劑,命諸醫診候。泰輿曰,脈候一向調均矣。命內局先退。上曰,世孫停講,久矣,而文義精透,可驗前日讀書實踐之效,甚嘉矣,甚嘉矣。樂性曰,聖學高明,非敢謂學於沖子,而傍有可學之世孫,此實國家無疆之慶也。上曰,所奏,誠是矣。世孫似予矣。上曰,他承旨·大司成,率儒生入侍。出榻敎東郁承命出召,金龜柱,大司成鄭尙淳,儒生李聖源等四人進伏。命大司成讀夙興夜寐箴,仍命儒生四人輪讀訖,問儒生姓名。上曰,今日此擧,其亦追慕冞切,欲一瀉懷而然也。雖歉君師之德,靜攝之中,雖略干儒生,一堂中與靑衿講討,此亦頃者太學賜膳之意,豈無示意?令入侍東齋生一人,西齋生三人,各賜紙一卷·筆三枚·墨二笏。其中南溟學,以北塞之人,咫尺入侍,頃者北邊,曾於三·甲,有賜綿之事,令該曹亦賜綿布,以示予追思故豐沛之意。李聖源年今七十一歲云,聞其年而亦興懷,漢文豈不云非帛不暖乎?亦令該曹賜帛,庸表予意。出傳敎上曰,政事,明日爲之,今月皆進定,備局次對,亦爲再明爲之。出傳敎諸臣以次退出。
上在慶熙宮。停常參·經筵。
自昧爽至辰時,有霧氣。
藥房都提調金致仁,提調金陽澤,副提調洪樂性啓曰,伏未審夜間,聖體調攝,若何,痰候何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢此問安。竝爲仰稟。答曰,知道。雖比前日愈,大體則一樣矣。
中宮殿·惠嬪宮,藥房口傳問安。答曰,知道。
以備忘記,傳于李潭曰,文兼李得一,校理除授,牌招察任。
傳于李潭曰,玉堂牌去來催促。
金龜柱啓曰,校理李得一,依下敎來待矣。傳曰,儒臣謝恩後,留待入侍。
以備忘記,傳于李性源曰,內乘宣傳官,兼以計劃,雖前例,半年之內,今日强爲試才,寔是萬萬料表。九朔之後,復坐昔年侍瞻之堂,此心一倍。且南行內乘李長玉,南行宣傳官徐有和,俱本廳居首,已有近例,竝直赴殿試。
傳于李性源曰,內乘李長玉登科,其令追省記替直。
傳于洪樂性曰,藥房入侍。
李性源啓曰,明日次對,諫院無進參之員,除在外外,未肅拜人員,竝待開門牌招,以爲推移進參之地,何如?傳曰,允。
李潭以奉常寺官員,以都提調·提調意言啓曰,東籍親耕田所種小麥,今五月晦間,當爲成熟之意,敢啓。傳曰,攝刈。
有政。吏批,判書鄭弘淳進,參判未差,參議李福源進,同副承旨金龜柱進,以李最中爲吏曹參判,高裕爲掌令,金敍九爲持平,李永中·林鼎遠爲正言,鄭昌聖爲輔德,趙載俊爲兵曹佐郞,尹光禮爲典籍。
兵批,判書金尙喆病,參判李堣病,參議兪漢蕭入直進,參知趙德成病,同副承旨金龜柱進,副護軍李之晦,副司直李昌壽·洪樂仁·李在簡·閔弘烈·安杓·鄭厚謙·宋志淵·崔光璧,副司果徐有良·具㢞·李晉圭·李纘徼單付,同知單金景游,僉知單全光天。
丙戌五月二十八日辰時,上御集慶堂。藥房入診入侍時,都提調金致仁,提調金陽澤,副提調洪樂性,假注書李東郁,記事官洪彬·姜彝福,醫官方泰輿·許礈·李以楷·吳道炯·金孝儉·鄭允說·柳光翼,以次進伏訖。致仁曰,夜間聖體調攝,若何?上曰,一樣矣。致仁曰,豨薟丸連爲進御乎?上曰,連服矣。上進御湯劑,命諸醫診候。泰輿曰,脈候一向調均,有滑體矣。上曰,近欲撤醫官之入直,而或慮禮曹之爲才操矣。致仁曰,聞行內試射云,下情不勝慶幸矣。上曰,予欲臥而觀之矣。致仁曰,非但臣等之喜幸,聞之者皆踴躍矣。內局先退。上曰,儒臣持冊,他承旨入侍。出榻敎承旨金龜柱,校理金漢耆,修撰李致中進伏。命儒臣上下番·承旨,輪讀警世問答訖。上曰,今始聞上番讀書聲,可謂善讀矣,聞其讀則可知其文矣。樂性曰,讀書無難,可驗其善文矣。上曰,下番自翰林時見之,爲人甚精矣。與李成中爲幾寸乎?對曰,李成中之六寸,而李徽中之四寸矣。上曰,編次承旨入侍。出榻敎上曰,校理李得一,先入侍後謝恩。出榻敎承旨李潭進伏。上曰,欲使之讀御製矣,仍命讀奏。上曰,李得一,善文耶?承旨曰,大有文名矣。命臣東郁,知入李得一入來與否。東郁還奏曰,儒臣姑未入來矣。命編次人讀小學指南訖。諸臣以次退出。
丙戌五月二十八日酉時,上御集慶堂。藥房入診入侍時,都提調金致仁,提調金陽澤,副提調洪樂性,假注書李東郁,記事官洪彬·姜彝福,醫官方泰輿·許礈·李以楷·吳道炯·金孝儉·鄭允說·柳光翼,以次進伏訖。致仁曰,午間,聖體若何?上曰,一樣矣。上進御湯劑,命諸醫診候。泰輿曰,脈候左右三部一向調均,有滑體矣。上出示臂部。致仁曰,玉體溫潤,無異少年之肌膚,此可驗聖人血氣之不衰矣。樂性曰,凡節如常,不勝慶幸矣。致仁曰,明日湯劑亦依例乎?上曰,依。內局先退。上曰,坐直承旨與入直儒臣,留待儒臣入侍。出榻敎東郁承命出召,承旨李性源,校理金漢耆,修撰李致中,校理李得一進伏。命儒臣輪讀警世問答訖,命承旨讀各道雨澤狀聞訖。諸臣以次退出。
上在慶熙宮。停常參·經筵。
藥房都提調金致仁,提調金陽澤,副提調洪樂性啓曰,伏未審夜間,聖體調攝,若何,痰候何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。雖比前日愈,大體則一樣矣。
中宮殿·惠嬪宮,藥房口傳問安。答曰,知道。
李性源以都摠府言啓曰,今日入直內三廳武兼禁軍及軍兵等,當爲中日習射,而停朝市相値,不得爲之之意,敢啓。傳曰,知道。
傳于李性源曰,中官田宗成,飭已行,分揀放送。
傳于李潭曰,禮房承旨·儒臣,待下敎入侍。
傳于洪樂性曰,藥房入侍。
李性源以義禁府言啓曰,全羅監司放·未放啓本中,本府所管定配罪人未放秩,竝依啓聞施行事,分付道臣之意,敢啓。傳曰,知道。
又以刑曹言啓曰,湖南放·未放·畢到,其令今日內擧行事,命下矣。蒙放罪人等,依下敎卽爲放送。減等罪人,以徒三年依例改錄後,竝卽啓聞事,發關分付該道之意,敢啓。傳曰,知道。
敎三道統制使兼慶尙右道水軍節度使李柱國書。王若曰,專制三方,屹爲巨鎭,可當一面,畀以重權。玆宣綸綍之音,庸託䇠轂之重。眷彼關防於南徼,實爲保障於東方。扼兩湖而鎭大嶺之南,管領殆數千里,統三道而據重溟之上,創設蓋二百年。風濤直接於百蠻,龜體作陰雨之備,臺隍最壯於一域,虎旅戒朝夕之慮。雖措置有足恃焉,奈弊瘼之尙多虞者。惟卿,系出璿派,自出綾川。淳愨之風,酷似其舅,廉謹之操,自是故家。五閫膺節度之權,聲績旣著,兩局貯師□之望,才具可知。所以公議之僉同,抑亦予心之惟簡。玆授卿以三道統制使兼慶尙右道水軍節度使。卿其祗服寵命,勉恢良籌。扃鐍器械之疎虞,則克殫詰戎之政,倉稟府庫之虛耗,則亦懋足兵之方。於戲,體爾后推轂之恩,壁壘宜壯,緬乃祖按節之歲,家風克追。故玆敎示,想宜知悉。應敎李亨逵製進。
丙戌五月二十九日辰時,上御集慶堂。藥房入診入侍時,都提調金致仁,提調金陽澤,副提調洪樂性,假注書李東郁,記事官洪彬·姜彝福,醫官方泰輿·許礈·李以楷·吳道炯·金孝儉·鄭允說·柳光翼,以次進伏訖。致仁曰,夜間,聖體調攝,若何?上曰,一樣矣。致仁曰,豨薟丸連爲進服乎?上曰,連服矣。上進御湯劑,命諸醫診候。泰輿曰,脈候一向調均,有滑體矣。命備局堂上·該房承旨入侍。出榻敎命內局先退,諸臣以次退出。
丙戌五月二十九日辰時,上御集慶堂。大臣·備局堂上引見入侍時,領議政洪鳳漢,領府事尹東度,左議政金相福,右議政金致仁,判敦寧洪象漢,行司直李昌壽·徐志修,戶曹判書沈鏽,吏曹判書鄭弘淳,大司憲鄭光忠,校理金漢耆,正言林鼎遠,左副承旨李性源,假注書安大濟,事變假注書丁志元,記事官洪彬·姜彝福,諸臣以次進伏訖。鳳漢曰,夜間聖體何如?上曰,一樣矣。鳳漢曰,昨日親臨試射,不至關係乎?上曰,臥見故無所損矣。鳳漢曰,屢月調攝餘動作,而聖候一樣康寧,臣等,不勝慶幸矣。東度曰,臣等聞之,不覺踊躍矣。相福曰,召對旣行試射,又親臨爲之,臣等之心,實切慶祝矣。上曰,有感而行召對,且爲軍兵試射矣。鳳漢曰,聞都提之言,昨日步上六七層層梯云,今則殆復常矣。上曰,不知其幾層,而或云七層矣,扶人而上矣。相福曰,今則不扶而行云,其喜,當如何?上曰,彼亦過傳也。鳳漢曰,仰瞻玉色,快臻平復矣。中宮殿氣候,何如?上曰,一樣矣。鳳漢曰,王世孫氣候,何如?上曰,亦一樣矣。弘淳曰,臣八日後,今又入侍瞻望,而玉色顯勝於其時矣。鳳漢曰,玉色每見如新矣。上曰,無事而長臥好食,安得不漸勝乎?上曰,雨其善來矣。鳳漢曰,苦待之餘,可謂知時矣。上曰,駕轎而行,則可知農形矣。舊心尙在,不勝沓沓矣,麥則已善熟矣。鳳漢曰,然矣。三南已盡刈,京畿始爲之云矣。鳳漢曰,此京畿監司洪獜漢狀啓也。以爲,本營巡牙兵,旣已成伍,則器械不加不措辦,而各樣軍物,後錄馳啓,各軍門軍器中,餘件分排劃給,而未盡分劃者,量宜變通事,竝令廟堂稟處爲請矣。巡牙兵旣已設置,則所持軍器,不可不措備,且軍門中守·摠兩營,至於畿營,尤異於他,自備局兩營軍器中,量宜分劃,其餘則亦自備局,某樣財力中,從便劃給,使之拮据造成,何如?上曰,依爲之。出擧條鳳漢曰,備局堂上李昌壽·李最中,使之仍察有司之任,何如?上曰,依爲之。出擧條上曰,備局堂上李昌壽·李最中,仍察有司之任。出榻敎鳳漢曰,統制使催促,卽爲下送,則好矣。上曰,統制使李柱國,當日辭朝事,分付。出榻敎鳳漢曰,羅州牧使洪名漢,以宰臣出外,今已歲周,且有疾恙,難以久任,令銓曹內移,何如?上曰,依爲之。出擧條鳳漢曰,近來守令,不得任意罷免,巡營或封啓而未發,或到院而未啓,亦或營邑相持而未決,以致民邑之許多受弊,此臣所以曾有仰達者也。雖以臣所聞中表表者言之,三陟府使徐日修,茂朱府使李翼鎭,屢歲莅任,病實難强,如此之人,無寧依道臣所請而遞改,令該曹擇差,其代斯速發送之爲實政矣。上曰,依爲之。出擧條鳳漢曰,濟州許多生靈之接濟,全在於羅舖,則臨陂不可視以尋常邑宰,此後則以經守令有聲績者,一依營下劇邑例備擬事,分付銓曹,何如?上曰,依爲之。出擧條上曰,來月大政當親行,以此分付兩銓。出榻敎上曰,統制使,誰也?鳳漢曰,卽具聖任之甥姪,而今之統閫,亦已晩矣。鄭壽松之孫,有忠達而爲人貌甚好矣。上曰,鄭壽松有斡能,而眞如武人矣。鳳漢曰,閑良鄭忠達,因特敎至除宣傳官,年前遭故,今纔終制,如此可用年少武弁,宜卽檢擧,雖非宣傳官,亦可收用於內乘·太僕卽臣所帶,不必煩稟,而語次旣及,故敢此仰達矣。上曰,依爲之。出擧條鳳漢曰,臨陂縣令趙祉命,赴任於羅舖殘敗之時,設施釐正,能作完局,在朝家奬勸之道,宜加陞用,而曾經郡守,雖三品外任,自是階梯,令銓曹隨窠移遷,何如?上曰,依爲之。趙祉命已知其人,無論州府,待窠調用。出擧條命注書持入吏·兵批歲抄。出榻敎大濟出去,吏·兵批歲抄持入,鏽曰,各邑田稅裝發時,看色米一石,袋封入櫃,同船上送,以爲京倉憑驗者,自是法例,故漕倉則依此遵行,而至於直納各邑,則或行或否,船人輩夤緣作奸,輒有從中換穀之弊,而米色精麤,斛子之大小,無以憑信,事之疎忽,莫此爲甚。自今以後,直納各邑稅穀裝載時,斛量一石,堅封袋櫃,元稅一體上送,以爲捧上時憑考之意,申飭諸道,何如?上曰,依爲之。出擧條鏽曰,群山倉漕復米倉,在官劃送之故,致有漕卒難堪之弊,頃以附近邑分劃之意,陳達蒙允矣。今聞法聖倉漕復之弊,亦如群山,不可不變通云,一依群山例,勿以本邑劃給,必以附近邑新結大同米分劃,使之稅穀一時輸納之意,分付本道,何如?上曰,依爲之。出擧條弘淳曰,近年以來,都政臨時貯闕爲緊之故,凡於守令之窠,時帶京職者,未有當其履歷,則不得不以守令次次遷轉矣,今依近例爲之,何如?上曰,依爲之。出擧條鳳漢曰,親政有下敎,自上酬應之難,不勝伏慮,而自下皆欣聳矣。昌壽進伏,上曰,瞻望,可也。昌壽曰,臣於歲初,次對入侍,而其後罷散,久未入侍矣。今日仰瞻,已平復,玉色如常,不勝慶抃矣。光忠·鼎遠進伏,鳳漢曰,以今日停朝市,不得傳啓云矣。上曰,以何事也?鳳漢曰,李鼎輔矣。上曰,近來疲太甚矣。鳳漢曰,本來疲甚,視親舊期待,似久大矣。致仁曰,昨年入侍顚仆後,仍病矣。上曰,顚仆甚異矣,李喆輔則勝矣。上曰,李廷龜之幾代孫乎?鳳漢曰,五代孫矣。上曰,判府事李鼎輔,頃者耆社入侍時,其衰已知,而其後問之,尙未愈焉云,一欲更問而未果,今聞此報。噫,兄弟事予幾十年,俱至崇品,而此人筋力尙强,何至於此?疑非眞,其令該曹,凡諸等事,依例擧行,旣經文衡,申飭諡狀,賜諡一節,卽爲擧行。出傳敎上曰,正言,誰也?性源曰,林鼎遠矣。上曰,錫憲之姪乎?鳳漢曰,然矣。性源讀奏吏·兵批歲抄,上曰,參奉李鳳屹作故乎?曾以班首爲參奉矣。鳳漢曰,自下不敢請,而事甚可矜矣,聞已作故云矣。上曰,率去其孫兒於直所,因大繩發大云矣。上曰,宜可給牒矣。命點下,鳳漢曰,洪益弼,以白川郡守,時鶴事被罪矣。上曰,與玉堂爭矣。上曰,韓德一善治矣。鳳漢曰,治蹟有名矣。上曰,趙榮進事,可謂混同矣。鳳漢曰,其時事,自上已俯燭,而其時事,誠有不然者矣。上曰,今因歲抄,聞趙榮進事,頃者處分,此人可謂混同,此政夫子所謂擧直,可謂此人旣知之後,豈無示嘉之意?漢城左尹許遞,前都承旨趙榮進除授,牌招察任。出傳敎鳳漢曰,左尹呈辭到院,兵曹參判,有病欲遞云矣。上曰,左尹許遞,可也。鳳漢曰,如邊得讓,試之邑宰,亦好矣。上曰,李致中甚精矣。鳳漢曰,金尙默爲人亦善矣,李彦培以中樞經歷被罪,而此是李益炡罷職事也。上曰,歲抄出給,大濟出去,出給吏·兵曹。東度及備堂先退。上曰,統制使李柱國入侍。出榻敎大濟出去,柱國入侍進伏。上曰,予於統閫,忘憂矣。柱國曰,敢不竭力圖報乎?上賜弓矢藥物,柱國先退,性源讀奏湖南放未放啓本。上曰,湖南放未放畢到啓下,其令今日內擧行。出傳敎上曰,北伯其令從近辭朝。出傳敎諸臣以次退出。
丙戌五月二十九日酉時,上御集慶堂。藥房入診入侍時,都提調金致仁,提調金陽澤,副提調洪樂性,假注書李東郁,記事官洪彬·姜彝福,醫官方泰輿·許礈·李以楷·吳道炯·金孝儉·鄭允說·柳光翼,以次進伏訖。致仁曰,午間聖體調攝,若何?上曰,一樣矣。致仁曰,連爲試步乎?上曰,俄纔試步,而脚力似勝於前日矣。上進御湯劑,命諸醫診候。泰輿曰,脈候左右三部,一向調均,有滑體矣。致仁曰,明日湯劑,亦依例乎?上曰,依。樂性曰,右副承旨洪樂純,有實病矣。上曰,右副承旨洪樂純許遞,其代參議兪漢蕭除授,牌招察任,房順房。且其代,前承旨任㻐除授,牌招察任。出傳敎上曰,李堣年,幾何?致仁曰,今年七十矣。上曰,騎堂李堣,連爲呈辭云,其衰可知,欲爲下敎而未果,許遞,其代行司直金華鎭除授,牌招察任。出傳敎命內局先退,上曰,禮房承旨·儒臣入侍。出榻敎承旨李潭,校理金漢耆,修撰李致中進伏,命承旨,出御製追慕丁丑篇。上曰,予之夙夜所望,只在於來月初八日,御製中已示微意,命儒臣上下番,讀警世問答訖。上曰,今日歲抄點下中,給牒者·敍用者·減等者,依例擧行。出傳敎諸臣以次退出。
上在慶熙宮。停常筵·經筵。
下直,興陽縣監吳載衡。
藥房都提調金致仁,提調金陽澤,副提調洪樂性啓曰,伏未審夜間,聖體調攝,若何?痰候何如,寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。雖比前曰愈,大體則一樣矣。
中宮殿·惠嬪宮,藥房口傳問安。答曰,知道。
李潭,以禮曹言啓曰,卽接健元陵·英陵·顯陵·禧陵·孝陵·穆陵·徽陵·崇陵·惠陵·昭顯墓官員所報,則陵墓局內,松蟲熾盛,先使守護軍鎭日拾蟲,而日益漸熾,數少軍卒,勢難盡拾,多定坊民,卽爲助拾云,依例各其附近坊民,使之拾去之意,分付畿營,何如?傳曰,允。
兪漢蕭啓曰,大司憲鄭光忠呈辭,執義呂善應,持平宋霮,掌令李宇喆·高裕,持平金敍九在外,今日以監察茶時之意,敢啓。傳曰,知道。
兪漢簫啓曰,司書李崇祜,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
李性源,以侍講院言啓曰,本院司書李崇祐入直矣。以親病陳疏徑出,兼司書具庠,說書金載人,以親病陳疏入啓,兼說書未差,下番無他推移之員,不得已以上番姑降入直之意,敢啓。傳曰,知道。
李潭,以成均館同知館事·大司成言啓曰,本館物力,本自不贍,近年以來,漸益凋弊,一年所捧,不能當半年所用。凡諸養士之需,東西乞貸,常患難繼,事體極爲苟艱,年前艱得江原道鐵原於云洞所在築筒處,鳩出財力,艱辛修築,今始完役作畓,其結數多寡,姑未知爲幾何,而蓋此新筒作畓處,皆是半田半陳之地,而今旣完築作畓,衆民蒙利,公私兩幸,旣是本館出力築筒之地,則事當自本館句管收稅,上項鐵原於云洞新筒,永屬本館,隨其水及作畓處,依例專管收稅,以補養士之需,何如?
傳于洪樂性曰,藥房入侍。
丙戌五月三十日辰時,上御集慶堂。藥房入診入侍時,都提調金致仁,提調金陽澤,副提調洪樂性,假注書李東郁,記事官洪彬·姜彝福,醫官方泰輿·許礈·李以楷·吳道炯·金孝儉·鄭允說·柳光翼,以次進伏訖。致仁曰,夜間聖體調攝,若何?上曰,一樣矣。致仁曰,寢睡·水刺之節,何如?上曰,亦如前矣。上進御湯劑,命諸醫診候。泰輿曰,脈候一向調均,有滑體矣。致仁曰,夕湯劑依例乎?上曰,依。上曰,今番雲觀,有貿來者,欲爲下詢,明日內局入侍,領事同爲入侍事,預備兼春秋傳諭。出傳敎諸臣以次退出。
丙戌五月三十日申時,上御集慶堂。藥房入診入侍時,都提調金致仁,提調金陽澤,副提調洪樂性,假注書李東郁,記事官洪彬·姜彝福,醫官方泰輿·許礈·李以楷·吳道炯·金孝儉·鄭允說·柳光翼,以次進伏訖。致仁曰,午間聖體若何?上曰,一樣矣。上進御湯劑,命諸醫診候。泰輿曰,脈候左右三部一向調均,而有滑體矣。上曰,坐直承旨·儒臣入侍。出傳敎承旨尹得雨,副校理尹養厚,副修撰徐有元進伏,內局先退,命儒臣上下番·承旨·注書,輪讀警世問答訖,命承旨書御製慷慨吟成篇,讀奏訖。諸臣以次退出。
上在慶熙宮。停常參·經筵。
自昧爽至辰時,有霧氣。
藥房都提調金致仁,提調金陽澤,副提調洪樂性啓曰,伏未審夜間,聖體調攝,若何?痰候何如,寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢此問安,竝爲仰稟。答曰,知道。雖比前日愈,大體則一樣矣。
中宮殿·惠賓宮,藥房口傳問安。答曰,知道。
李潭啓曰,吏曹參判李最中,除拜後過三日,不爲出肅,依定式推考警責,卽爲牌招察任,何如?傳曰,允。
□□□口傳下敎曰,俄者御製題目,以六字下敎矣,以兩御製□□五字書入,使善寫書手,速書以入。
傳于洪樂性曰,藥院入侍。
丙戌六月初一日辰時,上御集慶堂。藥房入診,領議政同爲入侍時,都提調金致仁,提調金陽澤,副提調洪樂性,假注書李東郁,記事官洪彬·姜彝福,領議政洪鳳漢,醫官方泰輿·許礈·李以楷·吳道炯·金孝儉·鄭允說·柳光翼,以次進伏訖。致仁曰,夜間聖體若何?上曰,一樣矣。上進御湯劑,命諸醫診候。泰輿曰,脈候一向調均有滑體矣。鳳漢曰,近來日氣極熱,聖候若何?上曰,氣雖一樣,而倏逢此月,心懷一倍,難抑矣。鳳漢曰,今逢此月,孝思當益深,而伏願靜攝之中,益加寬抑焉。上曰,於太室,雖難行禮,若於眞殿,一俯伏而來,可以少紓此懷矣。命都承旨讀御製,命大臣校正訖。上曰,雲觀所得來者,皆刊印乎?鳳漢曰,姑未開刊矣。上曰,其書有星辰圖耶?鳳漢曰,然矣。致仁曰,雲觀財力,足以開刊矣。鳳漢曰,鄭弘淳·金時默,連爲提調節用,故然矣。上曰,鄭弘淳,予已知其人,而金時默,則初以爲泛然,今見之,果周密矣。鳳漢曰,方今大用之人,無出其右矣。上曰,然矣。其父眞福將矣。鳳漢曰,三十年爲訓將,將任之久,雖李浣·李基夏,其年數亦不及矣。上曰,左相體雖少,儼然有大臣之風采,致位之人,每如是矣。國舅先退,鳳漢曰,不可以武將論之,而亦宜久畀將任矣。上曰,國舅之容貌亦儼然矣。自畀戎權之後,予心有信矣。鳳漢曰,有德之人矣。諸臣以次退出。
丙戌六月初一日申時,上御集慶堂。藥房入診入侍時,都承旨金致仁,提調金陽澤,副提調洪樂性,假注書李東郁,記事官洪彬·姜彝福,醫官方泰輿·許礈·李以楷·吳道炯·金孝儉·鄭允說·柳光翼,以次進伏訖。致仁曰,午間聖體若何?上曰,一樣矣。致仁曰,午水刺進御乎?上曰,進之矣。致仁曰,近亦午睡乎?上曰,間或爲之,而此亦似是氣苶而然矣。上進御湯劑,命諸醫診候。泰輿曰,脈候一向調均,連有滑體矣。致仁曰,明日湯劑依例乎?上曰,依。命都承旨書御製靜攝中興懷編訖。上曰,明日診筵,此御製持入,可也。諸臣以次退出。
上在慶熙宮。停常參·經筵。
自昧爽至辰時,有霧氣。
藥房都提調金致仁,提調金陽澤,副提調洪樂性啓曰,伏未審夜間,聖體調攝,若何?痰候何如,寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。雖比前曰愈,大體則一樣矣。
中宮殿·惠嬪宮,藥房口傳問安。答曰,知道。
李性源啓曰,憲府連日監察茶時,諫院闕啓,俱涉未安,兩司除在外·傳旨未下外,未肅拜不爲行公人員,竝卽牌招,何如?傳曰,允。
以司諫李行源,正言林鼎遠·李永中牌不進罷職傳旨,以承傳色口傳下敎曰,纔已申飭,敢如是乎?遞差,限一朔禁推。
執義呂善應啓曰,物故罪人得輿,以告者,徑斃杖下,則東呂·址淳之窮覈,自是次第事,而酌處之命,雖出於聖上好生之德意,其在鞫體,不可不嚴覈,請還寢東呂·址淳等遠配之命,更令王府,嚴鞫得情。太丁兇逆,前古所無,今旣正法,少洩輿憤,而罪人者斤萬,旣聞太丁陰慘叵測之說,私相傳說,知情不告,自有其律,今此酌處之命,雖出於聖上好生之德意,而其在鞫體,不可不嚴覈,請還寢定配罪人者斤萬酌處之命,更令王府,嚴鞫得情,快伸王章。新除授掌令高裕,時在慶尙道尙州地,持平金敍九,時在京畿坡州地,請竝斯速乘馹上來事,下諭。答曰,不允。下諭事,依啓。
傳于李潭曰,內局入侍,編次承旨同爲入侍。
李性源,以都摠府言啓曰,今日入直內三廳武兼禁軍及軍兵等,中日習射,請出標信。傳曰,知道。
以禮曹參議金相翊牌不進罷職傳旨,傳于洪樂性曰,只推。
李性源,以兵曹言啓曰,禁軍來秋冬等祿試射時沒技人別單中,懸註以入之意,敢啓。傳曰,知道。
又以軍器寺官員,以都提調·提調意言啓曰,本寺官員褒貶,自甲申春夏等,以至乙酉秋冬等,因都提調·提調有故,不得磨勘矣。今番殿最時,當爲一體追行等第,而其時官員,幾盡遞去,不得磨勘之意,敢啓。傳曰,知道。
傳于洪樂性曰,藥房入侍。
說書金載人疏曰,伏以臣七十老母,素抱痼疾,自昨冬,添得風眩痰痺之症,委頓枕席,氣息奄奄,今至七箇月,濱危者數矣。臣以此情理,呼籲無路,仍犯置對之罪,繼承罰直之命,不得見病親之顔面者,前後凡四十四日,而伏承聖慈曲諒,特命替直,臣,聞命趨出,感涕被面,母子相見,顒祝聖恩之如天,而臣母本病之上,又添暑癨,轉側須人,喘息澟綴,臣,左右扶將,決無晷刻離捨之罪。臣固知此時瀆擾之萬萬惶悚,而情私所迫,不得不冒死仰籲於慈覆之天。伏乞聖明,諒臣懇迫之狀,特命遞臣職名,以便救護,仍治臣罪,以嚴朝綱,千萬幸甚。踏啓字。
司書李崇祜疏曰,伏以臣所生偏母,以半生痼疾,今至八耋年紀,居常奄奄,纏綿狀玆,自〈今〉歲之春,又添風痰,舊恙新症,首尾四朔,誠非臣離捨供職之時,而日者新除,乃在積月院直之餘,自惟義分爲重,章皇入肅,繼因替直有命,抑情持被,而每聞門鑰之下,不禁繞壁而彷徨矣。朝因家信,得聞病母又因昨日酷暑,自夕昏塞,達夜不省,雜試醫藥,尙無顯減,而篤老元氣,涔涔莫支,臣聞此報,方寸如灼。顧今聖候尙在靜攝,此時瀆擾,豈不知萬萬悚惶,而情私所迫,不敢自阻於天地父母之前,玆敢控進短章,忙出禁門。伏乞聖慈,俯賜憐察,先遞臣職,以便救護,仍治臣罪,以肅綱紀,千萬幸甚。踏啓字。
兼司書具庠疏曰,伏以臣,虛帶見職,祗切悚蹙,卽者院吏,以下番闕直,促臣持被,其在義分,豈敢規避,而臣之目下情理,有懇迫者。臣父之病,素患伏暑,重添毒感,寒熱交作,食飮專却,連灌藥餌,了無應效,以此情私,實無離側鎖直之望,敢陳煎迫之狀,仰瀆崇嚴之聽。伏乞聖明,俯賜矜察,亟命治臣之罪,以肅綱紀,仍令削臣之職,以便救護,千萬幸甚。踏啓字。
副校理鄭象仁疏曰,伏以臣本以無似,濫叨館職,嚴命所迫,黽勉承膺,挾冊登筵,昵近耿光,榮感雖極,愧悚冞切,卽接家信,則臣之八耋老母,素患伏暑之症,當炎闖發,食飮全廢,氣息綿綴。臣自聞此報,五內煎灼,按住不得,玆敢忙陳短章,徑出禁扃。伏乞聖明,俯賜諒察,亟命治臣之罪,仍令削臣之職,以肅朝綱,以安微分,千萬幸甚。踏啓字。
傳于尹得雨曰,承旨入侍。
丙戌六月初二日辰時,上御集慶堂。藥房入診,編次承旨同爲入侍時,都提調金致仁,提調金陽澤,副提調洪樂性,右承旨李潭,假注書李東郁,記事官洪彬·姜彝福,醫官方泰輿·許礈·李以楷·吳道炯·金孝儉·鄭允說·柳光翼,以次進伏訖。致仁曰,夜間聖體若何?上曰,一樣矣。上進御湯劑,命諸醫診候。泰輿曰,脈候左右三部,一向調均有滑體矣。命編次承旨讀昨日御製興懷編,至或行或否之句。上曰,予若於齋室,一宿而歸,則可以少紓此心矣。致仁曰,頃者數日勞攘,上下層梯,而氣無所損,今則益臻夬復之境矣。命都承旨讀各道農形狀聞訖,上曰,副校理鄭象仁許遞,代洪龍漢除授,牌招入直。出傳敎內局先退,命坐直承旨與儒臣入侍。出榻敎臣東郁,承命出召承旨兪漢蕭,校理李得一,修撰徐有元進伏。命儒臣上下番承史,輪讀警世問答訖,上曰,承旨入侍久矣,瞻望可也。漢蕭曰,臣於壬午外任之後,今始登筵,而玉色敷腴,無異常時,不勝慶幸矣。諸臣以次退出。
丙戌六月初二日申時,上御集慶堂。藥房入診入侍時,都提調金致仁,提調金陽澤,副提調洪樂性,假注書李東郁,記事官洪彬·姜彝福,醫官方泰輿·許礈·李以楷·吳道炯·金孝儉·鄭允說·柳光翼,以次進伏訖。致仁曰,午間聖體若何?上曰,一樣矣。致仁曰,數日來聖心之追慕冞切,恐妨將攝之節,下情不勝悶慮矣。上曰,倏逢此月,予懷自然如此矣。上進御湯劑,命諸醫診候。泰輿曰,脈候一向調均有滑體矣。命都承旨書御製自歎其衰編訖。樂性曰,聖候凡節,已臻平復,孝思憧憧,致煩聖慮,恐有妨於將攝矣,伏願寬抑焉。上曰,予俄習跪伏,似可伸誠禮矣,外人則必謂予夬復矣。致仁曰,明日湯劑依例乎?上曰,依。內局先退,上曰,儒臣入侍。出榻敎臣東郁,承命出召,副校理洪龍漢,修撰李獻慶進伏。命儒臣上下番承旨·翰注輪讀警世問答訖。上曰,下番,誰耶?樂性曰,修撰李獻慶矣。上曰,聞是讀書人矣。樂性曰,善文矣。諸臣以次退出。
丙戌六月初二日二更一點,上御集慶堂。承旨入侍時,左副承旨李性源,假注書安大濟,記事官洪彬·姜彝福,以次進伏訖。上命書御製。上曰,以追慕冞切,召承宣而記懷爲題。上曰,召承宣,上加夜字,可也。上曰,明日內局入侍,編次人同爲入侍。出榻敎諸臣以次退出。
上在慶熙宮。停常參·經筵。
藥房都提調金致仁,提調金陽澤,副提調洪樂性啓曰,伏未審夜間,聖體調攝,若何?痰候何如,寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。雖比前日愈,大體則一樣矣。
中宮殿·惠嬪宮,藥房口傳問安。答曰,知道。
兪漢蕭啓曰,大司憲鄭光忠呈辭,執義呂善應呈辭,掌令李宇喆·高裕在外,持平金敍九在外,宋霮任所在外,今日以監察茶時之意,敢啓。傳曰,知道。
李性源啓曰,事變假注書丁志元,身病猝重,勢難察任,今姑改差,何如?傳曰,允。
事變假注書丁志元改差,代以洪周萬爲事變假注書。
以承傳色口傳下敎曰,多臺處分,今已經宿,政稟不稟,事異前規,該堂從重推考。
金龜柱啓曰,卽者吏曹郞廳來言,今日爲政事命下,而吏曹判書鄭弘淳,參議李福源,俱以病不來,參判李最中未肅拜,不得開政云,判書·參判·參議,竝卽牌招開政,何如?傳曰,允。
有政。吏批,判書鄭弘淳進,參判李最中式暇,參議李福源病,左副承旨李性源進。吏批啓曰,掌樂院正李徽中,貞陵參奉金漢老,俱以身病甚重,勢難察任云,竝依例改差,何如?傳曰,允。以邊得讓爲司諫,李惠祚·李東遇爲正言,朴師崙爲司書,尹正烈爲說書,洪檍爲兼輔德,李得一爲兼文學,金漢耆爲兼司書,尹光禮爲兵曹佐郞,李最中爲宗簿提調,李致中爲東學敎授,趙祉命爲茂朱府使,權濟應爲三陟府使,高碩謙爲鎭海縣監,光春君棬,行雲峯副守杺敍用事承傳。
兵批,判書金尙喆病,參判金華鎭未肅拜,參議任㻐入直進,參知趙德成病,右副承旨兪漢蕭進。副護軍柳爀·成胤燁·張齊尹·申大顯·姜啓周·尹珖,司直趙雲逵·韓光會·李應協·李堣·尹東昇·洪樂命·趙重晦·李海重·李在協·洪趾海·朴師訥·洪樂純·金魯淳·李蓍建·李萬恢·鄭述祚·金魯鎭·鄭象仁,副司果李崇祜,副司正李崇祜單付。兵批啓曰,宣傳官徐有和呈狀內,日昨內試射,猥蒙直赴之恩,所帶之職,旣是南行窠,不可仍帶,斯速啓遞云,依例改差,何如?傳曰,允。
金龜柱,以侍講院言啓曰,本院兼文學金載順,姑降入直矣。呈辭遞職,下番闕直,事甚未安,今日政新除授,待下批牌招,推移入直,何如?傳曰,允。
傳于李性源曰,坐直承旨與儒臣入侍。
李性源,以備邊司言啓曰,本司武郞廳朴瑬,奔走勤仕,已滿十五朔,依例陞敍,或守令除授事,捧承傳施行,何如?傳曰,允。
又以備邊司言啓曰,本司武郞廳金養厚,奔走勤仕,又滿十五朔,依例陞敍,或守令除授事,捧承傳施行,何如?傳曰,允。
傳于洪樂性曰,藥房入侍。
丙戌六月初三日卯時,上御集慶堂。藥房入診,編次承旨同爲入侍時,都提調金致仁,提調金陽澤,副提調洪樂性,右承旨李潭,假注書李東郁,記事官洪彬·姜彝福,醫官方泰輿·許礈·李以楷·吳道炯·金孝儉·鄭允說·柳光翼,以次進伏訖。致仁曰,夜間聖體若何?上曰,一樣矣。致仁曰,昨日夜深酬應,不瑕有損乎?上曰,氣益勝矣。上進御湯劑,命諸醫診候。泰輿曰,脈候左右三部,一向調均而有滑體矣。命編次承旨讀御製自嘆其衰編。上曰,所重在焉,故雖服湯劑,而追慕昔年,予懷難抑矣。國舅曰,以御製觀之,過用聖慮,恐有妨於將攝之道,若深加寬抑,則五六日之間,必至快復,當展誠禮矣。上曰,前則靜攝之時,若欲動駕,則諸臣,皆力爭矣,今則不然,諸臣,何若是顒望耶?致仁曰,今此行禮,卽邦國莫大之慶,今則凡節益勝,若因此時動駕,夬伸情禮,則聖候亦必夬愈矣,是故臣等,日夜顒望矣。上曰,諸臣已知予心,故若是顒望耶?致仁曰,不獨諸臣之顒望,都下軍民,聞此報聚首,欣欣然相顧曰,吾王,何日動駕耶?莫不鼓舞歡忭矣。國舅曰,動駕之令,若前期頒布,則畿民,皆當相率而來,觀瞻羽旄矣。上曰,然則廢農可慮矣。致仁曰,俄聞政院捧入春坊官呈辭,而不爲停當於都承旨云,此已有違於院規,而至於禁直人辭單之捧入,尤涉未安,當該捧納承旨,重推警責,何如?上曰,依爲之。出擧條諸臣以次退出。
丙戌六月初三日巳時,上御集慶堂。坐直承旨與儒臣入侍時,校理洪龍漢,修撰李獻慶,同副承旨金龜柱,假注書安大濟,記事官洪彬·姜彝福,以次進伏訖。上命儒臣先讀警世問答,龍漢讀至欲卞于博學君子。上曰,下番讀之。獻慶讀至夏禴行禮。上曰,承旨讀之。龜柱讀至五十知天命。上曰,止之。諸臣以次退出。
丙戌六月初三日未時,上御集慶堂。藥房入診入侍時,都提調金致仁,提調金陽澤,副提調洪樂性,假注書李東郁,記事官洪彬·姜彝福,醫官方泰輿·許礈·李以楷·吳道炯·金孝儉·鄭允說·柳光翼,以次進伏訖。致仁曰,午間聖體若何?上曰,一樣矣。上進御湯劑,命諸醫診候。泰輿曰,脈候左右三部,一向調均有滑體矣。致仁曰,近日則過用聖慮,故恐有妨於將攝之節矣。陽澤曰,前頭尙多日,幸望寬紓孝思,益加調攝,則可以夬伸情禮矣。上曰,今則神氣淸明,步履稍勝,俄者試步於殿上,過五六間而止矣。致仁曰,行步時脚力,果不艱澁乎?上曰,脚力顯勝矣。上曰,欲薰洗,當用何物?泰遠曰,蒼耳湯好矣。上曰,煎進可也。諸臣以次退出。
上在慶熙宮。停常參·經筵。
下直,開城經歷李亨俊。
藥房都提調金致仁,提調金陽澤,副提調洪樂性啓曰,伏未審夜間,聖體調攝,若何?痰候何如,寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。雖比前日愈,大體則一樣矣。
中宮殿·惠嬪宮,藥房口傳問安。答曰,知道。
洪樂性啓曰,左副承旨尹得雨,今日不爲仕進,卽爲牌招,何如?傳曰,允。
傳于洪樂性曰,藥房入侍。
兪漢蕭啓曰,明日次對,諫院無進參之員,除在外外,司諫邊得讓,待開門牌招,以爲入侍之地,何如?傳曰,允。
丙戌六月初四日卯時,上御集慶堂。藥房入診入侍時,都提調金致仁,提調金陽澤,副提調洪樂性,假注書李東郁,記事官洪彬·姜彝福,醫官方泰輿·許礈·李以楷·吳道炯·金孝儉·鄭允說·柳光翼,以次進伏訖。致仁曰,夜間聖體若何?上曰,一樣矣。致仁曰,夜來寢睡,何如?上曰,進松節茶,夜深後就寢,而汗氣周洽矣。致仁曰,試椒熨乎?上曰,果試之,而今朝試步,則脚力益勝矣。上進御湯劑,命諸醫診候。泰輿曰,脈候左右三部,一向調均有滑體矣。上曰,若動駕則彼醫官輩皆隨駕乎?致仁曰,然矣。命醫官瞻望。泰遠等曰,玉色敷腴,顯勝於前,不勝慶幸矣。上曰,老人容華,例多瘦鑠,而予則滋潤矣。致仁曰,夕湯劑依例乎?上曰,依。諸臣以次退出。
丙戌六月初四日酉時,上御集慶堂。藥房入診入侍時,都提調金致仁,提調金陽澤,副提調洪樂性,假注書李東郁,記事官洪彬·姜彝福,醫官方泰輿·許礈·李以楷·吳道炯·金孝儉·鄭允說·柳光翼,以次進伏訖。致仁曰,午間聖體若何?上曰,一樣矣。致仁曰,脚部痰候,何如?上曰,今則顯愈矣。致仁曰,今夜亦試椒熨,好矣。上曰,當試之矣。上進御湯劑,命諸醫診候。泰輿曰,脈候左右三部,一向調均而有滑體矣。內局先退,上曰,坐直承旨及儒臣持小學指南入侍。出榻敎臣東郁承命出召,承旨兪漢蕭,校理李得一,修撰李獻慶進伏。命儒臣上下番承旨·翰注,輪讀小學指南訖。諸臣以次退出。
上在慶熙宮。停常參·經筵。
藥房都提調金致仁,提調金陽澤,副提調洪樂性啓曰,伏未審夜間,聖體調攝,若何?痰候何如,寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。雖比前日愈,大體則一樣矣。
中宮殿·惠嬪宮,藥房口傳問安。答曰,知道。
以承傳色口傳下敎曰,方有動駕之意,而此時侍從臣,在於近地駭然,下諭置之,解見任,政官牌招,以在京人擧行。
又下敎曰,古有國舅爲之之例,雲劍差備塡入。
李性源,以都摠府言啓曰,昌德宮擧動時侍衛,不可不備員,而副摠管張志豐,以禁軍別將,陣上進,二員未差,將不得備員,二員未差之代,令該曹以在京無故人,卽爲口傳差出,以爲備員侍衛之地,何如?傳曰,允。
以承傳色下敎曰,隨駕內乘·軍職宣傳官,親臨內試射首出,武兼部將,中日廳試射首出。
李性源,以都摠府言啓曰,入直內三廳武兼禁軍及軍兵等,中日習射,請出標信。傳曰,知道。
傳于李性源曰,禮房承旨,內局入診,同爲入侍。
兵曹口傳政事,以柳光翼爲草芝僉使。
兵曹口傳政事望,副摠管,安昌君燝,花陽君權,雲山君楢·金孝大·兪彦述·李燮元。
以承傳色口傳下敎曰,摠管一望下之,綾城尉除授。
以金孝大爲副摠管。
有政。吏批,判書鄭弘淳進,參判李最中進,參議李福源傳旨未下,左副承旨李性源進。以趙雲逵爲大司憲,任珹爲司諫,李普溫·李重海爲正言,金敎材爲副應敎,洪名漢爲刑曹參判,朴相德爲同義禁,李宅鎭爲安州牧使,李得永爲金堤郡守,宋溥淵爲臨陂縣令,李潤成爲右尹,閔弘烈爲京畿都事,校書著作金東稷單付,知義禁朴相德,左尹李潤成,右尹趙榮進。
兵批,判書金尙喆病,參判金華鎭未肅拜,參議任㻐入直進,參知趙德成病,右副承旨兪漢蕭進。兵批啓曰,景福衛將崔斗芳,昌德衛將金景游,身病猝重,呈狀乞遞,竝今姑改差,何如?傳曰,允。副護軍朴弼逵,副司直鄭宲·兪彦民·趙㻐·柳顯章單付。
傳于洪樂性曰,藥房入侍。
有政。吏批,判書鄭弘淳進,參判李最中進,參議李福源傳旨未下,左副承旨李性源進。吏批啓曰,侍從臣父年七十者,每於歲首,抄啓加資,而新有應推恩人,雖非歲首,亦爲抄啓加資事,載在法典矣。侍從臣父年七十人,別單書入之意,敢啓。傳曰,知道。又啓曰,羅州牧使,今當差出,而本州物衆地大,素稱難治,不可不擇差,同道及他道有聲績·未準限守令,竝擬,何如?傳曰,允。以鄭煥猷·李一曾爲掌令,金瑞應·鄭厚謙爲持平,具庠爲獻納,鄭景仁·尹錫烈爲正言,李敍中爲羅州牧使,宋持中爲松禾縣監,李應重爲知禮縣監,金相龜爲懷德縣監,禁府都事朴相岳,內侍敎官韓用和相換。
兵批,無政事。
以吏曹參議李福源牌不進罷職傳旨,傳于李性源曰,只推。
丙戌六月初五日辰時,上御集慶堂。藥房入診入侍時,都提調金致仁,提調金陽澤,副提調洪樂性,假注書李東郁,記事官洪彬·姜彝福,醫官方泰輿·許礈·李以楷·吳道炯·金孝儉·鄭允說·柳光翼,以次進伏訖。致仁曰,夜間聖體若何?上曰,氣差勝矣。上曰,禮房承旨入直乎?樂性曰,今日非入直而仕進矣。上曰,大臣·禮房承旨,先爲入侍。出榻敎臣東郁,承命出召,領議政洪鳳漢,領府事尹東度,左議政金相福,禮房承旨李潭進伏。鳳漢曰,日間聖體若何?上曰,一樣矣。鳳漢曰,連試椒熨乎?上曰,連試之,而痰果愈矣。明日,卽往宿齋室之日,故今者梳洗而親自試步矣。仍起步數間許,上曰,行步如此,則足可行禮耶?鳳漢曰,步履如常矣。致仁曰,踰門閾時,步履益堅固矣。鳳漢曰,此時動駕,雖極慶幸,當此盛暑,益加善攝焉。命禮房承旨書御製記懷編。上曰,噫,半年闕禮,人子之道都虧,枕席雖涔涔,夙宵悶菀。噫,快愈杳然,今則比前勝焉。拜禮雖難,俯伏瞻望,猶可行也。噫,庚子以後,無一曠禮,其於近年,連宿殿門,于今過此日,其將有恨,前期雖未能,正日,當詣昌德瞻拜,三嚴,卯正三刻單嚴,回駕三嚴,其日行下敎,隨時擧行,守宮侍衛,噫,以繼昨年之意,依前而雲劍實差,皆以都尉爲之。前後廂軍,訓局內外營入直軍合二哨,禁·御兩營,以軍各一哨爲前後廂,訓將都領三營馬軍,皆以入直擧行,訓局龍虎營標下軍,亦以入直擧行,而挾輦軍,亦以入直軍擧行,禁軍扈衛軍官,只以入直人隨駕,回駕後,一體復入直,留營留陣置之,由崇政門自敦化門,當入萬安門,今番崇政殿·仁政殿,當爲乘輦,以此分付。噫,今日命下者,若明日動駕之意,身雖在於此闕,心已詣於昌德矣。噫,幾朔之後,少伸此禮,庶無憾矣。而因此之故,頃日御製已諭,其亦見昔年愛恤之士民矣。出傳敎上曰,弼善朴弼逵,文學趙㻐許遞。出榻敎鳳漢曰,李鎭復,與諸儒臣,等是違牌,而獨被譴補矣。上曰,春坊有闕耶?鳳漢曰,方有窠矣。上曰,飭已行,草芝僉使李鎭復,文學除授,其令乘馹上來,其代,令該曹口傳擧行。出傳敎上曰,備堂入侍。出榻敎內局先退。
丙戌六月初五日巳時,上御集慶堂。大臣·備局堂上引見入侍時,領議政洪鳳漢,領府事尹東度,左議政金相福,右議政金致仁,左參贊李昌誼,行知事尹汲,戶曹判書沈鏽,刑曹判書趙明鼎,吏曹參判李最中,大司憲鄭光忠,司諫邊得讓,校理李得一,右副承旨兪漢蕭,假注書安大濟,事變假注書洪周萬,記事官洪彬·姜彝福,以次進伏訖。鳳漢曰,卞相璧,亦解事,比方則如金斗秋矣。上曰,然乎?鳳漢曰,外貌則似如何,而內則實解事矣。上曰,卞相璧,其已上來乎?鳳漢曰,似未及上來矣。上曰,李鎭復,動駕前,可以上來矣。鳳漢曰,道里不遠,似當卽爲上來而行公矣。鳳漢曰,此全羅監司元仁孫狀啓也。以爲禁·御兩營軍上番時,兵使親點於礪山,而兵營之距礪山,程道殆至半千里,一年四五次往來,貽弊可念,在外虞候之代行,其例斑斑,而顧今三夏,實有民人奪時之慮,以虞候代行便否,令廟堂,稟旨分付爲請矣。虞候代行,已有前例,今亦限今年姑爲許施,前頭更議,何如?上曰,依爲之。出擧條鳳漢曰,各邑立碑,明有禁令,而泝考各司謄錄,無明白載錄之事,備局只有故相臣宋寅明,辛酉冬陳達擧條,而有曰,自先朝有禁令,又曰,自甲辰有禁令。以此推之,前後設禁之嚴,可知,而未有定律知委者,故近來外方間,或有冒禁之事,而監司·守令,全不動念嚴禁云,聞甚可駭。臣意則今此禁令,乃是四十餘年遵行者,宜更以甲辰爲限,未及埋置者與新爲豎立者,隨其現發,施以某律事,定式分付,何如?上曰,以何守令定罪乎?致仁曰,犯禁立碑時不禁之守令,似當其罪矣。鳳漢曰,立碑時不禁守令,固當其罪,因事現發時,在官守令,同被其律,然後尤可惕然矣。上曰,依爲之,以制書有違律施行,勿復擬守令。出擧條鳳漢曰,解由時越等及特敎越俸·越祿則同,而其實則異,近間聞有越俸蕩滌之特敎,則該曹眩於擧行,不無混爲擧論之弊,宜有一番明白定式,故敢此稟達矣。上曰,只特敎越俸擧行,可也。出擧條鳳漢曰,各司貶坐當前,刑曹參判鄭宲,漢城右尹柳顯章,同義禁李堣,或在外·或有病,竝姑許遞,何如?上曰,依爲之。出擧條上曰,刑曹參判鄭宲,右尹柳顯章,同義禁李堣,許遞。出榻敎鳳漢曰,安州牧使兪彦民,出自侍從,與他有異,向來所遭非常,宜使一伸廉隅,姑爲改差,何如?上曰,依爲之。出擧條上曰,兪彦民何事耶?鳳漢曰,被彈於李海鎭矣。上曰,安州牧使兪彦民改差。出榻敎鳳漢曰,判義禁李益炡,以擧行遲滯事,至有越俸之命,不敢晏然,不是異事,而其時都事處分,旣已還寢,此亦宜可申飭行公矣。上曰,越俸置之,申飭行公。出擧條鏽曰,廣倉軍監流弊中逐朔欠縮,最爲痼弊,曾在辛巳年,領府事臣尹東度爲戶判時,筵稟變通,大加釐正,嚴立節目矣。六七年之間,軍監則頗有其效,而至於太倉,則每朔之縮,猶復如前,事極寒心。臣於今番傾庫之後,一一査實,則所欠米太,合爲一千三百餘石,故姑先嚴督徵納矣,其後已捧爲九百餘石,未捧爲四百七十餘石,而見今事勢,徵捧沒策,旣已現發之後,未卽充補,則依定式嚴懲,在所不已,故敢此仰達。當該官員等罪狀,下詢大臣,從重勘處,何如?鳳漢曰,領府事戶判時,因特敎成節目,于今五六年,軍監則果有其效,而廣倉則猶有其弊,已畢捧之官員,自在分揀,而至於尙有逋〈欠〉之官員,其在懲後之道,不可不重勘矣。上曰,噫,若干百石穀物,吾民之膏血,況千餘石乎?不飭亦不定式之前,猶可謂令前,五年之內,若是蕩然,眼有國,眼有法,豈敢若此?噫,未捧者,渠雖無狀,其若刮毛龜背,特爲蕩滌,卿之只請所捧官員,予意則不然,五年內已捧官員,雖不令該府處之,禁錮五年,未捧官,施以五等制書律,禁錮五年,其令當日內,卽爲現告。噫,今番之下敎,欲見士庶之敎,而動駕旣定,豈忍爲此,而宜配勿配,其亦參酌矣。出擧條上曰,廣興倉官員,禁錮現告,夕入診持入。出榻敎鏽曰,兩倉捄弊之道,專係於解由,而近來倉官,一移本職之後,不拘解由節次,轉遷如是,而豈有畏法奉公之道哉?此後兩倉官員,勿論參上參下,雖有應遷序陞者,該掌逋欠之有無,必問本曹後擬差他職事,定式施行,計石傳掌,解由拘礙之法,申明嚴飭,或有瞞報由出之弊,則後日現發,竝與交代,一體論罪,何如?上曰,依爲之。此後解由勿拘者,當該提調,施以制書有違之律。出擧條明鼎曰,慶尙道放未放狀本中,禮山鄕吏申震維·朴舜福等兩人,以同罪分配嶺南矣。今番赦典,朴舜福則蒙放,而申震維則不得蒙放,同罪異罰,事涉斑駁,故敢此仰達矣。上曰,一體放送。出擧條明鼎曰,甲申年沙工宋弼夏等八名,以船中藏麴事,充軍於兩南與北道矣。翌年乙酉,因特敎,其配兩南者五名,卽爲放送,其配北兵營者三名,至今仍配,蓋當初充軍傳敎,兵曹不由本道巡營,直爲分付於兵營,故見漏於徒流案,以致如此矣。兩南五名,旣已蒙宥之後,則宋弼夏·李有贊·陸泰伊等三名,宜亦蒙均施之澤,故敢此仰達矣。上曰,一體放送,莫重徒流案不聞帥臣,從重推考。出擧條光忠曰,臣年紀摧頹,言議巽軟,本不合於風憲之任,而向者一出,實由於靜攝之中,義難違傲,逖違之餘,願切瞻望,冒沒承膺,徒增愧恧,日昨三諫臣處分,辭旨嚴截,臣不勝慙惶悚蹙之至。臣與諫臣,同日違牌,而三臣則限朔禁推,臣則循例問備,罪同罰異,有乖政刑,臣何敢幸其苟逭而獨自晏然,揚揚復冒於臺次乎?請命遞斥臣職。上曰,事勢固然,而旣經多日,今始來避,有損臺體,依啓。出擧條光忠先退,上曰,騎馬乘軺而入闕,心亦厭之,故避嫌亦不卽爲矣,晩則晩矣,而應避之事矣,甚非矣。上曰,昔有昨緣日暮之稱,今旣多日,因次對而爲此,事體其涉苟艱,不可例遞而止。大司憲鄭光忠罷職,以存三百年故規。出傳敎得讓曰,罪人天大之窮凶情節,昭載於乙亥鞫案,至今全保首領,終是失刑之大者,旣拿旋配,雖出於聖上好生之德,此等凶徒,決不容一向涵貸,請還寢鍾城府爲奴罪人天大酌處之命,依律處斷。上曰,勿煩。出擧條上曰,司諫,誰也?鳳漢曰,邊得讓矣。上曰,曾經弼善乎?漢蕭曰,輔德·弼善,皆已經矣。上曰,世孫初欲令隨駕,噫,此意,予與世孫,六朔之內,三朔,世孫調攝,三朔,卽與靜攝于今,其欲同行,以慰士民,又令調攝,莫知臨時快愈,故今不下敎,若或差焉,其將隨焉。此時春坊官員,不可不預備,今日以後,以此心,難以酬應,弼善有闕,代司諫邊得讓除授,牌招察任,李鎭復,亦令申飭,卽爲上來。出傳敎上曰,邊致明精老矣,邊得讓亦善矣。諸臣以次退出。
丙戌六月初五日酉時,上御集慶堂。藥房入診入侍時,都提調金致仁,提調金陽澤,副提調洪樂性,假注書李東郁,記事官洪彬·姜彝福,醫官方泰輿·許礈·李以楷·吳道炯·金孝儉·鄭允說·柳光翼,以次進伏訖。致仁曰,午間聖體若何?上曰,一樣矣。致仁曰,連爲試步乎?上曰,行步益勝矣。上曰,今番動駕同苦人,皆將同往,國舅·都尉亦隨行矣。命臣東郁知入臺諫在外人員,上曰,頃者欲爲下敎而未果。噫,高裕以崇文堂製述時,年未弱冠,登科,其後臺望亦勸爲,而無鬚而見之,其君望八,尙不一見,莫知鬚之有無。噫,豈曰其恩,而自少受其眷若此?頃者僅到近畿,半途而回,此正何所聞而來,何所見而去者也?嶺南之人固執,予常嘉之,君臣之分,無所逃於霄壤,其涉寒心,不可一任其慢蹇,特施罷職不敍之典。頃日諸臺已下敎,都憲未交龜,李基敬,業已讓矣,而今日開政之後下問,其雖代除,君父一向若此,亦有動駕之意,則亦焉敢一任怠慢?噫,半年後動駕,玉堂雖備,侍臣班不備,不可無飭,今日一二人外,曰以在京,聞甚駭然,兩司長官外,一倂解見任。噫,白首靜攝,僅爲動駕之時,侍臣不備,曰有紀綱,政官更爲牌招,卽爲以在京無故人擧行,與初下批之人,待開門牌招察任,其令一齊備員,若違牌,特除侍從案。出傳敎致仁曰,今番下敎之後,雖敢不出仕乎?上曰,初則欲除騎郞,多臺有闕,望八,直宿等人,欲與偕行,此與面諭之意有異,不過一時,其欲申飭,宜先此人,持平宋霮代,其令該曹知悉。出傳敎上曰,回駕後,都承旨卽捧,鄭厚謙呈辭,可也。上曰,今番動駕時前後部鼓吹去之。出傳敎上曰,噫,望八已衰,復起爲人,其誠料表,千千萬萬夢想之外,五朔之後,今欲一瞻,復何餘憾?今番動駕,豈比於前,何待回駕?況回駕之後,此心雖伸,追慕一倍,其日下敎,誠難必矣,此亦昔年愛恤之軍也。三明回駕後,日傘差備·道路差備·蛟龍旗標旗差備·挾輦軍內吹扈輦隊近仗軍,令摠府·騎曹,初十日內,中日廳柳葉箭一巡·鳥銃三放試放,依日中例,單子書入,兵曹龍虎營與三軍門隨駕將校馬步軍,令各該軍門,柳葉箭鳥銃,依賞中日例擧行,而隨駕扈衛軍官,其數甚鮮,付諸兵曹,一體擧行。柳葉箭五中·銃貫三中直赴次,單子書入,內乘軍職·宣傳官,駕前駕後,卽近侍者武藝廳,晝夜勤苦太甚。頃者內試才時,今番技藝,不若前例,予若動駕當試,一技下敎,此則依頃日例,自內親臨試才,回駕後大殿凡諸所屬內局·承政院·弘文館·藝文館隨駕下人,亦令該曹,考例賞給。噫,旣定動駕,先爲下敎,豈爲予勝於前日而然乎?莫非陟降攸賜而然,何無此擧?非予所賞,此亦昔年之恩禮之猶不備,何暇顧也?呼寫及此,涕沾于枕,爾等其亦知予心否?出傳敎諸臣以次退出。
上在慶熙宮。停常參·經筵。
自昧爽至辰時,有霧氣。
藥房都提調金致仁,提調金陽澤,副提調洪樂性啓曰,伏未審夜間,聖體調攝,若何?痰候何如,寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。雖比前日愈,大體則一樣矣。
中宮殿·惠嬪宮,藥房口傳問安。答曰,知道。
傳于李性源曰,今番別雲劍,以特敎擧行,單子置之。
以寶劍望筒,傳于李性源曰,代其代爲之。
李潭,以弘文館言啓曰,新除授副應校金敎材,時在忠淸道公州地,經筵入番事緊,請斯速乘馹上來事,下諭。傳曰,依啓。
又以吏曹言啓曰,再明日動駕時,左右通禮,不可不備員,而右通禮趙鼎耉,以其親病,受由下鄕,未及上來,今姑改差,其代,卽爲口傳差出,何如?傳曰,允。
吏曹口傳政事,以趙台命爲右通禮。
傳于洪樂性曰,藥房入侍。
李潭,以奉常寺官員,以都提調·提調意言啓曰,東籍親耕田所種大麥打作,則所出爲七石,小麥打作,則所出爲一石五斗之意,敢啓。傳曰,知道。
李性源,以義禁府言啓曰,今此擧動時,大駕各差備都事,不可不備員,而都事李應重遷轉之代,卽令該曹口傳差出,以爲分排之地,何如?傳曰,允。
吏曹口傳政事,以趙槃爲禁府都事。
丙戌六月初六日卯時,上御集慶堂。藥房入診入侍時,都提調金致仁,提調金陽澤,副提調洪樂性,假注書李東郁,記事官洪彬·姜彝福,醫官方泰輿·許礈·李以楷·吳道炯·金孝儉·鄭允說·柳光翼,以次進伏訖。致仁曰,夜間聖體,若何?上曰,夜來善寢,而氣亦稍勝矣。上進御湯劑,命諸醫診候。泰輿曰,脈候一樣調均,而有滑體矣。上曰,噫,生我鞠我莫報,六朔若此,予心若何?再明日於殿,旣少伸情禮,回駕時,當詣毓祥宮展拜,兼慰昔年,於殿,旣已自內行禮,太室展謁未果,百官行禮置之,前後廂軍,道上留住,只令駕前駕後隨駕,今番靜攝中動駕,豈比前日?光恩副尉·興恩副尉,標旗內隨駕事,分付。出傳敎上曰,噫,六朔之內,始見都民,此亦陟降眷佑,御製旣諭,再明日,吁嗟軍民,百餘日後復見者,是豈攸料,郊外旣命勿禁,城內何異?前後廂軍許見,左右軍門把守只立,戒嚴事,分付。出傳敎上曰,噫,今番動駕,實是千千萬萬夢想之外,是誰之賜?卽陟降攸賜,故軍校試射,吏隷施賞,先爲下敎,卽詣昌德宮,欲爲奏殿,是體昔年愛恤之聖德也。噫,詩不云乎?濟濟多士,文王以寧,今之靑衿,卽古之遺士也。昔甲申,以文參下之人,特設觀武才,其時亦有下敎,于今以士對武,此亦遵舊例之意,隨駕軍校,旣已試射,觀光多士,亦豈無向隅之歎?再明日回駕時,自敦化門至光化門前,捧袖擧案事,分付成均館。出傳敎上曰,再明日隨駕軍校試射放,勿論五軍門,隨駕人皆擧行事,分付內局,亦有外任隨駕者隨入官屬,於渠,亦吾民也,亦爲參酌施賞事,分付。出傳敎致仁曰,下此殿敎,三軍必歡忭,儒生輩亦必聳動矣。上曰,衿·果川之人,亦足以觀光矣。致仁曰,雖一二日程,亦可飛傳而能及之矣。上曰,卿等試看予之行步也。仍親自起立越門閾,行步數間許。致仁曰,今日始瞻常時行步矣。陽澤曰,運用益勝矣。樂性曰,玉趾運步,益覺輕便矣。上曰,自今日,吾欲行素矣。致仁曰,行禮,大節也,行素,少節也,不拘細節然後,可以行大禮矣。上曰,卿言,是矣。致仁曰,動駕不遠,進日三湯劑,好矣。上曰,理中建功湯,自今日三煎持入。出榻敎諸臣以次退出。
丙戌六月初六日申時,上御集慶堂。藥房入診入侍時,都提調金致仁,提調金陽澤,副提調洪樂性,假注書李東郁,記事官洪彬·姜彝福,醫官方泰輿·許礈·李以楷·吳道炯·金孝儉·鄭允說·柳光翼,以次進伏訖。致仁曰,午間聖體若何?上曰,一樣矣。致仁曰,日氣蒸鬱,恐妨於將攝之節矣。上進御湯劑,命諸醫診候。泰輿曰,脈候左右三部,一向調均,連有滑體矣。上曰,連服湯劑甚難,理中建功湯一貼,勿爲煎入,蔘苓茶煎入。出榻敎上曰,今朝予始乘玉轎而試之,脚部運用,大勝於前矣。致仁曰,乘轎若是無難,乘輦則尤便矣。上曰,近日則予果益勝矣。頃者兪漢蕭,謂予快復,諸臣亦以爲平復云矣。致仁曰,今則凡節顯勝,玉色如常,下民瞻望,想必慶忭矣。上曰,卯初初刻,不晩耶?致仁曰,日出方舒之時也。諸臣以次退出。
上在慶熙宮。停常參·經筵。
肅宗元孝大王忌辰齋戒。
藥房都提調金致仁,提調金陽澤,副提調洪樂性啓曰,伏未審夜間,聖體調攝,若何?痰候何如,寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。予則差勝後一樣,追慕一倍之中,展禮在朝,心先在於昌德矣。
中宮殿·惠嬪宮,藥房口傳問安。答曰,知道。
以承傳色口傳下敎曰,時刻單子置之,侍講院官員來詣,只入外備。
又下敎曰,御製以擧條,不可書入,禮房知悉。
又下敎曰,雖久未動駕,六朔靜攝之時,身在關西,而尙不上來,以久未動駕,而若是久曠耶?駭然,從當下敎,而權差時多,令吏曹權差以塡。
兪漢蕭啓曰,臣依聖敎,取考秋曹囚徒案,則時囚罪人四十七名內,罪人宋重彩,以攘奪鄕民農牛及錢文罪也,放送,其餘罪人,罪名俱係緊重,竝仍囚之意,敢啓。傳曰,知道。
傳于洪樂性曰,藥房入侍。
李性源,以義禁府言啓曰,今此擧動時,大駕各差備都事及王世孫左右禁喧都事,本府入直,都事當爲分排,依前例假都事二員,卽令該曹差出,何如?傳曰,允。
丙戌六月初七日辰時,上御集慶堂。藥房入診入侍時,都提調金致仁,提調金陽澤,副提調洪樂性,假注書李東郁,記事官洪彬·姜彝福,醫官方泰輿·許礈·李以楷·吳道炯·金孝儉·鄭允說·柳光翼,以次進伏訖。致仁曰,夜間聖體若何?上曰,批旨旣諭,而動駕隔宵,心益憧憧矣。致仁曰,旣已定日,勿爲過用聖慮焉。上進御湯劑,命諸醫診候。泰輿曰,脈候一向調均,連有滑體矣。上曰,大臣及編次承旨入侍。出榻敎臣東郁,承命出召,領議政洪鳳漢,領府事尹東度,左議政金相福,右承旨李潭進伏。鳳漢曰,日間聖體若何?上曰,氣則益勝,而心則在於昌德矣。鳳漢曰,六朔靜攝之餘,今始動駕,此是往牒所罕之慶也,近日行步益勝乎?上曰,益勝矣。仍起步數間,諸臣曰,步履便利,比昨日尤勝矣。鳳漢曰,行步今則已臻平復之境矣。相福曰,動駕隔宵,故都下士庶,莫不鼓舞歡忭矣。上曰,觀光者想必多矣。上命臣東郁知入卯時早晩。上曰,明日動駕三嚴,以卯初初刻進定。出傳敎上曰,明日詣昌德宮時,世孫其令隨駕,興政堂乘輿,興化門內祗迎,版位問安置之。曰,駕時祗迎等節,勿爲擧行,詣昌德後,世孫,予入仁政殿後,由西月廊門下轎,同入萬安門,予亦進善門外下輦,乘輦,依例擧行。世孫前後牌軍,詣昌德時,當後廂內隨駕,勿爲擧行,世孫當先回,挾輿軍·禁軍·前後牌軍,依古例以入直外擧行,徽旨解嚴,依例爲之,旣已隨駕,世孫陪衛軍校,世孫宮所屬春桂坊陪衛人等試射放賞典,一體擧行。出傳敎命編次承旨書御製訖,仍命讀奏。諸臣以次退出。
丙戌六月初七日酉時,上御集慶堂。藥房入診入侍時,都提調金致仁,提調金陽澤,副提調洪樂性,假注書李東郁,記事官洪彬·姜彝福,醫官方泰輿·許礈·李以楷·李泰遠·吳道炯·金孝儉·鄭允說·柳光翼,以次進伏訖。致仁曰,午間聖體若何?上曰,一樣矣。上進御湯劑,命諸醫診候。泰輿曰,脈候一樣調均,而有滑體矣。上曰,噫,今已日暮,予心一倍。噫,明日動駕時,內局隨駕,怳若丁酉,此心何耐?前則此日雖茶飮不服,今番所重在焉。雖强服,朝聞都提調所奏問候,依例爲之云。噫,此日,何心此答?況此日非漫酬應者,亦非許診之日,只口傳問候事,分付內局。出傳敎上曰,左副承旨入侍。出榻敎承旨李性源進伏。上曰,禁府時囚者,誰耶?性源曰,廣興倉官員及臺諫牌不進禁推者四人云矣。上曰,徐命膺之祖,趙曮之父,予每不忘矣。徐命膺,雖有固執,爲人則精潔矣。性源曰,然矣。上曰,廣興倉官員等,旣勘處,不必待供,況此日乎?今日內依下敎擧行,卽爲放送,其雖無據,以曾經侍從人,此時在於囹圄,非體下之意,一體放送。噫,不遵飭諭,猶敢駭擧,不體其先,固執爲能,望八其君,申飭之下,作萬萬無據駭擧,自墜臣分,此等之人,若有國綱,其宜終其身於三甲。而噫,徐命膺之祖,昔日重臣,趙曮之父,昔日侍從,雖負其君與乃先於今日,思昔年予不忍負,若是下敎之後,舊習不悛,非予負二人,吁嗟窮域,其將到配,飭亦行矣,徐命膺·趙曮,特爲放送。噫,今者此敎,非爲其人,追惟昔日,其聞此敎,若不飮涕,豈可以臣分復待?噫,重囚,雖不可論,雖微者賤者,置囹圄而度此日,豈昔年飮恤之德意乎?金吾時囚人,卽爲放送,秋曹輕囚,承旨取覽囚徒,卽爲放釋,限望前政院以下有司用牌及捉囚,一體禁焉,以示予意。出傳敎上曰,昨者下敎時武藝廳依試才時下敎,旣已動駕,而禁中親兵,其可欺乎?將欲試才,故元下敎時未果,更以思之,不無向隅之歎,武藝廳中隨駕人,令都摠府·兵曹與挾輦軍,內中日廳,一體試放事,分付。出傳敎上曰,朝來固請,其雖强許,心則若何?今聞都提調所奏,果若予意,東宮隨駕之命置之,旣不隨駕,祗迎,亦非可論。出傳敎諸臣以次退出。
上在慶熙宮。停常參·經筵。
肅宗元孝大王忌辰。
大殿·中宮殿·惠嬪宮,藥房口傳問安。答曰,知道。
大駕詣昌德宮入眞殿後,王世孫遣宮官問安。答曰,知道。
政院·玉堂·藥房口傳問安。答曰,知道。
以承傳色口傳下敎曰,雖其間,心若已詣,差早開門卽爲之,一心在焉,凡諸等事,卽爲擧行。
傳于洪樂性曰,都承旨·同副承旨入侍。
大駕詣毓祥宮後,王世孫遣宮官問安。答曰,知道。
政院·玉堂·藥房口傳問安。答曰,知道。
展拜罷後,政院·玉堂·藥房口傳問安。答曰,知道。
傳于尹得雨曰,禮房承旨入侍。
以承傳色口傳下敎曰,金頤柱已闋服,都政雖不遠,奉祀體重,今日政,相當窠擬入。
又下敎曰,趙慶祥之子,頃日問之矣,今日闋服,內乘有窠,使之差下。
傳于李性源曰,俄者趙慶祥子事下敎,姑勿頒布。
還宮後,政院·玉堂·藥房口傳問安。答曰,知道。
以承傳色口傳下敎曰,袖擧案,糊付無漏以來之意,分付矣。都數爲幾人,招問守僕以啓,袖擧案,堅封付諸試所承旨,明日科次後,相考名字,若無之,則當拔去。
有政。吏批,判書鄭弘淳進,參判李最中進,參議李福源進,同副承旨金龜柱進。以朴師海爲司僕正,李命俊爲左通禮,任希孝爲吏曹正郞,沈載鎭爲刑曹正郞,金頤柱爲工曹佐郞,行副司直李光溥今加資憲,右承旨李潭今加嘉善,內乘鄭汝曾今加嘉善,左通禮尹鵬擧今加通政,司僕正李性遂今加通政,順興府使望單子。以備忘記,傳于金龜柱曰,挾輦將崔朝岳,順興府使除授,行左承旨李潭,右承旨尹得雨。
兵批,判書金尙喆病,參判金華鎭病,參議任㻐入直進,參知趙德成病,同副承旨金龜柱進。副護軍李行源·李宇喆,副司直宋霮·南彦彧·金敍九,副司果李惠祚·李東遇·李普溫·李重海·林鼎遠·李永中單付。
金龜柱啓曰,時原任大臣·禮曹三堂上,有稟達事來詣請對矣。傳曰,入侍。
兪漢蕭,以義禁府言啓曰,廣興倉前奉事洪啓遠·崔宗斗,施以五等制書律,禁錮五年事,傳旨啓下矣。特敎定律名者勿捧原情,直爲草記勘處事,曾有定式,時囚罪人洪啓遠·崔宗斗等,以制書有違律,杖一百收贖,盡奪告身,五年禁錮,而依承傳各功減一等,放送,何如?傳曰,允。
又以義禁府言啓曰,咸鏡道甲山府遠竄罪人徐命膺,三水府遠竄罪人趙曮等放送,承傳啓下矣,竝放送事分付道臣之意,敢啓。傳曰,知道。
丙戌六月初八日卯時,上詣昌德宮。擧動入侍時,行都承旨洪樂性,左承旨尹得雨,右承旨李潭,左副承旨李性源,右副承旨兪漢蕭,同副承旨金龜柱,假注書李東郁·安大濟,記事官洪彬·姜彝福以次隨駕。上具翼善冠·黑圓領袍,以乘輿出資政門,崇政殿月臺,降輿乘輦。藥房都提調金致仁曰,夜間聖體若何?上曰,差勝於昨日矣。致仁曰,日候如此,而聖體勞動無損,臣等,實不勝萬萬慶幸矣。領議政洪鳳漢,左議政金相福曰,氣候比前,若何?上曰,差勝矣。鳳漢曰,寢睡亦善爲之乎?上曰,善爲之矣。鳳漢曰,今日動駕,將以展禮,而行步漸漸復常,臣民萬幸矣。領敦寧金漢耉曰,夜間寢睡亦一樣善爲之乎?上曰,然矣。領府事尹東度曰,今日動駕,日氣甚好,聖候凡節益勝,實今古所無之邦慶也。致仁曰,湯劑待令進之?,上曰,進之。上進御湯劑,上曰,今日手着網巾矣。鳳漢等曰,今日所見凡節,如常矣。今日始動作,此後則必當漸勝矣。上曰,何可必也?上曰,槍劍軍,中日廳試射時,一體擧行事,分付。駕前下敎上住輦鍾閣隅,上曰,承旨入侍。性源進前,上曰,召觀光民人等,下敎以六朔涔涔之中展拜之路,見汝等,不覺欣然矣。泮儒及他儒生祗迎。上,下敎曰,六朔涔涔之中,今日見汝等祗迎,欣甚矣。袖擧案,着實爲之,無遺可也。上曰,訓將入侍。駕前下敎上詣昌德宮進善門外降輦乘輿,上至萬安門降輿。性源曰,訓將依下敎來待矣。上曰,入侍。致仁曰,調攝餘動作,不瑕有損乎?上曰,無損矣。訓鍊大將鄭汝稷進伏,上曰,昨日傳敎中陪衛軍人,一體試射放事。駕前下敎上曰,禮房承旨及通禮竝隨入。致仁曰,臣等亦隨入乎?上曰,都提·國舅亦入,潭·東郁·大濟·彬·彝福·致仁·漢耉入侍,上行四拜禮,致仁曰,拜禮之際,少休而徐徐爲之,則好矣。上仍上殿俯伏,諸臣少退。上曰,都承旨·同副承旨入侍。樂性·龜柱·東郁·大濟·彬·彝福入侍,上曰,史官階下序立,而都承旨陞殿陛。樂性曰,孝思所感,至於此,臣等,不勝萬萬慶忭矣。上曰,同副承旨,皇壇摘奸以奏。龜柱先退,上曰,今日行禮,宜有賞典矣。上曰,通禮一人,誰也?樂性曰,禮曹佐郞柳成模,以假通禮爲之矣。上曰,注書知入。大濟出去還奏曰,假通禮柳成模云矣。上曰,未通乎?樂性曰,未及爲之矣。上曰,六朔之後,今日行禮,豈不肖夢想?旣已若禮展謁,則宜有賞典,禮房承旨李潭,左通禮尹鵬擧加資,假通禮柳成模準職調用。今日入庭大臣·府院君,各熟馬一匹面給,其餘熟馬一匹賜給,入侍翰·注,各兒馬一匹,引儀,上弦弓一張賜給,守僕本殿下人,亦令該曹,米布差等題給。出傳敎上曰,守僕付高賞,其下,差等,可也。上出萬安門乘輿,致仁曰,行步如常矣。龜柱曰,臣承命奉審皇壇,則各處無事矣。上至仁政殿降輿乘輦。致仁曰,此處進湯劑,則好矣。上進御湯劑。上曰,左通禮則加資,而右通禮則予認以趙台命,欲加資矣,聞是柳成模,故不爲加資矣。致仁曰,新出六多。致仁曰,不至甚勞乎?上曰,不知勞矣。致仁曰,精誠藹然,故如是矣。上至進善門降輿,步四五間許。鳳漢等曰,屢月靜攝之餘,動駕展禮,不至太勞乎?上曰,不知其爲勞矣。鳳漢等曰,世豈有如此之慶乎?臣等之心,實不勝欣躍矣,玉色如常,行步殆復常矣。鳳漢曰,新靴易滑矣。上乘輦,致仁曰,日熱如此,而陽傘善鋪張矣,行步處新靴,故滑矣。上曰,輦軸滑,故足滑矣。鳳漢等曰,運用如常矣。上出敦化門,上曰,承旨入侍。性源進前,上曰,左右壯門軍處,分付,可也。六朔之餘,始見汝等,予心欣矣。汝等其皆好在耶?上至鍾閣隅住輦。上曰,守僕受袖擧案乎?性源曰,守僕方捧云矣。上曰,泮儒則已捧乎?上之。性源曰,姑未盡收云矣。上曰,置之。上詣毓祥宮門外降輦乘輿。致仁曰,升降不至關係乎?上曰,行步則似難,而升高則不至甚難矣。上曰,還宮時刻,待初嚴下擧行。駕前下敎上入齋室,諸臣少退。上曰,禮房承旨入侍。潭·大濟·彬·彝福入侍,上曰,諸都尉及鄭厚謙入來。上行展拜禮,諸臣少退。上曰,禮房入侍。潭·大濟·彬·彝福入侍,上曰,承旨升階上。上曰,六朔沈綿之人,展禮展拜,自此以後,庶可無憾。今日動駕時,太僕正李性遂,隨駕內乘鄭與曾竝加資,許泓·李長玉準職除授,今日隨駕內局都提調已施賞,提調熟馬,副提調半熟馬,兩處隨駕掌務官已準職者加資,其若準職前,準職除授,其餘隨駕人,兒馬一匹賜給,本宮守直中官,兒馬一匹賜給,守僕,令該曹,米布題給。出傳敎上曰,今番凡諸下敎,非好勝而然也。寔由追慕,旣有此敎,何可過日?三軍試射,旣命再明,袖捧儒生,當於明日崇政殿,命官試取,試官,領相鄭弘淳·黃景源·鄭尙淳·李福源·尹師國·李致中爲之,試所承旨,右副爲之,書題當書下,待下敎擧行,科次,當德游堂親臨入侍爲之。出傳敎上曰,政事,當日爲之。出傳敎上乘輿至宮門,命書御製。上曰,軍門試射事已有命,其中無遺漏未盡者乎?兵判入侍。兵曹判書金尙喆進前,上曰,試射事或有遺漏者乎?尙喆曰,臣有所仰達者,姑未及爲之矣。上曰,何也?尙喆曰,今番試射放時,武兼部將以下各差備等,內中日廳依中日例試射事,命下矣。在前試射時,五衛將·扶輦將·都摠府郞廳·司禁差備·雲劍差備·守門將·捕監軍官·行路日傘差備·輦陪訓導·步下奉持等,有許施之例,扈衛軍官,付諸兵曹,試射則扈衛廳軍士,亦當一體擧行,何以爲之乎?敢此仰稟。上曰,一體擧行,可也。出擧條尙喆曰,今番隨駕將校馬步軍,令各該軍門,柳葉箭·鳥銃,依賞中日例擧行,而射五中·砲六分者,別單書入事,命下矣。此則依下敎當擧行,而取考自營門施賞前例,射賞則輒以馬帖弓子,分等論賞,至於砲賞,則甲申二月親耕後及七月祈雨祭後,連有一巡試射放,而七月賞格,比二月稍優,今此慰說,尤異於他時,依此擧行乎?敢稟。上曰,依爲之。出擧條上至宮門外乘輦。鳳漢等曰,殿宮展拜利成,聖候如常,實邦國無前之慶矣,前有行步復常後稱慶之下敎矣。臣等之心,尤切懸懸,而至於今日,則益不勝慶祝,應行之擧,似不可不次第行之矣。上曰,卿等止之,豈番番稱慶乎?鳳漢曰,今番則異於前矣。上曰,還宮時勤政舊基歷臨。駕前下敎上至勤政殿舊基,俯伏良久。鳳漢等皆曰,日熱如此,草茂故鋪陳上,熱氣尤上蒸,速爲還宮伏望。上俯伏口奏,上命召守宮內寺及空闕衛將下敎曰,舊殿之基,雜草茂茁,至於丈餘,汝等,不思除去,而惟知食料,汝等職責,果能自盡耶?事當棍汰,而十分斟酌,今日內各別申飭,除草淨掃,可也,予當使人更爲摘奸矣。上由弘化門入,至崇政殿降輦乘輿,由資政門入大內,諸臣以次退出。
丙戌六月初八日初更一點,上御集慶堂。時·原任大臣·禮曹三堂上請對入侍時,領議政洪鳳漢,領府事尹東度,左議政金相福,右議政金致仁,禮曹判書朴相德,參判申暐,參議金相翊,同副承旨金龜柱,假注書安大濟,記事官洪彬·姜彝福,以次進伏訖。上曰,今日袖擧案儒生,爲幾何乎?龜柱曰,捧納而已堅封,故不知其數矣。鳳漢曰,自冬經營,今日始爲展禮展拜,此實邦國莫大之慶矣。當暑勞動,聖體不瑕有損乎?上曰,不知憊甚矣。鳳漢曰,今日仰瞻,玉色如常,神氣無損於昨冬,下情之欣甚,當復如何?上曰,前則或有憊時,而今日則不然矣。相福曰,不徒臣等之慶幸,帀街士民,孰不蹈抃乎?致仁曰,此不但自內習步之效,而近日神氣殆已復常矣。鳳漢曰,行步拜禮如常時矣。上曰,勝於兪奉朝賀矣。致仁曰,兪奉朝賀則不能起立,今何敢望行步耶?東度曰,今日慶抃,有生之類,皆同然矣。鳳漢曰,水刺乎?上曰,進御矣。致仁曰,蔘苓茶進御乎?上曰,姑未爲之矣。相德·暐·相翊進前,上曰,禮堂,誰也?鳳漢曰,朴相德·申暐·金相翊矣。鳳漢曰,惶恐敢達矣。洋洋在天之靈,在今日,其慰於心者,當如何?上告下布,卽不可已之事,依例擧行,何如?上曰,心所不安者,卿等有言,故雖此處行之,而不可不告,故歷臨勤政舊基而歸矣。鳳漢曰,聖敎如此,臣等,豈不知之乎?運動行步如此之後,則不可無上告之事矣。上曰,勤政舊基行還,然後可爲,而不能行,則亦不可爲之矣。鳳漢曰,璿源殿行禮,已爲之,又觀列聖舊殿之基,此何異於告太廟乎?曾有下敎於臣等者,以朝野軍民之情言之,皆以爲準請矣。上曰,予之行步,豈可謂行步乎?鳳漢曰,豈不爲行步乎?鳳漢·東度·相福·致仁曰,己任意拜禮,而行步如常,升降如常,此外豈有他慶乎?臣等之意,陟降在上,想亦必有待矣。今番則快賜允從,冞光於聖孝矣,伏望思陟降悅豫之心焉。相福曰,聖候靡寧之餘,賴皇天祖宗之默佑,快臻平復,今日動駕行禮,群情上下,無不胥悅,殆往牒所無之慶也,伏望特許當行之儀禮焉。暐曰,慶云慶云。豈有如此之慶乎?擧行之事不可已矣。勤政殿舊基,臣等欲請對,而猝遽未及周旋矣。相翊曰,今日臣民,瞻仰如常之儀,上告下布之節,不可已矣。龜柱曰,自春間不能行步時言之,今日行步之事,非但卽今之慶幸?歷考前牒,豈有如此之慶幸,此非上下相持之事矣。致仁曰,今此邦慶,陟降攸賜,旣已下布於士民吏胥,獨不仰報祖宗乎?上曰,此言,是矣。以二三月見之,今日行禮誠異矣。然行步立而一層稍勝,此後夬勝後爲之,可也。今日行禮,還宮時,輦軸幾滑,足能躍而行,豈意予之如此乎?當今年至於如此,可無憾矣。致仁曰,以行禮,頒賞諸臣而不能仰答陟降,豈不有欠於聖孝乎?上曰,右相所奏,是矣。以扶三百年宗國仰答,則禮當然矣。鳳漢曰,應行之事,行之然後,是爲仰答也。上曰,此非步矣。鳳漢曰,此豈非步耶?行禮己爲之,上下之慶忭,切矣。上曰,誠異矣。當今年至於如此,可無餘憾矣。上曰,柳成模善文云而兩班矣。鳳漢曰,然矣。上曰,趙台命,久文臣矣,左通禮如禮房矣。問誰某則曰,柳成模云矣。上曰,今番行步,誠不意矣。此是小步,此後似不作難動之人矣。上曰,六朔沈綿之餘,今日行禮,是誰之賜?陟降攸賜,其若快復,何待諸臣之請?上告下布之節,予當諭矣。今日大臣·禮官之請,誠是預矣。予非固執,欲待快愈許之,大臣所奏中一言起予心,靑衿將士,皆示受默佑之意,下布,次第間事,雖餘事,於陟降不告,則此恩施於下,不謝於陟降者,若此益憊,太室必也按禮而行之。噫,昨年,何年?復都漢陽之年,旣瞻於義本宮,不瞻於甲戌復都之闕,情已未伸,況明年何年?海東臣庶,百世追慕之年也。不肖踐此年,而不瞻舊闕,此亦不肖,回駕時輦中大臣之請,雖他,予之起感,卽此也。況嗚呼,今日追憶戊子五月二十日,微忱一倍,欲踐舊闕,入瞻勤政舊基,若拜太室,一日之內,千千萬萬夢想之外行此禮,豈敢不告乎?因此强許,且雖益復快愈,其愈一也,何待未來事而不謝已來者乎?然赦不可稠疊,只行告由頒敎陳賀,而因此不可瀆褻,此雖料外事,五六日之間,益復愈焉。告愈之節,亦豈不有光?心常惶悶者,卽瀆褻也,望祭兼行下布一節,其日擧行此頒敎也。凡諸等節,非所可論,以此分付,而旣許其賀,許其群情,其令諸道,只封箋文,方物·物膳,一體置之。出傳敎上曰,今日士民多集矣,皆見予貌乎?鳳漢等曰,士則皆瞻仰,而庶民則愚迷,或有不及瞻望者矣。上曰,能行步之世孫,以暑感,而欲隨駕而不能往進行禮,不能行步之予,則能行禮,天下事類如此矣。差復後,予當許之矣。此有事則告也,行事謀始,不可率爾爲之矣。鳳漢等曰,臣等,豈不知聖意之所存乎?赦則已爲之,無別可爲者矣,臣等,猶有不能伸微忱者矣。上曰,世孫亦必爲之矣。致仁曰,天理人情,安得不然乎?上曰,予許之矣。鳳漢曰,此則已有下敎,可副臣等之企望,而且目下有擧行之事矣。致仁曰,八月進宴之擧,已有前日之準請矣。上曰,一盃之意,亦有意矣,日子則二十七日矣。鳳漢曰,其日已定,雖欲退而恐有違於下情,不敢請矣。上曰,果信矣,信木熊散矣。鳳漢曰,雖不張大,豈不思俯慰群情耶?上曰,今日之事,則已盡爲之矣。鳳漢曰,應爲之事,不可已矣。恩及於八域,而臣等不得表忱矣。致仁曰,臣等之不得一番呼嵩,豈不悶迫乎?鳳漢曰,不可不表喜悅之心,至情不可不副矣。頒赦則猶不爲,而陳賀,斷不可不爲之矣。上曰,俄者傳敎中,添入陳賀一節,可也。上曰,五六日之內,若大勝,則當加於此爲之矣。鳳漢等曰,五六日之內,當漸次快勝矣。相德曰,試士取稟,何以爲之乎?上曰,陳賀日當爲之矣。相德曰,今番陳賀,當以親臨磨鍊矣。上曰,依爲之,。出擧條相德曰,今此陳賀時儲慶宮·毓祥宮,亦一體告由乎?上曰,纔已行禮,置,徽寧殿,亦置之。出擧條相德曰,陳賀時百官,亦當陳賀於世孫宮矣。處所,當以景賢堂擧行,而依前以權停禮爲之乎?上曰,依爲之。出擧條上曰,趙慶祥,頃者已下敎,今已闋服,令軍門調用。出傳敎諸臣以次退出。
上在慶熙宮。停常參·經筵。
藥房都提調金致仁,提調金陽澤,副提調洪樂性啓曰,積月靜攝之中,特命動駕,祗謁璿源殿,歷拜毓祥宮,聖孝克伸,群情胥悅,當暑勞動,向夕還宮,伏未審夜間,聖體調攝,若何?痰候何如,寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。六朔之後,料表行禮,少伸微忱,追慕一倍,而未能若前,豈曰伸禮?氣則頓勝矣。
中宮殿·惠嬪宮,藥房口傳問安。答曰,知道。
洪樂性啓曰,行左承旨李潭,今日不爲仕進,卽爲牌招,何如?傳曰,允。
傳于洪樂性曰,內局入侍,大臣同爲入侍。
傳于李性源曰,試官鄭尙淳,代戶判爲之。
傳于兪漢蕭曰,待騎判入來,則易致遲滯,卽爲整齊來詣。
傳于尹得雨曰,承旨肅拜,催促爲之。
以持平鄭厚謙初度呈辭,傳于洪樂性曰,賀禮在近,口傳付軍職,卽爲擧行。
兵曹口傳政事,副司果鄭厚謙單付。
傳于金龜柱曰,德浦僉使口傳擧行。
兵曹口傳政事,以鄭允說爲德浦僉使。
殿座罷後,政院·玉堂·藥房口傳問安。答曰,知道。
傳于金龜柱曰,政事,當日爲之。
有政。吏批,判書鄭弘淳進,參判李最中病,參議李福源試官進,右副承旨金龜柱進。以金載祿爲持平,安兼濟爲掌樂正,李顯白爲工曹正郞,李敬倫爲刑曹佐郞,趙明鼎爲藝文提學,洪鳴漢爲貞陵參奉,李潭爲黃海監司,韓泰裕爲宣陵直長,金季良爲砥平縣監,洪善人爲輸城察訪,奉常參奉吳濬根單付。
兵批,判書金尙喆病,參判未差,參議任㻐病,參知趙德成入直進,右副承旨金龜柱進,副護軍李性遂·李良善,副司直洪樂性·李惟秀單付。
以備忘記傳于金龜柱曰,金華鎭都承旨除授,待明朝牌招察任,房順房,三院副提調例兼。
金龜柱,以義禁府言啓曰,今日崇政殿命官試取時,本府都事皆爲赴擧,武都事一員本府入直,而崇政門·宜秋門禁亂都事及當直入直都事·公事回公都事,無以推移,依前例假都事四員,卽令該曹差出,何如?傳曰,允。
洪樂性,以禮曹言啓曰,上候平復告廟,望祭兼行,下布一節,其日擧行事,命下矣。依前例宗廟·永寧殿·社稷,今六月十五日曉頭先行告祭,而宗廟則望祭兼告由,同日辰時頒敎,京外進箋陳賀,中宮殿·世孫宮,一體陳賀事,知委擧行,何如?傳曰,允。
右議政金致仁箚曰,伏以惟天惟祖宗,荐垂篤祐,我殿下脚部之候又復常節,躬詣殿宮,先伸情禮,士民環瞻,歡聲溢街,未知往古史牒,亦有是否?臣與滿廷群僚,攢手蹈足,共祝億萬斯年之慶。抑臣伏見昨下傳敎,以臣入侍殿庭,特有熟馬面給之命,是豈臣夢寐攸到?臣忝保護之任,猥隨承宣之後,獲瞻盛禮於殿門咫尺之地,此在臣,至榮也,至幸也。其於勞勩,初無可言,而今此寵錫,亦及於臣,縱聖念出於示喜,顧臣心,其敢自安。且念臣,半年之內,凡三蒙是典矣。雖其邦慶重疊,聖恩隨下,而若以臣言,叨受太偏,此尤臣聞命若驚,惶恧靡容者也。玆敢略入文字,仰陳微懇。伏乞聖明,俯垂諒察,亟賜收還,俾得以重賞典而安私分焉。答曰,省箚具悉卿懇。今者賞典,是豈予料?卿其安心勿辭,領受焉。仍傳曰,遣史官傳諭。
領敦寧府事金漢耉箚曰,皇天垂祐,祖宗默佑,聖候遄臻康復,昨日命駕,伸禮殿宮,而玉趾運用,已復常節,臣忝在侍衛之列,仰瞻羽旄之美,區區蹈抃之忱,有倍他人,念臣,猥隨諸臣之後,入侍殿庭之內,獲覩盛儀,榮幸已極,不意錫馬之典,亦及於臣身,臣聞命驚惶,靡所容措。夫賞者,乃所以償功而酬勞也。臣旣無功勞之可言,而晏然冒承,則非但私心之萬萬不安,亦豈不有欠於聖朝愛嚬笑之道乎?恩命之下,義難叨受,玆敢略構文字,仰暴至懇。伏乞聖明,俯垂微忱,亟收成命,以重賞典,以安私分焉。答曰,省箚具悉卿懇。幾朔勤勞,昨日侍衛,予已料表,卿心,若何?今者賞典,何辭之有?卿其勿辭,安心領受焉。仍傳曰,遣史官傳諭。
丙戌六月初九日辰時,上御集慶堂。藥房入診,時·原任大臣同爲入侍時,都提調金致仁,提調金陽澤,副提調洪樂性,假注書李東郁,記事官洪彬·姜彝福,領議政洪鳳漢,領府事尹東度,左議政金相福,醫官方泰輿·許礈·李以楷·李泰遠·吳道炯·金孝儉·鄭允說·柳光翼,以次進伏訖。致仁曰,昨日勞動,深夜酬應,聖體若何?上曰,今日氣益頓勝矣。鳳漢曰,昨日行禮,聖孝快伸,今日試步,脚力堅固,此實往牒所無之慶,臣等,不勝歡抃之至。上曰,若是顯勝,莫非腎瀝湯之效也。相福曰,誠孝所感,故昨日行禮,深夜酬應之餘,聖候若是顯勝矣。東度曰,瞻望玉色,顯勝於昨日矣。上曰,今日後醫官中守令·僉使,皆下送,好矣。上進御湯劑,命諸醫診候。左右三部,一向調均,連有滑體矣。致仁曰,夕湯劑依例乎?上曰,依。致仁曰,提調有實恙矣。上曰,提調·副提調皆久勞矣,提調有可合者耶?鳳漢曰,朴相德·趙明鼎·李昌壽,皆可合,而惟在聖簡矣。上曰,旣聞都提調所奏。且有近例,提調·副提調許遞,其代,行司直李昌壽除授,承旨有闕,代前左通禮尹鵬擧除授,牌招察任,房順房,三院副提調例兼。出傳敎上曰,向隅之歎,古人旣云,渠則何敢此也,而人君酬勞之道,豈可若此?德浦僉使金季良,旣有守令除授承傳,鄭允說,亦有僉使除授之命。噫,望八其君,六朔沈綿,其能運動,往牒豈有?今命退直,一則不過本院去,一則亦不過本鎭去,其豈施賞之意耶?非徒頃者下敎,已有柳瑺古事,只待畿甸,遲速何料?況旣經昨日,又命退直,此二人,當窠備擬,不然。雖外方,以守令承傳者,備望換差,其代,以僉使承傳者差下,不待都政,卽爲擧行。出傳敎上曰,一欲下敎而趑趄者,此也,旣行賀儀,今無趑趄。自今日提調勿爲輪直,差備待令醫官,亦令退直本院。出傳敎上曰,今日科次,昨以德游堂命下,以此堂擧行。出傳敎上曰,他承旨入侍。出榻敎承旨金龜柱進伏。上曰,今番試士,所重在焉,道傍雖見,賀儀旣臨,豈只命試官?思之及此,不覺起坐,當殿座懸題而入,時刻隨時,侍衛入直擧行,侍臣班列置之。出傳敎上曰,黃海前監司趙榮順,備局副提調差下。出榻敎上曰,守·摠兩營隨駕軍校,一體令兵曹,試射放賞,則自本營擧行。出傳敎諸臣以次退出。
丙戌六月初九日巳時,上御崇政殿月臺。親臨儒生製述入侍時,行都承旨李潭,左承旨尹得雨,右承旨李性源,左副承旨兪漢蕭,右副承旨金龜柱,同副承旨尹鵬擧,假注書李東郁·安大濟,記事官洪彬·姜彝福,以次侍立。上具翼善冠·袞龍袍,乘輿出資政門御崇政殿月臺。上曰,多士多集門外矣。庭若不足,則奈何?潭曰,似無不足之慮矣。上曰,武藝廳降侍衛坐,可也。命開門,上曰,日熱,故欲入月廊而爭先矣。袖擧案數爲幾何人耶?漢蕭曰,四千九百餘人矣。上曰,昨日路傍,不若是之多矣。潭曰,散處,故所見若少矣。同副承旨尹鵬擧謝恩後,升階入侍,試官領議政洪鳳漢,戶曹判書沈鏽,吏曹判書鄭弘淳,弘文提學黃景源,吏曹參議李福源,副修撰尹師國·李致中謝恩入侍。上曰,承旨諭諸生,可也。欲見多士,故親臨懸題矣。漢蕭傳命,上曰,無不及之人乎?漢蕭曰,然矣。昨日擧案時,蔭官皆入矣。上曰,然乎?頗多矣。鳳漢曰,昨日勞動之餘,又此親臨殿座,聖候不至有損乎?上曰,不知其爲疲而頓勝矣。命懸題,有志者事竟成賦。上曰,京鄕欲取一人,紙頭各書京鄕字以呈事,承旨分付,可也。上曰,以漢時事製呈事,諭諸生,可也。鳳漢曰,諸生亦似皆以漢時製呈矣。上曰,書題,何如?鳳漢曰,誠好矣。上曰,易而難矣。漢蕭曰,老士宿儒,則可以善作,而新學者似難矣。鳳漢曰,翰林召試,非久當設行,在外藝文提學,合有變通之道矣。上曰,許遞,明日政官牌招開政。出擧條上曰,藝文提學許遞,明日政官牌招開政。出榻敎上曰,暴陽甚熱矣。鳳漢曰,七夕猶熱,而今日則差勝矣。上進水刺,上曰,雨傘可張乎?鳳漢曰,殿庭,不納雨傘,故多士初不持來,闕下,雖有下敎,似難趁入矣。命鋪油幕,上曰,遮日復似勝矣。性源曰,然矣。漢蕭曰,方其製述之時,日雖熱而猶不能自覺矣。上曰,科時皆有夢云,然乎?龜柱曰,雖或無之,而有者居多矣。藥房都提調金致仁曰,午間聖體若何?上曰,一樣矣。日熱如此,予心不能耐,故鋪給油幕矣。上還入大內,諸臣以次退出。
丙戌六月初九日申時,上御集慶堂。科次入侍時,試官領議政洪鳳漢,戶曹判書沈鏽,吏曹判書鄭弘淳,弘文提學黃景源,吏曹參議李福源,副修撰尹師國·李致中,同副承旨尹鵬擧,假注書安大濟,記事官洪彬·姜彝福,以次進伏訖。上曰,試官,誰也?鳳漢曰,沈鏽·鄭弘淳·黃景源·李福源·尹師國·李致中矣,讀券則四人,而對讀官三人矣。上曰,然乎?鳳漢曰,當暑勞動,不瑕有損乎?上曰,無損矣。鳳漢曰,今則快復,而少無有損,閭閻間老人,無以及矣。望八老人,豈有如殿下者乎?上曰,豈其然也?上曰,諸試官分考。鳳漢曰,畿邑有瓜滿而日前下敎,有奉行者矣。上曰,然則他試官考券,吏判出去開政,可也。鳳漢曰,方伯當出,而吏判來問於臣等,旣異於兩南伯,則亦非所當問矣。上曰,有可爲者乎?鳳漢曰,有之矣。上曰,可爲者,誰也?鳳漢曰,有新堂上,又有新嘉善矣。上曰,新堂上,誰也?非金龜柱乎?鳳漢曰,然矣。上曰,新嘉善,誰也?鳳漢曰,自上應知之矣。可用之人而以新資,方在近密之地矣。上曰,好矣。可謂楊州鶴矣。鳳漢曰,又有韓光會矣。上曰,亦好矣。鳳漢曰,海伯旣以李潭停當,則如韓光會,日後隨窠可爲之,而雖畿伯,亦可爲之矣。鳳漢曰,臣與僚相,有相議事,今有可用之人,而僚相不入,故臣未敢獨達矣。上曰,誰也?鳳漢曰,前黃海監司趙榮順,地歷俱優,曾有另用之敎矣。今則旣遞外任,與僚相相議,有屬望之地矣。上曰,何處也?鳳漢曰,卽廟謨參聞之職,而當於次對同入時仰達矣。上曰,旣已相議,何必遲待乎?鳳漢曰,然則趙榮順,備局副提調差下,何如?上曰,依爲之。出擧條鳳漢曰,李潭可用之人,而有氣力,能擔當爲事矣。上曰,曾爲北道御史矣。鳳漢曰,然矣。北道至今賴之矣。上曰,金龜柱年尙少矣。鳳漢曰,年亦不少,且用人之道,亦不可不視其地處矣。其人夙成,且多智識矣。弘淳先退,上曰,入侍承旨,善矣。鳳漢曰,北道爲承旨,魏昌祖以後一人,而爲人甚純實矣。上曰,然矣。上曰,內局入侍。出榻敎大濟出去,藥房都提調金致仁,提調李昌壽,副提調李潭,醫官方泰輿·許礈·李泰遠·李以楷等入侍。致仁曰,午間聖候何如?上曰,一樣矣。致仁曰,午水刺進御,而幾何爲之乎?上曰,早爲之而少許進御矣。致仁曰,今則他凡百,勝於當時矣。進御湯劑,諸醫診候。醫官等曰,左右三部調均,連有滑體矣。鳳漢曰,腎瀝湯有效矣。上曰,三四日間,漸見其差效矣。泰遠曰,今日則快勝,天顔如常矣。腰帶雖汗濕,伏望勿解,解則觸風,亦可悶矣。昌壽曰,眼彩有精華,比數十年前一樣矣,。上曰,過言矣。鳳漢曰,臣等,豈敢爲過言乎?致仁曰,提調以向來提調時事,謂情地難安矣。上曰,何事也?致仁曰,以領府事,向來同爲內局時事矣。上曰,過矣。藥房先退,試所承旨兪漢蕭入侍。上命鵬擧先退,鳳漢曰,李潭出外,編次人可惜矣。上曰,然矣。鳳漢曰,編次人一人,方入來矣。上曰,誰也?鳳漢曰,徐命膺矣,頃蒙恩宥矣。其所執雖非,而當此新錄,取舍三十人,易於取謗,人孰肯當之乎?上曰,金華鎭爲參判乎?鳳漢曰,爲兵曹參判,而以其與判書爲堂從,故不欲同參都政云矣。上曰,過矣。鳳漢曰,金華鎭,頃者爲灣尹,而不得一去,亦當一爲外任矣。上曰,有闕乎?領曰,姑無,而當次次有窠矣,且聞乞郡云矣。上曰,果然矣。上曰,近出州牧乎?福源曰,頃出安州牧使矣。上曰,誰也?鳳漢曰,李宅鎭矣。上曰,此亦乞郡也。吏批政望,入啓。上曰,洪鳴漢,誰也?鳳漢曰,洪州牧使良漢之弟也。坼榜。上曰,閔氏又爲之矣,閔鼎烈,誰也?鳳漢曰,似是閔弘烈之至親矣。至宋煥億,上曰,宋述相之子矣。鳳漢曰,似是先正之後也。至李萬軾,漢蕭曰,李之億之族矣。上曰,製述京居首閔鼎烈,鄕居首宋煥億,竝直赴殿試,京之次李萬軾直赴會試,鄕之次安宗在,京之次鄭一祥,鄕之次蔡廷弼,各給二分。出傳敎上曰,居首閔鼎烈·宋煥億,明日來待。出傳敎上曰,次對以十一日爲之。出榻敎諸臣以次退出。
上在慶熙宮。停常參·經筵。
藥房都提調金致仁,提調李昌壽,右副承旨金龜柱啓曰,試士而移時酬應,還納而入夜罷對,伏未審夜來,聖體調攝若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。予則差勝後一樣矣。
尹得雨啓曰,右承旨李性源,同副承旨尹鵬擧,今日不爲仕進,牌招,何如?傳曰,允。
傳于金華鎭曰,藥房入侍。
中宮殿·惠嬪宮,藥房口傳問安。答曰,知道。
金龜柱,以都摠府言啓曰,今番昌德宮擧動時侍衛各差備及各邑軍兵等,依傳敎中日廳試射放,請出標信。傳曰,知道。
尹得雨啓曰,假注書李東郁,身病猝重,勢難察任,今姑改差,何如?傳曰,允。
趙守儉爲假注書。
金龜柱啓曰,假注書趙守儉,時無職名,令該曹依例付軍職,冠帶常仕,何如?傳曰,允。
備忘記,傳于李性源曰,前大提學金陽澤命招,文衡圈點,文衡圈點時,政府·六曹,依例命招,政官牌招開政。
李性源啓曰,文衡圈點時,政府·六曹依例命招事,命下矣,判尹一體牌招,何如?傳曰,允。
傳于李性源曰,宣傳官一員待令,騎馬一匹立之。
傳于金龜柱曰,德浦僉使鄭允說,使之今日謝恩。
又傳于金龜柱曰,同副承旨催促入來後,與儒生,持警世問答入侍。
金龜柱,以都摠府言啓曰,今番隨駕侍衛人員及各色軍兵等,依中日例,中日廳試射放事,命下矣。其數夥然,一二日內,勢難畢試,依近例四貫革爲之之意,敢啓。傳曰,知道。
賓廳啓曰,大提學圈點以入,而前大提學金陽澤,嫌不自書其名,依前例添書圈點之意,敢啓。傳曰,知道。
有政。吏批,判書鄭弘淳進,參判李最中牌不進,參議李福源式暇,右副承旨尹鵬擧進。啓曰,通禮院相禮申大脩呈狀內,身病甚重,勢難察任云,依例改差,何如?傳曰,允。以尹得孟爲兼弼善,洪樂性爲兵曹參判,尹養厚爲中學敎授,李寬鎭爲廣興主簿,丁載遠爲禁府都事,趙載俊爲黃海都事,尹光禮爲咸鏡都事,李漢慶爲江原都事,洪紳漢爲繕工監役,金漢老爲右通禮,黃景源爲大提學。別軍職田德雨今加嘉善,駕後金景祐今加嘉義,駕前劉相聃今加嘉善。
兵批,判書金尙喆病,參判未差,參議任㻐病,參知趙德成入直進,右副承旨尹鵬擧進,僉知單趙榮順。
尹鵬擧,以吏曹言啓曰,繕工監監役李之陽呈狀內,矣身衰病,轉益沈篤,萬無供職之路云。身病旣如此,則不可强令察任,依例改差,何如?傳曰,允。
尹鵬擧,以訓鍊都監言啓曰,依傳敎隨駕將校軍兵等內入直局將以下有廳軍士挾輿軍等,賞試射後,柳葉箭五中貫三中,段無入格,不得書入,其餘得中之類,從分數依例磨鍊施賞,而有廳軍士等試記,移送兵曹之意,敢啓。傳曰,知道。
又以都摠府言啓曰,今番隨駕軍兵等試放時已畢試放者,今方單子書啓,而未畢放者,則日勢已暮,明日設行之意,敢啓。傳曰,知道。
又以守禦廳言啓曰,依傳敎本廳隨駕軍校,自兵曹試射放後,鳥銃入格之類,因該曹移文,邊三中五名,各木綿四疋,貫一中·邊一中三名,各木綿三疋,邊二中十七名,各木綿三疋,邊一中十二名,各木綿一疋,自本廳,依例分等施賞之意,敢啓。傳曰,知道。
又以摠戎廳言啓曰,依傳敎本廳隨駕軍校,自兵曹試射放後,鳥銃入格之類,貫二中·邊一中一名,貫一中·邊二中一名,各木綿五匹,邊三中二名,各木綿四匹,貫一中·邊一中六名,邊二中十二名,各木綿三匹,貫一中二名,各木綿二匹,邊一中十五名,各木綿一匹,自本廳,依例分等施賞之意,敢啓。傳曰,知道。
又以禁衛營意啓曰,本營隨駕將校軍兵等,賞試射放後,柳葉箭貫二中一人,邊二中二人,各兒馬帖,邊一中九人,各弓子一張,鳥銃貫二中·邊一中一名,貫一中·邊二中四名,各木綿五匹,邊三中六名,各木綿四匹,貫二中三名,貫一中·邊一中十一名,邊二中三十五名,各木綿三匹,貫一中十七名,各木綿二匹,邊一中九十三名,各木綿一匹,自本營,依例分等施賞之意,敢啓。傳曰,知道。
又以御營廳言啓曰,本廳隨駕將校軍兵等,依傳敎試射放後,柳葉箭邊三中一人,半熟馬帖,貫一中·邊一中四人,邊二中一人,各兒馬帖,貫一中三人,邊一中十人,各弓子一張,鳥銃貫二中·邊一中二名,各木綿五匹,邊三中一名,各木綿四匹,貫一中·邊一中四名,邊二中二十八名,各木綿三匹,貫一中十名,各木綿二匹,邊一中一百十一名,各木綿一匹,以本廳弓子木綿及司僕寺馬帖,依例施賞之意,敢啓。傳曰,知道。
又以兵曹言啓曰,依傳敎隨駕將校·禁軍扈衛軍卒各差備及標下軍兵等,賞試射後,柳葉箭無五中入格者,鳥銃貫三中一人,別單書入,而其餘得中之類,以馬帖·弓子·木綿,從分數依例磨鍊施賞,守·摠兩營將校軍兵等試記,移送該營,使之頒賞之意,敢啓。傳曰,知道。
以承傳色口傳下敎曰,聞右相所奏之言,今番直赴會試之人,有文字云,右相所見日記,入侍,持入。
丙戌六月初十日卯時,上御集慶堂。藥房入診入侍時,都提調金致仁,提調李昌壽,副提調金華鎭,假注書李東郁,記事官洪彬·姜彝福,醫官方泰輿·許礈·李以楷·李泰遠·鄭允協·慶絢·金季良·吳道炯·金孝儉·鄭允說·柳光翼,以次進伏訖。致仁曰,夜間聖體若何?上曰,一樣矣。上進御湯劑,命諸醫診候。泰輿曰,脈候一向調均,有滑體矣。上曰,閔鼎烈,爲趾烈之族乎?致仁曰,四寸云矣。上曰,宋煥億,誰也?致仁曰,宋述相之子矣。上曰,李宅鎭,好爲之矣,安牧好乎?致仁曰,好矣。上曰,昨見二夫所呈科賦,卽李寬鎭矣,有職乎?致仁曰,前縣監矣。上曰,前縣監李寬鎭,昨日科次時,見其名。噫,李寬鎭,殿參奉過三年者,昨見其名,予懷一倍。今番都目,雖十人停滯,此人,豈不復職?今有多窠,後日政,爲先調用事,分付銓曹。出傳敎上曰,入格儒生來待耶?華鎭曰,儒生無來待之事矣。上曰,昨有下敎,而儒生,何不來待?承旨果忘之,而傳敎未頒布耶?上曰,今番製述,事體重矣,而莫重下敎,不爲分付,入格儒生,待朝欲見,不爲待令,其涉疎率,當該承旨解見任。出傳敎上曰,承旨有闕,代太僕正李性遂除授,牌招察任,房順房。出傳敎上曰,直赴兩儒生入侍。出傳敎東郁承命出召,閔鼎烈·宋煥億進伏。命鼎烈進前曰,驪陽府院君之幾寸乎?對曰,十寸玄孫矣。命煥億進前曰,先正之幾代孫乎?對曰,五代孫矣。上曰,貌甚佳矣。致仁曰,果是早達之人矣。上曰,噫,今番受賀,予豈樂爲?亦豈曰快愈而然?昨於下敎,已諭眷佑之恩,不可不謝,旣慰靑衿將士,何不以告?意蓋此也。諸臣之心,一欲兼爲嵩呼,禮之當也。以絜矩之道,雖許,此外等節,予志固定。噫,一年之內,邦慶旣稠疊,赦豈屑越?今歲有半年,步若前日,又行此禮,其若此,非予恒日之意,非予恒日之意。昨日試士,其量深矣,今番賀後試士一節,勿爲取稟。亦莫曰,其朝,宜下赦令,昔之吳漢,勸於光武,予則心常若親聞焉。今日下敎者,不知予意,恐負孝子順孫,爲親懸望之意,其尤最悶者。頃者兩庭試,因予鄕儒幾朔留滯,勿論今番來者·未來者,想必懸望,至於武士,予尤悶焉。聞此賀,方農盛暑,來者必多,此正主客俱困之甚者也。若是預諭,今番其科之不設,赦典之不疊,頒布中外,咸須知悉。出傳敎上曰,內乘許泓,以故忠臣忠壯公完之孫,特敎勸武,旣已登科,以潛邸時駕轎爲副輦,亦有陞六之命,而尙未調用,豈特敎之意乎?宣傳官參上中,不待都政陞用,其代,懸註調用。上曰,今番賞典,事體在焉,則何敢循例違牌?同副承旨李性遂,只推,更爲牌招,其令入直,與儒臣同爲入侍。出傳敎諸臣以次退出。
丙戌六月初十日申時,上御集慶堂。藥房入診入侍時,都提調金致仁,提調李昌壽,副提調金華鎭,假注書安大濟,記事官洪彬·姜彝福,醫官方泰輿·許礈·李以楷·吳道炯·金孝儉·鄭允說·柳光翼進伏訖。上命華鎭讀奏文衡圈點,上曰,大提學次次繼出矣,致仁曰,然矣。上曰,文任得人矣,致仁曰,善文之人也,上曰,此後亦多當爲之人矣。致仁曰,如此風日,連爲殿座,氣候,何如?上曰,一樣矣。致仁曰,連日試步之餘,行步益勝乎?上曰,如前差勝矣。上曰,尹汲爲之乎?華鎭曰,入薦記矣。上曰,鄭宲爲之乎?華鎭曰,曾經而未行公矣。進御湯劑。診候,泰輿等曰,脈候左右三部調均,而連有滑體矣。上曰,翰林上來乎?華鎭曰,路遠似久矣。上曰,黃景源,誰之族乎?致仁曰,故參判黃璿之姪,而遠祖則有故相黃廷彧矣。上曰,黃璿,於戊申有功矣。致仁曰,臣,考見日記,則故相臣宋寅明,故重臣朴師洙,皆以漏於錄勳,深爲璿惜之矣。上曰,然乎?上曰,脈則雖云均舒,而脚部則不舒,可悶矣。上曰,坐直承旨,誰也?華鎭曰,金龜柱·尹鵬擧矣。上曰,見許泓面貌,好矣,姑不得爲宣傳官矣。故忠臣完之後矣。致仁曰,有長者貌樣矣。諸臣以次退出。
丙戌六月初十日酉時,上御集慶堂。承旨·儒臣入侍時,同副承旨李性遂,副校理尹養厚,副修撰李致中,假注書趙守儉,記事官洪彬·姜彝福,以次進伏訖。上曰,彼注書,趙之五寸叔年六十者乎?性遂對曰,然矣。上命儒臣讀警世問答,讀訖,又命承旨讀警世問答,讀訖,命儒臣退出。命守儉出往閤外,訓局摠戎試射頒賞草記,使之持來。復命訖,上命性遂讀草記中入格軍兵之名,一一呼奏,隨其所中之多少,賞典木匹,一一書之於草記之下。書訖,上曰,此承宣,以特除爲玉署耶?性遂起對。上曰,爾是璿派,必盡心事予?又敎曰,爾與李彦衡爲幾寸乎?對曰,以生家爲五寸親也。仍命退出,少頃,承史更爲入侍,上,下敎曰,直赴會試第三人事,右相有所奏,右相所見之日記,承旨持入。性遂入對曰,問于政院,則右相取見之日記,皆不知云爲奏,上命守儉更爲出問,守儉承命問于院屬,則皆不知云,故以此復命。上曰,李混特伸之後,予命其子萬軾,使之勤工赴擧矣。右相所見之日記,今雖未得,政院豈不知之耶?仍命退出,諸臣以次退出。
丙戌六月初十日二更,上御集慶堂。承旨入侍時,同副承旨李性遂,假注書趙守儉,記事官洪彬·姜彝福,以次進伏訖。上曰,右相所見日記,明朝政院,必問之以入事。仍命退出,承史以次退出。
上在慶熙宮。停常參·經筵。
藥房都提調金致仁,提調李昌壽,副提調金華鎭啓曰,伏未審夜間,聖體調攝若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。差勝後一樣矣。
中宮殿·惠嬪宮,藥房口傳問安。答曰,知道。
金華鎭啓曰,左承旨尹得雨,今日不爲仕進,卽爲牌招,何如?傳曰,允。
傳于李性遂曰,頒賞,當早爲之,承旨來詣。
傳于金華鎭曰,承旨入侍。
傳于金華鎭曰,大臣同爲入侍。
傳于李性遂曰,兵曹·摠府侍衛繖扇置之,只宣傳官軍職侍衛。
傳于尹得雨曰,藥房入侍,領議政同爲入侍。
尹得雨啓曰,直赴人李萬軾,依下敎來待矣。傳曰,入侍。
尹得雨啓曰,今此陳賀時,頒敎文,當爲製進,大提學黃景源,明日待開門牌招,何如?傳曰,允。
兵曹口傳政事,副司直南泰會·鄭光忠·金鍾正·沈履之,副司果高裕·柳脩·徐命善·張淀·李世演,副司正洪相聖。
尹得雨,以弘文館言啓曰,本館上番副校理尹養厚,以中學兼敎授,今日禮曹褒貶坐起進參事,晝仕出去之意,敢啓。傳曰,知道。
又啓曰,本館下番李致中,以東學兼敎授,今日禮曹褒貶坐起進參事,晝仕出去之意,敢啓。傳曰,知道。
李性源,以禁衛營言啓曰,今日本營褒貶時,闕內入直哨官,依前定奪,使之替代來參之意,敢啓。傳曰,知道。
咸鏡監司金器大疏曰,伏以臣,猥承按藩之命,辭陛有日,臣之亡父墳山,在於京畿果川地,而居留三載,久曠省掃。今當遠赴,益切霜露之感,玆將私懇,仰瀆崇聽,伏乞聖慈,特許往來之暇,俾伸至情,千萬幸甚。答曰,省疏具悉。卿其依所請往省焉。
丙戌六月十一日辰時,上御集慶堂。藥房入診,大臣同爲入侍時,藥房都提金致仁,提調李昌壽,副提調金華鎭,領議政洪鳳漢,左議政金相福,假注書安大濟,記事官洪彬·姜彝福,醫官方泰輿·許礈·李以楷·吳道炯·金孝儉·鄭允說·柳光翼,以次進伏訖。上曰,他承旨入侍。出榻敎左副承旨金龜柱入侍進伏。上曰,承旨之父,今日問安,不得入來,有暑病而然耶?龜柱曰,一時暑症矣。上曰,多日調攝,勿爲入來之意,承旨往諭,可也。上曰,今番中日廳試射放人,當隆武堂親臨頒賞,侍衛只入直擧行,承旨,該房入侍,以時服入侍。出傳敎致仁曰,夜來聖候調攝諸節,若何?上曰,一樣無事矣。致仁曰,寢睡亦安乎?上曰,善爲之矣。致仁曰,水刺,何如?上曰,亦善爲之矣。致仁曰,椒熨更不爲之乎?上曰,姑不爲之矣。上曰,東風連爲過吹,得無妨於農事乎?致仁曰,東風之餘,好雨將來,適副農民之望矣。鳳漢曰,凡節次次日勝,臣等,益不勝慶祝,行步亦有日勝之意乎?上曰,不知顯勝矣。鳳漢曰,勤政舊基親臨移時,而日來試士·試射,連爲親臨,瞻聆俱聳,皆不勝蹈抃矣。上曰,追慕行禮,亦欲慰多士及軍兵,忘勞而爲之矣。進御湯劑,諸醫診候。泰輿等曰,脈候左右三部調均,而連有滑體矣。鳳漢曰,行步或不如盛壯之時,而凡節已快復矣。上曰,眼昏甚矣,昨日不見李性遂矣。鳳漢曰,自上能辨小字,而臣等則不能然矣。上曰,連進湯劑,何以堪耐乎?誠苦矣。鳳漢曰,聖上脾胃,異於凡人,故湯劑飮食,連爲進御而調攝中,別無厭苦之色矣。向來藿香正氣散十一貼連進之時,臣等,尤仰聖上之脾實矣。致仁曰,慶絢夕入診,當入侍矣。上曰,汗多出矣。致仁曰,日熱如此而自下瞻望,不至多汗矣。上曰,予貌則汗不出,而身上多汗矣。致仁曰,動駕日,日熱甚矣。上曰,前則欲起動而不能,今則可爲矣。上曰,予何勸也,而臣禮宜勸,侍從堂上·堂下罷散人,竝敍用,亦該曹,一體口傳付軍職。出傳敎上曰,十五日頒敎殿座時刻,以卯正初刻,單嚴擧行。出傳敎上曰,注書出去,次對入侍。出榻敎上曰,該房承旨入侍。出榻敎諸臣以次退出。
丙戌六月十一日辰時,上御集慶堂。大臣·備局堂上引見入侍時,領議政洪鳳漢,左議政金相福,右議政金致仁,判敦寧洪象漢,行司直徐志修,開城留守金善行,行副司直徐命臣,江華留守李溵,司諫任珹,掌令鄭煥猷,副校理尹養厚,左副承旨尹鵬擧,假注書趙守儉,事變假注書洪周萬,記事官洪彬·姜彝福,以次進伏訖。上曰,昨夜召承旨,欲見右相所見之日記矣。李萬軾,予未知爲誰某也,聞卿言而始知之,其時有登科事予之敎云矣。致仁曰,萬軾事,只以所聞仰達,而未嘗見日記矣,命取來癸酉熙政堂日記讀之。上曰,果有此敎矣,其時注書,誰耶?鳳漢曰,李壽勛也。上曰,善記事矣。鳳漢曰,萬軾善文云矣。上曰,李之億,以第二人直赴,林錫憲亦然矣。予每欲生人,而必欲用人,今予差復,莫非陟降之攸賜,彼之祖先,亦陟降所使之臣也。諸臣或以予爲過矣,而予則無遺憾矣。命書萬軾直赴傳敎,鳳漢曰,科第至重,更加深思焉。致仁曰,已經多日矣。上曰,臺臣,以此特敎之後,如或以目下事爲言,則決非有感動之意者矣。鳳漢曰,聖敎如此,豈有是理乎?上曰,臺臣如面言之,陳所懷,可也,仍厲聲曰,如有所陳,卽陳,可也。臺臣退伏,上曰,其心可感,萬軾之容貌佳乎?致仁曰,佳矣。掌令鄭煥猷啓曰,請還寢東呂·址淳等還配之命,更令王府,嚴鞫得情。上曰,勿煩。措辭見上又啓曰,還寢定配罪人者斤萬酌處之命,更令王府,嚴鞫得情,快伸王章。上曰,勿煩。措辭見上又啓曰,新除授行大司憲趙雲逵,時在咸鏡監營任所,請斯速乘馹上來事,下諭。上曰,交龜後自當上來,勿爲下諭。又啓曰,臣臺體生疎,仰請下諭之際,至有做錯之失,虧損大矣,何可仍冒於臺次乎?請命遞斥臣職。上曰,一字之差,不是異事,以此撕捱無已乎?勿辭亦勿退待。司諫任珹啓曰,請還寢鍾城府爲奴罪人天大酌處之命,依律處斷。上曰,勿煩。措辭見上又啓曰,尹鵬擧之特除承旨,實出雨露不擇地之聖意,而此雖北關,比諸魏朱兩族,地閥尤微,掌憲改正之請,曾已蒙允,則承宣之職,出納惟允,責任甚重,不可人人而猥授,請還收承旨尹鵬擧除授之命。上曰,人君用人,奉三無私而行。噫,宇宙肇判,人生於那時,其豈某人爲士,某人爲庶,預爲分排乎?比諸魏昌祖,予則曰過矣,二人,予皆擢用矣。旣曰同道,則豈可强爲差等乎?此予所謂過者也。至於掌通,隨人論覈,雖非美事,其所允可,不必相持而然也,予何從俗而從許乎?不允。珹又啓曰,臣爲人庸愚,本不合於耳目之任,前後除拜,未免逡巡,而日前新除,適在於動駕命下之時,區區慶抃之誠,爲參侍從之班,他不暇顧,顚倒出肅,今日登筵,亦出於一進天陛,仰承聖候之忱,而祇以重官方之意,略陳目下一言,及承聖批,至以過矣爲敎,此莫非言議未孚之致。其何敢晏然於臺次乎?請命遞斥臣職。上曰,都兪吁咈,虞政所致,當今臺閣寥寥之時,言雖過矣,意則無隱,豈可以此,過爲撕捱乎?勿辭亦勿退待。領議政洪鳳漢啓曰,宰臣鄭存謙,曾有得一備堂之敎,而資望亦優,韓光會有樹立而多歷踐,此兩人,竝備局堂上差下,何如?上曰,依爲之。出擧條又啓曰,工曹佐郞金頤柱,今雖過禫,除職則在於禫前,在渠私義,不可行公,今姑改差,勿論都政,或都政前隨窠,卽更牽復之意,分付,何如?上曰,然矣。依爲之。又啓曰,言端旣發,故敢達矣。韓洵·韓洸·韓游等之祖,以先正臣朴世采之所薦,至於除職,則可知其可取矣。戊申河賊,因其兄見塞宣薦之嫌,竝援此三人,其時就捕,不一面質,此爲其子孫稱冤之端云,臣意則隄防雖嚴,一番審處,亦或一道矣。上曰,令該府考出,後日登對時,待下敎以奏,可也。出擧條又啓曰,此濟州牧使尹蓍東狀啓也。備陳本道各邑倉儲罄竭之狀,仍以爲上年移轉穀價,今方以魚藿涼臺等物,依例放送該舖,而其中皮牟五千石價,以麰麥計數收捧,會錄於三邑糶糴之案,以爲取耗補用之地,而今春入來移轉穀價,一時竝督,誠爲可矜,依近例待明春收送事,竝令廟堂,急速稟旨,分付爲請矣。竝依狀請施行,至於當送條,則卽爲輸送,俾無稽滯之弊事,分付,何如?上曰,依爲之。出擧條諸臣奏對畢,上謂注書守儉曰,傳命精詳,爲人良善,年老而顔如童子矣。上曰,噫,子曰,人無信不立,噫,今番試士,實是萬萬夢想之外。況昨已下敎,其雖此禮決不復爲,試士之意旣諭,今番試士,非尋常節製之比,爲三下一者,予頓然忘之,其時問于試官,亦無之者,故昨日更問乃覺,噫,非徒萬軾也。若是下敎之人者多,年今望八,若無今番之差復,予豈有此試,渠何能入於此中?此亦乾道爲予勸成之意,其時旣有若爲科擧,須勿只塞之敎,而十四年後,噫,今此科會試入格,其時若悟,何命會試?此所謂爲予勸成之敎者也。旣知不諭,白首暮年,予自食言,昨夜召承宣,今日考見乃已者,此亦予之恒日之心。噫,旣有此心,晩衰何異?且今年何年,今賀何賀,今科何科?今若默默,此是負恒日予心也,豈常訓中卿等來否之敎,仰體之意哉?此非予意,寔體昔年盛德,今番直赴殿試人李萬軾,特爲一體直赴殿試。噫,此乃特敎,後勿爲例事,載於政院日記。出傳敎直赴殿試人李萬軾,使之來待事,榻前下敎。上曰,其所過中旣諭原批,禮使臣之道,不可强迫,頒敎在近。右副承旨尹鵬擧,今姑許遞,其代,參知趙德成除授,牌招察任,房順房。趙德成承旨,代前承旨尹鵬擧除授。出傳敎行司直鄭存謙·韓光會,備局堂上差下事,榻前下敎。諸臣以次退出。
丙戌六月十一日巳時,上御隆武堂。親臨頒賞入侍時,同副承旨李性遂,假注書趙守儉,記事官洪彬·姜彝福,以次進伏訖。上曰,領議政,內局入侍,同爲入侍事,遣史官傳諭事,摠管金孝大入侍事,榻前下敎,右副承旨趙德成,都提調金致仁,提調李昌壽,副提調金華鎭,醫官方泰輿·許礈·李泰遠·鄭允協·慶絢·金季良·吳道炯·金孝儉·鄭允說·柳光翼同爲入侍。上命諸駙馬入侍後,設候於場外,先以諸駙馬射之皆不中,又命宗班射之皆不中,最後鶴林君標一中,卽命戶曹,以豹皮一領持入待令,命承旨持試記,次次呼名,隨其所中之多少,賞以白木疋數,則自二疋至於六疋矣。頒賞訖,上命移交椅於廳前,領相及藥房都提調以下翰注·諸駙馬·金孝大,諸醫官等,設座於庭前。仍命內廚宣饌後,上卽拈筆伸紙,各題一句四字宸章,翰注·醫官外,各各親筆書下,諸臣亦各賡其韻以進。一堂君臣,湛樂而歡,日至將夕,只留承史·翰注·大臣及諸駙馬得預宣饌者,一倂辭退,扈輦隊親爲軍士試記之直赴者,至於三十餘張。上怪其多直赴者,下問于承旨趙德成,德成對曰,連以本兵進參試射,則軍校輩,仰恃勿促之聖敎,任意遲緩,掘地於籍臀處,立兩木於放砲之前,勿令擾動而發火砲,故發無不中。上曰,今番試射,意雖在矣,國試宜嚴,聞昨日騎堂所奏,不無駭然者,摠府·騎曹眼同試取,則決不若是孟浪,所奏不無過中,不嚴宜有飭,不然,奏語不信,承旨趙德成遞差。上曰,承旨有闕,代行司直尹東昇除授,牌招察任,房順房。上使直赴者三十餘人,進伏於外階下,命承旨性遂傳敎曰,八十君王,賴陟降之默佑,天和纔復,念爾輩之久在宿衛,欲爲施賞,而試射,則訓鍊奉事,結束色輩,要食汝等之物。雖未爲三中者,稱以三中,圖出直赴帖,此則非爾等之罪,皆訓奉結束輩之事也。爾等,被其誘而自入其中故也。予之爲此者,非欲發其奸而治其罪也。直赴之規,予今限之以三發六中,如有已爲三發六中者別立,爾等有一毫自疑於心者,皆退伏自首,以此申申下敎,初則一齊進伏,聖諭益勤,則進伏中自退而自首者五六人,別立者四人·故上命自退者,本賞外,加給一疋白木,別立者四人,其餘十八人,仍授直赴帖,遂命退出。上命直赴人李萬軾入侍,下問曰,汝與李之億爲幾寸乎?萬軾對以十一寸。又下敎曰,癸酉年,特命伸雪,而近來雖近侍諸臣,姓名多有忘却,以此汝之名字,亦忘之矣。仍大臣之提醒,頓然覺悟,而直赴,則予雖爲之,而此後事,非予所知,仍命擧燭照面。上曰,極精而可愛矣。諸臣以次退出。
丙戌六月十一日申時,上御隆武堂。藥房入診,領相同爲入侍時,都提調金致仁,提調李昌壽,副提調金華鎭,領議政洪鳳漢,假注書安大濟,記事官洪彬·姜彝福,醫官方泰輿·許礈·李泰遠·李以楷·吳道炯·慶絢·金孝儉·鄭允說·柳光翼,以次進伏訖。致仁曰,聖體勞動,殿座移時,得無所損乎?上曰,一樣矣。致仁曰,水刺之節,亦何如?上曰,顯勝矣。上曰,此庭如此殿座,今始初矣。上進御湯劑。診候,泰輿等曰,脈候左右三部調均,連有滑體矣。上曰,予不欲欺卿,故今日召卿矣。鳳漢曰,藥院諸臣皆入來,而國舅以病獨未入參,甚悵然矣。上曰,然矣。上曰,俄者興恩之射樣,誠奇談矣。鳳漢曰,似無可勝之弓矣。命賜饌諸臣,鳳漢曰,聖候平復,今日有此賜饌之恩,不徒飮食之樂,其爲慶幸,實倍常矣。上曰,今日之賜饌,爲卿等及醫官之勞也。上各製御製四字一句,以次賜入侍大臣以下。致仁曰,六朔靜攝,幸賴皇天祖宗之眷顧,快臻平復,而臣等,有何功耶?上命鳳漢·致仁·昌壽·華鎭等賡進。上曰,明日三提調率醫官入對。出榻敎諸臣以次退出。
上在慶熙宮。停常參·經筵。
藥房都提調金致仁,提調李昌壽,副提調金華鎭啓曰,伏未審夜間,聖體調攝,若何?痰候何如,寢睡·水刺之節,亦何如?臣等,率諸御醫,赴早入診,詳察聖候爲宜,臣等,不任區區憂慮,敢來問安,竝此仰稟。答曰,知道。差勝後一樣矣。
中宮殿·惠嬪宮,藥房口傳問安。答曰,知道。
以承傳色口傳下敎曰,承旨尹東昇許遞,其代,李蓍建除授,牌招入直,房順房。
又下敎曰,金吾使之得置者持入,大臣使之入來,奉朝賀洪啓禧入來云,使之入來。
李蓍建啓曰,領議政洪鳳漢,左議政金相福,右議政金致仁,奉朝賀洪啓禧依下敎來待,判義禁李益炡持文案來待矣。
傳于李蓍建曰,內局入侍,來待人竝同爲入侍。李蓍建啓曰,假注書安大濟,身病猝重,勢難察任,今姑改差,何如?傳曰,允。
以李枰爲假注書。
李蓍建啓曰,假注書李枰,時無職名,令該曹依例付軍職,冠帶常仕,何如?傳曰,允。
金華鎭啓曰,大提學黃景源牌不進推考傳旨,今方捧入,而莫重頒敎文,宜卽製進,更爲牌招,何如?傳曰,允。
李性遂,以戶曹言啓曰,新豐家,京中可合家舍買給,奴婢數口擇給事,命下矣。奴婢前已劃給,可合家無,則自本家,今始望呈,故依折價買給之意,敢啓。傳曰,知道。
尹得雨,以承文院官員,以都提調意啓曰,本院寫字官前銜洪聖龜·金光晉,移他司代肄習試才,連三朔居首洪慶運·金洛瑋,依例陞實付軍職,冠帶常仕,肄習洪慶運·金洛瑋陞實,代生徒李孝得·鄭國忠,屬于本院肄習,使之鍊業,何如?傳曰,允。
大提學黃景源疏曰,伏以皇天垂祐,聖候復常,始擧展禮之禮,復行臨殿之儀,一國士民,獲瞻耿光,莫不歡欣而蹈舞。臣於此際,伏奉敎命,以臣爲兩館大提學者,釁咎之臣,上煩誤恩,聞命涕泣,不知所措。自古人臣,獲罪於朝廷,而猝能保全性命,復廁於周行之中者,固希矣。若夫除積罹罪,授之以至盛之位,蓋千載未始有一也。臣本孤寒,謬蒙眷私,滓穢之蹤,得復舊踐,此聖上非常之恩,而闔門無窮之榮也。豈意以負垢之身,進秉文衡,若無故而平進者耶?夫國家之所以置文衡者,必擇其文章博雅,位望隆高之人,俾長三館,故本朝四百年間,鴻儒宿學,亦多矣,而自貳卿拜是職者,蓋絶少也。臣愚陋無所知識,文章不足以適時用,位望不足以服衆心,而一朝拔於疵賤,畀之以文柄之重,是豈臣夢寐所期哉?且臣往年所遭人言,至危且深,而次點,叨此文柄,亦違格例,區區私義,有不可昧冒者,臣雖無狀,顧何敢晏然承命,不思所以自靖之義乎?臣聞之,小器易盈,盈則必覆,理之常也。臣無才能,驟起於已衰之門,歷遍高華,災患所歸,自取顚覆,上犯天憲,下速人言,賴殿下日月之明,保其餘生,今若以幾危之跡,蹈神明必忌之地,適足以益其殃也,豈不懼哉?召命之下,不得祗承,冒陳血懇,上瀆宸嚴,伏惟聖慈,憐臣之情,察臣之懇,亟命有司,收還臣新授文衡,以靖私義,仍治臣違命之罪,以昭法紀,不勝幸甚。答曰,省疏具悉。卿之文才,聞于大臣而熟知,久矣,今者此任,捨卿其誰?昨日之事,其滌久矣。其何復提?噫,惜才之心,恒日予意,卿勿過辭,從速察職。
副校理尹養厚箚曰,伏以臣於李萬軾直赴殿試之命,竊有區區愚見,而臣以新進生疎,未及周旋於筵席未罷之前,不得一言爭執,退伏直次,不勝耿耿,玆敢冒陳,惟聖明財幸焉。夫恩賜比此科不同,雖居首直赴,便是特恩,而至於日子稍間之後,則有違格例,實關後弊,伏願亟寢成命,以嚴科格焉。取進止。答曰,今者箚陳,卽三司之體,故予於其時,亦有退無後言之敎,而噫,昨日垂涕下敎,卽仰體常訓所載者也。當初所爭之啓,垂涕以停,旣聞昨日垂涕之敎,不爭而去,此亦臣分之當然,況雖曰三司,而耳目旣感動而去,則爾於尋箚紙之時,不若前席承敎之時而然乎?其時下敎,可謂耿耿,爾以不爭爲耿耿,予則曰,此本末倒置矣,釋褐屬耳,爲爾勸質焉。
丙戌六月十二日辰時,上御集慶堂。藥房入診入侍時,都提調金致仁,提調李昌壽,副提調金華鎭,假注書安大濟,記事官洪彬·姜彝福,醫官方泰輿·李泰遠·許礈·李以楷·吳道炯·慶絢·金孝儉·鄭允說·柳光翼,以次進伏訖。致仁曰,昨日終晷有酬應,夜來聖體,不瑕有損乎?上曰,不知憊矣。致仁曰,再昨坐,交接久矣,所見不似甚憊矣。上曰,不至關係,而脚部似通矣。致仁曰,水刺之節,何如?上曰,一樣矣。上曰,昨日見瑞巖而亦見御筆乎?致仁曰,臣等,率諸臣諸醫,進去瞻玩矣。上曰,甚端妙矣。進御湯劑。致仁曰,進湯劑時,丸藥同入,好矣。上曰,置之。診候,泰輿等曰,脈候左右三部調均,連有滑體矣。致仁曰,動駕臨時差勝,而此後則次次漸勝矣。上曰,見予凡百,皆謂有勝,而脚部則終不快愈矣。華鎭曰,賡韻作帖以入事命下,而題目何以爲之乎?上曰,以御製隆武堂賡韻爲題,而先書御製,其下各書賡韻以進,可也。致仁曰,夕湯劑依例煎進乎?上曰,依爲之。致仁曰,曾有下敎,欲引見洪奉朝賀矣,聞日昨入來云矣。上曰,然乎?予欲見之矣。上曰,隆武堂御製賡韻,作帖以入,而賡韻諸臣頒賜。出榻敎諸臣以次退出。
丙戌六月十二日申時,上御集慶堂。藥房入診,大臣·奉朝賀·金吾堂上同爲入侍時,都提調金致仁,提調李昌壽,副提調金華鎭,假注書趙守儉,記事官洪彬·姜彝福,領議政洪鳳漢,左議政金相福,判義禁李益炡,奉朝賀洪啓禧,醫官方泰輿·許礈·李泰遠·鄭允協·慶絢·金季良·吳道炯·金孝儉·鄭允說·柳光翼,以次進伏訖。致仁曰,午間氣候若何?上曰,一樣矣。進湯劑,診候。泰輿等曰,脈候一向調均而有滑體矣。診候訖,上命判金吾讀奏韓洵兄弟獄案,奏訖,鳳漢曰,玆事欲爲仍置,而無可置之端,欲爲伸雪而無可執之事矣。上曰,奉朝賀曾有稱冤云,有所詳聞耶?啓禧對曰,獄情,臣未嘗聞知,今日始見判義禁所抄謄者矣。但臣之所聞,則洵之祖塾,有樹立於己巳,故甲戌後,先正臣朴世采,薦聞至金川郡守,而其祖樹立如此,故韓游登第後,故奉朝賀臣閔鎭遠,至爲復拜云,以此見之,則必不入於其中矣。致仁曰,故相臣洪致中,亦言其冤云矣。上曰,此則有不可知,鄭蘊之孫,有希亮,李德馨之孫,有志仁,趙光祖之孫,有文普,此則有不可知矣。鳳漢曰,若如睦天顯之事,事甚明白,則初無可疑者矣。天顯出於鞫招,而其招曰,某日聚會於某所云,故卽爲發問於本縣,則其日,卽泰川在官之日也,洵事若如是的然可據,則有何難事乎?仍及睦祖永事。上曰,祖永爲人極精。鳳漢曰,洵是故判書汝稷之後孫矣。上曰,韓必壽爲其族乎?鳳漢曰,爲十寸親矣。上曰,必壽方爲外任,而其人有才矣。鳳漢曰,必壽善文可用矣。上又下詢于左相,相福曰,與諸臣所奏無異同矣。諸臣奏訖,上曰,其時若酌處,則好矣,而其時旣無酌處,則今則爲非僧非俗矣。鳳漢曰,此後唯在因事更處之如何而今則置之,可矣。上曰,依爲之。鳳漢又奏曰,雖在鞫案之人,其無緊援者,則其子孫,不當一倂禁錮,可以待之如常人矣。上曰,如此者雖未伸理,不可禁錮其子孫矣。出榻敎鳳漢又啓曰,趙載洪之子,朝家固不當仍枳,渠亦不當自阻,況今則尤似無異赴擧,除職,少無異於他人之意?曾有仰陳於筵席者,而不過爲上下間漫酬酢而止,則一世何以明知,渠亦何所取據乎?臣之今日更奏,意亦有在,以此出擧條頒示,使之曉然知之,好矣。致仁曰,不但載洪之子,載淵·載溥等子,亦似有之,不宜異同矣。上曰,所奏誠是,依爲之。出擧條上曰,凡試射扈輦隊,一體試放,恤其勞之意,而今番仍聞儀仗軍混同云,勞不可不恤,賞不可屑越,此後只大殿·東宮正副輦·玉轎陪試取事,令該曹定式施行。出傳敎上曰,大提學批下,多有擧行之事,待開門牌招察任。出榻敎上曰,噫,今番頒敎,所重雖在,一年三賀,心竊歉然,外方物膳皆減,而京畿則以政府·六曹物膳不減。今見狀聞,其數夥然,曾以昔年靑頭鴨事,下敎已諭,春生夏長,豈有穀草?禽獸亦然,故雖御供,應捧者外,雖一鮮一雉,不忍加捧。噫,述編,豈不云〈乎〉?莫曰禽獸,今日諸臣,雖爲予行賀,無知許多魚族禽獸,因一事而行賀之前,先入烹鼎,是豈仁政所爲?且近年以來,於鮮腥難食,於雉,其軟不若,昔亦不嗜焉,而雖嗜,一日所食,豈至於此乎?當此夏節,異成湯解三網之意,亦非仰體昔年欽恤一物之盛意。噫,漢文之時,春初草木,皆自樂,以此觀之,因一物膳,近百首雉鷄,一朝入於鼎鑊,是豈鄒聖觳觫章義哉?日供雉鮮,猶非不足,況他乎?今番頒敎物膳中實果外,一竝減除,以示予意事,回諭,亦爲分付禮曹。出傳敎華鎭書傳敎訖,諸臣以次退出。
上在慶熙宮。停常參·經筵。
藥房都提調金致仁,提調李昌壽,副提調金華鎭啓曰,伏未審夜間,聖體調攝,若何?痰候何如,寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。差勝後一樣矣。
中宮殿·惠嬪宮,藥房口傳問安。答曰,知道。
李性源啓曰,大提學黃景源牌不進推考傳旨,今方捧入,而特敎之下,如是違牌,事甚未安,頒敎製進,一時爲急,更卽牌招,何如?傳曰,允。
傳于李性源曰,禮房承旨入侍。
傳于李性源曰,都承旨·右副承旨同爲入侍。
傳于李性源曰,大提學持頒敎文入侍。
金龜柱,以都摠府言啓曰,副摠管金孝大,以今春夏等部將等褒貶磨勘事,外兵曹晝仕出去之意,敢啓。傳曰,知道。
以承傳色口傳下敎曰,旣已承批,靜攝之時,三牌可代三章,更爲牌招,牌去來,勿爲呼望。
大殿患候平復頒敎文,王若曰,愆和而榮衛未復,久切彌留之憂。展禮而孝思克伸,幸見乃瘳之慶。載稱懿典,誕揚德音。念予眇躬,叨承丕緖。躋七十三歲之來,敢忽節宣之方。纘四百餘年之基,每存臨履之懼。頃貳極失攝而遘疾,致寡躬積慮而成疴。以祖孫相依之心,進日夜而受損。當年歲彌高之境,閱春夏而欠安。中間膈滯之候,先瘳,稱賀雖許,終始脚部之痰爲祟,運步猶艱。祼薦莫親,望廟殿而增惕。燕朝寢曠,在枕席而興嘆。幸荷祖宗之垂休,旋獲湯丸之奏效。眞殿伸永慕之痛,仍歷拜於祥宮。太室行祗謁之儀,又與偕於离邸。幾朔淹延之候快復,夫豈始料。經年曠闕之禮克修,寔賴默祐。溯往牒而罕覩,揆群情而同歡。穆淸降禧,莅黼扆而安趾靡錯。高明申孝,升鑾輿而布武如常。顯休用章,蓋將卷昭明之祉於宗社。彝典是迪,庶可慰歡愛之誠於臣隣。旣閟宮之告由,復廣庭之布敎。於戲,受賀所以章神祐,旣示飾喜之情。宣告所以鑑民心,用敷頒敎之意。故玆敎示,想宜知悉。大提學黃景源製進。
丙戌六月十三日辰時,上御集慶堂。藥房入診入侍時,都提調金致仁,提調李昌壽,副提調金華鎭,假注書趙守儉,記事官洪彬·姜彝福,醫官方泰輿·許礈·李泰遠·鄭允協·慶絢·金季良·吳道炯·金孝德·鄭允說·柳光翼,以次進伏訖。致仁問候,上曰,一樣矣。進湯劑,診候。泰輿等曰,脈度一向和均,有滑體矣。加減腎瀝湯,自明日煎入事,榻前下敎。上曰,尙稽謁禮,再受其賀,心切瞿然,其雖命官行祭,此心何耐?身雖在於九重,心則懸於丹門,明日崇政殿庭,當香祗迎,若此然後,心可舒,而臨殿以此分付。時刻,卯正三刻。上命華鎭取來望日告由太廟文,使讀之。上自首句至末句,親爲改製,又命讀永寧殿告由文,又如前改製,末句仍存。上曰,凡告祭,例有大臣攝行,而以正一品同差,亦故例,今番雖兼行望祭,亦不重也,而旣兼告由,事體益重,從二品塡差太輕,以宗文中一品塡差,至於大祝,旣有時任九玉堂,一何苟且?欲參賀班則敢辭,大祝,以時任玉堂塡差事,分付。出傳敎諸臣以次退出。
丙戌六月十三日未時,上御集慶堂。都承旨·禮房承旨·右副承旨入侍時,都承旨金華鎭,禮房承旨李性源,右副承旨李蓍建,假注書李枰,記事官洪彬·姜彝福進伏訖。上曰,今日仕進承旨幾人乎?華鎭曰,盡爲仕進,而左承旨與左副承旨,俄纔出去矣。上曰,秋享單子,禮房捧入乎?性源曰,然矣。上曰,承旨書之。傳曰,今番頒敎之意,雖已下敎,莫重太室,未伸禮而行焉,此心憧憧,今日更待秋展謁擧行事,欲爲下敎,而雖諭,必也固請,故只校正告由文,明日欲爲香祗迎,靜而思之,噫,秋展謁,其若奉審,誠難誠難。況冕服展謁之前,先着絳紗袍而臨殿受賀,可謂子道予?粵昔辛卯年秋展謁時,隨駕望見,只行展謁,皆令大臣奉審,其若昨冬,何敢遵此例,而此與大祭有異,旣有古例,陟降俯燭,只遵辛卯古例,其亦伸情禮繼述事之意,旣不若例,疊受賀禮,終難强忍,只行展謁,則何敢等待?思之及此,不覺蹶然而起,召承宣而下敎,祭文當添潤,而再明日先行展謁,回駕仍坐崇政殿〈受〉百官賀。噫,必稱頒敎者,禮猶未備,故今則旣行展謁,故乃稱受賀,意蓋深矣。其君,伸情禮於太室,其臣,如禮文而行賀,豈不兩美?只行展謁,大臣奉審,依古例擧行,世孫祗迎,隨駕置之,三嚴,寅正三刻,單嚴擧行。上曰,承旨書之。傳曰,再明日動駕時侍衛守宮,以初八日侍衛守宮皆仍,兩營留營,留陣置之,前後廂挾輦馬步禁軍,亦依初八日例,以內外營入直擧行,馬軍甲冑置之,訓將只率入直標下軍,都領隨駕。上曰,向者動駕時刻,卯初乎?華鎭曰,然矣。上命注書持入辛卯八月日記後,仍命讀奏。上曰,甚疎略矣。華鎭曰,旣經火燼,重爲修正,故未免疎略矣。上曰,上番翰林與春秋館堂上,考實錄以入,可也。預備兼春秋入侍事,榻前下敎。上曰,承旨書之。傳曰,辛卯前例,予仰覩,故有下敎,而莫重奉審事,不可不審愼,取覽日記,其更修正者,太涉未備,一見文字而後,此心少紓,其令春秋館堂郞,奉考實錄以奏。上曰,承旨書之。傳曰,旣命展謁,香祗迎置之。仍命藥房入侍,藥房入侍事,榻前下敎。兼春秋文始龍入侍,禮房承旨李性源,右副承旨李蓍建退出,藥房都提調金致仁,提調李昌壽,醫官方泰輿·許礈·李以楷·李泰遠·鄭允協·慶絢·金季良·吳道炯·金孝儉·鄭允說·柳光翼,以次進伏。致仁曰,自外始聞動駕之命,不勝慶幸矣。想必益勝於朝診時,故有此命,下情不勝慶抃矣。上曰,豈曰快復?欲伸情禮故耳。上命入傳敎,更爲讀奏。致仁曰,自上每以未行展謁,致勤聖念,故臣等,每亦爲悶矣。今承此敎,慶幸何可盡達,而三四日後,則必益臻平復矣。仍進湯劑,醫官等,次次診候曰,脈候一樣調均,而有滑體矣。泰遠曰,腎瀝湯,則自三明日進御,建功湯·蔘苓茶,自明日連御三貼,則似好矣。上曰,承旨書之。傳曰,建功湯,至再明日仍進,加減腎瀝湯,自三明日煎進事,分付。上曰,昔在辛卯,趁午正回駕,予亦卽還資政殿改服,午時當受賀矣。致仁曰,今番動駕後,聖候必益勝矣。上曰,此實陟降攸賜也。內局先退,大提學入侍事,榻前下敎,春秋館堂上入侍事,榻前下敎。儒臣持警世問答入侍事,榻前下敎,春秋館堂上沈鏽,記事官洪彬,持別單進奏。上曰,其時翰林,誰也?知入,可也。賤臣還奏曰,故相臣金在魯云矣。上曰,其時亦甚疎略矣。鏽曰,果未詳悉矣。校理洪龍漢,修撰李星慶進伏,讀奏警世問答訖。上曰,儒臣先爲退去,大提學黃景源,讀奏敎文。上曰,所作極精矣。仍命書御製,上曰,明日朝診,更爲持入,可也。上曰,趙明鼎在乎?華鎭曰,然矣。編次人持御製,明日內局,同爲入侍事,榻前下敎,仍爲退出。
上在慶熙宮。停常參·經筵。
藥房都提調金致仁,提調李昌壽,副提調金華鎭啓曰,伏未審夜間,聖體調攝,若何?痰候何如,寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。差勝後一樣矣。
中宮殿·惠嬪宮,藥房口傳問安。答曰,知道。
金龜柱,以都摠府言啓曰,今日入直內三廳武兼禁軍及軍兵等,中日習射,請出標信。
李性遂,以吏曹言曰,明日王世孫隨駕時,相禮不可不備,相禮有闕之代,口傳備擬以入之意,敢啓。傳曰,知道。
吏曹口傳政事,趙台命爲相禮。
李蓍建,以義禁府言啓曰,明日擧動時,大駕各差備都事九員,王世孫左右禁喧都事二員,本府入直都事一員,合以十二員分差,而無以推移備數,假都事二員,依前例令該曹差出,以爲分排之地,何如?傳曰,允。
李性遂,以吏曹言啓曰,莊陵參奉韓重燥呈狀內,矣身衰病,轉益沈篤,萬無供職之望云,身病旣如此,則不可强令察任,依例改差,何如?傳曰,允。
傳于金華鎭曰,若有臣子分義,則豈敢違牌乎?卽爲催促,竝令午前承牌。
傳于尹得雨曰,承旨與大提學入侍。
以成天柱爲大司成。
以承傳色口傳下敎曰,聞其下敎,今日爲此者,非臣子之道,且値動駕,李一曾拔去,付軍職陳箚人,一倂拔去。
以承傳色口傳下敎曰,今日乃見諸臣入侍之時,衆屨布列于階上,事之可駭,當該中官,亟令該府處之。
以承傳色口傳下敎曰,申飭矣,何其遲之耶?卽爲催促。
以承傳色口傳下敎曰,動駕之時,身爲長番中官,偃在其家,令該府處之。又下敎曰,今番動駕,欲備從班,牌招於何時,而承旨未能申飭,數三人外,未盡承牌,當該承旨,爲先遞差。下敎後來者,雖入門,永爲付籤侍從案,依違牌例捧傳旨,入侍以奏,雖輿儓下賤,其猶感動,食君之祿,人臣分義,焉敢若是乎?
以承傳色口傳下敎曰,今番輦輿,崇政殿月臺,待令捲三面,前後廂軍·挾輦扶輿軍,以向時休息者擧行,今番則世孫隨駕只爲,把守軍勿爲防遮,亦如前日,禁軍稍進排立,使觀光人見之。
丙戌六月十四日辰時,上御集慶堂。藥房入診,編次人同爲入侍時,都提調金致仁,提調李昌壽,副提調金華鎭,假注書趙守儉,記事官洪彬·姜彛福,編次人趙明鼎,醫官方泰輿·許礈·李泰遠·鄭允協·慶絢·金季良·吳道炯·金孝儉·鄭允說·柳光翼,以次進伏訖。致仁問候,上曰,一樣矣。進湯劑,診候。泰輿曰,脈候一向調均,而有滑體矣。諸醫以次診候訖,泰遠等曰,脈候調均,一如昨日矣。上命大臣臺官入侍,領議政洪鳳漢,領府事金相福,掌令李一曾,以次進伏訖。一曾啓曰,請還寢東呂·址淳等還配之命,更令王府,嚴鞫得情。措辭見上上曰,勿煩。請還寢定配罪人者斤萬酌處之命,更令王府,嚴鞫得情,快伸王章。措辭見上上曰,勿煩。新啓度支重務,多關郞屬,戶曹正郞韓光綮,自任見職,厚招鄙瑣之謗,且於日前公坐,以不可仍置之意,公議已發,而佯若不知,冒沒進參於凡干公會,其全昧體統,壞損廉隅,極矣。如此郞官,不能檢束,亦不可無警,請戶曹正郞韓光綮汰去,當該堂上,從重推考。上曰,依啓。又啓曰,朝家用人,專在科目,勿論節製別科,法例之嚴重,均矣。乃者李萬軾,以鄕之次被抄,而至有直赴殿試之命,揆以常格,雖出榜之時,一體賜第,猶未免恩典之太濫,況傳旨已頒中外,拆號入經數日,而特敎繼降,有若中批除職者然,其在嚴科規杜僥倖之道,不可仍置,請還寢李萬軾直赴殿試之命。上仍高聲而下嚴敎曰,爾是李景春之姪,而何敢如是?連下責敎。領議政洪鳳漢曰,日前判付李萬軾直赴之敎,何等懇惻?若或以還寢之議,有所處分之撓改,雖臣等,亦當力爭矣。良久,上答一曾之啓曰,頃者已諭,古之臺臣,承此開花後更無花之御批,流涕停啓,昨者下敎,予雖欠誠,庶可謂感豚魚,復誦常訓,聲隨涕下,其時入侍大臣以下,莫不感動,兩司之臣,不爭而去,此秉彝當然者,一儒臣伊後陳箚,予則曰苟且,何心此啓,此啓不停,何顔以拜乎?亟停勿煩。一曾又啓曰,伊日傳敎,旣下於入侍之時,而職在言責,不能據法爭執,大損臺體。至若儒臣,旣有所懷,則何不直陳於前席,而乃於筵退之後,箚請還寢,較諸一向泯默者,雖有間,其擧措之顚錯,大矣。請入侍三司諸臣竝罷職。上曰,初啓,已諭儒臣所爲,極爲可笑,其若斥,何費措辭,其何聾瞽數日?今乃陳啓,其所苟且,甚於儒臣,不允。一曾又啓曰,臣才識魯莽,言議拙訥,本不合於淸朝耳目之任,而頃因動駕時侍臣不備,義分是懼,冒沒入肅矣。敢以目下事,草草論啓,粗效一日之責,而末段事,幸蒙允許,餘外數件事,不惟不賜採納,辭敎極其嚴截,繼以誨責備至,臣不勝惶霣感激之至。夫科規不可不嚴,後弊不可不顧,臣固當卽爲爭執,而堂箚旣入,處分宜俟,及其批下之後,適在呈病之時,今始詣臺論列,日子之捱過,不得不然。至於入侍三司之臣,卽地不言則同,而追後陳箚,誠有差等,乃以一向泯默四字,略示有間之意,而其所顚錯則大,故畢竟擬律,歸於同科,今伏承阿諛玉堂之下敎,此莫非臣人微言輕,誠意不能感孚之致,臣何敢一刻晏然於臺次乎?請命遞斥臣職。答曰,噫,近日耳目寥寥之時,聞一啓言,可謂鐵中錚錚,必也扶之至於此啓,非爲李萬軾也。苦心在焉,其不聞則已,若聞,則噫,七十三歲其君,誦常訓,飮涕下敎之後,何心傳啓?語涉囫圇,其在臺體,勢難例批,依啓。出擧條上曰,莫重展謁,侍臣不可不備,掌令有闕,代金尙默除授,解由勿拘,牌招察任。出榻敎上曰,莫重動駕,從班不可不備,其雖不允,勢難行公,臺啓中三司,一竝許遞,任珹,代李獻慶除授,鄭煥猷,代具庠除授,副校理有闕,代兪彦鎬除授,修撰有闕,代洪檢除授,副應敎有闕,代鄭昌聖除授,輔德有闕,代李普觀除授,竝牌招察任。出榻敎上曰,隨駕在近,兼說書有闕,代待敎姜彛福除授,牌招察任。出榻敎詣臺之臣,依前入侍事。榻前下敎大臣入侍事。榻前下敎上曰,世孫雖未夬愈,夙宵用心,明日隨駕事,分付。前後廂軍,同牌擧行,挾輿軍,以內入直砲手擧行,陪衛禁軍,版位問安置之,隨駕以入,自延和門仍,小輿入麗春門入留東月廊小次行禮,中宮殿賀時,世孫行禮置之,只自內進表裏,方外進箋,況世孫?世孫受賀時,亦受致詞,世孫於中宮殿,其何闕禮?致詞依例修整,大殿行禮後,春坊弼善陪進,禮房承旨捧入,世孫賀,依前下敎,以權停禮擧行。大殿陳賀畢,中宮殿賀,依前會東庭,仍爲行禮事,分付。出榻敎上曰,獻納具庠,與他違牌有異,故傳旨尙今置之,動駕在近,許遞,其代,修撰徐有元除授,其代,李復祥除授,一體牌招察任。出榻敎上曰,動駕在近,其在禮使之道,其難强迫,參知尹鵬擧許遞,口傳付軍職中,一體擧行,其代,行副司直洪晟除授,牌招察任。出榻敎上曰,勿論侍從,堂上堂下未付軍職者,今日一體付軍職。出榻敎上曰,頒敎文字句有下敎者,大提學夕入診,同爲入侍。出榻敎上曰,莫重入侍,中官擧措駭然,入侍中官外,竝令該府處之。出榻敎諸臣以次退出。
丙戌六月十四日午時,上御集慶堂。承旨·大提學入侍時,大提學黃景源,左承旨尹得雨,假注書李枰,記事官洪彬·姜彛福,以次進伏訖。上曰,大提學入來乎?得雨曰,然矣。上曰,承旨書之。傳曰,入侍中官,鼻聲駭然,從重推考。昔則內局差備待令人,御所昵近診脈,故不着靴入侍,其時承旨,此猶引劍履登殿之古事。至有請推,昔已多見入侍不着靴中官,諸臣往來之際,必也隱身,近因貼身,漠然不知,今日乃見不着靴中官,履滿楹外,諸臣往來,略無忌憚,衆屨遍於階間,人神雜還,無嚴莫甚,見者亦不爲駭,此亦國綱攸在,故纔已嚴飭。後復若此,入侍承旨,隨現請推,若耳目之官,豈徒請推?其令知悉。上曰,大提學敎文持入乎?景源曰,然矣。上曰,讀之。進讀訖,景源先退。上曰,玉堂皆已承牌乎?得雨曰,李復祥則俄詣闕下,方欲陳疏云,鄭昌聖·洪檢,則已入來,而肅拜單子,未及呈於下敎前矣。上曰,承旨書之。傳曰,噫,今者此禮,豈夢想攸料?身雖在此,心懸丹門,今日若有一分臣分,何敢逡巡?人臣分義,掃地盡矣,不可使聞於隣國,逡巡不進者,噫,此人與他有異,焉敢若此?噫,此人雖無,予豈無儒臣?尤爲無據,李復祥,特除侍從案。噫,此人,抑何心,遂祗迎於都下乎?放逐門外,鄭昌聖·洪檢,其雖下敎前來,其單後見,不可無飭,違牌例捧傳旨。上曰,遞差承旨,誰也?得雨曰,此未定現告,而臣卽詣閤,故未及知之。似聞都承旨金華鎭,則以書傳敎,欲自當,右承旨李性源,則以牌申飭,欲自當云矣。上曰,書傳敎者何與焉?牌申飭承旨,可以當之矣。上曰,注書知入牌去來承旨,可也。賤臣還奏曰,都承旨以書傳敎,欲自當云矣。上曰,都承旨過矣。都承旨則入侍書傳敎,而入侍未罷前,已頒傳敎,入侍承旨,何可當乎?更爲知入,可也。賤臣還奏曰,右承旨李性源,當之云矣。上曰,承旨書之。傳曰,承旨有闕,代大司成鄭尙淳除授,牌招察任,房順房。六朔後初禮,許多三司從班,決不可不備,洪檢·李復祥,代鄭昌順·洪景顔除授,兪彦鎬在外,代李鎭復除授,牌招察任,文學代,李澤遂除授,一體牌招察任。上曰,承旨書之。傳曰,大司成前望單子入之。末望成天柱落點,上曰,其爲人精矣。上曰,藥房入侍。出榻敎藥房都提調金致仁,提調李昌壽,副提調金華鎭,醫官方泰輿·許礈·李以楷·李泰遠·鄭允協·慶絢·金季良·吳道炯·金孝儉·鄭允說·柳光翼,以次進伏訖。致仁曰,聖候一樣,而午水刺亦爲進御乎?上曰,然矣。進湯劑後,醫官等,次次診候曰,脈候一樣調均,而有滑體矣。上曰,御〈製〉詳覽乎?致仁曰,果伏覽而誠好矣。上曰,予若謁陵,則此心少紓矣。致仁曰,聖候漸臻平復,展謁必當爲之矣。上曰,以予年言之,則展謁猶過矣。致仁曰,何可過也?致仁曰,朝者旣已仰達,而明日當進蔘苓茶矣。上曰,予試步則足可步入,位版,可以行禮矣。上曰,今則以駕轎行之,則雖往百里,可以行之矣,今則腰間痰氣,不知去處矣。泰遠曰,胃氣實好,故如斯矣。上顧泰遠曰,世孫見之乎?泰遠曰,果承候,則近無腹痛爲敎,進御亦如常爲敎矣。上曰,向時欲率去而未果矣,今則足可率去乎?泰遠曰,睿敎則以元無所痛處爲敎矣。上曰,承旨書之。傳曰,世孫宮時刻單子置之,予下三嚴時,只入外備,興政堂乘輿,興化門外祗迎,回駕時時刻置之,隨予而回,予崇政殿陞座時,直詣版位,禮畢後,以小輿,直入興政堂事,分付。諸臣以次退出。
上在慶熙宮。停常參·經筵。
大殿·中宮殿·惠嬪宮,藥房口傳問安。答曰,知道。
傳于金龜柱曰,承旨·侍衛百官·三軍皆雨具。
大駕詣太廟入齋室後,政院·玉堂·藥房口傳問安。答曰,知道。
王世孫入齋室後,政院·玉堂口傳問安。答曰,知道。
中宮殿·惠嬪宮,王世孫遣宮官問安。答曰,知道。
傳于李蓍建曰,藥房入侍。
大駕還宮後,政院·玉堂·藥房口傳問安。答曰,知道。
王世孫還宮後,政院·玉堂口傳問安。答曰,知道。
陳賀罷後,大殿,政院·玉堂·藥房口傳問安。答曰,知道。
世孫宮,政院·玉堂口傳問安。答曰,知道。
傳于金華鎭曰,六朔後,始聞軒架鼓吹之聲,令該曹,一體施賞。
以承傳色口傳下敎曰,六朔後行之稀矣,將來渠若上言,則當爲加資,今番予之行禮時事知守僕,及世孫行禮時事知守僕,特爲加資,卽爲口傳下批。
以承傳色口傳下敎曰,兪奉朝賀·金奉朝賀入于班列,但遠望而已,遣史官存問。
以承傳色口傳下敎曰,欲多爲之,囊則有之,優數搗入。
李性遂啓曰,檢閱洪彦喆,自鄕上來云,卽爲牌招察任,何如?傳曰,允。
金華鎭,以吏曹言啓曰,歲抄,依赦典例擧行事,命下矣,準期不敍,亦爲書入乎?敢啓。傳曰,知道。
有政。吏批,判書鄭弘淳,參判李最中,參議李福源,右副承旨李蓍建進,啓曰,黃海道都事趙載俊呈狀內,矣身病甚重,時月之內,萬無起動赴任之望,斯速入啓變通云,依例改差,何如?傳曰,允。沈履之爲刑曹參議,柳成模·丁範祖爲兵曹佐郞,曺允亨爲繕工假監役,洪相聖爲注書,韓翼謩爲弘文提學,成穎爲禮曹佐郞,李敬一爲司饔奉事,咸溪君櫄今加顯祿,昌城尉黃仁點今加靖德,西溪君槢今加中義,靑城尉沈能建,綾城尉具敏和以上今加資義,光恩副尉金斗性,興恩副尉鄭在和以上今加順義,右承旨尹得雨今加嘉善,左通禮李命優,相禮趙台命,司僕正朴師海今加通政,內官金來光·李漢謙今加嘉善,淸川君金鍾正,兼春秋單李級行,左承旨尹得雨,右承旨鄭尙淳。兵批,判書金尙喆進,參判洪樂性入直,參議任㻐,參知洪晟病,右副承旨李蓍建進,啓曰,忠壯衛將李漢豐,身病猝重,勢難供職,呈狀乞遞,今姑改差,何如?傳曰,允。
李光溥爲知中樞,李匡運爲宣傳官,趙榮儉爲慶尙左兵虞候,趙宗鉉爲司禦,金駿瑋爲景福將,河載坤爲昌德將,權煒爲昌慶將,申一淸爲文兼,副護軍安宗圭,副司正李枰,副司勇洪慶運·金洛瑋,同知單呂趾永。
李蓍建,以義禁府言啓曰,徒年以下爲先放,金吾·秋曹時囚人,卽爲放送事,命下矣。本府所管徒三年定配罪人咸鏡道端川府吳命來,卽爲放送事,分付道臣,時囚罪人田宗成·丁致翼·朴道弘·李德寧·申必輝等,依聖敎竝放送之意,敢啓。傳曰,知道。
李蓍建,以刑曹言啓曰,金吾·秋曹時囚罪人,卽爲放送事,命下矣。本曹在囚罪人中時無罪輕者,不得放送之意,敢啓。傳曰,知道。
金華鎭,以戶曹言啓曰,本曹所屬各司今丙戌春夏等褒貶啓本中廣興倉副奉事尹光絢,與參議臣李秀得,爲同壻相避,故判書臣沈鏽,參判臣韓師直,同爲磨勘以入之意,敢啓。傳曰,允。
金華鎭,以戶曹言啓曰,本曹郞廳及所屬各司官員今丙戌春夏等褒貶,依前例磨鍊以入,而司圃署,則提調有故,不得磨勘,至於內資寺·軍資監甲申秋冬等褒貶,亦因各其司提調有故,不得磨勘,乙酉春夏秋冬等本曹郞廳及所屬各司褒貶,因本曹堂上有故,竝不得限內磨勘矣。今則其時官員,旣多遷轉,有難考績,依近例蕩滌,何如?傳曰,允。
金華鎭,以禮曹言啓曰,各陵殿園墓及本曹郞廳·四學童蒙敎官·校書館·通禮院·歸厚署·奉常寺·東西活人署·東西氷庫·典牲署·禮賓寺·司畜署·內醫院·惠民署·典醫監·觀象監·圖畫署官員等今丙戌年春夏等褒貶,等第以入,而宗廟署·社稷署·弘文館·藝文館·春秋館·成均館·承文院·掌樂院·司譯院·東南關王廟官員等褒貶,各其司領事提調堂上有故,不得一時磨勘之意,敢啓。傳曰,知道。
金華鎭,以兵曹言啓曰,兵曹今丙戌年春夏等褒貶啓本中刀擦二處之意,敢啓。傳曰,知道。
金華鎭,以兵曹言啓曰,本曹今丙戌年春夏等褒貶等第,磨勘以入,而所屬訓鍊院官員褒貶,因本院堂上有故,不得一體磨勘,軍器寺官員,甲申春夏秋冬·乙酉春夏秋冬等褒貶,司僕寺官員乙酉秋冬等褒貶,其時官員,已多遞易,竝依例蕩滌之意,敢啓。傳曰,允。
金華鎭,以工曹言啓曰,兵曹郞廳今丙戌年春夏等褒貶及屬司繕工監·尙衣院·掌苑署·造紙署·瓦署·典涓司今丙戌年春夏等褒貶,合七度磨勘以入,而繕工監啓本中二處刀擦之意,惶恐敢啓。傳曰,知道。
金華鎭,以宣惠廳郞廳,以都提調意啓曰,本廳郞廳今丙戌春夏等褒貶等第,磨勘以入,而乙酉秋冬等褒貶,今已過時,依前例不得磨勘之意,敢啓。傳曰,允。
金華鎭,以忠勳府言啓曰,今丙戌年春夏等褒貶,當爲磨勘,而本府有司堂上完恩君臣李殷春,方在外任,限內不得爲之之意,敢啓。傳曰,知道。
李蓍建,〈以〉禁衛營從事官,以都提調意啓曰,本營從事官及諸將官等今丙戌春夏等褒貶,磨勘以入之意,敢啓。傳曰,知道。
李蓍建〈以〉濬川司郞廳,以都提調意啓曰,本司都廳及郞廳等今丙戌年春夏等褒貶等第,磨勘以入,而乙酉秋冬等褒貶,今已過時,依前例不得磨勘之意,敢啓。傳曰,知道。
李蓍建,以御營廳言啓曰,本廳從事官及諸將校今丙戌年春夏等褒貶,當爲等第,而都提調臣洪鳳漢,大將臣金漢耉,俱有故,限內不得磨勘之意,敢啓。傳曰,知道。
李蓍建,以訓鍊都監從事官,以都提調意啓曰,今丙戌年春夏等褒貶,磨勘以入,去乙酉春夏等·秋冬等褒貶,亦當追磨勘,而其時從事官·將官,擧多遞易,依例蕩滌之意,敢啓。傳曰,知道。
丙戌六月十五日寅時,上詣宗廟擧動入侍時,行都承旨金華鎭,左承旨鄭尙淳,右承旨尹得雨,左副承旨金龜柱,右副承旨李蓍建,同副承旨李性遂,假注書趙守儉·李枰,記事官洪彬·姜彝福,以次侍立。上具遠遊冠·絳紗袍,以步輿出資政門,至崇政殿月臺,命承旨招禁喧郞·作門哨官下敎曰,前日動駕時,有諠譁之聲,而其時則容恕,今日丹門內,如有諠譁,則禁諠郞·作門哨官,當決棍矣。仍爲降輿乘輦時,藥房都提調金致仁,提調李昌壽進前曰,聖候調攝,夜間則若何?上曰,一樣矣。進湯劑,上進御後,仍詣太廟,召承旨曰,廟司,誰也?龜柱曰,趙世選云矣。入齋室少間,仍詣廟庭時,上曰,行禮後,卽爲回駕,百官,仍朝服隨駕。出榻敎詣版位行禮時,命領議政洪鳳漢,奉審殿內。鳳漢還奏曰,殿內無事矣。上仍詣永寧殿版位行禮後,又命洪鳳漢,奉審殿內,鳳漢還奏曰,殿內無事矣。自丹門出,上曰,承旨書之。廟司·殿司陞敍,其餘,兒馬一匹,守僕,令該曹,米布題給。上曰,陳賀時刻,以單嚴,隨時擧行。出榻前下敎仍爲還宮,入崇政殿後小次後,諸臣少退。
丙戌六月十五日午時,上御崇政殿。親臨陳賀入侍時,都承旨金華鎭,左承旨鄭尙淳,右承旨尹得雨,左副承旨金龜柱,右副承旨李蓍建,同副承旨李性遂,假注書趙守儉·李枰,記事官洪彬·姜彝福進伏訖。上具遠游冠·絳紗袍,自幕次仍御榻上,引儀進讀王世孫致詞後,得雨進請讀敎文。上曰,彼預差,誰也?得雨曰,實差洪龍漢,預差李得一矣。上曰,讀之。宣敎官洪龍漢,進讀畢。上曰,承旨書之。傳曰,望八若此,理之常也,雖然昨冬行禮,六朔沈綿,人事都虧,近者少勝,禮皆踐行,夫何餘憾?雖然拜禮不若前,奉審亦難行,奚徒不祭之懷?雖然初八已行,今何敢闕?禮房承旨尹得雨,左通禮李命俊,相禮趙台命,太僕正朴師海加資,右通禮準職除授,入侍承旨,半熟馬一匹,翰注,兒馬一匹,頃者闕焉,贊儀,守令除授,致詞官,半熟馬一匹,其餘,兒馬一匹,通禮院下人,米布題給。上曰,承旨書之。傳曰,內局都提調已賞,提調李昌壽,熟馬一匹,今日此坐,是誰之功?李泰遠,熟馬一匹面給,連爲隨駕,差備待令人,各熟馬一匹賜給,咸溪君櫄,西溪君熠,昌城尉黃仁點,靑城尉沈能建,綾城尉具敏和,光恩副尉金斗性,興恩副尉鄭在和,長審內官金守寬·李漢謙,竝百官加親授。上曰,承旨書之。傳曰,赦不欲疊行,雖無赦典,何可泄泄?壹年以下,不待啓本,爲先竝放。今番赦令後未入者,諸道其令追啓,吏兵曹歲抄時推人居中居下蕩滌,依赦典例擧行。百官加下批,隨駕軍中頃日不參者,其令該軍門,一體試射放,金吾·秋曹時囚人,卽爲放送。噫,頃者禮有未伸,下敎,今若默默,豈體昔年爲靑衿之意乎?當於季秋,親臨勤政殿試士,以次分付。華鎭進曰,當有加下批,政事,何以爲之乎?上曰,承旨書之。傳曰,百官加政事,當日爲之。禮畢後,上還入大內,諸臣以次退出。
丙戌六月十五日申時,上御集慶堂。藥房入診入侍時,都提調金致仁,提調李昌壽,副提調金華鎭,假注書趙守儉,記事官洪彬·姜彝福,醫官方泰輿·許礈·李泰遠·鄭允協·慶絢·金季良·吳道炯·金孝儉·鄭允說·柳光翼,以次進伏訖。致仁曰,動駕後氣候,何如?上曰,一樣矣。進御湯劑後,方泰輿等診候曰,脈三部調均有滑體矣。診候訖,藥房諸臣先退。上命假注書守儉,召入坐直承旨,右副承旨李蓍建,假注書李枰偕入進伏訖。上曰,彼注書貌雖少年,已六十矣,豈不甚急乎?命華鎭書傳旨曰,親政陞六,況三百年稀有之慶乎?入侍兩注書特爲陞六,賞典置之。命守儉柝京各司·八道褒貶封裹,命華鎭·蓍建讀褒貶題目訖,夜已三鼓矣。上曰,今日下敎時禮貌官,公然遺漏,弼善邊得讓,一體加資,今日內口傳下批。上曰,旣已下敎,吳道炯,其令明日還宮,砥平縣監金季良,草芝僉使柳光翼,德浦僉使鄭允悅,皆令明日辭朝。上曰,今聞差備待令人,旣有施賞,今賞稍重,以今賞施行,前賞置之。仍命退出,退至楹外,上命守儉至前下敎曰,俄者爾獨陞六矣。華鎭隨後進對曰,兩注書矣。上曰,然乎?仍命退出,諸臣以次退出。
丙戌六月十五日申時,上御集慶堂。坐直承旨入侍時,都承旨金華鎭,右副承旨李蓍建,同副承旨李性遂,假注書趙守儉·李枰,記事官洪彬·姜彝福,以次進伏訖。上曰,彼注書李枰乎?華鎭曰,然矣。上曰,承旨書之。傳曰,親政陞六,況三百年初有之事乎?今日入侍兩注書竝陞六,馬帖賞置之。華鎭·蓍建·性遂等,各讀各道各司褒貶等第啓本。上曰,承旨書之。傳曰,今覽全羅道臣褒貶等第,礪山府使沈錡,以猾吏衙客爲目,不可居下而止,令該府處之。傳曰,萬頃縣監朴大有,以侍從,今覽殿最題目,此人不飭,他何懲勵?令該府處之。傳曰,今覽瑞山郡守朴起采題目,以曾經侍從之臣,濫稅酷杖,闔境嗷嗷爲目,其若飭勵,宜先此人,令該府處之。傳曰,飭墨未乾者,卽下敎,則爲帥臣者,焉敢以此題目?事之放恣,莫此爲甚,不可〈以〉已罷而置之,令該府處之。傳曰,莫重殿最,都事偃然在家,其涉駭然,道臣推考,咸士謙·金敬之罷職。傳曰,飭勵之下,軍職中亦有不參者,奉常寺官員,亦有不參,以下考施行。華鎭啓曰,卽伏見江原監司閔百興,黃海監司趙榮順今春夏等褒貶啓本,則守令無一人居下,殊無嚴明殿最之意,竝推考警責,何如?上曰,依爲之。蓍建啓曰,卽伏見統制使尹泰淵,南兵使李邦綏,全羅左水使南益祥,慶尙左水使閔趾烈褒貶啓本,則邊將無一人居下,全羅右水使柳爀啓本中非但邊將無一人居下,而木浦萬戶奇景胤,宜置下考而置諸上考,薪智島萬戶金夢臣,宜置下考,而置諸中考,致勤點下,殊無嚴明殿最之意,竝推考警責,何如?上曰,依爲之。殿最旣有開拆,都政卽爲擧行事。出榻敎諸臣以次退出。
上在慶熙宮。停常參·經筵。
下直,知禮縣監李應重,砥平縣監金季良,草芝僉使柳光翼,德浦僉使鄭允說。
藥房都提調金致仁,提調李昌壽,同副承旨李性遂啓曰,祗謁太室,克伸聖孝,旋臨法殿,親受賀儀,慶罕往牒,歡騰大庭,當暑勞動,向晏還內,伏未審夜間,聖體調攝若何,痰候,何如?寢睡·水刺之節,亦何如?臣等,率諸御醫,趁早入趁,詳察聖候爲宜,王世孫陪駕之餘,氣候,何如?臣等,不任區區憂慮,敢來問安,竝此仰稟。答曰,知道。禮皆已畢,微忱且伸,比諸昨年,豈曰行禮?況昨入丹門,六朔之內,是豈攸料?一倍追慕,氣則差勝後一樣,世孫雖與行禮,心切憫焉,無事禮成,其欣曷喩?
中宮殿·惠嬪宮,藥房口傳問安。答曰,知道。
朴師海啓曰,大司憲趙雲逵未交龜,執義呂善應上疏入啓,掌令具庠·金尙默,持平金載祿呈辭,持平金瑞應上疏入啓,今日以監察茶時之意,敢啓。傳曰,知道。
李性遂啓曰,注書洪相聖,卽爲牌招,何如?傳曰,允。
傳于邊得讓曰,內局入侍,守令·僉使同爲入侍。
以承傳色口傳下敎曰,中宮殿承傳色內官申漢章·申宅夏,竝加資。
又下敎曰,若爲下敎矣,忘未果焉,次對,今日爲之。
假注書望,以李命彬爲假注書。
尹得雨啓曰,假注書李命彬,時無職名,令該曹依例付軍職,冠帶常仕,何如?傳曰,允。
李性遂啓曰,今日次對爲之事,命下矣。憲府無進參之員,除在外·陳疏入啓外,掌令具庠·金尙默,持平金載祿,竝卽牌招,以爲推移入侍之地,何如?傳曰,允。
傳于李性遂曰,大臣·備局堂上引見。
傳于李蓍建曰,翰林召試,崇政殿爲之,科次,集慶堂爲之。
又傳于曰,明日翰林召試,趁早爲之。
又傳于曰,中官加資,口傳下批。
李蓍建啓曰,明日翰林召試事,命下矣。領監事·春秋館堂上·館閣堂上,竝待開門牌招,對讀官,待落點,一體牌招,何如?傳曰,允。
李性遂,以都摠府言啓曰,新除授副摠管金華鎭,時無職名,令該曹口傳付軍職,以爲〈牌招〉察任之地,何如?傳曰,允。
又以兵曹言啓曰,拆見諸道褒貶啓本,則全羅右水使柳爀啓本中薪智島萬戶金夢臣,以事或苟且爲目,而置諸中考,致勤點下,平安兵使李章吾啓本中植松萬戶金尙位,以來鎭已久,職無可稱爲目,則宜置下考而署諸中考。殊無嚴明殿最之意,金夢臣·金尙位,竝以下考施行,平安兵使李章吾,全羅前右水使柳爀,推考警責,南桃浦萬戶韓道元,連二等中考,其不治可知,依例罷黜,何如?傳曰,允。
又以義禁府言啓曰,全羅前右水使柳爀,萬頃縣監朴大有,瑞山郡守朴起采等,令該府處之事,傳旨啓下矣。柳爀,時在任所,依例發遣府都事交龜後拿來,朴大有·朴起采,俱在任所云,發遣府羅將竝拿來,何如?傳曰,允。
又以義禁府言啓曰,礪山府使沈錡,令該府處之事,傳旨啓下矣。沈錡以兼營將,時在任所云,依定式差兼官拿來,而旣已貶下,交代後發遣府書吏拿來,何如?傳曰,允。
全羅監司狀啓,司諫院大司諫李基敬,病重上去不得事。踏啓字。
兵曹口傳政事,副司直金華鎭。
有政。吏批,判書鄭弘淳進,參判李最中進,參議李福源式暇,右承旨李蓍建進,以趙榮順爲大司諫,以南雲老爲執義,以權穎爲掌令,以尹錫周·李台鼎爲持平,以盧廷元·申尙權爲正言,以李東顯爲吏曹正郞,以洪檍爲副應敎,以金載順爲弼善,以呂善德爲注書,以任一源爲左通禮,以安杓爲司僕正,以李宇喆爲軍資正,以崔守謙爲莊陵參奉,以鄭元始爲章陵參奉,以洪敬熙爲學錄。
兵批,判書金尙喆病,參判洪樂性入直進,參議任㻐病,參知洪晟病,左副承旨李性遂進。以趙台命·李命俊·具庠爲副護軍,以李性源·鄭尙淳爲副司直,以李命彬爲副司正。
李蓍建,以吏批言啓曰,本曹正郞任希孝呈狀內,身病甚重,勢難察任云,依例改差,何如?傳曰,允。
丙戌六月十六日卯時,上御集慶堂。藥房朝入診,守令·僉使同爲入侍時,都提調金致仁,提調李昌壽,同副承旨李性遂,假注書李枰,記事官姜彝福·洪彦喆,知禮縣監金應重,草芝僉使柳光翼,德浦僉使鄭允說,醫官方泰輿·許礈·李以楷·李泰遠·鄭允協·慶絢·金季良·吳道炯·金孝儉,以次進伏訖。上曰,都承旨仕進乎?致仁曰,不爲入來矣。上曰,已經摠管乎?致仁曰,未也。上曰,一自具允鈺後,有此謬例矣。致仁曰,聖候凡節若何?上曰,一樣矣。致仁曰,今日則玉色果勝於昨日,而世孫亦無事行禮,下情不勝慶幸矣。上曰,彼承旨,誰也?府院君金漢耉曰,李性遂矣。性遂曰,都承旨·左承旨·右承旨不爲仕進,所當請牌,而下位有不敢爲之例,故未果而左右承旨亦有故矣。上曰,承旨書之。傳曰,昨年綾城尉厥祖之心,予以爲是,雖今年,年則猶未成童,摠管許遞,其代,都承旨金華鎭除授,牌招察任,前都承旨·左承旨,一時不爲仕進,此比故例,其涉過矣,而今則無推讓之端。都承旨尹得雨,三院副提調例兼,牌招察任,右承旨鄭尙淳入侍,已聞許遞,二承旨有闕,代前太僕正朴師海,前弼善邊得讓除授,牌招察任,房順房。進湯劑,上曰,此藥味不辛矣。昌壽曰,臣嘗之,少酸而不辛矣。醫官次次診候,退伏曰,脈候左右三部,一樣調均而有滑體矣。上曰,鄭允協殿最,何如耶?致仁曰,以無毁無疵爲目,姑無疵政,可知矣。上曰,金應淳,善爲殿最矣。致仁曰,忠淸監司亦善爲矣。上曰,閔百興,初知善矣,今覽殿最,不然矣。致仁曰,本非徒善之人矣。上曰,沈錡,何許人也?致仁曰,臣與提調在外時,有所酬酢,而本是淸白之人,知之矣,今見殿最則異矣。仍進曰,領左相,與原任大臣,爲承候來待矣。上曰,注書出去引入,可也。上命應重·光翼·允說等曰,汝等,各別盡心爲治,可也。領議政洪鳳漢,左議政金相福,領府事尹東度,以次進伏訖。鳳漢曰,聖候平復,行禮於太廟,慶幸何可勝達?上曰,日昨將起之時,失足以致痰入,故行步有所艱澁矣。鳳漢曰,臣等,昨日望見殿上,執杖,尤貴矣。上曰,予則以此爲愧矣。東度曰,展禮太室,受賀殿上,尤爲慶幸矣。鳳漢曰,諸節比前,若何?上曰,今則如初矣。鳳漢曰,世孫陪行行禮亦慶幸,而氣候,若何?相福曰,凡進御生冷,當此暑節,尤爲可悶者,以此加意伏望。上命性遂進雨澤狀啓,性遂進讀訖,諸臣以次退出。
丙戌六月十六日未時,上御集慶堂。大臣·備局堂上引見入侍時,領議政洪鳳漢,左議政金相福,右議政金致仁,行司直金善行,吏曹判書鄭弘淳,左尹李潤成,司直韓光會,吏曹參判李最中,司諫李獻慶,掌令具庠,校理李鎭復,左副承旨李性遂,記事官洪相聖,事變假注書洪周萬,記事官洪彬·洪彦喆,以次進伏訖。鳳漢曰,晩後聖體調攝若何,而午水刺已進御耶?上曰,一樣而水刺亦已進矣。上曰,莫重次對,臺臣之違牌,極涉可駭。命注書出去,催促牌去來,又命注書藥房入侍,提調李昌壽,副提調尹得雨,醫官方泰輿·許礈·李泰遠·鄭允說·慶絢·金孝儉,以次進伏訖。昌壽曰,聖體午間若何?上曰,一樣矣。進湯劑後,命諸醫診候。醫曰,脈候左右三部,一向調均矣。命注書知入臺臣入來與否,還奏尙不入來矣。獻慶曰,罪人天大之窮凶情節,昭載於乙亥鞫案,至今保全首領,終始失刑之大者,旣拿旋配,雖出於聖上好生之德,此等凶徒,決不容一向涵貸,請還寢鍾城府爲奴罪人天大酌處之命,依律處斷。上曰,勿煩。出擧條命注書知入臺臣去來,命書傳旨曰,莫重次對,兩司不可不備,違牌人推考,牌招入侍,金尙默,牌去來申飭,具庠,雖於儒臣,予則曰過矣,況前已無故行公者乎?從重推考,一體牌招。出傳敎鳳漢曰,漢城左尹李潤成,方兼帶軍門與捕將之任,難於竝管,所帶京兆,許遞,何如?上曰,依爲之。鳳漢曰,節使當於今月內差出,而曾有進曰,頒曆事,以無方物謝表之意,仰達矣。今番使名,以冬至兼謝恩使差出事,分付該曹,何如?上曰,依爲之。鳳漢曰,柳得養特資之命,聖意有在,而渠以年少蔭官,永無赴擧之路,誠甚可矜矣。上曰,準職,可也。出擧條守·摠兩營無隨駕之事,今番試射放,勿爲擧論事。出榻敎命書傳旨曰,吏戶房換房。出傳敎命書傳旨曰,吏兵曹歲抄點下者竝蕩滌。出傳敎命書傳旨曰,親政旣聞,日子,以二十一日擧行事,分付。出傳敎命書傳旨曰,翰林洪彦喆,旣已上來,翰圈,今日內擧行,明日仍行召試事,分付。出傳敎命書傳旨曰,莫重翰圈,有命遲滯,事體寒心,今聞一則春坊兼官云,姜彝福兼帶,今姑許遞,卽爲牌招,其令擧行。出傳敎命書傳旨曰,今番謝恩兼冬至使,宗班中檢擬。出傳敎加減腎瀝湯停止,理中建功湯,依前方日再煎入,蔘苓茶,亦爲煎入事。出榻敎命注書知入臺臣去來,注書與具庠進伏訖。庠曰,臣之昨冬所遭人言,至今追思,恧蹙無地,連値疏籲路阻,私義未暴,官職去就,初無可論,前後除命,不敢爲承膺之計,日昨除旨適下於淸蹕方戒,賀儀將擧之時,以侍臣之備員,嚴敎荐降,他不遑顧,黽勉乍出,而因仍盤礴,決無是理。今日次對,亦敢違牌,例勘猶靳,特敎繼降,逃遁不得,蒼黃登筵,而第此所叨,卽是論人之官,以臣情勢,尤難行公,臣何敢一刻晏然於臺次乎?請命遞斥臣職。上曰,萬萬過重,業已洞燭,其於臺職,尤涉過矣。以此撕捱,分義道理,俱無義意,決不若此,勿辭亦勿退待。庠曰,太丁兇逆,前古所無,今旣正法,少洩輿憤,而罪人者斤萬,旣聞太丁陰慘叵惻之說,不卽發告,私相傳說,知情不告,自有其律,今此酌處之命,雖出於聖上好生之德意,而其在鞫體,不可不嚴覈,請還寢定配罪人者斤萬酌處之命,更令王府,嚴鞫得情,快伸王章。上曰,勿煩。庠曰,物故罪人得輿,以告者,徑斃杖下,則東呂·址淳之窮覈,自是次第事,而酌處之命,雖出於聖上好生之德,其在鞫體,不可不嚴覈,請還寢東呂·址淳等還配之命,更令王府,嚴鞫得情。上曰,勿煩。出擧條命書傳旨曰,莫云實注書,擧措駭然,當該入侍實注書洪相聖汰去,刋名侍從案。出傳敎相聖退出,假注書李命彬進伏。庠曰,科規甚嚴且重,一經坼榜之後,不得更有所容議者,乃所以重科制而杜後弊也。李萬軾,以第三等,至有直赴殿試之命,雖於坼榜之前,預定以此數,直赴之至於三人,固無其例。況坼名之後,追後賜第,實爲創無前之規,而啓僥倖之弊,請還寢李萬軾直赴殿試之命。上曰,昨者下敎,非爲一萬軾,苦心在焉。噫,望八其君,六朔涔涔之餘,復爲展謁,其豈有之?四十年前下敎,今不食言,亦旣料外,一儒臣之不感伊日之敎,苟且尋箚,可謂庸庸碌碌,則若有一分人臣心腸,今者連啓,誠是萬萬料外,君臣之分,掃地盡矣。尤爲苟且者,其時李萬軾事,論斥三司之啓一而二二而一,則何停於此,連啓於彼乎?孔聖,棖也慾,焉得剛也之訓,今日復見?噫,一科猶若此,三庭試,其何遺乎?或曰,此庭試,爲臣子者,何敢開喙云,則誦昔日御詩語常訓枕席流涕者,不爲感動,今之臺臣,不若古臺而然乎?臺臣旣執法,予何惜一庭試?今欲命下,姑爲十分參酌,予雖衰耗,豈忍爲苟且之君,下亟停勿煩之敎乎?吁嗟臺臣,其宜唯意爲之。出擧條庠曰,臣,言議巽軟,情勢臲卼,實無盤礴言地之理,而迫於嚴命,蒼黃登筵,秪以重科規之意,有所傳啓矣。聖敎誨責,有非臣子所敢聞者,臣誠惶霣愧恧,罔知攸措。臣雖愚迷,豈不知聖上之苦心?臣雖無似,亦豈以遽停爲難而强爭之哉?夫臺啓之其連其停,自有公議,其不可有所俯仰而虧損臺體也,明矣。臣於李萬軾事,只知爭執之爲是,而庶冀天聽之感回,苟且之敎,實非臣之本情,蓋三人直赴,追後賜第,俱違常格,有關後弊,臣只就已發之啓,略效一日之責矣。及承聖批,不唯不賜允可,縷縷辭敎,極其截嚴,此莫非臣人微言輕,不能見孚於君父之致,臣何敢一刻晏然於臺次乎?請命遞斥臣職。上曰,今臺古臺,古臺今臺,其所感動,古今何異?非徒本事,二啓取舍,本末倒置,頃已忽於用酒,今何昧於義理,豈特此也?使孔門棖也,復見於寡躬,是誰之咎?寔予望八衰耗之致,雖然關係有重,不可例批,依啓。出擧條庠退出。上曰,假注書李命彬,記事詳敏,都政在近,不可付諸生手,二十一日前勿代。出傳敎上曰,今日諸臺之違牌請留,意甚不美,此等耳目,將焉用哉?竝罷職,政官牌招開政。出傳敎上曰,此後兩司有無故行公人,則其不可間一日闕啓,政院若不申飭,承旨亦爲重勘。出傳敎上曰,翰圈有命,入侍史官上下番,皆令兼春秋代行。出傳敎次對諸臣先退,上曰,儒臣持警世問答入侍。出榻敎上曰,他承旨與上下兼春秋入侍。出榻敎右承旨李蓍建,副校理李鎭復,修撰洪景顔,兼春秋金載玉·李級進伏,性遂·彬·彦喆退出。上命鎭復讀警世問答,又命景顔讀之,又命載玉·級·命彬讀之,讀訖,諸臣以次退出。
上在慶熙宮。停常參·經筵。
藥房都提調金致仁,提調李昌壽,副提調尹得雨啓曰,伏未審夜間,聖體調攝若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。差勝後一樣矣。
中宮殿·惠嬪宮,藥房口傳問安。答曰,知道。
朴師海啓曰,大司憲趙雲逵任所在外,執義南雲老,掌令權穎,持平尹錫周在外,持平李台鼎任所在外,掌令一員未差,今日以監察茶時之意,敢啓。傳曰,知道。
尹得雨啓曰,左承旨金龜柱,今日不爲仕進,卽爲牌招,何如?傳曰,允。
又啓曰,新除授注書呂善德,時在京畿廣州地,斯速乘馹上來事,下諭,何如?傳曰,允。
李性遂,以都摠府言啓曰,今日入直內三廳武兼禁軍及軍兵等,中日習射,請出標信。傳曰,知道。
假注書望,以李宗煜爲假注書。
以承傳色口傳下敎曰,今日翰林召試,當爲親臨,排設,月臺爲之,侍衛入直擧行。
傳于李蓍建曰,當於資政殿爲之,承旨待下敎,入侍。
又傳于曰,皆整齊後,待下敎只入正時。
又傳于曰,來詣正時入之。
傳于尹得雨曰,靜攝中親臨,左相,豈獨進參乎?右相,職在保護,亦爲進參之意,遣史官傳諭。
傳于李著建曰,承旨入侍。
李性遂,以都摠府言啓曰,今日入直軍兵等,中日習射事,標信命下矣。親臨翰林召試相値,不得爲之之意,敢啓。傳曰,知道。
又以都摠府言啓曰,副摠管張志豐,以禁軍別將,今番隨駕禁軍及軍兵等試射放事,慕華館晝仕出去之意,敢啓。傳曰,知道。
以承傳色口傳下敎曰,都憲遞差,其代,趙榮進除授,牌招察任。
又下敎曰,太僕,當殿座,士人李廷燮,如法待令,承旨侍衛,以入直擧行。
又下敎曰,兩次欺君,不忠無狀,李獻慶,不可一刻置之於私次,除枷杻嚴囚南間,間門臣謹封後,都事卽爲來奏,都事如或遲滯,當一體處分,刋名侍從案,吏曹郞廳來告。
傳于李性遂曰,刑房都事入侍。
李蓍建啓曰,藥房三提調有稟達事,來詣請對矣。
李性遂啓曰,左議政金相福,有稟達事,來詣請對矣。
傳于尹得雨曰,宮城扈衛置之,該府堂上·兩捕將牌招。
又傳于曰,騎馬三匹立之,史官一員待令。
傳于李性遂曰,大臣及兩司牌招。
又傳于曰,何如是遲滯乎?斯速擧行,卽爲知入。
又傳于曰,承旨入侍。
又傳于曰,領議政入侍。
傳于邊得讓曰,問目,何時下矣?尙無上闕之聲,當該都事,爲先推考。
以承傳色口傳下敎曰,俄者下敎而聲音低微,判義禁爲先推考。
又下敎曰,從前浮囂之事,詳問不爲解縛,雖日明,盡告後解縛。
又下敎曰,文書修正則遲,持草文案入侍。
又下敎曰,其若少隱,則雖三更,當親臨惠政橋,聚會士民而懸之矣。
傳于邊得讓曰,罪人雖直招,箇箇杖問取招。
又傳于曰,已爲準次,則該房承旨,持文案入侍。
李性遂,以義禁府言啓曰,今此親鞫時假都事五員,卽令該曹,預爲差出,何如?傳曰,允。
又以義禁府言啓曰,今此親鞫罪人往來時,例有軍兵排圍之事,令訓鍊都監擧行,何如?傳曰,允。
鄭存謙啓曰,藥房三提調有稟達事,來詣閤外請對矣。
以承傳色口傳下敎曰,豈無故而至此時乎?其止之。
備邊司薦望,以李昌壽爲守禦使。
丙戌六月十七日辰時,上御資政殿。親臨翰林召試入侍時,行都承旨尹得雨,左承旨金龜柱,右承旨李蓍建,左副承旨李性遂,右副承旨朴師海,同副承旨邊得讓,假注書李宗煜,記事官姜彝福·洪彦喆,領事金相福·金致仁,藝文提學趙明鼎,同春秋徐命臣,對讀官李亨逵·李致中,諸臣以次進伏訖。致仁曰,夜來聖體調攝,若何?上曰,益勝矣。致仁曰,泄候快復乎?上曰,昨日卽差矣。上曰,此科則寫手依法矣?得雨曰,然矣。上曰,今番未赴人,似不多矣。得雨曰,在外六人云矣。赴試諸臣入庭,上曰,多髥者,誰耶?致仁曰,金履素也。上曰,此忠良科也。上曰,注書出去,內局持湯劑入侍。賤臣出來,藥房提調李昌壽,醫官方泰輿·許礈·李以楷·李泰遠·鄭允協·慶絢進伏,進湯劑,上進御建功湯一貼,上命諸醫入診。泰輿曰,脈候左右三部,度數舒均,滑體好矣。諸醫以次入診,所奏皆與首醫同,內局先退。上曰,試券,呼名給之,可也。命書題訖,上曰,諭示解題,可也。頃年翰苑小次時,以御筆,書大公史筆四字,仍爲懸板,而故相宋寅明製跋矣。鄕人,或未詳知,故諭及矣。命得雨宣諭,上曰,詣臺臺臣入侍,可也。師海曰,司諫李獻慶詣臺矣。上曰,只諫院入來耶?對曰,憲府則皆在外而無行公人矣。上擊案高聲曰,如此之輩,豈朝鮮臣子乎?予於政事閉門後落點矣。今日庭臣,聞入臺望,則或騎馬騎驢而走矣,寇賊若來,則此輩皆將走矣,誰爲國立節乎?尤無狀者,權穎也。上曰,昨日下敎之後,今日多臺,皆稱在外,事之寒心,莫此爲甚。噫,八十衰君,豈忍若此?不可使聞於隣國。噫,予雖衰矣,紀綱,三百年紀綱,所謂稱在外者勿施,其令牌招,苟或違命,一倂永除侍從案,黑山島投畀。出傳敎上曰,今番科亦勿施,可也。相福·致仁曰,此傳敎,臣等,何敢奉行乎?莫重慶科,雖群下如此,豈可勿施乎?得雨曰,在外之人,或不知下敎,故然矣。上曰,予僅得回蘇而諸臣之若此者是乎?何不越彼境而處之乎?命注書出去,臺臣入侍。賤臣出來,獻慶進伏啓曰,臣,言議巽懦,本不合於淸朝耳目之任,而惟我聖上,累朔靜攝之餘,幸獲康復之休,展謁太廟,受賀大庭,此誠宗社無疆之福,而往牒所無之慶也。諫省新除,適在是際,故歡忭之極,不暇他顧,冒沒出肅,少伸分義,賓對命下,黽勉趨參,亦出於前席承候之計,而第其神識昏滯,事多疎率。昨日傳啓之際,至於尹鵬擧事,臣旣仰體雨露不擇地之聖恩,而且已許遞改,則似不必一向爭執,故果不提論矣。退聞物議,則雖已遞之後,改正之論,不當遽停云,臣之疎忽不審之失,著矣,其何可一刻仍冒於臺次乎?昨緣日暮,今始來避,所失尤大,請命遞斥臣職。上曰,噫,其君重乎,浮囂重乎?況雖有此懷,聞今日之敎,當消春雪,苟且碌碌庸庸疲軟,此等臺臣,豈可例批?依啓。出擧條上曰,人臣,豈可預度君上之心,而以此爲說耶?所謂物議,果何如人耶?相福曰,臺官避嫌,例稱外多物議矣。上曰,今日臺臣處分之際,彼赴試之人,慮或動心矣。命得雨宣諭曰,諫臣無狀,故予處分,汝等,聞殿上下敎,或不無動心之慮,必須無動而善作,可也。予心則於庭試召試,每欲盡數爲之矣。上曰,緘問,有同侤音耶?致仁曰,便是原情矣。上曰,頃於丹門之內,悶浮囂躁競,伏地多時,噫,七十三歲衰君,六朔沈綿,今始起動,朝鮮,若有一分秉彝之心,焉敢若此?所謂物議者,尤爲無狀。噫,獻慶,其亦璿派,豈忍爲此,豈忍爲此?噫,彼物議,不過一夜之間,決非多人,若不嚴問,何顔南面?自政院,前司諫李獻慶所謂物議,卽爲緘問以奏。出傳敎上曰,當告陟降,定兩觀之法然後,國可立矣。予爲人君,豈不能處置一人乎?上曰,今日違牌臺臣,更爲牌招,予見臺臣入侍後,當下正殿,牌去來,使之催促。命諸臣少退,俄命入侍。上御泰寧殿,諸臣進至楹外,上命瞻仰御容模本,上曰,此模本。何如?致仁曰,皆宛然矣。但眼彩不及眞,所謂七分矣。天顔鼎盛之時,臣曾仰瞻矣,今瞻此本,宛如昔瞻矣。諸臣僉曰,宛然矣,善模本矣。諸臣退出。
丙戌六月十七日申時,上御集慶堂。承旨入侍時,左副承旨李性遂,假注書李宗煜,記事官姜彝福·洪彦喆,以次進伏訖。上曰,憲臣入來耶?性遂曰,掌令權穎,持平尹錫周入來矣,持平方詣閤外,而掌令則出去矣。上曰,使之入侍。賤臣出來,持平尹錫周入侍。上命性遂讀奏李獻慶緘答。上曰,噫,白首暮年,豈見欺於一獻慶乎?不孝躁競之無狀旣奏,旣得端緖之後,何不嚴問?噫,渠雖欺君,亦欺李齊華乎?直供後當服湯,嚴飭,更卽緘答。噫,須看其啓草,語脈若何,而敢曰,其君之衰耗,若是幻弄乎?此等巧飾緘答,切勿捧入,嚴飭直陳。出傳敎命注書出頒曰,予今見欺於幺麽獻慶乎?若不知其人,則夕湯劑當停止,令該房承旨,更捧緘答,直招以奏,直招後,當服湯劑,其前內局若來請,則首醫以下,當令該府處之矣。錫周啓曰,請還寢東呂·址淳等還配之命,更令王府,嚴鞫得情。措辭見上上曰,勿煩。錫周曰,請還寢定配罪人者斤萬酌處之命,更令王府,嚴鞫得情,快伸王章。措辭見上上曰,勿煩。錫周曰,請還寢李萬軾直赴殿試之命。措辭見上上曰,其若有靑丘臣子一分秉彝之心,則焉敢若此?噫,此無他,僅而行禮,略略試士,乃有此擧,是眼無國眼無君,是誰之咎,是誰之咎?祇自恨,祇自恨。具庠,可謂鐵中錚錚者,而猶有昨日擧措,陋矣。錫周何足怪也?宜先端本,前掌令具庠,利城縣監除授,當日辭朝,倍道赴任,日子,令道臣狀聞,尹錫周擧措,決不可置諸耳目之列,特施削版之典。噫,呼寫及此,咫尺前席,佯若不聞,凝然不動,此則不可以人道飭之也,亦不可以削版而止,永刋侍從案。此等人,循例通淸,可謂貽辱淸朝,通淸銓官罷職,初旣泛稱在外,末乃必欲謀免,推於下位,此宵小之態,事之無據,莫此爲甚。此人,予嘗不以此待之,今觀所爲,予之見欺者多,此亦耗昏之一端,心竊恧焉。掌令權穎,爲先遞差,大靜縣監除授,當日倍道押送,日子,令道臣狀聞,使今日海東臣子,少知白首僅愈之君。竝出擧條上以御筆親書今年三庭試,勿施傳敎,命性遂讀奏。性遂曰,此雖御筆親下之敎,而小臣,非徒不敢奉承,何敢讀之乎?上曰,承旨不讀,過矣。上曰,都目親政,明日爲之。出傳敎諸臣少退。
丙戌六月十七日酉時,上御集慶堂。翰林召試科次入侍時,領事金相福·金致仁,藝文提學趙明鼎,同春秋徐命臣,對讀官李亨逵·李致中,行都承旨尹得雨,假注書李宗煜,記事官姜彝福·洪彦喆,諸臣以次進伏訖。致仁曰,今日勞動之餘,聖候若何?上曰,臣下皆若是侮之矣。致仁曰,俄以湯劑事下敎,故求對矣。渠有罪則罪之,何必若是乎?上曰,予見其直招然後,當服湯劑,不然則豈人子之道乎?予若不見獻慶之直招,則是負陟降也。得雨曰,渠若聞此下敎,則豈不爲直招乎?上曰,渠若不直招,則眞亂臣賊子也。得雨奏獻慶緘答,上命讀之。上曰,此緘答捧入承旨,爲先罷職,更命直招,命注書分付,若不直供,當爲親問矣。命試官進讀試券,上曰,放心善考,可也。得雨曰,限外三張,故待令於外矣。命持入,亨逵讀券至論君臣斷是非之句,上曰,若此者,先抑之,可也。命入試券親坼封,上曰,權也,人事未瑩矣。明鼎曰,鄕人,不知事體而然矣。上曰,今覽召試試券,權應製無臣禮,以芸閣施行。出傳敎考畢拆壯元。上曰,李東郁也。致仁曰,自來善表云矣。拆李思祚,上曰,此三兄弟皆善文矣。拆洪相簡,上曰,少年矣,予謂其當爲之矣。上曰,翰林居首李東郁,令該曹,卽爲今日付職,牌招察任。出傳敎命試官退去,領事以下諸臣先退,朴師海持入獻慶緘答,命讀之。上曰,李廷燮,誰也?對曰,聞李善泰之孫云矣。上曰,士人李廷燮,依法嚴囚南間,而與李獻慶,隔間以囚。出傳敎上曰,同副承旨邊得讓,牌招入直。上曰,承旨有闕,代前通禮李命俊除授,牌招察任,房順房。吏戶房換房。上曰,頃者賞典中遺漏司僕官員二人,令該曹陞敍。竝出傳敎上曰,注書出去,領相及他承旨入侍。賤臣出來,領議政洪鳳漢,右副承旨邊得讓入侍,鳳漢曰,今日親臨召試,聖體勞動,不瑕有損乎?行步之節,何如?上曰,僅扶入資政殿矣。鳳漢曰,李獻慶事極怪異矣。上曰,駭然矣。鳳漢曰,小臣,俄聞下敎,不勝焦迫,欲爲求對,而他大臣方入侍,故惶悚未敢矣。幺麽之人,有罪則罪之,何必過費聖慮耶?上曰,方欲鞫問,而予今難往,使卿庭鞫,須嚴刑取遲晩以來,可也。鳳漢曰,金吾堂上未備矣。上曰,金吾堂上不備一員代,爲先都承旨尹得雨除授,兪彦述許遞摠管,金華鎭除授,牌招察任,都承旨有闕代,內局提調不可不備,鄭存謙除授,牌招察任,三院副提調例兼,房順房。出傳敎鳳漢曰,守禦使以銓官事坐罷,何以爲之乎?上曰,不必急矣,姑留之也。有通望者乎?鳳漢曰,李昌壽曾入望矣。命諸臣少退,俄命入侍。上曰,注書出去,問事郞廳洪景顔,使之入侍。賤臣出來。景顔入侍。上命景顔書問目草。上曰,李獻慶,從當處分,不可只置囹圄,爲先永刊仕版。出傳敎諸臣退出。
丙戌六月十七日五更二點,上御集慶堂。庭鞫,承旨入侍時,右副承旨邊得讓,假注書李宗煜,記事官姜彝福·洪彦喆,諸臣以次進伏訖。得讓奏罪人供辭草。上曰,直招乎?對曰,累次盤問,而此外無他可言云矣。上曰,與緘辭,何如?對曰,別無淺深,而比緘辭詳備矣。上曰,注書出去,問事郞廳入侍。賤臣出來。洪景顔入侍。上命景顔讀供辭。又命書問目,上曰,更上罪人取招,承旨持入,可也。上曰,問郞持此問目,傳于大臣,嚴問直招,可也。觀其草供,則問目之外,揷入李萬軾事,其意可知,此則勿問也。上曰,史官,放。特敎之下,擧行無狀,當該中官金興燁,良才驛徒三年定配,當該都事趙楘,尤爲無狀,成歡驛,一體徒三年定配。出傳敎諸臣退出。
上在慶熙宮。停常參·經筵。
邊得讓啓曰,大司憲未差,執義南雲老在鄕,掌令二員·持平一員未差,李台鼎任所在外,今日監察茶時之意,敢啓。傳曰,知道。
藥房都提調金致仁,提調李昌壽,副提調鄭存謙啓曰,伏未審徹曙酬應之餘,聖體調攝若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。無批答中宮殿·惠嬪宮,口傳問安。答曰,知道。
以承傳色口傳下敎曰,若新書問目則必遲,以此先爲讀聽,問目,追後改書。
邊得讓啓曰,刑曹參議沈履之,除拜後過三日,不爲出肅,依定式推考警責,仍卽牌招察任,何如?傳曰,允。
李性遂啓曰,卽者說書尹正烈,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
邊得讓啓曰,時原任大臣·金吾堂上·兩司問郞,依下敎來待矣。啓下休紙
傳于金龜柱曰,承旨入侍。
傳于邊得讓曰,李獻慶,旣已處分,放。
傳于李性遂曰,承旨入侍。
傳于朴師海曰,新除授守禦使李昌壽,卽爲牌招,密符傳授。
李性遂,以吏曹言啓曰,本曹佐郞崔呈狀內,身病甚重,勢難察任云,依例改差,何如?傳曰,允。
邊得讓,以義禁府言啓曰,尹錫周,長鬐縣遠竄,權穎,南海縣遠竄,具庠,利城縣,卽其地投畀,當日內押送事,命下矣。以傳敎內辭意,具罪目,依例發遣府羅將,當日內卽爲押送于各其配所之意,敢啓。傳曰,知道。
又以義禁府言啓曰,嚴囚南間罪人李獻慶,永爲庶人,放逐鄕里事,命下矣。李獻慶,依傳敎永爲庶人,放逐鄕里之意,敢啓。傳曰,知道。
又以義禁府言啓曰,史官放,當該中官金興燁,良才驛,徒三年定配,當該都事趙楘,成歡驛,一體徒三年定配事,命下矣。史官洪彬放,金興燁·趙楘等,以傳敎內辭意,具罪目,依例發遣府書吏羅將,卽爲押送于各其配所之意,敢啓。傳曰,知道。
朴師海,以御營廳言啓曰,本廳隨駕將校軍兵,依傳敎試射放後,柳葉箭貫一中一人,邊一中十一人,各弓子一張,鳥銃貫一中·邊二中二名,各木綿五疋,邊三中一名,木綿四疋,貫二中二名,貫一中·邊一中二名,邊二中十名,各木綿三疋,貫一中八名,各木綿二疋,邊一中五十八名,各木綿一疋,以本廳所儲,依例施賞之意,敢啓。傳曰,知道。
又以禁衛營言啓曰,本營隨駕將校軍兵賞試射後,柳葉箭貫一中五人,邊一中十人,各弓子一張,鳥銃貫一中·邊二中一名,木綿五疋,邊三中二名,各木綿四疋,貫一中·邊一中四名,邊二中十七名,各木綿三疋,貫一中十八名,各木綿二疋,邊一中六十七名,各木綿一疋,自本營,依例分等施賞之意,敢啓。傳曰,知道。
又以訓鍊都監言啓曰,依傳敎隨駕軍兵等試射放後,鳥銃貫三中者,別單書入,其餘射砲得中之類,從分數,依例磨鍊施賞之意,敢啓。傳曰,知道。
邊得讓,以內乘,以一二提調意言啓曰,兼內乘許泓,病難察任,今姑改差,其代,今日政,卽爲差出,以爲推移入直之地,何如?傳曰,允。
朴師海,以兵曹言啓曰,依傳敎隨駕禁軍標下軍兵及扈衛廳軍卒試射放後,柳葉箭五中·鳥銃貫三中無入格者,故不得書入,其餘射砲得中之類,以馬帖·弓子·木綿,從分數,依例磨鍊施賞之意,敢啓。傳曰,知道。
又以備邊司言啓曰,慶尙左水使閔趾烈,赴任旣久,身病甚重,累次呈狀,莫重閫任,不可一任其瘝曠,今姑改差,何如?傳曰,允。
有政。吏批,判書鄭弘淳,參判李最中,參議李福源,行都承旨鄭存謙,正郞申益彬·李東顯,佐郞金鈍·權以綱進。以申益彬爲吏曹正郞,尹得雨爲兵曹參判,申大季爲司圃別提,兪漢喆爲繕工主簿,鄭東顯爲掌樂主簿,李龜應爲引儀,李景老爲平山府使,兪彦摯爲竹山府使,申檀爲礪山府使,金廷遇爲碧潼郡守,尹昌濂爲司宰主簿,洪進漢爲尙衣直長,申涵爲司圃直長,尹鳳周爲司䆃直長,鄭昭儉爲活人別提,李顯喆爲沃川郡守,金相戊爲麻田郡守,李性坤爲社稷令,柳成模爲黃海都事,李沇爲引儀,沈鍷爲尙瑞直長,徐覺修爲禮賓主簿,閔游爲禮曹佐郞,鄭義達爲義興縣監,李坤爲瑞興縣監,李敬倫爲鴻山縣監,李商舟爲戶曹正郞,李義錫爲鐵山府使,徐有慶爲錦山郡守,田翊顯爲海美縣監,李邦燁爲定州牧使,李宅胄爲長湍府使,洪龍鎭爲居昌府使,李樸爲德川郡守,尹得逵爲瑞山郡守,梁宗大爲濟州判官,李潚爲山陰縣監,南益初爲利城縣監,具性五爲司饔奉事,李涑爲中部奉事,朴存源爲東部奉事,尹光絢爲尙瑞副直長,李元祥爲司饔僉正,李聖圭爲驪州牧使,具敍五爲肅川府使,鄭述祚爲寧越府使,沈命希爲仁同府使,李在寬爲慶山縣令,李憲洛爲河陽縣監,崔範興爲玉果縣監,元繼孫爲忠勳都事,金華鎭爲安東府使,元啓英爲豐基郡守,高晢爲廣興副奉事,金永綬爲三和府使,李奎章爲穩城府使,李喜謙爲萬頃縣監,鄭基安爲右尹,徐命臣爲大司憲,李壽勛爲司諫,李之晦爲掌令,李秀逸爲掌令,金華中爲持平,具壽國爲獻納,尹光禮爲正言,徐志修爲禮曹判書,李心海爲大同察訪,趙泰佐爲利仁察訪,咸溪君櫄爲冬至兼謝恩使,尹得養爲副使,李亨逵爲書狀,林梓爲贊儀,沈瑴爲左尹,朴師建爲平市令,沈鍷爲尙衣主簿,沈載爲新寧縣監,韓鏶爲黃山察訪,趙重選爲靑丹察訪,尹光絢爲尙瑞直長,洪緯漢爲安陰縣監,李瀷爲顯陵令,郭鎭純爲相禮,權德性爲永禧殿令,朴相珪爲漢城主簿,申大季爲平市主簿,具昌奎爲尙瑞副直長,柳世亨爲獻陵令,申大儁爲三水府使,洪晟爲豐川府使,尹昶爲宗廟副奉事,兪漢喆爲監察,丁載遠爲刑曹佐郞,朴通源爲連山縣監,趙世選爲保寧縣監,朴尙淳爲機張縣監,李宜哲爲兵曹參知,張達星爲宗廟令,崔道興爲漢城判官,李商衡爲監察,金光運爲戶曹佐郞,閔游爲兵曹佐郞,李若采爲繕工主簿,愼基慶爲濟州判官,任贊周爲狼川縣監,韓尙默爲安峽縣監,鄭基安爲左尹,沈瑴爲右尹,李宜哲爲兵曹參議,任㻐爲參知,梁宗大仍任工曹正郞,金章行爲奉常主簿,吳載純爲漢城庶尹,李沇爲敦寧主簿,宋益采爲監察,金復休爲禮曹佐郞,尹昌濂爲監察,任希雨爲濟源察訪,河命一爲監察,權恢爲典籍,金星吉爲典籍,鄭珒爲典籍,李昌燮爲典籍,姜翰爲造紙別提,睦善恒爲崇陵別檢,李厚坤爲漣川縣監,金頤柱爲工曹佐郞,任冕周爲禁府都事,鄭必忠爲景陽察訪,李光鉉爲保安察訪,李星鎭爲宗廟令,林之浩爲司饔主簿,申鉀爲義盈主簿,李漢燮爲引儀,崔鎭華爲引儀,李宗煜爲掌樂主簿,梁宗大爲咸鏡都事,梁周翊爲禮曹正郞,朴相海爲司宰主簿,金德獜爲內贍主簿,朴萬輝爲軍器主簿,尹爲禁府都事,李東運爲司圃別提,康正夏爲直講,任薳爲兼引儀,閔膺世爲慶安察訪,金瑞一爲童蒙敎官,李百喬爲禮賓參奉,吳載紹爲長陵參奉,趙載田爲長寧殿參奉,柳凝之爲厚陵參奉,黃胤錫爲莊陵參奉,李命彬爲典籍,沈㻐爲東部都事,洪啓禧爲中部都事,朴師欽爲南部都事,曺允亨爲監役,李惟烇爲假引儀,鄭麟煥爲監役,李雨培爲假監役,金斗衡爲假監役,李弘之爲假監役,申益彬爲泰川縣監,金履常·李穦·宋岳載·李章五爲典籍。
兵批,判書金尙喆,參判尹得雨,參議任㻐,參知洪晟,左副承旨朴師海,正郞成箕柱·李宗榮·鄭槃,佐郞金必源進。啓曰,忠翊衛將李景春,病難供職,呈狀乞遞,今姑改差,何如?傳曰,允。以洪敍箕爲同知,盧遾爲僉知,李奎章爲高嶺僉使,李喆運爲忠壯將,韓煋爲忠淸兵虞候,崔東岳爲都摠經歷,李重錫爲慶尙左水虞候,李命鵬爲中樞都事,朴震恒爲南桃萬戶,洪禹範爲淸城僉使,羅星七爲椒島僉使,金重宅爲許沙僉使,李東彪爲蝟島僉使,崔龜瑞爲薪智島萬戶,李枝盛爲木浦萬戶,王漢禎爲同知,韓光濟爲副護軍,趙雲逵·洪樂性·李基敬爲副司直,申一淸爲副司果,南舜喆爲內禁將,李邦五爲內禁將,柳鎭恒爲兼司僕將,趙命周爲忠翊將,徐必修爲忠翊將,沈釋之爲羅州營將,趙㠎爲淸州營將,具明遠爲順川營將,金相台爲江華中軍,徐鳳徵爲古突山別將,朴理源爲林土別將,安漢緯爲鳥嶺別將,朴世禧爲植松萬戶,李得濟爲訓鍊正,閔諗爲忠淸監營中軍,鄭徵世爲阿耳僉使,李宜濟爲曹司衛將,李泰遠爲都摠經歷,許泓爲宣傳官,趙昌彦爲水口萬戶,池應漢爲禿用山城別將,安漢國爲赴戰嶺別將,鄭鉉爲順天監牧官,李仁鎭爲訓鍊僉正,孫錫輝爲訓鍊判官,高熙績爲訓鍊主簿,金致緯·曺漢良爲主簿,具世元爲訓鍊僉正,李翼遂爲判官,李邦一爲慶尙左水使,趙得慶爲洪州營將,金弘濟爲訓鍊主簿,金弘運爲武兼,崔宗斗·高濬明爲部將,金性行爲守門將,李若鎭爲仁遮外萬戶,趙明鼎爲都摠管,李燮元爲副摠管,李啓祥爲永宗僉使,申匡堯爲文兼,李邦和爲訓鍊副正,李潤國爲都摠經歷,田光濂爲宣傳官,李鼎勳爲宣傳官,李崇爲訓鍊副正,田光羽爲都摠經歷,柳鎭琡·吳載熙爲都事,尹守仁爲武兼,李堦爲高嶺僉使,趙景天爲五衛將,朴瑬爲訓鍊判官,柳光璧·姜重齊·尹世英爲主簿,安翼濟爲主簿,金斗性爲副摠管,鄭忠達爲兼內乘,白師誾爲宣傳官,申光復·具世赫·具八柱爲武兼,趙毅鎭爲東道參軍,沈光運·河龍珠·成德綱·任逅爲部將,康世茂·李東弼爲守門將,李輯爲都摠經歷,黃榮·呂遇周·李衡直·徐景國爲武兼,李性默爲都摠都事,趙光鉉爲都摠都事,金昊明爲訓鍊主簿,鄭忠達爲副司正,金道煥爲自作仇非權管,金德淳爲舊乫坡知權管,南宮贇爲同仁權管,金益鍊爲三千權管,李世基爲大吉號里權管,崔廷郁爲小吉號里權管,金廷允爲於汀灘權管,文道周爲雲頭里權管,鄭時起爲廣坪權管,安世汲爲乾川權管,柳枝萬爲小坡兒權管,馬如麟爲申巖權管。
傳于邊得讓曰,今日親政守令,內局入診,同爲入侍。
傳于邊得讓曰,再明日次對,進定於明日。
邊得讓啓曰,明日次對,兩司當爲進參,除在外外,未肅拜人員,竝待開門牌招,以爲推移入侍之地,何如?傳曰,允。
持平金瑞應疏曰,伏以皇穹眷佑,聖候康復,玉趾親擧,連行謁殿謁廟之禮,天顔儼臨,俯受如岡如陵之祝,幾朔靜攝之餘,聖孝克伸,半歲顒望之際,群情胥悅,婦孺隷儓,懽欣鼓舞,癃殘跛躄,奔走踴躍,相告有喜,咸頌億萬年無疆之休,此固往牒所無,而實爲宗社之大慶。臣於此際,適忝從班,獲近日月之光,粗伸犬馬之忱,榮耀已極於一身,歡忭倍切於恒品,仍念臣,賦命畸釁,積罪神天,十數年來,三閱草土,煢煢殘喘,惟與偏母,相依爲命,而臣母今年恰滿七耋矣。喪威摧剝,疾病沈痼,氣息綿綴,委頓床褥,誠非臣遠離之時,而向因職名之在身,且當院直之未撤,不敢言私,未得歸省,居然月已累矣,方寸已亂,一刻如歲。卽接家信,臣母宿病之外,又添暑感,寒熱迭劇,飮啖全廢,病懷易弱,戀臣日甚,臣自聞此報,心神靡定,按住不得。玆敢冒控短章,徑尋鄕路,伏乞天地父母,俯垂憐察,亟削臣職,俾得安意歸護,仍治臣擅行之罪,以肅朝綱,千萬幸甚。臣無任云云。啓下休紙
執義呂善應疏曰,伏以惟天惟祖宗,荐垂默佑,我殿下玉候快臻康復,日前殿宮之謁,用伸情禮,昨又躬詣太室,克展祗見之禮,凡在環東民庶,爭瞻羽旄,普切舞蹈,臣於此時,幸廁從班,獲參賀儀,下情慶忭,曷有其極?仍伏念臣偏母,今年八十七歲,居常奄奄,纏綿床玆,月前新除,乃在臣待罪松都之日,不敢以母病之沈淹,曠日遲回,擔舁登程,寸寸前進,城闉之達,亦費多日,而旅舍齟齬,卽還鄕廬,臣則職名在身,獨此離捨,黽勉承膺,義分雖伸,而區區情私,實有時時難抑矣。卽接家信,臣母宿病,越添於積日趲程之餘,重以暑癨,轉成毒痢,登溷無算,眞元柴脫,急脚遠來,促臣歸視,臣聞此報,方寸如灼。玆控短章,徑尋鄕路,伏乞天地父母,俯賜憐察,亟遞臣職,以便救護,仍治臣罪,以肅綱紀,千萬幸甚。臣無任云云。啓下休紙
正言尹錫烈疏曰,伏以皇天默佑,聖候康復,展禮旣行,縟儀載擧,此實宗社億萬年無疆之休,帀城含生,蹈舞惟均,區區慶忭之忱,曷有其極?仍伏念臣,家有老母,素患痰火之症,實是數十年痼疾,劇歇無常,居恒澟綴,近因隣里不淨,出避鄕舍,卽聞自數昨,症情越添,貼席嘑痛,急足踵至,促臣來視,臣方寸煎灼,按住不得。玆敢忙投短章,徑尋鄕路。伏乞聖明,特垂矜察,亟削臣所帶之職,仍治臣擅行之罪,以便救護,以嚴朝綱,千萬幸甚。臣無任云云。啓下休紙
吏曹參議李福源疏曰,伏以神天眷佑,玉候康復,太室展禮,甘澍隨駕,法典受賀,文孫進詞,驩呼之聲,自朝達野,於萬斯年,曷旣慶祝?仍伏念銓選之佐,臣豈其人,而前旣積費撕捱,今忽晏然承當,徒畏違拒之誅,不恤冒昧之譏,廉防已壞,尸素何論?況今大政且行,親臨有命,此時此任,尤不容苟充,鞶帶之褫,寤寐冀幸,且臣區區切至之懇,久擬一暴於慈覆之下,而靜攝之中,瀆擾是懼,徊徨囁嚅,訖玆未敢,今則縟儀已擧,輿情快釋,蟣蝨之賤,亦可言私,惟聖明之垂憐焉。臣於頃年,猥蒙錫類之仁,獲遂便養之願,周歲峽郡,感祝洪造。顧臣父數年以來,衰益甚病益侵,精神氣力,如日下山,而臣之家計日益旁落,臣雖出入榮近,沐浴恩澤,而歸視親廚,甘旨蕭然,計拙營生,望斷致養,豈不欲躬耕山田,以供菽水,而愛日之情,君親無間,戀係軒陛,未敢違遠,進不能報國,退不能養親,忠孝無當,方寸徒亂,左右思量,惟有往愬體物之天,丐得專城之地,竊取俸廩之餘,以圖滫瀡之資,仍得自盡於民社簿書之間,任小責專,猶爲有一分報效之道,不至如目下所叨之漫無裨補,則至願伸矣,微分安矣。噫,臣父受恩於上,與天無極,旣退之後,眷念逾勤,隆私異渥,殆無虛歲,闔門大小,銘在骨髓,而臣實不肖,無絲毫仰答,復以口體之養,輒干崇嚴之聽,極知僭猥無所逃罪,而情之所迫,義難自阻,銓部亦係庶僚,事體雖異近密,而前輩已行之例,不無一二可援。玆敢冒萬死短章呼籲,伏乞聖上,天地父母,俯賜矜諒,特命有司,假臣近畿一小縣,俾得將父往來,以遂一日之養,則終始生成之澤,臣敢不隕結以報。臣無任云云。答曰,省疏具悉。所請依施。
正言鄭景仁疏曰,伏以皇穹,佑我東方,聖候夬復常節,謁廟伸禮,臨殿受賀,斯誠從古史牒所罕有之大慶,臣民抃蹈,中外惟均。臣於此際,濫叨諫職,義重陪扈,誠切呼嵩,冒昧趨承,仰瞻耿光,雖慰逖違之戀,冞切尸素之愧。臣昨自賀班,歸省老父,則猝患類瘧之症,寒熱交攻,暈眩忒甚,委貼床玆,寢噉全廢,此卽宿病所祟,非比暑濕偶感。臣左右扶護,方寸煎灼,區區情理,實無離捨供職之勢。玆敢冒控短章,哀籲於閔覆之下。伏乞聖慈,俯垂矜諒,亟賜鐫遞臣職名,俾便救護,仍治臣瀆擾之罪,以肅朝綱,不勝幸甚。臣無任云云。啓下休紙
丙戌六月十八日丑時,上御集慶堂。承旨入侍時,左副承旨李性遂,假注書李宗煜,記事官姜彝福·洪彦喆,諸臣以次進伏訖。上曰,噫,伸禮受賀,猶未夬復,禮不若意,心則自愧。近者見臺臣所爲,以慶不慶,舊習若前,是誰之愆?寔予之過,何顔以拜?何顔臨民?噫,只望蒼梧,良欲溘然,有此心,何心曰慶?何心曰欣?於今尤知臣心,於今尤切自恧。尹錫周事,已無臣分,李獻慶事,可謂罔測,若無昨日無端引嫌,何以自綻?可見乾道之昭昭,可見乾道之昭昭。浮囂躁競,予常深恧,此豈予私?惡此亡國之根柢故也。望八衰年,得其人而欲飭,獻慶得以獻,廷燮渠自現,尤可見乾道之昭昭。初欲臨帳殿而嚴問,一則使浮囂躁競者,因此落膽,一則使末世風俗,少知君綱之在焉,大臣固請,故其雖命問,臥呼問目訊問,魑魅莫逃,其狀綻露,於廷燮,自當處分,而獻慶宜乎同問,而噫,白首望八,其猶僅愈,渠雖無狀,予豈食言?況予何忍起荊棘於遺昆?雖命拿囚南間,令勿枷。覽廷燮之招,獻慶,豈獨免訊問,而亦爲默默者,意亦深矣。以此觀之,浮囂躁競,其亦末節,或愛或憎,或扶或抑,此卽懷舊習,甘心。亂臣賊子之歸,自有當律,哀殘獻慶,雖不欲道此,於渠亦薄物·細故,身爲臺臣,與韋布論難,臺啓受指揮,而忙忙引嫌,甘爲廷燮之使令,已涉無狀,而其當傳啓爲答者,渠雖引嫌,意謂必也勿退待之意,其敢揣度君心,一問再問,欲爲隱諱,嚴敎三問之後,强雖直陳,以廷燮之招觀之,其欺多矣。自爲翟黑子而尤爲無狀者,渠與廷燮,俱皆以望八人之子,而不顧其親,敢欺其君,可謂不忠不孝,況以璿派,自有其律,當以爲庶民島配,而噫,渠雖無狀,思其父,予心酸焉。永爲庶人,放逐鄕里。出傳敎上曰,今覽廷燮供辭,正所謂一則二二則一者也,而甘心浮囂,莫悛舊習,無倫莫甚,事當黑山島爲民,而豈惜其人?渠雖無狀,不忍者無異。獻慶亦永除靑衿錄,放鄕爲民,勿齒人類。出傳敎上曰,李獻慶,雖善文,其爲人殘劣矣。上曰,罪人自言李萬軾事,其心可知矣,自言不見科而萬軾事,乃科事,故語及云者,極其奸矣。上曰,兩司誰入來耶?師海曰,大司憲趙榮進,正言申尙權入來矣。上曰,注書出去,庭鞫大臣以下入侍。賤臣出來。領議政洪鳳漢,領府事尹東度,左議政金相福,判義禁李益炡,同義禁黃景源·金華鎭·尹得雨,右副承旨邊得讓,大司憲趙榮進,正言申尙權,問事郞廳洪檍·鄭象仁·安杓·尹師國·洪景顔·鄭昌順以次進伏。上命景顔讀再招供辭,命得讓讀獻慶·廷燮處分傳敎。鳳漢曰,臣聞廷燮與萬軾,同姓且親知,故問獻慶以停啓與否,獻慶答以尹鵬擧事云云矣。上曰,此亦有愛惡之心而然矣。上曰,注書出去,內局三提調,率醫官入侍。賤臣出來。藥房都提調金致仁,提調李昌壽,副提調鄭存謙,醫官方泰輿·許礈·李以楷·李泰遠·鄭允協·慶絢·吳道炯以次進伏。致仁曰,達宵酬應,聖候若何?上曰,予豈樂爲?仍泣涕曰,李海鎭·鄭履煥後,又有此事,予豈服湯劑乎?致仁曰,蔘苓茶,當先爲進御乎?達夜酬應之餘,今日已曉,伏望進御矣。上曰,雖午前,湯劑決不下咽矣。鳳漢泣曰,殿下何爲此下敎耶?此是不其然之事矣。聖候幾臻平復,而若是過慮,恐或有添損之節矣。上曰,予病尙未快蘇,而黨人之欲售其心者如是矣。浮囂而困其君者,豈臣子耶?命臺臣傳啓,榮進啓曰,請還寢東呂·址淳等還配之命,更令王府,嚴鞫得情。措辭見上上曰,勿煩。榮進曰,請還寢定配罪人者斤萬酌處之命,更令王府,嚴鞫得情,快伸王章。措辭見上上曰,勿煩。榮進曰,新除授執義南雲老,時在京畿陽城地,持平李台鼎,時在平安道大同察訪任所,請竝斯速乘馹上來事,下諭。上曰,依啓。榮進曰,臣二月,猥叨是職,重被削版之律,至今追思,惶懍靡措。臣雖無似,以憲長而被削版之憲,豈有抗顔復出之理,而親鞫之命,夜中急下,召牌儼臨,他不暇顧,雖不得不參鞫傳啓,而揆以廉隅,斷不可仍冒。且於傳啓之際,有誤落二字之失,請命遞斥臣職。上曰,頃者下敎,雖因苦心,處分過矣,業已知矣。二字遺漏,不必爲嫌。今者復授,意亦深焉,勿辭,亦勿退待。榮進曰,玉候雖幸差復,而若思二三月間群下焦迫之時,則顧今日擧國攢祝忭慶之忱,當復如何,而夫何近來,聖上不思少愈之戒,多有煩惱過中之擧?臣竊憂之。今入筵中,伏聞多少下敎,則實非在外驟聞之比,臣誠抑塞,不知所達。群下有罪,則惟當不費辭氣,隨事儼處,俾無損於節宣之方而已,過費心慮,胡至於此極乎?目今悠悠萬事,無過於保嗇聖躬,更加體念焉。上曰,所陳可見忠愛。幾月保嗇,豈爲予而然?意專在於一拜,今則禮已皆伸,至於今年,吾事畢矣。觀今氣像,觀今世道,曰無世念,其亦歇後語也。誠難誠難。若是愛君,其誠可尙。今予之意,亦有所定,決不爲無所據之君,恐負陟降。出擧條尙權啓曰,請還寢鍾城府爲奴罪人天大酌處之命,依律處斷。措辭見上上曰,勿煩。尙權曰,新除授大司諫趙榮順,時在黃海監營任所,正言盧廷元,時在全羅道南原地,請竝斯速乘馹上來事,下諭。上曰,依啓。趙榮順,交龜後自當上來,勿爲下諭。出擧條鳳漢曰,朝臣之在京稱在外,豈曰無之,而至於現發之後,則其罪固重矣。今者權穎·尹錫周除拜之初,敢稱在外,嚴敎之後,旋爲呈身,其欺慢之狀,卽地自露,事之駭然,莫此爲甚。具庠處分,聖意有在,臣不必議爲,而彼兩人所犯,豈比於庠,而若其被勘,則或同黜補,或反較輕,施罰,誠似不均矣。上曰,所陳是矣。不奏則已,旣奏之後,何可異焉?具庠,卽其地投畀。尹錫周·權穎,卿言果是。尹錫周,長鬐縣遠竄。權穎,海南縣遠竄。出擧條榮進·尙權進伏曰,昨夜權穎·尹錫周處分之命雖下,而臣等不得見小報,未詳勘律之輕重,未有所爭執矣。俄聞大臣筵奏,臣等當論不論之失,著矣,請命遞斥臣等之職。上曰,旣已處分,臺臣之未及覺察,其勢固然,大臣旣奏,予亦有諭,則其在臺體,勢難例批。依啓。致仁曰,湯劑旣已來待,伏望進御矣。上泣涕曰,予氣若此,而臣下豈忍爲此耶?致仁曰,下敎若此,若午間,則臣等自外當煎入矣。諸臣遂退出。
丙戌六月十八日卯時,上御集慶堂。承旨入侍時,左承旨金龜柱,假注書李宗煜,記事官姜彝福·洪彦喆,諸臣以次進伏訖。上曰,入侍承旨,其坐直耶?龜柱曰,臣非坐直矣。上曰,注書出去,坐直承旨入侍。賤臣出來。右承旨李性遂進伏。上曰,左承旨退去。上曰,更以思之,權穎,旣稱在外,飭後乃入,至於傳啓,終不肯當,尤爲無狀。旣已處置之後不可,尹錫周等海南縣傳敎勿施,以南海縣遠竄,一竝當日內擧行。出傳敎上曰,分付該府,當日內押送。上曰,尹錫周永刊仕版之命,今雖處分,事件旣異,依前下敎擧行。竝出傳敎諸臣遂退出。
丙戌六月十八日卯時,上御集慶堂。親臨都政入侍時,吏曹判書鄭弘淳,參判李最中,參議李福源,兵曹判書金尙喆,參判尹得雨,參議任㻐,參知洪晟,行都承旨鄭存謙,左副承旨朴師海,假注書李命彬·李宗煜,記事官姜彝福·洪彦喆,諸臣以次進伏訖。上曰,吏兵批東西分坐,仍爲開政。上曰,兵曹參判洪樂性許遞。出傳敎上曰,西北人及松都人·戊申軍功人·廉吏爲國效節人子孫,每都目申飭,而況親政乎?另飭兩銓。上曰,十考十上·五考五上純褒抄啓,守令,邊將調用,初入仕擇擬,每都目申飭,而況暮年親政乎?申飭兩銓。上曰,吏曹參議批下,牌招入侍。竝出傳敎尙喆曰,訓鍊院正望,今當差出,而擬望之人乏少,外任竝擬,何如?上曰,依爲之。上曰,引儀不識呼名,擇差,可也。弘淳曰,當以舊薦擬之矣。存謙曰,望單子黃籤,該付以下,當該中官,推考,何如?上曰,依爲之。弘淳曰,今都目政,各岐仕滿應遷者,相避及未準朔監察·禁府都事·戶曹·刑曹·工曹·漢城府各司久任時推人員,竝擬,何如?上曰,依爲之。竝出擧條上曰,吏曹郞廳,先入侍後謝恩。出傳敎上曰,今聞因其進定,武兼一人,守門將一人,日子不足,未及陞六云,此非前日申飭之意。二十一日後,應爲陞六而遲滯者,令該曹卽爲計日子懸注陞六,雖一二人,其無抑鬱之弊。出傳敎上曰,安寶尙瑞院官員入侍,注書竝依例陞六。出傳敎命諸臣少退,俄命入侍。尙喆曰,慶尙左水使,今當差出,而擬望之人乏少,他道守令·未準朔防禦使,竝擬,何如?上曰,依爲之。出擧條上曰,注書出去,藥房入侍。賤臣出來。藥房都提調金致仁,提調李昌壽,醫官方泰輿·李泰遠·慶絢·許礈·鄭允協·金孝儉以次進伏訖。致仁曰,達夜酬應之餘,聖候若何?昨朝以後,尙未診候,令諸醫入診,何如?上曰,依爲之。方泰輿入診曰,脈候左右三部,舒均滑體,一向如前矣。泰遠以下諸醫以次入診,所奏皆同。上進御建功湯一貼。致仁曰,夕湯劑,亦如前當煎入矣。內局先退。上曰,都摠管南泰齊,副摠管金孝大許遞。出榻敎上曰,注書出去,守禦使入侍,聽傳敎受密符。賤臣出來,守禦使李昌壽入侍。上命師海授密符退出。弘淳曰,臺諫闕員,今當差出,而擬望之人乏少,外任竝擬,何如?上曰,依爲之。出擧條存謙曰,望單子混下,有不踏啓字,當該中官,推考,何如?上曰,依爲之。出擧條弘淳曰,守令多窠,今當差出,未準朔禁軍將及營將·邊將·都事·察訪·守令·虞候竝擬,何如?上曰,依爲之。弘淳曰,仁同府使姜五成,六年窠守令,三次居中,鐵山府使權拭,三年窠守令,兩次居中,其不治可知,依例罷黜,何如?上曰,依爲之。弘淳曰,四館陞出六品之時,有九處講後遷轉之規,而承文院褒貶,如或有故過限,則四館積滯,不可不慮。故自前雖未經九處,亦有陞六之例矣。今春夏等褒貶,不得爲之,故當出六品者,未免積滯,依例遷轉,何如?上曰,依爲之。竝出擧條存謙曰,夕湯劑,當待下敎煎進矣。上曰,依爲之。命諸臣少退,俄命入侍。上曰,注書出去,藥房入侍。賤臣出來。藥房都提調金致仁,提調李昌壽,醫官方泰輿·許礈·鄭允協·慶絢·金孝儉·吳道炯·柳光翼以次進伏。致仁曰,連爲酬應而聖候比午間一向乎?上曰,然矣。進御建功湯一貼。致仁曰,令諸醫入診,何如?上曰,依爲之。泰輿入診曰,脈候左右三部,一向舒均,滑體連好矣。諸醫以次入診,所奏皆同。內局先退。弘淳曰,濟州判官梁宗大,臣未詳知其人,而擬望蒙點矣。俄者退聞物議,則爲人,難爲字牧之任云,臣不勝惶恐矣。旣聞其難於字牧,則固當改遞,而第其無罪而竝本職遞改,有所如何,何以爲之?上曰,工曹正郞梁宗大仍任。弘淳曰,大靜縣監,昨以特敎補外,旋移定配矣。前縣監,旣無遞付京職之事,仍任,何如?上曰,仍任,可也。上曰,豐川首望,好矣。落點後,洪晟出去。上曰,雖爲外任,今日入侍諸臣,方欲宣饌,使之留待於外,可也。吏兵批政畢。上曰,注書出去,洪晟使之入來。賤臣出來,洪晟入侍。上命宣饌於諸臣,以次宣饌訖,諸臣遂退出。
上在慶熙宮。停常參·經筵。
藥房都提調金致仁,提調李昌壽,副提調鄭存謙啓曰,昨日親臨大政,侵夜酬應,伏未審此時,聖體調攝若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。差勝後一樣矣。
中宮殿·惠嬪宮,藥房口傳問安。答曰,知道。
以文臣朔試射望筒,傳于李性遂曰,盛暑,置之。
假注書李命彬陞六,代以李克生爲假注書,李宗煜陞六,代以金觀柱爲假注書。
李性遂啓曰,假注書李克生·金觀柱,時無職名,令該曹依例付軍職,冠帶常仕,何如?傳曰,允。
傳于朴師海曰,大臣·備局堂上引見。
有政。吏批,判書鄭弘淳呈辭受由,參判李最中進,參議李福源式暇,右承旨李性遂進。吏批啓曰,判書鄭弘淳呈辭受由,參議李福源式暇,小臣獨政未安,何以爲之?敢稟。傳曰,仍爲之。又啓曰,濟州牧使,今當差出,而當品中可擬之人乏少,堂下侍從竝擬,何如?傳曰,允。以李惠祚爲吏曹正郞,以洪樂性爲同義禁,金在正爲工曹正郞,蔡道恭爲禁府都事,洪一源爲西部都事,成均博士單,車升鎭,以安杓爲濟州牧使。
兵批,判書金尙喆呈辭受由,參判尹得雨入直進,參議李宜哲未肅拜,參知任㻐未肅拜,左副承旨朴師海進。副護軍二,閔趾烈·申大顯,副司直三,尹蓍東·金漢耆·李得一。
朴師海啓曰,事變假注書洪周萬,身病猝重,勢難强令察任,今姑改差,何如?傳曰,允。
傳于李性遂曰,同副承旨率守令入侍,儒臣謝恩催促,卽爲省記。
又傳于曰,濟州牧使安杓,催促謝恩,使之入侍。
傳于鄭存謙曰,藥房入侍,守令邊將,同爲入侍。
李性遂啓曰,卽者副校理李鎭復,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
刑曹參議沈履之疏曰,伏以上天默佑,聖候康復,禮謁躬行於太廟,賀儀親受於法殿,慶罕前牒,歡均率土。伏念臣曩叨政曹,自速嚴譴,蒼黃嶺海之間,只切震懍之情,不料天地曠絶之恩,特軫烏鳥悲切之私,矜其有老母而抱痼疾,旣令近移於善地,旋許全釋於謫籍,臨筵垂惻,曲推孝理之化,倍道宣旨,尤出常格之外,異數逮下,今古罕聞。病母見子,驚喜垂涕,臣雖隕首結草,亦何以圖報其萬一也哉?惟有杜門將老,沒齒頌恩而已。今玆秋官新除,非臣夢想之所及,揆以感鏤之忱,敢緩叩謝之禮,而第臣蹤跡兢蹙,不敢晏然趨朝,情理焦迫,又難遽爾從宦。蓋臣之母年,今爲七十三,而重嬰奇疾,幾三十載矣。雖其症勢沈篤之狀,不能煩溷黈纊之聽,而大體坐臥須人,氣息如縷,昨冬又添別症,屢經危域,伊後半年,劇歇無常,而近因庚炎蒸爍,眞元陷脫,宿恙新祟,不啻倍加,臣終鮮兄弟,單身孑然,藥餌扶護,非臣則無人焉,人子至情,誠不忍以此時離側而供任。召牌狎臨,承膺無路,不得不冒控短章,略暴至懇,伏乞聖慈,特施終始之澤,亟許鞶帶之褫,俾臣得以專意救病,少效子職也。情窮勢急,未暇緩聲,瀆擾之誅,臣實甘心,亦願遄被重勘,以安微分焉。踏啓字
校理李得一疏曰,伏以天心默佑,聖體康復,展禮連行,賀儀載擧,臣於是時,適忝邇列,與覩曠休,區區蹈抃,實倍常品。第伏念臣有承重祖母,積傷喪威,素抱癃疾,枕席委呻,朝不謀夕,而宿症虛勞,比又越添,癨痢兼作,眞元澟綴,飮噉全屛,醫餌罔效,目下凡節,十分危悶,蓋其根委已痼,榮衛已竭,每年遇暑,如期輒發,亦必動費時月,涼生乃已。臣本早失怙恃,終鮮兄弟,相依爲命,在孫惟臣,左右扶將,方寸煼灼,顧臣情理事勢,實無離捨供職之望。玆敢疾聲控籲於旻覆之下,伏乞聖上,俯賜鑑諒,亟命鐫削臣本兼諸任,以便省護,仍勘臣瀆擾之罪,以昭法紀,千萬幸甚。批答見筵說
文學李澤遂疏曰,伏以皇天默佑,聖候遄復,太室展拜,文孫隨蹕,大庭受賀,縟儀順成,臣民慶忭之忱,曷有其極?仍念臣母,素抱貞疾,卄載沈淹,長委床笫,藥餌爲命,春間,隨往臣父任所,而臣來往扶將,不敢爲久離之計矣,卽於直中,得接衙信,則臣母宿病,當暑陡添,轉成毒痢之疾,而兼以似癨之症,赤白交下,寒熱迭作,食飮全却,氣息澟綴,雜試湯丸,了無分效云。臣身適滯,居常憂戀,萬倍於前,況傳聞此報,其爲焦灼,當如何哉?病側扶護,非爲無人,而在臣情理,實難遠地離捨。玆敢忙投短章,徑尋鄕路,伏乞天地父母,特垂憐察,亟命刊臣所帶之職,以便救護,治臣擅行之罪,以昭法紀,千萬幸甚。踏啓字
副校理李鎭復疏曰,伏以皇天惟祖宗,默佑我宗祊,聖候復常,連行展禮,亟擧賀儀,臣民慶祝,曷有其極?臣於伊時,適忝從班,與覩曠休,蹈舞歡忭,有倍他人。念臣庸陋賤品,愚駿無識,自在釋褐之初,濫蒙天恩,前後歷揚,罔非踰涯,今臣所叨,地望自別,責任重大,臣何敢一日冒當於經幄論思之地,而除旨遽降於在職春坊之日,召牌繼至於動駕隔宵之時,臣義重陪扈,他不暇顧,章皇出肅,仍持被,少伸叩謝之忱,而欲效恩愛之寵,臣於直中,得接家信,則臣母素患伏暑風眩之症,伏暑當暑而復發,胸膈痞悶,不粒恃藥,已多月矣。元氣澌綴之餘,風眩,乘虛而作孽,昏倒委席,精神莫拾,證勢悶迫,促臣來視,臣聞此報,中心焦灼,在臣情理,按住不得。玆敢忙陳短章,徑出禁門,伏乞聖慈,諒臣至情,察臣哀懇,亟削臣職,仍治臣擅離之罪,俾便救護,以肅朝綱,千萬幸甚。踏啓字
說書尹正烈疏曰,伏以天佑宗祊,聖候康復,太室展禮,文孫隨蹕,大庭受賀,百僚咸聳,區區慶忭,曷有其極?念臣魯莽,最居人下,本不合於宮僚之任,而日前恩除,適下於動駕在近之日,怵分畏義,章皇出肅,黽勉淹直,已有日矣,卽接家信,臣母積成沈痼之疾,又添暑癨,嘔泄無算,昏倒不省,多試藥餌,少無分效,症情危惡,急報踵至,臣心神飛越,按住不得。玆敢投進短章,徑出禁門,伏乞聖慈,俯賜諒察,亟遞臣所叨之職,仍治臣擅離之罪,以便救護,以肅朝綱,不勝幸甚。踏啓字
丙戌六月十九日辰時,上御集慶堂。內局入診時,都提調金致仁,提調李昌壽,副提調鄭存謙,假注書李宗煜,記事官洪彦喆·李東郁,醫官方泰輿·許礈·李以楷·李泰遠·鄭允協·慶絢·吳道炯,諸臣以次進伏訖。致仁曰,夜來聖候若何?行步比前,何如?上曰,欲步則雖痛而不甚艱澁矣。致仁曰,頃者莫重展謁之時,似不無勞損之節矣。進理中建功湯一貼,上進御。上曰,建功湯,於予是常茶,而若比諸人,則甚平善者矣。致仁曰,諸醫入來,使之入診,何如?上曰,依爲之。泰輿入診曰,脈候左右三部,舒均滑體連好矣。諸醫以次入診,所奏皆同。致仁曰,夕湯劑,亦當依前煎入矣。上曰,依爲之。上曰,注書出去,大臣·備堂入侍。賤臣出來。領議政洪鳳漢,左議政金相福,判敦寧洪象漢,行司直具善行,行副護軍鄭汝稷·李潤成,行副司直韓光會,開城留守金善行,左副承旨朴師海,事變假注書洪周萬,諸臣以次進伏。鳳漢曰,昨日甚熱,聖候若何?上曰,如前矣。上曰,大政,何如?鳳漢曰,臣昨夜見之,不能詳細,而大體則善爲之矣。上曰,兩銓皆可仗矣。鳳漢曰,吏批留二窠,而不用承傳,典籍一員加出,吏判推考後,政卽爲釐正,何如?上曰,今日開政,可也。鳳漢曰,頃者臺臣之論戶曹郞廳事者,由於傳聞之過聽,且因郞官之事,至請堂上之推考者,誠是意外。然此不過一時微規,則戶判之謂以難安,廢務引入,亦豈不太過乎?揆以事體,殊極未安,戶曹判書沈鏽,從重推考,牌招察任,何如?上曰,依爲之。牌招察任。出擧條上曰,儒臣有闕,代金尙默除授,李得一許遞,其代沈觀之除授,一體牌招察任。上曰,政官牌招開政。竝出傳敎上曰,注書出去,臺臣使之入侍。掌令李之晦入侍進伏。上曰,李萬軾之族耶?鳳漢曰,不遠之親云矣。上命臺臣傳啓。之晦曰,請還寢東呂·址淳等還配之命,更令王府,嚴鞫得情。措辭見上上曰,勿煩。之晦曰,請還寢定配罪人者斤萬酌處之命,更令王府,嚴鞫得情,夬伸王章。措辭見上上曰,勿煩。之晦曰,新除授掌令李秀逸,時在忠淸道保寧縣任所,持平金和中,時在平安道泰川縣任所,請竝斯速乘馹上來事,下諭。上曰,依啓。之晦曰,新除授司諫院司諫李壽勛,時在京畿水原地,正言尹光禮,時在忠淸道石城地,請竝斯速乘馹上來事,下諭。上曰,依啓。之晦曰,玉候閱月違和之餘,幸賴皇天陟降之默佑,快臻勿藥之喜,區區慶忭之忱,曷有其極,而第伏念聖上,不思少愈之戒,或有激惱之擧,此誠大有害於節宣保嗇之道,臣竊憂憫,不知所達。群下有失,則惟當不動聲色,隨罪嚴處,而何乃過費辭氣,以損天和耶?臣於頃年,忝叨見職,以心和氣和之說,仰勉萬壽無疆之方矣。況今聖候新瘳,攝養尤急,又敢以心和氣和四字,眷眷仰陳,伏願聖上,益加體念焉。上曰,少愈之戒,予旣知之,其豈忽也?而白首暮年,得浮囂者,其豈默也,況若浼之心,述篇旣諭,氣雖衰也,此心不衰,若非今番,亦何至此?雖然觀其日之處分,予之凡事斟量,其亦可見。噫,望八之年,治效漠然,怪鬼層生,此予之過,此予之過。頃者所懷,已見愛君,今日之言,尤爲切實,深用嘉尙,可不着意焉?竝出擧條鳳漢曰,濟州牧使尹蓍東,有老母,而前年特差時,不敢言私,黽勉承命,則賑政已了,赴任亦周歲,而若其情理則不可使之久處絶海,其在孝理之政,宜有軫念之道矣。上曰,初則漠然不知,今聞所奏,內局提調,其令許遞,況海島乎?特爲許遞,今日政,差出其代。出擧條鳳漢曰,濟牧,今番乃武次也,何以爲之乎?上曰,文官,連次差送,好矣。武臣誰可合也?鳳漢曰,近以水使差遣,南益祥,似當爲之矣。上曰,南益祥,爲人甚精矣。文臣則誰可爲之耶?鳳漢曰,昨年有所停當,安杓,好矣。上曰,左右相之意,何如?對曰,昨年旣已擬之,似可合矣。鳳漢曰,其人書狀善行,而爲人極佳矣。連差武臣,濟州之民,甚抑菀矣,今番尹蓍東之往,濟民以爲文官下來,甚欣欣云矣。上曰,然則以安杓爲之,可也。大臣·備堂遂退。上曰,守令使之入侍。師海曰,昨夜命下,或有未知而未及入來者矣。碧潼郡守金廷遇,義興縣監鄭義達,瑞山郡守尹得達,鴻山縣監李敬倫,鐵山府使李義錫,海美縣監田翊顯,定州牧使李邦華,長湍府使李宅胄,居昌府使洪龍鎭,山陰縣監李潚,驪州牧使李聖圭,肅川府使具敍五,寧越府使鄭述祚,三和府使金永綬,萬頃縣令李喜謙,新寧縣監李克敬,安陰縣監洪緯漢,豐川府使洪晟,三水府使申大雋,瑞興縣監李坤,連山縣監朴通源,機張縣監朴尙淳,狼川縣監任贊周,安峽縣監韓尙默,泰川縣監申益彬諸守令入侍。上命一人各進前,下詢七事。李聖圭進伏,上曰,好爲初守令矣,欲爲將往乃父耶?對曰,欲爲將往矣。上曰,好爲留在而上來,可也。洪晟進伏涕泣曰,前後國恩罔涯,今當遠辭出外,臣不勝缺然之忱矣。上曰,此是眞情矣。將汝父好去矣。鄭述祚進伏,上曰,曾經侍從,不問七事矣。李景老進伏,上下詢七事訖。師海曰,此守令,七事,落一節,推考,何如?上曰,武人落一字,庸何傷乎?命出去。具敍五進伏,上曰,親政之餘,汝須勉力爲之也。金廷遇進伏,上曰,汝下去後,何以治民耶?對曰,誠心撫民矣。上曰,須念暮年親政之意,另力治職,可也。任贊周進伏,上曰,汝爲能吏乎,良吏乎?對曰,能吏則有弊,良吏則才不逮,何可望也?上曰,多氣矣。申益彬進伏,上曰,見汝爲侍從,又見汝爲守令,予之衰老,可知矣。鄭義達進伏,上曰,汝父誰耶?對曰,故相臣鄭翬良矣。上命擧顔。上曰,汝如彼長大,予見汝而想汝父,予心愴然矣。李敬倫進伏,上曰,予想汝父,予心愴然矣。李坤進伏,上曰,予思故相,汝貌恰似矣。上曰,守令盡好矣。師海曰,然矣。上曰,未入侍守令·邊將,其令夕診筵入侍。出傳敎諸守令以次退出。上命師海讀奏諸道年事狀聞。奏畢。諸臣遂退出。
丙戌六月十九日申時,上御集慶堂。內局入診,都目守令·邊將同爲入侍時,藥房都提調金致仁,提調李昌壽,副提調鄭存謙,假注書李克生,記事官洪彦喆·李東郁,醫官方泰輿·許礈·李泰遠·鄭允協·慶絢·金孝儉以次進伏訖。致仁問候,上曰,一樣矣。進湯劑後診候。礈曰,脈候左右三部度數調均,亦有滑體矣。諸醫所奏同。上曰,今番守令精擇矣。致仁曰,然矣。上曰,坐直承旨及儒臣持警世問答入侍。出榻敎坐直承旨邊得讓,儒臣沈觀之·鄭昌順入伏。內局三提調先退。上曰,來待守令入侍。出榻敎玉果縣監崔範興,河陽縣監李憲洛,穩城府使李奎章,保寧縣監趙世選,濟州判官愼基敬以次進伏。上竝問職姓名後,以次退出,至安東府使金華鎭,上曰,曾聞乞郡矣,今始便養,好矣。華鎭對曰,臣昵侍近密,久矣,今將遠離,下情觖然矣。退出後,上曰,其父爲何邑倅乎?得讓曰,堂下時,經竹山倅矣。邊將永宗僉使李啓祥,蝟島僉使李東彪,許沙僉使金重宅,椒島僉使羅星七,薪智島萬戶崔龜瑞,木浦萬戶李枝盛,南桃浦萬戶朴震恒,植松萬戶朴世禧以次入侍,退出。至仁遮外萬戶李命鎭,上問履歷。命鎭對曰,以參上部將出外矣。上曰,此乃履歷萬戶乎?對曰,遞付矣。臣之父祖曾高四代相繼宣傳官矣。上曰,昨日政,仁遮外萬戶李命鎭,雖其遞付者,莫知某之子,今聞在於畿甸,初非表表,而四代宣傳官,可謂希矣。準瓜後懸注,直付宣傳官。出傳敎上命讀警世問答,觀之讀一板,昌順讀二板,上曰,承旨讀之。得讓讀一板,上曰,注書讀之。克生讀二板,上曰,注書出去,濟州牧使安杓入侍事下敎。彦喆·東郁亦進讀訖。安杓進伏,上曰,耽羅自昔所撫恤之地,斯速下往,盡心爲治,可也。杓對曰,敢不奉承?上曰,年幾何?對曰,五十八矣。上曰,六十將還矣。杓退出。讀奏江監·海監·全監農形狀啓。上曰,今年雨暘,初則均矣,近者雨暘不適,終靳一霈,間多有設行祈雨者,尤有滋甚者。噫,雖在靜攝,爲民之心,奚嘗少弛?心切焦悶。昨今之雨非如前,其若均沾,庶可望矣,而其於今日水標,今乃初見,若此之雨,豈不霈然?雖然以東伯之狀觀之,一郡過以水沈,其餘不若,亦有祈雨者,以此觀之,今年之雨,雖一道之內,若是異焉,今日之雨,同霑與否,亦莫預料?噫,若是涔涔之中,雨澤又若此,是誰之愆?寔予涼德。諸道均沾與否,聞然後,此心少紓,不待齊到,隨到以聞事,令備局今日內申飭諸道。出傳敎諸臣以次退出。
上在慶熙宮。停常參·經筵。
藥房都提調金致仁,提調李昌壽,副提調鄭存謙啓曰,伏未審夜間,聖體調攝若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。差勝後一樣矣。
中宮殿·惠嬪宮,藥房口傳問安。答曰,知道。
朴師海,以都摠府言啓曰,今日入直內三廳武兼禁軍及軍兵等,當爲中日習射,而雨勢如此,不得爲之之意,敢啓。傳曰,知道。
李命俊啓曰,戶曹判書沈鏽,昨日特召之下,不爲膺命,事甚未安,卽爲牌招察任,何如?傳曰,允。
事變假注書洪周萬改差,代以李翼運爲假注書,李翼運在外,代以李顯永爲假注書。
傳于李性遂曰,藥房入侍。
以武臣賓聽講書望筒,傳于邊得讓曰,停。
李性遂,以禮曹言啓曰,卽接宗廟署所報,則去夜大雨,宗廟第二室後面道里上滲漏,流下於外壁,第七室龕內木斑子滲漏,點滴於仰面帳,至有神榻上褥席浸濕之境云,依例臣曹與本署提調,眼同奉審後稟處,何如?傳曰,允。
又以禮曹言啓曰,臣相翊,進詣宗廟署,與本署提調李之億,眼同奉審,則宗廟第二室後面道里上滲漏,流下於外壁,第七室龕內木班子滲漏,點滴於仰面帳,至有神榻上褥席浸濕之境,果如本署官員所報。滲漏處,卽當修改,而今月以土旺用事,例有拘忌,待七月節,卽爲擇日修改,何如?傳曰,允。
邊得讓,以義禁府言啓曰,康津縣監趙鎭禎,憑閱處之事,傳旨啓下矣。趙鎭禎,時在任所云,依例發遣府羅將拿來,何如?傳曰,允。
丙戌六月二十日辰時,上御集慶堂。藥房入診入侍時,都提調金致仁,提調李昌壽,副提調鄭存謙,假注書李克生,記事官洪彦喆·李東郁,醫官方泰輿·許礈·李泰遠·鄭允協·慶絢·金孝儉以次進伏訖。致仁問候,上曰,一樣矣。進湯劑,診候。泰輿曰,脈候左右三部,度數調均,連有滑體矣。諸醫同奏。上曰,松節茶一番所進,爲一卵鍾,此亦多而味亦甚不好矣。致仁曰,此豈爲多乎?誠至少矣,而且此亦有天理人欲焉。專爲患候而進御,則純乎天理,而若或有爲味之意,則恐非一出於天理,幸無爲間斷而接續進御焉。昌壽曰,一卵鍾,誠少矣。上曰,若以常用醬鍾則可乎?致仁曰,此則稍可矣。諸臣以次退出。
丙戌六月二十日申時,上御集慶堂。藥房入診入侍時,都提調金致仁,提調李昌壽,副提調鄭存謙,假注書李克生,記事官洪彦喆·李東郁,醫官方泰輿·許礈·李泰遠·鄭允協·慶絢·金孝儉以次進伏訖。致仁曰,午間聖候若何?上曰,一樣矣。致仁曰,水刺亦進御乎?上曰,進御矣。進湯劑,診候。礈曰,脈候度數一樣調均,而連有滑體矣。泰遠·允協同奏。諸臣以次退出。
上在慶熙宮。停常參·經筵。
下直,安州牧使李宅鎭。
藥房都提調金致仁,提調李昌壽,副提調鄭存謙啓曰,伏未審夜間,聖體調攝若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。予則差勝後一樣。建功湯,崇政門,當爲進御,回駕後入侍矣。
中宮殿·惠嬪宮,藥房口傳問安。答曰,知道。
大駕詣倉橋入幕次後,王世孫遣宮官問安。答曰,知道。
大駕還宮後,政院·玉堂·藥房·朝廷二品以上口傳問安。答曰,知道。
邊得讓啓曰,憲府連日監察茶時,事甚未安,除在外式暇外,大司憲徐命臣,卽爲牌招,何如?傳曰,允。
又啓曰,大司憲徐命臣,牌不進,執義南雲老在外,掌令李之晦式暇,李秀逸在外,持平李台鼎·金和中在外,今日〈以〉監察茶時之意,敢啓。傳曰,知道。
金龜柱啓曰,戶曹判書沈鏽,連日違召,尙不膺命,事甚未安,卽爲牌招察任,何如?傳曰,允。
傳于李性遂曰,咸鏡監司·全羅右水使·安州牧使留待。
事變假注書李顯永在外,代以愼仁明爲假注書。
以吏曹判書鄭弘淳,兵曹判書金尙喆再度呈辭,傳于李性遂曰,還給。
傳于朴師海曰,近者夙宵此心,惟在元元,近日水標,幾乎周洽,而此心憧憧,親見狀後少弛,自敦義門至頃者臨焉倉橋,當觀省而遵丁酉年例,自內以便服乘駕轎,止轎以見,卽爲回來。侍衛,以入直擧行,承旨南所衛將守宮,只備局堂上隨駕,皆以時服爲之,挾輦八十名·禁軍百人,以內入直擧行,其餘,皆仍爲入直。駕前駕後副駕轎置之,駕轎馬三雙待令,訓將,都領三營入直軍一百名,只新營標下軍隨駕,留營·留陣斥候置之,世孫祗迎安徐整齊後,直入初嚴。
以承傳色口傳下敎曰,郊外動駕前排,五雙擧行,勿出朝報,只分付都監。
傳于朴師海曰,君父以便服駕轎,作程,以入直擧行,而出後,欲服建功湯,則何如是遲滯耶?初嚴卽爲催促。
朴師海啓曰,今日擧動時,不可無本兵之長,兵曹判書金尙喆,卽爲牌招,何如?傳曰,允。
傳于朴師海曰,承旨·軍兵雨具。
傳〈于〉金龜柱曰,自新石橋出還宮,捧上言,畿伯,率民人待令於祗迎所。
傳于李性遂曰,藥房入侍。
朴師海,以內乘,以一二提調意啓曰,今日擧動時,本寺正,例爲進輿差備,而正安杓,纔移外任矣,其代,令該曹卽爲口傳差出,何如?傳曰,允。
吏曹口傳政事,以尹得孟爲司僕正。
傳于朴師海曰,諸司預備。
李性遂啓曰,禮曹判書徐志修,左尹鄭基安,除拜後過三日,不爲出肅,依定式推考警責,仍卽牌招察任,何如?傳曰,允。
咸鏡監司金器大敎書,王若曰,松京保釐,寬予西顧,楡塞接察,煩卿北移,庸嘉乃成,爰畀斯選。念玆關外一路,最是海東重藩。豐沛有弓劍藏,聖神肇跡,燕薊隔衣帶水,朝夕備虞?習俗推强,寧容撫禦之或忽?土壤磽确,又値旱澇之相仍,肆民憂戎政之甚殷,矧江禁市務之尤重。惟卿,大家規模,名祖典刑,退然若無能而內實綜明,確乎其有守而外則和易。少小服游龍之戒,持身自同布韋,平生無上人之心,立朝謹守繩墨。迺者西藩之有缺,翕然廟剡之咸歸。玆授卿以咸鏡道觀察使兼兵馬水軍節度使巡察使咸興府尹,卿其克愼厥猷,無替予眷。惟服人莫過於簡靖,待卿澄淸,而固圉實在於綢繆,勖卿振刷。修城隍練兵甲,若守故都之時,嚴黜陟整紀綱,如按畿甸之日。自餘裁稟,厥有典常。於戲,昇平有玩愒之憂,須體安不忘之意。方面藉廉按之重,豈無行且召之期?故玆敎示,想宜知悉。副修撰李致中製進。
丙戌六月二十一日辰時,上詣倉橋。擧動入侍時,行都承旨鄭存謙,左承旨金龜柱,右承旨李性遂,左副承旨朴師海,右副承旨邊得讓,同副承旨李命俊,假注書李克生·金觀柱,記事官洪彦喆·李東郁以次侍立訖。上具平服,乘駕轎出資政門,住轎於崇政殿。上命內局入侍。都提調金致仁,提調李昌壽,醫官方泰輿·李泰遠·許礈·李以楷·鄭允協·慶絢·金孝儉以次進伏訖。致仁曰,今日則朝診已晩,臣等不勝慮菀之忱,夜間聖候,若何?上曰,今則焦熨後似勝矣。上進湯劑,仍命醫官診候,泰輿等進前診候訖。僉曰,脈候一向調均,而有滑體矣。致仁曰,今番醫官數,亦依前擧行乎?上曰,依。存謙曰,北伯及全羅右水使·安州牧使·長靈殿參奉,俄者以留待事,下敎矣。卽令使之入侍乎?上曰,依。北伯金器大進前。上曰,非常而且堅固矣。致仁曰,然矣。上命師海讀宣諭訖。全羅右水使田光勳進前。上又命師海讀宣諭訖。安牧李宅鎭進前。上曰,狀貌甚似其父矣。命承旨讀宣諭訖。師海曰,此則職在守令,使誦七事,何如?上曰,曾經侍從,何必更問?置之,可也。仍命各賜弓矢一部,胡椒數升,三人,祗受先退。長靈殿參奉趙載田進前。上曰,爲人頗好矣。載田退出。師海曰,當今日動駕之時,兵曹參知任㻐,以病不能入來,何以爲之乎?上曰,兵曹參知任㻐,許遞。駕前下敎發駕至路中,上曰,禮房承旨馳往懿昭墓,看審以來。駕前下敎性遂承命馳往,還奏曰,臣馳往看審,則墓上別無他頉,而但丁字閣柱頭紙,傷落於今番雨矣。上曰,柱頭紙改付事,分付戶曹。駕至倉橋上入幕次後,上曰,大臣·備堂·畿伯入侍。駕前下敎領議政洪鳳漢,領府事尹東度,左議政金相福,右議政金致仁,領敦寧金漢耉,左參贊李昌誼,右參贊李益輔,判敦寧洪象漢,禮曹判書徐志修,司直南泰齊,吏曹參判李最中,司直具善行·韓光會,護軍李潤成,開城留守金善行,江華留守李溵,京畿監司洪麟漢以次進伏訖。諸臣進前曰,今日勞動,聖體諸節,不瑕有損?上曰,今姑一樣,而還宮後,可以詳知矣。致仁曰,湯劑進御,何如?上曰,姑止之。上曰,此處農形,本來何如耶?致仁曰,雖或有豐登之時,而大抵不如南中矣。上曰,以此處觀之,則雨澤頗周洽矣。鳳漢曰,然矣。上命龜柱召農民,問近畿諸邑農形。龜柱召問進前,上曰,何如云耶?龜柱曰,楊州·高陽之民,則以爲本邑農形,今番雨後,庶有豐徵云云,而通津民,則以爲四月以後,連不被雨澤,而雖今番之大霈,似不能周洽云云矣。上曰,其果然乎?致仁曰,大抵通津近處農形,本不如近畿諸邑,而且遠方之民,預爲得災之計,不以實對,例是然矣。上曰,然矣。可謂過甚矣。七十人君,累月靜攝之餘,爲觀農形,親臨郊外,下詢渠輩,則事當以實直對,而預圖來頭之得災,如是欺瞞,可謂無狀矣。上命畿伯進前,麟漢進伏。上曰,大體道內諸邑雨澤,何如云耶?對曰,三十餘邑,皆得大霈,而間或有略干不周洽云矣。上曰,京畿待令軍,幾何耶?對曰,銓下待令,只四五人矣。上曰,然則前排,何以爲之耶?對曰,自近邑發之矣。上曰,畿伯先去,列立前排於慕華嶺下,以待駕轎之過新橋,可也。畿伯承命先退。上命諸司預備,已而發駕至新橋,麟漢進立。上曰,畿營有敎鍊官乎?對曰,有之矣。上命進前,下詢旗手及軍牢幾何耶?對曰,六十餘名矣。上曰,予欲見爾營之號令,使軍兵排立於駕前。敎鍊官,承命發令,諸兵,一時齊應,分列左右。上曰,號令,可謂嚴矣。仍命退出。發駕至敦義門外,命郤鼓吹,又命畿伯隨駕,崇政殿月臺入侍。駕前下敎駕至崇政殿月臺,上曰,吹打及前排,自各該營施賞。賀下前下上住轎於月臺,畿伯入侍。上曰,畿營前排,可謂精選矣。致仁曰,然矣。上曰,欲施賞則自何處施之耶?致仁曰,自巡營爲之,則似難推移,使各其邑施之,似好矣。上曰,依。麟漢曰,然則只施賞於俄者近侍二十人乎?上曰,依。畿伯先退。上入資政門。諸臣以次退出。
丙戌六月二十一日申時,上御集慶堂。藥房入診入侍時,都提調金致仁,提調李昌壽,副提調鄭存謙,假注書李克生,記事官洪彦喆·李東郁,醫官方泰輿·許礈·李泰遠·鄭允協·慶絢·金孝儉以次進伏訖。致仁曰,今日則行步,何如?上曰,今日試椒熨而脚力顯勝矣。命存謙書御製記懷篇訖。致仁曰,御製命意,與今日動駕之意,有異矣。上曰,此豈過實乎?診候。礈曰,脈候左右三部,度數調均,連有滑體矣。諸醫同奏。進湯劑。上曰,今則雨澤洽足耶?致仁曰,昨日雨澤霈然,必無不足矣。上曰,坐直承旨,誰也?存謙曰,右承旨李性遂,右副承旨邊得讓矣。上曰,邊得讓爲人,精矣。致仁曰,好人矣。上曰,下番翰林李東郁,召試之文,善作矣。致仁曰,頃者久行藥院注書矣。上曰,騎曹入直,誰也?存謙曰,參判尹得雨矣。上曰,參知有闕,代正尹得孟除授,牌招察任,僉正趙榮克陞敍。出傳敎上曰,年幾何?得養之兄乎?致仁曰,然矣。上曰,趙榮克爲人,善矣,是誰之子?致仁曰,趙鼎彬之子而榮順之兄也。命克生傳命坐直承旨書入御製事。命存謙讀奏畿伯·開留·嶺伯農啓及所捧入上言後,上曰,噫,六朔之後,動駕郊外,今番此擧,意蓋在矣。其中太猥濫者,直書以下,而其他勿抄違猥,依例下該曹,而請壽職中親年八十人。噫,今日何聞此年?令該曹卽爲回啓。曾已下敎,今者外方上言,其涉過矣。其中江華人,卽壽職,故啓下,一體下該曹回啓,其餘令該曹依頃日下敎,其人果在京中,依例回啓,不在人,直爲勿施,其在京替呈者,依定式勘處。出傳敎諸臣以次退出。
上在慶熙宮。停常參·經筵。
下直,懷德縣監金相龜。
藥房都提調金致仁,提調李昌壽,副提調鄭存謙啓曰,夙駕省農,冒炎還宮,伏未審夜間,聖體調攝,若何?寢睡·水刺之節,亦何如?臣等率諸御醫,趁早入診,詳察聖候爲宜。臣等,不任區區憂慮,敢來問安,竝此仰稟。答曰,知道。差勝後一樣矣。
中宮殿·惠嬪宮,藥房口傳問安。答曰,知道。
倉橋動駕翌日,大殿·中宮殿·惠嬪宮·世孫宮·嬪宮,政院·玉堂口傳問安。答曰,知道。
金龜柱啓曰,戶曹判書沈鏽,連日違召,尙不行公,其在事體,極爲未安,卽爲牌招察任,何如?傳曰,允。
朴師海啓曰,兵曹判書金尙喆,昨日違召,尙不行公,卽爲牌招,何如?傳曰,允。
傳于李命俊曰,藥房入侍。
李性遂,以觀象監官員,以領事提調意啓曰,地理學兼敎授申鉀遷轉,代命課學當次,故命課學前兼敎授池日賓,術業精明,依例差下,使之付軍職,冠帶常仕,何如?傳曰,允。
邊得讓以兵曹言啓曰,依下敎,龍虎營吹打手等處,依例木綿施賞之意,敢啓。傳曰,知道。
又以兵曹言啓曰,御營廳敎鍊官禁軍遞兒窠,今方有闕矣。依節目禁軍別將,與該營中軍,眼同試取後,以其居首者,塡差之意,分付。傳曰,允。
丙戌六月二十二日辰時,上御集慶堂。藥房入診入侍時,都提調金致仁,提調李昌壽,副提調鄭尙謙,假注書李克生,記事官洪彦喆·李東郁,醫官方泰輿·許礈·李以楷·李泰遠·鄭允協·慶絢·金孝儉以次進伏訖。致仁問候,上曰,一樣矣。致仁曰,寢睡,何如?上曰,善睡矣。致仁曰,痰候,亦何如?上曰,夜亦爲椒熨,而今日顯勝矣。進湯劑。致仁曰,醫官七員,分兩次診候於朝夕筵,而方泰輿·李泰遠·鄭允協·慶絢入診,夕則三人入診,似好矣。上曰,依爲之。診候。泰輿曰,脈候左右三部,度數調均而連有滑體矣。泰遠·允協·絢同奏。上曰,同副承旨及儒臣持小學指南入侍。出榻敎上曰,詣臺臺臣入侍。出榻敎內局先退,諸臣退出。
丙戌六月二十二日辰時,上御集慶堂。儒臣持小學指南,臺臣同爲入侍時,校理沈觀之,副修撰李致中,掌令李之晦,同副承旨李命俊,假注書金觀柱,記事官洪彦喆·李東郁以次進伏訖。上命掌令先爲進前。之晦進前曰,請還寢東呂·址淳等還配之命,更令王府,嚴鞫得情。措辭見上上曰,勿煩。之晦曰,請還寢定配罪人者斤萬酌處之命,更令王府,嚴鞫得情,快伸王章。措辭見上上曰,勿煩。之晦先退。命儒臣讀小學指南,觀之及致中,以次各讀數章訖。上更命承史輪讀,命俊·觀柱·彦喆·東郁,各讀數板訖,上曰,此時守令,豈可稽滯?都政守令中,其宜署經者外,夫馬上來守令·邊將,明朝皆令辭朝。出傳敎諸臣以次退出。
丙戌六月二十二日未時,上御集慶堂。藥房持湯劑入侍時,都提調金致仁,提調李昌壽,副提調鄭存謙,假注書金觀柱,記事官洪彦喆·李東郁,醫官許礈·李泰遠·李以楷·方泰輿·金孝儉·鄭允協·慶絢以次進伏訖。致仁曰,午間聖候若何?上曰,益勝矣。致仁曰,午水刺進御乎?上曰,已爲之矣。致仁曰,湯劑進御,何如?上倚枕進御。致仁請使醫官診候,上曰,依。礈等以次進候訖,僉曰,脈候一向調緩矣。致仁曰,明日湯劑,依例爲之乎?上曰,依。諸臣以次退出。
上在慶熙宮。停常參·經筵。
下直,三和府使金永綬,肅川府使具敍五,驪州牧使李聖圭,長端府使李宅胄,碧潼郡守金廷遇,永宗僉使李啓祥,漣川縣監李厚坤。
藥房都提調金致仁,提調李昌壽,副提調鄭存謙啓曰,伏未審夜間,聖體調攝若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。差勝後一樣矣。
中宮殿·惠嬪宮,藥房口傳問安。答曰,知道。
朴師海,以都摠府言啓曰,今日入直內三廳武兼禁軍及軍兵等,中日習射,請出標信。傳曰,知道。
李命俊啓曰,戶曹判書沈鏽,連違召命,尙不膺命,其在事體,殊涉未安,卽爲牌招察任,何如?傳曰,允。
朴師海啓曰,兵曹判書金尙喆,連日違召,尙不行公,事甚未安,卽爲牌招,何如?傳曰,允。
又啓曰,今日次對,兩司長官,當爲進參,大司憲徐命臣,卽爲牌招,以爲入侍之地,何如?傳曰,允。
李性遂啓曰,大司憲徐命臣牌不進推考傳旨捧入,而守令署經命下之後,如是違牌,不卽擧行,事甚未安,更卽牌招,以爲署經之地,何如?傳曰,特敎之下,何敢如是乎?如此傳旨,此後勿爲捧入,卽爲牌招,使之署經。
傳于朴師海曰,大臣·備局堂上引見。
傳于李命俊曰,儒臣謝恩催促,使之入直,卽爲省記。
傳于邊得讓曰,政官,卽爲催促開政,戶判·騎判,問政於大臣以入。
以承傳色口傳下敎曰,卜相單子,銓官入來,卽爲傳之。
有政。吏批,判書鄭弘淳病,參判李最中進,參議李福源病,同副承旨李命俊進。吏批啓曰,判書鄭弘淳,參議李福源,俱以病不來,小臣獨政未安,何以爲之?敢稟。傳曰,仍爲之。又啓曰,左議政金相福勉副事,命下矣。當置處,而本曹無相當窠,依例送西之意,敢啓。傳曰,知道。又啓曰,新除授濟源察訪任希雨呈狀內,身病甚重,勢難赴任云。身病旣如是沈重,則不可强令赴任,依例改差,何如?傳曰,允。又啓曰,通禮院左通禮任一源呈狀內,身病甚重,勢難察任云。依例改差,何如?傳曰,允。以趙雲逵爲戶曹判書,朴相德爲兵曹判書,洪檢爲獻納,金尙集爲文學,李在簡爲兼弼善,沈鏽爲判尹,金勉行爲刑曹參議,金尙喆爲禮曹判書,朴弼逵爲司僕正,林鵬漢爲濟用主夫,尹慶龍爲司錄,尹光昇爲軍資直長,李斌爲魚川察訪,金魯淳爲兼司書,西部奉事韓後述,禮賓奉事沈宗之相換,卜相以徐志修拜相,左議政,金致仁,右議政,徐志修,承文都提調單,右議政徐志修,耆老所守直官單,李景洙,中學訓導,安以權,南學訓導單,李翼相,西學訓導單,李陽馥。
兵批,判書金尙喆呈辭受由,參判尹得雨入直進,參議李宜哲未肅拜,參知任㻐未肅拜。兵批啓曰,新判書命招,同參政事,何如?傳曰,允。判府事,金致仁,副護軍,朴載洙,副司直,金陽澤·李之億·沈墢·沈履之·任㻐·尹光紹·李鎭復,副司果,尹師國·邊慶遇·李炯·池日賓,副司正,尹正烈·李克生·金觀周。
李性遂,以禮曹言啓曰,今番上候平復慶科,季秋,親臨勤政殿試士事,命下矣。庭試吉日,令日官推擇,則今九月初六日·十五日·二十七日俱吉云,以何日定行乎?敢稟。
以禮曹慶科擇日草記,傳于李性遂曰,予旣下敎,草記,何以入之乎?還給。
朴師海,以兵曹言啓曰,閑良朴守泰上言,啓下臣曹而不爲現身,依承傳勿施之意,敢啓。傳曰,知道。
李性遂以忠勳府言啓曰,本府書寫忠義衛李錫圭有頉,代忠義衛金光潤差下,依例以假郞廳稱號,何如?傳曰,允。
以承傳色口傳下敎曰,在外儒臣遞差,前校理金漢耆,弼善李在簡除授,待開門牌招察任。
副修撰尹師國疏曰,伏以皇穹篤佑,聖候遄復,謁廟伸禮,臨殿受賀,臣民忭祝,曷有其極?念臣無似,猥叨館職,迫於嚴敎,冒昧趨膺,昵侍耿光,榮幸雖極,而揆分不稱,惶恧冞切。且臣本生偏母,年踰七耋,素抱貞疾,入夏以來,寧日尤尠,昨又重經暑癨,多灌峻劑,膈氣幸得稍利,而宿病從而闖發,寒熱迭攻,寢噉全廢,委頓床玆,氣息綿綴,蓋此症形,積有源委,殊非一時偶感之比。臣左右扶護,方寸煎灼,區區情理,實無離捨供職之勢。玆將懇迫之私,仰瀆慈覆之天,伏乞俯賜鑑諒,亟許鐫遞,以便救護,仍令重勘臣瀆擾之罪,不勝幸甚。踏啓字
丙戌六月二十三日辰時,上御集慶堂。藥房入診入侍時,都提調金致仁,提調李昌壽,副提調鄭存謙,假注書李克生,記事官洪彦喆·李東郁,醫官方泰輿·許礈·李以楷·李泰遠·鄭允協·慶絢·金孝儉以次進伏訖。致仁問候,上曰,一樣矣。致仁曰,痰候,何如?上曰,夜間穩睡而痰候亦勝矣。進湯劑,診候。泰輿曰,脈候左右三部,度數調均,滑體亦連有之矣。泰遠·允協·絢同奏。上曰,次對,幾員入來乎?致仁曰,次對之命,尙未承聞,何時下敎乎?上曰,業已久矣,內侍尙未頒布矣。上曰,二十五日次對,進定於今日事,分付備局。出榻敎上曰,守令,當爲署經,臺臣誰有之乎?存謙曰,掌令李之晦,方詣臺,而其餘則皆在外云矣。上曰,李之晦連爲詣臺,勤仕矣。李之億幾寸乎?對曰,四寸矣。上曰,召試未赴人,幾何?對曰,六人矣。上曰,姜俒上來後,當爲之,日子似遲矣。上曰,注書出去,他承旨·儒臣,持警世問答入侍事,下敎。承旨李性遂,儒臣沈觀之·李致中入伏。內局先退。命克生出去,在外臺臣下諭處問奏,克生復命。上曰,都憲誰也?性遂曰,徐命臣而違牌矣。上曰,此時守令,不可稽滯,大司憲徐命臣,牌招備員,次對前,其令署經下送。出傳敎上命讀警世問答,觀之讀一板,致中讀二板,性遂讀一板,克生讀三板,彦喆讀三板,東郁讀二板訖,諸臣以次退出。
丙戌六月二十三日午時,上御集慶堂。大臣·備局堂上引見入侍時,領議政洪鳳漢,左議政金相福,右議政金致仁,禮曹判書徐志修,行司直南泰齊,行副司直韓光會,吏曹參判李最中,行副護軍鄭汝稷,行副護軍李潤成,大司憲徐命臣,校理沈觀之,左副承旨朴師海,假注書金觀柱,事變假注書愼仁明,記事官洪彦喆·李東郁以次進伏訖。鳳漢曰,數昨動駕之後,臣未及承候,下情慮菀,今始登對,其間聖候,若何?上曰,益勝矣。鳳漢曰,寢睡·水刺之節,何如?上曰,亦似勝矣。鳳漢曰,累朔靜攝之餘,料表動駕,至有臨郊省農之擧,近甸之民,莫不爭瞻羽旄,道路傳稱,舞蹈欣戴云矣。俄聞禮判之言,則今番慶科擇日,草記入啓矣,自上有還給之命云,臣等不勝驚抑之忱。莫重慶科,何可廢乎?上曰,頃旣有勿施之敎,則今何可入草記乎?鳳漢曰,今番之慶,異於他慶,且旣已頒布於八路,惟彼多士,矯首顒望,今已有時矣。若空然停止,則是無異於欺瞞多士,請更加三思,使之依前下敎擧行,何如?上曰,雖云慶科,而豈可以一事而三次設科乎?鳳漢曰,勿論他事,只以今番伸禮臨郊言之,亦足以稱慶設科,何可過以爲嫌也?相福曰,自古若無以慶設科之規則已,旣有其規,則慶莫踰於此慶。今番之科,斷不可已也。致仁曰,自上旣降設科之命,而已爲頒布於八路,惟彼多士,顒望欣悅矣。今忽有勿施之敎,其爲抑菀,當如何哉?志修曰,大臣已奏,臣不容更達,而此慶,何等大慶,而仍爲不設科乎?上曰,若設科則爲大庭試乎?致仁曰,本來有二十人大庭試,而所謂小庭試者,因其科數之少而名之也。鳳漢曰,大小間惟在聖上處分矣。上曰,戊申年則只取三人矣。鳳漢曰,戊申則只取三人,而今番之科,豈可援而爲例乎?上曰,予當更思之,後日更奏,可也。上曰,今番雨澤何如云耶?諸大臣曰,豈有不足處?今聞高燥處,亦皆周洽云矣。上曰,然乎?鳳漢曰,戶判,以向來臺言,深引不仕,多有擧行之事,故頃者申飭,而今者不出,誠可悶也。相福曰,此乃官師相規之義,戶判之引入,誠過矣。鳳漢曰,一時過去之言,笑而受之,可也,而如此深嫌,極過矣。以其時臺言見之,則爲郞廳者,雖涉如何,而至於堂上,少無如何之端矣。上曰,大抵戶判,太毅矣,然以守令監司言之,守令旣有所遭,則監司似當引嫌,以此推之,則戶判之事,似無怪矣。鳳漢曰,無論守令與郞廳,若差出於己手,則當其下官之遭彈,引以爲嫌,似或可也,而旣非己手之所擬出,則豈可自引深嫌耶?李一曾之所言,蓋是官師相規之事,而但韓光綮,雖有些不通透處,此人,又非此戶判之所擬出也。上曰,出於誰手耶?鳳漢曰,鄭弘淳時,以末望爲之矣。上曰,然乎?予平日,見光綮而以爲可人矣,李一曾之摘執人過如此,光綮自難容矣。鳳漢曰,彼是微末庶官,而聖敎至及於此,渠伏聞今日下敎,則必爲感泣矣。上曰,洪順漢,亦足爲戶郞,而其時領相以爲不足云,其於人事上太過矣。予曾未見其面矣。向來往彼時,渠爲執事,故見之而爲人極精矣。鳳漢曰,其時似當先擧韓光綮,故所達如是矣,今承下敎,不勝惶悚矣。上曰,韓光綮事,頃聞臺啓,莫知本事,問于大臣臺啓之初非鑿空,已知大抵浮囂之世,聞一事而增益,卽是俗習,而公堂不愜之誚,旣言於度支,於渠之道,不卽處義,予則曰非,故卽允其啓,而臺啓雖過中,聞其相奏,亦莫知輕重,而此人卽韓光肇之弟,旣見其人,惜蔭吏之尙滯。予莫知本事,臺啓過中,此等之世,不可置人於䵝昧之科。故今日因戶判申飭,下詢已知,若予意而於劇任,不能細密之致,於光綮,已無可言,況戶判,雖然不能董飭,聞於公堂,猶過其日。予則曰,不審,心旣〈如〉此而强勉,非體下之道,此人亦知,又何相持?戶判沈鏽,特爲許遞,以伸其意。出傳敎鳳漢曰,戶判則許遞,而兵判旣再經都政,其以遞爲期,意蓋美矣,而且自上,曾有再經都政,特爲許遞之敎,故爲銓官者,一經都政之後,設或不得遞免,再經之後,以必遞爲規例矣。今兵判則已再經,未知何以處之乎?上曰,左右相之意,何如?相福曰,以國事言之,數遞可悶矣。致仁曰,旣經大政,其豈不欲遞免乎?鳳漢曰,都政後解免,爲近例矣。上曰,臨大政而相臣所奏,予之勸飭,其皆爲都政而然,親政之日,心自謂曰,此人以遞爲期,奚特三度云矣,予則曰,其遞雖可惜,事件至此,其何相持,徒虧國體?兵判金尙喆,特爲許遞。出傳敎上曰,戶判代,誰可合也?鳳漢曰,若知下詢,則豈不預爲商量,以備顧問耶?然而兵判旣遞其職,臣意則無出此右矣。此人向來爲戶判時,善過劇務,故其遞去之時,誠爲可惜,而不得已而許遞矣。上曰,左右相之意,何如?對曰,臣等之見,亦以爲然矣。鳳漢曰,臣意則此人之材,尤合於此任矣。致仁曰,藩任善爲之矣。鳳漢曰,頃日坐罷重臣金陽澤·朴相德,敍用,何如?上曰,飭已行,依爲之。鳳漢曰,副司直鄭宲,今方在鄕,以病猝難上來云,所帶備堂,今姑許遞,何如?上曰,依爲之。鳳漢曰,大提學黃景源,例兼備堂,而文衡則特敎之下,雖已膺命,至於備局則一不仕進,事甚未安,推考警責,使之行公於備局,何如?上曰,依爲之。鳳漢曰,吏曹判書鄭弘淳,都政之後,其欲逡巡者,其心不美矣,而一經大政,輒欲如此,則是豈可繼之道,亦豈不事體之未安乎?牌招察任,何如?上曰,依爲之。以上出擧條上曰,曾經戶判者,誰也?鳳漢曰,李益輔·李昌誼·鄭弘淳也。上曰,鄭弘淳,善爲之矣。鳳漢曰,此人則今之吏判也。上曰,又有可合者耶?鳳漢曰,有前守禦使,好矣。上曰,左右相之意,何如?相福曰,此則小臣之一家,而蓋善守而綜核矣。致仁曰,非徒守法,甚剛明矣。鳳漢曰,此外,又有牢守之人,不久將還朝矣。上曰,誰也?鳳漢曰,前北伯矣。上曰,好矣。吾之相,定矣。上命都憲進前。命臣曰,請還寢定配罪人者斤萬酌處之命,更令王府,嚴鞫得情,夬伸王章。措辭見上上曰,勿煩。命臣曰,請還寢東呂·址淳等還配之命,更令王府,嚴鞫得情。措辭見上上曰,勿煩。命臣曰,資質魯鈍,志氣摧頹,本不合於淸朝耳目之任,故前後恩除,一未承膺,朝者以次對牌出,而亦不敢趨命,惶蹙俟罪之際,更因署經,特敎儼降,辭旨截嚴,臣他不暇顧,章皇出肅,備員署坐,而當初違逋之罪,固自如矣,嚴敎之下,何可以署牌之趨承,有所自恕,而晏然冒居於臺次乎?請命遞斥臣職。上曰,次對·署經,同是國事,當初違牌,雖涉過矣,再牌承命,予則曰是,旣坐臺廳,前席撕捱,事面矛盾,處義不然,勿辭,亦勿退待。以上出擧條上曰,自古臺官撕捱固有之,而到今甚矣。上曰,向者戶判,以各宮王牌事有所奏,故予意則以爲有所弊端,特命勿許矣,於卿等之意,何如?鳳漢曰,此則不然。少無弊於戶曹矣。上曰,頃者前前戶判所奏,予莫知其意,無奈度支拘掣許之,今問相臣,非此也。二處手本,以年限不許,事實若此,此皆故房,一體許施事,分付。出傳敎相福進前曰,臣父今年八十四矣,筋力凡百,日異而月不同。臣身帶重任,故不得如意調護,而連値上候靜攝,不敢言私,只切焦灼之私,今則聖候幾臻康復,不勝慶祝之忱,而亦可爲發口言私之時矣。親老解職,國典所在,見金和澤,常愧其不如矣,且聖明,亦曾許之於故鄭判府事矣。仍涕泣嗚咽曰,臣所欲仰達者多,而哽塞不能陳達。特遞臣見任,是臣千萬之望也。上曰,見其涕泣,令人感動。鳳漢曰,相任,非筋力奔走之職,故臣俄言其不必圖免之意矣。臣亦向有所達。臣意則自上當以次許之矣。致仁曰,左相之乞免,情私固然,而其父筋力尙剛,亦非在鄕,似不可輕處矣。上親書勉副傳敎以賜相福曰,噫,今予夙宵一心,惟在追慕於奉親人,心常欽羡,今日聞卿奏,卿父何人?頃已手諭,八十四歲,可謂稀有,卿豈不若此?特許其請,勉副相職。噫,時原奚間?體予此意,益護卿父。噫,再昨上言中,見八十歲奉親者,心懷難耐,今日見卿陳懇,心尤何抑?須量小子之心。出傳敎相福再拜祗受曰,聖恩罔極,臣復何達?臣雖解免,非離違京闕之人,可以以時承候矣。上曰,右相近無病矣。見其行步,宛然如故相矣。致仁曰,臣忝居保護之任,故雖有病故而不敢言私矣。上命觀柱引內局入侍。提調李昌壽,副提調鄭存謙,醫官方泰輿·李泰遠·許礈·李以楷·金孝儉·鄭允協·慶絢以次進伏訖。上起坐進御湯劑,命醫官診候。泰輿等以次診候訖。僉曰,脈候一向調均而且舒緩矣。命內局先退。上曰,戶·兵判有闕,政事當日爲之。出傳敎上曰,噫,以孝理之意,感其爲親陳懇,左相,旣已手書勉副,大臣置處政事,當日爲之。出傳敎上曰,原任雖在,而今番則新上,可也。卿等知予意乎?鳳漢曰,雖有所掣礙,地望所在,自有其人矣。上曰,吾所云云,此亦人也。上曰,問于右相,亦似如何矣。鳳漢曰,此國事亦何妨乎?致仁曰,至於國事,亦何所妨,而第臣亦有所從當仰達者矣。上曰,吾之相,定矣,此人,自前可爲之人,而尙稽至今矣。鳳漢曰,人望所在,當朝之第一也,而左相亦爲人,堅如鐵矣。上曰,領右相命招,使之卜相。出傳敎上曰,吏判鄭弘淳,牌招察任。出榻敎上命備局退出時,更命承旨入侍。上曰,金尙默傳旨,何事也?師海曰,以未及解由事也。上曰,玉堂闕,出幾窠耶?師海曰,臣未能詳知,而似爲二三窠矣。上命觀柱知入,還奏曰,校理李得一,陳疏許遞,副校理李鎭復陳疏,踏啓字,副修撰尹師國陳疏入啓未下云矣。上曰,儒臣有闕,代李澤遂副校理除授,尹弘烈副修撰除授,牌招察任,校理金尙默,解由勿拘,一體牌招察任。出傳敎諸臣以次退出。
上在慶熙宮。停常參·經筵。
藥房提調李昌壽,副提調鄭存謙啓曰,伏未審夜間,聖體調攝若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。氣則一樣。備員後入侍。
中宮殿·惠嬪宮,藥房口傳問安。答曰,知道。
鄭存謙啓曰,注書呂善德,自鄕上來云,卽爲牌招,何如?傳曰,允。
又啓曰,吏曹判書鄭弘淳,昨日特敎之下,不爲膺命,事甚未安,卽爲牌招察任,何如?傳曰,允。
朴師海啓曰,新除授兵曹判書朴相德,今日不爲出肅,卽爲牌招,傳授命召,何如?傳曰,允。
傳于李性遂曰,內局入侍似遲,坐直承旨與儒臣持警世問答,入侍。
又傳于曰,藥房入侍。
以校理金尙默牌不進罷職傳旨,傳于李性遂曰,只推。何敢若是?更爲牌招催促,夕入侍,入侍。若不承牌,當下敎於權管矣。
傳于邊得讓曰,牌去來,申飭。
傳于李性遂曰,坐直承旨入侍。
又傳于曰,承旨入侍。
傳于邊得讓曰,知人臣分義則如此,而若知金尙默下敎,則豈如是乎?牌招謝恩後,當爲就寢。
吏曹口傳政事,洪相聖爲注書。
李性遂,以禮曹言啓曰,卽接宗廟署所報,則積日雨濕,宗廟西門下南邊內墻一間許,北階上內墻外面一間許,今朝忽然頹圮云。正殿至近之地,有此頹圮之患,不可無慰安之擧,慰安祭,不卜日今二十六日設行,而頹圮處,來七月初七日正殿雨漏處修改時,一體擧行事,竝以分付,何如?傳曰,允。
又以弘文館言啓曰,新除授副校理李宅遂,時在平安道成川地,副修撰尹弘烈,時在京畿楊州地,經筵入番事緊,請斯速乘馹上來事,下諭。傳曰,允。
又以弘文館言啓曰,本館上番校理沈觀之,以御營廳從事官,今日本營坐起時晝仕出去之意,敢啓。傳曰,知道。
邊得讓,以訓鍊都監言啓曰,御前前排軍及吹打手等處,依傳敎施賞之意,敢啓。傳曰,知道。
又以義禁府言啓曰,金尙默,咸鏡道甲山府投畀,今日內倍道押送事,命下矣。以傳敎內辭意,具罪目,依例發遣府羅將,卽爲倍道押送配所之意,敢啓。傳曰,知道。
左議政金致仁箚曰,伏以金甌叶卜,新相光膺,臣旣爲國家喜,繼以臣身之將釋重負爲幸,臣猥以無似,驟叨匪據,居然歲周,而伈伈憒憒,絲毫無補,重以妨賢,每自怵惕,今則公格私義,有不容一刻仍冒者。從兄弟之同在鼎席,仍竝行公,不但在古無此,只以臣家已行例言之,臣之兩堂叔之前後拜相也,臣父輒引義辭遞,顧臣目下處義,唯當遵守先規。伏惟我殿下體下遂物之仁,亦豈不以施於先臣者,施之於臣乎?臣之斷斷一遞,更無可論。伏乞聖明,曲加諒察,亟賜遞解,無使重任,曠日虛縻焉。且臣方帶藥院,此豈臣言病之時,而以臣孱骸脆質,半年憂遑,尙免顚仆者,實亦王靈是藉,而昨日退還之後,重患暑症,頭疼膈煩,達宵叫痛,宛轉床玆,生意都盡,今日問安,末由自力進參,伏枕惶隕,如添一病。玆於巽章之末,兼陳疾痛之呼,亦願天地父母之俯垂矜愍,將臣內局之任,竝許變通,俾得以安意調理焉。答曰,省箚具悉卿懇。今當望八,新拜台席,允叶時望,況卿與右相,俱以三代拜相,是豈偶然?卿之此位,可謂例陞,今當保護,何辭之有?卿須安心勿辭,卽爲謝命。仍傳曰,遣史官傳諭。
丙戌六月二十四日辰時,上御集慶堂。儒臣持警世問答,臺臣同爲入侍時,校理沈觀之,修撰李致中,掌令李之晦,右副承旨邊得讓,假注書金觀柱,記事官洪彦喆·李東郁以次進伏訖。上命承旨書之曰,果有實恙云,都提擧許副,卿須安心調理。上曰,左相處,遣預備翰林傳諭。出榻敎上又命承旨書之曰,左相都提擧許副,代領相爲內局都提擧。上曰,臺臣進前。之晦曰,請還寢定配罪人者斤萬酌處之命,更令王府,嚴鞫得情,快伸王章。措辭見上上曰,勿煩。之晦曰,請還寢東呂·址淳等還配之命,更令王府,嚴鞫得情。措辭見上上曰,勿煩。之晦先退。上曰,李之晦不偶然矣,着實詣臺矣。得讓曰,果然矣。上曰,實注書誰耶?得讓曰,呂善德,今當入來,而以右位未付職之故,撕捱違牌矣。上曰,右位誰也?得讓曰,洪相聖也,而以不能讀批答,被罪矣。上命儒臣及承史,輪讀警世問答。諸臣以次讀訖退出。
丙戌六月二十四日午時,上御集慶堂。藥房入診時,都提調洪鳳漢,提調李昌壽,副提調鄭存謙,假注書金觀柱,記事官洪彦喆·李東郁,醫官方泰輿·許礈·李泰遠·李以楷·鄭允協·慶絢·金孝儉以次進伏訖。鳳漢曰,夜間聖候,若何?上曰,益勝矣。仍起坐進湯劑。昌壽曰,今日則起動之際,顯然輕便,似益勝矣。上曰,僅僅起坐矣。仍命醫官診候。泰輿等以次診候訖。僉曰,脈候左右三部,連有滑體,而一樣調均矣。上命諸醫皆進前。上曰,頃日則雖有痰候,而焦熨後少似差勝,而起坐之節,亦便利矣。近日則左邊脚部,尙有麻木之症矣。泰遠曰,向日洪晟所達蒼茸湯,趁此時試之,似好矣。上曰,予第欲試之,煎入,可也。上顧鳳漢曰,左相有欲遞之意乎?鳳漢曰,昨日次對罷後,退出私次,故臣往見,則以爲多有痛處,似難供職云矣。上曰,前例,若何?鳳漢曰,故相臣趙翼·李時白,以親査之間,五六月行公,其後李濡·金昌集,卽四寸而陳箚,相持數月,不得行公矣,畢竟亦引趙翼·李時白前例行公矣。以當宁事言之,故相臣洪致中·李台佐娚妹間而猶一年行公也。臣昨見新大臣,則以爲四寸則必有相避,兩難行公云矣。上曰,此事處置,誰可爲之耶?鳳漢曰,自上當處分矣。上命承旨書之曰,左相箚批中首陳事,非今言者,故遺漏,領相旣奏,大臣批答體重,原批中以昨於入侍,略有酬酢,而此非謂今者,予何答此焉?十九字添書,更書一通,令前史官傳諭,朝報亦依此更爲頒布。鳳漢曰,右相前後所遭非一,而畢竟簡拔,至於此,臣不勝欽仰矣。上曰,爲國家可用之人而如新右相者,豈可易得乎?鳳漢曰,知臣莫如主,誠如聖敎矣。諸臣以次退出。
丙戌六月二十四日酉時,上御集慶堂。藥房入診時,都提調洪鳳漢,提調李昌壽,副提調鄭存謙,假注書金觀柱,記事官洪彦喆·李東郁,醫官方泰輿·許礈·李泰遠·李以楷·鄭允協·慶絢·金孝儉以次進伏訖。鳳漢曰,午間聖體,若何?上曰,一樣矣。鳳漢曰,水刺,何如?上曰,少進矣。鳳漢曰,蒼茸湯試洗之乎?上曰,試之而愈洗愈暖,似有顯效矣。鳳漢曰,連試之,好矣。上進湯劑訖,命醫診候。泰輿等以次診察曰,脈候一向調緩矣。上曰,俄者少試起坐矣。鳳漢曰,試蒼茸湯後卽進松節茶少許,似好矣。上曰,依。鳳漢曰,近來日熱如此,平時燕居之際,動止凡節,與臨臣等時節,何如耶?上曰,人謂日熱則多午睡,然所謂午睡,豈可長時爲之耶?爲食小物,試爲起坐則髀骨甚覺痛矣,俄者試坐交椅進水刺則少便矣。鳳漢曰,大抵高踞食飮,則順下之道,益勝矣。上曰,頃日郊外擧動時,雖不步往,而其後耳中有聒聒之聲矣。泰遠曰,此是氣昇之症矣。上曰,金尙默,誰之子也?存謙曰,聖采之子也。上曰,金時默,玉堂行公乎?存謙曰,雖爲玉堂,不爲行公矣。內局先退。上命坐直承旨入侍,右副承旨邊得讓進伏訖。上曰,注書出去,金尙默動靜知入。臣觀柱趨出還奏曰,方詣闕下云矣。上曰,更爲出去,承命與否,知入。臣觀柱趨出,更爲還奏曰,今方惶悚。雖詣闕下,而一不陳章,卽爲出肅,於私義,有所不安,故今方治疏云矣。上拍扇勵聲曰,過甚矣。然則許渠陳章乎?實非金道洽之孫也。上命承旨書之曰,金尙默,無他撕捱之端,而特除之下,其敢違牌,已涉無據,而況只推下敎之下,尙無動靜,其涉殊常,問之,來闕外一不陳章,故欲爲陳章云。噫,尙默,亦非聾瞽之人,雖許請由之章,旣有禁令,噫,其君一也,其命亦一也,則爲一尙默,有所低仰,若是以對,尤萬萬無據,亦無臣分。噫,其思其祖,焉敢若此?從時體,不思君不思祖,亦涉無據者,欲一陳章云者,有若譏弄,望八其君,盛暑待臥,渠則揚揚,自爲高致,一自釋褐,驕重特甚。不思君不思祖,雖無尙默,予豈無儒臣?其尤無據者,何等戚臣?此皆由於其君衰耋之致,冞切自恧。雖一刻,不可一任偃便於都下。金尙默,甲山府投畀,倍道押送。得讓讀訖,上曰,予雖衰矣,豈可爲口尙乳臭之尙默所譏弄乎?渠自謂多其者流而爲如此之擧矣,渠雖不爲如此之事,淸城宅,有何所損,而必欲爲此等事,自爲高致乎?予頃見其面,已知其倨慢矣,觀其眸子,人焉廋哉?金道洽則初不如是矣。今方靜攝之中,渠若以一登天陛爲心,則豈敢如此乎?渠今如此,將豈有歸見其祖之面也?曾聞善文矣,若欲陳章,則何不預製以對乎?終日偃臥家中,終不承命,乘暮而來,始欲構疏,豈不過甚乎?此等之習,予欲折之,當使之喫甲山粟飯矣。未知其奉與否,而眞是不忠不孝矣。予初欲除侍從案矣,思其祖先,不忍爲之矣。上曰,宋載經,誰也?得讓曰,宋相琦之從孫也。上曰,然乎?宋相琦,爲人廉雅,故其時皆稱居士矣。仍哽塞曰,昔皇兄,特寄此人以補導之任,若非爲國盡心之人,則皇兄,豈可以托以如此之任乎?命承旨書之曰,儒臣有闕,代前正言宋載經除授,牌招察任。噫,此人,非徒一聞,而以予心氣,未能覺得,今日又聞,特除,其亦晩矣,卽爲牌招入直。上又命承旨書之曰,中官偃便,莫若近日,凡於入侍,見諸臣至于門外然後入侍,事之駭然,莫此爲甚,當該中官,從重推考,此後嚴飭此習。書訖,諸臣以次退出。
丙戌六月二十四日酉時,上御集慶堂。承旨入侍時,右副承旨邊得讓,假注書金觀柱,記事官洪彦喆·李東郁以次進伏訖。上曰,洪相聖,誰家人也?得讓曰,洪啓章之孫也。上曰,相聖罷職乎?對曰,削名侍從案矣。上曰,下注書,誰也?對曰,呂善德也。上曰,善德違牌耶?對曰,以院規之有難違越,牌不進矣。然而向來沈重奎則自上特敎,以其有老親,先右位付職,故不得已行公矣。上曰,洪相聖事,到今思之,還足一笑也。雖累次讀誦之書,猶有掩卷輒忘之道,況彼一時承敎寫去,汗霑漫沈,何以知之乎?其時處分,良覺過矣。上曰,此兩注書入來則代入者,可以當暑好息矣。得讓曰,然矣。上曰,凡事有情,無情則眚也。新進鄕黯,不是異事,其時事體駭然。故雖下敎,伊後問知,事勢固然,欲爲下敎而未果。前注書洪相聖刊名之律,特爲勿施,令該曹卽爲口傳付職,呂善德,此與無端違牌有異,只推,與洪相聖,一體牌招。出傳敎諸臣以次退出。
上在慶熙宮。停常參·經筵。
下直,平山府使李景老,礪山府使申檀,瑞興縣監李坤。
藥房都提調洪鳳漢,提調李昌壽,副提調鄭存謙啓曰,伏未審夜間,聖體調攝若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。差勝後一樣矣。
中宮殿·惠嬪宮,藥房口傳問安。答曰,知道。
鄭存謙啓曰,吏曹判書鄭弘淳,連日違召,尙不膺命,事甚未安,卽爲牌招察任,何如?傳曰,允。
朴師海啓曰,兵曹判書朴相德,昨日違召,今日又不出肅,事甚未安,卽爲牌招,命召傳授,何如?傳曰,允。
李性遂啓曰,卽者,修撰鄭昌順,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
傳于李性遂曰,藥房入侍。
丙戌六月二十五日辰時,上御集慶堂。藥房入診入侍時,都提調洪鳳漢,提調李昌壽,副提調鄭存謙,記事官洪相聖·洪彦喆·李東郁,醫官方泰輿·許礈·李以楷·李泰遠·鄭允協·慶絢·金孝儉·吳道炯以次進伏訖。鳳漢曰,夜間聖候,若何?上曰,一樣差勝矣。進湯劑,診候。醫曰,脈候左右三部,度數調均,連有滑體矣。上曰,衿川倅入來耶?對曰,來矣。上曰,汝邑,何如?吳道炯對曰,十九日雨,誠好雨矣。田畓各穀,皆茁長,有豐登之望矣。鳳漢曰,蒼耳水,今日亦煎入矣。上曰,今日則少試行步,脚力顯勝矣。昌壽曰,比頃日動駕時,何如?上曰,比其時亦勝矣。鳳漢曰,常習扶杖則好矣。上曰,金尙默無據矣。渠亦知其一次爲之,必欲陳章,何不預製待之,而詣闕後始治疏,欲效時俗,寧不痛駭?鳳漢曰,常時忠厚之人而今之如此,誠可怪也。上曰,宋載經,初謂懷德人矣,聞其爲宋相琦之從孫云耶?鳳漢曰,果然矣。藥房先退。命賤臣相聖,出諭承旨及玉堂上下番入侍事。出榻敎相聖承命出召左副承旨朴師海,校理宋載經,修撰鄭昌順進伏,又命相聖出諭詣臺臺臣入侍事。出榻敎相聖承命出召掌令李之晦進伏訖。之晦進前曰,請還寢東呂·址淳等還配之命,更令王府,嚴鞫得情。措辭見上上曰,勿煩。出擧條又啓曰,請還寢定配罪人者斤萬酌處之命,更令王府,嚴鞫得情,快伸王章。措辭見上上曰,勿煩。出擧條之晦先退。上命上番擧顔曰,故判書之從孫云耶?對曰,然矣。上曰,注書誰也?師海對曰,洪相聖矣。上曰,然耶?年幾何?對曰,三十三歲矣。命儒臣·承旨·翰注輪讀警世問答訖,儒臣先退。命承旨讀各道雨澤狀聞訖,諸臣以次退出。
丙戌六月二十五日酉時,上御集慶堂。藥房入診入侍時,都提調洪鳳漢,提調李昌壽,副提調鄭存謙,記事官洪相聖·洪彦喆·李東郁,醫官方泰輿·許礈·李以楷·李泰遠·鄭允協·慶絢·金孝儉·吳道炯以次進伏訖。鳳漢曰,午間聖候調攝,若何?上曰,一樣矣。鳳漢曰,蒼耳水果連爲薰洗乎?上曰,俄者薰洗後少睡矣。鳳漢曰,椒熨之法,亦試之乎?上曰,試之矣。進湯劑後,泰輿等診候曰,脈候一向調均,連有滑體矣。鳳漢曰,明日湯劑,亦依例乎?上曰,依。諸臣以次退出。
上在慶熙宮。停常參·經筵。
仁懿王后忌辰齋戒。
自辰時至午時,日暈。
藥房都提調洪鳳漢,提調李昌壽,副提調鄭存謙啓曰,伏未審夜間,聖體調攝,若何?痰候,何如?寢睡·水刺之節,亦何如?臣等率諸御醫,趁早入診,詳察聖候爲宜矣。臣等不任區區憂慮,敢來問安,竝此仰稟。答曰,知道。差勝後一樣矣。
中宮殿·惠嬪宮,藥房口傳問安。答曰,知道。
邊得讓,以都摠府言啓曰,今日入直內三廳武兼禁軍及軍兵等,當爲中日習射,而國忌齋戒相値,不得爲之之意,敢啓。傳曰,知道。
朴師海啓曰,吏曹判書鄭弘淳,特敎申飭之下,日事違召,尙不膺命,事甚未安,卽爲牌招察任,何如?傳曰,允。
邊得讓啓曰,兵曹判書朴相德,連日違召,事甚未安,卽爲牌招,傳授命召,何如?傳曰,允。
又啓曰,卽伏見北兵使李國賢今春夏等褒貶啓本,則邊將無一人居下,殊無嚴明殿最之意,推考警責,何如?傳曰,允。
朴師海啓曰,禮曹判書金尙喆,漢城判尹沈鏽,除拜後過三日,不爲出肅,依定式推考警責,仍卽牌招察任,何如?傳曰,允。
傳于鄭存謙曰,藥房入侍。
朴師海,以義禁府言啓曰,金尙默甲山投畀之命勿施,特施刊版之典事,命下矣。咸鏡道甲山府投畀罪人金尙默,旣已倍道發配放送事,分付該道道臣之意,敢啓。傳曰,知道。
丙戌六月二十六日辰時,上御集慶堂。藥房入診入侍時,都提調洪鳳漢,提調李昌壽,副提調鄭存謙,記事官洪相聖·洪彦喆·李東郁,醫官方泰輿·許礈·李以楷·李泰遠·鄭允協·慶絢·金孝儉·吳道炯以次進伏訖。鳳漢曰,夜間聖候,若何?上曰,一樣矣。鳳漢曰,蒼耳水燻洗後,何如?上曰,似少愈矣。進湯劑。諸醫診候曰,脈候左右三部,一向調均,連有滑體矣。上曰,痰氣尙有流注處。泰輿曰,似是環頭之痰,猶未消散而然矣。上曰,莃薟丸所進,今爲幾何?以楷曰,幾乎七升矣。上曰,〈欲〉考東坡集論蒼耳卷,儒臣持入。上曰,他承旨及玉堂上下番,持警世問答入侍。出榻敎相聖承命出召同副承旨李命俊,校理宋載經,修撰洪景顔進伏。命讀東坡蒼耳錄至長生說。上大笑曰,此誕語,其止之。存謙曰,左承旨金龜柱有病云矣。上曰,行公久矣,許遞,可也。命書傳敎曰,左承旨許遞,其代,參知尹得孟除授,牌招察任,房順房。出傳敎內局先退。命儒臣·承旨·翰注輪讀警世問答,至下番,上曰,聲音甚熟矣。下番誰也?承旨對曰,洪景顔矣。上笑曰,果然矣。儒臣先退。命讀各道雨澤狀聞。上曰,一天之一日,如是懸殊,極怪。諸臣以次退出。
丙戌六月二十六日酉時,上御集慶堂。藥房入診入侍時,都提調洪鳳漢,提調李昌壽,副提調鄭存謙,記事官洪相聖·洪彦喆·李東郁,醫官方泰輿·許礈·李以楷·李泰遠·鄭允協·慶絢·金孝儉·吳道炯以次進伏訖。鳳漢曰,晩後聖候調攝,若何?上曰,一樣矣。進湯劑後,諸醫診候曰,脈候一向調均矣。命書效歐陽脩秋聲賦興懷御製。上曰,金尙默,與金時默祖母,幾寸間耶?鳳漢曰,從孫矣。上曰,明年九十歲耶?對曰,百歲矣。上曰,見其從孫之遠謫,則人情當如何?對曰,雖與親孫有間,寧不用心乎?昌壽曰,至親之間,必動心矣。存謙曰,衰年,謂必以離別爲難矣。上曰,其家有作宰者耶?鳳漢對曰,尙默之弟,方爲任實倅,而爲人周敏矣,尙默常時亦稱周通忠厚矣。上曰,尙默之母年,幾何?對曰,臣未詳知,而其父辛未生,其母之年,亦似不少矣。上曰,若因此而老人有所用心,則是固予使之然也。故予自然興懷。命書傳敎曰,金尙默事,頃者處分,已諭無據,國無法則已,若有法則非此人誰?初意則雖於甲復甲,不欲輕放,伊後思之,噫,金時默之祖母,若過半年,其將百歲,堂有百歲從祖母,而有此命,渠雖無謂,於予憶古慰今之道,豈無闊狹?思之及此,誠難固執。甲山府投畀之命,特爲勿施,特施刊版之典。出傳敎命賤臣相聖卽爲頒布傳敎,又命知入古甲子。上曰,注書之祖,誰也?存謙曰,洪啓章,爲南行郡守矣,似是故相臣洪瑞鳳之子孫矣。鳳漢曰,是傍孫矣。上曰,與洪景顔不遠乎?對曰,與洪奉朝賀啓禧至親,而似遠於洪景顔矣。上曰,彼翰林洪彦喆之權管,誠曖昧矣。對曰,聞其時以靜攝中,不暇爲日會云矣。上曰,應以爲好事而不爲矣,今見其爲人,誠最善人矣。對曰,然矣。上曰,與注書同姓乎?相聖對曰,然矣。上曰,翰林洪彬,誰也?亦與注書同姓乎?鳳漢對曰,故名賢洪瀚之後孫矣。鳳漢曰,兵判連日違召,陳疏路塞,曹務日多曠,誠可悶矣。上笑曰,何不效金尙默之闕下治疏乎?命書傳敎曰,頃者處分,卽重國體,亦不過申飭,則特敍甄用之後,人臣分義,焉敢以此撕捱,而逐日違牌,無意膺命,其涉過矣。今無兼帶將任,本任,豈可輕,而尤焉敢若此?兵曹判書朴相德,從重推考,更爲牌招察任,其令卽爲膺命。出傳敎命讀北伯敎書訖,諸臣以次退出。
上在慶熙宮。停常參·經筵。
仁懿王后忌辰。
仁穆王后忌辰齋戒。
藥房都提調洪鳳漢,提調李昌壽,副提調鄭存謙啓曰,庚炎轉甚,伏未審夜間,聖體調攝,若何?寢睡·水刺之節,亦何如?臣等率諸御醫,趁早入診,詳察聖候爲宜。中宮殿氣候,何如?惠嬪宮氣候,何如?世孫宮氣候,何如?嬪宮氣候,何如?臣等不任區區憂慮,敢來問安,竝此仰稟。答曰,知道。予與內殿,氣一樣差勝。惠嬪宮·世孫宮氣候,亦一樣矣。
中宮殿·惠嬪宮,藥房口傳問安。答曰,知道。
鄭存謙啓曰,吏曹判書鄭弘淳,連日違召,尙不膺命,事甚未安,卽爲牌招察任,何如?傳曰,允。
傳于李性遂曰,承旨入侍。
朴師海以吏曹言啓曰,明日香祗迎時,通禮不可不備員,左通禮未差之代,口傳擬入之意,敢啓。傳曰,知道。
吏曹口傳政事,以鄭文柱爲左通禮。
傳于朴師海曰,藥房入侍。
傳于李性遂曰,坐直承旨入侍。
又傳于曰,領相入侍。
朴師海,以宗簿寺官員,以都提調意啓曰,今番聖候平復,太廟展謁後,親臨陳賀,寔是國家罕有之慶,八域含生,孰不蹈舞歡抃?獲參盛儀,而身爲宗臣,今番無緣不參者多,事之可駭,莫此爲甚,不可無飭。令宗親府現告,以爲論奏之地,而鶴陵君榯,驪平君㷞,前後大小公會,一不進參,而鶴陵君榯,歲首蒙恩加資後,尙不肅謝,尤極駭然,亦不可置之,爲先罷職,何如?傳曰,允。
朴師海,以觀象官員,以領事提調意啓曰,曆法之精,在於七政,七政之齊,尤重交食,而我國曆書,專倣彼法,故其新修之法,必隨改學得然後,可免差誤。近年以來,未得其書,七政行度,每有相左,分秒日食推法,亦多疑晦段目,而反復究之,終未覺得,一監之憂慮者,久矣。上年節行,本監官員李德星,與同行驛官高瑞雲,往來於欽天監,厚遺面幣,求見西洋人等,竭誠殫慮,一一講究後,新法儀象,考成十二冊及日食算,購得以來,而疑晦之文,推算之法,別爲解釋傳習,諸官各令融會,從今以往,七政有象可驗,交食無疑易解,實爲本監之大幸矣。在前緊要方書覓來監官,每有論賞之例,今此李德星,許多禁祕新法,旣能辛勤購來,又能推解傳習,其爲功勞,尤足嘉尙,不可無激勸之道。且此等文書,若非譯舌之居間通話,則監官,雖欲學得,其勢末由。故曾前監官論賞時,輒又〈有〉譯官竝論之例,今番譯〈官〉高瑞雲,旣有多般周旋之勞,亦當一體酬功矣。李德星,施以加資之賞,高瑞雲,令本院稟處,實合事宜,而係干恩典,上裁,何如?傳曰,依啓。李德星特爲加資,高瑞雲,旣有舊例,一體加資。
又以吏曹言啓曰,今二十七日行穆陵忌辰祭獻官,行副司直李在協·洪述海,實預差啓下矣,俱稱身病,終不入來受香,時刻漸晩,不得已以兵曹參議李宜哲,改付標以入,而李在協·洪述海,本曹請〈推〉之外,他無可施之罰,何以爲之?敢稟。傳曰,竝令該府處之。
邊得讓,以訓鍊都監言啓曰,卽接興化門入直哨官閔愿手本,則去夜三更量,入直軍金克才,以軍號趁未應對,南所部將李迪,決笞四度,而掌務軍劉興道,亦爲提去決笞之際,怒其高聲,掩塞其口,頭髮猝曳,任自敺打云。宿衛入直軍卒,與他自別,軍號不通者,罪其罪固宜,而移怒於掌務軍,作此駭擧,誠爲可痛。當該部將李迪,令該府處之,何如?傳曰,閽雖禁,軍號豈有禁?宜棍以笞,不職莫甚,以此猝曳,曾無所聞,擧措駭悖,不可令該府處之而止,汰去。
傳于朴師海曰,明日待下敎來詣,只入正時,時刻單子,置之。
以玉堂禁推傳旨,以承傳色口傳下敎曰,此傳旨,休紙置之。
左議政金致仁箚曰,伏以臣,昨上短箚,敢陳情病,兪音之降,仰首以俟,迺荷聖慈愍憐,旣寬虧分之罪,特解嘗藥之任,使之安意調理,且惶且感,不省爲喩。第於本職所辭,天聽邈然,至以予何答此爲敎,臣於是,抑鬱悶蹙,不知聖意所在也。顧臣區區微執,自有所受,前輩已然之例,不必遠引,惟是先臣所處於堂從兄之間者,曾有成規,籍曰,外姓,異於同宗,以情以屬,其爲至親則等耳。國有三公,以至親而占其二,與之聯翩於百僚之上,左右於具瞻之地,則其於公法,何如也?私義,何如也?又於四方之聽聞,何如也?如臣無似,忝叨三事,效蔑涓埃,懼積亢滿,雖無目下節拍,其合早自引退久矣。求遞一念,耿耿如結,而特未得間,訖此蹲仍,今當新相登拜,輿望洽然,政以此時,斥去臣,俾彰其已試蔑效之實,勉出新相,任之以扶艱濟危之責,則以此以彼,豈非兩得,之〈而〉斷斷此言,寔出於肝膈,一日虛縻,爲罪冞大。玆敢不避煩瀆之誅,申于靜攝之中,伏乞聖明,俯垂諒察,勿拘虛文,亟賜允許,以幸公私焉。取進止。答曰,省箚具悉卿懇。予已初料,而只答三世稀有之事,其猶默焉,今覽卿箚,乃覺初料則非耗。雖然莫知故事,令政院考奏先卿之事,夕入侍,欲爲賜批,右揆之疏又到,其答詳諭。噫,卿父與右揆之父,事予幾年?雖先拜于卿,右揆其時,難以國事任焉,許其調將,予亦六朔涔涔,此等事,豈意右揆之今登台席,小子之新拜右相?此政如所云莫非命者也。今覽考奏,予亦有量,右相之批旣諭,謝命之前,敦勉而已,予何今諭?卿何若此?卿須安心焉。仍傳曰,遣史官傳諭。
前禮曹判書徐志修疏曰,伏以臣之庸陋,百不猶人,加以癃疾,望絶陳力,春官待罪,猶懼不甚,方思祈免矣,忽於千萬夢寐之外,乃有台司新命,臣惝怳錯愕,五情迷爽,歷屢日而不知所以自處也。夫國之安危,在於置相之得失,其所以愼重,顧如何?臣之本末,亦旣天鑑之所俯燭,而今忽拔之於人望之外,以駭四方之聽,不意聖朝擧錯之乖謬,至於此也。臣姿性昏愚,才識凡淺,闊於事情,疏於世務,只合隨分樗散,未有寸長可取,是豈擬議於此任也哉?況且數年淹病,精爽銷盡,形神朽落,殆無生人貌樣,蓋其官位驟進,涯分已溢而然,今又加之以萬萬不敢當之謬恩,是益促其死期也,縱臣之不足恤,豈不有傷於遂物之仁哉?嗚呼,盛滿之懼,人情所同,而臣之私義,尤有甚於人者。向於館閣之除,猶以三世爲懼,力辭獲免,區區衷情,庶蒙聖諒,矧玆所被,又非館閣之比者乎?苟使臣一分有裨於國事,則何敢自恤其私,而今其職名,萬不近似,徒犯物理之所忌,以爲臣家之災,此臣怵焉驚心,寧欲溘然而無知者也。至若親嫌之應避,在下之當遞,猶以職名去就論耳,反涉猥越,不敢竝陳,惟望體下之恩,生成而曲保之而已。臣自聞命以來,惶怖縮伏,恭俟駁正之論,而已過數日,訖未有聞,情迫勢窘,不得不冒昧自列,言出肝血,伏乞天地父母,憫惻微悃,將臣新授職資,亟行改正,千萬幸甚。答曰,省卿之章,知卿之懇,而噫,今者新拜,允叶時望,屬卿久矣。爲國丹心,可質彼蒼,愷悌醇謹,大小共知,況左揆三世相職,父子事予,卿亦三世拜相,父子繼登,非徒國朝,往牒豈有?況周年之內,左相與卿,其亦誰也?可謂稀有,可謂稀有。且三十九歲,先拜卿父,四十二歲,拜左相之父,于吟望八,昨年今歲,左揆與卿,次第台席,其亦異也。噫,以小子之衰耗,昨拜猶料表,況今拜乎?昔宋仁宗,豈不云王素乎?此猶然也。況卿等之祖,俱是王朝,卿等父子,予皆倚相,亦豈偶然?亦豈偶然?左揆之箚朝到,卿疏夕至,可見卿等之心,豈不諒,而輔相體重,豈可輕先?今若許懇,亦何有拜,前例班班,予何今諭?卿須體小子倚毗之意,顧今日國事之艱,安心勿辭,卽起視事,庸副小子之心,亦以答衆望焉。仍傳曰,遣史官傳諭。
大司憲徐命臣疏曰,伏以臣於日昨嚴旨之下,辭遜無路,逃遁不得,遂敢冒沒趨承,及夫前席之引避也,過矣之批,矛盾之敎,益臣惶蹙不安,而事近煩瀆,跡涉支蔓,不敢爲再避之計,私心恧縮,有不可言,臺體乖損,尤難自恕,惟此一端,已爲臣必遞之義,伏乞聖慈,亟許鐫斥,以整朝綱,不勝幸甚。臣於儒臣處分,竊有區區憂愛之忱,敢此附陳焉。凡臣下有罪,則隨其罪之輕重,而施之罰而已,正如古人所謂可怒在彼,我無與焉者,是聖人處物之道也。矧今聖候纔得少安,餘證尙未快復,調護節宣之方,有倍常時,而因一微細之事,致惱聖心,過費辭氣,臣實憂歎不已也。詩人以不大聲色,贊文王之德,而夫子猶以爲末,引上天之〈載〉無聲無臭,形容不顯之妙,惟臣平日所蘄望於殿下者,不在文王之下,伏望殿下,穆然深思,亟恢天地之量焉。臣無任祈懇之至。答曰,省疏具悉。噫,彼尙默其心,若與今卿之章同,則不思其君,調攝之日,焉敢若此?尤爲無狀者,朝者牌招,夕到闕外,乃尋章紙,敢曰,一欲陳章云,其雖書呈,禁令之下,何承宣捧納乎?豈不知此,而全由於高致,偃蹇之致,焉可不飭?雖然予雖衰矣,幺磨一尙默,何可費氣?此人其誰,尤焉敢若此?甲山投畀,於渠可謂自召,伊後思之,心有矜惻,已下敎矣。雖然近者耳目寥寥之時,所陳一句,予嘗欽誦,而製述者無,能隨事匡輔,其爾嘉尙,心切喜焉。卿勿辭,察任。
修撰鄭昌順疏曰,伏以天佑宗祊,聖體康復,謁廟展禮,臨殿受賀,臣民慶抃,曷有其極?仍伏念臣之自來情地,已難供仕,況玆濫竽之選,尤切循墻之愧,而飭敎荐下,義分是怵,黽勉冒膺,亦已有日,卽於直中,得接家信,則臣之七耋老母,宿患之外,猝患暑癨,吐瀉兼作而食飮全廢,氣息綿綴而轉側須人,藥餌扶護,晷刻爲急,臣方淹直,不得往省,方寸煎灼,末由按住。玆陳懇迫之私,猥犯擅離之罪,伏乞聖明,俯賜矜諒,亟削臣職,以便救護,仍治臣罪,以肅朝綱,千萬幸甚。踏啓字。
丙戌六月二十七日卯時,上御集慶堂。承旨入侍時,同副承旨尹得孟,記事官呂善德·洪彦喆·李東郁以次進伏訖。上命承旨書之曰,此闕此月,諱辰在近,一倍此心。明日崇政殿庭,當香祗迎,以此分付。上命藥房入侍。都提調洪鳳漢,提調李昌壽,副提調鄭存謙,醫官方泰輿·許礈·李以楷·李泰遠·鄭允協·慶絢·吳道炯·金孝儉以次進伏。鳳漢曰,夜間聖體,若何?上曰,一樣矣。寢睡·水刺之節,亦何如?上曰,一樣矣。仍進湯劑,上進御後,命泰輿等診脈,諸醫以次進候,仰對曰,脈候一向調均,連有滑體矣。昌壽曰,臣仰瞻御手擧藥器之際,顯有輕擧之意矣。鳳漢曰,仰觀玉色,顯有勝矣。上曰,卿等,每以爲勝,而予未覺其勝也。命內局先退。上曰,旣命香祗迎,噫,常時事體猶重,況六朔後親行乎?獻官以一品中啓下,大祝以今日入直儒臣塡差。出傳敎上命都提調更爲入侍。洪鳳漢進伏,上曰,左相箚語求免,如是懇切,其將何以處之乎?鳳漢曰,僚相之間,以相避間俱爲行公,多有前例,而左相之乞免,雖如是懇切,而遽難許副。且新卜之相,旣出與望所在,則亦不可許免。臣不敢彼此於兩間,惟在上裁之如何矣。上曰,箚意甚深切,而位則在上,年則在下,誠難處矣。考出日記,僚相間相避行公前例,夕入診,持入,可也。上命儒臣上下番入侍,校理宋載經,修撰洪景顔,持警世問答進伏。命載經讀之,又命景顔·得孟·善德·彦喆·東郁以次輪讀之。諸臣以次退出。
丙戌六月二十七日酉時,上御集慶堂。藥房入診入侍時,都提調洪鳳漢,提調李昌壽,副提調鄭存謙,記事官洪相聖·洪彦喆·李東郁,醫官方泰輿·許礈·李以楷·李泰遠·鄭允協·慶絢·金孝儉·吳道炯以次進伏訖。鳳漢曰,晩來聖候調攝,若何?上曰,一樣差勝矣。進湯劑後,諸醫診候曰,一樣調均,連有滑體矣。存謙曰,日記果爲考出,而書來矣。上曰,己巳年其時陳箚,亦如今左相之箚乎?鳳漢曰,然矣。上曰,三世拜相,古亦有之乎?對曰,自古無之,而左相家始有之,右相家亦然矣。上曰,右相,上下人望久屬,亦果然愷悌矣。上曰,左相之父,初則行公乎?對曰,初不行公矣。鳳漢曰,柳光翼,聞有老母,情勢可矜矣。上曰,頃者處分,不過飭勵,今聞相臣所奏,其涉矜惻。前都事柳光翼放送事,分付。出傳敎鳳漢曰,李逸濟,已爲蒙放,而李明運未放,合有分揀之道矣。上曰,不可事同而飭異,今聞相臣所奏,同是充軍,而李逸濟已放,李明運未放云,一體放送事,分付。出傳敎上曰,凡放·未放·徒三年,卽例放者,而修啓擧行之時,不無稽滯之弊,故今番依頃日例,令該曹先命放送,而其中未及名登徒流案,不爲放送,則非予特敎之意,分付諸道,不待放未放修啓,一體卽爲放送事,分付。諸葛,豈不云俱爲一體乎?此猶若此。渠雖中官,在於赦令之後,故不登於放未放,尙在徒流案,李獻慶旣不配,則中官尙在徒配,其雖咫尺,處分矛盾,金應曄放送事,分付。出傳敎諸臣以次退出。
丙戌六月二十七日戌時,上御集慶堂。坐直承旨入侍時,右承旨朴師海,記事官呂善德·洪彦喆·李東郁以次進伏訖。上命承旨讀大司憲徐命臣疏曰,彼都憲,頗强矣。命書批答。上曰,玉堂番次下敎之後,儒臣濟濟,則目今其君調攝之中,焉敢若此?舊錄之不直,在於法典乎?俱涉駭然,不可循例禁推而止,竝施不施之典。出傳敎上曰,玉堂闕員,幾人乎?師海曰,今有多窠矣。上曰,今聞副修撰李致中之不直云,事同而飭異,一體施以不施之典,儒臣有闕,代徐有良校理除授,尹師國·徐有元副校理除授,李晉圭副修撰除授,一體牌招入直,玉堂呈辭紛紜,此後嚴飭勿捧。出傳敎上曰,儒臣有闕,代前修撰兪彦鎬除授,其若在京,牌招察任。出傳敎諸臣以次退出。
上在慶熙宮。停常參·經筵。
仁穆王后忌辰。
宣懿王后忌辰齋戒。
午時未時,日暈。
夜一更,流星出天市垣居肆星下,入坤方天際,狀如掌,尾長二三尺許,色白。
香祗迎罷後,政院·玉堂·藥房口傳問安。答曰,知道。
藥房都提調洪鳳漢,提調李昌壽,副提調鄭存謙啓曰,伏未審夜間,聖體調攝若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。當下敎于入侍。
中宮殿·惠嬪宮,藥房口傳問安。答曰,知道。
鄭存謙啓曰,吏曹判書鄭弘淳,連日違召,終不膺命,事甚未安,卽爲牌招察任,何如?傳曰,允。
傳于朴師海曰,藥房入侍。
又傳于曰,明日次對,來初二日爲之。
丙戌六月二十八日卯時,上御崇政殿月臺。香祗迎入侍時,行都承旨鄭存謙,左承旨李性遂,右承旨朴師海,左副承旨邊得讓,右副承旨李命俊,同副承旨尹得孟,記事官洪相聖·呂善德·洪彦喆·李東郁以次侍立。上具翼善冠·黑月領袍,乘輿出資政門,仍詣月臺香祗迎後,上曰,堂下侍衛,不卽退立,推考,可也。出擧條上曰,贊儀當唱而不唱,推考,可也。出擧條上還御崇政殿內,都提調洪鳳漢,提調李昌壽,副提調鄭存謙進伏曰,夜間聖體,若何?上曰,一樣矣。寢睡·水刺之節,亦何如?上曰,亦一樣矣。鳳漢曰,今者,仰瞻聖上行步之節,顯有差勝矣。上曰,予未之信也。命諸醫診脈。方泰輿等,診脈以奏曰,左右三部調均,而有滑體矣。鳳漢曰,蒼耳水連爲洗之乎?上曰,雖洗之而別無顯效矣。上曰,禮房承旨馳詣懿陵,奉審以來。出榻敎上命入直炮手各道中一人,詳聞諸道雨澤及農形。上謂副摠管李燮元曰,卿以何事陞資乎?鳳漢對曰,前後陞,皆以文藝爲之矣。此人以四六,名於世矣。上命書御製記懷詩,承宣書畢,命編次人趙明鼎讀之。上還入大內,諸臣退出。
丙戌六月二十八日酉時,上御集慶堂。藥房入診入侍時,都提調洪鳳漢,提調李昌壽,副提調鄭存謙,記事官洪相聖·洪彦喆·李東郁,醫官方泰輿·許礈·李以楷·李泰遠·鄭允協·慶絢·金孝儉·吳道炯以次進伏訖。鳳漢曰,午間聖體調攝,若何?上曰,一樣矣。鳳漢曰,午水刺進御乎?上曰,少進矣。鳳漢曰,蒼耳水連爲燻洗乎?上曰,試之矣。進湯劑後,諸醫診候曰,脈候左右三部,度數調均,連好滑體矣。鳳漢曰,明日湯劑依例乎?上曰,依。卽命諸臣退出。
上在慶熙宮。停常參·經筵。
宣懿王后忌辰。
自午時未時,日暈。
沃川郡守李顯喆,海美縣監田翊顯,鴻山縣監李敬倫,安峽縣監韓尙默,狼川縣監任纘周,瑞山郡守尹得逵,義興縣監鄭義達,連山縣監朴通源,仁同府使沈明希,機張縣監朴尙淳,豐基郡守元啓英,鐵山府使李義錫,泰川縣監申益彬,德川郡守李樸,居昌府使洪龍鎭,萬頃縣監李禧謙,順興府使崔朝岳,安陰縣監洪緯漢。
藥房都提調洪鳳漢,提調李昌壽,副提調鄭存謙啓曰,伏未審夜間,聖體調攝若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。差勝後一樣矣。
中宮殿·惠嬪宮,藥房口傳問安。答曰,知道。
邊得讓,以都摠府言啓曰,今日入直內三廳武兼禁軍及軍兵等,當爲中日習射,而國忌相値,不得爲之之意,敢啓。傳曰,知道。
鄭存謙啓曰,吏曹判書鄭弘淳,日事違召,尙不膺命,事甚未安,卽爲牌招察任,何如?傳曰,允。
又以吏曹言啓曰,今此宗廟·永寧殿·徽永殿秋享大祭獻官·薦俎官,當爲塡差,而老病公故外,實無推移之道,刑官通融塡差之意,敢啓。傳曰,允。
李性遂啓曰,新除授都承旨金鍾正,時在京畿廣州地,斯速乘馹上來事,下諭,何如?傳曰,允。
傳于李性遂曰,藥房入侍。
以承傳色口傳下敎曰,初九日將爲之,不可知,來日皆爲之,明日香祗迎皆爲之。
傳于朴師海曰,時刻單子置之,待下敎來詣,只入正時。
朴師海啓曰,明日次對,兩司長官,當爲進參,大司憲徐命臣,待開門牌招,諫院無進參之員,在外外未肅拜人竝,一體牌招,以爲推移入侍之地,何如?傳曰,允。
丙戌六月二十九日辰時,上御集慶堂。藥房入診入侍時,都提調洪鳳漢,提調李昌壽,副提調鄭存謙,記事官洪相聖·洪彦喆·李東郁,醫官方泰輿·許礈·李以楷·李泰遠·鄭允協·慶絢·金孝儉·吳道炯以次進伏訖。鳳漢曰,夜間聖體調攝,若何?上曰,一樣差勝矣。鳳漢曰,寢睡·水刺之節,亦何如?上曰,亦一樣矣。上曰,莃薟丸,已盡服矣。鳳漢曰,當更製進矣。進湯劑後,諸醫診候曰,脈候調均,連好〈有〉滑體矣。上曰,長在靜攝,莫知日字,窓曙以爲朝,日昏以爲夜,故次對下敎,以大爲小,錯料下敎,此亦衰耗之一事。明日次對,依例爲之,前下敎,置之。出傳敎上曰,守令未下直多耶?鳳漢曰,連有國忌,故尙未下直云矣。上曰,此時守令,豈可稽滯?若有夫馬已來處,雖今日,其令辭朝。出傳敎上曰,承旨·儒臣持警世問答入侍。出榻敎相聖承命出召,承旨朴師海,儒臣徐有良·洪景顔進伏,內局先退。上曰,都承旨許遞,代行司直金鍾正除授,牌招察任,房順房。三院副提調例兼。出傳敎命儒臣仰瞻天顔,徐有良曰,臣逖違之餘,今旣登筵,仰瞻玉色,無異常時,不勝抃幸。洪景顔曰,玉色敷腴,顯勝於平日矣。命儒臣·承旨·翰注,輪讀警世問答訖。上曰,今日辭朝守令,夕入診,同爲入侍。出榻敎諸臣以次退出。
丙戌六月二十九日酉時,上御集慶堂。藥房入診入侍時,都提調洪鳳漢,提調李昌壽,左承旨李性遂,記事官洪相聖·洪彦喆·李東郁,醫官方泰輿·許礈·李以楷·李泰遠·鄭允協·慶絢·金孝儉·吳道炯,鐵山府使李義錫,仁同府使沈命希,居平府使洪龍鎭,順興府使崔宗岳,沃川郡守李顯喆,瑞山郡守尹得逵,德川郡守李樸,豐基郡守元啓英,萬頃縣令李喜謙,鴻山縣監李敬倫,海美縣監田翊顯,安峽縣監韓尙默,連山縣監朴通源,義興縣監鄭義達,狼川縣監任贊周,泰川縣監申益彬,安陰縣監洪緯漢,機張縣監朴尙淳以次進伏訖。鳳漢曰,午間日氣蒸熱,聖候,若何?上曰,一樣矣。鳳漢曰,午水刺,亦進御乎?上曰,已進御矣。進湯劑後,諸醫診候曰,脈候一樣調均矣。上曰,都承旨入來耶?鳳漢曰,參賀班而方往廣州未還云矣。上曰,廣州近耶?對曰,似不甚近矣。上曰,諸守令進前。至泰川申益彬,上曰,汝勉力爲之。至義興鄭義達,上曰,頃有所下敎,須勉力爲之。鳳漢曰,將母而往,得以官供,好矣。至鴻山李敬倫,上曰,以大臣之子出宰,必善爲之。曾爲童蒙敎官乎?鳳漢曰,然矣。上曰,此人極精,必善爲矣。至安峽韓相默,鳳漢曰,此是淸川府院之孫也。上曰,然乎?諸守令,皆下詢職姓名,宣諭後命先退。鳳漢曰,頃者上黨府院君子孫,調用有敎,而以其家舊譜有疑似之端,銓曹不爲檢擬矣。上曰,其奉祀孫,誰耶?對曰,韓榮祖矣。上曰,噫,上黨府院君韓明澮,國初名稱之勳戚,而其後零替,故奉祀孫調用事,下敎,今聞領相所奏,本事旣已脫空,其奉祀孫韓榮祖,待窠懸註調用事,分付該曹。出傳敎上曰,此時守令,不可稽滯之意,旣已下敎,而守令多窠,未有若今番。故分二次辭朝之後,尙有在京者云,其在國體,不可曲循。排日未下直守令·邊將·察訪,皆令明朝辭朝,香祗迎入侍。出傳敎上曰,守令申飭,況道帥臣乎?甘霈雖下,民事何敢忽焉?未辭朝道臣·帥臣,皆令明朝辭朝。出傳敎上曰,敎文尙未製進,故爲遲滯,可憎矣。鳳漢曰,守禦使敎文,尙未製進矣。上曰,凡敎書製進稽滯,莫若近日,敎書未製進,知製敎,一倂從重推考,其令今日內,一體製進。製述官啓下,亦涉稽滯,當該藝文館翰林,亦爲推考。出傳敎上曰,此時都承旨在外云,許遞,其代,副摠管李燮元除授,牌招察任,房順房,三院副提調例兼。出傳敎上曰,莫非數也。金鍾正在外,故予又此除授矣。諸臣以次退出。
上在慶熙宮。停常參·經筵。
下直,玉果縣監崔範興,保寧縣監趙世選,寧越府使鄭述祚,新寧縣監李克敬,豐川府使洪晟,河陽縣監李憲洛,定州牧使李邦曄,山陰縣監李潚,淸城僉使洪禹範,植松萬戶朴世禧,蝟島僉使李東彪,木浦萬戶李枝盛,許沙僉使金重宅,高嶺僉使李堦,新智島萬戶崔龜瑞,椒島僉使羅星七,鎭海縣監高碩謙。
藥房都提調臣洪鳳漢,提調臣李昌壽,副提調臣李燮元啓曰,伏未審夜間,聖體調攝若何,痰候,如何?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。入侍時,當下敎矣。中宮殿·惠嬪宮口傳問安。答曰,知道。
備忘記,今下弓矢,淸城僉使洪禹範,植松萬戶朴在禧,高嶺僉使李堦處給送。
香祗迎罷後,政院·玉堂·藥房口傳問安。答曰,知道。
李燮元啓曰,左承旨李性遂,左副承旨邊得讓,右副承旨李命俊,同副承旨尹得孟,因正言尹光禮上疏,皆已出去,只有齋宿承旨朴師海,今日香祗迎時,無以備員,竝卽牌招,何如?傳曰,允。
傳于任㻐曰,大臣·備局堂上引見。
李燮元啓曰,吏曹判書鄭弘淳,日事違召,尙不膺命,事體極爲未安,卽爲牌招察任,何如?傳曰,允。
傳于邊得讓曰,注書一員,待令於延和門。又傳于曰,宣傳官一員待令。
朴師海,以弘文館言啓曰,新除授修撰兪彦鎬,時在京畿安城地,副修撰李晉圭,時在楊州地,經筵入番事緊,請竝斯速乘馹上來事,下諭。傳曰,允。
李命俊,以弘文館言啓曰,本館下番修撰洪景顔,謂有情勢,陳疏徑出,下番將未免闕直,事甚未安,修撰洪景顔,卽爲牌招入直,何如?傳曰,允。
尹得孟啓曰,卽者,修撰洪景顔,謂有情勢,陳疏徑出,原疏纔已退却矣,所當直捧禁推傳旨,而此與無端徑出有異,推考警責,何如?傳曰,允。
以承傳色口傳下敎曰,傳命宣傳官,顧護此輩,進傳而來,令騎曹決棍五度。
以承傳色口傳下敎曰,都承旨年老而强,雖可尙,此時副提調有體下之道,許遞,兵曹參判尹得雨除授,三院副提調例兼,房順房,牌招察任,兵曹參判有闕,代李燮元除授。
以承傳色口傳下敎曰,此時巡檢之際,宜戒嚴而衛將金世濟,着冠帶,禁衛哨官朴守澤,脫軍服,事之駭然,再明日令禁衛營決棍。
以承傳色下敎曰,戊申以後,其君猶着袴而臥,達夜酬應之時,中官脫袴而宿,近來中官,放恣無忌,莫此爲甚,令該府處之,過三日後,以制書有違律勘處。
邊得讓,以兵曹言啓曰,以承傳色口傳下敎曰,傳命宣傳官,顧護此輩,進傳而來,令該曹決棍五度事命下矣。依傳敎,傳命宣傳官白師誾,決棍五度之意,敢啓。傳曰,知道。
李命俊,以漢城府言啓曰,傳曰,以孝理之意,頃者雖參酌,身爲庶民,焉敢處於南門咫尺之地?若此之故,稱士之名,感於章奏,分付該部,李廷燮,今日內逐之鄕里事,命下矣。庶民罪人李廷燮,分付該府,卽爲逐之鄕里之意,敢啓。傳曰,知道。又以刑曹言啓曰,諫院牌去來書吏外,一倂嚴加捉囚事,命下矣。本院書吏十九人內,書吏林福太,前已受由下鄕,牌去來書吏鄭觀亨·文益柱兩人外,其餘書吏金繼齡·馬夏星·具夏瑞·鄭敏維·具殷瑞·廉信榮·李春馥·李東白·劉繼朴·高必大·安壽億·鄭鉀·朴茂成·徐胤亨·李東培·朴忠仁等十六人段,依傳敎竝加嚴囚之意,敢啓。傳曰,知道。
又以義禁府言啓曰,京畿廣州府良才驛徒配罪人金興燁,忠淸道槐山縣投畀罪人柳光翼,咸鏡道鍾城府充軍罪人李明運等放送,承傳啓下矣。竝放送事,分付於各該道臣之意,敢啓。傳曰,知道。
又以義禁府言啓曰,前正言尹光禮,墨山島定配,當日押送,前獻納洪檢,機張縣定配,到配日字,令道臣狀聞事,命下矣。以傳敎內辭意,具罪目,依例發遣府羅將,卽爲押送于各其配所之意,敢啓。傳曰,知道。
又以義禁府言啓曰,前司諫李壽勛,三水府投畀,當日押送,到押日字,令道臣狀聞事,命下矣。以傳敎內辭意,具罪目,依例發遣府羅將,當日內卽爲押送配所之意,敢啓。傳曰,知道。
有政。吏批,判書趙明鼎,牌不進,參判韓光會進,參議李瀰牌不進,左副承旨李明俊進。啓曰,判書趙明鼎,參議李瀰,竝牌招不進,小臣獨政未安,何以爲之?敢稟。傳曰,仍爲之。又啓曰,議政府左議政金致仁許副事,命下矣。當爲處置,而本曹無相當窠,依例送西之意,敢啓。傳曰,知道。以李憲默爲司諫,鄭文柱爲掌令,李澤遂爲獻納,李命勳爲正言,鄭昌聖爲副應敎,洪述海爲兵曹參知,金陽澤爲判尹,南泰齊爲判義禁,趙明鼎爲奉常提調,朴相德爲軍器提調,金敬泰爲說書,左議政,尹東度,承文都提調單,尹東度,黃海監司,李潭,安東府使金華鎭仍任事,承傳。
兵批,判書朴相德,參判尹得雨病,參議李宜哲入直進,參知洪述海未肅拜,右副承旨李命俊進。啓曰,前左議政金致仁送西事,命下矣。領中樞今方有闕,判中樞金相福,依例從座目陞付,其代,金致仁判中樞下批之意,敢啓。傳曰,知道。領府事單,金相福,判府事單,金致仁,副司直,鄭存謙·李在協·金龜柱·朴師訥·任㻐·李仁培·洪述海·李澤遂·尹弘烈·洪龍漢,副司果,鄭昌順·金魯淳·趙在翰。
邊得讓,以兵曹言啓曰,新除授淸州營將趙嶸,以前任德川郡守,未赴任竝罷黜矣。所授加資,依例還收之意,敢啓。傳曰,知道。
敎黃海監司李潭書。王若曰,方岳佩屛翰之權,愼厥掄簡,海甸重鎖鑰之寄,責以按廉。纔超二品卿月之班,旋畀一路觀風之任,惟卿名門趾美,藝苑蜚英,器量恢乎有餘,邊幅不飾,材具沛然無滯,履屐皆當。瀛署銀臺,幾彈其論思出納之責,灣符銓席,尤驗其撫禦激揚之譽,而厥績彌著歷庸,肆予褒曰有氣力,久欲藩柄之一試,妙簡在心,亦粵廟剡之屢推,僉擧交口。眷彼海集之管轄,最我邦畿之門庭。環濱岳二十三州,厥貢則魚鹽銅鐵,控闕塞數千餘里,其勢若唇齒輔車。星行歲織於燕軺,帑藏易竭,風信日警於唐舶,防堡多虞。嗟藩維要在得人,矧盤錯可以別器。玆授卿以黃海道觀察使兼兵馬水軍節度使巡察使海州牧使,卿其愼乃職事,欽玆寵章。蔀屋察眉,豈但爲苞桑之遠戒?石潭訪躅,庶幾挽絃歌之遺風。自餘稟裁,厥有典憲。於戲,惟廉可以律貪墨,惟公可以核課庸。有聳觀聽,爭稱黑頭之達節,大明黜陟,毋懈赤心之報君。故玆敎示,想宜知悉。知製敎臣李仁培製進
司諫院正言臣尹光禮疏曰,伏以上天默佑,聖候康復,連行展禮,亟擧賀儀,繼以甘霈知時,夙駕省農,慶溢區域,喜騰臣民,於休萬年,攢祝曷極?仍伏念臣,姿魯識短,百不猶人之狀,曾廁簪筆,天鑑已悉俯燭矣。循例陞序,猥至通顯,薇垣新除,忽降於退伏鄕廬之日,臣聞命惶愧,無地自容。量己顧職,承膺無路,而恩召遠辱,不敢息偃,來伏旅次,控章自列。伏乞聖慈,特垂矜察,亟命鐫削,且治臣違傲之罪,以重公器,以肅朝綱,不勝萬幸。臣固不敢以言地自居,而事在目下,義難終默,請忘僭越而略陳之。向日臺臣之旣停旋避,固已顚錯,而乃以是,威怒荐加,迫詰言根,實非所以施於臺閣者,而名以爲士者,渠雖無狀,半夜庭鞫,聽聞驚惑,是豈昭代之美事,而臣愚死罪,竊恐有欠於貽燕之謨也。顧今邦慶无疆,曠絶前牒,凡在飾喜之道,宜侈推實之典,而近者恩數浸廣,濫資或繁,名器輕而官方紊,臣竊爲聖朝惜之。往事雖已難近,來者尙可存戒,伏願聖明,竝加留神,勿以人廢言,區區千萬之望。答曰,省疏具悉。嗚呼,尙今支撑,寔蒼蒼陟降眷顧,吁嗟否德,何以期此?噫,浮嘵,卽亡國之根抵,旣奏於何,而陋矣獻慶,咫尺前席,遲囑自露,素不曰問,況身爲布衣,干與國政,指揮臺臣,此三百年所無之事。國之八刑,造言亂言,一人兼焉,國無法則已,乃敢爲此等無狀浮囂之言,以曾經翰林,若是營獲?昔之董狐,朝者恩之,今日光禮,一何野民?可謂無臣分矣。至於朝鮮一庶民,且名除靑衿錄者,敢曰以士,此眼無國也,是則從當處分,而噫,予雖衰矣,裕昆之道,敢忽?廷燮,其雖無狀,所奏亦重,直爲處分,可也。獻慶供辭旣已吐實,渠之口招,亦已遲晩,則不捧招而直爲刑訊,予自悔焉,而其時職在耳目,無一人匡救者,是誰之過?寔予恒日不能導率之致。爾若陳章,何不謂此?欲爲獲庶人,敢稱士人乎?嗚呼,六朔沈綿之中,豈有陽世間意,而萬萬夢想之外,僅成叢之行禮,寔予望外,志喜之典,非爲予也,亦非爲臣。雖然一朔之內,賞典聯翩,事雖不獲已,恐或太康,猶尙澟然。今爾今章,於本事,雖不顧所重,無隱之心,予庸嘉之。目下當之之君心猶若此,遠外踈逖之臣,不諒曰異。雖然以庶民謂士,決難例批,辭職,爲先,依施焉。
丙戌六月三十日卯時,上御崇政殿月臺。香祗迎入侍時,行都承旨李燮元,右承旨朴師海,記事官洪相聖·呂善德·洪彦喆·李東郁,以次侍立。上具翼善冠·黑團領袍,乘輿出資政門,仍詣月臺,命師海讀祭報府。香祗迎後,師海進前曰,臣亦臺疏中當嫌之人,而傳香體重,不得已入參,而今已禮成,玆敢退出矣。上曰,得體矣,上仍御殿內。藥房都提調洪鳳漢,提調李昌壽,副提調李燮元進伏。鳳漢曰,夜間聖體若何?上曰,一樣矣。進湯劑,命診候。醫官方泰輿入診後退伏曰,脈候一向調均,而有滑體矣,諸醫官以次入診訖。鳳漢曰,臣仰覩聖上乘輿時,顯有差勝之節,而今日親行香祗迎,少展孝思,聖心亦因此益勝矣。上曰,諸承旨因何事不參耶?鳳漢曰,以臺臣尹光禮疏語中濫資句語,不得入來,而非徒諸承旨,海伯及安東,皆以下直入來,而亦爲新資,引嫌出去云矣。上命入光禮疏讀之,上曰,頭辭何不及陟降,而獨言蒼天乎?上笑曰,諸新資竝沙汰矣,此是短少者耶?其人頗强矣,命書批答。上命書傳敎曰,此非撕捱者,而一時廉隅,不可不顧,諸承宣一倂許遞。勅已行,以獻官禁推者,爲先放送,司直洪述海·李仁培·李在協,前參知任㻐,行司直朴師訥,承旨除授,卽爲牌招察任,房順房。又命書傳敎曰,噫,重宰不然,況大官乎?鼎席不備,羈縻大官,豈曰國體?且有所思,其欲面諭次對,卿入侍後,不以爲之,卿須安心勿辭,卽爲偕入,聽我面諭事。遣史官傳諭,左相仍與偕來。上曰,承旨旣已許遞,道臣·守令之新資之人,當以爲如何?鳳漢曰,此兩人則條件異矣,雖非加資,亦可爲此官矣。上曰,事旣一體,則義難行公矣。命書傳敎曰,諸承旨旣已伸廉隅,不可異焉,黃海監司李瀰,安東府使金華鎭許遞,其代,政官牌招開政。上曰,諸下直守令·邊將·察訪,使之入侍。鐵山府使李義錫,仁同府使沈命希,居昌府使洪龍鎭,順興府使崔朝岳,三水府使申大儁,穩城府使李奎章,豐川府使洪晟,寧越府使鄭述祚,定州牧使李邦曄,山陰縣監李潚,玉果縣監崔範興,保寧縣監趙世選,新寧縣監李克敬,河陽縣監李憲洛,鎭海縣監高碩謙,沃川郡守李顯喆,瑞山郡守尹得逵,德川郡守李樸,豐基郡守元啓英,萬頃縣令李喜謙,鴻山縣監李敬倫,海美縣監田翊顯,連山縣監朴道源,機張縣監朴尙淳,義興縣監鄭義達,狼川縣監任贊周,泰川縣監申益彬,安陰縣監洪緯漢,慶尙左水使李邦一,高嶺僉使李堦,椒島僉使羅星七,蝟島僉使李東彪,許沙僉使金重宅,淸城僉使洪禹範,木浦萬戶李枝盛,薪智島萬戶崔龜瑞,植松萬戶朴世禧,大同察訪李心海,黃山察訪韓鏶,靑丹察訪趙雲選,保安察訪李光鉉,魚川察訪李贇,景陽察訪鄭必忠,利仁察訪趙泰佐以次進伏。上各問其職姓名,命承旨讀宣諭後,使之退出。上曰,濟州牧使安杓,申飭發送,次對,同爲入侍。出榻敎上曰,尹光禮疏事,尹判府其不知之乎?鳳漢曰,實不知之矣。上命書傳敎曰,所奏旣重,爲今日靑邱之臣者,朝鮮不亡之前,於此孰敢背君命?身爲臺臣,無狀庶民廷燮,敢稱以士,此眼無君眼無國,此不嚴懲,何以樹紀綱?宜施同律,而不足深非,前正言尹光禮,永刊仕版,使一國大小臣民,知國法之若泰山喬岳焉。上入大內,諸臣退出。
丙戌六月三十日申時,上御集慶堂。大臣·備局堂上·濟州牧使同爲入侍時,領議政洪鳳漢,左議政金致仁,行左參贊李昌誼,判敦寧洪象漢,禮曹判書金尙喆,兵曹判書朴相德,行副司直韓光會,掌令李之晦,校理徐有良,左副承旨任㻐,記事官呂善德,事變假注書愼仁明,記事官洪彦喆·李東郁,濟州牧使安杓以次進伏訖。上曰,尹光禮在鄕耶?在京耶?致仁對曰,居在尼山而上京屬耳。上命原任大臣入侍,領府事尹東度,判府事金相福以次進伏。鳳漢請進湯劑,上曰,少置之,可也。上曰,兩司誰入來耶?㻐曰,諫院則行公人皆違牌,憲府則掌令李之晦入來矣。上曰,諫院違牌人,一倂只推,牌招入侍。出傳敎鳳漢問候,上曰,尹光禮不爲處分之前,不爲問候,可也。命書傳敎曰,其批旣諭,一段予心,可質彼蒼,豈可以此?復何他言,而噫,靜而思之,只望蒼梧,良欲溘然。章頭句語,先曰非矣,此初無有心而然也,旣諭,故循例賜批,回而靜思,今受付托,已陟降之賜。今受乍動,亦陟降之賜,雖人事言之,必也竝稱,而以分義言之,何必不擧?此豈光禮,寔予不孝,寔予不孝。思之若此,以廷燮處分,緦小功之察,況昔年溫井動駕時,爲隨駕承旨請推,皆允臺啓,其時皆行公,噫,雖不若禮,望外伸禮,豈無仰體感祝之意?恐或過矣,而所重在焉,故有此敎,而左右通禮,各擧一人,意亦愼賞,光禮此若,玆其不稱擧。今日殿庭祗迎,於予終條理,今當行禮,有此駭擧,吁嗟,望八其君,只率一承宣而殿座。噫,六朔苟且之餘,禮亦苟且,欲望東郊,心已墜矣,又瞻西郊,良欲溘然,此則其亦第二件事。覽句語之無狀,其若服湯調治,此不孝,其亦不肖。諸臣,雖字句間,抉摘撕捱,況大者乎?無異李義淵·金時粲,覽此而其若泯默乎,何顔拜陟降,此則予志固定,況其臣賜批之後,一倂牌招,其何若此而過爲曲循?今朝處分,況其雖乍遞,廉隅已伸,況本事亦非若此者乎?今日許遞五承旨·一道伯·一守令,竝勿遞仍任。今無酬酢之意,渠雖不稱,其於國事紀綱爲陟降,何敢闕焉?一倂牌招,卽爲察任,道臣·守令,當日辭朝。吏曹三堂上,今日違牌,俱涉無據,一倂罷職。又命書傳敎曰,秋判趙明鼎,吏曹判書除授,行司直韓光會,參判除授,司直李瀰,參議除授,今當拜相,又當處置,牌招開政。秋判有闕代,今有下敎,國事修擧而後守予心,沈滯可惜,行司直李思觀除授,牌招察任。又書傳敎曰,左相旣已許遞,此時三公,豈可不備?領府事尹東度拜相。上曰,諫院牌去來申飭,勿爲呼望。出榻敎鳳漢請進湯劑,上曰,光禮尙未處分,而予何進湯劑?置之,可也。又書傳敎曰,以孝理之意,頃者雖參酌,身爲庶民,焉敢處於南門咫尺之地?若此之故,稱士之名,載於章奏,分付該部,李廷燮,逐送鄕里。上曰,南所衛將,假承差下,其令入侍。上曰,仍任五承旨,牌去來連爲催促。上曰,都承旨留在院中耶?㻐對曰,都承旨李燮元,尙在院中矣。上曰,入侍。燮元進伏,上曰,前承旨任㻐退出矣,㻐卽爲退出。上曰,假承旨入侍則置之。上又厲聲曰,諫臣其不入來耶?命書傳敎曰,今日人臣分義,豈敢若此?諫院去來書吏外,一倂嚴加捉囚。又命書傳敎〈曰〉,今日牌招,猶爲偃蹇,司諫李壽勛,爲先遞差,三水府投畀,當日押送,到配後,令道臣狀聞。命書傳敎曰,今日下敎之後,北面臣子,遙望蒼梧,焉敢撕捱?牌去來申飭,其令一齊謝恩,當日辭朝,其令申飭。獻納洪檢進伏啓曰,請還寢鍾城府爲奴罪人天大酌處之命,依律處斷。措辭見上上曰,勿煩。掌令李之晦曰,年衰病痼,見識昏昧,耳目之任,萬不近似,實無一分冒出之勢,而當此閱月靜攝之時,或慮聖心之煩惱,不計一身之顚沛,黽勉趨膺,鎭日登筵,昵侍承候,屢蒙恩敎,榮感已極,死無餘恨,而第伏念列後詣臺,無一達白,只以草草故紙,循例謄傳,自顧多慙,無地自容矣。今於諫臣之批,有無一人匡救之敎,臣當言不言之罪,於是乎益無所逃矣,以何顔面,一刻苟冒於臺次乎?請命遞斥臣職。上曰,其猶連日詣臺,雖騰傳故紙,猶尙矣,今者撕捱,其所不當,不先不後,意涉不直,此臺若此,他尙何說?依啓。上命書傳敎曰,見無禮於君,如鷹鸇之逐鳥雀,況今日光禮事乎?以下敎視之,若有一分望蒼梧北面之心,焉敢若此?況頃者公然違牌,今日再牌之下,曾已聞在於咫尺,若是慢忽,豈獨施於李壽勛?獻納洪檢,爲先遞差,機張縣定配,當日押送,到配日子,令道臣狀聞。又書傳敎曰,掌令李之晦,親承今日下敎,敢欲觀光,其涉無狀,特施刊板之典。又命書傳敎曰,予雖衰耗,今又心墜,幺麽一光禮,豈借臺臣處分?只二字不書,臣節都虧,因予不孝,良欲溘然,而頃者金時燦,旣已嚴處,況光禮乎?黑山島定配,當日押送,今則輕重辦焉,刊板下敎勿施。鳳漢曰,國舅之以領議政進贈,乃是續典,而西平·漢原兩府院君,獨未受點,分付銓曹,竝依例擧行,何如?上曰,依爲之。尙喆曰,大廟秋展禮,自本曹,似當依例取稟,而今不敢循例擧行,敢此仰稟矣。上曰,待下敎擧行,可也。上曰,承旨入來與否,卽爲知奏,黃海監司·安東府使,使之催促入侍。上曰,定配罪人,使之留門出城,宣傳一員,使之入侍,持標信以往。上命書傳〈敎〉曰,傳敎當直都事,罪人發配事,不卽擧行,部都事廷燮,逐送鄕里事,亦不卽擧行,爲先竝令該府處之。上曰,判義禁·判尹,亦不可無飭,竝罷職。出傳敎上曰,諸承旨入來與否,卽爲知奏。賤臣傳命之際,以致稽緩,上曰,注書呂善德汰去。出榻敎賤臣退出,諸臣以次退出。
丙戌六月三十日三更,上御集慶堂。藥房入診入侍時,都提調洪鳳漢,提調李昌壽,副提調李燮元,記事官洪相聖·洪彦喆·李東郁,醫官李以楷·李泰遠·鄭允協·慶絢·金孝儉·吳道炯以次進伏訖。命賤臣相聖出召,黃海監司李潭,安東府使金華鎭進伏,上命潭進前曰,欲試已久,今試之,卿須勉力爲之,以副予意。命華鎭進前曰,頃已下敎,今無可言,而卿則乞郡,須善爲之。命傳諭後先退。鳳漢曰,湯劑至今來進,不勝悶迫,玆敢仰請進御矣。上曰,豈忍進湯劑?連下不忍聞之敎曰,予慨然於卿矣,旣聞下敎,終無一言矣。上曰,今日入侍諸大臣,一倂罷職,都提調退出。昌壽曰,夜已深矣,湯劑尙未進御,而如是煩惱,臣等焦迫之心,姑捨,以聖上仰體陟降之心,何可如是乎?縷縷懇惻陳達。上曰,卿言至此,不可留念?仍命大臣,罷職傳旨勿施。又命大臣入侍,相聖承命出召,都提調洪鳳漢進伏。鳳漢曰,臣之昏迷,事事如此,死罪死罪。今已夜深,湯劑猶未進御,下情之焦迫,爲如何哉?命進湯劑,診候。諸醫曰,脈候度數,比前少滑而體亦不足矣。上曰,卿等言之,從今以後,愼擇臺諫,可也,銓官亦非矣。以古事觀之,臺諫亦豈有□□□世道□□□何必取奇奇怪怪輩,苟然充敎,□□□下敎之際,豈皆緘默,而至於大官亦然,皆甚非矣。命諸臣退出。
上在慶熙宮。停常參·經筵。
李命俊啓曰,大司憲徐命臣呈辭,執義南雲老在外,掌令李秀逸·鄭文柱在外,持平李台鼎·金和中在外,〈今日以〉監察茶時之意,敢啓。傳曰,知道。
以承傳色口傳下敎曰,此等事,此心憧憧,莫重新米,朝當封進,而日暮後乃進,極爲駭然。宣惠廳郞廳等名,今年月廩,以小米給之。又下敎曰,今□乃聞提調來捧,而莫重御供,其該廳下人來納云,極爲駭然。都提調衙門而然耶,郞廳,大臣乎?此後躬親進排事,申飭。
藥房都提調洪鳳漢,提調李昌壽,副提調尹得雨啓曰,伏未審夜間,聖體調攝若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,□□□區□□□問安。□□□,答曰,知道。入侍,當下敎矣。中宮殿·惠嬪宮,藥房口傳問安。答曰,知道。
吏曹參議李瀰牌不進,罷職傳旨,傳于朴師海曰,只推。
注書呂善德汰去,代以鄭履玉爲假注書。
鄭履玉在外,代以安廷玹爲假注書。
傳于尹得孟曰,藥房入侍。
邊得讓,以禁衛營言啓曰,各軍門試射時沒技人,別單書入,已有前例矣。今六月二十五日本營下番軍兵等賞中日時,領軍哨官出身前察訪李寬徵,片箭邊三中沒技,別單書入之意,敢啓。傳曰,知道。
又以御營廳言啓曰,本廳來七月八月兩朔應立後部前司屬江原道二哨,京畿左道三哨,合五哨軍兵六百七十名,已爲逢點整齊矣。七月初一日與右部後司軍兵替代後,舊軍放送之意,敢啓。傳曰,知道。
又以禁衛營言啓曰,來九月當十番右部右司屬全羅道五哨軍兵,來八月二十五日京中逢點,依例準二朔立番之意,本道監兵使處,預爲知委,何如?傳曰,允。
又以禁衛營言啓曰,來七月當九番右部中司屬全羅道五哨軍兵逢點實數六百五十二名,已爲點閱整齊,來七月初一日與內外各處入直將官軍兵等,依例替代後,舊軍放送之意,敢啓。傳曰,知道。
又以御營廳言啓曰,今此下番別破陣步軍試才賞格,從分數多寡,以本廳所備木綿分給後,別單書入之意,敢啓。傳曰,知道。
又以御營廳言啓曰,本廳來九月·十月兩朔應立後部右司屬京畿左道三哨·右道二哨,合五哨軍兵,八月二十五日京中逢點,九月初一日,與前司軍兵,當爲替代立番,趁期調送事,本道監司處,依前知會之意,敢啓。傳曰,知道。
丙戌七月初一日巳時,上御集慶堂。藥房入診入侍時,都提調洪鳳漢,提調李昌壽,副提調尹得雨,記事官洪相聖·洪彦喆·李東郁,醫官李以楷·李泰遠·鄭允協·慶絢·金孝儉·吳道炯以次進伏訖。上起步以示左右,還寢而臥,下敎曰,此後凡諸科擧,式年外皆當不爲,自此欲令諸儒,盡入於明經矣。如此輩之所爲,皆因頻科之致,豈不痛恨?多有不忍聞之敎,諸臣皆惶蹙矣。鳳漢曰,夜間聖候若何?寢睡·水刺之節,何如?上不答,進湯劑後,上叩戶勵聲曰,切痛切痛矣。是可忍也,孰不可忍也?上曰,無識鄕人,無數通淸之致,莫非卿等之過矣。命諸醫診候,以楷等曰,脈候不均,少滑體矣。上曰,通禮莫曰贊請。職任重焉,故昔年壬辰,以侍衛目睹,沈最良,以往時玉署之人,雖不取用,乃取其名爲通禮而引導者,予亦幼時見矣。近者多不擇人,以未通淸者,苟然充數,故下敎其弊已禁矣,因此以定於沈最良時,恐或準朔未滿三十,輒皆造化,晩後末乃陞資。噫,官職,非銓官低仰,乃是公物。頃者一通禮勿令輕遞,必也準瓜而後已,意蓋此也。噫,人君左右通禮,職任重也,則豈徒侍從?必也峻望。太僕正,不過一該郞,而自稱一內乘,謂以華職,況近君通禮乎?自今以後,曾經玉署者,必也備擬事嚴飭,旣已下敎,已差者遞之,依此擧行。出傳敎泰遠泣奏曰,聖上每如是煩惱,脈候不均,是臣焦遑之端,聖上何不留念,聖躬若是耶?上不答,命諸臣退出。
丙戌七月初一日酉時,上御集慶堂。藥房入診入侍時,都提調洪鳳漢,提調李昌壽,副提調尹得雨,記事官洪相聖·洪彦喆·李東郁,醫官李以楷·李泰遠·慶絢·鄭允協·金孝儉·吳道炯以次進伏訖。鳳漢曰,午間聖體調攝,若何?上曰,稍勝矣。鳳漢曰,蔘橘茶進御乎?上曰,進之矣。進湯劑後,諸醫診候曰,脈候調均,少有滑體,與朝差勝矣。上曰,昨日方泰輿·許礈下敎,特爲置之。出傳敎命讀各道狀聞,上曰,昨日之雨,可謂霈然矣。鳳漢曰,雨澤今則周洽云矣。上曰,頃者以番次下敎諸儒臣飭已行,金尙默置之,其餘一體敍用,今則新錄之人,幾皆付職,舊錄中人,其休已久,此後隨闕,一體擧行事,分付。出傳敎命內局先退。上曰,他承旨及儒臣入侍。出榻敎相聖承命出召,右副承旨李命俊,校理徐有良,修撰洪景顔進伏。命儒臣·承史輪讀警世問答。上曰,文義與注書讀聲,不覺令人嗟歎也。有良陳所懷曰,聖候今雖平復,尙在靜攝中,少愈之戒,尤不可不留念焉。目今悠悠萬事,只在於保嗇聖躬,保嗇之方,尤在喜怒之中節與不中節矣。昨日處分,聖慮過中,至於夜深,始御湯劑,不瑕有損於保嗇之方乎?臣於昨日,入侍前席,略有所陳達,而今又以未盡之懷,敢此仰達,伏願益加三思焉。上曰,予之今愈,是誰之賜,而疏中不出二字者,極爲無狀矣。昨日處分,亦不費辭氣,予豈忘少愈之戒乎?景顔曰,下番所陳,切實無餘,臣不容贅說,而惟願體念焉。儒臣先退。上曰,光禮之遺二字,噫,此非有心而書者,無心而不書者。噫,予雖不肖,爲今臣子,若或無心,則噫,於此無心,其心可知。雖然陋矣。光禮不足以人倫待之,而前有時粲,後有光禮,一由黨心,人事都虧,一則用意,應書不書,人則雖二,心則一也。雖然昨已下敎,人若孝悌,隣里鄕黨猶服,況君乎哉?況臣乎哉?若有誠心,豚魚猶感動,況人乎哉?此皆一則予之不孝,二則予之不孝。懷惟懸於蒼梧,心不在於千乘,噫,於此事,孰敢更喙於今日?昨日入侍,未盡餘懷,故于今乃奏,此心可尙,已示嘉納之意,其宜止此,而其雖同爲入侍,恥其泯默,語未滿十字,而兼陳乃已,是乃今日俗套而然乎?以予之心,亦覺其口之微開。噫,玆事其係莫重,此後頭着帽身着袍,若復提起,此時粲爲一,光禮復二,君君臣臣之一大關,決不假借,決不假借。此非闖人事於其間者,此非闖人事於其間者,決不借決,不借矣,政院知悉。出傳敎上曰,注書呂善德擧措雖鈍,由於鄕闇,飭已行,敍用仍付。出傳敎諸臣以次退出。
上在慶熙宮。停常參·經筵。
下直,濟州判官愼基慶,南桃萬戶朴震恒,仁遮外萬戶李命鎭。
李蓍建啓曰,司憲府大司憲徐命臣呈辭,執義南雲老,掌令李秀逸·鄭文柱,持平李台鼎·金和中在外,今日以監察茶時之意,敢啓。傳曰,知道。
中宮殿·惠嬪宮,藥房口傳問安。答曰,知道。
藥房都提調洪鳳漢,提調李昌壽,副提調尹得雨啓曰,伏未審夜間,聖體調攝若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。差勝後一樣矣。
備忘記,傳于邊得讓曰,今下弓矢,仁遮外萬戶李命鎭處賜給。
邊得讓,以都摠府言啓曰,今日入直內三廳武兼禁軍及軍兵等,當爲中日習射,而雨勢如此,不得爲之之意,敢啓。傳曰,知道。
朴師海,以侍講院言啓曰,本院新除授說書金履素,時在江原道原州地,書筵入番事緊,斯速乘馹上來事,下諭,何如?傳曰,允。
傳于朴師海曰,藥房入侍。
邊得讓,以濬川司言啓曰,本司郞廳具敍五外任,代以御營廳千摠朴宗益差下,使之察任,何如?傳曰,允。
邊得讓,以禁衛營言啓曰,依傳敎,本營哨官朴守澤,決棍十度之意,敢啓。傳曰,知道。
前禮曹判書徐志修疏曰,伏以臣,以萬萬不似之人,猥叨萬萬不敢當之命,冒控哀籲,冀蒙處分,而忱誠未格,溫批反降,史官臨宣,恩數迥絶,有非賤分之所敢承者,而辭敎諄懇,寵渥隆摯,至以王素事爲諭,臣伏地捧讀,感咽抑塞,不覺涕泗之交頤也。噫,宋仁宗之諭王素者,此人臣之至榮也。如使王素之子,又被登庸於仁宗之朝,則其榮感之曠絶,尤當如何,而臣乃今受之於殿下,此實由於聖朝悠久之慶,遠邁前昔。詩曰,文王壽考,遐不作人,於乎,此豈但爲臣一人之榮私也?然而恩光所被,寵極私門,求之往牒,實所未有,此臣所以懍然有履盛之危,怵然有招損之懼者也。噫,臣祖事先朝,臣父事殿下,皆有本末,臣之不肖,無能爲役,而特蒙聖慈,記念先故,惠及其子,驟加陞進,卒至擢置於輔相之列,噫,輔相之任,豈可輕哉?自古枚簡,固非一途,或以宿德,或以儒雅,其次亦以才猷著庸,臣於此,無一近似,而徒藉先蔭,遽玷重任,中外聽聞,或疑聖上有所輕視於三事之重,則其褻名器而辱朝廷,非細故也。伏惟聖上,體念世臣,每思保惜而全安之。此群下所以受恩如天,感戴無極者,而今於賤臣,不加矜諒,恩私太偏,寵祿過分,使之必速其顚覆之災,臣衷情迫急,實不能無憾於曲成之天也。況且內外兄弟,一時竝列,固爲臣兢澟之端,而相避之法,在下當遞,則前左相之反以自引,竟蒙許副者,亦所未喩。緣臣濫叨,致令無故行公之大臣,遽至釋負,國體之損傷,大矣,格例之乖舛,極矣。以臣處義言之,其不安之私心,難進之廉防,又添一倍。今則尤不容一刻虛縻,而臣病狀癃痼,精神迷瞀,數行文字,不能締成,引日泯默,亦臣之罪也。玆敢申瀆危懇,仰干嚴誅,伏乞聖明,亟垂憐察,收回新命,以幸國事,以安私分,千萬幸甚。答曰,省疏具悉卿懇。噫,前批旣諭,非徒可謂稀有於前。左相與卿等之事,予則曰,往牒所無,予則初未諳古例,其時下問,而亦未能詳知,欲覽日記事面若何,故拜相之後,只謂輔相,與他有異,或無掣肘之端否,以此而已,而心切泄泄,覽前相之箚,又見卿章,乃聞古例,而處義各異。雖然左相父古事,皆予處之者,故以此援例,今覽此章,卿豈不然,而相職體重,古例班班,卿何過讓?卿之宿負其望,輿情所重,奚待敦勉?雖隷儓若有知識者,幾乎共知。噫,此時何時?望八幾朔涔涔之中,爲國事枚卜,卿何忍浼浼?須諒兩先卿之心。亦豈徒守固執,不思昔日乎?卿須體君臣之大義,顧小子之懇懃,安心勿辭,卽起視事,弘濟時艱。仍傳曰,遣史官傳諭。
丙戌七月初二日辰時,上御集慶堂。藥房入診入侍時,都提調洪鳳漢,提調李昌壽,副提調尹得雨,記事官洪相聖·洪彦喆·李東郁,醫官李以楷·李泰遠·慶絢·鄭允協·金孝儉·吳道炯以次進伏訖。鳳漢曰,夜間聖體調攝,若何?寢睡·水刺之節,亦何如?上曰,比昨夕少勝矣。鳳漢曰,朝水刺進御乎?上曰,進之矣。上曰,今日之雨大雨矣,或無損傷禾穀否?鳳漢曰,近來雨皆不足,昨今始洽然,而少無害於田畓矣。進湯劑後,李以楷等診候曰,脈道比昨頗調均矣。上曰,一自禁掌通之後,官方淆雜,更爲下敎。大抵調用遐方,卽予之意,其爲濫雜,非予勸也。此後其選,有名稱者,其人有抱才者外,莫敢以銓官之一時己見,雖先通淸,亦不敢以驟聞,一人之勸,遽爲通淸事,嚴飭銓曹。噫,臺選之盛,未有若宋,而其時文彦博·范仲淹·韓琦·富弼·尹洙·余靖·歐陽脩等,布列其朝,而其揀且嚴,豈有若近者,而不問其人,驟聞而通淸者乎?若此之故,國體之不嚴,綱紀之凌夷,專由乎此。暮年其欲端本,捨此奚先。出傳敎得雨曰,諫院書吏輩,不可不分揀矣。上曰,竝放送。出榻敎上曰,坐直承旨及儒臣持警世問答,入侍。出榻敎相聖承命出召。右副承旨李命俊,校理徐有良,修撰洪景顔進伏後,上曰,內局先退。命儒臣·承史輪讀警世問答訖,諸臣遂退出。
丙戌七月初二日未時,上御集慶堂。藥房入診入侍時,都提調洪鳳漢,提調李昌壽,副提調尹得雨,記事官洪相聖·洪彦喆·李東郁,醫官李以楷·李泰遠·慶絢·鄭允協·金孝儉·吳道炯以次進伏訖。鳳漢曰,晩後聖體若何?水刺亦進御乎?上曰,進御,而氣益勝矣。進湯劑後,以楷等診候曰,脈候一樣調均矣。上曰,通淸不可不嚴飭矣。鳳漢曰,俄者傳敎,誠好矣。上曰,洪景顔,昨日下敎之後,若陳疏則予欲踏下矣,今日晏然入侍,無廉恥矣。上曰,人君御國,不過礪廉恥。噫,今番之事,爲人臣,若無三頭六臂者,焉敢更喙於其間,而一儒臣,不過畢陳餘懷,故其雖尙矣,下敎中旣有足矣之敎,則下番儒臣之不忍泯默而去,以九字必欲續貂,雖不深言,其君臥中口微開云,則下敎雖不敢撕捱,人臣自處,亦有其道,今日晏然入侍。噫,其君已衰,故不足撕捱而然耶?全無廉隅,下番洪景顔,特遞其職。出傳敎上曰,尹光禮事,思之至今,不勝痛駭,誓不令出黑山島矣。上曰,庭試則予雖不爲,而謁聖則當爲之矣。今年庭試,卿等以爲當行,而予決不爲之。今已以不設科爲定,予當言之矣。此科不爲則已,若設行,則當預以二十人稟定,宜矣。第群下之意,雖十五人,必以爲太多矣,古例亦有先定二十人大庭試之規矣。鳳漢曰,臣等愚迷,不先以大庭試稟定,此則臣等之罪也。昌壽曰,今番慶科,雖過二十人,亦不爲多矣。上曰,初意則近欲爲圓點科矣,再昨以後,予以不設科爲定,七夕日,欲爲親臨文庭試矣。謁聖則行拜禮然後,當爲之,第未知何時可爲矣。昌壽曰,行步必益勝,秋冬間,似當爲之矣。上曰,謁聖,今年次例耶?得雨曰,近久不行矣。命讀右相疏,上曰,不書職銜,過矣。此大臣亦固執矣。鳳漢曰,旣已勉副於前左相,則右相豈不行公乎?上曰,右相之今始枚卜,亦云晩矣。命都提調·提調退去,鳳漢·昌壽先退。上曰,八座誰先陞乎?得雨曰,前左相,似先爲之矣。命書右相批答。上曰,左相之固執,亦過矣。此非新卜,而尙無動靜,不亦悶乎?往事今何撕捱?頃於筵中,已先發端矣。得雨曰,吏判方欲呈疏,而院中不捧矣。上曰,方在靜攝,章奏其雖申飭,至於冢宰與八座陞擢者,非循例例陞之比,一向督飭,非禮使之道,以此曠日羈縻,亦非實事求是之義,此等之章,政院勿禁。出傳敎上曰,不分曲直,豈可一切勿捧?有此下敎然後,政院可以捧入矣。上曰,慶科不爲則已,爲之則豈可小小如滴羹醋乎?得雨曰,今年三庭試皆小取,故儒生皆望秋科之廣取矣。上曰,四十人大增廣,二十人大庭試,前例矣。雖今設科,群下之意不過十人,使予定之亦難,多取則恐爲所笑,小取則儒生必落莫矣。今以不設科爲定,故予倒底言之矣。命退去,諸臣遂退出。
上在慶熙宮。停常參·經筵。
午時,日暈。
夜一更,流星出胃星下,入坤方天際,狀如拳,尾長三四尺許,色赤。
藥房提調李昌壽,副提調尹得雨啓曰,伏未審夜間,聖體調攝若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。差勝後一樣矣。
中宮殿·惠嬪宮,藥房口傳問安。答曰,知道。
尹得雨啓曰,左承旨李性遂,同副承旨尹得孟,今日不爲仕進,卽爲牌招,何如?傳曰,允。
邊得讓啓曰,憲府之連日監察茶時,諫院之闕啓,俱涉未安,兩司除在外外,未肅拜不爲行公人員,竝卽牌招,何如?傳曰,允。
又啓曰,判尹金陽澤,除拜後三日不爲出肅,依定式推考警責,因卽牌招察任,何如?傳曰,允。
又以弘文館言啓曰,本館下番,無他推移之員,不得已以上番,姑降入直之意,敢啓。傳曰,知道。
尹得雨,以弘文館言啓曰,新除授校理李致中,時在京畿廣州地,副校理徐有元,時在積城地,經筵入番事緊,請竝斯速乘馹上來事,下諭。傳曰,依啓。
吏曹口傳政事,注書單,呂善德。
邊得讓啓曰,卽者,校理徐有良,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
傳于李命俊曰,左相如彼而然,不爲入來,入來後當爲夕入診,承旨傳諭。
邊得讓啓曰,卽者,禁府都事來言,左議政尹東度,今方待命於金吾門外云。係是大臣去就,敢稟。傳曰,知道。
以承傳色口傳下敎曰,此心都冷,只恃輔相,旣已承批之後,無他撕捱之端,而由予誠淺,予志有定,內局提調退去。
藥房口傳啓曰,伏見內局退去之傳敎,臣等誠不勝憂憫之地。當此靜攝之時,夕診不可稽遲,卽命入侍,千萬伏望,惶恐,敢啓。答曰,心已冷,醫進旣進之建功湯,今日次對,意有所定,誠未孚於輔相,以何心服建功湯乎?其退去。
藥房再啓曰,伏承下敎,不勝抑塞。因輔相之撕捱,靜攝中不許入診,不進湯劑,尤萬萬焦迫。臣等惶悶之極,更此冒萬死求對,卽爲賜對,惶恐,敢啓。以承傳色口傳下敎曰,以此之灰心,無他撕捱之〈端〉,輔相如此,何可服建功湯乎?其退去。以承傳色口傳下敎曰,予亦無敦勉之事,卿亦無撕捱之端,七十三歲之君,一日再服建功湯,而欲使闕一次乎?卿若是過爲處義,則予亦何以處之乎?予心有定,使七十三歲之君,少爲用心,勿待命,安心卽爲入來事,遣史官傳諭。
尹得雨啓曰,藥房三提調有稟定事,來詣閤外,請對矣。傳曰,藥房入侍。
傳于李命俊曰,坐直承旨入侍。
領議政洪鳳漢箚曰,伏以臣,多年台司,觸事憒憒,世道而不能鎭安,人心而不能厭服,徒使至尊,憂惱於上,愧積孤恩,罪在溺職。雖以頃夜事言之,前席特罷,固知嚴敎之匪怒,旋卽收還,亦出大度之曲恕。當其焦迫之時,未敢畢辭而請譴,顧此保護之地,猶復進身而備員,始之不遑他顧,繼以徐議自引,俱有所區區商量于中者,而若言其去就之郞當,廉義之墜壞則極矣。噫,臣罪臣自知之,決不可因仍終逭,而其在國體,亦豈容一向寬假,不以罪罪之乎?今日藥院之不能進參,誠萬萬惶恐,而許久厭然,亦所不敢。玆始略入文字,冒瀆崇聽,伏乞聖明,亟賜威罰,以爲具僚之警焉。取進止。答曰,省疏具悉卿懇。頃者之事,雖因慷慨,其無他心,則踰多日陳箚,寔是料外。過中在君,於輔相何?卿須體小子之慇懃,顧保護之所重,安心勿辭,卽爲入來,庸副此意。仍傳曰,遣史官傳諭,因與偕來。
左議政尹東度疏曰,伏以臣,於日昨前席,忽伏承拜相之命,臣驚惑失心,愧汗浹背。咫尺之天,適旣叨陪,方寸之衷,不得自隱,遂不免冒控血懇,而嚴畏拙澁,誠未上格,退而怵惕,益無容措。嗚呼,如臣不肖,猥蒙拔擢,備位相職,蓋嘗五載,曾無毫分利益於國家,而積尸素之辜,招懷保之斥,身辱名汚,畢竟爲聖世之一僇人,西樞隆銜,亦一祿位,以臣蹤跡,夫豈遲徊班聯,而唯是如天之恩難孤,愛日之誠彌深,義不敢於遠屛,願惟在於依近,筋力所及,時時入奉起居,爲犬馬自效之圖。臣之餘生,蓋不過如是究竟,而每當朝衣出門,輒覺面先發騂,今玆之命,其或以此,謂臣之猶有一分餘地,可以仰藉薰沐之澤,復傷驅使之末也歟?論其人則垢釁猶故,語其身則癃孱信前,持此而冒受,適是壞廉恥無忌憚之鄙夫耳。上累四維之化,下羞王事之列,臣罪益不可勝贖,而其於國事,抑且何補哉?伏惟我殿下,於大小臣工,天地之覆燾也,父母之慈育也,厥或有情勢,則雖細者微者,莫不輒勞恩造,使各得伸其廉義,況臣情地,不可復擬議此職,卽擧世之所共言,殿下豈忍不加體恕,獨遺臣於大化曲成之中乎?臣承候而入,叨寵而歸,固已惶窘恧縮,而乍譴旋逭,又極悚兢,實有所不敢唐突者,歷日泯伏,冞增罪戾。今始露章哀籲,仰請處分,伏乞聖慈天地父母,諒臣舋衊之實,亟收前命,仍勘臣罪,改卜賢德,以幸公私,不勝大願。答曰,省疏具悉卿懇。今者復拜,亦云晩矣。前席已諭,其所撕捱,決知其過,決知其過。其若以已冷之事撕捱,君何以敦勉,君何以敦勉?其誠過矣,其誠過矣。噫,望八其君靜攝之時,今則其君酬應,不過輔相,此時卿豈忍苦我?卿須顧小子之慇懃,體君臣之大義,安心勿辭,卽日偕入,庸副此意。仍傳曰,遣史官傳諭,仍與偕來。
吏曹判書趙明鼎疏曰,伏以維天維祖宗默佑,聖候康復,賀儀克擧,此實宗社億萬年無疆之休,臣民慶幸,曷有其極?伏念臣以至愚極陋,猥蒙不世之知遇,內外揚歷,殆遍華要。至於八座之寵擢,文任之濫叨而極矣。感激恩數,嚴畏義分,雖不敢牢辭固讓,隨除輒膺,而每一循省,自不覺慙汗之浹背,此際又伏承冢宰特授之命,臣尤章皇震薄,不知死所。嗚呼,天官之長,手握銓衡,進退人物,其爲責,至重且大,在古昔,尙且難愼其人,況此時此任,關係何如,而誤恩之加,乃及臣身,名器之玷累,私分之濫越,無復可言,公論之地,必有駁正之擧,姑未敢輕自覼縷,而第臣別有悲苦情私,先此冒陳,以冀聖明之垂憐焉。嗚呼,臣本姿性庸下,全乏需用之才,門族凋替,亦絶攀援之勢,而早出世路,猥廁名塗,駴所觸,前跋後疐,儻非聖慈之曲加庇覆,則臣身之不能全,久矣。憂悸畏約,常存集木之戒,矧玆銓地一步,卽所謂萬目睢盱之場,臣若貪戀冒進,妄欲有爲於其間,則坎穽虀粉,決知其必無幸矣,此臣所大懼也。且臣蒲柳之質,未秋先衰,聾聵之症,積有源委,聽言矇朧,臨事惝怳,臣固自分其癃廢之人,亦不責以事務,此卽上下所共悉,焉敢誣也?惟此情病二字,實爲臣一重鐵限,恩命之下,無由祗承,孤負眷渥,死有餘罪。玆敢披肝血仰首。鳴號,言非飾外,情實由中。伏惟上天至仁,無物不遂,鞶帶之褫,必不俟終日,依近京輦,低回散局,時瞻日月之光,獲伸犬馬之誠,是臣區區之願。且臣新除太常提擧,與都提調臣洪鳳漢,有姻婭應避之嫌,竝乞照例遞改焉。答曰,省疏具悉。今者冢宰,曾經亞銓,予意非偶,卿勿過辭,從速行公,太常提擧,許遞焉。
校理徐有良疏曰,伏以惟天惟祖宗,眷顧垂佑,聖候康復,展禮旣行,賀儀旋擧,臣民慶抃,曷有其極?仍伏念臣四載銜恤,頑縷未泯,不意聖明,尙垂存錄,玉署寵除,依舊騈翩,臣每奉恩旨,五內崩裂,益增不洎之慟,榮塗翺翔,誠所不忍,而顧今聖候,積月靜攝,犬馬微誠,承候是急,召牌之下,章皇入肅,仍係禁直,昵侍前席,獲承恩敎,仰瞻天顔,榮私所被,感涕自霣。噫,忝叨邇列,瞻依耿光,卽臣一分移孝之所,苟非有懇迫之私,則此時豈敢瀆擾爲哉?臣於直中,得接家信,則臣母素患痰症,挾感更發,胸膈亘塞,支末厥冷,氣息奄奄,促臣歸護,臣聞此報,心神飛越,按住不得。敢陳短章,徑出禁門,伏乞聖慈,俯垂矜諒,亟遞臣職,俾便救護,仍治臣冒瀆之罪,以肅朝綱,千萬幸甚。答曰,踏啓字。
副校理尹師國疏曰,伏以臣,頃陳懇迫之私,曲荷體諒之恩,得解職名,專意將護,臣與病母,攢手感祝,曾未數宿,特除復降,牌召踵臨,臣怵分畏義,章皇趨膺,而顧臣情私,視日前,尤有所萬萬焦迫者。當初症樣,暑癨爲祟,而今則轉成癃膈,逐日寒熱,如期迭發,飮啖全廢,神識頓迷,積敗元氣,漸益澌綴,篤老此病,異於他症,藥餌之試,爭了晷刻,扶護之節,難捨暫時,以此情理,萬無就直供仕之望。非不知屢瀆之爲罪,仰恃錫類之仁,復控請急之章,伏乞聖慈,俯垂矜憐,亟命鐫遞,以便救視,不勝萬幸。答曰,踏啓字。
正言李命勳疏曰,伏以皇天祖宗,眷佑宗祊,聖候康復,禮謁太廟,文孫隨蹕,大庭受賀,縟儀順成,此實往牒稀有之慶,率土臣民,曷勝懽忭之忱?仍念臣,曩叨是任,自速嚴譴,杜門訟愆,無以自贖,不意薇垣新命,又及於僨敗之蹤,臣含恩怵分,固當竭蹶,區區情勢,有不暇論,而第臣偏母,夙嬰奇疾,源委旣深,轉輾沈痼,居常澟綴,而近又重患暑瘧,吐瀉兼發,雜試鍼灸,少無分效,宛轉床玆,晝霄遑遑,臣以孑然單身,藥餌扶護,非臣則無人照管,以此情理,實無暫時離捨之望。伏惟孝理之政,無物不體,如臣煎迫之情,宜推曲遂之恩,玆敢不避猥越,疾聲哀籲於慈覆之下,伏乞俯垂諒察,亟賜鐫免,俾得以安意救視,仍治臣瀆擾之罪,以警具僚焉。答曰,踏啓字。
丙戌七月初三日辰時,上御集慶堂。藥房入診入侍時,提調李昌壽,副提調尹得雨,記事官洪相聖·洪彦喆·李東郁,醫官方泰輿·許礈·李以楷·李泰遠·慶絢·鄭允協·金孝儉·吳道炯以次進伏訖。昌壽曰,夜間聖體調攝,若何?上曰,少勝而痰則一樣矣。昌壽曰,寢睡·水刺之節,亦何如?上曰,一樣矣。上曰,今日快晴矣。昌壽曰,今番之雨得中矣。進湯劑,命書望八自歎世道御製文,得雨進讀訖,昌壽曰,載籍以來,望八人君,患候差復之慶,殿下豈見之乎?上曰,此則果無之矣。昌壽曰,四月之慶,果爲一時,而今此行禮,尤是莫大之慶也。上曰,將來若快步,則又當稱慶耶?昌壽曰,必然矣。上曰,然則予雖快愈,當扶腋而行矣。泰輿等診候曰,脈道一向調均矣。昌壽回,蒼耳水試之乎?上曰,試洗後,顯有效矣。命內局先退,昌壽退出,得雨少退後,入侍進曰,左承旨李性遂,親病陳疏,同副承旨尹得孟,牌不進矣。上曰,左承旨李性遂,同副承旨尹得孟許遞,其代,前承旨任浚·李在協除授,牌招察任,房順房。出傳敎命讀領相箚子,仍命書批答,命讀左相疏賜批,命讀吏判疏賜批。上曰,吏判批下,莫重銓官,豈可曠焉?今日牌招察任。出傳敎上曰,呂善德入來耶?得雨曰,姑未付職,方待政事矣。上曰,注書呂善德,口傳付職,卽爲牌招察任。出傳敎上曰,兪彦鎬上來耶?得雨曰,未上來矣。上曰,修撰兪彦鎬,家在近畿,下諭已久,尙無動靜,分義所在,其涉寒心,爲先遞差,令該府處之,以制書有違私律勘處。出傳敎得雨,以玉堂闕直事,仰達。命陳疏在外人許遞。上曰,徐有元敍用,徐有良代李致中,尹師國代鄭象仁,兪彦鎬代沈觀之,修撰未差代李亨逵除授,牌招察任。出傳敎上曰,吏判承牌後來待,以編次人,夕入診,同爲入侍。出榻敎命退去,諸臣遂退出。
丙戌七月初三日三更,上御集慶堂。藥房入診入侍時,都提調洪鳳漢,提調李昌壽,副提調尹得雨,記事官洪相聖·洪彦喆·李東郁,醫官方泰輿許礈·李泰遠·李以楷·慶絢·鄭允協·金孝儉·吳道炯以次進伏訖。鳳漢曰,聖體調攝,若何?上曰,一樣矣。鳳漢曰,寢睡·水刺之節,亦何如?上曰,亦一樣矣。上曰,如此而國事可爲乎?今日擧措,何如?左相有何撕捱之端,使予如是勞心乎?鳳漢曰,昨年重遭臺言矣。上曰,誰也?鳳漢曰,崔益男矣。上曰,此則予已忘之矣。措語,如何?鳳漢曰,頗峻矣。上曰,然則是別事矣。其日筵中有發端,而予則不知矣,其時獨論左相乎?鳳漢曰,過去語及於前左相及韓翼謩矣。上曰,然耶?予不知是事,以左相深爲慨然,欲爲處分矣,左相,其時時任耶?洪述海之後事耶?鳳漢曰,其後也。請進湯劑診候,上曰,姑置之。鳳漢曰,左相方在閤外,未敢入矣。上曰,左議政入侍。出榻敎相聖承命召,左相偕入進伏,上曰,予愧見卿矣。自拜相至今,頓然忘本事。尹東度曰,臣之情勢,有萬萬不敢冒承者,徐當奏矣。敢問聖候,若何?寢睡·水刺之節,何如?行步之節,亦何如?上曰,一樣矣。東度曰,以臣之故,夜深而不進湯劑,臣罪當死。臣之所遭,實是千古小人之目。臣之家世父祖非懷祿保位之人,而臣得此題目,辱先大矣,豈復有出脚中書之念?有勿待命之敎,故黽勉承膺矣。上命注書持入日記。東度曰,臣當誦其要語矣。仍奏曰,臣雖欲進身,輿儓亦唾罵矣。力懇良久,上命左相昵進,執手諭之曰,卿心雖如此,而顧今斯世,卿豈不念予國事乎?若此下敎後,如有以卿爲非,則此非朝鮮臣子也。東度曰,承此下敎,豈敢後爲撕捱乎?上曰,右相事,甚可悶矣。前左相,公然見遞矣。上曰,鄭領敦拜相,不爲行公而勉副乎?東度曰,行公後遞之矣。鳳漢曰,丙寅八月拜相,丁卯春夏許副矣。上曰,前左相旣遞,則右相必當難處,一向敦迫,亦似如何?鳳漢曰,前左相旣已許遞,則右相當勉出矣。鳳漢曰,臣有所臆塞者。今此邦慶,往牒所無,臣等尙未表誠意。上曰,八月二十七日,曾有下敎,而內宴似不可闕矣。鳳漢曰,此是先朝已行之例,則今無他別意矣。今日禮曹判書金尙喆,有稟達事入來,添病舁歸,而問其病狀,非時日可差。目今該曹,多有擧行事,今姑許遞,何如?上曰,許遞,可也。出擧條鳳漢曰,以科擧事言之,上意堅執,臣等不敢言之,而此豈可已之事乎?上曰,有四十增廣,二十庭試矣。鳳漢曰,臣考前例則皆廣取,而臣等之意,亦以爲多用矣。先朝丙戌,以平復設慶科,似非偶然矣。上曰,此雖貴矣,予則不爲也。鳳漢曰,頃以次對事有下敎,不勝抑鬱矣。上曰,雖欲行次對,臺臣其肯入來乎?鳳漢曰,臺臣,專事違牌,亦非矣。上曰,臺諫非朝鮮臣子乎?次對字,予不欲言之,只欲見大臣備堂矣。進湯劑。泰輿等診候曰,脈道一向調均矣。上曰,他承旨入侍,相聖出來召,同副承旨李命俊進伏。上曰,彼注書父名爲誰,而生存乎?相聖對曰,通德郞臣龜海,已作故矣。上曰,祖與曾祖,誰也?相聖曰,臣祖,郡守臣啓章,臣曾祖,牧使臣禹鼎也。上曰,汝曾祖年,幾何?相聖曰,七十三矣。上曰,名甚慣矣。鳳漢曰,注書之三寸龍海,小臣甚親熟,而居在國洞,彼注書,不在國洞,故未知矣。東度曰,注書之三寸,卽長溪君侄壻也。上曰,上番翰林父祖名誰,而父年,幾何?彦喆對曰,臣父,進士臣昌震,臣祖,通德郞臣周敍,而臣父今年七十矣。上曰,卽今生存乎?彦喆曰,然矣。上曰,姓本,何處?彦喆曰,南陽矣。上曰,注書同姓矣。命內局先退。上曰,南所衛將,入侍。出榻敎相聖承命出召,南所衛將李海文,部將成德昌進伏。上曰,汝見倭乎?海文曰,曾往日本,故稔見之矣。上曰,傳語官被殺云,汝見之否?海文曰,臣果見之,而倭亦行刑矣。上問軍號於成德昌,上曰,退去。諸臣遂退出。
上在慶熙宮。停常參·經筵。
藥房都提調洪鳳漢,提調李昌壽,副提調尹得雨啓曰,伏未審夜間,聖體調攝若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。差勝後一樣矣。
邊得讓啓曰,憲府連日監察茶時,事甚未安,除在外外,大司憲徐命臣,牌招,何如?傳曰,允。
李命俊啓曰,吏曹判書趙明鼎,昨日特敎之下,尙不出肅,事體未安,卽爲牌招察任,何如?傳曰,允。
傳于邊得讓曰,藥房入侍。邊得讓啓曰,明日次對,兩司當爲進參,除在外外,大司憲徐命臣,待開門牌招,以爲入侍之地,何如?傳曰,允。
李命俊,以宗簿寺官員,以提調意啓曰,卽接宗親府移文,則今番聖候平復後,太廟擧動時及親臨陳賀時,諸宗中新溪君㯖,光春君棬,行安原副令烠,皆不進參云。身爲宗戚,莫重賀禮,一不進參,揆以事體,誠極可駭,不可置之,竝罷職,以爲警飭之地,何如?傳曰,允。
邊得讓,以義禁府言啓曰,前修撰兪彦鎬,令該府處之,以制書有違私律勘處事,傳旨,啓下矣。兪彦鎬,時在京畿安城地云,依例發遣府羅將拿來,何如?傳曰,允。
又以義禁府言啓曰,中官金時卿·任良弼·徐宗寬·吳命禧·金興兌·朴泰豪·徐文郁·李景祿·洪瑞龜等,令該府處之,過三日後,以制書有違私律勘處事,傳旨啓下,而特敎定律名者,勿捧原情,草記勘處,曾有定式矣。金時卿·任良弼·徐宗寬·吳命禧·金興兌·朴泰豪·徐文郁·李景祿·洪瑞龜等,拿囚已過三日,以制書有違私罪,各杖一百收贖,盡奪告身,而依承傳,竝功減一等,放送,何如?傳曰,允。
中宮殿·惠嬪宮,藥房口傳問安。答曰,知道。
敎守禦使李昌壽書。王若曰,漢南形便,國有保障之重,朝中軨轄,材須文武之全。予庸簡心,卿實叶望。屬昇平之玩愒,念重鎭之綢繆。百年城池,緩急依歸之所,再更營府,儲胥耗弊之餘。總畿甸節制之權,寔難是任,膺明廷簡畀之寵,疇果其人。惟卿,器宇宏深,姿性愷悌,量足以容衆鎭物,戒浮夸喜事之風,識足以需世經邦,勵精白奉公之節。歷內外而嘉績茂著,一夷險而素履彌堅,肆軫廟剡之特掄,俾專戎機之遙制。玆授卿以南漢山城守禦使,卿其體予隆寄,懋乃弘猷。裘帶雍容,宜如鎭西門之日,壁壘精彩,勿替掌中兵之規。謹財賦而戒斂怨之端,嚴簡閱而盡詰戎之政。於戲,提衡藝苑,旣叶黼黻之譽,畀權師垣,佇看銷鑰之重。六朔後上下授符於前席,此豈料哉?十載間昆季仗鉞於南城,亦非偶爾。此一句御製故玆敎示,想宜知悉。右副承旨知製敎李仁培製進。
領中樞府事金相福箚曰,伏以臣,受恩罔極,得解重任,父子感祝,不知所以圖報也。臣誦恩私室,心懸天陛,乃於賓對之日,猥干召入之恩,只幸聖候之親承,遽自默然而退,愚迷顚錯,自訟臣罪,罷職薄罰,顧何可以少贖而還寢?特恩旋又曲加涵貸,臣以惶以感,不知所以措躬也。噫,有罪而終逭當被之罰,此豈不有乖於聖明飭勵之政,而其在私分,亦何敢自安也?悚伏屢日,今始自列,伏乞聖明,亟降重勘,以嚴國綱焉。取進止。答曰,省箚具悉卿懇。噫,此心都冷之中,雖因慷慨而敎,卽席以寢,此則無異初無是事者。首揆之批旣諭,卿其安心勿辭,亦勿引咎焉。仍傳曰,遣史官傳諭。
判中樞府事金致仁箚曰,伏以臣,荐控血懇,猥蒙諒察,命進前席,親勞宸翰,特紆遞副之恩,仍示悵然之意,臣咫尺雙擎,榮感交極,莊誦在心,涕淚被面,時値天心煩惱,群情焦迫,而職未置處,先自退出,罪在愚迷,臣實自訟。追伏聞特罷有命,旋卽收還,縱荷聖度之曲恕,益知臣罪之難赦。噫,周歲巖廊,孤負寔多,尙免誅譴,罔非恩私,況以將退之身,昏謬益著,罪戾冞深,則臣何敢每逭王章,而在國體,亦豈容一向寬假乎?西樞新命,爲日已多,而縮伏俟勘,稽諭至此,臣尤悚懍,若無所容。玆敢泥首私次,冒入文字,伏乞聖明,亟降威罰,使朝綱載肅,百僚知警焉。取進止。答曰,省箚具悉卿懇。已諭於領府事之批,於卿,有何介滯之端?因此西樞謝命,尙今稽滯,其亦過矣。卿其安心勿辭,卽謝其命焉。仍傳曰,遣史官傳諭。
丙戌七月初四日辰時,上御集慶堂。藥房入診入侍時,都提調洪鳳漢,提調李昌壽,副提調尹得雨,記事官洪相聖·洪彦喆·李東郁,醫官方泰輿·許礈·李以楷·李泰遠·慶絢·鄭允協·金孝儉·吳道炯以次進伏訖。鳳漢曰,夜間聖體調攝,若何,寢睡·水刺之節,亦何如?上曰,一樣矣。進湯劑,泰輿等診候曰,脈道左右三部均調,連有滑體矣。上命得雨讀昨日御製文訖,上曰,初意則謁聖外,不欲設他科,而第謁聖,亦無可爲之期,於先師之前,豈可如是行禮乎?昌壽曰,此後行步必益勝,早晩當行禮矣。上曰,左相昨日所辭,是誠過矣。懷祿保位之說,予以爲勿爲撕捱,宜矣。鳳漢曰,當其所遭時,豈不傷痛,而及今時月稍久之後,亦何必若是固執乎?上曰,望八之年,復拜左相,亦是料外矣。鳳漢曰,昨日以禮判事仰達,今日開政,何如?得雨曰,吏判違牌矣。上曰,以重聽爲辭,而吏判之重聽,何害乎?予則向時耳聾,甚於吏判,而無處陳懇矣。上曰,凡節尙未快愈,如是而其日,何以受宴乎?得雨,以宣傳官李烒事,仰達。上曰,今者宣傳官李烒事,非徒事旣初聞,於古,決無此事,豈特標信?且有密符。卽爲又遣宣傳官一人,中途雖逢着道帥臣狀聞,其狀聞上送,左隻密符,其標信,此宣傳官持去,依前命擧行,到此,標信將爲二,此宣傳官,不可斯須去身,兼佩二標信往來事,分付。出傳敎上曰,因標信傳命事聞之,噫,伸其父之冤,子將調用,而纔經所遭,人亦作故,使其子爲飮恨之人,聞此心甚惻然,何以表此意?李烒待闋服,卽爲懸注調用,一以慰殷鼎九原之魂,一以示人君孝治之意。出傳敎命出召右副承旨邊得讓,校理宋載經,修撰李亨逵進伏後退出。
丙戌七月初四日巳時,上御集慶堂。他承旨儒臣入侍時,右副承旨邊得讓,校理宋載經,修撰李亨逵,記事官呂善德·洪彦喆·李東郁以次進伏訖。上命載經讀警世問答,載經讀二章畢,亨逵讀三章,得讓讀一章,彦喆讀一章,東郁讀二章,上命止之。諸臣以次退出。
丙戌七月初四日酉時,上御集慶堂。藥房入診入侍時,都提調洪鳳漢,提調李昌壽,副提調尹得雨,記事官洪相聖·洪彦喆·李東郁,醫官方泰輿·許礈·李以楷·李泰遠·鄭允協·慶絢·金季良·吳道炯·金孝儉·鄭允悅,以次進伏訖。鳳漢曰,午間聖候若何?上曰,一樣矣。鳳漢曰,午水刺進御乎?上曰,進御矣。進湯劑後,泰輿等診候曰,脈候一樣調均矣。命讀守禦使敎書。上曰,所作精矣。乃兄曾經留守乎?鳳漢曰,然矣。上曰,留守敎旨中,亦書守禦使三字否?鳳漢曰,然矣。上曰,兄弟前後此任,亦榮矣,而敎書中無此語,欠矣。上曰,藝苑行公耶?鳳漢曰,不爲行公矣。上曰,文任,卽重臣所苦而入之,緊語則滿矣。鳳漢曰,此一隻句刪去,可乎?上曰,不然矣。文任亦重,何可無稱之也?上曰,領相製進一句,添入本草中。鳳漢使都承旨執筆,做出一句曰,當寡躬靜攝之際,俾佩符於嘗藥之班,繼乃兄保釐之餘,嘉映棣於運籌之地。得雨讀奏,鳳漢解釋以奏。上笑曰,所作猶未善,予當親製,而上下裳及簾法不知,卿其奏之。鳳漢備陳之。有頃,上命得雨執筆,呼曰,六朔後上下授符於前席,是豈料哉?十載間昆季仗鉞於南城,亦非偶爾。仍敎曰,卿之兄弟,予之倚仗,果何如耶?此事非偶然矣。此一句,卿兄弟當思予矣。鳳漢曰,此則當爲重臣傳家之寶矣。昌壽曰,小臣受國厚恩,曾無涓埃之報,而今又濫叨異渥,感祝無地矣。第小臣闔門之榮光,固不足道,而雲章昭回,直侔造化,臣於此,尤不勝欽仰矣。上曰,千古君臣,豈有此事乎?鳳漢曰,然矣。上曰,提調今番六朔之內,內局之任,初耶?鳳漢曰,曾多爲之,而六朔之內,初也。上曰,頃者密符親授,予意亦非偶然矣。上問領相曰,句法,何如?鳳漢曰,宸章迥出尋常矣。上命都承旨敎書中,御製句,高一行書之,其下書御製二字。上曰,予則無嗟我季嗟我弟之處,而彼重臣則兄弟相依,貴矣。上曰,予爲素昧之表句矣。上命讀各道雨澤狀聞及北伯到任狀啓訖。上曰,北伯爲人,如愚不知,而甚通達矣。鳳漢曰,然矣。上曰,嶺東伯,頗誠實矣。鳳漢曰,然矣。命書傳曰,頃者下敎時所謂王牌,卽大嬪房·和柔房,以此分付該曹。出傳敎命書傳敎曰,旣問大臣,今番京畿監營前排試放得中者,京軍門則一中,雖無施賞,此乃設立初,二中以上,依軍門例,一中,一體綿布一疋施賞,而以備局句管巡牙兵穀,換木擧行事,分付。出傳敎命諸臣退出。
上在慶熙宮。停常參·經筵。
下直,利城縣監南益初,松禾縣監宋持中。
藥房都提調洪鳳漢,提調李昌壽,副提調尹得雨啓曰,伏未審夜間,聖體調攝,若何,痰候何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。差勝後一樣矣。
中宮殿·惠嬪宮,藥房口傳問安。答曰,知道。
尹得雨啓曰,右承旨朴師訥,今日不爲仕進,卽爲牌招,何如?傳曰,允。
又啓曰,吏曹判書趙明鼎,連日違招,尙不出肅,事甚未安,卽爲牌招察任,何如?傳曰,允。
任㻐,以都摠府言啓曰,今日入直內三廳武兼禁軍及軍兵等,中日習射,請出標信。傳曰,知道。
以承傳色口傳下敎曰,今日下敎之後,敢若是乎?今日,臣下之日,非君上之日也,申飭。
傳于李命俊曰,行司直李昌誼,有司堂上·內局入侍,同爲入侍。傳于任㻐曰,左相及有司堂上入侍。
傳于尹得雨曰,藥房入侍。
邊得讓啓曰,卽伏見黃海水使李謹泰今春夏等褒貶啓本,則邊將無一人居下,雖無嚴明殿最之意,推考警責,何如?傳曰,允。
有政。吏批,判書趙明鼎進,參判韓光會牌不進,參議李瀰上疏入啓,行都承旨尹得雨進。以李惟秀爲大司諫,以柳脩爲執義,以李堉爲司諫,徐有良·申大脩爲掌令,李宗榮·宋濟魯爲持平,李得一爲獻納,任希增·洪九瑞爲正言,李健廈爲崇靈殿參奉,洪檍爲兼輔德,鄭弘淳爲禮曹判書,韓光會爲同春秋,尹東暹爲同義禁,洪檍爲左通禮,金載順爲右通禮,左議政尹東度爲兼世孫傅,鄭亮采爲長興奉事,鄭宅臣爲藍浦縣監,朴思亨爲濟源察訪,書狀單李亨逵,慶基殿參奉郭泰濟,徽陵參奉韓光傅相換,成均博士二單車升鎭·申光柱,成均學正單康文祥,成均學諭單申宅和,軍器直長單張遇季,奉事單孫尙衍,副奉事單崔世晃,參奉單李振雄。
兵批,判書朴相德進,參判李燮元病,參議李宜哲病,參知洪述海入直,右副承旨邊得讓進。兵批啓曰,曹司衛將李昌儒,猝得暑癨,無望供職,呈狀乞遞,不可强令察任,今姑改差,何如?傳曰,允。又啓曰,羽林衛將具世仁,身病猝重,勢難供職,呈狀乞遞,不可等待其差復,今姑改差。何如?傳曰,允。又啓曰,新除授羅州營將沈釋之,身病猝重,時月之內,萬無差復赴任之望,呈狀乞遞,實病旣如是,則不可强令赴任,今姑改差,何如?傳曰,允。以李思觀爲都摠管,鄭存謙爲副摠管,趙德濟爲五衛將,鄭汝坤爲都摠經歷,申大偀爲宣傳官,沈釋之爲淸州營將,李秉三爲部將,韓德會爲武兼,元熙揆爲昌德將,尹弘烈爲北評事,邊慶遇爲全羅營將,判府事李益炡,副護軍南雲老·李憲默·李秀逸·鄭文柱,副司果鄭弘淳·沈鏽·金尙喆·李最中·李福源·李性遂·趙榮順·尹得孟·徐有良·尹師國·金和中·李台鼎·李澤遂,副司果洪景顔·李命勳·盧廷元。
傳于李命俊曰,前咸鏡監司趙雲逵留待。
傳于邊得讓曰,前北伯,內局入侍,同爲入侍。
又傳于曰,牌招一齊承牌,署經後入侍。
又傳于曰,守令,署經後欲見之矣,難於酬應,政院,今日內宣諭下送。
前禮曹判書徐志修疏曰,伏以臣瀝血申籲,未蒙矜諒,批旨愈溫而微分愈猥,恩數彌隆而私心彌兢,臣誠一倍懍蹙,不知所以自措也。苟使臣有一分可進之勢,則何敢强爲辭巽,屢煩瀆擾乎?誠以上念國事,則輔相之責,此時尤重,如臣庸陋,決不可擬議,徒玷名器也。下顧私門,則履盛之懼,澟然驚心,匪分之職,決不可冒進,以速其災也。日夕蘄祝,惟幸聖鑑之回照,亟收新命,還臣前任資秩,則凡於有司之職,庶幾隨分效勞,仰答殊私,上可以無誤於國事,下可以全安其身家,此實臣之至懇,非敢爲一毫飾讓之辭也。至若格例之當遞,猶是以身,較論於職名位次之間者,以此張皇,亦涉猥越,故初不敢詳陳矣。蓋以公格言之,則無論官職大小,元無右位遞而下位行公之例,今曰用相避也,而右位則遞,下位晏然,寧有是理?揆以公格,此義較然,而在臣猶屬第二件者,誠以新資收還,則此爲皮毛故也。臣寤寐憂灼,罔知所出,不得不復敢控呼於靜攝之中,臣尤死罪。伏乞聖明,特賜憐察,收回誤恩,以存公格,以全私義,千萬幸甚。答曰,省疏具悉。卿之允叶時望,卽予倚毗。目今第一件事,而噫,一自卜相之後,於予用心四十年後初也。于今靜攝之時,豈不苦哉?此意已諭於領相,而卿章且到,實無敦勉之語,命置政院。百爾思量,今乃一覺,何則?前左相許副,非予曲循其願,再次前例,班班許副者予也,勉循者卽當宁也。噫,古金判府事,豈不若卿,而旣已承命時,金奉朝賀亦豈不若卿,而亦黽勉行公。前左相許副之例,在此班班,二大臣黽勉行公,前例亦班班。朝鮮凡事,無論擧世,皆稱前例,于今望八,從前例乎,否乎?卿疏中在下當遞云者,誠過矣,誠過矣。此非問于該曹許遞者,亦非一時陳章勉副者。以大義言之,旣大拜之後,先行公之大臣,先爲處義,旣有前例,予意嘉尙,故不待連章,爲先副者也。予則若無跡而處之,卿則何有形若此乎?予不詳諭,卿若靜思,決不若此。且卿尙今以前禮判陳章,以前禮判勉副,此許副其相乎,許副禮判乎?予雖以大臣待之,三章謄於史草,此許副重臣,古往今來,豈有此等之事?白首暮年,亦行可笑之事乎?予志定,卿須體小子慇懃之意,悶靜攝酬應之煩,安心勿辭,卽日造朝,用副國人之望焉。仍傳曰,遣史官傳諭。
丙戌七月初五日辰時,上御集慶堂。藥房入診入侍時,都提調洪鳳漢,提調李昌壽,副提調尹得雨,記事官洪相聖·洪彦喆·李東郁,醫官方泰輿·許礈·李以楷·李泰遠·鄭允協·慶絢·金季良·吳道炯·金孝儉·鄭允悅·柳光翼,以次進伏訖。鳳漢曰,夜間聖體調攝,若何?上曰,一樣矣。進湯劑後,泰輿等診候曰,脈候一樣調均矣。鳳漢曰,左議政尹東度,左參贊李昌誼,方來待閤外矣。上曰,入侍。賤臣相聖承命出召,左議政尹東度,參贊李昌誼進伏訖。東度曰,聖候,若何?上曰,予思之,比春間,精力判若異人矣。命昌誼·昌壽進前,下敎曰,卿今衰矣。久不見之,故特召卿矣。卿之先祖事,昔年眷遇甚隆,今卿兄弟事,予相繼仗鉞於南城,誠貴矣,而予之特製敎書,蓋追念卿祖而然也。此誠千古君臣之所未爲也。命書傳敎曰,意雖慨然,而然銓官處分,自知爲過,前判書鄭弘淳,〈前〉參判李最中,前參議李福源,竝敍用,前判義禁李益炡,前判尹沈鏽,一體敍用,曾經備堂人,依例還付有司之任,亦爲還差。出傳敎命書傳敎曰,崇政殿庭,當香祗迎,以此分付。出傳敎上曰,他承旨·大司憲·備堂一員入侍。命諸臣退去,遂以次退出。
丙戌七月初五日巳時,上御集慶堂。大臣·備局有司堂上·大司憲同爲入侍時,領議政洪鳳漢,左議政尹東度,左參贊李昌誼,行司直鄭存謙,大司憲徐命臣,左副承旨任㻐,記事官呂善德,事變假注書愼仁明,記事官洪彦喆·李東郁,以次進伏訖。上命昌誼進伏曰,兄弟俱爲守禦使,前古以來,似不多矣。昌誼對曰,臣等無狀,受恩罔極,其何以報答耶?鳳漢曰,其兄弟風儀心事,甚可尙也。上曰,然矣。鳳漢曰,臣奉覽守禦使敎書中御製添入之句,無異習工矣。上曰,予以俚語爲之矣。鳳漢曰,此喬桐水使元景濂習操狀啓也。以爲今秋畿·海兩道各操設行當否,令廟堂稟旨,分付爲請矣。此是應行之擧,而且値時和歲豐,竝依例爲之事,分付,何如?上曰,依爲之。出擧條鳳漢曰,此永宗防禦使李啓祥狀啓也。以爲今秋水陸操,依例設行,令廟堂稟旨,分付爲請矣。當此時和歲豐之時,詰戎之政,尤爲先務,今秋操鍊,依例擧行事,分付,何如?上曰,依爲之。出擧條鳳漢曰,在前都目與散政,營將新加資,其數無節,故近來以每都目只陞四人,散政不得爲之事,筵稟定式矣。今番都目所陞營將四員中二員有頉,其代,若以已陞資者擬差,則許多已準履歷之武弁,將無以疏通。此後則都目政新資有頉者,雖散政,勿拘陞擬,只六朔內,竝計都目散政,毋得加陞於四員定數之外事,分付西銓,俾爲嚴其界限,便於擧行之地,何如?上曰,依爲之。出擧條上命書傳敎曰,守令亦有未署經者,在外臺臣,一倂許遞,政官牌招開政,待下批牌招署經。上曰,備局堂上李最中有司之任,今姑許遞,堂上鄭存謙仍察有司之任。出榻敎命書傳敎曰,當該中官,偃便特甚,罷職。命臣曰,請還寢定配罪人者斤萬酌處之命,更令王府,嚴鞫得情,快伸王章。上曰,勿煩。措辭見上命臣曰,請還寢東呂·址淳等還配之命,更令王府,嚴鞫得情。上曰,勿煩。措辭見上命臣曰,臣竊有區區所懍,敢此仰達矣。伏聞日昨筵中,不以次對,只見備堂之敎云,未知殿下何爲而發此敎也。夙夜箴,不云乎?事至斯應,我則如故。古聖人應事接物之規,不過如斯,非但有助於收心養性之工,抑亦爲保護調攝之方矣。設或事有不槪於聖心者,小則誨諭之,大則責罰之,不少留滯於淵衷,廓然天地之大,然後方可謂物來順應,而臣於前日,引子思之訓,有所仰勉者以此也。上天威怒,莫過於霜雪風霆之嚴,而一過之後,景色昭朗,氣象和泰,本來生物之仁,藹然自在,安有聲臭之可尋哉?殿下不棄芻蕘之言,惟以子思之訓,勉勉不已,則必有犁然於聖衷,而其效不但止於不大聲色而已,是臣祈祝之私也。上曰,不諒予意,何支繁若此?萬古豈有望八復政之君乎?雖此等之際,不敢自顧,靜攝中頉稟,自古有之,予亦不敢踰,皆或進定。復政之後,無一次不爲,況六朔之內亦然,此豈樂爲?意雖爲國事,人或曰,予自差愈,其能爲此,於予之道,豈古人繄我后之意哉?心竊悚然。自此以後,以衰自處,方寸雖定,亦不令勿稟,只召有司之臣,一不欲無中生有之意,一不欲不敢恝然國事之意。況臺臣則非徒次對,隨詣臺入侍,亦非拒之,意蓋深矣。雖不次對,亦有入侍之道,予見多矣,予見多矣。頃者聽政之時,人皆以予爲咎。噫,復政後五年之間,一朔六對,其君無一不爲,臺臣一皆逡巡,甚至於牌招而無端違命,或聞望而徑尋鄕路。予則曰,卽此一事,國之興亡係焉。嗚呼,望八枕席之君,其惟體昔若此,年少無故之臣,逡巡若此,偃便若此。頃日予以爲非,今日其臣若此,君其不召,臣其不來。予旣諭,蒼蒼照魅鏡之中,其狀昭布,予何諭焉?予則以于今已冷之心,只守暮年苦心而已。都憲旣曰,交繁,今予下敎,不啻十倍,雖然此可見理欲雖同行,情則不同者也。卿之所奏,不過應文,今予下敎,諒有肯槪,此所謂不同者也。噫,柳綽在於今日,豈無相勉,予庸嗟惜?命臣曰,臣言辭拙訥,忱誠淺薄,草草陳腐之語,不足採取。縷縷批旨,無非誨責,而至於支繁應文等敎,尤增臣惶恐之端。此是臣平日言行無素,不能仰格君父之致,臣何敢一刻仍冒於臺次乎?請命遞斥臣職。上曰,今番下敎,非爲卿也。此亦暮年都兪之意,以此復爲撕捱,太過。勿辭,亦勿退待。命臣曰,臣性本鈍滯,識又昏昧,多臺變通,未能詳聞下諭,啓辭妄欲陳達,其做錯之失,大矣。何可晏然冒據於臺次乎?請命遞斥臣職。上曰,其所做錯,由於未及聞,何辭之有?勿辭,亦勿退待。命㻐讀右相疏畢,命書批答。諸臣以次退出。
丙戌七月初五日酉時,上御集慶堂。藥房入診入侍時,都提調洪鳳漢,提調李昌壽,副提調尹得雨,記事官洪相聖·洪彦喆·李東郁,醫官方泰輿·許礈·李以楷·金季良·金孝儉·鄭允說·柳光翼,以次進伏訖。鳳漢曰,晩後聖體若何?上曰,一樣矣。鳳漢曰,水刺進御,而蒼耳水亦連洗之乎?上曰,連洗矣,進湯劑。上曰,俄有泄漸,似是暑症。雖無腹痛後重,或有後慮,香薷散進之,如何?泰輿等曰,茹藿湯亦好矣。上曰,明日茹藿湯一貼煎入。出榻敎泰輿等診候曰,脈道似浮,而調均則一樣矣。上曰,今日入診時,理中建功湯,今姑停止,茹藿湯本方,加入蔘貳錢煎入。出榻敎得雨曰,右承旨朴師海,有實病,不爲仕進矣。上曰,右承旨許遞,其代,朴師訥除授,牌招察任,房順房,禮房承旨牌招入直。出傳敎得雨曰,舊北伯留待矣。上曰,入侍。相聖承命出召,戶曹判書趙雲逵進伏。上曰,戶判進前。六朔調攝之餘,今復見卿,此豈攸料?雲逵曰,皇天祖宗,默祐宗邦,聖候康復,千古史牒,豈有如此之慶乎?上命雲逵仰瞻。雲逵曰,三載逖違之餘,仰瞻玉色,有勝無減,不勝慶忭矣。上曰,此戶判熟手段矣,禮判不當撕捱耶?鳳漢曰,豈有撕捱之端乎?雲逵曰,八月進宴,此是應行之典,設都監,不可少緩矣。上曰,何必設都監乎?鳳漢曰,禮判·戶判·樂提會議,然後多有擧行事,不可不設廳矣。上曰,北路人心,何如?雲逵曰,北民畏國法,畏官長,國穀無減縮矣。命得雨讀京畿·關西雨澤農形狀啓,進湯劑,命書右相疏批。上曰,右相固執矣。予則曰,行公,宜矣。命退去,諸臣遂退出。
上在慶熙宮。停常參·經筵。
藥房都提調洪鳳漢,提調李昌壽,副提調尹得雨啓曰,伏未審夜間,聖體調攝,若何,痰候何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。批答無。
中宮殿·惠嬪宮,藥房口傳問安。答曰,知道。
以承傳色口傳下敎曰,渠不知而爲之之事,方泰輿處分置之。
香秪迎罷後,政院·玉堂·藥房口傳問安。答曰,知道。
傳于李命俊曰,藥房入侍。
李明俊啓曰,藍浦縣監鄭宅臣肅拜單子入啓之後,肅拜已下而不爲入來,推考警責,何如?傳曰,允。
又以內醫院官員,以都提調意啓曰,內醫鄭潙·崔宗衡,術業精明,依筵稟竝御醫陞差,何如?傳曰,允。
右承旨朴師訥書啓,臣依聖敎,馳往宗廟·永寧殿秋享大祭所,祭物·祭器奉審,則皆精潔,諸執事·進排官,竝無頉之意,敢啓。答曰,知道。
吏曹參議李瀰疏曰,伏以皇天眷顧,祖宗垂佑,玉候快復常節,賀儀誕擧大庭,慶曠千古,歡溢八域。仍伏念臣疏慵之質,不堪奔走,滅裂之才,無所短長,而恩深補蔑,愧慄恒深,迺者三銓新命,忽下意外,任匪其人,以惶以懼,誠不知所以自措也。噫,天官佐貳,其責寔重,通塞權衡,皆所與聞,雖以前輩之才望俱著,猶或逡巡之不敢當,況如臣者,初非可以擬議於是職。然此特言臣不稱之實耳,抑臣私義,誠有難安之端。向來李海鎭一疏,提論銓通事,語雖囫圇,意則深緊,臣亦通望中一人,其疲惱臲卼,宜無異同,今何可以偶免指斥,苟然自恕,不思所以審處也哉?區區難進之義,參前倚衡,日前違傲,亶非獲已,格外只推,嚴召又降,而咫尺之守,終難撓改,隨詣禁扃之外,瀝陳肝膈〈之〉懇。伏乞聖明,察臣匪據之實,諒臣當遞之義,亟改臣新授職名,仍治臣逋慢之罪,以安微分,以昭法紀,千萬幸甚。答曰,踏啓字。
丙戌七月初六日辰時,上御崇政殿月臺。香祗迎入侍時,行都承旨尹得雨,左承旨李在協,右承旨朴師訥,左副承旨任㻐,右副承旨邊得讓,同副承旨李命俊,記事官洪相聖·呂善德·洪彦喆·李東郁,以次侍立。上具翼善冠·黑圓領袍,乘輿出資政門,詣月臺東邊駐輿,命師訥讀祭報府訖,命諸獻官·大祝·諸執事入侍。上曰,李之億脚病如此,而塡差獻官,南有容老病又如此,而苟然充之,該堂極爲非矣。之億對曰,臣雖有脚病,謹當强力將事矣。上曰,卿心可嘉。上曰,朝鮮所積者,堂下侍從,而今此永寧殿大祝,如是苟充,極可駭然。命書傳敎曰,衆所共知,李之億·南有容差祭官乎?南有容,一殿使可行也,李之億,其若能行,予將親行,其在事體,豈有此等差祭乎?該堂先罷後拿。曾已下敎,則八大祝,分而異之,四人未通淸者苟充。噫,該郞於渠祖先,遠近待之乎?事之無據,莫此爲甚,當日內湖沿投畀,永除侍從案。又命書傳敎曰,其涉駭然,其堂旣已下敎,該吏,令攸司從重科治,囑吏謀免大祝,一竝嶺沿徒三年定配,當日押送。上謂永寧殿大祝成箕柱等曰,汝輩退去,依通淸例將事,可也。上厲聲曰,李之億之如此實病,充於獻官,極涉駭然。得雨曰,正卿中皆有故,他無可差之員矣。上曰,亞獻官李之億·南有容,換差以送。出榻敎上曰,宗廟·永寧殿秋享大祭,禮房承旨進去,奉審以來。出榻敎上詣板位,行香祗迎禮畢,還御崇政殿內。都提調洪鳳漢,提調李昌壽,副提調尹得雨,以次進伏問候。上曰,一樣矣。進湯劑,鳳漢曰,夕湯劑,依例煎入乎?上曰,茹藿湯,自今夕進之,可也。鳳漢曰,領府事·判府事爲問候來待矣。上曰,使之入侍。領府事尹東度·判府事金相福進伏問候。上曰,一樣差勝矣。東度曰,臣等俄者,仰瞻聖上行步之節,比前頗勝矣。區區慶忭,曷有其極?上曰,人皆謂差勝,而予則不信矣。上曰,莫重今日所奏不審,當該首醫罷職。出傳敎上曰,今番差祭,極可駭然。鳳漢曰,臣伏見祭報府,則亦甚訝矣。吏郞不善爲擬。上曰,吏曹郞廳李東顯汰去。出榻敎上曰,奉俎官司䆃直長尹鳳周進後入來,推考,可也。出擧條上還內,諸臣以次退出。
丙戌七月初六日巳時,上御集慶堂。承旨入侍時,同副承旨李命俊,記事官呂善德·洪彦喆·李東郁,以次進伏訖。上命書傳敎曰,頃者許之,追憶十三歲故事,以光昔年盛事而已。然曾諭其日行然後可曰行,而此政一日不可進,一日不可退者也。旣許外宴,則內宴亦依,仰遵昔年,而旣奏孝昭殿嘉禮,今已八年,寔是料表,于今同愛,其亦上慰陟降之意,一體許之。噫,以予追慕之心,年益衰氣益苶,吾民困歲未登,其雖勉强,心豈樂爲,心豈樂爲?吁嗟,此心,陟降照臨,況述編豈不云乎?昔年奉東朝稱觴,心猶若此,況今日乎?其雖行也,減其大卓,減其樽花。饌案床,臨時單子書入,存減無過五器,味不過五味,味數,令廚院書入,存減味數·果品,不過五寸。一味饌品,竝與果而無過三器,諸臣果盤,竝與果而無過五器,果高無過三寸,味數二器,皆紙花,禁其奢。噫,曾已下敎,昔年靜攝之中,旣不擧燭,況今予乎?故昨年不過數時而止,今番畵燭,尤非可論,其雖紅燭,內外宴,切勿待令。內宴妓生,只存三十,而呈才比前亦減,此則依此擧行,內宴呈才,依點下擧行。世孫致詞爵,進饅頭,領相致詞爵,唐雁湯代進麪,人蔘正果,遵故例,永減。凡饌品中,唐雁鴨子,竝除之,大小膳,依昨年例,一體停止。五味進爵,原任首大臣及國舅·宗親府·儀賓府·首堂·戶判爲之,而進爵中,若有年衰之人,以次堂擧行。參宴諸臣·宗親·文蔭武正一品耆社諸臣·政府西壁·時任備堂·勳府·有司堂上·六曹長官·判尹有故,次堂擧行。都尉·副尉皆令進參,六承旨·翰注·儒臣,勿論時·原任兩司長官,與只時任在京兩司者進參。都摠府·兵曹侍衛內乘軍職·宣傳官·春坊衛人,皆許盤,不陞殿者,除果賜饌,內宴饌品,亦依此擧行。內外命婦勿稟,應參內命婦當下敎,爵數亦依外宴例擧行。外宴處所,崇政殿擧行,內宴處所,光明殿擧行。廚院提擧,不計其品,一體許盤。內外宴,各行一度習儀,而內宴儀仗,只正日擧行。上命退,諸臣以次退出。
丙戌七月初六日酉時,上御集慶堂。藥房入診入侍時,都提調洪鳳漢,提調李昌壽,右副承旨邊得讓,記事官洪相聖·洪彦喆·李東郁,醫官方泰輿·許礈·李以楷·金季良·金孝儉·鄭允說·柳光翼,以次進伏訖。鳳漢曰,朝來勞動之餘,聖體調攝,若何?寢睡·水刺之節,亦何如?上曰,一樣差勝,而水刺亦進御矣。進湯劑診候,泰輿等曰,脈候調均矣。鳳漢曰,今日諸臣,莫不仰瞻,而行步比前益勝,擧皆歡忭矣。今日稍久步矣,未知精神之果勝矣。鳳漢曰,副提調尹得雨,親病出去矣。上曰,其父年幾何?鳳漢曰,甲戌生矣。上曰,筋力,何如?鳳漢曰,果好,而推恩以後,一來見臣,感泣天恩矣。上曰,必然矣。尹得雨亦久行,爲人堅實矣。上曰,都承旨尹得雨許遞,其代,尹得養除授,牌招察任,房順房,三院副提調例兼。出傳敎鳳漢曰,蒼耳水,連洗之乎?上曰,不無效,故連洗矣。上曰,茹藿湯停止,理中建功湯,自明日煎入。出榻敎上曰,代房誰也?鳳漢曰,邊得讓矣。上曰,將來可用之人矣。尙未經守令耶?鳳漢曰,然矣。一試守令,誠好矣。上曰,承旨父年幾何?得讓曰,七十四矣。上曰,然乎?鳳漢曰,提調所被恩數誠曠絶,兄弟親承聖諭,退而相對感泣,欲上箋以伸叨謝之忱,而猥越是懼,方咨且云矣。上曰,古詩云,不覩皇居壯,安知帝王尊?雖是盛事,若無表揚之擧,則何以使後人知之耶?重臣宜有此擧,而如或不爲,則予欲親錄而傳後矣。此實千古君臣所未有者,在重臣之道,似不可已矣。上曰,坐直承旨及儒臣,持警世問答入侍。出榻敎賤臣相聖承命出召,同副承旨李命俊,校理宋載經,修撰沈觀之進伏。命內局先退,命儒臣·承史輪讀警世問答訖。命退出,諸臣遂退出。
丙戌七月初六日三更,上御集慶堂。坐直承旨入侍時,右副承旨邊得讓,記事官呂善德·洪彦喆·李東郁,以次進伏訖。命書傳敎曰,予於壬辰年,求差於太室冬享,故已前三獻,例以文·宗中塡差。今則必也文宰以差,故若此。大抵頃者文宰有裕,只以宗臣差祭,故有此申飭矣。其令通融塡差之意,而今則必也非文臣不差,此亦過猶不及者,此後勿論宗·文,其擇差事,分付。上曰,注書出去,使院隷往太廟,知初獻禮已行與否以奏。賤臣承命出來,分付院隷往太廟問之,則初獻禮猶未禮畢云,故以此意進達。上曰,連次送院隷,行禮節次,屢屢知入。上曰,承旨之父年幾何,猶得精强否?得讓對曰,臣父今年七十二,猶未昏耄矣。上曰,承旨於副尉,爲直孫乎?得讓對曰,爲從曾孫矣。上曰,承旨曾經外任乎?得讓對曰,未及經矣。上曰,注書出去,命坐直承旨入來。坐直承旨李命俊進伏。命書傳敎曰,噫,昭顯三副尉中,于今其從孫父子爲侍從,其父或以侍從臣父加資,或以推恩加資,可謂稀有,意謂曾經外任。今日下問都提擧,尙未爲之云,諸臣乞郡,亦有古例。父子爲侍從,父爲二品,子爲緋玉而有七十三歲之父在乎?予於此等事,問之則不忍踰日,況其父年過七十,於朝廷無仕宦之道,隨其子而受養,亦人君以孝爲治之道。承旨邊得讓,令該曹,於善處守令,待窠,卽爲懸註調用,以示予意。上曰,注書出去,太廟享禮終獻後禮畢與否以奏。命書傳敎曰,其君徹宵若此,承旨霎時少退之際,入侍中官,其敢飮草而來,事之放恣,莫此爲甚。若有誠心,此輩焉敢若此?當該中官罷職。賤臣以享禮禮畢入奏,上命退,諸臣以次退出。
上在慶熙宮。停常參·經筵。
藥房都提調洪鳳漢,提調李昌壽,副提調尹得養啓曰,伏未審夜間,聖體調攝,若何,痰候何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區伏慮,敢來問安,竝此仰稟。答曰,知道。差勝後一樣矣。
中宮殿·惠嬪宮,藥房口傳問安。答曰,知道。
傳于邊得讓曰,去夜中官下敎置之。傳于尹得養曰,藥房入侍。
傳于邊得讓曰,坐直承旨入侍。
任㻐,以兵曹言啓曰,卽接南所衛將牒報,則都摠府南邊松木一株,因風折落云,令該所,依例斫去之意,敢啓。傳曰,知道。
朴師訥,以成均館官員,以同知館事·大司成意啓曰,今七月初七日,儒生上旬輪次,當爲設行,而大提學黃景源,以身病不得爲之之意,敢啓。傳曰,知道。
待敎姜彝福疏曰,伏以臣,頃上請護之章,才出禁直,旋固會圈之命,復膺天牌,雖未能獲伸私懇,而幸得蒙許解兼銜曲遂之恩,而臣方誦祝,豈敢復爲瀆撓之計,而第伏念臣之母病,便成十年沈痼之症,有非一時偶感之比,少失調治,輒復添劇,而又自昨夕,重得暑感,寒熱迭攻,飮啖全却,委頓床玆,氣息綿綴。臣以孑然單身,無他兄弟,藥餌扶護,專靠於臣,以此情理,實無頃刻離捨之勢,玆敢不避煩瀆之誅,復此哀籲於天地父母之前。伏乞聖慈,俯垂鑑諒,亟命鐫削臣職,以便救護,仍治臣罪,以肅朝綱,不勝幸甚。答曰,踏啓字。
丙戌七月初七日卯時,上御集慶堂。藥房入診入侍時,都提調洪鳳漢,提調李昌壽,副提調尹得養,記事官洪相聖·洪彦喆·李東郁,醫官方泰輿·許礈·李以楷·金孝儉·柳光翼·金光國·鄭圭·崔宗衡,以次進伏訖。鳳漢曰,通宵勞動之餘,聖候若何?今日水刺之節,亦何如?上曰,一樣矣。進湯劑,泰輿等與新差鄭圭·崔宗衡診候曰,脈道一樣矣。鳳漢曰,提調方有事,先退,何如?上曰,謝箋,今日果封進耶?鳳漢曰,今方封進,而重臣之兄弟,皆善爲文,提調經文任,其兄亦工科文矣。上曰,醫官先退。昌壽退出。鳳漢曰,左相方留闕下,戶判有稟達事,亦來待矣。上曰,左議政·戶曹判書入侍。出榻敎相聖承命出,與左議政尹東度·戶曹判書趙雲逵偕入進伏。東度曰,孝思益篤,達夜憧憧,聖候若何?上曰,氣則如前矣。命得養讀昨夜御製文,命領左相編次,命他承旨入侍。出榻敎上曰,予當謝之矣。十三歲時事,七十三當之,其亦貴矣。予則以小酌爲之,不必前期三朔,張大擧行矣。鳳漢曰,聖敎及此,不覺欷嘆。第今年進宴,依古事爲之,臣等流涕而請之,殿下亦流涕而許之,臣等尙未表誠,實難着帽而行矣。今日所願,天必從之,豈有他故乎?禮判未及入來,戶判方入來矣。雲逵曰,大臣旣陳,臣何更達,而臣以往牒所無之慶,其日若以鍾鼓管籥之音,拜獻南山北斗之壽,則臣等雖退塡丘壑,亦無恨矣。上曰,其日,予當受之矣。命持入丙戌年內外宴儀軌,命承旨讀奏。鳳漢曰,禮判·戶判·樂提合坐,然後方有相議擧行者,不可不設廳矣。上曰,來初爲之,可也。上曰,先唱以第一尊號樂章擧行。內殿,甲午年則有尊號樂章,而其前無焉,有製進先唱乎?甲午以前,內殿無樂章乎?詳考前例擧行。外宴,第一爵牙拍,第二爵響鈸,第三爵舞鼓,第四爵尖袖舞,第五爵廣袖舞。今番內外宴,無大小膳,爵畢後,直爲鄕唐交奏,處容舞入作,外宴,頃者用雅樂,今番依昔年例,只用俗樂事,分付。噫,新製荷皇恩三章,意益深矣,豈闕乎?內宴時第三爵,兼行響鈸,初命用三耦,其隊不備,比甲午減八,今亦用八人事,分付。內外宴補階,勿爲廣設,略略爲之事,分付。出傳敎相聖承命出召,左承旨李在協進伏後,諸臣遂退出。
丙戌七月初七日辰時,上御集慶堂。大臣·戶判·他承旨入侍時,領議政洪鳳漢,左議政尹東度,戶曹判書趙雲逵,左承旨李在協,記事官呂善德·洪彦喆·李東郁,以次進伏訖。上命在協讀御製,命在院承旨正書以入之。鳳漢曰,進宴旣承允許,臣民慶幸,曷有其極?上曰,予雖爲之,只以數器,略設辦,不欲張大也。鳳漢曰,聖敎雖如此,在臣等愛日之誠,自不能已,依舊例爲之,其在識喜之道,惟在一事而已矣。上曰,此非予本意也。至於選上,則無乃太過乎?鳳漢曰,選上,只以前定之數,無以成樣矣。命書傳敎曰,各道選上,雖已酌定下敎,不必拘此,本道中年事稍登處官妓,或昔無今有,昔有今無,亦勿拘於例,道臣量宜上送,方當盛暑,八月後上送事,分付。其中抄妓有裕者上送,勿令苟充貽弊事,嚴飭進宴廳堂上,八月初啓下。上曰,詣臺臺臣入侍。出榻敎持平李宗榮,正言任希曾入來進伏。宗榮曰,請還寢定配罪人者斤萬酌處之命,更令王府,嚴鞫得情,快伸王章。上曰,勿煩。措辭見上宗榮曰,請還寢東呂·址淳等遠配之命,更令王府,嚴鞫得情。上曰,勿煩。措辭見上宗榮曰,新除授持平宋濟曾,時在京畿利川地,請斯速乘馹上來事,下諭。上曰,依啓。希曾曰,請還寢鍾城爲奴罪人酌處之命,依律處斷。上曰,勿煩。措辭見上希曾曰,新除授司諫李堉,時在京畿通津地,正言洪九瑞,時在廣州地,請竝斯速乘馹上來事,下諭。上曰,依啓。諸臣以次退出。
丙戌七月初七日酉時,上御集慶堂。藥房入診入侍時,都提調洪鳳漢,提調李昌壽,副提調尹得養,記事官洪相聖·洪彦喆·李東郁,醫官方泰輿·許礈·金孝儉·柳光翼·金光國·鄭圭·崔宗衡,以次進伏訖。上親書夙夜一心祝有年十韻詩題以下,命入直諸臣應製。鳳漢曰,午間聖候若何?上曰,一樣矣。進湯劑,泰輿等診候曰,一樣調均矣。上曰,書題書下,諸承旨·儒臣·入直騎省堂郞·春坊·翰注應製,而注書雖非入直,入侍注書,其令一體製進。一體明日內局入侍前製進,大提學黃景源,明朝牌招,內局同爲入侍科次。出傳敎鳳漢曰,臣承朝者下敎,不勝忭幸矣。上曰,今番進參者,當爲幾何?鳳漢曰,外朝則似不少,而宗臣則太少矣。上曰,藥房先退。上曰,坐直承旨·儒臣,持高麗史入侍。出榻敎上曰,元良六朔後陪宴,其亦稀有之事,桂坊官員與春坊,其令一體陞殿許盤,不陞殿者,但守門將·繖扇差備,依下敎無果給盤,若問其功,內局宜先,差備待令掌務官,皆果盤以給事,分付戶曹。今番只行五爵呈才書下,以此分付該院。出傳敎上曰,戶曹判書趙雲逵參宴單子,饌案單子修正,明日內局,同爲入侍。出榻敎相聖承旨,出召坐直承旨·儒臣入侍後退出。
丙戌七月初七日酉時,上御集慶堂。坐直承旨·儒臣入侍時,左副承旨任㻐,校理宋載經,修撰沈觀之,記事官呂善德·洪彦喆·李東郁,以次進伏訖。上命內局諸臣先退,命載經讀高麗史樂章。上曰,麗朝文章,可謂盛矣。㻐曰,然矣,文章關於世道汚隆矣。上命書御製進宴時樂章畢,命書傳敎曰,興懷於昔,勉强而行,以予衰耄,以予心氣,何敢一遵昔年盛事?況內宴今初行,予意雖諭,此心一倍,凡諸節奏,比昔務從省約,一以伸此意,一欲除煩文。噫,外宴妓樂,粵昔今年初行時命除,代以舞童,猗歟盛哉?故樂學軌範序文旣諭,此等樂節,專用前朝,今日命讀入我朝,減繁文者多,況今日乎?頃者自內有御容奉安處御榻後,例有牡丹屛,而予則初修此殿後,以十六大字,命書後面曰,入瞻殿中,深意在玆,猶存體貌,何敢侈大云,今予儀又欲減者,卽此意也。意亦只述盛事也,何敢張大之意也?選上之後,按舊例而敎習,日子已迫,此輩亦海東之人,于今望八,豈令苦哉?兼欲省弊,此亦若殿中十六字之義,亦不敢以不肖否德,比諸昔年之意也。於節奏當減者,當命該院提調,明日持笏記入侍。今日下敎中大關節未諭,旣用醴酒,以此代用,其何過也,而昨日香祗迎,思太室醴酒,其雖藥,何敢飮焉?故昨日豨薟丸,竟夕却之,此亦此意。若快愈,廟門內受飮福,此當受飮,强勉受爵,何心用醴?今日蜜水代用事,分付廚院·內資寺。諸臣以次退出。
上在慶熙宮。停常參·經筵。
藥房都提調洪鳳漢,提調李昌壽,副提調尹得養啓曰,伏未審夜間,聖體調攝,若何,痰候何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。差勝後一樣矣。
中宮殿·惠嬪宮,藥房口傳問安。答曰,知道。
朴師訥,以都摠府言啓曰,今日入直內三廳武兼禁軍及軍兵等,中日習射,請出標信。傳曰,知道。
李在協啓曰,禮曹判書鄭弘淳,除拜後過三日,不爲出肅,依定式推考警責,仍卽牌招察任,何如?傳曰,允。
以承傳色口傳下敎曰,頃日所作御製荷皇恩板本,在於該院,一件卽爲印入,昨年樂章一件正寫,典樂持而待令。
備忘記,傳于朴師訥曰,今下弓矢,水口萬戶趙昌彦處給送。
尹得養啓曰,大提學黃昌源,依下敎來待矣。傳曰,大提學科次後,留待入侍。
有政。吏批,判書趙明鼎式暇,參判韓光會進,參議未差,行都承旨尹得養進。吏批啓曰,判書趙明鼎式暇,參議未差,小臣獨政未安,何以爲之?敢稟。傳曰,仍爲之。又啓曰,新除授黃海都事柳成模呈狀內,矣身,素患痰積之症,當此盛暑,一倍添加,實無動作赴任之望云,身病旣如是危重,則有難强令往赴,依例改差,何如?傳曰,允。以鄭昌聖爲應敎,鄭象仁爲弼善,權以綱爲吏曹正郞,鄭槃爲佐郞,趙明鼎爲兼知春秋,趙明鼎爲校書提調,李昌壽爲司圃提調,金陽澤爲司僕提調,洪象漢爲典醫提調,趙雲逵爲宗簿提調,李益炡爲活人提調,鄭弘淳爲奉常提調,邊得讓爲延安府使,鄭昌順爲兼東學敎授,洪龍漢爲兼西學敎授,尹鳳徵爲司藝,兼執義單李亨逵。
兵批,判書朴相德病,參判李燮元入直進,參議李宜哲病,參知洪述海病,左副承旨朴師訥進。以具善㝡爲臨津別將,同知單元熙揆,副護軍邊慶遇,副司直尹得雨·李濔·朴師海·李命俊,副司果鄭汝益。
以承傳色口傳下敎曰,承旨有闕,代前道臣趙榮順除授,又下敎曰,房順房。
傳于李在協曰,藥房入侍。
任㻐,以義禁府言啓曰,前修撰兪彦鎬,令該府處之以制書有違私律勘處事,傳旨,啓下矣。兪彦鎬,今已拿囚,依定式勿捧原情,以勅書有違私律,杖一百收贖,盡奪告身,而依承傳功議各減一等,放送,何如?傳曰,允。
刑曹判書李思觀疏曰,伏以上天申休,祖宗垂佑,聖候遄臻康復,謁廟伸孝,臨殿受賀,實萬世無疆之慶,凡厥含生,蹈舞惟均。念臣螻蟻之微,偏沐造化,樗散之才,過蒙採錄,前後叨歷,已溢涯分,節次冥升,猥廁宰列,而曾未有尺寸絲毫仰答特達之知,慙恩負德,日夕憂悸。惟是浮沈冗散,依近日月之光,筋力奔奏,少效塵刹之報,卽臣區區志願,而榮路進取,夢寐不到。不意司寇寵擢之命,遽下萬萬意外,臣伏地惶隕,五情飛越,實不知措躬之所也。噫,自古明王嚬笑之愛,必待有功,名器之重,不輕假人。凡朝廷百執事,孰非難愼,而自大夫以上,其選忒重。至於八座之班,六官之長,尤兢兢焉,上無濫授,下無妄受,乃所以亮天職而重國體也。挽近以來,命德之選,雖浸不及古,亦必或以功能,或以踐歷,稽之公議,咨之廟朝而後授之,則其重且嚴,固自如也,而猝然以空空無取之一賤臣,拔之人望之外,登諸群彦之先,則其駭四方之聽,累則哲之明,豈細故哉?顧臣以根植則至弱,以材具則最下,立朝三十年,不過隨衆祿仕,江湖鳧雁,不能有無,故僥倖不底於大戾。今乃無功無材,雍容峻列,犯古人負乘之戒,涉當世榮顯之塗,則過福招災,理必無幸,伏惟天地曲遂之仁,豈忍使臣至此哉?臣自聞此命以來,惶愧怵惕,繞壁無寐,若不知恩數之爲可感,惟當亟陳情懇,以請鞶褫之恩,而鎭日泯伏,恭俟駁正之論。天牌坐違,分義已虧,職務瘝廢,罪戾益增,玆不得不疾聲哀籲,瀝盡肝血。至於秋官責任之決難堪勝,目下疾病之方在沈劇,亦不暇竝陳。伏乞聖明,俯賜矜照,諒臣所辭,毫無假飾,亟命收回臣新資見職,以重官方,以安賤分,不勝至幸。答曰,省疏具悉。今卿八座,可云晩矣。暮年陞擢,意在欲用,卿勿過辭,從速行公。
掌令徐有良疏曰,伏以臣於日前,猥陳懇迫之私,曲荷體諒之恩,卽解職名,專意救護,臣與病母相對,攢祝洪私,感涕被面。曾未數日,又有柏府新命,繼以署經,召牌狎臨,臣嚴畏分義,不敢言私,章皇入肅,而臣之母病,比前益劇,初以痰症,轉成暑癨,吐瀉兼發,雜試藥餌,少無所效,元氣暴陷,委席奄奄,臣方左右扶將,晝宵焦迫,實無暫時離捨之勢。此時瀆擾,萬萬惶懍,而仰恃孝理之化,復控請急之章。伏乞聖慈,俯垂諒察,亟命鐫遞臣職,以便救護,以安私分,千萬幸甚。答曰,踏啓字。
掌令申大脩疏曰,伏以皇天惟祖宗,默佑我聖躬,玉候快康,展禮連行,大庭嵩呼,縟儀誕擧,臣民歡抃,曷其有極?仍念臣五年苫塊之餘,世念灰冷,杜門屛蟄,只自訟其不孝之罪矣。不意玆者,伏奉掌憲除旨,臣誠惝怳罔措,隨之而涕泗被面也。臣以荐禍餘喘,俯仰穹壤,無所怙恃,正所謂雖欲孝,誰爲孝者,而惟是愛君寸赤,根於秉彝,膠結而不可解者,自覺其尤有倍於恒品,則豈敢不殫誠於移忠之地,以無負事一之義哉?第臣猶滯之性,不能隨俗脂韋,孤弱之蹤,本自與世抹摋,言議見識,又甚疏迂,出入臺地,十有餘年,而亦嘗一二登對,短拙畢露,居常悚蹙,今何以志氣摧頹之時,而冒進於前後僨敗之地乎?適因守令署經,飭敎繼降,嚴畏分義,冒沒出肅,以塞一日之責,而仍因蹲冒,斷無其理,玆陳短章,仰暴血忱。伏願聖明,亟賜鐫改,仍命選部,勿復檢擬,俾遂微懇,不勝幸甚。臣方自列祈免,不宜贅及他說,而區區犬馬之誠,自不能已,敢將攝養之方,以效芹曝之獻焉。臣竊瞯殿下對越之誠,固可以祈天永命,精一之學,亦已臻緝熙光明,宜其高拱穆淸之上,以享功成治定之安,而效或尙遲於從欲,言有不槪於聖心,則絲綸之酬應,過費思慮,雷霆之震威,或損沖和,雖於靜攝之中,益篤自强之念,講筵賓對,未嘗或廢,此固朱子所謂彊其志則氣自隨之,些少外邪不能爲害也。然而寶算彌高之日,攝養保嗇,尤宜加愼。臣聞宣廟朝名臣洪可臣,嘗進言曰,治病如治國,心者,百脈之君,必須淸心,以安定本原,諸病可治。此箇說話,必有陳於紸纊之聽者,而臣竊不勝眷眷愚忱,爲殿下誦之。伏望殿下,深察淸心之說,益懋中和之德,靜以制動,簡以制煩,務使神慮澹而血氣和。至於動駕有命,必擇日候,極其和適之時,而如或風日不佳,則雖鑾蹕已戒,而毋蘄於還寢。凡所以節適自愛之方,靡不用極,以副八域臣庶萬年顒祝之心焉。批答在筵說中
獻納李得一疏曰,伏以臣於納言新除,固知其萬不稱似,而署坐有命,牌召繼辱,怵畏義分,他不暇顧,章皇肅恩,冒沒副急,循省愧惶,歷累日而靡定。仍伏念臣承重祖母十年貞疾,祟在難醫,每當盛暑,輒益澟綴,而至於今夏,視前倍劇,宿恙虛勞,三朔沈篤,間經急癨,旋患毒痢,眞元積衰,旁症疊現,目下諸節,十分焦遑。臣旣生命險釁,蚤失怙恃,煢煢隻身,在孫惟臣,凡係藥餌將護,無可替勞,臣之情理,吁亦慼矣。顧今事勢,誠不忍晷刻暫捨,玆冒萬死,號籲於仁覆之下。伏乞聖明,曲賜矜諒,亟命刊改,仍治臣瀆擾之罪,以便省護,以振法綱,千萬幸甚。答曰,踏啓字。
奉敎洪彬疏曰,伏以惟天惟祖宗,默垂眷佑,聖候康復,謁廟伸孝,臨殿受賀,八域含生,莫不蹈舞。臣猥參邇列,獲覩盛儀,區區慶忭,曷有其極?仍伏念臣之偏母,年近六旬,素抱貞疾,當此暑濕,將攝失宜,宿症復劇,添以外感,膈痞而飮啖全廢,頭疼而精神昏瞀,眞元澌脫,轉側須人。顧臣預備之任,係奔走之役,則以此情理,實無一刻離捨之勢。此時煩瀆,非不知萬萬悚惶,而情私所迫,不暇緩聲,玆不得不冒死仰籲於孝理之下。伏乞聖慈,俯垂鑑察,亟削臣所叨之職,以便救護,仍治臣瀆擾之罪,以肅朝綱,千萬幸甚。答曰,踏啓字。
丙戌七月初八日辰時,上御集慶堂。藥房入診,掌樂提調·戶曹判書同爲入侍時,都提調洪鳳漢,提調李昌壽,副提調尹得養,掌樂提調洪象漢,戶曹判書趙雲逵,記事官洪相聖·洪彦喆·李東郁,醫官方泰輿·許礈·李以楷·金孝儉·柳光翼·金光國·鄭圭·崔宗衡,以次進伏訖。鳳漢曰,夜間聖體若何?上曰,一樣矣。鳳漢曰,寢睡·水刺之節,亦何如?上曰,一樣矣。進湯劑,泰輿等診候曰,脈道一樣調均矣。上曰,鄭圭爲人可尙矣。鳳漢曰,術業亦善矣。上曰,戶判·樂提入來耶?鳳漢曰,皆入侍,而樂提則非但筋力難强,且考前例,內宴時,皆以國舅例兼矣。上曰,掌樂提調洪象漢許遞。出榻敎上曰,有擧行事,政官牌招開政。出傳敎鳳漢曰,以吏議事,有所仰達矣。此等事,每欲陳章,不勝其煩,此非己所替當者矣。上曰,旣下敎之後,吏判特敎之下,雖捧納參議之章,其涉過也若此。六承旨皆許一章,許遞之意,蓋此也。大臣旣已開端,不可無飭,當該承旨遞差。出傳敎上曰,承旨有闕,代參議金相翊除授,牌招察任,房順房。出傳敎上曰,李復祥何在耶?鳳漢曰,出送門外,而其行公難矣。上曰,予欲使原任矣。鳳漢曰,年多矣。上曰,速爲陞擢,宜矣。承旨有闕耶?得養曰,無矣。上曰,飭已行,此人欲用,李復祥前下敎勿施,特爲敍用。禮曹參議有闕,代李復祥特爲除授,以示予意,牌招察任。出傳敎上曰,爲人好矣。上曰,今番進宴,應參之數幾何?鳳漢曰,太少矣。昨年則三百餘員,而今年則僅二百餘員矣。命承旨讀饌案單子,雲逵以進宴時所入稟定。命典樂持入笏記,命承旨讀奏。上曰,退去。諸臣遂退出。
丙戌七月初八日酉時,上御集慶堂。藥房入診入侍時,都提調洪鳳漢,提調李昌壽,副提調尹得養,記事官洪相聖·洪彦喆·李東郁,醫官方泰輿·許礈·李以楷·金孝儉·柳光翼·金光國,以次進伏訖。鳳漢曰,晩後聖候若何?上曰,一樣矣。鳳漢曰,午水刺進御乎?上曰,進之矣。今日松節茶甚惡,不得多進矣。鳳漢曰,然則莃薟丸製入,何如?上曰,製入,可也。進湯劑,泰輿等診候曰,脈道一樣矣。上曰,進宴事,近張大可悶。鳳漢曰,今番之慶,陟降攸賜,事亦罕古,此宴烏可已也?上曰,予若快爲行步,則卿等,將又困予乎?命召入典樂,問奏樂節次,仍命得養書御製夢金天樂章六章,命精書作帖以入。上曰,邊得讓好爲之矣。鳳漢曰,此是腴邑而道近,便於將老矣。上曰,坐直承旨·大提學入侍。出榻敎相聖承命出召,大提學黃景源,左副承旨朴師訥進伏,命景源見御製樂章。景源曰,好矣。命景源讀應製詩,拆魁詩。上曰,邊得讓爲太守,又居魁矣。有批點乎?景源曰,有五句矣,善作矣。以次讀訖,景源退出。上曰,噫,丙戌年,卽癸巳上尊號之前,故無先唱樂章,自甲午以後,遵中葉故事有之。噫,丙戌年旣無之尊崇樂章,予何敢行?初命置之,更以思之,今番之事,不可泯於後,依衛武公誦抑詩意製下,以此先唱內殿樂章,一體製下,依此例用之。出傳敎上曰,今番各處上下,皆令直下。出傳敎上曰,藥房退去。諸臣遂退出。
丙戌七月初八日酉時,上御集慶堂。大提學入侍時,大提學黃景源,左副承旨朴師訥,記事官呂善德·洪彬·李東郁,以次進伏訖。上命師訥讀御製樂章。上曰,何如?景源對曰,好矣,實合於雅樂節奏矣。命師訥讀諸臣應製詩。上曰,邊得讓爲太守,今又居魁,其數可謂通矣。景源曰,其詩善作矣。以次讀訖,命書傳敎曰,居首前右副承旨邊得讓,虎皮一領,之次左副承旨任㻐·沈觀之,各大鹿皮一領,左承旨李在協,應敎鄭昌聖,校理宋載經·鄭象仁,修撰李亨逵,兵曹佐郞閔游,注書呂善德,竝紙三卷·墨三笏·筆五枝賜給。又命書傳敎曰,掌令申大脩欲護而不敢,欲勉而不襯,强欲徹章,已涉苟簡,而牽滯之稱,亦涉殊常。敢以復政前事,示影於此日,此等之輩,決不容於衰耄之時,先遞其職,其章卽爲給之。諸臣以次退出。
上在慶熙宮。停常參·經筵。
元敬王后忌辰齋戒。
藥房都提調洪鳳漢,提調李昌壽,副提調尹得養啓曰,伏未審夜間,聖體調攝,若何,痰候何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區,敢來問安,竝此仰稟。答曰,知道。差勝後一樣矣。
中宮殿·惠嬪宮,藥房口傳問安。答曰,知道。
傳于朴師訥曰,禮曹參議李復祥,使之入來,診·筵,同爲入侍,江原道雨澤狀啓,入診,持入。
假注書望,注書洪相聖病,代以任希簡爲假注書。
金相翊啓曰,假注書任希簡,時無職名,令該曹依例付軍職,冠帶常仕,何如?傳曰,允。
李在協啓曰,卽者,上番翰林洪彦喆,以其親病,陳疏徑出,原疏以國忌齋戒,才已退却矣。所當直捧禁推傳旨,而此與無端徑出有異,推考警責,何如?傳曰,允。
吏曹口傳政事,進宴廳都監堂上三掌樂提調金漢耉,戶曹判書趙雲逵,禮曹判書鄭弘淳,郞廳三掌樂僉正鄭樸,戶曹正郞洪駿漢,禮曹正郞李級。
傳于朴師訥曰,藥房入侍。
吏曹口傳政事,以尹冕東爲通禮。
朴師訥啓曰,明日次對,兩司長官,當爲進參,而大司憲徐命臣,待開門牌招,以爲進參之地,何如?傳曰,允。
丙戌七月初九日巳時,上御集慶堂。藥房入診入侍時,都提調洪鳳漢,提調李昌壽,副提調尹得養,記事官洪相聖,兼春秋柳宅夏,記事官李東郁,醫官方泰輿·許礈·李以楷·金季良·金孝儉·鄭允說·柳光翼·鄭圭·崔宗衡,以次進伏訖。鳳漢曰,夜間聖體若何?上曰,一樣矣。鳳漢曰,寢睡·水刺之節,何如?上曰,一樣矣。進湯劑,泰輿等診候曰,脈道一樣矣。命召入典樂,問奏樂節次。上曰,先差堂郞,然後有會同之事,令該曹口傳擧行。出傳敎上曰,頃者申大脩爲何事耶?鳳漢曰,臣等,未知其時事矣。上曰,此是復政前事,而渠復敢懷此心,無狀矣。上曰,李復祥謝恩乎?鳳漢曰,昨已肅謝矣。上曰,處義當然矣。上曰,邊得讓好爲之矣。又爲壯元,亦奇矣。被抄注書入來耶?鳳漢曰,不入矣。上曰,彼注書不參,兩翰林見屈,可惜矣。此亦一時數也。上曰,趙榮順,今爲承旨耶?鳳漢曰,趙榮順,今則化爲周通,此所謂陶鎔矣。上曰,趙觀彬則難化,而文則善爲之矣。趙榮魯亦好人,予甚嗟惜矣。上曰,李亨逵,近亦陶鎔矣。上曰,沈鼎之出六耶?鳳漢曰,今方作宰矣。命內局先退,鳳漢等退出。上曰,在院承旨·儒臣入侍。出榻敎得養以呈辭事,仰達。上曰,禁令之下,爲親請由,許之,故時或踏下。其後玉堂諸僚濟濟,不過四五日周旋者,輒皆陳章,此則過矣,申飭。今聞拜掃呈辭,尙在禁令中,拜掃覲親,孝理則一也,一體許之,亦不從雜。出傳敎命讀兩南農形狀啓·海西旌褒狀啓。上曰,曾已下敎,噫,孝子忠臣,可謂稀矣。因一事而爲孝,因一事而爲忠,勿論古牒,三綱其過百卷,豈有是理哉?頃見一道臣遞來時,欲聞孝行,不敢遽然,只聞者不過一二人。今覽前黃海道臣狀聞,一瓜之間十三人,其涉過矣。黃香扇枕,陸績懷橘,其雖孝矣,亦不過一事,故其中有不登於三綱者。此狀之中張召史之事,無愧古之黃香,何必只擧一人?下該曹十分詳審,而其所聞孝,雖宣化之一道,務精不繁,亦道臣之體面,一狀十餘人,予則曰濫矣。予於此等事,外面雖過,以曾子之孝,孟子曰可,豈可不審?當該道臣推考。出傳敎上曰,今番世孫嬪及內命婦·和柔·和寧·和吉·淸衍·淸瑢,依此擧行事,分付,致詞。昔年寧嬪爲命婦班首,故有之,而今番世孫嬪致詞外,勿爲擧行,致詞爵,依世孫例擧行,而其餘五爵,命婦五人,自可分排,以此一體分付。出傳敎相聖承命出來,召左承旨金相翊·修撰沈觀之·副修撰李晉圭進伏。上曰,都承旨退去。得養·相聖遂退出。
丙戌七月初九日巳時,上御集慶堂。坐直承旨·儒臣入侍時,左承旨金相翊,修撰沈觀之,副修撰李晉圭,記事官呂善德·柳宅夏·李東郁,以次進伏訖。上命觀之讀警世問答,觀之讀二章,晉圭讀,相翊讀畢。上曰,左通禮洪檍牌招,夕入侍,入侍。出傳敎諸臣以次退出。
丙戌七月初九日申時,上御集慶堂。藥房入診,禮曹參議·左通禮同爲入侍時,都提調洪鳳漢,提調李昌壽,副提調尹得養,記事官呂善德,記注官柳宅夏,記事官李東郁,禮曹參議李復祥,左通禮洪檍,醫官方泰輿·許礈·李以楷,以次進伏訖。鳳漢曰,夜來聖體調攝,若何?上曰,一樣矣。鳳漢曰,寢睡·水刺,亦何如?上曰,差勝,而行步似勝於前日矣。鳳漢曰,仰察行步,日臻差勝,慶幸曷諭?豨薟丸,連日進服乎?上曰,連服而似有效矣。進湯劑,泰輿診候退伏曰,脈候一向調均矣。諸醫以次診候,咸曰,一樣矣。內局先退,上命復祥進伏曰,擢爾有意,爾當盡心報國。復祥對曰,以臣無狀,寵擢至此,臣當有死而已。鳳漢曰,孤露餘生,成就至此,甚可喜也。命讀江原道臣狀啓。上曰,此道伯,亦善人矣。鳳漢曰,果是善人,而周通矣。上曰,覽東伯狀本,淮陽·金城,亦被旱災矣。洪檍,以暗行御史出去,詳細按廉以來,可也。命賤臣持馬牌以來,賤臣持入馬牌,上命授檍,檍承命出去。上曰,玉堂番次,每多撕捱,此何事也?命書傳敎曰,李亨逵,副應敎除授,其代,右通禮金載順除授,左通禮奉命許遞,其代,輔德李普觀除授,牌招察任。通禮多不擇人,故有此下敎,而其敎不必以玉堂純差之意也。令已行,其代,口傳擇擬,此後相雜備擬事,分付。又命書傳敎曰,秋曹劇務,豈可曠焉?批下後,判書尙未行公,卽爲牌招察任。上曰,李思觀雖老矣,而尙可用矣。鳳漢曰,然矣。此人,鬚髮雖白而年甚不多矣。又命書傳敎曰,曾已定式,且宜此擧,而禁推傳旨何入乎?此專由於鄭昌聖不卽謝恩之致也。李亨逵旣陞應敎,禁推傳旨分揀,鄭昌聖,今牌,一體牌招察任。上曰,坐直承旨入侍事。榻前下敎諸臣以次退出。
丙戌七月初九日酉時,上御集慶堂。坐直承旨入侍時,左副承旨朴師訥,假注書任希簡,記事官柳宅夏·李東郁,以次進伏訖。上曰,承旨讀海伯狀啓。師訥讀奏訖。上曰,開陽門守門將,使之入侍。守門將進伏訖。上曰,居鄕乎?對曰,然矣。上曰,首薦乎,副薦乎?對曰,副薦矣。仍命退出,諸臣以次退出。
上在慶熙宮。停常參·經筵。
元敬王后忌辰。
自昧爽至辰時,有霧氣。
藥房都提調洪鳳漢,提調李昌壽,副提調尹得養啓曰,伏未審夜間,聖體調攝,若何,痰候何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。差勝後一樣矣。
中宮殿·惠嬪宮,藥房口傳問安。答曰,知道。
朴師訥啓曰,繕工監役曺允亨,依下敎來待矣。傳曰,入侍。
傳于金相翊曰,同副承旨,藥房入診,同爲入侍。
傳于任㻐曰,藥房入侍。
又傳于曰,文臣肅拜後入侍。
右議政徐志修疏曰,伏以臣之至懇,旣已屢控矣,難進之義,亦旣蒙聖鑑之俯諒矣。一兪之音,顒首而俟,而及奉批旨,益復隆摯,臣大失所圖,悚蹙罔措。竊自恨忱誠淺薄,言辭拙澁,懍慄之情,顚覆之憂,疾聲呼號,而終莫能自達於聽卑之天,此固臣之罪也,而今使臣,不量己分,怵畏趨承,終至辱名器而僨國事,則臣罪不免滋大乎?況此公格之有乖,私心之不安,終有所不可以冒沒者。頃年二大臣前例,與此差有不同,臣何敢援之乎?夫心之所未安,卽義之所不可也。伏惟日月之明,豈有遺照,而尙靳處分者,或以業有成命,不欲輕改而然歟?雖然微官庶僚,尙欲自伸其處義,顧此具瞻之地,若使苟然於去就之際,則將何以尊國體薰百僚乎?聖念倘及於此,必不待臣辭之畢矣,而乃今以賤臣之去就,至煩聖慮,臣罪尤條條矣。靜攝之中,極知屢瀆之增悚,而情隘勢窮,不得不冒死更籲。伏乞聖明,曲賜矜察,亟收誤恩,以重國體,千萬幸甚。答曰,省疏具悉卿懇。卿之拜相之猶晩,輿望之其久,前批悉諭。卿章三上,一向邁邁,靜攝之中,以此悶鬱,今覽卿章,書議政之職,怳若承命,心雖慰也,卿雖無他可辭,則差有二字,其猶固執,齟齬文字,何以敦勉?卿若造朝,予亦有面諭者,卿須體小子之此意,顧君臣之大義,安心勿辭,卽爲偕來,聽我面諭。
丙戌七月初十日辰時,上御集慶堂。藥房入診入侍時,都提調洪鳳漢,提調李昌壽,副提調尹得養,記事官呂善德,記注官柳宅夏,記事官李東郁,醫官方泰輿·許礈·李以楷,以次進伏。鳳漢曰,夜間聖體調攝,若何?上曰,一樣矣。寢睡·水刺之節,亦何如?上曰,得勝矣。進湯劑診候,泰輿曰,脈度一向調均矣。諸醫以次診候訖。上命書傳敎曰,傳香曾已申飭,而昨日傳香,問之差晩,此豈申飭之意哉?該房承旨遞差,承旨有闕,代前承旨李性遂除授,牌招察任,房順房。上曰,次對,予不欲備禮爲之矣。命書傳敎曰,左相只備局有司堂上,秋判同爲入侍,若有詣臺臺臣,雖常時,例有入侍事,同爲入侍。上曰,他承旨入侍,內局退出。
丙戌七月初十日辰時,上御集慶堂。大臣·備局有司堂上·兩司同爲入侍時,領議政洪鳳漢,左議政尹東度,禮曹判書鄭弘淳,刑曹判書李思觀,行副司直鄭存謙,執義柳脩,正言任希曾,左副承旨朴師訥,假注書任希簡,事變假注書愼仁明,記事官柳宅夏·李東郁,以次進伏訖。東度曰,聖體調攝,若何?上曰,一樣矣。中宮殿氣候,若何?上曰,亦一樣矣。鳳漢曰,今番湖南奉命宣傳官李烒,中路遭故後所奉標信,何以區處,未能遙度,頃承下詢,無以仰對,蓋以前例之無可據故也。俄於閤外,見全羅道臣狀啓時,以靈巖郡守尹勉矩之替受其標信,謂之未安,至請稟處,又聞追後往來宣傳官之言,仍以其間事勢推之,李烒到本郡遭變奔歸,而莫重標信,奉持無人,則其在地方官之道,經由道臣,齎奉上京,可謂得體。此後雖有如此變例,其邑官員,如是擧行之外,似無他道。今此道臣之論理馳啓,不過重其事體,而非欲深過,亦可想矣。勉矩,則特爲安徐,何如?上曰,依爲之。其狀啓何不入啓?鳳漢曰,政院之不卽入啓者,似有由矣。上曰,然則還下送,可也。出擧條又曰,此全羅監司元仁孫狀啓也。以爲本道進上陪持一番之行,雜費夥然,故以營穀耗條,拮据充給,無弊奉行矣。近來本營需用艱乏,排比無路,均廳句管浦稅錢餘剩二千餘兩中,每年八百兩式除出進上,陪持當次人等處,從略定式上下,以爲除弊事,令廟堂稟旨,爲請矣。本道耗穀,一自壬午大縮之後,不成貌樣,從前充給之數,勢難排比,且浦稅錢,本爲進上時添價除弊者也。如此之時,宜有顧念,限耗穀有裕間,每年五百兩劃給事,定式,分付,何如?上曰,依爲之。又曰,重臣金陽澤,積瘁之餘,病甚難强,詞訟重地,瘝曠可悶,本職判尹,今姑改差,何如?上曰,依爲之。出擧條又曰,備局諸堂,或坐罷敍用而復授,或外任遞來而還差,凡諸句管,迄未有屬,事多可悶。堂上中,趙雲逵句管湖南,金陽澤句管湖西,鄭弘淳句管京畿,朴相德句管海西,李最中句管關東,趙明鼎句管貢市,沈鏽·鄭存謙,堤堰堂上差下,何如?上曰,依爲之。鳳漢曰,副司直沈鏽,旣已敍用,濬川司堂上,還爲差下,何如?上曰,依爲之。出擧條又曰,微末小官之事,不必煩陳,而李基敬之弟基正,今此恩霈之時,獨未蒙宥,甚可矜矣。上曰,放送,可也。出擧條又曰,此江華留守李溵,本營軍兵及所屬四營今秋合操取稟狀啓也。平安兵使李宰吾,今秋淸北習操取稟狀啓也。又黃海兵使李仁康,今秋習操點視及別武士·鄕騎士·武學都試取稟狀啓也。又忠淸兵使具秉勳,今秋習操及鎭營將巡點取稟狀啓也。江華習操與合操·西閫北操·海閫習操及各樣都試·湖西習操,竝依例擧行,以盡克詰戎兵之義,至於海西之點視,湖西之營城將巡點旣行,習操竝姑停止事,一一分付,何如?上曰,依爲之。出擧條鳳漢曰,安州淸川江,卽一境蒙利者也,而圮溢已久矣。聞帥臣,方始疏濬之役云矣。上曰,頃聞大臣所奏,令前閫詳審狀聞,非徒金聖遇狀聞,誠難遽然,故置之。今聞不煩民力,其能竣役,凡諸商賈船,直下淸川江云,任卿熟矣。頃於訓鍊院,知卿幹局,深嘉不殫之誠,今聞此報,豈比訓院?水復古道,民蒙其惠,到任屬耳,能辦重事,遣宣傳官許泓,特賜熟馬一匹,仍察圖形以來,卿其領受。出傳敎上曰,宣傳官一員入侍。出榻敎上曰,禮房承旨入侍。出榻敎上曰,今番只遵故例,欲省繁文,議註,依書下擧行。出榻敎上曰,繕工監役曺允亨,使之入侍。出榻敎諸臣以次遂退出。
丙戌七月初十日申時,上御集慶堂。藥房入診,同副承旨同爲入侍時,都提調洪鳳漢,提調李昌壽,副提調尹得養,記事官呂善德,記注官柳宅夏,記事官李東郁,同副承旨趙榮順,醫官許礈·李以楷·金季良·金孝儉·鄭允說·柳光翼,以次進伏訖。鳳漢曰,夜間聖體調攝,若何?上曰,一樣矣。鳳漢曰,今日又試行步乎?上曰,少試之,頗勝矣。進湯劑診候,諸醫咸曰,脈候一向調均矣。上問榮順曰,海西人心,何如?榮順對曰,道內本無表表士夫,故人心頗好矣。上曰,有鄕戰乎?榮順曰,臣自赴任後,一切嚴禁,故無敢售矣。鳳漢曰,故咸恩家,今已陵替,其孫宜可錄用矣。上曰,然乎?咸恩則雖求之於古,而爲國之誠,誠難得矣。其後陵替,甚可愍也。鳳漢曰,非徒咸恩家,海恩之後,亦甚零替,其子則病不能供仕,聞其孫年可入仕云,一體錄用,何如?上命書傳敎曰,故咸恩樹忠之功,予豈忘也?其子爲蔭官,故意謂咸恩勸成云矣。其後觀之,誠蔭非武,故不勸而幾次特命之後,不過一令而止,予甚嗟惜,問有其子云,況親功臣嫡長乎?令該曹,卽爲懸註調用,因此聞大臣所奏。噫,海恩,其時元勳,而其子今無供仕之望,其涉矜惻,其孫一體令該曹,問名懸註調用。鳳漢曰,故相金興慶之長孫泰柱,曾已入仕遭故,今則闋服已久,頃於都政時,欲陳稟而先有其弟除職之承傳,難於竝發,未免因循矣。當宁大臣奉祀孫,與他有異,分付銓曹,卽爲牽復,何如?上曰,聞其所奏,非奏,幾乎忘矣。噫,故相之孫,豈可零替?令該曹,右職懸註調用。上曰,曺允亨,使之入侍。允亨進伏。上曰,見汝,益思汝之父若祖矣。鳳漢曰,此人以筆名於世矣。上曰,須速登第以事予。命退出,諸臣以次退出。
丙戌七月初十日初更,上御集慶堂。右相入侍時,右議政徐志修,右副承旨任㻐,假注書任希簡,記事官柳宅夏·李東郁,以次進伏訖。志修曰,聖體調攝,若何?上曰,一樣。志修曰,臣素無才識,猥蒙殊私,屢被特擢,已過涯分,而今乃拔之於人望之外,正所謂時事可知。況有私義之不安,豈敢爲冒沒出肅之計,而俄承面諭之敎,敢此入來矣。上曰,卿祖昔年所毗,卿父亦予倚任,今玆拜卿,意有在焉。大臣不可羈縻,予欲對卿面諭矣。金奉朝賀家,旣有行公之例,故相亦有娚妹行公者,古例班班,何可以此爲嫌乎?志修曰,職旣至此,則其處義,尤不可少有苟艱矣,自上亦宜體諒矣。上命進〈前〉握手曰,卿之一片丹心,予實嘉之。昨日批旨中,吾意有定云者,卿知之乎?拜相之意,豈爲一時觀瞻而爲哉?往欲許副,旣拜旋爲勉副,非但在予不誠實矣,亦非待大臣之道。卿豈使予爲無所據之君乎?卿之處義,果欲何以爲之乎?志修曰,聖敎至此,臣豈敢更爲辭免之計乎?上曰,然則國事幸矣。志修曰,今此大慶,實皇天祖宗之所佑,當今先務,尤在於聖躬之保嗇,凡於起居之節,益加戒愼,至若辭令之際,過費則損於氣矣。臣曾於經筵,有所仰達,而喜怒亦有關於養氣,喜之中節,固當爲和,若怒則中節,似當曰嚴而亦曰和者,蓋聖人於其怒時,可怒在彼,吾之和氣自如也故耳。今若當可怒之事,自察其言語擧措之和與不和歟,則可知其怒之中節與不中節也,伏望留念。上曰,卿言是也,可不體念乎?志修曰,聖人血氣,異於凡人,今番聖候之康復,尤可見血氣之異凡人矣。況聖上自强之政,文王·武王以後,孰能如是乎?以文王·武王言之,正是方當勵精之年,伏望益勵焉。上曰,文王壽考,遐不作人,今聞卿言,心甚恧焉。志修曰,第念方今治成制定,可謂太平,而民生困瘁,反爲益甚,臣莫知其故。意在廉風不振,故上之德意,不能下究,雖無大貪虐之可指言,而自然害及於民矣。上曰,卿言,是矣。志修曰,今若奬用一二廉吏,人不爲勸,蓋廉聲無聞之人,身旣佚樂於仕宦,凡百少無不便,彼見廉吏之偶一被擢,而其利害相形,豈足爲勸乎?今若宰列陞擢,或方伯薦擬,或大邑守令差擬及武弁閫帥差除之際,必下詢其廉聲有無,則在下者,必不敢以無廉聲之人,稱有廉聲矣。如是,則好惡取舍之間,群下自然警動矣。上曰,近來則先問幹才,故廉風不振。卿言如是,當體念焉。志修退出。上曰,三公旣備,雖衰苶之中,於國可恃,豈踰此時?於次對,予有意焉。三公六卿,國之重者,明日三公六卿,同爲入侍,講磨國事。出傳敎諸臣遂以次退出。
上在慶熙宮。停常參·經筵。
藥房都提調洪鳳漢,提調李昌壽,副提調尹得養啓曰,伏未審夜間,聖體調攝,若何,痰候何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。差勝後一樣矣。
中宮殿·惠嬪宮,藥房口傳問安。答曰,知道。
朴師海,以都摠府言啓曰,今日入直內三廳武兼禁軍及軍兵等,中日習射,請出標信。
趙榮順啓曰,領議政洪鳳漢,左議政尹東度,右議政徐志修,吏曹判書趙明鼎,戶曹判書趙雲逵,禮曹判書鄭弘淳,兵曹判書朴相德,刑曹判書李思觀,依下敎來待矣。傳曰,入侍。
事變假注書愼仁明罷職,代以沈命德爲假注書。
傳于尹得養曰,藥房入侍。
朴師海,以義禁府言啓曰,忠淸道燕岐定配罪人李基正放送〈事〉承傳,啓下矣。放送事,分付該道道臣之意,敢啓。傳曰,知道。
又以兵曹言啓曰,今七月十一日,武臣賓廳武經講書日次,而中日相値,不得爲之之意,敢啓。傳曰,知道。
趙榮順,以刑曹言啓曰,方當盛暑,日次外放釋事,命下矣。取考囚徒案,日次重囚罪人外,韓·朴福立·李翼彬·李興伊·李福大·洪終澤·任夢致·奴次奉·龍世·六建等,依傳敎竝放送之意,敢啓。傳曰,知道。
以承傳色口傳下敎曰,都承旨有闕,代行司直洪樂性除授,牌招察任,兩院副提調例兼,內局副提調,左承旨爲之。承旨李性遂許遞代·有闕代·許由代,金龜柱·朴師海·李命俊除授,牌招察任,房順房。
又下敎曰,都承旨,前者似爲副提調例兼,戶禮房循例爲之。
又下敎曰,右承旨金龜柱許遞,其代,尹東昇除授,牌招察任,房順房。
朴師海啓曰,卽伏見黃海兵使李仁康今春夏等褒貶啓本,則邊將無一人居下,殊無嚴明殿最之意,推考警責,何如?傳曰,允。
丙戌七月十一日巳時,上御集慶堂。三公·六卿·執義同爲入侍時,領議政洪鳳漢,左議政尹東度,右議政徐志修,吏曹判書趙明鼎,戶曹判書趙雲逵,禮曹判書鄭弘淳,兵曹判書朴相德,刑曹判書李思觀,左副承旨朴師訥,執義柳脩,假注書任希簡,記事官柳宅夏·李東郁,以次進伏訖。東度曰,聖體調攝,若何?寢睡·水刺之節,亦何如?上曰,一樣矣。中宮殿氣候,何如?上曰,一樣矣。世孫宮問安,何如?上曰,一樣矣。上曰,三公旣備,國事幸甚。鳳漢曰,今日召三公六卿,而目下別無可爲之事,而日子漸迫,科事尙未完定,可悶矣。上曰,左右相之意,何如?東度曰,此是往牒所無大慶,逢此大慶,豈可不爲設科乎?志修曰,稱慶設科,乃是我朝古例也,今番則決不可不爲也。鳳漢曰,臣等,今始考見前例,曾有平復後稱慶增廣之事矣。臣等,未諳前例,以庭試仰達,莫非臣等之罪也。當遵先朝故事,增廣不可不設行矣。上曰,凡事不宜張大,故予今每事,務從節省,豈獨於科設行乎?鳳漢曰,朴奎祥,似可有分揀之道矣。上曰,判義禁持朴奎祥文案,夕入診,同爲入侍。出榻敎志修曰,今日特召諸臣,以故事言之,有似宋仁宗,天章閣召輔臣富弼·范仲淹等,使之條上天下利病者也。其時仲淹等所陳中杜僥倖,爲第一件事也,而僥倖,卽內降恩澤及朝臣任子之弊也。今臣等,不如范仲淹·富弼等,不能條陳,誠惶愧矣。第近來不無僥倖之弊,故人心不能安靜矣。上曰,卿言,是矣。志修曰,昨年受爵時,臣以樂節禁繁音事,仰陳矣。今宴禮在近,宜預爲申飭矣。大抵閭閻三絃,不可登於殿庭,而與民樂則名亦好,以此曲爲舞節,則可爲和平之音矣。上曰,然矣。上曰,方當盛暑,日次外,令該曹,輕囚卽爲放釋草記。出傳敎上曰,他承旨入侍。出榻敎右副承旨任㻐進伏。志修曰,臣待罪戶判時,以內人有闕,則手本下該曹之意,特爲下敎中官,此誠盛事也。其後數月,中官以數人手本,其後則更無手本之事,凡事解弛,由此等之事也。上曰,此非卿今日所可奏之事也。生存宮人,豈可作闕乎?志修曰,聖敎至此,臣不勝感激之至,敢不銘心乎?昔漢文帝致治,不如宣帝,而劉向亦以宣帝爲極治。文帝則善於聽納,或止輦受諫,故天下鼓動,以文帝謂勝於宣帝,大抵人君聽納之道,尤重矣。此等事,群下雖或陳達,而自上諭示,則群下豈不洞然曉知乎?上曰,宣帝狹隘固無論,而文帝亦多可議,愼夫人衣不曳地,其儉德可尙矣。明鼎曰,臣待罪東銓,前日所下一心乃公爲官擇人之敎,臣固夙夜銘佩,未敢忘忽,而但銓衡之責,不徒在於分排久勤按簿差擬而已,其要實在於振拔淹滯,收拾遐遠,而近來人多窠窄之弊,逐歲漸加,一年兩大政,前期貯闕,僅僅挨過後,更無餘窠之可以着手者。以此之故,無論文南武,雖有可用之才,萬無甄復之路,此不但爲一時之弊,實有前頭無窮之憂。當此公卿講磨之日,宜有別般變通之道,下詢諸大臣而處之,何如?上曰,大臣之意,何如?鳳漢曰,目下痼弊,似若無可救之術,而以古道言之,爲人無似,奉職無狀者,官長及臺諫,輒擧而斥之,且冬夏殿最,道臣必隨其不治,公筆書下不可用者,旣不得用焉,則可用者,自不患其沈滯。近來百度,一切反是,非分者濫廁而無所拘,有才者積屈而無所振,此爲今日諸臣所可兢兢勉勵者。又聞在前,則方帶腴官,或才遞外任者,不敢構第宅營田園,而以今觀之,犯此者不但初不抵罪,又有幹能之稱,而其所吹噓,反先於迂疏廉約之人,俗安得不頹,民安得不困,而一時銓官,雖欲恢公,亦安得措手於其間乎?其中雜技發身,日益猥雜,如三醫司等仕滿遷轉者,若得東班職,則例爲去館。內醫院尙用此法,而其餘則古規蕩然,醫譯寫象之類,一任其爲,固已寒心,而兩府錄事,亦以前銜還屬,法例不然,姑捨勿論。大臣衙門,雖曰體重,以曾經內外實職之人,還屬錄事,更爲計仕,豈不未安乎?此等事,雖若細節,其能隨處遵法,則亦可爲淸仕路疏積滯之一端矣。東度曰,卽今要道,莫如擇守令淸仕路矣。志修曰,許多積滯之人,今雖得若干職窠,終無以人人而疏通之。惟於其中,拔其賢者而用之,其次取其衆所最稱屈者,而次次甄用,則一人用而千百人,自以爲不冤,似可爲振拔淹滯之要道,此則在於銓官矣。上曰,身爲冢宰,首陳可謂切實,而人人不爲沈滯,則三百六十州,雖皆作窠,難以充焉,其道狹窄,雖數百年,難以充焉,右相所奏,誠是矣。於政,若公心求之,今日用一人,明日聳萬人,卿須着意,勿以今日筵奏,爲筵席文具焉。領相所奏守令事,亦是以此益懋,至於去館,予尙公心,此亦禁之,俾無此弊焉。出擧條鳳漢曰,昨因全羅監司狀請浦稅錢五百兩劃給事,有所定奪矣。今承聖敎,事理誠然,原擧條置之,何如?上曰,依之。出擧條脩曰,請還寢東呂·址淳等還配之命,更令王府,嚴鞫得情。上曰,勿煩。措辭見上又曰,請還寢定配罪人者斤萬酌處之命,更令王府,嚴鞫得情。上曰,勿煩。又曰,臣本不合於耳目之任,而屢朔靜攝中,天牌降臨,不敢違傲,黽勉出肅,數次登筵,未能出一言論一事,徒切愧恧。今承聖敎,誨責備至,臣於是不勝惶悚,何敢仍冒於臺次乎?請命遞斥臣職。上曰,非特此臺臣,滔滔皆然,謄傳故紙,尤爲慨然,略示微意。今日異於他日,已敎不飭,此亦因循依啓。上曰,予雖衰苶,所重之心不衰。噫,右相今拜晩矣,亦輿儓之望,而曾已下敎,有此等之處,故尙今遲徊。其於昨日初登筵席,恐或語言之不審而有葛藤,無事而過,心常欣矣。初則承命,翌日有闕,聽聞泯默。噫,今番庭試,予心固,更何他諭,而所奏中今番庭試,豈比前日不若此者乎?大不審察,靜臥以思,不覺瞿然,蹶然而起。因予相持,乃有此聞,不覺悚然,其若爲大官而掩覆,豈曰孝乎?於大官,其宜受而爲過。噫,其心斷斷無他,其奏萬萬寒心,右議政徐志修罷職。上曰,呈辭覲親外,無捧納之事云,故其令參酌許捧。一日之內三單齊入,其已過矣,而都憲呈辭,亦涉無端,故此則捧者呈者,不可不示飭,故都憲初度已踏,而呈者旣遞,則捧者不遞,處分斑駁,當該捧納承旨,一體遞差。左副則今日大臣卿宰入侍命下之日,雖非次對,無端不爲詣臺,則其宜請牌,而昨日兩臺入侍,今日則一臺入侍,欲爲申飭,有他承旨入侍之命。今聞此非左副之所責,而於密匣修整,做錯莫甚,此非前聞,當該注書罷職。雖非承宣之過,莫重命召,洗已書之着署而不稟,矇然以入,亦不可推考而止,當該承旨,一體罷職。今日不詣臺臺臣,不請牌承旨,亦爲從重推考。竝出傳敎上曰,昨聞右相所奏,貢人則予亦下敎,雖不均者,誠難闊狹,而契人與貢人有異云,而噫,白首暮年,視貢契何異。雖不答,大抵貢契太濫,專由乎有司之臣,拘於顔情增加者也,豈不寒心?雖欲査正,此恩歸於下,怨歸於上者。但此亦民,故其雖默默,此後一貢一契,若有有司之臣,任自增加者,自備局,初頭勿施,重勘該堂。出傳敎東度曰,右相所奏,臣未及銘心聽之,而右相素不善言語,或有未達意處,而其心之斷斷無他,聖上亦已洞燭矣,則合有更思之道也。鳳漢曰,左相所奏,誠好矣。上曰,旣知其心之無他,故處分止於此矣。諸臣遂以次退出。
丙戌七月十一日酉時,上御集慶堂。藥房入診,判義禁同爲入侍時,都提調洪鳳漢,提調李昌壽,副提調洪樂性,記事官呂善德,記注官柳宅夏,記事官李東郁,判義禁南泰齊,醫官許礈·李以楷·金季良·金孝儉·鄭允說·柳光翼,以次進伏訖。鳳漢曰,午間聖體調攝,若何?上曰,一樣矣。進湯劑診候,諸醫咸曰,脈候一向調均矣。上曰,予心有所介滯,則雖大官,不欲泯默,故予之批徐相,初則盡敬待之意,而末乃云云矣。此人之無邊隅,甚矣。其父亦是無味之人,而爲國之心,斷斷無他矣。今其子亦爲國忠藎,而予以望八,得一賢相,不能用之,極可嘆也。鳳漢曰,此人言語雖無味,而其心則斷無他矣。上曰,然矣,予亦知之矣。鳳漢起伏曰,今番慶科,決不草草爲之。且臣等,退考前例,則在前以上候平復,設行增廣矣。今番遭此莫大之慶,依例設行,增廣斷不可已矣。上曰,予意則不欲設庭試,而卿乃以增廣爲言耶?決不爲之矣。鳳漢曰,此乃依例擧行之事,何如是靳許耶?上曰,姑置之。鳳漢曰,今考朴奎祥鞫獄文案,則與其上言措語事實之不同,一如韓絢等矣。判義禁南泰齊曰,本府所下上言三張,一則韓柱岳也,已經頃日筵中處分。一則柳光會也,其父懋,以臺啓被謫,而其上言辭緣,與臺啓相左矣。上曰,頃者韓柱岳,已涉殊常,命考文案,欺罔綻露。今者朴聖集,以再昌·思恭,何等逆賊,而焉敢若此?況柳懋,以其時營將光哲綢繆之狀,狼藉難掩,則參酌遠竄,可謂逭刑。堤防不嚴,此輩若此,不可尋常處之,朴聖集·韓柱岳·柳光會,湖沿絶島發配。出擧條諸臣以次退出。
上在慶熙宮。停常參·經筵。
藥房都提調洪鳳漢,提調李昌壽,副提調洪樂性啓曰,伏未審夜間,聖體調攝,若何,痰候何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。差勝後一樣矣。中宮殿·惠嬪宮,藥房口傳問安。答曰,知道。
趙榮順啓曰,大司憲·執義·掌令二員未差,持平李宗榮式暇,宋濟魯在外,今日監察茶時之意,敢啓。傳曰,知道。
朴師海啓曰,臣依定式,今日進詣崇政殿月臺,入直禁軍等戎器服色點考,則竝皆無頉,仍以傳敎內辭意勞問,則亦皆好在云矣,敢啓。傳曰,知道。
傳于李命俊曰,編次人,使之入來。
李命俊啓曰,編次人趙明鼎,依下敎來待矣。
傳于朴師海曰,藥房入侍。
又傳于曰,坐直承旨入侍。
以承傳色口傳下敎曰,承旨尹東昇許遞,其代,前承旨尹得孟除授,牌招察任。
又下敎曰,承旨有闕,代洪述海除授,牌招察任,房順房。
洪樂性,以吏曹言啓曰,新除授童蒙敎官金瑞一呈狀內,身病甚重,勢難察任云,依例改差,何如?傳曰,允。
丙戌七月十二日辰時,上御集慶堂。藥房入診入侍時,都提調洪鳳漢,提調李昌壽,副提調洪樂性,記事官呂善德,記注官柳宅夏,記事官李東郁,醫官許礈·李以楷·金季良·金孝儉·鄭允說·柳光翼,以次進伏訖。鳳漢曰,夜間聖體調攝,若何?寢睡·水刺之節,亦何如?上曰,一樣矣。進湯劑診候,諸醫以次仰達曰,脈候一向調均矣。藥房退出。上曰,予欲作文,領相少留覽焉。命樂性書御製訖,命讀之。上曰,何如?鳳漢對曰,好矣。諸臣以次退出。
丙戌七月十二日申時,上御集慶堂。藥房入診入侍時,都提調洪鳳漢,提調李昌壽,副提調洪樂性,記事官呂善德·柳宅夏·李東郁,醫官許礈·李以楷·金季良·金孝儉·鄭允說·柳光翼,以次進伏訖。鳳漢問候。上曰,一樣矣。進湯劑診候,諸醫以次進達曰,脈候一向調均矣。鳳漢曰,提調李昌壽,積日勞悴之餘,今已生病矣。上曰,提調許遞,其代,趙雲逵除授。出傳敎上曰,坐直承旨·編次人入侍。出榻敎內局先退,賤臣亦退出。
丙戌七月十二日酉時,上御集慶堂。編次人·坐直承旨同爲入侍時,編次人趙明鼎,同副承旨李命俊,假注書任希簡,記事官柳宅夏·李東郁,以次進伏訖。上命書御製,仍命編次人校正,又命承旨讀奏關東農形狀啓,命俊讀奏訖。諸臣以次遂退出。
丙戌七月十二日初更,上御集慶堂。坐直承旨入侍時,同副承旨李命俊,假注書任希簡,記事官柳宅夏·李東郁,以次進伏訖。上曰,噫,六朔涔涔之餘,凡於事爲,豈爲文具,豈爲觀瞻?噫,三代爲相,卽予親覩,一則古見,二則今拜,此等稀有之事,予亦初聞,況以乃祖乃父之子,恬雅可尙,及今不拜,更待何時?且近者似異乎前,況六朔復動,其已異事。此相,以昨年觀之,恐有可惜之歎,凡於批旨,已示微意,及其拜相,亦諭予意。雖然難化者氣稟,初登筵席,莫知若何?無事而過,此心少紓。噫,此相今拜已料表,況其他乎?翌日特命三公六卿入侍,意蓋深矣。以時計之,不過數時,以日計之,不過一日,昨受其例,今忽處分,予豈樂爲,予豈樂爲?臣庶莫知,或曰,一登筵席,其間忤旨而然歟,?非予之意,非予之意。其若尋常,何難假借?噫,以予不孝,今在少愈,莫非蒼蒼陟降之所賜,而尹光禮之不書當書,其心莫知。思之及此,亦予不孝,心隕膽墜,不可不處分,旣處分於光禮,則於大官而默默,亦豈孝哉?吁,其於慶科庭試,其君則雖視輕重,其臣則焉敢若此,而敢曰不若此者,猶有庭試云者,非徒汚闊,語涉無嚴,焉敢若此,焉敢若此?況丁丑庭試,今雖思之,良欲溘然,思之及此,其初默默,寔予不孝,其相在座而所重在焉,故不覺蹶然而起,呼寫處分者也。若此之際,其何假借,而雖然下敎,中心則斷斷無他,言則萬萬寒心云者,予雖否德,非予豈有此言?今日此處分之止此,於其人,可謂得矣。雖然人心難測,世事難知,且其人本有恬雅謹飭之稱,其於日後,若或扶抑,此不無以小成大之弊,若不洞諭,何以鎭末世?其欲入睡,思之及此,以予神氣,雖思旋忘,故召承宣而呼寫,一則謂予意,一則杜後弊。噫,庭試,予有固執,於大於小,何關緊乎予,而領左相則攬前例後,悚然復請,此於予,雖萬萬不敢引者,此則臣分當然。雖行庭試,其不多取云,一席三相,心何異哉?噫,雖許庭試,追憶丁丑庭試,夢想猶嗚咽,十人猶不忍,況多取乎?雖然其若請也,三相何心異哉?以此觀之,不若此三字,語雖無嚴,其有隅乎,無隅乎?予誠自笑。噫,頃年金奉朝賀休致之際,恐予更舊法,眷眷謂予,言猶在耳,以科規一事言之,可見無益而有弊。噫,明經外製述取士,國朝三百年故事,豈敢停也,而因慨而有此敎,則其曰今番庭試之後,殿下若行此,臣當奉揚云,其亦太迂闊,以一時抑揚之下敎,三百年故規,何敢更也?且若有邦慶,其將曰邦慶大比之科乎?言之泛忽,一何至此?大抵貢市人,不無末稍之弊,而一自大同以後,鄕民之侵,京民之生,專由於此。今則若減疋之政,於鄕人,雖一升米,難以更捧,於京民,雖一貢契,難以闊狹,而近者原大同外,因該堂顔私,雖有加定者,此非小民之故,猶不能輕先下手焉,則其言曰,契與貢,其初買賣,輕重異焉,此則亦有闊狹之道云,而若領相之所奏,於契初雖若此,轉成買賣之後,貢契無異云,此奏是矣,亦何輕議?其中尤爲莫曉者,昨年受爵之後,以樂聲之太促陳之。其時只用雅樂之餘,鄕黨交奏,驟聞若此,不是異事,而大抵以與民樂一章言之,曾聞古傳,此亦不無繁促之弊,故其令申飭,其若復奏,今當宴禮,另飭爲請,可也。今番三絃,不登於殿庭云,此夢想之外也。三絃本管籥,此正鄒聖云管籥之音者,於國曰以管籥,於民稱以三絃,若軍樂六角三角也。何敢稱庶民所用樂名,請以不登乎?非徒無嚴,太涉駭也。身爲大官,初登若此,則莫知他日幾番無隅之言,至於殿下也。噫,昔年仰聞朝臣卿宰大官,自有體貌,昔雖過此,至於大官,異焉爲敎,若今親承能得其體者,予見故李領府事一人矣。噫,豈特此也?爲國忠悃,尙今不忘,此正夙宵思良相者也。噫,心雖若此,九原難作。噫,三代爲相,何不效此?望八拜相,予自恧焉,爲其人惜焉。出傳敎命俊書訖,上命注書改書一通,希簡書訖。上曰,注書又書之。上曰,慷慨亘中,呼承宣而下敎,擧措慌忙,極爲駭也,當〈該〉承旨罷職。出傳敎上曰,注書持標信出去留門,他承旨牌招入直,可也。諸臣遂以次退出。
上在慶熙宮。停常參·經筵。
趙榮順啓曰,大司憲·執義·掌令二員未差,持平李宗榮上疏入啓,宋濟魯在外,今日以監察茶時之意,敢啓。傳曰,知道。
藥房都提調洪鳳漢,提調趙雲逵,副提調洪樂性啓曰,伏未審夜間,聖體調攝,若何,痰候何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。差勝後一樣矣。
中宮殿·惠嬪宮,藥房口傳問安。答曰,知道。
以承傳色口傳下敎曰,洪述海許遞,仍任前職,其代,洪樂純除授,牌招察任,房順房。
又下敎曰,次對,代備堂入侍,明日爲之,原任大臣同爲入侍。
又下敎曰,今則此等處,欲伸微誠,明日香秪迎,依例擧行,時刻單子置之,待下敎來詣,只入正時。
朴師海,以進宴廳言啓曰,本廳三房郞廳禮曹正郞李級,身病猝重,有難察任,今姑改差,其代,以禮曹正郞梁周翊差下,使之察任,何如?傳曰,允。
又以進宴廳言啓曰,今此進宴廳分差監造官,各有任掌,自無間隙,內瞻寺直長李命哲,內資寺奉事鄭存養,禮賓寺奉事韓後述,司畜署別提安暻,繕工監監役鄭獜煥,依本廳郞廳例,除本司差祭安徐,使之專意察任,何如?傳曰,允。
洪樂純,以兵曹言啓曰,卽接昌德宮衛將牒報,則衛將河載坤,除授在外,過限未上來云,依法典改差,何如?傳曰,允。
傳于朴師海曰,內局入侍。
洪樂純,以刑曹言啓曰,朴聖集·韓柱岳·柳光會,湖沿絶島散配事,命下矣。罪人朴聖集,全羅道羅州牧智島鎭,韓柱岳,萬頃縣古群山鎭,柳光會,扶安縣蝟島鎭,竝定配所發配之意,敢啓。傳曰,知道。
兵曹參知洪述海疏曰,伏以惟天惟祖宗,垂騭降佑,玉候康復,賀儀已擧,八域臣民,歡忻慶忭,曷有其極?仍伏念臣母素抱宿症,當暑沈綿,少失將攝,輒復添劇,顧此情理,夫豈有離捨供職之望,而日前騎省佐貳之除,適在喉院卸銜之餘,不敢言私,黽勉出肅,間嘗一再就直,亦不能久淹者,蓋緣煎迫之私耳。今因番次苟艱,促臣相替,而目下事勢,無望轉動,宿衛重地,不宜虛縻,此時瀆擾,固知萬萬惶悚,而情私所迫,他不暇顧,忙陳短章,略控至懇。伏乞天地父母,曲加諒察,亟賜鐫改,以便救護,且治臣罪,以肅朝綱,千萬幸甚。答曰,省疏具悉。爾其勿辭護焉。
丙戌七月十三日巳時,上御集慶堂。藥房入診入侍時,都提調洪鳳漢,提調趙雲逵,副提調洪樂性,記事官呂善德,記注官柳宅夏,記事官李東郁,醫官許礈·李以楷·金季良·金孝儉·鄭允說·柳光翼,以此進伏訖。鳳漢曰,夜間聖體調攝,若何?上曰,一樣矣。進湯劑診候,諸醫咸曰,脈候一向調均矣。上曰,進宴不遠,戶判得無多事乎?鳳漢曰,雖甚多事,戶判積違之餘,欲效一日之誠矣。上曰,注書出去,持入去夜書下傳敎。賤臣持入,命樂性讀之,仍命改書。上曰,此人之無邊隅,至此之甚耶?人皆謂賢相,而昨日所奏,實非予所望。昨日初登筵席,好好出去,予心甚喜,能得穩睡矣。及其再登所陳,果如是無隅,極可慨然。古語曰,國亂思良相。故相李宗城之爲國誠心,予不忘也,至於靈城君朴文秀,予未盡用,尤可恨也。此外,故相之爲國效忠者多,而今不可得見矣。命退,諸臣以次退出。
丙戌七月十三日酉時,上御集慶堂。藥房入診入侍時,都提調洪鳳漢,提調趙雲逵,副提調洪樂性,記事官呂善德,記注官柳宅夏,記事官李東郁,醫官許礈·李以楷·金孝儉·金季良·鄭允說·柳光翼,以次進伏訖。鳳漢問候,上曰,一樣矣。診候,諸醫咸曰,脈候一向調均矣。命書傳敎曰,今番內宴排筵座次,與甲子有異,大略書下,其令儀曹除繁文,依此擧行。其日設王妃座於北壁,依例而時至·中嚴·外辦如常儀,王妃陞座時樂作,奉寶前導,陞座後樂止。繖扇侍衛如常儀,王世孫先就拜位,王世孫嬪亦就拜位,唱鞠躬四拜興平身,王世孫·王世孫嬪鞠躬四拜興平身樂作,四拜興平身樂止。女伶二人,進當正門外,先唱新製樂章後,進饌樂作,揮巾樂作,進訖樂止,進花樂作,進訖樂止。引王世孫,由東門入,詣壽亭北向立,尙食以致詞盞,進王世孫,王世孫受盞,詣座前跪,尙宮前奉置于座前,王妃受盞樂作,飮訖樂止。王世孫俯伏,尙宮進受盞,進于王世孫,王世孫受盞授尙食,置于壽亭,詣拜位,唱跪,王世孫跪,尙儀進當座前讀致詞訖。尙宮跪請傳敎,東階上西向立,傳敎曰,遵昔盛事,以擧其觴,進饅頭。唱俯伏四拜興平身,王世孫俯伏樂作,興四拜興平身樂止。引王世孫,由東門立就座席。引王世孫嬪西門入,詣壽亭北向立,尙食以致詞盞,進王世孫嬪,王世孫嬪受盞,詣座前跪,尙宮前奉置于座前,王妃受盞樂作,飮訖樂止。王世孫嬪俯伏,尙宮進受盞,進于王世孫嬪,王世孫嬪受盞授尙食,置壽亭,詣拜位,唱跪,王世孫嬪跪,尙儀進當座前,讀致詞訖。尙宮跪請傳敎,西階上東向立,傳敎曰,遵昔盛事,以擧其觴,進茶麪。唱俯伏興四拜興平身,王世孫嬪俯伏樂作,興四拜興平身樂止。引王世孫嬪,由西門入就座席。進王世孫饌,進王世孫嬪饌,進王世孫花,進王世孫嬪花。引命婦俱入就西階拜位,唱鞠躬四拜興平身,命婦鞠躬樂作,四拜興平身樂止。引命婦就座,供命婦饌,散花。引命婦由西門入,詣壽亭北向立,尙食以第一盞授命婦,命婦受盞,詣座前跪,尙宮前奉盞,置于座前,王妃受盞樂作,進第一呈才,命婦受盞復置于壽亭,仍就位。尙食進初味,進王世孫與王世孫嬪饌,執事者供命婦饌,進訖樂止。致詞盞外,無班首致詞。凡進盞饌時,王世孫以下,皆席後俯伏,進訖就座後,皆倣此。自第二盞至第五盞,進盞與進饌時凡節,與第一盞同。呈才隨味數而進,五盞畢,仍進處容舞,藥訖。尙食進撤饌,撤王世孫嬪饌,執事者撤命婦饌,唱可起,王世孫·王世孫嬪俱就拜位,命婦亦就拜位,唱鞠躬四拜興平身,王世孫與王世孫嬪及命婦,皆鞠躬樂作,四拜興平身〈樂止〉。尙宮進當座前,跪啓禮畢,王妃降座樂作,還內樂止。引王世孫·王世孫嬪及命婦仍出。上命退,諸臣以次退出。
上在慶熙宮。停常參·經筵。
趙榮順啓曰,大司憲·執義·掌令二員未差,持平宋濟魯在外,李宗榮上疏入啓,今日以監察茶時之意,敢啓。傳曰,知道。
藥房都提調洪鳳漢,提調趙雲逵,副提調洪樂性啓曰,伏未審夜間,聖體調攝,若何,痰候何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。無批答。
中宮殿·惠嬪宮,藥房口傳問安。答曰,知道。香祗迎罷後,政院·玉堂·藥房口傳問安。答曰,知道。
洪樂純,以都摠府言啓曰,今日入直內三廳武兼禁軍及軍兵等,當爲中日習射,而香祗迎相値,不得爲之之意,敢啓。傳曰,知道。
洪樂純啓曰,次對,代備堂原任大臣,同爲入侍事,命下矣。兩司當爲進參,司諫李堉,正言洪九瑞,竝卽牌招,以爲推移進參之地,何如?傳曰,允。
傳于洪樂純曰,入侍。
朴師海啓曰,卽者應敎鄭昌聖,以其親病,陳疏徑出,原疏纔已捧入矣。所當直捧禁推傳旨,此與無端徑出有異,推考警責,何如?傳曰,允。
又以弘文館言啓曰,校理李致中,自鄕上來,卽爲牌招入直,何如?傳曰,允。
吏曹口傳政事,以尹得養爲兵曹參判,李在協爲參知。
傳于朴師海曰,藥房入侍。
尹得孟,以司僕寺官員,以一二提調意啓曰,東萊府使姜必履處,有熟馬面給之命矣。東萊距京絶遠,當此極熱,自京牽去,則無事得達,有未可必。在前外邑給馬之時,或有近處牧場馬,從便移給之例,今亦以本府牧場禾牡體大之馬,卽爲擇執,待政院人下去,以爲一時傳給之地,何如?傳曰,允。
大司諫李惟秀疏曰,伏以惟祖宗,默佑我聖躬,玉候快復康寧,謁廟展誠,臨殿受賀,臣民懽忭,曷有其極?仍念臣不孝無狀,未絶一縷於苫塊三年之中,今則晏然自比於平人,而至被朝廷之收錄,俯仰慙痛,人理都盡,其感惶怵惕之情,有倍於常時,章皇叩謝之忱,自激於方寸,而第臣喘喘頑命,徒能生存而已,形神嗒然,如槁木身世,綿綿如危線,而情理至甚冤苦,無復如前從官之望,此臣所以重自傷悼者也。臣於孤露之後,又失一弟,上有七耋偏母,而臣是獨子,臣又無子,臣母無他孫子,一室之中,惟母子相依爲命,其勢不能暫離。臣於年來,屢經危疾,出入人鬼,臣母憂念臣身者,反有甚於臣之戀慕臣母,而臣病僅能少愈,稍弛貽憂之端,故臣母積瘁之祟,今始迭發,憂哀熏心,眼視殆至失明,氣血已枯,眞元漸就澌綴,雖非祈寒盛暑,寧日固已絶少,而又自十餘日來,受傷於酷熱,專委枕席,神息昏瞀,而食飮湯藥之猶自勉强者,只爲臣一人故耳。臣雖欲含恩畏義,更廁仕列,扶護臣母之責,將托之誰,而臣迺自有其身耶?臣久沐孝理之化,仰恃慈覆之仁,故非不知瀆擾靜捗之爲罪,而悉暴私懇之至此,實深惶懼,而於此亦覺臣身之益窮,而臣情之切悲也。臣情旣如是可悲,則至如本職辭受當否,亦有未暇論者。伏乞聖慈,俯垂矜憐,特賜鐫遞,俾得專意救護,以盡子道,不勝泣祝。答曰,踏啓字。
正言任希曾疏曰,伏以惟祖宗,篤垂眷佑,聖候康復,謁廟禮伸,臨殿受賀,八域含生,忭蹈惟均。仍伏念臣最以無似,濫叨從班,前後入臺,徒積尸素,每自循省,如負大何?日者新除,適當多臺變通之後,旋因署坐,召牌踵臨,義分是怵,輒復冒膺,而不但愧懼之懷,歷日靡定,顧其情勢,有萬萬悶迫者。臣之老母,年近八耋,居常多病,羸弱忒甚,盛暑以後,寧日恒少,自數日來,又患暴泄,轉成苦痢,晝夜呻叫,登廁無算,寢睡旣失,食飮全却,眞元日下,委頓床席,臣左右扶將,方寸煼灼,目前情理,實無離捨供仕之望。當此靜攝之中,以私煩溷,極知其惶悚,而只恃仁天之悶覆,庶幾微物之曲遂,不得不冒死呼籲於孝理之下。伏乞聖慈,俯垂矜諒,亟削臣見叨之職,以便救護,仍治臣瀆擾之罪,以肅朝綱,不勝萬幸。答曰,踏啓字。
說書金履素疏曰,伏以惟天惟祖宗,默佑申休,聖候康復,拜殿謁廟,庭賀已擧,八域臣民,懽忭曷極?仍念臣,曩叨見職,自知不稱,猥登辭章,敢請讀書之暇,誠淺辭拙,未蒙矜允。又以疏末,附陳區區私義,至有捧入承旨特遞之命,臣至今追思,以愧以惶。不意玆者,又有此除,召旨繼辱,聞命震悚,益不知自措也。噫,眇末賤臣,荐蒙存錄,一味逡巡,夫豈分義之所敢,而顧臣前懇,非同飾讓,誠不容以此空疏。唐突書筵,雖以承宣事言之,有罪無罪,言之者臣耳,臣則無事,而移罪於人,此雖聖上察臣蒙騃,謂不足責,在臣廉愧,又豈敢晏然而已乎?雖然此猶姑捨,臣母方在臣父任所,素患勞傷之疾,挾暑添劇,寒熱交攻,食飮全廢,日夜叫苦,症勢甚重,臣左右扶將,方寸焦灼,離側從仕,斷無其望。玆從縣道,冒控危懇,伏望聖慈,俯垂諒察,亟許鐫臣職名,以便救護,仍治臣慢命之罪,以昭法紀,不勝幸甚。答曰,踏啓字。
持平李宗榮疏曰,伏以皇天眷顧,祖宗保佑,我聖上六朔愆候,夬臻康復,太室展禮,文孫隨後,大廷受賀,百僚呼嵩。臣三載離陛,忝叨侍班,獲近耿光,威顔勝昔,酬酢如常,此莫非我聖上至孝所感,受福無疆,是誠有國家以來所不聞所不覩之大慶也。八域含生,鼓舞歡忭,皆出秉彝,猗歟盛哉。念臣情勢之難强,人望之無似,聖明曾已俯燭,顧此言議之職,斷無堪承之路,而見差秋享大祝齋宿之所,恩除遽降,署經有命,文牌儼臨,臣不敢言私,冒沒膺命,一日之責,不過謄傳故紙而已。退出禁門,愧汗先沾,臣才疏而不解時務,識蔑而未諳故事,庸愚譾劣,最爲人下,不能以言責自其。況於事係祝典,語及官制者,已有列朝成憲,則臣何敢輕議,而竊伏念天下萬事,有因其宜而創行者,有不得已而通變者,事之至重,而或惕勵而釐正之,弊之旣痼,而或奮發而變改之,此古聖人隨時用易之大權也。臣請以切於目下兩件事,爲殿下極言而竭論之,惟聖明裁擇焉。惟我殿下奉先之誠,迥出百王,祁寒盛暑,罔懈香祝之祗迎,節祝忌辰,不廢承宣之奉審,重以作訓揭壁,勉勅齋官,使之克敬克畏,罔敢或懈,凡在執豆駿奔之列者,孰不洞洞屬屬,仰體如在之誠,而每以不擇祭官,致勤聖念,原其爲弊,其來久矣。臣往歲以別檢,屢參陵寢祭享,今年又以騎郞,五差太廟大祝,或見獻官大祝之年老執事者,升降祼薦之際,神昏而顚錯,氣喘而眩暈,塡祝讀祝之際,手戰而不成字樣,眼昏而不辨字畫。衰謝疲病之人,猝當肅雍顯相之地,非敢欲一毫怠忽,而精力未逮,不能堪任,勢所固然,臣於將事之時,每以此慨然於心者久矣。噫,朝臣年限之法,果有老少之分,初仕陞六,吏役書射,皆有準限,則何獨於莫重莫大之任,不有年限,致有臨急苟充之弊乎?臣以爲自今以後,獻官·大祝,限其年齒,定式施行,允合於重其事之道也。且其塡差之際,率多偏勞之嘆,一歲之內,一員或四五或六七次見差,不無堂郞之顔情,或有該吏之擅弄,或過誓戒而改差之,或過隷儀而改差之,巧免者爲幸,猝當者忙急,果不能盡敬於絲衣俅之地,是豈三日齋七日戒之意乎?此專由於祭官之預未抄定而然也。臣竊伏見知製敎·備邊郞·御史之任,皆有前期抄啓之法,何獨於祭官之任,不出預抄之法,以致臨時之紛紜乎?臣以爲每年歲首,銓堂與禮堂,合坐抄出宗親縉紳中獻官大祝各百餘人,限其年歲,量其可堪,仍爲啓下,置之該曹,作爲井間,使不得闊狹於抄啓之外,則一員無偏役之勞,享官有整暇之效矣。至於陵園差送之官,無論道里之遠近,率多行色之窘迫,有實職者,不時馳進,容或可及,而若其至窮至貧之軍銜侍從,意外見差,致身無路,各在從班,而尙不免寒士貌樣,出門而無騎,宿舂而無資,該吏投帖而去,則旣無圖免之路,終至迫隘之境,蒼黃始發,或有衣冠而徒步者。噫,名以大夫,尙不可徒行,況園陵將事之任,何等重大,而朝衣步行,不但瞻聆之驚駭,豈不事體之大傷乎?朝家置郵之法,大小奉命之行,外而邊將守令,內而該司末隷,猶或草料許騎,過於祭官,臣以爲帶實職者外,有軍銜文臣往來之際,一倂給馬。至於草啓之時,亦爲申飭付祿,不得任意下鄕,隨次差遣,則雖當多官分排之時,必無如何紛擾之患,聖上重祝典之念,可以少紓矣。臣伏聞日昨,有三公六卿講磨國事之命,目今國事之一時爲急者,莫切於淹滯之疏通。臣嘗考吏曹三班案,則文臣之名登仕籍者,爲九百九十餘人,除內外帶職,則罷散者爲七百餘人,蔭官爲九百餘人,而亦除內外帶職,則罷散〈者〉爲四百餘人,武弁爲一千四百餘人,而亦除內外帶,則罷散者爲六百餘人。噫,古之人,三月無祿,猶尙遑遑,一夫不獲,尙以爲恥,況此皇極無偏之時,無故而見斥者,殆近二年,此豈非聖世之欠事而廟堂之深憂乎?由是而不顧廉隅者,隨波浮沈,昏夜乞哀,左右干囑,奔走不暇,稍欲自好者,杜門謝世,望絶榮塗,甘心窮餓,白首虛老。聖明,每以是深憂,以抱紅牌,老於牖下,眷眷於銓席,又以躁競雜進之習,慨然於世道。大聖人無物不容,惟才是用之盛意,在廷臣僚,孰不欽仰,而顧今積滯之疏通,若不大振作大變通,則雖使鎰空衡平之選部,一心於恢公,到此地頭,末如之何矣。何者科目歲增,蔭路日廣,窠額有限,人員無數,積薪之恨,遺珠之歎,理所必至。噫,博施濟衆,堯·舜有病,而顧今三班積屈者,若是夥然,其中雖有黼黻皇〈猷〉調和大羹年數不見用,莫售其才,則朝廷,何以知之乎?噫,士生斯世,幼而讀書,少而操弓,喫盡半世風霜,幸占科名,纔得一命者,屢年辛苦,僅滿履歷,致澤之願,門戶之計,公私俱切,而事與心違,終不遂焉,間或有平生不着帽而終老者,亦或有不得一麾而退斥者,原其情事,和氣可傷。顧今捄弊之道,有一二可論者,臣請冒死而條陳之。說者曰,近來人才積屈,專由於科擧之頻數,蔭路之最廣,莫如設科之省簡,選蔭之節約云,而臣則以爲不然。朝家取人之道,專在科蔭,式年大比邦慶應設之科,在所不廢,世祿子弟廉吏效節之後,皆許收用,則豈可以目下用人之窠窄,而通塞來頭進賢之路乎?今不必官額之增設,祿窠之加出,而內外三班元窠中,自有一更張大疏通之道。內職各司中,除出三十餘窠,爲文蔭武復職陞六之階,外窠三百三十餘邑,四十一郵官中,除邊地廟薦守令,其餘則皆爲三年窠,文蔭武交遞內地,使鎭巨邑,置堂上數十窠,而設通判一窠,以爲文蔭參下履歷之路,道帥臣建節處,各減偏裨一員,代送參下武弁,以爲出六遞付之窠,則內外職變通者,殆爲二百餘窠,三班積屈者,庶可疏通,而銓地無窠窄之弊矣。夫文蔭武交遞之論,不但淹滯之大通,亦係生民之休戚,專送冷儒殘弁之邑,則百弊俱生,殆不收拾。雖有積逋,而交手之間,互相掩護,吏奸而不能制,民窮而不能恤,況且學校賓興之任,何責於弓馬從事之類?專送文臣之邑,則不過侍從內遷之窠,捱過十朔,先治歸裝,抛却官事,恝視民隱,況且詰戎練兵之策,亦何責於尋行數墨之書生乎?且其交遞之際,剛柔相濟,顧忌飭勵之道,亦莫如三班之通用矣。守令六年之法,本爲久任之意,而如得其人,則十年猶少,苟非其人,則一月猶久。說者以爲三年窠有數遞之弊云,而此則不然。勿論內外地,堂上則皆以三年爲限,至於堂下,通計諸道,亦有三年窠數十處,而未聞有數遞之弊。若有侍從邑,則纔過十五朔,而隨卽內移,此則亦不滿三年之期,而猶不恤數遞之弊,無寧一定三年之法,隨闕輪擬,則六年之內,可得二人之交代,窠額旣廣,淹屈自通矣。至於通判之說,雄府巨邑,祿俸旣厚,物衆務繁,獨任難責。唐宋之間,設置通判,名臣碩輔,多經是職,我國舊制,水原·安東,曾有判官之號,蓋欲參聞邑務,共濟民事,俾有交須輔益之效矣。今於防禦都護堂上之邑,文蔭參下中,差送一員,居留俸廩職務事爲之節,博考古例,別作一官,使之準瓜出六,則其曉習律令,諳鍊民社,以爲他日需用之具,殆勝於京閑漫之履歷矣。至於監兵營偏裨,畫師一員外,率多私人之帶去,而鎭邊制閫之策,與之諮諏,則所任不輕而重矣。今此內三廳諸弁許多淹滯,實亦可悶,各其營閫,差送一人,食其料布,俾諸軍務,準朔遞付,則亦爲初仕武人疏通之典矣。若其各道都事當初設置之意,稱以亞使,名曰佐宣,而近多以遐方無援之人差遣,旣罷檢田,不過褒貶之行,覆試之役而已。道臣無欲留之色,列邑無接待之意,纔安其次,齟齬來往,才過周年,終歸永錮。是故都事有窠,則郞署積仕者,相對憂歎,慮其檢擬,掌銓之官,非不爲務,而出六應付者,難以區處,未免郞署之出送,名雖遷轉,實則罷散,今作第一沈官,置之無益,罷之無惜。如以爲古制,而難於革罷,則依評事例,從班中擇其有文望風力者,長在本營,糾察一道,評其彈劾,則道臣顧憚,列邑懲畏,此則大有益於朝家黜陟之政矣。臣伏聞日昨筵中,以疏滯之事,銓官有所仰達,筵席語祕,固不得其詳,而朝家大政,莫急於此,一番變通,然後可責銓地之公平,亦禁世道之浮囂矣。人或謂列朝舊制,猝難變更,而臣則以爲不然,我朝良役,豈非舊制而法久弊生,民不堪苦?殿下赫然奮發,遂說均役,行之屢年,實惠下究,今此縉紳之幽鬱,殆甚良役之困,若此而不變,則群材之登庸,庶績之咸熙,實無其望,伏想我殿下,穆然深思於丙枕之上矣。臣有所平日講究於心者,極知僭踰,而事係時務,有難終默,不避猥越,略陳梗槪,若其節目之該備,惟在廟堂之稟定。伏願殿下,不以人微而廢言,下諭廷臣,訏謨商確,俾有恢張之益,千萬幸甚。答曰,省疏具悉。靜攝之中寥寥之日,雖莫知其言之能當,見爾茶陳,不無輕綸之意,深庸嘉之。至於祭官,予常慨然者,此不過飭銓曹,至誠擇差,何必抄啓?其他事,令備局,消詳稟處焉。爾其勿辭,從速察職。
丙戌七月十四日辰時,上御崇政殿庭。香祗迎入侍時,行都承旨洪樂性,左承旨金相翊,右承旨朴師海,左副承旨洪樂純,右副承旨趙榮順,同副承旨尹得孟,記事官呂善德,假注書任希簡,記事官柳宅夏·李東郁,以次侍立。上具翼善冠·袞龍袍,乘輿出資政門,御崇政殿庭,立板位祗迎後,出崇政門,還御崇政殿內。上曰,藥房入診。都提調洪鳳漢,提調趙雲逵,副提調洪樂性進伏。進湯劑,上進御後,命製御製下後,上曰,兵曹參知許遞,其代,口傳擧行。出榻敎上還入大內後,諸臣以次退出。
丙戌七月十四日巳時,上御集慶堂。大臣·備局有司堂上·司諫同爲入侍時,領議政洪鳳漢,右議政尹東度,有司堂上鄭存謙,司諫李堉,左副承旨洪樂純,記事官呂善德,編修官金載玉,記事官李東郁,以次進伏。鳳漢曰,臣等,今日仰瞻聖上行步,頓勝前日,孰不欣忭?上曰,似有勝於前日矣。上曰,備局有司堂上及臺臣入侍。出榻敎鳳漢曰,觀此東萊府使姜必履狀啓,則其略以爲告訃差倭,今已歸順,拔其舊舊島主遺物,以單告訃,改撰時島主書契以來,揆以鎭邊憂柔遠人之道,似當許接,請令廟堂,稟處矣。無圖署之遺物,非禮大矣,無義甚矣,故本府之一向退却,廟堂之俾不煩聞,蓋出於尊事體嚴約束之意也。今則旣改其書契,變爲單告訃,則在聖朝撫綏之道,許其回禮,實合事宜,依狀請施行,而比特送稍厚之意,分付戶禮曹及該邑,何如?上曰,依爲之。出擧條命書傳敎曰,今聞萊伯狀聞,以舊舊島主呈納無圖署遺物,七年相持,不煩朝廷,據理爭執,今則彼已感孚,書契自直,於朝廷之道,不受無義之遺物,使島主只修交隣之深誼,於我於彼,交隣之誼無欠。噫,旣不受無義之遺物,則三十年退休存否,其一欲修契,亦交隣之道也,今何防塞?卽令捧物,渠雖無義,而久滯近十年客居,亦涉矜惻,其令該曹,凡諸等事,今日內卽爲擧行。非禮之物雖不受,三十載後,聞此益送之物,比前加送,特示此意。今聞萊伯之據理爭執,使彼我國,畢竟事定處當,其涉可嘉,特賜熟馬一匹面給,與此諭書,一體下送。其於譯任,無功則懲,有功則勸,亦王政之一道,亦令該院,稟旨施賞。鳳漢曰,此五度狀啓,其一度則守禦使李昌壽,今秋南漢輪操當次,左右部軍兵行操取稟也。其一度則南兵使李邦綏,南關三營及別中營·別中司習操及左右營所管邑鎭堡,各其官門聚點事,取稟也。其三度則全羅兵使柳鎭夏,慶尙左兵使李觀祥,右兵使沈義希,今秋巡操及營城將·節制使巡點取稟也。詰戎體重,年事有望,竝依狀請擧行,兩南營城將·節制使巡點,旣行習操,今姑停止事,分付,何如?上曰,依爲之。出擧條鳳漢曰,重臣金陽澤,未及差備堂,而臣於頃日,稟差湖西句管,不察,甚矣。臣則惶恐待罪,陽澤則還差備堂,仍爲句管湖西,何如?上曰,一時不察,何必引咎?所請依爲之。鳳漢曰,戶判趙雲逵,雖以湖南句管定頉,而其未及差備堂,一也。此亦一體備堂還差,句管湖南,何如?上曰,依爲之。出擧條上曰,前判尹金陽澤,戶曹判書趙雲逵,備堂差下,金陽澤仍爲湖西句管,趙雲逵仍爲湖南句管。出榻敎司諫李堉曰,請還寢鍾城府爲奴罪人天大酌處之命,依律處斷。上曰,勿煩。措辭見上諸臣以次退出。
丙戌七月十四日酉時,上御集慶堂。藥房入診入侍時,都提調洪鳳漢,提調趙雲逵,副提調洪樂性,記事官呂善德,編修官金載玉,記事官李東郁,醫官許礈·李以楷·金季良·金孝儉·鄭允說·柳光翼,以次進伏訖。鳳漢問候。上曰,一樣矣。進湯劑診候,諸醫咸曰,脈候一向調均矣。命退,諸臣以次退出。
上御慶熙宮。停常參·經筵。
自卯時至辰時,有霧氣。
藥房都提調洪鳳漢,提調趙雲逵,副提調洪樂性啓曰,伏未審夜間,聖體調攝,若何,痰候何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。差勝後一樣矣。
中宮殿·惠嬪宮,口傳問安。答曰,知道。
傳于洪樂性曰,藥房入侍。
尹得孟,以司僕寺官員,一二提調之意,啓曰,濟州出來先運歲貢馬二百匹內,二匹船中故失,一匹到海南故失,一匹到衿川病留,一匹到衿川逃逸,實納馬一百九十五匹,禾毛色別單書入之意,敢啓。傳曰,知道。
丙戌七月十五日辰時,上御集慶堂。藥房入診入侍時,都提調洪鳳漢,提調趙雲逵,副提調洪樂性,記事官呂善德,編修官金載玉,記事官李東郁,醫官方泰輿·許礈·李以楷·金孝儉·金季良·鄭允說·柳光翼,以次進伏訖。鳳漢曰,夜間聖體調攝,若何?上曰,一樣矣。進湯劑診候,礈曰,脈候一向調均矣。諸醫以次陳達。上曰,今番進宴所入幾何?雲逵對曰,比前多減矣。雲逵曰,臣以進宴事,有所仰達者矣。今番進宴時凡節,自上務從節省,亦在前雖有宴需請得之例,而臣則必欲自臣曹擔當擧行,故不敢煩請。至於都監應用米木,亦不敢依例磨鍊,敢此仰達矣。上曰,甲子前例,何如?雲逵曰,甲子所劃給米百六十二石,田米四十石,木十六同矣。上曰,昨年所入幾何?雲逵曰,昨年不設內宴,又無設廳之事,故本曹專當云矣。上曰,比甲子例,減之,可也。雲逵曰,然則戶曹米一百石,田米四十石,兵曹木十同劃給,何如?上曰,米九十石,田米三十石,木十同劃給,可也。諸臣以次退出。
丙戌七月十五日酉時,上御集慶堂。藥房入診入侍時,都提調洪鳳漢,提調趙雲逵,副提調洪樂性,記事官呂善德,編修官金載玉,記事官李東郁,醫官許礈·李以楷·金孝儉·金季良·鄭允說·柳光翼,以次進伏訖。鳳漢曰,午間聖體若何?上曰,一樣矣。進湯劑診候,諸醫咸曰,脈候一向調均矣。鳳漢曰,蒼耳水,連日洗之乎?上曰,洗之,而不知其有效矣。命退,諸臣以次退出。
上在慶熙宮。停常參·經筵。
藥房都提調洪鳳漢,提調趙雲逵,副提調洪樂性啓曰,伏未審夜間,聖體調攝若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。差勝後一樣矣。
中宮殿·惠嬪宮,藥房口傳問安。答曰,知道。
洪樂純,以都摠府言啓曰,都摠管李思觀,以刑曹判書,本曹坐起晝仕出去之意,敢啓。傳曰,知道。
傳于洪樂純曰,藥房入侍。
朴師海,以弘文館言啓曰,副校理徐有元,自鄕上來,卽爲牌招察任,何如?傳曰,允。
修撰金載順疏曰,伏以惟天惟祖宗,誕垂洪休,玉候康復,賀儀載擧,八域臣民,懽忭曷極?仍伏念臣偏母,宿疴在身,數十年沈綿,不離床褥,恒有澟澟之憂,每當盛暑,輒又加劇。臣終鮮兄弟,隻身了然,藥餌惟臣,扶護惟臣,以此情理,寧有一分供職之望,而向日特除有命,召牌儼臨,不敢言私,黽勉出肅,間已一番就直矣。忽自數日以來,偶失將攝,諸症一倍添篤,轉側須人,醫技罔效,臣日夜焦煎,方寸迷亂,目下私情,無路離捨。當此番次苟艱之日,決不可虛帶職名,非不知此時瀆擾之萬萬惶悚,而情急勢迫,不能自已,玆敢冒死陳籲於孝理之下。伏乞聖慈天地父母,俯垂矜諒,亟削臣本兼之任,仍治臣罪,以嚴朝綱,以便救護,不勝幸甚。踏啓字。
應敎鄭昌聖疏曰,伏以惟天惟祖宗,誕申洪休,聖候康復,謁廟受賀,臣民慶忭,曷有其旣?仍念臣之老母,年已七耋,痰火奇疾,隨衰益深,小失將攝,無常輒發,發輒危劇,暈倒綿綴,澟然可懼,臣之情理,實無從仕之望,而只緣聖恩浩大,圖報無地,區區自效者,不過筋力爲禮,趨走爲恭而已。前後除拜,有命卽膺,人器不稱,而未敢控辭,私情懇迫,而有時强抑,久據榮次,迄今冒沒,近因僚員不備,亦遂黽勉持被矣。纔聞病報,宿之外,重添泄痢諸症,眞元大脫,澌頓牀笫,藥餌扶護,一時爲急,臣之方寸亂矣,極知瀆擾爲罪,玆不得不疾聲呼籲,徑出禁門。伏乞聖慈,俯垂諒察,亟遞臣職,以便救護,仍治臣擅離之罪,以肅朝綱,千萬幸甚。踏啓字。
丙戌七月十六日巳時,上御集慶堂。藥房入診入侍時,都提調洪鳳漢,提調趙雲逵,副提調洪樂性,記事官呂善德,編修官金載玉,記事官李東郁,醫官許礈·李以楷·金季良·金孝儉·鄭允說·柳光翼,以次進伏訖。鳳漢曰,夜間聖體調攝,若何?上曰,一樣矣。進湯劑診候,諸醫咸曰,脈候一向調均矣。上曰,進宴時選上,爲弊多矣,命書傳敎曰,莫云廳名,於我似無凡節已節約,而靜思忽覺,此則幼時已知。諸妓來京之後,爲其服色之一鮮,來京若干日,定其夫而勒令治粧,惑於色而自爲擔當者,可謂愚夫。不然而以甲者勒令作乙夫,以乙者勒令作甲夫,勿論色之與否,以定夫爲先。噫,以堂堂千乘之國,聚妓便作三十人之色餌。予則不然,莫重行禮,不麤可也,其何互相務勝?或取以緞,或取以羅,尤物聚中,以此務勝,亦非敎世道之意。文緞已禁,不足道也,已備以成者外,自京初備,而以唐物爲衣者,一切嚴禁。甲子年來妓已用之線帶,旣造來者勿禁,自京新備者,亦禁線帶。其勿以一時率妓,笞其夫事,嚴禁,且已治裝外,亦遵此法。切勿務備,亦勿笞其夫事,當日內卽爲步跋,分付諸道,其餘外方不遵此敎,或有務勝者,當該道臣,當審飭,以此分付。上曰,詣臺臺臣入侍,持平李宗榮入來進伏。上曰,彼臺臣誰耶?樂性曰,李宗榮矣。宗榮起伏曰,請還寢東呂·址淳等遠配之命,更令王府,嚴鞫得情。上曰,勿煩。措辭見上請還寢定配罪人酌處之命,更令王府,嚴鞫得情。上曰,勿煩。措辭見上宗榮曰,殿下寶算彌高,而益勉無逸之功,凡於民憂國事,或日中不遑,或坐而待朝,一日萬幾,過用勤勞。今番聖候之六朔愆和,未必不由於此,幸賴祖宗皇天之默佑,今臻康復,群情之鼓舞歡忭,久而冞切,而第伏念尙在靜攝中,或日氣蒸炎,風雨不調之時,雖在私次,每伏念聖候之夜來何如,恭俟藥院下批,伏見差勝之敎,則下情少紓矣。此時尤宜愼攝,寒暑換節,天道少變之時,益存少愈之戒,凡諸節宣保嗇之方,益務恬愉,自得申申夭夭,導養中和之氣,是臣區區之望也。上曰,深嘉愛君之心,何不猛省焉?出擧條宗榮曰,臣以日前祭官釐正淹滯疏通事,其爲痼弊,有所目見而灼知者,事體雖至重,而旣有平生蓄積,不避僭越,敢陳荒蕪之說,而聖批隆重,謂以不無經綸之意,深庸嘉之,更許備局之消詳稟處,君父華衮之褒,至及於幺麽賤臣,臣百拜感泣,死無所恨。臣方恭俟備局諸堂至誠講磨之嘉謨,而猶有書中未盡之懷,旣借前席,雖涉瀆撓,而敢此仰達矣。祭官定年限事,臣往年待罪翼陵別檢時,見故承旨臣李壽德失措,今年又差宗廟大祝,見前掌令臣趙鼎耉之失措,至重至敬之地,精力未逮,果不免顚錯之歎。臣尋常慨然曰,祭官則不得不有老少之分揀,所以有定年限抄啓之請也。至於給馬事,許多從班,非曰皆無器具,而軍職侍從中官,多有至窮至貧,不成模樣者,雖有軍銜,而付祿者,十不居一,意外差祭,不時馳發,而無騎無糧,事多罔措,間或有步行者,臣亦目擊於數人。給馬之論,旣是無前之事,則非敢曰創出之無弊,而奉命之行,旣許乘馹,則享官亦莫重奉命之行也,合有許騎之道矣。且臣待罪兵曹,備諳靑坡·蘆原兩驛馬籍,四時節享,則各陵園享官,一時竝出,以騎曹馬匹,容或不足,而添以京畿近驛馬,則似無不足之患,忌辰祭享,則獻官大祝兩人進去而已,雖給騎曹馬匹,亦無苟簡之患,故有實職者,初不擧論,只帶軍銜,獻官大祝,所以請付祿給馬也。至於振淹滯事,三班積屈者,殆近二千,若其武弁出身,則初不登仕版,又不知幾百餘人。以我殿下無物不容之聖意,每憐抱紅牌,老於牖下,前後下敎,至誠惻怛,聞之者感泣。掌銓之臣,非不欲竭誠對揚,一心恢公,而人員無數,窠闕有限,陞六應付之窠,難以區處。無論文蔭武,交遞竝爲三年窠,州牧·通判·營梱褊裨之論若是,則元額外,足得二百餘窠,備陳其杜弊責效之道矣。第伏念隨時變通,古聖人用易之大權也。六年窠雖云久任,古經曰,三載考績,又曰,三年有成,則三年可謂不遲不速。文蔭武交遞之意,文以代蔭,蔭以代武,文武竝用,三才參用之道,允合於建極無偏之治矣。臣只有斷斷血忱,惟冀聖朝群才盡用之盛,敢以一臺臣,極言竭論於至重且大之事,僭踰之罪,臣實自知。顧今廟堂商確,未知如何,而倘或踈滯積屈,使深山窮谷望斷榮道之類,得有振衣彈冠之喜,則以羲經泰卦言之,天地交而萬物通,上下交而其志同之象也,以洪範五皇極言之,今當斂五福錫庶民之時,人之有能使羞其行,凡厥正人旣富方穀之義也,伏願殿下,更加深念焉。上曰,頃者所陳,若知製敎啓下,事體,若何?不從,今聞所奏,其涉寒心。頃者中官祭官多不擇,故已爲規正,此何異哉?其在事體,況親祭時,雖儒臣塡差而謬例,非親祭則苟充塡差,不通淸人,苟差者多,故申飭,則噫,祭享何等莫重,而其雖儒臣,只侍其君,不參大祝乎?其後雖僅僅奉行,儒臣中雖撕捱者,其名儒臣,一不見差於通淸之類,名官亦不敢擬差,若非衰耗者,雖非曾經,日後可以通淸者苟差,乃有頃日之嚴飭。以臺臣目覩者言之,幾十年前講經比較爲科者,其後通淸,其衰不問可知,以奏推之,非徒眼昏可知。此等之人,至重至敬之地,苟充塡差,事之寒心,莫此爲甚。此後年過六十者,切勿差大祝事,嚴飭,可也。出擧條上曰,臺臣平日,有所講磨於胸中,如是陳達,誠極可嘉,此是故相臣李陽元之後乎?鳳漢曰,然矣。其爲人精詳,而當時以經綸自任矣。上曰,然乎?奇特矣。臺臣先退,諸臣以次退出。
丙戌七月十六日酉時,上御集慶堂。藥房入診入侍時,都提調洪鳳漢,提調趙雲逵,副提調洪樂性,記事官呂善德,編修官金載玉,記事官李東郁,醫官方泰輿·許礈·李以楷·金季良·金孝儉·鄭允說·柳光翼,以次進伏訖。鳳漢問候,上曰,一樣矣。進湯劑診候,諸醫咸曰,脈候一向調均矣。上曰,醫官之爲任者,亦入省記乎?鳳漢曰,然矣。命書傳敎曰,今聞外官之本院省記,卽非古例,入侍之人,其夜直宿,可也。今後則晝則皆入侍,外任在京者亦然,省記則兩廳各一人書入,原番依常例入直事,分付。諸臣以次退出。
上在慶熙宮。停常參·經筵。
趙榮順啓曰,大司憲·執義未差,掌令二員未差,持平李宗榮式暇,宋濟魯在外,今日〈以〉監察茶時之意,敢啓。傳曰,知道。
藥房都提調洪鳳漢,提調趙雲逵,副提調洪樂性啓曰,伏未審夜間,聖體調攝若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。差勝後一樣矣。
中宮殿·惠嬪宮,藥房口傳問安。答曰,知道。
趙榮順,以都摠府言啓曰,今日入直內三廳武兼禁軍及軍兵等,中日習射,請出標信。傳曰,知道。
又以都摠府言啓曰,今日入直軍兵等,中日習射事,標信,命下矣。雨勢如此,不得爲之之意,敢啓。傳曰,知道。
假注書望呂善德病,代李基任爲假注書。
傳于趙榮順曰,藥房入侍。
以承傳色口傳下敎曰,旣已行公,而詣臺惟意爲之,豈有此等紀綱?其涉駭然,在京臺臣,一竝遞差。
趙榮順,以兵曹言啓曰,卽接西所衛將牒報,則所屬局廳後園中松一株,冒雨折落云,令該所依例斫去之意,敢啓。傳曰,知道。
丙戌七月十七日辰時,上御集慶堂。藥房入診入侍時,都提調洪鳳漢,提調趙雲逵,副提調洪樂性,記事官洪相聖,編修官金載玉,記事官李東郁,醫官方泰輿·許礈·李以楷·金季良·金孝儉·柳光翼,以次進伏訖。鳳漢曰,夜間聖體若何?上曰,一樣矣。鳳漢曰,寢睡·水刺之節,亦何如?上曰,一樣矣。進湯劑,泰輿等診候曰,一樣調均矣。鳳漢曰,原任大臣,欲爲承候來待矣。上曰,原任大臣入侍。出榻敎相聖承命出召,領府事金相福,判府事金致仁入侍進伏。相福曰,近日聖候若何?上曰,一樣矣。致仁曰,近日聖候若何?上曰,一樣矣。相福曰,頃聞香祗迎時,行步如常云,其後果快勝乎?上曰,一樣矣。致仁曰,祗迎日,自板位行步至殿門久立,諸享官皆仰瞻,莫不鼓舞歡忭云,比諸頃日太廟展謁時,誠謂一倍快勝矣。相福曰,頃有入侍之命,適有病未果,今始承候,不勝惶悚。上曰,其時聞首揆之言,已知卿病矣。鳳漢曰,蒼耳水,連試乎?上曰,連試矣。鄭夏彦以此得效云,然乎?鳳漢曰,然云矣。樂性曰,蒼耳水果有神效,臣之一指,有麻木之症,一洗如常矣。上曰,果然乎?命諸大臣先退,命在院承旨及儒臣持警世問答入侍。出榻敎相聖承命出召,右副承旨趙榮順,校理李致中,修撰沈觀之入來進伏訖。原任大臣及藥局諸臣,以次退出。命承旨·玉堂上下番,輪讀警世問答訖,命讀各道雨澤狀聞訖,命退去,諸臣遂退出。
丙戌七月十七日申時,上御集慶堂。藥房入診入侍時,都提調洪鳳漢,提調趙雲逵,副提調洪樂性,記事官洪相聖,編修官金載玉,記事官李東郁,醫官方泰輿·許礈·李以楷·金季良·金孝儉·柳光翼,以次進伏訖。鳳漢曰,晩後聖候,何如?上曰,一樣矣。鳳漢曰,水刺進御乎?上曰,進之矣。進湯劑,泰輿等診候曰,脈道一樣調均矣。鳳漢曰,莃薟丸,連進乎?上曰,然矣。鳳漢曰,金季良有八十老母病報云矣。上曰,下送,可也。卽命季良出去,命內局退出,鳳漢等退出。命內局更爲入侍,諸臣進伏。上曰,醫官以外任替直,與差備待令有異,事甚苟艱,只以所在六人,輪回入直,可也,此乃依舊例也。鳳漢曰,然矣。上曰,進宴廳謄錄,亦在藝文館乎?鳳漢曰,禮曹有之矣。雲逵曰,掌樂院,皆持去矣。鳳漢曰,進宴廳,多有稟定事,而難於請對,一番入侍,稟定,好矣。上曰,再明三堂上,竝爲入侍,可也。命退去,諸臣遂退出。
上在慶熙宮。停常參·經筵。
夜五更,月暈。
趙榮順啓曰,大司憲·執義未差,掌令二員未差,持平宋濟魯在外,一員未差,今日〈以〉監察茶時之意,敢啓。傳曰,知道。
藥房都提調洪鳳漢,提調趙雲逵,副提調洪樂性啓曰,伏未審夜間,聖體調攝若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。差勝後一樣矣。中宮殿·惠嬪宮,口傳問安。答曰,知道。
洪樂性啓曰,同副承旨尹得孟,今日不爲仕進,卽爲牌招,何如?傳曰,允。
又以啓曰,假注書李基任,時無職名,令該曹依例付軍職,官帶常仕,何如?傳曰,允。
洪樂純,以都摠府言啓曰,都摠管李思觀,以刑曹判書,本曹坐起今日晝仕出去,而逐日赴坐,煩稟未安,入番間除草記往來之意,敢啓。傳曰,知道。
傳于朴師海曰,藥房入侍。
朴師海,以司僕寺言啓曰,濟州前判官沈洸遞任進上馬三匹,旌義前縣監崔範重遞任進上馬二匹,山馬監牧官金鼎台甲申·乙酉兩年封進二匹上來,禾毛色別單書入,竝依例內廏立養之意,敢啓。傳曰,知道。
丙戌七月十八日辰時,上御集慶堂。藥房入診入侍時,都提調洪鳳漢,提調趙雲逵,副提調洪樂性,記事官洪相聖,編修官金載玉,記事官李東郁,醫官方泰輿·許礈·李以楷·金孝儉·柳光翼·玄處明,以次進伏訖。鳳漢曰,夜間聖候若何?上曰,一樣矣。鳳漢曰,寢睡·水刺之節,亦何如?上曰,一樣矣。進湯劑,上曰,診脈,二醫爲之,其餘姑停。泰輿·礈診候曰,一樣調均矣。命退去,諸臣遂退出。
丙戌七月十八日申時,上御集慶堂。藥房入診入侍時,都提調洪鳳漢,提調趙雲逵,副提調洪樂性,記事官洪相聖,編修官金載玉,記事官李東郁,醫官方泰輿·許礈·李以楷·金孝儉·柳光翼·玄處明,以次進伏訖。鳳漢曰,晩後聖候若何?上曰,一樣矣。鳳漢曰,水刺進御乎?上曰,已進矣。進湯劑,泰輿等診候曰,一樣調均,而連有滑體矣。命退去,諸臣遂退出。
上在慶熙宮。停常參·經筵。
卯時辰時,有霧氣。申時,日暈。
洪樂純啓曰,執義未差,掌令二員未差,持平宋濟魯在外,一員未差,今日〈以〉監察茶時之意,敢啓。傳曰,知道。
藥房都提調洪鳳漢,提調趙雲逵,副提調洪樂性啓曰,伏未審夜間,聖體調攝若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。差勝後一樣矣。中宮殿·惠嬪宮,問安。答曰,知道。
李在協啓曰,右副承旨趙榮順,今日不爲仕進,卽爲牌招,何如?傳曰,允。
以文臣朔試射試官望筒,傳于朴師海曰,時雨或過,此心憧憧,其置之。
以承傳色口傳下敎曰,更思之,頃日許遞,意有在焉,都承旨許遞。
又以下敎曰,都承旨有闕,代韓光會除授,房順房,三院副提調例兼,待開門牌招察任。
以承傳色口傳下敎曰,如此供辭,捧入判義禁罷職中官,欲睡爲事,令該府處之。莫重更點,惟意爲之,欲爲下敎,而小勝於前,故置之矣。睡則醒之爲宜,令騎曹參酌決棍。
以中官令該府處之傳旨,傳于李在協曰,自內申飭置之。
朴師海,以兵曹言啓曰,卽接昌德宮衛將牒報,則曜金門內中松一株,因風雨折傷云,令該所依例斫去之意,敢啓。傳曰,知道。
李性遂啓曰,卽者,副修撰李晉圭,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
修撰李晉圭疏曰,伏以惟天惟祖宗,默垂眷佑,聖候康復,謁廟受賀,八域臣民,歡抃曷極?仍伏念臣之偏母,年在篤老,病益癃痼,委頓床席,已多年所,自經劇暑,受傷積多,風眩宿疾,劇歇無常,臣以此情理,每當離側而就直,則方寸煎迫,有不能自抑。卽接家信,臣母病,又自昨夕,重添暑感,發熱惡寒,痰塞喘急,加以吐瀉兼作,似癨非癨,飮啖全闕,氣息澟綴,家人驚惶,促臣歸護。臣聞此報,心焦腸煎,按住不得,此時瀆撓,因知萬萬兢惶,而情私所迫,不暇緩辭,拜章以出,擅離之辜,在所難逭。伏乞聖慈,俯垂鑑諒,亟命鐫削臣職,俾得以專意救護,仍治徑情之罪,以昭法紀,不勝萬幸。啓下踏啓字
丙戌七月十九日辰時,上御集慶堂。藥房入診入侍時,都提調洪鳳漢,提調趙雲逵,副提調洪樂性,記事官洪相聖,編修官金載玉,記事官李東郁,醫官方泰輿·許礈·李以楷·金孝儉·柳光翼·金光國,以次進伏訖。鳳漢曰,夜間聖體若何?上曰,一樣矣。鳳漢曰,寢睡·水刺之節,亦何如?上曰,一樣矣。鳳漢曰,日氣蒸鬱,雨意支離,不瑕有損乎?上曰,見太陽方出,此心少紓,今則年事庶幾有秋矣。進湯劑,泰輿等診候曰,一樣調均矣。上曰,金光國爲人可尙,而眞乃父之子,醫理亦必善矣。鳳漢曰,連爲試步乎?上曰,今日不扶人而長步矣。鳳漢曰,步履如此,可驗脚力之堅固,不勝慶幸矣。樂性曰,進宴堂上來待矣。上曰,進宴廳堂上入侍。出榻敎相聖承命出召,掌樂提調金漢耉,禮曹判書鄭弘淳進伏。上曰,稟定何事耶?漢耉曰,選上太不足,丘史婢加定,似好矣。上曰,依爲之。弘淳曰,科事尙未決定,誠悶迫矣。鳳漢曰,非爲儒生而言之,臣等之誠,豈不悶鬱乎?上曰,此後製述科,決不欲爲之矣。弘淳曰,此是當行之科矣。上曰,息壤在彼,予已定矣。此後若快步,則當許之矣。鳳漢曰,旣承快步後設科之敎,此實幸甚,而以頃日祗迎時行步觀之,則豈可不設慶科乎?上曰,謁陵後,予當許之矣。謁陵時,予以行步升降雖難,而奉審則足爲之矣。鳳漢曰,秋展謁及謁陵後,豈不稱慶乎?弘淳曰,來月初一日,當爲謁陵取稟,而今不敢循例擧行,故敢此仰稟矣。上曰,待下敎擧行,可也。出擧條雲逵曰,今番用蜜水事,頃有傳敎,而昨年受爵時,御茶則旣用蔘茶,今不可異同矣。上曰,何必用蔘茶,竝以薑茶用之,可也。出擧條雲逵曰,頃日傳敎中,應參內命婦,當書下爲敎,而爵數亦依外宴例擧行事,命下矣。內宴床,預先知數,然後可以擧行,故取考謄錄,則丙戌·癸亥·甲子內宴時床數,非但各自不同,以器數言之,有味數十床外,體床所排器數夥然矣。今番則有味數床外,體床所排,只是五器,若無味數,則所見似甚埋沒,何以爲之乎?敢稟。上曰,內命婦五床外,戶判自可知而爲之。外命婦床,定以三十床,而器數則體床五器外,加排三味數,可也。雲逵曰,然則元床五器外,當添六器矣。上曰,然矣。出擧條雲逵曰,所考各年進宴謄錄,外宣茶則以尙方及水刺間所在五呈杯進排,命婦宣茶盃則卵杯十部,例自尙方造入,自內用之,今番何以爲之乎?敢稟。上曰,內外宣茶,竝用卵杯,可也。出擧條弘淳曰,昨年因傳敎二十六日惠嬪宮·世孫宮·嬪宮。自內行禮時儀註,磨鍊以入矣。今番則何以爲之乎?上曰,依例爲之。出擧條鳳漢曰,俄聞禮判之言,日字漸迫,京試官,預爲差出,然後可及云矣。上曰,此何言也?予意則雖庭試,亦不欲爲矣。鳳漢曰,臣等則當以大增廣擧行矣。漢耉曰,非臣之所可仰達,而凡事皆用舊典,至于今番,獨不遵行乎?鳳漢曰,三百年已行之例,必遵行,然後陟降之心,庶可慰矣。鳳漢曰,次對久未設行,誠爲悶迫,伏願深思焉。命書御製苦夜長篇,命大臣較正。進宴廳堂上將退,上曰,凡事一行之後,每爲前例,內宴時,大殿床置之,可也。鳳漢曰,昨年受爵禮時,臣以恩彦君·恩信君兄弟參宴事,有所仰達,而未蒙允許矣。今番則凡節,比昨年自別,尤宜進參。上曰,惠嬪旣不參,亦爲置之,可也。上曰,退去。諸臣退出。
丙戌七月十九日酉時,上御集慶堂。藥房入診入侍時,都提調洪鳳漢,提調趙雲逵,副提調洪樂性,記事官洪相聖,編修官金載玉,記事官李東郁,醫官方泰輿·許礈·李以楷·金孝儉·柳光翼·金光國,以次進伏訖。鳳漢曰,晩後聖體若何?上曰,一樣矣。鳳漢曰,水刺進御乎?上曰,進御矣。進湯劑,泰輿等診候曰,一樣調均矣。上曰,承旨趙榮順·尹得孟許遞,其代參知李在協·副司直李性遂除授,牌招察任,房順房。出傳敎樂性曰,左承旨金相翊,亦有實病矣。上曰,左承旨金相翊許遞。出傳敎上曰,他承旨及儒臣,持警世問答入侍。出榻敎上曰,內局退去。諸臣遂退出。
丙戌七月十九日酉時,上御集慶堂。坐直承旨·儒臣入侍時,左副承旨洪樂純,副校理徐有元,修撰沈觀之,假注書李基任,編修官金載玉,記事官李東郁,以次進伏訖。上曰,近日承旨雖有微恙,而連爲煩稟,當該承旨遞差,可也。上命洪樂純書朴起采私律勘處傳敎,至朴大有供辭。上曰,供辭云何?洪樂純曰,臣未記得矣。上命假注書李基任持入朴起采殿最題目,命洪樂純讀訖。上曰,供辭孟浪矣。命洪樂純書傳敎曰,噫,今雖衰耄,一心在民,故凡於外任,予之所恃者,其惟名官也。何以爲恃於名官,則以侍從宰百里。予之所恃者,且人皆顧名思義,故噫,彼朴起采,官止亞長,其於殿最,豈有此題目?殿最與御史,一時廉問有異,必也擇藩任,則決不以風聞若此,故若申飭,捨此人誰?朴大有則稍知其人,政委吏平,事多顚錯,題目雖異,其文一也。此人,予何高望,而若今下敎,所惜者其名,故其不循例踏下,有此下敎。覽供辭,望八白首,此等之供初見,無乃靜攝之中,恐或遲煩而然耶?殿最體重,今無下敎,非使下等守令,勃慢而損體也。其於朴起采,此人之爲此,非徒負委百里之意,身爲名官,豈爲此也?朴大有旣不高望,何足深非,而所惜者亦侍從故也。朴起采則其若不然,於常道言之,有則自服,無則宜以招謗泛稱,而殿最題目,所犯難逃,故不敢泛稱,一辭遲晩。朴大有何待殿最,自題目而遲晩?噫,是誰之過,凡於此等之過,不敢少忽。二守令,一則有此駭供,甘心遲晩,一則今者之供,有甚於殿最,可謂令人代羞。若循例照律,其何飭他?特施不敍之典,勿復檢擬於字牧之任。出傳敎上曰,有此下敎,然後侍從臣出宰者,必自謹飭矣。上曰,此則異於尹冕東之事矣。以御史見辱,曾所未聞矣。洪樂純曰,然矣。上曰,魏興祖曾經臺侍耶?洪樂純曰,未經矣。上命儒臣·承旨·翰注,輪讀警世問答訖。上曰,上番儒臣誰耶?洪樂純曰,徐有元矣。上曰,予初則不知爲誰某,聞講聲後始知矣。上曰,沈觀之年幾何?洪樂純曰,臣未能詳知而近五十矣。上曰,此人則雖爲字牧,能善爲之矣。上曰,徐有元,未經守令耶?洪樂純曰,然矣。上曰,承旨有闕,代行司直尹得雨除授,牌招察任,三院副提調例兼,房順房。出傳敎上曰,承旨無緊掌之事,故非違牌,則雖一時調理者,輒煩稟,旣稟,故雖遞,不可無飭,當該承旨遞差。出傳敎諸臣以次退出。
上在慶熙宮。停常參·經筵。
下直,延安府使邊得讓。
朴師海啓曰,大司憲·執義未差,掌令二員未差,持平宋濟魯在外,一員未差,今日〈以〉監察茶時之意,敢啓。傳曰,知道。
藥房都提調洪鳳漢,提調趙雲逵,左副承旨朴師海啓曰,伏未審夜間,聖體調攝,若何,痰候何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。差勝後一樣矣。中宮殿·惠嬪宮,問安。答曰,知道。
大駕詣義烈宮後,王世孫遣宮官問安。答曰,知道。政院·玉堂問安。答曰,知道。
大駕詣孝章廟歷臨後,政院·玉堂·藥房口傳問安。答曰,知道。
大駕還宮後,政院·玉堂·藥房口傳問安。答曰,知道。
李性遂,以都摠府言啓曰,今日入直內三廳武兼禁軍及軍兵等,中日習射,請出標信。傳曰,知道。
李在協啓曰,今日擧動時,承旨不可不備員,右承旨李性遂,右副承旨洪樂純,以式暇,今日不爲仕進,卽爲牌招,何如?傳曰,允。
李性遂啓曰,玉堂上番鄭象仁,移拜弼善,而校理宋載經,以無故行公之人,無端不入直,修撰李亨逵,謂有身病,無端徑出,依定式竝禁推傳旨捧入之意,敢啓。傳曰,知道。
傳于李性遂曰,左相及有司堂上,藥房入診,同爲入侍。
傳于朴師海曰,前後廂,彰義宮前路留住云,禁軍挾輦軍隨駕。
傳于李性遂曰,諸司預備。
李性遂,以兵曹言啓曰,依下敎,各處傳漏軍士田泰建等,各決棍五度之意,敢啓。傳曰,知道。
丙戌七月二十日辰時,上御集慶堂。都承旨先爲入侍時,都承旨韓光會,記事官洪相聖,編修官金載玉,記事官李東郁,以次進伏訖。上命承旨書之曰,曾已下敎,若是度日,何望差復?其若靜爲調理於舊第,庶望快愈事,下敎,豈特此也?今日卽中旬也,忽憶昔年,興懷一倍,此殿何邸,卽昔年侍奉之邸故也。當詣彰義宮,侍衛,只以入直擧行,挾輦八十名,以內營入直擧行,訓將只率外營入直軍一哨·新營標下軍隨駕,兩營留陣,入直扈衛軍官局將以下,世孫祗迎,百官隨駕置之,以駕轎作行,只備堂祗迎於夜晝峴前路,時刻整齊後,只入初嚴,儀注節目,一皆置之,守宮,南所衛將爲之。出傳敎上曰,注書出去,先爲頒布。內局入侍,都提調洪鳳漢,提調趙雲逵,醫官方泰輿·許礈·李以楷·金孝儉·柳光翼·許溫進伏訖。上曰,俄者下敎,領相見之耶?鳳漢曰,略聞動駕下敎,而未及詳見矣。未知卽爲回鑾乎?上曰,卽爲還宮矣。鳳漢曰,夜間聖候若何?寢睡·水刺之節,何如?上曰,一樣矣。進湯劑,泰輿等診候曰,脈道一向調均矣。鳳漢曰,此狀啓三度,卽摠戎使具善行,長湍·坡州習操取稟也。北兵使李國賢,親騎衛都試及本營合操,富寧以南巡操取稟也。吉州防禦使李永輔,本營當次秋操取稟也。摠廳之久廢詰戎,固已未安,而長湍·坡州變通之後,尙未一操,尤涉疏虞。北兵營都試及合操·巡操,異於他道,逐年擧行,未嘗或停,吉州則定式,本自甚嚴,該營又當其次,竝依例擧行之意,分付,何如?上曰,依爲之。出擧條上曰,駕前駕後置之。出傳敎上曰,承旨金相翊有闕,代李瀰除授。昨日其人入侍,故默默,都承旨旣已下敎,則濫捧章承旨,亦豈無飭?洪樂純,一體解見任,其代,洪述海除授,牌招察任,房順房。上曰,退去。諸臣退出。
丙戌七月二十〈日〉巳時,上詣義烈宮。擧動入侍時,行都承旨韓光會,左承旨李在協,右承旨李瀰,左副承旨李性遂,右副承旨朴師海,同副承旨洪述海,記事官洪相聖,假注書李基任,編修官金載玉,記事官李東郁,以次隨駕訖。上具翼善冠·袞龍袍,以乘輿出資政門,崇政殿月臺,降輿乘轎,仍詣義烈宮。兵曹判書金尙喆曰,槍劍軍,何以爲之乎?上曰,置之。上乘轎後,藥房都提調洪鳳漢,提調趙雲逵,副提調韓光會,醫官方泰輿進伏訖。洪鳳漢曰,朝間聖候若何?上曰,一樣矣。上進湯劑後,藥房退出。還宮乘轎後,藥房都提調洪鳳漢,提調趙雲逵,副提調韓光會,醫官方泰輿進伏訖。洪鳳漢曰,午間聖候若何?上曰,一樣矣。上還宮後,諸臣以次退出。
上在慶熙宮。停常參·經筵。
午時,日暈。
朴師海啓曰,大司憲·執義未差,掌令二員未差,持平宋濟魯在外,一員未差,今日〈以〉監察茶時之意,敢啓。傳曰,知道。
藥房都提調洪鳳漢,提調趙雲逵,副提調韓光會啓曰,昨日當暑動駕,侵夜還宮,伏未審此時,聖體調攝,若何,痰候何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,敢此仰稟。答曰,知道。差勝後一樣矣,中宮殿·惠嬪宮,問安。答曰,知道。
韓光會啓曰,左副承旨李性遂,同副承旨洪述海,今日不爲仕進,竝卽牌招,何如?傳曰,允。
以承傳色口傳下敎曰,中官吳命來給牒敍用,金好大敍用。
又以下敎曰,沈觀之入侍着實,儒臣數少,前職仍任。
韓光會啓曰,卽者,吏曹郞廳來言,今日爲政事,命下,而判書趙明鼎病不來,參判參議俱未差,不得開政云,判書,卽爲牌招開政,何如?傳曰,允。
又以啓曰,吏曹判書趙明鼎牌不進推考傳旨,今方捧入,而開政命下之後,如是違牌,不卽擧行,事甚未安,更卽牌招開政,何如?傳曰,允。
有政。吏批,判書趙明鼎進,參判·參議未差,右副承旨朴師海進。以黃景源爲吏曹參判,權噵爲吏曹參議,安允行爲大司憲,李海重爲大司諫,李憲默爲執義,南鶴宗爲司諫,李晉圭·鄭彦暹爲掌令,李師曾爲持平,沈觀之爲獻納,李崇祜·金煊爲正言,鄭昌聖爲副應敎,南玄老爲副校理,李澤遂爲修撰,李普觀爲副修撰,韓翼謩爲工曹判書,任珹爲輔德,權正忱爲說書,金元澤爲判尹,金魯鎭爲兵曹參知,李昌壽爲判義禁,南泰會·金鍾正爲同義禁,李延伋爲吏曹佐郞,金履禧·鄭厚謙爲兵曹正郞,朴東一爲直講,徐來修爲禁府都事,宋繼相爲童蒙敎官,鄭趾煥爲內侍敎官,韓義敎爲陰竹縣監,金必源爲黃海都事,兼春秋單金在正,校書博士單金東稷,承文著作單李時逸,副正字單趙錫龍,知義禁單南泰會。
兵批,判書朴相德進,參判尹得養入直,參議李宜哲病,參知未差,右副承旨朴師海進。兵批啓曰,五衛將邊鎭一,身病猝重,勢難行公,呈狀乞遞,宿衛輪番之任,不可久曠,今姑改差,何如?傳曰,允。李以楷爲知事,白東俊爲羽林將,李光瀷爲曹司衛將,金燧爲五衛將,金璹爲都摠都事,吳載徽爲武兼,權啓述爲守門將,李慶會爲慶尙監營中軍,金鍾正爲同知,金景祚爲昌德衛將,田德雨爲同知,副司正金履素·李基任,同知單呂趾永,僉知二李裕遠·趙德濬,副護軍申胤洸·李堉·鄭昌聖·申大脩·徐有良,副司直金陽澤·李泰和·徐命臣·李燮元·洪樂性·尹得雨·李心源·李惟秀·尹東昇·任㻐·金相翊·趙榮順·尹得孟·金龜柱·李得一·李宗榮,副司果洪檍·金載順·李晉圭·任希曾·洪範漢·宋志淵·閔養洙。
李瀰,以弘文館言啓曰,本館下番修撰沈觀之,移拜獻納,下番將未免闕直,今日政新除授修撰李澤遂,副修撰李普觀,竝卽牌招,以爲推移入直之地,何如?傳曰,允。
傳于李瀰曰,藥房入侍。
丙戌七月二十一日辰時,上御集慶堂。藥房入診入侍時,都提調洪鳳漢,提調趙雲逵,副提調韓光會,記事官洪相聖,編修官金載玉,記事官李東郁,醫官方泰輿·許礈·李以楷·金孝儉·柳光翼·金世彦,以次進伏訖。鳳漢曰,夜間聖體若何?上曰,似勝矣。鳳漢曰,寢睡·水刺之節,何如?上曰,亦勝矣。鳳漢曰,昨乘駕轎時,行步甚輕便,無異常時矣。上曰,駕轎陞降漸易,此可驗脚力之顯勝,兪奉朝賀,決不能如是矣。進湯劑,泰輿等診候曰,一樣調均矣。上曰,此醫官誰也?鳳漢曰,金世彦也。上曰,爲人可尙矣。命光會書曰,旣已下敎,情禮當然,體貌有焉,況今年乎?臨時當下敎,禮官曾稟惠嬪宮·世孫宮儀注置之。出傳敎上曰,儀注若置之,則不爲問安耶?鳳漢曰,其日藥房問安,則似有之矣。上曰,夕湯劑,依例爲之。命退去,諸臣遂退出。
丙戌七月二十一日酉時,上御集慶堂。藥房入診入侍時,都提調洪鳳漢,提調趙雲逵,副提調韓光會,記事官洪相聖,編修官金載玉,記事官李東郁,醫官方泰輿·許礈·李以楷·金孝儉·柳光翼·金世彦,以次進伏訖。鳳漢曰,晩後聖體若何?上曰,一樣矣。鳳漢曰,午水刺,進御乎?上曰,已進,而比前似勝矣。進湯劑後,泰輿等診候曰,脈候一樣調均矣。鳳漢曰,莃薟丸,連進乎?上曰,然矣。命退出,諸臣遂退出。
上在慶熙宮。停常參·經筵。
下直,阿耳僉使鄭徵世。
李性遂啓曰,大司憲安允行,掌令李晉圭牌不進,執義李憲默,掌令鄭彦暹,持平宋濟魯·李師曾在外,今日以監察茶時之意,敢啓。傳曰,知道。
藥房都提調洪鳳漢,提調趙雲逵,副提調韓光會啓曰,伏未審夜間,聖體調攝,若何,痰候何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。差勝後一樣矣,中宮殿·惠嬪宮,口傳問安。答曰,知道。
備忘記,今下弓矢,阿耳僉使鄭徵世處給送。
傳于朴師海曰,藥房入侍。
朴師海,以侍講院言啓曰,本院新除授說書權正忱,時在慶尙道安東地,書筵入番事緊,斯速乘馹上來事,下諭,何如?傳曰,允。
韓光會,以宗簿寺言啓曰,觀此全羅監司元仁孫狀啓,則茂朱赤裳山城璿源閣,大段杇傷,實有傾頹之慮,不可不及時修改,令該衙門,稟處矣。依例發遣郞廳,卽爲修補之意,分付該道,何如?傳曰,允。
丙戌七月二十二日辰時,上御集慶堂。藥房入診入侍時,都提調洪鳳漢,提調趙雲逵,副提調韓光會,記事官洪相聖,記注官金在正,記事官李東郁,醫官方泰輿·許礈·李以楷·金孝儉·柳光翼·李翊臣,以次進伏訖。鳳漢曰,夜間聖體若何?上曰,一樣矣。鳳漢曰,寢睡·水刺之節,亦何如?上曰,似勝矣。進湯劑,泰輿等診候曰,脈道一向調均,連有滑體矣。鳳漢曰,夕湯劑,依例進之乎?上曰,依爲之。命相聖出召,他承史·玉堂上下番持警世問答入侍。出榻敎命內局先退,諸臣遂退出。
丙戌七月二十二日辰時,上御集慶堂。儒臣入侍時,左副承旨李性遂,校理李致中,修撰沈觀之,假注書李基任,記注官金載正,記事官李東郁,以次進伏後,上命李致中持警世問答以入,命承旨·儒臣·翰注輪讀訖,又命玉堂上下番更讀一次訖。上曰,玉堂上番誰耶?李性遂曰,李致中矣。諸臣遂退出。
丙戌七月二十二日酉時,上御集慶堂。藥房入診入侍時,都提調洪鳳漢,提調趙雲逵,副提調韓光會,記事官洪相聖,記注官金在正,記事官李東郁,醫官方泰輿·許礈·李以楷·金孝儉·柳光翼·李翊臣,以次進伏訖。鳳漢曰,晩後聖體若何?上曰,一樣矣。鳳漢曰,行步,何如?上曰,行步顯勝,而多不扶之時矣。鳳漢曰,頃日御轎之時,臣等,知行步之頓勝矣。上曰,果然矣。鳳漢曰,臣等,每慮聖心之過費思慮,恐或有添損之節矣。湯劑加溫以進,泰輿等診候曰,一樣調均矣。鳳漢曰,臣等,仰瞻天顔,色澤皮膚,宛然快復矣。上曰,予則猶以爲不然矣。上曰,明日湯劑,依例爲之。卽命退去,諸臣遂退出。
上在慶熙宮。停常參·經筵。
李性遂啓曰,大司憲安允行未肅拜,掌令李晉圭傳旨未下,掌令鄭彦暹,持平宋濟魯·李師曾在外,今日以監察茶時之意,敢啓。傳曰,知道。
藥房都提調洪鳳漢,提調趙雲逵,副提調韓光會啓曰,伏未審夜來,聖體調攝,若何,痰候何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。差勝後一樣矣。中宮殿·惠嬪宮,口傳問安。答曰,知道。
李性遂,以都摠府言啓曰,今日入直內三廳武兼禁軍及軍兵等,中日習射,請出標信。傳曰,知道。
傳于李性遂曰,備局次對,進定於今日,齊會後,當從容見之,單子置之,只有司堂上入侍。
李性遂啓曰,今日次對,兩司長官,當爲進參,大司憲安允行,大司諫李海重,竝卽牌招,以爲入侍之地,何如?傳曰,允。
又以大臣·備局堂上齊會之意,敢啓。傳曰,大臣·有司堂上入侍。
傳于朴師海曰,藥房入侍。
朴師海啓曰,舊京畿監司遞來入侍事,命下矣。前京畿監司洪麟漢,時無職名,令該曹,卽爲口傳付軍職,何如?傳曰,允。
兵曹口傳政事,副司直洪麟漢。
丙戌七月二十三日辰時,上御集慶堂。藥房入診入侍時,都提調洪鳳漢,提調趙雲逵,副提調韓光會,記事官洪相聖,記注官金在正,記事官李東郁,醫官方泰輿·許礈·李以楷·金孝儉·柳光翼·玄處明,以次進伏訖。鳳漢曰,夜間聖體若何?上曰,一樣矣。鳳漢曰,寢睡·水刺之節,亦何如?上曰,似勝矣。進湯劑,泰輿等診候曰,脈道左右三部調均,連有滑體矣。鳳漢曰,此時仰達私情,固知萬萬惶悚,而老母病勢,自昨添加,萬分危重,實爲悶迫矣。上曰,然乎?上曰,領相,內局都提調勉副,其代,左相爲都提擧。出傳敎鳳漢曰,臣弟麟漢,方在畿營,午則看護母病,夜則門限閉後,私情悶迫,孝理之下,合有遞解之道矣。上曰,不可不許遞矣。誰可代之?鳳漢曰,頃已仰達,此承宣,好矣。上曰,果好矣。今日使之辭朝,無妨矣。爲人實矣。鳳漢曰,外則良善,而心則守執確矣。上曰,然矣。予欲試之矣,命他承旨入侍。出榻敎鳳漢曰,臣旣如此,而左相又當此任,此時備員,好矣。上不答。相聖承命出召,右副承旨朴師海進伏訖,命書畿伯許遞,韓光會除授,今日內交龜。出傳敎上曰,畿伯其令謝恩後次對,同爲入侍。出榻敎命書都承旨有闕,代鄭存謙除授。出傳敎鳳漢曰,以原任大臣之父,享大耋致上卿,惟壽惟祺,世所罕有,朝家不必責以職事,詞訟尤難虛帶,判尹金元澤,本職許遞,何如?上曰,許遞可也。出擧條命內局退去,諸臣遂退出。
丙戌七月二十三日午時,上御集慶堂。藥房入診入侍時,都提調尹東度,提調趙雲逵,副提調鄭存謙,記事官洪相聖,記注官金在正,記事官李東郁,醫官方泰輿·許礈·李以楷·金孝儉·柳光翼·玄處明,以次進伏訖。東度曰,數日間涼意頗多,日間聖體調攝,若何?上曰,一樣矣。東度曰,寢睡·水刺之節,何如?上曰,亦似勝矣。東度曰,脚部運用,何如?上曰,顯有勝矣。東度曰,近間中宮殿氣候,何如?上曰,勝矣。東度曰,世孫宮患候,今至夬復耶?上曰,亦勝矣。進湯劑,泰輿等診候曰,一樣調均矣。上曰,莃薟丸已盡用,更爲製進。命相聖出召他承史·備局入侍,命內局先退,遂退出。
丙戌七月二十三日午時,上御集慶堂。大臣·備局有司堂上引見,京畿監司同爲入侍時,左議政尹東度,判義禁李昌壽,禮曹判書鄭弘淳,京畿監司韓光會,左副承旨李性遂,校理李致中,假注書李基任,事變假注書沈命德,記注官金載正,記事官李東郁,以次進伏訖。上曰,漢城府判尹金元澤許遞。出榻敎東度曰,禮曹判書鄭弘淳,今方入侍矣。日子漸迫,科事尙未完定,誠爲悶迫矣。此是列祖應行之典,殿下豈不繼述乎?八域臣民,方懸望矣。上曰,甲午年事,何敢擬乎?一年之內,三庭試已爲之矣。東度曰,今此邦慶,陟降攸賜,甲午年例,何不遵行乎?進宴後又設慶科,此是臣民之望也。弘淳曰,今日臣民,莫非祖宗遺民,甲午已行之例,豈獨不行於今日乎?上曰,予豈復常耶?卿等,皆以爲行步之快勝,予則曰,尙未如常矣。予有矢心,豈不難乎?東度曰,聖敎如此,群情抑鬱矣。今已快復,不必持難矣。上曰,倚人行步,亦欲不爲之矣,諸臣輒欲稱慶故耳。以予之氣論之,則雖謂之快復,可矣。東度曰,如是謙抑,不勝悶鬱矣。昌壽曰,臣以金吾事,有仰達者矣。朴起采當依判付,從重勘律,而朴大有供辭則爻周以下矣,何以爲之乎?上曰,初時朴起采判付後,復覽朴大有供辭,此非循例判下者,故先命朴起采判下爻周,一體勘處,而其時其供辭,一體勿施事,欲爲下敎而未果,故其時承旨誤聽。朴大有以勿施事渾納,中官諸公事中渾踏啓下,今乃覺之,供辭勿施可也,何爻周之有?此乃做錯之一事也。朴起采供辭判下,令政院爻周,與朴大有,其供一體勿施,依下敎擧行,朴起采·朴大有今無可問之端,放。出擧條弘淳曰,本曹所在奉使印信,俱是年久磨刓,不堪行用,不可不改造,曹中又有流來不用雜印信數十顆,亦可補用添鐵,而數多印信之造成,其所看檢,不宜泛忽,禮工曹郞廳各一員,使之眼同監鑄,趁速擧行,何如?上曰,依爲之。出擧條上曰,京畿監司洪麟漢,許解本職,其代,人君以孝爲先,今者舊伯許解,意蓋此也。此人所守可尙,欲試者久,且有相臣所奏,都承旨韓光會,特除此任,其令當日交龜。上命光會進前曰,欲試卿久矣,努力爲之,可矣。對曰,臣以萬萬無似之蹤,今荷特除重任,報答無地矣。上曰,畿輔有何可爲之事耶?東度曰,此宰臣藩任,今始試之,誠幸矣。命讀宣諭帖後先退。上曰,都承旨有闕,代行司直鄭存謙除授,牌招察任,三院副提調例兼。出傳敎上曰,京畿監司韓光會,肅謝後次對,同爲入侍。出榻敎上曰,新除授京畿監司,其令今日交龜,蓋以孝御下之意。初下敎時,無當日辭朝之敎,其令入侍,故密符單子,尙未擧行云,單子與密匣將下,卽爲擧行,舊伯遞來,入來後其令入侍。出傳敎上曰,領相親年幾何?東度曰,六十八矣。上曰,六十八,豈非老乎?東度曰,臣之區區情勢,敢此仰達矣。相職之不敢當,自上旣已洞知矣。頃者入侍,只爲承候,而只緣恩敎之鄭重,黽勉承膺,而臣之情勢,一世之所共知,若以聖意之繾綣,晏然行公,則豈非無廉恥之人乎?惟望天地曲遂之仁焉。上曰,內局時所遭,卿何撕捱之太過乎?卿之一節,過矣。東度曰,若使臣得解此任,則凡於廟謨,豈敢以原任,不爲參涉,而若使臣終未得伸廉隅,則是置臣於四維之外也,豈不悶迫乎?上曰,三公雖備,尙難,今則非其時矣。東度曰,使之一伸廉隅,更爲枚卜,則其於國事,豈不幸甚?仍爲縷縷陳達。上曰,此非其時矣,卿止之。上曰,領相旣解廚任,卿又如是,實悶悶。上命儒臣持警世問答入侍,命儒臣·承史輪讀訖,畿伯交龜與否知入,命舊畿伯入侍。上曰,卿之方寸,想必燋灼矣。今者召見,有意矣。洪麟漢對曰,特蒙聖恩,解此藩任,母子相對,當爲感泣矣。又命今日內交龜,尤感體下之恩矣。上曰,卿之母病,用蔘附乎?麟漢對曰,病非用蔘之症也。上曰,俄者欲進內局藥材,欲書傳敎而止,須知此意。麟漢對曰,聖意若是曲念,尤不勝感泣矣。上曰,雖一時私情,必難遲滯,速爲出去,歸對卿母,可矣。退出。
上在慶熙宮。停常參·經筵。
自昧爽至辰時,有霧氣。
藥房都提調尹東度,提調趙雲逵,副提調鄭存謙啓曰,伏未審夜來,聖體調攝,若何,痰候何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。差勝後一樣矣。
中宮殿·惠嬪宮,藥房口傳問安。答曰,知道。
朴師海啓曰,憲府監察茶時,事甚未安,除在外·牌不進·傳旨未下外,大司憲安允行,卽爲牌招,何如?傳曰,允。
又啓曰,大司憲安允行牌不進,掌令李晉圭傳旨未下,執義李憲默,掌令鄭彦暹,持平宋濟魯·李師曾在外,今日以監察茶時之意,敢啓。傳曰,知道。
金龜柱啓曰,吏曹參判黃景源,參議權噵,兵曹參知金魯鎭,除拜後過三日,不爲出肅,依定式推考警責,仍卽牌招察任,何如?傳曰,允。
李性遂,以兵曹言啓曰,翊衛司翊贊黃瓛,身病猝重,勢難供職,累度呈狀乞遞,輪番之任,不可久曠,今姑改差,何如?傳曰,允。
傳于李性遂曰,御史洪檍,內局入侍,同爲入侍。
傳于鄭存謙曰,藥房入侍。
李性遂,以御營廳意啓曰,本廳新造旗麾祭,今七月二十五日子時南小營近處,依前例大吹打放砲設行之意,敢啓。傳曰,知道。
丙戌七月二十四日辰時,上御集慶堂。藥房入診入侍時,都提調尹東度,提調趙雲逵,副提調鄭存謙,記事官洪相聖,記注官金在正,記事官李東郁,醫官方泰輿·許礈·李以楷·慶絢·吳道炯·金孝儉,以次進伏訖。東度曰,夜間聖體若何?上曰,一樣矣。東度曰,寢睡·水刺之節,何如?上曰,一樣矣。東度曰,蒼耳水連洗而松節茶亦善進乎?上曰,連試連服矣。進湯劑,泰輿等診候曰,一樣調均矣。上曰,尹趾善兄弟幾人耶?東度曰,三兄弟而兩人爲相矣。命都提調·提調先退,東度·雲逵退出。上曰,在院承旨及儒臣持警世問答入侍。出榻敎相聖承命出召,右承旨李瀰,副校理徐有元,修撰沈觀之進伏後,退出。
丙戌七月二十四日辰時,上御集慶堂。守廳承旨·儒臣同爲入侍時,右承旨李瀰,副校理徐有元,修撰沈觀之,記事官呂善德,記注官金載正,記事官李東郁,以次進伏訖。上命有元讀警世問答,有元讀二章,又命觀之讀之,觀之讀終章。上命持入小學指南,令觀之讀四板,又命李瀰讀終篇,又命東郁讀編次諸臣職姓名畢,諸臣以次退出。
丙戌七月二十四日酉時,上御集慶堂。藥房入診入侍時,都提調尹東度,提調趙雲逵,副提調鄭存謙,記事官洪相聖,記注官金在正,記事官李東郁,醫官方泰輿·許礈·李以楷·慶絢·吳道炯·金孝儉,以次進伏訖。東度曰,午間日氣似熱,聖候若何?上曰,一樣矣。東度曰,水刺進御乎?上曰,已進矣。進湯劑,泰輿等診候曰,一樣調均矣。上曰,今日坐直誰也?存謙曰,李在協·李性遂也。上曰,坐直承旨入侍。出榻敎命江原御史入侍,都提調留待,內局先退。雲逵等退出,相聖承命出召,左承旨李在協,江原御史洪檍進伏訖,退出。
丙戌七月二十四日酉時,上御集慶堂。大臣·江原道暗行御史同爲入侍時,左議政尹東度,御史洪檍,左承旨李在協,記事官呂善德,記注官金載正,記事官李東郁,以次進伏訖。上命檍讀書啓訖。上曰,金光國,予以爲不當爲如此事矣。今覽繡啓,何如是無狀耶?東度曰,其人善於文詞,爲人可合做事,今此所爲,誠可怪訝矣。命書傳敎曰,今覽關東御史書啓,淮陽是何等府,而頃年特除權一衡,僅僅蘇醒者,則爲此守令,雖凡人,其宜恪勤,而況此人乎?雖無大不法事,此等鄙政,以曾經法從之臣,豈可爲此?況淮陽,其後存心不忘者,其雖細也,聞此民之受苦,若恫在己。頃年相五時,渠曰,民皆曰相五,今不若此,本府之民,肌膚何有云,今於淮陽,何不思前奏?今無此擧,暗地吾民之受弊,可勝言哉?令該府,從重勘處,此非待供者。噫,今命御史,淮·金之獨爲被旱故也。今得甘霈,吾民有庶幾,而此時守令,不可一刻曠官。噫,雖在此時,元元,豈可夙宵弛心,其代,何循常例?當下敎,而予以衰自處,其可以文字間諱也,而今者書啓中暮年二字,非人臣所敢直書者,況謂民乎?雖由不察,體貌宜飭,御史洪檍,亟施不敍之典。上曰,今此淮陽,不可不另擇,而不可他求。入侍承旨李在協及坐直承旨兩人皆好,誰可爲之乎?東度曰,兩人皆合於另擇,而惟在聖簡矣。上曰,李在協,曾經守令耶?東度曰,尙未經一守令矣。上命他承旨入侍,右承旨李性遂入來進伏,命書傳敎曰,旣已下敎,此時淮陽,其宜另擇,予欲試焉。左承旨李在協,淮陽府使除授,其令當日辭朝,承旨有闕,代前承旨金龜柱除授,牌招察任,房順房。在協退出,肅命辭朝後,上命在協入侍。出榻敎在協入來進伏。上曰,俄已下敎而以爾除此,予實無憂矣。在協對曰,不察臣之不似,蒙此特恩,敢不竭心焉?命宣諭,在協先退,諸臣以次退出。
上在慶熙宮。停常參·經筵。
朴述海啓曰,大司憲安允行未肅拜,執義李憲默在外,掌令一員未差,鄭彦暹在外,持平宋濟魯·李師曾在外,今日以監察茶時之意,敢啓。傳曰,知道。
藥房都提調尹東度,提調趙雲逵,副提調鄭存謙啓曰,伏未審夜間,聖體調攝,若何,痰候何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。差勝後一樣矣。
中宮殿·惠嬪宮,藥房口傳問安。答曰,知道。
傳于李瀰曰,都承旨先爲入侍。
金龜柱,以侍講院言啓曰,明日王世孫隨駕時,春坊官員,只時存人陪衛事,命下矣。兼司書金魯淳,除拜多日,尙不出肅,卽爲牌招,以爲進參之地,何如?傳曰,允。
傳于李性遂曰,摘奸宣傳官,待下敎待令。
金龜柱啓曰,卽者副校理徐有元,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
李性遂,以弘文館言啓曰,本館上番闕直,事甚未安,副應敎鄭昌聖,除拜多日,尙不出肅,卽爲牌招入直,何如?傳曰,允。
又以奉常寺官員,以都提調·提調意啓曰,東籍親耕田所種皮黍,今七月晦間,當爲成熟之意,敢啓。傳曰,攝刈。
又以吏曹言啓曰,明日動駕時,通禮不可不備員,左通禮有闕之代,口傳備擬以入之意,敢啓。傳曰,知道。
朴師海,以義禁府言啓曰,明日動駕時,各差備都事,不可不備員,而新除授參下都事徐來修與判義禁李昌壽,有娚妹應避之嫌,卽令該曹,口傳換差,以爲分排之地,何如?傳曰,允。
吏曹口傳政事,柳脩爲左通禮,禁府都事徐來修,軍資奉事李挺河相換。
李性遂,以兵曹言啓曰,明日動駕時,本曹堂上侍衛陪衛守宮,不可不備員,參知有闕代,令該曹,〈以〉在京無故人,口傳差出,待下批仍卽牌招,以爲備員之地,何如?傳曰,允。
吏曹口傳政事,尹學東爲兵曹參知。
傳于李性遂曰,藥房入侍。
朴師海,以義禁府言啓曰,淮陽前府使金光國,令該府從重勘處事傳旨,啓下矣。金光國,時在任所云,依啓發遣府書吏拿來,何如?傳曰,允。
丙戌七月二十五日卯時,上御集慶堂。副提調先爲入侍時,副提調鄭存謙,記事官洪相聖,記注官金在正,記事官李東郁,以次進伏訖。命承旨書之曰,曾已下敎,明日動駕三嚴,辰正初刻,單嚴擧行,入直軍擧行,凡諸等事,一依二十日例擧行,領相外只備堂,夜晝峴祗迎,世孫當爲隨駕,挾輿軍二十名,亦以內入直擧行,隨駕禁軍中二十人用之,後廂內,當爲隨駕,同牌中擧行事,分付。侍衛若此,則況春坊乎?春桂坊,只時存人陪衛事,分付。世孫入二嚴後,自興政堂,祗迎置之,乘輿隨駕,儀注節目置之,守宮承旨,亦依前擧行。出傳敎上曰,內局留待閤外耶?存謙曰,然矣。命少退。頒布傳敎後,藥房入侍,都提調尹東度,提調趙雲逵,醫官方泰輿·許礈·李以楷·慶絢·吳道炯·金孝儉,以次進伏訖。東度曰,夜間聖候若何?上曰,一樣矣。東度曰,水刺進御乎?上曰,進之矣。莃薟丸,已待令耶?東度曰,待令矣。蒼耳水,連試乎?上曰,連洗矣。進湯劑,泰輿等診候曰,一樣調均矣。東度曰,明日動駕,命下矣,日三湯劑,依例爲之乎?上曰,依。東度曰,積月靜攝之餘,前頭亦將有動駕之事,今此連爲勞動,恐有損於愼攝之節矣,誠爲切悶矣。上曰,極非矣。東度曰,靜攝之中,故區區下情,不能自已矣。上曰,何必介懷?上曰,退去。諸臣退出。
丙戌七月二十五日酉時,上御集慶堂。藥房入診入侍時,都提調尹東度,提調趙雲逵,副提調鄭存謙,記事官洪相聖,記注官金在正,記事官李東郁,醫官方泰輿·許礈·李以楷·慶絢·吳道炯·金孝儉,以次進伏訖。東度曰晩後日氣過涼,聖候若何?上曰,一樣矣。東度曰午水刺進御乎?上曰,已進矣。進湯劑後,泰輿等診候曰,脈道一樣矣。東度曰,明日湯劑依例乎?上曰,當乘涼服之矣。三貼旣已稟定,第二貼,動駕下轎時,當進御乎?上曰,依。命退去,諸臣遂退出。
上在慶熙宮。停常參·經筵。
朴師海啓曰,大司憲安允行未肅拜,執義李憲默在外,掌令鄭彦暹任所在外,一員未差,持平宋濟魯·李師曾在外,今日以監察茶時之意,敢啓。傳曰,知道。
藥房都提調尹東度,提調趙雲逵,副提調鄭存謙啓曰,伏未審夜間,聖體調攝,若何,痰候何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來仰稟。無批答。
中宮殿·惠嬪宮,藥房口傳問安。答曰,知道。
義烈宮大祥後,惠嬪宮·世孫宮·嬪宮,政院·玉堂單子問安。答曰,知道。
大駕詣義烈宮後,政院·玉堂·藥房口傳問安。答曰,知道。
世孫宮,政院·玉堂口傳問安。答曰,知道。
中宮殿·惠嬪宮,王世孫遣宮官問安。答曰,知道。
王世孫行禮後,政院·玉堂口傳問安。答曰,知道。
王世孫行禮後,政院·玉堂口傳問安。答曰,知道。
惠嬪宮入義烈宮後,政院·玉堂·藥房口傳問安。答曰,知道。
大駕還宮後,政院·玉堂·藥房口傳問安。答曰,知道。
惠嬪宮,政院·玉堂·藥房口傳問安。答曰,知道。
世孫宮,政院·玉堂口傳問安。答曰,知道。
傳于李性遂曰,承旨·侍衛雨具。
又傳于曰,軍兵雨具。
傳于金龜柱曰,世孫來此行禮,似已知之,禮房承旨·禮貌·相禮待令。
又傳于曰,世孫今方行禮,禮房承旨與禮貌官·相禮,卽爲入侍。
以承傳色口傳下敎曰,日氣好,惠嬪尙在闕中,昔於慈殿,有承旨陪衛之例,於世孫則因文學一員侍直,一員陪行以來,延和門入直軍六十名,抄出爲前後牌軍,來後還入直。
傳于金龜柱曰,惠嬪出宮,以延光門爲之。
又傳于曰,惠嬪回還後,當還宮,諸司預備下後,卽入外備。
傳于李性遂曰,惠嬪宮諸司預備。
又傳于曰,牌軍旣來,則何使還去耶?持此標信,卽爲招來,哨官姓名知入。
傳于金龜柱曰,惠嬪出宮時,整齊後只入外備。
以承傳色口傳下敎曰,今日入侍禮房承旨·入庭諸人,各熟馬一匹賜給,弼善·相禮,各半熟馬一匹,翰注,兒馬一匹,通禮官員,各上弦弓一張賜給。
鄭存謙啓曰,藥房三提調持湯劑,來詣閤外,請對矣。
以承傳色口傳下敎曰,問候則姑徐,初嚴爲之。
藥房口傳啓曰,日已向晩,湯劑尙未進御,下情不勝焦悶,暫許臣等持湯劑入侍,千萬伏望,惶恐,敢啓。答曰,氣好。此時酬應亦難,建功湯入之。
丙戌七月二十六日卯時,上詣義烈宮。擧動入侍時,行都承旨鄭存謙,左承旨李瀰,右承旨金龜柱,左副承旨李性遂,右副承旨朴師海,記事官洪相聖·呂善德,記注官金在正,記事官李東郁,以次隨駕。上具翼善冠·袞龍袍,乘轎出資政門,至崇政門外。都提調尹東度,提調趙雲逵,副提調鄭存謙,以次進伏曰,夜間聖體調攝,若何?上曰,一樣矣。東度曰,曉氣頗冷,雨勢如許,衣襨加厚,如何?上曰,予當自爲之,勿慮。進湯劑,大駕詣義烈宮後,諸臣以次退出。
丙戌七月二十六日辰時,上御義烈宮。禮房承旨·禮貌官·相禮同爲入侍時,右承旨金龜柱,禮貌官鄭象仁,相禮郭鎭純,記事官呂善德,記注官金在正,記事官李東郁,以次進伏訖。王世孫立板位將行禮,引儀唱拜。上厲聲曰,禮貌官誰耶?不知祖母大祥日,有哭禮耶?引儀唱哭,王世孫哭再拜,諸臣以次退出。
丙戌七月二十六日巳時,上御義烈宮。禮房承旨·禮貌官·相禮同爲入侍時,右承旨金龜柱,禮貌官鄭象仁,相禮郭鎭純,記事官呂善德,記注官金在正,記事官李東郁,以次進伏訖。王世孫行入廟後拜禮,上命書傳敎曰,予雖耄矣,豈爲一後庭而爲此哉?其理熟知。噫。宗國之今爲磐石,是誰之功?雖然追憶六朔,豈意今日,因此見世孫之行禮乎?此誠萬萬料表,義烈園,曾已臨展,義烈宮,今見入廟,庶可謂報矣。稱宮稱園,曾已下敎,此後宮內儀物,園上丁字閣象設,將來當爲次第事,此與靖嬪宮方宮官及守直中官與守僕,亦有擧行之事。靖嬪房守奉官,當兼昭寧守奉官,義烈宮園守僕,旣已差定,而守奉官,亦當來頭典監當爲守奉官者,靖嬪宮守僕,孝章宮仍差事,頃日拜毓祥宮日,旣已下敎,今日下敎書一通,若儀軌例,書置儀曹事,分付。噫,凡諸措置細看,予意深焉。諸臣以次退出。
丙戌七月二十六日酉時,還宮入侍時,行都承旨鄭存謙,左承旨李瀰,右承旨金龜柱,左副承旨李性遂,右副承旨朴師海,記事官洪相聖·呂善德,記注官金在正,記事官李東郁,以次隨駕。上具翼善冠·袞龍袍,乘轎出義烈宮時,藥房都提調尹東度,提調趙雲逵,副提調鄭存謙,以次問候。上曰,一樣矣。進湯劑後,大駕還宮,入資政門內,諸臣以次退出。
上在慶熙宮。停常參·經筵。
朴師海啓曰,大司憲安允行未肅拜,執義李憲默在外,掌令鄭彦暹任所在外,一員未差,持平宋濟魯·李師曾在外,今日以監察茶時之意,敢啓。傳曰,知道。
藥房都提調尹東度,提調趙雲逵,副提調鄭存謙啓曰,昨日動駕,向夕還宮,伏未審夜間,聖體調攝,若何,痰候何如?寢睡·水刺之節,亦何如?臣等,率諸御醫,趁早入診,詳察聖候爲宜。惠嬪宮氣候,何如?世孫宮氣候,何如?臣等,不任區區憂慮,敢來問安,竝此仰稟。答曰,知道。予則差勝後一樣,而惠嬪·世孫氣候,亦一樣矣。
中宮殿·惠嬪宮,藥房口傳問安。答曰,知道。
以承傳色口傳下敎曰,再明日當爲香祗迎,儀註時刻置之,擧行。又下敎曰,承旨有闕,代沈履之除授,牌招察任,房順房。
李瀰,以禮曹言啓曰,昨年七月二十一日所下傳敎中,有濟州所封朔膳限明秋減半封進之敎矣。本十月朔爲始,本州所封朔膳,依例復舊封進之意,分付,何如?傳曰,允。
鄭存謙啓曰,卽者副應敎鄭昌聖,以其親病,陳疏徑出,原疏才已捧入矣。所當直捧禁推傳旨,而此與無端徑出有異,推考警責,何如?傳曰,允。
李瀰,以弘文館言啓曰,本館上番副應敎鄭昌聖,纔已親病,陳疏徑出,今方闕直,而應敎未差,校理宋載經,方在禁推,校理李致中,副校理南玄老,禁推傳旨昨已捧入,副校理徐有元,陳疏入啓,修撰李澤遂,副修撰李在簡,俱在外,副修撰一員未差,館中只有臣觀之一人,上下番無以推移備員入直,事甚未安。有闕之代,令政院稟旨,以在京無故人差出,仍卽牌招,以爲備員入直之地,何如?傳曰,允。傳于李性遂曰,藥房入侍。
有政。吏批,判書趙明鼎進,參判黃景源未肅拜,參議未差,右副承旨李性遂進。吏批啓曰,全州判官,今當差出,而本州以營下劇邑,物衆地大,素稱難治,不可不各別擇差,同道有聲績已準朔·未準限守令,竝擬,何如?傳曰,允。又啓曰,前右議政徐志修敍用事,命下矣。當爲置處,而本曹無相當窠,依例送西之意,敢啓。傳曰,知道。又啓曰,新除授黃海道都事金必源呈狀內,身病甚重,勢難往赴云,身病旣如是甚重,不可强令赴任,依例改差,何如?傳曰,允。又啓曰,侍從臣父年七十人,每於歲首,抄啓加資事,載在法典,而新有應推恩人,則雖非歲首,抄啓加資事,曾有定式。侍從父年七十人,別單書入之意,敢啓。傳曰,知道。以兪彦民爲吏曹參議,任㻐爲大司諫,李永中爲掌令,李得一爲獻納,鄭彦郁爲正言,金尙喆爲判尹,李最中爲工曹參判,李命彬爲兵曹佐郞,申光健爲社稷令,黃景源爲典牲提調,洪麟漢爲濟用提調,李時中爲楊州牧使,任珹爲洪州牧使,金光默爲全州判官,權以綱爲兼高山察訪,尹養厚爲副校理,鄭昌順爲修撰,右議政單金致仁,右議政金致仁爲承文都提調,奉常直長單李時逸,尹學東爲兵曹參知,參議尹學東,參知李宜哲。
兵批,判書朴相德進,參判尹得養病,參議李宜哲入直,參知未差,同副承旨朴師海進。兵批啓曰,前右議政徐志修敍用送西事,命下矣。依例從座目,判中樞下批之意,敢啓。傳曰,知道。判府事單徐志修,金孝儉爲參知,金致翕爲五衛將,李漢一爲文兼,李商重爲翊贊,朴尙謙爲宣河僉使,崔文宅爲黔毛浦萬戶,李夏疇爲訓鍊主簿,同知單金景祚,僉知二單申晣·王漢禎,副護軍張聚五·鄭昌聖,副司直金元澤·金尙重·韓光肇·洪樂純·洪述海·徐有元,兪彦述爲副摠管。
敎京畿監司韓光會書。王若曰,斗北喉舌之司,卿旣惟允,畿內屛翰之任,予今一埤,可見左右俱宜,豈云輕重倒置?顧方面孰非難愼,惟甸服最爲本源,灑掃陵園,衣冠瞻月游之所,拱衛京國,襟帶控天作之形,旣土瘠而民貧,矧賦繁而役重,所以藩節之掄簡,輒多廟策之撤移。惟卿,忠靖肖孫,文元外裔,識慮優遠,厥初之樹立可觀,規模柔和,其中則操守甚確,任字牧而處經幄,內外之績庸已彰,長國子而參銓衡,前後之倚毗冞篤。玆授卿以京畿觀察使兼兵馬水軍節度使·開城留守·江華留守·巡察使,卿其祗服寵命,勉展良規,惠先撫摩,亦存姑息之戒,政嚴黜陟,須念表率之要,比年饑賑之餘,寧以小登而暫弛,一路廉按之重,毋於細務而或遺,自餘稟裁,厥有典例。於戲,棠陰布化,想祖蹟而思繩,筵席承綸,體予意而圖報,故玆敎示,想宜知悉。知製敎李致中製進
同副承旨洪述海疏曰,伏以臣於日前,猥陳私懇,獲蒙恩暇,仍又連解兩職,得以將護病慈,攢祝恩私,感結在中,銀臺特除,又下此際,動駕有命,不敢言私,章皇出肅,仍參陪扈之列矣。歸見臣父,忽於感暑之餘,復添似瘧非瘧之疾,寒熱交作,症形危篤,雜試醫藥,終無寸效。旬望之間,再煩瀆擾,實爲萬萬惶悚,而情私煎迫,無望供劇,玆敢投進短章,略控至懇。伏乞天地父母,俯加諒察,亟賜遞改,以便救護,且治臣罪,以肅朝綱,千萬幸甚。答曰,踏啓字。
副應敎鄭昌聖疏曰,伏以臣,向蒙恩遞,歸侍病側,得以藥餌將護,洪私所及,日夕感祝矣。第臣母病,源委旣深,差復未易,重經今夏濕熱,添以泄痢雜症,已過旬日,尙在枕席,轉動飮啖,專須於人,臣方左右扶持,供職無路,新除稽謝,只切憂遑。此際上番闕直,召牌狎臨,臣於是,怵分畏罪,未敢言私,章皇承膺,暫時副急,而仍因淹直,斷無其望。且其積年沈痼之症,有非時月之內,所可治療,或劇或歇,發作無常,區區情理,實難奔走禁直,以盡自效之誠。玆陳血懇,仰瀆崇聽,冒死徑出,恭俟威罰。伏乞聖慈,俯垂矜諒,特許鐫削,以便救護,治臣之罪,以肅朝綱焉。答曰,踏啓字。
副校理徐有元疏曰,伏以惟天惟祖宗,默佑陰騭,玉候康復,謁廟受賀,八域臣民,蹈舞歡忭。仍念臣,猥以無似,屢叨館職,感激恩數,嚴畏分義,不敢牢辭,隨除輒膺,每自循省,愧汗浹背。且臣本生偏母,年紀衰邁,素多疾病而向失臣兄,悲哀纏綿,居常懍懍,不離床笫,臣以孑然一身,左右扶將,實無離側供仕之望,旣當番次,未敢言私,抑情就直矣。卽接家信,夜來諸症,一倍增劇,嘔泄竝作,寢啖俱損,眞元暴下,氣息綿綴,雜試藥餌,亦無應效,家人驚遑,促臣來護。臣聞來,方寸煎灼,按住不得,此時瀆撓,極知悚惶,而情私所迫,未暇緩聲,玆敢投進短章,徑出禁扃。伏乞聖慈,俯賜矜諒,亟許鐫免,仍治臣罪,以便救護,以肅朝綱,不勝幸甚。答曰,踏啓字。
丙戌七月二十七日辰時,上御集慶堂。藥房入診入侍時,都提調尹東度,提調趙雲逵,副提調鄭存謙,記事官洪相聖,記注官金在正,記事官李東郁,醫官方泰輿·許礈·李以楷·慶絢·吳道炯·金孝儉,以次進伏訖。東度曰,夜來動駕,還宮後,聖體若何?上曰,一樣矣。東度曰,世孫昨日行禮後還宮,氣候何如?上曰,亦勝云矣。進湯劑。泰輿等診候曰,一樣調均矣。東度曰,湯劑依例爲之乎?上曰,依。命退去,諸臣遂退出。
丙戌七月二十七日午時,上御集慶堂。藥房入診入侍時,都提調尹東度,提調趙雲逵,副提調鄭存謙,記事官洪相聖,記注官金在正,記事官李東郁,醫官方泰輿·許礈·李以楷·慶絢·吳道炯·金孝儉,以次進伏訖。東度曰,午間聖候若何?上曰,一樣矣。東度曰,水刺進御乎?上曰,已進之矣。進湯劑。上曰,診候。泰輿等曰,脈道一樣調均矣。東度曰,明日湯劑依例乎?上曰,依。命都提調先退,東度·雲逵退出。上曰,其雖下敎,心則已知,前右相徐志修敍用。出傳敎上曰,判府事金致仁拜右相。出傳敎上曰,政官牌招開政。出傳敎命退去,諸臣遂退出。
上在慶熙宮。停常參·經筵。
藥房都提調尹東度,提調趙雲逵,副提調鄭存謙啓曰,伏未審夜間,聖體調攝若何,痰候何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。差勝後一樣矣。
中宮殿·惠嬪宮,藥房口傳問安。答曰,知道。李性遂啓曰,憲府連日監察茶時,諫院許久闕啓,俱涉未安,兩司除在外外,未肅拜人員,竝卽牌招,何如?傳曰,允。
又啓曰,大司憲安允行牌不進,執義李憲默,掌令鄭彦暹·李永中,持平宋濟魯·李師曾在外,今日以監察茶時之意,敢啓。答曰,知道。
備忘記,傳于金龜柱曰,陳弼祚子頃有差下之意,待闋服,軍職卽爲差下,本廳先爲分付。
李瀰啓曰,卽者典牲署官員來言,社稷大祭犧牲看品,今日當爲之,而提調黃景源,本職未肅拜,不得進參之典牲提調黃景源,卽爲牌招,何如?傳曰,允。
備忘記,傳于朴師海曰,今日內乘軍職宣傳官秋等試射時,南行宣傳官李匡運,十巡二十二分居首,直赴殿試,軍職李策,片箭二中,依例加資。
又傳于曰,藥房入侍。
傳于李瀰曰,明日時刻置之,待下敎只入正時。
傳于朴師海曰,明日香祗迎後,大臣·備局有司堂上依例入侍。
又傳于曰,右相何時肅謝耶?知入。
朴師海啓曰,明日次對,兩司當爲進參,除在外傳旨未下外,大司憲安允行,待開門牌招,以爲進參之地,何如?傳曰,允。
又以兵曹言啓曰,今此冬至兼謝恩使一行赴燕時所把驛馬,必須前期分定,可無窘急之患,應把驛馬四十四匹內,忠淸道七匹·全羅道九匹·慶尙道二十匹,今九月二十九日,京中逢點,江原道四匹·咸鏡道四匹,本十月初五日,直送安州逢點之意,五道監司處,知委,何如?傳曰,允。
金龜柱,以訓鍊都監言啓曰,依傳敎二十日挾輦軍及今番挾輦軍·挾輿軍等,鳥銃一巡三放試取,而貫三中則無入格者,不得書入,其餘得中之類,從分數,依例施賞之意,敢啓。傳曰,知道。
以承傳色口傳下敎曰,更點,何等重也,而屢次申飭而如此,依下敎而今姑斟酌,內班院掌務中官,知名以奏,後復如此,則當立鄕軍,以此申飭內府。
丙戌七月二十八日辰時,上御集慶堂。藥房入診入侍時,都提調尹東度,提調趙雲逵,副提調鄭存謙,記事官洪相聖,記注官金在正,記事官李東郁,醫官方泰輿·許礈·李以楷·吳道炯·金孝儉·金光國,以次進伏訖。東度曰,夜間聖體若何?上曰,一樣矣。東度曰,寢睡·水刺之節,何如?上曰,亦一樣矣。東度曰,脚部運用之節,亦何如?上曰,一樣差勝矣。進湯劑。泰輿等診候曰,脈道一樣調均,連有滑體矣。東度曰,昨日重卜,國事幸矣。上曰,然矣。命退去,諸臣遂退出。
丙戌七月二十八日酉時,上御集慶堂。藥房入診入侍時,都提調尹東度,提調趙雲逵,副提調鄭存謙,記事官洪相聖,兼春秋柳宅夏,記事官李東郁,醫官方泰輿·許礈·李以楷·吳道炯·金孝儉·金光國,以次進伏訖。東度曰,日氣甚好,午間聖體若何?上曰,一樣矣。東度曰,水刺進御乎?上曰,已進矣。進湯劑,泰輿等診候曰,一樣調均矣。東度曰,明日湯劑依例乎?上曰,依。命退去,諸臣遂退出。
上在慶熙宮。停常參·經筵。
李性遂啓曰,大司憲安允行牌不進,執義李憲默,掌令鄭彦暹·李永中在外,持平宋濟魯·李師曾在外,今日以監察茶時之意,敢啓。傳曰,知道。
藥房都提調尹東度,提調趙雲逵,副提調鄭存謙啓曰,伏未審夜間,聖體調攝若何,痰候何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。批答無。
中宮殿·惠嬪宮,藥房口傳問安。答曰,知道。
香祗迎罷後,政院·玉堂·藥房口傳問安。答曰,知道。傳于金龜柱曰,大臣·備局堂上入侍。
又傳于曰,左承旨同爲入侍,以承傳色口傳下敎曰,方泰輿·許礈,一則迷劣,一則鈍之所致,下敎置之。
朴師海啓曰,卽者,檢閱李東郁,以其親病,陳疏徑出,原疏以社稷大祭齋戒,纔已退却矣。所當直捧禁推傳旨,而此與無端徑出有異,推考警責,何如?傳曰,允。
金龜柱,以都摠府言啓曰,今日入直內三廳武兼禁軍及軍兵等,當爲中日習射,而香祗迎相値,不得爲之之意,敢啓。傳曰,知道。
李瀰,以成均館官員,以大司成意啓曰,今居齋儒生等,有捲堂之擧,臣聞卽馳詣泮宮,招致諸生,問其捲堂之由,則諸生等,書進所懷以爲,今二十四日夜深後,忽然鼓聲亂動,起自明倫堂前,唱呼時齋任姓名,轉鼓至神門外香石橋,鼓響人聲,震蕩一泮,東西齋儒生,擧皆蒼皇驚起,僅捉伐鼓者四人,齊會東挾室,詰問委折,則以謂被罰儒生梁鳳周,募聚泮村無賴輩,勒令伐鼓云云,實是三百年所無之變,故臣等,急通于本館堂上,則堂上使四館所停擧,又使諸生,施以極罰。第伏念被罰儒生,挾憾逞毒於施罰之執綱者,已係犯紀綱之大端,而此不足暇論,至於聖廟,何等嚴重,而深夜聚黨,突入至近之地,偸出食鼓,作此無前之變。論其罪犯,則不可以削籍停擧而止,且此不嚴懲,則日後無窮之弊,有不可言,而賢關綱紀,自此墜地,將無守廟居齋之望,此事未勘處之前,不可晏然入參於食堂云云。以聖廟食堂,事體至重,揆以道理,不可不卽速還入之意,反覆勸諭,而諸生等,終不回聽,何以爲之?敢啓。傳曰,業已下敎,此非諸生,若此者,卽爲勸入,草記。
朴師海,以成均館官員,以大司成意啓曰,臣伏奉本館草記批答及傳敎,招致諸生,傳宣聖旨,則諸生等以爲處分嚴正,辭敎鄭重,實出於我聖上重賢關勵末世之至意,臣等,莊誦再三,感泣無地,謹當還入云,仍設朝食堂,臣則退去之意,敢啓。傳曰,知道。
以副校理尹養厚牌不進罷職傳旨,傳于李瀰曰,只推。
以承傳色口傳下敎曰,尹弘烈,前已知其如此,故蘄點矣。望八其君特敎之下,何敢如此?欲爲黨習而然矣。三水府投畀金尙默,聞其下敎而在鄕,倫理如何?渠旣如此,則君何以斗護乎?甲山府投畀,竝三倍道押送,卽爲擧行事,分付該郞。又下敎曰,望八其君,時與儒臣消日,禁推儒臣,竝卽爲放送牌招,限一朔入直,望八如此之令,其不行乎?卽爲擧行。
傳于朴師海曰,聞其下敎,而何敢如是乎?其令卽爲入來謝恩。
李性遂,以義禁府言啓曰,尹弘烈,三水府投畀,金尙默,甲山府投畀,竝三倍道押去事,命下矣。以傳敎內辭意,具罪目,依例發遣府羅將,卽爲三倍道,各其配所之意,敢啓。傳曰,知道。
李瀰,以司譯院官員,以都提調意啓曰,譯官之勞勩最著,可堪任使者,隨卽論賞,曾有筵稟定式矣。頃伏見回還冬至使臣別單啓下,則譯官金鳳瑞,以行中首譯,隨到山海關,關法,無票文,不許進關,而迎送官,持票文落後,事將狼狽,故鳳瑞呈文,周旋於副都摠及戶部衙門,卽日開關,進京如期,又見報備局官帽成冊,則以公用餘銀,加貿帽子,至爲六隻之多,蓋無票進關,與公用除減,自前間或有之,而其時任譯,皆蒙加資,則今於鳳瑞,不宜異同,堂上譯官邊憲·李湛,因傳敎校正,新譯朴通事,獲成全書,開刊行用,實多裨益於譯學課試之方,且前因大臣陳達,有陞品任用之命矣。金鳳瑞·邊憲·李湛,竝令該曹加資施行,以爲激勸之地,何如?傳曰,允。
朴師海,以司譯院官員,以都提調·提調意啓曰,今七月十四日,大臣·備局有司堂上入侍時,傳曰,今聞萊伯之據理爭執,使彼我國畢竟事定處當,其涉可嘉,特賜熟馬一匹面給,與此諭書,一體下送,其於任譯,無功則懲,有功則勸,亦王政之一道,亦令該院稟旨施賞事,命下矣。取見東萊府使姜必履啓本,則舊舊島主告訃差倭,七年相持,終歸服順者,實賴任譯等憚誠周旋,則其視規外差倭逐送之功,反有多焉,而自前差倭逐送之任譯,輒皆加資矣。今此訓導崔鶴齡,終始擔當效勞之狀,尤爲可尙,特施加資之典,時別差李命和,前別差玄啓根,所當一體施行,而命和則到任未久,只當其終,啓根則始雖效勞,終又徑歸,比諸鶴齡,宜有差等,竝自本院,準職除授,何如?傳曰,允。
右議政金致仁疏曰,伏以臣,頃蒙體下之仁,獲遂釋負之願,俯幸私心,仰戴洪造,從玆以往,庶幾隨分投閒,得延殘喘,曾未幾何,忽復有相職特拜之命,臣誠惝怳懍悸,莫省所出,不敢知日月之明,奚取於臣,而荐加謬恩,重玷臺司,若是之無難也?噫,試可乃已,經訓收載,不能者止,昔賢有戒,臣之從前試可固久矣。不能亦着矣。匡弼之責,匪所可擬,尸素之愧,猶日以積,至今思之,惶汗浹背,雖或尙在其位,是宜斥退之不暇,今乃進之於旣退之後,畀之以蔑效之職,其於古聖王黜陟之政,果何如也?藉使臣,嚴畏義分,出而膺命,蚊負依舊,驢技已憚,履盈饕寵,適足爲災於一身而已,於國事,何益哉?若臣私義,又有難安,輔相之職,有國所重,堂堂聖朝,寧患無人,而隔月遞復,後先承代,乃在於內外昆弟之間,有若把持私物,迭相傳授,臣心兢惕,固無論已,國體屑越,亦豈細故?儻殿下俯諒及此,則鞶帶錫遞,必不待臣言之畢也。且臣受氣甚薄,居常善病,纔經今夏暑濕,疾果重作,始患表感,繼以毒痢,浹旬危篤。今幸少減,而種種餘症,尙多進退,頭疼氣暈,不堪久坐,厭食失睡,轉益漸憊,宛轉床笫,生意索然,此蓋積瘁所祟,雖以時日獲蘇,雖使去就之間,無他可引之義,卽此病狀,實無以束帶趨朝,玆敢力疾治疏,略控至懇。伏乞聖明,念重任之不可再誤,察臣言之非出飾讓,亟命鐫改,還臣樞銜,俾卒終始生成之澤,不勝大幸。答曰,省疏具悉卿懇。頃者許副,雖遂先卿之故事,心竊惜之,今者復拜,意豈偶然。況捨卿誰爲?今者撕捱,其涉太過,卿勿過辭,卽起視事,用副予意。仍傳曰,遣史官傳諭。
丙戌七月二十九日辰時,上御崇政殿月臺。香祗迎入侍時,行都承旨鄭存謙,左承旨沈履之,右承旨李瀰,左副承旨金龜柱,右副承旨李性遂,同副承旨朴師海,記事官洪相聖·呂善德·柳宅夏·李東郁,以次侍立。上具翼善冠·黑團領袍,乘輿出資政門,駐輿月臺東邊,命瀰讀祭報府訖,命堂下執禮以下入,各詢姓名,以次退出。上詣板位行香祗迎禮,仍詣月臺東邊御小次。上曰,藥房提調持湯劑入侍。都提調洪鳳漢,提調趙雲逵,副提調洪樂性進伏問候,上曰,一樣矣。診候,泰輿曰,脈候比前少軟矣。礈以下曰,脈候比前一樣矣。命書傳敎曰,噫,六朔沈綿之餘,豈意今日?於今拜跪誠難,故謹以瞻拜之後,秋展謁則未行。大抵展謁之規,只有春展謁,道由北神門,昔年秋展謁,特命行焉,亦令丹門作行。噫,於予,雖一謁,其亦幸矣,而旣曰,秋展謁,則其當再謁而已,且予之期待者,行步之料表益勝也,而雖然於殿於廟,旣行展謁,且行展拜,於予望外。噫,來月何月?卽謁陵之月也。頃者禮官稟予,其令待下敎,噫,明日,卽月吉也。六朔之內,昔之無睡者昏睡,少愈之後,隨更而覺,甚於前日,撤漏之後,臥待開東,今日予有量者,故尤有忒甚,只望東戶,今日香祗迎後,亦有意焉,隨香望建明門而回矣。於此整衣然後,當爲之,仍坐月臺下敎,仍製祝文,噫,於轎於輦,雖百里非難,而所難者卽拜跪也。蒼蒼助予,其時步屧若勝,行一陵奉審而回,可無餘憾,而此未敢期,必也雖紅箭門內,只望拜而回,復何餘憾?今年猶然,況言他年乎?來十五日三更三點,先詣昌德行禮,幸明陵,少伸微忱,而拜紅箭門內,則順懷墓外當幸,而於當陵奉審,此則當觀其時下敎,禮畢後仍詣昭寧園展拜而來,於陵於園,陟降幾月用心,而料表起動,拜陵園而回,於予幸矣,於予幸矣。噫,此月何月?卽辛丑年,自此陪祭于陵,自此入京,承皇兄建儲之命月故也。隨事興懷,自今日只望西郊而已,都監軍五哨·御營軍五哨合十哨隨駕,昭寧園,只設布帳,虎網子置之,侍衛,以前月十五日太廟展謁時侍衛擧行,世孫隨駕,當觀勢下敎,留都大臣,亦臨時下敎,時刻動駕,三嚴三更三點,單嚴擧行,到陵所後,御將旣已下敎,何待信箭?令中軍代領,行禮時,其令入侍,禁衛營留都,依例擧行,留宿時闕門開閉,依舊例爲之,而其雖經宿,諸道道臣,境上待候,依例置之。又命書傳敎曰,噫,今予到此,不無松節之效,而忽然思之,心切瞿然者,於此見效者卽松節也,而內局以夏月煎煮,故其名一也。夏則代用彼松節,則松節之味多,而此則雖曰其精氣之得,雖勝於茶云,而凡事顧名思義,雖曰精勝,無一點松節之氣,此非爲松節也。此法若行,人或用此煎,而謂以松節,何以則卞?噫,昔之夏禹,猶疏疎儀狄,無松節之臭而用此,此取其味也。此法,內局創之,人皆效而用之,亦曰松節,是卽予勸一儀狄於今世也。思之及此,不覺瞿然,雖進,不食者已多日矣。自今日以本茶以進,以步屧差勝爲期,嚴禁更煎。又命書傳敎曰,扁鵲·華佗之外,予常不服,今日以數步加步半日下敎之故,典實二字,無力二字,近無所聞者,而其敢浪成脈體,大抵方泰輿,曾前雖無數之時,輒曰右數云者,而許礈則聞無或詢同之飭,從泰輿則恐或若何,不然則恐或巽軟,典實無力,不過五十步百步之間,强作其名,此等之類,不過亂局方之人,竝除名內局。兵曹判書朴相德曰,俄者陵幸傳敎中禁軍及馬兵,無所區別下敎者,其將依昨年例擧行乎?上曰,依爲之。出擧條上入大內,諸臣以次退出。
丙戌七月二十九日午時,上御集慶堂。藥房入診入侍時,都提調尹東度,提調趙雲逵,副提調鄭存謙,記事官洪相聖,記注官柳宅夏,記事官李東郁,醫官方泰輿·許礈·李以楷·吳道炯·金孝儉·許溫,以次進伏訖。東度曰,晩後聖候若何?上曰,一樣矣。進湯劑請診候,上曰,今日更勿診候,可也。上曰,提調·副提調退去。遂退出。
丙戌七月二十九日午時,上御集慶堂。大臣·備局有司堂上·左承旨同爲入侍,戶判追後入侍時,左議政尹東度,有司堂上李昌壽,修撰沈觀之,左承旨沈履之,左副承旨金龜柱,記事官呂善德,事變假注書沈命德,記事官柳宅夏·李東郁,以次進伏訖。上曰,戶曹判書趙雲逵入侍。出榻敎雲逵入來進伏,東度問候。上曰,一樣矣。上曰,選上其入來耶?雲逵對曰,或有上來者,而今方次次入來云矣。雲逵曰,秋成不遠,年分事目,非久當啓下頒布,而敬差覆審,與道臣磨勘,趁今日稟定然後,可以擧行,故敢此仰達矣。上曰,令道臣擧行,可也。出擧條雲逵曰,今番差倭所贈單蔘十五斤,旣無預備之事,而事勢急迫,拮据無路,爲先以年例差倭所用單蔘,推移封裹,而卽今年例差倭,非久亦當連續出來矣。所入單蔘,不可不及今措備,體蔘十三斤·尾蔘六斤,急急卜定於江界,使之開月內貿取上送,而價本則自備局,依前例從便區劃,何如?上曰,依爲之。出擧條東度曰,統制使李柱國狀啓以爲,三南水操,各其前洋,擇日設行,右道舟師,來八月二十七日閑山前洋,亦爲設行,緣由馳聞,而江原監司閔百興狀啓以爲,今秋合操,依例設行,災傷覆審及校生考講秋巡時兼行,而勸別武都試及選武軍官都試,亦依例設行事,取稟矣。竝依狀請施行,何如?上曰,依爲之。出擧行命書傳敎曰,修撰李性遂,副修撰李在簡許遞,其代,北評事尹弘烈,修撰除授,宋載維特放,金尙默給牒敍用,副修撰除授,一體牌招察任,金尙默無端撕捱,分義寒心,與他人有間,焉敢若此?頃者飭勵,蓋由於此,分義所在,亦焉敢復事違牌,今番違牌陳章,俱勿呼望,其令卽爲謝恩。上曰,左承旨進伏。履之進伏。上曰,道伯遞來後,尙未得見,可悵,湖南人心何如耶?履之對曰,大抵湖南左道則差勝,而右道則甚不淑矣。命讀宣傳官草記訖,上曰,草記梁姓人耶?注書知入。賤臣出來問於該館吏,則吏不知其居處云,故賤臣,以此仰達。命書傳敎曰,今覽草記,此是三百年所無之事,此非以儒待之者,卽亂民也。若不嚴懲,何以勵末世?令該曹,當日內三水府定配,若無應者,渠何自爲?被捉人,亦令秋曹勿爲徵贖,從重決杖,以懲日後。上曰,儒臣持警世問答入侍。出榻敎諸臣以次退出。
上在慶熙宮。停常參·經筵。
下直,豐德府使鄭存謙。
嚴璘啓曰,大司憲安允行未肅拜,執義李憲默,掌令李永中,持平宋濟魯·李師曾在外,掌令鄭彦暹任所在外,今日以監察茶時之意,敢啓。傳曰,知道。
藥房都提調尹東度,提調趙雲逵,副提調鄭存謙啓曰,伏未審夜間,聖體調攝若何,痰候何如?寢睡·水刺之節,亦何如?臣〈等〉率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。差勝後一樣矣。
中宮殿·惠嬪宮,藥房口傳問安。答曰,知道。
行都承旨鄭存謙,左承旨沈履之,右承旨李□,左副承旨金龜柱,右副承旨李性遂,同副承旨朴師海等啓曰,臣等,伏見夜下傳敎,有尹弘烈·金尙默等北邊投畀之命,臣等,竊伏念新進文官之撕捱三司,便成弊習,而原其情實,不過拘拙之本色,退讓之例風,在聖朝以禮使下之道,惟當優容而戒飭,不宜嚴督而深責也。昨者兩臣之不卽膺命,雖甚未安,而違牌自有例勘,在外時或固有,今乃不少徐究,遽加威怒,竄之於窮荒極邊,迫之以三倍疾馳,假令罪大於此者,何以加其律乎?行色之蒼黃,敢聞驚惑,姑不暇論,而其有累於寬大之盛德,涵養之聖學,此豈細故也哉?臣等,忝居近密,適見處分之過中,不勝憂愛之愚忱,敢將草草數語,竊附匡救之古規,伏願聖明,淵然深思,翻然回聽,亟寢成命,以光聖德焉。惶恐敢啓。答曰,當下敎矣。
行都承旨鄭存謙啓曰,判尹金尙喆,工曹參判李最中,吏曹參議兪彦民,除拜後過三日,不爲出肅,依定式推考警責,仍卽牌招察任,何如?傳曰,允。
以承傳色口傳下敎曰,不知望八其君,只爲慢蹇,儒臣首唱承旨,爲先解見任。
又下敎曰,首唱承旨,寧海府使除授,當日辭朝,倍道赴任。
又下敎曰,尹學東承旨除授,先入侍後謝恩。
又下敎曰,俄者忘却下敎,同副承旨金致讓仍任前職,其代,副司直李惟秀除授,牌招察任,房順房。
又下敎曰,不知望八其君,只知儒臣,此後儒臣雖闕直,勿爲請牌,如或請牌則諸承旨竝當補外矣。
又下敎曰,望八其君,猶在靜攝之時,身爲內局副提調,一事專意,可也。一時之內,事兩枝駭然,前都承旨鄭存謙,豐德府使除授,當日赴任。
又下敎曰,聞黨字之後爲啓,巨濟府使沈履之濟江與否,問于吏曹以奏,眷率,雖一子,嚴禁。
又下敎曰,若知望八其君,內局問候承批前,奔走本院乎?宜乎專意內局,此嚴飭。
又下敎曰,親下敎之後,豈如是?望八其君,黨一字下敎之後,豈忍擧筆書之乎?此臣子之分無矣。頃者處分下敎,墨尙未乾,爲銓官則備擬渠之者流,爲承旨則爲此舊習,巨濟府使補外過矣。侍從案墨抹深黑,巨濟府投畀,招該府郞廳三倍道事分付,本府使仍任。
傳于嚴璘曰,入直騎堂入侍。
吏曹口傳政事,檢閱單安廷玹。
尹學東啓曰,檢閱安廷玹,旣已付職,卽爲牌招入直,何如?傳曰,允。
又以禮曹言啓曰,江原道所封七月令生鰱魚,月令內當爲封進,而月令已過,不爲封進,亦無頉啓,揆以事體,殊涉未安,該道監司推考,斯速封進之意,分付,何如?傳曰,允。
又以兵曹言啓曰,去七月朔各廳堂下武臣等試射,連因有故,今已逾月不得爲之之意,敢啓。傳曰,知道。
備忘記,傳于嚴璘曰,今日內乘·軍職·宣傳官·駕前駕後·日繖差備·道路差備試射時駕後崔泰崙,柳葉箭四中,加資,駕後閒良權應稷·權廷福,駕前閑良文弼郁,柳葉箭三中,駕後閑良朴泰根,片箭二中,直付殿試。
傳于尹得養曰,巨濟府使渡江與否,卽爲知入。
傳于嚴璘曰,頃者令都承旨書下敎,傳弘文館矣。皆以尋常知之,其下敎爻周。
傳于尹得養曰,藥房入侍。
嚴璘,以義禁言啓曰,巨濟府使沈履之,巨濟府投畀,三倍道押送事,命下矣。沈履之,旣已離發,以傳敎內辭意,具罪目,依例發遣府書吏,所到處執捉,仍令三倍道押送配所之意,敢啓。傳曰,知道。
嚴璘,以刑曹言啓曰,此非以儒待之者,卽亂民也。令該曹,當日內三水府定配,被捉人,亦令秋曹勿爲徵贖,從重決杖事,命下矣。進士梁鳳周,依傳敎咸鏡道三水府,卽爲發配,被捉人成均館典僕安周國,齋直崔文大·安重弼·鄭昌僑等決杖一款,過齋戒後,亦卽擧行之意,敢啓。傳曰,知道。
丙戌八月初一日辰時,上御集慶堂。藥房入診入侍時,都提調尹東度,提調趙雲逵,左承旨尹學東,記事官洪相聖·柳宅夏,記注官辛應三,醫官方泰輿·許礈·李以楷·吳道炯·金孝儉·金世彦,諸臣以次進伏訖。東度曰,夜間聖體調攝,若何?上無答敎。上曰,此必是沈履之所爲也。爲人太了了,必其所爲切痛切痛,予欲使渠,亦爲三倍道矣。上曰,年雖望八,爲群下,焉敢若此?今日日氣亦涉殊常,果有院議,其曰蒼蒼,其果高乎?副提調在內局,想不傳啓,以座目言之,非沈履之而誰?寧海下敎置之。沈履之巨濟府使除授,三倍道赴任,到任日子,令道臣狀聞。出傳敎上曰,都承旨有闕,代參判尹得養除授,牌招察任,房順房。三院副提調例兼,副司直洪樂仁·嚴璘·李秀得·金致讓承旨除授,牌招察任,房順房。出傳敎上曰,噫吁嗟,望八之君,若是僅能行禮,萬萬夢想之外,今日處分,承宣之若此,專由於內局,承宣若此,予何顧惜大官都提調與相職而一體許免,昨日方泰輿聞煎茶之不進,敢生神奇之意,其敢曰不典實,許礈則其果知六脈而然乎?其言從焉。恐或純同,以五十步百步之間,敢曰無力,一則氣品執滯之致,一則糢糊苟且之致,此等之類,置諸差備待令,則吁嗟衰君,何時望復常,昨日下敎置之,雖由顧乃祖乃父之意,朝夕入侍,何異於內局書員?其令勿復差備待令。出傳敎都提調先爲退去,命先診候,以楷等對曰,脈候一樣調均,右三部有數體矣。方泰輿·許礈先爲退出,記事官安廷玹追後入來進伏,應三退出。學東曰,傳敎中操縱二字,人臣之所難名言矣。上曰,承宣之言,知體面矣。卽命改書,上曰,右相內局都提擧除授。出傳敎命諸臣退出。
丙戌八月初一日初更五點,上御集慶堂。藥房入診入侍時,都提調金致仁,提調趙雲逵,副提調尹得養,記事官洪相聖·柳宅夏·安廷玹,醫官方泰輿·許礈·李以楷·吳道炯·金孝儉·金世彦,諸臣以次進伏訖。上曰,古人云爲君難,此其意深也,何待此言?噫,爲君難三字,卽予三字符也。否德不能追先,卽予一難也,否德不能正朝廷,卽予二難也,否德不能濟元元,卽予三難也,雖然有民然後有君,民何居三,而董子豈不云乎?正朝廷正萬民,今予此事亦此意也。涼德無能,不能法先,卽不能正心之致也,旣不能正心,又何能正朝廷?旣不能正朝廷,又何能正萬民?此只諭大體。噫,不孝不肖,涼德無能,徒位徒年,今七十三,奚特對國人而靦然?寔負陟降,寔負陟降,夙宵懍綴,如臨深淵。噫,加以昨冬以後,爲沖子而用心,仍以成。噫,氣雖日衰,步屧不衰,吁嗟,六朔之間,長在枕席?豈云枕席,咫尺不能運動,重聽眼昏。噫,重聽,卽予所願,甚矣造物,所願之重聽,今已報愈,細說細語,俱皆聞焉。噫,於視非爲視也,若此不已,莫知何境,其於行禮,不肖誠淺,雖莫睹莫見,所依者唯此,若或甚焉,將何望乎?思之及此,無寐二字,其亦歇後語,而噫,於步屧,其猶不衰,噫,彼六朔,判若二人,若見能步者,自不覺飮涕,初意則其步難復,蒼黃眷顧,陟降垂佑,近者非徒運動,昔之左扶右衛,可謂勝焉。昔之數間僅步者,今則其雖依人,能步數層之階,雖然步立,其猶艱辛,待人扶立然後能行,以此觀之,予之愈不過止於此,此亦陟降攸賜,是予過矣,復何過望?噫,頃者祗迎,步至正門,昨日祗迎,又望建明,此豈矜步之意乎?此乃陶侃運甓之意也。其意何在?唯在今月,奉審若禮,予何敢望,而紅門望拜,亦予之至願故也。每歲今日,儀曹每稟,而予則何循常例?況親製祭文,凡事指揮,亦不敢臥內,因其整衣,昨於殿中,預爲下敎,今年欲行,追思六朔,寔是望外,寔是望外,復何望焉?行禮而回,予何餘憾,予何餘憾,而心欣者,謂予差勝,此則過矣。不知者以此爲悶,此非覩六朔者,豈不過哉,豈不悶哉?君臣雖曰主義,君親本無二致,仰覩寶鑑,噫,六朔沈綿之君,欲行此禮,噫,在於海東者,聞此敎,其欲隨瞻,豈勸而爲哉?臣道當然,而噫彼金尙默,其何戚臣,吁嗟淸風之家,世守忠貞,況其祖之一心謹愼,素所知矣,而頃者擧措,可謂無嚴,故不可不處分,而莫言其寸乎?其意百歲祖母,思之及此,不覺蹶然,噫,予雖不孝而永感,於此等之人,此心一倍,故特寢其命,非謂尙默,亦豈孝理?予之所未能望於人故也。況百歲爲祖者,若聞此報,其心若何?因此成恙,百歲不過數朔,此則使予爲此也。思之及此,代而潛然,故有此敎,使尙默,雖滿腔不通之伎倆,豈不感動?勿施其名,意在於後,則楚越君父之下敎,不思近百歲祖母,偃便鄕〈廬〉其可曰倫理乎?彼尹弘烈兄弟,査未快去,予心知之,故弘錄之後,尙今靳默,意蓋此也。若右下敎,聞昨日之敎,特除牌招,於渠,可謂得其時,聽下敎而不敢動,以違牌爲高致,此臣分都盡,爲其祖而不孝,爲其君而不忠,倫理之飭,非此等之人而誰?于今此心,身雖在於禁中,心則懸於西郊。噫,近日差勝之後,無睡忒甚,入侍諸臣,今日目覩。嗚呼,辛丑此月,承建儲之命,其日設更鼓於彰義,吁嗟,若在置中,自此之後,聞更鼓之聲,心先飛越,近年以來,問答旣諭,頃者亦諭,以此心,置更鼓於坐側,予豈若聞鍾鼓之聲然哉?夏夜猶長,非聞此聲,心不能耐而然,莫云古今之異焉,其心則一也,問答亦云唐玄爲縱慾而添更,今予則爲無睡而欲添,故撤漏之後,待睡誠難,待睡誠難,況今日乎?侍者報曰東方曙矣云,聞此,不覺應聲而對曰豁然豁然,爲今日之臣,雖不慰抑,何挑心而公然爲此?予公言之,聞其院議,心自謂昨日入直之人,皆意禁令者,決非首唱者,餘皆頃者儒臣處分非一非再,則獨於今而爲此乎?若聞坐次,卽副首也,尤爲無據者,擬黨人亂,今日處分,靜攝其回若干月,則昨日下敎黨之一字,何敢揚揚,而誠非抑勒,而噫,彼履之頃聞大臣所奏,猶欺其母云,亦若尙默,非徒特放,特令步撥分付,使彼履之,若有毫分孝心,母子相逢之後,雖夢裏,想必嗚咽,況爲此乎?以此心,倫理何知?雖處分之後,亦若內局下敎,決無是理,問于承傳色中官曰此啓誰傳,曰都承旨云,聞甚駭愕,是何擧措,是何擧措,幼時開陽門往來聞之,其時逐日問候之時,故聞院隷之呼望,都令公藥房進云,雖有此等之事,而非徒與聞,擔當指揮,不敢爲之,事理當然。又曰,先傳內局之啓乎?院啓乎云則內局問候後卽傳云,噫,其君雖快勝,其在藥院之道,請承傳色,傳問候之啓後,莫知其答之下於某時,宜待藥院,而何敢奔走左右乎?心不可二用,況人臣乎,況望八其君,藥院之臣乎?以此觀之,此副提調若此,況他人乎?誠負予誠負予,今日諸臣,庶可諒矣。噫,予雖不孝不肖,心唯在先,昔年今日禮曹草記定日下敎之後,調攝益愼,雖生冷之屬,至正日謹愼,不肖昔年仰覩,況今予況今予?凡諸等事,皆於今日,雖爲擧行,此意亦在,十五若行,微忱少伸,雖或不然,今月來朔之前,自可一伸,凡諸擧行等事,雖至於太僕下人,予不欺矣,予不欺矣之意,自此以後,夙宵憧憧,以待望日。今日之臣,奔走左右,一人二用,予雖不肖,決不爲此,而一夜難過,況一望乎?昔聞慈聖下敎,此等定日之後,過爲用心,玉色不若前,郊民觀瞻,心常仰問,慈敎之若此者,爲予不肖之心,有此敎也。吁嗟,不肖,坐待其望,而亦何堪也亦何堪也?其於謁陵之日,雖不能仰聆玉音,慈聖必曰,今番用心,必倍前日,能思昔日之敎云,雖不仰聞,此誠聽於無聲之意也。思之及此,方寸欲隕,涕沾于枕,今日大臣謝恩,診筵夜深,其猶若此者,一心在於西郊然也。嗚呼,雖今夜,其先夢拜,此心少紓,而不孝誠淺,何敢望也?若是用心,所依者建功,此意爲身,所重在矣,若是用心,將若之何?於宴雖不能,此不過一字繼述之意,于今此禮,其或愆期,何心服湯?今則夜已半矣,一日則已過,況十有三日乎?不孝之誠不誠,敢以此占。嗚呼,陟降,悶我小子之心焉。出傳敎上呼書傳敎,至四更末始訖後,致仁曰,近久未得承候,不審聖體調攝,若何?寢睡·水刺之節,亦何如?上曰,一樣差勝矣。致仁曰,中宮殿氣候若何?上曰,平安矣。致仁曰,世孫宮氣候若何?上曰,近頗如常矣。進湯劑後,李以楷等診候曰,脈候左右三部一樣調均有滑體矣。致仁曰,昨下陵行傳敎,臣等之心,一邊喜幸,一邊憂慮,自今以後,凡前湯劑等節,加意進御至望。上曰,卿言是矣卿言是矣。致仁曰,夜色向曉,臣何敢煩達長語,而臣以情勢則周歲作相,無絲毫之報而有不職之罪,以私義則至親迭代,實爲兢惕,且大病之後,餘症尙苦,故昨雖承批,而只自蟄伏矣。意外忽承藥院之命,不計顚仆,扶擁入來,今此保護之任,實臣子自效之地,而卽今病狀,實無多日支過之勢,已極惶悚,而領相,以親病不得行公,前左相,意外有處分,臣病又如此,國事茫然矣。上曰,國事誠悶矣。領相之母病何如耶?致仁曰,聞比初頗減,而姑難離側云矣。上曰,其病若差減則領相,必一來見予而不能入來,可知其不輕矣。又敎曰,前右相·前左相,皆未免卽遞矣。致仁曰,前右相新拜卽遞,尤爲不幸矣。頃日被罪時,以其心斷斷無他爲敎,今番敍用時,又以其心已知爲敎,人臣之得知心於君父,從古幾人?當之者感泣之心,必倍於惶悚之情矣。上曰,前右相向國之忠,予素知之,而頃日不若前日,言誠怪矣。致仁曰,此大臣,本來不善於言語,伊日奏辭,本情則不然,而語脈誤轉而如此,此眞所謂辭不達意也。此等處,宜加下諒焉。上曰,其人本無邊隅矣。致仁曰,雖是已過之事,有關王言,故敢達矣。頃日傳敎中,不知幾爲無隅之石云云,不但當之者惶悚,而王言之體,有欠嚴重,恐不可不改之矣。上曰,所奏誠是,改之,可也。仍以幾番無隅之言改之。致仁曰,今日前左相處分,又過中矣。殿下明竝日月,臣等本末長短,豈有不燭乎?傳敎中以專由內局爲敎,臣未敢知聖意何指,而今日大臣,誰能有德望可以鎭服乎?少輩之事,非但初不得聞,設或聞而止之,其肯從之乎?以此而罪內局,則臣等,當長時負罪矣。上笑曰,予豈以此責之於前左相乎?若如卿言則前左相,誠曖昧矣。年少之輩,豈肯聽前左相之言乎?致仁曰,奚獨前左相?臣等皆然矣。聖敎旣不以此爲罪,則臣誠愚昧未覺矣。上曰,前左相言語間,尙有鄕闇處,故頃日筵中用文字矣。右相顧問提調,上曰,卿似未聞矣。又敎曰,俄如卿之陳達,當曰一邊心喜,一邊心憂矣。伊日非矣之敎,已示予意,欲書處分傳敎而不爲矣。右相曰,未知其時所達如何,而此大臣,如前右相,亦不善於言語,必辭未達意而然矣。上曰,果是不善爲之言語矣。不善言語者,言端輒稱甚麽矣。致仁曰,殿下旣知其心,諒其言語,不善言語,亦宜下諒矣。上曰,前左相,屢次請遞,備局公事,亦嫌而不爲,予故乘此時而遂之矣。上曰,承旨事,卿聞之乎?沈履之實首唱矣。都提曰,臣方欲仰達此事矣,諸承旨院啓僉議純同然後,例爲同參,若以爲首者罪之,則都承旨猶可也,而沈履之處分過矣。臣不敢以沈履之,必爲首發也,亦不敢以沈履之,必不爲首發也。大抵同議之事而獨拈沈履之,施以書罪,實有違於大聖人不億詐之道矣。上曰,非沈履之則誰爲之乎?金龜柱,戚臣也,李性遂,乃宗裔也,李明煥後,必不敢爲,李瀰·朴師海,爲人甚精,且曾屢經如此境界,必無是理矣。致仁曰,藉令誠如上敎,而旣無明證則終是斟酌也。一人之獨被重罪,豈不過當乎?更加三思焉。上曰,沈履之爲此事時,必知其補外而爲之,有老母而爲此,豈不非乎?鄭存嫌,藥院承批之前,又入政院啓辭誠無據矣。金尙默事,誠切痛矣。致仁曰,雖奉老之人,有緊切事故,則暫時往來墓下,或郊外,實非怪事,處分之至此,亦太過矣。上曰,金尙默,實土木矣,淸風宅,何有如此之人耶?右相曰,外面見之,忠厚之人矣。上曰,渠豈忠厚也?實土木矣。臨退,上曰,洪樂仁,或難於行公乎?致仁曰,今日命召傳授時見之,渠以爲情理姑難强云矣。上曰,其雖除授,夙夜之任謂難,今聞左相所奏,果若所料,右副承旨洪樂仁許遞,其代,參議李復祥除授,開門後牌招察任,房順房。出傳敎諸承旨一體解見任事。出榻敎去七月十二日傳敎中,幾爲無隅之石,改以幾番無隅之言事。出榻敎諸臣退出之際,更命承史入侍。下敎曰,方泰輿·許礈傳敎數行,抹之,可也。仍命退出。
上在慶熙宮。停常參·經筵。
藥房都提調金致仁,提調趙雲逵,副提調尹得養啓曰,伏未審夜間,聖體調攝若何,痰候何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。
傳于尹學東曰,批答入侍時當下敎,先爲入侍。答曰,知道。噫,甚矣,六朔之沈綿,于今此愈,是誰之賜,而噫造化之多猜也,其猶支撑,氣猶剛而然矣。初頭少愈,海鎭挑予僅復少愈,履煥復挑,又復少愈,光禮復挑,其於近者,奚特少愈?頓然差勝矣。予之喉院,二駭闖生,一則身爲內局者而楚越問候,不待批旨,奔走捏合,一則幾年湖藩,欲見復止,頃者特放,雖傍人,其宜感動,而黨之一字,視若尋常,君方耿耿,而待漏廳所思,不過護黨,此王禹偁之記予未聞者。予雖衰矣,此等浮儒,何關於予,而嗚呼,予則今月已到,自曉耿耿者,惟在西郊。吁嗟,近密之臣,略無其欣,挑予爲事,噫,常時不敢,況此時乎?甚矣,內局副提擧之又爲作俑也,以此心,何隨問候,是豈他哉?皆由誠淺,昔入侍侵夜,是六朔之初,欲諭亘中,半夜呼寫,若此之際,更漏已撤,而其惟睡者,卽唐玄之餘更,氣猶不倦,此乃健功之功,卽予自奉之澹耶?雖然靜而調攝,六朔之內,其猶難也,受困若此,其愈亦異常,其於末梢,幾年所恃近密之臣,又復若此,環顧朝鮮,見着帽着帶之人,其將恃誰,其將恃誰?予雖無正心之工,操心則不卑下,以今觀乃今大覺邪不勝正之效矣。雖然期日旣定,此心憧憧,從容調攝然後,庶可遂志矣。
中宮殿·惠嬪宮,藥房口傳問安。答曰,知道。
尹得養啓曰,新除授左副承旨李秀得,時在忠淸道公州地,斯速乘馹上來事,下諭,何如?傳曰,允。
傳于尹得養曰,甲子年選上,今番選上,分付戶曹書入。
以承傳色口傳下敎曰,人君之命,雖此輩當信,其時若或有闕,與本呈才置之,加定擧案置之。
有政。吏批,判書趙明鼎進,參判黃景源式暇,參議兪彦民傳旨未下,同副承旨李復祥進。吏批啓曰,左議政尹東度許免事,命下矣。當爲置處,而本曹無相當窠,依例送西之意,敢啓。傳曰,知道。
又啓曰,通禮院引儀李龜應,除拜後過限未肅拜,依例改差,何如?傳曰,允。以李在簡爲獻納,金漢耆爲校理,李澤遂爲副修撰,柳善養爲輔德,鄭昌聖爲兼輔德,金載順爲兼司書,趙榮進爲兵曹參判,李仁培爲兵曹參議,李光溭爲戶曹參議,尹蓍東爲禮曹參議,鄭槃爲戶曹正郞,金斗秋爲監察,沈·朴師文爲典籍,金復休爲黃海都事,金恕行爲任實縣監,廣州府尹金致讓,巨濟府使尹彝復仍任事承傳,生員金相立今加通政,年七十九,侍從臣金煊父,濟用奉事李河永長興奉事鄭亮采相換,李昌任爲文學,兵曹參議李宜哲,參知李仁培。
兵批,判書朴相德病,參判未差,參議未差,參知李宜哲入直進,右承旨尹學東進。兵批啓曰,前左議政尹東度送西事,命下矣。當爲隨品置處,而領中樞一窠·判中樞二窠,他大臣及輔國判書李益炡,今方見帶,依例從座目,領中樞金相福,降付判中樞,其代,尹東度下批,判中樞李益炡,降付知中樞,而時無見窠,依例作闕下批之之意,敢啓。傳曰,知道。領府事尹東度,判府事金相福,知事作闕單金始煐,知事李益炡,副護軍申光翼·蔡膺祜·南泰普,副司直洪樂仁·金始煐,副司果李漢一。
傳于李惟秀曰,今日政新除儒臣,牌招入直,牌去來申飭。
傳于嚴璘曰,玉堂牌去來,各別催促。
嚴璘,以兵曹言啓曰,兼司僕將柳鎭恒,身病猝重,時月之內,萬無差復供職之望,呈狀乞遞,宿衛領軍之將,不可久曠,今姑改差,何如?傳曰,允。
丙戌八月初二日辰時,上御集慶堂。藥房入診入侍時,都提調金致仁,提調趙雲逵,副提調尹得養,記事官洪相聖·柳宅夏·安廷玹,醫官李以楷·吳道炯·金光國·金孝儉·許湜·玄處明,以次進伏訖。命都承旨書傳敎曰,世孫隨駕臨時下敎事,已諭,而噫,追惟六朔,是豈攸料?況慰陟降之意,與世孫奚異?然其猶沖年,方在調攝,世孫雖令隨駕於昌德宮,回來時,至興化門外則春坊,只自別備,以轎作行,行禮後世孫,亦何經宿?況都城宜守,先爲入來,而世孫前後牌軍一哨,挾輿軍及陪衛禁軍隨駕外磨鍊動駕時,後廂內隨駕前後牌軍,添付於都監軍,隨來時,亦以此牌軍擧行,入來後,除標信解嚴事,分付。世孫亞獻禮,令該曹依例擧行,皆以轎作行事,分付。出傳敎致仁曰,夜間聖體調攝,若何?上曰,一樣矣。進湯劑後,命書興懷御製訖。諸醫診候曰,脈候左右三部調均有滑體矣。命書藥房批答曰,噫,人君望八調攝者,求諸往牒,其誰而六朔沈綿,僅爲差諭者,亦豈有哉?噫,人臣惜懼之道,何待下敎?雖遐方之人,此時不然,況世祿之臣乎?君親雖曰不同,忠孝本無二致,昔之李密之心,今日臣子,可以推用於此時,而不思六朔沈綿之時,以廑能差愈,視若中年之君,曰以其親,其心豈若此乎?待其親而若予,亦曰孝乎?況予之所依,不過儒臣,數日入直,輒皆生釁。吁嗟,近密之臣,於予豈曰恩也,而其當之者決不若此,不思其親,其況衰君一身兩役,輿儓自恥,而身爲知申,恒日期待,若何?捏合輕說者,不顧今月,噫,望八誰恃望八誰恃?豐德衙中,能思臥而調攝之衰君乎?予惜若此,其雖鐵腸,其無感意乎?大抵本事,雖曰過矣,旣諭大臣,且從容以奏,亦何不可,而待漏廳中,不思其君,今日起居之若何,與沈履之,攘臂自當,護憊爲先。吁嗟,黨字,非今抑勒,下敎中旣諭,如我而眼昏而不視乎?予則曰從今以後,宜曰旣已主義,君親宜乎異同云,可也。以沈履之觀之,於忠於孝,曰忠乎,曰孝乎?若此,一隅靑丘,五倫傷斁矣。奚特王禹偁待漏院記?此非爲內局者之所爲,問候之班,强而隨參,抑何心不待其批,詣於喉院?此時能思批旨之若何乎?知申擧措忙忙,院隷悤悤,挾席而隨後,雖非望八之君,分義決不若此。況望八其君,猶在枕席之中乎?嗚呼,禮莫能若意,下顧諸臣,無一可恃,非徒爲君之親,今予則爲君亦苦矣。噫,二日爲一日,星言夙駕,微忱少紓,嗚呼,此心惟在此矣,吁嗟,諸臣,少思其君之今已望八,乃思乃祖乃父之爲世祿,恪謹供職,俾無惜懼之歎,嗚呼,今予仰恃惟在蒼蒼,惟在陟降矣。出傳敎上曰,予不知朝鮮臣下矣。金尙默,何曾有巡令手拿入之事,而鄭存謙,不待承批,爲此事乎?鄭存謙,予不以此期之矣。致仁曰,聖上處分,終始過當,故如此矣。上曰,設令過當,大臣陳奏則或可矣,而何可自政院汲汲啓辭乎?予於臣下之有老親者,雖有罪,曲念而赦之矣。渠輩如此,今則予不欲顧此矣。致仁曰,君臣猶父子也,子之有罪,父固當警飭,而豈有以子之有罪而仍絶之理乎?殿下孝理之政,今日臣庶,孰不感泣?俄者下敎,似出於激惱,而旣警飭之後,旋施解宥,實有光於聖德矣。大抵近來處分,多過重,此後則審愼處分此望,三水甲山,乃絶塞也,竄配相續,雖以本邑言之,亦豈無弊端乎?上曰,予不欲使渠輩食米飮矣。沈履之輕銳而金尙默木繩矣,渠以何故,公然不仕乎?致仁曰,金尙默出身,屬耳,尙未一出於文職,而頃日譴謫與刊名侍從,被罪之後,乃是初職,趑趄於去就,庸何怪乎?上曰,尹弘烈·尹承烈兄弟,予固知其査滓矣。致仁曰,尹承烈純謹矣。上曰,似純謹而殊常矣。如李致中者,常以爲頗佳,而日昨爭番,極非矣,着金玉之人,予盡見之矣。致仁曰,此不過年少之致,何必深非乎?臣昨已仰達前左相之無他,聖鑑旣俯燭而置處,政稟經宿不下矣。上曰,俄已下之矣。上曰,家貧思賢妻,國難思良相,予最不忘先卿矣。崔錫鼎九拜領相云,而先卿則委任,故不數遞矣。予於癸巳年請尊號時,始見先卿,以前翰林爲注書,其後都憲時所奏,尙不忘,戊申年特除忠州牧使於仁政門送之矣。知遇蓋在於嗣服初,而君臣間際遇,豈有如先卿者乎?頃年欲爲臨親者,非爲儀文也,其時卿有陳章,故止之而卿疏中四體投地之語,予常思之矣。致仁曰,先臣之身前身後被聖恩,殆從古君臣之所未有,而今此聖敎又縷縷及此,若使先臣有知,又感泣於暝暝中矣。上曰,如卿與提調眞孝子矣,他人或有戾剛云而不可變者矣。上曰,金時默,異於尙默,頗綜密云矣。致仁曰,金時默解事則反有愈於其父故判書處事矣。上曰,其父何可當也?其父像好,金冠朝服之下,尤儼然矣。致仁曰,然矣。臣之所達,只以解事言也。上曰,領相母病何如云耶?致仁曰,比初少減,聞其常時筋力,無異少時,似無深慮矣。上曰,領相未能一番入來,此爲可慮矣。退出,命承史還入。上曰,儒臣,予欲召見而責之矣,亦涉苟且矣。上曰,士直也,故今此處分矣。上曰,金尙集佳矣,予欲弘錄矣。得養曰,非但佳矣,亦善文矣。上曰,雖非此時,人君之令,其若金石,況望八衰君乎?此玉署也,頃年聽政之時,爲臺臣者,莫見于君爲悶云,其時柳綽之言,誠甚切實,故特爲加資。以此觀之,復政之後,爲臺臣者無人不詣臺之日,而予已見矣予已見矣。此已寒心,況六朔沈綿之餘,臥行次對而無一撕捱者,而違牌爲事,若有餘而輒稱在外,謄傳故紙,其亦不爲,此有君乎,有此乎?此雖不足道,噫,彼衰君,臥而消日,不過仰臣節目,申飭之後,何敢若此?噫,其中李致中,雖少年之人,予之期此人,誠不然矣。今番擧措,其涉駭然,而亦不可適中其意,故特放,其令一朔就直,靜以思之,其涉苟且,昨日節目,令政院墨抹之後,大損紀綱,豈可只住臥玉署?墨抹節目之後,宜樹君綱,頃者禁推復直儒臣,一倂罷職,亦不可只此而止,俱以校書分館施行,其代,洪景顔副校理除授,文學金尙集,修撰除授,牌招察任。出傳敎諸臣以次退出。
丙戌八月初二日巳時,上御集慶堂。在院承旨·儒臣同爲入侍時,同副承旨李復祥,校理金漢耆,修撰金尙集,記事官呂善德·柳宅夏·安廷玹,以次進伏訖。上命讀警世問答,漢耆讀二章,尙集以次讀二章,次命復祥讀之,復祥讀一章,又命賤臣讀之,賤臣承命讀一章,宅夏又讀二章,次命廷玹讀之,廷玹讀二章訖。上曰,下番翰林誰也?復祥對曰,安廷玹也。命退,以次退出。
丙戌八月初二日酉時,上御集慶堂。藥房入診入侍時,都提金致仁,提調趙雲逵,副提調尹得養,記事官洪相聖·柳宅夏·安廷玹,醫官李以楷·吳道炯·金光國·金孝儉·許溫·玄處明以次進伏訖。致仁曰,午間聖體調攝,若何?上曰,一樣矣。致仁曰,午水刺已進御乎?上曰,已進之矣。進湯劑後,以楷等診候曰,脈候一樣調均有滑體矣。致仁曰,明日湯劑依例乎?上曰,依。內局先退,命都承旨呼傳敎書之曰,噫,靜攝中,況此心憧憧,其猶寓懷,惟在儒臣,其中亦有曾已行公者,其君臥而待之之時乎?牌去來申飭,修撰金尙集,頃者旣諭大臣,簡新錄之道,未及參錄者多,噫,彼此人暮年欲用之心,非爲人也,觀其人,曾已見之,其遞可惜,且其父年已望八,更待何時?今者特除,人雖曰過矣。其章旣飭,初行違牌,處義已伸,無異陳章,何敢撕捱?只推,更爲一體牌招。儒臣處分已久則旣有行公之人,而尙不入直,事體寒心。校理沈觀之,從重推考。出傳敎上曰,傳敎出給,先到儒臣知入。相聖承命還奏以鄭昌順先到,其餘出牌未還之意。上曰,他承旨,先到儒臣持警世問答入侍。諸臣以次退出。
上在慶熙宮。停常參·經筵。
下直,楊州牧使李時中,麻田郡守金相戊。
藥房都提調金致仁,提調趙雲逵,副提調尹得養啓曰,伏未審夜間,聖體調攝若何,痰候何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。予則差勝後一樣矣。
中宮殿·惠嬪宮,藥房口傳問安。答曰,知道。
嚴璘啓曰,大司憲安允行未肅拜,執義李憲默在外,掌令鄭彦暹任所在外,李永中在外,持平宋濟魯·李師曾在外,今日以監察茶時之意,敢啓。傳曰,知道。
傳于嚴璘曰,都承旨先爲入侍。
嚴璘,以都摠府言啓曰,今日入直內三廳武兼禁軍及軍兵等,中日習射,請出標信。傳曰,知道。
李復祥啓曰,檢閱李東郁,親病徑出,已過三日,卽爲牌招入直,何如?傳曰,允。
傳于李復祥曰,初九日當行嬪宮冠禮,分付侍講院,若有問安之前例則爲之,若無前例則置之。
又傳于曰,昨已下敎,玉堂金尙集,使之入直,省記卽爲入之。
又傳于曰,儒臣金尙集當入侍,催促入來,使之省記。
假注書望,以安大濟爲假注書。
李復祥,以禮曹言啓曰,內外宴,各行一度習儀事,命下矣。大殿進宴內習儀吉日,令日官推擇,則今八月十一日爲吉云,同日早朝,依正日例,中使承旨宮官諸執事進爵,宰臣參宴官,俱以黑團領,具鼓樂,崇政殿行禮,中宮殿進宴內習儀吉日,同月二十日爲吉云,同日早朝,亦爲行禮於光明殿,而應行諸事,令進宴廳專掌檢擧,何如?傳曰,允。
嚴璘,以訓鍊都監言啓曰,新造旗麾祭,今月初四日子時,放砲大吹打,設行於三淸洞之意,敢啓。傳曰,知道。
李復常,以進宴廳言啓曰,今此進宴時各差備妓生等,呈才習樂之際,諸上司各宮家所屬及閑雜無賴之輩,不無紛拏之弊,各別嚴禁然後,可以鍊習,若有作亂犯罪者,直自本廳,囚禁重治之意,敢啓。傳曰,知道。
又啓曰,外宴處所,以崇政殿擧行事,命下矣。三司熟設處所,當設於崇政殿近處,而取考謄錄,則崇政殿門外諸司,擧皆狹窄,相去且遠,無可合處,不得已稟旨分排於內帑庫近處矣。今亦依此擧行乎?敢稟。傳曰,知道。
又啓曰,自前進宴時禁軍將·守門將武兼,皆以散果床給之,軍兵則依犒饋例,磨鍊以給矣。今番則只於守門將,無果給盤事,已爲下敎,依聖敎奉行,而至於禁軍將武兼,則依例以散果床給之,軍兵則以餠饌磨鍊以給,何如?傳曰,允。
嚴璘,以兵曹言啓曰,今八月十五日明陵擧動,仍詣昭寧園時問安馬,各差備入把,本曹驛馬及京畿·忠淸·江原·黃海四道驛馬補把之數,依前例磨鍊,別單書入,而各其監營,定差使員,同月初十日京中逢點事,各道監司處知委,司僕寺添補京畿驛馬則從本寺啓下數,直爲入把之意,分付本道,何如?傳曰,允。
又啓曰,卽接武兼廳牒報,則武兼康潤入直時,渾脫衣服,露脚偃臥,無嚴特甚。其時入直同官,以所見之駭悖,依廳憲,罰直三日而終不就直,故其後固曹司一會,更擧加罰之論,則康潤,突入廳中,同官徐景國,無數蹴打,流血淋漓。且以曹司牌,封飮食器皿,亂打諸員,極口慘辱。如此悖惡無理之人,不可一刻置之於同列,斯速入啓處置云,禁庭宿衛,何等嚴重,而身爲朝官,作此狂悖之擧,聽聞所及,莫不驚駭。如此之人,不可置之於衣冠之列,爲先汰去,其罪,令該府從重勘處,何如?傳曰,允。
行判中樞府事徐志修疏曰,伏以臣,自速嚴譴,五內震慄,逬出郊闉,恭俟鈇鉞之加,而方當靜攝之中,雖負罪之蹤,不敢遠離,徊徨近城之地,縮伏訟愆而已。不自意聖度包容,特敍遽降,仍有西樞新命,臣於是,惝怳感激,不知何以得此於聖明之下也。臣之萬萬不肖,誤蒙殊知,猥叨不敢當之任,匪分招災,理所必至,而眷渥隆摯,身非已有,不自量度,冒沒承膺。顧奈本性迂闊,言又拙澁,前席奏對,豈不益加畏愼,而辭未達意,竟陷罪戾,撫躬慙悚,竊自悼歎,伊後責敎愈益截嚴,私心惶懍,尤當如何?惟是天地體物之仁,曲加原察,憐臣愚昧,諒臣忱誠,前後傳敎中,旣許其心之斷斷無他,今又以心則已知爲敎。噫,人臣得以其心,見知於君父,則雖獲罪至死,亦可以無恨,臣實戴爲榮,感鏤無極,益不知所以報答也。第念釁尤深重,所被薄罰,特出末減,蓋不足贖其萬一,則曾未幾何,遽從寬典,蕩滌旣往,資秩如舊,不惟有關於國體,揆以私分,尤萬萬兢蹙,咫尺脩門,旣不敢爲進身之計,卽時疏列,亦惟煩猥是懼,泯伏累日,始敢略入文字,仰干崇嚴。伏乞聖明,亟賜俯察,鐫臣職秩,加以重典,以礪臣義,以安私分,千萬幸甚,臣無任惶隕屛營之至,謹昧死以聞。答曰,省疏具悉卿懇。噫,今番處分,所重在矣,旣已處分,今何復提?噫,卿之氣稟,予知久矣,故相之子,三代爲相,爲國之心,淸謹之操,亦知熟矣。今者拜相,其云晩矣,而予於勿論大官小官,不欲言與心之異,卽予素心也。曰以大官,其若假借,此欺心也。豈爲此也?今晩拜相,意蓋在也,蓋氣稟難化,恐或若此而然也。雖然今予操心,比於有異,卿心雖或難化者,意欲從容開導而倚,卿若無其言,決不爲此,語雖申飭卿心已諒,故伊後下敎悉諭,卿何撕捱,卿何芥意?雖然拜相幾日,有此處分,此由予之誠淺,心自恧焉。予則曰今日此擧,於卿可謂玉成也。覽卿之章,以其君之衰,不忍尋鄕,在於門外云,卽此一事,可見卿一段純心,爲卿深歎,卿須體小子此意,思君臣大義,安心勿辭,卽爲入城,若此然後,君臣之間,可謂帖然,況三世爲相者乎?須諒〈須〉諒。仍傳曰,遣史官傳諭。
丙戌八月初三日辰時,上御集慶堂。藥房入診,領議政同爲入侍時,都提調金致仁,提調趙雲逵,副提調尹得養,記事官洪相聖·柳宅夏·安廷玹,醫官李以楷·李泰遠·吳道炯·金光國·金孝儉·金世彦,以次進伏訖。上命書傳敎曰,昨已下敎,今日世孫懇請,可見其誠,旣許其請,只挾輿軍擧行,前後牌軍置之,同牌軍隨駕事,分付,版位問安置之。凡事未諳舊例,只聞守都城二字,或有駭請,預爲下敎。昔於溫幸,以靜攝之中,春坊聯名陳章請隨駕,其時猶然,況一宿乎。其令知悉。凡事一則必也前例,東宮前排六角,三百年所無,而頃者所爲,尙今慨歎,今番六角,雖非可論者,前排不無所稟,故有此下敎,雖此後遵守舊例,永勿復稟事,分付。大殿東宮隨駕中官單子置之,一依壬午年例擧行,分付太僕該曹。世孫隨駕,今乃初行。問于中官,只隨駕人擧行,問安中官,自晝停所至陵所一員,自陵所至園所一員,自園所至晝停所一員,世孫宮依此擧行,春坊問安,只陵所一員,只園所一員擧行,世孫水刺間,隨大殿水刺間兼行,勿爲加進排事,分付。出傳敎上曰,俄見世孫則自請隨駕,可見其誠,甚愛憐,故予許其所願矣。致仁曰,世孫之請,誠然矣。命相聖先爲出給傳敎,致仁曰,夜間聖體調攝,若何?上曰,一樣而陵幸期日難待,是可悶也,進湯劑後,以楷等診候曰,脈候一樣調均,有滑體矣。致仁曰,領相問候事,來待矣。上曰,領相入侍。相聖承命出召,領議政洪鳳漢進伏。鳳漢曰,近久未得承候,聖體若何?寢睡·水刺之節,亦何如?上曰,近益勝矣而不無松節之效矣。上卽起試步殿內以示之。上曰,以卿之親患爲慮矣。近頗向差云,可喜,對曰,向時非但小臣之私情,或恐天陛之久阻,以是尤切焦悶矣。上曰,此乃領相忠心矣。鳳漢曰,今番陵幸,若蒙特許隨駕,則是臣區區之忱矣。上曰,予猶以卿之親患悶慮矣。鳳漢曰,臣等,當補護之任,竭力殫誠,猶恐未盡,如此之際,若備三公,則豈非公私之幸乎?上曰,家貧思良妻,此予所以用心者也。予頃爲運甓之工矣,予行步稍勝則雖九月,可以省牲而來,尹領府事以動駕爲悶矣。予欲處分而國事茫然,故止之矣,彼金尙默事,豈非甚怪乎?尹弘烈,亦豈有撕捱之端?今番陵幸,凡人必皆欲隨駕,沈履之之事,不亦非乎?撥馬上來之後,母子握手涕泣則可也,而豈忍爲此事乎?鄭存謙之事,亦豈不可恨乎?李致中之其日爭番之事,所恃之人,又如此,今復誰恃乎?鳳漢曰,前左相處分,豈不過重乎?上曰,右相奏以故相臣崔錫鼎九拜之事矣。左右相,予無毫分介滯,而徐相所奏不若是之言,蓋出於無邊隅之致,而其向國之誠則已許之矣。前左相語品之不足,予固諒之,而豈可以悶之一字斷奏乎?鳳漢曰,其心則無他意而前左右相之語品不足,無異矣。上曰,一則無邊偶,一則少膽氣矣。鳳漢曰,院議下批中已盡分槪,而臣何敢容說乎?上曰,纔下豐德衙中,思予之敎矣。鳳漢曰,鄭存謙,豈不愧恨懍惕乎?上曰,以予替之,食豈下咽乎?沈履之若思其母,則豈爲此乎?鳳漢曰,聖敎之下,臣不敢仰達,而亦不知沈履之之何以爲此也。上曰,予之恃卿,其一段忠悃,而頃見洪麟漢,亦有意矣,右相父,亦可謂際遇矣。三淸洞下敎,予非爲一時觀瞻矣,前左相之行公而不入次對公事,可怪。鳳漢曰,雖悶迫應命而亦不敢遽入矣。上曰,然矣。領相與內局先退,命宅夏以便宜救護之意,宣諭于領相。上曰,備局堂上趙明鼎,仍察有司之任。出榻敎上曰,大臣旣奏軍情,宜顧都監軍,以十哨隨駕,伊後思之,爲環衛軍,虎網,不可不設,依例擧行,而亦以儲置半會減,切勿用民事,分付。出傳敎命他承旨·玉堂上下番入侍,諸臣以次退出。
丙戌八月初三日申時,上御集慶堂。藥房入診時,都提調金致仁,提調趙雲逵,副提調尹得養,記事官呂善德·柳宅夏·李東郁,醫官李以楷·李泰遠·金光國·金孝儉·許溫·金世彦,以次進伏訖。致仁曰,午間聖體若何?上曰,一樣矣。上曰,進宴習儀日子苟簡,其何以爲之乎?致仁曰,連値齋日,事甚苟簡矣。命書傳敎曰,今番此禮,予豈樂爲?只遵昔年正日,旣行於其日,況習儀乎?其何擇日?初二度,今無可論,此亦一依昔年例,外宴習儀,行於二十三日,內宴習儀,行於二十四日,初未覺,入草記之後,意謂相符昔年,而今日下詢以擇日之故若此,正日猶不擇,況習儀乎?依此擧行事,分付都監。進湯劑診候,以楷曰,脈候一向調均矣。泰遠等,以次診候仰達曰,一向調均矣。致仁曰,明日湯劑,依前例煎進乎?上曰,依。上命得養讀判府事徐志修疏,命書批答,諸臣以次退出。
上在慶熙宮。停常參·經筵。
辰時,日暈。申時,日暈。
藥房都提調金致仁,提調趙雲逵,副提調尹得養啓曰,伏未審夜間,聖體調攝若何,痰候何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。差勝後一樣矣。
中宮殿·惠嬪宮,藥房口傳問安。答曰,知道。
嚴璘啓曰,憲府連日監察茶時,事甚未安,除在外外,大司憲安允行,卽爲牌招,何如?傳曰,允。
又啓曰,大司憲安允行牌不進,執義李憲默在外,掌令鄭彦暹任所在外,李永中在外,持平宋濟宅·李師曾在外,今日以監察茶時之意,敢啓。傳曰,知道。
嚴璘,以都摠府言啓曰,都摠管李思觀,以刑曹參判,本曹坐起今日晝仕出去,而逐日赴坐,煩稟未安,入番間除草記往來之意,敢啓。傳曰,知道。
以承傳色下敎曰,動駕在近,在外承旨許遞,其代,前承旨金龜柱除授,牌招察任,房順房。
又以下敎曰,自今日至動駕日,不緊公事竝留院。
以承旨金龜柱牌不進傳旨,以承傳色口傳下敎曰,噫,今其君之心,惟在西郊,二宣宣後授,意蓋深矣,旣已下敎,遵所奏,體其君,可乎?不體君飭,隨黨習,履之·存謙,可乎?其後敢若此,海東曰有臣分,此傳旨勿施,捧納承旨推考,與李性遂,一體牌招,其令卽爲謝恩。
又以下敎曰,中官雖無試,怠慢其甚,動駕後呈辭,切勿捧入。
又以下敎曰,若承旨無撕捱之端,促催使之卽爲膺命。
又以下敎曰,今年則至今尙在,故頃日之雨爲如此草記,此監膳提調推考,此草記給之,當該捧納承旨遞差。
又以下敎曰,承旨有闕,代前承旨李性遂除授,牌招察任,房順房。
傳于金龜柱曰,李性遂謝恩催促。
以承傳色口傳下敎曰,見下敎之後,敢捧入此傳旨,當隨沈履之可乎?隨其君可乎?望八用心,臣子敢不知耶?聞此敎,兩人敢持重耶?捧入承旨,爲先遞差,卽爲牌招,承旨謝恩後,當進水刺矣。牌去來,卽爲催促。
又以下敎曰,如此牽於黨習之承旨,必欲勝後乃已,卽爲催促,先往使令二人,令該曹爲先決掍十度,苟知望八人君用心,有一分臣分,敢如是乎?當該捧納承旨,稷山縣監除授,使之卽爲下送,古亦有下敎者矣。承旨呈辭,限今年勿捧。
又以下敎〈曰〉,今日下敎之後,心在西郊而已,禮判謝恩尙遲,申飭。
又以下敎曰,爲無前例之手本,故手本已置之矣。駭然,當該首倡掌務宋德亨,令該曹杖贖,今番習儀日及正日此類,令該廳仍令供饋事,分付。
又以下敎〈曰〉,禮判多擧行之事,催促使之卽爲謝恩,兩承旨至今不爲謝恩,有黨心則勿爲謝恩。
又以下敎曰,豐德府使,今番雖都差員拔去事,分付。前頭代捧者多,而爲此草記,當該提調,一體遞差,當該貢人,令該曹今日內決杖。
又以下敎曰,中官怠慢特甚,李守哲·申德龍記過,回駕時慕華館待令。
傳于金龜柱曰,政院使令決棍置之。
又傳于曰,藥房入侍。
尹得養,以吏曹言啓曰,司僕正朴弼逵呈狀內,身病甚重,勢難察任云,依例改差,何如?傳曰,允。
吏曹口傳政事,李行源爲司僕正。
嚴璘,以兵曹言啓曰,宣傳官李匡運呈狀內,日昨內試射時,猥蒙直赴恩命,所帶之職,係是南行窠,不可仍帶,斯速啓遞云,依例改差,何如?傳曰,允。
嚴璘,以內醫院意啓曰,自前陵幸擧動時,若是經宿之地,則陪從掌務官一員,例自司僕寺補把馬一匹許給矣。今此明陵幸行敎是時,依前例許給之意,分付該寺,何如?傳曰,允。
又以司僕寺言啓曰,再明日旗軍洗馬時差備,不可不備員,本寺正有闕,代令該曹卽爲口傳差出,何如?傳曰,允。
又以刑曹言啓曰,當該首倡掌務宋德亨杖贖事,命下矣。卽爲捉來遲晩,取招後以制書有違律,杖一百收贖,放送之意,敢啓。傳曰,知道。
又以刑曹言啓曰,當該貢人,今日內決杖事,命下矣。當該漁夫契貢人高福禧,依傳敎決杖一百之意,敢啓。傳曰,知道。
金龜柱啓曰,明日次對,兩司無進參之員,除在外外,大司憲安允行,大司諫任㻐,待開門牌招,以爲入侍之地,何如?傳曰,允。
丙戌八月初四日辰時,上御集慶堂。藥房入診時,都提調金致仁,提調趙雲逵,副提調尹得養,記事官呂善德·柳宅夏·安廷玹,醫官李以楷·李泰遠·玄處明·金光國·金孝儉·李翊臣·金世彦,以次進伏訖。致仁問候,上曰,一樣矣。仍起立周行軒內,顧謂致仁曰,此足可謂行步乎?致仁曰,臣等,仰瞻玉趾周旋,庶幾復常,欣忭萬萬矣。上曰,予雖少愈,尤宜操心矣。致仁曰,少愈之戒,若是體念,尤不勝慶幸矣。上曰,予之如是操心,全爲展謁陵園之心也。久闕展謁,此心當如何?命書傳敎曰,期日在近,此心憧憧之中,昨已下詢,予有所諒,故猶待今日,何則?十五日殿中行禮,豈六朔所料?半夜行禮,匆匆以回,其日齋日未過之時,以戎衣動駕,心猶若何,若又匆匆回駕,心必耿耿,其日行禮,留於小次辭陵,諸陵行禮後,日昏動駕,高陽行可及矣。壬午年已見到園所則日已侵夕,此時何以行禮?仍宿高陽,欲明詣園所,自可恢恢行禮,而宿園其朝,雖晩回駕,奚特晝停?植炬前可度三峴,若此,三軍無兩日侵夜之事,於沖子,庶可便矣。依此擧行,十五日自可紓意行禮?其日其隨行,不過入直將士而已。噫,今皆諭其進定者,豈特耿耿於三更?昨日未盡於回駕日,於予行三日之制服若常時,亦有不敢故也。當初九日動駕,十二日回駕,三嚴,寅初三刻爲之,單嚴而世孫時刻,勿爲啓下,亦勿祗迎,自此以後,隨予而行,依此擧行,此卽郡村勿設布帳,前日黔巖植炬下敎置之,只高陽郡待令行炬事,分付。其他,依前下敎擧行,黔巖晝停水刺官置之,只陵所及高陽宿所待令,其加排者,只馬草,此亦儲置米會減,切勿用民事,一體分付。進湯劑診候,以楷曰,脈候一向調均矣。諸醫以次診候訖,致仁曰,夕湯劑依例煎進乎?上曰,依。上命書傳敎曰,不過以晝停爲宿所,整理使凡諸擧行,一竝置之。予有西班色鋪陳,凡諸鋪陳等事,亦勿擧行。茶啖等事,初不煩稟。又命書傳敎曰,內局於丁酉年,自有前例,此猶然矣,況一兩日乎?加定外自初入侍人,一倂隨駕,世孫陪衛三廳,以無故人爲首者陪衛,勿爲受點事,分付。命判府事金相福,兵曹判書朴相德入侍,相福·相德進伏訖。相福曰,日間聖體調攝,若何?上曰,差勝矣。相福曰,臣自外聞之,近來行步頓勝云,不勝慶忭之忱,久阻診候,私情不勝抑鬱。致仁曰,禮曹多有擧行事,似當有變通矣。上命書傳敎曰,禮判許遞,其代,秋判李思觀除授,牌招察任。上曰,李思觀,予欲用之,或恐其老不堪用矣。予當未及其全老用之矣。致仁曰,此人年未甚多,且其筋力,可堪百執事矣。上曰,然乎?第其六十,不爲老乎?致仁曰,臣等則長侍殿下,如此之輩,不以爲老矣。上命書傳敎曰,戶判內局提調許遞,其代,行司直李昌壽除授。相德進伏曰,在前幸行時補把馬,例以京畿·忠淸·江原·黃海四道驛馬取用矣。今番則日子甚迫,勢難及期上來,依前例京畿驛馬限七十匹補把事,分付本道,何如?上曰,限六十匹補把,可也。又曰,陵幸回鑾後,隨駕將校軍兵等犒饋,近年連以乾物分給矣。今番則何以爲之乎?上曰,依例擧行,可也。又曰,陵幸時駕前前排巡視,令旗手軍牢手幾雙磨鍊乎?上曰,以五雙替運,挾輦軍·挾輿軍亦爲替運,今則倭槍已除,以二百名替運,可也。又曰,本曹一軍色財力,素甚不敷,一年經用,每患苟艱,推移取用於二軍後待新捧還報,而頃因御史洪檍所奏,竝與曹中貸下而防塞矣。今當幸行,凡諸需用,自爾浩多,似當有推移取用之道,故敢此仰達矣。上曰,依爲之。又曰,今番動駕,由敦義門作路,則扈衛軍官等,依前例武德門外,使之扈衛,何如?上曰,依例爲之,可也。又曰,今此陵幸時侍衛,以太廟展謁時侍衛擧行事,命下矣。今番則國舅以御營大將隨駕,其代,將以他人塡差矣。上曰,國舅,代行司直金孝大代差。又曰,在前經宿幸行時,留都營循例狀啓則付撥以送,或有時急之事則京驛馬待令,曾有定奪矣。今亦依此擧行乎?上曰,京驛馬置之,可也。又曰,陵幸時十里外斥候伏兵,守禦·摠戎兩廳,各隨其地方爲之矣。今亦依此擧行,何如?上曰,依爲之。又曰,今此幸行時晝停所初二三吹,以吹螺擧行乎?上曰,依前爲之。又曰,所在經宿幸行時城門外,屛門把守,大駕行過後入來留都營,還宮時還爲出去把守矣。今亦依此擧行乎?上曰,依爲之。又曰,在前昭寧園動駕時設布帳,例自摠戎廳鎭撫營爲之矣。今亦依此擧行乎?上曰,摠戎廳鎭撫營,依例擧行。竝出擧條上曰,世孫嬪冠禮,當追後下敎,以此分付春坊。出傳敎命退,諸臣以次退出。
丙戌八月初四日申時,上御集慶堂。藥房入診時,都提調金致仁,提調李昌壽,左承旨金龜柱,記事官呂善德,記注官申應三,記事官安廷玹,醫官李以楷·李泰遠·玄處明·金光國·金孝儉·李翊臣·金世彦,以次進伏訖。致仁曰,午間聖體調攝,若何?上曰,一樣矣。進湯劑診候,以楷曰,脈候一向調均矣。泰遠等以次診候訖退伏曰,一向調均矣。上曰,左承旨欲使之書傳敎,而事係自己,他承旨入侍。致仁曰,院中今無可入侍之承旨矣。上曰,然乎?曾經承旨之家在闕門近處者誰耶?李仁培其家在近乎?致仁曰,仁培方以兵議,入直本曹矣。上曰,此人筆法,甚鈍滯矣。致仁曰,然矣。渠亦以爲不善草法,故承宣之行公,極爲惶悚云矣。上命書傳敎曰,參知李仁培,承旨除授,先入侍後謝恩。仁培進伏訖,命書傳敎曰,廚院事,予熟知,監膳提調有草記之事,則雖都提調,不過追聞,雖今日承旨下敎言之,雖捧入者,不過申飭而已,則雖一院之長,與聞,許其捧入,例事也。今者喉院,異事者何多?一則不顧問候,親自呈焉,一則以其與聞,自欲當焉。若此不已,今番動駕,誰隨駕?以廚院言之,自有監膳提擧,不必替當,以政院言之,自有捧入承旨,雖日記古例草記,不過政院捧納者,故日記亦曰某承旨以某司意啓曰云,日記,以同副書塡,遞差,以知申捧傳旨乎?以此觀之,喉院劻勷者亦何多也?雖然自當捧納,果也而不可無頷可之飭。都承旨尹得養,從重推考,卽爲牌招察任。上曰,嚴璘爲人,好矣,今番事,亦出於無心矣。致仁曰,然矣。嚴璘之今番補外,似涉過矣。上命書傳敎曰,今聞大臣所奏,於前不過料外,於後亦不過劻勷,俱有分揀之道,前承旨嚴璘遞差補外下敎勿施,復授前任,牌招察任,稷山縣監,今無可言者,仍任豐德,前府使申光翼,遞付京職。上曰,李性遂爲人,甚固滯矣。致仁曰,其人則極爲順良,而少有固滯之處矣。上命〈書〉傳敎曰,李性遂之若是撕捱,與沈履之,必欲同去就者,事之寒心,莫此爲甚。此何分義,此何事體?若是一向撕捱,此與他人有異,自有處分,甘心求庶民,於君可謂不忠,於祖可謂不孝,更爲嚴飭,其令卽爲入謝。又命書傳敎曰,來頭連有忌辰,代捧者多,而今日草記,可謂不先不後,故有此敎而此非永禁之敎,雖大君王子之親,就第之後,自有減供,雖仁壽宮之待重者,三年之後,亦無其供。此弊幼時見之,薛里中官,其敢曰以渠之親忌,私帖貢人而求雉鮮,一殿難堪,今則幾殿亦幾人乎?曾予目覩。噫,今月國忌稠疊,而其猶此請,而於此輩,何敢公然求索乎?此提調之所不爲,渠輩想必難堪,而不然則生梗隨至,故幾巡問弊,人皆結舌,心常殘忍者,白首暮年,欲除巨弊,此後嚴飭無價求用者,不以衣冠之人處之,少除貢人無限弊。上曰,此弊予習知之矣。如此下敎之後,渠輩似不敢橫侵矣。致仁曰,然矣。今除貢人莫大之弊,幸甚矣。上曰,世孫,近頗充健矣。致仁曰,伏聞東宮,連日游於文藝中云,誠極慶幸矣。上曰,然矣。世孫成就,皆是惠嬪之功矣。上命書傳敎曰,頃者已諭領相矣。其猶涔涔者,心猶不忍,靜以思之,不忍則少,國法則大,何言古?于今追慕,一倍之中,怳然大覺,心有瞿然,雖寧嬪貴人之親,庚子三年之後,卽就第,此自古仁壽宮之稱也,至矣聖矣。此猶然,況不若此者乎?以此之故,頃年有買給其第之事,雖無稱號,不然,況旣有稱號,且有其供者乎?以此觀之,今至五年,猶尙默默,此猶勝於壬寅古事,三百年古規,決不可墜於今日,雖恐或不可置私第,難以敎導云,則若此良姊王孫,雖年長,置于此乎?此猶勝於大君王子也。良姊今月內就其所給之第,以遵舊例,與前事體有異,稱號一節,今無可論,只差任長二人,至令輪回入直中官,與凡諸仁壽宮前例,不必擧論,而王孫與縣主成婚後,自可遂以就第供上,就第次自可減,良姊則限己身因給,以示唯舊之意,王孫縣主就第之前,其令時或往見。致仁曰,領相之陵幸時隨駕,未可必,小臣,請於行幸前,少得調理之暇矣。上曰,然矣。命書傳敎曰,右相許副內局,以便調理,其代,徐判府事爲內局都提調。上曰,昭寧園動駕時設布帳,依例以摠戎廳鎭撫營擧行。出榻敎上謂致仁曰,昨日之判府疏批何如耶?致仁曰,臣亦爲之感泣矣。上曰,聞判府留在南門外云,誠可貴矣。此愛君之心矣。致仁曰,聖上已盡洞燭矣。上曰,尹領府事,亦善爲矣。今而後則豈復撕捱乎?致仁曰,然矣。此後似無撕捱之端矣。命退,諸臣以次退出。
上在慶熙宮。停常參·經筵。
尹學東啓曰,卽者,中樞府錄事來言,判府事徐志修,伏聞有藥院特除之命,不敢暫淹,今方入城,仍詣闕下云矣,敢啓。傳曰,知道。
藥房都提調徐志修,提調李昌壽,副提調尹得養啓曰,伏未審夜間,聖體調攝若何,痰候何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。氣則差勝後一樣矣。
中宮殿·惠嬪宮,藥房口傳問安。答曰,知道。
李惟秀啓曰,右承旨金龜柱,今日不爲仕進,卽爲牌招,何如?傳曰,允。
以承傳色口傳下敎曰,飭已行矣。奉親之人海溪君潗,廚院提調仍任。
嚴璘啓曰,戶曹參議李光溭,除拜後過三日不爲出肅,依定式推考警責,仍卽牌招察任,何如?傳曰,允。
李性遂,以都摠府言啓曰,都摠管李思觀,以進宴廳堂上,掌樂院今日晝仕出去,而逐日進去,煩稟未安,入番間除草記往來之意,敢啓。傳曰,知道。
傳于李惟秀曰,次對大臣·內局,同爲入侍。
傳于李惟秀曰,有司堂上同爲入侍。
尹學東,以侍講院言啓曰,今此王世孫隨駕時,宮官不可不備員,輔德柳善養未終制,兼弼善李在簡,說書權正忱俱在外,兼文學·兼說書未差,在外人員,似當有變通之道,令政院稟旨擧行,與未差之代,一體差出,待下批仍卽牌招察任,何如?傳曰,允。
有政。吏批,判書趙明鼎進,參判黃景源式暇,參議兪彦民傳旨未下,右副承旨嚴璘進。以申暐爲大司憲,李鎭衡爲執義,李堉爲司諫,安兼濟爲掌令,李宇喆爲掌令,李䄳承·任希孝爲持平,鄭煥猷爲獻納,林鼎遠·李東顯爲正言,沈鏽爲刑曹判書,徐命天爲工曹參議,金陽澤爲判義禁,金陽澤爲左賓客,李昌壽爲右賓客,金尙喆爲知經筵,任觀周爲吏曹佐郞,成穎爲兵曹佐郞,李益燮爲禮曹佐郞,徐有元爲兼文學,李鎭翼爲引儀,朴一源爲任實縣監,兵曹參知李仁培,司饔提調·海溪君潗,稷山縣監李萬宏以上仍任事,承傳。
兵批,判書朴相德病,參判趙榮進入直進,參議李宜哲病,參知李仁培未肅拜,左副承旨李性遂進,別軍職李筞今加折衝,內試射時片箭二中加資事,承傳。副護軍李憲默·李永中·鄭彦暹,副司直鄭弘淳·安允行·李瀰·朴師海·李秀得·玄光宇·李在簡·李師曾·宋濟魯,副司果金煊·鄭彦邦單付。
傳于尹學東曰,守令署經後今日當爲下直,臺諫牌去來催促。
兵曹口傳政事,以尹珖爲司僕將,申大顯·李海文爲兼司僕將。
傳于尹得養曰,藥房入侍。
尹學東,以義禁府言啓曰,全羅道海南縣投畀罪人李商芝放送承傳啓下矣。放送事,分付道臣之意,敢啓。傳曰,知道。
又以義禁府言啓曰,巨濟府投畀罪人沈履之配所,以固城付標事,命下矣。沈履之旣已押送,更遣他書吏,所到處執捉,仍令押付固城縣配所之意,敢啓。傳曰,知道。
李性遂,以訓鍊都監言啓曰,今此幸行時隨駕軍兵糧米,預先輸置然後,可無臨時窘急之患,故糧米所載卜馬六十三匹,今月初六日,定送輸置于各站後,卜馬軍,卽爲出還,各哨軍兵中五十名,別爲除出,仍留守直之意,敢啓。傳曰,知道。
又以兵曹言啓曰,今此陵幸時,領軍之將,不可不備,而內禁衛將南舜喆,前任淸州營將李邦五,前任順天營將,俱在任所,未及上來,今姑改差,與兼司僕將一員未差之代,口傳差出,以爲備員領軍之地,何如?傳曰,允。
又以兵曹言啓曰,今此幸行敎是時,本曹郞廳侍衛及陪衛各差備,不可不備員,而佐郞李命彬,身病猝重,萬無進參之勢云,不可無變通之道,今姑改差,其代,令該曹卽爲口傳差出,以爲備員之地,何如?傳曰,允。
又以兵曹言啓曰,今此幸行時,本曹郞廳侍衛及陪衛,不可不備員,而新除授佐郞成穎,卽正郞鄭厚謙三寸姑母夫,相避之法,在下當遞,佐郞成穎,今姑改差,其代,令該曹以在京無故人,口傳差出以爲備員之地,何如?傳曰,允。
領府事尹東度疏曰,伏以臣,重忝匪據,情急引解,而會叨嘗藥,義在自效,遂以危臲之蹤地,冒當晨夕之奔趨,咫尺之守,轉成放倒,疎闇之性,益積愆咎,我聖上,始恢天地含覆之量,姑從假貸,終推父母慈恕之仁,薄施譴免,臣,戴罪銘鏤,撫躬怵惕,章皇逬出,靡所容措。不意負舋賤蹤,猶蒙見處以無故,樞府新銜,資秩自如,臣誠一倍惶恧,莫省所以。顧臣言辭之拙澁,聖明之所嘗俯燭也。伊日之奏,不過自附於保護之微誠,而忱信無素,辭意未達,誨飭之敎,固出匪怒,而迷錯之罪,追思猶悚,畢竟本兼兩任之俱許解免,蓋已末勘之典,寔亦曲體之恩,肖翹之微,俾得自遂於造化之中,而雨露之澤,乃復竝濡於霜雪之間,從玆以往,臣可以深追往愆,獲保微諒,莫非盛渥攸曁,瞻天感祝,無地報答。第念臣之辜犯,合置重典,策免薄飭,蓋不足償贖則自靖之義,惟在縮伏訟愧,恭俟大何而已。短疏引暴,亦有所惶猥不敢者,徊徨屢日,今始冒控,伏乞聖慈,重降威命,議臣嚴誅,以存國體,以安私心,千萬幸甚。且臣於廚院當該提調特遞之命,亦有不能檢察之失,譴罰之下,理難晏然,竝乞亟降處分焉。答曰,省疏具悉卿懇。其所下敎,所重在焉,而予不芥滯,卿何撕捱?其於廚院,尤涉過矣,卿須安心勿辭,動駕在近,卽爲謝命。仍傳曰,遣史官傳諭。
丙戌八月初五日辰時,上御集慶堂。藥房入診,大臣·有司堂上同爲入侍時,都提調徐志修,提調李昌壽,副提調尹得養,記事官呂善德,記注官文始龍,記事官安廷玹,右議政金致仁,有司堂上趙明鼎,大司諫任瓊,校理金漢耆,醫官李以楷·李泰遠·玄處明·金光國·金孝儉·李翊臣·金世彦,以次進伏訖。志修曰,夜來聖體調攝,若何?上曰,一樣矣。寢睡·水刺之節,亦何如?上曰,差勝矣。志修曰,近伏聞行步之節,比前頓勝云,不勝慶忭矣。且實賴我殿下勉强之力,且賴我祖宗默祐之庥矣。上曰,莫非陟降攸賜矣。志修曰,伏聞世孫,今番陵幸,當爲隨駕云,實是無疆之慶矣。進湯劑診候,以楷曰,脈候一向調均矣。泰遠等,以次診候退伏曰,一向調均矣。上曰,今聞承旨一員加數云,前參知李仁培復授前職。出傳敎上曰,金判府事爲留都大臣。出傳敎上曰,臺臣之此時稱在外,極可駭然矣。命書傳敎曰,曾已下敎,雖常時不然,況此時乎?稱在外其涉寒心,元在外,其只遞其職,其中南鶴宗,頃者應製曰以望焉,今何在外?此文與行異焉者,不可循例遞差罷職,其他稱在外人,先遞差後禁推,過今朔後勘律,其代,其令開政,今日政,以在京無故人備擬,而其果不擇,若眞僞相蒙,宜飭銓官。今日或稱在外,其或無端違牌,使我酬應此日,此無臣分也。當施重律,以此一體嚴飭,此時守令,豈可等待?任實縣監金恕行遞差,今日政,一體擧行,待下批牌招署經,今日後無辭朝之日,其令當日辭朝,都憲以年深之人,難以强迫,許遞。致仁曰,此東萊府使姜必履狀啓也,以爲渡海船之致敗,元無鴟木之折傷,亦無巖嶼之觸撲,而風浪擔水,仍以潰敗,此必當初不善粧船之致,渡海船監造差使員及監色都耳匠等罪狀,請令廟堂稟處矣。今此渡海船致敗,又出於六十餘年後,因沒渰死,至於近百倭人六名,亦在其中,其爲慘愕,有不忍言,若使所騎船隻,十分堅緻,則大洋逢風,飄覆則無怪,而豈至於觸波濤而潰敗乎?不善造船,實有其罪,監董差員,先罷後拿,監色都耳匠等,令本道嚴刑,其時統制使亦難免不檢飭之責,罷職,何如?上〈曰〉,依爲之。噫,奉君命而渡海,一船俱皆沈溺,僅活者只十人,而被人溺水不拯者,其亦六人云,聞甚慘焉。噫,人君重人命,其隨其人?雖然其中三譯,爲國效勞,或至高品者,而今聞玄泰翼·玄泰衡,卽從兄弟間云,尤爲慘惻,其中近百餘人中,甚於此者亦幾人,其衣冠之人,以王事至於此,恤典另可擧行,或有親在者,特給食物,以慰其心,其子令該院待闋服卽爲調用,其餘同騎人,令京外恤典擧行,其妻孥,亦爲顧恤,被活人十人,亦令本道給食物。噫,彼我交隣之道,宜信宜恩,護送人六人,隨本島之令,因公幹而藏魚腹,聞尤惻然,特給恤典於守倭處,以示予意,其令傳給妻孥。噫,今番東萊此報,四十年初聞,豈意四紀臨御,因一交隣,聞百餘名彼我國人命,藏於海中乎?奚特若己推而納諸溝中?所謂有向巨濟而漂者云,其雖理外,或有可拯否?令道臣卽爲狀聞。噫,一夫不獲所,伊尹恥之,況百餘名彼我國人乎?噫,先告城隍,致祭諸魂,常欽盛德矣,此類來頭,亦入其中者也。其令東萊府特設壇於海邊,特爲賜祭,以慰孤魂。風浪雖非預料者,旣聞此報,當初勘律,更以思之,非慰孤魂之意,造船差員,卽其地定配,其時統制使,亦施湖沿投畀之典,以慰百餘人孤魂。出擧條上親製渰死人祭文,命得養讀之,讀訖,因命明鼎進前看之。上曰,此祭文,編次人仔細看之,倭人必見之矣。明鼎讀訖起伏曰,好矣。志修曰,判府事金相福,爲問候來待閤外,禮曹判書李思觀,有稟達事,亦爲來待矣。上曰,竝使之入侍。相福·思觀進伏訖,相福曰,日間聖體調攝,若何?上曰,差勝矣。相福曰,伏聞行步漸勝,欣忭。上曰,似勝矣。上曰,沈履之所配巨濟,果是連陸乎?史官出去知入。始龍承命出去進伏曰,巨濟非連陸之地,而乃是海島云矣。上命書傳敎曰,巨濟或謂連陸而下敎,今聞果島,今日聞此報,渠雖無謂,豈忍越海?沈履之配所,以固城付標。致仁曰,沈履之得聞此敎,則必感激無地矣。上曰,沈履之則必非感激之人矣。上曰,彼原任大臣,予知其爲國之心矣,除拜之日,予亦慮之矣。聞許副之後,尙在南門外云,其處義善矣,予甚嘉之,今日入侍,君臣相對,自此當帖然無間矣。致仁曰,判府爲國之心,聖上已盡洞燭,誠幸甚。上曰,祭文製下,致祭,令府使卽爲擧行。出傳敎上曰,動駕在近,政官牌招開政。出傳敎上曰,守令中有幾員,不爲下直之人乎?注書知入。賤臣以任實縣監金恕行,陰竹縣監韓義敎,時未下直之意,仰達。上曰,使之卽爲下直。致仁曰,李商芝有篤老祖母,而尙未蒙放矣,宜有分揀之道矣。上曰,李商芝至今在謫乎?予實忘之矣。命書傳敎曰,頃者飭勵,予亦諒矣,而以予精神,頃者見李澤遂,俱以領相至親,猶思其姓,莫卞其親,李商芝下敎之後,乃覺料差,而李商芝在何云,今聞果然而不無參酌,關係重焉而聞此奏,其放何靳?特爲放送。上曰,今聞守令,猶有未署者云,此時守令,何待署經乎?命書傳敎曰,此時豈云署經?予幾忘矣。陰竹縣監韓義敎除署經,當日內辭朝,判義禁李昌壽許遞事。出榻敎致仁曰,備局副提調趙榮順,差下已久,而前後賓對,一不進參,事體殊涉未安,推考警責,申飭行公,何如?上曰,依爲之。致仁又曰,頃以平安兵使李章吾淸川江築筒事,至有賜馬褒嘉之敎,而聞摘奸宣傳官之言,則其所設施,深得其要,水由舊道,民已蒙惠云,此兵使,以將臣出去,不煩朝家,殫誠國事如此,臣實喜焉,宣傳摘奸之後則事體異焉。此後所入財力,從當自廟堂區劃,分付本營,使之卽速完役後,監董裨校,依例狀聞論賞,何如?上曰,依爲之。致仁又曰,臣於去秋,以京外營衙門貿穀之弊,陳達禁斷,其後聞之,果有實效矣。今年年事,頗有登熟之望,如此之年,此弊尤甚,且令久則易解,不可不更加嚴飭,此外病民之政,又莫如料理之甚,前後朝家申飭,非不屢矣,而今日此弊,安保其必無乎?毋論京外營門衙門,此後則一切嚴禁,如或有犯此者,自備局隨聞,論罪之意,一體出擧條嚴飭,何如?上曰,依爲之。思觀曰,凡陵寢展謁時,當陵及局內諸陵丁字閣以下有頉處,竝一新修改矣。今番則日字迫近,雖有頉,其中不可不無告由修改者外,姑觀前頭擧行,似合事宜,何以爲之乎?上曰,樑上塗灰置之,只設鋪陳,可也。思觀又曰,自前明陵親祭時,敬陵·昌陵·翼陵·弘陵祭禮則遣大臣攝行,順懷墓,遣官致祭矣。今亦依前例擧行乎?上曰,依例擧行,可也。思觀又曰,昭寧園,王世孫旣命隨駕,亞獻之節,一體磨鍊乎?上曰,依例擧行,可也。思觀又曰,今此明陵行幸時,順懷墓外當幸事,命下,而自前明陵行禮後,因地勢先詣翼陵,次詣敬陵展謁矣。今亦依此例磨鍊乎?上曰,依例擧行,可也。以上竝出擧條㻐曰,臣本言議巽軟,淸朝耳目,自知不稱,而前後謬叨,輒皆冒膺,誠以分義之重,不敢爲逡巡計矣。諫長新除又下於得蒙恩由,往省先壟之日,聞命感激,章皇還次,爲參賓對,黽勉祗肅,而日昨以近來臺諫,若有除旨,輒稱在外,辭旨截峻,卽於諸臺臣處分中,以稱在外區別嚴勘,臣亦在外中一人,惶愧懍惕,若無所容,臺體私義俱不可一刻晏然於職次,請命遞斥臣職。上曰,其所引嫌,俱涉苟且,勿辭亦勿退待。㻐又曰,請還寢鐘城府爲奴罪人天大酌處之命,依律處斷。措辭見上上曰,勿煩。㻐又曰,傳啓事體,何等重也,而下取徑達,大損臺例,踪漏之失,益復愧悚,顧何敢晏然仍冒乎?請命遞斥臣職。上曰,一時做錯,何可撕捱?勿辭亦勿退待。以上竝出擧條命退,諸臣以次退出。
丙戌八月初五日申時,上御集慶堂。藥房入診入侍時,都提調徐志修,提調李昌壽,副提調尹得養,假注書安大濟,記注官文始龍,記事官安廷玹,醫官李以楷·李泰遠·金光國·金孝儉·柳光翼,進伏訖。志修曰,午間聖體更若何?上曰,一樣矣。志修曰,水刺,亦何如?上曰,今日則差勝矣。進湯劑,上曰,使諸醫進伏診候。以楷等診候曰,脈候左右三部一向調均,連有滑體矣。志修曰,明日湯劑,依例煎進乎?上曰,依爲之。內局先退,上曰,注書出去,東萊渰死譯官等致祭受香爲之與否,知入。大濟出去還奏曰,祭文盡書而受香方爲之云矣。上曰,祭文持入。大濟出去持祭文入奏。上曰,傳香誰爲之耶?得養曰,自前如此傳香,香室爲之矣。上曰,提調旣已仍任,承旨亦宜分揀,同副承旨遞差,下敎置之。出榻敎上曰,他承旨及儒臣持警世問答入侍。出榻敎大濟出去,承旨金龜柱,校理金漢耆,修撰金尙集入侍,得養先退。上曰,追召試人尙不來者有之云,新進小官,事體寒心,過十二日後,一倂禁推,其前若來,此下敎置之。出榻敎上曰,下番讀奏東萊祭文。尙集讀奏,上曰,注書出去還給,使香室速爲傳香,可也。上曰,儒臣上下番,讀奏警世問答。漢耆·尙集以次讀訖。上曰,承旨·翰林·兼春秋·注書竝輪讀。龜柱·廷玹·始龍·大濟,以次讀奏訖。上曰,注書出去,持入御製孝悌篇。大濟出去持入。上曰,下番儒臣讀奏。尙集讀奏四丈,諸臣以次退出。
上在慶熙宮。停常參·經筵。
藥房都提調徐志修,提調李昌壽,副提調尹得養啓曰,伏未審夜間,聖體調攝若何,痰候何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。氣則差勝後一樣矣。
中宮殿·惠嬪宮,藥房口傳問安。答曰,知道。
李性遂,以都摠府言啓曰,今日入直內三廳武兼禁軍及軍兵等,當爲中日習射,而聖節望闕禮習儀相値,不得爲之之意,敢啓。傳曰,知道。
傳于嚴璘曰,藥房入侍。
傳于嚴璘曰,內局·畿伯同爲入侍。
傳于嚴璘曰,擧動後中官呈辭,依例爲之。
吏曹口傳政事,以李益燮爲兵曹佐郞。
嚴璘,以司僕寺官員,以一二提調意言啓曰,今此明陵展謁,仍詣昭寧園時,沙峴·碌磻峴·德坡峴等道路險峻處,依前例臨時啓稟,以人夫奉駕之意,敢啓。答曰,知道。
丙戌八月初六日辰時,上御集慶堂。藥房入診入侍時,都提調徐志修,提調李昌壽,副提調尹得養,記事官呂善德,記注官文始龍,記事官安廷玹,醫官李以楷·李泰遠·金光國·金孝儉·柳光翼·許溫,以次進伏訖。志修起伏曰,夜來聖體調攝,若何?上曰,一樣矣。寢睡·水刺之節,亦何如?上曰,差勝矣。以楷診候退伏曰,脈候左右三部一向調均矣。泰遠等以次診仰達曰,一樣矣。志修曰,領府事尹東度,爲問候來待閤外,畿伯韓光會有稟達事,來待矣。上曰,命入侍。東度·光會進伏。東度曰,近來聖體調攝,若何?上曰,差勝矣。東度曰,動駕期日此迫,日氣政好,莫非祖宗之祐。上曰,然矣。上曰,日氣甚好,晩農亦當有登熟之望矣。上曰,噫,今日之心,唯在西郊,雖喉不備予不敢顧,況同爲隨駕者乎?旣有當稟則開政前,宜有稟也,而不先不後,此等一事,若是苦我,微稟承旨遞差,雖無三員,元良自可隨予,此稟勿施,凡諸不緊公事,一倂留院。出傳敎上曰,承旨有闕,代洪樂命除授,牌招察任,房順房。出傳敎上曰,隨駕承旨,自明日齋宿。出榻敎上曰,自明日至回駕前,建功湯日三貼煎入。出榻敎光會曰,今番動駕,卽高陽入軍門節次之命矣。當以標下軍爲之乎?上曰,依。上謂光會曰,動駕時禾穀,得無損傷乎?光會對曰,臣已各別申飭,使不至傷矣。命退,諸臣以次退出。
丙戌八月初六日未時,上御集慶堂。藥房入診入侍時,都提調徐志修,提調李昌壽,副提調尹得養,記事官呂善德,記注官文始龍,記事官安廷玹,醫官李以楷·李泰遠·金光國·金孝儉·柳光翼·許溫,以次進伏訖。志修起伏曰,午間聖體若何?上曰,一樣矣。進湯劑診候,以楷退伏曰,脈候左右三部一向調均矣。泰遠以次診候仰達曰,一樣矣。志修曰,自明日湯劑三煎以入乎?上曰,依。上曰,松節茶,予以咬得菜根之法進之矣,自明日至九日松茶停之。志修曰,旣是藥物則雖一二日,全不進御,甚悶迫矣。上曰,然。且明再明則進之,九日則只待令於高陽站,可也。志修曰,動駕日則四煎以入,十一日則湯劑三煎以入,何如?上曰,依。內局先退,上曰,儒臣持小學入侍。校理金漢耆,修撰沈觀之持小學入侍進伏。命讀入國必式章,又命讀老萊子舞彩章訖,漢耆·觀之先退。得讓曰,明日,卽散齋日也。凡公事不敢稟達,故敢此仰達矣。釋菜受香,守宮承旨爲之乎?上曰,依。命入祭報府,使得讓讀奏,又命入親祭告由祭文讀奏,仍命退,諸臣以次退出。
上在慶熙宮。停常參·經筵。
藥房都提調徐志修,提調李昌壽,副提調尹得養啓曰,伏未審夜間,聖體調攝若何,痰候何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。氣則差勝後一樣矣。
中宮殿·惠嬪宮,藥房口傳問安。答曰,知道。
以承傳色口傳下敎曰,承旨洪樂命許遞,其代李瀰除授,牌招察任,房順房。
又下敎曰,李瀰下敎,其兄所在處爲之,王政如何?濟物,以金浦郡擧行。
又下敎曰,承旨有闕,代前承旨李命俊除授,牌招察任,房順房。
又下敎曰,在外承旨許遞,代趙榮順除授,牌招察任,房順房。
又下敎曰,李瀰下敎,李瀰金浦郡守除授,當日下送,時任郡守,遞付京職。
傳于李性遂曰,俄者下敎則如是耶?人君亦爲如此酬應耶?不欲入來,隨沈履之而去。
傳于嚴璘曰,今番差員,想必已定,一件書入。
傳于金龜柱曰,下敎矣。差使員數多爲兩日,故如此耶?知入。
傳于李性遂曰,宣傳官一員待令,騎馬一匹立之。
傳于李惟秀曰,承旨入侍。
金龜柱啓曰,新除授同副承旨李命俊,方在罷職中,何以爲之?敢稟。傳曰,敍用。
李性遂,以兵曹言啓曰,今此陵幸時,左邊捕盜大將李泰祥,以都監中軍隨駕矣。依前例限回鑾間,右邊捕盜大將李潤成,姑爲兼察,何如?傳曰,允。
又啓曰,因兵曹草記,今此陵幸時,左邊捕盜大將李泰祥,以都監中軍隨駕,依前例限回鑾間,右邊捕盜大將,姑爲兼察事,允下矣。右邊捕盜大將李潤成,明日待開門牌招,以爲聽傳敎之地,何如?傳曰,允。
又以兵曹言啓曰,今此行幸時,侍衛禁軍,不可不點擇以行矣。各番禁軍中新受馬及病蹇不能致遠之類,依舊例今初八日推移替直,何如?傳曰,允。
又以兵曹言啓曰,今此行幸時,闕內入直訓鍊都監局別將·把摠哨官及內三廳將·守門將·延和門哨官等番單子,每中日啓下,趁期替直,而今番則動駕相値,不得入啓受點替直,今初八日入直人員十三日至,仍爲入直,五衛將內巡及監軍巡將,今初八日,受點人員,十一日至竝爲仍察,初九日·初十日京中軍號,亦當於初八日預爲啓下,留置政院,臨時受出,而隨駕所軍號,自隨駕所啓下頒布,十一日回鑾時,若或日暮則軍號啓下,不無窘速之患,一體預爲啓下,何如?傳曰,允。
又以訓鍊都監言啓曰,今此行幸時,延和門·南營入直禁衛軍兵及北二營入直御營軍兵,依前例令訓局餘軍,前期一日替代,還宮後還入直事,自兵曹節目啓下矣。延和門軍一百名,哨官金興澤,南營軍四十名,哨官吳道熿,北二營軍五十名,哨官文必燁率領,與禁御兩營軍兵,替代入直,而還宮後,還爲替直之意,敢啓。傳曰,知道。
又以禁衛營言啓曰,今八月初九日,明陵幸行,仍詣昭寧園時,本營軍兵留都事,旣已定奪矣。延和門·南營兩處入直軍兵,今八月初八日,以訓鍊都監餘軍,前期替代後,本營五哨軍兵·出番騎士及標下軍兵等,專屬留都陣,而本營則千摠金天相,騎士將鄭纘曾,把摠金得遠,哨官崔昌憲,敎鍊官朴漢柱,騎士二十五人,露梁牙兵四十名,工匠牙兵五名,兼別破陣二名率領入直,火藥庫則哨官趙漢昌,別破陣十四名率領守直,南別營則哨官宋思鑑,別騎衛二人,工匠牙兵十名率領守直之意,敢啓。傳曰,知道。
又以禁衛營言啓曰,今八月初九日,明陵行幸,仍詣昭寧園時,延和門·南營入直軍兵,以訓鍊都監餘軍,前期替代後,仍赴留都陣,而還宮後,以本營軍兵還入直之意,敢啓。傳曰,知道。
又以御營廳言啓曰,今此幸行時,北二營入直步軍,以訓局餘軍,前期一日替代事,自兵曹節目啓下矣。今初八日替代,而還宮後替直之意,敢啓。傳曰,知道。
又以守禦廳言啓曰,今八月初九日,明陵行幸,仍詣昭寧園時,守禦廳諸色標下餘軍,量宜作隊,將官率領留待入直事,自兵曹節目,啓下矣。本廳中軍沈鳳徽,標下軍四十名,別破陣四十名,量宜作隊,領率將官及作隊軍兵,今月初八日爲始,依例留營入直之意,敢啓。傳曰,知道。
傳于趙榮順曰,回駕後,其下敎取覽後當爲之,姑勿頒布。
丙戌八月初七日卯時,上御集慶堂。藥房入診入侍時,都提調徐志修,提調李昌壽,副提調尹得養,記事官洪相聖,記注官文始龍,記事官安廷玹,醫官李以楷·李泰遠·慶絢·金孝儉·柳光翼·金世彦,以次進伏訖。志修曰,夜間聖體調攝,若何?上曰,一樣矣。志修曰,寢睡·水刺,亦何如?上曰,似勝矣。進湯劑後,以楷等診候曰,脈候一樣調均,有滑體矣。命書憶昔興懷御製畢,命讀之。上曰,兩承旨事已知之,李瀰事未知何耶。得養曰,兩承旨一般事也。上曰,立異亦難,一番違牌,亦不怪矣。上曰,此人已知,何關於此?一番違牌,廉隅旣伸,左承旨李瀰,更爲牌招,一體修省記。出傳敎得養曰,畿伯有稟達事,來待閤外矣。上曰,入侍。相聖承命出召,京畿監司韓光會進伏。光會曰,昨日聖敎標下牙兵,何以爲之乎?上曰,只標下擧行,可也,當以宣傳官擧行矣。諸臣以次退出。
丙戌八月初七日未時,上御集慶堂。藥房入診入侍時,都提調徐志修,提調李昌壽,副提調尹得養,記事官洪相聖,記注官文始龍,記事官安廷玹,醫官李以楷·李泰遠·吳道炯·金光國·金孝儉·金世彦,以次進伏訖。志修曰,晩後聖候若何?上曰,一樣矣。志修曰,水刺進御乎?上曰,已進矣。上曰,近間眼昏特甚,不辨人面,獨都提調甚瘦,故能辨而提調·副提調,徒以座次知之,而人不可辨矣。上曰,呂善德鬚甚多,故每見,輒知其外,實難記得矣。俄者承旨入侍,初不辨其誰,及聞其讀傳聲,始知嚴璘矣。志修曰,此莫非聖慮之過重,請加愼攝,益節思慮則誠無慮矣。上曰,然乎?以楷曰,益加省慮則必有效矣。上曰,然乎?八十衰翁,豈有眼復明之理乎?進湯劑後,以楷等診候曰,脈候調均有滑體矣。上曰,俄者下敎,卿其見之乎?志修曰,臣,忙於入侍,暫爲見之,未詳矣。上曰,傳敎還入。相聖承命出去還入,傳敎訖,諸臣以次退出。
丙戌八月初七日未時,上御集慶堂。承旨入侍時,同副承旨嚴璘,記事官呂善德,記注官文始龍,記事官安廷玹,以次進伏訖。命璘書憶昔興懷御製畢,仍命讀之。上曰,李瀰之撕捱,未知何事耶。對曰,此乃向來院議啓事也。上曰,然則一番違牌,亦不怪矣。命書傳敎曰,噫,以誰爲祖,亦誰之子,黨之一字,雖見宜走,沈履之莫恤其飭,亦不顧其親,雖甘心護焉,李瀰豈若此乎?初則此人無禁令,恐或若何,更而思之,一院雖參決,不助成,故有此復除之命,爲心同歸,不思乃祖,其兄之章,瀰則異焉,況遙望暮雲,豈忍爲此?決不可以他人處之,李瀰爲先遞差,特投濟物,其亦見其兄而修祖訓。上曰,湯劑之日三煎入,極爲多事,予亦苦矣。璘對曰,自前動駕時,有日三貼煎入之例,況今番三日動駕乎?內局必當更請矣。上曰,三次入侍,豈不苦乎?如不可已,則夕湯劑則只爲內入,可也命書傳書傳敎曰,噫,莫云望八稀有,於予誠苦矣,誠悶矣。今日此心,只在西郊,期日在近,今日勸三貼,故許之,卽此一事,其曰陽界世人乎?秋風高氣可勝,況夜不睡,豈不思夫子之戒宰予,而其欲少睡,憎彼蒼蠅,營營困我,任便中官,互相昏睡,睡覺難睡,因此有覺,此正非陽世人之敎者也。晝後再服建功湯,晩後服三之意,納于都提擧矣,全然忘之,非此,幾乎頓忘矣。初則欲召內局,心有慷慨,先召承宣,而恐或動人,其召之際,輒皆申飭,因渠輩之懈怠,以承旨入侍觀之,促召可知,而何以召之?噫,今則一心憧憧,幾乎忘食,應食之饌猶然,況苦口之劑乎?諺云其雖良劑,莫若粱肉,以此等之時此等之心,於建功,其又用心,予之氣專在於心也。于今雖朝夕酬應,其猶難也,況三乎?意欲晝後入侍,兼行于夕,此則曾以喩一時之內無間服湯二貼,誠過矣。亦非調攝之道,若是用心,若是酬應,予則曰一日之內,將兼二歲,豈不苦哉,豈不苦哉?一日三煎下敎勿施,一貼代以蔘苓茶煎入事,分付內局。命退,諸臣以次退出。
上在慶熙宮。停常參·經筵。
藥房都提調徐志修,提調李昌壽,副提調尹得養啓曰,伏未審夜間,聖體調攝若何,痰候何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。今日心在西郊,氣何諭乎?
中宮殿·惠嬪宮,藥房口傳問安。答曰,知道。
尹得養,以吏曹言啓曰,今此明陵親祭敎是時執事,以沈勗之塡差矣,時無職名,令該曹口傳付軍職,何如?傳曰,允。
兵曹口傳政事,副司果沈勗之。
尹得養,以吏曹言啓曰,今此文宣王釋奠祭初獻官,當以正二品塡差,而實病公故外,他無推移分排之路,不得已從二品塡差以入之意,敢啓。傳曰,知道。
李性遂,以兵曹言啓曰,在前宿所開閉門時,門吹則挾輦將官次知,擧行於內作門,而色承旨臨時啓稟矣。今亦依此擧行之意,分付訓鍊都監,何如?傳曰,允。
又以扈衛廳別將,以留都大臣意啓曰,臣,承命留都,一依兵曹啓下事目,率領扈衛軍官·軍士,今日申時,結陣扈衛之意,敢啓。傳曰,知道。
又以扈衛廳別將,以留都大臣意啓曰,今日大駕擧動後,都城各門,向曛而閉,啓東時開事,已自兵曹啓下矣。城門旣已早閉,晩開則巡邏亦當早發,而晩罷,待南山擧烽火發巡,趁啓東時撤還,此意令漢城府知委各部,使閭巷之人,預爲知悉,亦爲分付於留都軍門,何如?傳曰,允。
又以摠戎廳言啓曰,今此幸行時,各軍門標下餘軍,量宜作隊,將官率領留待,入直本營事,自兵曹節目,啓下矣。臣營標下軍之居畿邑者外,以京居者,抄擇五十名,依該曹節目作隊,使將官率領入直於鍊戎臺本營之意,敢啓。傳曰,知道。
傳于尹得養曰,藥房入侍。
以承傳色口傳下敎曰,今日時刻始知之,三嚴在於已明,其當卽爲動駕,先廂軍入晝停前,先爲饋食,後廂軍入晝停後,卽爲擧行事,分付訓局·御營廳·龍虎營。
又下敎曰,高陽入幕次時,畿伯參見時隨駕京軍門,當爲之,只兩軍門大將龍虎將,先爲參見後,畿伯率差使員爲之事,分付訓·御兩營,龍虎營·畿營。
又下敎曰,古今,今日中官任睡乎?不飭承傳色中官,爲先記過,回駕時待令。
又下敎曰,何等標信誤傳中官記過,闕門開門標信,何時下之而遲滯?宣傳官記過,出宮時崇政門外,一倂待令。
又下敎曰,留都營刁斗,前例也,遣宣傳官見之則不爲云,留都大將記過。
丙戌八月初八日辰時,上御集慶堂。藥房入診入侍時,都提調徐志修,提調李昌壽,副提調尹得養,記事官洪相聖,記注官文始龍,記事官安廷玹,醫官李以楷·李泰遠·鄭允協·慶絢·金季良·金孝儉·柳光翼,以次進伏訖。志修曰,夜間聖體調攝,若何?上曰,一樣矣。志修曰,寢睡·水刺之節,亦何如?上曰,益勝矣。志修曰,蔘苓茶,昨日煎入矣,何時進御乎?上曰,卽服矣。進湯劑,諸醫診候曰,脈候一樣調均,連有滑體矣。志修曰,午湯劑依例,而蔘苓茶,申後當進矣。上曰,依。志修曰,醫官先詣,只送一員,湯劑待令事,昨已稟定,而臣更思之,達夜耿耿,莫重湯劑,不可付諸一醫官,亦令提調先詣,何如?上曰,依。志修曰,藥房班,依近例在政院班前乎?上曰,依。志修曰,日氣甚冷,衣冠加厚,以爲數換之地,甚好矣。上曰,予當善爲矣。志修曰,世孫衣帶凡節,亦必加意爲之,好矣。上曰,依。志修曰,曉氣陰冷,寅初亦甚早,不必先嚴刻啓駕矣。上曰,依。都提調·提調先退,命注書知入陵幸攝幸時獻官,相聖承命,還奏以實差領相·預差右相,上曰,領相往耶?得養曰,然矣。上曰,似先詣矣。得養曰,然矣。命知入二十七日前國忌,始龍承命還奏。上曰,習儀亦爲,欲遵舊例下敎,而精神索漠,只記其日,不思其月,更以思之,此亦心耗之一端,以十九日·二十日擧行事,分付都監。出傳敎諸臣以次退出。
丙戌八月初八日未時,上御集慶堂。藥房入診入侍時,都提調徐志修,提調李昌壽,副提調尹得養,記事官洪相聖,記注官文始龍,記事安廷玹,醫官李以楷·李泰遠·鄭允協·慶絢·金季良·金孝儉·柳光翼,以次進伏訖。志修曰,晩後聖體調攝,若何?上曰,氣勝矣。志修曰,午水刺進御乎?上曰,已進之矣。進湯劑後,以楷等診候曰,脈候左右三部一樣調均,連有滑體矣。上曰,蔘苓茶依例煎入,可也。卽命諸臣退出。
上在高陽郡幕次。停常參·經筵。
藥房都提調徐志修,提調李昌壽,副提調尹得養啓曰,伏未審夜間,聖體調攝若何,痰候何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。心在西郊而旣到月臺,氣亦差勝矣。
中宮殿·惠嬪宮,藥房口傳問安。答曰,知道。
大駕詣黔巖晝停入幕次後,政院·玉堂·藥房口傳問安。答曰,知道。
世孫宮,政院·玉堂口傳問安。答曰,知道。
大駕仍幸明陵入齋室後,政院·玉堂·藥房·朝廷二品以上·六曹堂上·兩司長官口傳問安。答曰,知道。
世孫宮,政院·玉堂口傳問安。答曰,知道。
親祭罷後,政院·玉堂·藥房·朝廷二品以上·六曹堂上·兩司長官口傳問安。答曰,知道。
世孫宮,政院·玉堂口傳問安。答曰,知道。
大駕仍幸高陽入幕次後,政院·玉堂·藥房·朝廷二品以上·六曹堂上·兩司長官口傳問安。答曰,知道。
世孫宮,政院·玉堂口傳問安。答曰,知道。
以承傳色口傳下敎曰,承旨取覽高陽囚徒案,重囚外竝放,動駕時該邑吏領率以待。
傳于趙榮順曰,日氣雖好,兩日當爲之,隨駕軍兵挾輦軍饋粥。
趙榮順,以兵曹言啓曰,依下敎駕後與禁軍標下軍兵等處,設粥分饋之意,敢啓。傳曰,知道。
又以訓鍊都監言啓曰,依傳敎隨駕將校軍兵等處,設粥分饋之意,敢啓。傳曰,知道。
又以御營廳言啓曰,依傳敎隨駕將校軍兵處,設粥分饋之意,敢啓。傳曰,知道。
金龜柱,以禮曹言啓曰,受佑陟降,同慶中外,慶科庭試,二十人定式,令該曹擇日事,命下矣。卽令日官推擇,則今九月二十六日·二十七日·二十八日俱吉云,以何日定行乎?敢稟。以承傳色口傳下敎曰,受佑陟降,同慶中外,慶科庭試,二十人定式,改書以入,此後榜目及其他擧行文字,皆依此爲之。
兵曹口傳政事,禁軍別將李泰祥。
傳于趙榮順曰,明日初吹,以卯正三刻爲之。
嚴璘啓曰,兩司有稟達事,請對矣。傳曰,似是張志豐事,今日是齋戒日,欲休,回駕後爲之。
上在高陽幕次。中宮殿·惠嬪宮,王世孫遣宮官問安。答曰,知道。
金世濟啓曰,兵曹郞廳·守宮從事官·都摠府郞廳來言,闕內各處守直軍兵晝巡檢之意,敢啓。答曰,知道。
又啓曰,兵曹郞廳·守宮從事官·都摠府郞廳來言,闕內各處守直軍兵夜巡檢之意,敢啓。答曰,知道。
丙戌八月初九日寅時,明陵擧動入侍時,行都承旨尹得養,左承旨李惟秀,右承旨金龜柱,左副承旨李性遂,右副承旨嚴璘,同副承旨趙榮順,記事官洪相聖·呂善德,記注官文始龍,記事官安廷玹,以次隨駕。上具戎服,乘輿出資政門,至崇政門外乘轎。乘轎時,都提調徐志修,提調李昌壽進前問候曰,夜氣稍涼,聖體若何?上曰,似勝矣。進湯劑,上命以標信拿入中官,分付退出。車駕詣慕華館,命性遂入侍,性遂進前侍立。上曰,館學儒生祗迎與否知入,性遂以儒生輩不爲祗迎仰對,上曰,極爲駭然矣。命書停擧傳敎,使之頒布矣。上更命性遂入侍下敎曰,予忘之矣,明日卽釋菜入淸齋,故儒生輩似不得祗迎矣。俄者傳敎置之,勿爲頒布,可也。車駕詣黔巖晝停所,上曰,莫重動駕,不能禁喧,兵判記過。上出幕次乘轎時,志修·昌壽進前曰,侵曉動駕,聖體若何?上曰,別無所加矣。車駕詣陵所降輿時,命時原任大臣·國舅·都尉皆以淺淡服入,參陪祭班。上入齋室,具翼善冠·黑圓領袍,乘輿詣紅箭門內,板位行禮畢,詣陵上奉審,俯伏良久,諸臣累累陳達,上詣小次。得養曰,臣等,仰覩聖上行禮之節,步履之際,無異前日,不勝慶忭。上曰,予亦料表矣,行步猶有舊法矣。仍詣丁字閣行祭禮,上行初獻禮,禮畢。上曰,六朔後能成此行禮,步履亦能如此,莫非陟降攸祐。予之陵上俯伏時,世孫苦請起坐,其誠心可愛,世孫行亞獻禮。上曰,予與世孫行禮,是豈攸料耶?世孫今旣如此,予無憂矣。上命世孫奉審祭物以奏,世孫奉審後復命曰,無頉矣。禮畢,上詣小次,命書傳敎曰,世間豈有一年三稱慶,不無所執,殿廟展謁後,此實陟降攸賜,故非爲予也。旣受賀之後,豈無稱慶取士之道,而伊後寒心,意蓋深,故只有矢于心之敎,而頃者領相謂予曰,今番必也奉審而來云,予笑答曰,果然則必許庭試云。噫,今年不爲,更待何時?必欲行焉者,意蓋此也,而來時自謂拜跪,雖不若禮,猶廑爲之,而陵上奉審,其將何爲?近者以此用心,今來紅箭門內,望丁字閣,怳若登雲,兩陵上,其能奉審,其雖人助拜禮,今年內始爲成樣。嗚呼,是誰之賜?陟降攸賜,嗚呼,是誰之賜?陟降攸賜。自今以後,予有何慼?不勝追慕,初獻後,以受祐陟降,同慶中外,取二十人庭試事,旣奏陟降,令儀曹擇日擧行。噫,今者此敎,非予也,卽陟降也,故留於小次時,呼寫此敎焉,來頭文武應擧人,咸須知悉。上詣紅箭門內板位,行辭陵禮,乘輿時,時原任大臣進伏。上命持入科擧傳敎,命龜柱讀之。上笑曰,傳敎中慶字,予不欲書,而彼承宣輩力請,故不得已書之矣。右議政金致仁曰,慶字何可不書乎?慶字外,更用何字乎?上笑曰,然矣。上詣敬陵紅箭門內行禮,命致仁奉審陵上,致仁承命奉審,還奏無頉。上仍詣翼陵紅箭門內行禮,又命致仁奉審陵上如前,仍詣幕次。兵曹判書朴相德曰,今此慶科,旣有擇日設行之命,武科初試,當取幾人乎?上曰,取六百人,可也。上曰,李瀰下敎置之,特施不敍之典。出傳敎上曰,承旨兵工房換房。出榻敎上曰,中官申德龍·尹應佐記過。出榻敎車駕詣高陽乘輿,啓塗之際,駐輿,以標信,拿入別軍職鄭持世,以軍行之緩,分付駄去拿出。大駕詣新院,拿入禁府都事,以示禁駕前白活事,分付拿出。大駕詣高陽官門五里程,命畿伯韓光會行旗鼓迎接節次。上曰,迎接節次,少有差失,畿伯簿過,詣邑村駐輿,拿入龍虎將張志豐下敎曰,汝在將任,不善擧行,至使禁軍,馳馬犯蹕,所當回示三軍,決棍汰去,而今姑安徐矣。命汰去拿出,相德曰,龍虎將則已爲警責,而犯蹕人則不可置之,當用軍律矣。上曰,卿言是矣,而予豈忍爲此乎?拿入宣傳官田光理,以不善傳命,分付拿出。上命書傳敎曰,宣傳官許泓,以雙嶺故忠臣之孫,特爲勸武,其已多年,且此人可用,令該曹右職調用。上詣高陽客舍,命訓鍊大將鄭汝稷,御營大將金漢耉,京畿監司韓光會,以甲冑軍禮進見。畿邑守令,以次軍軍禮進見,上命書傳敎曰,外寺馬二匹,面給兩營大將,熟馬一匹,面給畿伯。上曰,禁衛大將李潤成記過置之,別軍職鄭智世汰去下敎置之。竝出榻敎命退,諸臣以次退出。
上在昭寧園齋室。停常參·經筵。
卯時,日有左珥。午時,日暈。申時,日有兩珥。
夜一更,月入南斗星。
大殿高陽宿所翌日,政院·玉堂·藥房·朝廷二品以上·六曹堂上·兩司長官口傳問安。答曰,知道。
世孫宮,政院·玉堂口傳問安。答曰,知道。
親祭罷後,政院·玉堂·藥房·朝廷二品以上·六曹堂上·兩司長官口傳問安。答曰,知道。
世孫宮,政院·玉堂口傳問安。答曰,知道。
靖嬪廟行禮罷後,世孫宮·政院·玉堂口傳問安。答曰,知道。
以禮曹科擧草記,以承傳色口傳下敎曰,二十八日擧行,而景福宮親臨事,分付。
又下敎曰,三軍門軍兵皆好在與否,知入。
傳于金龜柱曰,辭園禮當爲之,而版位自內爲之,卽爲來詣于紅箭門外。
傳于趙榮順曰,軍兵等,今日亦爲饋粥。
趙榮順,以兵曹言啓曰,依下敎隨駕禁軍及駕後與標下軍等處,設粥以饋之意,敢啓。傳曰,知道。
又以訓鍊院都監言啓曰,依傳敎隨駕將校軍兵處,設粥分饋之意,敢啓。傳曰,知道。
又以御營言啓曰,依傳敎隨駕將校軍兵等處,設粥分饋之意,敢啓。傳曰,知道。
上在昭寧園。中宮殿·惠嬪宮·嬪宮,政院口傳問安。答曰,知道。
中宮殿·惠嬪宮,藥房口傳問安。答曰,知道。中宮殿,朝廷二品以上口傳問安。答曰,知道。中宮殿·惠嬪宮,王世孫遣宮官問安。答曰,知道。
金世濟啓曰,兵曹郞廳·守宮從事官·都摠府郞廳來言,闕內各處守直軍兵晝巡檢之意,敢啓。答曰,知道。
又啓曰,兵曹郞廳·守宮從事官·都摠府郞廳來言,闕內各處守直軍兵夜巡檢之意,敢啓。答曰,知道。
丙戌八月初十日寅時,昭寧園擧動入侍時,都承旨尹得養,左承旨李惟秀,右承旨金龜柱,左副承旨李性遂,右副承旨嚴璘,同副承旨趙榮順,記事官洪相聖·呂善德,記注官文始龍,記事官安廷玹,以次隨駕。上具戎服乘轎,都提調徐志修,提調李昌壽,右議政金致仁,判府事尹東度等問候曰,昨日動駕之餘,夜間聖體若何?上曰,別無所加矣。車駕詣園所降輿,詣齋室之際,志修曰,昨日陸上奉審時,不無聖體損衛之節,臣等,不勝憂悶矣。今日則臣等,似不得頻頻入侍矣,敢此仰達,伏乞益加聖恩焉。上曰,都提擧不知百官陪祭之禮乎?不得頻頻陪侍云者,是何義耶?上詣齋室門內,命承旨入侍,龜柱·賤臣·廷玹·始龍進伏。命書傳敎曰,都提調許遞,其代,以右相爲內局都提調。上厲聲曰,都提不知百官陪祭之禮耶?僅僅無事經過,今又如此矣。上詣園所紅箭門內,板位行禮,仍詣園上,命國舅·都尉依昨日明陵例,使之陪祭,奉審園上時,俯伏良久,世孫率時原任大臣,縷縷陳達。上詣小次,仍詣丁字閣行祭,禮畢。上曰,守封官誰也?得養對曰,□□□□矣。上命使之入侍問姓名,兩園郞,各以姓名仰對,仍命退出。上曰,左右通禮皆經準職耶?龜柱對曰,左通禮柳脩,已經準職,而右通禮尹冕東,亦似已經矣。上曰,尹冕東年少,其已經之乎?上命書傳敎曰,昔之愛恒者,民與軍,噫,今年此行,予豈夢想攸料,今番訓御兩營·龍虎營馬步軍,當於二十九日慕華館,親臨試射,以敦義門行,袞龍袍擧行。又命書傳敎曰,回駕時,白洞口外至京營庫石橋捧上言。上曰,楊州·高陽民人,明日回駕時,晝停所待令。出榻敎上曰,明日還宮時刻,待初嚴下擧行。出榻敎上曰,明日辭園禮,初嚴下後爲之。出榻敎上詣齋室,諸臣退出。
上在慶熙宮。停常參·經筵。
大殿昭寧園齋宿翌日,政院·玉堂·藥房·朝廷二品以上·六曹堂上·兩司長官口傳問安。答曰,知道。
世孫宮,政院·玉堂問安。答曰,知道。
辭園禮罷後,政院·玉堂·藥房·朝廷二品以上·六曹堂上·兩司長官口傳問安。答曰,知道。
世孫宮,政院·玉堂口傳問安。答曰,知道。
中宮殿·惠嬪宮,王世孫遣宮官問安。答曰,知道。
大駕還宮後,政院·玉堂·藥房·朝廷二品以上·六曹堂上·兩司長官口傳問安。答曰,知道。
傳于趙榮順曰,回駕自園所至新院,以御營廳吹打爲之,自新院至京,以訓局龍虎營吹打爲之。
又傳于曰,百官揷羽。
又傳于曰,畿伯差使員,明日入侍。
傳于金龜柱曰,都承旨·禮房承旨入侍。
以承傳色口傳下敎曰,回駕時,訓局當先廂,到新院晝停後,不可先發,訓將具甲冑跪迎,而以入軍門節次爲之。
又下敎曰,辭園時已奏,似已聽之,古人弄雛親側之意,大門前,乘首望馬,至碑閣前,世孫乘馬所稍遠,自碑閣前至德陂峴乘馬,其後駕轎待令。
丙戌八月十一日巳時,昭寧園親祭入侍時,行都承旨尹得養,左承旨李惟秀,右承旨金龜柱,左副承旨李性遂,右副承旨嚴璘,同副承旨趙榮順,記事官洪相聖·呂善德,記注官文始龍,記事官安廷玹,以次侍立。上具翼善冠·黑圓領袍,詣紅箭門內板位,行辭園禮,禮畢,命書傳敎曰,噫,昨日今日陵園禮畢,此誠萬萬料表,復何餘憾?今番此禮,豈循常例?兩日執事獻官右議政金致仁,熟馬一匹面給,贊禮禮曹判書李思觀,熟馬一匹賜給,左通禮柳脩,右通禮尹冕東,已準職者加資,未準職者準職除授,諸承旨,各半熟馬一匹,春坊官員,各兒馬一匹,昨今大祝,各半熟馬一匹,祝史齋郞,各兒馬一匹,贊儀·引儀,各上弦弓一張賜給。又命書傳敎曰,今番設布帳時,摠戎廳·鎭撫營·鄕將校·鄕軍,今番旗鼓迎接,京畿標下軍,令道臣·摠戎使·鎭撫使射放書啓事,分付。虎網子待令,軍行炬待令,官屬雖非民,官屬亦非民乎?令道臣以儲置米,斟酌賞給。又命書傳敎曰,今番大殿·東宮隨駕下人等,令該曹,米布斟酌賞給。大殿隨駕中官,各半熟馬一匹,東宮隨駕中官,各兒馬一匹賜給,差備中官諸司謁·司鑰,各上弦弓一張賜給。又命書傳敎曰,今番此行,是豈攸料?當陵官員,當園守奉官竝陞敍,各陵官員守墓官,各兒馬一匹賜給。上詣齋室,諸臣退出。
丙戌八月十一日午時,昭寧園齋室,都承旨·禮房承旨入侍時,都承旨尹得養,右承旨金龜柱,記事官呂善德,記注官文始龍,記事官安廷玹,以次進伏訖。上命龜柱曰,園所火巢內,有金姓古塚,碑碣尙在,似是承宣之傍祖,卽往看審以奏。龜柱承命往審以奏曰,臣往見其碑碣,果是臣之傍祖墳也。上曰,予曾知之,似然矣。上命書傳敎曰,金衡柱,卽昔年此土人,頃者下敎,其父調用,今只有其子,令該曹軍門問名調用。又命書傳敎曰,高陽·楊州之民,減田租之半,今聞大臣所奏,田稅體重云,以大同施行,噫,常年猶然,況大小陵園,皆奉本道,況此年乎?京畿結錢,勿論楊·高,一道特爲蕩滌。上曰,昨日遺焉,相禮二員陞敍。出傳敎上曰,禮貌去來書員朴世長,大小國禮四十年,恪謹奉職,令該曹帖加成給。出傳敎命書傳敎曰,禮曰入里必式,父母國之道也,夫子亦重父母之邦。嗚呼,楊·高之民,與他有異,今年此行,予豈攸料?昔之漢文,雖常年,於民,減其租,況此乎?楊州·高陽之民,特減今年田租之半。又命書傳敎曰,輦過其道,慶恩府院君贈領相,墓,回駕後,遣禮官致祭,而府夫人贈貞敬夫人,亦一體擧行,祭文,當製下矣。諸臣退出。
丙戌八月十一日午時,上自昭寧園還宮入侍時,行都承旨尹得養,左承旨李惟秀,右承旨金龜柱,左副承旨李性遂,右副承旨嚴璘,同副承旨趙榮順,記事官洪相聖·呂善德,記注官文始龍,記事官安廷玹,以次隨駕。上具戎服,詣碑閣前乘轎,仍詣新院峴,命訓將鄭汝稷,旗鼓迎接,詣幕次,拿入都監執事。又命拿入汝稷,以迎接之際不善擧行,回示軍中,旋卽拿出,仍命汝稷,卽接追挈。又命以御營·龍虎營·先廂,二更還宮,駐輿崇政門外,拿入宣傳官林慄等,以不善傳命,分付拿出。上還內,諸臣退出。
上在慶熙宮。停常參·經筵。
神德王后忌辰齋戒。
大殿·中宮殿·惠嬪宮·世孫宮·嬪宮陵幸翌日,政院·玉堂口傳問安。答曰,知道。大殿,朝廷二品以上·六曹堂上·奉朝賀·兩司長官口傳問安。答曰,知道。
藥房都提調金致仁,提調李昌壽,副提調尹得養啓曰,禮展陵園,聖孝克伸,元孫隨後,信宿回鑾,靜攝之中,勞動旣多,伏未審夜來,聖體若何,痰候何如?寢睡·水刺之節,亦何如?臣等,率諸御醫,趁早入診,詳察聖候爲宜,世孫宮氣候,亦何如?臣等,不任區區憂慮,敢來問安,竝此仰稟。傳于嚴璘曰,都承旨禮房承旨,先爲入侍。答曰,知道。今番此禮,寔是料表,旣伸情禮,復何餘憾?多少禮行,氣則差勝,是誰之賜?追慕冞切,沖子經宿,于今初也,氣亦一樣,一則愴慕,一則愴深,一則欣心。
中宮殿·惠嬪宮,藥房口傳問安。答曰,知道。
尹得養啓曰,左副承旨李性遂,今日不爲仕進,牌招,何如?傳曰,允。
尹冕東,以都摠府言啓曰,今日入直內三廳武兼禁軍及軍兵等,當爲中日習射,而國忌齋戒相値,不得爲之之意,敢啓。傳曰,知道。
傳于尹冕東曰,昨日已下敎,畿伯及差使員,內局入侍,同爲入侍。
傳于尹得養曰,藥房入侍。
以承傳色口傳下敎曰,大臣·國舅·騎曹堂郞,一體應製。
嚴璘,以司饔院官員,以檢擧提調意啓曰,禮曹節目中,今此進宴時,大殿進止司饔院提調,王世孫進止副提調磨鍊矣。本院提調,除檢擧提調及都承旨外,只有三員,應行節次差備,有難推移擧行,今番依丙戌年例,提調四員·副提調二員加出,俾無臨時窘急之患事,分付吏曹,何如?傳曰,允。
傳于尹冕東曰,今番賞典有擧行事,開政。
有政。吏批,判書趙明鼎進,參判黃景源病,參議兪彦民傳旨未下,左副承旨趙榮順進,以尹汲爲工曹判書,尹東暹爲禮曹參判,李宗煜·金栢齡爲禮曹佐郞,任希敎爲宗簿正,鄭昌聖爲掌樂正,柳思欽爲軍資正,尹煜爲監察,鄭來謙爲典籍,李聖檍爲右通禮,李在簡爲左通禮,待敎單。洪彦喆,承文副正字單。安景說,左通禮柳脩,右通禮尹冕東以上今加通政加資事,承傳,折衝朴世長今加嘉善加資事,承傳。
兵批,判書朴相德病,參判趙榮進病,參議李宜哲入直進,參知李仁培病,右承旨嚴璘進,副司直韓翼謩·李復祥·洪樂命·尹學東·李命俊。
趙榮順,以兵曹言啓曰,依下敎龍虎營吹打手等處,木綿施賞之意,敢啓。傳曰,知道。
又以訓鍊都監言啓曰,追擊時別抄及禁軍捉納將校軍兵七人等處,依傳敎施賞之意,敢啓。傳曰,知道。
又以御營廳言啓曰,依傳敎駕前吹打手四十一名處,依例施賞之意,敢啓。傳曰,知道。
領議政洪鳳漢箚曰,伏以陵園展謁,文孫隨後,仰惟孝思克伸,嘉悅且深,而日候淸朗,回鑾萬吉,群下歡忭之忱,在常時猶然,況今年乎?又況玉趾安安,奉審如儀,此誠皇天之所眷,陟降之所佑,瞻聆俱聳,蹈舞曷極?念臣區區自效,惟在陪扈而情私所迫,寸誠莫遂,已不勝其萬萬耿結,而郊外送迎,今日問安,亦不得進身,虧分廢體,其戾滋大,玆陳慶祝之悃,仍附譴何之請。伏乞聖慈,察臣之懇,勘臣之罪,以昭法紀,以安賤心焉。取進止。答曰,省箚具悉卿懇。今則昨年所伸體者,其皆踐行,而雖然才拜跪或若前焉,其將若何?況其才奉審,亦將何爲?期日已迫,興懷及此,夙宵煎心,凡徒拜跪,勝於向日,皆能成樣,陞降之際,其雖依人,比常時,判若異人,其能奉審,沾朝露於衫袍,此而誠萬萬料表,復何餘憾?其尤異常者,回來之日,倣萊子弄雛而望親喜,六朔之後,亦有爲陟降,其雖百餘步之間,乘馬無異前焉。其亦夢想之外,是誰之賜?陟降攸賜。況其初回後,比諸行禮時,卽一般前人,此豈予之强健而然乎?冞切此心,雖然微忱皆伸,氣亦頓憐,但其時自謂曰,卿若欠此,其所心欣,必倍於前,而卿未能與焉。爲卿嗟惜,等差獻官,雖見卿,終未果焉。且定禮在近,卿等之心,若見爲親用心,爲君缺然,古往今來,若卿者其誰?今番此禮形容而蔘使,卿無異入來,予豈偶然?卿之親年,猶未篤老,雖有一急,自可勿藥,以此爲卿望焉。其所不參,予已知焉,何辭之有?卿須安心勿辭,專意護親焉。仍傳曰,遣史官傳諭。仍令該司相當補劑,加數輸送焉。
右議政金致仁箚曰,伏以日吉辰良,祗詣陵園,展拜若禮,孝思克伸,文孫隨後,回鑾萬安,凡在群黎,莫不奔走歡聳,顧臣區區下忱,尤當如何?第臣於日昨賜馬之敎,有不勝惶恧者,玉候康復,親將享事,陪忝獻官,與睹盛儀,在臣實幸,何勞可言?且臣之前後蒙是典,凡幾度矣,一再不已,至于三四,上而恩賞太過,下而叨冒獨偏,聞命若驚,揆分何安?晏然承受,尤非所致,而連在陪班,陳懇無路,今始略治頑箚,仰瀆宸嚴。伏乞聖明,俯諒臣言之斷斷非出於例讓,亟收成命,以安私心,千萬伏願。取進止。答曰,省箚具悉卿懇。噫,其君望八,八朔沈綿之餘,與沖子能行此禮,是誠料表,今玆賞典,非爲卿也,所重在焉。卿須安心勿辭,領受焉。仍傳曰,遣史官傳諭。
行判中樞府事徐志修箚曰,伏以日辰吉良,陵園展禮,聖慕克伸,受佑益篤,玉體冞康,文孫陪後,回鑾萬安,臣民慶抃,曷可勝喩?伏念臣癃痼已甚,望斷陳力,而適於此際,幸叨保護之任,强疾奔趨,陪扈往來,竊自期少效區區之忱,而微誠徒切,奏辭未達,伏承都提特遞之命,舊愆未贖,新孽又作,惶懍愧汗,無所容措。聖恩寬假,薄從遞解,而臣心悚懍,歷日靡定,今因候班,不敢進參,罪戾增深,益無所逃,玆敢略陳自訟之忱,仰瀆宸嚴之下。伏乞聖明,亟降重譴,以安賤分,千萬幸甚。取進止。答曰,省悉卿懇。頃者之批旣諭,今番此敎,予豈樂爲?所重者益而不過奏語間不審,卿何如引咎?卿須安心勿辭焉。仍傳曰,遣史官傳諭。
丙戌八月十二日辰時,上御集慶堂。藥房入診,畿伯·道路差使員同爲入侍時,都提調金致仁,提調李昌壽,副提調尹得養,記事官洪相聖,記注官文始龍,記事官安廷玹,醫官李以楷·李泰遠·鄭允協·慶絢·金季良·吳道炯·金孝億·柳光翼,京畿監司韓光會,廣州府尹金致讓,坡州牧使李昌運,竹山府使兪彦摯,交河郡守洪啓祐,安城郡守李永培,陽城郡守金守默,楊州牧使李時中,高陽郡守宋宅休,延曙察訪張顯慶,以次進伏訖。致仁曰,數日勞動之餘,聖體調攝,若何?上曰,無少損矣。致仁曰,世孫初行遠行後氣何如?上曰,亦好過矣。進湯劑診候後,以楷等曰,脈候調均舒緩而有滑體矣。上曰,原任大臣禮判入侍。相聖出召,領府事尹東度,判府事金相福,禮曹判書李思觀進伏訖。東度問候曰,臣昨聞聖上,親乘馬鞍,無異前日云,不勝慶賀。上曰,果然矣。相福問候曰,臣以留都,未得隨駕,不勝耿耿。上曰,卿言是矣。命畿伯進前。上曰,今番無擾民之事乎?光會對曰,聖敎懇惻,故臣奉以行之,民皆欣悅矣。光會曰,本營新設牙兵作隊,不成貌樣,而今番旗鼓迎接時,借來旗幟器械等物,自本軍門,方欲還推云,若此則本營事力,將無拮据措辦之勢,令廟堂合有營宜變通之道,而旣成軍制之後,亦不可不團束操鍊,以爲緩急得力之地矣。上曰,大臣之意何如?右議政金致仁曰,巡牙兵作隊事,自初領相,力主是議,臣則本來生疎於軍務,而向來畿伯狀聞,旣已各營門餘件軍器,推移送之意,覆奏,則今番借來軍物,未知多寡如何,而畿伯之難於還送,實爲無怪,其中各營門最緊,不可不還推者外,使之仍許送助,俾成軍樣,似好矣。上曰,依爲之。出擧條命京畿差員進前,上以次問年事,皆以豐年仰對,先退,命禮判進前,思觀以進宴等事,仰奏。致仁曰,今番慶科,比於昔年則頗減矣,前則增廣矣。上曰,然乎?致仁曰,臣以徐府事,惶恐仰達矣。昨日所奏,辭不達意,而聖敎恐未洞燭矣。園所奉審時,非有特命,不敢隨詣,故徐判府事所奏以此矣。上曰,內局之任不久,予意欲許副,而承史隨往之地,以爲不敢隨,故以爲如何而有此勉副之命矣。得養曰,以許遞下敎矣。上曰,此予未及思也,初無請遞,有何許乎?致仁曰,以勉副擧行乎?上曰,雖曰許遞,亦何有妨乎?上曰,領相昨日未參,若聞予行步陵所,則非但深喜,亦必垂涕矣。致仁曰,昨夕欲祗迎,未能爲之,又以此焦鬱云矣。上曰,領相之意,豈不若此乎?但爲國事甚悶矣。思觀曰,秋夕物膳,當日應爲封進,而與擧動相値,何以爲之乎?上曰,今日爲之,可也。諸臣以次退出。
丙戌八月十二日巳時,上御集慶堂。都承旨·禮房承旨同爲入侍時,都承旨尹得養,右承旨金龜柱,記事官呂善德,記注官文始龍,記事官安廷玹,以次進伏訖。命龜柱書傳敎曰,其雖愈,坐立猶艱,故頃者太廟行禮,春秋兼行,何時若前伸禮,今番此禮,及今不爲,更待何時?雖定期日,其於陞降奉審,難以期必,萬萬夢想之外,兩陵宿草,料表奉審,園亦行焉,是誰之賜?追慕二字,於今歇後語耳。吁嗟,今後復何餘憾?於予猶有三明,心猶憧憧,當於十五日,詣昌德,更伸餘忱,動駕三嚴,以卯正三刻,單嚴爲之,敢遵寶鑑故事,以只率宿衛人往來,東宮祗迎隨駕置之,承旨不侍衛,只入直擧行,挾輦軍八十名,前後廂一哨,只禁軍馬軍,亦以內外營入直擧行,回駕時復入直,訓將只率私營入直標下軍隨駕副輦,駕前駕後,其他武士皆置之,將以敦化門·萬安門入,令儀曹擧行,留營留陳,亦爲置之。上曰,兩祭文親製以下,其令卽爲擧行。出傳敎上曰,戶判入侍。出榻敎戶判趙雲逵進伏曰,外習儀十六日爲之事,旣承聖敎,步階板,自明日始之然後,可及矣。上曰,依。上命書傳敎曰,高陽宿所站所下御製,大臣·國舅·都尉·承宣·儒臣·翰注·禮儀使·騎省堂郞·春坊人賡進後,御製摸寫,賡進人,一體連寫作帖,一件內入,一件入于東宮,賡韻人,各賜一件,以今番隨駕人製進。命退,諸臣以次退出。
丙戌八月十二日酉時,上御集慶堂。藥房入診入侍時,都提調金致仁,提調趙雲逵,副提調尹得養,記事官洪相聖,記注官文始龍,記事官安廷玹,醫官方泰輿·許礈·李以楷·吳道炯·金孝儉·金世彦,諸臣以次進伏訖。致仁曰,晩後聖體調攝,若何?上曰,一樣差勝矣。進湯劑,以楷等診候曰,脈候一樣調均矣。上曰,今番陵幸之後,予心無憾,而氣亦勝矣。致仁曰,玉色顯勝於前矣。上曰,臥則與前一般,欲御艾方席矣。致仁曰,如聖敎則似好矣。上曰,今日予往見崇政殿矣。致仁曰,今年聖敎,臣心尤不勝慶幸矣。致仁曰,戶判有稟達事,來待矣。上曰,戶判入侍。相聖承命出召,戶判趙雲逵進伏。雲逵曰,外習儀,十六日爲定事,旣承傳敎而補階板,自明日始役然後,可及矣。上曰,依。上曰,同副承旨趙榮順甚了了矣。得養曰,曾經方伯而鍊事務矣。上曰,頗解事矣。命書傳敎曰,右承旨·左副承旨許遞,其代,予果惜賞之矣。措辭下敎,其聞俱經準職云,而噫,昨日奉審,引導通禮,不施此賞,將施於誰?左通禮柳脩,左通禮尹冕東,承旨除授,房順房,牌招察任。出傳敎上曰,尹冕東年少,故予初以爲未經準職矣,柳脩狀貌與柳儼稍異矣。命書領議政洪鳳漢,右議政金致仁,判府事徐志修箚子批答訖,諸臣以次退出。
上在慶熙宮。停常參·經筵。
神德王后忌辰。
仁顯王后忌辰齋戒。
藥房都提調金致仁,提調李昌壽,副提調尹得養啓曰,伏未審夜間,聖體調攝若何,痰候何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。差勝後一樣矣。
中宮殿·惠嬪宮,藥房口傳問安。答曰,知道。
尹得養啓曰,左承旨李惟秀,今日不爲仕進,牌招,何如?傳曰,允。
傳于尹冕東曰,戶房承旨與戶判同爲入侍。
吏曹口傳政事,奉敎單洪彬,待敎單姜彝福,尹冕東啓曰,新除授藝文館待敎洪彦喆,時在江原道春川地,斯速乘馹上來事,下諭,何如?傳曰,允。柳脩啓曰,明日傳香禮房承旨,今日當爲齋宿,右承旨趙榮順,所當牌招入直,而拘於廳規,不得請牌,何以爲之?敢稟。傳曰,牌招。傳于趙榮順曰,內局入侍而戶判若在,則同爲入侍。柳脩,以兵曹言啓曰,隨駕將校·禁軍標下軍兵各差備等,犒饋以乾物分給之意,敢啓。傳曰,知道。
以承傳色口傳下敎曰,今日傳香陵所,馳往丁字閣及陵上,奉審祭物精潔與否,亦爲奉審諸執事摘奸,欲爲之處已爲之處,只陵上奉審以來,夕入侍以奏。
丙戌八月十三日辰時,上御集慶堂。藥房入診入侍時,都提調金致仁,提調李昌壽,副提調尹得養,記事官洪相聖,記注官文始龍,記事官安廷玹,醫官李以楷·李泰遠·金季良·吳道炯·金光國·金孝儉,以次進庭。上御殿欄,命以次登筵。上不扶而行步,下敎曰,欲使諸臣仰瞻矣。致仁·昌壽齊對曰,玉趾運用如常,不勝千萬慶幸矣。上曰,若扶杖則可以步行五里矣。今則行步頗完固,一年一次陵幸,似可爲之矣。致仁曰,寢睡·水刺之節,亦何如?上曰,亦勝矣。進湯劑,致仁曰,伏聞聖上,再昨御陛床頗久云,此是元氣比前益勝之效矣。上曰,果然矣。命書望八展禮興懷御製。上笑曰,領相若見予陵園行步及今日運步之狀,則必請賀,領相曾以此說告予,而予則以予其時行步不自信矣,豈料今日能如此乎?上曰,慕華館試射將犯三日矣。致仁曰,射砲出試官分排,則可以速了矣。上曰,噫,六八初拜,旣已兩行,再明伸禮,其宜同焉。且陵園旣行,殿宮何闕。回駕時當自內展拜毓祥宮,百官行禮置之,前後廂軍道上留住,只禁軍隨入,而於西近橋留住事,分付。出傳敎上曰,行首宣傳官入侍。相聖承命出召,宣傳官朴守文進伏。上曰,申大英六朔退直事,予姑安敍事,爾其出去分付。命諸醫診候,以楷等對曰,脈候一樣調均,有滑體矣。命讀御製,命都提調編次後,諸臣以次退出。
丙戌八月十三日午時,上御光明殿。戶判入侍時,戶曹判書趙雲逵,同副承旨尹冕東,記事官呂善德,記注官文始龍,記事官安廷玹,以次進伏訖。上曰,內宴當設行於此殿,補階容入,詳監,可也。雲逵對曰,補階板,已爲優數準備,似無不足之患矣。上曰,今番宴禮,只遵昔年,每事不必張大矣。雲逵對曰,此是曠絶希有之慶,何可草草爲之乎?上命書傳敎曰,今番一皆節約,崇政殿門塗紙及御榻廳內鋪陳·御榻揮帳,依例擧行,資政殿·右文閣置之,光明殿廳門塗褙置之,楹外諸門皆塗,只西溫堗塗褙,東西溫堗只塗窓戶,溫堗與廳鋪陳皆擧行。勿論上下排廳與溫堗,只鋪馬蹄紋席,南北退,依前只鋪白紋席,左右月廊鋪陳窓戶,考例擧行。左右行廊,禮成門行廊,考例鋪陳窓依例擧行,只正陽門帳擧行,左右月廊簾子一體擧行,光明殿廳內三間,有前例,以彩畫鋪陳,依例擧行。上曰,選上已盡上來耶?習樂之際,不必嚴加拘束,彼選上輩尤可憐矣。雲逵對曰,聖德及此,臣當善遇之矣。上曰,設補板之際,恐有貽弊於貢人矣。雲逵對曰,臣曹已爲措置,無一毫貽弊之端矣。上曰,戶曹郞廳,使之入侍。戶曹佐郞李商舟進伏,上曰,汝須善爲擧行。如或補板一立,有貽弊貢人之事,則汝當抵罪矣。上曰,左承旨李維秀,今不入來耶?冕東對曰,今日不爲仕進矣。上命書傳敎曰,左承旨李維秀許遞,其代,前承旨李命俊除授,牌招察任,房順房。又命書傳敎曰,凡於內禮,雖大殿進排儀仗,不過置於簾外而已,況世孫宮與嬪宮乎?於內雖不緊,殿庭門內進排時,其弊不少,此後如此等禮,凡大小禮內殿儀仗外,勿爲進排,內殿,卽指當殿也,以此永爲定式。上曰,前翰林洪彬·姜彝福,令該曹依例口傳付職,翰林李東郁,旣經今番特爲只推考,一體牌招察任。出傳敎命退,諸臣以次退出。
丙戌八月十三日酉時,上御集慶堂。藥房入診,左承旨·戶判同爲入侍時,都提調金致仁,提調李昌壽,副提調尹得養,記事官洪相聖·李東郁·安廷玹,醫官李以楷·李泰遠·金季良·吳道炯·金光國·金孝儉,左承旨嚴璘,戶曹判書趙雲逵,以次進伏訖。致仁曰,晩後聖體攝若何?上曰,一樣矣。上御笠而坐,命禮房承旨進前。璘曰,奉審各陵無頉矣。命讀諸執事擧案,禮房先退,進湯劑診候後,以楷等曰,脈候一樣調均,連有滑體矣。命戶判進前,以進宴時各處鋪陳事下敎,戶判先退,命坐直承旨入侍,諸臣以次退出。
丙戌八月十三日酉時,上御集慶堂。坐直承旨入侍時,同副承旨尹冕東,記事官呂善德·李東郁·安廷玹,以次進伏訖。上曰,禮房誰耶?冕東對曰,趙榮順矣。上命禮房承旨看審崇政殿前補階處明日傳香便否,復入侍,榮順看審後進伏奏形地。上曰,以崇政門擧行。命退,諸臣以次退出。
上在慶熙宮。停常參·經筵。
仁顯王后忌辰。
藥房都提調金致仁,提調李昌壽,副提調尹得養啓曰,伏未審夜間,聖體調攝若何,痰候何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。今日此心惟昔,其亦憧憧。
中宮殿·惠嬪宮,藥房口傳問安。答曰,知道。
傳于尹冕東曰,戶判,內局入侍,同爲入侍。
又傳于曰,享吏呼聲不絶,渠之祖先,雖可顧,獨不顧國事乎?更若有呼聲,則當親爲祗迎,以此分付。
趙榮順啓曰,新除授藝文館奉敎洪彬,時在京畿南陽地,斯速乘馹上來事,下諭,何如?傳曰,允。
傳于尹得養曰,藥房入侍。
柳脩啓曰,應敎李亨逵,方在罷散中,何以爲之?敢稟,傳曰,敍用。
趙榮順,以司饔院官員,以檢擧提調意啓曰,今此外進宴,崇政殿爲之事,命下矣。味數饌品熟設處所,依前例設行於局別將廳之意,敢啓。傳曰,知道。
李命俊,以兵曹言啓曰,受佑陟降,同慶中外,慶科庭試,二十人定式,來九月二十八日定行事,自禮曹推擇,啓下矣。武科初試吉日,令日官推擇,則九月十五日爲吉云,以此日擧行,何如?傳曰,知道。限二十日追單。
又以訓鍊都監言啓曰,今番陵幸時隨駕將校軍兵及武藝別監等犒饋,以乾物磨鍊分給之意,敢啓。傳曰,知道。
趙榮順,以吏曹言啓曰,今此宗廟望祭及秋夕祭獻官,仁陽君李景祜塡差矣。謂有身病,終不入來,不得已禮曹參判尹東暹,改付標以入,而本曹請推之外,無他可施之罰,何以爲之?敢稟。無批答
又以吏曹言啓曰,今此宗廟望祭及秋夕祭獻官有頉,代禮曹參判尹東暹陞實矣。終不入來,事體極爲未安,不得已以兵曹參判趙榮進,改付標以入,而本曹請推之外,無他可施之罰,何以爲之?敢稟。無批答
丙戌八月十四日辰時,上御集慶堂。藥房入診,戶判同爲入侍時,都提調金致仁,提調李昌壽,副提調尹得養,記事官洪相聖·李東郁·安廷玹,醫官李以楷·李泰遠·金季良·吳道炯·金孝儉·許溫,戶曹判書趙雲逵,以次進伏訖。致仁曰,夜間聖體調攝,若何?上曰,心有耿耿,寢睡不能穩矣,氣則一樣好矣。致仁曰,陵園展禮纔畢,明又動駕,聖思必少弛慮矣。上曰,不能自已矣。進湯劑,以楷等診候曰,脈候一樣調均,連有滑體矣。得養曰,昨以檢擧提調事,仰達,而承更爲下敎之命矣。致仁曰,長溪君老病未參於隨駕爲恨矣。上曰,忠心同領相矣。命書傳敎曰,檢擧提調長溪君許遞,其代,海運君爲檢擧提調。出傳敎命書傳敎曰,今番隨駕諸承宣,雖付軍職,其令一體參宴,畿伯與其雖外方楊·高兩守令,及思其父職亦二品,廣州府尹參宴。出傳敎命書傳敎曰,六曹堂上問候亦爲,與敦寧都正李瀁,一體參宴事,分付。出傳敎命書傳敎曰,今番崇政殿殿坐時侍衛,依頃日例,仍侍衛。出傳敎命書傳敎曰,意雖申飭,其功可忘,方泰輿·許礈,依前差備待令,亦爲一體賜饌。出傳敎命書傳敎曰,前承旨李惟秀旣陞都承旨,雖未謝恩,以都承旨施行事,分付該曹。出傳敎得養曰,李惟秀以臣之司饔院現告後仍任事,欲爲撕捱,而纔經草土,以一瞻耿光爲急,不得已行公,而昨日遞職,恐未參宴矣,今則可以進參矣。上曰,此外兩承旨亦當參矣,李性遂善矣,李惟秀心事好矣。得養曰,爲人坦然矣。命書傳敎曰,今日及光明殿補階時其軍一時糧米,令惠廳上下,以示追憶昔年之意。出傳敎命書傳敎曰,望八此禮是樂爲,雖然凡事務從節約,戶判旣承下敎,只補階外,雖正殿,自可有用,今番市民,切勿待令,以示予意,正殿外其他,以次入擧行,分付。且聞崇政殿,今方修理云,事體不可不爲,而其用,令該曹詳抄,特除今年之役,以示憶昔年之意,此非予爲市民,卽追憶昔年,用慰遺民之意也。出傳敎上曰,他承旨及儒臣持孝悌篇入侍。出榻敎諸臣以次退出。
丙戌八月十四日巳時,上御集慶堂。他承旨儒臣同爲入侍時,右副承旨柳脩,校理金漢耆,修撰沈觀之,記事官呂善德·李東郁·安廷玹,以次進伏訖。命漢耆讀警世問答二章,次命觀之讀二章,次命脩讀一章,賤臣亦承命讀一章,次命東郁讀四章,廷玹又讀二章訖。上曰,玉堂,何如是苟艱耶?漢耆對曰,多有撕捱之人矣。命書傳敎曰,噫,雖値今日,心尤憧憧,猶召儒臣,命讀孝悌篇,意謂今日儒臣,今番其皆隨駕,問之,尙不行公者三人,非徒番次之苟艱,事之寒心,莫此爲甚。今番不爲謝恩,二人,已行公一人中宋載經,曾以行公人,今聞所奏,撕捱雖過,與無端有異,卽爲牌招入直,未謝恩不隨駕二人,竝施不敍之典。噫,望八其君,郊外動駕之時,以已行公之人,無端若此,分義虧矣。今番行禮時,勿以曾經儒臣參禮,此後儒臣中,其無端撕捱之端違牌者,依此下敎施行。李亨逵·鄭昌聖,應敎·副應敎除授,一體牌招察任,趙㻐,副校理除授,徐浩修,頃者下敎,其雖申飭,旣知其過,其敎蕩滌,副校理除授,亦爲牌招察任,三儒臣,一體牌招入直。命退,諸臣以次退出。
丙戌八月十四日酉時,上御集慶堂。藥房入診入侍時,都提調金致仁,提調李昌壽,副提調尹得養,記事官洪相聖·李東郁·安廷玹,醫官方泰輿·許礈·李以楷·李泰遠·金季良·吳道炯·金孝儉,以次進伏訖。致仁曰,晩後聖體若何?上曰,一樣矣。致仁曰,午水刺已進御乎?上曰,已進御矣。進湯劑後,命診候,泰輿等對曰,脈候一樣調均,連有滑體矣。致仁曰,明日戶判趙雲逵當隨駕,而補階之役未畢云矣。上曰,戶判勿使隨駕,可也。致仁曰,明日湯劑,依前例擧行矣。上曰,依。命諸臣以次退出。
上在慶熙宮。停常參·經筵。
藥房都提調金致仁,提調李昌壽,副提調尹得養啓曰,伏未審夜間,聖體調攝,若何,痰候何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。豈意今年,重逢此日?且謁陵五日,當拜于殿,遙憶昔年,追慕一倍,目今身在昌德,氣何諭乎?見月臺補階,十三,仰覩此禮,年今七十三,復見此乎?隨事興懷,今予一心,豈在乎此?只懸西郊矣。
中宮殿·惠嬪宮,藥房口傳問安。答曰,知道。
大駕詣昌德宮入眞殿後,王世孫遣宮官問安。答曰,知道。
政院·玉堂·藥房口傳問安。答曰,知道。
大駕詣皇壇奉審後,政院·玉堂·藥房口傳問安。答曰,知道。
大駕詣毓祥宮後,政院·玉堂·藥房口傳問安。答曰,知道。
行禮罷後,政院·玉堂·藥房口傳問安。答曰,知道。
還宮後,政院·玉堂·藥房口傳問安。答曰,知道。
傳于趙榮順曰,百官行禮雖置之,行禮時都承旨率左右通禮入侍。
傳于李命俊曰,諸司預備。
李命俊,以御營廳意啓曰,依定奪今番陵幸時隨駕將校軍兵處,乾犒饋依例分給之意,敢啓。傳曰,知道。
柳脩,以義禁言啓曰,權知承文院副正字閔鍾烈·鄭福煥·吳鉉胄·黃樟等禁推事,傳旨啓下。閔鍾烈·鄭福煥,今方待命於本府,卽爲拿囚,而吳鉉胄,時在全羅道昌平地,黃樟,時在忠淸道木川地云,依例發遣府羅將,竝拿來,何如?傳曰,允。
丙戌八月十五日卯時,上詣昌德宮。擧動入侍時,行都承旨尹得養,左承旨嚴璘,右承旨趙榮順,左副承旨李命俊,右副承旨柳脩,同副承旨尹冕東,記事官洪相聖·呂善德·李東郁·安廷玹,以次隨駕。上具翼善冠·黑圓領袍,乘輿出資政門,駐輿月臺東邊,命得養書藥房批答,都提調金致仁,提調李昌壽等進前問候曰,夜間聖體若何?上曰,差勝矣。上詣昌德宮眞殿萬安門外,上曰,當於皇壇行望闕禮,承旨及侍衛待下敎來待于泰秋門外。上詣眞殿,諸臣少退。上詣皇壇,諸臣陪侍以詣行禮訖,命得養奉審壇上,得養還奏無頉。上還詣眞殿內,仍詣毓祥宮乘輿時,命作樂,詣毓祥宮降輿時,命榮順馳往孝章廟奉審以來。上詣宮內,諸臣少退,仍命承史入侍,得養·東郁·廷玹·賤臣·左右通禮進伏。上詣板位行禮,仍命退出。酉時,上還宮駐輿宮門內,命書御製,又命書傳敎曰,十六日·二十日習儀,予豈只都監擧行云矣?今聞諸臣皆預云,噫,於都監則不過習樂,雖一二年之內,亦行,於予不關。噫,不着常服,令諸臣詣都監張樂習儀,予雖不聞,何異於預?且聞大庭爲之云,不覺瞿然,大抵內習儀手生妓生坐作,不可不習於外宴常時慣熟者,爲諸臣,其君齋日,公然張樂於正殿之中,不可使聞於隣國,外宴習儀。特爲停之,其令都監私習,只行內宴習儀,上還宮御崇政殿內,命樂師奏與民樂一章。命修撰沈觀之,持論語入侍,仍命讀論樂章,致仁進伏曰,今番宴禮,此實莫大之慶,一度習儀,猶不允許,臣等抑鬱之心,當如何?宴禮三度習儀,自是舊例則一度之習,何可廢乎?府院君金漢耉曰,右相之言是矣,當此莫大之慶,何可廢一度之習乎?上曰,都監三提調,今皆在此,今又如是奏樂,此可謂習儀矣。漢耉曰,不可以此謂習儀而闕之也。又命樂師奏與民樂歌詞,又奏萬一章,又命以各種樂器,以次輪奏五音,又命奏步虛詞一章。上曰,此曲聲甚促,頗似三絃,今番則此一章拔之,可也。徐判府頃日所奏,似或過矣,與民樂亦頗繁促矣。觀之進伏曰,聖人已盡論樂,而謝氏又解,凡樂之所貴,惟在五音之相和矣。致仁曰,今之樂訛舛,久矣,向時李延德,略加釐正,而此亦糟粕矣。漢耉曰,明日習儀,亟賜允許,俾完大禮,千萬伏望。戶曹判書趙雲逵曰,一度習儀,決不可闕也。禮曹判書李思觀曰,如此之慶,一度之習,斷不可已也。上曰,諸臣之所達,如是懃懇,然則以二十日內外宴習儀竝行,可也。上還內,諸臣退出。
上在慶熙宮。停常參·經筵。
下直,洪州牧使任珹,宣沙浦僉使朴尙謙。
藥房都提調金致仁,提調李昌壽,副提調尹得養啓曰,昨日祗謁璿源殿,仍拜毓祥宮,凌晨動駕,抵暮還宮,伏未審夜間,聖體調攝若何,痰候何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。今則情禮俱畢,少伸微忱,復何餘憾,而其猶追慕,豈若昔年,氣則一樣差勝,是亦陟降攸賜矣。
中宮殿·惠嬪宮,藥房口傳問安。答曰,知道。
傳于嚴璘曰,禮房承旨同爲入侍。
以慶尙監司狀啓,七月令藥材進上山藥,節序差早,當月內不得封進,惶恐待罪事,傳于尹冕東曰,勿待罪事,回諭。
吏曹口傳政事,南瑞五爲豐德府使。
兵曹口傳政事,順義君烜爲都摠管。
傳于尹得養曰,藥房入侍。
趙榮順,以吏曹言啓曰,今此進宴時司饔院提調六員加出事,自本院草記啓下矣。副提調二員,例以堂上宗室爲之,而卽今時任副提調四員外餘在者,只有雲峯副守杺,安原副令焴,而安原副令焴,方在罷職中,何以爲之?敢稟。傳曰,敍用。
又以吏曹言啓曰,新除授江原道都事李漢慶呈狀內,矣身,素患痰癖之症,挾感添劇,時月之內,萬無起動赴任之望云,身病旣如是沈重,不可强令赴任,依例改差,何如?傳曰,允。
柳脩,以兵曹言啓曰,今八月十七日,武臣堂上朔試射日次,而國忌齋戒相値,不得爲之之意,敢啓。傳曰,知道。
又以兵曹言啓曰,昌德宮衛將元熙揆,文臣兼宣傳官申一淸,俱以身病,勢難供職,呈狀乞遞,竝今姑改差,何如?傳曰,允。
趙榮順,以奉常寺官員,以都提調·提調意啓曰,東籍親耕田所種皮黍打作則所出爲二石之意,敢啓。傳曰,知道。
又以弘文館言啓曰,新除授副校理閔弘烈,時在江原道原州地,朴相老,時在京畿富平地,經筵入番事緊,請竝斯速乘馹上來事,下諭。傳曰,依啓。
柳脩,以備邊司言啓曰,本司武郞廳田文顯,奔走勤仕,已滿十五朔,依例六品遷轉事,捧承傳施行,何如?傳曰,允。
趙榮順,以內醫院官員,以都提調·提調意啓曰,鍼醫朴泰均有頉,代副司果張宅祚,術業精明,以此人差下,付軍職冠帶常仕,何如?傳曰,允。
柳脩,以義禁府言啓曰,咸鏡道投畀罪人具庠,慶尙道南海縣遠竄罪人權穎,長鬐縣遠竄罪人尹錫周,三水府投畀罪人尹弘烈·李壽勛,機張縣定配罪人洪檢,固城縣投畀罪人沈履之,甲山府投畀罪人金尙默等放送,承傳啓下矣。竝放送事,分付各該道道臣之意,敢啓。傳曰,知道。
丙戌八月十六日巳時,上御集慶堂。藥房入診,進宴廳堂上·禮房承旨·詣臺臺臣追後入侍時,都提調金致仁,提調李昌壽,副提調尹得養,記事官洪相聖·李東郁·安廷玹,醫官方泰輿·許礈·李以楷·李泰遠·吳道炯·金孝儉,領敦寧金漢耉,戶曹判書趙雲逵,禮曹判書李思觀,禮房承旨趙榮順,持平任希孝以次進伏訖。致仁曰,夜間聖候若何?上曰,氣益勝,睡亦穩矣。命書藥房批答訖,榮順進伏。上御笠起坐,命榮順書崇陵忌辰祭文,毓祥宮·儲慶宮仲朔祭文訖,更命書傳敎曰,噫,十八攝行,今逢此日,追憶昔日,一倍此心,展拜昨日,此心何抑?明日當親行祗迎,十九日當親傳香,以此分付。出傳敎進湯劑,泰輿等診候曰,脈候一樣調均矣。上曰,進宴廳三堂上入侍。相聖出召,領敦寧金漢耉,戶曹判書趙雲逵,禮曹判書李思觀進伏。漢耉曰,習儀時,以五爵行禮,似好矣。上曰,依。上曰,今番外宴時酒,代以松節茶擧行,以示予食苦菜咬得菜根之意,以此令史官記實,垂示予意。出傳敎上笑曰,古今豈有松節之宴乎?上曰,戶判光明殿補階,自今日爲之,可也。思觀曰,內宴習儀儀杖,何以爲之乎?上曰,正日外內外宴習儀時,殿庭儀杖竝擧。出傳敎致仁曰,重臣南泰齊,尙在罷職,宰臣徐命膺·趙曮放謫給牒後,亦未甄敍,宜有收敍之道,故敢達矣。上曰,竝敍用,可也。出擧條上曰,趙曮之從弟,徐命膺子,予以敍用矣。昨日兩人皆違牌耶?致仁曰,兩人俱是初除,故皆違牌矣。命書傳敎曰,今番違牌趙㻐,雖過矣。一番違牌,其勢固然,一倂許遞,其代,閔弘烈·朴相老除授,牌招察任。出傳敎上曰,金尙集爲人奇特矣。致仁曰,今始爲之,甚晩矣。上曰,金尙集肅拜之時,爲其老父驅逐入送云矣。上曰,朴相老之向來事過甚,故予當靳點矣,其爲人則可尙矣,其祖誰也?得養曰,朴師昌。上曰,其祖善矣。致仁曰,具庠至今不得蒙宥,聞有其祖母,病情甚可矜,沈履之有老母,頃者被譴時,以作宰諱其母云,其情尤可矜惻矣。鄭履謙之參院議,實非其本心,而亦有老母矣。上曰,鄭履謙曖昧矣。致仁曰,自其後都承旨雖受批之後,不敢往政院矣。上曰,鄭履謙爲人精潔,而嶺伯善爲之矣,聞時嶺伯亦善爲之,錦伯初則有氣,今則善爲之矣。上曰,沈履之母年幾何?致仁曰,甲戌生,癃老多病矣,金尙默之情勢尤可愍矣。其弟自全州,三日趲程入來云,其母病之沈篤可知矣。且尙默,初非不欲行公而不得已違牌矣。李壽勛·洪檢·尹錫周·權穎,皆以違召被謫,而李壽勛則聞其時借馬詣闕,以致乍進云矣,尹弘烈其時欲承牌而初爲館職,故不得已違牌云矣。命書傳敎曰,噫,今則情禮俱伸,追慕冞切之中,絜矩之道其亦具焉。一欲下敎,大臣旣奏,其中不無興感者,而具庠雖不無固迫者,不過一時申飭者,權穎·尹錫周亦不過申飭,尹弘烈以心處分自謂過矣。李壽勛·洪檢,亦不過申飭勵,予何深意?鄭存謙,此人首當,雖非主張,擧措駭然,而此人此心,予已知矣,故其所補外,亦爲參酌,於予豈曰,慶而絜矩之道宜施?具庠·權穎·尹錫周·尹弘烈·李壽勛·洪檢,一倂放送,鄭存謙,今京實職無窠云,禮判方在都監,兼帶摠管,其代除授,令該曹口傳擇差。噫,沈履之,曰忠乎,曰孝乎?噫,於忠君何勸也而孝,使履之,其思鶴髮之在堂,感頃日之下敎,聞黨之一字,何以執筆?噫,彼金尙默,尤無義意。吁嗟,甲山,可謂終身之地,而予則只知渠之祖母,今聞亦有偏親云,此正渠等,雖不思其君,甘心忘親於今日,君何不思?一體放送,俱令來見其母,只示予絜矩之意,竝刊侍從之案。出傳敎又命書傳敎曰,吏判,其亦劇務,許遞,摠管,令該曹以宗臣今番不參者中口傳備擬。出傳敎命書傳敎〈曰〉,頃者侍衛仍用事,下敎,更以思之,其中有進爵宰臣,且二品以上不參者多,其令該曹,明日望單子書入,以此侍衛仍用於二十九日。出傳敎命書傳敎曰,大禮當前,依有內職,待下敎官敎書入。出傳敎命書傳敎曰,毓祥宮行禮守僕,依頃日例,令該曹特爲帖加成給。出傳敎命進宴堂上先退,又命諸臣少退,還入侍進伏訖。上曰,詣臺臺臣入侍。相聖承命出召,持平任希孝進伏。希孝曰,請還寢東呂·址淳等還配之命,更令王府嚴鞫得情。上曰,勿煩。請還寢定配罪人者斤萬酌處〈之〉命,更令王府嚴鞫得情,快伸王章。條辭見上上曰,勿煩。希孝曰,今番行幸時禁軍之衝過駕前,事極驚駭,該營決棍之命,雖出於寬恕之聖意,而犯蹕之罪,自有其律,至若身爲主帥者,常時若能檢飭軍卒,則豈有此事乎?不可汰去而止,請前禁軍別將張志豐,亟施削職之典,其禁軍,依律勘處。上曰,其將業已處分,禁軍非渠自犯,自聞將令而然矣。且雖律,卽是道傍,與犯蹕有異,不允。出擧條希孝曰,臣於臺地,自劃有素,而適當行幸之日,冒參陪扈之列,伊時禁軍之衝過駕衛,至及後班,臣亦目覩,故事甚驚駭,相率求對之餘,連値淸齋,今始論啓,及承批旨,未蒙允兪,此莫非臣言議未孚之致,其何可仍冒於臺次乎?請命遞斥臣職。上曰,以此撕捱,其攝太過,勿辭,亦勿退待。出擧條諸臣以次退出。
丙戌八月十六日酉時,上御集慶堂。藥房入診入侍時,都提調金致仁,提調李昌壽,副提調尹得養,記事官洪相聖·李東郁·安廷玹,醫官方泰輿·許礈·李以楷·李泰遠·金季良·吳道炯·金孝儉,以次進伏訖。致仁曰,晩後聖候若何?上曰,一樣矣。進湯劑後,泰輿等診候曰,脈候一樣調均,連有滑體矣。致仁曰,雖小事,而前已申飭矣。昨日擧動,班次,極涉駭然,東西押班監察,竝拿處,何如?上曰,依爲之。擧條留中致仁曰,明日湯劑依例乎?上曰,依。卽命諸臣退出。
上在慶熙宮。停常參·經筵。
顯宗彰孝大王忌辰齋戒。
藥房都提調金致仁,提調李昌壽,副提調尹得養啓曰,伏未審夜間,聖體調攝若何,痰候何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。無批答
中宮殿·惠嬪宮,藥房口傳問安。答曰,知道。香祗迎罷後,政院·玉堂·藥房口傳問安。答曰,知道。
傳于尹冕東曰,當親傳香,依此擧行。
傳于李命俊曰,大臣·備局堂上引見。
傳于趙榮順曰,奉審承旨入侍。
吏曹口傳政事,以尹勉升爲顯陵參奉,蔡道恭爲顯陵令。
傳于柳脩曰,若早知則欲使替直矣,何必符驗?有下敎事,明日入侍。
丙戌八月十七日辰時,上御崇政殿月臺。親傳香入侍時,行都承旨尹得養,左承旨嚴璘,右承旨趙榮順,左副承旨李命俊,右副承旨柳脩,同副承旨尹冕東,記事官洪相聖·呂善德·李東郁·安廷玹,以次侍立。上具翼善冠·黑圓領袍,乘輿出資政門,駐輿月臺東邊,命入祭報府。上曰,報府何其遲入耶?榮順對曰,親傳香則獻官以二品塡差,故如是遲滯矣。上謂侍衛都摠管咸溪君櫄曰,侍衛摠管誰某耶?櫄對曰,小臣及韓師直矣。上曰,卿其往差獻官,可也。櫄對曰,小臣,謹當往矣,而當爲何陵獻官乎?上曰,崇陵可也。命讀祭報府,命書御製揭齋室,又命榮順馳往陵所,奉審以來。上詣板位行傳香禮,仍步詣建明門內,祗送香行,仍御步輦,都提調金致仁,提調李昌壽進伏曰,連日勞攘,又此行禮,聖體若何?上曰,差勝矣。致仁曰,臣等,仰瞻步履,頓勝前日,不勝慶忭。上曰,似勝矣。上還詣月臺東邊,命入直衛士,以次問各道農形,命讀揭齋室御製文。仍命揭于齋室,又命讀祭海昌尉文,添入祭公主數句文。上曰,海昌尉·明安公主家致祭之文製下,遣內侍,其令明日擧行。出傳敎上命書傳敎曰,噫,今番此禮,是豈樂爲?不過追遵昔年故事。雖然,正日猶近,十日旣奏,祭文雖一日差先一日差後,何敢期陟降,而其若行禮?噫六朔僅爲起動,於京於鄕,俱伸情禮,此亦於予,吾事畢矣,更復何望?今日親傳香,其亦望外,是誰之賜?陟降攸賜。噫,陟降若是眷佑,寔爲元元。吁嗟,不肖何敢夙宵忽焉?於來頭,其數行禮,昔年其時,想必有恤民之恩,復政之後,備局次對,一未闕焉。近者因其慨然,其雖不禁,只見有司,且近日勢所固然,其闕者多,皆伸情禮,於備堂,其豈爲否?今日雖異他日,此乃爲民事,其亦體昔之意,備局次對,今日爲之,其下敎者,亦爲考稟。致仁曰,今日開釋備局,而亦許依例次對,臣等誠萬幸矣。上曰,備局次對,予所負債多矣,似難盡償矣。命首醫房泰輿·李以楷診候。上曰,不診而汝輩之言可知矣,不過曰左右三部調均矣。泰輿等診候退伏曰,脈候一向調均矣。上還內,諸臣以次退出。
丙戌八月十七日未時,上御集慶堂。大臣·備局堂上引見入侍時,右議政金致仁,左參贊李昌誼,判敦寧洪象漢,工曹判書尹汲,司直金陽澤,刑曹判書沈鏽,副護軍具善行,判尹金尙喆,吏曹判書趙明鼎,副護軍鄭汝稷,吏曹參判黃景源,副護軍李潤成,副司直徐命臣,大司憲申暐,大司諫任㻐,校理宋載經,左副承旨李命俊,記事官呂善德·李東郁·安廷玹,事變假注書沈命德,以次進伏訖。致仁等曰,午間聖體若何?上曰,一樣矣。致仁曰,此平安監司申晦狀啓也,備陳本道各邑凶歉之狀,仍請今秋巡操停止,以除軍民之弊,別武士都試,依定式各自該房營試取,自兵營合試事,竝令廟堂稟處矣。詰戎之政,何道不重,而西北尤異,除非大無之歉,則未嘗輒許其停,今年西路淸北,誠果失稔,而近因晩後雨暘適中,各穀頓異初料,如此之歲,不可遽議廢操,依前定奪,使之擧行,淸北都試巡操時,自可爲之,淸南都試,依狀請施行事,分付,何如?上曰,依爲之。致仁曰,金恕行之遞任實,旣由於受由未及上來,則不可使之仍爲作散,前任刑曹佐郞,似當仍任矣。上曰,依爲之。致仁曰,同義禁尹東暹,情勢無怪,其欲爲一遞,金鍾正,情理固難於離捨供職,禁府事誠可悶,竝姑許遞,何如?上曰,尹東暹申飭行公,金鍾正許遞,可也。致仁曰,昨者諸謫人仰達之際,金鈍未免遺漏矣,蓋其所坐由於差祭事,而尙在投畀中,似當一體施行矣。上曰,豈可事同飭異?一體放送,準期不敍。致仁曰,前參議李福源,以享官事,始命先罷後拿,旋有拿處分揀之敎矣。後拿之重勘,旣已勿施則先罷之輕罰,不宜異同,而該曹以其姑無明白捧承傳之,故眩於擧行云矣。上曰,一體分揀,可也。致仁曰,京畿水使元景濂,屢呈病狀於備局,而以秋操之在前,使之調理察任矣。今則不但操事已過,年老之人,再經暑濕於瘴海,所患添加,差復未易,重梱廢務,殊甚可慮,今姑許遞,何如?上曰,許遞,可也。竝出擧條上曰,習儀,五爵爲之,其雖文具,旣請故許之,而世孫以下執事者,貢杯貢膳習儀則勿爲擧行事,分付。出傳敎上曰,其日悤悤,難以記有,今日下敎者意蓋此也,旣已考奏,當日其若行焉。其中身米布扶持軍兩件事,今無施惠之端,雖無可論,八道最久,舊還蕩減,近有定式,一依定式,計石均減,京鄕何異?貢人依己卯年例,舊遺在蕩滌,市民亦依昨年例二朔所捧者,一體減焉。泮人,一朔懸房贖勿捧士族年八十以上,庶民年九十以上,依古例加資,婦女,亦遵古例,從其年,食物題給,內外耆臣·宗親文武七十以上,亦依舊例,食物擧行,而竝行禮後,一體擧行。出傳敎上曰,陵所奉審承旨入侍。榮順進伏曰,各陵俱無頉,而顯陵兩陵官皆闕直,以假官代直矣。上曰,事極駭然矣。命書傳敎曰,莫重陵官,二人俱闕,假官代直,事體其涉寒心,承旨亦莫知某人,其雖不直,今日奉審,其孰不知,而不言其名,任自闕直。噫,予之一念,曾諭心在諸陵,且有不若守僕之敎焉。猶若此,一倂汰去,卽爲口傳擧行,雖無時謝恩,其令罔夜替直。暐曰,皇天眷祐,陟降陰騭,聖候快臻康復,陵園殿官,次第展禮,億萬蒼生,莫不攢祝,雖以今日言之,連爲勞動之餘,不憚其憊,特命賓對,仰體昔年俯恤元元之盛念,尤爲感動臣隣。凡在籌司之列者,固宜一齊來待,仰贊德意之不暇,而猶多不進之員,雖未知情病之如何,而揆以事體,不可無警,公故應頉外,懸病諸堂,一倂,從重推考,何如?上曰,臺體則然,依施。上曰,藥房入侍。藥房入來進伏,備局及賤臣退出。
丙戌八月十七日酉時,上御集慶堂。藥房入診入侍時,都提調金致仁,提調李昌壽,副提調尹得養,記事官洪相聖·李東郁·安廷玹,醫官方泰輿·許礈·李以楷·李泰遠·金孝儉·李翊臣,以次進伏訖。致仁曰,午間聖候若何?上曰,一樣矣。進湯劑,命診候,泰輿等曰,脈候一向調均矣。命注書持入甲子進宴日記,命讀賞典,備忘記訖。命退去,諸臣以次退出。
上在慶熙宮。停常參·經筵。
顯宗彰孝大王忌辰。
申時酉時,日暈。
藥房都提調金致仁,提調李昌壽,副提調尹得養啓曰,伏未審夜間,聖體調攝若何,痰候何如?寢睡·水刺之節,亦何如?臣等,率御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。差勝後一樣矣。
中宮殿·惠嬪宮,藥房口傳問安。答曰,知道。
以承傳色口傳下敎曰,世孫將見,領相,來詣于興政堂。
李命俊,以都摠府言啓曰,今日入直內三廳武兼禁軍及軍兵等,當爲中日習射,而國忌相値,不得爲之之意,敢啓。傳曰,知道。
以寶劍望筒,傳于李命俊曰,依前擧行。
傳于柳脩曰,藥房入侍。
柳脩,以兵曹言啓曰,京畿水使,今當差出,當品中可擬之人乏少,以堂上曾經兵使擬入之意,敢啓。傳曰,知道。
兵曹口傳政事,以李潤德爲京畿水使。
趙榮順,以奉常寺官員,以都提調·提調意啓曰,東籍親耕田所種皮稷,今八月念間,當爲成熟之意,敢啓。傳曰,攝刈。
丙戌八月十八日辰時,上御集慶堂。藥房入診入侍時,都提調金致仁,提調李昌壽,副提調尹得養,記事官洪相聖·李東郁·安廷玹,醫官方泰輿·許礈·李以楷·李泰遠·金季良·金孝儉,以次進伏訖。致仁曰,夜間聖體若何?上曰,一樣差勝矣。進湯劑診候,泰輿等曰,脈候一樣調均矣。致仁曰,領相,母病小減,故爲承候來待矣。上曰,入侍。相聖出召,領議政洪鳳漢進伏。鳳漢曰,聖上謁陵,何年非喜,而今年則喜幸尤自別矣。殿宮報壇,次第展祀,行步益勝,尤不勝慶幸。還宮之日,滿城臣民,無不出去,臣以母病,未得進參,尙以爲恨矣。伏奉批旨,無異家人父子,臣於此,不勝感泣矣。上曰,予於卿家爲德談矣。鳳漢曰,天恩所曁,母病少減,將參大禮,可以伸區區之忱矣。上命書傳敎曰,噫,六朔沈綿之餘,其少愈已望外,京外展禮,于今能起步之外,亦修世間人之道,是誰之賜?噫,于今吾事畢矣,今番此禮,予豈樂爲?心若浮雲而追述昔年,追述昔年正日,雖一日不進不退,今番旣奏,祭文敢欺陟降,其於習儀,予意在焉,雖過正日而違予初心,旣行習儀,其若行焉。噫,初則以十九日·二十日命行者,亦遵昔日之意也,意外秋享齋日相値,故於十六日則予斷斷不可以二十日兼行事,下敎。噫,今者此心,非爲此禮,追憶深焉,正日雖違,習儀若前,其行何異?故頃日都調擧謂予體昔年用心,而若此奏,近者習儀在近,以此心何弛乎?一日兼行,於心其猶憶昔,今日忽然乃覺與十六日有異,予亦有所量,陟降宜顧,此心且追憶,向歲人子以親心爲己心?豈特小子之心?雖然禮雖行,參量在中,外宴習儀,昔年明日爲之,軒架只奏鼓與磬石,管籥停止,臺上之樂,只奏鼓與方響舞童處容,去舞以拍,只進退排列事,分付。出傳敎又命書傳敎曰,雖非今日諭者,正所謂聞樂不樂,今當習樂,及今不諭,豈體昔年?昔年丙戌外宴時,古則用妓樂,當年其誰以奏?去妓樂代舞童而許之,猗歟盛哉,故軌範綸題,大抵此規,自前朝流於我朝,故頃見禮曹儀節,于今樂章與詞遵用者多故也。昔之參宴,旣用定禮,況樂章乎?若此而該院,俗稱梨園,此唐之玄宗蕩名,而諸臣不知本,章奏,俗稱梨園,故旣命申飭,此猶若此,只稱鄕唐交奏,可也,以此俗稱靈山會相,此則異端也。今後靈山會相之名,禁於樂院。出傳敎又命書傳敎曰,頃者下敎而中止,王言旣諭之後,不可若此,且此敎不過一時慨然飭勵者,於此任無異停擧京儒,予心亦有觀勢自量者,噫,一弛一張,文武之道也,今予不諭,大臣·諸臣,孰敢謂予?噫,百年古規,今予望八,豈思齷齪?雖然雨露不擇地而下,何擇京鄕?凡館錄·翰圈·通淸,猶取文才,況太學乎?此後太學齋任,一以舊例爲之,而雖鄕儒,門地·文才其可合者,一體薦望。噫,今者下敎,不欲其偏,七十三歲之君,一段公心,其若不遵,此非徒違君命也,無分義也,以此嚴飭賢關。出傳敎又命書傳敎曰,明日親傳香後,習儀卽爲擧行,於今其無兼行之事,五爵習儀,依例擧行,親傳香,待下敎只入正時。出傳敎鳳漢曰,昨日右相之以曾經備堂參宴事,仰稟者,意有所在,而自上似未俯燭矣。臣等,非不知還差備堂則自可進參,而不敢還差,有此仰請者,蓋以當參人員,自上定限,下敎之後,自下任開進參之路,旣甚未安,況老病減下及近來不行公者,一倂盡差,亦欠誠實故也,且曾經者不過若而人矣。右議政金致仁曰,昨日忙遽,未及盡達,而臣之本意果如此矣。上曰,然乎?曾經人,竝許進參,可也。出擧條致仁曰,昨日施惠下敎奉承後,更考前丙戌謄錄,則耆老二品以上,米肉外有衣資,而仰奏時漏焉。堂上三品文臣曾經實職者,武臣曾經牧府者,蔭官曾經四品實職者,亦賜米肉矣。上曰,遵古例擧行,可也。金致仁曰。其時亦有審獄之擧,而御史則有弊,令諸道道臣別定剛明守令,聚會營門,相議處決。遠道,以四朔,近道以三朔爲限,使之論列狀聞,京獄則令刑判斯速處決矣。今亦依此爲之乎?上曰,亦遵古例擧行,可也。致仁曰,領相旣入侍,舊還蕩減當定數矣。鳳漢曰,依昨年例擧行,恐好矣。出擧條鳳漢曰,喬桐水使旣以實病變通,其代口傳差出,催促下送,何如?上曰,依爲之。鳳漢曰,陵園親祭時及殿宮祭享時,爲餠麪泡湯措備,輒令女人待令,故京兆各部,憑此橫侵,固多騷擾之弊,況至尊敬之地,使來歷不明不精潔之女人,相雜於諸熟手之中,亦甚未安,太常熟手,無物不造,何獨於餠麪湯不造乎?方自太常,別爲變通,欲使熟手擧行,一以尊事體,一以除民弊,而事係享事,故敢達矣。上曰,依爲之。聞甚駭然,非徒褻慢,民弊可勝言哉?此後嚴禁,其犯者,太常官員,部官重繩。出擧條上曰,戶判入侍。相聖承命出召,戶曹判書趙雲逵進伏。上曰,明日習儀,舞童處容,竝令勿舞,可也。上曰,補階能盡修正乎?雲逵曰,果已畢役矣。命退去,諸臣遂退出。
丙戌八月十八日酉時,上御集慶堂。藥房入診,陵官同爲入侍時,都提調金致仁,提調李昌壽,副提調尹得養,記事官洪相聖·李東郁·安廷玹,醫官方泰輿·許礈·李以楷·李泰遠·金季良·金孝儉,顯陵令蔡道恭,參奉尹勉升,以次進伏訖。致仁曰,晩後聖候若何?上曰,氣益勝矣。進湯劑後命診候,泰輿等皆曰,脈候一樣調均矣。命陵官進前,上曰,今番之望皆善矣。命先退,上曰,頃者掌議處分,渠輩或聞之否?予於吏郞召試,皆有所執,至於齋任則今日傳敎,不欲使京儒,一樣防塞矣,必令京鄕參錯爲之則是矣,今日下敎,意蓋深矣。致仁曰,聖敎至此,不勝幸甚。上曰,向於此事,雖徐判府事,率爾仰達。命退去,諸臣遂退去。
上在慶熙宮。停常參·經筵。
藥房都提調金致仁,提調李昌壽,副提調尹得養啓曰,伏未審夜間,聖體調攝,若何,痰候何如?寢睡·水刺之節,亦何如?臣等,率諸御醫,趁早入診,詳察聖候爲宜。臣等,不任區區憂慮,敢來問安,竝此仰稟。無批答
中宮殿·惠嬪宮,藥房口傳問安。答曰,知道。
儲慶宮·毓祥宮仲朔祭親傳香罷後,政院·玉堂·藥房口傳問安。答曰,知道。
以承傳色口傳下敎曰,禮房承旨雖一員來參,該房承旨旣來,一體同參。又下敎曰,御製表紙,題以柔兆閹茂御製賡韻。又下敎,今番帖草,勿爲安寶,今日內盡頒之。又下敎曰,俄者以柔兆閹茂爲先書矣。以御製賡韻柔兆閹茂,書入。
傳于尹冕東曰,明日習儀,朝飯與晝物,自都監供饋,而使中官點考,着實擧行。
李命俊,以工兵曹言啓曰,今八月二十日,文臣朔試射日次,而進宴習儀相値,不得爲之之意,敢啓。傳曰,知道。
丙戌八月十九日辰時,上御崇政殿月臺。親傳香入侍時,行都承旨尹得養,左承旨嚴璘,右承旨趙榮順,左副承旨李命俊,右副承旨柳脩,同副承旨尹冕東,記事官洪相聖·呂善德·李東郁·安廷鉉,以次侍立。上具翼善冠·黑圓領袍,乘輿出資政門,駐輿月臺東邊,命榮順讀祭報府,仍詣月臺行傳香禮,仍步詣崇政門外層階下數步,祗送香行,仍御步輦。都提調金致仁,提調李昌壽進前曰,行禮後,聖體若何?上曰,一樣矣。進湯劑。領議政洪鳳漢入侍進前曰,日來,聖體若何?仰瞻行步,頓勝前日矣。上曰,似勝矣。鳳漢曰,今日當行習儀,而日氣甚好,誠極慶幸矣。上曰,雖是習儀,空輦,以蔽遮日蓋之,事極駭然。當該典設司官員推考,可也。上曰,禮判使之入侍。禮曹判書李思觀進伏曰,儀注定奪中,有不得已改整者,敢達矣。上曰,改之,可也。上還內,諸臣退出。
上在慶熙宮。停常參·經筵。
自昧爽至辰時,有霧氣。
藥房都提調金致仁,提調李昌壽,副提調尹得養啓曰,伏未審夜間,聖體調攝若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜。臣等,不任區區憂慮,敢來問安,竝此仰稟。答曰,知道。其過兩日,此心何抑?氣則一樣矣。
中宮殿·惠嬪宮,藥房口傳問安。答曰,知道。
柳脩啓曰,憲府監察茶時,諫院闕啓,俱涉未安。除式暇外,不爲行公人員,竝卽牌招,何如?傳曰,允。
李命俊,以兵曹言啓曰,今八月二十一日,武臣賓廳講書日次,而國忌齋戒相値,不得爲之之意,敢啓。傳曰,知道。
柳脩,以義禁府言啓曰,忠淸道結城縣投畀罪人金鎛放送承傳,啓下矣。放送事,分付該道道臣之意,敢啓。傳曰,知道。
以承傳色口傳下敎曰,中官淹滯,今始奏達,明日,當下敎矣。
持平李趾承啓曰,請還寢東呂·址淳等還配之命,更令王府,嚴鞫得情。措辭見上請還寢正配罪人者斤萬酌處之命,更令王府,嚴鞫得情,快伸王章。措辭見上今番幸行時禁軍,衝過駕前,事極驚駭,該營結棍之命,雖出於寬恕之聖意,而犯蹕之罪,自有其律。至若身爲主帥者,常時若能檢飭軍卒,則豈有此事乎?不可汰去而止。請前禁軍別將張志豐,亟施削職之典,其禁軍,依律勘處。答曰,勿煩。
正言李東顯啓曰,請還寢鍾城府爲奴罪人天大酌處之命,依律處斷。答曰,勿煩。
上在慶熙宮。停常參·經筵。
貞顯王后忌辰。
夜一更,有霧氣。
藥房都提調金致仁,提調李昌壽,副提調尹得養啓曰,伏未審夜間,聖體調攝若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜。臣等,不任區區憂慮,敢來問安,竝此仰稟。答曰,知道。已過多日,追惟昔年,吾事畢矣。復何餘憾?氣則一樣矣。
中宮殿·惠嬪宮,藥房口傳問安。答曰,知道。
李命俊,以都摠府意啓曰,今日入直內三廳武兼禁軍及軍兵等,當爲中日習射,而國忌齋戒相値,不得爲之之意,敢啓。傳曰,知道。
傳于李命俊曰,今日,次對爲之。
傳于柳脩曰,大臣·備局堂上引見。
以承傳色口傳下敎曰,今日書下傳敎中,已入傳旨外,盡爲休紙。
丙戌八月二十一日辰時,上御集慶堂。藥房入診入侍時,都提調金致仁,提調李昌壽,副提調尹得養,記事官洪相聖·李東郁·安廷玹,醫官方泰輿·許礈·李以楷·李泰遠·金季良·金孝儉以次進伏訖。上命書傳敎曰,國之所以爲國,卽綱紀也。況莫重進獻之物乎?近者生熟鰒,可謂寒心。今則節序已晩,豈乎此也,而所謂熟鰒,尤極無狀,人不可食。當該帥臣,先罷後拿。知味不稟提調,循例捧納首醫,一體先罷後拿。出傳敎致仁曰,臣等之不能檢察,有罪萬萬。上曰,其止之,非卿等之所知也。首醫甚非矣。致仁曰,夜間,聖候若何,上曰,一樣差勝矣。上曰,此傳敎,斯速頒布可矣。泰輿先退,相聖傳命後進伏。上曰,昨日習儀,樂聲美而頗從容。孔子不知味之意,今始覺矣。致仁曰,定日只隔五日,不勝慶幸,而亦有來月仰陳之事矣。上曰,卿其休矣。致仁曰,今年逢此月,豈可不伸區區之微忱乎?命泰輿等診候,對曰,脈候一樣調均矣。命書傳敎曰,再昨見外習儀,此儀節先拜,東西班陞殿時,宗親在東,文蔭武在西禮也,而予則全然忘之,東班,極甚零星,故何以若此?無乃昏視而然耶?欲爲下問,而心懷難耐,泯默更以思之,東班,宗臣,西班,文蔭武也,乃覺而其日亦若何?問于昨日陪宴之人,其果然矣。噫,宗英零替之中,班亦寒心。噫,惜數器之饌,于今望八,不思敦宗之義乎,昔年三品皆參,況二品乎?正二品以上加抄事分付。出傳敎命書傳敎曰,臺啓雖申飭,昨日則非請牌之日而請牌,不過前啓,而晩後爲之,不可無飭,當該承旨,晩到臺臣,一倂從重推考。出傳敎命書傳敎曰,莫重批答,掩置不傳,當該承傳色中官罷職。出傳敎命書傳敎曰,嗚呼,今年追昔一倍。二十四日當爲親傳香,依例擧行。出傳敎命書傳敎曰,造果中官,旣已下敎,今番此禮,只用紙花,禁其人形,亦禁雜花。只用間花事申飭。出傳敎上曰,實職軍銜人,雖篤老人,今番在鄕不來,則豈可謂朝鮮食祿之臣子乎?諸臣,以次退出。
丙戌八月二十一日酉時,上御集慶堂。大臣·備局堂上引見入侍時,右議政金致仁,戶曹判書趙雲逵,刑曹判書沈鏽,行副司直具善行,漢城判尹金尙喆,兵曹判書朴相德,吏曹判書趙明鼎,禮曹判書李思觀,行副護軍鄭汝稷,吏曹參判黃景源,行副護軍李潤成,大司憲申暐,大司諫任㻐,應敎李亨遠,同副承旨尹冕東,記事官呂善德,事變假注書沈命德,記事官李東郁·安廷玹,以次進伏訖。致仁問候曰,午間,聖體若何?上曰,一樣矣。致仁曰,此咸鏡監司金器大狀啓也。枚擧會寧府使許瑬牒報以爲開市牛馬料容入,殆近千餘石,而本府會寧付穀物,見在無多,以常平廳所管茂山耳麥四百石,鍾城耳麥五百石,依例移劃事。請令廟堂稟旨分付矣。自前開市時,本府會付穀,不足於容入,則以旁近邑某樣穀物,推移區劃,已成規例,今亦依狀請施行事,分付,何如?上曰,依爲之。致仁曰,宴禮在近,侍衛宜備,摠管張志豐,方在臺啓中,今姑許遞,何如?上曰,許遞可也。致仁曰,仁陽君李景祐,禮曹參判尹東暹,俱是參宴之人,東邊則又有禁堂申飭行公之敎,而日昨吏曹,以享官事,草記請罪,尙未下批云矣。上曰,推考,可也。致仁曰,原任玉堂竝參進宴事,旣有成命矣。或在罷職,或在不敍者多,一倂敍用,口傳付軍職,使之進參,何如?上曰,依爲〈之〉。致仁曰,南玄老·李致中,曾有芸閣施行之命,今雖收敍,似不敢自處儒臣而進參,尹養厚·洪景顔,以無端違牌,至有勿令參宴之敎,而追聞則異於無端矣。當此盛禮,獨未參睹,則豈無向隅之歎乎?上曰,竝分揀,可也。致仁曰,兪彦鎬,方在奪告身中,亦當給牒敍用乎?上曰,給牒敍用,可也,致仁曰,然則當一體付軍職矣。上曰,依爲之。相德曰,靑坡·蘆原兩驛,近甚凋殘,今番幸行時,許多人馬,屢日來待,誠甚可矜,不可無軫恤之道。在前經宿陵幸後,每有米太特給之例矣。今亦依前規,戶曹太惠廳米各五十石題給,何如?上曰,依爲之。相德曰,今此慕華館親臨試射時,有訓御兩營·龍虎營馬步軍試射事,命下矣。在前隨駕軍校試射時,侍衛以下各差備等,例爲應試,而守摠兩營及禁衛營扈衛廳校卒中隨駕者,亦有許赴之例矣。今番則何以爲之乎?上曰,一體依例爲之,可也。相德曰,今此慕華館親臨試射時柳葉箭貫革及鳥銃貫革,當以幾貫革磨鍊乎?上曰,柳葉箭,以六貫革立之,鳥銃則以十二貫革立之,可也。相德曰,今此慕華館親臨試射時,禁軍馬兵及步軍,當以幾番幾哨磨鍊乎?上曰,禁軍一番·馬軍一哨·步軍三哨爲之,可也。相德曰,前排當以幾雙磨鍊乎?上曰,五雙可也。相德曰,今此慕華館親臨試射時設布帳,例自三軍門,合力擧行矣。今番則何以爲之乎?上曰,置之可也。上曰,藥房入侍。上曰,尹養厚·洪景顔,敍用付軍職。上曰,兪彦鎬給牒敍用,一體付軍職。上曰,張志豐,摠管許遞。上曰,李景祐·尹東暹,推考行公。上曰,玉堂罷散人員,敍用,付軍職。上曰,南玄老·李致中分揀。竝出榻敎命退,諸臣以次退出。
丙戌八月二十一日酉時,上御集慶堂。藥房入診入侍時,都提調金致仁,提調李昌壽,副提調尹得養,記事官洪相聖·李東郁·安廷玹,醫官許礈·李以楷·李泰遠·金季良·金孝儉·玄處明,以次進伏訖。致仁曰,晩後,聖候調攝若何?上曰,一樣矣。進湯劑後,礈等診候曰,脈候一樣調均矣。得養曰,中官處分傳敎外,他傳敎竝置之事下敎,果一倂置之乎?上〈曰〉,中官外皆爻周,可也。諸臣以次退出。
上在慶熙宮。停常參·經筵。
貞顯王后忌辰。
午時,日暈。
藥房都提調金致仁,提調李昌壽,副提調尹得養啓曰,伏未審夜間,聖體調攝若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜。臣等,不任區區憂慮,敢來問安,竝此仰稟。答曰,知道。差勝後一樣矣。
中宮殿·惠嬪宮,藥房口傳問安。答曰,知道。
傳于尹冕東曰,今下上言六房承旨,分掌以待,待下敎入侍。
兵曹口傳政事,副司果,鄭昌順·李晉圭·兪彦鎬·李普觀·洪檍·尹養厚·洪景顔·李得一·金魯淳·南玄老·李致中。
吏曹口傳政事,安原副令,焴。
修撰金尙集疏曰,伏以維天維祖宗,眷焉垂祐。聖候諸節,快臻康復。禮展陵園,文孫隨後。信宿回鑾,玉體萬安。臣民攢祝,朝野同情。仍伏念臣之空疎譾劣,豈擬於經幄論思之任,而不意日昨特簡之命,遽下於人望之外。恩出夢寐,事異常格。反復揣量,豈有一分承當之望,而深夜靜攝之中,牌召荐降。飭敎丁寧,若牖迷子。溫諭諄懇,至及老父。臣於是感戴君恩,勉承父詔。一身廉防,未暇自恤。遂不得不章皇冒膺,視同宿趼,厭然就直。旋因動駕迫近,陪扈義重。淟涊遲回,已浹旬日。今若內乖私守,外玷公義,貪榮戀寵,因仍冒據,則其於淸朝大夫士之交口而竊議,何哉?必遞之義,參倚前衡,而且臣因下情私,實有萬萬懇迫者,臣之老母,年今七十五矣。居常凜惙,寧日恒少,而近因換節之交,將攝失宜,所患痰喘之症,挾感重發,委頓牀褥,寢啖全減。臣以孑然單臣,實無離捨供職之勢。玆敢略入文字,仰干宸嚴,瀆擾之罪,益無所逃。伏乞聖慈,察臣之懇,憐臣之情,亟降威罰,鐫削臣職。仍治臣罪,以昭法紀,不勝幸甚。臣無任屛營祈懇之至,謹昧死以聞。批答在於筵說
丙戌八月二十二日巳時,上御集慶堂。藥房入診入侍時,都提調金致仁,提調李昌壽,副提調尹得養,記事官洪相聖·李東郁·安廷玹,醫官許礈·李以楷·李泰遠·金季良·鄭允悅·金孝儉,以次進伏訖。致仁曰,夜間,聖體調攝,若何?上曰,一樣矣。進湯劑命診候,礈等曰,脈候一樣調均矣。命書傳敎曰,此後建功湯,除凡加入,依本方煎入。出傳敎命書傳敎曰,二十九日慕華館殿坐時,世孫其令一體隨駕。出傳敎命書傳敎曰,宗臣二品以上,下敎中雖在闕中,一體參宴事,分付宗親府。出傳敎命書傳敎曰,大禮當前,更以思之,其於熟卜,事勢固然。李觀祥·方泰輿傳敎置之,此後申飭批答稽滯中官,請牌承旨,晩到臺臣推考下敎,一倂置之。出傳敎命書傳敎曰,望八,小學,何以爲講?昔柳公綽夫人,以苦蔘·黃連·熊膽之屬作丸,令其子含而讀書。噫,今予之意,卽是繼述,是豈樂爲?再昨,瞻望甲子寶座,自內於習儀,雖不陞座,追憶丙戌,亦自內陞座而傍見矣。噫,慈殿陞此座,予豈復見?追憶昔年,一日若一月。陟降雖臨予心,下照于今之意,在於此日,於再昨,卽謂予吾事畢矣。今則此心猶憧,豈爲予乎?意在昔年,雖然,昔柳公綽夫人,心常慕之,今則本味勝藥味微,二十七日進爵時,以藥味勝於本味,本味當於藥味事,申飭內局。出傳敎上曰,他承旨·儒臣持小學善行編入侍,諸臣以次退出。
丙戌八月二十二日巳時,上御集慶堂。在院承旨·儒臣同爲入侍時,左副承旨李命俊,應敎李亨逵,修撰沈觀之,記事官呂善德·李東郁·安廷玹,以次進伏訖。上曰,在院承旨誰耶?對曰,李命俊也。命亨逵讀小學善行篇。上曰,予忘之矣,非小學也,孝悌篇持入。賤臣出來持孝悌篇進伏,命觀之讀之。上命書傳敎曰,此時諫章,其涉過矣。一番此章,廉隅固然。其章給之鄭昌順,旣有下敎,本職許遞。令該曹口傳付軍職,與金尙集,其令一體參禮。又命書傳敎曰,世孫之德器成就,卽敎導之效,其誰敎導乎?卽南有容·朴聖源也。于今暮年,豈無其褒?竝特加一資,以示予意。上命退出,諸臣以次退出。
丙戌八月二十二日酉時,上御集慶堂。藥房入診入侍時,都提調金致仁,提調李昌壽,副提調尹得養,記事官洪相聖·李東郁·安廷玹,醫官許礈·李以楷·李泰遠·金季良·鄭允悅·金孝儉,以次進伏訖。致仁曰,午間,聖候若何?上曰,一樣矣。進湯劑後命診候。礈等曰,脈候一樣調均矣。命書傳敎曰,初意則取咬得菜根之義,五爵令用松節茶,更以思之問其本,於心若何?皆用度支參茶。世孫與諸臣,皆以淡薑茶爲之事,分付。出傳敎命書傳敎曰,今下上言,自政院抄啓,而噫,今番捧上言,實是科表,何循常例違格?勿拔於猥濫,只大猥濫者拔之。其中若有中官關係內府者,差備人上言者,明日承旨持入以奏,而郊外動駕在近,卽爲抄奏其踏下者。外方人等待有弊,其令各司依前下敎,三日內回啓。三日不爲現身者勿施,而關係爲親者,勿拘此例。出傳敎得養曰,司饔院加出副提調安原副令烠,纔已敍用,尙未付職,依例口傳付職,何如?上曰,口傳付職,可也。出擧條上曰,退去。諸臣以次退出。
上在慶熙宮。停常參·經筵。
藥房都提調金致仁,提調李昌壽,副提調尹得養啓曰,伏未審夜間,聖體調攝若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。差勝後一樣矣。
中宮殿·惠嬪宮,藥房口傳問安。答曰,知道。
傳于李命俊曰,京畿水使李潤德,內局入侍,同爲入侍。
趙榮順啓曰,待敎洪彦喆,自鄕上來云。卽爲牌招察任,何如?傳曰,允。
李命俊,以都摠府言啓曰,今此進宴時及二十九日慕華館親臨試射時,侍衛不可不備員。摠管二員未差之代,令該曹以在京無故人,口傳差出,以爲備員侍衛之地,何如?傳曰,允。
兵曹口傳政事,以光興君橏爲都摠管,李益炡爲副摠管。
傳于趙榮順曰,戶判率內畜署官員,內局入侍,同爲入侍。
又傳于曰,藥房入侍。
吏曹口傳政事,鶴陵君榯,新溪君㯖。
柳脩,以都摠府言啓曰,今此進宴時侍衛,不可不備員,而新除授副摠管鄭存謙,時無職名,令該曹口傳付軍職,侍衛進參之地,何如?傳曰,允。
兵曹口傳政事,副司直南泰齊·徐命膺·趙曮·鄭存謙·李惟秀·李性遂·金龜柱。副司果徐命善·朴弼逵·姜潤·李徽中·申思運·沈勗之·具㢞·尹承烈·徐浩修·趙㻐。
趙榮順,以進宴廳言啓曰,外宴排設,必於殿庭內爲之,而內無排置處,分付兵曹禁軍廳及忠義廳,姑令移接他所,使之推移排置,何如?傳曰,允。
又啓曰,今此外宴時參宴諸臣出入之際,必多紛紜之患。且補階之下,餘地甚窄,儀仗軍及軍兵排立之後,牀排往來,極爲苟簡,諸臣跟隨,不可不從略率入,一依定式,一人外俾勿加率。亦令兵曹多定軍人,把守各門,俾無雜人混入之弊,何如?傳曰,允。
又啓曰,今此外宴時,各司盤排器皿等物,必不無散失破碎之患,令兵曹別定勤幹部將數三人,多率衛軍,一一收拾。該司亦令左右捕廳,擇定軍官,嚴守各門,如有偸去者,各別科罪之意,依前例,分付,何如?傳曰,允。
又啓曰,今此進宴時,班次圖中東西班坐次圖形,每等異位重行,旣已磨鍊以入,而第殿庭補板之上,不無狹窄之患,因地形排設之意,分付,何如?傳曰,允。
又啓曰,今此進宴時三寺凡事,不無窘速之慮,自今爲始,勿論晝夜看役,然後可以及期,三寺監造官,依例別省記,各司次知算員及工匠員役等,除省記入宿使役之意,敢啓。傳曰,知道。
李命俊,以備邊司言啓曰,平安兵營淸川疎鑿物力區劃事,旣已筵稟定奪矣。本道遼軍木一百同,備局句管本營錢五千兩,使之取用完役之意,分付,何如?傳曰,允。
敎京畿水使李潤德書,地雖小於彈丸,海防最重。責則大於屛翰,閫寄尤難。爰簡良才,式循公擧。永念一隅桐鎭,實摠三路舟師。控神京而爲要衝,地稱湖海襟帶。隣沁都而作唇齒,職專舳艫儲胥。戎務兼管於吏治,所必愼於簡畀。民事頻經於歲歉,疇可任於保綏。惟卿,夙承家於隴西,乃颺聲於閫外。南營之旗壘變彩,再膺命於虎符。西府之盤錯試才,一洗陋於貂稏。苟論練戎機而諳治體,莫如斯人。方當擇良帥而畀重權,咸屬之子。玆授卿以京畿水軍節度使兼三道統禦使喬桐府使,卿其體簡拔之至意,勵報答之深誠。桑土戎虞,常若門庭之待寇敵。蔀屋覃惠,宜思衽席之保嬰孩。理舟楫理甲兵,毋徒恃其天塹。爲繭絲爲保障,尙先務於人和。故玆敎示,想宜知悉。知製敎鄭昌聖製進
丙戌八月二十三日辰時,上御集慶堂。藥房入診,喬桐水使同爲入侍時,都提調金致仁,提調李昌壽,副提調尹得養,記事官洪相聖·李東郁·安廷玹,醫官方泰輿·許礈·李以楷·李泰遠·金季良·金孝儉·鄭允說,喬桐水使李潤德,諸臣以次進伏訖。致仁曰,夜間,聖體調攝,若何?上曰,一樣矣。進湯劑後,泰輿等診候曰,脈候一樣調均矣。命喬桐水使李潤德進前,上曰,此時保障重地,汝須勉力焉。令宣諭後先退。致仁曰,宗臣·正二品以上,竝許參宴事,昨下傳敎,而其中有一二罷散之人云。敍用,口傳付職,何如?上曰,依爲之。致仁曰,曾經備堂·原任玉堂未付軍職者,亦多云。一體口傳擧行,何如?上曰,一體口傳付軍職,可也。出擧條命相聖持入猥濫上言,命讀下後,命書傳敎曰,凡上言直啓下後,政院,猥濫抄啓,則更覽爻周,例也,而今番先下,其令先抄應下者,自當入啓,而猥濫者,直自政院勿施,則豈通下情之意乎?皆取令讀,過濫無疑,而無啓字爻周之事,而直自政院給之。其違古例,旣覽之後,啓下爻周,亦非誠實,而日後不無弊端。依啓下例抄奏命拔四字,政院改書以給。其中安文成後裔,莫知眞贗,而直置猥濫,非受敎之意,一體下該曹査問本道處之,三張則奸吏此習,其雖無狀,頃者大沛放未放,此輩幾年特放而猶遺焉。況今番乎?一體啓下,其令該曹特爲放送事,分付,旣有禁令則非他人而焉敢請其旌褒乎?依定式宜有申飭,而今番異於他時,矜勿問,此後嚴飭。大抵近者上言,猥濫特甚,不過是于道臣守令之事,一倂直訴駕前,此亦紀綱所在。今番雖亦參酌,此後政院抄啓時,有此等者,非徒置拔,該道道臣,一體禁推,以嚴堂階。出傳敎又命書傳敎曰,近者干恩特甚,故特敎外干請者,雖常時愛恤武士,已有禁令,亦爲申飭,則今者猥濫中安川君烓,職正二品,初以奴名呈狀請恩,其雖敦宗,國剛不可不嚴,令宗親府依例者,亦涉駭然,安川君烓,似當罷職,而噫,近者宗臣零替之日,正二品加抄者,意蓋此也。其令加抄,一邊罷職,非予意也。令宗簿寺緘辭以奏。出傳敎上曰,他承旨·儒臣持警世問答入侍,命諸臣退去,遂退出。
丙戌八月二十三日巳時,上御集慶堂。他承旨·儒臣同爲入侍時,右承旨趙榮順,應敎李亨逵,副修撰李澤遂,記事官呂善德·李東郁·安廷玹,以次進伏訖。命讀京畿帥臣敎書,命亨逵讀警世問答,亨逵讀二章,澤遂又承命讀二章,賤臣及東郁·廷玹,以次承命讀之。命退,諸臣退出。
丙戌八月二十三日酉時,上御集慶堂。藥房入診,戶判·司畜別提·內資奉事同爲入侍時,都提調金致仁,提調李昌壽,副提調尹得養,記事官洪相聖·李東郁·安廷玹,醫官方泰輿·許礈·李以楷·李泰遠·金季良·金孝儉·鄭允說,戶曹判書趙雲逵,司畜別提安暻,內資奉事鄭存養,以次進伏訖。致仁曰,晩後,聖候若何?上曰,氣益勝矣。進湯劑後,命診候。泰輿等曰,脈候一向調均,連有滑體矣。命存養進前,下詢進宴所用各色造花名後,命書傳敎曰,今番只有饌案及味數果揷蓮,而古則不過若干蓮葉與紙蝶,近者侈風日盛,蜜花不足,至於唐紙爲蓮花與節花,今番禁之諸果水波蓮,雖御牀饌案,果三器,味數五器,水波蓮,只揷於果,其餘饌案本牀,只揷板花二朵,味數水波蓮外,皆揷間花一枝。東宮亦然。內宴同內外盤牀,皆只揷水波蓮一枝,間花二枝,味數建花置之。今番無大卓,綠花鳳代大中小紙建花,勿爲擧行。內外宴樽花亦無,而今無擧行者勿論。噫,昔年不設燭,故畫龍燭內入者,用於庚子,其燭猶在,故更用於丁丑。噫,雖憶昔强受此禮,此非傚只卜其畫,未卜其夜之意,亦何心擧燭。曾已下敎,日前自可恢恢,豈徒畫籠燭,雖紅燭,切勿待令事,分付,以示予唯存體貌,心有難抑之意。今日見之,所謂中建花,七十所未見者。此亦近來侈風日盛之致。所謂板花云者,卽只本色板花造成者。今番宴禮時水波蓮外,若以臟脂花造成者,雖非唐紙,當該中官與該司官員,嚴飭其花匠。事過後當爲科治,一體嚴飭。出傳敎命暻進前下詢曰,今番進宴時進排矣。上曰,今番該署若宰一牛,當以守令犯屠律擧行矣。命書傳敎曰,雖曰沽酒市脯不食,逐日御供,於牛肉則非懸房貿來者乎?今聞於御膳屠牛云,非徒齋室有轂觫之意,非屠而屠,雖一牛,所不忍也。亦非農牛乎?今番分付該署,勿爲屠牛事,分付。出傳敎命戶判進前,上曰,今番浮費必多矣。雲逵曰,凡事已多預備,聖上益加減略,大有省費矣。又曰,進宴時所用蔘茶,有度支煎進之敎,而地部蔘,不合進御,故臣,別貿以待矣。上曰,日盞五錢則太過,三錢重進之,可也。命書傳敎曰,戶判旣承下敎,八盤外其餘,勿曰,味數,添盤以入。出傳敎命書傳敎曰,今番衛士饋饌時,禁軍比前例不足近三十,武藝廳,昔則六十,今爲壹百,此則依此擧行事,分付。出傳敎命書傳敎曰,古例,禁軍,禮畢前皆待令,今則試射亦相値,先四拜,嵩呼後,入直外,皆令退去。饋饌,入番外,退去時,乾物爲先着實分給,卽令持去。入直禁軍百人,扈衛軍官三十人,把守砲手,分付訓局·龍虎營·扈衛廳,其令試射不參人,前期替代。出傳敎得養曰,事變假注書沈命德,不得參宴,而伏聞丙戌有參宴之例矣。上曰,今番亦爲許參,可命退去。諸臣以次退出。
上在慶熙宮。停常參·經筵。
景宗宣孝大王忌辰齋戒。
藥房都提調金致仁,提調李昌壽,副提調尹得養啓曰,伏未審夜間,聖體調攝若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜。臣等,不任區區憂慮,敢來問安,竝此仰稟。無批答
中宮殿·惠嬪宮,藥房口傳問安。答曰,知道。
親傳香罷後,政院·玉堂·藥房口傳問安。答曰,知道。
李命俊,以都摠府言啓曰,今日入直內三廳武兼禁軍及軍兵等,當爲中日習射,而國忌齋戒相値,不得爲之之意,敢啓。傳曰,知道。
傳于尹得養曰,藥房入侍。
嚴璘,以吏曹言啓曰,卽按掌樂院牒報,則今此進宴時協律郞,例以本院正見差矣。正有闕之代,急速變通云。掌樂院正有闕之代,口傳差出,何如?傳曰,允。
吏曹口傳政事,以徐命善爲掌樂正。
丙戌八月二十四日辰時,上御崇政殿月臺。親傳香入侍時,行都承旨尹得養,左承旨嚴璘,右承旨趙榮順,左副承旨李命俊,右副承旨柳脩,同副承旨尹冕東,記事官洪相聖·呂善德·洪彦喆·安廷玹,以次侍立。上具翼善冠·黑圓領袍,乘輿出資政門,詣月臺行傳香禮,仍步詣崇政門外層階下數步,還御步輦。都調金致仁,提調李昌壽進前問候曰,行禮之後,聖體若何?上曰,一樣矣。府院君金漢耉進前曰,臣,仰瞻玉趾,周旋頓勝前日矣。上曰,差勝矣。上還詣月臺東邊御步輦,上命持入徽陵祭報府,命榮順讀之。兵曹判書朴相德進前曰,世孫隨駕時軍兵,何以爲之乎?上命書傳敎曰,二十九日世孫隨駕時,前後廂軍,同牌軍擧行,隨駕軍·挾輦挾輿軍,頃日留都軍擧行,禁御兩營留陣置之。上曰,今番進宴時入直軍兵饋饌一節,何以爲之乎?命書傳敎曰,雖非今日,餘日只有兩日,今日下敎,然後乃可擧行。昨日入直捕手,饋饌一百四十八擧行云。大抵一番入直訓局軍,卽二哨,一則弘化門入直,一則元內入直。二哨入直之中,六十名不與焉,豈無向隅之歎?此不過其時有司之臣不稟者。今番一體擧行,局將以下亦漏,一體擧行,宿衛之軍,京鄕奚異?其時不參,或由於不上番不排立而然矣。噫,望八此禮,其豈樂爲?此亦上而仰體顧恤鄕軍之聖意,此則不與於本廳,令禁衛營問都監禮,依此數令將校領來,其日受禮時,頒給於延和門外。上曰,入直軍兵,如有落漏不參之人,則豈不落莫乎?致仁曰,然矣。聖敎及此,渠輩亦感激無地矣。命司畜署官員入侍,別提進伏。上曰,今番進宴時,若宰一牛,則當用守令犯屠之律矣。汝纔出六品,如被其罪則豈不冤乎?退出。上曰,前例,果有耆老賜宴之事乎?冕東對曰,臣,考覽前例,則有通衢耆老賜宴之例矣。上命書傳敎曰,予亦其聞,今聞承宣所奏,予則聞於禮曹,今聞行於通衢云。令禮曹考例,庶民耆老宴,其翌日擧行,聞此而心有矜惻者,昔麥丘老人,豈不諭於齊桓公乎?今年年事雖不登場,此時此心少弛,諺豈不云豐歲乞人乎?非徒四民,況此等之人,莫知其千百,而嗚呼,君臣一堂同禮,嗚呼,此輩困窮莫甚,此豈孟子所謂與民同樂之意乎?況誦昔年肌膚何惜之敎,今不繼述,豈曰子道?況此,文王仁政也。予當試射頒賞畢後,殿坐興化門,施恤四民,分付漢城府,預爲詳抄成冊,兩府八道,亦以此令備局,卽爲分付。又命書傳敎曰,噫,今日親傳香,嗚呼,昔年此月仁政殿行禮時,我皇兄春秋十九歲,不肖年十三,甲子年崇政殿陪宴時,我皇兄春秋二十七歲,予則年二十一也。噫,千千萬萬夢想之外,復覩十三年之事,欲爲追述而强行,遙望西郊,暮雲逾邈。東瞻懿陵,怳若夢焉。此生此世,此何人哉?今香祗迎後,隨詣建明門,瞻望東郊,其欲飛焉。令禮房承旨其往奉審,此忱何伸?回到殿中,命讀徽陵祭報府,亦有追慕者,何則?噫,慈懿大王大妃殿,受三朝誠孝,古牒所未有者。噫,人子以親心爲心,不肖望八,奄過其日,是豈孝乎?二十五日,亦行香祗迎,以此分付儀曹,上命宣傳官一員入侍,宣傳官許泓進伏。上曰,汝往抄集饑民,留置賑廳及江倉,善饋以待之。兵曹判書朴相德曰,今年則恐無乞人矣。上曰,豈有無乞人之年乎?着實擧行可也。上還內,諸臣以次退出。
丙戌八月二十四日酉時,上御集慶堂。藥房入診入侍時,都提調金致仁,提調李昌壽,副提調尹得養,記事官洪相聖·洪彦喆·安廷玹,醫官方泰輿·許礈·李以楷·李泰遠·金季良·金孝儉·鄭允說,以次進伏訖。命得養呼寫徽陵祭文後,致仁曰,晩後,聖候若何?上曰,一樣差勝,而宴日漸近,以是用心矣。致仁曰,只隔二日,不勝欣忭矣。又曰,松茶藥味甚過,似不便進御矣。上曰,在他人則必難,而予則猶可服矣。進湯劑後,上曰,今日果携杖而步則一倍便勝矣。足可爲洞內出入矣。致仁曰,臣等與國舅,仰瞻諸節,頓勝於前矣。昌壽曰,聖上下補階時,臣等瞻望則步履甚輕便矣。上曰,予本氣强,自奉稍淡之致矣。命泰輿等診候,對曰,脈候一樣調均,有滑體矣。命書興懷御製畢,又命書傳敎曰,二十九日慕華館試射時試官,國舅·訓將·禁將·應敎李亨逵,其日守宮,摠府宣傳官爲之。時刻,寅正三刻單嚴,道由敦化門,以此分付。出傳敎二更三點,諸臣以次退出。
上在慶熙宮。停常參·經筵。
莊烈王后忌辰齋戒。
景宗宣孝大王忌辰。
未時,雨雹,狀如小豆。夜自一更至五更,電光。
藥房都提調金致仁,提調李昌壽,副提調尹得養啓曰,伏未審夜間,聖體調攝若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。無批答
中宮殿·惠嬪宮,藥房口傳問安。答曰,知道。
親傳香罷後,政院·玉堂·藥房口傳問安。答曰,知道。
趙榮順以禮曹言啓曰,庶民耆老宴,其令翌日擧行事命下矣,取考謄錄,則癸亥年,依丙戌例,年八十以上庶民,禮曹前路,令禮官飮饋之,床排茶饌及風物等事,令各該司擧行矣,今亦依此例擧行之意,敢啓。傳曰,知道。
又以奉常寺官員,以都提調·提調意啓曰,東籍親耕田所種皮稷打作則所出爲四石之意,敢啓。傳曰,知道。
李命俊,以御營廳言啓曰,本廳屬永宗鎭今八月二十一日水陸操設行時,依前下送本廳千摠尹復淵,與本鎭防禦使李啓祥,赴操將校軍兵等,眼同試射放後,各技得中,從分數多寡,以本廳載去木綿·麻布·帽子等物,一一施賞而犒饋,則以乾物分給之意,敢啓。傳曰,知道。
傳于尹冕東曰,藥房入侍。
丙戌八月二十五日辰時,上御崇政殿月臺。親傳香入侍時,行都承旨尹得養,左承旨嚴璘,右承旨趙榮順,左副承旨李命俊,右副承旨柳脩,同副承旨尹冕東,記事官洪相聖·呂善德·李東郁·安廷玹,以次侍立。上具翼善冠·黑圓領袍,乘輿出資政門,詣月臺行傳香禮,還御殿內,都提調金致仁,提調李昌壽進前問候曰,連日勞攘,聖體若何?上曰,一樣矣。進湯劑,致仁曰,診候何以爲之乎?上曰,置之可也,命書御製畢,命讀之,上命榮順馳往懿陵,奉審以來。上還內,諸臣,以次退出。
丙戌八月二十五日酉時,上御集慶堂。藥房入診戶判同爲入侍時,都提調金致仁,提調李昌壽,副提調尹得養,記事官洪相聖·李東郁·安廷玹,醫官方泰輿·許礈·李以楷·李泰遠·金季良·金孝儉·鄭允說,戶曹判書趙雲逵,以次進伏訖。致仁曰,晩後,聖候若何?上曰,一樣差勝矣。命雲逵進前曰,今番進宴司鑰別監,不得食云,可憐。雖無前例,一牀五人爲式,饋饌,好矣。非但此輩,闕內掖屬,一體饋之爲宜。雲逵曰,庶民耆老宴,設行於九月十六日矣。上曰,然則差退五六日,可也。出擧條雲逵曰,過七日後,當毁出補階,而動駕相値,何以爲之乎?上曰,雖翌日卽除之,可也。進湯劑後,命泰輿等診候。對曰,脈候調均矣。致仁曰,寅正三刻,日尙未明云,動駕太早矣。命書傳敎曰,昨日動駕三嚴,以寅正三刻下敎。今聞尙未開東時云,三嚴,以卯正初刻爲之。內外宴時刻,前二刻,以卯正三刻擧行,嚴亦單嚴。出傳敎上曰,松茶近來極厭可悶。致仁曰,如是極厭,則姑爲停進,似好矣。上曰,姑爲停止,可也。出榻敎諸臣,以次退出。
上在慶熙宮。停常參·經筵。
藥房都提調金致仁,提調李昌壽,副提調尹得養啓曰,伏未審夜間,聖體調攝,若何,痰候何如?寢睡·水刺之節,亦何如?臣等,率諸御醫,趁早入診,詳察聖候爲宜。臣等,不任區區憂慮,敢來問安,竝此仰稟。答曰,知道。吁嗟,望八欲述十三歲盛事,强受此禮,而期日已迫,此心何抑,亦歇後語也。于今過此,然後心乃少弛,其若理慾諸臣,則宜乎一日三秋,而以予之心,其亦一日三秋,此正心則同,情則異者也。何以致此?寔予冥然,明日何心答此?只問候就再明,追憶甲子,此心彌切,豈乎異哉?一體問候。
中宮殿·惠嬪宮,藥房口傳問安。答曰,知道。
以承傳色口傳答曰,入侍時當下敎,先爲入侍。
傳于趙榮順曰,入診,戶判同爲入侍。
傳于尹冕東曰,藥房入侍。
李命俊,以禁衛營言啓曰,來九月當十番右部右司屬全羅道五哨軍兵逢點實數六百五十二名,已爲點閱整齊,來九月初一日,與內外各處入直將官·軍兵等,依例替代後,舊軍放送之意,敢啓。傳曰,知道。
又啓曰,來十一月當十番右部後司屬全羅道五哨軍兵,十月二十五日京中逢點,依例準二朔立番之意,本道監兵使處,預爲知悉,何如?傳曰,允。
尹冕東,以御營廳言啓曰,今此下番別破陣步軍試才賞格,從分數多寡,以本廳所儲本綿分給後,別單書入之意,敢啓。傳曰,知道。
李命俊,以御營廳言啓曰,本廳來九月·十月兩朔後,部左司屬京畿左道三哨·右道二哨合五哨軍兵六百七十名,已爲逢點整齊矣。九月初一日,與前司軍兵替代後,舊軍放送之意,敢啓。傳曰,知道。
又啓曰,本廳來十一月·十二月兩朔應立後,部中司屬京畿右道三哨·黃海道二哨合五哨軍兵,十月二十五日京中逢點。十一月初一日與左司軍兵,當爲替代立番,趁期調送事,兩道監兵使處,依前知會之意,敢啓。傳曰,知道。
丙戌八月二十六日辰時,上御集慶堂。藥房入診,戶判同爲入侍時,都提調金致仁,提調李昌壽,副提調尹得養,記事官洪相聖·李東郁·安廷玹,醫官方泰輿·許礈·李以楷·李泰遠·慶絢·鄭允協·金季良·吳道炯·金孝儉·鄭允說,戶曹判書趙雲逵,以次進伏訖。致仁曰,夜間,聖候若何?上曰,一樣益勝矣。命戶判進前,命讀宴需錄,上更命呈,上覽後,還下曰,內宴牀數·味數,依此擧行,可也。進湯劑,泰輿等診候曰,調均有滑體矣。上曰,醫官盡來乎?致仁曰,然矣。上曰,必爲喫餠而來矣。致仁曰,豈爲飮食而來乎?上笑曰,豈有如此之人,予亦戲耳。上曰,諸臣所受之饌,必不盡喫矣。致仁曰,御賜油紙,必裹食餘,歸賜家屬矣。上曰,然乎?命書藥房批答訖,致仁曰,藥房啓辭,亦依前爲之乎?上曰,只口傳問安,可也。致仁曰,醫官多來京者,可以變通矣。上命書傳敎曰,曠官已久,利川府使李泰遠,砥平縣監金季良,三明日其令還官,其餘守令,亦爲一體還官。出傳敎上曰,翌日還官之敎,欲使賜物受去計矣。致仁曰,聖敎及此,渠輩豈勝感祝乎?命他承旨及儒臣持警世問答入侍,仍命內局諸臣退出。
丙戌八月二十六日巳時,上御集慶堂。他承旨·儒臣同爲入侍時,左承旨嚴璘,副校理朴相老,修撰沈觀之,記事官呂善德·李東郁·安廷玹,以次進伏訖。上命相老讀警世問答,相老讀二章,觀之承命讀二章,次命璘讀之。東郁·廷玹及賤臣,以次承命讀之,命退,諸臣以次退出。
丙戌八月二十六日酉時,上御集慶堂。藥房入診入侍時,都提調金致仁,提調李昌壽,副提調尹得養,記事官洪相聖·李東郁·安廷玹,醫官方泰輿·許礈·李以楷·李泰遠·慶絢·鄭允協·金季良·吳道炯·金孝儉·鄭允說,以次進伏訖。致仁曰,午間,聖候若何?上曰,心氣益勝,亦不無用心矣。是豈爲予,所重在焉故也。進湯劑後,命書自製其懷自勉,望八自醒翁御製訖。命診候,泰輿等曰,脈候一向調均,有滑體矣。致仁曰,松節之奏效旣多,固難中止,宜間數日,可以更進矣。上曰,觀勢爲之,可也。命退去,諸臣遂退出。
上在慶熙宮。停常參·經筵。
大殿·中宮殿·惠嬪宮,藥房口傳問安。答曰,知道。
以承傳色口傳下敎曰,欲問所饋,禁軍將,率正領,待令於通陽門外,扈衛軍官除食代,同爲待令,延和門入直哨官,與都監將官,只率旗隊摠,一體待令。
趙榮順,以進宴廳言啓曰,副司果宋志淵,自鄕上來云。依聖敎以原任儒臣,一體參宴之意,敢啓。傳曰,知道。
又以進宴廳言啓曰,副司果趙㻐,自鄕上來云。依聖敎以原任儒臣,一體參宴之意,敢啓。傳曰,知道。
又以進宴廳言啓曰,今此進宴時宰臣以下入參人員,一依下敎,別單書入,而不陞殿者,依例一體書入之意,敢啓。傳曰,知道。
兵曹口傳政事,以朴世長爲昌德衛將。
傳于李命俊曰,已有下敎於宣傳官,騎馬一匹立之。
傳于尹冕東曰,再明日侍衛,以今日侍衛爲之,今日贊儀下敎,置之。
李命俊,以兵曹言啓曰,來九·十月當上番騎兵二百五十名所着襦衣,依定式本曹點考後,仍令該曹先給之意,敢啓。傳曰,知道。
又以義禁府言啓曰,再明日擧動時,大駕各差備都事九員,王世孫左右考喧都事二員,本府入直都事,合以十二員分排,而無以推移備數,都事蔡道恭遷轉之代,卽令該曹口傳差出,假都事二員,亦令差出,以爲分排之地,何如?傳曰,允。
吏曹口傳政事,以李趾光爲禁府都事。
丙戌八月二十七日卯時,上御崇政殿。親臨進宴入侍時,行都承旨尹得養,左承旨嚴璘,右承旨趙榮順,左副承旨李命俊,右副承旨柳脩,同副承旨尹冕東,記事官洪相聖·呂善德,事變假注書沈命德,記事官李東郁·安廷玹,奉朝兪拓基,領議政洪鳳漢,領府事尹東度,判府事金相福,右議政金致仁,判府事徐志修,領敦寧金漢耉,奉朝賀洪啓禧,知事朴致和,左參贊李昌誼,判敦寧洪象漢,行司直韓翼謩,工曹判書尹汲,行司直金陽漢,右參贊李益輔,行司直李昌壽·南泰齊·兪最基·李泰和,刑曹判書沈鏽,行司直南有容,知敦寧沈星鎭,戶曹判書趙雲逵,行司直金尙翼·具善行·李之億·南泰會·鄭弘淳·金始煐,判尹金尙喆,兵曹判書朴相德,吏曹判書趙明鼎,知事李光溥,禮曹判書李思觀,副司直鄭汝稷,京畿監司韓光會,仁陽君李景祜,吏曹參判黃景源,開城留守金善行,副司直李潤成·洪樂性·洪麟漢,同敦寧趙暾,兵曹參判趙榮進,刑曹參判洪名漢,副司直鄭宲,江華留守李溵,大司憲申暐,副司直沈墢·徐命膺·趙曮·尹得雨,工曹參判李㝡中,副司直李惟秀,兵曹參議李宜哲,工曹參議金勉行,楊州牧使李時中,大司諫任㻐,敦寧都正李瀁,工曹參議徐命天,戶曹參議李光溭,兵曹參知李仁培,副司直洪樂仁,廣州府尹金致讓,禮曹參議尹蓍東,副司直金龜柱·李性遂,應敎李亨逵,副應敎鄭昌聖,校理宋載經·金漢耆,副校理閔弘烈·朴相老,修撰沈觀之·金尙集,副修撰李澤遂,副司果洪檍·朴弼逵·李普觀·李徽中·徐有良·李晉圭·沈勗之·南玄老·尹承烈·鄭昌順·洪景顔·尹師國·李致中·兪彦鎬·李得一·李鎭復·金魯淳·尹養厚·洪龍漢·宋志淵·趙㻐·徐浩修,執義李鎭衡,掌令安兼濟·李宇喆,持平任希孝·李祉年,司諫李堉,獻納鄭煥猷,正言李東顯·林鼎遠,掌樂正徐命善,宗簿正任希敎,兵曹正郞鄭厚謙,高陽郡守宋宅休,記事官洪彬·姜彝福·洪彦喆,輔德柳善養,弼善鄭象仁,文學李昌任,兼文學徐有元,司書朴師崙,兼司書金載順,翊衛金用謙·申,司禦趙宗鉉·朴師範,翊贊李彦濟·李商重,衛率李思贊·金基大,副率李運永·閔恒烈,侍直南紀溟·李灌,洗馬閔匡烈·宋持常,綾昌君橚,長溪君棅,錦城尉朴明源,海運君槤,海溪君,密安君焍,鶴城君楡,全恩君墩,順悌君炟,齊昌君㯙,昌城尉黃仁默,花平君橃,鶴陵君榯,恩彦君䄄,恩信君禛,原溪君,新溪君㯖,靈川君壄,河南君垙,樂城君壇,花豐君楏,河淸君壕,全春君堦,密春君焌,樂林君埏,靑城尉沈能建,綾城尉具敏和,興恩副尉鄭在和,廣陵副守烻,雲峯副守杺,花原副令樺,凝善副守爔,月林副守櫓,安元副令烠,慶興君栴,茂林君塘,副司直韓光肇·金孝大,咸溪君樵,順義君烜,西溪君熠,光恩副尉金斗性,都摠管李益炡,光興君橏,副摠管兪彦述·韓師直·鄭存謙,曹司衛將李光瀷,兵曹正郞成箕柱·辛應三·金履禧,佐郞權德訓·丁範祖·閔游·李益燮,都摠經歷鄭汝坤·李泰遠,宣傳官李敬懋·李鼎勳·閔永喆·梁塤,守門將崔鳳昌·申㫻·金性行·申達夏,別軍職權廷赫·鄭熙世·王漢禎·田德雨·朴景新·徐好進·田得雨·李薰·鄭智世·陳漢弼·李策·朴尙忠·朴思恭·吳道亨·姜五成·崔康岳·李性默·鄭觀采·朴世忠,以次侍立。上具翼善冠·袞龍袍,乘輿出資政門,軒架樂作,鼓吹止。上曰,老大臣上階,給扶以陞。上詣殿內就位,進饌訖。樂師二人,唱御製樂章。王世孫進酌,致詞官代致詞訖。王世孫就位,再拜訖。鳳漢進酌,致詞官代致詞訖,鳳漢就位,再拜。王世孫以下參宴諸臣三叩頭,山呼四拜。王孫就殿內散花,上曰,予受盛饌而下不得飽,則豈設宴之意,申飭善饋,可也。上命戶判入侍,雲逵進伏。上曰,參宴諸員之均饋,未可必故,予使人廉之,則下班初味尙不行云,極可駭然,申飭均饋,入直禁軍炮手,亦爲申飭頒饋後,卽爲入。連進第二酌·第三酌·第四酌·第五酌畢,奏鄕唐樂處容舞,樂止。上曰,贊儀,輕唱樂止推考,可也。上命陵幸時隨駕承旨入侍,金龜柱·李性遂·李惟遂進伏。上曰,進見汝輩有意矣。須善飽焉。又命原任玉堂進前,洪檍·朴弼逵·李普觀·李徽中·徐有良·李晉圭·沈勗之·南玄老·尹承烈·鄭昌順·洪景顔·尹師國·李致中·兪彦鎬·李得一·李鎭復·金魯淳·尹養厚·洪龍漢·宋志淵·趙㻐·徐浩修·鄭厚謙等進伏。上曰,召見汝輩亦有意矣。上曰,予入小次,禮畢之唱,姑徐之,諸臣封裹從容爲之。上詣小次有頃,就位,王世孫以下四拜,樂止。命唱禮畢撤饌,拓基·鳳漢·東度·相福·致仁·志修進前曰,聖候康復,盛禮順成,不勝慶忭。上曰,是予料表矣。上親製御製二句,以御筆書之,命賜奉朝賀金尙魯,又書二句,命賜奉朝賀李喆輔,仍命書傳敎曰,外宴時進酌宰臣賞典,一遵古例擧行,進宴廳堂郞,明日過內宴後,當爲下敎矣。上還內,諸臣退出。
上在慶熙宮。停常參·經筵。
進宴翌日,大殿·中宮殿·惠嬪宮·世孫宮·嬪宮,政院·玉堂口傳問安。答曰,知道。
大殿,朝廷二品以上·六曹堂上·奉朝賀·兩司長官口傳問安。答曰,知道。
大殿·中宮殿·惠嬪宮,藥房口傳問安。答曰,知道。
李命俊啓曰,右副承旨柳脩,不有廳規,先爲出去,卽爲牌招,何如?傳曰,允。
傳于嚴璘曰,追思舊事,欲爲召見,大隱巖·餘慶坊·延秋門契老人,申後待令于通陽門。
傳于李命俊曰,明日動駕處所不遠,副輦置之,隨駕兩將臣,當先射而後爲之矢記,整齊以待。
以承傳色口傳下敎曰,今番此禮,踐昔而行,豈樂爲之?今日內宴,豈知之乎?都監雖已下敎,此弊深知,明日盡爲下送,其若有率畜不送者,毋論士夫宗班,令都監,草記嚴處,令各其處現身後,報于本廳事,分付。
又下敎曰,戶判明日〈慕〉華館入侍,明日戶曹郞廳,率算員撤去補階事,分付。
又下敎曰,俄者下敎置之,三將臣,明日試射前,先試射事,分付。
尹冕東啓曰,明日動駕時,侍臣·諫院無進參之員,疏批未下外,司諫李堉,正言林鼎遠,竝待開門牌招,以爲進參之地,何如?傳曰,允。
尹得養以吏曹言啓曰,士族年八十·庶民年九十以上者加資事,命下矣。京外抄啓前應爲啓下者,依前例自本曹,隨聞擧行,何如?傳曰,允。
李命俊,以兵曹言啓曰,明日慕華館親臨試射時,闕內入直中應射之類,以試射不參人,依例除標信替代,使之參射後還爲入直事,分付,何如?傳曰,允。
李命俊,以內乘,以一二提調意啓曰,動駕在明而本寺正李行源,身病猝重,今姑改差,其代,令該曹卽爲口傳差出,何如?傳曰,允。
吏曹口傳政事,金載順爲司僕正。
以全羅監司狀啓,今九月朔進上石榴及九月令薦新,節候尙早,限內不得封進,惶恐待罪事。傳于尹冕東曰,勿待罪。
尹得養,以忠勳府言啓曰,京畿振威居忠義衛柳信濟等上言,啓下本府之後,限內不爲現身,依例勿施,何如?傳曰,允。
上在慶熙宮。停常參·經筵。
內殿進宴翌日,大殿·中宮殿·惠嬪宮·世孫宮·嬪宮,政院·玉堂口傳問安。答曰,知道。
中宮殿,朝廷二品以上·六曹堂上·奉朝賀·大司憲口傳問安。答曰,知道。
藥房都提調金致仁,提調李昌壽,副提調尹得養啓曰,連日天氣淸朗,宴禮次第順成。文孫奉觴,百僚呼嵩。盛儀式遵於舊甲,景福益驗於新慶。伏未審此時,聖體調攝若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜。王世孫氣候,何如?臣等,不任區區憂慮,敢來問安,竝此仰稟。無批答
中宮殿·惠嬪宮,藥房口傳問安。答曰,知道。
中宮殿·惠嬪宮,王世孫遣宮官問安。答曰,知道。
大駕詣慕華館擧動還宮後,政院·玉堂·藥房·朝廷二品以上·六曹堂上·奉朝賀·大司憲口傳問安。答曰,知道。
世孫宮,政院·玉堂口傳問安。答曰,知道。
以承傳色口傳下敎曰,甲子年進宴廳謄錄置之,承旨以奏。
又下敎〈曰〉,承旨柳脩許遞,其代任㻐除授,牌招察任,房順房。
又下敎曰,任㻐許解,其代前承旨金龜柱除授,牌招察任,房順房。軒架鼓吹,依例爲之。
以巡監軍單子,傳于趙榮順曰,仍。
以守宮史官望筒,傳于趙榮順曰,以首爲之。
傳于李命俊曰,騎判旣已隨駕,一體試射。
兵曹口傳政事,以全春君堦爲都摠管,以趙濟泰爲副摠管。
以平安監司狀啓,巡過安州時,帥臣之不爲出待,有見輕之失,惶恐待罪事。
傳于李命俊曰,勿待罪事回諭。
嚴璘,以弘文館言啓曰,本館下番,無他推移之員,不得已以上番,姑降入直之意,敢啓。傳曰,知道。
又以禮曹言啓曰,進宴之禮,今已設行,京上妓生罷送之意,分付該院,何如?傳曰,允。
又以奉常寺官員,以都提調·提調意啓曰,東籍親耕田所種稻·皮粘粟兩種,來九月初旬前,當爲成熟之意,敢啓。傳曰,攝刈。
奉朝賀金尙魯箚曰,伏以維天維祖宗,昭垂眷騭,聖體快臻康復,廟宮陵園,次第躬謁,旣又親御法殿,追述盛禮,上而彌彰聖孝,下而頫循群情,日吉辰良,小大均抃,此誠前古所未有之大慶,於乎休哉,於乎休哉?凡厥含生,引領欣欣,莫不願奔走蹈舞。顧臣身雖癃癈,喙息猶存,區區向日之忱,寧與人殊?而自經昨冬,危疾脚步,尤極艱辛,少涉升降,輒致顚蹶,强有動作,尙患蹩躠,至若峻級樊陟,截若登天。前席周旋,茫然息望。今逢盛會,獨未能襯耿光而祝岡陵,分義廢矣,情禮觖矣。瞻望觚稜,微衷耿結。惟我殿下,不惟不之罪,至命賤息,使之參宴,特遣史官,傳宣御書。寶墨燿煌,恩言溫諄。怳然如進身文陛,昵侍黼扆。前後隆私,迥出尋常。寵榮所曁,瞻聆俱聳。臣是何人,獲此異數於君父之前也。聖渥隨處而天大,臣罪愈去而山積。伏地九頓,感極而泣。此生此恩,圖酬無地。玆敢猥入文字,竊自訟罪。伏乞亟降明罰,俾安賤心焉。取進止。答曰,具悉卿懇。噫,追憶六朔,千千萬萬夢想之外,于今七十三,追述十三歲盛事,强以受禮,遙望西郊,心隕膽墜。而雖然就見日記,其行何必?兩日今已過焉。此則可謂倖矣,而昨日光明殿,追憶甲子,此心尤何抑?卿之未參,業已諒矣,而猶不與禮,悵缺曷諭?卽席遣史官諭予意,今覽卿箚,若見卿焉。卿須安心善攝焉。仍傳曰,遣史官傳諭。
領議政洪鳳漢箚曰,伏以日吉辰良,宴禮順成。遵舊甲而聖孝有光,叶新慶而景祿無疆。環東臣庶之舞蹈忭欣,曷有其極?如臣微末,逢此嘉會,猥廁法筵,敬捧壽觴,獻如岡之祝,伸愛日之誠,至願遂矣,殊榮極矣。戴花而退,餘喜滿心,鞍馬寵錫,遽及此際,宸衷雖出於援例,微悃何安於濫叨。乞命收還,以重賞典焉。仍念臣,特荷寬暇之恩,得以救護病母,闔門感結,無地圖酬,而若其闕禮虧分之罪,前後非一。今日郊館動駕,無以進參於陪班,其爲悚懍,尤萬萬矣。竊自量臣之情理事勢,猶或可以隨時趨詣,小效承候之忱,而至於離捨從宦,姑無其期。相府重務之一任瘝廢,誠非細故。雖以臣本來所自講者言之,求解一念,六載耿耿,昨冬陳懇,旣蒙俯燭,而入春以來,不敢言私,泯默淟涊,遂至于今日,則聖候益康,盛禮又過,區區寸心,已不勝其歡天喜地,而加而穡事告稔,民憂差寬,臣之引分丐免,此其時也,而又況目下情事,雖欲黽勉供職,有不可得。惟我聖上至仁至慈,凡於臣僚之請急,莫不曲察而深體。如臣必遞之義,至切之懇,不待臣言之覼縷,庶幾惻然而矜之,憫然而許之,敢恃覆燾之天,冒瀆至此。伏願聖明,念重任之不可久曠,軫臣情之不可自强,將臣所帶相職,卽賜解免,以幸公私,千萬至祝。取進止。答曰,具悉卿懇。噫,今受此禮,予豈樂爲?六朔之餘千千萬萬夢想之外,十三歲稱觴之日,今逢此月,豈徒今年,昨年已諭,且奏陟降,他事,雖或進或退。於玆事,雖一日不敢進,雖一日不敢退,諺所云難得此日者,政謂此也。凡事以予之心,雖違此日,於予,可謂免矣,而於玆事,非爲此也。望八七十三今年今日,其若行焉。昔年承顔,雖不望焉。少伸此心,卽此一事,筵中旣諭一日如三秋之敎,非爲本事,意在昔年,今者之愈,陟降攸賜,豈陳根奏功?今者此來,亦陟降復諒,初日禮成,已表料外,而嘗誦英廟朝過養老宴,謂諸臣今已成,於內宴,同爲順成爲望。況今予之意,追修故事,望七行嘉禮,今已八年。其若復成,此甲子後初行者。嗚呼,慈聖必欣喜於陟降,雖不能斑衣娛親,亦可以仰伸慈心,故翌日若昨日矣。夢想之外,皆已成焉。庶有他日拜奏之言,而旣不能稱觴,只遵昔代受而瞻望光明,追憶甲子,心隕膽墜,於予亦歇後語耳。且戊申三月,欲行此禮,九月乃行,故其時慈聖,愍其選上之留滯,慰諭特賜,若覩今日,憶强受此禮,何敢張大?殿中補階,卽日命撤,選上之類,翌曉卽放,此雖一事,聊表苦心。卽命都監之中,有曰,予心雖此中,其亦深焉云矣。春坊僚屬,只修取例而陳書,沖子手答,能體予意,其心可嘉。沖子素心,予雖知矣,于今益見。雖然予之憧憧之心,以此何弛也?卽席問答,令記注與春坊,書諸日記,卽予爲國苦心,卽予爲國苦心,沖子此心,雖長若一,則吾國庶幾,吾國庶幾?卿異他臣,今帶其師,故竝諭於此矣。卿之一段爲國之心,指日待此,頃者參宴誠難,爲卿用心矣,其旣與焉。今又陳箚,非卿忠悃,何以致此?今者賞典,實循舊例,卽循例之答,而予心若此,非爲卿也,卿何辭焉。以今番觀之,神明所相,卿心何可解矣。予之待卿造朝,其亦指日,何因此過辭相職?卿須體小子之此意,安心勿辭領受,待其快愈造朝焉。噫,今予此批,亦爲卿而祝焉。仍傳曰,遣史官傳諭。
奉朝賀李喆輔疏曰,伏以大德垂祐,玉體康復,日吉辰良。縟禮順成,慶符今昔。歡溢朝野,凡在宰從之列,莫不鼓舞踊躍,趨覩盛光,而如臣者疲癃日甚,兩足痿廢。逢此曠慶,獨阻末筵,撫躬悲恨,生亦何爲?犬馬微誠,無路自伸。擔詣禁扃之外,遙承天樂之餘。回憶昨冬侍宴賡韻時事,怳然若隔前生,乃於千萬非意,自喉院傳宣御書十六字,字字恩言,視同家人。月前所賜,墨蹟猶新。格外之數,頻煩至此。臣是何人,每辱聖眷?榮耀雖極,惶愧冞切。伏讀至予心悵缺,自不覺衷情感激,涕淚橫逬。噫,臣之精力,已消亡矣。此生報答,無復望矣。唯伏祝益懋聖德,益護聖躬,以享億萬年無疆之福而已,至於積廢常禮,罪難累赦,亦願亟降嚴誅,以安私心。臣無任瞻天戀闕感泣攢祝之至,謹昧死以聞。答曰,省疏具悉。噫,彼丁丑丁字閣所奏之語,卿能憶焉。予則不意,予則尙今冥然,六朔沈綿之餘,逢此日而行此禮,卿則所恃者精神,今何至此?此政難測者,世事也。臨殿手書,非爲卿也。意實在焉,何謝之有?末段附陳,可見其誠,以不參引咎,予則曰,非今卿若此者也。其勿咎,宜須善養耆社焉。
丙戌八月二十九日卯時,上詣慕華館。擧動入侍時,行都承旨尹得養,左承旨金龜柱,右承旨嚴璘,左副承旨趙榮順,右副承旨李命俊,同副承旨尹冕東,記事官洪相聖·呂善德·李東郁·安廷玹,以次隨駕。上具翼善冠·袞龍袍,乘輿出資政門,詣崇政門外乘輦,藥房都提調金致仁,提調李昌壽進前問候曰,連行宴禮,今又動駕,伏未審,聖體若何?上曰,一樣矣。上命宣傳官入侍,以信箭分付,訓將以中軍代之,來參試官,上詣慕華館,車駕直詣楊經理碑閣所,世孫同詣親覽碑文,仍詣館所,致仁·昌壽進前曰,勞動後,聖體若何?上曰,別無所加矣。進湯劑,試官御營大將金漢耉,訓鍊大將鄭汝稷,禁衛大將李潤成,應敎李亨逵,都摠經歷鄭汝坤,宣傳官朴載文進伏訖。命漢耉·汝稷·潤成,兵曹判書朴相德先爲試射,仍命以次射之,都摠管李益炡進前曰,臣父以摠管,得參去丙戌宴禮,臣以摠管,又參昨日宴禮,此臣之至榮,而但老病難强,伏乞許遞。上曰,許遞焉。相德曰,摠管鄭存謙,聞有親病云。亦爲許遞,何如?上曰,依。上曰,貫革又添二,以八貫擧行,可也。上曰,進宴時賞典前例,詳爲考來乎?榮順對曰,已盡考來矣。命書傳敎曰,進宴廳堂上,熟馬一匹賜給。郞廳陞敍監造官竝陞六,捧花官禮房承旨,熟馬一匹。左通禮,半熟馬一匹賜給。大小饌次知官員,今無亦不過馬帖,勿論贊儀·相禮·引儀,各上弦弓一張,致詞官申飭之下,其能善讀,依權琦例,兒馬一匹賜給,執事典樂令,本衙門高品付料,其餘典樂算員以下員役工匠等,令該曹米布分等題給,今此賞典中一人,雖兼數事,勿爲疊受,元單子啓下後,分付該曹,依例擧行。又命書傳敎曰,都提調,熟馬一匹賜給。檢擧提調旣已資窮,熟馬一匹面給。其餘進止提調,各熟馬一匹。副提調,各半熟馬一匹,進花官司饔僉正,兒馬一匹賜給。監造官竝陞六,飯監以下,令該曹米布題給。又命書傳敎曰,進爵宰臣領議政·領府事·領敦寧,各鞍具馬一匹面給。長溪君·錦城尉·戶判,各熟馬一匹面給。又命書傳敎曰,造果次知中官,熟馬一匹,排設次知中官,半熟馬一匹,薛里中官·從事中官,各兒馬一匹,司謁·司鑰,各上弦弓一張賜給。次知別監李胤芳·姜錫麟·金國亮·李益福,竝書題除授別監以下下人等,令該曹米布題給。上曰,東宮久廢書筵可悶矣。命書傳敎曰,元良近者連爲差勝,撤講可惜,而惟憶向時,其宜審愼。胄筵三日一開,召對休日,量宜行之,而自止。其皆少許,上命龜柱讀王世孫答春坊上書批。上曰,世孫文思益達矣。以御筆書下曰,今覽書答,吁嗟望八,仰遵盛事,覽爾此答,國其庶幾。雖然豈無鄒聖人少則以下文乎?爾能守此心,而不負望八予乎?卽席以對,世孫卽席書進以對曰,聖敎以此問之,豈敢忘鄒聖之言,亦豈敢負聖意乎?上曰,世孫之卽席以對,誠奇矣。漢耉對曰,此實臣民無疆之福矣。上顧謂史官曰,今日予與世孫,以書酬酢之語,史官及春坊官,詳錄日記,可也。命璘讀奉朝賀金尙魯疏書批答,命讀奉朝賀李喆輔疏,上曰,李奉朝精神猶好矣,亦能修人事矣。又命讀領相箚,命書喆輔及鳳漢批答,致仁·昌壽進前曰,終日勞動,聖體若何?上曰,別無所加矣。進湯劑,上曰,今覽世孫書答宮官,吾國其庶幾,而食邑之中,邑愈甚焉。可不負此敎此答,今將沖子手答,於予書問及沖子答,予令春坊及記注,書諸日記,若或違此答,將此交勉焉。出傳敎上謂世孫曰,汝知孟子人少則以下文乎?世孫誦對,上曰,然矣。汝能知之,亦能勉焉。上曰,明日還宮時,世孫祗迎置之。出傳敎上曰,明日出宮正時,以辰正三刻爲之,單嚴擧行。出榻敎上曰,今日後東宮勿爲隨駕,以駕轎待令。上曰,還宮時刻隨時,初嚴下後擧行。竝出榻敎上還宮,還內,諸臣退出。
上在慶熙宮。停常參·經筵。
藥房都提調金致仁,提調李昌壽,副提調尹得養啓曰,郊館臨試,侵夜還宮,伏未審此時,聖體調攝若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜。王世孫隨駕之餘,氣候,何如?臣等,不任區區憂慮,敢來問安,竝此仰稟。答曰,知道。氣則一樣,世孫氣候亦一樣,殿座時當入侍,建功湯先爲先入。
中宮殿·惠嬪宮,藥房口傳問安。答曰,知道。
大殿·中宮殿·惠嬪宮·世孫宮·嬪宮,政院·玉堂口傳問安。答曰,知道。
大殿還宮後,政院·玉堂·藥房·朝廷二品以上·六曹堂上·大司憲口傳問安。答曰,知道。
尹得養啓曰,左承旨金龜柱,今日不爲仕進,卽爲牌招,何如?傳曰,允。
尹冕東以賑恤廳言啓曰,因傳敎宣傳官,領付流丐五十口內,不願留者外四十三口,自二十四日二十九日至,依例饋飯撤歸之意,敢啓。傳曰,知道。
領中樞事尹東度箚曰,伏以我殿下大德,聿迓天休。聖孝篤受冥佑,舊甲重回。盛禮追繼,式擧兩日之法讌。稱文孫之壽巵,斯誠史牒所未有之慶。凡在含生,孰不忭歡。況臣猥忝進爵之列,獲伸祝嵩之忱。油油以退,欣欣相告,蹈舞詠頌,不足以形容也。迺者鞍馬之賜,亦及於臣,且感且愧,莫省攸處。壽樽上獻,已極賤分之光榮。天駟右牽,曷堪殊錫之濫承。廣推休典,恩縱侈於便蕃。顧乏微勞,心敢安於乘拜。玆乃冒入文字,仰干崇嚴。伏乞聖明,俯察微懇,收回成命,以重懋賞之典焉。取進止。答曰,省箚具悉卿懇。追述故事,幸成大禮,寔是料表,一倍追慕。況己未親耕後,卿父侍饌仁政,今若昨日,予懷若此,卿心奚似?今者賞典,已諭領相箚批,安心勿辭領受焉。仍傳曰,遣史官傳諭。
領敦寧府事金漢耉箚曰,伏以日吉辰良,肆筵設席。盛事克紹於先朝,大禮順成於兩日。文孫稱觴,百僚呼嵩。似此邦慶,往牒未聞。臣於此際,獲忝進爵之列,手奉北海之籌,口獻南山之祝,歡忭之忱。有倍他人,而在臣私心,榮幸極矣。不意鞍馬之賜,亦及於臣身。前席聞命,惶愧交極。固知聖意之出於援例,而勞無可記,寵實踰分,晏然冒受,有所不安。玆敢略入文字,仰陳至懇。伏乞俯察微諒,還收成命,以重賞典,以安私分焉。取進止。答曰,省箚具悉卿懇。今者禮成,望八料表,是誰之賜,追慕益深。且己卯嘉禮之後,豈意今日內殿,繼述昔年,臨殿受宴,豈徒予心,慈聖必也欣喜,此心一倍。華館試射,其亦體昔,而卿則以都監提擧御營將臣,連日勤勞,其不憊乎?今者賞典,旣循舊典,國舅提擧,今昔同焉。亦豈偶然,卿須安心領受焉。仍傳曰,遣史官傳諭。
丙戌八月三十日辰時,上詣慕華館。擧動入侍時,行都承旨尹得養,左承旨金龜柱,右承旨嚴璘,左副承旨趙榮順,右副承旨李命俊,同副承旨尹冕東,記事官洪相聖·呂善德·李東郁·安廷玹,以次隨駕。上具翼善冠·袞龍袍,乘輿出資政門。上命宣傳官以信箭,依昨日分付訓將,來參試官。上詣崇政門外乘轎,仍詣慕華館,王世孫遣宮官鄭象仁問安。上曰,知道。試官御營大將金漢耉,訓鍊大將鄭汝稷,禁衛大將李潤成,應敎李亨逵,都摠經歷鄭汝坤,宣傳官朴載文進伏訖。上命三軍應參射放軍兵行軍禮,又命訓御兩營合吹打,仍命射放,都提調金致仁,提調李昌壽進前問候曰,連日勞動,聖體若何?上曰,別無所加矣。進湯劑。致仁曰,今日軍兵放砲,似未可畢。明日則使試官監試,而自殿內頒賞則似可及矣。上曰,明日當頒賞於館所矣。上製御製詩二句,御筆書下,命內局三營大將·諸承旨·翰注·玉堂·春坊·兵曹堂郞賡韻以進,諸臣以次賡進。上曰,禁將,以武將能詩,可嘉。命書傳敎曰,禁衛大將李潤成,頃日已知身爲武將,今日長在試望,卽席製進,俄者戲□予庸悔焉。特賜半熟馬一匹,□□□特示嘉賞之意,而近者武弁,捨弓索筆,居常非之。此非聳一勵百之意,其令諸武知之。雖然昔之孫吳,豈非文章乎?其若能文能武,其何禁焉?璘曰,校理宋載經,今日修省記之後,謂有身病,屢次催促,終不入來,不得已將入追省記,而其在事體,誠極未安,推考警責,何如?上曰,依爲之。上曰,炮藝其餘猶多,明日畢試,雖恢恢,其若頒賞,還夕聚待可悶。頒賞,再明日當於崇政殿爲之,以此分付。出傳敎上曰,明日擧動時刻,以卯正三刻爲之,三嚴,以單嚴擧行。上還宮駐輿崇政門外,拿入挾輦將,分付拿出。又拿入宣傳官任慄·梁塤,分付不善傳命之罪,卽爲拿出。上還內,諸臣退出。
上在慶熙宮。停常參·經筵。
大殿·中宮殿·惠嬪宮·世孫宮·嬪宮,政院·玉堂翌日口傳問安。答曰,知道。
藥房都提調金致仁,提調李昌壽,副提調尹得養啓曰,連日動駕,侵夜還宮。伏未審此時,聖體調攝若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。氣則一樣,乘轎時入侍宜矣。
中宮殿·惠嬪宮,藥房口傳問安。答曰,知道。
大駕還宮後,政院·玉堂·藥房·朝廷二品以上·六曹堂上·大司憲口傳問安。答曰,知道。
傳于李命俊曰,明日待下敎來詣,只入正時,前排勿爲待令。
丙戌九月初一日卯時,上詣慕華館。擧動入侍時,行都承旨尹得養,左承旨金龜柱,右承旨嚴璘,左副承旨趙榮順,右副承旨李命俊,同副承旨尹冕東,記事官洪相聖·呂善德·李東郁·安廷玹,以次隨駕。上具翼善冠·袞龍袍,乘輿出資政門,詣崇政門乘轎,內局都提調金致仁,提調李昌壽進伏曰,連日勞動,聖體若何?上曰,一樣矣。進湯劑,命宣傳官,以信箭,分付訓將,以中軍代之。來參詣慕華館,試官御營大將金漢耉,訓鍊大將鄭汝稷,禁衛大將李潤成,應敎李亨逵,都摠經歷鄭汝坤,宣傳官朴載文進伏。王世孫,遣宮官鄭象仁問安。上曰,知道。上曰,以胡笛,召入應試軍官,分送西所,可也。上命龜柱,書記懷御製,命編次人進前,編次人趙明鼎進伏。上命奉覽御製,明鼎曰,奉讀御製,儘好矣。明鼎曰,今番參宴錄冊子,有刊頒之命,故芸閣今方始役,而冊名,何以爲之乎?上曰,以繼述受宴錄名之,可也。上曰,洗馬臺分放之人,其令催促,可也。命書傳敎曰,旣已下敎,亦文王之言,豈可曠日,再明日,當爲興化門親臨恤四民,以此分付。上曰,明日殿座時刻,辰正三刻爲之。出榻敎上曰,明日殿座侍衛,以入直擧行。出榻敎上命都監馬兵將及禁軍別將,使之布陣勢後,又命馬兵別將李鍵,禁軍別將金光泰,以軍禮進現後,皆面給馬以退。上曰,旣已命行,捧上言。出榻敎致仁·昌壽進湯劑,上還宮,詣崇政門外,以標信,命宣傳官解嚴。上還內,諸臣退出。
上在慶熙宮。停常參·經筵。
初昏,有電光。
大殿·中宮殿·惠嬪宮·世孫宮·嬪宮,政院·玉堂口傳問安。答曰,知道。
藥房都提調金致仁,提調李昌壽,副提調尹得養啓曰,屢日臨試,勞動旣多。伏未審夜間,聖體調攝若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。無批答
中宮殿·惠嬪宮,藥房口傳問安。答曰,知道。
親臨頒賞罷後,政院·玉堂·藥房口傳問安。答曰,知道。
以承傳色口傳下敎曰,戶曹郞廳與禮曹郞廳坐饋耆民之圖,欲爲覽之,一本畫入。
趙榮順,以御營廳言啓曰,依傳敎,駕前吹打手四十一名處,依例施賞之意,敢啓。傳曰,知道。
又以兵曹言啓曰,依下敎,龍虎營吹打手等處,依例木綿施賞之意,敢啓。傳曰,知道。
行判中樞府事徐志修箚曰,伏以聖孝彌光,眷佑益篤。舊甲重回,式遵兩日之宴。文孫稱觴,載獻萬年之祝。此誠史牒所未有之慶也。凡在含生,莫不歡躍。況臣猥廁法宴,與覩盛儀,舞蹈喜忭,曷有其極?迺復郊館臨試,連日動駕,而聖體一向康勝。區區下情,益不勝其欣幸也。臣於日昨,將欲參班,曉起觸冷,腹痛頗甚。初似本症,謂可忍耐,及詣闕下,轉成寒瘧。精神迷瞀,欲强不得,旋卽徑歸,洞泄如注。暈倒欲絶,多服藥物,急勢稍寬,而眞元頓脫,外感乘之。今已多日,尙在枕席,竟未能一進於陪扈之列,虧分闕禮,罪合萬殞,病裏惶懍,靡所容措。玆敢略入文字,仰干崇聽。伏乞亟降威罰,以昭法紀,千萬幸甚。答曰,省箚具悉卿懇。追述故事,禮則僅成,追慕益切,其所不參,其何引咎?卿須安心,勿辭焉。仍傳曰,遣史官傳諭。
大司成成天柱疏曰,伏以惟天惟祖宗,篤垂眷騭。聖候諸節,快臻康復。親御法殿,追述盛禮。文孫奉觴,百僚陪讌。凡厥含生,莫不蹈舞,於休萬年之祝,曷有其極?伏念臣之猥叨見職,已三閱月矣。而纔經毒腫,尙未蘇痊,瘝廢職事,惶愧交切。且臣母連年患痁,於金火之交,發輒濱危,癃敗已極。今又其發如期,而其重倍前,篤老元氣,無以抵敵病勢,目下凜凜,有不可言。臣之情理,實難晷刻離捨,不但泮館課試之無以擧行。今日郊外動駕,亦末由陪行,臣罪至此,尤萬萬矣。伏乞天地父母,俯諒臣情私,亟遞臣職名,俾及時救護,千萬幸甚。踏啓字。
掌令安兼濟疏曰,伏以祗詣陵園,展拜如儀。文孫隨後,淸蹕穩旋。繼以殿宮行禮,聖孝克伸。斯誠皇天之所眷,陟降之所佑。伏況是年是月,法宴載擧,樂洽上下,慶符前後,大小臣僚,普深歡忭。又伏況絲綸誕敷,優老而惠民,恤囚而疏罪,猗歟盛哉。此皆出於光承先休,導迎和氣之意,瞻聆所及,冞切聳動。如臣愚陋,幸際昌辰,獲覩盛儀,下懷顒若尤不自勝。臣於前冬受爵之日,亦嘗猥忝末班,筵退之後,餘意耿耿。敢引帝舜·衛武之事,仰勉我聖上修德之功,繼陳遵先法祖之說。伏想聖聰,倘或記有之矣。臣不必更事支蔓,而第念豐豫之會,宜思損挹之節,安樂之地,常有危厲之慮。古聖王所以兢業保邦,必在於是。伏願聖明,益懋中和之德,以爲祈永之本。臣又伏覩世孫邸下,德宇已成,閱理漸熟。雖當鍾鼓讌敖之際,必無怠忽非僻之乘,而宴安之戒,不可不愼。喩敎之方,比前尤急。推殿下躬行心得之妙,使侍讌閑,從容啓迪,則以文孫明睿之姿,其所涵養而薰陶者,必將於精一二字上勉勉。亦願深懷遠圖,竝留聖念,則實宗祀生民之福也。臣固無狀,出入臺省,已近十年,而毫無裨補,積有僨誤。夫豈有一分冒出之望,而除旨纔辱,飭敎繼降。區區情勢,不暇自恤。遂不免章皇祗肅,淟涊蹲滯,而滿心惶愧,若無所容。仍伏念臣父篤老之年,疾疢相乘,近添風熱之祟,面部浮烘,如火漸熾。鍼藥調治,時日爲急,私心焦遑,顧當如何?伏惟聖德敷仁,孝理敦化,凡有近臣陳懇,以親爲辭,無不曲賜體諒,勉副鞶褫。臣之眇末,從前蒙恩,亦皆以親之故,感激銘鏤。欲報罔極,湯火糜粉,義所不辭。目下情理,苟不至萬萬煎迫,則何敢以此時呼籲,自犯瀆撓之誅哉?伏乞聖慈,天地父母,俯垂矜察,亟許鐫遞,以便救護。仍治臣罪,以昭法紀,千萬幸甚。答曰,踏啓字。又答曰,省疏具悉。今者此禮,實是料外,能述故事,心則若殞。噫,衛武九十,能作抑詩。予則追思六朔,實是望外。皆曰,快愈,予則笑矣。雖然僅伸其禮,酬應國事,吁嗟一心,在於宗國。何敢曰,衰而弛乎?職在臺臣,若是勉焉,心庸嘉之,可不留意焉。噫,旣勉于君,何心退步,爾其勿辭察職。
獻納鄭煥猷疏曰,伏以惟天惟祖宗,眷顧垂佑,玉候快臻康復,陵園殿宮,次第展禮。吉日良辰,法宴載擧。文孫稱觴,百僚呼崇。上而慶先烈之揄揚,下而榮群情之勉循。八域含生,歡欣忭祝。臣跡忝從班,獲覩盛擧,實不勝蹈舞祈永之至。仍伏念臣,向叨憲職,重速臺評,追思至今,尙有餘愧。納言除旨,適下於幸行期迫之時,繼而飭敎截嚴,區區情勢,不暇自恤,冒沒出肅,仍參陪班,而連値事會,盤礴至此,每自循省,慙恧冞切。且臣老母,年衰病痼,寧日恒少,而近仍朝晝異候,將攝失宜,重添寒感,藥餌調治,時日爲急。臣以孑然單身,左右扶將,焦遑罔措。離捨供職,實無其勢,此時請急,極知猥越,而情私所迫,不得不疾聲仰籲。伏乞聖明,俯垂鑑諒,亟遞臣職,以便救護。仍治臣瀆撓之罪,以昭法紀,千萬幸甚。答曰,踏啓字。
持平任希孝疏曰,伏以惟天惟祖宗,眷佑我聖躬,愆候快臻康復,陵園殿宮,次第展禮。日吉辰良,法讌載擧。先休寔遵,聖孝益光。臣民慶忭,帀域惟均。況臣迹忝從班,躬逢盛會。猥隨陪扈之末,幸與蹈舞之列。微忱粗伸,頌祝冞切。仍念臣父,頃除湖邑,將老赴任,而臣之祖母,年迫八耋,寧日恒少。乃於撼頓之餘,重患泄痢之症。臣父素以終鮮之人,獨自扶將,日夕煼灼。尋醫問藥,替勞無人。在臣情私,已難久離,而格例有關,不敢爲陳懇之計。方寸悶迫,去益難抑矣。卽接便信,則臣父又於嘗藥煎遑之餘,猝得寒感,勞悴旣多,症形非細。臣聞此報,按住不得,忙投短章,徑尋鄕路,擅行之罪,實無所逃。伏乞聖慈,俯賜矜諒,亟削臣所帶之職,以便救護。仍治臣瀆撓之辜,以嚴朝綱,不勝幸甚。答曰,踏啓字。
正言李東顯疏曰,伏以惟天惟祖宗,默垂眷佑,聖候快臻康復,陵園殿宮,次第展禮。盛儀載擧,文孫稱壽。岡陵之寶算無疆,繼述之聖孝彌光。八域含生,擧皆鼓舞。況臣忝在從班,獲覩盛擧,區區忭蹈之忱,曷有其極?仍伏念臣於見職,卽是自畫之地,豈有堪承之望,而頃値動駕迫近,義重陪扈。繼以大禮當前,誠切趨參。淟涊蹲冒,殆跨一朔。雖幸分義之粗伸,還覺虛縻之爲罪,反顧悚蹙,若無所容。且臣之情私,有萬萬煎迫者,臣母風痺之症,卽數十年痼疾,而積傷於今夏暑熱,又添於換節之時,胸膈痞塞,肢節抽搐,少有飮痰,輒致壅滯。夜來症情,一倍陡劇,吐瀉兼發,眞元大陷。臣方左右扶將,實無離捨供職之勢。玆不得不疾聲號籲於仁覆之天。伏乞聖慈,俯垂矜察,亟削臣所叨之職,俾便救護。仍治臣瀆撓之罪,以昭法紀,千萬幸甚。答曰,踏啓字。
丙戌九月初二日辰時,上御崇政殿月臺。親臨頒賞入侍時,行都承旨尹得養,左承旨金龜柱,右承旨嚴璘,左副承旨趙榮順,右副承旨李命俊,同副承旨尹冕東,記事官洪相聖·呂善德·李東郁·安廷玹,以次侍立。上具翼善冠·袞龍袍,乘輿出資政門,詣月臺,王世孫侍坐。內局都提調金致仁,提調李昌壽進前曰,連日勞動,聖體若何?上曰,一樣矣,進湯劑。上命榮順,呼名應賞人,分東西庭立之,命頒賞。上曰,今番耆老宴,禮房承旨次知乎?璘對曰,然矣。上曰,今番耆老幾人?璘對曰,去丙戌則五百餘人,而今番則二百餘人云矣。上命書傳敎曰,日傘差備陳應福,卽前僉使再奚之子也。今有邊將承傳,聞有窠云。其令今日,口傳單付,可也。有入格人中有伏地者,上命問其由。對曰,一人以直赴帖中誤書姓字,一人誤書名字,故請改給矣。上命依願改給之,內局進湯劑。上曰,禁軍別將,使之入侍。禁軍別將金光泰進伏。上曰,老矣。又以復姓事,有伏地人。上曰,以復姓事,申飭久矣。今當出身之日,如是煩瀆,極爲駭然,此後另飭京兆。龜柱曰,事甚微細,而敢此仰達矣。頃日隨駕下人,有賞給之典,而玉堂下隷獨漏焉。蓋玉堂,以經筵陪從,故自當與政院,一體擧論,而闕內諸司下人,皆蒙恩典,至於玉堂,則偶然見漏矣。今不必更爲追提,而此後則易爲前例矣。上曰,亦一體題給,可也。上曰,戶判入侍。出榻敎命書傳敎曰,今番庭試初試規矩,依今春慶科庭試初試規矩擧行事,分付。冕東曰,臺疏中,有初無解任之請,而踏啓字者,何以處之乎?上曰,誰疏耶?冕東曰,持平李祗承疏也。上命書傳敎曰,噫,今番受禮,予豈樂爲?一則繼述,二則追慕,而陟降眷佑,六日之內,日氣淸明,喬陵禮成之後,法殿受禮,華館試射,日不休焉。況來朝恤四民,卽予素心,而日無暇隙,亦無酬應之時,此政院目覩者,不緊章奏,肆然捧納。其曰,快逾而然,則非今日臣子惜懼之意,頃日下敎,亦不弛禁,則焉敢若此。且想其形,此其欲陳章者,必皆憑此而爲言,體豈不虧,亦不苦哉?嗚呼,豈特此也,已過之後,復聞乎此,豈曰孝乎?當該承旨,爲先遞差,其章給之,此後此等事,挾而陳章者,一切勿捧。又命書傳敎曰,承旨有闕,代參知李仁培除授,牌招察任,房順房。上曰,予之酬應極繁矣。此後似有諸臣之請,豈不困哉?致仁進伏曰,臣有改竄昨日賡進詩矣,敢此仰達矣。上命璘讀之,上曰,好矣。致仁·昌壽進湯劑訖,上還內,諸臣以次退出。
上在慶熙宮。停常參·經筵。
夜一更,流星出斗星下,入南方天際,狀如拳,尾長二三尺許,色白。
自昧爽至辰時,有霧氣。
藥房都提調金致仁,提調李昌壽,副提調尹得養啓曰,郊館臨試,侵夜還宮。伏未審此時,聖體調攝若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。王世孫隨駕之餘,氣候,何如?臣等不任區區憂慮,敢來問安,竝此仰稟。答曰,知道。氣則一樣,只卿等帳殿入侍,宜矣。
中宮殿·惠嬪宮,藥房問安。答曰,知道。
以承傳色口傳下敎曰,皆準備後,臨月臺見之,而仍爲殿座準備後以稟,老人旣來,則雖或等待,勿爲催促,饌牀欲爲見之,一牀入之。
又下敎曰,誕日賀與權停禮而皆停,禮曹草記置之,編次人,使之入來。
任㻐,以捕盜廳言啓曰,傳曰,左邊捕盜從事官,令大將從重決棍事,命下矣。依傳敎,從事官柳潗,決棍十五度之意,敢啓。傳曰,知道。
又以義禁府言啓曰,時囚罪人康津縣監趙鎭禎,本律施行放送事,命下矣。趙鎭禎,依本律,以違令律,笞五十,解見任別敍,而依受敎,功減一等收贖,放送之意,敢啓。傳曰,知道。
又以司僕寺官員,以一二提調意啓曰,濟州前牧使尹蓍東遞任,進上馬三匹,今纔上來,禾毛色別單書入,依例內廏立養之意,敢啓。傳曰,知道。
金龜柱啓曰,明日翰林追召試事,命下矣。領監事·春秋館堂上·館閣堂上,竝待明朝牌招,對讀官,待落點,一體牌招,何如?傳曰,允。
傳于金龜柱曰,明日翰林召試對讀官,以入直儒臣爲之,承旨,只試所承旨入侍。
又傳于金龜柱曰,留待承旨竝入侍。
又傳于金龜柱曰,藥房入侍。
注書呂善德病,代以任希雨爲假注書。
李命俊,以都摠府言啓曰,今日入直內三廳武兼禁軍及軍兵等,當爲中日習射,而親臨興化門恤四民相値,不得爲之之意,敢啓。傳曰,知道。
傳于尹東昇曰,今日世孫,亦當侍坐,侍講院官員,以入直擧行,當隨予而爲之,時刻單子置之。
傳于尹東昇曰,戶房承旨入侍。
興化門殿座罷後,政院·玉堂·藥房口傳問安。答曰,知道。
世孫宮,政院·玉堂口傳問安。答曰,知道。
李命俊啓曰,編次人趙明鼎,依下敎來待矣。傳曰,入侍。
丙戌九月初三日寅時,上御集慶堂。戶房承旨入侍時,左承旨金龜柱,記事官呂善德·李東郁·安廷玹,以次進伏訖。上謂龜柱曰,爾是戶房乎?龜柱對曰,然矣。上命授御製諭音于龜柱曰,爾持此御製,馳往禮曹,宣諭坊民耆老,親監其宴後還奏,可也。命書傳敎曰,今番受禮,予豈樂爲?欲述三十歲故事,故前已用心,後則慕深,其禮雖行,予心一倍,親臨試射頒賞,豈爲觀瞻?一則仰體昔年愛恤武士,二則料表順成回駕,雖然吾事畢矣。追慕冞深,連日酬應,其睡宜勝,而止漏仍覺,其猶前日。恤四民之政,文王聞太公之言而創焉,豈徒效周?卽我朝傳法也。況昔之養老宴,曾已喩,五禮儀亦云,群老杖入。左通禮請以爲群老與老老之意,在於禮文,豈意一日之內,爲群老賜宴,臨門恤四民?以此報漏雖止,仍不交睫。忽然思之,予雖不敏導此而然,今日群老中,奚特九十·八十者首焉,其年何年?思之及此,此心何耐?雖不能召殿以饋,亦何因循例,命爲書下八字,入侍承旨,以此繕寫,藏于龍亭。予臨月臺,紬仗置之,以今日待令鼓吹前導,承旨仍爲陪進,宣諭群老,與該郞監宴而來。噫,此亦憶昔而然,甲子受几杖後,受宴日宴畢,卽仍令其時提調·禮判,將以予所受之饌,殿庭登架樂鼓與耆社諸臣,同往耆英館,設酌而來。其時慈聖,自內臨見,怳若今日,年已興懷,同符故事,亦豈偶然乎?其中年八十,亦豈徒非帛不煖之意乎?特賜綿紬一匹。宴畢後,承旨頒給而來,命退,諸臣以次退出。
丙戌九月初三日辰時,上御興化門。親臨恤四民入侍時,左承旨金龜柱,同副承旨李命俊,記事官洪相聖·呂善德·李東郁·安廷鉉,以次侍立。上具翼善冠·袞龍袍,乘輿出資政門,命龜柱往禮曹,親監耆老宴,龜柱承命馳往。內局都提調金致仁,提調李昌進伏曰,連日勞動,聖體若何?上曰,一樣矣上詣興陽門,致仁·昌壽進湯劑。上命書傳敎曰,昨已諭今日未過,政院只有坐直承旨二人,雖非今日,昨日下敎之後,不敢若此,況殿座相値乎?事當嚴處,而李仁培,以侍衛入直之人,公然違牌,事體寒心,而猶不踏下傳旨,只命遞差,蓋由於今番隨駕之故。雖適中其意,十分參酌,事體不可無飭,今日不仕進諸承宣,趙榮順式暇云,其外一竝遞差,尹得雨·任㻐·尹東昇承旨除授,牌招察任,房順房,三院副提調例兼。上曰,承牌諸承旨,竝使之入侍。出榻敎命頒四民米,壯者五斗,弱者三斗,其中最老最弱無衣者,各賜綿布一匹。龜柱自禮曹群老宴所還來,復命曰,臣奉命往群老宴所,宣諭御製,親自監宴饋之,則群老,莫不鼓舞感泣矣。上曰,群老善饋乎?龜柱曰,各自飽飫矣。而已參宴群老,齊到門外,擧皆拜祝蹈舞,上命賜三絃,舞蹈良久散去。都承旨尹得雨,右副承旨任㻐入侍,惠堂李益輔,判尹金尙喆,使之入侍。上曰,金吾諸囚先放後,入直郞廳,率來以待。出榻敎上曰,秋曹時囚先放後,郞廳,率蒙放諸罪人等來待。出榻敎致仁曰,秋曹時囚中,多有重囚,使秋判,詳覈以奏,何如?上曰,依爲之,而輕囚則竝放送,可也。上曰,金吾·秋曹之擧行,何其遲緩耶?其催促之。致仁曰,左承旨尹東昇之一向撕捱過矣,至於承宣,則尤不當撕捱矣。上曰,緣何事耶?致仁曰,以其吏議望時遭人言故也,上曰,過矣。命書傳敎曰,左承旨尹東昇,除輒違牌,莫知本事,聞大臣所奏,卽以吏曹參議事也。本事此非撕捱者,況承宣乎?若此於東指斥,於南撕捱乎?況此任乎?其涉過矣,其涉過矣,只推,更爲牌招。上曰,金吾郞率來罪人,太遲緩,極涉駭怪,而且罪人輩,於殿座咫尺之地,騎馬以來,其駭然極矣。金吾郞及諸罪人,竝拿入。上命金吾罪人金光國拿入後,命持入其供辭,命承旨讀之。上曰,其人精矣,致仁曰,然矣,而能文矣。上曰,聞其言則頗有人事矣,然見其供辭,其中一二事,頗殊常矣。命書傳敎曰,今日特放中,惟金光國,於渠有䵝昧之科,今放後囚,亦非今日之意,而俱慢不待令,故其命拿入,意亦在於此。今覽供辭,不無因浮謗而然矣,以供辭觀之,衙客邑婢之事,不無申飭者,其豈無鈴而有聲乎?以曾經近密之臣,況與他人有間,則名發御史書啓,亦豈無飭,罷職放送。上曰,今聞金光國之供,則官人之乘輿嶺路,事甚有弊矣,此後則嚴禁,可也。命書傳敎曰,此弊已知。雖人君之尊,大嶺外人夫置之,況使行乎?若此之故,今則數倍云,事之寒心,莫此爲甚,令備局嚴飭。命書傳敎曰,自今日限三日,政院及各司,勿爲用牌。上曰,追召試人皆到云,其令明日擧行。出傳敎上曰,金吾郞及諸囚放送者,皆拿出,秋曹郞,亦分付以送,輕囚亦放送,可也。進湯劑,上曰,右承旨嚴璘牌招。出榻敎上曰,諸承旨持上言,待下敎入侍。出榻敎上曰,左邊捕盜從事官,令大將從重決棍。出榻敎上還大內,諸臣,以次退出。
丙戌九月初三日辰時,上御興化門小次。藥房入診入侍時,都承旨金致仁,提調李昌壽,同副承旨李命俊,記事官洪相聖·李東郁·安廷玹,醫官方泰輿·許礈·李以楷·玄處明·金孝儉·許溫,以次進伏訖。致仁曰,連日勞動之餘,聖體調攝,若何?上曰,一樣差勝矣,命進湯劑。泰輿等診候曰,脈候一樣調均,有滑體矣。命宣傳官田光濂入侍,街路耆老宴摘奸事下敎後,諸臣遂退出。
丙戌九月初三日酉時,上御集慶堂。藥房入診,諸承旨·編次人同爲入侍時,都提調金致仁,提調李昌壽,副提調尹得養,記事官洪相聖·李東郁·安廷玹,醫官方泰輿·許礈·李以楷·玄處明·金孝儉·許溫,左承旨尹東昇,右承旨金龜柱,左副承旨任㻐,同副承旨李命俊,吏曹判書趙明鼎,以次進伏訖。致仁曰,連爲勞動之餘,聖候若何?上曰,一樣矣。致仁曰,至于今日,而日氣甚好,尤爲幸矣。上曰,日氣則果好矣。進湯劑後,命停診候,內局先爲退出。命明鼎進前,編次御製而退。命三承宣,次第讀上言軸訖。命書傳敎曰,西北付料軍官定式,何等嚴也,而今覽安漢朝等上言,事之放恣,莫此爲甚,無論狀頭,事當一倂充軍,以懲猥濫之習,而此時異於他時,而亦不可全然無飭,令秋曹決杖一百放送。出傳敎命書傳敎曰,今番事,一不淹滯,故上言,亦不曠日,令承旨讀之,猥濫者外皆啓下,勿拘違格,三日內,卽爲回啓事分付。出傳敎命書傳敎曰,噫,礪城君檝,頃者之功何忘?其孝亦可尙,而其後調用之命已久,尙不檢擬,事體不然,此後待窠,先爲懸註調用事,申飭銓曹。出傳敎命書傳敎曰,追召試人,只有六人,其何大庭,當殿座資政殿試取,凡諸衛士·繖扇侍衛,皆置之,只試官入侍,殿座時刻,辰正初刻,承旨,只左承旨入侍。出傳敎命諸臣退出。
上在慶熙宮。停常參·經筵。
自辰時至申時,日暈。
任㻐啓曰,大司憲申暐牌不進,執義李鎭衡牌不進,掌令安兼濟牌不進,掌令李宇喆在外,持平李祉承陳疏在外,一員未差,今日以監察茶時之意,敢啓。傳曰,知道。
藥房都提調金致仁,提調李昌壽,副提調尹得雨啓曰,臨門恤民,移時還內。伏未審夜來,聖體調攝若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。王世孫勞動之餘,氣候,何如?臣等不任區區憂慮,敢來問安,竝此仰稟。答曰,知道。氣與世孫氣候,入侍當下敎。
中宮殿·惠嬪宮,藥房口傳問安。答曰,知道。
以承傳色口傳下敎曰,報漏何等重也,而一任下人,任意操縱,事之寒心,莫此爲甚,此後奏時官,另擇入直,申飭該監。
又以承傳色口傳下敎曰,今日正時,待下敎入之,仍爲來詣。
尹得雨啓曰,假注書任希雨,時無職名,令該曹依例付軍職冠帶常仕,何如?傳曰,允。
任㻐啓曰,憲府連日監察茶時,事甚未安,除陳疏入啓外,不爲行公人員,竝卽牌招,何如?傳曰,允。
以吏曹參議兪彦民牌不進,罷職傳旨,傳于李命俊曰,只推。
金龜柱,以奉常寺都提調·提調意啓曰,湖南靈光郡鷲山,新定封山之後,頭緖未整,事多疎虞,發遣本寺郞廳,以爲嚴加定界,永久長養之地,何如?傳曰,允。
持平李祉承疏曰,伏以臣猥以疎賤,適逢嘉會,獲參盛宴,旣飽需雲之榮,旋切獻芹之忱,略效陳腐,自附規祝,而言辭拙納,誠意淺薄,無望有槪於聖心矣。及承批旨,旣示嘉尙之意,又勤勉勵之音,蟣蝨賤臣,何以得此?九頓莊誦,不知死所。在臣分義,固當奔走彈竭,以爲萬一報效之圖,而第臣情私,十分懇迫,昨日飭敎之下,非不知瀆擾之爲萬萬死罪,而不得不疾聲哀籲焉。臣之老母,素有虛老之症,十年彌留,苦歇無常,前月爲取煖調治之計,下往木川庄舍,而臣臺銜縻身,不得隨往,情事憧憧,寢食靡寧。卽聞行役之餘,宿症越添,飮啖全廢,眞元漸敗,實有凜凜之憂,傍人替書,促臣歸視,臣旣聞此報,方寸散亂,按住不得,玆敢投進短章,徑尋鄕路。伏乞天地父母,亟削臣職,以便救護,仍治臣擅行之罪,以昭法紀焉,臣無任屛營祈懇之至。啓踏字。
丙戌九月初四日辰時,上御資政殿。親臨召試入侍時,監春秋金致仁,藝文提學趙明鼎,大提學黃景源,對讀官鄭昌聖·朴相老,左承旨尹東昇,記事官洪相聖,假注書任希雨,記事官李東郁·安廷玹,以次進伏訖。致仁曰,日間聖體調攝,若何?上曰,一樣矣。致仁曰,湯劑進御,好矣。上曰,持入可也。上曰,今則雖霜降,似不怪矣。致仁曰,然矣。上進湯劑,上曰,擧子盡入,則先爲頒紙,可也。上曰,元召試用幾人乎?致仁曰,用四人矣。上曰,進宴序文,已製進乎?景源曰,已製納於藝文館矣。上曰,注書出去持入,可也。賤臣出來持入,上曰,承旨讀序文,可也。東昇讀之,上曰,頭辭善爲之矣。上曰,金尙集·沈觀之,今聞與無端違牌有異,纔經金吾,疏放之日竝許遞,明朝政官牌招,舊館錄其休已久,此亦一弛一張之道,今番以舊館錄擧行事,分付。出傳敎上曰,靑城尉沈能建覲親下去時,給馬事,分付。出傳敎上曰,藥房入侍。出榻敎致仁曰,湯劑更爲進御,伏望。上曰,持入,可也。上進湯劑,上曰,編次人進前,可也。製下興懷序文訖,上曰,小退,可也,諸臣,以次出。上曰,入侍,可也,諸臣,以次進伏。上曰,壯元試券持納,可也。上親拆祕封,上曰,姜俒爲之矣。上曰,卽故判書鋧之孫矣,東昇曰,然矣。以次遂退出。
上在慶熙宮。停常參·經筵。
夜四更五更,有霧氣。
藥房都提調金致仁,提調李昌壽,同副承旨李命俊啓曰,屢日勞動之餘,昨又親臨頒賞,向晩還內。伏未審夜間,聖體調攝若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。氣則一樣矣。
中宮殿·惠嬪宮,藥房口傳問安。答曰,知道。
尹得雨啓曰,右承旨金龜柱,今日不爲仕進,卽爲牌招,何如?傳曰,允。
以承傳色口傳下敎曰,承旨許解,其代趙德成除授,牌招察任,房順房。
有政。吏批,判書趙明鼎進,吏曹參判黃景源進,參議兪彦民牌招不進,都承旨尹得雨進。吏批啓曰,副提學·大司成,今當差出,而擬望之人乏少,承旨竝擬,何如?傳曰,允。
又啓曰,長陵參奉趙載天呈狀內,身病甚重,勢難察任云,依例改差,何如?傳曰,允。
以尹蓍東爲大司諫,金載順爲執義,李載簡爲司諫,申一淸爲掌令,柳成模爲持平,崔光璧爲持平,金載天爲獻納,李命彬爲正言,姜趾煥爲正言,鄭存謙爲副提學,金敎材爲修撰,徐命善爲修撰,趙㻐爲副修撰,尹承烈爲副修撰,洪趾海爲大司成,李福源爲兵曹參知,朴聖源爲同義禁,趙曮爲同春秋,徐命膺爲同成均,南有容爲左副賓客,沈鏽爲觀象監提調,南泰齊爲掌苑提調,林之浩爲監察,申光勉爲掌樂主夫,宋志淵爲京畿都事,權德訓爲江原都事,趙爲江界府使,任薖爲淸風府使,朴起源爲長鬐縣監,尹泰國爲獻陵參奉,李宜白爲長陵參奉,喬洞水使單李潤德,學正單洪敬熙,學諭單崔景岳,校書副正字單權,冬至書狀官單李亨逵,行副司直南有容今加正憲,朴聖源今加嘉善,以上特加一資事,承傳。刑曹佐郞金恕行仍任事,承傳。兵批,判書朴相德進,參判趙榮進病,參議李宜哲入直,參知未差,承旨趙榮順進,同知單朴世長,僉知金燧,副護軍李寬徵,副司直尹得養·成天柱·李福源·嚴璘·李仁培·李性遂·尹冕東·柳脩·鄭煥猷·任希孝·李祉承,副司果李澤遂·金尙集·沈觀之·李東顯·張宅祚,副司正任希雨,以李昌壽爲知事,沈鳳徵爲副摠管,李光國爲五衛將,黃檄爲訓鍊主夫,李炯爲武兼,申大謙爲武兼,李漢興爲宣傳官,楊宗潤爲武兼,金應遜爲守門將,蔡顯一爲守門將,安鼎大爲文兼,文鳳集爲文兼,閔惠洙爲白翎僉使,徐有元爲北評事,金尙鉉爲花梁僉使,朴枝英爲文城僉使,金光潤爲新門別將,趙曮爲同知,鄭爲三田渡別將。
傳于尹得雨曰,藥房入侍。
任㻐,以禮曹言啓曰,今九月十三日,大殿誕日,王世孫致詞陳賀之節,依禮文磨鍊乎?敢稟。傳曰,許令草記,欲存古例,本事何謂?依下敎皆置之。
趙榮順,以弘文館言啓曰,本館下番,無他推移之員,不得已以上番,姑降入直之意,敢啓。傳曰,知道。
又以吏曹言啓曰,成均館司成李鎭恒,禮曹正郞李級受由,過限未上來,竝依例改差,何如?傳曰,允。
又以吏曹言啓曰,士族年八十,庶民年九十者,旣有推恩加資之命。今番壽職上言二十五張,今無可論,竝姑勿施,何如?傳曰,允。
又以吏曹言啓曰,通禮院左通禮李在簡,宗簿寺正任希敎呈狀內,俱以身病甚重,勢難察任,竝依例改差,何如?傳曰,允。
又以摠戎廳言啓曰,今此昭寧園設布城,鄕將校鄕軍,令本廳試射放後書啓事,命下矣。鄕將校鄕軍試射放,今月初六日,設行於鍊戎臺之意,敢啓。傳曰,知道。
任㻐,以刑曹言啓曰,西北付料軍官安漢朝等,上言放恣,決杖一百。放送事,命下矣。安漢朝依下敎,決杖一百後,放送之意,敢啓。傳曰,知道。
趙榮順,以刑曹言啓曰,今日臣等承命開坐,干連罪囚中三名刑配,八名白放之意,敢啓。傳曰,知道。
領議政洪鳳漢箚曰,伏以誕日庭賀,自是應行之典禮也。群下祝岡之忱,何歲不切,而聖上執謙之衷,每年愈固。挽近以來,雖有一二番得請,若其行禮日子,自不免進退。臣非不知國體之不然,聖意之有在,猶以是月之擧是賀,自謂誠禮之稍伸,而至於今年,則儀曹草記,雖未批下,以前後傳敎及筵敎推之,宸衷之不欲輕許,可以仰認。臣誠悶鬱,繼以訝惑也。從前以此事仰陳者,以禮以情,其說千萬,今不必更爲覼縷,以瀆崇聽,而抑未知殿下,亦果俯察乎?群情之不可遏,於今年,有倍於常年,邦禮之必可行於今日,尤異於前日者乎?皇天篤棐,祖宗默佑,寶算彌高,聖候快復,展拜于殿廟,修禮于陵園,以至臨殿受觴,克追先烈,此誠千古史牒之所未有。八域含生之所共忭,而誕彌之辰,適在此際,大庭呼嵩,雖非五禮儀所載,猶可創而行之。況列聖所已行者乎?千秋聖節,在常時,尙不可泛過,況當此無前之稀慶乎?事君如父,移孝爲忠,卽臣子常分,今日滿庭諸臣愛日之忱,又當一年一度之日,欲行當行之禮者,所以修臣職也,所以遵邦典也,亦所以飾深喜而揚盛休也。殿下於此,亦不可謂以前後所不許而一向靳兪也明矣。僚相與禮官,似當登筵陳請,而臣則情理懇迫,獨阻文陛,敢將短箚,略貢愚見。伏乞聖明,深思而勉循,以副擧國顒望焉。取進止。答曰,省箚具悉卿懇。噫,卿等之懇,予豈不諒?而月臺旣諭沖子,今日亦諭大臣與禮官諸臣,四十年固心,今若弛焉,豈徒負心,亦何忍負慈聖皇兄?雖追述故事,强受今番之事,奚特太康之戒,冞切追慕之中,只憶昔年此際,萬萬料表。且當誕月,以此之故,隨更而覺,輟漏之後,仍不交睫之中,加以因此困我,予心卿知,凡事皆由乎心,故其步雖勝,今則其痰,全在乎頭部,昔聞慈敎,用心則頭暈,豈不苦哉?予有所執,決不爲負心之人,心猶不負,況所重何?聞右相所奏,爲卿竊悶焉,其不參,業已諒矣。卿須體小子慇懃之意,安心其勿引咎,益加善護焉。仍傳曰,遣史官傳諭。
丙戌九月初五日辰時,上御集慶堂。藥房入診入侍時,都提調金致仁,提調李昌壽,副提調尹得雨,記事官洪相聖·李東郁·安廷玹,醫官方泰輿·許礈·李以楷·玄處明·金孝儉·金世彦,以次進伏訖。致仁曰,夜來酬應之餘,聖體調攝,若何?上曰,一樣矣。致仁曰,寢睡·水刺之節,亦何如?上曰,益勝矣。進湯劑,上曰,醫官數少,朝診必沒數入診,可也。泰輿等診候曰,脈候左右三部調均,連有滑體矣。致仁曰,夕湯劑依例乎?上曰,依。上曰,備堂入侍。致仁曰,禮堂方待令,同爲入侍,何如?上曰,同爲入侍,內局亦爲先退。諸臣遂退出。
丙戌九月初五日辰時,上御集慶堂。大臣·備局堂上引見,禮堂同爲入侍時,右議政金致仁,左參贊李昌誼,司直金陽澤,右參贊李益輔,判尹金尙喆,刑曹判書沈鏽,司直鄭弘淳,司直具善行,兵曹判書朴相德,吏曹判書趙明鼎,禮曹判書李思觀,禮曹參判尹東暹,吏曹參判黃景源,副護軍鄭汝稷,副護軍李潤成,大司憲申暐,左副承旨趙榮順,假注書任希雨,事變假注書沈命德,記事官李東郁·安廷玹,以次進伏訖。致仁曰,禮堂先爲進前,致仁率思觀·東暹進前曰,臣等言辭拙訥,頃日仰請者,未蒙兪音矣。此月此日,何歲非慶,而至於今年,則尤有所異,臣敢此相率禮堂而請矣。思觀曰,典禮所載,不過有司循例擧行之事,若是靳許,下情抑鬱,爲如何哉?俯體一國群情,千萬伏望。上曰,諸臣之言,不必一一各對,諸臣如欲有言,各陳所懷可也。昌誼曰,典禮所在,況今年邦禮何等?而擧國含生之類,莫不抑鬱,允副群情,千萬伏望。金陽澤·李益輔·李昌壽·沈鏽·金尙喆·鄭弘淳等曰,典禮中應行之禮,若是靳允。臣等雖知聖意之所在,而應行之禮,終若不受,則臣等之抑鬱,顧不足恤,而陟降亦必缺然矣。上曰,予之情事有異,四十年不許之事,今豈許之乎?致仁曰,不過殿庭,呼嵩拜禮而已,而此不得爲之,臣等將何展誠乎?昌誼等曰,聖意雖難允許,而臣等決難空然退去矣。上曰,予默默不答外,無他道矣。致仁曰,臣等言議不孚,是臣等無狀之罪,而亦甚煩瀆,更待他日,又將仰請矣。上無發諾。致仁曰,此平安監司申晦狀啓也。以爲道臣之行,帥臣之出待五里程,敎諭書祗迎,新有定式,而今番巡過時,兵使李宰吾,稱病不出,五里公狀亦不來呈,體統所關,不可置而不論,請令廟堂稟處矣。敎諭書祗迎,旣有特敎定式,則兵使之廢禮不出,萬萬未安,然此則猶可諉之於病,至於五里公狀之竝不來呈,體統所在,不可無飭,兵使李宰吾,罷職,何如?上曰,體統所關,不可置之,罷職可也。出擧條又曰,秋曹方有因下敎重囚之擧,而參判洪名漢有實病,勢難行公云,今姑許遞,何如?上曰,許遞可也。出擧條鏽曰,依先朝古事,京獄審理事命下矣。重獄干連,多有滯囚,而近因停刑,不得究覈,事甚可悶,故敢此仰達。上曰,依例爲之。秋曹公事留院者,亦入之。出擧條善行曰,今年潦雨,不甚大段,而北漢行宮有頉處及城堞城郭修補等事,不可不看審,然後容入物力,可以酌量矣。臣於旬前往來之意,惶恐敢達。上曰,依爲之。出擧條暐啓曰,請還寢東呂·址淳等還配之命,更令王府,嚴鞫得情。措辭見上上曰,勿煩。又啓曰,請還寢定配罪人者斤萬酌處之命,更令王府,嚴鞫得情,快伸王章。措辭見上上曰,勿煩。又啓曰,賓對之筵,上番玉堂之入侍,法意有在,座目旣入之後,竟不登筵,以致儒臣未備,雖或病勢使然,事體終爲未安,請上番儒臣,從重推考。上曰,依啓。出擧條上曰,上番雖或有故,下番之替入,其亦故例,俱不入侍,不可無飭。今日入直儒臣,一竝遞差。出傳敎暐啓曰,臣於日昨,伏見傳敎下者,捧章承旨,特命遞差。仍有此後挾而陳章者,一體勿捧之命,固知聖意。雖出於禁其煩瀆之弊,而顧其章疏,無非親病控籲,或是有懷陳勉。苟非格外,則喉院之捧納,不是異事,而處分至此。恐有欠於敷納之道,亦有傷於孝理之政,收還成命,以光聖德,區區所望也。上曰,所陳是矣。此則雖依爲之,一皆陳章,事涉瀆屑,不禁之後,誰爲誰否,蓋此意也。且今番强受此禮,追憶昔年,此心若隕,一聞猶然,況煩瀆乎?其禁一也。爲親外,凡諸辭職之章,方當靜攝,此亦以簡制煩之道,其何弛禁乎?出擧條諸臣,以次遂退出。
丙戌九月初五日申時,上御集慶堂。藥房入診入侍時,都提調金致仁,提調李昌壽,副提調尹得雨,記事官洪相聖·李東郁·安廷玹,醫官方泰輿·許礈·李以楷·玄處明·金孝儉·金世彦,以次進伏訖。致仁曰,晩後,聖候若何?上曰,一樣矣。進湯劑後,上曰,診候停止。致仁曰,朝已仰達,而請益加聖思焉。上曰,止之。何若是支離耶?致仁曰,自前聖敎若嚴拒,則或有未得奉行之事,而至今番,則不可一樣若是拒納,豈非抑鬱之甚者乎?領相今亦欲入來未果,聞已陳箚云,而此事,豈可容易置之之事乎?昌壽曰,此事所重若何?而一樣如是,則臣不勝悶迫矣。上曰,予心有定,不必連達矣。上曰,予猶惡其囂競之輩,豈可留意於此等事耶?致仁曰,萬無是理,何可以此留於聖心耶?此非但爲今世之稀慶,亦史牒之所無,何囂競敢生意耶?命書領相箚子批答時,致仁曰,批答辭敎中,亦何忍欺欺字,不可不改之矣。上改呼負字。致仁復爲爭執,上曰,予旣不欲行,則豈在文字之間乎?至今行步,猶未如常,有何慶事,而每日稱言耶?致仁曰,臣等已爲快復,而慶莫大於前古矣。聖心猶以或不如前,每如是下敎,誠悶迫矣。命他承旨·儒臣,持警世問答入侍,命內局先爲退出。
丙戌九月初五日申時,上在集慶堂。坐直承旨·儒臣入侍時,左承旨尹東昇,副校理閔弘烈,記事官李東郁·安廷玹,假注書任希雨進伏訖。上命弘烈,讀警世問答,弘烈讀訖。上曰,續編今將垂畢矣。弘烈曰,然矣。又命讀原編,弘烈讀訖,又命東昇讀之,東昇讀訖。上曰,小退可也。以次小退。又以中官,口傳下敎曰,仍爲退出,可也。諸臣,以次遂退出。
上在慶熙宮。停常參·經筵。
李命俊啓曰,大司憲申暐式暇,執義金載順未肅拜,掌令李宇喆·申一淸在外,持平柳成模未肅拜,崔光璧在外,今日以監察茶時之意,敢啓。傳曰,知道。
藥房都提調金致仁,提調李昌壽,副提調尹得雨啓曰,伏未審夜間,聖體調攝若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。噫,今予一心,惟在于昔,氣何諭乎?心欲飛焉。此時只誦蓼莪,何心服湯?待下敎入侍。中宮殿·惠嬪宮,口傳問安。答曰,知道。
尹得雨啓曰,新除授右承旨趙德成,時在京畿麻田地,斯速乘馹上來事,下諭,何如?傳曰,允。
又以啓曰,同副承旨李命俊,今日不爲仕進,卽爲牌招,何如?傳曰,允。
命俊,以都摠府言啓曰,今日入直內三廳武兼禁軍及軍兵等,中日習射,請出標信。傳曰,知道。
又以弘文館言啓曰,新除授修撰金敎材,時在忠淸道公州地,副修撰尹承烈,時在溫陽地,經筵入番事緊,請竝斯速乘馹上來事,下諭。傳曰,依啓。
又以啓曰,領府事尹東度,判府事金相福,右議政金致仁,判府事徐志修,禮曹判書李思觀,參判尹東暹,有稟達事,來詣請對矣。啓下休紙
備忘記,噫,今日群下之請,臣分則然,予之苦心,今年益深,予意已諭曙前,而此心猶在昔年,何心建功?昨日所睡,不過二時,予心慨然者,今諭可乎?行禮後今逾幾日,吁嗟朝鮮,只有時任,今有此擧,然後求見耶?予則曰,朝鮮,無原任矣。惜哉惜哉。
以承傳色口傳下敎曰,受禮後此心一倍,今番誕日物饌停止。
傳于尹東昇曰,新除授儒臣,牌招察任。
以承傳色口傳下敎曰,群下不知君上之心乎?何時下敎,而至今寥寥,怠惰而然耶?當該承旨遞差,承旨有闕,代鄭尙淳·李得培·李瀰除授。牌招察任房順房,牌去來催促。
承傳色口傳下敎曰,徐命善豐山萬戶,趙㻐古豐山萬戶除授,當日內辭朝,鄭存謙遞差。
傳于尹得雨曰,何時下敎,而今始肅謝乎?單子給之。
承傳色口傳下敎曰,李在簡修撰,金載順副修撰除授牌招察任。
以承傳色口傳下敎曰,承旨趙德成許解,其代李惟秀除授。牌招察任房順房。李瀰除授置之。前任萬戶二人,遞付京職。
又以下敎曰,如此則李惟秀除授置之,其代柳脩除授。牌招察任房順房。
又以下敎曰,李得培下鄕支離矣。今番又在外,許遞,其代一時申飭尹冕東除授。牌招察任房順房。
備忘記,許以草記,惟遵古例,筵席皆聽,欲通下情,予心固執,月臺旣諭,四十年苦心,豈可弛乎?況今年乎?觀其擧措,必也張大,竟夕何睡?其欲爲此,何服建功?昨日大臣諸臣之心,其雖諒矣。諸臣亦宜諒君心,以此其令知悉,此雖一事,觀今國體,予心慨然。
備忘記,噫,幼時初度日,指日以待,今之初度日,逢月隕心,雖莫知其日,心則倍焉。若此若此,此心何耐也?而若是苦我,何耐何耐?今日若此之故,追憶昔年,此心若狂,以此之故,今日進食二匙而已,過初度日後,此心少弛,卿等職在保護,少諒少諒,以便予心。
備忘記,今日在外,一何多耶?一則苦我而請賀,一則慢蹇在鄕,予雖固執,臣分豈若此?帶軍銜在鄕人,一體禁推,來京後捧傳旨曰,有耳目在京諸臺,勿論行公謝恩與否,一體遞差。
藥房口傳啓曰,朝伏承批旨,有待下敎入侍之敎,而日已向晩,尙不許診。臣等不勝悶迫,敢此詣閤求對,而命入侍,千萬伏望。惶恐,敢啓。答曰,如此故,心如此從容,當服建功湯,入之,其退去。
再啓曰,卽伏承批答,有建功湯入之,其退去之敎矣。湯劑依下敎捧入,而日已向夕,尙未診候,下情焦迫,有不勝言。玆敢不避煩瀆,復此求對,特許暫爲入侍,千萬伏望,惶恐,敢啓。答曰,其止之。
三啓曰,退去批旨之下,不勝憂菀,冒請許對,又下止之敎,臣等一倍抑塞。當此靜攝之中,日已向夕,尙未診候,下情焦迫,有不可勝言。未得診候前,決不可晏然退去。冒萬死更此瀆撓,特許入侍,千萬顒祝,惶恐,敢啓。答曰,如此故誠憊,其止之,建功湯,以時入之。
四啓曰,累上口傳之啓,顒俟許對之音,批答又下,牢拒如前。臣等相顧愕眙,轉益抑塞,至以誠憊爲敎,則義不敢更事煩瀆,而日已過夕,尙未診候,實爲萬萬焦迫。寧被方命之誅,決不敢晏然退去。若蒙賜對,則湯劑,自當持入。飜然回思,暫命入侍,不勝企祝。惶恐,敢啓。答曰,其退去。
以承傳色口傳下敎曰,欲請誕日賀而如是乎?欲請誕日物饌而如是乎?謂以顔色之勝前矣,今日則疲矣,予固苦矣。卿等,亦豈不苦哉?隷儓,亦予百姓,其退去。
五啓曰,冒犯屢瀆,顒俟一兪,及奉批旨,十行縷縷。追昔孝思,牖迷之溫音,溢於辭敎之間。臣等奉讀以還,不勝感隕。今日使殿下之心,若是煩惱者,莫非臣等之罪,以其罪罪之,可也。因臣等之罪,而牢拒診候之路,罔念愼護之方,恐有欠於大聖人物來順應之道,而臣等若又徒畏責敎,承順爲恭,不顧其職,泯默而退,則其可謂有臣分乎?繼伏奉口傳下敎,尤不勝萬萬惶懍。今此求對,專爲聖候之詳察也,湯劑之進御也。至於區區忱悃,倘借方寸之地,則亦當冒罪而略陳之矣。伏乞亟回聖心,特許召見焉。惶恐,敢啓。答曰,誠苦矣。此正乍睡之時矣。何若是乎?其退去。
以承傳色口傳下敎曰,建功湯,已命入之,爲請賀而留乎?爲請物饌而留乎?欲知之矣。
以承傳色口傳下敎曰,請於卿等,其退去,此時例爲乍睡矣。
六啓曰,伏承批旨,惶隕無地。聖候方在靜攝,更鼓已至屢下,此時瀆擾,非不知萬萬悚懍,而猶且不止者,誠以悶迫之極,不遑他顧耳。今此聖敎,有若臣等可已而不已者然,臣等死罪,不能無憾於天地之大也。區區顒祝,只在於快許召見而已。惟聖明,小垂察焉。繼奉口傳之敎,俯詢留在之由,此則前啓,已爲仰陳,而焦遑之情,祈懇之忱,必欲一經登對,伸暴而退矣。惶恐,敢啓。
傳于藥房曰,入侍。
傳于柳脩曰,當以近路爲之,夜晝峴擧行,祗迎亦以夜晝峴爲之。
以承傳色口傳下敎曰,訓將只率新營標下軍隨駕事,分付。
丙戌九月初六日二更五點,上御集慶堂。藥房入侍時,都提調金致仁,提調李昌壽,副提調尹得雨,記事官洪相聖·李東郁·安重玹,醫官方泰輿·許礈·李以楷·金光國·金孝儉·金世彦,以次進伏訖。致仁曰,夜深矣。聖候若何?上曰,六朔後,氣益勝矣。致仁曰,冒萬死瀆擾之罪,臣固不避,而自朝至三更,煩惱之餘,水刺之節若何?臣等不勝憂慮。上曰,煩惱則甚,而水刺亦減矣。致仁曰,朝者下敎,有頭部之痰,而夜深後更若何?上曰,痰亦甚矣。致仁曰,終日未得診候,湯劑前先許診候,何如?上曰,診候姑捨,湯劑不可服矣。致仁曰,臣等之終日終夜伏閤求對,專爲湯劑,而忽承此下敎,萬萬驚遑,何爲以至於此乎?上曰,予之生日,何等大事,何若是煩惱耶?追思昔年,心焉隕墜,何忍服此乎?決不可服,決不可服,卿等勿復更請。致仁曰,臣等今日求對,專爲此,而下敎如此,誠萬萬意外。雖有區區忱誠,豈可先陳於進湯劑之前乎?欲治臣等罪狀,何所不至,而有此下敎,初非許對之意,不勝惶恐,亟許進湯劑,千萬伏祝。上曰,召見卿等,欲使見面也。何必服藥而後已乎?予追思昔年,慕仰益切,何忍服藥,多下不敢聞之敎。又敎曰,禮判至今留在,亦豈非奇怪乎?致仁曰,禮堂與臣等區區之忱,非可論於未服湯劑之前,亟許進御後,治臣等萬萬無狀之罪,千萬伏祝。上曰,卿其止之,決不可服矣。卿有何罪耶?予之追思,益切故也。致仁曰,然則臣等之深夜求對,何所事耶?是豈不焦悶者乎?上笑曰,是所謂聞所聞而來,見所見而去也。命書傳敎曰,噫,冥然到今,今逢此月,寔予不孝,寔予不肖,前年猶然,況今歲乎?且此中四十年固心之事,復請於今日,諸臣雖然,予心若何?今日此擧,意蓋深也。竟夕守閤,半夜相持。噫,予雖衰矣,固心不衰。且不受其賀,雖不在湯劑執心不服之後,公然受服,此豈孝哉?今日已諭,其思幼時此月指日以計者,心隕涕霑。況明日,以受禮日計之,卽甲戌日也。是豈偶然?明當拜於毓祥宮,以服,動駕三嚴,以辰正三刻,單嚴爲之。侍衛只入直擧行,世孫隨駕祗迎,百官行禮置之,侍衛旣入直擧行。只二品以上隨駕,駕前駕後馬軍隨駕置之,步軍一哨,禁軍一番隨駕事,分付。留營留陣,亦爲置之,副輦軒架,亦爲置之。出傳敎上曰,予旣諭之,明日當服矣。致仁曰,若是下敎,臣不敢復達,而請明日乘轎時進御乎?上曰,卿等必欲請之,然矣。致仁曰,臣等今日,有所陳達之事,又値動駕,勢將再明爲之,而誠悶切矣。上曰,何所請也?卿其止之。致仁曰,禮堂在閤外矣。上曰,禮堂何爲以來也?命書傳敎曰,禮堂求對,已諭大臣入侍時,物饌下敎,旣已置之,其勿入侍。出傳敎得雨曰,大臣尙在胥命中矣。上曰,大臣道理,果不成說矣。命書傳敎曰,噫,人君擧措,豈可碌碌?今朝已下敎,原任大臣所爲,無大臣之體,予心雖固執,於大官,決不若此,竝罷職。出傳敎得雨曰,其前無可爲之日,故今始入來云矣。上曰,賓對原任,豈可不入耶?雖無所請,宜入賓對矣。分義決不若此矣。命書傳敎曰,在外承旨許遞,洪樂命除授。待開門牌招察任,房順房。出傳敎上曰,承旨尹東昇,待開門牌招。出榻敎命諸臣退去,諸臣遂退出。
上在毓祥宮。停常參·經筵。
柳脩啓曰,大司憲·執義一員未差,掌令申一淸·李宇喆,持平崔光璧在外,今日以監察茶時之意,敢啓。傳曰,知道。
藥房都提調金致仁,提調李昌壽,副提調尹得雨啓曰,伏未審夜間,聖體調攝若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,今日心舒矣。思苦予之端,以如何矣?建功入之,則觀勢當服矣。
中宮殿·惠嬪宮,藥房口傳問安。答曰,知道。
以守宮史望筒,傳于柳脩曰,以首望爲之。
傳于柳脩曰,二品以上,三間屛門石橋,祗迎落後。
巡監軍單子,傳于任㻐曰,仍。
王世孫,遣宮官問安。答曰,知道。
大駕入毓祥宮後,政院·玉堂·藥房問安。答曰,知道。
以承傳色口傳下敎曰,湯劑若入之,則予當服之,來此所重在焉。入之,如此之故疲矣。若如此,則當達夜坐廳矣。
傳于洪樂命曰,首醫方泰輿,每每如是,爲先刊去內局。
留陣,何以爲之事,微稟。傳于任㻐曰,置之。
鄭尙淳啓曰,諸承旨有稟達事,來詣請對矣。
尹得雨啓曰,藥房三提調,有稟達事,來詣請對矣。
傳于任㻐曰,湯劑入之。
以承傳色口傳下敎曰,儒臣讀書具慶者,可矣之文,如是乎?諸儒臣一竝遞差,旣下之標信,該房承旨之不奉君命,曾未見之,承旨豈可以標信操縱乎?軍法當施,而來此之故,特爲參酌,當該承旨,爲先遞差。
又以承傳色口傳下敎曰,柳脩以柳儼之四寸,豈如是乎?庸矣刊名侍從案,諸承旨一竝遞差。
又以承傳色口傳下敎曰,今將下敎,而時任大臣,竝免相。
以備忘記傳曰,今日下敎,不過爲苦心而已,雖今日頒布,從容以請,其何不可,而其中標信,不過爲君命者,標信奉納,三百年所無之事,承旨任㻐·柳脩,關係不謹,若此不已。將至於君不君臣不臣,以啓權臣用事將本,爲先下金吾,以待處分。初則召宣傳官,有此駭擧,以此觀之,非任㻐主掌者,從容親問則可知,爲先下金吾,摠府·騎曹入直,其令卽爲擧行,闕門下鑰,爲嚴闕中之意,焉敢若此?卽爲分付。
又以備忘記傳曰,噫,今日有君乎?有臣乎?爲大官者,莫知所重,不肯擔當爲事,爲近密者,只見廳事,莫知房堗,甚至於不受標信而極,此等其雖百數,將安用之乎?陋矣柳脩標信之不受爲强直,甚矣任㻐旣召宣傳,惑於駭談,擧措狂揚。此等之臣,左右布列,其能爲君,此皆由於近者,士夫風習。良可寒心,良可寒心。
又以備忘記傳曰,諺云執鼓執鉦,今日承旨,卽鼓也。今日儒臣,可謂鉦也。良可笑也,良可笑也。
又以備忘記傳曰,噫,初度日只有五日,而莫能伸禮,重陽在明,因此少伸情禮,再明日動駕,三嚴,辰正三刻單嚴。
以承傳色口傳下敎曰,李達海承旨除授,卽爲牌招。
假注書任希雨,口傳啓曰,新除授承旨李達海,方在草土,未闋服中,何以爲之?敢啓。
以承傳色口傳下敎曰,內乘鄭與曾,承旨除授,牌招察任。
又以承傳色口傳下敎曰,宣傳官李敬懋,承旨除授,牌招察任。
又以承傳色口傳下敎曰,方泰輿·許礈,今番處分後見之,一則愚,一則愎矣。方泰輿·許礈,竝刊名內局。
又以承傳色口傳下敎曰,湯劑旣命入之,則提調不入之,連爲求對,提調遞差。
又以承傳色口傳下敎曰,莫重建功湯,無監煎之人,騎判朴相德,提調除授。
鄭與曾,以兵曹言啓曰,大駕經宿毓祥宮事,命下矣。闕內巡檢,使入直兵曹摠府堂上,各別嚴飭,而斥候伏兵及後廂軍兵環衛等事節目,磨鍊以入之意,敢啓。傳曰,知道。
上在毓祥宮。停常參·經筵。
田光天啓曰,兵曹郞廳·都勳府郞廳來言,闕內各處守直軍兵等,夜巡檢云矣。敢啓。答曰,知道。
丙戌九月初七日辰時,毓祥宮擧動入侍時,行都承旨尹得雨,左承旨鄭尙淳,左副承旨任㻐,右副承旨柳脩,同副承旨洪樂命,記事官洪相聖,假注書任希雨,記事官李東郁·安廷玹,以次侍立訖。上具翼善冠·袞龍袍,乘輿,出資政門,崇賢門外,降輿乘輦,詣毓祥宮,降輦。上曰,還宮時刻,待下敎擧行。出駕敎上入齋室後,諸臣以次退出。
上在毓祥宮。停常參·經筵。
藥房提調朴相德,左副承旨李敬懋啓曰,連日動駕,仍爲經宿。伏未審夜間,聖體調攝,若何,痰候何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,昨日,如資政殿便在矣。困我甚苦,問候何爲?其止之。
王世孫,遣宮官朝問安。答曰,知道。政院問安。答曰,知道。
李敬懋啓曰,大司憲未差,執義未差,掌令申一淸在外,李宇喆在外,持平崔光璧在外,一員未差,今日以監察茶時之意,敢啓。傳曰,知道。
朝廷二品以上單子問安。答曰,無大臣,而爲朝廷問安乎?金奉朝賀,甲戌年承下敎,到此地頭,雖大於此之事奉承,則況賀乎?聞二十九日誕賀之敎,復如是乎?朝臣皆見之,問安止之,祗迎止之。
以承傳色口傳下敎曰,忘其爲二品,除座次以行,左承旨爲之,善爲擧行矣。
又以承傳色口傳下敎曰,前後部鼓吹近仗,其令退去,明日待令。
又以承傳色口傳下敎曰,俄者內局口傳下敎,中官或未詳傳,今下備望,以此書之前下口傳下敎置之。
又以承傳色口傳下敎曰,昨日,冷水軍號書入之騎堂,解見任。
鄭與曾啓曰,大司成洪趾海,除拜後過三日,不爲出肅,依定式,推考警責,仍卽牌招察任,何如?傳曰,允。
以備忘記,傳于鄭與曾曰,噫,今日擧措,其涉寒心。爲其君,其何泯默,以賀言之,爲其君,其若誠心以請,則豈在張大,名爲大官者,初已下敎,於此謂時任·原任乎?初則逡巡,有二品擧措,然後强入。甲戌彰義宮其請,奚比于此,而故金領相,以到此地頭,爲奏奉承,豈特苦心,追憶丁丑以前題致詞親賀之思,何心受之?垂涕下敎,其何强請?況昨日下敎,苦心爲過則可也。承旨不足,儒臣皆來,此何擧措?顧恤武士之敎,何過之有?予代承旨而諭此?豈壬申冬彰義下敎之比,則何敢若此。況御押標信捧納,三百年所無之事,此雖一事,以啓權臣無限之弊,爲國誠心,予其時,只見故奉朝賀元景夏·金光世二人而已。噫,一時大庭之拜,將順其君惜昔之心,孰重孰輕,予雖衰矣。深恥庸庸碌碌之世爲君也。來此從容欲追慕,因承旨·儒臣之狂揚,公然酬應若此,予雖學淺,此等讀書之士,心常笑之。噫,旣莫知五倫之中孝悌而已,何以知君臣之義?身爲大官,勉隨時任二品之令,承旨儒臣,則狂揚擧措,困我若此。只歎此等之世,望八爲君矣。
又以備忘,傳于鄭與曾曰,元良長番內官李允默,卽癸酉年有功長番曾孫,特爲加資。
又以備忘,傳于鄭與曾曰,動駕經宿之時,前豈有問候之事乎?資政與昨日,追慕雖深,心有依焉。忠臣承旨·儒臣,莫諒淺孝,狂揚一場,竟夕困我,今乃氣紓。且有前例,回駕前問候置之事,分付。輕銳請承傳色掌務官,刊名內局。
李敬懋,口傳啓曰,藥房提調朴相德,以日勢向晩,湯劑之尙未進御,不勝焦迫,持湯劑來待矣。傳曰,湯劑入之。
傳于李敬懋曰,今日,依昨日饋粥。
傳于鄭與曾曰,喧嘩政院使令,回駕後當決棍,知名以入。
李敬懋,以兵曹言啓曰,依下敎,隨駕禁軍及標下軍兵等處,設粥分饋之意,敢啓。傳曰,知道。
又以訓鍊都監意啓曰,依傳敎。隨駕將校軍兵等處,設粥分饋之意,敢啓。傳曰,知道。
王世孫,遣宮官夕問安。答曰,知道。
上在毓祥宮。停常參·經筵。
田光天啓曰,兵曹郞廳·都勳府郞廳來言,闕內各處守直軍兵等,夜巡檢云矣,敢啓。答曰,知道。
上在慶熙宮。停常參·經筵。
王世孫,遣宮官問安。答曰,知道。
政院·玉堂口傳問安。答曰,知道。
鄭與曾啓曰,大司憲未差,執義未差,掌令申一淸在外,李宇喆在外,持平崔光璧在外,一員未差,今日以監察茶時之意,敢啓。傳曰,知道。
大駕詣義烈宮後,政院·藥房口傳問安。答曰,知道。
以承傳色口傳下敎曰,昨日下敎者,其亦民也,置之。
又以承傳色口傳下敎曰,李惟秀·李性源·嚴璘·洪趾海·朴師海承旨除授,牌招察任。三院提調例兼,房順房,還宮時,當備體貌。承旨一竝牌招隨駕,前宣傳官李敬懋,復授前任。
傳于鄭與曾曰,承旨牌去來催促。
傳于鄭與曾曰,承旨牌去來,連爲催促。
傳于鄭與曾曰,諸司預備,牌去來催促。
傳于洪趾海曰,若待盡爲入來,必致夜深。雖一人入來,當爲還宮,牌去來催促。
鄭與曾,以禮曹言啓曰,今此義烈宮禫祭時,惠嬪宮·世孫宮·嬪宮自內望哭儀注,依祥祭時例,磨鍊以入各宮乎?敢稟。以承傳色口傳下敎曰,禮堂今日始覺睡,入此草記乎?異於祥日,其置之。勿出朝報
朴師海,以司僕寺言啓曰,兼內乘鄭與曾,移拜承旨,其代令該曹卽爲口傳差出,何如?傳曰,允。
又以訓鍊都監意啓曰,依傳敎,隨駕將校軍兵等處,設粥分饋之意,敢啓。傳曰,知道。
又以兵曹意啓曰,依下敎,隨駕禁軍及標下軍兵等處,設粥分饋之意,敢啓。傳曰,知道。
又以成均館意啓曰,今九月初九日,儒生課試,當爲設行,而同知館事徐命膺,在外未肅拜,大提學黃景源有身病,限內不得爲之之意,敢啓。傳曰,知道。
大駕還宮後,政院·藥房口傳問安。答曰,知道。
丙戌九月初九日辰時,還宮。入侍時,行左承旨鄭與曾,左副承旨李敬懋,記事官洪相聖,假注書任希雨,記事官李東郁·安廷玹,以次侍立訖。上具翼善冠·袞龍袍,出宮門乘輿,藥房提調朴相德進前曰,動駕勞攘之餘,聖候若何?上曰,問候何爲?予見欺於朝鮮士夫多矣。相德曰,湯劑待令矣。上曰,湯劑則進來,可也。仍進御,仍詣下輦所,降輿乘輦。敬懋曰,出宮時則前後鼓吹,以齋日,陳而不作矣。還宮時則何以爲之乎?上曰,不當稟而稟,當該承旨遞差。出駕敎上曰,義烈宮歷臨。出駕敎詣義烈宮降輦,乘輿入宮內。初更,上降輿乘輦,還入大內。諸臣以次退出。
上在慶熙宮。停常參·經筵。
朴師海啓曰,大司憲未差,執義未差,掌令申一淸在外,李宇喆在外,持平崔光璧在外,一員未差,今日以監察茶時之意,敢啓。傳曰,知道。
藥房提調朴相德,右承旨李性源啓曰,累日動駕,侵夜還宮,伏未審夜間,聖體靜攝若何?痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。下敎日入侍宜矣。中宮殿·惠嬪宮,藥房口傳問安。答曰,知道。
李性源,以內醫院言啓曰,今日問安。副提調李惟秀,不爲仕進,卽爲牌招,何如?傳曰,允。
藥房口傳啓曰,伏承批旨,有下敎日入侍之命,而當此靜攝之時,不得診察,已至多日,下情焦悶,不可勝喩。暫許入侍,千萬伏望。惶恐,敢啓。答曰,建功入之。其止之。
口傳再啓曰,再次請診,未蒙允許,臣等不勝悶迫之至,湯劑不可不再進,而日已向夕,特許暫爲入侍,千萬顒祝。惶恐,敢啓。答曰,建功入之。
以巡監軍單子,傳于嚴璘曰,仍。
兵曹口傳政事,以申大顯,爲兼內乘。
李性源,以奉常寺言啓曰,東籍親耕田所種皮唐黍·豆·太三種,今九月望間,當爲成熟之意,敢啓。傳曰,攝刈。
上在慶熙宮。停常參·經筵。
夜一更,月暈廻火星,流星出室星下,入巽方天際,狀如拳,尾長二三尺許,色赤。
藥房提調朴相德,副提調李惟秀啓曰,伏未審夜間,聖體調攝若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。下敎日入侍宜矣。
中宮殿·惠嬪宮,藥房口傳問安。答曰,知道。
以承傳色口傳下敎曰,湯劑入之。藥房口傳啓曰,鎭日請診,終靳兪音,此誠臣等誠意淺薄之致,區區下忱,不勝抑鬱之至。朝湯劑,雖已依下敎奉入,而日已向夕,夕湯劑,特許臣等持入,千萬伏望。惶恐,敢啓。答曰,湯劑入之。其退去。
朴師海啓曰,大司憲·執義·持平一員未差,掌令申一淸·李宇喆,持平崔光璧在外,今日以監察茶時之意,敢啓。答曰,知道。
上在慶熙宮。停常參·經筵。
夜一更二更,有霧氣。三更,月暈。昧爽,下霜。
藥房提調朴相德,副提調李惟秀啓曰,伏未審夜間,聖體調攝若何,痰候,何如?寢睡·水刺之節,亦何如?臣等之不得入侍診察,已過多日,下情實不勝焦悶之至。今日臣等,率諸御醫,趁早入診,詳察聖候,有不可已。臣等不任區區憂慮,敢來問安,竝此仰稟。答曰,知道。下敎日,入侍宜矣。
朴師海啓曰,大司憲·執義·持平一員未差,掌令李宇喆·申一淸,持平崔光璧在外,今日以監察茶時之意,敢啓。傳曰,知道。
以承傳色口傳下敎曰,湯劑入之,松節茶雖不進御,行步益勝,此後勿爲入之。
中宮殿·惠嬪宮,藥房口傳問安。答曰,知道。
嚴璘,以都摠府意啓曰,今日入直內三廳武兼禁軍及軍兵等,中日習射,請出標信。傳曰,知道。
藥房口傳啓曰,伏承請診之批,又有下敎日入侍之命,臣等之抑鬱,當復如何?湯劑,依下敎,已爲封入,而臣等之不得入侍,今幾日矣。聖候之久未診察,萬萬悶迫。今日又已向夕,特許臣等持湯劑暫爲入侍,千萬伏望。惶恐,敢啓。答曰,湯劑入之。
朴師海,以奉常寺官員,以都提調·提調意啓曰,東籍親耕田所種稻打作,則所出爲二石,皮粘粟打作,則所出爲一石之意,敢啓。答曰,知道。
以承傳色口傳下敎曰,再明當香祗迎,時刻單子置之,待下敎來詣,只入正時。
又口傳下敎曰,受宴錄,今日進上可喜。諸臣頒賜件,皆以來日,書塡安印頒賜,序文製進大提學,虎皮一領賜給,監印校書館官員陞敍。工匠下人等,令該曹米布題給。
備忘記,前領相懇請,已久靳許。旣已免相,爲領府事,以便護焉。前右相,拜左相。
有政。吏批,判書趙明鼎進,參判黃景源進,參議兪彦民傳旨未下,行左承旨鄭與曾進,以金致仁,爲左議政,以金致仁,爲承文都提調。
兵批,判書朴相德病,參判趙榮進病,參議李宜喆入直進,參知未差,行左承旨鄭與曾進,以洪鳳漢,爲領中樞府事。
上在慶熙宮。停常參·經筵。
藥房都提調金致仁,提調朴相德,副提調李惟秀啓曰,伏未審夜間,聖體調攝若何,痰候,何如?寢睡·水刺之節,亦何如?臣等之不得入侍診察,已過屢日,下情實不勝焦悶之至。今日臣等,率諸御醫,趁早入診,詳察聖候,有不可已。臣等不任區區憂慮,敢來問安,竝此仰稟。答曰,知道。下敎日,入侍宜矣。
大殿誕日,政院·玉堂·朝廷·二品以上·六曹堂上·奉朝賀單子問安。答曰,知道。
中宮殿·惠嬪宮·世孫宮·嬪宮,政院·玉堂口傳問安。答曰,知道。
中宮殿·惠嬪宮,藥房口傳問安。答曰,知道。
藥房口傳啓曰,朝湯劑,雖已依下敎奉入,而聖候之久未診察,實爲悶迫。今又日已向夕,暫許臣等持湯劑入侍,千萬伏望。惶恐,敢啓。答曰,建功入之。
以承傳色口傳下敎曰,建功入之。
朴師海啓曰,大司憲·執義·持平一員未差,掌令申一淸·李宇喆,持平崔光璧在外,今日以監察茶時之意,敢啓。傳曰,知道。
上在慶熙宮。停常參·經筵。
藥房提調朴相德,副提調李惟秀啓曰,伏未審夜間,聖體調攝,若何?痰候,如何?寢睡·水刺之節,亦何如?臣等之不得入侍診察,已過屢日,下情實不勝焦悶之至。今日臣等,率諸御醫,趁早入診,詳察聖候,有不可已,臣等不任區區憂慮,敢來問安,竝此仰稟。
中宮殿·惠嬪宮,藥房口傳問安。答曰,知道。
香祗迎罷後,政院·玉堂·藥房口傳問安。答曰,知道。
朴師海啓曰,大司憲·執義·持平一員未差,掌令申一淸·李宇喆,持平崔光璧在外,今日以監察茶時之意,敢啓。傳曰,知道。
朴師海,以義禁府言啓曰,時囚罪人任㻐,淸道郡投畀,柳脩高山縣投畀,竝當日押送事,命下矣。以傳敎內辭意,具罪目,依例發遣府書吏,卽爲押送于各其配所之意,敢啓。答曰,知道。
嚴璘啓曰,明日武科初試一二所監試官,兩司各一員,當爲進參,而憲府則大司憲金鍾正牌不進推考傳旨今方捧入,而執義李晉圭,掌令申一淸·李宇喆,持平崔光璧俱在外,他無推移之員,大司憲金鍾正,更爲牌招,何如?傳曰,允。
注書洪相聖病代,以柳綱爲假注書。
有政。吏批,判書趙明鼎進,參判黃景源進,參議兪彦民傳旨未下,左副承旨嚴璘〈進〉,以金鍾正爲大司憲,李復祥爲大司諫,李晉圭爲執義,李行源爲司諫,李長老爲持平,柳雲翼爲正言,朴弼逵爲副應校,兪彦鎬·徐浩修爲校理,朴相老·洪景顔爲副校理,李得一爲修撰,李致中爲副修撰,黃幹爲輔德,柳義養爲司書,元景濂爲刑曹參判,趙榮順爲禮曹參議,沈鑧爲兵曹參議,金龜柱爲大司成,趙榮觀爲禮曹正郞,鄭來謙爲兵曹佐郞,申景濬爲右通禮,鄭煥猷爲司僕寺正,任一源爲掌樂正,洪應輔爲宗簿正,李弘稷爲司成,韓後述爲司饔主夫,徐簡修爲司饔奉事,張志厚爲軍器僉正,鄭啓淳爲獻陵參奉,鄭汝坤爲河東府使,以金載大,爲金浦郡守,沈勗之爲左通禮,車大脩爲學錄,李時逸爲承文博士,趙錫龍爲承文正字。
兵批,判書朴相德進,參判趙榮進病,參議李宜喆病,參知未差,左副承旨嚴璘進,以李益炡。爲判中樞,鄭亨復爲知中樞,金麗海爲北道參軍,副護軍李光國·柳·金淑鳴·姜壽奎·辛最良·李寅瑞·鄭昌聖,副司直申暐·鄭存謙·洪名漢·尹得雨·鄭之淳·趙榮順·金龜柱·李壽鳳·金漢耆·李福源·洪樂命·尹蓍東·宋載經·朴相老·閔弘烈·柳成權·沈觀之,副司果李在簡·李命彬·安鼎大·文鳳集,以李宜復,爲兼五衛將,朴慶協爲武兼,邊鎭一爲安東營將,李文燮爲釜山僉使,朴嵃爲九月別將,李道燮爲忠翊衛將,白尙綺爲同知,趙德常爲五衛將,李瀚爲翊贊。
吏批啓曰,臺諫及春坊闕員,今當差出,而擬望之人乏少,承旨·外任,竝擬,何如?傳曰,允。
以承傳色口傳下敎曰,儒臣中,舊錄人去者,知而書入。
又下敎曰,前日已諭而欲見之,太學及四學掌議·色掌,明日待令。
嚴璘,以兵批言啓曰,忠壯衛將李喆運,身病危篤,勢難供職,呈狀乞遞,不可等待其差復,今姑改差,何如?傳曰,允。
又以兵批言啓曰,判中樞,今方見闕,輔國知中樞李益炡陞付,輔國判書鄭亨復,依例知中樞下批之意,敢啓。傳曰,知道。
又以吏批言啓曰,獻陵參奉尹泰國,通禮院右通禮李聖檍呈狀內,身病甚重,勢難察任,竝依例改差,何如?傳曰,允。
傳于嚴璘曰,大臣·備局堂上,引見。
嚴璘,以兵曹言啓曰,卽接昌慶宮衛將牒報,則衛將權煒在外,過限未上來云。依法典改差,何如?傳曰,允。
又以兵曹言啓曰,五衛將趙德濬,忠翊衛將趙命周,俱以身病,勢難供職,累度呈狀乞遞。實病更重,則宿衛輪番之任,不可久曠。竝今姑改差,何如?傳曰,允。
朴師海,以侍講院言啓曰,本院兼司書金載順,陳疏入啓,說書權正忱在外,司書兼說書俱未差,下番他無推移之員,不得已以上番,姑降入直之意,敢啓。傳曰,知道。
兵曹口傳政事,副司果金載順。
朴師海,以侍講院言啓曰,本院下番闕直,事甚未安。兼司書金載順,時無職名,令該曹口傳付軍職,以爲入直之地,何如?傳曰,允。
答藥房曰,知道。噫,却不諒之請,守四十年苦心,至今年而能守,已過初度,此心少紓,因予懷之耿耿,今日復行香祗迎,吾事畢矣。復何餘憾於今日,依前批答可乎?心雖難耐,近者步則益愈,是誰之賜?雖然,此愈於予足矣。望八衰年,何望若前?今日欲命次對,同爲入侍。
左議政金致仁疏曰,伏以臣誠未格天,罪在失職,勘止免相,匪罰伊恩,且惶且感,惟俟大何。不自意曾未幾何,特推異渥,復畀台司,負罪如臣,何以得此?始也惝怳,繼以懍蹙。噫,逢君父誕彌之辰,效臣子忭舞之誠,此固天理人情之所不容已,在他時尙然,況於今年乎?臣雖愚迷,豈不知聖意於此?終始冞固,而聖人積弛張之道,邦慶屬亨嘉之會,區區歡戴之極,徒知伸喜之是急,未覺煩聒之爲悚。終使我聖上無窮之孝思,隨處觸增,轉成過擧,上以廢常典應行之禮,下以遏擧國顒望之情,一則臣罪,二則臣罪。徊徨隕穫,無地自容。縱殿下曲加恕察,不欲終棄,臣顧何心,乃敢晏然?爲參候班,冒沒出肅,而仍因蹲據,有關四維。玆將略入文字,仰首自訟,惟有更被重譴,庶可少蔽其罪。伏乞聖明,明降威罰,擬以當律,俾爲人臣負職者之戒焉。臣無任戰恐祈懇之至,謹昧死以聞。答曰,省疏具悉卿懇。噫,因予不肖,四十年苦心,非徒諸臣之不諒,輔相亦不體,此豈輔相之過,亦由誠淺不相孚之致也。雖然,幾日泯默者,今何泯默?今番之事,予雖固執,禮文攸在,本非張大,則身爲大官,時·原任奚異,其日逡巡,有二品擧措,然後强欲同參。諒予志,其欲將順,人雖譏斥,不參可也。予則苦心六朔,沈綿之餘,復臨群下,以此其欲請焉。其何後哉?無乃馬不進耶?若問甲戌年月日,卽三甲也。望八此月,且逢甲戌。噫,生我鞠我,於予可謂例談,尙今支撑,卽亦不孝,而逢此干支,雖當正日,情禮難伸,故乃有此命。予若有爲親行孝,孰不起感,而莫若李密,故視若例事,先以言之,所謂冷水軍號,蓋此也。其日雖經宿,本非過也。下敎雖不頒布,頃日資政,追慕庚子五朔藝文館居廬之事,其於此日,不忍遽廻之意,亦在其中。大抵昔年,雖大於此者,頒布朝報,求對以請例也。而近者抗命痼弊,此非比彰義下敎事,則先爲分付,從容以請,其何不可?以所引昔年事言之,乙酉下敎,其雖徼還,本敎尙在日記,況此事乎?且標信分付,不過挾輦軍交替,其令饋粥,則有何劻勷,有召宣傳官之聲?噫,彼朝鮮士夫,恒日不爲攝心,遇事輒劻,遇事輒勷,有此駭擧。所謂宣傳,何所聞而召,何所見而去。御押標信還納,三百年所無之事。噫,大臣若有撕捱,有命召還納之事,此外莫聞,關係非細,旣已下敎,亦曰,承宣,決非任㻐所爲,更爲下敎而下。則柳脩之反號令於承旨,終不受之,此乃骨鯁乎?予不信也。陋矣之敎,脩何敢辭乎?政院劻勷,已是料外,儒臣之執鉦詣閤,亦何擧措?噫,彼諸儒臣,不讀程子具慶者可矣之文而然乎?若讀其文,職在引經據義一場,若是劻勷乎?噫,領相爲國忠心,予已知矣。不參次對,其箚隨到,有何處分?五大臣中,只有卿一人,心之悶切,予已矜之矣。何處分之有?而雖然,其有可言者,雖大官,決不假借,業已諭,今復相,其若假借,予亦不誠。今番之事,予則曰,卿自召也。噫,甲戌所請,輕重比此若何?而聞舊邸誕辰下敎,對曰,到此地頭云。故予問曰,其將若何?其時承宣,鄭弘淳也。對曰,大臣,旣云到此地頭,其意可知云。故予卽命回駕矣。昔之先相,一言而感悟,豈徒固執以辭?半夜下敎曰,來頭,卽慈聖誕辰也。除致詞而親賀,今不能爲,於此一事,何心受此云。而其時竝與先相故事之諭卿,而卿猶不諒。明日廻駕後,當復請之,雖由悶迫,予則曰,諒先相之志,體小子苦心之道,豈不欠哉?乃有此命矣。噫,只卿一人,豈當此時逢此月焦心乎?況領相陳情已知,故一體處分,而大臣處置,豈踰多日?若不覩不聞者,此亦苦心置處之後,卿等擧措,予已諒故也。噫,予雖不肖,四十年此志,可質彼蒼,豈可奚特百官,千官雖到,於予心何?此等固執,此等素意,豈可聲音笑貌而回予心哉?此所謂稱故奉朝賀元景夏,故參判金光世者也。旣諭鬱結,事已往,止此而忘矣。卿須體小子心腹之諭,安心不爲過辭,仍命次對,卽爲偕入,使國中之人,知兩相之心焉。仍傳曰,遣史官傳諭,仍爲偕來。
丙戌九月十四日辰時,上御崇政殿月臺。香祗迎入侍時,都承旨李惟秀,行左承旨鄭汝曾,右承旨尹東昇,左副承旨嚴璘,右副承旨朴師海,同副承旨洪趾海,記事官洪相聖·呂善德·李東郁·安廷玹,以次侍立。上具翼善冠·袞龍袍,乘輿出資政門,藥房提調朴相德曰,夜間聖體,調攝若何?上曰,一樣矣。進湯劑。命惟秀,書藥房批答,命師海,讀祭報府,上詣建陽門內,祇送香,仍次輿上,命書左議政金致仁疏批。上曰,誕辰請賀之擧,何其怪耶?問安則雖無大臣,其果爲之乎?惟秀曰,無大臣而有行之之例矣。上曰,甚苟艱矣。相德曰,應行之問安。雖無大臣,豈可闕乎?上命書傳敎曰,旣喩左相疏批,備局次對,今日爲之。上曰,春坊入直官員誰耶?命書傳敎曰,爲講學,雖殿坐,勿爲頉稟已下敎。噫,望八其君,追慕祗迎之日,不爲頉稟,承旨詣崇政,而春坊詣尊賢,予雖有定日下敎。況豈特一時闊狹,所重者焉在乎?今日入直春坊官員,一竝罷職,上還詣崇政殿月臺駐輿,命入直禁軍進列,問各道農形及市直高下後,使之退出。上曰,香室守僕中,有新差之人乎?惟秀曰,有之矣。上曰,觀其擧措,甚生疎矣。仍差可也。惟秀曰,前差之人,移差他任之好者,故不得已新差矣。上曰,然乎?置之而申飭,可也。上還內,諸臣以次退出。
丙戌九月十四日申時,上御集慶堂。藥房入診入侍時,都提調金致仁,提調朴相德,副提調李惟秀,記事官洪相聖·李東郁·安廷玹,醫官李以楷·李泰遠·慶絢·吳道炯·鄭允協·金季良·金孝儉·鄭允說·柳光翼,以次進伏訖。致仁曰,晩後,聖候若何?上曰,一樣矣。進湯劑後,致仁曰,外方諸醫官皆入來,久未診察,次第沒數入診,何如?上曰,依。諸醫診候後齊對曰,筋候左右三部度數,一樣調均,有滑體如前日矣。上下詢外方農形後,命內局,先爲退出。
丙戌九月十四日酉時,上御集慶堂。大臣·備局堂上引見入侍時,左議政金致仁,左參贊李昌誼,判敦寧洪象漢,行工曹判書尹汲,行司直金陽澤,行右參贊李益輔,戶曹判書趙雲逵,行司直具善行,判尹金尙喆,行副司直鄭弘淳,禮曹判書李思觀,吏曹判書趙明鼎,行副護軍鄭汝稷,吏曹參判黃景源,開城留守金善行,行副護軍李潤成,江華留守李溵,應敎李亨逵,正言姜趾煥,藥房提調朴相德,副提調李惟秀,左副承旨嚴璘,記事官呂善德,事變假注書沈命德,記事官李東郁·安廷玹,醫官李以楷·李泰遠·慶絢·吳道炯·鄭允協·金季良·金孝儉·鄭允說·柳光翼,以次進伏訖。上命書傳敎曰,政官牌招開政。致仁曰,政官今方入參次對矣。上曰,先爲退去開政,可也。明鼎·景源先退。致仁曰,朝者香祗迎,勞動之餘,午間,聖體若何?上曰,一樣矣。進湯劑。諸醫以次診候,退伏曰,脈候一向調均矣。致仁曰,松節茶,自明日更進,何如?上曰,姑置之,以觀變動,可也。泰遠曰,松節茶,前後皆有效,而今至曠日廢之,可悶矣。上曰,依泰遠言,量宜進之,可也。上謂醫曰,汝等所莅之邑,農形如何?咸曰,好矣。可謂豐年矣。相德·惟秀及諸醫官先退。致仁曰,小臣愚昧無狀,得逢今日,不勝慶忭,敢有所區區仰達,而遽承嚴敎,匪怒伊敎。第屢日逖違,惶悶情私,何可盡喩?上曰,予知卿之心矣。卿獨當今番事,極爲賢勞矣。致仁曰,臣等已知聖心,故不敢爲辭矣。上曰,今已下敎,而予之六朔以後,則卿等之請,無足怪矣。致仁曰,豈無弛張之道乎?上曰,有弛張之事,而此心則不可弛張矣。致仁曰,今年則異於他年,而終未蒙兪音,群情誠抑鬱矣。上曰,旣已下敎,予心則孝思而已矣。致仁曰,此平安監司申晦災實分等狀啓也。平壤等九邑,置之稍實,順安等十九邑,置之之次,永柔等十四邑,置之尤甚。備陳道內各穀被災之狀,仍以爲禾穀·豆太,實難以本色準捧,尤甚·之次邑,三分二,稍實邑,三分一,以相當精實穀,分數代捧,待明秋,還作本,城餉,今年還色中,限折半捧留本邑,待明年還納城倉,舊逋,勿論尤甚·之次·稍實,一竝停退。推奴·徵債,限明秋防塞事,竝請令廟堂斯速稟旨分付矣。分等依狀請施行,而本道年事,晩因日候之調順,比諸初料,可謂頓異。代捧則尤甚·之次邑,三分一許施以精實穀,準折捧上,待明秋還作本色。城餉則事體甚重,只尤甚邑,三分一捧留本邑,明秋還納城倉。舊逋則尤甚邑,折半停捧,之次邑,三分一停捧。稍實邑則使之準捧,推奴·徵債,依狀請,限明秋防塞,以爲窮民安保之地,何如?上曰,依爲之。致仁又啓曰,此忠淸監司李重祜狀啓也。以爲今年水陸操,旣皆設行,則牙兵城操,何以爲之?而行操後饋賞格米,依例區劃事,請令廟堂稟處矣。水陸兩操,纔皆擧行,此時民情,亦宜顧念,牙兵習操,則特令停止,何如?上曰,依爲之。命書傳敎曰,頃者欲存體統許之意,亦諒矣。飭已行,非徒詰戎之政,不可付諸生手。巨役尙未了當,前帥臣李章吾,特爲敍用仍任。趾煥啓曰,臣於昨冬,待罪柏府也。避辭處置,歸於玉署,而有以塞責爲目。伊時言者,獲罪,適在目下,而仄聽數日,伸救無人,不勝其慨然。略效草草一語,而至於處置之目,則疲惱極矣。歲月旣久,愧懍冞深,何敢以言官自處,復玷臺端,而召牌之下,分義是懼。況復賓對之命,特降於屢日曠廢之餘,不暇他顧,冒沒出肅,而因仍蹲據,斷無是理,請命遞斥臣職。上曰,更己自反,其心可貴,往事何可撕捱?勿辭亦勿退待。又啓曰,請還寢鍾城府爲奴罪人天大酌處之命,依律處斷。措辭見上上曰,勿煩。又啓曰,新除授司憲府掌令申一淸,時在忠淸道文義地,持平崔光璧,時在慶尙道善山地,竝斯速乘馹上來事,下諭。上曰,依啓。出擧條上曰,新除授兩司,待下批,竝爲牌招。出榻敎命書傳敎曰,其所下敎,本非辭氣關係不輕,故也。今日已下敎,其在嚴標信綜核之道,不可不問,而靜而思之,此俱由於劻勷錯事之致。本事不然,則何拘細節,而劻勷旣知,宜有參酌。況朝爲近密,夕爲臨門,非暮年裕昆之道,而其在重標信嚴君命之道,以三百年所無之事,亦不可尋常處之。任㻐淸道郡投畀,柳脩已諭較重於任㻐,高山縣投畀,竝當日押送。又命書傳敎曰,曾已下敎,初試之日已到。噫,今番之科,其若循私用情,何慰遐方武士,若有此等之弊,當該差備官,雖施一律,何足惜也?以此預爲嚴飭一二所,其令勿犯此律。上曰,松節茶,自今日依前入之事。出榻敎諸臣,以次退出。
上在慶熙宮。停常參·經筵。
藥房都提調金致仁,提調朴相德,副提調李惟秀啓曰,伏未審聖體,調攝若何?痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。氣則差勝後一樣矣。
中宮殿·惠嬪宮,藥房口傳問安。答曰,知道。
李敬懋,以義禁府言啓曰,慶尙道淸道郡投畀罪人任㻐,全羅道高山縣投畀罪人柳脩,放送承傳,啓下矣。任㻐·柳脩,昨已發配所,到處放送事,發關分付之意,敢啓。傳曰,知道。
又以武二所差備官,以試官意啓曰,凡諸科擧,六兩當爲先試,而會試期日不遠。且遐方擧子之多數留滯,亦甚可悶。在前如此之時,有柳葉箭先試之規,今亦依前例,以六貫革柳葉箭先試之意,敢啓。傳曰,知道。
又以武一所差備官,以試官意啓曰,臣等來詣試所,今方開場,以柳葉箭先爲試取,而會試迫近在前,如此之時,或有六貫革啓請之例,今亦依此爲之意,敢啓。傳曰,知道。
又以春秋館郞廳,以監事意啓曰,史庫曝曬,間一年擧行,乃是定式,而今年爲當次,江華府鼎足山城,茂州府赤裳山城,奉化縣太白山城三處曝曬,擇日擧行,何如?傳曰,允。
李敬懋,以侍講院言啓曰,本院新除授輔德黃幹,時在忠淸道公州地,司書柳義養,時在京畿廣州地,書筵入番事緊,請斯速乘馹上來事,下諭,何如?傳曰,允。
李敬懋,以弘文館言啓曰,新除授副應敎朴弼逵,時在京畿楊州地,校理兪彦縞,時在安城地,副校理洪景顔,時在安山地,副校理朴相老,時在富平地,經筵入番事緊。請竝斯速乘馹上來事,下諭,何如?傳曰,允。
又啓曰,事變假注書沈命德,身病猝重,勢難强令察任,今姑改差,何如?傳曰,允。
朴師海啓曰,太學掌議·四學掌議,依下敎來待矣。傳曰,入侍。
事變假注書沈命德改差,代安大濟。
假注書柳焵在外,代尹慶龍。
朴師海,以都摠府言啓曰,今日入直內三廳武兼禁軍及軍兵等,中日習射,請出標信。傳曰,知道。
以承傳色口傳下敎曰,掌令李宇喆遞差,其代鄭象仁除授,卽爲牌招,監試官使之進去。
同副承旨洪趾海疏曰,伏以臣父,自初秋,重患毒痁,首尾兩月,證情危惡,雜試藥餌,多般調治,幸得少減,纔十數日矣。近遭慘慼,情懷悲傷,前患諸症,又復如期而發,寒熱交劇,逐日委痛,藥治路眩,眞元日銷。臣於此時,實無離側供職之望,而日前除命,適在於動駕還宮之際。事會忙遽,不敢言私,章皇入肅,抑情仕進,已五日于玆矣。以臣情理之懇迫,尙今遲徊,未卽請急者,蓋以誕日載屆,區區頌祝,惟在起居之禮故耳。臣父以病未承候,爲惶憫,不計顚仆,擔舁赴闕,强進班次,而失汗過多,精神昏瞀,種種症形,一倍添重。臣方左右扶護,方寸煎灼,奔走供仕,實無其路,玆不得不冒死陳懇於孝理之下。伏乞天地父母,俯加矜諒,特許鐫免,俾便救護。仍治臣瀆擾之罪,以肅朝綱,不勝萬幸。臣無任屛營祈懇之至謹昧死以聞。踏啓字。
傳于李敬懋曰,藥房入侍。
工曹參判李最中疏曰,伏以皇天惟祖宗,默垂眷佑,玉候快臻康復,連行展禮,載擧賀儀,臣民慶祝,曷有其極。仍伏念臣,四朔遘疾,一息如縷,久曠職務,只切惶悶。臣母方在臣伯兄時中任所,而病情如許,未克歸覲。戀憂之思,日夕絓結。卽接衙信,則臣母,近因天氣猝冷,調將失宜,嘔泄兼發,食飮殆廢,種種症形,俱涉不輕。臣自聞此報,方寸如灼,擔舁徑行,拜章自列。伏乞天地父母,俯垂矜察,特許鐫改臣本兼諸任,俾便救護。仍治臣擅行之罪,以肅朝綱,千萬幸甚。踏啓字。
司書金載順疏曰,伏以臣昏愚顚錯,觸事生疣,前後館職之冒玷,凡幾遭矣。而絲毫無報,循省愧恧,幸蒙恩遞,縮伏訟愆。乃者,以春坊闕直,旋付軍銜,促令臣持被,固當竭蹶趨承,而第臣偏母,宿抱貞疾,居常澟澟。又添別症,危頓牀席,轉側須人,情理轉急,萬無離捨之勢,玆敢疾聲於孝理之下。伏乞聖明,俯垂諒察,亟命鐫削臣職名,以便救護,以嚴朝綱,不勝幸甚。答曰,踏啓字。
丙戌九月十五日巳時,上御集慶堂。藥房入診入侍時,都提調金致仁,提調朴相德,副提調李惟秀,記事官呂善德·李東郁·安廷玹,醫官李以楷·李泰遠·慶絢·吳道炯·鄭允協·金季良·金孝儉·鄭允說·柳光翼,以此進伏訖。致仁曰,聖體調攝,若何?上曰,一樣矣。進湯劑。以楷診候退伏曰,脈候一向調均矣。諸醫以次診候,咸曰,調均矣。上曰,俄試行步,能步數三間,而猝然起立,則頗不便矣。致仁曰,聖候猶未快復,故如是矣。漸臻差復,則行步當如常矣。致仁曰,小臣憒憒無狀,而洪領府,又以其親病入矣。國事無與相議之人,誠茫然矣。幸伏望俯賜恕諒矣。上曰,予以卿爲左相,有意矣。予當思之矣。致仁曰,日昨兩承旨,果不善爲之,而不過生㤼而爲之矣。上曰,其謫行,今至幾里乎?致仁曰,不過一息矣。上命書傳敎曰,今番事,專由於劻勷,而不然,豈有昨日處分?嶺南淸道,誤認湖西而下敎,今聞大臣所奏乃悟,其示所重,更登其程。今者闊狹,可謂已甚,飭亦行。任㻐·柳脩特放,因此而聞前承旨尹東昇違牌,傳旨未下,求對亦不參,而混入於差代之中,以只遞施行。且武承旨金玉,莫知其誰?且聞大臣所奏,文武奚異,資級倒置,行左承旨鄭與曾,政院所稟右承旨李性源,同副承旨洪趾海許遞,其代前承旨尹東昇,副司直兪彦蕭,宣傳官李敬懋除授,竝牌招察任,房順房,而李敬懋,爲軍師房。上曰,館學掌議·色掌入侍。出榻敎館學諸掌議·諸色掌,以次進伏。上以次問其姓名年紀,至西學掌議金獜柱,上問汝年幾何?獜柱對曰,二十一歲矣。上曰,纔見汝童蒙矣。今已成長矣。諸掌議·色掌先退,上曰,藥房掌務官,分揀還屬。出榻敎諸臣,以次退出。
丙戌九月十五日酉時,上御集慶堂。藥房入診入侍時,都提調金致仁,提調朴相德,副提調李惟秀,記事官呂善德·李東郁·安廷玹,醫官李以楷·玄處明·金光國·金孝儉·許溫·李翊臣,以次進伏訖。致仁曰,聖體若何?上曰,一樣矣。進湯劑,以楷診候退伏曰,脈候一向調均矣。諸醫咸曰,調均矣。諸臣以次退出。
上在慶熙宮。停常參·經筵。
夜二更,月暈。
藥房都提調臣金致仁,提調臣朴相德,副提調臣李惟秀啓曰,伏未審夜間,聖體調攝若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。氣則差勝後一樣矣。
中宮殿·惠嬪宮,藥房口傳問安。答曰,知道。
李敬懋,以兵曹言啓曰,忠翊衛將徐必修,身病猝重,勢難供職,呈狀乞遞,不可强令察任,今姑改差,何如?傳曰,允。
又以摠戎廳言啓曰,依傳敎,昭寧園設布城,鄕將校鄕軍試射放後,入格之類,別單書入之意,敢啓。傳曰,知道。
朴師海啓曰,大司憲金鍾正牌不進,執義李晉圭在外,掌禮申一淸在外,鄭象仁武二所進,持平李長老武一所進,崔光璧在外,今日以監察茶時之意,敢啓。傳曰,知道。
忠淸監司狀啓全羅道扶安蝟島居船人鄭士連等渰死燒死事,傳于朴師海曰,令本道恤典擧行。
丙戌九月十六日巳時,上御集慶堂。藥房入診入侍時,都提調金致仁,提調朴相德,副提調李惟秀,記事官呂善德·李東郁·安廷玹,醫官李以楷·玄處明·金光國·金孝儉·許溫·李翊臣,以次進伏訖。致仁曰,夜間聖體,調攝若何?上曰,一樣矣。進湯劑。以楷診候曰,脈候一向調均矣。諸醫咸曰,調均矣。諸臣以次退出。
丙戌九月十六日酉時,上御集慶堂。藥房入診入侍時,都提調金致仁,提調朴相德,副提調李惟秀,記事官呂善德·李東郁·安廷玹,醫官李以楷·玄處明·金光國·金孝儉·許溫·李翊臣,以次進伏訖。致仁曰,聖體調攝,若何?上曰,一樣矣。進湯劑。以楷診候退伏曰,脈候一向調均矣。諸醫以次診候,咸曰,調均矣。上曰,予欲作御製,都提調留見,可也。仍命書菊秋賞月,兼付予意御製文,至苦心句。上曰,卿等以予爲沓沓,而予心則固矣。致仁曰,聖心雖如此,臣等抑鬱,當如何?相德曰,今番試射賞格,已與大臣相議,而以備局備給乎?上命書傳敎曰,今番賞典中馬帖·弦弓,令太僕·軍器寺下送。木綿,鎭武營·摠戎廳,令該營賞給,京畿,令備局區劃磨鍊題給,諸臣以次退出。
上在慶熙宮。停常參·經筵。
夜自三更至五更,有霧氣。
藥房都提調臣金致仁,提調臣朴相德,副提調臣李惟秀啓曰,伏未審夜間,聖體調攝若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。氣則差勝後一樣矣。
中宮殿·惠嬪宮,藥房口傳問安。答曰,知道。
嚴璘啓曰,禮曹參議趙榮順,大司成金龜柱,除拜後過三日,不爲出肅,依定式推考警責,仍卽牌招察任,何如?傳曰,允。
又啓曰,新除授左副承旨兪漢蕭,時在京畿楊州地,斯速乘馹上來事,下諭,何如?傳曰,允。
傳于李惟秀曰,藥房入侍。
李敬懋,以吏曹言啓曰,本曹佐郞任觀周呈狀內,身病甚重,勢難察任云。依例改差,何如?傳曰,允。
又以兵曹言啓曰,五衛將金燧,素患痰癖,當此換節,轉益添劇,內禁衛將申大顯,方帶兼內乘之任,勢難兩處供職,俱爲呈狀乞遞,不可强令察任,五衛將金燧,申大顯禁衛將之任,竝改差,何如?傳曰,允。
慶尙監司狀啓,固城縣蛇渠面居私奴順才等渰死事。京畿監司狀啓,江華府居良人金年成等渰死事。江原監司狀啓,扞城等官土城面居船主李春建等渰死事。忠淸水使啓本,泰安郡束伍邊鶴乭等渰死事。傳于尹東昇曰,三石以上,令本道恤典擧行。
丙戌九月十七日辰時,上居集慶。藥房入診入侍時,都提調金致仁,提調朴相德,副提調李惟秀,記事官呂善德·李東郁·安廷玹,醫官李以楷·玄處明·金光國·金孝儉·許溫·李翊信,以次進伏訖。致仁曰,夜間,聖體若何?上曰,一樣矣。進湯劑。以楷診候退伏曰,脈候一向調均矣。諸醫咸曰,調均矣。諸臣以次退出。
丙戌九月十七日酉時,上御集慶堂。藥房入診入侍時,都提調金致仁,提調朴相德,副提調李惟秀,記事官呂善德·李東郁·安廷玹,醫官李以楷·玄處明·金光國·金孝儉·許溫·李翊臣,以次進伏訖。致仁曰,聖體若何?上曰,一樣矣。進湯劑。以楷等以次診候,退伏曰,脈候一向調均矣。致仁曰,明日湯劑,依今日爲之乎?上曰,依。諸臣以次退出。
上在慶熙宮。停常參·經筵。
自昧爽至辰時,有霧氣。
藥房都提調臣金致仁,副提調臣李惟秀啓曰,伏未審夜間,聖體調攝若何,痰候,何如?寢睡·水刺之節,亦何如?臣等率諸醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。氣則差勝後一樣矣。
中宮殿·惠嬪宮,藥房口傳問安。答曰,知道。
朴師海啓曰,大司憲金鍾正牌不進,執義李晉圭,掌令申一淸,持平崔光璧在外,掌令鄭象仁,武二所監試官進,持平李長老,武一所監試官進,今日以監察茶時之意,敢啓。傳曰,知道。
以承傳色口傳下敎曰,李亨逵栍修入省記,旣已知之,許護焉。
尹東昇啓曰,右承旨嚴璘,今日不爲仕進,右副承旨兪漢蕭,自鄕上來云。竝卽牌招,何如?傳曰,允。
李敬懋,以都摠府言啓曰,今日入直內三廳武兼禁軍及軍兵等,中日習射,請出標信。傳曰,知道。
又以禮曹言啓曰,今九月二十八日親臨勤政殿庭試時,王世孫祗迎隨駕等節,何以爲之?敢稟。傳曰,當爲隨駕,而資政門,隨予而行,時刻單子祗迎等節置之。
李敬懋,以禮曹言啓曰,今九月二十二日王世孫生辰,百官賀,何以爲之乎?敢稟。傳曰,權停。
又以內醫院官員,以都提調意啓曰,當此逐日問安之時,提調朴相德,不爲仕進,事體未安。卽爲牌招,以爲備員入侍之地,何如?傳曰,允。
又以備邊司言啓曰,新舊軍餉,新舊還上未捧守令·邊將,分等論罪事,旣有定式矣。取考各道捧未捧狀啓,則平安道,以新還未捧邊將,分等開錄。慶尙道,以爲舊還停捧之令,下於臘月念後,而開倉三朔,全數未捧,其糴政之緩忽了知,同守令·察訪·邊將姓名及穀數,開錄馳啓。令廟堂稟處爲辭矣。近來外方官員,不念糴政之嚴重,惟以塞責免罪,爲能事者,其習固已駭惋,而今此平安道,則昨年旣非歉歲,而新還許多未捧,極爲寒心。慶尙道,則雖曰,舊還,開倉三朔,全數未捧者,不職莫甚,不可以臨歲之頒令,當春之經赦,一例蕩滌,以長其慢忽之習,兩道狀啓中開錄守令·察訪·邊將等,竝依續典,以越四等律勘處,以爲懲勵之地,何如?傳曰,允。
又以兵曹言啓曰,卽接北所衛將牒報,則部將張應心,昨夜四更五更行巡次第,而不自行巡,使軍士代行云。事甚驚駭,部將張應心,汰去,何如?傳曰,允。
傳于嚴璘曰,大司憲金鍾正許遞,卽爲擧行。
有政。吏批,判書趙明鼎進,參判黃景源式暇,參議兪彦民傳旨未下,右承旨嚴璘進。
吏批啓曰,前領府事尹東度,前判府事金相福·徐志修敍用事,命下矣。當爲處置,而本曹無相當窠,依例送西之意,敢啓。傳曰,知道。
又啓曰,長寧殿參奉趙載田呈狀內,身病甚重,勢難察任云。依例改差,何如?傳曰,允。
以鄭存謙爲大司憲,任希孝爲執義,趙榮順爲副提學,尹承烈爲弼善,李得一爲兼文學,徐浩修爲兼司書,徐命膺爲工曹參判,鄭弘淳爲知經筵,李最中爲同春秋,領府事洪鳳漢,爲社稷都提調,判府事尹東度,爲司饔都提調,左議政金致仁,爲訓鍊都提調,判府事金相玉,爲禁衛都提調,尹遠東爲刑曹正郞,金挺藎爲軍器判官,張旭爲直講,李謙彬爲典籍,閔百權爲明陵參奉,金鍾正爲京畿監司,柳成模爲吏曹正郞,南柱老爲長寧殿參奉,李亨逵爲兼執義。
有政。兵批,判書朴相德進,參判趙榮進病,參議沈鑧入直,參知李宜哲病,同副承旨李敬懋進啓曰,前領府事尹東度,前判府事金相福·徐志修送西事,命下矣。當爲隨品處置,而領中樞一窠,判中樞一窠,他大臣及輔國判書李益炡,今方見帶,判中樞李益炡,姑爲遞降,從座目,尹東度·金相福,判中樞下批,徐志修,加設中樞下批,而知中樞,時無見窠,依例作闕,李益炡下批之意,敢啓。傳曰,知道。
兵批,鄭與曾·李宇喆·朴弼逵爲副護軍,李最中·李性源·洪趾海·李瀰·兪彦鎬·朴相老·洪景顔·李光溥爲副司直,金敎材·吳鉉胄·梁鳳華爲副司果,尹東度·金相福·徐志修爲判府事,李益炡爲知事,豐山萬戶柳枝彦,古豐萬戶黃得中仍任事承傳,金聖泰爲僉知,李昌明爲內禁將,閔趾烈爲宣傳官,白鳳麟爲忠翊衛將,李潤慶爲武兼,尹勉亨爲慶州營將,趙漢經爲部將,金養厚爲都摠經歷,李喆運爲羽林將。
李敬懋啓曰,新除判中樞府事徐志修,時在京畿楊州地,上來事依例,遣史官傳諭,上來時給馬事,京畿監司處,下諭,何如?傳曰,允。
又以侍講院意啓曰,本院兼輔德鄭昌聖,姑降入直矣。以本職牌不進,兼說書未差,下番闕直,事甚未安。新除授弼善尹承烈,卽爲牌招,姑降入直,何如?傳曰,允。
嚴璘,以內醫院官員,以都提調·提調意啓曰,醫官方泰輿·許礈,依前還付事,命下矣。令該曹竝卽口傳付軍職,冠帶常仕,何如?傳曰,允。
傳于李敬懋曰,藥房入侍。
又傳于曰,今番勤政殿擧動時侍衛單子,明日書入。
傳于朴師海曰,江原監司狀啓橫城等官居元氏等燒死·壓死·渰死事,平安監司狀啓平壤林原坊居出身金兌和,其女六歲兒等燒死·渰死事,令本道恤典擧行。
兼弼善李在簡疏曰,伏以臣母方在臣父任所矣。卽接衙信,臣母宿病之外,重添感冒,乍寒乍熱,似瘧非瘧,飮啖全却,症情非細,臣得此報,方寸煎灼,按住不得。玆敢忙控短章,徑尋鄕路,伏乞聖慈,俯賜矜諒,亟削臣職,以便救護,仍勘臣罪,以昭法紀,不勝幸甚。答曰,省疏具悉。爾其勿辭護焉。
丙戌九月十八日辰時,上御集慶堂。藥房入診入侍時,都提調金致仁,提調朴相德,副提調李惟秀,記事官呂善德·洪彦喆·安廷玹,醫官李以楷·玄處明·金光國·金孝儉·許溫·李翊臣,以次進伏訖。致仁曰,夜間,聖體調攝,若何?上曰,一樣矣。進湯劑。以楷等以次診候,退伏曰,脈候一向調均矣。致仁曰,今番畿營牙兵標下試射放,蓋是格外之特命,爲道臣者,所當仰體聖意,惕念擧行,俾爲激勸之道,而昨見畿伯狀本,實爲駭然矣。所謂標下軍,無非田疇間持鋤之類,元數亦不過一百九十名,而得中應賞者,至於一百八十餘名之多,三發六中,乃是銃技中稀有之事。雖以親臨試射時觀之,各營門砲手六十餘名試放,三發六中者,只有十餘人,則其難可知。未滿二百之鄕軍,三發六中五人,是豈理乎?至於敎鍊官,以本邑閑散差出,卽是事目之所載,而今以京人代之,親裨參射,亦係傳敎之外,而竝入於啓本之中,四五中三中四分,若是狼藉,事未前有,不可使聞。此雖一事,實關國體,京畿監司韓光會罷職。監的褊裨,施以徒配之律,元狀啓勿施,待新道臣到界,更令試射放狀聞,何如?上曰,道臣事,依爲之,而於入格人,與銃有異,數亦不多,監試若精,豈有此弊?況亦有事目,則以褊裨充代,本事外,其涉駭然,依爲之,噫,今番此擧,意有在焉。旣已勿施,所謂皮不存也。徒配一節置之。出擧條上命書傳敎曰,趙晙之館職撕捱,事體雖寒心,此非晙之自爲,若此者初望,予已墨抹,其所撕捱,不是異事。徐命善亦若此,而徐命善,則其日補外下敎,未到政院,謝單已入,趙晙則以邊將謝命觀之,意謂到於闕下,聞大臣所奏,以其章之一次呈院,有此稽滯云,而於此,予則曰,不然,前者撕捱,已涉過矣,皆有下敎,則何敢修人事而後入來耶?初意則必到兩豐山,然後欲爲闊狹矣。靜而思之,北道邊將,皆不願赴,不過本方武士久勤者,因爲朝除暮遞之人,非闕則噫彼此輩,何時遞付京職?徐命善·趙晙,爲此人,特寢其命,兩邊將仍任事,分付。出傳敎致仁曰,李瀰尙未蒙敍矣。上曰,然乎。命書傳敎曰,前承旨李瀰敍用。又命書傳敎曰,其欲下敎而幾忘,因大臣所奏,金尙默事乃覺,頃年乙亥,臨公主房時見之,今已十餘年。若過三箇月,其將百歲。心常思焉,近者故判書金聖應大夫人夢見,慇懃請來,睡覺卽南柯一夢,噫其誰,卽淸風孫婦也。豈不示此意也?令該曹衣資食物,特爲輸送,兼爲存問。上曰,副應敎朴弼逵許遞,其代鄭昌聖除授,校理兪彦鎬許遞,其代閔弘烈除授,副校理朴相老許遞,其代李在簡除授,副校理洪景顔許遞,其代沈觀之除授,修撰金敎材許遞,其代李晉圭除授,與李致中·徐浩修,牌招察任。出傳敎上曰,李致中之館職撕捱過矣。其爲人潔矣,有士夫樣矣。李在簡,其爲人佳矣。致仁曰,頃日沈履之·金尙默之命刊侍從案,蓋出示弦韋之聖意,而今已日久,李奎緯·安聖彬,亦以一番違牌,尙在付籤之中,竝宜有蕩滌之道,故敢達矣。上曰,竝特寢其命,而沈履之,於君於親,忠乎孝乎?此人不知若此,雖寢此命,決不可與他同,仍施不敍之典。出擧條上曰,誕日請賀,非近於諂諛,而今番時·原任大臣事,誠怪矣。然旣往之事,不須更提矣。仍命書傳敎曰,噫,予則四十年苦心,其雖若一,大抵此事,禮文所載,非張大之事,亦非近於諂諛者,則其雖原任,同是大臣,隨時任·禮官可乎?隨二品,可乎?此則常經通義,予雖衰矣。此等處,雖其時,難以泯默,故有此下敎。究其本,不過當局之迷,亦不思所重而然矣。心則已諒,今何介意,前領府事尹東度,前判府事金相福,前判府事徐志修,一體敍用,大臣置處政事,政官牌招開政。又命書傳敎曰,大臣旣奏,開政有命,畿伯有闕代,今日政擧行。又命書傳敎曰,前後下敎,意雖深矣。非爲人也,卽古也,刊名內局事謂過矣。方泰輿·許礈,依前還付事,分付內局,諸臣以次退出。
丙戌九月十八日申時,上御集慶堂。藥房入診入侍時,都提調金致仁,提調朴相德,副提調李惟秀,假注書尹慶龍,記事官李東郁·安廷玹,醫官李以楷·玄處明·金光國·金孝儉·李翊臣·許溫,以次進伏訖。致仁曰,午間,聖候若何?上曰,一樣矣。進湯劑,上進御訖,請診候。以楷等以次入診曰,脈體一樣調均矣。上曰,冬至何日耶?其日雖未能經夜,晝則欲爲展禮矣。予之症候,今至此境,追思前日,豈有强服松節之意乎?旣已上奏,而今若進服,則是欺陟降也。但服此之後,頗行氣治痰矣。以楷等曰,導痰行氣,莫若此物,便同建功之劑矣。上曰,予雖服之,素無沈酗之事,而心常如何?若服之而有利於病則猶或可也,而有效與否,亦何必乎?致仁曰,從前服此之效如是,而今反停止,則實非仰對陟降之意也。上曰,恐有功虧一簣之慮,而不忍停止,今幾月餘矣。洪晟之父,尙服此劑乎?致仁曰,已爲完人,何必强服乎?上曰,違牌傳旨入之,膺燮誰也?閔弘烈有鄕家乎?致仁曰,江原伯之子,故方在外矣。上曰,李在簡復下鄕乎?致仁曰,爲參宴上來云矣。以無職名故,似已下去矣。上曰,此湖西伯之子,而亦爲覲親乎?惟秀曰,然矣。上曰,吏議有何撕捱乎?惟秀曰,曾已見辱於臺臣故也。命踏啓字。上曰,新除儒臣在外者多,其令申飭上來,違牌三儒臣中鄭昌聖,則其時求對,自有其人,而予則意謂同參,竝命解見任,本事旣知之後,所謂毛將焉付者也。不然,牽用之後,義不敢若此,況不然者乎?分義所在,其涉過矣。李致中則其爲人,心常嘉之,初雖芸閣分館,予當甄用。況此亦衰世之風,近者於芸閣,非一名者,則其皆爲恥,故爲芸閣者,極涉苟艱,曾已申飭。非徒先正文成,昔之名公鉅卿,自芸閣登進者多。噫,彼芸閣非賤官,且以玉署,爲邊將之事,以此不以爲恥。況芸閣,其命卽寢,焉敢撕捱,兩人違牌,俱涉寒心,徐浩修外,竝從重推考,更卽牌招,特敎之下,豈循常例?一竝修省記入直。上曰,以禮曹參議趙榮順,成均館大司成金龜柱等牌不進罷傳旨傳曰,只推。諸臣以次退出。
上在慶熙宮。停常參·經筵。
藥房都提調臣金致仁,提調臣朴相德,副提調臣李惟秀啓曰,伏未審夜間,聖體調攝若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。氣則差勝後一樣矣。
中宮殿·惠嬪宮,藥房口傳問安。答曰,知道。
兪漢蕭啓曰,大司憲鄭存謙,執義任希敎牌不進,掌令申一淸,持平崔光璧在外,持平李長老,武一所監試官進去,掌令鄭象仁,武二所監試官進去,今日以監察茶時之意,敢啓。傳曰,知道。
以承傳色口傳下敎曰,明日文臣朔試射,當親臨建明門,時刻待下敎,只入正時,試官騎判·訓將·禁將,入直騎郞·摠府郞廳,入直宣傳官中以首爲之,侍衛只入直擧行,承旨崇賢門待令。
兪漢蕭啓曰,憲府連日監察茶時,事甚未安。除在外·試所進去外,未肅拜人員,竝卽牌招,何如?傳曰,允。
傳于嚴璘曰,藥房入侍。
嚴璘,以弘文館意啓曰,新除授校理閔弘烈,時在江原道原州地。副校理李在簡,時在忠淸道公州地。修撰李晉圭,時在京畿楊州地。經筵入番事緊,請竝乘馹上來事,下諭。傳曰,依啓。
李敬懋,以兵曹意啓曰,曹司衛將李光瀷,素患痰癖,當此換節,一倍添劇,勢難供職,屢度呈狀,不可强令察任,今姑改差,何如?傳曰,允。
又以兵曹意啓曰,今九月二十八日景福宮擧動時,光化門石築處,依前例,令漢城府撤毁,亦令繕工監,紅箭門豎立事,分付,何如?傳曰,允。
傳于李敬懋曰,黃海監司狀啓,延安居步兵秋旕孫女於仁連等燒死·渰死事,海州居烽軍洪曰風等渰死事。慶尙左水使狀啓,溫陽面居能櫓軍金守檍等渰死事。令本道,恤典擧行。
丙戌九月十九日巳時,上御集慶堂。藥房入診入侍時,都提調金致仁,提調朴相德,副提調李惟秀,記事官呂善德·李東郁·安廷玹,醫官方泰輿·許礈·玄處明·金光國·金孝儉·許溫·李翊臣,以次進伏訖。致仁曰,夜間聖體若何?上曰,一樣矣。進湯劑訖,泰輿等以次進候,退伏曰,脈候一樣調均矣。命書傳敎曰,下敎日子,未能記,意謂庭試,在於二十九日,旣已有命,若於二十八日入來者,此欺士也,不諭矣。更以觀之,卽二十八日也。噫,於此月二三日之內若無此,其何拜也?此事雖任事與元良,同爲帳殿,侵曉其涉難也。且此年三月,卽春塘臺觀武才日,與宴相符,二十七日詣昌德,先拜瞻永慕堂,仍宿昌德,庭試後,當由靑陽門回駕,以此分付儀註。時刻,以辰正三刻,單嚴爲之,試射時刻,以寅正三刻爲之。上曰,兵房承旨入侍。兵房承旨李敬懋進伏。命書傳敎曰,二十七日昌德宮動駕時,訓局軍其用旣多,只挾輦軍八十名,挾輿軍二十名,以訓局軍擧行。前後廂二哨,騎士五十人,本營標下軍,禁將領率隨駕。扈衛軍官·局將·有廳軍·槍劍軍置之,只禁軍一番隨駕。二十七日入昌德後,其令直宿,回駕時,亦爲隨駕,只金虎門軍一百名,弘化門軍一百名,都監軍代,以禁衛營替入。北營五十名,東營五十名,西營五十名,皆以禁衛軍,率領入直。其餘馬步軍入直·留營·留陣,一竝置之。入昌德後,百官依例稟旨就次。上曰,宣傳官二員,使之入侍。宣傳官許泓·田大偀進伏。上曰,汝等各往武一二所,摘奸試所以來。泓·大偀,先爲退去。又命書傳敎曰,昌德宮內外入直,以隨駕軍,一體擧行。回駕時,除標信,撤直隨駕,昌德諸門,依常時,一例開門。五處守門將,依例入直,內外巡邏,只入直軍擧行。元良同牌隨駕事,一體分付。廣智營·集春營·建陽門,一體置之。扈衛局將·有廳軍昌德入直,亦爲置之。回駕時,副輦勿爲擧行。上曰,他承旨·儒臣,持警世問答入侍。諸臣以次退出。
丙戌九月十九日巳時,上御集慶堂。儒臣入侍時,同副承旨李敬懋,假注書尹慶龍,記事官李東郁·安廷玹,副應敎鄭昌聖,副修撰李致中,以次進伏訖。命讀警世問答,儒臣上下番·承旨·翰注,以次進讀訖。上曰,今番庭試,予豈樂爲?體昔年爲靑衿愛恤武士之聖意也。以今番武所錄名觀之,前單追單,幾乎二萬,今年穡事,雖曰稍登,武擧若此,章甫可知。若是留遲之際,其弊勝言,諸儒今非下敎者,武擧子,初試畢場後,其令卽爲下去,俾無京鄕人俱困之弊事,其令知悉。上曰,宣傳一員入侍事,下敎。以次退出。
丙戌九月十九日酉時,上御集慶堂。藥房入診入侍時,都提調金致仁,提調朴相德,副提調李惟秀,記事官呂善德·李東郁·安廷玹,醫官李以楷·玄處明·金光國·金孝儉·許溫·李翊臣,以次進伏訖。致仁曰,聖體調攝,若何?上曰,一樣矣。進湯劑訖,以楷等以次診候,退伏曰,脈候調均矣。相德曰,二十七日昌德宮動駕時,旣有靑陽門回駕傳敎矣。其將由弘化門作路乎?上曰,依爲之。出擧條惟秀曰,摘奸宣傳官來待矣。上曰,使之入侍。許泓·田大偀進伏。上曰,一二所試所,皆爲摘奸以來而無頉乎?泓·大偀等曰,臣等馳往試所,潛身來往,詳爲廉探,則皆善爲之而無頉矣。泓·大偀,先爲退出,諸臣以次退出。
丙戌九月十九日酉時,上御集慶堂。儒臣入侍時,同副承旨李敬懋,假注書李慶龍,記事官李東郁·安廷玹,副應敎鄭昌聖,副修撰李致中,以次進伏。上曰,宣傳官誰爲入直耶?宣傳官申大英對曰,任硉·白師殷諸人。上曰,任硉一所進去,申大英二所進去,摘奸以奏,而必善密探擧子之稱冤有無,試官之秉公與否,一一廉問,而或有知面者,自謂觀光擧子,反復詰問可也。擧子中,或有中而見拔者,不無差備官用情之弊,汝須採探以來。宣傳官承命退去,諸臣亦以次退出。
上在慶熙宮。停常參·經筵。
夜自一更至四更,電光。五更,雷動·電光。
藥房都提調臣金致仁,提調臣朴相德,副提調臣李惟秀啓曰,伏未審夜間,聖體調攝,若何,痰候何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。氣則一樣,殿坐時,持湯劑入侍宜矣。
中宮殿·惠嬪宮,藥房口傳問安。答曰,知道。
親臨試射罷後,政院·玉堂·藥房口傳問安。答曰,知道。
兪漢蕭啓曰,大司憲鄭存謙疏批未下,執義任希敎傳旨未下,掌令申一淸在外,鄭象仁武二所監試官進去,崔光璧在外,今日以監察茶時之意,敢啓。傳曰,知道。
以承傳色口傳下敎曰,一年後始爲之,而有勸奬之效,可嘉,五分以上,特給弦弓一張。
李敬懋,以奉常寺官員,以都提調意啓曰,東籍親耕田所種皮唐黍打作,則所出爲一石八斗,豆打作,則所出爲一石,太打作則所出爲二石之意,敢啓。傳曰,知道。
又以兵曹言啓曰,景福宮衛將金駿瑞,病難供職,呈狀乞遞,不可强令察任,今姑改差,何如?傳曰,允。
兪漢蕭,以武一所差備官,以試官意啓曰,臣等來會試所,而親臨試射相値,不得開坐之意,敢啓。傳曰,依例爲之。
又以武二所差備官,以試官意啓曰,臣等來會試所,而親臨試射相値,不得開坐之意,敢啓。傳曰,依例爲之。
李敬懋,以武二所差備官,以試官意啓曰,柳葉箭,今幾畢射,而取考謄錄,則在前兩技試取時,多有單技稟旨陞付之例。故柳葉箭,雖未入格者,或仍特敎,或因試所草記,有許射六兩之例矣。今番試取規矩,旣與相同,柳葉箭未入格者,一竝許射六兩之意,敢啓。傳曰,知道。
又啓曰,今九月二十一日,祿都目政事爲之之意,敢啓。傳曰,知道。
丙戌九月二十日辰時,上御建明門。親臨文臣朔試射入侍時,都承旨李惟秀,左承旨尹東昇,右承旨嚴璘,左副承旨兪漢蕭,右副承旨朴師海,同副承旨李敬懋,記事官呂善德,假注書尹慶龍,記事官李東郁·安廷玹,以次進伏訖。上具翼善冠·袞龍袍,以步輿出崇賢門,御座榻。都提調金致仁進前曰,夜間聖體,若何?上曰,一樣矣。進湯劑,上進御訖。試官兵曹判書朴相德,訓鍊大將鄭汝稷,副護軍具善行以下肅拜,以次就位訖。上曰,宣傳官二員待令,騎馬二匹立之。上曰,宣傳官誰也?惟秀曰,閔趾烈矣。上曰,噫,幾朔後親臨殿座,而擧措駭然,殿座後不卽待令之射員,一竝令該府處之。當該承旨李敬懋,以武臣,專無武態,遞差,其代趙榮順除授,牌招察任,仍其房。出傳敎上曰,一年後始爲之,何敢稽滯,不卽整齊乎?雖文官,若是驕蹇者,當依法矣。卜台鎭·柳楦,呼名最晩,脫朝服拿入,可也。致仁曰,此皆鄕人,而甚愚迷,宜爲參酌矣。上曰,拿入之命停止,拔去試記,可也。上曰,彼射員鄭彦暹,曾爲翰林,而貌甚野矣。誰之族耶?致仁曰,鄭彦儒之族矣。上曰,金漢耆身長,而猶不如乃兄矣。上曰,卜台鎭,卽脚袴實學矣。上曰,幾月之後,親臨試射,與他朔試自別,畢射後,晝講當爲之。小學講,止於何卷耶?嚴璘曰,至於列女傳矣。上曰,金鳳著,亦脚袴實學也。上曰,今科鄕人,必參榜耶?致仁曰,如此多取之時,豈不參之乎?上曰,趙榮順,方帶副學耶?致仁曰,頃纔除拜,姑無出牌之事,殿下以承旨任用,猶勝於副學矣。上曰,鄭昌聖兄弟,能妙射矣。相德曰,當以十巡計劃乎?上曰,依爲之。上曰,宣傳官進去一二所,摘奸以來,可也。射畢後,上還入大內,諸臣以次退出。
丙戌九月二十日未時,上御景賢堂。晝講入侍時,同知事黃景源,特進官趙榮進,參贊官趙榮順,侍講官鄭昌順,檢討官李致中,假注書尹慶龍,記事官李東郁·安廷玹,武臣閔趾烈,以次進伏。儒臣進講小學列女傳,仍釋文義曰,以此章觀之,爲學之工,罔不由於幼敎,聖上以一部小學,平日體行,爲修齊治平之本,而方當敎導世孫之日,尤宜加勉於此矣。上曰,望八今年,幾朔久廢,而今開法講,是亦料表矣。黃景源曰,敎人之道,當如是矣。旣曰胎敎,又曰,大人,不失赤子之心,此章最宜體認處也。趙榮進曰,非但敎訓童子而已耳,推之一生,是爲治平之本,而自幼及長之敎,無非此章,小學童子之說,誠爲此矣。李致中曰,六朔之餘,復開法講,往牒所罕有者,孰不慶忭也?鄭昌順曰,臣頃侍東宮講筵,則東宮下敎,以講篇之少,臣對以務精不務多爲句,自召對更爲之後,無間斷之時,此亦殿下身敎之效,亦未必不由於觀感之效矣。命納草紙一節,書下四字二句而下敎曰,入侍諸臣,卽席賡進,可也。諸臣次第製進。上曰,精寫作帖以入,可也。仍賜饌,諸臣拜受,禮畢而退。
上在慶熙宮。停常參·經筵。
自昧爽至卯時,有霧氣。
藥房都提調臣金致仁,提調臣朴相德,副提調臣李惟秀啓曰,臨門而半日酬應,還內而抵暮罷對,伏未審夜間,聖體調攝,若何,痰候何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。
中宮殿·惠嬪宮,藥房口傳問安。答曰,知道。
朴師海啓曰,大司憲鄭存謙疏批未下,執義任希敎傳旨未下,掌令申一淸在外,鄭象仁武二所監試官進,持平李長老武一所監試官進,崔光璧在外,今日以監察茶時之意,敢啓。傳曰,知道。
以承傳色口傳下敎曰,減膳只大殿擧行,備局次對,今日爲之。
趙榮順,以都摠府意啓曰,今日入直內三廳武兼禁軍及軍兵等,當爲中日習射,而減膳相値,不得爲之之意,敢啓。傳曰,知道。中日,依例爲之。
傳于趙榮順曰,入診·次對同入。
傳于李惟秀曰,此後則松節茶,勿爲製之。
備忘記,雖非冬月,月令旣載,勉强以受,心何敢少弛?諸臣或不聞焉,予則聞焉,何待靑臺之報?自今日減膳三日,以表自勉之意。
傳于兪漢蕭曰,其亦置之意在,柳楦·卜台鎭拿處分揀。
傳于趙榮順曰,習陣,依例爲之。
又傳于曰,畿伯夕入侍,同爲入侍。
趙榮順,以武二所差備官,以試官意啓曰,參試官鄭煥猷,今日趁開坐來到矣,聞其母病危劇之報,蒼黃還歸,莫重國試,執冊之任,不可暫曠。令政院,急速稟旨變通,何如?傳曰,允。
又啓曰,因武二所草記,參試官鄭煥猷,聞其母病,蒼黃還歸,令本院,急速稟旨變通事,允下矣。原單子中,付標以入之意,敢啓。傳曰,知道。
傳于趙榮順曰,內局入侍,同副承旨及畿伯,同爲入侍。向者宣傳官,亦同爲入侍。
又傳于曰,同副承旨,更爲入侍,宣傳官一人,亦爲入侍。
又以刑曹意啓曰,今此庭試親臨放榜時天童軍,例自本曹,各司貢人等處,分排待令,而在前庭試時,文科則全數定給,武科則只給甲乙科事,曾已稟啓定式,今亦依此擧行之意,敢啓。傳曰,知道。
趙榮順,以吏批言〈啓〉曰,士族婦女年九十抄啓封爵事,載在法典,年九十夫人,別單書入之意,敢啓。傳曰,知道。
有政。吏批,判書趙明鼎式暇,參判黃景源進,參議未差,同副承旨趙榮順進。啓曰,判書趙明鼎式暇,參議未差,小臣獨政未安,何以爲之?敢稟。傳曰,仍爲之。
吏批,以李性源爲大司諫,尹養厚爲獻納,趙㻐爲校理,洪景顔爲副修撰,金漢耆爲兼司書,洪樂純爲禮曹參議,李瀰爲兵曹參知,趙明鼎爲知經筵,李宗燁爲戶曹佐郞,兪彦鎬爲中學敎授,鄭好仁爲禮賓奉事。
有政。兵批,判書朴相德進,參判趙榮進入直,參議沈鑧病,參知李宜哲病,右副承旨朴師海進,以李敬懋·洪若濂,爲副護軍,以趙德成·李得培·尹冕東·李宜哲,爲副司直,尹濡爲同知,安爲曹司衛將,李策爲忠壯將,文世興爲昌慶將,許泓爲訓鍊判官,李爀爲全州營將,金兌齡爲同知,沈璧賢·金世濟·尹光億爲僉知。
兵批啓曰,景福宮衛將史修章,素患痰癖之症,近益添劇,勢難供職。呈狀乞遞,今姑改差,何如?傳曰,允。
趙榮順,以武一所差備官,以試官意啓曰,今此庭試初試,先試柳葉箭,今幾畢射,而取考謄錄,則在前兩技試取時,多有單技陞付之事。故雖未入格柳葉箭者,一體許赴六兩,或因傳敎,或因試所草記擧行矣。今番試取規矩,旣與前相同,柳葉箭未入格者,依例一竝許射六兩之意,敢啓。傳曰,知道。
院議啓曰,伏以災不虛生,必有所召。方今聖明在上,天休滋至,宜其一氣和泰,百沴消息,而乃於收藏之節,有此轟燁之異。臣等不勝聚首愕眙,繼伏見備忘記之下本院者,其所以惕然驚懼之意,藹然於辭敎之間,臣等,又不勝區區欽頌之至。噫,聖上之事天也如此,而上天之警告也,又何爲而如彼也?然或者暗室之中,不能盡對越之誠而然歟?蔀屋之下,不能無愁怨之聲而然歟?辭氣之失平,而或有違於中和歟?私意之欲祛,而猶未純乎天理歟?士氣消沮,而言路閉塞歟?財用匱竭,而爵賞汰濫歟?凡此數事,不可謂人事之無失,則臣等不敢一一指摘,以爲某事之應,而亦不敢直歸之於適然。倘殿下,不以臣等之言爲無稽,而亟加猛省,思所惕勵,應天則必以實心,憂民則必究實惠,塞尾閭以支經用,愛嚬笑以杜僥倖,培元氣而進讜言,愼辭令而務公正,無規規於細微,無泄泄於時日,大警動大振作,以答仁愛之天,則此豈非轉災爲祥之一大機會耶?臣等忝居近密,不勝憂愛之忱,敢貢愚見,惟聖明,澄省焉。答曰,旣諭入侍相臣,此非仁愛玉成,予之意則願察其影,正謂此也。噫,今番此擧,予豈樂爲?雖述昔年太康之戒,尙懍于中,豈徒此也?四十年臨御,於國事,無一修擧,於學問,書自我自,尋常懍然之中,況六朔沈綿,國事幾乎擔閣,百度尤益叢脞,今雖少愈,精神筋力,莫知何層墜焉,豈待仁愛之勉飭?此際其又若此,戒懼二字,於予可謂歇後耳,方切悚然,職在近密,登時匡捄,心庸嘉之,何敢曰衰而豈不自勉焉?
判中樞府事臣尹東度疏曰,伏以千秋之慶節載過,群情之欣忭益深,而臣顧自速釁戾,竟阻起居之列,瞻望戀結。只切兢訟之私,不意仁天曲恕,恩敍遽降,寵命維新,官秩如舊,臣誠惝怳感激,不知何以得此,夫誕辰呼嵩之請,卽秉彝之所同顒望也。況在今年,蹈舞歡祝,有倍他時,區區寸衷,亦豈後人,而只爲迷鈍之性,徒循故常,以致晉對未早,誠禮俱缺,撫躬悚恨,無地自容。嗚呼,抱犬馬之忱,而莫能自效,受河海之恩,而輒歸厚孤,每承前後之聖敎,不覺惶汗之浹背。若論臣罪,萬戮猶輕,末勘薄譴,曷足以懲贖,雖蒙過加涵貸,復廁甄錄,辜負旣重,情實未暴,惟有縮伏省愆,以俟鈇鉞之誅而已。玆敢冒猥陳懇,席藁請譴。伏乞聖明,亟降威命,申勘臣罪,以勵群工,以安賤分,不勝幸甚。答曰,省疏具悉卿懇。意不過欲存國體,其後諭於大臣也。曲諒卿心,事已過矣,予已忘矣。卿須安心勿辭,亦勿引咎焉。因傳曰,遣史官傳諭。
判中樞府事臣金相福疏曰,伏以誕辰載過,百僚均忭,而臣負罪屛伏,未得趨造於起居之班,瞻望宸極,不勝惶悚戀結之至。仍竊伏惟,聖算彌高,邦慶無前,纔經兩月之盛禮,況値千秋之令節,臣雖無狀,忝列大官,其欲竭欣懽之誠,飾蹈舞之儀者,寧有或後於人之理哉?臣實愚迷,惟知徒循乎故常,以致不善於周旋,伏讀前後之聖敎,不覺惶汗之浹背。噫,爲人臣,不能盡禮誠於事上之節,其爲罪至重,而無以自廁於簪紳,合被重勘,以勵臣分,而聖度寬容,薄罷旋敍。臣於是,益切惶隕之忱,夫以典禮必可行之事,而又當今日必可請之時,凡百臣庶,孰懷逡巡,而臣於此時,未及自伸,反遽速辜,撫躬兢慘,訖不知所以自措,其可以秩職之如故,晏然於周行乎?臣情私懇迫,冒入城闉,泯默縮伏,亦所不敢,玆將短疏,仰陳微悃。伏乞聖明,俯垂照察,更降威罰,以肅朝綱,以安私分焉,臣無任屛營之至。答曰,省疏具悉卿懇。當初下敎,欲存國體,其後諭于大臣者,曲諒無餘,而至於卿,則爲親旣許,凡於大小事,其雖不參,予亦諒焉。今則事過之後,旣曰云焉,其何復提?卿須安心勿辭,亦勿引咎。仍傳曰,遣史官傳諭。
大司憲鄭存謙疏曰,伏以臣之愚迷,自速罪戾,薄被譴補,旋蒙恩移,霜雪雨露,無非至敎,歸見病母,圖酬無地。又推軫念之眷,許解侍衛之任,俾得專意救護,闔門感祝,不知所出。且於匪意,除旨聯翩,有此都憲新授,寔出於不棄之聖意。臣雖蒙騃,亦有知覺,以首頓地,感涕無從,其在義分,豈敢不竭蹶趨承?以伸叩謝之忱,而老母宿病,閱月彌重,臣無他弟妹,獨自扶將,隨症投藥,適時勸啖,臣若暫離,輒失其宜,朝晝之間,症形屢變,補瀉之際,憂慮百出,目下情理,實無晷刻離捨之望。惟我聖上,至仁至慈,凡於群下之請急,莫不曲察而深念。今臣至切之情,尤有所懇迫,不待臣言之畢,而必有以俯賜矜諒者矣。嚴召之下,承膺無路,仰控衷懇,方寸自亂,難安之情,必遞之義,亦不暇拖及。伏乞天地父母,特垂終始之惠,亟賜鐫遞,以便救護,千萬至祝。答曰,省疏具悉。卿其勿辭,護焉。
弘文館修撰臣李得一,副修撰臣李致中等,伏以臣等,迺於曉鍾之後,忽聞殷雷之聲,相顧愕眙,繞壁不寐,繼伏見減膳自勉之敎,有以仰丙枕先聞,恐懼謹微之至意。惟我聖上,膺大德之壽,撫郅隆之運,洞屬罔懈於靜攝,繼述彌光於晩政,宜其休徵鼎來,諸福咸至,而奈何收藏之月,遽有警告之異,災不虛生,古人所云,而臣等愚淺,誠莫知其所祟也。噫,傳曰致中和,天地位焉,萬物育焉,以一國言之,則君爲天,以一身言之,則心爲天。凡於政令施爲之間,喜怒哀樂之發,苟或有毫髮之差,纖芥之滯,則無以養其中和之體,而亦無以盡其位育之用也。臣等死罪,抑未知我殿下涵養之篤,戒懼之切,猶有所一分未盡而然歟?辭氣或至於失平,而未免頻復之悔,賞罰或歸於過當,而每在煩惱之際,則是殿下,非無存省之極工,而終有欠於順應之方也。官方雖軫於振滯,而名器漸輕,聖志常存於恤費,而經用多匱,則是殿下,非無簡儉之盛德,而終有乖於難愼之道也。竄斥相繼,而含糊之風已成,錮棄猶多,而體物之仁未究,則是殿下,非無恢廓之大度,而終有歉於包荒之義也。凡此數者,豈足爲大聖人全德之累,而其於極中極和之道,尙不能無益加勉勵之望也?此雖近於老生常談,而若其聖神位育之功,則亦無過於此者。臣於備員經帷,適當修省之會,自切憂愛之忱,敢玆相率仰瀆,伏願殿下,留神澄省焉。答曰,旣諭政院之批,寔予否德,寔予否德,方切悚然,其勉若此,心庸嘉之,其宜益加自勉焉。
丙戌九月二十一日辰時,上御集慶堂。藥房入診入侍時,都提調金致仁,提調朴相德,副提調李惟秀,記事官呂善德·李東郁·安廷玹,醫官李以楷·許礈·玄處明·金光國·金孝儉·許溫·李翊臣,以次進伏訖。致仁曰,夜間聖體調攝,若何?上曰,一樣矣。進湯劑訖,以楷等以次診候,退伏曰,脈候調均矣。致仁曰,卽伏見松節茶勿釀下敎,臣等不勝悶鬱矣。上曰,予之病快愈,何必連服耶?其味近酒故服之,每有澟然之心矣。致仁曰,聖意則出於却顧之意,而其效旣如此,則今遽停之,豈不悶迫乎?上曰,姑置之,以觀病情,可也。諸臣以次退出。
丙戌九月二十一日辰時,上御集慶堂。大臣·備局堂上引見入侍時,左議政金致仁,左參贊李昌誼,行司直金陽澤,知事李昌壽,刑曹判書沈鏽,戶曹判書趙雲逵,判尹金尙喆,行司直鄭弘淳,禮曹判書李思觀,副護軍鄭汝稷,吏曹參判黃景源,副護軍李潤成,副應敎鄭昌聖,同副承旨趙榮順,假注書尹慶龍,事變假注書安大濟,記事官李東郁·安廷玹,以次進伏。致仁曰,聖體調攝,若何?上曰,諺云執盃之手每服,心輒澟然矣。致仁曰,苟有益於聖候,則何憚而不爲進御乎?上曰,今夜之雷,諸臣雖或不聞,予則聞而驚愕。不見其形,願察其影,時時天警,有若睡覺矣。金致仁曰,伏見今日所下備忘,有減膳之敎,如此無前邦慶之時,有此告警,職由如臣無狀者,猥膺眷注之寵,無一毫絲之補,致有天心不應,乖氣傷和之致。惟願更卜賢相,斥退小臣,以爲穰災之地,幸甚。聖明今已復常,國有大慶,罔非陟降眷顧之意,而若是示警者,咎在小臣,臣實惶悚也。小臣之引咎乞免,亦由處義之當然矣。上曰,史閣之行,無廚傳之弊耶?金致仁曰,間一年爲之矣。上曰,史閣璿錄,往來之弊多矣。上曰,此時道臣,豈可稽遲,今聞莫重奉審,中止而來云,事體寒心,新伯今卽爲謝恩,亦令當日辭朝。出傳敎上曰,奉朝賀李喆輔,年過七十猶强,近年以來,其衰忒甚。奉朝賀洪啓禧,年雖踰六旬,精神可恃,頃聞其憊可知,近者雖云差勝,其衰亦現。兩儒臣家,令該署,相當補劑輸送,以示予意。出傳敎上曰,今年犯禁之類無聞焉,心常訝之。今日乃爲下詢,從事官以靜攝,難以煩聞,或杖或笞放云,而其數不過升米,而尙不止息,可勝寒心。此後若有多釀者,或有再犯者,則勿論多少,依該廳草記事,分付該廳,其有所得,而自該部捉送者無聞云,其涉可駭,事之寒心,莫此爲甚,亦依該廳例,報該曹懲治而然耶?不然,五部官員,作一聾瞽而然耶?事之無據,亦莫甚焉。爲先招問部官,若報曹而然,其所處決與該廳同否,問于該曹,夕入侍時以奏。若有報曹者,多釀與再犯者,依該廳例擧行事,分付。出傳敎上曰,副司直南泰齊,工曹參判徐命膺,同中樞趙曮,大司憲鄭存謙,備堂還差。出傳敎金致仁所啓,泮庠課製之每每拖至歲末,實爲近來痼弊,前後自上申飭,非止一再,而昨年則至排月擧行之敎矣。今春以後,始則未遑於他事,近又以國子長之遞易,一任抛置,是豈特敎定式之意哉?今日冬節將屆,國子長新出無故,必趁未甚寒,連爲設行畢試之意,竝與四學,而一體分付,何如?上曰,依爲之。出擧條又曰,北道監市御史,旣已稟定矣。以前校理尹師國差下,使之趁期下往,何如?上曰,依爲之。戶曹判書趙雲逵所啓,延齡君房折受數外官屯二十二結,以糧餉廳所屬春川屯田二十二結相換事,內司再次,啓下矣。成命之下,屢日遲滯,極甚悚遑,纔已發關於該道,而曾於癸丑年,故奉朝賀金在魯爲戶判時,以餉廳軍需,不可相換於宮房之意,筵稟定奪矣。今番則何以爲之乎?上曰,此後依故相所奏,嚴禁可也。出傳敎左參贊李昌誼所啓,諸道穡事,旣承俯詢,臣亦待罪北道句管矣。連接本道狀報,參以往來聞見,則咸關以南七邑,各穀俱幸稍登,而至於北關諸邑,則大體不如南關,田穀未免失稔。最是三甲,久旱早霜,被災尤甚云,民事可悶,道臣今方巡審,分等一款,比前差早擧行,然後凡係接濟之道,可無窘急之患,趁卽修啓之意,申飭,何如?上曰,依爲之。金致仁啓曰,此摠戎使具善行狀啓也。以爲今秋巡操試射放後,賞格木·箭·竹,令備局題給。束伍軍及臨津·長山牙兵犒饋米,以該邑儲置米,依例取用事,請令廟堂,稟旨分付矣。箭竹則備局自當題給,而賞格木之自兵曹移送,犒饋米之以儲置取用,俱是前例,以此分付,何如?上曰,依爲之。出擧條又啓曰,國穀之反作虛錄,是何等罪,而近來爲守令者,全事姑息,容易冒犯,事之可駭,孰甚於此?如豐登之年,萬一復有此弊,則其爲罪,尤重於常時。預以此申明嚴飭,俾知法意,毋陷重科之意,出擧條分付,何如?上曰,依爲之。出擧條又啓曰,私屠之禁,近來蕩然,而外邑尤甚。程子曰,食其力而屠其身,有足傷和,此固仁心所推,而其有關於農作者,尤大矣。今番進宴時,至命勿爲屠殺,貿用懸房,愛物重本之德意,孰不欽仰,而在下則日事庖宰,略無顧忌,豈非可駭之甚乎?自今以後,更加嚴禁,如有復犯而入聞者,隨卽重勘之意,各別申飭,何如?上曰,屠殺農民,自有題目,依爲之。刑曹判書沈鏽所啓,御寶僞造及紅牌·印信等犯罪者,常賤出身,自本曹推覈事,曾已稟定遵行,而殺人與僞造,俱係一律,則其所按治,不可異同,未完決殺獄中,方有出身二人,亦依僞造例,自臣曹,一體擧行,何如?上曰,依爲之。出擧條金陽澤曰,臣待罪湖西句管,聞道臣狀啓,參以傳聞,則左右道農形稍登,而晩移秧,間多不實,木米亦未及成實云矣。趙雲逵曰,臣亦待罪湖南,聞各穀稍登,而成實之後,猶不及初聞,然大體湖南則無憂矣。上曰,敬差官之敬字甚重,而近來無敬差之意矣。今年則不爲之乎?惟秀曰,今年已爲災祥,而近來則方伯兼察矣。鄭弘淳曰,臣待罪京畿,聞農形稍豐,豆與木米。雖曰失稔,此非農家之專尙者,別無所害,且霜晩日暖,皆能成實云矣。上曰,高陽囚徒案入之,賤臣持入。上曰,向者陵幸時中路上言者也。仍命鄭昌聖曰,汝須出往高陽,爲先潛探事情後,案問可也。上曰,彼從官誰也?對曰,尹致命也。上曰,若決罪犯禁者,杖數幾何?對曰,壯丁則決棍三十,女人則笞三十矣。上曰,三十杖,猶或可也。三十笞,視若蚊螫矣。諸臣退出。
丙戌九月二十一日申時,上御集慶堂。藥房入診,畿伯·同副承旨·摘奸宣傳官,同爲入侍時,都提調金致仁,提調朴相德,副提調李惟秀,同副承旨趙榮順,記事官呂善德·李東郁·安廷玹,京畿監司金鍾正,宣傳官任偉·李漢興,醫官李以楷·玄處明·金光國·金孝儉·許溫·李翊臣,以次進伏訖。致仁曰,午間聖體若何?上曰,一樣矣。進湯劑。以楷等以次診候,退伏曰,脈候調均矣。惟秀曰,明日乃世孫誕日,問安。以廣達門爲之乎?上曰,依。上謂鍾正曰,往哉善爲之。鍾正曰,臣本空刺,無以稱器,而聖敎如此,敢不盡力乎?上曰,各陵奉審,前道臣中輟云,速往卽爲之,可也。致仁曰,明日當辭朝矣。上曰,畿伯之年今幾何?鍾正對曰,四十五矣。致仁曰,正爲國事之年矣。命讀宣諭後,命先爲退出。偉·漢興,進伏。上曰,一二所柳葉箭,幾盡射乎?偉曰,一所則幾盡射,而自明日,當射六兩矣。漢興曰,二所亦盡射之矣。上曰,同副,知酒之有無而來乎?榮順對曰,雖或往往有之,而該部嚴禁矣。上曰,今日予始快談矣。致仁曰,使酒誠有效於玉候,則雖作旨酒而用之,亦何妨耶?上曰,是何言耶?以予之病,何可用酒耶?諸臣以次退出。
丙戌九月二十一日酉時,上御集慶堂。儒臣入侍時,同副承旨趙榮順,假注書尹慶龍,記事官李東郁·安廷玹,修撰李得一,副修撰李致中,以次進伏。命宣傳官入侍。命下標信曰,敦義門,勿令下鑰,待京伯出去後閉之,可也。命注書,持入畿伯啓請軍官單子,賤臣出問,則已入差備矣。命納,讀奏姓名,仍命進講警世問答,儒臣·承史,次第進講,講畢退出。
上在慶熙宮。停常參·經筵。
神懿王后忌辰齋戒。
藥房都提調臣金致仁,提調臣朴相德,副提調臣李惟秀啓曰,伏未審夜間,聖體調攝若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。氣則差勝後一樣矣。
中宮殿·惠嬪宮,藥房口傳問安。答曰,知道。
王世孫生辰,玉堂單子問安。答曰,知道。
大殿·中宮殿·惠嬪宮,政院·玉堂口傳問安。答曰,知道。
朴師海啓曰,大司憲鄭存謙陳疏受由,執義任希敎傳旨未下,掌令申一淸陳疏留院,鄭象仁武二所監試官進,持平李長老武一所監試官進,崔光璧在外,今日以監察茶時之意,敢啓。傳曰,知道。
兪漢蕭啓曰,憲府連日監察茶時,事甚未安。除在外·試所進去·受由外,未肅拜人員,卽爲牌招,何如?傳曰,允。
趙榮順,以武一所差備官,以試官意啓曰,臣等來詣試所,而司諫院司諫李行源,與新除授司諫院大司諫李性源,有應避之嫌,陳疏徑歸,莫重國試,監試官不可不備員。令政院,斯速稟旨變通,何如?傳曰,從當下敎矣。
兪漢蕭,以武一所差備官,以試官意啓曰,參試官吏曹正郞李惠祚老父,以宿病,挾感添劇,症形萬分危篤,人子情理,有難參試。令政院,斯速稟旨變通,何如?傳曰,允。
又啓曰,因武一所草記,參試官李惠祚,父病危篤,有難參試。令本院,稟旨變通事,允下矣,原單子中,改付標以入之意,敢啓。傳曰,知道。
傳于朴師海曰,藥房入侍。
傳于柳漢蕭曰,承旨入侍。
兪漢蕭啓曰,武二所參試官李台鼎,帶軍銜,任自下鄕,依定式,禁推傳旨捧入之意,敢啓。傳曰,知道。
又以武二所差備官,以試官意啓曰,監試官司憲府掌令鄭象仁,聞其親病猝重之報,自試所,陳疏歸家,莫重監試之任,不可暫曠。令政院,急速稟旨變通,何如?
吏曹口傳政事,以李柱海,爲金海府使。
丙戌九月二十二日巳時,上御集慶堂。藥房入診入侍時,都提調金致仁,提調朴相德,副提調李惟秀,記事官呂善德·李東郁·安廷玹,醫官李以楷·玄處明·金光國·金孝儉·許溫·李翊臣,以次進伏訖。致仁曰,夜間聖體調攝,若何?上曰,一樣矣。進湯劑訖。以楷等以次診候,退伏曰,脈候一向調均矣。命書傳敎曰,監試官李行源,本職許遞,其代柳思欽除授,仍爲牌招,監試官進去。上曰,他承旨入試。出榻敎內局先退出。
丙戌九月二十二日巳時,上御集慶堂。他承旨入侍時,同副承旨趙榮順,假注書尹慶龍,記事官李東郁·安廷玹,以次進伏訖。上曰,昌德宮臨御後,當踰建陽峴作路,依前試士矣。上曰,秋夜甚長,尤難堪耐矣。陶淵明以門生,擔以藍輿,予亦時或闕內,用此小輿,而宦寺,難以堪任,亦有所不忍者矣。上曰,朝廷問安,自有處所,當於本門,爲之可也。此闕則每於此所,爲之矣。諸臣以次退出。
丙戌九月二十二日酉時,上御集慶堂。藥房入診入侍時,都提調金致仁,提調朴相德,副提調李惟秀,假注書尹慶龍,記事官李東郁·安廷玹,醫官李以楷·玄處明·金光國·金孝儉·李翊臣·許溫,以次進伏訖。致仁曰,午間聖體調攝,若何?上曰,一樣矣。進湯劑,上進御訖,請入診。李以楷等,以次診候曰,脈體一樣調均矣。致仁曰,昨進松節果,已進御乎?上曰,雖不服,此脚病稍可,初不料至此,今則予亦有滋味矣。予心有所不安,不欲更服矣。致仁曰,是何聖敎之至此也?聖候之若是復常,專由此力,及今收效日,旋卽中止,其在臣民之心,當作如何?況此劑,用牛膝·五加皮之屬,而籍此劑之者,只欲導和痰候也。上曰,如是少愈,自知其足,何可更服此劑乎?方外之言,亦以予得效於松節云耶?太醫次第起伏曰,果如聖敎。孰不曰祖宗陟降之靈?降此良劑,補護聖躬也。今日之責效,尤有益於建功矣。臣意以爲,建功·松節,不可廢一也。上曰,予意以爲,當寒則慮或有加,而幸得少可,或者松節之力耶?致仁曰,聖敎當然矣。上曰,韓光肇之父病,何如云耶?致仁曰,如此之人,衰鑠無餘地。雖服松節,難以責效,而至於聖候,則不過痰凝膝部,有妨於行步,固當以松節和解故也。上曰,韓師得則雖用金丹,無益矣。上曰,老病之人,不能平直,而予則日昨殿座時,能不待椅子,而平身以坐,卿等所見,亦何如?致仁曰,一如常時御座,孰謂聖躬之有愆候也?其日臣民,莫不瞻仰而蹈舞也。上曰,朴致和,最爲强健乎?致仁曰,此人少時鄕居,親自負薪,而年今九十,爵至崇祿,此爲稀有之福矣。上曰,鄭亨復,亦爲崇祿人,亦素剛矣。上曰,鄭彦暹,曾經掌令乎?此人之從宦久矣。上曰,監試官鄭象仁,與其本職許遞,其代鄭彦暹除授牌招,仍令進去試所。出傳敎諸臣以次退出。
丙戌九月二十二日酉時,上御集慶堂。承旨入侍時,右副承旨朴師海,假注書尹慶龍,記事官李東郁·安廷玹,以次進伏。上親覽內司草記,命賤臣,持入乙酉八月日記。又命賤臣,知入金海府使姓名。賤臣對曰,卽李觀夏也。命書傳敎,上曰,凡諸推刷,何等重也,而至於內需司,名曰御覽宣頭案,以紅井間,依儀軌例粧䌙,藏于沁都。事體不輕而重,近來百隷怠慢,國綱解弛,事體寒心者多,而非徒內奴婢之百般謀免,至於此奴婢,有解由拘捱者。故爲守令者,以減爲望,以加爲悶,其弊的然可知。昨年八月二十七日,推刷在近,故大臣·諸承旨入侍時,特爲下敎矣。日記今日取覽,其敎有曰使者雖卑,不在諸侯之下,載於春秋,況莫重御覽宣頭案推刷官乎?式年內需司推刷時,守令眼同,自有定式,此亦意在,蓋重推刷,而不付一內需司官員之意也,而近者,百隷怠慢,昨年關東一守令而極矣。今當推刷,申嚴舊制,不遵守令,令該府嚴處事,分付爲敎,旣有預爲嚴飭,則爲守令者,焉敢不着意擧行,而今覽本司粘目,已去丙午爲準,而非今創開,已有節目,推刷官官供,亦是舊例,而先爲申飭,視若尋常,終不擧行,至於官供,意在欲逐,推刷未畢,公然撤供,其令寺奴婢供饋,事之寒心,莫此爲甚。若有一分嚴畏之心,莫重下敎之後,何敢若此?此不過頃年關東一守令,其雖令該府處之,循例勘處,故今有此弊,不可尋常處之,況前期下敎之後,尤焉敢若此?不思君恩,不體飭敎,有此駭擧,若此而君命誰遵,國綱何樹?考官案,卽李觀夏放恣無嚴,尤爲無狀,巨濟府徒三年定配,卽遣羅將,倍道押送。當該鄕色,其宜定配,而事在赦前,故十分參酌,令本道,當該座首,嚴刑一次,其令此輩,少知國法,其代令該曹,今日內口傳擇差,遲滯可悶,倍道下送,若此,他道必將效矣。予雖衰矣,三百年紀綱不衰,依觀夏例,當爲嚴懲,令該曹,嚴飭諸道。以次退出。
上在慶熙宮。停常參·經筵。
神懿王后忌辰。
藥房都提調金致仁,提調朴相德,副提調李惟秀啓曰,伏未審夜間,聖體調攝,若何,痰候何如?寢睡·水刺之節,亦何如?臣等率諸御醫,趁早入診,詳察聖候爲宜矣。臣等不任區區憂慮,敢來問安,竝此仰稟。答曰,知道。氣則差勝後一樣矣。
中宮殿·惠嬪宮,藥房口傳問安。答曰,知道。
朴師海啓曰,大司憲鄭存謙陳疏受由,執義任希敎傳旨未下,掌令申一淸陳疏留院,鄭彦暹武二所監試官進,持平李長老武一所監試官進,崔光璧在外,今日以監察茶時之意,敢啓。傳曰,知道。
尹東昇啓曰,同副承旨趙榮順,今日不爲仕進,卽爲牌招,何如?傳曰,允。
嚴璘啓曰,泮庠課製,未甚寒前畢試事,命下矣。大司成金龜柱,卽爲牌招察任,何如?傳曰,允。
又以大司成金龜柱牌不進,罷職傳旨,傳曰,其心可尙,許解。
傳于嚴璘曰,旣已申飭,其代待朝政官牌招,開政差出。
傳于嚴璘曰,金海府使,催促謝恩。
嚴璘,以禮曹言啓曰,今九月二十一日所下傳敎中,有減膳三日之命矣。三日之限,止於今日,自明日爲始,復舊封進之意,分付,何如?傳曰,允。
傳于嚴璘曰,宣傳官二員,分送一二所,六兩試射,今至何境?知來,夕入侍,同入以奏。
又傳于曰,內局入侍。
兪漢蕭,以義禁府言啓曰,金海府使李觀夏,巨濟府徒三年定配,卽遣府羅將,倍道押送事,命下矣。李觀夏,以兼營將,時在任所,卽爲發遣府羅將交代後,仍令押送配所之意,敢啓。傳曰,知道。
丙戌九月二十三日巳時,上御集慶堂。藥房入診入侍時,都提調金致仁,提調朴相德,副提調李惟秀,記事官呂善德·李東郁·安廷玹,醫官李以楷·玄處明·金光國·金孝儉·許溫·李翊臣,以次進伏訖。致仁曰,夜間聖體調攝,若何?上曰,一樣矣。進湯劑訖。以楷等以次診候,退伏曰,脈候一向調均矣。致仁曰,領府事洪鳳漢,爲承候來待矣。上曰,使之入侍。鳳漢進伏曰,久未承候,近間聖體調攝,若何,而行步漸臻佳勝否?上曰,差勝矣,而何可望快愈乎?鳳漢曰,中宮殿氣候,若何,而世孫宮氣候,亦若何?上曰,一樣矣。上曰,聞卿親患彌留,爲其子弟者,其心可知矣。鳳漢曰,前後聖敎,每每鄭重,臣闔室感泣,而以聖敎中爲卿祝焉四字,惟以是祝天矣。上曰,果有此心,故且爲卿救護,不得已勉副,而今置之西樞,爲悶矣。鳳漢曰,臣雖在西樞,國事之大段者,當相議爲之矣。上曰,金海府使李觀夏之推刷官撤供事,極可駭矣。鳳漢曰,然而似當有委折矣。命書傳敎曰,近者國綱解弛,以外方守令言之,有士夫之名者,若或引進,驕重隨焉。昨示微意,其涉可駭,而靜臥思之,其雖人微,卽王人也,而依東萊例,任自撤供,此標信,卽三百年所無之事。下敎中徒三年三字爻周,以示嚴堤防之意。上曰,今番政院書吏,有上言之人,而其所往外方生子之說,固不可盡信,而予不無闊狹矣。鳳漢曰,聖敎至當矣。命書傳敎曰,噫,從自願免賤之其或孟浪,予豈不知?眞贗雖相雜,古則有之,近者水淸太過,豈特大魚,小魚亦無,心常惜之者,以此之故,免賤之名,雖下該曹,一皆勿施,此非存羊愛禮之義,其後惟於政院則許之,國之常典,豈獨行院吏?且一時往來者,皆有其息,因所幹,經歲在外者,豈有其息?一例防塞,非古例也。此後非孟浪者外,其宜闊狹,以示存羊之意。上曰,以李觀夏事見之,寺奴婢之投托之類,不無其弊矣。命書傳敎曰,一欲下敎而未果,今因推刷事乃覺,內奴婢寺奴婢,國法解弛,人心巧詐。若有所生,投托於士夫,仍爲贖之。其人無狀,已無可論,而許其投托,仍爲贖良,此偸賣國奴婢也。此後犯者,限其身,以狎良爲賤律施行,其子弟,亦勿以士類處之事嚴飭,有此而不報守令,推刷官之掩而不報者,皆繩重律。鳳漢曰,辛亥以後,有公私賤良妻所生,不得推尋之法。故外方各邑奴婢及各驛奴婢,日漸減削,擧至於不得支存之境云,此非細事,不可無復舊之道矣。上曰,此不可容易通變者矣。致仁曰,今遽更張,則人心,不無騷繹矣。上曰,兩言皆有所執,而固難遽變矣。上曰,前畿伯事,可怪矣。新畿伯,何如?鳳漢曰,畿伯誠得人矣。上曰,咸溪君,卽晉平子也。今番使行,必當善爲之矣。左相曰,然矣。其爲人,當善爲之,而前行,其果善爲之矣。上起立以示曰,行步僅僅如是矣。鳳漢曰,比前漸愈,誠慶忭萬萬矣。上曰,姜必履,其瓜期將近乎?致仁曰,其瓜期將近,而且有老親矣。命書傳敎曰,東萊府使姜必履,到任已久,靜攝之中,其有思焉,豈徒此也?今番擧措得體,予甚嘉之,今問瓜期已迫,辭單已到,而雖不許遞云,而予意若此,何待準瓜?特爲許遞,其代已諭大臣另擇。上曰,萊伯代,誰可爲之乎?致仁曰,有洪趾海·李性源,而俱有老親矣。李得培則好矣。上曰,又有誰耶?致仁曰,朴師訥可矣。上曰,朴師訥,果是丈者人矣。致仁曰,極爲廉謹矣。上曰,廉謹爲上矣。致仁曰,威生於廉矣。上曰,黃幹之春坊撕捱,誠怪矣。命書傳敎曰,輔德與其他在外春坊許遞,其代明日政擧行,兼司書則昨日不謝,莫知緣何,而聞其撕捱,不覺一哂,待朝牌招察任。上曰,庭試在近,堂上堂下違牌坐罷人,竝敍用。出傳敎致仁曰,本院唐材,未及新捧,或至告乏,則輒令地部,隨入貿納,如是之際,不無弊端。故自前御醫赴燕,則多有別貿之例矣。今番使行時,別餉銀三百兩,分付出給於隨往御醫李養善處,不足諸料,使之另擇貿來,何如?上曰,依爲之。上曰,他承旨及儒臣,持警世問答入侍。出榻敎諸臣以次退出。
丙戌九月二十三日申時,上御集慶堂。藥房入診入侍時,都提調金致仁,提調朴相德,副提調李惟秀,記事官呂善德·李東郁·安廷玹,醫官李以楷·玄處明·金光國·金孝儉·許溫·李翊臣,以次進伏訖。致仁曰,午間聖體調攝,若何?上曰,一樣矣。進湯劑訖。以楷等以次診候,退伏曰,脈候一向調均矣。致仁曰,萊伯今當差出,而李命植好矣,而方爲水原矣。上曰,好矣。致仁曰,然則水原,以李仁培爲之,似好矣。通信使以後,尙不得爲外任矣。上曰,好矣。其人以不善草書,不行承旨矣。內局先退。上曰,他承旨及儒臣,持警世問答入侍。出榻敎右承旨嚴璘,修撰李得一,副修撰李致中,持警世問答進伏。上命得一讀之,諸臣輪次讀訖。上曰,朝者診筵入侍時,左相與洪領府事,以奴婢事相詰論,其言各有所執,甚貴矣,而大抵我國奴婢事,箕子創之,而聖人制作,何如是子子孫孫,永爲奴婢乎?璘對曰,此事無文獻之可徵,未必的知,而安知其箕聖之作如此法乎?後世恐或藉箕子而爲之也。上曰,上番之意,何如?得一對曰,承宣之所見好矣。安知其箕子之制此法也?上曰,下番之所見,亦如何?致中對曰,承宣之言,甚有理矣。璘曰,高麗史奴婢條,似有之,而臣未及思矣。上曰,儒臣詳閱麗史後,入侍以奏。諸臣退出。
上在慶熙宮。停常參·經筵。
藥房都提調臣金致仁,提調臣朴相德,副提調臣李惟秀啓曰,伏未審夜間,聖體調攝,若何,痰候何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。氣則差勝後一樣矣。
中宮殿·惠嬪宮,藥房口傳問安。答曰,知道。
趙榮順啓曰,大司憲鄭存謙牌不進,執義任希敎傳旨未下,掌令鄭彦暹武二所監試官進,申一淸疏批未下,持平李長老武一所監試官進,崔光璧在外,今日以監察茶時之意,敢啓,傳曰,知道。
又啓曰,正言姜趾煥,以監試官入來,肅拜後不爲傳啓,無端出去,事甚未安,推考警責,仍卽牌招,何如?傳曰,允。
又以都摠府言啓曰,今日入直內三廳武兼禁軍及軍兵等,中日習射,請出標信。傳曰,知道。
又啓曰,憲府連日監察茶時,事甚未安。除在外·試所進去·陳疏入啓傳旨未下外,未肅拜人員,卽爲牌招,何如?傳曰,允。
又啓曰,刑曹三堂上,持審理文案來待矣。傳曰,明日次對,同爲入侍。
又啓曰,明日次對,兩司長官,當爲進參,大司憲鄭存謙,待開門牌招,以爲入侍之地,何如?傳曰,允。
傳于趙榮順曰,藥房入侍。
又傳于曰,御史明日次對,同爲入侍。
嚴璘,以弘文館言啓曰,新除授校理趙㻐,時在咸鏡道古豐山鎭任所,副修撰洪景顔,時在京畿安山地,經筵入番事緊,請竝斯速乘馹上來事,下諭。傳曰,依啓。
又以內醫院官員,以都提調意啓曰,駝酪粥,自十月初一日,當爲封進,依前例擧行事,預爲分付司僕寺之意,敢啓。傳曰,知道。
又以內醫院官員,以都提調意啓曰,今年冬至使行貿易唐藥材中,遺儲有不緊而有裕者,有緊要而不足者,減其有裕,換貿不足,自是前例,今亦就其元數中,參酌加減,別單書入之意,敢啓。傳曰,知道。
吏批啓曰,漢城府庶尹吳載純呈狀內,身病甚重,勢難察任云,依例改差,何如?傳曰,允。
趙榮順,以兵曹言啓曰,僉知中樞府事金聖泰,病伏鄕廬,旬月之內,無望上來供職,呈狀乞遞。西樞雖是閑局,不可一向虛帶,今姑改遞,何如?傳曰,允。
有政。吏批,判書趙明鼎進,參判黃景源式暇,參議未差,右承旨嚴璘進,以李普觀爲輔德,鄭槃爲司書,尹正烈爲說書,金載順爲兼弼善,洪樂純爲大司成,金漢老爲軍資正,李命哲爲司圃別提,沈念祖爲明陵參奉,趙升泰爲延日縣監,兼春秋單全栢齡,北道監市御史單尹師國,以金漢耆爲校理。
有政。兵批,判書朴相德進,參判趙榮進病,參議沈鑧入直,參知李瀰病,左副承旨兪漢蕭進,以洪敍箕·洪命源·盧遾·李行源·黃幹·鄭象仁爲副護軍,以兪彦民·權噵·李海重·李復祥·金龜柱·金魯鎭·姜必履·李命俊爲副司直,以柳義養爲副司果,以權正忱爲副司正,安光福爲同知,李宜復爲僉知單付,以池萬游爲同知,朴弼濂爲僉知,韓允度爲景福將,朴瑬爲宣傳官,崔之泰爲景福將。
趙榮順,以武二所差備官,以試官意啓曰,咸昌居擧子柳東昌,柳葉箭一中,而衛將所書員河再淸,以三中樣呼唱,則呼唱官武兼李德胤,亦爲呼唱,至於謄書試冊,及至準箭,始爲摘發,卽欲査治,則柳東昌,仍爲逃走,終不捉得。其所作奸,灼然了知,書員之與東昌符同僞唱,俱極痛駭,竝令該曹,依法照律。李德胤,旣爲呼唱之任,而全不詳審,致此弄奸,亦不可無罪,令該府處之,何如?傳曰,允。
又以武二所差備官,以試官意啓曰,柳葉箭六兩,今已畢射,而兩技入格,只是二十三人矣。元額未充之數,勢將依近例,單技入格中,從矢數,次次陞付之意,敢啓。傳曰,知道。
又以武一所差備官,以試官意啓曰,今此庭試初試時,兩所各取三百人事,命下矣。柳葉箭六兩,今已畢射,而兩技入格,僅爲十七人,元額未充之數,至於二百八十三人,取考謄錄,則在前如此之時,依傳敎,六兩三矢入格與柳葉箭三中四分,比劃先付後,柳葉箭入格之類,一從矢數陞付矣。元額未滿數,以單技入格人,依例次次陞付之意,敢啓。傳曰,知道。
又以司僕寺官員,以一二提調意啓曰,今此庭試親臨放榜時,新恩所騎,當以本寺馬給之,而元榜多少,雖不可預知,直赴之數,亦旣夥多。以本寺馬,勢難盡數排把,在前如此之時,多有啓稟變通之事,今亦依近例,文科全一榜,武科限乙科,給馬,何如?傳曰,允。
傳于趙榮順曰,榜目卽爲修正,以門隙入之,復命待明朝爲之。
又傳于曰,榜目以門隙修入,事體苟且,待其到,標信啓請。
平安監司狀啓,理山居軍官金貴先妻趙召史等燒死·渰死事。慶尙左水使狀啓,漆浦津居驛奴李七奉等渰死事。咸鏡監司狀啓,北靑居海尺朴贊赫等渰死事。黃海監司狀。啓,豐川居軍官朴孟述等渰死事。全羅監司狀啓,靈光居水軍許己特等渰死事。忠淸兵使狀啓,淸州居幼學金致三等爲熊嚂囕死事。黃海監司狀啓,延安居騎兵李同哲等渰死事。傳于尹東昇曰,三名以上,令本道,恤典擧行。
掌令鄭彦暹啓曰,請還寢定配罪人者斤萬酌處之命,更令王府,嚴鞫得情,快伸王章。答曰,勿煩。措辭見上
判中樞府事臣徐志修疏曰,伏以上天伸休,每當虹流之辰,益膺川至之慶,八域含生,擧皆欣忭。臣於此時,身負罔赦之辜,逬伏城外,起居之禮,亦不得自伸,徊徨瞻望,衷情如結,釁累之蹤,不敢偃處於近城之地,退伏鄕廬,日夕自訟矣。不自意曾未幾日,恩敍遽降,官秩如舊,馹召繼焉。臣誠惝怳感激,不知螻蟻之賤,何以得此於聖明之下也?夫臣子愛君之情,人所同然,而臣乃愚迷,當事不敏,自陷於事君不誠之科,前後責敎,極其嚴截,每一奉承,惶懍震越,五內爽失,律以常憲,誅殛猶輕。雖荷聖度寬大,薄示譴罰,旋卽收敍,恩私曲被,而人臣,負此罪名,何敢憑恃寵渥,厭然自掩,復廁冠紳之列,晏若平常之人哉?惟有縮伏窮廬,沒齒愧悔而已。陳疏自列,亦有所悚蹙,而恩旨之下,不敢一向泯伏,玆從縣道,猥控哀籲。伏乞聖慈,俯賜矜察,亟加重勘,以警具僚,以安私分,千萬幸甚。答曰,省疏具悉卿懇。欲存國體,事勢旣諒,卿其安心勿辭,亦勿引咎焉。仍傳曰,遣史官傳諭。
丙戌九月二十四日巳時,上御集慶堂。藥房入診入侍時,都提調金致仁,提調朴相德,副提調李惟秀,記事官呂善德·李東郁·安廷玹,醫官李以楷·玄處明·金光國·金孝儉·許溫·李翊臣,以次進伏訖。致仁曰,夜間聖體,若何?上曰,一樣矣。進湯劑訖。以楷等以次診候,退伏曰,脈候一向調均矣。命書傳敎曰,動駕時,崇賢門乘輦,回駕時,當由崇政門,入於昌德,敦化門·萬門入,回駕時,由靑陽門·弘化門來,以此分付儀曹。致仁曰,萊伯,以李命植仰達矣。卽聞命植,與嶺南道臣金應淳,有應避之嫌云矣,當以他人更定矣。上曰,然則又有何人耶?致仁曰,洪良漢好矣。上曰,其人好矣。致仁曰,又有李在協,而亦有老親矣。上曰,洪良漢好矣。相德曰,統營習操後試射放,居首閑良之直赴殿試,載在續典。伏見統制使李柱國啓本,則今秋水操後試放時,吏奴作隊,中營奴李順夢,以柳葉片箭,爲居首,令該曹,考例稟處事爲請矣。在前作隊之以公私賤,砲技三發六中者,有特命免賤之例,今若當倣此許施,而有不敢循例覆奏,敢此仰達矣。致仁曰,公私賤砲技三發六中者,曾有免賤之敎,則砲技·射技,不宜異同,此亦當以免賤施行矣。上曰,依爲之。上曰,他承旨及儒臣,持警世問答入侍。諸臣以次退出。
丙戌九月二十四日巳時,上御集慶堂。儒臣入侍時,右副承旨朴師海,假注書尹慶龍,記事官李東郁·安廷玹,修撰李得一,副修撰李致中,以次進伏。李致中曰,昨承下敎,故高麗史奴婢,果已考出矣。仍命進讀奴婢卷。上曰,麗史頗詳備矣。李致中曰,儒臣在外,將有闕直之慮矣。命書傳敎,上曰,庭試不遠,在外儒臣尙多,其令申飭,卽爲上來。至於趙㻐,予亦精神索莫,誤有此擧,而大抵近者,不畏國法,自行自止,專由於此,朝雖飭,暮輒違牌,皆不信其飭而然也。至於徐命善·趙㻐,其爲舊邊將,而下敎,非爲人也。亦無內擬之命,則其猶不來,有何忙忙檢擬,予雖不覺,政官豈若予乎?且古今,其非褒嘉,則中塗乘馹,事體豈不寒心乎?其望勿施,當該銓官,從重推考,今日政更爲擧行。沈觀之,自鄕上來云,牌招察任。頃者聞故相李宗城所奏,昔則經筵體重,故一有闕直,卽爲牌招,無其人則雖夜深,政官牌招開政,乃是故例,今則不然,已慨然云,其言尙猶在耳。近者有無端在京者,而牌招爲事,況靜攝之時乎?有此申飭,因此請牌一節,不禁而自禁,此後在外人乘馹之請,自鄕上來者,無端不替直者請牌之事,依例爲之事,分付本館。且以趙㻐事言之,尙在本道,而已忙忙檢擬,故申飭,其所勿施,卽在銓官,而於㻐不干,豈敢以此撕捱,而近者,撕捱太甚,若以此日後除旨,自當撕捱,此無異甲者之飮醢,乙者之飮水,此後㻐雖當之,不敢撕捱事,一體嚴飭。出傳敎命儒臣,進讀畿伯敎文。上曰,是誰製也?李得一曰,臣所製矣。上曰,代撰王言,曾已申飭,而一弛一張,卽御世磨鈍之具,一飭一用,亦人君隨事用人之道,其飭其用,惟在一人之心,莫重代撰,何敢下筆,其中標下新設之句,語雖不絜,其何論哉?抹下一行,其在國體,何敢提擧?事體所在,不可循飭,當該知製敎罷職。此敎書勿施,令他知製敎撰進。出傳敎以次退出。
丙戌九月二十四日申時,上御集慶堂。藥房入診入侍時,都提調金致仁,提調朴相德,副提調李惟秀,記事官呂善德·李東郁·安廷玹,醫官李以楷·玄處明·金光國·金孝儉·許溫·李翊臣,以次進伏訖。致仁曰,午間聖體若何?上曰,一樣矣。進湯劑訖。以楷等以次診候,退伏曰,脈候調均矣。致仁曰,洪良漢,當擬萊伯望,而方在罷職中,而解由,亦爲未出云矣。上命書傳敎曰,前牧使洪良漢敍用,解由勿拘。諸臣以次退出。
上在慶熙宮。停常參·經筵。
藥房都提調臣金致仁,提調臣朴相德,副提調臣李惟秀啓曰,伏未審夜間,聖體調攝,若何,痰候何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。氣則差勝後一樣矣。
中宮殿·惠嬪宮,藥房口傳問安。答曰,知道。
以承傳色口傳下敎曰,今番會試規矩,以柳葉箭二中擧行。
傳于嚴璘曰,藥房入診,次對同爲入侍。
嚴璘啓曰,泮庠課試,旣有申飭之命,新除授大司成洪樂純,卽爲牌招察任,何如?傳曰,允。
備忘記,今日軍職秋等試射時,姜五成片箭二中,依例加資。
以巡監軍單子,傳于趙榮順曰,仍。
趙榮順,以禮曹言啓曰,因長溪君棅疏辭,家有二子,而俱無血屬,先父之祀靡托,欲爲立后,緦功之親,無可擬議。只有本生五寸侄故校理明煥第二子靑,固宜取以爲後,而明煥旣故,與受路絶,特命該曹立後事。答曰,嗚呼,卿章纔到,禮單遽聞,世間之事,一何若此?特許卿願,令該曹,今日內成給立案,此批慰卿之魂事,啓下矣。依聖敎,李明煥第二子靑,立爲長溪君棅長子廷衡繼後子,而立案成給之意,敢啓。傳曰,知道。
又以刑曹意啓曰,巨濟府爲奴罪人洪天樞,南海縣爲奴罪人孫時雄,鏡城府勿限年定配罪人鄭尙羽,端川府定配罪人安如巖等,依傳敎,竝卽發配之意,敢啓。傳曰,知道。
長溪君臣棅疏曰,伏以惟天惟祖宗,默垂眷佑,聖候康復,凡厥典禮,次第順成,一國含生,孰不蹈舞?臣於其時,氣息奄綴,而力疾匍匐,趨參於進爵之列,得蒙聖慈之悶念。卽命先退,祝慶銜渥,無有餘憾,而惟是國恩未報,便訣明時,只有涕淚之無從而已。仍竊念臣不孝之罪,上通于天,家有二子,俱無嗣屬,先父血祀,恤焉靡托。臣於病伏垂絶之中,念及于此,不覺腸肚摧裂,將欲立後,而緦功之親,無可擬議。只有本生五寸侄故校理明煥第二子靑,固宜取以爲後,而明煥旣故,與受路絶,朝臣之如臣情理者,曾有上聞而仰請處分。故及此縷命之未絶,玆敢倩搆陳懇。伏乞聖慈,俯加矜憐,特命該曹,許令立後,先臣之祀,絶而復續,則臣當含恩入地,庶可瞑目,臣不勝瞻天望聖泣涕懇迫之至。答曰,嗚呼,卿章纔到,禮單遽聞,世間之事,一何若此?特許卿願,令該曹,今日內成給立案,此批慰卿之魂。
丙戌九月二十五日巳時,上御集慶堂。藥房入診入侍時,都提調金致仁,提調朴相德,副提調李惟秀,記事官呂善德·李東郁·安廷玹,醫官李以楷·玄處明·金光國·金孝儉·許溫·李翊臣,以次進伏訖。致仁曰,夜間聖體調攝,若何?上曰,一樣矣。進湯劑。以楷等以次診候,退伏曰,脈候一向調均矣。致仁曰,夕湯劑,依前煎進乎?上曰,依。諸臣退出。
丙戌九月二十五日巳時,上御集慶堂。大臣·備局堂上·秋曹堂上·按覈御史,同爲引見入侍時,左議政金致仁,右參贊李益輔,知中樞李昌壽,行司直南泰齊,刑曹判書沈鏽,行司直鄭弘淳,吏曹判書趙明鼎,禮曹判書李思觀,行副護軍鄭汝稷·李潤成,刑曹參判元景濂,刑曹參議金勉行,校理沈觀之,司諫柳思欽,掌令鄭彦暹,御史鄭昌聖,同副承旨趙榮順,假注書尹慶龍,事變假注書安大濟,記事官李東郁·安廷玹,以次進伏訖。致仁曰,夜間聖體調攝,若何?上曰,氣則一樣矣。致仁曰,此黃海前監司趙榮順狀啓也。以爲道內長水山城餉穀,多有虛留之弊,故定守令,按薄査實,則丙子以後各年虛錄之數,爲八百四十餘石,分付地方官,使之流伊收捧,而各年別將林必培·李厚根·鄭碩蕃·李觀敷·申元樑等罪狀,請令廟堂稟處矣。城餉尤爲體重,虛錄自有其律,未捧穀物,各別申飭準捧,前後別將五人,依本律勘處之意分付,何如?上曰,依爲之。致仁曰,監市御史尹師國,有篤老病親云,不可强令遠赴,今姑許遞,以前修撰朴相老差下,使之趁期下往,何如?上曰,依爲之。已上出擧條致仁曰,長溪君禮單入來,今日當停朝市矣。上曰,愕然而殘忍矣。昨有遺疏,而未及下批矣。上曰,此人以乃父之子,爲人極精,而爲國盡誠矣。長溪之子誰也?致仁曰,有二子,俱無孫,故欲以李明煥之子,爲繼后矣。上曰,若如乃父,則奈何李明煥,以乃祖之孫,豈料末梢有此事耶?長溪君家,初頭若求他處,而今始求得者,意或有如何,今年爲幾何耶?命書傳敎。上曰,彼重臣爲誰?金致仁曰,李益輔也。上曰,比前稍勝矣。旣停朝市,退去可也。上曰,刑官及御史留之。上曰,長溪君年爲幾何?金致仁曰,六十七矣。上曰,以予視之,若少年矣。金致仁曰,長溪曾爲正使,留名彼國,至今不忘云矣。上曰,綾昌君,少時太剛,以廳直事,笞治禁將,軍士至有草記,年歲長我三歲,而其强,到老益衰矣。上曰,長溪君爲人剛直,實爲忠臣,而實非作爲之人矣。上曰,洪相之親患,方用補劑云,必使子孫消鑠,而若待時日矣。金判府事親病,何如?金致仁曰,頃者言語稍訥,而今則少可云矣。上曰,金時默祖母,予以擔輿引見,而不得矣。上曰,噫,長溪君,於其本親,俱有戚誼。嗚呼,儒川,樹功于昔,而近者宗臣零替之中,只有綾昌·長溪·海恩,今只餘二人,況綾昌,其衰已無可言。噫,彼長溪君,非徒剛直,爲國忠心,予嘗嘆服,頃者檢擧,未能若意,其於入侍,見而懍然,特令退去,豈意此聞,其尤嗟惜者,雖非遺疏,其章纔到,此報遽聞者也。噫,今則無異遺批,愴衋曷喩?該署柩材,特爲擇給,凡諸等事,依例擧行。其子其皆追昔調用者,皆待闋服,卽爲次第懸註,調用守陵官,有月廩給三年之規,則此亦依例擧行事,分付。出傳敎上曰,長溪君家,遣禮官致祭,祭文製下矣。上曰,其子孫,見此傳敎,則必將掩泣矣。上曰,刑官入侍。刑曹判書沈鏽,參判元景濂,參議金勉行,以次進伏。命奏審理文案。上曰,卞世基·趙希聃,本是陰慘之人,尙今食息,亦秋曹無刑杖而然也。依例嚴刑,期於決末。出傳敎上曰,蓋此類,卽僞造也。設若該廳公事,渠之招辭,世起雖當之,僞造元犯,渠之承款之前,亦欲直驅,此兩漢,與聞本事,身自賣買,雖杖殺何惜,而究其律文,與世基有間,比諸世基·希聃,旣無贓物被捉之事。此正宜施惟輕者,而況今當體昔審理乎?與尙羽輩較重,所買者旣已爲奴,則況作俑指示者乎?巨濟南海縣,限己身爲奴。沈鏽曰,捕廳關文中,紅牌僞造罪人鄭富起·崔重世,果以三百金,買得於洪天樞云矣,當三次刑推後島配矣。上曰,然矣。上曰,御史進奏,可也。上曰,此亦當爲審理之事矣。上曰,初非欲殺之心,而常漢,凌辱兩班,則其勢使或然矣。必欲償命,不卽治療,肆惡之致也。御史曰,李哥以爲,戒乭之外祖母,爲其贖婢云云,故戒乭凌辱直前,而李哥,手犯云矣。上曰,似然矣。上曰,殺獄日限爲幾何?刑判沈鏽曰,木痕則爲二十日,刃則爲三十日矣。上曰,頃者道傍,有呼訴者,而近者眞贗莫辨,故若不聞,呼訴者,卽高陽時囚之妻也。到本郡,曾有已行者,故令承宣,問于本郡,其若輕囚,待令事,分付。聞承宣所奏,輕囚則無一人,只有重囚一人云,道聞若此,旣有此人,無乃初囚乎?欲爲廉問而未果,旣而思之,其妻之呼訴,其囚之一人若此,而終不以問。噫,體昔年,今方審理之時,豈欽恤之道乎?特命御史,廉査以來,雖若此,其果情理,欲赦之重囚,則誠欲參酌,而此則其雖邂逅,以此償命曰,以殺人之外,無他道也,而此事,李載德,乘憤於常漢之辱說,其所打者,不過杖頭之小鍤,被打處,亦深不過三分,而此常漢憤頭,不爲調治,以至乎此者,以辜限十餘日觀之,可知因此致命,則載德,豈不償命,而雖以啓覆言之,情與法參究者,究其法則難貸,究其心則決無欲殺之心。且此非堅硬柔軟可論者,亦無用意刃傷,可論者不過乘憤誤傷者,以此觀之,不無參酌之道。噫,漢高三章,先言殺人,若或用章,亦不至此,則豈忍不顧致命者?決意以決,而此則事理若此。噫,四十年,初經宿於此郡,而前則輕囚多矣。今番只有此囚,參究其法又若此,且體昔,今當審理之日,捨此而豈爲審理之意哉?旣若此而今乃査審,事雖多事而然,其在欲問不問,幾乎忘焉,亦非眼下審理,幾乎不問,亦豈體昔之道哉?不覺歉然,今聞一秋官所對,事雖若此,徑先處分,非重其事云,此言雖是,於予意,有不然者。今日命御史査實,仍爲置之,此囚因無踰於囹圄之日,其或物故,則亦非今日之意,以予之衰,恒有漢光武日復一日之心,況此乎?今予査審,又當審理,亦渠得生之秋也。四次刑訊,庶可慰枉其致命者,特減一律,茂山府定配,其令當日押送。出傳敎上曰,曾聞兪信一之事,昔年殺人之法甚嚴,雖信一,其亦物故囹圄,況郭兼濟事,非比于此,殺人無疑,而終不直招,措辭下敎者,蓋此也。噫,幾朔之後用刑,雖無審理,予之審愼者此也。凡判付,或措辭或循例,亦不過一時,則郭兼濟,亦在乎除尋常加刑之中,而初聞,意謂只郭兼濟,以前判付,獨不加刑云,故爲嚴處,更聞因其審理,皆不加刑云。其敎雖不諭,許多諸囚,只持此案而來者,不無士夫常漢分蓋之意,若此,有五子常漢,抱怨於牖下,有形勢士夫,獨登於審理乎?噫,兼濟非比他人,其族祖爲予師傅也,而其猶此敎,卽重三章也。過一年見之,國無法則已,兼濟若踰囹圄,三百年償命之法,自兼濟而墜矣。噫,氣雖未復,於此等事,無異徒年,今更命讀百人審理,其於兼濟,猶在囹圄,可謂國無法也。獨持來該堂,越俸一等,其令依前除尋常嚴刑。以次退出。
丙戌九月二十五日申時,上御集慶堂。藥房入診入侍時,都提調金致仁,提調朴相德,副提調李惟秀,記事官呂善德·李東郁·安廷玹,醫官李以楷·玄處明·金光國·金孝儉·許溫·李翊臣,以次進伏訖。致仁曰,午間聖體調攝,若何?上曰,一樣矣,進湯劑訖。以楷等以次診候,退伏曰,脈候一向調均矣。致仁曰,明日湯劑,依例煎進乎?上曰,依爲之。
上在慶熙宮。停常參·經筵。
藥房都提調金致仁,提調朴相德,副提調李惟秀啓曰,伏未審夜間,聖體調攝若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。氣則差勝後一樣矣。
中宮殿·惠嬪宮,藥房口傳問安。答曰,知道。
傳于趙榮順曰,藥房入侍。
嚴璘啓曰,在前春塘臺親臨庭試時,有時·原任大臣入侍之例,今番則何以爲之乎?敢稟。傳曰,置之。
又啓曰,在前春塘臺親臨庭試時,有宗宰入參之例,今番則何以爲之乎?敢稟。傳曰,置之。
備邊司,東萊府使薦望,嚴璘爲東萊府使。
趙榮順,以兵曹言啓曰,今九月二十四日,儒學李賢中稱名人,自興化門入來,差備門外擊錚,極爲駭愕。令攸司,囚禁治罪,同門守門將蔡顯一,常時不能禁斷雜人,以致闌入,亦難免其責,推考,何如?傳曰,允。
又以禁衛營言啓曰,今九月二十七日昌德宮擧動時,依傳敎以隨駕鄕軍二哨,金虎門一百名,哨官徐在淵率領。弘化門一百名,哨官黃處垕率領入直,而回駕時,除標信撤直隨駕。北營五十名,哨官朴守澤率領。東營五十名,哨官廉億齡率領。西營五十名,哨官宋泰運率領,竝以餘軍,入直之意,敢啓。傳曰,知道。
兪漢蕭,以義禁府言啓曰,今此擧動時,大駕各差備都事九員隨駕後,皆爲赴擧,武都事一員,本府入直,而王世孫左右考喧都事,靑陽門禁亂都事,呈券作軸後,禁亂都事·當直入直·公事回公都事,無以推移,假都事六員,卽令該曹差出,以爲分排之地,何如?傳曰,允。
丙戌九月二十六日辰時,上御集慶堂。藥房入診,他承旨·原任大臣追後入侍時,都提調金致仁,提調朴相德,副提調李惟秀,記事官洪相聖·李東郁·安廷玹,醫官李以楷·玄處明·金光國·金孝儉·許溫·李翊臣,以次進伏訖。致仁曰,夜間聖體調攝,若何?上曰,一樣矣。進湯劑後,以楷等診候,皆曰,一樣調均矣。命書傳敎曰,今月九日製未能行,意欲先行,而大科當前泯默,吁嗟此月,豈可浪度?今番庭試後翌日,當於崇政殿月臺,先受新恩謝恩。仍行九日製,而庭試已過,擧子廛人試紙俱竭,當用度支白綿紙,先給市民,其令取用,殿庭宜乎不足,崇政門外,至延和門外設布帳,崇政門外,則令他承旨捧券。出傳敎上曰,明日予欲先行九日製,而再明日爲之之士,明日爲之,則亦可惜矣,命傳敎先爲頒布。上曰,原任大臣入侍,賤臣相聖,承命出召,判府事尹東度,判府事金相福進伏。命內局先退。命書傳敎曰,今者庭試,豈比于前,大抵近世製述,京儒之稱鄕儒,衒於試官之弊,可謂忒甚,其雖鄕儒,必稱其本,望其取捨,爲今痼弊,士習不美,況庭試後九日製,其雖不稱,自可判也。今番庭試,其若舊習者,宜乎端本,試券一字半句,其示影,勿論製述高下,直爲拔去事,分付試所,亦令成均館,預爲知悉,俾無犯禁之弊。出傳敎命書傳敎曰,明日行禮後,當以玉轎,詣徽寧殿,承旨待萬安門。乘轎入仁和門後,仍詣明政殿後庭待令,詣徽寧殿時侍衛,以入直擧行。其夜當留春塘,凡諸入直,以昌慶宮爲之事分付,徽寧殿行禮時,世孫·百官行禮,置之。出傳敎命書傳敎曰,明日昌德諸門,開東時卽爲開門,再明日回駕時,待下敎下鑰事,分付。出傳敎上曰,予爲多士,設九日科,卿其知之乎?東度·相福齊對曰,臣亦聞之矣。上曰,明日試官望,卿等皆乘牌可矣,此科亦異他科矣。東度·相福齊對曰,雖有萬不得已之事,下敎至此,臣何敢違牌乎?命書傳敎曰,明日待下敎,初嚴後承旨詣閤。出傳敎命諸臣退出。
丙戌九月二十六日酉時,上御集慶堂。藥房入診入侍時,都提調金致仁,提調朴相德,副提調李惟秀,記事官洪相聖·李東郁·安廷玹,醫官李以楷·玄處明·金光國·金孝儉·許溫·李翊臣,以次進伏訖。致仁曰,晩後聖候,若何?上曰,一樣矣,進湯劑。以楷等診候曰,脈候一樣調均矣。上曰,行步日益勝,而氣憊則一樣矣。上曰,此是益衰之致,非藥可效。致仁曰,如無藥效,聖候豈可復常乎?致仁曰,武科試官,兵判當爲之,而方兼內局,試官當變通矣。上曰,依。致仁曰,明日湯劑,待乘轎時進御乎?上曰,依。命諸臣以次退出。。
上在昌慶宮。停常參·經筵。
藥房都提調金致仁,提調朴相德,副提調李惟秀啓曰,伏未審夜間,聖體調攝若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。心在昌德,而氣則一樣,下敎日入侍宜矣。
中宮殿·惠嬪宮,藥房口傳問安。答曰,知道。
趙榮順,以兵曹言啓曰,在前經宿擧動時,闕內巡檢事,入直兵曹·都摠府堂上申飭事,例爲啓稟分付矣,今亦依此擧行之意,敢啓。傳曰,知道。
又以兵曹言啓曰,直赴殿試奉承傳人閑良玄尙默等五百八人,收其錄名,竝許赴於明日庭試·殿試之意,敢啓。傳曰,知道。
尹東昇,以戶曹言啓曰,盤松坊碑閣,令戶郞,春秋奉審,有頉處,卽爲修補事,曾有傳敎矣。發遣本曹郞廳奉審,則東墻瓦子一張,北墻瓦子一張破傷,卽令修改之意,敢啓。傳曰,知道。
兪漢蕭,以義禁府言啓曰,再明日崇政殿親臨九日製時,本府都事皆爲赴擧,武都事一員,本府入直,而當直入直·公事回公都事及崇政門·宜秋門·麗春門禁亂都事,無以推移,假都事五員,卽令該曹,依例差出,以爲分排之地,何如?傳曰,允。
傳于嚴璘曰,自曹出牌,使之承牌于昌德。
朴師海啓曰,今此庭試試官望中,時無職名人員,令該曹口傳付軍職,何如?傳曰,允。
大駕詣昌德宮,入眞殿後,政院·玉堂·藥房口傳問安。答曰,知道。
世孫宮,政院·玉堂口傳問安。答曰,知道。
徽寧殿行禮罷後,政院·玉堂·藥房口傳問安。答曰,知道。
掌令申一淸疏曰,伏以皇天眷佑,祖宗篤棐,無妄之玉候,竟奏勿藥,不匱之孝思,展禮陵園,八域含生,莫不欣欣,歡蹈慶忭,曷有其極?仍伏念臣於前月,往省先壟,忽奉柏府除命於首路之際,惝怳感激,不敢久淹。不待恩諭,章皇登塗,昨始來伏私次,區區犬馬之誠,豈不欲竭蹶趨承?仰覲耿光於逖違之餘,而第伏念臣於頃年,忝叨憲職,妄有論列於邊儲之積蠹,仍又參涉於停連之謬例,重招人言,譏斥備至,至今追思,惶愧交劇,其不敢以自是己見,揚揚復冒於已試僨誤之地者決矣。伏況衰朽之年,兼有癃痼之疾,風露撼頓,症形澁劇,僵臥牀笫,便同籧篨,束帶趨朝,已無其望,天牌儼臨,不敢坐違,强曳病軀,隨詣陳懇。伏乞天地父母,俯燭微諒,特賜鐫遞,以謝人言,以安微分,不勝幸甚。臣於乞免之章,不宜拖及他說,而昨夜殷雷之發,忽在於收聲之後,翌日減膳之敎,繼下於丕顯之朝,克勤天戒之至意,溢於絲綸,臣安得無一言,以贊我殿下側修之聖德也哉?嗚呼,天人相須,災祥之應,捷於影響,人主之動靜語默,莫非與天脗合,則一雨一暘,一風一寒,亶係於殿下之方寸,而殿下之心和,則天之心亦和矣,殿下之氣順,則天之氣亦順矣。可不戒哉?可不懼哉?臣竊瞯我殿下,克務中和之德,恒軫位育之工,朝廷之上,上而大臣,下而三司,間有不槪於聖心,則進退或遽,處分不能無過中,竄罰遄降,辭敎未免有欠和,聖躬之煩惱,莫不焦慮,而都兪之休象,當勉今日。伏願殿下,繼自今,益加存養之工,必致其中,懋盡省察之方,必致其和,禮使則盡九經之敬,納諫則恢四聰之聽,愼賞而重在笥之戒,宥罪而推雷解之仁,已至於無物不歸於我殿下中和之極,而鼓舞於位育之天,則豈不休哉?豈不盛哉?此正仰答仁愛之警,轉災爲祥之機也,惟殿下懋念哉,臣無任屛營祈懇之至。答曰,省疏具悉。嘗諭政院,其勉若此,自勉自勉,爾其勿辭察職。
丙戌九月二十七日辰時,上詣昌德宮。擧動入侍時,都承旨李惟秀,左承旨尹東昇,右承旨嚴璘,左副承旨兪漢蕭,右副承旨朴師海,同副承旨趙榮順,記事官洪相聖·呂善德·李東郁·安廷玹,以次隨駕。上具翼善冠·袞龍袍,乘輿出資政門。藥房都提調金致仁,提調朴相德曰,夜間聖體若何?上曰,一樣矣,進湯劑。仍詣昌德宮,展謁眞殿,仍詣徽寧殿,拜禮訖,乘輿。致仁·相德,進湯劑。璘曰,試望中有差祭之人,今日當受誓戒,望筒懸註入之乎?上曰,依。命書傳敎曰,再明日九日製時侍衛,以入直擧行,上詣賓暘門。諸臣以次退出。
上在慶熙宮。停常參·經筵。
自昧爽至辰時,有霧氣。
大殿,藥房口傳問安。答曰,知道。
中宮殿·惠嬪宮,王世孫遣宮官問安。答曰,知道。
大駕還宮後,政院·玉堂·藥房口傳問安。答曰,知道。
世孫宮,政院·玉堂口傳問安。答曰,知道。
以承傳色口傳下敎曰,留門則殿庭,當爲植炬,而不爲之,當該承旨,解見任。
又下敎曰,前則留門外,承旨盡爲來待,今日試所承旨只爲來待,諸承旨皆晩到,一齊推考。
又下敎曰,其君不睡,而當該中官皆睡,竝記過。
又下敎曰,承旨有闕代,前大司成金龜柱除授,牌招察任,房順房。
有政。吏批,判書趙明鼎進,參判黃景源進,參議未差,同副承旨尹冕東進。以權噵爲吏曹參議,鄭象仁爲執義,李奎緯爲正言,南玄老爲修撰,徐浩修爲兼文學,元義孫爲禮曹參議,李延伋爲吏曹正郞,徐覺修爲漢城庶尹,鄭亮采爲內贍直長,金斗烈爲弘陵參奉。典籍單徐有隣,司畜別提單李東三,前牧使李徽之今加通政,登科前準職,依法典陞堂上
兵批,判書朴相德進,參判趙榮進侍衛進,參議沈鑧入直,參知李瀰陪衛進,左副承旨兪漢蕭進,副司直洪良漢。
丙戌九月二十八日寅時,上御春塘臺。親臨庭試入侍時,都承旨李惟秀,左承旨尹東昇,右承旨金龜柱,左副承旨嚴璘,右副承旨兪漢蕭,同副承旨趙榮順,記事官洪相聖·呂善德·李東郁·安廷玹,讀券官金致仁·李昌壽·李益輔·趙明鼎·黃景源·洪樂性·尹東暹·尹得雨·兪彦述·趙榮進,對讀官鄭尙淳·李瀰·成天柱·尹蓍東·李仁培·李得培·李宜哲·趙德成·尹學東·李性遂·李亨逵·金漢耆·李致中·李晉逵·李命彬·任希曾·李惠祚·李昌任,以次進伏訖。上曰,植炬,工曹之事,使該房當之,各別申飭。出傳敎上曰,試所植炬,終不卽擧行,極爲駭然矣,不爲植炬工判遞差。藥房都提調金致仁,提調朴相德進伏曰,夜間勞動之餘,聖體若何?上曰,別無所加矣,進湯劑。上曰,世孫侍坐,故桂坊官員,如或以侍衛,不得赴擧之人,卽令赴擧。上曰,武擧子,先爲試射,可也。上曰,欲爲懸題,試官及試所承旨外,諸承史侍衛,少退,可也,懸題後,上命史官,詢諸儒生詳知書題與否以奏。賤臣善德,以諸儒生擧皆詳知書題之意,仰達。上曰,今番書題儘好矣,必有善作者矣。上以筆書御製一句,命入侍諸承史及諸試官·兵判,卽席賡進之,仍爲下敎曰,如未及儒生先呈之前,則當以拖白施行矣。諸臣以次賡進,仍命世孫賡進,世孫卽席賡進,上曰,善作矣。命春坊官員賡進,春坊官員,亦以此賡進訖。命宣饌,命書傳敎曰,明日九日製試官,大提學·藝文提學·趙雲逵·李福源·朴師海,入直兩儒臣爲之,試所承旨,禮房入侍,崇政門同副爲之。時刻隨時,待下敎擧行。又命書傳敎曰,延和門,不無不足之弊,建明門爲限,其令今日,先爲設布帳,命拿入中官申德龍,分付不善擧行之罪,卽爲拿出,命持入先呈一軸,命東昇讀之。第二張試券,以當今製之,命抹之,仍命掛於懸題板,以勿以當今製呈之意,指委於諸儒生處事,分付。上曰,諸試官,必不欲多選合考,今番則申飭,可也。上曰,午鼓畢後,蓋帳可也。命武擧子入格人,各令進前,仰達居住姓名退出。上曰,讀券官使對讀官書等,事甚未安,讀券官李益輔,對讀官金尙集,竝推考。出擧條漢蕭曰,今番庭試武科殿試時,元榜中閑良郭成甲直赴,砲手韓順復·朴枝興,閑良玄尙默·印時佑·高成潤·高龍得,宣傳官具以謙,閑良曺應來·尹得範·韓命壽,別武士裵允卿,砲手李起大·姜興載·金日煥·李震蕃·全雲碩·全順興·鄭貴才·石萬采·李春尙·嚴厚才·李仁蕃·金二萬·全萬昌·吳秀喆·車時載·金世興·金喜良·金斗田·李彦升·金泰胄·玄泰翼·金潤慶·朴秀桂·李德根·高允成等錄名單子,無緣不呈,竝依例陳試之意,敢啓。上曰,依爲之。命書傳敎曰,庭試入格擧子樂安丁必謩居住蘭陽云,蘭字亦莫知何字,而三百六十州所無之名以對,嚴科場之道,不可置之,所當嚴處,而噫,今科與他科有異,特爲參酌,只爲拔去,當該試官,從重推考,監試官,所管何事,而其若詳審,豈敢可至此?罷職。上曰,分考幾盡爲之,則從速合考,可也。上曰,試官朴師海,令該曹,口傳付軍職。出榻敎兵曹口傳政事,以朴師海爲副司直。上曰,今番賜馬,只給乙科云,豈有此等事體?武科元榜入格者皆給馬。不然,該寺官當重棍。上曰,合考旣盡爲之,則定其次第,書等以入,可也。致仁等,書等以奏,上親自拆封曰,徐有隣,是孝修之子矣,其人如何?致仁曰,其人善文,而爲人好矣。上又拆封曰,兵判之弟,果爲之矣,此是佳士矣,致仁曰,此人一弟,亦云晩矣,可謂得人矣。昌壽曰,得人可賀矣。上曰,然矣。上又拆封曰,蔡弘履,此是蔡濟恭之族乎?昌壽曰,然矣,而此是才士矣。上又拆封曰,李徽之,今始爲之矣,致仁曰,當爲之士,而久屈可惜矣,今始爲之矣。上又拆封曰,徐有寧爲之矣,昌壽曰,此人作宰時,讀經工矣,今果爲之矣。上又拆封曰,具性玉,乃是爲蔭官者耶?致仁曰,然矣。上又拆封曰,鄭好仁,是象仁之弟耶?昌壽曰,然矣。上又拆封曰,兪彦好之子爲之矣。上拆封曰,權禛,是何許人耶?致仁曰,是故判書忭之孫矣。上又拆封曰,尹若淵,何如人耶?致仁曰,慤之孫矣。上謂注書曰,傳于李昌壽,呼入其子,昌壽之子爲之矣,致仁曰,此是能文之士,而其爲人極好矣。昌壽曰,臣子蒙騃年幼,而今此占第,可謂不幸矣。上曰,卿子爲之,奇哉奇哉。上以次親爲拆封,至李得臣,上曰,此乃得宗之族乎?昌壽曰,然矣,而故判書李益壽之孫也。以次拆畢,命史官前進,一榜二十八,呼新來,塗墨各人面上而退。上曰,夜已深矣,放榜速爲擧行。上曰,放榜何如是遲遲耶?命書傳敎曰,吏·兵房承旨遞差,其代行司直沈墢·尹冕東除授,卽爲牌招察任,房順房。上曰,都承旨沈墢,解由勿拘。出下敎上曰,東西唱引儀汰去。出榻敎上曰,明日儒生,差晩來待。出榻敎上曰,致詞引儀,弦弓一張賜給。出榻敎上還宮,御輦輿。致仁·相德,進湯劑。率文武新恩還宮,詣資政門還內。諸臣以次退出。
上在慶熙宮。停常參·經筵。
自卯時至未時,日暈。
惠嬪宮擧哀後,政院·玉堂單子問安。答曰,知道。藥房口傳問安。答曰,知道。
藥房都提調金致仁,提調朴相德,副提調沈墢啓曰,連日勞動之餘,昨又親臨試士,侵昏還內,伏未審夜間,聖體調攝若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。以予春夏之氣,今番此擧,予豈攸料?能行旣奏之事,此亦望外,氣則一樣矣。
中宮殿·惠嬪宮,藥房口傳問安。答曰,知道。
親臨九日製罷後,政院·玉堂·藥房口傳問安。答曰,知道。
金龜柱,以禮曹言啓曰,領中樞府事洪鳳漢,去夜遭親喪矣。己巳年領中樞府事兪拓基,壬申年判中樞府事鄭羽良遭艱時,遣承旨致弔,優致貤賻,命一路護喪,本道給役夫,今亦依此例擧行乎?敢稟。傳曰,依爲之。
又以禮曹言啓曰,卽聞惠嬪祖母貞敬夫人李氏,去夜卒逝云。自惠嬪宮,自有擧哀成服之禮,應行儀註,磨鍊以入,何如?傳曰,允。
尹冕東,以扈衛廳別將,以二廳大將意啓曰,一廳大將洪鳳漢,母在喪,其所帶軍官,何以處置乎?敢稟。傳曰,尹判府事爲扈衛大將。
傳于金龜柱曰,試官持試券入侍。
尹冕東,以義禁府言啓曰,長壽山城各年別將林必培·李厚根·鄭碩蕃·李觀敷·申元樑等,依本律勘處事,傳旨啓下矣。鄭碩蕃,今方待命於本府,卽爲拿囚。李觀敷,下去京畿富平地,申元樑,時在松都地云,依例發遣羅將拿來,而林必培·李厚根,俱以身故,勿論,何如?傳曰,允。
敎京畿監司金鍾正書,王若曰,虞臣十二牧之分命,責畀惟均。禹甸五百里之摠治,掄選尤重。予玆特簡,汝其克諧。惟卿,淸白遺風,詩禮傳業。恬雅本色,已著於灣府授任之時。敏亮其才,乃見於遼城按事之日。所以眷毗之冞篤,必欲屛翰之遄埤。眷惟畿服重藩,寔是王京近臬。按察居八路之首,固難撫摩。管轄摠兩府之雄,實關捍蔽。肆撤班於柏府,俾宣化於棠陰。玆授卿以京畿觀察使兼兵馬水軍節度使·開城府留守·江華府留守·巡察使,卿其展厥嘉猷,欽玆寵命。顧秋審之在卽,陵園灑掃之敬行。方歲功之告成,總結俵分之均惠。自餘裁稟,厥有典賞。一誠保釐,宜體九重委寄之意。三輔鎭按,須嚴卅州黜陟之章。故玆敎示,想宜知悉。知製敎沈觀之製進
丙戌九月二十九日巳時,上御崇政殿月臺。親臨九日製入侍時,行都承旨沈墢,左承旨尹東昇,右承旨金龜柱,左副承旨兪漢蕭,右副承旨趙榮順,同副承旨尹冕東,記事官洪相聖·呂善德·李東郁·安廷玹,試官戶曹判書趙雲逵,吏曹判書趙明鼎,吏曹參判黃景源,副司直李福源·朴師海,校理金漢耆,修撰李晉圭,以次進伏訖。上具翼善冠·袞龍袍,乘輿出資政門,仍詣月臺殿座。藥房都提調金致仁,提調朴相德曰,夜間勞動之餘,聖體若何?上曰,一樣矣。進湯劑。漢蕭曰,侍衛有未及來參者,推考,何如?上曰,置之可也。上曰,文武新恩謝恩之人,以次上來,陳達居住姓名。上曰,朴相岳,果然爲之矣。致仁曰,業當爲之,而今始爲之矣。上曰,壯元年少矣。致仁曰,其爲人極爲精妙,而且有文才矣。相德曰,善文之人,而自少鳴於升庠矣。上曰,都承旨老矣。何其早衰耶?上命文壯元,誦其入格文。又命朴相岳·李秉鼎·具性玉,以次誦其入格文訖,使之退出。上曰,書題當出,試所承旨及試官外,諸承史侍衛少退,書題出後。上曰,此題好矣。明鼎等曰,好矣,勝於昨日之題矣。上曰,先呈已入乎?墢對曰,幾滿數軸矣。上曰,其試券,不書京鄕字,何以知之乎?明鼎等對曰,出榜時,當擇居鄕之人爲之,似好矣。命宣饌訖,命書傳敎曰,今覽禮單,國事茫然,凡諸等事,依該曹草記,卽爲擧行,該署板材,亦爲擇送事,分付。上曰,此事當隨卽爲之,何暇擇日,卽爲擧行。出傳敎上曰,引儀汰去置之。出榻敎上曰,都承旨,三院副提調例兼。出傳敎上曰,試券盡捧後,試所承旨及諸試官,持試券入侍。德游堂科次,上還大內,諸臣退出。
上在慶熙宮。停常參·經筵。
藥房都提調金致仁,提調朴相德,同副承旨尹冕東啓曰,再昨動駕,試士春臺,連日勞動,侵曉還宮,伏未審此時,聖體調攝,若何,痰候何如?寢睡·水刺之節,亦何如?臣等率諸御醫,趁早入診,詳察聖候爲宜矣。王世孫,隨駕之餘,氣候,何如?臣等不任區區憂慮,敢來問安,竝此仰稟。答曰,知道。氣則一樣矣。
中宮殿·惠嬪宮,藥房口傳問安。答曰,知道。
以承傳色口傳下敎曰,湯劑入之,入診,早間爲之。
兪漢蕭,以都摠府言啓曰,今日入直內三廳武兼禁軍及軍兵等,中日習射,請出標信。傳曰,知道。
趙榮順啓曰,憲府連日監察茶時,諫院闕啓,俱涉未安。兩司除在外外,未肅拜不爲行公人員,竝卽牌招,何如?傳曰,允。
傳于金龜柱曰,試官入侍。
吏曹口傳政事,檢閱單李思祚。
金龜柱啓曰,檢閱李思祚,旣已付職,卽爲牌招察任,何如?傳曰,允。
尹冕東,以弘文館言啓曰,新除授修撰南玄老,時在京畿廣州地,經筵入番事緊,請斯速乘馹上來事,下諭。依啓。
尹冕東啓曰,因禮曹草記,領府事洪鳳漢家,遣承旨致祭事命下矣。何承旨進去乎?敢稟。傳曰,右副承旨進去。
注書洪相聖病代,假注書朴相岳。
注書呂善德病,假注書李得臣。
傳于尹冕東曰,承旨,率入格人入侍。
吏曹口傳政事,以金弘哲爲昌陵參奉。
尹冕東啓曰,全羅監司狀啓,十月令薦新及進上柚子紅柿,限內不得封進,惶恐待罪事。傳曰,勿待罪事回諭。
兪漢蕭,以兵曹言啓曰,同知中樞府事池萬游·白相琦,俱以實病,勢難供職,呈狀乞遞,竝今姑改差,何如?傳曰,允。
工曹參判徐命膺疏曰,伏以高穹之所默祐,祖宗之所垂騭,聖候遄復於天和,儀典追述於周甲,詩云永言孝思,承其先武,於萬斯年,受天之祐,我殿下有之矣。噫,甚盛也。仍念臣,罪由自作,恩出曲貸,薄竄旋宥,甄敍隨降,成均之銜,水部之除,籌司還差之命,相續蓬門,過者亦榮,臣每一捧誥,有淚先零。噫,臣得罪明時者亦已多矣,而乃聖心則未忍棄置,猶欲薰沐器使,於臣如此,臣非木石,寧不感激趨承?然且低徊至今,甘自犯慢命之科,則是豈臣樂爲而然哉?臣於向來,蒼黃赴謫,危樓望宸之餘,每得此來之邸報,則前後聖敎所以誨責於臣者,至嚴且截,有非臣子一日敢處者。臣於此時,始雖以絲綸詢複,驗聖候之益差而不敢不慶忭,終又以負犯至重,無以自立於天地之間,而不敢痛泣,蓋其卽席之間,或喜或悲,殆若狂人之不自以爲心,顧其情,亦窮且慼矣。夫人臣事君,雖一飯不敢忘,乃其秉彝之所同然,而臣自無常,負此千古人臣所未得之罪名,縱殿下猶念簪履之舊,復有收錄之意,而臣尙何顔乃敢冠世路,以齒於人類哉?惟有屛跡窮山,杜門守影,以自送其餘光,實爲臣自靖之道,官職去就,非惟不暇論,亦有所不敢論也。縮伏多日,惟處分是竢,抑臣區區情實,臣不自言,亦無以得徹於紸纊之下,故玆敢從縣道,仰首一呼焉。伏乞聖明,俯賜鑑諒,亟降威命,先遞臣職,仍勘臣罪,使得追愆田廬,以爲人臣不忠者之戒,千萬幸甚,臣無任兢惶屛營之至。答曰,省疏具悉。往事今何敢撕捱?卿其勿辭,從速察職。
丙戌十月初一日辰時,上御德游堂。九日製科次入侍時,試官戶曹判書趙雲逵,吏曹判書趙明鼎,吏曹參判黃景源,副司直李福源·朴師海,校理金漢耆,修撰李晉圭,右承旨金龜柱,記事官呂善德·李東旭·安廷玹,以次進伏訖。上曰,昨日所科次,今餘幾軸耶?龜柱對曰,千餘張矣。上曰,餘券則詳考,可也。明鼎曰,晩呈則尤無所論矣。上命宣饌。上曰,科次已盡爲之,則文任與對讀官,合考書等可也,而拆封時,如或京人居魁,則之次以下中,擇鄕人置之第二賜第好矣。龜柱曰,科法至嚴,拆封後何可進退?設或鄕不得居第二,定其第次,然後隨拆封賜第爲宜矣。福源曰,承宣之言好,拆封後何可進退乎?上曰,然則依承宣言,定次第後隨其拆封賜〈第〉,可也。諸試書等後,上親自拆封曰,李遠爲之矣。又拆封曰,義州人果爲之,義州之出節日製奇哉。以御筆書批點於金泓哲試券後,置之第一。雲逵·明鼎曰,遐鄕之人,能居節製壯元,儘人才矣。命書傳敎曰,製述鄕居首金泓哲,京居首李遠,直赴殿試。幼學嚴思晩·李惟秉·許濟·林象載,生員宋持中,各給二分。又命書傳敎曰,今番製述入格人,其令來待。諸臣以次退出。
丙戌十月初一日酉時,上御集慶堂。藥房入診入侍時,都提調金致仁,提調朴相德,副提調沈墢,記事官洪相聖·安廷鉉·李思祚,醫官李以楷·金光國·金孝儉·玄處明·許溫,以次進伏訖。致仁曰,昨日終日殿座,今又酬應,聖候若何?寢睡·水刺之節,亦何如?上曰,一樣益勝而不知憊矣。進湯劑後,以楷等診候曰,脈候調均有滑體矣。致仁曰,聖意必欲得鄕人,而義州則甚異矣。觀其爲人與科作,亦無異京人矣。上曰,義州人節製,豈非異常乎?致仁曰,近來宗裔,多參科製,誠幸矣。上曰,果然矣,上曰,予得義州人,科事,極爲大幸矣。致仁曰,洪領事,終爲在喪可慘矣。上曰,慘矣慘矣。致仁曰,非但慘然,國事悶然矣。上曰,果然矣。今難復用矣。致仁曰,三年如須臾而其間,實爲悶然矣。上曰,其擔當國事,極可貴矣。命入格人宋持中入侍,命誦所作文後,先爲出送。命書工曹參判徐命膺辭疏批答,命諸臣以次退出。
丙戌十月初一日酉時,上御德游堂。入格儒生,掌令同爲入侍時,同副承旨尹冕東,記事官呂善德·安廷鉉·李思祚,掌令申一淸,儒生金泓哲·李遠·嚴思晩·李惟秉·許濟·林衆載,以次進伏訖。上命李遠進伏,仍命誦入格文,遠誦訖,退出。又命泓哲進伏,命誦入格文,命退伏。思晩·惟秉·濟·衆載,以次進前,誦後退出。命書傳敎曰,金泓哲,灣府人,節製居首,三百年所無聞,今番不顧其憊,若是勤勞,意蓋深矣。此人入格,予庸欣矣。式年猶遠,遐方之人,豈可令只聞名而還?參奉今適有窠,令該曹,今日內口傳擧行,以示予慰遐方之意。一淸曰,請還寢定配罪人者斤萬酌處之命,更令王府,嚴鞫得情,快伸王章。措辭見上上曰,勿煩。又曰,請還寢東呂·址淳等還配之命,更令王府,嚴鞫得情。措辭竝見上上曰,勿煩。又曰,新除授大司諫李性源,時在江原道江陵地,獻納尹養厚,時在京畿楊州地,正言李奎緯,時在仁川地,正言柳雲翼,時在交河地,請竝斯速乘馹事下諭。上曰,李性源,旣聞許遞,其餘諸臺此時在近畿,一向在外,事體寒心,竝施不敍之典。上曰,史官於殿下,呼金泓哲新來,可也。廷鉉·思祚·善德,承命呼新來後,諸臣以次退出。
上在慶熙宮。停常參,只晝講。
中宮殿·惠嬪宮,藥房口傳問安。答曰,知道。
趙榮順啓曰,大司憲鄭存謙未肅拜,執義鄭象仁傳旨未下,掌令鄭彦暹·申一淸呈辭,持平崔光壁在外,一員未差,今日以監察茶時之意,敢稟。傳曰,知道。
金龜柱啓曰,檢閱安廷鉉,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
藥房都提調金致仁,提調朴相德,副提調沈墢啓曰,伏未審夜間,聖體調攝,若何,痰候何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。氣則差勝後一樣矣。
沈墢啓曰,假注書朴相岳·李得臣,時無職名,令該曹,依例付軍職,冠帶常仕,何如?傳曰,允。
兪漢蕭啓曰,事變假注書安大濟,身病猝重,勢難察任,今姑改差,何如?傳曰,允。
傳于金龜柱曰,今日晝講爲之,時刻依前午正三刻爲之,處所資政殿爲之。
傳于兪漢蕭曰,大臣,以領事,同爲入侍。
傳于尹冕東曰,右承旨,持祭報府入侍。
兪漢蕭,以兵曹言啓曰,昌德宮衛將金景祚,昌慶宮衛將金兌齡,病難供職,俱爲呈狀乞遞,竝今姑改差,何如?傳曰,允。
檢閱李東郁疏曰,伏以惟天惟祖宗,默垂眷祐,玉候康復,盛禮載行,親臨試士,衿紳咸聳。臣忝在邇列,獲覩盛擧,區區忭祝之忱,曷有其極?仍伏念臣之老母,素患關格之症,積有源委,劇歇無常。近因時氣之不調,諸般症形,一倍陡劇,頑痰痞塞,呼吸俱妨,飮啖專却,眞元澟綴,臣方左右扶將,實無暫時離捨之勢。玆不得不疾聲呼籲於仁覆之天。伏乞聖慈,俯垂矜諒,亟削臣職,以便救護,仍治臣瀆擾之罪,以肅朝綱,千萬幸甚。答曰,省疏具悉。爾其勿辭,護焉。
檢閱安廷鉉疏曰,伏以惟天惟祖宗,眷顧我宗祊,玉候康復,盛禮順成,試藝取士,次勤親臨。如臣微末,猥廁簪筆之列,獲覩縟儀,區區忭祝,尤何勝任?仍伏念臣母素患勞瘁之祟,便成負疾,每當秋冬之際,宿症輒發,而卽接家信,數日以來,寒暖不適,將攝失宜,冷痰肆孽,寒熱交劇,膈氣痞塞,飮啖專劇,精神昏瞀,轉側須人,急足踵至,促臣歸見。臣聞此報,方寸煎灼,按住不得,玆敢投陳短章,徑出禁門。伏乞聖慈,俯垂諒察,特賜鐫免,俾便救護,仍治臣擅離之罪,以肅朝綱焉。答曰,省疏具悉。爾其勿辭,護焉。
丙戌十月初二日辰時,上御集慶堂。藥房入診入侍時,都提調金致仁,提調朴相德,副提調沈墢,假注書朴相岳,記注官金在正,記事官李思祚,醫官方泰輿·許燧·李以楷·金孝儉·許溫·李翊臣,以次進伏訖。致仁曰,夜來聖體調攝,若何?上曰,盡愈矣。致仁曰,寢睡·水刺之節,亦何如?上曰,一樣矣。俄者少飮松節茶,卿等亦嘗之可也。上曰,使入侍諸臣醫官,亦嘗之可也。今則太甚云,此則使我欲受困而然也,豈不難堪乎?致仁曰,此則味太烈,異於酒矣。上曰,予欲咬得菜根,何妨之有乎?李泰遠曰,味太辛,人不可飮之矣。上曰,不然。嗜酒者當飮之矣。上曰,酒味太多,減其味可也。致仁曰,如此然後,可有效矣。上曰,自內使人飮之,則皆苦口矣。命書御題則書以自欺可也。上曰,金時默祖母,可堪數月矣,老人之支離,誠可惜矣。趙寧敦身後,予謂賢嬪宮曰,汝叔八字好矣。上曰,彼注書之外祖八字亦好矣。上曰,場中日氣極好,非爲予而然也,爲靑衿武士而然也。上曰,彼注書,壯元幾爲之矣。兵判,亦曾經注書乎?相德曰,然矣。上曰,三兄弟春塘臺登科甚貴矣。上曰,金祖澤登科時,赴擧人多矣。上曰,彼承旨三年不見,今甚衰老矣。上曰,許明之子,以其父之效勞於國,其子被選於節製,此理有之矣,其人難矣,其面亦好矣。上曰,予於科目,竟晷殿座矣。致仁曰,此極難事矣。上曰,酒味之太多,誠可悶矣,建功湯味亦辛矣。上曰,寢睡少勝矣,行步亦能矣,脚部終不如前矣。致仁曰,積月靡寧,以其善調攝之故,今幾差復,而後節宣,一如前日,則將漸漸復常矣。上曰,豈不知足而猶望復常乎?上曰,松節茶,南有容及海運君,當嗜飮之矣。致仁曰,酒客則尤爲擇酒,何可飮松節乎?上曰,然乎?上曰,或起坐時,猶扶人而起,豈不可悶乎?致仁曰,當漸次快勝矣。諸醫診候訖,皆曰,脈部調均矣。上曰,雨太乾矣,不妨於秋耕乎?李泰遠曰,以霧露不妨矣。上曰,穀數雖多而實出甚少矣。致仁曰,大勝於前年矣。諸臣退出。
丙戌十月初二日午時,上御資政殿,晝講。大臣以領事同爲入侍時,領事金致仁,知事趙雲逵,同知事黃景源,參贊官兪漢蕭,侍讀官金漢耆,檢討官李晉圭,假注書李得臣,記事官金在正,記事官李思祚,以次進伏訖。上讀小學明倫篇訖。漢耆曰,此道甚好,而聖人日用事爲之間,皆不出此矣。致仁曰,殿下若加猛省,則當爲貽燕之謨矣。上曰,下番誰耶?漢蕭曰,李思祚矣。上曰,注書誰耶?漢蕭曰,李得臣,故判書益壽之曾孫也。上曰,然乎?爲人甚精矣。上曰,十三歲講小學矣,今於七十三歲復講此書,亦異矣。上曰,藥房提調入侍。榻前下敎李得臣出去,與藥房提調入侍,晝講諸臣,以次退出。
丙戌十月初二日申時,上御資政殿。藥房入診時,都提調金致仁,提調朴相德,副提調沈墢,假注書朴相岳,記注官金在正,記事官李思祚,醫官方泰輿·許燧·李以楷·金孝儉·許溫·李翊臣,以次進伏訖。致仁曰,午間聖體調攝,若何?上曰,一樣矣。上書御題下賜相德。上曰,騎判之季弟,以注書入侍時,兪漢蕭爲承旨矣。今日彼承旨,又讀此御製,事不偶然矣。相德曰,臣家被恩罔極,而又伏承御製下賜,私心感泣,不可盡達矣。上曰,以此覩之,則彼承旨之老,亦可知矣。致仁曰,登第已三十年矣。上曰,眼力漸昏,不能讀書矣。致仁曰,將漸漸益勝矣。上曰,下番翰林誰也?致仁曰,李思祚也。上曰,參奉金弘錫謝恩乎?致仁曰,未及爲之矣。上曰,新除翰林則好矣。蔡濟恭,可謂翰林中盤古矣?上曰,曝曬翰林,何時入來乎?李思祚曰,匪久當入來云矣。命注書招入入直首宣傳官,上曰,今番武擧極多矣。上曰,翰林召試,幾榜後爲之乎?李思祚曰,三榜後爲之矣。上曰,今榜表表者誰也?致仁及李思祚,歷數仰陳。上曰,恰滿十八人矣。李思祚曰,此外亦應有人矣。上曰,權禛在京乎?致仁曰,在鄕云矣。上使注書擧頭,下敎曰,其年甚少矣。命書翰圈催促傳敎。又敎曰,此注書,亦翰林之材也。諸臣退出。
丙戌十月初二日申時,上御資政殿。承旨入侍時,左承旨尹東昇,假注書李得臣,記注官金在正,記事官李思祚,以次進伏訖。上命承旨,讀祭報府訖。上曰,昨過丹門,此心一倍,今番傳香時,當殿庭祗迎,仍隨〈詣〉興化門,儀注置之,侍衛入直擧行,諸執事致潔,另加申飭而翌朝,令吏曹郞廳,仔細巡審,闕點者,其令來奏。噫,今年享禮,止于此矣。其日祗迎後,仍宿典設司,開東後當入內,依此擧行。上曰,今番冬享祭,亦未能若意,此心何抑?來月初六日,當詣毓祥宮,只展拜而來,侍衛入直擧行。挾輦軍八十名,步軍一哨,馬軍一哨,亦以內外營入直擧行,禁軍一哨,亦以內入直擧行。回駕後,復入直,駕前駕後扈衛軍官·有廳軍·槍劍軍,隨駕,一倂置之。上曰,初六日展拜時,世孫祗迎,百官行禮置之,今番其日,旣拜冬至,冬享祭,儲慶宮一體擧行事,分付。上曰,噫。此月何日?卽庚子年因山月也。今日因晝講來此,此心一倍,況五朔同在此中者乎?尙今留此,意蓋此也。其時守陵官礪城君,陪奠官密城君家,遣禮官致祭,祭文製下矣。諸臣以次退出。
上在慶熙宮。停常參·經筵。
中宮殿·惠嬪宮,藥房口傳問安。答曰,知道。
藥房都提調金致仁,提調朴相德,副提調沈墢啓曰,伏未審夜間,聖體調攝,若何,痰候何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。當下敎于入侍矣。
朴相岳有頉,代以權禛爲假注書。
李得臣有頉,代以李秉鼎爲假注書。
安大濟改差,代以尹若淵爲事變假注書。
尹東昇啓曰,假注書權禛,時無職名,令該曹,依例付軍職,冠帶常仕,何如?傳曰,允。
傳于沈墢曰,藥房入侍。
權禛有頉,代以鄭好仁爲假注書。
丙戌十月初三日巳時,上御集慶堂。藥房入診,掌令同爲入侍時,都提調金致仁,提調朴相德,副提調沈墢,假注書權禛,記注官金在正,記事官李思祚,掌令申一淸,醫官李以楷·李泰遠·慶絢·玄處明·金孝儉·李翊臣,以次進伏訖。致仁曰,夜間聖體調攝,若何?上曰,一樣,而進湯劑後,脚力雖不顯勝,進松節茶後,頗有藥力,松節之功果多矣,此後松節加入可也。卿等常謂鮒魚煎進御矣,今之松節,亦類此矣。但松節,味甚苦,飮之誠難,然予欲加進者,豈爲松節哉?此所謂咬得菜根之苦心也。上曰,彼注書誰也?致仁曰,權禛也。上曰,是忠臣之孫也,予思之愴矣。予於昨日,以副擬朴相岳點下者,非忘權禛而然也。昨日已下敎,可知予意矣。權忭昔之忠臣,予豈忘乎,予豈忘乎?上曰,權禛年幾何?禛起伏曰,四十八矣。上曰,汝今日出去後,卽往韓山,以榮祖墳。沈墢,讀密城君致祭文訖。上曰,因祭文今聞密城之子,亦有孫云。令該曹,礪城君後調用後,卽爲擧行。出傳敎上進湯劑後,少頃,起立試行步,至門閾而還御寢所。下敎曰,今日行步如何?諸臣曰,大勝於前矣。上曰,此是松節之力也。醫官李以楷曰,自此必日日勝矣。致仁曰,日漸有差勝之道則,是如建瓴之勢,而進水刺,亦自有效矣。以楷診脈訖,奏曰,左右三部俱一樣矣。上曰,然耶?予病快勝,則豈非陟降之助耶?一淸曰,請還寢東呂·址淳等還配之命,更令王府,嚴鞫得情。上曰,勿煩。請還寢定配罪人者斤萬酌處之命,更令王府,嚴鞫得情,快伸王章。上曰,勿煩。措辭見上上曰,左承旨入侍,尹東昇進伏。上曰,翰林李思祚,久處翰苑,頗有得得之意,偕出困之可也。東昇·思祚退出。上曰,彼注書家,己巳以後,今始出第矣。其祖權譍,亦停科誠貴矣,今日之特除注書,卽古之翰林,予豈忘權忭乎?諸臣以次退出。
丙戌十月初三日申時,上御集慶堂。藥房夕入診時,都提調金致仁,提調朴相德,副提調沈墢,假注書李得臣,記注官金在正,記事官李思祚,醫官李以楷·玄處明·金光國·金孝儉·金世彦·李翊臣,以次進伏。上進御湯劑訖。上曰,松茶所進,未能盡服矣。其味甚難矣,勝於屠蘇酒乎?致仁曰,甚苦口之味矣。上曰,松味太勝,然後此心少弛矣。墢曰,左承旨朝者,往困翰林,而尙未復命矣。上曰,左承旨入侍。榻前下敎賤臣得臣,出去,與左承旨同爲進伏。上曰,彼承旨,多困翰林耶?東昇曰,然矣。上曰,下番多氣,承旨出去,更使困之可也。上曰,彼注書,尙未出代耶?墢曰,以李秉鼎出代,而李秉鼎,方在南漢,故尙未出去矣。上曰,李秉鼎,明日使之入來可也。諸臣以次退出。
上在慶熙宮。停常參·經筵。
藥房都提調臣金致仁,提調臣朴相德,副提調臣沈墢啓曰,伏未審夜間,聖體調攝,若何,痰候何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。氣則差勝後一樣矣。中宮殿·惠嬪宮,藥房口傳問安。答曰,知道。
兪漢蕭,以都摠府言啓曰,今日入直內三廳武兼禁軍及軍兵等,中日習射,請出標信。傳曰,知道。
金龜柱啓曰,假注書鄭好仁,時無職名,令該曹,依例付軍職,冠帶常仕,何如?傳曰,允。
傳于金龜柱曰,藥房入侍,又啓曰,假注書李秉鼎,時無職名,令該曹,依例付軍職,冠帶常仕,何如?傳曰,允。
尹若淵在外,代蔡弘履爲事變假注書。
兪漢蕭啓曰,事變假注書蔡弘履,時無職名,依例付軍職,冠帶常仕,何如?傳曰,允。
鄭好仁有頉,代以兪漢謹爲假注書。
兵曹口傳政事,都摠管靈川君壄,元重會爲副摠管。
丙戌十月初四日辰時,上御集慶堂。藥房入診時,都提調金致仁,提調朴相德,副提調沈墢,假注書鄭好仁,記注官金在正,記事官李思祚,醫官李以楷·玄處明·金光國·金孝儉·金世彦·李翊臣,以次進伏訖。致仁曰,夜來猝寒,聖候何如?寢睡·水刺之節,亦何如?上曰,一樣矣。進湯劑,診候訖,以楷曰,脈度調均,左右三部之滑體連好矣。上曰,彼注書誰也?沈墢曰,鄭好仁也。上曰,年幾何?墢曰,三十九云矣。上曰,形貌洽似厥父矣。致仁曰,明日傳香後,御典設司後進湯劑乎?上曰,依。上曰,松節之味,辛於昨日耶?致仁曰,然矣。上曰,松節似有酒味,故心用不安矣。致仁曰,豈有酒味?只有酒氣而已矣。致仁曰,拜表不遠,咸溪君摠管之任,許遞,何如?相德曰,兪彦述亦老病云,一體許遞,何如?上曰,咸溪君兪彦述,摠管許遞,其代令該曹,口傳擧行。出傳敎上曰,武科人,除赴防,何如?致仁曰,兵曹以赴防半用之於經費矣。上曰,今番庭試,異於他科,特爲除防,其中納半爲難,願爲赴防者許之。出傳敎又命書記懷御製訖。致仁曰,明日次對,齋日相値,頉稟,何如?上曰,依。諸臣以次退出。
丙戌十月初四日申時,上御集慶堂。藥房入診入侍時,都提調金致仁,提調朴相德,副提調沈墢,假注書李秉鼎,記注官金在正,記事官李思祚,醫官李以楷·玄處明·金光國·金孝儉·金世彦·李翊臣,以次進伏訖。上進御湯劑。李以楷,診候訖,奏曰,脈候左右三部一向調均,滑體一樣矣。諸醫官,以次診候訖,皆曰,一樣矣。上曰,彼注書誰也?致仁曰,李秉鼎也。上曰,今則京及第,盡爲假官耶?致仁曰,未及盡爲之矣。上曰,嚴璘爲人剛矣。致仁曰,臣亦相知,而大體有剛氣矣。上曰,得人難矣,萊伯亦堇得人矣,促令赴任好矣。致仁曰,以舊伯之徑遞,當往復下去云矣。上曰,洪良漢首擬而爲人亦好矣。上曰,副望,誰也?致仁曰,李在協,而時在淮陽任所矣。諸臣以次退出之際,墢曰,今番庭試對讀官,違牌罷職,現告中洪景顔落漏矣。追後捧傳旨,何如?上曰,依爲之。諸臣以次退出。
上在慶熙宮。停常參·經筵。
藥房都提調臣金致仁,提調臣朴相德,副提調臣沈墢啓曰,伏未審夜間,聖體調攝,若何,痰候何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。無批答。
中宮殿·惠嬪宮,藥房口傳問安。答曰,知道。
香祗迎後,仍詣典設司後,政院·玉堂·藥房口傳問安。答曰,知道。
以承傳色口傳下敎曰,世孫欲來,入直春桂坊,只日傘待令,自寶章門,當爲步來,轎子置之。又下敎曰,闕中更點,何等重也,而前已下敎而駭然。故相考號牌,則不知根着之人相雜,極爲駭然,兩曹司衛將,竝汰去,此後則勿以文官,以武臣爲之。又下敎曰,更點軍,使中官見之,其中,有無號牌者,令攸司科治。又下敎曰,方待其來而中官昏睡,昏睡諸中官,越捧一等。
金龜柱啓曰,假注書兪漢謹,時無職名,令該曹,依例付軍職,冠帶常仕,何如?傳曰,允。
又啓曰,檢閱安廷鉉,由限已過,卽爲牌招入直,何如?傳曰,允。又啓曰,檢閱安廷鉉,牌不進罷職傳旨,纔已捧入矣。檢閱李東郁,卽爲牌招入直,何如?傳曰,允。
傳于尹冕東曰,承旨入侍。
傳于金龜柱曰,奉審承旨入侍。
傳于兪漢蕭曰,鄕軍襦衣之盡着,已爲聞知,藁園里,申飭造給。
李秉鼎有頉代,以洪樂恒爲假注書。
洪樂恒在外,代以吳鼎源爲假注書。
吳鼎源在外,代以柳翰申爲假注書。
蔡弘履有頉,代以李濟萬爲事變假注書。兪漢蕭啓曰,事變假注書李濟萬,時無職名,令該曹,依例付軍職,冠帶常仕,何如?傳曰,允。
兪漢謹有頉,代以尹昌㷜爲假注書。
尹昌㷜有頉,代以柳焵爲假注書。
丙戌十月初五日辰時,上御崇政殿殿庭。香祗迎入侍時,行都承旨沈墢,左承旨尹東昇,右承旨金龜柱,左副承旨兪漢蕭,右副承旨趙榮順,同副承旨尹冕東,假注書李秉鼎·兪漢謹,記事官金在正·李思祚,以次序立。上具翼善冠·袞龍袍,以乘輿出資政門。上曰,承旨讀祭報府。龜柱讀訖,上曰,諸執事進前,以次召見後,降輿詣板位,香祗迎後,隨香詣興化門,還爲乘輿後,上曰,禮房承旨,宗廟奉審後入侍以奏。藥房都提調金致仁,提調朴相德,進前曰,夜間聖體調攝,若何?寢睡·水刺之節,亦何如?上曰,一樣矣。請進湯劑,上進御訖。仍詣典設司後,上曰,承旨入侍。同副承旨尹冕東,假注書兪漢謹,記事官金在正·李思祚,進伏訖。上曰,政院直次,以尙瑞院爲之。禮房承旨金龜柱,奉審後進伏曰,祭物與祭器,俱精潔,諸執事無頉矣。諸臣遂退出。
上在慶熙宮。停常參·經筵。
還宮後,大殿·世孫宮,政院·玉堂·藥房口傳問安。答曰,知道。中宮殿·惠嬪宮,藥房口傳問安。答曰,知道。
傳于沈墢曰,承旨入侍。
兪漢蕭啓曰,假注書柳翰申,時無職名,令該曹,依例付軍職,冠帶常仕,何如?傳曰,允。
傳于趙德成曰,今日午後,次對爲之。
趙德成啓曰,今日次對,兩司長官,當爲進參。大司憲鄭存謙,卽爲牌招,以爲入侍之地,何如?傳曰,允。
傳于趙德成曰,次對如已來會,入侍。
巡監軍單子,傳于趙德成曰,仍。
傳于兪漢蕭曰,科次,大提學,牌招留待。
兪漢蕭啓曰,延日縣監趙惠慶,下直單子入啓之後,下直已下,終不入來,誠極未安,推考警責,何如?傳曰,允。
又啓曰,卽者副應敎鄭昌聖,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
以承傳色口傳下敎曰,當見內局而入,內局卽爲入侍。
又以承傳色口傳下敎曰,承旨春坊,今日入侍,翰注騎郞賡進,酉時來呈者,曳白施行。
又以承傳色口傳下敎曰,九成之樂,以悤悤爲之,燔肉持來守僕,以事知守僕來待事,分付。
兪漢蕭啓曰,待敎洪彦兢復命之後,所當入直,而諉以館規,陳疏徑出,原疏纔已退却矣。所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
傳曰,政官牌招開政。
有政。吏批,判書趙明鼎進,參判黃景源進,參議權噵在外未肅拜,兪漢蕭進。
啓曰,臺諫多窠,今方差出,而擬望之人乏少,外任竝擬,何如?傳曰,允。
以洪重孝爲大司憲,宋瑩中爲大司諫,金樂洙爲持平,李永中爲獻納,朴弼淳爲正言,柳知養爲正言,金尙集爲副修撰,洪檍爲兼弼善,南泰齊爲工曹判書,尹得養爲戶曹參判,朴聖源爲兵曹參判,洪九瑞爲吏曹佐郞,洪配漢爲戶曹佐郞,鄭存養爲禮賓主簿,元景鎭爲濟用奉事,李昌伋爲禮賓奉事,李善海爲司饔奉事,尹文東爲內侍敎官,安宗奎爲宣川府使,全命佐爲平海郡守,兪直基爲左尹,李延伋爲蔚珍縣監,承文正字單安景說,北道監市御史單朴相老,鄭來謙爲全羅都事。
兵批,判書朴相德病,參判未差,參議沈鏡病,參知李瀰入直進,同副承旨尹冕東進,副護軍李徽之·池萬游·白尙琦·金聖泰,副司直尹汲·韓師直·鄭存謙·李惟秀,副司果徐浩修·李基任·崔宗謙,副司正李濟萬,副司直尹東昇·趙榮順。
江原監司狀啓,進上生大口魚,味色俱變,以致闕封,惶恐待罪事。傳于尹冕東曰,勿待罪事回諭。
兪漢蕭,以吏曹意啓曰,通禮院左通禮沈勗之,呈狀內,身病甚重,勢難察任云。依例改差,何如?傳曰,允。
兪漢蕭,以弘文館意啓曰,本館上番副應敎鄭昌聖,以其親病,陳疏徑出,今方闕直,而應敎李亨逵呈辭入啓。校理閔弘烈·金漢耆在外,副校理李在簡牌不進,副校理沈觀之在外,上番無他推移之員,下番姑陞入直之意,敢啓。傳曰,知道。
尹冕東,以兵曹意啓曰,鄕軍下敎,意已示焉。此等作俑,專在衛將所書員,令兵曹,一倂決棍汰去事,命下矣。依傳敎。衛將所書員高天柱等二十一人,各決棍十度後汰去之意,敢啓。傳曰,知道。
尹冕東,以刑曹意啓曰,傔從無號牌人,令秋曹,決杖一百放送事,命下矣。無號牌更點軍金龍大,決杖一百放送,而傔從金卜起,出使下去于平安道安州牧云,故今方發關,待其捉來擧行之意,敢啓。傳曰,知道。
丙戌十月初六日辰時,上御典設司。還內入侍時,行都承旨沈墢,左承旨尹東昇,右承旨金龜柱,左副承旨兪漢蕭,右副承旨趙榮順,同副承旨尹冕東,假注書兪漢謹·柳翰申,記注官金在正,記事官李思祚,以次進伏。上曰,予不言矣。大臣旣奏,而已許,若此之後,此非一朝一夕之故,今番凡事蕩滌之時,況此非令秋曹問而知者,傔從與無號牌人,令秋曹決杖一百放送,鄕軍下敎,意已示焉。此等作俑專在衛將所書員,令兵曹,一倂決棍汰去。出傳敎上曰,入直軍修省記,古有掌標,意蓋在矣,而近者更點報漏,其涉駭然。故曾已申飭,而今日傳漏,尤爲寒心。故令中官審察,差備內更漏,不過怠惰而然而六處更漏中,三人鄕軍,餘皆雇軍,而令審號牌,一則無牌者,事之寒心,莫此爲甚,令問之,授賂於一傔從闌入云。故令攸司,爲先科治,而淸禁何等重也,而一傔從,受賂許入,尤爲無據者,鄕軍也。昨夜曹司衛將申飭,意亦在矣。此後差備內及各司應有省記傳漏者外,雇軍一節,一切嚴禁,以鄕軍擧行,而其夜傳漏人,雖鄕軍,令衛將所,其令省記,以示嚴淸禁之意。噫,時或夜深入侍之事,闕門外至御所,無管攝者,思之及此,不覺澟然,知此而豈不嚴飭乎?出傳敎諸臣以次退出。
丙戌十月初六日午時,上御集慶堂。大臣·備局堂上引見入侍時,左議政金致仁,左參贊李益輔,戶曹判書趙雲逵,判尹金尙喆,行副司直鄭弘淳,吏曹判書趙明鼎,禮曹判書李思觀,副護軍鄭汝稷·李潤成,吏曹參判黃景源,左副承旨兪漢蕭,掌令鄭彦暹,副修撰李致中,假注書柳翰申,事變假注書李濟萬,記注官金在正,記事官李思祚,以次進伏訖。致仁曰,瀋陽禮部咨文出來,而卽林川漂民出送事也。自前漂民出送,則例有無方物謝表,今亦以待使行,祗謝之意,撰出回咨,別定禁軍,騎撥下送于灣府,使之傳給鳳城將處,以爲轉送瀋陽之地,謝表,亦令撰出,付送於今番使行,何如?上曰,依爲之。出擧條又曰,備堂徐命膺·趙曮,頃日還差之後,或在外或不行公,事體殊甚未安,秋判沈鏽,本來勤於職事,而近聞不赴衙坐,今日次對,亦不進參,一體申飭察任,在外人,催促上來,何如?上曰,依爲之。出擧條又曰,大司憲鄭存謙,非但有目下情理,且不無難安之端,而欲一遞云矣。上曰,本職許遞,可也。出擧條又曰,此全羅監司元仁孫狀啓也。以爲今年水陸操,旣皆設行,營牙兵操鍊,不宜異同,依例設行事,馳啓矣。水陸兩操,纔已擧行,當此寒節,又爲動民,實多可悶。且於湖西,旣許停止,其所軫恤,宜無異同,牙兵操鍊,則令一體許停,何如?上曰,依爲之。出擧條又曰,水原府使李命植,謂有所遭,累呈辭狀於備局,無意還官,蓋聞以決訟事,逢辱於本邑女人云,而官長之以此引義,未免自損,朝家從以曲副,則其爲傷事面,尤何如也?秋務政殷,民事可悶,決不可一任其瘝曠,另加嚴飭,使之卽爲還任,何如?上曰,有關風化,各別嚴飭,當日內卽爲下送。出擧條又曰,此黃海監司趙榮順狀啓也。以爲道內九月山城倉餉,卽安岳等六邑還穀分數儲置,以爲陰雨之備者,而近聞多有虛留之弊,使地方官及本城別將,眼同行査,則辛未以後,各年虛留米豆太,爲四百石零。故爲先嚴飭,待秋徵捧,而別將威令,不如守令,今後則依大峴山城例,本城元穀,移屬各該邑,使之糶糴事定式,各年別將金貴鎭·韓壽萬·崔聖澤·金渭兌·車載弘等反作之罪,田相稷·金善三·金貴鎭·李義山等虛留之罪,竝請令廟堂稟處矣。城餉事體,何等嚴重,而虛留反作,若是夥然,誠萬萬寒心矣。各年詣別將,一倂依本律重勘,虛錄穀,另加嚴飭,使之刻期準捧,元穀之使各該邑糶糴,其所論列,深得事宜,依狀請施行之意,分付,何如?上曰,依爲之。赦典纔過,與同道山城別將,一體蕩滌,可也。出擧條彦暹啓曰,請還寢東呂·址淳等還配之命,更令王府,嚴鞫得情。上曰,勿煩。措辭見上又啓曰,請還寢定配罪人者斤萬酌處之命,更令王府,嚴鞫得情,快伸王章。上曰,勿煩。措辭見上上曰,此時守令,豈可稽滯?未署經守令,今日開政後,兩司待下批牌招,署經卽爲下送。出傳敎上曰,守令多窠,政官,牌招開政。出傳敎上曰,編次人及大提學留待事。出榻敎編次人趙明鼎,大提學黃景源,持應製科次入侍進伏。拆榜後,上曰,藥房提調,持湯劑入侍。出榻敎上曰,承旨尹東昇·趙榮順許遞,其代趙德成·李復祥除授,牌招察任,房順房。出傳敎上曰,冬享大祭,予欲親行而未果矣。致仁曰,稍待益復康復而行禮好矣。上曰,賓對諸臣,則先爲退出,諸臣以次退出。兵曹判書朴相德曰,衛將所書員事,不可以事過而置之,汰去以懲後日好矣。上曰,汰去可也。上曰,新除參奉金弘哲,使之入侍。弘哲進伏,上曰,遐方之人,能參節製,事甚稀貴矣。命退出。藥房提調朴相德,副提調沈墢,醫官李以楷·玄處明·金光國·金孝儉·金世彦·李翊臣,以次進伏訖。上進湯劑訖。致仁曰,闕內傳漏軍之手,使雇立,雖是流來謬規,旣已上聞處分之後,不可無飭,兵曹當該堂上,罷職,何如?上曰,依爲之。出擧條諸臣以次退出。
上在慶熙宮。停常參·經筵。
辰時有霧氣。
中宮殿·惠嬪宮,藥房口傳問安。答曰,知道。
藥房都提調金致仁,提調朴相德,副提調沈墢啓曰,伏未審夜間,聖體調攝,若何,痰候何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。氣則差勝後一樣矣。
以承傳色口傳下敎曰,爲十人而殿座如何?餘十人今日入侍,試官待明朝中日閣試射單子修正以入。中日,亦依例爲之。
趙德成,以都摠府言啓曰,今日入直內三廳武兼禁軍及軍兵等,中日習射,請出標信。傳曰,知道。
傳于沈墢曰,左副承旨,藥房入診,同爲入侍。
假注書柳翰申有頉,代以尹長烈爲假注書。
沈墢啓曰,假注書尹長烈,時無職名,令該曹,依例付軍職,冠帶常仕,何如?傳曰,允。
事變假注書李濟萬有頉,代以李身晦爲事變假注書。
以備忘記,傳于趙德成曰,居首前應製時禮房承旨,應製時右副承旨,各虎皮一領。注書兪漢謹,鹿皮一領。應製時左副承旨中鹿皮一領。前應製時左承旨·同副承旨·玉堂下番·春坊輔德·注書金在正,注書李濟萬,各紙一卷·筆三枝·墨一笏賜給。
趙德成,以都摠府言啓曰,副摠管元重會,以禁衛中軍軍兵等中日試放事,南別營晝仕出去之意,敢啓。傳曰,知道。
兪漢蕭,以侍講院言啓曰,本院新除授兼弼善洪檍,時無職名,令該曹口傳付軍職。兼文學徐浩修,亦爲一體牌招察任,何如?傳曰,允。
兪漢蕭,以都摠府兵曹言啓曰,今此中日,方開場試射矣。殿座命下,故中日不得爲之之意,敢啓。傳曰,知道。
兪漢蕭,以備邊司言啓曰,宣川府使柳光宅,在任身死矣。返柩時,依法典擔軍題給之意,分付所經各道,何如?傳曰,允。
兵曹口傳政事,副司果洪檍。
丙戌十月初七日巳時,上御集慶堂。藥房入診,左副承旨·獻納,同爲入侍時,都提調金致仁,提調朴相德,副提調沈墢,左副承旨趙德成,假注書柳焵,記注官金在正,記事官李思祚,獻納李永中,醫官李以楷·玄處明·金光國·金孝儉·金世彦·李翊臣,以次進伏訖。致仁曰,夜間聖體調攝,若何?上曰,一樣矣。湯劑進御後,以楷等,以次診脈,皆曰,脈候左右三部一向調均,活體亦好矣。致仁曰,昨日封進松茶,比前味烈苦,恐有損於胃氣矣。上曰,今則無酒味,只有松味好矣。致仁曰,專沒麴氣,則不得行氣矣。上曰,蓋加松節然後予心可安者,卽咬得菜根之意也。上曰,噫,望八暮年,此不料表,旣行九日製,此亦遵古例之意。昔甲申年,以文參下之少,特設庭試於春塘,仍以文爲武,設武科卽日唱榜,此幼時聞者也。此亦宜體昔年者,昨日祗迎,仍宿典設司,亦宜追昔。昨日入直內三廳禁軍,扈衛軍官·外營入直諸將校·敎鍊官·閑良人,取居首一人。禁御兩營入直鄕軍射手及砲手中自願人,亦取居首。當隆武堂試射,試官摠府騎曹堂上·郞廳各一人。入侍承旨,該房入侍,皆以時服入侍。噫,昔年愛護者,卽靑衿,愛恤者卽武士也。吁嗟此心,仰體昔年之意也,其中內乘宣傳官,卽近侍也,其令一體入參。出傳敎致仁曰,昨日所提報漏軍,卽色丘之所立,非堂上之所與云矣。上曰,亦非傔從之受賂而出於色丘乎?上曰,趙榮順爲人順矣。命承旨書曰,其雖申飭,此豈該堂干預之事?嗟彼趙榮進,於此等事混入過矣。於此於彼,飭礪已行,特爲敍用。出傳敎致仁曰,今番春塘,尙有停擧儒生未赴者矣。上曰,今聞大臣所奏,頃年學儒,予則忘矣,而聞其本事,擧措雖駭。噫,今番庭試,所重若何,而猶在停擧之中,獨不預焉,一人猶然,況多人乎?聞此而嗟惜之敎,不覺隨聞而發,渠雖非矣,停擧於今番庭試,豈望八特設之意乎?噫,此人他日,持正草入庭,然後此心可紓,柑製在近,其令本館,停擧凡節,特爲蕩滌。出傳敎致仁曰,河東久爲曠官,新除府使,催促下送,何如?上曰,昨日政除拜諸守令及一司署經守令,一司除署經守令,皆令今日辭朝,承旨入侍時,同爲入侍。出傳敎墢曰,承旨,順房,何如?上曰,右承旨左承旨換房。出傳敎上曰,李昌壽入來乎?致仁曰,昨日入來矣。上曰,提調許遞,其代知中樞李昌壽除授。出傳敎永中曰,請還寢鍾城府爲奴罪人天大酌處之命,依律處斷。措辭見上上曰,勿煩。又啓曰,新除授正言朴弼淳,時在忠淸道天安地,司憲府大司憲洪重孝,時在江原道原州地,持平金樂洙,時在慶尙道固城縣任所,請竝斯速乘馹上來事下諭。上曰,依啓。金樂洙,臺諫雖重,莫重字牧,不可付諸生手,仍任本職。今聞大臣所奏,本縣有沙汰,縣事可悶云,其令着意擧職,俾有仍任之效。朴弼淳,凡事健忘,莫知何人,今覺其人,幾百侍從,其豈無人?其飭厲耳,而以此人苟且擬望,豈暮年申飭之意乎?遞差,當該銓官,從重推考。諸臣以次退出。
丙戌十月初七日午時,上御隆武堂。試射入侍時,試官副摠管元重會,兵曹參議沈鏡,兵曹正郞李益燮,都摠經歷金養厚,右承旨兪漢蕭,假注書尹長烈,記注官金在正,記事官李思祚,以次進伏訖。上曰,當赴射員,呼名以入,諸射員入射時,上曰,南行部將任逅,一體許赴,昨日入直當赴人,一體入參事。出榻敎應射人畢射訖。上命試官元重會,居首人崔大憲,使之進退塗墨。上下詢兪漢蕭曰,塗墨之面,何邊墨多乎?對曰,兩邊俱多矣。上命御營廳敎鍊官,率居首人崔大憲,卽往大將家,以塗墨面,使之相見可也。上曰,守令入侍。宣川府使安宗奎,三陟府使徐魯修,平海郡守全命佐,蔚珍縣監李延伋,河東府使鄭汝坤,延日縣監趙惠慶,進伏。上曰,各奏職姓名,又命奏七事。諸守以次進奏訖。上曰,予有引見之意,汝往勉哉。上曰,入格射員,當頒賞,依例施賞。上曰,承旨書之。傳曰,鄕軍居首崔大憲,三中居首,直赴殿試。上曰,扈衛軍官李裕成·安宅敬直赴會試事。出榻敎上曰,承旨書之。傳曰,今日中日未畢射放,其令明日畢射。上曰,明日射員來待後,卽爲擧行事。出榻敎入格人頒賞訖。諸臣以次退出。
上在慶熙宮。停常參·經筵。
夜一更,月暈廻火星。
藥房都提調臣金致仁,提調臣李昌壽,副提調臣沈墢啓曰,伏未審夜間,聖體調攝,若何,痰候何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。氣則一樣矣,中宮殿·惠嬪宮,藥房口傳問安。答曰,知道。
傳于尹冕東曰,該房承旨,內局入侍,同爲入侍,居首扈衛軍官,亦爲待令。
金龜柱,以都摠府言啓曰,因傳敎,昨日中日未畢試軍兵等,今日試放事,請出標信。傳曰,知道。
以備忘記,傳于宋瑩中曰,望八暮年,申飭者紀綱,而今聞仕進承旨,右承旨闕焉。人臣分義,頃者事何敢撕捱?事體寒心,解見任。
以大司諫宋瑩中,執義鄭象仁,司諫柳思欽,正言權知養,副校理李在簡,待敎洪彦喆,檢閱李東郁·安廷鉉,牌不進罷職傳旨。傳于尹冕東曰,倂只推。
傳于金龜柱曰,承旨宋瑩中,解由勿拘,牌招察任。
金龜柱啓曰,待敎洪彦哲,檢閱李東郁·安廷鉉,旣有只推之命,倂卽牌招察任,何如?傳曰,允。
海運君槤,父母墳掃墳呈辭。傳于金龜柱曰,給由馬,澆奠牀備給。
傳于金龜柱曰,聞已盡會,而尙不爲之,事甚駭然,斯速爲之書入。
金龜柱啓曰,預備兼春秋辛應三,身病猝重,勢難察任。今姑減下,其代令該曹,口傳差出,何如?傳曰,允。
吏曹口傳政事,兼春秋單丁範祖。
金龜柱,以弘文館言啓曰,本館上番,連日姑陞入直,事甚未安。副校理李在簡,旣有只推之命,更卽牌招入直,何如?傳曰,允。
以承傳色口傳下敎曰,右承旨,以左副承旨擧行,其代薇垣長宋瑩中除授,牌招察任,房順房。
丙戌十月初八日辰時,上御集慶堂。藥房入診,左副承旨,掌令同爲入侍時,都提調金致仁,提調李昌壽,副提調沈墢,左副承旨兪漢蕭,假注書柳焵,記注官金在正,記事官李思祚,掌令鄭彦暹,醫官李以楷·玄處明·金光國·金孝儉·許溫·金世彦,以次進伏訖。致仁曰,夜間聖體調攝,若何?上曰,一樣矣。湯劑進御後,以楷等,以次診候,皆曰,脈候左右三部一向調均,活體亦好矣。上曰,今日松茶,尤無麴氣,故雖飮而無醺氣,予心安矣。致仁曰,其味甚苦,使不知者飮之,則只以爲松茶矣。上曰,予則累次進服,實若尋常矣。上曰,扈衛軍官洪九尙,四中五分居首,直赴殿試,今日待令禁軍,豈特虞人之期獵?其雖十人,初欲親試,而爲一隊親臨試射,意或若何?故令摠府騎曹,監射以奏,若有四中五分,欲爲親臨比較,不過二中居首,更以思之。噫,設置禁旅,非比偶然,而近者有外方之人。故頃已申飭,俱不過江郊人,而其或一時知委,則莫知來待,勢固然也,而待日暮聞之,非徒龍虎營旗手多般尋問,問于各其家,莫知去處云。噫,此時,其雖無事之時,身爲禁旅,其所去就,妻孥莫知,此非爲秋穫而然也。卽行身驍悖而然也,事當棍汰,而今番之意深焉。故雖不問,入格人頒賞,特爲勿施,以示予意。令龍虎營知悉申飭,此後爲禁旅而妻孥莫知去處者,以軍律施行事,嚴飭。出傳敎上曰,故將張鵬翼·李森,嘗勸課軍校,而靈城亦然矣。御將之勸課,其心可嘉,雖欲賞典,而今則更無加資之道矣。致仁曰,聞御將爲留都時,終夜不眠,故將校軍兵,亦不眠矣。上曰,昨日京鄕居首,一則扈衛三廳軍官也,一則御營鄕軍也。召鄕軍,問大將勸課與否,南小營挹柏堂,數射勸課云,頃者御營駕前,已知若是勸奬,予庸嘉尙,面給外寺馬一匹,以示予意。五軍門將臣,今日其欲親試,除試官除侍衛,只該房承旨傳前宣傳官入侍,隆武堂,將臣皆以時服應射。出傳敎上謂李昌壽曰,予謂卿子及金陽澤子,皆當決科矣。今番卿子能爲之,父子將事予矣。昌壽曰,臣不肖無似,過蒙聖恩,致仕至此,迷子早年決科,私心懍惕惶隕,頃日恩敎鄭重。今日又承恩諭,臣誠感激,報答無路矣。彦暹曰,請還寢東呂·址淳等還配之命。措辭見上上曰,勿煩。又啓曰,請還寢定配罪人者斤萬酌處之命。措辭見上上曰,勿煩。諸臣以次退出。
丙戌十月初八日午時,上御隆武堂。試射入侍時,左副承旨兪漢蕭,假注書尹長烈,記事官安廷鉉·李思祚,以次進伏訖。漢蕭曰,摠戎使具善行,方以操鍊,未及入來矣。上曰,然乎?漢蕭曰,今日則無試官,除肅拜入射好矣。上曰,依。上曰,習射大將及武臣大將,若或不中,使之無射十巡好矣。仍命射十巡。上曰,今日入侍軍職宣傳官及訓鍊院差備官,擧案入參事。出榻敎至李潤成試射。上曰,中四矢乎?漢蕭曰,然矣。上曰,承旨書之。傳曰,入格御將,豹皮一領,訓將虎皮一領賜給,禁將熟馬一匹面給。漢蕭曰,戶曹郞廳,不卽待令,事甚未安,推考,何如?上曰,依爲之。出擧條入格將臣頒賞訖,諸臣以次退出。
上在慶熙宮。停常參·經筵。
藥房都提調臣金致仁,提調臣李昌壽,副提調臣沈墢啓曰,伏未審夜間,聖體調攝,若何,痰候何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。氣則差勝後一樣矣。中宮殿·惠嬪宮,藥房口傳問安。答曰,知道。
洪良漢啓曰,右承旨金龜柱,今日不爲仕進,卽爲牌招,何如?傳曰,允。
傳于洪良漢曰,戶房承旨同爲入侍。
洪良漢啓曰,工曹判書南泰齊,除拜後過三日不爲出肅,依定式推考警責,仍卽牌招察任,何如?傳曰,允。
宋瑩中啓曰,新除授右副承旨尹蓍東,時在京畿長湍地,斯速乘馹上來事,下諭,何如?傳曰,允。
宋瑩中,以弘文館言啓曰,新除授副修撰金尙集,除拜多日,尙不出肅,卽爲牌招察任,何如?傳曰,允。
傳于宋瑩中曰,藥房入侍。
李徽之啓曰,明日次對,兩司當爲進參,而除在外外,未肅拜不爲行公人員,竝待開門牌招,以爲推移入侍之地,何如?傳曰,允。
宋瑩中,以承文院官員,以都提調意啓曰,本院提調,近甚數少而多苟艱。行副司直韓翼謩·金陽澤,知中樞李昌壽,行工曹判書南泰齊,刑曹判書沈鏽,行副司直南有容,戶曹判書趙雲逵,行副司直金尙翼·南泰會·鄭弘淳,兵曹判書朴相德,司憲府大司憲洪重孝,禮曹參判尹東暹,仁陽君李景祜,行副司直鄭光忠·李應協,同知敦寧府事趙暾,前參判趙榮進,行副司直李心源·洪名漢·韓光肇·鄭宲·申暐,工曹參判徐命應,行副司直趙曮·李最中·鄭存謙,竝還爲差下。禮曹判書李思觀,兵曹參判朴聖源,亦爲差下,使之察任,何如?傳曰,允。
右副承旨李復祥疏曰,伏以臣有偏母,今年七十七歲,自夏以來,重徑毒痁,眞元積敗,尙在枕席。臣雖供仕,尙切焦慮之心,曉接家信,則素患胸腹痛,猝爲復發,屢次昏塞,若有頃刻難支之狀,臣得聞此報,心神飛越,按住不得,玆敢陳章徑出,罪合罔赦。伏乞天地父母,諒臣情理之悶迫,亟賜遞改,俾得安意救護,以卒生成之澤,仍治臣擅離之罪,以肅朝綱,不勝幸甚。臣無任望聖懇祝之至,謹昧死以聞。踏啓字
同副承旨尹冕東疏曰,伏以臣之老母,年紀衰邁,疾病連綿,臣雖黽勉供仕,而居常煼煎之心,無時少弛,卽出直中,得接家信,則臣母自去夜,猝得寒感,症形不輕。又添癨氣,轉成關格,嘔泄無算,神識全眛,急足踵到,促臣歸視。臣聞此報,方寸驚越,按住不得,玆待開門,玆敢忙投短章,徑出禁扃。伏乞聖慈,特賜鑑諒,削臣之罪,以嚴朝綱,以便救護,千萬幸甚。臣無任屛營祈懇之至,謹昧死以聞。踏啓字
修撰李晉圭疏曰,伏以臣有老母,年近八耋,宿痾在身,淹頓數十年,不離牀席,恒有澟澟之憂,每當換節之交,諸症如期輒發,發必苦重,而臣之懇迫情私,不敢每每仰瀆,抑情供職,間嘗一再持被矣。臣母忽於昨夕,又失將攝,宿病挾食重發,胸膈閟悶,嘔逆兼作,痰肆喘急,轉成瘧氣,達夜叫痛,精神昏迷,雜試藥餌,迄無分減,臣方左右扶護,煎泣罔措。顧今番次苟簡,促臣就直,而目下情理,萬無晷刻離捨之路,情窮勢迫,計無所出,玆敢冒死陳懇於孝理之下。伏乞天地父母,俯垂矜察,特命鐫削臣職名,以便救護,仍治臣瀆撓之罪,以嚴朝綱,千萬幸甚。臣無任屛營祈懇之至,謹昧死以聞。踏啓字
副應敎鄭昌聖疏曰,伏以臣母宿病之外,近患時行毒感,屢日彌留,多試藥餌,少向差減,而適値館僚不齊,番次苟艱,臣不得不黽勉持被,欠數昨以來,風寒猝劇。又仍將攝失宜,達曉苦痛,症形更添云,臣卽聞此報,方寸煎灼,瀆撓雖深兢惶,私情實難按住,玆陳短章,徑出禁門。伏乞聖明,俯賜矜諒,特許鐫遞,以便救護,仍治臣罪,以肅朝綱焉。臣無任屛營祈懇之至,謹昧死以聞。踏啓字
校理閔弘烈疏曰,伏以臣,向叨見職,不善周旋,特遞之罰,不足以少贖其罪,惶懼之忱,不敢以日久少弛,乃蒙天地之大,無物不容,螻蟻之賤,偏荷記有,館職特除之命。又下於來將病母之日,除書遠辱,馹召繼降,臣拜稽祗奉,且惶且感,惟當卽日登途,竭蹶趨承,顧何敢復犯瀆撓之罪,而第臣本生母,素患風眩之症,積年沈綿,源委旣痼,每當節序之交換,輒必添劇,近日以來,寒煖不適,攝養失宜。本症之外,又添寒感,癖氣從以闖發,種種諸症,雖不敢盡煩崇聽,而目下所患,俱係不輕,臣旣無長成兄弟,臣父發巡未歸,刀圭醫藥之方,惟臣而已,左右扶須之節,亦惟臣而已。以此情理,實無頃刻離捨之望,恩召之下,末由趨承,玆敢略撤至懇,從縣道仰籲於仁覆之下。伏乞聖慈,曲察臣至情之難强,特許鐫削,以便救護,仍治臣違命之罪,以肅朝綱,千萬幸甚。臣無任屛營祈懇之至,謹昧死以聞。踏啓字
丙戌十月初九日辰時,上御集慶堂。藥房入診,左承旨同爲入侍時,都提調金致仁,提調李昌壽,副提調沈墢,左承旨宋瑩中,假注書柳焵,記事官安廷玹·李思祚,醫官李以松·玄處明·金光國·金孝儉·許溫·金世彦,以次進伏訖。致仁曰,夜間聖體調攝,若何?上曰,一樣矣。湯劑進御後,以松·處明·光國,以次診脈,皆曰,脈候左右三部一向調均,活體亦好矣。上曰,今日松茶味差苦,予欲以冷水煎藥,而永無麴氣,然後予心可安矣。致仁曰,聖敎雖如此,而苟令爲松味,則難行藥力矣。上問瑩中曰,承宣新從海西來矣,道路農形,果如何?瑩中曰,臣以所聞見推之,農形比初所慮,實爲多幸矣。上曰,諸道敬差官之名,設置則深也,而近者只存其名,莫知敬之一字,其欲要譽,經費蕩然,其欲取名,不以躬自踏驗,只以抑勒爲實。噫,予雖涼德,益下之政少知,而孟浪施惠,豈云實惠?近者比摠,專由乎此,諸道道伯,皆得其人,予當靜攝中高枕,雖然道臣,豈不申飭,而守令則名雖八道,卽三百六十州也。古人謂堯·舜每事,焉得盡善?旣已比摠,則一道自可均排,比摠則雖均,諸郡惟在守令,以近畿言之,陽川其摠,或多而有遺漏者,金浦其摠,或果少而過爲比摠者。以三百六十州言之,摠而言之,無欠元數,於道臣可謂無弊,於經界,亦無欠縮,而噫以予暮年,豈計些少過分,而若或有應頉而未頉者,混入於比摠中,經費雖無欠縮,孑孑元元,何能呼籲於九重?思之及此,此心何弛?噫,三百六十州民,皆是愛恤之元元,或因守令之不稱,若有不均之弊,則豈有暮年憂民之意哉?過分等後,當遣繡衣,廉問勤慢,以此令備局,分付八道,嚴飭守令。出傳敎瑩中曰,院中方一空矣。兪漢蕭則式暇,李復祥·尹冕東則親病徑出,金龜柱則牌不進矣。上曰,右承旨許遞,其代前牧使洪良漢除授。右副李復祥,同副尹冕東,爲親請由云,特遞其職,其代,前牧使尹蓍東·李徽之,除授。一體牌招察任,房順房。出傳敎諸臣以次退出。
丙戌十月初九日申時,上御集慶堂。藥房入診入侍時,都提調金致仁,提調李昌壽,副提調沈墢,假注書柳焵,記事官安廷玹·李思祚,醫官李以松·玄處明·金光國·金孝儉·許溫·李翊臣,進伏訖。致仁曰,午間聖體調攝,若何?上曰,一樣矣。湯劑進訖,醫官以次診候,皆曰,脈候左右三部一向調均,滑體亦好矣。上曰,坐直承旨入侍,儒臣,持警世問答入侍。出榻敎諸臣以次退出。
丙戌十月初九日酉時,上御集慶堂。儒臣入侍時,修撰南玄老,副修撰李致中,同副承旨李徽之,假注書尹長烈,記事官安廷玹·李思祚,以次進伏訖。上命李徽之進前。上曰,初若承旨之人,面猶依晞,擧面可也。上曰,纔講小學,古則塾庠序學,皆有次序,而近者於京,不過國學與四學,太學有陞補,四學有學製,設置之法,自有次序,而於陞補,冬朔苟足了當,學製,其亦苟艱,或有合設者,前後申飭非一,而況暮年乎?其令着意擧行。噫,予以涼德,待文王而興,雖不可望之於靑衿,應有職掌者,亦懈怠乎?以此另飭,而若或不遵,予當嚴飭矣。命儒臣上下番,讀警世問答訖。上曰,承旨翰注,輪讀可也。讀訖,南玄老曰,玉堂番次苟艱矣。上曰,誰也?對曰,或違牌,或在外·或陳疏,合八人有故矣。上曰,承旨書之。傳曰,鄭昌聖·閔弘烈·李晉圭,許遞,其代金載順敍用爲應敎,李普觀爲校理,尹承烈爲修撰,牌招察任。李在簡·金尙集違牌,俱涉過矣。只推,一體牌招察任。諸臣以次退出。
上在慶興宮。停常參·經筵。
藥房都提調臣金致仁,提調臣李昌壽,副提調臣沈墢啓曰,伏未審夜間,聖體調攝,若何,痰候何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。氣則差勝後一樣矣。中宮殿·惠嬪宮,藥房口傳問安。答曰,知道。
傳于兪漢蕭曰,內局入診,備局日次,同爲入侍。
兪漢蕭啓曰,大司憲洪重孝,執義鄭象仁在外,掌令鄭彦暹·申一淸牌不進,持平崔光璧在外,一員未差,今日以監察茶時之意,敢啓。傳曰,知道。
兪漢蕭,以都摠府言啓曰,今日入直內三廳武兼禁軍及軍兵等,中日習射,請出標信。傳曰,知道。
傳于李徽之曰,藥房入侍。
以賓廳講望筒,傳于李徽之曰,置之。
李徽之,以弘文館言啓曰,新除授副應校金載順,時在慶尙道大丘地,經筵入番事緊,請斯速乘馹上來事下諭。傳曰,依啓。
兪漢蕭,以兵曹言啓曰,去秋三朔能麽兒考講時,訓鍊院主簿安翼濟,一次陳不通,一次病不進。宣傳官徐㬦,一次講不通,一次病不進。武臣兼宣傳官朴泰鳳,二次病不進。殊無勸課之意,竝推考警責,何如?傳曰,允。
又以兵曹言啓曰,禁軍來春夏等都試,因政府及本曹有故,不得設行,今已過時,依前例仍停都試,代行祿試射之意,敢啓。傳曰,知道。
又以禁府言啓曰,初檢官文義縣監金聖規,覆檢官懷仁前縣監崔道興等,憑閱處之事,傳旨啓下矣。崔道興,今方待命於本府,旣爲拿囚,而金聖規,時在任所云,依例發遣府羅將,拿來,何如?傳曰,允。
李徽之,以義禁府言啓曰,以黃海監司狀啓,因大臣覆奏,九月山城倉餉虛留,反作各年別將,依本律重勘事。上曰,赦典纔過,與同道山城別將,一體蕩滌可也,事,擧條啓下矣。同道長壽山城前別將鄭碩藩·李觀敷·申元樑等,亦以虛留之罪,今雖被囚納供,而旣有一體蕩滌之命,竝放送,何如?傳曰,允。
咸溪君櫄疏曰,伏以惟天惟祖宗,默佑我聖躬,玉候遄復常節,縟儀次第已擧,臣民慶幸,曷有其極?仍念臣之無似,濫叨洪造,承乏苟充,再膺使命,循省恧蹙,措躬無地。今則出疆之期,只隔旬餘,區區私情,有不容自外於孝理之下。臣之曾祖父王子信城君臣珝,祖父平雲君臣俅,父晉平君臣澤,墳山俱在於楊州豐壤地,距京不過四十里,今當遠離,倍切霜露之感。伏乞聖慈,俯諒微懇,特許數日之暇,俾得往省,以伸至情,千萬幸甚。臣無任屛營祈懇之至,謹昧死以聞。答曰,省疏具悉。卿其依請往來焉。
宋瑩中啓曰,卽者修撰南玄老,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
丙戌十月初十日辰時,上御集慶堂,藥房入診入侍時,都提調金致仁,提調李昌壽,副提調沈墢,假注書柳焵,記事官安廷玹·李思祚,醫官李以松·玄處明·金光國·金孝儉·許溫·李翊臣,進伏訖。致仁曰,夜間聖體調攝,若何?上曰,一樣矣。湯劑進御後,以松·處明·光國,以次進前診候,皆曰,脈候左右三部一向調均,滑體亦好矣。致仁曰,夕湯劑進御乎?上曰,依。諸臣以次退出。
丙戌十月初十日辰時,上御集慶堂。大臣·備局堂上引見入侍時,左議政金致仁,行司直金陽澤,戶曹判書趙雲逵,行副護軍具善行,禮曹判書李思觀,副護軍鄭汝稷,吏曹參判黃景源,副司直徐命臣,校理李耆觀,正言柳知養,左副承旨兪漢蕭,假注書尹長烈,事變假注書李身晦,記事官安廷玹·李思祚,以次進伏訖。致仁進伏曰,夜間聖體調攝,若何?寢睡·水刺之節,亦何如?上曰,一樣矣。上曰,李復祥·李徽之,容貌皆好矣。上曰,同副承旨入侍。同副承旨李徽之進伏。上曰,予今視昏,故未詳見知,深鬱也。致仁曰,此全羅監司元仁孫災實分等狀啓也。高山等二十四邑,置之之次,茂朱等二十九邑,置之稍實,仍以爲本道今年穡事,雖曰稍熟,有非庚戌之可擬,而該曹給災七千五百結,比庚戌反有遜焉。以此均俵,決是行不得之事,特許加劃四千五百結,新還,則自當準捧,而舊還,則勿論稍實之次,三分一徵捧。京外各司所管各樣舊逋·奴婢身貢,敗船拯劣米,一倂限明秋停退事,竝請令廟堂稟處矣。分等依此施行,災結,地部所劃,固有依據,而參以近年,未免過精,則今此加請,其勢似然。二千結特爲加劃,舊還雖當如此之年,一倂準捧,有非息民之政。稍實邑四分一,之次邑三分一,停捧,各司各樣舊逋·奴婢身貢,破船拯劣米,稍實邑三分一,之次邑折半,限明秋停退爲宜。以此分付,何如?上曰,結數劃定,依爲之。古人云,人不願豐年,況今年穡事,其若初料,豈比昔年?昔聞下敎,守令欺道臣,道臣欺備局云,其敎至當,舊還,予雖否德,有若云,百姓足君誰與不足,豈於所請,一二分吝惜哉?稍實邑則三分一,之次邑則折半停捧,奴婢身貢,勿論稍實之次,一體折半停退,其所孟浪,爲民受弊,莫甚於拯劣米,雖逢登歲,百徵咸聚,不願遇豐歲,正謂此也。白首暮年,宜少息吾民,特允道臣之請,推奴徵債,今年則道臣,雖不請,此弊其予熟知,逢此等之歲,民幾息也,豈可以此等之弊,加吾民乎?一體嚴禁,以示予暮年爲民之意。出擧條致仁曰,此黃海監司李潭分等狀啓也。瑞興等十二邑,置之稍實,豐川等十一邑,置之之次,仍以爲還上中小豆,無論之次稍實,以相當穀折半代捧,待明秋還作本色,牙兵入防,特令停防,推奴徵債,限明秋防塞事,竝請令廟堂稟處矣。分等精詳,依此施行,今年各穀,均得善成,而其中小豆,獨被失稔。今此所請,可想其勢不得已,無論稍實之次,三分一特許代捧,而必以精實穀準折,待明秋還作本色,牙兵入防,法意有在,每許停防,殊涉疎虞,今年則使之依例入防,推奴徵債,限明秋防塞事,依請施行,何如?上曰,代穀一節依爲之。分等狀聞中可謂面新,推奴徵債,湖南旣下敎,況海西乎?牙兵入防,所奏雖是,大體曰是,何顧一節,一體許施。出擧條致仁曰,此江原監司閔百興災實分等狀啓也。高城等三邑,置之之次,杆城等二十三邑置之稍實,仍以爲新還準捧,而至於舊還,一時督捧,實有窮民難支之慮。癸未條舊還,折半減捧,年久還上,限明秋退捧事,請令廟堂稟處矣。分等甚精,依此施行,本道年事,雖幸登熟,舊還竝督,其勢誠難。癸未條舊還,則使之準捧,其餘各年舊還,依所請限明秋退捧事,分付,何如?上曰,海西已諭,以今秋穡事分等若此,誠非所望,所奏雖言闊狹,其何惜也?一體許施,年事旣登,故雖不狀請,望八暮年,視八道何異?推奴徵債,依諸道一體禁焉,以示予意,而狀請持大體,其雖嘉之,佩弦佩韋,古人攸戒,關東松田之濯濯,莫若近年,鄒聖豈不云斧斤以時入,山林材木,不可勝用。昔周茂叔,庭草其猶不除,其幾年所長之木,亦非予生物乎?着意禁松事,一體嚴飭。出擧條致仁曰,畿營牙兵標下試射放後,賞格木綿,令備局,區劃事,命下矣。取見本營試射放啓本,則賞格木綿爲三十九疋矣。其數不多,以本營巡牙兵穀耗條,依此數,作木分給之意,分付道臣,何如?上曰,依爲之。出擧條上命臺臣進前。知養曰,罪人天大之窮凶情節,昭載於乙亥鞫案,至今全保首領,終是失刑大者,旣拿旋配,雖出於聖上好生之德,此等凶徒,決不容一向涵貸。請還寢鍾城府爲奴罪人天大酌處之命,依律處斷。上曰,勿煩。出擧條又曰,臣以苫塊餘喘,幸有移孝爲忠之地,今日服勤之義,惟在於我殿下,又當殿下寶算彌高之日,恒抱愛日之誠,倍切竭力之願。今於逖違天陛之餘,忝叨從班昵侍耿光,區區榮幸,實倍恒品,昔在宣廟朝,玉候康復之後,先正臣李珥,以臺臣,承召入對,先陳淸心保元之方,仍奏爲敎,此莫非臣人微言輕,不能見孚於君父之致,何敢一刻晏然於臺次乎?請命遞斥臣職。上曰,予於本事,自初若異,況臺臣乎?其不處分,意惜鳥卵,豈可循例賜答,依啓。出擧條上曰,承旨書之。傳曰,其雖行步而臺臣逡巡爲事,此等臺臣,雖求諸往牒,決無儔矣。況無端違牌者乎?違牌臺臣,比諸今日許遞臺臣,輕重雖倒置,豈可無飭?竝施不敍之典。臺臣先退,諸臣以次退出。
丙戌十月初十日申時,上御集慶堂,藥房入診入侍時,都提調金致仁,提調李昌壽,副提調沈墢,假注書柳焵,記事官安廷玹·李思祚,醫官李以松·玄處明·金光國·金孝儉·許溫·李翊臣,進伏訖。致仁曰,午間聖體調攝,若何?上曰,一樣矣。湯劑進御後,醫官,以次診候,皆曰,脈候左右三部一向調均,滑體亦好矣。上曰,咸溪君爲何王子派,而王子稱號誰也?注書,出外知入可也。臣焵,承命出外,還奏曰,信城君也。上曰,信城君墓省掃時,澆奠牀備給。出傳敎諸臣以次退出。
上在慶熙宮。停常參·經筵。
夜一更二更,有霧氣。
藥房都提調臣金致仁,提調臣李昌壽,副提調臣沈墢啓曰,伏未審夜間,聖體調攝,若何,痰候何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安。曰,殿下大病之餘,善端開發,臣民之想望,無異於初服矣。今臣所仰望於殿下者,亦如李珥之望於宣祖大王者,今日其殿下一初之會也。聖候快復於累月靜攝之餘,盛禮載擧於舊甲重回之日,述先王之事,恩及庶老,追文王之政,惠洽四民,宇內含生,咸囿於春臺雨露之中,以俄者聖敎中諸道停捧之擧觀之,可見大聖人與萬物同春之意也。此正君臣上下交修共勉,以挽回世道之一大機也。臣等之所仰望者,莫過於保嗇聖躬,而保嗇之要,亦無過於李珥所望淸心保元四箇字而已。至於扶植士氣,恢張言路,乃殿下之家法。而在今日尤爲當務之急,近年以來,文敎之衰,臺風之墜,譬如血脈不通,元氣受病,爲諫官者,一以規避爲事,此固諸臣之罪,而殿下之所當體念處也。邇來邦慶荐疊,恩霈房流,前後罪謫,無不次第蒙宥。而惟彼三司論事之臣,或斥塞外,或謫海中,尙未蒙曠蕩之恩,此豈不有欠於我聖上平日容諫之德,貽燕之謨也?臣謂三司被謫之臣,一竝蕩滌,以新一初之政焉。上曰,初登筵席,以先正故事,眷眷勉陳,初奏,予豈不嘉納,而噫予雖否德,四十年苦心,卽調劑也。況六朔沈綿之餘,今僅少愈,而近者處分,非辭氣也?卽苦心,而粗聞曾傳,惟仁人放流之,不與同中國。又云惟仁人能愛人,又能惡人稂莠不除,亦聞鄒訓勿論四方同請咸宥,意雖是也,直請卽放,其不與同中國之義焉在?以兄之弟,不忍其兄熙政堂半夜,以蔭官,慷慨以奏之意,初登前席,混同淹護,旣不體其兄,又何尊其君?良可異也。出擧條知養曰,臣年少學蔑,本不合於淸朝耳目之烈,初登筵席,略陳區區愛君之忱,以自附於有懷無隱之義,今承聖批,不惟不賜採納,至以良可異也,竝此仰稟。答曰,知道。中宮殿·惠嬪宮,藥房口傳問安。答曰,知道。
李徽之啓曰,大司憲洪重孝在外,執義鄭象仁陳疏在外,掌令二員未差,持平崔光璧在外,一員未差,今日以監察茶時之意,敢啓。傳曰,知道。
洪良漢啓曰,右副承旨尹蓍東,自鄕上來云,卽爲牌招,何如?傳曰,允。
以忠淸兵使狀啓,槐山郡軍器色吏金貴聃等燒死事。傳于李徽之曰,令本道,恤典擧行。
丙戌十月十一日巳時,上御集慶堂。藥房入診入侍時,都提調金致仁,提調李昌壽,副提調沈墢,假注書柳焵,記事官安廷玹·李思祚,醫官李以松·玄處明·金光國·金孝儉·許溫·李翊臣,進伏訖。致仁曰,夜間聖體調攝,若何?上曰,一樣矣。湯劑進御後,以松·處明·光國,以次診候,皆曰,脈候左右三部一向調均,滑體亦好矣。上曰,予所服蔘,今至幾斤乎?以松曰,自壬申至今,過百餘斤矣。上曰,服松茶則猶有醺意,心有如何矣?致仁曰,若無氣則靜攝中實難收效矣。上曰,藥房提調,持湯劑更爲入侍。出榻敎湯劑更爲進御後,諸臣以次退出。
上在慶熙宮。停常參·經筵。
夜一更二更,有霧氣。
藥房都提調臣金致仁,提調臣李昌壽,副提調臣沈墢啓曰,伏未審夜間,聖體調攝,若何,痰候何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。氣則差勝後一樣矣。中宮殿·惠嬪宮,藥房口傳問安。答曰,知道。
宋瑩中啓曰,大司成洪樂純,前後申飭之下,儒生課試,尙不擧行,連呈辭單,事甚未安,卽爲牌招察任,何如?傳曰,允。
又啓曰,左副承旨兪漢蕭,今日不爲仕進,卽爲牌招,何如?傳曰,允。
傳于尹蓍東曰,藥房入侍。
尹蓍東啓曰,新除授都承旨洪名漢解由不出,何以爲之?敢稟。傳曰,勿拘解由。
又啓曰,臣與同副承旨李徽之伴直矣。徽之因章草紛紜,都承旨辭見任之命,謂以惶悚難安,纔已出去,今日伴直無人,卽爲牌招,何如?傳曰,允。
傳于尹蓍東曰,趙俊,今居鄕乎?先遞差後禁推,其代,徐有良除授。
洪良漢,以吏曹言啓曰,新除授全羅道都事鄭來謙呈狀內,身病甚重,時日之內,萬無起動赴任之望云。身病旣如是危重,則不可强令往赴,依例改差,何如?傳曰,允。
有政。吏批,判書趙明鼎受由在外,參判黃景源進,參議權噵在外未肅拜,右副承旨尹蓍東進。啓曰,判書趙明鼎受由在外,參議權噵在外,小臣獨政未安,何以爲之?敢稟。傳曰,仍爲之。以李廷喆爲大司諫,姜潤爲執義,李憲默爲司諫,鄭煥猷爲掌令,蔡緯夏爲掌令,沈觀之爲獻納,李世演·李東歉爲正言,徐命善爲應敎,黃幹爲輔德,兪恒爲持平,沈勗之爲弼善,任觀周爲吏曹正郞,徐有隣爲兵曹佐郞,洪樂命爲大司成,李弘稷爲左通禮,申暐爲寧邊府使,李仁培爲安岳郡守,尹心緯爲林川郡守,固城縣監金樂洙仍任事承傳。
兵批,判書朴相德病,參判朴聖源在外未肅拜,參議沈鑧病,參知李瀰入直進,左副承旨成天柱進,副護軍鄭昌聖·鄭象仁·李亨逵軍付,副司直金時默·趙榮進·鄭基安·金龜柱·李復祥·尹冕東·洪樂純·兪漢蕭·閔弘烈·李在簡單付,副司果李晉圭·南玄老·柳知養·朴弼淳單付,副司正尹長烈單付,同知文世興單付,留營別將李宇平單付。
成天柱,以備邊司言啓曰,自瀋陽出還漂人忠淸道林川郡船人鄭太文等八名,黃海道椒島鎭水軍金有土里合九名,縣次替送,纔已上來。故使本司郞廳,詳細問情後,所供辭緣,別單書入,而今無留置更問之事。分付沿路各道,使之善爲饋食,還送本土,而其中如有病難行步者,則所騎刷馬,次次替給。此人等漂流異域,萬死生還,各別顧助之意,分付,何如?傳曰,允。
李徽之,以承文院官員,以都提調意啓曰,本院寫字官預差訓長李時佐有頉,代以前上護軍李彦佑差定,以爲勸奬之地,何如?傳曰,允。
大司成洪樂純疏曰,伏以惟天眷佑,惟祖宗垂騭,玉候康復,邦慶無前,區區攢祝,曷有其極?因伏念臣於見職,豈有可堪之望?而適於伊時,動駕隔宵,疏籲見阻,瀆擾是懼。雖不得不冒出,而自顧人器不稱,愧懼冞切,昨伏承飭諭綸音,菁莪樂育之聖意,復發於十行之中,臣百拜莊誦,不覺隕越,第臣之目下情理,萬萬焦悶。臣之老母風痰宿病,遇寒猝劇,飮啖全却,牀席委頓,藥餌罔效,元氣澌綴,臣方左右扶將,方寸已飛。前後申飭之下,非不知課試之誠,不可一日遲滯,而以此情勢,時月之內,萬無離捨供職之望,天牌儼臨,承膺末由。玆敢隨詣禁扃之外,略陳懇迫之情。伏乞聖慈,亟遞臣見帶之職,仍治臣違傲之罪,以肅朝綱,以便救護,千萬幸甚。臣無任屛營祈懇之至,謹昧死以聞。踏啓字
修撰南玄老疏曰,伏以臣,卽接家信,臣父夜來,猝患關格之症,胸脅之痰,挾寒上衝,刺疼異常,症形危惡,雜試藥物,小無分效,城鑰纔開,急報連至,促臣歸視。臣得聞此報,情爽飛越,不能一刻安住。玆敢略陳短章,徑出禁門,擅離職次,罪實難逭。伏乞聖慈,特命遞臣之職,以便救護,治臣之罪,以警具僚,千萬幸甚。臣無任屛營祈懇之至,謹昧死以聞。踏啓字
執義鄭象仁疏曰,伏以臣之父墳,在於京畿高陽地,距京爲一息餘耳。臣弟好仁,以新恩爲榮掃,日前將往老母,而臣則適縻臺銜,未克隨行。卽聞臣母,觸寒撼頓之餘,素患痰眩之症,朝來猝劇,伻人委至,促臣來省,臣聞來神精飛越,按住不得。玆敢忙陳短章,徑發鄕行,雖緣情私之萬萬切急,而瀆擾之辜,自知難逭。伏乞聖慈,天地父母,俯垂體諒,亟許鐫削,以便救護,仍治臣擅行之罪,以昭法紀,千萬幸甚。臣無任激切祈懇之至,謹昧死以聞。踏啓字
注書呂善德疏曰,伏以惟天惟祖宗,降福孔甚,慶超往枼,禮光前甲,凡在黎庶,孰不舞蹈?臣於此際,適忝邇班,獲覩盛儀,區區歡忭,有倍他人。念臣老母,年今八十七歲矣,此非臣離捨從宦之時,而新進眇末,不敢言私,抑情供職。月已屢周,卽接鄕信,老人衰病,遇寒添劇,飮啖全劇,氣息綿綴,耑文來告,促臣歸視。臣聞此報,方寸如灼,按住不得,徑尋鄕路。伏乞聖慈,俯垂矜諒,特許鐫免,以便救護,仍治臣擅行之罪,以肅朝綱焉。臣無任屛營祈懇之至,謹昧死以聞。踏啓字
持平崔光璧疏曰,伏以祖宗陰佑,上天申休,聖候諸節,次第康復,殿廟陵園,聖孝克伸。繼又日吉辰良,遹修繼述盛典,事光簡策,慶溢中外,臣民懽忭,曷有其極?仍伏念臣,以滓穢之賤,猥荷寵靈,濫廁從班者,八年于玆矣。揣才揆分,惶愧雖極,而銜恩懷眷,感深。伏況臣,自去秋以來,久叨簪筆之班,粗鈍之性,不閒周旋,觸事憒憒,其所以仰慮聖慮者,非止一再,而聖度如天,不惟未嘗加之以譴責,輒賜諄諄溢誨,不啻若慈父之詔迷子。自顧蟣蝨賤臣,何以得此於聖明也?誠所謂頂踵毛髮,罔非造化。臣雖隕首結草,何以仰酬其鴻私之萬一也?圖效無地,只自感戴攢祝之私而已。臣之鹵莽蔑裂,百不猶人之實,已蒙前後天鑑之俯燭,臣不必殫辭自列,而第伏念風憲之職,上補衮闕,下彈官邪,自非素負骨鯁之望而言論風采。又足以聳動一世者,則莫宜居之,是豈如臣所可僥冒也哉?始臣之叨見職也,適値嚴敎之下,實有臣分之大可惶懍者,他不暇顧,章皇冒膺,旋仍引避,伏蒙恩遞,仁深體下,感幸雖切,效蔑塵刹,惶恧實多,由是退伏田里,分甘聖代冗散,庶幾無復冒貼臺端者,是臣區區之微諒也。迺者宿趼新命,遽下於千萬夢想之外,除旨遠臨,恩諭繼降,臣誠感激震越,莫省攸措。噫,淸朝耳目之任,何等緊重,而又及於已試蔑效之臣也?古人之言曰,量而後入,不入而量。臣雖譾劣,嘗聞斯言,其於廉義,雖不得爲苟冒之計,嚴召之下,義分亦重,何敢偃然退處,而第臣有情私之萬萬懇迫者?臣有望八偏母,素有奇疾,年衰益痼,風痰之症,已盛。數十年膏肓,多往少復,居常澟綴,近又重添別症,寒熱來往,症形危劇,全廢飮啖,喘息奄奄。臣方晝宵扶將,煎泣罔措,怵分畏義。雖命抑情就途,方寸焦灼,不忍暫時離捨。官職去就,固無可論,而人臣坐違君命,何以爲人,虧禮蔑分,罪戾實積?玆不得不從縣道冒死哀籲,猥瀆宸嚴。臣罪至此,益無所逃。伏乞聖慈,削臣之職,以便救護。勘臣之罪,以昭法紀,不勝幸甚。臣無任屛營祈懇之至,謹昧死以聞。踏啓字
丙戌十月十二日辰時,上御集慶堂。藥房入診入侍時,都提調金致仁,提調李昌壽,副提調李景祜,假注書柳焵,記事官安廷鉉·李思祚,醫官李以松·玄處明·金光國·金孝儉·許溫·李翊臣,進伏訖。致仁曰,夜間聖體調攝,若何?上曰,一樣矣。湯劑進御後,以松等,以次診候,皆曰,脈候左右三部一向調均,活體亦好矣。上曰,今日飮松茶,松味勝而醺意少,予心安矣。致仁曰,若令爲松味,則恐不得行氣矣。上曰,純爲松味則尤好矣。致仁曰,夕湯劑進御乎?上曰,依。諸臣以次退出。
丙戌十月十二日申時,上御集慶堂。藥房入診入侍時,都提調金致仁,提調李昌壽,副提調沈墢,假注書柳焵,記事官安廷鉉·李思祚,醫官李以楷·玄處明·金光國·金孝儉·許溫·李翊臣,進伏訖。致仁曰,午間聖體調攝,若何?上曰,一樣矣。湯劑進御後,以楷·處明·光國,以次診候,皆曰,脈候左右三部一向調均,滑體亦好矣。上曰,噫,予暮年,伸禮不過只此,再明日當爲香祗迎,祗迎後,兼行次對,以次分付。出傳敎上曰,儒臣李亨逵外幾人?墢曰,金載順·沈觀之在外,李在管有病,金漢耆掃墳,李普觀·金尙集入直矣。上曰,特敎之下,陳章,事體雖寒心,爲親已許遞,其代政官牌招擧行,待下批牌招察任。出傳敎上曰,儒臣,持警世問答入侍。出榻敎他承旨入侍。出榻敎諸臣以次退出。
丙戌十月十二日申時,上御集慶堂。儒臣入侍時,校理李普觀,副修撰金尙集,右副承旨尹耆東,假注書尹長烈,記事官安廷玹·李思祚,以次進伏訖。上曰,彼承旨誰乎?墢曰,尹耆東也。上曰,承旨書之。傳曰,其雖爲親,章草紛紜,爲一院之長,不可無飭,都承旨解見任,其代行司直洪名漢除授,牌招察任,房順房。上曰,玉堂窠闕,使之知入。賤臣奉命出來,知入進伏訖,上曰,承旨書之。傳曰,李在管許遞,其代洪景顔除授。南玄老踏下代,趙俊除授,牌招察任。上命儒臣上下番,進前。普觀·玄老,進讀警世問答訖。上曰,承旨進讀,可也。蓍東進讀一篇訖。上曰,承旨書之。傳曰,承旨許遞代,成天柱除授,牌招察任,房順房。諸臣以次退出。
上在慶熙宮。停常參·經筵。
夜一更,有霧氣。
藥房都提調臣金致仁,提調臣李昌壽,右承旨宋瑩中啓曰,伏未審夜間,聖體調攝,若何,痰候何如?寢睡·水刺之節,亦何如?臣等率諸御醫,趁早入診,詳察聖候爲宜。臣等不任區區憂慮,敢來問安,竝此仰稟。答曰,知道。氣則差勝後一樣矣。中宮殿·惠嬪宮,藥房口傳問安。答曰,知道。
成天柱,以都摠府言啓曰,今日入直內三廳武兼禁軍及軍兵等,中日習射,請出標信。答曰,知道。又啓曰,臣依定式,今日進詣崇政殿月臺,入直禁軍等戎器服色,點考,則皆無頉,仍以傳敎內辭意,勞問,則竝皆好在云矣,敢啓。答曰,知道。
宋瑩中,以弘文館言啓曰,新除授應敎徐命善,卽爲牌招察任,修撰徐有良,時在忠淸道沃川地,經筵入番事緊,請斯速乘馹上來事下諭。答曰,依啓。又啓曰,明日次對,諫院無進參之員,大司諫李廷喆,待開門牌招,以爲進參之地,何如?傳曰,允。又啓曰,憲府連日監察茶時,諫院許久闕啓,俱極未安,兩司除在外外,未肅拜人員,竝卽牌招,何如?傳曰,允。
傳于李景祜曰,藥房入侍。
宋瑩中,以義禁府言啓曰,前修撰趙㻐,下去京畿楊州地云,依例發遣府羅將,拿來,何如?傳曰,允。
以忠淸監司狀啓,大興等官私奴朱南伊女兒等燒死溺死事,傳于洪良漢曰,三名以上,令本道,恤典擧行。
以承傳色口傳下敎曰,廉隅固然,同副承旨許解,其代前承旨李敬懋除授,牌招察任,房順房。而李敬懋,爲軍士房。又下敎曰,都承旨許遞,二品中在京人書入,香祗迎時刻單子,置之。又下敎曰,李景祜,承旨除授,牌招察任,房順房,三院副提調例兼。
丙戌十月十三日辰時,上御集慶堂,藥房入診,掌令同爲入侍時,都提調金致仁,提調李昌壽,副提調李景祜,假注書柳焵,記事官安廷玹·李思祚,掌令鄭煥猷,醫官李以松·玄處明·金光國·金孝儉·金世彦·李翊臣,進伏訖。致仁曰,夜間聖體調攝,若何?寢睡·水刺之節,亦何如?上曰,一樣矣。湯劑進御後,以松·處明·光國,以次診脈,皆曰,脈候左右三部一向調均,活體亦好矣。致仁曰,原任大臣尹東度·金相福來待矣。上曰,原任大臣入侍。出榻敎東度·相福,進伏問候訖。上起立曰,諸大臣瞻望,可也。東度·相福曰,聖候比前夬復,臣等不勝歡忭之忱矣。致仁曰,判府史徐志修,以身病,當寒愈劇,在郊外不得入來,俟病愈可以入來矣。上曰,金判府父年幾何?相福曰,八十四矣。上曰,欲待金聖應大夫人滿百歲而見之矣,又有如此者矣。上曰,靈城之際遇,自古稀有矣。仍命承旨,草靈城·仁平兩家親製祭文後。上曰,靈城君家祭文製下,遣禮官行朝致祭。出傳敎又命承旨書曰,旣下祭文,仁平家遣禮官致祭。出傳敎上謂景祜曰,草祭文而承宣又執筆,誠稀貴之事也。掌令鄭煥猷啓曰,請還寢東呂·址淳等還配之命。措辭見上上曰,勿煩。又啓曰,新除授執義姜潤,時在慶尙道安東地,掌令蔡緯夏,時在忠淸道天安地,持平兪順柱,時在京畿道楊州地,請竝斯速乘馹上來事下諭。上曰,依啓。上曰,他承旨儒臣,持警世問答入侍。出榻敎兩原任先退,諸臣以次退出。
丙戌十月十三日巳時,上御集慶堂。儒臣入侍時,校理李普觀,副修撰金尙集,左承旨洪良漢,假注書尹長烈,記事官安廷玹·李思祚,以次進伏訖。上曰,彼儒臣,與都承旨爲幾寸乎?普觀曰,十三寸矣。上曰,金尙集之祖何官乎?景祜曰,始煥之三寸矣。尙集曰,以蔭官至敦寧都正矣。上命景祜,書靈城·仁平兩家致祭文。上曰,李氏大族,靈城際〈遇〉,古亦稀矣。上曰,彼承旨在外幾年乎?良漢對曰,甲申年出宰,今夏遞來矣。上命儒臣上下番,讀警世問答訖。上曰,承旨輪讀可也。良漢進讀訖。諸臣以次退出。
丙戌十月十三日申時,上御集慶堂。藥房入診入侍時,都提調金致仁,提調李昌壽,副提調李景祜,假注書柳焵,記事官安廷玹·李思祚,醫官李以松·玄處明·金光國·金孝儉·李翊臣·金孝彦,進伏訖。致仁曰,午間聖體調攝,若何?上曰,一樣矣。湯劑進御後,以松·處明·光國,以次診候,皆曰,脈候左右三部一向調均,滑體亦好矣。諸臣以次退出。
上在慶熙宮。停常參·經筵。
藥房都提調臣金致仁,提調臣李昌壽,副提調臣李景祜啓曰,伏未審夜間,聖體調攝,若何,痰候何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。中宮殿·惠嬪宮,藥房口傳問安。答曰,知道。
香祗迎罷後,政院·玉堂·藥房口傳問安。答曰,知道。
傳于宋瑩中曰,待下敎來詣,只入正時,傳于李敬懋曰,崇政殿當爲次對,待令。
有政。吏批,判書趙明鼎受由在外,參判黃景源進,參議權噵在外未肅拜,右副承旨李敬懋進,啓曰,判書趙明鼎受由在外,參議權噵在外,小臣獨政未安,何以爲之?敢稟。傳曰,仍爲之。以任希道爲持平,鄭昌順爲副校理,兪彦民爲戶曹參議,李瀰爲大司成,李亨逵爲司僕正,朴春壽爲司成,朴龍源爲司資奉事,鄭象仁爲兼南學敎授,尹承烈爲兼西學敎授,閔游爲全羅都事,承文提調韓翼謩·金陽澤·李昌壽·南泰齊·沈鏽·南有容·趙雲逵·金尙翼·南泰會·鄭弘淳·朴相德·洪重孝·尹東暹·李景祜·鄭光忠·李應協·鄭宲·趙暾·趙榮進·李心源·洪名漢·韓光肇·徐命膺·趙曮·李最中·鄭存謙·李思觀·朴聖源。
兵批,判書朴相德病,參判朴聖源在外未肅拜,參議沈鑧入直進,參知李瀰病,左副承旨成天柱進,副司直沈墢·洪名漢·趙德成·李徽之·李光溭·洪樂命·崔光璧單付。
成天柱,以兵曹言啓曰,同知中樞府事尹濡,身病猝重,勢難供職,呈狀乞遞,不可强令察任,今姑改差,何如?傳曰,允。
以承傳色口傳下敎曰,身爲內侍敎官,不能敎學徒,三等越俸。
又下敎曰,內侍敎官,不爲朔講,公然出六故似然矣。此後,朔講勤行者出六,不勤者置之。
丙戌十月十四日辰時,上御崇政殿庭。香祗迎入侍時,行都承旨李景祜,左承旨洪良漢,右承旨宋瑩中,左副承旨成天柱,右副承旨李敬懋,同副承旨尹蓍東,假注書柳焵·尹長烈,記事官安廷玹·李思祚,以次進伏訖。上具翼善冠·袞龍袍,以步輿出資政門,降輿詣板位,香祝祗迎後,仍詣興化門,還爲乘輿。上曰,藥房提調,持湯劑更爲入侍。都提調金致仁,提調李昌壽進伏曰,夜間聖體調攝,若何?寢睡·水刺之節,亦何如?上曰,又當今日,予心難耐。上還御崇政殿內,備局堂上入侍事。出榻敎左議政金致仁,右參贊李昌壽,工曹判書南泰齊,刑曹判書沈鏽,兵曹判書朴相德,禮曹判書李思觀,副護軍鄭汝稷·李潤成,大司諫李廷喆,掌令鄭煥猷,校理李普觀,事變假注書李身晦,以次進伏訖。致仁進前曰,此東萊府使姜必履狀啓也。以爲對馬島主以今番渡海譯官渰沒事,委致賻物而兼欲慰祭,生還各人處,亦有贈給物種,定差倭領送。故取考前例,則癸未年渡海船致敗,差倭出來時,自朝家特定鄕接慰官,接待矣。今此差倭許接與賻儀贈給等物,分給當否,致祭一節許否,竝請令廟堂稟旨分付矣。今此差倭之委領賻儀贈給等物種而來者,旣出隣好之意,且有癸未之例,則鄕接慰接待與賻贈等分給,自當遵而擧行,至於致祭一節,不但前例所無,在事體,亦有甚未安者,此則決不可竝令許行,以此分付,何如?上曰,依爲之。出擧條致仁曰,國子長洪樂命,可謂得人,而聞其足病難於起動云,當此課試申飭之日,不可等待其差愈,今姑許遞,何如?上曰,許遞,政官牌招,開政差出,可也。出擧條上曰,大司成洪樂命許遞,政官牌招開政事。出榻敎沈鏽進前曰,日前捉得私屠者,推問其根因,則去五月,因特敎官配舒川之李莫男也。其本罪非比尋常,而有此逃還之弊,事極驚駭。癸未七月所下傳敎中,此後秋曹各道定配逃躱者,直施制書有違之律,特敎與酌處以上逃躱者,當該守令,禁錮六年事下敎矣。此旣特敎發配者,當該守令,勘罪一款,令該府稟處,莫男則不可循例還配,嚴刑二次,後遠配他道,何如?上曰,依爲之。出擧條上命臺臣進前。廷喆進伏曰,請還寢鎭城府爲奴罪人天大酌處之命,依律處斷。措辭見上上曰,勿煩。又曰,新除授司諫李憲默,時在慶尙道慶州地,獻納沈觀之,時在平安道順安地,請竝斯速乘馹上來事下諭。上曰,依啓。出擧條煥猷曰,請還寢東呂·址淳等還配之命,更令王府,嚴鞫得情。措辭見上上曰,勿煩。又曰,請還寢定配罪人者斤萬酌處之命,更令王府,嚴鞫得情,快伸王章。措辭見上上曰,勿煩。上命備堂先退,上還入大內,後諸臣以次退出。
上在慶熙宮。停常參·經筵。
藥房都提調臣金致仁,提調臣李昌壽,副提調臣李景祜啓曰,伏未審夜間,聖體調攝,若何,痰候,何如,寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。氣則差勝後一樣矣。中宮殿·惠嬪宮,藥房口傳問安。答曰,知道。
李景祜啓曰,新除授大司成李瀰,卽爲牌招察任,何如?傳曰,允。
尹蓍東,以弘文館言啓曰,新除授副校理鄭昌順,卽爲牌招察任,何如?傳曰,允。
以承傳色口傳下敎曰,俄者下敎中令備局,改以令政院下諭。
丙戌十月十五日辰時,上御集慶堂。藥房入診入侍時,都提調金致仁,提調李昌壽,副提調李景祜,假注書柳焵,記事官安廷玹·李思祚,醫官李以松·玄處明·金光國·金孝儉·金世彦·李翊臣進伏訖。致仁曰,夜間聖體調攝,若何?上曰,一樣矣。湯劑進御後,以松·處明·光國,以次診候,皆曰,脈侯左右三部一向調均滑體,亦好矣。上曰,濟州新牧,誰也?致仁曰,安杓也。上曰,耽羅彈丸小島,昔年愛恤,予已仰覩。庚子丁丑島民之爲國竭誠,心常記有,近年以來,連以運米恤民爲事,聞舊牧年歲之登,三十年後初有,心欣曷喩?此專由乎愛恤之遺澤於島民,旣爲國,宜有其報而然也。予意則豈特此也?雖爲島民,奚特沿海,湖南之民,自此可以少息。雖然聞舊牧所奏,今年旣登,雖二三年有恃云,大抵此島之民,時或少歉,專恃於國,人心若或解弛,雖二三年之蓄,浪用於二三月,何益之有哉?民豈有恒心,歲若豐,用米若土,予亦見矣。其令新牧,恃此予意,曉喩其民,牧使與兩縣守令,宜體予意,俾有實效,予豈吝惜而然?意實爲民,以此令政院下諭本州。出傳敎上曰,藥房提調,持湯劑更爲入侍。出傳敎昌壽,持湯劑更爲進御後,諸臣以次退出。
上在慶熙宮。停常參·經筵。
藥房都提調臣金致仁,提調臣李昌壽,副提調臣李景祜啓曰,伏未審夜間,聖體調攝,若何,痰候何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。氣則一樣矣。中宮殿·惠嬪宮,藥房口傳問安。答曰,知道。
李敬懋,以都摠府言啓曰,今日入直內三廳武兼禁軍及軍兵等,中日習射,請出標信。答曰,知道。
以兵曹十七日武臣堂上朔試射望筒,傳于李敬懋曰,今番依常規,慕華館當爲親臨試射,試官騎判·訓將·禁將·應敎二員·摠府入直爲試官。挾輦軍八十名內入直訓局砲手,前後廂一百名,亦以入直訓局軍隨駕,訓將,只領入直標下軍禁軍只入直,隨駕,駕前駕後·扈衛軍官,其餘隨駕軍皆置之,前排五雙待令,以駕橋擧行,倍箭置之。入直將官,依例應射,標信置之。
傳于李敬懋曰,留營留陣置之。
傳于李敬懋曰,世孫祗迎隨駕置之,只備堂隨駕,時刻待下敎入初嚴,以單嚴擧行,自敦義門而衮衣擧行。
傳于李景祜曰,藥房入侍。
李敬懋,以兵曹言啓曰,昨日慕華館擧動時,本曹堂上侍衛,不可不備員,而參判朴聖源在外未肅拜,參知未差,參議沈鑧入直,駕前侍衛,他無推移之路。參判朴聖源,令政院稟旨變通,參知有闕之代,竝令該曹,以在京無故人,口傳差出,待下批仍卽牌招,以爲侍衛備員之地,何如?傳曰,允。
成天柱,以義禁府言啓曰,舒川郡守李萬育,令該府,勘罪事傳旨,啓下矣。李萬育,時在任所云,依例發遣府羅將,拿來,何如?傳曰,允。
丙戌十月十六日辰時,上御集慶堂。藥房入診入侍時,都提調金致仁,提調李昌壽,副提調李景祜,假注書柳焵,記事官安廷玹·李思祚,醫官李以松·玄處明·金光國·金孝儉·金世彦·李翊臣進伏訖。致仁曰,夜間聖體調攝,若何?上曰,一樣矣。湯劑進御後,以松·處明·光國,以次診候,皆曰,脈候左右三部,一向調均,滑體亦好矣。諸臣以次退出。
丙戌十月十六日申時,上御集慶堂。藥房入診入侍時,都提調金致仁,提調李昌壽,副提調李景祜,假注書柳焵,記事官安廷玹·李思祚,醫官李以松·玄處明·金光國·金孝儉·金世彦·李翊臣進伏訖。致仁曰,午間聖體調攝,若何?上曰,一樣矣。湯劑進御後,以松·處明·光國,以次診候,皆曰,脈候左右三部,一向調均,滑體亦好矣。致仁曰,明日慕華館動駕令出,而日氣方寒,稍待明日晩後,何如?上曰,依。致仁曰,明日則湯劑,當日三煎進,而動駕前,先爲一次進御,好矣。上曰,依。諸臣以次退出。
上在慶熙宮。停常參·經筵。
藥房都提調臣金致仁,提調臣李昌壽,副提調臣李景祜啓曰,伏未審夜間,聖體調攝,若何,痰候何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。中宮殿·惠嬪宮,藥房口傳問安。答曰,知道。
以承傳色口傳下敎曰,左副承旨下其鬚,秋冬予能見焉。
又下敎曰,在鄕騎堂許遞,其代左副承旨其鬚秋冬予能見焉。除授承旨有闕,其代前承旨李徽之除授,竝牌招察任,房順房。
傳于尹蓍東曰,申飭之下,豈敢若此?兵曹參判成天柱牌招,先隨駕後謝恩,以承傳色口傳下敎曰,該房承旨下敎錯傳,遞差。
又下敎曰,內乘申大顯,承旨除授,房依前。
以寶劍望筒,傳于申大顯曰,以之次爲之。
以都摠府寶劍及守宮望筒,傳于申大顯曰,仍。
以備忘記,傳于申大顯曰,人君之政,豈特秋冬?旣已申飭宜施寬典,畿營旣見祗迎畢射後,畿伯與偏裨校鍊官,當試柳葉箭一巡,監營前排鳥銃,以此分付。
吏曹口傳政事,以李海重爲兵曹參議,李得培爲參知。
申大顯,以內司僕寺內乘,以提調意啓曰,兼內乘申大顯,移拜承旨,其代令該曹,卽爲口傳差出,以爲推移入直之地,何如?傳曰,允。
兵曹口傳政事,以李漢豐爲內乘。
以承傳色口傳下敎曰,下敎事尋常擧行,當該郞廳申得龍,記過。
又下敎曰,旣已試射,故營前排·御前前排·挾輦軍若不同爲,則必有向隅之歎,一體施行事,分付。
又下敎曰,雖云家在蒼洞,何時下敎,而今始謝恩乎?謝恩單子勿捧,遞差。
又下敎曰,今日親臨勸奬諸武臣也。九十步親射後,五軍門大將皆射,中官先射後,諸武臣,亦令一巡試射擧行。
又下敎曰,親臨試射體重,旣已冬等,以今番試射,祿試射擧行。
又下敎曰,今日砲藝未及盡爲,童蒙,三明日待令。
又下敎曰,三明日童蒙講時時讀處背講前讀者抽栍臨講年幼童蒙三日之間,其或過勸,預令知之事,分付。
又下敎曰,故營試射後,隨駕中官·日傘道路差備,一體試射,以此分付。
傳于宋瑩中曰,明朝大提學牌招,科次以入。
大駕還宮後,政院·玉堂·藥房·朝廷二品以上·六曹堂上,口傳問安。答曰,知道。
丙戌十月十七日申時,上詣慕華館。擧動入侍時,行都承旨李景祜,左承旨洪良漢,右承旨宋瑩中,左副承旨沈鑧,右副承旨尹蓍東,同副承旨申大顯,假注書柳焵·尹長烈,記事官安廷玹·李思祚,以次隨駕。上具翼善冠·袞龍袍,以步輿出崇政門外,降輿乘轎。藥房都提調金致仁進前曰,夜間聖體調攝,若何?上曰,一樣矣。進湯劑,上進御後,上曰,承旨書之。傳曰,承旨李徽之許遞,其代沈鑧除授,先隨駕後謝恩,其代令口傳擧行。上曰,承旨房依前。上曰,追聞內侍敎官,尙未敎知學徒云,越捧下敎置之,其令着意勸課。出傳敎上曰,今講小學,益宜勸童蒙,明日食後,童蒙敎官,率訓下童蒙來待。出傳敎上曰,成天柱入侍。兵曹參判成天柱進前。上曰,予今視之,如雅士。昌壽曰,爲人恬雅矣。上詣慕華館入幕次後,上曰,傳命遲滯宣傳官李漢豐拿入。卽命拿出後,試官兵曹判書朴相德,訓鍊大將鄭汝稷,禁衛大將李潤成,應敎徐命善,都摠經歷李輯·金養厚謝恩後,以次進伏訖。上曰,傳敎錯傳李敬懋遞差,其代申大顯除授。出傳敎諸武臣試射訖,上御楹外親射時,彼承旨卽申大顯乎?致仁曰,然矣。上曰,予已得人矣。致仁曰,其地處凡百,已持其望久矣。上曰,然乎?致仁曰,其爲人極佳矣。景祜曰,申砬之孫也。上曰,然乎?其人與地處,皆可用矣。上親射二巡,第三矢得中訖,上曰,騎判·禁將·訓將·勳使,進射。上曰,如是可貴之事也。致仁·昌壽曰,慶幸曷勝乎?上以御筆書下各八字於都提調·國舅·六承旨,命頒賞於御將·訓將·禁將·勳使諸將訖。出御題文武兼用長久之道五言律詩,命內局備堂·承史製進,致仁·昌壽,製進,上書等以下。上曰,左議政金致仁豹皮一領,知事李昌壽獐皮一領賜給。出榻敎上曰,內局提調許遞,代騎判朴相德除授。出傳敎上曰,持湯劑入侍。都提調金致仁,提調朴相德進湯劑,上進御訖。上曰,挾輦前排及畿臺前排,明日當爲試射於景福宮,以次分付,明日侍衛隨駕,依今日例擧行。時刻待下敎入初嚴,單嚴擧行。出傳敎上曰,藥房提調,持湯劑更爲入侍。致仁進湯劑,上進御訖。上曰,勤政殿下敎置之,以興化門擧行,頒賞亦爲擧行。出榻敎上曰,興化門狹窄,以中日所擧行事。駕前下敎上曰,內明試放時,訓局明年,龍虎營明年,一體試放,武藝廳一體待令。駕前下敎上還入大內後,諸臣以次退出。
上在慶熙宮。停常參·經筵。
藥房都提調臣金致仁,提調臣朴相德,副提調臣李景祜啓曰,郊館臨試,侵夜還宮,伏未審此時,聖體調攝,若何,痰候何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。中宮殿·惠嬪宮,藥房口傳問安。答曰,知道。
還宮後翌日,政院·玉堂,口傳問安。答曰,知道。
以承傳色口傳下敎曰,侍衛以入直擧行,雲寶劍置之。
傳于宋瑩中曰,待下敎來詣,只入正時。
以備忘記,傳于洪良漢曰,居首承旨尹蓍東,中虎皮一令,之次承旨洪良漢,大鹿皮一令,應敎徐命善,紙三卷·筆五枚·墨三笏,翰林李思祚,紙二卷·筆五枚·墨三笏,承旨宋瑩中·申大顯,各紙二卷·筆三枚·墨二笏,賜給。
有政。吏批,判書趙明鼎受由在外,參判黃景源進,參議權噵在外未肅拜,都承旨李景祜進。啓曰,判書趙明鼎受由在外,參議權噵在外,小臣獨政未安,何以爲之?敢稟。傳曰,仍爲之。以洪象漢爲左參贊,梁周翊爲兵曹佐郞,吳鉉胄爲典籍,鄭麟煥爲掌苑別提,南胄寬爲注書,金霔爲兵曹參議,李性遂爲參知,朴衡·李春馨,單付宣傳官,閔趾烈,今加嘉善加資事承傳。
兵批,判書朴相德進,參判成天柱入直,參議未差,參知未差,左副承旨沈鑧進,以辛弘復·金時鼎爲同知,鄭國臣爲文兼,尹得雨爲副摠管,李彦熙爲曹司衛將,金養晦爲訓鍊判官,李聖師爲五衛將,盧勛相爲忠壯將,韓大成爲智島萬戶,金光礪爲昌慶將,副護軍李敬懋單付,副司直李昌誼·朴聖源·李徽之·李海重·李得培單付,同知崔之泰單付,以朴重昌爲景福將,成夢翼爲水原監牧官。
親臨試射罷後,政院·玉堂·藥房,口傳問安。答曰,知道。
申大顯,以兵曹言啓曰,景福宮衛將尹鎭世,身病猝重,勢難供職,呈狀乞遞,今姑改遞,何如?傳曰,允。
丙戌十月十八日辰時,上御中日廳。試射入侍時,都承旨李景祜,左承旨洪良漢,右承旨宋瑩中,左副承旨沈鑧,右副承旨尹蓍東,同副承旨申大顯,假注書柳焵·尹長烈,記事官安廷玹·李思祚,試官兵曹判書朴相德,訓鍊大將鄭汝稷,禁衛大將李潤成,應敎徐命善,都摠經歷李輯·金養厚,以次序立訖。藥房提調,持湯劑入侍,都提調金致仁,提調朴相德,進湯劑,上進御訖。上曰,立三貫革,可也。致仁曰,午湯劑,當晩後煎進乎?上曰,依。相德曰,昨日親臨試射時,武臣以祿試射擧行事下敎,而今番參射武臣,卽冬入格付祿之類,若以此輩,又付於春等之祿,則此外不參之類甚多,不無向隅之歎。此爲礙掣之端,其將何以爲之乎?上曰,祿試射傳敎,置之,可也。出擧條上曰,詣臺臺臣入侍事。出榻敎持平任希曾進伏曰,臣庸愚譾薄,百不猶人,前後入臺,一味尸素,居常愧懼,靡所容措。柏府除旨,又下意外,反復思惟,旣難承膺,而只與持平臣兪恒柱,有友壻應避之嫌,揆以法例,自在當遞,適緣病故,今始來避,所失大矣。請命遞斥臣職。上曰,勿辭。左副承旨沈鑧曰,持平任希曾,再啓煩瀆,退待物論。上曰,知道。出擧條上曰,今番挾輦試放,異於恒時,皆以每中每疋,可也。上曰,藥房提調,持湯劑入侍。都提調金致仁,進湯劑,上進御訖。致仁曰,明日乃是封裹日,而臣方待罪於藥院,左參贊李昌誼,方在疾痛中,變通,何如?上曰,承旨書之。傳曰,左參贊李昌誼許遞,政官牌招開政。上曰,今番試射,居首者爲誰?相德曰,三次居首,則自前例爲加資,而於今番,李春馨爲居首,而閔趾烈爲之次,而於末巡爲沒技矣。上曰,承旨書之。傳曰,武臣堂上朔試射時,李春馨三十中居首,連三次云,依例加資。宣傳官閔趾烈,以曾經閫任,其能二十二矢,末巡亦爲五中,其勤可尙,與初巡五中,前例何異,況親臨乎?一體特爲加資。未滿四矢人,十分參酌,不可循例分揀,末梢記過待令。上曰,承旨書之。傳曰,歲久未能記矣。今因其子之善射,聞大臣所奏,閔百福,頃年以一時飭敎,閫任尙未擧擬云,伊日下敎時,旣命年限,其無闊狹,訖已數年,只濬川時有功者乎?此後相當閫任,卽爲擧行事,分付該曹。上曰,承旨書之。傳曰,昨日拾箭訓鍊院官員,各上弦弓一張賜給。上曰,冬至方物,勿爲看品,依例封裹。出榻敎瑩中曰,莫重帳殿,兩注書俱爲出去,事甚未安,推考,何如?上曰,依爲之。出擧條致仁曰,李昌壽之兼帶,自上旣已許遞,而將任之呈疏遠出,亦有所不敢,密符則前例仍佩往來矣。上曰,守禦使李昌壽,密符仍佩往來事。出榻敎上曰,兵曹參議李海重許遞,竝與參知有闕代,令該曹,口傳擧行事。出榻敎上曰,藥房提調,持湯劑更爲入侍。都提調金致仁,進湯劑,上進御訖。命入格人頒賞,未滿四矢者無分人,竝拿入,卽命拿出訖。上還入大內。諸臣以次退出。
上在慶熙宮。停常參·經筵。
藥房都提調臣金致仁,提調臣朴相德,副提調臣李景祜啓曰,連日臨試,勞動旣多,伏未審夜間,聖體調攝,若何,痰候何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。氣則一樣矣。中宮殿·惠嬪宮,藥房口傳問安。答曰,知道。
李景祜啓曰,新除授注書南胄寬,卽爲牌招,何如?傳曰,允。
申大顯,以都摠府言啓曰,今日入直內三廳武兼禁軍及軍兵等,中日習射,請出標信。傳曰,知道。
傳于李景祜曰,藥房入侍。
申大顯,以都摠府言啓曰,副摠管元重會,以禁衛中軍軍兵等,中日試放事,南別營晝仕出去之意,敢啓。傳曰,知道。
又啓曰,明日次對,兩司當爲進參,而除在外傳旨未下外,未肅拜卽爲行公人員,竝待開門牌招,以爲推移入侍之地,何如?傳曰,允。
丙戌十月十九日辰時,上御集慶堂。藥房入診,掌令同爲入侍時,都提調金致仁,提調朴相德,副提調李景祜,假注書尹長烈,記事官安廷玹·李思祚,醫官李以松·玄處明·金光國·金孝儉·許溫·李翊臣,掌令鄭煥猷,以次進伏訖。致仁進前曰,夜間聖體調攝,若何?寢睡·水刺之節,亦何如?上曰,一樣矣。進湯劑,上進御,診候訖。以松曰,脈候一向調均矣。煥猷曰,請還寢東呂·址淳等還配之命,更令王府,嚴鞫得情。措辭見上上曰,勿煩。又曰,請還寢定配罪人者斤萬酌處之命,更令王府,嚴鞫得情,快伸王章。措辭見上。上曰,勿煩。又曰,持平任希曾,以臣庸愚譾薄,百不猶人,前後入臺,一味尸素,居常愧懼,靡所容措。柏府除旨,又下意外,反復思惟,旣難承膺,而且與持平崔恒柱,有友壻應避之嫌,揆以法例,自在當遞,適緣病故,今始來避,所失大矣。引嫌而退,相避之法,在下當遞,揆以格例,勢難仍在,請持平任希曾遞差。上曰,依啓。臺臣先退,諸臣以次退出。
丙戌十月十九日申時,上御集慶堂。藥房入診入侍時,都提調金致仁,提調朴相德,副提調李景祜,假注書尹長烈,記事官安廷玹·李思祚,醫官李以松·玄處明·金光國·金孝儉·李翊臣·許溫,以次進伏訖。致仁進前曰,今日日氣甚濁濕,聖體調攝,若何?上曰,一樣矣。進湯劑,上進御,診候訖。以松曰,脈候一向調均矣。處明曰,脈候左右三部,一向調均矣。致仁曰,左右史官,追後來待,推考,何如?上曰,置之,可也。諸臣以次退出。
上在慶熙宮。停常參·經筵。
辰時,日暈。未時申時,日暈。
藥房都提調臣金致仁,提調臣朴相德,副提調臣李景祜啓曰,伏未審夜間,聖體調攝,若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。氣則一樣矣。
傳于申大顯曰,次對·召對,同爲詣閤。
童蒙敎官李敬養·鄭東淵·金履坤·宋繼相,率訓下童蒙,依下敎,來待矣。
傳于宋瑩中曰,入侍。
以文臣朔試射試官望筒,傳于申大顯曰,纔經殿座,置之。
以賓廳講望筒,傳于申大顯曰,纔經試射,置之。
申大顯,以兵曹言啓曰,景福宮衛將崔之泰,素患風病,當寒添劇,無望供職,呈狀乞遞,不可等待其差復,今姑改差,何如?傳曰,允。
以承傳色口傳下敎曰,向者已下敎,再次着衣爲難,少頃次對,童蒙講,當同爲之,其時入侍,建功湯,先爲入之。
又下敎曰,望八以身敎童蒙,旣已整衣,今日次對,兼行召對後,欲見童蒙,令弘文館卽爲擧行。
丙戌十月二十日午時,上御集慶堂。大臣·備局堂上引見入侍時,左議政金致仁,知事李昌壽,刑曹判書沈鏽,戶曹判書趙雲逵,行司直具善行,吏曹判書趙明鼎,禮曹判書李思觀,副護軍鄭汝稷·李潤成,大司憲洪重孝,副校理鄭昌順,同副承旨申大顯,假注書尹長烈,事變假注書李身晦,記事官安廷玹·李思祚,以次進伏訖。都提調金致仁進伏曰,夜間聖體調攝,若何?寢睡·水刺之節,亦何如?上曰,一樣矣。進湯劑,上進御,請診候。上曰,置之。致仁曰,召對先爲之乎?上曰,依。上命儒臣進前,副校理鄭昌順,副修撰金尙集進伏。上曰,暮年勸奬,予宜先講矣。上親講小學,孟子曰,人之有道至書數,仍講六藝註訖。命儒臣上下番進講,昌順·尙集,進講訖。上曰,各陳文義。昌順曰,此是古聖王敎育作成之本,而敬敷五敎之下,結之以在寬,直則必務於溫,寬則必務於栗,其相濟之道,專在於敬寬二字矣。雖以日昨童蒙傳敎見之,背講之敎,預爲下敎者,在寬之意,默寓於其中,惟願敬寬二字上,更加省察焉。上曰,所陳誠是矣。仍笑曰,童蒙傳敎,則予豈可欺童蒙乎?尙集曰,此章敎胄子云者,亦是蒙養以正之義也。由是而作興人才,孟子言三樂而樂育英材居其一焉。詩曰,周王壽考,遐不作人,此宜益加體念處也。上曰,予十三講此,今又重講,雖以下文三物賓興見之,有德然後,可以致此,予之涼德,豈可望此,而今聞下番之言,予誠自恧矣。昌順曰,推此以往,至於極功,則神人以和,亦可謂位育之功矣。上曰,然矣。而今則樂之道纔已久矣。致仁曰,臣仰聽玉音,勝於前日矣。上曰,然乎?命備堂進前,致仁曰,此忠淸監司李重祜災實分等狀啓也。連山等三十七邑,置之稍實,大興等十邑,置之之次,平澤等七邑,置之尤甚。仍以爲該曹給災四千一百結,實無排勘之勢,限三千七百結,特爲加劃。舊餉還拯劣米,尤甚邑折半,之次邑三分一,停捧,癸未移轉江都米,依前仍留事,竝請令廟堂,稟處矣。分等依此施行,本道穡事,雖曰,登稔,濱浦野邑,間有被害,則地部所給之災,無怪其難於相當。一千五百結,特爲加劃,使之一一均俵,舊還餉,尤甚邑三分一,之次邑四分一,亦許停捧,以紓民力,拯劣米,頃於湖南,特敎停退,其在均視之道,不宜異同。亦令一體停退,至於癸未移轉,係是軍餉,所重亦在,如此之年,不可每每仍留,尤甚邑所在者外,竝令趁來冬輸納爲宜,以此分付,何如?上曰,依爲之。江都米,尤甚邑仍留,之次邑折半停退,旣許湖南,湖西何異?推奴徵債,一體嚴禁,可也。出擧條致仁曰,此咸鏡監司金器大災實分等狀啓也。安邊等十三邑置之稍實,北靑等八邑置之之次,三·甲兩邑,置之尤甚。仍以爲新還準捧舊還,尤甚邑外,竝令準捧。北靑以北被害各邑,豆太·木麥,決難以本色準捧,稍實之次邑折半,尤甚邑三分二,以相當穀,分數代捧,三·甲三色奴貢米,今年條當捧者量宜裁減,京司與各道罪囚,限明秋姑勿定配,推奴徵債,尤甚之次邑,限明秋防塞事,竝請令廟堂,稟旨分付矣。分等依此施行,舊還上,尤甚邑外,自當準捧,北靑以北諸邑,豆太·木麥之難以本色準捧,其勢似然,稍實之次邑,三分一,尤甚邑折半,特許代捧。而必以精實穀,準折,待明秋還作本色,三·甲被害,尤宜軫恤,三色奴貢米,亦許三分一裁減。京外罪囚,限明秋勿令定配,至於推奴徵債,最爲擾民之端,而頃於他道之狀,已爲特敎防塞矣。此亦勿論稍實之次尤甚邑,一體施行之意,分付,何如?上曰,依爲之。三·甲,其雖同道,予常悶焉,折半特許其減,可也。出擧條致仁曰,今年諸道穡事,大體俱登,民事誠幸,而若其嗣歲之備,則此時尤不容少忽矣。頃日濟州,則已下特敎申飭,而大抵耗費濫用之弊,外方尤甚,目下先務,無過於此,雖一包穀,另加惜蓄之意,各別嚴飭於八道道臣,何如?上曰,所奏誠是,嚴飭,可也。出擧條致仁曰,前金海府使李觀夏,以推刷官撤供事,自上甚駭而特敎竄配矣。近聞觀夏,元不撤供,人多稱冤云,事實果然,則其在朝家刑政,不當不問而罪之。李觀夏,姑先拿問,明覈其虛實而處之,何如?上曰,依爲之。出擧條致仁曰,北關·三·甲被災最酷,道臣至請京外罪囚限明秋姑勿定配矣。年前親臨太學時,其齋儒生之失對,被謫者數人,而其中一人,定配於甲山,値此歉歲,飢餓滋甚,遭故而無由奔哭云。此是近來往來謫人之所傳說,而聞其情理,實爲矜惻,伊時處分,出於一時飭勵,而今過數年,只經大霈,竝宜有宥釋之道,故敢達矣。上曰,一時申飭,飭已行,其時命配人,一竝特放,可也。出擧條命臺臣進前,重孝曰,請還寢定配罪人者斤萬酌處之命,更令王府,嚴鞫得情,快伸王章。措辭見上上曰,勿煩。又曰,請還寢東呂·址淳等還配之命,更令王府,嚴鞫得情。措辭見上上曰,勿煩。又曰,臣之衰耗譾劣,本不合於淸朝耳目之狀,臣固自知,而四年病廢之餘,忽伏承柏府新命,臣於大小朝政,甚於聾瞽,何敢以臺職自處乎?今番上來,只爲一覲耿光,仍卽退歸之計,而昨者入城,伏聞今日次對有命,臣急於承候,不暇爲一疏承批之例套,承牌冒肅,仍得登筵矣。眼昏特甚,莫重傳啓之際,誤達一字,溺職之罪,在所難逃,其何可晏然於冒於臺次乎?請命遞斥臣職。上曰,强忍登途,今登前席,予甚嘉焉。一字誤讀,其何所傷?勿辭,亦勿退待。出擧條又曰,向來聖候,積月違和,擧國焦遑之餘,幸賴皇天祖宗之默佑,遄收平復之慶,歡欣蹈舞之忱,嚴畏不敢盡達,而臣入侍於屢年逖違之餘,得以瞻望天顔,仰聽玉音,起居凡節,康復如常,殆與平日無異,臣不勝喜幸之極也。第今秋序向深,日候漸寒,而殿下以民國之事,費心勞神,日御寒殿,酬應機務,殆無閒時,大聖人自强之誠,臣固欽仰,而少愈之戒,亦豈非軫念處乎?自今以後,凡係不得已事外,稍可留意於靜攝之道,以體孔聖之所愼,卽臣區區之望也。上曰,所奏誠是,當體念焉。出擧條致仁曰,諫院則大司諫違牌矣。上曰,承旨書之。傳曰,雖老,旣已入侍,無端違牌,事體寒心,大司諫李廷喆,亟施不敍之典。上曰,禮房承旨,率童蒙入侍。宋瑩中,率童蒙進伏,上曰,童蒙敎官,以次進前。童蒙敎官鄭東淵·宋繼相·金履坤·李敬養進伏。上親試童蒙講訖。上曰,承旨書之。傳曰,今番童蒙試講,意蓋深矣。純通金吉賢·姜應福·李壽慶·李金石,紙三卷·筆三枝·墨三笏,金甲淳·柳方,紙二卷·筆二枝·墨二笏,韓益得,紙一卷·筆二枝·墨一笏賜給。學徒不通敎官宋繼相·鄭東淵·金履坤,從重推考,李敬養推考,以示勸懲之意。命童蒙先退,諸臣以次退出。
上在慶熙宮。停常參·經筵。
藥房都提調臣金致仁,提調臣朴相德,副提調臣李景祜啓曰,伏未審夜間,聖體調攝,若何,痰候何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。氣則一樣矣。中宮殿·惠嬪宮,藥房口傳問安。答曰,知道。
傳于宋瑩中曰,入診後,當見之。諸承旨持上言及公事,入侍。
以承傳色口傳下敎曰,左相命招,使之卜相,今日開政。
又下敎曰,卜入後入侍。
有政。吏批,判書趙明鼎進,參判黃景源病,參議權噵在外未肅拜,右承旨宋瑩中進,以金魯鎭爲大司諫,安聖彬爲持平,韓翼謩爲判敦寧,徐有寧爲禮曹正郞,李雨培爲繕工監役,金時默爲濟用提調,洪復漢爲孝陵參奉,李相普爲昭寧園守奉官,李元祥爲信川郡守,卜相,以尹東度拜相,領議政尹東度,承文都提調尹東度單付。
兵批,判書朴相德進,參判成天柱病,參議金霔入直,參知李性遂病,右承旨宋瑩中進,同知安光福單付,副護軍閔趾烈單付,副司直鄭國臣單付,以金時默爲同知,柳晉鉉爲僉知,具顯謙爲宣傳官,李聖師爲曹司衛將,李炯爲訓鍊主簿,李基弘爲景福將,安時楨爲昌德將,李綬爲五衛將。
申大顯,以都摠府言啓曰,副摠管元重會,以能麽兒堂上,今日本廳坐起,晝仕出去之意,敢啓。傳曰,知道。又以兵曹言啓曰,忠壯將李榮,身係軍職,勢難兩處供職,呈狀乞遞,今姑改差,何如?傳曰,允。
戶曹參判尹得養疏曰,伏以臣,猥膺使命,今將戒塗,而臣之父母墳,在於京畿道長湍地,距大路不過數十里許矣。遠役當前,倍多霜露之感,松楸在近,尤切歷省之願,玆敢冒將微懇,仰瀆崇聽。伏乞聖慈,俯垂諒察,特許暫省,俾伸至情,千萬幸甚。臣無任屛營祈懇之至,謹昧死以聞。答曰,省疏具悉。卿其依所請省焉。
丙戌十月二十一日辰時,上御集慶堂。藥房入診入侍時,都提調金致仁,提調朴相德,副提調李景祜,假注書尹長烈,記事官安廷玹·李思祚,醫官李以松·吳道炯·鄭允協·金光國·金孝儉·金世彦,以次進伏訖。致仁進前曰,夜間,聖體若何?水刺之節,亦何如?上曰,一樣矣。進湯劑,上進御,診候訖。以松曰,脈候一向調均矣。致仁曰,俄者卜相誠幸矣。臣獨當國事,每用憂悶,誠幸矣。上曰,尹領府爲領相矣。景祜曰,臣忝在勳堂,以勳府事,有所仰達者矣。聖上軫念舊勳遺裔,以嫡長忠義,差出各墓所守衛官,又於禮賓參奉中一窠,作爲勳府自辟,以嫡長擇差矣。六月都政,自辟以送,而銓曹不用矣。如是則自辟之規,將不免廢閣,忠義輩缺望,固不可言,而其在事體,豈不未安乎?已差之人,固無可議,而自今以後,若不用自辟,則自本府,直爲草記改差後,以自辟人差出事,定式申飭,何如?上曰,旣有定式,依所奏申飭,可也。出擧條上曰,諸承旨,持上言入侍。右承旨宋瑩中,右副承旨尹蓍東,同副承旨申大顯,持上言進伏。上曰,諸承旨各奏,該掌以次各奏訖。上曰,承旨書之。傳曰,近者不過呈法曹巡營者,皆上言,此等之類,皆置猥濫,其中尤甚者,其在勵末世之道,不可猥濫而置之,其中韓再郁上言,事之可駭,莫此爲甚。令該曹,景愈,勿爲懲贖,從重科治,以懲日後。上曰,承旨書之。傳曰,今番上言中,韓麟上言,其辭直不無向隅之歎,宗復,一體放送事,分付該曹。上曰,承旨書之。傳曰,曾已申飭,則外方何能登時上言?非徒猥濫,此等之人,若不嚴懲,何以懲末世?狀人其若在京,直爲勿施,若無在京者,京中替呈者,令該曹,決杖一百。上曰,藥房更爲入侍。都提調金致仁,進湯劑,上進御後,請診候,上曰,置之。諸承旨先退,諸臣以次退出。
上在慶熙宮。停常參·經筵。
藥房都提調臣金致仁,提調臣朴相德,副提調臣李景祜啓曰,伏未審夜間,聖體調攝,若何,痰候何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安。竝此仰稟。答曰,知道。氣則一樣矣。中宮殿·惠嬪宮,藥房口傳問安。答曰,知道。
申大顯啓曰,卽者司書鄭槃,以其親病,陳疏經出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又以都摠府言啓曰,今日入直內三廳武兼禁軍及軍兵等,當爲中日習射,而拜表相値,不得爲之之意,敢啓。傳曰,知道。
宋瑩中啓曰,今日拜表時,諫院無進參之員,除在外外,大司諫金魯鎭,卽爲牌招,何如?傳曰,允。又啓曰,大司諫金魯鎭,牌不進罷職傳旨,今方捧入,而今日拜表時,諫院無進參之員,雖無諫院,亦有行禮之例,何以爲之?敢稟。傳曰,依例爲之。
傳于宋瑩中曰,三使臣入診,同爲入侍。
申大顯,以義禁府言啓曰,金海前府使李觀夏拿問,明覈處之事,傳旨,啓下矣。李觀夏,旣以到配巨濟府,依例發遣府書吏,拿來,何如?傳曰,允。
又以義禁府言啓曰,慶尙道固城縣三千浦鎭充軍罪人韓宗復,放送承傳,啓下矣。放送事,分付道臣之意,敢啓。傳曰,知道。
丙戌十月二十二日辰時,上御集慶堂。藥房入診,三使臣同爲入侍時,都提調金致仁,提調朴相德,副提調李景祜,假注書尹長烈,記事官洪彦喆·李思祚,醫官李以松·鄭允協·吳道炯·金光國·金孝儉·金世彦,冬至正使咸溪君櫄,副使尹得養,書狀官李亨逵,以次進伏訖。致仁進前曰,夜間聖體調攝,若何?寢睡·水刺之節,亦何如?上曰,一樣矣。進湯劑診候訖。以松曰,脈候一向調均矣。命三使臣進前,上曰,左相,以彼國事,有所仰達者云,其意云何?櫄曰,皇后方物事也。上曰,予知之矣。致仁曰,在我境,若逢皇后訃勅,則何以爲之乎?上曰,然則置之,可也。櫄曰,近來人心凶惡,方物每有閪失之弊,今番則節目變通,何如?上曰,依。上曰,書狀誰也?景祜曰,李亨逵也。上曰,上使年幾何?對曰,六十八矣。上賜饌於三使臣·承旨·翰注。上曰,予豈意今年拜表乎?櫄曰,今當千里之行,伏望聖候連得康復也。三使臣先退。上曰,藥房更爲入侍。都提調金致仁,進湯劑,上進御,請診候,上曰,其置之。上曰,俄者宗臣極佳矣。致仁曰,本來然矣。上曰,藥房更爲入侍。都提調金致仁,進湯劑,上進御訖,請診候。上曰,置之。其退去,諸臣以次退出。
上在慶熙宮。停常參·經筵。
藥房都提調臣金致仁,提調臣朴相德,副提調臣李景祜啓曰,伏未審夜間,聖體調攝,若何,痰候何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。氣則一樣矣。中宮殿·惠嬪宮,藥房口傳問安。答曰,知道。
傳于申大顯曰,儒臣持警世問答,同爲入侍。
傳于申大顯曰,竝入侍。
傳于尹蓍東曰,試官入侍。
申大顯,以兵曹言啓曰,僉知中樞府事朴弼濂,素患痰癖之症,當寒添劇,供職無路,呈狀乞遞,不可强令察任,今姑改差,何如?傳曰,允。
以承傳色口傳下敎曰,當下敎,下敎時入侍。
又下敎曰,此製述,明日戌時,無製呈乎?太緩忽申飭,若過此,更以曳白施行。
又下敎曰,此時守令多務,明日盡爲辭朝,內局入侍,同爲入侍。
又下敎曰,俄者命置政院之券,書臣謹封以置,其餘他券,卽爲申飭而祕之,此下敎,只承旨知而申飭,勿出朝報。
戶曹參判尹得養疏曰,伏以臣之所帶戶曹參判之職,出疆之臣,例不得仍帶,玆敢援例陳章。伏乞聖明,特命有司,卽許遞改,不勝幸甚。答曰,省疏具悉。令該曹考例稟處。
丙戌十月二十三日辰時,上御集慶堂。藥房入診,儒臣同爲入侍時,都提調金致仁,提調朴相德,副提調李景祜,假注書尹長烈,記事官安廷玹·李思祚,醫官李以松·鄭允協·吳道炯·金孝儉·玄處明·許溫,應敎徐命善,副修撰尹承烈,以次進伏訖。致仁進前曰,夜間聖體調攝,若何?寢睡·水刺之節,亦何如?上曰,一樣矣。進湯劑,上進御,診候訖。以松曰,脈候一向調均矣。上曰,承旨書之。傳曰,噫,今日松節茶,所重在焉,故而所進猶多,故只飮之後,皆灌殿階矣。今日命進前日松節茶,有下敎者,故意曁在矣。今日入侍時,三提調所見處飮,而使見意亦深矣。自此以後,松節比前加入,以示予爲調保抑本味之意。內局先退。上曰,他承旨入侍。右副承旨尹蓍東進伏。上命儒臣上下番,進讀警世問答,命善·承烈進讀各一篇訖。上曰,承旨·翰注,輪讀,可也。蓍東·賤臣長烈·廷玹·思祚,進讀各一篇訖。上曰,承旨書之。傳曰,漢語文臣吏文製述在職者,其令晩後待令。試官左相·承文提調二人,來待堂下,試官以入直儒臣擧行,皆以時服入侍。儒臣先退,諸臣以次退出。
丙戌十月二十三日酉時,上御集慶堂。藥房入診,漢學殿講同爲入侍時,都提調金致仁,提調朴相德,副提調李景祜,假注書尹長烈,記事官安廷玹·李思祚,試官禮曹參判尹東暹,應敎徐命善,副修撰尹承烈,以次進伏訖。致仁進前曰,午間聖體調攝,若何?上曰,一樣矣。進湯劑,上進御,請診候。上曰,其置之。致仁曰,今日試官命下之後,近四十員槐院提調,只尹東暹一人外,竝皆不進,堇以在藥院之兵判,推移備員,其在事體,誠極未安。除應頉,稱病不進人,一竝從重推考,何如?上曰,依爲之。出擧條上,試講老乞大訖。上曰,試官徐命善進講。命善進讀老乞大初大文訖。上曰,習矣。上曰,試官·承史暫退。科次時,其令入侍。諸臣以次退出。
丙戌十月二十三日三更一點,上御集慶堂。吏文製述科次入侍時,試官左議政金致仁,兵曹判書朴相德,禮曹參判尹東暹,應敎徐命善,副修撰尹承烈,右副承旨尹蓍東,假注書尹長烈,記事官安廷玹·李思祚,以次進伏訖。上命命善·承烈,各奏試券,命善·承烈,讀奏訖。上曰,入格試券,使之進前。上親覽後笑曰,此金尙集也。上曰,承旨書之。傳曰,殿講居首直講康正夏,製述居首副修撰金尙集,各半熟馬一匹賜給。今者殿講製述,意雖在於勸奬,歲將暮矣,其宜參酌,至於漢學,不無飭勵之效,不通人曳白人,特爲參酌,只施禁推之典。命試官先退,諸臣以次退出。
上在慶熙宮。停常參·經筵。
藥房都提調臣金致仁,提調臣朴相德,副提調臣李景祜啓曰,伏未審夜間,聖體調攝,若何,痰候何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。氣則一樣矣。中宮殿·惠嬪宮,藥房口傳問安。答曰,知道。
宋瑩中啓曰,頃者說書尹正烈,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
以承傳色口傳下敎曰,都提調入來後欲爲之矣,尙不入來,湯劑入之。
宋瑩中,以侍講院言啓曰,本院說書尹長烈入直矣。以親病陳疏入啓,下番闕直,事甚未安。司書鄭槃,徑尋鄕路,兼司書金漢耆在外,兼說書未差,下番無他推移之員,不得已以上番姑降入直之意,敢啓。傳曰,知道。
尹蓍東,以摠戎廳言啓曰,水原·坡州別驍士,丙戌條都試,今月二十五日,依定式試取於本營之意,敢啓。傳曰,知道。
又以義禁府言啓曰,忠淸道稷山縣成歡驛徒三年定配罪人趙楘,放送承傳,啓下矣,放送事,分付道臣之意,敢啓。傳曰,知道。
又以刑曹言啓曰,今番上言人李時起·鄭聖大·金碩重·鄭召史等,若非親呈,代呈製給人,一體嚴治,安聖輔何敢以犯釀?若是登聞,令該曹科治,韓景愈從重科治,劉士世·林戒業等,其若在京,直爲勿施,若無在京替呈者,決杖一百事,命下矣。李時起·鄭聖大·金碩重·鄭召史等,親呈的實,依傳敎勿施。安聖輔,依傳敎考律科治。韓景愈,時在配所,令本道從重科治,後啓聞事,發關分付。劉士世·林戒業等,多般譏詗,終無形影,發關捉來,査問其替呈人,依傳敎決杖,何如?傳曰,允。
以承傳色口傳下敎曰,當爲香祗迎,依前擧行,時刻待下敎爲之,只入正時。
領議政尹東度疏曰,伏以臣,自有昨年所遭,身名僇敗,無地抗顔,西樞祿位,亦知靦然,秋初誤恩之降也。夫豈有一分轉動之勢,而半夜窮隘,顚頓趨命,前席泣懇,或冀慈天之俯諒,伊後血籲。亦有危悰之屢瀆,而誠旣淺薄,未及蒙曲遂之恩,性實愚暗,遽先速譴免之辜,謬銜雖幸卽解,廉義何嘗獲伸?自顧進退之失據,祗益情地之懍蹙,至今追思,尙有餘愧。乃於夢寐不知,忽復有政府恩命,臣不敢知明廷擧措之失,何爲而至於此也?嗚呼,數朔之頃,臣非別人,一身垢釁,非可薰祓而除之也。元輔責任,非可假借而試之也。然則情勢固自如耳,去就無可論矣。臣聞古人之論相職,必曰,正朝廷而董百官,藉使臣,德望才猷,直可以擔夯國事。彌綸世道,今其滓累若是,而乃欲諉以旣往,錯之具瞻之首,將其表率具僚,董正庶務,則決知國體之苟且而事理之不可成矣。伏惟我殿下,至仁至慈,撫御群下,疾痛窮困,靡所不體。若臣區區情跡,實亦淵鑑之所洞燭,儻念重任之決難虛委,四維之決難放倒,則收回前命,固應不待終日。若其屢試蔑效之罪,癃孱不逮之實,又何敢曼辭縷陳,反襲飾讓之例也哉?聞命三日,忘食廢寢,五情飛越,莫能自力,今始冒上短章,仰冀處分。伏乞聖明,亟降明命,還臣樞銜,俾得永保自靖之義,則實天地生物之大德也。臣無任屛營祈懇之至,謹昧死以聞。答曰,省疏具悉卿懇。噫,暮年庶政,所依者三公,于今台席,只有左揆,心切悶焉。玆命卜相,卿登元輔,國事庶幾,其謝指日,何過逡巡?若問三臺,何論首副?卿之撕捱,予聞過矣。卿何獨不苦?且頃者入侍時,以一解爲請,于今卿雖固執,復何固執?噫,見人昏矣,心亦昏矣,而位在輔相,一何困予?若卿之心,大官小官,或有過此,耳目之官,緘口結舌然後庶可無事,此豈諸葛求勤攻之意哉?大官因此而自劃,臺臣因此以含默,亦豈中世之謂哉?卿以先卿之子,此等氣像,導於末世,吁嗟他日,何顔見先卿?況暮年復政之時乎?今則兼帶保護,雖欲逡巡,焉可得也?卿須體君臣之大義,顧小子之此意,安心勿辭,快滌往事而謝其命,仍參夕入侍焉。仍傳曰,遣史官傳諭,與之偕來。
丙戌十月二十四日辰時,上御集慶堂。藥房入診,守令同爲入侍時,都提調金致仁,提調朴相德,副提調李景祜,假注書尹長烈,記事官安廷玹·李思祚,醫官李以楷·鄭允協·吳道炯·金光國·金孝儉·許溫,寧邊府使申暐,東萊府使嚴璘,信川郡守李元祥,林川郡守尹心緯,以次進伏訖。致仁進前曰,夜間聖體調攝,若何?寢睡·水刺之節,亦何如?上曰,一樣矣。進湯劑,上進御,診候訖。以楷曰,脈候一向調均矣。上命守令進前,寧邊府使申暐進伏。上曰,年幾何?對曰,六十矣。上曰,爲人解妙理矣。曾經州牧乎?致仁曰,曾經東萊府使·安邊府使矣。上曰,不問七事,勉之勉之。嚴璘進伏,上曰,予則以謂得人矣。曾經州牧乎?致仁曰,曾經安岳矣。上曰,遠出戀戀矣。尹心緯·李元祥進前,上曰,誰也?致仁曰,元祥,卽李景興之奉祀孫也。上曰,汝爲能吏乎良吏乎?元祥曰,不願爲能吏矣。上曰,其對善矣。上曰,李仁培已辭朝乎?致仁曰,然矣。守令先退,上曰,承旨書之。傳曰,頃者飭勵,意在玉成,一時因循,卽亦俗套,靜臥以思,戀戀其父,具庠,特爲給牒敍用,以示予意。致仁曰,前統制使尹泰淵之特命竄配,蓋出於慰諸魂之聖意,而其罪則不過不能檢飭也。今經屢朔,宜有分揀之道矣。上曰,放送,可也。上曰,承旨書之。傳曰,頃者中官特放時,雖忘其人,意在其中,而今聞大臣所奏,前都事趙楘,尙未蒙宥云,可謂事同飭異矣。特爲一體放送事,卽爲分付。致仁曰,臣之自效,無過保護之任,而閱月供役,稟賦虛薄,恐有生病,而王靈所仗,今姑無事,首相已出,敢請許遞。上曰,承旨書之。傳曰,左相常時之氣,尙今無恙,其雖欣矣,予則思矣。其懇若此,勉副內局都提調之任,其代領相爲都提擧。致仁曰,小臣常有耿耿於中者,君臣,父子也。何敢隱之乎?崇儒重道,卽列聖朝家法,而亦殿下所常眷眷於培養扶植之道者也。臣於昨年拜相後,初登筵席,敢以崇儒重道仰勉,而承留意之敎矣。今已居然周歲有餘矣。頃年處分,臣等雖甚愚迷,豈不知出於殿下苦心,而世代旣遠之後,則凡事只觀大體,誰能知殿下苦心如臣等乎?殿下四十餘年臨御,聖德大業,史不勝書,孰非爲則於後世,而獨於此事?後世之人,有所議及,則以臣受恩罔極,堯·舜所望之人,其當如何也。臣不敢直請處分,惟殿下穆然遠覽,淵然深思,益光聖德,千萬之望。上曰,卿言如此,雖使予,易地而處,亦當有如此之言,而亂之本誰也?仍拍門闌厲聲曰,予當起坐而言之矣。黨之本,卽隱士矣。予不顧所重,將爲予何?上曰,宋明欽,自是好人,而洛中人邀致東門外,慫慂而作此駭擧矣。上曰,金亮行撐中之意,發於其疏,宋明欽卽不足道矣。此輩豈可謂隱士乎?致仁請退,未數步,上命還爲進前。上曰,予之所守苦心也,非辭氣之過也。金亮行疏中二字,豈可向道於人君之語乎?致仁曰,臣則不記此二字之有無矣。聖意出於孝思與苦心,臣豈不知?而臣之所達,亦出於斷斷苦心矣。上曰,吏郞·翰林·均役山林,予守固矣。至若髢髻方伯率眷等事,不甚關係,故從而許之矣。大臣先退,上曰,他承旨與儒臣,持警世問答入侍。左承旨洪良漢,應敎徐命善,副修撰尹承烈進前。上命上下番儒臣,讀警世問答。命善·承烈,以次進讀數篇訖。上曰,金亮行上疏持入。賤臣長烈,奉命出來,未及復命。上曰,承旨書之。傳曰,具㢞之沈重達所爲,萬萬駭悖,而問其本則黨心也。隨其君之欲用心,欲沮戲,其心豈徒不美?卽廝養之所不爲,於當之者,豈有毫分撕捱之端,而其於臺省,亦若自劃,一欲下敎而未果,今因具㢞敍用之命,乃覺而近者三司之望,檢擬罕焉。意謂有故,今日乃問,儒臣臺望,其或備擬而全然忘却,況納言首擬,予不付標而頓忘,此猶若此,他當何說?此後申飭銓曹,依例檢擬。賤臣未及復命之前。上曰,金亮行疏,後入侍持入,可也。諸臣以次退出。
上在慶熙宮。停常參·經筵。
仁敬王后忌辰齋戒。
藥房提調臣朴相德,副提調臣李景祜啓曰,伏未審夜間,聖體調攝若何痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。噫,二十一歲攝行本陵,于今七十三,萬萬料表,香祗迎,追憶昔年,深切此心,氣則一樣。此月幾過冬,今尙未快行,追惟昔日下敎,追慕之中,此亦涼德而然矣。何觀其形?宜察其影。噫,望八其君,意只在于昔日,職在保護,擧先卿而興懷,命史官而偕來,至命夕入侍同參之敎,而申牌已報。雖不承命,史官相守,豈無其答,而寥寥無聞,故予雖衰矣。幺麽之事,豈可費心?其令命入,更鼓將下,書啓纔到,以敬大臣之意,雖不指謂元輔,以飭勵諸臣一諭,可謂不先乎不後乎?六朔沈綿之餘,堇能差愈,若是苟且,是誰之咎?良可自歎也。
事變假注書李身晦啓曰,臣敬奉聖批,馳往傳諭于議政府領議政尹東度處,則以爲臣猥將區區私義,冒進短疏,仰冀容光之曲照。及承聖批,不惟未蒙恩允,十行辭旨,開誨備至,至以何顔見先卿爲敎?臣伏地莊誦,不覺感涕之被面。伏況藥院之命,又下此際,史官臨宣,仍命偕來,臣誠惶悶迫隘,莫知攸措。噫,人臣立朝事君,不可苟焉而已。苟或被論臺閣,則無論官位之崇卑,其必引義自處,不敢冒詆斥耐糾彈。揚揚就列者,非但士夫處己以廉愧自律,亦所以畏公議而重臺閣,仰裨砥礪之聖化耳。顧臣前年所遭,直是朝廷之大羞恥,而臣之所處,又異於庶官流品,則其敢曰,事在旣往,不恤公議,撥棄大防,徒怵分義,晏然進身乎?夫臺閣,司國家之耳目,主一世之公議,彈章一出,宰相待罪,不肖引去,然後臺議伸而直氣增,此乃治世之事也。其若被劾者,恬莫知愧,負累者冒進不已,則鄙夫無所忌畏,臺閣從以益輕,而臣恐含默之風,反由於此耳。然則微臣難進之義,豈不有關於導言之機耶?此臣所以守株之迷不能知回者也。近日聖體益臻康復,歡欣慶忭,大小同情,嘗藥之地,尤是臣分之所當自效,而臣乃以本職之不敢冒膺。恩命之下,無以趨承於夕診之時,分義全虧,惶澟轉深,倘蒙聖慈,俯垂諒恕。將臣相銜,卽許鞶褫,則臣雖癃孱,敢不竭力於保護之責,而本職未解之前,雖被誅譴,實無蠢動之勢,衷懇所迫,曼辭附奏,臣罪至此,惟俟重勘云矣。臣旣承偕來之命,姑爲仍留之意,敢啓。答曰,史官偕來,罄悉予意,其復何諭?此亦誠淺,更何他諭?此批答,令偕來史官傳諭,其令入來。傳于宋瑩中曰,編次人吏判,使之入來。
沈鑧啓曰,新除授副摠管洪重孝,時無職名,令該曹口傳付軍職,何如?傳曰,允。
兵曹口傳政事,副司直洪重孝單付,以承傳色口傳下敎曰,當命相,政官牌招開政,只此擧行。
以備忘記,傳于申大顯曰,行副司直金陽澤,拜相。
傳于尹得雨曰,大臣體重,開政卽爲擧行。
有政。吏批,判書趙明鼎進,參判黃景源式暇,參議權噵在外,都承旨尹得雨進,右議政金陽澤,承文都提調金陽澤單付。
以備忘記,傳于尹得雨曰,追憶昔年,光城國舅之後,惟卿一人,然只爲卿乎?見卿中年,依然若卿父,況正卿操心,予用嘉之。噫,昔年與卿父,廚院同仕,摠府同直,圖寫同參,追憶五十年前事,況若昨日,豈意今日拜相?予年,寔是萬萬料表,予心若此,卿心若何?況今日手隨拜相,命承宣諭小子憶昔年導先卿之意。噫,今者拜卿,豈予之意乎?誠非偶然。噫,望八其君,近雖少愈,目今國事可謂寒心,得卿而相,予有倚然,卿須體君臣之大義,顧小子之至意,一心其公,輔我邦國事。遣承旨傳諭于右相。
以備忘記,傳于申大顯曰,朝者問候批答已諭,予意其日之內,今冬之後,初見下雪,今者此雪,西郊同然乎?此心一倍矣。
沈鑧啓曰,頃者中樞府錄事來言,行判中樞府事徐志修,今方入城云,係是大臣去就,敢啓。傳曰,知道。
申大顯,以都摠府言啓曰,今日入直內三廳武兼禁軍及軍兵等,當爲中日習射,而國忌齋戒相値,不得爲之之意,敢啓。傳曰,知道。
以承傳色口傳下敎曰,其君心方憧憧,中官昏睡,今日承傳色中官·郞廳中官,竝越俸三等。
又下敎曰,今日聞此下敎,其宜爲之,而申後爲之,錄事懈怠而然耶?當該錄事,令攸司科治。
又下敎曰,良由涼德,一國元輔,何有勿待命事,遣史官傳諭。
丙戌十月二十五日辰時,上御崇政殿庭殿,香祗迎入侍時,行都承旨尹得雨,左承旨洪良漢,右承旨宋瑩中,左副承旨沈鑧,右副承旨尹蓍東,同副承旨申大顯,假注書尹長烈,記事官安廷玹·李思祚,以次進伏訖。上具翼善冠·絳紗袍,以步輿,出資政門,降輿詣板位,香祝祗迎後,仍詣興化門,還爲乘輿。提調朴相德進前曰,夜間聖體調攝,若何?寢睡·水刺之節,亦何如?上曰,一樣矣。進湯劑,上進御訖。上曰,承旨書之。傳曰,噫,近者固其黨習,言則傾乾,不言則媕阿,言及大臣,古豈不云?噫,昨日之擧,國體之虧,可謂無餘,以予爲臺閣,卽其當詣閤陳慨,何寥寥而若此?今者在京臺臣,一體倂施以不敍之典。上曰,承旨書之。傳曰,此等之時,都提豈可一刻曠焉?領相都提擧許副,昨日勉副,意爲大臣,此時左相,復爲都提擧。上還御崇政殿內,命編次人進前,編次人趙明鼎進伏。命書毓祥宮親祭祭文訖。上曰,予方有顧見之意,何史官之不備乎?李景祜曰,注書南胄寬,傳旨未下,一員昨已奉命出去,今以一員注書,使之率入矣。上曰,承旨書之。傳曰,莫重祗迎,史官不備,不可無飭,當該承旨解見任。上曰,承旨書之。傳曰,旣已下敎,來月初六日毓祥宮展拜時,挾輦軍八十名,前後廂一百名,禁軍一百人,以內外營入直軍,訓將只率新營入直標下軍隨駕,駕前駕後,依例,扈衛軍官局將以下隨駕及副輦與留營留陣,置之。上曰,承旨書之。傳曰,初六日動駕時,百官行禮置之,侍衛以入直擧行。上曰,承旨書之。傳曰,都承旨有闕,代副摠管尹得雨除授,牌招察任,房順房,三院副提調例兼。上曰,承旨書之。傳曰,今日下敎,爲世道深意,而大抵近者此任逡巡之時,自鄕來而謝命,其心可嘉。況此人以此難以羈縻,欲爲下敎,而未果,今遞其職,亦豈可?此人若干之日,政尋鄕路,今適有窠,前都憲洪重孝,飭已行,特爲敍用,副摠管除授,牌招代直。上還入大內後,諸臣以次退出。
上在慶熙宮。停常參·經筵。
仁敬王后忌辰。
藥房都提調臣金致仁,提調臣朴相德,副提調臣尹得雨啓曰,伏未審夜間,聖體調攝若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。氣則一樣矣。中宮殿·惠嬪宮,藥房口傳問安。答曰,知道。
傳于宋瑩中曰,內局入診,徐判府事,同爲入侍。
沈鑧,以御營廳言啓曰,本廳來十一月·十二月兩朔應立部中司屬京畿右道三哨,黃海道二哨合五哨,軍兵六百七十名,已爲逢點,整齊矣。十一月初一日,與左司軍兵替代後,舊軍放送之意,敢啓。答曰,知道。
又啓曰,本廳來丁亥年正月·二月兩朔應立後部右司屬黃海道五哨軍兵,十二月二十五日,京中逢點,丁亥年正月初一日,與中司軍兵,當爲替代立番,趁期調送事,本道監·兵使處,依前知會之意,敢啓。傳曰,知道。
又以禁衛營言啓曰,來十一月當十番右部後司屬全羅道五哨軍兵,逢點實數六百五十二名,已爲點閱整齊。來十一月初一日,與內外各處入直將官軍兵等,依例替代後,舊軍放送之意,敢啓。傳曰,知道。
又以禁衛營言啓曰,來丁亥正月當十一番後部前司屬慶尙右道五哨軍兵,來十二月二十五日,京中逢點,依例準二朔立番之意,本道監·兵使處,預爲知委,何如?傳曰,允。
以慶尙監營狀啓也。今十一月令薦新及朔膳進上生靑魚,限內不得封進,惶恐待罪事。傳于宋瑩中曰,勿待罪事,回諭。
丙戌十月二十六日辰時,上御集慶堂。藥房入診,判府事同爲入侍時,都提調金致仁,提調朴相德,副提調尹得雨,假注書尹長烈,記事官安廷玹·李思祚,醫官李以楷·玄處明·金光國·金孝儉·李翊臣·許溫,判府事徐志修,以次進伏訖。致仁進前曰,夜間聖體調攝,若何?寢睡·水刺之節,亦何如?上曰,一樣矣。進湯劑,上進御。診候訖以楷曰,脈候一向調均矣。處明曰,脈候左右三部,一向調均矣。上曰,徐判府入來,貴矣。上曰,昨日望八拜相,其亦有時矣,卿等之意,何如?致仁曰,診筵訖,欲爲仰達,聖敎先及矣。鼎席未備,國事多悶,昨日特簡,允副朝野之望,眞所謂知臣莫如君,不勝喜幸。上曰,右相之父則眞動盪矣。初則認右相以如何,正卿後,始知其不然,心常嘉之矣。致仁曰,本來然矣。志修曰,金陽澤,本非偏人矣。上曰,以久次則當先於卿等,而以其如何,故今始拜矣。上曰,予不欺卿等,昨行一日之判矣。自晩後,頓覺氣憊,只有泄症,頃年豐陵,以爲行素則必泄,故不得爲云矣。致仁曰,卽今聖算,是豈行素之時乎?雖以禮文言之,七十以後,則元不拘飮酒食肉矣。今承聖敎,實爲悶迫矣,此後則切勿如是伏望。上慼然下敎曰,予雖不承顔,而追慕則一也。昔年辛巳,保母解予唐紒,而進圓盤素饌,尙今記之矣。予雖以慶恩宅爲外家,而若其追慕則何異乎?以先食乾肉之義,今朝始進乾肉矣。上曰,今之君臣無間,予將有下敎之事,卿等以爲如何耶?非予則豈有辛丑乎?白衣書生滿朝之說,極爲陰凶矣。其中希功者,因裊獟之類而亦有爲國者矣。閔奉朝賀,常言徐德修誣服矣,予於金福澤二字之言驚心而處分矣,其後聞之,乃禮記文字云矣。致仁曰,此是例用之文字矣。上曰,予則雖用敎材,而渠之處義則當沒身不出矣。致仁曰,渠曾暫赴外任,而於內職,未嘗一出矣。上曰,慈聖每以驪陽宅無一人干涉者,而閔昌洙不幸入之,嗟惜之矣。金龍澤,則亦非他人之比,曾以聖母之厭進水刺,有憂憫之諺書,予曾見之,予心安得不動耶?無是心則非子道也。李台重,請伸徐德修,予有下敎而台重亦苦心矣。大訓則永世不刊之書,而龍澤則異於麟吉輩矣。麟吉輩,則妖邪不逞,斷非擧論者矣。致仁曰,金龍澤,其地處何如也,卽休戚與同之家也。固不可布衣言,其餘諸人之希覬功賞,行己不逞,誠如聖敎,但其所爲,爲宗社乎,否乎?上以手拍地曰,此則卿言是矣。仍涕泣曰,德修·白望·龍澤,可謂同功一體之人,而德修,予之妻姪也。白望,後庭之親屬也。而旣皆伸雪,獨於龍澤不雪,則予豈有歸拜聖母之顔乎?昨日右相特拜,亦未免末節也,龍澤則大異於麟吉輩矣。致仁曰,當初大訓製下時,先臣,以五人之不可置之逆案,力爭不已,自上敎以此乃責備之逆,而終不允從。故先臣,以爲聖敎如此,則非眞以逆論也。緣坐等節,當不擧行云,則聖敎然之,雖以大訓所載見之,可知其論斷之有別矣。上曰,然乎?命入大訓曰,李喜之,兪奉朝賀,嘗言其妖邪矣。沈尙吉,以宗簿郞投刺故,予亦見之,而妖邪莫甚,實非更對之人矣。龍澤則有異於是矣。相德曰,毋論希功望賞,終是國邊人也。致仁曰,大訓之時,一邊猶有査滓,故必欲把持五人,以作凶逆對偶,故其時爭論者紛然,而乙亥以後,豈復有是心者乎?今雖召問,必皆曰,非逆矣。志修曰,致仁之言,是矣,得雨曰,然矣。上曰,卿之父子,無邊隅而有公心,有公心故所以爲無邊隅也。致仁曰,志修爲國之忠,實爲款款矣,上曰,斷斷之忠,無踰於志修者矣。此事卿以爲如何?志修曰,臣家則自初,以爲非逆,先臣與叔父之言,本如此矣,上曰,貴矣,今日始知先卿之心矣。上曰,麟佐輩,豈知京中所聞乎?此專於維賢矣。命讀大訓,至澤輩句語。上曰,龍澤亦入矣。至竝斷以逆句語,致仁曰,雖以此觀之,斷逆云者,非以逆律論也。上曰,事甚重大矣,龍澤實爲根本矣。致仁曰,以地處故也,非其罪也。旣知其非罪,則何可一時仍置乎?上曰,判府事之意,何如?志修曰,處分宜矣,得雨曰,誠宜矣。相德曰,置於大訓,則終不得伸雪矣。上曰,割出其名好耶?麟吉輩不終不可竝雪矣。致仁曰,龍澤則固自異焉,而雖其餘四人,其事則同是爲國也。同是爲國而或雪或不雪,豈有如許事理?雖一人,決不可仍置於丹書矣。相德曰,都是國邊人也,謂之逆則冤矣,得雨曰,然矣。致仁曰,臣常心知其斷斷非逆,而殿下於大訓,前後下敎截嚴,故嚴畏不能開口,此則不但臣也,人皆然矣。自上別爲製下四五行文字,昭雪五人,添付於大訓末端,亦無不可矣。上曰,麟吉輩,誰也?致仁曰,臣亦未詳,而大抵皆文人矣。上曰,予拔龍澤,然後此心可安矣,他人則不可拔矣。致仁曰,自上旣知其非逆,擧世之人,亦知其出於爲國,而只拔一人,竝置餘人,則不但不能服擧世之心,亦將何以爲萬世之公眼乎?大訓中金龍澤以下,至竝斷以逆,一倂刪去,改下文字,洗補頒布,斷不可已也。上問刪去字數後,呼書噫此輩以下四十四字,又命別書傳敎。致仁曰,聖敎中國是大定四字,改以義理益明,好矣。上曰,卿言是矣,命改之。上曰,洪景輔,每言聞下敎則感動云,其言誠非偶然矣,朝鮮不亡,故予有今日矣。龍澤則非麟吉之比也。致仁曰,麟吉輩,亦豈逆乎?其事則終是爲國也。上曰,聞此言,則厥輩必將起立矣。相德曰,其子孫今皆零替無餘矣。上曰,事若可爲,豈以其無子孫而不爲乎?李喜之,近於故相李健命乎?致仁曰,於故相李頤命,爲至親矣。上曰,建儲是何等事,大臣宜自當,而使李廷熽拔之矣,予嘗以此下敎,則箕伯申晦,對以至當矣。若使古之韓琦當之,豈如是乎?予之此敎,樹百世之臣分也。致仁曰,固或有如此之論,而深知其時事機者,則又以爲其時危疑,何如也?自大臣先發,而大臣受鋒,則宗社將隨以爲亡,使廷熽爲之,實爲國也,非爲身也,此言亦有理也。上曰,其時爲大臣者,果難乎?致仁曰,自故無如此時之難,當此時爲大臣者,死之之外,無他策也。上笑曰,使予爲大臣而當此時,則宜有道理也。志修曰,今此大訓中改下之敎,入侍中人,則可以詳知,而辭意或似有可商處,明日更命編次人,釐正,好矣。上曰,可也。致仁曰,昨日錄事下敎,實爲過重,有關國體,宜在俯諒矣。上曰,承旨書之。傳曰,聞左相所奏,錄事科治過矣,特爲放送事,分付。致仁曰,昨日處分諸臺中,旣敍洪重孝,其餘他臺,亦爲竝敍,何如?上曰,承旨書之。傳曰,都憲旣諭,他臺何異?昨日處分諸臺,一體敍用。致仁曰,昨日領相勿待命傳敎中,良由涼德等下敎,實爲萬萬惶懍矣。上曰,承旨書之。傳曰,昨日下敎中,自良由至何有十字抹去,更命史官,勿待命事,傳諭領相。上曰,承旨書之。傳曰,編次人吏判,明日內局入侍,同爲入侍。上曰,藥房提調,更爲入侍。都提調金致仁,進湯劑,上進御訖,請診候,上曰,置之。諸臣以次退出。
上在慶熙宮。停常參·經筵。
藥房都提調臣金致仁,提調臣朴相德,副提調臣尹得雨啓曰,伏未審夜間,聖體調攝若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。氣則一樣矣。中宮殿·惠嬪宮,藥房口傳問安。答曰,知道。
傳于宋瑩中曰,備堂·內局入診,同爲入侍。
宋瑩中啓曰,卽者議政府錄事來言,領議政尹東度惶懍之極,不敢偃處城闉之內,今方出往城外云,係是大臣去就,敢啓。傳曰,知道。
傳于宋瑩中曰,內局入侍,講員同爲入侍。
尹得雨,以吏曹言啓曰,本曹正郞李惠祚呈狀內,身病甚重,勢難察任云,依例改差,何如?傳曰,允。
沈鑧,以兵曹言啓曰,來十一月當上番騎兵二百五十名,依定式本曹點考後,仍令該曹,襦衣題給之意,敢啓。傳曰,知道。
尹蓍東,以兵曹言啓曰,同知中樞府事金時鼎,身病猝重,勢難供職,呈狀乞遞,不可强令察任,今姑改差,何如?傳曰,允。
又以御營廳言啓曰,今此下番別破陣步軍試才賞格,從分數多寡,以本廳所儲木綿,分給後,別單書入之意,敢啓。傳曰,知道。
又以摠戎廳言啓曰,水原·坡州別驍士都試居首者各一人,閑良則直赴殿試事,曾已定式矣。水原所報六兩騎芻鞭棍入格者五十三人,坡州所報六兩騎芻鞭棍入格者二十七人等,柳葉箭·片箭試取計劃後,其中居首者,各一人別單書入,之次二人,差定本廳屯監,其餘入格之類,使各該邑,依例施賞之意,敢啓。傳曰,知道。
宋瑩中,以內醫院官員,以都提調意啓曰,年例各殿進上臈藥所入牛黃九十九部八分內,加劑所減九部一分,甲申特減十二部三分除,實七十八部四分,麝香依定奪,減三分之一,實一百五十六部二分,令戶曹·宣惠廳,依例進排,何如?傳曰,允。
尹蓍東,以義禁府言啓曰,忠淸道沔川郡投畀罪人尹泰淵,放送承傳,啓下矣。放送事,分付道臣之意,敢啓。傳曰,知道。
以承傳色口傳下敎曰,下敎時詣閤。又下敎曰,今日當爲次對,座目單子置之,使之來待。
尹蓍東啓曰,大司憲未差,執義姜潤在外,掌令鄭煥猷疏批未下,一員未差,持平二員未差,今日以監察茶時之意,敢啓。傳曰,知道。
丙戌十月二十七日辰時,上御集慶堂。藥房入診,大臣·備局堂上引見,同爲入侍時,都提調金致仁,提調朴相德,副提調尹得雨,假注書尹長烈,記事安廷玹·李思祚,醫官李以楷·金季良·金光國·金孝儉·李翊臣·許溫,左副承旨沈鑧,事變假注書李身晦,左參贊洪象漢,工曹判書南泰齊,戶曹判書趙雲逵,行司直具善行,刑曹判書沈鏽,判尹金尙喆,吏曹判書趙明鼎,副護軍鄭汝稷,副校理鄭昌順,以次進伏訖。致仁進前曰,夜間聖體調攝,若何?寢睡·水刺之節,亦何如?上曰,一樣矣。進湯劑,上進御訖,上起立,使諸臣瞻望。致仁曰,果如頃日聖敎,冬深則聖候每益康矣。請診候,診候訖,以楷曰,脈候一向調均矣。上曰,承旨書之。傳曰,名雖存,實則文具,大政月不遠,今日一欲試講,當爲守令講,六品講者中今日內外入直官員來待,而吏曹該堂,其令入侍。上曰,大訓中五人,不可拔矣。曾已上告下布,何可追改乎?致仁曰,此則不然矣。逆字是何等罪名也?上下旣知其非逆,而猶復仍置,則天下後世,其將以爲如何也?上曰,諸備堂,各陳所見。象漢曰,處分明白,更無可達之辭矣。泰齊曰,臣於此事常有所懷,而嚴畏不能矣。今承下詢,豈但金龍澤一人?其餘四人,皆出於爲國之心,希功望賞,特其餘事,以國體論之,則當觀大體,其小處則自當闊略矣。上曰,予精言之,此輩意思,有些橫入,爲靑丘臣子者,豈不知皇兄曁予乎?背予則無是處矣。上命松節茶持入。令備堂,各皆少嘗,諸備堂,以次進嘗訖。更命南泰齊進前曰,泰齊之言過矣。麟吉輩,何可與龍澤一例論之乎?其言太深入矣。致仁曰,泰齊之言,非謂四人,粹然無瑕累也。其事則出於爲國,故欲其觀大體而略小處之意也。泰齊曰,臣亦非謂無希望之心,自後人視之,則只見其爲國而已。渠之行身,非所論矣。故曰,五人,不宜區別也。上曰,金龍澤則處地與國同休戚矣。泰齊曰,李喜之,獨非同休戚之家,而其他處何如也?俄者上敎以三宗血脈爲敎,若使海東臣子,果皆有此心,則何以生出戊申逆亂乎?以此觀之,五人爲國之誠,可知也。鏽曰,處分明白,別無他見矣。雲逵曰,處分光明,別無更達,而俄者與南泰齊酬酢希望云云,非所可論,專出於爲國之心云矣。善行曰,處分光明,臣甚喜幸矣。尙喆曰,處分已下,臣亦同諸臣之見而希望爲國,分而言之,則爲國多矣。汝稷曰,臣之所見亦同矣。昌順曰,臣伏見昨日下敎,此誠俟百世而不惑,更有何達?俄者南泰齊所奏五人者,希功之心少,而爲國之心多云者,其言是矣。臣意則國體,當以大體見其心之希望與否,不必較論矣。自上,只察爲國之誠好矣。鑧曰,希望則在渠行身,爲國則爲國也,只以大體論之誠當矣。上曰,三人,則當與國偕亡,捨予而奚往,外於此則豈爲朝鮮臣子乎?其餘四人,實無異同矣。上更命昌順進前,昌順進伏。上下詢昌順曰,爲國效勞者,雖有希功之心,若其酬報之道,只觀其成就如何矣。五人若無希功之心,則當褒嘉之不暇,何逆案之可論?惟其有希功之心,故有此下詢,而臣意則希功二字,非所可論。只察其願忠之誠好矣。致仁曰,儒臣之言是矣。自古創業之際,攀龍附鳳之類,遭逢眞主,思欲獻忠,而其中亦未必盡無尺寸希望之心,以此而斷以逆,則是豈理乎?上曰,是則果然矣。漢·唐·宋諸名臣,亦豈無希功之心也?今者更問南泰齊,有意矣。致仁曰,大訓中文字之或近於逆者,不可不一一洗補矣。仍讀當改之諸句節,上命竝依改。致仁曰,大訓旣已釐正,大訓下添附之告廟頒敎文,亦不可仍置,洗補時拔去,何如?上曰,依。致仁曰,今日處分益光明,而下詢之下,諸臣所對,一辭同然,南泰齊·鄭昌順之言,尤爲明白,此可見擧世之公論也。臣於此事,常所耿耿,而嚴畏不敢發矣。聖斷赫然,處分如此,臣不勝喜幸矣。明鼎曰,當初大訓刊行時,臣職在注書矣,今當釐正,臣又入侍,似非偶然矣。致仁曰,此京畿監司金鍾正災實分等狀啓也。喬桐等五邑,置之之次,廣州等三十二邑置之稍實。仍以爲元給災外一千三百結,特爲加劃,以爲分俵之地,舊逋一時竝督,徒增民弊,依昨年例,壬午·甲申兩年條,爲先徵捧。乙丙諸條,姑爲停退,之次五邑,只令當年還上準捧,各軍門及守摠兩營保米,從民願以錢代納,推奴徵債,限明秋防塞事,竝請令廟堂,稟處矣。分等依此施行,畿內農形,大體豐登,而若其間間未移之災,則比昨年反或多焉。今以道臣狀辭推之,地部元劃之結,可想其難於相當,一千結,特爲加給。使之一一均俵,至於舊逋,一時竝督,有非紓民力之道。況當今年,尤宜加恤,乙丙兩年條,姑爲停退,其餘則各別申飭,期於準捧,之次邑則甲申條外,竝許停退,各軍門及守摠兩營保米之以錢代納,推奴徵債之限明秋防塞,竝依狀請施行事,分付,何如?上曰,依爲之。出擧條致仁曰,此慶尙監司金應淳災實分等狀啓也。固城等五邑,置之尤甚,延日等十八邑,置之之次,大丘等四十八邑,置之稍實。仍以爲尤甚·之次邑中,被災尤甚處,舊還折半停捧,推奴徵債,依前防塞事,請令廟堂,稟處矣。分等,依此施行,舊還,道臣之只就尤甚,之次邑中,被災最甚處,分數請停,可見其精約之政矣。尤甚邑最甚處,折半,之次邑最甚處,三分一,許令停捧,推奴徵債,亦依狀請,限明秋防塞,何如?上曰,依爲之。出擧條汝稷曰,軍需體重,保布之十月內畢納,旣有定式,而挽近以來,外邑擧行之道,漸不如初,或延施歲末,甚至有經歲之弊。今年則必以十一月內無遺納,而如或過限,則當該守令,論責之意,出擧條,申飭,何如?上曰,依爲之。輦下親兵,事體莫重,近年以來,百隷怠慢,若是申飭之後,慢不擧行者,守令,依事目嚴處,該邑座首·兵房,令訓局從重決棍,可也。出擧條
丙戌十月二十七日酉時,上御集慶堂。藥房入診,守令·講官,同爲入侍時,都提調金致仁,提調朴相德,副提調尹得雨,假注書尹長烈,記事官安廷玹·李思祚,試官吏曹判書趙明鼎,吏曹正郞柳成模,講官中部都事洪啓祜,東部都事沈鋑,司宰主簿朴相海,司饔主簿申光勉,禮賓主簿鄭存養,以次進伏訖。致仁進前曰,午間聖體調攝,若何?上曰,一樣矣。進湯劑,上進御。請診候,上曰,置之。上曰,大政不遠,騎判兼帶,許遞,可矣。上曰,承旨書之。傳曰,大政不遠,方帶劇務,騎判兼帶內局許遞,其代戶判除授。上曰,吏曹入直郞廳入侍。吏曹正郞柳成模進伏,上試守令講訖。上曰,承旨書之。傳曰,今日乃見守令講,古之設法纖悉,所講雖異,以此觀之,六品講可知。大抵讀書之人,白徒陞六之人,其於文義,宜有闊狹,其中司宰主簿朴相海,文義精透,此可見瘠土之民,莫不向義者也。旣已面識洪啓祜·沈鋑·申光勉·鄭存養·朴相海,特爲免元講調用事,分付該曹。因此而有下敎者,凡諸蔭官,卽只隨聞見而用者也。於京鄕抱才生長草野,若唐貞元時董生者幾人?今於望八,宜勉于此,其令八道道臣,兩都留守,豈拘常例?誠心尋訪,歲首以聞事,另加申飭。噫,生一代了一世,古人旣稱,其欺我哉?以此一體申飭。上曰,承旨書之。傳曰,今番都目,當爲親政,以此分付。明鼎曰,大政不遠,今朔以後,則將爲貯闕,而郡守以上,欲以京職排擬,每患苟簡,雖非啓請邑,依近例直以外任備擬,勿拘純望,以爲次次遷轉作闕之地,何如?上曰,依爲之。出擧條試官先退,諸臣以次退出。
上在慶熙宮。停常參·經筵。
藥房都提調臣金致仁,提調臣趙雲逵,副提調臣尹得雨啓曰,伏未審夜間,聖體調攝,若何,痰候何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。氣則一樣矣。
中宮殿·惠嬪宮,藥房口傳問安。答曰,知道。
尹蓍東啓曰,大司憲未差,執義姜潤在外,掌令鄭煥猷疏批未下,一員未差,持平二員未差,今日以監察茶時之意,敢啓。傳曰,知道。
沈鑧,以都摠府言啓曰,今日入直內三廳武兼禁軍及軍兵等,當爲中日習射,而儲慶宮忌辰祭齋戒相値,不得爲之之意,敢啓。答曰,知道。
以咸境監司狀〈啓〉,今十月令薦新生文魚·生大口魚及朔膳進上生文魚·生大口魚,限內不得封進,惶恐待罪事。傳于宋瑩中曰,勿待罪事,回諭。
以全羅監司狀啓,靈巖郡乭串之里居良女丁夫·乙今等,渰死事。傳于宋瑩中曰,令本道恤典擧行。
丙戌十月二十八日辰時,上御集慶堂。藥房入診入侍時,都提調金致仁,提調趙雲逵,副提調尹得雨,假注書尹長烈,記事官安廷玹·李思祚,醫官李以楷·金季良·金孝儉·金光國·李翊臣·許溫,以次進伏訖。致仁進伏曰,夜間聖體調攝,若何?寢睡·水刺之節,亦何如?上曰,一樣矣。進湯劑,上進御,診候訖。以楷曰,脈候一向調均矣。致仁曰,金相福,爲承候來待矣。上曰,金判府事入侍。判府事金相福,進伏曰,數日間聖體調攝,若何?上曰,一樣矣。得雨曰,再昨大訓釐正時,傳敎中,有刪改字,故今方持入,當稟定矣。上曰,可也。上曰,前日頒賜大訓及添刊大訓,一竝還收洗補,後更爲頒布事。出榻敎上曰,承旨書之。傳曰,噫,乙亥以後,義理益明,大訓句語中,亦不無釐正者,今日時·原任大臣,旣諭心腹,元大訓中字句,付標以下,依此洗補。上曰,藥房提調持湯劑,更爲入侍。都提調金致仁進湯劑,上進御訖,請診候。上曰,其置之。諸臣以次退出。
上在慶熙宮。停常參·經筵。
藥房都提調臣金致仁,提調臣趙雲逵,副提調臣尹得雨啓曰,伏未審夜間,聖體調攝,若何?寢睡·水刺之節,亦何如?臣等,率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。氣則一樣矣。中宮殿·惠嬪宮,藥房口傳問安。答曰,知道。
尹蓍東啓曰,大司憲未差,執義姜潤在外,掌令鄭煥猷疏批未下,一員未差,持平二員未差,今日以監察茶時之意,敢啓。傳曰,知道。
傳于申大顯曰,明善·明惠兩公主房,錢文各二十貫,米各五十石,輸送事,分付該曹。
注書南胄寬罷職,代以金觀柱爲假注書。
以承傳色口傳下敎曰,明日香祗迎,依前擧行,時刻待下敎來詣。
又下敎曰,兩公主房擧行之事,只政院知悉,勿出朝報,惠廳·度支,分半擧行事,分付。
又下敎曰,今則已安,前亦有此氣,一日三貼勞矣。置之,早爲退出。
丙戌十月二十九日辰時,上御集慶堂。藥房入診入侍時,都提調金致仁,提調趙雲逵,副提調尹得雨,假注書尹長烈,記事官安廷玹·李思祚,醫官李以楷·金季良·金光國·金孝儉·李翊臣·許溫,以次進伏訖。致仁進伏曰,夜間聖體調攝,若何?寢睡·水刺之節,亦何如?上曰,一樣。進湯劑,診候訖。以楷曰,脈候一向調均矣。上欲吐蛔而未果。致仁曰,無乃蛔氣乎?上曰,然矣。致仁曰,建功有效矣。上曰,理中建功湯,本方中,加花椒三分·烏梅一箇煎入事。出榻敎上曰,藥房提調,持湯劑更爲入侍。都提調金致仁,提調趙雲逵,進湯劑,上進御訖。諸臣以次退出。
上在慶熙宮。停常參·經筵。
藥房都提調金致仁,提調趙雲逵,副提調尹得雨啓曰,伏未審夜間,聖體調攝,若何,痰候何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。予則一樣。烏梅·花椒一體加煎,行禮後,殿中持入。
香祗迎罷後,政院·玉堂·藥房,口傳問安。答曰,知道。
以承傳色口傳下敎曰,日次欲於殿中爲之,寒殿誠難,待下敎來詣。
又下敎曰,今日次對,兼行於殿中。
尹得雨啓曰,假注書金觀柱,時無職名,令該曹,依例付軍職,冠帶常仕,何如?傳曰,允。
以大司諫金魯鎭,正言李世演·李東顯,牌不進罷職傳旨,傳于尹蓍東曰,只推,更爲牌招入侍。
沈鑧啓曰,大司憲·掌令一員·持平二員未差,執義姜潤在外,掌令鄭煥猷疏批未下,今日以監察茶時之意,敢啓。傳曰,知道。
傳于沈鑧曰,大臣·備局堂上引見。
宋瑩中,以禮曹言啓曰,來十一月初十日,中宮殿誕日,王世孫陳賀,依例磨鍊乎?敢稟。傳曰,與予同也。依例擧行。
傳于宋瑩中曰,今日欲備矣,政官牌招開政,待下批牌招,先入侍後謝恩。
尹得雨,以吏曹言啓曰,長陵參奉吳載紹呈狀內,身病甚重,勢難察任云,依例改差,何如?傳曰,允。
沈鑧,以兵曹言啓曰,本曹佐郞徐有隣,身病猝重,呈狀乞遞,宿衛重地,不可久曠,今姑改差,何如?傳曰,允。
又以兵曹言啓曰,同知中樞府事辛弘復,素抱奇疾,時月之內,差復無期,呈狀乞遞,今姑改差,何如?傳曰,允。
有政。吏批,判書趙明鼎進,參判黃景源牌不進,參議權噵在外,同副承旨申大顯進,以韓光肇爲大司憲,任瑎·洪相直爲掌令,崔·權極爲持平,具㢞爲正言,金時默爲戶曹參判,李謙彬爲兵曹佐郞,洪念海爲繕工假監役,兼世孫傅左議政金致仁,以李翼鎭爲典設別提,洪周萬爲耆老所守直官。
兵批,判書朴相德,參判成天柱,參議金霔病,參知李性遂入直進,同副承旨申大顯進,李性源·任希曾爲副司直,鄭煥猷爲副護軍,安時禎爲同知,盧勛相爲僉知。
以備忘記,傳于宋瑩中曰,長番內官姜德曄,承傳色差下,政院知悉。
兵曹口傳政事,副司直韓光肇。
事變假注書李身晦書啓,臣敬奉聖批,馳往傳諭于議政府右議政金陽澤處,則以爲臣屢日驚懍之餘,瀝血陳懇,冀蒙處分。不意史官,臨宣聖旨,縷縷辭敎,溫諄勤摯,念舊勉今,恩眷一倍隆重,繼又有偕來之命,有非庸騃賤臣所敢承當者,伏地奉讀,感涕被面。顧以百無肖似之身,叨此萬不堪承之恩,瞻聆莫不聳動,臣心尤當如何?河海之渥,涵濡太過,日月之明,遺照至此,恩禮益勤,誨諭益切,臣戰恐抑塞,置身無地。謹當少定驚心,冒入文字,悉暴危悃云矣。臣旣承偕來之命,姑爲仍留之意,敢啓。傳曰,知道。
右議政金陽澤疏曰,伏以臣,病伏深巷,未赴公會,兼帶金吾,亦且曠職,私悰難便,將擬尋單丐免矣。乃於此際,特旨忽降,授臣以議政府右議政,聞命以來,驚疑懍慄,五內如沸,不移晷而近侍又臨宣別諭,數十行辭旨,溫諄勤摯,先垂念舊之敎,更示期勉之意,至以予心若此。卿心若何爲敎,字字恩言,淪肌浹髓,有非不肖如臣,所敢承當者,臣伏讀未半,惶隕感泣,自不覺淸血之沾襟也。臣本以愚陋,濫被洪造,立朝二十餘年,節次推擢,位至崇秩,竊想隆天之恩,匪以臣身,以先之故,固宜殫竭愚鈍,少答殊遇之眷,而庸騃譾劣。上而未克裨補聖政,下而未克紹襲先徽,忠孝兩虧,撫己慙悼,臣之長短畢露矣,愆尤層積矣。無用之實,聖明亦宜俯諒,而猶且未忍斥黜,縻以爵祿,每登筵席,輒稱先臣之忠貞,眷遇臣,假借臣,非比尋常,前後恩數,蓋出於延世之至意,聖朝之待遇世臣,固已過厚。今又由此而擢之於三事之職,欲責以論道經邦之功,其於立賢無方之義,不亦傎乎?噫,人君之職,莫重於置相,置相之得失,而國之安危隆替係焉。其難其愼,自古而然,上世夢卜之盛尙矣,降至後世,蓋莫不難愼於此,必歷試以職,績庸茂著而後,始乃晉擢之,以聖上之明睿,亦嘗致其難愼,屢考屢試,不少弛忽,畢竟被擢之人,或以德量,或以文學才猷,固皆一時之選,豈有倥倥蔑蔑,無一可取,一朝叨躐,如臣之甚者耶?若以試可而進之,則輔相非試可之職,若以奮用而進之,則具臣無奮用之績,左右忖度,終莫曉其所以,而聖簡之辱,不謀廊廟,斷然特擢於人望之外,聖世之置相,豈徒然哉?是不但鵜梁鶴軒,貽一世之笑,覆餗負乘,累則哲之明,微軀不暇自恤,而憂在國家,實不勝其懍然,閉門縮伏,駁議是俟,昃聽多日,宜有而無有,則亦不敢一向泯默,玆敢冒死陳懇,言出肝膈,實非一毫外飾。伏乞聖明,俯垂鑑諒,亟命收臣議政新銜,改卜賢德,以重國事,以安私分,不勝萬幸云云。答曰,卜相之日,特命承宣,先諭小子之意,承宣其謂卿過矣。欲待卿章,只答知道。省卿之章,一何過乎?卿門忠孝,予已知矣。先卿忠質,心常欽歎,卿登八座,每於入侍,依然若先卿,今諭予意,手書授卿,亦有予意,嘉卿公平,知卿忠心,何□□□其自允叶。今於望八,自謂得相,且今鼎席攸恃者深,卿須體小子之此意,顧今日之國事,安心勿辭,其卽造朝,用副此意。
以承傳色口傳下敎曰,此批答,令史官傳諭,仍與偕來。
掌令鄭煥猷疏曰,伏以,臣之母病,積月沈綿,藥餌爲事。臣於此時,豈有離捨供職之勢,而恩除之下,分義是懼,不敢言私,黽勉承膺,微忱雖幸少伸,私情常切憂灼,昨日筵退之後,歸省病母,則宿症之外,又添寒感。痰滯而飮啖不下,氣結而寢睡未成,神息澟然,比前益苦。臣方左右扶將,焦遑罔措,今以賓對召牌狎臨,而情理懇迫,進身無路,隨詣闕外,短章請急,瀆擾之罪,益無所逃。伏乞聖慈,亟削臣職,以便救護,仍治臣罪,以肅綱紀,千萬幸甚云云。踏啓字
丙戌十月三十日辰時,上乘輿出資政門。御崇政殿庭,香祗迎入侍時,行都承旨尹得雨,左承旨洪良漢,右承旨宋瑩中,左副承旨沈鑧,右副承旨尹蓍東,同副承旨申大顯,假注書尹長烈·金觀柱,記事官安廷玹·李思祚,以次侍立訖。上具翼善冠·袞龍袍,香祗迎後,上隨香至建明門,藥房都提調金致仁,提調趙雲逵,醫官李以楷·金光國·金孝儉·許溫·李翊臣,以次侍立訖。上進建功湯,致仁曰,今日勞攘,聖候若何?上曰,姑一樣矣。致仁曰,蛔氣則,何如?上曰,今則無其氣耳。藥房先退,上曰,彼祭官,誰也?得雨對曰,洪重孝也。上曰,其年已老,而行步甚健,其筋力之不衰可知矣。得雨曰,然矣。上乘輿入大內之際,過侍講院側,命入直春坊官員進前,弼善洪檍,文學李昌任入侍。上曰,世孫講次,何以爲之耶?檍對曰,間日爲之,而或三日再講而召對,則殆無虛日矣。上命退去,檍及昌任先退。上入大內後,諸臣以次退出。
丙戌十月三十日未時,上御集慶堂。藥房入診,大臣·備局堂上,同爲入侍時,藥房都提調金致仁,提調趙雲逵,副提調尹得雨,醫官李以楷·吳道炯·金光國·金孝儉·許溫·李翊臣,刑曹判書沈鏽,判尹金尙喆,行副護軍具善行,副護軍鄭汝稷,大司諫金魯鎭,應敎徐命善,左副承旨沈鑧,假注書尹長烈·金觀柱,記事官安廷玹·李思祚,以次進伏訖。鑧曰,事變假注書李身晦往偕來,故以上注書代入矣。致仁曰,朝者勞動之餘,聖候不瑕有損。上曰,姑一樣矣,而蛔氣今則順下矣。致仁曰,俄者右相批答手書以下,氣力之顯勝可知,而下情不勝欣忭矣。上進建功湯,上曰,始進之時,則不知其味之如何矣。久後方覺其酸苦矣。上命得雨,書紀懷御製未半,上進劑後,蛔氣復作,今方上於喉間,甚欲吐出而不可得也。致仁曰,似是與花椒之氣相格而然矣。其氣若不止,則以烏梅·木瓜茶,時時進御以制之,似好矣。上曰,俄者明善·明惠房賜送之物,特令度支·惠廳,分半當之,蓋有意矣。致仁曰,聖意之自前軫念於度支,臣等豈不知之而欽仰乎?上命諸臣少退,已而,更命入侍,諸臣以次進伏訖。致仁曰,診候,何如?上曰,置之。致仁曰,然則醫官輩,先令退出乎?上曰,依。以楷等先退,雲逵及得雨,亦追後先退。致仁,持狀啓進奏曰,此慶尙左水使李邦一狀啓也。以爲今番渡海船致敗後,自馬島渰死人賻物及生還人贈給單子出來,而當初乘般之數,與單子中所錄相左,委折問情時,當問不問,徑先手本,又其査問之後,始乃以落漏五名添書單子爲言,其在重邊情之道,不可無嚴處之道,假訓導李命和,假別差玄商祚等罪狀,請令廟,堂稟處矣,當該訓別,自萊府卽已重繩嚴懲,不必加罪,置之,何如?上曰,置之,可也。出擧條致仁曰,備堂中受由在外者多,而許久不還,事甚未安,竝推考警責,催促上來,何如?上曰,依爲之。出擧條而已,中官,持政望進前。上取覽後,上曰,洪念海,誰也?致仁曰,洪啓禧之子也。上曰,然乎?仍落點以下。上曰,政事何其太遲耶?致仁曰,開政命下之後,其間不久,故未及周旋而然矣。上曰,若於命下之後,卽爲開政,則次對臺臣,豈致未備耶?上曰,其於往歲,以臺臣之莫見其君戀焉。復政之後,寥寥若前,心常慨然,其況近者,闕兩司之日多,事之寒心,莫此爲甚。故特命開政,其令先入侍後謝恩,則下敎最久,今乃備擬,事體寒心,當該政官罷職。出傳敎致仁曰,大政不遠,銓官尙此未備,而參議權噵,一向在外,申飭上來,宜矣。上曰,以何事撕捱乎?致仁曰,以向來被彈之故也。上曰,彈之者,誰也?對曰,李海鎭也。上曰,其時尹東昇,同被其彈而已行公矣。致仁曰,此人則初爲撕捱,而其後累次除職,故不得已行公矣。上曰,吏曹參議權噵,一向在外,以予精神,莫知其事。今聞大臣所奏,往事撕捱,其涉太過,近者百隷怠慢之日,分義事體,不可循例申飭,吏曹參議權噵禁推。出傳敎上曰,翰林備員乎?致仁曰,方在禁推中矣。上曰,以何事禁推乎?致仁曰,以漢講之不通與其時製述曳白之故也。上曰,飭已行,殿講不通製述曳白禁推人,一竝分揀放送。出傳敎上曰,右相必欲過爲撕捱乎?此任於此人,似不爲過矣。致仁曰,雖然而當之者,豈不以爲過也?上曰,金吾長席,誰也?對曰,右相方帶之矣。上曰,其年幾何?對曰,五十五矣。致仁曰,沈益聖,以年七十人,宜入於頃年加資,而其時以有特敎,至今見漏,誠爲可矜矣。今則已過一年而不久又將歲抄矣。其時下敎,特寢,何如?上曰,雖莫知本事,不過一時飭勵者,年七十加資之人,今將二歲□□陞資事,卽爲分付該曹。出傳敎致仁曰,摠戎使,有所稟定事云矣。上曰,何事乎?善行進前,獻臨津地圖曰,頃日次對時,有圖形入侍之命,故玆以仰獻矣。上曰,日已昏矣。從當披見矣。善行曰,摠戎廳,出鎭於鍊戎臺時,經理廳及北漢三留營,竝屬於本廳,而三留所管城堞軍器,不可不隨毁修補。而本廳事力,無一半分修擧之望,而一年二年,殆若廢棄,似至於莫可收拾之境。故臣於前月仰稟筵中,躬自往審,不但目前事可悶,前頭之憂,有不可勝達。臣意則三留營,依前還屬於該軍門,然後國事幸甚,□惶恐,敢達。上曰,訓將之意,何如?訓鍊大將鄭汝稷曰,臣意別無他端,而事理似然矣。上曰,依前三軍門掌之,可也。出擧條上曰,□□□。魯鎭曰,請還寢鍾城府爲奴罪人天大酌處之命,□□□處斷。措辭見上上曰,勿煩。出擧條上曰,頃者都憲下敎□有微意,以謾職欲爲羈縻之意,兼帶副摠管,不過一時,今日見其步,可知鄕居氣强也。同中樞今適有窠,副摠管洪重孝,特爲除授,以示予意。出傳敎上曰,今朝召見春坊入直二員,而其中一人之見漏於堂錄,異矣。李昌任之父,甲子年爲都承旨矣。今見其子,爲人佳矣。致仁曰,其時堂錄善爲而見漏者多矣。上曰,誰某也?致仁曰,李崇祜·李奎緯也。上曰,出去,臺諫入來與否知入。長烈,承命趨出還奏曰,姑無入來者,而正言具㢞,納牌不進,其中或有在外者云矣。上曰,具㢞之玉署撕捱猶可也,至於臺職,不爲行公太過矣。致仁曰,然矣。上曰,今聞正言具㢞納牌不進云,其涉過矣。其於館職,其□□惜才苦心狹雜私意,不足撕捱,況臺職乎?分義事體,俱涉寒心,若此,具㢞,何日束帶立於朝乎?只從重推考,今番次對,雖不可論,亦不可循例,只推,更爲牌招察任,牌去來勿爲煩稟。出傳敎上曰,承牌臺臣入侍。出榻敎大司憲韓光肇入侍。上曰,進前。光肇曰,請還寢東呂·址淳等還配之命,更令王府,嚴鞫得情。措辭見上上曰,勿煩。光肇曰,請還寢定配罪人者斤萬酌處之命,更令王府,嚴鞫得情,快伸王章。措辭見上上曰,勿煩。光肇曰,新除授掌令任瑎,時在忠淸道淸州地,請斯速乘馹上來事,下諭。上曰,依啓。光肇曰,新除授持平崔,時在京畿道南陽地,請斯速乘馹上來事,下諭。上曰,依啓。以上出擧條上曰,都憲卽爲入來,貴矣。卿父筋力,近來,何如?對曰,近來則殆無餘地,□□□且痰氣,當寒益甚,夜不能成睡矣。上曰,行步,何如?對曰,行步,亦須人爲之,而今日則臣父病勢益添,有難暫時□□,而臣父勸臣曰,予病雖添,而旣有先入侍後謝恩之命,須卽□□,且臣逖違耿光,故玆敢堇堇入來矣。上曰,可矜矣。其親病如此,而何□□臺職乎?上曰,承旨書之。都憲韓光肇,今日入侍,故問其父□何,其在情理,似難供職,而因其父之勸入,□□□不可强令□□□其令使護焉。上曰,有大臣在喪□□□則家中日記則□□□家有是□矣。上曰,予則每□□□不易矣,而蓋亦善人矣。上曰,□□□異矣。致仁曰,規模則少有異矣。領相自出身以後,非外□□□日入侍,□近來則凡於國事,便自擔當爲之矣。今已數月入處,不勝瞻戀之忱云矣。且筋力甚敗,恐有生病之慮云,誠可悶矣。上曰,然乎?豈不然乎?本是爲國血忱矣。上曰,承旨書之。噫,卿之若此之後,何日忘乎?卿豈徒爲卿?左揆獨賢,實爲國事。噫,思三年,悵然二字,亦歇後語也。然舊例□斑故雖守此例,此不過古例,卿有弟亦有子,所恃者此也。雖然予心何弛?特遣入侍承宣,諭予眷眷之意。兼於卿之子弟而亦微意,卿須諒予此意,諒予此意,今者戶曹參判金時默之復爲入侍,只隔若干日,此誠追憶□□於予料表,況三歲乎?予諭及此,卿心奚似,其豈爲身爲國自護焉?噫,雖有輕重,君之使臣,奚特大官,兼付此意。上曰,入侍承旨持此傳敎,往諭于洪領府事家。出榻敎上曰,其子□見此□必誠勸其□□□,致仁曰,然矣,而領府事見此下敎,則必感泣,而不待其子弟之勸,而自進肉矣。上曰,想應□□諸臣,以次退出之際。上曰,秋判□□入侍。秋判及承史,以次進伏訖。上曰,八道審理文案,幾許入來乎?鏽對曰,只京畿一道文案入來,而其外諸道,姑未入來矣。臣每欲仰達,而未果矣。凡諸公事,只將一二事,續續煩瀆,有所不敢,欲於得俱合以奏,故如待諸道文案之皆入,一時持入伏計耳。上曰,秋判持審理文案,再明日入侍。出榻敎諸臣以次退出。
上在慶熙宮。停常參·經筵。
未時,日有左珥。
藥房都提調金致仁,提調趙雲逵,副提調尹得雨啓曰,伏未審夜間,聖體調攝,若何,痰候何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。氣則一樣矣。
中宮殿·惠嬪宮,藥房口傳問安。答曰,知道。
申大顯啓曰,大司憲未差,執義安潤,掌令任瑎·洪相直,持平崔在外,持平權極牌不進,傳旨未下,今日以監察茶時之意,敢啓。傳曰,知道。
沈鑧,以都摠府言啓曰,今日入直內三廳武兼禁軍及軍兵等中日習射,請出標信。傳曰,知道。
尹蓍東啓曰,臣與同副承旨申大顯,伴直矣。大顯以右議政金陽澤偕來事出去,今日伴直無人,左副承旨沈鑧所當牌招伴直,而拘於廳規,不得請牌,何以爲之,敢稟。傳曰,牌招。
沈鑧,以兵曹言啓曰,去十月朔,各廳堂下武臣等試射,連因有故,今已逾月不得爲之之意,敢啓。傳曰,知道。
尹蓍東,以義禁府言啓曰,吏曹參議權噵禁推事,傳旨啓下矣。權噵下去忠淸道公州地云,依例發遣府書吏,拿來,何如?傳曰,允。
以承傳色口傳下敎曰,初六日動駕時,雲劍·寶劍及守宮前侍衛,仍。
右議政金陽澤疏曰,伏以臣,自叨萬不近之任,夢驚心悸,歷累日而靡定,昨始冒入文字,略暴至懇,冀蒙處分。不料史官,臨宣聖旨,縷縷辭敎,奬舊勉今,諄複勤摯,向來寶墨之賜,卽玆溫綸之諭,眷意前後相貫,愈往愈隆。臣以首頓地,益不禁感淚之汍汍,始期一疏,獲解重負,不惟不賜允許,恩禮從而優異,乃有偕來之命,惶懍迫蹙,直欲鑽地以入,而不能得也。區區難冒之義,初欠詳陳,天鑑未燭,致此格外之渥。臣於是情窮勢急,不得不申暴危懇,惟聖明垂察焉。臣聞書之周官曰,論道經邦,燮理陰陽,官不必備,惟其人,蓋謂有其人,使之居是官,非其人,不若虛是官,旣設非常之位,必求非常之材,不可以庶僚備數也。今臣所處,問其官則論道經邦之官,語其人則庶僚備數之類,不審聖上,奚取於臣而加之謬恩也哉?臣通籍二十載有餘,始焉獲叨華顯,而蹤地孤畸,多不在位,中焉歷踐內外,而材識空疏,徒費廩俸,晩焉躋陞卿班,而病劣日甚,了無一爲。宜休不休,頭沒頭出,伈伈隨衆,殆近掩拙,同朝猶未盡知其中之未有。日月之明,亦或遺照,徒以崇秩而循序,先故而興感,欲試於鼎席之末,名器緣臣而玷汚,若復不較人器,安而受之,一則欺世而欺殿下,二則誤身而誤國家,念之及此,一倍蹙恧戰恐,尤不知死所。噫,輔相,柱石于王家,維持于一世,簡擢之道,決不宜虛擲如此,雖在宴安無事之時,尙足以損國政,況於艱虞之時乎?目今生民殿屎,朝象判渙,世道人心之墮落委靡,日甚一日,聖上雖寤寐髦俊,爰立作相,猶患其難濟,今反以無材德最居下者,置之是任,任其扶顚榰危之責,是無異於見匹雛之不勝,强委以千鈞之重,立見其必敗,何益之有?竊覵聖意攸在,十行之諭,嘉先臣之忠貞,察臣無他,責臣以追繼先臣,勉臣以夾輔王室,臣愚不肖,無寸長,未效先休之萬一。又未堪弘濟之任,苟冒膺新命,尸位碌碌,無一紹徽,無一效力。徒速忝先之咎,重陷負國之罪,罪著咎積而後,聖慈雖欲寬貸,亦且難矣。爲臣之計,惟當固守拙分,力辭大任,冀聖明側席,更求得賢而圖理,則國事萬幸,臣之退讓不居,亦未必不爲塵刹之酬也。古人云,量而後入,今臣熟量日久,終未得可入之義,寧被逋慢之罪,未敢承命爲恭,虞人之不赴旌招,蓋亦有據。臣旣無趨詣之路,而王人近地相守,徒辱恩命,臣固萬死,臣固萬死,玆乃悉暴哀悃如右。伏乞聖明,念相職之至重,察懇辭之由中,亟命收還偕來,仍卽改正臣爵秩,以嚴國體,以安賤分,不勝大願云云。答曰,省卿之懇。承宣傳諭初章之批,罄悉予意,而秖緣誠淺,猶稱軍銜,懇猶若此,一何過乎?今卿拜相,予意深焉。憶先卿意亦冞深,先卿爲國之忠,予已知矣。今卿忠謹之量,心常歎服,位至一品,冢宰文衡,公心已諒,暮年相職,其豈偶然?卿須體小子之此意,顧今日之國事,安心勿辭,亟寢其章,卽爲偕入,用副日夕之望。
以承傳色口傳下敎曰,今日欲爲手書矣。累行之批,書之爲難,安心膺命之意,令承旨,替諭偕來,史官置之。
申大顯書啓,臣敬奉聖批,馳往傳諭于議政府右議政金陽澤處,則以爲臣申暴血懇,顒俟處分。及承批旨,縷縷恩諭,一倍隆重,近侍偕來,傳宣替諭之至意,臣以首頓地,感悚萬萬,念舊之敎,嘉乃之眷,曠絶若此。瞻聆俱聳,臣雖至愚,亦有秉彝,豈不思感激隆渥,竭蹶趨承,而第玆新命,所關甚重,非若庶官之比,鹵質綿力,萬無承當之勢,反復思量,末由冒膺,縮伏戰悚。惟合重勘,日夕憂灼,賤疾亦苦,伏地昏呻,精神迷瞀,數行文字,未盡瀝血,惶懍俟罪而已云矣。臣旣承偕來之命,姑爲因留之意,敢啓。
以承傳色口傳下敎曰,此亦誠淺,望八其君,何循常例?早朝入來,聽我面諭事,更爲傳諭。
丙戌十一月初一日辰時,上御集慶堂。藥房入診入侍時,都提調金致仁,提調趙雲逵,副提調尹得雨,假注書尹長烈,記事官安廷玹·李思祚,醫官李以楷·金季良·金光國·金孝儉·李翊臣·許溫,以次進伏訖。致仁進前曰,夜間,聖體調攝,若何?寢睡·水刺之節,亦何如?上曰,一樣矣。進湯劑,上進御,診候訖。以楷曰,脈候一向調均矣。上曰,詣臺臺臣入侍。正言具㢞進前曰,臣自有向來所遭,便是僇辱之人矣。念臣爲人之蠢騃,果如臺言,臣自爲愧,人豈可尤,而秖緣臣之濫叨論思,厚招人非,上以累則哲之明,下以媒闔門之辱,每念傷痛,無地自容,唯願永謝名塗,以圖自靖,官職去就,初無可論。不意臺除遽降,特牌踵臨,計沒承當,罪犯違傲,例勘猶靳,再召復辱,所下傳敎,字字恩言,諄複懇摯,迥出尋常,臣奉讀未半,感淚交逬,不顧情勢之臲卼,冒沒肅命,爲瞻逖違之耿光。仍以登筵,第念廉媿,有關四維,臺職係是三司,以臣蹤地,決難仍據,請命遞斥臣職。上曰,挾雜舊習,洞察無餘,其雖館職,義不敢自劃,況臺職乎?昨者節拍,意蓋此也,旣承召牌,今者撕捱,其於廉隅,可謂伸矣。豈可以此?一向若此,勿辭,亦勿退待。出擧條又曰,請還寢鍾城府爲奴罪人天大酌處之命,依律處斷。措辭見上上曰,勿煩。又曰,新除授司憲府掌令任瑎時在忠淸道稷山地,請斯速乘馹上來事,下諭。上曰,依啓。出擧條上曰,承旨書之。傳曰,昨日下敎之後,內殿固辭,其雖過矣,意實在焉。欲成其美,特許其請,初旬賀儀,以權停擧行。上曰,藥房提調持湯劑,更爲入侍。都提調金致仁進湯劑,上進御訖。諸臣以次退出。
上在慶熙宮。停常參·經筵。
未時,日暈。
藥房都提調金致仁,提調趙雲逵,副提調尹得雨啓曰,伏未審夜間,聖體調攝,若何,痰候何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。氣則一樣矣。
中宮殿·惠嬪宮,藥房口傳問安。答曰,知道。
尹蓍東啓曰,大司憲未差,執義姜潤,掌令任瑎,持平崔在外,掌令洪相直疏批未下,持平權極牌不進,傳旨未下,今日以監察茶時之意,敢啓。傳曰,知道。
傳于尹蓍東曰,內局入侍,摠戎使同爲入侍。
事變假注書李身晦偕來,代以鄭夢弼爲假注書。
尹蓍東啓曰,卽者吏曹郞廳來言,今日爲政事命下,而判書未差,參判黃景源遭臺彈,參議權噵方在禁推中,不得開政云,參判黃景源卽爲牌招開政,何如?傳曰,允。
洪良漢,以戶曹言啓曰,各司貢人舊遺在,依己卯例,蕩減事,命下矣。取考文書則甲戌以上遺在,曾已蕩減,乙亥遺在,依己卯例蕩減,實數別單書入之意,敢啓。傳曰,知道。
沈鑧以兵曹言啓曰,本曹正郞鄭厚謙身病猝重,呈狀乞遞,宿衛重地,不可久曠,今姑改差,何如?傳曰,允。
尹蓍東,以兵曹言啓曰,僉知中樞府事柳晉鉉身病沈重,勢難供職,呈狀乞遞,不可强令察任,今姑改差,何如?傳曰,允。
以承傳色口傳下敎曰,待下敎,儒臣持警世問答入侍,建功湯加入事,有下敎者,使之入來,初更量入侍。
又下敎曰,秋判明日入侍。
傳于洪良漢曰,儒臣持警世問答,先爲入侍。
洪良漢啓曰,藥房三提調依下敎,來待矣。傳曰,入侍。
掌令洪相直疏曰,伏以,維天維祖宗,默垂騭佑,聖候快臻康復,臣民慶忭,曷有其旣?仍念臣性本庸憒,且蔑見識,言責之任,自知不合,而命途奇薄,延禍先臣,冥頑不滅,遽已終喪,廓然靡極,尤無世念。從今以往,惟有移孝之願,以盡報國之誠,而柏府新命,遽下於此,際臣還自郊墅,奉旨感泣,而恩除之下,誰與爲榮?卽宜趨謝,少伸微忱,而苫塊餘喘,疾病旣痼,觸風往來,又添寒感,末由運動。伏乞聖明,亟遞臣職,以安私分焉。臣固不可臺官自居,而事在目下,有難泯默,玆敢附陳焉。礪廉恥重官方,卽有國之大政,而大提學黃景源,爲人諂佞,行己鄙屈,年前前持平金養心,以其掌試不公,至請拔去文任之望,而及拜文衡,不少逡巡,揚揚冒出,自同無故。其人雖不足責,其職有不可不惜,臣謂宜亟令改正也云云。答曰,省疏具悉。噫,近者官師相規寥寥,其於暮政,心常慨然者,可謂鐵中錚錚,而雖然,何得此宰臣,欲稱其名?況黃景源旣諒其心,滌舊調用,且其人文才可惜。故嚴飭行公,畏分謝命,其義固然,二字之目,言何迫切,其所不渝,雖臺臣體,其於此人,予則曰過,意若欲飭,其豈無他,而掇拾他語,欲正文任,其亦公心,爾其勿辭察職。
丙戌十一月初二日辰時,上御集慶堂。藥房入診,摠戎使同爲入侍時,都提調金致仁,提調趙雲逵,副提調尹得雨,假注書尹長烈,記事官安廷玹·李思祚,醫官李以楷·玄處明·金光國·金孝儉·李翊臣·許溫,摠戎使具善行,以次進伏訖。致仁進前曰,夜間,聖體調攝,若何?寢睡·水刺之節,亦何如?上曰,一樣矣。進湯劑,上進御,診候訖,以楷曰,脈候一向調均矣。上曰,烏梅之味不多矣。上曰,理中建功湯前方中,更加烏梅一箇,更爲前入事。出榻敎上曰,戶曹參判金時默入侍。戶曹參判金時默進伏。上曰,卿之祖母無事乎?對曰,僅僅無矣。上命書金聖應家致祭祭文訖。上曰,承旨書之。傳曰,旣見其子,予心倍焉。祭文製下,故判書金聖應家,遣禮官致祭。上曰,藥房提調持湯劑,更爲入侍。都提調金致仁進湯劑,上進御訖。諸臣以次退出。
丙戌十一月初二日初更三點,上御集慶堂。儒臣持警世問答入侍時,應敎徐命善,副修撰金尙集,右副承旨尹蓍東,假注書金觀柱,記事官安廷玹·李思祚,以次進伏訖。上命儒臣·承史,輪讀問答,諸臣各讀數篇訖。上曰,彼注書善讀,而其聲好矣。承旨曰,然矣。上曰,誰也?蓍東對曰,金觀柱也。上曰,少頃後,藥房入侍,則上注書入來乎?蓍東曰,上注書尹長烈家在城外,城門已閉,故不得入來矣。上曰,然則彼注書似復入侍矣。蓍東曰,然矣。上曰,儒臣先退,諸臣以次退出,未及出閤外,命藥房入侍。都提調金致仁,提調趙雲逵,副提調尹得雨,醫官李以楷·吳道炯·金光國·金孝儉·許溫·李翊臣,假注書金觀柱,記事官安廷玹·李思祚,以次進伏訖。致仁曰,半夜有入侍之命,故臣等不勝驚遑,蒼黃入侍矣。卽今聖候若何?上曰,俄者氣忽苶然。故使之入侍,而先命儒臣入侍者,蓋效漢高捫足之意也。卽今則差勝於俄者矣。大體近來則年老氣衰,漸覺澌敗,誠可悶迫矣。步屧則雖勝於六朔前,而但夜不能寢睡,是尤悶矣。致仁曰,此非氣衰之致,蓋由於痰候之往來而然矣。上曰,卿等每爲慰予之言,其實則氣衰而然也。致仁曰,臣等雖甚魯鈍,自正月以後,日日入侍,每每瞻望,豈不知聖候愆和之所由致也?上命診候,以楷等以次診候訖。僉曰,脈候左右三部,少無異於朝者,而但左部闊體,少似不足矣。上曰,然乎?然則桂·薑加入,似好矣。醫官輩曰,聖敎誠好矣。然則桂·薑,各加五分,好矣。上曰,理中建功湯前方,加桂枝·乾薑各五分煎入。出榻敎上曰,提調出去,依此煎入一貼,可也。雲逵承命趨出,上曰,限動駕前,日進三貼,何如?致仁曰,果好矣。臣等切欲以此仰達,而自上每難頻進,故不敢煩稟矣。上曰,然則自明日,以三貼爲定,可也。以楷曰,腰帶於痰候,例多見效,近來則日寒漸緊,伏望長爲進御,何如?上曰,近果爲之,而誠支離矣。致仁曰,然則腰帶自外改製以入,似好矣。上曰,依。上曰,領相終不入來耶?致仁曰,惶悚不敢入來,而方出門外云矣。上曰,方在何處乎?致仁曰,方在江上云矣。上曰,右相必欲三章而後已乎?致仁曰,明日又欲陳章云矣。上曰,洪相直疏,何如?致仁曰,此是官師相規之意也。然而所謂官師相規云者,每患過矣。上曰,此蓋出於相規之意,誠不怪矣。而句語間,或有過處矣。致仁曰,然矣。上曰,黃景源之向來卽出,蓋由於旣有飭敎,他不暇顧之義,而以傍觀者之所見言之,則不怪乎如是矣。致仁曰,其人以向來事,久爲入處矣。自上特洗復用,故渠知惶感,而私義有所不暇顧,卽出謝命矣。上命得雨,讀奏其疏,至爲人諂佞句,上曰,是則過矣。致仁曰,此人地處,本來孤單,故其自持也甚拙,而且畏人矣。至金養心句,上曰,若欲相規,何所不可,而必援此爲頭耶?至改正句,上曰,太迫矣。致仁曰,然矣。上曰,此人文才則本善矣。致仁曰,本有文章之稱矣。上曰,近來文衡幾人耶?致仁曰,南有容·鄭宲及今之右相,而參圈未經人,尹汲·徐命膺也。上曰,徐命膺之父爲文衡乎?致仁曰,只經兩館提學矣。上命得雨,書臺批訖。上曰,蓋以狹雜之意爲之者,雖不可,而官師相規則有不可已也。致仁曰,然矣。上曰,大抵近來則官師相規,全然不得見,而人之以挾雜爲言者,畏予而不能言,以公議爲言者,以與人生梗爲難。仍以不言,終然泯默,其於國事,亦無奈何矣。雲逵持湯劑入侍,上進御後,上曰,以遞差爲請,猶可也,至請改正,而又擧金養心事,終是過矣。若如是言,則是竝與其文而棄之也。致仁曰,然矣。得雨曰,今朝有開政之命,而以吏堂之不備,不得爲之云矣。上曰,飭已行,撕捱大過,何待其供?吏曹參議權噵,分揀放送。待朝牌招開政出傳敎上曰,使行,已入平安道否?致仁曰,昨見狀啓,則已過黃州云,其間似到安州境矣。上曰,風泉之思,亦載於警世問答,而俄使儒臣讀聞矣。送去使行之後,追慕一倍矣。致仁曰,聖慕豈不然乎?諸臣以次退出。
上在慶熙宮。停常參·經筵。
藥房都提調金致仁,提調趙雲逵,副提調尹得雨啓曰,伏未審夜間,聖體調攝,若何,痰候何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。氣則一樣矣。
中宮殿·惠嬪宮,藥房口傳問安。答曰,知道。
以承傳色口傳下敎曰,下敎時詣閤,旣以三貼爲定,松節只一次入之。
李性遂啓曰,事變假注書鄭夢弼,時無職名,令該曹,依例付軍職,冠帶常仕,何如?傳曰,允。
尹蓍東啓曰,刑曹判書沈鏽,依下敎來待矣。傳曰,入侍。
宋瑩中啓曰,右副承旨尹蓍東因章奏,多捧承旨遞差之命,謂以情勢之難安,纔已出去矣。卽爲牌招,何如?傳曰,允。
吏曹參判前望單子及參議前望單子入之,以李溵爲參判,洪樂命爲參議。
以吏曹參議洪樂命牌不進罷職傳旨,傳于宋瑩中曰,只推,更爲牌招,卽爲開政。
又傳于曰,吏堂牌去來申飭,卽爲開政。
又傳于曰,政官催促。
以承傳色口傳下敎曰,初六日動駕時,時刻以辰正三刻,單嚴爲之。
沈鑧啓曰,明日次對,兩司當爲進參,除在外·傳旨未下·引避·退待外,大司諫金魯鎭,正言李東顯·具㢞竝待開門牌招,以爲推移入侍之地,何如?傳曰,允。
有政。吏批,判書未差,參判李溵在外,參議洪樂命進,右副承旨沈鑧進,以尹汲爲吏曹判書。
吏批啓曰,新判書命招,同參政事,何如?傳曰,允。
又啓曰,判書尹汲,參判李溵俱在外,小臣獨政未安,何以爲之,敢稟。傳曰,只出緊任。
以趙榮進爲大司憲,金載人爲說書,黃景源爲刑曹參判,李徽之爲兵曹參議,權噵爲刑曹參議,成天柱爲同義禁,洪纘海爲兵曹佐郞,呂善德爲注書,前執義沈益聖今加通政,年七十加資之人,今將二歲加資事承傳,贈領議政金鎭圭,右議政金陽澤考,依法典追贈。
兵批,判書朴相德病,參判成天柱進,參議金霔病,參知未差,右副承旨沈鑧進。
以申大顯爲副護軍,尹得養·黃景源·權噵·金勉行爲副司直,鄭槃爲副司果,尹正烈·金觀柱·鄭夢弼爲副司正,同知單金光礪。
右議政金陽澤疏曰,伏以,日昨恩批之優示,奬嘉近侍之臨宣,替諭寵眷,萬萬非常,臣非木石,亦具人腸,感恩怵義之忱,豈不欲顚倒承命,而第所帶新銜,爲世具瞻,關國家安危,責任且重且大。公體私分,萬無冒當之勢,敦召之下,旣未能趨詣,賤疾叫苦,神氣昏瞀,數行書啓,亦未能罄暴,死罪死罪。顧臣人器不稱之狀,前疏已備悉,而抑又有蹙蹙兢畏者,溯考平日踐歷,世所稱華要,無不拾掇,殆國朝以來所未有,人忌物猜,固已懍然。今又以是任,加之是身,有甚於蠡之量海,蚊之負山,而不揆分不度力,恬然承受,則必致招損之殃,雖欲圖報涓埃,其道末由,此宜去一也。內外之歷試,殆無虛歲,而亦未嘗久於位,方其仕也。才識蔑裂,只循例套,塗飾模倣,聊爲目前計,倖免大戾,惟此輔相之任,董率百僚,拯救一世,非模倣可爲,非塗飾可做。若矇矇泄泄,惟以伴食爲事,四方之譏笑,必群起而萃至,其欲抗顔蹲冒,得乎?此宜去二也。自幼稟質虛薄羸尫,恒居善病,而性本謹拙,在官未敢言病,夙夜强策奔走,以致內損而外傷,年未六十,齒髮衰落,神精耗弊,以此孱軀,擔着於廊廟百責之中,將無以支吾,此宜去三也。昔蔡謨以才不逮,卒不拜司空,今臣有三宜去,而猶且厭然苟當,是蔡謨之罪人,反復揣量,其不可强膺,益復較然。倘聖慈眷念簪履,不忍永棄,卽收誤恩,還置臣六部之列,畀以閑司漫局,則臣謹當殫竭魯鈍,少酬未酬之恩焉。臣之再籲瀆矣,宜不敢復溷,而人情窮則呼天,疾痛則必呼父,誠以天之仁父之愛,爲能覆燾撫恤,則臣之今日窮迫,甚於疾痛,而殿下天也·父也,安得不仰首哀號也?伏願聖明,深諒臣萬無可當之勢,亟許鐫改新授官資,仍治臣違傲瀆擾之罪,使國事重,朝綱肅,不勝幸甚云云。答曰,省疏具悉卿懇。敦勉之語,予豈無答,而今覽卿章,旣稱議政之銜,其若見卿,深庸欣慰,而噫,卿是誰之子?先卿之心,予已諒焉。世豈有受議政之職,復置六部之列?考諸往牒,決無是理,此所以稱先卿而謂卿過者也。昔先卿,初登八座,亦有此讓乎?還顧國事,左揆獨矣。且卿所陳三件事外,予有一諭,莫云一事,予心苦予心苦,須見故洪領相復輔相,爲國苦心,於此可見,卽今拜相,意蓋深矣。先卿雖云固執,已知者予也。況其時太上,于今可諭,今予取卿,深嘉爲國,先卿有知,其必爲予欣矣。此一節,其欲勉卿,旣稱相職,及今不諭,更待何時?噫,昔卿從兄,承命圖進,見其名下所踏,卽忠孝傳家四字也。以先卿之忠,亦因卿之從兄之事勉焉。嗚呼,予已衰矣,卿何不精白一心乎?卿若體予意,國事何有?程子觀獵,古人旣云,卿若或弛心,予將他日,誦此答以奏,亦將此語,當諭先卿,思之及此,不覺飮涕。噫,歲寒松柏之敎,意亦在焉。卿豈不其時感涕無從乎?卿須體小子腹心之諭,安心勿辭,其卽偕入,庸副臥待之意。仍傳于尹得雨曰,此批答,令偕來承旨傳諭,卽爲偕入。
兵曹參判朴聖源疏曰,伏以,皇天眷佑,祖宗篤棐,聖候康復,慶溢宗祊,凡厥典禮,以次順成,臣民聳忭,曷有其極?仍念臣於今歲,犬馬之齒,恰滿七十,正是禮經致仕之年,援例陳請,當在歲首,而庭候未撤之前,未敢言私,賀儀進參之餘,始卽封章,而喉司以有近日辭疏勿捧之聖敎,混同退却,累呈不得,還伏田廬,唯俟陳籲之路開。乃者,特敎陞資,出於萬萬夢想之外,謂臣嘗有敎導世孫之效,以示褒賞之意,繼有金吾之除,辭旨鄭重,眷待隆厚,臣聞命驚惶,自不覺感涕愧汗之交逬也。噫,惟我世孫邸下,德器之夙就,學問之日將,實由睿稟超邁,自底于成,非有資於勸導,如臣魯才蔑學之只自備數於講僚者,有何微功之可紀,而聖上過施奬拔之典,曾在講書之日,旣以是加階。今於年久之後,又以是進秩,恩出常格,事曠今昔,臣是何人,敢當異渥?況臣引年之章,雖未登徹,而稽經據典,已決一退,官職去就,更無可論於今日。瀝陳腔血,冀蒙準許而見却,喉司又復如前,而臣方徊徨抑塞,莫知所出。此際又有騎曹亞卿之命,聖恩愈摯,除書相續,次第美官,安坐而得,臣心之轉益惶蹙,姑未暇言,而仰惟聖明在上,所飭勵者廉義也,所愼惜者名器也。廉義莫大於告老之節,而到臣廢闕,名器莫重於命德之秩,而由臣淆濫,臣雖不足恤,而其奈累禮敎而辱聖朝,何哉?顧臣所自恨者,臣之出身事君,殆至四十年,一無寸能之裨補於聖世。重以衰朽已甚,疾病且苦,更無筋力之可效,已絶當世之一念,宜卽效古人乞身之義,不須待於年至,而只以人微位下,未敢唐突徑請,遲待今年,庶幾得伸此計,而始旣未遑,終又見阻,雖以日月之明,何由俯燭其私衷,而曲副其微願也哉?如使臣早陳此請,則或已蒙矜許,匪分爵秩,當不及於旣退之身,而緣臣遲徊,因循不卽勇決,將死賤名,尙在朝籍,誤恩荐加,致此維谷,臣實自取,尙誰咎哉?今欲更申前懇,兼辭新除,則屢已見却於前者,難保得徹於今,謂無奈何。只事泯默,則恩旨聯翩之下,旣未能祗肅,又不得一籲,大非私分之所敢安,爲此之故,而欲黽勉膺命,因仍供職,則不惟臣之材具素滅,無以稱塞其萬一,抑臣所聞者,管子四維之說也。所守者,鍾鳴夜行之戒也。今乃貪榮,冒進於殘年乞退之餘,强突奔走,溝壑將塡之時,壞名喪義,亦非細事,將感激恩命,不得不一遭趨謝,而旋卽歸死於先壟,則目今賤疾奄奄,無以蠢動於二舍之地。且雖曰,暫出,已涉冒沒,在臣去就,固甚無當,而於國事,又何益焉?臣左右思量,終未得一條可通之路,虛帶重職,一味縮伏,受恩優異者,未有如臣之比,負罪慢蹇者,亦未有如臣之甚。唯有亟被威罰,以懲重犯,庶可以上昭法紀,下安私分,而席藁恭竢,亦未有勘處之命,臣於是益不勝抑鬱悚懍之至。臣竊伏惟念聖敎,所以不許辭章之捧者,蓋以此等之請,近頗紛紜,酬應之煩,或慮有妨於靜攝而然也。然而如臣所陳,則異於尋常控免,卽禮經之所已許,而國典之所不可廢者,臣之進退,似若無足言,而亦不可謂不關於禮防之大,世敎之重,喉司之竝以此作爲禁令者,恐非聖敎本意也。然則臣何必妄料其終不達,而自阻於四聰之下哉?玆敢不避煩猥,輒復冒萬死哀籲,倘蒙聖上照例準請,俾臣得遂其素志,則所帶職名,自在卸免,而亦無事於瀆擾矣。天地生成之德,豈臣隕結所能報也?伏乞聖慈,特垂矜憐而俯許焉。若臣前後慢命,罪在莫赦,況此所懇,唯在退休,臣雖無狀,亦有戀結之私,理宜抱章進伏於九閽之外,一瞻觚稜,以伸微誠,豈敢偃然在外,徒上文字?而病狀方劇,旣未能自力,宿衛之任,有不可以一日曠闕,情急事迫,不免復以縣道附陳,臣罪至此,尤萬萬矣。竝乞亟命攸司而重究焉云云。踏啓字
吏曹參議權噵疏曰,伏以,惟天惟祖宗,篤垂眷佑,玉候閱月欠安之餘,旋獲乃瘳之效,陵園展拜,次第禮成,此實宗社無疆之休,歡忻蹈舞,曷有其極?仍念臣所被臺評,宜卽自引,而靜攝之中,不敢瀆擾,迄今泯默,只自愧悚,卽於夢想之外,忽有選部佐貳之除,聞命驚惶,罔知攸措。臣本庸陋,無一可取,而猥蒙拂拭之恩,遍歷淸要,自知過分,如集于木,向來國子移拜之日,追念先故,筵敎鄭重,臣於是感泣惶霣,冒沒出謝,而職非其人,則畢竟顚沛,臣所自分。臣於伊時,臨事昏憒,不善周章,當職僨誤之罪,不敢以事過而自恕,及夫臺疏出,而臣之罪尤著矣。其所論列,出於官師之規,臣誠受而爲罪,而郵罰尙逭,私心增恧,顧今息補之道,惟有亟被重勘,以靖私義而已。官職去就,更無可論,抑臣有情私之悲切者,敢此陳籲焉。臣之父母墳山要害之地,夏秋以來,多有崩頹處,月前來省松楸,才始補築之役,而顧臣旣鮮兄弟,又無子姓。臣若不親看檢,則大役無以告訖,徊徨怵惕,不忍離捨,行役奔走之餘,病狀且苦,末由卽詣司敗,恭俟勘處,臣罪至此,益無所逃。伏乞聖明,亟賜鐫免,仍治臣罪,以謝人言,以安私分,不勝萬幸云云。踏啓字
司書鄭槃疏曰,伏以臣,家在東峽,旅宦京邸,而老父老母,俱在鄕寓,年衰病痼,長在寢席,臣以孑然終鮮之人,實無離側從仕之勢,而除旨之下,不敢言私,抑情供職,月已累易矣。卽於直中,得接鄕信,臣母所患虛勞之症,近因日候之不適,將攝失宜,又添感,飮啖全却,氣息澌綴,急足踵至,促臣歸視,臣自聞此報,方寸煎灼,按住不得。玆敢忙陳短章,徑尋鄕路。伏乞聖慈,俯垂矜諒,亟削臣職,俾便救護。仍治臣擅行之罪,以昭法紀,千萬幸甚云云。踏啓字
說書尹正烈疏曰,伏以臣,卽接家信,臣母素患痰癖之疾,重添關格之症,中焦痞塞,症形危惡,多試藥物,少無差效。急報踵至,促臣歸視,臣無他兄弟,非臣一身,則看護無人,臣得聞此報,心神飛越,不能一刻按住,玆敢略陳短章,徑出禁門。伏乞聖慈,特遞臣所帶之職,以便救護。仍治臣擅離之罪,以安私分,千萬幸甚云云。踏啓字
丙戌十一月初三日辰時,上御集慶堂。藥房入診,掌令同爲入侍時,都提調金致仁,提調趙雲逵,副提調尹得雨,假注書尹長烈,記事官安廷玹·李思祚,醫官李以楷·玄處明·金光國·金孝儉·李翊臣·許溫,掌令洪相直,以次進伏訖。致仁進前曰,聖體調攝,若何?寢睡·水刺之節,亦何如?上曰,一樣矣。進湯劑,上進御,診候訖,以楷曰,脈候一向調均矣。上曰,承旨書之。傳曰,噫,望八復政,古豈有之?六朔復起,亦豈古有?故不緊章奏申飭,非勸也,意在也,而噫,彼朴聖源,卽果有功於沖子,特爲陞資,意蓋深也,旣有功於沖子,何不竭忠於衰君?雖過七十,君何爲政?一拜謝命,臣分當然,一向在外,寥寥無期,此非高蹈之士,予何苟且?今雖踏下,不可循例至此,朴聖源特施不敍之典,以嚴君臣之義,章奏多捧,承旨事體寒心。特遞其職,有政院之稟,則俄者踏下之敎,一例渾踏,事之可駭,莫此爲甚。當該中官,越俸一等,旣已踏下,本職已無可論。參議卽宜代差,而至於參判,臺臣之章,旣云欠公,其於文衡,何敢撕捱,而於宰臣廉隅,見職勢難强迫,參判黃景源本職許遞,與參議有闕代,前望單子入之,待下批,牌招開政,承旨代,參知李性遂除授,牌招察任,房順房。上曰,詣臺臺臣入侍。相直進伏曰,臣見識魯莽,言議巽軟,自知不合於淸朝耳目之任,而適叨臺職,事在目下,亦不敢終默,略效一日之責,仰裨四維之政,及承批旨,敎以過矣。繼而下掇拾他語,其亦公心之敎,官職去就,莫不以廉恥爲重。況文衡之任,尤何等淸顯,而黃景源爲人行己,姑捨勿論,旣被文任削拔之斥,今於見職,揚揚冒出,豈不羞恥?臣之至請改正,爲國家惜名器厲廉隅也,豈有掇拾他語之意,而旣承未安之批,顧何敢晏然於臺次乎?請命遞斥臣職。上曰,勿辭。得雨曰,掌令洪相直,再啓煩瀆,退待物論矣。上曰,知道。命諸臣少退訖。上更命諸臣入侍。諸臣以次進伏訖。上曰,藥房提調持湯劑入侍。都提調金致仁進湯劑,上進御訖。上曰,秋判入侍。刑曹判書沈鏽進前,讀奏審理文案訖。上曰,承旨書之。傳曰,今者審理,非比前日,劉厚柱以道臣結語聞之,道臣之意,可謂詳備,而十年滯囚,旣過二百次,惟輕之典不施,此人將施於何?特減一律,參酌遠配。趙勃隱通事,推官之報是矣。前道臣左思右量橫看豎看之說,予則曰,過矣。時伯之竝請惟輕,意亦不然,何者?審理一人可付生意當一人,二人可付生意當二人,推官報辭,其雖詳備,石柱被打,旣不目覩,則莫重此等之事,何可輕斷?而但予意則律文中致命傷,其置勿論,先放三囚,其亦過矣。頃年衆皆亂打,莫辨元犯者,皆施惟輕之典。而此則不然,以檢狀觀之,其涉狼藉,勿論乘憤與戲打,一齊助手亂敺,石柱則紛亂之際,以打爲能,張三之手勢,其雖張三,何以知之?李四之足踢,其雖李四,亦何以知之?而三人則曰,以受囑,其皆先放,二金則勿論脊背脚腿,不辭下手。故雖莫辨甲乙,而然予則曰,旣無勃隱通,石柱何至道傍,亦無手執頭髻,則四人又何能下手?以此觀之,誘引石柱,卽勃隱通也。因此被打,亦勃隱通也,勃隱通旣已造謀,亦已手犯,其雖百處,實因渠,焉敢逭刑?以不緊之事,公然惹鬧,公然誘引,非勃隱通,設有二金,豈至此境?噫,三章之律,漢法旣有,使石柱無辜被殺,而竝置審理,是豈重三尺之意?此雖審理,無辜見殺者,亦不抱冤乎?噫,今當審理,其宜皐陶曰殺,帝曰宥,況道臣之意若此?而此則事體無疑,其若譬喩,是何異於驅人於虎口?而其曰,此虎嚂也,非我殺之也,焉敢免同推?以此相持,一皆訊問,非仁政所爲,二金施以惟輕之典,參酌遠配,勃隱通依前加刑事,分付。金道喆事,者斤老味不知奴主之分,若是立隻,其雖無狀,道喆旣無審理之事,則此等之事,卽一道臣酌處者,其何煩聞?若是非難之事,奴主竝問,四年滯囚,關係風化,前後道臣,從重推考,者斤老味卽爲處決事,分付。上曰,承旨書之。傳曰,今年啓覆,諸道雖不知何時到,而以廣州林春雄事言之,此決非常人所爲,不可循例詳覆。比諸今日,審理者觀之,予則曰,不可不問,令秋官,先議于大臣以聞。鏽曰,臣曹多有擧行之事,而參判元景濂受由在外,參議金勉行方在呼籲云,當有變通矣。上曰,承旨書之。傳曰,秋曹有擧行之事,參議許遞,受由參判,亦爲一體許遞,其代,今日政擧行。上曰,承旨書之。傳曰,雖與頃日有異,以昨日觀之,藥院注書未遞之前,在於城外,事體寒心。假注書尹長烈,先遞差後禁推,賤臣獲蒙嚴旨,惶悚出來,假注書金觀柱進伏,上曰,右相謝恩後入侍。右議政金陽澤進伏,上曰,承旨書之。傳曰,大臣旣已承命,備局次對,進定於明日。陽澤進伏曰,近日日氣不調,聖體調攝,若何?上曰,一樣矣。命書贈領相金鎭圭家致祭祭文訖。上曰,贈領相金鎭圭家,遣承旨致祭事。出榻敎上曰,藥房提調持湯劑,更爲入侍。都提調金致仁進湯劑,上進御訖。諸臣以次退出。
上在慶熙宮。停常參·經筵。
藥房都提調金致仁,提調趙雲逵,副提調尹得雨啓曰,伏未審夜間,聖體調攝,若何,痰候何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。氣則一樣矣。
中宮殿·惠嬪宮,藥房口傳問安。答曰,知道。
以承傳色口傳下敎曰,尹蓍東許遞,其代鄭尙淳除授,牌招察任,房順房。
假注書尹長烈禁推,代以李克生爲假注書。
鄭尙淳啓曰,假注書李克生,時無職名,令該曹,依例付軍職,冠帶常仕,何如?傳曰,允。
又啓曰,注書呂善德在外,假注書金觀柱姑爲仍察,何如?傳曰,允。
又啓曰,新除授注書呂善德時在京畿廣州地,斯速乘馹上來事,下諭,何如?傳曰,允。
李性遂啓曰,大司憲趙榮進,執義姜潤,掌令任瑎,持平崔在外,掌令洪相直引避退待,持平權極傳旨未下,今日以監察茶時之意,敢啓。傳曰,知道。
李性遂,以都摠府言啓曰,今日入直內三廳武兼禁軍及軍兵等中日習射,請出標信。傳曰,知道。
以右議政箚子,傳于洪良漢曰,從當下敎,箚子姑留政院。
傳于鄭尙淳曰,大臣同爲入侍。
以備忘記,又傳于曰,徐命膺吏曹參判除授。
洪良漢啓曰,春坊上·下番俱空,事甚未安,輔德黃幹,兼弼善洪檍,文學李昌任竝卽牌招,以爲推移入直之地,何如?傳曰,允。
又以禮曹言啓曰,今十一月二十一日冬至,大殿·中宮殿陳賀時,王世孫致詞陳賀之節,何以爲之乎?敢稟。傳曰,於予賀,已無可言,而況先王至日閉關之日乎?竝與百官,賀而權停。
又以侍講院言啓曰,本院新除授說書金載人時在京畿金浦地,書筵入番事緊,斯速乘馹上來事,下諭,何如?傳曰,允。
又以義禁府言啓曰,再明日擧動時,大駕各差備都事,當爲備員,而本府參下都事成雲柱與新除授同義禁成天柱,有親兄弟應避之嫌,卽令該曹,依例口傳相換,以爲分排之地,何如?傳曰,允。
吏曹口傳政事,禁府都事成雲柱,掌苑奉事尹耆東相換。
李性遂,以都摠府言啓曰,副摠管元重會以禁衛中軍軍兵等中日試放事,南別營晝仕出去之意,敢啓。傳曰,知道。
又以內乘以提調意啓曰,再明日動駕時,本寺正例,爲進輿差備,而正李享逵奉命出疆,今姑改差,其代,令該曹,卽爲口傳差出,何如?傳曰,允。
吏曹口傳政事,司僕正沈勗之。
又以備邊司言啓曰,本司武郞廳李軾奔走勤仕,已滿十五朔,依例六品遷轉事,奉承傳施行,何如?傳曰,允。
右議政金陽澤箚曰,伏以臣,感激恩眷,昨已出膺相職矣。前日所帶金吾·賓客·司僕提擧有不可仍帶,乞令該曹,照例稟處焉。答曰,省箚具悉卿懇。箚陳者,令該曹,考例稟處,而其於太僕,今無一提調,自可兼帶,何辭之有?其一窠,待三朔依例擧行。仍傳于尹得雨曰,遣史官傳諭。
丙戌十一月初四日辰時,上御集慶堂。藥房入診,大臣·備局堂上同爲入侍時,藥房都提調金致仁,提調趙雲逵,副提調尹得雨,假注書金觀柱,記事官安廷玹·李思祚,醫官李以楷,玄處明·金光國·金孝儉·許溫·李翊臣,右議政金陽澤,左參贊洪象漢,知中樞李昌壽,刑曹判書沈鏽,判尹金尙喆,兵曹判書朴相德,副護軍鄭汝稷·李潤成,副司直李最中,副校理鄭昌順,右副承旨沈鑧,事變假注書鄭夢弼,以次進伏訖。致仁曰,今日則聖候何如,而寢睡·水刺之節,若何?上曰,姑一樣矣。上進建功湯後,命得雨,書冬至陳賀草記批答時。致仁曰,誕日及至日陳賀,自是邦家由來之典,而一竝權停,典禮所在,不可復見,而至於新進之臣,則自然至於不知國家之有賀禮矣。上曰,予則以爲無賀,好矣。上曰,藥房提調持湯劑,更爲入侍。出榻敎雲逵承命趨出,上命醫官診候,以楷等以次診候訖。僉曰,脈候左右三部調均,而活體亦如前矣。陽澤曰,聖候比昨,何如?上曰,一樣矣。陽澤曰,近日則行步之節,何如?上曰,今則顯勝矣。仍起立以示。陽澤曰,臣之向在提調時,則起居凡節,不能若是便利矣。今日瞻望,可謂快復矣。下情不勝欣忭之忱矣。鑧曰,兩司皆有故,無一進參之員矣。上曰,臺臣,誰也?鑧曰,大司諫金魯鎭,正言具㢞違牌,正言李東顯陳疏未下,其餘在外云矣。上曰,近者臺臣逡巡,可謂痼弊,況頃日旣已嚴飭,則今日特敎次對之命,無一人入侍,循例處置,亦不爲之,事之寒心,莫此爲甚。具㢞旣已行公,今日違牌,李東顯幾番臺職,一味逡巡,事體不然,其何循例踏下?亟施罷職之典,薇垣長違牌,尤無意義,施以不敍之典,以嚴君綱。出傳敎陽澤曰,臣感激隆恩,昨旣冒沒膺命矣,雖一日在職,不能無耿耿之懷,敢此仰陳焉。方今聖學純粹,治具畢張,以至從欲之境,臣不敢更陳他說,而第切區區之忱,有所不能已者,玆敢陳達矣。竊伏見殿下,於政令辭敎之際,或不無嚴急過中之擧,故群下惶㤼失措,不能盡其情,有識者莫不憂歎。伏望此後,益勉涵養之工,施之以寬緩之道,則不但有光於聖德,亦必有助於頤養矣。上曰,卿言及此,可不體念焉。陽澤曰,臣自爲輔養官,書筵出入,已有年矣。世孫天資溫和,睿學夙就,臣常欽仰不已,而沖年講學之道,尤宜益勉,而卽今開講,每間二日,調攝之餘,此亦非不勤矣。而猶有欠於古聖人惜寸陰之意矣。且古有隻日開講之規,而程子猶以爲間斷,臣意以爲雖不可急遽刻工,而更觀來頭氣力之快復,漸次進講,以至於逐日不息,似好矣。且輔翼成就之方,莫切於春坊之得人,若擇有文學端方質實之人,日侍講筵,使有以善導而開發之,則必將大有補矣。上曰,予則今已衰矣。而沖子則年方壯盛,此正惜陰之時,而近以調攝之故,雖未復舊講之規,其近日所講,亦可謂差可矣。如此而不息,溫古而知新,則此亦不無所得矣。大抵春坊官員,尤宜揀選。古人云,官不必備,惟其人,銓官雖不入前席,申飭,可也。上曰,頃者,輔德,誰也?致仁曰,李普觀也。上曰,此人,爲人雅正而善矣。致仁曰,然矣。陽澤曰,優容臺閣,我殿下四十年御下之盛德,而言或有不槪於聖心者,則摧折太過,竄逐相繼。故當言路者,不敢盡其所欲言者,以至於雖有不可已之事,而不敢一言陳諫,私相戒懼,含默以過,媕妸成風,若此不已,則將不知國事之何所止泊,而且有欠於聖明虛受之道矣。夫臺閣之責,入而匡救君德,出而糾論朝紳,然而近來出入臺地者,惟以違牌爲事,逡巡謀避,不能出一言論一事,殿下亦嘗以臺閣之無人,累次發歎矣。凡進言者,可用則用之,不可用則捨之,不宜輕加威譴,先使蹙沮也。益懋容受,以開言路,是臣區區之望也。上曰,卿言是矣。可不優容,復政以前,長鎖臺廳,今則雖云行公,亦無所用,以目下景像言之,公然違牌,此何道理?古人有言,唯仁人,能惡人,能好人,言可用則用之,不可用則不用,豈不體念焉?陽澤曰,夫爵賞者,國之重物也,而勵世磨鈍之具也。聖簡至明,前後進擢之際,非不盡難愼之道,而亦或有過施恩典,濫爵猥賞,比比有之,雖以臣身言之,自嘉善至於見職,皆是特擢之恩,則朝廷之上,亦豈無如臣之猥蒙恩典者乎?昔韓文候,猶惜弊袴而深藏之,況國家之重器,可不愼惜?顧今急務,莫先於擢用人才,而必取重厚端雅之人,不貪戀爵祿者而用之,則名器可以益重,世道可以有補矣。上曰,昔年則多有以材望裁擢者,而今則少矣。雖有欲用之人,猶未盡用矣。今聞卿言,予當益加體念矣。雖以具㢞事言之,右相惜之之言是矣。予常誦范質詩而擊節歎美矣。陽澤曰,聖敎誠好矣。致仁曰,戶曹參判金時默,今已出肅矣,備局堂上還差,何如?上曰,依爲之。致仁曰,此慶尙監司金應淳狀啓也。以爲今番後漕倉營建時,都差使員密陽府使金仁大擔當設施,監董差使員草溪郡守林遇春,策應都廳元熙揆,竭心董飭,訖工於數朔之內,論賞一款,請令廟堂,稟處矣。漕倉之役,趁期告完,二守令·一軍官,效勞可尙,都差使員金仁大準職除授,監董差使員林遇春熟馬賜給,策應監官元熙揆邊將調用爲宜,以此分付,何如?上曰,依爲之。尙喆曰,臣於職掌,有不得不仰達之事矣。有國所重,莫如版籍,而藏置庫舍之營建,已過百餘年,多有傾頹之慮。故年前,申晦及故相臣閔百祥在判尹時,請得財力於朝家,就其最急處,北庫二十五間,雖已改建,其餘西南庫十九間,則其後十年之間,漸益頹圮,勢不可不修葺,而此非冬前設施者,若自廟堂區劃物力,則前頭可以擧行,敢此仰稟矣。上曰,令備局稟處,可也。以上出擧條昌壽進前曰,臣於將任,本不襯着,而其時怵迫,承膺於前席,換符之時,因仍斑駁,而行且半年矣。戎垣重務,決難堪承,伏望特垂諒察,亟許鞶遞焉。上曰,予亦意其如此矣。此有一事可比者,予之出閤時,徐文重爲廚院都提擧,而每欲遞職,累次請遞,不過循例賜批,故至於六年之久,而其後仍事罷職,予爲其代矣。以此推之,爲孫之査頓,遞卿之職,則以予爲何如哉?卿心雖如此,而予許則不可矣。致仁曰,下敎誠好矣。上曰,李益輔入吏判望乎?致仁曰,曾經此任矣。上曰,鄭弘淳在吏判時,見彈乎?致仁曰,以李海鎭事引嫌,而配於公州,其後復拜行公矣。上曰,南泰齊亦入吏判望乎?致仁曰,不入矣。致仁曰,前京畿監司韓光會,其時罷職,不過一時事,今則飭勵已久,宜參酌之道矣。上曰,飭已行矣。前監司韓光會敍用。出傳敎上曰,古人云,人非堯·舜,每事焉得盡善?豈特此也?今日右相,其亦面戒,六朔之後,雖有今日,且自古帝王,暮年性躁,趙豐原所陳,況予之氣稟,已諭述編,而近者氣已衰,性亦衰矣。雖無可言,亦有隨事而見者,衰暮之中,心常自勉,今番元輔事亦然,初頭已諭予亦有分義執者。故非徒未能敦諭,使卿轉輾若此,此誠予過,而於卿亦有自量處,頃者之事,今番之事,君臣之間,其何泯默?卿之前後此擧,其本一則過爲撕捱,一則凡事不欲擔當底意,過爲撕捱,往事勿說,卿亦有對,今者至此,實是萬萬料表,以大體言之,辭相之餘,今附元輔一章,雖是二章,猶曰過矣。今卿之擧,非徒本事,次相心常不欲當也,況元輔乎?予雖衰矣,元輔之心,豈不知耶?卿常滯於心者,卽不肯當三字也。此非卿也,卽曰,美題目也。今者此諭,欲引古事而然也。先正文正入對也,擧一相而敎曰,於重事,有不肯擔當底意,以勸諭爲敎,今予謂卿豈不美題目,於予更無芥滯之端,於卿亦何有自阻之意?今則事已過矣,月已踰矣。噫,再昨建功三貼加進之日,謂左相曰,首揆幾乎入來云矣。予已能耐,卿亦無動意,其今不諭,更待何時?今則左右鼎席雖備,國有元輔,而首席不備,豈卿之過,寔予之過,呼寫于此,不覺靦然。今歲將盡,予年益衰,予雖誠淺,宜思卿父,今日若此,卿父有知,豈曰是乎哉?特遣承宣,諭予心腹,其命偕來,卿須體君臣之大義,思先卿之純心,安心卽爲偕入,聽我面諭。出傳敎已而雲逵持湯劑入侍,上進御後。陽澤曰,領相非引入也。未及出肅而遭嚴敎,故書啓雖速速具出,而自然遲滯矣。致仁曰,以昨日右相入來見之,答批後,史官謄書之際,自然移時,故其間稍久矣。上曰,領相之父,卿等及見之乎?對曰,臣等皆見之矣。上曰,爲人磅礴矣。致仁曰,昨日吏參有闕,以李溵除授矣。其人方任江華留守,未知何以處之耶。上曰,然乎?以此觀之,則予之精神,可知矣。致仁曰,此是無心落點故也。上曰,精神索莫,付標之後,猶未覺焉。卽此一事,其衰可知,莫重此任,豈可輕遞?吏曹參判李溵,遞銓任而仍本職,其代前單入之。出傳敎諸臣以次退出。
丙戌十一月初四日申時,上御集慶堂。藥房夕入診入侍時,都提調金致仁,提調趙雲逵,副提調尹得雨,假注書金觀柱,記事官安廷玹·李思祚,醫官李以楷·玄處明·金光國·金孝儉·許溫·李翊臣,以次進伏訖。致仁曰,午間,聖候若何,而諸節更如何?上曰,一樣矣。上進御建功湯,致仁曰,診候,何如?上曰,置之,可也。得雨曰,右副承旨沈鑧,以領相偕來事,奉命出去,而明日動班,不可不備員,姑令入參,何如?上曰,再明日動駕時,奉命承旨,姑令入參。出榻敎上曰,坐直承旨·玉堂上下番,持警世問答入侍。出榻敎校理鄭昌順,修撰徐有良,右承旨宋瑩中,以次進伏訖。藥房先退,上命儒臣·承史,輪讀問答,諸臣以次各讀一遍訖。諸臣以次退出。
丙戌十一月初四日酉時,上御集慶堂。坐直承旨·儒臣入侍時,校理鄭昌順,修撰徐有良,左副承旨宋瑩中,假注書李克生,記事官安廷玹·李思祚,以次進伏訖。上命讀警世問答,昌順讀二板。有良曰,此卷已畢,續卷入來乎?命克生持入續卷。有良曰,引嫌而退,有懷斯陳,臺體固然,過矣之敎,何必爲嫌?請掌令洪相直出仕。上曰,依啓。有良讀四板,瑩中讀七板,克生伏閾外,命入閾內讀之。上曰,注書,誰也?瑩中曰,李克生矣。上曰,應克生讀三板,廷玹讀二板,思祚讀二板。諸臣以次退出。
上在慶熙宮。停常參·經筵。
藥房都提調金致仁,提調趙雲逵,副提調尹得雨啓曰,伏未審夜間,聖體調攝,若何,痰候何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。氣則一樣矣。
中宮殿·惠嬪宮,藥房口傳問安。答曰,知道。
傳于李性遂曰,藥房入侍。
沈鑧啓曰,臣敬奉聖諭,馳往傳諭于西部黑石里議政府領議政尹東度所住處,則以爲臣以迷鈍之性,陷怠慢之科,嚴旨之下,顯戮是俟,一旬逬伏,五情震剝,不意近侍儼臨,奉宣聖諭,敷心之諭,至及先臣,其所以開示而慰勉者,無復餘蘊,而仍又有偕來之命。嗚呼,是豈無狀賤臣,所可得於君父者哉?奉讀未竟,涕淚交頤,恩益隆而罪益彰,感愈深而懼愈切。前後負犯,未蒙勘究,官職進退,尙何敢論?容宥難赦之罪,非所以明法紀也。羈縻應遞之身,非所以厚廉恥也,曲體恩造,唯仰閔覆之天而已。驚懍隕越,不知所達云矣。臣旣承偕來之命,姑爲仍留之意,敢啓。
以承傳色口傳下敎曰,予則酬應,而春坊官員,以二節撕捱云,人君何以申飭,僕僕謝過,然後始可應命耶?牌去來,申飭。
傳于李性遂曰,開政將達夜耶?申飭。
吏批啓曰,判書尹汲,參判徐命膺俱在外,小臣獨政未安,何以爲之?敢稟。傳曰,只出緊任。
又啓曰,領議政尹東度免相事,命下矣。當爲處置,本曹無相當窠,依例送西之意,敢啓。傳曰,知道。
以承傳色口傳下敎曰,領相時任,故爲領府事,而領府事則三朔前出代,於待大臣之道,若何?以判府事擧行。
吏批,判書尹汲,參判徐命膺在外,參議洪樂命進。
兵批,判書朴相德,參判成天柱,參知李徽之病,參議金霔入直進,右副承旨李性遂進。
兵批,以尹東度爲判中樞府事。
丙戌十一月初五日巳時,上御集慶堂。藥房入診,掌令同爲入侍時,都提調金致仁,提調趙雲逵,副提調尹得雨,假注書金觀柱,記事官安廷玹·李思祚,醫官李以楷·玄處明·金光國·金孝儉·許溫·李翊臣,掌令洪相直進伏訖。致仁曰,今日聖候若何?而寢睡·水刺之節,若何?上曰,姑一樣而過擧動後,予心始安矣。致仁曰,今日日氣甚寒,松節茶進御,何如?上曰,見擧此而入來,則予心誠支離矣。上進建功湯後,致仁曰,診候,何如?上曰,依。以楷等以次診候訖。僉曰,左右三部,一向調均,而闊體亦如前矣。上命得雨,讀領相書啓,至迷鈍之身陷怠慢之科,上曰,過矣。讀訖,上曰,承旨書之。昨者宣諭,罄悉予意,更何復諭?今則無他,一則卽予誠淺,二則卽予誠淺,其不誠淺,卿豈若此?其不誠淺,卿何過讓?此予誠淺,此予誠淺。昔唐,有臨軒十使之諭,不諭則已,旣諭則豈可一諭?噫,予旣白首,追憶先卿,先卿有知,其可勸卿乎,勉卿乎?決不可一諭而止,徒循文具。今雖不睡,諭不可止,特遣入侍知申,諭予恒日誠淺,不能敦勉之意。噫,追憶恭默閤,已是料表,且惟六朔,亦是意外。卿其時副提擧,今爲元輔,使先卿聞此,若有知,必飮涕,今予勸卿,非予之意,卽先卿之意也。上曰,都承旨持此批答,傳諭領相,仍與偕來。出榻敎得雨承命先退。上曰,他承旨與儒臣,持警世問答入侍。出榻敎賤臣觀柱,承命趨出,引左承旨鄭尙淳,校理鄭昌順,修撰徐有良進伏訖。上曰,儒臣·承史讀之。諸臣以次各讀一遍訖,儒臣先退。上曰,提調持湯劑,更爲入侍。出榻敎雲逵承命退出。上曰,臺臣進前。相直進前曰,請還寢定配罪人者斤萬酌處之命,更令王府,嚴鞫得情,快伸王章。措辭見上上曰,勿煩。相直曰,請還寢東呂·址淳等還配之命,更令王府,嚴鞫得情。措辭見上上曰,勿煩。相直曰,新除授大司憲趙榮進,時在平安道龍岡地,請斯速乘馹上來事,下諭。上曰,依啓。以上出擧條相直先退,已而,雲逵持湯劑入侍。上進湯劑後,諸臣以次退出。
丙戌十一月初五日申時,上御集慶堂。藥房入診入侍時,都提調金致仁,提調趙雲逵,右承旨洪良漢,假注書金觀柱,記事官安廷玹·李思祚,醫官李以楷·玄處明·金光國·金孝儉·許溫·李翊臣,以次進伏訖。致仁曰,卽今聖候若何,而水刺之節,亦何如?上曰,一樣矣。致仁曰,近來日氣甚寒,明日動駕時,衣襨之節,溫厚進御,好矣。上曰,不必厚着,勿慮也。致仁曰,明日湯劑,亦依今日例,三進宜矣。上曰,明日則何必三進乎?致仁曰,明日,則是動駕之日也,尤不可已也。藥房先退,上命良漢,讀奏尹得雨書啓訖。上曰,噫,君臣之義,無所逃於霄壤,雖被斥於人,其君以苦心敦勉,則分義所在,不敢過辭,昔一相被斥於人,雖處城外,其敎莫能記,雖不敢臆說,大義則欲命駕而不能之意也。其時相臣,卽日承命。噫,今番之事,非湯劑不待之比,亦無被斥於臺臣,一則君,二則君。雖不可引喩於今日,昔漢蕭何,自囹圄承命,此分義嚴故也。漢法雖寬,其猶若此,況不若此者乎?噫,今雖衰耗,君綱不衰,雖百相來請,予豈從也,而旣已以其君望八,春夏後僅起,奚特惜此日之心?身爲樞府首席,一任一相,趑趄觀望,有賓廳擧措,然後隨衆以來,以予之心,有此下敎者,非爲本事也。卽君君臣臣之義也。不卽敦勉,予雖量狹,豈不知敬大臣之義,而所執者,卽君綱之或墜也。雖若此,旣示微意,九經之義,不可不體,故滌其過,欲敬大臣,先命史官偕來,次命承宣,復命知申,於予之道,可謂盡矣。況今日敦勉,更不提此,皆以一則曰予,二則曰予。惟自飭躬,至以入侍知申,先諭此意。噫,建功湯三貼進御之日,以副提擧宣諭,此何異於往臨?何待十使?且首尾之批,一稱先卿,二稱先卿,豈謂大臣?雖傍觀者,豈不感動?予於諭此,怳若贈相之在座,不覺涕潸,今日書啓,何不及此?此無他,固執在中,未能周旋,一滯字在先故也。予深慨然,爲人君不能止於仁,於人臣,何望止於敬乎?雖然,今日深慨然者,非徒此也,知申相守,何心索筆?予雖不孝,今日之心,憧憧不已,以此心,大臣雖曰,敬子,道亦何墜乎?以何心章雖來,其答以大臣之義言之,抑何心走前納足乎?此無他,卽予不孝,卽予不誠,卽予不仁,以大臣恒日之心,其雖滿腔趑趄,心雖左右牽掣,決不爲此,決不爲此。旣忽於敬,予何獨仁?吁嗟,元輔,百人所瞻,君相羈縻,甚事可做,特免其相,以便相心,使中外之人,咸知暮年於大臣敬衰之意焉。出傳敎上曰,噫,予雖衰矣,君綱不衰,故有此命,而雖於此際,大臣雖過,宜遵九經,大臣置處政事,當日爲之,只置處政事擧行。出傳敎上曰,沈鑧出去後,其書啓何時入來?良漢曰,昨夕入來,而知申書啓,俄者入來矣。上曰,沈鑧何時入來乎?對曰,今朝入來矣。上曰,何其大預也?對曰,知申旣以動駕時入來之意,仰稟而蒙允,故入來矣。上曰,旣非齋宿,則何可徑先卽入乎?上曰,初雖有入來之命,批答未下,先爲入來,事體徑先,不可無飭,承旨沈鑧遞差,其代前承旨朴師海除授,牌招察任,房順房。上曰,以入侍知申,宣諭之外,亦有下敎之事,則予雖誠淺,此亦惟允之道也,其何伈伈泄泄?只受書啓以奏,不思兼帶之所重,期於勸諭偕入之意焉在,都承旨尹得雨解見任,其代,頃者之飭過矣。旣知其過,何不復尋?前都承旨李景祜除授,牌招察任,房順房,三院副提調例兼。以上出傳敎良漢曰,春坊上下番,一時徑出而俱空矣。上曰,誰也?對曰,鄭昌聖·徐浩修也。上曰,以何事徑出乎?對曰,昨筵大臣言端,有宮官擇差之語故也。宮官之一時俱空,事甚未安。故自政院,出牌以招,則終不入來,而其外諸人,亦無承牌者,明日動駕時,問安官亦無進去之人,故玆敢仰達矣。上曰,其外諸員,誰也?對曰,黃幹·洪檍·李昌任也。上曰,大臣所奏,少無與人相礙之言矣。良漢曰,曾聞故領府事李天輔爲宮官時,有以擇春坊之語仰達者,故徑出云矣。上曰,今則異於其時矣。上曰,予今衰矣,於世間事,無笑意。況今日乎?豈謂今者春坊,有此可笑之擧乎?此正古人所謂一人當塗,萬人鼓掌者也。予何獨不一笑乎?昨者大臣所奏,有不擇春坊之語,則春坊之因以撕捱誠然,此則不然,亦與指名久任之請,大有間焉。雖其時,予則曰過矣,況今日乎?今者春坊此擧,誠是料外氣銳鄭昌聖,輕率徐浩修,首唱以傳,雖不氣銳,雖不輕率,他僚之若此,勢所固然。若此,當遣史官,問於大臣,知指斥者,然後申飭諸官乎?國綱所在,決無是理,國體所在,亦無此義。不然,則春坊其誰?自謂可以行公,禁推違牌,相續而起,暮年酬應,雖不暇顧,目今悠悠萬事,輔導沖子,則今日一除,自稱不合,來日一除,自稱不合,沖子與誰講學,非徒今日也。若此,雖新榜除授,孰肯當焉?今聞其時有此擧,而非徒與今日之事大異,若予過矣之敎,此事何敢待開釋而行公者?鄭昌聖·徐浩修,勿爲禁推,違牌人,一倂只推,以此等無義撕捱,苦我靜攝,問其本則鄭昌聖·徐浩修也。竝卽牌招,所講冊畢卷後,其令替直,以抑少年多氣之人,此後此等章奏,切勿呼望。出傳敎上曰,昨日大臣所達之言,承旨亦聞知否?對曰,臣亦聞之,而果然皆穩矣。上曰,承旨之言,果是矣。而此輩擧措,誠奇怪矣。諸臣以次退出。
上在慶熙宮。停常參·經筵。
中宮殿·惠嬪宮,藥房口傳問安。答曰,知道。
大駕詣毓祥宮後,王世孫遣宮官問安。答曰,知道。
政院·玉堂·藥房口傳問安。答曰,知道。
展拜禮罷後,政院·玉堂·藥房口傳問安。答曰,知道。
大駕還宮後,政院·玉堂·藥房口傳問安。答曰,知道。
宋瑩中啓曰,刑曹參議權噵除拜後,過三日不爲出肅,依定式推考警責,仍卽牌招察任,何如?傳曰,允。
以承傳色口傳下敎曰,都承旨李景祜,同副承旨朴師海許解,其代,洪名漢都承旨,前承旨申大顯承旨除授,牌招察任,房順房,三院副提調例兼,先隨駕後謝恩。
以承傳色口傳下敎曰,憶明年國初,欲詣靈壽閣展拜,而日晩悤悤,心甚如何?禮房承旨詣靈壽閣,只開外門,勿開內門,奉審以來,乘輦時以奏。
以承傳色口傳下敎曰,今下標信,入直外,駕前·駕後及軍兵,皆出去後,崇禮門·興仁門下鑰。
以承傳色口傳下敎曰,明日贈領相貞敬夫人,遣中使致祭,分付禮曹,祭文當製下矣。
傳于宋瑩中曰,百官煖帽,三軍毛具。
以巡監軍單子,傳于宋瑩中曰,仍。
以還宮時刻單子,傳于洪良漢曰,待初嚴下擧行。
傳于洪良漢曰,回駕時,自大門外,樂作事,分付。
傳于宋瑩中曰,朝者已爲分付矣。百官煖帽,軍兵毛具。
丙戌十一月初六日辰時,上詣毓祥宮。擧動時,行都承旨洪名漢,左承旨鄭尙淳,右承旨洪良漢,左副承旨宋瑩中,右副承旨李性遂,同副承旨申大顯,假注書金觀柱·李克生,記事官安廷玹·李思祚,以次隨駕。上具翼善冠·袞龍袍,以步轝出資政門,至崇政門外,降轝乘輦。藥房都提調金致仁問候,進湯劑訖,陪駕以行,至毓祥宮大門外,降轝乘輦,入大門內住轝。敎曰,侍衛外勿入。俄而命承史,竝入廟門內。上行四拜禮畢,命竝退。人定鍾後還宮時,住轝于內門外。上曰,左承旨入侍。呼寫記懷,御製畢,至大門外乘輦。金致仁問候,上曰,藥房提調持湯劑入侍。出駕敎進湯劑後還宮,駕入資政門,御于門內右翼廊行閣,命戶房入侍,命添書於御製訖。上曰,左承旨持御製草,明日內局入診,同爲入侍。出榻敎又命書贈領相貞敬夫人致祭祭文後,上還內,承史退出。
上在慶熙宮。停常參·經筵。
李性遂啓曰,大司憲趙榮進,執義姜潤,掌令任瑎在外,掌令洪相直呈辭,持平崔在外,持平一員未差,今日以監察茶時之意,敢啓。傳曰,知道。
藥房都提調金致仁,提調趙雲逵,副提調洪名漢啓曰,昨日動駕伸禮,侵夜還宮,伏未審勞動之餘,聖體調攝,若何,痰候何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。雖伸情禮,追慕一倍,氣則一樣矣。
中宮殿·惠嬪宮,藥房口傳問安。答曰,知道。
傳于鄭尙淳曰,戶房承旨,同爲入侍。
宋瑩中,以都摠府言啓曰,今日入直內三廳武兼禁軍及軍兵等,中日習射,請出標信。傳曰,知道。
鄭尙淳啓曰,贈領議政金鎭圭家,遣承旨致祭,擇日以初八日爲之事,禮曹單子,啓下矣。何承旨進去乎?敢稟。傳曰,左承旨進去。
丙戌十一月初七日辰時,上御集慶堂。藥房入診,戶房承旨同爲入侍時,藥房都提調金致仁,提調趙雲逵,副提調洪名漢,假注書金觀柱,記事官安廷玹·李思祚,醫官李以楷·玄處明·金光國·金孝儉·許溫·李翊臣·吳道炯,左承旨鄭尙淳,以次進伏訖。致仁曰,昨夜侵夜還宮,聖體不瑕有損。上曰,姑一樣矣。上曰,知申外任遞來後,今始入侍耶?名漢曰,然矣。上曰,赴任忠州乎?對曰,羅州也。上進建功湯後,上曰,自今日,以二貼定限,好矣。以楷曰,今日則日寒如此,且才經動駕,依前進三貼,宜矣。上曰,然則二貼外,更進松節茶,好矣。致仁曰,然則加花椒二分,煎進,何如?上曰,依。仍命雲逵出去,監煎以入。雲逵承命出去,致仁曰,原任大臣,爲承候來待矣。上曰,入侍,可也。臣觀柱出來,引判府事金相福·徐志修進前訖。上命尙淳,讀奏昨日紀懷御製,仍命添書紀懷一段訖。上命編次,相福·志修曰,全篇渾成,臣等之意,別無可達之辭矣。上命尙淳先退,雲逵持湯劑進前。上進御訖,相福曰,昨日動駕後,聖體若何?上曰,一樣矣。相福曰,近當冬寒,益加愼攝焉。致仁曰,古諺云,避風如避箭,昨日旣已觸風矣,伏望此後愼風也。志修曰,殿下每恃少壯時氣力,不擇寒暑之乖候,以致調攝之失宜,下情不勝悶迫矣。上曰,果然矣。上曰,都令自羅州入來,其處人心,何如?名漢曰,大抵湖南人心,自古不好,而羅州則尤甚矣。自乙亥以後,頗定而少勝矣。上曰,少勝之言殊常矣。上曰,忠州人心,與羅州,何如?致仁曰,忠州尤難治矣。上曰,羅州所管諸島之民,近來何如云耶?名漢曰,姑無事安堵云矣。上曰,柚子尙無消息,怪矣,而此則不關矣。柑貢甚遲矣。致仁曰,時尙早矣。而柚子入來後,柑子方入來矣。上曰,然乎?諸臣以次退出。
上在慶熙宮。停常參·經筵。
夜一更,有霧氣。一更二更,月暈廻火星。
藥房都提調金致仁,提調趙雲逵,副提調洪名漢啓曰,伏未審夜間,聖體調攝,若何,痰候何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。氣則一樣矣。
中宮殿·惠嬪宮,藥房口傳問安。答曰,知道。
李性遂啓曰,憲府連日監察茶時,事甚未安,除在外外,掌令洪相直,卽爲牌招,何如?傳曰,允。
又以義禁府言啓曰,京畿監司狀啓,據刑曹粘目內,驪州前牧使鄭運維,移本府處之事,允下矣。鄭運維今方待命於本府,卽爲拿囚之意,敢啓。傳曰,知道。
掌令洪相直啓曰,請還寢東呂·址淳等還配之命,更令王府,嚴鞫得情。措辭見上請還寢定配罪人者斤萬酌處之命,更令王府,嚴鞫得情,快伸王章。措辭見上騎郞另擇,自前非至一再,而梁周翊處地卑賤,通朝之所共知,猥叨見職,有辱官方,請兵曹佐郞梁周翊汰去。答曰,不允。末端事,依啓。
以承傳色口傳下敎曰,前已下敎矣,報漏一更之遲延,如三更,撤漏時則頻報,而但一處連爲之,莫重報漏如是乎?極爲駭然,當該報漏官員刊名,本監報漏下人及諸處傳漏,令騎曹決棍,此下敎,待明日入侍,稟定後頒布。
又下敎曰,中官田宗成,令該府處之。
丙戌十一月初八日辰時,上御集慶堂。藥房入診入侍時,藥房都提調金致仁,提調趙雲逵,副提調洪名漢,假注書金觀柱,記事官安廷玹·李思祚,醫官李以楷·吳道炯·金光國·金孝儉·許溫·李翊臣,以次進伏訖。致仁曰,今日則聖候若何?上曰,一樣矣。上進建功湯,上曰,其味甚烈矣。致仁曰,加花椒故然矣。雲逵曰,金寧嬪房賜與奴婢王牌成給事,有一番筵稟後,可以擧行者,故敢此仰達矣。昨年鄭弘淳爲戶判時,各宮房賜與奴婢王牌,一年內,只以一處成給,以爲漸次擧行之意,陳達定式,而其間或有特敎,則雖過一處,定式之限,亦卽擧行矣。今番寧嬪房奴婢望呈手本,旣無特敎,則臣曹有難循例擧行,何以爲之乎?上曰,導掌輩有利,故如是矣。今番則許之,可也。出擧條上曰,提調出去,監煎夕湯劑持入。雲逵承命趨出,上起立,以示諸臣曰,於卿等所見,何如?致仁曰,近來則聖候,大體顯勝,而今日則尤似勝矣。名漢曰,臣昨夏登筵矣。今始瞻望,無異於前矣。上曰,然乎?凡病症之加減,常見者不能詳知,而見於久離之餘,方可知之矣。上曰,兪奉朝賀凡節,比予何如耶?致仁曰,自前年,傍人扶掖,而起立云矣。上曰,食色,天性也。人之所不能無者也。然而予則於食雖云少進,而於色全然無心矣,且每夜,睡不能久成,一更之內,或一覺,或再三覺,是尤不能堪過者也。致仁曰,近來則夜甚長長,故似然矣。上曰,其君不寢,而中官輩,皆偃便沈睡,略不憂慮,極可痛歎。上曰,臺臣入來與否知入。賤臣觀柱承命趨出,還奏曰,姑無入來者矣。上曰,噫,親在不遠遊,已諭前日,而噫,望八復政,古豈有哉?莫云起動之稍勝,心衰倍前,暮年無睡,其雖常談,少勝之後,此亦忒甚,其尤甚者,一點之睡,於心若更,而睡覺則其點猶在,豈不苦哉?況東方未曙之前,其堪最難,歐陽子秋聲賦,童子莫對,垂頭而睡,不過一時事,而日日若此,夜夜若此,豈特予苦?雖不敢言苦,侍者之心,予自憐矣。噫,今年何年,再明歲何歲?予則追憶宣聖,遙憶國初,心常異之,夢裏嗚咽。吁嗟,君心若此,今日臣子之心,其將若何,而頃者聽政之時,不顧予意,皆曰,自便,千千萬萬夢想之外,望八復政,此正今日臣子,卽惜此日之易過,懼來日之無多者也。豈待予諭,而況今豈復常乎?以臣子之心言之,無他情勢,當恪勤供職者,而顧今國事,怠耶慢耶?壯盛其君,不可若此,況衰年之君乎?其於耳目,尤爲特甚,頃者,以未見君勉予,今者以或入侍爲懼,今者謄傳孤雛之類,其傳何難?官司相規,一循其公,亦何難也?而次對有命,輒皆違牌,其雖入侍,旁蹊曲逕,必尋引嫌,此何景象?歲律將暮,其君日衰,其臣日便,不過謄傳,入見衰君,臣分當乎,不當乎?曾子雖欲孝,誰爲孝之文?君親一也,豈但曰,親心切慨然?奚特朝臣,貂鐺特甚?昔之休沐之暇,其欲復舊,暮年忒甚,旣諭中止,則於中官之道,其猶近君,而十人之內,五六偃便,彌縫入侍,事之寒心,莫此爲甚。當該掌務中官,已令該府處之,申飭內府。噫,身爲近侍中官,其君過歲之時,豈敢徒循受由日子,偃便其鄕?亦飭內侍府。勿論由限,過今年在鄕者,名刊內侍府,以示予先近習而飭朝臣之意。出傳敎雲逵持湯劑進前,上更爲進御。仍命診候,以楷等以次診候訖。僉曰,左右三部,脈候度數,一向調均,而連有闊體矣。致仁曰,關西伯,已爲瓜滿矣。重任不可不擇,故玆敢仰達矣。上曰,可代者,誰耶?致仁曰,有爲人確而奉公守法者,韓翼謩,似好矣。上曰,果惜矣,而其本事則非矣。致仁曰,果然可惜,而其本事則渠豈敢自以爲是也?然而不可一向置之,任渠自劃之意,自上申飭而出之,可也。上曰,提調曾於崇文堂入侍,以冢宰之決難行公,出涕陳懇矣。一向以此自劃則過矣。致仁曰,一時之事,何必自劃也?上曰,西伯爲之,似好矣。致仁曰,才經北伯,而見職亦是重任矣。然而亦在聖簡也。上曰,其次又有誰也?致仁曰,久任惠廳,有鎭壓之望,而爲人亦難矣。上曰,誰耶?對曰,李益輔也。上曰,好矣。其次又有誰也?致仁曰,金尙喆曾在嶺藩而善爲之,故欲以末擬矣。上曰,三望中,末望好矣。致仁曰,然則以此停當乎?上曰,依。致仁曰,誠好矣。而此後韓翼謩,凡於職事,申飭行公,好矣。上曰,此人奚特西伯而已?然而終未免執滯矣。致仁曰,本來其人稟然矣。諸臣以次退出。
上在慶熙宮。停常參·經筵。
藥房都提調金致仁,提調趙雲逵,右承旨洪良漢啓曰,伏未審夜間,聖體調攝,若何,痰候何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。氣則一樣矣。
中宮殿·惠嬪宮,藥房口傳問安。答曰,知道。
傳于宋瑩中曰,備局日次,今日爲之。
傳于宋瑩中曰,大臣·備局堂上引見。
以承傳色口傳下敎曰,濟州進上,昨日入來陪持人,招問柑子·柚子何時入來?入侍時以奏。
有政。吏批,判書尹汲,參判徐命膺在外,參議洪樂命進,右副承旨李性遂進。
兵批,判書朴相德進,參判成天柱病,參議金霔入直進,參知李徽之式暇,同副承旨申大顯進。
吏批啓曰,判書尹汲,參判徐命膺俱在外,小臣獨政未安,何以爲之?敢稟。傳曰,只出緊任。
兵批啓曰,全羅水使及管城將,今當差出,而擬望之人乏少,他道守令及未準朔禁軍將,竝擬,何如?傳曰,允。
吏批,以趙爲大司諫,李台鼎爲持平,李惠祚爲正言,兪恒柱爲正言,南玄老爲弼善,閔弘烈爲司書,申晦爲判尹,韓光會爲左尹,李益炡爲判義禁,柳成模爲吏曹正郞,金在正爲兵曹佐郞,李憲鎭爲淸州牧使。
兵批,以李基弘·辛敏復爲同知,姜壽奎·金啓熙爲僉知,李敬懋爲內禁將,閔趾烈爲兼司僕將,許浹爲管城將,李漢昌爲全羅左水使,李彦吉爲同知,沈益聖爲護軍,趙明鼎·韓光會·尹得雨·兪直基·沈鑧·尹蓍東·朴師海爲副司直,李克生爲副司正,鄭厚謙爲副司果,漢江別將禹興疇。
傳于申大顯曰,三守令代,今日政擧行。
吏批,以金履長爲南原府使,白鳳獜爲橫城縣監,柳彙喆爲龍川府使。
備邊司,平安監司金尙喆。
宋瑩中,以兵曹言啓曰,以承傳色口傳下敎曰,前已下敎矣。報漏一更之遲延,如三更撤漏時頻報,而但一處連爲之,莫重報漏如是乎?極爲駭然,當該報漏官刊名,本監報漏下人及諸處傳漏軍,令騎曹,決棍事,命下矣。依傳敎禁漏下人二名,傳漏軍二十二名,一竝各決棍十度之意,敢啓。傳曰,知道。
丙戌十一月初九日巳時,上御集慶堂。藥房入診入侍時,都提調金致仁,提調趙雲逵,副提調洪名漢,記事官洪相聖·安廷玹·李思祚,醫官李以楷·李泰遠·吳道炯·金光國·金孝儉·李翊臣,以次進伏訖。致仁曰,夜間,聖體若何?上曰,一樣矣。進湯劑,以楷等診候曰,脈候一樣調均矣。上起立,使諸臣瞻望,上曰,予嘗枕木枕矣。古人云,世事琴三尺,生涯酒一杯,予則生涯一木枕,今則頭重不堪枕矣。上曰,松節味辛,而尤加則好矣。致仁曰,利於痰候,則松節味雖不足,何傷之有?上曰,不然矣。致仁等齊對曰,近來則松味尤辛,不堪服矣。名漢曰,招問濟州人,則發船去十月初六日,柚船同發矣。不知去處,柑船則初十日封上,而發船則未及見,故不知何時入來矣。上曰,然乎?命書傳敎曰,濟州貢果,尙無消息,故心甚恫焉。噫,豈爲果?卽爲民也。將欲訪問,昨因耽羅貢船來,故令副提調問而以奏,此船與貢柚船,十月初六日同爲騎船,而此船初雖漂風,僅以來到,而貢柚船莫知去處云,爲島民尤用恫焉。令備局分付道臣,問于沿海諸郡,其卽以聞。出傳敎上曰,關西伯未出乎?致仁曰,薦望未及入啓矣。上曰,梁周翊,濟州人耶?致仁曰,湖南人矣。名漢曰,去夜更漏,申飭傳敎,有稟定事,仰達矣。上曰,四更以後則頻打矣。致仁曰,然矣。命讀更漏口傳下敎後,上曰,中官直傳矣。命諸臣退出。
丙戌十一月初九日未時,上御集慶堂。大臣·備局堂上引見入侍時,左議政金致仁,右議政金陽澤,左參贊洪象漢,知中樞府事李昌壽,工曹判書南泰齊,刑曹判書沈鏽,判尹金尙喆,兵曹判書朴相德,禮曹判書李思觀,護軍鄭汝稷·李潤成,戶曹參判金時默,行副司直李最中,左副承旨宋瑩中,假注書李克生,事變假注書鄭夢弼,記事官安廷玹·李思祚,掌令洪相直,以次進伏訖。上曰,藥房提調持湯劑入侍。出榻敎上曰,惠堂之代,卿其思之乎?致仁曰,臣則常以爲確而守法,無踰於韓翼謩矣。以此重臣,差下,何如?上曰,依爲之。致仁曰,韓翼謩連爲在外。故曾雖減下於備堂,而今則旣帶緊任,何可一向不爲上來乎?備局堂上,亦爲還差,何如?上曰,依爲之。出擧條上曰,判敦寧韓翼謩,惠堂差下,備堂亦爲還差。上曰,頃者之事,事已過矣。豈可以此一向撕捱?況惠廳旣有命,其令卽爲上來。上曰,吏曹判書尹汲,今聞相臣所奏,頃者之事,豈可一向撕捱?況親政有命,何可一任在外?申飭其令,卽爲上來。上曰,飭已行。前判書趙明鼎敍用。上曰,欲爲下敎,而俄者傳敎時,未諭吏判,旣已下敎,況亞銓乎?頃者下敎,不過一時申飭,人臣分義,豈可以此自劃?其令一體申飭上來。竝出傳敎致仁曰,頃者徐命膺處分時,趙曮亦同爲處分,則今此飭敎中,曮亦當同入矣。上曰,政官牌招開政。出榻敎致仁曰,此咸鏡監司金器大狀啓也。以爲道內中嶺等四堡中,二堡屬之臣營,以端川以南出身取才,及親騎衛都試出身之居首沒技者,次第備擬,二堡分屬南北兵營,亦以親騎衛出身者,自辟備擬矣。甲申年,因監市御史別單,革罷監·兵營自辟之規,以南北關親騎衛優等者,每都目,備擬二窠事定式,而其後親騎衛之得除邊將者,僅爲二人,軍情莫不抑菀。本道四堡,依前自監·兵營自辟事,請令廟堂,稟處矣。向來變通,皆出於慰悅武士之意,而到今軍情抑鬱,皆願仍舊,則朝家亦何必持難乎?依其願,仍舊似宜矣。上曰,仍舊貫,順便依爲之。致仁曰,廣州府尹金致讓,以其母病上來,屢呈辭狀,曠官已久,而情理甚切,有難强令赴任,今姑許遞,何如?上曰,依爲之。竝出擧條致仁曰,洪準海爲人純實,試用,似好矣。上曰,當依爲之矣。鏽陳廣州李壽弘獄事大臣收議,上曰,上之,當判付矣。相德以開政先退,相直啓曰,請還寢東呂·址淳等還配之命,更令王府,嚴鞫得情。措辭見上上曰,勿煩。請還寢定配罪人者斤萬酌處之命,更令王府,嚴鞫得情,夬伸王章。措辭見上上曰,勿煩。又啓曰,跟隨之法,近甚解弛,闕門出入,殆無限節,白衣往來,亦不檢飭,事之寒心,莫此爲甚。請當該堂郞推考。上曰,依啓。又啓曰,聖上所以重人命愼獄體之意,孰不欽仰?思有以仰體,而淸州牧使李益炫,以疑似之事,不盡究覈之方,濫施刑杖,至斃人命,京外皆聞,莫不稱冤。其在重人命愼獄體之道,不可不嚴覈,請淸州牧使李益炫,先罷後拿。上曰,依啓。上曰,此時守令,豈可曠官?旣準臺請,淸州牧使代,今日政,其令擇差。上曰,飭勵已行。中官田宗成,解見任放送事,分付。竝出傳敎諸臣以次退出。
丙戌十一月初九日申時,上御集慶堂。藥房入診入侍時,都提調金致仁,提調趙雲逵,副提調洪名漢,記事官洪相聖·安廷炫·李思祚,醫官李以楷·李泰遠·吳道炯·金光國·金孝儉·李翊臣,以次進伏訖。命進湯劑後,上曰,診候停止。命讀平安監司首望金尙喆。上曰,政官牌招開政,命內局,諸臣先爲退出
上在慶熙宮。停常參·經筵。
中宮殿誕日,政院·玉堂·朝廷二品以上·六曹·大司諫·奉朝賀單子問安。答曰,知道。
大殿·惠嬪宮·世孫宮·嬪宮,政院·玉堂口傳問安。答曰,知道。
藥房都提調金致仁,提調趙雲逵,副提調洪名漢啓曰,伏未審夜間,聖體調攝,若何,痰候何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。氣則一樣矣。
中宮殿·惠嬪宮,藥房口傳問安。答曰,知道。
宋瑩中,以都摠府言啓曰,今日入直內三廳武兼禁軍及軍兵等,當爲中日習射,而中宮殿誕日相値,不得爲之之意,敢啓。傳曰,知道。
洪名漢,以侍講院言啓曰,本院新除授司書閔弘烈,時在江原道原州地,書筵入番事緊,斯速乘馹上來事,下諭,何如?傳曰,允。
以承傳色口傳下敎曰,今日問安,亦早爲之。建功湯入之,早爲退休。
丙戌十一月初十日巳時,上御集慶堂。藥房入診入侍時,都提調金致仁,提調趙雲逵,副提調洪名漢,記事官洪相聖·安廷玹·李思祚,醫官李以楷·李泰遠·吳道炯·金光國·金孝儉·金世彦,以次進伏訖。致仁曰,今日日氣甚冷,夜間,聖候若何?上曰,一樣矣。致仁曰,寢睡·水刺之節,亦何如?上曰,亦勝矣。致仁曰,中宮殿氣候,若何?上曰,一樣矣。進湯劑,以楷等診候曰,脈候一樣調均,連有滑體矣。致仁曰,夕湯劑依例乎?上曰,依。命諸臣退出。
上在慶熙宮。停常參·經筵。
藥房都提調金致仁,提調趙雲逵,副提調洪名漢啓曰,伏未審夜間,聖體調攝,若何,痰候何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。氣則一樣矣。
中宮殿·惠嬪宮,藥房口傳問安。答曰,知道。
以承傳色口傳下敎曰,儒臣持前日所持冊子,詣閤。
李性遂啓曰,憲府連日監察茶時,諫院闕啓,俱涉未安。兩司除在外外,未肅拜不爲行公人員,竝卽牌招,何如?傳曰,允。
又啓曰,吏曹參判徐命膺,飭敎之下,自鄕上來,不爲出肅,卽爲牌招察任,何如?傳曰,允。
以承傳色口傳下敎曰,俄者入侍,湯劑欲使之持入而未果,今又酬應爲難,建功湯入之。
右議政金陽澤焚黃呈辭,傳于洪名漢曰,給由馬,澆奠床備給。
傳于申大顯曰,替直儒臣如入來,入侍。
李性遂,以義禁府言啓曰,淸州前牧使李益炫拿處事,傳旨,啓下矣。李益炫時在任所云,依例發遣府羅將,拿來,何如?傳曰,允。
宋瑩中,以兵曹言啓曰,巡將之輪直,自有當次,當其番次,十五日之內,不敢任意遠出,以待落點就直,事理當然,而今日一所巡將全養曾,落點之後,闕門已閉,終不入來。巡將受牌,何等重大,而慢不奉職,至於付標,事之寒心,莫此爲甚。不可不從重科罪,拿問定罪,何如?傳曰,允。
丙戌十一月十一日巳時,上御集慶堂。藥房入診入侍時,都提調金致仁,提調趙雲逵,副提調洪名漢,記事官洪相聖·安廷玹·李思祚,醫官李以楷·李泰遠·吳道炯·金光國·金孝儉·金世彦,以次進伏訖。致仁曰,夜間,聖候若何?上曰,一樣矣。上曰,人皆謂松節之味,雖云苦辛,而予則猶云香甘,此正爲予應時而生也。進湯劑,以楷等診候曰,脈候一樣調均矣。上曰,他承旨·玉堂上下番·兩司入侍。賤臣相聖承命出召,右副承旨李性遂,掌令洪相直,正言李惠祚,應敎徐命善,副修撰金尙集進伏。上曰,注書,誰入耶?性遂曰,洪相聖。上曰,此後翰林新入者,誰也?對曰,洪相簡矣。上曰,玉堂,誰也?對曰,徐命善·金尙集矣。上曰,替番而未入來耶?對曰,未及入來矣。命注書,待其入來,同爲入來之意,分付。命內局先爲退出。
丙戌十一月十一日巳時,上御集慶堂。坐直承旨·兩司·儒臣入侍時,右副承旨李性遂,假注書李克生,記事官安廷玹·李思祚,掌令洪相直,正言李惠祚,應敎徐命善,修撰金尙集,以次進伏訖。上命性遂,書記懷御製訖。命克生,持御製往藥院左相處,校正以來,克生承命出。上命諸臣,輪讀警世問答,校正畢,克生持入復命。上命入伏閾內,歷奏校正處後,校理金漢耆追後入侍,命讀問答訖。相直曰,請還寢東呂·址淳等還配之命,更令王府,嚴鞫得情。措辭見上上曰,勿煩。請還寢定配罪人者斤萬酌處之命,更令王府,嚴鞫得情,夬伸王章。措辭見上上曰,勿煩。惠祚曰,請還寢鍾城府爲奴罪人天大酌處之命,依律處斷。措辭見上上曰,勿煩。諸臣以次退出。
上在慶熙宮。停常參·經筵。
洪良漢啓曰,漢城府左尹韓光會除拜後,過三日不爲出肅,依定式推考警責,仍爲牌招察任,何如?傳曰,允。
藥房都提調金致仁,提調趙雲逵,副提調洪名漢啓曰,伏未審夜間,聖體調攝,若何,痰候何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。氣則一樣矣。
傳曰,右議政,內局入侍,同爲入侍。
備忘記,昔年庚寅,熙政堂三冬靜攝時,其廳闊多,而其猶以席遮之,而曾有申飭,則近者猶有以木造遮者,此豈中官自造?必也分付紫門,此弊已知一箇以報該監,以此濫報十箇,此皆掌務中官作用,此後若此者,該曹草記,直施制書之律。
又備忘記,曾有前例故許之,靜思之,古雖有之,此時關東嚴飭之時,豈可許此?此其一也,況旣許柴場取用乎?今開此道,後弊勝言,此其一也。旣許之後,木商若見血之蠅,許一當取十,此其一也。鄒聖旣有斧斤之訓,豈可爲其年例預備,今當濯濯之時,若是多取乎?此其一也,此時分付,春初當取來,昔濂溪,庭草猶惜,況此乎?此其一也。今日內需司啓下者置之事,分付備局。
洪良漢啓曰,副修撰金尙集,卽者以其親病,陳疏徑出,原疏纔以捧入矣。所當直捧禁推傳旨,而此與無端徑出有異,推考警責,何如?傳曰,允。
以承傳色口傳下敎曰,此時守令,宜卽下送,頃日政,新除守令,其令明日下送。
丙戌十一月十二日巳時,上御集慶堂。藥房入診,右相·儒臣同爲入侍時,都提調金致仁,提調趙雲逵,副提調洪名漢,記事官洪相聖·安廷玹·李思祚,醫官李以楷·慶絢·金光國·金孝儉·許溫·金世彦,右議政金陽澤,校理金漢耆,副修撰金尙集,以次進伏訖。致仁曰,聖候若何?上曰,一樣矣。寢睡·水刺,何如?上曰,別無勝矣。進湯劑後,以楷等診候曰,脈候一向調均矣。上曰,右相墳山何在?陽澤曰,廣州,而臣祖與先臣墓,皆在矣。上曰,然乎?命書傳敎曰,右相光城府院君墓省墳時,澆奠床備給。出傳敎致仁曰,在先朝,親書光城國舅表石,而其時未及宣諡,故諡下二字,空而不書矣。宣諡之後,卽當書刻,而自下書之,有所不敢,尙在未刻中矣。上曰,注書持入草紙,予當繼寫而誠貴矣。諡號何字?陽澤曰,文忠矣。上笑曰,忠字之善寫難矣。上曰,頃有歲寒知松柏之敎,而右相亦能繼之乎?然故或至今日矣。上親寫諡字時,命入御笠起坐曰,然後心安矣。予繼昔年御筆,而暮年寫此,猶云貴矣。致仁曰,君上之書臣下表石,前古未聞,而今此殿下之繼書,尤是曠絶之恩也。上書下文忠二字,致仁·陽澤皆曰,字畫,與先朝同體矣。陽澤曰,曠絶之恩,誠不勝感泣矣。上曰,於予貴矣,於古亦無矣。卿於今行,刻之好矣。致仁曰,先朝書下,在於何年?陽澤曰,甲戌年間矣。上曰,尤貴矣。其間幾許年間,而予又書之矣。上敎右相曰,頃覽卿子,爲人佳矣,必做矣。特下御筆,使用於科試,好矣。上曰,卿知先朝摸眞時,卿父入侍之命乎?陽澤曰,曾聞其時,先臣力辭待罪云矣。上曰,昔年寫眞朴東輔矣。陽澤曰,臣有私情,敢達矣。臣於今行,歸路一舍地,卽臣兄之墓,敢請歷省矣。上曰,可矣。命右相先退,上曰,松柏之敎,非偶然矣。其時右相之父,兀然獨立,而右相則猶未及見知矣。金普澤爲人甚佳,而眞動盪矣。金斗秋其後調用乎?致仁曰,未矣。上曰,三學士之子孫中,吳彦儒之子孫何在?致仁曰,名則在文而今以典設別檢,出六矣。命書傳敎曰,唐詩云,少年天子愛邊功,親到凌烟畫閣中,敎覓勳臣寫眞樣,長在殿裏作屛風,此光武後,明帝時事也。況當今帶勵勳臣乎?戊申軍功,曾已下敎調用者外,花川君金悏,與其餘君號不記二人權孝學·朴東亨子與孫中,其令該曹,次第調用。出傳敎命儒臣·承史,輪讀警世問答,命雲逵更進湯劑訖。諸臣遂以次退出。
上在慶熙宮。停常參·經筵。
藥房都提調金致仁,提調趙雲逵,副提調洪名漢啓曰,伏未審夜間,聖體調攝,若何,痰候何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。歲聿將暮,此心冞切,氣則一樣矣。
中宮殿·惠嬪宮,藥房口傳問安。答曰,知道。
傳于洪名漢曰,儒臣同爲入侍。
以承傳色口傳下敎曰,儒臣持警世問答,詣閤。
傳于洪良漢曰,藥房入診,平安監司同爲入侍。
宋瑩中,以都摠府言啓曰,今日入直內三廳武兼禁軍及軍兵等中日習射,請出標信。傳曰,知道。
傳于李性遂曰,戶房承旨入侍。
備邊司,廣州府尹李性源。
副校理洪景顧牌不進,罷職傳旨,傳于洪良漢曰,只推。
宋瑩中,以兵曹言啓曰,僉知姜壽奎身病猝重,呈狀乞遞,今姑改差,何如?傳曰,允。
禮曹參判尹東暹上疏曰,伏以臣,愚魯無似,最出人下,過蒙洪造,濫廁宰列,前後忝冒,已溢涯分,顧何敢復爲希求?以干僭猥之誅,而第有區區切懇之情,不容自阻於孝理之下,輒敢冒昧瀆陳,仰冀慈天之垂矜焉。臣之偏母,今年恰滿八十矣,自少尩孱,老益多病,數年以來,篤衰神氣,無復餘地,懍然有朝夕之憂。臣之兄弟,亦嘗獲叨營邑,幸遂恩養。而家食旣久,調奉漸疎,甘毳之供,藥物之須,顧無以自盡,有時傷歎,愧懼交切。伏惟今日,化隆壽域,治克孝道,凡朝臣之爲親祈懇者,雖其親非耋老,職係禁近,莫不曲被錫類之仁,獲副便眷之願,如臣冗品,鳧雁去來,初無關於朝廷,而烏鳥私情,實難抑於時日。儻聖明俯憐微悃,許畀一邑,俾得及此餘景,粗伸反哺之至情,則是亦聖朝老老之仁政,而將母一飯,仰戴君恩,其爲感祝,又豈但隕結之報而已也,臣無任云云。答曰,省疏具悉。所陳者,令該曹稟處焉。
丙戌十一月十三日巳時,上御集慶堂。藥房入診,平安監司·儒臣·持平同爲入侍時,都提調金致仁,提調趙雲逵,副提調洪名漢,記事官洪相聖·安廷玹·李思祚,醫官李以楷·慶絢·金光國·金孝儉·許溫·金世彦,平安監司金尙喆,校理金漢耆,修撰尹承烈,持平李台鼎,以次進伏訖。致仁曰,夜間,聖體若何?上曰,一樣矣。進湯劑後,以楷等診候曰,脈候調均矣。命尙喆進前,上曰,大體勅期似近矣,新舊伯交替,在於何時?尙喆曰,臣受恩罔極,內外歷揚,無一報效,而西關重任,又下此際,臣不知所以報答矣。上曰,重臣善爲嶺藩矣。致仁曰,規模精簡,且奉公,今於西關則似不貽聖慮,且於嶺藩,有治聲矣。上曰,勅期,互値於新舊交替往來之間矣。名漢問于李浣子孫,則本無畫像云矣。上曰,模眞,近來爲盛矣。台鼎曰,請還寢東呂·址淳等還配之命,更令王府,嚴鞫得情。上曰,勿煩。台鼎曰,請還寢定配罪人者斤萬酌處之命,更令王府,嚴鞫得情,夬伸王章。上曰,勿煩。措辭見上上曰,臺臣年多矣。致仁曰,似踰六十矣。上曰,純實矣。致仁曰,臣亦初見而然矣。上曰,守令入侍,而如已出去,則置之,可也。賤臣相聖,承命還奏。已出去。上曰,置之。上曰,李憲鎭則除朝辭乎?致仁曰,然矣。上曰,其父李堣之年七十乎?致仁曰,侍從加資矣。上曰,明年侍從加資者,幾人?致仁曰,明年則南有容·金尙翼,皆入耆社矣。名漢曰,尙翼之叔三人,與其從叔始煐,皆入耆社,故尙翼又入,則一門之內五人矣。上曰,貴矣。致仁曰,西伯,三叔姪而皆經西伯矣。上曰,舊西伯年幾何?致仁曰,回甲矣。命儒臣·承·史,輪讀警世問答,上曰,上番,誰也?致仁曰,尹承烈也。上曰,予辨其顔,而俄者臺臣則未辨矣。致仁曰,痰候故有時然矣。上曰,注書,誰也?致仁曰,洪相聖矣。上曰,誰族?致仁曰,與洪相簡同族,而啓字孫行矣。上曰,此則予已知之矣。上曰,何時科乎?賤臣相聖對曰,昨年謁聖科矣。上曰,儒臣金漢耆,其前科乎?漢耆曰,臣於昨年菊製矣。上曰,下番何年科?尹承烈曰,臣則己卯矣。上曰,戶房承旨,待下敎更爲入侍。出榻敎命雲逵更進湯劑後,諸臣遂以次退出。
丙戌十一月十三日未時,上御德游堂。戶房承旨入侍時,戶房承旨鄭尙淳,假注書李克生,記事官安廷玹·李思祚,以次進立于闥西階下。上御房闥內,閉閤,呼寫記懷御製訖,上曰,出待門外,待下敎更入,可也。諸臣出待于通陽門外,俄而更命入侍,承·史趨入則上移御于光明殿,開前粉閤,而御于閾前,命承·史,陞于廡前退廳。廷玹·思祚,分伏左右。尙淳·克生則直向伏,昵襯御坐。命書御製訖,上曰,此則揭于此殿,而中官揭之四勿軒,則卽德游堂房號也東邊則已有左相金致仁所揭,西邊則承旨揭之。卽指俄者德游堂所書御製也而此皆人所常寢處處也,甚褻慢,竝以黃紬帕,覆之可也。承·史以次退出。
上在慶熙宮。停常參·經筵。
中宗大王忌辰齋戒。
夜一更二更,月暈。五更,有霧氣,啓。
藥房都提調金致仁,提調趙雲逵,副提調洪名漢啓曰,伏未審夜間,聖體調攝,若何,痰候何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。追惟今日與三明,此心何抑?氣則一樣矣。
中宮殿·惠嬪宮,藥房口傳問安。答曰,知道。
傳于宋瑩中曰,宣傳官三員待令,騎馬九匹立之。
洪良漢啓曰,吏曹判書尹汲,自鄕上來云,卽爲牌招察任,何如?傳曰,允。
以承傳色口傳下敎曰,左相昨日,以明日次對仰奏,明日卽正日也,次對今日進定。
宋瑩中啓曰,今日次對,憲府無進參之員,除在外外,掌令洪相直,持平,卽爲牌招入侍之地,何如?傳曰,允。
副修撰金尙集上疏曰,伏以臣之老父,月前楸行還後,路憊爲祟,尙稽反面之禮,長在呻吟之中,臣之目下情理,實無離捨供職之勢,而抑情持被,亦有日矣。卽接家信,臣父病勢,夜來猝劇,蓋緣昨今日寒陡酷,將攝失宜,感氣之外,泄瀉又發,度數甚頻,達宵昏瞀。臣於數日離側之餘,得聞此報,方寸焦灼,有難按住,忙陳短章,徑出禁門。伏惟聖慈天地父母,俯賜矜諒,亟命鐫削臣職,以便救護,重勘臣罪,以昭法紀,不勝幸甚。
待敎洪彦喆上疏曰,伏以皇天祖宗,默垂眷佑,聖候康復,百禮畢擧,帀域含生,蹈舞惟均。仍伏念臣,家居東炭,旅食京邸,而臣父臣母,年俱七十餘矣,衰老侵尋,疾病連仍,臣以孑然終鮮之身,豈有離捨從宦之念,而怵畏分義,不敢言私,晨昏之曠,今已累朔矣。卽接家信,則臣母素患痰眩之症,添於寒冷之節,兼以毒感,症甚危惡,而扶持無人,調將失宜,委頓床笫,湯焫莫試,專伻遠報,促臣歸視。臣自聞此報,方寸煎灼,按住不得,玆敢忙投短章,徑尋鄕路。伏乞天地父母,俯垂諒察,亟削臣職,以便救護,仍治臣擅離之罪,以肅朝綱,千萬幸甚。竝踏啓字。
右參贊李益輔上疏曰,伏以與右議政金陽澤,有親査之嫌,臣之所帶政府西壁·惠堂·春秋之任,乞令該曹,照例遞改焉。答曰,省疏具悉。令該曹,考例稟處焉。
丙戌十一月十四日巳時,上御集慶堂。藥房入診入侍時,都提調金致仁,提調趙雲逵,副提調洪名漢,記事官洪相聖·安廷玹·李思祚,醫官李以楷·玄處明·金光國·金孝儉·許溫·金世彦,以次進伏訖。致仁曰,夜間,聖候若何?上曰,一樣矣。進湯劑後,以楷等診候曰,脈候一樣調均矣。上曰,備堂入侍。出榻敎上曰,提調持湯劑,更爲入侍。出榻敎命內局諸臣,先爲退出。
丙戌十一月十四日巳時,上御集慶堂。大臣·備局堂上引見入侍時,左議政金致仁,知中樞李昌壽,刑曹判書沈鏽,行副護軍具善行,副司直鄭弘淳,兵曹判書朴相德,禮曹判書李思觀,副護軍鄭汝稷·李潤成,江華留守李溵,吏曹參判徐命膺,副司直李最中,左副承旨宋瑩中,假注書李克生,事變假注書鄭夢弼,記事官安廷玹·李思祚,大司諫趙,掌令李台鼎,校理金漢耆,以次進伏訖。致仁曰,前判尹金尙喆,以戶籍庫修改事,仰請區劃物力,則敎以令備局稟處矣。西南庫之頹圮,果如重臣所達,則其勢不可不及時修改,而聞當改之間數,比庚辰北庫之設,則略有不及,物力區劃,亦當隨以差減,賑廳米七十石,錢三百兩,特爲劃給,使之待開春修葺,何如?上曰,依爲之。致仁曰,北道開市咨文,今纔出來矣,回咨依例撰出,定禁軍騎撥,下送于灣府,使卽傳鳳城將處,以爲轉送燕京,何如?上曰,依。致仁曰,判義禁李益炡,以驪州前牧使鄭運維議讞事,昨日陳章,而見却於喉院矣。此事旣發於其子,今牧使李聖圭之論報,則判禁之嫌於冒當,似或無怪,鄭運維議讞,令次官擧行,何如?上曰,然矣,依爲之。致仁曰,坡州防築,設施草創,規模未備,昨年北漢移轉九百石內五百石,仍爲本州,作爲備局句管者,蓋爲其取耗補用之地,而軍需旣多,事役且鉅,自朝家,宜更顧念,餘存四百石,竝許仍留備局,句管與取耗補用,一依前擧條施行,而北漢軍餉之因此見縮,亦甚可悶,賑廳所在備局會錄錢計,分數劃給於摠廳,使之貿米充數似好,以此分付,何如?上曰,依爲之。思觀曰,卽接江華留守李溵移關,則以爲長寧殿一年六祭香祝,曾前則分二等下送,而近來則以一時受去之未安,每當祭享時,殿官臨時奉往,前一日入去本府,故或多窘急之時,至於冬月氷凘之節,則多有不得通涉之時,或不無阻滯生事之慮,其在重祭享之道,亦甚可慮。臣意則自今以後,六祭享香祝陪往,稍進其日子,俾無至於臨時窘急,至於臘享及正朝,則其間不甚相遠,正當氷凘阻路之時。臘享·正朝兩祭享香祝,則同時陪往,恐似便宜,以此定式施行,何如?上曰,依爲之。竝出擧條命秋判入伏。上曰,外方啓覆文書,皆入來乎?鏽曰,他無來者,而只濟州入來矣。命奏之。鏽曰,此乃前牧使尹蓍東時,考覆以置者,而新牧使只捧結案上送矣。決獄惟在結案,則不可不詳備,而今與考覆同,而且違格式,不可置之。請牧使安杓重推,而狀啓則還下送。上曰,三百年所無之事矣,考覆與結案,豈可同乎?致仁曰,初爲守令,故生疏之致矣。上曰,尹蓍東則難矣,初則似憊靡憊靡矣,今則壯實矣。上曰,李亨逵彈故相,故心常非之矣,然而亦何至於蓍東彈趙雲逵之事乎?年少之時,則必爲此等事一次矣,此不關係矣。致仁曰,臣每欲奏而未及矣。徐逈修事,不過救尹蓍東矣,蓍東今旣釋而用之,則逈修之尙塞,似不然矣。聖世無棄物,逈修之見塞,已過十年,所見不忍矣。上曰,尹蓍東雖百非而令前矣,旣以蓍東爲黨習而處分,奏殿之後,復爲之者,尤非矣。此似過激之言,而設令徐逈修,將來則雖至大拜,今則必如是置之,然後可矣。致仁曰,不必如此爲敎,只看其言者已用,而救者尙塞之大體而已,聞其有老母,年過九十云,情境豈非可矜乎?上曰,赴在何處乎?致仁曰,今雖無赴謫事,而直是枳塞矣。上曰,入伏而供老母無妨矣。致仁曰,聞其貧窮亦無比,何以供之?聞甚慘然矣。上無發落,而仍及他事。致仁又曰,俄未盡奏矣,徐逈修事,孝理之下,實合有矜諒之典矣。臣誠惶恐,亦何敢卽請全釋,而幸於早晩,特用疏釋之典則好矣。上曰,或是奏殿前事乎?致仁曰,此則似是奏殿前矣。上曰,可更考矣。命鏽,讀奏濟州宋女結案後,命入侍諸臣,各陳所見訖。上曰,今因濟州啓覆文書,以違格式,其請下送,故取覽文案,非徒格式之違,於本事,予意大不然。金重昌之雖無此事,果若强奸,奚特宋女,以石塊打殺而已?自有其律,海島村婦,能知其綱,其夫挽之,猶不耐其憤,更有此擧,究其心,則無異於王凝之妻,重昌不能成奸,被殺其手,論其三尺,焉逭償命,而凡係啓覆,情法參恕,雖有大小之分,論其心則一貞字,憤不能耐者也。噫,三尺雖重,彈丸海島,宜樹守倫之風聲,特貸一律定配,啓覆文案,何等重也。而考覆文案中,孔昭貫盈等文字,謂以重昌則可也。謂以宋女則不可,況此等村婦,孔昭何知,貫盈又何知也?非渠之供,粧撰以文,海島按査,豈不重也?一任下吏,用意操縱乎?當該考覆官,爲先罷職。噫,莫重彈丸小島,身雖在於九重,心不忘乎耽羅,況殺人事重者乎?親問招辭,無他添供,則一例謄報,體段當然,而已悉前招,更無所供之親問結案,白首初見,今無參酌之事,多官所見,以此單抄,其孰知之?非徒違於前規,矇矓莫甚,辭朝時,其飭若何,而刑人殺人,旣不致誠,撫摩一島,予何望也?噫,今年年事雖登,繫于苞桑之心,於此中,夙宵靡懈,況無睡之中,顧此濟州,何心高枕,非爲此也。擧一而宜知十,爲其民,何顧數遞?牧使安杓特施罷職之典。出傳敎上曰,此代,將出之矣。致仁曰,今番則何以爲之?上曰,以武矣,連文過矣。致仁曰,然矣,以武好矣。令銓曹,另擇好矣。命鏽持入收議。命書判付,上曰,頃者因古例,有下敎者,正法雖待歲末,啓覆旣飭進行。則今月將半,廣州文書已到,耽羅亦到,而其果無而然乎?諸道尙無消息,令秋曹問于諸道,其有當聞,而尙今稽滯者,則令攸司察推。出傳敎諸臣以次退出。
上在慶熙宮。停常參·經筵。
自昧爽至午時,有霧氣。
中宗恭僖大王忌辰。
藥房都提調金致仁,提調趙雲逵,副提調洪名漢啓曰,伏未審夜間,聖體調攝,若何,痰候何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。氣則一樣矣。
中宮殿·惠嬪宮,藥房口傳問安。答曰,知道。
傳于李性遂曰,欲問禁軍,宣傳官二員待令,日寒若此,甲衣除之。
洪名漢啓曰,吏曹判書尹汲,昨違召命,今日又不出肅,事甚未安,卽爲牌招察任,何如?傳曰,允。
傳于洪良漢曰,內局入診,戶房承旨同爲入侍。
丙戌十一月十五日巳時,上御集慶堂。藥房入診入侍時,都提調金致仁,提調趙雲逵,副提調洪名漢,記事官洪相聖·安廷玹·李思祚,醫官李以楷·玄處明·金光國·金孝儉·許溫·金世彦,以次進伏訖。致仁曰,夜來,聖候若何?上曰,一樣矣。進湯劑。以楷等診候曰,脈候一樣調均矣。命書傳敎曰,視昏特甚,其欲試眼書之,昔年御製,旣諭高古宸翰,以不泯於後,仍頒宗臣與廷臣,不肖何敢比此?而追惟春夏,今者潤筆,是誰之賜?非爲筆也。欲賜大臣·九卿·承旨·玉署·翰注,其令將印模寫,寫字官李胤彬加資,令該曹內將調用,監董寫字官金國杓,令該曹旣經守令,善地僉使待窠,卽爲調用。出傳敎上曰,頒賜御筆一句,卽逸少當年其筆何,予今望八一枝柳矣。初則以一柳枝而違簾,故改以枝柳,文亦差勝矣。所寫物,卽漾齒竹,故謂柳枝也。致仁曰,頃承此敎,而未解本旨矣,果然矣。上曰,仁廟朝爲墨竹之錫矣。致仁曰,仁宗朝有墨竹之錫而金麟厚也。上曰,予雖於小技,不無誇矣。俄者傳敎,勿出朝紙好矣。致仁曰,旣有頒賜之敎,事甚稀貴矣。何必勿出乎?上曰,戶房承旨入侍。賤臣洪相聖承命出召,左承旨鄭尙淳進伏。命書歲聿將暮此心一倍,御製訖。致仁曰,聖心每以孝思之難抑,日夕憧憧,而夜又漸長,伏願少弛此心焉。命雲逵,更進湯劑,命退去。諸臣遂以次退出。
上在慶熙宮。停常參·經筵。
藥房都提調金致仁,提調趙雲逵,副提調洪名漢啓曰,伏未審夜間,聖體調攝,若何,痰候何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任憂慮,敢來問安,竝此仰稟。答曰,知道。氣則一樣矣。
中宮殿·惠嬪宮,藥房口傳問安。答曰,知道。
申大顯啓曰,卽者檢閱安廷玹,以其親病,陳疏徑出,原疏纔已捧入矣,所當直捧禁推傳旨,而此與無端徑出有異,推考警責。上番闕直,事甚未安,奉敎洪彬,待敎姜彝福,檢閱李東郁,竝卽牌招,以爲推移入直之地,何如?傳曰,允。
洪良漢啓曰,吏曹判書尹汲,連日違牌,尙不出肅,事甚未安,卽爲牌招察任,何如?答曰,允。
宋瑩中,以都摠府言啓曰,今日入直內三廳武兼禁軍及軍兵等中日習射,請出標信。傳曰,知道。
又以都摠府言啓曰,副摠管元重會,以禁衛中軍軍兵等中日試射放事,南別營晝仕出去之意,敢啓。答曰,知道。
李性遂,以武臣堂上朔試射望筒。傳曰,頃才爲之,今番置之。
洪良漢,以弘文館言啓曰,副校理洪景顔,旣有只推之命,卽爲牌招察任,何如?答曰,允。
又以侍講院言啓曰,本院新除授司書閔弘烈,自鄕上來云,卽爲牌招察任,何如?答曰,允。
傳于申大顯曰,藥房入侍。
宋瑩中,以兵曹言啓曰,同知中樞府事李彦吉,景福宮衛將李弘基,昌德宮衛將金光礪,病難供職,俱爲呈狀乞遞,竝今姑改差,何如?答曰,允。
又以訓鍊都監言啓曰,火藥鉛丸,軍器中最緊之物,監官折衝申益齡,盡心勤勞,節省物力,火藥一萬五千七百九十五斤,鉛丸五萬箇,監造以納,事甚可尙。軍物監董人,例有加資之典,事係恩賞,不敢擅便,令該曹考例稟處,何如?傳曰,允。
以承傳色口傳下敎曰,御筆書下後,當下實擧行,而今春以後,提調·副提調幾員,軍職正二品亦幾員,竝知。
又下敎曰,耆社諸臣,已爲下敎,而先印下者,承旨·儒臣先爲擧行。八道道臣,兩都留守大臣外,奉朝賀·將臣·宗班一品以上,當次次印下擧行,道臣以時任塡之,有疊受者則內入。今正月以後,提調·副提調,一體擧行。
又下敎曰,編次人頒賜時,蔡濟恭·洪麟漢一體爲之,領府事旣有職名,塡職名二人則前任塡之。
又下敎曰,御筆旣命,方泰輿·許礈,使之入參入診,勿出朝報,只分付內局。
丙戌十一月十六日巳時,上御集慶堂。藥房入診入侍時,都提調金致仁,提調趙雲逵,副提調洪名漢,記事官洪相聖·安廷玹·李思祚,醫官李以楷·玄處明·金光國·金孝儉·許溫·金世彦,以次進伏訖。致仁曰,夜間,聖體若何?上曰,一樣矣。致仁曰,水刺何如?上曰,進御矣。進湯劑後。以楷等診候曰,脈候一樣調均矣。上命中官,下逸少當年其筆何,予今望八一枝柳,御筆六張于入侍諸臣。而上曰,此御筆,則以刻板,置於御營廳可矣。醫官輩,亦印去好矣。致仁奉審御筆訖,致仁曰,體劃遒壯,而運筆屈曲處,誠難以柳枝,若是運用矣。臣曾伏見先朝,春眠不覺曉,御筆則盛,御筆體劃彷像矣。上曰,無不足處乎?致仁曰,間架與筆力,專無不調之事矣。雲逵·名漢等皆曰,盛矣盛矣。致仁曰,臣等頒賜件,則依內賜冊子例,御書紙末,書以頒賜某,而安寶則好矣。上曰,此則過矣。僉曰,不然矣。若無安寶,則頒賜及私印者,何辨別乎?此實出於重事體侈恩榮之本意也。上曰,然矣。上曰,貞明公主寫華政二字,而故相南九萬作識矣。印公主圖著如此,然後果爲信筆矣。命書傳敎曰,大臣旣請,意不在筆也。視昏特甚,其欲留筆于諸臣,所奏意在特書,其請若此之後,當一體爲之。國舅·都尉·時任柏府·薇院長·王外孫與六寸親有職名者,一體頒賜。出傳敎命書傳敎曰,九卿中今朔交替之人,時原任一體頒賜,編次人一體頒賜,耆社諸臣,一體頒賜。出傳敎雲逵曰,至孝閤修改處,擧行之意,敢稟矣。上曰,材力必勿多入也。名漢曰,尙瑞院二馬牌,頃於漂海時,見失云,改造乎?上曰,勿造,可也。命書傳敎曰,李益輔回啓,以依回啓施行,判付書入,其代,行司直李之儉除授。出傳敎命諸臣退出。
丙戌十一月十六日酉時,上御集慶堂。藥房入診入侍時,都提調金致仁,提調趙雲逵,副提調洪名漢,記事官洪相聖·李東郁·李思祚,醫官許礈·李以楷·金光國·金孝儉·許溫·金世彦,以次進伏訖。致仁曰,午間,聖候若何?上曰,一樣矣。命進湯濟後,命礈等診候。對曰,脈候一樣調均,有滑體矣。致仁曰,明日湯劑,依例乎?上曰,依。命諸臣退出。
上在慶熙宮。停常參·經筵。
辰時巳時,日有兩珥。
藥房都提調金致仁,提調趙雲逵,副提調洪名漢啓曰,伏未審夜間,聖體調攝,若何,痰候何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。氣則一樣矣。
洪良漢啓曰,吏曹判書尹汲,連日違召,尙不出肅,事甚未安,卽爲牌招察任,何如?答曰,允。
傳于鄭尙淳曰,左承旨持懸板,來待于通陽門,待下敎入侍。
傳于申大顯曰,今番兩處縣板時,寫字官·工匠等,令該曹米布題給。
傳于申大顯曰,明日動駕時,作路以夜晝爲之。
宋瑩中,以兵曹言啓曰,僉知中樞府事金啓熙,文臣兼宣傳官鄭國臣,身病猝重,勢難供職,呈狀乞遞,不可强令察任,竝今姑改差,何如?傳曰,允。
申大顯,以兵曹言啓曰,忠翊將李道燮,素患痰癖,當寒添劇,旬月之內,無望差復供職,呈狀乞遞,宿衛輪番之任,不可久曠,今姑改差,何如?傳曰,允。
又以兵曹言啓曰,今十一月十七日,軍官李時起稱名人,自興化門入來,差備門外擊錚,極爲駭愕,令攸司囚禁治罪。同門守門將田景祥,常時不能禁斷,雜人以致闌入,亦難免其責,推考,何如?傳曰,允。
又以刑曹言啓曰,本曹時囚重獄罪人等,日次文案,極其浩繁,有難睿覽,依例浮取以入之意,敢啓。傳曰,允。
以承傳色口傳下敎曰,明日當爲殿座,建功湯入之。
丙戌十一月十七日巳時,上御集慶堂。藥房入診,持平同爲入侍時,都提調金致仁,提調趙雲逵,副提調洪名漢,記事官洪相聖·李東郁·李思祚,醫官許礈·李以楷·金光國·金孝儉·許溫·李翊臣,持平李台鼎,以次進伏訖。致仁曰,夜間,聖候若何?上曰,一樣矣。進湯劑。診候後,礈等曰,脈候一樣調均矣。致仁曰,癸未年,草材藥減定事,有下敎矣。上曰,然矣。致仁曰,完伯有狀聞,而民弊不少云,自下磨鍊的定,何如?上曰,依。台鼎曰,請還寢東呂·址淳等還配之命,更令王府,嚴鞫得情。上曰,勿煩。台鼎曰,請還寢定配罪人者斤萬酌處之命,更令王府,嚴鞫得情,快伸王章。上曰,勿煩。措辭見上命書傳敎曰,才者旣諭,今有無故臺臣,而其所傳啓,有若虎躍,以洪相直事觀之,雖不表異,此等之際,其若深睡中勸醒,予之慨然者,望八復政,卽虎躍二字也。若是卽何事董飭,雖中其意,不能擧職,此是當律,無故闕啓臺臣,一倂解見任。出傳敎命書傳敎曰,明日中日廳,當爲武臣堂下朔試射,試官,騎判·訓將·禁將,入直,騎郞·摠郞爲之,時刻,待下敎隨時擧行,柳葉箭五巡,片箭一巡爲之。出傳敎命退去。諸臣以次退出。
丙戌十一月十七日申時,上御光明殿。左承旨入侍時,左承旨鄭尙淳,記事官呂善德·李東郁·李思祚,以次進伏訖。上曰,承旨讀懸板文。尙淳承命讀訖。命書傳敎曰,今日奏兩懸板告成於四勿軒,親見其揭,光明殿亦然。噫,七十三歲,其豈攸料?今聞懸揭,莫知其倦,其軒已瞻,其殿將瞻。噫,今誦昔年御詩可乎,其御詩曰,密邇光明殿,時登慰我心。就邸時,有一詩曰,忙登北苑家何遠,使我增思欲奮飛?今日臨此,此心何抑?況人子,以親心爲己心,昔之寧嬪,於先親加一年,其稱常有今日,來此,望見其第,予心何抑?且昨日何日?孝章忌日,明日已命武臣堂下朔試射,此則定於十九日,明日當詣寧嬪房泄懷,當詣孝章宮入審,三嚴,以辰初三刻初擧行,侍衛只入直擧行,挾輦軍八十名,隨駕禁軍外,營軍只入直擧行。世孫祗迎隨駕,留營留陳副輦置之,二品以上,只祗迎夜晝介,駕前駕後,有廳軍,扈衛軍官隨駕,一體置之。上曰,承旨亦受今番御筆耶?以後世見之,則雖非人君之筆,亦只不可堪視乎?尙淳對曰,臣亦伏受,而臣等之寶玩,當如何哉?大字則確健,小字則細密,實不減春秋鼎盛時御筆也。上曰,其言過矣。諸臣以次退出。
上在慶熙宮。停常參·經筵。
藥房都提調金致仁,提調趙雲逵,副提調洪名漢啓曰,伏未審夜間,聖體調攝,若何,痰候何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。氣則一樣矣。
洪良漢啓曰,吏曹判書尹汲,日事違召,尙不出肅,事甚未安,卽爲牌招察任,何如?傳曰,允。
傳于鄭尙淳曰,戶房承旨入侍。
洪良漢,以禮曹言啓曰,今十一月二十一日冬至望闕禮習儀,以今月十八日推擇啓下矣。動駕相値,故更令日官推擇,則今月十九日爲吉云,以此日擧行,何如?傳曰,允。
又以禮曹言啓曰,卽接長陵參奉李宜白所報,則本陵冬至祭,兩官當爲備員參祀,而參奉一員,有闕未差,卽速變通云。莫重祭享,不可不備,參奉有闕代,卽令該曹口傳差出,以爲備員將事之地,何如?傳曰,允。
中宮殿·惠嬪宮,藥房口傳問安。答曰,知道。
洪良漢啓曰,卽者吏曹來言,長陵參奉有闕,代口傳差出事允下,而長官方在未肅拜,不得擧行云。吏曹判書尹汲,待開門牌招,使之差出,何如?傳曰,允。
大駕詣寧嬪房,入宮門後,王世孫遣宮官問安。答曰,知道。政院·玉堂·藥房口傳問安。答曰,知道。
大駕詣義烈宮,入宮門後,政院·玉堂·藥房口傳問安。答曰,知道。
大駕詣孝章廟入門後,政院·玉堂·藥房口傳問安。答曰,知道。
傳于宋瑩中曰,諸司預備,大駕還宮後,政院·玉堂·藥房口傳問安。答曰,知道。
丙戌十一月十八日辰時,上詣寧嬪房。擧動入侍時,行都承旨洪名漢,左承旨鄭尙淳,右承旨洪良漢,左副承旨宋瑩中,右副承旨李性遂,同副承旨申大顯,記事官洪相聖·呂善德·李東郁·李思祚,以次隨駕。上具翼善冠·袞龍袍,乘輿出資政門。藥房都提調金致仁,提調趙雲逵進伏曰,夜間,聖體調攝,若何?上曰,一樣矣。進湯劑。致仁曰,衣襨加之乎?上曰,然矣。致仁曰,今日則湯劑三貼進之,何如?上曰,置之。良漢曰,今日傳香爲四處,而齊陵參奉,寧陵獻官,不卽來待,動駕前未及受香,事甚未安。當該獻官及參奉,竝推考警責,何如?上曰,依爲之。出擧條上曰,百官·軍兵毛具。上詣寧嬪房,命書傳敎曰,興懷昔年,來此豈可無表志?寧嬪房米太各十石輸送,侍人中有過今年者,問于次知中官,衣資題給,其中一人,年今八十五,加給衣資事,分付該曹。上曰,時刻單子置之,初嚴待下敎擧行。出駕前下敎上曰,義烈宮歷臨。出駕前下敎上詣義烈宮,車駕出宮門。藥房都提調金致仁,提調趙雲逵曰,勞動之後,聖體調攝,若何?上曰,一樣矣。命書傳敎曰,今番冬至祭,當爲親傳香,此事分付儀曹。致仁·雲逵進湯劑。車駕詣孝章廟,致仁·雲逵曰,聖體若何?上曰,一樣矣。上還宮,詣資政門還內。諸臣以次退出。
上在慶熙宮。停常參·經筵。
午時未時,日暈。
藥房都提調金致仁,提調趙雲逵,副提調洪名漢啓曰,昨日動駕,抵暮還宮,伏未審夜間,聖體調攝若何,痰候何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,年今望八,此心何抑?氣則一樣矣。
洪良漢啓曰,今日冬至望闕禮,依例爲之之意,敢啓。答曰,知道。
中宮殿·惠嬪宮,藥房口傳問安。答曰,知道。
以承傳色口傳下敎曰,殿坐時,入侍宜矣。
宋瑩中,以都摠府言啓曰,今日入直內三廳武兼禁軍及軍兵等,當爲中日習射,而親臨堂下武臣朔試射相値,不得爲之之意,敢啓。答曰,知道。
洪良漢啓曰,吏曹判書尹汲牌不進,推考傳旨,今方捧入,而陵官差出,一時爲急,而如是違牌,不卽擧行,事甚未安,更爲牌招,何如?傳曰,允。
傳于宋瑩中曰,昨日隨駕軍士之休息,中日廳排立,以禁軍入直軍擧行。
吏曹口傳政事,長陵參奉李耉永。
兵曹口傳政事,西生僉使金國杓,景福衛將李胤彬,單付事承傳。
洪良漢,以吏曹言啓曰,今此宗廟各陵冬至祭,親傳香事命下矣,當爲從二品塡差,而當品中實病公故外,他無分排之路,故不得已正三品塡差以入之意,敢啓。答曰,知道。
又以吏曹言啓曰,今此各陵冬至典祀官兼大祝,皆以侍從塡差,而時無職名人員,令該曹口傳付軍職,何如?傳曰,允。
洪名漢,以吏曹言啓曰,今此各陵·殿冬至典祀官兼大祝,皆以侍從塡差,而順陵典祀官副司果安兼濟,溫陵典祀官副司果具壽國,泰陵典祀官副司果李東遇,翼陵典祀官副司果申尙權,弘陵典祀官副司果李命勳,或稱在外,或稱身病,日已向晩,尙不受祭物。揆以事體,誠極萬萬寒心,本曹請推之外,他無可施之罰,何以爲之?敢稟。答曰,事之寒心,莫此爲甚。令該府從重勘處。
李性遂,以兵曹言啓曰,今十一月二十日,文臣朔試射日次,而冬至祭齋戒相値,不得爲之之意,敢啓。答曰,知道。
親臨朔試射罷後,政院·玉堂·藥房口傳問安。答曰,知道。
申大顯啓曰,明日次對,憲府無進參之員,除在外傳旨未下外,未肅拜不爲行公人員,竝卽待開門牌招,以爲推移進參之地,何如?傳曰,允。
丙戌十一月十九日巳時,上御金商門外。親臨武臣堂下朔試射入侍時,行都承旨洪名漢,左承旨鄭尙淳,右承旨洪良漢,左副承旨宋瑩中,右副承旨李性遂,同副承旨申大顯,記事官洪相聖·呂善德·李東郁·李思祚,試官兵曹判書朴相德,訓鍊大將鄭汝稷,禁衛大將李潤成,兵曹佐郞金在正,都摠經歷田光羽,都事柳鎭淑,以次侍立。上具翼善冠·袞龍袍,乘輿出資政門,仍詣金商門外。藥房都提調金致仁,提調趙雲逵進伏曰,夜間,聖體調攝,若何?上曰,一樣矣。進湯劑訖,致仁曰,今日則以湯劑三貼進御乎?上曰,依爲之。致仁曰,吏判尹汲,故相申晩箚後,宜無撕捱之端,而今此撕捱,似過矣,宜有申飭之敎矣。上曰,然矣,宜無撕捱之事矣,命書傳敎曰,其所撕捱,極涉太過,吏判尹汲更爲牌招察任。上曰,參射人,依頃日堂上武臣例,百步內落矢之員,知名以奏。上入小次,還御殿座後,致仁·雲逵進湯劑訖。上曰,明日香祗迎,令儀曹擧行。致仁曰,明日香祗迎命下矣,次對,則祗迎罷後爲之乎?上曰,依爲之。上命相德進前,下敎曰,邊將有窠乎?相德曰,有之而爲都政貯窠矣。上曰,寫字官單付爲之,可也。上曰,注書持入宋鑑初卷,善德出來,持初卷進伏。命尙淳讀改元年號,至哲宗止之,上命書傳敎曰,武臣堂下朔試射時,武兼鄭亨濟三巡試取時,十二分而一巡五中六分,一巡四中五分,可謂稀矣,特爲加資。都監哨官朴奎煥片箭貫二中,趙應秀,武兼金東範以上邊二中,依例加資,部將李東宰片箭二中陞六。上還大內,諸臣以次退出。
上在慶熙宮。停常參·經筵。
藥房都提調金致仁,提調趙雲逵,副提調洪名漢啓曰,昨日冒寒臨試,侵夜還內,伏未審此時,聖體調攝若何,痰候何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。
以承傳色口傳下敎曰,建功入之。
中宮殿·惠嬪宮,藥房口傳問安。答曰,知道。
冬至親傳香罷後,政院·玉堂·藥房口傳問安。答曰,知道。
洪良漢啓曰,卽者檢閱李東郁,以其親病,陳疏徑出,原疏以冬享祭齋戒,纔已退却矣。所當直捧禁推傳旨,而此與無端徑出有異,推考警責,奉敎洪彬,待敎姜彛福,竝卽牌招,推移入直,何如?傳曰,允。
申大顯啓曰,卽者判敦寧韓翼謩,旣已承牌本職肅拜,而兼帶弘文提學,不爲謝恩。其在事體,極爲未安,推考警責,何如?傳曰,允。
又以禮曹言啓曰,今此冬至諸道箋文書進時,淸州牧使李益炫所書箋文,自巡營前期都會,已爲上來,而自前罷職守令,則與監兵使有異,不得書進矣。李益炫方在罷職,其所書箋文,不得捧入之意,敢啓。傳曰,知道。
傳于李性遂曰,奉審承旨入侍。
宋瑩中啓曰,禁將以摠戎使兼察事,命下矣。摠戎使具善行,卽爲牌招,以爲聽傳敎之地,何如?傳曰,允。
又以右邊捕盜大將望筒,傳曰,禁勿出其代下敎矣,今此望筒單書,以極爲矇然,以左將兼察。
又啓曰,右邊捕盜大將,以左邊大將兼察事,命下矣。左邊捕將李泰祥,卽爲牌招,以爲聽傳敎之地,何如?傳曰,允。
丙戌十一月二十日巳時,上御崇政殿月臺。冬至香祗迎入侍時,行都承旨洪名漢,左承旨鄭尙淳,右承旨洪良漢,左副承旨宋瑩中,右副承旨李性遂,同副承旨申大顯,記事官洪相聖·呂善德·姜彛福·李思祚,以次序立訖。上具翼善冠·袞龍袍,乘輿出資政門,駐輿月臺邊,命良漢,讀祭報府,仍詣月臺,上曰,以親傳香擧行。良漢曰,然則所封之香,當改以沈香矣。上曰,斯速改封,可也,仍行傳香禮,命書述懷御製。藥房都提調金致仁,提調趙雲逵進伏曰,夜間,聖體若何?上曰,一樣矣。上曰,右承旨馳往西五陵,奉審以來。上詣殿內殿座訖,致仁等進湯劑。上曰,明日又添一小歲矣。上曰,診候除之,可也,內局先退。上曰,備局入侍,左議政金致仁,右議政金陽澤,行知中樞府事李昌壽,行工曹判書南泰齊,刑曹判書沈鏽,兵曹判書朴相德,禮曹判書李思觀,行副護軍李潤成,吏曹參判徐命膺,大司諫趙,應敎徐命善,掌令任瑎,事變假注書鄭夢弼,以次進伏。陽澤進前曰,臣辭陛多日,日間,聖體若何?上曰,一樣矣。又曰,中宮殿·世孫宮氣候,若何?上曰,一樣矣。陽澤曰,臣祖墓表所書先朝御筆及當宁御筆添書二字,臣敢印來矣。上曰,注書持來。陽澤曰,臣當出去,奉入來,上曰,好矣。陽澤奉入御筆,上奉覽後,仍俯伏良久,致仁曰,久伏冷地,恐傷聖體,伏乞還起。上命裹御筆奉出,仍命良漢,書追慕述懷御製。上曰,人臣墓碑,以御筆書之,又以御筆,添書文忠二字,世豈有之乎?陽澤曰,非獨小臣之榮寵,於古所無之事矣。致仁曰,此東萊前府使姜必履狀啓也,以爲裁判,差倭以渡海,譯官改請護行,持書契出來矣。康熙癸未,渡海船敗沒之後,翌年甲申,差倭出來,改請渡海,則其時依其請許還,而今番則不但爲島主慰慶,生子致慶,事係關白,渡海譯官,依前更送當否,請令廟堂,稟旨分付矣。取考癸未謄錄,則渡海船沒,在於二月,而其後元無一言改請之事,至甲申六月,以島主還島,援例請送問慰,故朝家依例許之,則差倭請於原書契中,竝及新島主承襲致慶之事,故亦許之,此不過其時因便添入而已。事件各異,文蹟班班,是可謂癸未改請之有例乎?事關邊情,另宜致愼,而不審前例,泛請更送,事之疏謬,莫此爲甚。前府使姜必履削職,身爲任譯,不能爭執,矇然來告,尤涉可駭,當該訓別,拿問嚴處。至於關白生子致慶,事面差別,不必靳持,依其請,許送島主慶慰,到今改請,有違前例,以此意使之責諭,而差倭接待,則不係所請之許否,依例擧行之意,一體分付,何如?上曰,依爲之。萊伯施以不敍之典,任譯令該府處之。致仁曰,判敦寧韓翼謩,別無撕捱之端,而今聞上來云,宜有申飭之敎矣。上曰,然矣。其已上來耶?命書傳敎曰,判敦寧韓翼謩,旣已上來云,往事豈可一向撕捱?歲初,該廳多有擧行之事,卽爲牌招察任。致仁曰,宗親府無主張之人,堂上只有一員,該府事誠可悶矣。上曰,宗親府有司,只有一員,而此時豈循常例?海運君槤,特除有司堂上。出傳敎致仁曰,左尹韓光會,一向撕捱,其涉過矣,宜有申飭行公之敎矣。上曰,外人則雖如此,而當之者,則如是撕捱,無足怪矣。致仁曰,判府事尹東度之未卽上書,非爲伸廉隅,亶出於惶恐不敢之心矣。上曰,予亦思之矣。陽澤曰,小臣還來後,奉覽御筆頒賜,筆畫遒勁,寶墨活動,無異春秋鼎盛時所書也。上曰,過矣,何足稱道哉?陽澤曰,臣以過去說,草草陳達,而春坊過爲撕捱云,臣切愧悚矣。上曰,其所撕捱,誠過矣,命書傳敎曰,年少撕捱,不可不抑,故下敎。今聞大臣所奏,不可無參酌之道,亦豈脫同飭異,頃者春坊下敎,特爲置之。相德曰,本曹封不動綿布千餘同,年久渝傷,故昨年特遣御使洪檍反庫,而舊木未盡之前,不得以新木行用事,有所定式矣。今則舊餘存,不滿三百同,而麤尺短,每當朔下之時,不但受去者之呼冤,亦不無窒礙處,不可無變通之道。臣意則以新舊木參半用,恐似得宜矣。上曰,依爲之。曰,皇天祖宗默佑,聖躬玉候,快臻康復,群切尙切蹈舞。臣於逖違之餘,再登筵席,仰瞻寶座,天顔勝昔,玉色和粹,酬酢如響,不勝區區慶忭之忱,而況於日昨,伏奉寶墨頒下者,元氣淋漓,字畫遒勁,有以見大聖人心畫,出尋常萬萬,而宸翰運用,不少損於六朔調攝之餘。臣百拜莊翫,尤切懽喜之至,第伏念萬機酬應之際,自多勤勞,方冬隆冱之節,易致觸感,連日勞動,撼頓必多。神明所扶,雖或無傷損之節,在廷諸臣,擧切不瑕之慮,其在愼疾之道,宜存少逾之戒,凡在節宣順養之方,益加聖念,是臣區區之望也。上曰,所陳,由於愛君,當加意矣。又曰,臣於見職,屢試蔑效,則固不敢爲冒進之計,而意外除旨,適下於中宮殿誕辰隔宵之日,分義所在,他不暇顧,章皇出肅,趨參於候班之末,而且値次對有命,逖違之餘,區區微分,惟在於一覲耿光。故隨諸臣後,入參賓筵,而未效一日之責,徒切惶愧之忱,乃者以臺臣闕啓,有僚臺解見任之命。臣旣忝言地,曠職之罪,與僚員少無異同,嚴旨之下,不宜獨逭,臣何敢晏然於臺次乎?伊日日晩,又値動駕,昨日詣臺避嫌,而喉院退却,不爲捧入,今始來避,所失尤大,請命遞斥臣職。上曰,旣無城上所,則與佐臺,同爲去就,其涉太過,勿辭,亦勿退。又曰,受香事體,何等重大,而再昨寧陵獻官,齊陵參奉,不卽來待,致有政院之煩稟,事體未安,其在重祀典之道,不可推考而止,寧陵獻官·齊陵參奉,罷職,何如?上曰,未及待令,其勢固然,所奏雖是,豈無參酌之道?今番勿問。又曰,事關祀典,且在目下,故草草數語,粗效一日之責,而辭未達意,致勤聖敎,臣實愧懼之至,臣何敢晏然於臺次乎?請命遞斥臣職。上曰,曰可曰否,舜典所載,一事再嫌,旣無其例,如是爲嫌,極涉煩瀆,薇院長特遞,以嚴朝體。瑎曰,財用有制,軍門尤嚴,禁衛大將李潤成不自畏愼,心手漸闊,新營朔捧之創用,鑄所鍮器之別造,傳說未已,後弊宜警,禁衛大將李潤成罷職不敍,何如?上曰,以一時道聽道說,雖難盡信,身爲執法,有聞無隱,此等之說,何可相持?依爲之。上曰,禁將勿出其代,令摠戎使兼察。上曰,禁將其爲人善矣,豈有如此之事乎?致仁曰,然矣,其人眞實,每事皆善爲之矣。上還大內,諸臣以次退出。
丙戌十一月二十日申時,上御德游堂。禮房承旨入侍時,右承旨洪良漢,記事官呂善德·姜彛福·李思祚以次進伏。上曰,各陵盡爲奉審乎?良漢對曰,臣謹皆詳細奉審,而各陵無頉,而敬陵丁字閣,有雨漏處,故陵官曾已報于該曹矣。諸臣待以次退出。
上在慶熙宮。停常參·經筵。
藥房都提調金致仁,提調趙雲逵,副提調洪名漢啓曰,伏未審夜間,聖體調攝若何,痰候何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。今當陽復,誠是料表,氣則一樣矣。
中宮殿·惠嬪宮,藥房口傳問安。答曰,知道。
大殿·中宮殿·惠嬪宮·世孫宮,政院·玉堂冬至單子問安。答曰,知道。
大殿·中宮殿,朝廷二品以上·六曹堂上·奉朝賀單子問安。答曰,知道。
傳于洪良漢曰,明陵獻官金孝大,內局入診,同爲入侍。
李性遂,以義禁府言啓曰,典祀官安兼濟·具壽國·李來遇·申尙權·李命勳等,令該府從重勘處事,傳旨啓下矣。李命勳今方待命於本府,卽爲拿囚,安兼濟·具壽國下去京畿長湍地,李來遇·申尙權下去仁川地云,依例發遣府羅將,竝拿來,何如?傳曰,允。
丙戌十一月二十一日巳時,上御集慶堂。藥房入診,明陵獻官同爲入侍時,都提調金致仁,提調趙雲逵,副提調洪名漢,記事官洪相聖·洪彬·李思祚,醫官許礈·李以楷·金光國·金孝儉·許溫·李翊臣,明陵獻官金孝大,以次進伏訖。命孝大進前,上曰,盡爲奉審乎?孝大對曰,奉審無頉矣,命先退。致仁曰,夜間,聖候若何?上曰,一樣矣。致仁曰,寢睡·水刺之節,亦何如?上曰,亦一樣矣。致仁曰,今日卽冬至日,一陽初生,伏願聖德益新,岡壽無疆矣。致仁曰,原任大臣爲承候來待矣。上曰,入侍。賤臣相聖,承命出召。判府事金相福,判府事徐志修進伏。進湯劑,礈等診候曰,脈候一樣調均矣。相福·志修以次問候,上曰,近益勝矣。上曰,兪奉朝入來問安乎?致仁曰,喘氣甚衰,不得入來矣,上曰,李奉朝·洪奉朝皆甚衰矣。致仁曰,洪奉朝賀今夏經大病,尙未蘇矣。上,下敎相福曰,卿父今日又添一年矣,筋力,何如?對曰,頃日添感後,轉側須人矣。相福曰,臣奉覽印賜御筆,而以柳枝書下,筆力遒勁矣。志修曰,臣亦奉覽,而不勝其喜矣。命書傳敎曰,頃年嗣服初此日,爲民有綸音,此則御製旣載,而故趙領敦寧春坊帖子,有曰,至日能垂䌇,王心已可占,其若誠心爲此,今至四十年,其何泄泄?尋常誦此詩而自忸,況今年,追憶春夏,誠是料表,此意,已諭於今日問候批答,而先王抑陰扶陽之義,至矣盡矣。以予言之,年已衰矣,以人心言之,世道衰矣,以政令言之,綱紀衰矣。噫,此等世道,此等紀綱,中年猶難,況人亦若此者乎?雖然,乾坤卽古乾坤,宇宙亦古宇宙,此專由乎一人,一人其誰?卽涼德也。世道若此,問其本,非予而誰?紀綱若此,非予而誰?以此言之,一則涼德,二則涼德,盛壯之時猶然,況衰年乎?雖然,其君雖衰,其臣不衰,今者諸臣,隨君皆衰,無一振刷之意,予之可悶者,吁嗟元元。受弊此中,今當陽復之日,不顧自忸,若是下敎,雖先王抑陰扶陽之義,不以其君之已衰,與歲自勉,吾國其庶幾,吾民其庶幾。今予望八,所望卽沖子也,卽諸臣也,其各自勉,勿負予暮年慷慨勉飭之意。出傳敎命雲逵,更進湯劑,命退去,諸臣遂退出。
上在慶熙宮。停常參·經筵。
藥房都提調金致仁,提調趙雲逵,副提調洪名漢啓曰,伏未審夜間,聖體調攝若何,痰候何如?寢睡·水刺之節,亦何如?臣等率諸御醫,趁早入診,詳審聖候爲宜,臣等不任區區憂慮,敢來問安,竝此仰稟。答曰,知道。聖慮時下,爲民深欣,氣則一樣矣。
中宮殿·惠嬪宮,藥房口傳問安。答曰,知道。
申大顯,以都摠府言啓曰,今日入直內三廳武兼禁軍及軍兵等中日習射,請出標信。傳曰,知道。
以承傳色口傳下敎曰,儒臣持警世問答詣閤,坐直承旨,同爲入侍。
洪良漢啓曰,咸從府使金海柱差員下直單子,旣呈之後,不爲入來,事甚未安,推考警責,何如?傳曰,允。
傳于申大顯曰,承旨入侍。
丙戌十一月二十二日辰時,上御集慶堂。藥房入診入侍時,都提調金致仁,提調趙雲逵,副提調洪名漢,記事官洪相聖·姜彝福·李思祚,醫官許礈·李以楷·金光國·金孝儉·許溫·李翊臣,以次進伏訖。致仁曰,夜雪後,日氣甚冷,聖候若何?上曰,一樣矣。進湯劑,礈等診候曰,一樣調均矣。致仁曰,昨夜雪,正好矣。
上曰,明年庶有望耶,果是瑞雪矣。命書識雪御製訖,命書傳敎曰,廣州府尹李性源,其令當日辭朝。出傳敎上曰,建功湯前方中,自明日減花椒烏梅煎入。出榻敎上曰,鄭汝稷·李潤成,予之苦心矣。致仁曰,聞新營則只有小燒木介,元無難用,而鍮器則其家三四月間,有改備祭器之事,而鑄錢則在於七八月云矣。李潤成操心之人,非濫矣,上曰,然矣。命雲逵,更進湯劑,上曰,坐直承旨·玉堂,持警世問答入侍。出榻敎命內局退,諸臣遂退出。
丙戌十一月二十二日巳時,上御集慶堂。坐直承旨·儒臣入侍時,同副承旨申大顯,記事官呂善德·姜彝福·李思祚,應敎徐命善,修撰尹承烈,以次進伏訖。命書曉來見慮朝來惟慮御製,上曰,廣尹,予得人矣。致仁曰,然矣,其極精詳矣。命命善讀警世問答,次命承烈讀之。大顯·善德·彝福·思祚,以次承命讀訖,諸臣以次退出。
丙戌十一月二十二日二更一點,上御集慶堂。承旨入侍時,同副承旨申大顯,記事官呂善德·姜彝福·李思祚,以次進伏訖。上曰,貢柚狀啓入來,則入啓何其遲緩耶?命讀狀啓訖,仍命書傳敎曰,頃日所問者,卽貢柚,今者狀聞,卽貢柑也。此船其雖漂風已到,下問時,同騎貢柚船,尙無形影,莫知何處漂風,柑船雖到,下問柚船不到。況柚船旣不到,則領來人處,亦問去處而不問,且旣閣其書,此乃橘果,旣非金石,則其所稱量,可謂多事,然則領來人斤量,亦何不竝稱耶?報狀矇然,下問者,亦不問,此猶若此,況莅民乎?當該縣監吳載衡,先解見任而拿處。噫,今者用心,一則爲莫重,一則爲島民,而今日此狀啓,朝前已入啓,而以入侍之相値,故中官欲奏,置諸咫尺,仍以忘却,諸道狀聞啓下時,使予莫其來,非徒昏庸,若知其君誠心,豈乎至此?今夜難睡特甚,欲召儒臣而不召,而禮曹賀草記,若入啓,則其欲命止,問之未及入啓,故且問齎咨官渡江狀聞來否,則尙無云,而次問頃者下問貢柚消息來到,則於是中官,乃昏醒覺奏,事之可駭,莫此爲甚。當該中官曺壽喆,越捧十等,承傳色中官吳命來,身爲承傳色,不爲檢飭,越捧三等。大抵其君,今歲將過,猶在靜攝,夜不鋪席,只睡一小枕,而中官則高品者永夜,而擁衾甘睡,莫知其夜長,事之放恣,莫此爲甚。吳命來外,諸中官一體越捧一等,柚船去處,柑船領來人處,卽爲探問以啓事,令政院下諭道臣。又命書傳敎曰,今日問窠,欲爲下敎而未果,副校理洪景顔代,趙俊除,下番差代,兼文學徐浩修除授,待開門牌招察任。噫,望八其君,歲暮特除之時,雖趙俊滿腔固執,何敢守於今日?徐浩修其君申飭,尤焉敢一向撕捱?申飭其令卽爲行公。又命書傳敎曰,濟州牧使,闕已久矣,待開門,政官牌招開政。諸臣以次退出。
上在慶熙宮。停常參·經筵。
藥房都提調金致仁,提調趙雲逵,副提調洪名漢啓曰,伏未審夜間,聖體調攝,若何,痰候何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。氣則一樣矣。
中宮殿·惠嬪宮,藥房口傳問安。答曰,知道。
洪良漢啓曰,檢閱李東郁,以其親病徑出,已過三日,卽爲牌招入直,何如?傳曰,允。
鄭尙淳,以吏批言啓曰,本曹佐郞洪九瑞呈狀內,身病甚重,勢難察任云,依例改差,何如?傳曰,允。
又啓曰,成均學諭崔景岳除拜後,過限未肅拜,依例罷職,何如?傳曰,允。
有政。吏批,行判書尹汲進,參判徐命膺式暇,參議洪樂命牌不進,同副承旨申大顯進。
以朴師海爲大司諫,任希孝爲正言,柳義養爲正言,兪彦鎬爲司書,趙曮爲工曹參判,申晦爲知經筵,鄭亨復爲知春秋,徐命膺爲藝文提學,徐命膺爲平市提調,趙明鼎爲校書提調,安聖彬爲吏曹佐郞,吳德胄爲兵曹佐郞,權恢爲工曹佐郞,李沇爲刑曹佐郞,南益祥爲濟州牧使,崔弘輔爲朔寧郡守,成箕柱爲慶尙都事,全栢齡爲旌義縣監,趙鼎瑗爲咸昌縣監,宋永錫爲濬源殿參奉。
兵批,判書朴相德病,參判成天柱病,參議金霔入直進,參知李徽之病。
以南益祥·許浹爲副護軍,以李益輔·趙·金致讓爲副司直,李亨逵·金尙集爲副司果,李喆運爲僉知。
鄭尙淳,以禮曹言啓曰,社稷祈穀祭,每於歲首上辛日,遣大臣攝行事,曾已定式矣。來正月初六日上辛日,社稷祈穀祭,遣大臣攝行,何如?傳曰,允。爲民祈穀之心,誠難誠難,雖攝行,諸執事,一依親行例擧行事,分付。
洪良漢啓曰,卽者上番翰林姜彝福,因待敎李東郁之違牌,謂以院規,陳疏徑出,原疏纔已退却矣,所當直捧禁推傳旨,而此與無端違牌有異,推考警責,仍卽牌招,何如?傳曰,允。
以承傳色口傳下敎曰,日已晩矣,建功湯入之,退休宜矣。
又下敎曰,趙俊許遞,其代閔弘烈除授,徐浩修許解,代兪彦鎬除授,待開門牌招察任。
洪良漢啓曰,趙㻐許解,代閔弘烈除授,待開門牌招事命下矣。方在罷職中,何以爲之?敢稟。傳曰,敍用。
申大顯,以御營廳言啓曰,中日時,砲手無間連三次沒技人,別單書入,已有前例矣。本廳上番鄕軍砲手兼司僕崔成才,今月初七中日時,鳥銃貫一中,邊二中,十六日中日時,鳥銃貫一中,邊二中,二十二日中日時,鳥銃邊三中,連三次沒技,依例別單書入之意,敢啓。傳曰,知道。
副校理趙㻐疏曰,伏以臣,罪重罰輕,薄補旋宥,再入都門,復見病母,母子相對,喜極生悲,不覺感涕之自零,此亦臣此生難報之一大恩也。如山如海,聖渥愈新,不忠不孝,臣罪益著,每嘗撫躬踧踖,竊自傷悼,而臣母之病,日加月增,屢經危篤之域。臣生無一日之養,徒貽終身之憂,子道已虧,無面可顯。頃日供辭中,休官養親之言,實出肝膈之懇,而嚴畏惶慼,不敢悉陳情私,則雖以日月之明,其何以俯燭乎?今臣母病,如日下山,有進無退,臣方日夜煎泣,方寸如灼,離側從宦,萬無其望,此乃通朝之所共知也。殿下孝理之化,洋洋於一國,是誠今世之大舜,而臣獨不孝無狀,將爲李密之罪人,豈不有憾於天地之大乎?召牌降臨,承膺無路,玆敢瀝血陳懇。伏乞聖慈,特垂矜憐,亟許鐫削,仍命選部,勿復檢擬,則臣當隕首結草,以報萬一,臣無任屛營祈懇之至。疏批無。
丙戌十一月二十三日辰時,上御集慶堂。藥房入診入侍時,都提調金致仁,提調趙雲逵,副提調洪名漢,記事官洪相聖·姜彝福·李思祚,醫官許礈·李以楷·金光國·金孝儉·許溫·李翊臣,以次進伏訖。致仁曰,夜間,聖候若何?上曰,一樣矣。進湯劑,礈等診候曰,脈候一樣調均矣。上曰,柑船來云矣。致仁曰,今見傳敎,始知來矣。上曰,儒生必等待矣。致仁曰,興陽倅斤量之事,非自下爲之事,依濟州人例報而然矣。上曰,然乎?命書傳敎曰,下敎之後,意或若然,今聞大臣所奏,前例固然云。興陽縣監吳載衡下敎,特爲置之,中官其令夜不睡朝亦昏,其宜參酌,承傳色中官,亦然,越捧下敎,一倂置之,而今者年深中官已多,守內班足矣。年少中官,何敢便處?內班院昨日下敎中,擁衾便臥,中官越俸,依例擧行。出傳敎上曰,他承旨·玉堂持警世問答入侍。出榻敎命內局退去。諸臣遂退出。
丙戌十一月二十三日巳時,上御集慶堂。坐直承旨·儒臣·持平同爲入侍時,右承旨洪良漢,校理金漢耆,修撰尹承烈,持平李台鼎,記事官呂善德·姜彝福·李思祚以次進伏訖。命漢耆讀警世問答,漢耆讀訖。次命承烈讀之,又命良漢讀之。善德·彝福·思祚以次讀訖。又命善德,持入東國通鑑,善德持入。命漢耆讀之。台鼎曰,請還寢東呂·址淳等還配之命,更令王府,嚴鞫得情。上曰,勿煩。又曰,請還寢定配罪人者斤萬酌處之命,更令王府,嚴鞫得情,快伸王章。上曰,勿煩。措辭竝見上諸臣以次退出。
上在慶熙宮。停常參·經筵。
藥房都提調金致仁,提調趙雲逵,副提調洪名漢啓曰,伏未審夜間,聖體調攝,若何,痰候何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。氣則一樣矣。
中宮殿·惠嬪宮,藥房口傳問安。答曰,知道。
申大顯,以弘文館言啓曰,新除授副修撰兪彦鎬,時在京畿安城地,經筵入番事緊,請斯速乘馹上來事,下諭。傳曰,依啓。
洪名漢,以吏曹參議洪樂命牌不進罷職傳旨。傳曰,推考傳旨捧入。
宋瑩中,以義禁府言啓曰,全羅監司狀啓,據刑曹粘目內,樂安前郡守田光尹,移本府處之事,允下矣。田光尹今方待命於本府,卽爲拿囚之意,敢啓。傳曰,知道。
傳于宋瑩中曰,明日將動駕,偕來承旨,使之入來。
備忘記,貢柑來,當詣昌德宮,禁軍一百名,挾輦訓局軍八十名以內,入直擧行,前後廂禁軍一哨訓將,只率新營標下軍隨駕,駕前駕後扈衛軍官,有廳軍局將以下副輦置之,留營留陳亦置之,世孫祗迎隨駕置之,時刻隨時,單嚴擧行,只鼓吹待令,軒架置之,只敦化門·金虎門·丹鳳門留門。
有政。吏批,判書尹汲病,參判徐命膺進,參議洪樂命病,同副承旨申大顯進。
以李澤遂爲司書,尹汲爲知春秋,尹汲爲左賓客,鄭存謙爲同經筵,李命彬爲吏曹佐郞,丁範祖爲兵曹佐郞,李若采爲禮曹佐郞,金斗秋司䆃僉正,徐有祐爲尙衣僉正,尹煌爲司宰僉正,鄭昭儉爲貞陵令,尹東度爲領議政,尹東度爲承文都提調,車鳳轅·權恢爲兼春秋。
兵批,判書朴相德病,參判成天柱病,參議金霔入直進。
以趙㻐爲副司直,徐浩修·兪桓柱·李惠祚爲副司果,南舜喆爲廣州中軍。
以承傳色口傳下敎曰,守廳承旨·儒臣,同爲入侍。
申大顯,以吏批言啓曰,判書尹汲,參議洪樂命,俱以病不來,小臣獨政未安,何以爲之?敢稟。傳曰,仍爲之。
申大顯,以兵曹言啓曰,兼內禁衛將李敏懋呈狀內,偶然跌足,大段落傷,脚部刺痛,時月之內,萬無蠢動供職云。宿衛輪番之任,不可久曠,今姑改差,何如?傳曰,允。
丙戌十一月二十四日巳時,上御集慶堂。藥房入診,坐直承旨·儒臣同爲入侍時,都提調金致仁,副提調洪名漢,記事官洪相聖,編修官金載玉,記事官李思祚,醫官許礈·李以楷·金光國·金孝儉·許溫·李翊臣,左副承旨宋瑩中,校理金漢耆,修撰尹承烈,以次進伏訖。致仁曰,夜間,聖候若何?上曰,一樣矣。進湯劑,礈等診候曰,脈候一樣調均矣。致仁曰,提調趙雲逵,病不入來矣。上曰,然乎?命書傳敎曰,提調許遞,其代禮判除授。出傳敎命書傳敎曰,前領議政尹東度,拜領議政,政事當日爲之。出傳敎上曰,領相固執難矣,而豈不入來乎?今則似不爲陳疏撕捱矣。致仁曰,頃拜時,非欲不出,而臺臣罷職,錄事科治,極爲惶悚,故不敢卽出矣。上曰,科治則過矣,而罷職則無怪矣。致仁曰,其時下敎,只以放送爲敎,而科治則無還收之敎矣。上曰,領相每齟齬不入矣。今番領相入來,則予是過也,領相非過矣。不入來則予非過矣,領相過矣。上曰,頃日徐判府入來矣,兩代皆善矣。致仁曰,兩代爲國之忠,誠款款矣。上曰,卿之兩代,亦可當之矣。致仁曰,小臣豈敢當乎?上曰,頃日領相之書啓遲滯,實難知其妙理也。致仁曰,頃已仰達,而非故緩也,自然遲滯也。上曰,錄事勿施,可也。命書傳敎曰,噫,自古君臣之間,知遇者與不知遇者亡,其雖敦勉,若無誠心,諸臣亦然,況大官乎?噫,於卿曾已諭,豈無過中者,而予心若氷釋,左相幾番語予,而尙今遲徊者,予雖誠淺,豈有毫分芥滯之端?雖百番卜相,卿心未一回,則徒損國體,有駭聽聞故也。今則歲聿將暮,予衰益甚,及今不諭,更待何時?特拜相職,諭予此意,心若渙然氷釋,專在爲國,而且使卿若此,一則誠淺,二則誠淺。今將此諭,心先靦然,況事雖由於慨然。頃者錄事之敎,予意不專在於相臣,而今聞左相所奏,此亦欠於敬大臣,其時下敎,特爲勿施,以示予悔悟之意。予意若此,卿何有一毫芥滯之端?初因誠淺,後因誠淺,於前於後,一則誠淺,二則誠淺,然先卿予知熟矣。每於此等事,思卿切矣。今於暮年,拜卿元輔,予心若何?往事勿說,自悔其過。噫,一陽已復,予心日衰,而眷眷于國,特拜敦諭,令承旨傳諭,卿須體君臣之大義,顧今日之國事,安心偕入,用副暮年慇懃之意事,承旨傳諭于領相,仍與偕來。出傳敎上曰,吏判昨日行公乎?爲人善矣,初則其人難矣,因予苦心而變矣。致仁曰,聖敎誠當矣。致仁曰,鼎席今備,誠幸矣。命承·史·儒臣,輪讀警世問答訖,命提調李思觀入侍。賤臣相聖,承命出召,提調李思觀進伏,更進湯劑。命諸臣退去。遂退出。
上在慶熙宮。停常參·經筵。
藥房都提調金致仁,提調李思觀,副提調洪名漢啓曰,伏未審夜間,聖體調攝,若何,痰候何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。今日心專在於昌德,而氣則一樣矣。
宋瑩中,以都摠府守宮及寶劍望筒。傳曰,仍。
又以寶劍望筒。傳曰,以之次爲之。
傳于洪名漢曰,百官·軍兵毛具。
傳于申大顯曰,頃者下敎,令人感服,而略無應命,君綱虧矣,臣分掃矣。白首暮年,慨予誠淺,予何復諭?亦何敦勉?僕僕謝過而後,領相可以造朝耶?予難矣,決不爲此,承旨先爲入來。
傳于申大顯曰,儒臣持警世問答入侍。
以承傳色口傳下敎曰,領相傳諭書下之時,承傳色中官,有諂諛大臣之意,事之放恣,莫此爲甚,承傳色中官吳命來,越俸一等。
中宮殿·惠嬪宮,藥房口傳問安。答曰,知道。
大駕詣昌德宮,入眞殿後,政院·玉堂·藥房口傳問安。答曰,知道。
大駕還宮後,政院·玉堂·藥房口傳問安。答曰,知道。
宋瑩中,以義禁府言啓曰,明日崇政殿親臨柑製時,本府都事,皆爲赴擧,武都事一員,本府入直,入直都事,文書回公都事,崇政門禁亂都事,宜秋門禁亂都事,無以推移,假都事四員,令該曹口傳差出,以爲分排之地,何如?傳曰,允。
李性遂,以義禁府言啓曰,釜山訓導譯官崔壽仁,別差譯官李命和等,令該府處之事,傳旨啓下矣。崔壽仁·李命和,時在任所,依例發遣府羅將,竝拿來,何如?傳曰,允。
丙戌十一月二十五日巳時,上詣昌德宮。擧動入侍時,行都承旨洪名漢,左承旨鄭尙淳,右承旨洪良漢,左副承旨宋瑩中,右副承旨李性遂,同副承旨申大顯,記事官洪相聖·呂善德,編修官金載玉,記事官李思祚,以次隨駕。上具翼善冠·袞龍袍,乘輿出資政門。藥房都提調金致仁,提調趙雲逵進伏曰,夜間,聖體調攝,若何?上曰,一樣矣。進湯劑。致仁曰,俄者批答中,以下敎日爲敎,不勝惶悶矣。上曰,明日有事,故如是矣。致仁曰,然則改書以下,似好矣。上曰,然則改書,可也。命改書藥房批答,車駕出興化門,召入濟州貢柚人等。上曰,濟州年事,何如?對曰,豐年矣。上曰,濟州貢人回糧,依頃年例上下事,分付惠廳。出傳敎上詣昌德宮,行禮後還宮時,命書傳敎曰,明日當行柑製,殿坐時刻,辰正三刻,試官,知中樞李昌壽,藝文提學徐命膺,行司直李最中,行副司直尹東昇,參知李徽之,修撰尹承烈,文學李昌任爲之,試所,承旨·左承旨爲之。上曰,試官李昌任,代金尙集爲之。出駕前下敎上還宮入大內。諸臣以次退出。
丙戌十一月二十五日三更四點,上御德游堂。坐直承旨·儒臣入侍時,同副承旨申大顯,校理金漢耆,修撰徐有良,記事官呂善德,編修官金載玉,記事官李惠祚,以次進伏。命漢耆,讀警世問答。漢耆承命讀訖。次命承烈讀之,又命大顯·善德·載玉·思祚以次讀之。讀訖,諸臣以次退出。
上在慶熙宮。停常參·經筵。
藥房都提調金致仁,提調李思觀,副提調洪名漢啓曰,伏未審夜間,聖體調攝,若何,痰候何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。
以承傳色口傳下敎曰,湯劑入之,此後則松節茶,只一日一次入之。
中宮殿·惠嬪宮,藥房口傳問安。答曰,知道。
申大顯,以啓曰,卽者議政府錄事來言,領議政尹東度,伏見傳敎,不勝萬萬震懍,今方走伏金吾門外,恭俟鈇鉞之誅云矣,係是大臣去就,敢啓。傳曰,勿待命事,遣史官傳諭。
又以禮曹言啓曰,判府事金相福,今日遭親喪云。自前大臣遭艱時,遣承旨致弔,優致貤賻,命一路護喪,本道給役夫矣,今亦依此例擧行乎?敢稟,傳曰,依例擧行。
傳于鄭尙淳曰,試官持先捧試券,在院承旨入侍。
丙戌十一月二十六日辰時,上御崇政殿月臺。親臨黃柑製述入侍時,行都承旨洪名漢,左承旨鄭尙淳,右承旨洪良漢,左副承旨宋瑩中,右副承旨李性遂,同副承旨申大顯,記事官洪相聖·呂善德,編修官金載玉,記事官李思祚,試官知中樞李昌壽,藝文提學徐命膺,行副司直李最中·尹東昇,兵曹參知李徽之,修撰尹承烈,副司果金尙集,以次序立。上具翼善冠·袞龍袍,乘輿出資政門,詣月臺。藥房都提調金致仁,提調趙雲逵進伏曰,夜間,聖體若何?上曰,一樣矣。進湯劑。上曰,擧子甚多矣。致仁曰,聞鄕儒多有等待留京者矣。命頒柑出書題。上曰,試券畢捧後,入侍考之,可也。上還大內。諸臣以次退出。
丙戌十一月二十六日未時,上御德游堂。柑製科次入侍時,試官知中樞李昌壽,藝文提學徐命膺,行司直李最中,行副司直尹東昇,兵曹參知李徽之,修撰尹承烈,副司果金尙集,左承旨鄭尙淳,右副承旨李性遂,記事官洪相聖,編修官金載玉,記事官李思祚,以次進伏訖。上曰,試券持入乎?昌壽曰,已捧者,姑先持入矣。上曰,命官提學與對讀官李徽之,分考,可也。上曰,儒生限後呈券,其數幾許?性遂曰,不多云矣。上曰,盡數捧之,可也。上曰,今番書題頗好矣,三白次第之際,宜有妙理矣。昌壽曰,然矣。立落亦在其中矣。儒生呈券畢捧後,試所承旨鄭尙淳進伏。性遂退去。上曰,對讀官處遞爲之,史官亦交遞出入,可也。記事官呂善德進伏。洪相聖退出。上曰,所考中,果有可觀之文乎?昌壽曰,雖有如干所抄,而擧皆荒率,無足可取矣。上曰,第詳細考之,無失實才。昌壽曰,臣等或恐無藻鑑,而敢不盡誠考之乎?上曰,所考幾何?尙淳曰,才考三百餘張矣。相聖進伏。善德退出。上曰,今日出題頗好,所作果有絶等者乎?昌壽·命膺齊對曰,所抄雖滿數十張,專無可觀者,出榜誠難矣。上曰,試券之未考者,幾何?尙淳對曰,三百餘張矣。上曰,夜已深,諸試官退去,試官則別省記留宿闕內,明朝更考,可也。命賜饌撤後,諸試官先退,命相聖,堅封未考試券與合考試券,命尙淳着表後,命諸臣退去。遂退出。
上在慶熙宮。停常參·經筵。
藥房都提調金致仁,提調李思觀,副提調洪名漢啓曰,伏未審夜間,聖體調攝,若何,痰候何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。氣則一樣矣。
申大顯啓曰,憲府連日監察茶時,諫院闕啓,俱涉未安,兩司除在外·傳旨未下外,未肅拜不爲行公人員,竝卽牌招,何如?傳曰,允。
傳于鄭尙淳曰,試官入侍。
傳于申大顯曰,大臣入侍。
領議政尹東度疏曰,伏以臣負罪屛跡,席藁俟譴,忽於昨者,有隕自天,加之以相秩,申之以特諭,近侍臨宣,辭旨藹然,勖勵知遇之義,寢收前日之敎,凡所以渙釋敦譬,開其進身之路者,殆無餘蘊,從古人臣,轉罪獲寵,夫豈無人,而孰如賤臣,迥絶若玆?惟有望天無語,涕淚被面而已。嗚呼,臣罪可勝贖哉?始因膠滯之守,轉陷偃慢之誅,恩諭敷心而不自悟,寵渥浹身而不知改。上則垂慈父之仁,而下則益迷子之傲,若論其罪,萬戮何塞?伏況先臣,蒙被我聖上不世之遇,身後眷念,至今冞隆,存錄之恩,延及不肖,追奬之旨,屢形絲綸,九京有知,亦必銜結,臣心感刻,尤當如何?如是而曾不能追先臣之遺志,以圖涓埃之報,冥迷逋違,自速大戾,生無以擧顔聖朝,死無以歸見先臣,忠孝俱缺,負此安歸。噫,西樞舊秩,固出寬大之恩造,元輔再命,特示牽復之盛渥,訟愆含恩,感激欲死,畏分顧義,寧敢自恤,第玆首揆之任,爲責益重,如臣短拙,參助左右,已多負秉之愧。今乃節次推排,苟然濫據於百僚之右,豈不使國事愈僨,釁戾愈積乎?此臣所以徊徨兢蹙,不敢爲遽進之圖者也。寵諭之下,宜卽自列,而震灼警惶,賤疾增劇,末由覼縷,略有附奏,今始收拾神思,湊成文字,仰首哀呼於黈纊之下。伏乞聖慈,俯諒危懇,收回誤恩,仍命司寇,議臣之罪,以勵臣分,以靖私義,不勝至祝。臣於昨曉,略申血籲,送呈喉院,嚴召夜降,未果入徹,而辭敎截峻,有非臣子所敢承聞,情悰戰懍,覓死不得,匹馬蒼黃,泥首金吾。慈恩如天,姑從含容,特下勿待命之敎,臣驚惶嗚咽,如獲復生,揆以常分,宜卽叩謝天陛,面乞威勘,而自念罪累至深,邦憲猶逭,唐突冒進,放肆爲懼,猥將已具之疏,附陳請譴之辭。臣罪至此,益不勝誅,伏地俟命,愈增殞越,臣無任屛營祈懇之至。答曰,省疏具悉卿懇。頃者承旨,宣諭悉諭,其雖誠淺,望卿造朝,而只緣誠淺,承旨書啓只到,心切慨然,亦難泯默,今聞左相所奏,業已諒矣。因予之故,一至于此,冞切自忸,況二月之間,二相遭故,顧今國勢,心切悵然。噫,此時之原任,其幾人,觀今國事,茫然二字,可謂歇後語也,其欲諭也。卿章適到,自忸之外,其復何諭?目今所望,惟在鼎席之備員,體君臣之大義,顧小子之此意。安心勿辭,卽爲偕入,用副企望,都承旨持此批答,傳諭于領相,仍爲偕入。
有政。吏批,判書尹汲病,參判徐命膺進,參議洪樂命病,同副承旨申大顯進,判尹金元澤贈領相,兼帶判府事金相福考,依法典追贈。
兵批,判書朴相德病,參判成天柱病,參議金霔入直進,參知李徽之病,無政。
丙戌十一月二十七日卯時,上御德游堂。柑製科次入侍時,試官知中樞李昌壽,藝文提學徐命膺,行司直李最中,行副司直尹東昇,兵曹參知李徽之,修撰尹承烈,副司果金尙集,左承旨鄭尙淳,記事官洪相聖,編修官金載玉,記事官李思祚,以次進伏訖。命尙淳,拆試券封諸試官科次,命書傳敎曰,金判府事家,宜有贈職,其令銓曹,卽爲開政,只此擧行。出傳敎上曰,試券所餘不多,李最中亦分考,可也。呂善德進伏。相聖退出。上曰,盡爲合考乎?昌壽對曰,合考已盡爲之,而所抄不甚緊,臣等今方更加精抄矣。上曰,精抄後,命官提學,率試官合考,可也。昌壽曰,規例本來然矣。上開閤,命諸試官進前。善德退出。相聖進伏。昌壽曰,合考五丈而別無絶等可魁者,五張所呈試券,差可矣。命膺曰,五張試券,似不如一雲所呈試券矣。上曰,諸試官之意,何如?各陳所見可也。諸試官以次仰陳所見。上曰,柑製則提學當爲主人矣。命取一雲所呈試券,爲第一,上親自拆封曰,金致萬之子鍾秀矣,此誰也?昌壽曰,是左相五寸姪而佳士也。命膺曰,此是名下士積屈之餘,今始爲之矣。上以次拆封曰,此則戶判之子趙廷鉉矣,誠可惜也,凡科莫非數也。命膺曰,鍾秀果是實才,而廷鉉亦是能文之士,今不得居魁,亦可惜矣。連拆柳煥星·鄭來益·南最寬名,而命膺曰,今此最寬皮封中,書郞階,請拔之。上曰,可矣。命書傳敎曰,居首生員金鍾秀,直赴殿試,之次幼學趙廷鉉,進士柳煥星,幼學鄭來益,各給二分,南最寬莫重節製,書以郞階,拔去。出傳敎上曰,直赴給分人,竝爲來待。出榻敎命諸試官先退,上曰,藥房入侍。賤臣相聖,承命出召,都提調金致仁,提調李思觀,副提調洪名漢,醫官許礈·李以楷·玄處明·金孝儉·許溫·金世彦,掌令任瑎,以次進伏訖。致仁曰,連日酬應之餘,聖體若何?上曰,一樣矣。進湯劑。礈等診候曰,脈候一樣調均矣。上曰,洪領府·金判府一時遭故,國事可悶矣。致仁曰,然矣。上曰,聞故重臣金聖應大夫人,未滿百歲半朔,今此喪逝云,滿百歲至難矣。命書傳敎曰,噫,百年九十,世間稀有,而況金持默祖母其誰?金判府事父其誰?二日之內,聞此報,予心曷諭,持默之祖母,頃者夢見衣資食物輸送,百歲隔月,豈聞此報,却疑非眞,況故判書金聖應,三年才纔過,又有此報,孝子九原,其心若何?思之及此,心尙未定,衣資猶送,況此乎?凡諸等需,一依故判書金錫翼例,輸送以表予意。嗚呼,金判府事父,曾已諭何朝外孫壻乎?年近九耋,有此聞,此心何抑?旣命依例,贈相祭文,亦製下,令該曹成服日,遣禮官擧行,凡諸等事,依例致賻,金持默待闋服,卽爲調用。噫,數月之內,倚毗兩相遭故,今於暮年,予心悵焉。出傳敎致仁曰,昨伏見批望,領相之惶蹙,尤當倍矣。至於中官越俸處分,則領相尤爲迫隘矣。上曰,予亦思過矣。命書傳敎曰,再昨夜,中官越俸下敎,抹去。出傳敎命書領相疏批訖,命內局先退。名漢曰,臺臣入侍矣。上曰,進前。瑎曰,請還寢東呂·址淳等還配之命,更令王府,嚴鞫得情。上曰,勿煩。瑎曰,請還寢定配罪人者斤萬酌處之命,更令王府,嚴鞫得情,快伸王章。上曰,勿煩。措辭見上瑎曰,新除授司諫院正言任希孝,時在忠淸道洪州地,正言柳義養,時在京畿廣州地,請竝斯速乘馹上來事,下諭。上曰,依啓。命退去。諸臣遂退出。
丙戌十一月二十七日申時,上御德游堂。大臣入侍時,領議政尹東度,同副承旨申大顯,記事官呂善德,編修官金載玉,記事官李思祚,以次進伏訖。東度曰,日間,聖體調攝若何,上曰,一樣矣。東度曰,小臣至愚至迷,不肖無狀,屢犯違傲之罪,每勞酬應之節。臣罪如山,聖恩如天,復登文陛,蒙此罔極之恩,實無置身之地,且前後恩批,語及先臣,每垂眷念之恩,臣父於九原之下,必致感泣矣。然而臣則全然忘置,一向違傲,臣實死罪死罪矣。上曰,往事勿說,予昧九經敬大臣之義,咎實在予,後勿更說?東度曰,小臣性本遇迷固滯,不遑於惶悚,當此負恩,臣實不知死所矣。臣言語拙訥,不得盡達辭意,而無非臣至愚至迷之致矣。上曰,人非堯·舜,每事安得盡善?此於卿美題目矣,往事須勿介懷,歲已暮,不必說去已去事,盡心爲國事,是所望也。東度曰,臣蒙此不世之恩,前後鼎席,無一毫贊襄之事,而今又蕩滌罪過,如是下敎,臣敢不盡力殫誠,而第念臣實非擔當元輔之任,丕責難强,臣竊悶然矣。上曰,歲已暮,卿又入來,國事誠矣。須殫竭爲之,已副至望焉。東度先退。命入格儒生趙廷鉉·鄭來益·柳煥星以次進前,使之各誦其所製文退出。上曰,居首儒生金鍾秀,聞在外,未及上來云,明日藥房入診,同爲入侍。諸臣以次退出。
上在慶熙宮。停常參·經筵。
藥房都提調金致仁,提調李思觀,副提調洪名漢啓曰,伏未審夜間,聖體調攝,若何,痰候何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。氣則一樣矣。
中宮殿·惠嬪宮,藥房口傳問安。答曰,知道。
宋瑩中,以都摠府言啓曰,今日入直內三廳武兼禁軍及軍兵等中日習射,請出標信。傳曰,知道。
又以都摠府言啓曰,副摠管元重會,以禁衛中軍軍兵等中日試射放事,南別營晝仕出去之意,敢啓。傳曰,知道。
洪良漢啓曰,判府事金相福家,明日成服,遣承旨致弔事,禮曹草記允下矣,何承旨進去乎?敢稟。傳曰,同副承旨進去。
傳于洪良漢曰,儒臣持警世問答入侍。
丙戌十一月二十八日巳時,上御集慶堂。藥房入診入侍時,都提調金致仁,提調李思觀,副提調洪名漢,記事官洪相聖·車鳳翰·李思祚,醫官許礈·李以楷·玄處明·金孝儉·許溫·金世彦,以次進伏訖。致仁曰,夜來極寒,聖候若何?上曰,一樣矣。致仁曰,寢睡·水刺之節,亦何如?上曰,一樣矣。進湯劑後,礈等診候曰,脈候調均,有滑體矣。名漢曰,黃柑居首儒生金鍾秀入來矣。上曰,入侍。命鍾秀擧顔曰,此人狀貌好矣。命誦所作文訖,上曰,予得人矣。命內局先退,上曰,他承旨·儒臣上下番,持警世問答入侍。賤臣相聖,承命出召。右副承旨李性遂,校理閔弘烈,修撰李致中進伏。命儒臣·承·史,以次進讀警世問答訖。上曰,內局更爲入侍。賤臣相聖,承命出召。三提調進伏。儒臣先退。更進湯劑後。命退去。諸臣遂退出。
上在慶熙宮。停常參·經筵。
藥房都提調金致仁,提調李思觀,副提調洪名漢啓曰,伏未審夜間,聖體調攝,若何,痰候何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。氣則一樣矣。
中宮殿·惠嬪宮,藥房口傳問安。答曰,知道。
洪良漢,以禮曹言啓曰,王世孫嬪曾祖父母喪擧哀,成服一節,雖不載於五禮儀,二去丁丑年,王世孫嬪遭曾祖父喪時,收議大臣後,因特敎,有擧哀成服之例。今此世孫嬪曾祖母貞敬夫人尹氏喪,當有擧哀成服之節,而王世孫嬪父金時默,旣已出繼,與丁丑前例差異,不敢循例磨鍊,何以爲之乎?敢稟。批答無。
備忘記,承旨有闕,代參知李徽之除授,開門後,牌招察任,房順房。
傳于鄭尙淳曰,承旨入侍。
傳于洪良漢曰,左相留待事,使注書傳諭。
又傳于洪良漢曰,該堂入來則入侍,該郞圖形以來,則承旨入侍。
洪良漢啓曰,判義禁李益炡,持平李觀夏口招,依下敎來待矣。傳曰,入侍。
鄭尙淳,以漢城府言啓曰,行副司直上疏。答曰,發遣郞廳,摘奸圖形以來事命下矣,本府郞廳及書吏所騎馬,令該曹依例題給,何如?傳曰,允。
傳于洪良漢曰,承旨先爲入侍。
洪良漢啓曰,明日次對,兩司長官,當爲進參,大司憲趙榮進,大司諫朴師海,竝待開門牌招,卽爲入侍之地,何如?傳曰,允。
洪良漢,以義禁府言啓曰,時囚罪人驪州前牧使鄭運維原情公事判府內,以告身一等之律,施行判下矣。鄭運維杖六十,收贖告身一等,施行放送之意,敢啓。傳曰,知道。
又啓曰,時囚罪人典祀官安兼濟·具壽國·李東運·申尙權·李命勳等原情公事判府內,以制書有違律,施行放送事判下矣。安兼濟·李東運·具壽國·申尙權·李命勳,以制書有違私律,各杖一百,依例收贖盡奪告身,依承傳功義,各減一等放送,何如?傳曰,允。
又啓曰,時囚罪人李觀夏更招公事判付內,海南縣遠配倍道押送事判下矣。以判付內辭意,具罪目,依例發遣府書吏,待城門開,倍道押送配所之意,敢啓。傳曰,知道。
副司直具善行疏曰,伏以遭遇聖明,濫叨恩寵,而顧臣本分,不過一介冑而已,況臣性本畏拙,實無見識,則無論公私緊慢,凡於可否之論,臣何敢干涉乎?只以謹愼二字,爲立朝行己之方,竊伏想聖明,庶幾俯燭矣。今於臣六代祖國舅綾安府院君臣思孟墓山一款,自有公議,私情所不可已者,故臣不得不冒萬死呼籲。伏乞聖明,少加垂察焉。臣先祖國舅奉祀孫命遠,與臣九代祖奉祀孫允明,以山事相卞,昨年秋,命遠至有登聞之擧,允明之子庠,亦有陳章之事,臣家不幸,已無所仰達,而處分之下,抑有所本事實狀之未盡暴者,以臣家門長,豈可不一辨是非,無失一門之敦睦乎?大抵命遠·允明,互有所失,當初,允明葬妻,太逼於國舅之墓,而命遠以年稚宗孫,不議諸宗,妄許入葬,此命遠之非也。旣曰,權厝許之,則不待多年,督其移葬者,命遠之道理,而不此之爲,及其允明,禁命遠祖母之葬,然後命遠始論掘移允明之妻葬,有若報復者然,此亦命遠之非也。惟彼命遠,無知妄作,固不論,而至於允明,則無論權厝永窆,葬其妻於國舅墓切近之處,此允明之非也。命遠之請掘,雖似報復,旣以國舅墓逼近,不可爲永窆云爾,則國舅於允明,亦爲生家祖先,其在子孫之道,卽當遷移,況且內外孫之議,皆曰,可遷,遠近聞見之人,皆曰,可遷,而允明與命遠,一向相較,殆同奪人墳山者然,此亦允明之非也。彼此之失,若是昭然,而以堂堂事理言之,則國舅墓要害處,雖主祀之孫,當不可循例繼葬,況允明,旣非主祀之孫,而葬妻於國舅墓八九步之地,遠而驟看,宛若雙墳,其爲子孫之痛,爲如何哉?爭端未發之前,宗人只責命遠之妄許,而況宗議旣發之後,則允明之移葬,尤何可一時延拖乎?於公於私,斷不可不移者明矣。年前命遠上言時,臣以門長,義當同參,而命遠以主祀宗孫,初不告宗中,妄許不當許之地,不先不後,因其爭端,始有請掘之論,事若爲先,而跡涉報復,故臣不參於其時。然在臣區區之情,終不可泯默,視若他人之相爭者,且臣之祖綾城府院君臣宏,綾豐府院君仁墍,卽國舅之子若孫,而臣之子宗謙,爲其後主其祀,故臣居密邇,尋常祭薦,頻時進參,自有山事以來,每入廟中,則輒肅然以恐,悚焉以傷,若見臣祖不昧之靈,如有所憫蹙痛怛於冥冥之中者。臣聞古人,以父母之心爲心,臣若以兩朝之心爲心,則其於此事,豈忍恝然乎?臣於命遠上聞之後,宜卽陳章,以俟處分,而旣有勿施之命,分義所在,不敢重煩宸嚴。且靜攝之中,瀆擾恐懼,拖至于今,而第伏念命遠之罪,固在妄許,而允明處義,亦不可不卽遷,故臣從容送言,議其遷移之穩當,而允明聽之逾邈,無意自反,誠慨然誠慨然。臣門長不善調劑之罪,臣請自當,命遠以主祀之孫,擅自許山之罪,命遠亦不可逭,允明之故不肯遷移者,允明亦有其罪,一則關係爲先,二則關係敦宗,抑亦公議之所關係也。臣以爲亟遷允明之妻葬,仍治命遠之妄許,臣亦被不能相副之罪,然後臣家爲先之道明矣,敦宗之誼至矣,公議亦可以伸矣。臣敢此冒陳於天地父母之前,伏乞特垂曲察,一命有司摘奸後,採取公議,則可見臣言,誠不誣矣。更伏乞聖慈,一賜處分,千萬幸甚。答曰,省疏具悉。具命遠初不許之,豈有是事?旣許之後,與其子爭鬧,反羞其許,有若報復,予則曰,命遠一事三非也,其孫旣許,則旣非偸葬也。旣許多年,命遠視若尋常,具庠之不忍下手,人子當然之理,初何巽軟,末欲報焉?同宗之義焉在,不知其禁,欲報抑彼,頃者處分,意蓋此也。卿則於彼於此,具曰,三非,予則曰,不可,各分三而强解,卿與具允明,雖有先後之異,予則曰,罪皆在也,何則?果如卿章,綾安於具允明與卿,皆先祖也。初宛若雙墳,則命遠雖稚孩而許之,重臣豈用此?此予則曰,當初請用,卽重臣之罪也。爲其孫者,初雖爭而末又默,爲門長初不飾,頃者下敎之後,今乃陳章乎?此予卽曰,卿之非也,旣不若雙墳,則以此爲目,無乃欠於敦宗乎?予欲一覽,卽遣京兆郞,圖形以進。
奉敎洪彬疏曰,伏以臣之母病,長時沈綿,寧日恒少,實無離側供仕之勢,適値上番徑出,牌召儼臨,臣怵分畏義,不敢言私,黽勉承膺,替當預備之役,已有日矣。第臣母,素患關格之症,越添於近日,日候之猝寒,痰滯而胸膈煩悶,胃敗而飮啖專却,寒熱迭攻,眞元澌綴,臣方左右扶將,焦遑罔措,萬無暫離捨之路,玆敢疾聲號籲於孝理之下。伏乞聖慈,俯賜矜察,亟鐫所叨之職,仍治臣瀆擾之罪,以肅朝綱,千萬幸甚。答曰,踏啓字。
檢閱安廷玹疏曰,伏以臣之母病,閱歲沈痼,每當冬節,輒多添劇之時,臣久在直中,未嘗不憂慮度日,卽接家信。臣母宿,越添於近日,日候猝寒,外感挾發,冷痰凝結,胸膈痞滯,食飮專廢,眞元澌綴,沈淹床席,目下諸證,俱係危劇。臣自聞此報,方寸焦灼,按住不得,玆敢忙投短章,徑出禁扃。伏乞天地父母,俯垂矜憐,亟鐫臣職名,俾便救護,仍治臣擅離之罪,以肅朝綱,千萬幸甚。答曰,踏啓字。
丙戌十一月二十九日巳時,上御集慶堂。藥房入診入侍時,都提調金致仁,提調李思觀,副提調洪名漢,記事官洪相聖·車鳳轅·李思祚,醫官許礈·李以楷·玄處明·金孝儉·許溫·李翊臣,以次進伏訖。致仁曰,夜間,聖體若何?上曰,一樣矣。致仁曰,寢睡·水刺之節,亦何如?上曰,亦一樣矣。進湯劑後,礈等診候曰,脈候一樣調均,有滑體矣。上曰,翰林今幾數乎?思祚對曰,今爲六人矣。上曰,數多矣。命書傳敎曰,翰林莫若於斯爲盛,下番外,自有須資之道,其所受由,不過三日,雖不請由,其可周旋,而申飭之下,循例捧納其章,皆踏下而不能檢飭,當該承旨遞差。出傳敎名漢曰,此後捧章時,如有實親病,則何以爲之乎?上曰,可有分揀之道矣。上曰,遞差承旨,同副當之乎?名漢曰,然矣。命退去。諸臣遂以次退出。
丙戌十一月二十九日巳時,上御集慶堂。承旨入侍時,右副承旨李性遂,記事官呂善德·車鳳轅·李思祚以次進伏訖。上曰,具善行以何事,宗中相爭乎?性遂曰,以其山事云矣。命書李觀夏供辭判付傳旨,以次書諸囚供辭判付傳旨,上曰,具哥相爭之事,何以處之乎?諸臣以次退出。
丙戌十一月二十九日申時,上御集慶堂,左相·判義禁入侍時,左議政金致仁,判義禁李益炡,左承旨鄭尙淳,記事官呂善德·車鳳轅·李思祚以次進伏訖。上命讀李觀夏判辭。上曰,李觀夏事無狀矣,而其初供,不成說,故使之更招,而判堂只可施威嚴問,不可輕加杖矣。益炡曰,自當奉敎矣。上曰,鄭運維事,何如?致仁曰,此則自首矣。上曰,洪領相家,已過虞乎?致仁曰,昨已入來云矣。上命書傳敎曰,考其日月,問于入侍大臣,卿旣過虞云。今見惠嬪,漠然無問,而今乃知焉。此亦近日,神氣尤耗而然,日月之迅速,一何若此,思卿等孝之心,予庸悵焉。雖然,引日雖過,闋服杳然,以予之心,亦何抑乎?況數日之內,二相若此,顧今國事,吁嗟中夜,此心何耐?頃者承旨之往,已諭予意,而遵昔薑桂之勸,自有次第事,先令史官,諭予眷眷之意,吁嗟卿等昆季,須諒此意,自保自保事,遣史官傳諭于洪領府事。上曰,藥房提調,持湯劑入侍。出榻敎藥房提調李思觀,進湯劑。上曰,判義禁,持李觀夏更招供辭入侍事。出榻敎諸臣以次退出。
丙戌十一月二十九日二更一點,上御集慶堂。判義禁入侍時,判義禁李益炡,右承旨洪良漢,記事官呂善德·車鳳轅·李思祚以次進伏訖。上命讀李觀夏更招供辭訖,上曰,其供辭,何如耶?益炡曰,其供辭前後判異,其愚迷可知矣。命書判付傳旨。諸臣以次退出。
上在慶熙宮。停常參·經筵。
藥房都提調金致仁,提調李思觀,副提調洪名漢啓曰,伏未審夜間,聖體調攝,若何,痰候何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。氣則一樣矣。
中宮殿·惠嬪宮,藥房口傳問安。答曰,知道。
注書洪相聖病,代蔡弘履。
洪名漢啓曰,假注書蔡弘履,時無職名,令該曹依例付軍職冠帶常仕,何如?傳曰,允。
以承傳色口傳下敎曰,備局堂上,同爲入侍。
鄭尙淳啓曰,禁衛大將李潤成,時無職名,令該曹卽爲口傳付軍職,何如?傳曰,允。
兵曹口傳政事,副護軍李潤成。
洪名漢,以濟州牧使啓,薦新及進上,莫重節果,不能充數,未免代捧,果稟不合,惶恐待罪事。傳曰,勿待罪事,回諭。
同春秋李最中疏曰,伏以頃陳情懇,獲被恩暇而去,去而不敢久淹者,軒陛下之戀,自不能已也。仰惟聖算彌隆,俯念親年旣篤,心均喜懼,不容偏弛,歸養之願,雖難遽請,儻蒙許解緊務,置之冗散,區區去來,得以自由,則朝謁省覲,庶可以兩伸其情,而瀆擾之罪,亦可免矣。抱此衷戀,每欲一籲,卽聞臣母,近添寒感,氣益澌憊,情私所迫,按住不得,玆陳短章,忙尋鄕路。伏乞天地父母,俯垂矜憐,特遞臣籌司春秋兼任,仍許長暇,俾便救護,且治臣徑行之罪,以肅朝綱,千萬幸甚。答曰,省疏具悉。卿其勿辭護焉。
丙戌十一月三十日辰時,上御集慶堂。藥房入診,備局堂上同爲入侍時,都提調金致仁,提調李思觀,副提調洪名漢,記事官呂善德·車鳳轅·李思祚,醫官許礈·李以楷·玄處明·金孝儉·許溫·李翊臣,領議政尹東度,右議政金陽澤,行判敦寧韓翼謩,行吏曹判書尹汲,知事李昌壽,行工曹判書南泰齊,刑曹判書沈鏽,行副司直徐命臣,行副護軍鄭汝稷,吏曹參判徐命膺,工曹參判趙曮,行副司直李最中,左副承旨宋瑩中,校理鄭昌順,掌令任瑎,事變假注書鄭夢弼以次進伏訖。致仁進伏曰,夜間,聖體若何?上曰,一樣矣。東度·相福進伏曰,日間,聖體若何?上曰,一樣矣。上曰,李觀夏再供,卿等見之否?語不成說矣。致仁曰,臣等自外見之,則雖不成說,皆出於惶㤼中矣。東度曰,前牧使鄭運維,供辭如是,其將何以勘罪乎?上曰,大臣之意,何如耶?東度曰,當初續典中法,以開自首之路,而運維之隱結區處,旣非私用,則實出於爲民之美意也。然不卽自首,私自擅用,亦涉如何,似不得全然無罪矣。致仁曰,此與宋秀衡事,有異。年前宋秀衡則以其災結,故以重勘處分,而此則隱結之自首,似有分揀之道,以開自首之路也。陽澤曰,災結與隱結,宜有分揀之道矣。運維之本心,則寔出於爲民也。上曰,諸備堂之意,如何?翼謩進伏曰,旣已自首,則似有參酌之道矣。昌壽進伏曰,災結與隱結,宜有分揀之道矣。泰齊進伏曰,災結與隱結,旣已辦異,所當分揀矣。鏽進伏曰,旣已自首,則似當參酌矣。汝稷進伏曰,似無可罪之事矣。命臣進伏曰,似有分揀之道,而旣已擅用,則似不爲全然無罪矣。曮進伏曰,隱結與災結有異,宜有分揀之道矣。最中進伏曰,旣已自首,且隱與災有間,以此處分爲宜矣。上曰,似不得全然無罪矣。命書傳敎曰,前驪州牧使鄭運維判付之後,更思之,意甚若何,昨如左相入侍時下敎,今聞僉議,左相則昨夜,乃覺領·右相意,與一二宰相,不無參差。予則曰,旣已定典之後,子曰,人無信不立。宜遵法制,昨日判付勿施,前驪州牧使鄭運維,依法典,分揀放送事,分付。東度曰,此濟州牧使安杓災實分等狀啓也,以爲本島,今年統以言之,則僅免慘凶,新舊還上,一時竝督,其勢誠難。舊還上,今姑停退,而新還上,一倂準捧,各寺奴婢身貢米二斗,大同米五升內,減一升捧,軍兵操鍊,當此隆冬,裹糧咸聚,實有擾民之慮,今姑停止。其中逃·老·故·病廢·代頉之類,自各該邑,一一代定,待明春鍊敎,乙酉式年停退軍兵改都案,待明春,與行事,竝請命廟堂稟處矣。今年耽羅年事,幸免失稔,而荐歉之餘,民事不可不念,其所狀請,且有前例,竝依狀請施行,何如?上曰,噫,民不願豐歲,況耽羅荐歉之餘乎?所請,竝依狀聞施行。推奴徵債,他道皆禁,況彈丸海島乎?一體嚴禁事,分付,而以舊牧使所奏聞之,今年登場,十年後初聞,而島民曰,于今穡事,雖二三年,可以濟活云,故頃者柑橘領來人,道中召見,穡事登場云,有心庸喜之之敎,今者狀聞言之,十年荐歉之餘,其雖登也。宜有顧恤爲請,可爲誠實底道,而狀聞措辭,則若非登非歉之間,辭朝時意若何,則不思暮年,爲島民夙宵焦心之意,語涉泛忽,頃者處分,意或謂過,以此觀之,其難其難,莫云循例貢果。噫,所謂大橘小橘,卽昔年貢來人賜核命植者,初頭先來,旣來,尙今數爲少不堪食焉,則宜來初運,而封於十三運後,此亦古無其例,矇然可知,予今何惜焉?出擧條上曰,朝體至嚴,今雖臥而酬應,賓對無異小朝會,則莫云秉筆不過一小官,而徑先直奏,此正敎兒嬰孩之意,不可無飭,下番翰林李思祚罷職。鏽曰,今此各道審理狀啓中,忠淸監司狀啓,只有結語,而各人等招辭,不爲載錄,事甚矇矓,推考警責,使之更爲詳細狀聞後,決之,何如?上曰,往來之際,必致多日遲滯於黨,何可等待也?致仁曰,臣亦見其狀本,事多未詳,更加詳覈以達,事面得宜,而其所來往,不過十許日矣。推考警責,使之更査以聞,宜矣。上曰,何可如是等待耶?鏽曰,各道審理啓本中,江原道則道內殺獄,只有五囚,而情節明白,詞證俱備,無一可恕者,依前同推究覈云矣。臣等反復詳閱,則傷處狼藉,證左明白,竝無可疑者,依狀請同推究覈之意,分付,何如?上曰,依爲之。掌令任瑎曰,請還寢定配罪人者斤萬酌處之命,更令王府,嚴鞫得情,快伸王章。上曰,勿煩。請還寢東呂·址淳等還配之命,更令王府,嚴鞫得情。上曰,勿煩。俱書竝見上進湯劑。上曰,診候,置之。上曰,此臺臣,駁禁將者耶?禁將決非爲如此等事之人矣。致仁曰,然矣,其人極詳明簡精矣。命書傳敎曰,飭已行,本事,予則曰,風聞,前禁衛大將李潤成敍用,仍授將任,牌招傳授命召,捕將亦爲仍任,一體傳授命召及大將牌·傳令牌。上曰,鄭汝稷·李潤成,予得人矣。上曰,吏·兵房承旨,持歲抄入侍。上曰,同副承旨許遞,其代行副司直尹東昇除授,牌招察任,房順房。諸臣以次退出。
丙戌十一月三十日未時,上御集慶堂。吏·兵房承旨持歲抄入侍時,行都承旨洪名漢,左副承旨尹東昇,假注書蔡弘履,記注官車鳳轅·柳宅夏以次進伏訖。上曰,吏·兵批點下者,竝依例捧傳旨。出傳敎上曰,大臣·秋堂入侍事及京兆郞持山圖入侍。出榻敎領議政尹東度,左議政金致仁,右議政金陽澤,刑曹判書沈鏽,漢城府郞廳洪載淵進前。上曰,自綾安墳,步數幾何?名漢曰,自兩家墳山中央計之,爲十四步矣。上曰,具庠兒塚,或廣占意乎?永膺大君墓,可謂主人矣。致仁曰,仁廟朝,許令入塋云矣。上曰,具命遠人事怪異矣,初何許之乎?上曰,果如雙墳乎?載淵曰,兩墳稍間,且具庠親山低下,故異雙墳樣矣。上曰,山圖則付休紙,可也。上曰,注書誰也?東昇曰,故大提學蔡裕後奉祀孫也。上曰,爲直孫乎?東昇曰,然矣。上曰,日寒若此,承旨取覽囚徒,輕囚放釋。出傳敎上命秋判,讀奏各道審理文案。上曰,衿川二方事,非徒道臣起疑,諸大臣秋官之意皆然,而予之殊常者,卽戒萬逃走也。旣被衆打殺人,則殺人而若道臣之結語,翌日推尋連伊於四十里地,總以言之,此疑案也。惟輕之典,捨此而何施?方當審理,特減一律,遠配太明,雖無形,卽連伊本夫也,則結末之前,其所放送,事涉輕先,旣放之太明,今不可論,其在後弊,不可無飭,當該道臣,從重推考。喬桐莫奉事,一人致命,二人償命,若道臣之意,而予則非特此也。本事其涉殊常,貴萬莫先,其若生存,同推究竟,斷不可已,而莫奉則本事雖然,予則曰,尤涉殊常,然比諸㗡梅,果若此,則其涉殘忍,雖貸一律,不可遠配而止,湖南海道定配。出傳敎上曰,忠州李良大,前道臣具允鈺結語,可謂精微,而予則曰,今道臣所請,是矣。三相中領相之意,偶合予意,三相之意,雖不然,予則宜遵本典,況今審理之時乎?令道臣,依本文減一律定配,其餘三囚,持本文案,就議大臣,待下敎入侍。出傳敎上曰,嶺南審理二度內一度,予意則不然。僉議不可傅諸生議,故餘一度,更令讀之,皇甫鏞得活,尹奉才償命,則予則曰,輕重倒置,尹奉才果雖揮鎌,非欲殺之意,況爭鎌乎?皇甫鏞以道臣結語觀之,能體頃日特敎之意,皐陶曰殺,帝曰,宥,況道臣置諸審理者乎?雖然,所引頃者判付,予則曰,過矣。無他事,而飢餒所迫,作此擧措,印樣亦無形,僉意雖爭,予當傅生議,而此則勿論印形與否,以定配之類,敢爲逃躱,一無狀也,逃躱不足,敢稱物故,二無狀也,此猶不足,僞造物故關文,此無狀也,一猶雖赦,況三乎?大丘尹奉才,特施惟輕之典,嶺東遠配,慶州皇甫鏞,依前同推事,分付。出傳敎上曰,任實吳中間事,非徒道臣起疑,大臣·秋官之意不然,特施惟輕之典,定配。噫,人之所以爲人,五倫也,以渠淫行,乃有此擧,予則曰,水昌殺無赦云,而無於法之法,白首豈創行?雖然,不可循例處之,令本官嚴刑三次後遠配。其淫女,亦不可尋常處之,其令官婢定屬事,分付。出傳敎上曰,衿川·喬桐殺獄文案,令次堂擧行,今日內分付畿營。出榻敎上曰,永宗縣吳萬郁事,噫,白首暮年,有此審理,一人得免,何忍固執,而此事決不可傅諸惟輕,其何登聞?當該道臣,從重推考,以自刺,實因懸錄,初覆檢官,事當投卑,而十分參酌,施以告身之律,江西全老郞事,戲殺誤殺,其皆償命,則焉逭三尺,而但究其心,則與一鎌四刺,不可同日而語。今當審理,忍令置法,特貸一律,令道臣北邊定配。出傳敎東度曰,李益炡事,一次取招後,可以議處矣。致仁曰,李觀夏事,推刷官亦不無罪矣。陽澤曰,在外臺諫,當變通矣。東度曰,刑曹參議趁啓覆,當變通矣。上曰,秋曹參判,在外臺臣,一倂許遞,後日政擧行。出傳敎致仁曰,自前多用好生之德,多活人命,臣等誠欽仰矣。上曰,幾活乎?鏽曰,今番所活,夥然矣。上曰,明年入耆社,誰也?名漢曰,南有容·金尙翼矣。上曰,金尙翼貴矣,其家多入耆社矣。
上在慶熙宮。停常參·經筵。
自午時至申時,日暈左珥。
藥房都提調臣金致仁,提調臣李思觀,副提調臣洪名漢啓曰,伏未審夜間,聖體調攝,若何,痰候何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。氣則一樣矣。
中宮殿·惠嬪宮,藥房口傳問安。答曰,知道。
宋瑩中啓曰,大司憲趙榮進未肅拜,執義未差,掌令一員,持平二員未差,掌令任瑎呈辭,今日以監察茶時之意,敢啓。傳曰,知道。
尹東昇,以都摠府言啓曰,今日入直內三廳武兼禁軍□□□道。
□□□奉安□有可爲事,禮曹入直郞廳·中官眼同爲之,細仗鼓吹,崇賢門待令。
又下敎曰,建功湯入之,早爲退休焉。
吏曹口傳政事,檢閱單洪相簡。
洪良漢啓曰,藝文館檢閱洪相簡,旣已付職,卽爲牌招入直,何如?傳曰,允。
宋瑩中啓曰,臣依聖敎,取考秋曹囚徒,則殺獄罪人十六名,御寶罪人十四名,造銀罪人一名,各司罪人九名。內奴玉男私屠發賣事也。李金夢別肉被捉事也。崔者斤犯馬事也。李德周堂上分付不善擧行事也。右人等罪名輕歇,故竝放送,其餘罪人等罪名,俱係重大,不可擧論,依前仍囚之意,敢啓。傳曰,知道。
洪良漢啓曰,前待敎姜彛福,前檢閱李東郁,旣已敍用,與前奉敎洪彬,前待敎洪彦喆,前檢閱安廷玹,一體口傳付職,仍卽牌招,何如?傳曰,允。
吏曹口傳政事,奉敎單洪彬,待敎二單姜彛福·洪彦喆,檢閱二單李東郁·安廷玹。
洪良漢啓曰,新除授藝文館奉敎洪彬,時在京畿南陽地,待敎姜彛福,時在安山地,檢閱李東郁,時在仁川地,待敎洪彦喆,時在江原道春川地,竝斯速乘馹上來事,下諭,何如?傳曰,允。
又以禮曹言啓曰,甲申年七月初五日上敎中,有統營物膳進上限三年停封之敎矣。來丁亥年爲始,本營所封物膳進上,依例復舊封進之意,分付,何如?傳曰,允。
尹東昇,以兵曹言啓曰,本曹正郞洪纘海身病猝重,呈狀乞遞,宿衛重地,不可久曠,今姑改差,何如?傳曰,允。
李性遂,以司僕寺官員,以提調意言啓曰,本寺分養馬如有故失瘦瘠病傷不馴,則每於畢上納後抄出分授邑,依法典施罰,而有赦令,則例皆蕩滌矣。今年所納分養馬有頉邑現告成冊,今始齊到,而係是宥旨前事,似不當循例施罰,何以爲之?敢稟。傳曰,蕩滌。
又以宗簿寺官員,以提調意言啓曰,前安川君烓緘辭,依聖敎纔已捧入,而取覽其上言內辭緣,則萬萬驚駭,廉愧一節,雖不足責之,而方在草土,有非爲親之事,則固不當恣意呼籲,而敢以自己干恩。代奴上言,非但屑越之莫甚,其在事理,尤極駭然,設或有恩宥之下,身被衰麻者,有何榮耀之端乎?其不識事體,冒瀆於法駕之前者,誠極猥雜,事異常規,宜有懲礪之道,不可以緘辭而止,亟施削職之罰。臣等亦有平日不能糾檢之失,惶恐待罪,敢啓。傳曰,知道。勿待罪。
平安監司金尙喆疏曰,伏以臣謬膺藩寄,行將辭陛,而臣之父母墳山,在於畿內長湍地,距臣去路不過一舍之間,情雖切於歷省,義不敢於擅行,玆控短章,仰瀆崇聽。伏乞聖慈,天地父母,俯垂矜許,以伸人子情理,不勝幸甚。臣無任屛營祈懇之至,謹昧死以聞。答曰,省疏具悉。卿其依所請歷省焉。
丙戌十二月初一日巳時,上御集慶堂。藥房入診入侍時,都提調金致仁,提調李思觀,副提調洪名漢,記事官呂善德·車鳳轅·柳宅夏,醫官許礈·李以楷·玄處明·金孝儉·許溫·李翊臣以次進伏訖。致仁曰,夜間聖體調攝,若何?上曰,一樣矣。進湯劑。許礈診候訖退伏曰,脈候一向調均,而有闊體候矣。諸醫以次診候訖,咸曰,一向調均矣。致仁曰,夕湯劑依例煎進乎?上曰,依。諸臣以次退出。
上在慶熙宮。停常參·經筵。
藥房都提調臣金致仁,提調李思觀,同副承旨臣李性遂啓曰,伏未審夜間,聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。氣則一樣矣。
中宮殿·惠嬪宮,藥房口傳問安。答曰,知道。
宋瑩中啓曰,大司憲趙榮進未肅拜,執義未差,掌令一員,持平二員未差,掌令任瑎呈辭,今日以監察茶時之意,敢啓。傳曰,知道。
以承傳色口傳下敎曰,建功湯入之,早爲退休焉。
宋瑩中,以兵曹言啓曰,宣傳官具顒謙,身病沈重,累度呈狀,宿衛之任,不可久曠,今姑改差,何如?傳曰,允。
又以兵曹言啓曰,禁軍來春夏等祿試射時,沒技人別單中懸註以入之意,敢啓。傳曰,知道。
又以義禁府言啓曰,覆檢官肅川前府使洪觀海,施以告身三等之律事,傳旨啓下,而特敎定律名者,勿捧原情,草記勘處,已有定式矣。時囚罪人洪觀海依律文,杖八十收贖,奪告身三等,而依承傳功減一等放送,何如?傳曰,允。
又以義禁府言啓曰,初檢官永柔縣令金履基,覆檢官肅川前府使洪觀海等,施以告身三等之律事,傳旨啓下矣。金履基,時在任所,洪觀海,下去京畿積城地云。依例發遣府書吏·羅將,竝拿來,何如?傳曰,允。
丙戌十二月初二日辰時,上御集慶堂。藥房入診入侍時,都提調金致仁,提調李思觀,同副承旨李性遂,記事官呂善德·車鳳轅·洪相簡,醫官許礈·李以楷·玄處明·金孝儉·許溫·李翊臣以次進伏訖。致仁曰,夜間聖體調攝,若何?上曰,一樣矣。致仁曰,副提調有身病,不得入來。上曰,然則許遞,可也。命書傳敎曰,都承旨許遞,其代行司直尹得雨除授,牌招察任,房順房。三院提調例兼進湯劑。礈進伏診候曰,脈候一向調均矣。諸醫以次診候,咸曰,調均矣。致仁曰,夕湯劑依例煎進乎?上曰,依。諸臣以次退出。
上在慶熙宮。停常參·經筵。
藥房都提調臣金致仁,提調臣李思觀,副提調臣尹得雨啓曰,伏未審夜間,聖體調攝,若何,痰候何如?寢睡·水刺之節,亦何如?臣等率諸御醫趁早入診,詳察聖候爲宜,臣等不任區區憂慮,敢來竝此仰稟。答曰,知道。氣則一樣矣。
中宮殿·惠嬪宮,藥房口傳問安。答曰,知道。
傳于宋瑩中曰,內局入侍,平安監司同爲入侍。
宋瑩中啓曰,憲府連日監察茶時,事甚未安,大司憲趙榮進,卽爲牌招,何如?傳曰,允。
宋瑩中啓曰,大司憲趙榮進牌不進,執義未差,掌令任瑎陳疏在外,一員未差,持平二員未差,今日以監察茶時之意,敢啓。傳曰,知道。
尹得雨,以禮曹言啓曰,來丁亥年正朔,大殿·中宮殿陳賀時,王世孫進致詞陳賀之節,何以爲之乎?敢稟。傳曰,陳賀於予,豈可稟者,而以予之心,今年猶然,聞丁亥二字,卽予前世事,況追憶昔年思明年,雖例受之時,何心受也?竝與百官賀權停。
平安監司金尙喆敎書。王若曰,上卿制節鉞之權,意在託重,西門任鎖鑰之寄,喜甚得人,煩卿一勞,敷我多誥,眷玆關西重地,最是海東雄藩,邊陲之管轄甚嚴,遼薊只隔衣帶,中國之委輸相續,帑藏不禁尾閭,八條之聖化䆮微,民俗不古,百年之昇平已久,戎備爲先,如非識治體之賢,曷畀當一面之任。惟卿,端雅氣度,贍麗文華,著公平於東西長銓,人許稱職,茂績庸於湖嶺兩闑,予輒忘憂,宅心祥和,受主知於玉署橫經之日,律身精簡,蔚輿望於版曹裕財之時,從九卿而豈欲左遷?眷一方而槪重西顧,玆授卿以平安道觀察使兼兵馬水軍節度使都巡察使管餉使平壤府尹。卿其祗服寵命,克恢良圖,桑土遠猷,宜思松京保障之治,脂膏宿戒,毋損灣府廉約之譽,循相臣薦剡之言,冞篤簡畀之眷,莅乃叔旬宣之地,益勉趾繩之功,自餘稟裁,厥有典憲。於戲,蓋欲坐鎭於方岳,往其欽哉,豈使久滯於邊門,行且召矣。故玆敎示,想宜知悉。知製敎臣李致中製進。
丙戌十二月初三日巳時,上御集慶堂。藥房入診,平安監司同爲入侍時,都提調金致仁,提調李思觀,副提調尹得雨,記事官呂善德·車鳳轅·洪相簡,平安監司金尙喆,醫官許礈·李以楷·玄處明·金孝儉·許溫·李翊臣以次進伏訖。致仁曰,夜間,聖體調攝,若何?上曰,一樣矣。命書傳敎曰,禮曹草記已諭,聞丁亥二字,寔是料表,於予之道,追先而已。正月朔朝,先行展謁禮,復行展禮於昌德宮,回途展拜毓祥宮,時刻,辰正三刻單嚴,世孫展謁時,只行禮先回事,分付。又命書傳敎曰,正朝動駕時,前後廂軍,今番以御營軍二哨,御將領率隨駕,挾輦軍·挾輿軍禁軍·扈衛軍官,以入直軍擧行,回駕後入直,世孫前後牌軍,以禁衛軍一哨擧行,留營·留陣,置之。上曰,關西伯進伏。尙喆進前。上曰,關西伯,予得人,卿須往欽哉。尙喆曰,臣不肖無才,猥承此任,誠恐不能堪當矣。下敎及此,尤不勝惶恐矣。命讀宣諭訖。致仁曰,西藩重地,故不得已出送此人,而朝廷且多重任,出送誠可悶矣。上曰,果然矣。上曰,都提及首醫姑留,而其餘諸臣則退出,可也。命書傳敎曰,啓已料表,臣何謂多?雖然耆社之臣,自然例付者,而莫知此外,爲侍從臣父年七十者何人?噫,人間七十古來稀,況爲人子弟者乎?以予自量日復一日之心,一倍明年,爲侍從閫帥父年七十者及宗班洽滿九十者,令兩銓預抄,不待其奏,歲初口傳以付,以示予一以尊年一以體下之意。又命書傳敎曰,噫,入耆社,非謙讓之事。噫,乙亥率諸宗陳章時,旣承聖批,故今至于此,誠是料表。甲子年,擧司馬光耆英古事下敎。噫,隨耆英若此,況追先乎?其時乃有此擧。朴聖源陳章,其雖迂闊,千千萬萬夢想之外,能踐昔年古歲,且過於諸臣入耆之年,今惟則朴聖源之言,無乃先見而然耶?況其年已過七十,昔之請予守經,今也自請亦守經,頃聞休致爲請,其雖勿問,心則可嘉,況幾年輔養之功,當此報之,特許其請,以遂其志。更進湯劑訖。諸臣以次退出。
上在慶熙宮。停常參·經筵。
明聖王后忌辰齋戒。
藥房都提調臣金致仁,提調臣李思觀,副提調臣尹得雨啓曰,伏未審夜間,聖體調攝,若何,痰候何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。氣則一樣矣。
中宮殿·惠嬪宮,藥房口傳問安。答曰,知道。
尹東昇,以都摠府言啓曰,今日入直內三廳武兼禁軍及軍兵等,中日習射,而國忌齋戒相値,不得爲之之意,敢啓。傳曰,知道。
尹東昇啓曰,憲府連日監察茶時,事甚未安。掌令任瑎疏批未下,大司憲趙榮進,卽爲牌招,何如?傳曰,允。
又啓曰,大司憲趙榮進牌不進,執義未差,掌令任瑎疏批未下,一員未差,持平二員未差,今日以監察茶時之意,敢啓。傳曰,知道。
以京畿監司狀啓,永平等官驛奴朴允世妻良女金召史渰死·嚂死·燒死事,傳于鄭尙淳曰,令本道恤典擧行。
尹東昇啓曰,明日次對,兩司當爲進參,而諫院俱未差,大司憲趙榮進,待開門牌招,以爲入侍之地,何如?傳曰,允。
丙戌十二月初四日巳時,上御集慶堂。藥房入診入侍時,都提調金致仁,提調李思觀,副提調尹得雨,記事官呂善德·車鳳轅·洪相簡,醫官許礈·方泰輿·李以楷·玄處明·金孝儉·李翊臣以次進伏訖。致仁曰,伏未審夜間,聖體調攝,若何?上曰,一樣矣。進湯劑。礈進伏,診候退伏曰,脈候一向調均矣。諸醫以次診候,咸曰,調均矣。致仁曰,領·右相爲問候來待矣。上曰,使之入侍。領議政尹東度,右議政金陽澤進伏曰,日間,聖體若何?上曰,一樣矣。命書望八興懷御製訖。東度曰,前後賀儀之一向撝謙,豈不抑菀乎?昨日有侍從父抄啓之敎,而臣等區區之懷,終不得少伸,敢此仰達矣。致仁曰,誕日之賀禮,旣不得行禮,歲初之賀儀,決不可闕焉矣。陽澤曰,新年則又添寶算矣,如此益大之慶應行之賀,決不可已也。思觀曰,應行草記之下批亦如此,臣等抑菀之忱,當如何哉?上曰,賀豈有味乎?予決不受也。東度曰,此非徒臣之私情,八域群生同情,天理人情所同出,何可已乎?上曰,姑止之,予欲展禮於太廟而已,其外事則無可爲之理矣。東度曰,臣等未蒙兪音而退,當有更請之擧矣。上曰,亟置之,雖行賀禮,何樂之有?致仁曰,臣等當退去,務積誠意而已矣。上曰,社稷祈年草記,欲爲下敎,命置之,今日又聞誤聽混下云。噫,爲民此心,雖輿儓,庶可知也,而名雖中官,食君之食,衣君之衣,若是泛忽,雖事過,豈不諭心?其草記,爲民祈穀之心雖切,誠難誠難,雖攝行,諸執事,一依親行例擧行事,分付。二十八字書下,當該混下中官·承傳色中官,令內寺府,永刊內府案。出傳敎上曰,藥房提調持湯劑,更爲入侍。出榻敎上曰,已有前諭,明日次對,依例爲之事,分付。出傳敎諸臣以次退出。
上在彰義宮。停常參·經筵。
明聖王后忌辰。
藥房都提調臣金致仁,提調臣李思觀,副提調臣尹得雨啓曰,伏未審夜間,聖體調攝,若何,痰候何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。氣則一樣矣。
中宮殿·惠嬪宮,藥房口傳問安。答曰,知道。
傳于洪良漢曰,內局入診,次對同爲入侍。
李性遂啓曰,大司憲趙榮進未肅拜,執義未差,掌令任瑎疏批未下,一員未差,持平二員未差,今日以監察茶時之意,敢啓。傳曰,知道。
大駕入彰義宮後,政院·玉堂·藥房口傳問安。答曰,知道。
王世孫遣宮官問安。答曰,知道。
以承傳色口傳下敎曰,今者此心,爲君臣乎,爲先乎,憶昔乎?承旨知苦心。
又下敎曰,彰義宮動駕敍懷,然後乃可矣,前後廂一百名,挾輦八十名,禁衛軍隨駕,駕前·駕後置之,二品以上,夜晝介祗迎時刻,盡爲擧行後單嚴爲之,訓將,只率標下軍隨駕。
又下敎曰,乘輦時,只以松節茶待令。
又下敎曰,入侍擧措,何其泄泄耶?入侍三相免相,入侍諸臣竝解見任。
又下敎曰,訓將,只率禁衛軍一哨·新營標下軍隨駕。
又下敎曰,今日聞此,心如何矣,松節茶,更爲入之。
尹得雨啓曰,今日動駕,承旨不可不備員,左承旨鄭尙淳,纔已出去,卽爲牌招,何如?傳曰,允。
傳于尹得雨曰,此時中官,盍欲試之乎?昨日承傳色下敎,置之。
傳于李性遂曰,禁軍以入直擧行。
傳于宋瑩中曰,留營置之。
洪良漢,以禮曹言啓曰,今此彰義宮擧動時,王世孫祗迎隨駕之節,何以爲之乎?敢稟。傳曰,此時豈可稟乎?置之。
以都摠府守宮望筒,傳于李性遂曰,以首爲之。
傳于李性遂曰,以中軍代領,訓將此時豈可如此?記過,興化門外待令。
傳于李性遂曰,承旨入侍。
諸承旨來詣請對矣,諸玉堂來詣請對矣,藥房提調來詣請對矣。無批答
吏曹口傳政事,全春君堦,今加崇憲,特加一資事承傳,行都承旨尹得雨,今加嘉義,左承旨鄭尙淳,今加嘉善,以上特加一資事承傳。
掌令任瑎疏曰,伏以臣之老父,日前作省墓之行於廣州地,因風寒猝嚴,素患痰眩之症,挾感重發,委身村舍,痛勢方劇,急足專書,促臣來視。纔聞此報,心神飛越,焦灼之極,未暇他顧,短章呼籲,徑尋鄕路,擅行之罪,誠無所逃。伏乞聖慈,亟賜諒察,先削臣職,仍治臣辜,以肅朝綱,以伸至情,不勝幸甚。臣無任屛營祈懇之至,謹昧死以聞。踏啓字。
丙戌十二月初五日辰時,上御集慶堂。藥房入診入侍時,都提調金致仁,提調李思觀,副提調尹得雨,記事官呂善德·車鳳轅·洪相簡,醫官方泰輿·許礈·李以楷·玄處明·金孝儉·許溫·李翊臣以次進伏訖,致仁曰,夜間,聖體調攝,若何?上曰,一樣矣。進湯劑。泰輿等,以次診候訖,退伏曰,脈候一向調均矣。致仁曰,夕湯劑依例煎入乎?上曰,依。諸臣以次退出。
丙戌十二月初五日巳時,上御集慶堂。大臣·備局堂上引見入侍時,領議政尹東度,左議政金致仁,右議政金陽澤,判敦寧韓翼謩,行吏曹判書尹汲,行知事李昌壽,兵曹判書朴相德,行副護軍鄭汝稷,戶曹參判金時默,副應敎金載順,左副承旨尹東昇,假注書蔡弘履,事變假注書鄭夢弼,記事官車鳳轅·洪相簡以次進伏訖。東度·陽澤曰,聖候若何?上曰,一樣矣。東度曰,此平安前監司申晦狀啓也,以爲平壤所屬中和等六邑城倉軍餉,每當糶糴之際,六邑之民,駄運船輸動費三四日,分糶時歇價放賣,捧糴時倍價貿取,中間浮費幾乎倍甲,蓋本城軍餉十餘萬石,營各庫穀物,道臣別置會付,亦過累萬餘石矣。今以六邑倉穀二萬一千餘石,與臣營別置穀相換,而以別置作爲六邑軍餉,本境糶糴六邑倉穀,移轉該邑,名以營別置,糶糴於本邑,則此特換名換穀,城餉元數少無加減,而公私兩便,請令廟堂稟旨分付矣。城餉體重,營別置穀相換,事甚苟艱,來頭亦安知無他弊乎?道臣此請,雖出於除民弊之意,而不可輕許,置之,何如?上曰,左相之意,何如?致仁曰,前人設置,意非偶然,雖云相換,無論某穀,平壤城內則當減數萬石數矣,民弊雖可念,恐不可輕議矣。上曰,右相之意,何如?陽澤曰,臣之所見,與領·左相同矣。上曰,予則初聞,意謂便也,卿等之奏如此,置之。出擧條東度曰,惠堂李益輔與右相,有親査相避,疏請遞改,而續典相避條例,兼提調則與都提調勿避,此則都提調乃是例兼也,提調亦當不避矣。上曰,左相之意,何如?致仁曰,以法典則可以左右觀,而大抵嫌路,不宜廣也。上曰,自今當爲法典,許遞,可也。出擧條上曰,惠堂李益輔,許遞。出榻敎東度曰,貢市堂上二員,句管堂上·堤堰堂上·有司堂上,皆有闕,判尹申晦,行司直趙明鼎,左尹韓光會,備堂還差,趙明鼎仍察有司之任,戶曹參判金時默,工曹參判趙曮,貢市堂上差下,趙明鼎,湖西句管堂上差下,行副司直鄭存謙,堤堰堂上還差,何如?上曰,依爲之。出擧條上曰,判尹申晦,行司直趙明鼎,左尹韓光會,備局堂上還差,趙明鼎仍察有司之任,戶曹參判金時默,工曹參判趙曮,貢市堂上差下,趙明鼎,湖西句管堂上差下,行副直鄭存謙,堤堰堂上還差。出榻敎東度曰,韓翼謩自前撕捱文任,蓋有所共知之情勢也。不宜一向羈縻,今姑許遞,何如?上曰,依爲之。出擧條上曰,弘文提學韓翼謩許遞。出榻敎東度曰,今八月各道應逋最久年條,蕩減事命下,而平安道則各衙門穀,旣準分排之數而蕩減,巡兵營穀,又準其數蕩減者,殊異諸道事例,而昨年疊減,未免泛過,今年不可因循爲例,特爲勿施,更使釐正,勿論各衙門巡兵營穀,通同磨鍊,以最久條,準分排之數,蕩減後狀聞,何如?上曰,依爲之。出擧條上曰,惠堂難矣,其重無異度支,姑無可代之人乎?東度曰,未及思得矣。致仁曰,頃日大訓處分,出尋常萬萬,孰不欽仰?其時臣承下敎,略有付籤,掌裁刪改,而嚴畏悤遽,未免草率,今當更見則尙多未安處矣。此文字,當昭揭百代,決不可仍以置之,下詢領·右相,何如?上曰,何事也?致仁曰,他大臣陳達後當達之矣。上曰,予當直言之,若伸徐德修,而不伸金龍澤,則於予若有所負,此皆爲國之人矣。閔昌洙曾困予,至今予以爲善,尙此不忘矣。東度曰,臣屛伏江郊時聞之,處分誠好矣。曾與徐判府事,有所酬酢矣,今聞左相言,旣有未安處,則此是爲國之心,宜俯從矣。上曰,頃年自仁政殿門回時,以李廷熽·趙聖復事下敎,則申晦對以至當矣。雖無大訓,於予何有,而身丁怪異之時,不得不然矣,卿言何事也?致仁曰,以建儲言之,授受之光明正大,求諸歷代,無與爲比。今此諸人,雖曰爲國,在渠不精而已,其於授受之際,有何關涉,而世遠千百代未知本事者,只以大訓見之,則其所論列,眞若有甚磨關涉於其間者,臣所怵焉而懼,必欲更加釐正者也。上曰,其言則善矣,而此事如是,然後於予亦光明矣。百代公議,豈以六字有無誣之,而只當益其自爲矣。致仁曰,下敎至當矣。上曰,故相趙顯明,每言金龍澤弱矣。致仁曰,曾聞金龍澤,言及國事,輒流涕云矣。陽澤曰,頃日處分後臣未入侍,日久而無言端,故未敢先發,今始仰達矣。今番處分,出尋常萬萬,臣之一家首蒙拯拔之恩,其家屬感泣祝天,而義理因此得伸,擧世莫不欽仰矣。且臣與金龍澤,旣無法典避嫌,而況此事關係甚重,何可爲嫌而不爲陳達乎?自上旣有處分,凶枉伸雪,左相又已稟定,而其時急急了當,故句語多有未安處。使後人看則認以爲若有何許事於其間,則當日被誣於鏡·虎者,猶有未快雪之慮,不得不逐條盡改矣,此卽嚴討逆文字也。五人者竝斷之敎旣雪之,僞詩之見欺亦諭之,如是之後,豈可與鏡·虎凶賊,同載一冊乎?臣則若有憤痛以下,盡爲刪去爲宜,若奉允敎,則當與入侍諸宰,退出閤外付籤,仰請稟裁矣。上曰,所欲刪之句誦之。致仁曰,未盡記誦矣。東度曰,臣等當退出相議後入來矣。上曰,依爲之。備堂入來者誰?陽澤對曰,韓翼謩·尹汲·李昌壽·朴相德·鄭汝稷·金時默,而李昌壽則此事議論亦好矣。上曰,摠戎使以山訟事,未得行公乎?三大臣·諸備堂姑退,承史留在。上曰,大訓今欲刪改,而史官之史記極祕,人固不得以見矣,而注書日記則爛漫所記,豈可祕之乎?東昇曰,自上所述文字,若有未安,則是可悶也。上曰,有憤痛者然後於予益快矣。諸臣雖欲改之,予之一視之心則不然矣。辛丑年,卽三百年宗社在頃刻矣。人有非分之望,戊申,維賢,以白徒書生,敢謀不軌,是亦非分之望啓之矣。予曾謂蔡濟恭曰,不逞之徒,予欲縛致而諭之云矣,非久乙亥事出,予心靈矣。雖今日,不可謂盡無矣。上曰,今則惟恃沖子矣。上笑曰,何處何句,欲付籤入之乎?予試見之矣。命鳳轅出見其付籤之幾何。鳳轅承命出去。上曰,祭報府持入。弘履承命持入。上曰,注書爲蔡濟恭之幾寸乎?東昇對曰,九寸矣。上曰,是蔡裕後之奉祀孫也,貴矣。上曰,徐有寧何處守令乎?東昇對曰,以禮郞纔遞矣。上曰,翰林盡付乎?東昇對曰,姜俒當付二月矣。上曰,臺諫前望單子持入。弘履承命出去。上曰,今年親政暮年,意在追憶,春夏其豈攸料,過殿最後十七日,卽爲擧行事,分付兩銓。出傳敎上曰,藥房提調持湯劑,更爲入付。出榻敎提調李思觀進湯劑。上進御。鳳轅與三大臣·諸備堂同入。上命東昇讀大訓付籤處,至貪功希利之徒,上拍門闌曰,不然矣。趙泰采·李健命·李觀命侵辱之說,入於予耳,此非貪功而何?致仁曰,臣之所達本意,自上未及俯燭矣。臣亦非謂不貪功,而不逞之中,不可相雜以書,故有所達矣。至此外別有憤痛。上曰,金龍澤,置之于此,如啖朽肉矣,此則當光明正大以處之。金龍澤與喜之·天紀·尙吉,不可同日而語矣,一有下敎則堤防擔矣,豈可拔此段乎?僞詩其可拔之。致仁曰,頃有此輩亦見欺之敎,旣非其做出,則不關此輩矣。上曰,雖非渠作,而作者則有之矣。今若拔此段,則何顔歸拜?上厲聲曰,速爲持大訓退去,予豈俯首聽命乎?賀亦勿復請焉,以大訓爲言者竝逆矣。諸臣退出際,又召史官曰,今日傳敎,其勿忌諱,直書史草,宜矣。諸臣以次退出。
丙戌十二月初五日午時,上御集慶堂。藥房入診入侍時,都提調金致仁,提調李思觀,副提調尹得雨,記事官呂善德·車鳳轅·洪相簡,醫官方泰輿·許礈·李以楷·金孝儉·玄處明·許溫·李翊臣以次進伏訖。致仁曰,午間,聖體若何?上曰,一樣矣。進湯劑。泰輿等以次診候,退伏曰,脈候一向調均矣。諸臣以次退出。
丙戌十二月初五日申時,上詣彰義宮擧動入侍時,行都承旨尹得雨,行左承旨鄭尙淳,右承旨洪良漢,左副承旨宋瑩中,右副承旨李性遂,同副承旨李徽之,記事官呂善德,假注書蔡弘履,記事官車鳳轅·洪相簡,以次隨駕。上具翼善冠·黑斷領袍,乘轎出資政門,由崇政門。上曰,使予作空步矣。得雨曰,左副承旨,以解見任出去矣。上曰,尹東昇,代李徽之爲之,牌招察任,房順房。出傳敎上曰,今日謂當請賀,而請改大訓,誠意外,今日事怪異矣。上命松節茶進御。上曰,旣足矣,而又請改僞詩以下,亦怪矣。上曰,予於辛丑,自彰義入儲宮矣。于今辛丑日,歸臥彰義,則於予快矣。得雨曰,今日事莫非臣下之罪矣。上曰,砂糖進御,其半乃進,其食是誰?事之可駭,莫此爲甚。當該首醫,令該房拿處。出傳敎上曰,昔日所直處欲見之,當臨都摠府矣。上詣都摠府。上曰,摠府入直誰也?瑩中對曰,全春君堦也。上命全春君入侍。上曰,業欲加資,而今忽到此,事非偶爾。特加一資,予則無負卿矣,速出懸環玉,單付謝恩,還宮後,須處予所臥處,思予可也。堦起伏曰,受恩罔極,不知死所,今加一資則品在崇憲,未及環玉矣。上曰,房內入侍。堦進前。上曰,近宗惟卿而已,恃卿之外,更何恃焉?尙不廢射乎?堦對曰,親承聖敎,何敢廢乎?遂退出。上曰,今日入直上番,卽全春君也,今日豈意臥此,特陞一階,以示予意,今日內口傳單付。出傳敎上曰,今者此擧,在臣乎,在君乎?義理團圓,處分旣定,而些少苟且,是何意也。今予舊邸予意深焉,其何復諭?惜乎未周也,惜乎未周也。出傳敎上曰,當該春坊官員,莫知下答,此等春坊,將何用之乎?當該春坊,其先解,解見任。出傳敎上曰,訓將駭然,拿入。出傳敎上曰,前排遲滯,次知敎鍊官,爲先拿入,決棍十度。上曰,訓將隨文宰陳請,駭然矣,初欲決棍十度矣,卽爲入來,故只三度矣。上曰,牢子不善執杖,決棍三度。上曰,下敎之下,如是稽緩,當該騎郞,決棍十度。出傳敎上曰,藥房·政院·玉堂請對,竝置之。出駕敎諸玉堂,更爲請對入侍。出榻敎上曰,訓將解見任勿施,仍令領軍。出傳敎上曰,禁漏官員,令騎郞,決棍十度。出傳敎上曰,當該承傳色中官,決棍十度。出傳敎二更四點,駕出乘轎時,上曰,今日使予如此,極非矣。提調李思觀進湯劑。上進御,上曰,此去後,必無使予還入之人矣,今番事豈不怪乎?上曰,首醫方泰輿,諂諛朝臣,刊名內局。出傳敎上曰,歲寒然後,知勁草,內乘李章玉,特爲準職除授。出傳敎上命書御製,至予心畢矣之畢字。尙淳停筆。得雨曰,畢矣二字,豈敢書之乎?命改以予心遂矣。尙淳·得雨齊聲曰,遂字與畢字無異,不敢書矣。上笑曰,所奏是矣,其心可嘉,遂命改以深矣。仍命他承旨書傳敎。上曰,今者駐轎下敎之時,予心深矣。而都承旨與秉筆承旨住筆躕躇,其心可嘉,特加一資,以示予意,令該曹口傳單付。出傳敎上詣彰義宮,御門闌磚石,上命拿入次知軍官,分付拿出,又命拿入兵曹佐郞,分付拿出。上曰,宣傳官傳命駭然矣,又拿入,分付拿出。上曰,今日事,豈臣子之心乎?勿論許與不許,只當請賀矣。予製大訓時,左相之父贊成,而今日如是,豈不怪乎?予當坐此不還矣。尙淳曰,以臣下之罪,以致聖體之勞動,不勝惶悚矣。俄者下敎,伏願還收焉。上曰,予決不還矣。瑩中曰,不收下敎之前,臣等雖死,決不退去矣。上使之進前握手曰,承旨之言善矣。得雨曰,臣下有罪,則當罪其罪矣,何若是勞動耶?亟許還宮焉。諸玉堂進前,閔弘烈曰,殿下之身,殿下亦不得自由矣。上有宗社,下有臣民,何可以致損傷耶?上曰,今日當請賀乎,請改大訓乎?大臣非矣,領相尤非矣,從衆爲之可乎?徽之曰,群下非矣,而殿下何如是勞動乎?莫非群下之罪矣。上曰,同副善矣。仍使進前握手曰,諸臣欲改大訓,而至於僞詩刪去云者成說乎?必欲滿意而後已可乎?徽之曰,僞詩決非可拔也。上曰,同副公平矣。同副之父,請救趙德麟,其心可尙,至今思之,誠公心也,同副須體之焉。徽之曰,臣雖碎首丹陛,若不還收下敎,則決不退矣。當辛丑,殿下雖有伯夷之節,豈可避乎?三宗血脈,惟在殿下,殿下焉得辭乎?得雨曰,辛丑若辭嗣位,則辛丑日,何得臥此乎?諸臣之不得請賀,實嫌因便,且誕日請賀時,旣承嚴敎,故過慮不敢請矣。尙淳曰,請諒世孫之心,卽爲回鑾焉。徽之曰,辛丑旣諒宗社之無托,入承儲位,今亦宜念宗社而回還焉。上曰,承旨善矣。良漢曰,徹夜勞動,群下焦迫之情,其下諒焉。同副之言,亦不負乃父矣。上曰,不負之說好矣,同副之言,片片苦心矣。宮官進前,達東宮問安之意。上答曰,旣已下諭,予旣來此,不欲還矣。宮官鄭昌聖起伏曰,臣雖死,不敢奉此下敎,歸奏東宮矣。上笑曰,然則改以知道。上曰,予當入內從容思之,諸臣可退休焉,仍起立。徽之牽御衣曰,古人有牽裾者,臣犯死罪矣,臣未承還宮之敎,不敢退去矣。上笑而拊徽之背曰,同副善矣,當從同副之請,卽當還宮矣。上入宮內。諸臣以次退出。
上在慶熙宮。停常參·經筵。
端敬王后忌辰齋戒。
大駕經宿彰義宮,翌日政院·玉堂·藥房口傳問安。答曰,知道。
王世孫遣宮官問安。答曰,知道。
王世孫遣宮官夕問安。答曰,知道。
以承傳色口傳下敎曰,禮房傳香後還來。
李性遂啓曰,憲府連日監察茶時,事甚未安,大司憲趙榮進,卽爲牌招,何如?傳曰,允。
藥房口傳啓曰,徹夜勞動之餘,湯劑進御,不容少緩,而早朝求對,日已過午,尙未承下答。臣等不勝萬萬悶迫,玆敢冒死仰籲,暫許入侍,以爲進湯劑診候之地,千萬伏望,惶恐敢啓。無批答
春坊官員,以王世孫意,有稟達事,來詣請對矣。
以承傳色口傳下敎曰,將還入,以此意回達。
諸承旨有稟達事,來詣請對矣,諸玉堂有稟達事,來詣請對矣,藥房提調來詣請對矣。以承傳色口傳下敎曰,今方還,其止之。
判府事徐志修來詣請對矣。以承傳色口傳下敎曰,今方還,其止之。
傳于李徽之曰,昨日解見任傳敎置之,騎判望置之,牌招命召傳授。
李徽之啓曰,昨日解見任傳敎置之事命下矣。守禦使李昌壽,卽爲牌招,傳授密符,何如?傳曰,允。
李性遂啓曰,卽者義禁府都事來言,前領議政尹東度,前左議政金致仁,前右議政金陽澤,今方待命於金吾門外云,係是大臣去就,敢啓。以承傳色口傳下敎曰,三大臣勿待命事,遣史官傳諭。
有政。吏批,判書未差,參判徐命膺進,參議洪樂命牌不進,同副承旨李徽之進。吏批啓曰,判書未差,參議洪樂命牌不進,小臣獨政未安,何以爲之?敢稟。傳曰,仍爲之。以金勉行爲大司諫,鄭昌聖爲執義,柳善養爲司諫,鄭文柱·郭鎭純爲掌令,具庠爲獻納,林鼎遠·朴師崙爲持平,宋載經·林德躋爲正言,徐命臣爲刑曹參判,洪樂仁爲刑曹參知,尹東度爲社稷都提調·御營都提調,金致仁爲軍資都提調·軍器都提調,徐志修爲奉常都提調,尹汲爲司僕提調,柳宅夏爲兵曹佐郞,鄭東顒·鄭麟煥爲監察,李寬鎭爲典簿,李養和爲珍山郡守,金頤柱爲鎭安縣監,李益培爲兔山縣監,趙㻐爲永柔縣令,李仁霖爲安奇察訪,安大濟爲栗峯察訪,成大中爲蔚珍縣令,尹東度爲領議政,金致仁爲左議政,金陽澤爲右議政,奉朝賀單朴聖源,學諭單金重赫,承文著作單安景說,驪平君單㷞,光春君單椦,完恩君單李殷春,折衝李廷協,今加嘉善加資事承傳。
兵批,判書朴相德病,參判成天柱入直進,參議金霔病,參知未差,同副承旨李徽之進,兵批啓曰,領中樞府事有闕之代,判中樞徐志修下批,其代輔國知事李益炡,依例判中樞下批之意,敢啓。傳曰,知道。副護軍具顒謙·李吉儒·李碩伯·李殷福·申大顒·姜潤·李憲默·任瑎·具明謙單付,副司直黃景源·洪名漢·李廷喆·金光國·姜必履·朴師訥·李蓍建·洪樂仁·洪述海·尹得孟·金魯鎭·崔日敏單付,副司果任希孝,柳義養單付,副司正蔡弘履單付,領中樞徐志修,判中樞單李益炡,僉知二單姜五成·田見龍。
丙戌十二月初六日申時,上還宮入侍時,行都承旨尹得雨,行左承旨鄭尙淳,右承旨洪良漢,左副承旨宋瑩中,右副承旨李性遂,同副承旨李徽之,記事官呂善德,假注書蔡弘履,記事官車鳳轅·洪相簡,以次隨駕。上具翼善冠·袞龍袍,乘轎出宮門。上曰,藥房提調持湯劑入侍。出駕敎提調李思觀進湯劑。上進御,上詣資政門。上曰,戶房承旨入侍。出駕敎行左承旨鄭尙淳,假注書蔡弘履,記事官車鳳轅·洪相簡,以次隨入進前。上命書御製,上曰,昨日之事,誠是料表,豈三相之過,寔予恒日誠淺,不能感孚之致,昨日處分,非予使氣,所重在焉。旣示微意,其豈多日?前領議政尹東度復拜領相,左議政金致仁復拜左相,右議政金陽澤復拜右相,此非過爲撕捱者,安心卽爲造朝事,遣史官傳諭于三相。出傳敎上曰,三公復拜相職,政官牌招,卽爲開政。出傳敎上入大內。諸臣以次退出。
上在慶熙宮。停常參·經筵。
端敬王后忌辰。
藥房提調臣李思觀,右承旨臣洪良漢啓曰,兩日動駕,侵夕還宮,伏未審夜間,聖體調攝若何,痰候何如,寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。氣則一樣,都提調備員後入侍矣。
中宮殿·惠嬪宮,藥房口傳問安。答曰,知道。
宋瑩中,以都摠府言啓曰,今日入直內三廳武兼禁軍及軍兵等,當爲中日習射,而國忌相値,不得爲之之意,敢啓。傳曰,知道。
李性遂啓曰,憲府連日監察茶時,事甚未安,除在外外,未肅拜人員,竝卽牌招,何如?傳曰,允。
以備忘記,傳于宋瑩中曰,再昨下敎,所重在焉。今日朝鮮臣子,焉敢撕捱?況壬申年,已有故例,亦有二相故事矣。朝鮮三公,只有左相乎?良可慨然,曾有故例,敬大臣之道,其難賜批,望八暮年,其何苟且?左相之批,遵古例而答焉。
洪良漢啓曰,卽者議政府錄事來言,領議政尹東度,左議政金致仁,右議政金陽澤,伏見下政院備忘記,不勝萬萬震懍,走伏金吾門外待命云,係是大臣去就,敢啓。
又啓曰,卽者義禁府都事來言,領議政尹東度,左議政金致仁,右議政金陽澤,今方待命于金吾門外云,係是大臣去就,敢啓。以承傳色口傳下敎曰,大臣勿待命事,遣史官傳諭,仍使大臣入來。
傳于李性遂曰,待下敎,右副承旨持大訓入侍。
又傳于曰,承旨持大訓入侍,大臣同爲入侍。
又傳于曰,秋判持前日所持入者入侍。
李徽之,以吏曹言啓曰,今此冬至祭,徽陵獻官金相翊,謂有身病,翼陵獻官韓光會,謂有情勢,終不入來,不得已以行副司直宋文載·李應協,改付標以入,而本曹請推之外,他無可施之罰,何以爲之?敢稟。傳曰,罷職。
洪良漢啓曰,今日藏氷司寒祭獻官,成均館司藝尹鳳徵,屢度催促,而受命時刻已過,終不入來,致有臨時換差之擧,事極駭然,所當從重論罪,而本院請推之外,他無可施之罰,何以爲之?敢稟。傳曰,汰去。
兼春秋臣金載玉書啓,臣敬奉聖敎,馳往傳諭于議政府領議政尹東度處,則以爲臣迷昧顚錯,又陷大戾,恩出曲貸,罰止譴免,震懍戰慄,無地自容,泥首金吾,恭俟鈇鉞,復拜之命,忽下意外,史官臨宣聖諭,仍令卽爲造朝。臣誠驚隕感激,義當竭蹶趨承,而自念罪累至深,不敢唐突遽進,謹擬冒入文字,仰請處分云矣,敢啓。傳曰,知道。
事變假注書臣鄭夢弼書啓,臣敬奉聖敎,馳往傳諭于議政府左議政金致仁處,則以爲罪大迷錯,勘止譴免,泥首金吾,恭俟重誅,復拜之命,忽下意外,史官宣諭,令卽造朝。臣罪益積而聖恩愈隆,懍悸之餘,感涕無從,因宜趨承之不暇,而負累之蹤,不敢唐突,謹當冒入文字,仰請處分云矣,敢啓。傳曰,知道。
兼春秋臣金載玉書啓,臣敬奉聖敎,馳往傳諭于議政府右議政金陽澤處,則以爲臣處事愚迷,自違重戾,恩出寬貸,罰止解免,負罪訟愆,未敢偃處,走伏金吾,鈇鉞是俟,不料滌瑕之渥,至有復授之命,史官臨宣,仍令造朝。臣驚惶感激,義當竭蹶,而危臲之情,尙有餘懍,罪累之蹤,亦難冒出,恩諭之下,末由趨膺,謹當一疏仰暴,以俟處分云矣,敢啓。傳曰,知道。
領議政尹東度疏曰,伏以臣迷昧顚錯,又速大戾,聖度曲加涵貸,薄勘纔止譴免,含恩訟愆,震懍靡措,走詣金吾,伏藁俟命,勿胥之敎旋下,復相之恩狎降,繼以史官臨宣,卽令造朝,罪未盡贖,寵反過隆,元輔之重,以臣代臣,臣是何人,荐辱殊私至於此極?徊徨恧縮,恨地無縫。鳴呼,臣之昏鈍,觸事憒憒,祈祝之忱,寧或少弛,而積誠之意,嫌於因便,倉卒之對,蓋出無妄,而愚暗之罪,乃陷重科,以致半夜動駕,群情驚惶,論臣辜犯,無所逃死。雖蒙天地之仁,矜其無知,甄錄之典,不俟移日。顧臣惶愧之情,撫心益切,尙可以憑恃恩靈,唐突趨承,以益其放肆之誅哉,玆敢略入文字,仰請鈇鉞。伏乞聖慈,諒臣不稱之實,勘臣當被之律,亟賜處分,以嚴憲綱,不勝大願。臣無任屛營祈懇之至,謹昧死以聞。答曰,省疏具悉卿懇,卿其勿辭察職。
左議政金致仁疏曰,伏以臣昏愚顚錯,自陷大戾,聖度寬假,薄從譴免,俟勘金吾,令勿胥命,特旨旋下,相銜如舊,繼而史官臨宣聖諭,開示備至,旣肅且溫,是何罪愈積而恩愈渥,乃至此也。伏地擎讀,懍惶靡措。噫,臣罪臣自知之,遇事則憒,臨局而迷,過忽之言,縱出苦心,因便之嫌,反歸三思,衷情未達,嚴敎洊降,遂致寒夜動駕,群情驚憂,若究其由,莫非臣罪。雖聖慈曲垂恕察,在臣則豈敢晏然?祈祝之情方切,而愚昧之失莫贖,惟有更被重誅,庶可少安私心。玆敢席藁封章,仰請鈇鉞。伏乞聖明,亟收恩命,仍加威罰,以爲具僚之警焉。臣無任戰恐顒俟之至,謹昧死以聞。答曰,省疏具悉卿懇,卿其勿辭察職。
右議政金陽澤疏曰,伏以臣罪釁至重,合被嚴何,譴免薄罰,不足以贖其萬一,泥首金吾,恭俟鈇鉞。聖度包容,不惟不加之罪,反又授以舊銜,史官臨宣聖旨,慰諭寬釋,促令造朝。臣擎讀未半,滿心感惶,莫省措躬之所。念臣愚暗鈍滯,觸事憒憒,日昨登筵,宜伸前請,而齎誠之志,因便是嫌,率口之奏,略貢微見,倉卒所料,緩急失次,衷情未暴,嚴敎荐下,至有深夜動駕之擧,究其所由,罔非在下之罪。國有常憲,自當亟加以責免之,薄警屬耳,復授之恩命降止,聖朝黜陟之政,恐不宜若是太寬也。滌瑕之恩,雖荷曲覆,負累之蹤,自分難容,顧何敢唐突冒膺,重犯放恣之科乎?顧今祈祝之誠,耿耿未沫,而席藁私次,無以自暴,尤增悚惕,玆敢短章請譴。伏乞俯垂鑑察,亟降威罰,以肅朝綱,以安私分,不勝萬幸。臣無任屛營祈懇之至,謹昧死以聞。答曰,省疏具悉卿懇,卿其勿辭察職。
丙戌十二月初七日午時,上御集慶堂。右副承旨持大訓,大臣同爲入侍時,領議政尹東度,左議政金致仁,右議政金陽澤,右副承旨李性遂,假注書蔡弘履,記事官車鳳轅·洪相簡以次進伏訖。上曰,秋判入來乎?性遂對曰,未及矣。上曰,坐直誰也?性遂對曰,臣及同副矣。上曰,同副承旨入侍。出榻敎弘履承命出,與李徽之同入。上曰,使同副讀大訓,有意矣。東度·陽澤問候。上曰,一樣矣。東度·致仁·陽澤起伏曰,臣等愚迷顚錯,薄免不足贖其罪,而旋有復拜之命,臣等感激登筵,得被鈇鉞之誅,然後臣等之心可安矣。上曰,昨日事,豈予躁躁之致?予之擧措,亦有深意,壬申有奏慈殿。所重在焉,不得不如是矣。辛丑日,一臥昔日滿瓜之摠府,予心稍伸矣。昨日事,想予衰耗之致,而靜思之,非衰耗,所重在焉故也。蒼蒼照予,非予過矣,大臣無撕捱之義,予亦無僕僕謝過之事。故遵故例,只以勿辭察職四字答之,實非激惱於卿等而然矣。上曰,添刊大訓入之。弘履承命持入。上曰,予於彰義宮,以僞詩之當存當刪,反復思之,始覺刪之爲當,此外可刪者予刪,可改者予改矣。旣拔德修於勘亂錄,若置龍澤於大訓則如何矣?欲拔德修·龍澤者,亦有深意,豈爲德修·龍澤而然也?讀至皇兄所賜以下。上曰,請改此段,豈成說乎?卽百代不朽文字也,卿等亦必悔矣。致仁曰,此段則好矣,以有其下諸段故也。上曰,當直言之,龍澤猶是國邊,而尙吉·麟重,豈是爲國乎?此文製時,卿父同參,而卿乃請改,何也?致仁曰,其時先臣,累次請改,而殿下不從矣。臣意豈與先臣異乎?上曰,僞詩現納,豈不怪乎?雖不見予筆,宮中筆法自別,豈可不知?致仁曰,草野之人,不識宮中筆法,亦不怪矣。上曰,又有未安處耶?徽之曰,戊·申諸逆,目之不逞,而五人亦謂之不逞,文字有礙矣。上命改之。致仁曰,臣非欲盡改初頭好處,而辭不達意矣。今乃斷自淵衷,特賜刪改,不勝感報矣。徽之曰,上段各相闖機之各相二字,如何矣?上曰,敢生非分則,何如?徽之曰,此乃論凶逆之文,而以貪功嗜利,揷入其間,則文字有礙矣。上曰,藥房提調持湯劑入侍。出榻敎提調李思觀進湯劑,上進御。上曰,今此校正有意矣。此輩貪功嗜利,無所不爲之徒,而文字若殊常,故予改之矣。東度曰,貪功嗜利之徒六字,拔之好矣。上曰,然則文勢弱矣。命少退,思量以入。初更五點,命三大臣與秋判沈鏽復入。上曰,有思得乎?致仁曰,拔之徒二字,各相闖機四字,改以轉輾醞釀,似好矣。上曰,好矣。東度曰,臣等宜復請賀,而再昨次對,嫌其因便,未敢陳達矣。上曰,筋力難以自振,使臥房闥受之,則猶可乎?置之勿復道焉。致仁曰,雖惶悚,天理人情所當爲之事,豈可已乎?亟降兪音,使一國臣民,懽忭鼓舞焉。上曰,其止之。陽澤曰,臣等顚錯之罪,宜賜譴罰,而當行之禮,可不體念乎?上曰,使予便處,以養精神好矣。徽之曰,此乃應行之禮,恐不宜靳許矣。性遂曰,此非大臣私情,卽臣民共望也。鏽曰,君臣猶父子,不伸情禮於父,則其子之心,倘如何哉?上曰,若云應行之禮,則賀宴亦爲之耶?鏽曰,豈可已乎?曾有日日賀之請矣。東度曰,臣等當後日更請矣。上曰,予雖不欲許,而以此消日,亦何妨乎?鏽讀湖西審理文案及三相收議。上曰,池水天領·右之意與予同,而左相之請以更査,意在審愼,其雖是也。古人云,金可以通神,不問可知,若復曰,其果殺人,此等孟浪之事,覆檢驅之一律乎?特貸一律遠配。此等實因,今乃初聞,當該初·覆檢官,令該府拿處。出傳敎上曰,徐奉安,必非傷命之心矣。東度曰,事當審愼矣。上曰,諸大臣議意則是也,而淫行與否,亦無可論,而其奏非徒語涉不恭。爲人子,豈無憤懣之心?且其所刺,非欲殺之心可知,近三百次刑訊,今當審理,豈無參酌之道?特減一律,海島定配。出傳敎上曰,盧允德事可疑,姑置之。上命玉堂李致中入侍。弘履承命出去,與致中同入。上曰,公州盧允德事,御史旣承下敎,只此事更査者,其名品官云,稱冤與否,尙不足信故也。李載運·盧龍德所爲,俱涉殊常,其令嚴査以來。出傳敎上曰,三大臣·秋判·同副承旨先退。性遂請擇啓覆日子。上曰,姑置之。性遂讀李益炫供辭。命書放送傳旨。讀田光尹供辭。命書嚴問更招傳旨。上曰,同副承旨持大訓,更爲入侍。出榻敎弘履承命出去,與徽之同入。徽之讀大訓,至其敎至懇其授至正。上曰,此段豈可拔乎?徽之對曰,此段好矣。徽之曰,欲一邊之欲字,欲護之欲字似疊矣。上曰,改以敢護,可也。諸臣以次退出。
丙戌十二月初七日申時,上御集慶堂。藥房入診入侍時,都提調金致仁,提調李思觀,副提調尹得雨,記事官呂善德·車鳳轅·洪相簡,醫官方泰輿·許礈·李以楷·玄處明·金孝儉·許溫·李翊臣以次進伏訖。致仁曰,夜間,聖體調攝,若何?上曰,一樣矣。進湯劑。泰輿等以次診候退伏曰,脈候一向調均矣。諸臣以次退出。
上在慶熙宮。停常參·經筵。
仁烈王后忌辰齋戒。
夜三更,木星入太微垣西垣。
藥房都提調臣金致仁,提調臣李思觀,左承旨臣洪良漢啓曰,伏未審夜間,聖體調攝若何,痰候何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。今歲將暮,來春將至,追憶昔之丁亥,此心一倍,而且丁卯正朝,與百官賀東朝,鄭彦儒陞資之事,怳若今日,再昨舊邸,豈比壬申?一團憶昔,意益深矣。氣亦苶然,豈有復起藏束之意?顧此者三軍,雖强起回駕,昨者之批旣諭,身雖在於集慶,心則留於彰義,昨日酬應,樹君綱於來時,定君臣於後世。況追慕昔年,八人復生,卽予述事之意,目今猶待者,北道狀聞。噫,再昨下敎,不過則一國體,以此助成,此予之過,此予之過。昨日已聞,今日將以此消日,此予勸成,此予勸成,何顔拜慈聖,亦何曰,爲子道?此請其若苦我,抑何心服建功,予心固定,卿等小諒焉。噫,予雖衰矣,一心惟昔,其須休請,便予心,此亦保護一助也。賀可重歟,予心便重歟?今日在庭臣僚,其若爲望八其君,使望八其君,令少休今年十餘日。
中宮殿·惠嬪宮,藥房口傳問安。答曰,知道。
以承傳色口傳下敎曰,正朝物膳停止,建功湯入之。
以承傳色口傳下敎曰,都承旨不參內局,必以禮讓而然矣,許遞其代,前承旨尹東昇除授,牌招察任,房順房。都承旨,三院副提調例兼。
藥房口傳啓曰,卽伏承問安批答,縷縷下敎,諄複至此,臣等相顧抑菀,繼不勝惶悚之至,湯劑事,當依下敎奉入,而當此極寒,診候爲重,卽許臣等,持入承候,千萬伏望,惶恐敢啓。以承傳色口傳下敎曰,正朝賀前,建功湯欲停止,其止之。
藥房口傳啓曰,批旨之下,不勝憂悶,敢請入侍承候,兪音之降,翹首顒俟,及承答敎,不惟不賜引接。至有湯劑欲停之敎,區區下情,益切焦悶,此莫非臣等誠意淺薄,不能仰孚之致,而日勢向晩,診候尙遲。玆敢冒罪更陳,暫許入侍,千萬伏祝,惶恐敢啓。答曰,噫,三昨之擧,誠是料表,故只諭大體而已,予豈請賀,予豈請賀?因此至于此,是予之過,是予之過。噫,昨日爲靑丘君綱,其雖校整,追憶辛丑,怳若今日,亦何心受賀?亦何心受賀,且來月初二日,則丁卯日,心何耐乎?諸臣章奏,雖稱鐵甕,心常可笑,予心之固,豈比世俗鐵甕,豈比世俗鐵甕?城雖圮,予心其孰補也,須諒此心,以便望八暮年之心。
以承傳色口傳下敎曰,朔日前當不進建功湯,其止之。
藥房口傳啓曰,臣等卽又伏奉下敎,仍承口傳之敎,天聽邈然,一向牢拒,臣等益不勝憂惶之至,聖敎之下,臣等豈無仰復之語,而職在保護,不暇及他,目下顒望,惟在承候。伏乞暫借方寸之地,俾陳焦迫之情焉,惶恐,敢啓。以承傳色口傳下敎曰,心豈欺乎?其止之。
藥房口傳啓曰,臣等衷情煎迫,屢犯瀆擾,而一兪又靳,固拒猶前,日已向夕,尙未承候,憂惶之極,今方奉湯劑,來待閤外。伏乞俯諒臣等之情,暫許召見,千萬顒祝,惶恐,敢啓。無批答
以承傳色口傳下敎曰,靜而思之,豈待御史?御史李致中,卽令入來。
又下敎曰,再明日世孫嬪冠禮時,五禮儀三加文,與禮記三加文有異,五禮儀三加文一件謄書,使春坊入之。
又下敎曰,掌務官,莫重下敎,不卽擧行,令該府處之,刋名本院。
又下敎曰,莫重湯劑,當初使之入之,則宜卽入之,而下敎之下,湯劑尙今不入之。俄者新差掌務官,成歡驛徒三年定配,今日內倍道押送。
又下敎曰,望八暮年,不行此等之令乎,守令亦難入侍乎?卽時盡爲牌招,署經後竝入侍,若有初牌違牌者,嶺沿傳旨捧入,若有一人闕焉,朝鮮問有君乎?牌去來若不申飭,則該房承旨當矣。
又下敎曰,守令等待賀耶?若漏今番入侍,則當抹於守令,其申飭之,申飭之下,如此遲緩,當該承旨遞差。
又下敎曰,旣已下敎,傳旨何至今不入耶?俄者傳敎,卽爲書置擧行,林春雄事亦書置,待開門擧行。
傳于李徽之曰,此時歲末,守令稽滯乎?今日內辭朝入侍。
傳于尹東昇曰,此則爲民而然矣,守令等其敢遲緩耶?催促。
又傳于曰,何時下敎,而謝恩單子尙不入?卽爲知入。
又傳于曰,守令先入侍後謝恩。
尹東昇啓曰,領議政尹東度,左議政金致仁,領府事徐志修,右議政金陽澤,來詣請對矣。
傳于李徽之曰,今日下敎者,卽爲擧行,湖西事下敎者,亦今夜書之,卽爲擧行事,分付該曹。
以吏曹參議洪樂命牌不進罷職傳旨,傳于尹東昇曰,只推。
李性遂,以義禁府言啓曰,藥房掌務官,成歡驛徒三年定配,當日內倍道押送事,命下矣。藥房掌務官李文載,以傳敎內辭意具罪目,依例發遣府羅將,忠淸道成歡驛,當日內倍道押送之意,敢啓。傳曰,知道。
丙戌十二月初八日申時,上御集慶堂。下直守令同爲入侍時,同副承旨李徽之,假注書蔡弘履,記事官車鳳轅·洪相簡,朔寧郡守崔弘輔,永柔縣令趙㻐,兔山縣監李益培,鎭安縣監金頤柱以次進伏訖。上曰,守令入來者幾人?徽之曰,四人矣。弘輔進伏。上命誦七事,上曰,汝是崔錫鼎之族乎?弘輔對曰,五寸曾大父矣。㻐進伏。上命誦七事,上曰,汝勉力焉。益培進伏。上曰,命誦七事。上曰,汝是誰族?益培對曰,故承旨李德孚之子矣。上曰,汝父不能盡用,汝須勉力。頤柱進伏。上曰,汝念汝之父與祖,善爲之。上曰,追後守令,其令入來。弘履承命出去,與咸昌縣監趙廷瑗,蔚珍縣監成大中同入。廷瑗進伏。上命誦七事。大中進伏。上命誦七事,上曰,是有文名者矣。徽之曰,曾赴日本矣。上曰,日本農事與我國,何如?大中曰,農器等物,大抵同矣。諸守令,以次退出後。上曰,今番守令,皆善矣。上曰,公州盧允德事,命遣御史者,無他也。名曰,品官,故前後道臣,皆曰,民稱其冤云,而不可準信,特命御史,靜而思之,此等品官,何足數也?以此命御史,於國體若何?故以命回來,而究其本事,則其無欲殺之心,以此償命,恐非審愼,依道臣審理,一體貸一律而遠配。李恒龍·李載運·盧龍德,俱無論理,令道臣嚴刑一次定配事,分付。出傳敎上曰,大臣退去乎?徽之對曰,方在閤外,不得承批,故未敢入來矣。上曰,藥房三提調,時原任大臣入侍。出榻敎弘履承命出去,與領議政尹東度,左議政金致仁,判府事徐志修,右議政金陽澤,藥房提調李思觀,副提調鄭尙淳,注書呂善德以次進伏訖。東度·致仁·志修·陽澤曰,聖候若何?上曰,一樣矣。卿等尙今留待,過矣也。致仁對曰,湯劑尙未進御,不勝焦迫矣。未承下敎而直進未安,方待令於外矣。上曰,置之。東度曰,湯劑尙未進御,誠悶迫矣。上曰,今日事,予實勸成矣,如無再昨下敎,則豈有今日事乎?致仁曰,承此勸成之敎,不勝惶悚矣。陽澤曰,勸成之敎,誠冤迫矣。東度曰,他不暇及,惟願湯劑之進御矣。上曰,若無辛丑,豈有大訓,豈有今番事乎?大訓,是大擧文字,諸臣之請改是矣,昨日又召承宣諭之,如欲改則當盡改,豈可雜禾於飯耶?致仁曰,聖敎誠至當矣。上曰,湯劑正朝後當進矣。致仁曰,陳賀湯劑事件各異,以陳賀而不御湯劑,臣誠愚迷莫曉矣。尙淳曰,湯劑若不進御,恐有傷體下之仁矣。上曰,卿等如此請予,而末梢事其將何爲?東度曰,當盡誠爲之矣。致仁曰,藥院批答,多有未安處,請還收。上命讀改之。陽澤曰,勸成二字,亦願特改矣。上曰,此則決不改矣,上因下不忍聞之敎曰,卿等若不復請賀,則當服湯劑矣。志修顧謂諸相曰,下敎如此,義不當更請矣。上曰,領府事可感可感矣,亦善矣亦善矣。東度·致仁·陽澤,久未仰對。上曰,其勿趑趄,領府事之言,善矣哉。致仁曰,下敎如此,何敢復請乎?上曰,左相之言,亦善矣,而領·右相不爲快諾,怪矣。東度·陽澤曰,然則不敢復請矣。上曰,好矣。仍進湯劑。上曰,時原任大臣·藥院先退。上曰,今年啓覆,不過京中二度,而一則頃日問議于大臣者,予意則不然,其時已下敎待啓覆。今則臥而行之誠難,不然,將過今年,林春雄雖非顚狂,以刃刺之,掬血以飮,決非常人所爲,若外方其雖審理,予則必也傅生,而諸道旣皆審理,京中其若過年,輕重倒置,顚狂勿問之律,雖不可論,置諸其法,心有不忍,特貸一律,湖南海島定配事,分付。出傳敎上曰,承旨遞差下敎置之,其令卽爲牌招入直。出傳敎諸臣以次退出。
上在彰義宮。停常參·經筵。
藥房都提調金致仁,提調李思觀,副提調鄭尙淳啓曰,伏未審夜間,聖體調攝若何,痰候何如,寢睡·水刺之節,亦何如?臣等率諸御醫入診,詳察聖候爲宜,臣等不任區區憂慮,敢來問安,竝此仰稟。答曰,知道。氣則一樣矣。
中宮殿·惠嬪宮,藥房口傳問安。答曰,知道。
傳于洪樂仁曰,內局入侍,大臣·備局堂上,同爲入侍。
備忘記,三次受號,望八其猶靦然,請賀拒之,有此千千萬萬,千千萬萬。以此請彌縫,此豈臣分?此豈臣分,若有此心,今日入侍諸臣,其豈食糖默默?其誠可笑,其誠可笑,以此將來事沖子乎?今日擧措,可謂萬萬寒心,萬萬寒心。噫,今予尊號,是予鐵甕,陳賀猶不聽,況尊號乎?今日入侍大官小官,雖傔從,豈忍爲此?惜乎,今日朝廷金圈玉圈,於予代羞,於予代羞。噫,陳賀猶固拒,況此請,況此請,寔予之過,寔予之過。嗟夫海東輿儓,諒予此心,諒予此心。
備忘記,今日光景,卽予初聞,予雖昏矣,昨日固拒其賀,今日許此請,雖鍮匙食飯者,豈莫知若此之後?今日次對卽予公心,則是何意也,是何意也?此正萬萬料表,萬萬料表,雖有此心,今日抑何心此請?抑何心此請,此豈特一人當頭,萬人其當叩掌,今日入侍所奏,東西南北艮巽坎坤乾,豈有是理?其欲彌縫,昨日奉承,心可欺也,蒼蒼可欺。今觀此擧,頃者一臺臣,可見先見,今者此請,爲觀瞻何足道也,而惜乎舊邸一淸軒心,以到此地頭黽勉下敎之奏,左相豈忍爲此?吁嗟今日,四十爲君,心竊恥之,心竊恥之。今臥故邸,予心足矣。受賀猶然,況受號乎?悠悠此心,慈聖已燭,蒼蒼已照,故邸已知已,雖欺也,何敢欺也?區區孫婦冠禮,何足道哉?
以承傳色口傳下敎曰,此時此心,冠禮合禮,心若浮雲,當詣舊邸,隨駕,皆依三昨例擧行,初嚴爲之。
又下敎曰,中官吳命來,滿腔巧詐,令內府刋名。
又下敎曰,此等之時,本味多,松節加之,此後則加松節入之。
又下敎曰,諸臣則今日皆見之也,兆介祗迎,國舅·宗臣·正一品儀賓外,皆止之。
又下敎曰,曺守喆拿出,自今夜,差備所屬,卽爲饋粥,李景翕拿出,李正恒拿出。
又下敎曰,身則在於煖處,心則在軍兵,而當該中官,饋粥草記,不卽以奏,拿入薛里中官,擧行遲滯,一體拿入。
又下敎曰,禁軍入直,闕直五十名,使之入直,而待明朝還來興化狹門外,一竝下鑰。
傳于李性遂曰,喧譁甚,禁喧郞廳,爲先記過。
傳于李彦熙曰,俄者資政門外,喧譁特甚,勿論上司與政院下人,騎判,中門外一倂決棍,而如有一人遺漏,則兵判當當之矣。
李彦熙,以兵曹言啓曰,依下敎,政院書吏朴星采等,各決棍十度之意,敢啓。傳曰,知道。
宋瑩中啓曰,諸承旨有稟達事,請對矣。
又啓曰,藥房三提調有稟達事,請對矣。
宋瑩中啓曰,領議政尹東度,左議政金致仁,右議政金陽澤,有稟達事,請對矣。
李徽之啓曰,大司憲趙榮進,大司諫金勉行,有稟達事,來詣請對矣。
又啓曰,獻納具庠,來詣請對矣。
李彦熙,以扈衛廳別將,以三廳大將意啓曰,二廳大將左議政金致仁,今有罷職之命矣,其所帶軍官,當有區處之道,何以爲之?敢稟。傳曰,三廳大將兼察。
又以義禁府言啓曰,內局前後掌務官,下敎特爲置之事命下矣。掌務官李文載旣已發配,卽爲放送事,分付道臣,而方泰智方在時囚中,放送之意,敢啓。傳曰,知道。
又以扈衛廳別將,以三廳大將意啓曰,一廳大將領議政尹東度,今有罷職之命矣。其所帶軍官,當有區處之道,何以爲之?敢稟。傳曰,三廳大將兼察。
大駕入彰義宮後,王世孫遣宮官問安。答曰,知道。
政院·玉堂口傳問安。答曰,知道。
以承傳色口傳下敎曰,中官曺守喆當爲之,而李景翕爲之,曺守喆拿入。
又下敎曰,更點低微,禁漏官·敎鍊官,一體拿入。
又下敎曰,雖舊邸,刁斗之聲漠然,大將當處分,而當該訓鍊都監次知敎鍊官拿入。
傳于李性遂曰,領府事徐志修拜領相,行司直韓翼謩拜左相,平安監司金尙喆拜右相。
李徽之啓曰,領議政徐志修率二品以上,來詣請對矣。
藥房口傳啓曰,夜已過半,尙未承回鑾之命,臣等不勝憂迫,敢爲求對,而未蒙兪音,反下其止之敎,寒夜求對,固知惶悚,而下情焦菀,不能自已,敢復仰籲,暫許召見,千萬伏望,惶恐敢啓。答曰,日寒,其止之。
口傳再啓曰,敢煩仰籲,顒俟兪音,微誠未格,天聽愈邈,夜已向曉,衷情益急,區區所望,惟在於暫借方寸之地,俾陳懇迫之忱,惶恐敢啓。答曰,其止之,如此故益憊矣。
以承傳色口傳下敎曰,建功湯入之,藥房止之。
藥房口傳三啓曰,臣等非不知再三瀆撓之萬萬惶悚,而日已曙矣,許對之音未下,承候之節益急,此豈可已而不已也哉?乞蒙暫許引接,千萬顒祝,惶恐敢啓。答曰,其止之,如是之故,予心益苦矣。
口傳四啓曰,湯劑依下敎奉入,而臣等之尙未承候,不勝萬萬焦迫,敢冒鈇鉞,更此瀆撓。伏乞暫許召見,俾陳衷懇,千萬顒俟,惶恐敢啓。
以承傳色口傳下敎曰,政事卽爲擧行。
又下敎曰,領相爲內局都提調。
有政。吏批,判書尹汲待命,參判徐命膺待命。參議洪樂命,吏批啓曰,判書尹汲,參判徐命膺俱待命,小臣獨政未安,何以爲之?敢稟。傳曰,只出緊任,以李堉爲執義,鄭彦暹爲掌令,趙明鼎爲禮曹判書,洪重孝爲左尹,領議政徐志修,左議政韓翼謩,右議政金尙喆,以徐志修爲承文都提調。
兵批,判書李思觀進,參判成天柱病,參議金霍病,參知洪樂仁病,無政。
李彦熙,以訓鍊都監言啓曰,依傳敎,隨駕將校軍兵等處,設粥分饋之意,敢啓。傳曰,知道。
又以禁衛營言啓曰,依傳敎,隨駕將校軍兵等處,煮粥以饋之意,敢啓。傳曰,知道。
大駕詣鍊戎臺後,政院問安。答曰,知道。
王世孫遣宮官問安。答曰,知道。朝廷二品以上六曹問安。答曰,知道。
以承傳色口傳下敎曰,殷山縣監崔益男,修撰除授。
又下敎曰,平安監司,代騎判朴相德除授,騎判,代禮判李思觀除授,牌招傳授命召。
又下敎曰,右相卽爲上來事,遣史官傳諭。
又下敎曰,修撰崔益男乘馹上來事,下諭。
李聖師啓曰,藥房都提調徐志修,提調李思觀,有稟達事請對矣。
傳于尹冕東曰,都提調入侍。
傳于李彦熙曰,右相處,預備兼春秋傳諭。
李彦熙,以兵曹言啓曰,依下敎,隨駕禁軍標下軍兵等處,設粥以饋之意,敢啓。傳曰,知道。
丙戌十二月初九日辰時,上御集慶堂。藥房入診入侍時,都提調金致仁,提調李思觀,副提調鄭尙淳,記事官洪相聖,記注官權恢,記事官洪相簡,醫官方泰輿·許燧·李以楷·金光國·金孝儉·李翊臣以次進伏訖。致仁曰,夜間,聖體調攝,若何?上曰,一樣好矣。致仁曰,寢睡·水刺之節何如?上曰,亦一樣矣。進湯劑後。命進紙筆曰,今日雪快爲三白矣。致仁曰,明年之事,庶可無慮矣。上親書臘前三白,遂予望御製。命入侍諸臣·政院·春坊·玉堂竝應製,命診候。泰輿等曰,脈候一向調均,連好滑體矣。命提調出去,夕湯劑煎入,命備堂入侍。內局退去。諸臣遂以次退出。
丙戌十二月初九日辰時,上御集慶堂。大臣·備局堂上引見入侍時,領議政尹東度,左議政金致仁,右議政金陽澤,判敦寧韓翼謩,行吏曹判書尹汲,行知中樞府事李昌壽,刑曹判書沈鏽,行副護軍具善行,兵曹判書朴相德,副司直趙明鼎·徐命臣,吏曹參判徐命膺,工曹參判趙儼,戶曹參判金時默,大司憲趙榮進,大司諫金勉行,校理金漢耆,左副承旨宋瑩中,記事官呂善德,事變假注書鄭夢弼,記事官權恢·洪相簡以次進伏訖。東度·致仁·陽澤進前曰,夜間,聖體調攝,若何?上曰,一樣矣。東度曰,昨因嚴敎,未敢仰達,而正朝物膳,有停捧之命,臣等何以奉承乎?上曰,正朝物膳,依例捧進。出榻敎命瑩中,讀臘前三白遂予望,應製御製,仍命入侍諸臣應製,又命讀灣尹狀啓訖。東度曰,臣等有區區所懷,敢此仰達矣。殿下以大德得壽,而中庸註亦云,大德是堯舜也,臣等値此堯·舜之世,玉候又得平復於六朔違豫之餘,此周王乃瘳之慶後初有也。殿下受皇天陟降之默佑,快臻康復,臣等遭此史牒所無之慶,豈無揄揚盛德之心乎?此實擧國同情,故敢此仰達矣。上曰,其止之,今日見卿等者,豈爲此乎?此必請予尊號,予豈受之乎?致仁曰,此非臣等之言,卽擧國之情也。大德得壽,堯·舜後殿下有之。翌日乃瘳,周武後殿下有之。遭此史牒罕有之慶,烏可無飾喜之道乎?上曰,是何言乎?其止之。陽澤曰,平日顒祝之誠,臣與諸臣無間,而第於玆事,臣家有先議,今不敢煩請矣。上曰,此所謂投之則菱鐵矣。東度曰,擧國臣民之情,莫不如此,殿下不可不勉受矣。上曰,予雖至八十當不受,況七十四乎?予決不受矣,其止之。致仁曰,皇天之所祐,祖宗之攸賜,殿下安得以辭之乎?上曰,怪矣怪矣,予之三受尊號,亦非本心。況四次乎?其止之。東度曰,擧國臣民之所同情,殿下不宜靳持矣。上曰,八十以後則卿等此請,無足怪矣,而今日如此,誠料外矣,予當往彰義宮矣。致仁曰,殿下雖不允許,只當談笑而應之,何必如是下敎乎?東度曰,一國臣民,莫不顒望矣,何如是下敎耶?上曰,臣民果皆顒望耶?致仁曰,然矣。上曰,然則彼入侍諸臣,皆爲此事入來乎?東度曰,然矣。今日入侍諸臣,孰無此心乎?非徒此入侍諸臣,八域臣民,擧皆同情矣。上曰,然則彼諸宰不爲次對而入來,只爲此請入來耶?其將困予之甚矣。致仁曰,邦慶旣是無前,而群情又皆如此,則殿下不可一向靳持矣。上曰,其勿困予,朝鮮豈有四度受號之君乎?卿等雖逐之,代之者又必申請,雖屢逐無益矣,仍下不忍聞之敎。東度曰,今承此敎,實不勝惶悚矣。致仁曰,臣以陳戒仰達矣,殿下凡於群下之言,雖有不槪於聖心,從容誨諭可也。何必如是煩惱,至下此不忍聞之敎耶?上曰,須勿困予,堯·舜雖至耄期,未聞有尊號之事也。東度曰,不然矣,其所謂放勛·重華,溫恭允塞等字,皆是德意之言也。上厲聲曰,此何擧耶?雖倡此議乎?請賀不得,反請尊號乎?其所請賀,乃是尊號之嗃矢也。致仁曰,外間雖有此議,九重深邃,殿下安得而知之乎?上曰,卿等之請賀支離矣,予固已爲殊常矣,果然有此請矣。彼入來兩司長官,何不劾之耶?東度曰,彼臺臣皆是同心之人,欲請之心,與臣等一般矣。何暇劾人乎?上厲聲曰,卿等不止此請,則予當往彰義宮,不爲酬應矣。東度曰,然則姑舍之,以次對事仰奏矣。仍以道臣狀啓仰稟。上曰,予不酬應矣。東度曰,次對,實是民國之事,何可不爲酬應乎?上厲聲曰,自今當不爲酬應國事矣。上仍詣帷內月廊,以承傳色口傳下敎曰,卿等不爲退去,則予當坐此月廊經夜矣。諸臣退出。
丙戌十二月初九日午時雪,上詣彰義宮擧動入侍時,行都承旨鄭尙淳,左副承旨宋瑩中,右副承旨李性遂,同副承旨李徽之,記事官洪相聖·呂善德,記注官權恢,記事官洪相簡,以次隨駕。上具翼善冠·袞龍袍,乘輿出資政門。領議政尹東度,左議政金致仁,右議政金陽澤,大司憲趙榮進,獻納具庠進前挽輿曰,此何擧耶?如此風寒,何可動駕耶?上厲聲曰,寧有請賀不許,反請尊號耶?命善德書草冊曰,三大臣及諸承旨·諸玉堂·諸臺諫,一竝罷職。上曰,南所衛將,假承旨差下。上曰,諸承旨以時服列立,擧手請停行,極爲駭然矣。南所衛將,亦以時服入來乎?命拿入衛將,決棍五度後拿出。上曰,領相無端請尊號,極碌碌矣。公然使予,作此行乎?上曰,東所衛將,假承旨差下,使之入侍。出下敎東所衛將李綬入侍。命書傳敎之際,上曰,汝老矣。綬曰,臣年過七十矣,不能書傳敎矣。上曰,極爲駭然,命削板,又命西所衛將,假承旨差下,使之入侍。西所衛將李彦熙入侍。上曰,汝是誰耶?對曰,李彦熙矣。上曰,予是國族矣。仍命善德書曰,假承旨李彦熙,承旨除授,使之隨駕,命拿入禁喧郞柳宅夏,決棍八度拿出。上曰,領相陋矣,公然請尊號,欲爲彌縫耶?又命拿入都監哨官,決棍五度,分付拿出。上曰,如此雨雪之日,使君父無端作此行,其所謂大臣者何如耶?乘輿出崇政門乘轎,詣彰義宮門外,又拿入導駕都事尹浣·任冕周,以不能檢飭該府羅將事,分付決棍五度後拿出。上曰,請賀不許,故欲以尊號彌縫,名爲大臣而如是多謀耶?予今七十三,豈陷於其謀乎?命書傳敎曰,噫,賀猶不受,況甚於此者乎?雖五尺之童,決知其今日大臣擧措誠極無嚴。前領議政尹東度,左議政金致仁,右議政金陽澤,亟施削職之典。上曰,藥房提調持湯劑來待。提調李思觀進湯劑。上詣宮門內。諸臣以次退伏閤外請對。
上在鍊戎臺。停常參·經筵。
李彦熙啓曰,諸承旨有稟達事,來詣請對矣。
藥房都提調徐志修,副提調李景祜,有稟達事請對矣。
以承傳色口傳下敎曰,建功湯入之,藥房其止之。
藥房口傳啓曰,湯劑依下敎來入,而臣等之未承候,不勝萬萬焦迫,敢冒鈇鉞,更此瀆擾。伏乞暫賜召見,俾陳衷懇,千萬顒俟,惶恐敢稟。答曰,慨然,欲爲下敎,此心自耐,先諭此意。噫,望八猶依者,其惟沖子,今日嬪宮冠禮,朝鮮人幾咸知之,聞此請,予雖耗矣。其若曰,樂聞,是豈孝哉,是豈孝哉?重複之意,是予苦心,是予苦心,爲朝鮮三公,若是矇然。惜乎惜乎,於此且復何諭,昔之祖逖,聞鷄聲而起舞,于今望八,聞守直中官鷄聲,若聞鳳凰聲,予旣涼德,鳳鳴何足哉?此孔聖所謂可以人,而不如鳥者也。惜乎惜乎,暮年今日,欲見孫婦冠禮,今已踰,此何心哉,此何心哉?自恧自恧,卿等休請,予心固矣。
藥房又啓曰,臣等非不知再三瀆擾之萬萬惶悚,而日已曙矣,許對而音未下,承候之節益急,此豈可已而不已者哉?乞蒙暫許引接,千萬顒祝,惶恐敢啓。
李景祜啓曰,春坊官員,以王世孫有稟達事,來詣請對矣。傳曰,來時旣有下敎,其置之。
藥房又啓曰,湯劑同依下敎奉入矣,臣等尙未承候,不勝萬萬焦迫,又此冒萬死瀆籲。伏乞暫許引接,俾陳衷懇,千萬顒望。無批答。
李彦熙,以司僕寺內乘,以提調言啓曰,今此動駕時本寺正,例爲進輿差備,而正沈勗之移拜承旨,令該曹卽爲口傳差出,何如?傳曰,允。
吏曹口傳政事,司僕寺正黃幹。
以承傳色口傳下敎曰,入庭大臣免相,諸臣解見任。
傳于李聖師曰,卽今當行鍊戎臺,初嚴爲之。聖師啓曰,右邊捕盜大將李潤成,入於解見任中,在前如是之時,有他邊大將兼察之例,何以爲之?敢稟。傳曰,左將兼察。
又啓曰,右邊捕盜大將,以左邊捕盜大將兼察事,命下矣。左邊捕盜李泰祥,卽爲牌招聽傳敎,何如?傳曰,允。
大駕詣鍊戎臺後,政院問安。答曰,知道。朝廷二品以上六曹堂上問安。答曰,知道。
洪樂仁啓曰,入庭諸臣解見任傳敎置之事,命下矣,兵曹判書李思觀,禁衛大將李潤成,竝卽牌招,傳授命召,李潤成捕將命及大將牌傳令牌,一體傳授,何如?傳曰,允。
傳于洪樂仁曰,軍兵依昨日例饋粥,而城門似已閉,自摠戎廳擧行。
李景祜啓曰,諸承旨有稟事,來詣請對矣。
備忘記,噫,七十三歲年,今望八,見奇奇世界者多,而豈有若今者乎?雖問五尺童子,予心可知。予雖衰耗,雖至合可之政,於此其將瞋目叱之,其雖曰,爲君賀請,其猶半夜固拒,朝者此請,豈三尺童所可請也?五尺童所可許者?黽勉奉承,取以爲證,以千千萬萬,不敢意之請,其敢嘗誠,職在元輔之人,曾已諭,其雖伎倆,此邸奉承,左相之子,昔年立異,重臣之子,豈忍爲此,豈忍爲此?況今者以六朔少愈,有此請則其若十二月,逐朔將十六字乎?千千萬萬夢想之外,豈意此請?其曰,寬心以對云,予雖衰暮,豈爲此也,豈爲此也?中夜興感,惟對舊邸,其猶自恧,何心對諸臣,何心對諸臣乎?面承旣奏慈聖,來時爲沖子,誠心勸勉,來此不過帖身自過之意。今日奚特大小臣工,雖輿儓下賤,其非在臣乎,在君乎?此等擧措,望八初見,可勝慨然,可勝慨然。苦參·黃連,猶食而忍過之者,此請,聞而忍耐,是豈何孝,是豈何孝?此傳敎爻周。
傳于李聖師曰,門吹後當爲起火,而不知擧行,當該敎鍊官記過。
李聖師啓曰,左議政韓翼謩率二品以上,來詣請對矣。
備忘記,承旨有闕,代李景祜·洪樂仁·權噵·尹冕東·沈勗之除授,牌招察任,三院副提調例兼。
以承傳色口傳下敎曰,承旨解見任下敎置之。
又下敎,都監起火一節,亦不能擧行,如是而可以懸燈乎?起火後訓將拿入。
丙戌十二月初十日申時,上詣鍊戎臺擧動入侍時,假承旨李聖師,記事官洪相聖·呂善德,記注官權恢,記事官洪相簡,以次隨駕。上曰,入庭大臣免相,諸臣竝解見任,隨駕衛將,假承旨差下。上具翼善冠·袞龍袍,乘轎出宮門。府院君金漢耉進前曰,此何擧耶?伏願聖上,少霽威怒,亟停此行。上曰,世間豈有四度受號之君耶?雖國舅,予豈不處分耶?須退去勿復言。仍詣彰義門內,命拿入兵曹郞官,又命拿入工曹郞官,竝未及拿入之際。上曰,待令于鍊戎臺,可也。仍讀摠戎廳殿座,命國舅入侍。上曰,卿以予爲過,而世間豈有四次受號之君耶?予豈坐宮中,恭聽其大臣所請乎?予不過矣。漢耉曰,大臣之請雖非矣,而殿下從容處分,罪之可也,斥之可也。何如是幸臨窮山中空廳久廢之堗,一宵經過,必致玉體損傷之節,靜攝之中,豈不萬萬焦迫乎?伏乞卽爲回鑾焉。上曰,予當不復還宮矣。上曰,閉門却奏,極涉可駭,都監哨官拿入,拿入後決棍五度,分付拿出。上曰,今者神機箭,不成貌樣,該哨官拿入,拿入後決棍五度,分付拿出。又命拿入禁衛哨官分付曰,汝當應射神機箭,而不爲擧行,極可駭也。命決棍六度後拿出。又命拿入訓鍊大將鄭汝稷,分付不善擧行之罪,命拿出。上曰,宣傳官李漢興·申大偀汰去。出榻敎上曰,訓鍊大將鄭汝稷罷職,代以御營大將兼察,命招傳授。出榻敎上曰,入庭諸臣解見任傳敎,置之。出傳敎上曰,藿香正氣散本方,白朮代蒼朮,加人蔘二錢煎入。出榻敎上曰,左相入侍。出榻敎諸臣退出。
上在慶熙宮。停常參·經筵。
夜一更二更,月暈。
大駕在鍊戎臺時,王世孫遣宮官問安。答曰,知道。
政院·藥房口傳問安。答曰,知道。
朝廷二品以上六曹堂上,口傳問安。答曰,知道。
尹冕東啓曰,司諫柳善養,正言林德躋,旣入闕中,不爲傳啓,無端出去,事甚未安,推考警責,仍卽牌招,何如?傳曰,允。
又啓曰,正言林德躋,來詣請對矣。
傳于洪樂仁曰,回駕時承旨·侍衛軍兵毛具。
尹冕東啓曰,春坊官員,以王世孫方爲承候將來詣矣。下敎曰,今方回駕矣。
洪樂仁,以兵曹言啓曰,依傳敎,隨駕禁軍及標下軍兵等處,已自摠戎廳,設粥分饋之意,敢啓。傳曰,知道。
又以禁衛營言啓曰,依傳敎,本營隨駕將校軍兵等處,以自摠戎廳,設粥以饋之意,敢啓。傳曰,知道。
又以摠戎廳言啓曰,依傳敎,隨駕將校軍兵等處,設粥分饋之意,敢啓。傳曰,知道。
又以訓鍊都監言啓曰,依傳敎,隨駕將校軍兵等處,已自摠戎廳,設粥分饋之意,敢啓。傳曰,知道。
大駕還宮後,政院·藥房口傳問安。答曰,知道。
朝廷二品以上六曹堂上,口傳問安。答曰,知道。
以承傳色口傳下敎曰,嬪宮冠禮擇日將爲之,湯劑入之,其早休焉。
丙戌十二月十一日四更二點,上御總戎廳。藥房入診入侍時,都提調徐志修,副提調李景祜,記事官洪相聖,記注官權恢,記事官洪相簡,醫官方泰輿·許礈·李以楷·金光國·金孝儉·李翊臣以次進伏訖。志修曰,日氣甚寒,聖體若何?上曰,氣不平矣。志修曰,不勝焦悶矣。請診候,上曰,可矣。泰輿等診候曰,脈候左右三部似沈,而滑體不足於前日矣。上曰,藿香正氣散煎入。景祜曰,提調李思觀,亦入解見任中,故不得入侍矣。上曰,勿施,卽爲入侍,相聖承命出,召提調李思觀進伏。上曰,左相賢矣。志修曰,當此群下焦迫之時,何可不出乎?上曰,左相入侍,相聖承命出,召左議政韓翼謩進伏。翼謩曰,謙挹之德,臣實知之,而群下亦莫不感服矣,不勝愛君之忱,有昨日所請,當此風雪極寒,觸冒動駕,必致損傷,臣方待命而張皇出肅矣。志修曰,聞宮官言,則東宮不勝焦迫云矣。志修曰,殿下之心,八路皆知之,臣等豈不知之乎?上曰,知之則豈如此乎?志修曰,此出於愛君之心,非不知殿下之謙德矣。殿下之一動一靜,人莫不仰之若父母,信之如神明,殿下以望八之年,觸寒動駕,豈不萬萬悶迫乎?景祜曰,如此冷堗,風雪極惡,決不可經夜於此處,且伏聞東宮悶迫之心,豈不體念乎?志修曰,以臣等愚昧之故,以致聖上激惱,臣欲仰陳,以成殿下謙讓之德,而殿下不賜引接,故未果矣。若賜引見,則殿下必回駕於朝前,今豈至此乎?翼謩曰,壬申臣等,奉慈聖之旨,仰請回駕矣。其時慈聖,深加憂慮矣,慈聖若見今日之動駕,則其憂慮當如何哉?殿下念及于此,當速回駕矣。進湯劑後,志修·翼謩齊聲曰,此夜已過半矣,速降回駕之敎焉。上不答一言,上候頗靡寧,痛音不止。志修曰,痛在何處乎?請更診候,上曰,昔之氣也,其止之。上曰,予甚痛苦,姑爲退去。諸臣遂退出。
丙戌十二月十一日寅時,上御摠戎廳。藥房入診,左相同爲入侍時,都提調徐志修,提調李思觀,副提調李景祜,記事官洪相聖,記注官權恢,記事官洪相簡,醫官方泰輿·許礈·李以楷·金光國·金孝儉·李翊臣,左議政韓翼謩,以次進伏訖。志修曰,夜間聖體調攝,若何?上曰,心則勞矣,氣則下矣。志修曰,寢睡·水刺之節,亦何如?上曰,小睡而進亦勝矣。翼謩以次問候訖,泰輿等診候曰,脈候比昨差勝,而猶未盡舒矣。進湯劑後,志修曰,風雪如此,駕轎遮毛帳,何如?上曰,不開轎窓則置之,宜矣。志修曰,快賜回駕之命,不勝慶抃矣。命諸臣退去,遂退出。
丙戌十二月十一日卯時,上還宮入侍時,都承旨李景祜,行左承旨李彦熙,右承旨權噵,左副承旨洪樂仁,右副承旨尹冕東,同副承旨沈勗之,記事官洪相聖·呂善德,記注官權恢,記事官洪相簡,以次序立。上曰,左相及首內乘入侍。出榻敎上曰,藿香正氣散一貼,更爲煎入。出榻敎上曰,百官雨具。上曰,雪寒經夜,今番隨駕禁軍·扈衛軍官,依中日例,明日騎曹·摠府柳葉箭一巡試射,挾輦禁軍,令本營大將,銃一巡許放,貫三中人書入,其餘一依堂上中日例施賞。出傳敎上還宮入大內,諸臣以次退出。
上在慶熙宮。停常參·經筵。
自昧爽至辰時,有霧氣。
藥房都提調徐志修,提調李思觀,副提調李景祜啓曰,連日動駕,冒寒還宮,伏未審夜間聖體調攝,若何,痰候何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。氣則差勝後一樣矣。
中宮殿·惠嬪宮,藥房口傳問安。答曰,知道。
大殿·中宮殿·惠嬪宮·世孫宮·嬪宮,政院口傳問安。答曰,知道。
大殿,朝廷二品以上六曹堂上單子問安。答曰,知道。
以承傳色口傳下敎曰,更點低微,傳漏軍戶牌,當收下,令騎郞,來坐禁衛軍所在處,一竝決棍。
又下敎曰,咸鏡道臘豬封進官,知而入侍以奏。
又下敎曰,下敎時入侍,今日建功湯持入。
尹冕東啓曰,憲府連日監察茶時,事甚未安,除在外外,執義李堉,卽爲牌招,何如?傳曰,允。
傳于李景祜曰,藥房入侍。
傳于洪樂仁曰,駕前駕後牌頭召問,則連在於信地中日閣,一體試射。
洪樂仁,以都摠府言啓曰,今番隨駕禁軍入扈衛軍官,依中日例試射,請出標信。傳曰,知道。
以試射單子,傳于尹冕東曰,賞給箭竹,以軍器寺擧行。
尹冕東,以禁衛言啓曰,依傳敎,本營隨駕挾輦軍兵等試放後,鳥銃貫一中邊二中二名,木綿各五疋,邊三中三名,木綿各四疋,貫一中邊一中十一名,木綿各三疋,邊二中二十三名,木綿各三疋,貫一中八名,木綿一疋,邊一中五十五名,木綿各一疋,自本營,依例分等施賞之意,敢啓。傳曰,知道。
領議政徐志修疏曰,伏以臣於日昨病伏之中,承此不敢當之新命,而半夜行殿,計急籲天,且兼保護之任,誠切承候,不暇他顧,章皇入謝,連日屢瀆,徒陷罪戾,何幸睿孝上格?回鑾萬安,擧國含生,轉憂爲喜,區區下忱,曷勝忭幸?而臣之去就,卽當極矣。顧臣綿力薄才,最居人下,向來暫叨相職,醜拙畢露不稱之狀,衆所共知,今乃進據首席,有非前日之比,夫國之置相,最重元輔,百責所萃,安危攸係,此豈臣所可勝任也哉?況臣區區私義,恒深懍懼,而數月之間,驟躐至此,殆前所罕聞,器盈則覆,急步多躓,兢兢危慄,如集于木,庶幾聖鑑之俯燭,有所矜憐而曲遂之,何敢夤緣一出,晏然仍冒也哉?玆不得不仰暴衷懇。伏乞聖明,俯賜諒察,亟許鞶遞,以重國事,以安私分,千萬幸甚。答曰,省卿之章,朝者旣諭,卿何如此,卿之爲國忠心,業已諒矣,今者元輔倚毗深矣,卿須體小子之殷勤,顧今日之國事,卿須安心勿辭,卽爲視事焉。仍傳曰,遣史官傳諭。
丙戌十二月十二日巳時,上御集慶堂。藥房入診入侍時,都提調徐志修,提調李思觀,副提調李景祜,記事官洪相聖,記注官權恢,記事官洪相簡,醫官方泰輿·許礈·金光國·金孝儉·金世彦·李翊臣,以次進伏訖。志修曰,夜間聖體調攝,若何?上曰,一樣矣。進湯劑後,泰輿等診候曰,脈候調均,而比昨益舒矣。上起立以示諸臣曰,前必須人,今能自起矣。景祜曰,私家老人,至於轉側須人之境,則雖欲自立,焉可得乎?聖候則漸勝矣。上曰,禮房承旨入侍,相聖承命出,召右承旨權噵進伏。上曰,禮房誰也?景祜曰,權噵矣。上命書傳敎曰,都政在近,提調兼帶許遞,其代行司直南泰會除授。出傳敎命書傳敎曰,近者百度任便,今番臘豬,卽畜豬,雖欲欺也,味焉敢欺也?予不細問,此後此習嚴飭。出傳敎命書傳敎曰,噫,奉朝賀韓師得,其用蓋久,幾年事予,其心公直,業已知矣。每見其子,問其便否,今覽此單,愴䀌曷喩,凡諸等事,依例卽爲擧行,以示予意。出傳敎上曰,其人久矣,耆社初聞此報,驚慘驚慘。上曰,洪樂仁入侍,相聖承命出,召左副承旨洪樂仁進伏。上曰,欲見之心,不能自已,特召矣。上曰,每思良相,何日忘卿父,卿父今作何狀,而前畿伯,亦何如耶?樂仁曰,僅僅保存矣,極知惶悚,而前後別諭,恩眷隆摯,臣父不知報答,不勝惶懼,而況三年積違之心,尤切耿結矣。上曰,豈不然乎?上曰,夕湯劑更爲煎入,進湯劑後。上曰,歲初侍從臣父七十抄錄,注書持入,相聖還奏該曹未及抄錄矣。志修曰,明年歲首推恩加資人,預爲抄置事下敎,而臣適有所聞,前掌令洪相直之生父,明年當爲七十,而此與應爲者有異,必須稟旨,然後可入云矣。上曰,大臣旣奏,亦爲抄之,可也。出擧條命書傳敎曰,耆社諸臣,其皆篤老,心常戀矣,今聞禮單,予心倍焉,其中奉朝賀李喆輔,今聞雖少愈云,而其見久矣,況且衰矣。知事鄭亨復,年近八十,其衰已知,令該署,相當補劑輸送,金奉朝賀,雖非耆社之臣,卽予老大臣也。頃聞金致讓遞來,心用悶焉,今雖差愈,而其衰可知,粥米膳肉輸送,令該郞存問,用表予意,知事朴致和年近九十,以頃者自奉,氣猶精精,補劑雖不可論,老者匪肉不飽,漢文旣云,年例歲饌,令該曹,先爲輸送,其令過歲,洪奉朝賀,今聞雖少愈云,而尙未聞起居,令該署,輸送補劑,以示予眷眷之意,奉朝賀朴聖源,本以家貧,堂下之祿,尤何自奉?歲時將近,令該曹,食物衣資,特爲題給。出傳敎上曰,其日大臣,猝然發口,諸宰則不知矣。志修曰,入侍諸臣,豈有不知之理?而此皆出於愛君之誠矣。上笑曰,頃日盡逐諸臣,然後果作鍊戎臺之行矣。志修曰,初十日藥房所下備忘中嘗試二字,臣子之所不敢當者矣。上曰,欲受未受之間,謂之嘗試,而此則歸於予矣。上曰,嘗試所書備記,注書持入。命讀下後書傳敎曰,今聞領相所奏,深嘉匡救之意,旣諭予意,下政院之敎,特爲爻周。出傳敎志修曰,耆社諸臣,皆得蒙恩,獨漏元老大臣矣。上曰,然乎?近未得問候云矣。志修曰,昨日彰義門外依幕,以肩輿扶病出去,坐而達宵云矣。上曰,賢哉兪相,必如是矣。命書傳敎曰,兪奉朝賀,豈云黃耉?昔之舊臣,且耆社大臣,頃聞陽至起居不參,今聞以昨日之擧,到於郊門經夜云,其誠可嘉,令入侍史官,特賜補劑,替予存問,其令知安否來。出傳敎上曰,戶蔘一兩持入,相聖承命持蔘封進伏。上曰,爾其傳諭于兪奉朝賀,問其安否以來,相聖承命先退。諸臣以次退出。
上在慶熙宮。停常參·經筵。
藥房都提調徐志修,提調南泰會,副提調李景祜啓曰,伏未審夜間,聖體調攝若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。氣則一樣。
洪樂仁,以都摠府言曰,今日入直內三廳武兼,禁軍及軍兵等,當爲中日習射,而停朝市相値,不得爲之之意,敢啓。傳曰,知道。
尹冕東啓曰,監察茶時,事甚未安,除在外外,持平朴師崙·林鼎遠竝爲牌招,何如?傳曰,允。
洪樂仁啓曰,兵曹判書李思觀,牌不進推考傳旨,今方捧入矣。都政不遠本曹當有擧行之事,而如是違牌,誠極未安,更爲牌招察任,何如?傳曰,允。
又啓曰,前訓將鄭汝稷敍用,復授前任事,命下矣。時無職名,令該曹,卽爲口傳付軍職,何如?傳曰,允。
兵曹口傳政事,副護軍鄭汝稷。
傳于尹冕東曰,坐直承旨入侍。
李景祜,以司饔院官員,以監膳提調意啓曰,漁夫·貢人等,連日呼訴內,江水雖未合氷,冬節已深,魚族隱入不出,設網累日,未免空還,闕供生事,迫在朝夕云,每年如此之時,例以可合他魚及活鷄,有參半代封之規,而莫重御供,自下不敢擅便,惶恐敢啓。傳曰,參半代封。
奉朝賀金尙魯箚曰,伏以臣伏枕垂盡之中,伏蒙聖慈曲加記念,至令有司,輸送米肉,臣扶病祗受,且感且惶,不知所以仰諭也,念臣無歲不病,轉成癃痼,起居常禮,亦多廢闕,每切自訟,悵悚交極,而忽自往月,又嬰毒腫,首尾兩旬,症情危惡,亘晝夜狂叫,幾何不澌滅也?一息未泯,秉彝尙存,戀結之忱,寤寐耿耿,賜與之命,適下此際,恩出常格,澤及危喘,如天大德,愈往愈深,臣是何人,猥霑殊渥,乃至於斯,誠恐此生此世,未能圖酬萬一,玆敢替入文字,略效叩謝之義,瞻望于雲闕,益不勝感涕之無從也。取進止。答曰,省卿之箚,若見卿焉,望八暮年,只惟卿等,昨日下敎,豈特卿也?憶卿先兄,何謝之有?卿須安心領受,益加善護焉。仍傳曰,遣史官傳諭。
左議政韓翼謩疏曰,伏以日昨,隨諸臣後入侍前席,不善周旋,致速嚴敎,奔伏金吾,恭俟大何,千萬不意,忽伏承議政新命,臣五情迷錯,靑黃失色,誠不知置身之所也。噫,有國官人,置相最重,得其人則其國理而安,非其人則反是,從古史牒,班班可考,不輕而重,有如是者,不識聖明,奚取於至庸暗至鈍滯之賤臣,擧而畀之,不少難愼,念臣通籍,滿三十年,偏蒙我殿下特達之知遇,節次推還,致位崇重,頂踵毛髮,皆歸造化,涓埃絲毫,未有報答,每一循省,惶愧交竝,晝宵所自勉者,惟在隨事勤謹,庶幾寡過,而前歲人言,事外倫理,有不忍頃刻自安者,則屛跡郊荒,自知爲聖世之棄物,惟我殿下,日月於臣,父母於臣,旣昭釋三復,收錄之恩音鄭重,召旨洊下,臣由是感激,旣退復進,眤侍逖違之耿光,少慰周歲之戀德,雖卽日退塡丘壑,更無餘憾,爰立之命,是夢想所不到者,臣前後揚歷,外而如藩宣居留,內而如銓衡財賦,何莫非重任而事是一官,官是有司,不過爲筋力之勞耳目之役,故臣輒黽勉趨承,殫竭駑鈍,粗效職分之一二,而今此輔相之職,百責攸萃,古人所謂震撼擊撻之鎭定,辛甘燥濕之調劑,盤錯棼結之解紓,黯闇汚濁之茹納,無非事則以臣譾劣,何敢擬議其萬一,而遽然爲承膺之計哉?左右揣量,無計冒膺,適緣事會之憂迫,未免蒼黃而趨謝,議政非如庶僚去就,自有去節,昨夕拜命,今日肅恩,殆若不知有羞恥輩者然,臣雖自謂出處輕重之間,粗有商量,傍人笑罵,謂之斯何,靜俟公議,尙遲駁正,匪據不可仍居,誤恩不容濫叨,玆不得不悉暴衷懇,仰瀆崇嚴。伏乞聖明,念相職之至重,察臣言之非飾,收回新秩,以安私分,改卜賢德,以濟國事,千萬幸甚。答曰,省卿之疏,惟此時何時?其君望八,國勢人心,一何恃也,而三百年宗國無餘,盤石之依不在焉,卿忠謹之操,寬裕之量,暮年卜相。予卽曰,得人,今番處置,予實欽服,初拜陳懇,更伸其義,其何過讓?卿須體君臣之大義,顧小子之此意,安心勿辭,其卽視事,洪濟時艱。仍傳曰,遣史官傳諭。
備忘記,卿之爲國之忠則卿意,世傳勁直之情,平常深歎,且卿之叔父,予常注意,今者卜相暮年,其偶然,西藩之任,其雖重也。奚比於此時輔相?玆到西門,拜相官敎,隨到中外,其果動色,俱有三公,望八可依其重拜相之時,只傳下諭,豈默默?玆命入直兼春秋,諭小子慇懃之意,予雖暮矣,三百年宗國,主鬯在焉,此意今諭左揆,卿須體小子此意,顧今之國事,交龜後安心登道事,入兼春秋傳諭右相。
嬪宮生辰,大殿·中宮殿·惠嬪宮·世孫宮,政院口傳問安。答曰,知道。
嬪宮,政院單子問安。答曰,知道。
中宮殿·惠嬪宮,藥房口傳問安。答曰,知道。
丙戌十二月十三日巳時,上御集慶堂。藥房入診入侍時,都提調徐志修,提調南泰會,副提調李景祜,記事官洪相聖,記注官權恢,記事官洪相簡,醫官方泰輿·許礈·金光國·金孝儉·許溫·李翊臣,以次進伏訖。志修曰,夜間聖體調攝,若何?上曰,一樣矣。進湯劑後,泰輿等診候曰,脈候左右三部一樣調均,有滑體矣。上曰,似有蛔氣,理中建功湯,加花椒三分·烏梅二箇,煎入宜矣。出榻敎志修曰,兵判李思觀,以都政之近,命遞內局,而欲一伸廉隅後擧行凡事,牌招,何如?上曰,卿則知兵判,何如?洪領相則以爲度支才云矣。志修曰,文華才質,果不易矣。命書傳敎曰,騎判初當此職,故今聞大臣所奏,陳章見阻,尙未行公云,此人此任,可謂晩矣,都政在近,卽爲牌招察任。出傳敎上曰,左副承旨入侍,相聖承命出,召左副承旨尹冕東進伏,命持入丁亥日記,命讀下後,又命讀監市御史狀啓訖。上曰,朴相老,年少氣多者矣,卿等以爲如何?志修曰,必善爲之矣。上曰,然乎?命讀冬至使行人馬單子訖,命夕湯劑更爲煎入。進湯劑後,志修曰,臣則被罪而今復仍據,諸臣則亦有依舊被罪者矣。上曰,誰也?對曰,禁府都事宣傳官矣。上曰,勿施可也。出榻敎志修曰,承旨·三司亦被罪矣。上曰,予處分,在鍊戎臺時,聞有喝道聲,此何故也。景祜曰,在外臺諫,聞動駕之命,蒼黃入來矣。上曰,然乎?命書傳敎曰,承旨·儒臣·諸臺下敎,置之。出傳敎志修曰,內局·太常雲觀褒貶,不得擧行之意,仰達。上曰,依。上曰,正朝物膳,使之封進矣,何以爲之?景祜曰,復依例封進矣。上曰,勿書三八字尊號下敎,何以爲之乎?景祜曰,臣等入彰義宮庭,奉置于階上而退矣。呼承傳色而終不見形,故不得已奉安階上,此後事,臣等亦不知矣。上笑曰,予則不知矣,果置之階上矣,承傳色則予敎以當處分,故不敢持來矣。景祜曰,以尙方提調相避事,仰達矣。命書傳敎曰,以左副承旨爲之,出傳敎諸臣以次退出。
丙戌十二月十三日巳時,上御集慶堂。坐直承旨入侍時,同副承旨沈勗之,記事官呂善德·權恢·洪相簡,以次進伏訖。上命書傳敎曰,曾以唐詩城上風威冷,江中水氣寒,戎衣何日定?歌舞入長安之詩,令備局,北關給襦,今已多年,近日風寒,廈氊猶冷,況北關乎?令備局,依前下敎下送,此例只有北關乎?西關亦有一體擧行事,分付,諸臣以次退出。
上在慶熙宮。停常參·經筵。
藥房都提調徐志修,提調南泰會,副提調李景祜啓曰,伏未審夜間,聖體調攝若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。氣則一樣矣。
中宮殿·惠嬪宮,藥房口傳問安。答曰,知道。
尹冕東啓曰,憲府連日監察茶時,諫院許久闕啓,俱涉未安,除在外傳旨未下外,不爲行公人員,竝卽牌招,何如?傳曰,允。
以承傳色口傳下敎曰,次對今日爲之,然後可以爲之,備堂雖少,殿最備堂除之,不參殿最備堂,使之入來。
洪樂仁啓曰,今日次對,兩司長官,當爲進參,大司諫金勉行,一體牌招,以爲入侍之地,何如?傳曰,允。
傳于洪樂仁曰,次對,藥房入診,同爲入侍。
又傳于曰,次對如來,則同爲入侍。
洪樂仁,以都摠府言啓曰,副摠管沈鳳徵,以守禦中軍本營褒貶,晝仕出去之意,敢啓。傳曰,知道。
傳于尹冕東曰,該房承旨,與秋判同爲入侍。
尹冕東,以司饔院官員,以監膳提調意啓曰,全羅道臘肉進上,今日來到,而大殿所封山豬二口,中宮所封山豬一口,俱爲體小,不滿尺量,事當退送。今臘日不遠,且此物與尋常物種有異,猝難改備,不得已捧入,其在事體,殊涉未安,該道道臣及封進官,竝從重推考,以警日後,何如?傳曰,允。
以全羅監司元仁孫狀啓,順天等官居邵成大等渰死事,傳于沈勗之曰,令本道,恤典擧行。
李景祜,以吏曹言啓曰,繕工監副正金聖梓,禮曹正郞徐有寧呈狀內,俱以身病甚重,勢難察任云,竝依例改差,何如?傳曰,允。
又以吏曹言啓曰,繕工監假監役洪念海,除授後過限未出仕,昌陵參奉金弘哲,受由過限未上來,竝依例改差,何如?傳曰,允。
沈勗之,以吏曹言啓曰,宗簿寺正洪應輔,受由過限未上來,依例改差,何如?傳曰,允。
權噵,以承文院官員,以都提調意啓曰,本院寫字官前銜李忠國陞實代,隷習試才連三朔居首尹有咸,依例付軍職,冠帶常仕,以爲鍊業,何如?傳曰,允。
尹冕東,以義府言啓曰,初檢官木川前縣監金光遂,覆檢官全義前縣監沈錫舟等拿處,傳旨啓下矣。金光遂今方待命於本府,卽爲拿囚,沈錫舟旣已身故,勿論,何如?傳曰,允。
又以刑曹言啓曰,秋曹輕囚,勿論上司,其令今日內卽爲放送事,命下矣。輕囚罪人四名,依傳敎竝放送之意,敢啓。傳曰,知道。
又以左邊捕盜廳言啓曰,傳曰,頃者纔已釋放而日寒若此,秋曹輕囚,勿論上司,秋判旣承下敎,其令今日內卽爲放送,捕廳拘留人一體放釋事,命下矣。本廳罪人金聖裕·黃命錫·李元白等三名,依傳敎放送之意,敢啓。傳曰,知道。
又以右邊捕盜廳言啓曰,今十二月十四日,大臣·秋堂入侍時,傳曰,頃者纔已放釋,而日寒若此,秋曹輕囚,勿論上司,秋判旣承下敎,其令今日內卽爲放送,捕廳拘留人,一體放釋事,命下矣。本廳所屬衣件賊,良人李震燁·文福老未·良女連伊等三名,依傳敎,卽爲放送之意,敢啓。傳曰,知道。
權噵啓曰,卽者副應敎金載順,以其親病,陳疏徑出,原疏纔已捧入矣,所當直捧禁推傳旨,而此與無端徑出有異,推考警責,何如?傳曰,允。
又啓曰,卽者說書金載人,以其親病,陳書徑出,原疏纔已捧入矣,所當直捧禁推傳旨,而此與無端徑出有異,推考警責,何如?傳曰,允。
丙戌十二月十四日巳時,上御集慶堂。藥房入診入侍時,都提調徐志修,提調南泰會,副提調李景祜,記事官洪相聖,記注官車鳳轅,記事官洪相簡,醫官方泰輿·許礈·金光國·金孝儉·許溫·李翊臣,以次進伏訖。志修曰,夜間聖體調攝,若何?上曰,一樣差勝矣。志修曰,昨日蛔氣,今日則,何如?上曰,尙有餘氣,烏梅·花椒依前。上曰,右相已到界云矣?志修曰,然矣。上曰,舊伯何時入來?志修曰,固未聞矣。進湯劑後,泰輿等診候曰,脈候調均,有滑體矣。上曰,提調持湯劑,次對更爲入侍。上曰,備堂入侍,內局先退。諸臣遂退出。
丙戌十二月十四日巳時,上御集慶堂。大臣·備局堂上引見入侍時,領議政徐志修,行司直李益輔,刑曹判書沈鏽,副護軍鄭汝稷,副修撰李致中,左副承旨洪樂仁,記事官呂善德,事變假注書鄭夢弼,編修官金載玉,記事官洪相簡,以次進伏訖。志修曰,夜間聖體調攝,若何?上曰,一樣矣。志修曰,左相不敢遽然行公,欲爲一次陳疏承批後行公矣。上曰,過矣。志修曰,此全羅監司狀啓也,以爲戶曹關內群山·法聖兩倉漕復米,勿劃本邑,以付近邑新結大同米分劃,而趁二月輸納漕倉事,筵稟定式,而漕卒輩預賣之弊,亦爲嚴禁事行會矣。今若以倉直官所捧米色之麤劣,移定於他邑,則雖曰,附近,道里稍遠,輸納之際,許多糜費之弊,有不可勝言,該倉捧上時,漕卒輩操縱點退之習,亦難保其必無,當初審使之書啓變通,良由於此。此後則倉直官所捧米色,以精白,爲各別嚴飭擇捧,所謂預賣一節,亦依事目嚴禁,而兩倉漕復米分劃,依前擧行,勿爲移定他邑事,請令廟堂稟處矣。漕復米,不劃於漕倉所在之邑,而移定他邑,則民弊之不貲,可以揣知,頃年審理使書啓變通未久,今不可續續變改,依前分劃,與飭米色禁預賣等事,竝依狀請施行,何如?上曰,其時戶判,稟于大臣而爲之乎?刑曹判書沈鏽曰,臣待罪度支時,議于大臣,有此稟達矣。大抵漕復米,與元稅一體捧上者,法意嚴明,而近來則臨其裝發,輒以本邑還米出給,上納有欠,以此充補,漕卒之難支,惟正之麤劣,寔由於自本邑劃給之故也,若以新結分劃,而嚴禁其預賣,則雖不移定,似無他弊矣。上曰,依狀請施行,可也。上曰,惠堂之代,卿已料量耶?志修曰,今日僚相未造朝,故欲待後日仰對矣。上曰,今則無嫌,仍舊好矣。志修曰,惠堂二員俱闕,以李益輔·鄭弘淳差下,何如?上曰,依爲之。鏽曰,今年啓覆無他可爲者,而楊根一圓,尙有未處分,何以爲之乎?上曰,待明年爲之,可也。志修曰,每年此時則自上,必下舊還上停捧之令矣,今年亦依例爲之,何如?上曰,然矣,予忘之矣,其或過時耶?命書傳敎曰,今冬料外酬應,予心頗亂,因此爲民之事,亦不提醒,故未及下敎,而聞大臣所奏,今乃覺,前則預爲下敎者意益深矣,今則過時,是豈爲民之意乎?吁嗟,暮年其令,惟在元元,此猶若此,他尙何說?令備局,舊逋停捧之意,卽爲分付,目今歲時將迫,不可循例,亦全付撥,卽爲分付擧行,形止,道臣卽爲狀聞。上曰,前領相,今番誠怪駭矣,請賀不得,反請尊號,此何事耶?命書傳敎曰,噫,其君臣之間,愛日之誠,常歲其有自然之理,況望八其君乎?雖然其在惜懼之道。予則曰,有三,將順其美,匡救不逮,一也,體予苦心,精白寅協,二也,視國如家,保我元元,三也。噫,賀意雖重,使君煩惱,非愛日也,日雖次對,民不蒙惠,非愛日也,於京於外,若不其君臨焉,孜孜國事,非愛日也,日以揄揚文具爲先,是豈愛日?嗚呼,昔年盛德大業,使不勝記,而其於癸巳,猶有立異者,此誠盛事。噫,彼昔日之臣,豈愛日不足,其忠不足而然乎?噫,一猶不敢,況三乎?雖然其時,皆有所據,而予則欲守固,而其時慈聖之心難咈,勉强受之,尙今思之,不酒面赤,每於章奏,聞二十四字,自歎初心,自歎初心,雖回甲之年,垂涕不奉慈敎,此心可質彼蒼,於三若此,況他乎?以今番之事觀之,是予衰矣,亦予耄矣,有何此擧?此則已詳諭,雖不復架疊,尙猶思之,夢裏猶駭,自謂曰,是何事也,是何事也?今若曰,事過,曰以妥帖,豈予之心,豈予之心?大官若此,其時入侍諸臣,初聞有書,予何問也,而堂堂次對,有此駭擧,況不識事理之輩,何可猶言?若不嚴從防,將無以表予心於後世,樹正大於宇宙,此後以此事,若或復提者,史官入侍,予自付焉。吁嗟,史官,以不體固心專意諂諛八字,大書特書於史草,豈有是事,豈有是事?以今番觀之,予持乎,其斥諛佞·嚴堤防,亦在予乎?旣諭此,望八暮年,欺我史官,言行不相孚,將此下敎,咸須知悉。上曰,頃者纔已放釋,日寒如此,秋曹輕囚,勿論上司,秋判旣承下敎,其令今日內卽爲放送,捕廳拘留人,一體放釋事,分付。出傳敎志修曰,前領相之事,亶出於愛君之心,豈有他乎?傳敎中辭意恐深過矣。上曰,何過之有?予盡言之矣。志修曰,此下敎後前領相,尤切惶悚矣,如是下敎之後,誰敢仰請乎?上曰,予嚴堤防矣。上曰,理中建功湯,去花椒·烏梅煎入。出榻敎藥房提調持湯劑,更爲入侍。出榻敎修撰尹承烈許遞。出榻敎秋判本曹褒貶罷後,更爲入侍。出榻敎上曰,禁衛大將李潤成,復授此任後,今聞大臣所奏,次對不參云,本事業已知之矣。以此觀之,軍務之滯可知,武將事體,焉敢若此?從重推考,其令卽爲察任。上謂刑判曰,北道道臣狀啓極爲精詳矣,其爲人本來如此矣。命書傳敎曰,諸道審理到,而北關未到,歲已暮故苦待矣,今始來到,其結語,使之讀奏,大臣·秋判與之相議則豈曰,可殺?噫,此道,卽豐沛舊道,至於此道,無一酌處,豈今年審理之意乎?金仁昌·朴廷夏,更爲詢問,不無參差之議,欲爲下敎,聞大臣所奏曰,凡出啓覆此等之類,諸議雖爭,必欲付生,今雖差於承款之流,焉知其傳輕云?大臣知予之心,以頃者春雄事言之,皆曰,可殺,而予意則不然,待其啓覆,旣下敎,此時誠難,其若不爲,予心若此,而他日春雄,莫知何境,欲特爲處分,此猶然,況今番審理,非予之意,卽體昔年,金仁昌,他日雖得百生,豈有若今者審理乎?金仁昌,檢官其涉無狀,其將下敎,聞大臣所奏朴廷夏事,此等風習,其涉殘忍,此不嚴飭,而無論仁昌·廷夏,其所差等,予則曰,難矣,而究其心,則俱無必殺之心,一也,雖啓覆原情,況審理者乎,道臣狀聞中左扶右牽,歸之於他,噫,爲其子而誰不扶,爲其妻而亦不牽乎?此則過矣,亦不關於本事,金仁昌·朴廷夏,噫,今不審理,渠何酌處?非予之恩,其思豐沛之意,竝特貸一律,遠地定配南海矣,檢官世間,豈有因傷之實因?今問無冤錄亦無云,不察甚矣,事當拿處,此非拿問者,且値歲末,竝罷職不敍,噫,己所不欲,勿施於人,斷不可言於愚蠢,今聞大臣所奏,此道其欲治,此等之事,用錐用鉗,至於法外周年之事云,雖因愚蠢,此等惡刑,渠亦能受乎,所引不施於人,雖不襯着,具此心則一故也。嚴飭諸道,勿論事之虛實,若有此弊,則果有贓物,勿施,濫用此刑者,遠地定配事,分付諸道。諸臣以次退出。
丙戌十二月十四日申時,上御集慶堂。秋堂入侍時,刑曹判書沈鏽,參判徐命臣,右副承旨尹冕東,記事官呂善德·車鳳轅·洪相簡,以次進伏訖。鏽曰,公州盧允德酌處傳敎中,有不得不改之而處矣。上曰,何句語?命注書持入,命讀之,命改之,仍命退出。
上在慶熙宮。停常參·經筵。
藥房都提調徐志修,提調南泰會,副提調李景祜啓曰,伏未審夜間,聖體調攝若何,痰候,何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。氣則一樣矣。
中宮殿·惠嬪宮,藥房口傳問安。答曰,知道。
李景祜啓曰,右承旨權噵,今日不爲仕進,卽爲牌招,何如?傳曰,允。
洪樂仁啓曰,憲府連日監察茶時,事甚未安,除在外疏批及傳旨未下外,大司憲趙榮進牌招,何如?傳曰,允。
傳于李景祜曰,在院承旨竝入侍。
傳于沈勗之曰,都政在再明,開拆坐起爲慮,殿最卽爲出給。
以承傳色口傳下敎曰,湯劑入之,其果退休焉。
李景祜,以吏曹言啓曰,曹所屬司饔院·宗簿寺官員等,今丙戌年秋冬等褒貶,當爲等第,而因本司提調有故,不得磨勘之意,敢啓。傳曰,知道。
又以戶曹言啓曰,本曹郞廳及所屬各司官員,今丙戌秋冬等褒貶,依前例磨鍊以入,而軍資監,以都提調未差,五部則漢城府堂上有故,不得磨勘,至於司圃署,丙戌春夏等褒貶,因本署提調有故,限內不得磨勘矣,今則其時官員,旣已遷轉,有難考績,依近例蕩滌,何如?傳曰,允。
又以戶曹言啓曰,本曹所屬各司,今丙戌秋冬等褒貶磨勘之際,司䆃寺啓本中一字,內資寺啓本中一字,誤書擦去之意,敢啓。傳曰,知道。
又以禮曹言啓曰,今此本曹褒貶所屬各司官員等參謁時,成均館學正康文祥,學諭金重爀,或稱受由在外,或稱在外未肅拜,俱不來參,事甚未安,以本官褒貶之不爲,雖不得等第,不可置之,令吏曹中考施行,何如?傳曰,允。
又以禮曹言啓曰,各陵·殿·園·墓及本曹郞廳·四學童蒙敎官·校書館·通禮院·東西氷庫·歸厚署·禮賓等·司畜署·東西活人署·典醫監·惠民署·圖畫署官員等,今丙戌年秋冬等褒貶,等第以入,而宗廟署·社稷署·弘文館·藝文館·春秋館·承文院·成文館·奉常寺·典牲署·掌樂院·內醫院·司譯院·觀象監·東南關王廟官員等褒貶,各其司領事·提調堂上有故,不得一時磨勘之意,敢啓。傳曰,知道。
洪樂仁,以兵曹言啓曰,本曹今丙戌年秋冬等褒貶啓本中,刀擦二處之意,敢啓。傳曰,知道。
李景祜,以兵曹言啓曰,本曹今丙戌年秋冬等褒貶等第,磨勘以入,而曹所屬軍器寺·司僕司·典設司·訓鍊院官員·部將等褒貶,因各其提調及堂上有故,不得一體磨勘之意,敢啓。傳曰,知道。
又以刑曹言啓曰,曹屬典獄署官員等,今秋冬等褒貶等第,本曹參議與刑房承旨,同坐磨勘,然後本曹褒貶時,當爲磨勘,而參議未差,不得一體磨勘以入之意,敢啓。傳曰,知道。
又以工曹言啓曰,本曹郞廳今丙戌年秋冬等褒貶及,屬司繕工監·尙衣院·掌苑署·造紙署·瓦署·典涓司,今丙戌年秋冬等褒貶,各七度磨勘以入,而繕工監·造紙署·掌苑署·典涓司,去甲申秋冬等褒貶,旣不得行於限內,且其時官員,亦多有遷轉者,依近例蕩滌,造紙署啓本中二字,掌苑署啓本中一字刀擦之意,惶恐,敢啓。傳曰,知道。
又以漢城府言啓曰,本曹郞廳及五部官員,今丙戌年秋冬等褒貶,當爲等第,而判尹申晦在外未肅拜,限內不得磨勘之意,敢啓。傳曰,知道。
又以宗親府郞廳,以有司堂上意啓曰,本曹郞廳,今丙戌年秋冬等褒貶等第,當爲磨勘,而典簿李寬鎭,除授日淺,限內不得爲之之意,敢啓。傳曰,知道。
洪樂仁,以中樞府言啓曰,本府郞廳及醫員·錄事等,今丙戌年秋冬等褒貶,當爲磨勘,而領府事時未出代,限內不得爲之意,敢啓。傳曰,知道。
又以宣惠廳郞廳,以都提調意啓曰,本廳郞廳等,今丙戌年秋冬等褒貶等第,磨勘以入之意,敢啓。傳曰,知道。
又以都摠府言啓曰,本府郞廳及部將等,今丙戌年秋冬等褒貶,當爲磨勘,而時無首堂上,限內不得爲之之意,敢啓。傳曰,知道。
又以訓鍊都監言啓曰,都監從事官禁松參軍及諸將官等,今丙戌年秋冬等褒貶,當爲等第,而都提調時未出代,限內不得磨勘之意,敢啓。傳曰,知道。
又以禁衛營言啓曰,本營從事官及諸將官,今秋冬等褒貶,當爲等第,而都提調時未出代,限內不得磨勘之意,敢啓。傳曰,知道。
又以御營廳言啓曰,本廳從事官及諸將校今丙戌年秋冬等褒貶,當爲等第,而都提調未出代,限內不得磨勘之意,敢啓。傳曰,知道。
又以濬川司郞廳,以都提調意啓曰,本司都廳及郞廳,今丙戌年秋冬等褒貶,磨勘以入之意,敢啓。傳曰,知道。
丙戌十二月十五日巳時,上御集慶堂。藥房入診入侍時,都提調徐志修,提調南泰會,副提調李景祜,記事官洪相聖·車鳳轅·洪相簡,醫官方泰輿·許礈·玄處明·金孝儉·金世彦·李翊臣,以次進伏訖。志修曰,夜間聖體調攝,若何?上曰,益勝矣。進湯劑後,泰輿等診候曰,脈候左右三部一樣調均,有滑體矣。上曰,其退去,諸臣遂以次退出。
丙戌十二月十五日申時,上御集慶堂。在院承旨入侍時,行都承旨李景祜,右承旨權噵,左副承旨洪樂仁,同副承旨沈勗之,記事官呂善德·車鳳轅·洪相簡,以次進伏訖。上命諸承旨輪讀京外各道各司褒貶啓目等題訖。命書傳敎曰,軍銜人申飭意槪有也,暮年殿最,侍從軍銜居中,其涉駭然,依前敎,其令今日內直房開坐,修啓官在外,令該府禁推。景祜曰,伏見江原監司閔百興,平安監司申晦,今秋冬等褒貶啓本,則守令無一人居下,全羅監司元仁孫啓本中,谷城縣監李弘器,以莫衒勤幹奈或劻勷爲目,則宜置下考,而置中考,致勤點下,殊無嚴殿最之意,竝推考警責,何如?上曰,依爲之。樂仁曰,卽伏見統制使李柱國,慶尙左水使李邦一,全羅左水使南益祥,黃海水使李廷壽,今秋冬等褒貶啓本,則邊將無一人居下,殊無嚴明殿最之意,竝推考警責,何如?上曰,依爲之。諸臣退出。
上在慶熙宮。停常參·經筵。
辰時,日有兩珥,午時未時,日暈兩珥,暈上有背,夜二更,月暈兩珥。
藥房都提調徐志修,提調南泰會,副提調李景祜啓曰,伏未審夜間聖體調攝,若何,痰候何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。氣則一樣矣。
中宮殿·惠嬪宮,藥房口傳問安。答曰,知道。
尹冕東以都摠府言啓曰,今日入直內三廳武兼禁軍及軍兵等,中日習射,請出標信,傳曰,知道。又啓曰,憲府連日監察茶時,事甚未安,除在外傳旨疏批未下外,大司憲趙榮進,卽爲牌招,何如?傳曰,允。
又以兵曹言啓曰,侍從軍銜其中,其涉駭然,依前敎,今日內修啓,若在外,且令該府禁推事,命下矣。副司果李惠祚,以在外貶坐不參,依下敎,令該府處之之意,敢啓。傳曰,知道。
又以兵曹言啓曰,景福宮衛將朴重昌,病難供職,兼羽林衛將白東俊,身病卒重,勢難供職,俱爲呈狀乞遞,竝今姑改差,何如?傳曰,允。
以承傳色口傳下敎曰,湯劑入之,其早退休焉。
掌令郭鎭純啓曰,臣爲人疲劣,言議巽軟,本不合於耳目之任,而金弘哲,以邊塞之人,得參節製,以聖朝柔遠之意,將來甄用,隨其人之能否,無所不可,而至於寢郞,則初頭除拜,恐非相當,故乃於辭疏之末,略效一日之責矣,及承聖批,不惟不賜允可,至以心常不取爲敎,臣不勝瞿然之至,臣何敢一刻晏然於臺次乎?請命遞斥臣職,答曰,勿辭,退待物論。
左議政韓翼謩疏曰,伏以臣自受新命,公憂私懼,夙宵懍惕,罔知所出,日者瀝血之章,竊庶幾天從人欲,及伏奉批旨,不惟不允所辭,褒與過隆,勉勵備至,至諭以安心勿辭,弘濟時艱,史官臨宣,恩禮優異,此豈無似賤臣所堪當者?承聆以來,感惶愧慄,自不覺汗淚之交逬也,臣聞人君使臣,必量才而授官,人臣事君,必量己而處任,夫然後上無虛授之譏,下免僨事之罪,今臣以其質則至鈍滯也,以其才則至綿薄也。尋常管庫,惟懼不稱,今乃處具瞻之地,任匀軸之重,不幾於强僬僥以千匀之擔,責下乘以萬里之足乎?叔季以降,人才不古之稱,眞大臣雖不易得,要皆極一時之選,自足了一世之事,亦未有如臣之空竦蔑裂無一善可稱,重以厚被人言,瑕疣狼藉,而濫廁其間者矣。噫,殿下所以拔擢臣至此者,非直榮其身而已,蓋將以所謂大臣之事責之,而臣旣非其人,則朝綱日弛,臣何以振肅,民生日瘁,臣何以拯濟?俗流失世壞敗,臣無以救之,簿書期會,直是末務,而臣又精神凋落,不足以管攝,於此數者,都無一可,而冒居中書,是豈賤分之所堪安也?冒進而僨事之罪重,固辭而違命之科輕,等是罪也,無令捨重而取輕,玆敢不避煩猥,更暴肝膈,仰瀆於宸嚴之下。伏惟聖慈,天地父母,俯諒臣懇,實由中曲,察臣言非飾爲,亟收成命,以安私分,千萬幸甚。答曰,省卿之懇,業已諭矣,今何復諭?旣行公而承批,何循常之若此乎?望八其依,惟在輔相,昔之管仲,小器猶霸,今卿之器,予望深矣,卿須體小子之此意,顧今日之國事,安心勿復過辭,卽行視事,共濟時艱。傳曰,此批答,令入侍兼春秋傳諭。
知事鄭亨復疏曰,伏以臣殘年望九,病日居多,尋常藥裹之關心,只恨縷命之苟延,乃於千萬夢想之外,聖念特垂矜憐,忽下補劑輸送之命,愍衰之意溢於辭表,奉讀傳敎,感激涕零,噫,臣支離不死,羈縻朝籍,虛糜太倉之稍廩,愧積素餐,夙宵靡安,今又非常之恩私,出於格外,欲生之意藹如春溫,特異隆眷,雖極感幸,而顧念廉義,彌增怵惕,此生此恩,報答無階,只有他日隕結之圖而已,抑臣竊有憂愛之忱,臨疏附陳焉。伏惟我殿下志存簡略,戒切臨履,雖循例應行之典禮,惟慮其或近豫大,輒加嚴斥,且伏念曾前上號雖至再三,而天日之光,猶未足以形容萬一,則群下尊顯之誠,靡不用極,年來疏啓屢出,懇祈加上,而天聽愈邈,一例堅拒,申請之輿情,雖甚抑鬱,寅畏之聖德,益著光輝,臣嘗見一部周易,上下六十四卦無非滿損謙益之義,邃古神聖詔誥後世之意,至深且切,殿下前後撝謙之敎,直與羲經之旨,千古符合,臣每於絲綸之下,雙擎莊誦,百拜贊誦,今番大臣·諸臣之陳請,設或不槪於聖心,殿下惟當高拱穆淸,徐下處分,罪之斥之,一張備忘足矣。乃反輕動玉趾,侵夜命駕,經宿於舊邸,臣愚死罪,國體恐不宜如是,而況又不時下令,輦出北門,險崖積雪之中,行殿凍冷,經過一夜,雖幸百神護衛,玉體無損,而萬一風寒所感,天和有愆,則其於宗社何,其於臣民何?噫,漢之文帝,不過中主,而欲下峻坂,袁盎攬轡,方當聖明之世,無一袁盎,臣甚慨然,此月已半,差過一望,海屋之籌加一,此豈殿下自强之時耶?繼自今,節宣保護之方,十分加意,省煩務而嚮晦宴息,愼動作而頤養精神,當使宸心泰然,聖躬康寧,用副一國臣庶億萬無疆之祝,千萬伏望,臣敢附臨死畢忠之義,不避僭妄,披陳微誠,惟聖明,俯諒垂察焉。答曰,省疏具悉。望八暮年,追惟九十耆社之臣,頃者之命,豈徒爲卿?卿須安心,老臣惓惓之忠,予雖嘉賞,豈予樂爲,卽予苦心,予何自爲?其猶慨然。
副司直黃景源疏曰,伏以臣猥蒙殊知,玷不可叨冒之職,榮極寵溢,固宜有過分之災,夙宵懍惕,如集于木,而憲臣之疏,訾臣去就,斥臣以不少逡巡,嗚呼,此臣之所以自訟者,今憲臣,旣不相悉,則無怪乎訾斥之甚也。夫文衡,世所稱隆顯之職,則雖初不被劾之人,猶可以逡巡固讓,況如臣者,數年前被人論斥,情迹危悚,豈敢有一分冒進之心?而適當聖候平復,賀儀隔日,頒敎文製進,一時爲急,半日之間,嚴召三降,至有牌去來勿爲呼望之敎,臣之去就,誠可謂窮且隘矣。非不欲荐犯違傲,粗展私義,而此亦有不敢自守者,嗚呼,臣之所遇於聖明,何如也?往年臣在必死之地,而殿下特垂愍仁,曲全微命,以至今日,是天地罔極之恩也。自春以來,五六朔聖候彌留,賴祖宗陟降之靈,得復天和,是祖宗莫大之慶也,臣受天地罔極之恩,遇宗社莫大之慶,深引情勢,不製敎文,不參賀禮,在常分萬萬惶恐,臣於是未敢自有其身,昧冒而承命,以少伸螻蟻之誠,知臣者哀臣至情,不知臣者,謂臣輕進,今憲臣以是責臣,臣固當受以爲罪,而其擧平生,詈辱蹴踏,抑何故也,臣本孤寒,靡依荷殿下甄拔之私,濫竊文柄,又入銓地,其所以致人之論而招人之謗者,固已自料也。噫,自古人臣立於朝廷遭彈者,何可勝數?而若臣所被人言,蓋絶少也。臣不肖立朝無狀,受詆如此,上累則哲之明,下負不辱之戒,捫心自傷,祗悔莫及,惟屛伏田野之中,絶意榮塗,歌詠聖德,以沒餘齒,然後庶幾少贖其罪矣。臣旣被劾,不敢處輦轂之下,自城外轉尋鄕路,恭俟處分,亦不敢遽入文字,天鑑俯諒,雖許解前後本職,而文衡尙未刊正,臣誠惶慙,不知所措,敢從縣道,冒陳血懇。伏惟聖明,察臣之情,哀臣之迹,亟命削臣兼帶文衡之任,仍命有司,刊臣姓名於朝籍,勿復檢擬,以謝人言,以靖私義,不勝幸甚。答曰,省疏具悉。卿之文才,業已知矣,料表譏斥,何過撕捱?況感君恩而勉承,臣分當然,卿何介意?卿何介意,卿勿過辭,卽爲察任。
掌令郭鎭純疏曰,伏以臣自來情勢,豈可復叨於臺職?而分義是懼,黽勉出肅矣,日前求對,終被遣罷,惶懍累日,無所容措,昨伏承還收之敎,職名如舊,愧懼彌深,且臣近得寒感,越添於觸冷,頑痰塞胸,喘氣益急,召牌之下,萬無趨承之望。伏乞聖慈,俯垂矜憐,亟許鐫遞,千萬幸甚,第有一二微見,敢此尾陳焉,日昨彰義宮庭籲之時,執義李堉,初懸進字,旋稱在外,頃刻之間,擧措顚倒,臣謂不敍之典,有不可已也。向者金弘哲,以遐方微賤之人,居魁於節製,固是稀有之事,而至於寢郞則必以士族之生進者差出者,自是令典也,直赴之日,卽除寢郞,恐非相當,臣謂昌陵參奉金弘哲,亟命改差,亦不可已也。答曰,省疏具悉。李堉事,擧措郞當,貽羞臺閣,所請是矣,依施,金弘哲,噫,以邊塞之人,能參節製可謂稀有,況旣命卽赴,亦非白徒幼學,大抵雨露不擇地而下,況暮年惜人才之意乎?噫,世間知名之兩班,何以士夫?遐方不識之人,輒曰微賤,爾等之心雖若此,其君之心,決不然矣,此等之習,豈特白首暮年?自幼心常不取者也。
獻納具庠疏曰,伏以日昨,玉體冒寒勞動,群情擧切焦遑,何幸鑾蹕遄回,聖候康寧,臣民欣忭,曷有其極?臣於伊時,妄隨三司之後,同被譴罷之罰,蒼黃逬退,歷日惶懍,下敎置之之命,遽降於匪意,包容之恩,非不感戴,而恧蹙之私,尤無所措,職名雖復如舊,言責豈敢自居,而愚衷所發,有不能自已?玆敢冒昧略陳焉,日昨事,雖出於大聖人撝謙之盛德,而因此激惱,至於動駕,不已過乎?以臣下之故,而輒行舊邸,已違動作之節,況迫暮風雪,班伍未齊,而玉駕徑發,經宿城外,殿下之一身,宗社之攸寄,殿下之一動,四方之所仰,其重顧若何,而何乃自輕如此乎?承宣喉舌也,三司耳目也,而有事則輒竝斥退,景色愁沮,朝儀不成,竊見近日,未有群下之有言而能格者,又重以郵責或隨,此豈聖世培養之道哉?以殿下之明仁,豈不念及於此,而往往迫切之敎,過中之擧,特出於一時之煩惱,然言一出而難反,事已遂則莫追,況今殿下之一政一令,無非文孫所監法者,則群下之仰望於殿下,必欲言而爲則動而爲道者,豈非無疆之慮哉?伏願殿下,益加三思,勿以人廢言焉,且臣於現告事,有所慨然者,伊日罷職之命,卽駕前入對之承旨·三司也,未及入來者,固宜相繼求對,各盡其責,而竝入現告,殊涉不實,臣謂捧現告當該承旨,不可無譴責之典也。答曰,省疏具悉。噫,其時事,一則莫重大訓,不察混請,一則停賀勉承,有此駭擧,予雖衰矣,其於處分,何徑情直行,而一則所重莫重,一則苦心深矣,從容酬酢,一日二日,寔予不孝,亦予不肖,今番之事,豈樂爲而然?雖然,可見愛君之心,深嘉其誠,豈不深體焉?
校理李普觀疏曰,伏以臣百不猶人,本不敢以儒臣自處,而第於日昨過擧,竊不勝憂慨之忱,旣往雖不追,方來猶可戒,謹此冒陳焉。噫,今日在廷諸臣,不能將順德意之罪,則固有之矣,然而臣下有罪,則不動聲色而處之可也。淵裏有激,則以理自腕而和之可也,而少有激惱,輒行舊邸,不已過乎?一番臨幸,已是非常,而不數日又幸之,又轉而幸鍊戎臺,昏夜倉卒,末駕不及戒,道路不及淸,炬不植列,軍無行伍,班無從官,只以挾輦,燈籠若干雙引路,蒼黃出都門,中外驚擾,瞻聆駭惑,此何擧措,此何景色也。伏況聖候尙在調攝,而頻觸寒威,以致傷損,及幸鍊戎臺,則風雪之所饕虐,冱寒之所侵犯,猝御不煙之堗不潔之室,聖體之受傷,尤當,何如?臣職忝經幄,在平日,旣素蔑補衮之益,當其時,又莫效碎首之忠,焦迫之外,罪死難貰,幸而天啓聖衷,鑾駕翌發,擧國臣庶,轉憂爲欣,先號後笑,人心大安,如日之更,孰不欽仰?而頻失之戒,亦宜深念。伏願深加懊悔,體大易敦復之義,追顔子不貳之工,於以和調宸衷,保攝聖體,期臻和平之福,仍命先削臣職,復行重究,以彰爲臣不忠之罪焉。臣治疏將上之際,得見獻納具庠疏本,則以伊日不入對承旨·三司之混入現告,至請譴責該房,臣於是益不勝愧死之地,臣於其時,亦不及隨參於諸臣之後,而同入於一倂罷職之中,則今於臺論之下,尤何敢獨逭譴罰乎?玆敢冒昧首實。伏乞亟降威命,以謝臺議,以安賤分,不勝幸甚。答曰,省疏具悉。隨事匡救,予庸嘉之,而其事豈是夢想之外?其若例應,何以拜陟降?卽予苦心而然矣。此等之時,其又逡巡,未及陳章,旣虧臣分,本職許遞焉。
副應敎金載順疏曰,伏以臣母素患虛勞之症,而少失將攝,輒致危劇,邇來四五年間,衰謝轉甚,原委益痼,長在枕席上呻吟,臣本終鮮,母子爲命,藥餌扶護,惟此一身,跬步之捨,輒煩病思,自來情理,實無離側供仕之望,猶復黽勉就列,循次持被,而臣之方寸,未嘗一日忘矣,卽於直中,得接家信,則臣母宿症,挾感越添,咳嗽達夜,寢啖全失,虛脆之餘,一倍綿綴,人子懇迫之私,聞此報而益煎灼,玆敢忙投短章,徑出禁扃,任情之罪,誠無所逃。伏乞聖慈,天地父母,俯垂矜諒,特命刊削,以便救護,以昭法綱,不勝幸甚。答曰,踏啓字。
副修撰兪彦鎬疏曰,伏以惟天惟祖宗,誕垂明祐,聖候遄復,邦慶無前,臣民歡忭,曷有其極?臣曩叨館職,旋獲恩遞,得以專護母病,少伸子職,攢祝洪私,河海莫量,竊自幸螻蟻微私,已蒙俯諒,循是以往,庶得自囿於孝理之化矣。不圖玆者,除書復降,召命遠辱,臣誠震愯兢悶,莫省所以自措也。臣雖不肖,粗識義分,豈敢不竭蹶趨造,仰承德意,而第臣老母今年七十三矣,素患痰眩之疾,恒有懍綴之憂,及今衰益甚而病益痼,老氣不能抵敵,諸症日相侵攻,又自前月,重添寒感,食飮全廢,眞元日陷,多試藥餌,少無動靜,臣方左右扶持,夙宵焦灼,其欲進而承命則離違病側,人理之所不能,欲退而伸情則虛帶職名,臣分之不敢安,去留兩難,公私俱妨,戰慄憂迫,不知所出,至於兼帶庠任,方當課試申飭之時,閱月虛縻,尤增兢惶,玆不得不冒死陳懇,付上縣道。伏乞天地父母,曲賜鑑諒,將臣本兼兩職,竝行鐫免,俾得安意將護,仍治臣任情蔑分之罪,以昭法紀,不勝大幸。答曰,踏啓字。
說書金載人疏曰,伏以臣之老母,方在臣兄金浦任所,而素抱奇疾,每當寒節,痰咳諸症,種種苦劇,日昨猝寒,又添感冒,委頓床席,而意外關格之症,猝發於澌綴之中,飮啖全廢,咳喘危惡,急脚踵至,促臣歸護,臣自聞此報,心神飛越,安住不得,焦灼之極,他未可顧,短章呼籲,徑出禁扃,忙尋鄕路,擅行之罪,誠無所逃。伏乞聖慈,俯賜諒察,先遞臣職,仍治臣罪,以肅朝綱,以便救護,千萬幸甚。答曰,踏啓字。
丙戌十二月十六日巳時,上御集慶堂。藥房入診入侍時,都提調徐志修,提調南泰會,副提調李景祜,記事官洪相聖·車鳳轅·洪相簡,醫官方泰輿·許礈·李以楷·金光國·金孝儉·許溫,以次進伏訖。志修曰,夜間聖體調攝,若何?上曰,一樣益勝矣。進湯劑後,泰輿等診候曰,脈候調均矣。上曰,他承旨入侍,相聖承命出,召右副承旨尹冕東進伏,三提調先退。命書憶昔御製訖,命書左相韓翼謩疏批,命兼春秋傳諭,命書大提學黃景源疏批,又命書鄭亨復·李普觀疏批,又命讀獻納具庠疏。上曰,其時承旨誰也?冕東曰,左承旨李彦熙。上曰,必以此撕捱矣,命讀掌令郭鎭純疏訖,皆下批答。上曰,其退去,諸臣遂以次退出。
上在慶熙宮。停常參·經筵。
藥房都提調徐志修,提調南泰會,副提調李景祜啓曰,節屆隆冬,寒事轉甚,伏未審夜間聖體調攝,若何,痰候何如?寢睡·水刺之節,亦何如?臣等率諸御醫,趁早入診,詳察聖候爲宜,中宮殿氣候,何如?惠嬪宮氣候,何如?世孫宮氣候,何如?嬪宮氣,何如?臣等不任區區憂慮,敢來問安,竝此仰稟。答曰,知道。予與內殿氣候一樣,惠嬪氣候一樣,世孫·嬪宮亦一樣,而今當望八歲暮,再昨兩昨,見沖子與婦之成冠入長,吾國雖庶幾,予心則一倍矣。
尹冕東啓曰,憲府連日監察茶時,掌令郭鎭純,引避退待,已至經宿,尙未處置,諫院許久闕啓,俱甚未安,兩司除在外傳旨未下外,未肅拜不爲行公人員,竝卽牌招,何如?傳曰,允。
李景祜,以吏曹言啓曰,今日本曹開拆坐起時,考見諸道褒貶啓本,則谷城縣監李弘器,以莫衒勤幹奈或劻勷爲目,則宜置下考,而置諸中考,致勤點下,依定式下考施行,陽城縣監金守默,以浮謗奚信柔善是欠爲目,則宜置下考,而置諸中考,殊無嚴明殿最之意,依例罷黜,兩道道臣,推考警責,何如?傳曰,允。
又以吏曹言啓曰,果川縣監朴師行,以六年窠守令,三次居中,平丘察訪元命獻,三年窠察訪,兩次居中,其不治可知,竝依例罷黜,何如?傳曰,允。
金龜柱,以兵曹言啓曰,今十二月十七日,武臣堂上祿試射日次,而親臨都政相値,以無故日退行之意,敢啓。傳曰,知道。
沈勗之,以侍講院言啓曰,本院兼司書金漢耆入直矣,以本職移直玉堂,下番闕直,事甚未安,新除授說書尹正烈,卽爲牌招入直,何如?傳曰,允。
尹冕東,以義禁府言啓曰,副司果李惠祚,令該府禁推事,傳旨啓下矣。李惠祚下去京畿通津地,而依例發遣府羅將拿來,何如?傳曰,允。
都政。吏批,行判書尹汲進,參判徐命膺進,參議洪樂仁進,都承旨李景祜,正郞任觀周·柳成模,佐郞安聖彬·李命彬,以左議政韓翼謩爲兼世孫傅,朴恒源爲活人別提,鄭翼祥爲繕工主簿,申光洙爲敦寧主簿,金斗秋爲繕工副正,洪樂仁爲吏曹參議,李鎭翼爲軍資判官,李獻中爲引儀,李思規爲軍器提調,李晉圭爲殷山縣監,洪啓祜爲楊口縣監,李奎緯爲兵曹正郞,李潤國爲巨濟府使,李星鎭爲和順縣監,李灌爲長水察訪,申鈿爲金井察訪,尹遇東爲掌樂主簿,權敬應爲典設別提,兪彦肅爲掌苑別提,李命瑀爲順陵直長,金斗熙爲宗簿直長,沈宗之爲禮賓直長,張旭爲司藝,韓後述爲工曹佐郞,李若采爲禮曹正郞,李穦爲刑曹佐郞,申光健爲果川縣監,宗簿直長金斗熙,宣陵直長韓泰裕相換,李益輔爲判敦寧,洪大源爲司䆃僉正,李趾光爲宗廟令,尹浣爲社稷令,李邦和爲咸從府使,李崇爲嘉山郡守,金善材爲韓山郡守,金在正爲忠淸都事,安復和爲谷城縣監,趙景觀爲延曙察訪,李得培爲兵曹參知,鄭觀由爲銀溪察訪,李思正爲司饔主簿,沈元之爲司䆃主簿,李慶泰爲軍資主簿,南挺秀爲典牲直長,李得老爲禧陵直長,張象元爲司宰直長,洪謙海爲濟用副奉事,金熹爲北部奉事,李樂培爲司饔奉事,鄭弘淵爲西部奉事,洪樂命爲刑曹參議,南泰齊爲弘文提學,林之浩爲禮曹佐郞,李尙運爲直講,兼春秋單丁範祖,金昌祿爲幽谷察訪,張淀爲相禮,尹光洵爲中部都事,洪述祖·吳在文爲禁府都事,朴應煥爲濟用直長,李河永爲宗廟直長,金大淳爲平市直長,趙命世爲廣興奉事,嚴思敏爲義盈奉事,金安默爲典牲奉事,沈以鎭爲陽城縣監,徐赫修爲甲山府使,李熙燾爲光陽縣監,朴相珪爲眞寶縣監,具昌奎爲尙瑞直長,李憲儒爲南部都事,權中立爲長興奉事,尹爲內贍奉事,金獻柱爲漢城主簿,朴相海爲平丘察訪,金星吉爲良才察訪,李敬懋爲南陽府使,丁載遠爲漣川縣監,金履常爲禮曹正郞,李命喆爲廣興主簿,權德性爲長水縣監,姜游·閔潤洙爲典籍,成德演爲尙瑞副直長,徐命善爲輔德,金魯淳爲副修撰,沈鍷爲刑曹佐郞,金光白爲豐德府使,許冥爲慶源府使,李泰源爲德源府使,金履禧爲長淵縣監,吳道亨爲洪源縣監,申曘爲繕工副奉事,具昌煃爲司宰主簿,洪彬爲氷庫別檢,李述源爲典設別檢,韓錫大爲氷庫別檢,呂善應爲執義,金敎材爲校理,尹養厚爲文學,尹正烈爲說書,洪相聖爲典籍,尹珖爲龜城府使,金載七爲德山縣監,李基德爲靑松府使,金載玉爲南海縣令,成德演爲尙瑞直長,韓喆謩爲永禧殿令,朴普源爲義盈主簿,李章五爲監察,李漢豐爲吉州牧使,李萬恢爲鍾城府使,李喆運爲渭源郡守,李海文爲鳳山郡守,高鳳允爲司圃別提,呂善德爲典籍,金漢耆爲中學敎授,典籍四單洪彬·李時逸·金重玉·金東稷,成均博士單洪敬熙,學正單申宅和,學錄單卜台鎭,學諭單崔景岳,校書副正字單吳濬根,奉常參奉單吳濬根,尹昶爲尙瑞副直長,金鳳吉爲禮曹正郞,李潚爲珍島郡守,李永耉爲氷庫別提,兪漢鼎爲宗廟殿奉事,尹鳳五爲造紙提調,李僅爲兼引儀,姜翰爲宗簿主簿,李復永爲濟用判官,洪益弼爲工曹正郞,李禾爲儀賓都事,李宗德爲思陵令,朴鸞源爲尙衣主簿,崔鳴玉爲判校,元弼萬爲氷庫別提,宋德相爲造紙別提,黃幹爲靈巖郡守,金鍾厚爲諮議,李脩輔爲昌陵參奉,金相迪爲永禧殿參奉,柳山鎭爲禮賓參奉,鄭寅五·申光薀爲禁府都事,金重行爲禧陵參奉,成光默爲萬寧殿參奉,尹㬘爲英陵參奉,鄭日煥爲敬陵參奉,尹翊烈爲健元陵參奉,鄭存玉爲順康園守奉官,權惠應爲惠陵參奉,李世述爲齊陵參奉,李惟稱爲溫陵參奉,趙鎭容爲徽寧殿參奉,黃橚爲順陵參奉,趙榮顯爲敦寧參奉,尹行儼爲光陵參奉,李堯仁爲齊陵參奉,金熲爲厚陵參奉,徐琢修爲寧陵參奉,鄭夢弼爲昌樂察訪,朴鎭宇爲惠陵別檢,金敏材爲繕工假監役,金最儉爲假引儀,馬之徽爲奉常判官,李渙爲掌苑別提,蔡希範爲奉常主簿,鄭粹德爲典籍,李廷赫爲監察,韓鋺爲垂恩墓守衛官,柳昌運爲愍懷墓守衛官,李龔爲崇寧殿參奉,兪彦肅爲工曹佐郞。
兵批,判書李思觀進,參判成天柱進,參議金霔進,參知李得培進,正郞辛應三·丁範祖·李奎緯·金履禧,佐郞李益燮·金在正,兵批啓曰,五衛將李聖師,景福宮衛將韓允度,俱以病難供職,呈狀乞遞,竝今姑改差,何如?傳曰,允。南泰會爲都摠管,趙守曾·鄭尙淳爲同知,沈爲兼司僕將,李永輔爲內禁將,閔範洙爲羽林將,申大顯爲宣傳官,任益昌·金德厚爲五衛將,李得濟爲大興中軍,田德雨爲平薪僉使,金必泓爲群山僉使,閔致騫爲注文僉使,柳光晉爲淸江僉使,柳達源爲忠翊將,徐咸一·趙台命爲僉知,金養性爲南虞候,盧弼尙爲全羅右水虞候,李憂祥爲別害僉使,李尙蕃爲魚游澗僉使,金重文爲西北僉使,孫守宗爲白峙僉使,朴文漢爲善積僉使,趙圭鎭爲忠壯將,徐行德爲北虞候,金時鍊爲廣梁僉使,金有澤爲老仁僉使,金萬根爲龍媒僉使,沈銓爲多慶浦萬戶,裵守天爲豆毛浦萬戶,延次綱爲會寧浦萬戶,李彦夏爲呂島萬戶,尹靖東爲文山萬戶,李完基爲美錢僉使,禹弘翼爲長峯萬戶,金兌文爲伍羅萬戶,李慶麟爲五衛將,鄭汝稷爲訓鍊都正,李邦緯爲曹司衛將,李旭祥爲羅州監牧官,李德枏爲南陽監牧官,金壽鉉爲礪峴僉使,權廷喆爲同知,訓鍊判官孫錫輝,主簿吳熙績·金致緯·曺漢良以上減下,副護軍洪允中·具大勳,副司果李彦祿·丁昌億·金就大,副司直尹得雨,申㬚爲公州營將,權伋爲三陟營將,金海柱爲訓鍊正,尹性淵爲都摠經歷,申大謙爲訓鍊僉正,具明謙爲滿浦僉使,鄭雲濟爲忠翊將,柳重臨爲知事,李禧泰爲德津萬戶,姜文翼爲靑水萬戶,孫大亨爲仇寧萬戶,張元徽爲在德萬戶,金聲輝爲造山萬戶,李泰遠爲訓鍊副正,韓尙儀爲僉正,吳澤·申光道爲判官,李弘達·睦天挺爲同知,白始庚爲首陽別將,蔡膺禔爲金烏別將,金三福爲笠巖別將,崔秀恒爲長壽別將,金得商爲蟾津別將,朴萬根爲浦項別將,金善輝爲長津柵別將,李得輔·尹德周爲景福將,金重祐爲昌德將,金次重爲昌慶將,吳載熙爲都摠經歷,李炯爲都事,田文顯·閔永喆·李長玉爲訓鍊主簿,安翼濟爲都摠都事,洪繼哲·元啓弘·李運昌爲武兼,姜柱箕·李煜爲宣傳官,成允協爲部將,李漢鼎爲大丘營將,崔東岳爲訓鍊副正,許冥爲五衛將,李性默爲都摠經歷,權宜中爲武兼,金聲九爲部將,尹性淵爲訓鍊副正,朴敦行爲忠翊將,李邦鳳爲五衛將,李壽鵬爲訓鍊主簿,成玉爲都摠都事,李益臣·鄭潤弼爲武兼,金得衍·慶來運爲部將,具埉爲西道參軍,金光垕爲訓鍊判官,朴尙一·申萬熙·李偦爲主簿,同知二單朴世長·李胤彬,僉知三單全光天·趙景天·金致翕,尹勉矩爲忠州營將,許泓爲都摠經歷,柳鎭恒兼司僕將,金昊明爲訓鍊判官,李軾·金宅沂爲主簿,李宗曾爲武兼,金就大·李潤禧爲部將,鄭聖錫爲守門將,副護軍南瑞五·李樀·柳震普·金載順·李漢鼎,副司直洪良漢·尹東昇·宋瑩中·洪樂命·李性遂·李徽之·崔台衡·李河述·李昌任·李普觀,副司果尹承烈·兪彦鎬,副司正金載人,副護軍李永輔·柳達源·趙圭鎭·權伋·申㬚,權管秩廟洞金載泰,西水羅崔世希,廟洞沈澤鯨,乫軒洞鄭彦達,黃拓坡徐必翰,雙靑林衡。
丙戌十二月十七日辰時,上御集慶堂。藥房入診入侍時,都提調徐志修,提調南泰會,副提調李景祜,記事官洪相聖·車鳳轅·洪相簡,醫官方泰輿·許礈·李以楷·玄處明·金孝儉·許溫,以次進伏訖。志修曰,夜間隆冬極寒,聖體調攝,若何?上曰,一樣差勝,而心則一倍矣。志修曰,中宮殿·惠嬪宮·世孫宮·嬪宮氣候,若何?上曰,皆安矣。志修曰,世孫令禮過行,不勝慶幸矣。上曰,奇幸之心,何異私家乎?進湯劑後,泰輿等診候曰,脈候一向調均,有滑體矣。上曰,今日親政,副提調旣以吏房入侍,夕湯劑,只首醫煎入可矣。志修曰,今日甚寒,終日酬應,實爲悶迫矣。上曰,此亦奈何?志修曰,右相,新伯到任後當上來,新伯之行,不可不催促矣。命書傳敎曰,今聞大臣所奏,右相,聞拜相之命,凡諸營務,俱不酬應云,本道事可悶,新伯,其令不數日內辭朝。出傳敎志修曰,金時燦旣蒙聖恩,而今又作故,不可無給牒之典矣。上曰,然乎?命書傳敎曰,今聞相臣所奏,金時燦本事,卽予所守,而其人在則雖靳,旣聞其故,心何滯乎?其令給牒敍用。出傳敎命書傳敎曰,噫,望八暮年,其惟昨冬,今番沖子成禮,實是萬萬料表,古豈有哉?雖無應行之典,宜有飾喜望慶之意,其亦參酌,歲抄後違牌人,竝敍用,今年赦典後,至秋冬等居中·居下·坐推人,竝蕩滌。出傳敎命書傳敎曰,頃者下敎非行公與否,一倂解見任,則承旨擧行是也,具庠陳章,非予本意,此非撕捱者,左承旨李彦熙,牌招察任。出傳敎上曰,政堂入侍,內局退去,內局諸臣以次退出。
丙戌十二月十七日辰時,上御集慶堂。親臨都政入侍時,行吏曹判書尹汲,參判徐命膺,正郞任觀柱·柳成模·安聖彬,兵曹判書李思觀,參判成天柱,參知金聖注,正郞丁範祖·李奎緯·金履禧,佐郞李益燮·金在正,行都承旨李景祜,左副承旨洪樂仁,記事官洪樂聖·呂善德,記注官車鳳轅,記事官洪相簡,以次進伏訖。思觀曰,本參議李得培,牌招稟政,何如?上曰,牌招可也。出榻敎上曰,吏曹參議洪樂命許遞,其代今日政爲先擧行。出榻敎上曰,承旨有闕代,前承旨金龜柱除授,牌招察任,房順房。上曰,親政相値,吏曹參議洪樂仁,卽爲牌招入侍。出傳敎上曰,暮年歲親政,寔是料表,不殫其憊,豈爲觀瞻?凡諸等事,擇人爲先,十考十上,五考五上,純褒抄啓,守令·邊將,另加調用,淸白吏,爲國效節人,戊申軍功人,一體錄用事,分付兩銓。出傳敎吏曹參議洪樂仁進伏,同參政事,上曰,左副承旨金龜柱,牌招入侍。出榻敎上曰,徒抱紅牌,老於牖下,莫甚於近日,曾有下敎,許多之人,雖難盡用,公心調用,恩過半矣,申飭兩銓。出傳敎上曰,居中·居下,更命蕩滌,亦示飭勵,李惠祚,禁推分揀。出傳敎上曰,西北人·松都人,一體錄用事,分付兩銓。出榻敎上曰,旣示予意,囹圄何異?且日寒如此,當該承旨,取覽囚徒,輕囚放釋。出傳敎上曰,親政,注書·尙瑞院官員,依例陞六。出傳敎上曰,漢帝豈不云乎?郞官應列宿,宰百里,初仕申飭然後卽見其效,方當親政,另加申飭。汲曰,四館陞六時,有九處講然後遷轉之規,而承文院褒貶,如或有故過限,則四館積滯,不可不慮,故自前雖未經九處講,亦有陞六之例矣,今秋冬等褒貶,不得爲之,故當出六者,未免積滯,依例遷轉,何如?上曰,依爲之。又曰,都目政各岐仕滿應遷者,相避及未準朔監察·禁府都事·戶曹·刑曹·漢城府郞官·五部都事各司久任時推人員竝擬,何如?上曰,依爲之。又曰,守令多窠,當差出,而未準朔及營將·邊將·虞候·都事·守令·察訪,竝擬,何如?上曰,依爲之。又曰,都目政直長仕日未滿十日者,啓稟出六事,載在法典法矣,今番直長仕日未滿七日者,依例陞六,何如?上曰,依爲之。上曰,掌令鄭彦暹入侍,彦暹進伏曰,請還寢東呂·址淳等還配之命,更令王府,嚴鞫得情。上曰,勿煩。又曰,請還寢定配罪人,者斤萬酌處之命,更令王府,嚴鞫得情,快伸王章。上曰,勿煩。又曰,新除授司諫院正言宋載經,時在忠淸道懷德地,請斯速乘馹上事,下諭。上曰,依啓。又曰,掌令郭鎭純,以臣爲人疲劣,言議巽軟,本不合於耳目之任,而金泓哲,以邊塞之人,得參節製,以聖朝柔遠之意,將來甄用,隨其人之能否,無所不可,而至於寢郞,則初頭除拜,恐非相當,故乃於辭疏之末,略效一日之責矣,及承聖批,不惟不賜允可,至以心常不取爲敎,臣不勝瞿然之至,臣何敢一刻晏然於臺次乎?引嫌而退有懷論列,臺體卽然,聖敎之下,何可引嫌?請掌令郭鎭純出仕,上曰,依啓。上曰,吏批政望筒,何其遲之耶?催促可也。景祜曰,幾乎垂畢云矣,吏·兵批政畢後,汲·思觀請退,上曰,姑留之,宣饌訖。諸臣以次退出。
上在慶熙宮。停常參·經筵。
藥房都提調徐志修,提調南泰會,副提調李景祜啓曰,昨日親臨大政,侵夜酬應,伏未審夜間聖體調攝,若何,痰候何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。氣則一樣矣。
中宮殿·惠嬪宮,藥房口傳問安。答曰,知道。
權噵啓曰,長水縣監權德性,今日肅拜單子入啓之後,終不入來,事甚未安,推考警責,何如?傳曰,允。
傳于權噵曰,守令·察訪,皆令入來,而今日不爲謝恩者,亦令一倂入來。
又傳于曰,守令察訪,內局入侍,同爲入侍。
注書洪相聖陞六,代以沈命德爲假注書。
注書呂善德陞六,代以金致九爲假注書。
事變假注書鄭夢弼遷轉,代以洪敬熙爲事變假注書。
以承傳色口傳下敎曰,署經如盡爲之,一體辭朝而只一司署經,則一司除署經,今日內卽爲辭朝。
尹冕東啓曰,前平安監司申晦所受密符,使褊牌替納,依定式推考傳旨捧入之意,敢啓。傳曰,知道。
權噵啓曰,檢閱安廷玹,旣已敍用,令該曹,口傳付職,仍卽牌招入直,何如?傳曰,允。
吏曹口傳政事,檢閱單安廷玹。
權噵啓曰,新除授檢閱安廷玹,時在坡州地云,斯速乘馹上來事,下諭,何如?傳曰,允。
權噵,以侍講院言啓曰,本院新除授文學尹養厚,除拜之下,不爲出肅,卽爲牌招察任,何如?傳曰,允。
假注書沈命德在外,代以尹長烈爲假注書。
尹長烈在外,代以任希簡爲假注書。
李彦熙啓曰,臣與同副承旨沈勗之伴直矣,勗之因臺疏,纔已出去,伴直無人,右副承旨尹冕東,卽爲牌招伴直,何如?傳曰,允。
金龜柱,以兵曹言啓曰,今十二月十七日,武臣堂上祿試射,親臨都政相値,以無故日退行事,草記蒙允矣,今月十九日設行,而試官望,備擬以入之意,敢啓。傳曰,知道。
李景祜,以司饔院言啓曰,本院奉事金斗熙,今日政宗簿寺直長遷轉,而今年柴場摘奸後,明年燔造物力,旣已區處矣,莫重燔造之任,不可付之於手生之人,本院直長中依例相換,以爲竣事之地,何如?傳曰,允。
尹冕東,以義禁府言啓曰,初檢官永柔縣令金履基,施以告身三等之律事,傳旨啓下,而特敎定律名者,勿捧原情草記勘處,已有定式矣,時囚罪人金履基,依律文杖八十,收贖奪告身三等,而依承傳功減一等放送,何如?傳曰,允。
下直,吉州牧使李漢豐,咸從府使李邦和,靑松府使李基德,甲山府使徐赫修,豐德府使金光白,南陽府使李敬懋,慶源府使許冥,德源府使李泰遠,巨濟府使李潤國,靈巖郡守黃幹,渭原郡守李喆運,鳳山郡守李海文,嘉山郡守李崇,珍島郡守李潚,南海縣令金載玉,殷山縣監李晉圭,和順縣監李星鎭,谷城縣監安復和,德山縣監金載七,洪原縣監崔道亨,果川縣監申光健,陽城縣監沈以鎭,光陽縣監李熙燾,眞寶縣監朴相圭,漣川縣監丁載遠,長水縣監權德性,楊口縣監洪啓祜,長淵縣監金履禧。
丙戌十二月十八日巳時,上御集慶堂。藥房入診,掌令·守令同爲入侍時,都提調徐志修,提調南泰會,副提調李景祜,假注書金致九,記事官車鳳轅·洪相簡,醫官方泰輿·許礈·李以楷·金光國·金孝儉·許溫,掌令郭鎭純,吉州牧使李漢豐,咸從府使李邦和,靑松府使李基德,甲山府使徐赫修,豐德府使金光白,南陽府使李敬懋,慶源府使許冥,德源府使李泰遠,巨齊府使李潤國,靈巖郡守黃幹,渭原郡守李喆運,鳳山郡守李海文,嘉山郡守李崇,珍島郡守李潚,南海縣令金載玉,殷山縣監李晉圭,和順縣監李星鎭,谷城縣監安復和,德山縣監金載七,洪原縣監崔道亨,果川縣監申光健,陽城縣監沈以鎭,光陽縣監李熙燾,眞寶縣監朴相圭,漣川縣監丁載遠,楊口縣監洪啓祜,長淵縣監金履禧,進伏訖。志修曰,夜間聖候若何?上曰,一樣矣。進湯劑診候後,泰輿奏曰,脈度一向和均矣。上命諸守令進前,南陽府使李敬懋進伏,上曰,何以治民?敬懋曰,當竭力奉公矣。龜城府使尹珖進伏,上問志修曰,此人,何如?志修曰,臣則以爲不滿矣,此人曾爲公州營將時,多有不緊事矣。上曰,大臣所奏如此,爾其退去。渭原郡守李喆運進伏,上曰,爲人極美矣,命誦七事。上曰,此是邊邑,將何以爲之?喆運曰,當竭力奉公矣。鳳山郡守李海文進伏,上曰,此人曾往日本,倭奴稱以朝鮮大將云矣,命誦七事。德源府使李泰遠進伏,上曰,初爲守令乎?泰遠曰,然矣,仍命誦七事訖。上曰,初爲守令,則何以爲治?泰遠曰,當愛民矣。咸從府使李邦和進伏,上曰,何以爲治?邦和曰,當竭力奉公矣。谷城縣監安復和進伏,命誦七事。上曰,何以爲治?復和曰,當心誠求之矣。巨濟府使李潤國進伏,命誦七事。上曰,何以爲治?潤國曰,當愛民如子矣。嘉山郡守李崇進伏,命誦七事。上曰,汝何以治之乎?崇曰,當以公勤廉三字,圖報矣。南海縣令金載玉進伏,上曰,汝何以爲治乎?載玉曰,當勤而爲之矣。光陽縣監李熙燾進伏,上曰,將何以治民。熙燾曰,竭力爲之矣。楊口縣監洪啓祜進伏,上曰,汝能做太守矣,楊口則必無所事矣。志修曰,是閑邑也。果川縣監申光健進伏,上曰,爲吏之道有二,良吏也能吏也,汝欲爲何吏?光健曰,願爲良吏矣。洪原縣監吳道亨進伏,命誦七事。上曰,此人窮餓不能自存,而韓光肇薦之矣,命誦七事。和順縣監李星鎭進伏,上曰,爲良吏乎,爲能吏乎?星鎭曰,不願爲能吏矣。殷山縣監李晉圭進伏,上曰,此是乞郡之人乎?景祜曰,然矣。長淵縣監金履禧進伏,上曰,汝曾經臺侍,尤勉之。漣川縣監丁載遠進伏,命誦七事。上曰,爲良吏乎,爲能吏乎?載遠曰,二者俱難,而所願爲良吏也。眞寶縣監朴相珪進伏,景祜曰,此錦陵君奉祀孫也。上曰,汝異於他人,勉力爲治。豐德府使金光白進伏,上曰,豐德甚悶矣,今則勝於前乎?景祜曰,松都移居人民,終不肯安接云矣。上曰,汝下去後松都移居人民,不爲遵令者,一一報上營,可也。靑松府使李基德進伏,上曰,是閑邑乎?景祜曰,然矣。靈巖郡守黃幹進伏,上曰,何以爲治?幹曰,弊端甚多云,當竭誠矣。陽城縣監沈以鎭進伏,上曰,爲良吏乎,爲能吏乎?以鎭曰,欲爲良吏矣。藥房及諸守令先退,上曰,儒臣持警世問答入侍。出榻敎校理金漢耆,修撰徐有良進伏,上命書傳敎曰,龜城府使尹珖,大臣旣有所奏,故下敎遞差。上曰,歲已暮矣,此時守令,豈可一刻稽滯?都目政諸守令中已署經者,今日爲先下送,未署經者,兩司卽爲牌招署經後,亦令卽爲辭朝。出傳敎上曰,尙衣院副提調,其令右承旨察任。出傳敎漢耆讀警世問答一章,有良次讀一章。上命景祜讀之,又命致九讀之,鳳轅及相簡,各讀一章畢。掌令郭鎭純進伏曰,請還寢東呂·址淳等還配之命,更令王府,嚴鞫得情。措辭見上上曰,勿煩。鎭純曰,請還寢定配罪人,者斤萬酌處之命,更令王府,嚴鞫得情,快伸王章。措辭見上上曰,勿煩。鎭純曰,新除授執義呂善應,時在京畿廣州地,請斯速乘馹上來事,下諭。上曰,依啓。出擧條鎭純所懷,臣有區區所懷,敢此仰陳矣,聖候六朔靜攝之餘,玉體復常,寶算無疆,臣民慶忭之忱,曷有其極?喜懼之心,當復如何?昔我宣祖大王,患候屢朔乃瘳,禮官例請陳賀,而宣祖下敎曰,疾病由於失攝,以致群下之焦惶,今方悔咎之不暇,何以賀爲?終不受賀,先王盛敎,猗歟至哉,今殿下愼攝之方,恐或未盡,雖以向日彰義宮動駕言之,雖出於固推群請之意,而群下之請,懃懃不已,則嚴辭斥退,使不得復言,無所不可,而何至於動駕耶?且伊日風雪俱作,寒盛澟烈,民臣之焦迫,有不可勝言,此後雖有動駕之令,若遇祈寒盛暑,日候不順,則亟命更令,以待日氣之淸和,千萬伏祝。上曰,今番擧措,萬古所無,故不得已有此擧,而所陳切實,當體念焉。出擧條上曰,藥房提調,持湯劑,更爲入侍。出榻敎泰會持湯劑進伏,上進御後,景祜曰,昨日都政,校理金漢耆除中學兼敎授,而與臣爲相避,其在法例,不可仍置故敢達。上曰,許遞,可也。出擧條諸臣退出。
上在慶熙宮。停常參·經筵。
藥房都提調徐志修,提調南泰會,副提調李景祜啓曰,伏未審夜間聖體調攝,若何,痰候何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。氣則一樣矣。
中宮殿·惠嬪宮,藥房口傳問安。答曰,知道。
金龜柱,以都摠府言啓曰,今日入直內三廳武兼,禁軍及軍兵等,中日習射,請出標信。傳曰,知道。
李彦熙啓曰,假注書任希簡,時無職名,令該曹依例付軍職,冠帶常仕,何如?傳曰,允。
權噵啓曰,卽者修撰徐有良,以其親病,陳疏徑出,原疏纔已捧入矣,所當直捧禁推傳旨,而此與無端徑出有異,推考警責,何如?傳曰,允。
以文臣朔試射試官望筒,傳于金龜柱曰,深冬異前,祿試射置之。
權噵啓曰,卽者預備兼春秋丁範祖,身病猝重,勢難强令察任,今姑減下,其代令該曹卽爲口傳差出,何如?傳曰,允。
吏曹口傳政事,兼春秋單辛應三。
權噵,以弘文館言啓曰,新除授校理金敎材,時在忠淸道公州地,經筵入番事緊,請斯速乘馹上來事,下諭,本館下番闕直,事甚未安,副修撰李致中,謂有身病,不爲入直,與新除授副修撰金魯淳,竝卽牌招,以爲推移入直之地,何如?傳曰,允。
金龜柱,以內乘,以提調意啓曰,兼內乘李漢豐,移拜外任矣,其代令該曹卽爲口傳差出,以爲推移入直之地,何如?傳曰,允。
兵曹口傳政事,以李昌明爲兼內乘。
金龜柱,以吏曹言啓曰,本曹正郞任觀周呈狀內,身病猝重,勢難察任云,依例改差,何如?傳曰,允。
以承傳色口傳下敎曰,湯劑入之,其早退休焉。
金龜柱啓曰,明日次對,兩司長官,當爲進參,大司憲趙榮進,待開門牌招,何如?傳曰,允。
尹冕東,以義禁府言啓曰,卽接月令醫員卞珏手本,則時囚罪人李德胤,累朔處冷之餘,素患痰癖之症,遇寒添劇,胸膈痞塞,勺水不下,不省人事,實有頃刻難保之慮云,自前罪人病勢如此,則有保放救療之規,敢此仰稟。傳曰,知道。
丙戌十二月十九日巳時,上御集慶堂。藥房入診入侍時,都提調徐志修,提調南泰會,副提調李景祜,假注書金致九,記事官車鳳轅·洪相簡,醫官方泰輿·許礈·李以楷·金光國·金孝儉·許溫,進伏訖。志修曰,夜間聖體何如?上曰,一樣矣。進湯劑診候後,泰輿奏曰,脈度一向和均矣。諸臣退出。
上在慶熙宮。停常參·經筵。
藥房都提調徐志修,提調南泰會,副提調李景祜啓曰,伏未審夜間聖體調攝,若何,痰候何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。氣則一樣矣。
中宮殿·惠嬪宮,藥房口傳問安。答曰,知道。
傳于李景祜曰,次對同爲入侍。
李景祜啓曰,刑曹參議洪樂命,除拜後過三日不爲出肅,依定式推考警責,仍卽牌招察任,何如?傳曰,允。
以刑曹參議洪樂命牌不進罷職傳旨,傳于尹冕東曰,只推。
以大司諫金勉行,司諫柳善養,正言林德躋,持平朴師崙·林鼎遠,獻納具庠,副修撰李致中·金魯淳等牌不進罷職傳旨,傳于尹冕東曰,只推。
尹冕東,以弘文館言啓曰,本館下番,連日闕直,事甚未安,副修撰李致中·金魯淳,旣有只推之命,竝卽牌招,以爲推移入直之地,何如?傳曰,允。
以賓廳講望筒,傳于李彦熙曰,置之。
有政。吏批,判書尹汲呈辭受由,參判徐命膺進,參議洪樂仁牌不進,行左承旨李彦熙進,吏批啓曰,判書尹汲呈辭受由,參議洪樂仁牌不進,小臣獨政未安,何以爲之?敢稟。傳曰,仍爲之。
以崔爲正言,李在簡爲應敎,李澤遂爲副校理,李得一爲修撰,洪檍爲兼輔德,金載祿爲吏曹正郞,具㢞爲兵曹正郞,洪相聖爲兵曹佐郞,李鎭恒爲宗簿正,徐有良爲司僕正,尹養厚兼中學敎授,李興遠爲龜城府使,南胄寬爲注書,兼春秋單李穦,養賢庫主簿單金重玉,奉常直長單安景說,承文著作單趙錫龍,假監役李弘之,氷庫別提洪樂彬相換,宣陵直長金斗熙,司饔直長李世馝相換。
兵批,判書李思觀病,參判成天柱病,參議金霔病,參知李得培入直進,行左承旨李彦熙進,副護軍尹珖,副司直鄭純儉·鄭昌順,副司果徐有良·宋載經,副司直任希簡,僉知單安擎國。
尹冕東,以吏曹言啓曰,新除授鍾城府使李萬恢戶奴呈狀內,親年七十一歲,昭法遞改云,親年七十,勿敍三百里外遠邑守令,載在法典矣,鍾城府使李萬恢,依例改差,何如?傳曰,允。
備忘記,傳于尹冕東曰,報漏何等重也,而前則太促故申飭,則子曰,過猶不及,今則任意分排,昔之三更,今爲一更,一宿而報一點,再宿而報二點,夜深則意謂撤漏,報漏乃聞,聞此乃覺更點之猶在,睧睡之人,莫知何者更何者點,而予則無睡,焉敢欺也?此望八初聞,莫重報漏,任自闊狹,事之可駭,莫此爲甚,當該報漏官,汰去,禁漏下人,令該曹決棍。
正言宋載經疏曰,伏以臣以駑劣之姿,綿薄之才,蒙被渥恩,夤緣幸會,釋褐未幾,歷揚華顯,揣分量材,居常愧懼,曩者忝叨館職,顧無絲毫之裨補,只速妄率之罪戾,聖度包容,罰止譴免,而縷縷聖敎至嚴且截,至今追思,餘悚未已,屛伏鄕廬,杜門省愆,迺者諫省新命,忽下於此際,惝怳感激,靡所容措,繼又伏聞有非常之過擧,不敢偃便在鄕,蒼黃上途,昨始來伏私次,而何幸威怒收霽,鑾駕遄回,臣歆嘆我殿下轉環之量也。第念區區憂愛之忱,有不可以旣往而泯默者,敢此附陳焉。噫,顧今殿下之所自勉,群下之所仰祝者,專在於保嗇聖躬,而保嗇之要,無出於愼喜怒也。雖以凡人言之,血氣旣衰則喜怒易發,而其所致傷者,有甚於强壯之時,殿下寶算彌高,又在靜攝之中,宜加節宣之方,而辭令之間,施措之際,無端煩惱,輒致喜怒之過中,臣嘗憂歎,而至於今番事而極矣。夫群下之所事,苟不槪於聖心,則洞示明諭,談笑而處處之,固不害爲大聖人物來順應之德,而殿下不惟辭氣之過激處分之顚倒而已,倉卒動駕,經宿舊邸,轉輾層激,又幸戎臺,風雪郊門,未及淸蹕,而保護大僚,近密諸臣,竝被譴斥,至以白衣隨後,中外震蕩,群情駭惑,此何景象,此何擧措?近年以來,殿下之過擧,非止一再,而群下未聞有匡救之言,惟以承順彌縫,爲目下姑息之計,便成一副當義理,此固群下之罪,而亦由殿下不能虛受過加摧折之致,豈非殿下所自反處耶?繼自今,懋從和平,克盡保嗇之方,加意優容,以開來諫之路焉,臣愚死罪,殿下有過擧,則輒有中批,蓋中批,雖叶於人望,已非美事,況未必盡叶於人望者乎?至於崔益男玉署之命,尤不勝慨嘆之至,此人自在韋布,行已鄙悖,受杖於官門,見縛於娼家,爲世所棄,曾於釋褐之前,濫除桂坊之官,而卽有駁正之論,則公議之不泯,於此可見矣。噫,桂坊,不過一陪衛之職耳,而尙不免駁正,而乃於兩司·春坊,通擬無礙者,已極褻名器駭物情,則況又經幄論思之職乎?伏願亟收新命,而春坊臺望,亦令改正焉。答曰,省疏具悉。有懷無隱,其雖尙矣,噫,二字之言,莫云往事,雖夢裏心霣,今番之事,寔是料表,寔是料表,其後下敎,因領相所奏,其雖勿施,雖隷儓下賤,決不以此言於予,而況大官乎?且卽其日,不先不後而請賀,翌日有此擧措,此則曾已諭,非三尺之童,所可請,五尺之人所可許,聞此若其時所奏,從容酬酢,此不孝也,此不肖也,予雖衰矣,前諭洪領相諸臣,雖或有駭擧,暮年亦有操心,決不爲臣僚作此擧也。噫,大訓竝請拔去,其豈群下之分義。追憶丁卯,固辭其賀,是豈假讓?將順其美,亦豈曰歉然?不然,此不孝也,二事僅僅了當,曰,無他事,萬萬夢想之外,翌朝聞此請,而其請寬心云,此與爾之今章談笑字請者也,其言之相符,一何若此,若此之故,有此擧,豈特示心於朝鮮?若此然後可以籲寸心於陟降故也。中批二字,其雖泛說,言則匡君,雖當之者,其何撕捱,予亦何爲?非崔益男事,頃者以金弘哲事有下敎,古旣有丘宗直先見之敎,非抑揚之意,今番慷慨而然矣,雖然人心之不同,若人面之不同,隨其官而斥之可矣,近者因一事,竝與諸職而彈駁,臺臣猶過,況春坊乎?此等之習,予不取也,予之慨然者,非此也,身爲耳目,目見異常之擧,奚特曰,不慨,而爲大官,反逐特除之儒臣,不思糾正之道,請以其君笑而爲之,本末倒置,爲大官,自損臺體,特許遞職焉。
左相韓翼謩疏曰,伏以猥荷特簡,濫叨相職,一疏再疏,未蒙恩許,坐邀非常之恩禮,惶恐迫隘,罔知所出,到此地頭,不得不冒昧承命之意,日者史官之臨,私有酬酢,不意此語至於上徹,臣於是計不旋踵,恭竢日次,方將趨進,卽伏聞諫臣,疏論近日中批,語意深緊云,臣亦中批中一人,則其所爲言,箚着臣身,滿心羞愧,自不覺面發騂而背沾汗也,雖尋常庶僚,一有人言,猶思自處,臣雖無似,名忝大官,淟涊盤礴,宜無是理,略具短章,仰暴危懇,伏乞聖明,俯垂諒察,亟許鐫免,以安賤分,千萬幸甚。答曰,省疏具悉。聞領相所奏,卿之造朝,指日以待,料表臺章,卿復若此,此誠泛論,有末梢指斥者而然矣,於卿有何介滯之端。有何介滯之端,非特此也,目今在京鼎席,只有二相,顧今國事,予庸悶焉,卿須體大義顧此心,安心勿辭,卽起視事,用副小子慇懃之望。仍傳曰,遣史官傳諭。
備忘記,傳于尹冕東曰,近者非徒今番,亦非見職,而或擧兄弟而彈駁,或擧前事而彈駁,事體已涉寒心,而今番事護大官之駭擧,斥特除儒臣,頃者一臺臣,雖事關大臣,此則匡救君德者,而其時亦旣口奏,今者宋載經,奚比於此?可謂累矣,其中隱然挾雜往事之言,可謂無嚴,遞差其亦末減,當之者猶不足撕捱,況因此混說者乎?然則其時南所衛將,亦撕捱乎?同副承旨違牌,其涉過矣,若有嚴君綱之心,此等之事,焉敢撕捱?此後諸臣章奏,以此撕捱者,切勿呼望,以嚴君君臣臣之義。
以承傳色口傳下敎曰,左承旨亦將撕捱乎,同副承旨,卽爲牌招。
修撰徐有良疏曰,伏以臣於直中,得接家信,則臣母素患痰症,挾感更肆,達宵苦痛,氣息奄奄,醫治甚急,促臣歸護,臣聞此報,心神飛越,按住不得,玆敢冒犯瀆擾之誅,短章呼籲,徑出禁門。伏乞聖慈,俯垂諒察,亟遞臣職,俾便救護,仍治臣罪,以肅朝綱,千萬幸甚,踏啓字。
副校理鄭昌順疏曰,伏以臣區區難安之義,無異已遞之僚,而疏單自引,見阻喉司,鎭日泯伏,尤增悚恧,今臣情勢之外,竊有焦迫之私,臣之老母年今七耋,中經喪威之慼,素抱癃痼之病,每値冬節,一倍危劇,居常呻囈,寧日恒少,跬步離捨,輒煩憂慮,雖使臣無他情地之可言,實無離側供職之望,而每奉除書,畏罪含恩,强抑就列,俯次持被,今此見職叨冒,亦已匝月有餘,而顧其方寸之亂,未嘗一日暫弛矣。臣母宿病,近因一寒之猝劇,益致諸症之越添,咳嗽劇而寢睡全失,飮啖減而虛脆轉甚,委身床玆,澌綴度日,方左右將護,有難晷刻離違,目今館僚或多在外,番次亦甚苟簡,而曠久虛縻,殊甚不安。伏乞聖慈,亟遞臣本兼之任,以便救護,仍治臣瀆擾之罪,以肅朝綱焉,踏啓字。
丙戌十二月二十日巳時,上御集慶堂。藥房入診,大臣·備局堂上同爲入侍時,都提調徐志修,提調南泰會,副提調李景祜,行副司直鄭弘淳,行副護軍鄭汝稷·李潤成,戶曹參判金時默,工曹參判趙曮,掌令鄭彦暹,校理金漢耆,左副承旨金龜柱,假注書金致九,事變假注書洪敬熙,記事官車鳳轅·洪相簡,醫官方泰輿·許礈·李以楷·金光國·金孝儉·許溫,進伏訖。志修曰,夜間聖候何如?上曰,一樣矣。進湯劑診候後,泰輿曰,脈度一向均和矣。上曰,提調退出,煎進夕湯劑,可也。泰會退出。上曰,備堂入來耶?志修曰,入來矣。景祜讀正言宋載經疏,又讀左相韓翼謩疏,上曰,此固中批中事耶?志修曰,然矣。上又命讀臺疏中中批一段,上曰,泛論矣。志修曰,左相之引嫌過矣,今日欲爲入侍,以此尋章矣。上曰,昨於人望云云者,亦例語矣。志修曰,關西伯,亦欲今日辭朝矣,又以此不果云,此則便同左遷,撕捱尤過矣。上笑曰,以中批二字,非聖朝之美事,爲言則好也,而何必如是云云耶?志修曰,此於大臣不關矣。上曰,崔益男之春坊玉署,竝請改正乎?景祜曰,竝與臺望而請改正矣。上曰,儒時受杖乎?景祜曰,曾以山訟事,受杖於楊州官云矣。上曰,下一條何事?景祜曰,見縛於娼家云矣。上曰,渠太自用,今果如此,可謂反乎爾者也,命書臺疏批,上曰,近來文字,予不欲緊下句語矣,嘗試二字,心甚慨然,故書之,而因領相所奏,拔之矣,書疏批,至無乃前聖後聖何其其揆一耶?上笑曰,此句,何如?志修曰,恐有損於王言之體矣,遂命改以其言之相符一何至此。上曰,臺疏中喜字怪矣。景祜曰,疏中無喜字,而曰,談笑也。上曰,談笑非喜字意耶?志修曰,疏意則欲殿下凡於酬應,談笑而處之也。上曰,頃於鍊戎臺,雪寒衣薄,予甚見困矣。志修曰,其日群下之焦迫,倘如何,此後則愼攝焉。景祜曰,其日賴祖宗眷佑,回鑾萬安矣。上曰,近來睡不能着,旣睡而覺,一更未盡矣,此後更聞尊號二字,則必臆塞矣。上曰,臺望竝拔之請,甚矣,李普觀則是矣,疏中以群下之罪,爲言矣。上曰,何句?志修曰,群下之言事,不槪於聖心云云矣。上曰,此和冷水於熟冷者也。上又曰,凡事所擔當之大臣,有此請,心竊不取,前左相,其時雖入來,實曖昧矣,大訓請改時,先爲此請可乎,先爲請賀可乎?且向日所請,諸宰皆不知乎?志修曰,有知者,或有不知者矣。上曰,予心雖堅,此是莫重大事,當先議於賓廳而請之,可也。豈可輕率請之乎?上又曰,旣雪徐德修,而不伸金龍澤,則是負慈聖也,予豈爲龍澤地乎?閔昌洙,眞大家人也,以程·朱復起不易爲言,黨習則雖沒頭,其人則賢矣。上又曰,金省行賢矣,爲人甚弱而能如此,可謂賢矣。志修曰,今番大訓處分,極好矣。上曰,予雖不許,歲時將迫,豈不請賀,而先請此可乎?志修曰,此等請自上固拒,故必欲務積誠意,不敢因便仰請而然矣。命書右相疏批,上曰,此大臣太確,似過撕捱矣。志修曰,不必過爲撕捱矣。上命書傳敎曰,旣諭左相之批,大官猶然,況重臣乎?此時藩任,豈可稽滯?關西道臣,其令待開門辭朝。景祜曰,同副承旨沈勗之,亦以中批事出去矣,上仍命書傳敎曰,同副承旨亦以此撕捱,書其涉過矣,卽爲牌招察任。志修曰,此平安前監司申晦狀啓也,枚擧平壤庶尹鄭錫甫牒呈,以爲本府民家失火,二十一戶盡爲燒燼,至有一名之爛傷物故,極爲驚慘,今此失火人等處,以會付耗米,考例分等題給事,請令廟堂稟處矣,才有定式,依狀請施行,何如?上曰,依爲之。出擧條志修曰,日昨有歲抄後違牌罷職人竝敍用之命,而韓光會·金相翊,以享官事罷職,非違牌,故不得入於收敍中,又有典祀官五人李東遇·申尙權·安兼濟·具壽國·李命勳等,尙在告身中,故敢此仰達矣。上曰,一體敍用,可也。出擧條上曰,藥房提調持湯劑,更爲入侍。出榻敎南泰會持湯劑進伏,上進御後,泰會·景祜先爲退出。彦暹進前曰,請還寢東呂·址淳等還配之命,更令王府,嚴鞫得情。措辭見上上曰,勿煩。彦暹曰,請還寢定配罪人,者斤萬酌處之命,更令王府,嚴鞫得情,快伸王章。措辭見上上曰,勿煩。龜柱曰,玉堂方空番矣。上曰,何故?龜柱曰,親病及身病,多在外矣。上曰,有闕乎?龜柱曰,有應敎二窠矣。上命書傳敎曰,玉堂闕員,政官牌招開政,待下批牌招察任。諸臣退出。
上在慶熙宮。停常參·經筵。
夜四更,月暈兩珥。
藥房都提調臣徐志修,提調臣南泰會,副提調臣李景祜啓曰,伏未審夜間聖體調攝,若何,痰候何如?寢睡·水刺之節,亦何如?臣等,率諸御醫,趁早入診,詳察聖候爲宜,臣等,不任區區憂慮,敢來問安,竝此仰稟。答曰,知道。氣則一樣矣。
中宮殿·惠嬪宮,藥房口傳問安。答曰,知道。
尹冕東啓曰,大司憲趙榮進,掌令鄭彦暹·郭鎭純呈辭,執義呂善應在外,持平朴師崙·林鼎遠未肅拜,今日以監察茶時之意,敢啓。傳曰,知道。
以承傳色口傳下敎曰,此咨文二度,備局當見之,而原本濃墨,故謄書以下,下備局。
傳于權噵曰,平安監司朴相德,內局入侍,同爲入侍。
李景祜啓曰,注書南胄寬,卽爲牌招,何如?傳曰,允。
權噵,以弘文館言啓曰,新除授應敎李在簡,時在忠淸道公州地,經筵入番事緊,請斯速乘馹上來事,下諭,何如?傳曰,允。
又以侍講院言啓曰,本院新除授兼輔德洪檍,時在忠淸道淸州地,書筵入番事緊,斯速乘馹上來事,下諭,何如?傳曰,允。
金龜柱,以兵曹言啓曰,禁漏下人,令兵曹決棍事,命下矣,依傳敎,禁漏下人二名,各決棍十度之意,敢啓。傳曰,知道。
權噵,以承文院官員,以提調意啓曰,製述官李楠遷轉代,前別提金致說差下,付軍職,冠帶常仕,何如?傳曰,允。
平安監司朴相德敎,王若曰,箕封擁四十州之廣,恒深邊鎖之憂,漢家得二千石之良,爰畀藩臬之命,蓋藉大司馬中朝之望,要重巡按使一方之權,惟卿篤生詩禮之故家,允合黼黻於昭代,靑年授節西土,休休若老成之人,黑頭提衡兩銓,恢恢有公平之度,績庸已茂,是宜專責以訏謨,眷注冞深,寧欲復試於方岳,顧玆關西一路,最是東韓重藩,千里形要,襟帶浿滻之波浪,兩界消息,呼吸遼薊之風雲,商儈靺韋之倂居,最爲難治之俗,簿書機務之攸萃,誰是專理之才。玆授卿以平安道觀察使兼兵馬水軍節度使·都巡察使·管餉使·平壤府尹,卿其殫卿欲報之誠,體予暫屈之意,裘帶多暇,毋忘陶瓷之勞,樽俎折衝,更申齊桑之禁,西人稱范老子,足以憚壓旁隣,北門有寇萊公,何難鎭撫一境,凡厥裁稟,自有典常,於戲,想湖臬斂回之經綸,志未究於攬轡,推夏官恢張之規範,化庶行於憩棠,往其欽哉,行且召矣,故玆敎示,想宜知悉。知製敎臣尹冕東製進。
丙戌十二月二十一日巳時,上御集慶堂。藥房入診,平安監司同爲入侍時,都提調徐志修,提調南泰會,副提調李景祜,假注書任希簡,記事官李穦·洪相簡,醫官方泰輿·許礈·李以楷·金光國·金孝儉·金世彦,平安監司朴相德,以次進伏訖。志修曰,聖候若何?上曰,一樣矣。進湯劑訖,請診候,上許之。泰輿等以次診脈,前進曰,左右三部一樣調均,滑體亦如前矣。醫官先退。上曰,道臣進前,相德進伏。上曰,得卿委任,予無西憂,須善爲之,命讀宣諭別諭後先退。志修曰,昌城行錢罪人張太範,係是一律,今以從輕勘律事,下敎,實出好生之德,而今若從輕,則竊恐邊禁之蕩然,不可不使之具格結案啓聞,以竢處分矣。上曰,領相所奏,可謂執法,直施一律過矣,特爲減一等,海島定配。上曰,道臣·守令,若何?志修曰,續典只言地方官道臣次次減等勘律云,而律無明文,照犯越例,當該地方官昌城縣監定配,道臣罷職,何如?上曰,依爲之。出擧條上曰,藥房提調持湯劑,更爲入侍事。出榻敎南泰會進伏進湯劑,守廳承旨與儒臣,持警世問答入侍。出榻敎希簡承命出去,與同副承旨沈勗之,校理金漢耆,副修撰金魯淳,進伏訖。上命輪讀,漢耆讀自問曰,雖以衣食言之,止問曰,自省編引三不可欺,魯淳讀其下二板,勗之讀一板,希簡讀二板,相簡讀二板訖。上曰,承旨書之。上曰,應敎李在簡許遞,其代鄭昌聖除授,應敎一員未差,代金載順除授,校理二員未差代,尹師國·鄭象仁除授,修撰李致中許遞,其代徐浩修除授,竝牌招察任,其令追省記。出傳敎上曰,左右史不備已久,在外翰林,令政院催促上來。出傳敎承旨書訖。諸臣遂以次退出。
上在慶熙宮。停常參·經筵。
辰時·巳時,有霧氣。
藥房都提調臣徐志修,提調臣南泰會,副提調臣李景祜啓曰,伏未審夜間聖體調攝,若何,痰候何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。昨已下敎,自二字之請,夙宵奚弛?昨夜惟此,若其日相臣之請予,此等之時,從容靜息,然後心可舒而氣可便矣,明日入侍,建功湯,依例入之。
中宮殿·惠嬪宮,藥房口傳問安。答曰,知道。
尹冕東,以都摠府言啓曰,今日入直內三廳武兼,禁軍及軍兵等,當爲中日習射,而臘享大祭齋戒相値,不得爲之之意,敢啓。傳曰,知道。
又啓曰,大司憲趙榮進呈辭,執義呂善應在外,掌令鄭彦暹呈辭,郭鎭純呈辭,持平朴師崙·林鼎遠未肅拜,今日以監察茶時之意,敢啓。傳曰,知道。
前平安道觀察使金尙喆疏曰,伏以臣猥以凡庸,受任西下行道,一念之憧憧,唯懼鎖鑰之責,旬宣之任,尙不克稱堪,迺於交印赴營之路,忽伏承千萬不堪當之新命,此豈臣夢寐之所敢到,誥旨纔宣,別諭繼降,十行恩言,字字隆摯,臣北望雲天,稽首祗受訖,自不覺五內失守,四體投地,反不知寵渥之爲至可感,恩光之爲至可榮,噫嘻,殿下何爲而有此擧也?顧今寶算彌高,玉候快復,庶政益奮,百度維新,此時官人之道,雖大夫以下,猶不可苟焉。況置相之得失,而國之隆替係焉,殿下試思之,從古訖今,曷嘗有才薄如臣望輕如臣,而可以廁三事之列者哉?臣誠惶恐,有不敢蔓辭自引,備例飾讓,以重猥越之誅,請就聖諭中俯及者,而冒萬死仰復焉。臣之立朝事殿下三十有餘年,無寸長可稱,無二事仰報,天鑑在上,公議在下,分外華衮,臣何敢當?至於追提先舊之敎,臣擎讀未竟,益不勝血淚被面,悚汗浹背,噫,家世孰如臣家?父子叔姪,竝致榮顯,欲報之德,與天無極,如臣不肖於臣叔,無能爲役,而生逢千一之會,最被不世之知,前後忝竊,已極僥濫,今反冥升不已,加之以匪據之命,乖家庭履滿之戒,累聖上則哲之明,以公以私,萬無一可,俯仰反復,此何事也?臣自承此命,忘寢廢食,惝怳憂悸,神爽隕越,駁正之論,未暇靜竢,玆從縣道,仰暴血懇。伏乞聖慈,天地父母,念相職之不宜假借,察臣言之非出矯飾,亟命刊,改卜賢德,以重朝廷之名器,非臣之幸矣,實國家之幸也,臣瞻天望聖無任戰慄祈懇之至,謹昧死以聞。答曰,省卿之懇,其欲手書,而幾行文字,豈何爲乎?卿之恒日之心予知熟矣,予豈樂爲?卿之心,豈待其章,而何過讓之若此,何過讓之若此?今番拜相,晩暮之年,意在爲國,意在爲國,頃者兼春秋,已諭小子之意,卿父忠實之心,卿叔寬平之量,予知久矣。昆季爲國之忠,何待今諭。噫,以卿父爲父,以卿叔爲叔,而世隨忠國,處事剛明,心常欽服,此等之時,捨卿誰先,其惜者,欲試西藩而到營而已,復令入直兼春秋,諭予慇懃之意,今則交龜將近,卿須顧小子暮年依毗之意,其勿安心過讓,其卽登途,用副日夕待卿造朝之意。
以承傳色口傳下敎曰,翰林如入來,令上番翰林傳諭。
上在慶熙宮。停常參·經筵。
成宗康靖大王忌辰齋戒。
藥房都提調臣徐志修,提調臣南泰會,副提調臣李景祜啓曰,伏未審夜間聖體調攝,若何,痰候何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。氣則一樣矣。
中宮殿·惠嬪宮,藥房口傳問安。答曰,知道。
金龜柱啓曰,憲府連日監察茶時,事甚未安,除在外式暇陳疏留院外,未肅拜不爲行公人員,竝卽牌招,何如?傳曰,允。
又啓曰,大司憲趙榮進牌不進,執義呂善應在外,掌令鄭彦暹式暇,郭鎭純牌不進,持平朴師崙牌不進,林鼎遠陳疏留院,今日以監察茶時之意,敢啓。傳曰,知道。
以吏曹參議洪樂仁,副應敎金載順,副修撰李致中,掌令郭鎭純,持平朴師崙牌不進罷職傳旨,傳于權噵曰,竝只推。
以副修撰徐浩修牌不進罷職傳旨,傳于權噵曰,只推,焉敢若此?更爲牌招察任。
以備忘記,傳于沈勗之曰,今番敎文,望八初見,靈壽閣,何敢混稱於群下敎書,末梢祝算,何敢比下乎?況渠若有一分心腸,黨之一字,焉敢稱於敎文乎?述編旣云,故其雖末減,付諸耳目,當該分排翰林,亟施不敍之典,以嚴君君臣臣之義,噫,祝聖算,聞於淀之此文,此朴聖源之敎文乎,朴聖源之祝語乎?
以承傳色口傳下敎曰,如此無人事之人,置之都下陋矣,卽逐豐德。
沈勗之,以兵曹言啓曰,卽接昌德宮衛將牒報,則內氷庫,初更量忽然起火,第二庫八間,盡爲燒燼,人物別無致傷云,闕內禁火,何等嚴重,而不能檢飭,致此失火,事極驚駭,當該衛將,決棍警責,守直軍人等,令攸司,從重科治,何如?傳曰,允。
又以兵曹言啓曰,因本曹草記,昌德宮衛將決棍事,允下矣,依傳敎,當該衛將金重佑,決棍十度之意,敢啓。傳曰,知道。
又以兵曹言啓曰,卽接內氷庫牒報,則藏氷今已畢役云,曜金門,依例還閉,守門將,亦爲撤直之意,敢啓。傳曰,知道。
又以兵曹言啓曰,卽接南所衛將牒報,則今日申時量,司饔院入直官員,溫堗失火,未及延燒,雖卽救止,而莫重闕內,有此失火,事極驚駭,平日不能檢飭之罪,不可無飭,該院入直官員,推考警責,下人等,令攸司,從重科罪,何如?傳曰,允。
左議政韓翼謩箚曰,伏以臣今旣冒承恩命矣,所帶社稷署提調·司譯院提調,法不當仍兼,乞令該曹,照例稟處焉。取進止。答曰,省箚具悉。箚陳者,令該曹考例稟處焉。
丙戌十二月二十三日巳時,上御集慶堂。藥房入診入侍時,都提調徐志修,提調南泰會,副提調李景祜,記事官南胄寬·車鳳轅·洪相簡,醫官方泰輿·許礈·李以楷·金光國·金孝儉·李翊臣以次進伏訖。志修曰,夜間聖體調攝,若何,寢睡,何如?上曰,一樣矣。上進湯劑訖,泰輿等診脈後,泰輿等曰,左右三部調均,滑體亦如前矣。上曰,藥房提調,持湯劑更爲入侍。出榻敎上命景祜,讀朴聖源致仕敎文。上曰,誰所製耶?景祜曰,張淀所作矣。上曰,張淀之本名乎?景祜曰,然矣,至若知予今踰七旬,豈有當日之過擧句?上曰,臣下豈敢然乎?予則雖以衰老言之,臣下豈敢說道也?洪檍向來事,猶似無怪矣。上命畢讀,至極諫句,上曰,勸君殫誠則可也,極諫則不襯着矣,至近世有道句,上曰,此何謂也?景祜曰,朴聖源,卽故判書李縡門人也。至萬馬奔馳句,上曰,此則誣一世矣,予則雖以浮澆言之,而渠豈敢如是乎?上曰,靈閣句妄發矣,渠何敢如是說道?食物之賜,非予所誇,在聖源難逢之事矣。讀之終篇,未見一言之及此矣。景祜曰,如此之事,漏而不言,可謂不知人事,故如是矣。張淀之鄕闇所致,上曰,極無嚴矣。上曰,予不欲摘抉文字,而渠豈敢如是?朴聖源今番事則疏廣矣。上曰,自本家請之乎?相簡曰,本家在鄕,故自翰苑,排定製來矣。提調持湯劑進伏,上進湯劑訖。上命承旨書之曰,今覽致仕奉朝賀朴聖源敎書,王言申飭之下,非徒無着落而荒雜,讀未半,至於若知予今踰七旬,豈有當日之過擧云者?此人臣所敢萌志而形諸文字者也。其令勿讀,欲爲處分,予雖誠淺,欲效漢疏廣古事,輸送食物,元良亦送,依然古事,末或有,其令畢讀,浮雜張皇,目下事遺漏,不是異事,欲下敎於渠,其亦薄物細故,末梢蓋此引年之牘,殆應靈閣待年之言,事之無嚴,莫此爲甚,旣諭述編,抉摘文字,非予所欲,噫,靈壽之閣,何年設乎?耆英館,猶或可也,此二字,何敢竝書於聖源引年之句?應之一字,人事亦無形,頃年四民存恤時,有御製詩,其中一句語,其時一嫗受米而祝予年,其詩有曰,此年已過云矣,言之及此,心霣膽墜,而其時慈聖之敎,不敢泯,于今誦喩,慈聖聞此,笑曰,今日此擧,民之稱此,予則曰,宜乎有此,于今張淀,與此有異,焉敢以此句無或以以下克致寡等句語彌縫乎?書不敢書之二字,彌縫不敢近之句,尤萬萬可駭,況黨習二字,焉敢書於代撰之文?此亦放肆,知製敎張淀,亟施刊版之典,其令他知敎撰進。出傳敎志修進前曰,日前以平安道行錢事,道臣·守令勘律時,臣果不審矣,無律可據,退考續典犯越律,則守令·邊將徒三年,帥臣不摘發則削職,道臣不摘發則亦削職矣。上曰,今番事,亦道·帥臣,不得摘發,律果然乎?志修曰,犯越律,次次減等矣。上曰,然則日前所議律似當,以初律施行,道臣罷職,好矣。志修曰,昌城降號,而誤以府使書出矣。上曰,以縣監改付標,好矣。上命退,諸臣遂退出。
上在慶熙宮。停常參·經筵。
成宗康靖大王忌辰。
未時申時,日暈兩珥,上有背。
藥房都提調臣徐志修,提調臣南泰會,副提調臣李景祜啓曰,伏未審夜間聖體調攝,若何,痰候,何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。氣則一樣矣。
中宮殿·惠嬪宮,藥房口傳問安。答曰,知道。
金龜柱啓曰,大司憲趙榮進呈辭,執義呂善應在外,掌令鄭彦暹式暇,郭鎭純呈辭,持平朴師崙未肅拜,林鼎遠陳疏留院,今日以監察茶時之意,敢啓。傳曰,知道。
以承傳色口傳下敎曰,徐浩修今日不爲入直,卽爲入來入侍,使之入直。
又下敎曰,湯劑入之,其早退休焉。
沈勗之啓曰,明日次對,兩司當爲進參,除在外陳疏留院外,未肅拜不爲行公人員,竝待開門牌招,以爲推移入直之地,何如?傳曰,允。
丙戌十二月二十四日辰時,上御集慶堂。藥房入診入侍時,都提調徐志修,提調南泰會,副提調李景祜,記事官南胄寬,記注官辛應三,記事官安廷玹,醫官方泰輿·李以楷·許礈·李泰遠·慶絢·金孝儉,以次進伏訖。志修曰,夜間聖體調攝,若何,寢睡,何如?上曰,一樣矣。泰輿等診脈候曰,左右三部調均,滑體亦如前矣。上命承旨書之曰,飭已行,深冬其宜參酌,昨日騎曹草記廚院下人,分揀放送事,分付該曹。出傳敎上曰,守廳承旨與儒臣,持警世問答入侍。出榻敎上曰,注書出去,召入承旨·儒臣,胄寬出來,召入左承旨李彦熙,副校理鄭象仁,副修撰李得一進伏,上命承旨·史官·儒臣,輪讀警世問答。上曰,副修撰徐浩修入侍出榻敎上曰,注書出去,催促浩修入侍,可也。胄寬出來,召入浩修進伏,上命讀警世問答。上曰,注書出去,持入兩漢詞命,胄寬出來持入,上命浩修,讀御製序文及御評。上曰,今日之事,專爲儒臣也,祖孫三世事,予豈偶然哉?戒之亦敎也,用之亦敎也,今日儒臣夬洗矣,仍以御筆書四字二句,賜浩修,又以御筆賜鄭象仁·李彦熙。上曰,徐浩修入來,下番儒臣可退出,李得一先退。上命退,諸臣遂退出。
上在慶熙宮。停常參·經筵。
藥房都提調臣徐志修,提調臣南泰會,副提調臣李景祜啓曰,伏未審夜間聖體調攝,若何,痰候何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。氣則一樣矣。
中宮殿·惠嬪宮,藥房口傳問安。答曰,知道。
以承傳色口傳下敎曰,日寒小弛,松節茶,一日一次入之,蜜棗亦勿爲入之,待下敎,次對同爲詣閤。
金龜柱,以都摠府言啓曰,今日入直內三廳武兼,禁軍及軍兵等,當爲中日習射,而正朝望闕禮習儀相値,不得爲之之意,敢啓。傳曰,知道。
又以都摠府言啓曰,副摠管元重會,以禁衛中軍新番軍士點考,及舊番軍士賞中日事,南別營晝仕出去之意,敢啓。傳曰,知道。
傳于尹冕東曰,大臣·備局堂上引見。
沈勗之啓曰,延祥詩製述官,旣已抄啓,弘文提學南泰齊,明日待開門牌招,以爲出韻科次之地,何如?傳曰,允。
又啓曰,延祥詩製述官中,時無職名人員,令該曹依例付軍職,何如?傳曰,允。
兵曹口傳政事,副司直申晦。
沈勗之啓曰,副司直申晦依下敎來待矣,傳曰,入侍。
又以禮曹言啓曰,來正月初一日太廟展謁時,王世孫只展謁時,行禮先回事,命下矣,大駕還宮時,王世孫興化門外祗迎之節,何以爲之乎?敢稟。傳曰,置之。
又以兵曹言啓曰,今十二月二十四日,折衝李時郁稱名人,自興化門入來,差備門外擊錚,極爲駭愕,令攸司囚禁治罪,同守門將李東弼,常時不能禁斷雜人,以致闌入,亦難免其責,推考,何如?傳曰,允。
又以吏曹言啓曰,本曹正郞柳成模呈狀內,身病甚重,勢難察任云,依例改差,何如?傳曰,允。
又以奉常寺官員,以都提調意啓曰,湖南靈光郡嶺鷲山,新定栗木封山,發遣郞廳,看審以來事,曾以定奪矣。因郞廳回告內所封界內,本無栗木成林之處,又其土性不宜養栗,而人家亦且相近,不合定封云,事狀旣如此,則不可無變通,今姑革罷,何如?傳曰,允。
又以義禁府言啓曰,保放罪人李德胤,以科場用情律勘處事,命下矣,依例還囚後勘處之意,敢啓。傳曰,知道。
又以刑曹言啓曰,近來編配罪人之恣意逃還,誠一痼弊,而京居幼學李復亨,以僞券盜賣之罪,流配於求禮縣,赴配中路,肆然逃躱,故掩捕還配矣。到配屬耳,旋又逃還,情狀萬萬絶痛,其在懲後之道,不可循例還配,李復亨嚴刑,移配於絶島,當該配所官推考,何如?傳曰,允。
以承傳色口傳下敎曰,今番都政除授邊將,其令明日辭朝,都政後除授守令,亦令明日辭朝,內局同爲入侍。
判敦寧李益輔疏曰,伏以臣伏奉敦寧府除旨,固當趨承之不暇,第無敦寧,則曾未有冒據是職者。玆敢援例陳列,乞令該曹照法遞改,以存公格焉。答曰,省疏具悉。所辭之職,許遞焉。
副應敎金載順疏曰,伏以臣向蒙恩遞,將護病母,子職粗伸,私心獲安,曾未數日,又辱特除之命,臣惝怳震越,不知所以自措也。念臣母病,非比一時之祟,源委旣痼,症形非一,連試湯枰,少無見效,區區所祈願者,惟在於卽蒙鞶帶之遞,專意藥餌之節,以伸人子懇迫之私而已,恩渥之深,非不知感激,分義之嚴,非不知怵畏,而目下情私,無路離捨,冒死違召,未蒙例勘,滿心惶悸,若負大何,玆敢更籲於天地之下,其他情勢之難冒,有不暇及。伏乞聖慈,俯垂矜諒,亟許鐫遞,俾便救護,仍勘瀆擾之罪,以昭法紀,千萬幸甚。答曰,省疏具悉。爾其勿辭護焉。
獻納具庠疏曰,伏以臣論事而未蒙下答,宜避而尙此縮伏,惟以一遞,爲自伸之計而已,且於情勢之外,抑有懇迫之私,臣父衰年居憂,澟澟危綴,近因日寒異常,毒感陡劇,痰升而氣喘,頭暈而神眩,委席不省,灌藥無驗,臣左右扶將,日夜焦熬,以此情理,亦無離捨供職之勢,召牌之下,未免違傲,臣罪至此,益無所逃。伏乞聖明,俯賜矜察,削臣之職,治臣之罪,以肅朝綱,以便救護,千萬幸甚。答曰,省疏具悉。爾其勿辭護焉。
修撰李得一疏曰,伏以君臣之間,分截義嚴宜不敢干以私,而苟係衷情懇迫,則未有不控籲而蒙幸焉,今臣抱弸中悲切之懇,怵畏囁嚅,不一鳴號於旻覆之聽,則是自阻於大化也。臣請冒萬死陳之,臣固至愚極陋,無所肖似,區區至願,本不過應擧覓祿,粗伸菽水之常分耳,第緣臣賦命險釁,中罹荐禍,旬月之內,竝失怙恃,如臣窮毒,古猶罕比,祗與臣承重祖母,相依爲命,旣鮮兄弟,又無姊妹,昔人所云在孫惟汝者,實爲臣今日景界,臣祖母,以臣孤露孱孑,苦心鞠養,靡不用極,得使臣木石之頑,全保至今,而臣旣家本至窶,計拙營生,內無室廬之庇,外乏園田之入,流離貧賤之憂,死生疾苦之厄,靡不貽疚於祖母,而臣祖母積傷爲祟,榮衛內鑠,十年貞疾,已屬膏肓,而四壁旁落,漸不自存,饘粥之調養尙艱,藥餌之滋補奚論,臣以是恤然憂傷,寤寐不寧,而臣祖母病中所憧憧者,僥倖於一時官養,祈望之意,或發夢囈,傍人爲之代惻,臣心尤作何懷,噫,讀晉臣陳情之表,足以隕千古順孫之涕,而顧臣早抱含索之慟,終失負米之供,又未能追不洎之悲,報罔極之恩於臣祖母,則臣將生爲李密之罪人,死無以見臣父母於地下,臣之情事,吁,亦慼矣。念臣職忝禁近,幸際盛會,犬馬常情,夫豈欲一日而違京闕哉?如臣情理,卽通朝之所共憫,且況孝理之化,咸囿一世,廷臣之以親爲請者,率蒙準許,臣獨失今不籲,則誠恐上累錫類之治,下負反哺之私,輒敢齎誠封章,疾聲仰籲。伏乞聖慈,恕其僭而察其懇,特命該曹,許畀臣一小縣,俾以廩餼之餘,少伸至情,則臣雖隕首結草,何足以仰酬萬一哉?臣無任屛營祈懇之至。答曰,省疏具悉。所陳者,令該曹特施焉。
副校理李澤遂疏曰,伏以臣於日昨,伏承玉署除命,繼以天牌夜降,臣義分是懼,章皇趨肅,而第臣與吏曹參議臣洪樂仁,有內外從應避之嫌,銓曹之有親嫌者,館職差除,例有竝擬之啓,而今政之不請混擬,有違公格,相避之法,至爲嚴重,則臣實有冒受之譏,臣未及省察,雖已出肅,顧何敢晏然仍據乎?玆陳短章,略暴微懇。伏乞亟許鐫免,以安私分,不勝幸甚。踏啓字
持平林鼎遠疏曰,伏以臣罪犯違傲,恭俟譴罰,只推之命,忽下於夢想之外,臣誠惝怳踧踖,莫省攸措,仍伏念臣庸愚譾劣,百不猶人,而釋褐之初,恩言鄭重,簪筆之時,慰藉隆摯,語及先叔,輒垂記憶,臣感結中心,受言藏之,區區圖報之忱,寤寐耿耿,而只緣臣才識駑下,言議巽軟,屢忝臺端,一味伈默,尋常愧懼,如負大何。今玆除旨,適降於病伏鄕廬之日,當擧朝焦迫之時,亦不能隨諸臣後,效古人牽裾斷鞅之忠,有臣如此,將焉用哉?伏乞聖明,亟命鐫削臣職,以警具僚,以安賤分,千萬幸甚,臣方祈免,宜不暇贅及他說,而竊不勝憂愛之忱,敢此附陳焉。噫,頃日北郊動駕,實是前所未聞之過擧也。群情震盪,久猶靡定,近日諸臣,以此進言者,不爲不多,仰惟龍樓蜎蠖之中,靜念伊日光景,則想必有惕然而悟,幡然而悔者矣。臣不敢追提旣往,重瀆宸聽,而若臣之所深憂者則有之,竊瞯我殿下涵卷之工,非不純熟,而威怒之發,或未裁制,每當激惱之際,輒不免爲怒所使,必有非常過中之擧,處分或傷於窮急,辭敎或近於迫切,大小臣工,惶駭震薄,靡所止泊,雖以諫疏批旨觀之,殿下之心,以爲必如是,然後方可自慊,而獨不念主威由是而不尊,國體因此而益輕乎。詩之讚文王曰,不大聲以色。伏願殿下,毋曰,事過,而益加省察於本原之地,毋致頻復之悔焉,言路開閉,實關國家之隆替,而前後論事之臣,率多獲罪,南徼北塞,一斥不復,已非聖朝之美事,而日昨諫臣寥寥一語,未蒙察納,旣遞其職,旋下嚴敎,辭旨之間,摧折無餘,甚非大聖人虛受樂聞之盛意,亦願深留聖念,克軫優容之德,以恢來諫之道焉。噫,有國所重,四維爲先,而挽近以來,俗習日汚,廉恥道喪,禮曹判書趙明鼎之向來所遭,實是縉紳難洗之羞,交符道臣,按簿論列,非比臺閣一時風聞,則其在自靖之道,固當以僇人自處,以謝公議,而年久之後,厭然自掩,淸貫顯職,有除輒膺,揆以廉義,寧有是理,臣謂亟施屛黜之典,以示懲礪之方,斷不可已也。答曰,省疏具悉。往者之事,尙今思焉,其猶却枕而不睡,不爲糾正,爲大官護焉,此等臺臣,不飭而何,雖然有懷無隱,其心則尙矣,趙明鼎,本事旣已白脫,其何靳靳?予則曰,過矣,噫,爾叔,其猶不忘,爾宜體爾叔質實無他之心,其勉事予,爾其勿辭察職。
丙戌十二月二十五日午時,上御集慶堂。藥房入診入侍時,都提調徐志修,提調南泰會,副提調李景祜,記事官南胄寬,記注官辛應三,記事官安廷鉉,醫官方泰輿·許礈·李以楷·李泰遠·慶絢·金孝儉,以次進伏訖。志修曰,夜間聖體調攝,若何,寢睡,何如?上曰,一樣矣。上進湯劑後,泰輿等診脈候曰,左右三部調均,滑體亦如前矣。上命承旨書之曰,前道臣申晦敍用,令該曹口傳付軍職,其令入侍。出傳敎上命內局先退,以次退出。
丙戌十二月二十五日午時,上御集慶堂。大臣·備局堂上引見入侍時,領議政徐志修,左議政韓翼謩,知事李昌壽,刑曹判書沈鏽,行副司直具善行·鄭弘淳,刑曹參判徐命臣,戶曹參判金時默,江華留守李溵,吏曹參判徐命膺,掌令鄭彦暹,校理尹師國,右副承旨尹冕東,假注書任希簡,事變假注書洪敬熙,記事官辛應三·安廷鉉,以次進伏訖。志修曰,姑無時急稟定事,而歲抄中有見漏者矣。上曰,誰也?對曰,沈履之矣。上曰,旣有所奏,豈不施之乎?上曰,往者之事,雖夢裏爲駭,噫,予之心無適莫,亦無介滯,故凡於甄敍,其不固執,卽予本心,而昔有謂予者曰,其欲處分,則深量處分之後宜守爲請,其言,卽予之頂門上一針,心尙不忘,今日之敎人,必曰,挑攘云,予豈暮年,蹈此領相沈履之事爲請者,其心可歎,若無此奏,復過歲抄,予有所執,旣奏之後,豈可固執?因此下敎,下大夫猶然,況大官乎?歲律將更,其中予亦有嗟惜者,而此亦今歲不喩,靜以思之,若過三箇日,思今年之春夏,誠是夢想之外,吁嗟,此歲,其若固執,四十二年任使之意焉在?人無曰,挑攘,心與事異焉。望八暮年,何忍愴懷?今此之敎,非本事之付浮雲,誠不惜給牒之故也。前領議政尹東度,前左議政金致仁,前右議政金陽澤,爲先給牒,旣歎其奏,追憶昔年,心亦愴然,前承旨沈履之,特爲給牒敍用。出傳敎翼謩曰,民窮財竭,莫如近日,民惟邦本,而困悴如此,寧不矜悶,生民休戚,係於守令,近來銓曹多不擇送,吏治不善,民受其弊,申飭銓臣,各別擇差,又不可不久任,而牟利之弊,京外同然,外以各營邑,內以各軍門各衙門,無不是務,宋臣司馬光之言曰,天下之財,只有此數,不在上則在下,征利之風如此,民安得不窮且貧也。此弊不戢,將無以蘇息,臣謂無論京外,一切痛禁,前頭繡衣之行,亦令以此廉察,似當警惕而有實效矣。上曰,所奏誠是,依爲之。出擧條志修曰,臣於左相所奏各營門之說,有所感焉,其弊皆由於自私自利,臣旣有所懷,何敢隱乎?臣所帶奉常寺舊有柴場,在文殊山,文殊山築城時,移定於坡州坡平山矣。中年因年凶,且以樹木童濯,道臣狀啓,革罷柴場,而祭享所用柴木,自戶曹,以價送于本寺,其後又轉爲貢物,以繼用矣。年前坡平山柴場,筵白復舊,而祭享所用之柴,旣有所出,此火粟所收不過爲本寺公用,而係是疊受,似宜革罷故敢達,今此柴場革罷,則折受之弊,必紛然而起,顧念坡州新設防營,物力凋殘,而無可區劃,今此坡平山柴場,全付坡州防營,如屯田之例,以補軍需,使諸處,無敢生意於折受之地,何如?上曰,所奏誠是矣。左相之意,何如?翼謩曰,領相所奏,果好矣。上曰,依爲之。出擧條志修曰,海西句管堂上未差,以吏曹參判徐命膺差下,何如?上曰,依爲之。出擧條吏曹參判徐命膺,海西句管堂上差下事。出榻敎翼謩曰,目今第一義,莫若保嗇聖躬,而頃日北郊動駕,臣至今思之,尙切驚心矣,殿下之身,關係若何,而有此過擧乎?旣往事,臣不敢提達,而老人調攝,少或失宜,易有損節,憂慮及此,臣抑塞不能盡達矣。上曰,當銘念矣。翼謩曰,悠悠萬事,都在於睿德成就,而世孫天姿夙成,臣民莫不欽仰矣。殿下宜加身敎之方,而殿下四十年典學,一令·一政,群下唯當奉承之不暇,復難者則甚少,世孫沖年,習熟見聞,每以爲爲下之道,唯當以奉承爲事云爾,則豈不可悶乎?若令時時侍坐,上下吁咈之際,示之以優容言者之事,則似不無來頭實效矣。上曰,當服膺矣。鄭彦暹啓曰,太丁兇逆,前古所無,今旣正法,少洩輿憤,而罪人者斤萬,旣聞太丁陰慘叵測之說,不卽發告,私相傳說,知情不告,自有其律,今此酌處之命,雖出於聖上好生之德意,而其在鞫體,不可不嚴覈,請還寢定配罪人,者斤萬酌處之命,更令王府,嚴鞫得情,快伸王章。上曰,勿煩。又啓曰,物故罪人得輿,以告者徑斃杖下,則東呂·址淳之窮覈,自是次第事,而酌處之命,雖出於聖上好生之德意,其在鞫體,不可不嚴覈,請還寢東呂·址淳等還配之命,更令王府,嚴鞫得情。上曰,勿煩。又啓曰,新除授司諫院正言崔,時在忠淸道公州地,請斯速乘馹上來事,下諭。上曰,依啓。上曰,注書出去,司直申晦,使之入侍,賤臣承命出去,與申晦進前。上曰,今見卿,予懷益覺愴然,晦曰,逖違之餘,今日登陛,伏覩聖候之快復,不勝懽忭矣。上曰,藥房提調持湯劑,更爲入侍。出榻敎南泰齊持湯劑進伏,上進御。備堂先退。上曰,歲律將暮,豈可滯囚,二譯官,今日內勘律以入事,分付。出傳敎上曰,豈可無鈴而有聲,此輩此習,心常爲駭,何待面質,雖然歲律將暮,滯囚則可悶,李胤德,科場用情律勘處,今日內擧行。出傳敎上曰,儒臣持兩漢詞命入侍。出榻敎賤臣出去,與校理尹師國,修撰徐浩修入來進伏,上命浩修,讀御評及總論訖。諸臣遂以次退出。
上在慶熙宮。停常參·經筵。
下直,注文僉使閔致謇,呂島萬戶李彦夏,廣梁僉使金時鍊,淸江僉使柳光晉,老江僉使金有澤,淸水萬戶姜文翼。
藥房都提調臣徐志修,提調臣南泰會,副提調臣李景祜啓曰,伏未審夜間聖體調攝,若何,痰候何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。氣則一樣矣。
中宮殿·惠嬪宮,藥房口傳問安。答曰,知道。
傳于李景祜曰,儒臣同爲入侍。
以備忘記,傳于尹冕東曰,今下弓矢,廣梁僉使金時鍊,淸江僉使柳光晉,老江僉使金有澤處給送。
朴師海啓曰,弘文提學南泰齊牌不進推考傳旨,今方捧入,而延祥詩出韻科次,不爲擧行,事甚未安,更卽牌招,何如?傳曰,允。
兵曹口傳政事,副司果李鎭衡·沈觀之·李致中·柳知養。
吏曹口傳政事,檢閱二單李思祚·洪相簡。
姜必履,以御營廳言啓曰,今此下番別破陣步軍試才賞格,從分數多寡,以本廳所儲木綿分給後,別單書入之意,敢啓。傳曰,知道。
又以御營廳言啓曰,來丁亥年正月·二月兩朔,應立後部右司屬,黃海道五哨軍兵,六百七十名,已爲逢點整齊矣,正月初一日,與中司軍兵替代後,舊軍放送之意,敢啓。傳曰,知道。
又以御營廳言啓曰,本廳來丁亥年三月·四月兩朔,應立後部後司屬,黃海道五哨軍兵,二月二十五日,京中逢點,三月初一日,與右司軍兵,當爲替代立番,趁期調送事,本道監兵使處,依前知會之意,敢啓。傳曰,知道。
又以禁衛營言啓曰,來丁亥年正月,當十一番後部前司屬,慶尙右道五哨軍兵,逢點實數六百五十二名,已爲點閱整齊,來丁亥正月初一日,與內外各處入直將官軍兵等,依例替代後,舊軍放送之意,敢啓。傳曰,知道。
又以禁衛營言啓曰,來丁亥年三月,當十一番後部左司屬,慶尙右道五哨軍兵,來丁亥二月二十五日,京中逢點,依例準二朔立番之意,本道監兵使處,預爲知委,何如?傳曰,允。
尹冕東,以義禁府言啓曰,張淀,全羅道海南縣遠竄,當日押送事,命下矣,張淀,前已逐送豐德地,以傳敎內辭意,具罪目,卽爲發遣府羅將,仍令押送配所之意,敢啓。傳曰,知道。
又以義禁府言啓曰,樂安前郡守田光尹照律公事,以功減一等,判下矣,田光尹,依法典減等,京畿楊州牧雙樹驛,徒三年定配,何如?傳曰,允。
以承傳色口傳下敎曰,曾已行公,暮年此製,再違召命,其涉寒心,施以不敍之典,待開門,藝文提學,牌招擧行。
丙戌十二月二十六日巳時,上御集慶堂。藥房入診,儒臣·持平·守令同爲入侍時,都提調徐志修,提調南泰會,副提調李景祜,記事官南胄寬,記注官辛應三,記事官安廷玹,醫官方泰輿·許礈·李以楷·李泰遠·慶絢,副校理尹師國,副修撰徐浩修,持平林鼎遠,龜城府使李興遠,以次進伏訖。志修曰,夜間聖體調攝,若何,寢睡,何如?上曰,一樣矣。上進湯劑後,泰輿等診脈候曰,左右三部調均,滑體亦如前矣。上曰,今日予善寢矣。上曰,內局先退,鼎遠所啓,臣於臺職,自知不合,而草草一語,竊自附於有懷無隱之義,及承批旨,曲賜嘉納,恩敎隆摯,惶隕感激,他不暇顧,章皇出肅,冒沒登筵,而第於趙明鼎事,心常慨然,略有論列,而言未槪意,至承過矣之批,臣何敢一刻晏然,仍冒於臺次乎?昨緣日暮,今始來避,所失尤大,請命遞斥臣職。上曰,勿辭亦勿退待。出擧條又啓曰,請還寢罪人東呂·址淳等還配之命,更令王府,嚴鞫得情。措辭見上上曰,勿煩。出擧條又啓曰,請還寢定配罪人,者斤萬酌處之命,更令王府,嚴鞫得情,快伸王章。措辭見上上曰,勿煩。出擧條又啓曰,王言代撰,事體嚴重,而日昨朴聖源之致仕敎書,不但奬許之太濫,字句之間,亦多不擇,張皇猥雜,全無敬謹之體,臣不欲抉摘論列,而自有敎書以來所未見者,分義所在,誠極駭惋,不可以削版而止,請知製敎張淀爲先改正,亟施遠竄之典。上曰,今者所啓,誠得臺體,依啓。出擧條又啓曰,朴聖源敎書,旣如是猥雜,則出納之地,據理還給,事體則然,而矇不省察循例捧納分排之翰林,旣被譴罰,捧納之承宣,焉可無責?請當該承宣,罷職不敍。上曰,亦得臺體,依啓。出擧條又啓曰,生民休戚,專在守令,而靈巖郡守黃幹,曾在湖邑,多行不法,至被罪罰,擧世共知,字牧之任則決知其不合,而遽然備擬,不少難愼,請靈巖郡守黃幹罷職,當該政官,從重推考。上曰,依啓。出擧條又啓曰,詞訟之職,不可不擇,而左尹沈瑴,爲人昏憒,自叨見職,多行鄙瑣,聽之際,厚招謗言,請左尹沈瑴罷職。上曰,此人特除,意蓋深矣,而其所衰朽,不是異事,所請過矣,遞差。出擧條又啓曰,風憲之長,卽古所稱都御史之職,地望自別,責任甚重,決不可人人冒據,行司直李應協,爲人狂易,行事鄙悖,金吾憲府下隷怨詈,擧世嗤點,物議益激,不可置之於都憲之長,以玷名器,請大司憲李應協,亟施改正之典。上曰,其所爲人,業已諒矣,而質愨則一,旣非見職,則勿復檢擬,其猶過矣,況此請乎?不允。出擧條又啓曰,武臣承宣,固是極選,而每當激惱之時,輒有特除之命,內乘一窠,便作銀臺之捷逕,公器屑越,莫此爲甚,請前後武臣·承宣,一竝改正。上曰,頃者承旨一窠,以武臣備擬事,下敎,而其時大臣若此,官方屑越故置之,今番之事,事勢固然,予則自覺過矣,而亦非充數而濫授,人若不稱,雖十人,此請,可也。其事雖過,其君苦心,因此勿論人之當否,莫重特除若李應協,混此請,分義不然,不允。出擧條又啓曰,臣之今日登筵,亶出叩謝之忱,草草數啓,粗效一日之責,而輒賜嘉納,擇蕘之聖德,臣實欽仰,至於末端數事,臣之愚見,實出於惜名器之意,而言未見孚,又承過矣之敎,此莫非臣人微言輕之致,何可一刻晏然於臺次乎?請命遞斥臣職。上曰,近者臺閣寥寥之時,初登前席,其聞執法之言,勿論許與不許,予雖尙矣,李應協事,雖云過矣,不是異事,而末端事,此等事體,心常非之,昨承其批,何循囂囂之常套,而有此囫圇之請乎?其欲玉成,舍臺臣而誰?依啓。出擧條上曰,藥房提調持湯劑,更爲入侍。出榻敎提調持湯劑進伏,上進湯劑訖。上曰,權噵受困矣,爲人則善,而厥父之子矣。景祜曰,雖掌出納,而旣來之文,難以退却矣。上曰,事勢然矣,上曰,龜城府使進前,興遠進伏。上曰,職姓名可也,興遠仰對,上使承旨讀宣諭。上曰,退去。上曰,注書出去,召入邊將胄寬出來,召入平薪僉使田德雨,注文島僉使閔致騫,群山僉使金必泓,白峙僉使孫守孫,廣梁僉使金時鍊,老江僉使金有澤,淸江僉使柳光晉,長峯萬戶劉弘翼,豆尾浦萬戶裵壽天,呂島萬戶李彦夏,會寧浦萬戶延次綱,多慶浦萬戶沈軫,位羅萬戶金兌文,以次進前。上,下詢職姓名及居住,使承旨讀宣諭,仍命退出。上命承旨書之曰,予雖不爲已甚,關係莫重處,所執深,故只命刊版,付諸耳目,昨日鄭彦暹,默無一言而去,將欲下敎,而欲觀今日詣臺處分,而林鼎遠,只斥趙明鼎,不言張淀,今日欲爲下敎,初命勿辭,其令傳啓,意槪深矣,旣得其體,今聞卽留院之章云,本事未知其勢固然,而因事匡救,其雖可也。大抵以視武大輕之心,勿論其人,一倂此請,若此武承旨,其將永錮,予雖暮年,此等之習,心常惡之,今日靑丘承宣,豈文官而設乎?事當嚴處,寥寥之中,鐵中可尙,他得臺體,只許其遞,意亦深矣,而以此觀之,鄭彦暹之不職可知,捧納承旨,旣已處分,則況巽軟臺臣乎?掌令鄭彦暹,特施不敍之典。出傳敎上曰,儒臣進前,師國·浩修進讀兩漢詞命訖。上曰,儒臣先退。上命承旨書曰,其雖過矣,廉隅勢難行,左承旨李彦熙許遞,其代前承旨朴師海,權噵,旣已依啓,其代前府使姜必履除授,竝牌招察任,房順房。出傳敎上命承旨書之曰,今則旣允臺啓,下敎中敎文句語,臣分無矣,況二字,今論於朴聖源敎文中,尙今思之,不覺心霣,旣允之後,不可一刻遲滯,他事原啓,當爲捧傳旨,而遠竄一款,令該府卽爲擧行,而配所,以海南定焉,當日押送。出傳敎上命承旨書之曰,不過申飭,前翰林洪相簡敍用,口傳付職,牌招察任。出傳敎上命承旨書之曰,今聞莫重日記,不爲自書者多,事之寒心,莫此爲甚,此後呈納後若此者,政院直捧禁推。出傳敎上命承旨書之曰,前翰林李思祚敍用,一體口傳付職,牌招察任。出傳敎上命承旨書之曰,尙衣院副提調,以左副爲之。出傳敎上命承旨書之曰,前承旨任㻐·柳脩敍用。出傳敎上命承旨書之曰,今則已了當,前東萊府使姜必履,敍用。出傳敎上命注書,催促姜必履入侍,胄寬出來召入,必履進前,上曰,予豈料姜必履之復見乎?以春夏言之,誠意外矣,數年後初入侍,起見予之顔色好矣,果無減於昔耶?必履曰,聖候積月在靜攝之中,遠外不勝焦惶矣,于今瞻望,大異於遠聞矣。上曰,倭人交販於長岐島云,然否?必履曰,然矣,而聖問,適及於邊情,臣當仰白矣,對馬島石角崚嶒,貧殘特甚,實爲我國之深憂,而對馬島太守負債,亦多云矣。上曰,然乎?讌享幾次爲之,必履曰,屢次爲之,而東萊府使親自爲之,則渠輩甚以爲生光,獨使釜山僉使爲之,則不無缺然之心云矣。上曰,我國事情,必知之矣。必履曰,果然,而東萊府使廉貪得失,無不知之,甚可悶也,西北皆邊也,而此則養異種於門庭之內,東萊府使,不可一時放心也。上曰,然矣。上曰,旣命先入侍承旨,須退去,諸臣遂以次退出。
上在慶熙宮。停常參·經筵。
辰時巳時,日暈,未時,日暈。
下直,西北僉使金重文。
藥房都提調臣徐志修,提調臣南泰會,副提調臣李景祜啓曰,伏未審夜間聖體調攝,若何,痰候何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。追憶春夏,此誠料表,三箇日也,其將新年,此心一倍,且展禮在近,近日從容靜息,然後可以行禮,惟昔此日問候,正日何心酬應,次對其欲進定,建功湯入之,來朝同爲入侍。
中宮殿·惠嬪宮,藥房口傳問安。答曰,知道。
尹冕東啓曰,大司憲趙榮進呈辭,執義呂善應在外,掌令郭鎭純,持平朴師崙,傳旨未下,掌令一員,持平一員未差,今日以監察茶時之意,敢啓。傳曰,知道。
以備忘記,傳于尹冕東曰,今下弓矢,西北僉使金重文處給送。
以備忘記,傳于尹冕東曰,同是上番軍,禦營廳,只入直而已,今番動駕時,禦將,領禦營軍二哨,與新營入直,標下軍隨駕,挾輦軍八十名,亦以禦營入直軍擧行,訓局軍,其令休息,同是軍也,鄕軍卽上番軍也,京軍有親戚,其令新歲須休之意也,此亦此心一倍之意也。
尹冕東,以都摠府言啓曰,副摠管元重會,以能麽兒堂上,本廳坐起晝仕出去之意,敢啓。傳曰,知道。
朴師海,以禮曹言啓曰,正朝陳賀箋文方物物膳入之事,命下矣,兩都及七道所封箋文捧入,而京畿則尙不封進,事體未安,當該道臣推考,使之卽爲封進之意,分付,何如?傳曰,允。
尹冕東啓曰,明日次對,兩司當爲進參,除在外傳旨未下外,不爲行公人員,待開門牌招,以爲進參之地,何如?傳曰,允。
上在慶熙宮。停常參·經筵。
尹冕東啓曰,大司憲趙榮進牌不進,執義呂善應在外,掌令郭鎭純,傳旨未下,一員未差,持平朴師崙,傳旨未下,一員未差,今日監察茶時之意,敢啓。傳曰,知道。
藥房都提調臣徐志修,提調臣南泰會,副提調臣李景祜啓曰,伏未審夜間聖體調攝,若何,痰候何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。今日酬應,復政後次對皆行,而多有下敎者,勉强爲之矣。
中宮殿·惠嬪宮,藥房口傳問安。答曰,知道。
以承傳色口傳下敎曰,內局·次對同爲入侍。
又以承傳色口傳下敎曰,再明日動駕時扈衛軍,駕前駕後置之,馬軍入直軍隨駕,甲冑除之,該房承旨,右副承旨同爲入侍。
尹冕東,以都摠府言啓曰,今日入直內三廳武兼,禁軍及軍兵等,中日習射,請出標信,傳曰,知道。
備忘記,今下弓矢,淸水萬戶姜文翼處給送。
以都摠府寶劍及守宮望筒,傳于朴相海曰,仍,以兵曹別雲劍及守宮望筒,又傳于曰,仍。
以承傳色口傳下敎曰,湯劑入之,其早退休焉。
姜必履啓曰,右承旨朴師海,右副承旨尹冕東入直矣,因獻納具庠所懷陳疏出去,原疏纔已退却矣,伴直無人,右副承旨尹冕東,卽爲牌招,明日傳香,禮房承旨當爲齋宿,右承旨朴師海,所當牌招入直,而拘於廳規,不得請牌,何以爲之?敢稟。傳曰,一體牌招。
又啓曰,卽者校理金漢耆,修撰李得一,因獻納具庠所懷,謂有情勢,陳疏徑出,原疏纔已退却矣,所當直捧禁推傳旨,而此與無端徑出有異,推考警責,仍卽牌招,玉堂上下番俱空,事甚未安,副應敎金載順,校理尹師國,副校理鄭象仁,副修撰徐浩修·金魯淳,竝卽牌招,以爲推移入直之地,何如?傳曰,允。
兵曹口傳政事,司直李益輔。
姜必履,以吏曹言啓曰,今此正朝祭獻官諸執事,時無職名人員,令該曹口傳付軍職,何如?傳曰,允。
又以兵曹言啓曰,僉知中樞府事趙台命·徐咸一,實病沈重,勢難供職,俱爲呈狀乞遞,今姑改差,何如?傳曰,允。
又以兵曹言啓曰,新除授滿浦僉使具明謙,得除本職,卽當赴任之不暇,而老父宿病沈痼之餘,遇寒添劇,浹月危篤,無他兄弟可以救護,千里塞外,萬無離捨登程之望,累度呈狀乞遞,情理旣如此,則不可强令赴任,罷職,何如?傳曰,允。
禮曹判書趙明鼎疏曰,伏惟我殿下,天地於臣,父母於臣,汚穢而灑濯之,坑坎而衽席之,俾得以復充人數,冒廁周行,此在臣固已萬萬感幸,及至今歲,猥膺晉擢之命,銓衡文柄,次第來縻,則臣又以過福之災,必至無幸,夙宵危懼,如集于木,果然憲臣之疏出矣,臣於是慙惶懍惕,不敢偃處城闉,逬出郊坰,恭俟處分,迺蒙聖慈曲加矜諒,不許其屛黜之請,至以本事旣已白脫,其何齗齗爲敎?此又是天地父母終始之恩,臣雙擎九頓,自不覺血淚之被面,從古爲人臣,而得此於君父者,果幾人哉?嗚呼,臣之向來所遭,實爲士夫難洗之羞者,誠如臺言,臣亦有一端羞惡,豈不欲引義自靖?以謝人言,而其時累犯違逋,積費撕捱,以至一年之內,再速吏對,七易官職,而猶不敢唐突冒出,畢竟恩命召使至前,其所開釋而飭勵者,不啻累百言,辭旨懇惻,眞可以感豚魚,末又親寫一忘字以下,督令前席祗受,涕泣請還,殆至五六回,而終不能得,臣竊自惟念,一身之廉隅雖重,而君臣之分義至嚴,聖明之開釋至此,飭勵至此,格外之恩數又至於此,則區區私義,宜不敢自恤,遂乃黽勉奉承而退,若使前輩名德,撞着此等境界,其所以裁處者,未知果如何,而一遭橫逆,終身自廢,實亦非愚昧之所及,今臺臣之責備乃如此,益可見義理之無窮,旣往雖不可追,方來尙可以自勉矣,然所可恨者,臺臣若知此義,則前後居臺,亦已累遭矣,何不早加規正,一任其冥擿之行也?嗚呼,臣命道奇險,遭罹甚怪,門族凋零,墻壁靡依,重之以衰病聾瞶,殆無異尸居餘氣,此身有無,實不足爲世加損,而只緣誤恩之荐加,以致猜疑之轉深,衆咻群怒,前唱後和,强覓陳事,必欲逐送後已,吁,可怕也。伏惟聖明在上,日月高懸,其所默察而深燭者,顧何待臣言之畢乎?參倚前衡,唯有一退,而最是君恩莫報,明時便訣,實爲臣不瞑之恨,而情窮勢極,亦沒奈何?敢陳瀝血之章,兼附乞身之懇。伏願天地父母,重加憐憫,亟賜退斥,以完危喘,以快人心,公私不勝萬幸。啓下無批答傳于朴師海曰,當下敎留政院。
應敎鄭昌聖疏曰,伏以臣於日昨,忽奉館職特除,繼以召牌押臨,而適在臣弟昌順請急恩遞之際,揆以情理,雖甚懇迫,重煩宸聽,終涉猥屑,黽勉膺命,暫伸叩謝之忱,稍俟病間,欲爲供職之計矣。第臣母癃痼之疾,祟在痰癖,每當冬序,挾寒苦劇,長委床笫,日夕呻痛,此非偶感之症,所可責效於一時者,藥餌扶將,惟臣兄弟,持被禁直,實無其望,虛縻職名,徒使僚員,替當其勞,尤非私心之所安,義分之嚴,臣豈不知?瀆撓之誅,臣豈不懼?而顧今情私萬萬悶隘,玆不得不疾聲呼籲於天地慈覆之下。伏乞聖明,俯賜矜憐,亟許鐫削,俾便救護,仍治臣罪,以昭法紀,不勝幸甚。踏啓字
待敎洪彦喆疏曰,伏以臣,頃聞臣母病報,冒陳懇迫之情,自速擅行之辜,而聖度天大,曲垂矜憐,不惟不加之譴罰,特許恩遞,俾便救護,臣歸與病母聚首感泣,湯焫之試,菽水之供,幸得以便宜將護,而曾未幾何,除旨荐頒,恩召繼降,桑梓動色,鄕里改觀,臣誠驚惶感隕,罔知所以自措也。分義攸在,固當卽日登程,竭蹶趨承,少伸其叩謝之忱,而第臣父母年俱七旬餘矣,衰病轉深,居常澟綴,而臣母素患痰眩之症,又是數十年貞疾也。每當寒節,輒致添劇,近因日候之猝寒,兼以外感之交攻,轉輾沈痼,委頓床笫,氣息危綴,轉側須人,臣以孑然一身,無他兄弟,床席之扶將,藥餌之調進,專在臣身,誠無頃刻離捨之勢,而目下症形,亦無時日起動之望,玆從縣道,冒萬死疾聲呼籲於天地父母之前。伏乞聖慈,俯垂矜察,亟削臣所叨之職,以便救護,仍治臣違傲之罪,以肅朝綱,千萬幸甚。踏啓字
丙戌十二月二十八日辰時,上御集慶堂。藥房入診,大臣·備局堂上同爲入侍時,都提調徐志修,提調南泰會,副提調李景祜,記事官南胄寬·李思祚·洪相簡,醫官方泰輿·許礈·李以楷·李泰遠·慶絢·金季良·金孝儉,左議政韓翼謩,行司直李昌誼,知事李昌壽,刑曹判書沈鏽,戶曹判書趙雲逵,行副司直具善行·鄭弘淳,行副護軍鄭汝稷,開城留守金善行,行副護軍李潤成,刑曹參判徐命臣,戶曹參判金時默,江華留守李溵,吏曹參判徐命膺,工曹參判趙曮,右副承旨尹冕東,事變假注書洪敬熙,獻納具庠,校理金漢耆,以次進伏訖。志修曰,夜間聖體調攝,若何,寢睡,何如?上曰,一樣矣。上進湯劑後,泰輿等診脈候曰,左右三部調均,滑體亦如前矣。志修曰,動駕隔日,日氣如此,下情極悶矣。上曰,今無可爲之事,此心皆在於此,何不爲之?志修曰,明日日氣亦未解,則退行好矣。上曰,只隔二夜,酬應甚難,次對欲不爲之而爲之矣。志修曰,動駕前湯劑加進乎?上曰,置之。志修曰,動駕日則可三次進御乎?上曰,可也。志修曰,此北兵使李國賢狀啓也,以爲明春行營屬軍兵合操及茂山以北各衛軍兵巡操,依定式擧行事,請令廟堂稟旨分付矣,詰戎事重,依狀請使之擧行,何如?上曰,依爲之。出擧條志修曰,備堂中李益輔,纔遞本職,未付軍銜,故不得入次對,口傳付軍職,何如?上曰,依爲之。出擧條金善行進前曰,本府勅需庫物力蕩殘已久,每當有事時,必請得錢穀於朝家矣,今聞齎咨官所傳,則前頭勅行之來七八分可慮云,木·錢·米·穀間預爲請得,然後可以及期整待,下詢大臣而區劃,何如?上曰,頃有左相所奏,此亦非料理乎?領議政徐志修曰,此則直爲劃給矣。左議政韓翼謩曰,松都請得,自前然矣。上曰,何以區劃乎?徐志修曰,使之狀聞後商確稟處,何如?上曰,依爲之。出擧條上曰,今番春帖子抄啓不濫矣,昔則國子官員,亦被抄矣。上命承旨書之曰,凡諸浮文,其欲不爲,況予心乎?春帖子外,初欲令停止,子曰,我愛其禮,且昔年盛事,今不可泯,故雖欲諭不諭,大抵抄啓之時,今番則雖不濫雜,曾前苟充者多,此後旣欲定數,其勿濫抄事,政院知悉。出傳敎上命承旨書之曰,予算將添一,衰耗日甚,循例酬應,其猶難也,況他乎?雖然關係分義者,雖衰不忍默,噫,臺廳長鎖,頃者其幾年斯時,以予代理爲咎,其時至有柳綽特資之命,噫,復政之後,成於謬習而然乎?公然行公臺臣,無端違牌,其雖强忍詣臺,不過謄傳故紙,官師相規,亦無聞焉,可勝慨然,若此之故,雖或有過中者,惜鳥卵之戒,雍容以答者多,嗣服後見其質實,林錫憲一人也。於視學之日,聞下敎,此等依違世界,其答誠難,斂膝直陳其像,尙今在眼,大抵習俗,不能效古人膽欲大而心欲小之戒,輒若騰揚,志亦隨膽而大,雖人君之尊,不敢驕,況臣子乎,目今豈論大官小官乎?其君深慨,而臺臣聾瞽耳目媕娿逡巡爲事,張淀何足道?而其猶含默,使林鼎遠猶父猶子之間,豈待批旨?目今可言目今可飭者,其何泯默?事冷之趙鼎明,其無見職之李應協,齗齗不已,趙明鼎則以不憚往事,罷職猶可也,雖過,削職猶可也,而至於門黜,其無稱量,李應協復拜此職,彈劾亦可也。而不過示意,非特其不深非引嫌,亦令勿退待,予意在焉,何復論也?而其於末端事,事體大不然,而於引嫌,不過依啓,此亦惜鳥卵之意也,而靜而思之,大不然,一隅靑丘,君臣分義截嚴,大抵向者事,予自曰,過矣,苦心則在焉,此時只以假承旨動駕乎?卽不獲已而然矣,雖然造次之際,鄭汝曾,忘其資級,伊後乃聞,官方不可紊,許遞,李彦熙,亦不知職至于此,欲爲下敎而未果,趙明鼎·李彦熙事當下敎,而此亦非皆棄而爲此,噫,申具同稱,雖無今番,豈不合於此任欲用?予則李敬懋·申大顯必先此人,雖然職在臺臣,濫除規勉,予將嘉納,人若不稱,請其罷職可也,請其遞差,可也。而噫,予雖涼德,執造化之權,人君其可造化,爲臣子,何敢窺覬於造化之權?四承旨混淪爲說,若李應協爲銓官而差者,敢有此請,此則李獻慶後復見鼎遠,今予之言,豈徒罷職?雖請削職,予何非矣?今其請之目,爲無嚴者也,噫,予雖衰矣,君綱在手,渠焉敢此等之目,直彈於特除之人乎?此分義掃矣,不可遞差而止,前持平林鼎遠,令銓曹,特發臺望,使朝鮮臣子,咸知造化之權,在於君而不在臣之意。出傳敎上命承旨書之曰,旣諭人君御下,卽四維也,林鼎遠之斥趙明鼎,其雖萬萬過矣,彈墨未乾,其在明鼎之道,宜縮伏,以俟公議,從容陳章,其何不可?而忙忙投章,大損廉隅,前承旨李彦熙,其人予何謂不可?而若鄭汝曾,品已過矣,況亦有鄭汝曾處分,則事了之後,宜卽尋單,不能爲此,雖由於未及周旋,處義則大不然,判書趙明鼎,施以罷職不敍之典,李彦熙,亟施罷職之典,以示予暮年不欲苟且之政。出傳敎上命承旨書之曰,左副承旨解由勿拘。出傳敎上曰,前判敦寧李益輔,口傳付軍職。出榻敎上曰,左副承旨牌招。出榻敎上曰,林錫憲貴矣,如鄕人矣。徐志修曰,錫憲是讀書之士也。上曰,趙明鼎事,如何?志修曰,自廢之說則過矣,渠雖欲自廢,人豈可以此責之乎?明鼎雖有誤着之事,而不可棄之矣。上曰,厥弟方入來,而趙暾甚矣,疾之已甚亂也,而明鼎若每事盡善,則豈有人言乎?志修曰,趙明鼎性甚疏闊矣,非謂暾言之非也,而明鼎之失則專在疏闊矣。上曰,果疏闊矣。志修曰,性雖迂闊,而爲國之心則有之矣,此事初頭,前領議政臣洪鳳漢,來問于臣,臣以兩不可棄之意,答之矣。上曰,予亦兩解矣。志修曰,此事後明鼎則陞擢,且當淸要,暾則尙今沈滯,外面似如何,臣意則宜可擢用趙暾也。上曰,誠是矣。韓翼謩曰,李應協言議·門地·文學,俱可用,而性稟稍異於人矣。上曰,果然矣。翼謩曰,臣待罪銓曹時,通都憲,尤有嫌焉矣。徐志修曰,特除便是中批,臺官之以此爲言者,以分義爲敎,誠過矣。上曰,題目非矣,人君柄造化,臣下豈敢如此乎?鼎遠濫矣。志修曰,鼎遠誠誤矣,而臺閣不可無氣矣。上曰,然矣。具庠所啓臣人微言輕,不合耳目之任,而頃於目下事,略陳愚衷,疏末所論,未承下答,其後傳敎,又有非予本意之敎,臣誠惶惑恧蹙,無所自措,時在待勘,未卽引避,追後瀆擾,亦涉屑猥,唯以一遞爲自伸之計而已,例勘猶靳,召牌連降,新元隔日,次對有命,義難荐違,情切瞻天。玆不得不黽勉趨承,仍登筵席,而揆以廉義,冞增悚恧,蓋解任之命,罷職之敎,時旣不同,事又各異,臣之陳章本意,或有未及俯燭者,今於時移之後,雖不欲張皇索論,而區區私義,有難仍冒於臺次,請命遞斥臣職。上曰,其時下敎,未能覺察而然矣,事過之後,其何靳靳?勿辭亦勿退待。出擧條又啓曰,請還寢鐘城府爲奴罪人天大,酌處之命,依律處斷。措辭見上上曰,勿煩。出擧條又所懷曰,新元隔日,次對方行,臣竊附獻箴之意,略效執藝之忱焉,保嗇聖躬,敎導世孫,愼喜怒,開言路,惜爵賞,節財用,前後諸臣,或疏或奏,臣不容更復論列,唯伏願常常體念,俾有實效焉。槪伏念殿下之過擧,皆出於煩惱之際,如此之時,臣下之言,不能格回,此乃聖心先有所係着,故事之是非,言之當否,有未暇省察者,亦由於易慢群下之心常勝,摧折言者之擧漸熟故也。此固群下不能見重之過,而在殿下禮使之道,亦豈非自省處耶?以是之故,如三司救言者,惟允封詞頭,乃是自古美事,而近年以來,幾歸於廢閣,亦久矣。竊瞯事過之後,聖心旋多悔悟,轉圜之美,孰不欽仰,而遂事之失,或未及追,況今殿下一言一動,無非文孫所監法者,聞見所習,若或以上有欲爲,臣下不敢違,上有過擧,朝廷不敢言,視以爲當然之事,則此豈非無窮之慮哉?臣於日昨疏中,略及此意,而今又敷陳其餘懷。伏願殿下,繼自今,設有未槪於淵衷者,必思物來順應之方,或有逆于心之言,必求諸道,以爲祈永命貽燕翼之圖焉。上曰,頃有下敎矣,予少學問工夫,故如此,眞藥石之言,當勉之矣。出擧條又所懷,俄者臺臣處分,誠過矣,臣伏在稍遠之地,未能詳聞傳敎,而聖敎中造化二字,臣有可以仰對者,中庸曰,天地之大,人猶有所憾,朱子曰,人之所憾,如覆戴生成之偏,及寒暑災祥之不得其正者也。夫人君擧措,若或不得其正,則其可諉之以造化而無言哉,前後武承宣之特除,卽殿下擧措中不能無憾者也。蓋武臣承宣,自是峻選,一時四人,事未前有,則言事之地,烏得無屑越之論哉,若以不論其人之當否,一倂請以改正,謂欠論事之體則可也。臺臣以此拔望,實非待臺閣之道,更加三思,亟賜反汗,區區之望。上曰,今者造化之敎,非爲混說,卽李獻慶·林鼎遠而已,此請之目,於銓官可也,於人君則分義無嚴故也,臺臣亦不以辭害義,可也,而大體則有懷無隱,予甚嘉尙焉。出擧條上命退,諸臣遂退出。
上在慶熙宮。停常參·經筵。
下直,別害僉使李夏祥。
藥房都提調臣徐志修,提調臣南泰會,副提調臣李景祜啓曰,伏未審夜間聖體調攝,若何,痰候何如?寢睡·水刺之節,亦何如?臣等率諸御醫,趁早入診,詳察聖候爲宜,臣等不任區區憂慮,敢來問安,竝此仰稟。答曰,知道。已下敎,建功湯入之,再明日入侍,宜矣。
中宮殿·惠嬪宮,藥房口傳問安。答曰,知道。
大殿·中宮殿·惠嬪宮·世孫宮·嬪宮,政院單子問安。答曰,知道。
大殿·中宮殿,朝廷二品以上·六曹堂上·奉朝賀單子問安。答曰,知道。
姜必履啓曰,大司憲趙榮進呈辭,執義呂善應在外,掌令郭鎭純,持平朴師崙,傳旨未下,掌令一員,持平一員未差,今日以監察茶時之意,敢啓。傳曰,知道。
李景祜啓曰,左承旨金龜柱,右副承旨尹冕東,同副承旨沈勗之,今日不爲仕進,竝卽牌招,何如?傳曰,允。
姜必履啓曰,兵曹判書李思觀,三度加由之後,尙不行公,動駕隔宵,本兵多有擧行之事,卽爲牌招察任,何如?傳曰,允。
又啓曰,兵曹判書李思觀牌不進推考傳旨,今方捧入,而動駕在明,本兵多有擧行之事,而如是違牌,其在事體,極爲未安,更卽牌招,何如?傳曰,允。
兵曹口傳政事,副司直韓光會·任㻐·金相翊,副司果李行源·鄭煥猷·李一曾·宋鍈·鄭文柱·李世演·李長老·姜趾煥·李東顯·金瑞應。
傳于朴師海曰,連有祭享,吏呼聲,其令申飭。
傳于姜必履曰,今下弓矢,別害僉使李夏祥處給送。
朴師海啓曰,修撰崔益男,自鄕上來云,卽爲牌招入直,何如?傳曰,允。
以咸鏡監司狀啓,安邊等官親率金再金等嚂死事,傳于尹冕東曰,令本道,恤典擧行。
朴師海,以禮曹言啓曰,五禮儀大臣喪,自上擧哀之節,而取考謄錄,則或因特敎擧行,而不敢循例取稟,今此奉朝賀金尙魯之喪,擧哀一節,何以爲之?敢啓。以承傳色口傳下敎曰,靜攝中置之。
又下敎,凡諸等事,明日爲之。
以禮曹單子承傳色,口傳下敎曰,依例擧行。
朴師海,以禮曹言啓曰,明日動駕儀注中,還宮時鼓吹振作之意磨鍊,已爲入啓,而停朝市相値,還宮鼓吹,何以爲之?敢稟。以承傳色口傳下敎曰,前旣行禮,祗迎亦攝行,其日謁陵,沖子祗迎隨駕,軒笳鼓吹置之,依例擧行。
姜必履,以兵曹言啓曰,來正月初一日動駕時,挾輦軍八十名,挾輿軍二十名,訓局軍兵磨鍊啓下,而挾輦軍則禦營入直軍擧行事,命下矣,挾輿軍,以何營軍擧行乎?敢稟。傳曰,以禁衛軍擧行。
又以義禁府言啓曰,明日擧動時,大駕各差備都事九員,王世孫左右考喧都事二員,本府入直都事,合以十二員分差,而無以備數,假都事二員,卽令該曹依例差出,以爲分排之地,何如?傳曰,允。
