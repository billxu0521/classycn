上在昌德宮。停常參·經筵。
大殿·大王大妃殿·王大妃殿·中宮殿,內閣·政院·藥房·玉堂·朝廷二品以上·六曹堂上·大司憲正朝單子問安。答曰,知道。
吳取善啓曰,明日召對,取稟。傳曰,停。
傳于吳取善曰,社稷祈穀大祭香祝,當親傳矣,該房知悉。
傳于尹致秀曰,領府事李相璜,令該曹歲饌外,食物衣資加送,仍令存問以來,故領議政金致仁妻李氏,故奉朝賀南公轍妻韓氏,竝依例擧行。
傳于李竣祜曰,祀典所重,果何如?而若是慢忽,無嚴極矣,不可尋常處之,時囚罪人朴奎瑞,亟施竄配之典。
傳于尹致秀曰,都承旨·左承旨·右承旨許遞,前望單子入之。
承旨前望單子入之,李景在·金學性·權大肯落點。
傳于尹致秀曰,吏曹參判有闕之代,前望單子入之。
吏曹參判前望單子入之,金左根落點。
吳取善以奎章閣言啓曰,景慕宮望廟樓今朔奉審,無頉之意,敢啓。傳曰,知道。
勸農綸音,王若曰,予嘗聞后非民罔以爲國,民非食罔以爲生,古昔聖王之政,莫急於養民重農,而農之爲務,尤莫急於毋失其時,故帝舜之命稷播穀也,勉之以食哉惟時,夫仰候中星,旁察五運,致力乎水功蓄洩,相宜於土性燥沃,庤錢鎛而務具廉利,備旱澇而及期耕耘,然後乃亦有秋,終底億秭京坻之功,斯爲農夫之大慶,亦惟邦家之上瑞也,恭惟我列祖家法,制生民之産,知小人之依,董飭臣功,勉勵農政,每歲元正,播告多方,著爲成憲,亦粵我先大王,一念民天,造次靡懈,恤恤乎稼穡之艱難,少遇災歲,蠲租稅以濟其乏,發帑儲以振其饑,深仁厚澤,民受其賜,式至今休,予小子曷敢不祗承先烈,以圖勤菑終畝之功乎?噫,前秋年形,非不少康,而荐歉之邑,廩庾垂枵,屢飢之民,杼柚盡空,道路之顚連相續,閭里之愁歎不絶,哀彼無告之氓,何賴而爲生,伊來六七年間,煦育賙賑之方,仰藉慈覆之大德,導斯民於春臺玉燭之中,而其奈農不能致其勤,地不能盡其力,尙不見周家屢豐之慶,漢代紅腐之穀,靜言及此,錦玉靡甘,見今靑陽載回,駿發在邇,農夫克敏,田畯至喜,思與八方黎庶,咸囿於今年諸福畢至之慶,咨爾方伯居留牧守長民之官,咸須明聽,勖乃心力,巡陌而詔之,循鐸而勸之,苟有利於農裕於民者,到底殫誠,罔敢或怠,俾予紓宵旰之憂。行都承旨鄭基一製進。
吳取善以奎章閣言啓曰,原任提學南公轍喪,依定式遣檢書官,傳給內賜賻物以來之意,敢啓。傳曰,知道。
又以弘文館言啓曰,上番副校理臣沈承澤,以社稷祈穀大祭祭官,今日議政府肄儀時,晝仕出去之意,敢啓。傳曰,知道。
又以禮曹言啓曰,今此正朝諸道所封賀箋中,興海郡守咸英錫,泗川縣監李錫龜,雖非應封官,俱以別軍職封箋矣,一體看審捧入之意,敢啓。傳曰,知道。
又以禮曹言啓曰,製述文臣年滿五十一歲人員,專經文臣年滿四十一歲人員,竝依前例減下,別單書入,而御覽官案,亦爲改修正以入之意,敢啓。傳曰,知道。
尹致秀,以戶曹言啓曰,卒奉朝賀南公轍喪禮葬,主家以常時遺言,不敢祗受云矣,敢啓。傳曰,更爲輸送。
李竣祜,以義禁府言啓曰,時囚罪人朴奎瑞,亟施竄配之典事,承傳啓下矣。朴奎瑞慶尙道密陽府竄配,而以承傳內辭意具罪目,依例發遣府羅將,押送配所,何如?傳曰,允。
又以義禁府言啓曰,濟州牧使具載龍,拿問處之事,傳旨啓下矣。具載龍時在任所,依例發遣府書吏,交代後拿來,何如?傳曰,待待命拿囚。
又以義禁府言啓曰,濟州牧使具載龍狀啓內,兼中軍大靜縣監姜繼遇,爲先罷黜,其罪狀令攸司稟處事,啓下矣。姜繼遇時在任所,依例發遣府羅將,交代後拿來,何如?傳曰,待待命拿囚。
備邊司薦望統制使,以李應植爲統制使,備邊司薦望濟州牧使,以李源祚爲濟州牧使。
上在昌德宮。停常參·經筵。
吳取善啓曰,明日召對,取稟。傳曰,停。
權大肯啓曰,行大司憲朴永元,執義李殷相,掌令曺相振·金,持平金羽休·洪在重呈辭,監察茶時之意,敢啓。傳曰,知道。
金學性啓曰,右副承旨李竣祜,今日不爲仕進,卽爲牌招,何如?傳曰,允。
吳取善啓曰,卒奉朝賀南公轍成服日,遣承旨致祭事,命下矣,何承旨進去乎?敢稟。傳曰,都承旨進去。
注書徐相敎書啓,臣於本月初一日辰時量,敬奉聖敎,馳往明陵蜂峴,巡審摘奸是白乎則,石築堅緻,樹木鬱密是白乎旀,峴上結幕處守直之節,亦皆着實擧行是白如乎,日已暮矣,仍宿齋所是白遣,今日曉頭,仍詣昭顯墓看審是白乎則,植木叢茂,各處守護,竝皆無頉之意,敢啓。傳曰,知道。
以右副承旨李竣祜牌不進罷職傳旨,傳于權大肯曰,只推。
尹致秀啓曰,吏曹郞廳來言,臺諫有闕,政事,取稟。傳曰,當日爲之。
權大肯啓曰,兵曹郞廳來言,統制使下批政事,取稟。傳曰,當日爲之。
尹致秀啓曰,卽者,吏曹郞廳來言,政事當日爲之事,命下,而判書洪敬謨,參判金左根,參議金景善,俱以病不來,不得開政云,竝卽牌招,何如?傳曰,允。
又啓曰,吏曹判書洪敬謨,參判金左根,參議金景善牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體更爲牌招。
又啓曰,吏曹判書洪敬謨,參判金左根,參議金景善再牌不進推考傳旨及罷職傳旨,今方捧入,而開政命下之後,連事違召,無意承膺,事體所在,誠極未安。判書·參判,竝所當更請牌招,而係是一日三牌,何以爲之?敢稟。傳曰,參議只推,與判書·參判,一體更爲牌招。
金學性,以戶曹言啓曰,謹奉傳敎,卒奉朝賀南公轍喪禮葬,更爲輸送,則主家以爲,遺言甚摯,又不敢祗受云,何以爲之?敢稟。傳曰,更爲輸送。
又以戶曹言啓曰,謹奉傳敎,卒奉朝賀南公轍喪禮葬,更爲輸送,則主家以爲,非但常時遺言,臨終之時,又復丁寧,不敢祗受云,何以爲之?敢稟。傳曰,更爲輸送。
吳取善,以奎章閣言啓曰,原任提學南公轍喪,依定式遣檢書官,致弔恤孤,仍爲勸粥以來之意,敢啓。傳曰,知道。
權大肯,以都摠府言啓曰,今日入直內三廳,武兼禁軍及軍兵等,當爲中日習射技放,而停朝市相値,不得設行之意,敢啓。傳曰,知道。
又以備邊司言啓曰,慶尙左水使李明植,以其身病,屢呈辭狀,勢難察任,今姑改差,何如?傳曰,允。
上在昌德宮。停常參·經筵。
權大肯啓曰,行大司憲朴永元,執義李殷相,掌令曺相振·金,持平金羽休·洪在重呈辭,監察茶時之意,敢啓。傳曰,知道。
備忘記,全羅兵使李誾彬,黃海兵使李行敎,神光僉使李章烈下直,各長弓一張,長箭一部,片箭一部,筒兒一箇賜給。
尹致秀啓曰,吏曹判書洪敬謨,參判金左根,參議金景善牌不進推考傳旨及罷職傳旨,今方捧入,而開政命下,已至經宿,如是違牌,事甚未安。參判陳疏,判書更爲牌招,何如?傳曰,允。參議只推,一體牌招。
李景在啓曰,臣以卒奉朝賀南公轍致祭進去,下直之意,敢啓。傳曰,知道。
尹致秀啓曰,明日親傳香時,禮房承旨,當爲齋宿,而左副承旨吳取善,纔已須資出去矣,卽爲牌招,何如?傳曰,允。
傳于尹致秀曰,吏曹參判,疏批已下,一體牌招。
傳于李竣祜曰,明日出宮門路,以協陽門爲之。
傳于尹致秀曰,發遣吏郞,諸執事淸齋與否,摘奸以來。
尹致秀以吏批言啓曰,侍從臣父年七十人,每於歲首抄啓加資事,載在法典矣。侍從臣父年七十人,別單書入之意,敢啓。傳曰,知道。
有政。吏批,判書洪敬謨進,參判金左根式暇,參議金景善牌不進,左副承旨吳取善進。以李淵祥爲大司諫,金左根爲同春秋,趙秉瓚爲軍器僉正,魏鍾善爲典籍,金鼎集爲寧邊府使,柳榮河爲江陵府使,洪翰周爲白川郡守,高性奎爲大靜縣監,李協心爲自如察訪,鄭駿容爲省峴察訪。濟州牧使李源祚今加通政加資事,承傳。行護軍柳和源今加資憲,同知韓耆裕,行護軍李錫祜今加嘉義,前正鄭東勉,前掌令李興遂,前郡守李憲植今加通政,前參奉尹致獻今超通政,以上朝官年八十依定式加資事,承傳。故通政尹重邦贈兵參例兼,忠節卓異贈職事,承傳。
兵批,判書李憲瑋病,參判鄭鴻慶病,參議金洛龍入直進,參知李是鍊病,同副承旨權大肯進。中嶺別將楊宗大,赴戰嶺別將單宋啓心,大護軍柳和源,護軍鄭基一·李升權,副護軍金大根·李源庚·趙忠植·李明迪·權用經·崔致憲·盧光斗·崔漢翼·李興遂·李明植·鄭泰東·柳相質·李敎彬·鄭東勉·尹致獻·李憲植·金相龍,副司果副司正趙羲純·李尙周,統制使李應植,以上竝單付。吏批,再政。前郡守徐京輔年七十,侍從臣京畿監司徐英淳父,幼學鄭宅瑊年七十,侍從臣前掌令鄭義恪父,兪南柱年七十,侍從臣前正言兪世煥父,以上今加通政加資事,承傳。
兵曹,以沈日永爲訓鍊都監中軍。
以吏曹參議金景善再牌不進罷職傳旨,傳于權大肯曰,只推。
吳取善以奎章閣言啓曰,原任提學南公轍喪成服日,依定式遣檢書官,致祭以來之意,敢啓。傳曰,知道。
金學性,以戶曹言啓曰,謹奉傳敎,卒奉朝賀南公轍喪禮葬,更爲輸送,則主家以爲,傳敎至此,祗受云矣,敢啓。傳曰,知道。
李竣祜,以兵曹言啓曰,內禁衛將徐相五,宣傳官柳相質,五衛將金達淵·朴宗恒·金永魯·高性奎,忠翊衛將慶聖熙,景福宮衛將李憲秋,慶熙宮衛將尹直烈·金錝,俱以病難供職,呈狀乞遞,竝改差,何如?傳曰,允。
又以備邊司言啓曰,舟橋司船籤不遠,堂上有闕之代,右參贊金弘根,差下,何如?傳曰,允。
又以訓鍊都監言啓曰,本局中軍具信喜,從事官趙龜夏,俱有身病,勢難察任,竝改差,何如?傳曰,允。
又以義禁府言啓曰,卽接黃海前監司趙斗淳牒報,則鳳山郡劍水驛,徒一年半定配罪人金大淵,今正月初三日限滿爲辭矣。金大淵徒限已滿,卽爲放送事,分付該道道臣之意,敢啓。傳曰,知道。
吏曹參判金左根疏曰,伏以,惟天惟祖宗,眷佑我家邦,聖曆日隆,慈簾光撤,嚮明出治,乾道有赫,萬億年無疆惟休之會,其永肇基于今,區區靳嚮,萬倍餘人,箕福華祝之忱,與歲籥而俱新,不自意亞銓特簡,遽降於退自昵覲之餘,臣誠拊躬周章,莫知爲計於公私之際也,顧臣至愚陋無所肖似之之本之末,曾莫逃於日月之明也,而自夫通籍以來,數年之頃,凡推遷之無漸,兜攬之無當,臣雖無狀,豈敢曰全沒分曉於其間,而或諉之以辭不獲諒,或托之於嚴不更瀆,居然爲除輒膺,恬若固有之人矣,然選部一步,以有所受於家庭,前於參佐之命,臣旣刳瀝而陳之,聖上亦矜念而劃許之,今臣所叨階品則視前愈峻,責任則視前愈重,而伊來孤孑之情則視前愈苦,竝與辭受可否,而諮訪無所,臣於是,縱欲拚棄素守,仰答鴻慈,其於無說可解,何哉?以公則增僥濫之懼,以私則添悲切之感,此臣所以左右思而莫知爲計也,伏況一初注措,八方拭目,而誤恩之首及臣身,不幾爲則哲之累,而來有識之憂哉,臣若終始嚴畏,不以實〈暴〉,冀幸於庇覆顧復之下,則有非臣義分之所敢出也,牌召洊臨,進身無路,猥綴情私,仰瀆崇聽,伏乞聖慈,俯垂諒察,亟改臣所授職名,俾有以獲全微諒,則亦天地父母之賜也,臣無任云云。答曰,省疏具悉。卿於銓任,無必辭之義,豈可每每逡巡乎?勿辭行公。
上在昌德宮。停常參·經筵。
社稷祈穀大祭親傳香入幕次後,內閣·政院·藥房·玉堂口傳問安。答曰,知道。還內後,內閣·政院·藥房·玉堂口傳問安。答曰,知道。
藥房提調徐憙淳,副提調金學性啓曰,歲律載新,景籙滋至,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。
李景在啓曰,明日召對,取稟。傳曰,停。
權大肯啓曰,行大司憲朴永元,執義李殷相,掌令曺相振·金,持平金羽休·洪在重呈辭,監察茶時之意,敢啓。傳曰,知道。
尹致秀啓曰,同春秋金左根,旣入闕中,不爲肅謝,直爲出去,事甚未安。推考,何如?傳曰,允。
傳于吳取善曰,禮房承旨,馳詣社稷,奉審摘奸以來。
傳于李景在曰,右副承旨許遞,前望單子入之。
承旨前望單子入之,李寅弼落點。
李景在啓曰,新除授右副承旨李寅弼,卽爲牌招,何如?傳曰,允。
又啓曰,假注書姜冕奎,身病猝重,勢難察任,今姑改差,何如?傳曰,允。
姜冕奎改差,代以沈宜冕爲假注書。
傳于李景在曰,歲除已過,未下直守令,不多日內辭朝,上京守令,亦爲催促下送。
傳于李景在曰,發遣吏郞,諸執事淸齋與否,摘奸以來。
吳取善,以兵曹言啓曰,今正日初六日宗廟·永寧殿春享大祭時,守門當爲塡差,而本曹郞廳·都摠府郞廳·五衛將,除入直與在外,排擬苟艱,依定式軍門將官,代差以入之意,敢啓。傳曰,知道。
又以禁衛營言啓曰,本營中軍柳基常,身病甚重,勢難察任,今姑改差,何如?傳曰,允。
又以兵曹言啓曰,今正月初五日,仁政門百官朝參日次,而宗廟·永寧殿春享大祭齋戒相値,在前如此之時,多有退行之例,當月內十一日,國忌齋戒相値,二十一日二十五日,皆是應行之日,以何日定行乎?敢稟。傳曰,初十日爲之。
又以兵曹言啓曰,今月初七日,一內禁軍番次矣,該番將未差之代,依承傳口傳擬入之意,敢啓。傳曰,知道。
兵曹口傳政事,以韓應浩爲內禁將。
辛丑正月初四日辰時,上詣仁政殿月臺,社稷祈穀大祭親傳香入侍時,行都承旨李景在,左承旨金學性,右承旨尹致秀,左副承旨吳取善,右副承旨李竣祜,同副承旨權大肯,記事官徐相敎,假注書姜冕奎,記事官沈敬澤·金益文,檢校直提學徐憙淳,直提學趙秉龜,檢校直閣金左根·李公翼,直閣徐有薰,原任待敎趙斗淳,檢校待敎李㘾,待敎趙鳳夏以次侍立。時至,上具翼善冠·衮龍袍,乘輿出宣化門,藥房提調徐憙淳,副提調金學性進前奏曰,侵早勞動,聖體,若何?上曰,一樣矣,由協陽門,詣仁政殿月臺,通禮跪啓請降輿,通禮前導,就褥位南向立,引儀引獻官權敦仁,陞詣褥位之左,通禮跪啓請跪,上跪,香室官,奉香祝跪授取善,取善奉東向跪進,上受香祝以授獻官,獻官西向跪受興,通禮跪啓請興,上興,通禮前導,降就階下袛送位,西向立,敦仁奉香祝,由正路出,通禮請鞠躬,上鞠躬,香祝過後,啓請平伸,上平伸入幕次,通禮跪啓請乘輿,上乘輿,出仁政門,由宣化門還內,出標信解嚴。諸臣以次退出。
上在昌德宮。停常參·經筵。
尹致秀啓曰,明日召對,取稟。傳曰,停。
權大肯啓曰,行大司憲朴永元,執義李殷相,掌令曺相振·金,持平金羽休·洪在重呈辭,監察茶時之意,敢啓。傳曰,知道。
又啓曰,備邊司郞廳來言,今日,賓廳日次,而宗廟春享大祭齋戒相値,不得來會云矣,敢啓。傳曰,知道。
傳于尹致秀曰,傳香承旨,馳詣宗廟·永寧殿,奉審摘奸以來。
權大肯啓曰,右副承旨李寅弼,時在廣州地,斯速乘馹上來事,下諭,何如?傳曰,許遞,前望單子入之。
承旨前望單子入之,兪章煥落點。
權大肯啓曰,行都承旨李景在,右承旨金學性不爲仕進,左承旨兪章煥未肅拜,左副承旨尹致秀式暇,右副承旨吳取善監祭進,院中只有臣一人,伴直無人,右承旨金學性,所當牌招,而拘於廳規,不得請牌,何以爲之?敢稟。傳曰,牌招。
又啓曰,春帖子製述人中,時無職名人,令該曹口傳付軍職,何如?傳曰,允。
兵曹口傳政事,副司果單趙然春。
金學性,以吏曹言啓曰,歲除已過,未下直守令不多日內辭朝,上京守令亦爲催促下送事,命下矣。自臣曹催促,則未下直守令咸安郡守李羲鏽,海美縣監李惟穆,玄風縣監金秀鍾,機張縣監韓仁謩,義興縣監李龜遠,興德縣監朴性秀,竝初六日辭朝云。寧海府使李遠翊,金川郡守沈能容,公州判官洪明燮,慶山縣令尹載成,金溝縣令尹豫鎭,龍潭縣令鄭孝源,文化縣令趙獻永,永同縣監吳兢鎭,新昌縣監朴庚興,彦陽縣監許樟,慈仁縣監金永基,眞寶縣監李先耆,谷城縣監申淳,高山縣監尹宅鎬,南平縣監朴麟壽,竝初七日辭朝云。寧邊府使金鼎集,白川郡守洪翰周,大靜縣監高性奎,竝初九日辭朝云。淸河縣監朴孝聞,前任氷庫別提,鑿氷事出去云。延安府使金淵根,前任錦山郡守,時在任所,江陵府使柳榮河,家在加平地,德源府使李儒增,前任興德縣監,時在任所,永川郡守朴顯圭,前任文化縣令,時在任所,咸興判官尹致誠,前任蔚山府使,時在任所,廣州判官金東獻,前任永川郡守,時在任所,龍仁縣令姜,前任永同縣監,時在任所,始興縣令尹日善,前任淸河縣監,時在任所云,竝卽速上來辭朝之意,發關知委於各該道臣處,而上京守令肅川府使李熙庚,草溪郡守姜彝五,淳昌郡守李昌在,臨陂縣令李憲在,竝初六日下去云。谷山府使李鼎在,襄陽府使尹秀寅,昌平縣令任翼常,和順縣監李台鉉,竝初七日下去云。康翎縣監金永杰,以病親事受由,時在平壤地云,卽速還官之意,發關知委於該道道臣處,而德川郡守鄭憲容,龍宮縣監金學模,俱以親病沈重,不得下去云。定州牧使吳一善,安岳郡守兪星煥,俱以身病猝重,不得下去云,雖未知其親病身病之如何,而促敎之下,不卽下去者,揆以事體,誠極未安。德川郡守鄭憲容,龍宮縣監金學模,竝改差,定州牧使吳一善,安岳郡守兪星煥,竝罷黜,何如?傳曰,允。
權大肯,以兵曹言啓曰,本曹正郞李㘾,身病猝重,屢度呈狀乞遞,宿衛重地,不可久曠,今姑改差,何如?傳曰,允。
兵曹口傳政事,副司果單李㘾。
權大肯,以都摠府言啓曰,今日入直內三廳武兼禁軍及軍兵等,當爲中日習射技放,而宗廟春享大祭齋戒相値,不得設行之意,敢啓。傳曰,知道。
上在昌德宮。停常參·經筵。
未時,兩珥。
兪章煥啓曰,明日召對,取稟。傳曰,停。
權大肯啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
備忘記,海美縣監李惟穆,古城僉使金錫奎下直,各長弓一張,長箭一部,片箭一部,筒兒一箇賜給。
李景在啓曰,時原任大臣有稟達事,率禮堂來詣請對矣。傳曰,入侍。
傳于李景在曰,時原任大臣·禮堂,更爲入侍。
領中樞府事李相璜,判中樞府事朴宗薰,右議政趙寅永,領敦寧府事趙萬永·金祖根,知中樞府事李羲甲·徐俊輔·金敎根,上護軍權敦仁·金箕殷·金履載,判敦寧府事沈能岳,知敦寧府事申在植,工曹判書朴綺壽,吏曹判書洪敬謨,禮曹判書徐憙淳,廣州留守金熙華,左參贊李志淵,兵曹判書李憲瑋,戶曹判書趙秉鉉,刑曹判書李嘉愚,右參贊金弘根,行大司憲朴永元,行護軍李若愚·申緯·李惟秀,同敦寧府事尹致謙,行護軍鄭基一,戶曹參判李鼎臣,行護軍李完植·朴來謙·柳相弼·李憲球·安光直·尹聲大·洪學淵·李羲肇,刑曹參判趙斗淳,兵曹參判鄭鴻慶,禮曹參判尹秉烈,工曹參判趙秉龜,左尹李敦榮,完平君李鼎會,吏曹參判金左根,行護軍沈宜臣·韓鎭㦿·張敎根·具信喜·任聖皐·尹義儉·沈漢永·沈能俊·朴蓍會·柳基常,吏曹參議金景善,禮曹參議金洙根,刑曹參議李晉翼,工曹參議朴齊尙,賓廳啓曰,臣等際國家罕有之慶,稽祖宗已行之典,爰自撤簾命下之初,旣已發端於慈號之加隆矣,迺者前席,屢屢陳請,寔天地人情之不容已,八域含生之所顒祝也,泥金檢玉,備其禮也,模日繪月,稱其文也,慈德因此而益闡,聖孝因此而益光,列祖在天之靈,因此而益有所悅豫焉,則臣等之齊聲仰籲,是豈可已而不已者乎?惟我太母殿下,德符任·姒,功兼勛·華,履翟褕之位,贊龍飛之運,坤化溢于宮壼,陰敎被之海宇,睢·葛之頌,四十年如一日,保佑我聖考,啓迪我神孫,本支之衍,永基千億,則此又配美於思齊·生民之盛者也,及當甲午崩坼之變,國勢綴旒,岌岌有莫可扶持之危,而勉御簾帷,翊護沖辟,夙宵憂勤,不遑自寧,饑饉之惠恤則頻減正賦,服御之儉約則先損上供,而蕩邪穢以明人彝,討亂逆以嚴天紀,遂克奠邦基於泰山盤石之安,拯民生於溝壑殿屎之中,首尾七年之間,凡維持而鞏固,依賴而涵育者,繄誰賜也,宏謨丕績,史不勝書,欲報之恩,際天幡地,今我聖上,誕撫鼎盛之籌,親摠萬幾,我太母光撤儀鸞之簾,頤養長樂,斷自慈衷,渙發慈敎,錫景命於方進,斂神功而不有,此誠從古后妃所未有之盛德大業,而宗祊之幸,臣民之福,有不可形容者,其所以揚徽闡烈,報答洪休之方,以我殿下卓越之孝,固當靡不用極,而臣等之言,斷斷非無稽之文,則太母殿下,亦豈可徒執謙抑,俾彝章墜而縟儀缺也耶?臣等嘗聞謙之義矣,謙者,屈躬下物,先人後己,以此待物則所在皆通,故曰亨,臣等之所以望太母,卽惟曰天道下濟,地道上行,而太母之所以處臣等,不以屈躬,不以後己,則烏在其爲謙亨之義哉?且伏念我太母,戊戌躋五之齡,己亥望六之籌,曁今年母臨四紀之慶會,天祿荐至,歡祝冞切,禮合進號,每援舊例,而慈敎懇摯,終靳允兪,臣等竊伏以爲,玆猶事屬慈躬,容可以自附將順之義,仰體謙抑之衷,故雖不得不齎鬱而退,然而今者仰請之禮,不徒爲鋪張賁飾之具也,自有先后之故事,已成我家之恒典,質無疑而俟不惑,則又非與事屬慈躬,可以將順者,比而論也,昔我純祖之所嘗準請於貞純大妃者,今不能得之於我太母,則非所以善繼也,我貞純大妃之所嘗勉循於純祖者,今不以許之於我殿下,則非所以止慈也,唯我太母殿下,儻或念及於此,則又豈待臣等之屢懇乎?賓啓請號,事體至重,不得請則不敢止,伏乞積誠仰稟,亟擧盛禮,庸答擧國胥忭之忱焉,惶恐,敢啓。答曰,知道。卿等之有此賓啓,誠爲得當,而以此屢稟慈衷,尙未得勉回,尤用切悶。
權大肯啓曰,行大司憲朴永元,執義李殷相,掌令曺相振·金,持平金羽休·洪在重牌不進,監察茶時之意,敢啓。傳曰,知道。
以執義李殷相,掌令曺相振·金,持平金羽休·洪在重,司諫李光載,獻納朴心壽,正言孟明淳·李魯確牌不進罷職傳旨,傳于權大肯曰,只推。
李景在啓曰,吏曹郞廳來言,守令多窠,政事,取稟。傳曰,當日爲之。
又啓曰,卽者,吏曹郞廳來言,政事當日爲之事,命下,而判書洪敬謨,參判金左根,參議金景善,俱以病不來,不得開政云,竝卽牌招,何如?傳曰,允。
有政。吏批,判書洪敬謨進,參判金左根,參議金景善,竝牌招不進,左承旨兪章煥進。以鄭基世爲兵曹正郞,金箕默爲司僕僉正,南正祜爲軍器判官,李敦榮爲全羅監司,趙雲澈爲定州牧使,金公鉉爲安岳郡守,朴來萬爲德川郡守,成敎默爲龍宮縣監,中學訓導單南大儒。
尹致秀,以兵批言啓曰,前監司李穆淵,自吏曹送西矣,瓜滿監司,例爲隨品付樞銜,而資級係是嘉善,同中樞當爲下批,而時無見窠,依例作闕下批之意,敢啓。傳曰,知道。
兵批,判書李憲瑋進,參判鄭鴻慶入直,參議金洛龍病,參知李是鍊病,左副承旨尹致秀進。啓曰,知訓鍊,今當差出,而當品中可擬之人乏少,從二品竝擬,何如?傳曰,允。
又啓曰,慶尙左兵使,今當差出,而擬望之人乏少,他道水使竝擬,何如?傳曰,允。以李惟秀爲知訓鍊,柳和源爲副摠管,李熙鳳爲宣傳官,徐京輔·鄭東勉·張敦根·鄭學權爲五衛將,金應秀爲忠翊將,强俊誼爲景福將,崔昌淳·金順亨爲慶熙將,金宅基爲慶尙左兵使,任泰瑛爲慶尙左水使,同知單李穆淵,護軍金逵永,副護軍李寅弼·李竣祜·徐京輔·鄭宅瑊·李濟完·兪南柱。
吏批,再政。以趙然春爲修撰,柳相鼎爲左尹,金左根爲惠民提調,李衡遠爲宗廟令。
兵批,再政。以金魯甲爲副摠管,都摠管單柳和源,同知單强俊誼,同知三單徐京輔·鄭東勉·張敦根,兼全羅道兵馬水軍節度使單李敦榮。
以吏曹參議金景善牌不進罷職傳旨,傳于尹致秀曰,只推。
兪章煥啓曰,春帖子製述人,旣已抄啓矣。弘文提學趙秉鉉,待明朝牌招,以爲出韻科次之地,何如?傳曰,允。
傳于兪章煥曰,發遣吏郞,諸執事淸齋與否,摘奸以來。
兵曹,禁衛中軍單趙元錫。
兪章煥,以禮曹言啓曰,卽接全羅監司李穆淵移文,則以爲,順天府鄕校聖殿正間滲漏,仰土剝落,柱木朽傷,將以今春釋菜,兼告修改告由移還安祭香祝,自本曹啓稟下送云矣。順天府鄕校聖殿修改,當於今春釋菜,兼告擧行告由移還安祭香祝,卽令該司,照例磨鍊下送,而祝文中措辭撰出事,一體分付,何如?傳曰,允。
辛丑正月初六日辰時,上御熙政堂。時原任大臣,率禮堂請對入侍時,行都承旨李景在,假注書沈宜冕,記事官沈敬澤·金益文,領府事李相璜,判府事朴宗薰,右議政趙寅永,禮曹判書徐憙淳,參判尹秉烈,參議金洙根,以次進伏訖。上曰,史官分左右。相璜等進前奏曰,此是新年也,歲月之元,摠攬之初,三陽開泰,天降百祿,區區慶祝之忱,與他時有倍矣,歲後日候連寒,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。相璜曰,今日求對,亶爲大王大妃殿上號之請也。我慈聖聖德隆功,自有方策紀載,非臣等所能形容萬一,而甲午以後七年之間,國家之得有今日,是誰之賜,保護我聖躬,訓迪我聖德,永奠我宗社萬億無疆之基,協和朝象,則雨露霜雪,各適其宜,哺育民生,則帑藏稅供,靡有所惜,斯皆神人之所共悅,朝野之所共祝,而至若簾儀誕撤,長樂頤養,斷自守經之慈衷,式踐臨政之初意,光明卓越,古昔罕倫,功德有如是之盛,寶冊膺必得之名,乃萬世經常之義,亦我家金石之典,此非但臣等之言,又非但八域臣庶攢手同情之願,以我殿下無窮之孝,所以顯揚崇報之方,亶在於是,雖以我慈聖撝謙之衷,其於遵列朝已行之禮,闡聖上篤至之誠,豈不一言而卽允乎?此與前日所請,義愈精而體愈嚴,顧今三陽載新,庭賀涓吉,趁此擧行,有不可緩,臣等將於前席,奉承兪音而退,伏乞仰稟慈旨,亟降成命焉。上曰,此乃予小子夙夜顒祝者,卿等之言如此,當仰稟大王大妃殿後下敎矣,卿等姑爲退待可也。出擧條宗薰曰,臣等纔以擧條,同聲仰奏,而臣等歲前登對時,以模金鏤玉,繼此仰請之意,已達於簾前,庶蒙洞燭矣,今此仰請,事體至重,禮典莫大,與他自別,不待臣等之屢瀆,而得蒙兪音之遄降,則下情欣忭,如何盡達乎?寅永曰,常時慈衷撝謙,每不欲張大,而今此仰請者,非他事之可比,卽應行不可已之彝典,年前有數三次仰請,承順撝謙之慈衷,而今則有異於其時,慈聖亦當洞燭矣,其爲勉循之道,惟在於自內積誠,備盡導達,此臣等之所仰望者也。相璜曰,今日此擧,與前日仰請時有異矣。臣等前席陳請之意,天理人情之所不可已者,不準請則不得止之事也,仰稟慈旨,亟降兪音,俾卽擧行,是區區之望也。又奏曰,自內仰請,勉回慈衷,一時爲急,臣等當退待下敎也。上曰,大臣就座。寅永曰,臣等先退乎?上可之。大臣·禮堂,以次退出。上曰,史官就座。乃命退,承史以次退出。
辛丑正月初六日午時,上御熙政堂。時原任大臣·禮堂更爲入侍時,行都承旨李景在,記事官徐相敎,記事官沈敬澤·金益文,領府事李相璜,判府事朴宗薰,右議政趙寅永,禮曹判書徐憙淳,參判尹秉烈,參議金洙根,以次進伏訖。上曰,史官分左右。寅永進前奏曰,大王大妃殿上號事,自內仰稟,夬得兪音乎?上曰,以大王大妃殿徽號事,縷縷仰稟,則慈旨過加謙抑,不賜允許,極爲悶鬱。相璜曰,慈意謙抑,未蒙允許,下情不勝抑鬱矣。今番仰請,異於前日,天理人情之所不容已者,而未承兪音,豈有如許悶鬱之事乎?宗薰曰,自內仰請,似必至懇且切,而慈衷過爲謙抑,靳降允音,下情之抑鬱,當復如何哉?今此仰達,卽自然天理,大同人情之所不可已者,此臣等所以不避煩瀆,縷縷仰請而不知止也。寅永曰,今番仰請,卽我朝金石之彝典也,慈衷雖過執謙抑,臣等則不可奉承,退當以賓啓仰達矣。上曰,依此爲之。寅永曰,勉回慈聽之道,伏願殿下自內備達,期於循從焉。上曰,唯。宗薰曰,臣等今當退去,更以賓啓仰達矣。寅永曰,全羅監司李穆淵,今已瓜滿,而例爲筵稟後出代矣,其代待開政差出,何如?上曰,依此爲之。命大臣·禮堂先退,仍命史官就座,又命退,承史以次退出。
上在昌德宮。停常參·經筵。
吳取善啓曰,來十一日,朝參日次,而元陵忌辰祭齋戒相値,頉稟之意,敢啓。傳曰,知道。
兪章煥啓曰,來十一日,輪對日次,而元陵忌辰祭齋戒相値,頉稟之意,敢啓。傳曰,知道。
又啓曰,明日召對,取稟。傳曰,停。
李景在啓曰,來十一日,專經文臣殿講日次,而元陵忌辰祭齋戒相値,頉稟之意,敢啓。傳曰,知道。
權大肯啓曰,合辭方張之時,諫院無詣臺之員,事甚未安。除在外外,呈告人員,竝卽牌招,何如?傳曰,允。
傳于兪章煥曰,禮房承旨,馳詣受香諸處,奉審摘奸以來。
以司諫李光載,獻納朴心壽,正言孟明淳·李魯確牌不進罷職傳旨,傳于權大肯曰,只推。
領中樞府事李相璜,判中樞府事朴宗薰,右議政趙寅永,領敦寧府事趙萬永·金祖根,知中樞府事李羲甲·徐俊輔·金敎根,上護軍權敦仁·金箕殷,判敦寧府事沈能岳,上護軍金履載,知敦寧府事申在植,工曹判書朴綺壽,吏曹判書洪敬謨,禮曹判書徐憙淳,水原留守李翊會,廣州留守金熙華,左參贊李志淵,兵曹判書李憲瑋,戶曹判書趙秉鉉,刑曹判書李嘉愚,右參贊金弘根,行大司憲朴永元,大護軍柳和源,行護軍李若愚·尹尙圭·申緯·李惟秀,同知敦寧府事尹致謙,行護軍鄭基一·李完植·朴來謙,左尹柳相弼,行護軍李憲球·安光直·尹聲大·洪學淵·李羲肇,刑曹參判趙斗淳,兵曹參判鄭鴻慶,禮曹參判尹秉烈,工曹參判趙秉龜,完平君李鼎會,行護軍李同淳·沈宜臣·韓鎭㦿·張敎根,吏曹參判金左根,行護軍具信喜·任聖皐·沈能俊·尹義儉·沈漢永·白殷鎭·朴蓍會·柳基常,吏曹參議金景善,禮曹參議金洙根,兵曹參議金洛龍,參知李是鍊,刑曹參議李晉翼,工曹參議朴齊尙賓廳啓曰,臣等躬逢慶會,仰懇彝章,寔千一罕覯之休,而億兆同情之辭也,進以登文陛而面陳,退以伸朝紳而聯籲,盈庭之所歡祝也,環海之所欣頌也,亦嘗仰承聖敎,以日夕顒望爲諭,及奉聖批,以賓啓得當爲答,臣等乃敢仰認宸衷,悉燭群情之不得不然,已軫盛典之不可不遵,臣等相率屛營,恭俟明命,而慈聖執謙,兪音尙靳,臣等徊徨抑鬱,靡所容措,猗我太母殿下之功之德,史不勝書,太姒嗣徽,詩頌思齊,宣仁臨朝,運屬祚宋,粵自舟梁之初,頌播睢·葛,坤厚配天,德合無疆,陰功普施,贊我純祖,仁聖之治,逮夫勉抗裘冕,保護聖躬,晝夜憧憧,躬親庶務,允協化理,孜孜乎經國之典,眷眷乎爲民之政,奠盤泰於綴旒,拯溝壑而安堵,頒帑貨而濟饑,澤徧蔀屋,飭廟籌而恤隱,恩浹市廛,衛正道而闢邪敎,則霜雪莫嚴,討亂賊而明國是,則日星昭揭,慈覆之化,洋溢宇內,囿一世於泰階,基百祿之川至,乃自斷自慈衷,光撤簾帷,顧今揚徽闡美之道,有不可一日緩者,而謙光誕宣,乍咈輿情,臣等竊以爲,大德必名,天所命也,有功而謙,民所服也,惟我太母殿下,母臨四十載之間,臨政已七年矣,盛德大功,固當鏤諸金檢諸玉,而今此撝謙之慈德,尤有合於大易尊而光之義,以若盛德大功,申之以謙亨之光,不得闡揚於我聖上孝養之日,則非徒在廷臣僚曁帀域民庶之所缺望於顒企之餘,在臣等孝德引翼之責,能無愧於天下後世之議乎,此臣等所以不得請則不敢止也,伏願聖上,俯循群情,仰稟東朝,勉回慈心,亟擧縟儀,以副八域之所蘄祝焉。答曰,知道。予於昨今,連陳不可不勉循之意,而慈聽愈邈,正不知如何爲當矣。賓廳再啓曰,臣等聞天地之大焉,而不能辭高明博厚之稱,堯·舜之聖焉,而不能讓欽明濬哲之名,蓋有是德則有是名故也,猗我太母殿下,以德則天地於群下也,語仁則堯·舜於女中也,粵自造舟爲梁之初,著陰化於樛葛,及夫垂簾聽政之日,施仁政於蒲蘆,保護我聖躬,維持我世道,使綴旒之國勢,獲底磐泰之固,顚連之民生,得保袵席之安,求之古昔哲后,殆無與比,乃於七年莅機務之餘,特降一朝撤簾帷之命,聖上春秋鼎盛,親摠庶政,此誠皇天眷佑之會,古今稀有之慶也,聖上志喜之心,曷由施焉,臣民同慶之忱,何所寓焉,摹天畫日,鏤玉泥金,雖不足以揄揚慈德之萬一,而欲報之德,亶不外是,此是國朝彝典,遠不敢援引,而昔我純廟甲子,貞純皇后已行之例,斑斑可考,我慈聖殿下,其必不以臣等之言爲無稽,而今乃靳許至此,臣等之所抑菀也,且當此千一之慶辰,慈聖殿下母臨,今至四紀,歲前筵席,仰請徽典,而終未蒙允,聖上亦以承順爲重爲敎,故臣等泯默退出,今則此事,關係國體,決不容但已,一擧而有光聖孝,俯答輿情,臣等忱誠淺薄,雖不足以仰格,而以我慈聖殿下止慈之念,獨不諒聖上篤至之孝心,而俯賜勉從也哉,臣聞人有所欲,天必從之,今日臣民之所願欲而顒望者,惟在亟賜兪音,使邦典克擧,聖孝益光,臣等之請,至再至三,勢將不得請則不止,伏願殿下,積誠導達,期回慈聽焉。答曰,知道。非但卿等之言愈切,予小子仰懇亦旣屢矣,尙未能仰格慈意,只以誠淺爲愧耳。
兪章煥,以弘文館言啓曰,新除授修撰趙然春,時在忠淸道忠州地,經筵入番事緊,請斯速乘馹上來事,下諭。傳曰,許遞。
又以成均館同知館事·大司成意啓曰,今正月初七日,儒生上旬輪次,當爲設行,而大提學未差,限內不得爲之之意,敢啓。傳曰,知道。
上在昌德宮。停常參·經筵。
兪章煥啓曰,明日召對,取稟。傳曰,停。
吳取善,以都摠府言啓曰,今日內三廳,武兼禁軍及軍兵等,中日習射技放,請出標信。傳曰,知道。
領中樞府事李相璜,判中樞府事朴宗薰,右議政趙寅永等,率百官庭請啓曰,臣等聯徹三啓,顒俟一兪,其言則擧國莫遏之願,其事則列朝則然之禮,齎誠輸悃,攢手齊祝,昨又伏奉批旨下者,宸衷懇至於仰勉,慈意愈切於沖挹,開納之命,歷日尙靳,臣等抑鬱悶塞,大失所圖,不避煩複之懼,冒此必準乃已者,卽人情之所同得,而天理之所當然,豈徒率由舊章用遵彝典而止哉?洪惟我大王大妃殿下之功之德,如堯如舜,與天地合,竝日月明,四十年母臨一國,悠久博厚,克昌聖嗣,永綏靈長,厖澤深恩,淪浹含生,通神化於八域,彙品亨於萬物,翊贊純廟熙皞之治,啓佑聖上艱大之業,曁乎裘冕之抗,七載憂勤,敬天愛民,造次於是,進賢斥佞,靡不用擧,保護我聖躬,綿歷我國脈,如髮之國步,奠爲磐泰之安,孔棘之時憂,化作太平之象,使我五百年宗社,得保有今日,鞏固基命,洪業無疆,此皆我太母之賜也,聖曆鼎盛,親摠庶務,寶簾光撤,不待詢謨,正大光明,赫赫卓越,此又歷代聖后哲妃之所未能及者也,克符任·姒,而彤管之所不可勝書,遠邁宣仁,而瑤函之所莫能揚徽,其嵬勳偉烈,顯聞至善,無待金石,布在簡策,有非臣等淺拙之辭所敢形容萬一也,傳曰,大德必得其位,必得其名,臣等今日之請,卽皇天祖宗,眷庥我太母,篤棐我聖上,景福俾熾,吉祥荐臻,孚應之至,自有不期而然者,稽之於天,百福攸降,驗之於民,群心已洽,鐫玉泥金,摹天畫日,非直爲一時贊美,而受天之貺也,順民之情也,建不悖質無疑而俟不惑也,臣等非不知慈德撝謙,聖不自聖,而此國朝之成憲也,我太母臨帷諄勤,勉勉我聖上者,亶不外於監法成憲,則臣等所以仰請於淵鑑,期格於慈聽者,亦不外於是,以殿下光天之孝,婉愉導達,申複敷陳,則雖以我太母謙謙之聖衷,亦豈無感回達孝,止慈勉從之理乎?節文所以合天理也,儀則所以起人情也,夫可以彌光於慈德,有辭於聖孝,祈望之群情,亦庶因此而少伸,玆敢相率百官,咸造大庭,齋沐控籲,更瀆崇聽,伏願殿下,懋積至誠,更加勉回,亟允所請,以副臣民顒祝之望,惶恐敢啓。傳曰,知道。自筵奏而賓啓,自賓啓而廷籲,益見卿等大同之懇,而慈聽尙靳,職由予小子未能積誠耳。庭請再啓曰,臣等今日之請,卽列朝已行之盛典,迺擧國同然之群情也,進文陛而申懇,退賓廳而連啓,傾心跂足,顒俟一兪,及伏奉批旨,慈聽愈邈,尙靳允從,臣等徊徨悶菀,靡所容措,猗我太母,聖齊任·姒,德洽樛葛,四十載母臨之化,洋溢於八埏之中,而七年裘冕之抗,益鞏我於萬邦籙矣,協贊神孫,保護斯勤,愛恤群黎,惠澤遐覃,晝宵憧憧,不遑暇逸之功之德,史不勝書,迨今我聖上寶齡日隆,聖學將就,命撤簾帷,受養長樂,此尤從古后妃之所未嘗有也,鏤金雕玉,雖不足以形容萬一,而闡徽揚美,昭示來許,非此莫可,則臣等之言,卽是天理之所當然,人情之不能已者也,謙而自牧,固仰認於慈衷,大德必得,曾昭載於聖訓,以我太母止慈之念,俯察我聖上致隆之孝,則必不待臣等之屢陳,而勉回初心矣,百僚咸造,廷籲屢徹,伏願殿下,積誠導達,誕降兪音,亟擧縟儀,于以答天眷而副輿情,千萬攢祝,惶恐敢啓。傳曰,知道。今始得蒙慈敎允從,誠萬萬慶幸矣。
李景在啓曰,時原任大臣,有稟定事,率禮堂來詣閤外請對矣。傳曰,入侍。
傳于李景在曰,工曹判書許遞,金左根除授。
吏曹,工曹判書金左根,今超資憲除授事,承傳。
李景在,以吏曹言啓曰,奉常寺主簿申鍾益,以其身病,呈狀乞遞,改差,何如?傳曰,允。
兪章煥,以禮曹言啓曰,大王大妃殿加上尊號議號吉日,令日官李秉洪推擇,則今正月十七日十八日俱吉云,以何日定行乎?敢稟。傳曰,十三日爲之。
吳取善,以兵曹言啓曰,守門將朴元鎭,病難供職,呈狀乞遞,改差,何如?傳曰,允。
又以兵曹言啓曰,五衛將徐京輔·鄭東勉·張敦根·鄭學權,俱以病難供職,呈狀乞遞,新除授慶尙左水使任泰瑛戶奴呈狀內,矣上典,母病沈重,萬無離側赴任之望云,親病旣如此,則不可强令赴任,竝改差,何如?傳曰,允。
有政。吏批,判書洪敬謨進,參判未差,參議金景善牌招不進,同副承旨權大肯進。以沈宜臣爲吏曹參判,金興根爲副提學,李孝淳爲修撰,李穆淵爲右尹,安光直爲同春秋,李鳳寧爲西部令,洪錫圭爲奉常主簿,李建基爲金浦郡守,李相璜爲加上尊號都監都提調,提調三單徐憙淳·趙秉鉉·金左根,郞廳五單洪晉淵·李潭九·金用淳·李定愚·徐用輔。
兵批,判書李憲瑋進,參判鄭鴻慶病,參議金洛龍病,參知李是鍊入直,右副承旨吳取善進。以趙運永爲副摠管,尹致獻·兪南柱·李憲植·鄭宅瑊爲五衛將,崔宗震爲守門將,李圭澈爲慶尙左水使,鄭學淳爲蝟島僉使,同知全順亨,僉知鄭學權,上護軍朴綺壽,副護軍任泰瑛,副司果趙然春,副司勇趙肯淳,以上竝單付。
吏批,再政。以金啓洽爲繕工主簿,李櫽重爲活人別提。
兵批,再政。以李鼎會爲同知,同知單崔昌淳,僉知三單,尹致獻·兪南柱·李憲植。
以吏曹參議金景善牌不進罷職傳旨,傳于權大肯曰,只推。
吏曹參判金左根疏曰,伏以臣,見叨春秋之銜,與同知事臣沈宜臣,有內外從應避之嫌矣,揆以典式,在下當遞,伏乞聖明,俯垂鑑察,亟令照例遞改,千萬幸甚,臣無任云云。答曰,省疏具悉。疏辭下該曹稟處。
吏曹啓目粘連,觀此吏曹參判金左根上疏,則以爲,臣見叨春秋之銜,與同知事沈宜臣,有內外從應避之嫌,揆以典式,在下當遞,伏乞聖明,俯垂鑑察,亟令照例遞改亦爲白有臥乎所,相避之法,在下當遞是白如乎,同春秋金左根,似當遞改是白乎矣,僚堂兼帶遞仍當否,臣不敢擅便,上裁,何如?判付啓依回啓施行爲良如敎。
辛丑正月初八日未時,上御熙政堂,時原任大臣,率禮堂請對入侍時,行都承旨李景在,假注書沈宜冕,記事官沈敬澤·金益文,領府事李相璜,判府事朴宗薰,右議政趙寅永,禮曹判書徐憙淳,參判尹秉烈,參議金洙根,以次進伏訖。上曰,史官分左右。相璜等進前奏曰,歲後日候連寒矣,日來尤劇,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。相璜曰,宸孝仰格,慈聽勉回,誠萬萬慶幸,聖孝可伸,彝典將擧,臣等顒望之餘,自切慶祝矣。宗薰曰,今日之慶,皇天祖宗,悅豫於上,八域臣民,蹈忭於下,勉回謙挹之慈衷,專由切至之聖孝,闡揚慈徽,實是莫大之慶,臣等欽仰之下情,何以形達乎。寅永曰,今日勉回慈衷之謙抑,專由聖孝之篤至,慶祝之外,尤不勝臣等欽仰之忱矣。又奏曰,議號有當日擧〈行〉之例,亦有擇日擧行之例,今番則何以爲之乎?上曰,擇日擧行可也。又奏曰,議號單子,曾有親受之例,箋文亦有親上之例,今番則何以磨鍊乎?上曰,議號單子親受,箋文親上磨鍊可也。又奏曰,大王大妃殿徽號加上,已有成命矣,令政院,政官牌招開政,都監堂郞差出,何如?上曰,依爲之。出擧條又奏曰,徽號議定時,副提學例爲進參矣,今日政使之差出,何如?上曰,依爲之。出擧條憙淳曰,今此慶名,以大王大妃殿加上尊號稱號,何如?上曰,依爲之。出擧條又奏曰,定尊號親上箋文頭辭及箋文,令藝文館·承文院,依例擧行,何如?上曰,依爲之。出擧條上曰,大臣禮堂就座。仍命先退。大臣禮堂以次退出。上曰,史官就座。仍命退。承史以次退出。
上在昌德宮。停常參·經筵。
權大肯啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
備忘記,幕嶺萬戶金承烈下直,長弓一張,長箭一部,片箭一部,筒兒一箇賜給。
吳取善啓曰,臣取善,今日入直禁軍戎器點考進去,下直之意,敢啓。傳曰,知道。
又啓曰,臣依定式,進詣仁政殿月臺,入直禁軍戎器點考,則皆無頉,仍以傳敎內辭意勞問,則亦皆好在云矣,敢啓。傳曰,知道。
權大肯啓曰,行大司憲朴永元,執義李殷相,掌令曺相振·金,持平金羽休·洪在重牌不進,監察茶時之意,敢啓。傳曰,知道。
以執義李殷相,掌令曺相振·金,持平金羽休·洪在重,司諫李光載,獻納朴心壽,正言孟明淳·李魯確牌不進罷職傳旨,傳于權大肯曰,只推。
傳曰,明日出宮門路,以協陽門爲之。
全羅監司李敦榮疏曰,伏以,歲籥載新,景祿滋至,慈聖母臨四旬,殿下親摠萬機,宸孝彌光於顯親,縟儀將擧於同日,此實我東方萬億無疆之休,環域群情,普切攢祝之至,仍伏念,漢詔有之曰,與我共理者,其惟良二千石,後世稱之以爲深達治體,誠以治之本在民,民之命係乎長吏也,漢二千石,今之觀察使是已,擧一路之生靈而委寄之,其賢,可使民轉危而卽安,其不賢,反致民舍安而玷危,可不難其任而愼其選也,惟我殿下自御極以來,一念圖治,尤重民事,每臨遣藩臣,諄諄飭勵,其歸也,又必召詢隱瘼,斯可見愛恤元元之盛德至意,而今乃以臣鹵下,遽命重寄,臣實惝怳悸恐,莫省攸措,臣到底庸懦,全沒分曉,一切世務,無堪爲役,而尤疎吏事,未經諳鍊,卽便是自今伊試耳。夫試者,在乎可不可之間,苟試而可,固幸矣,試而不可,豈非殆哉?今有美玉焉,必求巧匠而琢之,有美錦焉,必求良手而製之,誠愛之而欲其善也,顧以方面之重,而不問其人之如何,擧而畀之,不少留難,是豈朝家所以愛惜斯民,與共圖理之義也哉?人之才量,各有分限,短者不可續之使長,小者不可擴之使大,駑步之蹇而服騏驥之任,鉛刀之鈍而責干鏌之用,則多見其必敗而無幸,此臣所以自知甚明,不敢違古人量入之戒也,湖南之山川風土,是臣耳目之所未到,民生疾苦,雖未敢懸度枚擧,而物衆務殷,要之爲難治,自經荐荒,日就凋瘵,得於傳聞,可以想見,譬如人新經大病,氣息綿綴,下醫誤方,戒在人費,必須良師對投調劑之,然後庶望其回甦而就完,萬萬非臣之所能辦此也,臣偏被厚渥,早叨顯列,撫躬知愧,銘肺思報,今焉受任方岳,承流宣化,因得以效尺寸於其間,則正是臣難遭之會,竭忠之秋,且臣有老母在堂,區區至願,在於烏哺,今毛檄告喜,潘轝將養,則又是臣畢生之至榮,而苟不能任盡其責,有辜簡畀之恩,致貽我殿下南顧之憂,公私狼狽,諒非細故,玆敢披露衷懇,仰瀆崇嚴,伏乞聖明,俯垂鑑諒,將臣新授職名,亟賜鐫改,俾重寄無玷,賤分獲安焉,臣無任云云。答曰,省疏具悉。卿其勿辭,往欽哉。
上在昌德宮。停常參·經筵。
還內後,內閣·政院·藥房·玉堂口傳問安。答曰,知道。
藥房都提調趙寅永,提調徐憙淳,副提調金學性啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。
兪章煥啓曰,明日召對,取稟。傳曰,停。
吳取善啓曰,備邊司郞廳來言,今日,賓廳日次,而朝參相値,不得來會云矣,敢啓。傳曰,知道。
李景在啓曰,吏曹參判沈宜臣,除拜後過三日,不爲出肅,依定式推考警責,仍卽牌招察任,何如?傳曰,允。
兪章煥啓曰,臣章煥,依定式進詣香室,奉審香祝樻祝板褓子,則精潔之意,敢啓。傳曰,知道。
傳于吳取善曰,侍衛軍兵毛具,從便爲之。
兪章煥啓曰,大王大妃殿加上尊號親上箋文,當爲製進,藝文提學朴綺壽,旣在闕中,使之製進,何如?傳曰,允。
傳于李景在曰,副提學有闕之代,前望單子入之。
副提學前望單子入之,趙斗淳落點。
傳于李景在曰,有實故玉堂,竝許遞,今日政差出。
兵曹口傳政事,護軍單金興根,副司果單南秉喆。
李景在啓曰,吏曹判書洪敬謨,參判沈宜臣,參議金景善牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
又啓曰,吏曹判書洪敬謨,參判沈宜臣,參議金景善再牌不進推考傳旨及罷職傳旨,今方捧入,而開政命下之後,連事違召,無意承膺,事體所在,誠極未安。參判陳疏,判書所當更請牌招,而係是一日三牌,何以爲之。敢稟。傳曰,參議只推,竝更牌招。
傳于李景在曰,吏曹參判疏批已下,卽爲牌招。
有政。吏批,判書洪敬謨牌不進,參判沈宜臣進,參議金景善牌招不進,左承旨兪章煥進。啓曰,判書洪敬謨,參議金景善,竝牌招不進,小臣獨政未安,何以爲之?敢稟。傳曰,仍爲之。以金在根爲副應敎,申錫愚爲副校理,宋啓榦爲判尹,鄭基一爲刑曹參判,李同淳爲左尹,金東健爲右尹,趙昌敎爲典籍,江原監司李光正,護軍李若愚·李憲球,以上嘉善今超資憲,正卿陞擢事,承傳。祭酒宋啓榦抄選嘉善,今超資憲,正卿陞擢事,承傳。故摠管柳鎭夏贈兵判例兼,都摠管柳河源考,故經歷金魯行贈兵參例兼,故縣監金柱星贈左承旨,以上慶尙左兵使金宅基兩代。
兵批,判書李憲瑋病,參知鄭鴻慶病,參議金洛龍病,參知李是鍊入直進,右副承旨吳取善進。僉知鄭宅瑊,大護軍李羲準·李若愚·李憲球,護軍李穆淵·柳相弼,副司直韓宓履,以上竝單付。
兪章煥啓曰,吏曹參議金景善三牌不進,依定式禁推傳旨捧入之意,敢啓。傳曰,知道。
以吏曹參議金景善三牌不進禁推傳旨,傳于兪章煥曰,分揀。
兪章煥,以禮曹言啓曰,今正月十三日大王大妃殿加上尊號議定時,議號單子親受及箋文親上處所,當爲稟定,而謹稽謄錄,則有親受於便殿,親上於法殿之例,亦有親受親上俱行於法殿之例,今番則何以爲之乎?敢稟。傳曰,竝仁政殿爲之。
吳取善,以兵曹言啓曰,今正月十一日,武臣賓廳武經講書日次,而國忌齋戒相値,不得爲之之意,敢啓。傳曰,知道。
右議政趙寅永箚曰,伏以今日,卽殿下親摠萬機之初也,天命之眷顧方新,人心之蘄向冞切,時則靑陽布令,端門視朝,暢至化於薰腴,聳多方於顒仰,隆平之基,自此伊時,豈不休哉?豈不美哉?然而此正書所謂罔不在厥初生者也,自夫一言動一施措之間,治忽係焉,興替判焉,其幾雖微,其應甚著,臣未敢知我殿下將何以奮發興起,大有攸爲,俾克仰答而俯塞也,頃於太母殿下撤簾之日,若曰敬天愛民,勤學親賢,主上其勉之,大哉言乎。凡爲人主御世之絜矩,爲治之綱領,咸具於此,而亦我列朝以來相傳之心法也,雖堯授舜,舜授禹,其又何以加之?殿下苟日慥慥,服膺斯訓,戒之愼之,罔或有墜,則三五巍蕩之盛,將計日而俟也,雖然殿下寶齡,已屆於志學,庶政未悉於明習,則臣又未敢知如何而爲敬天之實,如何而爲愛民之本,如何而爲勤學親賢之要領乎?是必有啓發之開導之而後,可以入德,可以造道,不如是則雖以不世之姿,生知之性,恐於此茫然無下手處也,臣故曰,不特此四條而已,自古聖人成己之要,不出於咨訪二字,臣請以經傳所載,一陳之,堯之疇咨,舜之好問,禹之曰兪,湯之則裕,皆咨訪也,夫以四聖之聖,何待乎謀及卿士,謀及庶民,而惟其聖不自聖,衆智爲智,匹夫之言,一得之見,罔有不取,不以旒冕之凝而有所蔽,堂陛之截而有所隔,故所以爲明四達四,而有天下一身氣像者也,肆惟我聖朝成憲,尤戒於此,月六之對,日三之講,以至常參輪對,無非所以咨訪治道,而臺閣言議之臣,又不以此論也,斯皆彰明較著,非臣無稽之言,則在今臨政求治,捨此事何以哉?第其咨訪之道,貴在兼聽,必使上下之情,有所相孚,疎逖之蹤,亦得自達,無一物不得其所,無一事不得其實,而擇其善者而從之,然後始爲取人爲善之方也,其要又在於容諫諍而恢聽納,夫咨訪而無諫諍之言,則非咨訪之本意也,諫諍而無聽納之擧,則非諫諍之本意也,然則三者之中,尤以聽納爲重,此所謂非知之艱,行之爲艱者也。今欲承祖宗艱大之業,迓天地靈長之運,以阜兆民,以靖四方,則凡係爲治之具,更僕難數,而撮其最急最要而不可緩者,則臣愚淺見以爲,莫有先於咨訪也諫諍也聽納也。夫人主一心,爲萬化之本,苟欲端本而立極,則非致知,無以明其善,非格非,無以新其德,而致知在於咨訪,格非在於諫諍,翕受敷施之美,又專在於聽納之必以誠也。然則從欲之效,徯志之應,自有不期然而然者,惟殿下懋哉,殿下不以臣菲薄,使之周旋乎講讀之綴,出入乎訏謨之列,亦旣年所,臣伏覩殿下英睿之姿,夙著沖年,明達之識,邁于百王,而一年二年,伈伈泄泄,聖志未能擴充,聖學未能加進者,正以其英睿也,故有藐視群下,而咨訪不及之歎,以其明達也,故有斷自宸衷,而諫諍不徠之患,雖有願治之心,而無求治之實故也。古昔明王亦式亦入之道,不如是矣,古人云,君能納諫,不能使臣必諫,非眞納諫之君,臣能諫,不能使君必納諫,非眞能諫之臣,槪以弼違易於逆耳,轉圜難於虛心也。於戲,殿下所踐之位,其重,何如?所纘之業,其艱,何如?而臨宁七年之間,賴有慈天,丕覆於上,垂拱仰成,德洽寰宇,而今則東朝之簾撤矣,北宸之位正矣,殿下負荷之責,視諸前日,尤有所萬倍焉,則以我殿下之明聖,亦豈不惕然而憂,懍然而懼哉?臣於是,不勝夙宵惓惓,敢以此三條,妄效陳勉之誠,臣之竭忠,在於此,殿下之躋聖,亦在於此,伏願殿下留神焉,取進止。答曰,省卿袖箚,具悉卿懇,三條陳勉,益見卿惓惓憂愛,予雖否德,可不銘紳而服膺。仍傳于兪章煥曰,此批答遣史官傳諭。
行大司憲朴永元,執義李殷相,持平洪在重,正言李魯確等箚曰,伏以臣等,俄於前席,伏見傳敎下者,有李鶴秀楸子島荐棘之命,辭旨嚴正光明,燭奸則如日月之照臨,懲惡則若霜雪之行令,處分之赫然,寔出於天經地義之不容已者,臣等不勝欽仰萬萬,而第臣等之所仰請者,卽鞫覈而得情也,非但臣等之請如此,擧國同聲之公憤,借臣等口,達之於崇嚴也,此何可不待鞫覈,徑先酌處也乎?噫,彼鶴秀前後負犯,已盡臚列於原啓之中,今不必加疊,而最其至凶巧絶憯慝之情節,別有髮豎膽掉,直欲手磔口臠者,渠以世祿之裔,早蒙拔擢,位顯官華,志滿意溢,恩渥若偏於渠,而反懷疑懼,國家何負於渠,而潛包怨懟,欺君罔上,無所不至,畢竟惎構之憯計,敢售於莫重莫嚴之地,此自有天地君臣以來所未有之變怪也,惟我純祖曁我翼考,旣察其奸凶而斥逐之,我慈聖殿下,亦燭其潛圖而明詔之,雖以大聖人好生之德,無物不涵,肆市之典,未卽夬施,而其不敬無道斁倫敗義之眞贓斷案,卽三朝之罪人也,一國臣民不共戴之讎賊也,天下萬世所不容之姦宄也,懲討之計,已多年所,兪音久靳,輿情益菀,今於一初立經之會,首正凶醜干犯之罪,則先許設鞫之請,取服其情犯,究覈其根窩,然後方可以大行天討,此卽王法之所當然也,奈何遽以島棘勘處,使此君讎國賊,幸逭王章,假息覆載也哉,臣等隨諸大臣後,屢煩爭執,未蒙允可,衷情憂憤,按住不得,玆敢聯控短箚,復伸沐浴之義,伏願聖明,淵然深思,亟允設鞫之啓,以爲嚴加訊覈,明正典刑,使亂臣賊子,有所知懼焉。取進止。答曰,省箚具悉。罪人處分,自有酌量,前席洞諭,亦無餘蘊,何爲此更煩也。
應敎趙秉恒,校理李正履·林肯洙,副校理沈承澤,修撰李孝淳·兪象煥,副修撰李垿·洪翼燮等箚曰,伏以臣等,俄於前席,略效沫飮之義,冀蒙允兪之音,忱誠未格,天聽愈邈,臣等衷情,雖甚轉激,屢瀆亦涉悚惶,不得已退歸直次,相率聯籲,惟聖明垂察焉。噫,彼李鶴秀之罪,可勝誅哉?以天生奸妖之性,素包凶逆之心,平生伎倆,罔非貪權而樂勢,晝宵營爲,都是禍家而凶國,其前後負犯之眞贓斷案,已悉於臺啓,今不必更事架疊,而及伏見傳敎下者,嚴於斧鉞,凜如霜雪,臣等奉讀未半,不覺髮豎而膽掉,國家何負於渠,而反懷疑懼,潛包怨懟,畢竟惎構之憯計,敢售於莫重莫嚴之地,此誠載籍以來所未有之逆憝也。惟我純祖曁我翼考,旣察其奸狀而斥逐之,亦我慈聖殿下,悉燭其凶圖而明詔之,其無將不敬,斁倫干紀,卽三朝之罪人也,在一初立經之道,似此奸凶之徒,鞫其情節,覈其根窩,使天討大行,卽王政之所當然,而今此島棘酌處,失之太輕,伏乞聖明。淵然深思,亟允臺請,俾亂賊懼而輿憤洩焉。取進止。答曰,省箚具悉。已諭於兩司之批矣。
工曹判書金左根疏曰,伏以,宸孝仰格,慈聽勉循,揚徽之盛典將擧,議號之吉日載涓,繼又端門法座,臨見百僚,正始體元,慶會昭融,天心之眷係斯在,人情之蘄嚮維新,區區讚幸,彌切忭蹈之忱,仍伏念,臣於銓佐之任,自知僥濫,擬積誠懇,申乞恩諒,迺者正卿特旨,又降於意慮所及之外,臣於是,萬萬震懍,萬萬惶愧,不自覺淵谷之在前,而氷炭之交中也。噫,殿下所以命之臣,臣之得以受之於殿下,臣雖顓蒙,無所省識,豈不誠仰認聖意之攸在,而臣愚死罪以爲,我聖上所以天地父母於臣者,不亶在於爵秩之寵榮之而已,則今臣所蒙被,適足爲臣身必無幸之會耳。夫八座之設,上應天樞,登崇之列,厥揀至愼,有德者當之,有庸者膺之,有踐歷而久於其次者堪之,惟德與庸,臣固無論,只就踐歷而言之,凡其冥升騖進,忙奔疾走,殆至於神疲影絶者,積溯今昔,曾有如臣者否乎?以臣通籍之年,律之以班序推遷,已往躋躐,寢夢猶驚,闔門憂慄,實不知稅駕之所,今又加之以不次之擢,處之於不衷之地,潢潦混於黃流,寸木高於岑樓,非榮伊災,在理明甚,懋官之政,礪世之規,惟難任人,進賢退不肖之義,已不當若是,而臣不敢布濩爲說於此者,竊懼夫反涉飾讓之具也,惟聖上恤臣以全保之私,惟臣恃聖上以全保〈之〉澤,則凡所以全保之者,無出於聖人所謂損之又損之訓,苟非然者,以臣家世受恩,父子兄弟生死向前之心,今於人事變嬗,惟臣孑然之餘,寧忍爲占便宜規斂息,孤負我聖上曲施特軫之念,以自附於士大夫辭受之美也哉?歷日徊徨,若窮無歸,猥暴衷悃,仰瀆聽卑之聰,伏乞聖慈,察臣懇迫之私,收還成命,以卒生成之恩,不勝大願,臣無任云云。答曰,省疏具悉。卿其勿辭行公。
吏曹參判沈宜臣疏曰,伏以,惟天惟祖宗,篤佑我邦家,慈殿母臨四紀,撤簾帷而進徽號,聖上親摠萬機,御閶闔而咨群工,縟儀將擧,仰睿孝之冞彰,晟化方隆,與歲籥而俱新,萬億年無疆之休,其永肇基于此,歡忭頌禱,帀域同情,仍伏念,臣於日昨,退自庭籲之班,莊誦允兪之批,獲覩之榮,若偏臣身,千萬不自意,亞銓除旨,忽下於攢手慶祝之中,臣誠惝怳震駴,歷屢日而不知所以自措也。噫,臣猥以菲才,夤緣幸會,通籍十有三年之間,外內踐履,罔非踰濫,而驟躋卿秩,亦已數載于玆矣,貪戀恩榮,厚招軒鶴之譏,裨補涓埃,莫效黔驢之技,苟其智力之所可及,涯量之所可堪,赴蹈糜粉,義不敢辭,而至於所叨選部之職,萬萬非如臣無似之賤,可以一日冒遽也審矣,臣曾忝參佐之末,粗有已試之見,若其甄別九流,總轄庶僚,責專在於長席,而通塞之際,靡不與聞,若値事會,時或代斲,其爲任之綦重,本自如是,況今景命維新,乾道有赫,八方延頸,佇見一初之治,當此之時,政宜登庸賢俊,咸熙庶績,以副朝野之望,豈可使佐貳銓衡之地,屬之於空疎顓劣之人,而不少難愼也哉,與非其宜,國之過也,取非其分,身之災也,譬之策駑駘而諤充上駟,强僬僥而負以千匀,不特臣立見顚蹶之爲可懼,竊恐聖朝淸明之政,緣臣而貽累不細也,開政有命,召牌儼臨,參倚前衡,進身無路,玆敢略綴短章,披瀝控籲於仁覆之下,伏乞聖明,俯賜鑑諒,察臣言之匪出飾讓,念名器之不可輕褻,亟遞臣新授之職,俾重任毋曠,微分獲安,不勝幸甚,臣無任云云。答曰,省疏具悉。卿其勿辭行公。
辛丑正月初十日辰時,上詣仁政門。朝參入侍時,行都承旨李景在,左承旨兪章煥,右承旨金學性,左副承旨尹致秀,右副承旨吳取善,同副承旨權大肯,記事官徐相敎,假注書沈宜冕,記事官沈敬澤·金益文,直提學趙秉龜,檢校直閣李公翼,直閣徐有薰,檢校待敎金洙根·南秉哲·李㘾,待敎趙鳳夏,以次侍立。時至,左通禮跪啓請外辦,上具翼善冠·衮龍袍,乘輿出宣化門,藥房提調徐憙淳,副提調金學性進前奏曰,侵早勞動,聖體,若何?上曰,一樣矣。由協陽門·肅章門,至仁政門降輿所,左通禮跪啓請降輿,上降輿陞座。取善進前奏曰,宗親文武百官當入作門,以俄下標信擧行乎?上可之。引儀分引宗親文武百官入就位,典儀唱四拜,百官行禮訖,上命奏事,諸臣陞殿,領府事李相璜,判府事朴宗薰,右議政趙寅永,行大司憲朴永元,執義李殷相,司諫李光載,應敎趙秉恒,掌令曺相振·金,持平金羽休·洪在重,校理李正履·林肯洙,獻納朴心壽,副校理沈承澤,正言孟明淳·李魯確,修撰兪象煥·李孝淳,副修撰李垿·洪翼爕,以次陞殿進伏訖。相璜等起伏奏曰,朝寒甚峭,侵早勞動,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。上曰,朝參爲之。相璜曰,臣於月前筵席,伏見慈敎下者,有以敬天愛民,勤學親賢四條,誨諭我聖上,此實祖宗朝相傳之心法,古聖王爲治之大經也,臣於是。伏不勝欽誦贊歎而退,伊後竊覸我殿下政令施措之間,其仰體慈誨,勵政圖理之聖衷,有可仰認,政院公事之親啓,卽克勤于政,天工無曠之聖意,敬天之本,其端得不在是乎?遞來藩臣之晉接,蓋將爲窮蔀幽隱,畢達於階前也,愛民之仁,其幾得不在是乎?至於召對之課日,將以講討啓沃,開廣聰明,勤學之源,其漸得不在是乎?參製之儒生,許令入侍,雖不過一時奏名而退,然其進趨應對之間,亦自有儀像之著見者,然則其才與不才,自莫逃於淵鑑之下,籲俊招乂,以須維楨之用,聖念庶其有在,親賢之道,其始得不在是乎?循玆軌轍,觸類而長,勉勉終始,無始豫怠,此殿下所以服膺我太母丁寧敎詔之至意,夫何有於措天下之事哉?然無其實則徒名而已,怠於終則便同無始,此經訓所以愼仞簣之功,而揭權輿之戒也,惟殿下懋哉懋哉。上曰,所陳好矣,當體念矣。出擧條宗薰曰,是年,卽邦家吉慶之歲,我殿下摠攬庶政之一初也,歲元月正,上旬之日,親動玉趾,臨門求助,聖心勤勵,禮儀肅穆,凡盈庭濟濟,孰不欲獻言納忠,仰副休命哉,然使百官群僚,人人各陳昌言,卽惟日勉聖學而已,此乃爲堯爲舜之大本正路,外此則皆屬第二義耳。竊念,殿下前日典學,臣未敢曰克勤也,爲學而多間斷,則是棄前功也,開講而無問難,則便同不講矣,此臣等所以每每陳說,不憚煩瀆,而八域臣民所共攢手翹足而仰祝者,第念勤學之要,顓在立志,立志云者,存心於此,勿怠勿忘,不撓不奪之謂也,志苟立焉則自然有樂不爲疲,欲罷不能之味,一切外物間事,何足以移吾志哉?古人有言曰,志其事而無成者,吾未之見也,不志其事而能有成者,吾亦未之見也,譬發千匀之弩,由於一機,行萬石之舟,操於一舵,此言甚善,機與舵也,卽志之謂耳,況殿下寶齡,正當夫子志學之年,不以此時,立志勤學,而更待何時,時不可失,甚可畏也,抑臣因此而有獻焉,昔先正臣文成公李珥,以聖學輯要一書,撰進于宣祖朝,其言以爲,此書,四書六經之階梯也,蓋自格致誠正,至修齊治平,其道俱在,願以此書,玩繹究賾於經史講讀之暇,如有疑晦,引儒臣而討論,以爲心身體驗之要,則於典學之工,必大有益,我朝儒賢告君之書,其親近切要,非他書可比,以此書常目而誦讀,則是殿下得文成之賢,左右而啓沃也,豈不盛哉?區區願忠之忱,敢此附陳,言雖耄荒,誠則懇至,伏望留神焉。上曰,所陳當體念矣。出擧條寅永曰,匀軸之重,何時不然,而在今擔荷,尤有所倍蓰於前者,蓋以慈簾已撤,而無以仰成,寶扆方莅,而尤藉承弼故也。況如賤臣之鹵姿蔑識,獨當專寄,其何以贊一初之政,慰四方之望哉?羹調船袽,尙矣無論,棟撓鼎折,翹足可竢,然而在臣夷險不擇之區區自矢者,固不敢以職任之盈亢,機務之艱棘,有所一分規避之計也,揆以三階象天之義,決不宜一向闕位,若是之苟艱也,老成之地,不患無注意,而輿論所及,亦自有資歷聞望之允叶者,伏願殿下,亟卜賢德,以幸國事,仍俾臣得以有賴於夾贊之方,不勝幸甚。上曰,從當下敎矣。寅永曰,顧今民勢之顚蹶,殆乎有塡壑之急,累卵之危,而未有甚於畿邑摠還之弊矣,當初部還之變爲邑還,亦出於萬不獲已,而其時節目,雖因經理舊制,稍可裁減,揆以糶糴恒式,則元耗與各樣色落外,更添春三升秋一斗之米,以爲城民聊賴之資,此乃他道他邑所無之規也。又或有詳定錢分之時,而歉歲所納,則其價至於屢倍而不足,故畿輔根本之地,民皆破産,良以此也,於是乎轉輸之弊,分納之艱,難以毛擧,此而不大加釐正,則臣恐畿民無息肩之日,第此事關軍需,極爲重大,姑先收議於原任大臣及備堂與曾經摠使後,從長稟處,何如?上曰,另加變通,可也。出擧條寅永曰,徵族一事,自有朝禁,筵稟提飭,亦旣屢矣,挽近外邑之托以完逋,恣意冒法者,幾乎無邑不然,言念紀綱,誠爲痛歎,大抵流絶之逋,旣無指徵,奸猾之犯,亦難充補,則於是乎不得不侵族侵隣,以行其一切苛虐之政,以是之故,貧富俱困,閭里蕭然,莫可以支保奠安,而負逋者又恃其隣族之替納,無難冒犯,看作妙計,前逋纔充,後逋繼起,饒戶先蕩,通邑俱弊,苟使爲長吏者,悉心於糾檢之政,殫誠於撫摩之方,逋必不至於不可徵,徵必不及於不當侵,而徵逋中自當有方便之道,豈至於無難犯法,若是之甚哉?法非不明,而未行懋實之政,令非不嚴,而徒歸應文之具,故吏不遵而民不從,馴至於莫可矯捄,今雖不能一一査發,而先以此意,申嚴行會於諸道諸都,俾各惕念,而若有現發之事,當該守令,直用制書有違之律,不能禁飭之道守臣,亦竝嚴勘事,一體知委,何如?上曰,各別申飭可也。出擧條寅永曰,今年,卽我英廟建儲之再回甲也,伏想聖慕,冞切羹墻,而伊時誣獄之慘,自開國未有也,然而諸臣之事,皆在壬寅,惟太學生尹志述,以捲堂所懷中肅廟誌文事,爲凶徒所構,首被慘刑,在於是年,蓋其秉執之嚴,樹立之正,足以明先王之志事,扶義理於千秋,而腏享雖復於泮祠,貤贈只止於臺職,後承零替,香火不繼,此實忠志之士,尙今掩抑者,而百年之間,士氣摧沮,駸駸然莫可振起,誠非細憂也,曾在正廟辛丑,有冤死諸臣遍侑之擧,此當從後更稟,克闡繼述之義,而先從贈持平尹志述,加贈正卿,施以節惠,仍錄祀孫,以示褒奬憫恤之意,則其於培植之政,不爲無補,而似此明白之事,不必待狀而議諡,亦以此分付瀛館,何如?上曰,依爲之。出擧條寅永曰,正廟辛丑,亦有四忠以下諸臣錄後之擧矣,見今忠憲公金昌集·忠文公李頤命·忠翼公趙泰采祀孫,皆有職名,而惟忠愍公李健命祀孫,屢經初仕,輒皆作散,尙未甄復,官享久闕云,在今年軫念之方,合有特施之典,令該曹六品職待窠調用,忠肅公李晩成·忠簡公趙聖復·忠獻公李廷熽奉祀孫,亦令一體錄用,而如有年限未及者,竝爲勿拘事,分付,何如?上曰,依爲之。出擧條寅永曰,臣聞治國之道,莫先於養民,養民之政,莫先於奬廉,蓋以旌別其善,俾有慕羨,而其效在民國故也,我列朝以來,皆有淸白吏之選,生者進秩,死者錄後,克成一王之典憲矣,曾於正廟乙卯,有命薦淸白吏之擧,而伊時故相臣尹蓍東,追擧故相臣趙顯命所定,故判敦寧鄭亨復,故判書尹容,故左尹韓德弼,故副提學李秉泰,故兵使許晶等五人,請錄淸白吏案,卽已蒙允,而因循未果擧行,逮至先朝乙丑,故相臣韓用龜建白,始爲入錄矣,似此選錄,合有輿論,有不容參以私意,則許久難愼,遂至曠闕,亦缺典也,令應薦諸臣,各薦可薦之人,更加考核,以備添錄,實係勸奬風勵之道,故敢此仰達矣。上曰,所陳好矣,依爲之。出擧條寅永曰,正卿乏人,莫此時若,除耆社老病,無以排望,而亞卿中踐歷地望,可合進用者亦多,江原監司李光正,行護軍李若愚·李憲球,竝正卿陞擢,何如?上曰,依爲之。出擧條寅永曰,臣於削科人李維謙事,竊有區區愚見矣,維謙之赴擧時,其父罪名,尙在丹書,則以此削科,固爲當然,而其父之爵秩旣復,其子之科名仍削,非但其家之呼冤,抑亦公議之稱屈,有足爲盛世干和之端,故敢此仰達,削科人李維謙,特爲復科事,分付,何如?上曰,依爲之。出擧條寅永曰,臣以嚴殿最一事,屢有提稟,而京司則仍無中下之題評,廟飭筵稟,便成文具,誠不勝慨然,此猶如此,何事可做?然而京司,則郞僚無多,事務亦少,容或有無可月朝之處,而至於外道,豈有全一道居最之理乎?昨冬關西·湖南兩道,皆以純褒登啓,殊乖黜陟之義,大失按廉之體,平安監司金蘭淳,全羅監司李穆淵,竝姑先施以越俸之典,何如?上曰,依爲之。出擧條寅永曰,儒賢賜諡,載在法典,而故贊善宋穉圭·吳熙常,俱是在法應諡者也,第熙常生前爵秩,只爲三品,特贈正卿,竝爲議諡,而在前儒賢之臣,或有不待諡狀之例,今亦依此施行事,分付,何如?上曰,依爲之。出擧條命書傳敎曰,祭酒宋啓幹,以三朝禮遇之臣,年旣大耋,合施優典,正卿陞擢,寅永曰,京兆堂上有實故與在外人許遞,政官牌招,開政差出,何如?上曰,依爲之。出擧條寅永曰,今日朝參,臣有區區仰陳事,而難以支煩,以箚子書呈,淸燕之暇,時時澄覽,有槪聖心後賜批,未爲不晩矣,仍傳箚子于景在,景在跪傳夾侍,相璜等就座,永元等進前奏三司合辭。上曰,只擧末端可也。永元等曰,請書九,亟施追奪官爵之典。上曰,不允。出擧條永元等曰,請明川府竄配罪人李止淵,爲先施以極邊遠竄之典。上曰,已有處分,勿煩。出擧條永元等曰,請物故罪人國榮,亟施孥籍之典。上曰,不允。出擧條永元等曰,請物故罪人裕,亟施孥戮之典。上曰,不允。出擧條永元等曰,請逆賊漢祿,亟施孥戮之典。上曰,不允。出擧條永元等曰,請追奪罪人龜柱支屬應坐之類,一依尙魯例,施以散配之典。上曰,不允。出擧條永元等曰,請追奪罪人鍾秀支屬應坐之類,一依尙魯·漢祿例施行。上曰,不允。出擧條永元等曰,請大逆不道罪人鍾一·振采,竝施适·雲之例。上曰,不允。出擧條永元等曰,請逆賊友文·光友,加施孥戮之典,致後·延壽,竝施孥籍之典。上曰,不允。出擧條永元等曰,請物故罪人肇源諸子,亟施散配之典。上曰,不允。出擧條永元等曰,請正法罪人宜學諸子,亟施散配之典。上曰,不允。出擧條永元等曰,請放逐鄕里罪人李鶴秀,設鞫得情,夬正典刑。上曰,當處分矣。出擧條永元等曰,請追奪罪人魯敬,亟施孥戮之典焉。上曰,已有處分,勿煩。出擧條永元等曰,請物故罪人陽淳,亟施孥戮之典。上曰,勿煩。出擧條永元等曰,請大靜縣圍籬安置罪人正喜,亟令王府,更爲設鞫,夬正典刑。上曰,已有處分,勿煩。出擧條永元等曰,請古今島安置罪人紀淵,亟令王府,設鞫得情,夬正典刑。上曰,已有處分,勿煩。出擧條大肯曰,大司憲朴永元,傳啓之際,露出笏記,推考,何如?上曰,依爲之。出擧條殷相曰,請古今島爲奴罪人韓鼎鎭,亟令王府,卽爲拿來,嚴鞫得情,夬正典刑。上曰,不允。出擧條殷相曰,請充軍罪人申綱,亟令王府,拿鞫嚴覈,夬正典刑。上曰,不允。出擧條殷相曰,請島配罪人睦台錫,亟令王府,設鞫嚴問,夬正典刑。上曰,不允。出擧條大肯曰,執義李殷相,傳啓之際,露出笏記,推考,何如?上曰,依爲之。出擧條光載曰,請梟示罪人性世,亟施孥戮之典。上曰,不允。出擧條光載曰,請古今島爲奴罪人韓鼎鎭,亟令王府,設鞫得情,夬正典刑。上曰,不允。出擧條光載曰,請充軍罪人申綱,亟令王府,拿鞫嚴問,盤覈得情,夬伸典刑。上曰,不允。出擧條光載曰,請島配罪人睦台錫,亟令王府,拿鞫嚴問,明正典刑。上曰,不允。出擧條永元曰,臣鹵莽憒劣,風憲之長,本不襯似,而適値歲首臨朝之會,冒登筵席,迺於傳啓之際,偶致笏記之露出,至有承宣請推之擧,滿心慙悚,無地自容,以此情踪,何敢一刻晏然於臺次乎?請命遞斥臣職。上曰,勿辭,亦勿退待。出擧條殷相曰,臣言議風采,本不合於淸朝耳目之任,朝參有命,隨衆登筵,不嫺臺體,至被問備,滿心慙恧,無地自容,以此情踪,何可晏然於臺次乎?請命遞斥臣職。上曰,勿辭,亦勿退待。出擧條永元曰,臣有所懷矣。上曰,所懷以擧條書入,命三司諸臣所懷,皆令擧條書入,命書傳敎曰,予於李鶴秀事,有洞諭者矣,其罪關惎構,慈聖之所燭悉,而予有承聆於平日者,尙此假貸,特包涵之大德也,在今立天經定邦紀之道,不容不明示予意,李鶴秀,施以楸子島荐棘之典。相璜進前奏曰,李鶴秀負犯,何如?關係,何如?臺啓聲討,備盡臚列,而惎構之眞贓,今又承洞悉之下敎,不容如尋常罪囚之遽議減死酌處,伏望卽賜反汗,仍從臺啓所請,俾伸邦憲焉。宗薰曰,李鶴秀負犯,具在臺啓,今不暇更事臚陳,而罪關惎構,得保首領,寧有是乎?今玆處分嚴正,非不欽仰,而島棘之施於此罪人,太不相當,惟亟允臺請,然後典刑可正矣。又曰,今不敢縷縷煩達,而國有典刑,何可不夬施於此罪人乎?伏願更加三思,亟降兪音。寅永曰,此罪人負犯,已著於臺啓,而擧國憤惋,亦多年矣,今玆處分,非不嚴正,而若以此罪而勘以此律,則有非討亂賊之義也,伏願更加深思,亟賜當典焉。上曰,予有勘量矣。相璜曰,臣等以處分之有關王章,有所陳達,而未承兪可,筵退後更當以文字仰請矣。永元等曰,臣等俄者傳啓時,李鶴秀事,伏蒙當下處分之批,臣等退伏前席,恭俟兪允,及伏見傳敎下者,乃有鶴秀楸子島荐棘之命,臣等相顧愕貽,益不勝憂惋之至。噫,彼鶴秀,干犯莫嚴之凶圖逆節,卽天地之所不容也,神人之所共憤也,至今假息,已切輿情之拂鬱,而今於洞諭其罪惡,照布其奸狀,赫然處分之日,不允鞫覈之群請,遽施島置之輕典,其爲刑政之失當,當如何?而亂逆將何所知懼哉?伏願更加三思,先允臣等之請,待其鞫覈,夬施典憲焉。上曰,已諭於大臣矣。出擧條永元等曰,凡於治逆,必先鞫覈,以究其情犯,以發其根窩,然後明施刑章,卽不易之法也,彼鶴秀凶慘之逆節,何嘗一番究覈乎?今乃不允鞫啓,遽行酌處,其至凶之排布,絶悖之腸肚,無以得情而取服,至如凶徒醜類之其爲根窩者,又何以覈得乎?言之及此,益不勝憂憤,伏乞更加深思,亟恢轉圜,先從合啓之請焉。上曰,已諭於前批矣。出擧條永元等曰,臣等屢次奏達,極知惶悚,而似此君讎國賊,若不設鞫,而遽然酌配,則王章無以夬伸,義理由是湮晦,此臣等所以沫血力爭,不得請則不止者也,伏願淵然深思,先從鞫覈之啓而允許,以爲嚴訊得情,夬正典刑之地焉。上曰,已諭於前批矣。出擧條寅永曰,兩司諸臺,或有徑先退出者,有失筵體,竝捧現告罷職,何如?上曰,依爲之。出擧條秉恒等曰,李鶴秀之罪犯莫重,大僚臺臣,齊聲共討,臣無容更達,而其情節之至凶至憯,不可不嚴加鞫覈,伏願亟降處分,夬伸王章焉。上曰,已諭於諸批矣。永元所懷,今日朝參,卽我聖上御極後始有之盛擧,而萬機親摠,一初圖治,克新厥德,迓續景命之一大機會也,書曰,無疆惟休,亦無疆惟恤,此〈所〉謂天位孔艱,民巖可畏,雖有無窮之美,亦有無窮之憂也,況今饑饉荐經,民生倒懸,貪墨肆行,躁競成風,大小恬嬉,百度頹隳,國勢之岌嶪,不知稅駕之所,殿下將何以振肅之鞏固之,上答祖宗付托之重,下副臣庶蘄嚮之望也乎,臣愚竊以謂,今日急務,莫先於勤聖學立紀綱崇節儉,敢以此三條,爲殿下陳之,人君一心,爲萬化之原,故出治之本,在正心,正心之要,惟有學問耳。傅說之告其君曰,惟學遜志務時敏,厥修乃來,此言無時而不勤也。又曰,念終始典于學,此言一念常在於學也,是知造次怠忽,斯須間斷,則便非學問也,竊覸邇來講對甚罕,已不啻一曝十寒,而雖有召接,絶無問難,掩卷命退,有若應文,如是而何以望緝熙將就之效哉?凡今八域臣民,莫不以堯·舜三代,望於殿下,殿下之爲堯爲舜,亦惟在於讀聖賢之書,求聖賢之道而已,繼自今惕然警省,三晝之講,毋或停輟,燕閑之中,常對方冊,勉勉孜孜,如大禹之惜寸陰,成湯之日新又新,則太平萬世,其基自今,惟聖明懋哉,國之有紀綱,如人之有脈,故唐臣韓愈曰,善醫人者,不視人之瘠肥,察其脈之病否而已,善計天下者,不視天下之安危,察其紀綱之理亂而已,此誠至論也。夫其脈病而其身不危,其紀綱亂而其國不危者,未之有也,殿下以今日紀綱,謂理耶?謂不理耶?靜言思惟,誠不勝寒心,然而苟欲立紀綱,只是一轉移間,而在殿下有爲之如何耳,又不在大聲以色,嚴法峻念,必也明好惡公賞罰,親賢良遠諛佞,抑近習杜倖門,黜陟嚴於上,勸懲明於下,則紀綱不期立而自立,其要在於克祛一箇私字,惟聖明懋哉,節儉,卽我朝家法,節用爲愛民之本,崇儉爲節用之本故也,挽近俗弊,日趨浮靡,上自朝紳,下至匹庶,第宅車馬衣服飮食,競尙華侈,無有限制,古人有言曰,奢侈之害,甚於水火,此言傷財病民之極也,財傷而至於竭,民病而至於窮,則國隨而危,可不懼哉?昔在英廟朝,相臣有請禁閭巷奢侈者,英廟敎曰,先朝以木綿爲衾,而予則以紬,此亦不及先朝也,草尙風偃,上行下效可也,若以威令禁之,非化民之道也,猗歟兩聖朝儉德,卓越百王,而聖人一言,深有得於端本之要,亦粵我正廟我純祖,衣御屢澣,室無增拓,勤儉敦朴,光前裕後,今我殿下,所當鑑法而繼述,卽惟在是,躬率而導下,亦惟在是,菲衣卑宮,每念法祖,細玩小娛,常戒累德,大者無越乎典章法度,雖微者小者,非先王之所近,勿近焉,惟奢之務祛,惟儉之務崇,則俗習可以丕變,生民可以被澤,書曰,愼乃儉德,惟懷永圖,詩曰,不愆不忘,率由舊章,惟聖明懋哉。今此所陳,非臣之言,卽掇拾古人之訓,而獻之於殿下也,伏願勿以陳腐而忽之,留心採納焉。上曰,勤學立紀崇儉,何莫非爲治之急務,而卿言甚得其要,當加體念矣。出擧條殷相所懷,臣於北路,纔經持斧之行,請以北路所目見仰達矣。文川·永興·咸興·洪原,皆有牧場,卽咸興監牧官所管也,咸興則只徵屯稅,文·永·洪三邑則舊皆設柵放牧矣,挽近以來,謂有虎噉,牧養於牧字家,而其所謂設柵錢,則中間乾沒,牧場之有名無實,已爲許多年所,而牧官則住在文川,點馬之行,徵求無節,逃役之民,投托相續,邑民牧民,因此而俱困,設官分職之意,豈亶然哉?若如端川·穩城牧場,例使各其邑,皆兼監牧,而罷監牧之官,則點馬誅求之弊,逃役投托之患,不期祛而自祛,亦不無少補於汰冗官之政,因此而又有仰達者,外邑所在京司穀作錢時,自京送人,名之曰京差,京差之送,非爲牟利也,似出於防奸之意,而近來京差,或高價而勒徵,或換作於穀貴處,其所夤緣作奸,殆無紀極,及其上納也,行商販物,幸得厚利,則充其溪壑,利歸於渠,如或失利,則圖其囑托,害及於公,各衙門之因此虛留者,亦或有之,外邑之吏,以此視傚,雖邑納惟正之供,種種愆期,苟求其由,實是右所云京差之弊也,堂堂京各司,若有不得已作錢,則發一紙公文,使之定期作納足矣,安用別差,不嫌其苟且爲哉?此實各道之通患,而北道尤甚,各宮房差人之爲弊,亦與他京差一般矣,繼自今,凡各衙門各宮房作錢徵稅,勿送差人,令各道各邑上送,恐合事宜,請竝令廟堂稟處。上曰,依爲之。出擧條相振所懷,聖母撤帷,躬親萬幾,縟儀載擧,克伸聖孝,臣民慶忭,曷有其極,況今朝儀載新,瞻聆動色,至於詢及下僚,俾盡所懷,臣雖愚昧,敢不罄悉所懷,當今摠攬之時,苟求急先之務,莫如益勉聖學,正心以正朝廷,正朝廷以正百官,正百官以正萬民,如董仲舒之所陳於當今,則在廷臣僚,環海生靈,孰敢不一於正,而堯·舜之雍熙,何憂不致?漢唐之比隆,有不足進矣,臣學術淺疎,區區愚衷,以是仰勉,伏願殿下,懋哉懋哉。上曰,所陳好矣,當體念矣。出擧條所懷,今我殿下,寶曆鼎盛,慈簾光撤,親摠庶務,誕撫初服,有此臨門咨訪之擧,甚盛事也,顧臣素蔑學術,無以仰對,而見居臺地,不敢泯默,略獻陳腐之說,惟聖明垂察焉。臣聞治本於道,道本於心,肆我先大王,傳受我列聖心法,克艱厥后,嘉靖我邦,以貽厥謨,俾繩其武,亦我太母,保佑我聖躬,導迪我聖志,若曰,敬天愛民,勤學親賢,守我先王家法,主上其勉之,猗歟盛哉。今我殿下,欲守我先王家法,則當求我先王心法,而求心之要,舍學何以哉?夫學之一字,始見於說命,而有曰,維學遜志,務時敏,厥修乃來,允懷于玆,道積于厥躬。又曰,念終始典于學,厥德修罔覺,終乃曰,惟說式克欽承,旁招俊乂,蓋典學之要,貴在時敏,始於講討尋繹之工,終底緝熙光明之域,日新又新,終始罔間,然後道積于躬,德修罔覺,于以措諸治國,沛然如水臨萬仞,莫之能禦也,然亦必待賢士大夫而後,方有講討尋繹之道,故傅說之言,以旁招俊乂終焉,蓋勤學親賢,其道之相資,有如是矣,而治法政謨,自可以講而行之矣。今當春煦漸長,講筵日開之時,伏願殿下,其始自今,念先王艱大之投,遵太母導迪之訓,先立聖志,卓然以前聖自期,終始典學,罔或間斷,雖在幽獨之頃,常存戒懼之念,亦宜招延林下宿德之儒,簡拔淸朝才學之彦,日與親近,孜孜講討,懋積日就月將之工,馴致道積德修之效,丕闡我先大王心法,囿一世於春臺壽域之中,則太平萬世,其將自今日伊始,豈不休哉?豈不盛哉?伏願殿下,懋哉懋哉。上曰,所陳當體念,而山林招延事,方有下敎矣。出擧條羽休所懷,臣伏以爲,存敬義以順天命,進遺逸以崇道學,開言路以通下情焉,竊嘗聞勅天之命,惟時惟幾,帝王之學,敬與義而已,敬義正心之要,亶在於大學一部,是以在昔大明皇帝,以宋儒眞德秀所著大學衍義,寘諸左右,以爲常目之具,我東列聖朝,尤多愛好,以備淸燕之覽焉,臣恒自有言曰,經筵可講,非但六經,而莫緊於大學,此乃入德之門,而萬古帝王之龜鑑也,恭惟我主上殿下,天縱聖智,春秋鼎盛,學就緝熙之域,德合天地之大,其於萬幾之暇,晉接賢士大夫,每開經筵,講討大學,其於格致誠正之工,修齊治平之要,翫味不遺,則其有補於萬幾者,夫豈淺淺,而億萬無疆之休,實基於此矣。近年以來,多採林下讀書之士,寵之以爵,而尙必有遺逸者多,有若隱淪焉,此固本色,而實有欠於上闡揚下報效之道,特命招致,寘諸輦轂之下,經幄之側,時時講究,以崇道學焉,且以堯·舜之聖,旁詢于芻蕘者,是豈聰明有所不逮,才德有所不及而然哉?誠以廣天下之耳目,收天下之視聽,以通天下之志,以定天下之業也,今殿下亦必以一國之耳目爲耳目,以一世之視聽明四目達四聰,則八域臣民,夫豈有一夫之不獲哉?苟或言路未開,下情不通,則壅蔽之病國,必有大可憂者矣。昔宋仁宗時,有失一豚登聞者,還賜百金,以廣言路,此眞萬世之明範,蓋人主於視聽言動之際,無一毫之或怠,怠則萬善俱廢,敬則萬善俱立,是以聖學之成始成終,不外乎敬與義而已,堯兢兢舜業業,文小心武不已之竗,於斯可見矣,殿下心傳堯·舜,道傳文·武,上承皇天祖宗付畀之重,下副億兆生靈顒若之望,必以存敬義進遺逸,念哉念哉。如臣妙末淺見,夙抱獻芹負暄之忱,不避煩瀆,干冒聖聰,姑赦僭越之罪,勿以人廢言也。上曰,所陳好矣,當體念矣。出擧條在重所懷,我太母寶齡冞隆,我殿下聖孝彌篤,鏤玉之盛典將擧,呼嵩之縟儀已卜,慶忭之忱,率普惟均,竊伏念,今日朝參,卽我殿下嗣服後一初盛擧也,繼列朝而踐位行禮,進百僚而詢事考言,國家朝見之儀,必以朝參爲重者,良以是也,宜其儀物之制度甚備,堂陛之分義尤截,而今乃寶座之設,不于殿而于門,尙衣之進,不以冕而以衮,竊料立法本意,亶在於簡其威儀,屈己下問之美也,在易泰之象曰,天地交泰,又曰,上下交而其志同,蓋泰之爲卦,地在上而天在下,宜若尊卑之失序,而若其財成輔相之功,實有上下相交之妙,是知等威之定,雖極其尊嚴,而交須之道,不嫌於謙卑矣。伏願殿下,推演於此箇意義,凡於引接臣僚之際,勿拘拘於繁文細節,而惟以情志流通爲務,以臻乎天地交泰之休,則實宗社無疆之幸矣。出擧條秉恒所懷,今日,卽我殿下臨御後初行之朝參也,萬幾親摠,百僚率職,中外蹈忭,觀聽咸聳,臣以無似,叨忝論思,王政時務之可以獻言者非一,而竊以爲,今日之急務,莫先於格君心,夫人主一心,萬化之原也,君心正則朝廷百官,以至萬民,粹然皆出於正,譬如表端而影直,源潔而流淸,于以振紀綱敦風俗,特一轉移間事耳。夫格心之要,亶在於勤講學,而帝王之學,不但探究理趣,講明疑義而止,丌尊六經,禮備三晝,頻接臣隣,周爰咨度,某事爲仁政而可行也,某事爲嘉謨而可法也,無不勤講而究之,時省而行之,此治道所以資益於講筵也。近來法講,有時間斷,咫尺邇英,或阻紫花之墩,委蛇石渠,謾持靑綾之被,隆寒撤講,雖有已例,召對之停,亦旣多日,豈不有歉於大聖人緝熙之工歟。程夫子有言曰,親宦官宮妾之時少,親賢士大夫之時多,政爲今日殿下道也,伏願繼自今,頻開雙隻之筵,毋忽寒曝之戒,以勤講學三字,爲治心之要焉。上曰,所陳好矣,當體念矣。出擧條正履所懷,臣於前月待罪本館也,自上有夙興夜寐箴進入之命,臣竊有以知聖上大有爲之志,大奮發之念,欽仰攢歎,不覺手舞而足蹈也,今於歲之首月之正,聖上親御萬幾之初,臣冒叨前席,不敢以他說進,而竊敢以此箴中數條語,妄效微忱焉,帝王之學,貴於知人安民,而必使此心明淨,事理瞭然,然後始可以知人安民也。其曰,或省舊愆,或紬新得者,淸朝未接物之工也,其曰,乃啓方冊,對越聖賢者,學問思辨之工也,其曰,事應旣已,我則如故者,應事接物之工也。夫心之本體,如鏡之明,常常磨濯,不留塵垢,則物之姸媸好惡,自不能逃其形,而隨物應之而已,此所以有知人安民之效也,其工夫次第,條目精密,盛水不漏,大有裨於作聖之工,此宋儒陳柏,以朱門嫡傳,躬行心得,作爲此箴,蓋自程子四勿箴,朱子敬齋箴以後,未有若此箴之精細明白,有功於進學也,其曰,讀書之暇,閑以游泳,發舒精神,休養情性,蓋古人讀書之暇,必有遊玩之業,或圖或史,左右箴誦,皆所以怡悅其心,涵泳其德性,如周武几杖席端之銘,後世七月·無逸之圖,非但以提掇此心,若無此則必生厭倦之思故耳。發舒二字,譬如春氣欲暢,萌芽初發,萬品方融,花葉敷舒,其境界之淸和,大有助於讀書之樂也,其曰,日暮人倦,昏氣易乘,齊莊整肅,振拔精明,振拔二字,正如大軍克敵,一鼓而拔旅,凱振旅,氣象整肅,而尤有裨於進學工也,故臣以爲,發舒振拔四字,爲此箴之切要處,最宜常常體玩,常常惕念,而不令有一刻放過也。臣學識鹵疎,不敢有他說,而只取此箴中數句語,用效芹曝之獻,或有裨於我聖上知人安民之功焉。上曰,發舒二字甚好矣。出擧條肯洙所懷,今日,卽我殿下躬親庶政之初行朝參也,目下可言之事,不暇歷陳,而若其最大而切急者,莫先於聖學之成就。夫天人性命之說,古今治亂之蹟,何莫非殿下所講究,而爲學之道,立志爲先,志不立則意不誠,意不誠則悠泛因循,終歸無實故也。孔子曰,吾十有五而志于學,以聖人生知安行,宜無待乎學問,而自十五歲時,斷然以聖人自期,確乎立志,無一毫之雜,一時之間,然後漸至極至之域,其云三十而立,四十而不惑,五十而知天命,六十而耳順,七十而從心所欲不踰矩者,皆基於志學二字,大聖人立志之效,有如是矣,顧今寶齡,卽孔聖志學之年,而四海兆民之衆,一日萬幾之繁,無不係於一身,苟不能朝乾夕惕,一念勤孜,以推其躬行心得之效,則易以施措於政令事爲之間乎?伏願繼自今,先立聖志,惕然奮發,亟命開講,頻接臣僚,主經翼史,討論講劘,俾爲培養積累之工,以至時政得失,民生疾苦,隨事咨訪,畢陳於前,以通情志,以廣見聞,則自然聖工日就,睿志日長,發爲政令,動合典謨,措諸事爲,允升大猷,譬如源深而流長,根大而實茂,內外交修,本末相資,丕應之休,風動之化,庶可指日而待,懋哉懋哉。上曰,所陳好矣,當體念矣。出擧條承澤所懷,今日,卽我殿下履端一初之政也。百僚拭目,八方攢手,爲堯爲舜,自今伊始,夫政治之術,不待他求,悉載方冊,讀書明善,實爲聖德之終始。後世以來,講劘經傳,別成一件事,應接事物,又成一件事,講學治功,有若截然不相應者然,筵席討論則只成應文之具,日間百爲則別尋處寘之術,所以牽架苟且,爲治愈難也,粵自三代,下逮唐宋,雖中主少康之治,莫不以講學爲先,蓋以大本旣立,治化可成也。顧今國計民憂,苟非奮發聖志,大有振作,則不可以挽回古道,竊覸聖姿,聰明英達,不待勉强,已有上知安行之德,而深處九重,罕接三晝,前代之得失,何由以遠鑑,生民之休戚,何由而悉燭,矧自今機務之來益繁,講學之暇漸少,伏願倍加聖念。日御法筵,尙論經史,詢及時務,則學業日新,治效自著,言路由是而開,賢才由是而進,豈不休哉?以今目下急先之政務言之,崇節儉而抑浮靡,則經用裕而民力舒矣,振紀綱而勵廉恥,則朝著肅而貪墨懲矣,右文敎而揚仄陋,則士趣端而人心淑矣,雖然此乃綱領說也,若其施措之方,擴充之本,惟在聖上一心上轉移間事耳。中庸九經,修身居先,大學八條,格致爲要,蓋成己成物,本非二事,而所以能成其終始者誠也,誠者亦非別件物事,以實心行實政,這便是誠,先有實心,然後方可以論實政矣,苟無實心,則虛文不可以徒行,本末之序,表裏之應,有不可誣矣,更加體念,懋哉懋哉。上曰,所陳好矣,當體念矣。出擧條象煥所懷,今月,卽一歲之首也,聖上親御萬幾之初,躬行朝參之儀,群工攢手,八方拭目,此正我聖上大有爲之會也,臣等忝居論思之任,猥登前席,瞻仰穆穆之光,思以螢爝之微,用裨日月之光,而臣學識疎淺,實無足以裨益萬一,竊取一二陳陋之語,以備芹曝之獻,一曰勤講學,蓋帝王之學,非如韋布之士,尋摘章句,涉獵故事,以爲祿利之計耳,必使此心常正,此理常明,用以爲知人安民之功也。蓋欲此心之正,則必勤御經筵,日親賢士,常使志氣淸明,邪思退聽,欲此理之日明,則非聖賢之書,不讀,而閑雜之說,不接於燕閑之中,二典三謨,卽三代傳心之要,九經八法,卽自古治國之方,朝夜孜孜,無所間斷,則心正而理明矣。二曰躬節儉,古語曰,由儉入奢易。論語曰,節用而愛民,天之生財,只有此數,若不撙節,民將何賴,且民風之侈儉,專由於自上之導率,目今荐歉之餘,雖云少康,瘡痍未蘇,倉廥尙罄,誠宜上自京輦,遠曁郡邑,一切以節用愛民爲心,行之永久,則侈風可以漸祛,民生可以裕足矣。三曰擇長吏,民生之困窮,莫此時爲甚,而蓋由於吏非其人,吏非其人,則上惠不究,貪風不祛,則民産日縮,此則在我聖上一轉移間耳,誠使居方伯者,盡黜陟之道,任銓衡者,盡簡擇之方,則吏淸而民安矣。四曰敦風化,蓋人倫風俗,民生之所以維持,國家之所以賴安,我國家數百年來,栽培扶植,敦風厚俗,至今尙有存者,而伊來斁倫敗義之俗,往往疊見,專由於敎化之不明,誠使爲長吏者,不但以簿書期會爲務,而孜孜講究於敦風化俗之事,則民俗之淳厚,庶可有以復古矣。凡此四條,未有神奇可喜之論,而區區獻愚,無出於此矣,伏願殿下留念焉。上曰,四條陳戒,甚切實矣。出擧條孝淳所懷,殿下春秋鼎盛,親摠萬幾,歲籥重新,天休滋至,此大小臣僚齋沐顒祝之時也,臣伏以,聖德成就,莫先於講學,下情通塞,尤係於言路,古昔聖王曁我列朝家法,無不以講聖學開言路,爲履端出治之本,伏況我殿下,以生知之聖,承艱大之業,當一初之政,勤御經筵,講論治謨,奬勵臣工,思聞直言,豈非今日之急先務乎?庶政之得失,生民之休戚,守令之臧否,人才之邪正,隨處留意,隨時訪問,紀綱解紐,則必思振刷之方,民生困瘁,則亟擧蘇捄之策,明黜陟而尤嚴於懲貪,公進退而無遺於疎逖,聖王之治,大略如此,而要之聖學不講,則無以考聖賢之格言,言路不開,則無以廣四方之聰明,求治雖切,證效愈邈,伏惟聖上勉焉,臣不勝區區之望也。上曰,講學言路,實爲急務,當加留念矣。出擧條垿所懷,方今三陽回泰,庶品咸亨,而今我殿下,以天縱之聖,御極當天,萬幾親摠,朝參初開,凡有血氣之類,孰不延頸擧踵,觀德聽風,而臣職忝論思之列,獲覩今日之盛儀,豈可無一言之仰陳乎?顧今春晷漸長,聖德日新,正宜頻接臣僚,雙隻開筵之辰也,自古明君哲辟,未始不以勤講學,爲致治之本,以禮遇儒林,而爲急先務,而惟我列聖朝,以崇儒重道,爲政化之要,誠心勞徠,必致後已,故林下有志之士,莫不彙茹而進,裨益弘多矣。今殿下臨御以來,無事不法於祖宗,則今者急務,孰先於此哉?伏願殿下,盡誠盡禮,旌招儒賢,寘諸左右,以備顧問,以資治道焉。上曰,所陳當體念,而儒賢招延事,方有下敎矣。出擧條翼燮所懷,今日,卽我殿下臨御後初行之朝參也,天命之眷佑,民心之蘄望,尤倍於前,而況臣,忝叨經幄,區區欽誦之忱,有不能自已矣。夫學與政,本非二致,本之於學,發而爲政,故魯論七篇,學而居先,爲政次之,苟無學問之工,而徒聘於政治之間,則譬如無星之秤,無寸之尺,雖欲修政,而政不得其要矣。伏願殿下,日開講筵,頻接臣僚,討論經史,開廣聰明,推之於政令施措之間,則昨日之所講確者,安知不爲今日之所資益,今日之所講確者,安知不爲明日所資益者乎?惟殿下,懋哉懋哉。上曰,所陳好矣,當體念矣。出擧條光載所懷,臣至愚極陋,最居人下,猥忝臺省,冒登前席,區區願忠,尤倍他時,文識淺短,言辭拙訥,嚴威之下,不敢以效愚忱,而第嘗聞,人君所以出治之本,在於自修,自修之要,在於虛心從善而已。夫善者,受中以生之本然,而天下之公理也,苟有虛心樂取,則天下之善,皆爲一己之用耳,古者虞舜,大聖也,有何己過之可舍,人善之可從,然而未嘗少有自足之心,己未善則無所係吝,而舍以從人,人有善則不待勉强,而取之於己,其至誠樂善,而舍己從人如此,大禹之拜昌言,喜得其聞而從之也,其克勤于邦,而不自滿假如此。伏願殿下,以虞舜爲師,而大禹爲法焉,是愚臣之望也。上曰,所陳好矣,當體念矣。出擧條心壽所懷,今歲,卽殿下之一初也,今日,乃國家之大朝會也,咸覩盛禮,孰不蹈舞?臣以疎逖之踪,猥忝言官,冒登前席,區區愛戴之忱,亦自不後於人,敢以膚淺之說,略此陳達焉。書曰,無敎逸欲有邦,兢兢業業,堯·舜大聖也,而其臣之進戒也,猶欲其無逸欲而存兢業,則此其所以爲堯·舜之治也,今臣之所仰望於殿下者,亦不過堯·舜之道而已,古語曰,欲法堯·舜,當法祖宗,洪惟我列聖朝,丕顯丕承,治法政謨,布在方策,敬天恤民,好學勤政,勵廉懲貪,抑奢崇儉,親賢遠佞,開言路節財用,燦然規模,斯爲百世之柯則,今我殿下,造次動靜之間,號令施措之際,永監我先王成憲,不愆不忘,率由舊章,上以承宗社之托,下以副億兆之望,則泰平萬世,自今伊始,伏願殿下,懋哉懋哉。上曰,所陳好矣,當體念矣。出擧條明淳所懷,臣竊嘗聞,人主一心,萬化之原,漢臣董仲舒之言曰,正心以正朝廷,正朝廷以正百官,正百官以正萬民,正萬民以正四方。夫正心之道無他,惟學問是耳。是以傅說之告殷宗也,有曰,念終始典于學。恭惟我主上殿下,睿德日新,始親萬幾,伏願念列朝繼繼之丕責,體太母眷眷之至意,頻開講筵,使賢士大夫,多晉接之時,明討經旨,使聖謨賢傳,爲需用之實,則方寸之地,自有全體大用之無不明,表裏精粗之無不到,而大學所謂意誠而心正者,實不外此,而近自朝廷,遠至四方,擧將不期正而自正矣,豈不休哉?豈不盛哉?惟殿下,念哉念哉,臣老無知識,惟愛君一念,耿結于中,敢將獻芹之微誠,仰干擇蕘之盛衷,伏望聖明,勿以常談陳腐,而以人廢言焉。上曰,所陳好矣,當體念矣。出擧條魯確所懷,自古國家寘言官,本爲用其言也,責於言而不言,是溺職也,使之言而廢言,是失人也。是以舜作納言,期於維允,禹拜昌言,必也曰兪,方今昇平日久,百度解弛,風俗漸下,紀綱不振,饑饉荐臻,財用不贍,簡選循例,官方或淆,刑政如舊,禁網或疎,奢侈成風,踰濫無制,譬如久病之人,雖無顯然危證,而其根委則幾乎大勝氣矣,以聖上之聰明睿知,一變至道,只在轉移間事,而言路不開,則上下未孚,內外交隔,政令施措之間,豈無礙滯者乎?若殿下翕受敷施,廣開言路,則百僚事事,庶績咸熙,然則上項諸條紀綱之不振,財用之不贍,官方之或淆,禁網之或疎,踰濫之無制,固不足憂矣。今日最急務,莫如廣言路,臣當盛際,以言爲官,故敢此仰達矣。上曰,所陳好矣,當體念矣。出擧條景在曰,今日午正,禁漏官,初不待令,揆以擧行,萬萬駭然,當該禁漏官,令攸司從重科治,何如?上曰,依爲之。出擧條上曰,諸臺退去,仍命大臣先退,大臣以下退出,通禮跪啓禮畢,請乘輿,上乘輿,由肅章門·協陽門·宣化門還內。取善請出標信解嚴。諸臣以次退出。
上在昌德宮。停常參·經筵。
兪章煥啓曰,明日召對,取稟。傳曰,停。
又啓曰,右承旨金學性,左副承旨尹致秀,同副承旨權大肯,今日不爲仕進,竝卽牌招,何如?傳曰,允。
行大司憲朴永元,執義李殷相,應敎趙秉恒,副應敎金在根,持平洪在重,校理李正履·林肯洙,副校理申錫愚·沈承澤,正言李魯確,修撰兪象煥·李孝淳,副修撰李垿·洪翼燮等啓曰,亂逆從古何限,而豈有如鶴秀之至凶絶憯者哉?虺蜮賦性,伎倆則戕人害物,梟獍其心,經營則凶國禍家,世守龜·祿之悖論,背馳國是,爲賊立幟,其奸肚逆腸,所由來者漸矣,及其偏蒙恩造,歷踐華膴,則患得之在心而轉成驕濫,貪權之不足而愈益跳踉,千妖萬惡,咸萃一身,而此在渠猶是薄物細故,賊肇醞釀之罪,綻露無餘,自知難逭,則始生疑懼,遂懷怨懟,逆敬貫盈之惡,締結有素,卒與同歸,則積有揣摩,恣肆狠毒,必欲讎視我國家,壞亂我朝廷,貪天爲功,悖習莫掩於矯誣,謂時可乘,凶圖益急於煽禍,至以惎構之憯計,敢試於莫嚴莫重之地,包藏則至陰祕也,排布則絶功慝也。其無將不敬干紀斁倫之逆節,卽載籍以來所未有者,幸賴聖鑑孔昭,雖奸萌之痛折,特緣大度涵容,致常刑之尙逭,一國臣民,腐心痛骨,誓不欲共戴者,厥惟久矣。惟我殿下,夙承慈聖之敎詔,久有淵衷之燭悉,乃於一初首歲立經定紀之會,先擧元惡,洞諭罪犯,正大嚴截,如禹鼎之昭姦,麟經之示鉞,久屈之王章將伸,積菀之輿憤庶泄,而凶如此賊,逆如此賊,不爲設鞫而窮覈,遽從惟輕而島置,使彼妖腰亂領,依舊假息,則國有典憲,寧有是哉?此臣等所以登對而迭陳之,聯籲而固爭之,必欲格回天聽,不得請則不止者也,我殿下,何不念及於擧國同聲之討,而一例靳持,不賜開允乎?憂憤之極,玆敢相率仰瀆,伏乞聖明,穆然深思,亟恢轉圜,夬允鞫覈之請,以爲得情取服,明正典刑之地焉。答曰,已諭於前批,勿煩。
行大司憲朴永元,行副提學趙斗淳,執義李殷相,應敎趙秉恒,副應敎金在根,持平洪在重,校理李正履·林肯洙,副校理申錫愚·沈承澤,正言李魯確,修撰兪象煥·李孝淳,副修撰李垿·洪翼燮等啓曰,臣等敢將沫飮之忱,相率聯籲,竊庶幾聖心開許,卽賜允兪,及伏奉批旨,一例靳持,諭以勿煩,臣等聚首徊徨,益不勝抑菀之至。嗚呼,國人之聲討鶴秀,今幾年矣,擧懷磔臠之心,爭效明張之義,而不能格回天聽,以致久屈王章,使彼凶賊,至今全其首領,偃處郊坰,此今日群下忱誠淺薄之罪也,何幸宸斷赫然,聖敎誕宣,其上干天紀,下斁人彝之凶圖逆節,明燭之洞諭之,使之曉然昭布於一世耳目,殿下此擧,益光於聖孝,而永有辭於天下矣,群情孰不欽仰,而奈之何辭敎則至嚴正,處分則至寬假,不從鞫覈之啓,遽降島棘之命,凶窮惡極如此賊者,其將不加顯戮,使之臥斃海島而止乎?有國刑政,未有是也,洪惟我朝,仁厚立國,列聖好生之德,前後一揆,雖肖蝡之微,莫不涵濡於大化之中,而若其凶逆之自干天誅者,亦必按法而殄殛之,不以一己之私意,或屈三尺之典憲,誠以天討有罪,五刑五用,卽人主奉天理民之常經大法也,何殿下不念於是,强拂莫遏之輿情,久屈當施之常刑,一日二日,沁泄至此乎?且其至妖極奸之凶腸悖肚,醞釀排布,積有年所,則安知無根窩黨與之脈絡相連者,而不思鉤覈而鋤治,有若酌處而究竟焉,則憂虞之無窮,豈止於一鶴秀失刑而已哉?衷情轉益憤惋,玆敢冒死更籲,伏願聖明,更加三思,廓揮乾斷,夬降兪音焉。答曰,已諭於前批矣。
行大司憲朴永元,副提學趙斗淳,執義李殷相,應敎趙秉恒,副應敎金在根,持平洪在重,校理李正履·林肯洙,副校理申錫愚·沈承澤,正言李魯確,修撰兪象煥·李孝淳,副修撰李垿·洪翼燮等啓曰,臣等,抱共戴之憤,將必討之義,瀝血齊籲,至再而且三矣,天聽愈邈,兪音尙靳,雖緣臣等誠淺辭拙,不足以格回宸衷,而亦不能無憾於天地之大也。第伏念,臣等之請,非但臣等之言,卽一國臣民大同之論也,天經地義,民彝物則之不容已者也,殿下雖欲沮遏之違拂之,其於愈遏而愈沸,愈沸而愈激之群情,何哉?噫,彼鶴賊絶悖之逆節,卽往牒之所未聞也,以若逆節,至今假息,亦有國之所未有也,然而天憲王章,理無終屈,亂臣賊子,理無倖逭,苟若終屈而倖逭,則國不得爲國,人不得爲人,三綱淪而九法斁,可不懼哉?臣等際又伏見大僚聯箚批旨,若曰尙今假貸,卽由好生之大德也,如是酌處,亦由好生之仰體也,臣等竊以爲不然也,惟我聖祖聖母好生之大德,固已洋溢區宇,而其於亂逆之誅討,義理之扶植,嚴正精微,不越乎大經之常政,如雨露霜雪,莫非天地之造化也,鶴賊當律之未及夬施,卽一時之權道,抑有待於今日也,今我殿下,所當繼述而仰體者,宜在於大經之常,而不宜在於一時之權道也,況其關係莫重,到今尤別,夬施典刑,以昭邦紀,則聖孝益有光矣。殿下若念及於此,則亦不待臣等之言畢,而有所以赫然乾斷也,憂憤之極,更此冒籲,伏願亟降一兪焉。答曰,已諭於前批,勿煩。
傳于兪章煥曰,儒賢招延事,已有儒臣之批矣。四山林處,令政院措辭別諭,遣地方官敦飭,使之從速上來。
傳于權大肯曰,金吾堂上聯名上疏入之。
傳于權大肯曰,留院上疏入之。
以右承旨金學性,左副承旨尹致秀牌不進罷職傳旨,傳于權大肯曰,只推。
吳取善,以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
事變假注書金得秀書啓,臣於本月初十日辰時量,以東·南·北郊諸壇摘奸事,敬奉聖敎,馳往風雲雷雨壇,奉審是白乎則,階砌曲墻及紅箭門壇上下莎草,俱爲無頉是白遣,仍詣雩祀壇,奉審是白乎則,階砌曲墻及紅箭門壇上下莎草,俱爲無頉是白遣,仍詣漢江龍壇,奉審是白乎則,階砌曲墻及壇上紅箭門內莎草,俱爲無頉是白遣,仍詣司寒壇奉審是白乎則,階砌曲墻及壇上莎草,俱爲無頉是白遣,仍詣馬祖,奉審是白乎則,階砌曲墻及紅箭門內莎草,俱爲無頉是白乎旀,以日暮止宿,十一日平明,馳往先農壇,奉審是白乎則,階砌曲墻及紅箭門內莎草,俱爲無頉是白遣,仍詣祈雨壇,奉審是白乎則,階砌曲墻及紅箭門內莎草,俱爲無頉是白遣,仍爲復命之意,敢啓。傳曰,知道。
領府事李相璜,判府事朴宗薰,右議政趙寅永等箚曰,伏以臣等,昨於前席,伏見罪人李鶴秀處分之敎,義諦之光明,辭意之嚴正,可以懸象魏而飾衮鉞,臣等固欽仰萬萬,有以知一初首揭之大刑政也,然彼鶴秀,負犯何如,關係何如,其於天經邦紀之自干者,固已悉列於臺啓,畢露於聖旨,而我太母殿下之所洞燭,則無待乎臣等之更事條陳,而卽亘古以來倫彝義分之所未聞所未見也,無將之誅,不道之刑,猶不足以快一國公共之讎,洩十年積菀之憤,而當律未施,酌處遽下,臣等憂惋弸中,聯效爭執,辭拙誠淺,未蒙兪音,退惟臣等,名忝大官,旣乏鷹鸇之誠,又負沐浴之義,有臣如此,慙痛欲死。噫,如鶴賊,虺蝎之凶毒也,鬼蜮之憯祕也,雖因慈天之好生,或得幸逭,今當太陽之赫臨,無所自逃,而及其正罪定律,止於島棘,則自有懲討之擧,未之有也。典憲自此隳壞,亂逆無所懲畏,而國家無窮之慮,有不可勝言者,臣等終夜繞壁,不容終默,玆又相率仰瀆,伏願殿下,淵然深思,廓揮乾斷,亟降嚴鞫之命,以伸王章焉。取進止。答曰,省箚具悉,卿等之懇,卿等之言,非不嚴正,而尙今假貸,卽由好生之大德也,如是酌處,亦由好生之仰體也,前席洞諭,已罄予意,卿等老成,庶當諒悉矣。仍傳于兪章煥曰,此批答,遣史官傳諭于時原任大臣。
判義禁朴綺壽,同義禁李景在·張敎根等疏曰,伏以,我殿下親摠萬幾之初,當此新元,臨門受朝,甚盛擧也,第伏幸放逐罪人李鶴秀島置荐棘之命,此罪人之至今假息,已是失刑之大者,今承聖敎,渠之所犯,決難一日容置於覆載間,亦明矣,惎構於不敢言之地。人臣蒙此罪名而得保首領者,自古及今,臣等未之聞也,殿下旣以親承慈敎爲敎,特降處分於今日,臣等誠認我殿下以慈殿之心爲心,聖孝篤至,固欽仰萬萬,而第念,此罪人負犯至重,拿致王府,鞫覈情節,在所不已,大僚諸臺,迭陳於前席,而未蒙兪音,輿憤益激,如不欲生,旣承今日下敎,北面於殿下之庭者,誓不與此賊共戴一天,成命之下,無以擧行,玆敢忙陳短章,仰瀆崇嚴。伏願淵然深思,廓揮乾斷,荐棘罪人李鶴秀,亟令王府,拿鞫得情,夬正典刑,使亂賊知所懲畏,國法無至隳壞焉。臣無任云云。答曰,省疏具悉。李鶴秀事,自有酌量,則王府事體,當以命令爲重,何可爭執乎?卽速擧行,更勿煩陳。
副提學趙斗淳疏曰,伏以,天休滋至,寶齡隆盛,親摠萬務,茂膺百祿,慈徽闡而聖孝光,朝謁行而庭儀肅,一初權輿,三靈悅豫,顧臣逖違之蹤,獲覩罕有之慶,區區下情,無任忭祝之私,臣於昨日,退自班綴,伏讀李鶴秀島棘傳旨下者,繼伏奉玉署特點,臣旣拘於館規,雖不及倡率群僚,進身聯籲之列,而衷憤所激,按住不得,庸敢忙綴短牘,以效沫飮之忱,惟聖明少垂察焉。嗚呼,君之於臣,天地也父母也,人焉而效天而法地,子焉而嚴父而恩母,一或干犯,夷夏之所不容,神人之所共殛,惟鶴秀乃敢干紀於此,犯分於此,惎構之憯計是售,狡獪之眞贓莫掩,今於處分一降之後,雖使渠自爲之說,安所逃其大憝之誅也哉?噫,以人臣而萌惎構之心,以人臣而著惎構之跡,甘自歸於背天常而斁人紀,則是所謂不奪不饜,而天地父母之所不得以私其罪也,有國必有刑政,所以正倫彝而止亂逆也,苟可以低仰乎其間,則春秋之義,其將爲聖人之空言也歟?夫以負犯之至於斯極,照燭之無有餘遺,而及其勘斷,止於島之棘之而已,則是謂足以尙貸一縷也,由古迄今,臣未之聞也。唯殿下更加澄省,亟允臺閣之請,拿鞫得情,俾有以少洩輿憤焉,仍念,臣於論思之長,顧其人乎哉?已往叨冒,尙不覺其顔厚而背汗,一之已濫,再又何據,顧今議號在近,摹日繪月,檜楊慈烈,將以垂之萬世無窮,則在臣慶忭之忱,惟當以奔走與聞爲榮,何敢爲逡巡之計,而惟其禮事之至重,尤宜掄揀之維愼,欲望聖慈,俯垂鑑諒,亟賜變通,回授可堪之人,千萬幸甚,臣無任云云。答曰,省疏具悉。李鶴秀事,已諭於諸批矣。卿其勿辭行公。
上在昌德宮。停常參·經筵。
李景在啓曰,左副承旨尹致秀,今日不爲仕進,卽爲牌招,何如?傳曰,允。
又啓曰,刑曹參判鄭基一,左尹李同淳,除拜後過三日,不爲出肅,竝依定式推考警責,仍卽牌招察任,何如?傳曰,允。
行大司憲朴永元,行副提學趙斗淳,執義李殷相,應敎趙秉恒,副應敎金在根,持平洪在重,校理李正履·林肯洙,副校理申錫愚·沈承澤,正言李魯確,修撰兪象煥·李孝淳,副修撰李垿·洪翼爕等啓曰,臣等於昨日,冒控三籲,恭俟一兪,兪音竟靳,更鼓已深,臣等退而徊徨,達宵繞壁,玆敢相率齎誠,冒萬死而更陳之,惟聖明垂察焉,臣等未敢知我殿下,以鶴賊之逆節,不以爲王法之所必誅耶,春秋揭無將之討,漢家有不敬之律,鶴賊之負犯,不但無將不敬而已也,抑殿下以爲,法則必誅,而恩可以姑貸耶,夫法者,天下之公物,雖以人主之尊,不得以低昻,法而可低昻,則三綱隳壞,民彝斁絶,干紀犯分之徒,將接踵而起,思之及此,寧不懍然乎?且伏念,天地以生爲德,而其有肅殺之令,故四時之功成,人君以仁爲治,而其有義制之事,故五常之敎行,今我殿下,以生爲德,以仁爲治,而寬緩誅討,非所謂大德之生也,涵貸亂逆,非所謂全體之仁也。書曰,辟以止辟,又曰,刑期于無刑,誠以刑一人而懼萬人,懲惡而糾不率,咸底大化之中,此所謂生道殺人,而刑法,爲王者馭世長民之具也。今凶如鶴秀,逆如鶴秀,而不肆諸市朝,只竄之海島,則大憝不軌之類,將無所懲畏,而天下萬世,議今日朝廷,謂如何耶?臣等有死而已,不得請則期期不可止,竊願聖上,淵然深思,廓揮乾斷,亟降處分焉。答曰,已諭於前批,勿煩。
行大司憲朴永元,行副提學趙斗淳,執義李殷相,應敎趙秉恒,副應敎金在根,持平洪在重,校理李正履·林肯洙,副校理申錫愚·沈承澤,正言李魯確,修撰兪象煥·李孝淳,副修撰李垿·洪翼爕等啓曰,臣等披肝瀝血,申籲必討之義,竊意聖心轉圜,兪音之降,不竢終日,及伏奉批旨,天聽邈然,又下勿煩之敎,臣等相顧愕然,益不勝抑塞之至,臣等聞,亂臣賊子,人得以誅之,今此鶴秀干犯莫重之逆節,若是其昭著,則環東土血氣之倫,雖至輿儓婦孺,莫不髮豎膽掉,誓不與此賊俱生,此乃彝性之所同得,而今臣等所陳者,卽國人之言也,所討者,君讎國賊也,所爭者,萬世不易之常法也,所以望之於殿下者,卽修明先王之典章,扶植生民之倫彝,使有罪者伏其辜也,殿下何厭於是,而不賜開納,七字例批,一切靳持,反示訑訑之色耶?臣等固不忠無狀,不足見槪於聖衷,然顧其職則臺閣也,國家設置臺閣,將以納其言也,言之而不從,則將焉用彼臺閣,而聖上之所以待之,又何其輕且薄也乎?不惟臺閣也,聖人御世,以衆心爲心,以群言爲言,故合天理順物則,用成天下之務,今殿下雖欲獨運聖智,力遏群情,其於百僚之鼎沸,八域之竊議,何哉?嗚呼,莫嚴者王法也,而鞫覈之啓,已經十稔,棘置之命,遽降一朝,如彼梟獍之種,尙逭鯨鯢之戮,古今天下,寧有是乎?衷情轉激,冒昧更瀆,惟願亟恢虛受之量,卽下兪從之音焉。答曰,已諭於前批,勿煩。
注書徐相敎病,代以金達淵爲假注書。
傳于吳取善曰,當該承旨推考。
傳于吳取善曰,明日出宮門路,以協陽門爲之。
兪章煥啓曰,因禮曹單子,明日大王大妃殿加上尊號議定時,應參人員,令政院命招事,啓下矣。時原任大臣·館閣堂上·九卿·六曹參判·三司長官,竝待開門命招,何如?傳曰,允。
又啓曰,吏曹郞廳來言,臺諫有闕,政事,取稟。傳曰,當日爲之。
又啓曰,卽者,吏曹郞廳來言,政事當日爲之事,命下,而判書洪敬謨,參判沈宜臣,參議金景善,俱以病不來,不得開政云,竝卽牌招,何如?傳曰,允。
又啓曰,明日大王大妃殿加上尊號議定時,九卿及春秋館堂上·三司長官,當爲進參,而判尹宋啓榦,同春秋李魯秉,大司諫李淵祥在外,不得進參,何以爲之?敢稟。傳曰,竝許遞,今日政差出。
有政。吏批,判書洪敬謨進,參判沈宜臣,參議金景善牌不進,左副承旨尹致秀進。以金胤根爲大司諫,趙秉恒爲司諫,洪翼爕·金持泰爲掌令,李濟達爲持平,朴鳴載爲獻納,兪錫煥爲正言,李若愚爲判尹,李憲球爲同春秋,李秉九爲尙衣別提,李東喬爲新溪縣令。
兵批,判書李憲瑋,參判鄭鴻慶病,參議金洛龍入直進,參知李是鍊病,右副承旨吳取善進。護軍單趙熙榮,副護軍單李淵祥。
吏批,再政。以趙然春爲應敎,金逸淵爲副修撰,鄭友容爲永禧殿令,知春秋單李憲球。
以吏曹參議金景善牌不進罷職傳旨,傳于吳取善曰,只推。
以咸鏡監司鄭元容狀啓會寧府人命渰死事,傳于尹致秀曰,聞甚矜惻,元恤典外,別加顧助,如有生前身還布,竝蕩減,未拯屍身,期於拯得之意,廟堂措辭嚴飭。
傳于權大肯曰,全羅道珍島郡金甲島定配罪人崔永權,移拜康津縣。
諭祭酒宋啓榦處,予聞周公之訓曰,耇造德,遲任之言曰,人惟求舊,此古昔盛際,代天工而興化理者,必於親賢敬老而先之者也,卿以三朝禮遇之隆,處一世師表之尊,士林之所矜式,朝野之所倚望,垂四十有餘年于玆矣。予自嗣服之初,徯卿幡然,勖予而迪予,不啻若饑渴于中,而誠禮淺薄,嘉遯莫回,三再敦勉,歸於應文備具而止,可勝愧歎,今玆晉擢,非曰吾與爾縻之,直由予小子尊賢衛道,旁求仰助之義耳。矧今簾儀誕撤,萬務之繁,在予眇躬,顧以寡昧,夙夜所以祗慄者,曷敢不于前寧人圖功惟始,而雖以卿愛君憂國之誠言之,豈復一向邁往,遐棄予莫之顧否,大耋康强,天所以佑君子也,而春煦漸暢,尤可以有閑其驅,卿其勉回初心,剋日造朝,宥密我基命,緝熙我典學,是予區區之望也。行都承旨李景在製進。
諭副司直宋來熙處,惟爾古家之世裔也,先正之嫡傳也,若念沖子眷禮之隆重,前人休戚之與同,則庶幾幡然簉朝,弘濟我艱難,而自予嗣服之初,幾爾招旌之諭,而奈此誠禮之未孚,尙爾遐遯之莫回,雖予之極知多愧,而嗟爾之不能無慨也,以予寡昧,承祖宗艱大之業,幸賴慈天之七年覆臨,垂拱無爲,今焉東朝之簾帷已撤,而予亦係志學之年,萬幾親摠而效愈邈,庶績多艱而治不徯,此專由於學業不精,輔導無人,章句訓詁之間,無絲毫裨補之力故也,歲之首月之元,端門視朝,卽是延訪群臣之意,而政須鴻儒宿學,心得而躬行者,置之左右,委之以啓沃開導之責,此爲今日急務,苟求其人,舍爾伊誰?此時予心之所蘄向也,朝野之所想望也,士林之所矜式也,擧皆以爾爲歸,而亦莫不以爾爲先,以爾平日山斗之望,致澤之志,今何可一向邁邁,長往不返,以妨諸儒賢旁招求助之美事乎?毋謂寡躬沖藐之無足與有爲,亟念新學就將之迨此不可失,卽日登途,以副側席如湯之思。左承旨兪章煥製進。
諭副司直成近默處,爾之膺經筵之選者,今已久矣,予之勤干旄之招者,亦已屢矣,誠禮未盡,遐遯莫回,悵愧之餘,深庸慨然,爾是誰家人也,箕裘詩禮,茶飯經傳,士林之所矜式,朝野之所想望,予亦安得不如渴思飮,必致乃已哉?顧予寡昧,新總萬機,此時輔導啓沃之任,不得如爾宿德之士,則將何以致典學之工,成從欲之治乎?載念我穆陵盛際,爾家先正,實左右之,至今赫赫人耳目,是何曾自淑其身,固守東岡,以不出爲高也?今予之所期於爾者,卽先正之所以事穆陵也,矧今三陽維新,講筵將開,對天懋時,予方自勉,此際側席之心,倍切于中,爾其勉回考槃之志,庸副縶駒之誠,上以補予不逮,下以趾厥先美,毋孤予凝企之望焉。右承旨金學性製進。
諭副司直金仁根處,粵予歲之首維月上旬,端門視朝,咨訪群工,深惟爲治之要,蓋莫先於崇儒禮賢,予於爾,前後敦勉,亦旣屢矣,握瑜懷瑾,自甘永矢,弓旌徒勤,皎駒難縶,亶由予涼德淺誠,不足相孚,而亦不能不爲爾惜之,爾以忠賢世冑,擩染庭訓,予雖未及見爾,不問可知爲當世賢者,匡拂啓沃之責,衛道扶世之功,尙有賴於林下諸賢,爾雖欲肥遯於衡泌之間,其可得乎?噫,惇尙儒術,卽我列聖朝相傳之家法也,爾家先正,洪贊明命,朝野爲之型範,士林爲之矜式,予所召,卽先王之禮也,爾所膺,亦先正之職也,予曷其不于前寧人圖功攸行,爾亦曷敢不于昔先正遺烈是則也。又況慈聖之丁寧詔敎,不越乎勤學親賢四箇字,在於招延之列者,宜于于然來,爾尙朝夕左右,迪予一人,用答揚光訓,此所以寤寐翹想,必欲致之朝端者也。顧今慈徽丕闡,八方普歡,其在同慶之義,寧容駕屨之俟,眷彼東江,一葦可抗,玆宣數行,用替錢帛,爾其勉回遐心,卽日幡然,賁我盛典,輔予不穀,以副虛佇凝企之望。左副承旨尹致秀製進。
兪章煥,以禮曹言啓曰,因大臣筵奏,削科人李維謙復科事,允下矣。取考謄錄,則進士李維謙,壬辰八月二十二日秋到記製述入格,有直赴殿試之命,旋卽拔去,而在前未經殿試而削科者,復科後追赴殿試,曾有已例,李維謙待後科殿試,依例許赴之意,敢啓。傳曰,知道。
吳取善,以司僕寺一二提調意啓曰,大靜前縣監鄭貴龍遞任進上馬二匹,今纔上來,禾毛色別單書入,依例內廐立養之意,敢啓。傳曰,知道。
權大肯,以義禁府言啓曰,楸子島荐棘罪人李鶴秀,罪犯至重,成命之下,無以奉行,陳章聯籲,批旨截嚴,萬萬惶蹙,而見今衆論如沸,自有格例之不可違越者,不得擧行之意,惶恐,敢啓。傳曰,知道。
上在昌德宮。停常參·經筵。
親上箋文入小次後,內閣·政院·玉堂·藥房口傳問安。答曰,知道。還內後,內閣·政院·玉堂·藥房口傳問安。答曰,知道。
親受議號單子親上箋文後,大殿·大王大妃殿·王大妃殿·中宮殿,內閣·政院·玉堂·藥房·朝廷二品以上·六曹堂上·兩司長官口傳問安。答曰,知道。
兪章煥啓曰,明日召對,取稟。傳曰,停。
賓廳會議大王大妃殿加上尊號望光聖。
傳于吳取善曰,侍衛軍兵毛具,從便爲之。
上號都監玉冊文製述官右議政趙寅永,預差上護軍朴綺壽,書寫官吏曹判書洪敬謨,預差上護軍權敦仁,樂章文製述官知敦寧申在植,預差戶曹判書趙秉鉉,玉寶篆文書寫官判府事朴宗薰,預差上護軍金履載,上號都監都廳二單,曺雲承·申錫愚,監造官三單,李淳榮·沈熙淳·朴大壽。
兪章煥,以禮曹言啓曰,今此大王大妃殿加上尊號吉日,以何間推擇乎?敢稟。傳曰,以二月旬後擇入。
權大肯啓曰,三司諸臣有時急稟達事,來詣閤外請對矣。傳曰,今日豈伏閤之日乎?卽爲退去。
又啓曰,三司諸臣以爲,臣等非不知今日煩瀆之爲悚,而亂逆未勘,懲討時急,不敢不相率叫閽,雖伏承退去之命,更爲冒昧求對云矣。傳曰,已諭於前批,勿煩,卽爲退去。
又啓曰,三司諸臣以爲,連伏承退去之命,而未蒙召接,衷情益急,玆敢冒悚,更爲求對云矣。傳曰,已諭於前批,勿煩,卽爲退去。
權大肯,以義禁府言啓曰,全羅道珍島郡金甲島定配罪人崔永權,移配康津縣事,承傳啓下矣。崔永權康津縣移配,而依前罪目,發遣府書吏,自金甲島執捉,仍令押送配所,何如?傳曰,允。
兪章煥,以承文院都提調意啓曰,會寧交易事,禮部咨文,今纔出來矣。回咨依例撰出,正書安寶後,定禁軍騎撥,下送于灣府,使之傳給鳳城將處,以爲傳致北京之地,何如?傳曰,允。
吳取善,以兵曹言啓曰,今正月十三日卯正三刻二分立春正月節改火進上時,宗廟署·社稷署·永禧殿·永寧殿·景慕宮·毓祥宮·宣禧宮·景祐宮·慶壽宮,依例改火,奎章閣·議政府·承政院·漢城府,一體頒火之意,敢啓。傳曰,知道。
大護軍李憲球疏曰,伏以,寶曆鼎盛,機務親摠,慈徽益彰,顯號行擧,萬億年無疆之休,肇基于今,歡聲協氣,洋溢區宇,慶忭頌祝,小大同情。仍伏念,臣之愚昧譾劣,百不猶人,初無襪線之材,管蒯之用,而今又犬馬齒長,蒲柳質凋,凡係一切進取,曾非夢想攸到。不意正卿寵擢之命,遽降於端門臨朝之日,臣始焉感激,繼以懍惕,歷屢日而莫知措躬之所也。夫用人大政也,正卿峻秩也,一初出治,八方之所拭目也,乃以如臣者流,苟然備數於剡擧之列,玷辱名器,瞠駭瞻聆,所關誠非細。蓋臣本末,卽聖鑑之照燭也,風裁旣乏動人,計慮不足綜物,偏蒙三朝眷庇之私,通籍以來,垂三十年之間,內外歷揚,罔非華膴,節次輥進,躋大夫之後,每一循省,已踰涯分,至於八座之隆,品級顯殊,地望綦重,尤豈臣冒廁之地哉?況今聖明在上,新化丕彰,礪世磨鈍之政,亶在用舍之際,則奚取於臣,而有此非常之誤恩也,有可試之才,而有可奬之能歟?績有所可紀,而勞有所可錄歟?於此數者,無有一焉,臣誠求其說而不可得矣。夫不稱之懼,過福之災,是臣一己之私,固無足恤,而其於仰累則哲之明,厚招有識之譏,何哉?臣於是,雖欲貪戀恩寵,冒昧承當,實非臣分義之所敢出也。自量已審,趨膺無路,玆敢悉暴衷懇,仰瀆崇聽。伏乞聖慈,俯垂諒察,還收臣新授資級,以重公器,以安私分焉,臣無任云云。答曰,省疏具悉。卿其勿辭行公。
辛丑正月十三日未時,上詣仁政殿,大王大妃殿加上尊號議號單子親受,親上箋文入侍時,行都承旨李景在,左承旨兪章煥,右承旨金學性,左副承旨尹致秀,右副承旨吳取善,同副承旨權大肯,假注書沈宜冕·金達淵,記事官沈敬澤·金益文,直提學趙秉龜,檢校直閣李公翼,直閣徐有薰,檢校待敎南秉哲·李㘾,待敎趙鳳夏,以次侍立。時至,左通禮跪啓外辦,上具遠遊冠·絳紗袍,乘輿出宣化門,藥房提調徐憙淳,副提調金學性等,進前奏曰,侵早勞動,聖體,若何?上曰,一樣矣。出協陽門·肅章門,由仁政門,至仁政殿降輿所,左通禮跪啓降輿,上降輿,景在進圭,上執圭陞座。取善奏曰,宗親文武百官入庭行禮時,當開作門,以前下標信,使之擧行乎?上曰,唯。禮曹正郞陪奉尊號單子龍亭,至殿陛,左通禮跪啓降座,上降座,詣板位搢圭,景在出取尊號單子跪進,上受之奉覽,命踏啓字。章煥判付訖,跪進,上奉覽授章煥,章煥跪受奉出,盛龍亭,禮曹正郞陪奉以出,上執圭,至小次前釋圭,入小次,問安勿爲之事。出榻敎承文院官陪奉箋文龍亭至,左通禮跪啓出次,上出次立板位,執圭鞠躬,承文院官奉讀箋文訖,章煥奉箋文跪進,上受之奉覽,仍命安寶,尙瑞院官安寶,章煥奉進上前,上奉覽訖,章煥奉受,置于殿內,上詣板位北向立,左通禮跪啓請四拜,上行四拜禮訖,章煥奉進箋文,上跪受,傳于承文院都提調趙寅永,寅永奉出,禮曹正郞奉盛于龍亭出,章煥承命,陪進大王大妃殿閤外,傳授尙傳以入,上入小次,章煥還至,左通禮跪啓請出次詣板位,上出次詣板位跪,章煥復命而退,左通禮跪啓請四拜,上行四拜禮訖,左通禮跪啓禮畢,仍請乘輿,上乘輿出,自仁政門·肅章門·協陽門·宣化門還內,諸臣以次退出。
上在昌德宮。停常參·經筵。
權大肯,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
兪章煥啓曰,明日召對,取稟。傳曰,停。
又啓曰,右承旨金學性,左副承旨尹致秀,右副承旨吳取善今日不爲仕進,竝卽牌招,何如?傳曰,允。
備忘記,西林僉使朴永錫下直,長弓一張,長箭一部,片箭一部,筒兒一箇賜給。
傳于兪章煥曰,禮房承旨馳詣宗廟·景慕宮,奉審摘奸以來。
權大肯啓曰,三司諸臣以爲,荐伏承退去之命,逆憝未伏常憲,群情轉益拂菀,末由退步,更敢求對云矣。傳曰,已諭於前批,勿煩,卽爲退去。
又啓曰,三司諸臣以爲,屢承勿煩之敎,退去之命,而三尺久屈,輿情轉激,得借方寸之地,快蒙允兪之前,無非臣等拚死叫閽之日,不避嚴誅,更敢請對云矣。傳曰,勿煩,退去。
又啓曰,三司諸臣以爲,君讎國賊,尙逭王章,臣等之歷日叫閽,實非可已而不已者,屢伏承退去之命,而萬無以退去,更爲冒死求對云矣。傳曰,已諭於前批,勿煩,卽爲退去。
又啓曰,三司諸臣以爲,以鶴賊之逆節,顯戮尙稽,必欲碎首力爭,卽群下大同之情,臣等寧被違命之誅,不敢退得一步,冒萬死更爲求對云矣。傳曰,斯速退去。
又啓曰,三司諸臣以爲,又伏承斯速退去之命,鎭日呼籲,未能格回天聽,莫非臣等不誠無狀之罪,而懲討亂逆,卽臣等之職,未蒙兪音,則有進無退而已,更爲冒死求對云矣。傳曰,斯速退去。
又啓曰,假注書沈宜冕身病猝重,勢難察任,今姑改差,何如?傳曰,允。
沈宜冕改差,代以洪祐健爲假注書。
權大肯啓曰,卽者檢閱金益文,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,卽者檢閱沈敬澤,謂有館規,陳疏徑出,原疏纔已退却矣。所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
又啓曰,左右史不可不備,別兼春秋洪在龍·鄭基世·南秉哲,竝卽牌招,推移入直,何如?傳曰,允。
洪祐健在外,代以李玄文爲假注書。
傳于權大肯曰,罪人發配之以臺啓方張,不得擧行,爲王府不可違越之格例云,則草記前陳疏,陳疏後草記,果皆得當乎?嚴飭該府,斯速擧行。
傳于權大肯曰,全羅道海南縣定配罪人宋希哲,咸鏡道慶興府定配罪人韓珩和,竝放送。
以右承旨金學性,左副承旨尹致秀牌不進罷職傳旨,傳于權大肯曰,只推。
以別兼春秋洪在龍·鄭基世·南秉哲,檢閱沈敬澤牌不進罷職傳旨,傳于權大肯曰,只推。
以忠淸監司金英淳狀啓恩津縣民家失火事,傳于權大肯曰,聞甚矜惻,元恤典外,別加顧助,燒死人如有生前身還布,竝蕩減,結構奠接之方,廟堂措辭分付。
吳取善以奎章閣言啓曰,明日卽奉謨堂春孟朔奉審日次,臣等進詣擧行之意,敢啓。傳曰,知道。
又以禮曹言啓曰,以大王大妃殿加上尊號吉日何間推擇取稟草記,傳曰,以二月旬後擇入事,命下矣。令日官李秉洪推擇,則來二月十二日卯時,十三日辰時俱吉云,以何日定行乎?敢稟。傳曰,以十三日爲之。
又以上號都監都提調意啓曰,玉冊文製述官書寫官及樂章文製述官,玉寶篆文書寫官實預差,別單書入之意,敢啓。傳曰,知道。
又以上號都監都提調意啓曰,本都監都廳郞廳二望,別單書入之意,敢啓。傳曰,知道。
又以上號都監都提調意啓曰,本都監郞廳監造官分房,別單書入之意,敢啓。傳曰,知道。
又以上號都監都提調意啓曰,本都監監造官前參奉沈熙淳,前奉事朴大壽,時無職名,令該曹口傳付軍職,使之冠帶常仕,何如?傳曰,允。
又以上號都監都提調意啓曰,本都監監造官三望,別單書入之意,敢啓。傳曰,知道。
又以上號都監都提調意啓曰,闕內待令郞廳,以入直武臣兼宣傳官,輪回察任,何如?傳曰,允。
又以上號都監都提調意啓曰,本都監別看役,草溪郡守姜彝五,前五衛將安時赫差定,使之看役,何如?傳曰,允。
又以禮曹言啓曰,卽接忠淸監司金英淳移文,則以爲,稷山縣鄕校聖殿正間滲漏,仰土剝落,棟椽朽傷,不可不及今修改,告由移還安祭香祝,自本曹啓稟下送云矣。稷山縣鄕校聖殿修改,今春釋菜,隔在不遠,當爲兼告擧行告由移還安祭,香祝卽令該司照例磨鍊下送,而祝文中措辭撰出事,一體分付,何如?傳曰,允。
又以備邊司言啓曰,諸道春操稟啓,今已齊到矣。詰戎之政,停閣已久,今至於許多年所,雖或因事勢之每多牽掣,而終未免因循姑息之歎,昨年秋事,幸得均登,依例擧行,有不容已,而第念兩西·東北與畿湖諸路,或纔經大賑,或荐被慘歉,顚連之餘,尙未安堵,此時徵調,委實可悶,六道·四都水陸諸操巡歷巡點,竝姑停止,至於兩南,則參以近年年形,殊無目下難行之端,嶺南左兵營陸操,右水營水操,湖南兵營陸操,使之設行,其餘亦姑停止,未行操處,官鎭門聚點,嚴飭擧行,有堤堰處,依近例移點完役,各樣都試,如例設行,行操處巡點,不必疊行,置之,而無論行操與未行操處,闕額塡代,器械繕修之節,毋或慢忽,以致現發於來頭摘奸之意,竝爲分付,稟啓上來,自有定限,而統營與慶尙右兵營,全羅兵營,俱爲過期,而統營則尙不啓,事未前有,萬萬駭然。兩道帥臣竝越俸,當該統帥,施以譴罷之典,何如?傳曰,允。
又以訓鍊都監言啓曰,本局中軍沈日永在外,尙未上來,領軍之任,不可久曠,今姑改差,何如?傳曰,允。
兵曹口傳政事,副司勇單沈熙淳·朴大壽。
判尹李若愚疏曰,伏以,歲籥載新,天休滋至,我殿下親摠庶政,端門視朝,我慈聖殿下母臨四紀,簾儀光撤,鴻化啓萬億之基,徽稱擧顯揚之盛,蹈抃攢祝,帀域同情。伏念,臣才疎性拙,分甘冗散,一切榮觀,夢想不到,匪意賁然寵簡,特授臣正卿之秩,京兆除旨,聯翩繼降,聞命以來,反躬自檢,萬萬無可以承此恩遇,稱此位望者,隕越悸恐,如臨淵谷,踰歷屢日,莫省攸措,臣之策名立朝,幾三十年,本末長短,天鑑所悉,而才識淺薄,志氣荏弱,初非擔重之器,又乏適用之材,半世聲稱,直不過乎常調下品,少日期望,曾未及於榮塗美仕,徒以上賴造化之陶甄,下藉門戶之緖餘,匪分誤恩,前後荐蒙,節次冥升,滚到宰列,而進不能當官盡職,退不能量己守拙,只自竊位偸祿,淟涊盤礴,以迄于今,每怵然以思,懍然而懼,不覺駭汗之遍體,重以年來,蒲柳脆質,已迫頹暮,形彀徒存,精爽頓去,雖欲策勵駑鈍,少備驅使,力所難任,終亦末由,因玆而閑司漫職,尙無望於陳就,宿趼舊聯,猶且爲之逡巡,況今日新叨之命,卽長六官而備九卿之階也。資級旣峻,地望較隆,正宜碩德偉器,人所推伏,然後始可以爲一世之標準,聳四方之瞻聆,如臣庸陋,如臣衰朽,縱使勉强慰藉,何嘗依俙彷彿也哉?且念,臣家受國恩罔極,報答之誠,銘在心骨,竭蹶奔走,惟命是承,崇飾辭讓,揆分未敢,區區竊以此爲自效之義,苟或由是而一直貪戀,貽累聖朝愼惜之政,則報答云者,反爲辜負,臣雖惛然,亦豈全昧於斯乎哉?尊號議定,職在應參,召牌狎臨,勢難容旋,雖不得不章皇出肅,自顧廉義,益增靦恧,諉以已出而晏然蹲冒,斷無其望,玆敢畢暴衷懇,猥入文字,仰瀆崇嚴,恭俟體諒。伏乞聖明,俯垂鑑察,將臣新授資秩,亟賜收回,俾公器毋淆,私分獲安焉,臣無任云云。答曰,省疏具悉。卿其勿辭行公。
檢閱金益文疏曰,伏以,臣猥以菲材,冒玷淸選,載筆邇班,持綾華省,且將四旬有餘日矣。只期恪勤在公,何敢唐突言私,而第臣母年已向衰,病久成痼,每値寒節,恒少寧日,臣旣終鮮,他無傍護,黽勉在直,日夕憧憧,卽接家信,則臣母宿證,添以外感,寒熱交作,食飮全阻,氣息從以凜綴,轉側必須扶將,臣自聞此報,方寸煎灼,益難按住。玆敢忙綴短籲,徑出禁扄。伏乞聖慈,俯垂鑑諒,亟遞臣所帶之職,俾便救護,仍勘臣擅離之罪,以昭法紀焉,臣無任云云。省疏具悉,爾其勿辭救護。
上在昌德宮。停常參·經筵。
藥房提調徐憙淳,副提調金學性啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
尹致秀啓曰,明日召對,取稟。傳曰,停。
備忘記,乶下僉使李正殷下直,長弓一張,長箭一部,片箭一部,筒兒一箇賜給。
吳取善啓曰,備邊司郞廳來言,今日賓廳日次,而月食齋戒相値,不得來會云矣,敢啓。傳曰,知道。
尹致秀啓曰,左右史不可不備,別兼春秋洪在龍·鄭基世·南秉哲,檢閱沈敬澤,旣有只推之命,竝卽牌招,推移入直,何如?傳曰,允。
吳取善啓曰,三司諸臣以爲,凶逆如鶴秀,而鞫覈未行,典憲莫施,臣等雖欲奉承退去之命,免被瀆擾之罪,其如王綱何哉,臣分何哉?更鼓轉深,衷情益急,冒萬死更爲求對云矣。傳曰,此事之如是爭執,非曰不然,而前有大臣箚批矣,王章之不可不克伸,慈意之不可不仰體者,皆有所十分酌量,須悉此意,勿煩卽退。
又啓曰,三司諸臣以爲,今下聖批,鄭重溫諄,不勝感惶,而臣等竊以爲,王章之當伸而伸,卽所以仰體慈意,今於所必誅之逆憝,何以終屈三尺之嚴乎?衷憤轉急,未暇畢辭,惟願亟借方寸之地,悉陳沬飮之義云矣。傳曰,已悉諭矣,退去。
又啓曰,三司諸臣以爲,臣等課日徹夜,甘犯煩瀆之罪,而尙未蒙兪可,進不得效明張之義,退無以洩磔臠之憤,抑菀徊徨,冒死更爲求對云矣。傳曰,前後批諭,已悉予意,而一向煩稟,殊極未安,是果臺閣懲討之體,不得不然而然乎?伏閤三司,竝遞差。
傳于尹致秀曰,同副承旨許遞,前望單子入之。
承旨前望單子入之,金景善落點。
李玄文在外,代以成錫魯爲假注書。
傳于尹致秀曰,金吾堂上聯名上疏入之。
傳于尹致秀曰,吏曹參議有闕之代,前望單子入之。
吏曹參議前望單子入之,趙秉憲落點。
傳于尹致秀曰,臺諫·玉堂有闕之代,前望單子入之。
臺諫前望單子入之,大司憲宋啓榦,大司諫閔英世,執義韓宓履,司諫具定默,掌令韓啓源·金仁根,獻納李冕植,持平李魯確·成近默,正言黃起源·金觀燮落點。
玉堂前望單子入之,應敎李家淳,副應敎姜必魯,校理金大坤·鄭藎,副校理李東迪·宋能圭,修撰金相稷·兪象煥,副修撰沈承澤·林肯洙落點。
兵曹,以白殷鎭爲訓鍊都監中軍。
兵曹口傳政事,大護軍單朴永元。
尹致秀,以奎章閣言啓曰,景慕宮望廟樓,今望奉審,無頉之意,敢啓。傳曰,知道。
又以奎章閣言啓曰,臣等進詣奉謨堂,奉審無頉,而閣內諸處,亦爲無頉之意,敢啓。傳曰,知道。
又以禮曹言啓曰,來二月十三日大王大妃殿加上尊號稱慶陳賀時,大殿·大王大妃殿·王大妃殿·中宮殿箋文方物物膳,依例封進事,知委京外,箋文頭辭,令文任撰出,何如?傳曰,允。
又以禮曹言啓曰,永禧殿酌獻禮當次之年,則本殿春奉審,例於酌獻禮前擧行矣。今正月二十日,臣曹與戶曹堂上進去奉審後,稟處,何如?傳曰,允。
又以禮曹言啓曰,卽接慶尙監司洪在喆移文,則以爲,泗川縣鄕校聖殿,年久頹圮,所見未安,不可不及今修改,告由移還安祭香祝,自本曹啓稟下送云矣。泗川縣鄕校聖殿修改時,先告事由移還安祭香祝,卽令該司照例磨鍊下送,從便卜日設行之意,竝爲分付,何如?傳曰,允。
又以禮曹言啓曰,皇壇壇上及祭器等物,每年孟春戶禮曹堂上奉審事,曾有定式矣。今正月二十六日,臣曹與戶曹堂上,進去奉審後,稟處,何如?傳曰,允。
又以上號都監都提調意啓曰,本都監都廳郞廳申錫愚,時無職名,令該曹口傳付軍職,何如?傳曰,允。
尹致秀,以義禁府言啓曰,全羅道海南縣定配罪人宋希哲,咸鏡道慶興府定配罪人韓珩和,竝放送事,承傳啓下矣。全羅道海南縣定配罪人宋希哲,咸鏡道慶興府定配罪人韓珩和,竝放送事,分付各該道道臣之意,敢啓。傳曰,知道。
以別兼春秋洪在龍·鄭基世·南秉哲牌不進罷職傳旨,傳于尹致秀曰,只推。
吳取善啓曰,副應敎姜必魯,有時急稟達事,來詣閤外請對矣。傳曰,旣有處分,則又何以伏閤更煩乎?罷職。
京畿監司徐英淳狀啓節祗受有旨內,副司直成近默·金仁根等處別諭各一度,正書下送,卿其令地方官傳諭敦飭,使之從速上來事有旨敎是白乎等以,副司直成近默·金仁根處所下別諭,使各其地方官果川縣監·驪州牧使,卽爲馳進,傳諭敦飭爲白有如乎,節到付果川縣監沈宜益牒呈內,縣監敬奉別諭,馳往本縣縣內面校洞里副司直成近默家,傳諭敦飭是乎,則以爲,從前轉達,每附爰辭之義,而其爲僭猥,反有甚於陳疏,今於恩命之下,惶懼愈深,罔知攸達,謹當冒死疏籲,恭竢逋慢之誅而已,亦是如牒呈是白乎等以,緣由馳啓云云。踏啓字。
判義禁朴綺壽,同義禁李景在·張敎根等疏曰,伏以,日前以荐棘罪人鶴秀事,大僚聯箚,三司俱發,在前如此之時,王府例不得擧行,而臣等亦忠憤斗激,敢效執藝之義,相率陳籲,冀回天聽,而及承批旨,辭敎截嚴,三司伏閤之時,一邊自王府擧行,自古所未有之事,聖敎中以陳疏草記先後之失當爲敎,臣等慙惶無地,而此事本無定例,以疏以啓,或先或後,隨時不同,而聖敎至此,臣等萬萬恧蹙,然而三司伏閤,聲討方張,自王府發配,無例可據,臣等寧被方命之誅,不敢爲擧行計,玆敢短章聯籲,仰瀆崇嚴。伏乞亟降郵罰,以安私分,以肅朝綱焉,臣等無任云云。答曰,省疏具悉。何必如是爲引?王府則當以命令爲重,卽速擧行,勿致屢煩。
上在昌德宮。停常參·經筵。
李景在啓曰,明日召對,取稟。傳曰,停。
又啓曰,右承旨金景善,今日不爲仕進,卽爲牌招,何如?傳曰,允。
備忘記,永宗僉使柳相鼎下直,長弓一張,長箭一部,片箭一部,筒兒一箇賜給。
李景在啓曰,左右史不可不備,別兼春秋洪在龍·鄭基世·南秉哲,旣有只推之命,竝卽牌招,推移入直,何如?傳曰,允。
又啓曰,事變假注書金得秀,身病猝重,勢難察任,今姑改差,何如?傳曰,允。
吳取善啓曰,掌令韓啓源,副修撰沈承澤·林肯洙,有時急稟達事,來詣閤外請對矣。傳曰,又何煩稟?竝罷職。
又啓曰,持平李魯確有時急稟達事,來詣閤外請對矣。傳曰,又何煩稟?亦爲罷職。
又啓曰,修撰兪象煥,有時急稟達事,來詣閤外請對矣。傳曰,又何煩稟?亦爲罷職。
傳于尹致秀曰,臺諫·玉堂有闕之代,前望單子入之。
傳于尹致秀曰,吏兵判有闕之代,政官牌招開政。
傳于吳取善曰,王府事誠駭然矣,懲討自懲討,命令自命令,而如是稽滯,是亦格例乎?更爲嚴飭,使之卽刻擧行。
傳于吳取善曰,當該承旨從重推考。
傳于吳取善曰,二十日次對,進定於十八日。
金得秀改差,代以丁義衍爲事變假注書。
吳取善啓曰,卽者吏曹郞廳來言,淸河縣監朴孝聞,憲府則雖已署經,諫院則大司諫閔英世,司諫具定默,獻納李冕植,正言黃起源·金觀燮在外,不得署經云,何以爲之?敢稟。傳曰,一司除署經。
兪章煥啓曰,吏曹參判沈宜臣,參議趙秉憲,牌不進推考傳旨及罷職傳旨,今方捧入,而開政命下之後,如是違牌,事甚未安。判書未差,參判更爲牌招,何如?傳曰,允。參議只推,一體牌招,如有違牌,勿爲呼望。
有政。吏批,判書未差,參判沈宜臣式暇,參議趙秉憲進,左承旨兪章煥進。啓曰,判書未差,參判沈宜臣式暇,小臣獨政未安,何以爲之?敢稟。傳曰,只出緊任。以權敦仁爲吏曹判書,金左根爲兵曹判書,鄭東勉爲敦寧都正,曺雲承爲司僕正,沈能恕爲奉常正,兼祭酒單宋啓榦,故吏議吳熙常,贈吏判例兼祭酒,正卿贈職事,承傳,贈吏參李章顯贈吏判例兼,知春秋李憲球考,贈吏參李崑秀,贈吏判文衡奎提例兼,判尹李若愚考,贈持平尹志述贈吏判例兼,加贈正卿事,承傳。
兵批,判書金左根未肅拜,參判鄭鴻慶,參議金洛龍病,參知李是鍊入直進,同副承旨吳取善進。大護軍洪敬謨·李憲瑋,護軍趙斗淳·趙元錫,副護軍權大肯·金胤根·申命洪,副司直李殷相·趙秉恒·趙然春·金在根·洪翼燮·金持泰·李濟達·洪在重·朴正履·朴鳴載,副司果兪錫煥·李孝淳·金逸淵·李垿,以上竝單付。
傳于兪章煥曰,見窠皆令差出。
吏批,再政。以洪敬謨爲兵曹判書,金左根爲軍器提調,都監提調單金左根,禁衛提調單金左根,御營提調單金左根。
吳取善啓曰,新除授兵曹判書金左根,卽爲牌招,傳授命召,何如?傳曰,允。
又啓曰,兵曹判書金左根牌不進推考傳旨,今方捧入,而命召傳授,一時爲急,如是違牌,事甚未安。更爲牌招,何如?傳曰,允。
以右承旨金景善牌不進罷職傳旨,傳于吳取善曰,只推。
以別兼春秋洪在龍·鄭基世·南秉哲牌不進罷職傳旨,傳于吳取善曰,只推。
兵曹,以柳基常爲摠戎中軍。
兵曹口傳政事,副司果單申錫愚。
吳取善,以備邊司言啓曰,卽見義州府尹李圭祊狀啓,則以爲,犯越罪人,自鳳城押來,故査問,則咸鏡道穩城居鄭廣潤·池亨叔,鍾城居介仁元三名,而所供內,渠等於昨年九月,欲爲移接江界,路由白頭山底,風雪大作,道路莫辨,還向茂山之際,爲大國人執捉云,而冒犯越境,竟至被捉,言雖失路,跡涉殊常,竝具枷嚴囚,以待朝家處分爲辭矣。犯越之罪,係是一律,固當依法典處之,而情節之究覈,居住之來歷,不可不更加詳査後,始可用法,依辛卯已例,分付關西道臣,往復於咸鏡監司,待其具格狀聞後,更爲稟處,何如?傳曰,允。
又以義禁府言啓曰,李鶴秀施以楸子島荐棘之典事,承傳啓下矣。李鶴秀全羅道靈巖郡楸子島荐棘,而以承傳內辭意,具罪目,依例發遣府都事,自京畿楊州地執捉,仍令押送配所,何如?傳曰,允。
吏曹判書洪敬謨疏曰,伏以,歲籥鼎新,景祿泰來,慈簾光撤,進徽號而闡四紀之化,聖曆日隆,臨寶宁而咨一初之政,此誠曠千載一有之慶,而太平萬世,其永鞏基于此,鼓舞抃祝,朝野惟均。仍伏念,臣以萬萬無似之品,叨萬萬不稱之任,積尸素之譏,犯知難之戒,夙宵兢懼,祗思引退,如弱夫之擔千匀,未嘗一日忘缷,而居然行大政而歲且改矣。量才揣分,有愧初心,强力驅策,計日苦企者,惟以了勘京察,爲一遞之期,而躬逢慶會,未敢言私,淟涊盤礴,迄至于今,愧忸惶悶,莫省所喩。噫,今臣之乞解,非出尋常例套,誠有所斷斷不可仍冒者。蓋當初除命之下,臣不能固守虞人之戒,乃不免怵迫嚴命,冒沒一出,而夫旣出而爲政矣,國之重務,莫先於爲官擇人,竊自期殫精竭智,對揚休命之萬一,而臣固見識寡陋,物情茫昧,古人所謂一副心兩隻眼,實無此才能,登明選公,非敢擬到,循資塡闕,猶且摸索,除目一出,瘡疣輒露,卒無以甄別明揚,少補我聖上恢張之治,此臣之當解者一也。考察調遷,都政爲重,而臣固年衰病痼,才短精耗,揀選裁量,莫辨淄澠,差除照擬,只襲塗轍,竟止是按簿注名,苟了當日之事而已。退自循省,惶恧交中,物議嗤點,從可知已,此臣之當解者二也。銓官之於大政,視以瓜限,政畢之日,卽徹辭單者,可見法意之攸在,而臣之不量而入,始旣妄矣,一割而鈍,斯可止矣。今於竣事之後,若又依違顧戀,蹲仍不去,則是乃再誤也,此臣之當解者三也。朝廷選擇銓官,授之必難,任之必愼者,爲其國家之重寄故也,而在臣則誤恩也,濫職也。誤恩之加,若謂試可乎,則試之蔑效,不宜久任,濫職之膺,若謂怵分乎,則分之旣伸,可以卽去,此臣之當解者四也。凡玆數者,皆臣之亟宜去者,然援以爲說,猶近於隨衆飾讓,而臣之苦心血懇,抑有不得不畢辭祈免者,臣本根孤植弱,夙蹈世路,虛舟自在於急流,隻輪不僨於峻坂者,徒以杜門守拙,不墜先訓,爲一生書紳之符故耳。今以孤畸之蹤,占一代華膴之選,以冥擿之行,處萬目睢盱之場,瑕纇已著,尤悔日積,猶復貪榮戀寵,迷不知止,則謗積於不虞,災成於无妄,終必至於僨國事而謬身命,思之及此,寧不大可懼哉?且臣年迫七耋,疾嬰二豎,昃日之景,漸至下山,視蔭之形,長在負席,惟其最劇之症,頑痰膠結,氣不能下滀,游風暈轉,火從以上升,方其添劇之時,頭目眩掉,不得按住,神識昏瞀,有時迷懣,無日不沈痼,奄奄有垂盡之狀,是固十年之祟,已成百病之囮,藉使致身於閑散之地,盡意調治,譬如枯木朽株,不可以復受潤津,若復勞動筋力,費用心思,强行常人之事,則殘咳危喘,無幸也必矣。昔隋之韋世康之言曰,年不待遲暮,有疾便辭,史傳稱爲格言,今臣年迫遲暮矣,病亦貞痼矣,不待遲暮,而有疾猶辭,況兼而有之者乎?天地之德,物無不遂,聖主之仁,愛欲其生,臣之仰望於殿下者,惟此而已,惶隕之極,言不知裁。伏乞聖慈,俯垂矜察,亟許鞶褫臣職名,俾得安意調息,則實天地父母顧復生成之澤也。臣無任云云。答曰,省疏具悉。所請依施。
兵曹判書李憲瑋疏曰,伏以,寶曆鼎盛,摠攬萬幾,慈天仁覆,臨御四旬,簾帷光撤而克享長樂之養,瑤冊將擧而先行進箋之禮,太母之盛德益彰,重宸之孝思冞隆,三慶荐湊,百祿是遒,區區抃祝之忱,曷有其極?仍伏念,臣以材則鈍滯之姿,最居人下,以病則貞痼之祟,積有年所,其於見識,何嘗有一分堪承之望,而當其受命之初,徒懷簡拔之私,罔念量入之戒,竭蹶就列,及其行政之際,做錯非止一再,瘡疣莫掩千百,雖例規常格,猶患茫昧,況平稱下錘,尙何可論?是以每經一番政注,輒增一番悚恧,惟物議是聽,譴何是俟,而聖度天大,曲加包容,同朝忠厚,不有駁正,荏苒蹲仍,居然爲七八箇月,而報答蔑效於絲毫,寵祿只竊於厚腆。於是乎愧懼之心,不翅若撻于市而集于木,求解一念,汲汲然如熱思濯,未或食息忘也。至若疾病之狀,固不敢張皇爲說,自歸猥屑之科,而稟質虛脆,未老先衰,賦性狷隘,最不耐煩,簿書之鞅掌,人客之浩汗,無往非祟於病者,調將少失其宜,形症一倍斯劇,心胸爲之窒塞,頭面從以烘熱,甚則眩暈瞀迷,不省四到,中權非臣養病之方,則不可緣臣而一任其瘝也,明矣。且京察已過,京察卽世所稱政官之苽限也,宜卽陳懇丐免,隨分調治,而際値國有大慶,未敢言私,從後於籲庭之班,奔趨於陪扈之列,課日强策,撞觸寒威,舊疴尙爾,新恙越添,潮熱之候,與咳喘而俱升,風眩之氣,挾痰火而愈煽,纔脫橐鞬,便委床笫,證勢之非輕,源委之有自,殆不可以一時感冒言,時月之內,彈束蠢動,斷無其望,玆敢披瀝衷懇,仰瀆崇嚴。伏乞聖慈,俯賜鑑諒,亟遞臣本兵之任,以幸公私,不勝大願。臣無任云云。答曰,省疏具悉。所請依施。
上在昌德宮。停常參·經筵。
吳取善,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
吳取善啓曰,來二十一日朝參日次矣,敢稟。傳曰,停。
又啓曰,行大司憲宋啓榦,執義韓宓履,掌令金仁根,持平成近默在外,掌令一員,持平一員未差,監察茶時之意,敢啓。傳曰,知道。
兪章煥啓曰,右承旨金景善,今日不爲仕進,卽爲牌招,何如?傳曰,允。
又啓曰,左右史不可不備,檢閱金益文由限已過,卽爲牌招入直,何如?傳曰,允。
丁義衍在外,代以邊亨淳爲事變假注書。
吳取善啓曰,兵曹判書金左根再牌不進推考傳旨,今方捧入,而命召傳授,一時爲急,連事違召,無意承膺,事體所在,誠極未安。所當更請牌招,而係是一日三牌,何以爲之?敢稟。傳曰,牌招。
又啓曰,兵曹判書金左根牌不進推考傳旨,今方捧入,而命召傳授,一時爲急,如是違牌,事甚未安。更爲牌招,何如?傳曰,允。
又啓曰,兵曹判書金左根再牌不進推考傳旨,今方捧入,而命召傳授,一時爲急,連事違召,無意承膺,事體所在,誠極未安。所當更請牌招,而係是一日三牌,何以爲之?敢稟。傳曰,更爲牌招。
又啓曰,兵曹判書金左根三牌不進推考傳旨,今方捧入,而命召傳授,一時爲急,連事違召,無意承膺,事體所在,極爲未安。所當更請牌招,而係是一日四牌,何以爲之?敢稟。傳曰,更爲牌招。
又啓曰,兵曹判書金左根四牌不進推考傳旨,今方捧入,而命召傳授,一時爲急,連事違召,無意承膺,事體所在,誠極未安。所當更請牌招,而係是一日五牌,何以爲之?敢稟。傳曰,更爲牌招。
金景善,以禮曹言啓曰,今此大王大妃殿加上尊號時,外殿親傳冊寶,內庭行禮,自內親上致詞箋文表裏及卽日臨殿受賀之節,依例磨鍊乎?敢稟。傳曰,依例磨鍊。
又以禮曹言啓曰,今此大王大妃殿加上尊號時,內外習儀初二三度,當爲擇日擧行,而謹稽謄錄,乙卯·甲子年皆以內外習儀各一度,稟旨磨鍊矣。今番則何以爲之乎?敢稟。傳曰,依甲子年例爲之。
又以禮曹言啓曰,上尊號日內庭行禮時用樂,例以瞽師·女伶擧行,而謹稽謄錄,乙卯·甲子年,俱因特敎除之矣,今番則何以爲之乎?敢稟。傳曰,依甲子年例置之。
又以上號都監都提調意啓曰,本都監郞廳戶曹正郞洪晉淵身病猝重,勢難察任,今姑改差,其代以戶曹正郞尹致英差下,使之察任,何如?傳曰,允。
又以上號都監都提調意啓曰,本都監各房,自今日始役,郞廳·監造官中一員,依例入省記,輪回上直之意,敢啓。傳曰,知道。
尹致秀,以漢城府言啓曰,過期未婚之類,分付各部,搜訪報來矣,別單書入之意,敢啓。傳曰,知道。
吳取善,以兵曹言啓曰,省記法意,何等嚴重,而今日香室省記中崔錫玄,誤以馬翰良書來,以致追省記之境,臣不勝悚惶,而當該不審之香室入直官典籍崔錫玄,令該府拿問處之,何如?傳曰,允。
尹致秀啓曰,省記法意,何等愼重,而今日香室入直官典籍崔錫玄,誤以馬翰良書入,事甚疎忽,極爲未安。省記,今方追書以入,而當該兵曹堂上,不可無警,推考,何如?傳曰,允。
吳取善,以御營廳言啓曰,本廳千摠沈昌奎,身病甚重,勢難察任,改差,何如?傳曰,允。
吏曹參議趙秉憲疏曰,伏以,臣於本月十五日,伏奉除旨,以臣爲吏曹參議者,臣聞命悸恐,不知所以自措也。夫以下大夫而與聞政注,峻揀也,以臣揆臣,諒非其人。仍伏念,臣家厚沐洪渥,出入選部,逮臣身而爲五世矣,仕官之以踵先爲貴者,以其能有以似之也。臣旣灼知其無能爲役,而所有者,只門戶燀爀而已,臣安得不蚤夜兢懼,不啻臨深而履薄也。嗚呼,臣之策名,在於父母具存之日,每有榮觀,貽悅居先,不遑以辭受爲防,不幸十年之間,荐罹愍凶,今焉孑孑然一窮人,朝衣趨庭,畢生不可復有,此臣所以奉華誥而興惕,拊餘生而增感者,而顧臣以學則謏,以材則劣,自出而仕也,無尺寸可紀,取序涉歷,勺量已溢,藉使臣斂跡養拙,息慮進取,猶當懍懍,恐或顚僨,況處之名利之塗,馳驟不休,底亢盛悔舛謙約之戒,則臣之計將日謬,而進退兩無所據矣。就以職事而言之,其爲任也,如衡稱鑑照,甄別激揚,未可曰全無綦係,而銓格而通塞是聞,享議而差擬是主,是又參佐之獨擔其責也,謂臣可以了其事而授之,不少難愼乎否耶?熙朝官人,才惟是取,具臣奉職,量而後入,筲器而大受,駑步而遐策,非臣之攸聞,牌望路阻,雖不得不章皇出肅,冒沒行政,而淟涊蹲據,斷無其望。玆敢畢暴衷悃,仰瀆宸嚴。伏願聖明,念官方之在所愼簡,諒至懇之合當曲遂,亟遞臣職,以幸公私焉,臣無任云云。省疏具悉。爾其勿辭察職。
上在昌德宮。停常參·經筵。
吳取善啓曰,行大司憲宋啓榦,執義韓宓履,掌令金仁根,持平成近默在外,掌令一員,持平一員未差。監察茶時之意,敢啓。傳曰,知道。
備忘記,防垣萬戶都弼謨,伐登萬戶金完春下直,各長弓一張,長箭一部,片箭一部,筒兒一箇賜給。
李景在啓曰,吏曹判書權敦仁,工曹判書洪敬謨,除拜後過三日不爲出肅,竝依定式推考警責,仍卽牌招察任,何如?傳曰,允。
傳于金學性曰,大臣備局堂上引見。
金學性啓曰,兵曹判書金左根五牌不進推考傳旨,今方捧入,而命召傳授,一時爲急,連事違召,無意承膺,事體所在,誠極未安。所當更請牌招,而係是一日六牌,何以爲之?敢稟。傳曰,更爲牌招,如有違牌,勿爲呼望。
傳于金學性曰,兵判疏批已下,仍以前牌催促,傳授命召。
李景在啓曰,假注書金達淵,身病猝重,勢難察任,今姑改差,何如?傳曰,允。
金達淵改差,代以趙然昌爲假注書。
傳于金學性曰,老病摠管許遞,前望單子入之。
摠管前望單子入之,都摠管鄭元容,副摠管柳相弼·趙元錫落點。
傳于李景在曰,山林外在外臺諫,竝許遞,政官牌招開政。
傳于李景在曰,在外玉堂竝許遞,今日政差出。
李景在啓曰,行吏曹判書權敦仁,參判沈宜臣,參議趙秉憲牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
以江原監司李光正狀啓,平昌郡民家失火事,傳于兪章煥曰,聞甚矜惻,元恤典外,別加顧助,結構奠接之方,廟堂措辭分付。
吏曹判尹單柳和源除授事,承傳。
義禁府啓目,香室入直官典籍崔錫玄原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。
兵曹判書金左根疏曰,伏以,臣冒膺寵擢之命,今未幾日耳,藉曰不世之恩,感激居先,惟命之使,承順爲恭,而履亢蹈滿之懼,包羞隱恧之心,卽亦常情攸然,食息之頃,未嘗敢忘,中權除旨,又何爲而及於玆際也?臣誠悶塞菀抑,雖欲厚自援諒,而不得其說也。噫,以臣不才,以臣無能,凡一階半級之關涉進取者,是豈臣所能自致也?繄惟曰覆幬而陶鎔之,顧復而成就之焉,則此臣所以不敢力抗於前後非常之命也,而至於見叨之銜,卽事務要重去處也,唱注而有銓選之責,綢繆而有備禦之戒,金穀而有支調計會之繁,今欲循其名而責其實,不底於瘝墜厥職,則臣之萬萬無堪於此,非但臣自知之審,亦淵鑑之所俯燭也。韎韋跗注之衆,而臣可以考其藝而掄其能,宿衛干掫之嚴,城池關防之要,而臣可以儆備而鈐轄之,簿領出納之滙,而臣可以句計而總約之乎?臣之饕竊榮寵,驟躐無方,固非今斯今,敷剔腎腸,瀝陳苦懇,亦不止一再,則有不敢每申前說,輒瀆聰聽,而只以較然易知者言之,事務之職,效害立至,非如華貫顯資之容可以翺翔優游焉而已也。臣雖極無狀,顧何敢强所不能,恬然自掩,畢竟坐速僨敗,重貽我聖上曲費提挈之憂也哉?歷日違傲,判不獲而已,牌望路阻,冞增惶阨,冒死陳籲,仰冀生成之澤。伏乞聖慈,以所以庇覆臣顧復臣者,憫恤之鑑諒之,亟遞臣所授之任,不至爲公私大狼狽,不勝大願,臣無任云云。答曰,省疏具悉。授卿是職,意豈徒然?卿勿過辭,卽爲入來受符。
辛丑正月十八日辰時,上御熙政堂,大臣·備局堂上引見入侍時,左副承旨金學性,假注書成錫魯,事變假注書邊亨淳,記事官沈敬澤·金益文,右議政趙寅永,行知中樞府事李羲甲,上護軍金箕殷·朴綺壽,禮曹判書徐憙淳,戶曹判書趙秉鉉,刑曹判書李嘉愚,行大護軍朴永元,知訓鍊院事李惟秀,行護軍李完植,以次進伏訖。上曰,史官分左右。寅永進前奏曰,歲後日寒,無異大冬,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣,上曰,次對爲之。寅永曰,卽見咸鏡監司鄭元容狀啓,則以爲,近自荐歉,戶口多縮,永興山四社,高原山兩社流沒,指徵無處之還,永興四社爲四千石,高原兩社爲三千石,今年則未捧懸錄,自明年除耗分徵,庶爲紓力之道,且無主良田,在在陳廢,永興四社陳田二百五十結,高原兩社陳田一百四十結,今年以陳懸錄,自明春募民勸耕,依法典三年免稅後,從時起還錄事,請令廟堂稟處矣。還穀法意,至爲嚴重,苟以難捧,懸之未捧,則凡今還弊,邑邑皆然,夫豈有勘糴之地,而來後之弊,所關不細,且穀數之必準幾包,除耗之不限年條,極涉囫圇,不可以此覆啓。道臣推考,原狀啓還下送,使之消詳區別,更爲登聞,而至於兩邑陳土之募民勸耕,三年免稅者,前於江陵倅上疏稟處時,仍陳更勿援例之意,而北關事情,與他有異,初非甚關於大農,且此啓出於令前,不宜一切膠守,卽不過通編遵守之事,依此施行事,分付,何如?上曰,依爲之。出擧條寅永曰,頃因慶尙前監司金道喜狀啓,順興吏民反逋各穀二萬六千四百三石零,限二十年排捧爲請,而道臣重推,原啓還下送,俾以收刷之道,條列登聞事,草記行會矣。卽見新道臣洪在喆狀啓,則枚擧該府使成龍申牒呈,以爲,民反及吏奴逋中生存難捧,爲九千六百七十石零,流亡無徵,爲一萬六千七百三十二石零,上項逋還各穀二萬六千七百三十二石零,限十年除耗排捧,漸次充完事,更令廟堂稟旨分付矣。該府添逋加排,已歷三紀,非但無一分了殺之效,竝與分糴收糴之恒例,而無地可責,此所以前請卄年排納之啓,啓稟還下,使之更爲條列,而今啓所請,又不過年條減半,其餘收殺之方,全不擧論,事之糢糊,莫此爲甚,然而此邑之弊,旣到極處,有難以他邑排逋,比而同之,合有一大更張而後,庶或爲革舊創新之圖,且其指徵無處云者,非一朝一夕之故,則設令十年排限,十年之後,又必援例請退,法紀之虧損,事體之屑越,當復如何?然則與其上下相蒙,徒煩紙上之空文,無寧以曠絶之典,付之寧失,俾窮峽疲民,擧蒙休養之澤,計其所獲,愈於所失,順興府流絶無徵者,特許蕩減,民吏未捧者,使之限三年除耗準捧,而此乃格外之格外,則有不宜看作常例,每於歲末,自巡營反庫後,以當年所捧幾何,別具成冊報來,而若三年內,又無準捧之實,則當該守令,倍施原律,道臣亦爲論勘事,分付,而今啓中穀摠數爻,與前啓有相左處,極涉不審,該道臣推考,仍令釐改,何如?上曰,依爲之。出擧條寅永曰,頃以罪人陽淳前任嶺伯時所逋錢穀,令道臣詳査狀聞,以爲更稟蕩減事,筵奏行會矣。卽見慶尙監司洪在喆狀啓,則以爲,癸巳遞等後所逋中錢三千二百二十八兩零,流伊充上,仍逋一萬五千二百九十七兩零,虛錄於架山南倉,折米二千六百四十石,前道臣金道喜作租準充,餘數五千二百七十二石零,竝以別均,虛錄於大邱·仁同兩邑爲辭矣。前道臣之別備作租,誠出防弊之至意,而第聞當年無以準報,必將拖過十年云,非但久遠難期,且錢邊則仍無勘完之道,依前奏,無論錢與米未及充逋者,竝令於原簿中除減,以祛一路巨瘼,雖以前後道臣言之,循例磨勘,難免彌縫之跡,而前道臣旣有別備,不宜論勘,其外竝捧〈現〉告,施以越俸之典,何如?上曰,依爲之。出擧條寅永曰,卽見黃海前監司趙斗淳所奏,則以爲,本道還多戶小,而各司支放取耗穀,以其道里便近,每每添作,爲生民切骨之瘼,自今凡係取耗之穀,無復移作於海西事,請令廟堂稟旨施行矣。糶糴之法,初非取耗而設,只是餉賑備豫之資,不得不改色,而方春民勢,亦有所賴,未嘗非公私兩便之制矣。挽近經用日匱,每多着手於耗穀,故倉皆盡分,簿罕半留,而京司作錢,從以日增,邑邑俱弊,莫可矯捄,若使爲長吏者,較戶量穀,分得其均,無私拔不受之患,則豈至於還多爲弊,若是之甚哉?第此流來已久,無以倉卒理會,則咸糴一條,亦爲目下紓力之要,依所奏申飭各司,俾於該道蘇醒間勿復添還,何如?上曰,依爲之。出擧條寅永曰,卽見前執義李殷相所懷,則以爲,文川·永興·咸興·洪原牧場,卽以咸興牧官所管,咸興只徵屯稅,文·永·洪三邑,設柵放牧矣。近以虎噉,牧養於牧子家,設柵錢中間乾沒,而點馬之行,徵求無節,逃役之民,投托相續,邑牧俱困,依端川·穩城例,使各其邑,兼監牧而罷牧官。且外邑京司穀作錢時,京差貽弊,實各道通患,各宮房差人爲弊,亦與此一般,自今凡作錢徵稅,勿送差人,令各道各邑上送事,竝請令廟堂,稟處矣。文川牧場之有名無實,誠如臺臣所論,而亦有端·穩兼牧之已例,則許令撤罷,似合事宜,而第念,馬政最重北路,其在存羊之義,有難遽革,今姑置之。至於點馬之弊,逃役之患,分付該道,使之這這糾檢,俾無更蹈,而京司作錢之勿送差人,曾有禁條,未知北道,緣何有此,而宮差爲弊,尤極可駭,竝以申明之意,嚴飭各司各宮與諸道,何如?上曰,依爲之。出擧條寅永曰,大王大妃殿加上尊號之典,已涓吉始役矣。二月十三日進冊寶時,當有陳賀之節,則向者撤簾後,親摠萬幾之賀,雖以合行於母臨四紀之慶,有所成命,第念事體與禮典,各有攸宜,此則以進冊寶日進定,合慶擧行,似爲允當,故敢此仰達矣。上曰,依爲之。出擧條寅永曰,臣以島棘罪人李鶴秀處分之律不當罪,法所必討,先之以前席之奏,繼而有聯箚之籲,沬血飮泣,備陳憂惋,而誠淺辭短,未能有槪,臣方自訟之不暇,而此賊之負犯,果是何等干係也?其斁敗人彝,滅絶臣分,固已莫逃於太母之所俯燭,殿下之仰聆,則正所謂君讎國賊,人得以誅之者也。渠之千罪萬惡,臺章所列,姑捨勿論,卽此聖敎中惎構二字,旣是眞贓也斷案也,雖以天地好生之德,山藪包荒之量,安得以曲貸之乎?且念言路者,人主之耳目,國家之元氣也,設令牽裾折檻,有聖心,猶當優容而虛受,以振讜直之風,而日前三司諸臣叫閽爭執,實出於明張之義,不失懲討之誠,則以我殿下明聖,不惟不賜聽納,乃反摧折之譴責之,遞罷相續,景色愁阻,必使之箝口卷舌,不敢有言而退,此豈聖朝待臺閣之道哉?臣不勝憂愛之切,竝此仰陳。伏願殿下,更加深思,罪人則亟施當律,遞罷三司,竝賜反汗之音焉。上曰,此有勘量,不必更煩,三司事,卿言好矣,竝敍用。出擧條寅永曰,西平府院君韓浚謙,以仁祖國舅,墓所在於安山地,而因神道碑有孝廟御諱,英廟特命建閣,正廟又命改修,而今爲五十餘年,將有傾頹之慮云。其在繼述之道,合有特施之典,令該道待開春重修後,形止狀聞,何如?上曰,依爲之。出擧條寅永曰,成均分館人孫錫圭,以名賢後裔,世居慶州,而流寓北道,仍登道科,故遂未免分隷成均,公議稱屈云。孫錫圭更以槐院調用事,分付,何如?上曰,依爲之。出擧條寅永曰,行大護軍朴永元,湖西句管堂上,行護軍金興根,貢市堂上差下,何如?上曰,依爲之。出擧條寅永曰,臣於日前朝參,以淸白吏被選五人入錄事,提稟蒙允而退,考舊蹟則已於先朝乙丑,因故相臣韓用龜建白入錄矣。臣之矇未照檢,有此做錯,實不勝愧悚之至,原稟辭,方欲改措語啓下爲計,而其所入錄云者,殆同斷爛殘篇,無以考信於來後,此則令吏禮曹及備邊司,溯古已往被選入錄,更加釐正,另成一冊,以備文獻之徵,而至於新篇事,依前允下申飭,何如?上曰,唯。寅永曰,大護軍柳和源,已陞資憲,而排望乏人,不得擬實職云矣。曾於先朝時,故判書白師誾,階爲正卿,以將臣父,有判尹特除之命,今此柳和源之處地履歷,與之相同,而事係恩典,雖不敢自下仰請,至於知中樞,則或有單付之例,令該曹待開政作窠單付,恐合優老之典,故敢此提稟矣。上曰,旣有白師誾已例,漢城判尹許遞,柳和源除授。出擧條寅永曰,南奉朝賀禮葬,雖因屢次下敎,本家不敢不惶恐祗受,而聞故相遺意,不欲貽民邑之弊,故方在萬萬難處云,今若因故相遺意,特命還寢,則其於身後體諒之道,亦當使故相,與有榮焉,敢此提稟矣。上曰,禮葬置之,葬需,令該曹從優輸送。寅永曰,今日賓對,卽親摠萬幾後歲首進定者也,備堂之無故懸病者甚多,揆以事體,極爲未安。除耆社實頉外,捧現告竝推考警責,何如?上曰,依爲之。出擧條上曰,大臣就座。學性曰,諸宰奏事。憙淳曰,親摠庶政,養隆長樂,稱慶陳賀,進定於二月十三日,大王大妃殿加上尊號稱慶陳賀合慶事,大臣筵奏,蒙允矣。今此慶名,以親摠庶政養隆長樂,大王大妃殿加上尊號合二慶稱號,而陳賀箋文頭辭,令文任更爲撰出,何如?上曰,依爲之。出擧條憙淳曰,因吏曹覆啓,贈吏曹判書朴光前賜諡一款,令禮曹稟處事,允下矣。朴光前以先正臣文純公李滉之高弟,學問純篤,節義卓越,先輩諸賢,一辭推詡,屢被列聖朝崇奬之典,而今旣加贈至正卿,節惠之請,特爲許施,恐合事宜,故敢此仰達。上曰,依爲之。出擧條上命大臣先退,命史官就座,仍命退,諸臣以次退出。
上在昌德宮。停常參·經筵。
吳取善啓曰,行大司憲宋啓榦,掌令金仁根,持平成近默在外,執義·掌令一員,持平一員未差,監察茶時之意,敢啓。傳曰,知道。
兪章煥啓曰,右副承旨尹致秀,今日不爲仕進,卽爲牌招,何如?傳曰,允。
趙然昌有頉,代以李鼎信爲假注書。
兪章煥啓曰,行吏曹判書權敦仁,參判沈宜臣,參議趙秉憲,再牌不進推考傳旨及罷職傳旨,今方捧入,而開政命下之後,連事違召,無意承膺,事體所在,誠極未安。判書·參判,所當更請牌招,而係是一日三牌,何以爲之?敢稟。傳曰,參議只推,一體更爲牌招。
以吏曹參議趙秉憲牌不進罷職傳旨,傳于吳取善曰,只推。
兪章煥啓曰,行吏曹判書權敦仁,參判沈宜臣,參議趙秉憲牌不進推考傳旨及罷職傳旨,今方捧入,而開政命下,已至經宿,如是違牌,事甚未安。判書陳疏,參判更爲牌招,何如?傳曰,允。參議只推,一體更爲牌招。
傳于兪章煥曰,吏判疏批已下,卽爲牌招。
傳于吳取善曰,臺諫·玉堂有闕之代,今日政差出。
兪章煥啓曰,玉堂上下番俱空,事甚未安。今日政新除授玉堂,竝待下批牌招,推移入直,何如?傳曰,允。
備邊司薦望,以閔致成爲咸鏡監司。
有政。吏批,行判書權敦仁進,參判沈宜臣牌不進,參議趙秉憲牌不進,左承旨兪章煥進。以韓鎭㦿爲大司諫,金逸淵爲執義,李垿爲司諫,申大膺爲掌令,安潤蓍爲持平,朴鳴載爲獻納,沈敦永·南性敎爲正言,金在根爲應敎,趙秉恒爲副應敎,李垿·徐有薰爲校理,尹穳·李正履爲副校理,李孝淳爲修撰,林肯洙爲副修撰,鮮于俶爲崇仁殿參奉,咸鏡監司單閔致成。
兵批,判書金左根病,參判鄭鴻慶病,參議金洛龍病,參知李是鍊入直進,同副承旨吳取善進。以朴樂曾爲花水山別將,上護軍鄭元容,大護軍李若愚,副護軍閔英世,副司直韓宓履·具定默·李家淳·金大坤·鄭藎·李東迪·宋能圭·李冕植,副司果黃起源·金觀燮·金相稷,以上竝單付。
吏批,再政。兼直閣單徐有薰。
以右副承旨尹致秀牌不進罷職傳旨,傳于吳取善曰,只推。
兪章煥,以戶曹言啓曰,故奉朝賀南公轍禮葬,置之,葬需,令該曹從優輸送事,命下矣。葬需錢五百兩,木五同,布五同,從優輸送之意,敢啓。傳曰,知道。
又以禮曹言啓曰,今此大王大妃殿加上尊號時,外殿親傳冊寶處所及大王大妃殿親受處所,以何殿磨鍊乎?敢稟。傳曰,親傳處所,仁政殿,親受處所,通明殿爲之。
又以禮曹言啓曰,謹稽謄錄,則乙卯年上尊號時,因特敎,中宮殿行禮儀節,磨鍊擧行,而甲子年上尊號時,亦有依乙卯年例磨鍊擧行之命矣。今番則何以爲之乎?敢稟。傳曰,依甲子年例爲之。
又以禮曹言啓曰,卽接龍仁幼學安其命所志,則以爲,族姪國元,嫡妾俱無子,以其同姓二十寸兄國義弟二子耆燮,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長安其命所訴旣如此,依定式,安國義第二子耆燮,立爲安國元之後,何如?傳曰,允。
義禁府啓目帖連,向前崔錫玄,亦擧行錯誤,事雖出於下輩,檢察矇矓,責難免於入直,莫重省記,有此換名,以此照律,何如?判付啓依允。
吏曹判書權敦仁疏曰,伏以,聖曆光盛,機務始親,慈徽休闡,庭儀載涓,孝至而道隆,慶荐而禮備,萬億無疆,臣不勝歡欣禱祝之至。臣於銓任,今三奉除旨矣,夫其三除,以年則歲一爲課,以月則未滿數十朔,而自遞至除,且僅間一京察矣,此殆同朝之所未見,近例之所絶罕。臣未敢知殿下,謂非臣莫可,卽不能舍臣也歟?藉使臣嫺於政事,達於品別,已試之能,亦嘗足以厭世之物議,上之任人,最不可偏於注嚮,況臣前後玆職,積孤恩寄,甚多疵咎,其不加之責盭,特聖度優假,朝廷厚恕矣。殿下旣悉燭臣之斷然無所長,臣亦畢暴竭輸之無底蘊如此,然而除之又除,累至於三,必使臣隨除輒誤,屢誤而不已,不審殿下何所取臣,而果若是其不能舍也。今有適百里者,戒其弊乘,備其壞輪,間關窮日,然後至其至,亦涯量之外爾,弊者已僵,壞者已臥,尙欲重整銜橜,揚箠策而力之前,則其不狼狽顚倒者有之乎?臣之疲敗艱難,不翅爲僵且臥焉,而殿下反責之以追塵絶景,則無乃大惑乎?今殿下一初淸明之會,端門聽朝之餘,天官特點,首及於臣,臣之含戴感激,固如何哉?臣蒙此殊知,恩造罔極,塵露私情,理當萬倍,殫盡愚魯,對揚明命,臣安得無至願者存,而淬礪百工,振發群綱,卽殿下初政之當確勉,八域之所拭目,矧玆重任,尤合器使,乃復畀之於無能蔑效之人,則異日職事之得失臧否,且姑舍,其所拭目而待者,得不議殿下之初政也乎?此非爲臣之利害益較然矣。臣由是大恐,召牌屢下,未敢肅膺,冒入文字,略佈衷實。伏望聖慈,特賜照諒,亟許鐫改,俾公私無兩失焉,臣無任云云。答曰,省疏具悉。卿其勿辭行公。
檢閱金益文疏曰,伏以,臣父右承旨臣景善,例帶春秋館修撰官矣。臣之春秋兼銜,在所當遞。伏乞聖明,俯垂鑑諒,亟改臣職,以安私分焉,臣無任云云。省疏具悉。疏辭下該曹稟處。
上在昌德宮。停常參·經筵。
藥房都提調趙寅永,提調徐憙淳,副提調金學性啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·中宮殿口傳問安。答曰,知道。
大王大妃殿進御加味君子湯五貼製入事,榻前下敎。
金學性,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
吳取善啓曰,合辭許久闕啓,事甚未安。除在外·陳疏外,未肅拜人員,竝卽牌招,何如?傳曰,允。
又啓曰,行大司諫韓鎭㦿,司諫李垿,疏批已下,一體牌招,何如?傳曰,允。
備忘記,北虞候李基瑩下直,長弓一張,長箭一部,片箭一部,筒兒一箇賜給。
以校理李㘾,修撰李孝淳牌不進罷職傳旨,傳于金學性曰,只推。
金景善啓曰,玉堂上下番俱空,事甚未安。校理李㘾,修撰李孝淳,旣有只推之命,竝卽牌招入直,何如?傳曰,允。
以司諫李垿,持平安潤蓍牌不進罷職傳旨,傳于金學性曰,只推。
金學性啓曰,行大司憲宋啓榦,執義金逸淵,掌令申大膺·金仁根,持平成近默在外,持平安潤蓍牌不進,監察茶時之意,敢啓。傳曰,知道。
尹致秀啓曰,三品官以下上疏之無得頭辭,自是格例,而卽見正言沈敦永上疏,則頭辭違式,事甚未安。原疏係是言事,故雖不得不捧入,不可無警,推考,何如?傳曰,允。
金景善,以吏曹言啓曰,昨日政新除授弘文館校理李㘾與本曹參判沈宜臣,有妻三寸叔母姪女夫應避之嫌,而矇然擬入,至蒙恩點,不察之失,臣不勝惶恐,原望筒勿施,何如?傳曰,允。
以修撰李孝淳牌不進罷職傳旨,傳于金學性曰,只推。
金景善,以禮曹言啓曰,大報壇祭享每年三月上旬內擇日擧行事,曾有定式矣。吉日,令日官李一遂推擇,則來三月初六日爲吉云,以此日設行,而初雖以親祭磨鍊,亦多有攝行之例,今番則何以爲之乎?敢稟。傳曰,攝行磨鍊。
又以禮曹言啓曰,朔望若値別祭,則只行別祭事,載在禮文矣。來三月十五日行宗廟·景慕宮望祭與寒食節享相値,依禮文,望祭兼行於節享事,知委擧行,而原啓本中,以此磨鍊以入之意,敢啓。傳曰,知道。
又以禮曹言啓曰,今此大王大妃殿加上尊號日內庭行禮時,大殿所進致詞箋文,中宮殿所進致詞,依例令文任前期撰進,以爲肄習之地,何如?傳曰,允。
又以禮曹言啓曰,卽接濟州前牧使具載龍狀啓謄報,則十月令薦新柑子如數封進,唐金橘一一摘取,只爲二百六十箇,而十六箇則肇慶廟薦新封進,所餘爲二百四十四箇,宗廟·景慕宮薦新,無以備數,故謹援已例,都封上送于禮曹,以爲稟旨進獻之地爲辭矣。在前橘果稀結之時,多有減數薦獻之例,今亦依前例分排,當日薦進,何如?傳曰,允。
以濟州防禦使具載龍狀啓,薦新進上唐金橘柑子,俱不得如例封進,惶恐待罪事,傳于金景善曰,勿待罪事,回諭。
金學性,以都摠府言啓曰,副摠管柳基常,以文臣朔試射試官,慕華館晝仕出去之意,敢啓。傳曰,知道。
又以備邊司言啓曰,卽見濟州前牧使具載龍年分狀啓,則以爲,濟州勝於大靜,旌義遜於大靜,僅爲平年,而年事旣未均登,新舊還之一時竝督,恐傷民力,舊還姑爲仍停云矣。舊還仍停之稟旨前擧行,雖涉擅便,島農旣未均登,又多有可援之例,依狀辭特爲許施,何如?傳曰,允。
又以兵曹言啓曰,卽接武兼廳牒報,則武兼李震寬,不有呈由,無端下鄕云,汰去,何如?傳曰,允。
吏曹啓目粘連,觀此藝文館檢閱金益文上疏,則以爲,臣父右承旨景善,例帶春秋館修撰官矣。臣之春秋兼銜,自在當遞,伏乞聖明,俯垂鑑諒,亟改臣職亦爲白有臥乎所,相避之法,在下當遞,而史官春秋,法不得減下是白如乎,承政院右承旨金景善所帶春秋館修撰官之任,今姑減下,何如?判付啓依允。
義禁府照目粘連,香室入直官典籍崔錫玄矣本府議啓內,擧行錯誤,事雖出於下輩,檢察朦朧,責難免於入直,莫重省記,有此換名,以此照律罪,笞四十收贖,付過還職,私罪,奉敎依允。
行大司諫韓鎭㦿疏曰,伏以,天休泰來,寶齡鼎盛,親摠萬機,茂膺百祿,慈徽闡而聖孝益隆,朝謁行而廷儀載肅,此誠曠千載一有之慶,而太平萬世無疆之休,其永基于玆矣,蹈舞忭祝,曷有其極?第臣於日前劇沍,多致觸冒,重嬰毒感,委席呻囈,全沒省覺,而千萬不自意,諫長除旨,忽下於此際,臣聞命驚惶,罔知攸措。顧今劇賊尙貸於一縷,邦憲莫伸於三尺,忠憤弸激,按住不得,固當趨伏閤外,以效古人輿疾之討,而其奈病情昏眩,欲赴旋仆,跬步軍動,其勢末由,玆敢亟綴短牘,略陳沬飮之忱,惟聖明垂察焉。噫,彼李鶴秀窮凶絶悖之罪,已悉於大僚三司之論,今無用架疊,而蓋其惎構之憯,干犯之重,天地之所不容,神人之所共殛也。梟獍之腸,鬼蜮之性,素所蓄積,罔非斁倫干紀之歸,而乃敢售之於莫重莫嚴之地,此自有載籍以來所未聞所未覩之極惡大憝也。我太母殿下所洞燭,而好生之德,包容旣久,至今倖逭,及夫聖旨一下,而象魏昭懸,魑魅莫逃,凡今日北面於殿下之庭者,莫不欲手磔口臠,食肉寢皮,則大僚聯籲,三司爭執,寔出於不共戴〈天〉之公憤也,而未蒙允可,律止島棘,自古及今,安有爲人臣罪犯惎構,而不伏肆市之典,假息覆載之間者乎?倫彝由是而斁敗,刑政由是而隳壞,亂賊將何所懲畏,頹綱將何以振勵?夫刑憲至嚴且重,蓋爲天下之公,而非人主之所得以低昂也。伏願殿下,淵然深思,廓揮乾斷,亟令王府,拿鞫楸子島荐棘罪人李鶴秀,嚴覈情節,夬正典刑,以洩輿憤焉。臣於是,病委床笫,莫效叫閽之忱,有臣如此,生不如死,戟手憤惋,徒發病譫,碎首力爭,未暴衷情,安用彼臺閣爲哉?責以嚴討,罪著溺職,滿心惶恧,何敢自恕?至若譾劣之姿,骫骳之實,有非暇論。伏乞聖慈,俯垂鑑諒,劃賜遞斥,俾微分便而朝綱肅焉,臣無任云云。答曰,省疏具悉。前後批諭,已悉予意,又何煩陳乎?
校理徐有薰疏曰,伏以,臣於向日朝參之班,伏見荐棘罪人李鶴秀處分傳敎,嚴如鈇鉞,炳若日星,凡厥背天常斁人紀之前後罪狀,不啻若禹鼎之昭揭矣。噫,歷數往牒,更安有負犯如此,而一息假貸於覆載之間者哉?臣謂跽斬之典,不俟終日,不意當律未施,酌處遽降,憤鬱之輿情,至于今莫之伸也。大僚聯籲而竟靳開納,三司叩閤而未蒙召接,上下否隔,道路惶惑,卽此景象,豈一初闢四之政所宜有也?臣雖時無言責,跡阻引裾之列,繞壁彷徨,徒切枕戈之痛,今於新除之下,亦安不仰首呼籲也?玆敢忙綴短章,仰瀆宸嚴。伏願殿下,淵然深思,廓揮乾斷,亟降嚴鞫之命焉。宋臣楊萬里之告其君曰,議獄者求其入中之出,緩死者求其死中之生,而至於元惡大憝,不在是典,故四凶無議法,少正卯無緩理,此正千古治逆之一大公案也,敢爲聖主誦之,臣無任云云。省疏具悉。已諭於諫長之批矣。
司諫李垿疏曰,伏以,臣庸愚譾劣,最居人下,顧何嘗一毫近似於論思諫諍之任,而臺職館銜,華誥聯翩,殆無虛月,若偏臣身,臣是何人,得此於聖明之世也?薇垣除旨,又下於夢想之外,臣雙擎震越,益不知措躬之所也。當此懲討方張之時,義當竭蹶趨承,以效沬飮之忱,而第臣有九耋老父,素患癃病,當寒添劇,風眩闖發,氣息淹淹,委頓不省,種種昏窒,當此之時,扶將焉非臣莫可,藥餌焉非臣莫可,方寸煎灼,罔知攸措,而臣若暫時離側,則無他在傍看護之人,臣欲進不得,欲退不得,如臣情地,豈不得呼籲於仁覆之下乎?玆敢不避猥越,略控情實。伏乞聖慈,憐臣悶迫之情,亟許遞改,治臣慢蹇之罪,以肅朝綱焉。臣嚮以鶴秀事,隨諸僚後,合辭叫閽,未承允兪之音,竟蒙遞差之命,臣退伏私次,憂憤愈激,玆又附陳,惟聖明垂察焉。噫,彼鶴秀之前後罪犯,聖鑑之所炳燭,端門之朝,立經定紀,渙發之音,威斷赫然,滿廷臣僚,孰不欽歎,而島棘之典徑施,鞫覈之請終靳,此雖出於聖人好生之大德,曷嘗用之於如鶴秀者哉?蓋其凶圖逆節所由來,久矣。天生妖邪,包藏禍心,干犯則莫重莫嚴,甘自陷於惎構,排布則至凶至憯,是可忍於壞亂,執跡而論,覆載之所不容,叵測之狀,神人之所共憤,而當覈不覈,不施當施,三司之遞罷相續,禁都之押付亟發,只使之偃息海島,有若尋常罪犯,國無三尺則已,旣有之,則不於此施之,將安所施之哉?臣之一籲再籲不知止者,誠以有國之常憲,不可越也,擧世之公論,不可遏也,罪關罔赦,而無所盤詰,事係至重,而有此寬貸,則是常憲可越也,公論可遏也,寧有是哉?寧有是哉?伏願聖上,淵然深思,廓揮乾斷,亟許拿鞫,明正典刑,俾王章伸而亂賊懼焉,臣無任云云。省疏具悉。已諭於諫長之批矣。
獻納朴鳴載疏曰,伏以,御世之柄,莫先於刑政,立敎之本,莫重於彝常,故一或干紀,國有常憲。噫,彼鶴賊之罪,夫豈一日容於覆載之間哉?凶圖逆節,已昭奸於夏鼎,妖腰亂領,尙逭誅於魯觀,臣不勝却顧長慮,繼之以憂歎也。夫貪天爲功,人臣之極罪,固已必誅罔赦,而重之以惎構於莫重莫嚴之地,則天地之所不容,神人之所共殛也。惟我純祖,我翼考,始旣洞察而斥逐之,我慈聖殿下又嘗悉燭而明詔之,則乃是三朝之罪人也,凡今北面於庭者,莫不欲手磔而口臠,則亦卽擧國之同仇也。從古載籍以來,凶逆如彼,干犯如彼,而不施肆市之典,臣未之聞也。孟子曰,國人皆曰可殺,然後殺之,顧今大僚之箚,三司之請,卽國人同聲之辭,而歷日踰時,尙靳允兪,豈不有欠於辟以止辟之義哉?臣固知大聖人好生之德,曲加涵貸,而天以春生之,又以秋殺之,則聖人之體天順時,亦猶是焉,故傳曰,雨露霜雪無非敎也,此正殿下今日之所當懋也。三尺之法,懸於象魏,聖王所以與衆共公,則雖以人君之尊,不可以有所低昂也,明矣。伏願聖明,淵然深思,廓揮乾斷,楸子島荐棘罪人李鶴秀,亟令拿鞫,嚴覈得情,俾王章伸而輿憤洩焉,臣無任云云。省疏具悉。已諭於諫長之批矣。
正言沈敦永疏曰,伏以,天休滋至,邦籙無疆,洪惟我主上殿下,寶曆鼎盛,機務親摠,慈徽冞彰,顯號將進,歡聲喜氣,洋溢區宇,慶忭頌祝,大小同情。第伏念,臣姿性鹵莽,言議巽軟,初何嘗彷彿於淸朝耳目之任,而薇垣除旨,忽下於千萬夢想之外,臣聞命惝怳,靡所容措。顧今國賊尙逭王章,公議終未快伸,輿情去益鼎沸,愚衷所激,按住不得,玆敢冒入短章,略效沐浴之義,伏乞聖明俯察焉。噫,彼李鶴秀窮天地亘萬古之罪,已是慈聖之所俯燭,而大僚陳前,三司隨後,今不必架疊,而惟其罪關惎構,斁敗倫彝,天地之所不容,萬古之所未有,而其干犯之至凶極惡,非但殿下之罪人,卽天下萬世之罪人也。爲人臣者,負此罪犯,尙稽當施之律,則亂賊由是而莫戢,隄防由是而益壞,是豈不大可懼哉?使此逆憝,尙今假息於覆載之間者,雖出於大聖人好生之德,而莫嚴者邦憲也,莫遏者輿憤也,殿下雖欲包容,其於正邦憲洩輿憤之道,不容少緩。伏願殿下,淵然深思,赫然改圖,楸子島荐棘罪人李鶴秀,亟令王府,拿鞫得情,快正典刑,以嚴懲討,以明王法焉,臣無任云云。省疏具悉。已諭於諫長之批矣。
正言南性敎疏曰,伏以,三司諸臺,近以鶴賊鞫覈之請,逐日求對,終靳兪音,遞罷相續,輿憤愈沸。噫,亂臣賊子,從古何限,而豈有如鶴秀之至憯絶悖,大憝極惡也哉?大僚之奏,三司之論,已成斷案,無容架疊,而蓋其惎構之罪,關係倫紀,干犯莫嚴,此誠載籍之所未有,而天地之所不容也。特以我太母殿下好生之德,包容至今,假貸一縷,而及夫聖旨一下,日星高照,魑魅莫逃,則久屈之王章,可以少伸,積鬱之公議,庶幾少洩矣。反從惟輕之典,薄施島棘之律,使如此無前之惡逆,依舊視食於覆載之間,是可曰國有法乎?彝倫從此而斁絶,刑政由是而隳壞,亂賊將何以懲畏,綱紀將何以振勵也哉?伏願殿下,穆然澄省,淵然深思,廓揮乾斷,夬正國是,亟令王府,拿鞫楸子島荐棘罪人李鶴秀,使天討行而王法伸焉,臣無任云云。省疏具悉。已諭於諫長之批矣。
辛丑正月二十日辰時,上御熙政堂。藥房入診入侍時,都提調趙寅永,提調徐憙淳,副提調金學性,假注書成錫魯,記事官沈敬澤·金益文,直閣徐有薰,以次進,醫官崔暄·金漢雋·韓相瑚·南正吉,進伏楹外訖。上曰,史官分左右。寅永進前奏曰,近日日氣雖似少解,而寒事猶甚,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。寅永曰,醫官待令,使之入診乎?上可之。漢雋等,以次診候訖,退伏奏曰,脈候左右三部調均矣。寅永曰,湯劑無可議定乎?漢雋等曰,不必議定矣。寅永曰,本廳前醫官吳景煥,卽故首醫吳千根之子也,千根曾於先朝,多年效勞,而因其名登臺章,景煥自退者,已過十年矣。本事原非緊重,在渠亦無罪犯,合有參量之道,令本院使之還屬,待窠陞實,何如?上曰,唯。上命史官就座,又命退,諸臣以次退出。
上在昌德宮。停常參·經筵。
尹致秀啓曰,來二十五日朝參日次矣,敢稟。傳曰,停。
又啓曰,行大司憲宋啓榦,執義金逸淵,掌令金仁根·申大膺,持平成近默在外,持平安潤蓍陳疏,監參茶時之意,敢啓。傳曰,知道。
李景在啓曰,左承旨兪章煥,左副承旨金學性,今日不爲仕進,竝卽牌招,何如?傳曰,允。
以修撰李孝淳牌不進罷職傳旨,傳于尹致秀曰,只推。
金景善啓曰,應敎金在根,副應敎趙秉恒,副校理尹穳·李正履,副修撰林肯洙在外,校理徐有薰內閣進,校理一員,修撰一員,副修撰一員未差,玉堂上下番俱空,事甚未安。修撰李孝淳,旣有只推之命,卽爲牌招,未差之代,政官牌招開政差出,竝待下批牌招,推移入直,何如?傳曰,允。前望單子入之。
玉堂前望單子入之,校理洪永圭,修撰南秉哲,副修撰李㘾落點。
以左承旨兪章煥,左副承旨金學性牌不進罷職傳旨,傳于尹致秀曰,只推。
以校理洪永圭,修撰南秉哲,副修撰李㘾牌不進罷職傳旨,傳于尹致秀曰,只推。
傳于金景善曰,明日人日製爲之,弘文提學,待明朝牌招。
吏曹,權知承文院副正字單孫錫圭。
金景善,以禮曹言啓曰,卽接永禧殿官員所報,則明日人日製試取時,本殿兩官俱爲觀光云矣。假官一員,依定式,令吏曹以成均館官員口傳啓下,以爲代直後赴試之地,何如?傳曰,允。
又以禮曹言啓曰,今此大王大妃殿加上尊號時,中宮殿行禮,依甲子年例爲之事,命下矣。當有習儀之節,而謹稽謄錄,則內習儀日同爲擧行,今亦依此磨鍊,何如?傳曰,允。
又以禮曹言啓曰,今此大王大妃殿加上尊號時,依甲子年例,內外習儀各一度爲之事,命下矣。當爲擇日擧行,而外習儀則依前例都監堂郞及諸執事行禮於議政府,內習儀則依正日例,百官行禮於仁政殿庭,而內庭習儀處所,以何殿磨鍊乎?敢稟。傳曰,通明殿爲之。
又以禮曹言啓曰,今此大王大妃殿加上尊號時,冊寶內入內出,以何殿擧行乎?敢稟。傳曰,竝仁政殿爲之。
又以禮曹言啓曰,今此親摠庶政,養隆長樂,大王大妃殿加上尊號合慶涓吉,賀儀將擧,此誠宗社臣民莫大之慶,而設科取人,亦係應行之事,謹稽謄錄,則慶科取稟,每在禮成之後,而亦多有前期稟定之例。今番慶科,以何科設行,而以何間擇吉乎?敢稟。傳曰,庭試除初試,春塘臺爲之,日字以閏月望間擇入。
又以禮曹言啓曰,以親摠庶政,養隆長樂,大王大妃殿加上尊號合二慶慶科取稟草記,傳曰,庭試除初試,春塘〈臺〉爲之,日字以閏月望間擇入事,命下矣。在前庭試除初試設行時,有卽日放榜之例,亦有擇日放榜之例,今番則何以爲之乎?敢稟。傳曰,擇日擧行。
又以禮曹言啓曰,卽接濟州前牧使具載龍牒報,則以爲,旌義縣鄕校聖殿正間滲漏,椽木朽傷,不可不及今修改,告由移還安祭香祝,自本曹啓稟下送云矣。旌義縣鄕校聖殿修改時,先告事由,移還安祭香祝,卽令該司照例磨鍊下送,從便卜日設行之意,竝爲分付,何如?傳曰,允。
修撰李孝淳疏曰,伏以,臣嶺外一疎賤耳,學術鹵莽,濫竊科第,二十年來,優游畎畝,歌詠聖化,自分樗櫟之材,不齒彈束之列,而徒以承藉先蔭,獲叨瀛選,榮幸已極,無地圖報,竊欲趁此桑楡,一獻芹曝,而迺者殿下親摠萬幾,臨門聽政,臣於其日,職添論思,趨伏玉階之下,仰瞻天日之表,百僚欣聳,萬化方新。臣之初入脩門,睹此盛〈擧〉,生世之願已足,報主之心尤切,而際玆逆賊鶴秀荐棘之命,斷自宸衷,辭嚴義正,大哉王言,可以爲萬世法程也。臣伏讀讚歎,相率叫閽,大僚之箚,三司之啓,皆所以仰答聖意,申嚴懲討,而臺閣求對,相繼遞罷,金吾擧行,竟止薄勘,臣退伏私次,不勝憂惋。伏念,君讎國賊,義在必討,干紀犯分,法所難容,彼鶴秀罪犯,慈聖之所俯燭,殿下之所仰聆者,乃是惎構二字耳。從古亂臣賊子,凶國禍家,戕人害物,無不醞釀於此二字,此而不絶去根本,嚴加處分,則顧何以明天理正人心,立一世之常憲,定萬人之疑怪乎?殿下若以鶴秀罪雖難貸,姑從次律,不害其爲好生之仁也,而生道殺民,聖人之大法,以仁掩義,君子之至戒,春秋無將,漢法不道,皆可施於此賊,而殿下一例靳允,淹延時日,臣恐凶逆亂賊,益無所忌憚也,顧以執藝之義,敢附逐雀之誠。伏願殿下,淵然深思,穆然遠灠,亟從諸臣鞫覈之請,以洩一國臣民之憤焉,臣無任云云。省疏具悉。已諭於諫長之批矣。
持平安潤蓍疏曰,伏以刑政之得失,而治道之汚隆係焉,刑一人而萬人服,則刑政得而世之所以治也,有罪不誅,有法不嚴,則刑政失而世之所以亂也。臣於今日島棘罪人鶴秀處分下者,竊不勝憂惋之至,玆敢沬血飮泣而陳之,伏惟聖明垂察焉。噫嘻甚矣,鶴賊之罪,可勝誅哉?渠以世祿之裔,偏蒙我純祖·翼考拔擢之恩,不思圖報,反肆跳踉,徒以鬼蜮之情態,至有惎構之心跡,眞贓莫掩,憯計畢露,則兩聖朝包含之德,固已深惡而痛絶之,又我慈聖之明,十載隱忍,洞燭而明詔之,殿下端門聽政之初,洞諭臣僚,以此賊罪犯,以爲立天維正邦紀之道,則彼鶴賊者,三朝之罪人也,負犯如此,關係如此,而尙可一日容貸於覆載之間乎?固宜肆諸市朝,明示好惡,使此一國臣民,知此負國無狀,斁倫干紀之賊,王法之所必誅,神人之所共殛,則典憲自此益明,綱紀自此益振,而亂臣賊子知所懼矣。大僚之箚,三司之請,乃是公憤所在,不容沮遏,殿下亦安得以拂衆人之公論,屈有國之常憲,而一向靳持,不賜開允乎?伏願殿下,廓揮乾斷,俯循輿情,亟令王府,拿鞫得情,使天討行而王章伸焉,臣無任云云。省疏具悉。已諭於諫長之批矣。
上在昌德宮。停常參·經筵。
金景善啓曰,明日召對,取稟。傳曰,停。
吳取善啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
兪章煥啓曰,左副承旨金學性,同副承旨吳取善,今日不爲仕進,竝卽牌招,何如?傳曰,允。
金景善啓曰,玉堂上下番俱空,已至多日,事甚未安。校理洪永圭,修撰李孝淳·南秉哲,副修撰李㘾,旣有只推之命,竝卽牌招,推移入直,何如?傳曰,允。
傳于尹致秀曰,右副承旨持此御題,與弘文提學,偕往泮宮,試取以來。
尹致秀啓曰,臣與弘文提學趙秉鉉,偕往泮宮,人日製儒生試取,則收券爲二百二十三張矣,捧入之意,敢啓。傳曰,知道。
傳于尹致秀曰,科次入侍。
以濟州防禦使具載龍狀啓,莫重節果,不得如例封進,惶恐待罪事,傳于吳取善曰,勿待罪事,回諭。
以左副承旨金學性牌不進罷職傳旨,傳于吳取善曰,只推。
以校理洪永圭牌不進罷職傳旨,傳于吳取善曰,只推。
兪章煥,以弘文館言啓曰,新除授應敎金在根,時在京畿楊州地,副應敎趙秉恒,時在楊州地,副校理尹穳,時在安山地,李正履時在加平地,副修撰林肯洙,時在龍仁地,經筵入番事緊,請竝斯速乘馹上來事,下諭。傳曰,依啓。
行大司諫韓鎭㦿,司諫李垿,持平安潤蓍,獻納朴鳴載,正言沈敦永·南性敎,修撰李孝淳等啓曰,噫嘻痛矣,書九之罪,可勝誅哉?亂臣賊子從古何限,而窮凶絶悖,未有如裕賊,裕賊之根窩,卽書九庚申一疏是已,其疏之上下屢千百言,閃忽疑眩,莫可模揣,而指意肯䋜,專在於彼,固曰四條,外托義理之說,而內售沮戲之計,陽爲承順之態,而陰懷惎間之謀,語脈所歸,手脚莫掩,言之體粟,不敢痛陳其逆節,思之膽掉,不忍歷擧其罪案,而傳敎中前茅裕賊之敎,實是燭奸之禹鼎,照魔之秦鏡也。於戲,我正宗大王五晦筵敎,卽明諭御極後用舍進退,斷自淵衷之意,而書九乃敢杜撰聖旨,動搖大計,凶圖禍心,一轉而爲裕賊,如印一板,如貫一串,終至有宜學之遺醜餘孽,得以藉口,詡之以闡明,稱之以對揚,此豈一朝一夕之故哉?涓涓之流,始自書九,而滔天於裕賊,餘波於宜學,顧今拔本塞源之方,亶在乎先正書九之罪,而鬼誅已加,王章莫伸,輿情之憤鬱,何時可洩,世道之憂虞,何日可弭?請書九亟施追奪官爵之典。噫嘻痛矣,李止淵之罪,可勝誅哉?本以憸邪之性,濟以狡黠之行,能事則戕人害物,伎倆則凶國禍家,陰闔陽捭,惟機術善用,晝揣宵摩,以窺覘爲工,而遭逢盛際,過蒙拂拭,則於是乎志滿意得,與悖弟而同惡相濟,手闊氣使,背公議而鉗制一世,門戶爀舄,資歷華膴,以至廁跡於三司之列,則隆恩厚澤,於渠若偏,苟有一分秉彝,宜思百倍圖報,而其奈妖性難化,驕習愈滋,世道安得不壞亂,人心安得不詿誤乎?至於今番鞫獄事言之,延接翰模,綢繆晟賊,安排用意,專在於延纍嫁禍,要不出網打之計,究其心跡,寧不悚懍而痛惋者哉?此已是渠罔赦之罪,抑又有大於此者。噫,丁亥代聽,卽是天經地義,而以渠平日窺覘主張之習,亦不敢貪天爲功,則政令之間,顯肆譏訕,竟乃自知惶怯,手脚慌亂,粧出左右無當之一疏,欲逞陰險之圖,湛滅之憯計將售,惎間之重犯莫逃,此誠亘萬古未有之逆憝也。斷案已成,覆載難容,而以我翼宗大王察奸之明,悉燭其情狀,薄黜于外,不置於顯戮者,亶出於仰體先朝全保之盛德也。渠若有人心人理,固當怵畏屛息,而不悛舊習,放肆愈甚,由前而有顓權樂禍之罪,由後而有犯分干紀之罪,況於日昨賓筵,慈敎痛劈,尤極嚴正,大僚聲討,殆無餘蘊,承聆諸臣,益知慈衷隱痛,積有歲年,無不掩抑而退,憤惋欲死,其干係如此,負犯如此,三尺之律,不施於渠,其可曰國有常憲乎?請明川府竄配罪人李止淵,爲先施以極邊遠竄之典。答三司曰,不允。李止淵事,已有處分,勿煩。
行大司諫韓鎭㦿,司諫李垿,持平安潤蓍,獻納朴鳴載,正言沈敦永·南性敎等啓曰,噫嘻痛矣,國榮之通天罪惡,萬戮猶輕,千剮難贖,而尙屈王章,是可曰國有常刑乎?噫,諸賊之眼無國母,恣行胸臆,危逼之情節,憯毒之凶計,暗相綢繆,罔有紀極,主張者榮賊,亂逆之犯分干紀者,從古何限,而豈有若此賊之至凶極悖者乎?雖以弘·瞻之凶肚,來·黯之毒手,未足以喩其惡也,此實載籍所無之極惡大憝,而聲討未加,鬼誅先及,一國之公憤,鬱而未洩,三尺之邦憲,久猶莫伸,至今追思,不覺骨靑膽掉而髮豎眦裂也。當此義理大明,凶逆嚴討之時,藥院之日記,旣已査出,臺臣之緘辭,如是明的,則追奪之當律,不容一刻少緩也,決矣。千罪萬惡,咸萃一身,製給凶疏,沮遏大計,煽動人心,潛圖國脈者,已有浮於莽·溫之凶,而幸賴我正宗大王廓揮乾斷,特降允兪,而傳旨未卽頒下,典刑尙稽夬施,神人之憤惋,容有極哉?請物故罪人國榮,亟施孥籍之典。噫嘻痛矣,賊裕之罪,可勝誅哉?辛酉夏一疏,包凶蓄禍,暗售梟獍之腸,都人尹姞等句語,排布陰譎,曲堗徙薪之援比,指意凶憯,卽此一段,其沮戲大婚之凶肚,背馳正宗大王之逆節,綻露無餘。渠以今日北面之臣,乘國運不幸之時,而疑亂熒惑,潛圖不逞之計,是可忍也,吁亦憯矣。亂臣賊子之干常犯紀,從古何限,而豈有若此賊之窮凶絶悖者哉?且其所納爰辭,見捉文書中不道不滿之說,愈出愈凶,至於外朝不知之言,詩句引用之意而極矣,而末乃以渠之傍祖權鞸時事,隱然自況者,尤何等窮天地所無之極逆大憝也?凡在橫目之列者,莫不骨驚膽掉,直欲手磔口臠,而賦性獰慝,忍杖抵賴,王章未伸,鬼誅先及,神人之憤痛,容有極哉?噫,原疏之陰憯,逆腸難掩,鞫招之凶慝,斷案已成,雖未及結案,便是已結案之劇逆,而且於安默·魯賢·在民三賊伏法之後,其凶謀逆節,尤益彰著,此與身死旣久之後,追律之例,大有異焉,不可援用尙魯追施之律。請物故罪人裕,亟施孥戮之典。噫嘻痛矣,亂臣賊子,何代無之,而豈有如漢祿之窮天地亘古今至凶至悖罔測不道之賊耶?八字凶言,一世傳播,聽之骨顫,思之髮豎,而特以證據無人,根因莫知,聲討之擧,至今未行,遂使劇賊臥斃,輿憤莫泄,古今天下,寧有是耶?何幸乾道孔昭,元惡斯得,知申之疏,打破其眞贓,重臣之奏,繼而爲明證。嗚呼,尙忍言哉?一種不逞之徒,乃敢讎視我君父,必欲謀危我宗國,梟音獍舌,脈絡相通,蛇糾蚓結,腸肚互連,量·能之殊塗共轍,無不干犯於莫重莫大,煥·裕之護法傳神,莫非誣逼於不忍不敢,國勢日就岌嶪,倫彝幾至斁喪,千怪百變,疊生層出,以至於達賊不道之奏,如貫一串,苟求其本,則莫不源委於漢祿,根柢於漢祿,求之往牒,未有如此賊之窮凶絶悖,食肉寢皮,已矣無及,瀦宅破家,尙云輕典,追奪之律,雖幸蒙允,孥戮之請,尙此靳兪,至以自有受敎爲批,臣等誠不勝抑塞悲憤之至。殿下試思之,前乎漢祿而豈有如漢祿,後乎漢祿而豈有〈如〉漢祿?剖斬之律,劓殄之誅,設或創行而施之,誠未爲過當,則推此追奪之名,雖謂之生前一律,而顧其擧行,則不過是收奪告身而已。以此律而施之於此賊,果可以夬雪君父之讎,少洩臣民之憤耶?适·雲之所不敢,而此賊敢爲之,鏡·夏之所不忍,而此賊忍爲之,烏可以曾有受敎,不之權變,一味膠鼓,致使當行之天討不行,必伸之王法不伸耶哉?且況凶種逆孽,尙繁其徒,豈可使戴頭假息,依舊跳踉,以貽國家無窮之憂,以遺臣民共戴之恥耶?應行之律,不容晷刻少緩,請逆賊漢祿,亟施孥戮之典。噫嘻痛矣,亂臣賊子,從古何限,而豈有如龜柱之窮凶絶慝也哉?其許多罪惡,許多逆節,擢髮難數,罄竹難書,而以渠地處,不念報效之道,徒懷凶譎之腸,始因傾軋之習,而潛蓄禍心,長其覬覦之計,而遂懷凶圖,必欲傾覆我宗社,動搖國本,群聚凶徒,自作窩主,醞釀旣久,排布愈密,八字凶言,一串貫來,同室之內,腸肚相連,若其根柢也源委也,莫非此賊,而得保首領,臥斃牖下,凡今日含生之倫,孰不腐心痛骨,如不欲生,而最其大明律一事,卽有天地君臣以來所未有之極逆大憝也,思之膽掉,言之骨靑,直欲手磔口臠,食肉寢皮者也。且況不道之凶計,有自來於當時,潛藏之禍機,愈益肆於今日,譸張糾結,種下生種,裕·玉·煥·達之凶謀祕計,莫不傳神於此賊,護法於此賊,而跪敦之律,燃卓之典,尙未夬施,神人之憤,〈容有極哉〉?向來追奪之擧,不足爲此賊之當律,況其梟獍之凶種尙遺,國家之隱憂無窮,請追奪罪人龜柱支屬應坐之類,一依尙魯例,施以散配之典。噫嘻痛矣,凶魁亂本,從古何限,而豈有如鍾秀之至凶絶悖者哉?本以奰慝之性,濟以陰譎之行,撐腸柱腹,都是禍心,聽言觀眸,罔非戾氣,平生伎倆,專在於凶國而讎君,晝宵營爲,亦出於戕人而害物,好惡所到,忠逆立判,利勢所在,逋逃咸萃,附己者謂之向國而奬拔,汲引如恐不及,異己者謂之背馳,而擠陷網打,無所不至,於是乎助虐逞凶之徒,擧皆爲其羽翼,逐臭䑛瀝之輩,莫不受其指使,傳授凶圖,釀成煥·日滔天之禍,鼓倡悖論,馴致裕·玉讎國之計,一番逆變起,而罔不根柢於渠,一番凶獄出,而罔不窩窟於渠,渠之血黨死友,擧皆干犯天討,以誅以奪,而以渠鯨鯢之魁,獨爲漏網之魚者,蓋緣其凶焰,雖死不衰,餘威歷久尙熾,根窩更有之論,指目有歸,而無敢連討者,明白洞快之敎,聖批昭揭,而無敢對揚者,一世腐心而擧朝緘口,有識憂歎,厥惟久矣。何幸乾道孔昭,自作難逭,渠之平生斷案,無端呈露於爲其卵育吹噓,感德思報,願爲鍾秀一死者之口,則雖使鍾秀,對質於鞫庭,必將滿口輸款,而無一辭自明之端矣。噫,敬·觀之窮凶,而染成者渠也,龜·祿之絶慝,而掩護者渠也,渠以爲見驅,則觀鎬曰見驅,渠以爲非逆,則觀鎬曰非逆,耳濡口滑,看作茶飯,先入之見,掩諱不得,慣聞之處,丁寧納招,則龜·祿·秀·敬之和盤托出,打成一片之狀,至是而畢露無餘矣。大抵鍾秀之一生藉口,欺人而欺心者,卽不過渠所謂士類也,渠所謂義理也。論其行己,則發跡於逆戚之門,而爲其私押之客,托身於榮賊之家,而備盡諂諛之態,至勸其兄,願留榮賊,究其情狀,卽一患得失之鄙夫,則渠所謂吁亦醜矣。且夫渠所謂義理者,本出於逆祿之凶論,賊龜之陰圖,而直是作賊作逆之一大斷案耳。噫,彼龜·祿輩,包藏不軌,謀危宗社,及夫國本已固,凶計莫售之後,鍾秀以其血黨,自知無幸,乃以死中求生之計,說出渠輩所謂義理二字,以爲掩護龜·祿輩眞贓之妙籌長策,龜·祿之眞贓旣掩,則鍾秀之身計得矣,鍾秀之身計旣得,則龜·祿之眞贓掩矣,其一而二二而一之狀,不亦凶且憯乎?惟我正宗大王至精至微之義,昭揭日星,建天地而不悖,俟百世而不惑,則雖有怪鬼十千輩,寧或售疑亂之計,而鍾秀敢以掠美之術,欲爲立幟之資,指無謂有,眩惑群聽,有若怪鬼不逞之徒,眞箇爲朝夕壞亂之擧,而非渠則莫可扶植者然,肆然上逼於莫重莫嚴之地,以是而脅持君父,以是而威喝朝野,魯賢之逆變,由是而醞釀,達淳之邪說,由是而源委,候班不參之逆節在此,史局割席之凶肚在此,而改號時違牌,行幸後悖論,皆其逆謀慝計之昭不可掩者矣。至於逆敬之三條凶言,卽自鍾秀圈套中出來,而賊觀之謂龜賊義理主人之招,亦田鍾秀悖舌中薰襲,則前後情跡,脗然相符矣。臣等合辭所陳,剽竊先王之義理,矯誣先王之秉執者,政謂此矣。及其家計已成,手段漸滑,則誣衊無所不至,譸張無所不有,筵本二跋,旣伏罔赦之案,讏言五條,莫掩自唱之跡,入告出語,變幻無常,左闔右捭,機關至密,千罪萬惡,擢髮難數,而臣等之最所憤嫉而痛惋者,又有在焉。以渠之眷遇也。邇密也,逆祿之八字凶言,旣已自渠口傳說,賊龜之乙未冬悖說,亦必先他人聞知,則何不於正宗大王一初淸明,庶政維新之會,斷去宿處,嚴斥凶論,使夫迷溺不悟者,曉然知龜·祿之不可染跡,而乃反附麗依歸,推詡尊仰,壞亂世道,詿誤人心,以致許多逆變,無限厲階,而其惡稔矣,其禍極矣。若使當日朝廷之上,初不生出一鍾秀,則龜·祿之賊勢,何由而鴟張,龜·祿之餘醜,孰從而蚓結乎?然則今日國勢所以至於痛器流涕之境者,雖源於龜·祿,而助成者鍾秀也,雖發於敬·觀,而主張者鍾秀也,則論其罪犯,有浮於龜·祿·敬·觀,而敬賊已施之律,尙難貸也,龜·祿應坐之典,烏可已乎?特以大官之曾忝也,鬼誅之先加也,故依律處斷,雖恨未及,尙魯已例,在所不已,幸賴乾斷廓然,天討亟行,鍾秀黜享追奪之請,雖蒙夬允,而梟獍之凶種尙遺,國家之隱憂無窮,請追奪罪人鍾秀支屬應坐之類,一依尙魯·漢祿例施行。噫嘻痛矣,今此鍾·振兩賊之凶,思之膽掉,言之骨靑。蓋其陰謀逆節,适·璉之今又出也,凶言悖說,雲·海之所不道也,是乃窮天地亘宇宙之極逆大憝,雖幸天討略行,王章少伸,尙何足快洩神人之憤也哉?鍾一則藉其門蔭,獲沾祿仕,國家何負於渠,而梟心獍腸,與生俱生,幸西賊之有警,則十七字刀割分院兵助勢之策,湖南伯得差之願,無非劇逆之斷案,而乃與振采·友文等,結爲血黨,五字八字之凶言,猶爲不足,而必以二字至不道之言,和應於合有變通之說,甚至街路上訩訛而極矣。振采則伎倆妖慝,行止閃忽,出沒京鄕,左道誑惑,連腸接肚於鍾一·光友之徒,憑藉讖諱之書,濟其邪誕之術,二萬石軍糧之積庤,縉紳家火具之潛埋,七字刀割指卯日而擧事爲期云者,莫非做作妖言,煽動人心之計,而八字刀削十三日至凶之說,與鍾一一而二二而一,似此古今所無之逆,不可只施治逆之常典,适·雲已行之例,不用於此兩賊,而將何施乎?請大逆不道罪人鍾一·振采,竝施适·雲之例。逆賊友文,跡本卑微,性又奸慝,投身於鍾一,甘作爪牙,許心〈於〉振采,結爲兄弟,托鍾一於振采,則謂以可用,薦振采於鍾一,則稱有神術,逆賊光友,本以鄕曲賤孽,托爲凶徒死士,父事振采,兄事友文,九字刀削欲輸軍糧,則轉到南陽,凡爲群凶之指使,率皆挺身而樂赴,十三字刀削將臣家將欲火攻,所營何事,店舍綢繆之言,致後丁寧和應,南中兵火之說,延壽爛熳酬酢,卽此數段,已足爲諸賊之眞贓斷案,至於正月十三日凶言,卽是窮宙亘宇所未有所未聞之極逆情節,而無不參聞,無不參知,則罪止誅身,失之太輕,王章不嚴,輿情未洩,請逆賊友文·光友,加施孥戮之典,致後·延壽,亟施孥籍之典。噫嘻痛矣,亂逆之變,振古何限,而豈有如肇源之劇逆大憝,窮凶絶悖者哉?渠以世祿之臣,偏被聖朝之恩,八座兜攬,已極於榮顯,一門盤據,不離於權要,苟有一分人心,宜思百倍圖報,而其奈梟獍之性,與生俱生,鬼蜮之謀,非今斯今,攘臂弩眼,罔非戾氣,柱腹撐腸,都是禍心,至於甲戌之冬,肆發至凶至憯罔測不道之說而極矣。其罪犯於莫重莫嚴,爲賊爲逆之狀,此誠神人之所共憤,王法之所不貸,凶如肇賊,逆如肇賊,而使之假息海島,共戴一天,已不可曰世有三綱,國有三尺,況今未伏顯戮,先被鬼誅,生前失刑,已極痛惋,死後當律,不容少緩,請物故罪人肇源諸子,亟施散配之典。噫嘻,宜學以卑微之流,賦潛慝之性,行己則巧妄而善爲狐媚,發跡於陰邪而養成虺毒,屢竊踰濫之職而睯不知分,常蓄希覬之心而急於射利,敢以常試之計,投呈凶慘之書,其上段諸條,罔非爲人臣所不敢道者,而肆然筆之於書,悍然發之於口,卽此一款,合施萬戮,而至若下段所云義理二字,卽我上下大小三十年秉執而遵守者也。今安有晦明之可言,而渠乃陰懷惎憯之謀,公肆疑亂之說,反復閃忽,指意絶悖,此蓋逆裕·書九輩所嘗沿襲之套語也。且以鞫招觀之,稱煥之以君子,詡書九以名流,則裕賊之亂逆情節,書九爲之前茅,宜學爲之後殿,一串貫來,首尾和應之眞贓斷案,於此焉畢露矣。然渠以蟣蝨之賤,不識魚魯之辨,烏知義理之果爲何物,闡明之當用何道哉?此必有暗相綢繆,先設機關者,而盤覈許久,端緖未究,此已輿憤之所共切,隱憂之所愈深者也。況今天網甚恢,凶種尙遺,治逆之情,終有所未盡者,請正法罪人宜學諸子,亟施散配之典。噫嘻痛矣,亂臣賊子之凶國禍家,從古何限,而豈有如鶴秀之至奸絶憯者〈哉〉?渠本梟獍成性,虺蜮化身,伎倆則戕人害物之天生宵小,經營則凶國禍家之世濟元惡,狡黠狼愎,自是家庭之傳襲,狐朋狗黨,看作淵藪之陰祕,蓋其世守龜·祿之悖論,背馳國是,爲賊立幟,凶圖逆節所由來者,久矣。特以門戶之爀舄,資歷之華膴,始也聖念,未嘗不假借,則苟有一分秉彝,宜其百倍圖報,而患得之在心,轉成驕濫,貪權之不足,愈益縱肆,百惡竝萃,萬妖俱備,欺君罔上,貪天爲功,已是渠罔赦之罪,而最其無將不道之眞贓斷案,卽惎構是已。惎構二字,是何等人臣極罪,而奈其逆肚潛蓄,毒牙密厲,賊肇之情節,綻露無餘,則自知其難逭,逆敬之罪犯,締結有素,則卒與之同歸。於是乎疑懼之心,飜成怨懟,揣摩之計,專事壞亂,必欲讎視國家,煽禍朝著,至以惎構之憯計,敢售於莫重莫嚴之地,甘自歸於斁敗人彝,滅絶天常,正所謂窮天地亘萬古所未有之極逆大憝也。幸賴淵鑑孔昭,雖奸萌之逆折,特緣山藪包容,致常刑之尙逭,一國之輿論久沸,十年之積鬱未洩,惟我殿下,乃於一初歲首,端門受朝,先擧元惡,洞諭慈聖之所悉燭,明示天討之所亟行,乾斷赫然,魑魅莫逃,庶幾王章快伸,輿憤痛洩,而遽從唯輕,只施島棘,干係如此賊,負犯如此賊,而依舊假息,顯戮不加,則典憲自此隳壞,亂逆無所懲畏,思之及此,寧不懍然而寒心哉?請楸子島荐棘罪人鶴秀,亟令王府,設鞫得情,快正典刑。噫嘻痛矣,自古亂逆何限,而豈有如魯敬之凶譎奰慝,蔑倫敗紀者乎?平生伎倆,無非戕人害物,晝宵經爲,都是凶國禍家,兜攬華膴,躐躋崇顯,朝家於渠,恩至渥也,而不思報效之道,忽生感懟之意,乃有生死不得,抑情仕宦之說,此何等時?强抑其情,乃敢萌心,公肆發口,自露鬼蜮之情態,莫掩梟獍之腸肚,當大婚爰定之初,卽一國慶祝之會,而渠乃陰懷惎憯,極其誣悖,傳襲於賊裕,護法於賊裕,潛蓄包藏,和盤托出,顯售不滿,倡爲悖說,動搖沮戲,斷案斯著,故雖以先朝曲加包貸之處分言之,至有言行不謹之敎,昭如日星,儼若鈇鉞,則其言凶圖也,其行逆節也,不謹則無將,無將則必誅,其無君無母之心,不道不敬之律,歷萬世而掉脫不得者也。況於今日,義理尤急闡明,而何幸乾道孔昭,天討大行,追奪之律,纔有成命,神人之憤,庶可少洩,而罪止追奪,不足以稱其惡,剖戮跽斬,雖難用於古法,瀦家孥籍,亦自有於彝典。況其凶種餘孽,尙此假息,書所稱殄滅無遺,毋俾易種者,不施於此賊,而將於何施?請追奪罪人魯敬,亟施孥戮之典焉。噫嘻痛矣,亂臣賊子從古何限,而其窮凶極逆,豈有如陽淳者哉?渠以世祿遺裔,蒙被國恩何如,而生得梟獍之性,潛畜虺蝮之毒,敢於哀遑罔極之時,欲逞悖逆至憯之計,指嗾賊晟凶國之類,圖出逆度投疏之擧,其疏中句語,殆有浮於雲·海之逆節,思之膽掉,言之髮豎,渠之綢繆謀議,爛漫和應之跡,非但翰模之供,節節指的,復有晟賊之招,一一吐實,面目雖換,腸肚相接,與賊晟逆度,一而二二而一也,唯其狠毒之物,抵賴爲事,竟至於鬼誅先加,三尺之邦憲,終未快伸,一世之輿憤,去而益切,跽斬之刑,雖未得行,尙度已施之律,何可不施於此賊乎?請物故罪人陽淳,亟施孥戮之典。噫嘻痛矣,世變日生,亂逆層出,以至於今日正喜而極矣。賊度之庚寅凶疏,卽亘萬古所未有之劇逆大憝也,然而露名而尙度也,而暗地授意者正喜也,指使而粧出者晟賊·陽淳也,而因人傳草者正喜也,正喜之情節,陽淳知之,故陽淳之招辭,正喜出焉,其源流脈絡,照應貫通,而和盤托出,昭不可掩,梟獍之腸肚相連,鬼蜮之情狀叵測,覆載之所不容,王法之所必誅也。奈其賦性悍毒,兼以頑忍,屢次嚴訊,一向抵賴,凶憯之圖,陰祕之跡,終不輸款,而敢謂援證之中斷,期欲自作之掉脫者,尤極痛惋,更加嚴覈,明正其罪,一時爲急。大僚之箚,蓋出於嚴獄體重法理之義,而遽有此減死安置之命,臣等聚首愕貽,竊不勝憂歎之至。我聖上欽恤審克之德意,臣等豈不欽仰萬萬,而渠之尙逭收司之律,已切失刑之歎,況是今獄之逆窩也罪首也,而終不克窮覈,遽爾酌處,揆諸鞫體,有漏網之憂,論以邦憲,有解紐之慮,義理方明而更晦,隄防莫嚴而將壞,亂臣賊子,無所懲戢,思之至此,寧不懍然而心寒哉?請大靜縣圍籬安置罪人正喜,亟令王府,更爲設鞫,快正典刑。噫嘻痛矣,紀淵之罪,可勝誅哉?性本凶譎,行又奰慝,外面則不離騙儈之惡習,指意則罔非禍心之包藏,兜攬華膴,席乃兄而愈益驕濫,縱恣凶臆,鉗一世而漸使氣勢,罔念聖朝拂拭之恩,積有平日貪戾之心,同朝之指目已久,擧世之扼腕亦多,而此猶屬薄物細故耳,以今番鞫獄事言之,接翰模而寬譬,其所寬譬者何譬?與晟賊而授計,其所授計者何計?跡莫掩於延蔓,意專在於嫁禍,自唱自和,期欲網打,是可忍也,孰不可忍也?噫,丁亥代聽以後,渠之兄弟,乃於政令之間,顯肆誹謗,甘作歸於大戾,則自生懼怯,粧出左右無當之疏,欲逞其凶圖者,與乃兄,一而二二而一也,憯計將售於湛滅,重犯莫逃於惎間,而以我純祖全保之聖意,翼考仁孝之盛德,雖不置辟於當時,今於罪惡彰露之後,亟施當律,不容少緩,而況伏聞日昨賓筵,慈聖隱痛之敎,仰認積久,大僚聲討之奏,尤極嚴峻,承聆諸臣,無不掩抑,退益憤惋,以若亘萬古所未有之逆憝,豈可使一刻容貸於覆載間乎?請古今島安置罪人紀淵,亟令王府,設鞫得情,快正典刑。答兩司曰,不允。李鶴秀事,已有處分矣,勿煩。魯敬事,已有處分,勿煩。陽淳事,勿煩。正喜事,已有處分,勿煩。紀淵事,已有處分,勿煩。
持平安潤蓍啓曰,噫嘻痛矣,世道詿誤,義理晦塞,至於今番秋曹罪囚而極矣。渠以鄙悖之流,潛蓄凶憯之計,肆發通文,投諸賢關,遣辭陰險,引用凶悖,字字狡慝,句句閃忽,耳目難掩,手脚盡露,聞者髮豎,思之膽掉,固當卽地設鞫,不日正刑,而只令秋曹,盤覈情節,略加刑訊,旋卽酌處,雖出於大聖人好生之德,豈有亂言不道,自服遲晩,而罰止島配,假息覆載之間者乎?若以言出卑賤,事已勘處,置而不論,其可曰闡義理而嚴懲討乎?請古今島爲奴罪人韓鼎鎭,亟令王府,卽爲拿來,嚴鞫得情,快正典刑。噫嘻,王綱不振,世變層生,駸駸然自歸於凌犯之科者,至於申綱而極矣。渠以蟣蝨之賤,敢懷梟獍之心,假托校宮之復設,潛售賢關之投通,蜚訕作怪,包藏眩亂之許多罪惡,已是至凶絶悖,而至若秦坑之說,誣逼莫嚴,錢唐之比,指擬無倫,此爲渠罔赦之斷案,譸張傾陷,情狀難掩,誣上惑下,無所不至。噫,此豈如渠鄕曲愚蠢之類所可獨辦也哉?其暗地受嗾之狀,平日醞釀之計,明若燭照,賢關之聲討,旣盡且詳,大僚之回啓,至嚴且明,而兪音終靳,王章未伸,大聖人包容之德,雖出於忠厚鎭物,不治爲治之道,而國之所以爲國,以其有刑章也,此而不問,一任其倖逭迷藏,則羸豕之戒,伏莽之憂,有不可勝言,思之及此,寧不凜然?至於今番奎·坤兩賊之凶,卽是振古所無之變,而綱之名,狼藉出於奎賊之口,有曰能文善生,有曰綱之論豐德事必被竄,有曰綱亦吾黨,苟非聲氣素相關通,脈絡素相連接,賊坤何以屢言於賊奎,賊奎何以悉吐於鞫庭乎?卽此綱之包藏禍心,讎視國家,要藉豐德之革合,作爲煽亂之張本者,實與奎·坤之凶書,相爲表裏,相爲影響,綱而不誅,則奎·坤猶自在,奎·坤旣誅,則綱何以獨漏?根窩未破,憂虞轉深,請充軍罪人申綱,亟令王府,拿鞫嚴覈,夬施典刑。噫嘻痛矣,義理堙塞,世變層生,至於今番睦台錫事而極矣。惟我毅宗烈皇帝,三五之聖,當百六之運,殉社大節,卓越千古,而至若建虜猖獗,我邦濱危,則命將東援,閔覆之德,惻怛之意,與神宗皇帝壬辰再造,其揆一也,環東土含生之倫,莫不恩浹骨髓,愈久愈深,而英宗大王,特配壇壝之享,庸寓風泉之感,以何心腸,肆然誣詆,泚筆於章奏之間,顯然指斥,自犯於罔赦之罪者,萬萬痛惋,若其書中句語之挾雜,造意陰慘,遣辭駭悖,非一朝一夕之故也。論其情跡,彝倫斁絶,語其負犯,鈇鉞猶輕,不可絶島定配而止,請島配罪人睦台錫,亟令王府,設鞫嚴問,夬正典刑。新除授行大司憲宋啓榦,時在忠淸道懷德地,執義金逸淵,時在京畿高陽地,掌令申大膺,時在慶尙道順興地,掌令金仁根,時在京畿驪州地,持平成近默,時在京畿果川地,請竝斯速乘馹上來事,下諭。答府曰,不允。下諭事,許遞。
行大司諫韓鎭㦿,司諫李垿,獻納朴鳴載,正言沈敦永·南性敎等啓曰,梟示罪人性世,與劇逆載榮,一而二二而一也。換着軍服,潛入禁庭,粧出纏帶,暗售網打,是何等排布設施,是何等凶謀祕計也?設鞫七朔,根因窩窟,終未究覈,只示梟示之律,輿情之憤惋,固無可言,而不可以已爲梟示,不施當施之律,請梟示罪人性世,亟施孥戮之典。噫嘻,人心陷溺,世變層生,至於秋曹罪囚而極矣。渠以卑微之類,敢蓄凶悖之心,肆發通文,投諸賢關,造意閃忽,引用絶悖,字字狡慝,句句凶逆,耳目難掩,手脚盡露,聞者髮豎,見之膽掉。幸賴首善之地,至有捲堂之擧,固當卽地設鞫,不日置辟,而只令秋曹,盤覈情節,略加刑訊,旋卽酌處,秋堂聯疏,實出執藝之義,而特以好生之聖念,遂付傅輕之科,世豈有亂言不道,自服遲晩,而生出獄門,假息覆載之間者乎?今若諉於言出卑賤,事已勘配,而置而不論,則其可曰國有三尺乎?請古今島爲奴罪人韓鼎鎭,亟令王府,設鞫得情,夬正典刑。噫嘻,人心陷溺,世變層生,至有申綱而極矣。渠以鄕曲鄙微之類,敢懷譸張傾陷之計,發通誑惑,圖聚不逞之徒,造意叵測,冒犯必誅之科,秦坑是何等時,而比擬無難,錢唐是何等事,而指斥有歸,渠以包藏雖急於敲撼朝廷,而獨不念自犯於上誣聖德,罪在罔赦乎?各邑已例,春曹之文獻昭在,三罪竝發,賢關之聲討又嚴,今不須更事贅陳,而蓋其醞釀如此,跳踉〈如此〉,憑恃和應,明若觀火,則雖聖朝寬大,每事包容,而伏莽未去,滋蔓可憂,思之及此,寧不懍然哉?大僚覆奏,明辨無餘,鬼蜮情狀,無所遁匿,而鉏根潰癰之論,寔出遠慮,何殿下不念生道殺人之義,而亦靳一兪也耶?況於今番奎賊之招,申綱之名,不啻狼藉,至謂以能文善生,又謂之綱亦吾黨,可與同心而共事,脈絡之連通,表裏之和應,至此昭綻,無復餘蘊,然則奎·坤是已伏法之申綱也,申綱是未就鞫之奎·坤也,設鞫治逆,將以致天討也,根窩未破,憂虞轉深,則豈可以鞫事之已撤,而有所持難於更設乎?請充軍罪人申綱,亟令王府,拿鞫嚴問,盤覈得情,夬伸典刑。噫嘻痛矣,義理晦塞,變怪層生,至於睦台錫事而極矣。我朝之於皇明,蒙被渥澤,與天無極,義則君臣,恩猶父子,故凡係皇朝事,備盡尊敬,無敢指斥,而彼台錫者,肆然筆諸章奏,誣逼毅宗皇帝,求過於無過之地,敢言其所不敢言,遣辭狂悖,用意陰慘,此不但我朝之賤臣,實是皇朝之罪人,此而不加重辟,則義理日益晦蒙,人心日益陷溺,而小中華一域,無復讀春秋者,且其龍淵山虎等句語,絶悖無嚴,此豈人心所敢道哉?終篇旨意,極其閃忽,要不出挾雜之計,已施之律,不足以懲其罪。請島配罪人睦台錫,亟令王府,拿鞫嚴問,明正典刑。答院曰,不允。
兪章煥,以禮曹言啓曰,以親摠庶政,養隆長樂,大王大妃殿加上尊號合二慶慶科庭試卽日放榜,擇日放榜取稟草記,傳曰,擇日擧行事,命下矣。令日官李秉洪推擇,則文武科庭試,來閏三月十三日放榜,同月十九日卯時爲吉云,以此日時定行,何如?傳曰,允。
吳取善,以摠戎廳言啓曰,本廳哨官朴枝秀,身病甚重,勢難察任,改差,何如?傳曰,允。
又以禁衛營言啓曰,本營軍色從事官鄭基世,身病甚重,勢難察任,今姑改差,何如?傳曰,允。
校理洪永圭疏曰,伏以,莫嚴者王章也,莫遏者輿憤也,苟或事關至重,而不加盤詰,罪犯罔赦,而遽置寬貸,則王章無可施之處,輿憤無可洩之日,豈不大可懼哉?噫,彼李鶴秀凶圖逆節,聖鑑之所悉燭,而大僚三司,亦旣條陳而臚列之矣。今無容更事架疊,而蓋其凶毒之性,甚於虺蜴,憯祕之計,浮於鬼蜮,倫彝之重焉,而甘犯於無將,義分之嚴焉,而自歸於不敬,此誠窮古亘今所未聞所未見之逆憝也。安有爲人臣子負犯如此,干係如此,而當律尙逭於肆市,酌處只止於島棘也哉?山藪之量,雖仰天地之好生,象魏之懸,有非人主之低昂。伏願殿下,淵然深思,廓揮乾斷,亟令王府,拿鞫得情,俾天討行而亂賊懼焉。仍伏念,臣旣忝論思之地,且當懲討之時,義在沐浴,敢不竭蹶,而貞痼之祟,根於阿睹,頑亘之痰,注於肩背,委頓床玆,蠢動末由,沬飮之忱,有愧於輿疾,蹇慢之跡,自著於溺職。伏乞聖慈,俯垂鑑諒,亟遞臣見帶之職,仍治臣瀆擾之罪,以安私分,以肅朝綱焉,臣無任云云。省疏具悉。已諭於諸批矣。
修撰南秉哲疏曰,伏以,臣於向日朝參之班,伏見荐棘罪人李鶴秀處分傳敎,昭禹鼎之神姦,洞秦鏡之鬼魔,凡厥斁倫敗紀之凶圖逆節,無所逃焉,宜有三尺,疾於雷霆,莫容一縷,假之朝夕。不意酌處惟輕,當律未施,旣鬼車之載,畢露其情狀,而象魏之懸,反失其嚴正,夫人臣極罪,固亦何限,而惎構於莫嚴莫重,古今之所未聞焉,寧有負犯若此,而寄息覆載,使將自斃者然哉?大僚聯籲,三司爭執,寔出於同聲共討,而至今幾日,尙靳允兪,邦憲由是虧損,輿情由是激鬱,少正之誅,宜陳兩觀,伯鯀之殛,大闢四門,何可淸朝勵精之日,不法古聖用刑之意哉?臣時無言責,未得越俎而進,徒懷公憤,久切枕戈之思,今於新除之下,安得無疾聲仰呼也?玆敢暴陳危衷,冒瀆崇聽。伏願聖明,淵然深思,廓揮乾斷,亟下拿鞫之命,俾王章伸而亂賊懼焉,臣無任云云。省疏具悉。已諭於諸批矣。
副修撰李㘾疏曰,伏以,臣曾於奎銜,辭不見諒,而黽勉承膺者,久矣。過蒙拂拭,驟升榮要,恩山德海,若偏臣身,以臣庸陋,何以得此於聖明?內省自疚,莫知攸措。今臣於見職,亦不敢徒恃寵靈,恬然自居,而事在目下,義難終默,忙陳短章,粗效沬飮之忱,惟殿下少垂鑑諒焉。噫,彼鶴秀之前後罪犯,大臣三司,臚列已盡,不必更事條陳,而第其惎構二字,卽渠斷案耳。爲人臣而有此干犯,倫彝之所不容,王章之所必討也。今當一初立經定紀之會,日月之明,旣已照燭其狡險,霜雪之威,宜不假貸於誅殛,而及其勘斷,不過島棘而止,凶如此賊,逆如此賊,而一日假息於覆載之間者,古今天下,寧有是哉?夫懲討之不可玩愒,臺閣之職責也,刑政之不宜低仰,國家之常憲也。今日爲臺閣者,將以討亂賊正邦憲,一辭齊籲,爭執不已者,此是秉彝之同得,而尤可見大同之論,則宜賜開納,而乃反遞罷之,顯示訑訑之拒,臣未敢知殿下將謂此賊已施之律,足以蔽其罪而然耶?向因大僚之筵奏,卽命三司之恩敍,竊謂大聖人轉環之量,不待諸臣之更瀆,特降允兪之音,而至今天聽愈邈,忠憤轉激,玆敢披瀝而陳之。伏乞聖上,更加澄省,廓揮乾斷,亟令王府,設鞫得情,夬正典刑焉,臣無任云云。省疏具悉。已諭於諸批矣。
辛丑正月二十二日酉時,上御熙政堂,人日製科次入侍時,右副承旨尹致秀,假注書李鼎信,記事官沈敬澤·金益文,弘文提學趙秉鉉,對讀官待敎趙鳳夏,兵曹佐郞張鉉喆,以次進伏訖。上曰,史官分左右。仍命科次爲之。致秀曰,試券讀奏乎?上曰,唯。鳳夏讀奏訖,上曰,試券第一第二書三下,其餘三張書次上。秉鉉曰,預差二張,當書外字乎?上曰,唯。仍命書傳敎曰,人日製賦居首三下一生員魚命羲直赴會試,之次三下進士黃鍾憲給二分,之次次上生員金膺根等三人,竝令該曹,考例施賞。又命書傳敎曰,入格儒生明日延英門外施賞,又命史官就座,仍命退,諸臣以次退出。
上在昌德宮。停常參·經筵。
金學性,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
兪章煥啓曰,明日召對,取稟。傳曰,停。
又啓曰,右承旨金景善,右副承旨尹致秀,今日不爲仕進,竝卽牌招,何如?傳曰,允。
行大司諫韓鎭㦿,司諫李垿,持平安潤蓍,獻納朴鳴載,正言沈敦永·南性敎,修撰李孝淳等啓曰,請書九亟施追奪官爵之典。措辭見上請明川府竄配罪人李止淵,爲先施以極邊遠竄之典。措辭見上答三司曰,不允。李止淵事,已有處分,勿煩。
行大司諫韓鎭㦿,司諫李垿,持平安潤蓍,獻納朴鳴載,正言沈敦永·南性敎等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥戮之典。措辭見上請物故罪人肇源諸子,亟施散配之典。措辭見上請正法罪人宜學諸子,亟施散配之典。措辭見上請楸子島荐棘罪人鶴秀,亟令王府,設鞫得情,夬正典刑。措辭見上請追奪罪人魯敬,亟施孥戮之典焉。措辭見上請物故罪人陽淳,亟施孥戮之典。措辭見上請大靜縣圍籬安置罪人正喜,亟令王府,更爲設鞫,快正典刑。措辭見上請古今島安置罪人紀淵,亟令王府,設鞫得情,夬正典刑。措辭見上答兩司曰,不允。鶴秀事,已有處分矣,勿煩。魯敬事,已有處分,勿煩。陽淳事,勿煩。正喜事,已有處分,勿煩。紀淵事,已有處分,勿煩。
持平安潤蓍啓曰,請古今島爲奴罪人韓鼎鎭,亟令王府,卽爲拿來,嚴鞫得情,夬正典刑。措辭見上請充軍罪人申綱,亟令王府,拿鞫嚴覈,夬正典刑。措辭見上請島配罪人睦台錫,亟令王府,設鞫嚴問,夬正典刑。措辭見上答府曰,不允。
行大司諫韓鎭㦿,司諫李垿,獻納朴鳴載,正言沈敦永·南性敎等啓曰,請梟示罪人性世,亟施孥戮之典。措辭見上請古今島爲奴罪人韓鼎鎭,亟令王府,設鞫得情,夬正典刑。措辭見上請充軍罪人申綱,亟令王府,拿鞫嚴問,盤覈得情,夬伸典刑。措辭見上請島配罪人睦台錫,亟令王府,拿鞫嚴問,明正典刑。措辭見上答院曰,不允。
金學性啓曰,吏曹郞廳來言,臺諫有闕,政事,取稟。傳曰,前望單子入之。
臺諫前望單子入之,大司憲李羲準,執義李殷相,掌令吉顯範·洪翼燮,持平金炳奎落點。
以右承旨金景善,右副承旨尹致秀牌不進罷職傳旨,傳于吳取善曰,只推。
以校理洪永圭牌不進罷職傳旨,傳于吳取善曰,只推。
兪章煥,以弘文館言啓曰,上番闕直,事甚未安。校理洪永圭,旣有只推之命,卽爲牌招入直,何如?傳曰,允。
又以吏曹言啓曰,康翎縣監金永杰,受由於平安道平壤地,故斯速還官之意,發關知委於該道道臣處矣。卽接回移,則以爲,康翎縣監金永杰,以親病猝重,萬無還任之望云,親病旣如是,則有難强令還任,改差,何如?傳曰,允。
金學性,以兵曹言啓曰,今此親摠庶政,養隆長樂,大王大妃殿加上尊號合二慶慶科庭試文武科,來閏三月十三日設行事,自禮曹推擇啓下矣。武科則例有初試,而依新定式,分京外試取矣。吉日,令日官李秉洪推擇,則來三月初十日爲吉云,以此日擧行,而取考謄錄,則在前慶科庭試取人之數,多寡不同,或取四五百人,或取六七百人,甲子年取三百人,今番則取幾人乎?敢稟。傳曰,依甲子年例爲之。
兵曹,來三月初十日慶科庭試武科初試時規矩,鐵箭三矢一百二十步,柳葉箭五矢一百二十步一巡二中,講書粗以上,取二技落點。
吏曹啓目粘連啓下是白有亦,觀此咸鏡監司鄭元容狀啓,則以爲,甲山府使柳永魯,老母今年爲七十歲是乎所,依例啓遞,令該曹稟處亦爲白有臥乎所,邊地守令之獨身無兄弟,親年七十者歸養,載在法典是白如乎,甲山府使柳永魯,依法典改差,何如?判付啓依允。
敦寧都正鄭東勉疏曰,伏以,臣伏奉除旨,以臣爲敦寧府都正者,臣不勝感惶,章皇出肅,粗伸叩謝之忱,而第臣本無敦寧,揆以格例,自在應遞,玆敢略陳短章,仰瀆崇嚴。伏乞聖明,俯賜鑑諒,照例遞改,以存公格,以安私分焉,臣無任云云。省疏具悉。疏辭,下該曹,稟處。
吏曹啓目粘連啓下是白有亦,觀此敦寧府都正鄭東勉上疏,則以爲,臣本無敦寧,揆以格例,自在應遞。伏乞遞改亦爲白有乎所,旣無敦寧,則不可仍置,敦寧府都正鄭東勉,依例改差,何如?判付啓依允。
上在昌德宮。停常參·經筵。
李景在啓曰,明日召對,取稟。傳曰,停。
吳取善啓曰,奏御文字,何等審愼,而行巡單子中巡將鄭文在,誤書以入,致勤下敎,臣之矇然捧入,不勝惶悚,而當該入直堂上,推考,何如?傳曰,允。爾亦推考。
持平金炳奎啓曰,臣言議拙訥,志氣凡庸,本不近似於淸朝耳目之任,而柏府新除,忽下於夢想之外,怵畏義分,不得不章皇出肅,而第臣於合啓中,有不容因仍冒參者,非直私義則然,亦係公朝所許,何可晏然臺次,不思引避乎?請命遞斥臣職。答曰,依啓。
持平安潤蓍,正言南性敎,修撰李孝淳等啓曰,請書九亟施追奪官爵之典。措辭見上請明川府竄配罪人李止淵,爲先施以極邊遠竄之典。措辭見上答三司曰,不允。李止淵事,已有處分。勿煩。
持平安潤蓍,正言南性敎啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請物故罪人肇源諸子,亟施散配之典。措辭見上請正法罪人宜學諸子,亟施散配之典。措辭見上請楸子島荐棘罪人鶴秀,亟令王府設鞫得情,夬正典刑。措辭見上請追奪罪人魯敬,亟施孥戮之典焉。措辭見上請物故罪人陽淳,亟施孥戮之典。措辭見上請大靜縣圍籬安置罪人正喜,亟令王府更爲設鞫,快正典刑。措辭見上請古今島安置罪人紀淵,亟令王府設鞫得情,夬正典刑。措辭見上答兩司曰,不允。鶴秀事,已有處分矣。勿煩。魯敬事,已有處分,勿煩。陽淳事,勿煩。正喜事,已有處分,勿煩。紀淵事,已有處分,勿煩。
持平安潤蓍,正言南性敎啓曰,請古今島爲奴罪人韓鼎鎭,亟令王府卽爲拿來,嚴鞫得情,夬正典刑。措辭見上請充軍罪人申綱,亟令王府拿鞫嚴覈,夬施典刑。措辭見上請島配罪人睦台錫,亟令王府設鞫嚴問,夬正典刑。措辭見上新除授執義李殷相,時在京畿廣州地,掌令吉顯範,時在開城地,請竝斯速乘馹上來事,下諭。答府曰,不允。下諭事,依啓。
正言南性敎啓曰,請梟示罪人性世,亟施孥戮之典。措辭見上請古今島爲奴罪人韓鼎鎭,亟令王府設鞫得情,夬正典刑。措辭見上請充軍罪人申綱,亟令王府拿鞫嚴問,盤覈得情,夬伸典刑。措辭見上請島配罪人睦台錫,亟令王府拿鞫嚴問,明正典刑。措辭見上答院曰,不允。
李景在,以弘文館言啓曰,上番闕直,事甚未安。校理洪永圭,旣有只推之命,卽爲牌招入直,何如?傳曰,允。
以校理洪永圭牌不進罷職傳旨,傳于吳取善曰,只推。
李景在,以上號都監都提調意啓曰,玉冊,在前則或以五簡爲一貼,或以六簡爲一貼,而謹考謄錄,則甲子·丁亥·丁酉,皆以五簡爲一貼矣。今番則何以爲之乎?敢稟。傳曰,依甲子年例爲之。
又以上號都監都提調意啓曰,今此上尊號時,大王大妃殿冊寶親受處所,通明殿爲之事,命下矣。內門路以何處爲之乎?敢稟。傳曰,以賓陽門爲之。
又以上號都監都提調意啓曰,本都監郞廳司饔院僉正李定愚,禮曹佐郞李潭九,身病猝重,勢難察任,竝姑改差,其代以前郡守元錫周,前縣監金學模差下,而時無職名,令該曹口傳付軍職,使之冠帶常仕,何如?傳曰,允。
兵曹口傳政事,副司果單元錫周·金學模。
李景在,以上號都監都提調意啓曰,本都監郞廳司䆃寺主簿徐用輔,工曹正郞金用淳,身病猝重,勢難察任,竝姑改差。其代以前郡守鄭善敎,前縣令李胤愚差下,而時無職名,令該曹口傳付軍職,使之冠帶常仕,何如?傳曰,允。
兵曹口傳政事,副司果單鄭善敎·李胤愚。
尹致秀,以漢城府言啓曰,濟州三邑民數,今始上來,依例入錄之意,敢啓。傳曰,知道。
吳取善,以備邊司言啓曰,卽見義州府尹李圭祊所報,則以爲,紅蔘原包外收稅錢七萬一千五百二十兩內,除却年例劃給與各樣應下,餘在爲五萬二千三百九十五兩矣。本府敕需,每患不足,今以此數,詳定作穀,名以灣府敕穀折米,留置本府折米,分留取耗於道內,永爲定式爲辭矣。包蔘之弊,誠到末如,設始已五十年,加數至八千斤,而利之所在,法不能禁,潛越之多,殆無紀極,雖欲矯捄,果難措處,而姑以此報言之,旣未得隨現如律,所謂屬公之物,又係襲謬之事,則揆以經法,終欠正當,而參諸流來積痼目下事狀,實出於任怨奉公之意。且係包外收稅,正合該府補勅,依所報使之作穀,分留取耗,而萬七千餘穀之半置該府,必有還多爲弊之慮,就元數中限五分一,置之灣府,五分四,分置道內,而若値應用之時,則必待報司草記後施行事,竝爲分付於該道·該府,何如?傳曰,允。
忠淸監司金英淳狀啓節到付,懷德縣監金獻淳牒呈內,節祗受有旨內乙用良,使關據,本縣東面楸洞里居祭酒宋啓榦處敦諭一度,外南面龍田里居副司直宋來熙處敦諭一度,縣監卽爲齎奉,馳往傳諭,則祭酒宋啓榦呈單內以爲,臣自去年十月以後,病不離身,沈綿四朔,轉就危劇,無復有當世之念。乃者巍擢峻秩,濫竊八座之列,跡其平生,無一涓埃之報答,而淸官美職,安坐而得之,此豈夢寐所到?非但爲朝野笑囮之資,福過之災,鬼瞰之禍,尤爲可畏,有乖素心,重誤國恩,撫躬慙恨,非榮伊惕,適足以添其疾病。忽玆倅臣傳宣敦諭,復勤收召,臣方擁被委頓,精神迷罔,不能出接如例,冞增惶隕,無以攸措。況代天興化之必先以親賢敬老,曠宸感於古昔盛際,求助之義,溢於絲綸,擎讀未半,莫容踧踖。臣是何人,敢當斯禮?第伏念,今日卽我聖明躬親庶政,履端正始之會也。亟圖振作,奮發有爲,延頸之望,帀域惟均。臣以世祿之裔,瞻嚮雲天,蘄幸尤切,而學識蔑裂,旣無足以裨補明時,癃朽難强,氣息綿綴,一步蠢動,其勢末由,非敢飾詐,以增欺蔽之罪。伏乞天地父母,特垂哀憐,亟寢召旨,新授資級,卽行還收,俾臣全其微分,安意調病,千萬祈懇之至是如爲有旀,副司直宋來熙呈單內以爲,臣屛伏田野,期以沒齒,人亦以是相處,而惟是聖恩兪深,每加收召,今又倅臣,傳宣敦諭,踰涯盛禮,末由冒膺,倍增隕越,益無措身之地。且微臣狷狹之志,終無遷就,而素患風眩,經歲沈劇,貼身牀褥,實無蠢動之望,神思茫然,亦不敢以文字,暴此衷曲,尤不勝震灼。倘或病勢少甦,則當進一疏,罄竭腎腸之所懷焉是如故,玆以枚擧牒報是如爲白有等以,緣由馳啓。踏啓字。
行大司憲李羲準疏曰,伏以,天休滋至,邦籙無疆,聖曆鼎盛,機務親摠於月正,慈徽益闡,顯號將進於日吉,歡聲喜氣,八域洋溢,慶忭頌祝,萬姓同情。仍伏念,臣蒲質先秋,薪憂課歲,床笫長委,刀圭爲命矣。自昨臘以來,忽嬰奇疾,始不過外氣攸侵,終又以內傷添劇,寒熱交作,甚於痎瘧,食飮全阻,有似關格,發散攻擊之劑,嘗試多方,眞元遂脫,客症益痼,竟日呻囈而不知痛處,達夜昏涔而漸失省覺者,已數十餘日,房闥之間,轉側須人,旬月之內,起動無望,而此際忽伏奉都憲除旨,見今劇逆,未伏典刑,輿情轉益憤鬱,臣固當隨僚寀後,陳沐浴義,而狗馬之疾如此,鷹鸇之逐莫效,有臣如此,生不如死,至於風憲重任之屢次冒忝,有不暇論,而虛縻一日,如添一病,玆敢倩人呼寫,略陳衷懇。伏惟聖明,俯賜矜諒,亟遞臣所帶之任,仍治臣失職之罪,以昭法紀,以安賤分,不勝幸甚。臣雖神識奄奄,輿疾之討莫遂,而忠憤所激,按抑不得,敢此略陳焉。噫嘻,鶴秀之尙今假息於覆載之間,實是失刑之大者,其至兇絶悖之罪犯,聖鑑已炳燭無餘,端門視朝之辰,絲綸渙發,威斷赫然,滿庭臣僚,孰不欽仰攢歎,而徑施島棘之典,終蘄鞫覈之命,是固出於大聖人好生之德,而王章未伸,人彝將斁,亂賊不懲,隄防益壞,委屬大懼,諒非細憂。渠之千罪萬惡,大僚旣聯箚悉陳之,三司諸臣累日力論之,而惟玆惎構之兇圖逆節,卽渠之眞贓斷案,言之髮豎,思之膽掉,天地之所不容,神人之所共憤。渠雖鬼蜮成性,梟獍爲腸,敢於莫重莫嚴之地,售此至憯至慝之計,載籍以來,寧復有似渠之極惡大憝也哉?此非但殿下之罪人,卽擧一國含生之倫,不欲共戴之讎賊也。伏願殿下,淵然深思,廓揮乾斷,楸子島荐棘罪人鶴秀,亟令王府拿鞫得情,夬正邦刑焉。臣無任云云。答曰,省疏具悉。已諭於諸批,勿煩。
上在昌德宮。停常參·經筵。
藥房提調徐憙淳,副提調金學性啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿,中宮殿口傳問安。答曰,知道。
大王大妃殿進御加味君子湯依前方五貼製入事,榻前下敎。
尹致秀啓曰,明日召對,取稟。傳曰,停。
吳取善啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
傳于尹致秀曰,在外承旨許遞,前望單子入之。承旨前望單子入之,金箕晩落點。
正言沈敦永啓曰,臣言議風裁,本不合於淸朝諫諍之任,而日前薇垣除旨,忽下於夢想之外,時値臺論方張,不暇顧私,怵畏義分,雖不得不章皇出肅,冒沒詣臺,隨衆懲討,而第臣於合啓句語中,有私義之不可因仍冒參者,曾叨是職,輒蒙恩遞,今臣處義,與前無異。請命遞斥臣職。答曰,依啓。
掌令洪翼燮,獻納朴鳴載,修撰李孝淳等啓曰,請書九亟施追奪官爵之典。措辭見上請明川府竄配罪人李止淵,爲先施以極邊遠竄之典。措辭見上答三司曰,不允。李止淵事,已有處分,勿煩。
掌令洪翼燮,獻納朴鳴載等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例施以散配之典。措辭見上請追奪罪人鍾秀支屬應坐之類,一依尙魯·漢祿依〈例〉施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請物故罪人肇源諸子,亟施散配之典。措辭見上請正法罪人宜學諸子,亟施散配之典。措辭見上請楸子島荐棘罪人鶴秀,亟令王府設鞫得情,夬正典刑。措辭見上請追奪罪人魯敬,亟施孥戮之典焉。措辭見上請物故罪人陽淳,亟施孥戮之典。措辭見上請大靜縣圍籬安置罪人正喜,亟令王府更爲設鞫,快正典刑。措辭見上請古今島安置罪人紀淵,亟令王府設鞫得情,夬正典刑。措辭見上答兩司曰,不允。鶴秀事,已有處分,勿煩。魯敬事,已有處分,勿煩。陽淳事,勿煩。正喜事,已有處分,勿煩。紀淵事,已有處分,勿煩。
掌令洪翼燮啓曰,請古今島爲奴罪人韓鼎鎭,亟令王府卽爲拿來,嚴鞫得情,夬正典刑。措辭見上請充軍罪人申綱,亟令王府拿鞫嚴覈,夬施典刑。措辭見上請島配罪人睦台錫,亟令王府設鞫嚴問,夬正典刑。措辭見上答府曰,不允。
獻納朴鳴載啓曰,請梟示罪人性世,亟施孥戮之典。措辭見上請古今島爲奴罪人韓鼎鎭,亟令王府設鞫得情,夬正典刑。措辭見上請充軍罪人申綱,亟令王府拿鞫嚴問,盤覈得情,夬伸典刑。措辭見上請島配罪人睦台錫,亟令王府拿鞫嚴問,明正典刑。措辭見上答院曰,不允。
以忠淸監司金英淳狀啓,沃川郡守宋泰熙遭父喪事,傳于尹致秀曰,令該曹口傳差出,催促下送。
傳于尹致秀曰,故祭酒,以耆耇儒賢,雅操彌堅,予所以期致經席,爰擢正卿,繼宣敦召,而逝單遽至,悵衋曷喩?弔祭之節,喪葬之需,令該曹照例擧行,造墓擔持軍,亦令本道題給。
尹致秀,以弘文館言啓曰,上番闕直,事甚未安。校理洪永圭,旣有只推之命,卽爲牌招入直,何如?傳曰,允。
以校理洪永圭牌不進罷職傳旨,傳于吳取善曰,只推。
吏曹口傳政事,以金履鍾爲沃川郡守。
尹致秀,以上號都監都提調意啓曰,玉冊文草圖書一本,謹此封入,待啓下,令書寫官工曹判書洪敬模,正書入刻之意,敢啓。傳曰,知道。
吳取善,以備邊司言啓曰,聞日前右邊捕校以下典推捉事,轉入班家內庭,至于捽曳婦女,驅出大路之境,聽聞驚駭,有關世變,此而仍置,後弊難言,其所犯手之捕校諸漢,竝令重棍査實後,移刑曹照法嚴勘,常時不能操束之當該捕將,施以譴罷之典,何如?傳曰,允。聞極駭痛,該捕校等,竝嚴刑三次,遠惡地定配,可也。
吳取善啓曰,因備邊司草記,右邊捕盜大將具信喜譴罷事,命下矣。捕將之任,不可一刻暫曠,在前如此之時,有他邊大將兼察之例,今番則何以爲之?敢稟。傳曰,他邊大將兼察。
又啓〈曰〉,右邊捕盜大將,以他邊大將兼察事,命下矣。兼察右邊捕盜大將任聖臯,卽爲牌招,聽傳敎,何如?傳曰,允。
兵曹,以柳相弼爲右邊捕盜大將。
上在昌德宮。停常參·經筵。
吳取善,以都摠府言啓曰,今日入直內三廳武兼禁軍及軍兵等中日習射技放,請出標信。傳曰,知道。
尹致秀啓曰,明日召對,取稟。傳曰,停。
吳取善啓曰,新除授右邊捕盜大將柳相弼,卽爲牌招,傳授命召及大將牌·傳令牌,何如?傳曰,允。
又啓曰,卽者行大司諫韓鎭㦿以其親病,投章徑行,原疏纔已捧入矣。所當直捧遞差傳旨及禁推傳旨,而此與無端下鄕有異,推考,何如?傳曰,允。
傳于吳取善曰,左副承旨許遞,前望單子入之。
承旨前望單子入之,林永洙落點。
傳于尹致秀曰,藥院都提調有闕之代,前望單子入之。
內醫都提調前望單子入之,判府事朴宗薰落點。
尹致秀,以弘文館言啓曰,上番闕直,事甚未安。校理洪永圭,旣有只推之命,卽爲牌招入直,何如?傳曰,允。
以校理洪永圭牌不進罷職傳旨,傳于吳取善曰,只推。
司諫李垿,持平安潤蓍,修撰李孝淳等啓曰,請書九亟施追奪官爵之典。措辭見上請明川府竄配罪人李止淵爲先施以極邊遠竄之典。措辭見上答三司曰,不允。李止淵事,已有處分,勿煩。
司諫李垿,持平安潤蓍等啓曰,請物故罪人國榮亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請物故罪人肇源諸子,亟施散配之典。措辭見上請正法罪人宜學諸子,亟施散配之典。措辭見上請楸子島荐棘罪人鶴秀,亟令王府設鞫得情,夬正典刑。措辭見上請追奪罪人魯敬,亟施孥戮之典焉。措辭見上請物故罪人陽淳,亟施孥戮之典。措辭見上請大靜縣圍籬安置罪人正喜,亟令王府更爲設鞫,快正典刑。措辭見上請古今島安置罪人紀淵,亟令王府設鞫得情,夬正典刑。措辭見上答兩司曰,不允。鶴秀事,已有處分矣。勿煩。魯敬事,已有處分,勿煩。陽淳事,勿煩。正喜事,已有處分,勿煩。紀淵事,已有處分,勿煩。
持平安潤蓍啓曰,請古今島爲奴罪人韓鼎鎭,亟令王府卽爲拿來,嚴鞫得情,夬正典刑。措辭見上請充軍罪人申綱,亟令王府拿鞫嚴覈,夬施典刑。措辭見上請島配罪人睦台錫,亟令王府設鞫嚴問,夬正典刑。措辭見上答府曰,不允。
司諫李垿啓曰,請梟示罪人性世,亟施孥戮之典。措辭見上請古今島爲奴罪人韓鼎鎭,亟令王府設鞫得情,夬正典刑。措辭見上請充軍罪人申綱,亟令王府拿鞫嚴問,盤覈得情,夬伸典刑。措辭見上請島配罪人睦台錫,亟令王府拿鞫嚴問,明正典刑。措辭見上答院曰,不允。
以京畿監司徐英淳狀啓,朔寧郡守金在成,親病苦劇,屢呈辭狀,不得已罷黜事,傳于尹致秀曰,令該曹口傳差出,催促下送。
吏曹口傳政事,以李垿爲朔寧郡守。
以全羅監司李穆淵狀啓,任實縣民家失火事,傳于尹致秀曰,聞甚矜惻,元恤典外,別加顧助,結構奠接之方,廟堂措辭分付。
尹致秀,以禮曹言啓曰,臣憙淳與戶曹判書臣趙秉鉉,進詣皇壇奉審,則雉尾箒一柄破,修補,幣篚蓋具一坐,饌卓巾三件,尊卓巾二件,奉紙位卓巾一件,籩六坐,䇺蓋具三坐,小牲匣一坐,隅板·饌卓各一坐,闕字牌雨備一件,雨傘一柄,黃香亭雨備一件,奉室風遮大草芚四浮,懸竹四箇,敬奉閣風遮大草芚二浮,懸竹二箇,香大廳白紋席十五張付一浮內十張,典祀廳仰遮油芚一浮,御齋室風遮大草芚四浮,懸竹二箇,壇上甲黃幕一浮內二幅,甲黃帳一浮內二幅,油遮日一浮,白布遮日一浮內一幅,白木外揮帳二浮內一幅,黃綿絲中束乼,小束乼·三甲所各一艮衣,中束乼,小束乼各二艮衣,排設竹十箇,從享位白布遮日一浮內一幅,中束乼一艮衣,饌幕白布遮日一浮內一幅,油遮日一浮,典祀廳白布揮帳一浮內一幅,排設竹二箇竝破,改備,鍮煮一坐破,修補事,分付各該司,何如?傳曰,允。
又以禮曹言啓曰,郊壇四孟朔,遣禮郞看審有無頉,自該曹草記事,曾有定式矣。發遣郞廳東郊先農壇·先蠢壇·馬祖壇·南郊南壇·雩祀壇·漢江壇·司寒壇,北郊祈雨壇·厲壇,次第看審,則南壇·先農壇·先蠶壇·雩祀壇·漢江壇·馬祖壇·厲壇,壇上及四面紅箭門墻垣階砌,俱爲無頉,而司寒壇西邊紅箭門·祈雨壇南邊紅箭門顚仆,卽爲修改事,分付該監,此後看護等節,另加申飭之意,敢啓。傳曰,知道。
吳取善,以兵曹言啓曰,本曹正郞鄭基世身病猝重,屢度呈狀乞遞,宿衛重地,不可久曠,今姑改差,何如?傳曰,允。
兵曹口傳政事,副司果單鄭基世。
吳取善,以兵曹言啓曰,五衛將尹致獻·兪南柱·鄭宅瑊·李憲植,俱以老病在鄕,上來無期云。文臣兼宣傳官洪在龍,以其病難供職,呈狀乞遞,竝改差,何如?傳曰,允。
又以義禁府言啓曰,全羅監司李穆淵啓本內,茂長縣監兪鎭五罪狀,令攸司稟處事,啓下矣。兪鎭五時在任所云。依例發遣府羅將拿來,何如?傳曰,待待命拿囚。
又以刑曹言啓曰,備邊司啓辭內,聞日前右邊捕校,以下典推捉事,轉入班家內庭,至于猝曳婦女,驅出大路之境,聽聞驚駭,有關世變,此而仍置,後弊難言,其所犯手之捕校諸漢,竝令重棍査實後,移刑曹照法嚴勘,常時不能操束之當該捕將,施以譴罷之典,何如?傳曰,允。聞極駭痛,該捕校等竝嚴刑三次,遠惡地定配可也事命下,而捕校安秉錫·金文淵·金尙默等自捕廳重棍後,移送臣曹矣。謹依傳敎,安秉錫·金文淵·金尙默,爲先嚴刑一次後,秉錫咸鏡道三水府,文淵平安道楚山府,尙默全羅道海南縣竝遠地定配所,待栲訊限滿,次次加刑準三次,押送各其配所之意,敢啓。傳曰,知道。
兵曹啓目,粘連啓下是白有亦,觀此慶尙監司洪在喆狀啓,則慶州營將沈宜豊,親年今爲七十歲,而旣無兄弟,其在法例,宜有變通之道,令該曹考例稟處亦爲白有臥乎所,營將親年七十,獨子無兄弟,則許遞其任,載在法典。慶州營將沈宜豊,依法典改差,何如?判付啓依允。
右議政趙寅永箚曰,伏以,臣於藥院之任,歲旣周矣。誠非有忽,力或未逮,每當日次之闕班,冞愧職守之虧分,而近因屢觸峭寒,感冒爲祟,灑浙外攻,嗽喘內逼,有非强而自力,亦非時日間可以蘇甦者,故昨又不得廁名於起居之啓矣。況當大王大妃殿調理湯劑議進之時,先嘗之義,尤當竭蹶,而病狀如右,祗增悚惶,此時此任,不容暫瘝,玆敢略具情實,仰冀鑑諒。伏願殿下,亟許遞免,俾便調護,仍治臣瀆擾之罪焉。取進止。答曰,省箚具悉卿懇。愼節奉慮,藥院之任,今姑勉副,卿其安心調理。仍傳曰,此批答遣史官傳諭于右議政。
行大司諫韓鎭㦿疏曰,伏以,臣生父方在江原道原州鄕廬,而晨昏之曠,亦已屢月,離違之私,靡日不憧憧,而況今歲籥已改,月又向晦,戀慕之情,倍切於此時,固當仰暴衷懇,請由歸覲,而時値盛會,趨走於陳請之班,又縻見職,義急於明張之際,未敢言私,遣日亦屢。卽者鄕伻委到,得接家信,臣父素患痰咳,近因沍寒陡劇,委頓床玆,飮啖全却,轉側須人。臣自聞此報,方寸煎灼,按住不得,忙陳短章,徑尋鄕路。伏乞聖慈,俯垂鑑諒,亟遞臣所帶之職,俾便救護,仍治臣擅行之罪,以昭法紀焉。臣無任云云。答曰,省疏具悉。卿其勿辭救護。
咸鏡監司閔致成疏曰,天佑宗祊,休命荐臻,慈徽丕闡,聖孝彌光,親摠庶政,縟儀將擧,此實我東方無疆之慶,歡欣蹈忭,小大惟均。伏念,臣性本庸愚,才又空疎,早通仕籍,無一善狀,屢試州縣,瘡疣輒出,至於畿邑,僨敗而極矣。侏儒一節,於是乎畢露,自分爲棄物,無意於當世,仁覆之天,曲費造化,非惟湔滌之無蘊,從以寵榮之踰涯,卿列華班,歷揚迨遍,偏蒙恩眷,河海雖深,追惟前愆,慙汗尙流,退伏窮鄕,惟與田夫野老歌詠聖澤,而年迫七旬,形骸澌鑠,神精消耗,榮塗一步,尤非可論矣。忽伏奉除旨,以臣爲咸鏡道觀察使者,聞命惝怳,歷日震懍,莫省措躬之所也。夫藩臬旬宣,孰非責任之重大,而惟關北一路,爲諸道最。此是豐·沛興龍之鄕,漆·沮走馬之基,而宮殿如故,山海環拱,陵寢相望,佳氣鬱蔥,寔惟我國家根本之地,而所重自別。其幅員之延袤,洽爲數千餘里,且彼界之近接,只隔一衣帶水,關防之設置,非不固矣,民物之蕃息,非不衆矣。州郡鎭堡,星羅碁置,然邊徼絶遠,間多有陽春之陰崖矣。謠俗所貴質樸,而亦多蠢頑,士馬素稱精彊,而半是虛伍,文敎則無丕興之效,戎政則有疎虞之歎。且比歲連荒,閭里蕭條,儲峙罄枵。其他巨瘼宿弊,難以毛擧,此臣之年前待罪鏡城也,耳目之所睹記也。爲按察之任者,苟非才器足以剸理,地望足以彈壓,文武俱備,威惠竝行,則其何以擔此責而濟斯艱也?如臣庸孱,雖在一邑之治,猶不免顚躓狼狽,況今如許之重務,其不能堪承也,明矣。虎河之治,尙矣無論,蚊山之譏,理所必至,雖欲殫竭誠力,仰體委寄之聖念,其奈器識湔薄,精力衰尫,何哉?左右思量,冒膺無望,玆從縣道,短章陳暴,實由肝膈,非敢飾讓。伏乞天地父母,俯賜鑑諒,亟遞臣新除之職,回授可堪之人,實爲公私之幸。臣無任云云。答曰,省疏具悉。卿其勿辭,往欽哉。
上在昌德宮。停常參·經筵。
林永洙啓曰,明日召對,取稟。傳曰,停。
又啓曰,來初一日輪對日次,而穆陵忌辰祭正日相値,頉稟之意,敢啓。傳曰,知道。
李景在啓曰,右承旨金學性今日不爲仕進,卽爲牌招,何如?傳曰,允。
掌令洪翼燮,正言南性敎,修撰李孝淳等啓曰,請書九亟施追奪官爵之典。措辭見上請明川府竄配罪人李止淵爲先施以極邊遠竄之典。措辭見上答三司曰,不允。李止淵事,已有處分,勿煩。
掌令洪翼燮,正言南性敎等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請物故罪人肇源諸子,亟施散配之典。措辭見上請正法罪人宜學諸子,亟施散配之典。措辭見上請楸子島荐棘罪人鶴秀,亟令王府設鞫得情,夬正典刑。措辭見上請追奪罪人魯敬,亟施孥戮之典焉。措辭見上請物故罪人陽淳,亟施孥戮之典。措辭見上請大靜縣圍籬安置罪人正喜,亟令王府更爲設鞫,快正典刑。措辭見上請古今島安置罪人紀淵,亟令王府設鞫得情,夬正典刑。措辭見上答兩司曰,不允。鶴秀事,已有處分矣。勿煩。魯敬事,已有處分,勿煩。陽淳事,勿煩。正喜事,已有處分,勿煩。紀淵事,已有處分,勿煩。
掌令洪翼燮啓曰,請古今島爲奴罪人韓鼎鎭,亟令王府卽爲拿來,嚴鞫得情,夬正典刑。措辭見上請充軍罪人申綱,亟令王府拿鞫嚴覈,夬施典刑。措辭見上請島配罪人睦台錫,亟令王府設鞫嚴問,夬正典刑。措辭見上答府曰,不允。
正言南性敎啓曰,請梟示罪人性世,亟施孥戮之典。措辭見上請古今島爲奴罪人韓鼎鎭,亟令王府設鞫得情,夬正典刑。措辭見上請充軍罪人申綱,亟令王府拿鞫嚴問,盤覈得情,夬伸典刑。措辭見上請島配罪人睦台錫,亟令王府拿鞫嚴問,明正典刑。措辭見上答院曰,不允。
林永洙,以弘文館言啓曰,上番闕直,事甚未安。校理洪永圭,旣有只推之命,卽爲牌招入直,何如?傳曰,允。
以校理洪永圭牌不進罷職傳旨,傳于林永洙曰,只推。
林永洙,以吏曹言啓曰,今此景慕宮春享大祭及文宣王釋奠祭祭官中,時無職名人員,令該曹口傳付軍職,何如?傳曰,允。
兵曹口傳政事,副司果姜必魯·韓啓源·任泰濬·李魯確·兪象煥,以上竝單付。
上在昌德宮。停常參·經筵。
林永洙啓曰,明日召對,取稟。傳曰,停。
兪章煥啓曰,同副承旨吳取善今日不爲仕進,卽爲牌招,何如?傳曰,允。
以慶尙監司洪在喆狀啓,慈仁縣民家失火事,傳于兪章煥曰,聞甚矜惻。元恤典外,別加顧助,結構奠接之方,廟堂措辭分付。
以同副承旨吳取善牌不進罷職傳旨,傳于林永洙曰,只推。
執義李殷相,獻納朴鳴載,修撰李孝淳等啓曰,請書九亟施追奪官爵之〈典〉。措辭見上請明川府竄配罪人李止淵,爲先施以極邊遠竄之典。措辭見上答三司曰,不允。李止淵事,已有處分,勿煩。
執義李殷相,獻納朴鳴載等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請物故罪人肇源諸子,亟施散配之典。措辭見上請正法罪人宜學諸子,亟施散配之典。措辭見上請楸子島荐棘罪人鶴秀,亟令王府設鞫得情,夬正典刑。措辭見上請追奪罪人魯敬,亟施孥戮之典焉。措辭見上請物故罪人陽淳,亟施孥戮之典。措辭見上請大靜縣圍籬安置罪人正喜,亟令王府更爲設鞫,快正典刑。措辭見上請古今島安置罪人紀淵,亟令王府設鞫得情,夬正典刑。措辭見上答兩司曰,不允。鶴秀事,已有處分矣。勿煩。魯敬事,已有處分,勿煩。陽淳事,勿煩。正喜事,已有處分,勿煩。紀淵事,已有處分,勿煩。
執義李殷相啓曰,請古今島爲奴罪人韓鼎鎭,亟令王府卽爲拿來,嚴鞫得情,夬正典刑。措辭見上請充軍罪人申綱,亟令王府拿鞫嚴覈,夬施典刑。措辭見上請島配罪人睦台錫,亟令王府設鞫嚴問,夬正典刑。措辭見上答府曰,不允。
獻納朴鳴載啓曰,請梟示罪人性世,亟施孥戮之典。措辭見上請古今島爲奴罪人韓鼎鎭,亟令王府設鞫得情,夬正典刑。措辭見上請充軍罪人申綱,亟令王府拿鞫嚴問,盤覈得情,夬伸典刑。措辭見上請島配罪人睦台錫,亟令王府拿鞫嚴問,明正典刑。措辭見上答院曰,不允。
林永洙,以弘文館言啓曰,上番闕直,事甚未安。校理洪永圭,旣有只推之命,卽爲牌招入直,何如?傳曰,允。
又以禮曹言啓曰,今此大王大妃殿加上尊號時加上尊號冊寶儀註,殿下自內親上致詞箋文表裏儀註,中宮殿親上致詞表裏儀註及命婦賀儀註,直爲書入于大王大妃殿,而中宮殿親上致詞表裏儀註,亦爲書入于中宮殿之意,敢啓。傳曰,知道。
又以上號都監都提調意啓曰,玉寶篆文,行判中樞府事朴宗薰,書出正副本,謹此封入,以備睿裁之意,敢啓。傳曰,知道。正本爲之。
金學性,以兵曹言啓曰,新除授德浦僉使李冕國以杆城補賑人,除拜本職,而身病添劇,萬無登途赴任之望,呈狀乞遞,此與規避有異,依例改差,何如?傳曰,允。
上在昌德宮。停常參·經筵。
藥房都提調朴宗薰,提調徐憙淳,副提調金學性啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
林永洙啓曰,明日召對,取稟。傳曰,停。
吳取善啓曰,行大司憲李羲準未肅拜,執義李殷相,掌令洪翼燮,持平安潤蓍呈辭,掌令吉顯範在外,持平一員未差,監察茶時之意,敢啓。傳曰,知道。
兪章煥啓曰,右副承旨尹致秀今日不爲仕進,卽爲牌招,何如?傳曰,允。
吳取善啓曰,備邊司郞廳來言,今日賓廳日次,而國忌齋戒相値,不得來會云矣,敢啓。傳曰,知道。
傳于林永洙曰,禮房承旨馳詣宗廟·景慕宮,奉審摘奸以來。
林永洙啓曰,吏曹郞廳來言,臺諫有闕,政事,取稟。傳曰,當日爲之。
又啓曰,卽者吏曹郞廳來言,政事當日爲之事,命下,而行判書權敦仁,參判沈宜臣,參議趙秉憲俱以病不來,不得開政云,竝卽牌招,何如?傳曰,允。
有政。吏批,行判書權敦仁進,參判沈宜臣牌招不進,參議趙秉憲進,左副承旨林永洙進。以姜必魯爲司諫,韓發翼爲持平,朴皓壽爲正言,趙容和爲兵曹參判,朴齊尙爲敦寧都正,金輔根爲大司成,李羲甲爲判義禁,金東健爲同經筵,金履載爲藝文提學,趙龜夏爲兵曹正郞,李寅熙爲甲山府使,李在翊爲康翎縣監。
兵批,判書金左根病,參判趙容和未肅拜,參議金洛龍入直進,參知李是鍊病,同副承旨吳取善進。護軍鄭鴻慶,副護軍金景善·金箕晩·鄭東勉·柳永魯,副司直金逸淵·金仁根·申大膺·成近默·金炳奎,副司果沈敦永·金初淳,以上竝單付。
林永洙啓曰,卽者社稷署官員來言,今此春享大祭神位板出還奉安時,提調當爲進參,而都提調李相璜,提調朴綺壽,俱有身病,不得進參云。提調朴綺壽,卽爲牌招,何如?傳曰,允。
又啓曰,社稷提調朴綺壽牌不進推考傳旨,今方捧入,而神位板出還奉安時,當爲進參,如是違牌,事甚未安。更爲牌招,何如?傳曰,允。
以右副承旨尹致秀牌不進罷職傳旨,傳于吳取善曰,只推。
林永洙,以議政府右議政意啓曰,本府每於歲首,例爲觀察使·節度使薦,而領議政·左議政未差,臣有故,限內不得議薦之意,敢啓。傳曰,知道。
又以上號都監都提調意啓曰,玉冊文·玉寶文書出,眞諺各一本,謹此封入之意,敢啓。傳曰,知道。
又以忠勳府言啓曰,本府書寫忠義衛張極老瓜滿,代以嫡長忠義衛韓致良差下,依例假郞廳稱號,何如?傳曰,允。
吳取善,以兵曹言啓曰,今正月各廳堂下武臣朔試射,臣曹連因有故,不得爲之之意,敢啓。傳曰,知道。
又以都摠府言啓曰,今日入直內三廳武兼禁軍及軍兵等當爲中日習射技放,而國忌齋戒相値,不得設行之意,敢啓。傳曰,知道。
又以禁衛營言啓曰,本營軍色從事官南秉哲身病甚重,勢難察任,今姑改差,何如?傳曰,允。
副司直成近默疏曰,伏以,臣除官不拜,被招不往,罪負轉深,罪名不加。迺於萬幾親總之初,復侈一例收召之命,擎奉溫諭,感激殊恩,而義不敢進,前後無異,死有餘罪,俯仰難容。噫,臣之前後呼籲,未蒙孚格者,必由辭拙而誠淺,尤不勝內疚而外靦。今雖欲竭誠瀝血,而終未有別般道理,玆不得不更申前說,以蘄三思焉。臣之再疏陳暴,輒以不學無才,橫被薦引,爲自首之本,而恩歸虛辱焉由此,罪積逋慢焉由此,臣所陳君知臣者誤,臣事君者欺,則乖亂恩義云者,發諸彝性,論其大體,而其歸則齗齗乎虛實之辨,綜覈之請,此誠事理之不外乎此者也。至於招之愈勤,而臣之愈不敢進云者,亦已冒昧質言矣。式至于今,重誤聖恩,重添臣罪,臣亦臣子,豈無彝性?苟可以一承恩命,一望淸光,則又何覬,而數年遲徊,積犯違傲也哉?直以僞冒旌招之禮,死守虞人之義故也。第念,臣是已仕之臣,異諸自重之士,而罪關方命旣如此,則豈合待之以眞賢眞隱,竟無死法中活法也耶?此尤臣去益恇惑者也。抑臣又有復焉。伏承訓辭,每引臣先美。噫,格外經筵之任,蓋昉自臣先祖,而遂爲我聖朝美規,以崇儒重道之敎所由來者遠也。世之尙論者,卽此而驗世道之汙隆焉。今乃以臣孱孫而俾匹前休,則有識者倘以今日朝廷爲何如也?臣之玷累聖德,忝辱先美者,公私罪負,宜何如也耶?此又臣惶愧欲死者也。臣愚竊以爲,以聖德當法祖宗,而於世類則當別臧否,如臣不似,理合黜棄,在聖學懋實之方,恐莫如委任眞賢,頻接儒臣,朝夕陪侍,以責實效,此臣前疏所陳言出推讓,意切攢祝。噫,今日者,卽我殿下端本正始,天眷方新之時也。聖學陳勉,嘉謨已畢擧矣。納約自牖,必得乎治同道亂同事,興亡之分也,反身而誠,必得乎敬勝怠欲勝義,吉凶之辨也。參考經史,體驗效害,則所以典學者,必有以實用其力,而所以求輔者,必有以眞取其人,如臣矯僞,自當改正,而擧措服民,群賢紀國,于以大副輿情,迓續永命,太平萬世,自今伊始,於不盛哉?臣每承一番恩命,輒增一番驚懼。素患怔忡之症,近復發動,精神恍惚,寢食殆廢者已多日矣。稽留是懼,强欲構疏,則天威若將臨止,辭雖未達,誠僞必著。伏願聖明,照燭幽隱,先察臣勘處之實,繼議臣□□□罪,永刊選籍,收還恩旨,以重國體,以安微分焉。臣於病淹治疏之際,轉聞間有臺職新除,纔已蒙遞,顧臣之由前由後縻禠無與,瘝曠任他者,朝章紊矣,尤增死罪。臣無任云云。答曰,省疏具悉爾懇。凝佇之餘,巽牘失望。爾疏中典學實用其力云者,簡要切至,當慥慥服膺而求輔眞取其人云者,欲求其人,捨爾伊誰?此予所以求爾自輔,而爾不可辭焉者也。春煦漸長,講筵將開,爾其俟間上來,庸副予意。仍傳于林永洙曰,此批答遣地方官傳諭。
上在昌德宮。停常參·經筵。
林永洙啓曰,明日召對,取稟。傳曰,停。
吳取善啓曰,來初五日,朝參日次矣,敢稟。傳曰,停。
又啓曰,行大司憲李羲準,掌令吉顯範未肅拜,執義李殷相,掌令洪翼燮,持平安潤蓍呈辭,持平韓發翼在外,監察茶時之意,敢啓。傳曰,知道。
林永洙啓曰,右副承旨尹致秀,今日不爲仕進,卽爲牌招,何如?傳曰,允。
傳于林永洙曰,禮房承旨馳詣文廟,奉審摘奸以來。
林永洙啓曰,社稷提調朴綺壽牌不進,推考傳旨,今方捧入,而神位板出還奉安時,當爲進參,如是違牌,事甚未安。更爲牌招,何如?傳曰,允。
又啓曰,社稷提調朴綺壽再牌不進,推考傳旨,今方捧入,而神位板出還奉安時,當爲進參,連事違召,無意承膺,事體所在,誠極未安。所當更請牌招,而係是一日三牌,何以爲之,敢稟。傳曰,牌招,如有違牌,勿爲呼望。
又啓曰,翰林召試被選人趙然昌薦狀公事,啓下矣。令該曹口傳單付,仍卽牌招入直,何如?傳曰,允。
吏曹口傳政事,檢閱單趙然昌。
以右副承旨尹致秀牌不進罷職傳旨,傳于吳取善曰,只推。
林永洙,以弘文館言啓曰,上番闕直,事甚未安。副應敎趙秉恒,自鄕上來云。與校理洪永圭,一體牌招,以爲推移入直之地,何如?傳曰,允。
以校理洪永圭牌不進罷職傳旨,傳于吳取善曰,只推。
傳于吳取善曰,留院公事入之。
傳于林永洙曰,發遣吏郞,諸執事淸齋與否,摘奸以來。
林永洙,以奎章閣言啓曰,景慕宮望廟樓,今朔奉審無頉之意,敢啓。傳曰,知道。
吳取善,以備邊司言啓曰,卽見水原留守李翊會所報,則以爲本府舊還餉中,有不得不移貿者,錢六千兩,作穀於嶺·湖南中云矣。本府還餉之移作他道,曾多已例,今此所請,又出於取耗支放之意,依報辭作穀於嶺南,每於年終,依例磨勘之意,分付該道,何如?傳曰,允。
又以備邊司言啓曰,本司武郞廳吳吉善,奔走勤仕,已滿十五朔,依例陞敍,或守令除授事,捧承傳施行,何如?傳曰,允。
又以備邊司言啓曰,本司武郞廳梁柱夏,奔走勤仕,已滿十五朔,依例六品遷轉事,捧承傳施行,何如?傳曰,允。
又以備邊司言啓曰,卽見戶曹所報,則以爲,今番渡海時所用禮單蔘,當爲備給,無論米錢銀木,限二萬四千兩,卽速區劃,以爲措備之地云矣。今此所請,不可不趁卽區劃,以關西巡錢穀折米六千石,嶺南私賑穀折米二千石,合八千石劃給,使之取用,何如?傳曰,允。
宣傳官鄭濟昇書啓,臣於本月初一日辰時量,以外南山植木摘奸事,敬奉承政院所下聖敎,出崇禮門,至南關王廟主山及案山植木處看審是白乎,則松橡鬱密是白遣,自靑鶴亭,至舊失火處,面面周審,則老木稚株,叢帀鬱茂是白遣,自典牲署後面,至冷井洞,則大木參差,擁蓋一山是白遣,下詣南壇看審是白乎則,壇砌門墻,竝無圮傷處,而主山及案山樹木,不甚茂盛是白遣,自文峴至梨泰院後麓水閣峴,則土性瘠确,略有穉松是白遣,前至馬石橋,則松林蒙翳是白遣,詣漢江壇看審是白乎則,亦爲無頉是白遣,自鴈峰伏兵峴,至畫景谷,則樹林茂密是白遣,由斗湖而詣司寒壇看審是白乎則,亦爲無頉是白遣,自無學峰,所經外山諸處,一一看審是白乎則,別無斫痕之處是白齊。傳曰,知道。
掌令金仁根疏曰,伏以臣前後所被異數,無非踰濫,而昨秋以來,恩眷愈隆,除書相續,猥越是懼,不敢輒煩控籲,而惶隕冞切,譴何是俟,忽於本月十六日,誕宣別諭,十行鄭重,歷擧先故,期勉備至,不啻慈父之詔迷子。嗚呼,草莽賤品,受知罔極,報答無路,眞木石之不若,雙擎九頓,只覺汗淚之交迸也。顧今慈徽丕闡,聖孝彌光,親摠庶政,治化維新,正宜立聖志懋聖學,慥慥乎存養省察之工,親賢臣退不肖,勤勤乎咨詢啓沃之方,而今乃以待賢者之禮,加之於百無肖似之蹤,此豈聖明招訪俊髦,仰體慈聖,勤學親賢之本意也哉?噫,臣本世祿遺裔,豈欲自棄於世?惟以早罹風霜,情私悲苦,遂乃謝跡公車,息意進取,知臣者以爲孱劣無用,不知臣者,或疑其濡染庭訓守靜求志,妄相指擬,輾轉謬誤,終致上累聖聰,薦剡之爽實,注擬之乖當,亦由於不知臣之到底無狀,苟然充選故耳。臣於是惶愧欲死,逃遁不得者,亦已四年于玆矣。程子之言曰,君德成就,專在經筵,夫經筵,論思之職關係甚大,未可視同冗班散秩,淹以歲年,一任抛置也,審矣。以我聖上仁明遂物之德,俯燭其醜陋畢露,則必不待臣之疾聲呼籲,早賜斥退,而尙此羈縻,豈以臣縷縷瀝血之懇,未格宸衷而然耶?抑以名忝選籍,不計擇賢授職之義,姑爲假貸禮貌而然歟?可進而進義也,不可進而不進,亦義也。假使臣怵迫君命,不顧匹夫之微諒,竭蹶趨承,是直一奊詬便儇之徒,設或聖度涵容,不賜譴罰,何所藉手仰裨一初之政也?臣反覆思惟,不敢冒膺者此耳。且臣氣血早凋,形神銷鑠,尫然一殼,長委床褥,當此縟儀之將擧,雖欲蹈舞廣庭,以效寰宇同慶之忱,以此病情,其勢末由也已。臣於治疏將上之際,又蒙掌憲特除,湛恩如海,慢蹇至此,臣罪萬死。伏乞天地父母,諒臣此懇,非出一毫飾讓,特命有司,刊臣選籍,亟降威罰,以彰逋慢之罪,不勝幸甚。臣無任云云。答曰,省疏具悉爾懇。予之欲致爾等於經席之上者,豈有他哉?卽由沖年蔑學,又當親摠之時,必待林下讀書之士,朝夕左右,輔予不逮故也。況爾世篤忠貞,志在致澤之地,又有此浼浼不屑若將永矢者然乎?實予誠禮淺薄,不足以勉回雅操,誠不勝慙歎之至。爾若念乃家篤棐之故事,毋曰予寡昧不足有爲,則尙可以幡然起簉,無待更誥。予以是深有望焉。仍傳于林永洙曰,此批答,遣地方官傳諭。
上在昌德宮。停常參·經筵。
林永洙啓曰,明日召對,取稟。傳曰,停。
吳取善啓曰,行大司憲李羲準,掌令吉顯範未肅拜,執義李殷相,掌令洪翼燮,持平安潤蓍呈辭,持平韓發翼在外,監察茶時之意,敢啓。傳曰,知道。
李景在啓曰,右副承旨尹致秀,今日不爲仕進,卽爲牌招,何如?傳曰,允。
又啓曰,判義禁李羲甲,兵曹參判趙容和,除拜後過三日不爲出肅,竝依定式推考警責,仍卽牌招察任,何如?傳曰,允。
又啓曰,三品官之無得過三日循例請牌,曾有定式矣。敦寧都正朴齊尙,大司成金輔根,除拜後過三日不爲出肅,事體所在,誠極未安。竝從重推考,仍卽牌招察任,何如?傳曰,允。
傳于林永洙曰,禮房承旨馳詣社稷,奉審摘奸以來。
傳于李景在曰,右副承旨許遞,前望單子入之。
承旨前望單子入之,趙秉憲落點。
林永洙啓曰,卽者景慕宮官員來言,再明日春奉審,提調當爲進參,而都提調李相璜,提調金敎根,俱有身病,不得進參云。提調金敎根,卽爲牌招,何如?傳曰,允。
又啓曰,景慕宮提調金敎根牌不進推考傳旨,今方捧入,而春奉審,當爲進參,如是違牌,事甚未安。更爲牌招,何如?傳曰,允。
傳于林永洙曰,發遣吏郞,諸執事淸齋與否,摘奸以來。
以右副承旨尹致秀牌不進罷職傳旨,傳于吳取善曰,只推。
以大司成金輔根牌不進罷職傳旨,傳于吳取善曰,只推。
林永洙,以禮曹言啓曰,今辛丑年正朝諸道方物中,濟州牧所封方物,前牧使具載龍,雖在拿命中,以越海之地,其前已爲封進上來矣。依例看品捧入之意,敢啓。傳曰,知道。
吳取善,以兵曹言啓曰,卽見全羅前監司李穆淵移文,則南固別將金宅祚,以其身病,不得已改遞,以營校備望上送爲辭矣。該鎭將身病旣如此,則有難强令察任,罷黜,其代當以自辟望施行,而南固雖是自辟窠,亦係備望受點之職,則該道之直爲改遞,殊違格例。該道臣推考,何如?傳曰,允。
上在昌德宮。停常參·經筵。
林永洙啓曰,明日召對,取稟。傳曰,停。
兪章煥啓曰,行大司憲李羲準,掌令吉顯範未肅拜,執義李殷相,掌令洪翼燮,持平安潤蓍呈辭,持平韓發翼在外,監察茶時之意,敢啓。傳曰,知道。
又啓曰,右副承旨趙秉憲,今日不爲仕進,卽爲牌招,何如?傳曰,允。
傳于林永洙曰,禮房承旨馳詣景慕宮,奉審摘奸以來。
林永洙啓曰,景慕宮提調金敎根再牌不進推考傳旨,今方捧入,而春奉審,當爲進參,連事違召,無意承膺,事體所在,誠極未安。所當更請牌招,而係是一日三牌,何以爲之?敢稟。傳曰,牌招。
又啓曰,景慕宮提調金敎根牌不進,推考傳旨,今方捧入,而春奉審,當爲進參,如是違牌,事甚未安。陳疏到院,而原疏以景慕宮春享大祭齋戒,纔已退却矣。更爲牌招,何如?傳曰,允。原疏捧入。
傳于林永洙曰,景慕宮提調有闕之代,前望單子入之。
景慕宮提調前望單子入之,朴綺壽落點。
以江原監司李光正狀啓,通川等邑民家失火事,傳于兪章煥曰,聞甚矜惻。元恤典外,別加顧助,結構奠接之方,廟堂措辭分付。
林永洙,以弘文館言啓曰,應敎金在根,副校理尹穳·李正履在外,副應敎趙秉恒差祭,校理徐有薰內閣進,上番闕直,事甚未安。校理洪永圭,卽爲牌招入直,何如?傳曰,允。
又以吏曹言啓曰,掌樂院正李鳳純,以其身病,呈狀乞遞,改差,何如?傳曰,允。
趙秉憲,以都摠府言啓曰,今日入直內三廳武兼禁軍及軍兵等,當爲中日習射技放,而景慕宮春享大祭齋戒相値,不得設行之意,敢啓。傳曰,知道。
又以訓鍊都監言啓曰,本局千摠具鏘和,身病甚重,勢難察任,改差,何如?傳曰,允。
知事金敎根疏曰,伏以閟宮奉審,期在明日,而臣職忝提擧,義當竭蹶。且況臣年迫八耋,餘日無幾,未死之前,更瞻三朝御眞,豈非大願大榮,而素患疝積,適値添劇,重以痰結腰脅,已至旬餘,貼身床席,屈伸不得,以若病狀,莫重肅敬之地,趨走瞻禮,斷無其望。天牌荐臨,鎭日違傲,惶隘震越,莫知攸措,玆敢疾聲鳴呼,仰塵崇聽。伏乞聖慈,俯賜鑑諒,亟遞臣景慕宮提調之任,仍治臣瀆擾之罪,以安私分,不勝幸甚。臣無任云云。答曰,省疏具悉。所請依施。
上在昌德宮。停常參·經筵。
林永洙啓曰,明日召對,取稟。傳曰,爲之。
趙秉憲啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李景在啓曰,右承旨金學性,同副承旨吳取善,今日不爲仕進,竝卽牌招,何如?傳曰,允。
備忘記,慶尙左兵使金宅基,吾老梁萬戶李光秀下直,各長弓一張,長箭一部,片箭一部,筒兒一箇賜給。
趙秉憲啓曰,今此京外守令·邊將薦擧單子三百九十四張捧入,而其中應薦不薦人,令該曹察推,何如?傳曰,允。
司諫姜必魯,掌令吉顯範,修撰李孝淳等啓曰,噫嘻痛矣。書九之罪,可勝誅哉?亂臣賊子,從古何恨?而窮凶絶悖,未有如裕賊,裕賊之根窩,卽書九庚申一疏是已。其疏之上下屢千百言,閃忽疑眩,莫可摸揣,而指意肯綮,專在於彼固曰四條,外托義理之說,而內售沮戲之計,陽爲承順之態,而陰懷惎間之謀,語脈所歸,手脚莫掩,言之體粟,不敢痛陳其逆節,思之膽掉,不忍歷擧其罪案,而傳敎中前茅裕賊之敎,實是燭奸之禹鼎,照魔之秦鏡也。於戲,我正宗大王五晦筵敎,卽明諭御極後用舍進退斷自淵衷之意,而書九乃敢杜撰聖旨,動搖大計,凶圖禍心,一轉而爲裕賊,如印一板,如貫一串,終至有宜學之遺醜餘孽,得以藉口,詡之以闡明,稱之以對揚,此豈一朝一夕之故哉?涓涓之流,始自書九,而滔天於裕賊,餘波於宜學。顧今拔本塞源之方,亶在乎先正書九之罪,而鬼誅先加,王章莫伸,輿情之憤鬱,何時可洩?世道之憂虞,何日可弭?請書九,亟施追奪官爵之典。噫嘻痛矣,李止淵之罪,可勝誅哉?本以憸邪之性,濟以狡黠之行,能事則戕人害物,技倆則凶國禍家,陰闔陽捭,惟機術善用,晝揣宵摩,以窺覘爲工,而遭逢盛際,過蒙拂拭,則於是乎志滿意得,與悖弟而同惡相濟,手闊氣使,背公議而鉗制一世,門戶爀舃,資歷華膴,以至廁跡於三司之列,則隆恩厚澤,於渠若偏,苟有一分秉彝,宜思百倍圖報,其奈妖性難化,驕習愈滋,世道安得不壞亂,人心安得不詿誤乎?至於今番鞫獄事言之,延接翰模,綢繆晟賊,安排用意,專在於延累嫁禍,要不出網打之計,究其心跡,寧不悚懍而痛惋者哉?此已是渠罔赦之罪,抑又有大於此者。噫,丁亥代聽,卽是天經地義,而以渠平日窺覘主張之習,亦不敢貪天爲功,則政令之間,顯肆譏訕,竟乃自知惶怯,手脚慌亂,粧出左右無當之一疏,欲逞陰險之圖,湛滅之憯計將售,惎間之重犯莫逃,此誠亘萬古未有之逆憝也。斷案已成,覆載難容,而以我翼宗大王察奸之明,悉燭其情狀,薄黜于外,不置於顯戮者,亶出於仰體先朝全保之盛德也。渠若有人心人理,固當怵畏屛息,而不悛舊習,放肆愈甚,由前而有顓權樂禍之罪,由後而有犯分干紀之罪。況於日昨賓筵,慈敎痛劈,尤極嚴正,大僚聲討,殆無餘蘊,承聆諸臣,益知慈衷隱痛,積有歲年,無不掩抑而退,憤惋欲死,其干係如此,負犯如此,三尺之律,不施於渠,其可曰國有常憲乎?請明川府竄配罪人李止淵,爲先施以極邊遠竄之典。答三司曰,不允。李止淵事,已有處分,勿煩。
司諫姜必魯,掌令吉顯範等啓曰,噫嘻痛矣,國榮之通天罪惡,萬戮猶輕,千剮難贖,而尙屈王章,是可曰國有常刑乎?噫,諸賊之眼無國母,恣行胸臆,危逼之逆節,憯毒之凶計,暗相綢繆,罔有紀極,主張者榮賊,亂逆之犯分干紀者,從古何限,而豈有若此賊之至凶極悖者乎?雖以弘·瞻之凶肚,來·黯之毒手,未足以喩其惡也。此實載籍所無之極惡大憝,而聲討未加,鬼誅先及,一國之公憤,鬱而未洩,三尺之邦憲,久猶莫伸,至今追思,不覺骨靑膽掉而髮豎眦裂也。當此義理大明凶逆嚴討之時,藥院之日記,旣已査出,臺臣之緘辭,如是明的,則追奪之當律,不容一刻少緩也,決矣。千罪萬惡,咸萃一身,製給凶疏,沮遏大計,煽動人心,潛圖國脈者,已有浮於莽·溫之凶,而幸賴我正宗大王,廓揮乾斷,特降允兪,而傳旨未卽頒下,典刑尙稽夬施,神人之憤惋,容有極哉?請物故罪人國榮,亟施孥籍之典。噫嘻痛矣,賊裕之罪,可勝誅哉?辛酉夏一疏,包凶蓄禍,暗售梟獍之腸,都人尹姞等句語,排布陰譎,曲堗徙薪之援比,指意凶憯。卽此一段,其沮戲大婚之凶肚,背馳正宗大王之逆節,綻露無餘。渠以今日北面之臣,乘國運不幸之時,而疑亂熒惑,潛圖不逞之計,是可忍也?吁亦憯矣。亂臣賊子之干常犯紀,從古何限,而豈有若此賊之窮凶絶悖者哉?且其所納爰辭,見捉文書中不道不滿之說,愈出愈凶,至於外朝不知之言詩句引用之意而極矣。而末乃以渠之傍祖權鞸時事,隱然自況者,尤何等窮天地所無之劇逆大憝也?凡在橫目之列者,莫不骨驚膽掉,直欲手磔口臠,而賦性獰慝,忍杖抵賴,王章未伸,鬼誅先及,神人之憤痛,容有極哉?噫,原疏之陰憯,逆腸難掩,鞫招之凶慝,斷案已成,雖未及結案,便是已結案之劇逆,而且於安默·魯賢·在民三賊伏法之後,其凶謀逆節,尤益彰著,此與身死旣久之後追律之例,大有異焉。不可援用尙魯追施之律。請物故罪人裕,亟施孥戮之典。噫嘻痛矣,亂臣賊子,何代無之,而豈有如漢祿之窮天地亘古今至凶至憯罔測不道之賊耶?八字凶言,一世傳播,聽之骨顫,思之髮豎,而特以證據無人,根因莫知,聲討之擧,至今未行,遂使劇賊臥斃,輿情莫泄。古今天下,寧有是耶?何幸乾道孔昭,元惡斯得,知申之疏,打破其眞贓,重臣之奏,繼而爲明證。嗚呼,尙忍言哉?一種不逞之徒,乃敢讎視我君父,必欲謀危我宗國,梟音獍舌,脈絡相通,蛇糾蚓結,腸肚互連。量·能之殊塗共轍,無不干犯於莫重莫大,煥·裕之護法傳神,莫非誣逼於不忍不敢,國勢日就岌嶪,倫彝幾至斁喪,千怪百變,疊生層出,以至於達賊不道之奏,如貫一串,苟究其本,則莫不源委於漢祿,根柢於漢祿,求之往牒,未有如此賊之窮凶絶悖者也。食肉寢皮,已矣無及,瀦宅破家,尙云輕典。追奪之律,雖幸蒙允,孥戮之請,尙此靳兪,至以自有受敎爲批,臣等誠不勝抑塞悲憤之至。殿下試思之。前乎漢祿,而豈有如漢祿,後乎漢祿,而豈有如漢祿?剖斬之律,劓殄之誅,設或創行而施之,誠未爲過當,則惟此追奪之名,雖謂之生前一律,而顧其擧行,則不過是收奪告身而已。以此律而施之於此賊,果何以夬雪君父之讎,少洩臣民之憤耶?适·雲之所不敢,而此賊敢爲之,鏡·夏之所不忍,而此賊忍爲之。烏可以曾有受敎,不之權變,一味膠鼓,致使當行之天討不行,必伸之王法不伸也哉?且況凶種逆孽,尙繁其徒,豈可使戴頭假息,依舊跳踉,以貽國家無窮之憂,以遺臣民共戴之恥耶?應行之律,不容晷刻少緩。請逆賊漢祿,亟施孥戮之典。噫嘻痛矣,亂臣賊子,從古何限,而豈有如龜柱之窮凶絶慝也哉?其許多罪惡,許多逆節,擢髮難數,罄竹難書,而以渠地處,不念報效之道,徒懷凶譎之腸,始因傾軋之習,而潛蓄禍心,長其覬覦之計,而遂懷凶圖,必欲傾覆我宗社,動搖我國本,群聚凶圖,自作窩主,醞釀旣久,排布愈密,八字凶言,一串貫來,同室之內,腸肚相連,若其根柢也,源委也,莫非此賊,而得保首領,臥斃牖下,凡今日含生之倫,孰不腐心痛骨,如不欲生?而最其大明律一事,卽有天地君臣以來所未有之極逆大憝也。思之膽掉,言之骨靑,直欲手磔口臠食肉寢皮者也。且況不道之凶計,有自來於當時,潛藏之禍機,愈益肆於今日,譸張糾結,種下生種,裕·玉·煥·達之凶謀祕計,莫不傳神於此賊,護法於此賊,而跪敦之律,燃卓之典,尙未夬施,神人之憤,容有極哉?向來追奪之擧,不足爲此賊之當律,況其梟獍之凶種尙有,國家之隱憂無窮。請追奪罪人龜柱支屬應坐之類,一依尙魯例,施以散配之典。噫嘻痛矣,凶魁亂本,從古何限,而豈有如鍾秀之至凶絶悖者哉?本以奰慝之性,濟以陰譎之行,撐腸拄腹,都是禍心,聽言觀眸,罔非戾氣,平生伎倆,專在於凶國而讎君,晝宵營爲,亦出於戕人而害物,好惡所到,忠逆立判,利勢所在,逋逃咸萃,附己者,謂之向國,而奬拔汲引,如恐不及,異己者,謂之背馳,而擠陷網打,無所不至。於是乎助虐逞凶之徒,擧皆爲其羽翼,逐臭䑛瀝之輩,莫不受其指使,傳授凶圖,釀成煥·日陷天之禍,鼓唱悖論,馴致裕·玉讎國之計,一番逆變起,而罔不根柢於渠,一番凶獄出,而罔不窩窟於渠。渠之血黨死友,擧皆干犯天討,以誅以奪,而以渠鯨鯢之魁,獨爲漏網之魚者,蓋緣其凶焰雖死不衰,餘威歷久尙熾,根窩更有之論,指日有歸,而無敢連討者,明白洞快之敎,聖批昭揭,而無敢對揚者,一世腐心,而擧朝緘口,有識憂歎,厥惟久矣。何幸乾道孔昭,自作難逭,渠之平生斷案,無端呈露於爲其卵育吹噓感德思報願爲鍾秀一死者之口,則雖使鍾秀,對質於鞫庭,必將滿口輸款,而無一辭自明之端矣。噫,敬·觀之窮凶而染成者,渠也,龜·祿之絶慝而掩護者,渠也。渠以爲見驅,則觀鎬曰見驅,渠以爲非逆,則觀鎬曰非逆,耳濡口滑,看作茶飯,先入之見,掩諱不得,慣聞之處,丁寧納招,則龜·祿·秀·敬之和盤托出打成一片之狀,至是而畢露無餘矣。大抵鍾秀之一生籍口,欺人而欺心者,卽不過渠所謂士流也,渠所謂義理也,而論其行己,則發跡於逆戚之門,而爲其私狎之客,托身於榮賊之家,而備盡諂諛之態,至勸其兄,願留榮賊,究其情狀,卽一患得失之鄙夫,則渠所謂士流,吁亦醜矣。且夫渠所謂義理者,本出於逆祿之凶論,逆龜之陰圖,而直是作賊作逆之一大斷案耳。噫,彼龜·祿輩包藏不軌,謀危宗社,及夫國本已固凶計莫售之後,鍾秀以其血黨,自知無幸,乃以死中求生之計,說出渠輩所謂義理二字,以爲掩護龜·祿輩眞贓之妙籌長策,龜·祿之眞贓旣掩,則鍾秀之身計得矣,鍾秀之身計旣得,則龜·祿之眞贓掩矣。其一而二二而一之狀,不亦凶且憯乎?惟我正宗大王至精至微之義,昭揭日星,建天地而不悖,俟百世而不惑,則雖有怪鬼十千輩,寧或售疑亂之計?而鍾秀敢以掠美之術,欲爲立幟之資,指無謂有,眩惑群聽,有若怪鬼不逞之徒,眞箇爲朝夕壞亂之擧,而非渠則莫可扶植者然,肆然上逼於莫重莫嚴之地,以是而脅持君父,以是而威喝朝野,魯賢之逆變,由是而醞釀,達淳之邪說,由是而源委,候班不參之逆節在此,史局割席之凶肚在此,而改號時違牌,行陵後悖論,皆其逆謀慝計之昭不可掩者矣。至於逆敬之三條凶言,卽自鍾秀圈套中出來,而賊觀之謂龜賊義理主人之招,亦由鍾秀悖舌中薰襲,則前後情跡,脗然相符矣。臣等合辭所陳剽竊先王之義理,矯誣先王之秉執者,政謂此也。及其家計已成,手段漸滑,則誣衊無所不至,譸張無所不有。筵本二跋,旣伏罔赦之案,讏言五條,莫掩自唱之跡,入告出語,變幻無常,左闔右捭,機關至密,千罪萬惡,擢髮難數,而臣等之最所憤嫉而痛惋者,又有在焉。以渠之眷遇也邇密也,逆祿之八字凶言,旣已自渠口傳說,賊龜之乙未冬悖說,亦必先他人聞之,則何不於正宗大王一初淸明庶政維新之會,斷去宿處,嚴斥凶論,使夫迷溺不悟者,曉然知龜·祿之不可染跡,而乃反附麗依歸,推詡尊仰,壞亂世道,詿誤人心,以致許多逆變無限厲階,而其惡稔矣,其禍極矣。若使當日朝廷之上,初不生出一鍾秀,則龜·祿之賊勢何由而鴟張,龜·祿之餘醜孰從而蚓結乎?然則今日國勢所以至於痛哭流涕之境者,雖源於龜·祿,而助成者鍾秀也,雖發於敬·觀,而主張者鍾秀也,則論其罪犯,有浮於龜·祿·敬·觀,而敬賊已施之律,尙難貸也,龜·祿應坐之典,烏可已乎?特以大官之曾忝也,鬼誅之先加也,故依律處斷,雖恨未及,尙魯已例,在所不已。幸賴乾斷廓然,天討亟行,鍾秀黜享追奪之請,雖蒙夬允,而梟獍之凶種尙遺,國家之隱憂無窮。請追奪罪人鍾秀支屬應坐之類,一依尙魯·漢祿例施行。噫嘻痛矣。今此鍾·振兩賊之凶,思之膽掉,言之骨靑。蓋其陰謀逆節,适·璉之今又出也,凶言悖說,雲·海之所不道也。是乃窮天地亘宇宙之極惡大憝,雖幸天討略行,王章少伸,尙何足夬洩神人之憤也哉?鍾一則藉其門蔭,獲沾祿仕,國家何負於渠,而梟心獍腸,與生俱生,幸西賊之有警則十六字刀割分院兵助勢之策,湖南伯得差之願,無非劇逆之斷案,而乃與振采·友文等,結爲血黨,五字八字之凶言,猶爲不足,而必以二字至不道之言,和應於合有變通之說,甚至街路上訩訛而極矣。振采則伎倆妖慝,行止閃忽,出沒鄕京,左道誑惑,連腸接肚於鍾一·光友之徒,憑藉讖諱之書,濟其邪誕之術,二萬石軍糧之積庤,搢紳家火具之潛埋,七字刀割指卯日而擧事爲期云者,莫非做作妖言煽動人心之計,而八字刀割十三日至凶之說,與鍾一,一而二二而一。似此古今所無之逆,不可只施治逆之常典。适·雲已行之例,不用於此兩賊,而將何施乎?請大逆不道罪人鍾一·振采,竝施适·雲之例。逆賊友文,跡本卑微,性又奸慝,投身於鍾一,甘作爪牙,許心於振采,結爲兄弟,托鍾一於振采,則謂以可用,薦振采於鍾一,則稱有神術。逆賊光友,本以鄕曲賤孽,托爲凶徒死士,父事振采,兄事友文,九字刀割欲輸軍糧,則轉到南陽,凡爲群凶之指使,率皆挺身而樂赴。十一字刀割將臣家將欲火攻,所營何事?店舍綢繆之言,致後丁寧和應,南中兵火之說,延壽爛熳酬酌,卽此數段,已足爲諸賊之眞贓斷案。至於正月十三日凶言,卽是窮宙亘宇所未有所未聞之極逆情節,而無不參聞,無不參知,則罪止誅身,失之太輕,王章不嚴,輿情未洩。請逆賊友文·光友,加施孥戮之典。致後·延壽,竝施孥籍之典。噫嘻痛矣。亂逆之變,振古何限,而豈有如肇源之劇逆大憝窮凶絶悖者哉?渠以世祿之臣,偏被聖朝之恩,八座兜攬,已極於榮顯,一門盤據,不離於權要,苟有一分人心,宜思百倍圖報,而其奈梟獍之性,與生俱生,鬼蜮之謀,非今斯今,攘臂弩眼,罔非戾氣,拄腹撐腸,都是禍心,至於甲戌之冬,肆發至凶至憯罔測不道之說而極矣。其罪犯於莫重莫嚴爲賊爲逆之狀,此誠神人之所共憤,王法之所不貸。凶如肇賊,逆如肇賊,而使之假息海島,共戴一天,已不可曰世有三綱,國有三尺。況今未伏顯戮,先被鬼誅,生前失刑,已極痛惋,死後當律,不容少緩。請物故罪人肇源諸子,亟施散配之典。噫嘻,宜學以卑微之流,賦憯慝之性,行己則巧佞,而善爲狐猸,發跡於陰邪,而養成虺毒,屢竊踰濫之職,而睯不知分,常蓄希覬之心,而急於射利。敢以嘗試之計,投呈凶慘之書,其上段諸條,罔非爲人臣所不敢道者,而肆然筆之於書,悍然發之於口。卽此一款,合施萬戮,而至若下段所云義理二字,卽我上下大小三十年秉執而遵守者也。今安有晦明之可言,而渠乃陰懷惎憯之謀,公肆疑亂之說,反復閃忽,指意絶悖,此蓋逆裕·書九輩所嘗沿襲之套語也。且以鞫招觀之,稱煥之以君子,詡書九以名疏,則裕賊之亂逆情節,書九爲之前茅,宜學爲之後殿,一串貫來,首尾和應之眞贓斷案,於此焉畢露矣。然渠以蟣蝨之賤,不識魚魯之辨,烏知義理之果何物,闡明之當用何道哉?此必有暗相綢繆先設機關者,而盤覈許久,端緖未究,此已輿憤之所共切,隱憂之所愈深者也。況今天網甚恢,凶種尙遺,治逆之情,終有所未盡者。請正法罪人宜學諸子,亟施散配之典。噫嘻痛矣,亂臣賊子之凶國禍家,從古何限,而豈有如鶴秀之至奸絶憯者哉?渠本梟獍成性,虺蜮化身,伎倆則戕人害物之天生宵小,經營則凶國禍家之濟世元惡,狡黠狠愎,自是家庭之傳襲,狐朋狗黨,看作淵藪之陰祕。蓋其世守龜·祿之悖論,背馳國是,爲賊立幟,凶圖逆節,所由來者久矣。特以門戶之爀舃,資歷之華膴,始也聖念,未嘗不假借,則苟有一分秉彝,宜其百倍圖報,而患得之在心,轉成驕濫,貪權之不足,愈益縱肆,百惡竝萃,萬妖俱備。欺君罔上,貪天爲功,是渠罔赦之罪,而最其無將不道之眞贓斷案,卽惎構是已。惎構二字,是何等人臣極罪,而奈其逆肚潛蓄,毒牙密厲,肇賊之情節,綻露無餘,則自知其難逭,逆敬之罪犯,締結有素,則卒與之同歸。於是乎疑懼之心,翻成怨懟,揣摩之計,專事壞亂,必欲讎視國家,煽禍朝著,至於惎構之憯計,敢售於莫重莫嚴之地,甘自歸於斁敗人彝滅絶天常,正所謂窮天地亘萬古所未有之劇逆大憝也。幸賴淵鑑孔昭,雖奸萌之逆折,特緣山藪包容,致常刑之尙逭,一國之輿論久沸,十年之積鬱未洩。惟我殿下乃於一初歲首,端門受朝,先擧元惡,洞諭慈聖之所悉燭,明示天討之所亟行,乾斷赫然,魑魅莫逃,庶幾王章快伸,輿憤痛洩,而遽從惟輕,只施島棘,干係如此賊,負犯如此賊,而依舊假息,顯戮不加,則典憲自此隳壞,亂逆無所懲畏。思之及此,寧不凜然而寒心哉?請楸子島荐棘罪人鶴秀,亟令王府設鞫得情,快正典刑。噫嘻痛矣。自古亂逆何限,而豈如有魯敬之凶譎奰慝蔑倫敗紀者乎?平生伎倆,無非戕人害物,晝宵營爲,都是凶國禍家。兜攬華膴,躐躋崇顯,朝家於渠,恩至渥也,而不思報效之道,忽生憾懟之意,乃有生死不得抑情仕宦之說,此何等時,强抑其情,乃敢萌心,公肆發口,自露鬼蜮之情態,莫掩梟獍之腸肚。當大婚爰定之初,卽一國慶祝之會,而渠乃陰懷惎憯,極其誣悖,傳襲於賊裕,護法於賊裕,潛蓄包藏,和盤托出,顯售不滿,倡爲悖說,動搖沮戲,斷案斯著,故雖以先朝曲加包貸之處分言之,至有言行不謹之敎,昭如日星,嚴若鈇鉞,則其言凶圖也,其行逆節也,不謹則無將,無將則必誅,其無君無母之心,不道不敬之律,歷萬世而掉脫不得者也。況於今日義理,尤急闡明,而何幸乾道孔昭,天討大行,追奪之律,纔有成命,神人之憤,庶可少洩。而罪止追奪,不足以稱其惡,剖戮跽斬,雖難用於古法,瀦家孥籍,亦自有於彝典。況其凶種餘孽,尙此假息,書所稱殄滅無遺無俾易種者,不施於此賊,而將於何施?請追奪罪人魯敬,亟施孥戮之典焉。噫嘻痛矣。亂臣賊子,從古何限,而其窮兇極逆,豈有如陽淳者哉?渠以世祿遺裔,蒙被國恩何如,而生得梟獍之性,潛蓄虺蝮之毒,敢於哀遑罔極之時,欲逞悖逆至憯之計,指嗾賊晟兇國之類,圖出逆度投疏之擧,其疏中句語,殆有浮於雲·海之逆節。思之膽掉,言之髮豎。渠之綢繆謀議爛熳和應之跡,非但翰模之供,節節指的,復有晟賊之招,一一吐實,面目雖換,腸肚相接,與賊晟逆度,一而二二而一也。惟其狠毒之物,抵賴爲事,竟至於鬼誅先加,三尺之邦憲,終未快伸,一世之輿憤,去而益切。跽斬之刑,雖未得行,尙度已施之律,何可不施於此賊乎?請物故罪人陽淳,亟施孥戮之典。噫嘻痛矣。世變日生,亂逆層出,以至於今日正喜而極矣。賊度之庚寅凶疏,卽亘萬古所未有之劇逆大憝也。然而露名而投呈者尙度也,而暗地授意者正喜也,指使而粧出者晟賊陽淳也,而因人傳草者正喜也。正喜之情節,陽淳知之,故陽淳之招辭,正喜出焉。其源流脈絡,照應貫通,而和盤托出,昭不可掩,梟獍之腸肚相連,鬼蜮之情狀叵測,覆載之所不容,王法之所必誅也。奈其賦性悍毒,兼以頑忍,屢次嚴訊,一向抵賴,凶憯之圖,陰祕之跡,終不輸款,而敢謂援證之中斷,期欲自作之掉脫者,尤極痛惋。更加嚴覈,明正其罪,一時爲急。大僚之箚,蓋出於嚴獄體重法理之義,而遽有此減死安置之命,臣等聚首愕貽,竊不勝憂歎之至。我聖上欽恤審克之德意,臣等豈不欽仰萬萬,而渠之尙逭收司之律,已切失刑之歎。況是今獄之逆窩也罪首也,而終不克窮覈,遽爾酌處,揆諸鞫體,有漏網之憂,論以邦憲,有解紐之慮,義理方明而更晦,隄防莫嚴而將壞,亂臣賊子無所懲戢。思之至此,寧不懍然而心寒哉?請大靜縣圍籬安置罪人正喜,亟令王府更爲設鞫,快正典刑。噫嘻痛矣。紀淵之罪,可勝誅哉?性本凶譎,行又奰慝,外面則不離騙儈之惡習,指意則罔非禍心之包藏,兜攬華膴,席乃兄而愈益驕濫,縱恣凶臆,鉗一世〈而〉漸使氣勢,罔念聖朝拂拭之恩,積有平日貪戾之心,同朝之指目已久,擧世之扼腕亦多,而此猶屬薄物細故耳。以今番鞫獄事言之,接翰模而寬譬,其所寬譬者何譬,與晟賊而授計,其所授計者何計?情莫掩於延蔓,意專在於嫁禍。自唱自和,期欲網打,是可忍也,孰不可忍也?噫,丁亥代聽以後,渠之兄弟,乃於政令之間,顯肆誹謗,甘自歸於大戾,則自生懼怯,粧出左右無當之疏,欲逞其凶圖者,與乃兄一而二二而一也。憯計將售於湛滅,重犯莫逃於惎間,而以我純祖全保之聖意,翼考仁孝之盛德,雖不置辟於當時,今於罪惡彰露之後,亟施當律不容少緩,而況伏聞日昨賓筵,慈聖隱痛之敎,仰認積久,大僚聲討之奏,尤極嚴峻,承聆諸臣,無不掩抑,退益憤惋。以若亘萬古所未有之逆憝,豈可使一刻容貸於覆載間乎?請古今島安置罪人紀淵,亟令王府設鞫得情,快正典刑。答兩司曰,不允。鶴秀事,已有處分矣。勿煩。魯敬事,已有處分,勿煩。陽淳事,勿煩。正喜事,已有處分,勿煩。紀淵事,已有處分,勿煩。
掌令吉顯範啓曰,噫嘻痛矣。世道詿誤,義理晦塞,至於今番秋曹罪囚而極矣。渠以鄙悖之流,潛蓄凶慘之計,肆發通文,投諸賢關,遣辭陰險,引用凶悖,字字狡慝,句句閃忽,耳目難掩,手脚盡露,聞者髮豎,思之膽掉。固當卽地設鞫,不日正刑,而只令秋曹盤覈情節,略加刑訊,旋卽酌處,雖出於大聖人好生之德,豈有亂言不道自服遲晩,而罰止島配,假息覆載之間者乎?若以言出卑賤事已勘處,置而不論,其可曰闡義理而嚴懲討乎?請古今島爲奴罪人韓鼎鎭,亟令王府卽爲拿來,嚴鞫得情,快正典刑。噫嘻,王綱不振,世變層生,駸駸然自歸於凌犯之科者,至於申綱而極矣。渠以蟣蝨之賤,敢懷梟獍之心,假托校宮之復設,潛售賢關之投通,蜚訕作怪包藏眩亂之許多罪惡,已是至凶絶悖,而至若秦坑之說,誣逼莫嚴,錢唐之比,指擬無倫。此爲渠罔赦之斷案,譸張傾陷,情狀難掩,誣上惑下,無所不至。噫,此豈如渠鄕曲愚蠢之類,所可獨辦也哉?其暗地受嗾之狀,平日醞釀之計,明若燭照。賢關之聲討旣盡且詳,大僚之回啓至嚴且明,而兪音終靳,王章未伸,大聖人包容之德,雖出於忠厚鎭物不治爲治之道,而國之所以爲國,以其刑章也。此而不問,一任其倖逭迷藏,則羸豕之戒,伏莽之憂,有不可勝言。思之及此,寧不凜然?至於今番奎·坤兩賊之凶,卽是振古所無之變,而綱之名,狼藉出於奎賊之口,有曰能文善生,有曰綱之論豐德事必被竄,有曰綱亦吾黨,苟非聲氣素相關通,脈絡素相連接,賊坤何以屢言於賊奎,賊奎何以悉吐於鞫庭乎?卽此綱之包藏禍心,讎視國家,要藉豐德之革合,作爲煽亂之張本者,實與奎·坤之凶書,相爲表裏,相爲影響,綱而不誅,則奎·坤猶自在,奎·坤旣誅,則綱何以獨漏?根窩未破,憂虞轉深。請充軍罪人申綱,亟令王府拿鞫嚴覈,夬施典刑。噫嘻痛矣。義理堙塞,世變層生,至於今番睦台錫事而極矣。惟我毅宗烈皇帝,三五之聖,當百六之運,殉社大節,卓越千古,而至若建虜猖獗,我邦濱危,則命將東援,閔覆之德,惻怛之意,與神宗皇帝壬辰再造,其揆一也。環東土含生之倫,莫不恩浹骨髓,愈久愈深,而英宗大王,特配壇壝之享,庸寓風·泉之感,以何心腸,肆然誣詆,泚筆於章奏之間,顯然指斥,自犯於罔赦之罪者,萬萬痛惋。若其書中句語之挾雜,造意陰慘,遣辭駭悖,非一朝一夕之故也。論其情跡,彝倫斁絶,語其負犯,鈇鉞猶輕,不可絶島定配而止。請島配罪人睦台錫,亟令王府設鞫嚴問,夬正典刑。新除授持平韓發翼,時在平安道博川地,請斯速乘馹上來事,下諭。答府曰,不允。下諭事,許遞。
司諫姜必魯啓曰,梟示罪人性世,與劇逆載榮,一而二二而一也。換着軍服,潛入禁庭,粧出纏帶,暗售網打,是何等排布設施,是何等凶謀祕計也?設鞫七朔,根因窩窟,終未究覈,只示梟示之律,輿情之憤惋,固無可言,而不可以已爲梟示,不施當施之律。請梟示罪人性世,亟施孥戮之典。噫嘻痛矣。人心陷溺,世變層生,至於秋曹罪囚而極矣。渠以卑微之類,敢蓄凶悖之心,肆發通文,投諸賢關,造意閃忽,引用絶悖,字字狡慝,句句凶逆,耳目難掩,手脚盡露,聞者髮豎,見之膽掉。幸賴首善之地,至有捲堂之擧,固當卽地設鞫,不日置辟,而只令秋曹盤覈情節,略加刑訊,旋卽酌處,秋堂聯疏,實出執藝之義,而特以好生之聖念,遂付傅輕之科,世豈有亂言不道自服遲晩,而生出獄門,假息覆載之間者乎?今若諉之於言出卑賤事已勘配,而置而不論,則其可曰國有三尺乎?請古今島爲奴罪人韓鼎鎭,亟令王府設鞫得情,夬正典刑。噫嘻,人心陷溺,世變層生,至有申綱而極矣。渠以鄕曲鄙微之類,敢懷譸張傾陷之計,發通誑惑,圖聚不逞之徒,造意叵測,冒犯必誅之科。秦坑是何等時,而比擬無難,錢唐是何等事,而指斥有歸,渠以包藏,雖急於敲撼朝廷,而獨不念自犯於上誣聖德罪在罔赦乎?各邑已例,春曹之文獻昭在,三罪竝發,賢關之聲討又嚴,今不須更事贅陳,而蓋其醞釀如此,跳踉如此,憑恃和應,明若觀火,則雖聖朝寬大,每事包容,而伏莽未去,滋蔓可憂。思之及此,寧不凜然哉?大僚覆奏,明辨無餘,鬼蜮情狀,無所遁匿,而鉏根潰癰之論,寔出遠慮,何殿下不念生道殺人之義,而亦靳一兪也耶?況於今番奎賊之招,申綱之名,不啻狼藉,至謂以能文善生,又謂之綱亦吾黨,可與同心而共事,脈絡之連通,表裏之和應,至此昭綻,無復餘蘊。然則奎·坤,是已伏法之申綱也,申綱,是未就鞫之奎·坤也。設鞫治逆,將以致天討也,根窩未破,憂虞轉深,則豈可以鞫事之已撤,而有所持難於更設乎?請充軍罪人申綱,亟令王府拿鞫嚴問,盤覈得情,快伸典刑。噫嘻痛矣。義理晦塞,變怪層生,至於睦台錫事而極矣。我朝之於皇明,蒙被渥澤,與天無極,義則君臣,恩猶父子,故凡係皇朝事,備盡尊敬,無敢指斥,而彼台錫者,肆然筆諸章奏,誣逼毅宗皇帝,求過於無過之地,敢言其所不敢言,遣辭狂悖,用意陰慘。此不但我朝之賊臣,實是皇朝之罪人。此而不加重辟,則義理日益晦蒙,人心日益陷溺,而小中華一域,無復讀春秋者。且其龍淵山虎等句語,絶悖無嚴,此豈人心所敢道哉?終篇旨意,極其閃忽,要不出挾雜之計,已施之律,不足以懲其罪。請島配罪人睦台錫,亟令王府拿鞫嚴問,明正典刑。新除授正言朴皓壽,時在忠淸道天安地,請斯速乘馹上來事,下諭。答院曰,不允。下諭事,許遞。
以右承旨金學性,同副承旨吳取善牌不進罷職傳旨,傳于趙秉憲曰,只推。
以校理洪永圭牌不進罷職傳旨,傳于林永洙曰,只推。
林永洙,以弘文館言啓曰,上番闕直,事甚未安。校理洪永圭,旣有只推之命,與副應敎趙秉恒,一體牌招,以爲推移入直之地,何如?傳曰,允。
以副應敎趙秉恒,校理洪永圭牌不進罷職傳旨,傳于林永洙曰,只推。
林永洙,以奎章閣言啓曰,景慕宮望廟樓,今春大奉審,臣公翼,與本宮提調朴綺壽,進詣展奉,奉審無頉之意,敢啓。傳曰,知道。
又以上號都監都提調意啓曰,今此上尊號時親進致詞一道,箋文一道,中宮殿所進致詞一道,命婦所進致詞一道,各書眞諺一本,謹此封入之意,敢啓。傳曰,知道。
又以上號都監都提調意啓曰,上尊號儀註,書出眞諺,謹此封入之意,敢啓。傳曰,知道。
趙秉憲,以兵曹言啓曰,在外除職謝恩過限者,啓達改差,載在法典,而昨臘都政除拜洪州營將許楫,今已過限,尙未肅謝矣。營將,雖與邊將之規避有異,其任與他自別,不可循例改差。洪州營將許楫罷黜,何如?傳曰,允。
又以訓鍊都監·禁衛營·御營廳言啓曰,謹依下敎,毓祥宮·宣禧宮有虎跡處,善放砲手各四十名,各其將校率領,竝力行獵之意,敢啓。傳曰,知道。
全羅監司李敦榮疏曰,伏以臣猥膺藩寄,辭不獲命,行將陛辭矣。臣之父墳,在於京畿楊州地,而臣旣係官於朝,歲節省掃,亦不能以時,今當遠離,益不勝霜露之感。玆將微懇,仰干崇嚴。伏乞聖明,特許臣往來之暇,俾伸情私,千萬幸甚。臣無任云云。答曰,省疏具悉。卿其往省焉。
兵曹參判趙容和疏曰,伏以天祐我東,邦籙無疆,太母養隆長樂,聖上親總庶政,鴻號載颺於鏤牒,縟儀將擧於呼嵩,宸孝冞光,宗社增鞏,此誠曠古希有之慶,薄海群生,普切歡忭蘄祝之忱。仍伏念臣,天下之窮人也,纍然在卹忍而苟活,鑽燧屢改,祥禫遽畢,廓然穹壤,無復有人世之念。不意恩命,命臣以職事,經筵·金吾,華誥聯翩,繼伏奉騎省新除,遺簪見收,恩實罔極,奉檄無所,懷尤何堪?臣本險釁,幼而失怙,零丁孤苦,無樂爲生,賴有慈母在堂,恃而爲命,第臣自少善病,動貽惟憂,實無一事可以慰悅親心,而幸蒙我兩聖朝不世洪造,猥叨藩邑,旣致洗腆之養,濫躋卿列,至推封誥之典,每母子相對,感泣攢祝,庶將歌詠孝理之化,怡娛晩暮之景,緣臣不天,遽遭愍凶,上而孤負推保之仁,下而蔑報劬勞之德,宜死不死,罪戾積躬。今雖泣血窮山,以畢餘生,尙無以自贖其萬一,其何忍重理朝衣,抗顔周行,强欲自齒於恒人之數哉?方其苫塊待盡,萬念都灰,而炳然寸心,尙懸魏闕。今若一登文石,雖卽退塡溝壑,更有何憾,而其奈悲冤結轖,欲起而止,欲前而却,若有人從後挽之,不能自由者,何哉?況臣素有貞疾,祟在風痰,源委旣深,藥餌罔效,輾轉沈綿,五年于玆,種種雜證,有不敢枚陳,而最是血不養筋,肢體幾至半癈,氣不攝脾,飮啖時有全却,重以積傷喪威,內疚外鑠,肌肉銷脫,形殼徒存,譬如退潮之沙演漾無定,經霜之草萎弱不振。非但見者危之,臣亦自知其無幸,雖欲抑苦衷而曳殘骸,自效奔走之誠,實末由也已。今於天牌之下,冒犯違傲,已極萬萬悚蹙,而矧玆宿衛之職,時日虛縻,尤非義分之所敢安,玆敢疾聲陳籲。伏乞聖慈,哀憐臣庇覆臣,亟遞臣本兼諸任,仍命選部勿復擧擬,俾得投處閒散,以紓悲苦之情,以延床玆之喘焉。臣無任云云。答曰,省疏具悉。卿其勿辭,調理行公。
大司成金輔根疏曰,伏以臣於前月二十九日,伏奉除旨,以臣爲成均館大司成者,隆恩所底,私分靡措。念臣常調凡品耳。始由末蔭,計不出於祿仕,中玷科名,愧自切於僥濫,而年來進躐太驟,居然躋下大夫之列,居恒循省,已不勝其涊然而慄然,今玆之命,又何爲而及於臣身也?噫,熙朝官人,名實是程,小大適用,閑不可越,若連抱之承大任,而離奇之處散材,騕褭之列上駟,而駑駘之殿後乘,反是則撓且蹶矣。臣眇然新進爾,步武未周,故寸尺無所形焉,歷涉未廣,故底蘊不甚露焉。殿下謂或可以備數任使之末,而滋欲試可之歟?臣之本末,自量已審,尋常官守,尙懼不濟,矧玆籲俊之任,不亦綦重也哉?端士趨範文軌,黜浮競崇敦雅,于以培植元氣,鬯宣敎條,建首善於八方,贊聲明於一初者,摠之乎由此其選也。臣之風裁聞望,有足以言行坊表標式顧俊者否?器能鑑識,有足以砥礪庠塾甄掄礦璞者否?是皆有文質者與能從事之事,而顧臣鈍滯根性,荒嬉成習,詩禮緖餘,早墜於家庭,功令射決,亦詘於曹偶,濩落空枵,遂此無聞。今若據皐比設函丈之席,裒然以師儒自處,則有識嗤點,固無可言,而其爲䙝名器而累淸簡,當何如也?臣以世祿遺裔,偏荷陶甄之恩,隆天厚地,報補無梯,流坎燥濕,義所不擇,若其才所不能望所不厭,而徒諉嚴畏之私,莫卹量入之義,則是所謂離奇之承大任,而駑駘之列上駟也,在聖朝程別綜覈之政,亦豈容如是苟簡也?此臣所以寧被違慢之誅,不敢爲冒膺之計者也。集木之懼有存,守株之諒莫回,玆控衷懇,冒瀆崇嚴。伏乞聖慈,曲加垂察,亟賜鐫免,毋有濫竽之失,而獲逭負乘之悔,千萬幸甚。臣無任云云。省疏具悉。爾勿辭察職。
上在昌德宮。停常參·經筵。
藥房都提調朴宗薰,提調徐憙淳,副提調金學性啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
大王大妃殿進御加味君子湯,依前方五貼製入事,榻前下敎。
林永洙啓曰,明日召對,取稟。傳曰,停。
趙秉憲啓曰,合辭方張之時,兩司無詣臺之員,事甚未安。除在外傳旨未下外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次而無時急稟定事,不得來會云矣,敢啓。傳曰,知道。
金學性啓曰,同副承旨吳取善,今日不爲仕進,卽爲牌招,何如?傳曰,允。
傳于林永洙曰,召對入侍。
傳于金學性曰,左承旨·同副承旨竝許遞,前望單子入之。
承旨前望單子入之,成遂默·金大根落點。
以執義李殷相,掌令洪翼燮,持平安潤蓍,獻納朴鳴載,正言南性敎牌不進罷職傳旨,傳于林永洙曰,只推。
林永洙啓曰,執義李殷相,掌令洪翼燮,持平安潤蓍,獻納朴鳴載,正言南性敎,旣有只推之命,一體牌招,何如?傳曰,允。
趙秉憲啓曰,吏曹郞廳來言,臺諫有闕,政事,取稟。傳曰,前望單子入之。
臺諫前望單子入之,持平趙道淳,正言朴商壽落點。
林永洙啓曰,新除授持平趙道淳,正言朴商壽,一體牌招,何如?傳曰,允。
以執義李殷相,掌令吉顯範·洪翼燮,持平安潤蓍·趙道淳,司諫姜必魯,獻納朴鳴載,正言南性敎·朴商壽牌不進罷職傳旨,傳于林永洙曰,只推。
以副應敎趙秉恒,校理洪永圭牌不進罷職傳旨,傳于林永洙曰,只推。
趙秉憲,以弘文館言啓曰,上番闕直,事甚未安。副應敎趙秉恒,校理洪永圭,旣有只推之命,竝更牌招,以爲推移入直,何如?傳曰,允。
以副應敎趙秉恒,校理洪永圭再牌不進罷職傳旨,傳于林永洙曰,只推。
趙秉憲,以吏曹言啓曰,因承政院啓辭,守令應薦而不薦人,令該曹察推事,允下矣。行大護軍宋冕載,行護軍尹尙圭·申緯·朴宗喜·林景鎭·洪羲瑾·安光直·李羲肇·趙庭和·金鼎均,行大司諫韓鎭㦿,同知中樞府事趙運永,行護軍李忠運·朴蓍會·趙元錫,俱爲應薦而不薦,竝推考警責,何如?傳曰,允。
又以禮曹言啓曰,永禧殿酌獻禮,每於間二年仲春,稟旨擇吉事,曾有定式矣。酌獻禮吉日,以何間推擇乎?敢稟。傳曰,以三月旬前擇入。
又以禮曹言啓曰,以太廟展謁取稟草記,傳曰,以晦初間擇入事,命下矣。展謁吉日,令日官李秉洪推擇,則今二月二十九日爲吉云。以此日定行乎?敢稟。傳曰,以此日爲之。
又以禮曹言啓曰,以景慕宮展謁取稟草記,傳曰,以晦初間擇入事,命下矣。展謁吉日,令日官李秉洪推擇,則今二月二十九日爲吉,而方以太廟展謁吉日擇入,此外無他吉日云,何以爲之乎?敢稟。傳曰,以此日爲之。
又以禮曹言啓曰,以永禧殿酌獻禮取稟草記,傳曰,以三月旬前擇入事,命下矣。酌獻禮吉日,令日官李秉洪推擇,則來三月初六日·初十日俱吉云。以何日定行乎?敢稟。傳曰,以初十日爲之。
又以禮曹言啓曰,太廟歲首展謁吉日,以何間推擇乎?敢稟。傳曰,以晦初間擇入。
又以禮曹言啓曰,景慕宮展謁,每於孟春孟秋取稟事,定式矣。今春展謁吉日,以何間推擇乎?敢稟。傳曰,以晦初間擇入。
又以禮曹言啓曰,太廟歲首展謁日一體展謁於永禧殿,而酌獻禮當次之年,則歲首展謁,只行於太廟事,定式矣。今年卽永禧殿酌獻禮年次,今番太廟展謁時,永禧殿展謁之禮,依前例不爲磨鍊之意,敢啓。傳曰,知道。
又以上號都監都提調意啓曰,冊寶封裹日時,令日官金昌勳推擇,則今二月初六日午時爲吉云。以此日時擧行之意,敢啓。傳曰,知道。
又以上號都監都提調意啓曰,玉冊·玉寶內入時班次圖一件,謹此封入之意,敢啓。傳曰,知道。
又以承文院都提調意啓曰,院製述官許石老瓜滿代,吏文學官李憲僖陞付,吏文學官有闕代,幼學朴思浩差下,使之付軍職,冠帶常仕,何如?傳曰,允。
又以成均館大司成意啓曰,文廟守僕,依宗社守僕例,試才抄擇別單啓下事,曾有定式矣。守僕安宗悅汰去,代以事知守僕,試才抄擇,備三望受點次,別單書入之意,敢啓。傳曰,知道。
金學性,以訓鍊都監·禁衛營·御營廳言啓曰,毓祥宮·宣禧宮有虎跡處,發送砲手,使之搜捉矣。今日仁旺山近處,中豹虎一頭捉得,故謹此封進,而捉虎將卒,自該營考例施賞,仍爲行獵之意,敢啓。傳曰,知道。
辛丑二月初五日辰時,上御熙政堂。召對入侍時,參贊官林永洙,檢討官李孝淳,待敎趙鳳夏,假注書李鼎信,記事官金益文·趙然昌,各持綱目第一卷,以次進伏訖。上曰,史官分左右。上開卷命讀之。孝淳讀自地廣民衆,至兄弟之國也。上曰,止之。文義陳之。孝淳曰,張儀以楚人,欲割其主之地,以納秦,致位富貴,自榮其身,而不爲國計,此反覆不忠之甚也。楚若有臣,當請誅張儀,以暴其罪,守蘇秦之計,堅六國之盟,則此春秋之義也,雖有秦之强,不足畏也。乃反惑於詭說,威於恐動,復容其往來相魏,以今觀之,楚國之事,可勝嘆哉?先儒之說,戰國之時,天下不復見其德業之盛,但見姦巧之徒,得志橫行,氣焰可畏,張儀之徒是耳。孔夫子曰,惡夫佞者,又曰,遠佞人,又曰,事其大夫之賢者,友其士之仁者。今殿下讀史之際,深察其惡佞者遠佞人之義,崇尙其事大夫之賢友士之仁者焉。上曰,閣臣讀之。鳳夏讀自趙王許之至此之謂大丈夫。上曰,止之。文義陳之。鳳夏曰,公孫衍·張儀之徒,辯詐相高,誑惑時君,天下慕效,以圖富貴,其誤國害民之弊,甚且大矣。景春,習於戰國之風,反有艶慕之心,故孟子語之以妾婦之道而已。夫居天下之廣居,立天下之正位,行天下之大道,貧賤不能移,威武不能詘,此之謂大丈夫也。人君用人之方,必求若此之人,必行若此之道,然後詐譎之說自杜,帝王之治可期也。伏願殿下此等處,燕閒之時,每加玩繹,是爲臣之顒望耳。上曰,參贊官讀之。永洙讀自秦誅蜀相莊至遂拔宜陽。上曰,止之。文義陳之。永洙曰,六國之時,儀·秦,皆以遊說從橫,以事其君,竟使六國以致紛紜之爭。大抵臣之事君,必以忠貞,君之用臣,必以賢良,然後雜覇之術可息,治世之化將隆。殿下於此等處,深加留念,用臣必擇賢否,是所區區之望焉。上掩卷,命史官就座。永洙曰,近日玉堂上番闕直,已至多日,未知有何實故,而在外玉堂,則下諭已久,尙不上來,行公玉堂,則連事違牌,一向闕直,況召對成命,已經宿矣。無端違牌,不得備員,事體所在,誠極未安。違牌玉堂,竝推考,申飭牌招,以爲入直之地,何如?上曰,依爲之。仍命退,諸臣以次退出。
上在昌德宮。停常參·經筵。
林永洙,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
成遂默啓曰,明日召對,取稟。傳曰,停。
林永洙啓曰,合辭方張之時,兩司無詣臺之員,事甚未安。除在外外,未肅拜·呈告人員,竝卽牌招,何如?傳曰,允。
成遂默啓曰,臣遂默,以上號都監,外習儀進去,下直之意,敢啓。傳曰,知道。
林永洙啓曰,今十三日,親摠庶政,養隆長樂,大王大妃殿加上尊號陳賀頒敎文當爲製進,藝文提學金履載,待明朝牌招,使之製進,何如?傳曰,允。
又啓曰,行大司憲李羲準,執義李殷相,掌令吉顯範·洪翼燮,持平安潤蓍·趙道淳牌不進,監察茶時之意,敢啓。傳曰,知道。
以執義李殷相,掌令吉顯範·洪翼燮,持平安潤蓍·趙道淳,司諫姜必魯,獻納朴鳴載,正言南性敎·朴商壽牌不進罷職傳旨,傳于林永洙曰,只推。
林永洙啓曰,行都承旨李景在,同副承旨趙秉憲式暇,左承旨成遂默習儀進去,右承旨金大根,左副承旨金學性不爲仕進,院中只有臣一人,伴直無人。左副承旨金學性所當牌招,而拘於廳規,不得請牌。何以爲之?敢稟。傳曰,牌招。
又啓曰,左副承旨金學性牌不進,伴直無人。右承旨金大根,所當牌招,而拘於廳規,不得請牌,何以爲之?敢稟。傳曰,牌招。
以左副承旨金學性牌不進罷職傳旨,傳于林永洙曰,只推。
金大根,以戶曹言啓曰,謹奉傳敎,儲慶宮正堂紅綃帳等修改吉日時,令日官金昌勳推擇,則今二月二十八日卯時爲吉云。以此日時擧行之意,敢啓。傳曰,知道。
又以弘文館言啓曰,上番闕直,事甚未安。副應敎趙秉恒,校理洪永圭,旣有只推之命,副校理李正履,自鄕上來云。竝卽牌招,以爲推移入直之地,何如?傳曰,允。
以副應敎趙秉恒牌不進罷職傳旨,傳于林永洙曰,只推。
金大根,以上號都監都提調意啓曰,玉冊玉寶印出各二件,冊寶同粧一貼列書,製述官·書寫官職姓名謹此封入之意,敢啓。傳曰,知道。
又以上號都監都提調意啓曰,本都監各房工役,今已完畢,匠手竝皆放送,堂上郞廳,輪回仕進,監造官仍爲輪直之意,敢啓。傳曰,知道。
林永洙,以兵曹言啓曰,今二月二十九日,大駕詣宗廟展謁,仍詣景慕宮展謁時,隨駕營門,當爲磨鍊矣。禁御兩營鄕軍則今旣停番,何營軍兵隨駕,何營軍兵留陣,而禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,依昨春例磨鍊。
又以兵曹言啓曰,因承政院啓辭,邊將應薦不薦人,令該曹察推事,命下矣。知中樞府事洪命周,行大護軍宋冕載,漢城府判尹柳和源,同知敦寧府事尹致謙,刑曹參判鄭基一,行大司諫韓鎭㦿,行護軍朴宗喜·尹義儉·柳基常,刑曹參議李晉翼,承文院判校林孝憲,奉常寺正沈能恕,俱爲應薦而不薦,竝依定式,推考警責,何如?傳曰,允。
又以備邊司言啓曰,傾以湖南兵營陸操設行之意,草記行會矣。卽見全羅前監司李穆淵狀啓,則以爲,本營屬牙兵軍,稍異正兵,每年私操,不下於合操,而甲申秋操時,亦有停操之例,依已例停操,自各其邑,官鎭門聚點擧行事,請令廟堂稟處矣。牙兵行操,雖與正兵有異,許久停癈,已違軍制,且甲申已例,似不當援據,則今因些少難便之端,有此防啓,揆以事體,殊欠妥當。該道臣從重推考。嶺操旣令退行,而今此所請,又以民邑事勢爲言,則其在曲軫之義,合有特施之擧。依狀請,今姑停免,使各其邑官鎭門聚點之意,分付,而大抵春秋組鍊,實關陰雨之備,有不宜一向抛却,則藉曰積弛之餘,猝難修擧,而此與他事,截然有異,則按藩之地,何可爲多所難便之說乎?其停其行,原有料量,自今習操稟旨之後,無敢自該道,如是煩啓事,預爲提飭於各道,以爲令申之義,何如?傳曰,允。
又以備邊司言啓曰,嶺南左右道水陸春操,纔已行會,而第念統使與左兵使適當交遞,迎送之際,旣無以使已遞之帥仍留行操,若俟新帥赴任之後,則正値農節,多所相妨,目下事勢,合有軫念。竝姑權停,待秋成,更爲稟旨擧行,而至於官鎭門聚點,則依已例各別申飭之意,一體分付,何如?傳曰,允。
上在昌德宮。停常參·經筵。
夜一更二更,月暈。
成遂默啓曰,明日召對,取稟。傳曰,停。
林永洙啓曰,來十一日,朝參日次矣,敢稟。傳曰,停。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李景在啓曰,左副承旨金學性,今日不爲仕進,卽爲牌招,何如?傳曰,允。
又啓曰,各道守令邊將薦擧單子,每於正月內上送,自是例也,南兵使朴潤榮薦單,今始來到,事甚未安。原單子雖捧入,而該帥臣,不可無警,推考,何如?傳曰,允。
傳于成遂默曰,頒敎文中,赦句添入。
成遂默啓曰,頒敎文中,赦句添入事,命下矣。某罪以下宥之乎?敢稟。傳曰,雜犯死罪以下,竝宥。
又啓曰,頒敎文中,赦句添入事,命下矣。藝文提學金履載,旣在闕中,使之添入,何如?傳曰,允。
以左副承旨金學性牌不進罷職傳旨,傳于趙秉憲曰,只推。
成遂默,以弘文館言啓曰,應敎金在根,自鄕上來云,卽爲牌招察任,何如?傳曰,允。
趙秉憲啓曰,行大司憲李羲準,執義李殷相,掌令吉顯範·洪翼燮,持平安潤蓍·趙道淳牌不進,監察茶時之意,敢啓。傳曰,知道。
以執義李殷相,掌令吉顯範·洪翼燮,持平安潤蓍·趙道淳,司諫姜必魯,獻納朴鳴載,正言南性敎·朴商壽牌不進罷職傳旨,傳于趙秉憲曰,只推。
李景在,以吏曹言啓曰,卽接掌樂院牒報,則以爲今初九日內習儀時,殿庭協律郞,本院正,例爲進參,而正未差矣。卽速變通,以爲擧行之地云,掌樂院正未差之代,口傳備擬以入之意,敢啓。傳曰,知道。
吏曹口傳政事,以趙然春爲掌樂正。
傳于成遂默曰,發遣吏郞,諸執事淸齋與否,摘奸以來。
趙秉憲,以兵曹言啓曰,昨日邊將應薦不薦人察推時,戶曹參判李鼎臣所薦單子,果已啓下,而混置於不薦請推中,臣之矇未照察,不勝悚惶,而原草記,付標以入之意,敢啓。傳曰,知道。
上在昌德宮。停常參·經筵。
自辰時至申時,日暈兩珥,夜自一更至三更,月暈。
成遂默啓曰,明日召對,取稟。傳曰,停。
林永洙啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
傳于成遂默曰,禮房承旨馳詣受香諸處,奉審摘扞以來。
林永洙啓曰,行大司憲李羲準,執義李殷相,掌令吉顯範·洪翼燮,持平安潤蓍·趙道淳牌不進,監察茶時之意,敢啓。傳曰,知道。
以執義李殷相,掌令吉顯範·洪翼燮,持平安潤蓍·趙道淳,司諫姜必魯,獻納朴鳴載,正言南性敎·朴商壽牌不進罷職傳旨,傳于林永洙曰,只推。
以全羅監司李穆淵狀啓,興陽縣人命燒死事,傳于金大根曰,聞甚矜惻。元恤典外,別加顧助,如有生前身還布,竝蕩減事,分付。
傳于金大根曰,召對爲之。
金大根,以弘文館言啓曰,副修撰林肯洙,自鄕上來云,卽爲牌招察任,何如?傳曰,允。
金學性,以訓鍊都監·禁衛營·御營廳言啓曰,仁旺山下,中豹虎一頭捉得後,連日行獵矣。顯有越城之跡,故校卒等,出送追慕峴近處,使之廣加搜捉之意,敢啓。傳曰,知道。
辛丑二月初八日酉時,上御熙政堂。召對入侍時,參贊官金大根,檢校直閣李公翼,侍讀官李正履,檢討官林肯洙,假注書李鼎信,記事官李昌廷·趙然昌,各持網目第一卷,以次進伏訖。上曰,史官分左右。上開卷,命上番讀之。正履讀自秦君卒至衛咸陽。上曰,止之。文義陳之。正履曰,匹夫之以力相較,尙云不可,況人君乎?周金人銘曰,强梁者不得其死,好勝者必遇其敵,正此之謂也。此章文義,別無可陳矣。上曰,下番讀之。肯洙讀自趙始胡服,至恐天下議之也。上曰,止之。文義陳之。肯洙曰,武靈王之胡服騎射,以報中山之怨,雖非凡主之所及,亦可謂得罪中國者也。當其初立之時,置博聞師及左右司過各三人其後諸候皆稱王,而獨不肯曰,無其實處其名,可乎?令國人謂己曰君,觀於此二事,亦足謂當時之賢君,而終願竝呑胡地,遽變先王之制,遂從夷狄之習,以徼一時之功,竟貽千載之笑。蓋其意專出功利,馳騖邊境,未能持守初心,終始如一故也。大抵凡事莫不有終始,雖或善始,不能圖終,則竟歸無實,而學問之道,尤有甚焉。故先儒曰,始勤終怠,學者之通患者此也。日前召對,卽新年初行之擧,而伊後數日,連爲停轍,實有欠於終始如一之道也。伏願繼自今,課日設行,毋或間斷,俾有將就緝熙之道焉。上曰,閣臣讀之。公翼讀自制國有常,至熟圖之也。上曰,止之。文義陳之。公翼曰,下番儒臣,已詳陳矣。臣無容更奏,而趙公子成,以中國聖賢之所敎,禮樂之所用,告其君,而我東方禮樂文物,燦然具備,自昔先哲,皆以與中國同爲言。大抵王者從政,必須禮樂,然後不失於經,此章亦有從政有經之說。伏望殿下,每於字句上,勿以尋常看過,必思心得躬行之道,可以監法者監法,可以勸懲者勸懲焉。臣等於此申切區區之願也。上曰,參贊官讀之。大根讀自使者以報,至始出令焉。上曰,止之。文義陳之。大根曰,上下番儒臣已詳陳,臣無容更達矣。上掩卷。正履曰,開歲已至兩朔,召對之命,僅爲兩次,而諸臣敷陳文義,俱未免草草,臣等固無足稱論思之任矣。顧今慶賀當前,法筵之間輟,固無足怪,而伏願殿下自講筵召對,逐日頻開,無或作輟,以爲緝熙聖學之方焉。又所懷,歲首朝參因儒臣所懷,在外經筵官,別下敦諭,使之上來矣。我聖上崇儒重道扶植士林之盛意,臣固欽仰萬萬,而曾未幾日,臺職旋許遞改,臣固知聖上禮遇儒臣之道,不欲以臺職縻之,馹召促之,而以外面觀之,旣命召之,旋卽遞之,誠若有欠於緇衣好賢之誠,區區愚見。伏願聖上,更加別諭,以示臺職之遞,實出優待,不欲敦迫之意,更令地方官宣諭,使之待日氣和暢,卽爲登途,似好,故敢此仰陳矣。上曰,依爲之。又所懷,兩儒賢不待諡狀贈諡事,固仰我聖上崇儒重道扶植士林之盛念,臣固欽仰萬萬,而卒祭酒宋啓榦,以林下宿德,三朝之禮遇隆重,與兩儒賢,同爲士林之尊仰,厥惟久矣。逝單遽徹,朝野衋傷,今諡坐有日,此儒賢法當應諡,而隱卒傳敎,未有成命。以臣區區愚見,依兩儒賢之例,一體贈諡,恐合於我聖上崇奬儒賢之盛意,故不避僭越,敢此仰達矣。上曰,依爲之。命史官就座,仍命退,諸臣以次退出。
上在昌德宮。停常參·經筵。
成遂默啓曰,明日召對,取稟。傳曰,停。
林永洙啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
備忘記,慶尙左水使李圭徹,楸坡萬戶李益相下直,各長弓一張,長箭一部,片箭一部,筒兒一箇賜給。
傳于李景在曰,政官牌招開政。
有政。吏批,行判書權敦仁,參判沈宜臣進,參議未差,行都承旨李景在進。以金大根爲吏曹參議,鄭東勉爲工曹參議,李憲球爲知經筵,金左根爲同春秋,黃起源爲吏曹正郞,李絅愚爲永陵令,申宗源爲靑丹察訪。
兵批,判書金左根進,參判趙容和病,參議金洛龍入直,參知李是鍊病,左副承旨金學性進。以李憲球爲都摠管,李若愚爲副摠管,沈日永爲訓鍊都正,趙熙榮·李命瑞·許瓚·成益源爲五衛將,徐有薰·趙道淳爲文兼,金相德爲武兼,李錫遠爲洪州營將,鄭鶴濟爲慶州營將,張斗斌爲黃海監營中軍,全應履爲德浦僉使,金潤玉爲古今島僉使,李寅協爲三田渡別將,徐必淳爲南固別將,副護軍尹致秀·兪章煥·吳取善,副司直韓發翼,副司果朴皓壽·許石老,副司猛朴思浩,以上竝單付,守直官王殷疇滿四十五朔,依節目加資。
吏批,再政。知春秋單金左根,都摠管單李若愚。
傳于李景在曰,承旨有闕之代,前望單子入之。
承旨前望單子入之,金鍏落點。
李景在啓曰,新除授右承旨金鍏,卽爲牌招,何如?傳曰,允。
傳于李景在曰,承旨房望,順房爲之。
林永洙啓曰,行大司憲李羲準,執義李殷相,掌令吉顯範·洪翼爕,持平安潤蓍·趙道淳牌不進,監察茶時之意,敢啓。傳曰,知道。
以執義李殷相,掌令吉顯範·洪翼爕,持平安潤蓍·趙道淳,司諫姜必魯,獻納朴鳴載,正言南性敎·朴商壽牌不進罷職傳旨,傳于林永洙曰,只推。
左承旨成遂默書啓,臣承命馳詣南壇,壇上·神位板奉審則無頉,祭物·祭器·祭井看審則精潔,諸執事·進排官·佾舞工人摘奸則無頉。仍詣三角山·白嶽山,神位板奉審則無頉,祭物·祭器·祭井看審則精潔,諸執事·進排官摘奸則無頉。仍詣木覓山,神位板奉審則無頉,祭物·祭器·祭井看審則精潔,諸執事·進排官摘奸則無頉。仍詣漢江壇,壇上·神位板奉審則無頉,祭物·祭器·祭井看審則精潔,諸執事·進排官摘奸則無頉矣。臣則還詣南壇享所,仍留監祭,待將事,還奉神位板後復命之意,敢啓。傳曰,知道。
金學性,以備邊司言啓曰,慶禮在近,卿宰侍從罷散人敍用,與時無職名人,一體令該曹口傳付軍職,使之參班,何如?傳曰,允。
兵曹口傳政事,護軍李奎鉉·具信喜·李升權,副護軍洪羲錫·兪星煥,副司果李鳳純·李光載·金·曺相振·沈承澤·金羽休·申泰運·朴心壽·金始淵·孟明淳·李致五·朴在皞·李秉瑩,以上竝單付。
金學性,以都摠府言啓曰,今日入直內三廳武兼禁軍及軍兵等,當爲中日習射技放,而陳賀習儀相値,不得設行之意,敢啓。傳曰,知道。
上在昌德宮。停常參·經筵。
夜自一更至四更,月暈。
藥房都提調朴宗薰,提調徐憙淳,副提調金學性啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候,爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
大王大妃殿進御加味君子湯,依前方五貼製入事,榻前下敎。
成遂默啓曰,明日召對,取稟。傳曰,停。
趙秉憲啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
成遂默啓曰,右副承旨林永洙,今日不爲仕進,卽爲牌招,何如?傳曰,允。
趙秉憲啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
林永洙啓曰,行大司憲李羲準,執義李殷相,掌令吉顯範·洪翼燮,持平安潤蓍·趙道淳牌不進,監察茶時之意,敢啓。傳曰,知道。
以執義李殷相,掌令吉顯範·洪翼燮,持平安潤蓍·趙道淳,司諫姜必魯,獻納朴鳴載,正言南性敎·朴商壽牌不進罷職傳旨,傳于林永洙曰,只推。
成遂默,以禮曹言啓曰,今二月十三日,親總庶政,養隆長樂,大王大妃殿加上尊號合二慶稱慶,大王大妃殿·王大妃殿·中宮殿百官陳賀儀註,直爲書入各殿之意,敢啓。傳曰,知道。
又以禮曹言啓曰,頃因忠淸監司金英淳移文,稷山縣鄕校修改,今春釋菜兼告,香祝照例磨鍊下送事,草記蒙允後,分付藝文館香室矣。卽接該道臣移文,則以爲去月二十八日,香陪書吏齎奉香祝以來,故依例祗受,公州校生朴春大處,卽爲齎奉,以送于該縣。卽到該縣監牒呈內,香祝始到於今初二日午時,而釋菜已過,告由祭,雖欲卜日退行,祝辭與日辰,不合仍用。且香陪人,非校生朴春大,乃是香陪京吏金明煥也。莫重陪香之事,自外替授,中間遲滯,以致兼告之狼狽云,故聞極驚駭。金明煥·朴春大,竝令捉囚,香祝,姑令奉安於該縣,自本曹照例更爲知委,俾卽擧行云矣。兼告香祝之中路淹滯,致有過時之患者,誠甚驚悚。聖殿修改,事係時急,不可不別告擧行。告由移還安祭香祝,令該司更爲卽速磨鍊下送,從便卜日設行,前去祝文,依定式行事後同爲望燎之意,分付,而京吏金明煥,校生朴春大等罪狀,竝令本道照法勘處,不飭之道臣,推考,何如?傳曰,允。
又以成均館大司成意啓曰,文廟守僕,依宗社守僕例,試才抄擇別單啓下事,曾有定式矣。守僕金熙曾汰去代,以事知守僕,試才抄擇,備三望受點次,別單書入之意,敢啓。傳曰,知道。
又以奉常寺都提調·提調意啓曰,東籍親耕田所種九穀,先農祭後,卽爲起墾付種之意,敢啓。傳曰,知道。
金學性,以兵曹言啓曰,今十三日仁政殿,大王大妃殿加上尊號冊寶親傳時,本曹堂上全數進參,而參判趙容和有實病,不得進參,令政院稟旨變通,仍令該曹以在京無故人口傳差出,待下批牌招,以爲進參之地,何如?傳曰,允。許遞。
吏曹口傳政事,以南履炯爲兵曹參判。
金學性,以訓鍊都監言啓曰,本局別將李能權,身病甚重,勢難察任,改差,何如?傳曰,允。
上在昌德宮。停常參·經筵。
金鍏啓曰,明日召對,取稟。傳曰,停。
又啓曰,來十六日,日次儒生殿講日次,而英陵忌辰祭齋戒相値,頉稟之意,敢啓。傳曰,知道。
林永洙啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
金鍏啓曰,左副承旨金學性,今日不爲仕進,卽爲牌招,何如?傳曰,允。
又啓曰,三品官之毋得過三日循例請牌,曾有定式矣。工曹參議鄭東勉,除拜後過三日不爲出肅,事體所在,誠極未安。從重推考,仍卽牌招察任,何如?傳曰,允。
傳于金鍏曰,禮房承旨馳詣永禧殿,奉審摘奸以來。
傳于金鍏曰,政官牌招開政。
金鍏啓曰,行吏曹判書權敦仁,參判沈宜臣,參議金大根牌不進,推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,參議只推,一體牌招。
有政。吏批,行判書權敦仁進,參判沈宜臣牌招不進,參議金大根陳疏,右承旨金鍏進。啓曰,江原監司,今當差出,而擬望之人乏少,承旨竝擬,何如?傳曰,允。又啓曰,水原府判官,今當差出,而本府以營下劇邑,物衆地大,素稱難治,不可不擇差,他道及同道未準朔守令竝擬,何如?傳曰,允。以成郁奎爲典獄主簿,趙秉憲爲江原監司,金應根爲水原判官,故判官尹致承贈領議政例兼,南寧尉尹宜善考。
兵批,判書金左根病,參判南履炯未肅拜,參議金洛龍入直進,參知李是鍊病,右副承旨林永洙進。同知單趙熙榮,僉知三單李命瑞·許瓚·成益源,大護軍李光正,護軍趙容和,副護軍許槃·王殷疇,副司勇王俶說。
金鍏,以吏批言啓曰,侍從臣父年七十人,每於歲首,抄啓加資,而新有應推恩人,雖非歲首,亦爲抄啓加資,載在法典矣。侍從臣父年七十人,別單書入之意,敢啓。傳曰,允。
吏批,再政。以徐憲淳爲同副承旨,鄭天和爲典設別提,鄭友容爲瑞興府使,幼學金宗懋年七十,今超通政,侍從臣前正言金觀燮父加資事,承傳。
兵批,再政。兼江原道兵馬水軍節度使單趙秉憲。
傳于林永洙曰,承旨房望,順房爲之。
林永洙啓曰,行大司憲李羲準,執義李殷相,掌令吉顯範·洪翼燮,持平安潤蓍·趙道淳牌不進,監察茶時之意,敢啓。傳曰,知道。
以執義李殷相,掌令吉顯範·洪翼燮,持平安潤蓍·趙道淳,司諫姜必魯,獻納朴鳴載,正言南性敎·朴商壽牌不進罷職傳旨,傳于林永洙曰,只推。
以左副承旨金學性牌不進罷職傳旨,傳于林永洙曰,只推。
金鍏,以承文院都提調意啓曰,院吏文學官朴思浩呈遞,代業儒李秉益差下,使之付軍職,冠帶常仕,何如?傳曰,允。
江原監司李光正疏曰,伏以陽和布澤,天籙湊吉,慈殿頌四旬之母臨,而德彌光於撤帷,宸極仰萬幾之親總,而孝克篤於顯冊,吉辰載涓,縟儀將擧,此誠我東方萬億年無疆之基也。臣與山東父老,益不勝瞻天仰聖攢手歡忭之至。念臣不肖,再膺重寄,陛辭之日,面承慈敎,飭勉懇摯,臣亦粗具彝性,安敢不矢心對揚,食息圖報,而疎劣無能於剸理,計慮莫周於盤錯,重以屢歉之餘,流散未集,少康之年,漂渰爲災,而曾不能恤一窮袪一瘼,使殿下蒼生措之袵席之安,一切事爲,積三歲而無少效焉。素餐之愧,赤心難暴,況蒲已先零,瓜將報熟,擬控私衷,冀蒙恩遞,自甘散漫之歸,庶遂生成之願。乃此匪分超擢,猥廁八座崇班,臣誠惶惑恧惕,不省其所以,固知大僚之奏,不欲尺朽之棄,謂臣年紀稍優,宦籍稍久,而有是也。第惟薦人者,靡歲常有,非夫皆得,王政之所必愼也,公議之所共許也而後,可也。然則非其人而侈之以寵者,非臣攸聞也。伏況我聖上春秋已躋聖人志學之齡,庶績方熙,大化旁流,此政淬勵振發一初平明之會,而乃以如臣衰耗愚庸之蔑無稱者,擧之於歲元臨殿之日,則此已失之於惟官以人之義,而其爲累於淸朝懋實之政,大矣。是尙可以敦廉義而服淆倖乎?臣今老白首矣。遭玆聖明,思竭涓埃,豈不是餘生大願,而愈進愈濫,參倚也,審矣。且臣近以不服水土,每作非時眩瞀,期會簿牒,患多擔閣,時節巡審,慮將愆慢,一日二日,衰曠實然,此又臣添病增罪之端。玆敢力綴神思,冒瀆崇嚴,欲望聖慈特垂鑑諒,亟遞臣虛縻之職,竝收臣新授之資,俾公器重而私分安,則臣之願畢矣。臣無任云云。答曰,省疏具悉。卿其勿辭,藩任許遞。
吏曹參議金大根疏曰,伏以臣承宣恩除,曾未幾日,繼以臣爲吏曹參議,臣聞命惝怳,莫省處身。以官則顧己不稱,決難冒膺,以時則見在闕庭,未敢徑出,進退兩難,罔知攸措。第伏念縟儀隔日,慶溢區宇,朝賀同時,歡均舞蹈。臣於是終不容膠守廉防,獨阻呼嵩,率爾肅命,若固有之,竊自循省,羞汗漬衣,誠不知人謂斯何。且況臣之策名朝籍,周章邇班,亦已十有五載矣。內而家庭所聞見,外而身親所經歷,宜若可以諳委時務,通習世情,奈其稟性奊詬,文質無當,臨事糊塗,九倒八顚,而兼以受氣脆薄,貞疾已痼,藥裹隨身,寧日常少,此實儕友之所共憐,而諒非一時過情之言也。由是之故,甘心自棄,性習相成,,夫斂退就懦澹泊自守,卽古人標致間事,而在臣則便是黃門之貞,投閒置散,乃分之宜。矧玆職任,比之長銓,雖有間焉,通塞選職,自有與聞之例,夤緣事會,亦有代斲之時,至於享官塡差,專任其責,事甚綦重,在朝家愼簡之道,誠宜量能度才,無曠厥官,而乃以如臣之百無肖似者,苟然充位,無少留難,僨誤狼狽,臣何足道,而貽累淸朝,爲何如哉?玆敢不避瀆撓,仰暴眞情。伏乞聖慈,察臣材之靡堪時用,鑑臣言之匪出飾讓,亟賜鐫免,回授可堪之人,以安私分,以重公器焉。臣無任云云。省疏具悉。爾其勿辭察職。
上在昌德宮。停常參·經筵。
林永洙,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
林永洙啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
成遂默啓曰,同副承旨徐憲淳,今日不爲仕進,卽爲牌招,何如?傳曰,允。
傳于金鍏曰,禮房承旨馳詣社稷·宗廟·永寧殿·景慕宮,奉審摘奸以來。
林永洙啓曰,行大司憲李羲準,執義李殷相,掌令吉顯範·洪翼燮,持平安潤蓍·趙道淳牌不進,監察茶時之意,敢啓。傳曰,知道。
以執義李殷相,掌令吉顯範·洪翼燮,持平安潤蓍·趙道淳,司諫姜必魯,獻納朴鳴載,正言南性敎·朴商壽牌不進罷職傳旨,傳于林永洙曰,只推。
以同副承旨徐憲淳牌不進罷職傳旨,傳于林永洙曰,只推。
以黃海監司徐念淳狀啓,進上生靑魚,限內不得封進,惶恐待罪事,傳于金鍏曰,卿其勿待罪事,回諭。
以慶尙監司洪在喆狀啓,大丘府民家失火事,傳于成遂默曰,聞甚矜惻。元恤典外,別加顧助,結構奠接之方,廟堂措辭分付。
傳于林永洙曰,明日出宮門路,以協陽門爲之。
傳于金鍏曰,發遣吏郞,諸執事淸齋與否,摘奸以來。
金鍏,以奎章閣言啓曰,各殿宮上冊寶翌日,請出新冊·舊寶,權奉奎章閣,涓吉奉詣于沁都事,曾有定式矣。今此大王大妃殿上冊寶翌日,臣等依定式進詣仁政殿東月臺請出,而中宮殿丁酉玉冊·敎命,尙未請出奉安矣。今番冊寶請出時,一體請出之意,敢啓。傳曰,知道。
又以禮曹言啓曰,卽接永禧殿參奉所報,則今十五日望焚香,本殿官員一員,當爲受香,而參奉今方入直,令有闕未差,無以擧行云矣。令有闕之代,令該曹以在京無故人,口傳差出,以爲推移受香之地,何如?傳曰,允。
吏曹口傳政事,以李時敏爲永禧殿令。
林永洙,以備邊司言啓曰,會寧開市,旣已完畢,令槐院撰出咨文,別定禁軍,騎撥下送于灣府,使之傳給鳳城將處,以爲轉致北京之地,何如?傳曰,允。
又以訓鍊都監·禁衛營·御營廳言啓曰,捉虎校卒,出送追慕峴近處,多日窮搜,終無虎跡,砲手等姑爲撤還之意,敢啓。傳曰,知道。
又以濬川司言啓曰,本司都廳·訓鍊都監別將李能權改差,代以訓鍊都監別將金鍵差下,使之察任,何如?傳曰,允。
又以刑曹言啓曰,卽接江原前監司李光正文移,則楊口縣徒三年定配罪人朴載豐,限滿云矣。取考曹上配案,則載豐以搶奪人財罪,戊戌二月定配,今已限滿的實,依法典放送後,徒流案頉下事,分付道臣之意,敢啓。傳曰,知道。
又以刑曹言啓曰,卽接忠淸監司金英淳文移,則靑陽縣徒三年定配罪人蔡東欽,限滿云矣。取考曹上配案,則東欽以搶奪人財罪,戊戌二月定配,今已限滿的實,依法典放送後,徒流案頉下事,分付道臣之意,敢啓。傳曰,知道。
江原監司趙秉憲疏曰,伏以臣於昨者,退自喉司,伏奉東藩除旨,臣誠滿心愧恐,通昔而不能寐也。玆二千石職耳,漢宣所謂與我共理者,而今日卽聖上諴小祈永之初,黜幽陟明之會也。方岳重寄,乃及於如臣下劣,不幾近於赬肩而責千勻之擔,駑蹄而期歷塊之驟也哉?關東一路,是臣足跡之所不到,耳目之所未悉也。謠俗事務,何敢懸空遙度,而竊聽朝議之憂及凋弊,指必先屈於此,年來荐荒,流民之抱携輦下者,輒曰自東。於是乎廣斥之濱,漁採莫賴,犖确之峽,菑畬不闢,而倉厫之虧欠,科納之愆滯,卽又自然之勢,則蓋亦恤恤乎其未易下手焉耳。顧臣慈惠足以喣濡之歟?剛嚴足以糾繩之歟?簿書期會之末,亦知其無望句當焉,則臣之期欲控辭乃已者,是豈無所以而然也?臣以無似,受恩已厚,凡有燥濕奔走,思以圭撮之微,少效涓埃之答,乃彝情之所自有,況海山名勝之最,幢節承流之重,揆分揣量,旣榮且感,則何苦爲逡巡前却之計,而方伯令長,雖有大小之別,其字撫之責則一也。臣嘗待罪下邑,朞年爲政,而未有尺寸之效,旣小試而蔑效矣。今復欲大試也者,豈不盭乎哉?百爾忖量,承膺無路,玆敢冒入文字,仰陳黈纊之下。伏願聖明,俯賜鑑諒,亟遞臣江原道觀察使之職,回授可堪之人,爲東民幸焉。臣無任云云。答曰,省疏具悉。卿其勿辭,往欽哉。
上在昌德宮。停常參·經筵。
自開東至人定,灑雨下雨,測雨器水深一分。
大王大妃殿加上尊號親上冊寶後,大殿·大王大妃殿·王大妃殿·中宮殿,內閣·政院·玉堂·藥房口傳問安。答曰,知道。
還內後,內閣·政院·玉堂·藥房口傳問安。答曰,知道。
金鍏啓曰,明日召對,取稟。傳曰,停。
金學性啓曰,禁衛大將李完植,摠戎使李惟秀,以東南關王廟獻官,今方受香出去矣。李完植所佩命召,李惟秀所佩密符,竝來請還納,何以爲之,而將兵之任,不可一刻無摠察之人,何以爲之?敢稟。傳曰,仍佩往來,御將竝兼察,從事官發牌聽傳敎。
傳于金鍏曰,禮房承旨馳詣受香諸處,奉審摘奸以來。
傳于金學性曰,侍衛軍兵雨具,從便爲之。
金鍏啓曰,頒赦事,命下矣。未承授推考傳旨,自本院依例爻周之意,敢啓。傳曰,知道。
傳于金鍏曰,上號都監都提調以下,別單書入。
傳于李景在曰,完昌君時仁,興寅君最應,竝百官加親授。
傳于李景在曰,中官金喜善·黃鍾和,竝百官加親授。
李景在啓曰,吏曹郞廳來言,百官加下批政事,取稟。傳曰,當日爲之。
徐憲淳啓曰,臣與右承旨金鍏伴直矣。纔已陳疏徑出,伴直無人。右副承旨林永洙,所當牌招,而拘於廳規,不得請牌,何以爲之?敢稟。傳曰,牌招。
徐憲淳,以吏曹言啓曰,在前頒赦時,例有別歲抄書入之事,今番則何以爲之?敢稟。傳曰,書入。
又以吏曹言啓曰,別歲抄書入事,命下矣。永不敍用·勿限年禁錮·居中·居下,亦爲一體書入乎?敢啓。傳曰,書入。限年禁錮放逐人,勿限年禁錮,亦爲書入。
又以禮曹言啓曰,今此親總庶政,養隆長樂,大王大妃殿加上尊號合二慶稱慶陳賀時,諸道所封箋文中,永宗防禦使柳相鼎,以應封官,兼別軍職,故各爲封進。興海郡守咸英錫,泗川縣監李錫龜,興德縣監朴性秀,雖非應封官,亦以別軍職封進矣。一體看審捧入之意,敢啓。傳曰,知道。
林永洙,以備邊司言啓曰,頃以湖南兵營陸操設行之意,有所行會矣。卽見全羅兵使李誾彬所報,則陸操試取之竝擧一時,多有相妨云矣。詰戎之政,固不可虛徐,而試取之擧,旣有定期,値此農節,一時竝擧,果不無掣礙之端。試期無以退定,則陸操之待秋成,更爲稟旨擧行,固合便宜,以此意分付,何如?傳曰,允。
敎中外大小臣僚耆老軍民閑良人等書。王若曰,貽燕謨於歸政,邦務始親,加鴻號於闡徽,慈德彌卲。旣臨端門而訪治,仍晋寶冊而颺休,敢當其命之維新,惟思晠典之率舊。念予沖藐之質,早承艱大之投,民之允懷,尙有賴於列聖積累之澤,治而從欲,亦仰成於太母提撕之敎,迨慈旨渙諭於釋勞,而政事益埤於親總。當尼父志學之歲,固宜盡修治之方,追皇祖躬聽之時,若爲善繼述之道。上膺四百年宗社奠安之責,若蹈乎淵氷,下軫億兆民寒暑怨咨之憂,寧暇於宵旰,然念式休于今日,莫非仰庇於慈天。惟我大王大妃,實是女堯女舜。粵自舟梁初載,陰功著於配乾,及夫簾帷七年,仁恩浹於率土,視民傷而屢勤漢賑,惇天敍而廓闢洋邪。念大義之必明,則森嚴亂逆之討誅,戒小人之勿用,則次第奸凶之屛竄。斯致大宇之化洽,頌一德於思齊,矧玆長樂之養隆,等百世而卓越。肆群情咸願闡美,稽舊典亦宜加稱,曷以揄揚於之德之功,少得形容而曰光曰聖。爰覩二慶之竝湊,思與八域而同休,渙號誕宣,順春令而布德,沛澤旁溢,體天道之好生。自本月十三日昧爽以前,除謀反大逆·謀反,子孫謀殺毆罵祖父母父母,妻妾謀殺夫,奴婢謀殺主,謀故殺人,魘魅蠱毒,關係國家綱常,贓汚强竊盜外,雜犯死罪以下徒流·付處·安置·充軍·已至配所·未至配所·已發覺·未發覺·已決正·未決正,咸宥除之,敢以宥旨前事相告言者,以其罪罪之,在官者各加一資,資窮者代加。於戲,國事日艱,惟望我百工協贊,慈恩天大,庶共爾萬姓頌祈,故玆敎示,想宜知悉。藝文提學金履載製進。
右承旨金鍏疏曰,伏以臣退自閤外,得接家信,臣之老母素患痰癖,挾滯闖發,肚腹澎滿,食飮全阻,身熱頭疼,氣息奄奄,家僮踵至,促臣歸視。臣自聞此報,方寸煎熬,有難晷刻按抑,玆不得不忙陳短章,徑出禁扄。伏乞聖慈,俯賜鑑諒,亟遞臣職,以便救護,仍治臣罪,以肅朝綱焉。臣無任云云。省疏具悉。爾其勿辭救護。
辛丑二月十三日卯時,上詣仁政殿。大王大妃殿加上尊號冊寶親進後陳賀入侍時,行都承旨李景在,左承旨成遂默,右承旨金鍏,左副承旨金學性,右副承〈旨〉林永洙,同副承旨徐憲淳,記事官徐相敎,假注書李鼎信,記事官金益文·趙然昌,直提學金興根·趙秉龜,檢校直閣金左根·李公翼,檢校待敎金洙根·南秉哲·李㘾,待敎趙鳳夏,直閣徐有薰以次侍立。鼓三嚴,通禮跪啓請外辦。上具遠遊冠·絳紗袍,乘輿出宣化門。藥房提調徐憙淳,副提調金學性等進前奏曰,侵早勞動,聖體,若何?上曰,一樣矣。由協陽門·肅章門,入仁政門,詣月臺幕次前。通禮跪啓請降輿,上降輿入幕次後,命問安勿爲之。出傳敎上冊寶時至,通禮跪啓請出次,上出次。通禮跪啓請鞠躬四拜興平身。都監都提調以下宗親文武百官同引儀引都監都提調李相璜,陞就簷階下西向立。通禮啓請跪搢圭,上跪搢圭。捧冊官入詣案前,捧冊函出,跪授李相璜,相璜跪受,以授近侍,近侍傳捧西向跪進,上親受仍授尙傳,尙傳東向跪受,還置於案。捧寶盝出跪授李相璜,相璜跪受以授近侍,近侍傳捧西向跪進,上親受以授尙傳,尙傳東向跪受,還置於案。通禮跪啓請執圭俯伏興四拜,上執圭興行四拜禮訖。通禮導詣祗迎位西向立,尙傳各捧冊函·寶盝以出。通禮啓請鞠躬,上鞠躬祗迎訖。通禮跪啓請禮畢,尙傳捧冊寶,各安於腰彩轝,細仗鼓吹前導,尙傳及都提調以下承史各一員隨之。通禮啓請釋圭,上釋圭。學性曰,還內後當依節目解嚴,而聚散之際,易致紛撓,姑爲從便食代之意,分付,何如?上允之。通禮跪啓請乘輿,上乘輿出仁政門,由肅章門·協陽門,入宣化門,仍還內,諸臣少退。有頃,時至,通禮啓請外辦,上乘輿出宣化門,由協陽門·肅章門,入仁政門。通禮前導至降輿所,通禮啓請降輿,上降輿。通禮啓請執圭,上執圭入殿內陞座。贊儀唱宗親文武百官四拜,在位百官行四拜禮訖。致詞官進當座前致詞訖,還復位。贊儀唱宗親文武百官四拜,百官復行四拜禮。傳敎官進當座前,跪啓傳敎。贊儀唱百官跪,百官跪,宣敎官入就位宣敎訖。贊儀唱百官四拜,百官行四拜禮。贊儀唱百官跪搢笏三叩頭山呼,宗親·文武百官,軍校·樂工拱手加額曰千歲,凡三呼訖。贊儀唱出笏四拜,宗親·文武百官出笏行四拜禮。宣箋官入就位宣箋訖。領府事李相璜,判府事朴宗薰,右議政趙寅永,豊恩府院君趙萬永,永興府院君金祖根等進前奏曰,景貺潛周,天休滋至,簾儀光撤,隆千乘之養,機務親總,鞏萬年之基。今日親上冊寶,臨殿受賀,慈徽益闡,聖孝冞光,臣等歡欣蹈忭之忱,何可勝達?今日之雨,甚是喜雨,而終日陰濕,勞動之餘,聖體,若何?上曰,一樣矣。相璜曰,寢睡·水刺之節,何如?上曰,一樣矣。相璜曰,大王大妃殿氣候,何如?上曰,一樣矣。相璜曰,王大妃殿氣候,何如?上曰,一樣矣。相璜曰,中宮殿氣候,何如?上曰,安順矣。相璜等降復位。典儀進詣階上,請以禮物付攸司,仍降復位。通禮跪啓禮畢。通禮啓請釋圭,上釋圭。通禮啓請乘輿,上乘輿出仁政門,由肅章門·協陽門,入宣化門,還內。諸臣以次退出。
上在昌德宮。停常參·經筵。
藥房提調徐憙淳,副提調金學性啓曰,親上冊寶,聖孝冞光,總攬庶政,賀儀載擧。伏未審勞動之餘,聖體,若何?寢睡·水刺之節,何如?臣等率諸御醫,趁早入診,詳察聖候,爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
徐憲淳啓曰,明日召對,取稟。傳曰,停。
林永洙啓曰,行大司憲李羲準,執義李殷相,掌令吉顯範·洪翼燮,持平安潤蓍·趙道淳呈辭,監察茶時之意,敢啓。傳曰,知道。
傳于徐憲淳曰,傳香承旨馳詣宗廟·永寧殿·景慕宮,奉審摘奸以來。
林永洙啓曰,假注書李鼎信,身病猝重,勢難察任,今姑改差,何如?傳曰,允。
李鼎信改差,代以姜冕奎爲假注書。
徐憲淳啓曰,卽者吏曹郞廳來言,政事當日爲之事,命下,而行判書權敦仁,參判沈宜臣,參議金大根,俱以病不來,不得開政云。竝卽牌招,何如?傳曰,允。如有違牌,勿爲呼望。
傳于徐憲淳曰,上冊寶時禮房承旨·對擧承旨,竝加資。
傳于徐憲淳曰,陳賀時宣敎官,陞敍。
傳于徐憲淳曰,今番未下別單,竝以甲子年例施行。
以上號都監都提調以下別單,傳于徐憲淳曰,都提調領府事李相璜,鞍具馬一匹面給。提調禮曹判書徐憙淳,戶曹判書趙秉鉉,竝加資。兵曹判書金左根,加資屬耳,熟馬一匹面給。都廳司僕正曺雲承,副司果申錫愚,竝加資。郞廳戶曹正郞洪晉淵,禮曹佐郞李潭九,工曹正郞金用淳,司饔僉正李定愚,司䆃主簿徐用輔,各兒馬一匹賜給。戶曹正郞尹致英,副司果元錫周·金學模·鄭善敎·李胤愚,竝陞敍。監造官司宰奉事李淳榮,副司勇沈熙淳·朴大壽,別工作監役李龜夏,竝陞六。玉冊文製述官右議政趙寅永,鞍具馬一匹面給。書寫官工曹判書洪敬謨加資。樂章文製述官知敦寧申在植,半熟馬一匹賜給。玉寶篆文書寫官判府事朴宗薰,熟馬一匹面給。捧玉冊官修撰南秉哲,校理徐有薰,各兒馬一匹賜給。擧案執事儀賓都事趙敎淳,副司果李聞榮,縟席執事工曹佐郞趙秉緯,擧讀冊案執事副司果尹宗鎬,縟席執事漢城庶尹鄭基植,各加一資,資窮者代加。捧玉寶官副修撰李㘾,待敎趙鳳夏,各兒馬一匹賜給。擧案執事掌樂僉正洪錫謨,工曹正郞金用淳,縟席執事刑曹佐郞李行翼,擧讀寶案執事司䆃主簿徐用輔,縟席執事軍資主簿崔遇亨,各加一資,資窮者代加。禮貌官假引儀金穆淳·李學基,各兒馬一匹賜給。別看役草溪郡守姜彝五,前五衛將安時赫,竝相當外職除授。領陪部將·牌將·計士·寫字官·畫員·待令捕校·錄事·書吏·員役·工匠等,竝依甲子年例施賞。陳賀時左通禮洪龜燮,右通禮金鍠,竝加資。贊儀金學羲,典儀朴榮逌,東西唱假引儀洪大仁·李學基,代致詞官假引儀金穆淳,宣箋目官假引儀許玧,竝依甲子年例捧傳旨。其餘奏時官·忠贊衛·樂師等各司員役,竝依甲子年例施賞。
以內侍府別單,傳于徐憲淳曰,玉冊差備李祉亨·崔喜泰,玉寶差備崔喜鎭·楊鳳允,竝半熟馬一匹賜給。尙傳李昌成,資窮,熟馬一匹面給。玉冊差備朴梓秀·李元謙,案差備李仁光·徐重文,縟席差備金琪絢,讀冊案差備金錦雲,褥席差備申昇祿,玉寶差備金昌浹·鄭元熙,案差備洪正燦·李春鳳,褥席差備張寬彩,讀冊案差備柳澤祚,褥席差備趙弘璧,陽繖差備朴春亨,扇差備陳永祚·沈相鶴,竝兒馬一匹賜給。
傳于徐憲淳曰,今番賞典,一人雖兼數事,無得疊受。
傳于徐憲淳曰,今日政賞典下批。
有政。吏批,判書權敦仁進,參判沈宜臣式暇,參議金大根式暇,同副承旨徐憲淳進。以馬翰良爲校檢,興寅君最應今加顯祿,完昌君時仁今加興祿,已上百官加親授。
徐憲淳,以吏批言啓曰,上號都監都廳副司果申錫愚加資事,命下矣。雖已資窮,未經準職,何以爲之?敢稟。傳曰,勿拘。
兵批,判書金左根,參判南履炯,參議金洛龍病,參知李是鍊入直進,右副承旨林永洙進。副護軍單金宗懋,副司猛單李秉益。
吏批,再政。以鄭煥義爲左通禮,金大坤爲右通禮,尹敎成爲司僕正,李淳榮爲掌樂主簿,宋益洙爲司宰奉事,李源龍爲監役,禮曹判書徐憙淳,工曹判書洪敬謨今加崇政,戶曹判書趙秉鉉今加正憲,右承旨金鍏,左承旨成遂默今加嘉善,司僕正曺雲承,副司果申錫愚,左通禮洪龜燮,右通禮金鍠,以上今加通政,加資事,承傳。
兵批,再政。副護軍曺雲承·申錫愚·洪龜燮·金鍠,副司果李淳榮·沈熙淳·朴大壽·李龜夏,以上竝單付。
吏批,三政。行左承旨成遂默,行右承旨金鍏。
徐憲淳,以奎章閣言啓曰,今日臣等,請出大王大妃殿冊寶,中宮殿玉冊敎命,奉安于宙合樓之意,敢啓。傳曰,知道。
林永洙,以訓鍊都監言啓曰,本局中軍白殷鎭,身病甚重,勢難察任,改差,何如?傳曰,允。
又以御營廳言啓曰,本廳別將申性浩,身病甚重,勢難察任,改差,何如?傳曰,允。
判府事朴宗薰箚曰,伏以慈簾光撤,寶冊極揄揚之盛,幾政親總,宗祊增鞏固之基,賀儀竝擧,諸福畢臻,八域含生,舞蹈涵泳於祥光瑞靄之中,臣退自庭班,攢頌冞切。迺以玉寶篆文書寫,廁名於都監別單,至蒙錫馬之典,聞命周章,愧恧先之,不省所以爲喩也。設使臣手能妙蟲鳥之古,目可辨雕鏤之巧,亦不過一小藝供一事而已。況萬萬無此伎倆乎?臣於年來,冒承厚賞者,屢矣。何嘗非倖叨濫受,而亦未有若今玆之最倖而綦濫也。恩倖則䙝,賞濫則溢,惟䙝與溢,不可以勸當世而訓方來,臣何敢以不肖之身,仰累恩賞之重典也哉?三返之美,竊有所媿,乘謝之禮,猥不敢效,玆具短箚,仰干崇聽,特賜諒察,亟命收還,則其於榮且感也,何啻新受賜乎?臣無任區區至祝。取進止。答曰,省箚具悉卿懇。卿其勿辭,安心領受。仍傳于徐憲淳曰,此批答,遣史官傳諭。
上在昌德宮。停常參·經筵。
藥房都提調朴宗薰,副提調金學性啓曰,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
大王大妃殿進御加味君子湯,依前方五貼製入事,榻前下敎。
徐憲淳啓曰,明日召對,取稟。傳曰,停。
又啓曰,行大司憲李羲準,執義李殷相,掌令吉顯範·洪翼燮,持平安潤蓍·趙道淳呈辭,監察茶時之意,敢〈啓〉。傳曰,知道。
又啓曰,備邊司郞廳來言,今日賓廳日次,而國忌正日相値,不得來會云矣,敢啓。傳曰,知道。
又啓曰,行都承旨李景在,行左承旨成遂默不爲仕進,行右承旨金鍏陳疏受由,左副承旨金學性藥院進,右副承旨林永洙式暇出去,臣獨在院,伴直無人。左副承旨金學性,所當牌招,而拘於廳規,不得請牌,何以爲之?敢稟。傳曰,牌招。
又啓曰,左副承旨金學性牌不進,伴直無人。行左承旨成遂默,所當牌招,而拘於廳規,不得請牌,何以爲之?敢稟。傳曰,竝許遞,右承旨亦爲許遞,前望單子入之。
承旨前望單子入之,金周默·徐元淳·朴齊憲落點。
徐憲淳啓曰,伴直無人,新除授同副承旨金周默,卽爲牌招,何如?傳曰,許遞,前望單子入之。
承旨前望單子入之,金胤根落點。
姜冕奎有頉,代以成錫魯爲假注書。
注書徐相敎病,代以尹致賢爲假注書。
尹致賢在外,代以金錫模爲假注書。
傳于徐憲淳曰,慈德益隆,冊寶恭上,予小子歡忭之忱,庶得少伸,其在廣慶之道,不宜以特例爲拘。貢人舊遺在三千石,市民徭役限一朔,泮人懸房贖限十日,諸道舊還十萬石,竝蕩減事,令廟堂行會。
以左副承旨金學性牌不進罷職傳旨,傳于徐憲淳曰,只推。
兵曹口傳政事,副護軍金學性。
兵曹,以柳基常爲都監中軍。
徐憲淳,以內醫院都提調意啓曰,提調徐憙淳,今日問安,不爲仕進,卽爲牌招,何如?傳曰,允。
又以奎章閣言啓曰,景慕宮望廟樓,今望奉審無頉之意,敢啓。傳曰,知道。
又以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
又以兵曹言啓曰,來三月初十日大駕詣永禧殿,親行酌獻禮時,隨駕營門,當爲磨鍊矣。禁御兩營鄕軍,則今旣停番,何營軍兵隨駕,何營軍兵留陣,而禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,依昨春例磨鍊。
又以刑曹言啓曰,卽接黃海監司徐念淳文移,則長連縣徒三年定配罪人許太用,限滿云矣。取考曹上配案,則太用以私掘未至棺罪,戊戌二月定配,今已限滿的實,依法典放送後,徒流案頉下事,分付道臣之意,敢啓。傳曰,知道。
領府事李相璜箚曰,伏以,景籙自天,大慶咸湊,光撤簾儀,慈徽丕彰,親總機務,聖化維新,宸孝克展於鏤玉,縟禮誕擧於呼嵩,薄海群生,擧皆蹈舞於歡聲協氣之中。臣於是時,職忝董工,陞降擎跽,周旋於咫尺之地,與覩爲榮,有溢微分,旣退而奉別單下者,匪頒之恩,亦及於臣,天厩上駟,圉人牽來,拜命恧蹙,如無所容。或以慶禮事重,有勞可記,而課日赴衙,奔走飭勵,諸堂郞僚,固未嘗無是。然臣實耄癃,不能自效,自始至終,仕日僅一二計,特以名在前列,遽紆殊賞,綜名核實,抑有何據?弊袴待功,縱不能仰贊於新化,濫觴爲懼,實無以自安於私分,參倚已熟,乘謝無望。玆具短箚,仰瀆崇聽。乞賜俯諒,亟收誤恩,俾功懋之典,無至屑越,實爲幸甚。取進止。答曰,省箚具悉卿懇。卿其勿辭,安心領受。仍傳于徐憲淳曰,此批答,遣史官傳諭。
右議政趙寅永箚曰,伏以邦籙無彊,天眷有孚,泥金鏤玉,闡慈烈於加隆,錦帕瑤函,光聖孝於親上,慶溢區宇,歡均臣庶。仍伏念臣猥以卑鄙之才,濫叨撰述之任,量能揣分,顧何由冒昧承當,而頌禱之地,錄名爲榮,遂敢不辭耳。然臣筆退硏荒,藻思耗落,其於我慈聖殿下隆功厚德侔天地而冠古今者,不能有萬分一揄揚焉,則臣方慙悚之不暇,賞於何有?迺者飾喜之典,普推恩賚,如臣最罔功者,亦廁其間,錫以上駟,加之繁飾,寵光輝爀,禮宜乘謝。第又念嚬笑不愼,則其弊也必致賜與之無節,辭受不審,則其歸也必致干邀之有濫,玆豈非君臣上下所當兢惕而交勉者哉?敢將微悃,仰瀆崇聽。伏願殿下,亟收臣不敢當之誤賞,俾重恩典,俾安私分,千萬幸甚。取進止。答曰,省箚具悉卿懇。卿其勿辭,安心領受。仍傳于徐憲淳曰,此批答,遣史官傳諭。
上在昌德宮。停常參·經筵。
徐憲淳啓曰,明日召對,取稟。傳曰,停。
又啓曰,行大司憲李羲準,執義李殷相,掌令吉顯範·洪翼爕,持平安潤蓍·趙道淳呈辭,監察茶時之意,敢啓。傳曰,知道。
又啓曰,同副承旨徐元淳,今日不爲仕進,卽爲牌招,何如?傳曰,允。
傳于徐憲淳曰,承旨房望,順房爲之。
傳于朴齊憲曰,故判敦寧金逌根,今番諡坐,不待諡狀,同爲議諡。
兵曹,以朴蓍會爲摠戎中軍。
徐元淳,以內醫院都提調·提調意啓曰,本院提調例不得兼帶金吾之任矣。副提調李景在所帶同義禁,今姑許遞,何如?傳曰,允。
又以吏曹言啓曰,今番歲抄中,前泗川縣監洪羲宣,當入於居下秩,而不能照檢,以致遺漏,臣不勝惶恐,而洪羲宣居下單子,更爲書入之意,敢啓。傳曰,知道。
又以敦寧府言啓曰,大王大妃殿加上尊號,今已禮成矣。卽當紀載於御牒·譜冊,依例修整次設廳之意,敢啓。傳曰,知道。
朴齊憲,以兵曹言啓曰,今二月十七日,武臣堂上朔試射日次,而以國忌正日,不得爲之之意,敢啓。傳曰,知道。
又以兵曹言啓曰,兼司僕將趙毅存,文臣兼宣傳官徐有薰·趙道淳,俱以病難供職,呈狀乞遞,五衛將孫承俊,除授在外,過限未肅拜,竝改差,何如?傳曰,允。
上在昌德宮。停常參·經筵。
金胤根啓曰,來二十一日,朝參日次矣,敢稟。傳曰,停。
林永洙啓曰,明日召對,取稟。傳曰,停。
朴齊憲啓曰,行大司憲李羲準,執義李殷相,掌令吉顯範·洪翼燮,持平安潤蓍·趙道淳呈辭,監察茶時之意,敢啓。傳曰,知道。
金胤根啓曰,左副承旨徐憲淳,今日不爲仕進,卽爲牌招,何如?傳曰,允。
備忘記,洪州營將李錫遠下直,長弓一張,長箭一部,片箭一部,筒兒一箇賜給。
備忘記,慶州營將鄭鶴濟下直,長弓一張,長箭一部,片箭一部,筒兒一箇賜給。
傳于林永洙曰,吏兵批歲抄點下者,依例捧傳旨。
以慶尙監司洪在喆狀啓,知禮縣民家失火事,傳于金胤根曰,聞甚矜惻。元恤典外,別加顧助,燒死人,如有生前身還布,竝蕩減,結構奠接之方,廟堂措辭分付。
以左副承旨徐憲淳牌不進罷職傳旨,傳于徐元淳曰,只推。
林永洙,以吏曹言啓曰,今番歲抄中,前安邊府使尹滋畊,當入於勿限年禁錮秩,而不能照檢,以致遺漏。臣不勝惶恐,而尹滋畊罪名單子,更爲書入之意,敢啓。傳曰,知道。
朴齊憲,以御營廳言啓曰,本廳哨官金顯世,謂有身病,不爲奉公,汰去之意,敢啓。傳曰,知道。
又以義禁府言啓曰,京畿監司徐英淳狀啓內,竹山府還餉各穀未捧中,自丙戌至壬辰始逋·仍逋之各年守令,及自癸巳至丁酉各年未捧之前後守令,俱已經勘於癸巳排捧及戊戌査逋之時,戊戌己亥兩年未捧之前府使張洛賢,以其未捧勘糴,亦已勘罪,庚子未捧前府使洪羲錫·李敬達,還逋未捧之責,實無異同,亦難全恕,令攸司稟處事,啓下矣。已經勘前後守令,係是一事再勘,竝置之,洪羲錫,今方待命,拿囚,李敬達,前以反庫未行罪,定配於平安道祥原郡,依例發遣府書吏拿來,何如?傳曰,允。待待命拿囚。
上在昌德宮。停常參·經筵。
朴齊憲,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
林永洙啓曰,明日召對,取稟。傳曰,停。
朴齊憲啓曰,合辭許久闕啓,事甚未安。未肅拜·呈告人員,竝卽牌招,何如?傳曰,允。
李景在啓曰,左副承旨徐憲淳,今日不爲仕進,卽爲牌招,何如?傳曰,允。
備忘記,南兵使趙德永下直,長弓一張,長箭一部,片箭一部,筒兒一箇賜給。
傳于李景在曰,興完君晸應加資。
林永洙啓曰,卽者景慕宮官員來言,今二十一日修改,提調當爲進參,而都提調李相璜有身病,提調朴綺壽方帶宗廟提調,修改日時相値,不得進參云,何以爲之?敢稟。傳曰,提調許遞,前望單子入之。
景慕宮提調前望單子入之,徐俊輔落點。
林永洙,以禮曹言啓曰,每年各陵展謁,春則二三月,秋則八九月取稟事,曾有定式矣。今春展謁,定於何陵,而以何間擇吉乎?敢稟。傳曰,元陵親祭磨鍊,仍詣綏陵展謁矣。日字以閏月旬前擇入。
又以禮曹言啓曰,以陵行取稟草記,傳曰,元陵親祭磨鍊,仍詣綏陵展謁矣。日字以閏月旬前擇入事,命下矣。幸行吉日,令日官李秉洪推擇,則閏三月初四日·初七日俱吉云,以何日定行乎?敢稟。傳曰,初四日爲之。
傳于朴齊憲曰,宗廟·景慕宮展謁日,仍詣景祐宮展拜矣。該房知悉。
傳于朴齊憲曰,右副承旨入侍。
兵曹,元陵·綏陵幸行時軍令,閏三月初四日出宮,廟洞晝停所,自闕門十六里,元陵展謁,自晝停所十五里,以上三十一里,親祭,還詣廟洞晝停,綏陵展謁,自晝停所六里,當日還宮。
朴齊憲啓曰,行大司憲李羲準,執義李殷相,掌令吉顯範·洪翼爕,持平安潤蓍·趙道淳牌不進,監察茶時之意,敢啓。傳曰,知道。
以執義李殷相,掌令吉顯範·洪翼爕,持平安潤蓍·趙道淳,司諫姜必魯,獻納朴鳴載,正言南性敎·朴商壽牌不進罷職傳旨,傳于朴齊憲曰,只推。
以左副承旨徐憲淳牌不進罷職傳旨,傳于朴齊憲曰,只推。
傳于林永洙曰,發遣吏郞,諸執事淸齋與否,摘奸以來。
以司鑰金喜成手本,別監金載宅等,與院隷輩相鬪事,傳于朴齊憲曰,令秋曹査實以入。
以司謁尹潤孫手本,別監林應孫被打事,傳于朴齊憲曰,令秋曹査實以入。
以司鑰李益豐手本,別監宋完默被打事,傳于朴齊憲曰,令秋曹査實以入。
朴齊憲啓曰,卽者刑曹郞廳來言,毆打別監之院隷等,査實以入事,命下矣。所當卽爲擧行,而判書李嘉愚有身病,次堂例不得擧行云。判書卽爲牌招,何如?傳曰,次堂擧行。
林永洙,以禮曹言啓曰,卽接忠州幼學金致頊所志,則以爲,族孫晳淵,嫡妾俱無子,以其同姓二十六寸兄復淵第三子東赫,欲爲繼後,兩家諸族,相議完定,而復淵夫妻俱已作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長金致頊所訴旣如此,依定式金復淵第三子東赫,立爲金晳淵之後,何如?傳曰,允。
又以禮曹言啓曰,卽接南陽幼學裴聖緖所志,則以爲,族姪永謨,卽敵愾功臣昆山君孟達十二代嫡長孫,而嫡妾俱無子,以其同姓二十寸弟永賚第二子東晉,欲爲繼後,兩家諸族,相議完定,而永謨夫妻俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長裴聖緖所訴旣如此,依定式裴永賚第二子東晉,立爲裴永謨之後,何如?傳曰,允。
朴齊憲,以都摠府言啓曰,副摠管趙元錫,以能麽兒堂上,本廳講坐起事,惠民署晝仕出去之意,敢啓。傳曰,知道。
又以司僕寺一二提調意啓曰,今此元陵親祭綏陵展謁時,各差備入把馬,磨鍊別單書入,而其中驛馬,則令兵曹知委畿內各驛,使之直爲入把,何如?傳曰,允。
義禁府啓目,竹山前府使洪羲錫原情云云。問目內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付啓依允。
行禮曹判書徐憙淳疏曰,伏以,寶籙鞏萬年之基,親總庶政,長樂隆千乘之養,誕揚鴻號,日吉辰良,縟儀載擧,凡東土含生之倫,孰不懽欣蹈舞,而臣於玆際,適叨掌禮之任,猥廁董役之列,與覩爲榮,忭祝倍切。不意恩賞有秩,加臣以崇政之階,臣誠惝怳隕越,不知所以自措也。夫是秩也,居三少之亞,處九卿之右,位級旣峻,地望自別,苟非長德閎儒之夙有輿論者,莫宜居之,如臣謭劣,何曾彷彿於此乎?假使臣誠有可紀之勞勩,卽是臣子之常分耳。況才識淺短,百無一能,董飭則仰籍都相,檢造則分委諸郞,不過朝進暮退,數旬課仕而已。今當一初圖理,嚬笑宜惜,罔功濫賞,至及於無狀賤臣,此豈細故也哉?噫,臣之策名立朝,于玆二十有六年矣。早玷名選,歷揚華膴,纔過强仕,滾到卿列,每念聖恩之浩蕩如天,而駑才之報答無地,汗背騂顔,如集于木,惟以閑漫差遣隨事殫竭,爲不報之報,區區此心,同朝共諒。今若荷匪分之寵,忘戒盈之義,晏然冒據,則過福召災,猶屬臣身,而其於累則哲之明招四方之譏,何哉?揣量已熟,承當無路,玆敢悉暴衷懇,仰瀆崇嚴。伏乞聖明亟命還收臣新授資秩,俾公器無䙝,微分獲安焉。臣無任云云。答曰,省疏具悉。卿其勿辭行公。
行工曹判書洪敬謨疏曰,伏以,景運泰來,諸福咸湊,顯冊恭上,闡慈徽於鏤玉,幾政親摠,擧縟儀於呼嵩,聖孝彌光,宗祊增固,大小懽忭,澨陬惟均。臣幸際嘉會,欣逢大慶,猥以書寫之役,粗伸頌祝之忱,榮莫大焉勞於何有?而迺以飾喜之聖念,廣推覃恩之晠典,晉秩寵命,至及於臣身,侈以華誥,命臣爲崇政大夫者,臣於是惶隕兢蹙,無所容措。夫崇政之秩,位亞三事,班絶百僚,苟非功見事施望隆實符者,莫宜居之,固不可以毫墨末技,濫加酬賞之典,況臣暫時擧行,初無可紀之勞者乎?仍伏念臣根植孤弱,才具蔑劣,一自通籍以來,長依日月之光,偏蒙雨露之澤,前後踐歷,罔非僥濫,節次推遷,皆出造化,立朝三十餘年,裒然廁八座之列,居常懍惕,如集于木。今乃推以加之,更進一步,如水將溢,又從灌之,如器將欹,又從推之,覆溺之災,可立而俟,寧不大可懼哉?噫,恩加罔功,非所以愼賞也,政不核實,未足以礪名也。此已臣之爲朝廷深惜者,而至若冥升之戒,負乘之懼,猶屬臣區區之私也。卽此循墻之情,倘蒙垂察,庶幾錫鞶之褫,不待畢言。玆敢略具短章,仰暴衷懇。伏乞聖明,俯賜曲諒,亟收臣新授資秩,使公器無濫,私分獲安焉。臣無任云云。答曰,省疏具悉。卿其勿辭行公。
咸鏡監司閔致成疏曰,伏以親摠庶政,聖化日新,養隆長樂,慈壽無彊,日吉辰良,縟儀載擧,小大歡欣,八域同情。臣幸際盛時,恭參賀班,舞蹈之忱,不能自已。仍伏念臣之父母墳山,在於京畿陰竹地,而緣臣病淹,久曠省掃,猥膺藩寄,行將遠離,玆敢不避煩瀆,略陳情懇。伏乞聖明,俯垂察諒,辭陛之前,特許往省,俾伸至情,不勝大願。臣無任云云。答曰,省疏具悉。卿其往省焉。
興寅君最應疏曰,伏以天休滋至,邦籙鼎臻,養隆長樂,徽號加上,親摠庶政,縟儀載擧,臣庶同忭,區宇均歡。況臣跡忝宗班,尤切歡忭,退自呼嵩之列,特蒙授資之命,如臣無似,何以得此?滿心感惶,卽當叨謝,而第臣兄興完君臣晸應,與臣同品,臣先陞資,則一府之內,弟爲首堂,兄爲次堂,非但私分之難安,抑亦公格之有違。伏乞聖明,特爲還收臣所授之加資,以安私分,以存公格,千萬幸甚。臣無任云云。答曰,省疏具悉。卿言當然,所請依施。
副司直宋來熙疏曰,伏以臣稟質庸孱,才學空疎,兼以疾病侵尋,未老先衰,自分泯泯窮谷,沒齒省諐之不暇,忽於前月特降別諭,辭旨懇篤,不啻十行,責臣以古家世裔,念前人休戚之與同,而終又奬借期勉於臣者,逈出尋常,臣仰戴異數,踧踖感懼,罔知攸措。臣之竊伏衡茅,放廢如木石,去來如鳧雁,其出處行止,無足輕重有所裨益,而輒勤聖念,收召不置者,認或有得於箕裘之業,而臣誠顓蒙,無一斑之窺可以趾承先武,則難免爲忝孫之歸。若以賤名,尙縻於抄選之列,備例徵辟,則臣亦終不敢進身於文陛之下者,實媿虛名誤徹,異渥濫紆,蒙劣之姿,不廁恒品,而旌招之禮,何可辱也?淺之見,全抛尋數,而講筵之責,何可冒乎?臣之揣分度能,覶縷陳懇,悉著於從前章牘,皆由衷赤中片片出來,非涉於一毫游飾,前後情踪,固無異同。今豈可迫於嚴命,遽有冒昧而黽勉乎?嘗聞孔子對定公曰,君使臣以禮,臣事君以忠,註謂忠是實心,獨於事君上說者,君臣以義合,人易得苟且,又云以下事上者易以欺,當盡其心。誠能深味其言,則以不賢而當賢人之任,以無學而爲有學之事者,是自欺而欺人,甚非誠實之道。冒膺非據,亦奚止於苟且而已哉?殿下旣加臣以殊禮,惟患其不至,則臣何忍獨爲自欺苟且之行,以孤我聖明之恩遇,而俾不能上下之兩盡其道乎?緣臣膠泥之迷執,循顧本分,依倣昔訓,終難遷就,殿下側席之思,優待之禮,閼而不行,廢而遂止。臣每一惟念,毛骨俱竦,益增大戾,而猶不知悔者也。以言乎世臣之義,則臣於蔭途,有除輒膺,奔走供職者,已閱累年矣。今豈或高尙其志,盤桓偃蹇,而非其招不往,乃是前聖攸許,則各隨所處而不同者,此也。雖以君臣大義言之,遯世長往之士,已矣莫論,而或策名登朝位列卿相者,如范鎭之累承君命,固辭不至曰,凡吾所欲爲,司馬光,皆已爲之,何用復出?蓋其道德風流,足以師表當世,議論可否,足以榮辱天下,忠愛之心,老而冞篤者,亦卒抗君召而不恤,徒行己志而固守,只是自量甚審,吾心所安,在此而不在彼也。顧今經幄之中,不患無輔迪之儒臣,畿甸之內,亦旣多蘊抱之賢士,以殿下虛心延訪之誠,必當有抽關啓鍵之益,拔茅彙征之美,如臣之愚,百爾隱度,本不足渾被備數,而加以風眩之疾,經歲沈痼,方春向暖,百蟄昭蘇,而猶且關戶莫動,則得追范鎭之遺矩,調病保拙,閑放於畎畝之間,非但爲盛世優容之美事,與其强所不能,終有冒恥沒廉,得失不待明者而決矣。是宜息影屛跡,更不當妄有論說,以招出位之譏,而愛君之念,根於秉彝,則臣縱未敢竭蹶趨承,而愚忱耿耿,自不能已,豈終無一言以效野人芹曝之獻哉?於戲,殿下之躬親庶政,此其一初也。萬物咸覩,四方聳聽。昔朱夫子之告孝宗曰,陛下者,我宋之盛主,今日者,陛下之盛時,於此而不副其望焉,則祖宗之遺黎裔胄,不復有歸心矣。召公之戒成王曰,若生子罔不在厥初生,自貽哲命。孟子之言亦曰,雖有智慧,不如乘勢。方今殿下當天命眷顧之新,値人心蘄向之切,此實端本正始自貽哲命之時,因時順理乘勢有爲之會也。竊惟殿下承先王付畀之重,體慈聖貽謨之意,奮發聖志,慨然乎效愈邈而治不徯者,專由於學業不精,輔導無人,旁招求助,誕敷絲綸,可以大慰志士之望,而將見德化之隆也。然而若論其要,則不待他求,只在殿下之一心。蓋心之爲物,洞徹虛靈,貫幽明而通有無,一於正則事無不正,一於邪則事無不邪,如表端影直源濁流汚,其理必然,而聖狂賢愚之別,吉凶休咎之判,亶在於玆。凡人爲學,擧皆存此心養其本,察此心措諸事,至於帝王之代天理物,尤當致愼於用心,三代隆盛,無不存心而致治,降及季世,反是縱慾,馴致禍亂,其幾甚微,而其歸甚遠,豈不大可懼哉?存心之說,便若茶飯,無所新奇,而哲后保邦,良弼陳戒,俱不外此,實萬世不易之道。臣何獨嫌於陳腐之常談,而捨其所學乎?且天理人欲,同行異情,純於天理,則爲公爲正,雜於人欲,則爲私爲邪。所謂天理者,言其當然而各有其則者也,所謂人欲者,食色貨利之類,亦源於理之固有,而浸淫蠱惑,莫之裁節,則所以反害天理者,若蟲蛆之生於醢而反害醢者也。是以有志於學者,必謹於理欲之分,主敬祛私,如賊斯克。矧乎人君處崇高之位,持威福之柄,群下之所承奉,求之斯得,欲之斯遂,苟非知道畏義,痛加禁窟,則中常之君,無不驕肆,英明之主,自底滿假,從古同患,前轍昭昭,寧不深戒乎哉?以爲主上春秋鼎盛,行義未有過失,何可遽陳遏欲之戒,而此不知之說也。古語云,盤水可奉,而志難持,六馬可調,而氣難御,不能防閑於未然,則私意偏好生於內,便嬖柔佞鑠於外,蔽痼轉深,翻悟益難,國計民事,茫然日非,則悔之將何及耶?伏念殿下已及志學,所以剖釋於問難之際,檢察於燕閑之處,精密之工,宜臻緝熙之域,而人臣規戒,每存過計,故聖莫聖於大舜,而禹曰無若丹朱,好慢遊作傲虐,雖至愚,亦當知舜之無此失,而豈禹而不知乎?然貴不期驕而自驕,富不期侈而自侈,則儆戒之道,不得不如是也。是知先所警省者,無過於心之一字,而禁遏嗜欲,實爲存心之最急務,果能存心遏欲,而不本於學,則亦無下手處,必以講討而開發聰明,規勉而薰陶德性,然後可底於表裏相因,精白純粹,而徒以資質之美,識見之明,任其自用,則一言一事,或有偶合,而終未免局於有限,不能裕餘,治己治人,皆苟焉耳。當今殿下一日萬機之暇,惓惓於典學之工,經焉而修齊治平,史焉而治亂興亡,與夫國朝之徽規嘉謨,宜皆誦讀而講究,體之於心而行之於事,則必有顯然收功,沛乎莫禦,伏況勤學好問,卽我列聖朝家法也。世宗大王,制禮作樂,機務之煩,莫如是時,而夜輒讀書,未明求衣,引見宰樞之臣,咨訪以生民疾苦時政闕遺,仍接朝夕三講,又或有暇,則復有召對·夜對,日以爲常。宣廟當壬辰播越,尙日三對講,從官有詩曰枕戈猶御日三筵。英廟雖於八耋倦勤之後,每召對儒臣於臥內,親誦小學篇題。正廟嘗戒筵臣曰,靜居讀書一樂也,讀書至夜分,聞晨鷄第一聲,卽此心喚惺法也。四聖朝勤學好學之工,若是其至矣,而基業治化之鞏固維持,實肇於此。今殿下不必遠法古昔,卽以四聖朝之心爲心,則何待群工之仰勉,而當有日臻將就之美矣。夫學之爲言,效也,不能者,效其已能,不知者,學其先知,濯舊來新,切己加察,無或有書自書我自我之歎,始可謂善學矣。兼又極選賢良方正之士,使之昵侍左右,朝夕納誨,所見者莫非正直恭敬之容,所聞者莫非仁義道德之說,而至于侍御僕從,亦皆罔敢非正,則自有資益於觀感,庶可變化氣質,成就德器,其所晉接,若爲涉覽書史而止,則眞所謂能文宮人,可以備勸講,知書內侍,可以充輔導,何用置官設職,精求賢德者也?臣逖在草野,邇來法筵之規,未敢詳知,而文義陳辨之餘,規警身心,討論政法,都兪吁咈,情志流通,上有好問之美,下有盡忠之誠,則唐·虞之盛,固將竚見,而若務爲曲拳擎跽之禮,而只以章句訓誥,循例應文,使群官列侍儼然而退,則雖彌年積歲,有何所益哉?此是殿下之所當深慮却顧,而大加猛省者也。夫奕者小數,苟不專心致知,則無以成其事,凡欲修治者,無振發自彊之志,則何以有爲哉?此臣所以存心爲先,問學次之,互爲資用,不可偏廢。深願殿下,立大志嚴心法,必以二帝·三王自期,而施措善惡,鏡考往行,自反服膺,則應有惕然感發,欲破不能者矣。倘使臣進赴恩召,以備顧問,而陋賤之識,不過如斯,而今此歷陳,俱是推衍前修之緖餘,亦非專出於臣之妄自爲說者也。竊冀螢燭之微,庶補日月之光,而文短神眩,語無倫脊,疎謬之罪,當無所逭。伏乞聖慈,恕其妄而察其愚,惟卓然策勵於篤志懋學勉進德業,則其符驗之發著於事功政令之間者,自有終不得而掩焉。臣雖僻處田野,與世長辭,而當與有榮矣。臣之病且難進之狀,眞如上所云者,竝賜鑑諒,永勿一例敦召,虛辱盛禮,而俾臣守分安命,以畢餘生,實天地父母始終生成之德也。臣不勝云云。答曰,省疏具悉爾懇。側席延佇之際,巽牘又至,大失所圖。然而滿幅誠悃,非但於寡躬沖眇之時,切中箴警而已,雖古宏儒碩德之論心與學,何以加之於此?益知爾平日心得體驗之工矣。予方佩服自勵,而必致之念,有倍於前。且今耆宿凋謝之餘,所望於爾尤何如矣?春煦漸長,講筵將開,爾其俟間上來,補我不逮。仍傳于徐元淳曰,此批答,遣地方官傳諭。
辛丑二月十八日未時,上御暎花堂。右副承旨入侍時,右副承旨朴齊憲,假注書金錫模,記事官金益文·趙然昌,以次進伏訖。上命入軍令。宣傳官閔致默奏曰,持軍令入侍時,宣傳官例爲陞殿擧行,今亦依例陞殿擧行乎?上可之。致默出,引兵曹判書金左根進,跪請軍令。上命入之。左根以軍令授致默,致默跪受,授于齊憲,齊憲跪受讀奏訖,跪授挾侍,挾侍跪進。上命踏啓字以下,挾侍跪授齊憲,齊憲跪受書判付讀奏訖,授致默,致默跪受,授于左根。上命兵曹判書退,致默引左根退出。致默奏曰,今番幸行時吹打,以何營門擧行乎?上曰,依前擧行。又奏曰,前排以幾雙待令乎?上曰,依前待令。仍命退,承史以次退出。
上在昌德宮。停常參·經筵。
自人定至二十日開東,灑雨下雨,測雨器水深一寸三分。
林永洙啓曰,明日召對,取稟。傳曰,爲之。
朴齊憲啓曰,合辭許久闕啓,事甚未安。未肅拜·呈告人員,竝卽牌招,何如?傳曰,允。
傳于林永洙曰,禮房承旨馳詣先農壇,奉審摘奸以來。
傳于朴齊憲曰,全羅監司留待。
傳于朴齊憲曰,全羅監司入侍。
備忘記,全羅監司李敦榮下直,長弓一張,長箭一部,賜給。
傳于林永洙曰,左承旨·同副承旨許遞,前望單子入之。
承旨前望單子入之,權用經·李晉翼落點。
傳于林永洙曰,承旨房望,順房爲之。
林永洙啓曰,親除授右副承旨權用經,同副承旨李晉翼,竝卽牌招,何如?傳曰,允。
朴齊憲啓曰,行大司憲李羲準,執義李殷相,掌令吉顯範·洪翼燮,持平安潤蓍·趙道淳牌不進,監察茶時之意,敢啓。傳曰,知道。
以執義李殷相,掌令吉顯範·洪翼燮,持平安潤蓍·趙道淳,司諫姜必魯,獻納朴鳴載,正言南性敎·朴商壽牌不進罷職傳旨,傳于朴齊憲曰,只推。
以義禁府赦單子,傳于朴齊憲曰,放逐鄕里罪人尹滋畊·李鎭華·申紹·梁宣洙·李光龍·李穆遠·李秉吉·金善永,竝放。
以全羅監司李穆淵狀啓,慶尙道南海縣人命,渰死於靈巖郡事,傳于林永洙曰,聞甚矜惻。元恤典外,別加顧助,如有生前身還布,竝蕩減,未拯屍身,期於拯得之意,廟堂措辭分付。
朴齊憲啓曰,明日次對,兩司當爲進參,未肅拜·呈告人員,竝待開門牌招,何如?傳曰,允。
朴齊憲,以兵曹言啓曰,今月二十三日,二兼禁軍番次矣。該番將有闕之代,依承傳口傳擬入之意,敢啓。傳曰,知道。
兵曹口傳政事,以梁建洙爲兼司僕將。
朴齊憲,以刑曹言啓曰,司謁尹潤孫,司鑰李益豐·金喜成手本,別監林應祥·宋完默,被打於院隷處,金載宅·李命鉉·安思悅·兪漢植,出入娼家,與院隷相鬪事,傳曰,令秋曹査實以入事,命下矣。院隷申鳳孫·金英澤·金致衡等,自承政院,押送臣曹,故與掖隷金載宅等六名,頭面査實,則金載宅等所供內以爲,渠與安思悅·李命鉉·兪漢植,偶入娼家,見院隷金致衡與姓名不知一人乘醉入來之狀,渠輩先爲出來,至于洞口,而漢植獨爲不來,故使命鉉還入見之,則漢植,果與院隷,有所爭鬨矣。卽爲挽止,仍與同來,而與院隷始鬧者,卽漢植云。林應祥所供內以爲,今十七日,自入番所,奉持洪州營將賜送胡椒封,傳給次行到水標橋,忽逢一隊院隷,欲爲執捉毆打,故渠謂院隷曰,吾今奉持賜送物種,汝何敢犯手乎?出示胡椒封,則院隷輩不計所重,無限亂打,仍爲結縛跣足,而紅衣則裂幅,草苙則懸䯻,驅到通衢,至於昏窒云。宋完默所供內以爲,渠於伊日,適往鍾街,則院隷輩瞥眼突入,謂以汝亦別監,結縛跣足,無數亂打,裂傷紅衣,破碎草苙,驅往驅來,遍行大路,幾至死境云。院隷金致衡所供內以爲,渠於娼家,逢着掖隷四人,而其中兪漢植,無端起鬧,猛打面部,至於流血,李命鉉則執䯻助勢,故艱辛脫身,匍匐歸家,而申鳳孫輩翌日毆打掖隷之狀,追後聞之云。申鳳孫·金英澤等所供內以爲,渠輩得聞致衡被打之說,驚往視之,則面部破傷,流血狼藉,故不勝憤惋,期欲一雪之際,路逢林應祥,執捉毆打,則稱以奉持賜送物種,故認以假托,果爲毆踢,則椒封自致散落,紅衣草苙,竝皆裂碎,驅到通衢,又逢宋完默,捨却應祥,旋執完默,其所毆打,一如應祥云矣。以諸供觀之,則別監輩之出入娼家,已係法外,而其中兪漢植,無端起鬧,毆人成傷,尤極駭惋。以院隷輩言之,則急於爲同類逞憤之擧,不揀誰某,逢輒猛打,至於傷痕之狼藉,固已痛惡,而況不辨賜物之所重,一任椒封之散落,卽此一事,罪關罔赦。若論起鬧之光景,則掖隷兪漢植,實先下手,若論負犯之輕重,則院隷申鳳孫·金英澤,難免重究事,當分輕重,照律嚴勘,而旣伏承査實以入之命,上裁,何如?傳曰,照律以入。
又以御營廳言啓曰,本廳哨官李忠俊,身病甚重,勢難察任,改差,何如?傳曰,允。
敎全羅監司李敦榮書。王若曰,眷彼湖南一方,實我海東重臬,山川民物之盛,同漢家豐沛之鄕,粟米麻絲之饒,比禹貢荊·揚之土。沿江海而通舟楫之利,漕輓爲公私之資,控湖·嶺而擅兵甲之殷,關防增軍國之勢。惟其物衆而地大,素難爲治,苟非識透而才通,曷膺是責?惟卿,簪纓華閥,圭璋令姿,操守謹恬,持身有淸約之度,知慮精敏,裁務爲剸利之材。西邑而處喉司,資歷旣著,長師席而佐銓部,望實俱隆。玆授卿以全羅道觀察使·兼兵馬水軍節度使·巡察使·全州府尹,卿其祗服寵章,往宣德意,嚴黜陟而思憩棠之化,克趾家庭之美規,戢奸猾而懋束薪之方,冀致循良之令譽。於戲,共理惟二千石,益勉澄淸之圖,專付予五十州,庶寬宵旰之念,故玆敎示,想宜知悉。知製敎洪翼燮製進
辛丑二月十九日辰時,上御熙政堂。全羅監司入侍時,右副承旨朴齊憲,假注書成錫魯,記事官金益文·趙然昌,全羅監司李敦榮,以次進伏訖。上曰,史官分左右。仍命全羅監司進前。敦榮進前奏職姓名訖。齊憲曰,宣諭何以爲之乎?上曰,爲之。齊憲出楹外宣諭訖。上命監司先退,仍命史官就座,仍命退,承史以次退出。
上在昌德宮。停常參·經筵。
藥房提調徐憙淳,副提調李景在啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候,爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
大王大妃殿進御加味君子湯,依前方五貼製入事,榻前下敎。
林永洙啓曰,明日召對,取稟。傳曰,停。
權用經啓曰,行大司憲李羲準,執義李殷相,掌令吉顯範·洪翼爕,持平趙道淳牌不進,安潤蓍陳疏,監察茶時之意,敢啓。傳曰,知道。
傳于朴齊憲曰,大臣·備局堂上引見。
傳于林永洙曰,召對入侍。
李晉翼,以吏曹言啓曰,忠淸都事金濬,以其親病,呈狀乞遞,改差,何如?傳曰,允。
有政。吏批,行判書權敦仁進,參判沈宜臣,參議金大根竝牌招不進,同副承旨李晉翼進。以李光正爲刑曹判書,李憲球爲判尹,金景善爲刑曹參議,徐憙淳爲判義禁,成遂默爲同義禁,金鍏爲同義禁,洪敬謨爲景慕宮提調,李㘾爲檢詳,沈熙淳爲監察,朴大壽爲長興主簿,鄭潡爲假監役,張鉉喆爲忠淸都事,承文副正字單鄭匡勳,興完君晸應今加顯祿,加資事,承傳,興寅君最應今降興祿,加資還收事,承傳,前縣監李觀淵今加通政,加資事,兵曹覆啓判下,故學生趙尙愚贈戶參例兼,故學生趙瀗贈左承旨,故學生趙慶運贈僕正,以上同知趙熙榮三代。
兵批,判書金左根病,參判南履炯病,參議金洛龍病,參知李是鍊入直進,左副承旨朴齊憲進。同知加設單崔允瑾,僉知加設三單吳一善·張洛賢·成元鎭,大護軍柳和源,護軍成遂默·金鍏,副護軍金周默·金胤根·徐元淳·崔命顯·鄭顯璞·趙禹鉉·李玄大·洪羲書·金明根·李勉大·申命淳·金箕祖·尹得儉·李龍求·李圭殷·崔成範·崔柱悳·李東植·李楨植·李熙碩·許楫·洪墡·千璣英·金致夏,以上竝單付。
以執義李殷相,掌令吉顯範·洪翼爕,持平趙道淳,司諫姜必魯,獻納朴鳴載,正言南性敎·朴商壽牌不進罷職傳旨,傳于權用經曰,只推。
以吏曹參議金大根牌不進罷職傳旨,傳于權用經曰,只推。
林永洙,以戶曹言啓曰,謹奉傳敎,景祐宮正堂以下簾帳等修改吉日時,令日官金昌勳推擇,則今二月二十一日卯時爲吉云。以此日時擧行之意,敢啓。傳曰,知道。
朴齊憲,以兵曹言啓曰,今此幸行時,隨駕軍兵當爲磨鍊矣。禁御兩營鄕軍,則今旣停番,何營軍兵隨駕,何營軍兵留都,禁軍及馬步軍,以幾番幾哨磨鍊乎?敢稟。傳曰,依昨春幸行例爲之,訓御兩將率領爲先後廂,禁將率各營餘軍留都。
又以兵曹〈言〉啓曰,在前幸行時,摠戎使率訓局餘軍,弘化門外留陣矣。今亦依此擧行,何如?傳曰,允。
〈又〉以兵曹言啓曰,在前幸行時,挾輦軍四百名或三百名,餘軍二百名或一百名磨鍊矣。今番則何以爲之乎?敢稟。傳曰,依昨春幸行例爲之。
又以兵曹言啓曰,在前幸行時,十里外斥堠伏兵及傳語軍,以畿邑所屬束伍步軍擧行矣。今亦依此磨鍊,何如?傳曰,允。
又以兵曹言啓曰,在前幸行時,先廂步軍一哨,晝停所連爲作門矣。今亦依此擧行,何如?傳曰,允。
又以兵曹言啓曰,在前幸行當日回鑾時,侍衛連以全數磨鍊矣。今亦依此磨鍊,何如?傳曰,允。
又以兵曹言啓曰,幸行回鑾後隨駕軍兵犒饋,連以乾物分給矣。今亦依此擧行,何如?傳曰,允。
又以兵曹言啓曰,今二月二十日,禁軍戎器點考日次,而本曹有故,不得設行,後日退行之意,敢啓。傳曰,知道。
權用經,以刑曹言啓曰,掖隷院隷等査實草記批旨內,照律以入事,命下矣。罪人申鳳孫·金英澤,謹依壬子受敎,各嚴刑一次後,鳳孫,全羅道興陽縣鹿島,英澤,靈光郡荏子島絶島,勿限年充軍定配所,竝卽押送,始鬧掖隷兪漢植,嚴刑一次,隨從之李命鉉·金載宅·安思悅等,嚴杖懲勵放送之意,敢啓。傳曰,知道。
持平安潤蓍疏曰,伏以,臣窮鄕疎蹤,末學謏聞,幸際明時,晩竊科第,而榮塗一步,自知匪分。不意栢府恩除,忽下於旅寓病伏之中,臣驚惶隕越,罔知措躬之所,而時則亂逆只施島棘,公議亟請典憲,臣不暇言私,章皇出肅,猥陳沫飮之忱,仍隨諸臺之後,連日聯啓,未蒙兪音,退伏私次,益切慙悚。夫臺閣之任,所以爲人主耳目,衮職有闕,則將以繩愆糾謬,天討未行,則將以披肝碎首,乃其職耳。今臣言議骩骳,誠意淺薄,不能仰格天心,快洩輿憤,安用此臺閣爲哉?且念樗櫟材散,蒲柳質衰,宿病轉痼,眞元漸鑠,而今當慶禮,分義是懼,扶舁趨詣,以效嵩呼之忱,及歸添劇,委身床笫,蠢動無路,時月之間,彈冠詣臺,斷無其望,疾痛必呼,人情之不能已,乃敢冒死仰籲。伏乞天地父母,俯垂矜諒,特賜鐫免,俾得安意調治,仍勘臣不職之罪,以肅臺體,千萬幸甚。臣方乞免,不宜贅此,而區區所懷,不敢自隱,玆敢附陳,惟聖明恕其僭而察其愚焉。伏念臣所居嶺南一區,卽名賢輩出之鄕也。先正臣文純公李滉,倡起斯道,時則文忠公臣柳成龍,首先登門,紹承嫡傳,蔚爲宗師,又其篤啓家庭,垂裕後昆,道學淵源,自成一家,文忠之子袗,文忠之孫千之,俱以遺逸,特膺弓旌之招,至蒙掌憲之除,至今風猷在人,稱說不衰。迺者故都正臣柳尋春,生于是家,世濟其美,蚤年修行,名徹九重。我正宗大王,特記所聞,書諸殿柱,軍銜宣召,自天而隕,白衣記注之命,聖恩曠絶,便殿引見之時,天眷敻異,慨聖學之蓁蕪,喜斯文之有人,玉音如響,勉之以心·近·朱書,當時恩遇,同朝聳瞻。蓋尋春之天資近道,器宇恬靜,薰沐乎詩書,磨礱乎道義,矩步繩趨,精思力行,內修旣篤,華聞自著,所以受知於君父者然耳。及其辭官之際,筵諭丁寧,奬之以是誰之孫,試之以民社之責,分憂湖邑,克體聖意,其治也以興學校除民瘼,爲急先務,暇以讀書,政成而學進。惟我純宗大王,沖齡講學,掄選講官,而尋春首膺焉。屢登胄筵,講對明暢,學問人之敎,君子人之褒,至降於前席,庚申儲冊,遂拜桂僚。逮夫純廟繼序,不忘簪履之舊,復除前職於翼宗大王冊儲之日。亦粵我殿下冊禮將擧,以翼廟好賢之德,體寧王簡遺之意,又以爲左長史,三朝桂坊,求之今昔,惟尋春一人而已。伊時檢擬,特出宸衷,仕日過限,該司請改,而恩敎又出格外,及聞行到,遽命入對,諭之以老人不遠而來。又若曰,爲朱書薦乎,僚屬薦乎?近當看書,所看何書?又若曰,三朝宮官,事甚稀貴,睿旨溫粹於酬酢之間,仍親讀大易乾卦,使之傍聽,恩禮之隆,逈出尋常。繼以長史學行矜式表率之褒,諄諄而勉諭,簠簋之設,表裏之賜,便蕃而勤摯,長暇調息來參慶禮之敎,眷眷而不置,猗歟,列聖朝所以待尋春者,至矣。臣試以尋春平生大略言之,文忠淵源之正,自有家傳之緖,心·近·朱書之訣,旣承正考之敎,嘗曰當日殊渥,旣不能報效涓埃,則讀是書明是道,卽賤臣未死前一事,兀兀窮年,沈潛硏究,窮理以致其知,反躬以踐其實,誠信而用工,謙遜以自持,蓋其日用常行平易近裏之地,自有人不可及者。及夫積漸純熟,發於容止,則面粹背盎,表裏無疵,見解精約,形於文字,則辭達理明,靡有餘蘊,平居雖不以師道自任,而四方之士摳衣請益,尊仰而取法焉。其所以爲敎者,先之以灑掃應對,而後進於大學,本之以孝悌忠信,而次及於文藝,規謨謹嚴,門路端的。夫其學問如此,德行如此,而屢遭前後非常之遇,每執易退難進之節,又於老病沈淹之中,芹曝之志,耿耿不衰。常恨以前後踐歷,蔑一分輔翼之道,遂撰東宮輔翼編,思所以裨睿學成就之方,援引古昔,詞意剴切,惜乎,書未卒業,人事已非,則此尋春之所抱恨於冥冥者也。顧今嶺以外人士,自夫尋春之歿,斯文無托,後學靡依,鄕里之禮俗日渝,前輩之典型日遠,賢者存歿之關於儒化又如是哉?臣竊伏覩,我殿下初政,遹追先孝,敦尙儒敎,在野之賢,則尊禮以諭之,異世之賢,則爵諡以榮之,臣雖蔑識,豈不知殿下此擧,將有以興起斯文,扶植世道也哉?宋臣葉采之言亦曰,豈徒褒顯其人?實是闡明斯道。若於此時,繼發德音,特褒柳尋春學問之正行誼之篤,克擧曠典,崇贈爵諡,非徒爲一人一家之榮,實是導揚先王未卒之恩禮,聳天下後世之觀聽,而大有助於風化也。伏願聖明留意焉。臣無任云云。省疏具悉。疏辭,令廟堂稟處。
辛丑二月二十日辰時,上御熙政堂。大臣·備局堂上引見入侍時,左副承旨朴齊憲,假注書金錫模,事變假注書邊亨淳,記事官金益文·趙然昌,右議政趙寅永,行吏曹判書權敦仁,行禮曹判書徐憙淳,行工曹判書洪敬謨,戶曹判書趙秉鉉,行大護軍朴永元,兵曹判書金左根,知訓鍊李惟秀,行護軍李完植·金興根,校理洪永圭,以次進伏訖。上曰,史官分左右。寅永進前奏曰,今番之雨洽慰農望,而連日陰濕,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃〈殿〉氣候,何如?上曰,一樣矣。中宮殿氣候,何如?上曰,安順矣。上曰,次對爲之。寅永曰,頃以竹山還逋詳覈狀聞之意,草記行會矣。卽見京畿監司徐英淳狀啓,則以爲,本邑還逋癸巳排捧之後,年年抛置,未克準充,見今三班逋一萬一千三百五十五石零內,流絶逋七千二百七十四石零,時存逋四千八十石零,民逋一萬七千三百二十八石零內,流絶逋一萬五千三百六石零,時存逋二千二十二石零,合逋穀二萬八千六百八十三石零,限十年除耗收捧事,請令廟堂稟處。又以永興·高原流絶還七千石之必準幾包除耗之不限年條,極涉囫圇,道臣推考,原啓還下送,使之更爲區別登聞矣。卽見該監司鄭元容狀啓,則以爲永·高兩邑絶戶還中零數,竝爲分徵,永興四千石,高原三千石實數爲然,而弊到極處,矯救無策,限五年除耗排捧事,更請令廟堂稟處矣。近來還弊雖曰末如,竹山則前此排捧之限,旣不免一向抛置,到今加年之請,又不過姑此彌縫,而設如依道啓準許,由往推來,十年之後,只當如此而已。永·高兩邑,則反逋雖在,今番矯弊,更無良策,至以未捧懸錄,待民戶還集,始爲排捧云。兩道所陳,實無彼此之殊,而糴法之蕩然,尤無可論。然則與其上下相蒙,徒按虛摠,無寧方便善處,俾究實惠,而適於日前,德音有諸道舊還十萬石蕩減之敎,此實覃恩廣慶之盛典也。然而故例每從最久條而分劃,故諸道所俵多寡不等,或有全不擧論處,甚非一視之義。且今兩道所請,俱係舊還,指徵無處者,則澤欲下布,宜先於此。此又適有之擧,似無旁引之弊,就此中先蕩北之永興·高原,畿之竹山三邑流絶還,以示朝家曠絶之典。其餘數,分排於諸道舊未捧,似合事宜,而至於竹山民吏時存逋各穀六千一百二石零,則此與流絶有異,固當卽令督捧,而流來旣久,亦合曲軫。自今限三年,使之準捧,而每歲末,自巡營詳査其已捧幾何,別具成冊報來,又或如前虛勘,則該守令倍用原律,道臣重勘事,一體知委。雖以畿伯言之,時存戶與流絶戶之混請除耗者,有欠綜核,且關後弊,推考警責,何如?上曰,依爲之。出擧條寅永曰,卽見慶尙監司洪在喆狀啓,則以〈爲〉,方春農殷之時,水陸兩操,有妨民事,請竝待秋設行事,令廟堂稟旨分付矣。春操停免,已有草記行會者,則此狀啓不必更煩稟處,而第念春秋詰戎,卽應行之擧,非創有之典也。挽近以來,荐値歉荒,每用撫恤之意,輒行姑息之政,故陰雨之備,擔却已久,以致尺籍無可査稽,甲械不復繕飭,而姑停二字,遂作恒套,道臣請停,殆若按例,設有一二傍照,揆以事體,終違經法。該道臣,姑先從重推考,何如?上曰,依爲之。出擧條寅永曰,近聞右捕廳罪囚十三名,乘夜盡逃,尙未捉得云。防守之闊略,法紀之陵夷,姑舍勿論,此與他法司有異,嚴祕何如,緊重何如,而前所罕聞,萬萬驚駭。當該入直從事官,令該府拿問處之,校卒等移刑曹嚴繩。雖以該大將言之,不可不重勘,而亦不無轉生後弊之慮,姑先從重推考,使之戴罪行公,仍令刻期督捕事,分付,何如?上曰,依爲之。出擧條仍敎曰,何許罪人也?寅永曰,或有賊漢,或有邪學罪人,而乘夜盡逃云矣。寅永曰,臣又因捕廳事,有仰達者矣。向者以捕校輩捽曳班家婦女事,草記請勘,而特下判付,至有嚴刑遠配之敎,此實出於正名分嚴法紀之盛意,則臣固欽仰萬萬,而如是處分姑貸一律者,亦出於好生之盛德也。有司之地,自當一遵處分,恪謹奉行,而聞刑曹正郞金徵淳,以其捽曳者,爲渠庶妹,蓄憤含怒,必殺乃已,威脅吏隷,別杖毒打,一則斃於獄,一則斃於道,一則死生未分,道路慘惻,聽聞駭惋。似此蔑法逞憾之至憯毒者,曾所未聞。國綱雖曰解弛,豈容一幺麽郞官,暗肆殘虐,戕害多命,若是其無難,以傷聖朝欽恤審克之政乎?後弊所關,不可仍置。該正郞金徵淳,亟令王府拿問,以律勘斷,不能覺察之堂上,捧現告,施以譴削之典,何如?上曰,依爲之。出擧條寅永曰,伏見今番赦典別歲抄點下者,則前縣監姜彝九亦,入於蕩滌之秩矣。原其罪目,卽係濫殺,而通編註,濫刑殺人者,永勿敍用,乃終身禁錮之意云,則勘律無幾,因赦卽敍,有若尋常過犯然者,大非所以愼舊憲杜後弊也。雖當霈澤旁流靡罪不宥之時,此則恐不可遽爾混擧。臣謂姜彝九蕩敍傳旨,亟命勿施,宜矣。上曰,依爲之。出擧條寅永曰,年前以文臣十邑還作本窠事,筵稟矣。見今蔭仕之虛司果,頻有積滯之慮,不可不略有通變。蔭職區處間,文臣十邑,依已例姑令從便排擬,而社稷令文臣一窠,例以承文參上擬望,故每患苟艱,此則自今永作蔭窠事,分付,何如?上曰,依爲之。出擧條寅永曰,大抵薦選之法,以精爲貴,一或有濫,不如不爲。向以淸白吏收薦事,筵稟蒙允矣。謹考通編薦擧條曰,廉謹吏,令二品以上,各擧所知,書送廟堂云。又考正廟朝薦主諸人,則亦似六曹堂上之竝與,而時措則古今有異,位著則多寡不同,參酌折衷,合有其宜。今番則姑令正卿以上及備堂·六曹·漢城府堂上,各薦可薦之人,而亦以限一朔收合之意,更爲分付,何如?上曰,依爲之。出擧條寅永曰,行上護軍鄭元容備堂還差,何如?上曰,依爲之。出擧條寅永曰,法司堂上·金吾堂上呈告人竝許遞,政官牌招,開政差出,何如?上曰,依爲之。出擧條寅永曰,景慕宮修改,在於明日,而聞本宮提調,以身病言送云。姑爲許遞,今日政差出,何如?上曰,依爲之。出擧條寅永曰,臣因景慕宮提調事,有仰達者矣。廟社宮提調,每因奉審修改之時,多所遞易而事機忙遽,輒有前望落點,故新望備擬絶罕。見今前望所在之人,擧多耆社老病,苟艱莫甚,亦多窘迫。此後若値變通之時,而有政則備望,不然則雖令口傳排擬,亦無不可,如是然後,莫重進參之地,綽然有裕矣。上曰,依此爲之。寅永曰,隆寒停筵,自是講規,而近來慶禮已過,朝廷少事,日候漸暄,春分不遠,經筵之課,行將入稟,而至於召對,則作撤無常。若以今日姑停,當有來日,謂不必汲汲焉,則來日又如今日,豈有奮勵振作之時乎?如是悠泛,如是暇豫,聖學將就,杳無其期,此臣所夙宵憂歎,不遑食息,而非臣一人之言,卽擧國臣民同情之願,而兩殿之蘄望,列祖之眷顧,亦豈外於我殿下緝熙一事哉?臣不必遠引古昔,雖以先祖事言之,中年以後,多値靜攝,以至頻停,而初年課講,則不如是矣。正廟朝經筵停撤,槪有精義所寓,而初年則亦不如是矣。又若上溯英廟·肅廟臨講之日記,則凡所以日乾夕惕之工,庶可仰追,而此惟在政院·玉堂之詳細考出也。況今殿下以聖人志學之年,當初元勤政之時,尤豈不萬萬加意乎?臣敢不避煩瀆,冒昧仰陳,惟殿下垂察焉。上曰,體念焉。上曰,大臣就座。齊憲曰,諸宰奏事。敦仁曰,昨年萊府所報倭料米加下,以惠廳穀劃報事,廟堂草記蒙允,自惠廳,卽以二千一百石零,區劃以給矣。第念倭料倭供名色不同,度支·惠局句管各異,倭料,自是戶曹之以新結劃給者,而每年用下,如有會案不足,則當年劃給時充報,有餘則計減,載在大典通編,而其爲戶曹所管法典如是,而年前未知因何事勢,有一二次惠廳移劃之事矣。今番移劃,亦因戶曹事勢之艱於推移,而若因以視爲常例,輒事請劃,則非但有違於制法本意,嶺南所在本廳各穀,漸致耗竭,倭供米之年年加劃,實有尾閭難支之患,而今又加之以倭料移劃,則竟當與戶曹,兩受其弊,莫可收拾矣。成命之下,雖不得不擧行,此後則一依法典,自本曹報給,更無得請劃惠廳之意,申明定式,何如?上曰,依爲之。出擧條憙淳曰,日昨都監別單修入時,擇日官別單,見漏云矣。謹稽甲子謄錄,則擇日官,亦蒙賞典。且自前如此慶禮時,未有不爲別單之例,今雖後時,令本監追書以入,恐好,故敢此仰達矣。上曰,書入,可也。齊憲曰,玉堂所懷奏之。永圭曰,無所懷矣。齊憲曰,今日賓對,兩司無一人進參,事甚未安。違牌諸臺,竝推考,何如?上曰,依爲之。出擧條上命大臣先退,史官就座,仍命退,諸臣以次退出。
辛丑二月二十日辰時,上御熙政堂。召對入侍時,參贊官林永洙,侍讀官洪永圭,檢討官李孝淳,假注書成錫魯,記事官金益文·趙然昌,待敎趙鳳夏,各持綱目第一卷,以次進伏訖。上曰,史官分左右。上開卷命讀之。永圭讀自九年趙君略中山至威振秦國。上曰,止之。文義陳之。永圭曰,今日自止別無字探字義句探句義者,而是時周室漸弱,七國爭衡,拚棄禮義,專尙貪戾,連橫合從,朝變夕改,兵無有名之出,戰多無義之時,如其不勝,變速而禍小,苟或勝之,變遲而禍大,畢竟成敗利鈍,俱未免用兵之禍,危亂相續,敗亡隨至。由是觀之,兵固有國之不可無者,而必待不得已而用之,不可以得已而不已者也。豈不大可懼哉?每於此等處,恒存懼戒,講讀之際,淸燕之暇,探賾微奧,參互推類,則古今治亂之蹟,興替之機,瞭如指掌,自然有不可誣者矣。伏願澄省焉。上曰,下番讀之,孝淳讀自十一年秦楚盟于黃棘至秦大夫亡歸。上曰,止之。文義陳之。孝淳曰,是時交隣之道,專在於信義,楚始與齊·韓合從,則當守此信義,可也。今乃無故背約,自取侵伐,至使王之太子委質,請救於虎狼之秦,秦雖救之,而楚之不競,甚矣。今我國家亦與南北爲隣,相交以義,相接以信,則寧有意外之患也?惟殿下講讀之際,深察而加念焉。上曰,閣臣讀之。鳳夏讀自十四年日食晝晦,至以請平。上曰,止之。文義陳之。鳳夏曰,今臣所讀處則別無所奏之文義矣。上曰,參贊官讀之。永洙讀自十六年趙君,至會于韓。上曰,止之。文義陳之。永洙曰,別無所奏矣。上掩卷,命史官就座,仍命退,諸臣以次退出。
上在昌德宮。停常參·經筵。
朴齊憲啓曰,來二十五日,朝參日次矣,敢稟。傳曰,停。
林永洙啓曰,明日召對,取稟。傳曰,停。
權用經啓曰,行大司憲李羲準,執義李殷相,掌令吉顯範·洪翼燮,持平安潤蓍呈辭,趙道淳未肅拜,監察茶時之意,敢啓。傳曰,知道。
傳于林永洙曰,都承旨在外,承旨許遞,前望單子入之。
承旨前望單子入之,李奎鉉·李彦淳落點。
權用經啓曰,卽者義禁府都事來言,時囚無得過三日滯囚,曾有定式矣,時囚罪人洪羲錫,當爲議處。而新除授判義禁徐憙淳,同義禁金鍏·成遂默未肅拜,只有同義禁張敎根一員,不得備員開坐云,判義禁徐憙淳,同義禁金鍏·成遂默,竝卽牌招,以爲備員開坐之地,何如?傳曰,允。
林永洙,以內醫院都提調意啓曰,本院提調,例不得兼帶刑獄之官,而提調徐憙淳,除拜判義禁矣,所帶判義禁,今姑許遞,何如?傳曰,允。
權用經啓曰,同義禁金鍏·成遂默牌不進,推考傳旨,今方捧入,而開坐命下之後,如是違牌,事甚未安。金鍏陳疏,成遂默,更爲牌招,判義禁未差之代,政官牌招,開政差出,待下批牌招,以爲備員開坐之地,何如?傳曰,允。前望單子入之。
判義禁前望單子入之,洪敬謨落點。
權用經啓曰,判義禁洪敬謨,同義禁成遂默牌不進,推考傳旨,今方捧入,而開坐命下之後,如是違牌,事甚未安。竝更牌招,何如?傳曰,允。
又啓曰,開坐事,命下矣。同義禁金鍏疏批已下,卽爲牌招,何如?傳曰,允。
又啓曰,開坐事,命下矣。同義禁成遂默疏批已下,卽爲牌招,何如?傳曰,允。
林永洙啓曰,卒奉朝賀南公轍等諡望,自議政府粘目,啓下矣,政官牌招,開政下批,何如?傳曰,允。
有政。吏批,行判書權敦仁進,參判沈宜臣,參議金大根竝牌招不進,同副承旨李晉翼進。以沈承澤爲副修撰,白弘洙爲兵曹佐郞,以卒奉朝賀南公轍爲文獻,大司憲宋穉圭爲文簡,贈吏曹判書吳熙常爲文元,判尹宋啓幹爲文敬,贈吏曹判書尹志述爲正愍,判敦寧金逌根爲文貞,右參贊宋純爲肅定,贈吏曹判書具鳳齡爲文端,贈戶曹判書車云革爲剛烈,海春君栐爲僖孝,贈左贊成晉陽君柳孝傑爲莊毅,贈吏曹判書朴汝龍爲文溫,判尹李膺擧爲敦僖,工曹判書奇彦鼎爲靖簡,刑曹判書趙萬元爲文靖,禮曹判書李得臣爲孝憲,刑曹判書兪漢謨爲孝靖,吏曹判書李錫奎爲孝貞,贈吏曹判書朴光前爲文康,領議政金相福爲文憲,領議政沈象奎爲文肅,判尹徐有大爲武翼,贈吏曹判書徐應輔贈左贊成,判義禁徐憙淳考,故司禦成肯柱贈吏參例兼,故縣監成德求贈吏議,已上同義禁成遂默兩代。
兵批,判書金左根病,參判南履炯病,參議金洛龍病,參知李是鍊入直進,左副承旨朴齊憲進。護軍李景在,副護軍徐憲淳·李觀淵,以上竝單付。
權用經啓曰,卒奉朝賀南公轍等諡號,兩司當爲署經,未肅拜·呈告人員,竝卽牌招,何如?傳曰,允。
以吏曹參議金大根牌不進罷職傳旨,傳于李晉翼曰,只推。
朴齊憲,以兵曹言啓曰,今二月二十一日,武臣賓廳講書日次,而宗廟·景慕宮修改相値,不得爲之之意,敢啓。傳曰,知道。
又以兵曹言啓曰,今此元陵·綏陵幸行時,各差備所把驛馬,磨鍊書入,而本曹驛馬外不足之數,依近例,京畿驛馬十五匹補把事,分付本道之意,敢啓。傳曰,知道。
又以都摠府言啓曰,今日入直內三廳武兼·禁軍及軍兵等,當爲中日習射技放,而宗廟·景慕宮修改相値,不得設行之意,敢啓。傳曰,知道。
權用經,以刑曹言啓曰,今二月二十日,大臣·備局堂上引見入侍時,右議政趙寅永所啓,近聞右捕廳罪囚十三名,乘夜盡逃,尙未捉得云。防守之闊略,法紀之陵夷,姑捨勿論,此與他法司有異,嚴祕何如,緊重何如?而前所罕聞,萬萬驚駭。當該入直從事官,令該府拿問處之,校卒等,移刑曹嚴繩,雖以該大將言之,不可不重勘,而亦不無轉生後弊之慮,姑先從重推考,使之戴罪行公,仍令刻期督捕事,分付,何如?上曰,依爲之事,批下矣。謹按律文,則大明律主守不覺失囚條,有曰獄卒不覺失囚者,減囚罪二等,司獄官典,減獄卒罪三等。今此逃失之罪囚中,有罪關邪獄者,係是一律,獄卒金大福,較一律減二等,決杖一百後,江原道平海郡,徒三年定配,守直部將金性道,較獄卒罪減三等,決杖七十後,黃海道康翎縣,徒一年半定配所,竝卽押送之意,敢啓。傳曰,知道。
吏曹啓目粘連啓下是白有亦,觀此藝文館檢閱趙然昌上疏,則以〈爲〉,臣與同副承旨臣李晉翼,有四寸娚妹應避之嫌,臣所帶春秋兼銜,在下當避,伏乞聖明,亟令遞改亦爲白有臥乎所,相避之法,在下當遞,而史官春秋,法不得減下是白如乎,承政院同副承旨李晉翼所帶春秋館修撰官之任,今姑減下,何如?判付啓依允。
兵曹判書金左根疏曰,伏以,景命維新,而龍德正中,慈徽丕闡,而鴻號載上,日吉辰良,庭賀誕謄,歡聲協氣,萬祿咸遒,區區不任攢祝忭蹈之忱。臣適忝敦工之列,猥紆蕃庶之錫,匪昧罔功之懼,秪幸有事之榮,仍念臣冒據本兵,帀月于玆矣。陪扈而廁鹵簿之班,唱注而行銓選之事,僴然若莫知爲愧,而若其求解一念之不俟終朝。臣雖無狀,汚不至自欺而欺人,況君父之前乎?始旣不能力抗明命,中又不免泯默因循者,誠以屢瀆增徒煩之悚,微私有可言之會,用敢排次時日,捱到于今。今則必辭之義,加之以必遞之情。竊庶幾聽卑之天,有以曲諒而矜許之,不待臣言之畢矣。嗚呼,臣身之不自有久矣,任使而殫竭之,筋力而奔走之,彝性所根,萬倍餘人,而仕宦歸宿,志在進取,節次推遷,恒情之大願,則臣是仕宦中人耳。凡係進取,惟當銜恩戴寵,矢心向前而已。何苦而爲此戚戚若窮無歸也哉?有驟則蹶,有盈則溢,暴榮則瘁,過飫則病。不僭之理,較然明甚,動植之微,曾莫逃此,其於人事,尙何可論?臣今驟而盈矣,暴榮而過飫矣,必至之勢,不待智者而知之,則生成之澤,全保之德,上安所可施,臣安所可倖也歟?臣之抱此憂畏,不亶以見任之爲重任,而惟其重任也。故義有所較深,情有所較急。不敢爲一日自安之計,而若臣邇來悲苦之私,此臣所謂可言之會,而將得以少贖屢瀆之誅者也。臣亡兄卽遠之期,只在月內,孤露之命,臶遘終鮮之慟,執紼而行,臨壙而訣,人道之不可闕焉者。而宿衛之地,不容晷刻暫曠,則未蒙恩諒之前,無以遂切至之懷,而憖抱邃古之恨。臣安得安刳瀝而陳之,號鳴而申之,以冀幸於庇覆之下哉?伏乞聖慈,俯垂鑑察,亟遞臣兵曹判書之職,仍許臣往來之暇,俾得以公私兩全,則卽亦天地父母之賜也。臣無任云云。答曰,省疏具悉。卿其勿辭,仍佩往來。
護軍金鍏疏曰,伏以,慈簾光輟,而萬幾之政親總,玉冊誕敭,而千乘之養彌隆,禮成庭賀,懽騰山呼,我東方無疆惟休,式自今伊始。臣以無似,遭玆嘉會,猥廁執事之末,周旋殿廡之間,躬覩盛儀,得未曾有,私分之榮溢矣,此生之幸極矣。不自意恩賞謬及,進臣以亞卿之秩,授臣以金吾之任,臣誠惝怳慙悸,莫省攸措也。竊伏惟我殿下遇慶飾喜,崇異典禮,凡厥與於是者,皆有以霑被光寵,豈謂臣眞有可紀之勞哉?臣故不敢以罔功爲辭。而臣有老父母俱踰八耋,尙無恙矣,以玆覃慶之渥,用爲供歡之資,卽又我殿下孝理之推也。豳人之祝公曰,萬壽無疆,又祝其私曰,以介眉壽,正是臣今日事也。豈不誠臣子難再之遇,聖世希有之美哉?第伏念臣家以寒素謹約,爲一副世守之規。臣父敎臣嚴,常戒之曰,毋躁爾進,毋濫爾受。臣奉以書紳,惟荒墜是懼。自臣釋褐以來,未嘗敢干意進趨,而節次推遷,亦旣玷淸華而致通顯。今焉更進一步,踰越涯量,奉檄入告,實不知何辭而自解也。夫名器之重,自古攸惜,車服之庸,惟德是命,苟或授之匪人,易所以戒負乘,詩所以譏在梁也。方今庶政躬御,凡有施措,惟宜克愼厥始,況於爵賞,失之輕畀,豈不有累於維新之化乎?在昔純廟盛際,臣伯父寔佐之,上下相勉,每以愼爵賞爲先務,當時朝選,類皆稱允,位乎卿貳之列者,必極一代竣望。此臣平日之所睹記也。雖世級趨降,人物眇然,豈宜以如臣鹵下,冥升至此乎?臣之忝叨緋玉,十有餘年矣。人或謂臣久次,而朝廷設官,惟賢能是簡,不當以歲月爲斷,矧玆階級之際,截若艮限,有非人人之循序平進。臣之期望,本不及此,誠有所揆揣於中畫止於前也。山有木工則度之,此可喩聖人之用材也。細大枉直,各適其任,不可以相貿而互施,臣以不材之木,謬當玉尺之量,拔溝斷而靑黃之,無乃聖鑑所燭,猶有未悉而然歟?臣恐識者傍觀,有以議惟簡之明也。左右參倚,承膺無望,玆敢不避猥越,冒陳衷懇。伏乞聖慈,俯垂鑑察,將臣新授爵秩,亟命收還,以幸公私,不勝大願。臣無任云云。答曰,省疏具悉。卿其勿辭行公。
護軍成遂默疏曰,伏以,天佑宗祊,景祿無疆,聖籌鼎盛,親總機務,慈徽益彰,光膺顯冊,禮成三呼,慶溢八域。臣於是時,適忝邇班,叨陪乎殿陛之間,周旋乎舞蹈之列,備數爲幸,獲覩與榮,頌祝之忱,尤倍恒人。不意賞典之下,臣亦混被收錄,特蒙陞資之命,臣誠震惕慙惶,莫省攸措。臣本門地單寒,姿性疎闇,才乏適用,自知甚明,念斷進取,計止祿仕,而仰沐洪造,俯藉先庥。出入內外,歷敭淸顯,徒被雨露之澤,莫效涓埃之報,慓慓兢懼,居然十七年于玆矣。小器固不可大受,蹇蹄實無由遐策,而旣往冥升,滾到緋玉,反躬自檢,已踰涯分,至於更進一步,遂貳卿班,尤豈臣夢想攸到者哉?夫是階也,卽所謂命德之器也。苟非踐歷聞望,爲世所推許,則莫宜居之。而今乃使如臣庸瑣,濫廁其間,豈不有欠於淸朝綜覈之政哉?恭知聖意遇慶覃恩,雖尋常執事之末,皆欲其曲施造化,以廣飾喜之擧。而惟玆顯賞峻秩,顧何可不問其人之如何?擧而畀之,不少難愼,反不若弊袴之有待乎?況今日,卽殿下躬親庶政之初也。政宜德懋官,功懋賞,登崇俊良,厭服人心。而迺者非常之恩,遽及無似之品,問其勞勩,曾無絲毫可紀,寵命反歸於輕䙝,位著未免乎僥濫,實恐非一初磨礪之義也。鵜梁有詩人之刺,麟楦有朝士之恥。臣雖欲貪戀寵祿,拚棄廉隅,恬若固有,揚揚冒進,其於累聖簡而招物議,何哉?參倚前衡,承膺無路。玆敢披瀝心肝,仰徹宸嚴。伏乞聖慈,念公器之不可輕施,察臣言之非出飾讓,將臣新授資級,亟賜收回,以重官方,以安私分焉。臣無任云云。答曰,省疏具悉。卿其勿辭行公。
檢閱趙然昌疏曰,伏以,臣與新除授同副承旨臣李晉翼,有四寸娚妹應避之嫌,臣所帶春秋兼銜,揆以公格,在下當遞。伏乞聖明,俯賜鑑諒,亟命選部,照例遞改焉。臣無任云云。省疏具悉。疏辭,下該曹稟處。
上在昌德宮。停常參·經筵。
李彦淳啓曰,明日召對,取稟。傳曰,停。
權用經啓曰,合辭許久闕啓,事甚未安。傳旨未下外,呈告人員,竝卽牌招,何如?傳曰,允。
李彦淳啓曰,行都承旨李奎鉉,時在京畿始興地,斯速乘馹上來事,下諭,何如?傳曰,允。
以掌令吉顯範,正言南性敎牌不進罷職傳旨,傳于權用經曰,只推。
以執義李殷相,持平趙道淳,司諫姜必魯牌不進罷職傳旨,傳于權用經曰,只推。
權用經啓曰,執義李殷相,掌令吉顯範,持平趙道淳,司諫姜必魯,正言南性敎,旣有只推之命,一體牌招,何如?傳曰,允。
又啓曰,行大司憲李羲準,執義李殷相,掌令吉顯範·洪翼燮,持平安潤蓍·趙道淳牌不進,監察茶時之意,敢啓。傳曰,知道。
以執義李殷相,掌令洪翼燮,持平安潤蓍·趙道淳,司諫姜必魯,獻納朴鳴載,正言朴商壽牌不進罷職傳旨,傳于權用經曰,只推。
以掌令吉顯範,正言南性敎再牌不進罷職傳旨,傳于權用經曰,只推。
以咸鏡監司鄭元容狀啓,明川府人命雪壓死事,傳于李晉翼曰,人命之壓死如是夥多,聞甚驚慘。元恤典外,別加顧助,如有生前身還逋,竝蕩減事,廟堂措辭,分付。
李彦淳,以弘文館言啓曰,新除授副修撰沈承澤,卽爲牌招察任,何如?傳曰,允。
以副修撰沈承澤牌不進罷職傳旨,傳于權用經曰,只推。
李彦淳,以吏曹言啓曰,贈諡文貞公金逌根延諡,定行於今月二十四日本家云矣,敢啓。傳曰,知道。
又以禮曹言啓曰,卽接行護軍李錫祜單子,則以爲,族姪在縝,嫡妾俱無子,以其同姓三十二寸弟在鍾第二子復鉉,欲爲繼後,兩家諸族,相議完定,則在縝夫妻俱爲作故,拘於常規,不得循例禮斜,依定式草記稟處事,呈單矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長李錫祜單辭旣如此,依定式李在鍾第二子復鉉,立爲李在縝之後,何如?傳曰,允。
權用經,以都摠府言啓曰,副摠管沈漢永,以能麽兒堂上,本廳講坐起事,惠民署晝仕出去之意,敢啓。傳曰,知道。
又以訓鍊都監言啓曰,本局兼內吹今春等習角賞格,謹依判下單子,木綿二十四疋施賞之意,敢啓。傳曰,知道。
又以禁衛營言啓曰,謹依本營兼內吹今春等習角賞單啓下,黃完孫等十一名處,木綿各二疋施賞之意,敢啓。傳曰,知道。
又以御營廳言啓曰,本廳兼內吹今春等習角賞格,謹依單子判下,李禧哲等十一名,各木二疋施賞之意,敢啓。傳曰,知道。
上在昌德宮。停常參·經筵。
李彦淳啓曰,明日召對,取稟。傳曰,允。
權用經啓曰,行大司憲李羲準,執義李殷相,掌令吉顯範·洪翼燮,持平安潤蓍·趙道淳呈辭,監察茶時之意,敢啓。傳曰,知道。
傳于朴齊憲曰,今番幸行時諸般擧行,依京擧動例爲之,務從省約,出還宮時植炬置之,凡係役民之事,皆以儲置米會減,外驛補把,亦依昨秋幸行例,除之事,分付。
以忠淸監司金英淳狀啓,泰安郡人命渰死事,傳于林永洙曰,人命之渰死若是夥多,聞甚驚慘。元恤典外,別加顧助,如有生前身還布,竝蕩減事,廟堂措辭,分付。
傳于林永洙曰,留院公事入之。
兵曹口傳政事,護軍單趙秉龜。
朴齊憲,以兵曹言啓曰,卽伏見口傳下敎,景福宮城底居林萬祿·李干蘭及名不知兒等三漢,攔入宮內,斫伐樹木云,令秋曹刑配事,命下矣。空闕守直,法意何如,而有此潛越犯斫之擧,事極驚駭。常時不善守直之入直衛將趙元明,爲先汰去,守直內官,亦不可無警,令該府拿問處之,城外不善巡察之該營軍卒,亦令攸司,照法勘繩,何如?傳曰,允。
義禁府啓目粘連,向前洪羲錫亦,遞職旣在勘糴之前,而開倉不過一望之間,則捧逋未準,有非可論是白乎矣,糴法至嚴,有難全恕,以此照律,何如?判付啓依允。又啓目,右邊捕盜廳從事官李承度原情云云。傳旨內辭緣,泛稱遲晩,刑推得情,何如?啓除刑推議處爲良如敎。
上在昌德宮。停常參·經筵。
林永洙啓曰,明日召對,取稟。傳曰,停。
權用經啓曰,行大司憲李羲準,執義李殷相,掌令吉顯範·洪翼燮,持平安潤蓍呈辭,趙道淳未肅拜,監察茶時之意,敢啓。傳曰,知道。
林永洙啓曰,左副承旨朴齊憲,今日不爲仕進,卽爲牌招,何如?傳曰,允。
以嚴得晙囚單子,傳于權用經曰,飭已施矣,分揀放送。
以慶尙左水使李明植狀啓,長鬐縣人命渰死事,傳于林永洙曰,聞甚矜惻。元恤典外,別加顧助,如有生前身還布,竝蕩減,未拯屍身,期於拯得之意,廟堂措辭,分付。
以左副承旨朴齊憲牌不進罷職傳旨,傳于權用經曰,只推。
權用經,以都摠府言啓曰,今日入直內三廳武兼·禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
林永洙,以戶曹言啓曰,貢人舊遺在三千石,蕩減事,命下矣。取考各貢文書,壬子遺在中三千石分排蕩減實數,別單書入之意,敢啓。傳曰,知道。
權用經,以御營廳言啓曰,本廳軍色從事官徐有薰,身病甚重,勢難察任,改差,何如?傳曰,允。
上在昌德宮。停常參·經筵。
藥房提調徐憙淳,左副承旨朴齊憲啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
大王大妃殿進御加味君子湯,依前方五貼製入事,榻前下敎。
李晉翼啓曰,明日召對,取稟。傳曰,停。
權用經啓曰,合辭許久闕啓,事甚未安。未肅拜·呈告人員,竝卽牌招,何如?傳曰,允。
朴齊憲啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
禮曹,來三月十四日中宮殿誕日陳賀時應行節目,參考前例磨鍊爲白去乎,依此擧行,何如?判府啓權停爲良如敎。
傳于朴齊憲曰,左承旨·右承旨竝許遞,前望單子入之。
傳于李晉翼曰,在外玉堂許遞,前望單子入之。
副校理前望單子入之,李㘾落點。
李晉翼,以弘文館言啓曰,副校理李㘾,副修撰沈承澤,竝卽牌招察任,何如,傳曰,允。
權用經啓曰,行大司憲李羲準,執義李殷相,掌令吉顯範·洪翼燮,持平安潤蓍·趙道淳牌不進,監察茶時之意,敢啓。傳曰,知道。
以執義李殷相,掌令吉顯範·洪翼燮,持平安潤蓍·趙道淳,司諫姜必魯,獻納朴鳴載,正言南性敎·朴商壽牌不進罷職傳旨,傳于權用經曰,只推。
以副校理李㘾,副修撰沈承澤牌不進罷職傳旨,傳于權用經曰,只推。
李晉翼,以戶曹言啓曰,各道年終錢穀御覽會計,每於翌年二月二十五日,啓請修正,自是定式矣。各道會案,幾盡上來,咸鏡道則以六鎭·三·甲等邑程道敻遠,往復勘簿之際,每患愆期,而自正月晦前,嶺路雪積,文簿去來,又復愆滯,限內不得磨勘之意,移文臣曹,御覽會計,待該道會案上來,修正以入,何如?傳曰,允。
權用經,以刑曹言啓曰,謹依下敎,景福宮內樹木斫伐之韓萬祿·李干蘭,捉來,査問姓名不知兒,則全四孫的實云矣。四孫一體捉來,與萬祿·干蘭,各嚴刑一次後,萬祿,全羅道井邑縣,干蘭,慶尙道咸陽郡,四孫,平安道祥原郡,定配所,竝卽押送之意,敢啓。傳曰,知道。
又以刑曹言啓曰,因兵曹啓辭,景福宮城外不善巡察之該營軍卒,令攸司照法勘繩事,命下矣。謹按律文,則大明律宮殿門擅入條,有曰宿衛軍失覺察者,杖九十。城外巡察御營廳軍士閔興文·李民豐,依此律,各決杖九十度放送之意,敢啓。傳曰,知道。
義禁府啓目,刑曹正郞金徵淳原情云云。傳旨內辭緣,泛稱遲晩,刑推得情,何如?判府啓,除刑推議處爲良如敎。
義禁府照目粘連,竹山前府使洪羲錫矣本府議啓內,遞職旣在勘糴之前,而開倉不過一望之間,則捧逋未準,有非可論是白乎矣,糴法至嚴,亦難全恕,以此照律,罪笞五十收贖,解見任別敍私罪,奉敎依允爲旀,功減一等爲良如敎。又啓目粘連,向前李承度亦,獄囚逃躱,旣在入直之時,防守闊略,自歸溺職之失是白乎則,不可以矇未覺察,有所參恕,以此照律,何如?判府啓依允。又啓目粘連,向前金徵淳亦,捕校施刑,旣是朝家處分,則挾私逞憾,威脅毒打,雖出於必殺之心是白乎乃,三次開坐,一不監臨,足爲別嫌之端是白乎矣,暗肆殘虐,戕害多命,甘自歸於蔑法之科,以此照律,何如?判府啓依允。
江原監司趙秉憲疏曰,伏以,臣猥膺藩寄,辭不獲諒,將以來月辭陛矣。竊有至情之可以仰控者,臣父母墳山,在於赴任之路,自當歷省,無容更煩請暇,而祖父母墳山,則在楊州地矣。念臣孤露終鮮,於祖父母血屬,惟臣而已。旌節之告榮,幽明無間,梓柏之伸慕,瞻掃必曠,則不可徒以格外之懇,自阻於孝理之下也。如得數日恩由,情私庶幾少展,玆敢冒悚陳籲,仰瀆崇嚴。伏願聖明,垂察而矜許之焉。臣無任云云。答曰,省疏具悉。卿其往省焉。
上在昌德宮。停常參·經筵。
李晉翼啓曰,明日常參·經筵,取稟。傳曰,停。召對爲之。
朴齊憲啓曰,合辭許久闕啓,事甚未安。未肅拜·呈告人員,竝卽牌招,何如?傳曰,允。
承旨前望〈單子〉入之,朴來謙·金學性落點。
傳于朴齊憲曰,承旨房望,順房爲之。
朴齊憲啓曰,卽見全羅右水使沈樂臣漂人問情狀啓,則尾紙太窄,將無啓字踏下之地,事之不審,誠極未安。原狀啓係是邊情,故雖不得不捧入,而該帥臣,不可無警,推考,何如?傳曰,允。
又啓曰,行大司憲李羲準,執義李殷相,掌令吉顯範·洪翼燮,持平安潤蓍·趙道淳牌不進,監察茶時之意,敢啓。傳曰,知道。
以執義李殷相,掌令吉顯範·洪翼燮,持平安潤蓍·趙道淳,司諫姜必魯,獻納朴鳴載,正言南性敎·朴商壽牌不進罷職傳旨,傳于朴齊憲曰,只推。
李晉翼,以弘文館言啓曰,副校理李㘾,副修撰沈承澤,旣有只推之命,竝卽牌招察任,何如?傳曰,允。
備邊司薦望,以金興根爲平安監司。
李晉翼,以奉常寺都提調·提調意啓曰,祭享所用春等中脯,依定式今二月二十六日始造之意,敢啓。傳曰,知道。
領敦寧趙萬永箚曰,伏以,臣於昨冬,不幸有尙右之慼,荏苒時月,襄期奄迫,臣以母事之地,不容不臨下一訣,卽至情也,往還日字,不過三四。而第臣見帶元戎,郭外一步,不得擅行,玆控悲懇,仰瀆崇嚴。伏願聖明,特許恩遞,俾臣得以粗伸情私,千萬幸甚。取進止。答曰,省箚具悉卿懇。卿其勿辭,仍佩往來。仍傳于李晉翼曰,此批答,遣史官,傳諭于領敦寧。
平安監司金蘭淳疏曰,伏以,天休滋至,邦籙無疆,我大王大妃殿下母臨四紀,簾儀光撤,我殿下親總萬幾,寶冊載上,慈徽顯於揄揚,聖孝彰於隆養,歡欣蹈舞,外內同情。而臣適滯藩維,獨阻嵩呼之列,北望雲天,不任戀結之忱。仍伏念臣以匪材,叨膺重寄,觀風西服,行及兩朞于玆矣。含戴恩造,居常感激,竊庶幾畢竭魯鈍,以效尺寸之報。而顧臣材具無堂,精力不逮,靡有措畫可以稱塞萬一,仰孤委畀,俯慙尸素。從以年前大歉,便是全省浩劫,公私蕩殘,接濟昧方,邑無支存之局,民迫危急之命,幸賴聖上曁慈聖,宵旰西顧,船粟而哺之,帑金而振之,回咷爲笑,得有今日。嗣歲年成,民情宜若少紓,而譬如大病之後,元氣未回,調護摩拊,若不倍用其力,則將來之憂,亦不勝其凜然矣。此時勞徠安輯之政,視前綦棘,臣今試而蔑效矣。往旣不諫,來其可追,此所謂有一日則有一日之害也。且臣老母年今七十七矣,臣以無似,猥居腴藩,數年之間,粗盡甘毳之養,母子相對,感戴洪私。而臣母近年以來,貞疾益痼,寧日恒少,就便醫藥,將還京第,途塗勞撼,宿證添苦,不但臣母之病懷思臣,臣亦方寸煼擾,無由按抑,求解一念,寤寐如結。苟非然者,臣之箇滿,止餘數朔,豈不少俟其期,而敢爲此瀆擾之計哉?以公則增瘝墜之懼,以私則抱切至之情,玆敢略掇文字,馳驛陳籲。伏乞聖明,俯垂鑑諒,亟遞臣藩職,俾得以無曠重任,獲申微願,千萬幸甚。臣無任云云。答曰,省疏具悉。所請依施。
上在昌德宮。停常參·經筵。
金學性,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
朴齊憲啓曰,明日召對,取稟。傳曰,爲之。
又啓曰,來初一日,輪對日次,而禧陵忌辰祭齋戒相値,頉稟之意,敢啓。傳曰,知道。
又啓曰,明日毓祥宮春享祭齋戒,再明日動駕相値,視事頉稟之意,敢啓。傳曰,知道。
李晉翼啓曰,合辭許久闕啓,事甚未安。未肅拜·呈告人員,竝卽牌招,何如?傳曰,允。
傳于李晉翼曰,召對入侍。
朴來謙啓曰,吏曹郞廳來言,平安監司下批政事,取稟。傳曰,當日爲之。
又啓曰,卽者吏曹郞廳來言,政事當日爲之事,命下,而行判書權敦仁,參判沈宜臣,參議金大根,俱以病不來,不得開政云,竝卽牌招,何如?傳曰,允。
李晉翼,以義禁府言啓曰,今二十九日動駕時,各差備都事及本府入直都事,當以十員磨鍊,而都事元絳·朱樂浩奉命在外,無以分排,其代,令該曹口傳相換,以爲擧行之地,何如?傳曰,允。
吏曹口傳政事,禁府都事元絳,引儀洪獻謨相換,禁府都事朱樂浩,尙衣別提李秉九相換。
有政。吏批,行判書權敦仁,參議金大根竝牌招不進,參判沈宜臣進,行左承旨朴來謙進。啓曰,行判書權敦仁,參議金大根竝牌招不進,小臣獨政未安,何以爲之?敢稟。傳曰,仍爲之。以金鍏爲工曹參判,金左根爲知經筵,金在晉爲社稷令,金震休爲典籍,韓應周爲律學敎授,平安監司單金興根,承文正字單金儀表。贈吏判洪樂源贈左贊成例兼,工曹判書洪敬謨考。贈吏參李禾贈吏判例兼,刑曹判書李光正考。故學生金載元贈戶參例兼,故學生金燠贈戶議,故學生金相大贈樂正,以上同知金錝三代。
兵批,判書金左根在外,參判南履炯病,參議金洛龍入直進,參知李是鍊病,同副承旨李晉翼進。大護軍金蘭淳,護軍李彦淳,副護軍林永洙,副司直尹穳,以上竝單付,兼平安道兵馬水軍節度使單金興根。
以江原監司李光正狀啓,高城郡民家頹壓事,傳于權用經曰,聞甚矜惻,元恤典外,別加顧助,渰死人,如有生前身還布,竝蕩減,結構奠接之方,廟堂措辭,分付。
傳于朴齊憲曰,發遣吏郞,諸執事淸齋與否,摘奸以來。
李晉翼啓曰,行大司憲李羲準,執義李殷相,掌令吉顯範·洪翼燮,持平安潤蓍·趙道淳牌不進,監察茶時之意,敢啓。傳曰,知道。
以執義李殷相,掌令吉顯範·洪翼燮,持平安潤蓍·趙道淳,司諫姜必魯,獻納朴鳴載,正言南性敎·朴商壽牌不進罷職傳旨,傳于李晉翼曰,只推。
以吏曹參議金大根牌不進罷職傳旨,傳于李晉翼曰,只推。
朴來謙,以吏曹言啓曰,今此大報壇祭獻官,當以時·原任大臣中塡差,而領中樞府事李相璜有身病,判中樞府事洪奭周在外,判中樞府事朴宗薰,藥院都提調,例不得塡差,議政府右議政趙寅永有身病,大臣中無可差之員,何以爲之?敢稟。傳曰,儀賓塡差。
金學性,以備邊司言啓曰,卽見全羅監司李穆淵狀啓,則以爲,羅州牧牛耳島漂到人六名,乃是大淸國浙江省寧波府鎭海縣人之行商漂到者,而船隻破碎無餘,願從旱路還歸,京譯官下來問情後,治送之節,待廟堂行會擧行爲辭矣。漂人船隻,旣已破碎,依其願從陸還送,而衣袴造給,朝夕供饋,使之着實擧行,以示朝家優恤之意。沿路刷馬及禁雜人護送等節,一體申飭,而定差員次次交付上送于京城,自京城轉送灣府,以爲入送北京之地。致死一名,旣爲從願埋瘞,其外渰死人等,申飭沿海,廣加搜覓,什物則俱在渰沒,初無可論,而水營譯學,前已問情,今不必添送京譯,以致延拖。仍使問情之水營譯學,領護上來,交付弘濟院後還爲下去,漂人入送緣由咨文,令槐梡預爲撰出,定咨官入送之意,竝爲分付,何如?傳曰,允。
又以禁衛營言啓曰,臣完植進詣南廟,有頉處,看檢修改後,別單書入之意,敢啓。傳曰,知道。
又以御營廳言啓曰,東關王廟有頉處,臣監董修改後,別單書入之意,敢啓。傳曰,知道。
李晉翼,以義禁府言啓曰,京畿監司徐英淳啓本內,驪州牧使李源達,金浦前郡守洪淳謨等罪狀,令攸司稟處事,啓下矣。洪淳謨,下去京畿竹山地,李源達,時在任所云,依例發遣府書吏·羅將拿來,何如?傳曰,待待命拿囚。
又以義禁府言啓曰,時囚罪人金徵淳,今方照律以入,而枉法殺人者,不得附入功議,已有定式矣。金徵淳照律啓目,不附功議以入之意,敢啓。傳曰,知道。
義禁府照目粘連,刑曹正郞金徵淳矣本府議啓內,捕校施刑,旣是朝家處分,則挾私逞憾,威脅毒打,雖出於必殺之心是白乎乃,三次開坐,一不監臨,是爲別嫌之端是白乎矣,暗肆殘虐,戕害多命,甘自歸於蔑法之科,以此照律,罪杖一百收贖,告身盡行追奪,徒三年定配私罪,奉敎依允。又照目粘連,右邊捕盜廳從事官李承度矣本府議啓內,獄囚逃躱,旣在入直之時,防守闊略,自歸溺職之失是白乎則,不必以矇未覺察,有所參恕,以此照律,罪杖七十收贖,徒一年半定配,公罪收贖,奉敎依允爲旀,功減一等爲良如敎。
右承旨金學性疏曰,伏以,臣妻父右議政臣趙寅永,方帶監春秋館事矣。臣之春秋兼銜,揆以法例,自在當遞,玆敢短章仰籲。伏乞聖明,俯垂鑑諒,亟許遞改,以存公格焉。臣無任云云。省疏具悉。所請依施。
辛丑二月二十七日辰時,上御熙政堂。召對入侍時,參贊官李晉翼,侍讀官李正履,檢討官李孝淳,直閣徐有薰,假注書金錫模,記事官金益文·趙然昌,各持綱目第一卷,以次進伏訖。上開卷命讀之。正履讀自秦伐楚取八城,至自投汨羅以死。上曰,止之,文義陳之。正履曰,楚懷王,以莫强諸侯,終爲咸陽一布衣,大凡爲國,莫先於自强,不能自强而制於人,則未有不至於亂亡者也。晉之懷愍,終受靑衣行酒之辱,宋之徽·欽,終受五國之辱,與楚懷之事,終始一轍,皆失於爲國自强之道也。以當日楚王之臣言之,公子蘭之罪,不容誅矣,君父一也。而以子蘭言之,父子之情尤重,假使當日,懷王自欲行,群臣勸之行,爲子蘭者,事當號泣而挽止之矣。非惟不挽止,乃反勸王行,而又不執鞿靮而從王行,其意何在?屈原,楚之忠臣也。其眷顧楚國,不忘懷王,其意惓惓,實欲返懷王於楚。而子蘭乃反譖而使之死,則其於懷王,無一分父子之情,可知。然則子蘭,實爲千古人倫之罪人也。觀史者,每於此等處觀之,竊以爲可矣。上曰,下番讀之。孝淳讀自秦以齊田文爲丞相,至以三城講於三國。上曰,止之,文義陳之。孝淳曰,是時樓緩·公子池,對以講亦悔不講亦悔,而不言所以不悔之道,則此說客之事,大失事君之體。秦王卽曰寧亡三城而悔,無危咸陽而悔,可謂審於利害矣。秦惟審於利害,故朝割三城而和,暮據三城而戰。或和或戰,惟吾所欲爲,則此六國之所以服於秦也。人君爲國,不可不審於利害,惟聖明監念焉。上曰,閣臣讀之。有薰讀自初孟嘗君欲借兵食於西周,止幾不得脫。上曰,止之,文義陳之。有薰曰,考之秦紀·齊世家,亦俱載割地以和之實,至田文一傳,尤爲詳悉矣。是時楚懷王入秦,秦留之,故必欲出之。蓋田文懷怨秦之私,借楚爲辭,而又行之不力,故特書割河東三城以和,則見其沒於利而昧於義,非眞能倡義討伐者,明矣。惜乎,若使田文,仗義而率三國之兵,眞驅函谷,則楚王可返,秦君可虜。而不此之爲,割地見和者,可勝歎哉?朱子論田文事曰,師出不可無名,爲義不可不竟,亦可見貶之之辭也。伏願殿下,深察利義之分焉。上曰,參贊官讀之。晉翼讀自歸而怨之借楚爲名,至終必受詘。上曰,止之,文義陳之。晉翼曰,今日自至,別無可奏之義矣。上掩卷。仍命退,諸臣以次退出。
上在昌德宮。停常參·經筵。
李晉翼啓曰,行大司憲李羲準,執義李殷相,掌令吉顯範·洪翼燮,持平安潤蓍呈辭,趙道淳未肅拜,監察茶時之意,敢啓。傳曰,知道。
傳于朴齊憲曰,禮房承旨,馳詣受香諸處,奉審摘奸以來。
朴來謙啓曰,明日大駕詣宗廟入齋室後,大王大妃殿·王大妃殿問安,何承旨進去乎?敢稟。傳曰,同副承旨進去。
傳于權用經曰,召對入侍。
傳于朴來謙曰,此都令之一向以在外懸頉者,或以昨年繡論而然耶?朝家所以昭晢至矣。如是撕捱,不可但以過當言,況廟謁隔日,無意入肅,事體所在,尤極未安。都承旨李奎鉉,下義禁府推考。
李晉翼啓曰,卽者兵曹郞廳來言,明日動駕時別侍衛,不可不備。而判書金左根受由在外,不得擧行云,何以爲之?敢稟。傳曰,次堂擧行。
又啓曰,明日動駕時,兩司侍臣,當爲進參,未肅拜·呈告人員,竝待開門牌招,何如?傳曰,允。
傳于李晉翼曰,明日出宮內門路,以協陽門爲之。
李晉翼,以備邊司言啓曰,貢市堂上有闕之代,行大護軍朴永元差下,何如?傳曰,允。
又以刑曹言啓曰,卽接咸鏡前監司鄭元容文移,則永興府徒二年定配罪人鮮于溶,限滿云矣。取考曹上配案,則溶以欺騙稚兒盜奪庄土罪,己亥二月定配,今已限滿的實,依法典放送後,徒流案頉下事,分付道臣之意,敢啓。傳曰,知道。
又以義禁府言啓曰,行都承旨李奎鉉推考事,傳旨啓下矣。李奎鉉,下去京畿始興地云,依例發遣府書吏拿來,何如?傳曰,待待命拿囚。
又以義禁府言啓曰,行都承旨李奎鉉,今方待命,當爲拿囚,而遞差傳旨未下之前,時任承旨,例不得拿囚之意,敢啓。傳曰,囚單捧入。
又以義禁府言啓曰,時囚罪人金徵淳,杖一百徒三年定配照律公事,判付內,依允事命下矣。金徵淳,杖一百收贖,告身盡行追奪,黃海道延安府深洞驛,徒三年定配,而以議啓內辭意,具罪目,依例發遣府羅將,押送配所,何如?傳曰,允。
辛丑二月二十八日辰時,上御熙政堂。召對入侍時,參贊官權用經,侍讀官李正履,檢討官沈承澤,待敎趙鳳夏,假注書成錫魯,記事官金益文·趙然昌,各持綱目第一卷,以次進伏訖。上曰,史官分左右。上開卷,命上番讀之。正履讀自十八年,至以起爲國尉。上曰,止之,文義陳之。正履曰,大凡事不從經常,未有不敗亂者也。趙武靈王,卽中國之諸侯,而忽改爲胡狄之服,此一變常事也。廢長子章而立少子何,棄王號而自稱主父,亦一變常事也。卒至於敗,亦其理宜也。戰國事蹟淆雜之中,此等尤無足可觀。臣曾於筵中,每以自西漢以後事實方有可取之意,有所仰達矣。上曰,下番讀之。承澤讀自二十三年,至韓地二百里。上曰,止之,文義陳之。承澤曰,懷王入秦不返,而太子橫立爲楚王,則楚之於秦,義不共戴一天矣。楚王嘗閉關絶約,臥薪嘗膽,思所以復讎雪恥之道,而不勝恐嚇,反與結好,司馬公之言,以忍父昏讎非之者,宜矣。昔夫差以一區之吳,尙能復闔閭之讎於會稽之戰。昭王亦能禮賢下士,糾合諸侯,以復燕噲之讎於齊,苟使修德明義,兵出有名,則國勢之彊弱,有不足論也。當是時,楚能任用昭睢·屈平之類,讒間不得行,內修政敎,外結諸侯,以復讎爲心,則秦雖彊,何以制之哉?楚人之謠曰,楚雖三戶,亡秦必楚,此可見人心之大同也。況楚之地方,尙有六千里,則其於復讎也何有?楚王,不能及此更成和議,其昏闇不足自振之狀,豈不可哀哉?上曰,閣臣讀之。鳳夏讀自二十六年,至敗韓師于夏山。上曰,止之,文義陳之。鳳夏曰,齊王聽蘇代之言,稱帝二日而後歸之,將以收天下之望,然乃是詐譎之詭計,實非正大之義理也。蓋王侯有等,名分自在,則侯不可以譖王,臣不可以譖君,卽天地常經,古今通義也。齊王苟知君臣之義理,秦雖致帝,當以嚴辭牢却,聲罪致討,則非徒收望於天下,可以垂名於後世。而潛懷僭竊之心,怯秦恐喝之勢,稱帝卽二日矣。雖曰歸之,紀綱等分,壞蔑無餘,何足以收天下之望耶?大抵爲君之道,莫先乎立綱,爲臣之道,專在於守分。君立其綱,則國無僭越之臣,臣守其分,則人知尊王之義也。伏願殿下,益加省察焉。上曰,參贊官讀之。用經讀自齊滅宋,至皆許之。上曰,止之,文義陳之。用經曰,臣之所讀處別無所奏矣。上掩卷。益文曰,臣以本館事,有所稟達者矣。史庫所奉實錄,三年一次曝曬,係是定式。而赤裳·五臺·太白三處所,今年爲當次矣,竝卽擇日擧行,本館曝曬年限已過,亦爲一體擧行,何如?上曰,依爲之。命史官就座,仍命退,諸臣以次退出。
上在昌德宮。停常參·經筵。
大駕詣宗廟入齋室後,大王大妃殿·王大妃殿,遣承旨問安。答曰,知道。
展拜後,內閣·政院·藥房·玉堂口傳問安。答曰,知道。
仍詣景慕宮入齋室後,內閣·政院·藥房·玉堂口傳問安。答曰,知道。
仍詣景祐宮入齋室後,內閣·政院·藥房·玉堂口傳問安。答曰,知道。
展拜後,內閣·政院·藥房·玉堂口傳問安。答曰,知道。
還內後,內閣·政院·藥房·玉堂口傳問安。答曰,知道。
朴齊憲啓曰,明日常參·經筵,取稟。傳曰,停。
李晉翼啓曰,行大司憲李羲準呈辭,執義李殷相,掌令吉顯範·洪翼燮,持平安潤蓍·趙道淳牌不進,監察茶時之意,敢啓。傳曰,知道。
金學性啓曰,司僕寺內乘來言,捲簾,取稟。傳曰,捲三面。
李晉翼啓曰,臣以大王大妃殿·王大妃殿問安進去,下直之意,敢啓。傳曰,知道。
傳于朴來謙曰,貢市堂上,率貢市人,還宮時,把子橋前路待令。
以李奎鉉囚單子,傳于李晉翼曰,分揀,卽爲牌招,如有違牌,勿爲呼望。
朴來謙啓曰,行都承旨李奎鉉,飭敎之下,謂有情勢,奉牌闕外,何以爲之,敢稟。傳曰,嚴飭。仍以前牌催促。
又啓曰,行都承旨李奎鉉,屢度催促,謂有情勢,奉牌闕外,終不入來,何以爲之?敢稟。傳曰,更爲嚴飭。因以前牌催促。
傳于權用經曰,知申疏批已下,卽以前牌催促,嚴飭肅命,更勿煩稟。
傳于金學性曰,還宮,當自內爲之,門路,以曜金門爲之。
李晉翼啓曰,卽者義禁府都事來言,今日動駕時駕側鳴錚罪人蔡疇範等三人,移送秋曹云矣,敢啓。傳曰,知道。
以執義李殷相,掌令吉顯範·洪翼燮,持平安潤蓍·趙道淳,司諫姜必魯,獻納朴鳴載,正言南性敎·朴商壽牌不進罷職傳旨,傳于權用經曰,只推。
朴齊憲,以宗簿寺提調意啓曰,今此大王大妃殿加上尊號禮成矣。卽當紀載於璿源譜略及國朝御牒,而王妃世譜,亦當一體修正矣。在前或有設廳之時,多有自本寺擧行之例,今番則何以爲之?敢稟。傳曰,本寺擧行。
行都承旨李奎鉉疏曰,伏以,天祐宗祊,吉慶咸湊,縟儀載擧,闡慈徽於瑤牒,庶政親摠,緜寶籙於磐泰,廟宮祗謁,鑾蹕萬安,歡忭頌祝,小大同情。仍伏念臣罪臣自知之,姿本鹵劣,而貪榮冒進,濫竊華膴,犯羲易致寇之戒者,卽臣之罪也。跡則孤畸,而信心直行,觸處疎率,招古人冥擿之譏者,卽臣之罪也。鬼怒人猜,理必無幸,日夕兢惕,如集于木,果然名登繡論,汚衊狼藉,無論本事之有無,其言之虛實,顧以分司體重之地,遭此歷路罕聞之擧,上貽朝廷之辱,下爲門戶之羞。臣罪至此,尤無所逃,嶺海金木,固所甘心,置對輸供,雖不欲呶呶辨明,而亦不得不以爽實事情,逐條槪陳,旣承行査之命,庶暴被誣之冤,泥首席藁,惟是祈祝,千萬不自意,恩言特頒,幽枉畢燭,爰辭條理之諭,日月之照覆盆也,此言奚至之敎,父母之牖迷子也。譴削薄勘,匪罪伊榮,無狀賤臣,何以得此,雙擎九頓,感涕被面,雖卽退塡邱壑,毫無餘憾。然而凡有疾痛之必呼,自是常情之不免。今臣悲苦之情,不啻疾痛之甚,則安得不冒死一陳乎?臣家本寒素,世傳貞白,臣父臣祖荷·正廟特達之知,致位隆顯,外內著績,惟是竭誠盡忠,克守先規,仰答殊眷,俯詔來承者也。臣固不肖,無能爲役,而再造之國恩罔極,兩世之遺訓是追,粵自釋褐之初,竊效獻身之義,謹畏奉公,矢心淬礪,庶幾獲免大戾,不墜家聲,以圖萬一之報,斷斷此心,可質神明。而今於白首垂死之日,忽爲年少新進,輕弄筆舌,公肆汚辱,至此之極。此曷故焉?拊躬傷痛,寧欲無訛,雖彼乘障居郵之微,如有疵政之可論,必須執跡而勘斷,其難其愼。惟恐一毫失實者,乃是直指之責也。以臣疎迂,猥叨重寄,全未事事,無往非罪,苟欲索瘢,何患無辭?而初不按法而明覈,但憑無稽之吏告,張皇構捏,有若嫌怨之乘機必報者然,吁亦危且險矣。而人何足尤,臣實自反,若使臣言行素孚於當世,則必無是誣也,僥濫不至於踰分,則必無是災也。言行不孚,僥濫招災,今玆狼狽,亦云晩矣。而猶不知戒,寄餘戀於棧豆,昧收功於桑楡,夤緣冒出,復尋前轍,則安知他日,又無今日跋疐,此又臣之所大懼者也。屛處鄕廬,杜門訟愆,一切世緣,萬念都灰,昨冬周廬特點,繼以蕩敍之恩,頃日喉院新除,又出收簪之眷,況此廟謁只隔,陪扈爲重,而一向縮伏,睯不知動,是豈臣全昧分義而然也?惶蹙悶隘,如窮無歸,際伏奉傳敎下者,辭旨隆重,諭之以昭晰至矣。責之以撕捱過當,囚單旋命分揀,牌違勿許呼望,曲費造化,必欲拂拭。臣雖頑於木石,寧不感激怵畏,以效不俟屨之義?竊以人臣之或遭尋常官箴,而猶不敢放忽於進退之際者,蓋此淸朝勵俗,四維爲重,士夫名檢,廉防居先故也。今臣所遭,何等難洗之辱,乃以不貲之身,聞惡聲如風過耳,迫於嚴命,憑恃寵靈,彯纓嚲綬,揚揚冒出,則眞所謂不識羞恥之一鄙夫也,臣雖萬萬無似,汚不至此,且臣頹景漸迫崦嵫,殘骸全付藥裹,視聽眩瞀,動作拘攣,居常貌樣,便成癃癈之物。向來竹山事現露,益著昏謬,籌啓論勘,祗存事體,臣心惶恧,久愈騂汗,簿書期會,漫不省察,筋力奔奏,何望自效?到今區區至願,惟有鏟跡班聯,畢命畎畝,以圖自靖之義,少贖辜恩忝先之罪而已。官職去就實非可論,玆敢畢暴苦衷,仰瀆崇嚴。伏乞聖明,俯垂矜諒,亟遞臣見帶之職,仍治臣逋慢之罪,以肅朝綱,以安私分焉。臣無任云云。答曰,省疏具悉。本事虛實,前已悉之,何必如是更辨乎?勿復强引,卽爲肅命。
辛丑二月二十九日辰時,大駕詣宗廟·景慕宮,春展謁,仍詣景祐宮。展拜擧動入侍時,行左承旨朴來謙,右承旨金學性,左副承旨朴齊憲,右副承旨權用經,同副承旨李晉翼,記事官徐相敎,假注書金錫模,記事官金益文·趙然昌,直閣徐有薰,檢校待敎南秉哲,待敎趙鳳夏,以次侍立。時至,通禮跪啓請外辦,上具翼善冠·衮龍袍,乘輿出宣化門。藥房提調徐憙淳進前奏曰,朝氣尙峭,侵早勞動,聖體,若何?上曰,一樣矣。至協陽門外,通禮跪啓請降輿乘輦,上降輿乘輦,由肅章門·進善門,出敦化門進發,至宗廟大門外。通禮跪啓請降輦乘輿,上降輦乘輿,入廟門至降輿所,上降輿入齋室後,問安勿爲之事。出榻敎展拜時至,通禮跪啓請出次,上改具冕服,出次至東神門外。通禮跪啓請執圭,來謙進圭,上執圭入就板位,行四拜禮訖。上入殿內,各室奉審訖,命侍衛軍兵來待西神門外。賤臣承命出傳。上由西神門,詣永寧殿,入就板位,行四拜禮訖,各室奉審如上儀。出殿門釋圭,來謙跪受。藥房都提調朴宗薰,右議政趙寅永進前奏曰,展拜禮成,勞動旣多,聖體,若何?上曰,一樣矣。還御齋室,通禮跪啓請外辦。上具翼善冠·衮龍袍,出次。通禮跪啓請乘輿,上乘輿出廟門外。通禮跪啓請降輿乘輦,上降輿乘輦,至景慕宮大門外。通禮跪啓請降輦乘輿,上降輦乘輿,仍詣齋室。展拜時至,通禮跪啓請出次,上改具冕服,入就板位,行再拜禮訖,陞東階,奉審室內訖。仍詣望廟樓,行禮後奉審,還御齋室。通禮跪啓請外辦,上具翼善冠·衮龍袍,出次。通禮跪啓請乘輿,上乘輿出宮門外。通禮跪啓請降輿乘輦,上降輿乘輦,進發至宗廟前路。通禮跪啓請降輦,上降輦少步。通禮跪啓請乘輦,上乘輦至把子橋前路駐蹕,命貢市堂上率貢市人入侍。學性進前奏曰,以已下標信,開作門乎?上可之。貢市堂上趙秉鉉·朴永元,率貢市人入侍。秉鉉進前奏曰,諸貢人所懷,已盡捧矣,何以爲之乎?上曰,竝下備邊司,可也。仍發至景祐宮大門外,通禮跪啓請降輦乘輿,上降輦乘輿,詣齋室。展拜時至,通禮跪啓請出次,上仍具翼善冠·衮龍袍,入就板位,行再拜禮奉審訖。仍詣誠一軒行禮後,命閣臣捲帳,奉審純宗御眞一本翼宗御眞一本,還入齋室。傳曰,還宮門路,以曜金門爲之,該房知悉。出傳敎少頃,通禮跪啓請外辦,上出次。通禮跪啓請乘輿,上乘輿,由曜金門·進善門·肅章門,入協陽門。學性請出標信解嚴,諸臣以次退出。
上在昌德宮。停常參·經筵。
藥房提調徐憙淳,右副承旨權用經啓曰,廟宮展禮,勞動旣多,伏未審夜間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
大王大妃殿進御加味君子湯,依前方五貼製入事,榻前下敎。
權用經,以都摠府言啓曰,今日入直內三廳武兼·禁軍及軍兵等中日習射技放,請出標信。傳曰,知道。
朴齊憲啓曰,明日召對,取稟。傳曰,停。
權用經啓曰,合辭許久闕啓,事甚未安。未肅拜·呈告人員,竝卽牌招,何如?傳曰,允。
朴齊憲啓曰,明日再明日,禧陵忌辰祭齋戒正日,三明日,懿昭墓忌辰祭齋戒,初四日初五日,元陵忌辰祭齋戒正日相値,視事頉稟之意,敢啓。傳曰,知道。
權用經啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
傳于朴齊憲曰,禮房承旨,馳詣宗廟·景慕宮,奉審摘奸,仍詣受香所,奉審摘奸以來。
權用經,以內醫院提調意啓曰,副提調李奎鉉,今日問安,不爲仕進,卽爲牌招,何如?傳曰,允。
朴齊憲啓曰,行都承旨李奎鉉,特敎嚴飭之下,謂有情勢,又爲奉牌,連加催促,無意承膺,何以爲之,敢稟。傳曰,更爲嚴飭。因以前牌催促。
傳于朴齊憲曰,都令之尙不肅命,其果處義之當然乎?都承旨李奎鉉,亟施刊削之典,前後飭敎,何如?而本院擧行,尤爲慢忽,在院承旨,竝從重推考。
傳于朴齊憲曰,承旨有闕之代,前望單子入之。
權用經啓曰,訓鍊大將趙萬永,長湍地,今方受由出去,而命召仍佩往來,已有成命矣。將兵之任,不可一刻無摠察之人,何以爲之?敢稟。傳曰,御將兼察,從事官發牌聽傳敎。
朴齊憲啓曰,來三月初七日大王大妃殿母臨四十年稱慶陳賀頒敎文,當爲製進,藝文提學金履載,待明朝牌招,使之製進,何如?傳曰,允。
權用經啓曰,卽者刑曹郞廳來言,擊錚人等,當爲捧供,而判書李光正在外,次堂例不得擧行云,何以爲之?敢稟。傳曰,次堂擧行。
以京畿監司徐英淳狀啓,薦新生蛤等,節序差早,限內不得封進,惶恐待罪事,傳于朴齊憲曰,勿待罪事,回諭。
權用經啓曰,行大司憲李羲準,執義李殷相,掌令吉顯範·洪翼燮,持平安潤蓍·趙道淳牌不進,監察茶時之意,敢啓。傳曰,知道。
以執義李殷相,掌令吉顯範·洪翼燮,持平安潤蓍·趙道淳,司諫姜必魯,獻納朴鳴載,正言南性敎·朴商壽牌不進罷職傳旨,傳于權用經曰,只推。
朴齊憲,以禮曹言啓曰,來三月初七日大王大妃殿母臨四十年稱慶陳賀儀節,當爲磨鍊,而伊日,與同月初十日永禧殿酌獻禮親行時散齋,相値矣。謹稽謄錄,則正廟朝甲寅年元朝稱慶陳賀,與社稷祈穀大祭親行時致齋,相値,而以無前大慶,依肅廟朝乙酉舊例,用樂今亦依此,軒架鼓吹,以振作磨鍊擧行,何如?傳曰,允。
權用經,以兵曹言啓曰,今二月各廳堂上武臣朔試射,臣曹連因有故,不得爲之之意,敢啓。傳曰,知道。
上在昌德宮。停常參·經筵。
李根友啓曰,來初五日朝參日次矣,敢稟。傳曰,停。
權大肯啓曰,明日經筵,取稟。傳曰,停。
曺雲承啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
備忘記,統制使李應植下直,長弓一張,長箭一部,片箭一部,筒兒一箇賜給。
李根友啓曰,右承旨洪說謨今日不爲仕進,卽爲牌招,何如?傳曰,允。
傳于曺雲承曰,吏·戶換房。
傳于曺雲承曰,中官黃鍾和·金翼鎬令該府拿問嚴勘。
傳于曺雲承曰,中官崔得獜·趙浚英,令該府拿處。
傳于申錫愚曰,永柔縣令有闕之代.以鄭海尙,令該曹口傳擬入。
傳于權大肯曰,璿源譜略跋文製述官以下別單書入。
權大肯啓曰,翰林召試被選人洪祐健薦狀公事,啓下矣。令該曹口傳單付,牌招入直,何如?傳曰,允。
吏曹口傳政事,檢閱單洪祐健。
權大肯啓曰,檢閱沈敬澤·金益文·趙然昌謂有館規,聯疏徑出,原疏纔已退却矣。所當直捧禁推傳旨,而此與無端徑出有異,竝推考警責,仍卽牌招入直,何如?傳曰,允。
曺雲承啓曰,行大司憲李羲準,掌令金·金鳳梧,持平趙道淳牌不進,執義金樂壽,持平兪敎煥在外,監察茶時之意,敢啓。傳曰,知道。
以掌令金·金鳳梧,持平趙道淳,司諫金逸淵,獻納徐有薰,正言金始淵牌不進罷職傳旨,傳于曺雲承曰,只推。
以右承旨洪說謨牌不進罷職傳旨,傳于曺雲承曰,只推。
以檢閱洪祐健牌不進罷職傳旨,傳于曺雲承曰,只推。
權大肯,以奎章閣言啓曰,臣等進詣奉謨堂·宙合樓,所奉璿源譜略竝改張後,還爲奉安之意,敢啓。傳曰,知道。
又以奎章閣言啓曰,景慕宮望廟樓今朔奉審,無頉之意,敢啓。傳曰,知道。
又以弘文館言啓曰,校理李繪九,副校理李正履差祭,副校理李㘾內閣進,上番闕直,事甚未安。應敎洪永圭,副應敎趙秉恒,校理尹穳,竝卽牌招,以爲推移入直之地,何如?傳曰,允。
申錫愚,以吏曹言啓曰,卽接通禮院牒報,則以爲,今此元陵幸行時,左右通禮不可不備員,而左通禮趙完植身病沈重,萬無起動進參之路,其代卽速變通,以爲備員擧行之地云,左通禮趙完植改差,其代口傳備擬以入之意,敢啓。傳曰,知道。
吏曹口傳政事,以李珽爲左通禮,鄭海尙爲永柔縣令。
申錫愚,以吏曹言啓曰,新除授成均典籍韓用達除拜後過限未肅拜,典籍尹致賢以其身病,呈狀乞遞,竝改差,何如?傳曰,允。
權大肯,以禮曹言啓曰,前後直赴殿試人今番慶科放榜時,一體放榜事,命下矣。取考謄錄,在前除初試庭試時,有直赴人同爲放榜之命,則隨其直赴年次,付之榜末,曾有已例,今亦依此擧行之意,敢啓。傳曰,知道。
曺雲承,以兵曹言啓曰,留都營狀啓,例爲付撥,而或有時急之事,則京畿驛馬待令,曾有定式矣,今亦依此擧行,何如?傳曰,允。
又以兵曹言啓曰,闕內入直訓鍊都監局別將·把摠·哨官·內三廳將·守門將·禁衛營哨官等番單子,每中日入啓受點矣。今閏三月初四日中日當次,而幸行相値,勢難入啓受點,依例回鑾翌日,入啓受點,分所單子,待受點卽爲書入,巡將·監軍,依例以今初三日受點人員,初四日至,使之仍察之意,敢啓。傳曰,知道。
又以都摠府言啓曰,今日入直內三廳武兼·禁軍及軍兵等當爲中日習射技放,而旗軍洗馬相値,不得設行之意,敢啓。傳曰,知道。
又以備邊司言啓曰,今番幸行時,多有摘奸申飭之節,本司文郞廳有闕之代,校理尹穳,副司直沈敦永差下,以爲擧行之地,何如?傳曰,允。
又以訓鍊都監言啓曰,今此幸行時隨駕武藝別監一百六十二人饌價錢每人各三錢,門旗手二十八名饌價錢每名各一錢五分,依例分給之意,敢啓。傳曰,知道。
曺雲承,以義禁府言啓曰,因刑曹啓辭,首譯劉榮祜係是堂上譯官,依例令義禁府擧行事,允下矣。劉榮祜今方待命,拿囚之意,敢啓。傳曰,知道。
敎統制使李應植書,王若曰,北宸紆聽鼙之思,誰可委任,南溟付制閫之重,卿其往欽。念統營設施之初,實我國關防所在。地形據兩湖之阨,最得要衝,節制總三路之師,玆焉管轄。鐵砲·龜船橫截賊路,每想李忠武偉功,繡旗螭章跨耀海門,尙感顯皇帝恩賜。顧玆邊陲無警,徒籍累世之昇平,邇來戎政不修,正倚宿將之經略。惟卿,古家名閥,亞卿隆班。出膺閫寄入贊戎謨,隱然威望之夙著,文優坐籌武足禦侮,允矣委畀之特專。闔門之節鉞交輝,認是曺南院兄弟,赫世之箕裘不替,咸稱李西平祖孫。玆授卿以三道統制使兼慶尙右道水軍節度使。卿其繕器械而壯軍容,無效因舊姑息之政,謹儲蓄而固邊圉,勉副居安思危之謨。於戲,閑山之壁壘尙存,寧忘壬癸之餘恥?蠻海之風濤永息,庶寬乙丙之深憂。故玆敎示,想宜知悉。知製敎李孝淳製進。
上在昌德宮。停常參·經筵。
權大肯啓曰,明日召對,取稟。傳曰,停。
又啓曰,明日元陵親祭齋戒,再明日動駕相値,視事頉稟之意,敢啓。傳曰,知道。
曺雲承啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
以檢閱沈敬澤·金益文·趙然昌牌不進罷職傳旨,傳于權大肯曰,只推。
權大肯啓曰,左右史不可不備,檢閱沈敬澤·金益文·趙然昌·洪祐健,旣有只推之命,竝卽牌招,推移入直,何如?傳曰,允。
曺雲承啓曰,行大司憲李羲準,掌令金·金鳳梧,持平趙道淳牌不進,執義金樂壽,持平兪敎煥在外,監察茶時之意,敢啓。傳曰,知道。
以掌令金·金鳳梧,持平趙道淳,司諫金逸淵,獻納徐有薰,正言金始淵牌不進罷職傳旨,傳于曺雲承曰,只推。
以檢閱沈敬澤·金益文·趙然昌·洪祐健牌不進罷職傳旨,傳于權大肯曰,只推。
以應敎洪永圭,副應敎趙秉恒,校理尹穳牌不進罷職傳旨,傳于權大肯曰,只推。
以黃鍾和·金翼鎬·崔得獜·趙俊英囚單子,傳于曺雲承曰,飭已施矣。竝分揀放送。
權大肯,以弘文館言啓曰,上番闕直,事甚未安。應敎洪永圭,副應敎趙秉恒,校理尹穳,旣有只推之命,竝卽牌招,以爲推移入直之地,何如?傳曰,允。
李根友,以禁衛營言啓曰,元陵·綏陵幸行時,本營留都事,命下矣。銅龍門則哨官安愼良,京中哨官三十名,集賢門則別武士李晩緖,西營則哨官金柱秀,助番牙兵四十名,廣智營則哨官李允默,助番牙兵五十名率領入直,新營則千摠趙晉錫,騎士將李雲英,把摠申致應,哨官李雲達,敎鍊官朴秀莖,騎士二十五人,兼別破陣二名,京標下軍三十名率領入直,南別營則哨官李熙鎔,別騎衛一人,別牙兵七名率領守直,火藥庫則哨官金玉聲,別破陣八名,兼別破陣六名,率領守直之意,敢啓。傳曰,知道。
上在昌德宮。停常參·經筵。
曺雲承啓曰,行大司憲李羲準,掌令金·金鳳梧,持平趙道淳呈辭,執義金樂壽,持平兪敎煥在外,監察茶時之意,敢啓。傳曰,知道。
趙斗淳啓曰,明日大駕詣元陵入齋室後,大王大妃殿·王大妃殿問安,何承旨進去乎?敢稟。傳曰,同副承旨進去。
權大肯啓曰,左右史不可不備,檢閱沈敬澤·金益文·趙然昌·洪祐健,旣有只推之命,竝卽牌招,推移入直,何如?傳曰,允。
李根友,以兵曹言啓曰,今此幸行時,右邊捕盜大將柳相弼以西班,陪從隨駕矣。在前如此之時,有他邊大將兼察之例,回鑾間左邊捕盜大將任聖臯,姑令兼察,何如?傳曰,允。
李根友啓曰,因兵曹草記,今此幸行時,右邊捕盜大將柳相弼以西班陪從,隨駕矣。回鑾間左邊捕盜大將任聖臯,姑令兼察事,允下矣。兼察右邊捕盜大將任聖臯,卽爲牌招聽傳敎,何如?傳曰,允。
傳于李根友曰,明日出宮內門路,以協陽門爲之。
以兪致定囚單子,傳于曺雲承曰,飭已施矣,分揀放送。
以檢閱洪祐健牌不進罷職傳旨,傳于曺雲承曰,只推。
以應敎洪永圭,副應敎趙秉恒,校理尹穳牌不進罷職傳旨,傳于曺雲承曰,只推。
權大肯,以內醫院都提調·提調意啓曰,幸行隔日,分提調令政院稟旨,政官牌招,開政差出,何如?傳曰,口傳差出。
吏曹口傳政事,以朴綺壽爲分內醫提調。
李根友,以扈衛廳留都大臣意啓曰,臣承命留都,一依兵曹啓下事目,率領扈衛軍官·軍士,今日申時量,結陣扈衛之意,敢啓。傳曰,知道。
上在昌德宮。停常參·經筵。
自辰時至人定,灑雨下雨,測雨器水深二寸。
大駕詣晝停所,入幕次後,內閣·政院·藥房·玉堂口傳問安。答曰,知道。元陵入齋室後,內閣·政院·藥房·玉堂·朝廷二品以上·六曹堂上口傳問安。答曰,知道。大王大妃殿·王大妃殿,遣承旨問安,答曰,知道。親祭還入齋室後,內閣·政院·藥房·玉堂·朝廷二品以上·六曹堂上口傳問安。答曰,知道。仍詣綏陵入齋室後,內閣·政院·藥房·玉堂口傳問安。答曰,知道。展謁還入齋室後,內閣·政院·藥房·玉堂口傳問安。答曰,知道。還內後,內閣·政院·藥房·玉堂·朝廷二品以上·六曹堂上口傳問安。答曰,知道。
權大肯啓曰,明日常參·經筵,取稟。傳曰,停。
李根友啓曰,司僕寺內乘來言,捲窓,取稟。傳曰,捲三窓。
申錫愚啓曰,臣以大王大妃殿·王大妃殿問安進去,下直之意,敢啓。傳曰,知道。
傳于權大肯曰,元陵親祭時,亞獻官以下別單書入。
辛丑閏三月初四日卯時,大駕詣元陵親祭,綏陵展謁幸行入侍時。行都承旨趙斗淳,左承旨李根友,右承旨洪說謨,左副承旨曺雲承,右副承旨權大肯,同副承旨申錫愚,記事官徐相敎,假注書尹行福,記事官金益文·趙然昌,直提學金興根·趙秉龜,原任直閣吳取善,檢校直閣李公翼,檢校待敎南秉哲,待敎趙鳳夏以次序立。時至,通禮跪啓請外辨,上具戎服,乘轎出宣化門。藥房提調徐憙淳,副提調趙斗淳進前奏曰,侵早勞動,聖體,若何?上曰,一樣矣。由協陽門,出肅章門外,駕馬出敦化門,宣傳官啓稟行鼓擧行。進發至宗廟洞口前路,上下轎步過,還御駕轎進發,出興仁之門,宣傳官啓稟鳴金二下吹打作行。左承旨李根友駕前奏曰,雨勢如此,侍衛軍兵雨具,從便爲之乎?上可之。出傳敎至廟洞晝停所,下轎入幄次。少頃,兵曹判書金左根進軍令,命下三吹。時至,上出幄次,仍乘轎進發,至元陵洞口外,宣傳官啓稟鳴金三下吹打止。至洞口外,上下轎乘輿,至齋室門外,降輿入齋室。少頃,上改具翼善冠·驂袍服·烏犀帶,出齋室門外,仍乘轎至紅箭門外,降輿詣板位,行四拜訖。上命百官先入就位,仍步詣陵上奉審,仍詣碑閣奉審訖,入小次。親祭時至,贊儀前導,上詣板位,行四拜禮。仍詣尊所西向立,近侍酌酒,仍詣神位前三上香。執酌獻酌,仍小退跪,大祝洪永圭跪讀祝文訖。上降復位,亞獻官判府事朴宗薰行亞獻禮,終獻官右議政趙寅永行終獻禮如儀訖。上行四拜禮,亞獻官望燎訖。行都承旨趙斗淳進前奏曰,親祭時臺下守僕擧行,極爲駭然,令攸司科治,何如?上曰,依爲之。出擧條上出紅箭門,仍乘輿。判府事朴宗薰,右議政趙寅永進前奏曰,祗謁仙寢,聖慕益伸,沾濕勞動,聖體,若何?上曰,一樣矣。上還御齋室。傳曰,是歲卽英廟冊儲之再回甲,而我正廟祗謁元寢之年也。予小子敬遵故事,粗伸追慕,而緬惟四相臣協筞之功,殉國之忠,永扶宗社,曰篤不忘,卽我今日繼述之道。豈可無示意之擧?依正廟辛丑已例,四忠祠遣承旨致祭。又傳曰,自陵洞口至興仁之門外捧上言。傳曰,右承旨·右副承旨分詣局內諸陵,一體奉審以來。又傳曰,京畿監司率各務差使員留待,仍命京畿監司率各務差使員入侍。京畿監司徐英淳,楊州牧使趙咸永,坡州牧使沈昌圭,陰竹縣監元錫九,積城縣監韓翼彦,延曙察訪全國憲,平邱察訪安恒履等以次進伏,奏職姓名訖。上曰,所懷奏之。英淳曰,以竹山還逋事,有所仰達矣。上曰,出去,擧條書入,仍命退。英淳等次第退出。英淳所啓,竹山流絶逋還二萬二千五百八十石零,特下蠲蕩之典。寔出曠絶之惠,幾無之邑,其將有邑,臣奉承德意,宣布坊曲,使一邑之民,咸知恩澤。而第該邑之軍弊,亦如還弊,往在戊戌,各衙門軍錢未納一萬一千四百餘兩,自戊戌至壬寅,限五年排納事,其時道臣,狀請蒙允。戊戌·己亥兩年條,僅得準納,而至於庚子當年納三千九百八十七兩及排納條二千一百二十二兩零,全數未納。目下事勢,實難竝督於今明兩年,原排限之內,上項庚子未納條六千一百九兩零,自癸卯至乙巳,限三年特許排捧,則漸次紓力,可得就緖之方,請令廟堂稟處。排納條係是不拘時督捧者,則庚子排納條未捧之前,府使張洛賢及當年納與排納條未捧之前,府使洪羲錫,不可無責,其罪狀竝令攸司稟處,何如?上曰,依爲之。出擧條少選,根友進還宮時刻單子,命下三嚴。時至,上改具戎服,出齋室門外,乘輿出洞口。乘駕轎進發,至綏陵洞口,下轎乘輿,至齋室門外,降輿入齋室,問安。少頃,上改具翼善冠·黲袍服·烏犀帶,出齋室,乘輿至紅箭門降輿,詣板位,行四拜禮。仍步詣陵上奉審,仍詣碑閣奉審訖,出紅箭門乘輿,還御齋室,問安。仍命禮房承旨,馳詣懿陵·徽慶園,奉審以來。上曰,三嚴斯速爲之,仍出齋室門外,乘輿至洞口,降輿乘轎,進發至興仁之門,宣傳官啓稟鳴金三下吹打止。入興仁之門,至宗廟洞口前路,下轎步過,還御駕轎,入敦化門,由進善門·肅章門·協陽門·宣化門還內。命解嚴,諸臣以次退出。
上在昌德宮。停常參·經筵。
翌日,大殿·大王大妃殿·王大妃殿·中宮殿,內閣·政院·藥房·玉堂口傳問安。答曰,知道。大殿,朝廷二品以上·六曹堂上口傳問安。答曰,知道。
藥房都提調朴宗薰,提調徐憙淳,副提調趙斗淳啓曰,祗謁仙寢,聖慕克伸,向晩回鑾,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·中宮殿口傳問安。答曰,知道。
權大肯啓曰,明日常參·經筵,取稟。傳曰,停。
曺雲承啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
李根友啓曰,備邊司郞廳來言,今日賓廳日次,而翌日問安相値,不得來會云矣,敢啓。傳曰,知道。
申錫愚啓曰,事變假注書邊亨淳身病猝重,勢難察任,今姑改差,何如?傳曰,允。
邊亨淳改差,代以張德良爲事變假注書。
申錫愚啓曰,卽者檢閱沈敬澤·金益文·趙然昌,謂有館規,陳疏徑出,原疏纔已退却矣。所當直捧禁推傳旨,而此與無端徑出有異,竝推考,仍卽牌招,推移入直,何如?傳曰,允。
申錫愚啓曰,左右史不可不備,檢閱洪祐健,卽爲牌招入直,何如?傳曰,允。
以璿源譜略跋文製述官以下別單,傳于申錫愚曰,製述官右議政趙寅永內下大豹皮一令賜給,提調上護軍朴綺壽,書寫官興完君晸應,校正官完昌君時仁各內下豹皮一令賜給,監印正李元會加資,主簿李羲俊陞敍,直長徐逈淳,別工作監役李源龍竝陞六,書寫忠義衛李葛淵,加出忠義衛李竝相當職調用,寫字官·唱準·畫員·計士·日官·捕校·錄事·員役·工匠等,竝依甲子年例施賞。
傳于申錫愚曰,元陵親祭時,禮房承旨加資。
以元陵親祭時,亞獻官以下別單,傳于申錫愚曰,亞獻官判府事朴宗薰,終獻官右議政趙寅永竝內下大豹皮一令賜給,贊禮行禮曹判書徐憙淳內下虎皮一令賜給,執禮掌樂正趙然春,大祝應敎洪永圭竝加資,典祀官奉常正沈能恕,陵司參奉林泰洙,執尊修撰李孝淳,祝史副司果鄭基世,齋郞兵曹正郞趙龜夏,贊者引儀李羲鏞,兼引儀曺百承,謁者兼引儀沈樂愼·鄭墰,贊引兼引儀李彦周,假引儀李學基,祭監監察崔在燁·徐慶輔竝兒馬一匹賜給,本陵別檢金錫熙,參奉林泰洙竝陞六,其餘守僕·員役等竝考例施賞。
傳于申錫愚曰,今番賞典中一人,雖兼數事,毋得疊授。
傳于申錫愚曰,政官牌招開政,賞典下批。
傳于曺雲承曰,啓字所重何如,而昨日親祭時,不爲待令,誠極可駭。當駭中官宋載和令該府,拿問嚴勘。
曺雲承啓曰,卽者義禁府都事來言,今日幸行時,駕側鳴錚罪人金興錫等四十二人,移送秋曹云矣,敢啓。傳曰,知道。
又啓曰,今此京外上言一百二十三張內,一百十一張以猥濫拔去,十二張分下各該司次,捧入之意,敢啓。傳曰,知道。
以黃海監司徐念淳狀啓,薦新生石首魚限內不得進封事,惶恐待罪,差使員康翎縣監李在翊罷黜事,傳于申錫愚曰,守令安徐,卿其勿待罪事,回諭。
曺雲承啓曰,行大司憲李羲準,掌令金·金鳳梧,持平趙道淳牌不進,執義金樂壽,持平兪敎煥在外,監察茶時之意,敢啓。傳曰,知道。
以司諫金逸淵,獻納徐有薰,正言金始淵,掌令金·金鳳梧,持平趙道淳牌不進罷職傳旨,傳于曺雲承曰,只推。
李根友,以兵曹言啓曰,謹依判下成冊,今番元陵·綏陵幸行時元內吹朴再成等三十名處,木各一疋分給之意,敢啓。傳曰,知道。
又以兵曹言啓曰,今番元陵·綏陵幸行時隨駕將校·軍兵·各差備等犒饋,依定奪以乾物分給之意,敢啓。傳曰,知道。
又以備邊司言啓曰,卽見義州府尹李圭祊狀啓,則以爲,犯越罪人一名,自鳳城押來故査問,則所供內,渠以琿春越邊慶源等沿邊居吳戒坤,父母俱亡,且無兄弟,曾於庚寅十月,東西丐乞,不知境界,路由江氷,以致誤越,作傭爲僧,今始被捉。犯越時年纔六歲,父名邑號,無以記得云。雖曰蒙駭迷走,作傭爲僧,情跡可痛,具枷嚴囚,以待朝家處分爲辭矣。本罪係是一律,而犯越之時,其年未滿,卽無論本來情節與畢竟用法之如何,先從其居住來歷,到底究覈,然後方可以明其虛實,參情定罪,該犯人所供中父名邑號無以記得云者,揆以事勢,不可曰全出於粧撰。而第有琿春·慶源等納招者,犯越罪人戒坤令灣府押送關北,仍令該道道臣,詳覈狀聞後稟處,何如?傳曰,允。
又以訓鍊都監言啓曰,今番幸行時隨駕將官·將校·軍兵及武藝別監等犒饋,依定奪以乾物磨鍊分給之意,敢啓。傳曰,知道。
又以禁衛營言啓曰,隨駕本營將官·將校·軍兵等處,依定奪乾犒饋磨鍊分給之意,敢啓。傳曰,知道。
又以御營廳言啓曰,隨駕將官及駕前別抄將校·軍兵等處,依定奪乾犒饋磨鍊分給之意,敢啓。傳曰,知道。
又以御營廳言啓曰,謹依判下,信箭手二名,牢子挾馬軍六名,朱杖手十六名,各木二疋,前排牢子十四名,巡令手三十四名等處,各木一疋施賞之意,敢啓。傳曰,知道。
又以摠戎廳言啓曰,今番幸行時隨駕將校·軍兵等處,乾犒饋依定式磨鍊分給之意,敢啓。傳曰,知道。
曺雲承,以刑曹言啓曰,謹依下敎,金宗鍊嚴刑一次後,平安道祥原郡定配所,卽爲押送之意,敢啓。傳曰,知道。
又以刑曹言啓曰,謹依下敎,毆打武監之宮奴朴景乭·李景哲各嚴刑一次後,景乭慶尙道山淸縣,景哲全羅道和順縣,遠地定配所,竝卽押送之意,敢啓。傳曰,知道。
辛丑閏三月初五日辰時,上御熙政堂。藥房入診入侍時,都提調朴宗薰,提調徐憙淳,副提調趙斗淳,直閣徐有薰,記事官徐相敎,記注官李東韻,記事官吉履元以次進伏。醫官崔暄·金漢雋·南正吉·李顯養進伏楹外訖。上曰,史官分左右。宗薰進前奏曰,今年異於他年,仰述先朝故事,祗謁元寢,克伸睿誠,國朝甚希貴之事也。昨日春雨適滂沱,沾濕旣多,而向晩回鑾萬安,下情不勝慶忭矣。夜間聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。宗薰曰,昨日勞動之餘,今又侵早召接,其在瞻聆,莫不胥悅矣。醫官旣待令,使之入診乎?上可之。暄等以次入診訖,退伏奏曰,脈候左右三部調均矣。宗薰曰,湯劑果連爲進御乎?上曰,然矣。命史官就座,醫官先退。又命退,諸臣以次退出。
上在昌德宮。停常參·經筵。
洪說謨啓曰,明日常參·經筵,取稟。傳曰,停。
曺雲承啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
洪說謨啓曰,右副承旨權大肯,同副承旨申錫愚今日不爲仕進,竝卽牌招,何如?傳曰,允。
又啓曰,假注書尹行福身病猝重,勢難察任,今姑改差,何如?傳曰,允。
尹行福改差,代以金得秀爲假注書。
曺雲承啓曰,卽者義禁府都事來言,時囚無得過三日滯囚,曾有定式矣。時囚罪人裵景殷當爲照律,韓哲浩·劉榮祜等當爲捧供,而判義禁洪敬謨,同義禁張敎根·金鍏俱有身病,知義禁李嘉愚在外,不得開坐云,判義禁洪敬謨,同義禁張敎根·金鍏,竝卽牌招,何如?傳曰,允。
又啓曰,判義禁洪敬謨,同義禁張敎根·金鍏牌不進,推考傳旨,今方捧入,而開坐命下之後,如是違牌,事甚未安。竝更牌招,何如,?傳曰,允。如有違牌,勿爲呼望。
又啓曰,行大司憲李羲準,掌令金·金鳳梧,持平趙道淳牌不進,執義金樂壽,持平兪敎煥在外,監察茶時之意,敢啓。傳曰,知道。
以司諫金逸淵,獻納徐有薰,正言金始淵,掌令金·金鳳梧,持平趙道淳牌不進罷職傳旨,傳于曺雲承曰,只推。
以檢閱沈敬澤·金益文·趙然昌·洪祐健牌不進罷職傳旨,傳于曺雲承曰,只推。
洪說謨啓曰,左右史不可不備,檢閱沈敬澤·金益文·趙然昌·洪祐健,旣有只推之命,竝卽牌招,推移入直,何如?傳曰,允。
又啓曰,行吏曹判書權敦仁,參判沈宜臣,參議金大根牌不進,推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
傳于洪說謨曰,右副承旨許遞,今日政差出。
洪說謨,以吏曹言啓曰,元陵親祭時大祝弘文館應敎洪永圭加資事,命下矣。雖已資窮,未經準職,何以爲之?敢稟。傳曰,勿拘。
有政。吏批,判書權敦仁進,參判沈宜臣,參議金大根竝牌招不進,右承旨洪說謨進。以任百經爲承旨,以韓宓履爲應敎,以李光正爲知春秋,以宋來熙爲掌樂正,以權達準爲宗簿正,以沈承澤爲南學敎授,以吳相昱爲校書校理,以金錫熙爲典籍,以朴齊韶爲宗簿直長,以尹禾爲監役,以金直善爲北部都事,以金鍊白爲淑陵奉事,以沈宜元爲元陵別檢,以金會明爲參奉,以李壔·李憲堯·李周萬爲假引儀,以姜冕奎爲猉獜察訪。右副承旨權大肯今加嘉善,掌樂正趙然春,應敎洪永圭,宗簿正李元會今加通政加資事,承傳。故僉知朴道敏贈吏參例兼,故折衝朴瑀贈吏議,故學生朴顯東贈僕正,已上右尹朴長復三代。故學生趙文德,故學生姜璣煥,故學生金三魯,故學生金仁垕已上贈童敎,孝行卓異,贈職事,承傳。
兵批,判書金左根病,參判南履炯入直進,參議李是鍊病,參知金大坤病,左副承旨曺雲承進。同知單金益秀,護軍權大肯,副護軍李晉翼·李正耆·洪永圭·趙然春·李元會·李賢耆,副司果金錫熙·徐逈淳·林泰洙·李源龍·鄭基信以上竝單付。
吏批,再政。以金夔淳爲禁府都事,金汶根爲假監役,李馥亨爲智陵直長,尹大淳爲參奉,成均博士單邊亨淳。
傳于洪說謨曰,承旨房望,順房爲之。
以右副承旨權大肯,同副承旨申錫愚牌不進罷職傳旨,傳于曺雲承曰,只推。
以檢閱沈敬澤·金益文牌不進罷職傳旨,傳于曺雲承曰,只推。
以吏曹參議金大根牌不進罷職傳旨,傳于曺雲承曰,只推。
曺雲承,以訓鍊都監言啓曰,本局把摠南錫禹身病甚重,勢難察任,改差,何如?傳曰,允。
又以禁衛營言啓曰,謹依成冊啓下,駕前前排軍七十二名等處,賞木分給之意,敢啓。傳曰,知道。
又以御營廳言啓曰,本營中軍沈漢永身病甚重,勢難察任,改差,何如?傳曰,允。
又以義禁府言啓曰,因京畿監司徐英淳所啓,竹山前府使張樂賢·洪羲錫罪狀,令攸司稟處事,命下矣。張洛賢·洪羲錫今方待命,竝拿囚之意,敢啓。傳曰,知道。
上在昌德宮。停常參·經筵。
曺雲承,以都摠府言啓曰,今日入直內三廳武兼·禁軍及軍兵等中日習射技放,請出標信。傳曰,知道。
洪說謨啓曰,明日常參·經筵,取稟。傳曰,停。召對爲之。
曺雲承啓曰,來十一日朝參日次矣,敢稟。傳曰,停。
又啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
洪說謨啓曰,右副承旨申錫愚,同副承旨任百經今日不爲仕進,竝卽牌招,何如?傳曰,允。
注書徐相敎病,代以成錫魯爲假注書。
曺雲承啓曰,行大司憲李羲準,掌令金·金鳳梧,持平趙道淳牌不進,執義金樂壽,持平兪敎煥在外,監察茶時之意,敢啓。傳曰,知道。
以司諫金逸淵,獻納徐有薰,正言金始淵,掌令金·金鳳梧,持平趙道淳牌不進罷職傳旨,傳于曺雲承曰,只推。
以右副承旨申錫愚,同副承旨任百經牌不進罷職傳旨,傳于曺雲承曰,只推。
以咸鏡道放未放成冊,傳于曺雲承曰,孫壽郁放。
以平安道放未放成冊,傳于曺雲承曰,李敬達·韓樂洙·金聖駿·張重齡竝放。
以全羅道放未放成冊,傳于曺雲承曰,李晦榮·朴基鎭·李明七·金光弼·崔永權竝放。
以慶尙道放未放成冊,傳于曺雲承曰,李啓哲·金祐得·朴奎瑞竝放。
以忠淸道放未放成冊,傳于曺雲承曰,李鼎耉·鄭祉榮·金炳斗·李繼在·李秉溫·朴承輝·張龍八·李樂重·吳致淳·李鍾奎·李玄好·安弼壽·具載鳳·吳致文·權謙·李昇淵·尹行定·朴穉圭·李承德·吳致慶·金穰根·姜漢赫竝放。
以黃海道放未放成冊,傳于曺雲承曰,閔晢·金晉淵·李文欽·南勉敎·趙熙錫·李景純·韓翼東竝放。
以江原道放未放成冊,傳于曺雲承曰,洪槏·申在翼·李寬奎·李存敬·申在獻·申常顯·閔致文·韓仁植·林基洙·鄭日復·金用基·李基碩·馬行逸·沈遠悅·睦仁培·南衡老·金善一竝放。
洪說謨,以弘文館言啓曰,新除授應敎韓宓履,卽爲牌招察任,何如?傳曰,允。
又以禮曹言啓曰,各陵·園·墓所今春植木及播橡,依定式擧行後,株數·斗數區別報來,故別單書入,而健陵·顯隆園植木,則本府留守,已爲區別狀聞矣,敢啓。傳曰,知道。
又以禮曹言啓曰,前後直赴殿試人今番慶科放榜時一體放榜事,命下,而隨其直赴年次,付之榜末事,草記啓下矣。卽接四館所牒呈,則壬辰八月秋到記製述入格進士李維謙,戊戌十一月柑製入格生員趙秉駿,庚子九月秋到記殿講入格幼學韓應淳,製述入格進士朴斆默,同年十二月柑製入格幼學李玄功,辛丑三月春到記殿講入格幼學尹哲求,製述入格進士李裕元,同月參班儒生應製入格進士金世均合爲八人云矣。依前啓下,李維謙等八人,隨其直赴年次,付之榜未,一體放榜之意,敢啓。傳曰,知道。
兵曹,以尹義儉爲御營中軍。
義禁府啓目粘連,一所巡將裵景殷矣本府議啓內,巡牌祗受,無敢遲滯是白去乙,晩時始待,難免稽緩,以此照律,罪笞五十收贖,解見任別敍,私罪,奉敎依允爲旀,功減一等爲良如敎。又啓目,吏曹郞廳韓哲浩原情云云。傳旨內辭緣,泛稱遲晩,所當請刑是白乎矣,曾經侍從勿爲請刑,載在大典通編,議處,何如?判府啓依允。又啓目竹山前府使張洛賢·洪羲錫等原情云云。問目內辭緣,泛稱遲晩,所當請刑是白乎矣,張洛賢段,別軍職,勿爲請刑,洪羲錫段,曾經侍從,勿爲請刑,載在大典通編,竝只議處,何如?判府啓依允。又啓目,首譯劉榮祜原情云云。問目內辭緣,泛稱遲晩,刑推得情,何如?啓除刑推議處爲良如敎。又啓目,麒麟前察訪許傳原情云云。問目內辭緣,泛稱遲晩,刑推得情,何如?判付啓除刑推議處爲良如敎。又啓目,中官宋載和原情云云。傳旨內辭緣,泛稱遲晩,所當請刑是白乎矣,長番內侍勿爲請刑,載在大典通編,議處何如?判付啓依允。
義禁府啓目粘連,向前張洛賢·洪羲錫等亦,張洛賢段,軍錢之當爲收納,自有其限,遞任而未及措處,容或無怪是白乎矣,揆諸公納法意,有難以此參恕是白遣,洪羲錫段,軍錢之當年未捧,排捧之過限不納,旣難新舊之竝督,亦由遞任之在卽是白乎乃,當捧未納,俱違法意,竝只以此照律,何如?判付啓依允。又啓目粘連,向前韓哲浩亦,官案修正,在所審愼,致此做錯之擧,難免不察之失,以此照律,何如?判付啓依允。又啓目粘連,向前許傳亦,入把疲馹,已是不飭之失兺除良,徑歸本驛,亦有違例之擧是白乎所,雖緣處義之致,難免溺職之罪,以此照律,何如?判付啓依允。又啓目粘連,向前劉榮祜亦,方物移準,所關緊重是白去乙,知道回咨,初不受來,事雖緣於未及周旋,罪難免於不能審愼,以此照律,何如?判付啓依允。又啓目粘連,向前宋載和亦,啓字差備,無敢擅離是白去乙,不卽趁待,難免稽緩,以此照律,何如?判付啓依允。
上在昌德宮。停常參·經筵。
洪說謨啓曰,明日常參·經筵,取稟。傳曰,停。
曺雲承啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
趙斗淳啓曰,右副承旨申錫愚,同副承旨任百經今日不爲仕進,竝卽牌招,何如?傳曰,竝許遞,前望單子入之。
備忘記,慶尙右兵使吳一善下直,長弓一張,長箭一部,片箭一部,筒兒一箇賜給。
傳于曺雲承曰,召對入侍。
承旨前望單子入之,金洙根·徐憲淳落點。
趙斗淳啓曰,新除授左副承旨徐憲淳,右副承旨金洙根,竝卽牌招,何如?傳曰,允。
李根友啓曰,今番幸行還宮時,旣値日暮,崇禮門·惠化門·光熙門仍留信箭之請出,自是例也。而宣傳官初不關由於本院,只請一處信箭,已是做錯,旣請之後,不爲擧行,旋卽還納,以致城外軍兵之逗遛未還,事極顚倒,萬萬駭然。臣於日久之後,今始覺察,不勝惶悚,當該宣傳官及常時不能操束之行首宣傳官,竝所當重勘,而本院請推之外,無他可施之罰,何以爲之?敢稟。傳曰,竝拿處,爾則推考。
曺雲承,以兵曹言啓曰,今番幸行還宮時,若値犯夜,則崇禮門·惠化門·光熙門請出信箭,仍留門事,自臣曹已爲節目啓下,而宣傳官不爲請出信箭仍留,以致城外軍兵經夜滯留,且軍兵解嚴,自有先後,而不先祗受於隨駕營門,徑先祗受於留都營矣。城門開閉,軍兵解嚴,何等重大,而有此錯誤徑庭之擧,事未前有,萬萬驚駭。臣之不卽覺察,不勝悚惶,而不善擧行之宣傳官及不飭之行首宣傳官,爲先汰去,竝令該府拿問嚴勘,解嚴時不善擧行之宣傳官,亦爲拿問處之,何如?傳曰,允。
曺雲承啓曰,行大司憲李羲準,掌令金·金鳳梧,持平趙道淳牌不進,執義金樂壽,持平兪敎煥在外,監察茶時之意,敢啓。傳曰,知道。
以司諫金逸淵,獻納徐有薰,正言金始淵,掌令金·金鳳梧,持平趙道淳牌不進罷職傳旨,傳于曺雲承曰,只推。
以左副承旨徐憲淳,右副承旨金洙根牌不進罷職傳旨,傳于曺雲承曰,只推。
以應敎韓宓履牌不進罷職傳旨,傳于曺雲承曰,只推。
趙斗淳,以弘文館言啓曰,應敎韓宓履,旣有只推之命,卽爲牌招察任,何如?傳曰,允。
曺雲承,以訓鍊都監言啓曰,今此親總庶政,養隆長樂,大王大妃殿加上尊號,大王大妃殿母臨四十年合三慶慶科庭試武科殿試時,本局將官·軍兵漢旅及武藝廳中直赴殿試應試·應頉之類,竝別單書入之意,敢啓。傳曰,知道。
又以禁衛營言啓曰,今此慶科庭試武科殿試時,本營將校中直赴應試人,別單書入之意,敢啓。傳曰,知道。
又以御營廳言啓曰,今此慶科庭試武科訓鍊院命官殿試時,本廳將校直赴應試人,別單書入之意,敢啓。傳曰,知道。
又以摠戎廳言啓曰,今此親總庶政,養隆長樂,大王大妃殿加上尊號,大王大妃殿母臨四十年合三慶慶科庭試武科訓鍊院命官殿試時,本廳將校及南陽·坡州別驍士應試人,別單書入之意,敢啓。傳曰,知道。
又以義禁府言啓曰,各道放未放成冊啓下,忠淸道徒年罪人文義縣李鼎耉,靑陽縣鄭祉榮,忠州牧金炳斗,保寧縣李繼在,靑陽縣李秉溫,瑞山郡朴承輝,黃磵縣張龍八,稷山縣李樂重,槐山郡吳致淳,木川縣李鍾奎,大興縣李玄好·安弼壽,鎭川縣具載鳳,槐山郡吳致文,報恩郡權謙,淸風府李昇淵,大興縣尹行定,鎭川縣朴穉圭,忠州牧李承德,鴻山縣吳致慶,唐津縣金穰根,忠州牧姜漢赫等名下以上竝放書下。江原道徒年罪人楊口縣洪,狼川縣申在翼·林基洙,高城郡李寬奎,狼川縣李存敬·申在獻,原州牧申常顯·閔致文,洪川縣韓仁植·李基碩,楊口縣鄭日復,江陵府金用基,襄陽府馬行逸,金城縣沈遠悅,春川府睦仁培·金善一,通川郡南衡老等名下以上竝放書下。黃海道徒年罪人載寧郡閔晳,文化縣金晉淵,延安府李文欽,白川郡南勉敎,遂安郡趙熙錫,鳳山郡李景純,松禾縣韓翼東等名下以上竝放書下。慶尙道竄配罪人咸安郡李啓哲,密陽府朴奎瑞,流配罪人昌原府金祐得等名下以上竝放書下。全羅道竄配罪人長興府李晦榮,靈巖郡朴基喆,島配罪人靈光郡荏子島李明七,順天府移配罪人金光弼,康津縣移配罪人崔永權等名下以上竝放書下。靈巖郡楸子島寅柱,珍島郡金甲島睦台錫,興陽縣辛淳,靈巖郡楸子島李宜敎,羅州牧黑山島朴命浚,康津縣薪智島金致貞,珍島郡金甲島金好得,康津縣古今島李紀淵,靈巖郡楸子島李鶴秀等名下以上竝仍書下。平安道定配罪人祥原郡李敬達,朔州府韓樂洙,碧潼郡金聖駿,渭原郡張重齡等名下以上竝放書下,碧潼郡朴命澈名下仍書下。咸鏡道定配罪人吉州牧孫壽郁名下放書下,慶興府文學一,明川府竄配罪人李止淵等名下以上竝仍書下矣。李鼎耉·鄭祉榮·金炳斗·李繼在·李秉溫·朴承輝·張龍八·李樂重·吳致淳·李鍾奎·李玄好·安弼壽·具載鳳·吳致文·權謙·李昇淵·尹行定·朴穉圭·李承德·吳致慶·金穰根·姜漢赫·洪·申在翼·李寬奎·李存敬·申在獻·申常顯·閔致文·韓仁植·林基洙·鄭日復·金用基·李基碩·馬行逸·沈遠悅·睦仁培·南衡老·金善一·閔晢·金晉淵·李文欽·南勉敎·趙熙錫·李景純·韓翼東·李啓哲·金祐得·朴奎瑞·李晦榮·朴基喆·李明七·金光弼·崔永權·李敬達·韓樂洙·金聖駿·張重齡·孫壽郁等竝放。寅柱·睦台錫·辛淳·李宜敎·朴命浚·金致貞·金好得·李紀淵·李鶴秀·朴命澈·文學一·李止淵等竝仍事,分付各該道道臣之意,敢啓。傳曰,知道。
義禁府照目粘連,吏曹郞廳韓哲浩矣本府議啓內,官案修正,在所審愼,致此做錯之擧,難免不察之失,以此照律,罪笞五十收贖,解見任別敍,私罪,奉敎依允爲旀,功減一等爲良如敎。又照目粘連,竹山前府使張洛賢·洪羲錫等矣本府議啓內,張洛賢段,軍錢之當爲收納,自有其限,遞任而未及措處,容或無怪是白乎矣,揆諸公納法意,有難以此參恕是白遣,洪羲錫段,軍錢之當年未捧,排捧之過限不納,難免新久之竝督,亦由遞歸之在卽是白乎乃,當捧未納,俱違法意,竝只以此照律罪,各笞五十收贖,解見任別敍,竝只私罪,奉敎依允爲旀,竝只功減一等爲良如敎。又照目粘連,麒麟前察訪許傳矣本府議啓內,入把疲馹,已是不飭之失兺除良,徑歸本驛,亦有違例之事是白乎所,雖緣處義之致,難免溺職之罪,以此照律,罪杖八十收贖,奪告身三等,私罪,奉敎依允爲旀,功減一等爲良如敎。又照目粘連,首譯劉榮祜矣本府議啓內,方物移準,所關緊重是白去乙,知道回咨,初不受來,事雖緣於未及周旋,罪難免於不能審愼,以此照律,罪笞四十收贖,附過還職,私罪,奉敎依允。又照目粘連,中官宋載和矣本府議啓內,啓字差備,無敢擅離是白去乙,不卽趁待,難免稽緩,以此照律,罪笞五十收贖,解見任別敍,私罪,奉敎依允爲旀,功減一等爲良如敎。又照目,義興前縣監洪明厚原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。
辛丑閏三月初八日辰時,上御熙政堂。召對入侍時,參贊官曺雲承,侍讀官李繪九,檢討官林肯洙,直閣徐有薰,假注書金得秀,記事官趙然昌·洪祐健各持綱目第二卷,以次進伏訖。上曰,史官分左右。上開卷命讀之。繪九讀自夫安平君,至迎王於城陽。上曰,止之,文義陳之。繪九曰,此只言田單之有功而無罪也。夫田單以卽墨敗亡之卒,剋復七十餘城,迎王於棧道之外者,其功儘大矣。功大而位高,故忌疑生而讒間至,此讒之者九人,皆王所近幸者也。其諫之者貂勃,直不過疎遠者也。以疎遠之人而如是直諫,稱其功多,明其無罪,盍亦察其實而考其言乎?夫以功以罪之間,或讒或諫之從與不從,惟視其事之可否而已,不係其人之親疎也。爲人君亦當公聽明辨,知人善任之如何耳。伏願於此等處,亦加留神焉。上曰,下番讀之。肯洙讀自今國已定,至攻狄不能下也。上曰,止之,文義陳之。肯洙曰,田單以惴惴卽墨三里之城五里之郭,能復齊七十餘城。而今以齊勁銳之師,攻彼狄蕞爾之城,其勢易如破竹,而魯仲連先知其不能下,何也?以其前日之勝,奮身倡義,先定其志也,今日不下,忨愒偸安,不立其志也。此非但兵家勝敗之爲然,學問之道,尤以立志爲先。昔孔子曰,吾十有五而志于學。此言志之所向,但在於此,無一毫之雜,一時之間,而漸至道格德至之域者,實基於志學二字矣。顧今寶齡,卽孔聖志學之年也。伏願繼自今先立聖志,無少間斷,俾臻緝熙將就之道焉。上曰,閣臣讀之。有薰讀自單曰單以卽墨餘卒,至歸於何黨矣。上曰,止之,文義陳之。有薰曰,臣所讀自止中,別無可陳之文義矣。上曰,參贊官讀之。雲承讀自當此之時,至警動於燕·齊。上曰,止之,文義陳之。雲承曰,上下番·儒臣備陳無餘,臣無容更達者矣。上掩卷,命史官就座。仍命退,諸臣以次退出。
上在昌德宮。停常參·經筵。
自人定至初十日開東,灑雨下雨,測雨器水深三分。
李根友啓曰,明日常參·經筵,取稟。傳曰,停。召對爲之。
又啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,右承旨洪說謨,左副承旨徐憲淳,右副承旨金洙根今日不爲仕進,竝卽牌招,何如?傳曰,允。
又啓曰,在前親臨庭試,有時·原任大臣入侍之例,今番則何以爲之?敢稟。傳曰,依前爲之。
又啓曰,在前親臨庭試,有宗宰磨鍊入侍之例,今番則何以爲之?敢稟。傳曰,依前爲之。
傳于李根友曰,右副承旨·同副承旨竝許遞,前望單子入之。
李根友啓曰,行都承旨趙斗淳,右承旨洪說謨,左副承旨徐憲淳不爲仕進,右副承旨·同副承旨未差,院中只有臣一人,伴直無人,左副承旨徐憲淳,旣有只推之命,更爲牌招,何如?傳曰,允。
傳于李根友曰,扈衛大將,豐恩府院君爲之。
兵曹,扈衛大將單趙萬永。
兵曹口傳政事,副護軍單金洙根。
以應敎韓宓履牌不進罷職傳旨,傳于李根友曰,只推。
李根友,以弘文館言啓曰,應敎韓宓履,旣有只推之命,卽爲牌招察任,何如?傳曰,允。
李根友啓曰,行大司憲李羲準,掌令金·金鳳梧,持平趙道淳牌不進,執義金樂壽,持平兪敎煥在外,監察茶時之意,敢啓。傳曰,知道。
以司諫金逸淵,獻納徐有薰,正言金始淵,掌令金·金鳳梧,持平趙道淳牌不進罷職傳旨,傳于李根友曰,只推。
以右承旨洪說謨,左副承旨徐憲淳牌不進罷職傳旨,傳于李根友曰,只推。
李根友啓曰,明日次對,兩司當爲進參,除在外·未署經外,未肅拜·呈告人員,竝待開門牌招,何如?傳曰,允。
李根友,以備邊司言啓曰,科日不遠,八方咸聚,儒生之數,較前倍多。故市上試紙,已爲罄乏,將未免因此坐停之慮,在前如此之時,多有大好紙勿拘之例矣。今亦預爲分付,使之從便參用,何如?傳曰,允。
又以司僕寺一二提調意啓曰,水原監牧官李斗榮身病沈重,呈狀乞遞矣。今姑改差,何如?傳曰,允。
領敦寧金祖根箚曰,伏以,仙寢禮謁,展宸孝於追慕,鑾路霑霔,慶玉度之彌康,區區下情,不任攢幸之忱。仍念,臣見帶御營·扈衛兩任,居然爲四五年之久矣。以臣揆臣,曷嘗有毫分承當之望,而亦何敢一日安乎心哉?顧以眇末,受恩如天,屢瀆於未試之前,自托於辭受之列,有非義分之所敢出,隱恧戴悚,黽勉蹲據于玆,而軍旅之事,未之前聞,措大性根,狃於疎拙,威不足以鈐束,才不足以蒐補,支調綢繆之靡有方向,猶夫受命之初也。重以稟氣至薄,疾疢恒苦,咳咯之祟,到老彌痼,方其劇時,若將頃刻垂盡,比因乖候,較倍喘急,閑漫簿領,恒例剖署,往往有不免瘝廢之時,夫總組練而掌宿衛,有國之重任也。一委臣頹惰弛曠,爲養病之坊而已,則其於事體,將何居也?用敢力疾陳暴,仰瀆崇聽。伏乞聖明,俯垂鑑諒,將臣所帶兩任,亟行遞免,以幸公私,千萬幸甚。取進止。答曰,省箚具悉卿懇。愼節奉慮,戎垣之重,何可輕遞?扈衛兼任,今姑勉副,卿其安心調理。仍傳于李根友曰,此批答遣史官傳諭于領敦寧。
護軍權大肯疏曰,伏以,是年英廟建儲之年也,是禮正宗親祼之禮也。仙寢祗謁,聖慕克伸,鑾蹕穩旋,群情胥悅。臣於是際,忝叨邇密,陪扈於咫尺之班,周旋於樽俎之間,獲覩爲榮,攢頌尤切,不謂謬恩,至及賤品,特加臣嘉善之階,驚惶兢縮,莫省攸措。竊念,臣空疎顓劣,最居人下,緋玉趨翔,已踰涯分。而今又束之以金帶,立于二品宰班,則眞是山猴之章甫,野鶴之軒車,履歷無素,儀觀不嫺,觸處迷方,自顧慙恧,猶屬餘事,夫父母之養迷子也,慮患惜福,固當靡所不極。而今忽以不衷之服,過量之食,加之於善病綿福之身,則其爲災爲害,必至貽憂於止慈之念。況國朝官方,資歷綦重?苟非勞勩之足賞,久勤之當陞,材具望實之俱合擢用者,則上固不可以濫授,下固不可以冒膺也,明矣。親展禮成,恩賞普加,雖出於一體示意之聖念,而玷辱名器,貽笑廷紳,職由臣斷斷一介耳。凡厥辭巽,例飾居多,而今臣所控,亶出衷曲。伏乞天地父母,俯諒情實,將臣新授職秩,亟命收還,以重公器,以安私分,千萬幸甚。臣無任云云。答曰,省疏具悉。卿其勿辭行公。
上在昌德宮。停常參·經筵。
自開東至辰時,灑雨下雨,測雨器水深一分。
藥房提調徐憙淳,副提調趙斗淳啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如,臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿,王大妃殿·中宮殿口傳問安。答曰,知道。
洪說謨啓曰,明日常參·經筵,取稟。傳曰,停。
任百經啓曰,行大司憲李羲準,掌令金·金鳳梧,持平趙道淳牌不進,執義金樂壽,持平兪敎煥在外,監察茶時之意,敢啓。傳曰,知道。
以司諫金逸淵,獻納徐有薰,正言金始淵,掌令金·金鳳梧,持平趙道淳牌不進罷職傳旨,傳于任百經曰,只推。
傳于洪說謨曰,平安監司留待。
傳于洪說謨曰,大臣·備局堂上引見,平安監司同爲入侍。
備忘記,平安監司金興根下直,長弓一張,長箭一部,片箭一部,筒兒一箇賜給。
傳于李根友曰,召對入侍。
傳于洪說謨曰,親享儀節事,已爲仰稟於大王大妃殿矣,令該曹收議於原任大臣。
傳于洪說謨曰,俄筵聞乘轎之肆然冒禁云,苟有一分國綱,寧容如是,如是懈弛,何以爲國?此專由於掌法之臣,按廉之地,視朝令如弁髦也。毋或以冲君新摠,未能照察而然歟?凡我卿士庶民,咸悉此意。
承旨前望單子入之,兪星煥·任百經落點。
趙斗淳啓曰,新除授承旨兪星煥以前任安岳郡守,方在解由未出中,何以爲之?敢稟。傳曰,勿拘。
又啓曰,新除授左承旨兪星煥,同副承旨任百經,竝卽牌招,何如?傳曰,允。
傳于兪星煥曰,當該承旨推考。
以應敎韓宓履牌不進罷職傳旨,傳于任百經曰,只推。
以左副承旨徐憲淳牌不進罷職傳旨,傳于任百經曰,只推。
洪說謨,以弘文館言啓曰,應敎韓宓履,旣有只推之命,卽爲牌招察任,何如?傳曰,允。
任百經,以兵曹言啓曰,五衛將李秉權·張敦根·安時赫俱以病難供職,呈狀乞遞,鄭學基除授在外,過限未肅拜,竝改差,何如?傳曰,允。
又以都摠府言啓曰,今日入直內三廳武兼·禁軍及軍兵等當爲中日習射技放,而雨勢如此,不得設行之意,敢啓。傳曰,知道。
又以備邊司言啓曰,淸白吏薦別單,依允下書入之意,敢啓。傳曰,知道。
敎平安監司金興根書。王若曰,宣上恩德,樂與民得來何處?能間文武,命往撫曰惟其人。念我邦最重關西,簡在廷無出卿右。以其貨源竭而凋瘵甚,無復大都會規模,苟非績庸茂而望實隆,疇任賢刺史職責。惟卿,藉手則勵翼王室,趾美則忠貞世家。惟孝友伯兮季兮,餘事文學,而志節國耳公耳,不擇險夷。早年修格致之工,自先朝受遇於奎壁,大器兼才德之蘊,逮寡昧倚毗於籌司。軍國之謨猷一聽,豈欲予之忍捨,邊闑之鎭撫方急,更煩卿而暫勞?曾歷試之克庸對揚,況賦政之與同休恤?玆授卿以平安道觀察使兼兵馬水軍節度使巡察使管餉使平壤府尹。卿其蘇殘固圉,恩威寬嚴之竝行,執功綏民,黜陟施措之各適。於戲,今幸得君而共理,從此無西顧之憂,式遄其歸而永懷,應不禁北斗之望。故玆敎示,想宜知悉。知製敎趙鳳夏製進。
辛丑閏三月初十日辰時,上御熙政堂。大臣·備局堂上引見,平安監司同爲入侍時,右承旨洪說謨,假注書成錫魯,事變假注書張德良,記事官趙然昌·洪祐健,右議政趙寅永,行吏曹判書權敦仁,行禮曹判書徐憙淳,戶曹判書趙秉鉉,兵曹判書金左根,知訓鍊李惟秀,行護軍任聖臯·李完植,副校理李正履,平安監司金興根以次進伏訖。上曰,史官分左右。寅永進前奏曰,近日雨澤甚頻,今日日候又不佳,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。上曰,次對爲之。寅永曰,卽見江原前監司李光正所奏,則以爲,寧越莊陵奉審,道臣春秋擧行,而本府處在僻隅,每値巡審,爲弊甚多。自今奉審,以春爲式,如或有故,啓聞後,使該府使代行,其年秋則道臣擧行,以每年一次定式事,請令廟堂稟處矣。道臣陵審之一年兩次,元有應式,事體莫重,有不敢一毫違越,而東·西道各陵寢之畿伯奉審。亦或有守令代行之例,則今此該道臣未行奉審時,以該府使奉審後,道臣登啓,似於禮典,不爲不可。且以民事所關推之,則其所除弊,不但以蠲蕩憫恤之恩澤言也。依所奏永爲定式施行,何如?上曰,依爲之。出擧條寅永曰,卽見江原前監司李光正所奏,則以爲,本道公都會覆試,依他道南北或左右分額均抄之例,製述則四額內三額,屬之嶺西,十七邑一額,屬之嶺東九邑,講經二額,各以一額,分屬於嶺東·西,似合於公試法慰遠情之道,請令廟堂稟處矣。科試之體,專取實藝,則誰某只在於公擧,彼此不係於均排,而第於營下都聚之後,或不無偏重稱屈之歎,如是酌定,實有斟量,依所奏施行,何如?上曰,依爲之。出擧條寅永曰,卽見京畿監司徐英淳所奏,則以爲,竹山逋還蠲減,特蒙曠絶之澤,幾無之邑,其將有邑,而第該邑軍弊。亦如還弊,庚子當年納三千九百八十七兩,排納條二千一百二十二兩零,全數未納目下事勢,實難竝督。上項庚子未納條六千一百九兩零,自癸卯至乙巳限三年特許排捧事,請令廟堂稟處,未捧之前府使張洛賢·洪羲錫罪狀,亦令攸司稟處矣。該邑事可謂末如之何,而道臣所奏,亦不免無已之求也。排而特蕩,元係曠絶之典,蕩又請排,是豈倖望之事?而設令錢穀之納不同揆,而排蕩之政無異,固當嚴飭督捧,無敢更煩,而本邑之積痼也荐歉也。以至前後作宰之擧事厭避,又可見該邑民勢之不可不加意參量。且念朝家軫念之惠澤,不宜有始無終,特用格外之意,依所奏施行,而如是靡不用極之後,流絶未復而闕額依舊,逋縮未完而虛簿如前,則守令之罪當用倍律,不能句檢之道臣,亦難免重究,以此一體分付。而第伏念,挽近時弊,雖難摟數,若以最甚而不可捄者言之,卽惟曰排蕩是已。於是乎恩竭而不可繼,法翫而不可擧,民之僥倖,吏之夤緣,日甚一日,看作恒規,而爲守令·監司者,旣不能以法從事,謹封律令。徒以姑息之計,每煩干邀之請,則事關民情,不容不付之寧失,而此邑之逋縮,纔有頭緖,他邑之排蕩,繼又踵至。旣無以隨請隨許,又無以一施一否,此請排之所以有禁也。更以此申明提飭於諸道諸都,無敢踰越,何如?上曰,依爲之。出擧條寅永曰,謹考純廟癸亥,貞純大妃因正廟遺意,以太廟親享時禮節減損事,下敎,而翌年甲子夏,有親享之命。伊時故相臣李時秀啓言,於笏記中勿以各室樽所磨鍊,只以禮儀使導殿下詣樽所,爲文。行禮時,殿下陞詣第一室樽所,則各室樽所,一時酌酒後,殿下詣神位前,仍自室內次次行事,最爲合宜。仍請大臣·禮堂下詢,而僉議純同,以此施行矣。其後翼廟攝行,有笏記復舊之擧,則今於親享命下之後,擧行節次,不可不經稟酌定。而第伏念,太廟室數,有加於先朝時,其在誠敬不弛之義,尤合簡易從便之儀。而旣有翼廟睿敎,則繁簡之際,時措雖異,經權之間,禮意莫重。今亦依已例,令該曹問議於原任大臣後,俱意見稟處,何如?上曰,仰稟于大王大妃殿後,下敎矣。出擧條寅永曰,近日掖隷之酗拿放肆,殆無紀極,閭里騷擾,聽聞駭惋。而幸賴我殿下克念宮府之一體,竝施刑配之重典,處分之下,莫不攢頌。而第念,此輩皆是愚頑無賴之類也。自以爲,今日雖至刑配,一或蒙宥,則自當夤緣復屬,依舊無礙,故所以睯不知畏,法未能懲者也。苟無別般操束,莫敢違越之定式,則假使隨現隨發,罔有縱貸,恐無以澄其源而齊其末矣。自今以後,凡掖屬之以此等罪犯施律,則當該司謁·統長等爲頭目者,另加嚴懲外,所犯之漢,永勿還屬事,著爲令式,俾各惕念,則實爲嚴宮禁之要道,故敢此仰達矣。上曰,所陳好矣。使之揭壁,定式遵行。出擧條寅永曰,前月皇壇行禮,卽我殿下御極後初有之擧也。遵列祖尊周之義,致百世對越之誠,凡在瞻聆,孰不欽聳?第伏念,皇壇事體,莫重莫嚴,而守直之官,仍無擧論,實爲未遑之缺典,而亦有受敎之可據者。自今以朔數久勤,次第定式收用事,更爲成節目啓下施行,何如?上曰,依爲之。出擧條寅永曰,臣又有因此仰達者,三學士成仁之烈,撑天亘地,百世不磨,而朝家所以存恤其後者亦至矣。聞故學士尹集祀孫,落仕未復云,令該曹待窠調用,何如?上曰,依爲之。出擧條寅永曰,通編薦擧條云,廉謹吏令二品以上各擧所知,書送廟堂,廟堂會議抄啓,而前此筵稟蒙允之淸白吏薦單。今已收合,則固當依法典擧行。而第念,玆選至爲難愼,且以傍照者言之,如守令·邊將之尋常保擧,亦皆啓下後施行,例也。況此難愼之選乎?臣意則先以主薦人及被薦人,成別單書入,啓下後抄啓,似好,故敢此仰達矣。上曰,依爲之。出擧條寅永曰,昨年以乘轎事,啓下事目,設禁出令,專出於重馬政惜人力之意,而亦所以仰遵翼廟舊飭者也?以其見效言,則店舍漸得復業,軍馬亦稍成樣。而今未周歲,無難犯乘者,相續不絶,雖未暇一一追提,民庶無論,士夫亦多,都內如此,郊外可知。俗習則以越禁爲能事,法府則以奉令爲文具,令出惟行,固非積久雕玩之所易能,而國綱至此,寧不寒心?。姑以令申之義,更加提飭於法司捕廳及諸道諸都,俾各惕念,無或如前放過,期於信令之地,何如?上曰,何爲而然也?寅永曰,國綱懈弛,習俗偸敗,睯不畏法。新令之初,頗有實效,稍久之後,無難冒犯,以致此等之弊矣。上曰,此豈成說乎?寅永曰,果甚駭然矣。此專由於司法之地,不能遵守故也。上曰,依爲之。從當下敎矣。出擧條寅永曰,目下試望排擬極窘,來頭享事,塡差亦難云,卿宰·侍從·罷散人,竝敍用,何如?上曰,依爲之。出擧條寅永曰,新箕伯今方辭朝矣,聞舊伯未及春巡云。若待新伯赴任後行部,則節序已晩,有妨農作。在前如此之時,多有權停之例,今亦依此姑寢事,分付,何如?上曰,依爲之。出擧條寅永曰,四忠祠致祭,當在念後云,而在前近畿書院致侑之時,若爲當日往還之地,則卿宰以下,每多從便往參之事。今番則御將·兵判,俱以子孫,當爲往參矣。佩符之臣,有難擅離,而已例亦多,使之勿拘往來,似好矣。上,可之。命大臣就座。說謨曰,今日賓對,兩司無一人進參,事甚未安。違牌諸臺,竝推考,何如?上曰,依爲之。出擧條說謨曰,諸宰奏事。敦仁等曰,無所奏矣。說謨曰,玉堂所懷奏之。正履曰,無所懷矣。上曰,監司進前奏職姓名。興根進前奏職姓名訖。上曰,荐歉之餘,必多民弊,卿下去善爲之也。興根曰,臣才識淺短,猥膺重寄,實不知何以堪承,秪切悚悶矣。說謨曰,宣諭何以爲之乎?上曰,出去爲之,可也。上命大臣先退,命史官就座。仍命退,諸臣以次退出。
辛丑閏三月初十日辰時,上御熙政堂。召對入侍時,參贊官李根友,侍讀官李正履,檢討官沈承澤,待敎趙鳳夏,假注書金得秀,記事官趙然昌·洪祐健各持綱目第二卷,以次進伏訖。上曰,史官分左右。上開卷命讀之。正履讀自燕惠王恐趙,至所不敢出也。上曰,止之,文義陳之。正履曰,樂毅在戰國時,可謂賢士。然而去燕奔趙,出於免罪,律以君臣之大義,有所未盡。然當時列國之士,未可以此議之,惟其念念不忘昭王。一則曰以明先王之迹,一則曰恐墮先王之名,其眞心至誠,實在圖報先王,而非特出於免罪,所以爲賢也。漢臣諸葛亮,嘗自比樂毅,其曰追先帝之殊遇,欲報之於陛下也。蓋其志氣相合而然也。自古忠臣志士追先報今之誠,有可以激昂感歎者矣。上曰,下番讀之,承澤讀自古之君子,至薛公田文卒。上曰,止之,文義陳之。承澤曰,當是時,戰國之士,朝齊而暮燕,去就無常,君臣大義,識者鮮矣。而樂毅獨能身雖在趙,心不忘燕。觀於此書,其圖報之誠,忠厚之意,溢於辭表,足令人釀涕。其曰忠臣去國,不潔其名云者,欲潔其名,則必彰君惡,故鞱光晦迹,不失其委質爲臣之義也。苟非知道,曷以有此語?若孟嘗君則去齊,而與諸侯伐齊,其視此書之語,豈不可愧哉?上曰,閣臣讀之。鳳夏讀自初齊湣王,至燕惠王元年。上曰,止之,文義陳之。鳳夏曰,臣所讀自止中,無可陳之文義矣。上曰,參贊官讀之。根友讀自秦白起伐楚,至爲信陵君。上曰,止之,文義陳之。根友曰,臣所讀自止中,亦無可陳之文義矣。上掩卷,命史官就座。仍命退,諸臣以次退出。
上在昌德宮。停常參·經筵。
自申時至人定,灑雨下雨,測雨器水深二分。
自人定至十二日開東,灑雨下雨,測雨器水深一寸。
洪說謨啓曰,明日常參·經筵,取稟。傳曰,停。
徐憲淳啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
趙斗淳啓曰,右承旨李根友今日不爲仕進,卽爲牌招,何如?傳曰,允。
徐憲淳啓曰,行大司憲李羲準,掌令金·金鳳梧,持平趙道淳牌不進,執義金樂壽,持平兪敎煥在外,監察茶時之意,敢啓。傳曰,知道。
以司諫金逸淵,獻納徐有薰,正言金始淵,掌令金·金鳳梧,持平趙道淳牌不進罷職傳旨,傳于徐憲淳曰,只推。
以右承旨李根友牌不進罷職傳旨,傳于徐憲淳曰,只推。
以應敎韓宓履牌不進罷職傳旨,傳于徐應淳曰,只推。
以江原監司趙秉憲狀啓,金化縣民家失火事,傳于兪星煥曰,當此農殷之時,許多民戶之一時燒燼,聞極驚慘,元恤典外,別加顧助,趁卽結構奠接,俾無棲遑失所之弊。
洪說謨,以吏曹言啓曰,今此宗廟·景慕宮望祭祭官中時無職名人,令該曹口傳付軍職,何如?傳曰,允。
又以弘文館言啓曰,應敎韓宓履,旣有只推之命,卽爲牌招察任,何如?傳曰,允。
又以禮曹言啓曰,卽接宗廟署所報,則今十三日慶科庭試時,本署官員俱爲觀光云矣。依定式以本曹佐郞具鍾祿,假官差送,以爲代直後赴試之地,何如?傳曰,允。
又以禮曹言啓曰,卽接永禧殿官員所報,則今十三日慶科庭試時,本殿官員俱爲觀光云矣。依定式假官一員,令吏曹以成均館官員口傳啓下,以爲代直後赴試之地,何如?傳曰,允。
又以禮曹言啓曰,卽接慶州幼學崔道彦所志,則以爲,同姓六寸兄故都事道彬,嫡妾俱無子,以其同姓六寸弟道熙第二子淇重,欲爲繼後,兩家諸族相議完定,而生養父母俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長崔道彦所訴旣如此,依定式崔道熙第二子淇重,立爲崔道彬之後,何如?傳曰,允,
徐憲淳,以義禁府言啓曰,今十三日慶科庭試文武科試取時,本府都事皆爲赴擧,只有武都事一員當直入直,而本府入直公事,回公都事及弘化門左右挾通化門·集春門·月覲門·明光門·靑陽門禁亂都事,訓鍊院東西挾禁亂都事,無以推移,假都事十一員,令該曹口傳差出,以爲分排擧行之地,何如?傳曰,允。
義禁府啓目,宣傳官李信泳·金鍵,鄭濟昇等原情云云。傳旨內辭緣,泛稱遲晩,所當請刑是白乎矣,宣傳官勿爲請刑,載在大典通編,竝只議處,何如?判付啓依允。又啓目粘連,向前洪明厚亦,稅錢未捧,縱緣荐歉,京納愆期,已至踰歲,不可以民勢之艱窘,職任之移遷,有所參恕,以此照律,何如?判付啓依允。又啓目,義城前縣令申在東,扶餘縣監沈淳祖,泰安郡守鄭元箕等原情云云。傳旨內辭緣,泛稱遲晩,竝只刑推得情,何如?判付啓除刑推議處爲良如敎。
上在昌德宮。停常參·經筵。
自開東至申時,灑雨下雨,測雨器水深九分。
洪說謨啓曰,明日親臨庭試相値,視事頉稟之意,敢啓。傳曰,知道。
徐憲淳啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
任百經啓曰,明日訓鍊院命官武科殿試時,兩司當爲進參,城上所牌招言送,何如?傳曰,允。
傳于洪說謨曰,考官金左根,命官爲之。
任百經啓曰,卽者兵曹郞廳來言,明日殿座時,別侍衛不可不備,而判書金左根,武科殿試,命官進去,不得擧行云,何以爲之?敢稟。傳曰,次堂擧行。
任百經啓曰,各道武科初試設行後啓聞,自是例也。而今此北兵營之只以長單子及成冊上送,而啓本之不爲一時齊到,揆以事體,極爲疎忽。見今會期隔日,雖不得不以長單子,先爲啓下,以爲赴擧之地,而當該兵使,不可無警,從重推考,何如?傳曰,允。
又啓曰,掌令金旣入闕中,不爲傳啓,直爲出去,事甚未安。推考,何如?傳曰,允。
傳于洪說謨曰,雨勢如此,開場待明日快晴爲之。
任百經啓曰,標信擧行,何等愼重,而俄者各門排立軍解嚴標信,不爲祗受於弘化門外領軍將官,事未前有,萬萬駭然。當該宣傳官,所當重勘,而本院請推之外,無他可施之罰,何以爲之?敢稟。傳曰,拿處。
洪說謨啓曰,今此試官望中時無職名人,令該曹口傳付軍職,何如?傳曰,允。
兵曹口傳政事,護軍單成遂默,副司果單洪翼爕。
兵曹口傳政事,副護軍申錫愚·曺雲承,副司果李殷相·姜必魯·南性敎以上竝單付。
傳于洪說謨曰,明日出宮門路,以協陽門爲之。
以司諫金逸淵,掌令金鳳梧,持平趙道淳牌不進罷職傳旨,傳于徐憲淳曰,只推。
以應敎韓宓履牌不進罷職傳旨,傳于徐憲淳曰,只推。
趙斗淳,以吏曹言啓曰,卽接掌樂院牒報,則以爲,今十三日慶科庭試時,殿庭協律郞,本院正例爲進參,而正宋來熙在外,不得進參矣,卽速變通,以爲擧行之地云,掌樂院正宋來熙改差,其代口傳備擬以入之意,敢啓。傳曰,知道。
吏曹口傳政事,以韓啓源爲掌樂正。
趙斗淳,以吏曹言啓曰,新除授繕工監假監役官金汶根以其身病,呈狀乞遞,改差,何如?傳曰,允。
洪說謨,以禮曹言啓曰,卽接淸道幼學李學龍所志,則以爲,族姪春發嫡妾俱無子,以其同姓八寸弟東喆第二子德甫,欲爲繼後,兩家諸族相議完定,而生養父母俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長李學龍所訴旣如此,依定式李東喆第二子德甫,立爲李春發之後,何如?傳曰,允。
又以禮曹言啓曰,卽接靈光幼學李昌吉所志,則以爲,族孫故正言潤聖嫡妾俱無子,以其同生弟故通德郞潤賢第二子文楚,欲爲繼後,諸族相議完定,而生養父母俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長李昌吉所訴旣如此,依定式李潤賢第二子文楚,立爲李潤聖之後,何如?傳曰,允。
任百經,以兵曹言啓曰,庚子式年覆試參榜閑良李種寬,以其父行源直赴殿試應試,父子不可同時較藝,陳試矣。今此殿試,依例許赴之意,敢啓。傳曰,知道。
又以兵曹言啓曰,直赴殿試奉承傳別武士李鍾華等一百六十一人,直赴會試奉承傳選武軍官安啓民等六十一人,隨其錄名,依例許赴於明日殿試之意,敢啓。傳曰,知道。
又以兵曹言啓曰,濟州庚子式年初試入格金進旭·愼喆欽等來訴本曹,願赴於今此庭試矣。本州以候風駕海之致,初試人隨其上來,許赴於當前他科,載在法典。故取考庚子式年榜目及該牧公文,則初試入格,果爲的實,依法典許赴於明日殿試之意,敢啓。傳曰,知道。
又以兵曹言啓曰,今此慶科庭試武科殿試時直赴殿試人及直赴會試人應試·應頉區別,別單書入之意,敢啓。傳曰,知道。
又以御營廳言啓曰,本廳字內惠化門北邊第六城廊近處體城三間許頹圮處,令分授軍門,卽速修築,把守軍兵量宜定送事,自兵曹草記矣。修築則待晴擧行,而本牙兵十五名,懸錄牙兵五名,將官率領,限改築間輪回,嚴加把守之意,敢啓。傳曰,知道。
又以兵曹言啓曰,卽接東道參軍張有豐牒報,則御營廳所授惠化門北邊第六城廊近處體城三間許頹圮云,爲先令繕工監堅實圍排,分授軍門,卽速修築,而把守軍兵,亦令該軍門量宜定送,限改築間各別守直之意,分付,何如?傳曰,允。
義禁府照目粘連,義興前縣監洪明厚矣本府議啓內,稅錢未捧,縱緣荐歉,京納愆期,已至踰歲,不可以民勢之艱窘,職任之移遷,有所參恕,以此照律,罪笞五十收贖,解見任別敍,私罪,奉敎依允爲旀,功減一等爲良如敎。又啓目粘連,向前李信泳·金鍵·鄭濟昇等亦,李信泳段,城門仍留,自是已例,信箭請出,仍爲還約,以致軍兵之逗遛,自歸擧行之顚倒,事未前有,罪不可逭,以此照律爲白乎旀,金鍵段,信箭旣已請出,城門不爲仍留,擧行之失宜,罪在下僚,操束之不善,責有所歸是白遣,鄭濟昇段,軍兵解嚴,自有先後,雖緣生疎之所致,竟歸擧行之失措,竝只以此照律,何如?判付啓依允。又啓目粘連,向前申在東·沈淳祖·鄭元箕等亦,申在東段,稅納則旣以愆期,關飭而又復過限是白乎所,雖云木邊之已勘,尙多錢條之未納,揆以法意,難免稽滯是白遣,沈淳祖段,上納自有其限,經歲猶復愆期是白乎則,錢條雖已畢納,米包亦云裝發,而尙無了勘之擧,自歸稽緩之失是白遣,鄭元箕段,稅納之愆期,始緣於歉民,船運之過限,亦由於差員是白乎所,雖有追後之畢納,難免當初之稽滯,竝只以此照律,何如?判付啓依允。
上在昌德宮。停常參·經筵。
上詣春塘臺慶科庭試文科試取還內後,內閣·政院·藥房·玉堂口傳問安。答曰,知道。
洪說謨啓曰,明日常參·經筵,取稟。傳曰,停。
徐憲淳啓曰,行大司憲李羲準,掌令金鳳梧,持平趙道淳呈辭,執義金樂壽,持平兪敎煥在外,掌令金城上所進,監察茶時之意,敢啓。傳曰,知道。
任百經啓曰,臣百經今日訓鍊院武科殿試進去,下直之意,敢啓。傳曰,知道。
徐憲淳,以都摠府言啓曰,今日入直內三廳武兼·禁軍及軍兵等,當爲中日習射技放,而殿座相値,不得設行之意,敢啓。傳曰,知道。
李根友以漢城府言啓曰,前正言柳來維昨日公退還家之路,謂有身病,有屋女轎,兩人用索擔行,至於被捉。飭敎申嚴之下,有此犯禁,極爲駭然。令該府拿問處之,何如?傳曰,又有此犯禁云乎?身爲朝士,焉敢然乎?亟配邊遠,以戒具僚。
辛丑閏三月十三日卯時,上詣春塘臺。慶科庭試文科試取入侍時,行都承旨趙斗淳,左承旨兪星煥,右承旨李根友,左副承旨洪說謨,右副承旨徐憲淳,記事官徐相敎,假注書成錫魯,記事官沈敬澤·金益文·趙然昌·洪祐健,檢校直提學徐憙淳,檢校直閣李公翼,直閣徐有薰,檢校待敎金洙根·南秉哲,待敎趙鳳夏以次侍立。時至,通禮跪啓請外辦,上具翼善冠·衮龍袍,乘輿出宣化門。藥房提調徐憙淳,副提調趙斗淳進前奏曰,侵早勞動,聖體,若何?上曰,一樣矣。仍出協陽門,由建陽門·靑陽門,陞御春塘臺。讀券官議政府右議政趙寅永,行吏曹判書權敦仁,行上護軍朴綺壽,行工曹判書洪敬謨,右參贊金弘根,戶曹判書趙秉鉉,行大護軍李光正,刑曹判書李若愚,行護軍趙秉龜,刑曹參判李景在,行護軍鄭基一,行護軍尹聲大,行護軍李穆淵,行護軍李羲肇,行護軍張敎根,行護軍權大肯,兵曹參判南履炯,吏曹參議金大根,大司成金景善,行副護軍金箕晩,行副護軍金輔根,前承旨申錫愚,行副護軍金學性,行副護軍吳取善·洪祐順·尹致秀·宋應龍,前承旨曺雲承,行副護軍洪永圭·李源庚,應敎韓宓履,副校理李㘾,副修撰沈承澤,掌樂院正韓啓源,校理尹穳,正言金始淵,副司果鄭基世,副司直李濟達·李宗秉,副司果沈敦永以次入就拜位,行四拜禮訖,以次陞座侍立。寅永進前奏曰,今日日候甚陰濕,此時勞動,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。斗淳進前奏曰,今日擧子入門時,集春門·月覲門·通化門及弘化夾門標信,俄已請出。而見今擧子甚多,宣仁門竝爲許開,然後可盡入場,而當以標信擧行,故敢此仰達矣。上曰,依此爲之。銅龍門亦爲許開,可也。斗淳又奏曰,今聞未入場之擧子,尙多於集春門·月覲門·弘化門外云。而場內則更無餘地,合有變通之道矣。設布城於集春門·月覲門·弘化門外,以爲擧子容接之地,何如?上可之。少頃,成均館官員呈入門單子。斗淳讀奏合爲十萬七千五百二十七人訖。上命讀券官敦仁等,書賦祖述堯·舜憲章文·武上律天時下襲水土。限申時,仍命懸題,對讀官等承命奉出。上入小次,命試官權退。小頃,上出次陞座,命分遣承旨於弘化門·集春門外,收券以來。上入小次。傳曰,兵摠府堂上·堂上閣臣·承旨,竝讀券官加差下,堂下閣臣·入直玉堂·兵曹郞廳,竝對讀官加差下。又傳曰,堂上對讀官·讀券官加差下。小頃,上出次陞座。斗淳稟考試。上可之。仍命書傳敎曰,儒生入門時,標信宣傳官,各門遲滯,擧行駭然,事過後竝拿處。又命書傳敎曰,三日製,十五日通方外爲之,試紙用大好紙春塘臺親臨磨鍊。上入小次。傳曰,今番庭試取十人。有頃,上出次。斗淳奏曰,申時已過,日勢將暮,以限外更勿收券乎?上曰,催促使之書呈,可也。寅永奏曰,旣承限外試券催促書呈之命矣。此亦當收考,然後可副多士之望矣。上曰,唯。諸試官分考訖。斗淳稟科次。上曰,科次爲之。寅永等進前,基世讀奏第一張七八句。上曰,止之。寅永曰,書等何以區別乎?上曰,皆書三下,可也。寅永曰,第一券當爲壯元矣。書以一字乎?上可之。寅永書等訖。斗淳曰,祕封或有自上親坼之例,亦有自下讀奏之例。今番則何以爲之乎?上曰,坼封讀奏,可也。斗淳以次坼封讀奏訖。寅永曰,預次四張,書以外字乎?上可之。通禮跪啓禮畢,上乘輿,由靑陽門·建陽門·協陽門,命出標信解嚴,入宣化門還內。諸臣以次退出。
上在昌德宮。停常參·經筵。
徐憲淳啓曰,合辭許久闕啓,事甚未安。除在外·未署經·城上所進去外,呈告人員,竝卽牌招,何如?傳曰,允。
任百經啓曰,明日殿座相値,視事頉稟之意,敢啓。傳曰,知道。
傳于洪說謨曰,禮房承旨馳詣宗廟·景慕宮,奉審摘奸以來。
徐憲淳啓曰,行大司憲李羲準,掌令金鳳梧,持平趙道淳牌不進,執義金樂壽,持平兪敎煥在外,掌令金城上所進去,監察茶時之意,敢啓。傳曰,知道。
以掌令金鳳梧,持平趙道淳,獻納徐有薰,正言金始淵牌不進罷職傳旨,傳于任百經曰,只推。
以江原監司趙秉憲狀啓,洪川縣民家失火事,傳于李根友曰,聞甚矜惻,元恤典外,別加顧助,結構奠接之方,廟堂措辭,分付。
洪說謨,以禮曹言啓曰,今閏三月初十日大臣·備局堂上引見,平安監司同爲入侍時,右議政趙寅永所啓,謹考純廟癸亥貞純大妃因正廟遺意,以太廟親享時禮節減損事,下敎,而翌年甲子夏,有親享之命。伊時故相臣李時秀啓言,於笏記中,勿以各室樽所磨鍊,只以禮儀使導殿下詣樽所爲文。行禮時,殿下陞詣第一室樽所,則各室樽所一時酌酒後,殿下詣神位前,仍自室內次次行事最爲合宜。仍請大臣·禮堂下詢,而僉議純同,以此施行矣。其後翼廟攝行,有笏記復舊之擧,則今於親享命下之後,擧行節次,不可不經稟酌定。而第伏念,太廟室數,有加於先朝時,其在誠敬不弛之義,尤合簡易從便之儀。而旣有翼廟睿敎,則繁簡之際,時措雖異,經權之間,禮意莫重,今亦依已例,令該曹問議於原任大臣後,具意見稟處,何如?上曰,仰稟于大王大妃殿後,下敎矣。傳曰,親享儀節事,已爲仰稟於大王大妃殿矣。令該曹收議於原任大臣事,命下矣。發遣郞廳,問議於原任大臣,則領中樞府事臣李相璜以爲,太廟親享儀節之合有裁正,寔我正廟遺意,而純廟朝,因貞純大妃簾敎,伊時大臣·禮堂有講定之式。甲子夏享親行時,遵用此式,此蓋因時而制宜者。伊後翼考攝享,復遵五禮儀本文,到今節文之更有酌量,實爲嚴愼。然贊導奠獻節次之繁,尤有加於先朝親享時,追我正廟之遺旨,體昔聖母之特詢。苟有可以不乖於禮意,無損於誠敬,則宜有釐繁就約之節。然則惟有仰述甲子舊章而已。外此臣無他見,而臣本昧禮,妄有陳對,不勝悚惶。惟在上裁云,行判中樞府事臣洪奭周在外,不得收議,行判中樞府事臣朴宗薰以爲,親享時酌酒之各室竝擧,祼薦之仍由戶內,卽純廟甲子所爛商裁定。其時因貞純大妃筵敎,仰述正廟聖意也。逮夫癸未,翼考攝將時,一依儀註舊文,寔出睿斷,而亦未有著令復舊之擧矣。蓋儀節刪繁,則固所以致一於誠敬。儀註仍舊,則初未嘗永改於經制,兩朝攸行,同歸至當,而在禮意無所損益。今玆□行親祼,同符甲子,況觀德之盛,視昔有加,禮貴簡當,義合遵先,詢議之下。臣無容贅陳矣云。臣等之意,親祼儀節,兩先朝或刪或仍,卽聖人時措之宜。而到今室數有加,節文尤繁,則其在敬而行簡之意,遵用甲子裁定之規,恐合事宜。而大臣之議亦如此,上裁,何如?傳曰,大臣之議如此,依議磨鍊。
又以禮曹言啓曰,崇陵大王陵上莎草蟲損處修改吉日時,以今閏三月二十八日卯時,前已推擇,啓下,而因大臣筵奏,臨時政府以下更爲進審後觀勢始役事,擧條啓下矣。今十七日政府以下進去奉審後,稟處,何如?傳曰,允。
又以禮曹言啓曰,卽接社稷署所報,則本壇北邊灰墻一間半,今朝蹲頹云矣。改築之節,待晴擇日擧行,何如?傳曰,允。
又以禮曹言啓曰,今閏三月十九日卯時,親總庶政,養隆長樂,大王大妃殿加上尊號,大王大妃殿母臨四十年合三慶慶科庭試文武科放榜時,親臨與權停例,何以爲之?而處所以何處擧行乎?敢稟。傳曰,仁政殿親臨磨鍊。
又以禮曹言啓曰,卽接社稷署所報,則明日三日製試取時,本署官員俱爲觀光云矣。依定式以本曹正郞黃晦瑛,假官差送,以爲代直後赴試之地,何如?傳曰,允。
又以禮曹言啓曰,卽接宗廟署所報,則明日三日製試取時,本署官員俱爲觀光云矣。依定式以本曹佐郞具鍾祿,假官差送,以爲代直後赴試之地,何如?傳曰,允。
又以禮曹言啓曰,卽接永禧殿官員所報,則明日三日製試取時,本殿官員俱爲觀光云矣。依定式假官一員,令吏曹以成均館官員口傳啓下,以爲代直後赴試之地,何如?傳曰,允。
徐憲淳,以義禁府言啓曰,明日三日製春塘臺親臨試取時,本府都事十員內九員赴擧,只有武都事一員當直入直,而本府入直公事,回公都事及月覲門·集春門·靑陽門·明光門禁亂都事,無以推移,假都事六員,令該曹口傳差出,以爲分排擧行之地,何如?傳曰,允。
又以義禁府言啓曰,前正言柳來維亟配邊遠事,承傳啓下矣,柳來維平安道朔州府定配,而以承傳內辭意,具罪目依例發遣府羅將,押送配所,何如?傳曰,允。
又以刑曹言啓曰,謹依下敎,科場被捉罪人金永祿,各別嚴覈,則所供內以爲,渠以前行義禁府書吏,冒入場中者,專爲時任永柔縣令鄭海尙科事,而試劵授受之際,被捉於中官,至於移送之境,惶恐遲晩云矣。假稱書吏,闌入闕內,至犯科場作奸之罪,究厥所爲,誠極痛惡。事當照律嚴勘,而旣伏承嚴覈以聞之命,上裁,何如?傳曰,金永祿嚴刑一次,邊遠充軍,鄭海尙拿處。
任百經,以武科殿試差備官以命官意啓曰,射技未得了畢,日暮姑停,明日繼射之意,敢啓。傳曰,知道。
義禁府照目粘連,宣傳官李信泳·金鍵·鄭濟昇等矣本府議啓內,李信泳段,城門仍留,自是已例,信箭請出,仍爲還納,以致軍兵之逗遛,自歸擧行之顚倒,事未前有,罪不可逭,以此照律爲白乎旀,金鍵段,信箭旣已請出,城門不爲仍留,擧行之失宜,罪在下僚,操束之不善,責有所歸是白遣。鄭濟昇段,軍兵解嚴,自有先後,雖緣生疎之所致,竟歸擧行之失措,竝只以此照律罪,李信泳段,杖八十收贖,奪告身三等,金鍵·鄭濟昇等段,各笞五十收贖,解見任別敍,竝只私罪,奉敎依允爲旀,李信泳段,功議各減一等,金鍵·鄭濟昇等段,竝只功減一等爲良如敎。又照目粘連,義城前縣令申在東,扶餘縣監沈淳祖,泰安郡守鄭元箕等矣本府議啓內,申在東段,稅納則旣已愆期,關飭而又復過限是白乎所,雖云木邊之已勘,尙多錢條之未納,揆以法意,難免稽滯是白遣。沈淳祖段,公納自有其限,經歲猶復愆期是白乎則,錢條雖未畢納,米包亦云裝發,而尙無了勘之擧,自歸稽緩之失是白遣。鄭元箕段,稅納之愆期,始緣於歉民,船運之過限,亦由於差員是白乎所,雖有追後之畢納,未免當勘之稽滯,竝只以此照律罪,各笞五十收贖,解見任別敍,竝只私罪,奉敎依允爲旀,申在東段,功議各減一等,沈淳祖·鄭元箕等段,竝只功減一等爲良如敎。又啓目,公州前判官李玄緖原情云云。傳旨內辭緣,泛稱遲晩,刑推得情,何如?判付啓除刑推議處爲良如敎。又啓目,宣傳官趙羲稷原情云云。傳旨內辭緣,泛稱遲晩,所當請刑是白乎矣,宣傳官勿爲請刑,載在大典通編,議處,何如?判付啓依允。又啓目,宣傳官李敏庠·尹善應等原情云云。傳旨內辭緣,泛稱遲晩,所當請刑是白乎矣,宣傳官勿爲請刑,載在大典通編,竝只議處,何如?判付啓依允。
上在昌德宮。停常參·經筵。
藥房都提調朴宗薰,提調徐憙淳,副提調趙斗淳啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。
大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
洪說謨啓曰,明日常參·經筵,取稟。傳曰,停。
徐憲淳啓曰,行大司憲李羲準,掌令金·金鳳梧,持平趙道淳呈辭,執義金樂壽,持平兪敎煥在外,監察茶時之意,敢啓。傳曰,知道。
任百經啓曰,備邊司郞廳來言,今日賓廳日次,而殿座相値,不得來會云矣,敢啓。傳曰,知道。
有政。吏批,行判書權敦仁進,參判沈宜臣病,參議金大根進,行都承旨趙斗淳進。以洪永圭爲禮曹參議,鄭元容爲知經筵,趙秉鉉爲知春秋,沈宜臣爲同成均,曺錫建爲假監役,康仁默爲義陵奉事。
兵批,判書金左根進,參判南履炯入直,參議李是鍊,參知金大坤病,同副承旨任百經進。以李能權·申命洪爲宣傳官,黃處愼·張南奎·安墉·張湜爲五衛將,李熙獜爲都摠經歷,崔弘元爲武兼,趙秉善爲宣傳官,趙存弼爲武兼,池龍珠爲廣梁僉使,金仁述爲水原監牧官,趙羲贊爲副司果。
吏批,再政。以金性奎爲定陵參奉,典籍單李好亨,文科甲科第一人,造紙別提單羅敬俊,武科甲科第一人。
兵批,再政。以邊載文爲訓鍊判官,僉知二單,黃處愼·張敦根。
傳于任百經曰,出宮門路,以協陽門爲之。
以京畿監司徐英淳狀啓,楊根郡人命渰死事,傳于李根友曰,聞甚矜惻,元恤典外,別加顧助,如有生前身還布,竝蕩減,未拯屍身,期於拯得之意,廟堂措辭,分付。
洪說謨,以奎章閣言啓曰,頒賜冊子安寶次,奎章之寶請出之意,敢啓。傳曰,知道。
又以奎章閣言啓曰,景慕宮望廟樓今望奉審,無頉之意,敢啓。傳曰,知道。
辛丑閏三月十五日卯時,上詣春塘臺。三日製儒生試取入侍時,行都承旨趙斗淳,左承旨兪星煥,右承旨李根友,左副承旨洪說謨,右副承旨徐憲淳,同副承旨任百經,記事官徐相敎,假注書成錫魯,記事官沈敬澤·金益文·趙然昌·洪祐健,直提學趙秉龜,檢校待敎金學性·金洙根,待敎趙鳳夏以次侍立。時至,通禮跪啓請外辦,上具翼善冠·衮龍袍,乘輿出宣化門。藥房提調徐憙淳,副提調趙斗淳進前奏曰,侵早勞動,聖體,若何?上曰,一樣矣。仍出協陽門,由建陽門·靑陽門,陞御春塘臺。讀券官行判中樞府事朴宗薰,右議政趙寅永,上護軍金履載,行工曹判書洪敬謨,戶曹判書趙秉鉉,刑曹參判李景在,行護軍鄭基一·李穆淵,對讀官吏曹參議金大根,大司成金景善,行副護軍林翰鎭·曺錫亨·徐元淳·金在田,獻納徐有薰,校理李㘾,修撰南秉哲,副司直李宗秉·沈膺泰·李濟達以次入就拜位,行四拜禮訖,以次陞座侍立。宗薰等進前奏曰,連日親臨試士,勞動旣多,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。星煥讀奏入門單子八萬七千五百七十三人,命履載等,書表擬漢朝群臣賀山東父老扶杖聽詔,對讀官等承命奉出。上入小次,命試官權退。傳曰,承旨·堂上閣臣·別雲劍·兵摠府堂上·堂上對讀官,竝讀券官加差下,玉堂·堂下閣臣·兵曹郞廳·翰林,竝對讀官加差下。小頃,上出次。斗淳奏曰,今日鄕儒輩無端作亂,士習如此,不可以待士之道,有所參恕。令禁亂官使之捉送法司,何如?上可之。斗淳以吏曹言新恩政事,取稟。傳曰,當日爲之。出傳敎傳曰,崇陵陵上莎草有頉處政府以下奉審時,除下直進去。出榻敎命考試。星煥奏曰,今日科次,取幾人乎?上曰,取五十人。斗淳讀奏吏批政望,百經讀奏兵批政望訖,吏·兵批落點判下。斗淳·百經以次讀奏訖。斗淳又奏曰,文武科甲科人當付職,而姑無見窠。再政則當有遷轉窠,以此單付,似好,政官姑不爲下直矣。上曰,見窠皆令差出,可也。星煥讀奏收券單子合四萬二千三百八十七張。又奏曰,試券已盡編次矣。科次爲之乎?上可之。宗薰曰,書等何以區別乎?上曰,四張書正字,三下十一張書草三下,其餘三十五張,書次上,可也。宗薰以次書等訖。星煥曰,坼封何以爲之乎?上命第一張上之,親坼封還下。星煥以次坼封讀奏封內訖。命書傳敎曰,三日製表居首三下一進士李參鉉直赴殿試,之次三下幼學金濟大等三人竝直赴會試,之次草三下幼學朴鳳夏等十一人竝給二分,之次次上幼學李顯元等五人各朱書百選一件,幼學洪翼周等五人各八子百選一件,進士權用修等五人各史記英選一件,幼學尹柱培等二十人各奎章全韻一件賜給。又命書傳敎曰,三日製直赴殿試人,今番庭試放榜時,同爲放榜。又命書傳敎曰,入格儒生明日待令。仍入小次,傳曰,還宮當自內爲之,該房知悉。仍自內還宮,諸臣以次退出。
上在昌德宮。停常參·經筵。
任百經,以都摠府言啓曰,今日入直內三廳武兼·禁軍及軍兵等中日習射技放,請出標信。傳曰,知道。
任百經啓曰,明日常參·經筵,取稟。傳曰,停。
徐憲淳啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
注書徐相敎病,代以李在立爲假注書。
李在立有頉,代以林樂鎭爲假注書。
傳于徐憲淳曰,入格儒生入侍。
傳于徐憲淳曰,中官李寬說,令該府拿問嚴勘。
徐憲淳啓曰,行大司憲李羲準,掌令金·金鳳梧,持平趙道淳牌不進,執義金樂壽,持平兪敎煥在外,監察茶時之意,敢啓。傳曰,知道。
以司諫金逸淵,獻納徐有薰,正言金始淵,掌令金·金鳳梧,持平趙道淳牌不進罷職傳旨,傳于徐憲淳曰,只推。
以中官李寬說拿處傳旨,傳于徐憲淳曰,分揀。
任百經,以禮曹言啓曰,三日製直赴殿試人,今番庭試放榜時,同爲放榜事,命下矣。三日製直赴殿試人李參鉉,就庭試榜目末端,付標添書以入之意,敢啓。傳曰,知道。
又以禮曹言啓曰,卽接善山幼學金所志,則以爲,族孫基直嫡妾俱無子,以其同姓四寸弟基恒第二子鳳述,欲爲繼後,兩家諸族相議完定,而基恒夫妻俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受明有可據,而不得登聞者,許令該曹論理草記事,曾有筵奏定式,而門長金所訴旣如此,依定式金基恒第二子鳳述,立爲金基直之後,何如?傳曰,允。
又以漢城府言啓曰,每式年成籍後,五部帳籍江都件,例於翼年春,臣府郞官持往江都,舊籍曝曬,竝與新籍藏置矣。庚子式帳籍,發遣本府郞廳,藏置曝曬等事,依例擧行,而帳籍封裹雜物,令各該司進排,領去官吏所騎馬及帳籍載運馬,亦令該曹題給,何如?傳曰,允。
又以備邊司言啓曰,科日已過,春務方殷,各道受由上京守令,竝令該曹催促,不多日內下送,何如?傳曰,允。
又以兵曹言啓曰,今閏三月十六日丑正初刻十分立夏四月節改火進上時,宗廟署·社稷署·永禧殿·永寧殿·景慕宮·毓祥宮·宣禧宮·景祐宮·慶壽宮,依例改火,奎章閣·議政府·承政院·漢城府,一體頒火之意,敢啓。傳曰,知道。
又以兵曹言啓曰,明日武臣堂上祿試射試官望,纔已受點,而試官趙存中方在罷散中矣。臣之矇然擬入,不勝惶悚,而試官望改擬以入之意,敢啓。傳曰,知道。
又以都摠府言啓曰,副摠管尹義儉以御營中軍,本營諸將官射會監試事,訓鍊院晝仕出去之意,敢啓。傳曰,知道。
徐憲淳,以刑曹言啓曰,科場作奸罪人金永祿嚴覈草記批旨內,金永祿嚴刑一次,邊遠充軍,鄭海尙拿處事,命下矣。永祿嚴刑一次後,咸鏡道厚州府,邊遠充軍定配所,卽爲押送之意,敢啓。傳曰,知道。
義禁府啓目粘連,向前趙羲稷亦,標信擧行,不容少忽是白去乙,致有做錯之擧,自歸不審之失,以此照律,何如?判付啓依允。又啓目粘連,向前李玄緖亦,稅納自有程限,經歲猶復愆滯,雖緣在官之未久,難免溺職之失,以此照律,何如?判付啓依允。又啓目粘連,向前李敏庠·尹善應等亦,標信擧行,在所審愼是白去乙,致有遲滯之擧,難免做錯之失,竝只以此照律,何如?判付啓依允。又照目,永柔縣令鄭海尙原情云云。傳旨內辭緣,泛稱遲晩,刑推得情,何如?啓除刑推議處爲良如敎。
副校理李㘾疏曰,伏以,臣季父臣光正方知春秋館事矣。臣之所帶春秋兼銜,在格當遞,玆敢援例陳章。伏乞聖明,亟令選部,照例鐫改,以存公格,以安私分焉。臣無任云云。省疏具悉。疏辭下該曹稟處。
辛丑閏三月十六日辰時,上御熙政堂。三日製入格儒生入侍時,右副承旨徐憲淳,假注書成錫魯,記事官趙然昌·洪祐健以次進伏訖。上曰,史官分左右。憲淳曰,京鄕儒生或有未及待令,而入來者四十五人矣。命儒生次第陞堂奏職姓名。進士李參鉉等以次進前奏職姓名訖,還立階下。直赴人先退,賞格人幼學李顯元等頒賞行禮如儀訖,退出。上曰,史官就座。仍命退,承·史以次退出。
上在昌德宮。停常參·經筵。
任百經啓曰,來二十一日朝參日次矣,敢稟。傳曰,停。
兪星煥啓曰,明日常參·經筵,取稟。傳曰,停。
備忘記,黃海水使申命源下直,長弓一張,長箭一部,片箭一部,筒兒一箇賜給。
任百經啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
兪星煥啓曰,右承旨李根友,左副承旨洪說謨今日不爲仕進,竝卽牌招,何如?傳曰,允。
任百經啓曰,三品官之毋得過三日循例請牌,曾有定式矣,禮曹參議洪永圭,除拜後過三日不爲出肅,事體所在,誠極未安。從重推考,仍卽牌招察任,何如?傳曰,允。
兪星煥啓曰,假注書林樂鎭身病猝重,勢難察任,今姑改差,何如?傳曰,允。
林樂鎭改差,代以金在瓘爲假注書。
任百經啓曰,行大司憲李羲準,掌令金·金鳳梧,持平趙道淳牌不進,執義金樂壽,持平兪敎煥在外,監察茶時之意,敢啓。傳曰,知道。
以掌令金·金鳳梧,持平趙道淳,司諫金逸淵,獻納徐有薰,正言金始淵牌不進罷職傳旨,傳于任百經曰,只推。
以右承旨李根友,左副承旨洪說謨牌不進罷職傳旨,傳于任百經曰,只推。
傳于兪星煥曰,奉審大臣以下留待。
傳于兪星煥曰,奉審大臣以下入侍。
兪星煥,以吏曹言啓曰,因備邊司草記,各道受由上京守令,竝令催促,不多日內下送事,允下矣。自臣曹催促,則洪州牧使洪耆燮,河東府使李南轅,泰安郡守鄭元箕,大邱判官林潁喆,江西縣令兪致善,陰城縣監申命準俱已下去。丹陽郡守李宜翼,珍山郡守趙揆永,甑山縣令洪鍾薰俱以爲,今十七日下去云。延安府使金淵根,瑞山郡守洪明厚,槐山郡守徐承淳,淸道郡守李載信,旌善郡守洪祐信,古阜郡守金敬鎭,順安縣令趙台淳,三登縣令金箕絢,扶餘縣監沈淳祖,燕歧縣監洪秉大,石城縣監徐章淳,宜寧縣監洪良厚,鎭安縣監韓正敎,任實縣監鄭基轍,狼川縣監鄭基默俱以爲,今十八日下去云。茂朱府使鄭始容,天安郡守鄭允容,杆城郡守鄭龜容俱以爲,今十九日下去云。載寧郡守徐麟淳,咸興判官尹致誠,松禾縣監金愼根俱以爲,今二十日下去云。淮陽府使李趾秀以省掃事,受由於忠淸道沃川地,醴泉郡守權用萬以子息成婚事,受由於忠淸道淸風地,軍威縣監宋在胤以覲親事,受由於忠淸道恩津地,殷栗縣監李佑伯以子息成婚事,受由於慶尙道丹城地竝卽還官之意,發關知委於各該道臣處,榮川郡守洪秉道雖有該道粘移,姑不上京云,其家則聞在忠淸道忠州地,亦爲一體關飭本道之意,敢啓。傳曰,知道。
又以禮曹言啓曰,卽接和順幼學洪禹謨所志,則以爲,同姓八寸兄一謨嫡妾俱無子,以其同姓四寸弟命謨第二子基周,欲爲繼後,兩家諸族相議完定,而命謨夫妻俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長洪禹謨所訴旣如此,依定式洪命謨第二子箕周,立爲洪一謨之後,何如?傳曰,允。
又以禮曹言啓曰,卽接星州幼學朴重祿所志,則以爲,同姓六寸弟重浩嫡妾俱無子,以其同姓八寸兄秉九第三子志源,欲爲繼後,兩家諸族相議完定,而重浩夫妻俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長朴重祿所訴旣如此,依定式朴秉九第三子志源,立爲朴重浩之後,何如?傳曰,允。
任百經,以訓鍊都監言啓曰,本局把摠李鍾武身病甚重,勢難察任,改差,何如?傳曰,允。
吏曹啓目粘連啓下是白有亦,觀此弘文館副校理李㘾上疏,則以爲,臣季父臣光正方知春秋館事,臣之春秋兼銜,在格當遞,亟令鐫改亦爲白有臥乎所,相避之法,在下當遞,李㘾所帶春秋館記注官之任,今姑減下,何如?判付啓依允。
辛丑閏三月十七日酉時,上御熙政堂。崇陵奉審大臣以下入侍時,左承旨兪星煥,假注書成錫魯,記事官趙然昌·洪祐健,右議政趙寅永,行禮曹判書徐憙淳,觀象監提調徐俊輔,繕工監提調李景在以次進伏訖。上曰,史官分左右。寅永進前奏曰,今日日候頗薰蒸,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。寅永曰,臣等馳詣崇陵,大王陵上莎草枯損處奉審,則今已春闌,雨澤頗洽,政是新葉滋茂之時,而子丑方一席之地外,盡爲枯損,拔見其根,則頓無更蘇之望矣,以原擇日始役,恐不可已也。上曰,何故而然也?寅永曰,專由於蟲損之故也。上曰,此果何樣蟲也?寅永曰,自有食莎之蟲矣。蟲災比昨秋稍減云,而今亦猶有餘存。舊土則不得不過半退出,然後可無後慮矣,至於王妃陵上,則幸爲無頉矣。憙淳曰,陵官入直,何等愼重?而臣於今日奉審時,顯陵入直擧案,以假官來呈,故査問委折,則本陵兩官以科由上去,未及還直云。科由自有期限,而尙不就直,致此多日代直,事未前有,萬萬驚駭。本陵令李復鉉,參奉李源弼罪狀,竝令該府拿問嚴勘,何如?上曰,依爲之。出擧條上命大臣先退,命史官就座。仍命退,諸臣以次退出。
上在昌德宮。停常參·經筵。
趙斗淳啓曰,明日親臨放榜相値,視事頉稟之意,敢啓。傳曰,知道。
徐憲淳啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
趙斗淳啓曰,左副承旨洪說謨今日不爲仕進,卽爲牌招,何如?傳曰,允。
徐憲淳啓曰,奏御文字,何等審愼?而同經筵李憲球身病呈辭,誤書以知經筵,至於啓下,臣之矇然捧入,不勝惶悚,而不審之失,不可無警,推考,何如?傳曰,允。爾亦推考。
又啓曰,大司憲李羲準,掌令金·金鳳梧,持平趙道淳牌不進,執義金樂壽,持平兪敎煥在外,監察茶時之意,敢啓。傳曰,知道。
以司諫金逸淵,獻納徐有薰,正言金始淵,掌令金·金鳳梧,持平趙道淳牌不進罷職傳旨,傳于徐憲淳曰,只推。
以左副承旨洪說謨牌不進罷職傳旨,傳于徐憲淳曰,只推。
以京畿監司徐英淳狀啓,德積鎭人命渰死事,傳于李根友曰,人命之渰死,若是夥多,聞甚驚慘。元恤典外,別加顧助,如有生前身還布,竝蕩減,未拯屍身期於拯得事,廟堂措辭,分付。
傳于任百經曰,明日出宮門路,以協陽門爲之。
任百經,以兵曹言啓曰,來四月初三日大駕詣宗廟齋宿,初四日夏享大祭親行時,隨駕營門,當爲磨鍊矣。禁·御兩營鄕軍,則今旣停番,何營軍兵隨駕,何營軍兵留陣?而禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,馬兵三哨,步軍八哨,訓將都領爲先後廂,禁軍三番爲之,訓局餘軍五哨,禁將率領留陣,餘軍留營,置之。
兪星煥,以禮曹言啓曰,卽接前獻納朴長輿單子,則以爲,同姓七寸叔道欽嫡妾俱無子,以其同姓十二寸弟道永第二子長元,欲爲繼後,兩家諸族相議完定,而生養父母俱爲作故,拘於常規,不得循例禮斜,依定式草記稟處事,呈單矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長朴長輿單辭旣如此,依定式朴道永第二子長元,立爲朴道欽之後,何如?傳曰,允。
又以禮曹言啓曰,卽接全州幼學徐鎭弘所志,則以爲,同姓六寸兄鎭維,嫡妾俱無子,以其同姓八寸弟宗成第二子漢榟,欲爲繼後,兩家諸族相議完定,而生養父母俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長徐鎭弘所訴旣如此,依定式徐宗成第二子漢榟,立爲徐鎭維之後,何如?傳曰,允。
又以禮曹言啓曰,卽接南原幼學趙碩喆所志,則以爲,族孫新興嫡妾俱無子,以其同姓四寸弟敬徽第二子命祿,欲爲繼後,兩家諸族相議完定,而生養父母俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長趙碩喆所訴旣如此,依定式趙敬徽第二子命祿,立爲趙新興之後,何如?傳曰,允。
徐憲淳,以刑曹言啓曰,謹依下敎,金再興平安道熙川郡遠地定配所,卽爲押送之意,敢啓。傳曰,知道。
義禁府啓目粘連,向前張錫愚亦,納稅有限,經歲愆期,關飭之後,雖已了勘,稽滯之失,終難參恕,以此照律,何如?判付啓依允。又啓目粘連,向前鄭海尙亦,罪犯雖至深重,律名終無襯當是白乎矣,亦不可以輕勘,施以定配之典,何如?判付啓依允。又照目,宣傳官趙羲稷矣本府議啓內,標信擧行,不容少忽是白去乙,致有做錯之擧,自歸不審之失,以此照律,罪笞四十收贖,付過還職,私罪,奉敎依允爲旀,功減一等爲良如敎。又照目,公州前判官李玄緖矣本府議啓內,稅納自有程限,經歲猶復愆滯,雖緣在官之未久,難免溺職之失,以此照律,罪笞五十收贖,解見任別敍,私罪,奉敎依允爲旀,功議各減一等爲良如敎。又照目,宣傳官李敏庠·尹盖應等矣本府議啓內,標信擧行,在所審愼是白去乙,致有遲滯之擧,難免做錯之失,竝只以此照律罪,各笞四十收贖,附過還職,竝只私罪,奉敎依允爲旀,竝只功減一等爲良如敎。
上在昌德宮。停常參·經筵。
上詣仁政殿,文武科放榜還內後,內閣·政院·藥房·玉堂口傳問安。答曰,知道。
洪說謨啓曰,明日常參·經筵,取稟。傳曰,停。
徐憲淳啓曰,行大司憲李羲準,掌令金·金鳳梧,持平趙道淳呈辭,執義金樂壽,持平兪敎煥在外,監察茶時之意,敢啓。傳曰,知道。
傳于任百經曰,今二十二日瑞蔥臺·春塘臺爲之。
洪說謨,以禮曹言啓曰,卽接黃磵幼學曺舜明所志,則以爲,族叔文松,嫡妾俱無子,以其同姓二十寸兄德鳳第二子昌明,欲爲繼後,兩家諸族相議完定,而生養父母俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受明有可據,而不得登聞者,許令該曹論理草記事,曾有筵奏定式,而門長曺舜明所訴旣如此,依定式曺德鳳第二子昌明,立爲曺文松之後,何如?傳曰,允。
任百經,以都摠府言啓曰,今日入直內三廳武兼·禁軍及軍兵等當爲中日習射技放,而殿座相値,不得設行之意,敢啓。傳曰,知道。
又以御營廳言啓曰,本廳千摠李熙鳳身病甚重,勢難察任,改差,何如?傳曰,允。
又以義禁府言啓曰,因本府議啓,時囚罪人鄭海尙施以定配之典事,判付內,依允事,命下矣。鄭海尙全羅道金堤郡定配,而議啓內辭意,具罪目依例發遣府羅將,押送配所,何如?傳曰,允。
辛丑閏三月十九日卯時,上詣仁政殿。文武科放榜入侍時,行都承旨趙斗淳,左承旨兪星煥,右承旨李根友,左副承旨洪說謨,右副承旨徐憲淳,同副承旨任百經,假注書成錫魯·金在瓘,記事官趙然昌·洪祐健,直提學趙秉龜,直閣徐有薰,檢校待敎南秉哲·李㘾,待敎趙鳳夏以次侍立。時至,通禮跪啓請外辨,上具遠遊冠·絳紗袍,乘輿出宣化門。藥房提調徐憙淳,副提調趙斗淳進前奏曰,侵朝勞動,聖體,若何?上曰,一樣矣。仍出協陽門,由肅章門入仁政門,至仁政殿月臺。通禮跪啓請降輿,上降輿。斗淳進圭,上執圭陞座。百經進前奏曰,仁政門甲士處,標信祗受,然後新恩,當爲入庭矣。上曰,以俄下標信擧行。斗淳奏曰,從陞諸臣中,有當爲新恩後陪者,使之退出行禮乎?上可之。贊儀唱文武百官入就位,行四拜禮。文武百官就位,行四拜禮訖,文武新恩分東西庭,行四拜禮,仍行文武新恩放榜,放榜官唱文武擧人入就位,行四拜禮訖。上命賜牌。斗淳·百經各頒賜紅牌,次賜花及蓋訖,宣醞,行四拜禮退出,致詞官致詞,文武百官行禮訖。通禮跪告禮畢,上降座乘輿,仍出仁政門,由肅章門·協陽門還內。命出標信解嚴,諸臣以次退出。
上在昌德宮。停常參·經筵。
藥房提調徐憙淳,副提調趙斗淳啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
洪說謨啓曰,明日常參·經筵,取稟。傳曰,停,召對爲之。
徐憲淳啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
任百經啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
傳于洪說謨曰,新恩謝恩,當親受矣,該房知悉。
李根友啓曰,假注書成錫魯身病猝重,勢難察任,今姑改差,何如?傳曰,允。
又啓曰,假注書金在瓘身病猝重,勢難察任,今姑改差,何如?傳曰,允。
成錫魯改差,代以李玄功爲假注書。
金在瓘改差,代以金世均爲假注書。
徐憲淳啓曰,行大司憲李羲準,掌令金·金鳳梧·持平趙道淳牌不進,執義金樂壽,持平兪敎煥在外,監察茶時之意,敢啓。傳曰,知道。
以司諫金逸淵,獻納徐有薰,正言金始淵,掌令金·金鳳梧,持平趙道淳牌不進罷職傳旨,傳于徐憲淳曰,只推。
傳于徐憲淳曰,中官朴大碩,令該府拿問嚴勘。
以江原監司趙秉憲狀啓,麟蹄縣監金箕淳身死事,傳于洪說謨曰,令該曹口傳差出,催促下送。
吏曹口傳政事,以李懿喆爲麟蹄縣監。
李根友,以戶曹言啓曰,慶熙宮各殿堂以下修改吉日時,令日官金昌勳推擇,則今閏三月二十九日卯時爲吉云,以此日時擧行之意,敢啓。傳曰,知道。
洪說謨,以禮曹言啓曰,去二月十三日大王大妃殿加上尊號陳賀諸道方物中,濟州牧所封方物,前牧使具載龍今始封進矣。雖在拿命中,依前例看品捧入之意,敢啓。傳曰,知道。
辛丑閏三月二十日辰時,上御熙政堂。新恩謝恩親受入侍〈時〉,行都承旨趙斗淳,左承旨兪星煥,右承旨李根友,左副承旨洪說謨,右副承旨徐憲淳,同副承旨任百經,假注書成錫魯·金在瓘,記事官金益文·洪祐健,直閣徐有薰,以次進伏訖。上曰,史官分左右。斗淳奏曰,新恩後陪人,亦使之隨入乎?上曰,唯。斗淳曰,武科則只使甲科一人升殿乎?上可之。文科甲科李好亨,乙科權雲彩·崔虎文,丙科金始遠·徐在懋·金弘祺·孫永老·羅時鏞·金鎭河·李基東·李維謙·趙秉駿·韓應淳·朴斆默·李玄功·尹哲求·李裕元·金世均·李參鉉,武科甲科羅敬俊以次進前,各奏職姓名訖,以次退出。上命史官就座。仍命退,諸臣以次退出。
上在昌德宮。停常參·經筵。
任百經啓曰,來二十五日朝參日次矣,敢稟。傳曰,停。
又啓曰,明日常參·經筵,取稟。傳曰,停。
徐憲淳啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
金世均有頉,代以李裕元爲假注書。
李玄功有頉,代以趙秉駿爲假注書。
李裕元有頉,代以尹哲求爲假注書。
趙秉駿有頉,代以李參鉉爲假注書。
李參鉉有頉,代以李裕元爲假注書。
尹哲求有頉,代以韓應淳爲假注書。
傳于徐憲淳曰,公事遲滯之當該中官河浚浩·元必亨,竝從重推考。
傳于徐憲淳曰,中官李圭南拿處。
任百經啓曰,密符親納,例也。而前平安監司金蘭淳謂有身病,使其褊裨替納,事甚未安。推考,何如?傳曰,允。
又啓曰,行大司憲李羲準,掌令金·金鳳梧,持平趙道淳牌不進,執義金樂壽,持平兪敎煥在外,監察茶時之意,敢啓。傳曰,知道。
以掌令金·金鳳梧,持平趙道淳,司諫金逸淵,獻納徐有薰,正言金始淵牌不進罷職傳旨,傳于徐憲淳曰,只推。
以江原監司趙秉憲狀啓,楊口縣民家失火事,傳于任百經曰,民戶之燒燼,若是夥多,聞甚驚慘。元恤典外,別加顧助,卽爲結構奠接,俾無失所之弊事,廟堂措辭,分付。
徐憲淳啓曰,罪人拿囚,何等嚴重,而中官李圭南囚單子不待就囚,徑先來呈,事未前有,萬萬驚駭。當該入直都事,所當重勘,而本院請推之外,無他可施之罰,何以爲之?當該堂上,亦不可無警,從重推考,何如?傳曰,允,拿處。
徐憲淳,以義禁府言啓曰,中官李圭南終不就囚,故捉致其戶奴,嚴加査問,則以爲,下去京畿金浦地,今方上來云,發遣府羅將,所到處拿來,何如?傳曰,允。
又以義禁府言啓曰,中官李圭南今方待命,拿囚之意,敢啓。傳曰,知道。
又以義禁府言啓曰,中官李圭南拿處事,命下,故臣府急於擧行,卽使拿來囚單子,仍爲修上,而李圭南稱以在外,終不就囚,囚單子之徑先修上,事未前有,萬萬惶悚。不善擧行之入直都事,拿問處之,臣等惶恐待罪之意,敢啓。傳曰,知道。勿待罪。
以李圭南囚單子,傳于徐憲淳曰,放送。
傳于任百經曰,明日出宮門路,以協陽門爲之。
任百經,以上號都監儀軌廳都提調意啓曰,本都監儀軌,今已修整,奎章閣所上件,繕寫粧䌙以入,而春秋館·禮曹件,移送留上,太白山·五臺山,赤裳山城三處史庫件,入送藝文館,待後曝曬,一體分上之意,敢啓。傳曰,知道。
又以禮曹言啓曰,卽接南原幼學李重憲所志,則以爲,同姓四寸兄重春,嫡妾俱無子,以其同姓六寸弟重夏第二子仁元,欲爲繼後,兩家諸族相議完定,而重春夫妻俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長李重憲所訴旣如此,依定式李重夏第二子仁元,立爲李重春之後,何如?傳曰,允。
又以禮曹言啓曰,卽接公州幼學李義老所志,則以爲,同姓六寸兄亨老,嫡妾俱無子,以其同姓六寸弟應恒第二子載慶,欲爲繼後,兩家諸族相議完定,而亨老夫妻俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長李義老所訴旣如此,依定式李應恒第二子載慶,立爲李亨老之後,何如?傳曰,允。
又以禮曹言啓曰,顯陵令·參奉有闕之代,令該曹以在京無故人口傳差出,以爲推移入直之地,何如?傳曰,允。
又以兵曹言啓曰,直赴殿試奉承傳別武士李鍾華等一百六十人內,一百五十人,應試參榜,所受帖文,收聚爻周。別武士朴處恒,羽林衛李肯植,訓局軍尹昌殷,標下軍韓相賢,馬兵劉聖寬,別砲衛南陽眞,親騎衛崔文奎,扈衛軍官李在基等八人遭故,依法典陳試。守直官王俶說,馬兵張啓龍身病不赴,係是三式年內,依例陳試,直赴會試人選武軍官安啓民等六十二人內,五十一人應試,馬兵尹師德身病不赴,依例勿施,所授帖文,竝收聚爻周。馬兵李吉培,選武軍官姜繼石遭故,依法典陳試,忠淸監營選武軍官安啓民,忠淸兵營馬兵李賢培,慶尙監營選武軍官金慶殷,閑良鄭龍逑,全羅監營選武軍官李信馥等五人,起送成冊中,以起送爲辭,而不爲赴試,江原監營馬兵金亨澤·安英奎,起送成冊中,初無擧論,而亦不赴試,其委折關問各該道帥臣,參班武士閑良洪憬圭無緣不赴,其委折關問漢城府後竝稟處,何如?傳曰,允。
又以摠戎廳言啓曰,本廳中軍朴蓍會身病甚重,勢難察任,改差,何如?傳曰,允。
兵曹,以李升權爲摠戎中軍。
任百經,以禁衛營言啓曰,本廳騎士別將徐相五身病猝重,勢難察任,改差,何如?傳曰,允。
義禁府照目粘連,木川縣監張錫愚矣本府議啓內,納稅有限,經歲愆期,關飭之後,雖已了勘,稽滯之失,終難參恕,以此照律,罪笞四十收贖,附過還職,私罪,奉敎依允。又啓目,顯陵令李復鉉,參奉李源弼等原情云云。傳旨內辭緣,泛稱遲晩,李源弼段,刑推得情爲白乎旀,李復鉉段,所當請刑是白乎矣,年過七十,法不當請刑,議處,何如?判付啓。假官替入之參奉定配,令汰去爲良如敎。
徐憲淳,以義禁府言啓曰,時囚罪人李復鉉·李源弼等原情公事判付內,假官替入之參奉定配,令汰去事,命下矣。李復鉉放送,李源弼全羅道礪山府定配,而以判付內辭意,具罪目依例發遣府羅將,押送配所,何如?傳曰,允。
辛丑閏三月二十一日辰時,上御熙政堂。召對入侍時,參贊官任百經,侍讀官尹穳,檢討官林肯洙,直閣徐有薰,假注書成錫魯,記事官趙然昌·洪祐健各持綱目第二卷,以次進伏訖。上曰,史官分左右。上開卷命讀之。穳讀自四十年秦魏冉,至斬首四萬。上曰,止之,文義陳之。穳曰,戰國時君,專尙功利,以攻城略地爲能事。而秦爲最甚,以其國富兵强,所向無敵,故每一出兵,必取城地,不厭之慾,殆無已時。無名之師,從而頻興,干戈日尋,斬刈相續,以伐魏時言之,斬卒至於四萬,屠戮之慘,一至此酷,此實不仁之甚者也。古之仁君,雖殺一不辜而王天下,不爲。孟子曰,湯以七十里興,文王方百里王。以此觀之,王業之成,不在於土地之多,惟在於行仁政而已。伏願此等處,益加體念焉。上曰,下番讀之。肯洙讀自四十一年魏復與齊合從,至卒以南陽和寔修武。上曰,止之,文義陳之。肯洙曰,段干子之割地求和,出於欲璽之意,固不足論也。蘇代抱薪救火之諭,亦甚有理。夫魏地有限,秦求無已,以有限之地,應無厭之求,則魏將盡地而後已。魏王旣知其言之是,而謂以事始已知,不可更矣,竟割地以和,可謂不明之甚矣。大抵凡百事爲,雖或不善於始,苟能中塗改悟,能善其後,則何傷乎不善其始,而魏主則不然。雖知代言之是,而不能更知,祗爲目下苟安之計,未圖日後經遠之策。此魏之所以不能支秦,而竟致蠶食之患也。伏願此等處,益加澄省焉。上曰,閣臣讀之。有薰讀自四十三年韓惠王元年,至萬乘之地未嘗有也。上曰,止之,文義陳之。有薰曰,太子,國之冢嗣朝夕視膳者也,質諸隣國可乎?蓋欲其土地,結歡强隣,其計亦疎矣。戰國之世,締結合從,更相傾覆,大率若此。孟子曰,不仁者,以其所不愛,及其所愛。爲人君者可不戒哉?伏願殿下澄省焉。上曰,參贊官讀之。百經讀自王又兼韓服魏,至恐其有後患也。上曰,止之,文義陳之。百經曰,黃歇卽四君中一,亦戰國時遊說之類,然能言絀功利尙仁義之道矣。蓋王者之政,苟先仁義,民之嚮往,如水就下注,堅甲利兵,可以制也。伏願殿下,每於仁義二字,益加體念焉。上掩卷,命史官就座。仍命退,諸臣以次退出。
上在昌德宮。停常參·經筵。
洪說謨啓曰,明日常參·經筵,取稟。傳曰,停。
徐憲淳啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
傳于徐憲淳曰,在外臺諫竝許遞,政官牌招開政。
趙斗淳啓曰,假注書李裕元時無職名,令該曹依例付軍職,冠帶常仕,何如?傳曰,允。
韓應淳有頉,代以李維謙爲假注書。
吏曹口傳政事,以尹泰兢爲顯陵令,鄭在箕爲參奉。
有政。吏批,行判書權敦仁進,參判沈宜臣,參議金大根竝牌招不進,行都承旨趙斗淳進。以姜必魯爲執義,姜鎭泰爲持平,李若愚·金東健爲知春秋,李奎鉉爲同經筵,李光正爲弘文提學,閔致祿爲造紙別提,李鳳純爲京畿都事,金坤爲平安都事,李塐爲永柔縣令,學諭單趙禮根。
任百經,以兵曹言啓曰,五衛將黃處愼·張湜老病在鄕,上來無期云,林柱煥,文臣兼宣傳官沈膺泰俱以病難供職,呈狀乞遞,竝改差,何如?傳曰,允。
兵批,判書金左根進,參判南履炯侍衛,參議李是鍊入直侍衛進,參議金大坤侍衛,同副承旨任百經進。以李光正爲都摠管,李觀淵·金春敍·王殷疇爲五衛將,李熙宗爲訓鍊主簿,金吉淳爲武兼,副護軍金鍵,副司直金樂壽·兪敎煥,副司果權中洛,副司正李裕元以上竝單付。
吏批,再政。同春秋單金東健。
徐憲淳啓曰,行大司憲李羲準,掌令金·金鳳梧,持平趙道淳牌不進,執義姜必魯,持平姜鎭泰未肅拜,監察茶時之意,敢啓。傳曰,知道。
以司諫金逸淵,獻納徐有薰,正言金始淵,掌令金·金鳳梧,持平趙道淳牌不進罷職傳旨,傳于徐憲淳曰,只推。
以吏曹參議金大根牌不進罷職傳旨,傳于徐憲淳曰,只推。
任百經,以都摠府言啓曰,今日入直內三廳武兼·禁軍及軍兵等當爲中日習射技放,而殿座相値,不得設行之意,敢啓。傳曰,知道。
行工曹判書洪敬謨疏曰,伏以,昨伏奉傳敎下者,有中官拿處之命,而罪人未及就囚,囚單遽先呈徹,事之驚悚,無與爲比。王府擧行,雖曰嚴急,豈有如此顚錯之擧乎?臣忝在長堂,不能察飭,罪也,矇然不知,亦罪也。惶霣震懍,伏地俟勘,聖度天大,不惟不賜處分,特下勿待罪之命。而問備之典,只及於僚堂,現告雖緣於格例,倖逭尤切於愧悚。此與尋常做錯有異,則只爲歸罪於僚員及郞官,而何可晏然自恕乎?玆敢忙陳短章,仰瀆崇嚴。伏乞聖慈,亟下當被之律,以爲不職者戒焉。臣無任云云。答曰,省疏具悉。卿等推考。
工曹參判金鍏疏曰,伏以,臣於昨日本府處分下者,有萬萬驚悚矣。蓋罪人未拿,囚單先呈,卽前所未有之事也。王府擧行,雖曰嚴急,而致此無前顚錯,至有承宣請推之擧。臣滿心惶蹙,無地自容,當初囚單子之入,不爲關由於臣。臣於事過後,始乃聞知,苟使臣平日操束有方,察飭有素,則豈或至此乎?都事雖已拿處,原其責則實在堂上,常時不飭,卽臣之罪也。臨事不察,亦臣之罪也,苟求其罪,臣實爲首,自顧悚慄,恭俟處分。雖聖度天大,特下勿待罪之命,而以臣罪負,憑恃寵靈,諉罪郞官。只以問備薄勘,晏然自恕,則其爲愧悚,尤當如何?論以當律,臣當先勘,玆敢短章自列,冒瀆崇嚴。伏乞聖慈,下臣司敗,以正臣罪,以昭法紀焉。臣無任云云。答曰,省疏具悉。昨已緘推,更何深引。
辛丑閏三月二十二日卯時,上詣春塘臺。瑞蔥臺入侍時,行都承旨趙斗淳,左承旨兪星煥,右承旨李根友,左副承旨洪說謨,右副承旨徐憲淳,同副承旨任百經,記事官徐相敎,假注書李裕元,記事官趙然昌·洪祐健,直提學趙秉龜,原任直閣李景在·吳取善,直閣徐有薰,原任待敎李憲瑋,檢校待敎南秉哲,待敎趙鳳夏以次侍立訖。上具戎服,乘馬出宣化門。藥房提調徐憙淳,副提調趙斗淳進前奏曰,侵早勞動,聖體,若何?上曰,一樣矣。仍出協陽門,由建陽門至明光門外,宣傳官跪稟鳴金二下大吹打,至靑陽門外,宣傳官跪稟鳴金三下吹打止,駕小住札住營,行迎接禮訖,宣傳官跪稟。宣傳官申泰善擧行之際,有所失措,記過,何如?上可之。宣傳官跪稟鳴金二下大吹打,至春塘臺,上降馬陞座,宣傳官跪稟鳴金三下吹打止。兵曹判書金左根,宣傳官閔致默等先行參現禮,各班叩頭訖。根友稟兵曹判書監試次仍留壇上,何如?上可之,宣傳官跪稟陞壇號令,鳴金二下大吹打。少頃,又稟鳴金三下吹打止。訓鍊大將李惟秀,從事官尹敎成,禁衛兼察御營大將李完植,從事官李㘾壇上參現,各營將官以下壇下參現,馬兵以下作門外分班叩頭訖。宣傳官稟御營廳從事官李㘾軍禮失措,記過,何如?上可之。根友稟兩將臣監試次仍留壇上,何如?上可之。根友曰,軍器寺尺量之際,宣傳官擧行有違體例,極涉駭然。所當重勘,而本院請推之外,無他可施之罰,何以爲之乎?上曰,事過後拿處。出榻敎上入小次。根友以司謁入稟曰,依例送令旗,使兩將臣分詣丹楓亭不老門,考試,何如?上可之。根友又以司謁入稟曰,試官苟艱,堂上宣傳官·別軍職各一員加差下,使之分詣,何如?上可之。根友又以司謁入稟曰,軍兵砲放,當使禁軍別將試放,而以何處擧行乎?命中日閣爲之。根友又以司謁入稟曰,禁軍別將以砲放試取事,中日閣進去矣。禁軍則以一內將,使之率領擧行,何如?上可之。上出小次。斗淳曰,近來當直都事擧行,惟事慢忽,初無嚴急奔走之義,極爲寒心。而雖以今日聽傳敎時事言之,帳前咫尺之地,傳呼旣久,而行步之遲緩莫甚,揆以法紀,萬萬駭然。所當重勘,而本院請推之外,無他可施之罰,何以爲之乎?上曰,拿處。出榻敎根友曰,今日建陽門牌將,謂以禁截雜人,無時開閉,事未前有,萬萬驚駭。該牌將令該營從重科治,常時不飭之兵,摠府堂上,竝從重推考,入直郞廳竝所當重勘,而本院請推之外,無他可施之罰,何以爲之乎?上曰,依爲之。拿處。出榻敎斗淳讀奏吏批政望,百經讀奏兵批政望訖。啓下後,斗淳·百經以次讀奏落點訖。上賜饌于諸臣,少頃入小次,命馬上才,各技藝以次試取畢。上出次,宣傳官稟,俄者記過諸人,何以爲之乎?上曰,竝分揀。宣傳官稟曰,宣傳官閔致默記過分揀之時,奏語失措,記過,何如?上曰,分揀。上乘馬,宣傳官跪稟鳴金二下大吹打,至明光門外,宣傳官稟鳴金三下吹打止。由建陽門·協陽門,至宣化門還內。命出信箭解嚴,諸臣以次退出。
上在昌德宮。停常參·經筵。
兪星煥啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,左副承旨洪說謨,右副承旨徐憲淳,同副承旨任百經今日不爲仕進,竝卽牌招,何如?傳曰,允。
李根友啓曰,今二十五日四忠祠,遣承旨致祭事,命下矣。何承旨進去乎?敢稟。傳曰,都承旨進去。
以禮曹宗廟夏享大祭肄儀單子,傳于李根友曰,肄儀當親臨矣。處所明政殿爲之。
注書徐相敎病,代以邊亨淳爲假注書。
兪星煥啓曰,假注書李裕元身病猝重,勢難察任,今姑改差,何如?傳曰,允。
李裕元改差,代以李基東爲假注書。
李基東有頉,代以金鎭河爲假注書。
兪星煥啓曰,行大司憲李羲準,掌令金·金鳳梧·持平趙道淳·姜鎭泰牌不進,執義姜必魯在外,監察茶時之意,敢啓。傳曰,知道。
以司諫金逸淵,獻納徐有薰,正言金始淵,掌令金·金鳳梧,持平趙道淳·姜鎭泰牌不進罷職傳旨,傳于李根友曰,只推。
以左副承旨洪說謨,右副承旨徐憲淳,同副承旨任百經牌不進罷職傳旨,傳于李根友曰,只推。
李根友,以吏曹言啓曰,今此崇陵告由祭典祀官,兼大祝前持平安潤蓍塡差,而時無職名,令該曹口傳付軍職,何如?傳曰,允。
兵曹口傳政事,副司果單安潤蓍。
兪星煥,以承文院都提調意啓曰,節使回便,六旬進賀方物移准與否及別例賀謝表文知道咨,不爲來到,而聖節表知道咨中覽奏謝進貢方物着留抵下次,正貢已有旨了爲辭。蓋聖節方物,本係應受,其留抵之語,實屬不當。且指賀謂謝者,甚爲疑眩,故謝恩方物移准,使臣賜食兩件事,先通稱謝咨與譯官及從人病故給與紬棺事,回咨,依例撰送之意,草記,蒙允,已爲封發矣。六旬進賀方物移准各項表文知道事,聖節表知道咨錯誤更正事,禮部咨文,今纔出來矣。方物移准事,以來頭使行奉表伸謝之意,撰出先通咨文,知道咨更正事,彼旣做錯,後乃覺悟,至於奏聞,有此移咨,揆以事體,不可無答。只以承領之意,撰出回咨,同爲正書安寶後,定禁軍騎撥,下送于灣府,使之傳給鳳城將處,以爲轉致北京之地,何如?傳曰,允。
李根友,以訓鍊都監言啓曰,今番瑞蔥臺試射時,本局別隊中直赴殿試者爲五名,而一哨中五卒登科,則該將領請賞,旣有已例矣。別隊哨官前縣監白龜鎭,當爲照例加資,而係干恩典,不敢自下擅便,令該曹考例稟處,何如?傳曰,允。
又以訓鍊都監言啓曰,建陽門牌將韓光鎭·朴昌根竝嚴棍二十度,汰去之意,敢啓。傳曰,知道。
又以禁衛營言啓曰,瑞蔥臺試放時鳥銃入格帳幕軍全光福等三十五名,謹依單子判下,以本營木布施賞之意,敢啓。傳曰,知道。
又以御營廳言啓曰,瑞蔥臺試射放時,柳葉箭入格駕前別抄金景哲貫一中,邊一中,弓矢一部,林龍鉉等七人邊二中,各弓箭一部,金明顯貫一中,帿弓一張,崔光崙等十人邊一中,各長弓一張,敎鍊官申永祚貫一中,邊一中,弓矢一部,張萬豐邊二中,弓箭一部,片箭入格駕前別抄朴喜成等二人邊二中,各弓矢一部,曺寅植等五人邊一中,各帿弓一張,鳥銃入格帳幕軍申鳳文等五名貫一中,邊二中,各木二疋,布一疋,金仁哲等三名邊三中,各木一疋,布二疋,秦再崇等二名貫二中,各木二疋,車壽敬等七名貫一中,邊一中,各木一疋,布一疋,金命浩等十四名邊二中,各布二疋,孫德春等五名貫一中,各木一疋,安景運等十一名邊一中,各布一疋,謹依別單啓下,以軍器寺弓矢及本廳木布,施賞之意,敢啓。傳曰,知道。
上在昌德宮。停常參·經筵。
洪說謨啓曰,明日常參·經筵,取稟。傳曰,停。
徐憲淳啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
兪星煥啓曰,假注書邊亨淳,身病猝重,勢難察任,今姑改差,何如?傳曰,允。
金鎭河有頉,代以孫永老爲假注書。
孫永老有頉,代以徐在懋爲假注書。
徐在懋有頉,代以崔虎文爲假注書。
邊亨淳改差,代以趙秉駿爲假注書。
崔虎文有頉,代以李參鉉爲假注書。
徐憲淳啓曰,行大司憲李羲準,掌令金·金鳳梧,持平趙道淳牌不進,執義姜必魯在外,持平姜鎭泰未署經,監察茶時之意,敢啓。傳曰,知道。
以司諫金逸淵,獻納徐有薰,正言金始淵,掌令金·金鳳梧,持平趙道淳牌不進罷職傳旨,傳于徐憲淳曰,只推。
徐憲淳啓曰,卽者義禁府都事來言,時囚無得過三日滯囚,曾有定式矣。時囚罪人朴大碩·李秉九·朴命澈·朴大壽·閔致默·李熙麟·白宗佺等當爲捧供,而判義禁洪敬謨呈辭受由,知義禁李嘉愚,同義禁張敎根在外,只有同義禁金鍏一員,不得備員開坐云。何以爲之?敢稟。傳曰,竝許遞,政官牌招開政。
傳于徐憲淳曰,兩司臺諫竝許遞,今日政差出。
任百經,以備邊司言啓曰,詞訟劇地,不可久曠。在外刑曹參判許遞,仍令今日政差出,何如?傳曰,允。
洪說謨啓曰,行吏曹判書權敦仁,參判沈宜臣,參議金大根牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
有政。吏批,行判書權敦仁,參判沈宜臣竝牌招不進,參議金大根進,同副承旨任百經進。啓曰,行判書權敦仁,參判沈宜臣竝牌招不進,小臣獨政未安,何以爲之?敢稟。傳曰,只出緊任。又啓曰,臺諫多窠,今當差出,而擬望之人乏少,外任竝擬,何如?傳曰,允。以宋冕載爲大司憲,宋祥來爲大司諫,韓宓履爲執義,姜必魯爲司諫,宋能圭·朴鳴載爲掌令,李濟達·金應均爲持平,兪象煥爲獻納,金·洪在重爲正言,成遂默爲刑曹參判,朴綺壽爲判義禁,李光正爲知義禁,權大肯爲同義禁。直閣單徐有薰。
兵批,判書金左根病,參判南履炯入直進,參議李是鍊病,參知金大坤病,右副承旨徐憲淳進。僉知二單,李觀淵·王殷疇。大護軍李羲準,護軍李景在·韓鎭㦿,副司直姜必魯·金逸淵·金鳳梧·金·姜鎭泰·趙道淳,副司果金逸淵·金鎭右,以上竝單付。
傳于任百經曰,見窠皆令差出。
吏批,再政。以李家淳爲應敎,金左根爲同成均,金熙逌爲奉常主簿,李胤愚爲尙衣主簿。
洪說謨,以禮曹言啓曰,今此崇陵大王陵上莎草修改時,前僉使洪吉謨,別看役差下,使之擧行,何如?傳曰,允。
又以禮曹言啓曰,卽接奉朝賀金履陽單子,則以爲,庶族姪故縣令芸淳,嫡妾俱無子,以其同姓四寸兄故縣監箕淳第二子荄根,欲爲繼後,兩家諸族,相議完定,而未及禮斜,依定式草記稟處事呈單矣。凡係繼宗立後,兩邊與受,明有可據,而不得登聞者,許令該曹,論理草記事,曾有筵奏定式,而門長金履陽單辭旣如此,依定式金箕淳第二子荄根,立爲金芸淳之後,何如?傳曰,允。
又以兵曹言啓曰,瑞蔥臺試射放入格內乘·宣傳官·假別監·矢人·交龍旗馬上奉持·步下奉持·武藝別監·門旗手·駕後禁軍·京畿監營招遙旗次知敎鍊官等,謹依判下別單,分等施賞,而筒箇·弓矢,以軍器寺所在者,取來頒給,木布,以本曹所在者,頒給之意,敢啓。傳曰,知道。
又以訓鍊都監言啓曰,今番瑞蔥臺試射放時,本局軍兵等射砲藝入格之類,謹依判下單子,以軍器寺筒箇·弓箭及戶曹木布,施賞之意,敢啓。傳曰,知道。
上在昌德宮。停常參·經筵。
藥房都提調朴宗薰,提調徐憙淳,副提調趙斗淳啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。
任百經,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
任百經啓曰,明日常參·經筵,取稟。傳曰,停。
徐憲淳啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
任百經啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
徐憲淳啓曰,假注書趙秉駿·李參鉉,時無職名,令該曹依例付軍職,冠帶常仕,何如?傳曰,允。
又啓曰,事變假注書張德良,身病猝重,勢難察任,今姑改差,何如?傳曰,允。
備忘記,廣梁僉使池龍珠下直,長弓一張,長箭一部,片箭一部,筒兒一箇賜給。
張德良改差,代以金始遠爲事變假注書。
金始遠有頉,代以羅時鏞爲事變假注書。
傳于任百經曰,崇陵陵上莎草修改時,政府以下,除下直進去。
傳于徐憲淳曰,召對爲之。
徐憲淳啓曰,行大司憲宋冕載,執義韓宓履,掌令朴鳴載,持平李濟達·金應均牌不進,掌令宋能圭在外,監察茶時之意,敢啓。傳曰,知道。
以執義韓宓履,掌令朴鳴載,持平李濟達·金應均,獻納兪象煥,正言金·洪在重牌不進罷職傳旨,傳于徐憲淳曰,只推。
任百經啓曰,卽者義禁府都事來言,時囚罪人朴大碩·李秉九·朴大壽·朴命澈·閔致默·李熙麟·白宗佺,當爲捧供,而新除授判義禁朴綺壽,知義禁李光正,同義禁權大肯未肅拜,同義禁金鍏有身病,不得開坐云。竝卽牌招,何如?傳曰,允。
又啓曰,判義禁朴綺壽,知義禁李光正,同義禁金鍏·權大肯牌不進推考傳旨,今方捧入,而開坐命下之後,如是違牌,事甚未安。竝更牌招,何如?傳曰,允。
徐憲淳啓曰,明日傳香,禮房承旨當爲齋宿。左副承旨洪說謨,所當牌招,而拘於廳規,不得請牌,何以爲之?敢稟。傳曰,牌招。
以左副承旨洪說謨牌不進罷職傳旨,傳于徐憲淳曰,只推。
任百經啓曰,卽者副修撰沈承澤,以其親病,投章徑行,原疏纔已捧入矣。所當直捧禁推傳旨,而此與無端下鄕有異,從重推考,何如?傳曰,允。
任百經,以弘文館言啓曰,新除授應敎李家淳,時在慶尙道禮安地,經筵入番事緊,請斯速乘馹上來事,下諭。傳曰,許遞。
又以弘文館言啓曰,副修撰沈承澤,陳疏徑行,修撰南秉哲內閣進,下番闕直,事甚未安。修撰李孝淳,副修撰林肯洙,竝卽牌招,以爲推移入直之地,何如?傳曰,允。
副修撰沈承澤疏曰,伏以,臣父爲營臣祖母墳山之遷厝,下往湖西地矣。忽於回路,素患痰癖之證,闖發於勞瘁之餘,比前尤劇,食飮全阻,氣息凜綴,擔舁至于京畿始興地。專人來到,促臣往視,臣自聞此報,方寸煼灼,按住不得,忙陳短章,徑出禁扄,仍尋鄕路。伏乞聖明,俯賜鑑諒,亟遞臣職名,俾便救護,亦治臣擅離之罪,以肅朝綱焉。臣無任云云。省疏具悉,爾其勿辭往護。
辛丑閏三月二十五日午時,上御熙政堂。召對入侍時,參贊官徐憲淳,侍讀官尹穳,檢討官沈承澤,直閣徐有薰,假注書趙秉駿,記事官趙然昌·洪祐健,各持綱目第二卷,以次進伏訖。上曰,史官分左右。上開卷命讀之,穳讀自狐涉水,至可拱手而取也。上曰,止之,文義陳之。穳曰,此是春申君之上書於秦王者也。楚王謂黃歇有辯,能使於秦,聞秦有伐楚之議,欲紓朝暮之急,乃以縱橫之說,明辯利害,作書告秦,苟究實情,卽爲楚,非爲秦也。秦王似無足關聽,而蓋其言節節理勝,雖使秦自爲之計,誠無過於此者矣。是以秦王翕然受之,仍與之約親,此爲當時之見稱於列國者也。其後春申君歸趙,乃作輔相之任,能善備禦之策,使秦不敢加兵甲之威,在趙確然有鼎呂之重。以此觀之,不但黃歇之爲國長策,綽有可稱,亦由楚王之委任使能,其效甚大。伏願此等處,益加省察焉。上曰,下番讀之。承澤讀自王之地,至是無趙也。上曰,止之,文義陳之。承澤曰,當是時,趙奢不過一收租之賤吏,平原君卽一國之貴戚,而奢能不畏彊禦,執其用事者,以法繩之,可謂難矣。蓋王法有所撓屈,則國不得爲國,而平原君始旣憑恃其豪貴,不肯奉法,終又憾怒於趙奢,必欲殺之,前後過失,轉轉愈大。而能翻然回悟於趙奢之言,非但引己過而納人言,又能知其賢而薦于王,用以治賦,國富民殷,此所以平原君之見重於當世者也。虛受之量,知人之明,足以掩前日之過失,亦可爲後世之稱道。伏願此等處澄省焉。上曰,閣臣讀之。有薰讀自君安得有此富,至不然必敗,上曰,止之,文義陳之。有薰曰,臣所讀自止中,無可陳之文義矣。上曰,參贊官讀之。憲淳讀自奢曰請受敎,至取剛·壽。上曰,止之,文義陳之。憲淳曰,趙奢旣令軍中,而於許歷之言,非但不加之罪,乃反聽受之不暇,此其言則是而計必用故也。竟能却秦而重趙,未必不由於此,則其所知人納言之效,蓋如是矣。奢不過當時將才,而猶能爲此,況以人君之尊,可不虛受於昌言嘉謨乎?爲政之要,亶不外是。伏願聖上體念焉。上曰,翰注讀之。賤臣讀自穰侯言於秦王,至名曰張祿,上曰,止之。然昌讀自謁者王稽,至亦王之尺也。上曰,止之。祐健讀自今夫韓魏,至故失其國。上曰,止之。仍掩卷,命史官就座,仍命退,諸臣以次退出。
上在昌德宮。停常參·經筵。
還內後,內閣·政院·藥房·玉堂口傳問安。答曰,知道。
洪說謨啓曰,明日經筵,取稟。傳曰,停。
徐憲淳啓曰,合辭許久闕啓,事甚未安。除在外·陳疏外,未肅拜人員,竝卽牌招,何如?傳曰,允。
洪說謨啓曰,刑曹參判成遂默除拜後過三日不爲出肅,依定式推考警責,仍卽牌招察任,何如?傳曰,允。
徐憲淳啓曰,判義禁朴綺壽,同義禁金鍏·權大肯再牌不進推考傳旨,今方捧入,而開坐命下之後,連事違召,無意承膺,事體所在,誠極未安。竝所當更請牌招,而係是一日三牌,何以爲之?敢稟。傳曰,更爲牌招。
洪說謨啓曰,弘文提學李光正旣入闕中,不爲肅謝,事甚未安。推考,何如?傳曰,允。
羅時鏞有頉,代以金弘祺爲事變假注書。
金弘祺有頉,代以張德良爲事變假注書。
洪說謨啓曰,來四月初四日宗廟夏享大祭親祭,祭文當爲製進,藝文提學金蘭淳,待明朝牌招,何如?傳曰,允。
傳于任百經曰,出宮門路,以協陽門爲之。
徐憲淳啓曰,判義禁朴綺壽,同義禁金鍏·權大肯牌不進推考傳旨,今方捧入,而開坐命下,已至經宿,如是違牌,事甚未安。竝更牌招,何如?傳曰,允。如有違牌,勿爲呼望。
傳于洪說謨曰,金吾堂上有闕之代,前望單子入之。
傳于徐憲淳曰,中官梁重吉·黃鐘和·河俊浩,竝令該府拿問嚴勘。
掌令朴鳴載啓曰,臣之言議風裁,本不近似於淸朝耳目之任,而月前待罪納言時,値太廟展謁之禮,其在分義,豈敢不趨走陪班,而素患痰癖之症,適爾闖作,無以自力,未克遂誠,只切悚惶,自訟無地。竟被譴罷之典,猶屬薄勘,至今追惟,惶汗浹背。曾未幾日,掌憲除旨,忽下於此際,又差夏享執事之列,誓戒在卽,雖不得不章皇出肅,而第臣見叨之臺職,有難因仍蹲冒,玆敢來避,請命遞斥臣職,,答曰,勿辭,亦勿退待。
以持平金應均,正言金·洪在重牌不進罷職傳旨,傳于徐憲淳曰,只推。
傳于洪說謨曰,齋宿處所,以摛文院爲之。
任百經啓曰,持平金應均旣入闕中,不爲肅謝,直爲出去,事甚未安。推考,何如?傳曰,允。
以京畿監司徐英淳狀啓,永平郡民家失火事,傳于任百經曰,聞甚矜惻,元恤典外,別加顧助,結構奠接之方,廟堂措辭分付。
洪說謨,以弘文館言啓曰,上番校理臣尹穳,以禁衛營從事官,今日本營軍布捧上時,晝仕出去之意,敢啓。傳曰,知道。
又以吏曹言啓曰,長興庫主簿李麟恪,以其身病,呈狀乞遞,改差,何如?傳曰,允。
又以吏曹言啓曰,今此宗廟夏享大祭祭官中,時無職名人及未分館人,通融塡差,而竝令該曹口傳付軍職,冠帶常仕,何如?傳曰,允。
兵曹口傳政事,副司果趙完植·朴商壽·尹致賢·韓兢人,副司正李玄功·尹哲求·金世均·韓應淳,以上竝單付。
任百經,以御營廳言啓曰,本廳軍色從事官李㘾,身病甚重,勢難察任,改差,何如?傳曰,允。
上護軍朴綺壽疏曰,伏以,臣於昨者,伏奉金吾除旨,召牌儼臨,固當蹶趨膺,而非但賤疾之適苦,勢有所難强,荐違召命,歷日悚惶矣。今則呼望路阻,不得不進詣朝房,忙陳短章。伏乞聖命,俯賜矜察,亟遞臣職,移授無故之人,以便公私焉。臣無任云云。答曰,省疏具悉。金吾之任,許遞。
工曹參判金鍏疏曰,伏以,臣之老母,素抱痰癖,自春初大爲添重,多般藥治,幸得少安,忽於日昨,挾滯越添,肚腹澎亘,呼吸喘急,食飮有進輒吐,神精有時昏頓,種種症形,萬萬危劇,邀醫投藥,晷刻是急。而此際以金吾開坐,召牌屢降,在臣義分,固當不俟駕屨,而第今情理,實難暫離病側,連日違召,甘犯逋慢之罪。聖度天大,不惟不賜譴何,特下勿呼望之命,見今進身無望,違牌路阻,情私悶隘,不得不隨詣禁扄之外,猥陳懇迫之私,仰瀆崇嚴。伏乞聖慈,俯賜鑑諒,亟遞臣所帶之職,以便救護,仍治臣罪,以肅綱紀焉。臣無任云云。笞曰,省疏具悉。金吾之任,許遞。
獻納兪象煥疏曰,伏以,臣庸愚空疎,最居人下,而遭逢盛世,過蒙洪造,絲毫蔑效,愧懼恒深。忽於日昨,納言除旨,有隕自天,臣固當感恩怵義,不俟駕屨,少伸叩謝之忱。而第臣於昨冬,猥叨持憲,適値懲討方張,隨僚詣臺,不審乎下諭之啓,有壞了堤防之嚴,揆奏薄罷,匪罪伊榮,滿心惶恧,久益靡措。今何敢以歲月之稍久,職名之有異,晏然冒據,以自取物議之嗤點也哉?玆不得不略控衷懇,仰瀆崇嚴。伏乞聖慈,俯垂鑑諒,亟賜遞斥,以安微分焉。臣於引咎之章,何敢贅他,而憂愛之切,不避猥越,冒昧仰陳,惟殿下垂察。夫帝王爲治之本,專於講學,而要尤貴乎無有間斷也。以法講爲本,而燕閒之暇,頻接召對,硏究三代心法之要,討論古今治亂之源,此眞古人所謂經經而緯史也。當此和晷舒長之時,間賜召對,罕接法筵,安在其日三接之意也哉?盛暑不遠,又將頉稟而停閣。伏願殿下,深存一曝之戒,恒軫寸陰之惜,頻御法筵,嚴立課程,以光緝熙之工,以資修治之道焉。臣無任云云。省疏具悉。往事不必追引。陳勉當留念矣。
辛丑閏三月二十六日子時,上詣仁政殿月臺。宗廟夏享大祭受誓戒入侍時,行都承旨趙斗淳,左承旨兪星煥,右承旨李根友,左副承旨洪說謨,右副承旨徐憲淳,同副承旨任百經,假注書趙秉駿·李參鉉,記事官趙然昌·洪祐健,直提學趙秉龜,檢校直閣李公翼,直閣徐有薰,檢校待敎金學性·金洙根·南秉哲·李㘾,待敎趙鳳夏以次侍立。時至,通禮跪啓請外辦,上具遠遊冠·絳紗袍,乘輿出宣化門。藥房提調徐憙淳,副提調趙斗淳進前奏曰,侵夜勞動,聖體,若何?上曰,一樣矣。左右通禮前導,出協陽門,由肅章門·仁政門,至降輿所。通禮跪啓請降輿,上降輿。通禮跪啓請執圭,斗淳進圭,上執圭。左右通禮導上詣板位,南向立。贊禮唱四拜,諸享官及宗親文武百官皆行四拜訖。吏曹判書權敦仁讀誓文,刑曹判書李若愚聽誓文訖。贊禮唱四拜,諸享官及宗親文武百官皆行四拜。通禮跪啓請禮畢,仍請釋圭,斗淳跪受圭。通禮跪啓請乘輿,上乘輿。左右通禮前導,出仁政門,由肅章門,入協陽門還內。出標信解嚴,諸臣以次退出。
上在昌德宮。停常參·經筵。
洪說謨啓曰,明日經筵,取稟。傳曰,停。召對爲之。
又啓曰,來初一日輪對日次,而宗廟夏享大祭親祭齋戒相値,頉稟之意,敢啓。傳曰,知道。
任百經啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
洪說謨啓曰,右副承旨徐憲淳今日不爲仕進,卽爲牌招,何如?傳曰,允。
又啓曰,藝文提學金蘭淳牌不進推考傳旨,今方捧入,而親祭祭文,當爲製進,如是違牌,事甚未安。更爲牌招,何如?傳曰,允。
任百經啓曰,行大司憲宋冕載,執義韓宓履,掌令宋能圭·朴鳴載,持平李濟達·金應均牌不進,監察茶時之意,敢啓。傳曰,知道。
以執義韓宓履,掌令宋能圭·朴鳴載,持平李濟達·金應均,獻納兪象煥,正言金·洪在重牌不進罷職傳旨,傳于任百經曰,只推。
金吾堂上前望單子入之,判義禁朴綺壽,同義禁金鼎均落點。
洪說謨,以吏曹言啓曰,今此雩祀壇祭初獻官,前判書洪敬謨塡差,而時無職名,令該曹口傳付軍職,何如?傳曰,允。
兵曹口傳政事,上護軍單洪敬謨。
兵曹口傳政事,副司正單李裕元。
洪說謨,以禮曹言啓曰,卽接鎭海進士權等二十三人聯名所志,則以爲先祖故僉知中樞府事龍見,以孝行學問,入於丁酉式本道抄啓,今春因議政府覆啓,以贈職秩,啓下行會,故受牒次上來,而第行會中誤書以故士人,請卽從實釐正,俾得按例貤贈云矣。取考本道狀本及現納公文,則狀本誤書,果爲的實,故狀本及報議政府粘目中,竝改付標以入,而奏御文字,有此不審,當該道臣,捧現告推考,何如?傳曰,允。
又以敦寧府言啓曰,大王大妃殿加上尊號,御牒·譜冊修整後,今旣畢役之意,敢啓。傳曰,知道。
上在昌德宮。停常參·經筵。
任百經,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
趙斗淳啓曰,明日經筵,取稟。傳曰,停。
徐憲淳啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
趙斗淳啓曰,右承旨李根友,左副承旨洪說謨,今日不爲仕進,竝卽牌招,何如?傳曰,允。
傳于兪星煥曰,召對入侍。
徐憲淳啓曰,行大司憲宋冕載,執義韓宓履,掌令宋能圭·朴鳴載,持平李濟達·金應均牌不進,監察茶時之意,敢啓。傳曰,知道。
以執義韓宓履,掌令宋能圭·朴鳴載,持平李濟達·金應均,獻納兪象煥,正言金·洪在重牌不進罷職傳旨,傳于徐憲淳曰,只推。
以左副承旨洪說謨牌不進罷職傳旨,傳于徐憲淳曰,只推。
兪星煥啓曰,藝文提學金蘭淳疏批已下,卽爲牌招,何如?傳曰,允。
傳于李根友曰,崇陵修改進去,大臣以下留待。
傳于李根友曰,崇陵修改進去,大臣以下入侍。
傳于徐憲淳曰,啓字誤踏,當該中官韓應淳,從重推考。
徐憲淳啓曰,今閏三月三十日,祿都目政事爲之之意,敢啓。傳曰,知道。
趙斗淳,以吏曹言啓曰,贈諡文溫公朴汝龍延諡,來四月初七日定行於黃海道海州鄕第云矣,敢啓。傳曰,知道。
徐憲淳,以兵曹言啓曰,五衛將李觀淵·金春敍除授在外,上來無期云,景福宮衛將吳纘源,慶熙宮衛將金益秀·金順亨,俱以病難供職,呈狀乞遞,竝改差,何如?傳曰,允。
又以摠戎廳言啓曰,本廳左部千摠白能洙,身病甚重,勢難察任,改差,何如?傳曰,允。
藝文提學金蘭淳疏曰,伏以,臣頃控微懇,獲解藩寄,歸對老母,攢手洪造,上天體下,無往非恩,闔門感頌,尤倍常情。仍伏念,臣於納節之前,伏奉藝苑新除,始焉栗然而驚,繼以惝然而感,殆莫曉其誤恩之及此也。噫,館閣之選,其重何如,處是選者,其人又何如也?臣雖椎魯顓蒙,無甚見識,亦嘗粗聞前輩之緖餘矣。其揚古人而扢當世者,確然皆有論定,雖不能不時有軒輕,要之皆文采炳朗,標望峻爽,邈然不可以梯接者也,曷嘗有遺其實而冒其名,如臣之最無謂者哉?臣通經之未能,而操觚之未習,本末俱枵,文質無底,而使之演絲綸而賁黼黻,以從事於文苑之末,是殆非臣之前聞也。臣之菲材,無適世用,而濫被拂拭,叨躋崇顯,區區矢心,惟在夷險不擇,一意向前,而若其才有所大不逮,分有所甚難强,猶且包羞抗顔,淟然若固有,實非回維之所敢出也。鍾鼓之饗而海禽眩焉,文繡之侈而野獸駭焉,無他,施非所宜也。今臣所被寵章,不特非所宜而已,則臣安得不聞命驚惑,踧踖嗚呼,殆有甚於鳥獸之眩且駭者乎?召牌儼臨,承膺無路,玆敢不擇抑首之號,粗陳瀝血之懇。伏乞聖慈,察臣言之匪出飾讓,念名器之不容濫屑,特命選部,劃賜鐫改,以幸公私,不勝大願。臣無任云云。答曰,省疏具悉。卿其勿辭行公。
辛丑閏三月二十八日辰時,上御熙政堂。召對入侍時,參贊官兪星煥,侍讀官李正履,檢討官李孝淳,直閣徐有薰,假注書李參鉉,記事官沈敬澤·洪祐健,各持綱目第二卷,以次進伏訖。上曰,史官分左右。命讀之,正履讀自今自有秩,至匿平原君家。上曰,止之,文義陳之。正履曰,司馬光之論,正論也。然穰侯雖有功於秦,而若能知少自畏愼,遠避權勢,使人主無疑,則雖有百范雎,其何以間之哉?范雎則是戰國傾危之士也。當初設心,雖專在於奪穰侯之位,而猶能知權寵之不可久居,一聞蔡澤四時之序,成功者去之說,卽忻然奉身而退,竟以功名終,此其一段過人處也。大抵戰國此時事蹟,尤極雜亂,無足觀鑑,此等處惟當斯速畢講焉。上曰,下番讀之。孝淳讀自趙以公子勝爲相,至長安君爲質。上曰,止之,文義陳之。孝淳曰,穰侯,秦王之同母弟也,范雎諸侯之逋臣也。穰侯於秦國,功高恩重,果如司馬公之言,而一朝聽范雎傾危之說,棄其功而奪其位,此昭王之過也。孟子曰,將使卑踰尊,疎踰戚,可不愼歟。范雎不過一時辯士,羈旅入秦,未有以大功可稱者,安能跨越穰侯,謀奪其權寵哉?自古人君,雖急於用人,廣求賢哲,量材以授職,因能以任官,然後上有得賢之譽,下無驟進之謗,上下相得,朝廷和平,士不失望。惟聖上省念焉。上曰,閣臣讀之。有薰讀自太后不可,至非不思也。上曰,止之,文義陳之。有薰曰,大臣疆諫,卽趙國宗社之大計也,太后溺於所愛,不以爲然,至有不和之色。左師先言他事,使其怒氣稍解,竟見其言採用,遂却秦師,可謂諫亦有道矣。大抵君臣之際,自有截嚴之禮,雖讜論昌言之可以敷陳者,亦難畢辭於前,況天威震剝之際乎?唐太宗不過中主,凡有來諫,必假顔色而受之,不以情志阻隔者,亦云盛矣。向使左師,不有其諫,趙國殆將爲墟,此正一言足以興邦者也。伏願殿下,俾軫容諫之量焉。上曰,參贊官讀之。星煥讀自祭祀則祝之,至皆決於君王后。上曰,止之,文義陳之。星煥曰,太后之不送長安君,溺愛之小節也,觸龍之請質長安君,爲國之大事也,豈可以溺愛之小節,廢爲國之大事乎?此卽以私而廢公者也。人君御下用人之道,亦不當以私掩公。伏願殿下留念焉。范雎之雎,卽雎鳩之雎,非睢盱之睢,東人之從目讀睢甚誤。杜詩及古今韻府,范雎之名,皆叶於魚韻,日後文字進覽時留心焉。上掩卷,仍命史官就座,又命退,諸臣以次退出。
辛丑閏三月二十八日酉時,上御熙政堂。崇陵修改進去大臣以下入侍時,右承旨李根友,假注書趙秉駿,記事官趙然昌·洪祐健,右議政趙寅永,禮曹判書徐憙淳,繕工監提調趙秉鉉,以次進伏訖。上曰,史官分左右。寅永進前奏曰,近日日候甚熱,無異盛暑,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。寅永曰,臣等以崇陵莎草修改事進去,而俄者狀啓,已爲陳達矣。進審陵上莎草,則一邊雖有稍完之處,而旣是蟲損,則不可不捲退舊土,故一竝撤下,而更爲封築矣。上曰,舊土捲退,爲幾許乎?寅永曰,陵上一邊則爲六七寸,下邊則爲一尺許矣。王后陵上,略有蹲縮處,故依從便修改之受敎,亦爲間間修補,丁字閣石築及禁川橋傾側處,竝爲數處修葺矣。大抵各陵寢,則未嘗如是,而崇陵則十年之內,四次改莎,極是異事矣。上命大臣先退,史官就座,仍命退,諸臣以次退出。
上在昌德宮。停常參·經筵。
洪說謨啓曰,明日親臨肄儀,再明日·三明日·初三日,宗廟夏享大祭親祭齋戒相値,視事頉稟之意,敢啓。傳曰,知道。
徐憲淳啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
傳于任百經曰,飭已施矣,時囚罪人河浚浩分揀放送。
任百經,以義禁府言啓曰,時囚罪人河浚浩分揀放送事,承傳啓下矣。河浚浩分揀放送之意,敢啓。傳曰,知道。
任百經啓曰,行大司憲宋冕載,執義韓宓履,掌令宋能圭·朴鳴載,持平李濟達·金應均牌不進,監察茶時之意,敢啓。傳曰,知道。
以執義韓宓履,掌令宋能圭·朴鳴載,持平李濟達·金應均,獻納兪象煥,正言金·洪在重牌不進罷職傳旨,傳于任百經曰,只推。
傳于任百經曰,明日出宮門路,以賓陽門爲之,雲寶劍,置之,侍衛,入直磨鍊。
傳于洪說謨曰,發遣吏郞,諸執事淸齋與否,摘奸以來。
傳于任百經曰,飭已施矣,時囚罪人梁重吉·黃鍾和,竝放送。
吏曹參判沈宜臣疏曰,伏以,臣之虛縻銓任,今已四閱月于玆矣。始也辭不獲命,終焉恬若固有,臣雖無恥,豈或不揆分量,專抛廉隅而然哉?誠以夷險燥濕,殫竭爲期,逡巡不敢,荏苒至此,而求解一念,寤寐如結。又自日來,宿病復作,肝木旺而眩暈隨苦,痰火升而咳喘陡劇,眞元漸脫,藥餌罔效。此非一時旡妄之證,卽臣素祟,輒發於春夏之交,如期不舛,浹朔彌淹,以此形實,無望彈束,玆敢疾聲控籲,仰希恩諒。伏乞聖慈,亟遞臣見帶銓銜,俾重任無曠,私分獲安,不勝幸甚。臣無任云云。答曰,省疏具悉。卿其勿辭,調理行公。
上在昌德宮。停常參·經筵。
還內後,內閣·政院·藥房·玉堂口傳問安。答曰,知道。
藥房提調徐憙淳,副提調趙斗淳啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。
洪說謨啓曰,明日召對,取稟。傳曰,停。
任百經啓曰,備邊司郞廳來言,今日賓廳日次,而親臨肄儀相値,不得來會云矣,敢啓。傳曰,知道。
傳于洪說謨曰,禮房承旨馳詣宗廟·景慕宮,奉審摘奸,仍詣受香所,奉審摘奸以來。
傳于趙斗淳曰,吏·刑換房。
傳于趙斗淳曰,戶·刑換房。
有政。吏批,行判書權敦仁進,參判沈宜臣受由,參議金大根進,右副承旨徐憲淳進。以金在根爲應敎,李憲球爲工曹判書,朴曾壽爲掌樂主簿,金箕殷爲分內醫提調,李秉義爲愍懷墓守衛官。奉常副奉事單金容煥,兼養賢奉事單趙禮根。前郡守金尙沂,通政今加嘉善,故進士楊宗楷·權揆,故學生成允信·申昅·徐有觀·李·沈得淸·鄭秀大·李元龜·徐行逵·朴㦳·李基震,贈童敎,已上孝行卓異,贈職事承傳。故府使權贈吏參例兼,同義禁權大肯考。
兵批,判書金左根進,參判南履炯病,參議李是鍊入直,參知金大坤病,同副承旨任百經進。以權大肯爲副摠管,白龜鎭·金吉淳爲五衛將,崔泰瑞爲景福將,金致聲·尹直烈爲慶熙將,李孝淳爲文兼,朱禎錫·趙鎭達爲武兼,白魯洙爲惠山僉使。同知單李南耇,僉知三單金益鍾·金達衡·安宅臣,護軍金尙沂,副司直李家淳,副司正李參鉉·趙秉駿,以上竝單付。訓哨白龜鎭,武兼金吉淳,前守門將李富在,前權管劉煥駿,以上今加折衝,加資事承傳。
吏批,再政。以李光正爲判尹,成遂默爲同春秋,林泰洙爲禁府都事。
兵批,再政。同知單崔泰瑞,僉知二單白龜鎭·金吉淳。
傳于任百經曰,明日出宮門路,以協陽門爲之。
傳于李根友曰,中宮殿冠禮吉日,以四月望後擇入。
徐憲淳,以司饔院監膳提調意啓曰,鷹師貢人等呼訴內,京貿山雉,今已垂乏,將無以推移封進云。依壬子年傳敎定式,各殿日下生雉,明日爲始,以活鷄全數代封之意,敢啓。傳曰,知道。
洪說謨,以禮曹言啓曰,傳曰,中宮殿冠禮吉日,以四月望後擇入事,命下矣。令日官李秉洪推擇,則來四月十六日卯時,坐向西北,二十日辰時,坐向東北,俱吉云。以何日定行乎?敢稟。傳曰,十六日爲之。
又以禮曹言啓曰,卽接江原監司趙秉憲移文,則以爲,洪川縣鄕校聖殿正間滲漏,東西廡仰土亦爲頹落,不可不及今修改,告由·移還安祭香祝,自本曹啓稟下送云矣。洪川縣鄕校聖殿修改時,先告事由·移還安祭香祝,卽令該司照例磨鍊下送,從便卜日設行之意,竝爲分付,何如?傳曰,允。
又以弘文館言啓曰,新除授應敎金在根,卽爲牌招察任,何如?傳曰,允。
以應敎金在根牌不進罷職傳旨,傳于李根友曰,只推。
任百經,以兵曹言啓曰,今閏三月各廳堂下武臣朔試射,臣曹連因有故,不得爲之之意,敢啓。傳曰,知道。
又以訓鍊都監言啓曰,本局千摠鄭日永,身病甚重,勢難察任,改差,何如?傳曰,允。
李根友,以義禁府言啓曰,時囚罪人梁重吉·黃鍾和,竝放送事,承傳啓下矣。梁重吉,黃鍾和,竝放送之意,敢啓。傳曰,知道。
刑曹參判成遂默疏曰,伏以,臣於年前,待罪萊府,觸事僨誤,薄罷伊榮,至今追惟,媿悚交集。迺於數年之後,又以臣在任時倭人書契事,倅臣騰啓,大僚覆奏,至承譴罷之命,益不勝驚懍恧蹙,靡所措躬也。夫書契去來,自有約條,苟或違越,大非所以尊國體而嚴邊情也。伊時所謂書契,旣是恒例之外,故果爲劃卽斥退,而威令未著於任譯,誠信莫孚於狡倭,斥之而不能使之去,退之而未慮其尙在,拖及四載,囂聒未已,畢竟上徹朝廷,仰煩處分,臣之昏謬憒劣,已無可論,而職在邊臣,事關交鄰,苟有失誤,罪將何居?聖度寬假,罰止薄勘,杜門自訟,徒切感惶。曾未幾何,特敍遽降,繼而有秋曹除命,臣仰戴洪造,俯怵義分,何敢爲逡巡之計,而第念,郵罰乍行,而舊愆難贖,寵眷冞厚,而廉防自在。今若諉以旣往,看作已勘,厭然自恕,揚揚出膺,則臣身之昌披,物議之嗤點,豈不重爲淸朝之羞乎?玆敢短章自列,仰瀆崇嚴。伏乞聖明,俯賜鑑諒,亟遞臣所帶職名,以安微分,仍令攸司,議臣當勘之律,以警具僚焉。臣無任云云。答曰,省疏具悉。萊府事,何必更引?卿其勿辭行公。
右副承旨徐憲淳疏曰,伏以,臣之所帶春秋兼銜,與知春秋臣李若愚,爲內外從應避之嫌,揆以格例,在所當遞,玆敢援例陳章。伏乞聖明,俯賜鑑諒,亟許遞改,以存公格,以安私分焉。臣無任云云。省疏具悉。疏辭下該曹稟處。
辛丑閏三月三十日卯時,上詣明政殿月臺。宗廟夏享大祭肄儀親行入侍時,行都承旨趙斗淳,左承旨兪星煥,右承旨李根友,左副承旨洪說謨,右副承旨徐憲淳,同副承旨任百經,假注書趙秉駿·李參鉉,記事官趙然昌·洪祐健,直提學趙秉龜,檢校直閣李公翼,直閣徐有薰,檢校待敎金洙根·南秉哲·李㘾,待敎趙鳳夏,以次侍立。時至,上具翼善冠·衮龍袍,乘輿出賓陽門。藥房提調徐憙淳,副提調趙斗淳進前奏曰,侵早勞動,聖體,若何?上曰,一樣矣。通禮跪啓請降輿,上降輿,步由複道,仍詣明政殿月臺,就褥位西向立。斗淳奏曰,肄儀時例行再拜禮,今亦依此爲之,何如?上可之,仍肄儀如禮訖。禮儀使跪啓禮畢。判府事朴宗薰,右議政趙寅永等進前奏曰,朝雨旋霽,幸莫大焉,侵早勞動,聖體,若何?上曰,一樣矣。通禮跪啓請乘輿,上乘輿。命出標信解嚴,仍由賓陽門還內,諸臣以次退出。
上在昌德宮。停常參·經筵。
上詣摛文院齋宿所後,內閣·政院·藥房·玉堂口傳問安。答曰,知道。
任百經啓曰,來初五日,朝參日次矣,敢稟。傳曰,停。
洪說謨啓曰,明日召對,取稟。傳曰,停。
李根友啓曰,行大司憲宋冕載未肅拜,執義韓宓履,掌令宋能圭·朴鳴載,持平李濟達·金應均呈辭,監察茶時之意,敢啓。傳曰,知道。
傳于徐憲淳曰,召對爲之,時原任閣臣,同爲入侍。
洪說謨,以奎章閣言啓曰,景慕宮望廟樓,今朔奉審無頉之意,敢啓。傳曰,知道。
任百經,以都摠府言啓曰,今日入直內三廳武兼禁軍及軍兵等,當爲中日習射技放,而宗廟夏享大祭齋宿相値,不得設行之意,敢啓。傳曰,知道。
兵曹口傳政事,副司果單徐相敎。
任百經啓曰,省記法意,何等愼重,而今日省記中,有所誤書,致勤下敎。臣之矇然捧入,不勝惶悚,而誤呈擧案之當該禁漏官,令攸司從重科治。雖以兵曹堂上言之,不能照察之失,不可無警,推考,何如?傳曰,允。
辛丑四月初一日辰時,上詣摛文院。宗廟夏享大祭齋宿入侍時,行都承旨趙斗淳,左承旨兪星煥,右承旨李根友,左副承旨洪說謨,右副承旨徐憲淳,同副承旨任百經,假注書趙秉駿·李參鉉,記事官趙然昌·洪祐健,原任提學朴綺壽,直提學趙秉龜,原任直閣吳取善,檢校直閣李公翼,直閣徐有薰,檢校待敎金學性·金洙根·南秉哲·李㘾,待敎趙鳳夏,以次侍立。時至,通禮跪啓請外辦,上具翼善冠·衮龍袍,乘輿出宣化門。藥房提調徐憙淳,副提調趙斗淳,進前奏曰,侵早勞動,聖體,若何?上曰,一樣矣。仍由協陽門·肅章門·進善門,至摛文院。通禮跪啓請降輿,上降輿入詣堂內,諸臣以次權退。
辛丑四月初一日午時,上御摛文院。召對入侍,時原任閣臣同爲入侍時,參贊官徐憲淳,侍讀官李繪九,檢討官李孝淳,待敎趙鳳夏,假注書趙秉駿,記事官趙然昌·洪祐健,各持綱目第二卷,檢校提學朴綺壽,檢校直提學徐憙淳,直提學趙秉龜,檢校直閣金左根,原任直閣吳取善,檢校直閣李公翼,直閣徐有薰,原任待敎趙斗淳,檢校待敎金學性·金洙根·南秉哲·李㘾,以次進伏訖。上曰,史官分左右。檢校提學朴綺壽進前奏曰,近日日氣,朝晝異候,侵早離次,聖體,若何?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。綺壽曰,今日齋宿,特臨于本閣,臣等皆與有榮幸矣。在昔正廟丙申,始設本閣,而營建制度,則在於辛丑,伊時惟我正廟,臨幸于此,引接本閣諸臣,仍設講會,甚盛擧也。其後則每以本閣,爲齋宿之所,亦粵我純祖·翼考屢度臨御,頻賜引對。今我殿下仰遵故事,復臨此閣,而又有召對引接之命,是年適正廟辛丑後一周甲也,事非偶然,尤不勝欽仰萬萬矣。上開卷命讀之,繪九讀自五十一年,至反而後圖之。上曰,止之,文義陳之。繪九曰,此皆春秋戰國之後,七雄爭長之時也。各以强弱之勢,互相侵伐,若唐人詩所謂七雄雄雌猶未分,攻城殺將何紛紛者也,雖或有彼善於此者,而未見有義理之勇當戰而戰也。故孟子曰,春秋無義戰,又曰,善戰者服上刑,此戒時君之不行仁政而專尙功利也。以當時天下之勢言之,秦爲最强於六國,畢竟六國,皆入於秦,顧其威力之强盛,宜若傳之萬世,而乃於兼竝之後,僅至二世者,無他故焉。惟以攻伐爲事,而不知仁義之可行也。是以爲國保民而傳世久遠之策,固不在於富强,亶係乎仁政之行不行如何耳。伏願於此等處,益加留神焉。上曰,下番讀之。孝淳讀自歇與太子謀曰,至封之淮北。上曰,止之,文義陳之。孝淳曰,春申君侍太子於秦,及楚王有疾,請歸而不可得,則乃敎太子,變服以出關,身自守舍,待命於秦,此忠臣之節也。春申君雖智,亦安知其應侯之救己,而秦王之幸其不殺也哉?然則春申君終身用事於楚,致位富貴,固其宜也。由此觀之,豈可與孟嘗君·平原君,同一揆也哉?惟聖上講史之際,如此等處,尤爲省念焉。上曰,閣臣讀之。鳳夏讀自五十三年,至獻之大王。上曰,止之,文義陳之。鳳夏曰,臣所讀自止中,別無可陳之文義,而第念戰國之時,專尙功利,其事蹟,實無可觀。大抵治平之術,無出於仁義二字,孟子曰,亦有仁義而已矣,此實人主致治之要道。伏願澄省焉。上曰,參贊官讀之。憲淳讀自趙王以問,至地而食之也。上曰,止之,文義陳之。憲淳曰,臣於此文義,無容更事敷衍,而上番儒臣所奏功利仁義之說,誠好矣。人主求治之道,必以抑功利尙仁義爲先務,則治國安民,何憂之爲哉?伏願深加體念焉。上曰,諸閣臣以次讀之。綺壽讀自五十四年,至破王之軍矣。上曰,止之。憙淳讀自雖往請,至且降矣。上曰,止之。秉龜讀自趙王遂以括,至不問家事。上曰,止之。左根讀自今括一朝爲將,至吾已決矣。上曰,止之。取善讀自毋因曰卽如,至悉詣長平。上曰,止之。公翼讀自遮絶趙救,至沃焦釜然。上曰,止之。有薰讀自且救趙高義,至爲秦而歸趙。上曰,止之。斗淳讀自趙卒反覆,至趙人大震。上曰,止之。學性讀自五十六年,至割地以和。上曰,止之。洙根讀自王聽之,至不得其二。上曰,止之。秉哲讀自秦趙構難,至何慰秦之心哉。上曰,止之。㘾讀自且臣言勿與者非,至已在趙矣。上曰,止之。上掩卷。斗淳進前奏曰,上注書徐相敎,仕日今已準朔,仕滿狀,依例成送吏曹,何如?上曰,依爲之。出擧條上命史官就座,仍命退,諸臣以次退出。
上在昌德宮。停常參·經筵。
經宿後,內閣·政院·藥房·玉堂口傳問安。答曰,知道。
洪說謨啓曰,明日大駕詣宗廟入齋室後,大王大妃殿·王大妃殿問安,何承旨進去乎?敢稟。傳曰,同副承旨進去。
傳于徐憲淳曰,發遣吏郞,諸執事淸齋與否,摘奸以來。
洪說謨,以成均館言啓曰,本館入直,久任郞廳外,他郞不得入直,若有代員替直之事,則草記代直事,曾有定式矣。司成柳幼麟,直講朴奎賢,典籍李容敏,俱爲差祭,時無入直之員,以他郞官,姑爲代直,何如?傳曰,允。
任百經,以兵曹言啓曰,今四月初四日,宗廟·永寧殿夏享大祭時,守門當爲塡差,而本曹郞廳·都摠府郞廳·五衛將,除入直與在外,排擬苟艱,依定式軍門將官,代差以入之意,敢啓。傳曰,知道。
李根友,以義禁府言啓曰,今此宗廟擧動時,大駕各差備都事,當以九員分差,而本府都事十員內,一員入直,都事李秉九·朴大壽,方在就理中,無以備員,公事回公都事,亦無以推移。假都事三員,令該曹口傳差出,以爲分排擧行之地,何如?傳曰,允。
上在昌德宮。停常參·經筵。
經宿後,內閣·政院·藥房·玉堂口傳問安。答曰,知道。
大駕詣宗廟入齋室後,內閣·政院·藥房·玉堂口傳問安。答曰,知道。
大王大妃殿·王大妃殿,遣承旨問安,答曰,知道。
展拜入幕次後,內閣·政院·藥房·玉堂口傳問安。答曰,知道。
大王大妃殿·王大妃殿,遣承旨夕問安,答曰,知道。
任百經啓曰,司僕寺內乘來言,捲簾取稟。傳曰,捲三面。
洪說謨啓曰,明日常參·經筵,取稟。傳曰,停。
任百經啓曰,大王大妃殿·王大妃殿問安進去,下直之意,敢啓。傳曰,知道。
洪說謨啓曰,禮貌官來言,百官稟旨就次。傳曰,知道。
洪說謨,以奎章閣守宮檢校待敎意啓曰,夜間閣內諸處,無事之意,敢啓。傳曰,知道。
洪說謨啓曰,大王大妃殿·王大妃殿夕問安,何承旨進去乎?敢稟。傳曰,右副承旨進去。
徐憲淳啓曰,臣以大王大妃殿·王大妃殿問安進去,下直之意,敢啓。傳曰,知道。
辛丑四月初三日辰時,大駕詣宗廟。夏享大祭親祭擧動入侍時,行都承旨趙斗淳,左承旨兪星煥,右承旨李根友,左副承旨洪說謨,右副承旨徐憲淳,同副承旨任百經,假注書趙秉駿·李參鉉,記事官趙然昌·洪祐健,原任提學朴綺壽,直提學趙秉龜,原任直閣吳取善,檢校直閣李公翼,直閣徐有薰,檢校待敎金學性·金洙根·南秉哲·李㘾·趙鳳夏,以次侍立。時至,通禮跪啓請外辦,上具遠遊冠·絳紗袍,乘輿出摛文院門。藥房提調徐憙淳,副提調趙斗淳進前奏曰,移次經宿,聖體,若何?上曰,一樣矣。至降輿所,上降輿乘輦。斗淳進圭,上執圭。仍由敦化門進發,至宗廟大門外,降輦乘輿。通禮跪啓請釋圭,上釋圭,斗淳跪受圭,上入齋室。少頃,步詣望廟位西向立。贊儀唱行禮,上行四拜禮。仍詣殿內第一室奉審,次詣各室奉審如儀。通禮引殿下詣省器位,眂濯滌,執事者以次擧羃告潔。次詣省牲位,掌牲令率其牢屬,北向跪擧手曰腯,諸大祝,各巡牲一帀,西向擧手曰充,仍牽出犧牲。斗淳奏曰,諸大祝牽牲之節,有違儀式,揆以事體,誠極未安。所當捧現告,一竝重勘,而本院請推之外,無他可施之罰,何以爲之乎?上曰,竝事過後拿處。說謨奏曰,永寧殿大祝牽牲之節,亦多違式,事甚未安。竝當捧現告重勘,而本院請推之外,無他可施之罰,何以爲之乎?上曰,事過後一體拿處。出榻敎領府事李相璜,判府事朴宗薰,右議政趙寅永等進前奏曰,移次勞動,聖體,若何?上曰,一樣矣。禮儀使引殿下還入齋室。命說謨入殿內陳設,命憲淳監祭。永寧殿諸臣,以次輪回詣閤。
上在昌德宮。停常參·經筵。
經宿後,內閣·政院·藥房·玉堂口傳問安。答曰,知道。
朝廷二品以上·六曹堂上單子問安,答曰,知道。
親祭後,內閣·政院·藥房·玉堂口傳問安。答曰,知道。還內後,內閣·政院·藥房·玉堂口傳問安。答曰,知道。
任百經,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
徐憲淳啓曰,明日常參·經筵,取稟。傳曰,停。
任百經啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
徐憲淳啓曰,假注書趙秉駿身病猝重,勢難察任,今姑改差,何如?傳曰,允。
趙秉駿改差,代以金世均爲假注書。
徐憲淳啓曰,以直閣徐有薰,待敎趙鳳夏,獻納兪象煥,持平金應均,竝拿處事命下矣。依定式遞差傳旨捧入之意,敢啓。傳曰,知道。
徐憲淳,以奎章閣言啓曰,檢校待敎南秉哲·李㘾拿處事命下矣。所帶檢校之任,依定式減下,何如?傳曰,允。
任百經啓曰,行大司憲宋冕載,掌令宋能圭·朴鳴載,持平李濟達牌不進,執義韓宓履呈辭,持平一員未差,監察茶時之意,敢啓。傳曰,知道。
以掌令宋能圭·朴鳴載,持平李濟達,正言金·洪在重牌不進罷職傳旨,傳于任百經曰,只推。
徐憲淳啓曰,執義韓宓履,旣入闕中,不爲傳啓,直爲出去,事甚未安。推考,何如?傳曰,允。
以慶尙監司洪在喆狀啓,迎日縣人命渰死事,傳于任百經曰,聞甚矜惻,元恤典外,別加顧助,如有生前身還布,竝蕩減事,廟堂措辭分付。
以黃海監司徐念淳狀啓,遂安郡民家失火事,傳于任百經曰,聞甚矜惻,元恤典外,別加顧助,結構奠接之方,廟堂措辭分付。
徐憲淳,以吏曹言啓曰,綏陵令鄭海宗,顯陵參奉鄭在箕,俱以身病,呈狀乞遞,竝改差,何如?傳曰,允。
又以禮曹言啓曰,卽接金羅監司李敦榮移文,則以爲靈光郡鄕校聖殿正間,椽木朽傷,間間滲漏,東西廡仰土頹落,不可不及今修改,告由·移還安祭香祝,自本曹啓稟下送云矣。靈光郡鄕校聖殿修改時,先告事由·移還安祭香祝,卽令該司,照例磨鍊下送,從便卜日設行之意,竝爲分付,何如?傳曰,允。
又以禮曹言啓曰,卽接同福幼學申珽權所志,則以爲同姓八寸兄甫權,嫡妾俱無子,以其同姓十寸弟應權第二子弘祿,欲爲繼後,兩家諸族,相議完定,而生養父母俱爲作故,拘於常規,不得循例禮斜,依定式草記稟處事呈狀矣。凡係繼宗立後,兩邊與受,明有可據,而不得登聞者,許令該曹,論理草記事,曾有筵奏定式,而門長申珽權所訴旣如此,依定式申應權第二子弘祿,立爲申甫權之後,何如?傳曰,允。
任百經,以義禁府言啓曰,大祝徐有薰·兪象煥·金應均·林肯洙·尹穳·金始淵·洪在龍·趙道淳·鄭基世·趙龜夏·李殷相·李㘾·南秉哲·趙鳳夏·洪翼爕·柳興吉等,竝拿處事,傳旨啓下矣。徐有薰·李㘾·南秉哲·趙鳳夏,今方待命,而閣臣勿爲拿囚,載在大典通編,留置待命所,開坐捧供。兪象煥·金應均·林肯洙·尹穳·金始淵·洪在龍·趙道淳·鄭基世·趙龜夏·李殷相·洪翼爕·柳興吉等拿囚之意,敢啓。傳曰,知道。
吏曹啓目粘連是白有亦,觀此承政院右副承旨徐憲淳上疏,則臣與知春秋臣李若愚,爲內外從應避之嫌,伏乞亟許遞改亦爲白有臥乎所,相避之法,在下當遞,徐憲淳春秋館修撰官之任,今姑減下,何如?判付啓依允。
宗廟夏享大祭親臨敎是時,亞獻官判府事朴宗薰,終獻官右議政趙寅永,進幣瓚爵官行吏曹判書權敦仁,奠幣瓚爵官吏曹參議金大根,薦俎官戶曹判書趙秉鉉,禮儀使行禮曹判書徐憙淳,典祀官奉常正沈能恕,廟司令李衡遠,宮闈令六尙膳李祉亨·李恒元·琴玉聲·池有長·金夢說·楊鳳允,堂上執禮副護軍金學性,堂下執禮執義韓宓履,執尊十六應敎金在根,掌令宋能圭,副司果李彙圭·李光載·鄭錫麟,軍資正權馦,司成柳幼麟,正言金,修撰李孝淳,副司果韓兢人·趙完植·金逸淵,掌令朴鳴載,副校理李正履,副應敎趙秉恒,司僕正尹敎成,大祝十六直閣徐有薰,獻納兪象煥,持平金應均,副修撰林肯洙,校理尹穳,副司果南性敎·金始淵,掌樂正韓啓源,副司果洪在龍·趙道淳·鄭基世,兵曹正郞趙龜夏,副司果李殷相,校理李㘾,修撰南秉哲,待敎趙鳳夏,祝史十六兵曹正郞申泰運,副司果韓致容,持平李濟達,典籍李容敏,副司果李廷斗·申佐模·金羽休·鄭鎏·李鼎敍,直講朴奎賢,副司果李宗秉·金炳奎·申萬休,正言洪在重,副司果朴商壽·沈膺泰,齋郞十六副司果尹致賢·徐相敎,副司正李玄功·金英秀·尹行福·尹哲求·李鼎信·金世均·韓應淳,檢閱金益文,副司正沈宜冕·李玄文,兵曹佐郞李廣貞,副司正成容默·李裕元,檢閱沈敬澤,捧俎官十六戶曹正郞尹致英,司䆃主簿徐用輔,刑曹佐郞李淳榮,平市主簿李龜夏,刑曹正郞李行翼,司僕判官李用觀,敦寧判官尹庠一,氷庫別提洪哲謨,漢城主簿宋正熙,軍資判官鄭在容,造紙別提閔致祿,軍資主簿崔遇亨,戶曹佐郞李喆榮,廣興令李學在,掌苑別提李祿在,工曹佐郞趙秉緯,盥洗位二直講崔信·黃履明,爵洗位二典籍金震休·洪熙朝,亞終獻盥洗位典籍安正淳,掌牲令典牲判官洪健厚,協律郞掌樂僉正洪錫謨,贊者引儀二邊相岱·李羲鏞,謁者二兼引儀沈樂愼,假引儀許玧,贊引二假引儀李璹·李周萬,祭監監察二崔在燁·韓用濬。
辛丑四月初四日子時,上詣宗廟。夏享大祭親祭入侍時,行都承旨趙斗淳,左承旨兪星煥,右承旨李根友,左副承旨洪說謨,右副承旨徐憲淳,同副承旨任百經,假注書趙秉駿·李參鉉,記事官趙然昌·洪祐健,直提學趙秉龜,檢校直閣李公翼,直閣徐有薰,檢校待敎金學性·金洙根·南秉哲·李㘾,待敎趙鳳夏,以次詣閤。時至,上具冕服·玉帶·赤舃以出。禮儀使徐憙淳,導殿下至東門外,通禮跪啓請執圭,上執圭入就位西向立。通禮跪啓請行事,禮儀使啓請行事,軒架作,保太平之樂,保太平之舞作。樂八成,通禮啓請四拜,樂九成,通禮請行晨祼禮。禮儀使導殿下詣盥洗位,啓請搢圭,上搢圭盥洗訖。禮儀使跪請執圭,上執圭。禮儀使導殿下陞自阼階,詣第一室尊所,登歌作,保太平之樂,保太平之舞作。執尊擧羃,瓚爵官酌鬱鬯。禮儀使導殿下詣神位前,啓請搢圭,殿下搢圭。斗淳奉香,百經奉爐,上三上香。禮儀使啓請執瓚灌地,以瓚授奠幣瓚爵官金大根,禮儀使啓請執幣·獻幣,敦仁奉幣跪進,上執幣授大根,大根受幣奠于案。禮儀使啓請執圭俯伏興平身,上執圭俯伏興平身。次詣各室,上香灌鬯奠幣如上儀。登歌止,禮儀使導殿下降復位。執禮請進饌,軒架作豊安之樂。諸祝史撤毛血盤,授齋郞而出,典祀官引饌,入自正門,捧俎官等,各捧牲匣,薦俎官捧奠于各室。執禮請行初獻禮,禮儀使導殿下詣第一室尊所西向,敦仁酌醴齊訖。禮儀使導殿下詣神位前跪搢圭,敦仁奉爵跪進,上執爵授大根,奠于神位前獻爵,上執圭俯伏興少退跪,樂止,大祝進東向跪讀祝訖。上次詣各室,酌獻讀祝如上儀。禮儀使導上降復位,保太平之舞退。定太平之舞進,亞獻官判府事朴宗薰,行亞獻禮,終獻官右議政趙寅永,行終獻禮。禮儀使導上詣飮福位,禮儀使贊請受爵,敦仁奉爵跪進,上受爵飮訖,敦仁受爵授大祝復於玷。禮儀使贊請受俎,薦俎官趙秉鉉,奉俎跪進,上受俎,以授大祝,出授司饔院官訖,上命望燎之節,使亞獻官爲之。賤臣傳命于宗薰,宗薰就望燎位望燎訖。禮儀使啓請禮畢,上還入齋室。通禮啓請外辦,上改具遠遊冠·絳紗袍,乘輿以出。至宗廟大門外,降輿乘輦進發,至敦化門,由進善門·肅章門,至協陽門外。通禮跪啓請降輦乘輿,上降輦乘輿。命出標信解嚴,仍由宣化門還內,諸臣以次退出。
上在昌德宮。停常參·經筵。
自辰時至申時,日暈。
翌日,內閣·政院·玉堂口傳問安。答曰,知道。
朝廷二品以上·六曹堂上單子問安,答曰,知道。
藥房都提調朴宗薰,提調徐憙淳,副提調趙斗淳啓曰,太廟親祼,聖慕克伸,徹宵將事,勞動旣多。伏未審夜間,聖體若何,寢睡·水刺之節,何如?臣等率諸御醫,趁早入診,許察聖候爲宜,大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟,答曰,知道。
大王大妃殿·王大妃殿·中宮殿口傳問安。答曰,知道。
洪說謨啓曰,明日召對,取稟。傳曰,停。
又啓曰,明日·再明日,泰陵忌辰祭齋戒·正日相値,視事頉稟之意,敢啓。傳曰,知道。
李根友啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而翌日問安相値,不得來會云矣,敢啓。傳曰,知道。
徐憲淳啓曰,注書有闕之代,被薦人金益文·李玄文薦狀,依例成送吏曹之意,敢啓。傳曰,知道。
李根友啓曰,假注書金世均,時無職名,令該曹依例付軍職,冠帶常仕,何如?傳曰,允。
又啓曰,卽者義禁府都事來言,時囚罪人朴大碩·李秉九·朴命澈·朴大壽·閔致默·李熙麟·白宗佺·徐有薰·兪象煥·金應均·林肎洙·尹穳·金始淵·洪在龍·趙道淳·鄭基世·趙龜夏·李殷相·李㘾·南秉哲·趙鳳夏·洪翼爕·柳興吉·吳顯文等,當爲捧供,而知義禁李光正,同義禁金鼎均,時囚中有法典應避之嫌,同義禁一員未差,只有判義禁朴綺壽一員,不得備員開坐云。何以爲之,而同義禁未差之代,政官牌招,開政差出,待下批牌招,以爲開坐之地,何如?傳曰,允。
又啓曰,行大司憲宋冕載,執義韓宓履,掌令宋能圭·朴鳴載,持平李濟達牌不進,持平一員未差,監察茶時之意,敢啓。傳曰,知道。
以執義韓宓履,掌令宋能圭·朴鳴載,持平李濟達,正言金·洪在重牌不進罷職傳旨,傳于李根友曰,只推。
李根友,以備邊司言啓曰,卽見東萊府使洪鍾應狀啓,則以爲關白退休承襲後,例有通信,而今見先文,則通信使請來大差倭,當匪久出來,京接慰官及差備官等,預爲差出事,請令廟堂稟旨分付矣。京接慰官,不可不預爲等待,俾無臨時窘迫之患,令政院政官牌招,開政差出,差備譯官,堂上·堂下各一員差出,及禮單磨鍊等事,竝令該曹·該院,考例擧行,何如?傳曰,允。
有政。吏批,行判書權敦仁進,參判沈宜臣,參議金大根竝牌招不進,左副承旨洪說謨進。以韓致容爲持平,朴在皞爲獻納,趙然春爲工曹參議,朴長復爲同義禁,沈源祖爲江華經歷,鄭善敎爲綏陵令,宋一成爲顯陵參奉,金鍵爲肅川府使,金益鼎爲榮川郡守。故僉知權龍見贈左承旨,孝行卓異,贈職事承傳。接慰官單沈承澤。
李根友,以兵曹言啓曰,內禁衛將任泰瑛,五衛將金益鍾·金達衡·金吉淳,俱以病難供職,呈狀乞遞,竝改差,何如?傳曰,允。
又以備邊司言啓曰,喬桐水使李儒常,以其身病,呈狀乞遞矣。瓜期旣不遠,身病又如此,則有難强令察任,改差,何如?傳曰,允。
兵曹啓目粘連,觀此慶尙監司洪在喆狀啓,則尙州營將李觀熙,與右兵使吳一善,爲姨母夫應避之嫌,令該曹稟處亦爲白有臥乎所,相避之法,在下當遞,尙州營將李觀熙,依法典改差,何如?判付啓依允。
兵批,判書金左根進,參判南履炯病,參議李是鍊病,參知金大坤入直,右承旨李根友進。啓曰,京畿水使,今當差出,而當品中可擬之人乏少,堂上曾經兵使及他道兵使,竝擬,何如?傳曰,允。以鄭泰東爲內禁將,金宗懋·李顯喆·李橚爲五衛將,徐相五爲京畿水使,申在儉爲尙州營將,尹福爲全羅左水虞候,安啓文爲德浦僉使。同知單金致聲,護軍李儒常,副護軍李啓朝·鄭東勉·李熙庚·李熙吉·李鍾和·李富在·劉煥駿,副司正金世均,以上竝單付。
吏批,再政。以金益文爲注書,李檃重爲懿陵令,趙敎淳爲牙山縣監。京畿水使徐相五今加嘉善,加資事承傳。
兵批,再政。以韓鎭華爲訓鍊判官。僉知單金宗懋。
吏批,三政。以金學模爲儀賓都事,李光濂爲活人別提。
兵批,三政。以白胤洙爲訓鍊主簿。
洪說謨啓曰,新除授注書金益文,卽爲牌招入直,何如?傳曰,允。
以吏曹參議金大根牌不進罷職傳旨,傳于洪說謨曰,只推。
李根友,以都摠府言啓曰,副摠管朴長復,以漢城府右尹,本府坐起,晝仕出去之意,敢啓。傳曰,知道。
辛丑四月初五日辰時,上御熙政堂。藥房入診入侍時,都提調朴宗薰,提調徐憙淳,副提調趙斗淳,假注書李參鉉,記事官沈敬澤·洪祐健,檢校直閣李公翼以次進伏,醫官崔暄·金漢雋·南正吉·吳昌烈,進伏楹外訖。上曰,史官分左右。宗薰等進前奏曰,太室親享,禮縟儀盛,徹宵祼將,勞攘甚多,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。宗薰曰,醫官使之入診乎?上可之。漢雋等以次診候訖,退伏楹外奏曰,脈度左右三部調均矣。宗薰問漢雋等曰,勞動之餘,脈候比前一例調均乎?漢雋曰,比前無損矣。宗薰奏曰,移次經宿,寢睡之節,有欠常度,今番勞動,似是初有之事矣。上曰,然矣。宗薰曰,今聞諸醫官所奏,則勞動之餘,脈候萬康,臣不勝萬萬慶幸矣。上命大臣就座,又命史官就座。仍命退,諸臣以次退出。
上在昌德宮。停常參·經筵。
洪說謨啓曰,明日召對,取稟。傳曰,停。
又啓曰,行大司憲宋冕載,持平韓致容未肅拜,執義韓宓履,掌令宋能圭·朴鳴載,持平李濟達呈辭,監察茶時之意,敢啓。傳曰,知道。
又啓曰,同副承旨任百經,今日不爲仕進,卽爲牌招,何如?傳曰,允。
又啓曰,臣說謨依定式進詣香室,奉審香祝櫃·祝板袱子,則精潔之意,敢啓。傳曰,知道。
又啓曰,行都承旨趙斗淳,左承旨兪星煥,右承旨李根友不爲仕進,右副承旨徐憲淳式暇出去,同副承旨任百經牌不進,院中只有臣一人,伴直無人。右承旨李根友,所當牌招,而拘於廳規,不得請牌,何以爲之?敢稟。傳曰,牌招。
傳于洪說謨曰,知申外不爲仕進承旨,竝許遞,前望單子入之。
承旨前望單子入之,李鼎臣·李正耆·趙錫龜落點。
洪說謨啓曰,伴直無人,新除授同副承旨趙錫龜,卽爲牌招,何如?傳曰,允。
以同副承旨任百經牌不進罷職傳旨,傳于洪說謨曰,只推。
趙錫龜,以刑曹言啓曰,卽伏見咸鏡道放未放修啓冊子,則前來未及回下冊子中,入於放秩稟秩諸罪人,一竝拔去,不復擧論,揆以格例,大爲違越。原成冊還下送,更爲修正上送之意,分付,何如?傳曰,允。
又以義禁府言啓曰,大祝徐有薰·李㘾·南秉哲·趙鳳夏等,今已開坐捧供,依例出送待命所之意,敢啓。傳曰,知道。
義禁府啓目,中官朴大碩原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,前任譯官朴命澈源情云云,問目內辭緣,泛稱遲晩,刑推得情,何如?判付啓,除刑推議處爲良如敎。又啓目,義禁府都事李秉九原情云云。傳旨內辭緣,泛稱遲晩,刑推得情,何如?啓,汰去放送爲良如敎。又啓目,宣傳官閔致默原情云云。傳旨內辭緣,泛稱遲晩,所當請刑是白乎矣,宣傳官勿爲請刑,載在大典通編,議處,何如?判付啓依允。又啓目,都摠府經歷李熙麟,兵曹佐郞白宗佺等原情云云。傳旨內辭緣,泛稱遲晩,李熙麟段,所當請刑是白乎矣,摠府郞勿爲請刑,載在大典通編,議處,白宗佺段,刑推得情,何如?啓,依允爲旀,白宗佺段,除刑推議處爲良如敎。又啓目,義禁府都事朴大壽原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,黃海水使吳顯文原情云云。傳旨內辭緣,泛稱遲晩,所當請刑是白乎矣,曾經閫帥,勿爲請刑,載在大典通編,議處,何如?判付啓依允。又啓目,大祝徐有薰·兪象煥·金應均·林肯洙·尹穳·金始淵·洪在龍·趙道淳·鄭基世·趙龜夏·李殷相·李㘾·南秉哲·趙鳳夏等原情云云。傳旨內辭緣,泛稱遲晩,所當請刑是白乎矣,曾經侍從,勿爲請刑,載在大典通編,竝只議處,何如?判付啓依允。又啓目,永寧殿大祝洪翼爕·柳興吉等原情云云。傳旨內辭緣,泛稱遲晩,所當請刑是白乎矣,曾經侍從,勿爲請刑,載在大典通編,竝只議處,何如?判付啓依允。
上在昌德宮。停常參·經筵。
趙錫龜啓曰,明日常參·經筵,敢稟。傳曰,停。
又啓曰,來十一日,朝參日次矣,敢稟。傳曰,停。
又啓曰,來十一日,輪對日次矣,敢稟。傳曰,當次人受點,後日次待令。
又啓曰,右副承旨徐憲淳,今日不爲仕進,卽爲牌招,何如?傳曰,允。
又啓曰,三品官之無得過三日循例請牌,曾有定式矣。工曹參議趙然春,除拜後過三日不爲出肅,事體所在,誠極未安。從重推考,仍卽牌招察任,何如?傳曰,允。
又啓曰,行大司憲宋冕載,持平韓致容未肅拜,執義韓宓履,掌令宋能圭·朴鳴載,持平李濟達呈辭,監察茶時之意,敢啓。傳曰,知道。
注書金益文病,代以邊亨淳爲假注書。
邊亨淳有頉,代以成錫魯爲假注書。
傳于趙錫龜曰,左副承旨許遞,前望單子入之。
承旨前望單子入之,金景善落點。
趙錫龜啓曰,行都承旨趙斗淳,行左承旨李鼎臣,右承旨李正耆不爲仕進,左副承旨金景善未肅拜,右副承旨徐憲淳牌不進,院中只有臣一人,伴直無人。左副承旨金景善,所當牌招,而拘於廳規,不得請牌,何以爲之?敢稟。傳曰,牌招。
以右副承旨徐憲淳牌不進罷職傳旨,傳于趙錫龜曰,只推。
趙錫龜,以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓,傳曰,知道。
又以訓鍊都監言啓曰,本局中軍柳基常,身病甚重,勢難察任,改差,何如?傳曰,允。
兵曹,以尹義儉爲都監中軍。
趙錫龜,以濬川司言啓曰,本司都廳訓鍊都監別將金鍵外任,代以禁衛營別將李能權差下,使之察任,何如?傳曰,允。
又以御營廳言啓曰,本廳別將李濟完,身病甚重,勢難察任,改差,何如?傳曰,允。
上在昌德宮。停常參·經筵。
金景善啓曰,明日常參·經筵,取稟。傳曰,停。召對爲之。
趙錫龜啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
金景善啓曰,右副承旨徐憲淳,今日不爲仕進,卽爲牌招,何如?傳曰,允。
又啓曰,假注書金世均,身病猝重,勢難察任,今姑改差,何如?傳曰,允。
金世均改差,代以韓應淳爲假注書。
金景善啓曰,前檢閱金益文還付薦狀啓下矣。令該曹口傳單付,牌招察任,何如?傳曰,允。
吏曹口傳政事,檢閱單金益文。
趙錫龜啓曰,行大司憲宋冕載,執義韓宓履,掌令宋能圭·朴鳴載,持平李濟達·韓致容牌不進,監察茶時之意,敢啓。傳曰,知道。
以執義韓宓履,掌令宋能圭·朴鳴載,持平李濟達·韓致容,正言金·洪在重牌不進罷職傳旨,傳于趙錫龜曰,只推。
以右副承旨徐憲淳牌不進罷職傳旨,傳于趙錫龜曰,只推。
傳于趙錫龜曰,中官宋載和,嚴刑島配。
金景善,以禮曹言啓曰,卽接崇陵別檢所報,則本陵大王陵上莎草修改後,汲水灌漑,逐日擧行,而時値旱乾,連加周洽,則庶期着根云矣,敢啓。傳曰,知道。
義禁府啓目粘連,向前徐有薰·兪象煥·金應均·林肯洙·尹穳·金始淵·洪在龍·趙道淳·鄭基世·趙龜夏·李殷相·李㘾·南秉哲·趙鳳夏等亦,親臨省牲,儀節莫嚴,而身爲大祝,乃於牽牲之際,致有違式之失,事體所在,誠甚駭然。以此照律,何如?判付啓,飭已施矣,竝分揀放送爲良如敎。又啓目粘連,向前洪翼燮·柳興吉等亦,親臨省牲,儀節莫嚴,而身爲大祝,擧行失儀,誠甚駭然。以此照律,何如?判付啓,飭已施矣,竝分揀放送爲良如敎。又啓目粘連,向前吳顯文亦,道啓以田稅官需濫捧事,歸之虐民之政是白乎乃,囚供中以爲,田稅則未及開倉,官需則所捧至零星,其所發明,不無依據,有難直歸於虐民之科是白乎矣。巡到之日,旣有該裨捉待之令,則無論事之如何,體統所在,不可不趁卽起送,而無難執留,有若相持者然,大違體例,有關後弊。以此照律,何如?判付啓依允。又啓目粘連,向前朴大壽亦,帳殿聽傳敎,何等嚴至,而行步遲緩,不可以脚病,有所參恕。以此照律,何如?判付啓依允。又啓目粘連,李熙麟·白宗佺等亦,禁門開閉之失當,罪由牌將,而身爲兵·摠府郞廳,常時不能察飭之罪,在所難免。竝只以此照律,何如?判付啓依允。又啓目粘連,向前閔致默亦,帳殿擧行,所當審愼,而不善周旋,有損體例。以此照律,何如?判付啓依允。又啓目粘連,向前朴大碩亦,近侍擧行,固當小心,而不能謹愼,自犯罪科。以此照律,何如?判付啓依允。又啓目粘連,朴命澈亦,倭人書啓,有違邊例,而渠以其時任譯,當初不能據理退却,終至許久逗遛,在渠添一罪案。以此照律,何如?判付啓依允。
檢閱金益文疏曰,伏以臣父左副承旨臣景善,例帶春秋館修撰官矣,臣之春秋兼銜,自在當遞,玆敢短章陳籲。伏乞聖明,俯垂鑑諒,亟命選部,照例遞改,以存公格,以安私分焉。臣無任云云。省疏具悉。疏辭,下該曹稟處。
吏曹啓目粘連,觀此藝文館檢閱金益文上疏,則以爲臣父左副承旨景善,例帶春秋館修撰官矣,臣之春秋兼銜,自在當遞,伏乞鑑諒,亟命遞改亦爲白有臥乎所。相避之法,在下當遞,而史官春秋,法不得減下是白如乎,承政院左副承旨金景善所帶春秋館修撰官之任,今姑減下,何如?判付啓依允。
上在昌德宮。停常參·經筵。
自卯時至申時,灑雨下雨,測雨器水深二分。
金景善啓曰,明日常參·經筵,取稟。傳曰,停。召對爲之。
趙錫龜啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
金景善啓曰,右副承旨徐憲淳,今日不爲仕進,卽爲牌招,何如?傳曰,允。
備忘記,尙州營將申在儉下直,長弓一張,長箭一部,片箭一部,筒兒一箇賜給。
趙錫龜啓曰,臣錫龜今日入直禁軍戎器點考進去,下直之意,敢啓。傳曰,知道。
又啓曰,臣依定式進詣仁政殿月臺,入直禁軍戎器點考,則皆無頉,仍以傳敎內辭意勞問,則亦皆好在云矣,敢啓。傳曰,知道。
金景善啓曰,假注書韓應淳,時無職名,令該曹依例付軍職,冠帶常仕,何如?傳曰,允。
傳于趙錫龜曰,召對入侍。
傳于金景善曰,都承旨·右承旨竝許遞,前望單子入之。
承旨前望單子入之,尹聲大·曺雲承落點。
傳于金景善曰,承旨房望,順房爲之。
趙錫龜啓曰,行大司憲宋冕載,執義韓宓履,掌令宋能圭·朴鳴載,持平李濟達·韓致容牌不進,監察茶時之意,敢啓。傳曰,知道。
以執義韓宓履,掌令宋能圭·朴鳴載,持平李濟達·韓致容,正言洪在重牌不進罷職傳旨,傳于趙錫龜曰,只推。
徐憲淳啓曰,明日次對,兩司當爲進參,除在外·陳疏外,未肅拜·呈告人員,竝待開門牌招,何如?傳曰,允。
趙錫龜啓曰,正言金疏批已下,一體待開門牌招,何如?傳曰,允。
兵曹,以金魯甲爲御營中軍。
金景善,以吏曹言啓曰,因慶尙監司洪在喆狀啓,安東府使朴容壽,以省掃事,受由上京,姑未還任,當此捧稅課農之時,閱月曠官,誠爲可悶,令該曹催促,急速下送事啓下矣。自臣曹催促,則以其親病沈重,不得下去云,親病旣如是,則有難强令還任,改差,何如?傳曰,允。
義禁府照目粘連,中官朴大碩矣本府議啓內,近侍擧行,固當小心,而不能謹愼,自犯罪科。以此照律,罪杖八十收贖,奪告身三等私罪。奉敎依允爲旀,功減一等爲良如敎。又照目粘連,前任譯朴命澈矣本府議啓內,倭人書啓,有違邊例,而渠以其時任譯,當初不能據理退却,終至許久逗遛,在渠添一罪案。以此照律,罪杖八十收贖,奪告身三等私罪。奉敎依允。又照目粘連,都摠府經歷李熙獜,兵曹佐郞白宗銓等矣本府議啓內,禁門開閉之失當,罪由牌將,而身爲兵·摠府郞廳,常時不能察飭之罪,在所難免。以此照律,罪各笞四十收贖,附過還職,竝只私罪。奉敎依允爲旀,竝只功減一等爲良如敎。又照目粘連,義禁府都事朴大壽矣本府議啓內,帳殿聽傳敎,何等嚴急,而行步遲緩,不可以脚病,有所參恕。以此照律,罪笞四十收贖,附過還職私罪。奉敎依允爲旀,功減一等爲良如敎。又照目粘連,宣傳官閔致默矣本府議啓內,帳殿擧行,所當審愼,而不善周旋,有損體例。以此照律,罪笞四十收贖,附過還職私罪。奉敎依允爲旀,功議各減一等爲良如敎。又照目粘連,黃海前水使吳顯文矣本府議啓內,道啓以田稅官需濫捧事,歸之虐民之政是白乎乃,囚供中以爲,田稅則未及開倉,官需則所捧至零星,其所發明,不無依據,有難直歸於虐民之科是白乎矣。巡到之日,旣有該裨捉待之令,則毋論事之如何,體統所在,不可不趁卽起送,而無難執留,有若相持者然,大違體例,有關後弊。以此照律,罪杖八十收贖,奪告身三等私罪。奉敎依允爲旀,功議各減一等爲良如敎。
趙錫龜,以義禁府言啓曰,時囚罪人朴命澈,杖八十收贖,奪告身三等照律公事判付內,依允事命下矣。朴命澈今番罪目添書於前罪目,平安道碧潼郡,還發配所,而依例發遣府書吏,押送之意,敢啓。傳曰,知道。
又以義禁府言啓曰,中官宋載和,嚴刑島配事,承傳啓下矣。宋載和,嚴刑一次,訊杖三十度後,全羅道珍島郡金甲島島配,而以承傳內辭意,具罪目,依例發遣府羅將,押送配所,何如?傳曰,允。
正言金疏曰,伏以臣言議風采,毫無可稱,而纔解栢府,旋入薇垣,臣是何人,荐蒙拂拭,恬若固有,淸朝耳目之任,有若非臣莫可者然哉?涓埃莫酬,慙悚徒切,間値大享之役,夤緣出肅,粗效奔奏之悃,而因仍蹲冒,斷無其望,玆又冒入文字,略控衷懇。伏乞聖慈,俯賜鑑諒,亟許鐫免,以重臺閣之選焉。臣旣丐免,不宜贅他,而竊於目下事,有不容泯默者。臣於年前,以萊府裴漢之變,請勘該倅臣及該鎭將,此亶出於嚴邊情重防守之義,而辭旨淺拙,卒未見採,惶愧之私,經歲冞切。今何敢更以萊府所關,覼縷容喙,而第念島倭接待之規,約條昭著,無少違越,夫何挽近國綱隳弛,邊臣則或欠嚴束,任課則素習奸僞,致使前所未有之代察少將等書契,登聞朝廷,煩聒不已者,揆諸邊體,駭歎莫甚。雖幸月前,廟奏許捧,而特示柔遠斥退焉,可折狡黠,縱以彼倭之情狀,寧或更事頑拒也哉?近聞請來信使之差倭當至,信行早晩,雖未能指期,要之匪久,必有一着。交隣,有國之大事也,凡係講定條目,宜其預加團束。請令廟堂,另飭申嚴,無至臨時窘急焉。臣因此而又伏念國家自經壬辰以後,萊倅之選,壹視灣尹,必使廟堂薦擬者。蓋以邊圉之任,視他惎重,使之體九重宵肝之憂,任一面捍衛之責,膺是選者,所宜一心念念察飭申嚴,雖幸無事,常若有警,而邇來恬嬉成習,疎虞多端,甚至有年前膺賊事而極矣。臣於前疏中,略有所論列,而其時該倅閔永勳事,至今追惟,令人該惋。彼膺賊之知機逃命,何處不可,而必於此地者,已是可疑之端,而惟彼永勳,以其切姻,腸肚相連,寧有漠然不知之理乎?藉日不知,不知之罪,亦豈薄乎云爾?傳說喧藉,至今未已,安知永勳之不與此賊相通,潛授謀計者乎?邊情之疎虞,猶是第二件事。臣謂前府使閔永勳,亟命拿覈,夬施當律,以懼亂賊,以重邊圉,斷不可已也。臣無任云云。省疏具悉。疏辭,令廟堂稟處。
辛丑四月初九日辰時,上御熙政堂。召對入侍時,參贊官趙錫龜,檢校直閣李公翼,侍讀官李正履,檢討官李孝淳,假注書成錫魯,記事官趙然昌·洪祐健,各持綱目第二卷,以次進伏訖。上曰,史官分左右。上開卷命讀之。正履讀自魏以孔斌爲相,至義所不入,上曰,止之。文義陳之。正履曰,孔斌字子順者,不見於司馬遷史記,謹考孔子世家,子思之子曰子上,子上之子曰子家,子家之子曰子京,子京之子曰子高,子高之子曰子愼,子愼必是子順,而乃孔子七代孫也。子順與魏王問答之說,亦不見於魏世家,臣竊謂此孔叢子之文也。上問孔叢子何書也。正履曰,孔氏後人,記孔子及孔子後代言行之書也。上又問孔叢子在於何書。正履曰,在於漢魏叢書矣。正履曰,朱子嘗疑孔叢子非秦漢間文字,而及其撰綱目也,以其言之可取也,多截取其文入之,此見大賢用心公平。雖於著述之間,兼取百家之文,去其所短,取其所長如此,然非獨取孔叢子之文也。竹書紀年晩出於汲郡魏王冢,亦多荒雜不經,然朱子綱目,猶取之以證魏襄王年條之差舛。荀子之書,朱子嘗痛斥之,而其與趙孝成王論兵之言,朱子以其言之可用,故荀子之文,錄入於綱目中,此可見大賢人著述,用意公平,去短取長之至意。非但著述爲然,凡取人用才,亦必蒐羅衆材,棄其所短,取其所長,此等處,殿下當留念焉。上曰,下番讀之。孝淳讀自遂寢於家,至吾不出王弟於關。上曰,止之,文義陳之。孝淳曰,秦貪暴之國也,伐趙而勝,則魏受其師,勢所必至,諸大夫非不知之,但爲諛辭,姑以悅王之心耳。子順,獨言棟宇將焚之禍,迫在呼吸,而喩之於燕雀之相樂,此切言也,魏王不能用其言,可勝惜哉?孔子曰,人無遠慮,必有近憂,此之謂也。如此等處,尤爲省覽焉。上曰,閣臣讀之。公翼讀自齊窮抵虞卿,至王以爲將軍。上曰,止之,文義陳之。公翼曰,此節別無文義之可陳者,而玉堂上下番俄者所奏甚好。大抵法講·召對,每當臨御之時,勿以尋常按例之事看之,古人之事可以鑑戒者存,可以勸勉者存,無論某人某事,是非曲直,皆合省察。於此等處,伏望體念焉。上曰,參贊官讀之。錫龜讀自雎散家財物,至乃以王齕代陵。上曰,止之,文義陳之。錫龜曰,范雎徒以辨舌取卿相,故畢竟成就,不過是快恩讎之一淺丈夫耳,未可謂昭代輔相之器。古之名碩如伊·傅·周·召者,何嘗爲恩飯怨眦之擧而論之者耶?伏願我聖上,思致賢才,與之共國,則未必取戰國縱橫之士,須要得伊·傅·周·召之佐,以做三代以上之治焉。上掩卷,命史官就座。仍命退,諸臣以次退出。
上在昌德宮。停常參·經筵。
自四更〈至〉初十日開東,灑雨下雨,測雨器水深四分。
自開東至申時,灑雨下雨,測雨器水深八分。
藥房提調徐憙淳,副提調尹聲大啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
尹聲大啓曰,明日常參·經筵,取稟。傳曰,停。
趙錫龜啓曰,行大司憲宋冕載,執義韓宓履,掌令宋能圭·朴鳴載,持平李濟達·韓致容牌不進,監察茶時之意,敢啓。傳曰,知道。
徐憲淳啓曰,同副承旨曺雲承,今日不爲仕進,卽爲牌招,何如?傳曰,允。
傳于趙錫龜曰,臺諫竝許遞,政官牌招開政。
傳于徐憲淳曰,大臣·備局堂上引見。
傳于趙錫龜曰,召對入侍。
以執義韓宓履,掌令宋能圭·朴鳴載,持平李濟達·韓致容,正言金·洪在重牌不進罷職傳旨,傳于趙錫龜曰,只推。
尹聲大,以吏曹言啓曰,卽接忠淸監司金英淳回移,則淮陽府使李趾秀,催促還官之意,知委於沃川郡所住處矣。該郡守牒呈內,淮陽府使李趾秀,身病委劇,萬無還官之望云。其身病旣如是沈重,則有難强令還任,罷黜,何如?傳曰,允。
有政。吏批,行判權敦仁進,參判沈宜臣牌招不進,參議金大根進,行都承旨尹聲大進。啓曰,臺諫多窠及,大司成,今當差出,而擬望之人乏少,外任竝擬,何如?傳曰,允。
以金蘭淳爲大司憲,朴宗吉爲大司諫,金逸淵爲執義,李家淳爲司諫,林肯洙·金輦爲掌令,南性敎·黃晦瑛爲持平,兪象煥爲獻納,金應均·鄭基世爲正言,柳大肯爲戶曹參判,金學性爲大司成,李源龍爲禁府都事,洪永圭爲安東府使,李賢耆爲淮陽府使。
兵批,判書金左根病,參判南履炯入直進,參議李是鍊病,參知金大坤病,左副承旨徐憲淳進。以崔大福爲朱乙溫萬戶。大護軍宋冕載,護軍趙斗淳,副護軍李正耆·兪星煥·李根友·任百經·洪說謨·宋祥來·朴容壽,副司直韓宓履·姜必魯·宋能圭·朴鳴載·朴在皡·李濟達·韓致容·兪象煥·金應均,副司果金·洪在重,副司正韓應淳,以上竝單付。
吏批,再政。以徐有薰爲副修撰,任百經爲禮曹參議,金圭衡爲正郞。承文著作單金儀表,正字單鄭匡勳,兼直閣單徐有薰。
徐憲淳,以都摠府言啓曰,今日入直內三廳武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
辛丑四月初十日辰時,上御熙政堂。大臣·備局堂上引見入侍時,左副承旨徐憲淳,假注書韓應淳,事變假注書張德良,記事官趙然昌·洪祐健,右議政趙寅永,行吏曹判書權敦仁,行禮曹判書徐憙淳,知中樞府事金蘭淳,戶曹判書趙秉鉉,行大護軍李羲準,兵曹判書金左根,知訓鍊李惟秀,行護軍任聖臯·李完植,校理李正履,以次進伏訖。上曰,史官分左右。寅永進前奏曰,近旱頗甚,昨雨雖未快注,餘意尙多,方此慰幸。然日候甚蒸濕,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。上曰,次對爲之。寅永曰,人主之職,以政爲本,政之本,在於學,不勤于學,而能施有政,非臣攸聞。況我殿下已屆志學之齡,又當臨政之初,尤可不朝乾夕惕,加倍於前乎?務時敏厥修乃來,所以戒高宗也,日就月將,學有緝熙于光明,所以戒成王也。苟無時敏將就之工,則何以致殷周郅隆之治哉?臣以講學一事,前後仰勉亦屢矣。誠淺辭拙,未摡聖聽,臣固慙悚之不暇,而愚忱耿耿,終不敢自抑,又此冒陳,唯殿下察之。試以今春四朔言之,經筵三接,一例停免,間或召對,作撤無常,昨日如是,今日如是,何以望聖學之日進,而此皆頒諸朝紙布之八方者也,於是乎環域臣民,擧切憂歎,有以窺殿下典學之誠何如也。又以臣受國厚恩,備位大官,徒懷拂逆之懼,全虧輔導之義,上不能引君當道,下不能不可則止,譏責四至,無以自解,臣雖欲含默不言,其可得乎?召對之例,原爲三講之間,無時頻接,則勤學之規,卽此可見,而今或全撤法講,只行召對,大非祖宗故事也。殿下不必遠求,試以我肅·英兩朝御講之勤,曁我正廟春邸,純廟初年講課,考諸日記,則可以燭臣言之不敢誣也。伏願殿下,大奮聖志,克勉聖功,以講以對,罔或間斷,俾聖學有成,王政有本,是臣區區之望也。上曰,卿言若是綣綣,可不服膺?出擧條仍敎曰,肅宗·英宗兩朝講課,令政院謄入,可也。寅永曰,頃因義州府尹李圭祊狀啓,犯越罪人穩城居鄭廣潤·池亨叔,鍾城居介仁元,情節居住,往復該道,詳査狀聞之意,草記行會於關西道臣矣。卽見平安前監司金蘭淳狀啓,則枚擧咸鏡監司回移及各人招辭以爲,三名居住,昭載原籍,而自北至江界,初非彼境可犯之地,茂山之三池,元無彼人相逢之處,而終是漫漶,稱以逢雪迷路,我境被捉云。且發日字之昨年九月則丁寧,犯越地境之茂山三池,亦不差爽,而冒犯越境,罪關罔赦,請令廟堂稟處矣。犯越之法,至爲嚴重,罪人施以一律,道帥臣革職,地方官定配,自是不易之典,而今此鄭廣潤等三漢招辭,俱稱逢雪迷路,屢次盤覈,一事粧撰,究厥情狀,誠爲痛惋。而第念此漢輩故犯之奸狀,旣無以明的取證。且彼境被執時,已有吉林將軍問情,與今道査,別無異同,則在我之道,又難以故犯,勒定其律,在前如此之類,多有參酌之例。犯越罪人鄭廣潤·池亨叔·介仁元,竝以次律施行,減死島配。罪人等,旣以迷路用次律,則道·帥臣·地方官論勘,置之。仍令槐院,將此事意,撰出咨文,定禁軍下送灣府,以爲傳致鳳城之地,何如?上曰,依爲之。出擧條寅永曰,卽見開城留守徐左輔所報,則以爲,支放見縮,爲三千兩,而今年條則從長變通,徐圖維持,昨年條則旣無預備,專靠區劃云矣。此事始由湖南穀請得,限年取耗,以爲勑需,而中間忽以支放不足,每年割本,今至初無元摠,而又請給代,事之無謂,莫此爲甚。況比年題飭,每以更勿煩報爲辭,而有若按例應劃者然,所當一切防塞。而今報中,自今年當有自本府某樣措處之道,昨年條則無由辦出云,想其事勢,容或無怪。姑以嶺南左兵營山城穀耗條折米一千石劃給,使之從便取用,此後則無得如前請劃事,另加嚴飭,何如?上曰,依爲之。出擧條寅永曰,向因惠堂筵奏,以大同愆納守令拿處事允下,而第見王府議律,則皆以笞五十勘放矣。謹考通編漕轉條,發船過限守令,奪告身,不爲畢納者,以制書有違律論,稅貢條貢物未納,六司以上守令罷黜云,則今此大同之經年未納,豈可但以笞五十勘放乎?況且正供所出,元非民間未捧,職由於吏鄕之惟意攛挪,守令之不事蕫督,而法紀日弛,無所懲畏故也。今若以輕律還職之例,開後日無窮之弊,則上納趁期,尤無其望。當初該廳之不請先罷,該府之竝施輕比,俱未免失着,而事涉旣往,有難一一追改。至如愆納擬律,則不可不參互於通編所列,事目所載,從重勘處,然後庶合事宜。以此提飭,何如?上曰,依爲之。出擧條寅永曰,宗廟朔望祭與節祭·別祭,享官差定之例,大祝則爲二員,齋郞·祝史則只爲一員,故每於將事之際,不爲苟簡之患,而或値該官不時之病頉,則每每有廟司替行之擧,莫重之地,極涉未安。自今齋祝,竝依大祝例,各以二員塡差,俾無臨事窘跲之弊,似合事宜。又於差享之禮節,不必有妨。以此定式施行,何如?上曰。依爲之。出擧條寅永曰,文臣講製之式,載在通編,專出於肄習勸課之政,而挽近此事,擔閣已久,新進名官,竝與規例而未能知,是豈立法之本意也哉?繼自今,依原定式爲之,或親臨或命官,臨時稟旨擧行,則非但爲修擧之一端,又可以漸磨成就,丕贊右文之治,而武臣專經,文臣試射,亦宜一體申明,故敢此仰達矣。上曰,依爲之。出擧條寅永曰,同文彙考之次次繼刊,自是該院故例,而今此未及繼刊者,已爲十餘年之久,委屬悶然。戶曹判書趙秉鉉,校正堂上差下,使之檢飭刊印,何如?上曰,依爲之。出擧條寅永曰,卽見秋曹囚案,則重罪之未覈者,至於十人之多,經年滯獄,極爲悶然。刑曹堂上,令政院牌招開坐,使之會推,以爲不多日內勘案之地,何如?上曰,依爲之。出擧條寅永曰,臣以千萬無所肖之蹤,當千萬不可勘之任,首尾三載,蔑一猷爲,百度委靡,益復落下,此皆任非其人之咎也。臣之丐免之情,食息未忘,譬如眇者之欲視,跛者之欲起,而特緣事會多舛,未敢言私,拖至于今矣。臣旣不量而入,試又蔑效,則雖欲貪寵戀位,久冒匪據,不可得也。且我殿下新摠庶務,四方拭目,尤宜以大中至公之情,奉三無私,以勞萬民,而如臣庸愚,又添外屬,假使臣德望足以鎭物,才猷足以經世,已不免仰累聖德。況驢技已窮,駑力已竭,而重之癃痼之病,日甚一日,雖欲自强而不能者乎?臣夙夜思惟,爲國家計熟矣,在臣義諦,只有請去之一着而已,在殿下處分,亦有許退之一着而已。夫然後博選賢德,置諸廟堂,俾贊從欲之治,則民情可慰,國事可做,君德可光,此實臣悉罄肝肺之悃也,斷斷非謀身避事之意。惟願殿下,亟賜黜免焉。上曰,此豈卿辭免之時乎?大非所望,更勿爲如是之言。寅永曰,臣之求退,厥惟久矣,連値國家之多事,未敢言私,今始陳懇,冀蒙恩諒,聖敎如此,私心誠抑塞矣。上命大臣就座。憲淳曰,諸宰奏事。敦仁曰,前月幸行時,京幾儒生金在祿等,以故進士兪宅基貤贈事上言,啓下臣曹矣。宅基之爲辛壬凶黨所媢嫉,誣竄北關,竟不免冤死,果如儒生所籲矣。其同時被禍之如李喜之·沈尙吉·洪義人,擧蒙恩褒,而宅基之獨漏於一視者,久爲公議之齎鬱,今當舊甲重回,無怪多士齊請。特施持憲之贈,恐合褒嘉之典,故敢此仰達矣。上曰,依爲之。出擧條蘭淳曰,江界之慈城·三千,兩坊設邑之議,前後繡啓,備盡臚列,于今幾年,尙未見施,以其事巨力綿,猝難遽始也。臣於三載之間,多有所察識者,其俗則塞北之土,本自獷狼,其民則聚散之類,元無根基。環千里遙居之官,旣無以統領,一隅自在之氓,初不識法紀,攘奪也殺害也犯越也奸淫也,許多奸狀,恣行無忌。若此不已,則不知何樣變怪,作於何時,有識之憂歎,容有極哉?若其邑吏之從中剝割,又是居民莫保之端,而愈出愈奇,難以殫擧,顧今事勢,不可不設置一邑,以爲鎭撫奠安之道,而至如丁錢防守等事,令道臣從長爛商,善爲措處,則似無相妨之處,而事係創始,下詢大臣處之,何如?上曰,大臣之意,何如?寅永曰,此地設邑之論,厥惟久矣。蓋以國初設邑之地,中間革罷,而以今江界邑治相拒言之,則遠爲四五百里,近亦不下數百里,此何以管領照檢乎?前道臣,方自該道遞歸,當悉事勢,而大抵郡邑之設始與革罷,俱係難愼。先以此意,關問於今道臣,使之博採民情,詳審地形,仍將事力難易,具意見狀聞後稟處,似爲穩當矣。上曰,依爲之。出擧條蘭淳曰,兎城鎭革罷事,因淸南繡衣別單,廟堂回啓,以遽爾革罷,則其在重關防備不虞之義,恐不免逕庭,令道臣爛商矯捄之策,條列登聞之意,有所知委矣。該鎭在西北之交界,爲衝要之關防,當初設始,意有所在,則到今革罷,固難議到,而見今鎭樣不成,民戶盡散,只有六七官屬之家。欲捄鎭弊,當在民聚,而昔之居民,本以弊鎭而離去,則今之募民,豈肯爲鎭而還集?如無鎭役之侵責,必見民戶之依舊,與其有是鎭而無是民,不若聚其民而爲其防,而全然廢棄,終涉難愼。鎭名則姑令革罷,防守則依前設置,以邑校中可堪者,移給鎭將之料,使之守直,恐合事宜。令廟堂稟處,何如?上曰,依爲之。出擧條蘭淳曰,臣自西藩來,今始登筵,以道內事,有不得不仰陳者矣。以軍餉穀割本取用事,因淸南繡衣別單,廟堂回啓,有關問道臣,從長啓聞之知委矣。元穀旣不得加摠,用下亦無以減數,每年割本,勢所必至,變通之政,不容少緩。必有十餘萬石之加數,以耗取用,然後始可無割本之歎,以今枵儲,猝難議到。本道巡錢穀,除却城餉,爲五千二百餘石,以此添付軍餉,年年取耗,一體放下,則數雖無多,猶賢乎已。往在乙未,道臣爲軫此弊,以遼木庫錢三千兩,補軍庫錢三百兩,守堞儲留錢二千七百兩,狀請作穀,限五年添餉,至於昨年,已爲限滿。當初定限,爲念營儲之見乏,而今無他道,此又減數,則其爲割本,愈往愈甚。自今年依舊作穀,以爲補用似好,令廟堂稟旨施行,何如?上曰,依爲之。出擧條蘭淳曰,今臣新從西土來,可不以西土物情仰達哉?贈統制使許沆立殣之節,已有酬報之典,而其子楫,曾以三水府使徑遞,多年棄置,貧寒到骨,大爲西人之咨嗟,此亦不可不念。令吏·兵曹,隨窠收錄,以慰西土之人似好,故敢此仰達矣。上曰,依爲之。出擧條蘭淳曰,前縣監金海植,以補賑之功,得此平澤縣監,以其親病,見遞於赴任之前,獨未蒙近年已行之例,在渠豈無向隅之嘆乎?一納二萬,前所未有以其所納,賴活甚多,今其所受,有名無實,有若受帖者然,有非朝家激勸之意也。依已例隨窠更差,何如?上曰,依爲之。出擧條寅永曰,補賑人之積滯,誠悶然矣。非但渠輩之抑鬱,有欠於朝廷信令之道。分付吏·兵曹,使之次次收用似好,今因言端,敢此仰達矣。上曰,依此爲之,可也。憲淳曰,玉堂所懷奏之。正履曰,無所懷矣。憲淳曰,今日賓對,兩司諸臺之竝爲違牌,事甚未安。不可以本職之纔已蒙遞,置而勿論,竝推考,何如?上曰,依爲之。出擧條憲淳曰,注書讀批之際,有所做錯,推考,何如?上曰,依爲之。出擧條上命大臣先退,命史官就座。仍命退,諸臣以次退出。
辛丑四月初十日午時,上御熙政堂。召對入侍時,參贊官趙錫龜,檢校直閣李公翼,侍讀官李正履,檢討官李孝淳,假注書成錫魯,記事官趙然昌·洪祐健,各持綱目第二卷,以次進伏訖。上曰,史官分左右。上開卷命讀之。正履讀自趙公子勝如楚乞師,至非特其末見而已。上曰,止之,文義陳之。正履曰,此段別無文義可陳矣。此時列國公子,猶能以好客之致,得如毛遂·憑驩之類,以資一時之用。況人君居得致之位,操可致之權,苟欲蒐羅英俊,何患士之不至哉?臣竊願殿下,觀此等處,必以求人材,爲先務焉。上曰,下番讀之。孝淳讀自平原君乃與之俱,至以楚國之衆也。上曰,止之,文義陳之。孝淳曰,毛遂以奮勇之士,上不數於其主,下不齒於其徒,而卒能奮身決起,著名楚·趙,苟非見棄於人,安能以有激乎?戰國遊士所以策名當時,致身將相,遂平生之恨,快宿昔之願者,往往因其所激,而能致之矣。凡於用人之際,取其感慨奮激之士,則雖尋常之人,皆有以自效於尺寸矣。惟聖上體念焉。上曰,閣臣讀之。公翼讀自今十步之內,至此百世之怨。上曰,止之,文義陳之。公翼曰,此節別無文義之可陳,而此言覇王之資,覇不過富國强兵而己。先王之道,其要在於發政施仁,行王而斥覇也,故湯以七十里而王天下,文王以百里而臣諸侯。至於楚則地方五千里,而王道尙矣,覇術亦未能,此則只爲利而不修德之致耳。伏望殿下,修德施仁,動法湯·文行王之道,濟世治平焉。上曰,參贊官讀之。錫龜讀自趙之所羞,至將兵救趙。上曰,止之,文義陳之。錫龜曰,毛先生一之楚,使趙重於九鼎大呂,此史氏之言也。毛遂是戰國之一勇士耳,周旋乎兩國之會,遽爾得重社之名,況乎聖明之世,蒐羅賢才,千俊百㐅,布列朝著,則於爲治乎何有?伏願我聖上,廣開招賢之路,以圖一治焉。上掩卷,命史官就座。仍命退,諸臣以次退出。
上在昌德宮。停常參·經筵。
自午時至人定,灑雨下雨,測雨器水深六分。
金景善啓曰,明日常參·經筵,取稟。傳曰,停,召對爲之。
又啓曰,來十六日,日次儒生殿講日次,而中宮殿冠禮相値,頉稟之意,敢啓。傳曰,知道。
又啓曰,來十六日,漢學文臣殿講日次,而中宮殿冠禮相値,頉稟之意,敢啓。傳曰,知道。
趙錫龜啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
傳于金景善曰,輪對官,明日待令。
趙錫龜啓曰,行大司憲金蘭淳,執義金逸淵,掌令林肯洙,持平南性敎·黃晦瑛牌不進,掌令金輦在外,監察茶時之意,敢啓。傳曰,知道。
以執義金逸淵,掌令林肯洙,持平南性敎·黃晦瑛,獻納兪象煥,正言金應均·鄭基世牌不進罷職傳旨,傳于趙錫龜曰,只推。
金景善,以弘文館言啓曰,新除授副修撰徐有薰,卽爲牌招察任,何如?傳曰,允。
以副修撰徐有薰牌不進罷職傳旨,傳于趙錫龜曰,只推。
徐憲淳,以備邊司言啓曰,前正言金疏言,信行講定,預加團束,仍請膺賊逃命時東萊府使閔永勳,拿覈施律,而批旨有疏辭,令廟堂稟處之命矣。倭館約條之踰越,萊府事體之隳損,誠如臺臣所言,況今信行之請,尤係交隣之重,則預加檢束,實爲允當。至於前府使閔永勳事,當初邊禁不嚴,已無可論,而査實之啓,亦未免不審。然而伊時處分,旣以出場之前,反涉張大,特使之戴罪行公,又於此臺臣疏批,以太不稱停爲敎,則今於年久之後,又事齗齗,實爲已甚。且措辭中,寧有籍曰安知等句語,有非明執確證者,則臺閣論人,雖許風聞,此何等關係,而若是謨糊乎?原疏置之。前正言金,施以罷職之典,何如?傳曰,允。
又以備邊司言啓曰,卽見摠戎廳所報,則以爲,壬·癸以來,荐値歉荒,屯錢·屯穀,閱年減縮,軍錢·軍餉,逐邑停蕩。以若所捧,通計應下,見今錢不足爲一千七百餘兩,米不足爲二千三百四十八石零,而從以各年貿米未捧甚多,實無趁限準納之道,各年各邑停蕩未捧數爻,後錄牒報,仍請某樣措處矣。本廳事勢,實如所報,苟無別般措處,莫可支持。蓋其畿邑取耗之見縮,關西作錢之未捧,各有源委,今難追論,至若屯稅之未能比摠,米貿之未能趁期,專由該廳初不句檢董督之致。爲先嚴加申飭,俾稅無虧欠,貿不延拖,而各邑當納而未納者,亦自本司,關飭該道,使之定限督納,如又一向愆逮,則該守令,各別論勘。目下米錢不足之數,他無可以區劃者,就本廳封不動銀子,限二千兩,姑使從便換用於他司有儲處,待廳用稍裕,更爲充報之意,分付,何如?傳曰,允。
又以司僕寺一二提調意啓曰,濟州前牧使具載龍遞任進上馬三匹,今纔上來,禾毛色別單書入,依例內廐立養之意,敢啓。傳曰,知道。
又以訓鍊都監言啓曰,本局從事官尹敎成,身病甚重,勢難察任,改差,何如?傳曰,允。
上在昌德宮。停常參·經筵。
曺雲承啓曰,明日常參·經筵,取稟。傳曰,停。
趙錫龜啓曰,合辭許久闕啓,事甚未安。除在外外,未肅拜人員竝卽牌招,何如?傳曰,允。
曺雲承啓曰,三品官之無得過三日循例請牌,曾有定式矣。大司成金學性,除拜後過三日不爲出肅,事體所在,誠極未安。從重推考,仍卽牌招察任,何如?傳曰,允。
又啓曰,戶曹參判權大肯,旣肅本職,兼帶副摠管,不爲肅謝,直爲出去,事甚未安。推考,何如?傳曰,允。
傳于曺雲承曰,召對入侍。
曺雲承啓曰,輪臺官來待矣。傳曰,入侍。
又以弘文館言啓曰,副修撰徐有薰,旣有只推之命,卽爲牌招察任,何如?傳曰,允。
傳于曺雲承曰,吏曹參議有闕之代,前望單子入之。
吏曹參議前望單子入之,金箕晩落點。
以執義金逸淵,掌令林肯洙,持平南性敎·黃晦瑛,獻納兪象煥,正言鄭基世牌不進罷職傳旨,傳于趙錫龜曰,只推。
以副修撰徐有薰牌不進罷職傳旨,傳于曺雲承曰,只推。
以大司成金學性牌不進罷職傳旨,傳于曺雲承曰,只推。
正言金應均啓曰,臣言議風采,初何嘗近似於淸朝耳目之任,而頃伏奉栢府除命,親享當前,未敢言私,黽勉出肅,而及於省牲之時,自速失儀之辜,薄被拿勘,旋蒙分揀。臣方以罪爲榮,惶隕蹙伏之際,薇垣除旨,又復聯翩。臣於是益不勝感激洪造,祗承召牌,而第臣於合啓中,有區區私義之不可聯參者。在前如臣情地者,擧皆引避,輒蒙體諒,今臣處義,宜無異同,其何敢晏然於臺次乎?請命遞斥臣職。答曰,依啓。
行大司憲金蘭淳啓曰,臣言議風采,本不近似於淸朝耳目之任,都憲新除,忽下於夢想之外。曆日違傲,怵畏義分,雖不得不章皇出肅,而第臣於合啓中,有私義之不可聯參者。如臣情地,輒蒙恩諒,顧今處義,宜無異同。請命遞斥臣職。答曰,依啓。
兵曹口傳政事,大護軍單金蘭淳。
趙錫龜,以刑曹言啓曰,今四月初十日大臣·備局堂上引見入侍時,右議政趙寅永所啓,頃因義州府尹李圭祊狀啓,犯越罪人穩城居鄭廣潤·池亨叔,鍾城居介仁元,情節居住,往復該道,詳査狀聞之意,草記行會於關西道臣矣。卽見平安前監司金蘭淳狀啓,則枚擧咸鏡監司回移及各人招辭以爲,三名居住,昭載原籍,而自北至江界,初非彼境可犯之地,茂山之三池,元無彼人相逢之處,而終是漫漶,稱以逢雪迷路,我境被捉云。且發行日字之昨年九月則丁寧,犯越地境之茂山三池,亦不差爽,而冒犯越境,罪關罔赦,請令廟堂稟處矣。犯越之法,至爲嚴重,罪人施以一律,道·帥臣革職,地方官定配,自是不易之典,而今此鄭廣潤等三漢招辭,俱稱逢雪迷路,屢次盤覈,一事粧撰,究厥情狀,誠爲痛惋,而第念此漢輩故犯之奸狀,旣無以明的取證。且彼境被執時,已有吉林將軍問情,與今道査,別無異同,則在我之道,又難以故犯,勒定其律,在前如此之類,多有參酌之例。犯越罪人鄭廣潤·池亨叔·介仁元,竝以次律施行,減死島配。罪人等,旣以迷路用次律,則道帥臣·地方官論勘,置之。仍令槐院,將此事意,撰出咨文,定禁軍下送灣府,以爲傳致鳳城之地,何如?上曰,依爲之事,批下矣。罪人鄭廣潤·池亨叔·介仁元等,竝以次律施行,廣潤,全羅道康津縣薪智島,亨叔,珍島郡金甲島,仁元,羅州牧智島,竝絶島減死定配,令該道道臣,押送于各其配所之意,分付,何如?傳曰,允。
吏曹參議金大根疏曰,伏以臣於見帶之職,何嘗一毫近似,而怵於恩命,蹲仍盤磚,今爲四朔于玆矣。以臣視臣,可謂不量之甚者,居常兢惕,如集于木,試而蔑效,不待臣言,而竊想聖明,業已洞悉。況臣情私有萬萬切迫者,臣父以夙痰之腫,委頓床笫,閱春屆夏,鍼灸罔功,運用須人。卸免職任,專意扶將,子道之所當然,而駿奔義重,齋日相繼,不遑言私,黽勉至此。今幸公事稍暇,臣情轉迫,玆敢據實仰暴。伏乞聖慈,俯垂矜察,亟遞臣三銓之任,俾職事無〈曠〉,私心獲安,千萬幸甚。臣無任云云。省疏具悉,所請依施。
辛丑四月十二日辰時,上御熙政堂。召對入侍,輪對官同爲入侍時,參贊官曺雲承,檢校直閣李公翼,侍讀官李繪九,檢討官沈承澤,假注書韓應淳,記事官趙然昌·洪祐健,各持綱目第二卷,以次進伏,司宰僉正宋啓栢,掌樂主簿沈碩奎,典設別提鄭天和,宗親府典簿李章五,平市主簿李龜夏,以次進伏楹外訖。上曰,史官分左右。上曰,輪臺官進前奏職姓名。啓栢等以次進前奏職姓名。上曰,職掌奏之。啓栢等以次奏職掌。上曰,所懷奏之。啓栢等以無所懷奏之。上曰,有何弊瘼乎?啓栢等,以無弊瘼奏之。上曰,輪對官退出。啓栢等以次退出。上仍命召對,開卷命讀之。繪九讀自魏晉鄙帥師救趙,至先生天下士也。上曰,止之,文義陳之。繪九曰,是時秦强於六國,稍蠶食諸候地,而魏乃是與國,有唇亡齒寒之勢,魏之却秦救趙,卽是當爲之事,而名爲救趙,怯於恐喝,師次於鄴,欲爲觀望計,其不能自强,而眩於就舍,可知矣。晉鄙乃嚄唶宿將,可爲干城矣。公子無忌,以王室至親,義當與同休戚,而有此竊符矯命戮將專師之擧,只知背公死黨之爲能,而不知自速於干紀犯分之罪,後雖有破秦之功,而何足贖哉?朱子綱目,實繼孔子作春秋褒善貶惡之旨,故書曰公子無忌,襲殺晉鄙奪其軍,蓋著其罪也。大抵觀一事,而可知其一時是非得失之迹,故程夫子曰,讀史不徒要記其事迹,須要識得治亂安危興廢存亡之理當如何,是亦學也。伏願於此等處,益加省念焉。上曰,下番讀之。承澤讀自吾請出不敢復言帝秦矣,至賓客皆驚。上曰,止之,文義陳之。承澤曰,候嬴之於信陵,所畫之策,不過以義佚之氣,自歸於成惡之科,謂之急難則可,而其爲人則固不足稱道。然戰國之士,亦難以一槪純正之道,責備論斷也。大抵有志隱淪之士,而信陵聞名躬迎,置之上座,執禮愈恭,此不獨爲候嬴一人之賢而然也。屈己下士,誠心求賢,如此不已,則四方豪傑,必有聲氣相求,樂爲致死者矣。是故當時四君之中,信陵之門,最稱得人,觀此迎致候生一事,可想其謙恭之風也,,信陵一公子耳,尙能搜羅智士,以成其名,況人君,欲齊治國家,則尤當盡其謙恭,期致賢能,則賢者豈有不至之理乎?周文之載與俱歸,燕昭之擁篲先驅,皆所以致敬盡禮,虛己求助之道也。後世則君臣之等威截然,擁篲載歸之事,雖不可復見,而卑辭厚幣,旁招廣搜,則隱遯之賢,庶幾而至。伏願留念焉。上曰,閣臣讀之。公翼讀自及秦圍趙,至將之而進。上曰,止之,文義陳之。公翼曰,戰國之世,徒尙血氣,全蔑禮法,縱橫游說,孳孳爲利,實不足議評,而以此節言之,無忌之殺晉鄙救趙,雖出於愛姊之情,而其忘國斁紀之誅,烏得免哉?候嬴感無忌而薦力士,以當時風習看之,雖稱信士,而揆以道理,其罪反有甚於無忌耳。且非朋友責善輔仁之道,而至於如姫之臥內竊符,因恃魏王之嬖惑,敢作意外之事,於此一款,可以鑑戒者大矣。是故在昔賢聖之君,日與賢士大夫,討論古今,詢訪民國,而宦官宮妾,罕得接御,故政明世治。伏望殿下,臨筵開講,一節一句,勿爲泛過,每於古人行己處事之際,務思鑑勉之道焉。上曰,參贊官讀之。雲承讀自五十八年秦殺白起,至願公子忘之也。上曰,止之,文義陳之。雲承曰,上下番玉堂及閣臣,皆已悉陳,臣無容更達矣。上掩卷,命史官就座。仍命退,諸臣以次退出。
上在昌德宮。停常參·經筵。
自五更至十四日開東,灑雨下雨,測雨器水深七分。
徐憲淳,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
金景善啓曰,明日·再明日,順陵忌辰祭齋戒·正日,三明日,中宮殿冠禮相値,視事頉稟之意,敢啓。傳曰,知道。
又啓曰,明日召對,取稟。傳曰,停。
趙錫龜啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
尹聲大啓曰,行左承旨李鼎臣,今日不爲仕進,卽爲牌招,何如?傳曰,允。
趙錫龜啓曰,大司憲未差,執義金逸淵,掌令林肯洙,持平南性敎·黃晦瑛牌不進,掌令金輦在外,監察茶時之意,敢啓。傳曰,知道。
以執義金逸淵,掌令林肯洙,持平南性敎·黃晦瑛,獻納兪象煥,正言鄭基世牌不進罷職傳旨,傳于趙錫龜曰,只推。
尹聲大,以吏曹言啓曰,贈諡肅定公宋純延諡,今月二十四日,定行於全羅道潭陽地龜山書院,贈諡靖簡公奇彦鼎延諡,同月二十六日,定行於同道光州地鄕第云矣,敢啓。傳曰,知道。
趙錫龜,以戶曹言啓曰,時御所內各司雨漏修改吉日時,令日官金昌勳推擇,則今四月二十日巽時爲吉云。以此日時擧行之意,敢啓。傳曰,知道。
金景善,以弘文館言啓曰,副修撰徐有薰,旣有只推之命,卽爲牌招察任,何如?傳曰,允。
以副修撰徐有薰牌不進罷職傳旨,傳于趙錫龜曰,只推。
徐憲淳,以都摠府言啓曰,副摠管朴長復,以漢城府右尹,本府坐起,晝仕出去之意,敢啓。傳曰,知道。
又以備邊司言啓曰,卽見全羅監司李敦榮狀啓,則以爲羅州牧大黑山島漂到大國浙江省寧波府人十八名,濟州牧涯月鎭漂到大國江南省淞江府人十二名,前此旌義縣兎山浦漂到大國江南省州府人二十一名之還泊明月鎭者,俱是行商漂到,而船隻完固,願從水路還歸,竝已發送云矣。漂人旣皆還歸,緣由咨文,令槐院依例撰出,定禁軍騎撥下送于灣府,使之傳給鳳城將處,以爲傳致北京之地,何如?傳曰,允。
又以御營廳言啓曰,本廳軍色從事官趙道淳,身病甚重,勢難察任,改差,何如?傳曰,允。
趙錫龜,以左邊捕盜廳言啓曰,僞科罪人全羅道扶安縣居鄭永福爲名漢,自臣廳捉來,査問其僞造紅牌出處,則武臣兼宣傳官申鍾淳處得之云,故招問申鍾淳,則橫說豎說,不敢發明。事當如法嚴覈,而渠以朝官,不得捉囚臣廳,令該府拿覈處之,何如?傳曰,允。嚴覈得情。
大司成金學性疏曰,伏以臣於本月初十日,伏奉除旨,以臣爲成均館大司成者,臣誠聞命周章,以愧以恐,不知所以自措也。臣聞建首善自國都始,其於有德有造,亦必有任其責者,臣旣不幸而早玷科第,又復不幸而不力於學,一藝不名,寸能無著。惟厚竊天地父母之恩,周還圖書之府,躋躡緋玉之班,素門平進,涯量已溢,家傳謹拙,恒懼失墜。今乃拔之群彦之右,置之多士〈之〉長,委之以作興成就之業,臣雖萬萬愚昧,決知萬萬無是理也。經術而培栽之,功令而崇黜之,淸裁懿範而模楷之,於此數者,臣顧其人乎哉?念臣年紀甚淺,距古人强仕之年尙遠,雖使臣身,在諸生之列,競一雋之獲,而肄三餘之功,猶懼夫蔑蔑無聞,爲賢關羞。矧又據函丈之席,柄鼓篋之尊,以師儒敎導自居也哉?此尤臣歷日惶懍,若隕淵谷,恩愈厚而愧冞深,榮愈極而悚冞切者也。公私參倚,堪承無路,玆具衷懇,仰瀆崇嚴。伏乞聖慈,諒臣言之匪出飾讓,察臣情之粗有株守,亟賜鞶遞之恩,以重公器,以安私分焉。臣無任云云。省疏具悉。爾其勿辭察職。
上在昌德宮。停常參·經筵。
金景善啓曰,明日召對,取稟。傳曰,爲之。
趙錫龜啓曰,大司憲未差,執義金逸淵,掌令林肯洙,持平南性敎·黃晦瑛未肅拜,掌令金輦在外,監察茶時之意,敢啓。傳曰,知道。
傳于金景善曰,禮房承旨,馳詣宗廟·景慕宮,奉審摘奸以來。
金景善,以奎章閣言啓曰,明日卽奉謨堂夏孟朔奉審日次,臣等進詣擧行之意,敢啓。傳曰,知道。
趙錫龜,以備邊司言啓曰,頃以關西餉穀割本之弊及兎城鎭矯捄之策,因繡單關問該道矣。卽見前平安監司金蘭淳所奏,則以爲餉摠不加,用下無減,每年割本,勢所必至,就本道巡錢穀,城餉外,五千二百餘石,添付取耗,乙未,以遼木庫錢三千兩,補軍庫錢三百兩,守堞儲留錢二千七百兩,限五年作穀添餉者,至昨年限滿,更自今年,依舊作穀,亦爲補用。而兎城則積弊民散,鎭樣不成,如無鎭役,必見還集,鎭名姑令革罷,防守依前設置,以邑校中可堪者,移給鎭將之料,使之守直事,竝請令廟堂稟處矣。該道添餉之僅止五年,不足爲補捄支持之方,限餉摠量入爲用間,依前作穀似好,而其中遼木庫錢,參以元簿,則雖加數作穀,未爲不可。至於兎城鎭,姑罷鎭將,以土校防守事,較諸繡單之直請撤罷,殺有間焉。在關防不至金疎,在民戶庶或還集,竝令新道臣,參酌事宜,詳細論報後,更爲稟處,何如?傳曰,允。
又以備邊司言啓曰,卽見黃海監司徐念淳狀啓,則以爲本營支放穀停蕩條給代,每以加分耗,請得取用,便成年例,道內會付應留中各穀,限一萬四千石,特許加分事,請令廟堂稟旨分付矣。此因支放而加分,便成近年之已例,依狀請數爻,許施,何如?傳曰,允。
又以扈衛廳大將意啓曰,別將南允東,身病猝重,勢難察任,改差,何如?傳曰,允。
又以義禁府言啓曰,武臣兼宣傳官申鐘淳,僞造紅牌,不敢發明,嚴覈得情事,傳旨啓下,纔已拿囚矣。申鐘淳,不可如尋常罪囚之循例捧供,待開坐嚴問,捧口招以入,何如?傳曰,允。
上在昌德宮。停常參·經筵。
自二更至五更,灑雨下雨,測雨器水深一寸二分。
自寅時至酉時,灑雨下雨,測雨器水深二分。
藥房都提調朴宗薰,副提調尹聲大啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
李鼎臣啓曰,明日召對,取稟。傳曰,停。
趙錫龜啓曰,大司憲未差,執義金逸淵,掌令林肯洙,持平南性敎·黃晦瑛未肅拜,掌令金輦在外,監察茶時之意,敢啓。傳曰,知道。
徐憲淳啓曰,備邊司郞廳來言,今日賓廳日次,而國忌正日相値,不得來會云矣,敢啓。傳曰,知道。
李鼎臣啓曰,假注書成錫魯,身病猝重,勢難察任,今姑改差,何如?傳曰,允。
成錫魯改差,代以趙秉駿爲假注書。
傳于李鼎臣曰,召對入侍。
以江原監司趙秉憲狀啓,鐵原府民家失火事,傳于李鼎臣曰,聞甚矜惻,元恤典外,別加顧助,結構奠接之方,廟堂措辭分付。
尹聲大,以內醫院都提調意啓曰,提調徐憙淳,今日問安,不爲仕進,卽爲牌招,何如?傳曰,允。
金景善,以奎章閣言啓曰,臣等進詣奉謨堂,奉審無頉,而閣內諸處,亦爲無頉之意,敢啓。傳曰,知道。
又以奎章閣言啓曰,景慕宮望廟樓,今望奉審,無頉之意,敢啓。傳曰,知道。
辛丑四月十五日辰時,上御熙政堂。召對入侍時,參贊官李鼎臣,直閣徐有薰,侍讀官尹穳,檢討官沈承澤,假注書韓應淳,記事官趙然昌·洪祐健,各持綱目第二卷,以次進伏訖。上曰,史官分左右。上開卷命讀之。穳〈讀〉自且矯令奪兵,至以公子退讓。上曰,止之,文義陳之。穳曰,四君之中,必稱信陵高義者,以其存趙而有鴒原急難之風,却秦而挫虎視莫强之威,名聲所及,列國嚮慕。然而語其過失,則椎殺宿將,不念國家之倚重,矯制君命,擅奪境上之屯兵。及夫成功於趙也,顯有驕矜之色,莫掩器量之偏少,頓無退讓之意,不覺辠過之自負,幸因一客之言,飜然悔悟,撫躬自責。且十年在趙,終未歸魏,又聞毛·薛之言,趣駕而還,率五國兵,大破秦軍,於趙於魏,其功甚大。始則有下士得人之效,終又見改過不吝之美,由是而佳名益彰,不但見稱於當時,亦足垂聞於後世矣。大抵人於事爲,有過卽改,則與初無過失無異。古人有言曰,人孰無過?改之爲貴。今此信陵之過失,非不大矣,終能改之勿憚,殆同無過者然,豈不善哉?過則改之,聖人亦嘗勉焉。伏加體念焉。上曰,下番讀之。承澤讀自竟不忍言獻五城,至終身不復見。上曰,止之,文義陳之。承澤曰,魯仲連,本以齊人,適遊於趙,聞帝秦之論,奮然抗言於圍城之中,使垣衍不敢復肆其喙,使秦將不覺斂軍退舍,一言之重,足以抵百萬之師,義莫高矣,功莫尙矣。平原之必欲封賞,出於有德不忘之意,而實不知仲連之心者也。一笑而辭,可見素志之高潔,又終身不復見,尤人所難及處耳。其後聊城之戰,成功於片言之頃,而亦不肯仕於齊,矧乎趙國之封賞,豈足以入其心哉?當時之士游說於諸侯之間者,莫不眩惑乎從衡之說,紛競於功利之間,而仲連獨超然無求,輕世肆志,正其義不謀其利,當爲戰國第一高士,而時君世主,不能招致禮羅,以盡其才用,使之高擧遠遯,終老海上,豈不慨然?且此時事蹟,率多胡亂,別無深義,而第其推類而旁通,則莫不與經書,相爲照應,必也以經史作表裏看,然後互有發明處。而近日之停講久矣,又將以盛暑頉稟,則聖工之間斷,竊不勝悶鬱之至。伏願日開講筵,間賜召對,以爲經經緯史,益懋緝熙之工焉。上曰,閣臣讀之。有薰讀自秦太子之子異人,至子不得爭爲嗣矣。上曰,止之,文義陳之。有薰曰,此章非但言辭之不美,亦無文義之可以仰達者矣。上曰,參贊官讀之。鼎臣讀自異人曰奈何,至遂以爲夫人。上曰,止之,文義陳之。鼎臣曰,上下番儒臣,敷陳無餘,臣無容更達矣。上掩卷,命史官就座。仍命退,諸臣以次退出。
上在昌德宮。停常參·經筵。
自卯時至酉時,灑雨下雨,測雨器水深二分。
中宮殿冠禮後,大殿·大王大妃殿·王大妃殿,內閣·政院·玉堂·朝廷二品以上·六曹堂上口傳問安。答曰,知道。中宮殿,內閣·政院·玉堂·朝廷二品以上·六曹堂上單子問安,答曰,知道。
金景善啓曰,明日常參·經筵,取稟。傳曰,停。
趙錫龜啓曰,大司憲未差,執義金逸淵,掌令林肯洙,持平南性敎·黃晦瑛未肅拜,掌令金輦在外,監察茶時之意,敢啓。傳曰,知道。
尹聲大啓曰,假注書趙秉駿,時無職名,令該曹依例付軍職,冠帶常仕,何如?傳曰,允。
徐憲淳,以都摠府言啓曰,今日入直內三廳武兼禁軍及軍兵等,當爲中日習射技放,而中宮殿冠禮相値,不得設行之意,敢啓。傳曰,知道。
又以禁衛營言啓曰,本營中軍趙元錫,身病甚重,勢難察任,今姑改差,何如?傳曰,允。
上在昌德宮。停常參·經筵。
徐憲淳啓曰,來二十一日,朝參日次矣,敢稟。傳曰,停。
又啓曰,明日常參·經筵,取稟。傳曰,只晝講。
趙錫龜啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
徐憲淳啓曰,來十一日,專經文臣殿講日次矣,敢稟。傳曰,二十日,仁政殿親臨磨鍊。
又啓曰,來十八日,專經武臣殿講日次矣,敢稟。傳曰,二十日,仁政殿親臨磨鍊。
又啓曰,假注書趙秉駿,身病猝重,勢難察任,今姑改差,何如?傳曰,允。
趙秉駿改差,代以尹哲求爲假注書。
趙錫龜啓曰,卽者檢閱洪祐健,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,卽者檢閱趙然昌,謂有館規,陳疏徑出,原疏纔已退却矣。所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
徐憲淳啓曰,左右史不可不備,別兼春秋洪在龍·南秉哲,竝卽牌招,推移入直,何如?傳曰,允。
又啓曰,明日傳香,禮房承旨當爲齋宿,右承旨金景善,不爲仕進,所當牌招,而拘於廳規,不得請牌,何以爲之?敢稟。傳曰,牌招。
趙錫龜啓曰,大司憲未差,執義金逸淵,掌令林肯洙,持平南性敎·黃晦瑛牌不進,掌令金輦在外,監察茶時之意,敢啓。傳曰,知道。
以執義金逸淵,掌令林肯洙,持平南性敎·黃晦瑛,獻納兪象煥牌不進罷職傳旨,傳于趙錫龜曰,只推。
以別兼春秋洪在龍·南秉哲,檢閱趙然昌牌不進罷職傳旨,傳于趙錫龜曰,只推。
傳于趙錫龜曰,予於生熟鰒事,欲一番下敎矣。浦民海採之艱,實關人命,而暑月承輸,尤爲痼弊,況有正廟·純廟兩朝可遵之命乎?自今五六七三朔生熟鰒封進於藥院者,竝永爲停減,以紓一分之力。因此思之,爲國以儉,當以身先。嶺南貢蔘一斤,北關鹿茸六對,關西鹿茸四對,內局尙方燕貿四分一,每年權減,仍令度支,照管收儲,用備民國不時之需事,分付。
傳于金景善曰,吏曹參判有闕之代,前望單子入之。
吏曹參判前望單子入之,李穆淵落點。
金景善,以吏曹言啓曰,贈諡文端公具鳳齡延諡,定行於今月二十六日,慶尙道安東地周溪書院云矣,敢啓。傳曰,知道。
徐憲淳,以備邊司言啓曰,東萊府使洪鍾應,以其身病,呈狀乞遞矣。實病如此,有難强令察任,改差,何如?傳曰,允。
又以訓鍊都監言啓曰,本局把摠李熙洙,身病甚重,勢難察任,改差,何如?傳曰,允。
義禁府啓目,武臣兼宣傳官申鍾淳原情云云。傳旨內辭意,發問目,反覆究覈是白乎則,渠以鄭萬吉·金達源爛熳綢繆之狀,亦不敢隱諱是白遣。至於捕廳草記中紅牌僞造一款,取見今番庭試榜目,則鄭昌雄,以江原道鐵原馬兵,庚子十月,本道都試直赴是白遣,取見紅牌,則今年閏三月十九曰,以昌雄名,應榜的實是白乎則,此與僞造有異是白乎矣。紅牌所重何如,則私相賣買,罪已罔赦,而況渠以朝官,與此蔑法無賴之輩,爛熳和應,甘犯重典,照法參情,有不可尋常處之。其所發明,亦不可準信,嚴刑得情,何如?判付啓依允。
吏曹參判沈宜臣疏曰,伏以夏禴親祼,聖孝昭格,曉漏廻鑾,玉體康寧,歡欣慶祝,久而冞深。仍伏念臣於伊時,名在享帖,義重陪班,固當竭蹶不暇,偶嬰寒疾殊劇,蠢動不得,駿奔末由,冒控形實之籲,恭俟體諒之恩。及奉批旨,反賜溫諭,許令調理行公,感激惝恍,莫省攸措。臣是何人,得此異數於聖明之世也?噫,臣本空疎,百無肖似,特倥侗之一夫也。顧臣所叨,卽天官之貳卿也,貳卿雖異長席之尊,間或承乏代斲,則是亦天官之事耳,其所綦重,何嘗絲毫近似於如臣鹵蔑者哉?愧切冥升,戒在負乘,何可一日晏然於匪據之地,而臣自通籍以來,遭際明時,旣無藉手而報答,只有筋力之奔奏,夷險燥濕,殫竭直前,庶效涓埃之萬一,凡有除命,不敢爲逡巡却顧之計,見職之因仍蹲冒,亦已屢月于玆矣。狗馬賤疾,始因感冒,轉輾層加,痰膠膈痞,嚥吐不得,血隨氣升,唾咯無常,晝以阻食,夜輒失睡,潮熱往來,頭目長時眩暈,眞元澌脫,神精如墮煙霧。目下症形之種種奇惡,有不敢張皇煩陳,而閒漫職事,萬無承當之望,況銓選之要,而許久許縻,作爲臣養病之坊哉?臣若徒懷嚴畏,不以實畢暴,則臣分之隳壞,姑捨無論,朝著之苟且,尤當如何?庸敢不避僭猥,申瀆崇聽。伏乞聖慈,俯賜鑑察,憐臣病之實難可强,諒職事之不宜久曠,亟遞臣見帶銓銜,仍治臣慢屑之罪,以安私分,以肅朝綱。臣無任云云。答曰,省疏具悉。所請依施。
檢閱洪祐健疏曰,伏以臣於持被之中,卽接家信,則臣父素患痰滯之症,添肆於涼燠之失宜,兼之以感冒喘嗽,寢飱俱減,貼席叫楚,家僮踵至,促臣歸省。臣自聞此報,方寸煎灼,按住不得,玆敢忙陳短章,徑出禁扄。伏乞聖慈,俯賜鑑諒,亟遞臣見叨之職,俾便救護,仍治臣擅離之罪,以肅朝綱焉。臣無任云云。省疏具悉。爾其勿辭救護。
上在昌德宮。停常參,只晝講。
辰時·巳時,日暈兩珥。
金景善啓曰,明日常參·經筵,取稟。傳曰,停。
趙錫龜啓曰,合辭許久闕啓,事甚未安。除在外·未署經外,未肅拜人員,竝卽牌招,何如?傳曰,允。
尹聲大啓曰,行左承旨李鼎臣,左副承旨徐憲淳,今日不爲仕進,竝卽牌招,何如?傳曰,允。
又啓曰,左右史不可不備。別兼春秋洪在龍·南秉哲,旣有只推之命,竝卽牌招,推移入直,何如?傳曰,允。
傳于金景善曰,禮房承旨,馳詣社稷,奉審摘奸以來。
尹聲大啓曰,假注書尹哲求,時無職名,令該曹,依例付軍職,冠帶常仕,何如?傳曰,允。
又啓曰,假注書韓應淳,身病猝重,勢難察任,今姑改差,何如?傳曰,允。
韓應淳改差,代以沈宜冕爲假注書。
尹聲大啓曰,吏曹郞廳來言,臺諫有闕,政事,取稟。傳曰,當日爲之。
傳于尹聲大曰,藥院提調許遞,今日政差出。
尹聲大啓曰,卽者吏曹郞廳來言,政事當日爲之事命下,而行判書權敦仁病不來,參判李穆淵在外,參議金箕晩未肅拜,不得開政云。判書·參議,竝卽牌招,何如?傳曰,允。
又啓曰,行吏曹判書權敦仁,參議金箕晩牌不進推考傳旨及罷職傳旨,今方捧入,而開政命下之後,如是違牌,事甚未安。判書更爲牌招,何如?傳曰,允。參議只推,一體牌招。
趙錫龜啓曰,大司憲未差,執義金逸淵,掌令林肯洙,持平南性敎·黃晦瑛牌不進,掌令金輦在外,監察茶時之意,敢啓。傳曰,知道。
以執義金逸淵,掌令林肯洙,持平南性敎·黃晦瑛,獻納兪象煥牌不進罷職傳旨,傳于趙錫龜曰,只推。
以左副承旨徐憲淳牌不進罷職傳旨,傳于趙錫龜曰,只推。
以別兼春秋洪在龍·南秉哲牌不進罷職傳旨,傳于趙錫龜曰,只推。
兵曹,以沈漢永爲禁衛中軍。
備邊司薦望,以姜時永爲東萊府使。
尹聲大,以禮曹言啓曰,卽接崇陵別檢所報,則本陵大王陵上莎草修改後,近因雨澤之頻霑,漸向着根云矣,敢啓。傳曰,知道。
趙錫龜,以兵曹言啓曰,專經武臣講官加抄啓人員及減下人員,別單書入之意,敢啓。傳曰,知道。
又以訓鍊都監言啓曰,本局哨官李熙龍,身病甚重,勢難察任,改差,何如?傳曰,允。
辛丑四月十八日辰時,上御熙政堂。晝講入侍時,同知事金東健,特進官洪學淵,參贊官尹聲大,侍讀官金在根,檢討官李孝淳,假注書韓應淳,記事官李昌祖·趙然昌,各持詩傳第五卷,以次進伏,武臣李濟完,進伏楹外訖。上曰,史官分左右。上開卷讀前受音一遍訖。上曰,上番讀之。在根讀自彤弓弨兮,至一朝右之,仍奏釋義訖。上讀新受音十遍訖,命陳文義。在根曰,此章大旨,天子燕有功諸侯之詩,而始言受言藏之者,言其重也,中言中心貺之者,言其誠也,終言一朝饗之者,言其速也。所以重所以誠所以速,皆盡吾之理,而無私心吝惜之意,王者賞功之大權,固當如是。伏願殿下,體念於此三句之中,以誠之一字,爲聖學之本焉。上曰,下番陳之。孝淳曰,大抵詩傳旨義,一節緊一節,故載緊於藏,喜緊於貺,右緊於饗者,此也。我有嘉賓中心喜之,中心卽誠也,誠也者,眞實無妄之謂也。故中庸曰,君子誠之爲貴,大學傳曰,所謂誠其意者,毋自欺也,自欺云者,自欺其心之謂也。夫誠者,雖閭巷之人,不可以不爲,況人君乎?伏願殿下於誠實處,當留念焉。又奏曰,臣以遐土之蹤,待罪館職者,于今五朔,其間召對入侍,殆過十餘次矣。召對,卽使臣等讀奏,而殿下只聽之而已矣,聽之百度,不如一讀,讀之百度,不如一誦,故臣以區區之誠,伏擬一番陳達,而第臣知識蔑劣,言辭拙訥,未敢矣。今日講筵將開,臣等之忻忭,不啻若蹈舞焉。自今以後,無以停撤,逐日講筵,則此臣等所區區之望也。自止付籤,當觀其文理之斷續處,而今於彤弓三章之內,只付自止於二章,二章行數,不滿四行,雖盡三章,亦不滿六行,而似此付止於二章,則下一章,果連屬於菁菁者莪章之義乎?殿下詩傳開講之時,臣伏聞四年之久云,四年之所講,不今滿半秩,自此下半秩之畢,又盡四年之久乎?首尾八年之久,豈不大可悶者哉?殿下春秋,方今大聖人志學之年矣,而詩傳一秩,浪盡八年之久,則詩傳之外,又多他書,殿下將何以哉?如此則聖學成就之日,不可以期而望焉。伏願殿下,勿以人廢其言,則此實一國臣民之所顒祝也。上曰,同知事陳之。東健曰,明主愛一嚬一笑,凡係施賞,在所愼惜,而若遇有功之人,則其酬之也,不少吝焉,此所以愼賞與酬功,必貴乎兩得其宜也。故彤弓之受言藏者,言其守之甚重,而未嘗輕易與人也,中心貺而一朝饗者,言其擧而畀之,而無所遲留也。守之重而未嘗輕與,則固不敢望倖矣,畀之速而無所遲留,則可以勸有功矣。詩人之贊美者,固其宜也,而亦豈非後世人主之所當法者耶?大抵臣下有非常之功,則人主必待以非常之禮,故在易之晉曰,康侯用錫馬蕃庶,晝日三接,其錫蕃庶,而日三接者,益可見中心以貺有功也。伏望深加留念焉。上曰,特進官陳之。學淵曰,此章別無微奧之旨,玉堂已陳之,臣無容更奏,而下番玉堂所奏,誠爲允當。且臣於昨年四月,入侍講筵,講采薇首章,今於周年,始講彤弓章,則自采薇章至彤弓章,不滿十章,則聖學之作輟無常,可以仰揣,豈不萬萬可悶乎?此後頻開講筵,俾有將就之效,臣所區區顒祝者耳。上曰,參贊官陳之。聲大曰,此章文義,玉堂上下番,同知事·特進官,已備陳之,臣無容更奏。而此是燕有功錫弓矢之樂歌也,宋臣呂祖謙之註說輔廣之,小註,皆以重也誠也速也,敷衍設辭,深得其大旨矣。臣愚謂誠之一字,含包重與速之義,而且其中心二字,尤是詞臣善形容者也。下有敵愾之義而竭誠焉,上有報功之恩而推誠焉,相須相孚,恩義交摯,則君之使臣,臣之事上,莫不出於誠矣。伏願聖上,凡於政令施措之間,必推盡吾之理之意,克體盡吾之誠之道,資益講學,千萬蘄祝。上掩卷,命史官就座。仍命退,諸臣以次退出。
上在昌德宮。停常參·經筵。
自寅時至未時,灑雨下雨,測雨器水深二分。
金景善啓曰,明日殿座相値,視事頉稟之意,敢啓。傳曰,知道。
趙錫龜啓曰,合辭許久闕啓,事甚未安。除在外·未署經外,未肅拜人員,竝卽牌招,何如?傳曰,允。
金景善啓曰,左右史不可不備。別兼春秋洪在龍·南秉哲,旣有只推之命,竝卽牌招,推移入直,何如?傳曰,允。
趙錫龜啓曰,大司憲未差,執義金逸淵,掌令林肯洙,持平南性敎·黃晦瑛牌不進,掌令金輦在外,監察茶時之意,敢啓。傳曰,知道。
以執義金逸淵,掌令林肯洙,持平南性敎·黃晦瑛,獻納兪象煥牌不進罷職傳旨,傳于趙錫龜曰,只推。
以別兼春秋洪在龍·南秉哲牌不進罷職傳旨,傳于趙錫龜曰,只推。
金景善啓曰,行吏曹判書權敦仁,參議金箕晩再牌不進推考傳旨及罷職傳旨,今方捧入,而開政命下之後,連事違召,無意承膺,事體所在,誠極未安。判書所當更請牌招,而係是一日三牌,何以爲之?敢稟。傳曰,更爲牌招。參議只推,一體牌招,如有違牌,勿爲呼望。
有政。吏批,行判書權敦仁式暇,參判李穆淵在外,參議金箕晩進,右承旨金景善進。啓曰,行判書權敦仁式暇,參判李穆淵在外,小臣獨政未安,何以爲之?敢稟。傳曰,只出緊任。以李嘉愚爲大司憲,李宗秉爲正言,金左根爲內醫提調。東萊府使單姜時永。故進士兪宅基贈持平,忠節卓異,贈職事承傳。
兵批,判書金左根病,參判未差,參議李是鍊病,參知金大坤入直進,右副承旨趙錫龜進。護軍沈宜臣·南履炯,副護軍金大根·洪鍾應,副司果金應均,副司正尹哲求,以上竝單付。
趙錫龜,以都摠府言啓曰,今日入直內三廳武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
又以都摠府言啓曰,副摠管朴長復,以漢城府右尹,本府坐起,晝仕出去之意,敢啓。傳曰,知道。
傳于趙錫龜曰,明日出宮門路,以協陽門爲之。
趙錫龜,以都摠府言啓曰,明日殿座時,侍衛當爲備員,而副摠管趙元錫在外,權大肯呈辭受由,三員未差,無以備員。令政院稟旨變通,與未差之代,竝令該曹,以在京無故人,口傳差出,待下批牌招,以爲備員進參之地,何如?傳曰,允。許遞。
兵曹口傳政事,以金賢根·李升權·金魯甲·柳基常·朴蓍會爲副摠管。
兵曹,都摠管單金賢根。
趙錫龜,以兵曹言啓曰,今四月二十日,文臣朔試射日次,而親臨殿講相値,不得爲之之意,敢啓。傳曰,知道。
又以兵曹言啓曰,明日仁政殿親臨專經文臣·專經武臣殿講時,本曹堂上,全數進參,而參判南履炯有身病,無以備員。令政院稟旨變通,仍令該曹,以在京無故人,口傳差出,待下批牌招,以爲進參之地,何如?傳曰,允。許遞。
吏曹口傳政事,以朴長復爲兵曹參判。
義禁府啓目粘連,罪人申鍾淳口招云云。向前申鍾淳亦,蓋此囚罪犯肯綮,專在於紅牌僞造,而嚴訊之下,一辭抵賴,推諉於鄭萬吉,謂以賣買是如爲臥乎所,萬吉在逃,無以質問,而紅牌旣以鄭昌雄名塡書,則一問於昌雄,然後本事可明。故自臣府發關于江原監營,使之捉致昌雄,明覈報來,報來間姑爲仍囚,何如?判付啓依允。
上在昌德宮。停常參·經筵。
還內後,內閣·政院·藥房·玉堂口傳問安。答曰,知道。
藥房都提調朴宗薰,提調金左根,副提調尹聲大啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
金景善啓曰,明日常參·經筵,取稟。傳曰,停。召對爲之。
曺雲承啓曰,行大司憲李嘉愚,掌令金輦在外,執義金逸淵,掌令林肯洙,持平南性敎·黃晦瑛未肅拜,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而殿座相値,不得來會云矣,敢啓。傳曰,知道。
尹聲大啓曰,假注書沈宜冕,身病猝重,勢難察任,今姑改差,何如?傳曰,允。
沈宜冕改差,代以李裕元爲假注書。
傳于曺雲承曰,左承旨·左副承旨·右副承旨竝許遞,前望單子入之。
曺雲承啓曰,臣與左副承旨徐憲淳伴直矣,纔已許遞,伴直無人。右承旨金景善,所當牌招,而拘於廳規,不得請牌,何以爲之?敢稟。傳曰,牌招。
承旨前望單子入之,宋持養·鄭煥義·金大坤落點。
以右承旨金景善牌不進罷職傳旨,傳于金大坤曰,只推。
禮曹,來五月十五日,明敬文仁光聖大王大妃殿誕日陳賀時應行節目,參考前例磨鍊爲白去乎,依此擧行,何如?判付啓,旣承慈敎,權停爲良如敎。
金景善,以禮曹言啓曰,卽接和順幼學李得溵所志,則以爲同姓三寸叔民吾,嫡妾俱無子,以其同姓六寸兄廷吾第二子得瓛,欲爲繼後,兩家諸族,相議完定,而民吾夫妻俱爲作故,拘於常規,不得循例禮斜,依定式草記稟處事呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長李得溵所訴旣如此,依定式李廷吾第二子得瓛,立爲李民吾之後,何如?傳曰,允。
金大坤,以兵曹言啓曰,去夜崇禮門守門軍,受出開金於本曹後,仍爲昏睡路傍,至有巡邏軍卒,警起以送,以致開門之稍晩。城門開閉,何等嚴重,而有此晩時之擧者,事未前有,萬萬驚駭。臣不勝惶悚,而常時不能檢飭之該營大將,從重推考,入直護軍部將,自臣曹從重勘處,守門軍等,亦令該營嚴勘,何如?傳曰,允。
金大坤啓曰,卽見兵曹草記,則去夜崇禮門開門稍晩云,城門開閉,何等嚴重,而有此晩時之擧,事未前有,萬萬驚駭。常時不能檢飭之該營大將及兵曹入直堂上,竝所當重勘,而本院請推之外,無他可施之罰,何以爲之?敢稟。傳曰,竝從重推考。
金大坤,以禁衛營言啓曰,去夜崇禮門卜直守門軍輩,持該門鑰匙出來之時,昏睡路傍,以致開門之稍晩。城門開閉,嚴重何如,而慢忽至此,萬萬駭然。入直護軍部將,令兵曹從重勘處,卜直及守門軍卒,自臣營,嚴棍除案後,移送秋曹,照律重繩,臣亦有不能檢飭之失,惶恐待罪之意,敢啓。傳曰,知道。
辛丑四月二十日辰時,上詣仁政殿。專經文臣·武臣殿講入侍時,行都承旨尹聲大,行左承旨李鼎臣,右承旨金景善,左副承旨徐憲淳,右副承旨趙錫龜,同副承旨曺雲承,假注書尹哲求·沈宜冕,記事官趙然昌·洪祐健,檢校待敎南秉哲·李㘾,待敎趙鳳夏,以次侍立。時至,通禮跪啓請外辦,上具翼善冠·衮龍袍,乘輿出宣化門。藥房都提調朴宗薰進前奏曰,久雨陰濕,侵早勞動,聖體,若何?上曰,一樣矣。仍由協陽門·肅章門·仁政門,詣仁政殿降輿所。通禮跪啓請降輿,上降輿陞座。聲大進前奏曰,侍衛諸臣中,試官之入參者,竝令行禮,何如?上曰,唯。典儀唱試官以下應講文武臣行禮,行禮訖。文臣殿講試官右議政趙寅永,知敦寧府事申在植,行護軍鄭基一,前參議金大根,大司成金學性,工曹參議趙然春,行副護軍徐元淳,武臣殿講試官兵曹判書金左根,行護軍李惟秀·李完植,僉知中樞府事李公翼,行副護軍朴齊憲·李濟完·曺栢承,以次進伏訖。寅永進前奏曰,久雨之餘,日候蒸濕,聖體,若何?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。上曰,開講。文武諸臣,以次應講。通禮跪啓禮畢,上降座乘輿。由仁政門·肅章門·協陽門。命出解嚴標信,仍由宣化門還內,諸臣以次退出。
上在昌德宮。停常參·經筵。
宋持養啓曰,明日常參·經筵,取稟。傳曰,停。
金大坤啓曰,來二十五日,朝參日次矣,敢稟。傳曰,停。
又啓曰,合辭許久闕啓,事甚未安。除在外·未署經外,未肅拜人員,竝卽牌招,何如?傳曰,允。
宋持養啓曰,新除授右副承旨鄭煥義,時在慶尙道咸陽地,斯速乘馹上來事下諭,何如?傳曰,許遞。前望單子入之。
承旨前望單子入之,趙然春落點。
傳于宋持養曰,召對入侍。
宋持養啓曰,新除授同副承旨趙然春,卽爲牌招,何如?傳曰,允。
金大坤啓曰,行大司憲李嘉愚,執義金逸淵,掌令林肯洙,持平南性敎·黃晦瑛牌不進,掌令金輦在外,監察茶時之意,敢啓。傳曰,知道。
以執義金逸淵,掌令林肯洙,持平南性敎·黃晦瑛,獻納兪象煥,正言李宗秉牌不進罷職傳旨,傳于金大坤曰,只推。
傳于金大坤曰,專經文武臣殿講居首人,依例捧傳旨。
兵曹口傳政事,上護軍單徐憙淳。
趙然春,以兵曹言啓曰,今四月二十一日武臣賓廳講書時,守門將羅弘彦,通鑑第一卷不通,依定式推考警責,何如?傳曰,允。
金大坤,以義禁府言啓曰,金昌秀等,竝依定式推考事,傳旨啓下矣。金昌秀·李晉錫·安允中·朴齊璿,今方待命拿囚,李玄文,下去京畿楊根地云,依例發遣府羅將,拿來,何如?傳曰,待待命拿囚。
又以刑曹言啓曰,禁衛營啓辭內,去夜崇禮門卜直守門軍輩,持該門鑰匙出來之時,昏睡路傍,以致開門之稍晩。城門開閉,嚴重何如,而慢忽至此,萬萬駭然。入直護軍部將,令兵曹從重勘處,卜直及守門軍卒,自臣營嚴棍除案後,移送秋曹,照律重繩,臣亦有不能檢飭之失,惶恐待罪之意,敢啓。傳曰,知道事命下矣。謹案律文,則大明律門禁鎖鑰條,有曰京城門非時擅開閉者,杖六十徒一年。卜直金三丁,守門軍李漢哲,依此律各決杖六十後,三丁,黃海道信川郡,漢哲,忠淸道韓山郡,徒一年定配所,竝卽押送之意,敢啓。傳曰,知道。
義禁府啓目,承文院副正字金昌秀,奉常寺參奉李晉錫,副司果安允中,承文院副正字朴齊璿·李玄文等原情云云。傳旨今四月二十日專經文臣殿講時,金昌秀·李晉錫·安允中等竝居不,各笞四十收贖,附過還職,朴齊璿·李玄文等,竝規避不進,各笞五十收贖,解見任別敍,竝只私罪。奉敎依允爲旀,金昌秀段,功議各減一等,李晉錫·朴齊璿·李玄文等段,竝只功減一等爲良如敎。又啓目,訓鍊院正具性喜,僉正李鳳周,主簿元錫五·李根永·徐有恕,中樞府經歷尹錫九,都事沈正樂,都摠府都事鄭文星,武臣兼宣傳官李應祖·李祉秀·崔弘元·李敏吾,部將李圭鉉·韓亨敎·黃處坤,備邊司郞廳吳吉善·權,宣傳官李膺漢,活人署別提趙鳳植,禁衛營哨官李雲達,御營廳哨官白贇洙等原情云云。傳旨今四月二十日專經武臣殿講時,具性喜·李鳳周·元錫五·李根永·徐有恕·尹錫九·沈正樂·鄭文星·李應祖·李祉秀·崔弘元·李敏吾·李圭鉉·韓亨敎·黃處坤·吳吉善·權·李膺漢·趙鳳植·李雲達·白贇洙等竝居不,各笞四十收贖,附過還職,竝只私罪。奉敎依允爲旀,具性喜段,功議各減一等,李鳳周·元錫五·李根永·徐有恕·尹錫九·沈正樂·李祉秀·李敏吾·李圭鉉·韓亨敎·黃處坤·吳吉善·權·李膺漢·趙鳳植·李雲達·白贇洙等段,竝只功減一等,李應祖段,議減一等爲良如敎。
同副承旨趙然春疏曰,伏以臣與左承旨臣宋持養,有親査應避之嫌,揆以公格,在下當遞,玆敢援例陳章,仰瀆崇嚴。伏乞聖慈,亟遞臣職,以存公格,以安私分焉。臣無任云云。省疏具悉。疏辭,下該曹稟處。
吏曹參議金箕晩疏曰,伏以臣於本月十二日,伏奉除旨,以臣爲吏曹參議者,臣聞命惶惑,誠不知我殿下則哲之明,何爲而有此誤恩於臣身也。噫,臣之策名朝籍,已多年所,荏苒之間,居然到緋玉之列,此實由於遭逢明時,荷雨露之曲成,遇山川之納廣,已往叨冒,罔非僥濫,夫豈一毫人器之可堪而然哉?臣家世寒素,未嘗以榮名自期,守拙爲分,以榮爲懼,斷斷此心,作爲義諦,淸通華銜,尤萬萬非夢想攸及,而忽被光寵,猥廁選部。今臣所叨,與長亞有間,不過是太宰之屬官,共其二而位居三,其於銓綜之劇,若無所事者。然而至若資序人地通塞可否,則例皆參席而與議,或値長貳有故,注擬副急,則不免越俎而代庖。且國之大事,先在祀典,而塡差享官,獨專其責,則其所爲任,固亦重矣。故秩淸選竗,常居諸曹之右,有非人人所可輕授而濫叨者也。臣自少失學,才鄙識淺,同朝人士罕與過從,賢愚淸濁,茫無涇渭之辨,性又鈍滯,短聰善忘,家常事爲,滾急失措。點檢班簿,差遣駿奔,尤係莫重之事,官淸易曠,事重難任,臣於是職,其果有萬一近似者乎?若謂才難求備,苟然充員,則方今聖朝,才彦林如,若謂節次推遷而已,則名器之屑,又非官人之政,參倚前衡,決非如臣庸愚之尸忝也審矣。假使臣媒寵貪榮,不知羞恥,其於公議之譏嘖,聖簡之爲累何哉?鼎足不可以柱車,駑步難責以歷極,召牌之下,進身無望,甘犯違傲,冞增悚惶。繼伏承勿呼望之命,怵畏義分,勢難容旋,雖不得不章皇出肅,冒沒行政,而諉以已出,淟涊蹲據,則顚倒已極,判非初心。玆敢悉暴衷懇,仰瀆崇嚴。伏乞聖慈,俯賜鑑諒,亟遞臣職,俾重公器,以安私分焉。臣無任云云。省疏具悉。爾其勿辭察職。
辛丑四月二十一日辰時,上御熙政堂。召對入侍時,參贊官宋持養,侍讀官李正履,檢討官李孝淳,檢校待敎南秉哲,假注書李裕元,記事官趙然昌·洪祐健,各持綱目第二卷,以次進伏訖。上曰,史官分左右。上開卷命讀之。正履讀自邯鄲之圍,至凡五十三年。上曰,止之。文義陳之。正履曰,朱子綱目,繼孔子而作,筆法森嚴,往往直接春秋之經,如此章是也。是時周之微弱,不足爲諸侯之附庸,而自秦視之,則一郡邑耳。綱目大書曰,王命諸侯討之,秦遂入寇,在周則有赫赫王命,薄伐玁狁之氣象,於秦則爲蠢爾小醜,敢距大邦之刑狀。其筆法之森然如此,而其下則曰,王獻地歸而卒,此不用天子書崩之例,而直書以卒者,亦以見雖萬乘之君,有土地人民則爲天子,無土地人民則爲匹夫,以垂萬世之戒。此等春秋筆法,殿下宜從容詳玩焉。上曰,下番讀之。孝淳讀自秦昭襄王五十二年,至竊爲君危之。上曰,止之。孝淳曰,下端結語,只餘數行,盡讀之似好矣。上可之。孝淳聯讀至數月免。上曰,止之,文義陳之。孝淳曰,應侯之相秦也,不能進一賢者,與共國政,武安君良將也,而以私怨殺之,任鄭安平爲將,任王稽爲河東守者,皆其有私恩於己者也。及夫鄭安平·王稽相繼以敗,則應侯之相業隳矣,秦王之發歎,宜矣。蔡澤,亦山東一辯士,不過騁其說而奪其位,則何足以賢於應侯哉?其言四時之序,成功者去,雖有見於君子去就之義,而何不正言應侯之失,遠引閎夭·周公之業,以廣其意,徒欲以禍福利害啗之?蓋自古辯士,皆爲己分上利害之計,罔念引君當道之義,良可慨也。伏願殿下,於此等處,益加深省焉。上曰,閣臣讀之。秉哲讀自楚荀況爲蘭陵令,至戰之幾矣。上曰,止之,文義陳之。秉哲曰,上番玉堂,以立綱處或有可觀者仰奏,而非徒其綱,至於其目之多少繁約,亦有所可觀焉。今以臣所讀者言之,上段范·蔡問答之說,取其文不過七八行,而下段荀況論兵,則多至三四張。設或爲其文章而然,以馬史范蔡傳觀之,則其文彩波瀾,少不相下,然而多此少彼,必有以也。臣以爲戰國之時,功利之害偏深,義理之說漠然,而荀況論兵,能以附民爲要,又曰,桓·文之節制,不可以敵湯·武之仁義,又曰,常以仁義爲本。此時此言,實不可得聞,此所以多此少彼之由也。然則附民與仁義,豈徒爲兵之要而已?孟子曰,亦有仁義而已矣,又曰,保民而王,凡治天下國家,亦莫要於仁義附民。伏願殿下,每於此等處省念焉。上曰,參贊官讀之。持養讀自魏民之武卒,至於齊則制天下。上曰,止之,文義陳之。持養曰,荀卿,戰國時遊說之士也,當趙王之問兵要也,似當對以金革之制,富强之術,而乃曰要在附民,又曰桓·文之節制,不可以敵湯·武之仁義。當此之時,天下之人,惟知尙功利崇詐力,而卿獨以仁義陳之,其言暗合於孟子仁者無敵之義。伏願於此等文義,不以人癈言,留神玩味焉。正履曰,下番以自止事仰奏者,誠是矣。大凡讀史書,必要文勢相接續。肅廟朝初元,進讀綱目時,文簡公臣金昌協,以玉堂,奏以史記異於經書,必多數連讀,然後可究其始末,雖日講數十板可也。臣於殿下始講綱目時,曾以此仰奏矣。殿下前者召對,每過七八章進講,近來章數甚少,臣等誠悶菀矣。日後召對,則必令增其章數,從容下詢其文義,是臣等之願也。孝淳曰,今以參贊官所讀者言之,中間遽止,不續文義,聯讀之似好矣。上曰,當止於何處乎?孝淳曰,至君子不由也,則好矣。上可之。孝淳因讀至君子不由也。上掩卷,命史官就座。仍命退,諸臣以次退出。
上在昌德宮。停常參·經筵。
金大坤,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
金景善啓曰,明日常參·經筵,取稟。傳曰,停。
金大坤啓曰,合辭許久闕啓,事甚未安。除在外·未署經外,未肅拜人員,竝卽牌招,何如?傳曰,允。
尹聲大啓曰,假注書李裕元,時無職名,令該曹依例付軍職,冠帶常仕,何如?傳曰,允。
傳于尹聲大曰,卜相。
尹聲大啓曰,卜相事命下矣。右議政趙寅永,卽爲命招,何如?傳曰,允。
又啓曰,卜相事命下矣。政官牌招開政,何如?傳曰,允。
傳于尹聲大曰,加卜。
尹聲大啓曰,右議政趙寅永有稟達事,來詣閤外請對矣。傳曰,入侍。
賓廳卜相,領府事李相璜,判府事洪奭周,判府事朴宗薰·洪羲俊,加卜,金弘根·鄭元容。
落點金弘根·鄭元容。
有政。吏批,行判書權敦仁進,參判李穆淵在外未肅拜,參議金箕晩牌不進,右承旨金景善進。以李公翼爲承旨,金蘭淳爲右參贊,朴晦壽爲禮曹判書,沈宜臣爲右尹,洪龜爕爲兵曹參知,金大根爲工曹參議,李光正爲知經筵,李若愚爲藝文提學,朴斆默爲典籍,徐逈淳爲司僕主簿,元熙喆爲德陵直長。領議政單趙寅永,左議政單金弘根,右議政單鄭元容,承文都提調單金弘根·鄭元容。
兵批,判書金左根病,參判朴長復病,參議李是鍊入直進,參知洪龜燮未肅拜,同副承旨金大坤進。以金錘爲金井別將。護軍李鼎臣,副護軍徐憲淳·趙錫龜·鄭煥義·趙然春,司正李裕元,以上竝單付。
吏批,再政。以朴永元爲知經筵,李齊相爲純陵奉事。左參贊單金蘭淳,右參贊單李志淵,學諭單金大圭。
金大坤啓曰,行大司憲李嘉愚,執義金逸淵,掌令林肯洙,持平南性敎·黃晦瑛牌不進,掌令金輦在外,監察茶時之意,敢啓。傳曰,知道。
以執義金逸淵,掌令林肯洙,持平南性敎·黃晦瑛,獻納兪象煥,正言李宗秉牌不進罷職傳旨,傳于金大坤曰,只推。
以吏曹參議金箕晩牌不進罷職傳旨,傳于金大坤曰,只推。
金大坤,以刑曹言啓曰,卽接中部良人朴仁福白活,則其妹夫申哲乭,被打於李命乭處致死,而命乭,匿埋於光熙門外云矣。依法典使之掘檢之意,敢啓。傳曰,知道。
吏曹啓目粘連啓下是白有亦,觀此承政院同副承旨趙然春上疏,則以爲臣與左承旨宋持養,有親査應避之嫌,揆以公格,在下當遞,伏乞聖慈,亟遞臣職亦爲白有臥乎所。相避之法,在下當遞,承政院同副承旨趙然春改差,何如?判付啓依允。
辛丑四月二十二日午時,上御熙政堂。右議政請對入侍時,行都承旨尹聲大,假注書李裕元,記事官趙然昌·洪祐健,右議政趙寅永,以次進伏訖。上曰,史官分左右。寅永進前奏曰,數日東風乍涼,午氣且熱,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。上曰,何爲而請對也?寅永曰,今承卜相之命,可以備員,爲國事誠萬幸矣。卜相單子繼有加卜之命,而知臣莫如君,惟在聖衷所簡矣。上曰,輿望果屬於何人?寅永曰,旣有此命,以輿望言之,正卿則有金弘根,崇品則有鄭元容,無出此二人之右者矣。上曰,正合予意矣。寅永曰,聖意如此,加卜單子,當以此修正以入矣。上曰,依此爲之,可也。上命大臣就座,又命史官就座。仍命退,諸臣以次退出。
上在昌德宮。停常參·經筵。
曺雲承啓曰,明日常參·經筵,取稟。傳曰,停。
金大坤啓曰,合辭許久闕啓,事甚未安。除在外·未署經外,未肅拜人員,竝卽牌招,何如?傳曰,允。
又啓曰,行大司憲李嘉愚陳疏,執義金逸淵,掌令林肯洙,持平南性敎·黃晦瑛牌不進,掌令金輦在外,監察茶時之意,敢啓。傳曰,知道。
以執義金逸淵,掌令林肯洙,持平南性敎·黃晦瑛,獻納兪象煥,正言李宗秉牌不進罷職傳旨,傳于金大坤曰,只推。
曺雲承,以吏曹言啓曰,贈諡剛烈公車云革延諡,定行於今四月二十六日水原地鄕第云矣,敢啓。傳曰,知道。
行大司憲李嘉愚疏曰,伏以臣儱侗奊詬,奉職無狀,觸處諐尤,自顧難贖,而向來秋曹所坐,至今追惟,寢夢猶愕。蓋臣於秋曹一步,自來情踪,艮限莫越,僨誤之地,理必無幸,而夤緣一肅,冒據三朔,畢竟自速重戾,至蒙恩譴。大抵捕校事,直一無前變怪,而迺我殿下處分嚴正,特貸一縷,大聖人好生之德意,孰不欽仰攢頌,其將對揚之不暇,而末梢擧行,一切反是,大僚筵奏,事面歸正,則掌刑之臣,烏得免溺職之罪乎?司寇長席,緣臣不肖碌碌尸素,無一善狀,致使朝家欽恤之澤,竟不下究,縱使臣自爲之辨,亦無說可解。郞僚之勤慢,不能到底飭勵,俾各守法盡職,及夫捕校事出,而一任其濟私逞毒,漫不覺察者,無往非臣之罪也,臣罪到此,合置何辟?薄勘旋敍,除旨聯翩,聖度縱出於包涵,在臣私義,轉益怵迫,何敢以事過,而有所自恕?今此栢府新命,又下於夢想之外,淸朝耳目之任,初何嘗彷彿於如臣無似,而一府之長,責任尤別,不容强顔而苟冒也審矣。臣方疾聲呼籲,不敢擬議於官職去就,則見銜之不稱,有不暇覼縷畢陳,況臣於合啓中,竊有區區私懇之不可隨衆聯參者。從前如臣情地,擧蒙體諒,今臣處義,宜無異同。左右參倚,蠢動末由,冒瀆之誅,實無所逃。欲望聖慈,曲垂照察,特許鐫免,仍命下臣司敗,亟勘當被之律,俾王綱肅而微諒全,公私不勝大願。臣於丐免之章,豈容贅及他說,而愚衷耿耿,敢此尾陳焉。夫人君御世,必先立志,如射者之有的,然後政令施措,大有可觀,而竊覸我殿下臨御以來,玩愒恬嬉,百度隳弛。雖以講學言之,將就緝熙,姑舍勿論,應文備例,亦多停廢,以至百千萬事,未免同歸於叔季之一轍。此所以治不徯志,實由於立志之不固也,是豈今日群下之所蘄祝仰望於殿下者哉?從今赫然奮發,勉礪自强,未必不爲祈天永命之一初大本也。是特一轉移間事耳,惟殿下懋哉懋哉。臣無任云云。答曰,省疏具悉。秋曹事,何須更引?尾附事,當留念矣。本職許遞。
上在昌德宮。停常參·經筵。
曺雲承啓曰,明日常參·經筵,取稟。傳曰,停。
金大坤啓曰,合辭許久闕啓,事甚未安。除在外·未署經外,未肅拜人員,竝卽牌招,何如?傳曰,允。
又啓曰,禮曹判書朴晦壽,右尹沈宜臣,除拜後過三日不爲出肅,竝依定式推考警責,仍卽牌招察任,何如?傳曰,允。
傳于曺雲承曰,國之有三公,上應台階,下象鼎足,雖於平時,闕一不可,而予方新摠庶務,臨宁圖理,備位之念,不啻如渴。於是乎予志先定,兼採詢議,有不待元龜官占,而吾之相定矣。卿之世篤忠貞,家傳孝友,固卿自有,而器量德望,爲世推服者已久。況向國之誠,持論之公,秉執之嚴且確乎?求之古人,亦不易得,歷選同朝,捨卿伊誰?此所以得卿之後,歷屢日自喜,而亦我都民加額朝土相賀者也。顧今世道朝象,尙未底定,國勢民心,尙未止繫,而惟予寡昧,學不足而進德,治不足以徯志,則其惟曰二三承弼之臣,左右王室,以保守我無疆曆服也,此時此任,雖欲不責於卿,得乎?且元輔共貞,端揆竝升,允爲同寅夾贊之會,而予小子恭己南面之基,其在於此。玆將心腹之諭,先爲敷示。卿其體予至意,勿用文具之備例,卽起簉朝事,遣史官傳諭于左議政。
傳于曺雲承曰,卿之引義不出,三載于今矣。朝家所以昭晰者,靡不用極,而卿所以撕捱者,尙未挽回,是豈我君臣間情志相孚之義哉?敦勉之誠,寤言不忘,乃者爰立之擧,不待夢卜,而簡之於心,採之於衆,惟卿諧焉。卿於是,雖欲復事逡巡,不可得也。卿是我先朝初年,已蒙揀拔眷顧之恩,自予胄筵,久效輔導之誠者也,歷試外內,望實俱隆,朝野之所詹想也,上下之所倚毗也。今欲使端委廊廟,坐鎭雅俗,則歷數朝端,無出卿右。卿之文學才猷,特卿餘事耳。卿以韋·平之閥,世濟其美,而重之端亮之姿,明達之識,淸儉之操,謙約之行,積之久而發之遲,庶可以上贊君德,下匡世道,而民與國有賴也。況予新摠庶務,夙夜憂懼,慥慥一念,在於得賢,得卿之後,而喜可知,且今鼎席已備,庶績將熙。卿其毋提往事,勿拘故規,卽起簉朝,協恭翊亮,俾予小子,垂拱仰成事,遣史官傳諭于右議政。
兼春秋李昌廷書啓,臣於本月二十四日申時量,敬奉聖諭,馳往傳諭于中部堅平坊典醫監契議政府左議政金弘根所住處,則以爲臣於病淹無省之中,伏奉千萬不敢當之命,五內失守,四體投地,跼蹐高厚,歷日明發。卽又史官臨宣,恩諭曠越,尤非糞土賤臣,所可一時冒承,伏地霣剝,不知攸達云矣,敢啓。傳曰,知道。
金大坤啓曰,大司憲未差,執義金逸淵,掌令林肯洙,持平南性敎·黃晦瑛牌不進,掌令金輦在外,監察茶時之意,敢啓。傳曰,知道。
以執義金逸淵,掌令林肯洙,持平南性敎·黃晦瑛,獻納兪象煥,正言李宗秉牌不進罷職傳旨,傳于金大坤曰,只推。
曺雲承啓曰,吏曹郞廳來言,臺諫有闕,政事,取稟。傳曰,前望單子入之。
大司憲前望單子入之,李光正落點。
曺雲承,以戶曹言啓曰,卽接軍資監牒報,則全羅道礪山府庚子條田稅大同合米太一千二十六石所載船,到泊京江,今月二十四日巳時量失火,太半燒燼云,聞極萬萬驚駭。所沈穀物,爲先卽速鉤拯,失火委折,燒燼穀數,各別究覈以報事,嚴飭於軍資監·廣興倉,使之同爲擧行之意,敢啓。傳曰,知道。
金大坤,以均役廳言啓曰,卽見咸鏡前道臣狀啓,則備陳安邊等九邑海溢災形孔酷之狀,仍以爲船隻破碎二百七十四隻,鹽盆漂沒十四坐,當年稅條,分數蠲減,破傷者則另飭修補,漂失者則査得隱漏,期於無減原摠,似合事宜,而事係格外,不敢擅便,令該廳稟處爲辭矣。漁鹽船之或有破傷者,査其新起,減此補彼,民無冤徵,稅不減摠,自是不易之法例矣。今此道啓,請以漂碎之分數蠲減,査漏之無減元摠者,其在恤民正稅之道,可謂兩得其宜,依所請施行。而但擧行之際,一或疎漏,則虛實易混,新舊無辨,徒見其惠不下究,稅無所入者,此實近來諸道同然之謬弊。申飭道臣,更加審覈,其有目下事勢之萬無微稅者,特許區別免稅,新起加現者,一準舊式,統計道內各邑,無論隱漏與漂失,査補舊額,俾無減當年稅納之意,竝爲分付,何如?傳曰,允。
又以義禁府言啓曰,黃海監司徐念淳狀啓內,安岳前郡守韓鎭㦿·尹正鎭,金川前郡守李奎淵·朴穉圭·金在敬·林逈鎭等罪狀,令攸司稟處事啓下矣。韓鎭㦿·李奎淵·金在敬,今方待命,竝拿囚,尹正鎭,下去京畿加平地,朴穉圭,下去忠淸道溫陽地,林逈鎭,下去稷山地云,依例發遣府書吏·羅將,竝拿來,何如?傳曰,待待命拿囚。
上在昌德宮。停常參·經筵。
藥房提調金左根,副提調尹聲大啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
金大坤,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
宋持養啓曰,明日常參·經筵取稟。傳曰,停。
金大坤啓曰,合辭許久闕啓,事甚未安。除在外·未署經外,未肅拜人員,竝卽牌招,何如?傳曰,允。
宋持養啓曰,右承旨金景善,今日不爲仕進,卽爲牌招,何如?傳曰,允。
金大坤啓曰,備邊司郞廳來言,今日賓廳日次,而領議政趙寅永,左議政金弘根,右議政鄭元容未肅拜,不得來會云矣,敢啓。傳曰,知道。
又啓曰,行大司憲李光正,執義金逸淵,掌令林肯洙,持平南性敎·黃晦瑛牌不進,掌令金輦在外,監察茶時之意,敢啓。傳曰,知道。
以執義金逸淵,掌令林肯洙,持平南性敎·黃晦瑛,獻納兪象煥,正言李宗秉牌不進罷職傳旨,傳于金大坤曰,只推。
以右承旨金景善牌不進罷職傳旨,傳于金大坤曰,只推。
宋持養,以弘文館言啓曰,修撰李孝淳,以監軍受牌出去,修撰南秉哲,副修撰徐有薰內閣進,下番闕直,事甚未安。副修撰沈承澤,卽爲牌招入直,何如?傳曰,允。
以副修撰沈承澤牌不進罷職傳旨,傳于金大坤曰,只推。
金大坤,以都摠府言啓曰,副摠管金魯甲,以御營中軍,本營諸將官射會監試事,南小營晝仕出去之意,敢啓。傳曰,知道。
宋持養,以禮曹言啓曰,卽接慶尙監司洪在喆移文,則以爲咸安郡鄕校聖殿,年久頹圮,所見未安,不可不及今修改,告由·移還安祭香祝,自本曹啓稟下送云矣。咸安郡鄕校聖殿修改時,先告事由·移還安祭香祝,卽令該司,照例磨鍊下送,從便卜日設行之意,竝爲分付,何如?傳曰,允。
上在昌德宮。停常參·經筵。
宋持養啓曰,明日常參·經筵,取稟。傳曰,停。
金大坤啓曰,合辭許久闕啓,事甚未安。除在外·未署經外,未肅拜人員,竝卽牌招,何如?傳曰,允。
宋持養啓曰,右承旨金景善,今日不爲仕進,卽爲牌招,何如?傳曰,允。
備忘記,京畿水使徐相五下直,長弓一張,長箭一部,片箭一部,筒兒一箇賜給。
金大坤啓曰,卽者檢閱洪祐健,以其親病,陳疏徑出,原疏纔已捧入矣。所當直捧禁推傳旨,而此與〈無〉端徑出有異,推考警責,何如?傳曰,允。
又啓曰,卽者檢閱趙然昌,謂有館規,陳疏徑出,原疏纔已退却矣。所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
宋持養啓曰,左右史不可不備,別兼春秋洪在龍·南秉哲,竝卽牌招,推移入直,何如?傳曰,允。
傳于曺雲承曰,日昨宣諭,草草未悉,而倚畀之重,期待之切,亦已略具之矣。以卿平素體國之誠,想必犁然幡然,不待更煩敦勉,而及見附奏,尙作例規,是豈予注意之本意,而亦豈卿經世宰物國耳公耳之宿志哉?慨咄之至,只以誠淺辭短,自愧也。卿試思之。此誠何等時也?以予眇末,托于兆民之上,懼不能奉承先王緖業,而其相須而相資者,卽我列祖同德之後裔克世其家也,卿非其人哉?卿若思卿家文正以來,世作元臣與國同休之義,則似不待予言之再,而有所感回者矣。詩不云乎,不顯亦世?予方以是望卿。卿其諒之,以副予側席之想事,遣史官傳諭于左議政。
傳于曺雲承曰,予豈以卿年前遭罹,或有一分疑卿之心哉?此所以屢煩辭敎,期欲置卿於無累之地,而卿乃以此看作艮限,以謫以補,尙不知變,至於甌卜之後,仍卽出城,傳諭之回,又無附奏,有若眞有可引之情,不可出之勢者然,是豈先王所以揀拔以遺後人,而寡人所以眷注以幸邦國者乎?大官去就,自異庶僚,君臣情志,不在虛禮,況卿追先報今之義在於此,幼學壯行之志在於此乎?卿若念及於此,必不作如此萬萬過當之擧,卽爲幡然聽我面諭事,遣史官傳諭于右議政。
兼春秋李昌廷書啓,臣於本月二十六日午時,敬奉聖諭,馳往傳諭于中部堅平坊典醫監契議政府左議政金弘根所住處,則以爲臣以尫骫之質,癃殘之形,猝承萬萬非常之命,繼奉萬萬非分之諭,神魄全遁,汗粟交發,唐突控籲,嚴畏居前,冥頑淹伏,熬灼在中。際玆王人荐辱,恩言愈摯,諭之以世作元臣,期之以不顯亦世,臣奉讀未半,感淚被面。第臣無似,旣無以一毫堪承,張皇附奏,又不敢妄效大官,謹當收拾病思,略具形實,仰瀆宸聽,恭俟處分云矣,敢啓。傳曰,知道。
事變假注書張德良書啓,臣於本月二十六日午時量,敬奉聖諭,馳往傳諭于西部龍山坊兄弟洞契議政府右議政鄭元容所住處,則以爲臣於積罪未堪之中,伏奉千萬不敢當之命,惶隕震剝,靡所容措。恩諭荐降,衷情轉迫,旣不敢循例附奏,亦不敢一向泯黙,謹當冒罪陳籲,乞被威罰云矣,敢啓。傳曰,知道。
金大坤啓曰,大司憲未差,執義金逸淵,掌令林肯洙,持平南性敎·黃晦瑛牌不進,掌令金輦在外,監察茶時之意,敢啓。傳曰,知道。
以執義金逸淵,掌令林肯洙,持平南性敎·黃晦瑛,獻納兪象煥,正言李宗秉牌不進罷職傳旨,傳于金大坤曰,只推。
以右承旨金景善牌不進罷職傳旨,傳于金大坤曰,只推。
以別兼春秋洪在龍·南秉哲牌不進罷職傳旨,傳于金大坤曰,只推。
曺雲承啓曰,端午帖製述人,旣已抄啓矣。弘文提學李光正,待明朝牌招,使之出韻科次,何如?傳曰,允。
曺雲承,以弘文館言啓曰,修撰李孝淳,以監軍受牌出去,修撰南秉哲,副修撰徐有薰內閣進,下番闕直,事甚未安。副修撰沈承澤,卽爲牌招入直,何如?傳曰,允。
以副修撰沈承澤牌不進罷職傳旨,傳于金大坤曰,只推。
傳于曺雲承曰,漢城判尹有闕之代,前望單子入之。
判尹前望單子入之,李若愚落點。
傳于金大坤曰,刑曹判書有闕之代,前望單子入之。
刑曹判書前望單子入之,李光正落點。
傳于金大坤曰,大司憲有闕之代,前望單子入之。
大司憲前望單子入之,宋冕載落點。
曺雲承,以禮曹言啓曰,郊壇四孟朔,遣禮郞看審有無頉,自該曹草記事,曾有定式矣。發遣郞廳,東郊先農壇·先蠶壇·馬祖壇·南郊南壇·雩祀壇·漢江壇·司寒壇,北郊祈雨壇·厲壇,次第看審,則南壇·先農壇·先蠶壇·雩祀壇·祈雨壇·漢江壇·馬祖壇·厲壇壇上及四面紅箭門墻垣階砌,俱爲無頉,而司寒壇西邊紅箭門顚仆,卽爲修改事,分付該監,此後看護等節,另加申飭之意,敢啓。傳曰,知道。
金大坤,以兵曹言啓曰,考見諸道今春官鎭門聚點狀啓,則黃海兵使李行敎狀啓中,道內團束軍兵聚點時,長連·蒜山兩邑鎭,器械破傷,老弱苟充云矣。官鎭門聚點,旣係詰戎之政事,軍器什物,乃是陰雨之備,則常時不能檢飭,亦不修改,致有此執頉之擧,其在戎政,誠甚疎忽。執頉當該邑鎭守令·邊將,竝推考警責,何如?傳曰,允。
義禁府啓目,安岳前郡守韓鎭㦿·尹正鎭,金川前郡守李奎淵·金在敬·林逈鎭等原情云云。問目內辭緣,泛稱遲晩。韓鎭㦿·尹正鎭等段,所當請刑是白乎矣,曾經侍從,勿爲請刑,載在大典通編,議處,李奎淵·金在敬·林逈鎭等段,竝只刑推得情,何如?判付啓,依允爲旀,李奎淵·金在敬·林逈鎭等段,竝只除刑推議處爲良如敎。
領議政趙寅永疏曰,伏以臣獨任勻軸,首尾三載,倚畀之隆,可謂專且久矣。第臣卑鄙,蔑德與才,考諸報效,無一可稱,且慙且懼,屢陳情悃,迺者金甌新卜,賢德彙升,輿論旣協,天工可亮,甚盛典也。如臣者臨絶險而獲將伯之助,乘至危而迓共貞之休,雖渴之飮飢之食,未足喩其喜幸也。然而以臣無似,進進不已,裒然爲鼎席之首,人之視之者,擧以爲於職則與前無異,於例則在古皆然,臣之惶隕震越,較諸初拜相時,殆有倍焉。冥甚而咎,亢極而災,卽理之常,而此以臣賤分私計言也。惟名與器,有國所重,一或踰濫,不可挽回,故古所謂官不必備,惟其人者,正指此而言,而無其人則闕其位者也。臣果其人,能當其位哉?承佐之地,尙可以廁跡者,爲右位之有可俟也,代斲之時,尙可以勉力者,爲庶務之不容瘝也。今也不問其位之輕重,其人之賢不肖,節次推遷,苟充其任,有若微官末僚序陞者然,臣恐朝家名器,由臣而壞敗無餘,後雖有眞正可當之人,必將以臣曾所玷冒,不屑之爲,實非細故也。且臣在下位則辭之如不敢當,進右位則受之如不能及,始托飾讓之名,竟攬嗜進之利,則臣雖欲厭然自揜,其於十手十目之指且視,何哉?玆敢冒入文字,冀賜照燭。伏願聖明,特加裁諒,察是懇之至切,念是任之尤愼,將臣元輔之命,亟許改免,以便公私,千萬幸甚。臣無任云云。答曰,省疏具悉卿懇。予所倚畀於卿者,不必以元輔爲重,而循例陞次,卿何辭爲?況今鼎席已備,國事甚幸,卿其協恭弼亮,以副予眷眷之望。仍傳于曺雲承曰,此批答,遣史官傳諭于領議政。
檢閱洪祐健疏曰,伏以臣於日前,猥陳請急之章,獲蒙許暇之恩,歸護父病,少伸情私,且惶且感,不知所喩。由限已屆,臨殿有命,臣怵畏義分,雖不敢不抑情就直,而方寸之煎灼,顧何嘗一刻蹔弛?卽又連接家信,則舊症無減,新祟越添,自三數日來,身熱如烘,夜不交睫,胃敗痰壅,食飮全却,元氣澌綴,委頓床笫。臣旣終鮮,藥餌扶將之節,非臣在傍,無可替者。臣於是,焦迫之情,愈難按抑,又不得不疾聲號籲,冒犯擅離,而屢瀆之罪,尤無所逃。伏乞聖慈,亟鐫臣職,以便救護,仍治臣罪,以昭法紀焉。臣無任云云。省疏具悉。爾其勿辭救護。
敎喬桐水使徐相五書。王若曰,臨朝聽鼙,戎垣思一面之任,晉秩授銊,水師畀三路之權。眷彼喬梧巨防,實我析木重鎭,呼吸通畿輔之近,三舍往還,咽喉扼湖海之衝,千里瞭望。關防與沁都而俱重,山川島嶼之相交,設置曁統營而同規,舸艦樓櫓之足恃。顧玆昇平已久,每念備禦之或疎,邇來遞易相仍,誰能盤錯之合試?惟卿,喬木世閥,韎韋令譽,家傳周方叔壯猷,克繼賢祖之業人稱漢征虜高致,菀有儒素之風。聲績益著久勤,暫試藩閫之重寄,才器方期遠到,自在羽衛之邇班。玆授卿以京畿水軍節度使兼三道統禦使喬桐府使,卿其撫摩幾萬戶軍民,宜勉保障之責,控制數百里山海,尤亟蒐詰之方。於戲,江漢之裘帶自閑,倘追元凱之雅量,河朔之精彩頓變,佇見臨淮之偉功。故玆敎示,想宜知悉,知製敎李孝淳製進。
上在昌德宮。停常參·經筵。
曺雲承啓曰,明日常參·經筵,取稟。傳曰,只朝講。
又啓曰,來初一日,輪對日次,而景慕宮夏享大祭齋戒相値,頉稟之意,敢啓。傳曰,知道。
金大坤啓曰,合辭許久闕啓,事甚未安。除在外·未署經外,未肅拜人員,竝卽牌招,何如?傳曰,允。
曺雲承啓曰,左右史不可不備。別兼春秋洪在龍·南秉哲,旣有只推之命,竝卽牌招,推移入直,何如?傳曰,允。
又啓曰,弘文提學李光正,疏批已下,卽爲牌招,何如?傳曰,允。
金大坤啓曰,卽者義禁府都事來言,時囚罪人韓鎭㦿·李奎淵·金在敬·林逈鎭·尹正鎭等,當爲議處,而判義禁朴綺壽在外,次堂例不得擧行云。何以爲之?敢稟。傳曰,許遞,前望單子入之。
判義禁前望單子入之,李羲甲落點。
金大坤啓曰,卽者義禁府都事來言,時囚罪人韓鎭㦿等,當爲議處,而新除授判義禁李羲甲未肅拜,次堂例不得擧行云。判義禁,卽爲牌招,何如?傳曰,允。
傳于金大坤曰,判義禁有闕之代,前望單子入之。
判義禁前望單子入之,金箕殷落點。
金大坤啓曰,行大司憲宋冕載,執義金逸淵,掌令林肯洙,持平南性敎·黃晦瑛牌不進,掌令金輦在外,監察茶時之意,敢啓。傳曰,知道。
以執義金逸淵,掌令林肯洙,持平南性敎·黃晦瑛,獻納兪象煥,正言李宗秉牌不進罷職傳旨,傳于金大坤曰,只推。
以別兼春秋南秉哲牌不進罷職傳旨,傳于金大坤曰,只推。
金大坤啓曰,明日朝講,兩司長官,當爲進參,而大司諫朴宗吉在外,行大司憲宋冕載,待開門牌招,何如?傳曰,允。
曺雲承,以吏曹言啓曰,贈諡孝靖公兪漢謨延諡,定行於今月二十八日京第云矣,敢啓。傳曰,知道。
刑曹判書李光正疏曰,伏以臣通籍供職,垂三十年,尺寸無長,外內蔑效,而冥升不已,濫廁八座,不知臣不肖何以得此於天地之大日月之明也。每奉除旨,居寵若驚,況玆文苑新命,其爲顯要,復孰加焉?此自古宗工鉅儒,所已逡巡而退讓者也。臣於是,尤不勝震恧踧踖,有未暇以洪私爲感戴也。噫,才以世降,職以人卑,固古今之通患,而苟求其踰於臣者,凡今夙夜之賢,詞學聞望,不患無可,則又何擇乎臣,而有此誤恩也?臣器小才拙,無足以備聖朝之任使,而況聰明淺短,記問不强,章句訓誥,全然忘失,課文程藝,尙眛糟粕,鄕黨知舊之間,未嘗以識字人見期,直老劣空空之一庸夫耳,蹟其本末,槪盡於此。今若貪榮冒恥,恬若固有,累聖上新摠之政,招四方嗤點之譏,則非惟臣一身細故也。又若費辭張皇,備例飾讓,依倣館閣故事,則此自欺而欺天也,臣焉敢爲也?念臣本非耿介絶俗,輕爵祿而飭廉隅者,則夷險燥濕,筋力奔走之役,固所自勉爲一分報效,而至於是職,反復較挈於公義私分之間者已熟矣。是以屢登陪班,昵侍耿光,而不敢爲黽勉冒眛計者,無他也,名實之太不相稱也。不然,又安得違慢瀆擾,爲分義之所不敢耶?端陽節帖選試有召,而見任斷是難冒,微諒久愈靡變,玆陳短章,冀徹聖鑑。伏願殿下,察臣情之是眞,諒臣言之非僞,亟解臣所帶弘文館提學之任,仍許勿復照擬,以重公器,以安私心焉。臣無任云云。答曰,省疏具悉。卿其勿辭行公。
判義禁李羲甲疏曰,伏以臣疾病沈淹之中,忽伏奉判金吾除旨,開坐有命,召牌踵臨。揆臣分義,敢不竭蹶趨承,而臣崦嵫之景已迫,狗馬之疾頻苦,床笫長委,刀圭爲命矣。自去朔以來,重添外氣,寒熱交作而頭目旋轉,食飮全阻而胸膈痞轖,痰升則咳嗽不止,氣降則眩彙無知,首尾四十餘日,乍減旋加,委頓宛轉,不省四到。顧此病狀,雖房闥之內,無以動作,況束帶赴公,尤非可論。坐犯違召,罪重慢命,悶隘惶蹙,無地措身,玆敢略具短章,仰瀆崇聽。伏惟聖明,俯賜鑑諒,亟遞臣新授職名,俾公事靡滯,賤分獲安,仍治臣慢蹇之罪,以肅朝綱,不勝大願。臣無任云云。答曰,省疏具悉。判金吾之任,許遞。
上在昌德宮。停常參,只朝講。
午時,日暈。
李公翼,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
金景善啓曰,明日常參·經筵,取稟。傳曰,只晝講。
備忘記,惠山僉使白魯洙下直,長弓一張,長箭一部,片箭一部,筒兒一箇賜給。
宋持養啓曰,假注書李裕元,身病猝重,勢難察任。今姑改差,何如?傳曰,允。
李裕元改差,代以成錫魯爲假注書。
金景善啓曰,行吏曹判書權敦仁,參判李穆淵,參議金箕晩牌不進,推考傳旨及罷職傳旨,今方捧入,而開政命下之後,如是違牌,事甚未安。判書參判,竝更牌招,何如?傳曰,允。參議只推,一體牌招。
持平黃晦瑛,獻納兪象煥,修撰李孝淳等啓曰,噫嘻,痛矣。書九之罪,可勝誅哉?亂臣賊子從古何恨,而窮凶絶悖,未有如裕賊,裕賊之根窩,卽書九庚申一疏是已,其疏之上下屢千百言,閃忽疑眩,莫可摸揣,而指意肯綮,專在於彼固曰四條,外托義理之說,而內售沮戲之計,陽爲承順之態,而陰懷惎間之謀,語脈所歸,手脚莫掩,言之體栗,不敢痛陳其逆節,思之膽掉,不忍歷擧其罪案,而傳敎中前茅裕賊之敎,實是燭奸之禹鼎,照魔之秦鏡也。於戲,我正宗大王五晦筵敎,卽明諭御極後用舍進退斷自淵衷之意,而書九乃敢杜撰聖旨,動搖大計,凶圖禍心,一轉而爲裕賊,如印一板,如貫一串,終至有宜學之遺醜餘孽,得以藉口,詡之以闡明,稱之以對揚,此豈一朝一夕之故哉?涓涓之流,始自書九,而滔天於裕賊,餘波於宜學,顧今拔本塞源之方,亶在乎先正書九之罪,而鬼誄已加,王章莫伸,輿情之憤鬱,何時可洩?世道之憂虞,何日可弭?請書九,亟施追奪官爵之典。噫嘻,痛矣。李止淵之罪,可勝誅哉?本以憸邪之性,濟以狡黠之行,能事則戕人害物,伎倆則凶國禍家。陰闔陽捭,惟機術善用,晝揣宵摩,以窺覘爲工,而遭逢盛除,過蒙拂拭,則於是乎志滿意得,與悖弟而同惡相濟,手闊氣使,背公議而鉗制一世,門戶爀舄,資歷華膴,以至廁跡於三司之列,則隆恩厚澤,於渠若偏。苟有一分秉彝,宜思百倍圖報,而其奈妖性難化,驕習愈滋,世道安得不壞亂,人心安得不詿誤乎?至於今番鞫獄事言之,延接翰模,綢繆晟賊,安排用意,專在於延纍嫁禍,要不出網打之計,究其心跡,寧不悚懍而痛惋者哉?此已是渠罔赦之罪,抑又有大於此者。噫,丁亥代聽,卽是天經地義,而以渠平日窺覘主張之習,亦不敢貪天爲功,則政令之間,顯肆譏訕,竟乃自知惶怯,手脚慌亂,粧出左右無當之一疏,欲逞陰險之圖,湛滅之憯計將售,惎間之重犯莫逃,此誠亘萬古未有之逆憝也。斷案已成,覆載難容,而以我翼宗大王察奸之明,悉燭其情狀,薄黜于外,不置於顯戮者,亶出於仰體先朝全保之盛德也。渠若有人心人理,固當怵畏屛息,而不悛舊習,放肆愈甚,由前而有顓權樂禍之罪,由後而有犯分干紀之罪,況於日昨賓筵,慈敎痛劈,尤極嚴正,大僚聲討,殆無餘蘊,承聆諸臣,益知慈衷隱痛,積有歲年,無不掩抑而退,憤惋欲死,其干係如此,負犯如此,三尺之律,不施於渠,其可曰國有常憲乎?請明川府竄配罪人李止淵,爲先施以極邊遠竄之典。答三司曰,不允。李止淵事,已有處分。勿煩。
持平黃晦瑛,獻納兪象煥等啓曰,噫嘻,痛矣。國榮之通天罪惡,萬戮猶輕,千剮難贖,而尙屈王章,是可曰國有常刑乎?噫,諸賊之眼無國母,恣行胸臆,危逼之逆節,憯毒之凶計,暗相綢繆,罔有紀極,主張者榮賊,亂逆之犯分干紀者,從古何恨,而豈有若此賊之至凶極悖者乎?雖以弘·瞻之凶肚,來·黯之毒手,未足以喩其惡也。此實載籍所無之極惡大憝,而聲討未加,鬼誅先及,一國之公憤,鬱而未洩,三尺之邦憲,久猶莫伸。至今追思,不覺骨靑膽掉而髮豎眦裂也。當此義理大明,凶逆嚴討之時,藥院之日記旣已査出,臺臣之緘辭,如是明的,則追奪之當律,不容一刻少緩也,決矣。千罪萬惡,咸萃一身,製給凶疏,沮遏大計,煽動人心,潛圖國脈者,已有浮於莽·溫之凶,而幸賴我正宗大王,廓揮乾斷,特降允兪,而傳旨未卽頒下,典刑尙稽夬施,神人之憤惋,容有極哉?請物故罪人國榮,亟施孥籍之典。噫嘻,痛矣。賊裕之罪,可勝誅哉?辛酉夏一疏,包凶蓄禍,暗售梟獍之腸,都人尹姞等句語,排布陰譎,曲堗徙薪之援比,指意凶憯,卽此一段,其沮戲大婚之凶肚,背馳正宗大王之逆節,綻露無餘,渠以今日北面之臣,乘國運不幸之時,而疑亂熒惑,潛圖不逞之計,是可忍也,吁亦憯矣。亂臣賊子之干常犯紀,從古何限,而豈有若此賊之窮凶絶悖者哉?且其所納爰辭,見捉文書中,不道不滿之說,愈出愈凶,至於外朝不知之言詩句,引用之意而極矣。而末乃以渠之傍祖權鞸時事,隱然自況者,尤何等窮天地所無之極逆大憝也。凡在橫目之列者,莫不骨驚膽掉,直欲手磔口臠,而賊性獰慝,忍杖抵賴,王章未伸,鬼誅先及,神人之憤痛,容有極哉?噫,原疏之陰憯,逆腸難掩,鞫招之凶慝,斷案已成,雖未及結案,便是已結案之劇逆,而且於安默·魯賢·在民三賊,伏法之後,其凶謀逆節,尤益彰著,此與身死旣久之後追律之例,大有異焉。不可援用尙魯追施之律,請物故罪人裕,亟施孥戮之典。噫嘻,痛矣。亂臣賊子,何代無之,而豈有如漢祿之窮天地亘古,今至凶至悖,罔測不道之賊耶?八字凶言,一世傳播,聽之骨顫,思之髮豎,而特以證據無人,根因莫知,聲討之擧,至今未行,遂使劇賊臥斃,輿憤莫泄,古今天下,寧有是耶?何幸乾道孔昭,元惡斯得,知申之疏打破其眞贓,重臣之奏繼而爲明證,嗚呼,尙忍言哉?一種不逞之徒,乃敢讎視我君父,必欲謀危我宗國。梟音獍舌,脈絡相通,蛇糾蚓結,腸肚互連,量·能之殊塗共轍,無不干犯於莫重莫大,煥·裕之護法傳神,莫非誣逼於不忍不敢。國勢日就岌嶪,倫彝幾至斁喪,千怪百變,疊生層出,以至於達賊不道之奏,如貫一串,苟究其本,則莫不源委於漢祿,根抵於漢祿,求之牒,未有如此賊之窮凶絶悖者也。食肉寢皮,已矣無及,瀦宅破家,尙云輕典。追奪之律,雖幸蒙允,孥戮之請,尙此靳兪,至以自有受敎爲批,臣等誠不勝抑塞悲憤之至,殿下試思之,前乎漢祿,而豈有如漢祿?後乎漢祿,而豈有〈如〉漢祿?剖斬之律,劓殄之誅,設或創行而施之,誠未爲過當,則推此追奪之名,雖謂之生前一律,而顧其擧行,則不過是收奪告身而已。以此律而施之於此賊,果可以夬雪君父之讎,少洩臣民之憤耶?适·雲之所不敢,而此賊敢爲之,鏡·夏之所不忍,而此賊忍爲之,烏可以曾有受敎,不之權變,一味膠鼓,致使當行之天討不行,必伸之王法不伸也哉?且況凶種逆孽,尙繁其徒,豈可使戴頭假息,依舊跳踉,以貽國家無窮之憂,以遺臣民共戴之恥耶?應行之律,不容晷刻少緩,請逆賊漢祿,亟施孥戮之典。噫嘻,痛矣。亂臣賊子,從古何限,而豈有如龜柱之窮凶絶慝也哉?其許多罪惡,許多逆節,擢髮難數,罄竹難書,而以渠地處,不念報效之道,徒懷凶譎之腸,始因傾輒之習,而潛蓄禍心,長其覬覦之計,而遂懷凶圖,必欲傾覆我宗社,動搖我國本。群聚凶徒,自作窩主,醞釀旣久,排布愈密,八字凶言,一串貫來,同室之內,腸肚相連,若其根柢也源委也,莫非此賊,而得保首領,臥斃牖下,凡今日含生之倫,孰不腐心痛骨,如不欲生,而最其大明律一事,卽有天地君臣以來,所未有之極逆大憝也。思之膽掉,言之骨靑,直欲手磔口臠,食肉寢皮者也。且況不道之凶計,有自來於當時,潛藏之禍機,愈益肆於今日,譸張糾結,種下生種,裕·玉·煥·達之凶謀祕計,莫不傳神於此賊,護法於此賊,而跪敦之律,燃卓之典,尙未夬施,神人之憤,容有極哉?向來追奪之擧,不足爲此賊之當律,況其梟獍之凶種尙遺,國家之隱憂無窮,請進奪罪人龜柱支屬應坐之類,一依尙魯例,施以散配之典。噫嘻,痛矣。凶魁亂本,從古何限,而豈有如鍾秀之至凶絶悖者哉?本以奰慝之性,濟以陰譎之行,撑腸拄腹,都是禍心,聽言觀眸,罔非戾氣,平生伎倆,專在於凶國而讎君,晝宵營爲,亦出於戕人而害物。好惡所到,忠逆立判,利勢所在,逋逃咸萃,附己者,謂之向國,而奬拔汲引,如恐不及,異己者,謂之背馳,而擠陷網打,無所不至。於是乎助虐逞凶之徒,擧皆爲其羽翼,逐臭䑛瀝之輩,莫不受其指使,傳授凶圖,釀成煥日,滔天之禍,鼓倡悖論,馴致裕·玉讎國之計,一番逆變起,而罔不根柢於渠,一番凶獄出,而罔不窩窟於渠。渠之血黨死友,擧皆干犯天討,以誅以奪,而以渠鯨鯢之魁,獨爲漏網之魚者,蓋緣其凶焰雖死不襄,餘威歷久尙熾,根窩更有之論,指目有歸,而無敢連討者,明白洞快之敎,聖批昭揭,而無敢對揚者,一世腐心,而擧朝緘口,有識憂歎,厥惟久矣。何幸乾道孔昭,自作難逭,渠之平生斷案,無端呈露於爲其卵育吹噓,感德思報,願爲鍾秀一死者之口,則雖使鍾秀,對質於鞫庭,必將滿口輸款,而無一辭自明之端矣。噫,敬·觀之窮凶,而染成者渠也。龜·祿之絶慝,而掩護者渠也。渠以爲見驅,則觀鎬曰見驅,渠以爲非逆,則觀鎬曰非逆,耳濡口滑,看作茶飯,先入之見,掩諱不得,慣聞之處,丁寧納招,則龜·祿·秀·敬之和盤,托出打成,一片之狀,至是而畢露無餘矣。大抵鍾秀之一生藉口,欺人而欺心者,卽不過渠所謂士流也,渠所謂義理也,而論其行己,則發跡於逆戚之門,而爲其私狎之客,托身於榮賊之家,而備盡諂諛之態,至勸其兄,願留榮賊,究其情狀,卽一患得失之鄙夫,則渠所謂士流,吁亦醜矣。且夫渠所謂義理者,本出於逆祿之凶論,賊龜之陰圖,而直是作賊作逆之一大斷案耳。噫,彼龜·祿輩,包藏不軌,謀危宗社,及夫國本已固,凶計莫售之後,鍾秀以其血黨,自知無幸,乃以死中求生之計,說出渠輩所謂義理二字,以爲掩護龜·祿輩眞贓之妙籌長策,龜·祿之眞贓旣掩,則鍾秀之身計得矣。鍾秀之身計旣得,則龜·祿之眞贓掩矣。其一而二,二而一之狀,不亦凶且憯乎?惟我正宗大王至精至微之義,昭揭日星,建天地而不悖,俟百世而不感,則雖有怪鬼十千輩,寧或售疑亂之計,而鍾秀敢以掠美之術,欲爲立幟之資,指無謂有,眩惑群聽,有若怪鬼不逞之徒,眞箇爲朝夕壞亂之擧,而非渠則莫可扶植者然。肆然上逼於莫重莫嚴之地,以是而脅於君父,以是而威喝朝野,魯賢之逆變,由是而醞釀,達淳之邪說,由是而源委,候班不參之逆節在此,史局割席之凶肚在此,而改號時違牌,行幸後悖論,皆其逆謀慝計之昭不可掩者矣。至於逆敬之三條凶言,卽自鍾秀圈套中出來,而賊觀之謂龜賊義理主人之招,亦由鍾秀悖舌中薰襲,則前後情跡,沕然相符矣。臣等合辭所陳剽竊先王之義理,矯誣先王之秉執者,政謂此矣。及其家計已成,手段漸滑,則誣衊無所不至,譸張無所不有,筵本二跋,旣伏罔赦之案,讏言五條,莫掩自倡之跡,入告出語,變幻無常,左闔右捭,機關至密,千罪萬惡,擢髮難數,而臣等之最所憤嫉而痛惋者,又有在焉。以渠之眷遇也,邇密也,逆祿之八字凶言,旣已自渠口傳說,賊龜之乙未冬悖說,亦必先他人聞知,則何不於正宗大王一初淸明庶政維新之會?斷去宿處,嚴斥凶論,使夫迷溺不悟者,曉然知龜·祿之不可染跡,而乃反附麗依歸,推詡尊仰,壞亂世道,詿誤人心,以致許多逆變無限厲階,而其惡稔矣,其禍極矣。若使當日朝廷之上,初不生出一鍾秀,則龜·祿之賊勢,何由而鴟張,龜·祿之餘醜,孰從而蚓結乎?然則今日國勢所以至於痛哭流涕之境者,雖源於龜·祿,而助成者鍾秀也。雖發於敬·觀,而主張者鍾秀也。則論其罪犯,有浮於龜·祿·敬·觀,而敬賊已施之律,尙難貸也。龜·祿應坐之典,烏可已乎?特以大官之曾忝也,鬼誅之先加也。故依律處斷,雖恨未及,尙魯已例,在所不已。幸賴乾斷廓然,天討亟行,鍾秀黜享追奪之請,雖蒙夬允,而梟獍之凶種尙遺,國家之隱憂無窮,請追奪罪人鍾秀支屬應坐之類,一依尙魯·漢祿例施行。噫嘻,痛矣。今此鍾·振兩賊之凶,思之膽掉,言之骨靑,蓋其陰謀逆節,适·璉之今又出也。凶言悖說,雲·海之所不道也,是乃窮天地亘宇宙之極惡大憝,雖幸天討略行,王章少伸,尙何足快洩神人之憤也哉?鍾一則藉其門蔭,獲沾祿仕,國家何負於渠,而梟心獍腸,與生俱生,幸西賊之有警,則十五字刀割分助勢之策,湖南伯得差之願,非遽逆之斷案,而乃與振采·友文等,結爲血黨,五字八字之凶言,猶爲不足,而必以二字至不道之言,和應於合有變通之說,甚至街路上,訩訛而極矣。振采則伎倆妖慝,行止閃忽,出沒京鄕,左道誑惑,連腸接肚於鍾一·光友之徒,憑藉讖諱之書,濟其邪誕之術,二萬石軍糧之積庤,縉紳家火具之潛埋,七字刀割指卯日而擧事爲期云者,莫非做作妖言煽動人心之計,而七字刀割十三日至凶之說,與種一,一而二,二而一,似此古今所無之逆,不可只施治逆之常典,适·雲已行之例,不用於此兩賊,而將何施乎?請大逆不道罪人鍾一·振采,竝施适·雲之例,逆賊友文,跡本卑微,性又奸慝,投身於鍾一,甘作爪牙,許心振采,結爲兄弟,托鍾一於振采,則謂以可用,薦振采於鍾一,則稱有神術。逆賊光友,本以鄕曲賤孽,托爲凶徒死士,父事振采,兄事友文,九字刀割欲輸軍糧,則轉到南陽,凡爲群凶之指使,率皆挺身而樂赴,十一字刀削將臣家將欲火攻,所營何事?店舍綢繆之言,致後丁寧和應,南中兵火之說,延壽爛熳酬酢,卽此數段,已足爲諸賊之眞贓斷案。至於正月十三日凶言,卽是窮宙亘宇所未有所未聞之極逆情節,而無不參聞,無不參知,則罪止誅身,失之太輕,王章不嚴,輿情未洩。請逆賊友文·光友,加施孥戮之典,致後·延壽,竝施孥籍之典。噫嘻,痛矣。亂逆之變,振古何限,而豈有如肇源之劇逆大憝窮凶絶悖者哉?渠以世祿之臣,偏被聖朝之恩,八座兜攬,已極於榮顯,一門盤據,不離於權要,苟有一分人心,宜思百倍圖報,而其奈梟獍之性,與生俱生鬼域之謀,非今斯今,攘臂弩眼,罔非戾氣,柱腹撑腸,都是禍心,至於甲戌之冬,肆發至凶至憯罔測不道之說而極矣。其罪犯於莫重莫嚴爲賊爲逆之狀,此誠神人之所共憤,王法之所不貸,凶如肇賊,逆如肇賊,而使之假息海島,共戴一天,已不可曰世有三綱,國有三尺。況今未伏顯戮,先被鬼誅,生前失刑,已極痛惋,死後當律,不容少緩,請物故罪人肇源諸子,亟施散配之典。噫嘻,宜學,以卑微之流,賦潛慝之性,行己則巧妄而善爲狐媚,發跡於陰邪而養成虺毒。屢竊踰濫之職,而睯不知分,常蓄希覬之心,而急於射利,敢以常試之計,投呈凶慘之書,其上段諸條,罔非爲人臣所不敢道者,而肆然筆之於書,悍然發之於口。卽此一款,合施萬戮,而至若下段所云義理二字,卽我上下大小三十年秉執而遵守者也。今安有晦明之可言,而渠乃陰懷惎譖之謀,公肆疑亂之說,反復閃忽,指意絶悖,此蓋逆裕·書九輩,所嘗沿襲之套語也。且以鞫招觀之,稱煥之以君子,詡書九以名疏,則裕賊之亂逆情節,書九爲之前茅,宜學爲之後殿,一串貫來,首尾和應之眞臟斷案,於此焉畢露矣。然渠以蟣蝨之賤,不識魚魯之辨,烏知義理之果爲何物,闡明之當用何道哉?此必有暗相綢繆,先設機關者,而盤覈許久,端緖未究,此已輿情之所共切,隱憂之所愈深者也。況今天網甚恢,凶種尙遺,治逆之政,終有所未盡者,請正法罪人宜學諸子,亟施散配之典。噫嘻,痛矣。亂臣賊子之凶國禍家,從古何限,而豈有如鶴秀之至奸絶憯者哉?渠本梟獍成性,虺蜮化身,伎倆則戕人害物之天生宵小,經營則凶國禍家之世濟元惡,狡黠狠愎,自是家庭之傳襲,狐朋狗黨,看作淵藪之陰祕,蓋其世守龜·祿之悖論,背馳國是,爲賊立幟,凶圖逆節,所由來者久矣。特以門戶之爀舃,資歷之華膴,始也聖念,未嘗不假借,則苟有一分秉彝,宜其百倍圖報,而患得之在心,轉成驕濫,貪權之不足,愈益縱肆,百惡竝萃,萬妖俱備,欺君罔上貪天爲功,已是渠罔赦之罪,而最其無將不道之眞贜斷案,卽惎構是已。惎構二字,是何等人臣極罪,而奈其逆肚潛蓄,毒牙密厲,賊肇之情節,綻露無餘,則自知其難逭,逆敬之罪犯,締結有素,則卒與之同歸。於是乎疑懼之心,飜成怨懟,揣摩之計,專事壞亂,必欲讎視國家,煽禍朝著,至以惎構之憯計。敢售於莫重莫嚴之地,甘自歸於斁敗人彝滅絶天常,正所謂窮天地亘萬古,所未有之極逆大憝也。幸賴淵鑑孔昭,雖奸萌之逆折,特緣山藪包容,致常刑之尙逭,一國之輿論久沸,十年之積鬱未洩。惟我殿下乃於一初歲首,端門受朝,先擧元惡,洞諭慈聖之所悉燭,明示天討之所亟行,乾斷爀然,魑魅莫逃,庶幾王章快伸,輿情痛洩,而遽從惟輕,只施島棘,干係如此賊,負犯如此賊,而依舊假息,顯戮不加,則典憲自此隳壞,亂逆無所懲畏,思之及此,寧不懍然而寒心哉?請楸子島荐棘罪人鶴秀,亟令王府,設鞫得情,快正典刑。噫嘻,痛矣。自古亂逆何限,而豈有如魯敬之凶譎奰慝蔑倫敗紀者乎?平生伎倆,無非戕人害物,晝宵營爲,都是凶國禍家,兜攬華膴,躐躋崇顯,朝家於渠,恩至渥也。而不思報效之道,忽生憾懟之意,乃有生死不得抑情仕宦之說,此何等時,强抑其情,乃敢萌心,公肆發口,自露鬼蜮之情態,莫掩梟獍之腸肚。當大婚爰定之初,卽一國慶祝之會,而渠乃陰懷惎憯,極其誣悖,傳襲於賤裕,護法於賊裕,潛蓄包藏,和盤托出,顯售不滿,倡爲悖說,動搖沮戲,斷案斯著。故雖以先朝曲加包貸之處分言之,至有言行不謹之敎,昭如日星,嚴若鈇鉞,則其言凶圖也,其行逆節也。不謹則無將,無將則必誅,其無君無母之心,不道不敬之律歷萬世而掉脫不得者也。況於今日義理,尤急闡明,而何幸乾道孔昭,天討大行,追奪之律,纔有成命,神人之憤,庶可少洩,而罪止追奪,不足以稱其惡,剖戮跽斬。雖難用於古法,瀦家孥籍,亦自有於彝典。況其凶種餘孽,尙此假息,書所稱殄滅無遺毋俾易種者,不施於此賊,而將於何施?請追奪罪人魯敬,亟施孥戮之典焉。噫嘻,痛矣。亂臣賊子從古何限,而其窮兇極逆,豈有如陽淳者哉?渠以世祿遺裔,蒙被國恩何如,而生得梟獍之性,潛畜虺蝮之毒,敢於哀遑罔極之時,欲逞悖逆至憯之計,指嗾賊晟兇國之類,圖出逆度投疏之擧,其疏中句語,殆有浮於雲·海之逆節,思之膽掉,言之髮豎,渠之綢繆謀議爛漫和應之迹,非但翰模之供,節節指的,復有晟賊之招,一一吐實,面目雖換,腸肚相接,與賊晟逆度,一而二,二而一也。惟其狠毒之物,抵賴爲事,竟至於鬼誅先加,三尺之邦憲,終未快伸,一世之輿憤,去而益切,跽斬之刑,雖未得行,尙度已施之律已施之律,何可不施於此賊乎?請物故罪人陽淳,亟施孥戮之典。噫嘻,痛矣。世變日生,亂逆層出,以至於今日正喜而極矣。賊度之庚寅凶疏,卽亘萬古所未有之劇逆大憝也。然而露名而投呈者,尙度已施之律也,而暗地授意者正喜也。指使而粧出者晟賊陽淳也,而因人傳草者正喜也,正喜之情節,陽淳知之。故陽淳之招辭,正喜出焉。其源流脈絡,照應貫通,而和盤托出,昭不可掩,梟獍之腸肚相連,鬼蜮之情狀叵測,覆載之所不容,王法之所必誅也。奈其賦性悍毒,兼以頑忍,屢次嚴訊,一向抵賴,凶憯之圖,陰祕之跡,終不輸款,而敢謂援證之中斷,期欲自作之掉脫者,尤極痛惋。更加嚴覈,明正其罪,一時爲急,大僚之箚,蓋出於嚴獄體重法理之義,而遽有此減死安置之命,臣等聚首愕貽,竊不勝憂歎之至。我聖上欽恤審克之德意,臣等豈不欽仰萬萬,而渠之尙逭收司之律,已切失刑之歎,況是今獄之逆窩也罪首也,而終不克窮覈,遽爾酌處,揆諸鞫體,有漏網之憂,論以邦憲,有解紐之慮,義理方明而更晦,隄防莫嚴而將壞,亂臣賊子無所懲戢。思之至此,寧不懍然而心寒哉?請大靜縣圍籬安置罪人正喜,亟令王府,更爲設鞫,快正典刑。噫嘻,痛矣。紀淵之罪,可勝誅哉?性本凶譎,行又奰慝,外面則不離騙儈之惡習,指意則罔非禍心包藏。兜攬華膴,席乃兄而愈益驕濫,縱恣凶臆,鉗一世而漸使氣勢,罔念聖朝拂拭之恩,積有平日貪戾之心,同朝之指目已久,擧世之扼腕亦多,而此猶屬薄物細故耳。以今番鞫獄事言之,接翰模而寬譬,其所寬譬者何譬,與晟賊而授計,其所授計者何計,情莫掩於延蔓,意專在於嫁禍,自唱自和,期欲網打,是可忍也,孰不可忍也?噫,丁亥代聽以後,渠之兄弟,乃於政令之間,顯肆誹謗,甘自歸於大戾,則自生懼怯,粧出左右無當之疏,欲逞其凶圖者,與乃兄一而二,二而一也。憯計將售於湛滅,重犯莫逃於惎間,而以我純祖全保之聖意,翼考仁孝之盛德,雖不置辟於當時,今於罪惡彰露之後,亟施當律,不容少緩,而況伏聞日昨賓筵,慈聖隱痛之敎,仰認積久,大僚聲討之奏,尤極嚴峻,承聆諸臣,無不掩抑,退益憤惋,以若亘萬古所未有之逆憝,豈可使一刻容貸於覆載之間乎?請古今島安置罪人紀淵,亟令王府,設鞫得情,快正典刑。答兩司曰,不允。鶴秀事,已有處分矣。勿煩。魯敬事,已有處分,勿煩。陽淳事,勿煩。正喜事,已有處分,勿煩。紀淵事,已有處分,勿煩。
持平黃晦瑛啓曰,噫嘻,痛矣。世道詿誤,義理晦塞,至於今番秋曹罪囚而極矣。渠以鄙悖之流,潛蓄凶慘之計,肆發通文,投諸賢關,遣辭陰險,引用凶悖,字字狡慝,句句閃忽,耳目難掩,手脚盡露,聞者髮豎,思之膽掉。固當卽地設鞫,不日正刑,而只令秋曹,盤覈情節,略加刑訊,旋卽酌處,雖出於大聖人好生之德,豈有亂言不道自服遲晩,而罰止島配,假息覆載之間者乎?若以言出卑賤事已勘處,置而不論,其可曰闡義理而嚴徵討乎?請古今島爲奴罪人韓鼎鎭,亟令王府,卽爲拿來,嚴鞫得情,快正典刑。噫嘻,王綱不振,世變層生,駸駸然自歸於陵犯之科者,至於申綱而極矣。渠以蟣蝨之賤,敢懷梟獍之心,假托校宮之復設,潛售賢關之投通,蜚訕作怪包藏眩亂之許多罪惡,已是至凶絶悖,而至若秦坑之說,誣逼莫嚴,錢唐之比,指擬無倫,此爲渠罔赦之斷案,譸張傾陷,情狀難掩,誣上惑下,無所不至。噫,此豈如渠鄕曲愚蠢之類,所可獨辦也哉?其暗地受嗾之狀,平日醞釀之計,明若燭照,賢關之聲討,旣盡且詳,大僚之回啓,至嚴且明,而兪音終靳,王章未伸,大聖人包容之德,雖出於忠厚鎭物不治爲治之道,而國之所以爲國,以其有刑章也。此而不問,一任其倖逭迷藏,則羸豕之戒,伏莽之憂,有不可勝言,思之及此,寧不凜然?至於今番奎·坤兩賊之凶,卽是振古所無之變,而綱之名,狼藉出於奎賊之口,有曰能文善生,有曰綱之論豐德事必被竄,有曰綱亦吾黨,苟非聲氣素相關通,脈絡素相連接,賊坤何以屢言於賊奎,賊奎何以悉吐於鞫庭乎?卽此綱之包藏禍心,讎視國家,要藉豐德之革,合作爲煽亂之張本者,實與奎·坤之凶書,相爲表裏,相爲影響,綱而不誅,則奎·坤猶自在,奎·坤旣誅,則綱何以獨漏?根窩未破,憂虞轉深。請充軍罪人申綱,亟令王府,拿鞫嚴覈,快施典刑。噫嘻,痛矣。義理堙塞,世變層生,至於今番睦台錫事而極矣。惟我毅宗烈皇帝,以三·五之聖,當百六之運,殉社大節,卓越千古,而至若建虜猖獗,我邦濱危,則命將東援,閔覆之德,惻怛之意,與神宗皇帝壬辰再造,其揆一也。環東土含生之倫,莫不恩浹骨髓,愈久愈深,而英宗大王,特配壇壝之享,庸寓風泉之感,以何心腸,肆然誣詆,泚筆於章奏之間,顯然指斥。自犯於罔赦之罪者,萬萬痛惋。若其書中句語之挾雜,造意陰慘,遣辭駭悖,非一朝一夕之故也。論其情跡,彝倫斁絶,語其負犯,鈇鉞猶輕,不可絶島定配而止。請島配罪人睦台錫,亟令王府,設鞫嚴問,快正典刑,新除授掌令金輦,時在平安道宣川地,請斯速乘馹上來事,下諭。答府曰,不允。下諭事,許遞。今日政差出。
獻納兪象煥啓曰,梟示罪人性世,與劇逆載榮,一而二,二而一也。換着軍服,潛入禁庭,粧出纏帶,暗售網打,是何等排布設施?是何等凶謀祕計也?設鞫七朔,根因窩窟,終未究覈,只示梟示之律,輿情之憤惋,固無可言,而不可以已爲梟示,不施當施之律,請梟示罪人性世,亟施孥戮之典。噫嘻,痛矣。人心陷溺,世變層生,至於秋曹罪囚而極矣。渠以卑微之類,敢蓄凶悖之心,肆發通文,投諸賢關,造意閃忽,引用絶悖,字字狡慝,句句凶逆,耳目難掩,手脚盡露,聞者髮豎,見之膽掉。幸賴首善之地,至有捲堂之擧,固當卽地設鞫,不日置辟,而只令秋曹,盤覈情節,略加刑訊,旋卽酌處,秋堂聯疏,實出執藝之義,而特以好生之聖念,遂付傳輕之科,世豈有亂言不道自服遲晩,而生出獄門,假覆載之間者乎?今若諉之於言出卑賤,事已勘配,而置而不論,則其可曰國有三尺乎?請古今島爲奴罪人韓鼎鎭,亟令王府,設鞫得情,夬正典刑。噫嘻,人心陷溺,世變層生,至有申綱而極矣。渠以鄕曲鄙微之類,敢懷譸張傾陷之計,發通誑惑,圖聚不逞之徒,造意叵測,冒犯必誅之科,秦坑是何等時,而比擬無難,錢唐是何等事,而指斥有歸,渠之包藏,雖急於敲撼朝廷,而獨不念自犯於上誣聖德罪在罔赦乎?各邑已例,春曹之文獻昭在,三罪竝發,賢關之聲討又嚴,今不須更事贅陳,而蓋其醞釀如此,跳踉如此。憑恃和應,明若觀火,則雖聖朝寬大,每事包容,而伏莽未去,滋蔓可憂。思之及此,寧不凜然哉?大僚覆奏,明辨無餘,鬼蜮情狀,無所遁匿,而鉏根潰癰之論,寔出遠慮,何殿下不念生道殺人之義,而亦靳一兪也耶?況於今番奎賊之招,申綱之名,不啻狼藉,至謂以能文善生,又謂之綱亦吾黨,可與同心而共事,脈絡之連通,表裏之和應,至此昭綻,無復餘蘊。然則奎·坤,是已伏法之申綱也。申綱,是未就鞫之奎·坤也。設鞫治逆,將以致天討也。根窩未破,憂虞轉深,則豈可以鞫事之已撤,而有所持難於更設乎?請充軍罪人申綱,亟令王府,拿鞫嚴問,盤覈得情,夬伸典刑。噫嘻,痛矣。義理晦塞,變怪層生,至於睦台錫事而極矣。我朝之於皇明,蒙被渥澤,與天無極,義則君臣,恩猶父子。故凡係皇朝事,備盡尊敬,無敢指斥,而彼台錫者,肆然筆諸章奏,誣逼毅宗皇帝,求過於無過之地,敢言其所不敢言,遣辭狂悖,用意陰慘,此不但我朝之賊臣,實是皇朝之罪人。此而不加重辟,則義理日益晦蒙,人心日益陷溺,而小中華一域,無復讀春秋者,且其龍淵山虎等句語,絶悖無嚴,此豈人臣所敢道哉?終篇旨意,極其閃忽,要不出挾雜之計,已施之律,不足以懲其罪。請島配罪人睦台錫,亟令王府,拿鞫嚴問,明正典刑。新除授大司諫朴宗吉,時在京畿楊州地,司諫李家淳,時在慶尙道禮安地,請竝斯速乘馹上來事,下諭。答院曰,不允。下諭事,許遞。今日政差出。
兵曹口傳政事,副司果單李㘾·南秉哲。
有政。吏批,行判書權敦仁進,參判李穆淵式暇,參議金箕晩牌招不進,右承旨金景善進。以李正耆爲大司諫,金樂壽爲司諫,柳基豊爲掌令,韓宓履爲校理,兪象煥爲副校理,李殷相爲修撰,韓啓源·林肯洙爲副修撰,金鼎均爲刑曹參判,李嘉愚爲知經筵,金左根爲知義禁,鄭基一·張敎根爲同經筵,李世翼·金汶根爲禁府都事,朴永胄爲和陵參奉,朴宗鎭爲孝昌墓守衛官,崔致學爲武烈祠參奉,直閣單徐有薰。
李公翼,以兵曹言啓曰,宣傳官李能權·閔致默,五衛將白龜鎭,景福宮衛將林重曄·崔泰瑞,慶熙宮衛將金致聲·韓仁哲,武臣兼宣傳官朱禎錫,俱以病難供職,呈狀乞遞。五衛將金宗懋老病在鄕,上來無期云,竝改差,何如?傳曰,允。
兵批,判書金左根病,參判朴長復病,參議李是鍊病,參知洪龜燮入直進,同副承旨金大坤進,大護軍李嘉愚,護軍成遂默,副護軍朴宗吉·李能權·閔致默,副司直李家淳·金輦·尹穳,副司果沈承澤,以上竝單付。
以吏曹參議金箕晩再牌不進罷職傳旨,傳于金大坤曰,只推。
金大坤啓曰,開坐事,命下矣。新除授判義〈禁〉金箕殷,卽爲牌招,何如?傳曰,允。
傳于金大坤曰,判義禁疏批已下,卽爲牌招,如有違牌,勿爲呼望。
金大坤啓曰,判義禁金箕殷,謂有身病,來詣闕外,連加催促,終不入來,雖未知實病之如何,而飭敎之下,無意變動,事甚未安,推考,何如?傳曰,允。
金景善,以吏曹言啓曰,成均館典籍朴斆默,以其身病,呈狀乞遞,改差,何如?傳曰,允。
又以禮曹言啓曰,卽接崇陵參奉所報,則本陵大王陵上莎草修改後,灑水之節,連爲擧行,而間因雨澤之頻霑,莎葉靑茂,着根無慮云矣,敢啓。傳曰,知道。
又以都摠府言啓曰,副摠管尹義儉,以訓鍊都監中軍,本營諸將官射會監試事,訓鍊院晝仕出去之意,敢啓。傳曰,知道。
左議政金弘根疏曰,伏以臣性有所必不堪,才有所必不能,重之以病必無幸,雖欲厚自援恕,僩然遮飾,遂至於欺人而欺天,委實有不可奈何者,前後辭官,輒以是也,而昨秋瀝血之籲,則又非可已而不已也。擬復積誠申懇,惠徼曲遂,以卒我天地生成之澤,不自意萬萬非常之命,遽降於萬萬冀倖之外,繼以王人荐臨,奬予彌隆求之古昔明良之遇,不啻過也。臣於是,心神飛越,控極無所,臣有臣身,莫知攸措也。有國置相之重,夫人所知,臣非其人,亦夫人所知。化理興替之源,賢不肖進退之機,不能不爲有識之憂,則固無待乎臣一二言,朝家太謬之擧,庶幾有日月之更也。臣以末蔭,晩玷文籍,位八座而官冢宰,踐歷不爲不殷,而憒憒之狀,劣劣之實,無可攸當,歷落一可笑人耳。若夫性之狷滯,才之空疎,顧臣所受於天者,理無移易變通於其間,而最其疾病之積有源委,歲以瓠落,日復萎瘁,眩作而頃刻欲仆,聵甚則咫尺無聞,卽又目下形證之著,不可掩也。自知之審,無望復爲當世之用,凡趨走起居大同之役,殆十闕八九,一切恒人事爲,不敢爲希跂仿像者久矣。丐休一念之寤寐如結,判非臣毫髮梔蠟之言,而誠淺辭拙,縱未蒙劃兪之音,言脫於口,質之於君父之前,臣雖至愚陋無所肖似,汚不至全昧言行相顧之訓,豈爲此求退更進?進而處乎總百之尊宅三之班,不識世間有羞恥事也。德望而晉之,謨謀而比之,績庸勞勩而酬之。玆其爲爰立之大略,而計必有彰切著明不可誣之實,非可以力占而僥假之也。聖上所以取之於臣,臣之所以藉手爲說於此者,亦安所據哉?是直挈土偶被巾裳,而强加之名也。駁正之論,側聽寥寥,引日虛縻,彌增死罪,庸敢收召神思,冒控危衷,伏乞聖慈,念天工共理之義,軫微諒莫奪之情,亟收臣議政新銜,以幸國事,以全私分,千萬至祝。臣無任云云。答曰,省疏具悉卿懇。再諭之後,意謂卿不竢駕屨者,卽以予所以擢卿爰立者,以卿當趾先美也。卿所以輔予,如卿家屢世弼亮者,亦以卿當趾先美也。今見巽牘,大失所圖,卿之辭巽,專在於病,而病非一例言者也。若微末小臣奔走晨夕之類,苟有病也,固不可責之以供職,至於大官,與此截異,臥閤論道,可也。俟間簉朝,亦可也。不宜以此爲必辭之義諦也,審矣。矧卿言病,非有疾痛害事之急切著見也。年齡未及於耆艾,氣賦素稱於强疆,調理則自當勿藥,强勉則亦可無曠,而特卿因此爲讓耳。是豈予注意於卿,托心於卿者哉?卿其諒予眷眷,毋復苦辭。仍傳于金景善曰,此批答,遣史官傳諭于左議政。
判義禁金箕殷疏曰,伏以臣於見職,自來難冒,前後屢叨,不敢出膺,每煩疏籲,輒蒙恩遞,則情勢難安之狀,不必覼縷更陳。而第臣自月初,重患毒感,加以眼眚泄痢,一時俱劇,委席苦痛,胃氣受敗,食飮全阻,形神澌脫,眞元日削,坐臥不能自力,有時欲起還仆,首尾數十餘日,去益添加,終無減意。雖非情勢,目今病狀,實無以彈束赴公,議讞諸囚,故天牌踵臨,而承膺無路。玆敢忙陳短章,仰瀆崇嚴,伏乞聖慈,俯垂矜諒,特遞臣新授判義禁之任,俾得安意調治,以卒生成之澤,仍治臣瀆擾之罪,以肅朝綱,不勝幸甚。臣無任云云。答曰,省疏具悉。豈可以一時微細之事,永作自劃之義乎?極涉過當,卽爲肅命。
辛丑四月二十八日卯時,上御熙政堂。朝講入侍時,領事趙寅永,知事李光正,特進官李同淳·柳相弼,參贊官金景善,侍讀官李繪九,檢討官李孝淳,持平黃晦瑛,獻納兪象煥,假注書李裕元,別兼春秋洪在龍,記事官趙然昌,各持詩傳第五卷,以次進伏訖。上曰,史官分左右。上開卷誦前受音一遍訖。上曰,上番讀之。繪九讀自彤弓弨兮受言櫜之,止菁菁者莪四章。仍奏釋義訖。上讀新受音十遍訖,命陳文義。繪九曰,此二章,皆爲燕賓客之詩,則大旨略同,而彤弓之旨,前各仰陳矣。其曰一朝醻之者,以醻酢之禮而言,賓飮主人爲酢,主人又爵賓爲醻,一酢一醻,禮相往來,而無不答矣。蓋君臣之分,主乎嚴敬。故若一於嚴,則情志不能以相通,於是乎制爲宴饗之禮,宴則賓主而有旅醻之稱,旅醻者導飮也。導飮而禮成樂備,乃可以言語,故曰於旅也語,以示周行之道,而盡其忠告之情。然則其曰醻者,非徒取其宴飮之節而已,然後上下之情志交孚,爲通泰之象。夫易泰之爲卦,乾下而坤上,天道則下躋而光明,地道則卑而上行,故彔曰天地交而萬物通也。上下交而其志同也。苟或反是,則不與相交而爲否塞矣。今以講學言之,臣等之前後仰陳,不爲不多,而未嘗有發問質難之擧,是固上下之情,不能相通,而無以爲泰矣。雖或開講而停撤居多,召接亦罕,則講學之道,何以成就乎?詩人頌文王之聖曰德之純,以天命之不已,比其純德而曰純亦不已,此文王之所以爲文也。美成王之學曰緝熙光明,如績麻之緝續相繼,而漸至於光輝著明者也。不如是,則無以成聖學而致將就之效也。伏願繼自今,連開講筵,毋或間斷,亦須質問,俾成交泰之象,臣等區區之望也。上曰,下番陳之。孝淳曰,詩傳旨義,在於大旨,講讀之際,總覽大旨,則一章之義,可通曉矣。夫菁莪章,乃燕飮賓客之詩,而古人比之樂育人才者,菁莪之生於中阿,如士之生於聖世。大抵非阿則莪不能菁菁然而盛也。非聖世則士不能彬彬然而作也。周之賢士,皆是文王作興之功,而成王·周公繼之,人生八歲則入學,至十五歲,則耳濡目染,手持足行,無不任於孝悌誠敬之實,故充而大之,養而成之,皆可以爲國家之器用,而所以治隆於上,俗美於下者此也。及至後世,三代敎養之具漸廢,詞華日盛,而德行之實無聞,風俗日敗,而躁競之習益長,竊不勝慨然也。人材雖隨時盛衰,而亦在培養作成之如何耳。伏願殿下留念,一以敎養人材爲務,則菁莪樂育之盛,復可見於今日矣。接賢士之時,誠心喜悅,賢士豈不樂告以善道哉?賢士之道,無如講學,講學勿爲停撤,逐日開講,頻接臣僚,則自然有日知其所未知,日聞其所未聞,豈非大有益於聖學,就將之道乎?此臣等所區區之望也。繪九曰,樂育人材之言,蓋古註語,朱子以爲失詩意,故不取於本註,而義則好矣。上曰,領事陳之。寅永曰,此章文義,本自平順,而上下番儒臣,已爲悉陳,無容更煩矣。第臣之入參經席,已爲三年之久,而今講篇章,較之前講,無甚加進,如是悠泛,安望聖學之就將乎?且今日自止,卽彤弓末章與菁莪章也。大章則或可分日進講,而如彤弓章,則首尾至簡,不宜分講,分而移屬於下章,進講時則文義也句讀也,不相襯貼,大違講體,此後則課日御講,而自止規式,亦使之參量本章大小爲之好矣。上曰,知事陳之。光正曰,講筵之常多停廢,領事已有所奏,而臣亦於此,有區區方寸之見,玆敢仰達矣。臣之登此講筵,亦在逖違之餘,而伏見所講冊子,尙未準訖,一秩書之過三年未了者,寧有講學之本意乎?凡讀書,作撤無常,則萬無一分收效之道,故書曰,念終始典于學,詩曰,學有緝熙于光明,語曰,學而時習之。聖賢所訓,不特止於此,而曰念終始,曰緝熙,曰時習云者,要之貴接續而無間斷者也。古人又有譬之於日用飮食者。蓋日用者,事之日日,不可廢者也。渴飮飢食,亦情之朝夕不可已者也。若視此而言之,書豈可一日廢者乎?目今悠悠萬事,無踰於此一事,而百官萬民,亦皆有秉彝者也。孰不敢盡心對揚,而祈望於我殿下者,當何如也?文義,尙不暇枚陳,竊伏望課書,看作日用飮食,亟收就長之實效,則臣之大願也。懋哉懋哉。上曰,特進官陳之。同淳曰,汎汎楊舟載沈載浮者,未見賢者之時,其心之不定,如楊舟之沈浮也。人君思賢如渴,當如此詩之言,臣以遐遠之跡,猥登筵席獲覩我殿下日御講筵,聖學漸進,臣不勝欽仰萬萬,而殿下春秋方在志學,新摠庶務,此正勤勵圖治之時,致治之本,在於得賢,得賢之本,又在於作人,菁莪四章,乃周王作人之效,而其數十百年,鞏固基業,在於此。我朝自列聖朝以來,作成人材,儒賢輩出,此菁莪樂育之效也。伏願殿下,留念焉。相弼曰,諸臣已盡奏,小臣別無可達者矣。上曰,參贊官陳之。景善曰,文義則儒臣已備陳,無容更煩,而領事與知事陳勉,竝極切實。凡今日大小諸臣所共祈顒者也。伏願殿下,深留聖意,亟加採納。法講毋或間斷,臨筵每賜發問,期臻緝熙光明之域焉。上曰,兩司陳之,晦瑛曰,文義上下番已陳之,別無可奏者矣。象煥曰,臣亦別無更達者矣。上掩卷,寅永進前奏曰,東風之餘,日氣極熱,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。寅永曰,輪對法意,蓋爲廣詢之方,而亦欲使微官庶僚,各陳意見,無一人有阻於筵席,無一事有蔽於紸纊者也。或無可奏,只奏職掌,亦非必盡責人人,而向來輪對官入侍,當以別論者,卽我殿下親摠後初有之擧也。孜孜圖理,孰不欽仰,而其日入侍官員,竝無所懷仰奏云。設有職事之緊慢,揆以事面,實涉不誠,竝捧現告,推考警責,何如?上曰,依爲之。出擧條寅永曰,親臨試官差出之規,該房承旨仕進院中然後擬望,而該房如不仕進,則代房擬望,卽不易之例也。向者文武臣專經講親臨時,聞兵房承旨在家擬望云。此非但事未前有,院體試體,俱爲違越,不可以生疎所致,置以不論,當該承旨,捧現告罷職,不能檢下之知申,亦爲推考,何如?上曰,依爲之。出擧條寅永曰,聞法司堂上有在外者,詞訟之任,不可久曠,卽爲許遞,令政院政官牌招,開政差出,何如?上曰,依爲之。出擧條寅永曰,講筵繼此日開,而經筵·玉堂,多有在外與實故者云,竝許遞。今日政差出,何如?上曰,依爲之。出擧條寅永曰,臣以有無百似之迹,當萬不可堪之任,畢陳情悃,反紆隆批,仍有何日肅命知入之敎?臣於是,惶隕感激,冒昧出膺,而臣於下位忝竊之時,尙以空疎庸拙,不稱其職,屢煩筵席之面懇。況今元輔之重,較前倍蓰乎?臣之私心恧蹙,姑未暇論,而以朝家擧措言之,豈可以如臣至下劣者,苟充於此位乎?惟願亟賜體諒,以幸公私焉。晦瑛等進前奏傳啓。上曰,出去臺廳爲之,可也。命史官就座,仍命退。諸臣以次退出。
上在昌德宮。停常參·經筵。
自巳時至未時,日暈。
藥房副提調尹聲大啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿不必入侍矣。大王大妃殿·王大妃殿·中宮殿口傳問安。答曰,知道。
金景善啓曰,明日景慕宮夏享大祭齋戒相値,視事頉稟之意,敢啓。傳曰,知道。
又啓曰,明日召對,取稟。傳曰,停。
金大坤啓曰,行大司憲宋冕載,執義金逸淵,掌令柳基豊,持平南性敎未肅拜,持平黃晦瑛呈辭,掌令一員未差,監察茶時之意,敢啓。傳曰,知道。
李公翼啓曰,備邊司郞廳來言,今日賓廳日次,而領議政趙寅永,無時急稟定事,左議政金弘根,右議政鄭元容未肅拜,不得來會云矣,敢啓。傳曰,知道。
金大坤啓曰,判尹李若愚旣肅本職,兼帶藝文提學不爲肅謝,直爲出去,事甚未安,推考,何如?傳曰,允。
傳于金景善曰,禮房承旨,馳詣宗廟景慕宮,奉審摘奸以來。
尹聲大,以內醫院都提調意啓曰,本院提調例不得兼帶刑獄之官矣,提調金左根所帶知義禁,今姑許遞,何如?傳曰,允。
金景善,以弘文館言啓曰,新除授副校理兪象煥,修撰李殷相,副修撰韓啓源·林肯洙,竝卽牌招察任,何如?傳曰,允。
又以弘文館言啓曰,新除授校理韓宓履,時在廣州地,經筵入番事緊,請斯速乘馹上來事,下諭。答曰,依啓。
以副校理兪象煥,修撰李殷相,副修撰韓啓源牌不進罷職傳旨,傳于金景善曰,只推。
傳于金大坤曰,判義禁疏批已下,更勿煩稟,仍以前牌催促,肅單斯速捧入。
傳于金景善曰,發遣吏郞,諸執事淸齋與否,摘奸以來。
尹聲大,以吏曹言啓曰,贈諡正愍公尹志述延諡,定行於來五月初二日廣州地鄕第云矣,敢啓。傳曰,知道。
宋持養,以戶曹言啓曰,全羅道礪山府庚子條稅船到泊京江失火之由,前已草記登聞,而失火根因,燒燼穀數,各別究覈之意,嚴飭於軍·廣兩倉矣。卽接該倉所報,則以爲郞廳馳進失火所,躬親看審,多發軍人,星火鉤拯,則火自船底而起,全船被燒,無一石水沈,而船底所在米十二石,太二十六石,爛熟於灰燼之中。故姑爲逢授於船主朴祥文處,取考陳省,則礪山府庚子條田稅·大同·宮稅,及臨陂添載宮稅,都合米太一千二十六石十四斗四升六夕內。礪山於義宮米一百石十四斗,龍洞宮米一百十三石七斗一升,景祐宮米六十三石一升,明溫公主房米六十三石一升,臨陂於義宮米一百七石一斗九升,明溫公主房米六十三石一升,合米五百十石八斗三升,已自船所,分送於各宮房,礪山廣太八十六石,壽進宮米六十三石一升,淑明公主房米十八石二升二合,大同米一百四十石,臨陂鄭房米一百五十石五斗七升八合六夕,大同米五十九石,合米四百三十石六斗一升六夕,太八十六石,竝爲燒燼矣。失火根因,及田稅入倉,前宮稅先送委折,船主及沙工諸船漢等處,發問目嚴杖究覈,則船主朴祥文所告內,渠以昨年大同未收,被囚於惠廳,失火事狀,全然不知。沙工朴起茂所告內,今四月十八日,來泊京江,元納與宮納都陳省,出給於宮納主人金河龜處,而其間遲滯,雖未知何故,各宮下屬輩,出來徵索,故不得已先給。宮納主人金河龜所告內,今月二十一日,陳省果爲來到,而未知願納於何倉,趁不入呈,及聞二十四日失火,還送沙工處格軍十二名內二名,與該邑監色,已爲逃躱,其餘十名所告內,火起木爐,頃刻燒船,而幸無人命之致傷云矣。蓋此船失火,與外洋致敗,大有異焉。近來稅船之來到京江逗遛圖倉,誠一痼弊。今此朴祥文,身爲船主,罔念國穀之所重,繫泊於渠家門前,費過多日,卸穀倒置者,已是痛駭,且穀物則太半燒燼,人命則無一損傷,尤極疑怪。所謂宮納主人金河龜,旣受陳省,則呈納之不暇,而船主之納於何倉,非渠所知,如是淹滯,必有奸情而然。若使此船,卽呈陳省,隨令捧上,則豈有此意外之患,燒燼穀物?若依致敗例,只爲分徵於監色沙格,則稅法蕩然,後弊難言。上項燒燼米四百三十石六斗一升六夕,太八十六石內,米一百二十四石,太二十九石,徵捧於船主處,米九十一石,太十四石,徵捧於宮納主人處,其餘米二百十五石六斗一升六夕,太四十三石,分徵於監色沙格處,而在囚諸漢,竝移送秋曹,刻期督捧,逃走格軍二名,分付捕廳,捉付秋曹,該邑監色之逃走者,令該道亦爲捉上,一體徵捧後,竝令照律施行,他餘穀物,令該衙門稟處,何如?傳曰,允。
李公翼,以兵曹言啓曰,今四月各廳堂下武臣朔試射,臣曹連因有故,不得爲之之意,敢啓。傳曰,知道。
又以訓鍊都監言啓曰,本局別將申性浩身病甚重,勢難察任,改差,何如?傳曰,允。
金大坤,以義禁府言啓曰,江原監司趙秉憲狀啓內,前前中軍洪墡罪狀,令攸司稟處事,啓下矣。洪墡下去忠淸道淸州地云,依例發遣府書吏拿來,何如?傳曰,待待命拿囚。
右議政鄭元容疏曰,伏以臣一自遭罹以來,罪戾日積,前而有玷累淸朝之罪,後而有傲抗隆命之罪,宜勘未勘罪反媒榮。嶺海之期而界以藩臬,金木之宜而授以牙纛,蒼黃赴程,黽勉官次,民憂方棘,無一施爲,瘝廢辜負,又添一罪,納節屛蹙日俟嚴譴,不意千萬非常之命,遽及千萬無似之蹤,綸言荐降,徽數曠絶,朝典僭矣,主命䙝矣。臣惶隕震剝之餘,不暇爲臣身憂,而竊爲朝廷惜此擧也。臣冥行不息,而昧君子明哲之訓,涯分已溢,而犯老氏殆辱之誡,驚颷駭瀾,卽臣滄浪,命之窮矣。誰復怨尤,旣負酬報之初心,仍墜愼約之先規,忝臣門戶,敗臣一生,居常忽忽,與世相忘,行則羞影,居則愧漏,瞻彼周行,何面可顯?古昔名碩,未嘗因彈劾而永去,或膺於辭敎開釋之下,或趨於事境移過之後者,蓋不過評箴勤攻之來耳。若臣所値,逈殊於是,山藪雖恢,而瑕垢無可藏之地,星霜屢閱,而滓穢無可湔之期,厚造徒荷於曲費,微諒已矢於永劃,自分爲明時之棄物而已。更有何量度者哉?臣聞惟廉與義,曰隅曰防,隅者止也,止不可動,防者限也,限不可踰。臣若拚棄厮壞,不顧止限,則竊恐非熙代之美事,而豈不更累於風勵世敎之王政也哉?凡職去就,初非可議,此銜當否,更何敢云?然而顧其職名,決不可一日虛縻於積罪未勘之身,玆敢冒控衷情,仰瀆聖鑑,伏乞亟收前命,仍降威罰,以重公器,以警具僚焉。臣無任云云。答曰,省疏具悉卿懇。再次洞諭意,卿或者勉回拗執,今此辭本,依舊是決不當引之前日語也。大抵被人彈駁,原係恒有之事,則只當論虛實與否耳。焉有一經彈駁,不論其他,便作永矢不告之理乎?卿之年前事,今欲一一條辨,反恐有傷於事面,而蔽一言曰橫逆也。橫逆之來,事過則已。譬如水流雲空無可指迹,況予前後辭旨洞然,無上下疑阻之端,則以卿達識雅量,寧有不知此眷眷之意,而必欲長往而不返哉?此予所以終始思惟,不得其說者也。苟使卿處義,必不可不然,而一或撓改,有壞四維,則予雖寡昧,豈其敷心之勤且懇,若是乎?卿之戀君之義體國之忠,予所稔悉於平素,而尙未孚感者,良由予誠禮未盡而然也。予方慙歎之際,適因批諭,更此申複,望卿諒予側席之念,卽起幡然。仍傳于金景善曰,此批答,遣史官傳諭于右議政。
判義禁金箕殷疏曰,伏以臣昨控情病,恭竢體諒,及伏奉批旨下者,不惟不賜允許,提飭鄭重,繼有牌望勿呼之命,臣抑塞惶隕,病上添祟,益不知爲計。蓋臣之前後見職,不但情勢艮限,年迫八旬,頹景漸下,雖無疾痛,長時呻囈,不省戶外。近又諸症越添,食飮之全却,已爲數旬,綿氣轉益凘敗,頭眩脚戰,轉側亦無自力,目下實狀,萬無承膺之路,召牌路阻,玆不得不擔舁來到朝房,咫尺脩門,進身無望,天牌尙未祗承,尤增死罪。玆又疾聲呼籲於天地父母,俯垂矜諒,亟遞臣職,以卒生成之澤。臣無任云云。答曰,省疏具悉。前批已諭,又何强引看作,決不可出之艮限乎?實非所望於老成,卽爲肅命,調理行公。
行都承旨尹聲大疏曰,伏以臣冒忝本院之長,亦已屢矣。事事憒憒,昏謬莫甚,而猶且强策衰病,竭蹶趨走者,卽出於感戴恩榮,粗伸誠悃而已。臣於向日武臣專經殿講試望擬入之時,雖不在院,追後聞之,則有大違格例者,臣不能先事檢飭,又不能劃卽自訟,歷日惶恧,莫知攸措。今於大僚筵奏之後,溺職之實,尤無所逃,問備輕典,無以當〈勘〉,全昧故事,致此僨裾之罪,在臣分義,宜卽自列,而適値藥院日次,回旋無地,不容不冒參班次。臣之湔認蹲冒,尤難自贖。玆陳短章,仰瀆崇嚴,伏乞聖慈,亟遞臣職,仍議臣當勘之律,使院規存而私分安焉。臣無任云云。答曰,省疏具悉。微事也,何必深引?勿辭行公。
辛丑四月二十九日辰時,上御熙政堂。晝講入侍時,特進官李惟秀,同知事李穆淵,參贊官金大坤,侍讀官李繪九,檢討官李孝淳,假注書尹哲求,記注官李昌廷,記事〈官〉趙然昌,各持詩傳第五卷,宗臣興完君晸應,以次進伏。武臣任泰瑛進伏楹外訖。上曰,史官分左右。上開卷讀前受音一遍訖。上曰,上番讀之。繪九讀自六月棲棲,至以定王國,仍奏釋義訖。上讀新受音十遍訖,命陳文義。繪九曰,周之宣王,丁中衰之運,內修政事,外攘夷狄,北伐玁狁,南征蠻荊,克恢舊業,故詩中,美宣王之詩居多,觀於其詩,可知其功矣。此詩乃伐玁狁之詩,而首章之戎車四牡,言其出師也。二章之共武服于三十里,言其行軍也。三章之薄伐奏功,言其討賊成而此其序也。夫尹吉甫有文武之材,則將帥得其人矣。修車馬載常服,則器械極其盛矣。進舍而止,不疾不徐,則節制合其律矣。此爲王者之師,而所謂不有戰戰必勝者也。然而不有內修之政,則何以致外攘之功乎?故朱夫子曰,內修外攘,比如直內而方外,不直內而求外之方,固不可。然亦未有今日直內而明日方外之理,此言內外交修之工,不可便廢也。顧今昇平久,雖無外憂之可言,而戎政武備之極其疎虞,亦固當留念,而內修之道,則無出於講聖學而行仁政,伏願懋哉懋哉。方此連開講筵,臣等固不勝欣歡之忱,而暫時講學,亦必有見得之效,蓋讀了一次,則自然充然若有所得,而志慮必淸,明心神必專一,如此則漸有自得之效矣。更願益加體念焉。上曰,下番陳之。孝淳曰,三代之用兵,皆不得已而出,至於宣王六月之師,亦以玁狁內侵,逼近京邑,故不得已而征之。然選其車徒,齊其馬力,整其戎服,明其紀律,意思安閑,節度嚴正,無强捍好勝之心,有雍容不迫之象,師行之日,于三十里而止,亦師行日三十里之古法也。易師卦初六曰,師出以律,否臧凶,象辭曰,師出以律,失律,凶也。亦用兵之戒也。六月之間,興師動衆,旣非其時,卽日引道,近於勞民,而民無怨言,士皆自勵,亦無他故也,得其民心也。民心悅服,則雖六月之兵,無怨而不勞矣。孟子曰,以佚道使民,雖勞不怨。又曰,得乎邱民而爲天子,得乎邱民亦得其心,而咸歸如市之謂也。伏願殿下,於此等處省覽焉。上曰,特進官陳之。惟秀曰,玉堂上下番備陳,臣無容仰達矣。上曰,同知事陳之。穆淵曰,此章文義,玉堂所奏,已爲詳備,以臣賤見,無容更達。第以于三十里一句言之,則周宣王愛人恤民之意,可見矣。蓋六月非興師之時,而玁狁孔熾,戎事時急,故極熱盛暑,乃有不得已用兵之擧,則一日之行,不特三十里,雖倍道兼行,以爲急擊,以將卒禦侮敵愾之心,必無怨咨之意。然而靺之士,或慮其癉暑,干戈之際,克軫其苦熱,不疾不徐,率法行師,由是觀之,周王中興之功,職由於愛恤軍民之德。伏願體念焉。上曰,參贊官陳之。大坤曰,周宣王,卽文·武·成·康後一賢君也。當周室中衰之運,勵精圖治,時則有若尹吉甫·方叔之賢,彙進共貞,以致中興之業,此豈有他道?不過復修文·武之政而已。今我殿下寶齡已屆於志學,睿德漸就於緝熙。如欲爲治,豈必他求?列聖朝嘉猷善政,布在方冊,卽亦我朝之文·武也。凡於政令施措之間,動法成憲,遵而勿失,則成周郅隆之治,將復覩於今日,況今賢德膺卜,鼎席俱備,若誠心諮訪,使之同寅協贊,罔俾吉甫·方叔,專美有周,豈不休哉?伏願體念焉。上掩卷,命史官就座。仍命退。諸臣以次退出。
上在昌德宮。停常參·經筵。
自開東至酉時,灑雨下雨,測雨器水深三分。
金景善啓曰,明日常參·經筵,取稟。傳曰,停。
李公翼啓曰,來初五日,朝參日次,而綏陵忌辰祭齋戒相値,頉稟之意,敢啓。傳曰,知道。
金大坤啓曰,行大司憲宋冕載,執義金逸淵,掌令柳基豊,持平南性敎未肅拜,持平黃晦瑛呈辭,掌令一員未差,監察茶時之意,敢啓。傳曰,知道。
金景善啓曰,刑曹參判金鼎均除拜後過三日,不爲出肅,依定式推考警責,仍卽牌招察任,何如?傳曰,允。
傳于金景善曰,禮房承旨馳詣景慕宮,奉審摘奸以來。
曺雲承,以奎章閣言啓曰,景慕宮望廟樓,今朔奉審,無頉之意,敢啓。傳曰,知道。
傳于曺雲承曰,置相之難,自昔伊然,而惟今日爲尤難。民産足歟,士趨端歟,國計裕歟,朝論協歟。百度俱隳,岌岌乎有收拾不得之勢,此固積衰漸弛,非一朝一夕之故,而苟欲扶持而全安之,顧不在相惟其人,而匡輔篤弼之,盡其義哉?予所以撫艱大而增惕,思得賢俊與共圖議也。草野之間,亦必多讀書抱道之士,而旁招爰立,破格用人,有不可遽議於卒乍,則只當於今日朝廷,就地閥資歷中,求其有素負重望者耳。此非但我家故事也。自卿甌卜以後,側聽輿誦,更無二辭,豈非古所謂龜從筮從,卿士從庶民從之大同者乎?予於是,自幸其知人不忒,而雖求之草野,其能較卿有優者,亦豈易易哉?卿乃拘拘於中書之例,邁邁於當世之事,鄭重揖遜,無意自任,竊爲卿慨然也。玆又申諭,想必諒悉事,遣史官傳諭于左議政,仍與偕來。
傳于曺雲承曰,日昨批旨,悉諭予意。卿庶幾諒之,而從今以往,卿無可引之事,可執之說矣。予所以取卿任卿,必欲致卿乃已者,豈或私於卿而然哉?特不過以才以德,惟卿可以謨謀我廟堂,扶持我綱紀也。卿旣具此蘊抱,得此際會,當有以展諸施爲,而乃反作千萬不近似之處義,退讓却顧,自占便宜之地,則在卿一身之私,誠得矣,其於民事何,其於國事何?予所以傾嚮倚恃者,不須更論,而又於我先王所以眷遇者,卿先世所以弼亮者,當如何乎?畀之也重,故望之也深,待之也急,故勉之也切。卿其思之,卿其思之事,遣史官傳諭于右議政,仍與偕來。
張德良偕來,代以南大儒爲事變假注書。
曺雲承啓曰,明日傳香,禮房承旨當爲齋宿,右承旨金景善,纔已須資出去矣。所當牌招,而拘於廳規,不得請牌,何以爲之?敢稟。傳曰,牌招。
以右承旨金景善牌不進罷職傳旨,傳于金大坤曰,只推。
曺雲承,以吏曹言啓曰,今此端午祭祭官,當爲磨鍊,而除老病公頉,實無推移排比之路,依近例刑官司饔院官員及年六十人,通融塡差以入,而其中時無職名人員,令該曹口傳付軍職,何如?傳曰,允。
又以吏曹言啓曰,今朔爲始,當爲儲窠,而若出郡守以上窠,則京職中可擬之人,每患苟艱,雖非啓請邑,限都政前以限滿守令,勿拘純望,通融備擬,以爲次次遷轉之地,而雖値口傳政事之時,亦爲一體擧行,已成近例,今亦依此爲之,何如?傳曰,允。
金大坤,以兵曹言啓曰,每當儲窠之月,虛司果,不得循例區處,而在前積滯之時,有勿拘擬入之例,今亦依此擧行,以爲次次疏滯之地,何如?傳曰,允。
又以禁衛營言啓曰,本營哨官安永壽,身病猝重,勢難察任,改差,何如?傳曰,允。
上在昌德宮。停常參·經筵。
李公翼,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
尹聲大啓曰,明日再明日,寧陵忌辰祭齋戒正日,三明日初六日,綏陵忌辰祭齋戒正日,初七日初八日,長陵忌辰祭齋戒正日,初九日初十日,獻陵忌辰祭齋戒正日,十一日,孝昌墓忌辰祭正日相値,視事頉稟之意,敢啓。傳曰,知道。
又啓曰,明日召對,取稟。傳曰,停。
李公翼啓曰,行大司憲宋冕載,執義金逸淵,掌令柳基豊,持平南性敎未肅拜,黃晦瑛呈辭,掌令一員未差,監察茶時之意,敢啓。傳曰,知道。
尹聲大啓曰,右承旨金景善,今日不爲仕進,卽爲牌招,何如?傳曰,允。
李公翼啓曰,守令辭朝後,聽宣諭於本院例也,而安東府使洪永圭,今日下直後,不聽宣諭,直爲出去,事未前有,極爲未安。所當重勘,而本院請推之外,無他可施之罰,何以爲之?敢稟。傳曰,從重推考。
南大儒有頉,代以金大圭爲事變假注書。
兼春秋李昌廷書啓,臣於本月初一日申時量,敬奉聖諭,馳往傳諭于中部堅平坊典醫監契議政府左議政金弘根所住處,則以爲臣,冒控危衷,冀蒙處分,及承批旨,反加謬借,趾美之盛,勗之於無肖,托心之眷,詡之於菲才。此臣淺薄之誠,短拙之辭,無足以感回天聽,懍霣抑塞譴何是俟?玆又史官踵臨,傳宣聖諭,首尾屢數百言,鄭重諄複,置相之今日尤難,而得臣而圖議之,百度之收拾不得,而待臣而持安之,此又臣誣世欺天,死有餘罪也。臣之本末,略具於前籲,微諒所在,才性不勘,罔非臣必辭之義,而特以所急在病,未暇擇聲於父母之呼,不惟不賜恩諒,開諭慰譬之隆,有若臣强覓崇讓之爲者,臣於是,冤蹙惶隘,益不知置躬之所也。至懇莫遂,迷執難改,情窮勢迫,惟有更申血悃,遄被威罰,而王人之陋地相守,事體未安。冞增悚恧,卽命召還,千萬顒祝云矣。臣旣承偕來之命,故姑爲仍留之意,敢啓。傳曰,知道。
事變假注書張德良書啓,臣於本月初一日申時量,敬奉聖諭,馳往傳諭于西部龍山坊兄弟洞契議政府右議政鄭元容所住處,則以爲臣,冒暴危蹙之情,恭俟誅殛之典,不惟不罪,溫批誕宣,誨諭之則慈父之牖迷子也,煦噓之則陽春之蘓枯荄也。臣雙擎百誦,汗淚交逬,今又十行飭諭,史官齎傳,至有偕來之命,有若敦勉大官之古例者然,鍾鼓之饗,非所施也,弓旌之招,非所宜也。是禮是數,臣何敢當?亦何敢煩辭而仰對乎?然而臣以受國厚恩之蹤,自取顚沛,重荷聖明拯救之恩,而恩注稠疊愈往愈重,至於非常之恩旨,非分之恩諭而極矣。感恩圖報,人之常情,而臣生無以致身,死不敢聞命者,誠以已虧之質,無由復完,已穢之形,難望復潔。絲綸之屢晰,而臣罪則自在,歲月之更閱,而臣情則如一。寧被辜恩慢命之律,不敢歸沒廉蔑義之科,此臣所以前後力抗,永劃自靖者也。斷斷衷赤,毫非矯飾,惟當積誠更籲,冀被典憲云矣。臣旣承偕來之命,故姑爲仍留之意,敢啓。傳曰,知道。
金景善,以弘文館言啓曰,副校理兪象煥,修撰李殷相,副修撰韓啓源,竝卽牌招察任,何如?傳曰,允。
以副修撰韓啓源牌不進罷職傳旨,傳于李公翼曰,只推。
傳于金景善曰,左承旨同副承旨許遞,前望單子入之。
金景善啓曰,臣與同副承旨金大坤伴直,纔已許遞矣。右副承旨曺雲承,卽爲牌招,何如?傳曰,允。
以右副承旨曺雲承牌不進罷職傳旨,傳于金景善曰,只推。
承旨前望單子入之。金在田·趙然春落點。
金景善啓曰,右副承旨曺雲承牌不進,伴直無人,新除授同副承旨趙然春,卽爲牌招,何如?傳曰,允。
兵曹口傳政事,副司果黃起源。
傳于金景善曰,發遣吏郞,諸執事淸齋與否,摘奸以來。
金景善,以吏曹言啓曰,司宰監主簿金致礪,受由過限不上來,改差,何如?傳曰,允。
金景善,以宣惠廳言啓曰,全羅道礪山府庚子條稅船添載礪山大同米一百四十石,臨陂大同米五十九石,到京江失火燒燼,而究覈之節,分徵之數,旣自戶曹,草記允下矣。本廳穀物,亦無異同,自當一體施行,而元穀外,船價雜費之竝爲徵捧,係是法例,更令査實,準數督捧之意,分付秋曹,何如?傳曰,允。
又以均役廳言啓曰,本廳句管京畿軍作米三萬石中二萬石,移劃戶曹,其餘一萬石,自己丑盡分取耗,全耗會錄,限十二年準三萬石事,向於戊子,筵達行會矣。今則年限已滿,自當如例半分,而間因流逋未捧,本穀未準元數,不可不更退年限,俾爲充補之道,自今年至明年,仍爲盡分會錄後,還復舊式之意,分付該道道臣,何如?傳曰,允。
又以禮曹言啓曰,卽接咸鏡監司閔致成移文,則以爲明川府鄕校聖殿正間,椽甍墜下,柱欀腐傷,不可不及今修改,告由移還安祭香祝,自本曹啓稟下送云矣。明川府鄕校聖殿修改時,先告事由,移還安祭香祝,卽令該司,照例磨鍊下送,從便卜日設行之意,竝爲分付,何如?傳曰,允。
又以成均館大司成意啓曰,本館入直,久任郞廳外,他郞不得入直。若有代員替直之事,則草記代直事,曾有定式矣。司成柳幼麟受由在外,直講朴奎賢,典籍李容敏俱爲差祭,時無入直之員。以他郞官,姑爲代直,何如?傳曰,允。
趙然春,以都摠府言啓曰,副摠管金魯甲,以御營中軍,本營諸將官射會監試事,南小營晝仕出去之意,敢啓。傳曰,知道。
又以兵曹言啓曰,禁軍來秋冬等都試,因政府及本曹有故,不得設行,今已過時矣。在前如此之時,有仍停都試,代行祿試射之例,今亦依此擧行,何如?傳曰,允。
上在昌德宮。停常參·經筵。
金景善啓曰,明日召對,取稟。傳曰,停。
趙然春啓曰,行大司憲宋冕載,掌令柳基豊,持平南性敎未肅拜,執義金逸淵,持平黃晦瑛差祭,掌令一員未差,監察茶時之意,敢啓。傳曰,知道。
金景善啓曰,右副承旨曺雲承,今日不爲仕進,卽爲牌招,何如?傳曰,允。
又啓曰,假注書尹哲求,身病猝重,勢難察任,今姑改差,何如?傳曰,允。
尹哲求改差,代以金世均爲假注書。
傳于金景善曰,禮房承旨馳詣受香諸處,奉審摘奸以來。
以純陵陵上修改時,監董以下別單,傳于金景善曰,地方官咸興判官尹致誠,逢授官洪原縣監申命衍竝陞敍,各務都檢察前縣監崔永錫加資,別看役營裨將出身閔致祖賞加,本陵奉事元熙喆,參奉張彦塾竝陞六,領役鄭仁重等七人,自該營從優施賞,咸興策應都次知座首韓弘璹,洪原策應都次知座首李顯翼竝賞加,守僕·員役·香盤僧·工匠等,竝依甲寅年例,施賞。
以右副承旨曺雲承牌不進罷職傳旨,傳于趙然春曰,只推。
兵曹口傳政事,副護軍單宋持養·金大坤。
李公翼,以備邊司言啓曰,卽見戶曹所報,則以傳敎權減之嶺南貢參及關西·關北鹿茸價,每年輸納,自多難便,仍留各該道,作還取耗爲請矣。此下敎,實出節約之聖念,有關民國之所需,則其在該曹奉行之道,不容不十分謹愼,而若令作穀分還,則庶無轉輸之勞,亦爲備豫之方,依所報發關,分付於三道道臣處,何如?傳曰,允。
金景善,以戶曹言啓曰,臣秉鉉,今日以慶尙道右漕倉·後漕倉漕船點檢事,出來江上矣。左漕倉所屬昌原等八邑,庚子條田稅大同合米一萬四千一百五十石零,太二千七十二石零,本倉元漕船十六隻分載,無事到泊于西江前洋,故一體點檢之意,敢啓。傳曰,知道。
李公翼,以摠戎廳言啓曰,本廳左部千摠趙鎭溥,身病甚重,勢難察任,改差,何如?傳曰,允。
開城留守徐左輔疏曰,伏以臣,猥膺居留之命,將老榮養,居然朞年于玆,而無補於公,有愧於私,徒自悚悶無地可容。第有區區情私之仰暴者,臣之父墳,在於江原道春川地,而久曠省掃,恒切霜露之感,山役將營,實多躬檢之事,顧臣往省,諒不獲已,計不過一旬內外,私馬來往,似不至貽弊於邑驛,而職事所縻,不敢擅便。玆敢冒昧陳章,仰瀆崇聽,伏乞聖明,俯賜鑑諒,特許臣恩暇,俾得以粗伸私情,不勝幸甚。臣無任云云。答曰,省疏具悉。卿其依所請往省焉。
上在昌德宮。停常參·經筵。
未時,日暈。
金景善啓曰,明日召對,取稟。傳曰,停。
又啓曰,假注書金世均,時無職名,令該曹依例付軍職,冠帶常仕,何如?傳曰,允。
傳于金景善曰,禮房承旨馳詣宗廟·永禧殿·景慕宮,奉審摘奸,仍詣受香諸處,奉審摘奸以來。
傳于金景善曰,待敎趙鳳夏,馳詣綏陵,奉審摘奸,仍留監祭,仍詣懿陵,一體奉審以來。
兼春秋李昌廷書啓,臣於本月初四日申時量,敬奉聖批,傳諭于中部堅平坊典醫監契議政府左議政金弘根所住處,則以爲臣,務積誠悃,荐瀆聰聽,庶幾日月之明,靡有遺照,天地之仁,止於曲遂,及奉聖批,反復開諭,辭旨去愈隆摯,衷情越益驚懍,而倉卒引喩,反媒優寵,敦飭之以是,期勉之以是,顧臣生隕死結之心,固在於是,而萬難承受之義,亦惟在於是矣。無省賤品,何以當此?戰灼恐恧,有甚於拜命之初,而慢蹇之罪,則歷日冞積,惟願遄被嚴譴,他不敢費辭煩達云矣。臣旣承偕來之命,故姑爲仍留之意,敢啓。傳曰,知道。
趙然春,以兵曹言啓曰,卽接南所入直衛將沈正詩牒報,則丹鳳門西邊外宮墻廁間六間頹圮云,爲先令紫門監,以杻把子堅實圍排,依例樹柵,急速修築,而把守軍兵,東營入直御營軍二十名除出,限修築間,嚴加守直之意,分付,何如?傳曰,允。
又以御營廳言啓曰,因兵曹草記,本廳字內丹鳳門西邊外宮墻廁間六間頹圮處,東營入直軍二十各除出,哨官一員率領,限改築間,輪回嚴加守直,而該入直軍餘數不多,宮墻外巡邏,難以分排,出番助牙兵二十名,依例添入警巡之意,敢啓。傳曰,知道。
又以訓鍊都監言啓曰,本局千摠柳信儉,身病甚重,勢難察任,改差,何如?傳曰,允。
左議政金弘根疏曰,伏以臣,謬辱明命,挾日有餘于玆矣。臣雖不敢以是官自居,官之所在,實有傳焉。此聖人所云名不可以假人者也。臣以病跧迷瞀之喘,加之震剝慄,神思錯迕糊塗,一籲未蒙恩諒,批諭荐下,敦勉期奬之隆,愈往而愈摯,至以臣家世先故,屢致聖意,惓惓不已。臣不覺感涕盈臆,騂汗浹身。噫,臣之祖先,遭値盛際,四世五相,同德我列祖,史乘所載,耳目所塗,或以曠重宸之感,則收訪遺裔,求其典刑,未必不爲瞻聆之所欽仰,而特臣於臣家,卽一不肖之孫,不才之子耳。忝厥所生,無能爲役,哲範莫望於繩武,魯質恒懼於墜緖。今若不問其人如何,責以乃祖事功,萬萬非朝家綜核之政,而臣又怵迫嚴命,不量而入,小而僨誤在前,大而狼狽隨後,上累聖簡,下辱家聲,豈但臣一身之關係也哉?臣雖欲拚殊渥而饕至榮,浸假爲小人厭然之掩眞,不可得矣。且念輔相之能隆替人國,如醫者之能安危人命,效害利鈍,不旋踵而立至,世無有委身一聽於庸醫之手,則矧又有國弘濟之責,而擧而畀之如臣下品者乎?論道經邦,相之職也。朝夕納誨,相之任也。協三元之軌,熙萬姓之業,薰腴旁達,登臺而享牢,相之用也。是必有貫徹之誠,孚盈之信,言行足以動樞機,宇量足以該巨細,然後始可以與論於此也。以言乎學,則荒嬉暴棄,莫猶臣焉。以言乎德,則樂縱憚檢,莫猶臣焉。見識固陋,而語言無味,計慮迂淺,而事務莫省,借使臣睯不知恥,姑且爲試可之計,覆餗負乘之災,止竟爲國家之憂而已。歇後作相之歎,此子參政之訕,反有所不足恤也。世之言古者置相,輒曰求之於胥靡,訪之於漁釣,惟其人是視,毋傷乎不次無漸,此特千載僅有之會耳。敷言試功,至于熙績,卽用人節次之恒經大法,有非歲年之頃,容易可擧之擧也。臣之策名朝著,甫踰一紀,而中間疾疢,兼之以家私事故,彈束在公,爲日絶少,前後告身,不滿爲三數十通,敷試之無暇矣。熙績與否,復何可論,而若其拾躐征晉之驟,則胥靡漁釣之不是過也。且以臣眇末之姿,門戶之滿溢旣久,理無存全,不待智者,而今此匪分之叨,重犯顚躓之誡,此殆臣命卒之秋也。然念我殿下所以擢臣而寵臣者,寔出於世延之義,則無以巨職事處之,得臣餘生之幸免罪戾,是亦世宥之恩也。臣安得不以此厚望於殿下也哉?仰首鳴號,不憚屢瀆之悚,惟聖慈,穆然澄省,惻然垂恤,亟收臣中書新命,以究終始之澤,仍治臣辜恩抗命之罪,以安微分焉。臣無任云云。答曰,省疏具悉卿懇。卿何不諒,至此之甚也?無乃謙讓之太過,而誠信之未孚歟。自顧慙歎,繼以慨然,卿以治國之醫,比之治病之醫,的確之喩,無以易此。而予亦聞醫不三世,不服其藥之說矣。然則卿非三世治國之良醫乎?予方以先王所以待先卿者待卿,卿獨不以先卿所以輔先王者輔予乎?此予必欲致卿者,而尤爲卿不容不出之義諦也。至若以驟躐爲必辭者,予誠莫曉也。卿之甌卜,較之近世爰立之例,非無差遲差速之分,而前亦有釋褐未十年,已爲登庸者,則惟在其人之可不可耳,何足以此較計於大官哉?在予惟當盡禮敦勉,在卿惟當竭力弼亮,卿須體此,勿復苦懇。仍傳于金景善曰,此批答,令偕來史官,傳諭于左議政,仍爲偕來。
右議政鄭元容疏曰,伏以臣,以鐵防難越之情,有鈇鑕當就之罪,何敢抗顔抱章?有若尋常控籲者爲,而特以職名一日虛縻,則遺朝廷一日之恥,誅罰一日不降,則貽王政一日之累。故不顧唐突之嫌,而以陳暴爲急也。溫批開釋,天覆海涵,非臣滓陋所可仰復,臣常觀古人,雖有高蹈長往之心者,恩遇之厚而未忍堅辭,明時之遭而不欲便訣,晨鍾夜漏,徘徊棲遲,欲退未退,以畢一生者,誠以戀主之情,卽秉彝之同得,而報國之願,以盡瘁而爲期耳。況如臣者,本以世祿餘裔,早躡榮塗,出入圖書之府,衣被日月之光,供奉多年,恩情兩深,夙夜于公,迺臣之願,夷險向前,卽臣之分,今誠何心,忽欲永謝簪紱,與處木石也哉?君使之受,而臣敢曰辭,君命之進,而臣敢曰退,其所謂辭,非王述·司馬光之辭也。必其情之不得已也。其所謂退,非范鎭·錢若水之退也。必其勢之無奈何也。古語曰,辱莫大於不知恥,今臣之區區爲此者,粗守一分知恥之義,而庶不至於再辱也,其亦慼矣。人誰不諒,懲羹之口,遇薤而吹者,創之深也。傷弓之翮,見木而飛者,畏其似也。臣之所懲且傷者,奚止於羹與弓而已哉?戈鋋不足以比其危,機穽不足以喩其險,欲言則肌骨刺痛,追思則夢魂驚噩,倘非我天地父母之恩,臣家安得保有今日乎?受恩思報,禽蟲皆然。臣雖冥頑,豈無此心?噫,身名一僇矣,臣何敢諉以橫逆,而厭若自揜?形質已穢矣,臣何敢處以無累,而恬然自晏乎?臣之至苦之情,今時猶前時,則重言複辭,不出乎此。臣之積逋之罪,一日加二日,則連章屢牘,亦豈有他?惟有遄被方命之誅,無使國體虧而王章墮耳。瞻望觚稜,涕泣被面,伏願聖明,矜憐臣情,諒察臣衷,亟降威罰,以昭法紀,仍令永刊朝籍,俾安私分,則終始生成之澤,更有深於拔擢之恩矣。臣無任云云。答曰,省疏具悉卿懇。予言非不勤勤,卿意尙此邁邁,眞所謂說不去究不解者也。旣曰醜辱云爾,則卽此二字,便已落空。旣曰擠陷云爾,則卽此二字,便已摭實。夫何待多費開釋,屢煩敦飭,而前奏後奏,初疏再疏,一向牢執,更無變動,殆若瑕點之未洗,鐵限之莫越,上下相持,寧不咄歎,卿必欲永畫自靖,長往而不返乎?此不過肥遯之士,高尙其事者,一苦節也。大臣去就,斷不宜經情直行,反歸於過中失當也審矣。虛禮而隆之,彌文而飾之,不如就事論理,易於覺悟,情志流通,或可感回,故玆不多誥,卿其更思。仍傳于金景善曰,此批答,令偕來史官,傳諭于右議政,仍爲偕來。
上在昌德宮。停常參·經筵。
自卯時至人定,灑雨下雨,測雨器水深一寸三分。
藥房都提調朴宗薰,提調金左根,副提調尹聲大啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。
大王大妃殿進御二錢重人蔘粟米飮,自今日一貼式,限二貼煎入事,榻前下敎,王大妃殿進御二錢重人蔘粟米飮,自今日一貼式,限二貼煎入事,榻前下敎。
尹聲大啓曰,明日召對,取稟。傳曰,停。
趙然春啓曰,行大司憲宋冕載,執義金逸淵,持平南性敎未肅拜,掌令柳基豊,持平黃晦瑛呈辭,掌令一員未差,監察茶時之意,敢啓。傳曰,知道。
又啓曰,左承旨金左田,今日不爲仕進,卽爲牌招,何如?傳曰,允。
李公翼啓曰,備邊司郞廳來言,今日賓廳日次,而國忌齋戒相値,不得來會云矣,敢啓。傳曰,知道。
以左承旨金在田牌不進罷職傳旨,傳于趙然春曰,只推。
李公翼啓曰,明日傳香,禮房承旨當爲齋宿,右承旨金景善,纔已須資出去矣。卽爲牌招,何如?傳曰,允。
以右承旨金景善牌不進罷職傳旨,傳于趙然春曰,只推。
李公翼,以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
上在昌德宮。停常參·經筵。
李公翼啓曰,明日召對,取稟。傳曰,停。
趙然春啓曰,行大司憲宋冕載,執義金逸淵,持平南性敎未肅拜,掌令柳基豊,持平黃晦瑛呈辭,掌令一員未差,監察茶時之意,敢啓。傳曰,知道。
尹聲大啓曰,左承旨金在田,右承旨金景善,今日不爲仕進,竝卽牌招,何如?傳曰,允。
傳于李公翼曰,奉審閣臣入侍。
趙然春啓曰,卽者檢閱金益文,以其親病,陳疏徑出,原疏以國忌正日,纔已退却矣。所當直捧禁推傳旨,而此與無端徑出有異,推考警責,何如?傳曰,允。
又啓曰,卽者檢閱沈敬澤,謂有館規,陳疏徑出,原疏纔已退却矣。所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
又啓曰,卽見咸鏡監司閔致成,高原郡守罷黜狀啓,則其代直請不拘常格,有違格例。原狀啓旣係民事,雖不得不捧入,該道臣不可無警,推考,何如?傳曰,允。
又啓曰,左右史不可不備,檢閱沈敬澤·金益文,竝卽牌招,推移入直,何如?傳曰,允。
以左承旨金在田,右承旨金景善牌不進罷職傳旨,傳于趙然春曰,只推。
趙然春啓曰,行都承旨尹聲大藥院進,左承旨金在田,右承旨金景善牌不進,左副承旨李公翼內閣進,右副承旨曺雲承式暇,院中只有臣一人,伴直無人。左副承旨李公翼,所當牌招,而拘於廳規,不得請牌,何以爲之?敢稟。傳曰,牌招。
又啓曰,左副承旨李公翼牌不進,伴直無人。右承旨金景善,旣有只推之命,所當牌招,而拘於廳規,不得請牌,何以爲之?敢稟。傳曰,牌招。
以左副承旨李公翼牌不進罷職傳旨,傳于趙然春曰,只推。
趙然春啓曰,右承旨金景善再牌不進,伴直無人。左副承旨李公翼,旣有只推之命,所當更請牌招,而拘於廳規,不得請牌,何以爲之?敢稟。傳曰,更爲牌招。
以右承旨金景善再牌不進罷職傳旨,傳于趙然春曰,只推。
趙然春啓曰,左副承旨李公翼再牌不進,伴直無人。右承旨金景善,旣有只推之命,所當更請牌招,而拘於廳規,不得請牌,何以爲之?敢稟。傳曰,更爲牌招。
以左副承旨李公翼再牌不進罷職傳旨,傳于趙然春曰,只推。
趙然春,以御營廳言啓曰,本廳千摠許㬘,身病甚重,勢難察任,改差,何如?傳曰,允。
辛丑五月初六日卯時,上御熙政堂。奉審閣臣入侍時,左副承旨李公翼,假注書金世均,記事官金益文·趙然昌,待敎趙鳳夏,以次進伏訖。上曰,史官分左右。鳳夏進前奏曰,臣承命馳詣綏陵,陵上奉審則無頉,碑閣·丁字閣奉審則無頉,祭物·祭器·祭井看審則淨潔,諸執事摘奸則無頉,仍留監祭,享事安寧過行。仍詣懿陵,一體奉審則無頉矣。命史官就座,仍命退。諸臣以次退出。
上在昌德宮。停常參·經筵。
金景善啓曰,明日召對,取稟。傳曰,停。
趙然春啓曰,行大司憲宋冕載,執義金逸淵,持平南性敎未肅拜。掌令柳基豊,持平黃晦瑛呈辭。掌令一員未差,監察茶時之意,敢啓。傳曰,知道。
金景善啓曰,右副承旨曺雲承,今日不爲仕進,卽爲牌招,何如?傳曰,允。
趙然春啓曰,來十一日,朝參日次,而孝昌墓忌辰祭正日相値,頉稟之意,敢啓。傳曰,知道。
金景善啓曰,來十一日,輪對日次,而孝昌墓忌辰祭正日相値,頉稟之意,敢啓。傳曰,知道。
傳于金景善曰,顧今元輔,雖幸出膺,其交修夾贊之方,正資卿等之共貞,而右揆簉朝,亦必視卿駕屨而遲速之,則卿何不念及於此,雍容暇豫,視若尋常乎?前多一疏再疏便則視事,不必爲三疏例套,則況賓對久曠,庶務多滯,一日延拖,悶鬱轉甚者乎?予之所取於卿者,最卿卓識曠度,逈出流俗,有可以損文而就質,回澆而返淳,挽住世運,丕變風習,而卿復如是,甚非所望,玆申前諭,望卿諒悉事,令偕來史官,更爲傳諭于左議政,期於偕來。
傳于金景善曰,卿之筵席輔導,今且十載,情志之際,庶異疎遠,而乃使卿,前旣留滯於關外,今又棲遑於江干,則推我悵惋,知卿眷戀,卿獨無低回逖違之思哉?此卿不可不出者一也。卿祖文翼之後,名德勳庸,奕世相望,歷數故家,枚卜最多,相門出相,於卿驗之,在今承先武而述先美者,豈非卿歟?此卿不可不出者二也。卿輔臣也,先公後私,先憂後樂,卽其當然之則,設有必辭之勢,決去之志,固不宜咨且却顧,以違匪躬之訓,而況卿强引者,全沒着落,硬執者過踰界分者乎?此又卿尤不可不出者三也。至如君臣大義,似不待予言之諄複,而卿當自知之矣。玆又申諭,卿其諒悉事,令偕來史官,更爲傳諭于右議政,期於偕來。
兼春秋李昌廷書啓,臣於本月初七日午時量,敬奉聖諭,傳諭于中部堅平坊典醫監契議政府左議政金弘根所住處,則以爲臣,僭猥是懼,奏不敢盡情,文辭甚拙,疏不能達意。只有一段誠悃,瞻天攢手,庶誤恩之亟收,俟嚴譴之遄伏,卽又十行敦綸,溫借備至,錯愕失圖,五內如灼。況迹臣平生,不過是庸碌鄙腐,浮沈放倒者流耳。何嘗一毫彷彿於聖諭期許,則仰累則哲之明,尤係萬隕難贖,且臣從前自諒,拚棄不得,目下實形,癃疲而已。臣雖感激洪私,不知有身,廉防則有關世敎,疾病則末由力策,理無承冒,勢無作强,泯伏虛縻,冞增死罪,謹當收拾昏涔之思,更申披瀝之懇,惟願劃賜處分,以肅方命之誅焉云矣。臣旣承偕來之命,故姑爲仍留之意,敢啓。傳曰,知道。
事變假注書張德良書啓,臣於本月初七日午時量,敬奉聖諭,傳諭于西部龍山坊兄弟洞契議政府右議政鄭元容所住處,則以爲屢控血懇,而溝瀆之微諒莫回,連事力抗,而邱山之積罪未勘,十里江干,王人相望,批諭諄複,開釋備摯,矜臣之情,則斷之以橫逆,察臣之狀,則歸之於擠陷。雖使臣自爲之暴白而辨明,何以加焉?感泣莊誦之際,敦旨又降,十行三條,鄭重懇惻,勗臣以世美繩武之道,責臣以輔臣匪躬之義,萬萬非不肖踐品所敢承聞,而至於念講帷之舊跡,諭宸衷之悵思,丹悃益激,淸淚泉湧,古語云一言之感,以死相許,在敵猶然,況君臣之際乎?以臣今日之心,若不思忘軀循國,夷險不擇之義,則是無人理也。然且頑然蠢然,却顧不前者,是豈臣可已而不已者哉?聖眷之庇顧愈隆,而臣不能以一分奉承,微忱之戀結冞切,而臣不能以一步移動,此尤臣死罪中死罪也。孤負極矣,傲慢極矣,有臣如此,生亦何爲?論以憲章,金木猶輕,近臣之陋止相守,尤增惶隘,先賜召還,則謹當悉輸衷愊,冀蒙處分云矣。臣旣承偕來之命,故姑爲仍留之意,敢啓。傳曰,知道。
金景善啓曰,左右史不可不備,檢閱沈敬澤·金益文,旣有只推之命,竝卽牌招,推移入直,何如?傳曰,允。
以檢閱沈敬澤·金益文牌不進罷職傳旨,傳于趙然春曰,只推。
曺雲承,以都摠府言啓曰,副摠管金魯甲,以御營中軍,本營諸將官射會監試事,南小營晝仕出去之意,敢啓。傳曰,知道。
又以備邊司言啓曰,卽見江原監司趙秉憲狀啓,則以爲倭船一隻,漂泊於平海郡南面揮罹津,人爲八名,而書不辨字,言不解方,難以通辭,下送譯官,以爲問情事,請令廟堂,稟旨分付矣。漂船問情,事係時急,令該院別定善語倭譯一員,罔夜下送,使之詳細問情後馳啓,而禁雜人守護供饋等節,另加申飭之意,分付,何如?傳曰,允。
行判府事朴宗薰箚曰,伏以臣,以藥院乞解,修箚煩懇,歷計前後,亦旣屢矣。伸誠盡分,義在殫竭,職任攸司,常情所同,臣豈昧斯,輒敢唐突,蓋有不得已者存也。癃至故病深,病深故禮闕,始猶勉策復或自恕,及至顚委不堪而後,乃敢冒悚仰暴,今又不免一番瀆撓矣。木火相嬗,風鼓雨潤,氣動于外,疝獨先知,寢興飢飽,步履噓吸,一皆關切,俄然槃散,忽焉戚施,百證因之,態狀交痼,此特言其槪耳。煩瀆之懼,懼止一身,曠廢之罪,罪關義分。玆將見狀,仰干崇聽,伏乞許改臣藥院之任,俾病情少寬,賤分粗安焉。取進止。答曰,省箚具悉卿懇。愼節奉慮,嘗藥之任許副,卿其安心調理。仍傳于曺雲承曰,此批答,遣史官傳諭。
上在昌德宮。停常參·經筵。
曺雲承啓曰,明日召對,取稟。傳曰,停。
又啓曰,行大司憲宋冕載,執義金逸淵,持平南性敎未肅拜。掌令柳基豊,持平黃晦瑛呈辭。掌令一員未差。監察茶時之意,敢啓。傳曰,知道。
又啓曰,三皇忌辰日親行望拜禮,前期一日以稟事,曾有定式矣。今初十日,太祖高皇帝忌辰日,親行望拜禮,何以爲之?敢稟。傳曰,北苑望拜禮,當親行矣。
又啓曰,假注書成錫魯,身病猝重,勢難察任,今姑改差,何如?傳曰,允。
以檢閱沈敬澤·金益文牌不進罷職傳旨,傳于曺雲承曰,只推。
曺雲承啓曰,行都承旨尹聲大,左承旨金在田,右承旨金景善,左副承旨李公翼不爲仕進。同副承旨趙然春式暇出去。院中只有臣一人,伴直無人。左副承旨李公翼,所當牌招,而拘於廳規,不得請牌,何以爲之?敢稟。傳曰,牌招。
又啓曰,左右史不可不備,檢閱沈敬澤·金益文,旣有只推之命,竝卽牌招,推移入直,何如?傳曰,允。
李公翼啓曰,明日傳香,禮房承旨當爲齋宿,右承旨金景善,所當牌招,而拘於廳規,不得請牌,何以爲之?敢稟。傳曰,牌招。
以檢閱沈敬澤·金益文牌不進罷職傳旨,傳于曺雲承曰,只推。
以右承旨金景善牌不進罷職傳旨,傳于曺雲承曰,只推。
傳于曺雲承曰,藥院都提調有闕之代,政官牌招,開政。
曺雲承,以吏曹言啓曰,成均館典籍金錫熙,以其身病,呈狀乞遞,改差,何如?傳曰,允。
李公翼,以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
又以備邊司言啓曰,高原以積弊之局,加之荐歉數遞,苟非其人,有難蘓捄。令該曹,以治績素著人,勿拘常格,各別擇差,何如?傳曰,允。
有政。吏批,行判書權敦仁進,參判李穆淵,參議金箕晩竝牌招不進。右副承旨曺雲承進。以韓兢人爲掌令,申晩休爲獻納,李若愚爲知義禁,趙冀永爲同義禁,金弘根爲內醫都提調,成近默爲掌樂正,金鍊白爲德陵直長,朴如愚爲純陵參奉,金有喜爲高原郡守,河百源爲石城縣監,禁府都事金汶根,司䆃奉事呂重燮相換,前縣監崔永錫今加通政加資事,承傳。
兵批,判書金左根進,參判朴長復病,參議李是鍊病,參知洪龜燮入直,左副承旨李公翼進。以李憲瑋爲知事,李儒常爲都摠管,金洙根爲僉知,任泰瑛·李觀熙爲宣傳官,金尙沂·李迪昇·元軸爲五衛將,徐京輔爲曹司衛將,玉連璞·鄭志養爲景福將,石希璋·金元福爲慶熙將,洪愼圭·李東暎爲武兼,李能權爲管城將,鄭之雄爲淸城僉使,韓尙謙爲植松萬戶,朴東一爲甕津別將,於汀灘權管單柳基秀,及第閔致祖今加折衝加資事,承傳。副司果元熙喆·張彦塾,副司正金世均,以上竝單付。
吏批,再政。以李愚謙爲慶基殿令,韓光駿爲淑陵參奉。
兵批,再政。副摠管單李儒常,同知單金尙沂,僉知單徐京輔,副護軍崔永錫。
以吏曹參議金箕晩牌不進罷職傳旨,傳于曺雲承曰,只推。
上在昌德宮。停常參·經筵。
趙然春啓曰,行大司憲宋冕載,執義金逸淵,掌令韓兢人,持平南性敎未肅拜。掌令柳基豊,持平黃晦瑛呈辭,監察茶時之意,敢啓。傳曰,知道。
尹聲大啓曰,今日齋宿,承旨當爲備員,而左承旨金在田,右承旨金景善,同副承旨趙然春不爲仕進,竝卽牌招,何如?傳曰,允。
又啓曰,左右史不可不備,檢閱沈敬澤·金益文,旣有只推之命,竝卽牌招,推移入直,何如?傳曰,允。
成錫魯改差代,以李參鉉爲假注書。
李公翼啓曰,假注書李參鉉,時無職名,令該曹依例付軍職,冠帶常仕,何如?傳曰,允。
以左承旨金在田牌不進罷職傳旨,傳于趙然春曰,只推。
尹聲大啓曰,今日齋宿,承旨當爲備員,左承旨金在田,旣有只推之命,更爲牌招,何如?傳曰,允。
傳于金景善曰,明日出宮門路,以宜春門爲之。
金景善啓曰,明日北苑望拜禮時,闕字牌及爐盒,當爲奉來,門路以何處爲之乎?敢稟。傳曰,永肅門爲之。
趙然春啓曰,明日北苑望拜禮時,兩司長官當爲進參,大司諫李正耆在外,何以爲之,而行大司憲宋冕載未肅拜,卽爲牌招,以爲淸齋之地,何如?傳曰,允。許遞。前望單子入之。
大司諫前望單子入之,張敎根落點。
趙然春啓曰,明日北苑望拜禮時,兩司長官當爲進參,新除授行大司諫張敎根,卽爲牌招,以爲淸齋之地,何如?傳曰,允。
又啓曰,明日北苑望拜禮時,兩司長官當爲進參,而行大司諫張敎根在外,何以爲之?敢稟。傳曰,許遞。前望單子入之。
大司諫前望單子入之,安光直落點。
趙然春啓曰,明日北苑望拜禮時,兩司長官當爲進參,新除授行大司諫安光直,卽爲牌招,以爲淸齋之地,何如?傳曰,允。
金景善,以吏曹言啓曰,卽接通禮院牒報,則以爲明日北苑望拜禮親行時,左右通禮不可不備員,而左通禮李珽呈辭在外,不得進參,卽速變通,以爲備員擧行之地云。通禮院左通禮李珽改差,其代口傳備擬以入之意,敢啓。傳曰,知道。
吏曹口傳政事,以申大膺爲左通禮。
上在昌德宮。停常參·經筵。
還內後,內閣·政院·藥房·玉堂口傳問安。答曰,知道。
藥房提調金左根,副提調尹聲大啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
金景善啓曰,明日召對,取稟。傳曰,停。
李公翼啓曰,備邊司郞廳來言,今日賓廳日次,而孝昌墓忌辰祭齋戒相値,不得來會云矣,敢啓。傳曰,知道。
傳于金在田曰,戶房承旨與禮曹堂上·戶曹郞廳,依定式馳詣宣武祠,奉審以來。
傳于金景善曰,禮房承旨馳詣孝昌墓,奉審摘奸以來。
傳于曺雲承曰,偕來右承旨·左副承旨進去。
傳于曺雲承曰,偕來史官還入。
曺雲承啓曰,偕來右承旨·左副承旨進去事,命下矣。右承旨金景善,左副承旨李公翼,竝所當牌招,而拘於廳規,不得請牌,何以爲之?敢稟。傳曰,牌招。
趙然春,以訓鍊都監言啓曰,本局別將具載龍,身病甚重,勢難察任,改差,何如?傳曰,允。
左議政金弘根疏曰,伏以臣,坐徼不世之恩,甘犯積傲之罪,而迄玆偃息自如,不知變動,是豈臣全昧義分,頑鈍如木石然哉?三事具瞻之地,進退辭受,有足以占其世也。顧臣亢極之悔,驟躐之懼,盈盛之憂與夫才性之病,無一可堪之實,前後章奏,略有鳴暴,辭短旨澁,固無望乎?感格聰聽,而凡玆數者,纔有一焉。尙無以冒膺重寄,況竝有於一身者乎?僭猥惶越,雖不復敢歷申其說,若其必暴不止之情,必辭乃已之懇,則又安得以終默之也?臣聞言之前定,恒人所以誠其身而信乎友也。曩臣乞休之請,計之已熟,擬之已久。萬萬非心口不相應之擧,而時有不可,義有不敢,雖未能繼籲荐瀆,獲命爲準,徹之九重之邃,宣之一世之廣,難乎其追而拾之,勉而撤之也審矣。臣身之未退,而臣心之已退,譬如東流之水,西崦之暉,勢無以挽回之也,使其言出於僞也,有自欺之辜,使其言出於衷也。有克踐之訓,臣雖下劣,亦嘗奉敎於君子矣。以一人之言,而前後衡決,首尾潰裂,則曾謂調元贊化,理官察民之重,而委之於似此無狀之人哉?人主所以必擇其相者,將責之以有猷有爲,成其從欲之治徯志之效也。苟臣不誠無實,言行相戾,殿下雖欲任之,將焉用彼?臣雖欲竭蹶周旋望其有苟且姑息之功,孰之能警畏,孰之能型範之乎?是其截然大閑,跬武莫越,此臣所謂拚棄不得者也。至於賤疾形實,眩暈已成貞痼,數年以來,課月斯發,發之又無漸,臨事趨期,輒致狼狽,伊來耳重,劇歇交互,五旬之間,三至全塞。雖其少愈,猶不辨殷雷甚雨之響,人或曰二病,不過是往來風氣,調治得宜,可獲全瘳,此指强壯者之一時無妄而言耳。如臣衰朽,兼以積損,肥肉外脫,榮衛內涸,直一枯木形骸,陰崖鄒律,決知無再榮之理,此臣所謂癃廢而已者也。籍如臣怵畏嚴迫,冒登文陛,倖不至於顚踣駭瞻,上下詢覆之際,瞠然褎如,靡所承諾,筵席事體,安有是也?以情則關涉世敎,以病則隳損朝儀,區區危苦之懇,言止於此,倘聖上,憫念而庇覆之,施之以體物不遺之仁,則固大幸也。縱非然者,辜恩方命之誅,臣所自速,尙焉敢恤也?臣無任云云。答曰,省疏具悉卿懇。今卿所引,不覺訝惑之至,卿果有當退之事,不可出之義乎?昨年疏辭中,略干句語,不過章奏間尋常過去說耳。乃欲以此,看作不可不踐者,豈非萬萬過中乎?急流勇退,雖曰美事,以卿擔負,以卿遭際,當此時爲此言,可乎,否乎?此不須再煩論難,而美疢非有源委無妄,自可調護,則又豈可以此,爲必辭之端乎?中書之故事,備矣,寡躬之延佇,久矣。卿須卽日出膺,以副朝野之望。仍傳于金景善曰,此批答,遣承旨傳諭于左議政,仍與偕來。
右議政鄭元容疏曰,伏以君上,以九經馭世,故情之所達,曲體而不遺,臣下以四維範身,故義之所適,自守而不變,雖無株量之情,鐵劃之勢。凡於辭受之節,上使之不枉其志,下必以獲伸其願,上下相與之際,情志是孚。樞密無可引之情,而終成一節之辭,司徒非難冒之勢,而竟至十使之返。況情所可引,勢所難冒,而上豈可以縛束馳驟,强之使行,下豈可以披離顚倒,苟於從令乎?如臣滓累釁負之蹤,更何言哉?以臣遭罹,何由自立於恒人之列,而聖慈俯燭,天日邇臨,河海以洗滌之,雨露以薰沐之,簪履以收之,華衮以褒之。鳳綸宣旨,龍光遍體,字字淪浹,言言銘鏤,湯火蹈赴,非敢辭也,草珠銜結,非所酬也。今何故力辭鍾鼎之榮,甘就鈇鉞之威,重自陷於孤負違慢之愆哉?臣跧伏窮山,點檢平生,臣之踣躓墜隮之釁,專由於小溢高顚之理,早若存戒,今豈招災?臣素乏尺寸之能,何論萬一之效?有受則恩重而已,無報則戾積而已。計雖晏於補牢,念已斷於戀棧,惟將棄置此身,收拾餘年,以耕樵爲息補之方,以歌詠爲酬答之資焉耳。矢言靡渝,神聽在傍,今若於險阻備嘗之後,風波憂畏之餘,料理摧輪傾檝,脂舝鼓柁而復進,則能不爲田間聞虎者所笑乎?情苦如此,勢窮如此,已矣已矣。臣何可重理朝衣,抗顔周行之間乎?臣於前批中,文禮事理之敎,有所仰復者,隆名謬加於無似之身,曠數濫及於不當之人,誠恐此擧,終歸於虛禮彌文而止。若臣則自言其可言之情,乞被其當被之罪,竊自以爲於事爲實,在理當然。聖上若念文禮之虛,而從其事理之實,則必不待臣言之畢,而有所以處臣者矣。伏願聖明,亟降譴罰,俾遂微私之願,則非惟臣之生成全保之澤,其於扶世敎而彰法紀,豈少補也哉?臣無任云云。答曰,省疏具悉卿懇。卿言之尙復如此,實所未料,今欲更事辨析乎?則前下批諭,罄悉之無餘矣。又欲重煩敦飭乎?則每上疏奏,頻複之不已矣。正不知如何爲說,可以使卿心釋然有感回者,而聽之輿論,莫不以卿之似此擧措,爲千萬乖當,則民之爲言,亦不可拂也。況今三疏,已備故事,則尤豈可虛徐延拖,自歸於膠固惉滯之地乎?竊爲卿慨然也。卿須參倚於公私輕重,義理可否之間,亟斷來章,卽起膺命。仍傳于李公翼曰,此批答,遣承旨傳諭于右議政,仍與偕來。
辛丑五月初十日卯時,上詣北苑。望拜禮親行入侍時,行都承旨尹聲大,左承旨金在田,右承旨金景善,左副承旨李公翼,右副承旨曺雲承,同副承旨趙然春,假注書金世均·李參鉉,記事官金益文·趙然昌,直閣徐有薰,檢校待敎金學性·金洙根·南秉哲·李㘾,待敎趙鳳夏,以次侍立。時至,通禮跪啓請外辦。上具翼善冠·黑圓領袍,出宜春門。藥房提調金左根,副提調尹聲大等,進前奏曰,侵早勞動,聖體,若何?上曰,一樣矣。上仍步詣北苑板位前,通禮前導詣拜位北向立。贊儀唱四拜。上行四拜禮訖。贊儀唱跪,上跪。司香官二員,進香案前三上香,俯伏興退。贊儀唱四拜,上行四拜禮訖。判府事朴宗薰,進前奏曰,勞動旣多,聖體,若何?上曰,一樣矣。在田奏曰,臣以戶房承旨,宣武祠奉審進去矣。上曰,唯。公翼請出標信解嚴。上曰,以俄下標信,擧行可也。上仍由宜春門還內,諸臣以次退出。
上在昌德宮。停常參·經筵。
自巳時至人定,灑雨下雨,測雨器水深一寸一分。
自人定至十二日開東,灑雨下雨,測雨器水深一寸二分。
曺雲承啓曰,明日常參·經筵,取稟。傳曰,停。
趙然春啓曰,行大司憲宋冕載,執義金逸淵,掌令韓兢人,持平南性敎未肅拜。掌令柳基豊,持平黃晦瑛呈辭。監察茶時之意,敢啓。傳曰,知道。
曺雲承啓曰,假注書金世均,身病猝重,勢難察任,今姑改差,何如?傳曰,允。
金世均改差,代以申直模爲假注書。
右承旨金景善書啓,臣於本月初十日申時量,敬奉聖批,馳往傳諭于中部堅平坊典醫監契議政府左議政金弘根所住處,則以爲臣,積犯逋傲而恬不知變,坐邀恩禮而迷不知悚。斷斷之衷,期期之望,惟在於亟收職名,遄伏邦憲,三籲纔上,一念愈急,及奉批旨,誨勉諄摯,喉舌之臣,銜命來宣,眷造之靡所不至,惶愧益甚。誠懇之未蒙曲察,迫塞冞切,臣亦粗具彝性,揆量參倚,苟有說於一分承堪,則際一初明良之會,荷不世殊異之遇,不思尺寸之自效,惟甘金木之是俟乎?孤恩抗命,罪止於身,忘分冒據,害于而國,此臣所以有死而已,不敢爲轉動之計也。戰恐悶煩,言不知裁,而近侍之陋地相守,尤極悚隘。卽命召還,千萬顒祝云矣。臣旣承偕來之命,故姑爲仍留之意,敢啓。傳曰,知道。
左副承旨李公翼書啓,臣於本月初十日申時量,敬奉聖批,馳往傳諭于西部龍山坊兄弟洞契議政府右議政鄭元容所住處,則以爲臣,荐控章籲,恭俟嚴誅,隆批又宣,溫音益摯,誨責以公私輕重之間,開牖以義理可否之際,辭旨懇惻,木石可感,而第念天地之大,雖無所不包,日月之明,亦或有遺照,臣安得不跼蹐靡聘,如窮無歸乎?莫重者廉義,而廝壞於此,則恥辱不止於臣身,莫嚴者公議,而獲罪於是,則玷累將及於世敎,臣何敢只顧一己之私,而有此前後力抗之理哉?上下之相孚者,情也,而情志轉致阻隔,言語之相感者,誠也,而誠意不能仰格。臣罪到此,蓋無所逃,今使臣重複爲說,亦不過前日所言之言也。不敢蔓辭附對,惟願遄被邦憲,宣批之臣,卽是近侍之官,而仍留陋巷,尤非罪累,賤臣所敢承當,亟賜召還,不勝至祝云矣。臣旣承偕來之命,故姑爲仍留之意,敢啓。傳曰,知道。
傳于曺雲承曰,昨下批旨,已悉予衷,想卿亦必有洞然領會者,而依舊退讓,全無向前擔當之意,豈不使八方矯首之類,反爲解體乎?鼎席之得以增重,廟務之不至稽滯,皆在卿一起,而予有必欲致之心,卿無決不出之義,則三讓之後,又復相持,實爲悶然。古之以斯民爲已憂,以斯世爲己任者,斷不如卿之越視秦瘠,不思所以匡濟也。玆更申諭,卿須深諒事,偕來承旨更爲傳諭於左議政,期於偕來。
傳于曺雲承曰,昨批之後,亦無變動,則予不欲以卿之去就,更煩辭敎,而最以君臣大義,微有發端者,故玆又申之,予亦聞使臣以禮與敬大臣之訓矣。今予勉卿,或有違於禮,欠於敬者乎?然則當使卿,自行其志,苟非然者,前所謂君臣大義,亦不可不恤,卿何不深念而細諒,徒以固執之意,只爲牢拒之擧乎?上下相持,彌日曠時,情志否隔,事面虧壞,果成何樣朝體乎?如是申諭,亦出於眷眷不已之心,望卿亟改前圖,副予渴望事,偕來承旨更爲傳諭於右議政,期於偕來。
右承旨金景善書啓,臣於本月十二日未時量,敬奉聖諭,傳諭于中部堅平坊典醫監契議政府左議政金弘根所住處,則以爲臣,屢煩奏覆,非敢效大官之事也。三上疏籲,非敢備中書之例也。衷情危迫,鳴暴是急,冒犯猥屑之悚,殆若不獲命則不措者然膠執力抗,厥罪何居,而區區冀幸?惟在乎孔昭之鑑,曰生之德,恩批纔宣,別諭繼降,禮遇之隆,期勉之重。雖在古昔盛際,朝野注意之彦,畎畝任道之賢,必知其逡巡却顧,則如臣賤末,敢當是乎?臣以世祿遺裔,傳家之訓,有國無家。臣又早由蔭補,晩通文籍,未嘗高尙其志。惟以進取爲榮,而三數年來,位益顯而懼益切,年愈邁而病愈痼,揆義揣分,無望進就,有除必辭,輒蒙矜許,此聖上所以洞燭情實,曲垂生成,今忽以輔相之任,縻爾而敦迫之。是豈一毫近似於臣,而亦豈臣平日所望於殿下者耶?苟使臣在下僚則辭之,在大官則受之,豈特滋惑於人,而殿下旣諒臣庶務之不堪,反責以三事之重,朝家器使之政,不已傎乎?此臣未畢之懷,不容不一暴,而張皇覼縷,冞增死罪,席地瞻天,震慄祈祝,惟願鈇鉞之遄伏云矣。臣旣承偕來之命,姑爲仍留之意,敢啓。傳曰,知道。
左副承旨李公翼書啓,臣於本月十一日未時量,敬奉聖諭,傳諭于西部龍山坊兄弟洞契議政府右議政鄭元容所住處,則以爲臣,以情則矢心自劃,而情未蒙諒,以罪則在法必誅,而罪反獲逭。以批以諭,課日臨宣,奬借之溫,則若土偶之被文繡,鐫誨之嚴,則如蟄蟲之聞雷霆。銘鏤之感,戰栗之懼,一汗一淚,頃刻靡定。竊惟我聖慈,推世家全保之德,培朝廷篤厚之風,似臣已虧之質,期置無累之地,開晰慰勉,導之左右,受君戀主,彝性攸同,趨命承令,義分卽然。雖臣愚蠢,豈或全昧?臣萬事瓦解,百念灰冷,禁闥之願,此生難望,塵刹之報,無地可圖,捫心自悼,沒齒以靖者,是豈臣强所不强而然哉?欲起則若有把持於前者,欲就則如有挽執於後者,轉一念不得,移一步不得,命之窮也,情亦慼矣。斷斷之守,尙靳曲察,懇懇之諭,徒荷厚庇,若是而情志何以相孚,事面安得不損?此尤臣之抑塞迫隘,如不欲生者也。附辭體嚴,不敢張皇,謹當抆涕瀝血,重犯瀆撓之罪云矣。臣旣承偕來之命,姑爲仍留之意,敢啓。傳曰,知道。
趙然春,以都摠府言啓曰,今日入直內三廳武兼禁軍及軍兵等,當爲中日習射技放,而孝昌墓忌辰祭正日相値,不得設行之意,敢啓。傳曰,知道。
上在昌德宮。停常參·經筵。
辰時,灑雨下雨,測雨器水深一分。
尹聲大啓曰,明日常參·經筵,取稟。傳曰,停。
趙然春啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
傳于曺雲承曰,每下一番敷示,輒增一番延佇,以予著急,望卿愈勤,而卿之變動,轉益漠然。予於是乎自覺,誠不足以感卿,禮不足以致卿,慙愧之至,冞用悶菀。然而多儀備文,元非所以察卿心而安卿心者,故只將一眞實無僞者,以冀卿或庶幾勉回,言至於此,亦云切矣。須體予意,卽爲簉朝事,偕來承旨更爲傳諭于左議政,期於偕來。
右承旨金景善書啓,臣於本月十二日午時量,敬奉聖諭,傳諭于中部堅平坊典醫監契議政府左議政金弘根所住處,則以爲臣,尙逭威罰,轉至隘迫,踧踖若窮無所歸,卽下敦飭,尤極嚴摯,人臣之不敢承也,豚魚之猶知感也。臣於是,循墻鑽地,走入不得。更煩瀆籲,恐致恩禮之愈䙝,仍默退伏,末由衷情之卒暴。惟有一條道理,冒借前席祈懇,癃聵之形,畢呈於淵鑑之下,體恤之澤,庶望於仁天之覆。而浹月震剝,宿病添頓,時日之內,彈束無望,謹當稍加調治,面請處分,承宣之鎭日留淹,尤增惶悶,特命先爲召還,千萬至祝云矣。臣旣承偕來之命,故姑爲仍留之意,敢啓。傳曰,知道。
傳于趙然春曰,卽見左相附奏,則簉朝有期,爲國事萬幸,偕來承旨使之還入。
趙然春啓曰,行大司憲宋冕載,執義金逸淵,掌令韓兢人·柳基豐,持平南性敎·黃晦瑛牌不進,監察茶時之意,敢啓。傳曰,知道。
以執義金逸淵,掌令韓兢人·柳基豐,持平南性敎·黃晦瑛牌不進罷職傳旨,傳于趙然春曰,只推。
曺雲承,以弘文館言啓曰,副修撰韓啓源,卽爲牌招察任,何如?傳曰,允。
以副修撰韓啓源牌不進罷職傳旨,傳于曺雲承曰,只推。
曺雲承,以吏曹言啓曰,新除授高原郡守金有喜,以其身病,呈狀乞遞。身病旣如是,則有難强令遠赴,罷黜,何如?傳曰,無乃以弊破而規避乎?如渠末蔭,焉敢乃爾?卽爲嚴飭,使之當日辭朝。
趙然春啓曰,卽者義禁府都事來言,時囚罪人申鍾淳更推,韓鎭㦿·尹正鎭·李奎淵·金在敬·林逈鎭等議處,當爲擧行,而判義禁金箕殷有實病,次堂例不得擧行云,判義禁卽爲牌招,何如?傳曰,允。
吏曹啓目粘連啓下是白有亦,觀此藝文館檢閱趙然昌上疏,則以爲臣之從兄同副承旨然春,例帶春秋館修撰官矣。臣所兼記事之銜,揆以格例,在下當遞。伏乞鑑諒,亟許鐫改亦爲白有臥乎所,相避之法,在下當遞是白乎矣,史官春秋,法不得減下,承政院同副承旨趙然春所帶春秋館修撰官之任,今姑減下,何如?判付啓依允。
義禁府啓目粘連啓下是白有亦,向前韓鎭㦿段,觀此囚供,任內收逋穀捧,恰爲萬餘石,代錢亦近二千包,未及分給之麥還耗條,亦爲自備留置錢捧段,逢授於鄕廳,到底拔根,無少欠縮是如是白如乎,實狀果如爰辭,則由前而有多逋之徵由後而無添逋之跡,今此始逋稱冤,不爲無據是白乎乃,還穀法意,本自嚴重,道査始逋,亦已懸錄,則難以囚供,有所參恕是白乎旀,尹正鎭段,本郡逋穀實數一萬四十四石零內,己亥所捧,爲六千九百九十七石零,則其間收逋,不爲不多,餘數三千四十七石,年形適値荐歉之時,遞歸又在勘簿之前,未及準捧,事勢無怪,而第其未能準勘,囚供亦已首實是白遣,至於新逋之添出,雖諉於空官時,自下乾沒是白乎乃,憑據旣無其處,始逋又已懸錄,則囚供稱冤,難以參恕,竝只以此照律爲白乎旀,李奎淵段,位以後,還穀積逋,專力徵捧,勅錢虧欠,不遑竝督,推以事勢,容或無怪是白遣,在官四年之內,前後始逋之目,俱以該倅懸錄,雖極口稱冤是白乎乃,邑吏車大軾,官奴能信名下合錢七百兩零之未捧,囚供亦旣自首,則始逋之目,在所難免,以此照律爲白乎旀,金在敬·林逈鎭等段,在官或未滿朞,或過三朔,而災荒荐酷,流亡相續,則多年積逋,未及準捧,參以事勢,容或無怪是白乎矣,道啓旣已登聞,虛勘亦皆自首,竝只以比照律,何如?判付啓依允。又啓目,罪人申鍾淳更推云云,以判付內辭意發問目,更加嚴覈是白乎矣,但以沒把捉之鄭萬吉,一直推諉,終始抵賴,究厥情狀,萬萬狡惡,更加嚴刑,期於得情爲白乎旀,卽接江原監司趙秉憲牒報則因左捕廳祕關,鐵原出身鄭昌雄,竝與紅牌賜花,出付捕校上送云,鄭昌雄及捕廳在囚罪人金達源·鄭永福等,竝捉致本府,與申鍾淳,對質取招,何如?判付啓依允。又啓目,金川前郡守朴穉圭原情云云。問目內辭緣,泛稱遲晩,所當請刑是白乎矣,年滿七十,法不當請刑,議處何如?判付啓依允。又啓目,江原前中軍洪墡原情云云。問目內辭緣,泛稱遲晩,刑推得情,何如?判付啓。除刑推,議處爲良如敎。
左承旨金在田疏曰,伏以臣,人旣謭劣,家又寒素,無一備數,而通籍十載,滾到緋玉之列,榮已極矣,涯亦踰矣。罔非我聖上拂拭之恩,而況又有願必遂,奉檄北邑,母子相對,感泣攢祝,圖報一念,謂居人先,而不幸是年,適値罕古歉荒之災,忍見當前顚連之狀,濟活沒策,負荷不克,悚恧之心,恒切憧憧,及夫直指之返命也。臣名入於書啓之中,而始云吏則戢畏,民亦懷安,繼以官耗之高價執錢,訟庭之偏聽脅制,不無庛欠。噫,果若居官而不廉,至于高執,則威何從生,而吏其戢畏乎?亦或聽理而不公,至于偏制,則恩何可推,而民其懷安乎?前言是虛影,而下段語,乃實際也。然訟庭云云某民某事,若的指而言,則臣亦有或引或明之辭,而不此之爲,懸空說去,勒而加之,蔑而冒之,臣之視府,幾兩帀歲矣。許多聽理,安保其必無偏聽,而亦可曰果無偏聽乎?但至云脅制,則似或過矣。官耗一事,則本府原無官耗名色,而只有地稅耗三分一劃給條七石零,其果指此而言耶?抑亦官廩中穀物,錯認是盡謂官耗而言之耶?是未可知,而蔽一言,穀有時價,雖欲高執,人誰肯買乎?況臣素性癡獃,自謂施惠減價而執,今日高價而執,到此而寧欲無言也?臣與此御史有事,卽一世之所共聞,通朝之所共知。此御史之論臣也,只有此等句語而止,雖謂之不失忠厚之風,亦可矣,而當年若無其事,今日必無此事,一則臣之罪也,二則臣之罪也。況旣登於繡筆,竟斥於銓啓,如無深犯,寧有重僇?自歸明時之棄物,永絶榮塗之妄想,千萬不自意喉院前望,恩點忽下,新除雖極感祝,舊愆尤切慙悚,情踪難安,承膺無路,卽陳疾痛之呼,而連値齋日,未及入徹,晝宵惶悶,又當動駕之時,淸齋是急,召牌荐降,雖不得不暫時出肅,以伸叩謝之忱,而臣之情地,一倍危蹙,臣之私義,一倍慙恧。玆敢不避猥越,更事號籲,悉暴衷情。伏乞聖慈,俯垂鑑諒,亟遞臣職,仍治違傲瀆擾之罪,以爲爲人臣溺職無狀者之誡焉。臣無任云云。省疏具悉。爾旣出肅,曷又追提?
檢閱趙然昌疏曰,伏以臣之從兄同副承旨臣然春,例帶春秋館修撰官矣。臣所兼記事之銜,揆以格例,在下當遞,間値齋日,今始仰籲。伏乞聖明,俯垂鑑諒,亟許鐫改,以存公格,以安私分焉。臣無任云云。省疏具悉。疏辭下該曹,稟處。
上在昌德宮。停常參·經筵。
曺雲承啓曰,明日常參·經筵,取稟。傳曰,停。
備忘記,東萊都護府使姜時永下直,長弓一張,長箭一部,片箭一部,筒兒一箇,賜給。
趙然春啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,大司憲宋冕載,執義金逸淵,掌令韓兢人·柳基豐,持平南性敎·黃晦瑛牌不進,監察茶時之意,敢啓。傳曰,知道。
以執義金逸淵,掌令韓兢人·柳基豐,持平南性敎·黃晦瑛牌不進罷職傳旨,傳于趙然春曰,只推。
曺雲承啓曰,明日傳香,禮房承旨當爲齋宿,右承旨金景善,不爲仕進,所當牌招,而拘於廳規,不得請牌,何以爲之?敢稟。傳曰,牌招。
以右承旨金景善牌不進罷職傳旨,傳于趙然春曰,只推。
曺雲承,以弘文館言啓曰,副修撰韓啓源,旣有只推之命,卽爲牌招察任,何如?傳曰,允。
以副修撰韓啓源牌不進罷職傳旨,傳于趙然春曰,只推。
刑曹啓目粘連,安邊金右億獄事,兩檢實因之被傷懸錄,終不免欠商,而傷字之追改踢字者,尙是此案之不備處。更令道臣,從理論啓後,稟處,何如?判付啓依允。
又啓目粘連,谷山金哲得獄事,腹痛腸亘,旣有死者生時之言,腎岸足踢,昭在兩招面質之招,則成獄償命,無容更査,連加嚴刑,卽速正罪,何如?判付啓依允。
上在昌德宮。停常參·經筵。
藥房提調金左根,副提調尹聲大啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
趙然春,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
金在田啓曰,明日召對,取稟。傳曰,停。
趙然春啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
尹聲大啓曰,右承旨金景善,今日不爲仕進,卽爲牌招,何如?傳曰,允。
傳于曺雲承曰,傳香承旨馳詣宗廟·景慕宮,奉審摘奸以來。
金景善啓曰,明日大王大妃殿誕日相値,視事頉稟之意,敢啓。傳曰,知道。
傳于金在田曰,偕來亞卿戶曹參判進去。
傳于金景善曰,偕來承旨還入。
戶曹參判權大肯書啓,臣於本月十四日申時量,敬奉聖批,馳往傳諭于西部龍山坊兄弟洞契議政府右議政鄭元容所住處,則以爲,今下批旨中,有萬萬不敢承聞之敎,惶隕震迫,求死不得,不敢偃處城闉之近,今方轉尋鄕路,胥罪於所到縣獄,席藁泥首,惟俟鈇鉞之誅云矣。仍卽發向始興縣,臣旣承偕來之命,故仍爲隨往之意,敢啓。傳曰,知道。
傳于金景善曰,縣獄胥命,又何爲也?俄下批旨,只是予自媿之辭,於卿何有,而乃爲此萬萬過當之擧乎?驚歎之至,未暇長語,卿須安心入城,仍卽簉朝事,偕來亞卿,更爲傳諭于右議政,期於偕來。
趙然春啓曰,行大司憲宋冕載,執義金逸淵,掌令韓兢人·柳基豊,持平南性敎·黃晦瑛牌不進。監察茶時之意,敢啓。傳曰,知道。
以執義金逸淵,掌令韓兢人·柳基豊,持平南性敎·黃晦瑛牌不進罷職傳旨,傳于趙然春曰,只推。
趙然春啓曰,咨文陪往,所重何如,而鼓吹不爲待令,事未前有,萬萬駭然。當該掌樂院官員及不善知委之承文院官員,竝所當重勘,而本院請推之外,無他可施之罰,何以爲之?敢稟。傳曰,竝拿處。
傳于趙然春曰,中官李裕元,令該府拿問處之。
以李裕元囚單子,傳于趙然春曰,飭已施矣。分揀放送。
金景善,以弘文館言啓曰,副修撰韓啓源,旣有只推之命,卽爲牌招察任,何如?傳曰,允。
以副修撰韓啓源牌不進罷職傳旨,傳于趙然春曰,只推。
趙然春,以義禁府言啓曰,掌樂院主簿沈碩奎,承文院校檢馬翰良,竝拿處事,傳旨啓下矣。馬翰良,今方待命,拿囚,沈碩奎,以宗廟望祭祝史,方在享所,待將事後拿囚之意,敢啓。傳曰,知道。
又以義禁府言啓曰,時囚罪人韓鎭㦿·尹正鎭等,各告身盡行追奪,徒三年定配,又五年禁錮照律公事,判付內,依允。韓鎭㦿段,功議各減一等,尹正鎭段,功減一等事,命下矣。韓鎭㦿,功議各減一等,告身盡行追奪,忠淸道忠州牧可興驛,徒二年定配,又五年禁錮,而以議啓內辭意具罪目,依例發遣府書吏,押送配所。尹正鎭,功減一等,告身盡行追奪,徒二年半定配,而卽接其戶奴呈狀,則以爲,其上典父年七十四,無兄弟獨身,依法典許贖云。取考律文,則大明律犯罪存留養親條,有曰父母老疾應侍,家無以次成丁者,若犯徒流,止杖一百,餘罪收贖。尹正鎭,徒二年半定配,以其父年七十四,無兄弟獨身,依法典收贖,只告身盡行追奪,又五年禁錮,放送,何如?傳曰,允。
義禁府照目粘連,前安岳郡守韓鎭㦿·尹正鎭,金川前郡守李奎淵·金在敬·林逈鎭等矣本府議啓內,韓鎭㦿段,觀此囚供,任內收逋穀捧,恰爲萬餘石,代錢亦近二千包,未及分給而麥還耗條,亦爲自備留置,錢捧段,逢授於鄕廳,到底拔根,無少欠縮是如爲白如乎,實狀果如爰辭,則由前而有多逋之徵,由後而無添逋之跡,今此始逋稱冤,不爲無據是白乎乃,還穀法意,本自嚴重,道査始逋,亦已縣錄,則難以囚供,有所參恕是白乎旀,尹正鎭段,本郡逋穀實數一萬四十四石零內,已前所捧,爲六千九百九十七石零,則其間收逋,不爲不多,餘數三千四十七石,年形適値荐歉之時,遞歸又在勘簿之前,未及準捧,事勢無怪,而第其未能準勘,囚供亦已首實是白遣,至於新逋之添出,雖諉於空官時,自下乾沒是白乎乃,憑據旣無其處,始逋又已懸錄,則囚供稱冤,難以參恕,竝只以此照律爲白乎旀,李奎淵段,莅任以後,還穀積逋,專力徵捧,勅錢虧欠,不遑竝督,推以事勢,容或無怪是白遣,在官四年之內,前後始逋之目,俱以該倅縣錄,雖極口稱冤是白乎乃,邑吏車大軾,官奴能信名下合錢七百兩零之未捧,囚供亦旣自首,則始逋之目,在所難免,以此照律爲白乎旀,金在敬·林逈鎭等段,在官或未滿朞,或過三朔,而災荒荐酷,流亡相續,則多年積逋,未及準捧,參以事勢,容或無怪是白乎矣,道啓旣已登聞,虛勘亦皆自首,竝只以此照律罪,韓鎭㦿·尹正鎭等段,各告身盡行追奪,徒三年定配,又五年禁錮。李奎淵段,杖一百收贖,告身盡行追奪。金在敬·林逈鎭等段,各杖八十收贖,奪告身三等,竝只私罪,奉敎依允爲旀,韓鎭㦿·金在敬等段,竝只功議各減一等,尹正鎭·李奎淵·林逈鎭等段,竝只功減一等爲良如敎。又啓目粘連,向前朴穉圭亦,還穀則幾盡充完,而石數多有差爽,勅錢則亦多收刷,而實狀今乃全沒是如,多所稱冤是白乎矣,勅錢中一千五百兩零,竟至未充還逋,而七百餘石,亦不準捧,囚供旣已自首兺除良,道啓今以始逋縣錄,則始逋之目,難以囚供,有所參恕,以此照律,何如?判付啓依允。又啓目粘連,向前洪墡亦,所負錢七百九兩,乃是所管色吏等處流伊加下者,那貸餉穀,初無是事是如,極口發明是白乎乃,道啓旣以餉穀那貸,臚列請罪,則不可以囚供,有所參恕,以此照律,何如?判付啓依允。又啓目粘連,罪人申鍾淳更推,嚴刑一次,訊杖三十度,向前申鍾淳·鄭昌雄·金達源·鄭永福等亦,以判付內辭意發問目,取招面質,反覆究覈是白乎則,鄭昌雄段,渠矣所受紅牌,今方現納,而鄭永福買取之紅牌,非渠所知是如爲白乎旀,鄭永福段,只因金達源·申鍾淳兩人,買得紅牌,而至於眞僞,初不知之是如爲白乎旀,金達源段,一從申鍾淳之言,但知爲鄭昌雄所賣之紅牌,傳給於鄭永福而已,其眞其僞,亦所不知是如爲白乎所,右項三人,別無更問之端,姑爲還送捕廳爲白乎旀,申鍾淳段,依前推諉於鄭萬吉是白乎矣,萬吉各字,諸招皆云不知是白只,申鍾淳,更加嚴刑究問是白乎矣,一直抵賴,終不直告,究厥情狀,尤極痛惡。待拷訊限滿,更爲加刑,期於得情,何如?判付啓依允。
右議政鄭元容疏曰,伏以臣,自伏奉日昨諭敎,惶慄戰灼,求死不得,席藁泥首,只俟嚴誅,何敢更事鳴暴,而情迫到十分,勢窮到十分,疾痛之呼,聲不暇擇。噫,君臣之義,何可廢也?葵藿之向日,性也,犬馬之戀主,情也。臣豈禽獸草木之不若哉?竊聞人臣之事君,以辭受爲節,以進退爲義,情所難强,而冒受則非節也。勢所不可,而苟進則非義也。一或踰越,實壞名敎,故古昔夙夜之賢,雖切願忠之志,而或有去國而不返者,非無盡瘁之誠,而亦有奉身而永退者,是豈皆全昧大義而然哉?如臣者,質已毁矣,何以顯面?名已謬矣,何所藉手?明時雖變,餘生已判,塵刹之奉,惟將身心,隕結之酬,可卜來世,發言永矢,質神明而在傍,捫腸寸結,雖九死而靡悔。臣之硜硜之諒,斷斷之執,前後控暴,章已七八,則聖明已爲俯燭,同朝亦皆見諒。臣若巧於怠成,工於占便,則負恩之極,孰不唾面?又若外自矯情,內實徼寵,則無恥之甚,人其食餘,株守則百廻難變,鐵防則萬重莫越。今臣去就,雖雷霆在上,鈇鉞隨後,蠢動無路,秪有死而已。臨疏涕泣,言不知裁,矜臣罪臣,惟命是俟。臣無任云云。答曰,省疏具悉卿懇。第卿去國奉身之援用者,有何義諦秉執而然乎?誠不覺瞠然也。古之去國奉身者何限,而曷嘗有爰立之初,卽發此言者乎?慨咄之至,繼以慙恧,此固予涼德寡學,不足以致卿,而亦由卿以予小子,無足與有爲之故。强引不必引之義,牢執不當執之事,枝上生枝,節上生節,至於如此耳。在予惟當極其誠而盡其禮,以冀卿感回而已。不在多誥,卿須深諒。仍傳于金景善曰,此批答,遣亞卿傳諭于右議政,仍與偕來。
上在昌德宮。停常參·經筵。
大王大妃殿誕日,大殿·王大妃殿·中宮殿,內閣·政院·玉堂口傳問安。答曰,知道。朝廷二品以上·六曹堂上口傳問安。答曰,知道。大王大妃殿,內閣·政院·玉堂單子問安。答曰,知道。朝廷二品以上·六曹堂上單子問安。答曰,知道。
金景善啓曰,明日常參·經筵,取稟。傳曰,停。
趙然春啓曰,行大司憲宋冕載,執義金逸淵,掌令韓兢人,持平南性敎未肅拜。掌令柳基豊,持平黃晦瑛呈辭,監察茶時之意,敢啓。傳曰,知道。
李公翼啓曰,備邊司郞廳來言,今日賓廳日次,而大王大妃殿誕日問安相値,不得來會云矣,敢啓。傳曰,知道。
金景善啓曰,知經筵李嘉愚,旣入闕中,不爲肅謝,直爲出去,事甚未安,推考,何如?傳曰,允。
尹聲大啓曰,假注書申直模,身病猝重,勢難察任,今姑改差,何如?傳曰,允。
申直模改差,代以趙秉駿爲假注書。
趙秉駿有頉,代以沈宜冕爲假注書。
京畿監司徐英淳狀啓,節到付始興縣令尹日善牒呈內,右議政鄭元容,今月十四日戌時量,到本縣,仍爲縣獄胥命是如爲白有等以,緣由馳啓爲白臥乎事是良爾,詮次善啓向敎是事。踏啓字。
戶曹參判權大肯書啓,臣於昨日,以右議政鄭元容發向始興縣事,已爲書啓爲白有在果,臣仍卽隨往,二更量,到始興縣是白乎則,右議政鄭元容,仍爲胥命於縣獄是白乎等以,臣旣承偕來之命,姑爲仍留之意,馳啓爲白臥乎事是良爾,詮次善啓向敎是事。踏啓字。
傳于金在田曰,卿之必欲去,予之必欲致,一何相左之至此也?前諭忽遽,未悉予意,卿之處義,果是移易不得,變動不得者,而予反强迫之督責之,必欲使之壞損廉防,顚倒去就而然乎?卿雖急於自靖,亦當知予心之決不然,旣知其決不然,一轉而出城,再轉而渡江,至於縣獄席藁而極矣。卿之固滯,予固莫曉,而卿之棲遑,予豈自安?玆又申諭,卿其更諒事,偕來亞卿更爲傳諭于右議政,期於偕來。
傳于趙然春曰,聞左相以十七日出肅云,二十日次對,進定於伊日。
金景善,以奎章閣言啓曰,景莫宮望廟樓,今望奉審,無頉之意,敢啓。傳曰,知道。
戶曹參判權大肯書啓,臣於本月十五日巳時量,敬奉聖諭,傳諭于右議政鄭元容胥命所,則以爲,懍慄危迫,轉益靡措,惟願常憲之遄加云矣。臣旣承偕來之命,故姑爲仍留之意,馳啓爲白臥乎事是良爾,詮次善啓向敎是事。踏啓字。
金景善,以禮曹言啓曰,今此大王大妃殿誕日,諸道所封賀箋中,慶尙右兵使吳一善,左水使李圭徹,俱以應封官,兼別軍職,故各爲封進,興海郡守咸英錫,泗川縣監李錫龜,興德縣監朴性秀,雖非應封官,亦以別軍職封進矣,一體看審捧入之意,敢啓。傳曰,知道。
上在昌德宮。停常參·經筵。
自酉時至人定,灑雨下雨,測雨器水深三分。
自人定至二更,灑雨下雨,測雨器水深三分。
尹聲大啓曰,明日常參·經筵,取稟。傳曰,只晝講。
趙然春啓曰,合辭許久闕啓,事甚未安。除在外·未署經外,未肅拜呈告人員,竝卽牌招,何如?傳曰,允。
尹聲大啓曰,右承旨金景善,今日不爲仕進,卽爲牌招,何如?傳曰,允。
沈宜冕有頉,代以李鼎信爲假注書。
李鼎信在外,代以金世均爲假注書。
戶曹參判權大肯書啓,臣於本月十五日四更量,又奉聖諭,傳諭于右議政鄭元容胥命所,以爲俟命惶蹙之中,恩諭尤不敢承聞,仍伏胥所,惟望遄被嚴誅云矣。臣旣承偕來之命,姑爲仍留之意,馳啓云云。踏啓字。
傳于趙然春曰,右相事豈不異哉?前後敦勉,庶可感回,而擧措轉益乖當,事體轉益虧損,是欲力抗乎,務勝乎?敬禮自敬禮,分義自分義,右議政鄭元容,施以罷職之典。
趙然春啓曰,行大司憲宋冕載,執義金逸淵,掌令韓兢人·柳基豊,持平南性敎·黃晦瑛牌不進。監察茶時之意,敢啓。傳曰,知道。
以執義金逸淵,掌令韓兢人·柳基豊,持平南性敎·黃晦瑛牌不進罷職傳旨,傳于趙然春曰,只推。
以右承旨金景善牌不進罷職傳旨,傳于趙然春曰,只推。
趙然春啓曰,明日次對,兩司當爲進參,除在外·未署經外,未肅拜呈告人員,竝待開門牌招,何如?傳曰,允。
以全羅監司李敦榮啓本罪人宋載和到配事,傳于趙然春曰,放送。
上在昌德宮。停常參,只晝講。
李公翼,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
尹聲大啓曰,明日常參·經筵,取稟。傳曰,停。召對爲之。
李公翼啓曰,來二十一日,朝參日次,而顯隆園忌辰祭正日相値,頉稟之意,敢啓。傳曰,知道。
又啓曰,來二十一日,輪對日次,而顯隆園忌辰祭正日相値,頉稟之意,敢啓。傳曰,知道。
又啓曰,行大司憲宋冕載,執義金逸淵,掌令韓兢人·柳基豊,持平南性敎·黃晦瑛牌不進。監察茶時之意,敢啓。傳曰,知道。
尹聲大啓曰,右承旨金景善,右副承旨曺雲承,今日不爲仕進,竝卽牌招,何如?傳曰,允。
又啓曰,假注書金世均,時無職名,令該曹依例付軍職,冠帶常仕,何如?傳曰,允。
傳于李公翼曰,大臣·備局堂上引見。
以右承旨金景善,右副承旨曺雲承牌不進罷職傳旨,傳于李公翼曰,竝許遞,前望單子入之。
傳于李公翼曰,在外承旨,許遞。
李公翼啓曰,行都承旨尹聲大須資出去,左承旨金在田陳疏徑出,右承旨·右副承旨·同副承旨未差,院中只有臣一人,伴直無人。行都承旨尹聲大,所當牌招,而拘於廳規,不得請牌,何以爲之?敢稟。傳曰,牌招。
又啓曰,行都承旨尹聲大須資出去,左承旨金在田陳疏徑出,右承旨·右副承旨·同副承旨未差,臣吏·兵批兼進之意,敢啓。傳曰,知道。
承旨前望單子入之,洪祐順·尹致秀·李源庚落點。
李公翼啓曰,行都承旨尹聲大牌不進,伴直無人。新除授右副承旨尹致秀,所當牌招,而拘於廳規,不得請牌,何以爲之?敢稟。傳曰,牌招。
傳于李公翼曰,在外及未肅拜·未署經臺諫,竝許遞,今日政差出。
李公翼,以兵曹言啓曰,宣傳官申命洪·李熙鳳,五衛將沈正詩·柳宜祥,忠壯衛將鄭明行,景福宮衛將玉連璞·鄭志養,慶熙宮衛將金元福·石希璋,文臣兼宣傳官李孝淳·洪在重,俱以病難供職,呈狀乞遞。五衛將金尙沂·李迪昇·元軸,俱以除授在外,上來無期云,竝改差,何如?傳曰,允。
又以兵曹言啓曰,每都政,新資五窠,例爲差出,而營將·中軍·虞候準二十朔者,只有二處,雖未滿朔數,依例推移內遷,何如?傳曰,允。
有政。吏批,行判書權敦仁進,參判李穆淵,參議金箕晩竝牌招不進,同副承旨李公翼進。啓曰,臺諫多窠,今當差出,而擬望之人乏少,外任竝擬,何如?傳曰,允。以李光正爲大司憲,兪章煥爲大司諫,姜必魯爲執義,李光載爲司諫,權命周爲掌令,朴商壽爲持平,金相勉爲獻納,沈東奎·李濟達爲正言,朴永元爲刑曹判書,洪敬謨·李羲準爲知經筵,洪學淵·金鼎均爲同經筵,劉錫爲長陵令,韓國襈爲淑陵參奉,李胤愚爲咸悅縣監,贈吏判金明淳贈領議政例兼,贈吏參金履慶贈左贊成例兼,已上左議政金弘根兩代。
兵批,判書金左根進,參判朴長復病,參議李是鍊病,參知洪龜燮入直,同副承旨李公翼進。以趙秉龜爲同知,李應謙·沈宜豊爲宣傳官,吳明善·李鎭旻·柳亨植·洪大恒·鄭海柱爲五衛將,柳億爲忠壯將,安廷郁·韓宅厚爲景福將,白俊馹·金弼文爲慶熙將,金炳一爲武兼,韓弘一爲部將,文奎行爲守門將,吳致賢爲忠淸水使,李熙廷爲慶尙右兵虞候,同知單元軸,大護軍宋冕載·李光正,護軍安光直·張敎根,副護軍李正耆·沈有祖·申命洪·李熙鳳·李行儉·閔致祖,副司直金逸淵·金樂壽·申萬休·韓兢人·南性敎,副司果李宗秉·柳俠·洪胤謨,副司正李參鉉·金世均,已上竝單付。慶尙右兵虞候李行儉,武兼趙鎭達,已上今加折衝加資事,承傳。
吏批,再政。李宗立爲寧陵令,尹泰東爲尙衣主簿,柳琡爲咸平縣監,李羽采爲大同察訪。
兵批,再政。同知李迪昇,僉知吳明善·李鎭旻·安廷郁,副護軍金景善·曺雲承·趙然春,已上竝單付。
以吏曹參議金箕晩牌不進罷職傳旨,傳于李公翼曰,只推。
以執義金逸淵,掌令韓兢人·柳基豊,持平南性敎·黃晦瑛牌不進罷職傳旨,傳于李公翼曰,只推。
備邊司薦望,以李羲肇爲江華留守。
備邊司薦望,以金魯甲爲平安兵使。
李公翼啓曰,兵曹郞廳來言,平安兵使下批政事,取稟。傳曰,當日爲之。
又以兵曹言啓曰,禁軍來秋冬等祿試射時,柳葉箭沒技人,別單書入之意,敢啓。傳曰,知道。
兵曹口傳政事,副司果鄭基世。
尹致秀,以義禁府言啓曰,因全羅監司李敦榮啓本,中官宋載和道內珍島郡金甲島到配事判付內,放送事,命下矣。宋載和,卽爲放送事,分付該道道臣之意,敢啓。傳曰,知道。
義禁府照目粘連,金川前郡守朴穉圭矣本府議啓內,還穀則歲盡充完,而石數多有差爽,勅錢則亦多收刷,而實狀,今乃全沒是如,多所稱冤是白乎矣,勅錢中一千五百兩零,竟至未充,還逋之七百餘石,亦不準捧,囚供旣已自首兺除良,道啓今以始逋懸錄,則始逋之目,難以囚供,有所參恕,以比照律罪,告身盡行追奪,徒三年定配,又五年禁錮,而徒三年定配,以其年七十,依律文收贖,又五年禁錮,依受敎分揀,只告身盡行追奪私罪,奉敎依允爲旀,功議各減一等爲良如敎。又照目粘連,江原前中軍洪墡矣本府議啓內,所負錢七百九兩,乃是所管色吏等處流伊加下者,那貸餉穀,初無是事是如,極口發明是白乎矣,道啓旣以餉穀那貸,臚列請罪,則不可以囚供,有所參恕,以此照律,罪杖一百收贖,告身盡行追奪,流三千里定配私罪,奉敎依允爲旀,功減一等爲良如敎。又啓目粘連,罪人申鍾淳更推云云,嚴刑一次,訊杖三十度,以判付內辭意發問目,更加嚴覈是白乎,則所賣之紅牌,初謂以鄭昌雄處買得,而昌雄之眞牌,旣爲現納,則鍾淳之賣牌,歸於僞造,綻露無餘,渠亦自服是白乎矣,罪犯情節,一向都諉於鄭萬吉是白遣,終不直告者,專出於架虛鑿空,姑爲目前苟免之計,而連加嚴訊,無意輸款,究厥情狀,去益痛惋,待拷訊限滿,更爲加刑取服,何如?判付啓。作姦如是,何待取服?直爲議處爲良如敎。又啓目,掌樂院主簿沈碩奎,承文校檢馬翰良等原情云云。傳旨內辭緣,泛稱遲晩,竝只刑推得情,何如?判付啓,竝只刑推議處爲良如敎。
戶曹參判權大肯書啓,臣以右議政鄭元容偕來事,留在始興縣是白加尼,右議政鄭元容,今承罷職之命是白乎等以,臣仍爲復路,緣由馳啓云云。踏啓字。
左承旨金在田疏曰,伏以臣於持被之中,卽接家信,則臣母素患痰癖之症,挾滯添劇,神精昏塞,轉側須人,病情危弱,促臣歸視,臣自聞此報,方寸煎灼,按住不得,忙陳短章,徑出禁扄,伏乞聖慈,俯垂鑑諒,亟遞臣職,俾便救護,仍治臣擅離之罪,以肅法紀焉。臣無任云云。省疏具悉。爾其勿辭救護。
修撰李殷相疏曰,伏以臣以無似,猥膺持斧之命,反面今幾周歲矣。才短識淺,僨誤居多,追惟省檢,無往非罪。際伏見左承旨金在田疏本,則以其在邑時論啓事,費辭分疏,有若臣搆捏虛無者然,苟如其言,奏御爽實,臣罪何居?臣不勝瞿然慙悚。然而臣所論列,只是責備之疵欠,初無句斷之緊重耳。今若於時移之後,對擧張皇,指的辨破,則殊非當初參互得失,務歸稱停之本意,臣何可呶呶說去,反傷事面?第其所謂臣與此御史有事云云,臣誠瞠然訝惑,不省何謂?假使眞有可修之隙,繡啓論人,何等愼重,而昧告君以實之意,懷憑公逞私之心,低仰臧否,償報恩怨,卽無狀小人所不敢出也。人之爲言,乃至於此,苟使臣行己有素,本末見孚,則意外指斥,寧有是哉?反躬慙恧,無所容措。敢將惶蹙之忱,猥徹崇嚴之聽,伏乞聖明,亟勘臣當被之律,以爲奉使溺職者之戒焉。臣無任云云。省疏具悉。何必對辨?
辛丑五月十七日辰時,上御熙政堂。大臣備局堂上引見入侍時,左副承旨李公翼,假注書金世均,事變假注書金大圭,記事官金益文·趙然昌,領議政趙寅永,左議政金弘根,行吏曹判書權敦仁,左參贊金蘭淳,戶曹判書趙秉鉉,禮曹判書朴晦壽,行大護軍李羲準·朴永元,兵曹判書金左根,知訓鍊院事李惟秀,行護軍任聖皐·李完植,校理李正履,以次進伏訖。上曰,史官分左右。寅永進前奏曰,近日日候過熱,而今日蒸鬱之中,東風乖宜,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。上敎曰,左相出仕幸矣。寅永曰,誠爲國事萬幸矣。上曰,次對爲之。寅永曰,頃因海西繡單,安岳·金川兩邑還逋,令道臣査櫛之意,草記行會矣。卽見該監司徐念淳狀啓,則以爲兩邑吏奴逋錢穀,方與各該邑倅,講究方策,期於充完,而繡單中朴志畊一漢外,安岳之崔羽升·李養培,金川之吳宅仁,奴能信,論其所犯,竝係一律,而充捧後酌處,恐合事宜,請令廟堂稟處。在逃之崔羽升·吳宅仁,今方跟捕,各人所逋錢穀數爻,始逋年條,修成冊上送,而始逋掩逋,前後守令,竝請攸司稟處矣。逋吏諸漢所犯,若是不少,在逃又多未捕,揆以法典,寧不痛駭?第念元逋未捧之前,有難徑施一律,已囚者連加訊推,未捕者另爲譏詗,而此係收逋,合有參量,安岳還逋則限三年除耗,金川還逋則今年耗除減,俾得紓力,待逋穀充完後狀聞,如法用律,而金川錢逋,亦使之刻期督捧事,一體分付,何如?上曰,依爲之。出擧條寅永曰,頃因義州府尹李圭祊狀啓,慶源等沿邊居吳戒坤犯越情跡,詳覈狀聞之意,草記行會於北道道臣矣。卽見該監司閔致成狀啓,則枚擧吳戒坤供招,以爲犯越時,蒙騃無知,年歲姓名父名居住,渠不知得,又考帳籍,初無是名,無以覈得,故還囚咸興府獄云矣。此係該犯六歲時越境者,則來歷境界之不能記得,非但在渠事理之所不可責也。雖營邑行査,亦無由指的現發,卽其勢也,而特以事關邊情,不得不令本道,到底窮覈矣。今啓如此,更無可詰之路,而其罪旣在不可刑之年,則到今以原律施行,亦宜審愼,依月前鄭廣潤等例,減死島配,伊時道帥臣地方官,事屬久遠,難以追究,竝置之,前後事由,令槐院依已例撰出咨文,定禁軍下送灣府,以爲傳給鳳城將,轉致禮部之地,何如?上曰,依爲之。出擧條寅永曰,近年潛蔘之弊,日加月增,法不能禁至,有向來灣府論報而草記作穀者矣,此事流來已久,不可不通變,然後邦禁可嚴,邊情可飭,第蔘包之始以百斤,加至八千者,皆由時勢之不得不然。元不以多寡爲拘,則自今年爲始,令譯院,包蔘則量宜加定,稅錢以十萬兩爲限,折半依前付之譯院,折半付之單蔘所,以代關西作錢,而其餘剩者,除留於度支,俾爲別差倭單蔘之費,則蔘稅之屬之單蔘,名色不異,事面甚好,如是酌定之後,潛越又復如前,畢竟貽害,自歸包蔘,此則嚴加知委於開城留守·平安監司·義州府尹等處,一遵定式施行,何如?上曰,依爲之。出擧條寅永曰,忠淸水使沈有祖,以其身病,呈狀乞遞矣。病旣如此,瓜又不遠,改差,何如?上曰,依爲之。出擧條寅永曰,昨者前右相處分之敎,實由於前右相之深引固辭,有此匪怒,臣等亦以爲前右相事,太涉過當,而第念人臣去就辭受之際,寧激無渝?自是古訓,則其在敬大臣之義,尤當優容敦勉,而譴責遽降,恩禮頓闕,誠非仰望於淵藪者也。臣非敢爲前右相分疏之計,所惜者朝家大體耳。惟殿下,更加參諒焉。上曰,量處矣。出擧條寅永曰,詞訟劇地,不宜久曠,在外刑曹判書許遞,令政院政官牌招,開政差出,何如?上曰,依爲之。出擧條寅永曰,聞經筵多有頉故云,在外及呈告人,竝許遞,今日政差出,何如?上曰,依爲之。出擧條弘根曰,臣誠不足以格天,辭不能以達意,力抗明命,坐邀隆恩,一日二日,罪戾彌積,遂不免拚棄四維,冒昧一出者,誠以前席面懇,容有賢於齟齬之文字,賤疾形狀,得以呈露於威顔之下,庶幾蒙惻然俯恤之私耳。第臣所謂之才之性,萬無肖似之實,雖已罄悉於前後章奏,未獲曲遂之恩,徒歸崇飾之例,則揆以義分,惟當抱悶齎鬱,以竢畢竟僨敗之日,而莫掩者,外著之病也。聽旣蔀蔽,形至癃落,一趨走一起居之間,已不勝其聵頹暈掉,茫然無所止泊,卽咫尺聖鑑之所燭也。臣焉敢誣也?卽此一事,自有陳力不能之訓,而若夫求退得進,如朱子所云倚托欺謾,以取爵位者,緣臣言行無所,自欺欺人,至於欺天,臣誠撫躬自悼,無面可顯,而稽之以九經體群臣之義,則天地之仁,日月之明,豈無所以感回成就之地歟?臣旣言辭拙訥,又復怵畏嚴威,雖不敢究其所欲言之萬一,斷斷血懇,槪不外此。惟殿下,哀之矜之,亟賜斥退,改卜賢德,以幸國事焉。上曰,今日出仕,又何辭免?弘根曰,臣之冒沒登對,祗爲其獲借方寸之地,冀幸憫恤之恩而已。顧何敢妄有論說?猥效初筵故事,而區區愛戴之私,終不敢自居於暬箴藝諫之後,倘有以赦其愚而財其悃焉,亦翕受敷施之盛也。殿下試思夫今日急切最先之務爲何事?天心之所眷係,百官萬姓之所蘄顒爲何事也?卽惟曰典學與勤政是已。夫學屬知,求其明此理也,政屬行,擧而措諸事也。理事知行,固不可偏廢,而欲其勇於精進,應之孚感,亦惟在立志在懋實焉耳。四者異條而同貫,似離而實合,相爲本末,互兼體用,今日爲殿下獻言,孰有切於此者哉?傅說曰,念終始典于學,蓋帝王之學,異於匹庶,取人爲善,學古有獲,天人性命之際,王覇義利之分,經經緯史,反復沈潛,理亂得失,鑑戒於此,乃殿下有之乎?大禹謨曰,克勤于邦,蓋爲政之道,莫切於勤,昧爽丕顯,夜分乃寢,汲汲乎安民定國之略,兢兢乎祈天永命之要,庶績群工,咸熙於此,乃殿下有之乎?法講居常停撤,召對亦多間斷,幸而或不至於停斷,自止追付,至煩特敎,先受誦讀,每欠融貫,文義纔陳,未問可否之敎,而命使之退,顯示不摡之色,如是而尙何望開廣聰明,將進聖學乎?常參槪行頉稟,公事絶罕持入,因事召接,亦不過旅進旅退,敷陳奏對之際,全無詢諮問難之益,如是而尙何望明習故事,圖理國政乎?此無他,終是殿下之志不立,而懋之不以實也。學必以聖人自期,政必以三代自期,如射之於的,律之於準,方圓之於規矩,不至於是則不止。傳曰,舜何人也,予何人也?有爲者亦若是。此臣所以以卓然立志,望之於殿下也。天有實理流行,賦予於事物之間,一或虛假,氣候以之乖舛,造化有時弊壞,天與人一致,其理明甚。故人主之言行事爲,不可不以眞實之心,存眞實之工。傳曰,不誠無物,此臣所以以侃然懋實,望之於殿下也。今殿下,亟加省察,猛下工夫,自一念之微,至萬事之著,自屋漏之隱,至朝宁之顯,無一毫苟且虛飾,氣像則剛毅宏大,規模則敦樸縝密,非法之物,不接於聰明,非禮之事,不萌於思慮。超然巍觀於衆慾群弊之外,而亦惟兢業持守,久而靡懈,方可以學日章而政日新,終至於左右逢源沛然莫之禦也。此又臣望之於殿下者也。臣繼此而有惓惓不容已者,人主一動一靜,罔不爲永世法程,而至於飮食起居之節,尤不可以不克愼克誡者,以宗社民命所由托也。殿下春秋鼎盛,淸明在躬,百靈攸相,衆祿咸總,九五康寧之祝,率普惟同,萬有一毫忽放過,不或致謹於節宣頤養之方,仰勤兩殿止慈之念,則豈小大群情所顒望也哉?殿下深居狃安,尋常晉接之稀闊,上下情志之隔絶,爲今日所共悶鬱者也。廈氈淸燕之中,所與左右前後者,旣非程子所謂賢士大夫,則卽其人可知已,史游·良賀·呂强之賢,百不一二,而容悅承順,便僻側媚之習,此輩本分在此。惟人主喜怒嗜厭之是伺是覘,先意而逢迎之,閭巷俚䙝之談,俳優私媟之態,竝足以蠱心志而嫚視聽。且其趨走之恭,易被假借服役之勞,宜賜眷愛,狎比親昵,馴致驕濫,不安於守門傳命之職,漸肆其投間逞私之計,其端甚微,其幾可畏。以殿下聖敬明睿,謹守我列祖家法,操束抑絶之嚴,固無待臣言,而臣於前秋,待罪風憲,因此輩之爵賞太繁,有所陳勉,想必記有於聖聰,而防微杜漸,未必爲過計之憂,則殿下果能察納而裁制之否乎?臣愚死罪,竊以爲殿下之於典學也,勤政也。未能有專壹着意者,毋或有此輩之阿諛熒惑而然乎?然則臣恐八方至愚之民,有以窺殿下之淺深也。周官冢宰,於王之飮食酒漿衣服次舍與夫宦官宮妾之政,無一不領,聽之以有司之法者,所以爲宮府一體,無可隱可私而然也。古今殊制,雖不能造次更張,追軌前休,而殿下飮食起居之節,宦官宮妾之政,謂臣等之不敢與知焉,則非臣攸聞也。惟聖明,穆念而澄省之,慥慥以保聖躬抑近習爲目下第一務,爲萬世開太平之基焉。昔朱夫子之告宋孝宗曰,陛下我宋之盛主,而今日陛下之盛時,於此而不副其望焉,則祖宗之遺黎裔胄,不復歸心。今我殿下,卽我東之盛主,而今日又殿下之盛時也。志學之寶齡已屆,親摠之萬務維繁,豈可一向仍循,一切姑息,不思所以大奮發大有爲之圖乎?顧今民憂國計之爲可儆可虞者何限,而姑不敢偏擧者,非但臣蔑學淺識,未有所要領理會而已。天下之大本,爲國之大經,莫有大於今臣所陳三數條件故也。苟殿下,不以人廢其言,有以開納而警惺之,今日明日,有節次將就懲窒之功,則臣雖退塡溝壑,判無餘憾,而芻蕘之說,管蒯之見,亦豈無嗣此而有可言者歟?伏願懋哉懋哉。上曰,卿言切實,敢不服膺?予當書之壁上,常目爲戒。出擧條寅永曰,左相所奏,以懋實爲言甚好,而殿下又以切實爲批,則必也以實心行實事,然後爲可,不然則皆虛言也,願殿下念哉。上命大臣就座。公翼曰,諸宰奏事,敦仁等曰,無所懷矣。公翼曰,玉堂所懷奏之。正履曰,歲初在外經筵官處,特下敦諭,使卽上來矣。繼因臺銜,竝蒙恩遞,固知聖意優待儒賢,不欲以臺職縻之,馹召促之,而嗣後五朔之久,一未更有敦召之擧,臣曾於筵中,一次陳白矣。且凡常人之情,於其所禮敬所親愛,踰時曠月,而不問聞焉,則猶謂之闕典。況我聖上之於儒賢,禮遇何如也,愛好何如也?而恩禮疎數之間,若有欠於緇衣好賢之誠,臣切爲之慨然,顧念在外儒賢,皆非山林長往之士。且今聖學日新,法筵長開,訏謨辰告,正惟其時,此惟在我殿下至誠以動之耳。易曰,鳴鶴在陰,其子和之,我有好爵,吾與爾靡之。此中孚卦,言至誠感通之理也。殿下苟以好學親賢之心,至誠以動之,雖山林長往之士,固將于于然而來。況諸儒賢之心切圖報者乎?目今天時向熱,勢難登道。伏願殿下,以孜孜進學之方,眷眷求助之意,特下敦諭於諸儒賢處,令其待生涼,卽日簉朝,則恩禮兩盡,士林激仰,而昌言日登於廷,無異於儒賢之在朝矣。目今悠悠萬事,莫急於講學,而講學之要,又莫切於招賢,故以臣愚昧之見,更此仰達矣。上曰,當留念矣。出擧條公翼曰,今日賓對,兩司無一人進參,事甚未安。違牌諸臺竝推考,何如?上曰,依爲之。出擧條上命大臣先退。命史官就座。仍命退。諸臣以次退出。
辛丑五月十七日午時,上御熙政堂。晝講入侍時,知事朴永元,特進官李完植,參贊官金在田,侍讀官李正履,檢討官李孝淳,假注書李參鉉,記事官金益文·趙然昌,各持詩傳第五卷,以次進伏。武臣具載龍,進伏楹外訖。上曰,史官分左右。上開卷誦前受音一遍訖。正履讀自玁狁匪茹,至六月六章。仍奏釋義。上讀新受音十遍訖,命陳文義。正履曰,玁狁卽漢之凶奴也。在夏·殷世,爲鬼方爲獯鬻,在漢爲凶奴,漢魏以後爲五胡,在唐爲突厥,在宋以來,爲契丹·蒙古等部落,控弦百萬,雄據朔漠,至胡元而專制天下,玁狁雖不及於後世之强盛,而蓋天下莫大之國也,宣王之制之也。不過曰薄伐玁狁,至于太原,又曰元戎十乘,以先啓行,非但中國之德化,足以勝夷狄之强暴也。夷狄之長技,在獸聚鳥散,而中國之長技,專在於車乘。蓋車者居爲壁壘,行爲營陣,而又足以止夷狄奔突之勢。故古今兵家重之,後世車戰雖廢,而漢之霍去病,以武剛車,破凶奴於漠北,晉馬隆,以偏廂車,破鮮卑於北路,此北虜畏車之一驗也。以古之兵制論之,賦出於田,而車出於賦。蓋九夫爲井,四井爲邱,四邱爲甸,積以至八百家之多,則其中出兵車一乘,甲士三人,步卒七十二人,蓋十乘之賦,當爲八千家之出,而甲士當爲三十人,步卒當爲八百二十人,此其大略也。後世兵農相離而車乘之賦廢,唐之府兵十六衛,粗有邱乘之意,而自彍騎長征之兵出,而府兵亦廢矣。臣竊以爲讀書之法,經史相通,兵制沿革及夷狄之始末,皆不可不知者也。殿下於講讀之餘,考據史典,以求其沿革始末,則不無裨益於聖智矣。孝淳曰,此章美吉甫之燕,而竝及於張仲者,宣王中興之烈,由於吉甫,吉甫輔佐之功,由於張仲,則此特言張仲者,蓋推其本而美之也。張仲孝於親,友於兄弟,眞可謂篤行君子,而吉甫與之友,友也者友其德也。其有得於講磨切偲之間者,皆忠君愛國之謨,文經武緯之事,及夫起而爲宣王之佐,以之折衝乎樽俎,黼黻乎皇猷,則豈不赫赫巍巍與方叔·召虎,竝美於周家也哉?古者以天子而友匹夫,以此觀之人君日接臣僚,講論經旨,涵養成就,薰陶德性,君臣相資,共成至治,亦有友匹夫之道在焉。爲臣僚者,上成君德,協贊聖化,則豈曰少補云爾哉?經曰舜好問而好察邇言,邇言者淺近之言,猶必察焉,此舜之所以爲大知也。伏願殿下,於講讀之際,深究玩味,特賜下問質疑問難,則日知其所未知,心安而理熟,至於人情物態,稼穡艱難,自然通達,有澤潤生民之功矣。惟聖上,留念焉。永元曰,周宣王,中興之主也。觀於此篇,可見仁明武三德之兼備,薄伐玁狁,至于太原而止,則不事窮黷,愛養民力,是仁也。知尹吉甫之賢,而用之以匡王國,是明也。時値衰微禍亂之餘,肅天討而膺戎狄,是武也。宣王雖不及文·武之聖,惟其有是德也。故克成中興之業,微宣王,周室其危矣。大抵仁明武,卽君德之闕一不可者也。然而仁者,非喣喣爲惠之謂,卽如天地之無不覆燾,以生物爲心也。明者非察察作聰之謂,卽窮格事物之理,如日月高懸,萬象畢露也。武者非尙威鬪力之謂,卽以義制事,以德服人,內修外攘,遐邇格化也。聖人生知,雖有得於天賦,若其涵養擴充,成德造道,則必資於學問之工。伏願殿下,每於講讀之際,必體驗於君人之德,有是德而爲治世,則效法之,一有欠闕而衰亂,則鑑戒之。如是爲仁明武,如是不爲仁明武,念念存省於方冊之上,以爲交修之道焉。完植曰,上下番儒臣及知事所陳,已盡無餘,臣無容更贅矣。在田曰,儒臣及經筵官所奏,皆纖悉廣博,誠好矣。臣無所更陳,而周宣王,乃中興之哲辟也。然而有爲之治,無以獨運,必得文武具備如尹吉甫者,共天位共天祿,然後內修政敎,外服夷戎,功烈如彼。今我殿下,以上聖之姿,近又甌卜,大僚俄已登筵,朝野洽望,方切拭目,外此朝端,群彦濟濟,亦多有文武具備之臣,明良際會,勤政講學,則周宣之事,不足比擬,期望三代之治,不難爲之,而勤政講學,原非二致,相爲表裏。是故彼六月詩,乃征伐師旅之事,而必稱吉甫之文武,伏願於此等文義,深加睿念,益勤聖學,是臣區區之望也。正履曰,日候漸熱,經筵將停,今此彤弓篇六月章以下所餘不多,可於七八日畢講,伏願益無間斷,以爲頉稟前,畢講之地,而晝講時刻,例在午正,烘熱甚悶,時刻進定於未熱之前,似好矣。孝淳曰,六月章以下所餘,不過爲幾章矣。伏願殿下,日開講筵,期於頉稟前,畢講此篇,此臣等所區區之望也。學之不進,率由於因循。如此因循,則不但於聖學進就,有所疵欠,凡百事爲,因循二字,豈不大可悶也哉?惟聖上,懋哉懋哉。永元曰,法講與召對,體貌有異。雖在頉稟之時,頻賜召對,無至間斷焉。朱夫子曰,勿謂今日不學而有明日,伏願聖上,體念焉。上掩卷,命史官就座,仍命退。諸臣以次退出
上在昌德宮。停常參·經筵。
洪祐順啓曰,明日常參·經筵,取稟。傳曰,停。
李公翼啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
傳于洪祐順曰,召對入侍。
傳于洪祐順曰,檢校待敎李㘾馳詣顯隆園,奉審摘奸,仍詣健陵華寧殿,一體奉審以來。
諭副司直宋來熙處,曩予端門視朝,別下敦諭,其時則歲之元月之正也,其責則眇予寡昧親摠庶務之初也。誕敷心腹,冀回遐遯,巽牘又至,自甘永矢,寔由予誠禮淺薄,未足有孚,而亦不能不爲爾而惜之。爾以賢祖之肖孫,箕裘詩禮,茶飯經傳,非徒喬木故家,義同休戚,政宜世德作求,克趾厥美,惟今日輔導之責,歷數當世,非爾伊誰。此予所以積誠招延,必致乃已,而爾則一向邁邁,尙靳簉朝,此豈予望爾之苦心,亦豈爾待予之至意乎?矧乎林下儒賢,先後凋零,老成典型,將何處復覿,經術德行,將何處復見?此時思賢寤寐如結,顧今朝野之所推重,士林之所期望,擧皆以爾而爲歸,亦莫不以爾而爲先。爾豈可終始辭巽,不思所以自任之道乎?無謂寡躬沖眇,勉回初心,俟間登途,庸副虛佇凝企之望。左副承旨洪祐順製進。
諭掌樂正成近默處,噫,無以予爲寡昧,言予過失,此聖祖所以詔先正也。明善將以知人,進賢將以安民,此先正所以告聖祖也。上下相須,一堂都兪,百世之下,可以想見而興感。矧予小子,以寡昧之德,承艱大之業,夙宵憂懼,念切圖治,爾以先正之孫,首膺經筵之選,德行也可以型範朝野,經術也可以矜式士林。奚但事之匪偶?誠亦喜而不寐,屢事干旄之招,尙此金玉其音,雖緣誠淺,不能無慨,苟欲淬勵一初,明作惇大,捨爾林下宿德,而亦奚以哉?予以先王待先正之禮待爾,爾獨不以先正輔先王之道輔予乎?典學之實用其力,求輔之眞取其人,是爾前日疏語,而予所慥慥服膺者,求爾自輔,爾不可辭,卽予前日批旨,而爾果諒其惓惓之苦心乎?望必幡然改圖,賁然簉朝,毋謂寡昧,勉思啓沃,宥密我基命,緝熙我典學,同心共濟,勿孤予意。同副承旨李公翼製進。傳于李公翼曰,山林敦諭,令地方官傳諭。
洪祐順啓曰,卽者吏曹郞廳來言,政事當日爲之事命下,而行判書權敦仁,參判李穆淵,參議金箕晩,俱以病不來,不得開坐云,竝卽牌招,何如?傳曰,允。
有政。吏批,行判書權敦仁進。參判李穆淵,參議金箕晩竝牌招不進。左副承旨洪祐順進。以元重赫爲溫陵令,張斗衡爲內贍主簿,江華留守單李羲肇。
兵批,判書金左根病,參判朴長復病,參議李是鍊病,參知洪龜燮入直進,同副承旨李公翼進,同知單石希璋,護軍單徐箕淳·金煐,兼鎭撫使單李羲肇,平安兵使單金魯甲。
李公翼啓曰,行大司憲李光正,執義姜必魯,掌令權命周在外,柳基豊,持平朴商壽·黃晦瑛牌不進,監察茶時之意,敢啓。傳曰,知道。
以大司諫兪章煥,司諫李光載,獻納金相勉,正言李濟達,掌令柳基豊,持平朴商壽·黃晦瑛牌不進罷職傳旨,傳于李公翼曰,只推。
洪祐順啓曰,明日傳香,禮房承旨當爲齋宿,右承旨李源庚,所當牌招,而拘於廳規,不得請牌,何以爲之?敢稟。傳曰,牌招。
以右承旨李源庚牌不進罷職傳旨,傳于李公翼曰,只推。
以吏曹參議金箕晩牌不進罷職傳旨,傳于李公翼曰,只推。
兵曹,以李儒常爲御營中軍。
李公翼,以御營廳言啓曰,本廳字內惠化門外邊第六城廊近處體城三間許頹圮處,今五月十九日爲始改築之意,敢啓。傳曰,知道。
又以義禁府言啓曰,時囚罪人洪墡,杖一百流三千里,照律公事判付內,依允,功減一等事,命下矣。洪墡,功減一等杖一百收贖,告身盡行追奪,徒三年定配,而卽接其戶奴呈狀,則以爲其上典母年七十,無兄弟獨身,依法典許贖云。取考律文,則大明律犯罪存留養親條,有曰父母老疾應侍,家無以次成丁者,若犯徒流,止杖一百,餘罪收贖。洪墡,徒三年定配,以其母年七十,無兄弟獨身,依律文收贖,只告身盡行追奪,放送之意,敢啓。傳曰,知道。
又以義禁府言啓曰,時囚罪人申鍾淳更推公事判付內,作奸如是,何待取服,直爲議處事,命下矣。所當卽爲擧行,而謹考通編,僞造印信刻造者,模畫篆文者,竝以一律論,紅牌買賣者,與受竝用賊科律,賊科者絶島爲奴,右人當以僞造印信律施行,而旣未取服,有難遽議,若以紅牌買賣律比擬,則名例亦有差殊,臣府不敢擅斷,下詢大臣,處之何如?傳曰,允。
義禁府啓目粘連,向前沈碩奎·馬翰良等亦,沈碩奎段,鼓吹待令,卽是職掌,而未及周旋,致此失待,其不善檢飭之罪,在所難免是白遣,馬翰良段,咨文陪行時,鼓吹來待,雖已知委,梨園樂工等,不卽待令,未免後時,不善擧行,難免其責,竝只以此照律,何如?判付啓。依允。
左議政金弘根箚曰,伏以臣於相職,豈有一分堪承之望,而迫於嚴命,已爲冒膺矣。前兼舟橋堂上,惠民提擧,不宜仍帶,乞命該曹,照例稟處焉。取進止。答曰,省箚具悉卿懇。所請依施。仍傳于李公翼曰,此批答,遣史官傳諭。
辛丑五月十八日辰時,上御熙政堂。召對入侍時,參贊官洪祐順,侍讀官兪象煥,檢討官李孝淳,待敎趙鳳夏,假注書金世均,記事官沈敬澤·趙然昌,各持綱目第二卷,以次進伏訖。上曰,史官分左右。上開卷命讀之。象煥讀自王曰善,至夫是之謂六術。上曰,止之。文義陳之。象煥曰,大抵荀卿,與臨武君,論兵於趙王之前也。始言兵要,繼以仁義,故王所以善其論,而復問爲將,則天下之將,莫過於尙父,而尙父之告武王,必以敬怠二字,則今此六術之行所明,而無行所疑者,卽尙父之敬勝吉怠勝滅之義也。然則爲將者,徒尙紀律,而不以敬勝之,將無以爲將矣。今我殿下,摠攬軍國,頻御講筵,及其深造閫域,以敬爲主,而敬非別件事也。端坐讀書,是謂持敬,而雖在燕閑之時,無或放過,則庶事康哉。伏願深留聖念焉。上曰,下番讀之。孝淳讀自無欲將而惡廢,至夫是之謂三至。上曰,止之,文義陳之。孝淳曰,荀卿與楚將臨武君,其論兵要,以仁義爲本,人性本善,而仁義禮智具焉,則荀卿雖不識性之本善,而乃言仁義於六術五權三至,明言其利害,又言敬怠之吉凶,其有得於三代之遺言歟。上下語脈,互相照應,不但用兵然也。旁推以觀,則堯·舜·三王所傳之道,不外於此,豈可以荀卿之言而小之哉?傳曰,不以人廢其言,伏願殿下,如此等處,當留念焉。上曰,閣臣讀之。鳳夏讀自凡百事之成也,至夫是之謂天下之將。上曰,止之,文義陳之。鳳夏曰,臣之所讀中文義,上下番儒臣,備陳無餘,臣無容更達矣。第念爲將之道,莫善於六術五權三至,而其大要綱領,專在於恭敬二字,故曰敬勝怠則吉,怠勝敬則滅,敬以臨事,恭以御下,將無矜伐之心,士無怠忽之弊,百務周備,所向無敵也。非徒爲將之道如是,爲君之道亦然。溫恭允塞,帝舜之德也。緝熙敬止,文王之工也。伏願殿下,深加省察焉。上曰,參贊官讀之。祐順讀自臨武君曰善,至欲其至也。上曰,止之,文義陳之。祐順曰,儒臣及閣臣已敷陳,臣無容更達,而臣所讀中,聞鼓聲而進,金聲而退者,蓋於用兵,亦以紀綱爲主,人主御世治民之道,率皆以紀綱爲本。故詩人讚周文王之德,有曰綱紀四方。伏願殿下,每於綱紀二字上,體念焉。上掩卷,命史官就座。仍命退,諸臣以次退出。
上在昌德宮。停常參·經筵。
洪祐順啓曰,明日召對,取稟。傳曰,停。
又啓曰,明日·再明日,顯隆園忌辰祭齋戒正日相値,視事頉稟之意,敢啓。傳曰,知道。
尹致秀啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李公翼啓曰,刑曹判書朴永元,過三日不爲出肅,依定式推考警責,仍卽牌招察任,何如?傳曰,允。
傳于尹致秀曰,左承旨·右承旨竝許遞,前望單子入之。
尹致秀啓曰,行大司憲李光正,執義姜必魯,掌令權命周在外,柳基豊,持平朴商壽·黃晦瑛牌不進,監察茶時之意,敢啓。傳曰,知道。
以大司諫兪章煥,獻納金相勉,正言李濟達,掌令柳基豊,持平朴商壽·黃晦瑛,牌不進罷職傳旨,傳于尹致秀曰,只推。
洪祐順,以禮曹言啓曰,卽接全羅監司李敦榮移文,則以爲咸平縣鄕校聖殿正間軒板,年久朽傷,耳機頹落,東廡板木,全數陷下,不可不及今修改,告由移還安祭香祝,自本曹啓稟下送云矣。咸平縣鄕校聖殿修改時,先告事由,移還安祭香祝,卽令該曹,照例磨鍊下送,從便卜日設行之意,竝爲分付,何如?傳曰,允。
吏曹啓目粘連,啓下是白有亦,觀此議政府左議政金弘根箚子,則以爲前兼舟橋堂上,惠民提擧,不宜仍帶,乞命該曹,照例稟處亦爲白有臥乎所,惠民署,係是兩提調衙門,當爲仍帶,舟橋堂上,非臣曹所關,令廟堂稟處,何如?判付啓依允。
尹致秀,以備邊司言啓曰,卽見吏曹啓目,則因左議政金弘根箚陳,前兼舟橋堂上,令廟堂稟處事,允下矣。舟橋堂上,原以卿宰差下者,則今此左議政所帶之任似當減下,而大臣兼銜,有難擅便,上裁何如?傳曰,減下。
又以兵曹言啓曰,今五月二十日,文臣朔試射日次,而顯隆園忌辰祭齋戒相値,不得爲之之意,敢啓。傳曰,知道。
又以刑曹言啓曰,今五月十七日,大臣備局堂上引見入侍時,領議政趙寅永所啓,頃因義州府尹李圭祊狀啓,慶源等沿邊居吳戒坤犯越情跡,詳覈狀聞之意,草記行會於北道道臣矣。卽見該監司閔致成狀啓,則枚擧吳戒坤供招,以爲犯越時,蒙騃無知,年歲姓名父名居住,渠不知得,又考帳籍,初無是名,無以覈得,故還囚咸興府獄云矣。此係該犯六歲時越境者,則來歷境界之不能記得,非但在渠事理之所不可責也。雖營邑行査,亦無由指的現發,卽其勢也,而特以事關邊情,不得不令本道,到底窮覈矣。今啓如此,更無可詰之路,而其罪旣在不可刑之年,則到今以原律施行,亦宜審愼,依月前鄭廣潤等例,減死島配,伊時道帥臣地方官,事屬久遠,難以追究,竝置之,前後事由,令槐院,依已例撰出咨文,定禁軍下送灣府,以爲傳給鳳城將,轉致禮部之地,何如?上曰,依爲之事,批下矣。罪人吳戒坤,次律施行,全羅道珍島郡金甲島,減死定配,令該道道臣,押送配所之意,分付,何如?傳曰,允。
義禁府照目粘連,掌樂主簿沈碩奎,承文院校檢馬翰良等矣本府議啓內,沈碩奎段,鼓吹待令,卽是職掌,而未及周旋,致此失待,其不善檢飭之失,在所難免是白遣,馬翰良段,咨文陪行時,鼓吹來待,雖已知委,梨園樂工等,不卽待令,未免後時,不善擧行,難免其責,竝只以此照律罪,各笞四十收贖,附過還職,竝只私罪,奉敎依允爲旀,沈碩奎段,功減一等爲良如敎。
司諫李光載疏曰,伏以臣,無才蔑識,至愚極陋,學不通一經,藝不名一能,雖尋常百執事之末,尙不足備數,而黽勉周行,只爲祿仕之計,進就榮塗,豈敢夢想所到?而猥蒙聖朝之庇覆,屢煩拂拭之洪私,從前踐歷,罔非踰濫,恒切愧懼,如臨淵谷,臣於向者朝參之筵,全昧臺體,徑先退出,顚倒失錯,無復餘地,滿心惶恧,靡所容措。聖度天大,特荷寬假,罰止薄罷,匪罪伊榮,至今追惟,惶汗浹背。千萬不自意薇垣恩除,忽下於蹙伏訟愆之中,聖恩雖感於包荒,臣心尤切於集木,今豈可諉以日月之稍久,自同無故之人,晏然冒據於臺次乎?天牌臨門,承膺無路,玆敢短章自列,猥瀆崇嚴,伏乞聖慈,俯垂鑑諒,亟削臣見帶之職,以安微分,仍治臣瀆擾之罪,以肅朝綱焉。臣方自列,何敢贅他,而願忠之誠,秉彝同得,略陳蕘說庸塵荃聽,惟聖明垂察焉。伏況我殿下,以天縱之聖,懋日新之學,萬機浩繁,不遑逸豫,法講召對,念念孜孜。凡在臣隣,孰不欽仰於大聖人精一緝熙之工?而第伏念,帝王之學,與匹庶不同,不在於章句之講討,而所貴乎文義之融通。臣未敢知我殿下,臨殿開講,果能留心於義理之尋繹,以操存省察於涵養之極工耶?抑或徒事於音訓之解釋,不爲思索討論於旨意之奧妙耶?苟不能存心於講究體行之功,而徒歸於應文備例之擧而已,則將何益於身心實得之工哉?見今日熱方熾,三筵故事,雖難盡擧,而朝氣猶淸,夕炎稍退,須於此時,朝開法講,夕賜召對,討論經史,講明旨意,以體古聖王終始典學之誠焉。於乎以大舜之聖焉,而伯益戒以罔游于逸,以武王之聖焉,而召公勉以功虧一簣,而大舜·武王,虛心敬受,臣亦以此望之於殿下,伏乞勿以人廢言,不勝大願。臣無任云云。省疏具悉。往事何必追提?尾附事,當體念矣。
上在昌德宮。停常參·經筵。
自開東至人定,灑雨下雨,測雨器水深一寸。
自人定至二十一日開東,灑雨下雨,測雨器水深五分。
藥房都提調金弘根,提調金左根,副提調尹聲大啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·中宮殿口傳問安。答曰,知道。
洪祐順啓曰,明日召對,取稟。傳曰,停。
尹致秀啓曰,行大司憲李光正,執義姜必魯,掌令權命周在外,柳基豊,持平黃晦瑛呈辭,朴商壽未肅拜,監察茶時之意,敢啓。傳曰,知道。
尹聲大啓曰,同副承旨李公翼,今日不爲仕進,卽爲牌招,何如?傳曰,許遞,前望單子入之。
承旨前望單子入之,李源益落點。
洪祐順啓曰,新除授同副承旨李源益,卽爲牌招,何如?傳曰,允。
承旨前望單子入之,李啓朝·李鼎在落點。
洪祐順啓曰,新除授右承旨李啓朝,右副承旨李鼎在,竝卽牌招,何如?傳曰,允。
又啓曰,假注書金世均,身病猝重,勢難察任,今姑改差,何如?傳曰,允。
金世均改差,代以黃起漢爲假注書。
洪祐順啓曰,新除授右副承旨李鼎在,時在黃海道谷山府任所,斯速乘馹上來事,下諭,何如?傳曰,許遞。前望單子入之。
傳于洪祐順曰,都承旨許遞。前望單子入之。
承旨前望單子入之,李景在落點。
傳于洪祐順曰,承旨房望,順房爲之,吏·戶換房。
洪祐順,以吏曹言啓曰,卽接江原監司趙秉憲移文,則原州判官金在厚,以覲親事,受由上京,而已經屢朔,尙不還任矣。本州以營下劇邑,且當農節,邑務民事,轉益抛滯,此際久曠,誠甚悶然。卽令催促下送事爲辭,故自臣曹催促,則親病沈重,不得下去云。其親病旣如是,則有難强令還任,改差,何如?傳曰,允。
洪祐順啓曰,吏曹郞廳來言,守令有闕,政事,取稟。傳曰,當日爲之。
有政。吏批,行判書權敦仁進,參判李穆淵病,參議金箕晩病,左承旨洪祐順進。啓曰,原州牧判官,今當差出,而本州以營下劇邑,物衆地大,素稱難治,不可不擇差,他道有聲績已準限未準朔守令,竝擬,何如?傳曰,允。
以沈憙賢爲監察,吳取善爲順天府使,金龍根爲茂州府使,李在鶴爲谷山府使,金鎭華爲原州判官。
兵批,判書金左根病,參判朴長復入直進,參議李是鍊病,參知洪龜燮病,左副承旨尹致秀進,同知單玉連璞,護軍尹聲大,副護軍李源庚·金在田,以上竝單付。
吏批,再政。以吳永善爲長興主簿,李炳斗爲靑松府使,李章愚爲陜川郡守。
兵批,再政。同知單鄭志養,副護軍單李鼎在。
吏批,三政。以朴齊吉爲內資主簿,金台鉉爲高城郡守,任廉爲盈德縣監,李之穆爲武烈祠參奉。
兵批,三政。同知單金元福。
吏批,四政。以申應模爲景慕宮令,尹榮翼爲長水縣監。
兵批,四政。同知單韓宅厚。
禮曹,來七月初三日,行宗廟·永寧殿秋享大祭親傳香,取稟。奉敎敬依。
以右承旨李啓朝牌不進罷職傳旨,傳于尹致秀曰,只推。
兵曹口傳政事,副護軍李公翼。
洪祐順,以忠勳府言啓曰,本府書寫忠義衛韓致良有頉,代以嫡長忠義衛張極老差下,依例假郞廳稱號,何如?傳曰,允。
尹致秀,以都摠府言啓曰,今日入直內三廳武兼禁軍及軍兵等,當爲中日習射技放,而顯隆園忌辰祭齋戒相値,不得設行之意,敢啓。傳曰,知道。
傳于尹致秀曰,中官柳賁然·李元會,擧措駭妄。施以竄配之典。
尹致秀,以義禁府言啓曰,中官柳賁然·李元會,施以竄配之典事,承傳啓下矣。柳賁然全羅道長興府,李元會平安道熙川郡竝竄配,而以承傳內辭意具罪目,依例發遣府書吏,押送于各其配所,何如?傳曰,允。
又以義禁府言啓曰,因本府啓辭,時囚罪人申鐘淳下詢大臣處之事批旨內,允下矣。謹依批旨內辭意,收議于時原任大臣,則領府事李相璜,判府事朴宗薰病未獻議,判府事洪奭周在外,領議政趙寅永,以爲大辟之典,至爲難愼,雖於就款之囚,尙有服念之擧,皆所以恤人命而重邦刑也。今此罪人申鐘淳,名在朝籍,非比常賤,苟有所犯,尤合倍律,況其罪關僞造,事係賊科,必殺無赦者乎?然而僞造一款,渠旣抵死不輸,則更加訊推,期於得情固可矣。至於取服之前,只就其情跡可疑者,遽施一律,有非簡孚審克之義,大典所載紅牌買賣條,名例雖異,若以罪無正律,上下比附之訓,參互傍照,則以此援用,似或稱停云。左議政金弘根,以爲申鐘淳之僞牌賊科,渠則曰渠爲居間,自有主張,而所謂主張者,終涉烏有,則僞造之罪,渠焉敢逭。第其抵死不輸,雖出於偸生之計,大辟之典,至爲審重,固難遽議於取服之前,則連加訊推,期於得情,恐不可已。若其情絶究質,罪傅可疑,則通編武科條紅牌買賣之律,猶或爲比附之義,而臣本不閑法律,未敢臆斷云矣。大臣之意如此,上裁,何如?傳曰,大臣之議如此,依此照律。
又以義禁府言啓曰,以時囚罪人申鐘淳事,大臣收議草記,傳曰,大臣之議如此,依此照律事,命下矣。取考律文,則大典通編武科條有曰,紅牌買賣者,與受竝用賊科律,賊科者絶島爲奴,申鐘淳,依右律施行,何如?傳曰,允。
又以義禁府言啓曰,以時囚罪人申鐘淳絶島爲奴照律草記,傳曰,允事,命下矣。申鐘淳,全羅道珍島郡金甲島,絶島爲奴,而以大臣收議內辭意具罪目,依例發遣府羅將,押送配所,何如?傳曰,允。
辛丑五月二十日辰時,上御熙政堂。藥房入診入侍時,都提調金弘根,提調金左根,副提調尹聲大,直閣徐有薰,假注書李參鉉,記事官金益文·趙然昌,以次進伏。醫官崔暄·金時中·金慶煥·李顯養,進伏楹外訖。弘根等進前奏曰,日氣甚熱,又此蒸濕,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。弘根曰,醫官待令,使之入診,可乎?上可之。時中等以次入診訖。左根顧謂醫官曰,脈候奏之。時中等退伏楹外,奏曰,左右三部調均矣。上命大臣就座。又命史官就座,仍命退。諸臣以次退出。
上在昌德宮。停常參·經筵。
自開東至人定,灑雨下雨,測雨器水深一寸三分。
自人定至二十二日開東,灑雨下雨,測雨器水深二分。
尹致秀啓曰,來二十五日,朝參日次矣,敢稟。傳曰,停。
李源益啓曰,明日常參·經筵,取稟。傳曰,停。
尹致秀啓曰,行大司憲李光正,執義姜必魯,掌令權命周在外,柳基豊,持平黃晦瑛呈辭,朴商壽未肅拜,監察茶時之意,敢啓。傳曰,知道。
洪祐順啓曰,右承旨李啓朝,今日不爲仕進,卽爲牌招,何如?傳曰,允。
承旨前望單子入之,李正耆落點。
尹致秀啓曰,假注書李參鉉,身病猝重,勢難察任,今姑改差,何如?傳曰,允。
李參鉉改差,代以尹載善爲假注書。
傳于尹致秀曰,奉審閣臣入侍。
尹致秀啓曰,卽者吏曹郞廳來言,咸平縣監柳琡,憲府則雖已署經,諫院則不備,不得署經云,除在外外,未肅拜人員,竝卽牌招,何如?傳曰,一司除署經。
尹致秀,以御營廳言啓曰,去夜興仁門卜直守門軍輩,昏睡失時,開門鑰匙,受出於罷漏後,以致開門之差晩,城門開閉,嚴重何如,而慢忽至此,萬萬駭然,入直護軍部將,令兵曹從重勘處,卜直及守門軍卒,自臣營嚴棍除案後,移送秋曹,照律嚴繩,臣亦有不能檢飭之失,惶恐待罪之意,敢啓。傳曰,知道,卿其勿待罪。
又以兵曹言啓曰,城門開閉,何等重大,而去夜興仁門守門軍,罷漏後持去開金,以致開門之差晩,事未前有,萬萬驚駭。當該入直護軍部將,嚴棍汰去,守門軍卒,亦令該營,各別嚴繩,何如?傳曰,允。
尹致秀啓曰,卽見兵曹草記,則去夜興仁門開門稍晩云,城門開閉,何等嚴重,而有此晩時之擧,事未前有,萬萬驚駭。常時不能檢飭之兵曹入直堂上,所當重勘,而本院請推之外,無他可施之罰,何以爲之?敢稟。傳曰,從重推考。
以左副承旨李啓朝牌不進罷職傳旨,傳于李源益曰,只推。
尹致秀,以摠戎廳言啓曰,本廳中軍李升權,身病甚重,勢難察任,改差,何如?傳曰,允。
京畿監司徐英淳書啓,節祗受有旨內,掌樂正成近默處敦諭一度,正書下送,卿其令地方官傳諭事,有旨敎是白乎等以,掌樂正成近默處所下敦諭,齎送于地方官果川縣監沈宜益處,使之傳諭矣。該縣監,因水原留守關文,見差於顯隆園忌辰祭祭官,已爲發行是如是乎等以,別定兼官安山郡守鄭文升,使之傳諭爲白有如乎,節到付該郡守牒呈內,郡守敬奉敦諭,馳往果川縣縣內面校洞里掌樂正成近默家傳諭是乎,則以爲賤臣,前後逋慢之罪,無日非惶蹙俟勘之日矣。卽伏奉恩諭下者,十行綸綍,丁寧諄複,謂臣家有前寧人美事,首引當時訓謨中語,所興感者,明良之契,所憂懼者,艱大之業,所假借者,踰衮之褒,所責勵者,毋金爾音,字字句句,逈出常規,何莫非聖德上欽仰萬萬,而但於賤臣分上,太不近似,擎讀以來,始焉惶怖,繼以迷惑,神精遁喪,莫省攸措。至若提掇正月中疏批一款,此尤賤臣感怵流涕,雖碎身流腸而不足辭者。噫,賤臣伊時疏語,卽祝聖讓賢,祈以自免之意也。苟聖明之留神,則如賤臣之飾虛徇名,售僞亂眞者,罪無所逃,斯可去之無疑而已。乃聖意,謂用臣爲典學之實,謂用臣爲求輔之眞,臣愚死罪,竊以爲聖意縱實。然而臣之爲人,卽假耳僞耳。今者眞僞不辨,誤恩僭加,纔縻判事之虛銜,復叨收召之隆旨。臣雖欲呈身首實,而猶復拘掣四維,甘自犯於積違朝綱,臣之情事,危且苦矣。疏擧不敢屢瀆,聖恩無以爲報,輒復義附,爰辭以請,轉報監營,得徹上聞,俾蒙處分之地,亦是如牒呈是白乎等以,緣由馳啓云云。踏啓字。
辛丑五月二十一日酉時,上御熙政堂。奉審閣臣入侍時,右副承旨尹致秀,假注書黃起漢,記事官金益文·趙然昌,檢校待敎李㘾,以次進伏訖。上曰,史官分左右,閣臣進前。㘾進前奏曰,臣承命馳詣顯隆園,園上奉審則無頉,丁字閣·碑閣奉審則無頉,祭物·祭器·祭井看審則淨潔,諸執事摘奸則無頉,仍留監祭,將事安寧。仍詣健陵,陵上奉審則無頉,丁字閣·碑閣奉審則無頉。仍詣華寧殿,殿內奉審則無頉之意,敢此仰達矣。命史官就座,仍命退。承史以次退出。
上在昌德宮。停常參·經筵。
李啓朝啓曰,明日召對,取稟。傳曰,停。
又啓曰,明日再明日,健元陵忌辰祭齋戒正日相値,視事頉稟之意,敢啓。傳曰,知道。
李正耆啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
兵曹,以趙存中爲摠戎中軍。
李正耆啓曰,行大司憲李光正,執義姜必魯,掌令權命周在外,柳基豊,持平朴商壽·黃晦瑛牌不進,監察茶時之意,敢啓。傳曰,知道。
以大司諫兪章煥,司諫李光載獻納金相勉,正言李濟達,掌令柳基豊,持平朴商壽·黃晦瑛牌不進罷職傳旨,傳于李正耆曰,只推。
尹致秀,以訓鍊都監言啓曰,本局哨官金鼎默,身病甚重,勢難察任,改差,何如?傳曰,允。
又以禁衛營言啓曰,本營哨官張惟煥,日前射會,擧措駭妄,爲先汰去之意,敢啓。傳曰,知道。
李正耆,以刑曹言啓曰,御營廳啓辭內,去夜興仁門卜直守門軍輩,昏睡失時,開門鑰匙,受出於罷漏後,以致開門之差晩。城門開閉,嚴重何如,而慢忽至此,萬萬駭然。入直護軍部將,令兵曹從重勘處,卜直及守門軍卒,自臣營嚴棍除案後,移送秋曹,照律嚴繩,臣亦有不能檢飭之失,惶恐待罪之意,敢啓。傳曰,知道,卿其勿待罪事,命下矣。謹按律文,則大明律門禁鎖鑰條,有曰京城門非時擅開閉者,杖六十徒一年,卜直崔福伊,守門軍金在奉,依此律各決杖六十後,福伊忠淸道沔川郡,在奉江原道鐵原府定配所,竝卽押送之意,敢啓。傳曰,知道。
江華留守李羲肇疏曰,伏以臣於本月十七日,伏奉除旨,以臣爲江華府留守者,臣始也感激,攢手祝天,終焉駴懼,措躬無地。夫我東諸都居留之職,漢朝之三輔也,趙國之晉陽也。其任重而責大,何都不然,而就中江華一府,尤是保障重地,控扼湖海,地據要衝,表裏險阻,天設金湯,緩急之所倚重,自昔何如,而況復眞殿行宮之奉護,名山石室之守藏,則所重在焉。舟楫樓櫓之備禦,府庫儲胥之蓄積,則其責大矣。奈之何比年以來,百度俱弛,紅腐之陳仍者,無一所存,陰雨之備豫者,無一可恃,而民生困瘁,里井蕭條,便如衰老人之復嬰消鑠之症,榮衛日敗,源委漸痼,覓來良醫,任以調治,刀圭而理其氣,糜粥而扶其元,猶難望其一朝霍然卽爲完人。今乃以如此重寄,忽畀於如臣庸品,臣本樗櫟無用之材,蒲柳已衰之物,顧何以綜理已棼之絲,補苴將漏之舟,少紓我聖上西顧之憂哉?與其貪冒榮寵而終致僨誤,毋寧畢暴誠悃而早冀體諒。玆敢略構短章,猥瀆崇聽,伏惟聖慈,俯賜鑑諒,將臣新授職名,亟許遞改,以幸國事,以安賤分,不勝幸甚。臣無任云云。答曰,省疏具悉。卿其勿辭察任。
上在昌德宮。停常參·經筵。
李啓朝啓曰,明日召對,取稟。傳曰,停。
李正耆啓曰,行大司憲李光正,執義姜必魯,掌令權命周,在外,柳基豊,持平黃晦瑛,呈辭,朴商壽未肅拜,監察茶時之意,敢啓。傳曰,知道。
又啓曰,右副承旨尹致秀,今日不爲仕進,卽爲牌招,何如?傳曰,允。
傳于李啓朝曰,禮房承旨馳詣健元陵,奉審摘奸,局內諸陵,一體奉審以來。
傳于李正耆曰,全羅長興府定配罪人柳賁然,平安道熙川郡定配罪人李元會,竝放送。
李正耆啓曰,卽者吏曹郞廳來言,長水縣監尹榮翼,盈德縣令任廉,憲府雖已署經,諫院則不備,不得署經云。除在外外,未肅拜人員,竝卽牌招,何如?傳曰,一司除署經。
以右副承旨尹致秀牌不進罷職傳旨,傳于李源益曰,只推。
李正耆,以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
上在昌德宮。停常參·經筵。
李源益啓曰,明日常參·經筵,取稟。傳曰,停。
尹致秀啓曰,行大司憲李光正,執義姜必魯,掌令權命周,在外,柳基豊,持平黃晦瑛,呈辭,朴商壽未肅拜,監察茶時之意,敢啓。傳曰,知道。
傳于尹致秀曰,淸璿郡主之祭不遠云,念舊多愴。金堤郡定配罪人鄭海尙,特放。
李源益,以戶曹言啓曰,謹奉傳敎,文禧廟正堂以下修改吉日時,令日官金昌勳推擇,則來六月初一日辰時爲吉云,以此日時擧行之意,敢啓。傳曰,知道。
尹致秀,以義禁府言啓曰,全羅道長興府定配罪人柳賁然,平安道熙川郡定配罪人李元會,竝放送事,承傳啓下矣。柳賁然·李元會等,竝放送之意.敢啓。傳曰,知道。
又以義禁府言啓曰,金堤郡定配罪人鄭海尙特放事,承傳啓下矣。鄭海尙放送事,分付該道道臣之意,敢啓。傳曰,知道。
上在昌德宮。停常參·經筵。
藥房都提調金弘根,提調金左根,副提調李景在啓曰,伏未審日間,聖體,若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
李啓朝啓曰,明日常參·經筵,取稟。傳曰,停。
李正耆啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
尹致秀啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
李正耆啓曰,行大司憲李光正,執義姜必魯,掌令權命周,在外,柳基豊,持平朴商壽·黃晦瑛,牌不進,監察茶時之意,敢啓。傳曰,知道。
以大司諫兪章煥,司諫李光載,獻納金相勉,正言李濟達,掌令柳基豊,持平朴商壽·黃晦瑛,牌不進罷職傳旨,傳于李正耆曰,只推。
李啓朝,以禮曹言啓曰,卽接海州幼學鄭振羽所志,則以爲族兄晩徽,嫡妾俱無子,以其同姓十六寸弟振詵第二子寅七,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長鄭振羽所訴旣如此,依定式鄭振詵第二子寅七,立爲鄭晩徽之後,何如?傳曰,允。
又以奉常寺都提調提調意啓曰,東耤親耕田所種大麥打作,則所出爲六石十三斗,小麥打作,則所出爲二石三斗之意,敢啓。傳曰,知道。
洪祐順,以戶曹言啓曰,謹奉傳敎,璿源殿正殿以下雨漏修改吉日時,令日官金昌勳推擇,則來六月初二日辰時爲吉云,以此日時擧行之意,敢啓。傳曰,知道。
上在昌德宮。停常參·經筵。
尹致秀,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
李啓朝啓曰,明日召對,取稟。傳曰,停。
又啓曰,明日乃是初伏,自明日處暑間,視事頉稟之意,敢啓。傳曰,知道。
尹致秀啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,行大司憲李光正,執義姜必魯,掌令權命周在外,柳基豊,持平朴商壽·黃晦瑛,牌不進,監察茶時之意,敢啓。傳曰,知道。
以大司諫兪章煥,司諫李光載,獻納金相勉,正言李濟達,掌令柳基豊,持平朴商壽·黃晦瑛,牌不進罷職傳旨,傳于尹致秀曰,只推。
尹致秀,以都摠府言啓曰,副摠管臣朴潤榮,兵曹參知臣洪龜燮,來詣中日閣,自宣傳官至守門將發射矣,雨勢如此,不得設行之意,敢啓。傳曰,知道。
又以備邊司言啓曰,卽見江原監司趙秉憲狀啓,則以爲平海郡揮罹津漂到倭人,令京譯官,詳細問情,則乃是日本國北陸道屬縣加賀州安宅浦人之行商漂到者,而船隻破碎,依已例以土地船裝載,領付於嶺南地界爲辭矣。倭船旣已觸傷,又非我國匠手所可修補者,依已例漂倭所見處,使之燒火,所收鐵釘與餘外雜物,竝付倭人,別定完固船隻,次次交付於萊館,而以附近守令邊將中,定差員護送。至於糧饌供饋等節,亦令沿海各邑,按例題給,以示朝家優恤遠人之意事。一體嚴飭於關東·嶺南道臣及東萊府使處,而雖以倭船致敗時狀啓言之,藉日夜中風濤,有非人力所及,苟使提飭得宜,守直無泛,則津邊入繫之船,豈至於漂蕩破碎乎?當該兼任之蔚珍縣令,看護之越松萬戶,竝令該府,拿問處之,道啓之不爲擧論,未免不審,該道臣亦爲推考,何如?傳曰,允。
上在昌德宮。停常參·經筵。
夜自五更至二十八日開東,灑雨下雨,測雨器水深二分。
洪祐順啓曰,明日召對,取稟。傳曰,停。
李正耆啓〈曰〉,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,同副承旨李源益,今日不爲仕進,卽爲牌招,何如?傳曰,允。
傳于李正耆曰,中官宋憘永,令該府拿問嚴勘。
李正耆啓曰,行大司憲李光正,執義姜必魯,掌令權命周,在外,柳基豊,持平朴商壽·黃晦瑛,牌不進,監察茶時之意,敢啓。傳曰,知道。
以大司諫兪章煥,司諫李光載,獻納金相勉,正言李濟達,掌令柳基豊,持平朴商壽·黃晦瑛,牌不進罷職傳旨,傳于李正耆曰,只推。
以同副承旨李源益牌不進罷職傳旨,傳于李正耆曰,只推。
以宋憘永囚單子,傳于李正耆曰,飭已施矣,分揀放送。
李正耆,以義禁府言啓曰,平海兼任蔚珍縣令李光荃,越松萬戶吳仁顯等,竝拿問處之事,傳旨啓下矣。吳仁顯,時在任所,依例發遣府羅將,交代後拿來,李光荃,亦在任所云,依例發遣府羅將拿來,何如?傳曰,待待命拿囚。
上在昌德宮。停常參·經筵。
自人定至二十九日開東,灑雨下雨,測雨器水深五分。
洪祐順啓曰,明日召對,取稟。傳曰,爲之。
李正耆啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,左副承旨李啓朝,今日不爲仕進,卽爲牌招,何如?傳曰,允。
備忘記,淸城僉使鄭之雄,植松萬戶韓尙謙下直,各長弓一張,長箭一部,片箭一部,筒兒一箇賜給。
李啓朝啓曰,卽者檢閱趙然昌,謂有身病,陳疏徑出,原疏纔已退却矣。依定式禁推傳旨捧入之意,敢啓。傳曰,知道。
又啓曰,卽者檢閱沈敬澤·金益文,謂有館規,陳疏徑出,原疏纔已退却矣。竝所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
以檢閱趙然昌禁推傳旨,傳于李啓朝曰,分揀給由。
尹致秀啓曰,行大司憲李光正,執義姜必魯,掌令權命周在外,柳基豊,持平朴商壽·黃晦瑛,牌不進,監察茶時之意,敢啓。傳曰,知道。
以大司諫兪章煥,司諫李光載,獻納金相勉,正言李濟達,掌令柳基豊,持平朴商壽·黃晦瑛,牌不進罷職傳旨,傳于尹致秀曰,只推。
以檢閱沈敬澤·金益文牌不進罷職傳旨,傳于李啓朝曰,只推。
尹致秀啓曰,明日次對,兩司當爲進參,除在外外,未肅拜·呈告人員,竝待開門牌招,何如?傳曰,允。
尹致秀,以兵曹言啓曰,五衛將吳明善前任安東營將,柳亨植前任全州營將,洪大恒前任羅州營將,李鎭旻前任大興中軍,鄭海柱前任京畿監營中軍,忠壯衛將柳億前任咸鏡監營中軍,上來間該廳番次苟艱云。景福宮衛將安廷郁·韓宅厚,慶熙宮衛將白俊馹·金弼文,宣傳官白樂贊·趙羲稷,部將柳德魯,俱以病難供職,呈狀乞遞,竝改差,何如?傳曰,允。
上在昌德宮。停常參·經筵。
自開東至人定,灑雨下雨,測雨器水深二分。
藥房都提調金弘根,提調金左根,副提調李景在啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·中宮殿口傳問安。答曰,知道。
李啓朝啓曰,明日召對,取稟。傳曰,停。
李正耆啓曰,行大司憲李光正,執義姜必魯,掌令權命周在外,柳基豊,持平朴商壽·黃晦瑛,牌不進,監察茶時之意,敢啓。傳曰,知道。
傳于李啓朝曰,禮房承旨馳詣宗廟·景慕宮,奉審摘奸以來。
傳于尹致秀曰,大臣·備局堂上引見。
傳于李源益曰,召對入侍。
傳于洪祐順曰,向日前右相處分,特不過稍存朝體,而亦欲使前右相所引之義,更無餘蘊也,然而當此潦炎,使眷注想望之大臣,許久棲遑於鄕廬湫隘之中者,于予心恒用不安。前右議政鄭元容敍用,復拜相職,仍以此傳敎,遣史官傳諭,與之偕來。
金大圭奉命在外,代以趙禮根爲事變假注書。
洪祐順啓曰,前右議政鄭元容,復拜相職事,命下矣。政官當爲牌招開政,而旣有政命,今日政下批,何如?傳曰,允。
有政。吏批,行判書權敦仁進,參判李穆淵,參議金箕晩,竝牌招不進,右承旨洪祐順進。以趙秉龜爲禮曹參判,成遂默爲右尹,申錫愚爲刑曹參議,李穆淵爲同春秋,禹尙俊爲昌陵令,金爲金川郡守,許策爲雲峰縣監,右議政單前右議政鄭元容,承文都提調單右議政鄭元容。
兵批,判書金左根進,參判朴長復入直,參議李是鍊病,參知洪龜燮病,右副承旨尹致秀進。以趙斗淳·徐箕淳爲副摠管,李用弼·許潤·方承圓·李憲廷·李商球爲五衛將,李明迪爲曺司衛將,趙鎭達爲忠壯將,李錫老·劉民赫爲景福將,任熙永·金海烈爲慶熙將,柳相夔爲訓鍊副正,李完熙·李志泰爲宣傳官,鄭匡一爲武兼,李鎭冕爲部將,金鍈哲爲越松萬戶,同知單白俊馹,僉知單洪大恒,護軍沈宜臣·尹秉烈,副護軍徐耆淳竝單付。
吏批,再政。以洪敬謨爲判義禁,洪配厚爲平康縣監。
兵批,再政。柳基常爲同知,李鳳周爲宣傳官,同知單金弼文,僉知單李明迪·趙鎭達竝單付。
尹致秀啓曰,新拜右議政鄭元容,時在京畿始興地,上來時給馬事,該道監司處下諭,何如?傳曰,允。
以大司諫兪章煥,司諫李光載,獻納金相勉,正言李濟達,掌令柳基豊,持平朴商壽·黃晦瑛,牌不進罷職傳旨,傳于李正耆曰,只推。
以吏曹參議金箕晩牌不進罷職傳旨,傳于洪祐順曰,只推。
尹致秀,以兵曹言啓曰,各廳堂下武臣朔試射,庚暑勿爲設行事,曾有定式矣。今五月及來六月朔試射,依定式停止之意,敢啓。傳曰,知道。
又以都摠府言啓曰,今日入直內三廳武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
辛丑五月二十九日辰時,上御熙政堂。藥房入診,大臣備局堂上引見入侍時,都提調金弘根,提調金左根,副提調李景在,直閣徐有薰,假注書黃起漢,記事官沈敬澤·金益文,右副承旨尹致秀,假注書尹載善,事變假注書金大圭,領議政趙寅永,行吏曹判書權敦仁,左參贊金蘭淳,戶曹判書趙秉鉉,禮曹判書朴晦壽,刑曹判書朴永元,知訓鍊院事李惟秀,行護軍任聖皐·李完植,副校理兪象煥,以次進伏。醫官崔暄·金漢雋·金殷相·南正吉,進伏楹外訖。上曰,史官分左右。寅永進前奏曰,近來潦炎頗甚,數日東風之餘,猶爲蒸濕,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。弘根曰,醫官使之入診乎?上可之。漢雋等以次診候訖退伏奏曰,脈候左右三部調均矣。上曰,醫官先退,次對爲之。寅永曰,卽見水原留守李翊會狀啓,則以爲本府所屬安山等五邑穀簿,原來不敷,每當此時,排巡苟艱,各該邑所在南漢餉租留庫中四千二百二十六石零,特許加分事,請令廟堂,稟旨分付矣。本府加分,便成年例,今此所請,又不甚多,依狀辭施行,何如?上曰,依爲之。出擧條寅永曰,昨秋以戰漕船通用便否,關問三南道帥臣,而嶺伯之啓,雖未及到,其餘諸議,多稱難便,此亦人見之各異,不必苟同,而大抵此事,在古則元無,戰漕之區別,無礙通用,而近年此論,亦已久矣。古制雖不可詳,若以宜於漕不宜於戰,便於戰不便於漕,硬定爲說,則亦非通論也。要之參互兩制,先造幾隻,試之於運穀,試之於鍊戒,然後始可驗其可不可耳。第於松政極艱之中,別辦此材,亦甚難處。近聞太僕所管湖南突山牧場,松木鬱密,至有放燒之議云,與其放燒而歸之等棄,曷若就此斫取,試造戰漕通用之船乎?以此分付湖南道臣,使之別定勤幹差員,會合左·右水營之事知將校,三漕倉之慣水都沙工,限三隻先爲造成,物力區劃,依他例施行,何如?上曰,依爲之。出擧條寅永曰,春夏間西路輪行之疾,尙未寢息,村閭多有死亡,行旅幾至斷絶云。言念民情,誠非細憂,此時懷保之政,有難以昨年少康,爲之或忽,苟欲使呻吟甫起者,有所紓力,莫如京納之姑勿催督,海西當年納中,已捧者使之先納,未捧者特令待秋成上納,則其間相去,不過數朔,而在京司,無甚得失,在病民,實關緩急,且與停退有異,只爲目下時措之宜,有非日後傍照之例,故敢此仰達矣。上曰,依爲之。出擧條寅永曰,忠州牧定配罪人韓鎭㦿,以前任安岳時還穀始逋守令,依法典勘律矣。第其本生老親,年迫八耋,情理切矜,在前如此之類,多有請放之例,況在宰列,尤合體恤,朔州府定配罪人柳來維,以步轎犯禁,特敎遠配,而事目啓下時,原許篤疾勿禁。且聞此罪人,因試牌時實病危劇,不得已擔詣朝房,而非步轎也,卽婦人有屋轎之兩人擔來云,然則其在綜核之政,宜有參量之擧,故竝此仰達矣。上曰,竝特放。出擧條寅永曰,故經筵官金仁根,已爲作故矣。遺逸抄擇之後,遂未及致之講席,實爲嗟惜,而旣在旌招之列,合有致意之擧。且聞其家甚貧,無以塋窆云,令該道優助葬需,以示朝家終始崇儒之意似好,故敢此仰達矣。上曰,依爲之。出擧條寅永曰,副摠管李儒常,階當追榮,而其所後家,已蒙贈典云,依近例特許移贈於本生家,何如?上曰,依爲之。出擧條寅永曰,舟橋堂上之代,戶曹判書趙秉鉉差下,禮曹判書朴晦壽湖南句管,知中樞府事李憲瑋海西句管差下,何如?上曰,依爲之。出擧條寅永曰,法司堂上呈告與在外人,竝許遞,令政院政官牌招,開政差出,何如?上曰,依爲之。出擧條上命大臣就座,致秀曰,諸宰奏事,敦仁等曰,無所奏矣。致秀曰,玉堂所懷奏之。象煥曰,無所懷矣。致秀曰,玉堂奏對之際,有所做錯,推考,何如?上曰,依爲之。出擧條致秀曰,今日賓對,兩司無一人進參,事甚未安。違牌諸臺,竝推考,何如?上曰,依爲之。出擧條上命大臣先退,仍命史官就座,遂命退。諸臣以次退出。
辛丑五月二十九日午時,上御熙政堂。召對入侍時,參贊官李源益,侍讀官兪象煥,檢討官李孝淳,直閣徐有薰,假注書黃起漢,記事官沈敬澤·金益文,各持綱目第二卷,以次進伏訖。上曰,史官分左右,上開卷命讀之。象煥自臨武君曰陳,至爭奪也。上曰,止之,文義陳之。象煥曰,大抵荀卿論兵之本意,不尙乎戰伐功利,專在於勸王行仁義之政,故旣稱湯·武仁義之敎,繼以太公敬怠之說者,皆出於愛人之仁,循理之義,則復何以禁暴除害爲哉?眞孟子所謂仁者無敵,我以吾義者此也。今我殿下,講讀此書,勿以論兵之說忽之,師文王發政施仁之德,念仲虺以義制事之誥,則八域奠盤泰之業,百世無兵革之患矣,豈不休哉?伏願深留聖念焉。上曰,下番讀之。孝淳讀自周民東,至立其弟。上曰,止之,文義陳之。孝淳曰,秦楚俱以夷狄之國,一朝遷周而取魯,使聖人之後,忽焉以沒,則楚之爲此,不過爲秦先驅耳。秦雖强暴,亦安得以安其心也哉?當是時,山東諸侯,苟能以此聲罪,仗大義以伐秦,則名正言順,事無不成,楚亦畏義而歸魯之地,何乃計不出此,韓魏相率而朝於秦,此所以自速其亡也。及夫周亡而魯遷也,曾無一人秉義守禮,鼓天下之義士,植萬古之綱常,而十年之間,山東諸國,盡入於秦,竊不勝其慨然也。朱子綱目,實繼春秋而作,而書法甚嚴,大義亦明,爲人君不可以不知此也。伏願殿下,如此等處,尤爲鑑念焉。上曰,閣臣讀之。有薰讀自五十六楚十二,至師必無功。上曰,止之。文義陳之。有薰曰,天王崩,未有奔赴者,秦韓均爲諸侯,而行弔若此,則亦視勢之强弱,而不顧禮之當否爾,韓之卑屈如此,將以求媚於秦,然不免首爲秦人所滅。故綱目,於其入弔之事,大書于冊,所以戒有國之君不可不自彊以禮,而毋或媚敵以乞憐也。且燕趙之通關處約,旋又攻之,何其不良之甚也?大抵交隣之道,以信爲主,不可以戰伐或加,而至于戰國之時,則只以土地爲欲,干戈相尋,糜爛百姓,墟其宗廟,此眞孟子所云不仁者也。禮曰大信不約,今燕君之通使約歡,覘機反攻者,吁,亦巧矣。雖匹庶之輩,猶不可輕自失信,況交隣之地乎?伏願殿下,必從信字上懋哉懋哉。上曰,參贊官讀之。源益讀自王不聽自將,至趙公子勝卒。上曰,止之,文義陳之。源益曰,閣臣所奏中敷衍信字之義,誠好矣。天有四時,以信於人,君有賞罰,以信於民,無是信則不立矣。今趙王之背約不祥,信如將渠之言,此等處亦毋以文理泛看,體認以推究,則將有益於修身之工矣,懋哉懋哉。上掩卷。命史官就座,仍命退,諸臣以次退出。
上在昌德宮。停常參·經筵。
李啓朝啓曰,明日召對,取稟。傳曰,停。
李正耆啓曰,來初五日朝參日次矣,敢稟。傳曰,停。
又啓曰,合辭許久闕啓,事甚未安。除在外·未署經外,未肅拜呈告人員,竝卽牌招,何如?傳曰,允。
備忘記,山羊會萬戶金永植下直。長弓一張·長箭一部·片箭一部·筒兒一箇賜給。
禮曹,七月初三日行宗廟·永寧殿秋享大祭香祝,親傳取稟,奉敎攝儀改書下。
禮曹,今七月十八日大殿誕日陳賀時應行節目,參考前例磨鍊爲白去乎,依此擧行,何如?啓,權停爲良如敎。
李啓朝啓曰,卽者宗廟署官員來言,明日宗廟·永寧殿秋享大祭時,提調一員,當爲祭物看審,而都提調趙寅永有身病,提調朴綺壽在外,無以擧行云,何以爲之?敢稟。傳曰,提調許遞,令該曹口傳差出。
吏曹口傳政事,以金蘭淳爲宗廟提調。
李正耆啓曰,行大司憲朴永元,持平白宗佺牌不進,執義宋來熙,掌令兪世煥·金龍彦,持平宋達仁在外,監察茶時之意,敢啓。傳曰,知道。
以司諫李孝淳,獻納權命周,持平白宗佺牌不進罷職傳旨,傳于李正耆曰,只推。
以全羅監司李敦榮狀啓,扶安等邑人命渰死事,傳于徐元淳曰,人命之渰死,若是夥多,聞甚矜惻,元恤典外,別加顧助,如有生前身還布,竝蕩減,未拯屍身,期於拯得之意,廟堂措辭,分付。
傳于金輔根曰,發遣吏郞,諸執事淸齋與否,摘奸以來。
傳于李正耆曰,中官崔喜鎭,令該府拿處。
假注書尹哲求書啓,臣於本月初一日辰時量,敬奉聖敎,馳往明陵蜂峴,巡審摘奸是白乎則,石築堅緻,樹木鬱密是白乎旀,峴上結幕處守直之節,亦皆着實擧行是白如乎,仍詣昭顯墓看審是白乎則,植木叢茂,各處守護,竝皆無頉之意,敢啓。傳曰,知道。
李啓朝以奎章閣言啓曰,景慕宮望廟樓,今朔奉審無頉之意,敢啓。傳曰,知道。
又以禮曹言啓曰,卽接全羅監司李敦榮移文,則以爲古阜郡鄕校聖殿柱木及道里椽木朽傷,樑上塗灰剝落,不可不及今修改,告由移還安祭香祝,自本曹啓稟下送云矣。古阜郡鄕校聖殿修改時,先告事由移還安祭香祝,卽令該司,照例磨鍊下送,從便卜日設行之意,竝爲分付,何如?傳曰,允。
李正耆,以兵曹言啓曰,今七月初三日宗廟·永寧殿秋享大祭時,守門當爲塡差,而本曹郞廳·都摠府郞廳·五衛將,除入直排擬苟艱,依定式軍門將官,代差以入之意,敢啓。傳曰,知道。
又以都摠府言啓曰,副摠管權大肯,以永寧殿秋享大祭終獻官,祭物看品事,晝仕出去之意,敢啓。傳曰,知道。
又以備邊司言啓曰,本司武郞廳權,奔走勤仕,已滿十五朔,依例六品遷轉事,捧承傳施行,何如?傳曰,允。
上在昌德宮。停常參·經筵。
李啓朝啓曰,明日召對,取稟。傳曰,停。
李正耆啓曰,行大司憲朴永元未肅拜,執義宋來熙,掌令兪世煥·金龍彦,持平宋達仁,在外,白宗佺呈辭,監察茶時之意,敢啓。傳曰,知道。
又啓曰,左副承旨尹致秀,右副承旨金輔根,今日不爲仕進,竝卽牌招,何如?傳曰,允。
傳于李啓朝曰,禮房承旨,馳詣宗廟·永寧殿,奉審摘奸以來。
李啓朝以弘文館言啓曰,副應敎一員未差,校理金逸淵,副校理林肯洙,差祭,副校理南秉哲內閣進,上番闕直,事甚未安。應敎韓宓履,卽爲牌招入直,何如?傳曰,允。
以右副承旨金輔根牌不進罷職傳旨,傳于徐元淳曰,只推。
以應敎韓宓履牌不進罷職傳旨,傳于徐元淳曰,只推。
李正耆,以義禁府言啓曰,羅州兼任務安縣監李魯奎,仁川府使李寅升,竝拿來,與京畿監司狀啓,宣惠廳粘目憑閱處之事,傳旨啓下矣。李魯奎時在任所云,依例發遣府羅將拿來,李寅升今方待命,拿囚之意,敢啓。傳曰,知道。待待命拿囚。
上在昌德宮。停常參·經筵。
尹致秀,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
李啓朝啓曰,明日召對,取稟。傳曰,停。
尹致秀啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
李景在啓曰,左承旨李正耆,右副承旨金輔根,今日不爲仕進,竝卽牌招,何如?傳曰,允。
備忘記,永宗僉使李熠下直。長弓一張·長箭一部·片箭一部·筒兒一箇賜給。
李景在啓曰,假注書尹哲求,身病猝重,勢難察任,今姑改差,何如?傳曰,允。
尹哲求改差,代以韓應淳爲假注書。
尹致秀啓曰,行大司憲朴永元,持平白宗佺牌不進,執義宋來熙,掌令兪世煥·金龍彦,持平宋達仁,在外,監察茶時之意,敢啓。傳曰,知道。
以司諫李孝淳,獻納權命周,持平白宗佺,牌不進罷職傳旨,傳于尹致秀曰,只推。
以左承旨李正耆,右副承旨金輔根牌不進罷職傳旨,傳于尹致秀曰,只推。
尹致秀啓曰,臣與同副承旨徐元淳坐直矣,以其親病,陳疏徑出,伴直無人,右副承旨金輔根,旣有只推之命,更爲牌招,何如?傳曰,允。
以慶尙監司洪在喆狀啓,淸道郡守李載信身死事,傳于李啓朝曰,令該曹口傳差出,催促下送。
吏曹口傳政事,以宋啓栢爲淸道郡守。
李啓朝,以弘文館言啓曰,上番闕直,事甚未安。應敎韓宓履,旣有只推之命,與校理金逸淵,副校理林肯洙,一體牌招,以爲推移入直之地,何如?傳曰,允。
以應敎韓宓履,校理金逸淵,副校理林肯洙牌不進罷職傳旨,傳于金輔根曰,只推。
尹致秀,以兵曹言啓曰,內禁衛將吳顯文,文臣兼宣傳官李㘾,俱以身病猝重,無望供職,新除授魚游澗,僉使趙行祿,母年今爲七十五歲,在法當遞,北評事鄭基世,親病添劇,實無離捨遠赴之望,呈狀乞遞,竝改差,何如?傳曰,允。
兵曹口傳政事,副司果段鄭基世。
尹致秀,以兵曹言啓曰,去夏等能麽兒考講時,訓鍊院主簿趙聲夏·邊鎭弘·安鼎錫,武臣兼宣傳官李應祖·李漢容,守門將梁道潤二次不通,訓鍊院主簿徐有恕,武臣兼宣傳官鄭友永·孫亮錫·白春洙,守門將張集珪一次不通,依定式竝從重推考,訓鍊院主簿金駿喜四次不通,越俸一等,何如?傳曰,允。
又以訓鍊都監言啓曰,本局別將任泰瑛,身病甚重,勢難察任,改差,何如?傳曰,允。
行吏曹判書權敦仁疏曰,伏以臣於玆職,三歲三除,現叨亦餘半朞,大政前後再勘,臣之不才,本無足稱塞,而臣所蒙被,乃若是罕絶。夫豈或不自量揣,不自引決,晏晏若固有哉?誠以一初恩命,感激居先,咫尺微諒,煩瀆爲悚,荏冉蹲據,遂冒至今,政期則已過矣。若棧豆之依戀,徒襪線之無補,此臣所怵惕于心,終不能以自安也。夫臨筵視政,國朝之熙典,光御後初擧也,諭飭懇嚴,上下灑然,臣以無肖,涉筆於淸嚴之內,品藻於日月之末,其必欲濯勵對揚,發揮聖旨,彝性之不得不爾,而才不從心,又鮮知計,隨窠照塡,如苴罅漏,都何論劑量甄擇,平施而綜簡也乎?物議之來,臣固退俟,殿下之委寄臣而屢除不已者,欲使臣畢竭魯鈍,庶收桑楡,臣顧無能可藉,愈益不效,今可謂露無餘醜,蘊無他長,殿下已燭悉到底,亦何待物議而始斷之哉?且臣於行政前日,重感暑氣,痛發昏劇,而力赴政坐,間關句當,凘落倍甚,形證越添,濕壅而胃土不調,血萎而肺火益升,注泄無度,食路則阻,眞元潛鑠積聚兼肆,旬日之間,便成朽株,自料孱骸,嬰此毒祟,彈束恐無易期,重務不當暫曠,抖擻病思,略入文字,欲望聖明,亟賜鐫免,以幸公私,不勝大願,臣無任云云。答曰,省疏具悉。都政豈瓜限乎?卿其勿辭行公。
兵曹判書金左根疏曰,伏以臣抱冥升之憂,叨至重之任,寢驚寤辟,不啻若左氷而右炭者,居然嬗數序,而閱半歲之久矣。始託怵畏,中諉瀆擾,終止爲因循貪戀之歸,固臣罪也,而以臣顓蒙,有臣光寵,卽挽近睹記之所未有也,區區犬馬之忱,妄欲有所自效,爲萬分一藉手酬報之資。於是乎本末之不揆,放倒之不恤,拚他向前,淟然厭然于玆矣,而班簿之無所要領,甄拔之無所斟量,支調之絀,紀律之隳,有百其尤,無一可錄。夷考夙心,其所以悚息悸懼,反有甚於受命之初,而迺者京察之日,親聽唱注,一初盛擧,萬衆拭目,是宜有倍前對掦,以大慰候選需次者之心,而顧其比擬秤品,旣無所以作新群情,滾急草率,謬錯疊出,退自搜檢,無往非莫掩之疵,易索之瘢,尙賴庇覆之慈,曲賜涵貸,朝廷寬大,厚與之尉借,而憒劣迷闇,無堪再悞之實,亦可謂滿盤托出矣。大政之視同個滿,銓家恒例也,疾病之時有難强,人所不免也,而臣於此竝不敢援以爲說者,藉使無此個滿之限疾病之私,庸可以不去已乎?如臣晉躐之無漸,名位之太濫,阽焦臨淵,灼然有滿損之理。今以解一官釋一務,遽自詭於居謙處約之功,亦已晩矣,而迷不知變,謂榮可狃,畢竟官帥之害,上及於國,則不亦爲到底辜負之人也哉?公憂私計,誠有較急而不容已者,猥綴衷懇,仰瀆崇聽。伏乞聖慈,以恩勤顧復之私,推終始生成之澤,亟遞臣本兵之職,使重任無曠,私分獲安焉。臣無任云云。答曰,省疏具悉。重任何可輕遞乎?卿其勿辭行公。
同副承旨徐元淳疏曰,伏以臣於坐直之中,卽接家信,則臣父夙抱痰癖之證,凜綴居多,又値蒸濕之候,將攝失宜,冒暑行役,泄痢交作,證祟不輕,轉側須人,家僮踵至,促臣歸視。臣自聞此報,按住不得,玆敢忙陳短章,徑出禁扄。伏乞聖明,俯垂鑑諒,察臣情之悶迫,以安歸護,仍治臣擅離之罪,以肅朝綱,臣無任云云。省疏具悉。爾其勿辭救護。
上在昌德宮。停常參·經筵。
自未時至人定,灑雨下雨,測雨器水深二分。
金輔根啓曰,明日召對,取稟。傳曰,停。
尹致秀啓曰,合辭許久闕啓,事甚未安。除在外·未署經外,未肅拜呈告人員,竝卽牌招,何如?傳曰,允。
備忘記,宣沙浦僉使申聖學,碧團僉使朴宗恒,上土僉使孫承俊,柔院僉使朴東郁下直,各長弓一張·長箭一部·片箭一部·筒兒一箇賜給。
尹致秀啓曰,假注書韓應淳,時無職名,令該曹依例付軍職,冠帶常仕,何如?傳曰,允。
傳于尹致秀曰,右承旨許遞,前望單子入之。
承旨前望單子入之,趙忠植落點。
金輔根啓曰,吏曹郞廳來言,臺諫有闕,政事,取稟。傳曰,明日爲之。
尹致秀啓曰,密符親納例也,而前平安兵使金煐,謂爲身病,使其褊裨替納,事甚未安。推考,何如?傳曰,允。
以忠淸監司金英淳狀啓,魯城等邑民家漂頹人命渰死事,傳于尹致秀曰,許多民家之漂頹,聞甚驚慘,而人命之渰死,尤爲矜惻,元恤典外,別加顧助,渰死人等,如有生前身還布,竝蕩減,卽爲結構奠接,俾無失所棲遑之弊事,廟堂各別措辭,分付。
尹致秀啓曰,行大司憲朴永元,持平白宗佺,牌不進,執義宋來熙,掌令兪世煥·金龍彦,持平宋達仁在外,監察茶時之意,敢啓。傳曰,知道。
以司諫李孝淳,獻納權命周,持平白宗佺牌不進罷職傳旨,傳于尹致秀曰,只推。
金輔根,以弘文館言啓曰,上番闕直,事甚未安。應敎韓宓履,校理金逸淵,副校理林肯洙,旣有只推之命,竝卽牌招,以爲推移入直之地,何如?傳曰,允。
尹致秀以司僕寺一二提調意啓曰,蔚山監牧官李圭白,身病猝重,呈狀乞遞矣,今姑改差,何如?傳曰,允。
義禁府啓目,溫陽郡守李景愚原情云云。問目內辭緣,泛稱遲晩,刑推得情,何如?判付啓,除刑推議處爲良如敎。又啓目,白川郡守洪翰周,開城府經歷成好謙等原情云云。傳旨問目內辭緣,泛稱遲晩,成好謙段,所當請刑是白乎矣,曾經侍從勿爲請刑,載在大典通編,議處,洪翰周段,刑推得情,何如?判付啓依允爲旀,洪翰周段,除刑推議處爲良如敎。又啓目,仁川府使李寅升原情云云。傳旨問目內辭緣,泛稱遲晩,刑推得情,何如?判付啓,除刑推議處爲良如敎。又啓目,中官崔喜鎭原情云云。傳旨內辭緣,泛稱遲晩,所當請刑是白乎矣,長番內侍勿爲請刑,載在大典通編,議處,何如?判付啓依允。又啓目,中官全義浩原情云云。傳旨內辭緣,泛稱遲晩,所當請刑是白乎矣,長番內侍勿爲請刑,載在大典通編,議處,何如?判付。啓依允。又啓目,中官羅仁植原情云云。傳旨內辭緣,泛稱遲晩,所當請刑是白乎矣,長番內侍勿爲請刑,載在大典通編,議處,何如?判付啓依允。又啓目,宣傳官李濟完原情云云。傳旨內辭緣,泛稱遲晩,所當請刑是白乎矣,宣傳官勿爲請刑,載在大典通編,議處,何如?判付啓依允。又啓目粘連,向前李光荃亦,倭船致敗,在於五月初二日,兼任擧行,始於同月初七日是如是白乎則,提飭之未能先時,事勢固然,官守之旣在兼管,不可無警,以此照律,何如?判付啓依允。又啓目粘連,向前金大圭亦,受押單子之晩時修呈有違法例,難免稽緩,以此照律,何如?判付啓依允。
刑曹啓目粘連,江界朴景珍獄事,和姦崔女,謀殺本夫張同伊情節,箇箇承款,依例同推考覆親問,結案取招馳啓,依法典照律報議政府,詳覆施行,何如?判付啓依允。又啓目粘連,慶源金致興獄事,發塚見屍,自有當律,而況又棘木打屍,骨節傷碎,斷以一律,無容更議,令道臣,具格捧結案,狀聞後,稟處,何如?判付啓依允。
左議政金弘根箚曰,伏以臣冒膺匪據,數月于玆矣,出入筵陛,不爲不頻且數矣,未有單辭片言之可以報答隆寄,惟竊高位叨厚祿,傲然做大官樣子而已。慙訟悈慄之私,未嘗不顧影興歎,當寢絫欷,而小人福薄,亢溢挻災,聾塞之祟,較劇轉深,居恒少事,形證已自迭怪,微有動作,聆聞遂至全格,方其最劇也。竝與視官蒙蔽,神舍掀蕩,若烟霏之滾集,霆雹之驟殷,蓋其空谷之風,上薄則然也。雖以向日診筵時言之,夢夢然迷所方向,起居就止,專仗左右提咳,不翅若瞽者之惟其相所之,威顔咫尺,鑑悉無遺,有不待臣言之畢,而聖念必致㦖恤,私心寧容惶恧,嘗藥之地,職在審察,仰瞻俯承之際,不可以少忽焉爾,則今臣著顯之疾,初非侈張濫說於其間,而委有萬難黽勉之實,監煎而未克以身,日次則輒事懸病,保護重任,不宜緣臣瘝曠,劃蒙恩解,爲目下不容已之分義,用敢力具短牘,冒昧投呈,欲望聖慈,有以財施之幸甚,取進止。省箚具悉卿懇。愼節奉慮,藥院之任,今姑許副,卿其安心調理。仍傳于金輔根曰,此批答,遣史官傳諭。
上在昌德宮。停常參·經筵。
藥房提調金左根,左副承旨金輔根啓曰,伏未審日間,聖體若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
尹致秀啓曰,明日召對,取稟。傳曰,停。
又啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而大臣俱有身病,不得來會云矣,敢啓。傳曰,知道。
備忘記,安東營將張寅植下直,長弓一張·長箭一部·片箭一部·筒兒一箇賜給。
尹致秀啓曰,新除授右副承旨趙忠植,時在京畿陽智地,斯速乘馹上來事,下諭,何如?傳曰,允。
又啓曰,假注書成錫魯,身病猝重,勢難察任,今姑改差,何如?傳曰,允。
金輔根啓曰,行都承旨李景在,右承旨尹致秀式暇,左承旨李正耆不爲仕進,右副承旨趙忠植在外,同副承旨徐元淳受由,院中只有臣一人,伴直無人,左承旨李正耆,所當牌招,而拘於廳規,不得請牌,何以爲之?敢稟。傳曰,左承旨·同副承旨許遞,前望單子入之。
承旨前望單子入之,洪鍾應·李晉翼落點。
成錫魯改差,代黃起漢爲假注書。
金輔根啓曰,新除授左副承旨洪鍾應,同副承旨李晉翼,竝卽牌招,何如?傳曰,允。
又啓曰,奏御文字,何等審愼,而卽伏見監軍單子啓下者,則文兼李㘾,旣已改差,而依前書入,事甚駭忽,當該兵曹堂上推考,郞廳及宣傳官,竝所當重勘,而本院請推之外,無他可施之罰,何以爲之?敢稟。傳曰,允。竝拿處。
又啓曰,卽者吏曹郞廳來言,政事爲之事命下,而行判書權敦仁,參判趙容和,參議金箕晩,俱以病不來,不得開政云,竝卽牌招,何如?傳曰,允。
又啓曰,行吏曹判書權敦仁,參判趙容和,參議金箕晩牌不進推考傳旨及罷職傳旨,今方捧入,而開政命下之後,如是違牌,事甚未安。判書參判,竝更牌招,何如?傳曰,允。參議只推,更爲一體牌招。
有政。吏批,行判書權敦仁牌不進,參判趙容和進,參議金箕晩牌不進,同副承旨李晉翼進。啓曰,行判書權敦仁,參議金箕晩,竝牌招不進,小臣獨政未安,何以爲之?敢稟。傳曰,仍爲之。以徐相敎爲正言,金在根爲副應敎,李殷相爲校理,李孝淳爲修撰,鄭元容爲內醫都提調,沈宜冕爲兵曹正郞,鄭基植爲司宰僉正,柳相林爲北部令,李晉榮爲監察,金耆升·康國龍爲典籍,南海縣監韓大爀,柒原縣監洪在儀,熊川縣監李鍾應,前察訪張聖奎,以上今加通政加資事,覆啓判下,故學生蔡慶鎭贈童敎,孝行卓異贈職事,承傳。
兵批,判書金左根病,參判朴長復在外,參議李是鍊進,參知洪龜燮病,右承旨金輔根進。以李秉吉爲管城將,李羲鏞爲蔚山監牧官,北道參軍單南錫玄,僉知二單劉榮祜·安昇玄,副護軍李啓朝·徐元淳·李正耆·尹滋畊,副司直姜必魯,副司果尹致贒·韓啓源·李應洙,副司正韓應淳·南宮珏,以上竝單付。
吏批,再政。以宋能圭爲司諫,李若愚爲知經筵,李衡遠爲漢城庶尹,洪獻謨爲長寧殿令,金濬爲典籍,洪鍾序·趙秉璿爲引儀,鄭百升爲純陵參奉,軍器直長單金龍範,奉事單玄興孫,副奉事單吳㥧賢,參奉單李陽春。
兵批,再政。副護軍單張聖奎。
吏批,三政。以李淳榮爲宗廟令。
李晉翼啓曰,行大司憲朴永元,持平白宗佺,牌不進,執義宋來熙,掌令兪世煥·金龍彦,持平宋達仁在外,監察茶時之意,敢啓。傳曰,知道。
以司諫李孝淳,獻納權命周,持平白宗佺,牌不進罷職傳旨,傳于李晉翼曰,只推。
以左副承旨洪鍾應牌不進罷職傳旨,傳于李晉翼曰,只推。
以吏曹參議金箕晩再牌不進罷職傳旨,傳于李晉翼曰,只推。
以應敎韓宓履,副校理林肯洙牌不進罷職傳旨,傳于李晉翼曰,只推。
以校理金逸淵牌不進罷職傳旨,傳于李晉翼曰,只推。
金輔根以內醫院提調意啓曰,副提調李景在,今日問安,不爲仕進,卽爲牌招,何如?傳曰,允。
又以戶曹言啓曰,謹奉傳敎,璿源殿正殿以下雨漏修改吉日時,令日官崔鳳煥推擇,則今七月初六日午時爲吉云,以此日時擧行之意,敢啓。傳曰,知道。
又以戶曹言啓曰,時御所內各司雨漏修改吉日時,令日官崔鳳煥推擇,則今七月初六日卯時爲吉云,以此日時擧行之意,敢啓。傳曰,知道。
義禁府照目粘連,平海兼任蔚珍縣令李光荃矣本府議啓內,倭船致敗,在於五月初二日,兼任擧行,始於同月初七日是如是白乎則,提飭之未能先時,事勢固然,官守之旣在兼管,不可無警,以此照律,罪笞五十收贖,解見任別敍,私罪。奉敎依允爲旀,功議各減一等爲良如敎。又照目粘連,香室官員金大圭矣本府議啓內,受押單子之晩時修正,有違法例,難免稽緩,以此照律,罪笞四十收贖,附過還職,私罪。奉敎依允。又啓目粘連,向前洪翰周·成好謙等亦,洪翰周段,監官換面,有違事目,而臨時替送,雖緣事勢,該廳論勘,爲申法例是白遣,成好謙段,不謹操飭,而已泊之船致沒,未盡鉤拯,而零餘之數猶多,揆以法意,有難全恕,竝只以此照律何如?判付啓依允。又啓目粘連,向前李寅升亦,稅船臭載,轉到掌內,穀物鉤拯,事係時急,而船由他路,初無指護之可言,行到屢日,亦緣風勢之不利是白乎乃,揆以法例,有難參恕,以此照律,何如?判付啓依允。又啓目粘連,向前李景愚亦,各宮稅納,亦有程限是白去乙,由前則事在前倅,而不能善後,由後則歲又屢經,而尙此愆期,荐歉之餘,雖難了殺,別飭之後,猶復玩愒,法意所在,有難全恕,以此照律,何如?判付啓依允。又啓目粘連,向前李濟元亦,武臣扶掖,纔有朝飭是白去乙,禁門咫尺,肆然冒犯,揆以事體,誠極駭妄,不可以囚供之分疏,有所曲貸,以此照律,何如?判付啓依允。又啓目粘連,向前羅仁植亦,公事啓下,何等愼重,而有此誤踏之擧,難免不審之失,以此照律,何如?判付啓依允。又啓目粘連,向前崔喜鎭亦,長番供職,致有不謹之失,以此照律,何如?判付啓依允。又啓目粘連,向前全義浩亦,公事啓下,何等愼重,而有此誤踏之擧,難免不審之失,以此照律,何如?判付啓依允。
上在昌德宮。停常參·經筵。
夜自五更至初七日開東,灑雨下雨,測雨器水深五分。
尹致秀,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
洪鍾應啓曰,明日召對,取稟。傳曰,停。
李晉翼啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
備忘記,鍾城都護府使尹惠鎭下直,長弓一張·長箭一部·片箭一部·筒兒一箇賜給。
洪鍾應啓曰,卽者檢閱金益文,以其親病,陳疏徑出,原疏纔已捧入矣,所當直捧禁推傳旨,而此與無端徑出有異,推考警責,何如?傳曰,允。
又啓曰,左右史不可不備,別兼春秋洪在龍·鄭基世·南秉哲,檢閱沈敬澤,竝卽牌招,推移入直,何如?傳曰,允。
李晉翼啓曰,卽伏見江華留守李羲肇今春夏等褒貶啓本,則邊將無一人居中居下,殊無嚴明殿最之意,推考警責,何如?傳曰,允。
兵曹口傳政事,大護軍單金左根。
傳于洪鍾應曰,政官牌招開政。
洪鍾應,以弘文館言啓曰,新除授校理李殷相,時在京畿龍仁地,經筵入番事緊,請斯速乘馹上來事,下諭。傳曰,許遞,今日政差出。
有政。吏批,判書未差,參判趙容和進,參議金箕晩牌招不進,左副承旨洪鍾應進。以金蘭淳爲吏曹判書。
兵批,判書未差,參判朴長復在外,參議李是鍊病,參知洪龜燮入直進,同副承旨李晉翼進,上護軍權敦仁,副司直李殷相,副司果全在悳,以上竝單付。
吏批,再政。啓曰,新判書命招,同參政事,何如。傳曰,允。又啓曰,判書金蘭淳未肅拜,參議金箕晩牌招不進,小臣獨政未安,何以爲之?敢稟。傳曰,仍爲之。以徐憙淳爲兵曹判書,以李繪九爲校理,以金左根爲左參贊,以鄭錫麟爲軍資正,以鄭老容爲刑曹佐郞,以洪鍾序爲工曹佐郞,白海運爲典籍。
吏批,三政。以徐憙淳爲軍器提調,權正錘爲監察,鄭基信爲引儀,左參贊單李志淵,右參贊單金左根,都監提調單徐憙淳,禁衛提調單徐憙淳,御營提調單徐憙淳。
傳于李晉翼曰,時囚罪人崔喜鎭放送。
李晉翼啓曰,新除授兵曹判書徐憙淳,卽爲牌招,傳授命召,何如?傳曰,允。
洪鍾應,以吏曹言啓曰,獻陵忌辰祭典祀官兼大祝,前典籍朴斆默塡差,而時無職名,令該曹口傳付軍職,何如?傳曰,允。
兵曹口傳政事,副司果單朴斆默。
洪鍾應,以弘文館言啓曰,新除授副應敎金在根,修撰李孝淳,竝卽牌招察任,何如?傳曰,允。
李晉翼啓曰,行大司憲朴永元,持平白宗佺牌不進,執義宋來熙,掌令兪世煥·金龍彦,持平宋達仁在外,監察茶時之意,敢啓。傳曰,知道。
以司諫宋能圭,獻納權命周,正言徐相敎,持平白宗佺牌不進罷職傳旨,傳于李晉翼曰,只推。
以吏曹參議金箕晩牌不進罷職傳旨,傳于李晉翼曰,只推。
以別兼春秋洪在龍·鄭基世·南秉哲,檢閱沈敬澤牌不進罷職傳旨,傳于李晉翼曰,只推。
以副應敎金在根,修撰李孝淳牌不進罷職傳旨,傳于李晉翼曰,只推。
李晉翼,以御營廳言啓曰,本廳千摠元榘,身病甚重,勢難察任,改差,何如?傳曰,允。
行吏曹判書權敦仁疏曰,伏以臣以情則屢膺隆寄,涯量已溢,不退,理當召菑,此必可遞也,以才則課年京察,塵露無效,可罪不可冒也,又必可遞也。以病則寄命刀圭,無望冠帶,天官其可曠乎?尤其勢不容不遞也。其必可遞者,有玆三諦,其不可遞則究無一說,文字草草,未槪淵衷,伏奉批敎,不賜諒斥,顧臣所陳情與才之萬萬難强,必不待臣言之畢,而固應俱燭,區區病實之現更難强,情與才亦不暇較言,臣恐或有所遺察也歟。夫情之畫者,猶使之勉而趣焉,才之閼者,亦使之力而進焉,病則豈勉之可趣,力之可進者乎?臣有貞疾,重復傷暑,夏月則常所凜然,衰暮而轉益甚焉。自添客祟,頓失眞元,種種諸狀,已暴前籲,而邇來晨夕之涼,又乖調將之宜,證祟越劇,根委日深,醫技不稱補瀉,形神恍然尫脫,厭厭床玆,傫如頹景。今雖欲拚渠微諒,蹲他幾時,亦不可得矣。若待痊可,則果非日月可期,一任虛縻,則不當苟且如是,卽此而臣之去就決矣。昨有開政之命,自犯違傲之歸,隕越兢蹙,益無攸措,申綴病思,率具短章,伏乞聖慈,亟許鐫免,俾公私無兩誤焉。臣無任云云。答曰,省疏具悉。實病如是,本職許遞。
兵曹判書金左根疏曰,伏以臣於見職,有必辭之義,有必準乃已之情,日前猥綴之章,萬萬非扮飾崇讓,爲銓家備故事也,而繇臣忱誠未格,文辭不達,批諭之降,天聽邈然,臣於是拊心失圖,莫知攸屆也。聖上之於臣,父母也,子之智愚賢不肖,而父母無不知之理,顧臣庸陋謭劣無堪驅使之實,宜莫逃於淵鑑之下,而凡晉之以不次之位,畀之以至顯且重之任者,豈聖上不知臣而然哉?惟其知之深也,故憫恤之,㦖恤之也,故周流而亟試之,冀其或一事半事,容有承當去處,而其如臣駑下劣,步驟不得,秪見其銜斷橜敗,莫可收拾何哉?然則聖上所以覆幬而全安之,與夫臣之所以攢手蘄祝者,卽惟曰處之散而不處之要,置之歇而不置之劇,譬如日月之照,霜露所及,無物不遂其性,亦無材不區而別之也。苦窳之不可大受,理也,鉛鈍之不可久割,分也,愚而好用,聖人所戒,而來猶可追,志士之言也,以臣無似,旣試之而無其效矣。苟厚恕而自倖,不過曰可幸無罪焉耳,韜瑕隱泐,畢現而罄露,隳曠僨闕,廩廩有一日二日之害,臣雖欲終始嫪戀於此,將可得乎,而亦知其無其說也,若臣區區情理之不容不以遞爲期者,誠以公事家私,有時乎相爲輕重,嚴畏是懼,雖不敢煩瀆爲說,而體群臣爲九經之一,此古昔盛際上下相與之誼也。辭窮勢迫,冒死申籲,惟聖明俯垂諒察,亟允臣前疏所請,以幸公私,不勝大願,臣無任云云。答曰,省疏具悉。情懇旣切,所辭許施。
檢閱金益文疏曰,伏以臣於持被之中,卽接家信,則臣父纔經急霍,暴泄頻作,食飮全却,氣息綿綴,臣聞報焦遑,不能自定,藥餌扶將,一時爲急,玆不得不忙陳短籲,擅出禁扄。伏乞聖慈,俯垂鑑諒,亟遞臣職,俾伸私情,仍治臣罪,以肅朝綱,千萬幸甚,臣無任云云。省疏具悉。爾其勿辭救護。
上在昌德宮。停常參·經筵。
自開東至巳時,灑雨下雨,測雨器水深五分。
夜自五更至初八日開東,灑雨下雨,測雨器水深二分。
李晉翼啓曰,來十一日朝參日次矣,敢稟。傳曰,停。
洪鍾應啓曰,明日召對,取稟。傳曰,停。
又啓曰,今日乃是處暑,自明日視事,當爲取稟,而晩炎猶甚,無異盛暑,姑觀日候稍涼,更稟之意,敢啓。傳曰,知道。
李晉翼啓曰,合辭許久闕啓,事甚末安,除在外·未署經外,未肅拜呈告人員,竝卽牌招,何如?傳曰,允。
洪鍾應啓曰,左右史不可不備,別兼春秋洪在龍·鄭基世·南秉哲,檢閱沈敬澤,旣有只推之命,竝卽牌招,推移入直,何如?傳曰,允。
李晉翼啓曰,行兵曹判書徐憙淳牌不進推考傳旨,今方捧入,而命召傳授,一時爲急,如是違牌,事甚未安。更爲牌招,何如?傳曰,允。
又啓曰,行兵曹判書徐憙淳牌不進推考傳旨,今方捧入,而命召傳授,一時爲急,如是違牌,事甚未安。更爲牌招,何如?傳曰,允。
又啓曰,行兵曹判書徐憙淳,疏批已下,卽爲牌招,傳授命召,何如?傳曰,允。
又啓曰,行大司憲朴永元,持平白宗佺,牌不進,執義宋來熙,掌令兪世煥·金龍彦,持平宋達仁,在外,監察茶時之意,敢啓。傳曰,知道。
以司諫宋能圭,獻納權命周,正言徐相敎,持平白宗佺,牌不進罷職傳旨,傳于李晉翼曰,只推。
洪鍾應,以弘文館言啓曰,副應敎金在根,修撰李孝淳,旣有只推之命,竝卽牌招察任,何如,傳曰,允。
又以弘文館言啓曰,新除授校理李繪九,時在京畿楊州地,經筵入番事緊,請斯速乘馹上來事,下諭。答曰,依啓。
以別兼春秋洪在龍·鄭基世·南秉哲,檢閱沈敬澤,牌不進罷職傳旨,傳于李晉翼曰,只推。
以副應敎金在根,修撰李孝淳,牌不進罷職傳旨,傳于李晉翼曰,只推。
洪鍾應以成均館同知館事行大司成意啓曰,今七月初七日儒生上旬輪次,當爲設行,而大提學未差,限內不得爲之之意,敢啓。傳曰,知道。
李晉翼,以義禁府言啓曰,時囚罪人崔喜鎭放送事,承傳啓下矣。崔喜鎭放送之意,敢啓。傳曰,知道。
行兵曹判書徐憙淳疏曰,伏以臣空疎謭劣,以其才則襪線無長,以其智則絜甁猶大,試以臣身,竊嘗妄擬於當今百執事之職,無一可堪可居者,信如朱夫子所云不選甚差遣都做不得者也。夫何中權新命,忽下於夢想之外,臣誠惝怳悸恧,莫省所以自措也。方當鼎新庶政,器使群工之日,臣之此任,何嘗髣髴於萬一也乎?臣本魯莽,雖於文墨記簿之屬,尙且懵然,不得其要領,矧玆軍旅之事,尤所未學,而眇末一書生,猝然名之曰大司馬,則必致一軍皆驚,四方傳笑,此豈細故也哉?是職也,名雖一官,實兼衆務,有鹵簿廂軍陪扈之節,有武士卒乘敎閱之法,至乃甲兵焉檢察,錢穀焉出納,而摠括韜鈐,銓注韎韋,皆國之重務,而非可以匪材而冒據也審矣。今以付之於如臣斗筲,而無少留難,臣實不知其何帠也。顧臣所處,與其不量而入,以致玷聖簡而壞國體,曷若量而後入,以不報爲報也乎?玆敢披瀝衷懇,仰瀆崇嚴,伏乞聖慈,俯垂鑑燭,亟遞臣新授職名,以重公器,以安微分,不勝幸甚,臣無任云云。答曰,省疏具悉。卿其勿辭行公。
上在昌德宮。停常參·經筵。
自開東至人定,灑雨下雨,測雨器水深一寸六分。
自人定至五更,灑雨下雨,測雨器水深二寸。
洪鍾應啓曰,明日召對,取稟。傳曰,停。
李晉翼啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
李景在啓曰,左承旨尹致秀,右承旨金輔根,今日不爲仕進,竝卽牌招,何如?傳曰,允。
洪鍾應啓曰,左右史不可不備,別兼春秋洪在龍·鄭基世·南秉哲,檢閱沈敬澤,旣有只推之命,竝卽牌招,推移入直,何如?傳曰,允。
備忘記,宣川都護府使李宜植,阿山萬戶張翰行下直,各長弓一張·長箭一部·片箭一部·筒兒一箇賜給。
傳于洪鍾應曰,左承旨許遞,前望單子入之。
承旨前望單子入之,洪永圭落點。
李晉翼啓曰,行大司憲朴永元,持平白宗佺牌不進,執義宋來熙,掌令兪世煥·金龍彦,持平宋達仁在外,監察茶時之意,敢啓。傳曰,知道。
傳于洪鍾應曰,在外臺諫許遞,政官牌招開政。
傳于李晉翼曰,中官崔喜鎭,施以竄配之典。
以司諫宋能圭,獻納權命周,正言徐相敎,持平白宗佺,牌不進罷職傳旨,傳于李晉翼曰,只推。
以右承旨金輔根牌不進罷職傳旨,傳于李晉翼曰,只推。
洪鍾應,以弘文館言啓曰,副應敎金在根,旣有只推之命,卽爲牌招,何如?傳曰,允。
李晉翼,以義禁府言啓曰,中官崔喜鎭,施以竄配之典事,承傳啓下矣。崔喜鎭全羅道靈巖郡竄配,而以承傳內辭意,具罪目,依例發遣府書吏,押送配所,何如?傳曰,允。
義禁府照目粘連,白川郡守洪翰周,開城經歷成好謙等矣本府議啓內,洪翰周段,監官換面,有違事目,而臨時替送,雖緣事勢,該廳論勘,爲申法例是白遣,成好謙段,不謹操飭,而已泊之船致沒,未盡鉤極,而零餘之數猶多,揆以法意,有難全貰,竝只以此照律罪,各笞五十收贖,解見任別敍,竝只私罪。奉敎依允爲旀,洪翰周段,功議各減一等,成好謙段,功減一等爲良如敎。又照目粘連,宣傳官李濟完矣本府議啓內,武臣扶掖,纔有朝飭是白去乙,禁門咫尺,肆然冒犯,揆以事體,誠極駭妄,不可以囚供之分疏,有所曲貸,以此照律,罪杖一百收贖,告身盡行追奪,私罪。奉敎依允爲旀,功議各減一等爲良如敎。又照目粘連,溫陽郡守李景愚矣本府議啓內,各宮稅納,亦有程限是白去乙,由前則事在前倅,而不能善後,由後則歲又屢經,而尙此愆期,荐歉之餘,雖難了殺,別飭之後,猶復玩愒,法意所在,有難全恕,以此照律,罪杖六十收贖,奪告身一等,私罪。奉敎依允爲旀,功議各減一等爲良如敎。又照目粘連,仁川府使李寅升矣本府議啓內,稅船臭載,轉到掌內,穀物鉤拯,事係時急,而船由他路,初無指護之可言,行到屢日,亦緣風勢之不利是白乎乃,揆以法例,有難參恕,以此照律,罪笞五十收贖,解見任別敍,私罪。奉敎依允爲旀,功減一等爲良如敎。又照目粘連,中官羅仁植矣本府議啓內,公事啓下,何等審愼,而有此誤踏之擧,難免不審之失,以此照律,罪杖八十收贖,奪告身三等,私罪。奉敎依允爲旀,功減一等爲良如敎。又照目粘連,中官全義浩矣本府議啓內,公事啓下,何等愼重,而有此誤踏之擧,難免不審之失,以此照律,罪杖八十收贖,奪告身三等,私罪。奉敎依允爲旀,功減一等爲良如敎。又啓目,兵曹佐郞金玉龍,宣傳官邊漢圭等原情云云。傳旨內辭緣,泛稱遲晩,邊漢圭段,所當請刑是白乎矣,宣傳官勿爲請刑,載在大典通編,議處,金玉龍段,刑推得情,何如?判付啓依允爲旀,金玉龍段,除刑推議處爲良如敎。
上在昌德宮。停常參·經筵。
洪鍾應啓曰,明日召對,取稟。傳曰,停。
李晉翼啓曰,行大司憲朴永元未肅拜,執義掌令二員,持平一員未差,白宗佺呈辭,監察茶時之意,敢啓。傳曰,知道。
金輔根啓曰,新除授同副承旨洪永圭,時在京畿驪州地,斯速乘馹上來事,下諭,何如?傳曰,許遞。前望單子入之。
承旨前望單子入之,徐耆淳落點。
金輔根啓曰,新除授同副承旨徐耆淳,卽爲牌招,何如?傳曰,允。
洪鍾應啓曰,臣鍾應依定式進詣香室,奉審香祝樻祝板袱子,精潔之意,敢啓。傳曰,知道。
李晉翼啓曰,臣晉翼今日入直禁軍戎器點考,進去下直之意,敢啓。傳曰,知道。
又啓曰,臣依定式進詣仁政殿月臺,入直禁軍戎器點考,則皆無頉,仍以傳敎內辭意勞問,則亦皆好在云矣,敢啓。傳曰,知道。
傳于李晉翼曰,中官李嚞榮,咸鏡道明川府定配。
以別兼春秋洪在龍·鄭基世·南秉哲,檢閱沈敬澤牌不進罷職傳旨,傳于李晉翼曰,只推。
金輔根啓曰,左右史不可不備,別兼春秋洪在龍·鄭基世·南秉哲,檢閱沈敬澤,旣有只推之命,檢閱金益文,由限已過,竝卽牌招,推移入直,何如?傳曰,允。
又啓曰,吏曹判書金蘭淳,參判趙容和,參議金箕晩牌不進推考傳旨及罷職傳旨,今方捧入,而開政命下,已至經宿,如是違牌,事甚未安。判書參判,竝更牌招,何如?傳曰,允。參議只推,一體牌招。
又啓曰,吏曹判書金蘭淳,參判趙容和,參議金箕晩牌不進推考傳旨及罷職傳旨,今方捧入,而開政命下之後,如是違牌,事甚未安。判書參判,竝更牌招,何如?傳曰,允。參議只推,一體牌招。
又啓曰,吏曹判書金蘭淳,參判趙容和,參議金箕晩再牌不進推考傳旨及罷職傳旨,今方捧入,而開政命下,已至經宿,連事違召,無意承膺,事體所在,誠極未安。判書陳疏到院,而原疏以國忌齋戒,纔已退却矣。判書·參判,竝所當更請牌招,而係是一日三牌,何以爲之?敢稟。傳曰,原疏捧入,參議只推,與參判一體更爲牌招。
傳于金輔根曰,吏判疏批已下,卽爲牌招。
李晉翼啓曰,吏曹參議金箕晩三牌不進,依定式禁推傳旨捧入之意,敢啓。傳曰,知道。
有政。吏批,判書金蘭淳進,參判趙容和,參議金箕晩,竝牌招不進,同副承旨李晉翼進。以林永洙爲大司諫,金在根爲執義,李彙圭·朴鳳欽爲掌令,李羲俊爲持平,任泰濬爲承文判校,金一麗爲掌苑別提,權用經爲安東府使,成均博士單張德良,承文判校林孝憲,滿三十朔依法典陞堂上。
兵批,行判書徐憙淳病,參判朴長復在外,參議李是鍊病,參知洪龜燮入直進,左承旨金輔根進,黃土岐,權管單康達壽,副護軍尹致秀·洪永圭·黃浩民,副司直宋來熙·兪世煥·金龍彦·宋達仁,以上竝單付。
吏批,再政。以趙秉恒爲副應敎,魏鍾善爲宗簿主簿。
兵批,再政。副護軍林孝憲。
以同副承旨徐耆淳牌不進罷職傳旨,傳于李晉翼曰,只推。
以吏曹參議金箕晩三牌不進禁推傳旨,傳于李晉翼曰,分揀。
以副應敎金在根牌不進罷職傳旨,傳于李晉翼曰,只推。
李晉翼,以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
金輔根,以戶曹言啓曰,各道年分事目,從當磨鍊以入矣,災傷覆審,勿送敬差官,專委道臣,已成近例,今年亦依此擧行事,分付,何如?傳曰,允。
李晉翼,以兵曹言啓曰,卽接南所衛將黃彦喜牒報,則敦化門西邊外宮墻一間許,因雨半邊缺落云,與全頹有異,把守軍則金虎門入直軍五名除出,限修築間嚴加守直,而待開門,令紫門監,以杻把子及長木,堅實圍排之意,敢啓。傳曰,知道。
又以訓鍊都監言啓曰,因兵曹草記,敦化門西邊外宮墻一間許半邊缺落處,金虎門入直軍五名除出,將校一人率領,限修築間嚴加守直之意,敢啓。傳曰,知道。
吏曹判書金蘭淳疏曰,伏以臣聞有國治忽,在乎官人,官人能否,在於銓衡,銓衡平則庶官得而績庸熙,銓衡失平則內外瘝職,績庸不成,此所以關國治忽者,亶其然矣。古人有言在吏部一日,心行宇內一周,人才之採擇,流品之甄別,其責綦重,其事難愼,有非鈍性淺識,所可造次運用,其欲魚貫以升,則才者遺,穎脫必取,則勞者後,振淹拔滯,或失綜核之宜,激濁揚淸,易招硬悻之譏,此在常衮崔祐甫之賢,猶不免於時謗,矧乎交臂之巿,趨競日滋,睢盱之場,噂沓日增,劑量施措之方,視昔維艱,豈容匪人濫授而冒據也哉?臣卽一庸陋樸遬之老措大耳,一切世務,茫然無分曉,優游棲遲,性分所甘,名塗要津,夢想不到。今焉蒲柳先衰,菁華已竭,陳力尙多不堪,處劇尤非其任,搢紳名籍,朝聞而夕遺,班行顔面,昨記而今錯,忽以萬萬不當之命,加之萬萬不當之身,臣歷日兢駴,終不得其說也。顧臣參佐政席,亦嘗與聞代斲,而莫掩疎闇,畢露瘡尤,況進乎是而能事其事,俾官方澄而物情允,是殆責蚊以負山,惡乎其可也?顧今庶務親總,一初淸明,朝家擧措,實爲四方之拭目,其所當愼,孰有大於置天官之長,而乃以如臣無似,苟然充選,若謂臣材力足稱,則臣之匪材,聖明之所已燭也。謂其資歷已優,則是任之重,豈可循資而不採其實耶?竊恐除目一播,遠近傳笑,貽累治朝,非細故也。噫,臣之通籍立朝,行將三十年于玆矣。偏蒙洪造,厚藉先蔭,滾到隆顯,罔非踰濫,而一心向前,惟以趨走爲恭,今玆所叨,判非襯帖於臣,擬議於臣,臣雖欲饕榮藉寵,不量而入,其於公議之在前何,左右參倚,進身無計,召牌之下,惶隘冞切。玆敢冒控危懇,仰瀆崇聽,伏乞聖慈,俯賜諒察,亟命收還臣新授職名,俾重任無濫,私分獲安,不勝幸甚,臣無任云云。答曰,省疏具悉。卿其勿辭行公。
上在昌德宮。停常參·經筵。
藥房都提調鄭元容,副提調李景在啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
金輔根啓曰,明日召對,取稟。傳曰,停。
李晉翼啓曰,行大司憲朴永元,執義金在根,掌令朴鳳欽,持平李羲俊,未肅拜,掌令李彙圭在外,持平白宗佺呈辭,監察茶時之意,敢啓。傳曰,知道。
徐耆淳啓曰,備邊司郞廳來言,今日賓廳日次,而國忌正日相値,不得來會云矣,敢啓。傳曰,知道。
金輔根啓曰,右承旨洪鍾應,今日不爲仕進,卽爲牌招,何如?傳曰,允。
李晉翼啓曰,傳漏法意,何等審愼,而去夜二更未盡,三更徑打,事甚疎忽,誠極駭然,常時不能檢飭之兵摠府入直堂郞,竝從重推考,當該禁漏官,令攸司科治,何如?傳曰,允。
又啓曰,卽見東萊府使姜時永狀啓,則迎日縣監李溟游之游字,誤書以遊字,奏御文字,何等審愼,而如是疎忽,事甚未安。推考,何如?傳曰,允。
以右承旨洪鍾應牌不進罷職傳旨,傳于徐耆淳曰,只推。
以別兼春秋洪在龍·鄭基世·南秉喆,檢閱沈敬澤·金益文牌不進罷職傳旨,傳于徐耆淳曰,只推。
徐耆淳啓曰,明日傳香,禮房承旨當爲齋宿,右承旨洪鍾應,旣有只推之命,所當更請牌招,而拘於廳規,不得請牌,何以爲之?敢稟。傳曰,牌招。
又啓曰,左右史不可不備,別兼春秋洪在龍·鄭基世·南秉哲,檢閱沈敬澤·金益文,旣有只推之命,竝卽牌招,推移入直,何如?傳曰,允。
以別兼春秋洪在龍·鄭基世·南秉哲,檢閱沈敬澤·金益文牌不進罷職傳旨,傳于徐耆淳曰,只推。
李晉翼,以義禁府言啓曰,中官李嚞榮,咸鏡道明川府定配事,承傳啓下矣。李嚞榮咸鏡道明川府定配,而以承傳內辭意,具罪目,依例發遣府羅將,押送配所之意,敢啓。傳曰,知道。
徐耆淳,以都摠府言啓曰,副摠管柳基常,以摠戎中軍,本營諸將官射會監試事,南別營晝仕出去之意,敢啓。傳曰,知道。
又以訓鍊都監言啓曰,本局把摠申泰羲,身病甚重,勢難察任,改差,何如?傳曰,允。
又以禁衛營言啓曰,本營騎士別將具載龍,身病猝重,勢難察任,改差,何如?傳曰,允。
又以御營廳言啓曰,本廳千摠金翰喆,身病甚重,勢難察任,改差,何如?傳曰,允。
上在昌德宮。停常參·經筵。
自未時至人定,灑雨下雨,測雨器水深一分。
洪鍾應啓曰,明日召對,取稟。傳曰,停。
徐耆淳啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
洪鍾應啓曰,右副承旨李晉翼,今日不爲仕進,卽爲牌招,何如?傳曰,允。
備忘記,方山萬戶金應律下直,長弓一張·長箭一部·片箭一部·筒兒一箇賜給。
傳于洪鍾應曰,禮房承旨,馳詣永禧殿,奉審摘奸以來。
洪鍾應啓曰,左副承旨趙忠植,自鄕上來云,卽爲牌招,何如?傳曰,允。
執義金在根啓曰,臣言議風裁,本不合於淸朝耳目之任,而亞憲除旨,忽下於待罪館職之中,臣懷榮怵義,不得不張皇出肅,而第於合啓中,有區區私義之不可聯參者,頃叨諫職,已蒙恩諒,今何敢一刻晏然於臺次乎?請命遞斥臣職。答曰,依啓。
以大司諫林永洙,司諫宋能圭,獻納權命周,正言徐相敎,掌令朴鳳欽,持平白宗佺·李羲俊,牌不進罷職傳旨,傳于徐耆淳曰,只推。
以右副承旨李晉翼牌不進罷職傳旨,傳于徐耆淳曰,只推。
以左副承旨趙忠植牌不進罷職傳旨,傳于徐耆淳曰,只推。
洪鍾應,以弘文館言啓曰,新除授副應敎趙秉恒,時在京畿楊州地,經筵入番事緊,請斯速乘馹上來事,下諭。答曰,依啓。
又以禮曹言啓曰,卽接慶尙監司洪在喆移文,則以爲尙州牧鄕校聖殿,年久頹圮,不可不及今修改,告由移還安祭香祝,自本曹啓稟下送云矣。尙州牧鄕校聖殿修改時,先告事由移還安祭香祝,卽令該司照例磨鍊下送,從便卜日設行之意,竝爲分付,何如?傳曰,允。
徐耆淳以備邊司言啓曰,各道秋操稟啓,今已齊到矣。戎政之解弛,莫近日若,不容不漸次飭勵,故所以正初有兩南春操之令,而適値帥臣之交遞,科試之相妨,未免中寢,誠爲可惜,而目下事勢,與春間差異。兩西輪沴,尙未快息,關北牟麥,又爲甚歉,而三南諸邑,間不無潦決虫損之患,況今秋事未判,民力宜紓,今秋八道·三都水陸諸操巡歷巡點,竝姑停免,至於官鎭門聚點,雖與正操有異。若能着意講行,亦當有裨於鍊戎肄武之節,另加申飭,俾毋敢視以文具,有堤堰處移點完役,亦依近例爲之,各樣都試覆審考講,竝爲設行之意,分付,何如?傳曰,允。
義禁府啓目粘連,向前金玉龍·邊漢圭等亦,金玉龍段,監軍省記,雖云該廳擧行,文兼遞改,乃是本曹所關是白乎則,矇然未覺,自歸不審,致此失錯,有難參恕是白遣,邊漢圭段,文兼遞狀,未及來到,監軍省記,依前修呈,揆以事勢,亦或無怪是白乎矣,其在擧行,難免不察之失,竝只以此照律,何如?判付啓依允。
上在昌德宮。停常參·經筵。
自開東至申時,灑雨下雨,測雨器水深四分。
洪鍾應啓曰,明日召對,取稟。傳曰,停。
李晉翼啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
洪鍾應啓曰,左副承旨趙忠植,今日不爲仕進,卽爲牌招,何如?傳曰,允。
備忘記,昌城都護府使李膺緖下直,長弓一張·長箭一部·片箭一部·筒兒一箇賜給。
李晉翼啓曰,行大司憲朴永元,掌令朴鳳欽,持平白宗佺·李羲俊,牌不進,掌令李彙圭在外,執義未差,監察茶時之意,敢啓。傳曰,知道。
以大司諫林永洙,司諫宋能圭,獻納權命周,正言徐相敎,掌令朴鳳欽,持平白宗佺·李羲俊,牌不進罷職傳旨,傳于李晉翼曰,只推。
以慶尙監司洪在喆狀啓,金山等邑民家漂頹人命渰死事,傳于徐耆淳曰,聞甚矜惻,元恤典外,別加顧助,渰死人如有生前身還布,竝蕩減,卽爲結構奠接,俾無一民失所棲遑之弊事,廟堂各別措辭,分付。
徐耆淳,以禮曹言啓曰,永禧殿第二室前面椽端·北挾室後面道里上·移安廳第二室滲漏處及南邊內墻一間許內邊頹圮處修改,以今日午時啓下,而見今雨勢如此,土瓦俱爲霑濕,修改之節,待快晴更爲擇日擧行,何如?傳曰,允。
又以禮曹言啓曰,圖畫署有別遞兒祿窠,而自前以畫員實官中久勤者,次次許付矣。付祿人李潤民有頉代,當次人許宏,依例許付,何如?傳曰,允。
又以禮曹言啓曰,圖畫署畫員李潤民有頉代,本署祿官窠,以差備待令畫員金安國,陞付之意,敢啓。傳曰,知道。
又以都摠府言啓曰,今日入直內三廳武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
又以兵曹言啓曰,卽接東道參軍南正倫牒報內,御營廳所授肅靖門東邊第二城廊近處,體城四間許頹圮云。爲先令繕工監,堅實圍排,分授軍門,急速修築,而把守軍兵,亦令該軍門,量宜定送,限改築間嚴加守直之意,分付,何如?傳曰,允。
又以御營廳言啓曰,本廳字內肅靖門東邊第二城廊近處體城四間許頹圮處,令分授軍門,卽速修築,把守軍兵,量宜定送事,自兵曹草記矣。修築則待晴擧行,而本牙兵十五名,懸錄牙兵五名,將官率領,限改築間輪回,嚴加把守之意,敢啓。傳曰,知道。
義禁府照目粘連,兵曹佐郞金玉龍,宣傳官邊漢圭等矣本府議啓內,金玉龍段,監軍省記,雖云該廳擧行,文兼遞改,乃是本曹所關是白乎則,矇然未覺,自歸不審,致此失錯,有難參恕是白遣,邊漢圭段,文兼遞狀,未及來到,監軍省記,依前修呈,揆以事勢,亦或無怪是白乎矣,其在擧行,難免不察之失,竝只以此照律,罪各笞四十收贖,附過還職,竝只私罪。奉敎依允爲旀,邊漢圭段,功減一等爲良如敎。
左副承旨趙忠植疏曰,伏以臣負累至深,退守田廬蓬茅之下,分甘沒齒,無復有當世之念者,居然九年于玆。迺於我聖上臨政之初,特授臣以承宣之職,繼而有解由勿拘之命,此已臣夢寐之所不圖,而今又除旨忽下,馹召臨門,惝怳震惕,莫省攸措,坐縻華銜,虛辱王命。又非賤分所敢安者,劃卽登程,進詣城闉,榮光所被,感極涕零,若謂臣簪履之久,不忍永棄,罪累之餘,宜加拂拭也,則駑駘之質,强策愈見顚蹶,腥穢之物,淘洗尙有餘臭,其不可以復廁近密之列,以玷我聖上勵廉敦俗之治也明矣。玆敢不避僭越,略暴危衷,惟聖明垂察焉。臣劣才蔑識,百無寸長,承藉先蔭,節次推排,滾滾到下大夫之列,榮極一身,補蔑絲毫,及至待罪西邑,猝當慘歉,智慮淺短,不足以堪此一邑,而惟思殫竭賙賑,以爲小塞分憂之責矣。賑纔二巡,事未就緖,持斧之地,論勘遽及,此蓋臣行己無素,忠信未孚,作事昧方,瘢累畢露,上以貽羞朝著,下以忝辱祖先,撫躬慙慟,生不如死。到今退惟,寢夢猶驚,雖以上納事言之,在職周年之間,凡干公納,擧皆及期了畢,則今此未納之條,卽臣遞歸後事,而至於私債之忽作公貨,諉之以由臣愆期者,誠亦異矣。然而無論公私,緣於徑遞,未卽區處,亦是臣罪,更何呶呶,惟有絶意榮塗,杜門訟愆,以盡自伸之道,庶爲不報之報耳,此臣所以寧被方命之誅,不敢爲揚揚冒進之計者也。召牌荐降,蠢動無望,臣之情勢,吁,亦窮且慼矣。伏乞天地父母,俯賜矜諒,刊削臣名於朝籍,勿復檢擧,仍治臣孤恩違命之罪,以肅朝綱焉。臣無任云云。省疏具悉。事屬年久,今何追提?爾其勿辭察職。
上在昌德宮。停常參·經筵。
徐耆淳啓曰,明日召對,取稟。傳曰,停。
李晉翼啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
徐耆淳啓曰,來十八日專經武臣殿講日次,而誕日相値,頉稟之意,敢啓。傳曰,知道。
李景在啓曰,左承旨金輔根,右承旨洪鍾應,左副承旨趙忠植,今日不爲仕進,竝卽牌招,何如?傳曰,允。
徐耆淳啓曰,假注書黃起漢,身病猝重,勢難察任,今姑改差,何如?傳曰,允。
以左承旨金輔根,右承旨洪鍾應,左副承旨趙忠植牌不進罷職傳旨,傳于徐耆淳曰,只推。
李景在啓曰,明日傳香,禮房承旨當爲齋宿,右承旨洪鍾應,旣有只推之命,更爲牌招,何如?傳曰,允。
李晉翼啓曰,行大司憲朴永元,掌令朴鳳欽,持平白宗佺·李羲俊,牌不進,掌令李彙圭在外,執義未差,監察茶時之意,敢啓。傳曰,知道。
以大司諫林永洙,司諫宋能圭,獻納權命周,正言徐相敎,掌令朴鳳欽,持平白宗佺·李羲俊,牌不進罷職傳旨,傳于李晉翼曰,只推。
洪鍾應,以弘文館言啓曰,校理李繪九,自鄕上來云,卽爲牌招察任,何如?傳曰,允。
上在昌德宮。停常參·經筵。
洪鍾應啓曰,明日召對,取稟。傳曰,停。
李晉翼啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
洪鍾應啓曰,左副承旨趙忠植,今日不爲仕進,卽爲牌招,何如?傳曰,允。
備忘記,阿吾地萬戶朴亨植下直,長弓一張·長箭一部·片箭一部·筒兒一箇賜給。
傳于洪鍾應曰,禮房承旨,馳詣宗廟·景慕宮,摘奸以來。
洪鍾應啓曰,宗廟望祭報府中,宮闈令名字誤書,致勤下敎,奏御文字之如是不審,事甚疎忽,當該堂上,推考,何如?傳曰,允。
黃起漢改差,代以李參鉉爲假注書。
徐耆淳啓曰,假注書李參鉉,時無職名,令該曹依例付軍職,冠帶常仕,何如?傳曰,允。
李晉翼啓曰,行大司憲朴永元,掌令朴鳳欽,持平白宗佺·李羲俊,牌不進,掌令李彙圭在外,執義未差,監察茶時之意,敢啓。傳曰,知道。
以大司諫林永洙,司諫宋能圭,獻納權命周,正言徐相敎,掌令朴鳳欽,持平白宗佺·李羲俊,牌不進罷職傳旨,傳于李晉翼曰,只推。
李晉翼啓曰,明日次對,兩司當爲進參,除在外·未署經外,未肅拜·呈告人員,竝待開門牌招,何如?傳曰,允。
洪鍾應以奎章閣言啓曰,明日卽奉謨堂秋孟朔奉審日次,臣等進詣擧行之意,敢啓。傳曰,知道。
又以弘文館言啓曰,修撰尹穳差祭,副修撰李㘾內閣進,下番闕直,事甚未安。修撰李孝淳,副修撰李正履,竝卽牌招,以爲推移入直之地,何如?傳曰,允。
以修撰李孝淳,副修撰李正履,牌不進罷職傳旨,傳于徐耆淳曰,只推。
徐耆淳,以兵曹言啓曰,今月十七日,一內禁軍番次矣,該番將有闕之代,依承傳口傳擬入之意,敢啓。傳曰,知道。
兵曹口傳政事,以閔晳爲內禁將。
徐耆淳,以兵曹言啓曰,新除授內禁衛將閔晳,時無職名,依例口傳付軍職以入之意,敢啓。傳曰,知道。
兵曹口傳政事,副護軍單閔晳。
徐耆淳,以兵曹言啓曰,五衛將黃彦喜,文臣兼宣傳官林肯洙,俱以病難供職,呈狀乞遞,竝改差,何如?傳曰,允。
上在昌德宮。停常參·經筵。
未時,灑雨下雨,測雨器水深一分。
藥房都提調鄭元容,副提調李景在啓曰,伏未審日間,聖體,若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·中宮殿口傳問安。答曰,知道。
徐耆淳,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
金輔根啓曰,明日召對,取稟。傳曰,停。
李景在啓曰,右承旨洪鍾應,左副承旨趙忠植,今日不爲仕進,竝卽牌招,何如?傳曰,允。
李晉翼啓曰,行大司憲朴永元,掌令朴鳳欽,持平白宗佺·李羲俊,牌不進,掌令李彙圭在外,執義未差,監察茶時之意,敢啓。傳曰,知道。
傳于徐耆淳曰,大臣·備局堂上引見。
以大司諫林永洙,司諫宋能圭,獻納權命周,正言徐相敎,掌令朴鳳欽,持平白宗佺·李羲俊,牌不進罷職傳旨,傳于李晉翼曰,只推。
以右承旨洪鍾應,左副承旨趙忠植,牌不進罷職傳旨,傳于徐耆淳曰,只推。
李晉翼,以奎章閣言啓曰,臣等進詣奉謨堂,奉審無頉,而閣內諸處,亦爲無頉之意,敢啓。傳曰,知道。
又以奎章閣言啓曰,景慕宮望廟樓,今望奉審無頉之意,敢啓。傳曰,知道。
以黃海監司徐念淳狀啓,龍媒鎭人命淹死事,傳于金輔根曰,聞甚矜惻,元恤典外,別加顧助,如有生前身還布,竝蕩減,未拯屍身,期於拯得之意,廟堂措辭,分付。
徐耆淳以備邊司言啓曰,今日賓對,諸堂懸病甚多,耆社及實故外,竝令政院牌招進參,何如?傳曰,允。
金輔根,以議政府三公意啓曰,今日都堂錄會圈時,吏曹堂上,例爲進參,而參判趙容和病不來,令政院卽爲牌招,以爲備員擧行之地,何如?傳曰,允。
吏曹,弘文館都堂會圈四點,趙徽林·李豊翼·金始淵·金建銖·尹敎成·金應均·沈膺泰·曺錫雨·李宗秉·趙道淳·沈敦永·李時愚·李經在·南性敎·李寅奭·任百秀。
吏曹·議政府,會議經筵官洪直弼。
傳于金輔根曰,玉堂竝許遞,今日政差出。
金輔根,以吏曹言啓曰,大成殿修改告由祭,殿內西從享分獻官,前持平李廷憲塡差,而時無職名,令該曹口傳付軍職,何如?傳曰,允。
兵曹口傳政事,副司果單南秉哲·李㘾·李廷憲。
金輔根,以吏曹言啓曰,敦寧府主簿李宗孝,以其身病,呈狀乞遞,改差,何如?傳曰,允。
又以吏曹言啓曰,成均館典籍李好亨,受由過限不上來,改差,何如?傳曰,允。
又以吏批言啓曰,侍從臣父年七十人,每於歲首,抄啓加資,而新有應推恩人,雖非歲首,亦爲抄啓加資事,載在法典矣。侍從臣父年七十以上人,別單書入之意,敢啓。傳曰,知道。
有政。吏批,判書金蘭淳進,參判趙容和,參議金箕晩,竝牌招不進,左承旨金輔根進。以李光載爲執義,韓啓源·李宗秉爲校理,金始淵·趙道淳爲副校理,徐有薰·兪象煥爲修撰,南性敎·沈膺泰爲副修撰,李光正爲內醫提調,鄭基信爲敦寧主簿,韓致良爲順康園守奉官,申萬休爲鏡城判官,經筵官單洪直弼,江界府摘奸御史單李時愚。
兵批,行判書徐憙淳進,參判朴長復在外,參議李是鍊病,參知洪龜燮入直進,同副承旨徐耆淳進。以金鼎均·李忠運爲副摠管,李景純爲宣傳官,李信泳爲兼司僕將,金達鍊·文奎行爲五衛將,李在明爲訓鍊主簿,徐斗榦爲忠淸中軍,李民璜爲魚游澗僉使,徐相敎爲北評事,洪漢祚爲助泥萬戶,洪在周爲晉州監牧官,副司直金在根·韓宓履·趙秉恒·金逸淵·李繪九·林肯洙,副司果李孝淳·尹穳·李正履,副司正李參鉉,以上竝單付,訓鍊都監把摠李顯城,今加折衝,滿二十四朔依定式加資。
吏批,再政。兼直閣單徐有薰。
金輔根啓曰,玉堂上下番俱空,事甚未安。今日政新除授玉堂,竝待下批牌招,推移入直,何如?傳曰,允。
兵曹口傳政事,副護軍單李信泳。
以吏曹參議金箕晩牌不進罷職傳旨,傳于徐耆淳曰,只推。
辛丑七月十五日辰時,上御熙政堂。藥房入診,大臣·備局堂上引見入侍時,都提調鄭元容,副提調李景在,假注書韓應淳,記事官金益文·趙然昌,直閣徐有薰,同副承旨徐耆淳,假注書李參鉉,事變假注書金得秀,領議政趙寅永,左議政金弘根,上護軍權敦仁,行兵曹判書徐憙淳,吏曹判書金蘭淳,知訓鍊院事李惟秀,行護軍任聖皐·李完植,校理李繪九,以次進伏。醫官崔暄·金時中·秦慶煥·金殷相進伏楹外訖。上曰,史官分左右。寅永等進前奏曰,近日日氣,朝夕過涼,而午熱愈酷,節宣之方尤難矣,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。元容曰,醫官待令,使之入診,可乎?上曰,醫官置之,使之先退,次對爲之。寅永曰,頃因前平安監司金蘭淳所奏,江界·慈城·三川兩坊設邑便否,令道臣詳審狀聞之意,筵奏行會矣。卽見該道監司金興根狀啓,則備陳設邑難便與物力無處措辦之狀,仍請更令廟堂稟處矣。墾田在地力之盛衰,則其民易聚而易散,設邑係關防之險夷,則其事至難而至愼,不可以遐陬傳聞,遽爾經始,以致欲爲興利,反歸生弊之端,在前如此之時,每有別遣御史或文備郞摘奸之例矣。然而遠道廚傳,亦合存念,就本道守令中擇送看審,似爲穩當,江東縣監李時愚,江界府摘奸御史差下,使之從便往見,具意見啓聞後,更爲稟處,而箕伯狀啓,又有江界左寨事,令廟堂更稟者,此係割界與蔘防兩政,雖與設邑有異,均是江邑之內,則地形民情,似易詳探,仍令摘奸御史,一體審察,別具狀聞,何如?上曰,依爲之。出擧條寅永曰,頃因前平安監司金蘭淳所奏,兎城鎭名革罷,代以土校便否,令道臣參酌論報之意,草記行會矣。卽見該道監司金興根所報,則以爲山寨迂僻,本非要害,而行將革罷,防守已無可論,代以土校,恐非懋實之政,且還餉折米三百九十七石零,盡歸反逋,自營邑從便拮据,移錄邑簿,仍峙鎭倉,則可期完糴,不害募民爲辭矣。本鎭之撤,專爲矯弊,則土校之代,久當貽害,而地非險要之必守,穀有逋縮之可充,道啓所論,實有裁量,依此施行事,分付,何如?上曰,依爲之。出擧條寅永曰,卽見慶尙監司洪在喆所報,則以爲機張左沿初站,漂倭供給,皆以儲置上下,而新米不敷,繼以舊米,故每石見縮,幾至甲倍,竟至戶斂充報之境,此實機民切骨之瘼,就熊川·巨濟兩邑年例捄弊米中,各除一百石,移付機張爲辭矣。右漂之熊·巨,左漂之機張,均有倭供之補縮,則始也加耗千包之專屬熊巨,似不無向隅不均之歎,而第念倭漂之向右者,十常八九,向左者,十不一二,則今此二百石移劃者,雖若比兩邑半減,實則於本縣太過。限一百石依狀請移劃機張事,分付,何如?上曰,依爲之。出擧條寅永曰,關東權減蔘六斤代錢年條,已爲限滿,當自今年,納于惠廳,以爲京貢添價,而見今信行當前,信蔘不可不預爲措辦矣。考之已例分數,卜定於西·北兩道,而蔘種絶罕,西·北亦然,其在分力之道,合有從便之政,關東權減蔘六斤限三年,今以本色,各別擇納於地部,以補信需似好,故敢此仰達矣。上曰,依爲之。出擧條寅永曰,臣於殿最一事,筵奏提飭,亦已屢矣。竊念守令之得人與否,雖在銓選,銓選未必盡得其人,故必以殿最而黜陟之,然後民生可保,國事可做,決不可放過者也。雖以今春夏等第言之,關西·兩湖,仍無一居下之邑,就其中不無堂上中考者,而揆以法意,終不免失之闊略,三道道臣,竝施越俸之典,何如?上曰,依爲之。出擧條寅永曰,仕路中最積鬱而最難捄者,莫有甚於兵批之虛司果也。目今見在之數,殆近七十,待窠候補,將不知積以幾年,後出之多,又不在此額內,此其流來已久,猝難釐正,雖以參上窠之屢次增設,猶不足以區處者,蓋以初仕之路,比前較多,試射陞六,不無捷徑,參下則以重試爲倖門,南行則以科擧爲儻來,以致末梢之弊,莫可收拾,而至若吏批守令之堂下武窠,多以堂上差擬,兵批邊將之實職自願,罕有故例收擧,苟究弊源,皆由於此。以此條件,竝加嚴飭於吏·兵曹,俾無如前澆濫,亦爲向後矯捄,而又就文蔭守令察訪中,限幾窠姑爲參上武臣交差,武臣堂上窠中,亦爲限幾窠以參上實職差送,竝待虛司果調用之後,還爲仍舊,似合目下變通之方,而事係官制,下詢他大臣與吏兵判後,處之,何如?上曰,左右相與吏兵判之意,何如?左議政金弘根曰,武臣虛司果需次之積滯久淹,未有甚於近日者矣。苟軫疏鬱之道,容有方便之擧,則守令·察訪中略爲通變,實合時措,而是專由於各岐捷徑橫出六品之致,此而不嚴加堤防,一時權宜之政,有猝難復舊之慮,申飭該曹,無復有如前澆濫之弊,好矣。右議政鄭元容曰,兵曹虛司果積滯,果極悶鬱,若永杜別岐橫陞之路姑行外邑通變之制,隨窠區處,似合疏淹矣。吏曹判書金蘭淳曰,武臣虛司果,年久積滯,臣於待罪西銓時,亦所憂悶者矣。今此大臣通變之奏,寔出疎鬱之政,臣無容更議矣。行兵曹判書徐憙淳曰,本曹虛司果之積滯,無如近日,而積滯之故,專由於出六之蹊徑雜出,以其出六之多岐,故雖隨窠區處,終不免有積滯之嘆,此非但爲韎韋之抱鬱,在朝家疏導之政,公議甚多憂悶。今此大臣所奏,一以杜出六之淆雜,一以開區處之方便,恐爲得當,臣無容更議矣。上曰,諸議如此,依爲之。寅永曰,新涼方生,法筵將開,繼此緝熙之功,臣方顒祝,而竊伏念輔導睿學,成就聖德,必待林下讀書之宿儒。此不但前代之古例,亦惟我列朝之成憲,而我殿下臨御已多年所,寶齡亦躋志學,尙未見干旄戔帛,克將誠禮,致之顧問之列,畀以啓沃之責,則朝野悵歎,已無可論,日月將就,亦何所賴,伏願於兩儒賢處,更加敦勉,期於簉朝,仍擇遺逸之未及抄選者,以備筵官,實爲目下急務,故敢此仰達矣。上曰,依爲之。出擧條寅永曰,漢城左尹李奎鉉,向來批諭之後,似無撕捱,而一向在外,尙不出肅,詞訟劇地,委屬可悶,揆以分義,亦極未安,令政院嚴飭,使之不日上來,何如?上曰,各別嚴飭。出擧條寅永曰,卽見內需司牒報,則以永興本宮造泡之安佛寺回祿處,有報備局改建事判下者矣,分付該曹,往復本道,指一草記,俾得安接,而第伏念本宮造泡,與他自別,舊刹被災,尤合矜念。況該道以此枚移該曹,該曹以此回移該道,旣有從長處之之語,則姑俟該道區處,事理當然,而內司之遽爾煩徹,極涉無嚴。且考已例,凡似此寺刹之修改,每自春曹稟覆,而內司之直請報備局,曾所罕聞,設有可據,終非經法,此路若開,後弊難言,以此事意,嚴加飭諭於內司,俾有警惕,更毋敢如是猥越,何如?上曰,依爲之。出擧條寅永曰,向以同文彙考續輯事,筵奏開印矣,印役今已告完,其彙類監印之節,專委象譯之輩,訖役後酬勞施賞,曾有已例,校正監印譯官等,竝加資施行,何如?上曰,依爲之。出擧條寅永曰,每於科榜已唱之後,必行分館,而今春慶科後,尙今延拖,殊爲可悶,分付槐院,不日擧行,何如?上曰,依爲之。出擧條弘根曰,臣於呈身之初,猥有數條陳勉,而以典學爲先,誠以萬化萬事之本,爲第一急務故耳,拙澁謏淺,無足以有槪淵衷,而天語如響,奬借而開納之,臣以榮以感,稽首攢祝而退,悅繹之美,實踐之功,庶幾其有日新富有之盛。迺者數朔之頃,一向悠泛,講對之作撤猶前,召接之罕曠猶前,謂睿智天縱,毋待彊勉,則舜·禹之聖,不能無資於學,謂時序炎溽,有勞酬接,則古之中主,尙有汗透而不知爲疲,謂臣所陳說,不過爲老生常談,則窮古亘今經理經行之移易他不得者,捨是無由也,於玆數者,臣不敢得其說矣。顧臣輔相之職,蔽一言匪其人耳,然前後聖諭,屢及於臣家先故,臣之無所逃命,怵惕而感激者,亦惟臣家先訓之尙或可以藉手於今日,而凡人才分,各有所限,玄齡之謀,不能爲如晦之斷,宋璟之持正,不能爲姚崇之應變。卽以臣祖先言之,世膺三事之重,立朝本末,厥有公私紀載,樹綱衛道,守經取義,固爲一代所推,至若經綸才猷,擔夯事務,則輒退然不居,讓與需時之彦,嘗以爲近世大臣,不以君德闕失,爲己責,一付之臺閣,非輔弼匡救之義,專以是自任,此前人所以明於自審也。臣以萬萬無肖,叨塵先武,空疎闇劣,無所智慮,一切謀謨籌畫宰制通變之量,自分無近似道理,初不敢爲妄自發用之計,則惟是時進愚戇之說,冒效藝事之諫,庶可爲萬有一不至於墜家計而孤隆遇也。第今寶齡隆盛,景化權輿,政令事爲,不至於違咈群心,聲色玩好,未聞有干蔽聖志,擧欣欣然以爲聖躬無闕失,臣愚死罪獨以爲,典學不勤,乃殿下闕失之最大者也。臣僚之懇款在此,而殿下弁髦之闕失也,八方之蘄嚮在此,而殿下擔擱之闕失也,賢士大夫之無由頻接,則蠱害之事滋多,此闕失也,燕安逸豫之無所自律,則鴆毒之憂甚畏,此闕失也,然而是猶指目下闕失而言也。夫人百千萬事,不過曰知行而已,世豈有不知而能行之者乎?故曰行之不力,知之不明也,其所以知則無他,顧不在於講學一事乎?聖賢之言,皆體驗之眞也,閱歷之多也,故載之方策者,義理明徹,踐履切實,苟能講明乎此,到得十分眞知,則自然行處,如水到渠成,動合天理,如不能講明,則已自殿下方寸操舍,語默動靜,皆茫然無以省察而篤行之,其何以應事物之變,而辨治亂得失賢邪進退之分乎?於是群疑日塞,衆難日蔽,擧措之動涉聵貳,聽納之未免牴牾,紛華侈靡之爲可娛,而莊敬拘束之爲可厭,倖門之多方,而劇言讜論之愈往扞格,是皆必至之勢,而爲來頭無窮之憂,奚止於目下之闕失哉?臣愚所謂匡救之不容不亟,而殿下闕失之莫過於此者,非過慮也,殿下試將臣前者所奏而申察之,勤政典學,豈有二致?今夫經筵取稟,稱以視事,可見朝宗盛典,命意攸在,學便是政,政不外學,而向所陳立志懋實,又其要也。志不立則學不殖,雖欲有所猷爲,旣無以確然自信,不撓而不惑,實不懋則學不誠,雖欲有所孚感,言動之間,輒與理違,無以致篤功之效,此非甚高遠艱深難知難行之事也。孟子曰,不爲也非不能也,臣亦以爲殿下於此,非不能也,直不爲耳,夫何殿下,厭苦沁泄,日翫月愒,無所警發,一至於此乎?今日天意人心,與夫盈庭大小群工之愛戴我殿下,顒祝我殿下者,是固民彝物則之所同然也,而永念我列聖朝所以貽謨垂裕,陟降佑隲於殿下,兩慈聖所以祈永集福,期望勉勵於殿下,至慈至情之感格神明者,固何如也?卽惟曰典學之勤也。於此而一日不勤,則仰貽一日之憂,二日不勤,則仰貽二日之憂,殿下念之及此,豈不誠惕然藹然,思所以承順悅豫,必敬必義之道,尙有待乎臣等迭煩之言也哉?臣言極荒率,都無倫次,而自惟一段愛君之誠,只欲以實而不以文也,惟殿下俯察愚悃,勿以人廢,廓揮明斷,洞改前規,一念終始慥慥不懈,聖學日躋高明,則萬年無疆,實基於今日,惟殿下懋哉懋哉。上曰,今聞卿言,予甚自愧,當益加勉矣,出擧條元容曰,臣前侍講筵,每以勤學愛民四字爲獻,殿下亦嘗開納,而仰想記有於聖聰矣。邇來三數年間,講學則雖臨讀之時,旨義一不討論,民事則雖稟奏之際,機務一不咨訪,如是而何以望聖工之長進,惠澤之下究乎?臣自殿下沖年時,出入左右,伏覩我殿下聰明睿知,有上聖之姿,而聖籌彌長,聖工不就者,非殿下不能也,卽不爲也。今日朝廷臣工,八方黎庶,以至耘夫織婦,攢手蘄祝,一心顒望者,莫不以聖學爲本,彼田畝遐民,豈知典學之爲何事,而惟所知者,殿下之爲聖爲賢,在於學,安民保民,在於學,蓋非學則無以明理,非明則無以爲政焉耳。殿下其必曰,今日不學而有明日,今月不學而有來月,然凡人之進學,莫不於少時,故宋臣范祖禹戒其君曰,今日之學不學,係天下他日之治亂,今聖質日長,數年之後,雖欲勤於學問,恐不如今日之專,蓋歲月易流而難追,逸欲一萌,則學工有過時之歎,民心易散而難收,怨咨一興,則邦國有難保之患。顧今寶齡,屆志學之歲,蒼生望一初之政,雖日接儒賢,三講兩對,猶有不足之心,日降德音,左拯右救,猶有不及之慮,況一日二日,沁泄悠泛,講學則一是停輟,民事則一無施措乎?殿下若念及於衆心嚮背,天意豫怒,邦國安危之分,則安得不惕然畏懼,勉强而不已乎?勤學愛民,互爲體用,下工施令,各有其條,以勤學而言,則嚴程課而無間斷,專心志而不撓奪,主理義而質疑難,鑑得失而寓勸戒,薰陶涵泳,日臻高明廣大之域,則習與知長,而樂此不疲矣。以愛民而言,則勸本而裕産,寬力而輕徭,愍窮而賙急,卹患而除害,緩刑而察枉,節用而惜費,勞徠撫摩,蕃生樂業,日致熙洽淳厖之俗,則本固邦寧,治化斯隆矣。殿下今日,立志有爲,則德進而國治,卽自今日伊始,殿下明知其如此,而何憚而不爲哉?天下之勢,不進則退,不治則亂,今聖工不趨於進,則日見其退而已,民生未躋於治,則日就其亂而已,思之及此,不覺歎息而流涕也。臣等職在輔導,不能積誠感悟,而每以勉聖學,只爲例談文具而止,則其言徒歸不誠,亦何益之有哉?勤學愛民,卽我列聖朝相傳之心法,而傳之殿下也。臣伏覩我純祖,於親攬之初,講對召接,每日三四,而顧問論難,酬酢如響,令筵臣歷陳今古,以及閭巷疾苦凡係民弊,令內外臣博採講究,以至錢穀甲兵賦稅刑獄之類,隨事詢問,撮要常覽,有敎曰,任賢安民,閭里無愁歎之聲,是予所願,猗歟,盛矣,三紀治平,皆本於初元好學之工,此尤殿下今日所仰法者也。臣敢效無逸詳文祖之義,謹此仰陳,伏願益加猛省焉。上曰,拳拳之誠,可不服膺?出擧條元容曰,臣以勤學爲奏矣。叔程子請選名儒侍講,講罷留之,以備訪問,或有少失,隨事獻規,歲月積久,養成聖德。蓋有疑惑而不問之,則何以辨其疑,有過失而不規之,則何以知其過乎?今殿下德業未就,學問未熟,經典旨意,機務稟裁,何以提綱而絜領,燕閒逸豫,玩好耽樂,何以身度而聲律乎?然則事必多疑,動或有過,而筵席之上,未聞咨詢之一及,公車之中,未見匡救之一至,百隷懈慢,庶績多曠,而官箴師規,寥寥無聞,此由於殿下好言之德來諫之量,有所未盡而然也。丞弼之臣,人主之所敬禮,而遇事規勉,則雖賜嘉納,一無採施之實,論思之官,人主之所親近,而臨文敷陳,則少不槪聽,反示訑拒之色,然則上之曰嘉,不過文具而已,下之所陳,不過空言而止,有何裨益於實事乎?此臣等所以切相憂歎,而深有望於懋實之德矣。帝舜之汝無面從,殷湯之從諫弗咈,漢文之止輦受言,唐宗之假以顔色,皆以通群情而裨治道者也。在上者,每於順志逆意之際,輒以我之明昏,彼之忠侫,先從區別,此心一定,然後自可受言容諫,人臣苟能犯嚴威觸忌諱,剛敢直截者,此眞愛君愈於愛身,憂國過於憂家者也,苟或伺動靜覘利害,迎合求悅者,此眞諂諛苟容,先其身而後其國者也,忠侫之分,卽判於此,從諫如不及,納善如轉圜,明哲之辟治平之朝也。以過行爲諱,以承順爲遜者,昏庸之主衰亂之世也,安危之分,亦判於此。伏願自今,廣開奬言之道,弘敷納諫之懷,有過則思聞,有失則思補,言者正直則表之,言者枉愚則恕之,勿示自聖之意,勿存低視之念,勿恥下問,勿憚改過,以古聖王爲法,是臣區區之祝也。上曰,所陳好矣。當體念矣。出擧條元容曰,寬恤刑獄,亦愛民中一政也,刑所以弼敎而止辟也。後世法家理官,失入每多於失出,不能無冤枉,易曰,議獄緩死,又曰不留獄,蓋死罪則寬緩求生,而決獄則不爲留滯也。唐制諸獄長官,五日一慮囚,病者給藥釋械,宋制諸州,十日一具囚帳,以聞刑部,專意糺斷,先儒有言曰,卹獄之仁,宜致享國之久,又曰居宮殿之中,而思囹圄之苦,處淸閑之地,而念困阨之人,人君宅心如是,上天豈不祐之?我國京外重囚,殺獄最多,司馬光曰,殺人者不死,雖堯·舜,不能致治,若其礭犯的贓,初不可議到,而過失邂逅,情迹可疑者,亦多有之。蓋檢査之時,官長傅律,椽吏畏罪,意其冤而故具案者,一經三訊,便成久囚,以聖朝欽恤之政,有各道審理之法,而正宗時,每親閱文案,御製中有審理錄,純宗時,多有特判於曹啓者,翼考代理時,亦多親爲裁斷者,寬恤好生之德,卽今日民庶之所嘗覩記,而於戲,不忘者也。近來道臣,赴任三朔之內,具啓者絶罕,雖或登聞,秋曹不卽審閱,許久抛置。雖以臣之北藩時啓本言之,尙不覆奏,其他可知,苟係可原而可生者,因官司之怠慢,抱冤叫呼於桎梏桁楊之間,則豈不大可哀矜乎?臣竊爲前後秋官慨惜也,卽爲另飭秋曹,諸道獄案,竝令不日內獻讞,而此後申明舊典,道臣到任後,限內修啓,而啓下後,該曹覆奏,勿過一朔,過限者,竝隨現論勘,仍又關飭諸道,考閱舊案,這這隨理隨聞,竝與重囚久繫之類,一體折決,勿致滯廋之患,恐好矣。臣伏見今春赦典後諸道放未放冊,閱屢月始爲判下,而其後赦典成冊,尙皆留中,聖衷若推如傷若恫之心,則何可閱月度日,淹滯此久乎?從今凡係刑獄之政,懋從哀敬,克體勿留之意,常以省刑罰導和氣,深留聖念焉。上曰,依爲之。出擧條元容曰,在外藥房提調許遞,令政院,政官牌招開政差出,何如?上曰,依爲之。出擧條寅永曰,聞北評事有闕,當爲待政差出,而擬望之人,極爲苟艱云。依已例時任臺諫,勿拘竝擬事,分付,何如?上曰,依爲之。出擧條上命大臣就座。耆淳曰,諸宰奏事。敦仁等曰,無所奏矣。耆淳曰,玉堂所懷奏之。繪九曰,無所懷矣。耆淳曰,今日賓對,兩司無一人進參,事甚未安。違牌諸臺,竝推考,何如?上曰,依爲之。出擧條上命大臣先退,命史官就座,仍命退,諸臣以次退出。
上在昌德宮。停常參·經筵。
夜自五更至十七日開東,灑雨下雨,測雨器水深一分。
金輔根啓曰,明日召對,取稟。傳曰,停。
李晉翼啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
金輔根啓曰,右承旨洪鍾應,左副承旨趙忠植,今日不爲仕進,竝卽牌招,何如?傳曰,允。
以副校理趙道淳,副修撰沈膺泰牌不進罷職傳旨,傳于李晉翼曰,只推。
以校理李宗秉,副校理金始淵,副修撰南性敎牌不進罷職傳旨,傳于李晉翼曰,只推。
金輔根啓曰,玉堂上下番俱空,事甚未安。校理李宗秉,副校理金始淵·趙道淳,副修撰南性敎·沈膺泰,旣有只推之命,竝更牌招,推移入直,何如,傳曰,允。
李晉翼啓曰,行大司憲朴永元,執義李光載,掌令朴鳳欽,持平白宗佺·李羲俊牌不進,掌令李彙圭,在外,監察茶時之意,敢啓。傳曰,知道。
以大司諫林永洙,司諫宋能圭,獻納權命周,執義李光載,掌令朴鳳欽,持平白宗佺·李羲俊,牌不進罷職傳旨,傳于李晉翼曰,只推。
以右承旨洪鍾應,左副承旨趙忠植,牌不進罷職傳旨,傳于李晉翼曰,只推。
以副校理趙道淳牌不進罷職傳旨,傳于李晉翼曰,只推。
金輔根,以弘文館言啓曰,新除授校理韓啓源,時在江原道原州地,修撰兪象煥,時在廣州地,經筵入番事緊,請竝斯速乘馹上來事,下諭。答曰,依啓。
又以吏曹言啓曰,因大臣筵奏,文蔭守令察訪中,限幾窠姑爲參上武臣交差,武臣堂上窠中,亦爲限幾窠以參上實職差送,竝待兵批虛司果調用之後,還爲仍舊,似合目下變通之方事,允下矣。就議大臣,以武堂上守令中富寧·長津·龜城·柒谷四邑,權作武堂下窠,文堂下守令中慈仁·沃溝,蔭堂下守令中大興·結城,文察訪濟原,蔭察訪松羅,權作武堂下交差窠之意,敢啓。傳曰,知道。
李晉翼,以都摠府言啓曰,副摠管柳基常,以摠戎中軍,本營諸將官射會監試事,南別營晝仕出去之意,敢啓。傳曰,知道。
又以兵曹言啓曰,今七月十七日武臣堂上朔試射日次,而大殿誕日前一日,不得開坐,載在法典,依例停止之意,敢啓。傳曰,知道。
又以兵曹言啓曰,新除授兼司僕將李信泳,時無職名,依例口傳付軍職以入之意,敢啓。傳曰,知道。
又以兵曹言啓曰,大報壇守直官王俶說以其身病猝重,萬無供職之望,呈狀乞遞,改差,何如?傳曰,允。
上在昌德宮。停常參·經筵。
自開東至未時,灑雨下雨,測雨器水深六分。
李晉翼啓曰,來二十一日朝參日次矣,敢稟。傳曰,停。
金輔根啓曰,明日召對,取稟。傳曰,停。
李晉翼啓曰,行大司憲朴永元,執義李光載,掌令朴鳳欽,持平李羲俊未肅拜,掌令李彙圭在外,持平白宗佺呈辭,監察茶時之意,敢啓。傳曰,知道。
金輔根啓曰,右承旨洪鍾應,左副承旨趙忠植,同副承旨徐耆淳,今日不爲仕進,竝卽牌招,何如?傳曰,允。
以右承旨洪鍾應,左副承旨趙忠植,同副承旨徐耆淳牌不進罷職傳旨,傳于李晉翼曰,只推。
金輔根啓曰,明日傳香,禮房承旨當爲齋宿,右承旨洪鍾應,旣有只推之命,更爲牌招,何如?傳曰,允。
漢城左尹李奎鉉疏曰,伏以臣於訟愆屛蹙之中,忽伏奉京兆特除,惝怳感泣,莫省攸措,臣情切自靖,勢難冒出,前後批敎,誨責備至,懷恩怵義,宜不他顧,而區區微諒,妄謂廉防之莫越,趨走之非恭,經宿逋慢,殆若不知嚴畏者然,此已臣難貰之罪也。及奉更勿煩稟之敎,而院啓之旋又瀆徹者,亦臣之罪也,飭諭荐下,猶執迷守,竟抗嚴命者,又臣之罪也。揆以邦憲,嶺海爲輕,而聖度天大,過加涵貸,薄勘未幾,蕩敍旋降,恩山德海,曷有涯極?臣雖萬萬愚頑,亦具彝性,豈或全昧義分,而甘自陷於重戾乎?朝臣之因情自引者,亦有輕重淺深之別,官師相規,受而爲過者有之,微眚薄糾,乍辭旋膺者有之,如臣遭罹之奇怪,情踪之危蹙,豈相規薄糾之相比哉?曲費之化,雖勤拂拭,已滓之累,何由湔滌,拊心自悼,無面可顯,餘生究竟,自分爲熙世之棄物,寄跡於畎畝漁撨之間而已。收簪之洪渥,雖切銘鏤,傷弓之餘悸,無望彈束,辜負至此,死猶難贖,自奉恩旨,數旬于玆,而蟄伏俟勘,冞增惶隘。迺者大僚筵奏,批飭截嚴,臣何敢更事逡巡,而四維至重,實關世敎,雖欲昌披放倒,其於玷淸朝而羞當世何哉?且臣衰朽癃痼之狀,槪陳於前疏,而視蔭之喘,百病頻侵,頃因足部受傷,筋骨刺痛,鍼藥罔效,行步蹣跚,奔走殫竭,亦無以自力,以情以病,末由蠢動。玆敢縣道封章,申暴苦衷,伏乞聖明,諒臣難强之情,議臣當勘之罪,以昭法紀,以安賤分,不勝大願。臣無任云云。答曰,省疏具悉。前後提飭之餘,又何煩引?卿其勿辭,卽爲上來肅命。
上在昌德宮。停常參·經筵。
大殿誕日大殿,內閣·政院·玉堂·朝廷二品以上·六曹堂上·兩司長官單子問安。答曰,知道。
大王大妃殿·王大妃殿·中宮殿,內閣·政院·玉堂·朝廷二品以上·六曹堂上·兩司長官口傳問安。答曰,知道。
夜五更,灑雨下雨,測雨器水深二分。
洪鍾應啓曰,明日召對,取稟。傳曰,停。
李景在啓曰,左副承旨趙忠植,今日不爲仕進,卽爲牌招,何如?傳曰,允。
傳于洪鍾應曰,禮房承旨,馳詣文廟,奉審摘奸以來。
以左副承旨趙忠植牌不進罷職傳旨,傳于李晉翼曰,只推。
洪鍾應,以禮曹言啓曰,今此大殿誕日,諸道所封賀箋中慶尙右兵使吳一善,左水使李圭徹,俱以應封官,兼別軍職,故各爲封進,興海郡守咸英錫,泗川縣監李錫龜,興德縣監朴性秀,雖非應封官,亦以別軍職封進矣。一體看審捧入之意,敢啓。傳曰,知道。
徐耆淳,以都摠府言啓曰,今日入直內三廳武兼禁軍及軍兵等,當爲中日習射技放,而大殿誕日相値,不得設行之意,敢啓。傳曰,知道。
上在昌德宮。停常參·經筵。
徐耆淳啓曰,明日召對,取稟。傳曰,停。
備忘記,吉州牧使尹明儉,高陽郡守吳肯默下直,各長弓一張·長箭一部·片箭一部·筒兒一箇賜給。
李晉翼啓曰,行大司憲朴永元,持平白宗佺,呈辭,執義李光載,掌令朴鳳欽,持平李羲俊未肅拜,掌令李彙圭在外,監察茶時之意,敢啓。傳曰,知道。
徐耆淳啓曰,三皇忌辰日親行望拜禮,前期一日以稟事,曾有定式矣。今二十一日神宗皇帝忌辰日親行望拜禮,何以爲之?敢稟。傳曰,北苑望拜禮,當親行矣。
李晉翼啓曰,假注書韓應淳,身病猝重,勢難察任,今姑改差,何如?傳曰,允。
韓應淳改差,代以李裕元爲假注書。
徐耆淳,以兵曹言啓曰,再明日北苑望拜禮時,本曹堂上侍衛,當爲備員,而參判朴長復在外,無以備員,令政院稟旨變通,令該曹,以在京無故人口傳差出,待下批牌招,以爲進參之地,何如?傳曰,允。
徐耆淳啓曰,因兵曹草記,再明日北苑望拜禮時,本曹堂上侍衛,當爲備員,而參判朴長復在外,無以備員,令政院稟旨變通,令該曹以在京無故人口傳差出,待下批牌招,以爲進參事,允下矣。合有變通之道,何以爲之?敢稟。傳曰,許遞。
徐耆淳,以御營廳言啓曰,本廳騎士將崔憙錫,身病甚重,勢難察任,改差,何如?傳曰,允。
上在昌德宮。停常參·經筵。
藥房提調李光正,副提調李景在啓曰,伏未審日間,聖體,若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
李晉翼啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
洪鍾應啓曰,來十一日專經文臣殿講日次,而親臨與命官,何以爲之?敢稟。傳曰,二十五日仁政殿,命官爲之。
又啓曰,來十六日漢學文臣殿講日次,而親臨與命官,何以爲之?敢稟。傳曰,二十三日仁政殿,親臨磨鍊。
李晉翼啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
李景在啓曰,左承旨金輔根,左副承旨趙忠植,今日不爲仕進,竝卽牌招,何如?傳曰,許遞,前望單子入之。
徐耆淳啓曰,左尹李奎鉉,自鄕上來,而嚴飭命下之後,不爲出肅,事甚未安。卽爲牌招,何如?傳曰,允。
洪鍾應啓曰,假注書李裕元,時無職名,令該曹依例付軍職,冠帶常仕,何如?傳曰,允。
承旨前望單子入之,金箕晩·鄭德和落點。
傳于洪鍾應曰,承旨房望,順房爲之。
李晉翼啓曰,行大司憲朴永元,執義李光載,掌令朴鳳欽,持平白宗佺·李羲俊,牌不進,掌令李彙圭在外,監察茶時之意,敢啓。傳曰,知道。
以大司諫林永洙,司諫宋能圭,獻納權命周,執義李光載,掌令朴鳳欽,持平白宗佺·李羲俊,牌不進罷職傳旨,傳于李晉翼曰,只推。
傳于李晉翼曰,明日出宮門路,以協陽門爲之。
洪鍾應啓曰,今日齋宿,承旨當爲備員,新除授左承旨金箕晩,所當牌招,而拘於廳規,不得請牌,何以爲之,而左副承旨鄭德和,卽爲牌招,何如?傳曰,允。牌招。
又啓曰,明日北苑望拜禮時,闕字牌及爐盒,當爲奉來,門路以何處爲之乎?敢稟。傳曰,永肅門爲之。
李晉翼啓曰,北苑望拜禮時,兩司長官當爲進參,而行大司憲朴永元,大司諫林永洙病不進,竝卽牌招,以爲淸齋之地,何如?傳曰,允。
以大司諫林永洙牌不進罷職傳旨,傳于李晉翼曰,只推。
吏曹口傳政事,以李穆淵爲兵曹參判。
李晉翼,以都摠府言啓曰,副摠管朴潤榮,以文臣朔試射試官,訓鍊院晝仕出去之意,敢啓。傳曰,知道。
上在昌德宮。停常參·經筵。
上詣北苑。入幕次後,內閣·政院·藥房·玉堂口傳問安。答曰,知道。望拜禮還入幕次後,內閣·政院·藥房·玉堂口傳問安。答曰,知道。還內後,內閣·政院·藥房·玉堂口傳問安。答曰,知道。
鄭德和啓曰,來二十五日朝參日次矣,敢稟。傳曰,停。
洪鍾應啓曰,明日召對,取稟。傳曰,停。
傳于金箕晩曰,戶房承旨,與禮曹堂上,戶曹郞廳,依定式馳詣宣武祠,奉審以來。
傳于金箕晩曰,聞永安府院君緬禮在近云,葬需,令該曹量宜輸送。
以濟州防禦使李源祚狀啓,靈巖郡人物渰死事,傳于金箕晩曰,聞甚矜惻,元恤典外,別加顧助,如有生前身還布,竝蕩減事,廟堂措辭,分付。
以濟州防禦使李源祚狀啓,人命與貢馬見敗,惶恐待罪事,傳于鄭德和曰,勿待罪事,回諭。
鄭德和,以都摠府言啓曰,今日入直內三廳武兼禁軍及軍兵等,當爲中日習射技放,而親行望拜禮相値,不得設行之意,敢啓。傳曰,知道。
又以訓鍊都監言啓曰,本局中軍尹義儉,身病甚重,勢難察任,改差,何如?傳曰,允。
又以訓鍊都監言啓曰,本局中軍,今當差出,而擬望之人乏少,外任竝擬,何如?傳曰,允。
又以兵曹言啓曰,敦化門西邊外宮墻一間許決落處,今已修築矣。把守軍兵,解送直所之意,敢啓。傳曰,知道。
又以訓鍊都監言啓曰,因兵曹草記,敦化門西邊外宮墻一間許半邊缺落處,今已修築,把守軍兵,還入直所,將校解送之意,敢啓。傳曰,知道。
辛丑七月二十一日辰時,上詣北苑。望拜禮親行入侍時,行都承旨李景在,左承旨金箕晩,右承旨洪鍾應,左副承旨鄭德和,右副承旨李晉翼,同副承旨徐耆淳,假注書李參鉉·李裕元,記事官金益文·趙然昌,直閣徐有薰,檢校待敎金學性·金洙根·南秉哲·李㘾,待敎趙鳳夏,以次侍立。時至,通禮跪啓請外辦。上具翼善冠·衮龍袍,乘輿出宣化門。藥房提調李光正,副提調李景在等進前奏曰,侵早勞動,聖體,若何?上曰,一樣矣。仍出協陽門,由建陽門·銅龍門·靑陽門,至小次前。通禮跪啓請降輿。上降輿入幕次。小頃,通禮跪啓請外辨。上改具翼善冠·黑圓領袍,出次。通禮跪啓請乘輿。上乘輿,至降輿所。通禮跪啓請降輿。上降輿,仍步詣北苑板位前。通禮前導。詣拜位北向立。贊儀唱四拜。上行四拜禮訖。贊儀唱跪。上跪。司香官二員進香案前,三上香,俯伏興退。贊儀唱四拜。上行四拜禮訖。箕晩奏曰,臣以戶房承旨,宣武祠奉審進去矣。上曰,唯。領議政趙寅永,左議政金弘根,右議政鄭元容等進前奏曰,朝氣稍涼,侵早勞動,聖體,若何?上曰,一樣矣。通禮前導,至乘輿所,跪啓請乘輿。上乘輿,至小次前,降輿入幕次。小頃,上改具翼善冠衮龍袍,乘輿由靑陽門·銅龍門,入協陽門。德和請出標信解嚴。由宣化門還內。諸臣以次退出。
上在昌德宮。停常參·經筵。
自人定至五更,灑雨下雨,測雨器水深九分。
鄭德和啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
金箕晩啓曰,右承旨洪鍾應,右副承旨李晉翼,同副承旨徐耆淳,今日不爲仕進,竝卽牌招,何如?傳曰,允。
鄭德和啓曰,今此試官望中時無職名人,令該曹口傳付軍職,何如,傳曰,允。
兵曹口傳政事,護軍趙容和,副護軍金輔根。
鄭德和啓曰,行大司憲朴永元,執義李光載,掌令朴鳳欽,持平白宗佺·李羲俊,牌不進,掌令李彙圭在外,監察茶時之意,敢啓。傳曰,知道。
以大司諫林永洙,司諫宋能圭,獻納權命周,執義李光載,掌令朴鳳欽,持平白宗佺·李羲俊牌不進罷職傳旨,傳于鄭德和曰,只推。
以右承旨洪鍾應,右副承旨李晉翼,同副承旨徐耆淳牌不進罷職傳旨,傳于鄭德和曰,只推。
傳于鄭德和曰,明日出宮門路,以協陽門爲之。
金箕晩,以吏曹言啓曰,司僕寺正尹敎成,以其身病,呈狀乞遞,改差,何如?傳曰,允。
又以吏曹言啓曰,卽接通禮院牒報,則以爲明日仁政殿親臨漢學文臣殿講時,贊儀當爲進參,而贊儀金學羲有頉,無以擧行云,司僕寺正,例爲進輿差備,而本寺正未差,俱以爲卽速變通,及時擧行之地云,通禮院贊儀·司僕寺正有闕之代,竝口傳備擬以入之意,敢啓。傳曰,知道。
吏曹口傳政事,以林肯洙爲司僕正,趙秉璿爲贊儀。
兵曹口傳政事,以白殷鎭爲都監中軍。
金箕晩以司饔院監膳提調意啓曰,今日日下生鮮,腐傷體小,故屢次點退,終不改備,闕供甚悚,雖不得不捧入,而莫重御供,如是不謹,惟事呼訴者,揆以擧行,萬萬駭然,該貢人,令攸司科治,臣亦惶恐待罪之意,敢啓。傳曰,知道。勿待罪。
鄭德和以司僕寺一二提調意啓曰,濟州出來先運年例進上馬八匹,三名日進上馬六十匹,凶咎駑馬二十匹,合八十八匹內,二匹中路故失,六匹中路病留,五匹津頭逃逸,二匹到本寺病留除,實納馬七十三匹,禾毛色別單書入之意,敢啓。傳曰,知道。
又以都摠府言啓曰,副摠管金鼎均,以刑曹參判,本曹坐起進參事,晝仕出去之意,敢啓。傳曰,知道。
又以義禁府言啓曰,濟州牧使李源祚狀啓內,大靜縣監高性奎,爲先罷黜,其罪狀,令攸司稟處事,啓下矣。高性奎時在任所,依例發遣府羅將,交代後拿來,何如?傳曰,待待命拿囚。
吏曹參判趙容和疏曰,伏以臣冒據銓職,居然閱序而易月,是豈臣一毫可堪而然哉?始因控籲未格,粗伸叩謝之忱,且値親政有命,獲遂昵覲之願,而間有一再代斲,瘡疣畢露,至今因仍盤礴,慙懼冞深。臣常一念求解,寤寐如結,而顧臣貞痼之狀,前後辭本,已悉陳暴,雖不敢更事煩溷,而最是風痰之疾,積有源委,癱痿之證,偏歸左部,臂如掣肘,伸縮無力,踵若曳輪,蹇澁不利。非但外形自著,實由裏根彌固,甚則阻食圉圉,時或失眠惺惺,每當節換,如期復肆,比緣潦暑乖宜,諸證添苦,藥餌寄命,床玆度日,以此病狀,雖處漫閒職司,尙憂不堪,況見任之綦重不容瘝曠者乎?左右思量,强策無望,玆敢疾聲呼籲,仰瀆崇聽,伏乞聖慈,特垂愍諒,亟遞臣見叨銓銜,俾公私兩幸焉。臣無任云云。答曰,省疏具悉。所請依施。
上在昌德宮。停常參·經筵。
還內後,內閣·政院·藥房,玉堂口傳問安。答曰,知道。
洪鍾應啓曰,明日召對,取稟。傳曰,停。
李晉翼啓曰,行大司憲朴永元,掌令朴鳳欽,持平白宗佺·李羲俊,呈辭,執義李光載未肅拜,掌令李彙圭在外,監察茶時之意,敢啓。傳曰,知道。
傳于洪鍾應曰,漢學文臣殿講居首人,依例捧傳旨。
傳于洪鍾應曰,七夕製明日爲之,弘文提學,待明朝牌招。
李景在以司饔院監膳提調意啓曰,昨日供上生鮮,腐傷體小,該貢人,已令攸司科治,而今日所封,又爲腐傷體小,連加申飭,終不改備,日勢已晩,無以闕供,雖不得不捧入,莫重御供,不差措備,惟事呼訴,願爲代封者,揆以擧行,萬萬痛駭,該貢人,更令攸司從重科治,臣亦惶恐待罪之意,敢啓。傳曰,知道。勿待罪。
鄭德和以司僕寺一二提調意啓曰,濟州出來後運歲貢馬二百匹內,十一匹中路故失,十一匹中路病留,四匹津頭逃逸,一匹到本寺病留,十匹水原府別驍士,四十六匹訓鍊都監,十二匹禁衛營,十二匹御營廳,十二匹兵曹軍馬分給除,實納馬八十一匹,禾毛色別單書入之意,敢啓。傳曰,知道。
又以禁衛營言啓曰,本營中軍沈漢永,身病甚重,勢難察任,今姑改差,何如?傳曰,允。
刑曹啓目粘連,任實黃浩根獄事,正犯之於其妻,平日旣無反目之事,當場豈有必殺之心,今此痕損,四分之深,不至透膜,五日之久,能爲延命者,似出無心,恐非用意,付諸惟輕,實合克審,上裁何如?判付啓,依回啓施行爲良如敎。又啓目粘連,井邑崔召史獄事,腎岸若有受傷,䪿門何無着痕,紫黯眞是打痕,癊暈何不槪見,屢檢諸供,許多起疑,揆以惟輕之典,合有參恕之方,上裁,何如?判付啓,依回啓施行爲良如敎。又啓目粘連,端川金長用獄事,母子二命之致傷,專由長用之行劫,死旣至慘,情實絶悖,而法文中劫奸未成,致人墮胎,各有定律,償命之律,於法稍過,上裁,何如?判付啓,依回啓施行爲良如敎。
辛丑七月二十三日辰時,上詣仁政殿。漢學文臣殿講入侍時,行都承旨李景在,左承旨金箕晩,右承旨洪鍾應,左副承旨鄭德和,右副承旨李晉翼,同副承旨徐耆淳,假注書李參鉉·李裕元,記事官金益文·趙然昌,直提學趙秉龜,直閣徐有薰,檢校待敎金學性·南秉哲·李㘾,待敎趙鳳夏以次侍立。時至,通禮跪啓請外辦。上具翼善冠·衮龍袍,乘輿出宣化門。藥房提調李光正,副提調李景在等進前奏曰,侵早勞動,聖體,若何?上曰,一樣矣。仍由協陽門·肅章門·仁政門,詣仁政殿降輿所。通禮跪啓請降輿。上降輿陞座。景在進前奏曰,侍衛諸臣中試官之入參者,竝令行禮,何如?上曰,唯。典儀唱試官以下應講文臣行禮。行禮訖,殿講試官右議政鄭元容,知敦寧府事申在植,禮曹參判趙秉龜,行副護軍李啓朝·金學性,刑曹參議申錫愚,行副護軍李根友,以次進伏訖。元容進前奏曰,夜雨纔過,朝氣淸涼,聖體,若何?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。上曰,開講。景在進前奏曰,文臣殿講時應參人員,雖服制式暇,例不得懸頉,而今日漢學文臣擧案,多有不進之人,事甚未安。竝捧現告,依定式下義禁府推考,何如?上曰,依爲之。出擧條應講諸臣以次應講。講未畢,上曰,餘者幾人乎?景在奏曰,七人矣。少頃,通禮跪啓禮畢。上降座乘輿,由仁政門·肅章門·協陽門,命出解嚴標信,仍由宣化門還內。諸臣以次退出。
上在昌德宮。停常參·經筵。
鄭德和,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
徐耆淳啓曰,明日召對,取稟。傳曰,停。
李晉翼啓曰,大司憲,執義,掌令二員,持平二員未差,監察茶時之意,敢啓。傳曰,知道。
備忘記,魚游澗僉使李民璜下直,長弓一張,長箭一部,片箭一部,筒兒一箇賜給。
傳于李晉翼曰,右副承旨持此御題,與弘文提學,偕往泮宮,試取以來。
李晉翼啓曰,弘文提學,旣已承牌,藝文提學李若愚,卽爲牌招,同參考試,何如?傳曰,允。
又啓曰,傳命擧行,何等重大,而司鑰車宗轍,初無命下之傳敎,肆然來傳,事未前有,萬萬驚駭,其罪狀,令攸司嚴加科治,何如?傳曰,允。
傳于李晉翼曰,兩司諸臺竝許遞,政官牌招開政。
兵曹口傳政事,大護軍單朴永元。
李晉翼啓曰,臣與弘文提學李光正,偕往泮宮,七夕製儒生試取,則收券爲一百九十八張矣,捧入之意,敢啓。傳曰,知道。
傳于李晉翼曰,科次入侍。
徐耆淳以吏批言啓曰,侍從臣父年七十人,每於歲首,抄啓加資,而新有應推恩人,雖非歲首,亦爲抄啓加資事,載在法典矣。侍從臣父年七十人,別單書入之意,敢啓。傳曰,知道。
有政。吏批,判書金蘭淳進,同副承旨徐耆淳進。以金東健爲吏曹參判,李啓朝爲吏曹參議,李憲球爲大司憲,李竣祜爲大司諫,李繪九爲執義,李莊緖爲司諫,李㘾·兪象煥爲掌令,李亨泰·金震休爲持平,趙道淳爲獻納,洪仁秀·朴斆默爲正言,田栽五爲典籍,趙永紀·沈能默爲引儀,閔晉鏞爲南陽府使,李圭鉉爲大興縣監,安允沆爲大靜縣監,前令李景燁今加通政,侍從臣李羲俊父,年七十加資事承傳,奉常直長單金儀表,奉事單金大圭,兼春秋二單金建銖·宋圭弼。
兵批,行判書徐憙淳,參判李穆淵,參議李是鍊,竝病,參知洪龜燮入直進,右副承旨李晉翼進。僉知文奎行,護軍朴長復,副護軍趙忠植·林永洙·李顯城,副司直李光載·宋能圭·李彙圭·朴鳳欽·白宗銓·李羲俊·權命周,副司果成容默,副司正李裕元,副司勇王濟千,以上竝單付。
吏批,再政。以南秉哲爲副應敎,金應均爲副校理,尹穳爲修撰,權敦仁爲工曹判書。
兵批,再政。副護軍單李景燁。
徐耆淳,以禮曹言啓曰,太廟展謁,每以春秋,定式取稟矣,今秋展謁吉日,以何問推擇乎?敢稟。傳曰,晦前擇入。
又以禮曹言啓曰,以太廟展謁取稟草記,傳曰,晦前擇入事,命下矣。展謁吉日,令日官李秉洪推擇,則今七月二十八日爲吉云,以此日定行乎?敢稟。傳曰,以此日爲之。
鄭德和,以兵曹言啓曰,今七月二十八日大駕詣宗廟展謁時,隨駕營門,當爲磨鍊矣。禁御兩營鄕軍,則今旣停番,何營軍兵隨駕,何營軍兵留陣,而禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,馬軍三哨,步軍六哨,訓將都領爲先後廂,禁軍三番爲之,留營留陣置之。
兵曹,以李升權爲禁衛中軍。
徐耆淳以司饔院監膳提調意啓曰,供上生鮮,腐傷體小,故該貢人連日科治,另加嚴飭矣。今日所封生鮮,又爲腐傷,屢次點退,終不改備,日勢已晩,闕供甚悚,雖不得不捧入,莫重御供,如是不謹,臣之不能檢飭,惶恐待罪,而貢人等呼訴內,秋雨連霔,魚産絶乏,四處求貿,終不捉得,只以前儲,僅僅排進矣。今則前儲已竭,明日日下供上,將至闕供之境,限捉得間願爲代封云,在前如此之時,曾有稟旨變通之事,而自下不敢擅便,惶恐敢啓。傳曰,推考,限十日代封。
又以禮曹言啓曰,卽接景慕宮官員所報,則明日七夕製試取時,本宮官員,俱爲觀光云矣。假官一員,依定式令吏曹,以成均館官員口傳啓下,以爲代直後赴試之地,何如?傳曰,允。
鄭德和,以都摠府言啓曰,副摠管柳基常,以摠戎中軍,本營諸將官射會監試事,南別營晝仕出去之意,敢啓。傳曰,知道。
李晉翼,以義禁府言啓曰,弘文館校理韓啓源,前正尹敎成,副司果李殷相·沈敦永·柳宜貞·申允祿·李廷斗等,依定式推考事,傳旨啓下矣。韓啓源·尹敎成·李殷相·柳宜貞·申允祿·李廷斗,今方待命,竝拿囚,沈敦永下去京畿坡州地云,依例發遣府羅將,拿來,何如?傳曰,允。待待命拿囚。
義禁府照目,典籍安正淳,奉常主簿金廷雲,參奉李晉錫,中學訓導白文振,副司果金養默·柳基豊,戶曹正郞李東韻等矣傳旨內,今七月二十三日漢學文臣殿講時,竝不依定式推考,罪各笞四十收贖,附過還職,竝只私罪。奉敎依允爲旀,李晉錫段,功減一等爲良如敎。又照目,校理韓啓源,前正尹敎成,副司果李殷相·柳宜貞·申允祿·李廷斗等矣傳旨內,今七月二十三日漢學文臣殿講時,竝規避不進,竝依定式推考,罪各笞五十收贖,解見任別敍,竝只私罪。奉敎依允爲旀,韓啓源段,功議各減一等,尹敎成·李殷相·申允祿·李廷斗等段,竝只功減一等爲良如敎。又啓目,越松萬戶吳仁顯原情云云。傳旨問目內辭緣,泛稱遲晩,刑推得情,何如?判付啓,除刑推議處爲良如敎。
辛丑七月二十四日申時,上御熙政堂。七夕製科次入侍時,右副承旨李晉翼,假注書李參鉉,記事官金益文·趙然昌,試官弘文提學李光正,對讀官檢敎待敎李㘾,副校理金始淵,副修撰南性敎以次進伏訖。上曰,史官分左右,科次爲之。性敎進讀第一張數句。上曰,止之。光正曰,第一張稍勝,合置居首,當書何等乎?上曰,第一張書三下,第二張書草三下,其餘三張,竝書次上,可也。光正曰,祕封,使承旨坼之,可乎?上曰,唯。晉翼以次坼封奏訖。上命書傳敎曰,七夕製表居首三下進士趙鎭行,直赴會試,之次草三下進士尹致經,給二分,之次次上金鼎鎬等三人,各雅誦一件賜給。又命書傳曰,入格儒生,明日延英門外施賞。上命史官就座,仍命退,諸臣以次退出。
上在昌德宮。停常參·經筵。
藥房都提調鄭元容,提調李光正,副提調李景在啓曰,伏未審日間,聖體,若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿,王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
洪鍾應啓曰,明日召對,取稟。傳曰,停。
李晉翼啓曰,合辭許久闕啓,事甚未安。除在外外,未肅拜呈告人員,竝卽牌招,何如?傳曰,允。
李景在啓曰,左承旨金箕晩,今日不爲仕進,卽爲牌招,何如?傳曰,允。
鄭德和啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
傳于洪鍾應曰,專經文臣殿講居首人,依例捧傳旨。
李晉翼啓曰,行大司憲李憲球,掌令李㘾,持平李亨泰·金震休,牌不進,執義李繪九,掌令兪象煥,在外,監察茶時之意,敢啓。傳曰,知道。
以大司諫李竣祜,獻納趙道淳,正言洪仁秀·朴斆默,掌令李㘾,持平李亨泰·金震休,牌不進罷職傳旨,傳于鄭德和曰,只推。
以左承旨金箕晩牌不進罷職傳旨,傳于鄭德和曰,只推。
洪鍾應,以弘文館言啓曰,新除授副應敎南秉哲,副校理金應均,竝卽牌招察任,何如?傳曰,允。
又以弘文館言啓曰,新除授修撰尹穳,時在京畿安山地,經筵入番事緊,請斯速乘馹上來事,下諭。答曰,依啓。
以副校理金應均牌不進罷職傳旨,傳于鄭德和曰,只推。
刑曹啓目粘連,鏡城黃召史獄事,黃召史之挺身自首,似或近妻復夫讐之律文,鄭漢輩竝力下手,終未的致命傷重之兇身,詞證不備,疑眩多端,更令道臣,按査稟處,何如?判付啓依允。
又啓目粘連,順安奴永祿獄事,兩檢案之執定的確,二官奴之證招丁寧,四載訊推,一直抵賴,究厥情節,去益痛惡,嚴訊償命,何如?判付啓依允。
又啓目,順川金致弘獄事,痕損在於緊重,詞證皆其親屬,眞贓益露,斷案旣成,縱妻誣籲,去益至兇,連訊取服,何如?判付啓依允。
上在昌德宮。停常參·經筵。
金箕晩啓曰,明日召對,取稟。傳曰,停。
李晉翼啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
金箕晩啓曰,同副承旨徐耆淳,今日不爲仕進,卽爲牌招,何如?傳曰,允。
洪鍾應啓曰,行工曹判書權敦仁,吏曹參判金東健,除拜後過三日不爲出肅,竝依定式推考警責,仍卽牌招察任,何如?傳曰,允。
又啓曰,三品官之毋得過三日循例請牌,曾有定式矣。吏曹參議李啓朝,除拜後過三日不爲出肅,事體所在,誠極未安。從重推考,仍卽牌招察任,何如?傳曰,允。
李晉翼啓曰,行大司憲李憲球,掌令李㘾,持平金震休牌不進,執義李繪九,掌令兪象煥在外,持平李亨泰未署經,監察茶時之意,敢啓。傳曰,知道。
以大司諫李竣祜,獻納趙道淳,正言洪仁秀,掌令李㘾,持平金震休,牌不進罷職傳旨,傳于李晉翼曰,只推。
以同副承旨徐耆淳牌不進罷職傳旨,傳于李晉翼曰,只推。
以吏曹參議李啓朝牌不進罷職傳旨,傳于李晉翼曰,只推。
以京畿監司徐英淳狀啓,富平府使李敏榮身死事,傳于鄭德和曰,令該曹口傳各別擇差,催促下送。
吏曹口傳政事,以金漢淳爲富平府使。
鄭德和,以都摠府言啓曰,今此動駕時,侍衛·寶劍·守宮,當爲備員,而都摠管金賢根呈辭,副摠管沈能俊·朴蓍會·權大肯在外,李忠運·朴潤榮俱有實病,無以備員,令政院稟旨變通,仍令該曹,以在京無故人口傳差出,待下批牌招,以爲備員進參之地,何如?傳曰,允。許遞。
兵曹口傳政事,以金炳疇爲都摠管,李羲準·李奎鉉·張敎根·韓益相·沈日永爲副摠管。
兵曹,都摠管單李羲準。
鄭德和,以弘文館言啓曰,副校理金應均,旣有只推之命,卽爲牌招察任,何如?傳曰,允。
又以兵曹言啓曰,兼司僕將李信泳,羽林衛將李觀淵,五衛將文奎行,俱以身病猝重,萬無供職之望,新除授九月別將李東振,母年今爲七十五歲,法不當遠離赴任,呈狀乞遞,竝改差,何如?傳曰,允。
又以禁衛營言啓曰,本營千摠李觀熙,身病猝重,勢難察任,改差,何如?傳曰,允。
傳于李晉翼曰,中官張世,全羅道羅州牧黑山島定配。
李晉翼,以義禁府言啓曰,中官張世,全羅道羅州牧黑山島定配事,承傳啓下矣。張世全羅道羅州牧黑山島定配,而以承傳內辭意具罪目,依例發遣府羅將,押送配所,何如?傳曰,允。
廣州留守金熙華疏曰,伏以臣猥膺居留重寄,行將朞年于玆矣,無所牽補,徒費廩祿,惶懍靡措,第臣有區區私情,玆不得不仰暴,惟聖明垂察焉。臣之妻山,在於京畿長湍地,尙在淺土之中,將以今八月初一日,改葬於積城地,今當永窆之日,臨穴一訣,情所不已。且臣旣主事,自多躬檢,而職忝分司,行止無以自擅,若得五六日之暇,則可以往來,而旣以私事作行,則亦不至於貽弊邑驛。玆敢冒入文字,仰瀆崇聽,伏乞聖慈,俯垂鑑諒,特許恩暇,俾情理無缺,不勝幸甚,臣無任云云。答曰,省疏具悉。卿其依所請從便往來。
上在昌德宮。停常參·經筵。
自人定至五更,灑雨下雨,測雨器水深八分。
鄭德和,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
李晉翼啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
鄭德和啓曰,同副承旨徐耆淳,今日不爲仕進,卽爲牌招,何如?傳曰,允。
又啓曰,明日大駕詣宗廟,入齋室後,大王大妃殿·王大妃殿問安,何承旨進去乎?敢稟。傳曰,右承旨進去。
傳于鄭德和曰,都承旨許遞,前望單子入之,承旨前望單子入之,李奎鉉落點。
李晉翼啓曰,行大司憲李憲球,掌令李㘾,牌不進,執義李繪九,掌令兪象煥,在外,持平李亨泰·金震休未署經,監察茶時之意,敢啓。傳曰,知道。
以大司諫李竣祜,獻納趙道淳,掌令李㘾,牌不進罷職傳旨,傳于李晉翼曰,只推。
以同副承旨徐耆淳牌不進罷職傳旨,傳于李晉翼曰,只推。
以副校理金應均牌不進罷職傳旨,傳于李晉翼曰,只推。
傳于鄭德和曰,明日出宮內門路,以協陽門爲之。
鄭德和,以弘文館言啓曰,副校理金應均,旣有只推之命,卽爲牌招察任,何如?傳曰,允。
以副校理金應均牌不進罷職傳旨,傳于李晉翼曰,只推。
鄭德和,以禮曹言啓曰,郊壇四孟朔,遣禮郞看審有無頉,自該曹草記事,曾有定式矣。發遣郞廳,東郊先農壇·先蠶壇·馬祖壇,南郊南壇·雩祀壇·漢江壇·司寒壇,北郊祈雨壇·厲壇,次第看審,則壇上及四面紅箭門墻垣階砌,俱爲無頉,此後看護等節,另加申飭之意,敢啓。傳曰,知道。
又以兵曹言啓曰,內吹螺赤及龍虎營兼內吹今秋等習角賞格木,謹依判下別單,分等施賞之意,敢啓。傳曰,知道。
又以訓鍊都監言啓曰,本局兼內吹今秋等習角賞格,謹依判下單子,木綿二十四疋,施賞之意,敢啓。傳曰,知道。
又以禁衛營言啓曰,謹依本營兼內吹今秋等習角賞單啓下,黃元孫等十一名處,木綿各二疋施賞之意,敢啓。傳曰,知道。
又以御營廳言啓曰,本廳兼內吹今秋等習角賞格,謹依單子判下,李禧哲等十一名處,各木二疋施賞之意,敢啓。傳曰,知道。
上在昌德宮。停常參·經筵。
大駕詣宗廟,入齋室後,內閣·政院·藥房·玉堂口傳問安。答曰,知道。展拜還入齋室後,內閣·政院·藥房·玉堂口傳問安。答曰,知道。大王大妃殿·王大妃殿,遣承旨問安。答曰,知道。還內後,內閣·政院·藥房·玉堂口傳問安。答曰,知道。
洪鍾應啓曰,明日召對,取稟。傳曰,停。
鄭德和啓曰,司僕寺內乘,來言捲簾,取稟。傳曰,捲三面。
洪鍾應啓曰,臣以大王大妃殿,王大妃殿問安,進去下直之意,敢啓。傳曰,知道。
李晉翼啓曰,卽者義禁府都事來言,今日動駕時,衛外鳴錚罪人李元龍,移送秋曹云矣,敢啓。傳曰,知道。
又啓曰,卽者吏曹郞廳來言,大興縣監李圭鉉,兩司當爲署經,而諫院雖已署經,憲府則行大司憲李憲球未肅拜,執義李繪九,掌令兪象煥,在外,持平李亨泰·金震休,未署經,只有掌令李㘾一人,不得備員署經云。行大司憲李憲球,卽爲牌招,以爲備員署經之地,何如?傳曰,一司除署經。
洪鍾應,以弘文館言啓曰,副校理金應均,旣有只推之命,卽爲牌招察任,何如?傳曰,允。
司諫李莊緖疏曰,伏以臣於昨秋,適有採薪之憂,寄食郊坰之外,際伏奉栢府除旨,時値大論纔發,賓對有命,蒼黃馳還,徑詣朝房,方待牌進身,而諸僚已爲登筵,將追參聲討,而職名旋被譴削,沫飮之忱,竟未自效,僨誤之罪,死猶難贖,聖恩寬大,薄勘旋敍,臣仰感俯愧,無所自容,千萬不自意,亞諫除旨,又下於經年訟愆之餘,臣雙擎華誥,頓首血泣,含恩怵義,固當駕屨之不俟,而仍伏念臣聾瞽謭劣,初不近似於淸朝耳目之任,況今情悰,自成艮限,何敢抗顔冒參於諸僚之後乎?召牌之下,承膺無路,玆敢披瀝心肝,哀籲聽卑之天,伏乞天地父母,俯賜鑑諒,特許鐫刊,仍治臣瀆擾之罪焉。臣旣不以見職自居,則何敢更有贅陳,而竊有區區愚忱,玆又略貢,伏惟殿下細察焉。猗我殿下,以堯·舜欽濬之姿,篤周王繼述之孝,上以承祖宗艱大之業,下以副黎庶顒祝之望,殿下試觀今日治乎否乎?國勢綴旒,民生殿屎,紀綱凌夷,風俗澆漓,朱夫子所謂一毛一髮莫不受病者,儘是準備語也,何以則奠此綴旒之國勢,紓此殿屎之民生,整其凌夷而淳其澆漓乎?古語曰,君心爲萬化之源,目下第一先務,惟正我殿下之心而已,正心之要,不過爲學而已,學進則心正,心正則治成。是故古昔聖帝明王,莫不資學爲治,而雖於倦勤之年,衰暮之歲,必孜孜於是,拳拳於是,罔或忽焉,則今我殿下寶齡,已及志學,廈氈之上,政合引接而諮訪,燕閒之中,尤宜溫繹而誦讀,此時不可失也。雖在閭閻匹庶,其於弱冠丁年,一失其工,則終未免爲一生虛度人而止,況帝王之學,尤不可斯須離也。竊伏覸殿下近日以來,前後筵席,大僚以是陳勉,則批曰體念,儒臣以是晉奏,則批曰留念,非無嘉納之旨,而一日二日,終無篤行之實效,夜對時講,尙矣毋論,晝對法講,未或頻行,雖以天縱之聖,難望日就之工,此臣之所大憂也。今日不學而謂有明日,今年不學而謂有明年,凡人之所患也,殿下於此,苟不惕然省念,終始典學,則其如祖宗艱大之業何,其如黎庶顒祝之望何哉?殿下深居九重之內,接賢士大夫之日旣少,接宦官宮妾之時居多,此所以程夫子之納言於一時,而垂敎於萬世者也,繼自今惟願殿下,日三晉接,毋復作輟,日新又新,進而不止,則億萬年無疆之休,復自今始,豈不休哉,豈不盛哉?臣無任云云。省疏具悉。往事不必追提,下款事,當體念矣。
辛丑七月二十八日辰時,大駕詣宗廟。秋展謁擧動入侍時,行都承旨李奎鉉,左承旨金箕晩,右承旨洪鍾應,左副承旨鄭德和,右副承旨李晉翼,同副承旨徐耆淳,假注書李參鉉·李裕元,記事官金益文·趙然昌,檢校待敎金洙根·李㘾,待敎趙鳳夏,以次侍立。時至,通禮跪啓請外辦。上具翼善冠·衮龍袍,乘輿出宣化門。藥房提調李光正,副提調洪鍾應等進前奏曰,侵早勞動,聖體,若何?上曰,一樣矣。仍出協陽門外。通禮跪啓請降輿乘輦。上降輿乘輦,由肅章門·進善門·敦化門進發,至宗廟大門外降輦所。通禮跪啓請降輦乘輿。上降輦乘輿,入廟門,至齋室門外。通禮跪啓請降輿,上降輿入齋室,展拜時至。通禮跪啓請外辦,上改具冕服,出齋室門外,仍步詣至東神門外。通禮跪啓請執圭,奎鉉進圭,上執圭,入就版位,行四拜禮訖。上入殿內,各室奉審訖。上曰,冊寶當奉審矣。奎鉉奏曰,冊寶奉審時,戶禮判例爲入來矣。上曰,唯。賤臣承命出傳,與戶曹判書趙秉鉉,禮曹判書朴晦壽,入來侍立。上曰,第一室冊室奉出。廟司李啓榮·金永爵奉進。上奉審敎曰,丙子以前玉冊有之乎?永爵奏曰,兵燹以前玉冊則無之,而英廟時仁宗室玉冊一片,得之於廟庭北階下,今奉安于永寧殿矣。上曰,寶則或有之乎?永爵奏曰,宣祖室玉寶之缺傷者,有之矣。上曰,奉出。永爵奉進,上奉審。上曰,廟司,誰也?豐恩府院君趙萬永奏曰,奉事金永爵,卽故左相思穆之姪矣。上曰,第十六室玉冊奉出。又敎曰,竹冊亦爲奉出,啓榮·永爵等奉進。上奉審仍敎曰,竹冊中最久者,在於何室乎?永爵曰,在於顯宗室矣。上命侍衛及百官來待西神門外,賤臣承命出傳。上由西神門,詣永寧殿,入就版位,行四拜禮訖,入殿內,各室奉審,命戶禮判仍爲入侍。上曰,第一室金印及仁宗室玉冊奉出。永爵奉進,上奉審訖,出殿門外。通禮跪啓請釋圭,奎鉉跪受,領議政趙寅永,左議政金弘根,右議政鄭元容等進前奏曰,夜雨朝涼,勞動旣多,聖體,若何?上曰,一樣矣。通禮跪啓請乘輿,上乘輿,至宗廟南神門外,通禮跪啓請降輿。上降輿小步。通禮跪啓請乘輿。上乘輿,至齋室門外。通禮跪啓請降輿,,上降輿,入齋室。小頃,通禮跪啓請外辦。上改具翼善冠·衮龍袍,出齋室門外。通禮跪啓請乘輿。上乘輿,出廟門外,至降輿所。通禮跪啓請降輿乘輦。上降輿乘輦,由敦化門·進善門·肅章門,至協陽門外,通禮跪啓請降輦乘輿。上降輦乘輿,入協陽門,命出解嚴標信,由宣化門還內,諸臣以次退出。
上在昌德宮。停常參·經筵。
自卯時至午時,灑雨下雨,測雨器水深三分。
藥房提調李光正,副提調洪鍾應啓曰,太廟展謁,勞動旣多,伏未審夜間,聖體,若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿,王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
洪鍾應啓曰,明日召對,取稟。傳曰,停。
李晉翼啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
鄭德和啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
傳于洪鍾應曰,禮房承旨,馳詣宗廟·景慕宮,奉審摘奸以來。
李晉翼啓曰,奏御文字,何等審愼,而監察李鼎相,妻母歸葬呈辭,不書年月,致勤下敎,事未前有,萬萬駭然,所當重勘,而本院請推之外,無他可施之罰,何以爲之?敢稟。傳曰,拿處。
傳于徐耆淳曰,當該承旨推考。
李晉翼啓曰,行大司憲李憲球,掌令李㘾·兪象煥,牌不進,執義李繪九在外,持平李亨泰·金震休未署經,監察茶時之意,敢啓。傳曰,知道。
以大司諫李竣祜,司諫李莊緖,獻納趙道淳,掌令李㘾·兪象煥,牌不進罷職傳旨,傳于李晉翼曰,只推。
傳于洪鍾應曰,聞朴判府事患節彌留云,遣御醫持相當藥物,看病以來。
醫官卞宗浩書啓,臣敬奉下敎,馳往東部蓮花坊蓮池洞契判中樞府事朴宗薰家,齎傳藥物,看審病症,則眞元大脫,轉側須人,喘氣頗緊,微有浮氣,食飮頓減,脈度虛弱,藥則用蔘苓白朮散,而臣旣伏承問疾以來之命,故卽爲還來之意,詮次啓達。傳曰,知道。
以副校理金應均牌不進罷職傳旨,傳于李晉翼曰,只推。
鄭德和,以弘文館言啓曰,副校理金應均,旣有只推之命,卽爲牌招察任,何如?傳曰,允。
以忠淸監司金英淳狀啓,早紅杮子,節序尙早,限內不得封進,惶恐待罪事,傳于鄭德和曰,勿待罪事,回諭。
鄭德和,以禮曹言啓曰,卽接西部幼學李書憲所志,則以爲族孫日永,嫡妾俱無子,以其同姓十六寸弟璧沼第二子秀謙,欲爲繼後,兩家諸族,相議完定,而璧沼夫妻,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹,論理草記事,曾有筵奏定式,而門長李書憲所訴旣如此,依定式李璧沼第二子秀謙,立爲李日永之後何如?傳曰,允。
又以都摠府言啓曰,副摠管柳基常,以總戎中軍,本營諸將官射會監試事,南別營晝仕出去之意,敢啓。傳曰,知道。
又以備邊司言啓曰,秋務方殷,曠官可悶,未下直閫帥守令,竝令不多日內辭朝,受由上京守令,一體催促下送,何如?傳曰,允。
又以兵曹言啓曰,來八月初三日,二羽禁軍番次矣,該番將有闕之代,依承傳口傳擬入之意,敢啓。傳曰,知道。
兵曹口傳政事,以李顯城爲羽林將。
鄭德和,以兵曹言啓曰,宣傳官金翰喆·許燮,內禁衛將閔晳,俱以病難供職,呈狀乞遞,竝改差,何如?傳曰,允。
又以兵曹言啓曰,今七月各廳堂下武臣朔試射,臣曹連因有故,不得爲之之意,敢啓。傳曰,知道。
又以御營廳言啓曰,本廳千摠鄭宅善,身病甚重,勢難察任,改差,何如?傳曰,允。
又以濬川司言啓曰,本司都廳禁衛營千摠李觀熙改差,代以禁衛營別將吳顯文差下,使之察任,何如?傳曰,允。
上在昌德宮。停常參·經筵。
鄭德和,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
鄭德和啓曰,來初五日,朝參日次矣,敢稟。傳曰,停。
李晉翼啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
鄭德和啓曰,同副承旨徐耆淳,今日不爲仕進,卽爲牌招,何如?傳曰,允。
鄭德和,以禮曹言啓曰,每年各陵展謁,春則二三月,秋則八九月取稟事,曾有定式矣。今秋展謁,定於何陵,而以何間擇吉乎?敢稟。傳曰,當詣明陵親祭矣,日字,以八月十五日爲之。
傳于鄭德和曰,軍士房承旨入侍。
明陵幸行時軍令,八月十五日出宮,黔巖碑閣所晝停所,自闕門二十六里,明陵展謁,自晝停所十里,以上三十六里,親祭還詣黔巖碑閣所晝停〈所〉,當日還宮。
李晉翼啓曰,行大司憲李憲球,掌令李㘾·兪象煥,牌不進,執義李繪九在外,持平李亨泰·金震休未署經,監察茶時之意,敢啓。傳曰,知道。
以大司諫李竣祜,司諫李莊緖,獻納趙道淳,掌令李㘾·兪象煥,牌不進罷職傳旨,傳于李晉翼曰,只推。
以同副承旨徐耆淳牌不進罷職傳旨,傳于李晉翼曰,只推。
以副校理金應均牌不進罷職傳旨,傳于李晉翼曰,只推。
鄭德和,以奎章閣言啓曰,景慕宮望廟樓,今朔奉審無頉之意,敢啓。傳曰,知道。
又以弘文館言啓曰,副校理金應均,旣有只推之命,卽爲牌招察任,何如?傳曰,允。
以副校理金應均牌不進罷職傳旨,傳于李晉翼曰,只推。
鄭德和啓曰,明日親傳香,禮房承旨當爲齋宿,右承旨洪鍾應,所當牌招,而拘於廳規,不得請牌,何以爲之,敢稟。傳曰,牌招。
傳于洪鍾應曰,發遣吏郞,諸執事淸齋與否,摘奸以來。
傳于洪鍾應曰,明日出宮門路,以協陽門爲之。
鄭德和,以兵曹言啓曰,今此幸行時,侍衛之職,領軍之任,當爲備員,宣傳官及禁軍將有闕之代,竝依例口傳擬入之意,敢啓。傳曰,知道。
又以司僕寺一二提調意啓曰,明陵親祭敎是時,各差備入把馬,磨鍊別單書入,而其中驛馬,則令兵曹知委畿內各驛,使之直爲入把,何如?傳曰,允。
兵曹口傳政事,以鄭宅善·李信泳爲宣傳官,具載龍爲內禁將,白龜鎭爲兼司僕將。
洪鍾應,以吏曹言啓曰,卽接通禮院牒報,則以爲,明日景慕宮秋享大祭親傳香時,左右通禮,不可不進參,而左通禮申大膺,身病猝重,萬無起動供職之望,卽速變通,以爲及時備員擧行之地云。通禮院左通禮申大膺改差,其代口傳備擬以入之意,敢啓。傳曰,知道。
吏曹口傳政事,以柳基豊爲左通禮。
洪鍾應,以吏曹言啓曰,因備邊司草記,秋務方殷,曠官可悶,未下直閫帥·守令,竝令不多日內辭朝,受由上京守令,一體催促下送事,允下矣。自臣曹催促,則未下直守令富平府使金漢淳,南陽府使閔晉鏞,鏡城判官申萬休,大興縣監李圭鉉,俱以爲今初四日辭朝云。上京守令羅州牧使沈宜復,泰安郡守鄭元箕,淳昌郡守李昌在,博川郡守李敎明,海州判官洪鍾浩,光陽縣監沈宜泳,興德縣監朴性秀,懷德縣監金獻淳,俱已下去。淮陽府使李賢耆,新寧縣監朴宗敦,俱以爲今日下去,黃州牧使沈宜升,初二日下去,義城縣令宋持學,初三日下去云。瑞山郡守洪明厚,以尋醫事,受由於京畿龍仁地,榮川郡守金益鼎,以覲親事,受由於京畿楊根地,魯城縣監權錫孝,以省掃事,受由於江原道原州地,新昌縣監朴庚興,以省掃事,受由於平安道安州地,軍威縣監宋在胤,以覲親事,受由於忠淸道恩津地云,竝卽還官之意,發關知委於各該道臣處,而晉州牧使李羲升,身病猝重,不得下去云,安州牧使金永錫,沃溝縣監金基纘,俱以爲親病沈重,不得下去云。身病親病旣如是,則有難强令還任,晉州牧使李羲升罷黜,安州牧使金永錫,沃溝縣監金基纘,竝改差,何如?傳曰,允。
洪鍾應啓曰,吏曹郞廳來言,守令有闕,政事,取稟。傳曰,當日爲之。
又啓曰,吏曹郞廳來言,政事當日爲之事命下,而判書金蘭淳,參議李啓朝,俱以病不來,參判金東健未肅拜,不得開政云,竝卽牌招,何如?傳曰,允。
又啓曰,吏曹判書金蘭淳,參判金東健,參議李啓朝,牌不進,推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招,如有違牌,勿爲呼望。
有政。吏批,判書金蘭淳進,參判金東健,參議李啓朝竝式暇,右副承旨李晉翼進。啓曰,晉州牧使,安州牧使,今當差出,而俱以營下劇邑,物衆地大,素稱難治,不可不擇差,同道及他道有聲績已準限未準朔守令,竝擬,何如?傳曰,允。
以趙容和爲左尹,李定愚爲繕工副正,尹致誠爲晉州牧使,洪鍾英爲安州牧使,李熙麟爲沃溝縣監,幼學金文淵年七十一,侍從臣持平金震休父,今超通政加資事,承傳。
兵批,行判書徐憙淳進,參判李穆淵病,參議李是鍊入直,參知洪龜燮病,右承旨洪鍾應進。以李錫祜爲同知,朴蓍會爲副摠管,李景燁爲五衛將,金始淵·鄭基世爲文兼,李樂韶爲部將,鄭煥一爲武兼,李東植爲上土僉使,趙得良爲九月別將,安鼎錫爲南陽監牧官,護軍李景在,副護軍金翰喆·許燮,以上竝單付,兎城僉使撤罷事,承傳。
吏批,再政。啓曰,咸興府判官,平壤府庶尹,今當差出,而本府俱以營下劇邑,物衆地大,素稱難治,不可不擇差,他道有聲績已準限未準朔守令竝擬,何如?傳曰,允。以李祿在爲司饔僉正,徐有民爲平壤庶尹,趙雲始爲咸興判官。
兵批,再政。以李容熙爲宣傳官,金長爀爲訓鍊主簿,僉知單李景燁。
傳于李晉翼曰,全羅道羅州牧黑山島定配罪人張世移配江原道平海郡。
傳于李晉翼曰,全羅道靈巖郡竄配罪人崔喜鎭,移配慶尙道南海縣。
李晉翼啓曰,傳旨書入,何等審愼,而假注書李參鉉,不謹書入,致勤下敎,事甚未安。所當重勘,而本院請推之外,無他可施之罰,何以爲之,敢稟。傳曰,拿處。
又啓曰,標信出納,何等嚴重,而金虎門開門標信,誤以宣傳標信傳下,事未前有,萬萬驚駭。當該中官,所當重勘,而本院請推之外,無他可施之罰,何以爲之,敢稟。傳曰,從重推考。
義禁府照目,副司果沈敦永矣傳旨內,今七月二十三日,漢學文臣殿講時,規避不進,依定式推考,罪笞五十收贖,解見任別敍,私罪。奉敎依允,功減一等爲良如敎。又照目,司錄林樂鎭,典籍安正淳,奉常參奉李晉錫等矣傳旨內,今七月二十五日,專經文臣殿講時,竝不依定式推考,罪各笞四十收贖,附過還職,竝只私罪。奉敎依允爲旀,林樂鎭·李晉錫等段,竝只功減一等爲良如敎。又啓目,向前吳仁顯亦,倭船之漂蕩,已是提飭之不善兺除良,鬱島之搜討,罔念法意之至重,冒禁之商舶,捧賂而潛放,處事極爲駭痛,所犯若是狼藉,毋敢一辭自明,可謂兩罪俱發,以此照律,何如?判付啓依允。又啓目,監察李鼎相原情云云。傳旨內辭緣,泛稱遲晩,所當請刑是白乎矣,曾經摠府郞,勿爲請刑,載在大典通編,議處,何如?判付啓依允。
辛丑八月初一日辰時,上御暎花堂。軍士房承旨入侍時,左副承旨鄭德和,假注書李裕元,記事官金益文·趙然昌,以次進伏訖。上命入軍令。宣傳官李應謙奏曰,持軍令入侍時,宣傳官,例爲陞殿擧行矣,今亦依例陞殿擧行乎?上可之。應謙出,引兵曹判書徐憙淳進跪請軍令。上命入之。憙淳,以軍令授應謙,應謙跪授于德和,德和跪受讀奏訖,跪授挾侍,挾侍跪進。上命踏啓字以下。挾侍跪授德和,德和跪受書判付讀奏訖,授應謙,應謙跪授于憙淳。上命兵曹判書退。應謙引憙淳退出。應謙奏曰,今番幸行時,駕後吹打,以何營擧行乎?上曰,三營擧行,可也。又奏曰,前排則以幾雙待令乎?上曰,全數待令,可也。仍命退,承史以次退出。
上在昌德宮。停常參·經筵。
還內後,內閣·政院·藥房·玉堂口傳問安。答曰,知道。
傳于洪鍾應曰,禮房承旨,馳詣景慕宮,奉審摘奸以來。
傳于徐耆淳曰,今番幸行時,諸般擧行,依京擧動例爲之,務從省約,出還宮時,植炬置之,凡係役民事,皆以儲置米會減,外驛補把,亦依令春例除之事,分付。
李參鉉拿處,代以趙永大爲假注書。
趙永大有頉,代以金儀表爲假注書。
傳于鄭德和曰,明日出宮門路,以協陽門爲之。
傳于洪鍾應曰,發遣吏郞,諸執事淸齋與否,摘奸以來。
洪鍾應,以內醫院都提調意啓曰,年例燕貿唐藥材減半者,今已限滿,當自明年復舊,而依今年下敎,四分一權減磨鍊矣,考其緊歇增減,自是前例,今亦就其元數中參酌減省,別單書入之意,敢啓。傳曰,知道。
鄭德和,以兵曹言啓曰,今此幸行時,隨駕營門,依定式以春幸時隨駕營門,當爲磨鍊,而今春幸行時,訓局步軍十哨,馬軍四哨,訓將率領爲先廂,訓局步軍五哨,兩營騎士四番,御將率領爲後廂,禁軍三番隨駕,禁將率各營餘軍留都矣。今番則禁軍及馬步軍,以幾番幾哨磨鍊乎?敢啓。傳曰,依今春幸行時例磨鍊。
又以兵曹言啓曰,在前幸行時,挾輦軍四百名或三百名,餘軍二百名或一百名磨鍊,而今春幸行時,挾輦軍四百名,餘軍二百名磨鍊矣。今番則何以爲之乎?敢稟。傳曰,依今春幸行時例,磨鍊。
又以兵曹言啓曰,在前幸行時,摠戎使率訓局餘軍,弘化門外留陳矣,今亦依此擧行,何如?傳曰,允。
又以兵曹言啓曰,在前幸行時,十里外斥堠伏兵及傳語軍,以畿邑所屬束伍步軍擧行矣,今亦依此磨鍊,何如?傳曰,允。
又以兵曹言啓曰,在前幸行時,先廂步軍一哨,晝停所連爲作門矣,今亦依此擧行,何如?傳曰,允。
又以兵曹言啓曰,在前幸行當日回鑾時,侍衛連以全數磨鍊矣,今亦依此擧行,何如?傳曰,允。
又以兵曹言啓曰,幸行回鑾後,隨駕軍兵犒饋,連以乾物分給矣,今亦依此擧行,何如?傳曰,允。
又以兵曹言啓曰,今此明陵幸行時,各差備所把驛馬,別單磨鍊以入,而本曹驛馬外不足之數,依前例京畿驛馬十五匹補把事,分付本道之意,敢啓。傳曰,知道。
又以訓鍊都監言啓曰,本局把摠孫海振,身病甚重,勢難察任,改差,何如?傳曰,允。
鄭德和,以義禁府言啓曰,全羅道靈光郡竄配罪人崔喜鎭,移配慶尙道南海縣事,承傳啓下矣。崔喜鎭依前罪目,依例發遣府書吏,自靈巖郡配所執捉,仍令押送于新定配所,何如?傳曰,允。
又以義禁府言啓曰,全羅道羅州牧黑山島定配罪人張世移配江原道平海郡事,承傳啓下矣,張世依前罪目,依例發遣府羅將,押送于新定配所,何如?傳曰,允。
辛丑八月初二日辰時,上詣仁政殿月臺。景慕宮秋享大祭親傳香入侍時,行都承旨李奎鉉,左承旨金箕晩,右承旨洪鍾應,左副承旨鄭德和,右副承旨李晉翼,同副承旨徐耆淳,假注書李裕元,記事官金益文·趙然昌,直提學趙秉龜,直閣徐有薰,檢校待敎金學性·金洙根·南秉哲·李㘾,待敎趙鳳夏以次侍立。時至,通禮跪啓請外辦,上具翼善冠·衮龍袍,乘輿出宣化門。藥房提調李光正,副提調洪鍾應等進前奏曰,侵早勞動,聖體,若何?上曰,一樣矣。由協陽門,詣仁政殿月臺。通禮跪啓請降輿,上降輿,通禮前導,就褥位南向立,引儀引獻官權敦仁,陞詣褥位之左。通禮跪啓請跪,上跪,香室官奉香祝跪授鍾應,鍾應奉東向跪進,上受香祝,以授獻官,獻官西向跪受興。通禮跪啓請興,上興,通禮前導,降階下祗送位西向立,敦仁奉香祝由正路出。通禮請鞠躬,上鞠躬,香祝過後,啓請平身,上平身,入幕次後,問安勿爲之事。出榻敎通禮跪啓請乘輿,上乘輿出仁政門,入協陽門,命出解嚴標信,由宣化門還內。諸臣以次退出。
上在昌德宮。停常參·經筵。
還內後,內閣·政院·藥房·玉堂口傳問安。答曰,知道。
洪鍾應啓曰,常參·經筵,取稟。傳曰,只晝講。
傳于洪鍾應曰,禮房承旨,與同副承旨,分詣受香諸處,奉審摘奸以來。
傳于李晉翼曰,召對爲之。
右承旨洪鍾應書啓,臣承命馳詣南壇,壇上神位版奉審則無頉,祭物·祭器·祭井看審則精潔,諸執事·進排官·佾舞工人摘奸則無頉。仍詣木覓山,神位版奉審則無頉,祭物·祭器·祭井看審則精潔,諸執事·進排官摘奸則無頉。仍詣漢江壇,壇上神位版奉審則無頉,祭物·祭器·看審則精潔,諸執事·進排官摘奸則無頉矣。臣則還詣南壇享所,仍留監祭,待將事,還奉神位版後復命之意,敢啓。傳曰,知道。
洪鍾應,以弘文館言啓曰,副校理金應均,卽爲牌招察任,何如?傳曰,允。
以副校理金應均牌不進罷職傳旨,傳于李晉翼曰,只推。
鄭德和,以兵曹言啓曰,今月初六日一內禁軍番次,而該番將具載龍除授在外,上來無期云,改差,其代口傳擬入,何如?傳曰,允。
兵曹口傳政事,以尹永培爲內禁將。
左副承旨鄭德和疏曰,伏以臣本以庸愚,遭際聖明,遽侈緋玉,屢叨銀臺,自揆微分,已極踰濫,不知此生,何以圖報其萬一也。迺者恩點又下,召牌踵臨,臣惶霣感激,蹶趨膺,重入豹直,獲近龍光,恩至渥也,榮已過矣。更安有分外之望,而第臣有區區私情,自切于中,夫上天至仁,人之所欲,亦必遂焉,父母至慈,子之所欲,無不從之,今我殿下於臣,天也父母也。臣若徒抱嚴畏,耿結徊徨,不敢一陳,則是自阻於仁愛之下也,玆敢不避猥越,冒昧仰瀆,惟殿下少垂察焉。臣家素貧窶,計拙謀生,幸自臣父與臣,通籍立朝,得典州縣,至今聊賴,莫匪聖恩,及夫歲燧屢改,桂玉屢囏,而臣父今年七十有四,筯力漸至衰耄,疾恙時復侵尋,脩瀡之供,尙不能以時,薑桂之補,亦何以暇及,朝夕悶迫,計無所出,臣情到此,亦云慼矣。伏惟聖人御世,孝理爲先,如臣情私,在所矜察,伏乞聖慈,特令銓部,借臣一郡,俾得專城之養,少展反哺之誠,則臣之隕首結草,固無可論,而亦有光於淸朝興孝之政矣。更願殿下,矜其切急之情,而恕其瀆擾之罪焉。臣無任云云。省疏具悉。疏辭,下該曹稟處。
辛丑八月初三日辰時,上詣仁政殿月臺。南壇秋享大祭親傳香入侍時,行都承旨李奎鉉,左承旨金箕晩,右承旨洪鍾應,左副承旨鄭德和,右副承旨李晉翼,同副承旨徐耆淳,假注書李裕元·金儀表,記事官金益文·趙然昌,直提學趙秉龜,檢校待敎金學性·金洙根·南秉哲·李㘾,待敎趙鳳夏以次侍立。時至,通禮跪啓請外辦。上具翼善冠·衮龍袍,乘輿出宣化門。藥房提調李光正,副提調洪鍾應等進前奏曰,連日勞動,聖體,若何?上曰,一樣矣。由協陽門,詣仁政殿月臺。通禮跪啓請降輿,上降輿。通禮前導,就褥位南向立。引儀引獻官興寅君最應,陞詣褥位之左。通禮跪啓請跪,上跪。香室官奉香祝,跪授鍾應,鍾應奉東向跪進。上受香祝以授獻官,獻官西向跪受興。通禮跪啓請興,上興。通禮前導,降堦下祗送位西向立。最應奉香祝,由正路出。通禮請鞠躬,上鞠躬。香祝過後,啓請平身,上平身。入幕次後,問安勿爲之事。出榻敎通禮跪啓請乘輿,上乘輿,出仁政門,入協陽門,命出解嚴標信。由宣化門還內。諸臣以次退出。
辛丑八月初三日酉時,上御熙政堂。召對入侍時,參贊官李晉翼,侍讀官李宗秉,檢討官沈膺泰,待敎趙鳳夏,假注書金儀表,記注官李東韻,記事官趙然昌,各持綱目第二卷,以次進伏訖。上曰,史官分左右。上開卷命讀之。宗秉讀自安陵人縮高之子,至遣使謝安陵君。上曰,止之。文義陳之。宗秉曰,信陵君亦翩翩濁世之佳公子也,平原君自以爲相天下之士,而失之毛遂,臣則謂信陵君,亦失之縮高,蓋縮高一言,而父子之倫明矣,君臣之義全矣,此所謂一言之善,其賢可知,而信陵君,雖曰下士,旣不能奬之以義,乃反加之以怒,此豈非相士之失乎?大抵人之所難制者,血氣之怒也,若不忍一時之忿,以循血氣之怒,則害於義理之正者多矣,況人君之於喜怒,一有失當,則其爲歉於義理者,當如何哉?苟能留心於性理之學,一循義理之正,然後當怒而怒,當喜而喜,一喜一怒,自底於大中至正之域矣,伏願殿下澄省焉。上曰,下番讀之。膺泰讀自五月秦王薨子政立,至思用趙人遂卒於楚。上曰,止之。文義陳之。膺泰曰,秦王,卽戰國無道之君也,而國事又委之於如文信侯者,其國之治亂,其人之賢否,固不必敷演仰奏,而蓋委者,專任之謂,雖以明王哲辟,有不可獨運於上,故必也得賢而共理,委任而責成,若唐·虞之於稷·卨,殷·周之於伊·呂是也。爲人君者,以堯·舜三代爲鑑法焉,則賢才作興,治化昭隆矣,伏願殿下澄省焉。上曰,閣臣讀之。鳳夏讀自秦三楚十九燕十一,至日得賞賜而不用皆願一戰。上曰,止之。文義陳之。鳳夏曰,臣之所讀自止中,別無可陳文義耳。上曰,參贊官讀之。晉翼讀自乃選車騎習戰,至則子無所受韓王矣其子辭之。上曰,止之。文義陳之。晉翼曰,臣亦無可陳之文義矣。上掩卷。命史官就座。晉翼曰,召對入侍座目單子,有所誤書,致勤下敎,事甚未安。臣之矇然捧入,不勝惶悚,而當該史官,所當重勘,而本院請推之外,無他可施之罰,何以爲之乎?上曰,推考,可也。出榻敎晉翼曰,召對案冊,初不待令,入侍命下之後,猶爲遲滯,事未前有,萬萬駭然,當該玉堂,所當重勘,而本院請推之外,無他可施之罰,何以爲之乎?上曰,推考,可也。出榻敎上命史官就座,仍命退,諸臣以次退出。
上在昌德宮。停常參,只晝講。
鄭德和,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
徐耆淳啓曰,明日常參·經筵,取稟。傳曰,只晝講。
李晉翼啓曰,合辭許久闕啓,事甚未安。未署經外,未肅拜·呈告人員,竝卽牌招,何如?傳曰,允。
備忘記,高山里僉使許采下直,長弓一張,長箭一部,片箭一部,筒兒一箇賜給。
鄭德和,以奎章閣言啓曰,景慕宮望廟樓,今秋大奉審,臣鳳夏與本宮提調洪敬謨,進詣展奉,奉審無頉之意,敢啓。傳曰,知道。
又以弘文館言啓曰,副校理金應均,旣有只推之命,卽爲牌招察任,何如?傳曰,允。
執義李繪九啓曰,臣言議風采,本不合於淸朝耳目之任,而亞憲除旨,忽下於先壠往省之際,臣聞命怵惕,蹶趨造,雖不得不粗伸叩謝之忱,而第臣於三司合啓中,有不可聯參之情勢,前此屢叨,輒蒙引遞,今臣處義,宜無異同,以此情踪,何可一刻晏然於臺次乎?請命遞斥臣職。答曰,依啓。
鄭德和啓曰,明日親傳香,禮房承旨,當爲齋宿,右副承旨洪鍾應,纔已須資出去矣,所當牌招,而拘於廳規,不得請牌,何以爲之?敢稟。傳曰,牌招。
徐耆淳啓曰,卽者社稷署官員來言,今此秋享大祭,神位出還奉安時,提調當爲進參,而都提調李相璜有身病,提調朴綺壽在外,不得進參云,何以爲之?敢稟。傳曰,提調許遞,口傳差出。
吏曹口傳政事,以徐憙淳爲社稷提調。
傳于鄭德和曰,明日出宮門路,以協陽門爲之。
鄭德和,以御營廳言啓曰,本廳千摠趙義錫,身病甚重,勢難察任,改差,何如?傳曰,允。
以大司諫李竣祜,司諫李莊緖,獻納趙道淳,掌令李㘾·兪象煥,牌不進罷職傳旨,傳于李晉翼曰,只推。
吏曹啓目粘連啓下是白有亦,觀此承政院左副承旨鄭德和上疏,則以爲臣父今年七十有四,筯力漸至衰耄,疾恙時復侵尋,脩之供,尙不能以時,薑桂之補,亦何以暇及,朝夕悶迫,計無所出,臣情到此,亦云慼矣。伏乞特令銓部,借臣一郡,俾得專城之養亦爲白有臥乎所,鄭德和之家貧親老菽水難繼之狀,卽通朝之所共知,許畀一郡,俾遂便養之願,允合於孝理之政是白乎矣,邇列之臣,出補外邑,事體不輕,臣曹不敢擅便,上裁,何如?判付啓,依回啓施行爲良如敎。
辛丑八月初四日巳時,上御熙政堂。晝講入侍時,特進官李惟秀,同知事成遂默,參贊官徐耆淳,侍讀官李宗秉,檢討官沈膺泰,假注書李裕元,記事官金益文·趙然昌,各持詩傳第五卷,以次進伏,武臣李升權,進伏楹外訖。上曰,史官分左右。上開卷誦前受音一遍訖。上曰,上番讀之。宗秉讀自薄言采芑,止有瑲葱珩,仍奏釋義訖。上讀新受音十遍訖,命陳文義。宗秉曰,此章極言車馬之美,軍容之整,於此可以見方叔謀猷之壯,師律之嚴矣,其於芾服之煌,路車之奭,又可以知宣王付托之重,錫命之蕃矣。蓋行師之道,惟在於將得其人,任將之道,專在於上之擇人,顧今國家寧謐,文治賁成,不必以軍旅爲事,而在昔明王哲辟,雖於太平無事之時,修練武事,以備不虞,此誠安不忘危文武竝用之道也。苟能擇將,如宣王之任用方叔,則何患乎軍政之不修,而亦可爲文治之一助也,伏願殿下諦念焉。上曰,下番陳之。應泰曰,此章盛言車馬服飾之美,而有曰八鸞瑲瑲,朱芾斯皇,和鵉,非戎馬之飾也,赤芾,非介冑之服也,而特稱此以美者,卽形容方叔儒雅之氣象也。若漢之武候綸巾四輪,指揮三軍,敵人謂之曰名士風流,晉之羊祜輕裘緩帶,周旋戎垣,當時稱以書生本色,蓋其智略蘊於胸中,威望著於隣國,雍容慗暇,不戰而制勝者也,今此詩人之起興者,亦類於是矣。至於被堅執銳臨陣賈勇者,卽一褊將之事也,顧何足稱道哉?然則宣王之任用方叔之意,推可知矣,於此等處,伏願諦聽焉。上曰,同知事陳之。遂默曰,此詩蓋美方叔南征之功,而若其成功之要,專在於師干之試一句語。夫試字,朱夫子釋之以肄習,惟彼師徒之衆,雖有扞禦之力,苟不肄習於平日,部伍卒乘,散無紀律,坐作進退,動違號令,將何以禦匪茹之寇,奏敵愾之切乎?是以古者蒐獵而講武,簡練而屬兵,以之臨陣,戰必克捷,今周宣之命將出師,蠻荆來威,而詩人必以師干之試,重言復言,詠歎贊美者,良有以也。由此而言,夫所謂肄習者,非但柯則於師干,亦可隅反於聖學,蓋學問之工,莫盛乎接續,莫病乎間斷,故魯論揭學習之訓,鄒聖垂寒曝之戒,而殷宗之時敏,周王之日就,無非肄習斯學之意也。閭巷匹庶,不能學問,則其害止於其身而已,至於帝王家,則苟或小忽於學問,雖天縱生知之姿,旣無以成德,亦無以制治矣。然則學問,必資乎肄習,而用工之地,惟經史是已,群聖傳授之道,歷代治亂之迹,俱在方策,不啻瞭然。伏願課日開講,無時賜對,研究精微之旨,討論疑晦之義,念終始典于學,無或作輟,眞積力久,默契心得,蘊之爲德行,發以爲政令,則萬億年無疆之基,亶在於是矣,惟殿下懋哉懋哉。上曰,特進官陳之。惟秀曰,玉堂上下番及同知事備陳,臣則無容更奏者矣。上曰,參贊官陳之。耆淳曰,玉堂上下番及諸臣已陳之,臣亦別無可陳者矣。上掩卷,命史官就座,仍命退,諸臣以次退出。
上在昌德宮。停常參·經筵。
還內後,內閣·政院·藥房·玉堂口傳問安。答曰,知道。
藥房提調李光正,副提調洪鍾應啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
洪鍾應啓曰,明日社稷秋享大祭齋戒相値,視事頉稟之意,敢啓。傳曰,知道。
金箕晩啓曰,今日親傳香,承旨當爲備員,而行都承旨李奎鉉不爲仕進,所當牌招,而拘於廳規,不得請牌,何以爲之,敢稟。傳曰,牌招。
鄭德和啓曰,備邊司郞廳來言,今日賓廳日次,而釋奠祭親傳香相値,不得來會云矣,敢啓。傳曰,知道。
傳于洪鍾應曰,禮房承旨,馳詣文廟,奉審摘奸以來。
傳于李晉翼曰,未署經臺諫竝許遞,今日政差出。
洪鍾應啓曰,吏曹郞廳來言,臺諫有闕,政事,取稟。傳曰,當日爲之。
以副校理金應均牌不進罷職傳旨,傳于李晉翼曰,只推。
洪鍾應,以弘文館言啓曰,副校理金應均,旣有只推之命,卽爲牌招察任,何如?傳曰,允。
又以吏曹言啓曰,今此秋享祭祭官中時無職名人員,令該曹,口傳付軍職,何如?傳曰,允。
鄭德和,以兵曹言啓曰,宣傳官李景純,身病猝重,萬無供職之望,呈狀乞遞,改差,何如?傳曰,允。
又以兵曹言啓曰,五衛將劉榮祐,以其病難供職,呈狀乞遞,改差,何如?傳曰,允。
又以兵曹言啓曰,新除授全羅右水使鄭泰東,母病沈重,萬無離側遠赴之望,戶奴呈狀矣。親病旣如此,則有難强令赴任,改差,何如?傳曰,允。
又以備邊司言啓曰,卽有政命,而義城縣令有窠云矣。本縣,以嶺南劇邑,近成積弊之地,不可不各別擇差,令該曹勿拘常格,以聲績素著,擬入,何如?傳曰,允。
有政。吏批,判書金蘭淳,參判金東健竝進,參議李啓朝病,右承旨洪鍾應進。啓曰,淸州牧使,今當差出,而本州以營下劇邑,物衆地大,素稱難治,不可不擇差,他道有聲績已準限未準朔守令,竝擬,何如?傳曰,允。
以成近默爲執義,洪直弼·南性敎爲持平,李在立·姜獜岳爲正言,李㘾爲應敎,李憲瑋爲判尹,金鍏爲同經筵,任秀龍爲典籍,任石老爲掌苑別提,李在稼爲淸州牧使,任奭朝爲義城縣令,趙奎淳爲泰仁縣監,金履載爲分內醫提調,兼養賢直長單張德良。
兵批,行判書徐熹淳進,參判李穆淵,參議李是鍊竝病,參知洪龜燮入直,同副承旨徐耆淳進。以南錫圭爲宣傳官,金文淵爲五衛將,孫致榮爲武兼,李敏德爲全羅右水使,僉知單李顯城,僉知加設單李景純,大護軍李若愚,副護軍鄭泰東·金文淵,副司直李繪九·李亨泰·金震休,副司果洪仁秀·朴斆默。
以上竝單付,吏批,再政。韓啓源爲掌令,尹敎成爲副修撰,宋正熙爲濟用判官,洪晉淵爲居昌府使,李魯榮爲報恩郡守。
兵批,再政。金履載爲知事,僉知單金文淵,僉知加設單崔弘德。
傳于鄭德和曰,明日出宮門路,以協陽門爲之。
傳于洪鍾應曰,發遣吏郞,諸執事淸齋與否,摘奸以來。
金箕晩,以戶曹言啓曰,慈慶殿修理吉日時,令日官金宜鍾推擇,則今八月十一日辰時爲吉云。以此日時擧行之意,敢啓。傳曰,知道。
吏曹參判金東健疏曰,伏以,臣匪才冥升猥廁卿班,頂踵皆恩,絲毫蔑效,拊洪造而恒惕,循微分而已溢,迺者天官亞席之命,又胡爲而謬及臣身也,臣誠悸恐恧蹙,不知所以自措也。噫,選部攸司,冠於六聯,承佐之地,亦稱名掄,良以辨論官材,澄汰流品,均管銓衡之事故耳,假使嫺於典考,精於鑑別,踐歷地望,厭服一世者,尙懼其不克對揚逡巡前却,是豈如臣下劣如臣淺履,萬一近似也哉?矧復儲望之非乏,而苟冒揚粃之譏,循資之猶濫,而反致積薪之愧,自恕也厚,尙無其說,難誣者公,亦將何謂?此尤臣之跼蹐靡安,以寵爲懼者也,若臣空疎鈍滯聵聵無堪之狀,淵鑑莫逃,輿論自在,固不待臣言之覼縷,而最是聞見謏寡,思慮淺短,雖尋常與聞之議,副急代斲之擧,將無以依樣畫葫,以塞一日之責,何可如閑漫職司之看作推遷,諉以趨恭苟度,目前無甚狼狽者,比耶?況臣族本單素,世守謹約,榮塗選職,意望不及,而邇來門戶之盛,又非臣家世之所嘗有,一念憂兢,百倍餘人,今若全昧履滿之戒,自壞謙畏之規,上玷聖簡,下墜先訓,則餘無足以藉手者,臣之去就,於是乎益決矣,揣量已熟,承當無由,日昨暫膺,雖緣牌望之路阻,至今追惟,尙覺愧汗之背浹,因仍蹲據,大關廉防,玆敢悉暴情實,冒瀆崇聽。伏乞聖慈,俯賜諒察,亟遞臣新授銓銜,以幸公私,不勝大願。臣無任云云。答曰,省疏具悉。卿其勿辭行公。
辛丑八月初五日辰時,上詣仁政殿月臺。文廟釋奠大祭親傳香入侍時,左承旨金箕晩,右承旨洪鍾應,左副承旨鄭德和,右副承旨李晉翼,同副承旨徐耆淳,假注書李裕元·金儀表,記事官金益文·趙然昌,直提學趙秉龜,直閣徐有薰,檢校待敎金學性·金洙根·南秉哲·李㘾以次侍立。時至,通禮跪啓請外辦。上具翼善冠·衮龍袍,乘輿出宣化門。藥房提調李光正,副提調洪鍾應等進前奏曰,連日勞動,聖體,若何?上曰,一樣矣。由協陽門,詣仁政殿月臺。通禮跪啓請降輿,上降輿,通禮前導就褥位南向立,引儀引獻官李羲準,陞詣褥位之左。通禮跪啓請跪,上跪,香室官,奉香祝跪授鍾應,鍾應奉東向跪進,上受香祝,以授獻官,獻官西向跪受興。通禮跪啓請興,上興,通禮前導,降階下祗送位西向立,羲準奉香祝,由正路出。通禮請鞠躬,上鞠躬,香祝過後,啓請平身,上平身,入幕次後,問安勿爲之事。出榻敎通禮跪啓請乘輿,上乘輿出仁政門,入協陽門,命出解嚴標信,由宣化門還內,諸臣以次退出。
辛丑八月初五日巳時,上御熙政堂。晝講入侍時,特進官李光正,同知事金鼎均,參贊官鄭德和,侍讀官金始淵,檢討官沈膺泰,假注書金儀表,記事官金益文·趙然昌,各持詩傳第五卷,以次進伏。武臣李儒常,進伏楹外訖。上曰,史官分左右。上開卷讀前受音一遍訖。上曰,上番讀之。始淵讀自鴥彼飛隼,至采芭四章,仍奏釋義訖。上讀新受音十遍訖,命陳文義。始淵曰,方叔興兵,雖强且急,用之有節,鼓進金退,井井齊一,蠻荊畏服,所謂用之有節,卽法度也,非特用之於兵而已,無所施而不可,君上御下之道,亦無事不法,可以致治,致治之要,在於正心以孚感於下,誠意以勉礪於下,身爲律度,萬化理而自合於節也,正心誠意,非講學,莫可爲也,惟殿下懋哉。上曰,下番陳之。膺泰曰,此章結辭,終之以征伐玁狁蠻荊來威,蓋玁狁,北狄也,蠻荊,南蠻也,將言南蠻之來服,先稱北狄之于征者,以其方叔之威名,素著於北伐之時也,此所以蠢玆蠻酋,不待戰而自服者也,雖然苟究其本,實由宣王尙德柔遠之化也,是故帝舜誕敷文德,而有苖來格,魯侯克明其德,而淮夷來同,斯豈非耀德不觀兵之效乎?爲人君者,克體此意,則雖在遠夷之國,無思不服矣,伏願諦聽焉。上曰,同知事陳之。鼎均曰,此章文義,兩儒臣已皆陳達,臣無容更贅,而兩章中再稱顯允方叔,顯者,光明之謂也,允者,誠信之謂也,夫以方叔之一元老賢帥,而非明且信,則無以行三軍而威四夷故也。況乎聖帝哲王之御兆民之衆,統萬幾之繁者,尤豈可不以明信,爲立志之本致治之要哉?故書曰,允執厥中,成允成功者,卽堯·舜·禹之心法也,昧爽丕顯,丕顯丕承者,成湯·文·武之政謨也,然則二帝·三王之道,亶不外乎顯允二字,而二帝·三王之道,載在方冊,欲法二帝·三王之道,則亦不越於講學,講學之本,亦惟顯允二字而已,誠信積於中,而後光明著於外,今我殿下久停講筵,群情抑鬱之際,召對·晝講,連日有命,今日則傳香勞動之餘,旋復臨筵,學問上誠信用工之聖意,可以仰認,臣不勝欽仰萬萬,果能推是心以行,不少間斷,則二帝·三王允執丕顯之功,不日可致矣。伏願殿下,益加省察,懋哉懋哉。上曰,特進官陳之。光正曰,此章不過是說得方叔之賢軍容之盛,別無深旨奧義之可以敷演仰奏者,而凡看書,必貴乎先得其意,蓋詩之意,於古人事是非得失,其所以贊頌而譏刺之曰比曰興,不獨止於賦其事者,隨時各異,卽事可見,而必欲其後人之觀感於此者也,所以詩之爲一部經書也。詩之感人,蓋如此,而雖千百世之下,氣象形容,尙有以心會而體驗者,每於講奏之際,不但以章句文義,爲盡其能事,深加留念於沈潛諷詠之工,漸至於自然得其意之境,則其於聖德聖學,所補不細,伏願懋哉懋哉。上曰,參贊官陳之。德和曰,經筵諸臣,備陳文義,臣不必架疊,而第臣於此章之元老克壯四字,粗有一得之見矣。易曰,師中丈人,書云,詢玆黃髮,夫丈人,蘊豹變之略,故出師之地,必以丈人爲重,黃髮,通龜蓍之明,故詢謀之時,必以黃髮爲先,以此推之,文武一軌,深嚴之地,亦宜使宿儒處之,懷嘉猷而入告,執大猷而時升,以至於黼黻乎皇猷,則今日圖治之功,亦可見克壯之象矣。伏願殿下,蒐用人材,必以老成爲先焉。上掩卷,命史官就座,仍命退,諸臣以次退出。
上在昌德宮。停常參·經筵。
還內後,內閣·政院·藥房·玉堂口傳問安。答曰,知道。
洪鍾應啓曰,明日常參·經筵,取稟。傳曰,停,召對爲之。
李晉翼啓曰,行大司憲李憲球,掌令韓啓源·兪象煥,持平南性敎未肅拜,執義成近默,持平洪直弼在外,監察茶時之意,敢啓。傳曰,知道。
傳于洪鍾應曰,禮房承旨,馳詣社稷,奉審摘奸以來。
傳于李晉翼曰,同副承旨許遞,前望單子入之。
承旨前望單子入之,金學性落點。
傳于李晉翼曰,予之欲招延爾等,任以啓沃之責者,夫豈一日忘于心哉?敦飭屢勤,巽讓冞切,此予所以中朝興歎,而亦不能無慨於爾等也。予固知誠淺德薄,不足以勉回遐心,而爾等獨不念喬木之義分,生芻之想望乎?見今講席連開,筵官新抄,若得爾等于于而來,相與夾贊於廈氈,則是豈獨予一人幸也?將使八域蒼生,擧蒙其福,爾等須體此意,卽起簉朝事,分遣史官,傳諭于經筵官宋來熙·成近默處。
傳于李晉翼曰,士之讀聖人書學聖人道者,豈但爲高尙其志獨善其身而已哉?蓋將以所讀所學,致君澤民,兼濟斯世,而亦吾儒家不易之法文也,爾以宿儒碩學,葩德邱園,師友之講劘,士林之依歸,厥惟久矣。今玆筵官之選,實循輿論,況予學未通方,治不徯志,側席求賢,如渴如飢,爾豈不以平日所蘊抱者,幡然而起,丕贊我緝熙之工隆平之化乎?玆遣近侍,敷示至意,爾勿固辭,用副延佇事,遣史官,傳諭于經筵官洪直弼處。
金得秀奉命在外,代以金大圭爲事變假注書。
李晉翼啓曰,左右史不可不備,別兼春秋洪在龍·鄭基世·南秉哲,檢閱沈敬澤,竝卽牌招,推移入直,何如?傳曰,允。
以副校理金應均牌不進罷職傳旨,傳于李晉翼曰,只推。
李晉翼,以弘文館言啓曰,應敎李㘾,副應敎南秉哲內閣進,校理一員未差,副校理金始淵,以監軍受牌出去,上番闕直,事甚未安。副校理金應均,旣有只推之命,與校理李宗秉,一體牌招,以爲推移入直之地,何如?傳曰,允。
以全羅道放未放成冊,傳于李晉翼曰,朴基喆·李明七放。
以黃海道放未放成冊,傳于李晉翼曰,金徵淳放。
以副校理金應均牌不進罷職傳旨,傳于李晉翼曰,只推。
鄭德和,以禁衛營言啓曰,本營騎士將李義種,身病猝重,勢難察任,改差,何如?傳曰,允。
辛丑八月初六日辰時,上詣仁政殿月臺。社稷大祭親傳香入侍時,行都承旨李奎鉉,左承旨金箕晩,右承旨洪鍾應,左副承旨鄭德和,右副承旨李晉翼,同副承旨徐耆淳,假注書李裕元·金儀表,記事官金益文·趙然昌,直提學趙秉龜,直閣徐有薰,檢校待敎金學性·金洙根·南秉哲·李㘾,以次侍立。時至,通禮跪啓請外辦。上具翼善冠·衮龍袍,乘輿出宣化門。藥房提調李光正,副提調洪鍾應等進前奏曰,連日勞動,聖體,若何?上曰,一樣矣。由協陽門,詣仁政殿月臺。通禮跪啓請降輿,上降輿,通禮前導,就褥位南向立。引儀引獻官左議政金弘根,陞詣褥位之左。通禮跪啓請跪,上跪。香室官,奉香祝跪授鍾應,鍾應奉東向跪進,上受香祝,以授獻官,獻官西向跪受興。通禮跪啓請興,上興,通禮前導,降階下祗送位西向立,弘根奉香祝由正路出。通禮請鞠躬,上鞠躬,香祝過後,啓請平身,上平身,入幕次後,問安勿爲之事。出榻敎通禮跪啓請乘輿,上乘輿出仁政門,入協陽門,命出解嚴標信,由宣化門還內,請臣以次退出。
上在昌德宮。停常參·經筵。
金學性,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
金學性啓曰,來十一日,朝參日次矣,敢稟。傳曰,停。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
傳于鄭德和曰,召對入侍。
鄭德和啓曰,明日毓祥宮秋享祭齋戒相値,視事頉稟之意,敢啓。傳曰,知道。
又啓曰,明日召對,取稟。傳曰,停。
傳于鄭德和曰,禮·兵換房。
金學性啓曰,明日傳香,禮房承旨當爲齋宿,而左副承旨洪鍾應,纔已須資出去矣,卽爲牌招,何如?傳曰,允。
以別兼春秋洪在龍·鄭基世·南秉哲,檢閱沈敬澤牌不進罷職傳旨,傳于金學性曰,只推。
以校理李宗秉牌不進罷職傳旨,傳于金學性曰,只推。
洪鍾應,以弘文館言啓曰,副校理金應均,旣有只推之命,與新除授副修撰尹敎成,一體牌招察任,何如?傳曰,允。
金學性啓曰,行大司憲李憲球,掌令韓啓源·兪象煥,持平南性敎牌不進,執義成近默,持平洪直弼在外,監察茶時之意,敢啓。傳曰,知道。
以大司諫李竣祜,司諫李莊緖,獻納趙道淳,掌令韓啓源·兪象煥,持平南性敎牌不進罷職傳旨,傳于金學性曰,只推。
以副校理金應均牌不進罷職傳旨,傳于金學性曰,只推。
傳于洪鍾應曰,發遣吏郞,諸執事淸齋與否,摘奸以來。
金學性,以都摠府言啓曰,副摠管柳基常,以摠戎中軍,本營諸將官射會監試事,南別營晝仕出去之意,敢啓。傳曰,知道。
又以司僕寺一二提調意啓曰,今此明陵幸行,與秋夕相値,在前如此之時,祭〈官〉去馬匹,自各宮房有貰立之例,今亦依已例擧行之意,分付,何如?傳曰,允。
兵曹口傳政事,副司果申大膺·趙完植。
金學性,以義禁府言啓曰,各道放未放成冊啓下,黃海道延安府徒三年定配罪人金徵淳,全羅道靈巖郡定配罪人朴基喆,靈光郡荏子島絶島定配罪人李明七等,竝放,靈巖郡楸子島安置罪人寅柱,楸子島遠惡島定配罪人李宜敎,楸子島荐棘罪人李鶴秀,珍島郡金甲島島配罪人睦台錫,興陽縣流三千里定配罪人辛淳,羅州牧黑山島遠惡島定配罪人朴命浚,康津縣薪智島安置罪人金致貞,珍島郡金甲島安置罪人金好得,康津縣古今島安置罪人李紀淵,咸鏡道明川府竄配罪人李止淵,平安道碧潼郡遠地定配罪人朴命澈等,竝仍書下矣。金徵淳·朴基喆·李明七等,竝放,寅柱·李宜敎·李鶴秀·睦台錫·辛淳·朴命浚·金致貞·金好得·李紀淵·李止淵·朴命澈等竝仍事,分付該道道臣之意,敢啓。傳曰,知道。
兼春秋李東韻書啓,臣於本月初六日戌時量,敬奉聖諭,馳往傳諭於果川縣縣內面校洞經筵官成近默所住處是白乎,則以爲賤臣今年來,已再違召命,一向惶縮,卽日天書誕宣,近臣辱臨,是誠千萬夢想之外,而夫豈愚賤寒遠之臣,所當得者哉?此是去年四月叨被之恩數,一之已誤,其再乎?況伏讀訓辭所指,貶損聖德,奬勵賤品者,至於此極,而臣之感恩畏威,惟是北望拜稽,私次泥首而已。噫,禮愈隆招愈勤,而臣之愈不敢進,一切是虞人不往之義,然而狃於孤恩,嫺於飾辭,亦義之所不敢出也,素有怔忡之症,今又一倍發動,精神慌亂,應接顚錯,亦無以扶曳登途,歸身司敗,勢不得不容俟疾病之稍間,職名之遞斥,冒昧陳疏,少伸感激之忱,申請方命之誅亦爲白有等以,臣仍卽復路緣由,竝以馳啓云云。踏啓字。
辛丑八月初七日辰時,上御熙政堂。召對入侍時,參贊官鄭德和,侍讀官金始淵,檢討官沈膺泰,直閣徐有薰,假注書李裕元,記事官李昌祖·趙然昌,各持綱目第二卷,以次進伏訖。上曰,史官分左右。上開卷命讀之。始淵讀自秦四,至魏與趙鄴。上曰,止之,文義陳之。始淵曰,五國合從,若各自內修政敎,外相締交,豈以一秦之師走諸國之兵,蓋戰國之時,不識治道,專以功利,其所合從,不能長久,理必然矣,凡於討論史冊,必先分別其治道功利之效害,資益大矣,伏願體念焉。上曰,下番讀之。膺泰讀自秦九,至是爲幽王。上曰,止之,文義陳之。膺泰曰,此章中茅焦請諫,雖曰可觀,實不足仰陳者,而其外文義,亦別無可稱者矣。上曰,閣臣讀之。有薰讀自秦十,至秦師敗績。上曰,止之,文義陳之。有薰曰,夫商鞅儀睢之輩,此烏足道哉?徒尙苛法,專事游說,外若强國,而內實受害,可不歎哉?戰國之時,王迹已熄,覇轍橫流,擧昧仁義之導君,徒事功利之謀身,竟無長久之計者,是誰之過乎?故孟子斥之以妾婦之道,蓋指其阿諛苟容竊取權勢故也,今者李斯之在逐急書,歷數稱道者,將欲試功利之計也。朱夫子曰,竝天下者李斯也,促秦亡者亦李斯也,蓋列國之士,歷聘遊仕,皆爲求用,則爲時君者,當擇其賢才而已,訑訑之色,猶不可拒人,況逐客之令乎?綱目之特書召復故官遂除其令云者,蓋是貶辭也,可不嚴哉?伏願殿下,審賢邪進退之際,奠宗祊盤泰之業焉。上曰,參贊官讀之。德和讀自秦十四,至東西百三十步。上曰,止之,文義陳之,德和曰,此章別無可陳之文義矣。上掩卷,命史官就座,仍命退,諸臣以次退出。
上在昌德宮。停常參·經筵。
洪鍾應啓曰,明日再明日,停朝巿相値,視事頉稟之意,敢啓。傳曰,知道。
又啓曰,明日召對,取稟。傳曰,爲之。
金箕晩啓曰,行大司憲李憲球,掌令韓啓源·兪象煥,持平南性敎未肅拜,執義成近默,持平洪直弼在外,監察茶時之意,敢啓。傳曰,知道。
又啓曰,同副承旨李晉翼,今日不爲仕進,卽爲牌招,何如?傳曰,允。
洪鍾應啓曰,今此幸行時,何大臣留都乎?敢稟。傳曰,左議政爲之。
兵曹,以金履載爲留都大將。
傳于洪鍾應曰,禮房承旨,馳詣受香諸處,奉審摘奸以來。
傳于李晉翼曰,此大臣端雅之姿,綜明之才,不但華國之文采而已,先朝之所簡拔也,寡人之所倚重也,向因醫官之啓,雖知證形沈綿,平日精力,尙有所恃,今見逝單,不勝愴衋,卒判府事朴宗薰喪,隱卒之典,依例擧行,成服日,遣承旨致祭,祿俸,限三年輸送,其子,待闋服調用。
鄭德和,以禮曹言啓曰,五禮儀大臣之喪,自上有擧哀之節,而取考謄錄,則或因特敎擧行矣,自下有不敢循例取稟之意,敢啓。傳曰,置之。
又以奎章閣言啓曰,原任提學朴宗薰喪,依定式遣檢書官,傳給內賜賻物以來之意,敢啓。傳曰,知道。
傳于金學性曰,左副承旨許遞,前望單子入之。
承旨前望單子入之,申錫愚落點。
鄭德和啓曰,今十五日明陵親祭祭文,當爲製進,藝文提學李若愚,待明朝牌招,使之製進,何如?傳曰,允。
金箕晩啓曰,卽者吏曹郞廳來言,泰仁縣監趙奎淳,諫院則雖已署經,憲府不備,不得署經云。除在外外,未肅拜人員,竝卽牌招,何如?傳曰,一司除署經。
李晉翼,以戶曹言啓曰,卒行判中樞府事朴宗薰喪禮葬,主家以遺言,不敢祗受云矣,敢啓。傳曰,勿復固辭,卽爲領受之意,更諭本家。
金學性,以訓鍊都監言啓曰,本局哨官李應洙,身病甚重,勢難察任,改差,何如?傳曰,允。
刑曹啓目,粘連京囚李鎭倫獄事,左脇執症,已在月令之手本,指名償命,且有死者之口托,縱子縱弟,一籲再籲,情狀可哀,嚴訊得情,何如?判付。啓依允。又啓目粘連,京囚金應俊獄事,藉其詞證之不備,謂以㾗損之初無,變幻檢招,疑亂獄情,無嚴莫甚,連訊辨服,何如?判付。啓依允。又啓目粘連,安邊金右億獄事,曰踢曰躅,諸證之供招糢糊,或輕或重,兩檢之㾗損參差,被傷懸錄,未免强覓,成獄償命,終涉失當,上裁,何如?判付。啓依回啓施行爲良如敎。又啓目粘連,旋善張順玉獄事,疝症傷寒之說,發於屍親之口,償命商量之辭,有此檢官之跋,一次揮擲,似非殺心,暫時顚撲,又非速死,付之惟輕,不害爲平允典,上裁,何如?判付。啓依回啓施行爲良如敎。又啓目粘連,金化金又得金獄事,林潤身之縛手打腿,初非深緊之傷,又得金之踢脅敺背,俱係要害之地,執跡定罪,獄無可疑,連訊輸款,何如?判付。啓依允。又啓目粘連,長淵金官玉獄事,殿牌作變節次,旣已承款,同推考覆親問,結案馳啓,令該曹差定敬差官,發遣按覈稟處,何如?判付。啓依允。
上在昌德宮。停常參·經筵。
鄭德和啓曰,明日召對,取稟。傳曰,停。
李晉翼啓曰,行大司憲李憲球,掌令韓啓源·兪象煥,持平南性敎未肅拜,執義成近默,持平洪直弼在外,監察茶時之意,敢啓。傳曰,知道。
李奎鉉啓曰,左承旨金學性,右承旨金箕晩,今日不爲仕進,竝卽牌招,何如?傳曰,允。
傳于李奎鉉曰,召對入侍。
鄭德和啓曰,明日聖節望闕禮,依例爲之之意,敢啓。傳曰,知道。
又啓曰,藝文提學李若愚牌不進,推考傳旨,今方捧入,而親祭祭文,當爲製進,如是違牌,事甚未安。陳疏到院而原疏以停朝巿,纔已退却矣,更爲牌招,何如?傳曰,原疏捧入。
又啓曰,藝文提學李若愚疏批已下,卽爲牌招,何如?傳曰,允。
又啓曰,卒判府事朴宗薰成服日,遣承旨致祭事,命下矣。何承旨進去乎?敢稟。傳曰,右承旨進去。
鄭德和,以奎章閣言啓曰,原任提學朴宗薰喪第三日,依定式遣檢書官,致弔恤孤,仍爲勸粥以來之意,敢啓。傳曰,知道。
申錫愚,以戶曹言啓曰,謹奉傳敎,卒行判中樞府事朴宗薰喪禮葬,勿復固辭,卽爲領受之意,更諭本家,則主家以遺言甚摯,又不敢祗受云,何以爲之?敢啓。傳曰,大臣遺意旣如此,自卿曹葬需從優輸送。
又以戶曹言啓曰,卒行判中樞府事朴宗薰喪禮葬,不敢祗受事,草記批旨內,大臣遺意旣如此,自卿曹葬需從優輸送事,命下矣。錢五百兩,木五同,布五同,從優輸送之意,敢啓。傳曰,知道。
以左承旨金學性,右承旨金箕晩牌不進罷職傳旨,傳于申錫愚曰,只推。
李晉翼啓曰,明日聖節望闕禮習儀,兩司當爲進參,除在外外,未肅拜·呈告人員,竝待開門牌招,何如?傳曰,允。
申錫愚,以兵曹言啓曰,留都營狀啓,例爲付撥,而或有時急之事,則京畿驛馬待令,曾有定式矣,今亦依此擧行,何如?傳曰,允。
藝文提學李若愚疏曰,伏以,臣鹵才淺識,最居人下,而徒然厚沐洪造,叨承先蔭,通籍以來,凡在文華之地,率多僥冒而倖占,然未敢懇叩辭避,一切淟涊盤礴,自以爲粗勉趨走之義而已,乃若見叨之職,尤萬萬非臣本分所可承當者,隕越悸恐,如臨淵谷,積屢月而莫知攸措。夫天下百事,苟或勉强,苟或彷像,庶可幾及,於文獨不然,聰明才性之所限截,工夫學識之相倍蓗,地分有定,人力難容,譬如西子之顰,固非東鄰之可效,千匀之重,不是匹夫之所擔,念臣少乏砥礪之譽,長蔑琢磨之工,伎倆只在於剽獵,準的不出於乎科臼,重以頹落於年齡之衰暮,因之荒抛於仕宦之汨撓,竝與尋行數墨之童習小技而失之焉,則其於朝廷廊廟之上,鋪張鴻藻,承明著作之庭,賁飾王猷,以之鳴國家之盛,贊聲明之治,强令廁跡而濫吹,決然血指而汗顔,畢竟僨敗,委實較著,假使臣粗有可堪,庶無大悔,迺玆受君父之寵簡,尋世家之舊緖,瞻聆所及,賁然一新,在臣身至爲華耀,在臣心倍切激勵,何若而逡巡退縮,崇飾張皇,甘自歸於孤恩慢命之科也哉?誠以廉防莫越,名器難汚,不忍以一己之恩榮,仰累於四維之治敎,只自泯伏默息,靜俟公議之封駁,今焉陵享親祼,祭文當撰,促臣膺命,召牌儼臨,而抱玆微諒,自難厮壞,徊徨跼蹐未敢冒進,玆不得不披瀝衷懇,仰瀆崇嚴。欲望聖慈,俯賜鑑察,將臣見帶文苑之任,亟行鐫改,以重公器以安私分焉。臣無任云云。答曰,省疏具悉。卿其勿辭行公。
辛丑八月初九日辰時,上御熙政堂。召對入侍時,參贊官李奎鉉,侍讀官金始淵,檢討官沈膺泰,直閣徐有薰,假注書李裕元,記事官金益文·趙然昌,各持綱目第二卷,以次進伏訖。上曰,史官分左右。上開卷命讀之。始淵讀自秦十七,至不能須也。上曰,止之,文義陳之。始淵曰,趙之被間於秦者,亦載孝成王用趙括代廉頗之事,伏想已爲記有矣,蓋用間,兵家常事,而趙王之祖若孫,荐被其暪,輒廢良將,一敗一亡,戰國之君,不識治道,不能信人而任邊,廉頗·李牧之善爲將,曾所稔知,而因一嬖臣之讒,自棄干城之將,雖欲保國,其可得乎?李牧之不受命,大違人臣之義,死不足惜也,每於此等處,鑑別領會,區區之望也。上曰,下番讀之。膺泰自頃之,至遂圍薊。上曰,止之,文義陳之。膺泰曰,鞠武之言,卽內修政事,外結隣援,乘釁而動,徐徐圖之之策也,此是自强而制人之術也,誠用此謀,雖未能報怨於秦,亦足以係其疆土,燕丹,不此之爲,乃以尺匕之利,輕犯虎狼之威,促其戕敗之禍,伏願於此等處,取捨證省焉。上曰,閣臣讀之。有薰讀自秦二十一,至疑我矣。上曰,止之,文義陳之。有薰曰,王翦,老將也,諳鍊兵機,明於時勢,眞可謂干城之材耳,夫楚大國也,李信提二十萬之衆,應彊國之兵,是薄柱擊石之類也,輕敵如是,宜其敗矣。宋蘇轍論王翦曰,王翦與始皇議滅楚,非六十萬不行,余始疑其過,及觀田單與趙奢論兵,乃知老將之言不妄矣,此是確論也,然而請田宅爲子孫計者,何其誤也?蓋出於疑君之意,而君亦懼中而不信,雖是戰國之餘風,可不愧哉?大抵君臣之際,貴在誠信之相孚,伏願殿下,必從文字上省察焉。上曰,參贊官讀之。奎鉉讀自秦二十三,至大酺。上曰,止之,文義陳之。奎鉉曰,用兵之要在於得志,王翦名將也,能知其要,故臨陣而休養同食,務得其心,見其投石超距,知其可用,然後蓄銳而發,一戰而捷,名將用兵,固當如此,而上之待下之道,亦可推以見之也。奎鉉奏曰,明日召對,稟以停書下矣,講筵始開之初,一日間斷爲悶,且非大臣不拘齋日入稟定奪之意也,伏望更爲留念焉。奎鉉又奏曰,列聖朝每多講筵將退,酬接公事之時矣,今亦承旨筵退前,命入公事,或有下詢,或書判付,則卽是勤學勤政竝行之美,伏願留念焉。上曰,史官就座,仍命退,諸臣以次退出。
上在昌德宮。停常參·經筵。
藥房提調李光正,副提調金學性啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿,王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
鄭德和啓曰,明日常參·經筵,取稟。傳曰,停。
金學性啓曰,備邊司郞廳來言,今日賓廳日次,而聖節望闕禮相値,不得來會云矣,敢啓。傳曰,知道。
金箕晩啓曰,行大司憲李憲球,掌令韓啓源·兪象煥,持平南性敎牌不進,執義成近默,持平洪直弼在外,監察茶時之意,敢啓。傳曰,知道。
以大司諫李竣祜,司諫李莊緖,獻納趙道淳,掌令韓啓源·兪象煥,持平南性敎牌不進罷職傳旨,傳于金箕晩曰,只推。
金箕晩啓曰,今日聖節望闕禮習儀時,憲府則監察代行矣,雖無諫院,仍爲行禮之意,敢啓。傳曰,知道。
鄭德和啓曰,臣德和,今日聖節望闕禮習儀進去,下直之意,敢啓。傳曰,知道。
金箕晩啓曰,臣以卒判府事朴宗薰成服致祭進去,下直之意,敢啓。傳曰,知道。
申錫愚,以奎章閣言啓曰,原任提學朴宗薰喪成服日,依定式遣檢書官致祭以來之意,敢啓。傳曰,知道。
又以禮曹言啓曰,卽接英陵令所報,則本陵秋夕祭香祝,陵官一員,當爲前期祗受陪往,而令今方入直,參奉李彙溥遭母喪,受香無人云矣。參奉有闕之代,令該曹以在京無故人,口傳差出,以爲趁期受香之地,何如?傳曰,允。
吏曹口傳政事,以李遠英爲英陵參奉。
兵曹,留都從事官單李殷相。
申錫愚,以都摠府言啓曰,今日入直內三廳武兼禁軍及軍兵等,當爲中日習射技放,而聖節望闕禮習儀相値,不得設行之意,敢啓。傳曰,知道。
上在昌德宮。停常參·經筵。
鄭德和啓曰,明日,貞陵忌辰祭齋戒,再明日三明日,明陵忌辰祭齋戒正月,十五日幸行相値,視事頉稟之意,敢啓。傳曰,知道。
又啓曰,明日召對,取稟。傳曰,停。
金箕晩啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
備忘記,平安兵虞候柳億,夞怪萬戶趙豊林,仁遮外萬戶蔡東奎下直,各長弓一張,長箭一部,片箭一部,筒兒一箇賜給。
傳于鄭德和曰,明陵親祭後,當詣翼陵·弘陵展謁矣,該房知悉。
兵曹,明陵·翼陵·弘陵幸行時軍令,八月十五日出宮,黔巖碑閣所晝停所,自闕門二十六里,明陵展謁,自晝停所十里,以上三十六里,親祭,翼陵展謁,弘陵展謁,還詣黔巖碑閣所晝停,當日還宮。
金箕晩啓曰,行大司憲李憲球,掌令韓啓源·兪象煥,持平南性敎牌不進,執義成近默,持平洪直弼在外,監察茶時之意,敢啓。傳曰,知道。
以大司諫李竣祜,司諫李莊緖,掌令韓啓源·兪象煥,持平南性敎牌不進罷職傳旨,傳于金箕晩曰,只推。
鄭德和啓曰,吏曹郞廳來言,臺諫有闕,政事,取稟。傳曰,當日爲之。
又啓曰,卽者吏曹郞廳來言,政事當日爲之事,命下,而判書金蘭淳,參判金東健,參議李啓朝,俱以病不來,不得開政云。竝卽牌招,何如?傳曰,允。
有政。吏批,判書金蘭淳,參議李啓朝竝牌招不進,參判金東健進,左副承旨鄭德和進。啓曰,判書金蘭淳,參議李啓朝竝牌招不進,小臣獨政未安,何以爲之?敢稟。傳曰,仍爲之。
以金始淵爲獻納,曺雲承爲刑曹參議,李秉國爲司䆃僉正,李聞榮爲戶曹正郞,趙頤淳爲漢城主簿,洪奎永爲監察,崔大寔爲典籍,李廷斗爲長淵縣助泥鎭敬差官。
兵批,行判書徐憙淳,參判李穆淵,參知洪龜燮竝病,參議李是鍊入直進,右承旨金箕晩進。副護軍單洪鍾應·徐耆淳。
吏批,再政。以沈敦永爲副校理,李象斗爲漢城判官,李肇永爲司䆃主簿,權永紀爲氷庫別提,兼持平單李廷斗。
以吏曹參議李啓朝牌不進罷職傳旨,傳于金箕晩曰,只推。
傳于鄭德和曰,玉堂有闕之代,前望單子入之。
校理前望單子入之,趙道淳落點。
鄭德和,以吏曹言啓曰,今此明陵親祭齋郞,前正郞趙龜夏塡差,而時無職名,令該曹口傳付軍職,何如?傳曰,允。
兵曹口傳政事,副司果單趙龜夏。
鄭德和,以吏曹言啓曰,今此秋夕祭祭官,當爲磨鍊,而除老病公頉,實無推移排比之路,依近例刑官及司饔院官員年六十以上人員,通融塡差以入,而其中時無職名人員,竝令該曹,口傳付軍職,何如?傳曰,允。
又以弘文館言啓曰,校理趙道淳,副校理金應均,竝卽牌招察任,何如?傳曰,允。
又以禮曹言啓曰,永安府院君·靑陽府夫人遷窆時,出柩今八月十七日申時,發引同月十八日辰時,安葬同月二十一日寅時擇定云。出柩時及發引安葬時,大王大妃殿當有望哭之禮,望哭服色,謹依顯廟朝甲辰年新豐府院君·永嘉府夫人遷窆時王大妃殿望哭服色,以淺淡服磨鍊,儀註直爲書入大王大妃殿之意,敢啓。傳曰,知道。
又以禮曹言啓曰,議政府·六曹封進今十五日秋夕物膳,同日當爲監進,而幸行相値,在前如此之時,有前一日先入之例矣,今亦依此擧行乎?敢稟。傳曰,依此爲之。
金學性,以都摠府言啓曰,今此幸行時,侍衛·寶劍·守宮,當爲備員,而都摠管金炳疇,副摠管金鼎均差祭,沈日永·朴蓍會在外,李升權,以禁衛中軍留陣進,李儒常,以御營中軍陣上進,柳基常有實故,無以備員,令政院稟旨變通,仍令該曹,以在京無故人,口傳差出,待下批牌招,以爲備員進參之地,何如?傳曰,允,許遞。
兵曹口傳政事,以李若愚爲都摠管,安光直·成遂默·朴來謙·南履炯·趙元錫·朴潤榮爲副摠管。
金學性,以摠戎廳言啓曰,本廳中軍柳基常,身病甚重,勢難察任,改差,何如?傳曰,允。
金箕晩,以義禁府言啓曰,時囚罪人吳仁顯,施以流二千里,照律以入,而凡罪犯枉法贓汚之類,依明律八議條,雖有功議,不許付入矣。此囚旣係枉法之贓,勿付功,直施本律之意,敢啓。傳曰,知道。
義禁府啓目,監察李鼎相原情云云。傳旨內辭緣,泛稱遲晩,所當請刑是白乎矣,曾經摠府郞,勿爲請刑,載在大典通編,議處,何如?判付。啓依允。
又啓目,假注書李參鉉原情云云。傳旨內辭緣,泛稱遲晩,刑推得情,何如?判付。啓除刑推議處爲良如敎。又照目粘連,越松前萬戶吳仁顯矣本府議啓內,倭船之漂蕩,已是提飭之不善兺除良,鬱島之搜討,罔念法意之至嚴,冒禁之商舶,捧賂而潛放,處事極爲駭痛,所犯若是狼藉,毋敢一辭自明,可謂兩罪俱發,以此照律罪,從重論,杖一百徒三年,本罪上加一等,杖一百收贖,告身盡行追奪,流二千里定配私罪,奉敎依允。
刑曹啓目粘連,慶源前府使金翰喆矣私掘碎骨罪人金致興獄事,以地方官,不能審檢而窮覈,揆以獄體,殊甚疎忽,發緘從重推考罪,杖一百收贖公罪,啓依允爲旀,功減一等爲良如敎。
左承旨金學性疏曰,伏以,臣妻父領議政臣趙寅永,方帶領春秋館事矣,臣之春秋兼銜,揆以法例,自在當遞,玆敢短章仰籲。伏乞聖明,俯垂鑑諒,亟許遞改,以存公格焉,臣無任云云。省疏具悉。疏辭,下該曹稟處。
上在昌德宮。停常參·經筵。
鄭德和啓曰,明日召對,取稟。傳曰,停。
金箕晩啓曰,行大司憲李憲球,掌令韓啓源·兪象煥,持平南性敎未肅拜,執義成近默,持平洪直弼在外,監察茶時之意,敢啓。傳曰,知道。
又啓曰,符信出納,何等愼重,而兵符櫃,誤以標信櫃傳下,事未前有,萬萬駭然,當該中官,所當重勘,而本院請推之外,無他可施之罰,何以爲之?敢稟。傳曰,拿處。
李奎鉉啓曰,假注書金儀表,身病猝重,勢難察任,今姑改差,何如?傳曰,允。
金儀表改差,代以趙秉駿爲假注書。
以校理趙道淳,副校理金應均牌不進罷職傳旨,傳于鄭德和曰,只推。
鄭德和,以弘文館言啓曰,修撰徐有薰內閣進,副修撰沈膺泰差祭,下番闕直,事甚未安。修撰尹穳,自鄕上來云。與副修撰尹敎成,一體牌招,以爲推移入直之地,何如?傳曰,允。
以修撰尹穳,副修撰尹敎成牌不進罷職傳旨,傳于鄭德和曰,只推。
兵曹,以尹義儉爲摠戎中軍。
鄭德和,以禮曹言啓曰,今十五日敬陵攝行祭享時,本陵兩官,當爲備員,而令有闕未差,無以擧行,令有闕之代,令該曹以在京無故人,口傳差出,以爲備員將事之地,何如?傳曰,允。
金箕晩,以兵曹言啓曰,今此幸行敎是時,巡將監軍,依例以今八月十四日受點人員,十五日至,使之仍察之意,敢啓。傳曰,知道。
又以都摠府言啓曰,今此幸行時,侍衛·寶劍·守宮,當爲備員,而副摠管朴來謙·南履炯·趙元錫在外,安光直·韓益相俱有實病,無以備員,令政院稟旨變通,仍令該曹,以在京無故人,口傳差出,待下批牌招,以爲備員進參之地,何如?傳曰,允,許遞。
兵曹口傳政事,以鄭基一·金鍏·尹義儉·李忠運·沈能俊爲副摠管。
金箕晩,以義禁府言啓曰,時囚罪人吳仁顯,杖一百流二千里照律公事判付內,依允事,命下矣。吳仁顯,杖一百收贖,告身盡行追奪,慶尙道寧海府,流二千里定配,而以議啓內辭意,具罪目,依例發遣府羅將,押送配所,何如?傳曰,允。
吏曹啓目,粘連啓下是白有亦,觀此承政院左承旨金學性上疏,則以爲臣妻父領議政臣趙寅永,方帶領春秋館事矣,臣之春秋兼銜,揆以法例,自在當遞。伏乞聖明,俯垂鑑諒,亟許遞改,以存公格亦爲白有臥乎所,相避之法,在下當遞,承政院左承旨金學性所帶春秋館修撰官之銜,今姑減下,何如?判付。啓依允。
上在昌德宮。停常參·經筵。
自巳時至申時,日暈。
鄭德和啓曰,明日召對,取稟。傳曰,停。
金箕晩啓曰,行大司憲李憲球,掌令韓啓源·兪象煥,持平南性敎未肅拜,執義成近默,持平洪直弼在外,監察茶時之意,敢啓。傳曰,知道。
趙秉駿有頉,代以金世均爲假注書。
以副校理金應均·沈敦永,副修撰尹敎成牌不進罷職傳旨,傳于金箕晩曰,只推。
鄭德和啓曰,應敎李㘾,副應敎南秉哲,修撰徐有薰內閣進,校理李宗秉,副修撰沈膺泰差祭,玉堂上下番俱空,事甚未安。校理趙道淳,副校理金應均·沈敦永,修撰尹穳,副修撰尹敎成,竝卽牌招,推移入直,何如?傳曰,允。
傳于金學性曰,藥房都提調前望單子入之。
內醫〈院〉都提調前望單子入之,金弘根落點。
傳于金學性曰,左相當爲隨駕,留都大臣,領議政爲之。
吏曹口傳政事,以洪達善爲敬陵令。
兵曹口傳政事,副司果單李珽·李濟達·黃起源·柳興吉。
金學性,以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
又以兵曹言啓曰,今此幸行時,西班隨駕人員中,前縣監金基纘,時無職名,依例口傳付軍職以入之意,敢啓。傳曰,知道。
兵曹口傳政事,副司果單金基纘。
金學性,以兵曹言啓曰,今此幸行時,領軍之將,不可不備,而羽林將李仁模,身病猝重,時日之內,萬無起動供職之望云。改差,其代口傳擬入,何如?傳曰,允。
兵曹口傳政事,以李基碩爲羽林將。
兵曹口傳政事,副護軍李基碩。
金學性,以兵曹言啓曰,禁軍別將趙存中,身病猝重,萬無供職之望,呈狀乞遞矣。實病旣如此,則有難强令察任,改差,何如?傳曰,允。
兵曹口傳政事,以李鼎會爲禁軍別將。
金學性,以訓鍊都監言啓曰,今此幸行時,隨駕武藝別監一百六十二人饌價錢,每人各三錢,門旗手二十八名饌價錢,每名各一錢五分,依例分給之意,敢啓。傳曰,允。
又以禁衛營言啓曰,明陵·翼陵·弘陵幸行時,本營留都事,命下矣。銅龍門則哨官李春亨,御營廳京中哨軍三十名,集賢門則御營廳別武士咸永弼,西營則哨官李允默助番牙兵四十名,廣智營則哨官安鎭榮,助番牙兵五十名,率領入直,新營則千摠李玄大,騎士將李雲英,把摠金周永,哨官安愼良,敎鍊官朴儁煥,騎士二十五人,兼別破陣二名,京標下軍三十名,率領入直,南別營則哨官金玉聲,別騎衛一人,別牙兵七名,率領守直,火藥庫則哨官黃,別罷陣八名,兼別破陣六名,率領守直之意,敢啓。傳曰,知道。
申錫愚,以宣惠廳言啓曰,本廳郞廳李玄好,纔已啓下,而方在職牒還授中,令該曹權付軍職,使之冠帶常仕,何如?傳曰,允。
右議政鄭元容箚曰,伏以,臣見差明陵親祭時亞獻官矣。明當淸齋,而自日前患寒熱之祟,昨日則諸症越添,朝而至夜,委頓不省,雖間日稍安之時,阻食嘔眩,動作不能自由,萬無强策從邁之望,惶隘悶鬱,不得不早請變通,玆敢冒罪仰籲。伏乞享官,卽令該曹改付標,所帶藥院之銜,亦不宜虛縻闕參於郊駕陪扈之列,亟賜遞解,以便公私焉。取進止。答曰,省箚具悉卿懇。愼節奉慮,所請享官,許令改付標,藥院之任,亦爲勉副,卿安心調理。仍傳于金學性曰,此批答,遣史官,傳諭于右議政。
持平洪直弼疏曰,伏以,臣猥以無似,名忝剡牘,年來所奉除旨,已踰涯分,而今玆經筵之銜,持憲之擢,尤是夢寐之所不到,聞命驚眩,殆莫省措躬之所也。臣本世祿遺裔,生長輦轂,天賦樸愚,最居人下,少而失學,長益荒嬉,擬諸百爲,俱無所當,亦嘗粗業功令,才鈍不售,薄試末蔭,嬰疾中廢,初無巖穴隱遁之操,又非讀書求志者流,因之荐罹喪禍,心隕事乖,棲泊窮湖,苟度歲月,今焉桑楡短景,奄迫七十,床簀危喘,朝暮就溘,身外萬緣,灰冷久矣,其與懷寶自珍,韞美不巿者,相距甚遠,臣之本末伎倆,如斯而止,聖明在上,臣焉敢誣也?不意虛名謬聞,上慁淵聰,曾未數旬,誤恩荐降,施以招賢之禮,斯擧也,卽列朝尊寵耆德之盛典,詎宜濫及匪人,虧壞石器,至斯極哉,此殆廷臣不思甄別流品,以對揚熙朝備官惟人之實政也,臣嘗聞罪莫大於欺君,行莫醜於盜名,臣雖不肖無狀,顧其素心,非欲出於欺盜,而祗緣平昔持躬,全欠本領,甘自歸於色取行違厚誣上下之科,一念及此,惶懍戰灼,求而不可得也,況今殿下新莅庶政,龍德天飛,萬物咸覩,卽天命人心眷顧蘄向之幾,政宜時敏典學,日新大業,其所以成就允德匡直輔翼者,必須親近正士,朝夕啓沃,大明謹始之規,以爲出治之本,尤不可以不遴其選,而乃以如臣蔑劣靡所比數者,苟然充冒,橫當賢路,除目一出,瞻聆俱駭,政程子所云天下何望,後世何觀,朝廷之擧之也何爲,臣之受之也何義者也。以臣一人之故,而朝家之擧措失宜,儒選之玷辱乃爾,是何異於持千金之璧,視以一瓦缶,棄擲溝中乎?夫以韋布而處經幄,古未嘗有焉,穆陵之世,始爲先正臣成渾而設,從玆以後,其所以居之者,皆極一時之望,迨寧陵盛際,群賢彙征,而亦多逡巡,未遽承當,至曰以成渾道德,猶且力辭云爾,則其爲任何如,而豈容議到於如臣等輩哉?至若霜臺風憲,所以待夫一世賢彦,在文纓猶爲難愼,顧臣何人,坐辱寵命,若使其瀆乎?臣之一身顚隮,固靡足恤,卽其仰累明廷,傳笑八方者,竊恐非細故也,臣自被恩命,不敢息偃江廬,竄身窮山,惟俟公議駁正,蚤自究竟,不圖玆際,簪筆之臣,遠臨蓬蓽,齎宣聖諭,禮遇之隆摯,旨意之諄切,逈出常格,萬萬非螻蟻賤臣所當得者,伏地擎讀,汗浹頂趾,繼之以感泣也,欲唐突附奏乎,則分涉僭妄,欲一向泯默乎,則跡若固有,歷日徊徨,氷炭交懷,玆不得不披肝瀝血,昂首哀鳴,干瀆宸嚴,罪合萬殞。伏乞聖慈,念名器之不容虛假,察微懇之非出飾讓,亟降明旨,鞶褫臣新授本兼兩任,仍命永汰選籍,勿復廁諸收召之末,俾溝壑殘命,優遊待盡於大化涵育之中,則生成之澤,河海莫量,臣不勝隕越祈懇之至云云。答曰,省疏具悉爾懇。向者近臣敦諭之後,竝與按例之附奏而不爲之,心竊訝惑今此辭選,去益浼浼,凝佇之餘,尤覺悵歎,予之選爾以啓沃之列,縻爾以風憲之任,豈止爲賁飾儀文而然哉?蓋欲致之筵席,輔我不逮也,如爾宿學,不爲之幡然,則予將何賴?更勿固讓,以慰渴想。仍傳于申錫愚曰,此批答,遣地方官傳諭。
上在昌德宮。停常參·經筵。
自辰時至午時,日暈。
李奎鉉啓曰,明日大駕詣明陵,入齋室後,大王大妃殿·王大妃殿問安,何承旨進去乎?敢稟。傳曰,右副承旨進去。
傳于鄭德和曰,禮房承旨,馳詣宗廟·永寧殿·永禧殿·景慕宮,奉審摘奸,仍詣受香諸處,奉審摘奸以來。
金學性啓曰,假注書金世均,時無職名,令該曹依例付軍職,冠帶常仕,何如?傳曰,允。
傳于金學性曰,明日出宮內門路,以協陽門爲之。
以李參鉉囚單子,傳于金箕晩曰,分揀放送。
金學性,以弘文館言啓曰,修撰徐有薰內閣進,尹穳文備邊郞進去,副修撰沈膺泰差祭,下番闕直,事甚未安。副修撰尹敎成,卽爲牌招入直,何如?傳曰,允。
申錫愚啓曰,卽者漢城府官員來言,明日幸行時,本府堂上一員,當爲隨駕,而判尹李憲瑋在外,左尹趙容和導駕進,右尹成遂默差祭,無隨駕之員云。何以爲之,敢稟。傳曰,判尹許遞,前望單子入之。
判尹前望單子入之,李光正落點。
金學性,以兵曹言啓曰,今此幸行時,右邊捕盜大將柳相弼以西班陪從隨駕矣。在前如此之時,有他邊大將兼察之例,回鑾間左邊捕盜大將任聖皐,姑令兼察,何如?傳曰,允。
金箕晩啓曰,因兵曹草記,今此幸行時,右邊捕盜大將柳相弼以西班陪從隨駕矣。在前如此之時,有他邊大將兼察之例,回鑾間左邊捕盜大將任聖皐,姑令兼察事,允下矣。兼察右邊捕盜大將任聖皐,卽爲牌招聽傳敎,何如?傳曰,允。
金學性,以兵曹言啓曰,新除授羽林將李基碩,時無職名,依例口傳付軍職以入之意,敢啓。傳曰,知道。
又以扈衛廳留都大臣意啓曰,臣承命留都,一依兵曹啓下事目,率領扈衛軍官軍士,今日申時量,結陣扈衛之意,敢啓。傳曰,知道。
上在昌德宮。停常參·經筵。
大駕詣晝停所,入幕次後,內閣·政院·藥房·玉堂口傳問安。答曰,知道。明陵入齋室後,內閣·政院·藥房·玉堂·朝廷二品以上·六曹堂上口傳問安。答曰,知道。大王大妃殿,王大妃殿,遣承旨問安。答曰,知道。親祭後,仍詣翼陵展謁,還入明陵齋室後,內閣·政院·藥房·玉堂·朝廷二品以上·六曹堂上口傳問安。答曰,知道。弘陵入齋室後,內閣·政院·藥房·玉堂口傳問安。答曰,知道。展謁還入齋室後,內閣·政院·藥房·玉堂口傳問安。答曰,知道。還詣晝停所,入幕次後,內閣·政院·藥房·玉堂口傳問安。答曰,知道。還內後,內閣·政院·藥房·玉堂口傳問安。答曰,知道。
藥房提調李光正,副提調金學性啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
鄭德和啓曰,明日常參·經筵,取稟。傳曰,停。
金學性啓曰,司僕寺內乘來言捲窓,取稟。傳曰,捲三窓。
又啓曰,備邊司郞廳來言,今日賓廳日次,而幸行相値,不得來會云矣,敢啓。傳曰,知道。
李晉翼啓曰,臣以大王大妃殿·王大妃殿問安進去,下直之意,敢啓。傳曰,知道。
辛丑八月十五日卯時,大駕詣明陵親祭。翼陵·弘陵展謁幸行入侍時,行都承旨李奎鉉,左承旨金學性,右承旨金箕晩,左副承旨鄭德和,右副承旨李晉翼,同副承旨申錫愚,假注書李裕元·金世均,記事官金益文·趙然昌,原任直提學朴永元,直提學趙秉龜,原任待敎趙斗淳,直閣徐有薰,待敎趙鳳夏,以次侍立。時至,通禮跪啓請外辦,上具戎服,乘駕轎出宣化門。藥房提調李光正,副提調金學性進前奏曰,侵早勞動,聖體,若何?上曰,一樣矣。出協陽門駕馬,由肅章門·進善門,出敦化門。宣傳官啓稟行鼓擧行。進發出崇禮門。宣傳官啓稟鳴金二下吹打作。至慕華峴,以人夫踰峴,至碌磻峴,又以人夫踰峴,復駕馬至黔巖晝停所。通禮跪啓請降轎,上降轎入幄次。少頃,兵曹判書徐憙淳進軍令,命下三吹。時至,通禮跪啓請出次,上出幄次,碑閣奉審訖。通禮跪啓請乘轎,上乘駕轎進發,至新作峴,又以人夫踰峴,復駕馬至明陵洞口外,宣傳官啓稟鳴金三下吹打止。通禮跪啓請降轎,乘輿,上降轎乘輿,至齋室門外。通禮跪啓請降輿,上降輿入齋室。少頃,通禮跪啓請外辦,上改具翼善冠·黲袍服·烏犀帶,出齋室門外。通禮跪啓請乘輿,上乘輿至紅箭門外。通禮跪啓請降輿,上降輿詣板位,行謁陵四拜禮訖。上命百官先入就位,仍步詣陵上奉審,仍詣碑閣奉審訖,入小次,親祭時至。通禮跪啓請行禮。贊禮導上詣板位行四拜禮,贊禮前導詣尊所西向立,仍詣神位前跪。奎鉉奉香,錫愚奉爐,上三上香。錫愚奠爐于案上,奎鉉奉酌跪進,上執酌授錫愚,進奠于神座前。贊禮啓請俯伏興少退,上俯伏興少退跪,大祝徐有薰,跪讀祝文訖。贊禮前導上降復位,亞獻官金弘根,行亞獻禮,終獻官金賢根,行終獻禮如儀訖,上行四拜禮。贊禮導上詣望燎位,望燎訖。贊禮啓請禮畢,上詣板位,行辭陵禮四拜訖,出紅箭門。通禮跪啓請乘輿,上乘輿,左議政金弘根進前奏曰,祗謁仙寢,聖慕克伸,侵早勞動,聖體,若何?上曰,一樣矣。上仍詣翼陵,至紅箭門外。通禮跪啓請降輿,上降輿詣版位,行四拜禮訖,仍步詣陵上奉審,仍詣碑閣丁字閣奉審訖,出紅箭門外。通禮跪啓請乘輿,上乘輿還御明陵齋室。傳曰,禮房承旨,進詣敬陵·昌陵·順懷墓,奉審以來。傳曰,京畿監司,率各務差使員入侍。京畿監司徐英淳,坡州牧使沈昌奎,南陽府使閔晉鏞,高陽郡守吳肯默,永平郡守李鳳九,漣川縣監崔拱辰,平邱察訪李春命,延曙察訪全國憲,以次進伏訖。學性奏曰,楊州牧使趙咸永,以其身病,不得入侍云矣。英淳等,以次奏職姓名訖。上曰,得無弊瘼乎?英淳奏曰,今年雨晹均適,百穀告登,綿農又不至歉,百姓安堵矣。上命退,英淳等以次退出。命下三吹。通禮跪啓請外辦,上改具戎服,出齋室門外。通禮跪啓請乘輿。上乘輿,學性進前奏曰,新作峴上下兩路中,兵曹以下路啓下,而今日幸行時進陣徑由上路,有違節目,令兵曹査實勘處,何如?上曰,依爲之。出擧條上至陵洞口。通禮跪啓請降輿乘轎,上降輿乘駕轎,宣傳官啓稟鳴金二下吹打作。進發至弘陵洞口外,宣傳官啓稟嗚金三下吹打止。通禮跪啓請降轎乘輿,上降轎乘輿,至齋室門外。通禮跪啓請降輿,上降輿入齋室。少頃,通禮跪啓請外辦,上改具翼善冠·黲袍服·烏犀帶,出齋室門外。通禮跪啓請乘輿,上乘輿,至紅箭門外。通禮跪啓請降輿,上降輿詣板位,行四拜禮訖,仍步詣丁字閣奉審。上曰,禮房承旨進前。德和進前。上敎曰,進詣陵上奉審,可也。上仍詣碑閣奉審訖,出紅箭門外。通禮跪啓請乘輿,上乘輿至齋室門外,通禮跪啓請降輿。上降輿入齋室。傳曰,明陵別檢陞敍,參奉陞六,翼陵·弘陵陵官,各上弦弓一張賜給。又傳曰,明陵守僕守護軍及京事知守僕,依正宗辛丑親祭時例施賞,翼陵·弘陵守僕守護軍,一體考例施賞。又傳曰,洪翼靖公墓所,遣地方官致祭。又傳曰,自陵洞口,至崇禮門捧上言,學性進還宮時刻單子。命下三吹。通禮跪啓請外辦,上改具戎服,出齋室門外。通禮跪啓請乘輿,上乘輿至陵洞口。通禮跪啓請降輿乘轎,上降輿乘駕轎,宣傳官啓稟鳴金二下次打作,進發至黔巖晝停所,降轎入幄次。傳曰,侍衛軍兵雨具,從便爲之。少頃,上還出幄次,乘駕轎進發,至碌磻峴·慕華峴竝如初,至崇禮門。宣傳官啓稟鳴金三下吹打止。入崇禮門,由敦化門·進善門·肅章門·協陽門·宣化門還內,命解嚴,承史侍衛諸臣,以次退出。
上在昌德宮。停常參·經筵
翌日,大殿·大王大妃殿·王大妃殿·中宮殿,內閣·政院·藥房·玉堂·朝廷二品以上·六曹堂上·大司憲口傳問安。答曰,知道。
藥房都提調金弘根,提調李光正,副提調金學性啓曰,祗謁仙寢,聖慕克伸,侵夜回鑾,勞動旣多,伏未審夜間,聖體若何?寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。大王大妃殿進御二錢重人蔘粟米飮,自今日一貼式煎入事,榻前下敎。
金學性,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
金學性啓曰,明日再明日,崇陵忌辰祭齋戒正日相値,視事頉稟之意,敢啓。傳曰,知道。
又啓曰,明日召對,取稟。傳曰,停。
備忘記,全羅右水使李敏德下直,長弓一張,長箭一部,片箭一部,筒兒一箇賜給。
鄭德和啓曰,卽者副修撰尹敎成,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
申錫愚啓曰,昨日還宮,旣値夜深,而左右家前植炬,絶無擧火者,事甚駭然,不飭之該部官,捧現告,所當重勘,而本院請推之外,無他可施之罰,何以爲之,而雖以京兆言之,亦不可無警,當該堂上推考,何如?傳曰,允,拿處。
李奎鉉啓曰,假注書李裕元身病猝重,勢難察任,今姑改差,何如?傳曰,允。
李裕元改差,代以金儀表爲假注書。
以慶尙監司洪在喆狀啓,巨濟府人命渰死事,傳于申錫愚曰,聞甚矜惻,元恤典外,別加顧助,如有生前身還布,竝蕩減事,廟堂措辭分付。
槐院分館三點,崔虎文·徐在懋·孫永老·金鎭河·李基東·李維謙·趙秉駿·韓應淳·李玄功·尹哲求·李裕元·金世均·李參鉉。
金箕晩啓曰,今此京外上言九十五張內,七十九張,以猥濫拔去,十六張分下各該司次捧入之意,敢啓。傳曰,知道。
又啓曰,卽者義禁府都事來言,今日幸行時駕側鳴錚罪人尹滋復等五十九名,移送秋曹云矣,敢啓。傳曰,知道。
鄭德和,以奎章閣言啓曰,景慕宮望廟樓,今望奉審無頉之意敢啓,傳曰,知道。
又以禮曹言啓曰,卽接全羅監司李敦榮移文,則以爲谷城縣鄕校聖殿正間及東西間椽木朽落,不可不修改,告由移還安祭香祝,自本曹啓稟下送云矣。谷城縣鄕校聖殿修改時先告事由移還安祭香祝,卽令該司,照例磨鍊下送,從便卜日設行之意,竝爲分付,何如?傳曰,允。
又以弘文館言啓曰,修撰徐有薰內閣進,副修撰尹敎成陳疏徑出,下番闕直,事甚未安。修撰尹穳,副修撰沈膺泰,竝卽牌招,以爲推移入直,副校理金應均·沈敦永,一體牌招察任,何如?傳曰,允。
金箕晩,以兵曹言啓曰,今八月十七日,武臣堂上朔試射日次,而國忌齋戒相値,不得爲之之意,敢啓。傳曰,知道。
又以兵曹言啓曰,昨日幸行入侍時,左承旨金學性所啓,新作峴上下兩路中,兵曹以下路啓下,而今日幸行時進陣徑由上路,有違節目,令兵曹査實勘處,何如?上曰,依爲之事,命下矣。査問於先廂訓鍊都監及禁軍別將處,則訓局軍兵,一依傳關,下路行陣,而因尾局之間斷,禁軍陣,誤由上路云。行陣程道,自有啓下節目,則若是錯誤者,事甚駭然,當該兼別將尹永培,令該府拿問處之,何如?傳曰,允。
又以兵曹言啓曰,今番明陵幸行時,隨駕將校·軍兵·各差備等犒饋,依定奪以乾物分給之意,敢啓。傳曰,知道。
又以訓鍊都監言啓曰,今番幸行時隨駕將官·將校·軍兵及武藝別監等犒饋,依定奪以乾物磨鍊分給之意,敢啓。傳曰,知道。
又以禁衛營言啓曰,隨駕本營將官·將校·軍兵等處,依定奪乾犒饋磨鍊分給之意,敢啓。傳曰,知道。
又以御營廳言啓曰,隨駕將官及駕前別抄將校·軍兵等處,依定奪乾犒饋磨鍊分給之意,敢啓。傳曰,知道。
又以摠戎廳言啓曰,今番幸行時隨駕將校·軍兵等處乾犒饋,依定式磨鍊分給之意,敢啓。傳曰,知道。
事變假注書金得秀書啓,臣於本月初六日酉時量,敬奉敦諭,傳諭于忠淸道懷德縣外南面龍田里經筵官宋來熙所住處,則以爲,臣以無狀,厚誣一世,上欺君父,致誤殊眷,前後所蒙,俱是匪分,又於向者,陞除風憲之貳,其地望淸峻,責任緊重,尤豈合於蔑裂迂淺望實俱輕者哉?幸卽遞改,而兢媿愈切,今者夢寐之外,近侍來臨,傳宣恩諭,禮重辭摯,超出常例,臣之駑劣,不廁恒人,雖以聖上則哲之明,猶不能察臣之中實空疎,每以不相稱之語,輒勤綸綍,王言流布,瞻聆駭惑,莫非臣謬竊虛名之罪,震灼隕越,萬死猶輕,與其冒虛失實,貽累淸朝,寧伏違命之誅,少安私安,故敢效虞人之義,粗守溝壑之志,加以疾病難强,末由起動,竟使王人虛辱,尤不勝惶怖,謹當收拾神思,罄陳形實,仰瀆宸聽,恭竢處分云矣是白乎等以,臣仍爲復路緣由,竝以馳啓云云。踏啓字。
訓修撰尹敎成疏曰,伏以,臣母素患痰積之症,當此換節之時,兼以外感,一倍凜綴,氣息奄奄,轉側須人,食飮全廢,家僮踵至,促臣歸視,臣自聞此報,方寸煎灼,按住不得,玆敢忙陳短章,徑出禁扄。伏乞聖慈,俯垂鑑諒,亟遞臣職,以便救護,仍治臣擅離之罪,以肅朝綱焉,臣無任云云。省疏具悉。爾其勿辭救護。
上在昌德宮。停常參·經筵。
永安府院君·靑陽府夫人遷窆出柩時,大王大妃殿望哭後,大殿·王大妃殿·中宮殿,內閣·政院·藥房·玉堂·朝廷二品以上·六曹堂上·兩司長官口傳問安。答曰,知道。大王大妃殿,內閣·政院·玉堂·朝廷二品以上·六曹堂上·兩司長官單子問安。答曰,罔極。藥房口傳問安。答曰,罔極。
金箕晩啓曰,來二十一日,朝參日次,而宣陵忌辰祭齋戒相値,頉稟之意,敢啓。傳曰,知道。
鄭德和啓曰,來二十一日,輪對日次,而宣陵忌辰祭齋戒相値,頉稟之意,敢啓。傳曰,知道。
又啓曰,明日召對,取稟。傳曰,停。
金箕晩啓曰,行大司憲李憲球呈辭,掌令韓啓源·兪象煥,持平南性敎未肅拜,執義成近默,持平洪直弼在外,監察茶時之意,敢啓。傳曰,知道。
以副校理金應均·沈敦永,修撰尹穳,副修撰沈膺泰牌不進罷職傳旨,傳于鄭德和曰,只推。
鄭德和啓曰,卽者校理趙道淳,以其親病,陳疏徑出,原疏以國忌齋戒,纔已退却矣。所當直捧禁推傳旨,而此與無端徑出有異,推考警責,仍卽牌招入直,何如?傳曰,允,原疏捧入。
又啓曰,應敎李㘾,副應敎南秉哲,修撰徐有薰內閣進,副修撰尹敎成陳疏受由,玉堂上下番俱空,事甚未安。副校理金應均·沈敦永,修撰尹穳,副修撰沈膺泰,旣有只推之命,與校理李宗秉,竝卽牌招,推移入直,何如?傳曰,允。
金箕晩啓曰,今番上言中,慶尙道咸安幼學沈奭之,爲其父鏔復官事,上言矣。鏔之罪犯,何等凶逆,而渠肆然鳴冤者,萬萬駭惋,此不可循例以猥濫拔去而止,卽令秋曹,捉致嚴刑遠配,以爲嚴隄防懲濫習之地,何如?傳曰,允。
以副校理金應均·沈敦永,修撰尹穳,副修撰沈膺泰牌不進罷職傳旨,傳于鄭德和曰,只推。
以慶尙監司洪在喆狀啓,七八月令進上藥材中山藥,未及充實,限內不得封進,惶恐待罪事,傳于鄭德和曰,勿待罪事,回諭。
以全羅監司李敦榮狀啓,靈巖郡人命渰死事,傳于申錫愚曰,聞甚矜惻,元恤典外,別加顧助,如有生前身還布,竝蕩減,未拯屍身,期於拯得之意,廟堂措辭分付。
李奎鉉,以吏曹言啓曰,禮曹佐郞具鍾祿,以其身病,呈狀乞遞,改差,何如?傳曰,允。
鄭德和,以成均館行大司成意啓曰,文廟守僕,依宗廟·社稷守僕例,試才抄擇別單啓下事,曾有定式矣。守僕洪命植瓜朔代,以生徒守僕試才抄擇,備三望受點次別單書入之意,敢啓。傳曰,知道。
金箕晩,以兵曹言啓曰,謹依判下成冊,明陵·翼陵·弘陵幸行時元內吹朴聖煥等三十名處,木各一疋題給之意,敢啓。傳曰,知道。
又以禁衛言啓曰,謹依成冊啓下,駕前前排軍七十二名等處,賞木分給之意,敢啓。傳曰,知道。
又以御營廳言啓曰,謹依判下,前排軍信箭手二名,各木二疋,牢子三十六名,巡令手三十四名等處,各木一疋施賞之意,敢啓。傳曰,知道。
校理趙道淳疏曰,伏以,臣母素抱痰疾,老而益痼,恒委牀笫,氣息綿綴,而卽因風日不調,感冒爲祟,宿證越添,一倍奄奄,家僮踵至,促臣歸視,臣旣終鮮,扶將無人,自聞此報,方寸煎熬,玆敢忙陳短章,徑出禁扄。伏乞聖明,俯垂鑑諒,亟遞臣職,以便救護,仍治臣擅離之罪,以肅朝綱焉,臣無任云云。省疏具悉。爾其勿辭救護。
上在昌德宮。停常參·經筵。
永安府院君·靑陽府夫人發引時,大王大妃殿望哭後,大殿·王大妃殿·中宮殿,內閣·政院·藥房·玉堂·朝廷二品以上,六曹堂上·大司憲口傳問安。答曰,知道。大王大妃殿,內閣·政院·玉堂·朝廷二品以上·六曹堂上·大司憲單子問安。答曰,罔極。藥房口傳問安。答曰,罔極。
李晉翼啓曰,玉堂備員間,視事頉稟之意,敢啓。傳曰,知道。
又啓曰,明日召對,取稟。傳曰,停。
傳于金學性曰,都承旨·左副承旨許遞,前望單子入之。
承旨前望單子入之,鄭基一·洪永圭落點。
金學性啓曰,新除授承旨洪永圭,以前任安東府使,方在解由未出中,何以爲之?敢稟。傳曰,勿拘。
又啓曰,新除授同副承旨洪永圭,卽爲牌招,何如?傳曰,允。
傳于李晉翼曰,留院公事入之。
李晉翼,以弘文館言啓曰,下番闕直,事甚未安。修撰尹穳,副修撰沈膺泰,旣有只推之命,竝卽牌招,以爲推移入直之地,何如?傳曰,允。
以修撰尹穳,副修撰沈膺泰牌不進罷職傳旨,傳于李晉翼曰,只推。
金學性,以兵曹言啓曰,侍衛班次之不得攙越,自有定式,而今番幸行時,堂下侍衛,多有擅離信地者,故自臣曹査實,則武兼林必茂·曺衡振·趙達亨·吳鶴善·朴載仁·沈秉奎·尹養浩·南永老不有班次,徑自先詣,侍衛所重,何等愼嚴,而有此無前之事,揆以法意,萬萬駭然,其罪狀,竝令該府,拿問勘處,何如?傳曰,允。
又以備邊司言啓曰,忠淸兵使具載哲,以其身病,連呈辭狀,聞其實狀,有難强令察任,卽爲改差,仍令政院,政官牌招,開政差出,使之從速辭朝,何如?傳曰,允。
又以兵曹言啓曰,五衛將李景燁,以其病難供職,呈狀乞遞,金文淵,老病在鄕,上來無期云。竝改差,何如?傳曰,允。
又以兵曹言啓曰,文臣兼宣傳官金始淵·鄭基世,俱以病難供職,呈狀乞遞,竝改差,何如?傳曰,允。
有政。吏批,判書金蘭淳進,參判金東健,參議李啓朝竝牌招不進,同副承旨洪永圭進。以洪熙朝爲禮曹佐郞,金載斗爲典籍,李再英爲引儀,金元植爲司饔主簿,劉錫祥爲造紙別提,金昌秀爲明陵別檢,李象儉爲明陵參奉,兼春秋單尹昌錫。
兵批,行判書徐憙淳進,參判李穆淵病,參議李是鍊病,參知洪龜燮入直,左承旨金學性進。以趙元錫爲副摠管,張孝懋·朴光植爲五衛將,沈有祖爲忠淸兵使,白能洙爲管城將,小坡兒權管單李東秀,大護軍李憲瑋,護軍李奎鉉,副護軍鄭德和·具載哲,副司果金載斗·金元植·李玄好,以上竝單付。
吏批,再政。以玄啓運爲司宰主簿,高致遠爲司圃別提。
兵批,再政。以沈宜冕爲文兼,僉知單朴光植。
以吏曹參議李啓朝牌不進罷職傳旨,傳于李晉翼曰,只推。
金學性,以御營廳言啓曰,本廳千摠朴敬鎭,身病甚重,勢難察任,改差,何如?傳曰,允。
江華留守李羲肇疏曰,伏以,臣之父母墳山,在於京畿加平地,而久曠省掃,適値濡露之節,冞增攀栢之慕,猥叨居留之重寄,不敢行止之自擅,玆不得不短章仰籲。伏乞聖明,特賜來往之暇,俾伸至情,千萬幸甚。臣無任云云。答曰,省疏具悉。卿其往省焉。
上在昌德宮。停常參·經筵。
申錫愚,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
申錫愚啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
又啓曰,行都承旨鄭基一,左承旨金學性,右承旨金箕晩不爲仕進,左副承旨李晉翼,同副承旨洪永圭式暇,院中只有臣一人,伴直無人,右承旨金箕晩,所當牌招,而拘於廳規,不得請牌,何以爲之?敢稟。傳曰,牌招。
以右承旨金箕晩牌不進罷職傳旨,傳于申錫愚曰,只推。
申錫愚啓曰,右承旨金箕晩牌不進,伴直無人,左承旨金學性,所當牌招,而拘於廳規,不得請牌,何以爲之?敢稟。傳曰,牌招。
以左承旨金學性牌不進罷職傳旨,傳于申錫愚曰,只推。
申錫愚啓曰,左承旨金學性牌不進,伴直無人,右承旨金箕晩,旣有只推之命,所當更請牌招,而拘於廳規,不得請牌,何以爲之?敢稟。傳曰,牌招。
以慶尙監司洪在喆狀啓,九月令薦新進上石榴,節序差早,限內不得封進,惶恐待罪事,傳于申錫愚曰,勿待罪事,回諭。
申錫愚,以弘文館言啓曰,下番無他推移之員,不得已以上番姑降,入直之意,敢啓。傳曰,知道。
又以弘文館言啓曰,下番姑降入直,事甚未安。修撰尹穳,副修撰沈膺泰,旣有只推之命,副修撰尹敎成由限已過,竝卽牌招,推移入直,副校理沈敦永,一體牌招察任,何如?傳曰,允。
申錫愚啓曰,行大司憲李憲球,掌令韓啓源·兪象煥,持平南性敎牌不進,執義成近默,持平洪直弼在外,監察茶時之意,敢啓。傳曰,知道。
以大司諫李竣祐,司諫李莊緖,獻納金始淵,掌令韓啓源·兪象煥,持平南性敎牌不進罷職傳旨,傳于申錫愚曰,只推。
以右承旨金箕晩再牌不進罷職傳旨,傳于申錫愚曰,只推。
以副校理沈敦永,修撰尹穳,副修撰沈膺泰·尹敎成牌不進罷職傳旨,傳于申錫愚曰,只推。
申錫愚啓曰,明日次對,兩司當爲進參,除在外外,未肅拜·呈告人員,竝待開門牌招,何如?傳曰,允。
申錫愚,以奉常寺都提調·提調意啓曰,祭享所用秋等中脯,依定式今八月十九日始造之意,敢啓。傳曰,知道。
又以刑曹言啓曰,承政院啓辭內,今番上言中,慶尙道咸安幼學沈奭之,爲其父鏔復官事,上言矣。鏔之罪犯,何等凶逆,而渠敢肆然鳴冤者,萬萬駭惋,此不可循例以猥濫拔去而止,卽令秋曹,捉致嚴刑遠配,以爲嚴隄防懲濫習之地,何如?傳曰,允事,命下矣。沈奭之,嚴刑一次後,咸鏡道富寧府,遠地定配所,卽爲押送之意,敢啓。傳曰,知道。
又以刑曹言啓曰,謹依下敎內,農圃新川庫直金哲得,嚴刑一次後,咸鏡道德源府定配所,卽爲押送之意,敢啓。傳曰,知道。
吏曹啓目,權知承文院副正字崔虎文·徐在懋·孫永老·金鎭河·李基東·李維謙·趙秉駿·韓應淳·李玄功·尹哲求·李裕元·金世均·李參鉉爲等如,口傳施行,何如?判付啓依允。又啓目,權知成均館學諭金弘祺·羅時鏞爲等如,口傳施行何如?判付啓依允。又啓目,權知校書館副正字權雲彩·金時遠爲等如,口傳施行,何如?判付啓依允。
申錫愚,以義禁府言啓曰,武兼林必茂·曺衡振·趙達亨·吳鶴善·朴載仁·沈秉奎·尹養浩·南永老等,竝拿問勘處事,傳旨啓下矣。林必茂·曺衡振·趙達亨·吳鶴善·朴載仁·沈秉奎·尹養浩,今方待命,竝拿囚,南永老下去京畿長湍地云。依例發遣府羅將拿來,何如?傳曰,允。
申錫愚啓曰,卽見義禁府草記,則武兼南永老在外,不得拿囚云,武臣之初不受由,擅自下鄕,事極無嚴,萬萬駭妄,所當重勘,而本院請推之外,無他可施之罰,何以爲之,敢稟。傳曰,爲先汰去,令該府,添問目嚴勘。
義禁府啓目,羅州兼任務安縣監李魯奎原情云云。傳旨問目內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付啓依允。又啓目,西部都事金炳臯,南部都事洪秉元,中部令沈正禮等原情云云。傳旨內辭緣,泛稱遲晩,竝只刑推得情,何如?判付啓,竝只除刑推議處爲良如敎。又啓目,兼別將尹永培原情云云。傳旨內辭緣,泛稱遲晩,所當請刑是白乎矣,曾經閫帥,勿爲請刑,載在大典通編,議處,何如?判付啓依允。又啓目,武兼林必茂·曺衡振·趙達亨·吳鶴善·朴載仁·沈秉奎·尹養浩等原情云云。傳旨內辭緣,泛稱遲晩,吳鶴善段,所當請刑是白乎矣,曾經宣傳官,勿爲請刑,載在大典通編,議處,林必茂·曺衡振·趙達亨·朴載仁·沈秉奎·尹養浩等段,竝只刑推得情,何如?判付啓依允爲旀,林必茂·曺衡振·趙達亨·朴載仁·沈秉奎·尹養浩等段,竝只除刑推議處爲良如敎。又啓目,中官李泰亨原情云云。傳旨內辭緣,泛稱遲晩,所當請刑是白乎矣,長番內侍,勿爲請刑,載在大典通編,議處,何如?判付啓依允。
申錫愚,以義禁府言啓曰,因本府草記,武兼南永老,下去京畿長湍地,發遣府羅將拿來事,批內內允下矣。南永老纔已上來,今方待命拿囚,而待開坐添問目捧供,何如?傳曰,允。
上在昌德宮。停常參·經筵。
藥房都提調金弘根,提調李光正,右副承旨申錫愚啓曰,伏未審日間,聖體若何,寢睡·水刺之節,何如?臣等率諸御醫,趁早入珍,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。
申錫愚啓曰,明日再明日,宣陵忌辰祭齋戒正日相値,視事頉稟之意,敢啓。傳曰,知道。
又啓曰,明日召對,取稟。傳曰,爲之。
鄭基一啓曰,左承旨金學性,右承旨金箕晩,左副承旨李晉翼,今日不爲仕進,竝卽牌招,何如?傳曰,允。
申錫愚啓曰,行大司憲李憲球,掌令韓啓源·兪象煥,持平南性敎牌不進,執義成近默,持平洪直弼在外,監察茶時之意,敢啓。傳曰,知道。
以大司諫李竣祜,司諫李莊緖,獻納金始淵,掌令韓啓源·兪象煥,持平南性敎牌不進罷職傳旨,傳于申錫愚曰,只推。
備忘記,阿耳僉使柳相質下直,長弓一張,長箭一部,片箭一部,筒兒一箇賜給。
禮曹,來十月初二日,行宗廟冬享大祭,香祝親傳,取稟,奉敎敬依。
傳于申錫愚曰,今日卽我英廟陞儲之再回甲也,予小子羹墻之慕,曷敢不敬遵我正廟已施之典乎?四大臣及慶恩府院君祠版,竝遣承旨致祭,若在外道則道內守令,差定祭官事,分付。
傳于申錫愚曰,大臣·備局堂上引見。
傳于鄭基一曰,承旨有闕之代,前望單子入之。
承旨前望單子入之,金東健落點。
傳于申錫愚曰,兵判有闕之代,前望單子入之。
以右承旨金箕晩牌不進罷職傳旨,傳于申錫愚曰,只推。
申錫愚,以內醫院都提調·提調意啓曰,副提調金學性,今日問安,不爲仕進,卽爲牌招,何如?傳曰,允。
又以弘文館言啓曰,下番姑降入直,事甚未安。修撰尹穳,副修撰沈膺泰·尹敎成,旣有只推之命,竝卽牌招,推移入直,副校理沈敦永,旣有只推之命,一體牌招察任,何如?傳曰,允。
以副校理沈敦永,修撰尹穳,副修撰沈膺泰·尹敎成牌不進罷職傳旨,傳于申錫愚曰,只推。
申錫愚,以兵曹言啓曰,今八月二十一日,武臣賓廳講書日次,國忌齋戒相値,不得爲之之意,敢啓。傳曰,知道。
辛丑八月二十日辰時,上御熙政堂。大臣·備局堂上引見入侍時,右副承旨申錫愚,假注書金儀表,事變假注書金大圭,記事官金益文·趙然昌,領議政趙寅永,左議政金弘根,行工曹判書權敦仁,吏曹判書金蘭淳,戶曹判書趙秉鉉,禮曹判書朴晦壽,刑曹判書李羲準,行大護軍朴永元,知訓鍊院事李惟秀,行護軍任聖皐·李完植,校理李宗秉,以次進伏訖。上曰,史官分左右。寅永進前奏曰,近日日氣晨夕淸涼,而晝則薰熱,此時聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。上曰,次對爲之。寅永曰,頃以通信請來書契中,直請信行之止於馬島,行期之定於甲辰有違約條,令萊府嚴飭任譯,改修以納之意,草記行會矣。卽見東萊府使姜時永狀啓,則枚擧訓別等手本以爲,差倭及館守倭內,信行易地,旣載講定,至若年條,惟在定送,而書契改修,不可以口傳歸報東武,今來書契,特許賜答云,一辭懇乞,狡倭情狀,極爲痛惡,請令廟堂稟處矣。前此書契改納之稟,特出於尊國體敦隣好之義,而馬島行禮,則雖無在我永遵之丁寧相約,倭人之以辛未已許,執以爲言,容或有說且於兩國,未始不爲除弊之端,則不必以此,許久相持,而至於年條一款,差倭旣以賜答時定送年期懇乞,則到今參量彼我事勢,以爲遲速方便之道,惟在於我,然則在約條無所窒礙,在事面無所虧損,更以年條定送之意,捧標於倭人處後,元書契,特許捧納,而已例信行年條,雖因島契所告而許之,蓋亦任譯之預探要領,稟告廟堂,先得朝家處分,曉示倭人,然後始納書契,今番則初無此等事由之來稟者,以致漠未聞知,而使差倭,自定年條,遽請納契,敢售其縱恣無嚴者,皆任譯之罪也,此係交隣重事,來後之弊,不可不念,令該府使,詳査登聞,以爲嚴處之地,何如?上曰,依爲之。各別嚴査,可也。出擧條寅永曰,頃因東萊前府使洪鍾應狀啓,以新島主承襲前,代察書契,許令捧納,少將書契,飭諭退送之意,筵奏行會矣,卽見該府使姜時永狀啓,則枚擧訓別等手本以爲,舊館守倭言內,秪納新島主代察之書,還斥舊島主陞資之報,則實無以生還云,雖使任譯申飭退去,而事關邊情,請令廟堂稟處矣。兩書契,竝宜斥退,而前此一許一否者,特由於登聞與未登聞之不容不區別耳,館倭則一向懇請,任譯則終未退送,揆以邊體,雖極駭歎,第念約條之違越,無分兩契,差倭之滯留,均爲四載,而在今事面,與前稍異,特以柔遠之意,依代察書契例,除別幅許令捧納,仍使任譯,曉諭於館倭處,後毋敢憑此爲例事,分付,何如?上曰,依爲之。出擧條寅永曰,卽見摠戎廳所報,則以爲本廳經用,蓋因各年蕩耗之停減,關西作錢之未捧,隨處見縮,目下事勢,莫可支保,所失錢穀,特蒙給代爲辭矣,本廳弊弊之狀,不待更煩陳達,而今此所報中蕩耗八百石,旣無移劃之處,又非給代之例,雖不可擬議,而至於關西作錢之五年未捧者,洽爲一萬四千,則軍需之緣此窘迫,勢所必然,且其來歷,有不可使之空失,令該道,自今年以本司句管某樣穀,依元數限五年分排作送,以爲矯捄塗抹之地,何如?上曰,依爲之。出擧條寅永曰,人臣不祧之禮,自有國典,雖名賢碩輔之表著一代者,至於此事,則木不得擬議於格外,而近來多有殉節與被禍人之特施者,蓋以效忠王室,無異於盟府,如辛壬被禍之四大臣,卽其已例也,故相臣文忠公金壽恒之道學勳庸,固不待更煩闡揚,而若其乙卯之秉執,己巳之樹立,判死生於一身,扶綱常於萬世,竟罹慘搆,遂被酷禍,則伊後褒忠尙賢之典,非不至矣盡矣。惟不祧之命,未及有施,親盡而遷,亦多年所,此誠朝家之未遑,士林之齎鬱,故敢此仰達,蘄賜成命焉。上曰,依爲之。出擧條寅永曰,臣向以祠院之新設追配,漸無紀極,有所仰稟申禁,而稽之祀典,參以輿論,不容無一番提稟者矣。我朝專尙文治,武力不競,故中經南寇北患,而其能敵王愾而奏膚功者無幾,惟故都元帥臣權慄幸州之捷,爲最也,恩奬至發於皇朝,功烈昭載於國乘,天將之所欽歎也,夷酋之所慴伏也。然而俎豆芬苾,尙無一所,虧聖朝旌功之義,違上世禦菑之禮,誠未遑之缺典,而是年,卽聖朝勘勳之年也,是地,卽聖上臨趾之地也,於古於今,事若不偶,若於是年是地,特命建祠,仍宣恩額,以慰故帥臣執干戈冒鋒鏑之勳勞,則恐於鼓鼙之思,旂常之典,有所風勵,而營造之費,諒不甚多,令三軍門,量宜區劃,以完工役似好,故敢此仰達矣。上曰,依爲之。出擧條寅永曰,今年異於他年,故臣於春間,以忠愍公李健命祀孫陞六甄復事,仰請蒙施,而間又因事落職矣,罪名不至甚重,而若以正廟朝是年諸臣錄孤之聖意仰體,則合有所更加特施者,前都事李秉九,令該曹待窠調用,何如?上曰,依爲之。出擧條寅永曰,昨年校書分館人石基坤,本是嶺外士族,明有來歷,而錯入芸閣,多稱其屈云,更以國子調用事,分付,何如?上曰,依爲之。出擧條弘根曰,幸行時軍容,制同閱武,義仿鍊戎,行陣之嚴信,進駐之整暇,自有規度,莫可違越,則今番新作峴輦路之誤由於啓下傳關之外,事未前有,萬萬驚悚,苟能團束有方,節制無舛,豈至於此乎?振旅肅紀,責在本兵,不可仍置勿論,行兵曹判書徐憙淳,施以罷職之典,仗前擧行,專在於宣傳官,節目之先期頒示,笏記之常所講習,其義安在,而罔覺禁旅錯導,未免率爾前進,揆諸師律,寧欲無言,當該擧行宣傳官,捧現告,與行首宣傳官,竝爲先汰去,令該府拿問勘處,何如?上曰,依爲之。出擧條寅永曰,幸行日臣在留都,未及聞知,而輦路之錯導,軍行之違制,誠如左相所奏,而本兵之臣及宣傳官,竝已勘論,則該房承旨,亦不可不論,當日軍士房承旨,罷職,此事專由於訓陣尾局禁旅頭局之不相接續也,然則先廂節制之地,亦不宜置而不論,訓鍊大將李惟秀,從重推考,何如?上曰,依爲之。出擧條上曰,大臣就座。錫愚曰,諸宰奏事。敦仁進前奏曰,臣以各道災政,每欲仰奏,而因循至今矣,災實法意何等嚴密,而田制之不講已久,奸冒之爲弊日甚,川浦沙陳雜頉等許多名色,歲以增加,道各疑眩,一經報勘,稱以永災者,已不勝計,而外此每年新災中,畿·海·嶺·湖之稱以舊初不仍成川仍未移報頉添錄者,又爲一萬三千三百餘結,湖南之仍覆沙及丁亥以後各年降沙者,爲四千八百餘結,竝計新舊永頉而較之六十年前摠,所加者,恰爲六萬結,而各樣新災之勘,又不啻爲幾屢萬結,所以近年田賦之豐歲上摠,較之六十年前摠,所減殆將十萬結矣,賦入則課歲絀縮,災摠則式日滋多,由玆以往,幾何不徒擁災簿國無所收乎?夫浦之彼邊査錄,沙之翌年收稅,法典之昭載,而嶺·湖之每年今川浦,每年今續陳,他道之所無也,湖南之或曰仍覆沙,或曰降沙,災名之所無也,此非但大違法典,豈災有不易之道,陳無更墾之土哉?事之不誠,莫甚於此,湖南降沙,則昨年已有廟飭,本道似不因循,而弊到極處,不可不釐革而後已,自今新災中成川浦落今續陳及新舊災中仍覆降沙之屬之永頉者,嚴飭該道,舊頉未復摠之前,無得以此永災名色,更爲擧論於年分災頉之中,載之事目,永爲定式,雖以新舊雜頉言之,今之曰陳曰起者,其實則非但陳多於起,以起塞責者,亦必歲輒新起,歲輒減稅,有若戲劇,無實莫甚,揆諸舊典,寧不寒心,諸路舊頉,或過全道之半,或居十之三四,此其可謂一一的實,而況於年久變遷之後,全無起耕,仍成永棄者,是果事理乎?又況連年大豐,寸土尺地,未可曰不闢,道臣守令,苟存心於國計,豈容一事恬嬉,任其妄冒,徒充奸猾之窟穴,積成財賦之尾閭,而不思何以査檢釐正之道乎?昔在正廟朝,有當年永災萬餘結復摠之擧,而舊頉之逐年還起者,亦不下屢千結,今之爲弊,視正廟昔年,又當何如?其不可因循挨度也決矣,見方秋事已成,執災不遠,新災中仍舊懸頉者,舊頉中仍作還陳者,使之到底詳覈,隨其實起,區別啓聞,期復前摠,而每年還起出稅之外,當年減稅還陳名色,更勿擧論,各宮各司各樣位條,則元無災實陳起之可論,而年年懸陳免賦稅之外,又減其結錢應稅者,都歸虛冒,此則畿·湖爲甚,各宮房免稅之癸未還出稅者,此亦一例懸陳,全無所收,是豈當初定式之本意哉?一體釐正,更不得懸陳之意,嚴明關飭於各該道,而如是筵稟之後,若不痛改前謬,亟圖實效,則當該守令之嚴法重繩,固無論,先自不飭之道臣,而各別論勘,何如?上曰,依爲之。出擧條錫愚曰,玉堂所懷奏之。宗秉曰,無所懷矣。錫愚曰,今日賓對,兩司無一人進參,事甚未安。違牌諸臺,竝推考,何如?上曰,依爲之。出擧條寅永進前奏曰,臣有區區所懷,敢此仰達矣,臣之冒居是職,居然三年于玆耳,三載者,古者考績之期,則臣之許久蹲冒,從可知矣,雖以私情言之,臣年來屢經切已之慼,病狀日以添若,殿下之所洞燭也,通朝之所共知也,臣焉敢誣也?臣之筯力澌頓,精神漸耗,以此病情,何可虛縻重任乎?伏願殿下體諒焉。上曰,何爲此言。更勿爲如是之言也。寅永曰,下敎若是,不敢更瀆,退去後謹當以文字仰奏矣。上命大臣先退,命史官就座,仍命退,諸臣以次退出。
上在昌德宮。停常參·經筵。
永安府院君·靑陽府夫人安葬時,大王大妃殿望哭後,大殿·王大妃殿·中宮殿,內閣·政院·藥房·玉堂·朝廷二品以上·六曹堂上·兩司長官口傳問安。答曰,知道。大王大妃殿,內閣·政院·玉堂·朝廷二品以上·六曹堂上·兩司長官單子問安。答曰,罔極。藥房口傳問安。答曰,罔極。
大王大妃殿進御人蔘粟米飮,自明日停止事,榻前下敎。
金東健啓曰,來二十五日,朝參日次,而徽陵忌辰祭齋戒相値,頉稟之意,敢啓。傳曰,知道。
洪永圭啓曰,明日召對,取稟,傳曰,停。
鄭基一啓曰,假注書金世均身病猝重,勢難察任,今姑改差,何如?傳曰,允。
金世均改差,代以趙秉駿爲假注書。
傳于申錫愚曰,召對入侍。
兵曹判書前望單子入之,洪敬謨落點。
金東健啓曰,新除授行兵曹判書洪敬謨,卽爲牌招,傳授命召,何如?傳曰,允。
又啓曰,行兵曹判書洪敬謨牌不進,推考傳旨,今方捧入,而命召傳授一時爲急,如是違牌,事甚未安。更爲牌招,何如?傳曰,允。
又啓曰,行兵曹判書洪敬謨再牌不進,推考傳旨,今方捧入,而命召傳授一時爲急,連事違召,無意承膺,事體所在,誠極未安。所當更請牌招,而係是一日三牌,何以爲之?敢稟。傳曰,更爲牌招。
洪永圭,以弘文館言啓曰,下番始降入直,事甚未安。修撰尹穳,副修撰沈膺泰·尹敎成,旣有只推之命,竝卽牌招,以爲推移入直之地,何如?傳曰,允。
以修撰尹穳,副修撰沈膺泰·尹敎成牌不進罷職傳旨,傳于金箕晩曰,只推。
金東健啓曰,卽者兵曹郞廳來言,今二十四日,一內禁軍番次,而該番將尹永培,方在就理,當爲啓稟變通,而判書未差,次堂例不得擧行云。何以爲之?敢稟。傳曰,次堂擧行。
洪永圭,以承文院都提調意啓曰,本院提調近甚數少,行工曹判書權敦仁,行上護軍朴綺壽·洪敬謨,吏曹判書金蘭淳,禮曹判書朴晦壽,刑曹判書李羲準,行大護軍李嘉愚·朴永元,判尹李光正,大司憲李憲球,行護軍安光直·李奎鉉,行承政院都承旨鄭基一,行護軍李鼎臣·朴來謙·李彦淳·趙冀永·尹聲大,兵曹參判李穆淵,護軍趙斗淳·李魯秉,行大司成徐箕淳,左尹趙容和竝還差,右參贊金左根,行護軍洪學淵·南履炯·張敎根,刑曹參判金鼎均,行承政院左承旨金東健,工曹參判金鍏,右尹成遂默,護軍朴長復,戶曹參判權大肯,亦爲差下,使之察任,知事金在昌·徐俊輔,知敦寧申在植,行大護軍洪命周,同敦寧尹致謙,行護軍李寅泰,年滿七十,依定式減下,何如?傳曰,允。
又以承文院都提調意啓曰,文臣登科時年滿五十人,分館後陞六,載在法典矣。今亦有如此之人,依例陞六之意,分付詮曹,何如?傳曰,允。
又以承文院都提調意啓曰,今年卽道光六十之歲,而旣無頒詔之擧,故果不專价進賀矣。昨年節行,順付六旬進賀方物移準咨中,雖已準作爲次年萬壽正貢爲辭,今番節行聖節方物,異於恒年,有難以留抵之物,循例移準,分付該曹,措備入送,緣由咨文,令文任撰出,何如?傳曰,允。
金東健,以兵曹言啓曰,今月二十四日,一內禁軍番次,而該番將尹永培,方在就理,不可遲待其勘處,改差,其代依承傳口傳擬入之意,敢啓。傳曰,知道。
兵曹口傳政事,以金鎰爲內禁將。
金東健,以兵曹言啓曰,新除授內禁衛將金鎰,時無職名,依例口傳付軍職以入之意,敢啓。傳曰,知道。
兵曹口傳政事,副護軍單金鎰。
金東健,以訓鍊都監言啓曰,本局千摠任泰淳,身病甚重,勢難察任,改差,何如?傳曰,允。
辛丑八月二十一日辰時,上御熙政堂。召對入侍時,參贊官申錫愚,侍讀官李宗秉,侍讀官金應均,待敎趙鳳夏,假注書金世均,記事官沈敬澤·金益文,各持綱目第二卷,以次進伏訖。上曰,史官分左右。上開卷命讀之。宗秉讀自秦始皇帝,至豈不悖哉。上曰,止之,文義陳之。宗秉曰,臣所讀自止內,有曰事秦謹與諸侯信,齊之所以四十年不受兵者,專由於謹信二字,雖在戰國縱衡之時,謹信猶爲保邦之道,謹信之道,何往而不可也,所謂言忠信行篤敬,蠻貊可行者此也,且以學問上言之,曰謹曰信,最爲緊要底道理,謹者,行之有常也,信者,言之有實也,文言曰,庸行之謹,庸言之信,論語曰,謹而信,於此可以見言行相爲表裏,謹信互爲體用矣,以之於身則身修,以之於家則家齊,以之於國而天下,無不治平矣,伏願殿下體念焉。上曰,下番讀之。應均讀自王初竝天下,至不若不謚之爲愈矣,上曰,止之,文義陳之。應均曰,臣之所讀中,有曰自以爲德兼三皇功過五帝,更號曰皇帝,夫秦始皇,暴虐無道之主,有何功德之可稱者哉?唐陸贄有言曰,德合天者謂之皇,德合地者謂之帝,德合人者謂之王,帝王之稱號,自有其義,伏羲·神農·黃帝·堯·舜·禹·湯,古之聖王,猶未嘗有兼稱,而始皇則妄自尊大,兼號曰皇帝,此尤始皇無道之一端。大抵君人之道,在德不在號,修德之方,莫先於學問,禹之惜寸陰,湯之又日新,卽是學問上工夫也,殿下以禹·湯爲法,聖德,自至緝熙光明,伏願懋哉懋哉。上曰,閣臣讀之。鳳夏讀自定爲水德,至郡置守尉監。上曰,止之,文義陳之。鳳夏曰,承相綰,請立諸子爲王,而李斯妄獻不便之論,分置郡縣,使秦孤立,天理倫常,蔑絶斁壞者,苟究其罪,無容誅夷也。大抵封建者,胡氏所謂順天理承天心公天下之大端大本,而有德有功者,列之以爵,封之以土,無敢一毫自私,故爲君之道,克享天心,不循私慾,敷德施仁,使萬物各得其所,而至於始皇之暴戾剛毅,反道悖理,政是萬世之大鑑戒也,伏願殿下惕念證察焉。上曰,參贊官讀之。錫愚讀自收天下兵,至以充入之。上曰,止之,文義陳之。錫愚曰,封建井田,先王經邦定民之制也,而秦則毁之,詩書禮樂,先王傳心出治之具也,而秦則滅之,至於誦法孔子之儒生而坑之,歷數暴亂之世,莫如秦時之甚也,秦之於三代,其仁暴治亂之辨,不啻千里之遠,而苟究其源頭分界處,則卽不過天理人慾之間,二者之辨,其幾甚微,先儒所謂天理人慾同行異情者此也。殿下亦於政令施措之間,深察二者之幾,若是天理也,則亟思擴充,若是人慾也,則猛加遏絶,積累之久,心體自明,措諸事功,自然與治同道,而可以比隆於三代矣,伏願體念焉。上掩卷,命史官就座,仍命退,諸臣以次退出。
上在昌德宮。停常參·經筵。
夜三更,灑雨下雨,測雨器水深一分。
洪永圭啓曰,明日常參·經筵,取稟。傳曰,停。
金東健啓曰,左副承旨李晉翼,右副承旨申錫愚,今日不爲仕進,竝卽牌招,何如?傳曰,允。
金箕晩啓曰,行大司憲李憲球呈辭,執義成近默,持平洪直弼在外,掌令韓啓源·兪象煥,持平南性敎未肅拜,監察茶時之意,敢啓。傳曰,知道。
又啓曰,行兵曹判書洪敬謨三牌不進,推考傳旨,今方捧入,而命召傳授一時爲急,連事違召,終不承應,事體所在,誠甚未安,所當更請牌招,而係是一日四牌,何以爲之?敢稟。傳曰,更爲牌招。
又啓曰,行兵曹判書洪敬謨牌不進,推考傳旨,今方捧入,而命召傳授一時爲急,如是違牌,事甚未安。更爲牌招,何如?傳曰,允。
又啓曰,行兵曹判書洪敬謨再牌不進,推考傳旨,今方捧入,而命召傳授一時爲急,如是違牌,事甚未安。陳疏到院,而原疏以國忌正日,纔已退却矣。所當更請牌招,而係是一日三牌,何以爲之?敢稟。傳曰,原疏捧入。
又啓曰,行兵曹判書洪敬謨疏批已下,卽爲牌招,傳授命召,何如?傳曰,允。
以左副承旨李晉翼,右副承旨申錫愚牌不進罷職傳旨,傳于金箕晩曰,只推。
金箕晩,以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
行兵曹判書洪敬謨疏曰,伏以,臣於衰頹病淹之中,忽伏奉除旨,以臣爲兵曹判書者,臣於是戃慌震剝,莫省所以自措也。噫,臣本庸庸陸陸之一書生耳,以才具則斗筲至小,以器量則升勺易盈,前後歷敡,罔非涯分之踰濫,而昨冬東銓之冒膺也,微誠莫效於盡職,誤恩虛辱於特簡,瘢疣百出,嘲姍四至,至今追省,愧懼冞切,今此寵命,又出於千萬意慮之外,臣未敢知聖意之特毗,或以爲銓任,無間於彼此,則膺於彼者,亦可以堪於此而然乎?此則有大不然者,夫國家之所重,六部爲最,而六部之中,夏官爲尤重,三軍之命,五兵之要,二邊之備,九法之用,皆係於此,而以之權衡萬武,管檢諸營,周官所稱平邦國者,卽其任也,則其任之綦重,尤有別焉,苟非智足以周物,才足以應機,無可以堪此職也明矣,臣是其人乎哉?旣非其人也,則決不可以冒此職也亦審矣。顧今本曹之事,疵弊已痼,矯釐沒策,隊伍無統,全昧紀律之有嚴,儲庤俱枵,每患支排之轉艱,弁韐之積薪極矣,官方之失軌久矣,臣於數者,其果能振刷弛廢,收拾散渙,而上副隆眷,下塞衆望也哉,臣亦自知其不能,而冒沒爲承當之計,則不但臣之弓撥矢鉤,爲知射者之所笑,竊恐聖朝重兵之制,又將緣臣而脫彀矣。且臣年邁病仍,神精耗涸,事務氄殷,則昏憒而不能照檢,人客紛沓,則眩奪而不能酬接,以若貌狀,將何以銓別韎韋之衆,綜察統轄之繁,如强壯敏達者爲也?左右參倚,揣量已熟,庚牌屢臨,趨承無路,玆敢悉暴衷懇,猥瀆崇嚴。伏乞聖慈,諒臣言之非出飾讓,念重任之不可苟授,亟遞臣新授職名,以幸公私,不勝大願。臣無任云云。答曰,省疏具悉。卿其勿辭行公。
上在昌德宮。停常參·經筵。
洪永圭啓曰,明日常參·經筵,取稟。傳曰,停。
金東健啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,右副承旨申錫愚,今日不爲仕進,卽爲牌招,何如?傳曰,允。
洪永圭啓曰,卽者檢閱金益文,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,卽者檢閱沈敬澤,謂有館規,陳疏徑出,原疏纔已退却矣。所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
又啓曰,左右史不可不備,別兼春秋洪在龍·鄭基世·南秉哲,竝卽牌招,推移入直,何如?傳曰,允。
李晉翼啓曰,行大司憲李憲球,掌令韓啓源·兪象煥,持平南性敎牌不進,執義成近默,持平洪直弼在外,監察茶時之意,敢啓。傳曰,知道。
以大司諫李竣祜,司諫李莊緖,獻納金始淵,掌令韓啓源·兪象煥,持平南性敎牌不進罷職傳旨,傳于李晉翼曰,只推。
以右副承旨申錫愚牌不進罷職傳旨,傳于洪永圭曰,只推。
以別兼春秋洪在龍·鄭基世·南秉哲,檢閱沈敬澤牌不進罷職傳旨,傳于洪永圭曰,只推。
洪永圭,以弘文館言啓曰,副校理沈敦永,卽爲牌招察任,何如?傳曰,允。
李晉翼,以備邊司言啓曰,頃因海西道臣狀請,安岳還逋,限三年除耗,金川還逋,今年耗除減收捧事,筵奏行會矣,卽見該監司徐念淳所報,則以爲安岳逋穀,限今歲前有收殺之望,金川逋穀,其數雖少,逋漢率多死亡,萬無當年內準捧之路,安岳逋穀一萬四千四百九十一石零,當年減耗,金川逋穀四千六十九石零,特許三年停耗,而兩邑停耗後支放條見縮,安岳爲八百十三石零,金川爲一百三十八石零,以各邑所在丙申別貿米及補賑穀耗條,區劃給代爲請矣。兩邑收逋之難易遲速,道臣必當詳知,而支放見縮,不容不區劃,逋穀停耗年限及耗條給代,竝依報辭許施,何如?傳曰,允。
又以備邊司言啓曰,忠淸兵使具載哲,在任身死矣。返柩時擔軍,依法典題給之意,分付所經各道,何如?傳曰,允。
又以左邊捕盜廳言啓曰,本廳兼從事官洪顯參,身病猝重,勢難察任,改差,何如?傳曰,允。
吏曹啓目,權知成均館學諭石基坤,口傳施行,何如?判付。啓依允。
義禁府照目粘連,監察李鼎相矣本府議啓內,奏御文字,在所審愼,呈辭年月,不爲書愼,致此違式之擧,難免失錯之科,以此照律,罪笞五十收贖,解見任別敍私罪,奉敎依允爲旀,議減一等爲良如敎。又啓目粘連,向前林必茂·曺衡振·趙達亨·吳學善·朴載仁·沈秉奎·尹養浩等亦,侍衛自有所重,班次亦係信地是白去乙,擅離旣違法例,先詣又爲駭妄,竝只以次照律,何如?判付。啓依允。又啓目粘連,向前李魯奎亦,稅穀裝載,自有恒式,漕船督發,無過定限是白去乙,數外濫載,縱云雜費之竝入,發後遲留,不免操飭之太緩,大違轉漕之法意,自速溺職之失,以此照律,何如?判付。啓依允。又啓目粘連,向前金炳皐·洪秉元·沈正禮等亦,還宮旣値侵夜,家前絶無炬火,揆諸擧行之道,難免不飭之失,竝只以此照律何如?判付。啓依允。又啓目粘連,向前尹永培亦,幸行正路,旣有傳關,誤由他道,未免違制是白乎所,縱云前進之率爾,自歸錯導之有失,以此照律何如?判付。啓依允。又啓目粘連,向前李泰亨亦,符信出納,何等愼重,而以致做錯之擧,難免不審之失,以此照律,何如?判付。啓依允。又啓目,武兼南永老原情云云。傳旨問目內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付。啓依允。又啓目,行首宣傳官南錫圭,宣傳官鄭宅善·李信泳·李應謙等原情云云。傳旨內辭緣,泛稱遲晩,所當請刑是白乎矣,宣傳官勿爲請刑,載在大典通編,竝只議處,何如?判付。啓依允。
檢閱金益文疏曰,伏以,臣母病情頻劇,前後請急章屢上矣。輒蒙恩暇,得以將護,竊不勝感幸之至,而蓋其源委已痼,近値換節之交,諸證又致越添,寒感闖入,滯祟甚緊,委頓床褥,氣息綿綴,家僮急報,欲臣歸省,臣於是憂悶煎灼,按耐不得,玆敢短章陳暴,徑出脩門。伏乞聖慈,曲垂諒察,亟遞臣職,仍勘臣罪,俾私情伸而朝綱肅焉,臣無任云云。省疏具悉。爾其勿辭救護。
上在昌德宮。停常參·經筵。
洪永圭啓曰,明日再明日,徽陵忌辰祭齋戒正日相値,視事頉稟之意,敢啓。傳曰,知道。
又啓曰,明日召對,取稟。傳曰,停。
李晉翼啓曰,合辭許久闕啓,事甚未安。除在外外,肅拜呈告人員,竝卽牌招,何如?傳曰,允。
洪永圭啓曰,左右史不可不備,別兼春秋洪在龍·鄭基世·南秉哲,檢閱沈敬澤,旣有只推之命,竝卽牌招,推移入直,何如?傳曰,允。
備忘記,忠淸兵使沈有祖,鎭東萬戶南履完下直,各長弓一張,長箭一部,片箭一部,筒兒一箇賜給。
李晉翼啓曰,假注書趙秉駿,身病猝重,勢難察任,今姑改差,何如?傳曰,允。
趙秉駿改差,代以趙永大爲假注書。
李晉翼啓曰,行大司憲李憲球,掌令韓啓源·兪象煥,持平南性敎牌不進,執義成近默,持平洪直弼在外,監察茶時之意,敢啓。傳曰,知道。
以大司諫李竣祜,司諫李莊緖,獻納金始淵,掌令韓啓源·兪象煥,持平南性敎牌不進罷職傳旨,傳于李晉翼曰,只推。
以別兼春秋洪在龍·鄭基世·南秉哲,檢閱沈敬澤牌不進罷職傳旨,傳于洪永圭曰,只推。
以副校理沈敦永牌不進罷職傳旨,傳于洪永圭曰,只推。
洪永圭,以弘文館言啓曰,副校理沈敦永,旣有只推之命,卽爲牌招察任,何如?傳曰,允。
又以奉常寺都提調·提調意啓曰,祭享所用秋等中脯三百五十六貼五條,今八月二十四日畢造,而所入牛隻,爲三十六首矣。進上看品中脯二貼,依定式封進之意,敢啓。傳曰,知道。
李晉翼,以兵曹言啓曰,卽接武兼廳牒報,則武兼洪羲宣·南衡壽,今番幸行時,稱有身病,不爲進參云。初不病由於本曹,任自不參於侍衛者,事未前有,萬萬可駭,竝令該府拿問處之,雖以該廳言之,宜卽具由論報,而尙稽至此,揆以事體,亦極駭然,當該行首武兼,亦令該府,拿問處之,何如?傳曰,允。
又以禁衛營言啓曰,本營中軍李升權,身病甚重,勢難察任,今姑改差,何如?傳曰,允。
以副校理沈敦永牌不進罷職傳旨,傳于洪永圭曰,只推。
義禁府照目粘連,西部都事金炳臯,南部都事洪秉元,中部令沈正禮等矣本府議啓內,還宮旣値侵夜,家前絶無炬火,揆諸擧行之道,難免不飭之失,竝只以此照律罪,各笞五十收贖,解見任別敍,竝只私罪,奉敎依允爲旀,竝只功減一等爲良如敎。又照目粘連,兼別將尹永培矣本府議啓內,幸行正路,旣有傳關,誤由他道,未免違制是白乎所,縱云前進之率爾,自歸錯導之有失,以此照律,罪杖一百收贖,告身盡行追奪私罪,奉敎依允爲旀,功減一等爲良如敎。又照目粘連,武兼林必茂·曺衡振·趙達亨·吳鶴善·朴載仁·沈秉奎·尹養浩等矣本府議啓內,侍衛自有所重,班次亦係信地是白去乙,擅離旣違法例,先詣尤爲駭妄,竝只以此照律罪,各笞四十收贖,附過還職,竝只私罪,奉敎依允爲旀,曺衡振·趙達亨·吳鶴善·沈秉奎筆段,竝只功減一等爲良如敎。又照目粘連,羅州兼任務安縣監李魯奎矣本府議啓內,稅穀裝載,自有恒式,漕船督發,無過定限是白去乙,數外濫載,縱云雜費之竝入,發後遲留,不免操飭之太緩,大違轉漕之法意,自速溺職之失,以此照律,罪杖八十收贖,奪告身三等私罪,奉敎依允爲旀,功減一等爲良如敎。又照目粘連,中官李泰亨矣本府議啓內,符信出納,何等愼重,而以致做錯之擧,難免不審之失,以此照律,罪杖一百收贖,告身盡行追奪私罪,奉敎依允爲旀,功減一等爲良如敎。又啓目粘連,向前南錫圭·鄭宅善·李信泳·李應謙等亦,仗前擧行,在所審愼是白去乙,罔覺蹕路之錯導,未免率爾而前進,溺職之罪,有難參恕,竝只以此照律,何如?判付啓依允。又啓目粘連,向前南永老亦,先詣離次,已是法外之事兺除良,不由下鄕,亦係無前之擧,縱云事故適値,罔覺擅離之爲罪,以此照律,何如?判付啓依允。
副司直宋來熙疏曰,伏以,臣聞求治之主,必擇賢德之士,非苟尙其人而褒其美也,將以行其道而救時活國也,藏器之士,必待有爲之君,亦非利其祿而懷其榮也,將以展其學而濟世澤民也,如使上之人,無意於行道,而只爲賁飾好士之名,下之人,不務展學,而徒爲覬覦縻爵之計,則虛僞成習,上下俱失,更何望其能有實效乎?是故士有懷道抱德,不求聞達,藏非獨潔其身,行可兼善天下者,謂之遺賢,先王,必致敬盡禮,卑辭厚幣,一聘再聘,而如或不至,則至於五六聘而不懈,期於必致,與之共天位治天職,而化黎民升世道焉,士有耿介拔俗,輕視軒冕,不屑事務,自尙高潔者,謂之隱遁,須加之以禮遇,若終不可屈,則不强徵辟,而任其優遊,俾得以興起廉頑立懦之風焉,或有自度匪才,而安於潛處,自度蔑學,而習於靜養,稍涉涯量,不能踰越,而只保謹拙,自爲規度者,謂之恬退,亦當許其休逸,不奪其志焉,若其矯俗而干名,違道而釣譽,貌澹心熱,以退媒進,陰計得失於簞食豆羹,而陽爲弊屣於千駟萬鍾者,謂之盜名,當禦魑魅之鄕,而不齒聖明之世矣,古先哲王之待士大,槪有是四者之品,而後王之所當取則者也。今臣駑鈍之質,素無蘊抱,年過知命,無寸長可紀,有百疣難湔,則企及遺賢,尙矣莫論,而臣生世家之裔,濫叨恩數,奔走蔭職,亦旣屢年,則實非林下自重者,而卽殿下已試之臣也,今豈可忽爲依樣於高蹈遠引果於忘世之隱遁乎?天鑑孔昭,有形莫逃輿議難泯,無跡可掩,則雖欲爲盜名之行,而亦不可得矣,竊所慕效而願學者,卽恬退一節也,恬退二字,非特可用於爵祿之辭而已,凡量能揣分,不敢冒進者,皆在恬退之中也。今我殿下以睿聖之資,撫盈成之運,欲得輔佐之賢,以增前烈之光,乃勤收召之命於如臣愚陋,若是其惓惓,此猶責瞽以辨色,責聾以賞音,豈殿下之明,不燭小臣之無狀而然哉?若謂一分有得於箕裘之緖餘,則臣實空疎,未免爲先祖之忝孫,若謂朝廷,以先從隗始,欲昭示求士之誠,以來四方之俊乂,則臣豈不願爲死馬骨?俾致千里之駒,而亦恐眞賢之有具待價者,緣臣之虛辱盛禮,必當解體而不欲彙征,則有妨賢路,只失其身,與其冒膺而負恩,曷若安分而自守乎?第念殿下所以召臣者,非爲一接其面貌也,臣之所以應命者,亦不可貪戀於恩眷也,必也有學可施有策可擧,然後名副其實,獲免譏議,而臣之滅裂,萬無裨益,故退縮田野,若將沒齒,而愛君一念,無路自致,敢以一得之見,竊附獻芹之義,春間陳疏,略伸勉戒,未嫺文辭,雖多疎漏,而俱是依倣昔訓,非臣自爲之說,則在聖人擇蕘之美,固不當以人廢言,而聖量天涵,竟蒙優容,及承批旨,至有佩服自勵之敎,臣逖在窮鄕,聖工造詣,未敢詳知,而若能奮然振作,不事姑息,則其間時月亦已屢閱,聖德果有日新之美乎,聖學果有月將之效乎,古人有言曰,言善非難,行善爲難,宋儒邵雍曰,治世尙德,亂世尙言,是以下有昌言之進,而上無聽納之效,則徒長頰舌而無所利益,故子思爲臣而魯繆之削弱滋甚,孟子爲卿而齊宣之王業不興,況今進言者,旣非思·孟,而蔑聞採擇之實,則亦何望於闕遺之繩糾而德業之作興乎?五百年艱大之業,托之殿下,殿下受其憂也,非受其樂也,蓋方城之內,一物一事,皆殿下之分內事也,一物不得其所,則殿下之憂也,一事不得其平,則殿下之憂也,如欲轉憂爲喜,則非學曷以也?成就君德,責在經筵,而帝王之學,又與匹庶有異,頻接儒臣,不但止於章句之習講讀之詳,至於政要時弊,莫不咨詢,凡有臣鄰之勸勉奏對,雖或逆耳厭聞,而必須轉環虛受,切不可泛然聽過,而輒加體驗踐履之工,不然則徒歸於文具,而未免於虛僞也,天地之生物,聖賢之造道,亦不過於誠之一字,而誠之反,卽詐也。伏願殿下深究於誠實詐僞之際,表裏洞然,純一無雜,則在廷諸臣,孰敢不淬勵蕫飭?對揚聖志,三古之隆盛,不日可期,豈不休哉?臣方以誠實之道仰勉,而前後誤恩之加於臣身者,貽累明時,已非細故,而臣若不顧本分,揚揚進赴,則將爲欺誣詐僞之類也,當何所用乎?伏乞聖慈,遵先王待士之法,念聖學懋實之道,臣之情願,深加矜恤,置之度外,俾得守分養疴,惟意耕鑿,則天地父母之恩,臣尤不知所報矣,臣不勝云云。答曰,省疏具悉爾懇。所陳尙德尙言之說,曰誠曰僞之義,的確切實,深用感服,然而予之欲致爾於經席者,寧或出於爾疏所云賁飾求士之名而止哉?誠以德與誠,非賢無以資也,爾何不諒予至意,又此牢讓乎?予則曰俾予一人,成厥德立厥誠,在於爾幡然一着,爾其諒之。仍傳于李晉翼曰,此批答,遣地方官傳諭。
上在昌德宮。停常參·經筵。
藥房都提調金弘根,提調李光正,副提調洪永圭啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
大王大妃殿進御歸茸君子湯,自今日五貼式日次製入事,榻前下敎。
洪永圭啓曰,明日召對,取稟,傳曰,停。
金箕晩啓曰,行大司憲李憲球呈辭,執義成近默,持平洪直弼在外,掌令韓啓源·兪象煥,持平南性敎未肅拜,監察茶時之意,敢啓。傳曰,知道。
金東健啓曰,備邊司郞廳來言,今日賓廳日次,而國忌齋戒相値,不得來會云矣,敢啓。傳曰,知道。
洪永圭啓曰,左右史不可不備,別兼春秋洪在龍·鄭基世·南秉哲,檢閱沈敬澤,旣有只推之命,竝卽牌招,推移入直,何如?傳曰,允。
以京畿監司徐英淳狀啓,楊州牧使趙咸永,以其身病,屢呈辭狀,不得已罷黜事,傳于金東健曰,令該曹口傳差出,催促下送。
吏曹口傳政事,以白殷鎭爲楊州牧使。
以別兼春秋洪在龍·鄭基世·南秉哲牌不進罷職傳旨,傳于金箕晩曰,只推。
金東健,以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
又以兵曹言啓曰,來九月十月當上番騎兵二百二十八名所着襦衣,本曹點考後,仍令該曹題給之意,敢啓。傳曰,知道。
又以訓鍊都監言啓曰,去夜初更量,幼學金祉淵犯夜,被捉於本局邏卒處,依例移送秋曹之意,敢啓。傳曰,知道。
金箕晩,以刑曹言啓曰,因訓鍊都監啓辭,去夜初更量犯夜幼學金祉淵,待過齋,依更數決笞三十度放送之意,敢啓。傳曰,知道。
兵曹口傳政事,以李寬奎爲禁衛中軍。
領議政趙寅永疏曰,伏以,臣荷先王不世之恩,承太母匪常之命,位列三事,職贊萬幾,而逮我殿下親摠之後,眷注冞隆,進之元輔,臣竊計臣首尾叨忝,已及三載倚毗如彼其專,委任如彼其久,而績庸無成,疵類莫掩,誠非忽於報答,而才有所未逮,願雖切於稱塞,而任有所不勝,每竊思惟曰,人臣之遭逢盛際,歷數千古,未有如微臣者,只緣臣姿陋器淺,學疎識薄,得此位得此時,而不能有攸爲焉耳。臣亦粗具彝性,寧不知愧,是以當食而輟,中夜以興,自不覺惶汗之浹背也,然而臣旣冒昧承膺,則有不足以此爲汲汲必去之義諦,而臣之所處有異於人,以屬籍則外施之切近也,以陪講則內奉之親昵也,凡一官一秩之注授,皆可致人驚惑,況臣匪據之地乎?前日之不敢辭,與今日之不敢不辭者,參倚前衡,各有攸當,庶或有諒臣而恕臣者矣。今春以來,朝家多事,雖未遑言私,求解一念,如結如滯,未嘗須臾有忘,而此猶以公家事說也。臣本稟弱,重以貞疾,平素事爲,不齒恒人,刀圭不離於左右,粥飯未及於溢勺,卽亦殿下之所俯燭而憫憐者也,臣不敢復事覼縷,而伊來數年之間,屢經切慼,神精漸至耗落,醫藥竝不湊合,而又自夏徂秋,病益痼氣益餒,胃家陷於食少,眞元竭於三遺,雖欲以草木陳腐之力,回斡將頹之景,末如何也,臣固萬萬不肖,竊嘗聞鞠躬盡瘁死而後已之訓矣,苟非實狀如右,安敢爲是言哉?筵席陳懇,未蒙允兪,玆又畢暴,仰瀆崇嚴。伏願天地父母,照察之矜諒之,特遞臣中書之任,俾臣蒙生成之澤,免淟涊之罪,則任便調護,或尋生路,亦不無萬一幸望者,臣情到此,亦云慼矣,臣無任云云。答曰,省疏具悉卿懇。向筵面諭,已罄予意,卿何不諒,而復爲此必不可許之言乎?愼節雖極奉慮,臥閤論道,自是輔相之職,寧或煩卿以奔走爲勞乎?卿勿更辭,安心調理。仍傳于鄭基一曰,此批答,遣史官,傳諭于領議政。
上在昌德宮。停常參·經筵。
洪永圭啓曰,明日常參·經筵,取稟。傳曰,停。
又啓曰,行大司憲李憲球呈辭,掌令韓啓源·兪象煥,持平南性敎未肅拜,執義成近默,持平洪直弼在外,監察茶時之意,敢啓。傳曰,知道。
李晉翼啓曰,右副承旨申錫愚,今日不爲仕進,卽爲牌招,何如?傳曰,允。
洪永圭啓曰,左右史不可不備,別兼春秋洪在龍·鄭基世·南秉哲,旣有只推之命,檢閱金益文,由限已過,竝卽牌招入直,何如?傳曰,允。
傳于李晉翼曰,左承旨許遞,前望單子入之。
承旨前望單子入之,李根友落點。
洪永圭啓曰,卽者檢閱沈敬澤,謂有館規,陳疏徑出,原疏纔已退却矣。所當直捧禁推傳旨,而此與無端徑出有異,推考警責,仍卽牌招,何如?傳曰,允。
以別兼春秋洪在龍·鄭基世·南秉哲,檢閱金益文再牌不進罷職傳旨,傳于洪永圭曰,只推。
洪永圭啓曰,左右史不可不備,別兼春秋洪在龍·鄭基世·南秉哲,檢閱金益文,旣有只推之命,竝更牌招,推移入直,何如?傳曰,允。
以檢閱沈敬澤牌不進罷職傳旨,傳于洪永圭曰,只推。
以別兼春秋洪在龍·鄭基世·南秉哲,檢閱金益文牌不進罷職傳旨,傳于洪永圭曰,只推。
兵曹,以趙存中爲訓鍊都監中軍。
傳于洪永圭曰,咸鏡道明川府定配罪人李嚞榮,放送。
上在昌德宮。停常參·經筵。
自人定至二十八日開東,灑雨下雨,測雨器水深一寸四分。
洪永圭啓曰,明日常參·經筵,取稟。傳曰,停。
李根友啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
洪永圭啓曰,左右史不可不備,別兼春秋洪在龍·鄭基世·南秉哲,檢閱沈敬澤·金益文,旣有只推之命,竝卽牌招,推移入直,何如?傳曰,允。
備忘記,上土僉使李東植,從浦萬戶尹善應下直,各長弓一張,長箭一部,片箭一部,筒兒一箇賜給。
李根友啓曰,行大司憲李憲球,掌令韓啓源·兪象煥,持平南性敎牌不進,執義成近默,持平洪直弼在外,監察茶時之意,敢啓。傳曰,知道。
以大司諫李竣祜,司諫李莊緖,獻納金始淵,掌令韓啓源·兪象煥,持平南性敎牌不進罷職傳旨,傳于李根友曰,只推。
以別兼春秋洪在龍·鄭基世·南秉哲,檢閱沈敬澤牌不進罷職傳旨,傳于李根友曰,只推。
洪永圭,以弘文館言啓曰,副校理沈敦永,卽爲牌招察任,何如?傳曰,允。
又以禮曹言啓曰,卽接靈巖幼學金胤祜所志,則以爲族姪興遠,嫡妾俱無子,以其同姓八寸兄宗敏第二子章澤,欲爲繼後,兩家諸族,相議完定,而興遠夫妻俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受明有可據,而不得登聞者,許令該曹論理草記事,曾有筵奏定式,而門長金胤祜所訴旣如此,依定式金宗敏第二子章澤,立爲金興遠之後,何如?傳曰,允。
李根友,以備邊司言啓曰,卽見慶尙監司洪在喆狀啓,則以爲武士試取,一自沒技變通之後,解體齎鬱,去而益甚,蓋此設施,特爲南服捍衛之備,試取規矩與西北無異,則沒技比較之或寢或存,實有向隅之歎,本道別武士都試沒技比較一款,請令廟堂從長稟處矣。沒技比較,元非經法,蓋以冒錄雜亂之弊,不得不有此定式,而年前又因西北兩道之啓,至於復舊,則惟獨嶺南之尙用比較者,非但有一路向隅之歎,其於勸奬武藝之道,亦欠恢廣自今嶺南都試之沒技比較置之,一依西北例施行事,分付,何如?傳曰,允。
又以禁衛營言啓曰,本營各樣軍器,年久破傷,不可抛置,故就其最緊急者,新造修補,今已畢役矣。玆以別單書入,而監董把摠前郡守安弼壽,哨官前主簿安愼良,敎鍊官折衝金孝鎭,司果李寅馨,司果安晉錫,屢朔殫誠,效勞甚多,其在激勸之道,宜有論賞之擧,而係是恩典,不敢擅便,令該曹考例稟處,何如?傳曰,允。
又以義禁府言啓曰,咸鏡道明川府定配罪人李嚞榮放送事,承傳啓下矣。李嚞榮放送事,分付該道道臣之意,敢啓。傳曰,知道。
義禁府啓目,武兼洪羲宣·南衡壽,行首武兼鄭熽等原情云云。傳旨內辭緣,泛稱遲晩,所當請刑是白乎矣,洪羲宣·鄭熽等段,曾經宣傳官,南衡壽段,曾經摠府郞,勿爲請刑,載在大典通編,竝只議處,何如?判付。啓依允。又啓目,助泥前萬戶全承恩原情云云。問目內辭緣,泛稱遲晩,刑推得情何如?判付。啓除刑推議處爲良如敎。
檢閱金益文疏曰,伏以,臣冒控危懇,徑出禁扄,情雖急於歸省,罪莫逃於擅離,聖度天大,曲加包涵,非惟不加譴何,乃反特許恩暇,俾得安意救護,臣於是感激怵畏,與病母相對,日夕攢祝,而今於由限已滿之俊,只當蹶還直,何敢更或言私,而第臣母目下病情,宿祟未祛,別證又添,較諸請急之日,少無變動,醫藥之躬檢,轉側之扶將,實無一時離捨之望,召牌荐臨,重犯違傲,惶隘之極,計不知所出,昨値齋日,呼籲路阻,今始隨詣朝房,冒死申暴。伏乞聖慈,俯垂矜憐,鐫臣所帶之職,俾便將護,勘臣瀆撓之罪,以昭法紀焉,臣無任云云。省疏具悉。爾其勿辭救護。
上在昌德宮。停常參·經筵。
自開東至人定,灑雨下雨,測雨器水深二寸八分。
自人定至五更,灑雨下雨,測雨器水深八分。
洪永圭啓曰,明日常參·經筵,取稟。傳曰,停。
金箕晩啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
洪永圭啓曰,左右史不可不備,別兼春秋洪在龍·鄭基世·南秉哲,檢閱沈敬澤,旣有只推之命,竝卽牌招,推移入直,何如?傳曰,允。
金箕晩啓曰,行大司憲李憲球,掌令韓啓源·兪象煥,持平南性敎牌不進,執義成近默,持平洪直弼在外,監察茶時之意,敢啓。傳曰,知道。
以大司諫李莊緖,獻納金始淵,掌令韓啓源·兪象煥,持平南性敎牌不進罷職傳旨,傳于金箕晩曰,只推。
以副校理沈敦永牌不進罷職傳旨,傳于洪永圭曰,只推。
洪永圭,以弘文館言啓曰,副校理沈敦永,旣有只推之命,卽爲牌招察任,何如?傳曰,允。
以別兼春秋洪在龍·鄭基世·南秉哲,檢閱沈敬澤牌不進罷職傳旨,傳于洪永圭曰,只推。
以副校理沈敦永牌不進罷職傳旨,傳于洪永圭曰,只推。
以慶尙監司洪在喆狀啓,軍威縣監宋在胤,母病轉劇,呈狀乞遞,不得已罷黜事,傳于申錫愚曰,令該曹口傳差出,催促下送。
吏曹口傳政事,以朴長廩爲軍威縣監。
金箕晩啓曰,卽者義禁府都事來言,時囚罪人南永老·南錫圭·鄭宅善·李信永·李應謙,當爲照律,洪羲宣·南衡壽,鄭熽·全承恩,當爲議處,而判義禁洪敬謨呈辭受由,次堂例不得擧行云。何以爲之?敢稟。傳曰,許遞,前望單字入之。
判義禁前望單子入之,洪敬謨落點。
金箕晩啓曰,卽者義禁府都事來言,時囚罪人南永老·南錫圭·鄭宅善·李信永·李應謙,當爲照律,洪羲宣·南衡壽·鄭熽·全承恩,當爲議處,而新除授判義禁洪敬謨未肅拜,次堂例不得擧行云。判義禁,卽爲牌招,以爲開坐之地,何如?傳曰,允。
以京畿監司徐英淳狀啓,驪州牧民家失火事,傳于申錫愚曰,聞甚矜惻,元恤典外,別加顧助,結構奠接之方,廟堂措辭分付。
李根友,以都摠府言啓曰,今日入直內三廳武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
又以御營廳言啓曰,本廳中軍李儒常,身病甚重,勢難察任,改差,何如?傳曰,允。
副司直成近默疏曰,伏以,臣猥以冗賤,虛縻隆禮,自戊戌冬,迄至于今,凡六被召命,一辭違拒,而祈衰之章,亦已三上矣,雖情溢辭蹙,未足以動悟宸聽,而顧詞義短拙,必有以彰露淺陋,則庶幾天日之明,照燭無用之實,縱或曲貰其罪,理宜永不檢擧,俾不至於重貽聖朝之羞,此臣日夜所攢祝,豈料誤恩無極,復有向來別諭之殊遇也耶?言辭之不酬,禮貌之不答,在敵以下,猶且不敢,況臣以微末庶官,抗至尊而辱近侍,孤隆旨而負盛恩,殆若草野之倨侮,昧然無所報謝,則臣罪愈久而愈深矣,病未能赴闕陳情,又爲此在家封章,烏在其感恩服罪也?然疏且陳矣,聖恩之所以謬誤,臣罪之所以致此,不得不畢暴幽隱,痛瀉腷臆,若因是而欺冒之誅,生成之澤,綜覈之理,擧錯之宜,兩有所究竟,則罪負斯可伸矣,恩義斯可正矣。噫,臣之不學無術,而延薦之誤,致誤聖恩,誤恩之故,罪積臣躬,臣之情事,吁亦慼矣,何敢狃於久而安之若命也耶?惟其公論之尙無駁正,自陳之終歸飾讓,則無寧就名目上細陳之,蓋進賢招隱,自是兩項事,明試勞績,分天工治天職,而才大則大用之,才小則小用之,此進賢之規也,探揚沈淪,縻以爵致以禮,而不受則不强之,不留則不止之,此招隱之規也,斯皆出可以尊主庇民,處足以礪世範俗,卽所以擧直而民服,擧逸而民歸者也。今臣則異是,臣旣由守宰而進,無勞效而陞,則旣非賢能,又非隱逸,無可名矣,由進得退,固是恩造,而由退得進,亦曰恩造,則恩造靡常,進退無據矣,重之以合進賢招隱爲一事,而加之於臣身,賁飾曠典,引物連類,依然若賢者復出隱者可仕,在臣身名,榮則榮矣,而其如君命之差辱何,譽則譽矣,而其如淸議之訾毁何?且臣之被招不往,誠以禮遇之匪分故也,除官不拜,直以名宦之匪據故也,而今乃冞隆其禮遇,驟進其名宦,則用之不幾乎舍之歟,以召命則雖以虞人溝壑爲可據,而以誥牒則不敢以古人繳納爲可行,於是乎辭受之義,又不明矣,苟究其由,則聖朝之所求者眞賢,而臣是至愚,所招者眞隱,而臣是已仕者故耳,聖意本欲以裨補睿學,風勵俗尙,而由臣玷累,以致虛實相蒙,效害相妨,臣竊痛之,從古以來,一登薦章,更無考察,備數排比,曷嘗如今日之爲也?臣之情實,已有前後自列,而執臣之跡,亦有易辨者,臣本居在城巿,覓擧竊祿,蔭仕二十六七年,六綰墨綬,干進不止,則其視被薦諸人,臣實殊科,何敢誣也?臣之叨濫如彼,欺冒如此其將生爲負國之臣,死爲不瞑之鬼而已耶?鳻雀不可以爲鳳也,羊質不可以爲虎也,彼物性之各遂,乃上天之至仁,則臣之失其本分,便成棄物者,安得無窮窘之呼生成之望乎?此蓋賢愚仕隱之變亂混淆也,故以至榮辱進退用舍辭受之際,名實無不乖盭,情跡無不矛盾,由臣而主威臣節,朝體邦憲,上下陵替,左右紕繆,由臣而假眞售僞,盜竊名器,隆虛喪實,壞亂風俗,一則臣罪,二則臣罪。嗚呼,事孰有大於君臣之義儒賢之名,而尙可以虛僞應之耶?今夫執一實以消百虛,惟在夫綜覈擧錯之歸正,而其爲眞賢眞隱者,必進之招之,如臣之非賢非隱者,必屛之黜之,恐不可已也,倘聖朝寬大,原臣情而薄臣罪,則刊臣薦章,還臣蔭資得以自安,此臣區區至願也。臣之素患心氣之疾,自初疏業已猥達,而祟由喪棘,轉成怔忡,每一有事,發作無常,今年爲忒甚,間者稍加將攝,稽留多日,今始收召神思,艱難綴緝,而辭語煩猥,冒犯瀆撓,至於聖學上,非徒無絲毫補益,適足以添一閒事,致煩酬應,尤增死罪,至於臺職之坐待遞斥,已涉要君,而言官之久曠,職名之不居,無往非罪。伏乞聖明,淵然三思,俯察危悃,不拘常例,如右所請,收回前後恩旨,繼議臣當被之律,公私幸甚。臣無任云云。答曰,省疏具悉爾懇。自昔儒賢之幡然膺聘者,豈或自以爲捨我其誰而然哉?特以禮遇誠意之不可孤也,爾之一向浼浼,職由予禮遇誠意之不足也,自顧慙歎,繼以悵菀,然而尙有所望者,以爾家先正之故事,爾當克遵勿替也,爾其諒之。仍傳于洪永圭曰,此批答,遣地方官傳諭。
上在昌德宮。停常參·經筵。
洪永圭啓曰,明日常參·經筵,取稟。傳曰,停。
金箕晩啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
洪永圭啓曰,左右史不可不備,別兼春秋洪在龍·鄭基世·南秉哲,檢閱沈敬澤,旣有只推之命,竝卽牌招,推移入直,何如?傳曰,允。
金箕晩啓曰,判義禁洪敬謨牌不進,推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。
又啓曰,行大司憲李憲球,掌令韓啓源·兪象煥,持平南性敎牌不進,執義成近默,持平洪直弼在外,監察茶時之意,敢啓。傳曰,知道。
以大司諫李竣祜,司諫李莊緖,獻納金始淵,掌令韓啓源·兪象煥,持平南性敎牌不進罷職傳旨,傳于金箕晩曰,只推。
洪永圭,以弘文館言啓曰,副校理沈敦永,旣有只推之命,卽爲牌招察任,何如?傳曰,允。
以別兼春秋洪在龍·鄭基世·南秉哲,檢閱沈敬澤牌不進罷職傳旨,傳于金箕晩曰,只推。
以副校理沈敦永牌不進罷職傳旨,傳于金箕晩曰,只推。
金箕晩,以備邊司言啓曰,卽見刑曹啓目,則以爲咸鏡道吉州牧私鑄錢罪人中李元水,當用同謀分利之律,許天,當用主接之律,而法典只曰一律論,本無絞與斬待時·不待時區別,令廟堂稟處事,允下矣。謹按大明律,私鑄銅錢者絞,匠人罪同,爲從及知情買使者,各減一等,而大典通編,私鑄錢文者,匠人及助役人,竝不待時斬,註曰主接者,同謀分利者,亦以一律論,此典·律之輕重不同,而至於主接者·同謀分利者,亦以一律論云者,卽與爲從及知情買使者,各減一等,參看則其所以區別首從,未始有異也,然則此可以大明律各減一等條援用,爲斬之減絞罪也審矣,且考大明律死囚覆奏待報條云,其犯十惡之罪應死及强盜者,雖決不待時,若於禁刑日而決者笞四十,以此推之,此囚罪則爲從,律止於絞,恐不可以不待時論,事係審克,上裁,何如?傳曰,依稟施行。
兵曹口傳政事,以柳基常爲御營中軍。
義禁府照目粘連,前行首宣傳官南錫圭,前宣傳官鄭宅善·李信永·李應謙等矣本府議啓內,仗前擧行,在所審愼是白去乙,罔覺蹕路之錯導,未免率爾而前進,溺職之罪,有難參恕,竝只以此照律罪,各杖八十收贖,奪告身三等,竝只私罪,奉敎依允爲旀,南錫圭·李信泳·李應謙等段,竝只功議各減一等,鄭宅善段,功減一等爲良如敎。又啓目粘連,武兼南永老矣本府議啓內,先詣離次,已是法外之事兺除良,不由下鄕,亦係無前之擧,縱云事故之適値,罔覺擅離之爲罪,以此照律,罪杖八十收贖,奪告身三等私罪,奉敎依允爲旀,功議各減一等爲良如敎。又啓目粘連,向前洪羲宣·南衡壽·鄭熽等亦,洪羲宣·南衡壽等段,幸行侍衛,當爲全數,而臨期稱病,無緣不參,縱云實故之所由,難免供職之不謹,竝只以此照律爲白乎旀,鄭熽段,莫重侍衛之列,旣有不參之員是白乎,則由前而不能檢飭,由後而未免稽報,揆以事體,有難曲恕,以此照律,何如?判付啓依允。又啓目,粘連向前全承恩亦,殿牌作變,何等驚悚,而及至再次,始乃修報,罔念事體之所重,自歸稽滯之爲罪,論以法意,有難原恕,以此照律,何如?判付啓依允。
上在昌德宮。停常參·經筵。
開東下霜。
藥房都提調金弘根,提調李光正,副提調洪永圭啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
洪永圭啓曰,明日常參·經筵,取稟。傳曰,停。
李根友啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,右承旨金箕晩,今日不爲仕進,卽爲牌招,何如?傳曰,允。
又啓曰,備邊司郞廳來言,今日賓廳日次,而領議政趙寅永,右議政鄭元容,俱有身病,左議政金弘根,無時急稟定事,不得來會云矣,敢啓。傳曰,知道。
備忘記,楊州牧使白殷鎭下直,長弓一張,長箭一部,片箭一部,筒兒一箇賜給。
傳于洪永圭曰,禮房承旨,馳詣宗廟·景慕宮,奉審摘奸以來。
洪永圭啓曰,左右史不可不備,別兼春秋洪在龍·鄭基世·南秉哲,檢閱沈敬澤,旣有只推之命,檢閱金益文,由限已過,竝卽牌招,推移入直,何如?傳曰,允。
洪永圭,以司饔院監膳提調意啓曰,各殿日下生雉,全數代封矣。今則秋節已深,山雉漸出,明日爲始,日下生雉,依例復舊封進之意,敢啓。傳曰,知道。
又以弘文館言啓曰,副校理沈敦永,旣有只推之命,卽爲牌招察任,何如?傳曰,允。
李根友啓曰,行大司憲李憲球,掌令韓啓源·兪象煥,持平南性敎牌不進,執義成近默,持平洪直弼在外,監察茶時之意,敢啓。傳曰,知道。
以大司諫李竢祜,司諫李莊緖,獻納金始淵,掌令韓啓源·兪象煥,持平南性敎牌不進罷職傳旨,傳于李根友曰,只推。
以右承旨金箕晩牌不進罷職傳旨,傳于洪永圭曰,只推。
以別兼春秋洪在龍·鄭基世·南秉哲,檢閱沈敬澤牌不進罷職傳旨,傳于洪永圭曰,只推。
以副校理沈敦永牌不進罷職傳旨,傳于洪永圭曰,只推。
洪永圭,以奉常寺都提調·提調意啓曰,東籍親耕田所種,稻打作則所出爲一石五斗,皮稷打作則所出爲一石二斗,皮粘粟打作則所出爲五斗,皮唐黍打作則所出爲一石二斗,豆打作則所出爲十三斗,太打作則所出爲十四斗之意,敢啓。傳曰,知道。
李根友,以兵曹言啓曰,今八月各廳堂下武臣朔試射,臣曹連因有故,不得爲之之意,敢啓。傳曰,知道。
又以兵曹言啓曰,今此冬至兼謝恩使一行赴燕時所把驛馬,預爲分定,然後可無窘急之弊,今亦依例知委,而應把驛馬四十六匹內,忠淸道八匹,全羅道十匹,慶尙道二十匹,來十月十五日,京中逢點,江原道四匹,咸鏡道四匹,直送安州,來十月二十日逢點事,各道監司處行移,何如?傳曰,允。
又以兵曹言啓曰,闕門開閉,何等審愼,而今日敦化正門下鑰時,誤爲橫鎖,至有還開更鎖之擧,事甚駭然,門考宣傳官及監鑰守門將,不可無警,令該府拿問處之,當該司鑰,亦令攸司,從重科治,何如?傳曰,允。
李根友啓曰,闕門開閉,何等審愼,而今日敦化正門,誤爲下鑰,以致改鎖之境,萬萬驚悚,門考進去宣傳官及監鎖守門將,竝所當重勘,而本院請推之外,無他可施之罰,何以爲之,而當該司鑰,令攸司科治,何如?傳曰,允,拿處。
李根友,以刑曹言啓曰,備邊司啓辭內,卽見刑曹啓目,則以爲咸鏡道吉州牧私鑄錢罪人中李元水,當用同謀分利之律,許天,當用主接之律,而法典只曰一律論,本無絞與斬待時·不待時區別,令廟堂稟處事,允下矣。謹按大明律,私鑄錢者絞,匠人罪同,爲從及知情買使者,各減一等,而大典通編,私鑄錢文者,匠人及助役人,竝不待時斬,註曰,主接者,同謀分利者,亦以一律論,此典·律之輕重不同,而至於主接者·同謀分利者,亦以一律論云者,卽與爲從及知情買使者各減一等,參看則其所以區別首從,未始有異也,然則此可以大明律減各一等條援用,爲斬之減絞罪也審矣,且考大明律死囚覆奏待報條云,其犯十惡之罪應死及强盜者,雖決不待時,若於禁刑日而決者,笞四十,以此推之,此囚罪則爲從,律止於絞,恐不可以不待時論,事係審克,上裁何如?傳曰,依稟施行事,命下矣。偸出軍物私鑄錢文之朴仲道·金宗珏·安士義,以不待時斬照律,同謀分利之李元水,主接之許天,以待時絞照律,竝報議政府,詳覆施行,何如?傳曰,允。
義禁府照目粘連,武兼洪羲宣·南衡壽,行首武兼鄭熽等矣本府議啓內,洪羲宣·南衡壽等段,幸行侍衛,當爲全數,而臨期稱病,無緣不參,縱云實故之所由,難免供職之不謹,竝只以此照律爲白乎旀,鄭熽段,莫重侍衛之列,旣有不參之員是白乎,則由前而不能檢飭,由後而未免稽報,揆以事體,有難曲恕,以此照律罪洪羲宣·南衡壽等段,以違令律,各笞五十收贖,解見任別敍,鄭熽段,以不應爲律,笞四十收贖,附過還職,竝只私罪,奉敎依允爲旀,竝只功減一等爲良如敎。又照目粘連,沙泥前萬戶全承恩矣本府議啓內,殿牌作變,何等驚悚,而及至再次,始乃修報,罔念事體之所重,自歸稽滯之爲罪,論以法意,有難原恕,以此照律罪杖八十收贖,奪告身三等私罪,奉敎依允。
上在昌德宮。停常參·經筵。
申錫愚以都摠府言故曰,今日入直內三廳武兼禁軍及軍兵等,中日習射技放,請出標信。傳曰,知道。
申錫愚啓曰,來初五日,朝參日次矣,敢稟。傳曰,停。
洪永圭啓曰,明日常參·經筵,取稟。傳曰,停。
申錫愚啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李根友啓曰,右承旨金箕晩,左副承旨李晉翼,同副承旨洪永圭,今日不爲仕進,竝卽牌招,何如?傳曰,允。
洪永圭啓曰,左右史不可不備,別兼春秋洪在龍·鄭基世·南秉哲,檢閱沈敬澤旣有只推之命,竝卽牌招,推移入直,何如?傳曰,允。
以右承旨金箕晩,左副承旨李晉翼牌不進罷職傳旨,傳于申錫愚曰,只推。
傳于洪永圭曰,左副承旨許遞,前望單子入之。
承旨前望單子入之,李啓朝落點。
洪永圭,以弘文館言啓曰,副校理沈敦永,旣有只推之命,卽爲牌招察任,何如?傳曰,允。
申錫愚啓曰,行大司憲李憲球,掌令韓啓源·兪象煥,持平南性敎牌不進,執義成近默,持平洪直弼在外,監察茶時之意,敢啓。傳曰,知道。
以大司諫李竣祜,司諫李莊緖,獻納金始淵,掌令韓啓源·兪象煥,持平南性敎牌不進罷職傳旨,傳于申錫愚曰,只推。
以別兼春秋洪在龍·鄭基世·南秉哲,檢閱沈敬澤牌不進罷職傳旨,傳于申錫愚曰,只推。
以副校理沈敦永牌不進罷職傳旨,傳于申錫愚曰,只推。
洪永圭,以奎章閣言啓曰,景慕宮望廟樓,今朔奉審,無頉之意,敢啓。傳曰,知道。
又以奎章閣言啓曰,卽接內需司牒報,則咸興·永興兩本宮十月別大祭時造燭封香吉日,今月初九日辰時,衣襨香燭祭品奉詣吉日,同月初十日卯時俱吉云。以此日時擧行之意,敢啓。傳曰,知道。
申錫愚,以御營廳言啓曰,本廳千摠金箕祖,身病甚重,勢難察任,改差,何如?傳曰,允。
上在昌德宮。停常參·經筵。
洪永圭啓曰,明日常參·經筵,取稟。傳曰,停。
金箕晩啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
鄭基一啓曰,左副承旨李啓朝,今日不爲仕進,卽爲牌招,何如?傳曰,允。
又啓曰,左右史不可不備,別兼春秋洪在龍·鄭基世·南秉哲,檢閱沈敬澤,旣有只推之命,竝卽牌招,推移入直,何如?傳曰,允。
又啓曰,假注書金儀表,身病猝重,勢難察任,今姑改差,何如?傳曰,允。
傳于洪永圭曰,明日秋到記,仁政殿當親臨矣,右副承旨馳往泮宮,今日夕食堂,收取以來。
金儀表改差,代以金世均爲假注書。
金箕晩啓曰,行大司憲李憲球,掌令韓啓源·兪象煥,持平南性敎牌不進,執義成近默,持平洪直弼在外,監察茶時之意,敢啓。傳曰,知道。
以大司諫李竣祜,司諫李莊緖,獻納金始淵,掌令韓啓源·兪象煥,持平南性敎牌不進罷職傳旨,傳于金箕晩曰,只推。
以別兼春秋洪在龍·鄭基世·南秉哲牌不進罷職傳旨,傳于金箕晩曰,只推。
鄭基一,以吏曹言啓曰,造紙署別提羅敬俊,受由過限不上來,改差,何如?傳曰,允。
洪永圭,以禮曹言啓曰,卽接永禧殿官員所報,則明日秋到記試取時,本殿官員俱爲觀光云矣。假官一員,依定式,令吏曹,以成均館官員口傳啓下,以代直後赴試之地,何如?傳曰,允。
李根友,以兵曹言啓曰,明日仁政殿秋到記親臨時,本曹堂上全數侍衛,而參判未差之代,令該曹,以在京無故人,口傳差出,待下批牌招,以爲進參之地,何如?傳曰,允。
吏曹口傳政事,以張敎根爲兵曹參判。
李根友,以兵曹言啓曰,明日仁政殿秋到記親臨時,本曹堂上全數侍衛,而新除授參判張敎根有身病,不得進參,令政院稟旨變通,仍令該曹,以在京無故人口傳差出,待下批牌招,以爲進參之地,何如?傳曰,允,許遞。
吏曹口傳政事,以李鼎臣爲兵曹參判。
李根友,以兵曹言啓曰,禁軍別將李鼎會,身病猝重,萬無供職之望,呈狀乞遞,實病旣如此,則有難强令察任,改差,何如?傳曰,允。
兵曹,以李升權爲禁軍別將。
李根友,以兵曹言啓曰,明日殿座時,宣傳官侍衛當爲備員,而承傳宣傳官四員,今方有闕,擧行苟艱云。竝口傳差出,以爲擧行之地,何如?傳曰,允。
兵曹口傳政事,以具載龍·金翰喆·柳永魯·李熙庚爲宣傳官。
傳于李根友曰,明日出宮門路,以協陽門爲之。
以忠淸監司金英淳狀啓,永同縣監吳兢鎭遭母喪事,傳于鄭基一曰,令該曹口傳差出,催促下送。
吏曹口傳政事,以金孝淳爲永同縣監。
李根友,以備邊司言啓曰,卽見武兼洪羲宣·南衡壽照律,則以笞五十減等勘放矣,本罪卽幸行侍衛之無緣不參,則籍曰適有實病,律無定文,似此無嚴之類,如是歇勘,有欠懲礪之政,洪羲宣·南衡壽等照律勿施,更令從重勘處,何如?傳曰,允。
又以禁衛營言啓曰,謹依定式,臣完植進詣南壇,奉審摘奸,則壇上與階砌紅箭門內外俱爲無頉,松木則漸就蒼鬱,禁樵守護等節,另加申飭之意,敢啓。傳曰,知道。
金箕晩,以義禁府言啓曰,明日秋到記仁政殿親臨試取時,本府都事六員赴擧,只有四員,而本府入直,當直入直,公事回公都事及仁政門·光範門·崇範門禁亂都事,無以推移,假都事二員,令該曹口傳差出,以爲分排擧行之地,何如?傳曰,允。
上在昌德宮。停常參·經筵。
還內後,內閣·政院·藥房·玉堂口傳問安。答曰,知道。
洪永圭啓曰,明日常參·經筵,取稟。傳曰,停。
金箕晩啓曰,行大司憲李憲球呈辭,執義成近默,持平洪直弼在外,掌令韓啓源·兪象煥,持平南性敎未肅拜,監察茶時之意,敢啓。傳曰,知道。
傳于洪永圭曰,科次入侍。
洪永圭,以兵曹言啓曰,闕門開閉,何等審愼,而今日試官出去次,金虎門仍留時,未及祗受標信,而徑先開門,事極疎忽,當該守門將,令該府拿問處之,何如?傳曰,允。
洪永圭啓曰,闕門開閉,何等嚴重,而試官出去之時,金虎門守門將標信祗受前,徑先開門,事未前有,萬萬駭然,當該守門將所當重勘,而本院請推之外,無他可施之罰,何以爲之,而常時不能檢飭之兵曹入直堂上,亦不可無警,推考,何如?傳曰,允,拿處。
申錫愚,以備邊司言啓曰,卽見戶曹所報,則通信使請來大差倭贈給公私禮單蔘價錢二萬兩,請卽區劃矣,此非必每每請劃於廟堂者,而近例輒皆許施,有難遽復舊規,就嶺南左兵營山城穀折米三千石,甲冑穀折米六百六十六石零,私賑穀濟民穀折米各一千五百石劃給,使之從便取用,何如?傳曰,允。
又以訓鍊都監言啓曰,本局別將任泰瑛,身病甚重,勢難察任,改差,何如?傳曰,允。
又以義禁府言啓曰,因備邊司草記,武兼洪羲宣·南衡壽等照律勿施,更令從重勘處事,批旨內,允下矣。取考律文,則大明律不應爲條云,凡不應得爲而爲之,事理重者,杖八十,大典通編推斷條云,犯私罪杖八十,奪告身三等,犯枉法受贓外,笞杖竝收贖,洪羲宣·南衡壽各杖八十收贖,奪告身三等,依此律施行,何如?傳曰,允。
辛丑九月初三日辰時,上詣仁政殿。秋到記儒生分製講試取入侍時,行都承旨鄭基一,左承旨李根友,右承旨金箕晩,左副承旨李啓朝,右副承旨申錫愚,同副承旨洪永圭,假注書趙永大·金世均,記事官沈敬澤·金益文,直提學趙秉龜,直閣徐有薰,檢校待敎李㘾,待敎趙鳳夏,以次侍立。時至,上具翼善冠·衮龍袍,乘輿出宣化門。藥房提調李光正,副提調洪永圭進前奏曰,侵早勞動,聖體,若何?上曰,一樣矣。仍出協陽門,由肅章門入仁政門,詣殿內,上降輿陞座。根友奏曰,儒生今將入庭,請下標信。上曰,以俄下標信擧行。永圭讀奏入門單子。宣傳官跪稟入門試官及儒生次第入庭,行禮如儀。讀券官左議政金弘根,行兵曹判書洪敬謨,禮曹參判趙秉龜,對讀官僉知金景善,刑曹參議曺雲承,應敎李㘾,司果洪在龍,考官右議政鄭元容,戶曹判書趙秉鉉,淸寧君金東健,參考官行副護軍洪鍾應,行副護軍林永洙,校理李宗秉,副司果李濟達,以次進伏訖。弘根·元容進前奏曰,霜朝勞動,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。上命書表漢朝群臣賀董仲舒進天人策。限未時,敬謨·秉龜進前跪書。仍命懸題,下講冊望單子,落點于詩傳。啓朝讀奏訖。元容曰,考講以抽籖爲之乎?上可之,仍命開講入小次。小頃,出次。通禮唱禮畢。上降座乘輿。基一曰,試所承旨及執冊承旨落後之意,敢達矣。上曰,唯。仍出仁政門,入肅章門,由協陽門還內,命出標信解嚴,諸臣以次退出。
辛丑九月初三日酉時,上御熙政堂。秋到記科次入侍時,同副承旨洪永圭,假注書金世均,記事官沈敬澤。金益文,讀券官左議政金弘根,行兵曹判書洪敬謨,禮曹參判趙秉龜,對讀官僉知金景善,刑曹參議曺雲承,應敎李㘾,副司果洪在龍,以次進伏訖。上曰,史官分左右,科次爲之。在龍進前讀奏第一張訖。弘根曰,試券第一張書三下乎。上曰,正字三下,第二張草三下,其餘次上,可也。弘根書等訖。上命永圭坼祕封。永圭讀奏封內訖。命書傳敎曰,秋到記講居首通幼學尹顯岐,製述居首表三下生員韓敬源竝直赴殿試講,之次通幼學李容翼等三人,製述之次草三下生員徐慶淳竝直赴會試,講之次略幼學李時夏等四人,製述之次次上進士申弼欽竝給二分,講之次略生員趙翼東等十人,粗幼學宋謙洙等九人,製述之次次上進士李魯翼等二人,竝令該曹考例施賞。又命書傳敎曰,入格儒生明日待令,命試官先退,又命史官就座,仍命退,承史以次退出。
上在昌德宮。停常參·經筵。
申錫愚,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
洪永圭啓曰,明日常參·經筵,取稟。傳曰,停。
申錫愚啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
傳于洪永圭曰,召對爲之。
傳于洪永圭曰,入格儒生入侍。
申錫愚啓曰,假注書趙永大,身病猝重,勢難察任,今姑改差,何如?傳曰,允。
趙永大改差,代以申直模爲假注書。
洪永圭啓曰,卽者檢閱沈敬澤,以其親病,陳疏徑出,原疏纔已捧入矣。所當直捧禁推傳旨,而此與無端,徑出有異,推考警責,何如?傳曰,允。
又啓曰,左右史不可不備,別兼春秋洪在龍·鄭基世·南秉哲,竝卽牌招,推移入直,何如?傳曰,允。
又啓曰,吏曹郞廳來言,大臣置處政事,取稟。傳曰,當日爲之。
洪永圭,以吏批言啓曰,領議政趙寅永許副事,命下矣。當爲置處,而領敦寧一窠,國舅今方見帶,本曹時無相當窠,依例送西之意,敢啓。傳曰,知道。
申錫愚,以兵批言啓曰,領議政趙寅永許副送西事,命下矣。當爲隨品置處,而領中樞一窠,判中樞一窠,他大臣見帶,判中樞一窠,今方有闕,而此是大臣卒逝未葬前之代,不得循例置處,今姑判中樞加設下批之意,敢啓。傳曰,知道。
洪永圭,以吏曹言啓曰,中學訓導白文振,健元陵參奉李承元,俱以身病,呈狀乞遞,竝改差,何如?傳曰,允。
有政。吏批,判書金蘭淳進,參判參議未差,同副承旨洪永圭進。以李奎鉉爲吏曹參判,李圭祊爲吏曹參議,徐箕淳爲同春秋,洪敬謨爲軍器提調,李羲準爲社稷提調,李龜夏爲平巿令,金元植爲漢城主簿,李玄功爲典籍,李秉九爲造紙別提,成永文爲健元陵參奉,洪在重爲務安縣監,趙果永爲長淵縣監,承文博士單鄭匡勳,正字單趙永大,成均學正單趙禮根,學錄單金大圭,兼執義單韓宓履,都監提調單洪敬謨,禁衛提調單洪敬謨,御營提調單洪敬謨·承文提調單權敦仁·朴綺壽·洪敬謨·金蘭淳·朴晦壽·李羲準·李嘉愚·朴永元·李光正·李憲球·安光直·李奎鉉·鄭基一·李鼎臣·朴來謙·李彦淳·趙冀永·尹聲大·李穆淵·趙斗淳·李魯秉·徐箕淳·趙容和已上還差下,金左根·洪學淵·南履炯·張敎根·金鼎均·金東健·金鍏·成遂默·朴長復·權大肯已上新差下,故營將沈公協贈兵參訓都例兼,守忠淸兵使沈有祖考。
兵批,行判書洪敬謨病,參判李鼎臣病,參議李是鍊病,參知洪龜燮入直進,右副承旨申錫愚進。判府事單趙寅永,護軍李穆淵·張敎根,副護軍李晉翼·權斆仁,副司果金鎭河·李玄功以上竝單付。
吏批,再政。以金用邦爲司饔主簿,李秉九爲平巿主簿。
申錫愚啓曰,行大司憲李憲球,掌令韓啓源·兪象煥,持平南性敎牌不進,執義成近默,持平洪直弼在外,監察茶時之意,敢啓。傳曰,知道。
以大司諫李竣祜,司諫李莊緖,獻納金始淵,掌令韓啓源·兪象煥,持平南性敎牌不進罷職傳旨,傳于申錫愚曰,只推。
以別兼春秩洪在龍·鄭基世·南秉哲牌不進罷職傳旨,傳于洪永圭曰,只推。
申錫愚,以兵曹言啓曰,內禁衛將金鎰,羽林衛將李顯城,五衛將王殷疇,忠壯衛將尹瑗,俱以病難供職,呈狀乞遞,竝改差,何如?傳曰,允。
義禁府啓目,守門將李熙敬原情云云。傳旨內辭緣,泛稱遲晩,所當請刑是白乎矣,曾經摠府郞勿爲請刑,載在大典通編,議處,何如?判付啓依允。又啓目,宣傳官邊漢圭,守門將李尙烈等原情云云。傳旨內辭緣,泛稱遲晩,所當請刑是白乎矣,宣傳官勿爲請刑,載在大典通編,議處,李尙烈段刑推得情,何如?啓依允爲旀,李尙烈段除刑推議處爲良如敎。
領議政趙寅永疏曰,伏以,臣旣控筵懇,旋徹疏籲,庶幾聽卑之天,無物不遂,而及承批旨,乃反慰之勉之,聖念慇懃,逈出尋常,臣奉讀以還,感淚交逬,顧何敢更事辭巽,自陷於以去要君之罪乎?第臣病已極矣,情已至矣,徒懷嚴畏之懼,不能號呼於天地父母,則亦非常理所出也,玆又冒死更陳,惟殿下少垂憐焉,臣聞爵祿之辭謂之難,急流之退謂之勇,是固士大夫高節,而若以此一切律之於大臣匪躬之道則不可,大臣者,只知有國,不知有家,安危之自任,休恤之與同,不當以一退字,爲不刊之義也,況臣受寄何如,荷眷何如,不思所以竭智殫誠,仰答涓埃,欲爲此工謀占便計乎?只是天之所廢,不容人力於其間者,病耳,臣之從前實狀,無待更煩,而抵死自勉,以奔走爲職,特由薑桂之資,或藉對投也,今也愈衰愈痼,百證迭現,雜試舊方,竝告技窮,溫之則血先涸,凉之則氣益脫,補瀉兩路,或泥或滑,臂如已枯之根,非澆漑之可潤,將潰之沙,非培壅之可防也。於是乎胃納而脾化,入不當出,臟虛而神去,挽之莫回,言語運動,雖或强作,所存者枵然一空穀也,其何以抖擻膏盲,撑拄桑楡,據元輔之席,奉中書之務哉?臣非不知拚棄四維,懷寵戀位,苟圖歲月之盤礴,則以我聖上山藪之量,或賜之優假,而同朝之人,亦當曰夫夫也患失如此,是眞不屑之責者也,在臣計幸矣,其流之弊,必至病國病民而後已,此非臣一身之病可比也。臣又非不知臣病旣到難醫,雖使之亟缷擔荷,稍釋鞅掌,勢無以更期蘇健,而苟賴生成之澤,姑借優閒之地,無所拘牽,任便調護,則其得以少延須臾,亦未可謂斷無是望也,蘄祝之切,言不知裁屢瀆之罪,在所當俟,伏地兢慄,罔知攸措。臣無任云云。答曰,省疏具悉卿懇。卿之陳病,旣如是切至,予雖悵然,豈不爲之曲念,而且卿匡輔之義,有不係時任與否,則一向相持,亦非敬禮之道,所辭議政之任,特爲許副,卿其安心調理。仍傳于洪永圭曰,此批答,遣史官,傳諭于領議政。
檢閱沈敬澤疏曰,伏以,臣母素患痰癖之症,年老益痼,寧日恒少,近因換節之時,將攝失宜,諸症闖發,委頓床褥,轉側須人,臣於扶護煎悶之中,殿座有命,天牌荐降,義分是怵黽勉就直,纔數日耳,顧何敢言私,而卽接家信,則臣母所患,視臣在家之時,不獨少無差勝,乃反一倍添劇,病裏思臣,促令歸視,臣聞此報,方寸如灼,玆敢忙陳短章,徑出禁扄。伏乞聖慈,俯賜鑑諒,亟遞臣職,俾便救護,重勘臣罪,以昭法紀,不勝幸甚。臣無任云云。省疏具悉。爾其勿辭救護。
辛丑九月初四日辰時,上御熙政堂。召對入侍,入格儒生同爲入侍時,參贊官洪永圭,侍讀官沈敦永,檢討官尹穳,檢校待敎李㘾,假注書金世均,記事官沈敬澤·金益文各持綱目第三卷,以次進伏。講居首通幼學尹顯岐,製述居首表三下韓敬源,講之次通幼學魚沂愚·鄭基憲,略幼學權敦夏,生員趙翼東,幼學洪在臣·李達亨·趙兊永·李在聞·任憲大,進士朴欽·姜元默,幼學徐圭淳·李鍾浩,粗幼學宋謙洙,生員崔之觀,進士李章翊,幼學李承澤·鄭昌源·徐念輔·金琦鉉·安喜壽·李楗,製述之次次上進士李魯翼·趙龜植,序立階下訖。上曰,史官分左右。儒生使之陞堂擧行,儒生等以次進前奏職姓名訖,還爲序立階下。永圭奏曰,給分以上使之先出其餘施賞乎?上可之。趙翼東等以次跪受賞紙筆墨訖。引儀唱四拜,儒生等行禮訖,使之退出。上開卷命讀之。敦永讀自資治通鑑綱目第二卷中,至世不得以記也。上曰,止之,文義陳之。敦永曰,封禪之文,於經不見,特昉于齊桓,再見于秦始,又再侈于漢武,蓋齊桓,秦始不勝其侈心,欲因之以告神明頌功業,本非所以致誠敬之義,則司馬遷所謂無其德而用其事者也,聖王不然,日新其德,俾理群生,仁聲喜氣,洋溢區宇,然後上告太平于天,廣報群神之功,曷嘗有無其德而用其事者耶?由是觀之,德者本也,封禪卽末也。伏願殿下,德以爲本,圖惟厥政,式克至于古聖王致治之域,則不勝幸甚。上曰,下番讀之。穳讀自遂東遊海上,至由武關歸。上曰,止之,文義陳之。穳曰,秦始皇以其貪厲無厭之欲,轉生久視長生之計,有此求仙之方,可謂愚且妄矣。古人詩曰,神仙之說誠荒唐,世間豈有神仙哉?蓋長生之道,非別件事也,苟能淸心寡欲,修德行仁,則心康體安,自底於壽考之域,是以三代聖君,初無求仙之擧,而皆享頤期之壽,由此觀之,仁者壽,大德必得其壽者,儘是格語也。伏願殿下,痛斥嬴秦虛誕之說,克效三代德業之盛,樂天命絶人慾,則必享無疆之壽矣,懋哉懋哉。上曰,閣臣讀之。㘾讀自二十九年帝東遊,至以謫徙民五十萬戍之,上曰,止之,文義陳之。㘾曰,秦皇竝呑六國,統一天下,似若謂英傑之主,直一至愚騃極暴虐之君,如封禪求仙築城防胡之事皆是耳,雖有功業之可紀,殊非自矜自伐之事,仙非眞有,偏惑方士荒唐之說,求不死藥以延年者,非至愚而何?決是中主之所不爲,至於動讖書築長城者,尤爲可笑事耳,黷武窮兵,殘虐百姓,至有如是而不亡者幾稀矣,此爲人君上者大所監轍者也。一治一亂之幾,專在於人君修德行政之如何,蓋二帝·三王治法政謨,布在方策,舍是無以鑑別治亂得失,心得體行者矣。是故始皇之焚詩書事戰爭,未必不最是亂亡之兆,豈不大可懼哉?伏願殿下,以當法堯·舜爲心,頻接講官,講論前史,深加省察於古昔帝王之治亂得失。雖於燕閒之時,念玆在玆,與治同道,不勝幸甚。上曰,參贊官讀之。永圭讀自發諸嘗逋亡人及贅壻賈人爲兵,至制曰可。上曰,止之,文義陳之。永圭曰,事不師古而能長久,非所聞也,越之言誠旨哉,斯以體國之大臣,一切反是,引君當道之責,置之笆籬,不詢無稽之言,凶于家國,秦之危亂,已見於一言一辭之間,至若築城防胡,亦是不師古之一端,豈不愚且妄也?若使始皇口誦先王之法言,躬行先王之德政,悠久長遠,遵而勿失,則股肱心膂,同寅協恭,熙洽重累,永鞏基業,內有明良之美,外有干城之禦,何必頗年暴師,罷民築城而後,始可以防胡也哉?治亂得失,布在方冊,後之視古,瞭然如指掌,惟殿下常加留神,無或放忽焉。上掩卷,命史官就座,仍命退,諸臣以次退出。
上在昌德宮。停常參·經筵。
藥房提調李光正,副提調洪永圭啓曰,伏未審日間,聖體若何?寢睡·水刺之節,何如?臣等率諸御醫,趁早入診,詳察聖候爲宜,大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
大王大妃殿進御歸茸君子湯,待下敎製入事,榻前下敎。
洪永圭啓曰,明日常參·經筵,取稟。傳曰,停。
申錫愚啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而大臣俱有身病,不得來會云矣,敢啓。傳曰,知道。
鄭基一啓曰,左承旨李根友,右承旨金箕晩,今日不爲仕進,竝卽牌招,何如?傳曰,允。
洪永圭啓曰,左右史不可不備,別兼春秋洪在龍·鄭基世·南秉哲,旣有只推之命,竝卽牌招,推移入直,何如?傳曰,允。
申錫愚啓曰,行大司憲李憲球,掌令韓啓源·兪象煥,持平南性敎牌不進,執義成近默,持平洪直弼在外,監察茶時之意,敢啓。傳曰,知道。
以大司諫李竣祜,司諫李莊緖,獻納金始淵,掌令韓啓源·兪象煥,持平南性敎牌不進罷職傳旨,傳于申錫愚曰,只推。
以右承旨金箕晩牌不進罷職傳旨,傳于鄭基一曰,只推。
以別兼春秋洪在龍·鄭基世·南秉哲牌不進罷職傳旨,傳于洪永圭曰,只推。
鄭基一啓曰,卽者吏曹郞廳來言,永同縣監金老淳諫院雖已署經,憲府則只有行大司憲李憲球一員,不得備員署經云。除在外外,未肅拜人員,竝卽牌招,何如?傳曰,一司除署經。
備邊司薦望,以李根友爲義州府尹。
上在昌德宮。停常參·經筵。
夜自五更至初七日開東,灑雨下雨,測雨器水深五分。
李啓朝啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
洪永圭啓曰,明日再明日光陵忌辰祭齋戒正日相値,視事頉稟之意,敢啓。傳曰,知道。
又啓曰,明日召對,取稟。傳曰,停。
鄭基一啓曰,左承旨金箕晩,右副承旨申錫愚,今日不爲仕進,竝卽牌招,何如?傳曰,允。
洪永圭啓曰,左右史不可不備,別兼春秋洪在龍·鄭基世·南秉哲,旣有只推之命,竝卽牌招,推移入直,何如?傳曰,允。
鄭基一啓曰,吏曹郞廳來言,承旨有闕,政事,取稟。傳曰,前望單子入之。
金箕晩啓曰,卽者義禁府都事來言,時囚罪人邊漢圭·李尙烈·李熙敬等當爲議處,而判義禁洪敬謨有身病,次堂例不得擧行云。判義禁卽爲牌招,何如?傳曰,允。
又啓曰,判義禁洪敬謨牌不進推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。
又啓曰,行大司憲李憲球,掌令韓啓源·兪象煥,持平南性敎牌不進,執義成近默,持平洪直弼在外,監察茶時之意,敢啓。傳曰,知道。
以大司諫李竣祜,司諫李莊緖,獻納金始淵,掌令韓啓源,兪象煥,持平南性敎牌不進罷職傳旨,傳于金箕晩曰,只推。
以右副承旨申錫愚牌不進罷職傳旨,傳于金箕晩曰,只推。
以別兼春秋洪在龍·鄭基世·南秉哲牌不進罷職傳旨,傳于洪永圭曰,只推。
承旨前望單子入之,李鼎在落點。
傳于洪永圭曰,承旨房望,順房爲之。
金箕晩啓曰,判義禁洪敬謨疏批已下,卽爲牌招,以爲開坐之地,何如?傳曰,允。
金箕晩,以兵曹言啓曰,今月初九日二羽禁軍番次矣。該番將有闕之代,依承傳口傳擬入之意,敢啓。傳曰,知道。
兵曹口傳政事,以鄭驪源爲羽林將。
金箕晩,以訓鍊都監言啓曰,本局把摠崔祉鉉,身病甚重,勢難察任,改差,何如?傳曰,允。
判義禁洪敬謨疏曰,伏以,臣之待罪金吾,自夏至秋,居然四朔于玆,而衰病旣難於供劇,重任亦無以久縻,迺於月前,日月悚呈告,獲蒙恩由,繼以鞶褫,感頌方切,特點旋下,牌召繼降,恩遞恩點,罔非洪渥,臣於是,且惶且怵,肅命赴坐,仍爲勘處時囚矣,籌司論啓,請以改議,自顧慙悚,無地容措,噫,王府議讞,何等愼重,而臣見識疎闇,事例茫昧,率爾勘律,竟歸失輕者,其可曰廷尉當是耶?該囚改律,不敢濡滯,奉行成命,而見今諸囚,亦當議處,憤事之失,餘悚尙切,蔑效之地,再誤當戒,臣之冒行職事,實甚靦然,庚牌荐臨,趨膺無路,玆敢冒入文字,仰瀆崇聽。伏乞聖慈,亟遞臣所帶金吾之任,仍治臣違傲之罪,以警具僚,以安私分焉,臣無任云云。答曰,省疏具悉。此豈可引之事乎?卿其勿辭,卽爲開坐。
上在昌德宮。停常參·經筵。
自開東至人定,灑雨下雨,測雨器水深二分。
李鼎在啓曰,來十一日,朝參日次矣,敢稟。傳曰,停。
李啓朝啓曰,明日召對,取稟。傳曰,停。
申錫愚啓曰,行大司憲李憲球呈辭,執義成近默,持平洪直弼在外,掌令韓啓源·兪象煥,持平南性敎未肅拜,監察茶時之意,敢啓。傳曰,知道。
鄭基一啓曰,右承旨李啓朝,今日不爲仕進,卽爲牌招,何如?傳曰,允。
李啓朝啓曰,左右史不可不備,別兼春秋洪在龍·鄭基世·南秉哲,旣有只推之命,檢閱沈敬澤由限已過,竝卽牌招,推移入直,何如?傳曰,允。
申錫愚啓曰,判義禁洪敬謨牌不進推考傳旨,令方捧入,而開坐命下之後,如是違牌,事甚未安。更爲牌招,何如?傳曰,允。
又啓曰,判義禁洪敬謨牌不進推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。
傳于申錫愚曰,中官丁駿,令該府拿問嚴勘。
傳于李啓朝曰,發遣吏郞,諸執事淸齋與否,摘奸以來。
以別兼春秋洪在龍·鄭基世·南秉哲,檢閱沈敬澤牌不進罷職傳旨,傳于李啓朝曰,只推。
李鼎在,以備邊司言啓曰,聞慶州民人等以本邑逋還事,謂呈原情,屢百爲群,來伏闕外已多日云,未知裏面如何,而設如渠輩之言,惟當呈籲營邑,望其釐捄,乃敢抱狀叫閽,大駭聽聞,癡濫無嚴之習,萬萬痛惋,其在杜漸懲後之道,不可尋常處之,狀頭三人,爲先出付秋曹,嚴刑一次後,押送本道,施以當律,其隨從民人,竝曉諭還送,雖以還弊言之,旣曰吏逋,則何與於民,而有若闔境莫保,致此無前之擧,亦應有所以然者,令該道臣詳査根委,前後始逋掩逋守令與犯逋諸漢之石數多寡,條列登聞,以爲照法用律之地,何如?傳曰,允。
又以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
又以訓鍊都監言啓曰,本局中軍趙存中,身病甚重,勢難察任,改差,何如?傳曰,允。
兵曹,以尹義儉爲都監中軍。
上在昌德宮。停常參·經筵。
李啓朝啓曰,明日常參·經筵,取稟。傳曰,停,召對爲之。
申錫愚啓曰,行大司憲李憲球呈辭,執義成近默,持平洪直弼在外,掌令韓啓源·兪象煥,持平南性敎未肅拜,監察茶時之意,敢啓。傳曰,知道。
李啓朝啓曰,左副承旨李鼎在,同副承旨洪永圭,今日不爲仕進,竝卽牌招,何如?傳曰,允。
又啓曰,假注書金世均,身病猝重,勢難察任,今姑改差,何如?傳曰,允。
金世均改差,代以金錫模爲假注書。
金錫模有頉,代以金得秀爲假注書。
李啓朝啓曰,左右史不可不備,別兼春秋洪在龍·鄭基世·南秉哲,檢閱沈敬澤,旣有只推之命,竝卽牌招,推移入直,何如?傳曰,允。
傳于李啓朝曰,禮房承旨馳詣受香諸處,奉審摘奸以來。
申錫愚啓曰,判義禁洪敬謨再牌不進推考傳旨,今方捧入,而開坐命下之後,連事違召,無意承膺,事體所在,誠極未安。所當牌招,而係是一日三牌,何以爲之?敢稟。傳曰,牌招。
又啓曰,禁衛大將李完植,摠戎使任聖皐以東南關王廟獻官,今方受香出去矣。李完植所佩命召,任聖皐所佩密符,兼帶左邊捕盜大將命召及大將牌傳令牌,竝來請還納,何以爲之,而將兵之任,不可一刻無摠察之人,捕將重任,亦不可暫曠,在前如此之時,有他邊大將兼察之例,今番則何以爲之?敢稟。傳曰,仍佩往來,禁將·摠使,御將兼察,捕將,他邊大將兼察。
又啓曰,禁將·摠使,御將兼察,捕將,他邊大將兼察事,命下矣。兼察禁衛大將·摠戎使金祖根,兼察左邊捕盜大將柳相弼,竝卽牌招聽傳敎,何如?傳曰,允,御將則從事官發牌聽傳敎。
傳于李啓朝曰,藥房提調許遞,前望單子入之。
內醫提調前望單子入之,徐憙淳落點。
李啓朝啓曰,新除授內醫提調徐憙淳方在罷散中,何以爲之?敢稟。傳曰,敍用。
李啓朝,以內醫院都提調意啓曰,提調徐憙淳時無職名,令該曹口傳付軍職,何如?傳曰,允。
兵曹口傳政事,上護軍單徐憙淳。
傳于李啓朝曰,九日製明日爲之,弘文提學,待明朝牌招。
以左副承旨李鼎在,同副承旨洪永圭牌不進罷職傳旨,傳于申錫愚曰,只推。
以別兼春秋洪在龍·鄭基世·南秉哲牌不進罷職傳旨,傳于申錫愚曰·只推。
李啓朝,以禮曹言啓曰,全羅道觀察使封進,今九月令宗廟薦新石榴,來十月令宗廟薦新柚子,今初九日薦進,而景慕宮薦新石榴柚子,則慶尙道例爲封進矣。本道所封未及上來,莫重薦獻,不可後時,依前例以宗廟薦新加封,石榴·柚子,同日一體薦進,何如?傳曰,允。
又以禮曹言啓曰,卽接社稷署所報,則明日九日製試取時,本署官員俱爲觀光云矣。依定式,以本曹正郞許㥌假官差送,以爲代直後赴試之地,何如?傳曰,允。
又以禮曹言啓曰,卽接永禧殿官員所報,則明日九日製試取時,本殿官員俱爲觀光云矣。依定式,假官一員,令吏曹以成均館官員口傳啓下,以爲代直後赴試之地,何如?傳曰,允。
兵曹,以沈能俊爲摠戎中軍。
申錫愚,以御營廳言啓曰,本廳千摠金善永,身病甚重,勢難察任,改差,何如?傳曰,允。
上在昌德宮。停常參·經筵。
金箕晩啓曰,明日常參·經筵,取稟。傳曰,停。
申錫愚啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
金箕晩啓曰,左副承旨李鼎在,同副承旨洪永圭,今日不爲仕進,竝卽牌招,何如?傳曰,允。
傳于金箕晩曰,召對入侍。
傳于金箕晩曰,左承旨持此御題,與弘文提學偕往泮宮,試取以來。
金箕晩啓曰,臣與弘文提學李光正偕往泮宮,九日製儒生試取,則收券爲一百九十五張矣,捧入之意,敢啓。傳曰,允。
申錫愚啓曰,行大司憲李憲球,掌令韓啓源·兪象煥,持平南性敎牌不進,執義成近默,持平洪直弼在外,監察茶時之意,敢啓。傳曰,知道。
以大司諫李竣祜,司諫李莊緖,獻納金始淵,掌令韓啓源·兪象煥,持平南性敎牌不進罷職傳旨,傳于申錫愚曰,只推。
以左副承旨李鼎在,同副承旨洪永圭牌不進罷職傳旨,傳于申錫愚曰,只推。
傳于金箕晩曰,九日製箋居首三下進士金敎性直赴會試,之次草三下生員徐兢輔給二分,之次次上生員許石老等三人,竝令該曹考例施賞。
傳于金箕晩曰,入格儒生明日延英門外施賞。
申錫愚,以兵曹言啓曰,今月十二日一內禁軍番次矣,該番將有闕之代,依承傳口傳擬入之意,敢啓。傳曰,知道。
兵曹口傳政事,以趙熙錫爲內禁將。
申錫愚,以兵曹言啓曰,新除授內禁將趙熙錫時無職名,依例口傳付軍職以入之意,敢啓。傳曰,知道。
兵曹口傳政事,副護軍單趙熙錫。
申錫愚,以御營廳言啓曰,本廳字內肅靖門東邊第二城廊近處體城四間許頹圮處,今九月初十日爲始改築之意,敢啓。傳曰,知道。
又以刑曹言啓曰,備邊司啓辭內,聞慶州民人等以本邑逋還事,謂呈原情,屢百爲群,來伏闕外已多日云,未知裏面如何,而設如渠輩之言,惟當呈籲營邑,望甚釐捄,乃敢抱狀呌閽,大駭聽聞,癡濫無嚴之習,萬萬痛惋,其在杜漸懲後之道,不可尋常處之,狀頭三人,爲先出付秋曹,嚴刑一次後,押送本道,施以當律,其隨從民人,竝曉諭還送,雖以還弊言之,旣曰吏逋,則何與於民,而有若闔境莫保,致此無前之擧,亦應有所以然者,令該道臣詳査根委,前後始逋掩逋守令與犯逋諸漢之石數多寡,條列登聞,以爲照法用律之地,何如?傳曰,允事命下矣。慶州民抱狀呌閽之狀頭李善祥·孫鍾垕·任致馨,各嚴刑一次後,押送本道,施以當律,隨從民人等,竝曉諭還送之意,敢啓。傳曰,知道。
義禁府啓目,粘連向前邊漢圭·李尙烈等亦,闕門下鑰,在所審愼是白去乙,致此改鎖之境,難免不飭之失,竝只以此照律,何如?判付。啓依允。又啓目,粘連向前李熙敬亦,闕門開閉,何等嚴重,而不待標信,徑爲先開,非徒乖例之擧,難免溺職之失,以此照律,何如?判付。啓依允。又啓目,中官丁駿原情云云。傳旨內辭緣,泛稱遲晩,所當請刑是白乎矣,長番內侍勿爲請刑,載在大典通編,議處,何如?判付。啓依允。
辛丑九月初九日辰時,上御熙政堂。召對入侍時,參贊官申錫愚,侍讀官趙道淳,檢討官沈膺泰,直閣徐有薰,假注書申直模,記事官沈敬澤·金益文,各持綱目第三卷,以次進伏訖。上曰,史官分左右。上開卷命讀之。道淳讀自三十五年除直道,至監蒙恬軍。上曰,止之,文義陳之。道淳曰,秦始皇以貪暴之性,逞耳目之欲,不惜民力,不保民命,除直道則塹山堙谷,至於千八百里之遠,營朝宮則刑徒役作,至於七十萬人之多,遂使民不聊生,四海愁怨,國隨而顚覆,此豈非後世之所當監戒者哉?因竊念,民者國之本也,民安則國安,民不安則國不安,故帝舜之言曰,后非民罔與守邦,大禹之訓曰,民惟邦本,本固邦寧,由是觀之,惜民命保民命,實爲治國之急務。伏願殿下,深加體念焉。上曰,下番讀之。膺泰讀自侯生盧生,至葬驪山。上曰,止之,文義陳之。膺泰曰,扶蘇,秦之賢太子也,始皇方肆暴虐,旣焚詩書,又坑儒生,當此之時,能以請生誦法孔子之言,諫其君父,蓋誦者誦其言也,法者法其道也,誦孔子之言,法孔子之道,則是亦夫子徒也,不賢而能有是言乎,爲國之道,未有過於此者,而言不見聽,身亦斥外,可勝歎哉?士者國之元氣而殄滅之,太子天下之本而動搖之,如此而雖欲長久,其可得乎?詩曰,濟濟多士,文王以寧,記曰一有元良萬國以貞,此周家所以培元氣而正國本之謂也,然則周之爲周,秦之爲秦,可以鑑法於斯矣,於此等處,亦望澄省焉。上曰,閣臣讀之。有薰讀自十月始皇東巡,至閉之墓中。上曰,止之,文義陳之。有薰曰,矯立之謀,發於趙高,而首書李斯者,斯爲大臣,國柄在手,不當徇宦者之請,故首惡必歸於李斯也,傳曰,君薨聽於冢宰,斯於沙丘之事,何不以長子扶蘇立之,交結幸宦,矯立胡亥也,亂亡之禍,烏可免乎?朱子曰,若使扶蘇尙在左右,則趙高邪謀,何自而萌哉?秦之所以促亡者,蓋由於是也。伏願殿下,必從文字上省察焉。上曰,參贊官讀之。錫愚讀自二世欲遂殺,至賜錢以葬。上曰,止之,文義陳之。錫愚曰,二世之嚴法刻刑,毒痡四海,威制群下,使人不得聊生,卽欲其悉耳目之所好,窮心志之所樂也,耳目心志,不節其慾,則其流害至於如此,豈非後世人辟之所當鑑戒也哉?上掩卷,仍敎曰,入侍時承旨於筵中,或着眼鏡乎?錫愚曰,不敢着矣。上曰,然則向來有請着者,是何故也?錫愚曰,向來入侍承旨之請着眼鏡,有欠筵體,而今承下敎,極爲未安,當該承旨捧現告推考,何如?上曰,依爲之。出擧條命史官就座,仍命退,諸臣以次退出。
上在昌德宮。停常參·經筵。
藥房副提調洪永圭啓曰,伏未審日間,聖體若何?寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,爾不必入侍矣。大王大妃殿·王大妃殿·中宮殿口傳問安。答曰,知道。
李鼎在,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
洪永圭啓曰,明日常參·經筵,取稟。傳曰,停。
申錫愚啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李鼎在啓曰,備邊司郞廳來言,今日賓廳日次,而大臣俱有身病,不得來會云矣,敢啓。傳曰,知道。
傳于李鼎在曰,政官牌招,開政。
有政。吏批,判書金蘭淳進,參判李奎鉉,參議李圭祊在外未肅拜,同副承旨洪永圭進。以徐憙淳爲知經筵,洪敬謨爲藝文提學,李鍾兢爲引儀,李敏吾爲造紙別提,金孝求爲靑陽縣監,守義州府尹單李根友,故進士李有敏贈吏參例兼,守義州府尹李根友考。
兵批,行判書洪敬謨,參判李鼎臣,參議李是鍊病,參知洪龜燮入直進,左副承旨李鼎在進。副司果單趙最永,兩西運餉使單李根友。
李鼎在啓曰,行大司憲李憲球,掌令韓啓源·兪象煥,持平南性敎牌不進,執義成近默,持平洪直弼在外,監察茶時之意,敢啓。傳曰,知道。
以大司諫李竣祜,司諫李莊緖,獻納金始淵,掌令韓啓源·兪象煥,持平南性敎牌不進罷職傳旨,傳于李鼎在曰,只推。
洪永圭,以戶曹言啓曰,時御所內各司,依定式,發遣本曹正郞臣尹致英與兵曹參知臣洪龜燮,佐郞臣李冀楨,東所衛將臣張南奎,西所衛將臣王德元,南所衛將臣李顯喆,北所衛將臣安慵,眼同看審後,有頉處別單書入,而修改則擇日擧行之意,敢啓。傳曰,知道。
李鼎在,以禁衛營言啓曰,本營千摠申紹,身病猝重,勢難察任,改差,何如?傳曰,允。
又以御營廳言啓曰,今九月初十日騎士都試時各技優等人,別單書入之意,敢啓。傳曰,知道。
義禁府啓目,粘連向前丁駿亦,長番奉公,在所審愼是白去乙,致勤淑問之擧,難免不謹之失,以此照律,何如?判付。啓分揀放送。又照目,粘連守門將李熙敬矣本府議啓內,闕門開閉,何等嚴重,而不待標信,徑爲先開,非徒乖例之擧,難免溺職之失,以此照律,罪杖八十收贖奪告身三等,私罪,奉敎依允爲旀,功議各減一等爲良如敎。又照目,粘連宣傳官邊漢圭,守門將李尙烈等矣本府議啓內,闕門下鑰,在所審煩是白去乙,致此改鎖之境,難免不飭之失,竝只以此照律罪,各笞四十收贖,附過還職,竝只私罪,奉敎依允爲旀,邊漢圭段功減一等爲良如敎。
右副承旨申錫愚疏曰,伏以,昨日筵中,以向來入侍承旨之有所失儀,致勤下問,辭敎嚴重,臣始承聆,不勝駭悚,以捧現告問備之意,率爾仰請,至於蒙允矣。及乎退出之後,始覺承旨之不得互推,自有故規,臣之蒙昧輕遽,自歸於壞損格例之科,滿心慙忸靡所容措,玆控短章,敢效自列。伏乞聖明,俯垂鑑諒,亟賜鐫斥,以存院規,以安私分焉,臣無任云云。省疏具悉。彼旣遞矣,何以有僚體院規乎?如是爲引,不可但曰過當也。
上在昌德宮。停常參·經筵。
洪永圭啓曰,明日常參·經筵,取稟。傳曰,停。
李鼎在啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,右副承旨申錫愚,今日不爲仕進,卽爲牌招,何如?傳曰,允。
又啓曰,行大司憲李憲球,掌令韓啓源·兪象煥,持平南性敎牌不進,執義成近默,持平洪直弼在外,監察茶時之意,敢啓。傳曰,知道。
以大司諫李竣祜,司諫李莊緖,獻納金始淵,掌令韓啓源·兪象煥,持平南性敎牌不進罷職傳旨,傳于李鼎在曰,只推。
以右副承旨申錫愚,牌不進罷職傳旨,傳于李鼎在曰,只推。
以慶尙監司洪在喆狀啓,薦新進上柚子,節序差早,色靑體小,惶恐待罪事,傳于洪永圭曰,勿待罪事,回諭。
傳于李鼎在曰,中官金喜善,令該府拿問嚴勘。
以中官金喜善拿處傳旨,傳于李鼎在曰,分揀。
傳于李鼎在曰,江原道平海郡定配罪人張世,放送。
李鼎在,以義禁府言啓曰,江原道平海郡定配罪人張世放送事,承傳啓下矣。張世放送事,分付該道道臣之意,敢啓。傳曰,知道。
又以義禁府言啓曰,舒川郡守洪稷榮拿來,與忠淸監司啓本宣惠廳粘目憑閱處之事,傳旨啓下矣。洪稷榮時在任所云,依例發遣府羅將,拿來,何如?傳曰,待待命拿囚。
又以訓鍊都監言啓曰,本局從事官南秉哲,千摠柳相鼎俱有身病,勢難察任,竝改差,何如?傳曰,允。
行大司憲李憲球疏曰,伏以,臣風憲之長,豈其人乎哉?材識無素,聞望不孚,碌碌憒憒,靡所裁範。時月虛縻,譴何是俟,臣於是何敢爲抵突言私之計,而惟我聖上,以繼序之孝,念啓佑之始,追感是年,渙發恩綸,侑酹之命,至及於臣先祖臣健命,攀德音而榮祝,拊往事而嗚咽。第臣先祖祠版,寓在忠淸道永同地,而臣旣宗族鮮少,加之道里脩阻,非臣預先津發,躬自摒擋,則莫重恩禮,恐無竣當之望,而顧臣見帶之銜,非閑漫職司之比,有事徑行,設有一二近例,而其在無隱之義,終不敢以猥屑而自阻。玆不得不據實陳暴於仁覆之下。伏乞聖明,亟遞臣職,俾有以重公器而伸區區之情,因治臣僭冒瀆擾之罪,千萬幸甚。念臣犬馬之忱,亦不可以乞解,而全昧職思之義,猥有所尾附數言,幸少垂察焉。顧今大業富有,蘄嚮普新,歲功少康,憂虞稍紓,驟見而驟論,則宜若無可言之事,可指之闕,而古人不云乎,君子憂治世,蓋盈盛之業,豐豫之會,揆以恒情,易狃而易忽焉故耳。典學一事之爲萬化萬務之源,大僚之前後懃懇,何如也,盈廷大小同情之祝,又何如也?此日之可惜,盛時之難得,豈不有槪於淵衷,而思所以惕然興發,慨然從事於斯乎?若其緝熙將就之要,節次進修之方,不出於明天理以正吾心,正吾心以淑人彝,人彝淑,而天德王道,沛然有餘裕。凡此所以施之於事,發之於政,左右逢原,一切不外於典學上根基者也。以臣謏學,豈敢爲此剽竊依倣之說,而苟聖明不以人廢言,深留意於治世之爲可憂,求其所以日新日躋之盛,則捨是而亦無由也。惟聖明懋哉懋哉。臣無任云云。答曰,省疏具悉。卿其勿辭,從便往來。尾附甚好,當留念矣。
上在昌德宮。停常參·經筵。
夜自五更至十三日開東,灑雨下雨,測雨器水深三分。
鄭基一啓曰,明日常參·經筵,取稟。傳曰,停。
李鼎在啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
鄭基一啓曰,左承旨金箕晩,右副承旨申錫愚今日不爲仕進,竝卽牌招,何如?傳曰,允。
傳于鄭基一曰,明日眞殿茶禮,當自內親行矣。時原任大臣·閣臣·宗親·儀賓,二品以上入參。
傳于洪永圭曰,趙判府事省掃之行,給馬澆奠床備給。
傳于鄭基一曰,在外承旨許遞,前望單子入之。
承旨前望單子入之,金學性落點。
鄭基一啓曰,新除授承旨金學性方在罷散中,何以爲之?敢稟。傳曰,敍用。
李鼎在啓曰,行大司憲李憲球,執義成近默,持平洪直弼在外,監察茶時之意,敢啓。傳曰,知道。
以大司諫李竣祜,司諫李莊緖,獻納金始淵,掌令韓啓源·兪象煥,持平南性敎牌不進罷職傳旨,傳于李鼎在曰,只推。
以左承旨金箕晩,右副承旨申錫愚牌不進罷職傳旨,傳于李鼎在曰,只推。
以昌寧尉金炳疇覲親呈辭,傳于李鼎在曰,給由馬。
洪永圭,以禮曹言啓曰,卽接永禧殿官員所報,則今初十日日次奉審時,各室龍床上褥席間,鼠矢狼藉,西璧下溫堗傍,有一小穴,可容一指,故卽爲從便防塞。昨日朝更爲別奉審,則日前防塞之穴,姑不更穿,鼠矢與前無異,故以水和糖,布置二盤於楹下。今朝又爲奉審,則小鼠之粘在糖盤者,合爲五箇,第三室四室五室紅綃面帳下端,亦有咬傷處,鼠溺渝汚處,間間有之,極爲驚悚云矣。莫重殿內,有此不潔之患,萬萬未安。臣曹堂上,卽爲進去,奉審後稟處,何如?傳曰,允。
又以禮曹言啓曰,臣晦壽進詣永禧殿,與本殿令李時敏眼同奉審,則殿內各室龍床上褥席間鼠矢,第三室四室五室紅綃面帳下端咬傷,及鼠溺之間間渝汚,果如殿官所報,而莫重殿內修改,在所審愼,分付殿官,西壁下小穴,更爲堅密防塞,逐日奉審,遍加審察,鼠㾗若如前狼藉,則修改之擧,不容少緩,容俟殿官更審後,頉報之如何,卽爲稟旨擧行,何如?傳曰,允。
李鼎在,以都摠府言啓曰,副摠管成遂默以漢城府右尹,本府坐起,晝仕出去之意,敢啓。傳曰,知道。
又以備邊司言啓曰,卽見咸鏡監司閔致成狀啓,則以爲,明川府竄配物故罪人李止淵之返柩,北兵使尹禹鉉發關各邑,諸般節次,有若應行,稱以判府事者,法綱蔑如,其罪狀請令廟堂稟處矣。此罪人負犯至重,懲討極嚴,而該帥臣之眼無邦憲,敢書職名,公行文牒,肆意私護,事未前有,極涉無嚴。北兵使尹禹鉉爲先罷黜,令該府拿問定罪,何如?傳曰,允。
判府事趙寅永箚曰,伏以,臣幸蒙重任之體諒,任便調病,至願獲遂,感祝之至,豈敢復有陳請?第臣父祖墳山,在於永平·原州等地,久曠省掃,恒切怵惕,自拜相職,又多牽掣,居然三載于今矣。今則在公無拘,在私有暇,庶可以展慕於霜露,告榮於松楸,玆控短箚,仰瀆崇嚴。伏願聖上,特許臣往來焉。取進止。答曰,省箚具悉卿懇。卿其依所請往省焉。仍傳于洪永圭曰,此批答,遣史官傳諭于趙判府事。
大護軍李若愚疏曰,伏以,臣猥膺專對之任,行將出疆,而臣之父母墳山,在於京畿楊州地,本生父母墳山,在於南陽地,久曠展掃,恒切怵惕,今當原隰之期,方在不遠,霜露之感,倍難自抑。玆敢冒控衷懇,仰瀆崇嚴,伏乞聖慈,俯賜鑑諒,特許臣往來之暇,俾伸私情,千萬幸甚。臣無任云云。答曰,省疏具悉。卿其往省焉。
上在昌德宮。停常參·經筵。
鄭基一啓曰,明日常參·經筵,取稟。傳曰,停。
申錫愚啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
鄭基一啓曰,左承旨金學性今日不爲仕進,卽爲牌招,何如?傳曰,允。
以左承旨金學性牌不進罷職傳旨,傳于申錫愚曰,只推。
金箕晩啓曰,明日傳香禮房承旨當爲齋宿,左承旨金學性旣有只推之命,所當更請牌招,而拘於廳規,不得請牌,何以爲之?敢稟。傳曰,牌招。
申錫愚啓曰,行大司憲李憲球,執義成近默,持平洪直弼在外,韓啓源·兪象煥,持平南性敎牌不進,監察茶時之意,敢啓。傳曰,知道。
以大司諫李竣祜,司諫李莊緖,獻納金始淵,掌令韓啓源·兪象煥,持平南性敎牌不進罷職傳旨,傳于申錫愚曰,只推。
以左承旨金學性再牌不進罷職傳旨,傳于申錫愚曰,只推。
備邊司,以許棨爲北兵使。
申錫愚啓曰,兵曹郞廳來言,北兵使下批政事,取稟。傳曰,當日爲之。
有政。吏批,判書金蘭淳進,參判李奎鉉,參議李圭祊在外未肅拜,同副承旨洪永圭進。啓曰,會寧府使今當差出,而當品中可擬之人乏少,他道堂上兵使,竝擬,何如?傳曰,允。以徐憙淳爲刑曹判書,金東健爲戶曹參判,宋冕載爲知經筵,柳相林爲社稷令,申性浩爲會寧府使,兼鏡城府使單許棨。
兵批,行判書洪敬謨進,參判李鼎臣,參議李是鍊病,參知洪龜燮入直,右副承旨申錫愚進。以金左根·李升權爲都摠管,朴蓍會爲副摠管,成容默爲文兼,李長祜·鄭碩彦·李義明·李根元爲武兼,鄭宅基爲守門將,大護軍李羲準,護軍權大肯,副護軍李啓朝,以上竝單付。北兵使單許棨,前郡守安弼壽,前主簿安愼良,以上今加折衝加資事,承傳。吏批,再政。以申鍾賢爲北部令,會寧府使申性浩,今加嘉善加資事,承傳。兵批,再政。副摠管單李升權。
以統長韓興周手本,武藝別監崔應植貢房作弊,萬萬痛駭,令攸司科治事,傳于申錫愚曰,嚴刑島配。
洪永圭啓曰,卽者吏曹郞廳來言,靑陽縣監金孝求,諫院則雖已署經,憲府不備,不得署經云。除在外外,未肅拜人員,竝卽牌招,何如?傳曰,一司除署經。
申錫愚,以兵曹言啓曰,禁軍別將李升權身病猝重,無望供職,呈狀乞遞。實病旣如此,則有難强令察任,改差,何如?傳曰,允。
兵曹,以柳基常爲禁軍別將。
洪永圭,以禮曹言啓曰,永禧殿第三室四室五室紅綃面帳下端鼠咬,及褥席間矢溺之渝汚處修改之節,容俟殿官更審後,頉報之如何,稟旨擧行事,纔已草記允下矣。卽接本殿官員所報,今日又爲奉審,則鼠矢之撤在龍床者不少,第四室五室拭巾,亦有微咬處,糖盤上又粘一小鼠,而日前鼠穴已見處,另加墐塞,鼠跡一向不止云矣。莫重殿內,不潔之患,若是狼藉,極爲驚悚。其所修改,不容少緩,卽爲擇日擧行,何如?傳曰,允。隨破隨補,不必一新,此後則依此擧行。
申錫愚,以都摠府言啓曰,今日入直內三廳武兼禁軍及軍兵等,當爲中日習射技放,而眞殿茶禮親行相値,不得設行之意,敢啓。傳曰,知道。
又以義禁府言啓曰,北兵使尹禹鉉,爲先罷黜,拿問定罪事,傳旨啓下矣。尹禹鉉時在任所,依例發遣府都事,交龜後拿來,何如?傳曰,待待命拿囚。
辛丑九月十三日辰時,上詣眞殿。茶禮親行入侍時,行都承旨鄭基一,右承旨金箕晩,左副承旨李鼎在,右副承旨申錫愚,同副承旨洪永圭,假注書申直模·金得秀,記事官金益文·趙然昌,原任直提學朴永元,直提學趙秉龜,檢校直閣金左根,直閣徐有薰,原任待敎趙斗淳,檢校待敎金洙根·李㘾,待敎趙鳳夏以次侍立。時至,上具翼善冠·衮龍袍,出幄次。通禮導上詣板位。通禮啓請鞠躬四拜興平伸,上行四拜禮,大臣二品以上皆行四拜禮。通禮導上詣盥洗位,盥洗訖,通禮導上詣第一室尊所,執尊擧內羃。通禮導上詣位前跪,基一奉香,永圭奉爐三上香,仍行奠爵。基一奉爵,永圭奠爵,次詣第二室第三室如右禮。通禮導上降復位。啓請鞠躬四拜,上行四拜禮,二品以上皆行四拜禮。禮畢。大王大妃殿進御歸茸君子湯,依前方二貼製入事,榻前下敎。通禮導上還入幄次。諸臣以次退出。
上在昌德宮。停常參·經筵。
洪永圭啓曰,明日常參·經筵,取稟。傳曰,停。
申錫愚啓曰,合辭許久闕啓,事甚未安。除在外·陳疏外,未肅拜·呈告人員,竝卽牌招,何如?傳曰,允。
傳于洪永圭曰,傳香承旨馳詣宗廟·景慕宮,奉審摘奸以來。
傳于申錫愚曰,左承旨·左副承旨竝許遞,前望單子入之。
承旨前望單子入之,金學性·曺錫亨落點。
傳于申錫愚曰,明日次對,依例來會。
申錫愚啓曰,明日傳香禮房承旨,當爲齋宿,新除授左承旨金學性,所當牌招,而拘於廳規,不得請牌,何以爲之?敢稟。傳曰,牌招。
洪永圭,以弘文館言啓曰,下番修撰臣尹穳,以禁衛營從事官,今日軍布捧上時,晝仕出去之意,敢啓。傳曰,知道。
又以內醫院都提調意啓曰,本院提調例不得兼帶刑獄之官,而提調徐憙淳,除拜刑曹判書矣。所帶刑曹判書,今姑許遞,何如?傳曰,提調許遞,前望單子入之。
內醫提調前望單子入之,金左根落點。
申錫愚啓曰,行大司憲李憲球,執義成近默,持平洪直弼在外,掌令韓啓源·兪象煥,持平南性敎牌不進,監察茶時之意,敢啓。傳曰,知道。
以掌令韓啓源·兪象煥,持平南性敎,獻納金始淵牌不進罷職傳旨,傳于申錫愚曰,只推。
申錫愚啓曰,明日次對,兩司當爲進參,除在外外,未肅拜·呈告人員,竝待開門牌招,何如?傳曰,允。
洪永圭啓曰,卽者副校理沈敦永以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
洪永圭,以弘文館言啓曰,應敎李㘾,副應敎南秉哲內閣進,副校理沈敦永陳疏徑出,上番闕直,事甚未安。校理李宗秉·趙道淳,副校理金應均,竝卽牌招,以爲推移入直之地,何如?傳曰,允。
申錫愚,以刑曹言啓曰,統長韓興周手本,別監崔應植違越約束,作弊貢房事,傳曰,嚴刑島配事,命下矣。應植嚴刑一次後,全羅道靈光郡荏子島定配所,卽爲押送之意,敢啓。傳曰,知道。
左議政金弘根箚曰,伏以,臣狗馬賤疾,積有形祟,前後至懇,屢瀆慈覆之天,早晩申籲,擬蒙悶恤之私,而近因日候不調,重嬰寒感,痰結肚膈,喘咳交作,疼遍肢體,運用甚艱,落席沈淹,殆將一旬,强參昨班,退輒添頓,諸證越劇,莫省四到。際伏承明日次對來會之命,臣於是悚迫惶隘,莫知攸措。當此廟務稍曠,聖念憂勤,凡在輔弼對揚之地,豈不萬萬欽仰,而臣之形實,房闥之不可起作,則軒陛周旋,其勢末由。玆不得不冒死陳暴,恭竢逋慢之誅,惶慄戰灼,不知所達。取進止。答曰,省箚具悉卿懇。愼節奉慮,賓筵之差退,庸何妨也?卿其安心調理。仍傳于洪永圭曰,此批答,遣史官傳諭于左議政。
吏曹參判李奎鉉疏曰,伏以,臣頃以先塋有事,投章往省,旋因疾恙,就寓鄕廬,閒居調將,日事藥餌,不意玆際,伏奉亞銓新命,華浩遠宣,閭里動色,臣誠惝怳踧踖,莫省攸措。臣以屛伏之蹤,偏荷曲庇之私,前後批飭,開釋委摯,含恩怵義,黽勉出膺,數月以來,除旨聯翩,覲耿於逖違之餘,陪扈於密邇之列,榮感之極,竊以趨走爲恭,今於見職,又係宿趼,何敢更事逡巡,而第臣稟質虛脆,自少善病,源委轉深,到老益痼,近因換節之交,宿症越添,癖積衝亘而肚腹攢刺,頑痰流注而腰脅牽痛,素患脚祟,猶多拘攣,榮衛漸鑠,形穀徒存,委淹床玆,萬念如灰。非但臣不以恒人自居,人之視臣,亦以爲一癃病之物耳。藉使寄身便宜,盡意調治,譬如木眢井,尙難以復受蘇潤,顧何可以筋力奔走,少效殫竭之誠乎?揣量已熟,陳就無望,況銓綜之職,不宜緣臣而瘝曠,惶隘添病,不容泯默,縣道陳章,略控實狀。伏乞聖慈,俯垂鑑諒,亟遞臣職,俾公務無曠而私分獲安焉。臣無任云云。答曰,省疏具悉。卿其勿辭,調理上來。
大司諫李竣祜疏曰,伏以,臣於是職,初不近似,閱月虛縻,恒懼不稱,當此霜候之乖令,猝添痰癖之宿崇,叫囈不省,課日違傲,惶隕之至,罔知攸措。玆敢略具短章,伏乞聖明,俯賜鑑諒,亟命遞斥,仍治臣瀆擾之罪焉。臣於丐免之章,不宜贅他,而竊有目下萬萬駭惋者,不容泯默,有此陳暴,伏望細垂察焉。噫,臣於病伏之中,卽伏見籌司草記,不覺髮豎而膽掉。惟彼北兵使尹禹鉉,自是武夫之無知,則顧何必苛責之有也?雖然階是二品,職是重閫,鼎鐺尙有耳。渠雖麤劣,宜知邦憲,此罪人之負犯,何如,前後之懲討,何如?三尺童子稔知其罪,走卒婦孺,咸稱其辜,以若罪犯,有若薄譴,輿憤久鬱,公議莫洩,王章未加,鬼誅先及,秉彝所同,孰不憤惋?渠獨何心,敢行關文於列邑,顯有扶護之跡?隄防由此而益壞,分義由是而都虧,言念及此,吁亦痛矣。關行節次,是何等營護,公稱職名,是何等無嚴,人心日下,變怪層生,致使如渠者類,有此無前之變,渠亦人耳,是可忍也,世道之變,已無可言,王法之輕,胡至此極?此而置之,其可曰國有法乎?臣謂前北兵使尹禹鉉,拿鞫得情,明正典刑,以爲嚴隄防重懲討,斷不可已也。臣無任云云。省疏具悉。此事自有廟覈之斟量,無待更覈,則設鞫之請,何其乖當之甚也?此果爲聲討乎,抑爲尋事乎?予實莫曉指意也。
司諫李莊緖疏曰,伏以,莫重者,邦憲也,莫嚴者,懲討也。噫,明川府物故罪人李止淵之負犯何如,干係何如,而罪止薄竄,尙逭顯戮,公議久愈沸鬱,聲討至今方張,而王章未伸,鬼誅先加。凡在橫目之列者,苟有秉彝之心,其孰不憤惋痛恨,而噫,彼北兵使尹禹鉉,本以鄙微之類,蝨附於止淵,卵育於止淵,積懷怨懟之心,潛售嘗試之計,乃於罪屍返櫬之日,敢以判府事三字,登諸公牒,輪之各邑,有若無故遠死者之出義庀喪者然,渠以么麽武弁,眼蔑國法,意在黨逆者,苟究心腹,合置何辟?道臣論列,籌司請罪,極其嚴正,而此不可以尋常罪囚,按例拿問而止。臣請前北兵使尹禹鉉,亟令王府,具格拿來,嚴訊得情,明正其罪,俾王綱肅而奸黨懼焉。臣無任云云。省疏具悉。爾不見諫長之批乎?情無可覈,罪有當勘,何至於逐名呈課,殆若急變者乎?
副校理沈敦永疏曰,伏以,臣於持被之中,卽接家信,則臣祖母素患痰癖之症,加以癃老氣力,恒委床笫,日候之不適,調將失宜,一倍添劇,膈火升而榮衛尤損,胃氣弱而飮啖全却,形症奄奄,轉側須人,家僮蹱至,促臣歸視。臣自聞此報,方寸煎灼,按住不得。玆敢忙陳短章,徑出禁扃。伏乞聖慈,俯垂矜憐,亟遞臣所帶之職,俾便救護,仍治臣擅離之罪,以肅朝綱焉。臣無任云云。省疏具悉。爾其勿辭救護。
上在昌德宮。停常參·經筵。
藥房提調金左根,副提調洪永圭啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
大王大妃殿進御歸茸君子湯,前方中鹿茸加五分,五貼式日次製入事,榻前下敎。
洪永圭啓曰,玉堂備員間,視事頉稟之意,敢啓。傳曰,知道。
又啓曰,明日召對,取稟。傳曰,停。
申錫愚啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
傳于洪永圭曰,傳香承旨馳詣宣武祠,奉審摘奸以來。
洪永圭啓曰,行刑曹判書徐憙淳,除拜後過三日不爲出肅,依定式推考警責,仍卽牌招察任,何如?傳曰,允。
又啓曰,四大臣祠版,遣承旨致祭事,命下矣。今十六日忠文公李頤命致祭,何承旨進去乎?敢稟。傳曰,右副承旨進去。
以左承旨金學性牌不進罷職傳旨,傳于申錫愚曰,只推。
傳于申錫愚曰,中官金夢說,令該府拿問嚴勘。
以中官金夢說拿處傳旨,傳于申錫愚曰,分揀。
傳于申錫愚曰,中官權斆鬱咸鏡道慶源府定配。
申錫愚啓曰,行大司憲李憲球,執義成近默,持平洪直弼在外,掌令韓啓源,持平南性敎牌不進,掌令兪象煥陳疏,監察茶時之意,敢啓。傳曰,知道。
以大司諫李竣祜,司諫李莊緖,獻納金始淵,掌令韓啓源,持平南性敎牌不進罷職傳旨,傳于申錫愚曰,只推。
以校理趙道淳,副校理金應均牌不進罷職傳旨,傳于申錫愚曰,只推。
以校理李宗秉牌不進罷職傳旨,傳于申錫愚曰,只推。
洪永圭,以弘文館言啓曰,上番闕直,事甚未安。校理李宗秉·趙道淳,副校理金應均旣有只推之命,竝卽牌招,以爲推移入直之地,何如?傳曰,允。
又以奎章閣言啓曰,景慕宮望廟樓今望奉審,無頉之意,敢啓。傳曰,知道。
又以吏曹言啓曰,贈謚敦僖公李膺擧延謚,今九月二十八日,定行於平安道寧邊地鄕第云矣,敢啓。傳曰,知道。
又以吏曹言啓曰,贈謚武翼公徐有大延謚,今九月二十一日,定行於京畿喬桐府云矣,敢啓。傳曰,知道。
兵曹,以趙元錫爲御營中軍。
行刑曹判書徐憙淳疏曰,伏以,臣儱侗瞶劣,不足備數於百執事之末,而頃被誤恩,待罪本兵,蚊負僬擔,畢竟僨踣,臣固所預料矣。夫陪扈至重,師律莫嚴,雖一步一騎,違失行伍,凡在司命之地,難逭不飭之罪。況此羽林前驅,不遵傳關,駕路淸塵,遂錯臨岐,卽前所未聞之擧也。臣時在衛班,雖未躬率,旣不能先期而檢飭,又不能臨事而覺察,以致師行無紀,衛儀顚倒,本兵之責,顧安在哉?罪重罰輕,薄罷而止,且惶且感,無所容措。屛伏郊坰,惟嚴誅是俟,今乃不惟不加之罪,恩敍特降,除旨聯翩,顧臣無似,何以得此於聖明也?臣聞命驚恐,自不覺感淚之先逬也,在昔周任之言曰,陳力就列,不能者止,其所云不能者,卽不能擧其職之謂耳。臣之所坐,不可但曰不能擧職而已,則自有當被之律,而尙是未勘之身也,今何敢諉之以時日稍間,職事有異,憑恃寵命,晏然冒進,自同無故之人哉?徊徨戰灼,不知所云,名牌之下,承膺末由。玆不得不略綴短章,仰瀆宸嚴。伏乞聖明,俯垂鑑察,亟賜鐫遞,仍命司敗,重勘臣罪,以昭法紀,俾全微諒焉。臣無任云云。答曰,省疏具悉。伊時所失,不在於卿,而大僚責備,卽取以重事面也,何必深引?卿其勿辭行公。
上在昌德宮。停常參·經筵。
自酉時至人定,灑雨下雨,測雨器水深四分,雷動電光。
自人定至夜五更,灑雨下雨,測雨器水深六分。
金學性啓曰,明日召對,取稟。傳曰,停。
申錫愚啓曰,合辭許久闕啓,事甚未安。除在外·陳疏外,未肅拜·呈告人員,竝卽牌招,何如?傳曰,允。
又啓曰,掌令兪象煥疏批已下,一體牌招,何如?傳曰,允。
金學性啓曰,同副承旨洪永圭,今日不爲仕進,卽爲牌招,何如?傳曰,允。
申錫愚啓曰,臣以忠文公李頤命致祭進去,下直之意,敢啓。傳曰,知道。
曺錫亨,以都摠府言啓曰,今日入直內三廳武兼禁軍及軍兵等,中日習射技放事,標信啓請矣。日勢已晩,不得爲之之意,敢啓。傳曰,知道。
曺錫亨啓曰,行大司憲李憲球,執義成近默,持平洪直弼在外,掌令韓啓源·兪象煥,持平南性敎牌不進,監察茶時之意,敢啓。傳曰,知道。
以大司諫李竣祜,司諫李莊緖,獻納金始淵,掌令韓啓源·兪象煥,持平南性敎牌不進罷職傳旨,傳于曺錫亨曰,只推。
以同副承旨洪永圭牌不進罷職傳旨,傳于曺錫亨曰,只推。
以校理趙道淳,副校理金應均牌不進罷職傳旨,傳于金學性曰,只推。
以校理李宗秉再牌不進罷職傳旨,傳于金學性曰,只推。
金學性,以弘文館言啓曰,上番闕直,事甚未安。校理趙道淳·李宗秉,副校理金應均,旣有只推之命,竝卽牌招,以爲推移入直之地,何如?傳曰,允。
曺錫亨,以義禁府言啓曰,中官權斆鬱,咸鏡道慶源府定配事,承傳啓下矣。權斆鬱咸鏡道慶源府定配,而以承傳內辭意,具罪目依例發遣府羅將,押送配所,何如?傳曰,允。
戶曹參判金東健疏曰,伏以,臣猥膺使命,出疆有期矣。臣之父母墳山,在於京畿廣州地,本生父母墳山,在於果川地,今當遠離,將又經歲,松楸之展省旣曠,霜露之悽愴冞增,庸敢不避煩屑,冒瀆崇聽。伏乞聖慈,俯垂鑑諒,許臣往來之暇,俾伸切至之情,不勝幸甚。臣無任云云。答曰,省疏具悉。卿其往省焉。
掌令兪象煥疏曰,伏以,王綱解細,人心詿誤,駸駸然自歸於蔑法之科者,至有如尹禹鉉而極矣。噫,物故罪人李止淵,負犯之至重,干係之莫嚴,凡在橫目,孰不扼腕,而王章未伸,鬼戮先加,失刑莫大,輿憤愈激,惟彼禹鉉,亦今日北面於殿下之庭者也。苟有秉彝之同得,豈容背馳於國是?乃於罪尸之返櫬也,肆意營護,殆同應行之例,公傳文牒,敢書罪削之職,放恣無憚,胡至此極?其背國之凶肚莫掩,黨逆之陰計自露。噫,以渠平日狗苟之行,狐媚之習,意在瞻顧,計售嘗試,究厥心腸,吁亦㦧矣。今若以一鄙悖武夫,置之於無足深誅之科,則甘心死黨,恣意犯分之類,其將接踵而起矣,豈不大憂哉?且伏念,莫重者紀綱也,莫嚴者隄防也。廟啓之罷拿,亶出於存國體,臺論之峻發,實在於折奸萌,而及伏見諫臺疏批之下者,終靳兪音,臣不勝憂慨之至。以若干係之莫重,情節之至悖,殆同尋常罪囚之待其就拿,循例議讞,終未有嚴賜處分,則臣竊恐國綱由是而蔑如,世道由是而壈了,奸萌由是而滋長,凶徒由是而跳踉,是豈細故也哉?此等干犯之施以當律,不容暫緩。臣謂前北兵使尹禹鉉,亟令王府,具格拿來,嚴訊得情,夬伸典刑,斷不可已也。臣無任云云。省疏具悉。爾言何所指也?
上在昌德宮。停常參·經筵。
曺錫亨啓曰,來二十一日朝參日次矣,敢稟。傳曰,停。
鄭基一啓曰,明日召對,取稟。傳曰,停。
曺錫亨啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
鄭基一啓曰,右承旨金箕晩,右副承旨申錫愚,同副承旨洪永圭今日不爲仕進,竝卽牌招,何如?傳曰,允。
又啓曰,假注書申直模,身病猝重,勢難察任,今姑改差,何如?傳曰,允。
申直模改差,代以李又新爲假注書。
傳于鄭基一曰,禮工換房。
以校理李宗秉·趙道淳,副校理金應均牌不進罷職傳旨,傳于曺錫亨曰,只推。
鄭基一啓曰,明日常參·經筵,取稟。傳曰,停。
曺錫亨啓曰,行大司憲李憲球,執義成近默,持平洪直弼在外,掌令韓啓源陳疏,兪象煥,持平南性敎牌不進,監察茶時之意,敢啓。傳曰,知道。
以大司諫李竣祜,司諫李莊緖,獻納金始淵,掌令兪象煥,持平南性敎牌不進罷職傳旨,傳于曺錫亨曰,只推。
以右承旨金箕晩,右副承旨申錫愚,同副承旨洪永圭牌不進罷職傳旨,傳于曺錫亨曰,只推。
鄭基一,以內醫院都提調意啓曰,本院提調金左根,時帶摠管矣,職務相妨,摠管之任,今姑許遞,何如?傳曰,允。
曺錫亨,以禁衛營言啓曰,本營騎士將徐宅順,身病猝重,勢難察任,改差,何如?傳曰,允。
左議政金弘根疏曰,伏以,臣於日前賓接之命,猥貢短牘,恭俟慢闕之誅,及奉批敎,諭之以差退,勉之以安心,臣於是,萬倍惶祝,益無所容措。第臣日者之病,不過是採薪之憂耳,處溫將息,豈無略綽痊理之漸,而若其已成殘痼,無望驅策之實,臣不敢以屢瀆爲悚,冀倖於天地父母之前也。噫,臣之受命是任,將半年于玆,冒玷寵次,厚辱具瞻,椳楔而承樑棟之任,籥筲而受池沼之用,負乘必至之誡,埴冥索之懼,明發徊徨,莫知稅駕之所,而私竊惟念,恩遇如天,報補無階,起居而粗伸義分,趨走而劣效畏恭。卽臣塵刹之奉,區區所矢於心,而天之所廢,病不自徇,時月點檢,有劇無退。蓋生人所用,耳目是仗,而顧臣貞祟,寔在於此。聽焉而瞶,視焉而蒙,蒙甚瞶極,眩掉隨之,間嘗叨侍於筵席駕輿之下,慌駭慙疲之狀,畢露無餘,庶幾庇覆之慈,燭悉而矜恤之也。夫病不可以矯增而强掩,以其莫逃於形神動作之際也,而臣之病,又在表而不在裏,雖欲周遮,不可得也。家常酬接之關涉冗瑣,尙不但爲妨工害事而止?矧玆輔相之職,非臣一身一家之計,則萬難久據之義,不待臣言之畢,而有識尙論,必有以苟且虧損,議國體而憂國事,臣之罪尤安所自遁也?今又元輔釋負,仰成無所,臣於是裒然右三事之列矣。鳴鳥不聞,駑馬將前,攝乏總財,儘力擔夯,豈臣之病所可爲也?歷數往牒,判亦無病如臣而一日冒居者矣。諮詢而無由應對,稟覆而莫審兪咈,進接謨謀之行不得也。尋數行墨,怳惚迷誤,接物應事,遺前失後,簿領剸理之行不得也。百度之隳,庶事之廢,害將安歸,罪當何居?嗚呼,假使臣幸無此必無幸之病,黽勉蹲仍,稱塞絲毫之效,磨頂放踵之所不辭也,霑體塗足之所不恤也。旣知其萬萬無是望,則古人所謂有臣如此,生不如死者,臣誠俯仰歔欷於斯也。情窮勢極,言不知裁,惟聖慈矜其實而恕其僭,曲賜悶諒,劃行斥退,俾有以克全事體,粗安微私,則生成之澤,臣將如新受賜矣。臣無任云云。答曰,省疏具悉卿懇。元輔才以病解,而卿又如是言病,誠非意慮之所到也。視減則自是向衰之例證,聽祟則又似近日之旡妄,此何足爲辭免之端耶?輔相去就,關係不輕,卿勿更辭,益勉匡弼,以毋孤委寄之至意。
上在昌德宮。停常參·經筵。
夜四更五更,月暈。
洪永圭啓曰,明日常參·經筵,取稟。傳曰,停。
曺錫亨啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
金學性啓曰,右副承旨申錫愚,今日不爲仕進,卽爲牌招,何如?傳曰,允。
曺錫亨啓曰,行大司憲李憲球,執義成近默,持平洪直弼在外,掌令韓啓源,持平南性敎牌不進,掌令一員未差,監察茶時之意,敢啓。傳曰,知道。
以掌令韓啓源,持平南性敎,獻納金始淵牌不進罷職傳旨,傳于曺錫亨曰,只推。
以右副承旨申錫愚牌不進罷職傳旨,傳于曺錫亨曰,只推。
洪永圭,以吏曹言啓曰,贈謚忠簡公趙鍾永延謚,今九月二十五日定行於江原監營云矣,敢啓。傳曰,知道。
曺錫亨,以都摠府言啓曰,副摠管尹義儉以訓鍊都監中軍,本營諸將官射會監試事,訓鍊院晝仕出去之意,敢啓。傳曰,知道。
掌令韓啓源疏曰,伏以,臣於掌令兪象煥之疏,深有所未曉也。夫尹禹鉉之事,乃前所未有之變怪也。李止淵之負犯至重,聲討方嚴,擧一世婦孺輿儓,孰不知公議之莫拂,而營護之不敢,則曾謂尹禹鉉獨不知之乎?其心則難掩於私護,其跡則自歸於蔑法,卽是大無嚴也。臣固曰情不待究,罪在罔赦,而兪象煥之疏,或曰瞻顧,或曰嘗試,至若狗苟狐媚等句語,上下照應,若有包蓄。噫,瞻顧嘗試,是果用於何等處也?罪各有誅,論自異辭,則臣未知尹禹鉉之所顧瞻者何日,嘗試者何地。狗狐情態,雖其鄙悖苟媚之計,未必在於罪屍歸櫬,則此臣所以莫曉其指歸也。夫臺閣之言,未嘗不曰寧激無渝,而言人罪實,各有段絡,罪而請律,亦有當否,夫鞫之云者,鞫其必隱之端緖,可覈之源委也。今尹禹鉉之事,臣則以爲,以其罪罪之可也。恐亦無端緖源委之可鞫,而況廟覆甚嚴,府讞在前,則前後臺章,輒請鞫覈者,太不稱停,實未知何故而然,而至於掌憲疏之種種句語,又不可但以不稱停言,外假明張,內售投抵,閃忽叵測,專出挾雜,此若不嚴加處分,杜折其萌,則竊恐怪鬼之潛伺,日售其奸,駭機之迭發,愈狡且㦧,寧不寒心?臣謂掌令兪象煥亟施屛裔之典,前後兩臺臣,亦竝施譴罷,斷不可已。臣無任云云。省疏具悉。此事罪固自在,而兩諫請鞫,不但以不當言,以其臺言也。故姑賜批諭,而憲疏句語,予亦驚惑。今見爾疏,可以洞悉,所請竝依施。
上在昌德宮。停常參·經筵。
金箕晩,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
洪永圭啓曰,明日常參·經筵,取稟。傳曰,停。召對爲之。
金箕晩啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
又啓曰,右副承旨申錫愚,今日不爲仕進,卽爲牌招,何如?傳曰,允。
傳于洪永圭曰,檢校待敎南秉哲,馳詣華寧殿,奉審摘奸,仍詣健陵·顯隆園,一體奉審以來。
洪永圭啓曰,吏曹郞廳來言,臺諫有闕,政事,取稟。傳曰,當日爲之。
有政。吏批,判書金蘭淳進,參判李奎鉉,參議李圭祊在外未肅拜,同副承旨洪永圭進。啓曰,會寧府使今當差出,而當品中可擬之人乏少,同道及他道堂上兵使,竝擬,何如?傳曰,允。以李啓朝爲大司諫,宋能圭爲司諫,金龍洛爲掌令,閔祥鏞爲典設別提,金觀垕爲淑陵參奉,朴蓍會爲會寧府使,白希洙爲明川府使,趙基升爲黃澗縣監。
兵批,行判書洪敬謨,參判李鼎臣,參議李是錬病,參知洪龜燮入直進,右承旨金箕晩進。副護軍單李鼎在·安愼良。
吏批,再政。以徐用輔爲宗廟令。
金箕晩啓曰,行大司憲李憲球,執義成近默,持平洪直弼在外,掌令韓啓源,持平南性敎牌不進,掌令一員未差,監察茶時之意,敢啓。傳曰,知道。
以掌令韓啓源,持平南性敎,獻納金始淵牌不進罷職傳旨,傳于金箕晩曰,只推。
以右副承旨申錫愚牌不進罷職傳旨,傳于金箕晩曰,只推。
金箕晩,以兵曹言啓曰,內禁衛將趙熙錫,羽林衛將李基碩,文臣兼宣傳官沈宜冕俱以病難供職,呈狀乞遞,竝改差,何如?傳曰,允。
又以禁衛營言啓曰,騎士都試時優等人,別單書入之意,敢啓。傳曰,知道。
又以義禁府言啓曰,司憲府掌令兪象煥,亟施屛裔之典事,承傳啓下矣。兪象煥全羅道長興府屛裔,而以承傳內辭意,具罪目依例發遣府羅將,押送配所,何如。傳曰,允。
又以義禁府言啓曰,咸鏡監司閔致成狀啓內,明川府使李周喆爲先罷黜,令攸司稟處,鏡城前判官吳正秀罪狀,令攸司稟處事,啓下矣。李周喆時在任所,依例發遣府羅將,交代後拿來。吳正秀自任所未及上來云,依例發遣府羅將,所到處拿來,何如?傳曰,竝待待命拿囚。
義禁府照目,粘連向前罪人金官玉亦,殿牌作變節次,旣已箇箇承款,令本道臣,近邑守令中別定假都事,卽其地不待時處斬,何如?判付,啓依允。
上在昌德宮。停常參·經筵。
藥房提調金左根,副提調洪永圭啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
洪永圭啓曰,明日常參·經筵,取稟。傳曰,停。
申錫愚啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
金箕晩啓曰,左副承旨曺錫亨,今日不爲仕進,卽爲牌招,何如?傳曰,允。
申錫愚啓曰,備邊司郞廳來言,今日賓廳日次,而大臣俱有身病,不得來會云矣,敢啓。傳曰,知道。
備忘記,長淵縣監趙果永下直,長方一張,長箭一部,片箭一部,筒兒一箇賜給。
傳于申錫愚曰,召對入侍。
傳于洪永圭曰,禮房承旨馳詣永禧殿,奉審摘奸以來。
傳于申錫愚曰,右承旨許遞,前望單子入之。
承旨前望單子入之,洪羲錫落點。
禮曹,來十一月初二日景慕宮冬享大祭親傳香,取稟。奉敎恭依。
申錫愚啓曰,會寧府使許棨,移拜北兵使,有除朝辭赴任之命矣。密符則以前兵使所授仍佩,諭書則安寶,使院吏齎傳,何如?傳曰,允。
又啓曰,行大司憲李憲球,執義成近默,掌令金龍洛,持平洪直弼在外,掌令韓啓源,持平南性敎牌不進,監察茶時之意,敢啓。傳曰,知道。
以掌令韓啓源,持平南性敎,獻納金始淵牌不進罷職傳旨,傳于申錫愚曰,只推。
以左副承旨曺錫亨牌不進罷職傳旨,傳于洪永圭曰,只推。
洪永圭,以內醫院都提調·提調意啓曰,駞酪粥自十月初一日當爲封進,依前例擧行事,預爲分付司僕寺之意,敢啓。傳曰,知道。
申錫愚,以備邊司言啓曰,頃因東萊府使姜時永狀啓,信行年條定送之意,捧標於倭人處後,許納書契,任譯輩初不預探稟告,以致倭人自定年條,遽請納契之罪狀,詳査發聞之意,筵奏行會矣。卽見該府使狀啓,則以爲,曉諭館倭後,捧標上送,其時訓導玄學魯,拿致嚴査,則所告內,昨年冬館守倭以爲,請信差价,當於明春出來云,而旣無文蹟,只憑口傳,遽然稟告,在所審愼,趑趄未果云。拘留本府,以待處分爲辭矣。館倭處,今旣捧標,回答書契,令承文院撰出下送,而年條則以丙午爲定之意,使之措辭,該訓導旣聞明春差价之行,而不爲先事周章,以致島契之自定年條者,有違舊例,亦關後弊,其所擧行,誠甚駭痛。令攸司照法嚴勘,何如?傳曰,允。
又以刑曹言啓曰,備邊司啓辭內,頃因東萊府使姜時永狀啓,信行年條定送之意,捧標於倭人處後,許納書契,任譯輩初不預探稟告,以致倭人自定年條,遽請納契之罪狀,詳査登聞之意,筵奏行會矣。卽見該府使狀啓,則以爲,曉諭館倭後,捧標上送,其時訓導玄學魯,拿致嚴査,則所告內,昨年冬館守倭以爲,請信差价,當於明春出來云,而旣無文蹟,只憑口傳,遽然稟告,在所審愼,趑趄未果云。拘留本府,以待處分爲辭矣。館倭處今旣捧標,回答書契,令承文院撰出下送,而年條則以丙午爲定之意,使之措辭,該訓導旣聞明春差价之言,而不爲先事周章,以致島契之自定年條者,有違舊例,亦關後弊,其所擧行,誠甚駭痛。令攸司照法嚴勘,何如,傳曰,允事,命下矣。該訓導玄學魯,方在東萊府,發關該道,使之罔夜押上,待押來擧行之意,敢啓。傳曰,知道。
辛丑九月二十日辰時,上御熙政堂。召對入侍時,參贊官申錫愚,檢校待敎李㘾,侍讀官金應均,檢討官尹穳,假注書李又新,記事官金益文·趙然昌各持綱目第三卷,以次進伏訖。上曰,史官分左右。上開卷命讀之,應均讀自復作阿房宮,至縣無守城。上曰,止之,文義陳之。應均曰,復作阿房宮之復字,蓋有深貶底意。始皇之作此宮也,窮民之射,渴人之力,極其壯麗,有何復作之擧,而二世貪侈之習,猶不已焉。又使民困苦至此,怨讟朋與,亂隨而起,遂失天下,嬴秦之貪暴無道,不可勝言。大抵治國之道,莫先於崇儉愛民。是以帝堯土階三等,茅茨不剪,大禹卑宮室菲飮食,以致協和萬方,政乂敏德之化,此皆大聖人至德盛化,後世人君之所鑑法,而雖以後世中主言之,漢文帝以百金之財,爲中人十家産,遂罷露臺之作,治化郅隆,有四十年刑措之風,至今稱美。自古聖帝明王,莫不以節財用愛民力,爲致治之本。伏願〈此〉等處,深加諦察焉。上曰,下番讀之。穳讀自誅暴秦據咸陽,至鮒付·子順之子。上曰,止之,文義陳之。穳曰,今此臣所讀自止中,別無文義之可奏,而第有區區所懷,敢此仰達矣。目下悠悠萬事,莫大於聖學之陳勉,是以大小臣僚之前後進言者,必以勤聖學爲第一義諦者,誠以國之治否,民休戚,實係於此也。蓋聖學勤則德業日隆,而國計民事,自底熙洽,聖學不勤則志慮靡定,而治法政謨,無所資益,是知政令施措,皆從學問中出來也。自古聖帝明王,莫不以學問爲致治之本。大禹懋惜陰之工,而以致四方之風動,成湯修日新之德,而乃有兆民之允懷,玆豈非今日之所當鑑法者乎?惟我殿下,春秋鼎盛,聖知明達,政宜惜寸陰懋日新之工,可與禹·湯比隆,而竊覸近日以來,非但經筵之稟,課日停下,竝與召對之命,不賜頻接,沁泄度日,殆同東閣者然,未敢知淸燕涓蠖之中,所玩繹者何書,所留心者何事,而聖念若不能專致於學問,則聲色玩好之物,游戲䙝狎之類,皆足爲移心之資,豈不大可懼哉?且以講對時言之,句讀之間,心口未協,尙欠專一之意,文義之際,發問絶罕,未免循例而止。若此不已,雖日開三講,群僚徒歸應文之具而已,尙何望其終始典學,以至緝熙光明之域哉?繼自今法講召對,課日爲之,對方冊如對聖賢,必存誠敬,所讀者義,潛心玩究,經傳之嘉謨善政,史書之治亂得失,隨處討論,酬酢如響,情志流通,則聖學當有資益之效,群下必盡啓沃之誠,豈不盛哉,豈不休哉?臣雖無似,職忝論思,憂愛之誠,不能自已,不避猥越,敢此仰勉,伏願深加體念焉。應均曰,下番所奏,甚切實矣。臣謹按宋史,以哲宗夏月停講。其臣范祖禹有曰,陛下今日之學與不學,係他日治亂。又曰,凡人進學,莫不在於年少之時,數年之後,陛下雖欲勤於學問,恐不得如今日之專一也。此言甚合於勉學之語。今當秋氣淸涼之序,政宜聖學勤政之時,伏願殿下,課日經筵,頻接召對,益勉緝熙之工,是臣區區之望。上曰,閣臣讀之。㘾讀自八月楚將武臣,至旗幟皆赤。上曰,止之,文義陳之。㘾曰,此自止中,別無文義之敷陳者,而蓋嬴秦之至二世亡者,致使百姓困苦愁怨,不得安其業得其所耳。國之興替,專係於民心之向背也。故聖主明君,視民如傷,或有一夫之不獲,則若恫在己,以誠小民爲祈永之本也。大抵帝王之學,不在於章句掇拾,須以理亂得失,爲要領旨義,審得於何者善何者惡,體驗於吾一身上日用動靜云爲之間,則自有心得之竗,而以至於三代郅隆之治,決非高遠難行之事,豈不休哉?雖昏亂之主,非不欲卜國綿遠,以享安樂,而每浸潤膚受之蔽,終不能覺悟,而自底亂亡,豈不大可懼哉?至如二世之怒於使以反者聞者皆此類也。儒臣所陳,皆爲切實。伏願殿下,日接講官,發難辨疑,雖於燕閒之中,監古徵今,以居安思危,益軫乾惕焉。上曰,參贊官讀之。錫愚讀自楚人項梁起兵於吳,至自立燕王。上曰,止之,文義陳之。錫愚曰,項羽學書不成去,及學兵法則略知其意,又不肯竟學,以書之用謂足以記姓名而已,何其悖也?漢祖初起,其不好學,固與項羽無異,而然其本姿,已有寬暴之殊,智力之分,及定天下,聽陸賈前說詩書,號曰新語,頗喜其說,其成敗失得之辨,亦決於此矣。其時專以權數詐力相高下,而書之爲重,猶尙如是,況乎仁明之君,處於熙泰之世,欲講三代之治而施諸用,則捨是書奚以哉?下番玉堂纔以勤講學仰奏,而其言切實,伏望體念焉。上掩卷,命史官就座。仍命退,諸臣以次退出。
上在昌德宮。停常參·經筵。
曺錫亨啓曰,來二十五日朝參日次矣,敢稟。傳曰,停。
洪永圭啓曰,明日召對,取稟。傳曰,停。
申錫愚啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
洪永圭啓曰,明日再明日齋陵忌辰祭齋戒正日相値,視事頉稟之意,敢啓。傳曰,知道。
傳于金學性曰,明日眞殿茶禮,當自內親行矣,時原任大臣·閣臣·宗親,儀賓·二品以上入參。
傳于申錫愚曰,咸鏡道慶源府定配罪人權斆鬱移配忠淸道黃澗縣。
申錫愚啓曰,行大司憲李憲球,執義成近默,掌令金龍洛,持平洪直弼在外,掌令韓啓源,持平南性敎牌不進,監察茶時之意,敢啓。傳曰,知道。
以掌令韓啓源,持平南性敎,獻納金始淵牌不進罷職傳旨,傳于申錫愚曰,只推。
金學性啓曰,卽者吏曹郞廳來言,明川府使白希洙,黃澗縣監趙基升兩司俱未署經云。除在外外,未肅拜人員,竝卽牌招,以爲署經之地,何如?傳曰,允。
曺錫亨,以兵曹言啓曰,守門將李尙烈,不有呈由,擅自下鄕云,汰去,何如?傳曰,允。
又以兵曹言啓曰,今月二十四日一羽禁軍番次矣。該番將有闕之代,依承傳口傳擬入之意,敢啓。傳曰,知道。
兵曹口傳政事,以李明學爲羽林將。
上在昌德宮。停常參·經筵。
夜五更,月暈。
洪永圭啓曰,明日召對,取稟。傳曰,爲之。
申錫愚啓曰,行大司憲李憲球,執義成近默,掌令金龍洛,持平洪直弼在外,掌令韓啓源,持平南性敎傳旨未下,監察茶時之意,敢啓。傳曰,知道。
以掌令韓啓源牌不進罷職傳旨,傳于申錫愚曰,只推。
以持平南性敎,獻納金始淵牌不進罷職傳旨,傳于申錫愚曰,只推。
申錫愚啓曰,守令署經事,命下矣。掌令韓啓源,持平南性敎,獻納金始淵,旣有只推之命,竝卽牌招,以爲署經之地,何如?傳曰,允。
以掌令韓啓源牌不進罷職傳旨,傳于申錫愚曰,只推。
以持平南性敎,獻納金始淵再牌不進罷職傳旨,傳于申錫愚曰,只推。
申錫愚啓曰,守令署經事,命下矣。掌令韓啓源,持平南性敎,獻納金始淵旣有只推之命,竝更牌招,以爲備員署經之地,何如?傳曰,允。
以掌令韓啓源再牌不進罷職傳旨,傳于申錫愚曰,只推。
申錫愚啓曰,獻納金始淵三牌不進,依定式遞差傳旨及禁推傳旨,捧入之意,敢啓。傳曰,知道。
以獻納金始淵三牌不進禁推傳旨,傳于申錫愚曰,分揀。
曺錫亨,以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
申錫愚,以義禁府言啓曰,咸鏡道慶源府定配罪人權斆鬱,移配忠淸道黃澗縣事,承傳啓下矣。權斆鬱忠淸道黃澗縣移配,而以承傳內辭意,具罪目,依例發遣府羅將,押送新定配所,何如?傳曰,允。
辛丑九月二十二日辰時,上詣眞殿。茶禮親行入侍時,行都承旨鄭基一,左承旨金學性,右承旨洪羲錫,左副承旨曺錫亨,右副承旨申錫愚,同副承旨洪永圭,假注書金得秀·李又新,記事官金益文·趙然昌,原任直提學徐憙淳·朴永元,直提學趙秉龜,原任直閣李嘉愚,檢校直閣金左根,原任直閣李景在,檢校直閣李公翼,原任待敎趙斗淳,檢校待敎金洙根·李㘾,待敎趙鳳夏以次侍立。時至,上具翼善冠·衮龍袍,出幄次。通禮導上詣版位,通禮啓請鞠躬四拜興平伸,上行四拜禮。大臣二品以上皆行四拜禮。通禮導上詣盥洗位,盥洗訖。通禮導上詣第一室尊所,執尊擧內羃。通禮導上詣位前跪,基一奉香。永圭奉爐三上香,仍行奠爵,基一奉爵,永圭奠爵。次詣第二室第三室如右禮。通禮導上降復位,啓請鞠躬四拜,上行四拜禮,二品以上皆行四拜禮。禮畢,通禮導上還入幄次。諸臣以次退出。
上在昌德宮。停常參·經筵。
洪永圭啓曰,明日常參·經筵,取稟。傳曰,停。
申錫愚啓曰,行大司憲李憲球,執義成近默,掌令金龍洛,持平洪直弼在外,掌令韓啓源未肅拜,持平南性敎呈辭,監察茶時之意,敢啓。傳曰,知道。
傳于洪永圭曰,召對入侍。
申錫愚啓曰,守令署經事,命下矣。掌令韓啓源,獻納金始淵,竝卽牌招,以爲署經之地,何如?傳曰,允。
以掌令韓啓源牌不進罷職傳旨,傳于申錫愚曰,只推。
申錫愚啓曰,守令署經事,命下矣。大司諫李啓朝,司諫宋能圭,正言李在立·姜麟岳在外,只有獻納金始淵一人,不得備員署經,何以爲之,而掌令韓啓源旣有只推之命,更爲牌招,何如?傳曰,允。
又啓曰,明川府使白希洙,黃澗縣監趙基升,憲府則雖已署經,諫院則大司諫李啓朝,司諫宋能圭,正言李在立·姜麟岳在外,只有獻納金始淵一人,不得備員署經,何以爲之?敢稟。傳曰,一司除署經。
傳于申錫愚曰,宮人福錫定配,宮奴裴英福刑配。
辛丑九月二十三日辰時,上御熙政堂。召對入侍時,參贊官洪永圭,侍讀官李宗秉,檢討官沈膺泰,待敎趙鳳夏,假注書金得秀,記事官金益文·趙然昌各持綱目第三卷,以次進伏訖。上曰,史官分左右,上開卷,命讀之。宗秉讀自韓廣至燕,至未知此兩人所欲也。上曰,止之,文義陳之。宗秉曰,韓廣自立爲燕王,而趙不能禁,武臣自立爲趙王,而楚不能禁者,何也?蓋陳勝有以敎之也。陳勝首事擧義,而始至陳,自立爲楚王,此示天下私也,私者利己之謂也。是故武臣韓廣亦以利己之心而自王焉,是皆效尤於陳勝者也。古人有言曰,王者無私,豈有以私而能王者乎?蓋至公無私者,天地之心也。王者以天地之心爲心,故亦至公無私而已矣。書曰,惟天地萬物父母。傳曰,君者,民之父母,天地之心,無私也。故林䓤之中,無一物不遂其生,人君之心無私也。故億兆之衆,無一夫不被其澤。今我殿下,卽環東土億萬生靈之父母也。克體天地至公無私之心以爲心,則德化日盛,惠澤旁流矣。伏願體念焉。上曰,下番讀之。膺泰讀自夫武臣張耳,陳餘,至爲魏王而相之。上曰,止之,文義陳之。膺泰曰,趙王之還國,不在於使者之屢請,而乃在於養卒之一言,則養卒之智,固有過於耳·餘之賢矣。夫厮養者,析薪煩烹之謂,其職也賤,其人也微,殆與管庫之士,抱關之監,一流人耳。然或擧之以覇晉,或迎之以存趙,是豈非知人用人之驗乎?戰國之時,猶尙如此,矧今聖明在上,廣搜草野之隱士,旁招韞櫝之異才,器以使之,列于庶位,則朝有得人之盛,野無遺賢之歎矣,豈不休哉?伏願懋哉念哉。上曰,閣臣讀之。鳳夏讀自周巿定魏地,至沛公出戰破之。上曰,止之,文義陳之。鳳夏曰,周巿旣定魏地,諸候共欲立之,固辭不聽,迎立公子咎爲王。夫此時天下瓦解,群雄竝起,得尺得寸,爭王爭覇,且謂王侯無種之說,不知君臣之有義。至於周巿,斷然守忠,不聽諸侯之言,終立魏咎,盡勉輔相之道,其爲國之誠,報君之心,在當世一人也。大抵人君褒忠尙義,進賢禮士,推恩廣惠,浹洽肥髓,則世臣邦彦,莫不輸忠盡誠,四海皆有愛戴之心,萬方亦懷忠義之志,扶綱常於天地,昭義理於日星,社稷安於鼎呂,邦基鞏於磐泰矣。伏願殿下,懋加澄省焉。上曰,參贊官讀之。永圭讀自沛公旣破秦軍,至故二人獨得脫。上曰,止之,文義陳之。永圭曰,臣所讀自止中,別無可陳之旨義,而第有區區愚衷,玆敢仰達。夫讀史之法,與經傳有異,汎濫乎君臣得失之蹟,審察乎治忽興替之機,龜鑑焉在是,柯則焉在是,其善與惡,皆可以師之而已,不必逐句尋繹,隨行探賾,如法講之爲也,且況召對,晉接無時,體例甚簡,質疑問難,情志流通,繁不相嫌,多而益善,一日所講,雖至一二篇,未必以貪務爲拘,而臣竊覸今日諸臣所讀,不過數板,草草敷陳,殆同文具,上無發問之擧,下無奏對之暇,是可謂有其名而無其實也。臣不勝歎惜之至。伏願另加體念,勿以人微而廢言也。上掩卷,命史官就座,仍命退。諸臣以次退出。
上在昌德宮。停常參·經筵。
洪永圭啓曰,明日常參·經筵,取稟。傳曰,停。召對爲之。
申錫愚啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
洪永圭啓曰,四大臣祠版,遣承旨致祭事,命下矣。今二十五日忠翼公趙泰采致祭,何承旨進去乎?敢稟。傳曰,同副承旨進去。
以慶尙監司洪在喆狀啓,蔚山等邑民家頹壓事,傳于申錫愚曰,民家頹壓,若是夥多,誠甚驚惻。元恤典外,竝加顧助,渰死人如有生前身還布,竝蕩減,卽爲結構奠接,俾無一民失所棲遑之弊事,廟堂各別措辭,分付。
申錫愚啓曰,行大司憲李憲球,執義成近默,掌令金龍洛,持平洪直弼在外,掌令韓啓源,持平南性敎牌不進,監察茶時之意,敢啓。傳曰,知道。
以掌令韓啓源,持平南性敎,獻納金始淵牌不進罷職傳旨,傳于申錫愚曰,只推。
洪永圭,以戶曹言啓曰,臣秉鉉與正郞臣李聞榮,進詣慶熙宮差備內,啓下手本中有頉處,眼同看審,則不無間間修補處,而節候差晩,土功爲難,待明春漸次始役之意,敢啓。傳曰,知道。
又以戶曹言啓曰,文昭殿碑閣·蠶壇碑閣,追慕洞碑閣·淨業院碑閣·流霞亭·養正齋,依定式發遣本曹郞廳奉審,則姑無頉處之意,敢啓。傳曰,知道。
又以戶曹言啓曰,訓鍊院·慕華館,依定式發遣本曹郞廳摘奸,則姑無頉處之意,敢啓。傳曰,知道。
申錫愚,以禁衛營言啓曰,本營騎士將林柱煥,身病猝重,勢難察任,改差,何如?傳曰,允。
又以義禁府言啓曰,黃海監司徐念淳狀啓內,長壽山城別將黃基濂爲先罷黜,其罪狀,令攸司稟處事,啓下矣。黃基濂時在任所,依例發遣府羅將,交代後拿來,何如?傳曰,待待命拿囚。
又以刑曹言啓曰,宮人福錫定配,宮奴裴英福刑配事,命下矣。裴英福嚴刑一次後,福錫全羅道務安縣,英福慶尙道安義縣定配所,竝卽押送之意,敢啓。傳曰,知道。
上在昌德宮。停常參·經筵。
夜自五更至二十六日開東,灑雨下雨,測雨器水深三分。
藥房提調金左根,副提調洪永圭啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
曺錫亨,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
洪永圭啓曰,明日常參·經筵,取稟。傳曰,停。
申錫愚啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
曺錫亨啓曰,備邊司郞廳來言,今日賓廳日次,而大臣俱有身病,不得來會云矣,敢啓。傳曰,知道。
傳于曺錫亨曰,召對入侍。
洪永圭啓曰,臣以忠翼公趙泰采致祭進去,下直之意,敢啓。傳曰,知道。
曺錫亨啓曰,行大司憲李憲球,執義成近默,掌令金龍洛,持平洪直弼在外,掌令韓啓源,持平南性敎牌不進,監察茶時之意,敢啓。傳曰,知道。
以掌令韓啓源,持平南性敎,獻納金始淵牌不進罷職傳旨,傳于曺錫亨曰,只推。
以京畿監司徐英淳狀啓,楊州牧使白殷鎭遭父喪事,傳于洪羲錫曰,令該曹口傳差出,催促下送。
洪羲錫啓曰,今九月二十七日祿都目政事爲之之意,敢啓。傳曰,知道。
洪羲錫,以內醫院都提調·提調意啓曰,進上鍼子及諸醫所用鍼子,例有三年一次造成之規,而明年乃是當次之年。依例精造進上後,分給諸醫,明年又是寅年,三寅鍼亦爲依例精造進上,何如?傳曰,允。
又以禮曹言啓曰,卽接晉州幼學朴在彬所志,則以爲,族弟在圭嫡妾俱無子,以其同姓八寸弟在詹二子基榮,欲爲繼後,兩家諸族相議完定,而生養父母俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式。門長朴在彬所訴旣如此,依定式朴在詹第二子基榮,立爲朴在圭之後,何如?傳曰,允。
曺錫亨,以兵曹言啓曰,今九月二十四日亥正二刻十三分立冬十月節改火進上時,宗廟署·社稷署·永禧殿·永寧殿·景慕宮·毓祥宮·宣禧宮·景祐宮·慶壽宮,依例改火奎章閣·議政府·承政院·漢城府,一體頒火之意,敢啓。傳曰,知道。
又以禁衛營言啓曰,臣完植進詣南廟有頉處,看檢修改後,別單書入之意,敢啓。傳曰,知道。
又以禁衛營言啓曰,本營哨官李哲權·沈興奎身爲將官,擧措駭妄,爲先汰去之意,敢啓。傳曰,知道。
又以御營廳言啓曰,本廳軍色從事官洪在龍,身病甚重,勢難察任,改差,何如?傳曰,允。
辛丑九月二十五日辰時,上御熙政堂。召對入侍時,參贊官曺錫亨,侍讀官沈敦永,檢討官沈膺泰,待敎趙鳳夏,假注書李又新,記事官金益文·趙然昌各持綱目第三卷,以次進伏訖。上曰,史官分左右。上開卷命讀之,敦永讀自秦嘉起兵於郯,至以及於敗。上曰,止之,文義陳之。敦永曰,陳勝不過以漁陽一屯長,旣無過人之才略,且非民望之素從,然此攻秦王楚,其勢易然,誠以海內苦秦之餘耳。惟彼輕淺之量,不思拊循之策,待以衆賓之禮而妄自尊大,是非泰而驕也。偏聽輕威之說而枉行誅罰,是非威而猛也。驕且猛焉,其勢不長,理所必至,則顧何足道哉?臣謹按論語曰,君子無衆寡,無小大,無敢慢,斯不亦泰而不驕乎?君子正其衣冠,尊其瞻視,儼然人望而畏之,斯不亦威而不猛乎?此乃聖人全體渾然,陰陽合德,敬以直內,臨之以莊,故上無自廣之志,下憚不惡之嚴,非以威驕加於人也。蓋其莊敬之工,非獨於應事之際,接物之間,使之有以服吾之德,畏吾之威而已。誠能嚴恭寅畏,常存此心,使其終日儼若,不爲物欲所侵撓,則推之讀書,以之觀理,將無所往而不得其當矣。伏願殿下體念焉。上曰,下番讀之。膺泰讀自春正月,至非世指名也。上曰,止之,文義陳之。膺泰曰,此章別無文義之可陳者,其中有心之一字,臣請推是字而仰奏矣。夫心者一身之主而萬化之原也。天之賦人,莫不有是心,而是心之中,又有道心人心之分,發於天理者爲道心,發於人欲者爲人心。二者之間,其幾甚微,故大舜垂精一執中之訓,鄒聖著操存舍亡之誡,是皆丁寧告戒,深切著明者也。惟我殿下,日開筵席,召接臣隣,討論經傳,探頤蘊奧,擇其精一而固執之,慮其舍亡而採存之,終始典學,無少間斷,則心性之涵養,德業之進修,自不覺其緝熙光明之域矣。夫何近日以來,法講召對,或時有命,而句讀文義,未免文具而止,時日作輟,非徒寒曝之頃而已。如此而安望其聖工之將就乎?臣竊恐殿下於燕涓蠖濩之中,有未能以道心爲主,而使人心聽命焉故耳。伏願繼自今,益加克己之工,俾底日新之盛,不勝幸甚。上曰,閣臣讀之。鳳夏讀自嬰乃謂軍吏曰,至梁自號武信君。上曰,止之,文義陳之。鳳夏曰,臣所讀自止中,別無可陳文義,而范增說以立楚之策,項梁延立懷王之孫,以從民望,以收人心,則名分義理,於斯可見也。夫秦肆戾虐,彝倫之常絶矣,列國竝起,上下之分蔑矣。然而楚立懷王,民心響應,則此天地之常經自在,君臣之大義自存也。大抵人君立紀正綱,守經明義,然後人心之趨向,如水之就下,上無經法之壞,下無僭越之擧矣。伏願殿下省察焉。上曰,參贊官讀之。錫亨讀自張良說梁曰,至秦民駭懼思亂。上曰,止之,文義陳之。錫亨曰,秦之李斯居台鼎之位,任輔弼之責,而懼其誚讓,重其爵祿,敢以天下桎梏,滅仁義驅諫諍之說,迎合主意,騁辯固寵,此特鄙夫患得患失阿諛苟容之態耳。爲其上者,不惟不痛加懲斥,乃反悅豫而嘉納之,秦之亡,寔由於此。書曰去邪勿疑,蓋諂侫之徒,亂人家國,因不可一日假貸,而長其側媚之習也。綱目一部,黜陟嚴明,列國君臣之臧否得失,無不歷擧而載之,俾以爲後世鑑戒之具,伏願留神省察焉。上掩卷,命史官就座,仍命退。詣臣以次退出。
上在昌德宮。停常參·經筵。
鄭基一啓曰,明日常參·經筵,取稟。傳曰,停。召對爲之。
曺錫亨啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
鄭基一啓曰,左承旨金學性,右副承旨申錫愚,同副承旨洪永圭今日不爲仕進,竝卽牌招,何如?傳曰,允。
曺錫亨啓曰,行大司憲李憲球,執義成近默,掌令金龍洛,持平洪直弼在外,掌令韓啓源,持平南性敎牌不進,監察茶時之意,敢啓。傳曰,知道。
以掌令韓啓源,持平南性敎,獻納金始淵牌不進罷職傳旨,傳于曺錫亨曰,只推。
以左承旨金學性,右副承旨申錫愚,同副承旨洪永圭牌不進罷職傳旨,傳于曺錫亨曰,只推。
吏曹口傳政事,以徐憲淳爲楊州牧使。
曺錫亨,以兵曹言啓曰,五衛將王德元,以其身病,呈狀乞遞,改差,何如?傳曰,允。
上在昌德宮。停常參·經筵。
金學性啓曰,明日常參·經筵,取稟。傳曰,停。
曺錫亨啓曰,來初一日輪對日次,而宗廟冬享大祭齋戒相値,頉稟之意,敢啓。傳曰,知道。
又啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
金學性啓曰,右副承旨申錫愚,同副承旨洪永圭今日不爲仕進,竝卽牌招,何如?傳曰,允。
傳于洪羲錫曰,召待入侍。
曺錫亨啓曰,行大司憲李憲球,執義成近默,掌令金龍洛,持平洪直弼在外,掌令韓啓源,持平南性敎牌不進,監察茶時之意,敢啓。傳曰,知道。
以掌令韓啓源,持平南性敎,獻納金始淵牌不進罷職傳旨,傳于曺錫亨曰,只推。
以右副承旨申錫愚,同副承旨洪永圭牌不進罷職傳旨,傳于曺錫亨曰,只推。
有政。吏批,判書金蘭淳進,參判李奎鉉病,參議李圭祊在外未肅拜,左承旨金學性進。以李顯養爲司䆃主簿,李章運爲順懷墓守衛官,李種赫爲博川郡守,兼持平李廷斗減下批。
兵批,行判書洪敬謨進,參判李鼎臣入直,參議李是鍊,參知洪龜燮病,左副承旨曺錫亨進。以李嘉愚爲都摠管,沈漢永爲副摠管,任泰瑛爲內禁將,具載鳳爲羽林將,李得潞·羅鵬南爲五衛將,朴兌升爲忠壯將,李根永爲訓鍊僉正,申泰運爲文兼,金一求爲武兼,尹行敬爲守門將,劉漢邦爲長壽別將,同知單李珌秀,僉知單宋在益·金東益·金應秀,副護軍金箕晩,以上竝單付。
曺錫亨,以兵曹言啓曰,新除授羽林衛將具載鳳,時無職名,依例口傳付軍職以入之意,敢啓。傳曰,知道。
兵曹口傳政事,副護軍單具載鳳。
曺錫亨,以備邊司言啓曰,北道先運襦衣作木三十八同零,去核木花二千一百五十八斤零照數捧上,尺量稱量後,仍爲監封逢授於齎去禁軍處,沿路輸運及本道頒給時,各別惕念擧行,俾無尺寸斤兩從中閪失之弊事,別爲措辭關飭之意,敢啓。傳曰,知道。
左議政金弘根疏曰,伏以,易咸之傳曰,君臣能相感,則君臣之道通,上下能相感,則上下之志通。蓋有感必通之理,無有古今,無有尊卑,惟誠者能之。故宋臣歐陽脩之言曰,天鑑孔昭,而一言可以感動者,在能致其誠。顧臣賤末,去就之仰塵崇聽,未可謂不刳瀝而搯擢,積諸中而發於外也,而聖心邈然,不見有孚格啓納之功,此其故何也?一則臣之不誠也,二則臣之不誠也。夫大臣者,所以佐其君而令其民,民從以信之者也。不誠之如臣,而尙可以輔弼承攝乎?其間責其有咸亨觀感之美也哉?此臣所以暋不知畏,臶籲而不知止也。人於疾痛,不能强所不强,亦猶誠不誠之爲十手目所指覩,雖欲厭然而自揜,有不可得也。以聖上庇覆臣憫恤臣,言語奏對之所悉,進退周旋之所燭,臣豈無望乎一言感動之幸,而今所以落然自失,倀然若無所於歸者,臣愚死罪以爲,亦不能無憾於天地之大也。煩瀆之爲隳壞義分,臣非不知也,强聒之爲乖損事體,臣非不知也。人之厚誚於臣在此,臣所自悼以莫由自恕也,亦惟在此,而以臣目下形實,先犯不量之誡,畢竟爲昌披顚倒,收拾不得,則是以臣一身之病,病及於國也,寧有此哉?噫,力抗臨軒之召,始終不奪其志,古之人有蔡謨能焉。臣之嚴畏怵迫,冒膺謬恩,固當爲謨之所笑,而旣出旋入,章四十有餘,上以必準爲諒,古之人葉向高又能之。當時不以爲非,後世不爲不取,則臣雖無似,寧不向高所得,爲區區所自期也哉?偏蒙不世之遇而惟便宜是占,臣之罪也,積瘝方殷之務而惟抛委是甘,臣之罪也,而究其實則病之所廢,事不從心,蚤夜瞿瞿,思所以可擔可勉之方而無其說焉,萬萬非便宜之計,而抛委之爲也。用敢薰沐宿戒,齎忱攄悃,更慁於日月之明。伏乞聖慈,念無物不感之義,軫至誠必致之效,亟允臣切至窮急之懇,將臣職名,亟行刊斥,以究顧復恩勤之澤,不勝大願。臣無任云云。答曰,省疏具悉卿懇。卿之又此辭免,何也?一之爲過,其可再乎?前批已罄,想不待更加敦勉,而卿所云君臣上下感應之理者,極爲切當,無乃予小子誠淺,不能感卿而然歟?此予所以自愧,而非卿所以自引也。至若有明輔臣事,亦自有當時事勢之不得不然者,卿豈可一毫擬議於此乎?況今廟務賓筵久曠,一日延拕,尤極悶菀。卿須體予至意,亟斷來章,俟少間登對。仍傳于曺錫亨曰,此批答,遣史官傳諭于左議政。
辛丑九月二十七日辰時,上御熙政堂。召對入侍時,參贊官洪羲錫,侍讀官沈敦永,檢討官尹穳,檢校待敎南秉哲,假注書金得秀,記事官金益文·趙然昌各持綱目第三卷,以次進伏訖。上曰,史官分左右。上開卷,命讀之。敦永讀自郞中令趙高,至權重於陛下。上曰,止之,文義陳之。敦永曰,國家之替隆,實係於用人之邪正,而用賢則國以之隆,不用賢則國以之替,此不待博考而後知之,卽此一章,可以監矣。趙高以刑餘小醜,恃恩專恣,忠諫者謂之誹謗,深計者謂之妖言,禦下蔽上,導諛薰染,使其君迷不自覺,習與性成,秦爲天子,二世而止,是豈不大可戒也哉?夫人君習與正人居之,不能無正,猶蓬生麻中,不扶而直,習與不正人居之,不能無不正,猶白沙在泥,不染而黑。是故宋程子嘗進言於朝曰,人主一日之間,接賢士大夫之時多,親宦官宮妾之時少,則可以涵養氣質而薰陶德性,此誠治身之大法,不易之正論。故其後人臣之告其君者,必以此屢陳,而以其無新奇可喜之說,便歸常談,莫之省察。臣竊以爲,殿下於進接之時,亦已飫聞,而求其要道先務,捨此而將何以哉?伏願勿求新異之言,深究切至之要,應之於心,驗之於身,則其在進德之基,治國之要,大有益矣。懋哉懋哉。上曰,下番讀之。穳讀自二世乃使人,至爲中丞相事皆決焉。上曰,止之,文義陳之。穳曰,嬴秦之貪暴無道,卽歷代昏亂之世所無,而至於二世,民心去益渙散,國勢阽於危亡者,實由於深居阿房,不接臣僚,專聽趙高,惟阿媚是好,恣行暴虐,窮心志之所欲,民在塗炭而督責益苛,盜賊四起而晏若無事,惟與宦官婦女,日益淫肆,睯不覺察,若此而豈有不亡之理哉?大抵爲人君之道,雖在豐豫之時,恒存兢懼之心,斥去諂邪,樂聞讜言,則治道隆盛,邦命永固矣。是以益之戒舜曰,罔遊于逸,罔淫于樂。又曰,任賢勿貳,去邪勿疑,以大舜之聖,豈有此可虞之事,而猶以是言之,此可見儆戒於無虞者也,所以唐虞之盛而爲法於後世也。蓋前代之治亂得失,布在經史,瞭然可辨,雖非講讀之時,常常玩繹,可法者法之,可戒者戒之,聖德自底於嵬蕩,治化可期於郅隆。伏願懋哉懋哉。仍起伏更奏曰,臣於向日筵席,敢以陳腐之言,猥煩聖學之陳勉,幸自近日,召對頻接,成命屢下,不勝欣忭萬萬。第法講停廢,今已久矣,聖工間斷,不啻寒曝之頃,則下情抑苑,容有其極。臣謹按館中故事,列聖朝勤誦學之嘉法美規,燦然可鑑,而在純宗朝時,或有停講之命,諸儒臣聯箚仰勉,輒蒙開納之聖旨,椅與盛矣。至今欽仰,而竊覸近日以來,大小臣僚爲殿下講筵之勤御,屢屢陳達,終未有聽納之效,臣未敢知聖心或移於游戲玩好之間,而不能專致於學問而然耶?蓋學問程課之法,自天子至於庶人無二致。苟不專一於用工,難期其進就。殿下將來之進講經傳尙多,而詩傳始講,今爲四載,未過其半,若此而何時垂畢乎?臣以此等煩屑之言,陳達於至尊之前者,極知椳越,而講筵久停之餘,時有召接之命,則至於無知皀隷之賤,莫不聳聽欣幸,此實出於秉彝之性,而臣之三昧,適自講席而退,則家人亦爲之榮幸。以此觀之,人心之蘄望於殿下講學之勤者,卽是一世之所同然。伏願繼自今,法講召對,課日爲之,無或間斷,是臣區區之望焉。上曰,閣臣讀之。秉哲讀自章邯擊破楚軍,至諸別將皆屬焉。上曰,止之,文義陳之。秉哲曰,臣所讀自止內,別無大義可達者,故玆取其句讀之意,仰陳矣。項梁再破秦軍,有驕色,宋義諫之以將驕卒惰等語,而梁不聽,卒爲兵敗身死矣。夫兵者死生之地,勝敗兵家常事,豈可以一勝有驕色哉?兵驕者敗,此之謂也。凡人情忽於所易,故自古良將,皆於戰勝之後,尤爲愼察,得志之地勿再往,亦此意也。梁旣不知,臨事而懼,又不能聞過則改,其所敗亡,不亦宜乎?大都人之驕矜,最是惡行,非徒不可於爲將而已,凡百事爲,未有驕而能成之者。國君驕人,則失其國,大夫驕人,則失其家,誠非虛語也。且經云,如有周公之才之美,使驕且吝,其餘無足觀。況其無周公才美者乎?伏願殿下,每於此等處省念焉。上曰,參贊官讀之。羲錫讀自楚遣沛公伐秦,至王因以羽爲上將軍。上曰,止之,文義陳之。羲錫曰,項羽以蓋世之氣,拔山之力,喑啞叱咜,千人皆廢,實非沛公之敵手,則强弱之勢,宜若項勝劉敗,而羽則慓悍而所過無不殘滅,忌疑而不能用一范增,又有天地間不容之大罪,大失民心,遂至於敗。沛公則豁達寬厚,屈群善將,兵出有義,天與人歸,此所以得天下者也。大抵歷代之興替成敗,雖有事蹟之各殊,究其歸則不過是仁義之順逆,人心之向背而已。伏願於此等處,勿爲泛然看過焉。上掩卷,命史官就座,仍命退。諸臣以次退出。
上在昌德宮。停常參·經筵。
自開東至未明,灑雨下雨,測雨器水深二分。
曺錫亨,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
洪永圭啓曰,明日常參·經筵,取稟。傳曰,停。
曺錫亨啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
金學性啓曰,右副承旨申錫愚,同副承旨洪永圭今日不爲仕進,竝卽牌招,何如?傳曰,允。
曺錫亨,以都摠府言啓曰,今日入直軍兵等,習射技放事,標信啓下矣,雨勢如此,不得設行之意,敢啓。傳曰,知道。
曺錫亨啓曰,行大司憲李憲球,執義成近默,掌令金龍洛,持平洪直弼在外,掌令韓啓源,持平南性敎牌不進,監察茶時之意,敢啓。傳曰,知道。
以掌令韓啓源,持平南性敎,獻納金始淵牌不進罷職傳旨,傳于曺錫亨曰,只推。
以右副承旨申錫愚牌不進罷職傳旨,傳于曺錫亨曰,只推。
洪永圭,以成均館同知館事意啓曰,本館入直久任郞廳外,他郞不得入直,若有代員替直之事,則草記代直事,曾有定式矣。司成柳幼麟,典籍李容敏受由在外,直講朴奎賢方以入直,身病猝重,呈旬出去,時無入直之員,以他郞官,姑爲代直,何如?傳曰,允。
上在昌德宮。停常參·經筵。
藥房提調金左根,副提調洪永日啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿,中宮殿口傳問安。答曰,知道。
洪永圭啓曰,明日召對,取稟。傳曰,停。
申錫愚啓曰,明日宗廟冬享大祭齋戒相値,視事頉稟之意,敢啓。傳曰,知道。
又啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
洪羲錫啓曰,左副承旨曺錫亨今日不爲仕進,卽爲牌招,何如?傳曰,允。
申錫愚啓曰,備邊司郞廳來言,今日賓廳日次,而左議政金弘根有身病,右議政鄭元容差祭,不得來會云矣,敢啓。傳曰,知道。
傳于洪永圭曰,禮房承旨馳詣宗廟·景慕宮,奉審摘奸以來。
禮曹,十月初二日行宗廟冬享大祭,香祝親傳,取稟。奉敎攝儀改書下。
申錫愚啓曰,行大司憲李憲球,執義成近默,掌令金龍洛,持平洪直弼在外,掌令韓啓源,持平南性敎牌不進,監察茶時之意,敢啓。傳曰,知道。
以掌令韓啓源,持平南性敎,獻納金始淵牌不進罷職傳旨,傳于申錫愚曰,只推。
以左副承旨曺錫亨牌不進罷職傳旨,傳于申錫愚曰,只推。
申錫愚啓曰,卽者吏曹郞廳來言,博川郡守李種赫憲府則雖已署經,諫院則大司諫李啓朝,司諫宋能圭,正言李在立·姜麟岳在外,只有獻納金始淵一人,不得備員署經云。何以爲之?敢稟。傳曰,一司除署經。
傳于洪永圭曰,發遣吏郞,諸執事淸齋與否,摘奸以來。
洪永圭,以弘文館言啓曰,修撰徐有薰在外,副修撰沈膺泰差祭,下番闕直,事甚未安。修撰尹穳,副修撰尹敎成,竝卽牌招,以爲推移入直之地,何如?傳曰,允。
申錫愚,以兵曹言啓曰,今九月各廳堂下武臣朔試射,臣曹連因有故,不得爲之之意,敢啓。傳曰,知道。
又以兵曹言啓曰,龍虎營習陣,當爲設行,而本曹連因有故,不得設行之意,敢啓。傳曰,知道。
又以備邊司言啓曰,卽見慶尙監司洪在喆狀啓,則備陳綿農慘歉之狀,仍以各營各衙所納軍布·樂工保布竝純錢,訓局保布五分四代錢事,請令廟堂稟旨分付矣。年穀雖幸登熟,綿農獨被災歉,軍民事情,合有軫恤,而所請稍過分數,軍需自有所重,訓局砲保三分一,兩營及兵曹軍布三分二代錢,各衙門身布·樂工保布,竝許純錢代捧,何如?傳曰,允。
又以備邊司言啓曰,卽見忠淸監司金英淳狀啓及全羅監司李敦榮狀啓,則備陳綿農慘歉之狀,仍請訓局砲保三分二,兵曹及各軍門各衙門所納番布,竝許純錢代納,湖西則又以苧農荐歉,舒川等七邑軍布,以苧上納者,亦許限明秋以錢代納事,竝請令廟堂稟旨分付矣。兩道綿歉,比諸嶺南,差有淺深之別,而其爲被災則一也,亦宜有一體軫恤之政。訓局砲保四分一,兩營及兵曹軍布折半代錢,各衙門所納身布,竝許純錢代捧,湖西所請舒川等七邑苧布代錢,亦爲許施,何如?傳曰,允。
又以禁衛營言啓曰,本營軍色從事官尹穳,身病甚重,勢難察任,今姑改差,何如?傳曰,允。
上在昌德宮。停常參·經筵。
洪羲錫啓曰,來初五日朝參日次矣,敢稟。傳曰,停。
洪永圭啓曰,玉堂備員間,視事頉稟之意,敢啓。傳曰,知道。
又啓曰,明日召對,取稟。傳曰,停。
洪羲錫啓曰,行大司憲李憲球,執義成近默,掌令金龍洛,持平洪直弼在外,掌令韓啓源,持平南性敎呈辭,監察茶時之意,敢啓。傳曰,知道。
鄭基一啓曰,左承旨金學性,左副承旨曺錫亨,右副承旨申錫愚,今日不爲仕進,竝卽牌招,何如?傳曰,允。
傳于洪永圭曰,禮房承旨,馳詣宗廟,奉審摘奸以來。
洪羲錫啓曰,行都承旨鄭基一須資出去,左承旨金學性,左副曺錫亨,右副承旨申錫愚傳旨未下,同副承旨洪永圭監祭進,院中只有臣一人,伴直無人。行都承旨鄭基一,所當牌招,而拘於廳規,不得請牌,何以爲之?敢稟。傳曰,牌招。
以左承旨金學性,左副承旨曺錫亨,右副承旨申錫愚牌不進罷職傳旨,傳于洪羲錫曰,只推。
洪羲錫啓曰,行都承旨鄭基一牌不進,伴直無人,右副承旨申錫愚,旣有只推之命,更爲牌招,何如?傳曰,允。
以全羅監司李敦榮狀啓,慶基殿奉審時,神褥面席,多有燻黑處,萬萬驚慘,不飭之當該參奉沈樂準罪狀,令攸司稟處,臣亦惶恐待罪事,傳于洪羲錫曰,卽見完伯狀啓,則慶基殿神褥面席燻煤處奉審,萬萬驚悚矣。入直守僕等究覈,當待更啓處之,而番官之只請令攸司稟處者,極涉未安,爲先汰去,拿問嚴勘。該道臣亦難免常時不飭之罪,施以越俸五等之典。慰安祭不可不先爲設行,竝與移還安祭香祝,一體擧行事,分付禮曹。
以修撰尹穳,副修撰尹敎成牌不進罷職傳旨,傳于洪羲錫曰,只推。
洪羲錫,以弘文館言啓曰,下番闕直,事甚未安。修撰尹穳,副修撰尹敎成,旣有只推之命,與副修撰沈膺泰,一體牌招,以爲推移入直之地,何如?傳曰,允。
又以奎章閣言啓曰,景慕宮望廟樓,今朔奉審,無頉之意,敢啓。傳曰,知道。
又以訓鍊都監言啓曰,本局哨官金漢吉,身病甚重,勢難察任,改差,何如?傳曰,允。
上在昌德宮。停常參·經筵。
洪羲錫,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
洪永圭啓曰,明日召對,取稟。傳曰,停。
洪羲錫啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
備忘記,楊州牧使徐憲淳下直,長弓一張,長箭一部,片箭一部,筒兒一箇賜給。
洪羲錫啓曰,假注書李又新,身病猝重,勢難察任,今姑改差,何如?傳曰,允。
李又新改差,代以金畯爲假注書。
以右副承旨申錫愚牌不進罷職傳旨,傳于洪羲錫曰,只推。
以修撰尹穳,副修撰尹敎成·沈膺泰牌不進罷職傳旨,傳于洪永圭曰,只推。
洪羲錫啓曰,行大司憲李憲球,執義成近默,掌令金龍洛,持平洪直弼在外,掌令韓啓源,持平南性敎牌不進,監察茶時之意,敢啓。傳曰,知道。
以掌令韓啓源,持平南性敎,獻納金始淵牌不進罷職傳旨,傳于洪羲錫曰,只推。
洪永圭,以奎章閣言啓曰,參下檢書官金茂淳·金啇贊·朴齊崧,仕日已滿三十朔,依定式六品職遷轉事,分付吏曹,何如?傳曰,允。
又以弘文館言啓曰,下番闕直,事甚未安。修撰尹穳,副修撰沈膺泰·尹敎成,旣有只推之命,竝卽牌招,以爲推移入直之地,何如?傳曰,允。
洪羲錫,以摠戎廳言啓曰,本廳左部千摠金秉浩,身病甚重,勢難察任,改差,何如?傳曰,允。
又以義禁府言啓曰,慶基殿參奉沈樂準,爲先汰去,拿問嚴勘事,傳旨啓下矣。沈樂準時在直所,依例發遣府羅將,待替直後拿來,何如?傳曰,待待命拿囚。
又以刑曹言啓曰,南部居良人康彝愼白活內,其女壻鄭煥宗,被打於朴永文·金德渙等處,當夜致死云。故使之行檢矣,非但正犯之互換,初覆檢脈錄,多有疑眩,不可遽爾決折,依例發遣本曹郞廳,三檢擧行之意,敢啓。傳曰,知道。
上在昌德宮。停常參·經筵。
洪永圭啓曰,明日召對,取稟。傳曰,停。
曺錫亨啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
金學性啓曰,右副承旨申錫愚,今日不爲仕進,卽爲牌招,何如?傳曰,允。
金學性啓曰,假注書金得秀,身病猝重,勢難察任,今姑改差,何如?傳曰,允。
金得秀改差,代以金錫模爲假注書。
曺錫亨啓曰,行大司憲李憲球,執義成近默,掌令金龍洛,持平洪直弼在外,掌令韓啓源,持平南性敎牌不進,監察茶時之意,敢啓。傳曰,知道。
以掌令韓啓源,持平南性敎,獻納金始淵牌不進罷職傳旨,傳于曺錫亨曰,只推。
以修撰尹穳,副修撰沈膺泰·尹敎成牌不進罷職傳旨,傳于洪永圭曰,只推。
洪永圭,以弘文館言啓曰,下番闕直,事甚未安。修撰尹穳,副修撰沈膺泰·尹敎成,旣有只推之命,竝卽牌招,以爲推移入直之地,何如?傳曰,允。
以右副承旨申錫愚牌不進罷職傳旨,傳于金學性曰,只推。
以修撰尹穳,副修撰沈膺泰·尹敎成牌不進罷職傳旨,傳于洪永圭曰,只推。
以濟州防禦使具載龍狀啓,薦新進上靑橘,未備定例,惶恐待罪事,傳于曺錫亨曰,勿待罪事,回諭。
曺錫亨,以都摠府言啓曰,副摠管尹義儉,以訓鍊都監中軍,本營諸將官射會監試事,訓鍊院晝仕出去之意,敢啓。傳曰,知道。
上在昌德宮。停常參·經筵。
洪永圭啓曰,明日召對,取稟。傳曰,停。
又啓曰,明日常參·經筵,取稟。傳曰,停。
申錫愚啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
洪永圭啓曰,卽者檢閱金益文,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,卽者檢閱沈敬澤,謂有館規,陳疏徑出,原疏纔已退却矣。所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
又啓曰,左右史不可不備,別兼春秋鄭基世·南秉哲,竝卽牌招,推移入直,何如?傳曰,允。
申錫愚啓曰,行大司憲李憲球,執義成近默,掌令金龍洛,持平洪直弼在外,掌令韓啓源,持平南性敎牌不進,監察茶時之意,敢啓。傳曰,知道。
以掌令韓啓源,持平南性敎,獻納金始淵牌不進罷職傳旨,傳于申錫愚曰,只推。
申錫愚啓曰,明日次對,兩司當爲進參,除在外外,呈告人員,竝待開門牌招,何如?傳曰,允。
以別兼春秋鄭基世·南秉哲牌不進罷職傳旨,傳于申錫愚曰,只推。
曺錫亨,以吏曹言啓曰,司僕寺正林肯洙,以其身病,呈狀乞遞,改差,何如?傳曰,允。
檢閱金益文疏曰,伏以,臣夜接家信,則臣母宿病,忽添別證,寒熱迭作而至於戰掉,喘咳劇發而幾乎窒塞,種種形祟,殆難枚擧,食飮全阻,轉側須人,雜試方藥,少無變動云矣。以若自來凜綴,重之見狀危嚇,臣達曙煎熬,按耐不得。玆敢據實控籲,徑出禁扄。伏乞聖慈,俯垂鑑亮,亟遞臣職,俾便救護,仍勘臣罪,以肅法綱焉。臣無任云云。省疏具悉。爾其勿辭救護。
上在昌德宮。停常參·經筵。
藥房都提調金弘根,提調金左根,左承旨金學性啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿,王大妃殿·中宮殿口傳問安。答曰,知道。
曺錫亨,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
鄭基一啓曰,明日常參·經筵,取稟。傳曰,只朝講。
申錫愚啓曰,行大司憲李憲球,執義成近默,掌令金龍洛,持平洪直弼在外,掌令韓啓源,持平南性敎牌不進,監察茶時之意,敢啓。傳曰,知道。
鄭基一啓曰,右承旨洪羲錫,今日不爲仕進,卽爲牌招,何如?傳曰,允。
傳于曺錫亨曰,大臣·備局堂上引見。
鄭基一,以內醫院都提調·提調意啓曰,副提調洪永圭,今日問安,不爲仕進,卽爲牌招,何如?傳曰,允。
以掌令韓啓源,持平南性敎,獻納金始淵牌不進罷職傳旨,傳于曺錫亨曰,只推。
以右承旨洪羲錫牌不進罷職傳旨,傳于曺錫亨曰,只推。
以內醫副提調洪永圭牌不進罷職傳旨,傳于曺錫亨曰,只推。
曺錫亨啓曰,明日朝講,兩司當爲進參,除在外外,呈告人員,竝待開門牌招,何如?傳曰,允。
辛丑十月初五日辰時,上御熙政堂。大臣·備局堂上引見入侍時,左副承旨曺錫亨,假注書金錫模,事變假注書金大圭,記事官沈敬澤·趙然昌,左議政金弘根,右議政鄭元容,行工曹判書權敦仁,行兵曹判書洪敬謨,吏曹判書金蘭淳,戶曹判書趙秉鉉,禮曹判書朴晦壽,行大護軍朴永元,知訓鍊院事李惟秀,行護軍任聖臯·李完植,校理李宗秉,以次進伏訖。上曰,史官分左右。弘根進前奏曰,朝日陰寒,聖體若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。弘根曰,日前慶基殿神褥燻煤,伏想聖心,何等驚動乎?臣等亦不勝萬萬悚懍矣。上曰,次對爲之。弘根曰,臣於疾病實狀,屢犯瀆擾,而緣臣不誠無狀,未格天聽,至伏承近臣臨詢之擧,此曠絶之異數也。臣是何人,得此於君父,而一向逋慢也哉?所以力憊忍綴,冒登前席,冀有以面懇未卒之懇於咫尺威顔之下也,而病有可强不可强者,至於視聽,卽人事切至之用也。二官之受病如是,而尙可以恒人自待乎?況職是輔相,而百責所萃,無非二官之所使乎?且臣浹月寒感,澌脫無餘,昡暈宿症,又復發作,汗甚嘔苦,寢食全廢,形貌之羸幻,氣力之綿涔,不但視聽昏蔽之妨功害事,實亦無復起爲人之望矣。以此形實,若曰可堪而可能,則是欺心也,欺人也,萬萬無是理,而雖以臣本末言之,以若生疎,以若寡陋,以若固滯,亦復何事可做,奚功可施也?不過爲隳損朝儀,僨誤國事而已。人君之求助於其臣者,亶若是乎?任之以文學,而臣實自劃,委之以財賦,而臣不敢當,責之以銓衡,而臣又無堪,卽聖明之所嘗俯燭也。況進於此而加於此之職乎?夫以似此疾病,似此本末,謂足以紆謨廊廟,平章軍國,以之振頹綱興汚俗,匡輔承弼之無虞乎?則非愚則妄也。然臣此言之尙慮夫未悉孚諒者。殿下於臣,以其從前推避,無所呈露。或意其有藏器蘊能之可以薄試者,而此有不難知者。臣之受命是任,亦已半載,筵席周旋之間,已不勝其畢露之醜,莫掩之劣,而其醜其劣,害有所歸,則與其任非其人,終至於收拾不得,曷若早行斥退,以幸公私也哉?惟聖慈,念之憫之,亟賜處分,是臣所以千萬懇迫,千萬顒禱者也。上曰,前已屢諭,又何控辭?實非予所望也。弘根曰,臣以講學一事,屢有所陳達,極知其淺近凡陋,無足以啓迪宸聽,而顧其實事實理之不出於此,亦非臣創爲之說也。邇來召對之命,視前稍數,臣雖在病淹無省之中,每接朝紙,輒不勝滿心欣祝,以爲庶幾有繼續溫習之功,而第未審上之所以延訪,下之所以承對者,其果能往復委曲,發難違覆,啓心而沃心,體其言而躬其行否乎?不爾則亦一應文之具耳。嗚呼,今使問學之業,徒勞聖躬,徒煩聖心,則前乎臣者,不當言此,後乎臣者,亦不當言此。經傳所載爲人臣而懇懇懃懃於其君者,卽何事也?非學則無以窮事物之理,事物之理不窮,則凡一日萬幾之總會於前者,無以辨治忽得失之要故也。殿下試以臣言,加一日之工而無一日之效,加二日之工而無二日之效,則臣當伏妄言之罪,而苟一日二日,有漸櫬漸悟,怳然犂然之竗,則古人所謂敬勝怠則吉者,此學之益也。人慾退聽天理者,此學之益也,而非徒此也。聖躬有莊敬收攝之益,聖心有定靜安閒之益,今以所益之事,不一而足,而萬事之本,萬化之原,判不外此,殿下何憚何苦而不爲是哉?況天下事,非燕安暇豫之可得,須磨礪精神去理會者,都在於學之一字乎?若曰今日雖或放過,自有來日,今年雖或悠泛,不無明年,則此盛時之難得也,安知不爲殿下非久之悔,而到得悔時,已不可及矣。經以經之,史以緯之,卽進修之節次,而以言乎經,則進講詩經之訖業尙眇然,以言乎史,則儒臣承史之一番讀過,一番陳義而止者,如是而尙可望沈潛反覆,日新富有之美也哉?臣之前後冒陳,不但爲典學一事,而今其單拈典學之義者,誠以勤政爲典學之用,立志懋實爲典學之本,如有車則有輪,有翔則有翼,有夾持竝造之功故耳。然則自今君臣上下,所當交修而共勗者,捨典學奚以哉?臣旣無他才能之可以毫末裨補,而區區血忱,誠有磨泐他不得者,每煩支蔓之說而不自知止,以聖明特達之知,豈不俯諒而有槪也哉?懋哉勗哉,念玆在玆,以基億萬年無疆之休,千萬至祝。上曰,此乃予自反處,當益加勉也。出擧條弘根曰,頃因海西暗行御史沈敦永別單,延安陳結白徵之弊,令道臣査櫛釐正,信川新加起年例虛錄,從實執摠之意,草記行會矣。卽見該道臣徐念淳狀啓,則以爲,延安之陳結白徵,誠如繡論,而其中有形址畓三百四結一負八束,姑以新災俵給,使之募民勸墾,至於無形址畓一百六十七結十七負七束,特爲永頉,待泥生隨起還執事,請詢廟堂,而信川加起虛結二百六十八結四十八負二束,依康翎例,自今年隨起陞錄爲辭矣。延安本以濱海之地,中經海溢,固或有如干陳廢,而旣曰畓有形址,則此在募民勸墾之如何。今若因仍擔閣,輒就新災替俵,則非但不誠之甚,還實期限,當在何時?淆混隱蒙,難保必無,其在重邦賦邵民農之義,恐不當如是煩請。至於浦落之無形址者,限五年姑令權頉,雖在限年之內,若有反墾處,隨起還實,信川加起虛結,其名色之無據,又與陳結有異,初不到底査執,只要硬定勘牒,不免爲白徵之年增歲加。已往入錄之結,事在久遠,有難逐年溯究,則今雖不可擧論於蠲減之中,而本道旣有康翎縣近例,自今年爲始,許令從實陞錄,毋踵前謬之意,竝爲分付,何如?上曰,依爲之。出擧條弘根曰,水原句管各道穀見縮條,今年耗米四百五十八石零,竹山所在本府穀蕩減條,耗米六十八石零,松都句管關西穀見縮條,今年耗米二千石,自各該府,報請區劃矣。耗不足區劃,便成年例,蕩減穀見縮,亦不容不給代。水原則海西所在本司句管補賑穀私賑穀會錄耗中,折米五百二十六石零劃給,松都則湖西所在本司句管水營劃得軍䬲穀會錄耗中,折米二千石劃給,何如?上曰,依爲之。出擧條弘根曰,忠淸監司金英淳,今已瓜滿,待開政差代之意,分付該曹,何如?上可之。元容曰,左相以講學事仰奏,而伏聆聖批,以是予自反處,當益加勉爲敎,此是嘉納之聖意也。臣等前此仰勉,輒承嘉納之音,而未見採施之實者,誠以聖意雖可臣等之言,而厭讀之心,不能勉强而然也。事有緩急,而今可謂急矣。我殿下春秋,政當盛時,學業日進之會也。數年勤學,則本立於今日,而資用於他日者,其可量乎?冬節已屆,而經筵長時停掇,召對又多間斷,此臣等所以深憂切悶,而若借前席,則所請者,不外於此者也。雖自今日,猛省立志,以朝講暮史,定爲規課,視爲一日不可廢之事,則自然習以爲常,不待臣等區區之言矣。上命大臣就座。錫亨曰,諸宰奏事。敦仁等曰,無所奏矣。錫亨曰,玉堂所懷奏之。宗秉曰,無所懷矣。錫亨曰,今日賓對,兩司無一人進參,事甚未安。違牌諸臺,竝推考,何如?上曰,依爲之。出擧條上命史官就座,仍命退。諸臣以次退出。
上在昌德宮。停常參,只朝講。
曺錫亨啓曰,明日常參·經筵,取稟。傳曰,只晝講。
又啓曰,同副承旨洪永圭,今日不爲仕進,卽爲牌招,何如?傳曰,允。
傳于曺錫亨曰,仁陵展謁,匪久當行,則御路·排站·晝停所等節,不可不預爲酌定,戶判·京兆尹與畿伯,除下直,看審以來。
傳于曺錫亨曰,都承旨許遞,前望單子入之。
承旨前望單子入之,李奎鉉落點。
傳于曺錫亨曰,吏曹參判有闕之代,前望單子入之。
申錫愚啓曰,獻納金始淵,旣伏承退去臺廳傳啓之命,而謂有身病,不爲傳啓,直爲出去,揆以事體,極爲未安,從重推考,何如?傳曰,允。
持平南性敎啓曰,噫嘻,痛矣。世道詿誤,義理晦塞,至於今番秋曹罪囚而極矣。渠以鄙悖之流,潛蓄凶慘之計,肆發通文,投諸賢關,遣辭陰險,引用凶悖,字字狡慝,句句閃忽,耳目難掩,手脚盡露,聞者髮豎,思之膽掉。固當卽地設鞫,不日正刑,而只令秋曹,盤覈情節,略加刑訊,旋卽酌處,雖出於大聖人好生之德,豈有亂言不道自服遲晩,而罰止島配,假息覆載之間者乎?若以言出卑賤,事已勘處,置而不論,其可曰闡義理而嚴懲討乎?請古今島爲奴罪人韓鼎鎭,亟令王府,卽爲拿來,嚴鞫得情,快正典刑。噫嘻,王綱不振,世變層生,駸駸然自歸於凌犯之科者,至於申綱而極矣。渠以蟻蝨之賤,敢懷梟獍之心,假托校宮之復設,潛售賢關之投通,蜚訕作怪,包藏眩亂之許多罪惡,已是至凶絶悖,而至若秦坑之說,誣逼莫嚴,錢唐之比,指擬無倫。此爲渠罔赦之斷案,譸張傾陷,情狀難掩,誣上惑下,無所不至。噫,此豈如渠鄕曲愚蠢之類,所可獨辨也哉?其暗地受嗾之狀,平日醞釀之計,明若燭照。賢關之聲討,旣盡且詳,大僚之回啓,至嚴且明,而兪音終靳,王章未伸,大聖人包容之德,雖出於忠厚鎭物不治爲治之道,而國之所以爲國,以其有刑章也。此而不問,一任其倖逭迷藏,則羸承之戒,伏莽之憂,有不可勝言,思之及此,寧不凜然?至於今番奎·坤兩賊之凶,卽是振古所無之變,而綱之名,狼藉出於奎賊之口。有曰能文善生,有曰綱之論豐德,事必被竄,有曰綱亦吾黨,苟非聲氣素相關通,脈絡素相連接,賊坤何以屢言於賊奎?賊奎何以悉吐於鞫庭乎?卽此綱之包藏禍心,讐視國家,要藉豐德之革合,作爲煽亂之張本者,實與奎·坤之凶書,相爲表裏,相爲影響。綱而不誅,則奎·坤猶自在,奎·坤旣誅,則綱何以獨漏?根窩未破,憂虞轉深。請充軍罪人申綱,亟令王府,拿鞫嚴覈,夬施典刑。噫嘻,痛矣,義理堙塞,世變層生,至於今番睦台錫事而極矣。惟我毅宗烈皇帝,三五之聖,當百六之運,殉社大節,卓越千古,而至若建虜猖獗,我邦濱危,則命將東援,閔覆之德,惻怛之意,與神宗皇帝壬辰再造,其揆一也。環東土含生之倫,莫不恩浹骨髓,愈久愈深,而英宗大王,特配壇壝之亨,庸寓風泉之感,以何心腸,肆然誣詆,泚筆於章奏之間,顯然指斥,自犯於罔赦之罪者,萬萬痛惋。若其書中句語之挾雜,造意陰慘,遣辭駭悖,非一朝一夕之故也。論其情跡,彝倫斁絶,語其負犯,鈇鉞猶輕,不可絶島定配而止。請島配罪人睦台錫,亟令王府,設鞫嚴問,快正典刑。新除授執義成近默,時在京畿果川地,掌令金龍洛,時在慶尙道安東地,持平洪直弼,時在京畿始興地,司諫院大司諫李啓朝,時在京畿振威地,司諫宋能圭,時在忠淸道淸州地,正言李在立,時在慶尙道慶州地,正言姜麟岳,時在京畿驪州地,請竝斯速乘馹上來事,下諭。答府曰,不允。下諭事,山林外竝許遞。
曺錫亨啓曰,吏曹郞廳來言,臺諫有闕,政事取稟。傳曰,前望單子入之。
以同副承旨洪永圭牌不進罷職傳旨,傳于申錫愚曰,只推。
以掌令韓啓源牌不進罷職傳旨,傳于申錫愚曰,只推。
曺錫亨以備邊司言啓曰,卽見黃海監司徐念淳狀啓,則備陳綿農被災之狀,仍以延安等十三邑所納訓局砲保木三分一代錢,各軍門各衙門軍身布木折半代錢事,請令廟堂稟旨分付矣。海西綿農,不可以歉爲言,雖有如干災眚,如今之年,豈宜有請代之擧?第念本道大歉,民力未蘇,道臣之如是陳請,必有目下事勢之不得不然者,其在軫恤之義,合有拔例之道。各衙門身布折半代錢,依所請許施,兩營及兵曹所納軍布五分一代錢,砲保則事體自別,置之,何如?傳曰,允。
義禁府啓目,粘連向前吳正秀亦,交代邑之親傳兵符,載在通編兺除良,邊地倅之面看交龜,亦有受敎是白乎則,法例若是明的,議律合有參恕是白乎矣,任掌之無不改差,旣有論啓,則囚供之到底辯暴,遽難準信,以此照律,何如?判付,啓依允。
義禁府啓目,鏡城前判官吳正秀原情云云。問目內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處何如?判付,啓依允。
辛丑十月初六日辰時,上御熙政堂。朝講入侍時,領事鄭元容,知事徐憙淳,特進官趙斗淳·柳相弼,參贊官申錫愚,侍讀官李宗秉,檢討官尹穳,持平南性敎,獻納金始淵,假注書金錫模,記事官沈敬澤·趙然昌,各持詩傳第五卷,以次進伏訖。上曰,史官分左右。上開卷讀前受音一遍訖,上曰,上番讀之。宗秉讀自我車旣攻,止會同有繹,仍奏釋義訖。上讀新受音十遍訖,命陳文義。宗秉曰,此章美宣王內修外攘,復文·武之境土,會諸侯於洛邑,以紹先王之緖業也。蓋嗣王之所先務者,莫如繼先志而述先事也。是故中庸稱武王能纘太王之緖。商書,美盤庚克紹先后之業。今殿下所當務者,惟在於繼志述事,而繼述之先務,亦惟在於典學,講究遺經,得旨義之蘊奧,討論前史,驗政令之得失,體禹惜陰,懋湯日新,則聖學自底於緝熙之域矣。懋哉懋哉。上曰,下番陳之。穳曰,田獵事,非聖帝明王所可尙,古人亦多刺之,而周宣王,則當中興之時,復會諸侯於東都,師律之嚴肅,威儀之整暇,若是其盛焉,詩人因此而贊美之。章句間別無文義之可陳,而第此我馬旣同,會同有繹之同字,其義甚好矣。我馬旣同,言其四馬之齊力,此是物性之所同也。會同有繹,言其諸侯之殷見,可見人心之攸同也。大抵天下萬事,安有不同而成者乎?易曰,同人于野,此是聖人大公無私之心,而推之四海之廣,兆民之衆,莫不與同也。書曰,同寅協恭,此謂君臣和衷寅畏之道,而以底誠一無間,融會流通,沕然相同也。至若泰誓之同心同德,鄒經之與民同樂,皆出於聖王大同之意,豈不盛且美乎?以殿下講學言之,程課之工,未或專一,作掇無常,終始不同,則無以到光明緝熙之域。伏願深念此同字之義,益加懋哉。上曰,領事陳之。元容曰,車攻章甚好,可見賢王中興之大規模矣。周之文·武·成·康,治化郅隆,而自昭王,已爲衰微,歷穆·共·懿·孝·夷而至厲王,親小人,信讒言,民畔國亂,宣王卽位之初,側席求賢,以仲山甫·申伯而輔政,尹吉甫征玁狁,方叔·召虎征荊蠻淮夷,王又親征徐夷,光復文·武之境土,古之中興之業,必稱周宣,誠美矣。中興初政,不必先事田獵,而是田也,亦有深意。蓋周之舊都,與山東諸侯隔遠,巡狩朝覲,不能以時。故周公東營洛邑,居天下之中,欲朝諸侯,則必徂東都,而諸侯皆會同矣。諸侯自夷王下堂見之後,等威不嚴,向背不一。今宣王,以田獵爲名,而列車馬備器械,以其軍儀之盛,師律之嚴,耀武於會同之時,使順者益思其恭,背者咸知其懼,則不一戰而天下之諸侯皆畏服矣。是故朱夫子有云,此田異乎尋常之田矣。讀詩而至變雅,則知讒言之亂國,至車攻,則知賢臣之興邦,可以知所勸戒,此是通章之大旨矣。因文又有仰奏者矣。古語云,宣王作石鼓,撰功鐫刻,置岐山,至唐時,在鳳翔縣孔子廟庭,鼓有十而文則異於今車攻詩。但頭章之我車旣攻我馬旣同八字則同矣。意者其時,從臣中撰者非一,而此則編於雅詩中,彼則入於逸詩中矣。唐臣韓愈石鼓歌云,大開明堂受朝賀,諸侯劒佩鳴相磨,從臣才藝咸第一,揀選撰刻留山阿。以此觀之,實有撰刻者,而與今本異矣。石鼓今尙在北京太學,臣於奉使時亦見之。今去周宣幾千年,而尙爲人愛重者,誠以宣王之賢,而大業之爲美也。爲陳古事,玆敢敷陳矣。上曰,知事陳之。憙淳曰,自古人君,以田獵爲戒,而此章則詩人美其車馬之盛,器械之備者,所以明宣王中興王業,復新朝儀也。其時百姓,欣欣然相告之樂,推可知矣。此與馳騁弋獵之徒爲遊豫,逈有異矣。伏願殿下,必察先哲王內修之政法焉。上曰,特進官陳之。斗淳曰,領事·知事與儒臣,已悉陳達,臣無容更奏矣。相弼曰,小臣別無可奏者矣。上曰,參贊官陳之。錫愚曰,上下番已陳,臣別無可奏者矣。上曰,兩司陳之。性敎曰,諸臣已盡奏,別無更達者矣。始淵曰,臣亦別無可達者矣。上掩卷,元容進前奏曰,朝氣寒冷,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。元容曰,昨筵臣等,以講學事仰奏而退,卽有朝講之命,臣不勝欽仰頌祝矣。今旣開講,仰想課日繼行,而臣於戊戌五月,講詩傳第一卷第一章時,臣以閣臣陪講,其年冬,已至三卷,臣等以爲,翌年則必爲訖講矣。今於三年之後,始爲登筵,則今尙講第五卷,如是則訖工,當在何時乎?列聖朝常行常參·經筵,日以爲常,近未見三講之行矣。三講亦爲行之,而朝晝夕中,連爲輪回不掇,以爲歲前後訖講之地,好矣。上曰,當如是矣。性敎等進前奏傳啓。上曰,退去臺廳爲之?命史官就座,仍命退。諸臣以次退出。
上在昌德宮。停常參·經筵。
洪永圭啓曰,明日常參·經筵,取稟。傳曰,停。
曺錫亨啓曰,來十一日朝參日次矣,敢稟。傳曰,停。
洪永圭啓曰,來十一日輪對日次矣,敢稟。傳曰,當次人受點,後日次待令。
又啓曰,來十一日專經文臣殿講日次,而親臨與命官,何以爲之?敢稟。傳曰,仁政殿命官爲之。
申錫愚啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
臺諫前望單子入之,大司諫李祖榮,司諫鄭藎,掌令金養默,正言李寅奭·洪在龍落點。
申錫愚啓曰,新除授正言李寅奭,以前任康津縣監,方在解由未出中,何以爲之?敢稟。傳曰,勿拘。
又啓曰,新除授大司諫李祖榮,司諫鄭藎,掌令金養默,正言李寅奭·洪在龍,一體牌招,何如?傳曰,允。
洪永圭啓曰,檢閱金益文,由限已過,卽爲牌招入直,何如,傳曰,允。
又啓曰,卽者檢閱沈敬澤,謂有館規,陳疏徑出,原疏纔已退却矣。所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
又啓曰,左右史不可不備,別兼春秋鄭基世·南秉哲,竝卽牌招,推移入直,何如?傳曰,允。
申錫愚啓曰,行大司憲李憲球,執義成近默,掌令金養默,持平洪直弼在外,掌令韓啓源,持平南性敎牌不進,監察茶時之意,敢啓。傳曰,知道。
以掌令韓啓源,持平南性敎,獻納金始淵,正言李寅奭牌不進罷職傳旨,傳于申錫愚曰,只推。
以檢閱金益文牌不進罷職傳旨,傳于洪永圭曰,只推。
以別兼春秋鄭基世·南秉哲,檢閱沈敬澤牌不進罷職傳旨,傳于洪永圭曰,只推。
傳于洪永圭曰,右相省掃之行,給馬·澆奠床備給。
傳于申錫愚曰,別軍職崔允瑾減下,其子承祖,別軍職差下。
傳于洪永圭曰,政官牌招開政。
吏曹參判前望單子入之,趙斗淳落點。
洪永圭啓曰,開政事命下矣。新除授吏曹參判趙斗淳,卽爲牌招,何如?傳曰,允。
又啓曰,吏曹判書金蘭淳,參判趙斗淳牌不進推考傳旨,今方捧入,而開政命下之後,如是違牌,事甚未安。參議李奎祊在外,判書·參判,竝更牌招,何如?傳曰,允。
又啓曰,吏曹判書金蘭淳,參判趙斗淳再牌不進推考傳旨,今方捧入,而開政命下之後,如是違牌,事甚未安。竝所當更請牌招,而係是一日三牌,何以爲之?敢稟。傳曰,更爲牌招,如有違牌,勿爲呼望。
以京畿監司徐英淳狀啓,通津府使金相宇遭母喪事,傳于洪永圭曰,今日政差出,催促下送。
有政。吏批,判書金蘭淳進,參判趙斗淳進,參議李圭祊在外,同副承旨洪永圭進。啓曰,大司成,今當差出,而擬望之人乏少,外任竝擬,何如?傳曰,允。以洪鍾應爲大司成,洪命周爲知經筵,韓宓履爲司僕正,兪長柱爲典牲判官,趙鳳植爲監察,申正浩爲禮賓主簿,金廷炫爲瓦署別提,徐恩淳爲慶基殿參奉,李漢玉爲昭顯墓守衛官,金鼎均爲忠淸監司,趙義錫爲通津府使,中學訓導單林倜。
洪羲錫,以兵批言啓曰,前監司金英淳,自吏曹送西矣。瓜滿監司,例爲隨品付樞銜,而資級係是通政,僉中樞當爲下批,而時無見窠,依例作闕下批之意,敢啓。傳曰,知道。
兵批,行判書洪敬謨病,參判李鼎臣病,參議李是鍊受由在外,參知洪龜燮入直進,右承旨洪羲錫進。判府事加設單李若愚,僉知單金英淳·羅鵬南,僉知作闕單金洙根,護軍鄭基一·徐箕淳,副護軍李啓朝·金洙根·蔡光臣,副司直宋能圭·金龍洛,副司果李在立·姜麟岳,以上竝單付。兼忠淸道兵馬水軍節度使單金鼎均。
吏批,再政。以權大肯爲刑曹參判,南履炯爲同經筵,閔致遠爲健陵令,吳基默爲活人別提。
兵曹口傳政事,部將加設單崔承祖。
義禁府啓目,舒川郡守洪稷榮原情云云。傳旨問目內辭緣,泛稱遲晩,刑推得情,何如?判付,啓除刑推議處爲良如敎。又照目,粘連鏡城前判官吳正秀矣本府議啓內,交代邑之親傳兵符,載在通編兺除良,邊地倅之面看交代,亦有受敎是白乎則,法例若是明的,議律合有參恕是白乎矣,任掌之無不改差,旣有論啓,則囚供之到底辯暴,遽難準信,以此照律罪,杖六十收贖,奪告身一等私罪,奉敎依允。
右議政鄭元容箚曰,伏以,臣過蒙隆眷,猥忝相職,爰推朝典,貤贈三世,崇階峻秩,黃誥垂耀,榮及泉壤,感悚何極?臣情當往省,奉告恩榮,而三世墳山,在於始興·廣州·華城等地,具單請暇,有礙格例。玆敢仰恃洪私,控徹至懇,伏願聖慈,特許臣旬日之暇,俾便來往焉。取進止。省箚具悉卿懇。卿其依所請往省焉。仍傳于洪永圭曰,此批答,遣史官傳諭于右議政。
辛丑十月初七日辰時,上御熙政堂。晝講入侍時,同知事金辟,特進官趙秉龜,參贊官申錫愚,侍讀官沈敦永,檢討官尹穳,假注書金畯,記事官沈敬澤·趙然昌,各持詩傳第五卷,以次進伏。武臣沈樂臣進伏楹外訖。上曰,史官分左右。上開卷讀前受音一遍訖。敦永讀自決拾旣佽,止車攻八章。仍奏釋義訖。上讀新受音十遍訖,命陳文義。敦永曰,此詩仍田獵之事,以美宣王修攘之業,而章末大成之旨,其義最好。大成,言其事之始終,而靜治於往狩之初,整肅於旋歸之際,此王道之所以有成,而詩人之所以讚誦也。原始要終,非獨於事物爲然,至於講學,尤爲切實。是故書曰,念終始典于學,孔子之繫易傳曰,知至至之,可與幾也,知終終之,可與存義也。斯乃古昔聖賢,躬行力踐,罔敢或懈,徹上徹下,極致其工。顧今講筵日開,聖志冞篤,臣等固不勝欽仰萬萬,而夫人君,崇高以居之,安富以享之,或於燕閒之暇,不無逸豫之心,則竟未免止息間斷。雖或有始,鮮能有終。伏願殿下,益加勉勵,愼終如始,俾聖德,克底成就之域焉。上曰,下番陳之。穳曰,車攻八章,總敍宣王田獵之事,而深究旨義,則存乎中而有興衰撥亂之志,施於外而有內修外攘之事。詩人之讚誦,非特車徒之盛,器械之備而已。一篇之中,始終兼備,先言其師律之嚴肅,後言其威儀之整暇,遊田而無好樂底意,治事而有誠信之道,及至終事,以大庖不盈深美之。大庖不盈者,取之有度,不極其欲之謂也。先王以所獲禽獸,分別三等,先供宗廟之薦,次及賓客之需,終爲君庖之用。又以其餘,遍賜於士大夫及澤宮習射者,循禮守法,各盡其道,其尊先敬賓後已體下之意,藹然有三代忠厚氣像,此所以啓中興而成王業者也。夫爲人君者,自損供奉,不求充滿之欲,制節財用,常思均布之道,則治化隆於上,恩澤及於下。伏願此等處,深加留念焉。上曰,同知事陳之。鍏曰,上下番儒臣所陳,果詳盡,而古者畋獵,必於農隙,于以講武事,于以見軍容,非但一時遊觀之美。今此車攻章,乃是周宣王中興後一初盛擧也。其車馬之堅實,徒御之整肅,宜乎詩人之歎美也。後之人君,不知此義,以畋獵爲遊戲之資,視苑囿爲馳驟之場。五子之歌所謂外作禽荒者有之,孟子所訓從獸無厭者有之,古先哲王畋獵之意,已不可復見,武事軍制,從以隳壞,可不戒哉?伏願此等處,深留聖念焉。上曰,特進官陳之。秉龜曰,上下番儒臣及經筵事,已纖悉無餘,臣無更達之文義矣。上曰,參贊官陳之。錫愚曰,玉堂經筵所奏甚好,臣無更達者矣。上掩卷,錫愚曰,頃以宗臣之不參晝講,有所申飭,而今日興寅君最應,以司饔院監膳,旣入闕中,而經筵則又爲懸頉,事甚未安。推考,何如?上曰,罷職,可也。出擧條。命史官就座,仍命退。諸臣以次退出。
上在昌德宮。停常參·經筵。
洪永圭啓曰,明日常參·經筵,取稟。傳曰,停。
洪羲錫啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,左副承旨曺錫亨,右副承旨申錫愚,今日不爲仕進,竝卽牌招,何如?傳曰,允。
洪永圭啓曰,左右史不可不備,別兼春秋鄭基世·南秉哲,檢閱沈敬澤·金益文,旣有只推之命,竝卽牌招,推移入直,何如?傳曰,允。
洪永圭,以司饔院監膳提調意啓曰,今日供上生鮮體小,屢次點退,終不改備,日勢漸晩,雖不得不捧入,而莫重御供,如是不謹,揆以擧行,萬萬駭痛。當該貢人,令攸司科治,臣亦惶恐待罪之意,敢啓。傳曰,知道,勿待罪。
正言李寅奭啓曰,臣言議風采,本不合於淸朝耳目之任,而薇垣除旨,忽下於千萬夢想之外,感恩怵義,雖不得不張皇出肅,少伸叨謝之忱,而第臣於合啓中,有區區私義之不可聯參者,如臣情地,擧皆引避,輒蒙恩遞,今臣處義,宜無異同,何敢晏然於臺次乎?請命遞斥臣職。答曰,依啓。
洪永圭啓曰,吏曹郞廳來言,臺諫有闕,政事,取稟。傳曰,前望單子入之。
傳于洪羲錫曰,中官文命周,令該府拿問嚴勘。
傳于洪羲錫曰,中官琴玉聲,令該府拿處。
洪羲錫啓曰,行大司憲李憲球,執義成近默,掌令金養默,持平洪直弼在外,掌令韓啓源,持平南性敎牌不進,監察茶時之意,敢啓。傳曰,知道。
以掌令韓啓源,持平南性敎,獻納金始淵牌不進罷職傳旨,傳于洪羲錫曰,只推。
以左副承旨曺錫亨,右副承旨申錫愚牌不進罷職傳旨,傳于洪永圭曰,只推。
以別兼春秋鄭基世·南秉哲,檢閱沈敬澤·金益文牌不進罷職傳旨,傳于洪永圭曰,只推。
以全羅監司李敦榮狀啓,萬頃縣人命渰死事,傳于洪羲錫曰,聞甚矜惻,元恤典外,別加顧助,如有生前身還布,竝蕩減,未拯屍身,期於拯得之意,廟堂措辭,分付。
以江原監司趙秉憲狀啓,杆城郡人命渰死事,傳于洪羲錫曰,聞甚矜惻,元恤典外,別加顧助,如有生前身還布,竝蕩減,未拯屍身,期於拯得之意,廟堂措辭,分付。
以中官文命周拿處傳旨,傳于洪羲錫曰,分揀。
以中官琴玉聲拿處傳旨,傳于洪羲錫曰,分揀。
洪羲錫,以都摠府言啓曰,今日入直內三廳武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
上在昌德宮。停常參·經筵。
洪永圭啓曰,明日常參·經筵,取稟。傳曰,停。
洪羲錫啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
李奎鉉啓曰,左副承旨曺錫亨,右副承旨申錫愚,今日不爲仕進,竝卽牌招,何如?傳曰,允。
洪永圭啓曰,刑曹參判權大肯,除拜後過三日不爲出肅,依定式推考警責,仍卽牌招察任,何如?傳曰,允。
又啓曰,三品官之毋得過三日循例請牌,曾有定式矣。大司成洪鍾應,除拜後過三日不爲出肅,事體所在,誠極未安。從重推考,仍卽牌招察任,何如?傳曰,允。
備忘記,會寧府使朴蓍會下直,長弓一張,長箭一部,片箭一部,筒兒一箇賜給。
洪永圭啓曰,左右史不可不備,別兼春秋鄭基世·南秉哲,檢閱沈敬澤·金益文,旣有只推之命,竝卽牌招,推移入直,何如?傳曰,允。
洪羲錫啓曰,行大司憲李憲球,執義成近默,掌令金養默,持平洪直弼在外,掌令韓啓源,持平南性敎牌不進,監察茶時之意,敢啓。傳曰,知道。
以掌令韓啓源,持平南性敎,正言金始淵牌不進罷職傳旨,傳于洪羲錫曰,只推。
以左副承旨曺錫亨,右副承旨申錫愚牌不進罷職傳旨,傳于洪永圭曰,只推。
以大司成洪鍾應牌不進罷職傳旨,傳于洪永圭曰,只推。
以別兼春秋鄭基世·南秉哲,檢閱沈敬澤牌不進罷職傳旨,傳于洪永圭曰,只推。
義禁府啓目,粘連向前洪稷榮亦,稅穀濫載,旣違轉漕之法例,挾船瞞報,亦有道啓之論列是白乎矣,外洋合載之說,囚供可據,海倉分送之船,陳省懸錄,則初非準載於該邑,不可直歸添數是白遣,至於船漢作錢,自是飭禁,而因病纔還,未能提察者,雖或無怪,亦難參恕,以此照律,何如?判付,啓依允。
上在昌德宮。停常參·經筵。
藥房提調金左根,副提調洪永圭啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
王大妃殿進御香砂君子湯,自今日五貼式日次製入事,榻前下敎。
洪永圭啓曰,明日常參·經筵,取稟。傳曰,停。
洪羲錫啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
金學性啓曰,左副承旨曺錫亨,右副承旨申錫愚,今日不爲仕進,竝卽牌招,何如?傳曰,允。
洪羲錫啓曰,備邊司郞廳來言,今日賓廳日次,而大臣俱有身病,不得來會云矣,敢啓。傳曰,知道。
洪永圭啓曰,臣永圭依定式,進詣香室,奉審香祝櫃·祝板袱子,則精潔之意,敢啓。傳曰,知道。
又啓曰,臣永圭今日入直禁軍戎器點考,進去下直之意,敢啓。傳曰,知道。
又啓曰,臣依定式,進詣仁政殿月臺,入直禁軍戎器點考,則皆無頉,仍以傳敎內辭意勞問,則亦皆好在云矣,敢啓。傳曰,知道。
正言前望單子入之,金觀燮落點。
洪羲錫啓曰,新除授正言金觀燮,一體牌招,何如?傳曰,允。
金學性啓曰,假注書金畯,身病猝重,勢難察任,今姑改差,何如?傳曰,允。
金畯改差,代以李裕元爲假注書。
洪永圭啓曰,行大司憲李憲球,執義成近默,掌令金養默,持平洪直弼在外,掌令韓啓源,持平南性敎牌不進,監察茶時之意,敢啓。傳曰,知道。
以掌令韓啓源,持平南性敎,獻納金始淵牌不進罷職傳旨,傳于洪永圭曰,只推。
以左副承旨曺錫亨,右副承旨申錫愚牌不進罷職傳旨,傳于洪永圭曰,只推。
傳于金學性曰,仁陵御路排站看審戶判以下留待。
傳于金學性曰,仁陵御路排站看審戶判以下入侍。
洪永圭,以內醫院都提調·提調意啓曰,年例各殿進上臘藥所入牛黃捌拾柒部玖分肆里,麝香貳百參拾陸部陸分伍里壹毫,竝令戶曹·宣惠廳進排,而丙申定式牛黃貳拾貳部參分捌里捌毫,以本院春秋兩等元貢中,取用,何如?傳曰,允。
又以禮曹言啓曰,郊壇四孟朔,遣禮郞看審有無頉,自該曹草記事,曾有定式矣。發遣郞廳,東郊先農壇·先蠶壇·馬祖壇,南郊南壇·雩祀壇·漢江壇·司寒壇,北郊祈雨壇·厲壇,次第看審,則壇上及四面紅箭門·墻垣·階砌,俱爲無頉。此後看護等節,另加申飭之意,敢啓。傳曰,知道。
義禁府照目粘連,舒川郡守洪稷榮矣本府議啓內,稅穀濫載,旣違轉漕之法例,挾船瞞報,亦有道啓之論列是白乎矣,外洋合載之說,囚供可據,海倉分送之船,陳省懸錄,則初非準載於該邑,不可直歸於添數是白遣,至於船漢作錢,自是飭禁,而因病纔還,未能提察者,雖或無怪,亦難參恕,以此照律,罪笞五十收贖,解見任別敍私罪,奉敎依允爲旀,議減一等爲良如敎。
大司成洪鍾應疏曰,伏以,臣庸闇無肖之一凡品耳,遭値聖朝,過蒙殊渥,通籍十數年之間,外內歷揚,迨遍華膴,居然躋下大夫之列,幈幪之下,飮啄皆恩,䌩綿之末,報答蔑效,循躬揣分,愧懼恒切,迺者國子除命,尤豈臣所可堪承者哉?噫,典樂成均,古制尙矣。雖以近世之居是職者言之,才學足以贊文敎,模範足以正士趨,始可以擧不失授,處之獲當,而臣非其人,夫也所知。顧以樗散之質,謬先林立之列,竊此匪據,冒焉而固有之,則濫竽之譏,積薪之歎,豈臣本末所嘗自安乎哉?念臣賦命多釁,弱歲失怙,羸病瀕殆,專抛劬績,家庭提誨,已自失墜,庠塾遊學,從以荒嬉,策名以來,舊業日益鹵莽,功令則便屬笆籬,經籍則瞢如烟霧,仰屋顧影,無聞是悼。今若高據皐比,裒然爲師儒之長,自任以考試工課,矜式章甫,是注潢潦於玉瓚,廁瓦釜於黃鍾也。其爲聖簡之貽累,士林之缺望,豈細故也哉?義雖急於駕屨,戒自切於循墻,坐犯違傲,冞切惶蹙。玆敢略控衷懇,仰瀆崇嚴。伏乞聖慈,念淸選之不容䙝濫,察微諒之非出飾讓,亟賜鐫免,以幸公私焉。臣無任云云。省疏具悉。爾其勿辭察職。
辛丑十月初十日申時,上御熙政堂。仁陵御路看審戶曹判書以下入侍時,左承旨金學性,假注書金錫模,記事官金益文·趙然昌,戶曹判書趙秉鉉,漢城判尹李光正,京畿監司徐英淳,以次進伏訖。上曰,史官分左右。上曰,戶判以下進前。秉鉉等進前伏,上曰,諸路看審,遠近便宜,何如?秉鉉曰,臣等承命馳往看審,則諸路之遠近不一,夷險各異,書啓修整以入,而大抵自坡州作路,則當於黔巖小晝停,高陽邑大晝停,坡州邑停宿,當日輦路,合爲八十六里。其翌日,自坡州邑詣陵所,爲三十里。行禮後還詣坡州停宿,則又爲六十里,第三日還宮,又爲八十六里。高陽·坡州,雖皆有行宮,路且平易,而連三日近百里勞動,極爲難愼。自陵所詣坡州,程堠太遠,又有本陵香祝陪往之路,此是英廟朝己巳年長陵幸行時排站也。自黔巖小晝停所,詣高陽元堂里大晝停,坡州奉日川小晝停,詣陵所則合爲九十一里。其翌日還宮,則非但程道之甚脩,御路之連日以九十里排站,不可遽議。又自元堂里大晝停所,詣交河停宿,其翌日還由奉日川小晝停,詣陵所洽爲四十五里也。此有正廟朝己酉年長陵幸行時軍令,而但其時則自陵所,詣本邑停宿,轉幸他陵,而今則不可不還爲停宿於交河邑,往還洽爲九十里,與自闕門,直詣陵所無異,亦難遽議。若自交河停宿所,西由靈川浦,則距陵所不過八九里,北由厚栗浦,則距陵所爲十五里,皆可以新作路,而但厚栗則地多險仄,道又稍遠。靈川則港岸雖闊於厚栗,而道近而地平矣。然而二浦,俱是潮汐水往來之處也。不可不有舟橋或木橋,而木橋則港口甚遠,恐難結構,又非愼重之道。惟兩岸堅築,船艙中以七八隻船,連環作橋,則似甚便宜矣。又自交河邑,東由柳川橋行五里,則卽金城浦,而乃厚栗·靈川之上流也。潮勢減縮,可以利涉。且有木橋,見方行旅通涉。吏民之論,俱曰穩當,亭表則似爲二十五里,而不敢遽然指一確奏,只以所見仰對矣。上曰,自其路則距陵所爲幾里?秉鉉曰,不過爲二十五里內外,而且其路,雖未平坦,作新作〈路〉,則似不狹窄矣。上曰,自靈川浦則爲幾里乎?秉鉉曰,自本邑,距浦爲數里,詣陵所爲五里矣。光正曰,臣所見亦然,故同議啓奏矣。英淳曰,道路回啓,所見皆同矣。上曰,當更爲下敎,就座,可也。命史官就座,仍命退,諸臣以次退出。
上在昌德宮。停常參·經筵。
洪永圭啓曰,明日常參·經筵,取稟。傳曰,停。
申錫愚啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
金學性啓曰,左副承旨曺錫亨,今日不爲仕進,卽爲牌招,何如?傳曰,允。
備忘記,義州府尹李根友下直,長弓一張,長箭一部,片箭一部,筒兒一箇賜給。
李裕元有頉,代以趙秉駿爲假注書。
申錫愚啓曰,左邊捕盜大將任聖臯,以摠戎使,本營都試事,鍊戎臺今方出去矣。所佩命召及大將牌·傳令牌,何以爲之?敢稟。傳曰,仍佩往來。
傳于洪永圭曰,專經文臣殿講居首人,依例捧傳旨。
傳于申錫愚曰,咸鏡道慶興府定配罪人文學一,放送。
傳于洪永圭曰,醫官金漢雋,效勞最多,守令待窠差送,金時中守令除授,秦慶煥加資,南正吉外職除授。
申錫愚啓曰,行大司憲李憲球,執義成近默,掌令金養默,持平洪直弼在外,掌令韓啓源,持平南性敎牌不進,監察茶時之意,敢啓。傳曰,知道。
以掌令韓啓源,持平南性敎,獻納金始淵牌不進罷職傳旨,傳于申錫愚曰,只推。
以左副承旨曺錫亨牌不進罷職傳旨,傳于洪永圭曰,只推。
洪永圭,以禮曹言啓曰,卽接谷城幼學崔夏翼所志,則以爲,族姪遇鳳,嫡妾俱無子,以其同姓八寸兄遇復第二子相五,欲爲繼後,兩家諸族,相議完定,而遇復夫妻,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹,論理草記事,曾有筵奏定式,而門長崔夏翼所訴旣如此,依定式崔遇復第二子相五,立爲崔遇鳳之後,何如?傳曰,允。
申錫愚,以兵曹言啓曰,今十月十一日武臣賓廳武經講書日次,而專經文臣殿講相値,不得爲之之意,敢啓。傳曰,知道。
又以兵曹言啓曰,羽林衛將鄭驪源,文臣兼宣傳官申泰運,俱以病難供職,呈狀乞遞,竝改差,何如?傳曰,允。
又以都摠府言啓曰,今日入直內三廳武兼禁軍及軍兵等,當爲中日習射技放,而專經文臣殿講仁政殿命官相値,不得設行之意,敢啓。傳曰,知道。
又以備邊司言啓曰,關西先運襦衣二百四十九領,紙衣二百六十六領,照數捧上稱量,綿品紙品,亦爲看審後,仍爲監封,逢授於齎去禁軍處,沿路輸運及本道頒給等節,各別惕念事,措辭關飭之意,敢啓。傳曰,知道。
刑曹啓目粘連,永興姜馬甘獄事,六斗之偸竊甚微,四縫之㾗損至㦧,斷案旣成,三章難逭,訊推得情,何如?啓依允。
又啓目粘連,江華李順得獄事,致踢之狀俱備,致命之傷狼藉,元犯有定,鐵案已成,變幻事實,無難天聽,轉益兇狼,嚴訊取服,何如?啓依允。
忠淸監司金鼎均疏曰,伏以,臣之待罪秋曹,行且半年,職務不過詞訟,而精力實難堪承,方圖尋單丐免,隨分處散,忽於此際,伏奉除旨,以臣爲忠淸道觀察使者,臣誠恧蹙震越,罔知所以自措也。噫,目今國計民憂之萬萬哀痛,漆室緯婦之所共知也。饑荒洊仍,而仳離之類,還集無期,奸猾益滋,而誅求之端,更僕難數,苟求其一分矯救之策,則亶不外乎二千石長吏之得其人耳。又況湖西一路,素號難治,密邇畿甸,則河·隴之重藩蔽也,綰轂兩南則宛·陳之大都會也。其民也耕桑爲業,而呴濡之則易富,其士也詩禮自律,而敎迪之則多村。夫何近年以來,鄕邑日漸彫殘,俗習日漸淆訛,官儲盡歸逋負,公納莫趁程限,措劃之政汲汲靡遑,而振刷〈無〉效,落落難成,雖使威望足以彈壓部界,智慮足以剔抉弊竇者當之,尙亦戞戞乎其難哉?豈以臣之闒茸昏謬,而遽擬於是任哉?臣嘗爲吏於湖嶺二邑,而時則年齒不至衰暮,神思猶堪應接,幸而免乎大何,今焉十數年間,朽落無餘,疾病寢痼,家間常行之事,漫不省其頭緖,朝夕相對之人,時或謂之耄荒,雖欲强加鞭策,復從吏役,判知其奈何不得。矧玆方面之責,卽其盛壯之時,所不能者,則今何敢晏若固有於自分癃廢之後哉?參倚前後,冒膺無路,玆敢悉暴衷懇,仰瀆崇聽。伏乞聖慈,俯賜憫念,亟行鐫改,俾公務無僨,私分獲安焉。臣無任云云。答曰,省疏具悉。卿其勿辭,往欽哉。
上在昌德宮。停常參·經筵。
洪永圭啓曰,明日常參·經筵,取稟。傳曰,停。
申錫愚啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,行大司憲李憲球,執義成近默,掌令金養默,持平洪直弼在外,掌令韓啓源,持平南性敎牌不進,監察茶時之意,敢啓。傳曰,知道。
以掌令韓啓源,持平南性敎,獻納金始淵牌不進罷職傳旨,傳于申錫愚曰,只推。
申錫愚,以義禁〈府〉言啓曰,咸鏡道慶興府定配罪人文學一放送事,承傳啓下矣。文學一放送事,分付該道道臣之意,敢啓。傳曰,知道。
全羅監司李敦榮疏曰,伏以,臣匪才重寄,濫殿南服,無所裨補,隨處僨誤,每自循省,無往非罪,而至於今番殿官論啓事,而荒錯迷闇,尤無所逃其罪矣。上而負衛護之重,下而失檢飭之責,乃於莫重肅嚴之地,有此無前驚悚之事,論厥釁負,嶺海猶輕。雖蒙寬貸之仁,特從越捧之末勘,而罰不蔽辜,有關王政,臣何敢憑恃寵靈,恬然自安,重陷無忌憚之科哉?此又臣分義之所不敢出,玆將短章,冒死陳籲。伏乞聖明,亟命攸司,議臣當被之律,俾刑典肅而私分安焉。臣無任云云。答曰,省疏具悉。前責爲所重也,今何更引?勿辭察任。
上在昌德宮。停常參·經筵。
洪永圭啓曰,明日常參·經筵,取稟。傳曰,停。
申錫愚啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
李奎鉉啓曰,左承旨金學性,右承旨洪羲錫,左副承旨曺錫亨,今日不爲仕進,竝卽牌招,何如?傳曰,允。
申錫愚啓曰,行大司憲李憲球,執義成近默,掌令金養默,持平洪直弼在外,掌令韓啓源,持平南性敎牌不進,監察茶時之意,敢啓。傳曰,知道。
以掌令韓啓源,持平南性敎,獻納金始淵牌不進罷職傳旨,傳于申錫愚曰,只推。
以左承旨金學性,右承旨洪羲錫牌不進罷職傳旨,傳于洪永圭曰,只推。
曺錫亨,以備邊司言啓曰,卽見開城留守徐左輔狀啓,則備陳本府及舊豐德年形,仍請後錄諸條,令廟堂稟處矣。其一,舊豐德禁·御兩營所管江都留餉米太詳定代捧耗條,本邑輸送,摠廳所管臨津餉穀捧留本邑耗條,代錢輸送事也。其一,各軍門各衙門身軍布之舊豐德辛巳壬辰癸巳條,大小南面壬辰癸巳條停退者,竝許仍停事也。所請諸條,多有近年已施之例,竝依狀辭施行,何如?傳曰,允。
又以備邊司言啓曰,卽見咸鏡監司閔致成分等狀啓,則德源等八邑置之稍實,安邊等十邑,置之之次,三水等七邑,置之尤甚,後錄諸條,竝請令廟堂稟旨分付矣。其一,長津乙未停退及未捧丙申停退,鏡城·富寧己丑乙未丙申停退及未捧,甲山,三水乙未丙申停退及未捧還,竝仍停,茂山·慶源,慶興乙未丙申停退條折半收捧,茂山癸未虛留條,甲山壬午排捧條,亦爲仍停事也。其一,明川以南進俸吏停止事也。其一,尤甚邑,勿定配所事也,分等依施,各年停退及未捧還,固不當仍停,而尤甚諸邑之新舊竝督,合有軫念,長津等五邑己丑乙未丙申條當納者,特許仍停,茂山癸未査得條,甲山排捧零在條,亦依前仍停,茂山·慶源·慶興乙未丙申停退條,三邑穡事,不至失稔,使之全數收捧,進俸吏停止,尤甚邑勿配,竝許施,何如?傳曰,允。
又以備邊司言啓曰,卽見平安監司金興根分等狀啓,則平壤等十八邑,置之稍實,嘉山等十六邑,置之之次,龍川等八邑,置之尤甚,後錄諸條,竝請令廟堂稟旨分付矣。其一,各邑鎭帳外火田,限四分一權減,各鎭屬給代不足條,以各鎭間年儲留穀及營別置穀,從便區劃事也。其一,陳田·火田還加起執摠,姑許停免事也。其一,各宮房各衙門及奎章閣所屬屯土,從實執摠事也。其一,尤甚邑,限明秋勿定配所事也。其一,推奴徵債,限明秋防塞事也。分等依狀請施行,所請諸條,旣無靳許之端,亦多已行之例,竝爲許施,何如?傳曰,允。
又以備邊司言啓曰,卽見忠淸前監司金英淳分等狀啓,則木川等七邑,置之尤甚,公州等二十邑,置之之次,忠州等二十八邑鎭,置之稍實,後錄諸條,竝請令廟堂稟旨分付,而執災一款,追後登聞爲辭矣。其一,丙申停退還餉,尤甚邑全數仍停,之次邑三分,稍實邑折半收捧,上黨山城己丑未捧還餉餘在各穀一千八百二十二石零,亦許停退,待明秋收捧事也。其一,各年停退軍米布錢三等邑,竝許仍停事也。其一,漁鹽船稅錢壬辰秋等·癸巳春等停退條,竝依前仍停事也。其一,沿海各邑戰龜防兵船改造改槊當限者,限明秋退限事也。其一,安興餉米之散在各邑者,姑許仍留,待年豐輸納事也。其一,洪州等十三邑鎭各司所納箭竹,量宜權減事也。其一,牙山貢津倉所屬邑大同,追後裝發事也。其一,尤甚邑限明秋勿定配所事也。其一,推奴徵債,限明秋防塞事也。三等分劑,依狀請施行,丙申停退還餉,如今之年,所當全數收捧,而第其石數,不爲不多,一時盡督,合有軫念,尤甚邑三分一,之次·稍實邑,竝折半收捧。上黨山城己丑未捧還餉,依昨年例仍停,各年停退軍米布錢通三等竝停之請,頗欠稱停,年條最久者,今姑仍停,乙未以後各年條,竝令收捧,漁鹽船稅錢之依前仍停,戰兵船改造改槊之退限。安興餉米之各邑仍留,旣多已施之例,竝皆許施,箭竹,許令折半權減。貢津倉所屬邑大同追裝事及尤甚邑勿配推徵防塞,竝依狀請施行,何如?傳曰,允。
又以兵曹言啓曰,今月十六日,二羽禁軍番次矣。該番將有闕之代,依承傳口傳擬入之意,敢啓。傳曰,知道。
兵曹口傳政事,以李敏敎爲羽林將。
義禁府照目,權知承文副正字李玄文傳旨內,今十月十一日專經文臣殿講時居不,依定式推考,罪笞四十收贖,附過還職私罪,奉敎依允爲旀,功減一等爲良如敎。又啓目,慶基殿參奉沈樂準原情云云。傳旨內辭緣,泛稱遲晩,刑推得情,何如?判付,啓除刑推議處爲良如敎。
副校理沈敦永疏曰,伏以,臣姿性蒙騃,學識魯莽,本不合於淸朝任使之末,矧玆啓沃論思之職,地望何如,掄選何如,則是豈臣一日濫叨者哉?向者除旨,遽下於千萬夢寐之外,臣聞命惝怳,措躬無所。竊自以爲官非其人,榮反爲愧,惟其感激恩造,黽勉就職,綾被儤直,文陛撗經,龍光所被,榮耀無比,歸與臣祖母,晝宵北向而攢祝。第念從古瀛選,初無如臣之忝叨者,則以何學術,仰裨聖工,以何識見,仰備顧問,參前倚衡,萬無稱塞之望。玆敢略搆文字,悉暴衷懇。伏願聖明,亟賜鐫斥,俾公器無玷,私分獲安焉。臣於丐免之章,不敢言私,而臣積殃在身,早失怙恃,伶仃苦孤,淟忍苟活者,惟以臣祖母,鞠育之撫養之,至於成就而爲人,僥倖而通籍者也。臣家本淸寒,計拙謀生,只貽尸饔之勞,莫展反哺之誠,而今焉臣祖母之年,七十有七矣。古人所謂報陛下之日長,事祖母之日短者,政道出臣心來也。況臣祖母,屢經險釁,喪威震剝,加以癃疾沈痼,氣息凜綴,奄奄有朝夕難保之慮,而飮啜屢空,榮衛尤損,蔘朮之補,苟能適宜,崦嵫之景,庶幾挽回,而日以量度,計無所出。臣伏見天地之大,雨露之滋,一草一木,無不被其澤,匹夫匹婦,無不獲其所,儻蒙聖恩,俯垂矜諒,特命選部,畀臣一小縣,俾臣八耋祖母,得沾百里榮養,則臣之素願,畢矣,感戴洪渥,隕結是期。臣無任云云。省疏具悉。疏辭,下該曹稟處。
上在昌德宮。停常參·經筵。
曺錫亨,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
洪永圭啓曰,明日召對,取稟。傳曰,停。
曺錫亨啓曰,行大司憲李憲球,執義成近默,掌令金養默,持平洪直弼在外,掌令韓啓源,持平南性敎呈辭,監察茶時之意,敢啓,傳曰,知道。
洪羲錫啓曰,右副承旨申錫愚,今日不爲仕進,卽爲牌招,何如?傳曰,允。
傳于洪永圭曰,禮房承旨,馳詣宗廟,景慕宮,奉審摘奸以來。
曺錫亨啓曰,卽者校理李宗秉,修撰尹穳,謂有難安之端,陳疏徑出,原疏纔已捧入矣。所當直捧禁推傳旨,而此與無端徑出有異,竝從重推考,何如?傳曰,允。
洪永圭啓曰,玉堂備員間,視事頉稟之意,敢啓。傳曰,知道。
洪羲錫啓曰,應敎李㘾,副應敎南秉哲,修撰徐有薰內閣進,修撰尹穳差祭,玉堂上下番俱空,事甚未安。校理李宗秉·趙道淳,副校理金應均·沈敦永,副修撰沈膺泰·尹敎成,竝卽牌招,推移入直,何如?傳曰,允。
以平安監司金興根狀啓,義州府民家失火事,傳于洪羲錫曰,聞甚矜惻,元恤典外,別加顧助,結構奠接之方,廟堂措辭,分付。
以右副承旨申錫愚牌不進罷職傳旨,傳于曺錫亨曰,只推。
洪羲錫,以奎章閣言啓曰,明日卽奉謨堂冬孟朔奉審日次,臣等進詣擧行之意,敢啓。傳曰,知道。
吏曹啓目,粘連啓下是白有亦,觀此弘文館校理沈敦永上疏,則以爲臣家本淸寒,計拙謀生,而今焉臣祖母之年,七十有七矣。加以癃疾沈痼,氣息凜綴,奄奄有朝夕難保之慮,蔘朮之補,苟能適宜,崦嵫之景,庶幾挽回,日以量度,計無所出,伏願特命選部,界臣一小縣,俾遂便養之願亦爲白〈有〉臥乎所,沈敦永之家貧親老,菽水難繼之狀,卽通朝之所共知,許畀一邑,俾遂便養之願,允合於孝理之政是白乎矣,經幄之臣,出補外邑,事體不輕,臣曹不敢擅便,上裁,何如?判付,啓依回啓施行爲良如敎。
刑曹啓目,粘連全州囚鄭弼周等推覈事,今此道啓,以點火之黃用伊爲首罪,殿內奉審,苟能以誠,縱有烟煤之氣,豈至燻黑之境?都守僕鄭弼周奉審之際,始旣莫察其生煤,終至罔覺其延燻,渠實罪首,弼周絞罪減一等,施以杖流之典。用伊·李應俊·張吉郁流罪減一等,竝令該道,嚴刑定配。其餘李應壽·徐達臣·李善郁·崔鹿松·金有鼎等,旣是下番,不必深誅,竝嚴刑一次,懲勵放送,何如?判付,啓依允。
獻納金始淵疏曰,伏以,臣姿性愚鈍,望實輕淺,淸朝耳目之任,萬不近似,而冒玷蹲仍,三朔于玆,每自循省,愧懼交切。乃於日前朝講,隨牌進參,仍與持平臣南性敎進前合啓,伏承退去臺廳傳啓之命,臣等旣退,仍不傳啓而罷,世豈有如許臺體乎?夫合啓者,蓋謂三司之合也。若以三司當合之啓,而一司不備,則雖欲傳啓而不可得,格例卽然耳。第於伊日,因儒臣自筵直退,不爲詣臺,故臣不得獨啓,良以此也。三司之當合與否,爲三司者,宜無不知,而是或昧例而然歟?臣誠愚迷,罔知其義之攸在也。臣於其時,宜卽引義避嫌,以存臺閣之體,而臣素患疝積,每一發作,時刻昏窒,適此時而此疾復作,不得已扶曳出來,於是乎臺體之壞損,殆無餘地矣。始焉玉堂之不會,職緣臣無似之故,而終焉緘默而退,雖緣實病,罪亦在臣,臺體之壞,一則由臣,二則由臣。以若情綜,豈敢一日冒居臺次乎?第臣病狀,多日危劇,漫無省覺,今纔少向瘳甦,玆敢略綴短章,追列罪犯。伏乞聖明,亟命遞斥臣職,仍治臣罪,以重臺體,以肅朝綱焉。臣無任云云。省疏具悉。徑出雖曰實狀,臺體自有所失,爾則罷職。
校理李宗秉,修撰尹穳聯名疏曰,伏以,臣等於向日朝講入侍時,隨諸臺之後,進參合啓之際,伏承退去傳啓之命,而因諫臺之謂有身病,直爲出去,不得傳啓,悚蹙之心,至今未已。卽者獻納金始淵到院之疏,雖未見其原本,槪聞其句語,則以爲儒臣自筵直退,不得獨啓云。又以爲緣於臣等之昧例,以致臺閣之損體云,臣等瞠然相顧,莫知其爲說也。夫臺廳體例,自有別焉,雖當合啓之時,玉堂不得直入同座,待臺臣詣臺,別坐廳外,卽是古規。故臣等於伊日,退出閤外,趁其會坐,方欲進參矣。旋聞諫臺之徑出,至有喉院之問備,若以玉堂之不會,不得傳啓,則喉院請罪,何不及於玉堂,而乃及於諫臺乎?其時事狀,卽衆目之所共見,臣等固不必呶呶自明,以傷事面矣。大抵合啓法意,何等嚴重,而徑先出去者,是何故也?病狀雖至委劇,擧措極涉顚倒,昧例於合啓者,誰也,壞損於臺體者,誰也?自損臺體,而有若緣臣等而損焉,自歸昧例,而乃反謂臣等之昧焉,苟究其意,吁亦異矣。其言雖不稱當,論列旣登臺章,則此莫非臣等巽劣無似之致,以此情踪,不敢晏然於直次。玆不得不聯陳短章,徑出禁扄。伏乞聖明,俯垂鑑諒,亟遞臣等所帶之職,仍治臣等擅離之罪,以肅朝綱,以安私分焉。臣等無任云云。省疏具悉。爾等亦不可謂全無所失,爾等竝許遞。
上在昌德宮。停常參·經筵。
藥房都提調金弘根,提調金左根,副提調洪永圭啓曰,伏未審日間,聖體,若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
洪羲錫啓曰,行大司憲李憲球,執義成近默,掌令金養默,持平洪直弼在外,掌令韓啓源,持平南性敎呈辭,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
金學性啓曰,右副承旨申錫愚,今日不爲仕進,卽爲牌招,何如?傳曰,許遞,前望單子入之。承旨前望單子入之,洪祐喆落點。
金學性啓曰,新除授右副承旨洪祐喆,卽爲牌招,何如?傳曰,允。
又啓曰,玉堂上下番俱空,事甚未安。校理趙道淳,副校理金應均·沈敦永,副修撰沈膺泰·尹敎成,旣有只推之命,竝卽牌招,推移入直,何如?傳曰,允。
金學性,以奎章閣言啓曰,景慕宮·望廟樓,今望奉審,無頉之意,敢啓。傳曰,知道。
又以奎章閣言啓曰,臣等進詣奉謨堂,奉審無頉,而閣內諸處,亦爲無頉之意,敢啓。傳曰,知道。
以右副承旨洪祐喆牌不進罷職傳旨,傳于洪羲錫曰,只推。
以校理趙道淳,副校理金應均·沈敦永,副修撰沈膺泰·尹敎成牌不進罷職傳旨,傳于洪羲錫曰,只推。
金學性,以吏曹言啓曰,贈諡文康公朴光前延諡,定行於今月二十八日全羅道寶城地本家云矣,敢啓。傳曰,知道。
洪羲錫,以備邊司言啓曰,卽見東萊府使姜時永狀啓,則枚擧訓別等手本,以爲退休關伯身死告訃差倭先文頭倭,今已到館,京接慰官及差備譯官,預爲差出事,請令廟堂稟旨分付矣。京接慰官及差備譯官,堂上堂下各一員差出,禮單磨鍊等事,竝令該曹該院,考例擧行之意,分付,何如?傳曰,允。
上在昌德宮。停常參·經筵。
曺錫亨啓曰,合辭許久闕啓,事甚未安。除在外外,未肅拜呈告人員,竝卽牌招,何如?傳曰,允。
金學性啓曰,右副承旨洪祐喆,同副承旨洪永圭,今日不爲仕進,竝卽牌招,何如?傳曰,允。
洪羲錫啓曰,來十六日漢學文臣殿講日次,而親臨與命官,何以爲之?敢稟。傳曰,十八日仁政殿命官爲之。
又啓曰,來十八日專經武臣殿講日次,而親臨與命官,何以爲之,敢稟。傳曰,仁政殿命官爲之。
金學性啓曰,假注書趙秉駿,身病猝重,勢難察任,今姑改差,何如?傳曰,允。
趙秉駿改差,代以韓鼎瑚爲假注書。
曺錫亨啓曰,行大司憲李憲球,執義成近默,掌令金養默,持平洪直弼在外,掌令韓啓源,持平南性敎牌不進,監察茶時之意,敢啓。傳曰,知道。
洪羲錫啓曰,玉堂上下番俱空,事甚未安。校理趙道淳,副校理金應均·沈敦永,副修撰沈膺泰·尹敎成,旣有只推之命,竝卽牌招,推移入直,何如,傳曰,允。
以掌令韓啓源,持平南性敎,正言金觀爕牌不進罷職傳旨,傳于曺錫亨曰,只推。
以右副承旨洪祐喆,同副承旨洪永圭牌不進罷職傳旨,傳于曺錫亨曰,只推。
以校理趙道淳,副校理金應均·沈敦永,副修撰沈膺泰·尹敎成牌不進罷職傳旨,傳于曺錫亨曰,只推。
洪羲錫,以吏曹言啓曰,卽接江原監司趙秉憲移文,則伊川府使李顯英,以省掃事,受由上京,已經三朔,尙不還任,許久瘝曠,誠甚悶然,卽令催促下送事爲辭。故自臣曹催促,則身病沈重,不得下去云。其身病旣如是,則有難强令還任,罷黜,何如?傳曰,允。
義禁府啓目,上土鎭前僉使權誨原情云云。問目內辭緣,泛稱遲晩,刑推得情,何如?判付,啓除刑推議處爲良如敎。
又啓目,粘連向前沈樂準亦,莫重肅敬之地,有此驚悚之事是白如乎,旣不先事而警飭,竟未盡職於衛護,由前由後,實合嚴勘是白乎矣,所坐甚重,律無定文,施以徒配之典,何如?判付,啓依允。
上在昌德宮。停常參·經筵。
曺錫亨,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
又啓曰,來二十一日朝參日次矣,敢稟。傳曰,停。
又啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
洪羲錫啓曰,右副承旨洪祐喆,同副承旨洪永圭,今日不爲仕進,竝卽牌招,何如?傳曰,允。
曺錫亨啓曰,假注書金錫模,身病猝重,勢難察任,今姑改差,何如?傳曰,允。
金錫模改差,代以李裕元爲假注書。
傳于曺錫亨曰,右副承旨·同副承旨竝許遞,前望單子入之。
曺錫亨啓曰,行都承旨李奎鉉,左承旨金學性不爲仕進,右承旨洪羲錫式暇出去,右副承旨·同副承旨未差,院中只有臣一人,伴直無人。左承旨金學性,所當牌招,而拘於廳規,不得請牌,何以爲之?敢稟。傳曰,牌招。
承旨前望單子入之,徐元淳·朴齊憲落點。
曺錫亨啓曰,左承旨金學性牌不進,伴直無人,新除授同副承旨徐元淳,卽爲牌招,何如?傳曰,允。
又啓曰,同副承旨徐元淳牌不進,伴直無人,左副承旨朴齊憲,所當牌招,而拘於廳規,不得請牌,何以爲之?敢稟。傳曰,牌招。
傳于曺錫亨曰,都承旨許遞,前望單子入之。承旨前望單子入之,趙冀永落點。
以校理趙道淳,副校理金應均·沈敦永,副修撰沈膺泰·尹敎成牌不進罷職傳旨,傳于曺錫亨曰,只推。
曺錫亨啓曰,玉堂上下番俱空,事甚未安。校理趙道淳,副校理金應均·沈敦永,副修撰沈膺泰·尹敎成,旣有只推之命,竝卽牌招,推移入直,何如?傳曰,允。
又啓曰,今此試官望中,時無職名人,令該曹口傳付軍職,何如?傳曰,允。
兵曹口傳政事。副護軍單申錫愚。
曺錫亨啓曰,行大司憲李憲球,執義成近默,掌令金養默,持平洪直弼在外,掌令韓啓源,持平南性敎牌不進,監察茶時之意,敢啓。傳曰,知道。
以掌令韓啓源,持平南性敎,正言金觀爕牌不進罷職傳旨,傳于曺錫亨曰,只推。
以左承旨金學性牌不進罷職傳旨,傳于曺錫亨曰,只推。
以校理趙道淳,副校理金應均·沈敦永,副修撰沈膺泰·尹敎成牌不進罷職傳旨,傳于曺錫亨曰,只推。
曺錫亨,以兵曹言啓曰,專經武臣講官加抄啓人員,別單書入之意,敢啓,傳曰,知道。
又以戶曹言啓曰,今曉本曹庫舍中,忽有焰煙,趁卽開視而撲滅,庫舍亦無被燒,所儲木綿中七同零,略有燼煤之㾗。熏燒雖不浩多,公貨重地,有此意外之事,萬萬驚駭。火起根因,自臣曹今方覈査嚴處之意,敢啓。傳曰,知道。
又以義禁府言啓曰,因本府議啓,時囚罪人沈樂準,施以徒配之典事,判付內,依允事,命下矣。沈樂準黃海道長淵縣金洞驛,徒三年定配,而以議啓內辭意,俱罪目,依例發遣府羅將,押送配所,何如?傳曰,允。
上在昌德宮。停常參·經筵。
洪羲錫啓曰,明日常參·經筵,取稟。傳曰,停。
朴齊憲啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
以同副承旨徐元淳牌不進罷職傳旨,傳于朴齊憲曰,只推。
金學性啓曰,同副承旨徐元淳,今日不爲仕進,卽爲牌招,何如?傳曰,允。
又啓曰,行都承旨趙冀永,時在京畿驪州地,斯速乘馹上來事,下諭,何如?傳曰,允。
傳于徐元淳曰,考官洪敬謨·李若愚,命官爲之。
徐元淳啓曰,卽者副修撰尹敎成,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
朴齊憲啓曰,行大司憲李憲球,執義成近默,掌令金養默,持平洪直弼在外,掌令韓啓源,持平南性敎牌不進,監察茶時之意,敢啓。傳曰,知道。
以掌令韓啓源,持平南性敎,正言金觀爕牌不進罷職傳旨,傳于朴齊憲曰,只推。
傳于徐元淳曰,漢學文臣·專經武臣殿講居首人,竝依例捧傳旨。
兵曹口傳政事,副護軍洪祐喆。
徐元淳,以弘文館言啓曰,修撰徐有薰內閣進,一員未差,副修撰尹敎成陳疏徑出,下番闕直,事甚未安。副修撰沈膺泰,卽爲牌招入直,何如?傳曰,允。
曺錫亨,以御營廳言啓曰,本廳字內肅靖門東邊第二城廊近處體城頹圮處,今已畢築矣,把守軍兵,依例撤罷,女墻仍爲始役之意,敢啓。傳曰,知道。
守判府事李若愚疏曰,伏以,臣伏奉漢學文臣殿講命官擧行之命,而臣之資秩,旣非崇品,冒膺是任,揆諸格例,有違應行,誠未敢晏然承當。玆將短籲,仰瀆崇嚴。伏乞聖明,俯垂鑑察,亟寢成命,以存公格,以安私分,千萬幸甚。臣無任云云。答曰,省疏具悉。旣有已例,卿其勿辭。
副修撰尹敎成疏曰,伏以,臣母素患痰積之症,近因日候之不調,外感忽添,寒熱交作,咳喘兼發,食飮全阻,轉側須人,以若自來凜綴,重之見狀危劇,家僮踵至,促臣歸視,臣自聞此報,方寸煎熬,按耐不得。玆敢據實控籲,徑出禁扄。伏乞聖慈,俯垂鑑諒,亟遞臣職,俾便救護,仍勘臣罪,以昭法紀焉。臣無任云云。省疏具悉,爾其勿辭救護。
上在昌德宮。停常參·經筵。
徐元淳啓曰,玉堂備員間,視事頉稟之意,敢啓。傳曰,知道。
又啓曰,明日召對,取稟。傳曰,停。
曺錫亨啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
朴齊憲啓曰,右副承旨曺錫亨,今日不爲仕進,卽爲牌招,何如?傳曰,允。
徐元淳啓曰,明日親臨方物封裹看品時處所,以何處爲之乎?敢稟。傳曰,熙政堂爲之。
以江原監使趙秉憲狀啓,麟蹄縣監李懿喆身死事,傳于徐元淳曰,令該曹口傳差出,催促下送。
吏曹口傳政事,以金漢雋爲麟蹄縣監。
曺錫亨啓曰,行大司憲李憲球,執義成近默,掌令金養默,持平洪直弼在外,掌令韓啓源,持平南性敎牌不進,監察茶時之意,敢啓。傳曰,知道。
以掌令韓啓源,持平南性敎,正言金觀爕牌不進罷職傳旨,傳于曺錫亨曰,只推。
以副修撰沈膺泰牌不進罷職傳旨,傳于徐元淳曰,只推。
徐元淳,以弘文館言啓曰,下番闕職,事甚未安。副修撰沈膺泰,旣有只推之命,卽爲牌招入直,何如?傳曰,允。
又以吏曹言啓曰,成均館典籍李玄功,瓦署別提金廷炫,慶基殿參奉徐恩淳,俱以身病,呈狀乞遞,竝改差,何如?傳曰,允。
又以吏曹言啓曰,成均館典籍崔大寔,除拜過限未肅拜,依例改差,何如?傳曰,允。
又以吏曹言啓曰,卽接慶尙監使洪在喆移文,則豐基郡守洪載顯,以子息成婚事,七月二十六日發行上京,而當此檢災捧糴之時,許久曠官,誠甚可悶,卽令催促下送事爲辭。故自臣曹催促,則身病猝重,不得下去云。其身病旣如是,則有難强令還任,罷黜,何如?傳曰,允。
曺錫亨,以兵曹言啓曰,羽林將具載鳳,病難供職,呈狀乞遞,文臣兼宣傳官成容默,除授在外,過限未上來,竝改差,何如?傳曰,允。
上在昌德宮。停常參·經筵。
藥房提調金左根,左承旨金學性啓曰,伏未審日間,聖體,若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
徐元淳啓曰,明日召對,取稟。傳曰,停。
朴齊憲啓曰,合辭許久闕啓,事甚未安。除在外外,未肅拜呈告人員,竝卽牌招,何如?傳曰,允。
曺錫亨啓曰,備邊司郞廳來言,今日賓廳日次,而左議政金弘根有身病,右議政鄭元容在外,不得來會云矣,敢啓。傳曰,知道。
以仁陵御路排站看審書啓,傳于洪羲錫曰,令廟堂爛商便宜,從長稟處。
趙冀永,以議政府左參贊意啓曰,今日方物看品時,六曹堂上,當爲進參,而吏曹判書金蘭淳,參判趙斗淳病不來,參議李圭祊在外未肅拜,吏曹判書金蘭淳,參判趙斗淳,令政院竝卽牌招,以爲同參之地,何如?傳曰,允。
徐元淳,以內醫院都提調·提調意啓曰,本院提調,例不得兼帶金吾之任矣。副提調趙冀永所帶同義禁,許遞,何如?傳曰,允。
又以內醫院都提調意啓曰,待令醫官之稍遠地守令除拜者,近地相換,自有已例矣。麟蹄縣監金漢雋,畿邑中,令該曹口傳相換,何如?傳曰,允。
吏曹口傳政事,麟蹄縣監金漢雋,龍仁縣令姜相換。
趙冀永啓曰,吏曹郞廳來言,臺諫有闕,政事,取稟。傳曰,當日爲之。
有政。吏批,判書金蘭淳進,參判趙斗淳病,參議李圭祊在外未肅拜,右承旨洪羲錫進。以尹敎成爲獻納,林肯洙爲校理,李正履爲修撰,南履炯爲同春秋,金鎭河爲典籍,金穆淳爲瓦署別提,金鍵爲慶基殿參奉,申錫愚爲伊川府使,柳相林爲豐基郡守,李昌廷爲金郊察訪,學錄二單韓鼎瑚·金容煥,接慰官單趙秉恒。
兵批,行判書洪敬謨進,參判李鼎臣病,參議李是鍊入直,參知洪龜燮病,右副承旨曺錫亨進。以尹喜豊爲同知,李啓朝爲僉知,金善永爲羽林將,李容熙爲都摠都事,梁柱三爲備邊郞,趙秉恒·沈敦永爲文兼,李熙鳳爲釜山僉使,護軍李奎鉉,副護軍洪永圭,副司直李宗秉,副司果李寅奭·尹穳,以上竝單付。
以副修撰沈敦永牌不進罷職傳旨,傳于徐元淳曰,只推。
徐元淳,以弘文館言啓曰,下番闕直,事甚未安。副修撰沈膺泰,旣有只推之命,卽爲牌招入直,何如?傳曰,允。
朴齊憲啓曰,行大司憲李憲球,掌令韓啓源,持平南性敎牌不進,執義成近默,掌令金養默,持平洪直弼在外,監察茶時之意,敢啓?傳曰,知道。
以掌令韓啓源,持平南性敎,正言金觀爕牌不進罷職傳旨,傳于朴齊憲曰,只推。
曺錫亨,以都摠府言啓曰,今日入直內三廳武兼禁軍及軍兵等,當爲中日習射技放,而親臨方物看品相値,不得設行之意,敢啓。傳曰,知道。
又以兵曹言啓曰,景福宮衛將李南耇·李啓榮,慶熙宮衛將尹直烈·廉弼孝,俱以病難供職,呈狀乞遞,竝改差,何如?傳曰,允。
辛丑十月二十日午時,上御熙政堂,方物封裹看品入侍時,行都承旨趙冀永,左承旨金學性,右承旨洪羲錫,左副承旨朴齊憲,右副承旨曺錫亨,同副承旨徐元淳,假注書韓鼎瑚·李裕元,記事官沈敬澤·趙然昌,直提學趙秉龜,檢校直閣李公翼,檢校待敎李㘾,待敎趙鳳夏,以次進伏訖。上曰,史官分左右。仍命方物入之。元淳退出傳命,賤臣等以次奉進看品訖。齊憲起伏奏曰,今日方物封裹時,臣當進去矣。上曰,唯。命退。諸臣以次退出。
上在昌德宮。停常參·經筵。
徐元淳啓曰,明日召對,取稟。傳曰,停。
曺錫亨啓曰,來二十五日朝參日次,而翼陵忌辰祭齋戒相値,頉稟之意,敢啓。傳曰,知道。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
趙冀永啓曰,左承旨金學性,右副承旨朴齊憲,今日不爲仕進,竝卽牌招,何如?傳曰,允。
又啓曰,假注書李裕元,身病卒重,勢難察任,今姑改差,何如?傳曰,允。
李裕元改差,代以趙禮根爲假注書。
禮曹,來十二月十五日行社稷·宗廟臘享大祭,香祝親傳,取稟,奉敎敬依,景慕宮臘享大祭,香祝親傳,取稟,奉敎恭依。
以副修撰沈膺泰牌不進罷職傳旨,傳于徐元淳曰,只推。
徐元淳啓曰,應敎李㘾,副應敎南秉喆,修撰徐有薰內閣進,校理林肯洙,修撰李正履在外,副校理沈敦永監軍受牌出去,副修撰一員未差,玉堂上下番俱空,事甚未安。校理趙道淳,副校理金應均,副修撰沈膺泰,竝卽牌招,推移入直,何如?傳曰,允。
傳于徐元淳曰,玉堂有闕之代,前望單子入之。
副修撰前望單子入之,韓宓履落點。
曺錫亨啓曰,卽伏見賓廳講員書啓點下者,則守門將張集珪,方在就理,訓鍊都監哨官趙英夏在外,而混爲書入,至於蒙點。奏御文字之如是不審,事甚未安。臣之矇然捧入,不勝惶悚,而當該堂上,推考警責,原單子,使之改付標以入,何如?傳曰,允。
又啓曰,行大司憲李憲球,掌令韓啓源,持平南性敎牌不進,執義成近默,掌令金養默,持平洪直弼在外,監察茶時之意,敢啓。傳曰,知道。
以掌令韓啓源,持平南性敎,獻納尹敎成,正言金觀爕牌不進罷職傳旨,傳于曺錫亨曰,只推。
以左承旨金學性,右副承旨朴齊憲牌不進罷職傳旨,傳于趙冀永曰,只推。
以校理趙道淳,副校理金應均,副修撰沈膺泰牌不進罷職傳旨,傳于徐元淳曰,只推。
義禁府啓目,今十月十八日專經武臣殿講時,訓鍊院正沈樂承,宣傳官申泰善,訓鍊僉正徐相稷,判官許瑽,部將金啓嶂,備邊郞吳吉善,守門將張集珪,刑曹正郞李熙忠,訓鍊都監哨官朴永喜,禁衛哨官安兢壽居不,竝依定式推考,罪各笞四十收贖,附過還職,竝只私罪,奉敎依允爲旀,沈樂承·申泰善·許瑽·吳吉善·李熙忠·朴永喜·安兢壽等段,竝只功減一等,徐相稷段,功議各減一等爲良如敎。
又啓目,粘連向前權海亦,兩坊設邑之計,專出土民射利之事是白乎則,非徒不據理而禁斷,乃反爲知機而指使,跡淺鄙瑣,事甚駭惋是白乎所,道啓旣如是論刑,囚供遽難以準信,以此照律,何如?判付,啓依允。
刑曹啓目,粘連鏡城黃召史獄事,爲夫報仇,律亦勿問,論以造意爲主,則正犯自有所當,論以下手爲重,則元犯亦有其人,情旣可原,疑亦多端,其在審克,合施從輕,上裁,何如?判付,啓依回啓施行。
上在昌德宮。停常參·經筵。
徐元淳啓曰,明日召對,取稟。傳曰,停。
朴齊憲啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
徐元淳,以弘文館言啓曰,下番闕直,事甚未安。副修撰沈膺泰,旣有只推之命,與新除授副修撰韓宓履,一體牌招,以爲推移入直之地,何如?傳曰,允。
又以弘文館言啓曰,新除授校理林肯洙,時在廣州地,修撰李正履,時在京畿加平地,經筵入番事緊,請竝斯速乘馹上來事,下諭。答曰,依啓。
朴齊憲啓曰,行大司憲李憲球,掌令韓啓源,持平南性敎牌不進,執義成近默,掌令金養默,持平洪直弼在外,監察茶時之意,敢啓。傳曰,知道。
以掌令韓啓源,持平南性敎,獻納尹敎成牌不進罷職傳旨,傳于朴齊憲曰,只推。
以副修撰沈膺泰·韓宓履牌不進罷職傳旨,傳于徐元淳曰,只推。
徐元淳,以禮曹言啓曰,卽接咸昌幼學蔡祖憲所志,則以爲,族姪益大,嫡妾俱無子,以其同姓八寸兄泂大第四子禹夏,欲爲繼後,兩家諸族,相議完定,而生家父母,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與授,明有可據,而不得登聞者,許令該曹,論理草記事,曾有筵奏定式,而門長蔡祖憲所訴旣如此,依定式蔡泂大第四子禹夏,立爲蔡益大之後,何如?傳曰,允。
朴齊憲,以備邊司言啓曰,卽見水原留守李翊會災實狀啓,則新舊災合六百六十四結二十九負五束,特許劃下事,請令廟堂稟旨分付矣。似此大穰之年,不宜有災頉,今其所請,殊涉過多,而流來陳荒之未及盡墾,容或無怪,守臣狀辭,若是懇摯。六百結特爲劃給,以示爲本府曲念優恤之意,何如?傳曰,允。
又以備邊司言啓曰,卽見廣州留守金熙華災實狀啓,則各樣災一百八十八結二十負五束準劃,各年排捧及乙未未捧條,竝許仍停事,請令廟堂稟處矣。舊頉旣有還實,新災不至過濫,依狀請準劃,軍餉中各年未捧,値此樂歲,所當盡數收納,而荐饑之餘,民力尙有未蘇,一時竝督,亦合軫念。各年排捧條,特許仍停,乙未未捧還,使之折半收捧,何如?傳曰,允。
又以備邊司言啓曰,卽見全羅監司李敦榮災實分等狀啓,則錦山等三邑,置之尤甚,全州等二十八邑鎭,置之之次,光州等二十三邑,置之稍實,事目災六百結外,不足災一萬九千二百六結七負五束,特許劃下,後錄諸條,竝請令廟堂稟旨分付矣。其一,丙子未捧還及高敞己巳反作條,仍停事也。其一,茂長丙申未捧還,更爲退年事也。其一,山城軍餉,毋論三等邑,附近里則輸納城倉,稍遠處捧,留邑倉事也。其一,己巳停退軍布,仍停事也。其一,三軍門及樂工保米,毋論三等邑,每名六斗代錢二兩收捧,待明春上納事也。其一,各衙門所納箭竹,尤甚邑三分二,之次邑折半蠲減事也。其一,尤甚邑勿定配所事也。其一,推奴徵債,限明秋防塞事也。三等分劑,必有酌量,依此施行,本道年形,晩後成就,雖或少遜於昨年,其無土不墾,無種不藝,卽昨年之所未能然者,設有風損雨痒,不過點瑕尺朽,折補彼此,可謂樂歲,所請災結,殊欠稱當。事目外一萬七千結,特爲劃下,使之均俵,而以本道舊災及降沙事,昨年有稟啓申飭者,今年還實,雖不至爲太零星,然苟若勸相之盡其力,糾檢之盡其方,則所査得,豈止於此乎?狃玩旣久,一年之內,盡復舊摠,或似未易,而若於明年,又如今年,無頓然改觀之效,則安在其爲對揚之道乎?更以此意嚴飭,俾無得如前因循,舊還中丙子未捧,己巳反作,依前仍停。茂長丙申未捧昨年分數者之不得準捧,已涉駭歎,如今豐歲,尤不宜一向抛閣,使之折半收捧,各營保米,軍需不輕,有難輒許,只令樂工保米,代錢上納,其餘諸條,竝依狀請許施,何如?傳曰,允。
又以備邊司言啓曰,頃因嶺南道臣狀啓,訓局砲保三分一,兩營兵曹軍布三分二代錢事,草記行會矣。卽見該監司洪在喆狀啓,則復陳綿凶民勢,仍以兵曹兩營軍身布竝純錢,砲保亦依前啓許代事,更請令廟堂稟旨分付矣。前此所施,已是優多,今又申請,殊涉意外。第其狀辭,若是懇摯,其必有民情之不得不然者,其在察隱之義,宜有典恤之政。兵曹價布,特令全數代錢,兩營軍布,更許四分三代錢,砲保則依前施行之意,分付,何如?傳曰,允。
義禁府照目,粘連上土前僉使權誨矣本府議啓內,兩坊設邑之計,專出土民射利之事是白乎則,非徒不據理而禁斷,乃反爲知機而指使,跡涉鄙瑣,事甚駭惋是白乎所,道啓旣如是論列,囚供遽難以準信。以此照律,罪杖一百收贖,告身盡行追奪,徒三年定配私罪,奉敎依允爲旀,功減一等爲良如敎。
刑曹啓目,京囚朴永文獄事,肋是要害,而三檢之脈錄昭著,申是參看,而連踢之部位詳陳,衣縫裂破,莫掩於止鬪之後,手背爬痕,尙在於納招之時,死由被踢,踢由永文,更無可疑,刑訊得情,何如?判付,啓依允。
又啓目,粘連開城奴千乭獄事,按以檢招,旣非致命之傷,考其日子,亦在辜限之外,則初非可成之獄,宜置從輕之典,施以次律,何如?判付,啓依允。
上在昌德宮。停常參·經筵。
朴齊憲,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
徐元淳啓曰,明日召對,取稟。傳曰,停。
朴齊憲啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
趙冀永啓曰,左承旨金學性,右副承旨曺錫亨,今日不爲仕進,竝卽牌招,何如?傳曰,允。
徐元淳啓曰,卽者副校理沈敦永,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,應敎李㘾,副應敎南秉哲,修撰徐有薰內閣進,校理林肯洙,修撰李正履在外,副校理沈敦永陳疏徑出,玉堂上下番俱空,事甚未安。校理趙道淳,副校理金應均,副修撰沈膺泰·韓宓履,竝卽牌招,推移入直,何如?傳曰,允。
朴齊憲啓曰,行大司憲李憲球,掌令韓啓源,持平南性敎牌不進,執義成近默,掌令金養默,持平洪直弼在外,監察茶時之意,敢啓。傳曰,知道。
以掌令韓啓源,持平南性敎,獻納尹敎成,正言金觀燮牌不進罷職傳旨,傳于朴齊憲曰,只推。
以左承旨金學性,右副承旨曺錫亨牌不進罷職傳旨,傳于趙冀永曰,只推。
以校理趙道淳,副校理金應均,副修撰沈膺泰·韓宓履牌不進罷職傳旨,傳于徐元淳曰,只推。
朴齊憲啓曰,明日拜表,兩司當爲進參,除在外外,未肅拜·呈告人員,竝待開門牌招,何如?傳曰,允。
朴齊憲,以兵曹言啓曰,文臣兼宣傳官沈敦永,以其身病,呈狀乞遞,改差,何如?傳曰,允。
又以備邊司言啓曰,卽見京畿監司徐英淳災實狀啓,則分等不爲擧論,新舊災二千七百八十二結三十負一束,特令準劃,後錄諸條,竝請令廟堂稟旨分付矣。其一,北漢平倉城餉,限折半捧留本邑,耗條本色輸納,楊州餉米中,今春排捧條七百石,全數捧留該邑,而耗條依海西移轉例,詳定代錢,輸送摠廳事也。其一,驪州還餉流逋之昨年當捧而未捧條,使之收捧,停捧條仍停,待明秋準捧事也。其一,各衙門軍布壬癸兩年停退條及辛巳以前各年舊布,竝許仍停事也。其一,大興·臨津·長山等餉穀,捧留本邑,附近民之自願輸納者,依願許施,耗條代錢輸送事也。其一,禁御兩營江都留餉米太及守摠兩營軍官壯抄牙兵等身米,代錢收捧事也。其一,推奴徵債,限明秋防塞事也。觀於三等之不爲分劑,可知一路之均爲登熟,如今之歲,所請災結,殊涉過多。第念畿甸,荐經饑饉,雖遇數歲少康,而民力猶困,間間陳荒之未及畢墾,理勢似然。特以二千結劃下,使之均俵。北漢城餉,揆以設施之意,豈有課歲請留,而積久成習之餘,盡數遠輸,民情亦所當念,特許四分一捧留各邑。楊州今年排捧,則事勢合有闊狹,全數捧留與耗條代錢,竝依所請。驪州逋還昨年分數之令,卽所以曲軫而優恤者,則不準當捧,又此申請,事體所在,寧容乃爾?今年更令折半收捧,無得如前玩愒之意嚴飭,其餘諸條,或係久遠停退,亦多近年已例,竝依狀辭許施,何如?傳曰,允。
又以備邊司言啓曰,卽見江原監司趙秉憲災實狀啓,則分等不爲擧論,當俵災一百結,特許準劃,後錄諸條,竝請令廟堂稟旨分付矣。三等不爲分劑,全道可知均熟,災結所請,無甚過濫,特爲準劃。其一,淮陽丙申流絶戶還各穀一百八十九石零,麟蹄虛勘還各穀七百六石零,江陵戊戌絶戶還各穀二千四百二十四石零,仍停事也。歲事大登,正宜沒數充完,而屢歉之餘,民力尙有未紓,依昨年例,使之折半收捧。其一,江陵等九邑大同布,竝許代錢,而田稅不敢一體論列事也。正賦所重,不可輕議代納,而麻農慘歉,嶺東最甚,其在恤隱之義,合有拔例之施,特許純錢,田稅則事體尤有別焉,置之。其一,江陵等四邑所納各軍門各衙門身布,特許代錢,而訓局軍布,事體稍別,恭俟稟處事也。大同布旣許代錢,則不可以軍需所關,而獨爲靳持,一體許施,而砲保則有難處議,置之。其一,各軍門屯稅及各宮房各衙門有土免稅,從實收稅事也。濫稅白徵之弊,前飭申明,而終不知戢,致有民怨,誠甚可駭。更以從實執摠之意,嚴辭捧甘。其一,推奴徵債,限明秋防塞事也。事係擾民,依前防塞之意,分付,何如?傳曰,允。
又以備邊司言啓曰,卽見黃海監司徐念淳災實分等狀啓,則延安等五邑,置之尤甚,平山等四邑,置之之次,長連等十四邑,置之稍實,不足畓災二千一結六十負,綿田災一百二十八結二十二負二束,特許準劃,後錄諸條,竝請令廟堂稟旨分付矣。其一,各宮房各司火田,令各該邑隨起執卜,遂安特許三分一裁減事也。其一,金川所在松營句管大興山城還餉,充逋間,限三年下捧郡倉事也。其一,當捧餉中尤甚·之次邑限折半,稍實三分一,以相當各穀,準折代捧,待明秋還作本色事也。其一,延安·白川癸亥甲子停退軍錢米布,依前仍停事也。其一,本營牙兵入防停止事也。其一,推奴徵債,限明秋防塞事也。三等依分劑施行,本道穡事,全省均稔,所請災摠,不宜若是夥多。第饑癘之餘,民戶未集,陳荒之土,人力不及,其在寧失之義,合有優恤之政。畓災一千七百結劃下,綿田災亦爲準施,宮房各司菑稅濫徵,誠爲切骨之瘼,從實執卜之意,更加申飭。遂安之三分一裁減,有難硬定數爻,此亦依他例從實執卜,俾無過濫騷擾之弊。城餉下捧,雖違法意,而金川則積逋未勘,災形尤甚,此等處合有別般闊狹。今年當納條,許令捧留本邑,還餉代捧,如非歉歲,不容輕議,而各穀成就,優劣懸殊,則不必以年豐之故,一切靳持。只令尤甚·之次邑,折半準折代捧,延白軍錢米布之仍停,本營牙兵入防之權免,推徵之防塞,竝依狀請許施,何如?傳曰,允。
又以備邊司言啓曰,卽見慶尙監司洪在喆災實分等狀啓,則尤甚名色,不爲擧論,大丘等二十五邑,置之稍實,長鬐等四十六邑,置之之次,事目災六百結外,不足災四千七百五十九結六十九負三束,特許準劃,後錄諸條,竝請令廟堂稟旨分付矣。其一,均廳合錄租中,限一萬石劃付常賑,以爲排用事也。其一,山餉所在邑今年當捧中,限折半仍捧平倉事也。其一,推奴徵債,依前防塞事也。分等依施,尤甚不爲擧論,則全道農形穰穰,卽此可知。始或有風雨所損,晩後成就,快收桑楡,要之無不墾之土,不熟之種,如此樂歲,災請之至於此多,殊違所料。第以本道幅圓之廣,如干汰覆,無怪其集小成大,其在寧失之義,不必過加剋減。事目外四千結,特爲加劃,俾爲均俵之地,均廳穀移劃事,此非年分所請者,使之往復該廳施行,山餉之折半平捧,必有參量民勢者,與推徵防塞而竝爲許施,何如?傳曰,允。
又以義禁府言啓曰,時囚罪人權海,杖一百徒三年定配照律公事,判付內依允,功減一等事,命下矣。權誨功減一等,杖九十收贖,告身盡行追奪,江原道洪川縣泉甘驛,徒二年半定配,而以議啓內辭意,具罪目,依例發遣府書吏,押送配所,何如?傳曰,允。
副校理沈敦永疏曰,伏以,臣祖母,癃老貞疾,恒稀寧日,自入寒節以後,一倍凜綴,重爲感冒所祟,諸症兼發,頑痰肆以咳喘苦劇,膈火升而精神昏瞀,調將失宜,夜來越添,家僮踵至,促臣歸視,臣自聞此報,方寸煎熬,按抑不得。玆敢擧實忙籲,徑出禁扄。伏乞聖慈,俯垂矜憐,亟遞臣所帶之職,俾便救護,仍治臣擅離之罪,以昭法紀焉。臣無任云云。省疏具悉。爾其勿辭救護。
上在昌德宮。停常參·經筵。
朴齊憲啓曰,行大司憲李憲球,掌令韓啓源,持平南性敎牌不進,執義成近默,掌令金養默,持平洪直弼在外,監察茶時之意,敢啓。傳曰,知道。
徐元淳啓曰,玉堂上下番俱空,事甚未安。校理趙道淳,副校理金應均,副修撰沈膺泰,旣有只推之命,竝卽牌招,推移入直,何如?傳曰,允。
曺錫亨啓曰,左邊捕盜大將任聖皐,今日拜表,慕華館出去矣。所佩命召及大將牌·傳令牌,何以爲之?敢稟。傳曰,仍佩往來。
傳于徐元淳曰,三使臣留待。
傳于徐元淳曰,三使臣入侍。
以忠淸監司金英淳狀啓,林川郡民家失火事,傳于朴齊憲曰,聞甚矜惻,原恤典外,別加顧助,結構奠接之方,廟堂措辭分付。
以全羅監司李敦榮狀啓,高山縣監尹宅鎬身死事,傳于徐元淳曰,令該曹口傳差出,催促下送。
以掌令韓啓源,持平南性敎,獻納尹敎成,正言金觀燮牌不進罷職傳旨,傳于曺錫亨曰,只推。
以校理趙道淳,副校理金應均,副修撰沈膺泰牌不進罷職傳旨,傳于徐元淳曰,只推。
曺錫亨,以兵曹言啓曰,來朔上番騎兵,例於今月二十五日,外司點考,而行判書洪敬謨有實故,參判李鼎臣受由在外,參議李是鍊差祭,參知洪龜爕入直,參判李鼎臣,令政院稟旨變通,令該曹,以在京無故人,口傳差出,待下批牌招,以爲開座之地,何如?傳曰,允。許遞。
徐元淳,以承文院官員·議政府右參贊意啓曰,今日慕華館査對時,六曹堂上,當爲進參,而吏曹判書金蘭淳,參判趙斗淳病不來,參議李圭祊在外未肅拜,兵曹判書洪敬謨病不來,參判未差,參議李是鍊侍衛進,參知洪龜爕入直進,吏曹判書金蘭淳,參判趙斗淳,兵曹判書洪敬謨,令政院竝卽牌招,以爲同參之地,何如?傳曰,允。
吏曹口傳政事,以洪學淵爲兵曹參判。
曺錫亨,以刑曹言啓曰,頃因備邊司啓辭,倭學訓導玄學魯,發關該道,待押來擧行之意,草記蒙允,而今自該道,押上臣曹矣。學魯係是堂上譯臣,依例移送義禁府之意,敢啓。傳曰,知道。
刑曹啓目,南部朴永文獄事,該府都事洪秉元檢驗時,不能詳覈,正干互換罪,發緘推考,大典通編推斷條云,文武官犯夜法受贓外,笞杖竝收贖,洪秉元段,杖八十收贖公罪,何如?啓判付內,依允爲旀,功減一等爲良如敎。
辛丑十月二十四日辰時,上御熙政堂。三使臣入侍時,同副承旨徐元淳,假注書趙禮根,記事官金益文·趙然昌,冬至兼謝恩正使李若愚,副使金東健,書狀官韓宓履,以次進伏訖。上曰,史官分左右。又敎曰,三使臣進前奏職姓名。若愚等進前,各奏姓名。上曰,遠路無事往返,可也。仍命頒賜貂帽扇子·臘藥等種,元淳受傳于若愚等,若愚等跪受訖。上命退,若愚等先退。又命史官就座,遂命退,承史以次退出。
上在昌德宮。停常參·經筵。
藥房都提調金弘根,提調金左根,副提調趙冀永啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大王妃殿·王大妃殿·中宮殿口傳問安。答曰,知道。
大王大妃殿進御歸葺君子湯,自今日停止事,榻前下敎。
曺錫亨啓曰,行大司憲李憲球,掌令韓啓源,持平南性敎呈辭,執義成近默,掌令金養默,持平洪直弼在外,監察茶時之意,敢啓。傳曰,知道。
金學性啓曰,左副承旨朴齊憲,今日不爲仕進,卽爲牌招,何如?傳曰,允。
曺錫亨啓曰,備邊司郞廳來言,今日賓廳日次,而國忌齋戒相値,不得來會云矣,敢啓。傳曰,知道。
徐元淳啓曰,玉堂上下番俱空,事甚未安。校理趙道淳,副校理金應均,副修撰沈膺泰,旣有只推之命,竝卽牌招,推移入直,何如?傳曰,允。
曺錫亨啓曰,奏御文字,何等審愼,而祥刑考己亥年條中,多有誤書,致勤下問,事甚未安。原冊子,使之改修正以入,而其時不審之當該刑曹堂上,捧現告推考,何如?傳曰,允。
吏曹口傳政事,以金龜淳爲高山縣監。
傳于徐元淳曰,留院公事入之。
以校理趙道淳,副校理金應均,副修撰沈膺泰牌不進罷職傳旨,傳于徐元淳曰,只推。
曺錫亨,以兵曹言啓曰,來十一月·十二月當上番騎兵二百二十八名所着襦衣,本曹點考後,仍令該曹題給之意,敢啓。傳曰,知道。
朴齊憲以義禁〈府〉言啓曰,因刑曹草記,倭學訓導玄學魯,自該道押上,而係是堂上譯官,依例移送義禁〈府〉事,批旨內,知道事,命下矣。玄學魯今方待命,拿囚之意,敢啓。傳曰,知道。
戶曹參判金東健疏曰,伏以臣銜命辭陛,行將經歲,瞻望觚稜,不勝戀結之忱,第臣所帶地部佐貳之任,有非出疆之身,所可虛縻者,玆敢據例陳章,冒瀆崇嚴。伏乞聖慈,俯賜諒察,亟許遞改,俾公格存而私分安焉。臣無任云云。答曰,省疏具悉。所請依施。
上在昌德宮。停常參·經筵。
徐元淳啓曰,明日召對,取稟。傳曰,停。
朴齊憲啓曰,行大司憲李憲球,掌令韓啓源,持平南性敎呈辭,執義成近默,掌令金養默,持平洪直弼在外,監察茶時之意,敢啓。傳曰,知道。
徐元淳啓曰,玉堂上下番俱空,事甚未安。校理趙道淳,副校理金應均,副修撰沈膺泰,旣有只推之命,副校理沈敦永,由限已過,竝卽牌招,推移入直,何如?傳曰,允。
又啓曰,卽者吏曹郞廳來言,高山縣監金龜淳,憲府則雖已署經,諫院不備,不得署經云,除在外外,未肅拜人員,卽爲牌招,以爲備員署經之地,何如?傳曰,一司除署經。
曺錫亨,以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
以校理趙道淳,副校理沈敦永,副修撰沈膺泰牌不進罷職傳旨,傳于徐元淳曰,只推。
上在昌德宮。停常參·經筵。
徐元淳啓曰,明日召對,取稟。傳曰,停。
朴齊憲啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
徐元淳啓曰,來初一日輪臺日次,而景慕宮冬享大祭齋戒相値,頉稟之意,敢啓。傳曰,知道。
禮曹,來十一月初十日冬至朝賀時,應行節目,參考前例磨鍊爲白去乎,依此擧行,何如?判付,啓權停爲良如敎。
金學性,以弘文館言啓曰,下番闕直,事甚未安。副修撰沈膺泰,旣有只推之命,卽爲牌招入直,何如?傳曰,允。
朴齊憲啓曰,行大司憲李憲球,掌令韓啓源,持平南性敎牌不進,執義成近默,掌令金養默,持平洪直弼在外,監察茶時之意,敢啓。傳曰,知道。
以掌令韓啓源,持平南性敎,獻納尹敎成,正言金觀燮牌不進罷職傳旨,傳于朴齊憲曰,只推。
金學性,以吏曹言啓曰,今此朔祭祭官中,時無職名人,令該曹口傳付軍職,何如?傳曰,允。
又以禮曹言啓曰,各陵園墓所今秋植木播橡,依定式擧行後,株數斗數,區別報來,故別單書入,而健陵·顯隆園植木,則本府留守,已爲區別狀聞矣,敢啓。傳曰,知道。
曺錫亨,以禁衛營言啓曰,本營中軍李寬奎,千摠吳明善,身病甚重,勢難察任,竝改差,何如?傳曰,允。
義禁府啓目,倭學前訓導玄學魯原情云云。問目內辭緣,泛稱遲晩,刑推得情,何如?判付,啓除刑議處爲良如敎。
上在昌德宮。停常參·經筵。
趙冀永啓曰,明日召對,取稟。傳曰,停。
曺錫亨啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
趙冀永啓曰,左承旨金學性,今日不爲仕進,卽爲牌招,何如?傳曰,允。
以副修撰沈膺泰牌不進罷職傳旨,傳于曺錫亨曰,只推。
洪羲錫,以弘文館言啓曰,下番闕直,事甚未安。副修撰沈膺泰,旣有只推之命,卽爲牌招入直,何如?傳曰,允。
曺錫亨啓曰,行大司憲李憲球,掌令韓啓源,持平南性敎牌不進,執義成近默,掌令金養默,持平洪直弼在外,監察茶時之意,敢啓,傳曰,知道。
以掌令韓啓源,持平南性敎,獻納尹敎成,正言金觀燮牌不進罷職傳旨,傳于曺錫亨曰,只推。
以左承旨金學性牌不進罷職傳旨,傳于洪羲錫曰,只推。
兵曹,以朴潤榮爲禁衛中軍。
兵曹口傳政事,副司果金基纉·金炳奎,竝單付。
洪羲錫,以戶曹言啓曰,時御所內各司雨漏,當爲修改,而時値寒節,依近例待明春擧行之意,敢啓。傳曰,知道。
又以奎章閣言啓曰,原任提學朴宗薰喪卒哭日,依定式遣檢書官,勸肉以來之意,敢啓。傳曰,知道。
曺錫亨,以兵曹言啓曰,內禁衛將任泰瑛,病難供職,呈狀乞遞,改差,何如?傳曰,允。
上在昌德宮。停常參·經筵。
曺錫亨,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
徐元淳啓曰,明日召對,取稟。傳曰,停。
曺錫亨啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
洪羲錫啓曰,同副承旨徐元淳,今日不爲仕進,卽爲牌招,何如?傳曰,允。
徐元淳啓曰,假注書趙禮根,身病猝重,勢難察任,今姑改差,何如?傳曰,允。
趙禮根改差,代以李參鉉爲假注書。
以副修撰沈膺泰牌不進罷職傳旨,傳于徐元淳曰,只推。
徐元淳,以弘文館言啓曰,下番闕直,事甚未安。副修撰沈膺泰,旣有只推之命,卽爲牌招入直,何如?傳曰,允。
傳于徐元淳曰,政官牌招開政。
徐元淳啓曰,吏曹判書金蘭淳,參判趙斗淳牌不進推考傳旨,今方捧入,而開政命下之後,如是違牌,事甚未安。參議李圭祊在外,判書·參判,竝更牌招,何如?傳曰,允。
有政。吏批,判書金蘭淳牌招不進,參判趙斗淳進,參議李圭祊在外未肅拜,同副承旨徐元淳進。啓曰,判書金蘭淳牌招不進,參議李圭祊在外未肅拜,小臣獨政未安,何以爲之?敢稟。傳曰,仍爲之。
以沈宜臣爲戶曹參判,鄭元容爲司饔都提調,趙寅永爲司譯都提調,金弘根爲訓鍊都監都提調,柳和源爲同義禁,李殷相爲司僕正,李昌祚爲工曹正郞,李象斗爲掌樂僉正,吳致翼爲社稷令,尹致獜爲禁府都事,故通德尹膺儉贈戶參例兼,同知尹喜豊考。
兵批,行判書洪敬謨病,參判洪學淵病,參議李是鍊入直,參知洪龜燮病,右副承旨曺錫亨進。以李鼎臣爲護軍,李益文爲副護軍。
吏批,再政。以洪錫圭爲禮曹佐郞,李度心爲漢城判官,金祖欽爲典籍,知義禁單柳和源,兼春秋單李昌祚。
吏批,三政。以權敦仁爲判義禁,朴永元爲知經筵,洪大仁爲引儀,卓宗述爲奉常主簿,兼春秋單洪錫圭。
曺錫亨啓曰,行大司憲李憲球,掌令韓啓源,持平南性敎牌不進,執義成近默,掌令金養默,持平洪直弼在外,監察茶時之意,敢啓。傳曰,知道。
以掌令韓啓源,持平南性敎,獻納尹敎成,正言金觀燮牌不進罷職傳旨,傳于曺錫亨曰,只推。
徐元淳,以吏曹言啓曰,接慰官趙秉恒,以其親病之危劇,呈狀乞遞,改差,何如?傳曰,允。
曺錫亨,以都摠府言啓曰,副摠管沈能俊,以摠戎中軍,本營諸將官射會監試事,禁衛營晝仕出去之意,敢啓。傳曰,知道。
又以御營廳言啓曰,本廳把摠韓翼東,身病甚重,勢難察任,改差,何如?傳曰,允。
上在昌德宮。停常參·經筵。
藥房提調金左根,副提調趙冀永啓曰,伏未審日間,聖體,若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
王大妃殿進御香砂君子湯,自今日停止事,榻前下敎。
曺錫亨啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
金學性啓曰,左副承旨朴齊憲,今日不爲仕進,卽爲牌招,何如?傳曰,允。
曺錫亨啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
徐元淳啓曰,明日景慕宮冬享大祭齋戒相値,視事,頉稟之意,敢啓。傳曰,知道。
傳于徐元淳曰,禮房承旨,馳詣宗廟·景慕宮,奉審摘奸以來。
傳于曺錫亨曰,明日出宮門路,以協陽門爲之。
朴齊憲啓曰,卽者義禁府都事來言,時囚無得過三日滯囚,曾有定式矣。時囚罪人玄學魯,當爲議處,而判義禁權敦仁未肅拜,次堂例不得擧行云。判義禁權敦仁,卽爲牌招,何如?傳曰,允。
以副修撰沈膺泰牌不進罷職傳旨,傳于徐元淳曰,只推。
徐元淳,以弘文館言啓曰,下番無他推移之員,不得已以上番,姑降入直之意,敢啓。傳曰,知道。
又以弘文館言啓曰,下番姑降入直,事甚未安。副修撰沈膺泰,旣有只推之命,卽爲牌招入直,何如?傳曰,允。
朴齊憲啓曰,行大司憲李憲球,掌令韓啓源,持平南性敎牌不進,執義成近默,掌令金養默,持平洪直弼在外,監察茶時之意,敢啓。傳曰,知道。
以掌令韓啓源,持平南性敎,獻納尹敎成,正言金觀燮牌不進罷職傳旨,傳于朴齊憲曰,只推。
傳于徐元淳曰,發遣吏郞,諸執事淸齋與否,摘奸以來。
傳于朴齊憲曰,中官李嚞榮,擧行之際,事極無嚴,令該府拿問,各別嚴勘。
吏曹,接慰官單李寅奭。
曺錫亨以備邊司言啓曰,卽見忠淸前監司金英淳狀啓,則事目災四百結外不足災九千四百三十一結三十八負,特許加劃事,請令廟堂稟旨分付矣。本道穡事,大抵是均熟之康年,晩後風雨,雖或有所損,不過爲尺朽,而其所損者,亦不過秋成之稍違始望而已,無土不墾闢,無種不播藝,實亦近年所無,則所請災結之至於此多,大欠稱停,而旣不無若干災損之集小成大者,特付寧失之義,允合恤隱之政,事目外六千結劃給,使之均俵,前以各道陳頉査檢事,掌賦之臣,至有筵稟申飭,則其所以惕念對揚,宜倍於他時,以諸路年分啓觀之,還實之數,多寡不齊,亦不可曰全無實效,而本道則何獨無査得者,初不擧論,續陳川浦等名色,卽使之無得懸錄者,而依舊濫多,奉朝令重田賦之道,豈容若是哉?事體所在,極爲未安,該道臣姑先從重推考,何如?傳曰,允。
又以兵曹言啓曰,今十月各廳堂下武臣朔試射,臣曹連因有故,不得爲之之意,敢啓。傳曰,知道。
義禁府啓目,粘連。向前玄學魯段,信行之年條許定,雖待彼書,任譯之先期探報,自是已例,則初無要領之預爲稟知,遽致書契之自定請納者,大關交隣,難逭重勘,以此照律,何如?判付,啓依允。
上在昌德宮。停常參·經筵。
還內後,內閣·政院·藥房·玉堂口傳問安。答曰,知道。
曺錫亨啓曰,來初五日,朝參日次矣,敢稟。傳曰,停。
徐元淳啓曰,明日召對,取稟。傳曰,停。
朴齊憲啓曰,行大司憲李憲球,掌令韓啓源,持平南性敎呈辭,執義成近默,掌令金養默,持平洪直弼在外,監察茶時之意,敢啓。傳曰,知道。
徐元淳啓曰,玉堂備員間,視事頉稟之意,敢啓。傳曰,知道。
徐元淳啓曰,知義禁柳和源除拜後過三日不爲出肅,依定式推考警責,仍卽牌招察任,何如?傳曰,允。
傳于曺錫亨曰,侍衛軍兵毛具,從便爲之。
傳曰,禮房承旨,馳詣景慕宮,奉審摘奸以來。
徐元淳啓曰,卽者檢閱金益文,以其親病,陳疏徑出,原疏以景慕宮冬享大祭齋戒,纔已退却矣,所當直捧禁推傳旨,而此與無端徑出有異,推考警責,何如?傳曰,允。原疏捧入。
又啓曰,卽者檢閱沈敬澤,謂有館規,陳疏徑出,原疏纔已退却矣,所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
又以吏曹言啓曰,今朔爲始,當爲儲窠,而若出郡守以上窠,則京職中可擬之人,每患苟艱,雖非啓請邑,限都政前,以限滿守令,勿拘純望,通瀜備擬,以爲次次遷轉之地,而雖値口傳政事之時,亦爲一體擧行,已成近例,今亦依此爲之,何如?傳曰,允。
曺錫亨,以備邊司言啓曰,本司武郞廳李鍾正,奔走勤仕,三滿十五朔,依例陞敍,或守令除授事,捧承傳施行,何如?傳曰,允。
又以備邊司言啓曰,北關後運紙衣六百九十六領,照數稱量,木品·紙品,亦爲看審監封,逢授於齎去禁軍處,沿路輸運及本道頒給等節,更爲各別關飭之意,敢啓。傳曰,知道。
以副修撰沈膺泰牌不進罷職傳旨,傳于徐元淳曰,只推。
檢閱金益文疏曰,伏以臣於前月,獲蒙恩暇,歸護母病,得以稍向蘇回,復就直次,感悚之私,久而彌切,但其餘證,尙多可虞,而將護無人,情私煎灼,無時或弛,卽又家信之至,聞因日氣猝寒,外感闖添,滯泄復作,咳喘暈眩之症,一倍加劇,委身床玆,轉側須人云,臣於是遑迫之極,實難按住,又不得不短章陳籲,徑出禁扃,伏乞聖明,俯垂鑑諒,亟遞臣見叨之職,以便救護,仍治臣屢瀆之罪,以肅法紀焉。臣無任云云。省疏具悉。爾其勿辭救護。
辛丑十一月初一日辰時,上詣仁政殿月臺。景慕宮冬享大祭香祝親傳入侍時,左承旨金學性,右承旨洪羲錫,左副承旨朴齊憲,右副承旨曺錫亨,同副承旨徐元淳,假注書韓鼎瑚·李參鉉,記事官金益文·趙然昌,直提學趙秉龜,檢校待敎金洙根·李㘾,待敎趙鳳夏以次侍立。時至,通禮跪啓請外辦。上具翼善冠·衮龍袍,乘輿出宣化門。藥房提調金左根進前奏曰,侵早勞動,聖體,若何?上曰,一樣矣。由協陽門,詣仁政殿月臺。通禮跪啓請降輿,上降輿。通禮前導詣褥位南向立。引儀引獻官完昌君時仁,詣褥位之左。通禮跪啓請跪,上跪。香室官奉香祝跪授元淳,元淳奉東向跪進。上受香祝以授獻官,獻官西向跪受興。通禮跪啓請興,上興。通禮前導降階下祗送位西向立,時仁奉香祝由正路出。通禮請鞠躬,上鞠躬。香祝過後,啓請平身,上平身,入幕次後,問安勿爲之事。出榻敎通禮跪啓請乘輿,上乘輿。鳳夏啓曰,檢書官仕滿陞六草記,頃已允下,而檢書官金商贊,己亥秋冬等殿最居中矣。參外官居中削仕,卽法典所在,而臣之矇未覺察,致此混入,不勝惶悚,原草記改付標施行,何如?上曰,依爲之。出擧條乘輿出仁政門,入協陽門,命出標信解嚴,由宣化門還內,諸臣以次退出。
上在昌德宮。停常參·經筵。
曺錫亨,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
徐元淳啓曰,明日召對,取稟。傳曰,停。
曺錫亨啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
假注書韓鼎瑚書啓,臣於本月初一日未時量,以外南山植木摘奸事,敬奉聖敎,出崇禮門,至南關王廟主山及案山植木處看審是白乎則,松橡鬱密是白遣,自靑鶴亭,至舊失火處,面面周審,則老木穉株,叢帀茂盛是白遣,自典牲署後面,至冷井洞,大木參差,擁蓋一山是白遣,下詣南壇看審,則壇砌門墻,竝無圮傷處,而主山及案山樹不甚盛是白遣,自文峴至梨泰院後麓水閣峴,則土性瘠确,略有穉松是白遣,前至馬石橋,則松林蒙翳是白遣,漢江壇看審是白乎則,亦爲無頉是白遣,自雁峯·伏兵峴,至畫景谷,則樹木茂密是白遣,由斗湖而詣司寒壇看審是白乎則,亦爲無頉是白遣,自無學峰,所經外南山諸處,一一詳審是白乎則,別無斫痕之意,敢啓。傳曰,知道。
徐元淳,以弘文館言啓曰,下番闕直,事甚未安。副修撰沈膺泰,旣有只推之命,卽爲牌招入直,何如?傳曰,允。
曺錫亨啓曰,行大司憲李憲球,掌令韓啓源,持平南性敎牌不進,執義成近默,掌令金養默,持平洪直弼在外,監察茶時之意,敢啓。傳曰,知道。
以掌令韓啓源,持平南性敎,獻納尹敎成,正言金觀燮牌不進罷職傳旨,傳于曺錫亨曰,只推。
以副修撰沈膺泰牌不進罷職傳旨,傳于徐元淳曰,只推。
以檢閱沈敬澤牌不進罷職傳旨,傳于徐元淳曰,只推。
曺錫亨,以兵曹言啓曰,同知中樞府事尹喜豊,文臣兼宣傳官趙秉恒,武臣兼宣傳官沈秉奎,俱以病難供職,呈狀乞遞,竝改差,何如?傳曰,允。
又以兵曹言啓曰,今當儲窠之月,虛司果,例不得循例區處矣。在前如此之時,有勿拘儲窠,以虛司果擬入之例,今亦依此擧行,以爲次次疏滯之地,何如?傳曰,允。
又以御營廳言啓曰,本廳字內肅靖門東邊第二城廊近處體城改築處女墻,亦已畢築之意,敢啓。傳曰,知道。
又以御營廳言啓曰,本廳千摠趙禹錫,身病甚重,勢難察任,改差,何如?傳曰,允。
禮曹參判趙秉龜疏曰,伏以日前,臣季父臣寅永,除拜司譯院都提調,而臣適在提擧之任矣,公格雖非必遞,私分實涉難安,玆陳短章,仰瀆崇嚴。伏乞聖明,亟賜遞改,以便公私,千萬幸甚。臣無任云云。答曰,省疏具悉。所請依施。
忠淸監司金鼎均疏曰,伏以臣猥膺藩寄,丐免未獲,將以開月辭陛矣。臣之父母墳山,在於京畿廣州地,遠離之前,一往展省,以告旌節之榮,以伸霜露之感,卽亦情理之所不容已者,而不敢擅行,冒控至懇,伏乞聖慈,俯賜諒察,特許旬日之暇,千萬幸甚。臣無任云云。答曰,省疏具悉。卿其往省焉。
上在昌德宮。停常參·經筵。
徐元淳啓曰,明日召對,取稟。傳曰,停。
曺錫亨啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
傳于洪羲錫曰,左承旨許遞,前望單子入之。
洪羲錫啓曰,假注書韓鼎瑚,身病猝重,勢難察任,今姑改差,何如?傳曰,允。
承旨前望單子入之,李穆淵落點。
韓鼎瑚改差,代以金英秀爲假注書。
洪羲錫啓曰,行大司憲李憲球,掌令韓啓源,持平南性敎牌不進,執義成近默,掌令金養默,持平洪直弼在外,監察茶時之意,敢啓。傳曰,知道。
以掌令韓啓源,持平南性敎,獻納尹敎成,正言金觀爕牌不進罷職傳旨,傳于洪羲錫曰,只推。
徐元淳,以吏曹言啓曰,卽接江原監司趙秉憲移文,則高城郡守金台鉉,以覲親事,受由上京,將近五朔,尙不還任,當此催科方殷之時,屢月曠官,誠爲悶然,卽令催促下送事爲辭,故自臣曹催促,則親病沈重,不得下去云,其親病旣如是,則有難强令還任,改差,何如?傳曰,允。
又以弘文館言啓曰,下番闕直,事甚未安。副修撰沈膺泰,旣有只推之命,卽爲牌招入直,何如?傳曰,允。
洪羲錫,以兵曹言啓曰,宣傳官具載龍,病難供職,呈狀乞遞,改差,何如?傳曰,允。
又以兵曹言啓曰,今月初七日,一內禁軍番次矣,該番將有闕之代,依承傳口傳擬入之意,敢啓。傳曰,知道。
又以兵曹言啓曰,禁軍來春夏等都試,因政府及本曹有故,不得設行,今已過時矣。在前如此之時,有仍停都試,代行祿試射之例,今亦依此擧行,何如?傳曰,允。
兵曹口傳政事,以柳相鼎爲內禁將。
兵曹口傳政事,僉知加設單柳相鼎。
以李嚞榮囚單子,傳于洪羲錫曰,飭已施矣,分揀放送。
義禁府照目,粘連。倭學前訓導玄學魯矣,本府議啓內,信行之年條許定,雖待彼書,任譯之先期探報,自是已例,則初無要領之預爲稟知,遽致書契之自定請納者,大關交隣,難逭重勘,以此照律,罪杖八十收贖,告身盡行追奪,徒二年定配,私罪,奉敎依允。
上在昌德宮。停常參·經筵。
備忘記,釜山僉使李熙鳳下直,長弓一張,長箭一部,片箭一部,筒兒一箇賜給。
洪羲錫啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,右副承旨曺錫亨,今日不爲仕進,卽爲牌招,何如?傳曰,允。
以副修撰沈膺泰牌不進罷職傳旨,傳于徐元淳曰,只推。
徐元淳啓曰,應敎李㘾,副應敎南秉哲,修撰徐有薰內閣進,副校理金應均,修撰李正履,副修撰韓宓履在外,玉堂上下番俱空,事甚未安。校理林肯洙·趙道淳,副校理沈敦永,副修撰沈膺泰,竝卽牌招,推移入直,何如?傳曰,允。
又啓曰,檢閱金益文由限已過,卽爲牌招入直,何如?傳曰,允。
洪羲錫啓曰,事變假注書金大圭,身病猝重,勢難察任,今姑改差,何如?傳曰,允。
金大圭改差,代以韓鼎瑚爲事變假注書。
洪羲錫啓曰,行大司憲李憲球,掌令韓啓源,持平南性敎牌不進,執義成近默,掌令金養默,持平洪直弼在外,監察茶時之意,敢啓。傳曰,知道。
以掌令韓啓源,持平南性敎,獻納尹敎成,正言金觀燮牌不進罷職傳旨,傳于洪羲錫曰,只推。
以右副承旨曺錫亨牌不進罷職傳旨,傳于洪羲錫曰,只推。
徐元淳,以禮曹言啓曰,卽接茂長幼學姜在儒所志,則以爲族曾祖楡嫡妾俱無子,以其同姓六寸弟昌郁第二子必斗,欲爲繼後,兩家諸族,相議完定,而養家父母俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長姜在儒所訴旣如此,依定式姜昌郁第二子必斗,立爲姜楡之後,何如?傳曰,允。
洪羲錫,以兵曹言啓曰,一內禁軍番次在卽矣,新除授該番將柳相鼎,時無職名,而方帶別軍職,依例樞銜,口傳單付以入之意,敢啓。傳曰,知道。
又以義禁府言啓曰,時囚罪人玄學魯,杖八十徒二年定配照律公事判付內,依允事,命下矣。玄學魯,杖八十收贖,告身盡行追奪,江原道原州牧新興驛,徒二年定配,而以議啓內辭意,具罪目,依例發遣府書吏,押送配所,何如?傳曰,知道。
上在昌德宮。停常參·經筵。
藥房提調金左根,右承旨洪羲錫啓曰,伏未審日間,聖體,若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
洪羲錫,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
洪羲錫啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而大臣俱有身病,不得來會云矣,敢啓。傳曰,知道。
又啓曰,左副承旨朴齊憲,今日不爲仕進,卽爲牌招,何如?傳曰,允。
以校理林肯洙·趙道淳,副校理沈敦永,副修撰沈膺泰牌不進罷職傳旨,傳于徐元淳曰,只推。
徐元淳啓曰,玉堂上下番俱空,事甚未安。校理林肯洙·趙道淳,副校理沈敦永,副修撰沈膺泰,旣有只推之命,竝卽牌招,推移入直,何如?傳曰,允。
朴齊憲啓曰,行大司憲李憲球,掌令韓啓源,持平南性敎牌不進,執義成近默,掌令金養默,持平洪直弼在外,監察茶時之意,敢啓。傳曰,知道。
以掌令韓啓源,持平南性敎,獻納尹敎成,正言金觀燮牌不進罷職傳旨,傳于朴齊憲曰,只推。
朴齊憲啓曰,明日冬至望闕禮習儀,兩司當爲進參,除在外外,未肅拜·呈告人員,竝待開門牌招,何如?傳曰,允。
朴齊憲,以備邊司言啓曰,卽見開城留守徐左輔狀啓,則以爲,本營所管長湍所在大興城餉,自本道狀請下捧,而迨此連豐之時,又復邑留,則餉法其將掃地,依昨年定式該邑南倉餉穀當捧條,特許上捧事,請令廟堂稟處矣。該邑年形,幸而免歉,守臣狀辭,亶出於重餉穀之地,依定式上城事,分付道守臣,何如?傳曰,允。
又以都摠府言啓曰,副摠管尹義儉,以訓鍊都監中軍,本營諸將官射會監試事,訓鍊院晝仕出去之意,敢啓。傳曰,知道。
上在昌德宮。停常參·經筵。
朴齊憲啓曰,行大司憲李憲球,掌令韓啓源,持平南性敎牌不進,執義成近默,掌令金養默,持平洪直弼在外,監察茶時之意,敢啓。傳曰,知道。
洪羲錫啓曰,同副承旨徐元淳,今日不爲仕進,卽爲牌招,何如?傳曰,允。
以掌令韓啓源,持平南性敎,獻納尹敎成,正言金觀燮牌不進罷職傳旨,傳于朴齊憲曰,只推。
以校理林肯洙·趙道淳,副校理沈敦永,副修撰沈膺泰牌不進罷職傳旨,傳于洪羲錫曰,只推。
洪羲錫啓曰,玉堂上下番俱空,事甚未安。校理林肯洙·趙道淳,副校理沈敦永,副修撰沈膺泰,旣有只推之命,竝卽牌招,推移入直,何如?傳曰,允。
又啓曰,今日冬至望闕禮習儀時,憲府則監察代行矣。雖無諫院,依例行禮之意,敢啓。傳曰,知道。
又啓曰,臣羲錫,今日冬至望闕禮習儀進去,下直之意,敢啓。傳曰,知道。
李穆淵啓曰,假注書金英秀,身病猝重,勢難察任,今姑改差,何如?傳曰,允。
金英秀改差,代以成錫勉爲假注書。
傳于李穆淵曰,右副承旨許遞,前望單子入之。
承旨前望單子入之,洪鍾應落點。
李穆淵啓曰,新除授左副承旨洪鍾應,卽爲牌招,何如?傳曰,允。
傳于李穆淵曰,大司成有闕之代,前望單子入之。
大司成前望單子入之,朴容壽落點。
以同副承旨徐元淳牌不進罷職傳旨,傳于朴齊憲曰,只推。
李穆淵啓曰,明日傳香,禮房承旨,當爲齋宿,同副承旨徐元淳,旣有只推之命,更爲牌招,何如?傳曰,允。
以左副承旨洪鍾應牌不進罷職傳旨,傳于朴齊憲曰,只推。
傳于朴齊憲曰,啓字誤踏中官,捧現告從重推考。
李穆淵,以吏曹言啓曰,今此冬至祭祭官,當爲磨鍊,而除老病公頉,實無推移排比之路,依近例刑官·司饔院官員及年六十以上人,通瀜塡差以入,而其中時無職名人員,令該曹口傳付軍職,何如?傳曰,允。
朴齊憲,以都摠府言啓曰,副摠管沈能俊,以冬至望闕禮習儀侍衛進參事,議政府晝仕出去之意,敢啓。傳曰,知道。
左議政金弘根箚曰,伏以臣見叨嘗藥之任,已四易月矣。區區所以殫竭微誠,惟日次起居之是勤是虔,而緣臣疾病奇怪,屢致隳闕,近又風痺之漸,動乎四體,宿祟自在,新證遄作,判非時日間所可痊可,調和保護之地,不宜一向虛縻,損事面而虧義分,在理甚明,庸敢力撥昏懵,短牘陳懇,惟聖慈俯垂㦖恤,亟先遞免,以幸公私。取進止。答曰,省箚具悉卿懇。愼節奉慮,所辭藥院之任,今姑勉副,卿其安心調理。仍傳于李穆淵曰,此批答,遣史官傳諭于左議政。
上在昌德宮。停常參·經筵。
朴齊憲啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
以同副承旨徐元淳再牌不進罷職傳旨,傳于朴齊憲曰,只推。
李穆淵啓曰,右承旨洪羲錫,同副承旨徐元淳,今日不爲仕進,竝卽牌招,何如?傳曰,允。
以校理林肯洙·趙道淳,副校理沈敦永,副修撰沈膺泰牌不進罷職傳旨,傳于李穆淵曰,只推。
李穆淵啓曰,玉堂上下番俱空,事甚未安。校理林肯洙·趙道淳,副校理沈敦永,副修撰沈膺泰,旣有只推之命,竝卽牌招,推移入直,何如?傳曰,允。
傳于徐元淳曰,藥房都提調許副,代前望單子入之。
內醫院都提調前望單子入之,判府事趙寅永落點。
傳于朴齊憲曰,中官宋,嚴刑一次後,咸鏡道慶興府,勿限年定配。
朴齊憲啓曰,行大司憲李憲球,掌令韓啓源,持平南性敎牌不進,執義成近默,掌令金養默,持平洪直弼在外,監察茶時之意,敢啓。傳曰,知道。
以掌令韓啓源,持平南性敎,獻納尹敎成,正言金觀燮牌不進罷職傳旨,傳于朴齊憲曰,只推。
以右承旨洪羲錫牌不進罷職傳旨,傳于朴齊憲曰,只推。
以校理林肯洙·趙道淳,副校理沈敦永,副修撰沈膺泰牌不進罷職傳旨,傳于徐元淳曰,只推。
以咸鏡監司閔致成狀啓,安邊等邑人命渰死事,傳于洪鍾應曰,聞甚矜惻,元恤典外,別加顧助,如有生前身還布,竝蕩減事,廟堂措辭分付。
以咸鏡監司閔致成狀啓,文川郡守白宗杰,親病危重,連呈辭狀,不得已罷黜事,傳于徐元淳曰,令該曹口傳差出,催促下送。
吏曹口傳政事,以李鼎顯爲文川郡守。
洪鍾應,以兵曹言啓曰,五衛將李顯喆·張南奎·宋在益·安慵,忠翊衛將金魯學,忠壯衛將安宅臣,俱以病難供職,呈狀乞遞,武臣兼宣傳官崔弘元,呈辭下鄕,過限未上來,竝改差,何如?傳曰,允。
又以備邊司言啓曰,卽見戶曹所報,則退休關白身死告訃大差倭贈給別幅及公私禮單蔘價錢二萬兩,請卽區劃矣。差倭單蔘價,已有秋間區劃者,而度支經用之不敷與前無異,則今亦不可膠守常例,嶺南所在戶曹句管各名穀會錄耗中折米二千石,本司句管各名穀會錄耗中折米四千六百六十六石零劃給,使之取用,何如?傳曰,允。
又以禁衛營言啓曰,本營中軍朴潤榮呈辭在外,久曠可悶,今姑改差,何如?傳曰,允。
上在昌德宮。停常參·經筵。
洪鍾應,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
洪鍾應啓曰,合辭許久闕啓,事甚未安。除在外·差祭外,未肅拜·呈告人員,竝卽牌招,何如?傳曰,允。
洪羲錫啓曰,右副承旨朴齊憲,今日不爲仕進,卽爲牌招,何如?傳曰,允。
徐元淳啓曰,玉堂上下番俱空,事甚未安。副修撰沈膺泰差祭,校理林肯洙·趙道淳,副校理沈敦永,旣有只推之命,竝卽牌招,推移入直,何如?傳曰,允。
又啓曰,明日召對,取稟。傳曰,停。
傳于徐元淳曰,發遣吏郞,諸執事淸齋與否,摘奸以來。
洪鍾應啓曰,行大司憲李憲球,持平南性敎牌不進,執義成近默,掌令金養默,持平洪直弼在外,掌令韓啓源差祭,監察茶時之意,敢啓。傳曰,知道。
以獻納尹敎成,正言金觀燮,持平南性敎牌不進罷職傳旨,傳于洪鍾應曰,只推。
以右副承旨朴齊憲牌不進罷職傳旨,傳于洪鍾應曰,只推。
以校理趙道淳,副校理沈敦永牌不進罷職傳旨,傳于徐元淳曰,只推。
洪鍾應,以兵曹言啓曰,今日禁軍祿試射時,騎芻當依定式試取,而馬路氷滑,勢難馳試,故以柳葉箭一巡代行之意,敢啓。傳曰,知道。
又以義禁府言啓曰,中官宋嚴刑一次後,咸鏡道慶興府,勿限年定配事,承傳啓下矣。宋,嚴刑一次後,咸鏡道慶興府,勿限年定配,而以承傳內辭意,具罪目,依例發遣府羅將,押送配所,何如?傳曰,允。
上在昌德宮。停常參·經筵。
藥房提調金左根,副提調趙冀永啓曰,伏未審日間,聖體,若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
趙冀永啓曰,行左承旨李穆淵,右副承旨朴齊憲,今日不爲仕進,竝卽牌招,何如?傳曰,允。
徐元淳啓曰,肅單之廳坐來呈,自是例也,而同敦寧尹致謙亡妻歸葬後入來肅單,晩時來呈,事甚未安。見差享官原單子,雖不得不捧入,不可無警,推考,何如?傳曰,允。
傳于徐元淳曰,禮房承旨,馳詣宗廟·永禧殿·景慕宮,奉審摘奸,仍詣受香諸處,奉審摘奸以來。
徐元淳啓曰,明日冬至望闕禮,依例爲之之意,敢啓。傳曰,知道。
朴齊憲啓曰,啓覆,例於陽復前擧行,而三公不備,不得如例擧行之意,敢啓。傳曰,知道。
徐元淳啓曰,應敎李㘾,副應敎南秉哲,修撰徐有薰內閣進,校理林肯洙,副修撰沈膺泰差祭,副校理金應均,修撰李正履,副修撰韓宓履在外,玉堂上下番俱空,事甚未安。校理趙道淳,副校理沈敦永,竝卽牌招入直,何如?傳曰,允。
以校理趙道淳,副校理沈敦永牌不進罷職傳旨,傳于徐元淳曰,只推。
兵曹,以李存敬爲禁衛中軍。
徐元淳,以奎章閣言啓曰,原任待敎金學性,明日候班,當爲進參,而時無職名,令該曹口傳付軍職,何如?傳曰,允。
兵曹口傳政事,副護軍單金學性。
洪鍾應,以兵曹言啓曰,禁軍來春夏等祿試射時,柳葉箭沒技人,別單書入之意,敢啓。傳曰,知道。
上在昌德宮。停常參·經筵。
大殿·大王大妃殿·王大妃殿·中宮殿,內閣·政院·玉堂·朝廷二品以上·六曹堂上冬至單子問安。答曰,知道。
徐元淳啓曰,明日常參·經筵,取稟。傳曰,停。
朴齊憲啓曰,行大司憲李憲球,掌令韓啓源,持平南性敎呈辭,執義成近默,掌令金養默,持平洪直弼在外,監察茶時之意,敢啓。傳曰,知道。
洪鍾應啓曰,備邊司郞廳來言,今日賓廳日次,而冬至問安相値,不得來會云矣,敢啓。傳曰,知道。
傳于李穆淵曰,都承旨許遞,前望單子入之。
承旨前望單子入之,安光直落點。
傳于徐元淳曰,原任待敎金學性,檢校還差。
徐元淳,以奎章閣言啓曰,原任待敎金學性,檢校還差事,命下矣。卽爲牌招察任,何如?傳曰,允。
又以禮曹言啓曰,今此冬至諸道所封賀箋中,慶尙右兵使吳一善,左水使李圭徹,俱以應封官,兼別軍職,故各爲封進,興海郡守咸英錫,泗川縣監李錫龜,興德縣監朴性秀,雖非應封官,亦以別軍職封進矣,一體看審封入之意,敢啓。傳曰,知道。
大司成朴容壽疏曰,伏以臣自知無似,不堪備數於任使,而至於文學,尤空空如也,蒙被鴻渥,玷累淸塗,歷試也久,而曾蔑塵露之小效,僥冒則多,而實無尺寸之可記,反顧回思,慙惶交中。不意日前,伏奉恩除,以臣爲成均館大司成者,臣聞命戃怳,罔知所處。夫朝廷命官,孰非難愼,而師儒爲職,專管學校,贊國家聲明之治,任士林訓育之責,以之標的文程,淘濯時陋,譬如鑾聲和而輪轂齊範,磬律諧而琴筦合節,軋茁變體,寔在轉移,是以鴻儒碩德,踵武相接,遺風餘韻,有足聽聞,逮至近日,雖不及古,亦皆極一時之選,協多士之望,萬萬非如臣薄劣蹇淺者,所可擬議也。臣少而無志,長益自棄,半生淹病,萬事荒落,研賾墳典,固無論已,尋摘章句,尙患不能,求欲爲經生擧人,而猶未可得,持是而登黌塾之堂,據皐比之席,秉朱管而低仰,集靑衿而進退,則其將嘲姍群起,僨敗立至,適足爲累聖簡駭物情而止耳。見今冬令已深,課試臨期,此時此任,尤爲不輕,臣以何見識,以何文術,其可以衡秤鑑別,擔夯得起乎?參倚已熟,趨膺無望,彌日縮伏,尤增悶隘,玆敢披露心膈,干冒宸嚴。伏乞聖明,俯垂鑑諒,將臣新授職名,亟行遞改,俾官方無䙝私分獲安,不勝幸甚。臣無任云云。省疏俱悉。陞庠過限,爾其勿辭,從速畢試。
上在昌德宮。停常參·經筵。
大王大妃殿進御二錢重人蔘粟米飮,自今日一貼式限三貼煎入事,榻前下敎。
王大妃殿進御二錢重人蔘粟米飮,自今日一貼式限三貼煎入事,榻前下敎。
徐元淳,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
徐元淳啓曰,明日召對,取稟。傳曰,停。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,明日,仁陵忌辰祭齋戒,再明日,永陵忌辰祭齋戒,三明日靖陵忌辰祭齋戒,十五日·十六日,永陵忌辰祭齋戒正日相値,視事頉稟之意,敢啓。傳曰,知道。
又啓曰,假注書李參鉉,身病猝重,勢難察任,今姑改差,何如?傳曰,允。
李參鉉改差,代以李敬溥爲假注書。
傳于徐元淳曰,檢校直閣李公翼,馳詣仁陵,奉審摘奸,仍留監祭,仍詣長陵,一體奉審以來。
徐元淳啓曰,行都承旨安光直,行左承旨李穆淵,右承旨洪羲錫不爲仕進,左副承旨洪鍾應,右副承旨朴齊憲式暇,院中只有臣一人,伴直無人,右承旨洪羲錫,所當牌招,而拘於廳規,不得請牌,何以爲之?敢稟。傳曰,牌招。
又啓曰,右承旨洪羲錫牌不進,伴直無人,行左承旨李穆淵,所當牌招,而拘於廳規,不得請牌,何以爲之?敢稟。傳曰,牌招。
以右承旨洪羲錫牌不進罷職傳旨,傳于徐元淳曰,只推。
徐元淳啓曰,行左承旨李穆淵牌不進,伴直無人,右承旨洪羲錫,旣有只推之命,所當更請牌招,而拘於廳規,不得請牌,何以爲之?敢稟。傳曰,牌招。
又啓曰,行大司憲李憲球,掌令韓啓源,持平南性敎牌不進,執義成近默,掌令金養默,持平洪直弼在外,監察茶時之意,敢啓。傳曰,知道。
以掌令韓啓源,持平南性敎,獻納尹敎成,正言金觀燮牌不進罷職傳旨,傳于徐元淳曰,只推。
徐元淳,以兵曹言啓曰,羽林衛將李敏敎,病難供職,呈狀乞遞,改差,何如?傳曰,允。
上在昌德宮。停常參·經筵。
徐元淳啓曰,明日召對,取稟。傳曰,停。
洪鍾應啓曰,行大司憲李憲球,掌令韓啓源,持平南性敎呈辭,執義成近默,掌令金養默,持平洪直弼在外,監察茶時之意,敢啓。傳曰,知道。
安光直啓曰,右副承旨朴齊憲,今日不爲仕進,卽爲牌招,何如?傳曰,允。如有違牌,勿爲呼望。
傳于李穆淵曰,永陵受香承旨,仍爲奉審摘奸,局內諸陵,一體奉審。
傳于朴齊憲曰,中官黃拿處。
上在昌德宮。停常參·經筵。
徐元淳啓曰,明日召對,取稟。傳曰,停。
朴齊憲啓曰,行大司憲李憲球,掌令韓啓源,持平南性敎呈辭,執義成近默,掌令金養默,持平洪直弼在外,監察茶時之意,敢啓。傳曰,知道。
洪鍾應啓曰,假注書李敬溥,身病猝重,勢難察任,今姑改差,何如?傳曰,允。
李敬溥改差,代以張德良爲假注書。
傳于徐元淳曰,奉審閣臣入侍。
辛丑十一月十三日未時,上御熙政堂。奉審閣臣入侍時,同副承旨徐元淳,假注書成錫魯,記事官金益文·趙然昌,檢校直閣李公翼,以次進伏訖。上曰,史官分左右,閣臣進前。公翼進前奏曰,臣承命馳詣仁陵陵上·丁字閣·碑閣奉審則無頉,祭物·祭器·祭井看審則淨潔,諸執事摘奸則無頉,臣仍留監祭,享事安寧,仍詣長陵陵上·丁字閣·碑閣奉審則無頉矣。上命閣臣就座,又命史官就座,仍命退,諸臣以次退出。
上在昌德宮。停常參·經筵。
徐元淳啓曰,明日召對,取稟。傳曰,停。
朴齊憲啓曰,行大司憲李憲球,掌令韓啓源,持平南性敎呈辭,執義成近默,掌令金養默,持平洪直弼在外,監察茶時之意,敢啓。傳曰,知道。
傳于徐元淳曰,禮房承旨,馳詣宗廟·景慕宮,奉審摘奸以來。
徐元淳啓曰,祀典所重何如,而今日靖陵忌辰祭獻官金洛龍,晩時入來,以致傳香之過時,事甚未安。當該獻官,所當重勘,而本院請推之外,無他可施之罰,何以爲之?敢稟。傳曰,事過後拿處。
傳于徐元淳曰,翰林竝陞六。
徐元淳啓曰,左右史不可不備,別兼春秋鄭基世·南秉哲,竝卽牌招入直,何如?傳曰,允。
朴齊憲啓曰,注書有闕之代,被薦人李玄文薦狀,依例成送吏曹之意,敢啓。傳曰,知道。
傳于朴齊憲曰,山林外在外臺諫,竝許遞,前望單子入之。
臺諫前望單子入之,大司諫金胤根,司諫金逸淵,掌令南秉哲,正言鄭基世落點。
以別兼春秋鄭基世·南秉哲牌不進罷職傳旨,傳于徐元淳曰,只推。
朴齊憲,以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
上在昌德宮。停常參·經筵。
藥房提調金左根,副提調安光直啓曰,伏未審日間,聖體,若何,寢睡·水刺之〈節〉,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿,中宮殿口傳問安。答曰,知道。
徐元淳啓曰,明日召對,取稟。傳曰,停。
朴齊憲啓曰,行大司憲李憲球,掌令韓啓源,持平南性敎呈辭,執義成近默,持平洪直弼在外,掌令南秉哲未肅拜,監察茶時之意,敢啓。傳曰,知道。
安光直啓曰,左副承旨洪鍾應,今日不爲仕進,卽爲牌招,何如?傳曰,允。
朴齊憲啓曰,備邊司郞廳來言,今日賓廳日次,而國忌齋戒相値,不得來會云矣,敢啓。傳曰,知道。
傳于徐元淳曰,永陵受香承旨,仍爲奉審摘奸以來。
傳于徐元淳曰,翰圈爲之。
傳于徐元淳曰,前檢閱沈敬澤·金益文·趙然昌,竝別兼春秋差下。
傳于徐元淳曰,在外玉堂許遞,政官牌招開政。
傳于洪羲錫曰,中官黃,飭已施矣,分揀放送。
傳于洪羲錫曰,中官韓函源,令該府拿處。
吏曹口傳政事,別兼春秋單沈敬澤·金益文·趙然昌。
徐元淳啓曰,翰圈爲之事,命下矣。前檢閱沈敬澤·金益文·趙然昌,旣有別兼春秋差下之命,令該曹口傳單付,與別兼春秋鄭基世·南秉哲,竝卽牌招,洪在龍,時在忠淸道洪州地,斯速乘馹上來事,下諭,何如?傳曰,允。在外別兼減下。
兵曹口傳政事,副司果單沈敬澤·金益文·趙然昌。
翰林會圈三點,朴齊璿·趙鳳夏·趙秉駿·李裕元·金世均。
徐元淳啓曰,吏曹判書金蘭淳,參判趙斗淳,參議李圭祊牌不進推考傳旨及罷職傳旨,今方捧入。而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
又啓曰,吏曹判書金蘭淳,參判趙斗淳,參議李圭祊再牌不進推考傳旨及罷職傳旨,今方捧入。而開政命下之後,如是違牌,事甚未安。判書·參判,竝所當更請牌招,而係是一日三牌,何以爲之?敢稟。傳曰,牌招,參議只推,一體更爲牌招。
又啓曰,吏曹判書金蘭淳,參判趙斗淳,參議李圭祊三牌不進推考傳旨及禁推傳旨,今方捧入。而開政命下之後,連事違召,無意承膺,事體所在,誠極未安。參議陳疏到院,而原疏以國忌齋戒,纔已退却矣。判書·參判,竝所當更請牌招,而係是一日四牌,何以爲之?敢稟。傳曰,更爲牌招,原疏捧入。
以吏曹參議李圭祊三牌不進禁推傳旨,傳于徐元淳曰,分揀。
傳于徐元淳曰,吏曹參議疏批已下,一體牌招。
有政。吏批,判書金蘭淳,參判趙斗淳牌招不進,參議李圭祊進,同副承旨徐元淳進。啓曰,判書金蘭淳,參判趙斗淳竝牌招不進,小臣獨政未安,何以爲之?敢稟。傳曰,只出緊任。以徐有薰爲副應敎,李繪九爲副校理,李孝淳爲修撰,尹穳爲副修撰,鄭基默爲高城郡守,李再英爲鎭海縣監,林相弼爲求禮縣監,注書單李玄文。
兵批,行判書洪敬謨進,參判洪學淵,參議李是鍊病,參知洪龜燮入直,右承旨洪羲錫進。以洪羲瑾·沈日永·趙元錫爲同知,沈樂臣爲宣傳官,李鍾和爲羽林將,以徐華淳·李季淵·曺華振·劉漢紀爲五衛將,以金致浩·李之馨爲景福將,以金聖根·鄭運河爲慶熙將,以柳爲宣傳官,以鄭友永爲訓鍊主簿,以趙然昌·金益文爲文兼,以趙存弼·李鼎鎬爲武兼,以韓承烈爲部將,以金哲仁爲鷺梁別將,護軍趙冀永·具載龍·尹喜豊,副護軍李祖榮·曺錫亨,副司直鄭藎·金養默·金應均,副司果洪在龍·李正履,以上竝單付,及第徐華淳·曺華振·李圭震·李周彦,前主簿李得淵,濟物萬戶羅敬漣,以上今加折衝,加資事,承傳。
洪羲錫啓曰,新除授注書李玄文,卽爲牌招入直,何如?傳曰,允。
以左副承旨洪鍾應牌不進罷職傳旨,傳于徐元淳曰,只推。
以別兼春秋鄭基世·南秉哲牌不進罷職傳旨,傳于徐元淳曰,竝減下。
以韓函源囚單子,傳于洪羲錫曰,飭已施矣,分揀放送。
兵曹口傳政事,副司果單韓宓履。
徐元淳,以奎章閣言啓曰,景慕宮·望廟樓,今望奉審無頉之意,敢啓。傳曰,知道。
洪羲錫,以備邊司言啓曰,關西後運襦衣二百二十領,紙衣一百領,照數稱量,木品·紙品,亦爲看審監封後,逢授於齎去禁軍處,沿路輸運及本道頒給等節,更爲各別關飭之意,敢啓。傳曰,知道。
又以義禁府言啓曰,中官黃,分揀放送事,承傳啓下矣。黃放送之意,敢啓。傳曰,知道。
吏曹參議李圭祊疏曰,伏以臣待罪灣府,亦旣周年于玆矣。邊門有重於管轄,弊局政急於矯救,而臣以不才,猥膺是任,心勞政拙,徒費廩捧,報則蔑於涓埃,罪實積於邱山,晝霄一念,惟譴何是竢,廼者三銓新除,忽下於千萬夢想之外,恩侈季君之特召,榮邁班生之登仙,華誥遠宣,列郡動色,臣於是感激悸兢,歷屢月而靡所容措。噫,臣於見職,本非意慮之攸及,則職事緊漫,有不敢論,而第伏慮天官總六聯之綱,參貳極一代之選,世皆稱文纓之名掄,則自非標望踐歷,允協時論,公平諒直,見詡儕流者,莫宜居之,蓋其權衡輕重,激揚淸濁,雖有長席之專管,而若夫與聞末議,或可否於通抧,承乏代斲,或低仰於注籤,則顧其爲任,亦自不輕,故授之也不可苟濫,而膺之者輒復逡巡,臣於是任,豈其人乎哉?臣跡本孤畸,堵壁靡靠,性又鈍滯,枘鑿難合,加之持守迂拙朝行之征逐甚罙,見聞謏寡,官方之條格全昧,今若猝委以承佐之責,冒參於甄別之地,茫無省識,如痴如愚,則曾謂堂堂淸朝,有此可笑之銓官也哉?伏況臣不伏西塞之風土,又冒長途之霧露,歸伏私次,委頓床玆,虛縻於須代之頃,而積有瘝曠,違召於逖違之餘,而自速逋傲,臣罪至此,尤合難貰,玆敢悉暴衷臆,猥瀆崇嚴。伏乞聖慈,曲垂諒察,斥臣踰濫之職,勘臣辜負之罪,以警具僚,以安賤分。臣無任云云。省疏具悉。爾其勿辭察職。
上在昌德宮。停常參·經筵。
洪羲錫啓曰,明日常參·經筵,取稟。傳曰,停。
又啓曰,右副承旨朴齊憲,今日不爲仕進,卽爲牌招,何如?傳曰,允。
洪鍾應啓曰,行大司憲李憲球,掌令韓啓源,持平南性敎呈辭,執義成近默,持平洪直弼在外,掌令南秉哲未肅拜,監察茶時之意,敢啓。傳曰,知道。
傳于洪羲錫曰,明日翰林召試,仁政殿命官爲之。
洪羲錫啓曰,翰林召試,明日命官爲之事,命下矣。監事以下館閣堂上,竝待開門命招,何如?傳曰,允。
洪鍾應,以兵曹言啓曰,今十一月十七日,武臣堂上朔試射試官望,纔已受點,而翰林召試命官試取相値,不得爲之之意,敢啓。傳曰,知道。
又以禁衛營言啓曰,本營哨官黃潤己,身病猝重,勢難察任,改差,何如?傳曰,允。
上在昌德宮。停常參·經筵。
徐元淳啓曰,明日常參·經筵,取稟。傳曰,停。
洪鍾應啓曰,來二十一日,朝參日次矣,敢稟。傳曰,停。
朴齊憲啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
安光直啓曰,行左承旨李穆淵,右承旨洪羲錫,同副承旨徐元淳,今日不爲仕進,竝卽牌招,何如?傳曰,允。
傳于安光直曰,今番翰林召試,取三人。
徐元淳啓曰,左右史不可不備,翰林召試被選人金世均,令該曹口傳付職,牌招入直,何如?傳曰,允。
吏曹口傳政事,檢閱單金世均。
以江原監司趙秉憲狀啓,寧越府人命燒死事,傳于徐元淳曰,聞甚矜惻,元恤典外,別加顧助,燒死人如有生前身還布,竝蕩減,結構奠接之方,廟堂措辭分付。
朴齊憲啓曰,行大司憲李憲球,掌令韓啓源·南秉哲,持平南性敎牌不進,執義成近默,持平洪直弼在外,監察茶時之意,敢啓。傳曰,知道。
以大司諫金胤根,司諫金逸淵,獻納尹敎成,正言鄭基世·金觀燮,掌令韓啓源·南秉哲,持平南性敎牌不進罷職傳旨,傳于朴齊憲曰,只推。
以右承旨洪羲錫牌不進罷職傳旨,傳于徐元淳曰,只推。
徐元淳,以弘文館言啓曰,新除授修撰李孝淳,卽爲牌招察任,何如?傳曰,允。
又以弘文館言啓曰,新除授副校理李繪九,時在江原道春川地,副修撰尹穳,時在京畿始興地,經筵入番事緊,請竝斯速乘馹上來事,下諭。傳曰,依啓。
洪鍾應,以備邊司言啓曰,頃因湖南年分狀啓,事目外不足災一萬七千結加劃,茂長丙申未捧還,折半收捧,各營保米代錢置之之意,覆啓行會矣。卽見該監司李敦榮狀啓,則復陳年穀被災之狀,軍民切苦之情,仍以見減災二千二百六結七負五束,特爲準劃,茂長還之退年,與三軍門保米純錢,竝依前請許施事,更請令廟堂稟旨分付矣。該道穡事,雖未及於大穰,亦不失爲少康,災結之必欲準請,終涉過多,前劃外加給七百結,俾知朝家寧失之意,茂長還穀折半仍停之令,卽是曲軫民情者,而猶以爲難捧則亦不可無參量闊狹之道,特令四分一收捧,軍門保米,如今樂歲,決雖議到於許代,置之,何如?傳曰,允。
又以兵曹言啓曰,每都政,新資五窠,例爲差出,而營將·中軍·虞候滿二十朔者,排擬不足,就其中朔數最多者,依近例推移內遷,何如?傳曰,允。
又以都摠府言啓曰,今日入直內三廳武兼禁軍及軍兵等,當爲中日習射技放,而翰林召試,仁政殿命官相値,不得設行之意,敢啓。傳曰,知道。
上在昌德宮。停常參·經筵。
徐元淳啓曰,明日召對,取稟。傳曰,停。
朴齊憲啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
洪羲錫啓曰,左副承旨洪鍾應,今日不爲仕進,卽爲牌招,何如?傳曰,允。
徐元淳啓曰,卽者副校理沈敦永,以其親病,陳疏徑出,原疏纔已捧入矣,所當直捧禁推傳旨,而此與無端徑出有異,推考警責,何如?傳曰,允。
又啓曰,玉堂備員間,視事頉稟之意,敢啓。傳曰,知道。
大司諫金胤根啓曰,臣於見叨職名,自知萬不近似,而前望特點之恩,遽出夢想之外,感怵之至,粗伸叩謝,而第臣於合啓中,有區區私義之不可聯參,曾煩陳暴,輒蒙體諒,到今處義,宜無異同,請命遞斥臣職。答曰,依啓。
洪羲錫啓曰,行大司憲李憲球,掌令韓啓源·南秉哲,持平南性敎牌不進,執義成近默,持平洪直弼在外,監察茶時之意,敢啓。傳曰,知道。
以司諫金逸淵,獻納尹敎成,正言鄭基世·金觀燮,掌令韓啓源·南秉哲,持平南性敎牌不進罷職傳旨,傳于洪羲錫曰,只推。
以左副承旨洪鍾應牌不進罷職傳旨,傳于洪羲錫曰,只推。
徐元淳,以弘文館言啓曰,應敎李㘾,副應敎徐有薰內閣進,副校理沈敦永陳疏徑出,李繪九在外,上番闕直,事甚未安。校理林肯洙·趙道淳,竝卽牌招,以爲推移入直之地,何如?傳曰,允。
洪羲錫,以均役廳言啓曰,以毓祥宮給代,限十年預下輸送事,有口傳下敎矣。本官給代,已於己丑預下十年條,又於丙申預下四年條,排年除留,尙未準限,而若復連爲預下,未復常規,則非但宮用之恒詘,大爲經費之難繼,有難以更退年條,何以爲之?敢啓。傳曰,依丙申年例輒送。
又以禁衛營言啓曰,本營中軍李存敬,身病甚重,勢難察任,今姑改差,何如?傳曰,允。
義禁府啓目,靖陵獻官金洛龍原情云云。傳旨內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付,啓依允。
右副承旨朴齊憲疏曰,伏以臣卽接家信,則臣母素患痰厥之證,近因日候不適,諸證一倍添劇,達夜失睡,食飮全廢,昏昏床笫,轉側須人,臣自聞此報,方寸煎灼,按住不得,玆敢略陳短章,徑出禁扄。伏乞聖明,俯垂鑑諒,特遞臣見帶之職,以便救護,仍治臣擅離之罪,以肅朝綱焉。臣無任云云。省疏具悉。爾其勿辭救護。
副校理沈敦永疏曰,伏以臣卽接家信,則臣祖母病情,近因日候之隆寒,諸症越添,咳喘苦劇,浮脹遍體,連試刀圭,有加無減,食飮全却,轉側須人,目下所見,實爲危重,臣旣離違,傍無扶將,家僮踵至,促令歸視,臣自聞此報,方寸煎熬,按住不得,玆敢忙籲短章,徑出禁扃,伏乞聖慈,俯垂矜憐,亟遞臣職,俾便救護,仍治臣屢瀆之罪,以晩法紀焉。臣無任云云。省疏具悉。爾其勿辭救護。
上在昌德宮。停常參·經筵。
徐元淳啓曰,明日召對,取稟。傳曰,停。
洪羲錫啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,左副承旨洪鍾應,今日不爲仕進,卽爲牌招,何如?傳曰,允。
注書李玄文病,代以成錫魯爲假注書。
以校理林肯洙·趙道淳牌不進罷職傳旨,傳于徐元淳曰,只推。
洪鍾應啓曰,行大司憲李憲球,掌令韓啓源·南秉哲,持平南性敎牌不進,執義成近默,持平洪直弼在外,監察茶時之意,敢啓。傳曰,知道。
以司諫金逸淵,獻納尹敎成,正言鄭基世·金觀燮,掌令韓啓源·南秉哲,持平南性敎牌不進罷職傳旨,傳于洪鍾應曰,只推。
徐元淳,以弘文館言啓曰,上番闕直,事〈甚〉未安。校理林肯洙·趙道淳,旣有只推之命,竝卽牌招,以爲推移入直之地,何如?傳曰,允。
以校理林肯洙·趙道淳牌不進罷職傳旨,傳于徐元淳曰,只推。
兵曹,以趙存中爲禁衛中軍。
洪鍾應,以兵曹言啓曰,內禁衛將柳相鼎,時帶別軍職,職務相妨,文臣兼宣傳官趙然昌,病難供職,呈狀乞遞,竝改差,何如?傳曰,允。
又以備邊司言啓曰,頃因京畿年分狀啓,所請災結,以二千結覆啓書下矣。卽見該監司徐英淳狀啓,則復陳排俵不得之狀,仍以見減災七百八十二結三十負一束,特許準劃事,更請令廟堂稟處矣。前此所劃,非不優多,而除却舊災之流來沿襲者,則新俵之或患不足,無怪其然,以二百結加劃,使之均俵,何如?傳曰,允。
又以備邊司言啓曰,卽見江原監司趙秉憲狀啓,則枚擧淮陽府使李賢耆牒呈,以爲本府荐値歉荒,自丁酉以後民未捧及吏奴逋各穀,爲六千六百六十二石零,而流亡居多,收殺末由,特許限十年除耗事,請令廟堂稟處。各年虛勘守令罪狀,亦令攸司稟處,而犯逋諸漢,自本營照法勘處云矣。該邑還逋至於此多,糴法之蕩然,誠極寒心。第其荐年歉荒積久虧欠,固難責其猝乍充完,今此道啓,以勘糴前曲盡措處,期有成效爲辭,則其必有籌量已熟,而只請停耗,旣與排年差異,亦有近來已施之例,特爲依狀辭施行,吏奴所犯,倍蓰於民未捧,而多逋諸漢,任其逃躱,致使當律之尙逭者,法綱所在,萬萬駭然,嚴飭跟捕,劃卽啓聞勘處之意,分付,何如?傳曰,允。
義禁府啓目,粘連。向前金洛龍亦。晩時受香,雖緣身病之適添,事關享役,難以囚供而全恕,以此照律,何如?判付,啓依允。
上在昌德宮。停常參·經筵。
藥房都提調趙寅永,提調金左根,副提調安光直啓曰,伏未審日間,聖體,若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如,中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿,王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
洪鍾應,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
徐元淳啓曰,明日召對,取稟。傳曰,停。
洪鍾應啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而大臣俱有身病,不得來會云矣,敢啓。傳曰,知道。
傳于洪羲錫曰,都承旨·右副承旨許遞,前望單子入之。
承旨前望單子入之,洪說謨·趙然春落點。
徐元淳,以弘文館言啓曰,上番闕直,事甚未安。校理林肯洙·趙道淳,旣有只推之命,竝卽牌招,以爲推移入直之地,何如?傳曰,允。
禮曹,來十二月初六日孝裕王大妃殿誕日陳賀時應行節目,參考前例磨鍊爲白去乎,依此擧行,何如?判付,啓旣承慈敎,權停爲良如敎。
洪羲錫啓曰,行大司憲李憲球,掌令韓啓源·南秉哲,持平南性敎牌不進,執義成近默,持平洪直弼在外,監察茶時之意,敢啓。傳曰,知道。
以司諫金逸淵,獻納尹敎成,正言鄭基世·金觀燮,掌令韓啓源·南秉哲,持平南性敎牌不進罷職傳旨,傳于洪羲錫曰,只推。
徐元淳,以內醫院都提調意啓曰,年前因京貢之不足,瓊玉膏及別劑劣,以宣惠廳杆城參錢儲留中上下事,新節目啓下矣。今則京貢稍裕,廳儲不足,瓊玉膏及別劑劣,姑以京貢中,依前上下,自今以後,仍觀京貢廳儲之足不足,隨時變通之意,添載於原節目,施行,何如?傳曰,允。
義禁府照目,粘連。靖陵獻官金洛龍矣,本府議啓內,晩時受香,雖緣身病之適添,事關享役,難以囚供而全恕,以此照律,罪笞五十收贖,解見任別敍,私罪,奉敎依允爲旀,功減一等爲良如敎。
上在昌德宮。停常參·經筵。
徐元淳啓曰,明日召對,取稟。傳曰,停。
洪羲錫啓曰,來二十五日,朝參日次矣,敢啓。傳曰,停。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,右承旨洪鍾應,同副承旨趙然春,今日不爲仕進,竝卽牌招,何如?傳曰,允。
以校理林肯洙·趙道淳牌不進罷職傳旨,傳于徐元淳曰,只推。
傳于洪羲錫曰,咸鏡道慶興府定配罪人宋忠淸道舒川郡移配。
傳于洪羲錫曰,忠淸道黃澗縣定配罪人權斆鬱咸鏡道慶興府移配。
傳于洪羲錫曰,慶尙道南海縣定配罪人崔喜鍾放送。
徐元淳,以弘文館言啓曰,上番闕直,事甚未安。校理林肯洙·趙道淳,旣有只推之命,副校理沈敦永,由限已過,竝卽牌招,以爲推移入直之地,何如?傳曰,允。
洪羲錫啓曰,行大司憲李憲球,掌令韓啓源·南秉哲,持平南性敎牌不進,執義成近默,持平洪直弼在外,監察茶時之意,敢啓。傳曰,知道。
以司諫金逸淵,獻納尹敎成,正言鄭基世·金觀燮,掌令韓啓源·南秉哲,持平南性敎牌不進罷職傳旨,傳于洪羲錫曰,只推。
以右承旨洪鍾應,同副承旨趙然春牌不進罷職傳旨,傳于洪羲錫曰,只推。
以校理林肯洙·趙道淳,副校理沈敦永牌不進罷職傳旨,傳于徐元淳曰,只推。
洪羲錫,以義禁府言啓曰,江原監司趙秉憲狀啓內,淮陽前府使金周默·趙錫龜·李趾秀等罪狀,令攸司稟處事,啓下矣。趙錫龜,今方待命拿囚,金周默,下去京畿永平地,李趾秀,下去忠淸道沃川地云,依例發遣府書吏,竝拿來,何如?傳曰,待待命拿囚。
又以義禁府言啓曰,公州判官洪明燮拿來,與忠淸監司狀啓,宣惠廳粘目,憑閱處之事,傳旨啓下矣。洪明燮時在任所云,依例發遣羅將拿來,何如?傳曰,待待命拿囚。
又以義禁府言啓曰,慶尙道南海縣定配罪人崔喜鎭放送事,承傳啓下矣。崔喜鎭放送事,分付該道臣之意,敢啓。傳曰,知道。
又以義禁府言啓曰,咸鏡道慶興府定配罪人宋忠淸道舒川郡移配事,承傳啓下矣。宋,忠淸道舒川郡移配,而依前罪目,依例發遣府羅將,押送于新定配所,何如?傳曰,允。
又以義禁府言啓曰,忠淸道黃澗縣定配罪人權斆鬱,咸鏡道慶興府移配事,承傳啓下矣。權斆鬱咸鏡道慶興府移配,而依前罪目,依例發遣府羅將,押送于新定配所,何如?傳曰,允。
上在昌德宮。停常參·經筵。
徐元淳啓曰,明日召對取稟。傳曰,爲之。
趙然春啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李穆淵啓曰,左副承旨洪說謨,今日不爲仕進,卽爲牌招,何如?傳曰,允。
傳于趙然春曰,日寒如此,輕囚放釋。
傳于洪鍾應曰,日寒如此,內外各營入直軍兵及各門守門軍薄衣與流丐,摘奸以來。
趙然春啓曰,臣然春,敬奉聖敎,馳往義禁府,取考囚徒案,則時囚罪人趙錫龜·李周喆·金周默,係是輕囚,故依傳敎放送,仍詣典獄署,取閱囚徒案,則結案罪人四名,殺獄罪人十九名,御寶僞造罪人二名,曆書僞造罪人一名,殺獄干犯罪人一名,田稅乾沒罪人一名,宮納乾沒罪人二名,係是重囚,故仍囚,其餘潛屠歐打他矣錢不報各司直囚罪人金元祿等十三名,係是輕囚,故竝依傳敎放送之意,敢啓。傳曰,知道。
又啓曰,行大司憲李憲球,掌令韓啓源·南秉哲,持平南性敎牌不進,執義成近默,持平洪直弼在外,監察茶時之意,敢啓。傳曰,知道。
以司諫金逸淵,獻納尹敎成,正言鄭基世·金觀燮,掌令韓啓源·南秉哲,持平南性敎牌不進罷職傳旨,傳于趙然春曰,只推。
以左副承旨洪說謨牌不進罷職傳旨,傳于趙然春曰,只推。
洪羲錫,以弘文館言啓曰,上番闕直,事甚未安。校理林肯洙·趙道淳,副校理沈敦永,旣有只推之命,竝卽牌招,以爲推移入直之地,何如?傳曰,允。
洪鍾應,以兵曹言啓曰,今月二十五日,一內禁軍番次矣。該番將有闕之代,依承傳口傳擬入之意,敢啓。傳曰,知道。
兵曹口傳政事,以申紹爲內禁將。
上在昌德宮。停常參·經筵。
洪鍾應,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
洪說謨啓曰,明日常參·經筵,取稟。傳曰,停。
趙然春啓曰,合辭許久闕啓,事甚未安。除在外外,未肅拜呈告人員,竝卽牌招,何如?傳曰,允。
洪鍾應啓曰,右副承旨徐元淳,今日不爲仕進,卽爲牌招,何如?傳曰,允。
傳于洪鍾應曰,召對入侍。
趙然春啓曰,行大司憲李憲球,掌令韓啓源·南秉哲,持平南性敎牌不進,執義成近默,持平洪直弼在外,監察茶時之意,敢啓,傳曰,知道。
以司諫金逸淵,獻納尹敎成,正言鄭基世·金觀燮,掌令韓啓源·南秉哲,持平南性敎牌不進罷職傳旨,傳于趙然春曰,只推。
以右副承旨徐元淳牌不進罷職傳旨,傳于趙然春曰,只推。
以校理趙道淳,副校理沈敦永牌不進罷職傳旨,傳于洪說謨曰,只推。
洪鍾應,以兵曹言啓曰,禁軍別將柳基常,身病猝重,無望供職,呈狀乞遞,實病旣如此,則有難强令察任,改差,何如?傳曰,允。
兵曹,以沈漢永爲禁軍別將。
洪說謨啓曰,吏曹郞廳來言,臺諫有闕,政事,取稟。傳曰,當日爲之。
有政。吏批,判書金蘭淳進,參判趙斗淳,參議李圭祊病,左副承旨洪說謨進。啓曰,大司諫今當差出,而擬望之人乏少,外任竝擬,何如?傳曰,允。
以柳致明爲大司諫,金基纉爲副校理,宋能圭爲修撰,趙斗淳爲司譯提調,李敏吾爲引儀,權大澈爲司饔直長,李禹鉉爲齊陵參奉,鄭錫獜爲泰安郡守,閔行鎭爲寧遠郡守,金增爲南海縣令,兪錫煥爲興陽縣監,李珽爲狼川縣監,金圭衡爲延曙察訪,金永鎭爲連原察訪,尹哲永爲栗峰察訪,李度亨爲濟原察訪,白弘洙爲保安察訪,學正單金大圭,學諭單石基坤,承文著作單趙永大,副正字單金畯。
兵批,行判書洪敬謨進,參判洪學淵,參議李是鍊病,參知洪龜燮入直,同副承旨趙然春進。以金得彦爲同知,李忠運爲訓鍊都正,權思獜爲禁衛把摠,沈敬澤爲文兼,具台鉉爲部將,金聲求爲武兼,同知金致浩,僉知三徐華淳·李季淵·曺華振,護軍安光直,副護軍金胤根·朴齊憲·李時榮·韓大爀·鄭元賢·金最直,副司直姜長煥,以上竝單付,前察訪柳宗謹,今加折衝,加資事承傳。
宣傳官李完熙書啓,臣於本月二十二日巳時量,以衣薄摘奸事,敬奉承政院所下傳敎,卽往闕內各所入直軍兵及各門守直騎兵等處,布諭聖旨,一一詳審是白乎則,金虎門·建陽門·銅龍門·弘化門入直軍兵段所着衣服,別無呼寒之弊是白遣,敦化門·金虎門·景秋門·曜金門·丹鳳門·宣仁門·弘化門·通化門守直騎兵段,雖賴周衣,擧皆薄着,難保無凍病之患是白乎矣,其中至薄最寒者,這這抄出役姓名,竝後錄是白齊。後敦化門漣川騎兵李德燁·金春得·崔宗孫·邊占得·朴光卜·孟致寬,長湍騎兵洪許武·金崔北松,南陽騎兵鄭得有,鴻山騎兵李用仁,汙川騎兵徐宅金,原州騎兵卓仁哲,金虎門林川騎兵金斗成,遂安騎兵趙彦彦·金老郞,南所·杆城騎兵崔宗得,景秋門·原州騎兵李用采,曜金門禮山騎兵鄭貴伊·張判三·方以達·崔得行,高陽騎兵鄭英食·李壬戌,丹鳳門麻田騎兵金岳同·吳唜乭·元靑云·崔伯元,結城騎兵姜得星,萬傾騎兵朴辰金·姜致翰,宣仁門禮山騎兵金世學·方仁官,林川騎兵朴尙玉·金玉天,原州騎兵曺岳只·李行辰,弘化門公州騎兵金卜得,鳳山騎兵金屈同·千達孫,通化門楊州騎兵柳官中原。傳曰,知道。衣資,令兵曹題給事,分付。
宣傳官李光洙書啓,臣於本月二十二日巳時量,以衣薄及流丐摘奸事,敬奉承政院所下傳敎,馳往南營·西營·北營·龍虎營新營·禁衛營新營·訓鍊都監新營及肅靖門·彰義門·敦義門·昭義門·崇禮門入直軍兵及各門守直軍等,一一詳審是白乎則,所着衣服,雖有厚薄之不齊,俱無呼寒之患是白乎乃,彰義門卜直軍金莫正·崔太成,敦義門卜直軍李成乭·金甲伊,昭義門卜直軍朴順男·姜完吉,崇禮門卜直軍奉壽吉·林振玉等八名薄着畏寒之狀,實爲矜惻是白遣,仍往南門外流丐幕,面面看審是白乎則,流丐二十七名,呼寒啼飢,景狀矜惻,故一一勞問後,雖一名無或逐出幕外之意,各別申飭於領首流丐處是白齊。傳曰,知道。薄衣,令該營題給,流丐,空石與顧恤之方,令該廳題給事,分付。
宣傳官李謙周書啓,臣於本月二十二日巳時量,以衣薄及流丐摘奸事,敬奉承政院所下傳敎,馳往南別營南倉火藥庫·南小營南倉火藥庫·下都監東別營·御營廳新營·東營·集春營·廣智營及光熙門·五間水門·興仁之門·惠化門入直軍兵及各門守直軍等,一一詳審是白乎,則所着衣服,雖有厚薄之不齊,俱無呼寒之患是白乎矣,光熙門卜直軍金在碩·裴七碩,興仁之門卜直軍梁學孫·韓味不,惠化門卜直軍金尙錄·韓甲伊等六名,薄着畏寒之狀,實爲矜惻是白遣,仍往東部舟橋流丐幕,詳察是白乎則,流丐九十二名,呼寒啼飢,景狀矜惻,故一一勞問後,雖一名無或逐出幕外之意,各別申飭於領首流丐處是白遣,次往中部廣通橋上下幕是白乎則,上幕流丐四十五名,下幕流丐四十三名,飢寒之狀,比諸舟橋流丐幕,別無差殊,故亦爲一體申飭是白齊。傳曰,知道。薄衣,令該營題給,流丐,空石與顧恤之方,令該廳題給事,分付。
洪說謨,以禮曹言啓曰,卽接光陵官員所報,則本陵局內,虎患熾盛,奉審巡山之節,無以任意擧行云矣。莫重之地,虎患若是狼藉,極爲驚悚,卽令該軍門,發送砲手,期於獵捉事,分付,何如?傳曰,允。
趙然春,以兵曹言啓曰,謹依薄衣摘奸宣傳官李完熙書啓判下,闕內各門把守騎兵金世學等四十名處,木各一疋,去核各二斤,分給之意,敢啓。傳曰,知道。
又以訓鍊都監言啓曰,謹依宣傳官書啓判下,本局字內彰義門卜直金莫正·崔太成,敦義門卜直李成乭·金甲伊等處,各木綿一疋,去核二斤,考例以給之意,敢啓。傳曰,知道。
又以禁衛營言啓曰,謹依宣傳官書啓判下,本營字內崇禮門入直卜直奉壽吉·林振玉,昭義門入直卜直朴順男·姜完吉等處,各木綿一疋,去核二斤,題給之意,敢啓。傳曰,知道。
又以御營廳言啓曰,謹依傳敎,光熙門卜直金在碩·裴七碩,興仁之門卜直梁學孫·韓味不,惠化門卜直金尙錄·韓甲伊處,各木綿一疋,去核二斤,考例以給之意,敢啓。傳曰,知道。
又以御營廳言啓曰,光陵局內,虎患熾盛,奉審巡山之節,無以任意擧行,卽令該軍門,發送砲手,期於獵捉事,自禮曹草記允下矣。本廳善放砲手五十名,定將校率領,今月二十四日爲始,出送行獵之意,敢啓。傳曰,知道。
辛丑十一月二十三日辰時,上御熙政堂。召對入侍時,參贊官洪鍾應,侍讀官林肯洙,檢討官李孝淳,直閣徐有薰,假注書成錫魯,記事官吉履元·金世均,各持綱目第三卷,以次進伏訖。上曰,史官分左右。上開卷命讀之,肯洙讀自鉅鹿兵少食盡,至人人惴恐。上曰,止之,文義陳之。肯洙曰,項羽鉅鹿之戰,平生最得意處也。是時章邯,新破楚軍於定陶,又圍趙王於鉅鹿,兵聲大振,列國風靡,燕齊之來救者,莫敢抗秦,而羽以數萬之師,必賭一勝之功,沈船於渡河之後,祗持其三日之糧,以示必死無還之意,故士卒無不一而當十,破秦存趙,遂致上將之位,此專由於勇往直前立志堅確故也。大抵天下事,莫不以立志爲先,志旣立則事無不成,射者之能破的,以其有必中之志也,行者之能致遠,以其有必達之志也。是以君子之學,莫先於立志,而先儒曰,苟有作輟退轉底意,便不得謂之立志。又曰,吾心誠有志於學,天必遂吾願矣,伏願立志二字,益加體念焉。上曰,下番讀之。孝淳讀自旣破秦軍,至以其兵歸沛公。上曰,止之,文義陳之。孝淳曰,彭越以昌邑人,常漁鉅野澤中,澤間少年百餘人,請越爲將,越謝以老,後乃彊許,與之期曰,朝日日出會,有後者斬,果有失期後至者,越曰,今日之事,乃諸君之請,彊以爲長今期多後,當誅最後者一人。群少皆笑曰,請後不敢。越乃竟斬之,徒屬皆驚,莫敢仰視,此可見其立紀綱行威令之一大節也。大抵以若率百餘人之將,未見紀綱,則衆皆笑之,及其扶紀綱行威令,則皆驚而莫敢仰視,況乎人君居得致之位,無紀綱威令,則豈可以統禦億兆乎?紀綱威令,皆由於學問中事也。伏願殿下,勤勤孜孜於學問,則不但知紀綱威令而已。其於政事之得失,生民之休慼,可以曉然無礙矣。鄒夫子曰,學問之道,無他,求其放心而已。孔夫子曰,學而時習之,不亦說乎,聖賢豈欺我哉?惟聖上留神省察焉。又奏曰,今臣等之所奏達,皆尋章摘句之辭,都是文具而已。伏願講讀之際,深究玩索,則自然通曉矣。且此綱目,朱子實繼春秋而作,故其書皆春秋書法也,亦當留念焉。弘文館,有國朝寶鑑及羹墻錄冊,而皆卷秩浩大,有祖鑑二卷冊子,卽我列聖朝弘謨大範也。伏願內而置諸左右,須於燕閒之暇,披閱玩熟,則國朝事蹟,亦當暢然明知矣。此臣之所區區之望也。上曰,閣臣讀之。有薰讀自沛公使酈食其,至來屬沛公。上曰,止之,文義陳之。有薰曰,酈生聞沛公豁達之度,有依附之心,要騎士請見,固當善其禮貌,而踞床洗足,若是簡易者,恐欠下士之風矣。方天下爭衡之時,最先務者,卽得賢用其策也。雖凡流之士,不可忽之,況賢者乎?燕昭不過戰國之君,而惟執擁篲之禮,周公大聖,而亦有吐握之誠,蓋急於求賢俾盡敬禮之道耳。酈生辯士也,倘不爲沛公劃計,則陳留之富,恐難取之。伏願殿下,必從文字上省察,以盡禮賢之道焉。上曰,參贊官讀之。鍾應讀自夏四月沛公,至爲前行。上曰,止之,文義陳之。鍾應曰,臣之所讀處,別無可陳之文義矣。上掩卷,命史官就座。仍命退,諸臣以次退出。
上在昌德宮。停常參·經筵。
洪說謨啓曰,明日召對,取稟。傳曰,停。
又啓曰,明日乃是小寒,自明日日㬉間,視事頉稟之意,敢啓。傳曰,知道。
趙然春啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
洪說謨啓曰,右副承旨徐元淳,今日不爲仕進,卽爲牌招,何如?傳曰,允。
趙然春啓曰,行大司憲李憲球,掌令韓啓源·南秉哲,持平南性敎牌不進,執義成近默,持平洪直弼在外,監察茶時之意,敢啓。傳曰,知道。
以司諫金逸淵,獻納尹敎成,正言鄭基世·金觀燮,掌令韓啓源·南秉哲,持平南性敎牌不進罷職傳旨,傳于趙然春曰,只推。
趙然春啓曰,明日次對,兩司當爲進參,除在外外,未肅拜·呈告人員,竝待開門牌招,何如?傳曰,允。
徐元淳,以弘文館言啓曰,新除授修撰宋能圭,卽爲牌招察任,何如?傳曰,允。
又以弘文館言啓曰,新除授副校理金基纉,時在京畿坡州地,經筵入番事緊,請斯速乘馹上來事,下諭。答曰,依啓。
上在昌德宮。停常參·經筵。
藥房提調金左根,副提調李穆淵啓曰,伏未審日間,聖體,若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿,王大妃殿·中宮殿口傳問安。答曰,知道。
徐元淳啓曰,明日召對,取稟。傳曰,停。
洪羲錫啓曰,行大司憲李憲球,掌令韓啓源·南秉哲,持平南性敎牌不進,執義成近默,持平洪直弼在外,監察茶時之意,敢啓。傳曰,知道。
傳于洪羲錫曰,大臣備局堂上引見。
以司諫金逸淵,獻納尹敎成,正言鄭基世·金觀燮,掌令韓啓源·南秉哲,持平南性敎牌不進罷職傳旨,傳于洪羲錫曰,只推。
以修撰宋能圭牌不進罷職傳旨,傳于洪義錫曰,只推。
徐元淳,以弘文館言啓曰,修撰宋能圭,旣有只推之命,卽爲牌招察任,何如?傳曰,允。
又以備邊司言啓曰,纔因惠堂所奏,稅米氷泊五邑守令,有拿處之命矣。莫重公納之致此氷泊,罪當勘處,而顧今捧糴方張,多邑曠官,民事切憫,五邑守令拿處,竝姑安徐,使之待罪擧行,何如?傳曰,允。
又以訓鍊都監言啓曰,本局把摠柳得魯,身病甚重,勢難察任,改差,何如?傳曰,允。
辛丑十一月二十五日辰時,上御熙政堂。大臣·備局堂上引見入侍時,左承旨洪羲錫,假注書成錫魯,事變假注書韓鼎瑚,記事官洪錫圭·金世均,左議政金弘根,右議政鄭元容,行工曹判書權敦仁,行兵曹判書洪敬謨,吏曹判書金蘭淳,戶曹判書趙秉鉉,禮曹判書朴晦壽,行大護軍朴永元,知訓鍊李惟秀,行護軍任聖皐·李完植,校理林肯洙,以次進伏訖。上曰,史官分左右。弘根進前奏曰,近寒添劇之餘,今日似有少解底意,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。上曰,次對爲之。弘根曰,仁陵御路排站看審書啓,有爛商便宜從長稟處之命矣,交河·坡州兩路便否,看審原啓,已爲詳陳,而若由交河之路,則比坡州,程塗雖爲稍近,中間一浦,卽潮水出入之港口也。對岸闊遠,旣非橋梁之可設,水勢盈縮,又難舟橋之遽議,設有苟且方便之道,決非十分愼重之義,坡州則自京距邑,與交河不過十里遠近,而坡州之距陵所間,使之尺量作里,則爲三十四里,當日詣陵所展拜,還詣坡州,恐無窘跲之患,較諸華城之於陵園所,別無異同。且路勢旣甚坦夷,行宮皆有設置,而陪扈士馬之容接處所,無不優如,事面便穩,物議詢同,仁陵幸行時輦路,以高陽晝停,坡州停宿,定行間站,及自坡州詣陵所時小晝停等節,令該曹,臨時軍令磨鍊,何如?上曰,依爲之。出擧條弘根曰,臣於月前前席,亦嘗猥暴疾病之實,仰冀體諒之恩,而伊後形證,越覺奇怪,不可但以危敗言,念臣不揆無似,旣受命於初,又勉冒於必辭之會,究諸分義,除非有萬萬不可奈何者,寧敢以去就二字,遽議於今,而積痼之祟,已在膏肓,醫技已窮,勢若下山,致有此事不從心,辜負隆眷,臣誠拊躬自悼而已。今臣所以力登前對,非以病勢之較有可强,祗將癃廢實形,畢呈於淵鑑之下也,而筵體甚嚴,終不敢殫述罄陳,謹當退歸私次,冒入文字,顒俟憫恤之天,特垂生成之澤焉。上曰,此時大臣辭免,而國事將何以爲之乎?雖陳辭疏,必是不可成之事也。就座,可也。羲錫曰,諸宰奏事。敦仁曰,本廳句管諸道穀摠,在在㮙然,而至於嶺南,需用則比他浩多,會案則歲益減縮,以言乎常賑穀,則此是預備之資,而近來停蕩旣屢,移劃亦多,昔之屢十萬摠,今不過二萬三千餘石,雖以今年言之,以其半分耗九百餘石,欲當應下條近三千數,則其勢不得不割本,昨年如此,今年如此,又幾何而不至於本穀俱盡乎?及此時,若以折米三萬石,別劃變通,取耗支用,則可無來頭窘跲之慮,常賑句管帖價穀折米二千四百七十一石零,訓局米五百三十八石,癸巳移錄穀折米三千八百九十七石零,均廳句管己卯合錄穀折米一萬一千五百十六石零,戊戌移錄穀折米一萬一千五百七十六石零,合三萬石,移作常賑別劃穀,自明年盡分取耗,全數會錄,而常賑應下中奴婢貢給代米一千六百二十二石,水原給代米七百石,就此取用,常賑元穀,則恤典應下外,更無得移劃他用,量其耗條出入,有餘則移錄於別劃穀,不足則取用於別劃耗條餘數,撙節其用,年年添付,則可以漸次滋息,而停蕩與移劃,若不嚴防,則其弊猶前,是豈釐救經遠之本意哉?此則一依故重臣李命植丙辰疏請,而申明施行,以言乎均廳穀,則此係給代所需,不容推移闊狹,而每以倭供別下儲置不足,年年移劃,漸致耗竭,來頭需用,着手無處,將不免有彼此俱困之歎,此亦須有別劃不時之需,然後可無移割均穀之弊,均廳句管己卯合錄穀折米二萬一千六百七十一石零,移作辛丑別置米·丙寅別置米中年例耗作二千八十五石零,自明年仍留移付,竝盡分會錄,勿入停蕩,一依丙寅別置穀例施行,壬戌穀則乃是辛酉奴婢貢給代之年例應作者也。別均軍作等穀,則初不入於年例應作,用備給代不足者也,而見在本穀,俱極零星,壬戌穀則自明年姑勿作錢,三司穀耗條之應作者,亦竝仍留,年年添錄於壬戌穀,別均軍作米及統營錢代米,惠廳句管請得移錄米合四萬六千八百七十八石零,作爲均軍米,自明年如例取耗,全數會錄,如非大關經費之事,更勿如前作錢,漸充舊摠,則經用之耗詘者,可以補完,而穀名之繁冗者,亦當釐正,以此申明定式,何如?上曰,依爲之。出擧條敦仁曰,各道結錢,卽是春間上納者,而近因營建,與度支區劃,自備局換作還穀,是謂丙申別貿米,而結錢換用之代,每於歲末,以各道權減蔘錢及停番錢,移納本廳,始自丙申,拖至癸卯矣。結賦所重,與他自別,近來經用,雖使及期準納,尙患不給,今以貿米推移之故,捨此春間應捧,待彼歲末換劃,致令排等應下,未免屢朔空缺,事之苟艱,莫此爲甚。自明年各道結錢,更勿換劃,直以當納番錢,區劃貿米,則是不過差退一年耗條而已,而其在事面,實是穩便,請令廟堂,依此施行。年前加定雉鮮價減下錢八千八百七十餘兩,關東海稅錢一千七百餘兩,實出常賦經用,不是羡餘別儲,而戊子·癸巳以後,年年移劃於本道請得營建度支等區劃,有若常例,都無防限者,有非貢稅法意,不但爲目下所需,來頭爲弊而已。旣往則雖不可追,今後則更勿擧擬於請得移劃等事,申明定式似好,故敢此仰達矣。上曰,依爲之。出擧條敦仁曰,臣以各道上納事前後筵稟申飭,不啻屢矣,而各邑之恬不動念,愈往愈甚,已往未收之尙不了殺,姑無論,當年條米木錢未收數又夥然,蓋其愆限之已狃,而經歲之成習,歲以爲課,便如逋藪,揆以國法,寧欲無言。今聞湖西五邑大同米太三千五百石所載各船,擧皆氷泊於近江云。取考其裝發文蹟沿路護送,則其所氷泊,未必不由於船漢輩,從前舞弄,故爲逗留之奸弊,故方自臣廳,嚴飭各船主,使之馱納,其不遵令者,亦當移法司照律,而雖以各該邑言之,苟能隨其船泊,趁卽裝送,則渠輩亦安敢婉晩至此乎?氷泊邑守令,亦不可置而不論。洪州牧使洪耆燮,溫陽郡守李景愚,新昌縣監朴庚興,扶餘縣監沈淳祖,恩律縣監趙奎年,竝令該府拿問處之。至於公州,則前次臭載外未收米,又爲二千六百餘石之多矣,該邑雖曰積弊,正賦自有所重,則無難經歲,固萬萬駭然,而卽伏見完伯啓本,則大同所載船一隻,又爲致敗於沃溝境,監官及船格渰死,至爲九名之多矣。公納踰限,雖成痼弊,愆滯至及於冬令,裝送乃在於風高,以致臭載之相屬,人命之多渰,是何異於驅入於必死,而欲望其利涉乎?不可但以晩裝言,公州判官洪明燮,爲先罷黜該倅,以藍浦地臭載事,行將拿來矣。待就囚,以此添問目取招勘處,此後則上納之十月裝發者該守令,直以晩裝律,自本道摘發論勘之意,嚴關知委於各道道臣。至若錢木未收諸邑,兩稅之全不納者或有之,雖若干塞責,而餘數之反過於全不納者亦多,以至計千與百,及於零星,則無邑不未收,而許多舊未收,又是自如也。此歲無餘,而惟事玩愒,無意收刷,苟有一分國綱,寧容乃爾,姑先行關各道,無論新舊未收之數爻多寡,罔夜嚴督,使之陸續來納,此歲前無遺了畢,而第觀所納之勤慢,繼當次第論勘之意,措辭嚴飭,何如?上曰,依爲之。出擧條蘭淳曰,宗廟儀軌之有事添錄,自有延稟定式矣。自庚辰以後,至于今二十二年,年例奉審增修之外,世室附廟尊號許多儀節,尙未修定,萬萬未安,今將經紀始役,日記考出各司進排等節,依已例擧行之意,敢此仰達矣。上曰,依爲之。出擧條羲錫曰,玉堂所懷奏之。肯洙曰,臣以勤聖學事,前後陳達,非止一再,此非但臣言之爲然,大小臣僚,莫不以此爲汲汲先務者,誠以聖學之勤與不勤,實係國家治忽安危之機故耳。竊計,我殿下自春徂冬,停講撤對之日,常多於開筵晉接之時,以言乎經,則一部詩經,尙今未訖,以言乎史,則周歲進講者,卷又無多,如是而安望其聖學之將就乎?日前召對,特行於許久停撤之餘,實不勝欽仰萬萬,庶冀有奮發聖志,繼續緝熙之功,而纔始旋撤,依舊悠泛,臣未敢知,淸燕濩蠖之中,耳目之所接,思慮之所向,或不爲事物之所撓奪,而有此間斷者乎?此雖臣過計之憂,尤不任憧憧之忱耳,見今經筵,雖已按例頉稟,召對之規,異於法筵。伏願簡其禮貌,日賜召接,俾聖學有終始之效,使群下釋寒曝之憂焉。上曰,體念矣。出擧條羲錫曰,今日賓對,兩司無一人進參,事甚未安。違牌諸臺,竝推考,何如?上曰,依爲之。出擧條上命大臣先退,命史官就座。仍命退,諸臣以次退出。
上在昌德宮。停常參·經筵。
洪羲錫,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
洪羲錫啓曰,明日召對取稟。傳曰,停。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,左副承旨洪說謨,同副承旨趙然春,今日不爲仕進,竝卽牌招,何如?傳曰,允。
又啓曰,行大司憲李憲球,掌令韓啓源·南秉哲,持平南性敎牌不進,執義成近默,持平洪直弼在外,監察茶時之意,敢啓。傳曰,知道。
以司諫金逸淵,獻納尹敎成,正言鄭基世·金觀燮,掌令韓啓源·南秉哲,持平南性敎牌不進罷職傳旨,傳于洪羲錫曰,只推。
以修撰宋能圭牌不進罷職傳旨,傳于洪說謨曰,只推。
以同副承旨趙然春牌不進罷職傳旨,傳于洪羲錫曰,只推。
洪說謨啓曰,卽者吏曹郞廳來言,寧遠郡守閔行鎭,南海縣令金增,憲府則雖已署經,諫院不備,不得署經云,除在外外,未肅拜·呈告人員,竝卽牌招,何如?傳曰,一司除署經。
洪說謨,以弘文館言啓曰,修撰宋能圭,旣有只推之命,卽爲牌招察任,何如?傳曰,允。
洪羲錫,以御營廳言啓曰,因禮曹草記,光陵局內捉虎事,定將校率領砲手,今月二十四日,出送行獵矣。二十五日申時量,中豹虎一頭,捉得於本陵靑龍近處,故謹此封進,而仍爲行獵之意,敢啓。傳曰,知道。
上在昌德宮。停常參·經筵。
洪說謨啓曰,明日召對取稟。傳曰,停。
洪羲錫啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李穆淵啓曰,右承旨洪鍾應,右副承旨徐元淳,同副承旨趙然春,今日不爲仕進,竝卽牌招,何如?傳曰,允。
以修撰宋能圭牌不進罷職傳旨,傳于洪說謨曰,只推。
洪說謨,以弘文館言啓曰,副校理李繪九,自鄕上來云,修撰宋能圭,旣有只推之命,竝卽牌招察任,何如?傳曰,允。
洪羲錫啓曰,行大司憲李憲球,掌令韓啓源·南秉哲,持平南性敎牌不進,執義成近默,持平洪直弼在外,監察茶時之意,敢啓。傳曰,知道。
以司諫金逸淵,獻納尹敎成正言鄭基世·金觀燮,掌令韓啓源·南秉哲,持平南性敎牌不進罷職傳旨,傳于洪羲錫曰,只推。
以右承旨洪鍾應,右副承旨徐元淳,同副承旨趙然春牌不進罷職傳旨,傳于洪羲錫曰,只推。
以修撰宋能圭牌不進罷職傳旨,傳于洪說謨曰,只推。
洪羲錫,以兵曹言啓曰,同知中樞府事金得彦,五衛將朴弘鎭·徐華淳·曺華振·李季淵·劉漢紀,景福宮衛將金致浩·李之馨,慶熙宮衛將金聖根·鄭運河,俱以病難供職,呈狀乞遞,竝改差,何如?傳曰,允。
又以御營廳言啓曰,光陵靑龍近處,中豹虎一頭,捉得封進之後,連爲行獵,今月二十六日未時量,小豹虎一頭,又爲捉得於本陵火巢內,故謹此封進,而仍爲行獵之意,敢啓。傳曰,知道。
上在昌德宮。停常參·經筵。
洪說謨啓曰,明日召對,取稟。傳曰,停。
趙然春啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
洪義錫啓曰,右副承旨徐元淳,今日不爲仕進,卽爲牌招,何如?傳曰,允。
趙然春啓曰,行大司憲李憲球,掌令韓啓源·南秉哲,持平南性敎牌不進,執義成近默,持平洪直弼在外,監察茶時之意,敢啓。傳曰,知道。
以司諫金逸淵,獻納尹敎成,正言鄭基世·金觀燮,掌令韓啓源·南秉哲,持平南性敎牌不進罷職傳旨,傳于趙然春曰,只推。
以右副承旨徐元淳牌不進罷職傳旨,傳于趙然春曰,只推。
洪說謨,以弘文館言啓曰,修撰宋能圭,旣有只推之命,卽爲牌招察任,何如?傳曰,允。
洪鍾應,以兵曹言啓曰,羽林衛將金善永,時帶別軍職,職務相妨,忠壯衛將許雲老病難供職,呈狀乞遞,竝改差,何如?傳曰,允。
上在昌德宮。停常參·經筵。
洪鍾應,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
徐元淳啓曰,明日召對,取稟。傳曰,停。
趙然春啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
洪鍾應啓曰,左副承旨洪說謨,今日不爲仕進,卽爲牌招,何如?傳曰,允。
趙然春啓曰,行大司憲李憲球,掌令韓啓源·南秉哲,持平南性敎牌不進,執義成近默,持平洪直弼在外,監察茶時之意,敢啓。傳曰,知道。
以司諫金逸淵,獻納尹敎成,正言鄭基世·金觀燮,掌令韓啓源·南秉哲,持平南性敎牌不進罷職傳旨,傳于趙然春曰,只推。
以左副承旨洪說謨牌不進罷職傳旨,傳于趙然春曰,只推。
洪鍾應,以御營廳言啓曰,光陵局內中豹虎一頭·小豹虎一頭捉得封進之後,連爲行獵,今月二十八日午時量,中豹虎一頭,又爲捉得於本陵案山近處,故謹此封進,而仍爲行獵之意,敢啓。傳曰,知道。
上在昌德宮。停常參·經筵。
藥房都提調趙寅永,提調金左根,副提調李穆淵啓曰,伏未審日間,聖體,若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿問安。答曰,知道。
徐元淳啓曰,明日召對,取稟。傳曰,停。
趙然春啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而大臣俱有身病,不得來會云矣,敢啓。傳曰,知道。
李穆淵啓曰,右承旨洪鍾應,左副承旨洪說謨,今日不爲仕進,竝卽牌招,何如?傳曰,允。
傳于徐元淳曰,禮房承旨,馳詣宗廟·景慕宮,奉審摘奸以來。
傳于徐元淳曰,飭已施矣,興寅君最應敍用,司饔提調還差。
趙然春啓曰,卽見漢城府坐不坐單子,則連五日無緣不坐,詞訟劇地,委屬可悶,當該堂上,竝推考,何如?傳曰,允。
徐元淳,以弘文館言啓曰,修撰宋能圭差祭,副修撰尹穳在外,下番闕直,事甚未安。修撰李孝淳,副修撰沈膺泰,竝卽牌招,以爲推移入直之地,何如?傳曰,允。
趙然春啓曰,行大司憲李憲球,掌令韓啓源·南秉哲,持平南性敎牌不進,執義成近默,持平洪直弼在外,監察茶時之意,敢啓。傳曰,知道。
以司諫金逸淵,獻納尹敎成,正言鄭基世·金觀燮,掌令韓啓源·南秉哲,持平南性敎牌不進罷職傳旨,傳于趙然春曰,只推。
以右承旨洪鍾應,左副承旨洪說謨牌不進罷職傳旨,傳于趙然春曰,只推。
趙然春,以兵曹言啓曰,今十一月各廳堂下武臣朔試射,臣曹連因有故,不得爲之之意,敢啓,傳曰,知道。
又以都摠府言啓曰,副摠管沈能俊,以摠戎中軍,本營諸將官射會監試事,禁衛營晝仕出去之意,敢啓。傳曰,知道。
左議政金弘根疏曰,伏以臣猥右鼎席,獲前賓筵之列者再矣。恩不世而任至重,是宜有片言單辭之及於民國,以小效萬一稱塞,而顧其前後强聒,不過是疾病二字之支離厭聞而已。國體蔑裂,無有是理,司直之評,臣方側聽,而只就日前登對而言之,君父面命,全不諦審於咫尺之下,未有一言仰覆,旅進退於僚相周旋之次,有若泥塑斷梗之隨人提挈而止,臣誠拊躬悼悚,不遑爲職思之憂也。第惟聖敎所以嚴重懇複於臣者,臣退從諸臣之後,而始承聆之矣。鳴呼,眷寄之隆,敦勉之渥,此古昔明良千載一有之會也。有非如臣者流,所可倫擬,而以臣不肖無狀,厚誣主知,致煩此諄摯之誨,臣非木石,安得不聲淚交逬,莫知死所也?然念我殿下之不許臣去者,以輔相也,以此時國事也,臣愚所以抵冒斧鉞,以必去爲義者,亦惟其職則輔相也,其時則艱虞也,其事則國事也。以臣癃廢,其可一日冒當乎此哉?今殿下睿聖,旣以重任之不可數改而時憂國計,深紆宵旰之念,故發之辭旨,而深切簡當,有如是矣。獨未及察臣形實,萬不可以承佐贊襄,徒見其尸其餐而覆其餗矣。噫,全失聰明,何以爲人,神思恒眩,何事可做?有一於此,自知無幸,而猶復彈束趨走,簉周行而拾文陛之級,則是誠老馬之戀棧豆也。臣雖濡忍,汚不至是,將諉以義分之怵而瀆擾之懼,則古人死是官之歎,臣不能不永寤以欷於此也。以公而積辜恩方命之懼,以私而抱負乘剝牀之憂,臣情到此,豈不窮且慼矣乎?冒萬死大聲疾號,仰乞生成之澤,惟聖明憐之恤之,亟準臣前席所懇,以幸具瞻,以究微諒,不勝大願。臣無任云云。答曰,省疏具悉卿懇。卿之言病,又何爲也?視廳之祟,自是向衰之例證,而眩不過有時或發者也,以是而作爲必辭之義諦,予所未曉也。向於筵懇時,予旣洞諭衷由,則其在情志之相孚,當有所勉回,而猶復如是,予固自顧慙歎,亦不能不慨然於卿也。予之眷注如此,卿之擔負又如此,則卿之去就,豈不有關於國家隆替,而乃有此引病乞解之言者,實予意慮之所不及矣。卿須諒此至意,亟斷來章,安心調護,以副予終始倚畀之誠。仍傳于徐元淳曰,此批答,遣史官傳諭。
上在昌德宮。停常參·經筵。
徐元淳啓曰,明日召對,取稟。傳曰,停。
趙然春啓曰,合辭許久闕啓,事甚未安。除在外外,未肅·拜呈告人員,竝卽牌招,何如?傳曰,允。
又啓曰,來初五日朝參日次,而崇陵忌辰祭正日相値,頉稟之意,敢啓。傳曰,知道。
傳于徐元淳曰,禮房承旨,馳詣受香所,奉審摘奸以來。
傳于徐元淳曰,臘享大祭親傳香後,仍詣社稷,省牲省器矣,該房知悉。
以江原監司趙秉憲狀啓,歙谷縣民家失火事,傳于趙然春曰,聞甚矜惻,元恤典外,別加顧助,結構奠接之方,廟堂措辭分付。
趙然春啓曰,行大司憲李憲球,掌令韓啓源·南秉哲,持平南性敎牌不進,執義成近默,持平洪直弼在外,監察茶時之意,敢啓。傳曰,知道。
以司諫金逸淵,獻納尹敎成,正言鄭基世·金觀燮,掌令韓啓源·南秉哲,持平南性敎牌不進罷職傳旨,傳于趙然春曰,只推。
以修撰李孝淳,副修撰沈膺泰牌不進罷職傳旨,傳于趙然春曰,只推。
徐元淳,以奎章閣言啓曰,景慕宮望廟樓,今朔奉審,無頉之意,敢啓。傳曰,知道。
又以禮曹言啓曰,來壬寅年正朝朝賀節目,當爲磨鍊,而正月初一日,適與社稷祈穀大祭齋戒相値矣。謹稽謄錄,則在前如此之時,有稟旨退行之例,今此正朝朝賀,以初二日退行,何如?傳曰,允。
又以漢城府言啓曰,今辛丑年獻民數時,京中及八道戶口摠數,抄錄入啓,而濟州三邑民數,姑未修送矣。海島之往返遲速,有難預料,不得一時磨勘,此則待其修送,追後添錄之意,敢啓。傳曰,知道。
趙然春,以都摠府言啓曰,副摠管趙元錫,以御營中軍,本營諸將官射會監試事,南別營晝仕出去之意,敢啓。傳曰,知道。
又以兵曹言啓曰,宣傳官金翰喆,身病猝重,無望供職,呈狀乞遞,改差,何如?傳曰,允。
又以御營廳言啓曰,光陵局內,中豹虎二頭·小豹一頭,捉得封進之後,連爲搜覓,更無虎跡,山行軍仍爲撤還,陵寢近處,一獵三捉,則該校論賞,曾有已例矣。捉虎將敎鍊官折衝崔致興,宜有論賞之擧,而臣不敢擅便,令該曹考例,稟處,何如?傳曰,允。
又以刑曹言啓曰,謹依下敎,毆打武監之朴秀謙,嚴刑一次後,慶尙道晉州牧定配所,卽爲押送之意,敢啓。傳曰,知道。
上在昌德宮。停常參·經筵。
趙然春,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
洪說謨啓曰,明日召對,取稟。傳曰,停。
趙然春啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,行大司憲李憲球,掌令韓啓源·南秉哲,持平南性敎牌不進,執義成近默·持平洪直弼在外,監察茶時之意,敢啓。傳曰,知道。
以司諫金逸淵,獻納尹敎成,正言鄭基世·金觀燮,掌令韓啓源·南秉哲,持平南性敎牌不進罷職傳旨,傳于趙然春曰,只推。
趙然春,以都摠府言啓曰,副摠管趙元錫,以御營中軍,本營諸將官射會監試事,南別營晝仕出去之意,敢啓。傳曰,知道。
禮曹,來壬寅年正月初二日正朝朝賀應行節目,參考前例磨鍊爲白去乎,依此擧行,何如?判付,啓權停爲良如敎。
上在昌德宮。停常參·經筵。
藥房都提調趙寅永,提調金左根,副提調李穆淵啓曰,節屆隆冬,寒事轉甚,伏未審日間,聖體,若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
洪說謨啓曰,明日召對,取稟。傳曰,停。
洪羲錫啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李穆淵啓曰,右承旨洪鍾應,右副承旨徐元淳,今日不爲仕進,竝卽牌招,何如?傳曰,允。
傳于洪說謨曰,吏兵批歲抄點下者,依例捧傳旨。
以右承旨洪鍾應,右副承旨徐元淳牌不進罷職傳旨,傳于洪羲錫曰,只推。
洪羲錫啓曰,明日傳香,禮房承旨當爲齋宿,而右副承旨徐元淳,旣有只推之命,卽爲牌招,何如?傳曰,允。
又啓曰,大司憲李憲球,掌令韓啓源·南秉哲,持平南性敎牌不進,執義成近默,持平洪直弼在外,監察茶時之意,敢啓。傳曰,知道。
以司諫金逸淵,獻納尹敎成,正言鄭基世·金觀燮,掌令韓啓源·南秉哲,持平南性敎牌不進罷職傳旨,傳于洪羲錫曰,只推。
以司鑰南孟甲手本,別監金潤恒被打事,傳于洪羲錫曰,令秋曹査處以入。
上在昌德宮。停常參,經筵。
洪說謨啓曰,明日召對,取稟。傳曰,停。
洪鍾應啓曰,行大司憲李憲球,掌令韓啓源,持平南性敎呈辭,執義成近默,持平洪直弼在外,掌令南秉哲未肅拜,監察茶時之意,敢啓。傳曰,知道。
洪羲錫啓曰,同副承旨趙然春,今日不爲仕進,卽爲牌招,何如?傳曰,允。
以右副承旨徐元淳再牌不進罷職傳旨,傳于洪羲錫曰,只推。
以同副承旨趙然春牌不進罷職傳旨,傳于洪羲錫曰,只推。
洪說謨,以禮曹言啓曰,臘享大祭親傳香後,仍詣社稷,省牲省器事,命下矣。謹依前例節目中,傳香時服色,以翼善冠·衮龍袍磨鍊,動駕時服色,以遠遊冠·絳紗袍磨鍊,以入之意,敢啓。傳曰,知道。
洪鍾應,以兵曹言啓曰,今十二月十四日大駕詣社稷,親行臘享大祭省牲省器時,隨駕營門,當爲磨鍊矣。禁御兩營鄕軍,則今旣停番,何營軍兵隨駕,何營軍兵留陣,而禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,依今春毓祥宮展拜時例爲之。
又以都摠府言啓曰,副摠管趙元錫,以御營中軍,本營諸將官射會監試事,南別營晝仕出去之意,敢啓。傳曰,知道。
又以兵曹言啓曰,忠翊衛將金應秀,病難供職,呈狀乞遞,改差,何如?傳曰,允。
上在昌德宮。停常參·經筵。
藥房提調金左根,副提調李穆淵啓曰,伏未審日間,聖體,若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
徐元淳啓曰,明日召對,取稟。傳曰,停。
洪鍾應啓曰,行大司憲李憲球,掌令韓啓源,持平南性敎呈辭,執義成近默,持平洪直弼在外,掌令南秉哲未肅拜,監察茶時之意,敢啓。傳曰,知道。
李穆淵啓曰,右副承旨徐元淳,同副承旨趙然春,今日不爲仕進,竝卽牌招,何如?傳曰,允。
洪鍾應啓曰,備邊司郞廳來言,今日賓廳日次,而國忌正日相値,不得來會云矣,敢啓。傳曰,知道。
徐元淳啓曰,卽見漢城府坐不坐單子,則連三日無緣不坐,詞訟劇地,委屬可悶,當該堂上,竝推考,何如?傳曰,允。
以同副承旨趙然春牌不進罷職傳旨,傳于徐元淳曰,只推。
洪鍾應,以兵曹言啓曰,今月初七日,一羽禁軍番次矣,該番將有闕之代,依承口傳擬入之意,敢啓。傳曰,知道。
兵曹口傳政事,以安弼壽爲羽林將。
兵曹口傳政事,副護軍單安弼壽。
洪鍾應,以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
上在昌德宮。停常參·經筵
王大妃殿誕日,大殿,大王大妃殿·中宮殿,內閣·政院·玉堂·朝廷二品以上·六曹堂上口傳問安。答曰,知道。王大妃殿單子問安,答曰,知道。
徐元淳啓曰,明日召對,取稟。傳曰,停。
傳于李穆淵曰,時原任大臣留待。
傳于李穆淵曰,時原任大臣入侍。
吏曹口傳政事,檢閱單李裕元。
徐元淳啓曰,吏曹判書金蘭淳,參判趙斗淳,參議李圭祊牌不進推考傳旨及罷職傳旨,今方捧入。而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
趙然春,以兵曹言啓曰,新除授羽林衛將安弼壽,時無職名,依例口傳付軍職以入之意,敢啓。傳曰,知道。
有政。吏批,判書金蘭淳牌不進,參判趙斗淳進,參議李圭祊牌不進,右副承旨徐元淳進。啓曰,判書金蘭淳,參議李圭祊竝牌招不進,小臣獨政未安,何以爲之?敢稟。傳曰,仍爲之。
又啓曰,公州牧判官,今當差出,而本州以營下劇邑,物衆地大,素稱難治,不可不擇差,同道及他道有聲績已準限·未準朔守令,竝擬,何如?傳曰,允。以徐箕淳爲同義禁,具行益·卓雲翰爲禮曹正郞,金熙逌爲兵曹佐郞,沈承祖爲懿陵令,韓鎭㝢爲禁府都事,元絳爲造紙別提,李正觀爲禁府都事,尹守鳳爲楚山府使,尹致膺爲公州判官,南學訓導單金秉燮·興寅君最應,司饔院提調單最應。
兵批,行判書洪敬謨進,參判洪學淵病,參議李是鍊入直,參知洪龜燮病,同副承旨趙然春進。以李忠運爲同知,金善永爲宣傳官,尹喜柱·鄭鶴濟·李基豊·張斗斌·閔楫·李圭震爲五衛將,李光暎·白珩洙爲忠翊將,李錫遠·李得淵爲忠壯將,陳光一·金履璜·鄭豊錫爲景福將,金壽哲·黃仁得爲慶熙將,李恒坤爲訓鍊僉正,孫有光爲白峙僉使,同知單鄭運河,僉知二單安弼壽·劉漢紀,僉知加設單李熙昇,護軍李寬奎,李存敬·李顯英·金得彦,副護軍閔致文·李謙在·李源達·趙咸永·南錫圭·尹永培·趙存卿·鄭宅善·李信泳·李應謙·李敬達·金翰喆·金晉淵·金用基·韓仁植·權謙·吳致慶·洪·鄭日復·吳致文·李熙達·柳宗謹,以上竝單付。
吏批,再政。以閔祥鏞爲工曹佐郞,朱樂浩爲英陵令,鄭夏源爲軍器主簿,李淳榮爲鎭川縣監。
兵批,再政。以趙元錫爲訓鍊都正,柳爲訓鍊判官,同知單李之馨,僉知三單尹喜柱,李奎震,白珩洙。
吏批,三政。以鄭淳榮爲宗廟令。
傳于徐元淳曰,左承旨許遞,前望單子入之。
以吏曹參議李圭祊再牌不進罷職傳旨,傳于趙然春曰,只推。
趙然春,以摠戎廳言啓曰,本廳右部千摠金善命,身病甚重,勢難察任,改差,何如?傳曰,允。
辛丑十二月初六日辰時,上御熙政堂。時原任大臣入侍時,行都承旨李穆淵,記事官李玄文,別兼春秋金益文,記事官金世均,判府事趙寅永,左議政金弘根,右議政鄭元容,以次進伏訖。上曰,史官分左右。寅永進前奏曰,近日日氣過寒,寒溫不適,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。寅永曰,今日慈殿誕辰,而卽臣民慶祝之日矣。上曰,左相病患快復,今日登筵甚幸。弘根曰,臣之狗馬賤疾,積有源委,非一朝一夕,望其有差減之勢,而以往推來,漸至於必無幸而已,姑不至委頓床席,則今日候班,不敢不進參矣。上曰,領府事患節,近果何如耶?寅永曰,近聞症勢,比前稍減,而篤老久病,差復未易,但精神酬酢,則如常云矣。上曰,近聞閭巷間,運氣大熾云,信然否?寅永曰,此病自西關而來,都下方熾,三南亦大熾云。大抵此症,每於飢饉之餘,有所輪行者,而方今年事連豐,而猶不寢熄,誠非細憂,而近來都下,亦有二日瘧。所謂二日瘧者,卽間二日作痛之症也。上曰,英咭利國,近得討平云,幸也。寅永曰,箕伯與灣尹狀辭,已爲登徹,而大抵勝戰云者,卽是水戰也。水戰之勝敗,不過戰船幾隻之謂也。沿海夷船,去來無常,其的報則姑難詳探也。上曰,早晩間將送御史矣,抄啓以入,可也。弘根曰,卽承御史抄啓之命,臣不勝攢祝之至,今日民生困瘁,不可但以倒懸言也。十年來饑饉癘疫,傷害固多,而亦由方伯·守令,不能盡字惠懷保之方,往往有貪官墨倅,肆行掊克,浚民膏血,剝民肌膚,莫之聊生,政宜分遣廉察,無憚大吏强禦,苟有不法無良,一切論核,實是朝家恤民之意也。西北·畿湖,比年有直指之行,而他道則多年闕然也。民情以致抑鬱,長吏無所忌憚,際承聖敎,審將以早晩分遣御史,爲生民憂勤之盛,實爲目下急先之務,而臣等沁泄之罪,無所逃矣。謹當退出商議,精抄以入,而雖於抄外,聖衷若有堪任其事者,特旨命送,亦多已例矣。元容曰,今伏承繡衣抄啓之特敎,伏想聖衷,出於軫民事,誠不勝欽仰矣。生民休戚,亶係於字牧之官,而細察其廉貪臧否者,莫如御史之行,然亦係其人之何如,若精擇以送,則必有實效矣。上命書傳敎曰,政官牌招開政。世均曰,臣以本館事,有所仰達者矣。翰林召試被選人,間月付職,自是古規,而若値左右史不備之時,則筵稟後翌月付職,亦多近例,檢閱當次人李裕元,令該曹口傳單付,牌招入直,何如?上曰,依爲之。出擧條世均曰,時政記纂修事緊,檢閱當次人李裕元,付職後使之署前,行公,何如?上曰,依爲之。出擧條上命大臣先退,史官就座。仍命退,諸臣以次退出。
上在昌德宮。停常參·經筵。
趙然春啓曰,明日召對,取稟。傳曰,停。
又啓曰,行大司憲李憲球,掌令韓啓源·南秉哲,持平南性敎呈辭,執義成近默,持平洪直弼在外,監察茶時之意,敢啓。傳曰,知道。
承旨前望單子入之,李源達落點。
趙然春啓曰,假注書成錫魯,身病猝重,勢難察任,今姑改差,何如?傳曰,允。
成錫魯改差,代以李東爲假注書。
趙然春啓曰,行都承旨李穆淵,左承旨洪鍾應,右承旨洪說謨不爲仕進,左副承旨徐元淳式暇出去,新除授右副承旨李源達未肅拜,院中只有臣一人,伴直無人,右副承旨李源達,所當牌招,而拘於廳規,不得請牌,何以爲之?敢稟。傳曰,牌招。
又啓曰,新除授右副承旨李源達,以前任驪州牧使,方在解由未出中,何以爲之?敢稟。傳曰,勿拘。
傳于趙然春曰,當該承旨推考。
趙然春啓曰,右副承旨李源達牌不進,伴直無人,右承旨洪說謨,所當牌招,而拘於廳規,不得請牌,何以爲之?敢稟。傳曰,牌招。
以右副承旨李源達牌不進罷職傳旨,傳于趙然春曰,只推。
趙然春啓曰,右承旨洪說謨牌不進,伴直無人,右副承旨李源達,旣有只推之命,所當更請牌招,而拘於廳規,不得請牌,何以爲之?敢稟。傳曰,牌招。
以右承旨洪說謨牌不進罷職傳旨,傳于趙然春曰,只推。
趙然春啓曰,右副承旨李源達牌不進,伴直無人,右承旨洪說謨,旣有只推之命,所當更請牌招,而拘於廳規,不得請牌,何以爲之?敢稟。傳曰,牌招。
以右副承旨李源達再牌不進罷職傳旨,傳于趙然春曰,只推。
上在昌德宮。停常參·經筵。
徐元淳啓曰,明日召對,取稟。傳曰,停。
趙然春啓曰,行大司憲李憲球,掌令韓啓源·南秉哲,持平南性敎呈辭,執義成近默,持平洪直弼在外,監察茶時之意,敢啓。傳曰,知道。
徐元淳啓曰,右副承旨李源達,今日不爲仕進,卽爲牌招,何如?傳曰,允。
又啓曰,同義禁徐箕淳,除拜後過三日不爲出肅,依定式推考警責,仍卽牌招察任,何如?傳曰,允。
注書李玄文病,代以張德良爲假注書。
以右承旨洪說謨再牌不進罷職傳旨,傳于趙然春曰,只推。
以右副承旨李源達牌不進罷職傳旨,傳于趙然春曰,只推。
趙然春,以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
上在昌德宮。停常參·經筵。
徐元淳啓曰,明日召對,取稟。傳曰,停。
洪鍾應啓曰,行大司憲李憲球,掌令韓啓源·南秉哲,持平南性敎呈辭,執義成近默,持平洪直弼在外,監察茶時之意,敢啓。傳曰,知道。
李穆淵啓曰,右副承旨李源達,今日不爲仕進,卽爲牌招,何如?傳曰,允。
傳于洪說謨曰,留院公事入之。
以右副承旨李源達牌不進罷職傳旨,傳于徐元淳曰,只推。
以濟州防禦使李源祚狀啓,新進上唐金橘,不得如例封進,惶恐待罪事,傳于徐元淳曰,勿待罪事,回諭。
以全羅監司李敦榮狀啓,興德縣監朴性秀,受由上京,謂有身病,尙不還官,不得已罷黜事。
傳于洪說謨曰,令該曹口傳差出,催促下送。
吏曹口傳政事,以金時中爲興德縣監。
洪鍾應啓曰,卽者吏曹郞廳來言,鎭川縣監李淳榮,憲府則雖已署經,諫院則不備,不得署經云,除在外外,未肅拜·呈告人員,竝卽牌招,何如?傳曰,一司除署經。
洪鍾應,以禁衛營言啓曰,本營千摠兪膺煥,身病猝重,勢難察任,改差,何如?傳曰,允。
又以義禁府言啓曰,慶尙監司洪在喆啓本內,慶州前府尹洪鍾遠·金邁淳·尹致謙·李寅弼·趙基復·兪章煥等罪狀,竝令攸司稟處,時府尹鄭最朝,爲先罷黜,其罪狀,亦令攸司稟處時府尹鄭最朝,爲先罷黜,其罪狀,亦令攸司稟處事,啓下矣。洪鍾遠·金邁淳·李寅弼·趙基復,俱以身死勿論,尹致謙·兪章煥,今方待命,竝拿囚,鄭最朝亦爲待命,而閣臣勿爲拿囚,載在法典,依例留置待命所,待開坐捧供,何如?傳曰,允。
慶尙監司洪在喆疏曰,伏以臣謬膺藩寄,歲周而餘,威不足以彈壓一路,才不足以綜理庶務,萬無以對揚我聖明委畀之重,夙宵悶懼,集木隕谷,惟以宣布於下,導達於上,爲毫分報答之地。迺者各樣保布之區別許代,寔出格外,德意曠絶,窮蔀軍民之聚首感頌者,若蟄聞雷,如枯生華,不煩乘輿之惠,普覃挾纊之恩,方仰藉王靈,俯竭駑鈍,冀弛南顧之憂,而第今結簿纔畢,兩稅之本木收捧,最爲末如何之政,臣於前啓,備陳綿農失手之狀,有不必架疊,而大抵遇歉之時,雖曰慘酷,未嘗無彼勝於此,而至若擧全省均是掃如者,此又挽近之所未聞也。噫,事固有言浮於實,而目下景色,誠恐其實浮於言,臣雖至愚,非不知任土之貢,惟正之賦,遽難闊狹,而苟以今秋之綿荒,若責常歲之定例,則是所謂垂綆於已眢之井,而求毛於不存之皮也。見今木直,日甚一日,一疋之直,漸至爲五六百文,而所謂五六百文者,亦不過設言也,其實則場巿懋遷,從以遂阻,無眞個可得之道,而當節未幾,冬猶極艱,舊儲無多,春後可知。竊念大同之制,以米七斗作木一疋,一疋之價,代錢二兩,則此固較量平停,永遠可遵之式,而疋木時價,將至於五六百文,則以米準折,殆爲二十斗內外,此與立法本意,旣甚逕庭,而値玆少康,責其本米,則假如二十斗之納,容可以頭會箕斂,而一轉而爲木納,則木是無麪之不飥而絲縷之細,初未上身,尺寸之微,便同剜肉,今雖通計境內,以木爲名者,決知其懸不及當納之數,而且況本道下納,爲他道所無之典乎?素稱所産之邑,尙復云然,初非宜土之處,尤當如何,其勢將至於轉而他貿,則往來輸轉之費,更在本木之外,而縱或奔走取覓,亦難乎充其數矣,此非臣臆料妄度,而守宰之論報如此,民人之呼訴如此,及其催督之際,犴獄以逼之,箠楚以毒之,則其於行不得之事,必多扶老携幼,散而之四者,終何補於公賦也?有民然後,田野可闢,公賦可征,而此非但無益於今年之公賦,抑亦有妨於明年之公賦也,必矣。唉彼蠢蠢,皆我殿下赤子耳。始望父母之邇,竟憾天地之大,則還恐有違於本固邦寧之訓,爲今之道,惟有趁限代捧,以舒其力,而大同所需,只爲其頒給貢價,則顧此代捧,在經費別無損益,於貢民有利害,若以貢民利害,爲之持難,則西人之粲粲衣服,獨非東人鞙璲不長之歎耶?臣若的見民情民勢之判不可强,而徒齎嚴畏,不以實陳,致使無告之類,竟未蒙涵濡懷保之澤,則是豈體朝家如傷之意,而勘臣辜負,合置何辟,玆敢不避猥屑,干冒崇德。伏乞天地父母,曲加諒察,亟賜變通,大同則特命純錢,田稅則事體自別,雖不敢渾請,而至於咸陽·山淸·安義·居昌等四邑大同,元係錢納,田稅只爲木捧,而其地本非産綿也。故平年辦納,亦甚窘渴,所以前後繡單道啓,輒請永作代錢,迄今未施者,而其艱納之狀,比他邑不啻倍蓰,四邑田稅,亦令三分二代錢,俾幾萬生靈,得有以安生樂業,歌詠聖化,不勝至祝。臣無任云云。答曰,省疏具悉。疏辭,令廟堂稟處。
上在昌德宮。停常參·經筵。
藥房提調金左根,副提調李穆淵啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
徐元淳啓曰,明日召對,取稟。傳曰,停。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李穆淵啓曰,左承旨洪鍾應,右副承旨李源達,同副承旨趙然春,今日不爲仕進,竝卽牌招,何如?傳曰,允。
徐元淳啓曰,備邊司郞廳來言,今日賓廳日次,而大臣俱有身病,不得來會云矣,敢啓。傳曰,知道。
傳于徐元淳曰,忠淸監司留待。
傳于徐元淳曰,忠淸監司入侍。
備忘記,忠淸監司金鼎均下直,長弓一張·長箭一部賜給。
以左承旨洪鍾應,右副承旨李源達,同副承旨趙然春牌不進罷職傳旨,傳于徐元淳曰,只推。
徐元淳啓曰,行都承旨李穆淵藥院進,左承旨洪鍾應,右副承旨李源達,同副承旨趙然春不爲仕進,右承旨洪說謨式暇出去,院中只有臣一人,伴直無人,同副承旨趙然春,旣有只推之命,更爲牌招,何如?傳曰,同副承旨許遞,前望單子入之。
又啓曰,行都承旨李穆淵藥院進,左承旨洪鍾應,右副承旨李源達不爲仕進,右承旨洪說謨式暇出去,同副承旨未差,院中只有臣一人,伴直無人,右副承旨李源達,旣有只推之命,更爲牌招,何如?傳曰,允。
承旨前望單子入之,李謙在落點。
徐元淳啓曰,新除授承旨李謙在,以前任南陽府使,方在解由未出中,何以爲之?敢稟。傳曰,勿拘。
又啓曰,行大司憲李憲球,掌令韓啓源·南秉哲,持平南性敎牌不進,執義成近默,持平洪直弼在外,監察茶時之意,敢啓。傳曰,知道。
以司諫金逸淵,獻納尹敎成,正言鄭基世·金觀燮,掌令韓啓源·南秉哲,持平南性敎牌不進罷職傳旨,傳于徐元淳曰,只推。
徐元淳,以司饔院監膳提調意啓曰,今日監膳時,供上生鮮體小,屢次點退,萬無改備之路。日勢漸晩,雖不得不捧入,而莫重御供,如是不謹,當該貢人,令攸司科治,而卽者貢人等呼訴內,冬節已深,江水合氷,不得設網,前儲已竭,新貿無路,明日日下生鮮,將至闕供之境,限捉得間願以活鷄,全數代封云。在前如此之時,曾有稟旨變通之事,而莫重御供,自下不敢擅便,臣亦惶恐待罪之意,敢啓。傳曰,知道。代封,勿待罪。
又以成均館大司成意啓曰,四學學製,例以四等設行,而中學敎授韓宓履奉命出疆,東學敎授徐有薰,南學敎授沈承澤,西學敎授南秉哲,俱有身病,限內尙不設行,事體所在,萬萬未安,令政院申飭,使之卽速設行,何如?傳曰,允。
徐元淳啓曰,因成均館草記,四學學製,申飭設行事,允下矣。中學敎授韓宓履奉命出疆,何以爲之,而東學敎授徐有薰,南學敎授沈承澤,西學敎授南秉哲,竝卽牌招,何如?傳曰,允。許遞。
徐元淳,以禮曹言啓曰,今十二月十五日行顯隆園忌辰祭享時,本園兩官,當爲備員,而令有闕未差,無以擧行,令未差之代,令該曹,以在京無故人口傳差出,以爲備員將事之地,何如?傳曰,允。
又以禮曹言啓曰,圖畫署有別遞兒祿窠,而自前以畫員實官中久勤人,次次許付矣。付錄人許淳,本署兼敎授差下代,當次人徐國麟,依例許付,何如?傳曰,允。
又以兵曹言啓曰,禁軍別將沈漢永,身病猝重,無望供職,呈狀乞遞,領軍之任,不可暫曠,改差,何如?傳曰,允。
又以兵曹言啓曰,宣傳官金善永,時帶別軍職,職務相妨,呈狀乞遞,改差,何如?傳曰,允。
又以刑曹言啓曰,司鑰南孟甲手本,別監金潤恒,被打於金玉鉉·朴祥文等處事,傳曰,令秋曹査實以入事,命下矣。金玉鉉·朴祥文捉來,與被打掖隷金潤恒,頭面査實,則金玉鉉所供內,以爲渠與潤恒,素所親知,而有如干雜技債所負矣。今年九月,潤恒着紅出來,督促債錢,而果未備給矣。今月初一日,潤恒又爲着紅出來,互相言詰之際,其父出來言責,則潤恒不揆老老之義,批頰其父,故人子至情,不勝憤恨,果爲毆打,隣居朴祥文,適在其家,合力毆打,而紅衣草笠則初無裂傷之擧,至於作黨十餘人之說,往來觀光之人,不爲不多,非但初不犯手,亦無記得其誰某云。朴祥文所供內,以爲渠於伊日,適在玉鉉家,潤恒着紅出來,以債錢事,與玉鉉鬪鬨,故渠果初則挽解,終焉合力共毆云,金潤恒所供內,以爲渠果欲捧債錢於玉鉉處,九月出去,不得推尋,故今月初一日,又爲出去,與玉鉉言詰之際,玉鉉與其父其兄及朴祥文,合力亂打,裂傷紅衣,破碎草笠,幾至死境,頹臥田畔艱辛雇人,背負還家,而其時作黨諸漢,朴祥文及玉鉉父兄外,實不知其姓名面目云矣。金玉鉉則雖恥乃父之受辱,旣知是人之掖隷,則固不敢私自毆打,而不忍一時之急憤,以致諸人之同力,紅衣破裂,雖爲發明,手勢所及,安得無傷,論其所犯,罪實爲魁,朴祥文之同力毆打,極爲頑悖,金潤恒則渠以掖隷,雜技放債,已是罪案,而身着紅衣,無難出江,爲其捧債,至於私鬪,究厥罪狀,亦極駭痛,所當分輕重考律勘處,而卽伏承査實以入之命,上裁,何如?傳曰,照律以入。
義禁府啓目,慶州前府尹尹致謙·兪章煥·鄭㝡朝等原情云云。問目內辭緣,泛稱遲晩,竝所當請刑是白乎矣,尹致謙·兪章煥等段,曾經侍從,勿爲請刑,鄭㝡朝段,閣臣勿爲請刑,載在大典通編,竝只議處,何如?判付啓依允。
徐元淳,以義禁府言啓曰,今日坐起時,鄭㝡朝捧供以入,而仍爲出送待命所之意,敢啓。傳曰,知道。
檢閱李裕元疏曰,伏以臣蒙騃愚憃,百無肖似,通籍未幾,猥玷名掄。迺者付職有命,牌召繼降,臣誠感激惶怵,竭蹶出肅,粗伸叩謝之忱,仍卽持被,亦已有日,密邇覲耿之地,周旋染翰之列,實是臣至榮大願,而第臣之妻三寸叔右議政臣鄭元容兼監春秋館事矣。臣職之當遞,在法卽然,私分之應避,暫冒猶悚,而間値齋日,今始陳籲。伏乞聖明,將臣所帶職名,亟許鐫改,以存公格,不勝幸甚。臣無任云云。省疏具悉。疏辭,下該曹稟處。
敎忠淸監司金鼎均書。王若曰,欲宣力汝翼,在簡上心,當方面不辭,往殿南服,出自二班卿月,去作一路福星,眷彼湖西,障我漢北,控山海六百餘里,其爲地也要衝,環左右五十三州。嗟,近日之凋瘵,苟非別盤錯利器曷,以奠袵席群生,惟卿,文忠家聲,儒雅宿望,闡魁甲而登玉署,炳琅詞華,長國子而佐銓衡,公平鑑藻,列郡之解印相屬,粵自漢直指按廉,二府之豐碑猶傳,合試召維翰服命,玆授卿以忠淸道觀察使兼兵馬水軍節度使巡察使公州牧使,卿其惟事事乃有備,克體宵旰之宸憂,勿察察以爲明,允副旬宣之隆寄,其餘裁稟,厥有典章。於戲,不惟予多誥若玆,宅乃牧乃,徒得君臥治之重,往哉欽哉。故玆敎示,想〈宜〉知悉。知製敎沈膺泰製進
辛丑十二月初十日辰時,上御熙政堂。忠淸監司入侍時,左副承旨徐元淳,假注書張德良,記事官金世均·李裕元,忠淸監司金鼎均,以次進伏訖。上曰,史官分左右。上曰,忠淸監司進前奏職姓名。鼎均進前奏職姓名訖。上曰,近來民情之遑急,莫可成說云。卿下去善爲之,可也。鼎均曰,臣未及赴任,本道民情邑弊,雖不得詳悉,而以京城不遠之故,或有傳聞,近來凋弊莫甚,殆至於莫可收拾之境云,而如臣之無似,猥膺重任,令登前席,親承面諭,未知將何以對揚萬一,萬萬惶悶,不知攸達矣。上命監司就座。元淳奏曰,宣諭,何以爲之乎?上曰,出去爲之,可也。命監司先退。上曰,史官就座,仍命退,諸臣以次退出。
上在昌德宮。停常參·經筵。
李謙在,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
徐元淳啓曰,明日召對,取稟。傳曰,停。
李謙在啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
以東學敎授徐有薰,南學敎授沈承澤,西學敎授南秉哲牌不進罷職傳旨,傳于徐元淳曰,只推。
徐元淳啓曰,學製申飭設行事,命下矣。東學敎授徐有薰,南學敎授沈承澤,西學敎授南秉哲,旣有只推之命,竝卽牌招,何如?傳曰,允。
徐元淳,以弘文館言啓曰,下番修撰沈能圭,以宗廟臘享大祭祭官,今日議政府肄儀時,晝仕出去之意,敢啓。傳曰,知道。
又以弘文館言啓曰,副修撰尹穳,自鄕上來云,卽爲牌招察任,何如?傳曰,允。
李謙在啓曰,行大司憲李憲球,掌令韓啓源·南秉哲,持平南性敎牌不進,執義成近默,持平洪直弼在外,監察茶時之意,敢啓。傳曰,知道。
以司諫金逸淵,獻納尹敎成,正言鄭基世·金觀燮,掌令韓啓源·南秉哲,持平南性敎牌不進罷職傳旨,傳于李謙在曰,只推。
以右副承旨李源達牌不進罷職傳旨,傳于徐元淳曰,只推。
以南學敎授沈承澤,西學敎授南秉哲牌不進罷職傳旨,傳于徐元淳曰,只推。
以副修撰尹穳牌不進罷職傳旨,傳于徐元淳曰,只推。
徐元淳,以內醫院都提調·提調意啓曰,待令醫官之稍遠地守令除拜者,近地相換,自有已例矣。興德縣監金時中,畿邑中,令該曹口傳相換,何如?傳曰,允。
吏曹口傳政事,興德縣監金時中,漣川縣監崔拱辰相換。
吏曹口傳政事,以洪時燮爲顯隆園令。
兵曹,以李存敬爲禁軍別將。
李謙在,以刑曹言啓曰,因毆打掖隷金玉鉉等査實草記,傳曰,照律以入事,命下矣。謹按律文,則大明律鬪毆條有曰,毆制使者,杖一百徒三年,名例有曰,隨從者減一等,首犯金玉鉉,決杖一百後,忠淸道牙山縣徒三年定配,隨從朴祥文,決杖九十後,江原道春川府徒二年半定配所,竝卽押送,同律不應爲條有曰,凡不應得爲而爲之事理重者,杖八十,掖隷金潤恒,決杖八十,懲礪放送之意,敢啓。傳曰,知道。
吏曹啓目,粘連啓下是白有亦。觀此藝文館檢閱李裕元上疏,則以爲,臣之妻三寸叔右議政臣鄭元容,兼監春秋館事矣。臣職之當遞,在法卽然,伏乞聖明,臣所帶職名,亟許鐫改,以存公格亦爲白有臥乎所,翰林與領監事相避,則翰林遞事,載在法典矣。檢閱李裕元,依法典,改差,何如?判付,啓依允。
義禁府啓目,粘連。向前尹致謙·兪章煥·鄭最朝等亦。尹致謙段,旣至爲屢萬石全逋,固難以一二年責完,而道啓條列之始逋添逋,卽具査明,則囚供分數之已捧未捧,有難曲恕,兪章煥段,元捧實數,若如成冊,則當年逋,想宜無加濫,而道査旣致添逋,糴法自有當律,竝只以此照律爲白乎旀,鄭㝡朝段,本邑還逋,固非一朝一夕,諸般規劃,可謂不能不措,則法外襲謬,藉或參恕,當年未完,獨非冒勘,雖以囚供觀之,取殖比及三年,餘還始充元數,則匠心雖出矯瘼,糴法終歸掩逋,以此照律,何如?判付,啓依允。
領府事李相璜,判府事趙寅永,左議政金弘根,右議政鄭元容等聯名箚曰,伏以今十五日社壇臘享,有省牲省器親行之命,是年是儀,卽我正廟已行之典也。述先毖祀,宸念甚盛,臣等孰不欽仰攢頌,候辰肅齋,擬瞻耿光於壇壝尊罍之間,而近聞沴氣流行,轉益熾蔓,輦路左右,比比欠淨,此時觸冒勞動,豈不有違於大聖人節宣保嗇之道乎?愚衷耿耿,玆敢具瀆聯陳。惟殿下,體兩殿惟憂之念,軫萬姓庶幾之祝,收還成命,千萬顒望。取進止。答曰,省箚具悉卿等之懇。所請勉從。仍傳于李謙在曰,此批答,遣史官傳諭于時原任大臣。
檢閱金世均疏曰,伏以臣與新除授右承旨臣李謙在,有妻四寸應避之嫌矣。臣所帶春秋兼銜,自在當遞,敢陳短章,仰瀆崇嚴。伏乞聖明,俯垂鑑諒,亟命選部,照例鐫改,以存公格,不勝幸甚云云。省疏具悉。疏辭,下該曹稟處。
上在昌德宮。停常參·經筵。
徐元淳啓曰,明日召對,取稟。傳曰,停。
李謙在啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
洪鍾應啓曰,同副承旨李源達,今日不爲仕進,卽爲牌招,何如?傳曰,允。
傳于徐元淳曰,檢校待敎金學性,馳詣顯隆園,奉審摘奸,仍詣健陵·華寧殿,一體奉審以來。
徐元淳啓曰,學製申飭設行事,命下矣。西學敎授南秉哲,旣有只推之命,卽爲牌招,何如?傳曰,允。
李謙在啓曰,行大司憲李憲球,掌令韓啓源·南秉哲,持平南性敎牌不進,執義成近默,持平洪直弼在外,監察茶時之意,敢啓。傳曰,知道。
以司諫金逸淵,獻納尹敎成,正言鄭基世·金觀燮,掌令韓啓源·南秉哲,持平南性敎牌不進罷職傳旨,傳于李源達曰,只推。
徐元淳,以弘文館言啓曰,副修撰尹穳,旣有只推之命,卽爲牌招察任,何如?傳曰,允。
洪鍾應,以都摠府言啓曰,今十四日宗廟·社稷·景慕宮臘享大祭香祝親傳時,侍衛·寶劍,當爲備員,而都摠管李嘉愚,副摠管金鍏差祭,朴潤榮·沈漢永·成遂默在外,李忠運·沈能俊俱有實病,無以備員,令政院稟旨變通,仍令該曹,口傳差出,待下批牌招,以爲備員進參之地,何如?傳曰,允。許遞。
李謙在,以義禁府言啓曰,沃溝縣監李熙麟,公州判官洪明燮等,竝拿來,與全羅監司狀啓,宣惠廳粘目憑閱處之事,傳旨啓下矣。李熙麟時在任所云,依例發遣府羅將拿來,洪明燮前以他罪,方在待待命中,待就囚,添問目捧供,何如?傳曰,允。待待命拿囚。
吏曹啓目,粘連啓下是白有亦。觀此藝文館檢閱金世均上疏,則以爲臣與新除授右承旨臣李謙在,有妻四寸應避之嫌矣。臣所帶春秋兼銜,自在當遞,伏乞聖明,亟命選部,照例鐫改亦爲白有臥乎所,相避之法,在下當遞是白乎矣,翰林春秋兼銜,法不得減下是白如乎,承政院右承旨李謙在所帶春秋館修撰官之任,今姑減下,何如?判付,啓依允。
義禁府照目,粘連。慶州前府尹尹致謙·兪章煥·鄭㝡朝等矣,本府議啓內,尹致謙段,旣至爲屢萬石全逋,固難以一二年責完,而道啓條列之始逋添逋,卽有査明,則囚供分數之已捧未捧,有難曲恕,兪章煥段,元捧實數,若如成冊,則當年逋摠,宜無加濫,而道査旣斷添逋,糴法自有當律,竝只以此照律爲白乎旀,鄭㝡朝段,本邑還逋,固非一朝一夕,諸般規劃,可謂不能不措,則法外襲謬,藉或參恕,當年未完,獨非冒勘,雖以囚供觀之,取殖比及三年,詳定始充元數,則匠心雖出矯瘼,糴法終歸掩逋,以此照律罪,尹致謙·兪章煥等,以虛錄律,各告身盡行追奪,徒三年定配,又五年禁錮,鄭最朝段,以掩置律,告身盡行追奪,徒三年定配,勿揀赦前,而尹致謙段,徒三年定配,以其年七十,依律文收贖,又五年禁錮,以過年限守令,依受敎分揀,只告身盡行追奪,竝只私罪,奉敎依允爲旀,尹致謙段,功議各減一等,兪章煥·鄭最朝等段,竝只功減一等爲良如敎。又啓目,前北兵使尹禹鉉原情云云。傳旨內辭緣,泛稱遲晩,所當請刑是白乎矣,曾經閫帥,勿爲請刑,載在大典通編,議處,何如?判付,啓依允。
上在昌德宮。停常參·經筵。
李源達啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
洪說謨啓曰,右副承旨徐元淳,今日不爲仕進,卽爲牌招,何如?傳曰,允。
傳于李源達曰,明日出宮門路,以協陽門爲之。
以副修撰尹穳牌不進罷職傳旨,傳于徐元淳曰,只推。
徐元淳,以弘文館言啓曰,副修撰尹穳,旣有只推之命,卽爲牌招察任,何如?傳曰,允。
李源達啓曰,行大司憲李憲球,掌令韓啓源·南秉哲,持平南性敎牌不進,執義成近默,持平洪直弼在外,監察茶時之意,敢啓。傳曰,知道。
以司諫金逸淵,獻納尹敎成,正言鄭基世·金觀燮,掌令韓啓源·南秉哲,持平南性敎牌不進罷職傳旨,傳于李源達曰,只推。
傳于徐元淳曰,發遣吏郞,諸執事淸齋與否,摘奸以來。
洪說謨,以吏曹言啓曰,今此景慕宮臘享大祭薦俎官,前承旨洪羲錫塡差,而時無職名,令該曹口傳付軍職,何如?傳曰,允。
兵曹口傳政事,副護軍單洪羲錫。
兵曹口傳政事,都摠管李光正,副摠管張敎根·鄭禮容·朴長復·李儒常·李存敬·李顯英,以上竝單付。
洪說謨,以司饔院監膳提調意啓曰,京畿日次進上雉鮮,當書于單子前面,而誤書于後面,致勤下敎,臣之矇然捧入,不勝惶恐,而奏御文字,如是不謹,事體所在,萬萬未安,當該道臣,推考警責,原單子,使之改書以入之意,敢啓。傳曰,知道。
李源達,以兵曹言啓曰,宣傳官柳永魯,羽林衛將李鍾和,俱以病難供職,呈狀乞遞,五衛將尹喜柱前任晉州營將,鄭鶴濟前任慶州營將,李基瑩前任北虞候,張斗斌前任黃海監營中軍,閔楫前任慶尙監營中軍,忠翊衛將白珩洙前任大丘營將,忠壯衛將李錫遠前任洪州營將,俱在任所,上來間該廳番次苟艱云,竝改差,何如?傳曰,允。
又以兵曹言啓曰,今十二月十五日社稷·宗廟·景慕宮臘享大祭時,守門當爲塡差,而本曹郞廳·都摠府郞廳·五衛將,除入直與在外,排擬苟艱,依定式軍門將官,代差以入之意,敢啓。傳曰,知道。
又以義禁府言啓曰,時囚罪人兪章煥,徒三年定配,又五年禁錮,鄭㝡朝徒三年定配,勿揀赦前,照律公事,判付內依允,竝功減一等事,命下矣。兪章煥功減一等,告身盡行追奪,黃海道平山府寶山驛,徒二年半定配,又五年禁錮,鄭㝡朝功減一等,告身盡行追奪,忠淸道槐山郡仁山驛,徒二年半定配,勿揀赦前,而以議啓內辭意,具罪目,依例發遣府書吏,押送各其配所,何如?傳曰,允。
義禁府啓目,粘連。向前尹禹鉉亦。此囚罪犯,關係不輕,道啓則曰,諸般節次,列邑奔走,又稱判付,法綱蔑如,廟覆則曰,眼無邦憲,公行文牒,肆意私護,極涉無嚴,考諸原律,雖無確照,揆以所犯,難逭重勘,施以定配之典,何如?判付,啓依允。
上在昌德宮。停常參·經筵。
還內後,內閣·政院·藥房·玉堂口傳問安。答曰,知道。
李謙在啓曰,行大司憲李憲球,掌令韓啓源·南秉哲,持平南性敎呈辭,執義成近默,持平洪直弼在外,監察茶時之意,敢啓。傳曰,知道。
李穆淵啓曰,本院今秋冬等褒貶,當爲磨勘,而注書李玄文日淺,一員未差,不得如例磨勘之意,敢啓。傳曰,知道。
傳于徐元淳曰,禮房承旨,馳詣社稷·宗廟·永禧殿·景慕宮,奉審摘奸以來。
傳于洪鍾應曰,侍衛軍兵毛具,從便爲之。
徐元淳啓曰,應敎李㘾,校理林肯洙·趙道淳,副校理金基纉,修撰宋能圭,副修撰尹穳·沈應泰差祭,副應敎徐有薰內閣進,玉堂上下番俱空,事甚未安。副校理李繪九,修撰李孝淳,竝卽牌招入直,何如?傳曰,允。
以忠淸監司金英淳狀啓,報恩郡民家失火事,傳于李源達曰,聞甚矜惻,元恤典外,別加顧助,結構奠接之方,廟堂措辭分付。
徐元淳啓曰,檢閱當次人趙秉駿,令該曹口傳單付,牌招入直事,駕前定奪。
吏曹口傳政事,檢閱單趙秉駿。
洪鍾應,以備邊司言啓曰,慶州素以積弊之邑,今又勘糴方張,許久曠官,極爲可悶,府尹有闕之代,令政院,政官牌招開政差出,催促下送,何如?傳曰,允。
有政。吏批,判書金蘭淳進,參判趙斗淳,參議李圭祊竝牌招不進,左副承旨洪說謨進。以李奎鉉爲同敦寧,李嘉愚爲知經筵,康國龍爲司藝,金祖欽爲奉常僉正,李㘾爲中學敎授,朴長復爲慶州府尹,尹溵爲興海郡守,李章培爲旌善郡守,學諭單金河鎭,兼春秋四單李鼎顯·金龍銓·金永鎭·白弘洙。
兵批,行判書洪敬謨病,參判洪學淵病,參議李是鍊病,參知洪龜燮入直進,右承旨李謙在進,同知單鄭豊錫,僉知單李得淵,加設單金善永,副護軍趙然春·徐春輔·柳永魯·李周彦,以上竝單付。
吏批,再政。以趙斗淳爲同義禁,李愚淵爲定山縣監。
洪鍾應,以備邊司言啓曰,卽聞時囚罪人尹禹鉉捧拱啓下者,以巡營關辭亦然,而論列之啓,乃發於巡營爲辭矣。原關傳播,已在囚拱之前,而至於登露,益不勝駭惑之甚。取見其措辭,則與向來論罪該閫,無所差異,事出常理,究說不得,武帥麤蠢,尙論蔑法,宰臣責備,尤何可言,一事同罪,在法卽然,咸鏡監司閔致成,爲先罷職,令該府拿問勘處,何如?傳曰,允。
備邊司薦望,以趙冀永爲咸鏡監司。
以副校理李繪九,修撰李孝淳牌不進罷職傳旨,傳于徐元淳曰,只推。
以吏曹參議李圭祊牌不進罷職傳旨,傳于徐元淳曰,只推。
洪鍾應,以都摠府言啓曰,今日入直內三廳武兼禁軍及軍兵等,當爲中日習射技放,而顯隆園忌辰祭齋戒相値,不得設行之意,敢啓。傳曰,知道。
李源達,以賑恤廳言啓曰,西部池下契任掌李業春,今月初十日本洞路傍,得一歲遺棄男兒,同里居良女金召史,欲爲收養,靑坡契任掌金大得,今月初十日本洞路傍,得一歲遺棄女兒,同里居良女李召史,欲爲收養,貧不自食,皆願受料,告于本部,自該部牒呈,故依節目,竝爲給料,使之乳養之意,敢啓。傳曰,知道。
洪鍾應,以御營廳言啓曰,本廳別將李景純,身病甚重,勢難察任,改差,何如?傳曰,允。
李謙在,以義禁府言啓曰,因本府議啓,時囚罪人尹禹鉉,施以定配之典事,判付內,依允事,命下矣。尹禹鉉平安道宣川府定配,以議啓內辭意,具罪目,依例發遣府書吏,押送配所,何如?傳曰,允。
又以義禁府言啓曰,咸鏡監司閔致成,爲先罷職,拿問勘處事,傳旨啓下矣。閔致成時在任所,依例發遣府都事,交龜後拿來,何如?傳曰,待待命拿囚。
辛丑十二月十四日辰時,上詣仁政殿月臺。社稷·宗廟·景慕宮臘享大祭親傳香入侍時,行都承旨李穆淵,左承旨洪鍾應,右承旨李謙在,左副承旨洪說謨,右副承旨徐元淳,同副承旨李源達,注書李玄文,假注書張德良,別兼春秋趙然昌,記事官金世均,直提學趙秉龜,檢校直閣金左根·李公翼,直閣徐有薰,檢校待敎李㘾,待敎趙鳳夏,以次侍立。時至,通禮跪啓請外辦,上具翼善冠·衮龍袍,乘輿出宣化門。藥房提調金左根,副提調李穆淵等進前奏曰,侵早勞動,聖體,若何?上曰,一樣矣。由協陽門,詣仁政殿月臺。通禮跪啓請降輿,上降輿。通禮前導,就褥位南向立,引儀引社稷獻官右議政鄭元容,陞詣褥位之左。通禮跪啓請跪,上跪。香室官奉香祝,跪授元淳,元淳奉東向跪進。上受香祝,以授獻官,獻官西向跪受興。引儀又引宗廟獻官東寧尉金賢根,景慕宮獻官昌寧尉金炳疇,竝如初。通禮跪啓請興,上興。通禮前導,降階下祇送位,西向立。元容·賢根·炳疇奉香祝,以次由正路出。通禮請鞠躬,上鞠躬。香祝過後,啓請平身,上平身。入幕次後,問安勿爲之事,出榻敎通禮跪啓請乘輿,上乘輿。檢閱金世均所啓,翰林召試被選人,間月付職,古規卽然,若値左右史不備之時,則筵稟後不待月限,循次連付,亦多已例,而檢閱李裕元,旣以親避,陳疏蒙遞矣。當次人趙秉駿,令該曹口傳單付,牌招入直,何如?上曰,依爲之。出擧條又所啓,時政記纂修事緊,檢閱當次人趙秉駿,付職後使之署前,行公,何如?上曰,依爲之。出擧條元淳奏曰,榻敎,還內後書入乎?上可之。出仁政門,入協陽門,命出解嚴標信,由宣化門還內,諸臣以次退出。
上在昌德宮。停常參·經筵。
夜自二更至五更,月暈。自三更至五更,月食。
藥房都提調趙寅永,提調金左根,副提調李穆淵啓曰,親臨傳香,早朝勞動,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
李謙在啓曰,行大司憲李憲球,掌令韓啓源·南秉哲,持平南性敎呈辭,執義成近默,持平洪直弼在外,監察茶時之意,敢啓,傳曰,知道。
洪鍾應啓曰,備邊司郞廳來言,今日賓廳日次,而顯隆園忌辰祭正日相値,不得來會云矣,敢啓。傳曰,知道。
洪說謨啓曰,玉堂上下番俱空,事甚未安。校理林肯洙·趙道淳,副校理李繪九·金基纉,修撰宋能圭·李孝淳,副修撰尹穳·沈膺泰,竝卽牌招,推移入直,何如?傳曰,允。
傳于洪說謨曰,在院承旨入侍。
洪說謨啓曰,吏曹郞廳來言,咸鏡監司下批政事,取稟。傳曰,當日爲之。
又啓曰,卽者吏曹郞廳來言,政事當日爲之事,命下,而判書金蘭淳,參判趙斗淳,參議李圭祊,俱以病不來,不得開政云,竝卽牌招,何如?傳曰,允。
李源達啓曰,卽見漢城府坐不坐單子,則連三日無緣不坐,詞訟劇地,委屬可悶,當該堂上,推考警責,何如?傳曰,允。
洪鍾應啓曰,北兵使許棨今秋冬等褒貶,雖以日限未滿,不得磨勘,頉狀啓仍不修上,事甚未安。推考,何如?傳曰,允。
以校理林肯洙·趙道淳,副校理李繪九·金基纉,修撰宋能圭·李孝淳,副修撰尹穳·沈膺泰牌不進罷職傳旨,傳于洪說謨曰,只推。
洪說謨,以奎章閣言啓曰,景慕宮望廟樓,今望奉審,無頉之意,敢啓。傳曰,知道。
又以中樞府言啓曰,本府郞廳及醫員錄事等今辛丑年秋冬等褒貶,當爲等第,而領中樞府事臣李相璜有身病,判中樞府事臣洪奭周在外未肅拜,判中樞府事臣趙寅永有身病,限內不得磨勘之意,敢啓。傳曰,知道。
又以議政府左右相意啓曰,今辛丑年秋冬等褒貶,當爲等第,而臣等俱有身病,限內不得磨勘之意,敢啓。傳曰,知道。
又以吏曹言啓曰,曹所屬宗簿寺·司饔院官員等矣今秋冬等褒貶,當爲等第,而俱因提調有故,不得磨勘之意,敢啓。傳曰,知道。
又以敦寧府言啓曰,府郞廳等今秋冬等褒貶等第,當爲磨勘,而以領事趙萬永身病,不得爲之之意,敢啓。傳曰,知道。
又以儀賓府言啓曰,本府郞廳今秋冬等褒貶等第,當爲磨勘,而永明尉臣洪顯周,東寧尉臣金賢根,昌寧尉臣金炳疇,俱有身病,限內不得爲之之意,敢啓。傳曰,知道。
又以忠勳府言啓曰,今辛丑年秋冬等褒貶,當爲磨勘,而有司堂上淸寧君臣金東健,奉命在外,限內不得爲之之意,敢啓。傳曰,知道。
又以耆老所言啓曰,本所堂上,多有身病,無參坐之人,今辛丑秋冬等褒貶,限內不得磨勘之意,敢啓。傳曰,知道。
李源達,以戶曹言啓曰,本曹郞廳及所屬各司官員今辛丑秋冬等褒貶,依前例磨鍊以入,而軍資監·內資寺·長興庫,濟用監·司䆃寺·內贍寺·司宰監·司圃署·五部,因都提調·提調·漢城府堂上有故,不得磨勘,去春夏等褒貶時,軍資監·內資寺·長興庫·濟用監·司䆃寺·內贍寺,司宰監,因都提調·提調有故,限內不得磨勘矣。今則其時官員,已多遷轉,難以考績,依近例蕩滌,何如?傳曰,允。
又以宣惠廳都提調意啓曰,本廳郞廳等今辛丑秋冬等褒貶,當爲等第,而臣等俱有身病,限內不得磨勘之意,敢啓。傳曰,知道。
又以漢城府言啓曰,本府郞廳及五部官員今辛丑年秋冬等褒貶,當爲等第,而判尹臣李光正有身病,限內不得磨勘之意,敢啓。傳曰,知道。
洪說謨,以奎章閣言啓曰,本閣今辛丑秋冬等褒貶,當爲磨勘,而提學二員未差,不得擧行,外閣褒貶,亦不得爲之之意,敢啓。傳曰,知道。
又以禮曹言啓曰,各陵殿園墓,本曹郞廳·四學童蒙敎官,通禮院·典牲署·禮賓寺·東西活人署·圖畫署官員等今辛丑年秋冬等褒貶,等第以入,而宗廟署·社稷署·景慕宮·弘文館·藝文館·春秋館·承文院·成均館·奉常寺·掌樂院·東西氷庫·觀象監·內醫院·司譯院·典醫監·惠民署·東南關王廟官員等褒貶,各其司領事都提調·提調及堂上有故或不備,不得一時磨勘之意,敢啓,傳曰,知道。
又以禮曹言啓曰,今此所屬各司官員等褒貶時,獻陵直長金序敎,與參議臣任百經,有應避之嫌,不得同議磨勘,別啓本以入之意,敢啓。傳曰,知道。
洪鍾應,以兵曹言啓曰,卽接尙衣官員牒報,則本院弓人劉完亮,服役二十年,造納弓子,滿千數矣。御供弓匠人之服役二十年,造納弓子滿千數者,帖加成給,旣有已例,弓人劉完亮,依例帖加成給,何如?傳曰,允。
自備邊司言啓曰,卽見全羅監司李敦榮狀啓,則以爲,靈光郡法聖鎭弘農面加卞味前道音所島前洋,漂到異國船一隻,詳細問情,則乃是大淸國山東省登州府榮城縣人,竝帶蓬萊·文登萊·陽海·陽寧·海州等縣人,合爲四十名,逢風漂到者,而其中十一名,願從水路還歸,船什破傷之鐵物材木,備給修補,漂失從船,卽爲改造,候風發送,二十九名,願從旱路還歸,待廟堂行會,京譯官下來後擧行,而徑先下陸,從船漂失之地方官靈光郡守趙在慶,主鎭將法聖僉使申在衡罪狀,請令攸司稟處矣。漂船還歸之從水從陸,惟視船隻完否,今其船可以修補駕海,則彼人中雖或有從陸之願者,一船同漂,分路以送,旣無已例,亦違常法,決不可許施。此當反覆開諭,指一登聞,而遽請格外之事,難免不審之失,該道臣爲先推考,使之更爲嚴飭,期於水陸間歸正後馳啓,衣袴造給供饋禁雜人等節,另加申飭之意分付,問情前下陸與從船漂失,藉曰人命之急於救活,風濤之莫以容力,事關邊情,亦係後弊,邑倅·鎭將,不可無罪,而一則勘糴方張,一則捧稅伊始,此時曠官,極涉可悶,靈光郡守趙在慶,法聖僉使申在衡拿處,姑爲安徐,使之戴罪擧行,何如?傳曰,允。
又以備邊司言啓曰,慶尙監司洪在喆所請,本道大同木,特許純錢,咸陽等四邑田稅木,三分二代錢,而批旨,有疏辭令廟堂稟處之命矣,綿農雖曰告歉,正賦自有所重,如非萬不得已之時,決不可許施,而道臣疏辭,若是懇摯,其必有民情之切可矜憫而然,其在懷保之義,合有闊狹之政,大同及四邑田稅綿布,特許折半代錢,何如?傳曰,允。
又以訓鍊都監都提調意啓曰,本局從事官禁松參軍及諸將官等今秋冬等褒貶,當爲等第,而都提調臣金弘根有身病,限內不得磨勘之意,敢啓。傳曰,知道。
又以禁衛營都提調意啓曰,本營從事官及諸將官今辛丑秋冬等褒貶,當爲等第,而臣寅永有身病,限內不得磨勘之意,敢啓。傳曰,知道。
又以御營廳言啓曰,本廳從事官及諸將官今辛丑年秋冬等褒貶,當爲等第,而都提調臣李相璜有身病,限內不得磨勘之意,敢啓。傳曰,知道。
又以兵曹言啓曰,本曹今辛丑年褒貶等第,磨鍊以入,而曹所屬軍器寺·司僕寺·訓鍊院·典設司官員部將等褒貶,因各其司提調及堂上有故,不得一體磨勘之意,敢啓。傳曰,知道。
又以兵曹言啓曰,本曹今辛丑年秋冬等褒貶啓本中,刀擦五處之意,敢啓。傳曰,知道。
又以都摠府言啓曰,本府郞廳及部將等今辛丑年秋冬等褒貶,當爲磨勘,而都摠管李光正未肅拜,限內不得設行之意,敢啓。傳曰,知道。
又以濬川司都提調意啓曰,本司都廳及郞廳今辛丑年秋冬等褒貶,當爲等第,而臣等俱有身病,限內不得磨勘之意,敢啓。傳曰,知道。
李謙在,以刑曹言啓曰,本曹屬司典獄署官員等今秋冬褒貶,本曹參議,例與刑房承旨,同爲磨勘,而參議曺雲承有身病,限內不得磨勘以入之意,敢啓。傳曰,知道。
又以義禁府言啓曰,今秋冬等府郞廳褒貶等第,當爲磨勘以入,而堂上有故,限內不得擧行之意,敢啓。傳曰,知道。
李源達,以工曹言啓曰,本曹郞廳今辛丑年秋冬等褒貶及屬司瓦署官員今辛丑年秋冬等褒貶,合二度磨鍊以入,而屬司,尙衣院·繕工監·掌苑署·造紙署,典涓司今辛丑年秋冬等褒貶,因各該司提調有故,限內不得磨勘,而尙衣院·繕工監·造紙署·典涓司去春夏等褒貶,亦因各該司提調有故,限內不得磨勘,其時官員,多有遷轉者,依近例蕩滌之意,敢啓。傳曰,知道。
辛丑十二月十五日辰時,上御熙政堂。在院承旨入侍時,左承旨洪鍾應,右承旨李謙在,左副承旨洪說謨,同副承旨李源達,記事官李玄文,假注書張德良,記事官金世均·趙秉駿,待敎趙鳳夏,以次進伏訖。上曰,史官分左右。說謨進前奏曰,臣吏房無他公事,只有各司各道褒貶啓本矣。鍾應進前奏曰,臣軍士房無他公事,只有各司各道褒貶啓本矣。上命讀奏,說謨以次讀奏訖。上曰,軍士房讀奏。鍾應讀奏。上曰,止之。說謨曰,卽伏見諸道今秋冬等褒貶啓本,則忠淸監司金英淳,咸鏡監司閔致成,守令無一人居中居下,黃海監司徐念淳,平安監司金興根,無一人居下,殊無嚴明殿最之意,竝推考警責,何如?上曰,依爲之。出擧條鍾應曰,軍士房啓本浩繁,退去更考當以擧條書入矣。上可之。鍾應曰,卽伏見諸道今秋冬等褒貶啓本,則京畿水使徐相五,黃海水使申命源,全羅監司李敦榮,左水使李容鉉,慶尙監司洪在喆,邊將無一人居中居下,忠淸水使吳致賢,黃海兵使李行敎,全羅右水使李敬德,慶尙左水使李圭徹,無一人居下,殊無嚴明殿最之意,竝推考警責,何如?上曰,依爲之。出擧條說謨曰,臣代房禮房無公事矣。謙在曰,臣推考房無公事矣。源達曰,臣戶房無公事,而代房工房亦無公事矣。上曰,史官就座,仍命退,諸臣以次退出。
上在昌德宮。停常參·經筵。
李源達啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,右承旨李謙在,左副承旨洪說謨,右副承旨徐元淳,今日不爲仕進,竝卽牌招,何如?傳曰,允。
又啓曰,同義禁趙斗淳,除拜後過三日不爲出肅,依定式推考警責,仍卽牌招察任,何如?傳曰,允。
注書李玄文病,代以金英秀爲假注書。
李源達啓曰,吏曹判書金蘭淳,參判趙斗淳,參議李圭祊牌不進推考傳旨及罷職傳旨,今方捧入。而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
又啓曰,玉堂上下番俱空,事甚未安。校理林肯洙·趙道淳,副校理李繪九·金基纉,修撰宋能圭·李孝淳,副修撰尹穳·沈膺泰,旣有只推之命,竝卽牌招,推移入直,何如?傳曰,允。
又啓曰,行都承旨李穆淵,右承旨李謙在,左副承旨洪說謨,右副承旨徐元淳不爲仕進,左承旨洪鍾應式暇,院中只有臣一人,伴直無人,右副承旨徐元淳,旣有只推之命,所當更請牌招,而拘於廳規,不得請牌,何以爲之?敢稟。傳曰,牌招。
又啓曰,行都承旨李穆淵,右承旨李謙在,左副承旨洪說謨,右副承旨徐元淳不爲仕進,左承旨洪鍾應式暇出去,臣吏兵批兼進之意,敢啓。傳曰,知道。
有政。吏批,行判書金蘭淳牌招不進,參判趙斗淳進,參議李圭祊牌招不進,同副承旨李源達進。啓曰,判書金蘭淳,參議李祊祊竝牌招不進,小臣獨政未安,何以爲之?敢稟。傳曰,仍爲之,以李憲鍏爲知經筵,咸鏡監司單趙冀永,樂安郡守申在貞,嘉山郡守李明錫,前縣監南宮鉐,以上今加通政加資事,覆啓判下。
兵批,行判書洪敬謨病,參判洪學淵受由,參議李是鍊病,參知洪龜燮入直進,同副承旨李源達進,同知單陳光一,僉知加設單咸英錫,兼咸鏡道兵馬水軍節度使單趙冀永,江華中軍李熙鎭,限一年仍任事承傳。
以右承旨李謙在,左副承旨洪說謨,右副承旨徐元淳牌不進罷職傳旨,傳于李源達曰,只推。
李源達啓曰,右副承旨徐元淳再牌不進,伴直無人,左副承旨洪說謨,旣有只推之命,所當更請牌招,而拘於廳規,不得請牌,何以爲之?敢稟。傳曰,牌招。
又啓曰,行大司憲李憲球,掌令韓啓源·南秉哲,持平南性敎牌不進,執義成近默,持平洪直弼在外,監察茶時之意,敢啓。傳曰,知道。
以司諫金逸淵,獻納尹敎成,正言鄭基世·金觀燮,掌令韓啓源·南秉哲,持平南性敎牌不進罷職傳旨,傳于李源達曰,只推。
以右副承旨徐元淳再牌不進罷職傳旨,傳于李源達曰,只推。
以校理林肯洙·趙道淳,副校理李繪九·金基穳,修撰宋能圭·李孝淳,副修撰尹穳·沈膺泰牌不進罷職傳旨,傳于李源達曰,只推。
以吏曹參議李圭祊牌不進罷職傳旨,傳于李源達曰,只推。
李源達,以兵曹言啓曰,考見諸道今秋官鎭門聚點狀啓,則黃海兵使李行敎狀啓中,道內各邑鎭軍兵聚點時,殷栗·文化兩邑鎭,服色麤劣,老弱苟充云矣,官鎭門聚點,旣係詰戎之政,軍器什物,乃是陰雨之備,則常時不能檢飭,亦不修改,致有此執頉之擧,其在戎政,誠甚疎忽,執頉當該邑鎭守令·邊將,竝推考警責,何如?傳曰,允。
吏曹啓目,粘連啓下是白有亦。觀此藝文館檢閱趙秉駿上疏,則以爲,臣所帶春秋兼銜,與上番檢閱臣金世均,有內外從應避之嫌,揆以翰規,在下當遞,伏乞亟命選部,照例遞改亦爲白有臥乎所,史官春秋兼銜,法不得減下是白乎乃,本職遞改,已有其例,藝文館檢閱趙秉駿,今姑改差,何如?判付,啓依允。
檢閱趙秉駿疏曰,伏以臣所帶春秋兼銜,與上番檢閱臣金世均,有內外從應避之嫌,揆以翰規,在下當遞,玆敢短章控籲。伏乞聖明,亟命選部,照例遞改,以便公私,不勝幸甚。臣無任云云。省疏具悉。疏辭,下該曹稟處。
上在昌德宮。停常參·經筵。
自巳時至申時,測雨器水深一分。
李源達啓曰,來二十一日,朝參日次矣,敢稟。傳曰,停。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,行都承旨李穆淵,左承旨洪鍾應,右承旨李謙在,左副承旨洪說謨,右副承旨徐元淳不爲仕進,院中只有臣一人,伴直無人,右副承旨徐元淳,所當牌招,而拘於廳規,不得請牌,何以爲之?敢稟。傳曰,牌招。
又啓曰,玉堂上下番俱空,事甚未安。校理林肯洙·趙道淳,副校理李繪九·金基纉,修撰宋能圭·李孝淳,副修撰尹穳·沈膺泰,旣有只推之命,竝卽牌招,推移入直,何如?傳曰,允。
以左副承旨洪說謨再牌不進罷職傳旨,傳于李源達曰,只推。
李源達啓曰,右副承旨徐元淳牌不進,伴直無人,左副承旨洪說謨,所當牌招,而拘於廳規,不得請牌,何以爲之?敢稟。傳曰,牌招。
又啓曰,今此春帖子製述人中,時無職名人,令該曹口傳付軍職,何如?傳曰,允。
傳于李源達曰,柑製明日通方外爲之,試紙用大好紙,弘文提學,待明朝牌招。
李源達啓曰,行大司憲李憲球,掌令韓啓源·南秉哲,持平南性敎牌不進,執義成近默,持平洪直弼在外,監察茶時之意,敢啓。傳曰,知道。
以司諫金逸淵,獻納尹敎成,正言鄭基世·金觀燮,掌令韓啓源·南秉哲,持平南性敎牌不進罷職傳旨,傳于李源達曰,只推。
以右副承旨徐元淳牌不進罷職傳旨,傳于李源達曰,只推。
洪說謨啓曰,卽者吏曹郞廳來言,興海郡守尹溵,定山縣監李愚淵,憲府則雖已署經,諫院不備,不得署經云,除在外外,未肅拜人員,竝卽牌招,何如?傳曰,一司除署經。
以慶尙監司洪在喆狀啓,河陽縣民家失火事,傳于李源達曰,聞甚矜惻,元恤典外,別加顧助,結構奠接之方,廟堂措辭分付,
以慶尙監司洪在喆狀啓,柒原縣民家失火事,傳于李源達曰,聞甚矜惻,元恤典外,別加顧助,結構奠接之方,廟堂措辭分付。
兵曹口傳政事,副司果單金始淵·李經在。
洪說謨,以禮曹言啓曰,卽接永禧殿官員所報,則明日柑製試取時,本殿兩官,俱爲觀光云矣。依定式假官一員,令吏曹,以成均館官員口傳啓下,以爲代試後赴試之地,何如?傳曰,允。
又以禮曹言啓曰,卽接社稷署所報,則明日柑製試取時,本署官員,俱爲觀光云矣。依定式以本曹正郞卓雲翰,假官差送,以爲代直後,以爲赴試之地,何如?傳曰,允。
又以禮曹言啓曰,卽接淸州幼學具載春所志,則以爲,同姓六寸弟載洪,嫡妾俱無子,以其同姓六寸弟載旭第二子奭鉉,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理事,曾有筵奏定式,而門長具載春所訴旣如此,依定式具載旭第二子奭鉉,立爲具載洪之後,何如?傳曰,允。
又以承文院都提調意啓曰,月食已過,禮部回咨,依例撰出,正書安寶後,定禁軍騎撥下送于灣府,使之傳給鳳城將處,以爲轉致北京之地,何如?傳曰,允。
李源達,以都摠府言啓曰,今日入直內三廳武兼禁軍及軍兵等,當爲中日習射技放,而雨勢如此,不得設行之意,敢啓,傳曰,知道。
又以都摠府言啓曰,副摠管李存敬,以禁軍別將,將鬼薦取才坐起進參事,南別營晝仕出去之意,敢啓。傳曰,知道。
又以兵曹言啓曰,罷漏自有定時,法意甚嚴,而去夜更漏遲滯,以致罷漏之比前稍晩,事未前有,萬萬驚駭,臣不勝惶悚,而當該禁漏官,令攸司照法嚴繩,何如?傳曰,允。
李源達啓曰,卽見兵曹草記,則去夜更漏遲滯,以致罷漏之比前稍晩云。罷漏自有定時,法意亦爲甚嚴,而有此錯誤,事甚駭然,常時不能檢飭之入直兵摠府堂郞,竝從重推考,當該禁漏官,令攸司從重科治,何如?傳曰,允。
李源達,以兵曹言啓曰,再昨夜崇禮門,不待罷漏,徑先開門云。故自臣曹,先爲査問,則打鍾之聲,雖未能詳聞,罷漏之時,似已差過,故依例開門云矣。城門開閉,何等嚴重,而遽先徑開,事未前有,萬萬驚駭,査實之際,自致多日,今始登聞,臣不勝惶悚,而常時不能檢飭之該營大將,從重推考,守門軍卒等,令該營各別嚴治,當該入直護軍部將等,嚴棍汰去,何如?傳曰,允。
李源達啓曰,卽見兵曹草記,則再昨夜崇禮門,不待罷漏,徑先開門云。城門開閉,何等嚴重,而有此徑開,事未前有,萬萬驚駭,常時不能檢飭之該營大將及兵曹堂上,竝所當重勘,而本院請推之外,無他可施之罰,何以爲之?敢稟。傳曰,竝推考。
李源達,以備邊司言啓曰,卽見黃海監司徐念淳,水使申命源狀啓,則以爲,長淵縣白翎鎭大津浦,漂到大國人十五名,詳細問情,則乃是山東省登州府寧海州人之逢風漂到者,願從水路還歸,而該鎭運氣熾盛,死亡相續,漂人發送間移置本縣浦口事,竝請令廟堂稟旨分付矣。彼人旣願水路還歸,則依其願候風發送,而越海糧及柴油,從優備給,船粧修改衣袴造給,另飭擧行,以示朝家優恤之義,待其還送後狀聞,令槐院撰出咨文,別定禁軍,騎發下送于灣府,使之入送鳳城,該鎭癘疫方熾,漂人之許久留住,實爲可悶,依狀請移置之意,分付,何如?傳曰,允。
又以兵曹言啓曰,慶尙監司洪在喆狀啓,道內別試武士入格人等起送事,纔已啓下矣。在前嶺南別試武士上來者,依本道入格技藝,自臣曹有更試草記之例矣,今日宣薦內禁衛試取時,同爲試取之意,敢啓。傳曰,知道。
又以訓鍊都監言啓曰,本局局別將李仁泳,身病甚重,勢難察任,改差,何如?傳曰,允。
又以禁衛營言啓曰,再昨夜崇禮門,罷漏之前,徑先開門,而自兵曹査實草記矣。城門開閉,何等嚴重,而有此徑開,事未前有,萬萬驚駭,守門軍卒,自臣營嚴棍除案後,移送秋曹,照律嚴繩,臣亦有晩時得聞,不能檢察之失,惶恐待罪之意,敢啓。傳曰,知道。
又以義禁府言啓曰,明日柑製通方外爲之時,本府都事,皆爲赴擧,只有武都事一員,當直入直,而本府入直,公事回公都事,無以推移,假都事二員,令該曹口傳差出,以爲分排擧行之地,何如?傳曰,允。
上在昌德宮。停常參·經筵。
洪說謨啓曰,明日召對,取稟。傳曰,停。
李謙在啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
洪說謨啓曰,右副承旨徐元淳,今日不爲仕進,卽爲牌招,何如?傳曰,允。
洪說謨啓曰,弘文館提學李光正牌招不進推考傳旨,今方捧入,而柑製命下之後,如是違牌,事甚未安。更爲牌招,何如?傳曰,允。如有違牌,勿爲呼望。
傳于洪說謨曰,右承旨持此御題,與弘文提學,偕往泮宮,試取以來。
洪說謨啓曰,弘文提學李光正,旣已承牌,藝文提學洪敬謨,卽爲牌招,同參考試,何如?傳曰,允。
洪說謨啓曰,臣與弘文提學李光正,偕往泮宮,柑製儒生試取,則收券爲一千六百九十張矣。捧入之意,敢啓。傳曰,知道。
洪說謨啓曰,春帖子製述人,旣已抄啓矣。弘文提學李光正,旣在闕中,使之出韻科次,何如?傳曰,允。
以校理林肯洙·趙道淳,副校理李繪九·金基纉,修撰宋能圭·李孝淳,副修撰尹穳·沈膺泰牌不進罷職傳旨,傳于洪說謨曰,只推。
李謙在啓曰,行大司憲李憲球,掌令韓啓源·南秉哲,持平南性敎牌不進,執義成近默,持平洪直弼在外,監察茶時之意,敢啓。傳曰,知道。
以司諫金逸淵,獻納尹敎成,正言鄭基世·金觀燮,掌令韓啓源·南秉哲,持平南性敎牌不進罷職傳旨,傳于李謙在曰,只推。
以右副承旨徐元淳牌不進罷職傳旨,傳于洪說謨曰,只推。
以江原監司趙秉憲狀啓,安峽縣民家失火事,傳于李源達曰,聞甚矜惻,元恤典外別加顧助,趁卽結構奠接,俾無當寒失所棲遑之弊事,廟堂措辭分付。
洪說謨,以吏曹言啓曰,今日本曹開坼坐起時,考見諸道褒貶啓本,則尙州牧使李德秀,以老成之地,尤宜責備爲目,咸從府使鄭周應,以獄可容情爲目,梁山郡守宋台霖,以謗豈盡信,政則徒善爲目,臨陂縣令李憲在,以災委吏去,執拗何固爲目,兼大同道察訪李羽采,以似知馬曹爲目,則俱宜置下考,而置諸中考,龍安縣監李在周,以何災報濫,知仁於過爲目,則宜置中考,而置諸上考,殊無嚴明殿最之意,三道道臣,竝推考警責,尙州牧使李德秀,咸從府使鄭周應,梁山郡守宋台霖,臨陂縣令李憲在,兼大同道察訪李羽采,竝罷黜,龍安縣監李在周,中考施行,何如?傳曰,允。
李謙在,以兵曹言啓曰,拆見諸道褒貶啓本中平安兵使金魯甲啓本,則山羊會萬戶金永植,以校吏爲蠧,必加嚴束爲目,則宜置中考,而置諸上考,黃海兵使李行敎啓本中東里僉使金啓賢,以民怨胡聒爲目,則宜置下考,而置諸中考,殊無嚴明殿最之意,各該帥臣,竝推考警責,山羊會萬戶金永植,中考施行,東里僉使金啓賢,下考施行,何如?傳曰,允。
又以兵曹言啓曰,宣薦內禁衛取才三技入格別單及宣部守三薦參上武臣前銜作散人別取才入格矢數·落仕年條·居住薦名,各其名下,懸註以入之意,敢啓。傳曰,知道。
又以兵曹言啓曰,嶺南別試武士更爲試取事,草記允下後,以其本道入格技藝試取,則仁同閑良張龍講書入格,大邱折衝金厚聲,蔚山閑良朴應大,新寧閑良李聖德,病不上來,義城閑良申龍海,片箭不,未入格者,依例給糧下送,而在前抄上武士試取時,能講者閑良直赴會試,依判下擧行矣。今此入格張龍別單書入之意,敢啓。傳曰,知道。
又以兵曹言啓曰,薪智島萬戶金繼豊,以三年窠邊將,前已中考施行,今又居中,其不職可知,依例罷黜,何如?傳曰,允。
又以司僕寺一二提調意啓曰,分養馬故失瘦瘠不馴守令,每於畢上納後,依法典施罰,而有赦令則例皆蕩滌矣。今年所納分養馬有頉邑現告成冊,今始來到,而係是宥旨前事,何以爲之?敢稟。傳曰,蕩滌。
又以刑曹言啓曰,禁衛營啓辭內,再昨夜崇禮門,罷漏之前,徑先開門,而自兵曹査實草記矣。城門開閉,何等嚴重,而有此徑開,事未前有,萬萬驚駭。守門軍卒,自臣營嚴棍除案後,移送秋曹,照律嚴繩,臣亦有晩時得聞,不能檢察之失,惶恐待罪之意,敢啓。傳曰,知道事,命下矣。謹按律文,則大明律門禁鎖鑰條有曰,京城門非時擅開閉者,杖六十徒一年,守門軍崔永琡·崔光命,依此律各決杖六十後,永琡黃海道載寧郡,光命江原道金城縣,徒一年定配所,竝卽押送之意,敢啓。傳曰,知道。
辛丑十二月十八日酉時,上御熙政堂。柑製科次入侍時,右承旨李謙在,假注書張德良,記注官李昌祖,記事官金世均,弘文提學李光正,對讀官直閣徐有薰,校理林肯洙,副修撰李孝淳,以次進伏訖。上曰,史官分左右。仍命科次爲之。光正進前奏曰,試券五張,承命考取,而預差二張,亦爲持入矣。上曰,試券讀奏。肯洙讀第一券訖。光正曰,試券書何等乎?上曰,書正字三下。光正曰,第二券·第三券,何以爲之乎?上曰,第二券·第三券草三下,其餘二張次上,可也。謙在曰,祕封或有自上親坼之時,或有令承旨坼奏之時,今番則何以爲之乎?上曰,第一券進前。謙在跪上之,上親坼祕封後還下,謙在跪受,讀奏封內,其餘試券,以次坼封讀奏訖。上命書傳敎曰,柑製表居首三下幼學尹定鉉,直赴殿試,之次草三下幼學李敦相,直赴會試,草三下幼學徐麒淳,給二分,次上幼學徐大淳,幼學沈東琦,竝令該曹考例施賞。出榻敎又敎曰,入格儒生,明日待令。出榻敎光正曰,預差二張,書外字乎?上可之。光正書外字訖。命史官就座,仍命退,諸臣以次退出。
上在昌德宮。停常參·經筵。
徐元淳啓曰,明日召對,取稟。傳曰,停。
李謙在啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,同副承旨李源達,今日不爲仕進,卽爲牌招,何如?傳曰,允。
李源達啓曰,行大司憲李憲球,掌令韓啓源·南秉哲,持平南性敎牌不進,執義成近默,持平洪直弼在外,監察茶時之意,敢啓。傳曰,知道。
以司諫金逸淵,獻納尹敎成,正言鄭基世·金觀燮,掌令韓啓源·南秉哲,持平南性敎牌不進罷職傳旨,傳于李源達曰,只推。
以濟州防禦使李源祚狀啓,薦新乳柑,不得如例封進,惶恐待罪事,傳于李源達曰,勿待罪事,回諭。
徐元淳,以禮曹言啓曰,卽接濟州牧使李源祚狀啓謄報,則今十二月令宗廟薦新洞庭橘,如數封進,而宗廟·景慕宮薦新乳柑,只爲一百二十箇,無以備數,謹援已例,都封上送于禮曹,以爲稟旨薦獻之地爲辭矣。在前如此之時,多有減數薦獻之例,今亦依前例分排,當日薦進,何如?傳曰,允。
又以禮曹言啓曰,卽接康津幼學宋得鼎所志,則以爲同生兄爀鼎,嫡妾俱無子,以同生弟武鼎第二子一瑞,欲爲繼後,諸族相議完定,而養家父母,俱爲作故,拘於常例,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長宋得鼎所訴旣如此,依定式宋武鼎第二子一瑞,立爲宋爀鼎之後,何如?傳曰,允。
李源達,以兵曹言啓曰,五衛將李圭震,忠翊衛將李光暎,景福宮衛將陳光一·金履璜·鄭豊錫,慶熙宮衛將金壽哲·黃仁得,文臣兼宣傳官金益文·沈敬澤,俱以病難供職,呈狀乞遞,竝改差,何如?傳曰,允。
又以司僕寺一二提調意啓曰,楊州監牧官文義行,身病猝重,呈狀乞遞矣。今姑改差,何如?傳曰,允。
又以禁衛營言啓曰,本營騎士將金命爀,身病猝重,勢難察任,改差,何如?傳曰,允。
同敦寧李奎鉉疏曰,伏以臣於病蟄鄕廬之中,伏奉除旨,以臣爲同知敦寧府事,臣聞命感惶,固當竭蹶趨肅,粗伸叩謝之忱,而第臣本無敦寧,揆以格例,自在當遞,玆從縣道,短章陳籲。伏乞聖明,俯垂鑑諒,亟令該曹照例遞改,俾存公格,以安私分,不勝幸甚。臣無任云云。答曰,省疏具悉。疏辭,下該曹稟處。
咸鏡監司趙冀永疏曰,伏以臣猥以菲才,遭際明時,外內歷敡,滾到卿月,循躬揣分,愧多於榮,不自意咸鏡道觀察使之命,又下於此際,臣驚惶懍惕,莫省攸措。夫北門鎖鑰,有國所重,幅圓甲於諸省,關防介於兩界,外則有藩部互巿之制,內則有陵殿供奉之禮,苟非威足以讋邊情,惠足以宣上化,地望幹諝,足以鎭服糾檢,則莫宜居之,如臣者,材本蹇淺,年又衰邁,前試湖臬,無績可稱,歸纔二朞,復誤恩授,涯量之踰濫,揀選之苟簡,姑舍勿論,得不使遐陬吏民,窺朝廷乏人也哉?臣嘗添叨評臺,躬踐絶塞,凡其人民謠俗與郡邑爲弊之源,略得其槪,在其時,尙云着手無奈,況今二十餘年之後,重之荐歉輪沴,倉乏財貯,戶多流散者乎?雖以前後道啓之登徹者參之,餘可推類,而道臣遞易,又無歲無之,夫役困於迎送,簿書眩於去來,百瘼蝟興,難以毛擧,斷非臣不學無術者所能堪也。且臣曾祖父臣尙絅,祖父臣暾,俱於此地,著有方面之績,爲一路士女所傳誦,而臣旣無能爲役,徒藉餘蔭,晏若固有,則其終也,只將累聖簡忝前功而止耳。此尤臣徊徨踧踖,不敢爲冒膺之計者也。公私參倚,承當無路,玆敢不避猥越,略控情實。伏乞聖慈,俯垂鑑諒,亟許鐫免,以重公器,以安賤分,千萬幸甚焉。臣無任云云。答曰,省疏具悉。卿其勿辭,往欽哉。
吏曹啓目粘連啓下是白有亦,觀此同知敦寧府事李奎鉉上疏,則以爲臣本無敦寧,揆以格例,自在當遞,伏乞亟令該曹照例遞改亦爲白有臥乎所,旣無敦寧,則似當許遞是白乎矣,宰臣所帶遞仍當否,臣曹不敢擅便,上裁,何如?判付啓依回啓施行爲良如敎。
上在昌德宮。停常參·經筵。
藥房提調金左根,副提調李穆淵啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
李源達,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
徐元淳啓曰,明日召對,取稟。傳曰,停。
李源達啓曰,合辭許久闕啓,事甚未安。除在外外,未肅拜呈告人員,竝卽牌招,何如?傳曰,允。
李穆淵啓曰,左承旨洪鍾應,左副承旨洪說謨,今日不爲仕進,竝卽牌招,何如?傳曰,允。
李源達啓曰,備邊司郞廳來言,今日賓廳日次,而大臣俱有身病,不得來會云矣。敢啓。傳曰,知道。
李穆淵啓曰,假注書張德良,身病猝重,勢難察任,今姑改差,何如?傳曰,允。
徐元淳啓曰,卽者檢閱金世均,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,左右史不可不備,別兼春秋沈敬澤·金益文·趙然昌,竝卽牌招,推移入直,何如?傳曰,允。
禮曹,來壬寅年二月初九日行社稷大祭,香祝,親傳取稟,奉敎敬依,初八日行文宣王釋奠祭,初九日行南壇祭香祝,親傳,取稟,奉敎敬依,初三日行景慕宮春享大祭香祝,親傳,取稟,奉敎恭依。
李源達啓曰,行大司憲李憲球,掌令韓啓源·南秉哲,持平南性敎牌不進,執義成近默,持平洪直弼在外,監察茶時之意,敢啓。傳曰,知道。
以司諫金逸淵,獻納尹敎成,正言鄭基世·金觀燮,掌令韓啓源·南秉哲,持平南性敎牌不進罷職傳旨,傳于李源達曰,只推。
以左承旨洪鍾應,左副承旨洪說謨牌不進罷職傳旨,傳于李源達曰,只推。
以別兼春秋沈敬澤·金益文·趙然昌牌不進罷職傳旨,傳于徐元淳曰,只推。
李源達,以訓鍊都監言啓曰,本局諸將官,自今年正月至十二月射講居首人,別單書入之意,敢啓。傳曰,知道。
又以禁衛營言啓曰,本營諸將官今年射講都計劃居首人,依例別單書入之意,敢啓。傳曰,知道。
又以御營廳言啓曰,本廳諸將官今年射講都計劃居首人,別單書入之意,敢啓。傳曰,知道。
又以摠戎廳言啓曰,本廳諸將官今辛丑年射講居首人,依例別單書入之意,敢啓。傳曰,知道。
左議政金弘根疏曰,伏以臣每有一番祈免,輒徼一番異數,前席提諭之曠越今昔,而尙敢爲月前申籲之擧,可謂迷不變而暋不畏矣。嶺海金木,惟嚴命是俟,及捧批旨,過紆宸念,奬予慰借之隆,則春噓而景溫,鐫誨勉勵之勤,則父詔而師訓,首尾一百又六十有餘言,無往不砭臣之膚,沁臣之肺,臣雖無狀,亦嘗粗具彝性矣。爲人臣而得此於君父者,凡有幾也。是宜磨放赴蹈之不恤,矧又據玉鉉之重都珩芾之榮時,則聖明在上,官師少闕,臣誠何苦而必爲此崖岸傍落支離繞繳之計,徒使國體損而臣分隳也哉?第惟區區出於慮念之熟,而抵威積誠,不容自已者,聖批所諭,旣罄牖而悉宣之矣。臣請冒萬死有以仰復之,輔相去就,誠有國大政也。其隆其替,甚非細故,其人也而輕肆其志,則固可議焉。匪其人也而久竊其位,則國於何賴也?百務之繇臣委,而庶事之繇臣曠,卽殿下今日之憂也。一日二日,以往推來,渙散至於莫可收拾,則又不亶爲今日之憂而已。夫疾病之來,所由者漸,譬如木朽而蠧殖,水涸而魚潰,今臣已兆之形,旣著之實,無復有僥倖之望,廷紳之所悉,輿隷之所知,方技之所相顧,莫從以下手,而亦惟日月之明,必無遺照於容光之地也。月初候班之力趨,情禮也,登對之承命,事會也,而天語藹然,軫及狗馬之疾,喜其接而幸其或瘳也。臣且惶且感,略以實仰對,退竊惟念恩眷之若是愈摯,而殆天所廢,此生之報答無階,益不勝悼恨之弸轖于中也。夫人臣辭受之際,固或有情志未孚之如向來聖敎,而若臣今日之懇,萬萬不近似於是,臣之求退,不幸以病,非以他也。苟臣言之一毫誣爽,死有餘罪,而其强不得而做不去,可質神天,此臣所以屢瀆不止,而若昧煩猥之悚也。上有孚豚之化,而情有所必感,下有皐鶴之音,而誠有所必通,臣不敢自阻於感通之理,累日齋虔,臶暴血悃。伏乞聖慈,念隆替攸關之會,軫情志交孚之義,特賜憫諒,劃行刊免,千萬至祝。臣無任云云。答曰,省疏具悉卿懇。卿以輔相之惟其人爲言,卿非其人哉?蔽一言曰,予無以捨卿,卿不可捨予,玆宣手批,卿其諒之。傳于徐元淳曰,此批答,遣史官傳諭于左議政。
檢閱金世均疏曰,伏以臣於持被之中,卽接家信,則臣之老母癃病,近因感冒,咳喘越添,氣息凜綴,證形沈劇,促臣歸視,臣自聞此報,方寸煎熬,按住不得,玆敢忙陳短章,徑出禁扄。伏乞聖明,俯垂鑑諒,亟遞臣所帶之職,以便救護,仍治臣擅離之罪,以肅朝綱焉。臣無任云云。省疏具悉。爾其勿辭救護。
上在昌德宮。停常參·經筵。
徐元淳啓曰,明日召對,取稟。傳曰,停。
李謙在啓曰,來二十五日朝參日次,而徽慶園忌辰祭齋戒相値,頉稟之意,敢啓。傳曰,知道。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,左副承旨洪說謨,今日不爲仕進,卽爲牌招,何如?傳曰,允。
徐元淳啓曰,左右史不可不備,別兼春秋沈敬澤·金益文·趙然昌,旣有只推之命,竝卽牌招,推移入直,何如?傳曰,允。
李謙在啓曰,行大司憲李憲球,掌令韓啓源·南秉哲,持平南性敎牌不進,執義成近默,持平洪直弼在外,監察茶時之意,敢啓。傳曰,知道。
以司諫金逸淵,獻納尹敎成,正言鄭基世·金觀燮,掌令韓啓源·南秉哲,持平南性敎牌不進罷職傳旨,傳于李謙在曰,只推。
以左副承旨洪說謨牌不進罷職傳旨,傳于李謙在曰,只推。
以別兼春秋沈敬澤·金益文·趙然昌牌不進罷職傳旨,傳于徐元淳曰,只推。
李謙在,以兵曹言啓曰,今十二月二十一日武臣賓廳講書時,御營廳哨官金善浩,通鑑第一卷不通,依定式推考警責,何如?傳曰,允。
義禁府啓目,淮陽前府使李趾秀原情云云,問目內辭緣,泛稱遲晩,所當請刑是白乎矣,曾經侍從勿爲請刑,載在大典通編,議處,何如?判付啓依允爲旀,又啓目,公州判官洪明燮,沃溝縣監李熙獜等原情云云。傳旨問目內辭緣,泛稱遲晩,所當請刑是白乎矣,李熙獜段,曾經宣傳官勿爲請刑,載在大典通編,議處,洪明燮段,刑推得情,何如?判付啓依允爲旀,洪明燮段,除刑推議處爲良如敎。
上在昌德宮。停常參·經筵。
徐元淳啓曰,明日召對,取稟。傳曰,停。
洪鍾應啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,右承旨李謙在,左副承旨洪說謨,今日不爲仕進,竝卽牌招,何如?傳曰,允。
徐元淳啓曰,左右史不可不備,別兼春秋沈敬澤·金益文·趙然昌,旣有只推之命,竝卽牌招,推移入直,何如?傳曰,允。
傳于李源達曰,都政,勿拘齋日爲之。
李源達啓曰,卽者掌苑署官員來言,今二十四日各殿立春物饍進上時,本署提調,當爲監進,而提調李羲甲有身病不得進參云,卽爲牌招,何如?傳曰,允。
又啓曰,掌苑提調李羲甲牌不進推考傳旨,今方捧入,而立春物饍,當爲監進,如是違牌,事甚未安。更爲牌招,何如?傳曰,允。
又啓曰,掌苑提調李羲甲再牌不進推考傳旨,今方捧入,而立春物饍,當爲監進,如是違牌,事甚未安。所當更請牌招,而係是一日三牌,何以爲之?敢稟。傳曰,更爲牌招。
又啓曰,延祥詩製述人,旣已抄啓矣。弘文提學李光正,呈辭受由,藝文提學洪敬謨,待明朝牌招,使之出韻科次,何如?傳曰,允。
李謙在啓曰,明日傳香,禮房承旨當爲齋宿,而右副承旨徐元淳,纔已須資出去矣。卽爲牌招,何如?傳曰,允。
李源達啓曰,卽者校理趙道淳,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
李謙在啓曰,行大司憲李憲球,掌令韓啓源·南秉哲,持平南性敎牌不進,執義成近默,持平洪直弼在外,監察茶時之意,敢啓。傳曰,知道。
以司諫金逸淵,獻納尹敎成,正言鄭基世·金觀燮,掌令韓啓源·南秉哲,持平南性敎牌不進罷職傳旨,傳于李謙在曰,只推。
以左副承旨洪說謨牌不進罷職傳旨,傳于李謙在曰,只推。
以別兼春秋沈敬澤·金益文·趙然昌牌不進罷職傳旨,傳于李源達曰,只推。
以右副承旨徐元淳牌不進罷職傳旨,傳于李謙在曰,只推。
李源達啓曰,今二十五日,都目政事爲之之意,敢啓。傳曰,知道。
李源達,以承文院都提調意啓曰,院寫字官前銜朴弘俊·白有榮陞實代,肄習白善榮·李基洽,依例陞補,付軍職冠帶常仕,童蒙李千興,筆才頗有成就之望,屬于本院肄習,使之鍊業,何如?傳曰,允。
洪鍾應,以司僕寺一二提調意啓曰,咸興監牧官具羲榮,身病沈重,萬無還任云,改差,何如?傳曰,允。
又以兵曹言啓曰,宣傳官沈樂臣,身病猝重,萬無供職之望,呈狀乞遞,改差,何如?傳曰,允。
又以兵曹言啓曰,今月二十五日,一羽禁軍番次,而該番將安弼壽,身病猝重,無望供職,呈狀乞遞,改差,其代依承傳口傳差出,何如?傳曰,允。
兵曹口傳政事,以南宮鉐爲羽林將。
義禁府啓目粘連,向前李趾秀亦,積逋幾年,都歸無麪,居官半載,詎責完簿,而道啓論以等逋,糴法自有當勘,以此照律,何如?判付啓。同罪之人,旣以輕囚放釋,則此罪人之獨爲勘律,有欠綜核之政,特爲放送爲良如敎。又啓目粘連,向前李熙獜·洪明燮等亦,李熙獜段,信地護送,始固無弊,運風漂遠,竟是不虞,則參以事勢,難責謬失,而致敗旣在本境,法理不當全恕,以此照律爲白乎旀,洪明燮段,該邑愆納之弊,可謂由來者漸,而晩裝之至於九十月,連致中路之臭載,未收之多,過二千石,又失當年之程限,事係正賦,罪難曲貸,以此罪律,何如?判付啓依允。
校理趙道淳疏曰,伏以臣母素患痰癖之疾,秋冬以來,轉成咳喘,每一發作,委頓床笫,呼吸俱妨,食飮全阻,奄奄若不保朝夕,藥餌調將,惟臣身是賴矣。昨因寒燠驟交,一倍添劇,俄頃之間,證形屢變,家僮踵至,促臣歸視,臣方寸如灼,按住不得,玆敢忙陳短章,冒曠直次。伏乞聖明,俯垂鑑諒,亟遞臣所帶之職,俾便救護,仍治臣擅離之罪,以昭法紀,千萬幸甚。臣無任云云。省疏具悉。爾其勿辭救護。
上在昌德宮。停常參·經筵。
洪說謨啓曰,明日召對,取稟。傳曰,停。
李謙在啓曰,行大司憲李憲球,掌令韓啓源·南秉哲,持平南性敎呈辭,執義成近默,持平洪直弼在外,監察茶時之意,敢〈啓〉。傳曰,知道。
李穆淵啓曰,左承旨洪鍾應,左副承旨洪說謨,右副承旨徐元淳,今日不爲仕進,竝卽牌招,何如?傳曰,允。
洪說謨啓曰,左右史不可不備,檢閱金世均,由限已過,卽爲牌招入直,何如?傳曰,允。
傳于李穆淵曰,左副承旨·右副承旨許遞,前望單子入之。
承旨前望單子入之,朴容壽·李寅敎落點。
李穆淵啓曰,新除授左承旨朴容壽,右承旨李寅敎,竝卽牌招,何如?傳曰,允。
又啓曰,右承旨李寅敎,時在平安道慈山府任所,斯速乘馹上來事,下諭,何如?傳曰,許遞。
洪說謨啓曰,吏曹郞廳來言,承旨有闕,政事,取稟。傳曰,前望單子入之。
以左承旨朴容壽牌不進罷職傳旨,傳于李謙在曰,只推。
洪說謨,以吏曹言啓曰,今此社稷祈穀大祭壇上執禮,前府使金穰根塡差,而時無職名人,令該曹口傳付軍職,何如?傳曰,允。
李謙在,以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
兵曹口傳政事,副司果單金穰根。
上在昌德宮。停常參·經筵。
洪說謨啓曰,明日召對,取稟。傳曰,停。
又啓曰,行大司憲李憲球,掌令韓啓源·南秉哲,持平南性敎呈辭,執義成近默,持平洪直弼在外,監察茶時之意,敢啓。傳曰,知道。
承旨前望單子入之,金大根落點。
洪說謨啓曰,行都承旨李穆淵,左副承旨李謙在不爲仕進,左承旨朴容壽,同副承旨李源達式暇,新除授右承旨金大根未肅拜,院中只有臣一人,伴直無人,左副承旨李謙在,所當牌招,而拘於廳規,不得請牌,何以爲之?敢稟。傳曰,牌招。
傳于洪說謨曰,右副承旨洪說謨馳詣徽慶園,奉審摘奸,仍留監祭以來。
傳于洪說謨曰,留院公事入之。
李謙在啓曰,明日傳香,禮房承旨當爲齋宿,右承旨金大根,所當牌招,而拘於廳規,不得請牌,何以爲之?敢稟。傳曰,牌招。
洪說謨,以吏曹言啓曰,成均館典籍金鎭河,除拜過限未肅拜,改差,何如?傳曰,允。
又以吏曹言啓曰,卽接忠淸監司金鼎均移文,則以爲天安郡守鄭允容,省掃受由,發行上京,尙未還官,而該郡以孔路弊邑,催科未了,捧稅將始,此際曠官,誠爲可悶,催促下送爲辭矣。自臣曹催促,則身病猝重,不得下去云,其身病旣如是,則有難强令還任,罷黜,何如?傳曰,允。
又以吏曹言啓曰,忠淸道都事金洛斗,全羅道都事馬翰良,咸鏡道都事朴起壕,除拜已久,尙不赴任,竝改差,何如?傳曰,允。
又以宣惠廳言啓曰,今年給災,湖南最多,該道營官需各樣價,依前減分,京畿·湖西,自明年解分磨鍊之意,敢啓。傳曰,知道。
李謙在,以兵曹言啓曰,今十二月二十四日午正二刻六分立春,正月節改火進上時,宗廟署·社稷署·永禧殿·永寧殿·景慕宮·毓祥宮·宣禧宮·景祐宮·慶壽宮,依例改火,奎章閣·議政府·承政院·漢城府,一體頒火之意,敢啓。傳曰,知道。
又以訓鍊都監言啓曰,年終放砲習放,今月二十五日,洗馬臺爲之之意,敢啓。傳曰,知道。
上在昌德宮。停常參·經筵。
藥房提調金左根,副提調李穆淵啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
大王大妃殿進御二錢重人蔘粟米飮,自今日一貼式,限二貼煎入事,榻前下敎。
金大根啓曰,明日召對,取稟。傳曰,停。
李謙在啓曰,行大司憲李憲球,掌令韓啓源·南秉哲,持平南性敎呈辭,執義成近默,持平洪直弼在外,監察茶時之意,敢啓。傳曰,知道。
李謙在啓曰,備邊司郞廳來言,今日賓廳日次,而徽慶園忌辰祭齋戒相値,不得來會云矣,敢啓。傳曰,知道。
李穆淵啓曰,同副承旨李源達,今日不爲仕進,卽爲牌招,何如?傳曰,允。
金大根啓曰,今此皇曆,京畿監營二件,一件營上,一件勅使所經邑分上,黃海監營二件,一件營上,一件勅使所經邑分上,平安監營四件,一件營上,三件勅使所經邑分上,水原府·廣州府·江華府·開城府·江原監營·忠淸監營·全羅監營·慶尙監營·咸鏡監營,各一件營上事,自本院依例成有旨下送,各司應爲頒賜二十三件,亦爲頒給之意,敢啓。傳曰,知道。
傳于金大根曰,領府事病患沈重云,遣御醫持相當藥物,看病以來。
傳于金大根曰,每都目飭諭,視爲文具,反用慨然,初仕官令之擇差,何時不關重,而今日急務,莫先於此,收拾人才,尤切於目下,竝以此意,分付兩銓,另念對揚。
傳于金大根曰,忠臣淸白吏,皇朝人子孫軍功人及西北·松都人,加意收用事,分付。
傳于金大根曰,雖非親政,注書尙瑞院官員,依例陞六。
注書李玄文陞六,代以金秉燮爲假注書。
金英秀陞六,代以李又新爲假注書。
傳于金大根曰,前敎官趙秉夔,今日政守令擬入。
傳于金大根曰,臺諫·玉堂竝許遞,今日政差出。
金大根啓曰,玉堂上下番俱空,事甚未安。今日政新除授玉堂,竝待下批牌招,推移入直,何如?傳曰,允。
金大根,以吏曹言啓曰,今都目大政時,本曹堂上不可不備員,而參議李圭祊病不來,令政院牌招,以爲同參開政之地,何如?傳曰,允。
都政。吏批,判書金蘭淳進,參判趙斗淳進,參議李圭祊病,右承旨金大根進。啓曰,今都目大政,各岐仕滿應薦者相避及未準朔監察·禁府都事·戶曹·刑曹·工曹·漢城府郞官·平巿署官員·五部令·各司久任時推人員,竝擬,何如?傳曰,允。
又啓曰,四館陞出六品時,例有九處講後遷轉之規,而承文院褒貶,如或有故過限,則四館積滯,不可不慮,故自前雖未經九處講,亦有陞六之規矣。今秋冬等褒貶,不得爲之,故當出六品者,未免積滯,依例遷轉,何如?傳曰,允。
又啓曰,蔭仕六品官之陞五品者,每於過都政後照擬,而見今在職者,絶無經一考之人,五品官無以推移備擬,依例勿拘陞擬,何如?傳曰,允。
又啓曰,守令多窠,今當差出,而未準朔禁軍將及營將·邊將·虞候·中軍·都事·守令·察訪,竝擬,何如?傳曰,允。
又啓曰,尙州牧使,今當差出,而本州以嶺南雄邑,物衆地大,素稱難治,不可不擇差,同道及他道有聲績未準朔守令,竝擬,何如?傳曰,允。
以李熙殷·李啓榮爲引儀,金炳喬爲刑曹正郞,李啓潤爲惠陵令,洪耆燮爲尙州牧使,軍資主簿單徐兢輔。
金大根啓曰,黃州牧使,今當差出,而本州以營下劇邑,物衆地大,素稱難治,不可不擇差,同道及他道有聲績已準限未準朔守令,竝擬,何如?傳曰,允。以申錫洪爲司饔直長,呂重燮爲宗廟直長,鄭友容爲黃州牧使,任序常爲襄陽府使,金在瓘爲慶尙都事,典籍二單張德良·金儀表,李寅慶爲尙衣別提,鄭性秀爲典設別提,尹滋一爲活人別提,朴宗聞爲洪州牧使,鄭晩敎爲南原府使,直閣單徐有薰·趙致淳,金東選爲禁府都事,洪鍾浩爲瑞興府使,韓在益爲通川郡守,田栽五爲咸鏡都事,洪若弼爲司饔主簿,李秉先爲典牲直長,許雋爲靖陵直長,李蘭孝爲義盈直長,沈宜益爲臨陂縣令。
金大根啓曰,海州牧判官,今當差出,而本州以營下劇邑,物衆地大,素稱難治,不可不擇差,同道及他道有聲績已準限未準朔守令,竝擬,何如?傳曰,允。
以李鳳九爲內贍奉事,朴永輔爲司饔奉事,趙重和爲內資奉事,趙秉憲爲善山府使,李昌在爲海州判官,李寅慶爲工曹佐郞,金達錬爲礪山府使,李觀熙爲慶源府使,韓正敎爲淳昌郡守,趙圭年爲金堤郡守,金秉翼爲尙衣別提,趙冕鎬爲平巿直長,金龍勳爲陰竹縣監,金炳喬爲恩津縣監,李廷憲爲大同察訪,趙道林爲刑曹正郞,權基憲爲康陵令,宋益洙爲禮賓直長,金廷雲爲忠淸都事,黃履明爲全羅都事,鄭遊元爲活人別提,李鍾淸爲繕工奉事,李鍾協爲司宰奉事,趙道林爲鎭安縣監,金觀燮爲自如察訪,趙亨勉爲刑曹正郞,金益文爲典籍,洪良厚爲天安郡守,李以復爲泗川縣監,成燾爲延日縣監,沈敬澤爲典籍,張鉉喆爲奉常主簿,宋持養爲金海府使,鄭鎏爲洪原縣監,趙亨勉爲井邑縣監,洪獻謨爲刑曹正郞,趙然昌爲典籍,柳厚祚爲尙瑞直長,金鉉復爲濟州判官,任榦爲旌義縣監,金永爵爲尙瑞副直長,李秉九爲長寧殿令,金耆升·尹秀龍爲直講,柳泰東爲典籍,楊廷彬爲兵曹正郞,姜長煥·權龜洛爲典籍,李秉九爲宜寧縣監,申在應爲柒原縣監,李鼎臣爲同敦寧,任聖臯爲兵曹參判,李彙載爲長寧殿令,鄭性秀爲平巿主簿,金秉熙爲宗廟副奉事。
金大根啓曰,臺諫·玉堂,今當差出,而擬望之人乏少,外任竝擬,何如?傳曰,允。以宋冕載爲大司憲,李鎭華爲大司諫,洪直弼爲執義,洪獻謨爲景慕宮令,洪章燮爲典設別提,李憲球爲判尹,金箕晩爲工曹參議,李羲準爲知春秋,金履載爲弘文提學,趙秉夔爲果川縣監,南秉哲爲司諫,金耆升·朴起壕爲掌令,金益文·李廣貞爲正言,李豊翼爲校理,任百秀·李經在爲副修撰,鄭基容爲刑曹正郞,洪璋燮爲戶曹佐郞,柳泰東·具鍾祿爲持平,沈膺泰爲獻納,金穰根爲副校理,朴心壽爲修撰。
金大根,以司饔院都提調·提調意啓曰,本院直長李熙殷,今日都政,通禮院引儀遷轉,而今年柴場摘奸後,明年燔造物力,已爲措處矣。莫重燔造之任,不可付之生手,本院主簿中依例相換,以爲竣事之地,何如?傳曰,允。以吳致淳爲校理,李正履爲副校理,金始淵爲修撰,柳厚祚爲典設別提,尹致善爲氷庫別檢,引儀李熙殷,司饔主簿洪若弼相換。
金大根啓曰,大司成今當差出,而擬望之人乏少,外任竝擬,何如?傳曰,允。以趙秉恒爲應敎,李家淳爲副應敎,徐戴淳爲大司成,李光承爲軍資正,李玄文爲典籍,柳厚祚爲刑曹佐郞,金永爵爲尙瑞直長,朴齊憲爲成川府使,鄭德和爲慈山府使,金在根爲扶安縣監。
傳于金大根曰,吏批政官推考。以韓鎭寓爲刑曹佐郞,李爲尙瑞副直長,李熙忠爲鐵山府使,柳興吉爲梁山郡守,申泰運爲泰川縣監,李憲球爲知義禁,尹泰東爲刑曹正郞,尹滋一爲禁府都事,安孝根爲繕工副奉事,金英秀爲典籍,李一寧爲活人別提,金茂淳爲尙衣主簿,李廷耆爲典設別提,洪翼燮爲兵曹正郞。
傳于金大根曰,吏·兵批政官,竝推考。以金永求爲咸從府使,趙羲豊爲祥原郡守,柳相夔爲順川郡守,金在成爲安城郡守,李學基爲兼引儀,鄭翊朝爲永禧殿參奉,李秉植爲光陵參奉,趙勉秀爲宣陵參奉,朴希淳爲順陵參奉,柳鼎東爲禧陵參奉,權學善爲翼陵參奉,柳進翼爲惠陵參奉,宋永老爲綏陵參奉,柳諴爲昭寧園守奉官,申命濂爲禮賓參奉,李弼臣爲假引儀,金錫模爲長寧殿別檢,成錫魯爲順康園守奉官,朴宗大爲掌樂正。
兵批,行判書洪敬謨進,參判任聖臯病,參議李是鍊入直進,參知洪龜燮病,左副承旨李謙在進。啓曰,今日都目政事時,本曹堂上不可不備,而參判未差,待下批,令政院牌招,同參政事,何如?傳曰,允。
又啓曰,訓鍊院正,今當差出,而擬望之人乏少,外任竝擬,何如?傳曰,允。
又啓曰,營將·中軍·虞候·僉使,今當差出,而擬望之人乏少,已準朔守令·中軍·虞候,竝擬,何如?傳曰,允。
以李嘉愚爲知事,李寬圭爲副摠管,李濟道爲五衛將,金永求爲宣傳官,李儒鳳爲都摠都事,同知朴宗暹,僉知李肯道·李明迪·徐京輔,以上竝單付。訓鍊判官林駿光,主簿禹昌均·鄭俊行·崔致駿,以上加設依定式減下,訓鍊主簿金繼哲,本院去官。
李謙在,以兵批啓曰,五衛將李濟道前任江原監營中軍,時在任所,上來間該廳番次苟艱云,李周彦·卞鍾運·徐奎翰·羅敬漣,忠翊衛將金光漢,忠壯衛將柳宗謹,景福宮衛將金禹成·廉宗成·崔取甲,慶禧宮衛將劉文熙·金商弼,俱以病難供職,呈狀乞遞,竝改差,何如?傳曰,允。以趙存中爲同知,安愼良·李周彦爲五衛將,李勉健爲忠翊將,柳宗瑾爲忠壯將,副護軍單沈樂臣,前判官李斗榮·金華淳,前主簿金履近,訓鍊主簿鄭俊行,以上今加折衝加資事,覆啓判下。鄭岐源爲慶州營將,徐相益爲晉州營將,柳相朝爲尙州營將,韓翼東爲大丘營將,沈樂承爲江原中軍,同知單黃仁得。
李謙在,以兵批言啓曰,內禁衛將申紹,病難供職,呈狀乞遞,改差,何如?傳曰,允。以李能權·李元夏·李容純爲宣傳官,申義和爲內禁將,李誾求爲羽林將,同知單金履璜·卞鍾運·徐奎翰·羅敬漣爲五衛將,金禹成·廉宗成爲景福將,同知金聖根,大護軍李光正,護軍洪學淵·李奎鉉,副護軍洪鍾應·徐元淳·李寅敎·南宮鉐,副司果金泳根·申命衍,以上竝單付。金賢根爲都摠管,金光漢爲忠翊將,崔取甲爲景福將,劉文熙·金商弼爲慶熙將,同知單金壽哲,石璟淳爲東里僉使,趙榮獜爲龜山僉使,趙駿根爲蒜山僉使,李基豊爲荏子島僉使,朴仁玉爲安骨萬戶,崔光崙爲登山僉使,李墩常爲天城萬戶,文宗周爲唐浦萬戶,黃再淸爲會寧浦萬戶,鄭述祖爲鹿島萬戶,金尙潤爲椒島僉使,姜繼璜爲麟山僉使,尹興烈爲潼關僉使,李智養爲薪智島萬戶,金益喆爲古突山別將,副護軍李斗榮·金華淳·金履近·鄭俊行,以上竝單付。獨孤籊爲委谷僉使,李寅和爲昌洲僉使,鄭道煥爲龍津萬戶,金鼎九爲濟物萬戶,金鼎鐵爲長水別將,尙州營將柳相朝,大丘營將韓翼東,慶州營將鄭岐源,晉州營將徐相益,江原中軍沈樂承,今加折衝加資事,承傳。白贇洙爲訓鍊判官,李元恒·申錫範·朴昌健爲訓鍊主簿,李鍾協爲忠淸兵虞候,趙羲麟爲訓鍊正,白樂賢爲備邊郞,金南室爲古豐山萬戶,南正吉爲楊州監牧官,白贇洙爲咸興監牧官,副護軍單李顯稷·李亨達·申仁彦,李晉洙爲景福將,李顯仁·朴興元爲慶熙將,崔樂民爲水口萬戶,鄭志彦爲玉江萬戶,胡益煥爲靑水萬戶,鄭啓甲爲正方別將,尹廷哲爲新門別將,孫鍾瑾·鄭岐達·康履昊爲五衛將,李載暹爲忠翊將,李義種爲忠壯將,同知廉宗成,僉知羅敬漣·卞鍾運·金光漢,以上竝單付。鄭裕俊爲洪州營將,朴宗茂爲北虞候,蔡光臣爲薪島僉使,尹宅霖爲波知僉使,尹守澈爲忠淸水虞候,同知金禹成,僉知安愼良·李周彦·徐奎輔,以上竝單付。李東弼·朱載彦·成有敏爲五衛將,李昇默爲晴川別將,姜重燮爲柳浦別將,副護軍柳相朝,韓翼東·鄭岐源·徐相益,以上竝單付。徐偉輔爲慶尙中軍,朴勝圭爲黃海中軍,李根永爲兵虞候,吳泰學爲慶尙左水虞候,黃庭植爲南村別將,大護軍李憲球,副護軍柳致明,副司直成近默·金逸淵·南秉哲·韓啓源·尹敎成·南性敎·洪直弼,副司果鄭基世·金觀燮,以上竝單付。任弘模爲宣傳官,具春喜爲訓鍊主簿,金魯喆爲武兼,李塎爲部將,康履榘爲明月萬戶,同知單崔取甲,僉知單柳宗謹·梁柱三,柳爲訓鍊僉正,金大英爲武兼,廣坪權管單朴瑩律,同知申仁彦,副司直李㘾·趙道淳·林肯洙·金基纉·李繪九,副司果李孝淳·宋能圭·尹穳·沈膺泰,以上竝單付。鄭濟人爲訓鍊僉正,李孝權爲判官,權顗爲宣傳官,崔譱七爲架山別將,同知單李亨逵,鄭友永爲都摠都事,金一求爲訓鍊主簿,同知單李晉洙,鄭啓海爲訓鍊主簿,金周求爲武兼,同知劉文熙,副護軍洪雲錫·洪在儀·金最善,以上竝單付。權爲武兼,李玄功·李在立爲文兼,同知單金商弼。
傳于李謙在曰,兵批政官推考。以徐相稷爲訓鍊副正,李玄瑞爲宣傳官,李南瑞爲備邊郞,崔達洙爲左捕從,許瑽爲訓鍊僉正,趙羲賛爲內乘,同知單李顯仁,吳益善爲都摠經歷,洪愼圭爲訓鍊判官,同知單朴興元,金相有爲中樞都事,李鼎鎬爲訓鍊主簿,白春洙爲訓鍊主簿,金鍍·權顗爲武兼,柳之奫爲守門將,許煜爲宣傳官,趙羲復·申命溵·洪載謨·李肯憲爲武兼,金顯世·姜鎭午·趙德觀·秦景俊爲部將,具龍奎·姜文欽·韓重錫·林鶴鎭·黃致鍾爲守門將,華寧殿守門將單申錫求,大坡兒權管康鵬圖,小吉號里權管方陞郁,楸仇非權管李載膺,雲頭里權管朴成俠,梁永萬洞權管崔錫禎,副司果柳宗魯·沈元模·韓亨敎·李赫遠·黃處坤·韓用臣·朴齊崧·金基定·徐室輔·金得權·趙羲象·趙相璧,以上竝單付。
李謙在,以兵批言啓曰,卽接尙衣院牒報,則秋等別造弓矢進上在卽,而知弓品堂上沈漢永在外,不得擧行云,改差,其代以在京無故人啓下之意,敢啓。傳曰,知道。
傳于金大根曰,守令·邊將初仕人,令皆明日待令。
慶尙監司洪在喆狀啓,盈德縣民家失火事,傳于金大根曰,聞甚矜惻,元恤典外,別加顧助,結構奠接之方,廟堂措辭分付。
以同副承旨李源達牌不進罷職傳旨,傳于李謙在曰,只推。
以吏曹參議李圭祊牌不進罷職傳旨,傳于李謙在曰,只推。
金大根,以吏曹言啓曰,軍器寺判官鄭文熙,以其身病,呈狀乞遞,改差,何如?傳曰,允。
又以宗廟署都提調·提調意啓曰,本署儀軌,今已始役修整,而修整郞廳副奉事金永爵,移拜尙瑞院直長矣。監董之任,難付生手,令該曹,本署直長相換,俾得專任竣事之地,何如?傳曰,允。
又以承文院都提調意啓曰,曆咨官回便帶來咨文中,有漂民出送事矣。以前頭使行奉表稱謝之意,依例撰出先通咨文,正書安寶後,定禁軍騎撥下送于灣府,使之傳給鳳城將處,以爲傳致北京之地,何如?傳曰,允。
又以內醫院都提調·提調意啓曰,前內醫吳景煥,還屬本院事筵稟蒙允矣。御醫南正吉,除拜楊州監牧官,其代前內醫吳景煥,差下之意,敢啓。傳曰,知道。
醫官卞宗浩書啓,臣敬奉下敎,馳往西部養生坊太平館契領中樞府事李相璜家,齎傳藥物,看審病勢,則渾身浮腫,喘氣稍緊,眞元大虛,轉側須人,脈度微弱,藥則用蔘苓飮,而臣旣伏承問疾以來之命,故卽爲還來之意,詮次啓達。傳曰,知道。
上在昌德宮。停常參·經筵。
李謙在啓曰,行大司憲宋勉載,掌令金耆升,持平具鍾祿·柳泰東未肅拜,執義洪直弼,掌令朴起壕在外,監察茶時之意,敢啓。傳曰,知道。
李穆淵啓曰,同副承旨李源達,今日不爲仕進,卽爲牌招,何如?傳曰,允。
傳于朴容壽曰,守令·邊將初仕人入侍。
傳于李源達曰,領府事又逝矣。周歲之間,元老耆舊之次第凋零,不勝驚廓,況此大臣端重之姿,明剴之識,逮三朝躋八耋,巋然爲師保蓍龜,予所敬信,而朝野之所倚重者乎?重爲之愴衋不已,卒領府事隱卒之典,依例擧行,東園副器一部輸送,成服日,遣承旨致祭,祿俸限三年輸送,嗣孫待闋服調用。
傳于李源達曰,留院公事入之。
以副校理金穰根牌不進罷職傳旨,傳于李源達曰,只推。
李源達啓曰,玉堂上下番俱空,事甚未安。副校理金穰根,旣有只推之命,卽爲牌招入直,何如?傳曰,允。
又啓曰,明日正朝望闕禮習儀,兩司當爲進參,除在外外,未肅拜人員,竝待開門牌招,何如?傳曰,允。
李源達,以吏曹言啓曰,今此正朝祭祭官,當爲磨鍊,而除老病公頉,實無推移排比之路,依近例,刑官司饔院官員及年六十以上人,通瀜備擬以入,而其中時無職名人員,令該曹口傳付軍職,何如?傳曰,允。
又以禮曹言啓曰,五禮儀大臣之喪,自上有擧哀之節,而徽慶園忌辰正日相値,不得循例取稟之意,敢啓。傳曰,知道。
朴容壽,以都摠府言啓曰,今日入直內三廳武兼禁軍及軍兵等,當爲中日習射技放,而徽慶園忌辰祭正日相値,不得設行之意,敢啓。傳曰,知道。
又以訓鍊都監言啓曰,本局別將沈樂臣,哨官洪羲龍,俱有身病,勢難察任,竝改差,何如?傳曰,允。
又以御營廳言啓曰,本廳千摠趙鎭溥,身病甚重,勢難察任,改差,何如?傳曰,允。
辛丑十二月二十六日辰時,上御熙政堂。守令·邊將初仕人入侍時,左承旨朴容壽,左副承旨李謙在,假注書李又新,記注官李昌祖,記事官金世均,慶源府使李觀熙,礪山府使金達鍊,鐵山府使李熙忠,梁山郡守柳興吉,祥原郡守趙羲豐,順川郡守柳相夔,泰川縣監申泰運,洪原縣監鄭鎏,恩津縣監金秉喬,宜寧縣監李秉九,果川縣監趙秉夔,井邑縣監趙亨勉,迎日縣監成燾,柒原縣監申在應,永禧殿參奉鄭翊朝,宣陵參奉趙勉秀,以次進伏。登山僉使崔光崙,東里僉使石璟淳,椒島僉使金尙潤,荏子島僉使李基豊,龜山僉使趙榮麟,唐浦萬戶文宗周,鹿島萬戶鄭述祖,會寧浦萬戶黃再淸,安骨萬戶朴仁玉,靑水萬戶胡益煥,宣傳官趙秉善序立階下訖。上曰,史官分左右。謙在奏曰,守令初仕人,使之進前乎?上可之。觀熙等以次進前奏職姓名,退出訖。容壽奏曰,僉使·邊將,使宣傳官奏職姓名乎?上曰,唯。宣傳官秉善奏光崙等職姓名,以次退出訖。上曰,史官就座。仍命退,承史以次退出。
上在昌德宮。停常參·經筵。
朴容壽啓曰,行大司憲宋冕載,掌令金耆升,持平具鍾祿·柳泰東牌不進,執義洪直弼,掌令朴起壕在外,監察茶時之意,敢啓。傳曰,知道。
金大根啓曰,來初一日輪對日次,而社稷大祭齋戒相値,頉稟之意,敢啓。傳曰,知道。
朴容壽啓曰,右承旨金大根,右副承旨洪說謨,今日不爲仕進,竝卽牌招,何如?傳曰,允。
李源達啓曰,同敦寧李鼎臣,除拜後過三日不爲出肅,依定式推考警責,仍卽牌招察任,何如?傳曰,允。
又啓曰,三品官之毋得過三日循例請牌,曾有定式矣。工曹參議金箕晩,除拜後過三日不爲出肅,事體所在,誠極未安,從重推考,仍卽牌招察任,何如?傳曰,允。
朴容壽啓曰,奏御文字,何等愼審,而委曲僉使肅拜單子,不塡姓名,致勤下敎,事甚疎忽,萬萬未安。臣之矇然捧入,不勝惶悚,而當該僉使及不善照檢之通禮院官員,竝所當重勘,而本院請推之外,無他可施之罰,何以爲之?敢稟。傳曰,竝拿處。
傳于朴容壽曰,當該承旨推考。
朴容壽啓曰,今日正朝望闕禮習儀,憲府則監察代行矣。雖無諫院,仍爲行禮之意,敢啓。傳曰,知道。
又啓曰,臣容壽今日正朝望闕禮習儀,進去下直之意,敢啓。傳曰,知道。
以右承旨金大根,右副承旨洪說謨牌不進罷職傳旨,傳于李謙在曰,只推。
李源達啓曰,明日傳香,禮房承旨當爲齋宿,右承旨金大根,旣有只推之命,所當更請牌招,而拘於廳規,不得請牌,何以爲之?敢稟。傳曰,牌招。
以副校理金穰根牌不進罷職傳旨,傳于李源達曰,只推。
金大根啓曰,玉堂上下番俱空,已至多日,事甚未安。副校理金穰根,旣有只推之命,卽爲牌招入直,何如?傳曰,允。
以京畿監司徐英淳狀啓,陽川縣令李效榮遭父喪事,傳于金大根曰,令該曹口傳差出,催促下送。
吏曹口傳政事,以沈正禮爲陽川縣監。
以司諫南秉哲,獻納沈膺泰,正言金益文·李廣貞,掌令金耆升,持平具鍾祿·柳泰東牌不進罷職傳旨,傳于李源達曰,只推。
李源達,以戶曹言啓曰,卒領中樞府事李相璜喪禮葬,主家以遺言,不敢祇受云矣。敢啓。傳曰,更爲輸送。
又以戶曹言啓曰,謹奉傳敎,卒領中樞府事李相璜喪禮葬,更爲輸送,則主家以遺言,又不敢祇受云,何以爲之?敢啓。傳曰,大臣遺意旣如此,葬需自卿曹從優輸送。
又以戶曹言啓曰,卒領中樞府事李相璜喪禮葬不敢祗受事,草記批旨內,大臣遺意旣如此,葬需,自卿曹從優輸送事,命下矣。錢五百兩·木五同·布五同,從優輸送之意,敢啓。傳曰,知道。
又以備邊司言啓曰,頃以慶州逋還査聞之意,草記行會矣。卽見慶尙監司洪在喆狀啓,則枚擧會査官蔚山府使李玄緖,永川郡守朴顯圭牒呈,以爲本府壬辰以後吏奴逋折租,爲八萬一百二十四石零,而昨冬査逋徵捧錢一萬一千二百五十五兩六分及結剩錢一萬二千七百八十二兩二錢八分,合爲二萬四千三十七兩零,而較諸逋穀,準以詳定,則不過四分之一,故以每石三錢分給民間,俾充本摠,逋漢中身故逃亡外,石數最多九漢,已爲刑配云,而始逋掩逋前後倅臣及措處失宜時府尹,竝請令攸司稟處矣。前後守令,已有王府勘處,而一邑還逋之至於八萬餘石之多,此殆有糴糶以來所未聞之大變怪也。挽近公穀所儲,到底虧欠,長吏則全不事事,奸胥則愈肆怙終,掃蔑國綱,流毒生民,至于此邑而極矣。四十貫一律,本有典憲,一千石置辟,著頒定式,則其在懲頑之道,豈容一毫低仰,而就其中崔泰成·崔恒鎭所犯,各爲一萬三千餘石矣。恒鎭間已身故,泰成尙此在逃,巨魁之法無所施,尤極痛惋,泰成則另飭本道,刻期譏詗,以爲用法之地,刑配九漢中崔在熙之所逋七千五百餘石,次於兩漢,而爲諸漢之首,先從此吏,出付本州鎭營,大會吏民,亟施梟首之典,以謝一邑民心,崔濟三·崔光斗·崔相殷三漢,姑令具格牢囚,嚴訊徵捧,待畢納捧遲晩,一體用律,餘外諸漢所犯,非曰可恕,而逋摠旣不滿折米千石之數,依年前茂山吏例,竝嚴刑完逋後,限己身絶島定配,勿揀赦前,道啓所論結剩權詳兩條中,結剩雖係冒禁,在今事勢,無以追理,至於權詳之名,非徒謬例所無,蔑法厲民,孰甚於此?糶糴之法意本嚴,雖代他穀而準詳定,猶謂違法,矧玆一石三錢之減價分給者乎?又況各名收逋之或自納或廳納,亦以一石三錢代捧矣。分給之不準詳定,已極駭歎,而收逋之先自減價,其意何居?本邑減價分給之數,竝以原詳定區別計準,具耗還徵,逋吏中輕價收逋之金禹永·朴漢七,亦與朴義顯等,完逋後刑配,迨此糴弊掀露之際,合有從長矯捄之方,新倅行將赴任,令道臣爛加講究,便宜措劃,俾圖永久完糴之地,何如?傳曰,允。
又以義禁府言啓曰,通禮院假引儀李弼臣,委曲僉使獨孤籊,竝拿處事,傳旨啓下矣。李弼臣係是雜岐,依例移送秋曹,獨孤籊今方待命,拿囚之意,敢啓。傳曰,知道。
又以義禁府言啓曰,京畿監司徐英淳狀啓內,長湍縣監柳昌根,令攸司稟處事,啓下矣。柳昌根以兼營將守令,時在任所,依例發遣府書吏,差兼官後拿來,何如?傳曰,待待命拿囚。
上在昌德宮。停常參·經筵。
藥房都提調趙寅永,提調金左根,副提調李穆淵啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。
李謙在啓曰,行大司憲宋冕載,掌令金耆升,持平具鐘祿·柳泰東未肅拜,執義洪直弼,掌令朴起壕在外,監察茶時之意,敢啓。傳曰,知道。
李穆淵啓曰,左承旨朴容壽,右副承旨洪說謨,今日不爲仕進,竝卽牌招,何如?傳曰,允。
金大根啓曰,卒領府事李相璜成服日,遣承旨致祭事,命下矣。何承旨進去乎?敢稟。傳曰,左副承旨進去。
以左承旨朴容壽,右副承旨洪說謨牌不進罷職傳旨,傳于李謙在曰,只推。
傳于李謙在曰,留院上疏入之。
傳于李謙在曰,留院公事入之。
金大根啓曰,玉堂上下番俱空,已至多日,事甚未安。副校理金穰根,疏批已下,卽爲牌招,何如?傳曰,允。
李謙在啓曰,卽者吏曹郞廳來言,咸從府使金永求,鐵山府使李熙忠,祥原郡守趙羲豊,順川郡守柳相夔,陰竹縣監金龍勳,恩津縣監金炳喬,果川縣監趙秉夔,宜寧縣監李秉九,泗川縣監李以復,迎日縣監成燾,柒原縣監申在應,濟州判官金鉉復,鎭安縣監趙道林,井邑縣監趙亨勉,陽川縣令沈正禮,當爲署經,而兩司不備,不得署經云,除在外差祭外,未肅拜人員,竝卽牌招,何如?傳曰,允。
正言金益文啓曰,臣性旣憃拙,識又疎闇,淸朝耳目,何嘗近似,而薇垣除旨,忽下於夢想之外,署經有命,召牌嚴臨,臣且惶且感,雖不得不章皇出肅,粗伸叩謝之忱,而第於合啓中,有區區私義之不可聯參者,在前如臣情地者,控實引避,輒蒙恩諒,今臣處義,有難異同,則何敢晏然冒據於臺次乎?請命遞斥臣職。答曰,依啓。
兵曹口傳政事,副司果單柳來維。
金大根,以賑恤廳言啓曰,今年內貧寒宗室子女葬時顧恤數,別單書入之意,敢啓。傳曰,知道。
李謙在,以兵曹言啓曰,來壬寅年各處頒給信漢符別單,及文宰二品以上武臣蔭官曾經摠管人員章標頒給別單,修整以入之意,敢啓。傳曰,知道。
又以訓鍊都監言啓曰,今十二月二十八日二十九日年終放砲時,次知將官將校姓名及兼別砲陣等容貌年器〈甲〉械數爻,竝別單書入之意,敢啓。傳曰,知道。
副校理金穰根疏曰,伏以臣倥侗無能,最居人下,而特荷恩造,趨走承事者,居然數十年于玆矣。臣區區願忠之心,曷嘗忘絲毫報答之念哉?臣於年前待罪北〈關〉時値歉荒,才疎政拙,晝宵憧憧,僨誤是懼,乃者繡啓追理,臚列狼藉,而聖恩天大,薄竄半年,宥命遽降,臣轉罪爲榮,歸伏私次,仰而感泣,俯而慙恧,千萬不自意,玉署除旨,忽下於杜門訟愆之中,臣惝怳感激,莫省所以自措也。第念人之爲言,罔非滄浪,而鄕錢之變幻事實,反還之架鑿空虛,縱不歸於染指,故欲眩於洗瘢,臣之玷累身名,已無餘地,臣撫躬悼痛,夫誰怨尤?臣亦粗聞人臣出處之義,廉防爲重矣。以若遭罹,視若無故,貪戀寵光,抗顔周行,則是拚棄四維也。臣雖至愚,豈忍出此?聖恩雖感於拂拭,私義無望於彈束,寧甘逋傲之誅,不敢爲呈身之計,召牌之下,重犯違慢。伏乞聖慈,諒臣情實,永刊朝籍,仍治臣孤負之罪,以昭法紀焉。仍伏念臣以泥首俟勘之蹤,不宜贅陳他說,臣於往年春,冒居館職,侍講宵雅,竊瞷我殿下,以天縱之資,有日新之功,臣嘗欽仰贊歎之不已,然程課固無間斷,而未敢曰一此不懈也,誦讀非不溫熟,而未敢曰益致其精也。一自屛退以後,瞻望脩門,徒抱耿耿,臣未敢知二載之間,大聖人緝熙之學,果能日月而將就乎未也。從古明王哲辟制治之本,未嘗不由於典學,德性之美焉而非學則不成,天才之高焉而非學則不充,二帝·三王之所以爲二帝·三王,皆從學文上做去,盡其才德而成乎嵬蕩之治,肆惟我列聖朝治法政謨,重熙累洽,而其單傳心法,亦不過學焉而已。古人有言,欲法堯·舜,當法祖宗,今我殿下,粵自沖齡御極,上承五百年宗社付畀難大之業,下係群臣百姓八域含生之倫之所咸戴,是宜兢兢業業,無時豫怠,克紹祖宗之令緖也。臣竊以爲,爲學之方,近自日用動靜之間,遠而至於聖人天地之輔相化育之功,罔非學也,而其要則在於講習討論而已矣。伏惟我殿下,春秋鼎盛,已過聖人志學之年矣。勉自今堅於立志,勇於進學,本之聖經而牢着根基,參之史書而博考事變,必也講討旨義,不懈於燕閑之中,延接臣僚,罔間於朝晝之頃,銖積簣覆,泉達淵博,以至於廣大精微光輝高明之域焉,則修齊治平之功,亶不外是,是實我東方萬世無疆之休也。惟殿下念哉念哉。臣無任云云。省疏具悉,往事何必追提?尾附陳勉,甚好矣。爾其勿辭察職。
上在昌德宮。停常參·經筵。
大殿·大王大妃殿·王大妃殿·中宮殿,內閣·政院·朝廷二品以上·六曹堂上除夕單子問安。答曰,知道。
金大根啓曰,明日召對,取稟。傳曰,停。
李謙在啓曰,行大司憲宋冕載未肅拜,執義洪直弼,掌令朴起壕在外,掌令金耆升,持平具鍾祿呈辭,持平柳泰東傳旨未下,監察茶時之意,敢啓。傳曰,知道。
金大根啓曰,明日正朝望闕禮依例爲之之意,敢啓。傳曰,知道。
朴容壽啓曰,備邊司郞廳來言,今日賓廳日次,而除夕問安相〈値〉,不得來會云矣。敢啓。傳曰,知道。
備忘記,慶州營將鄭岐源下直,長弓一張,長箭一部,片箭一部,筒兒一箇賜給。
傳于金大根曰,禮房承旨馳詣宗廟·永禧殿·景慕宮,奉審摘奸,仍詣受香諸處,奉審摘奸以來。
李謙在啓曰,臣以卒領府事李相璜致祭事,進去下直之意,敢啓。傳曰,知道。
以副校理金穰根牌不進罷職傳旨,傳于朴容壽曰,只推。
金大根啓曰,玉堂上下番俱空,已至多日,事甚未安。副校理金穰根,旣有只推之命,卽爲牌招入直,何如?傳曰,允。
傳于金大根曰,在外玉堂竝許遞,前望單子入之。
玉堂前望單子入之,應敎尹敎成,副應敎林肯洙,校理金逸淵·李繪九,副校理韓啓源,修撰金基纉·李時愚,副修撰南性敎·李寅奭落點。
金大根啓曰,新除授副修撰李寅奭,以前任康津縣監,方在解由未出中,何以爲之?敢稟。傳曰,勿拘。
又啓曰,新除授應敎尹敎成,副應敎林肯洙,校理金逸淵·李繪九,副校理韓啓源,修撰金基纉·李時愚,副修撰南性敎·李寅奭,竝一體牌招,推移入直,何如?傳曰,允。
洪說謨啓曰,吏曹郞廳來言,臺諫有闕,政事,取稟。傳曰,前望單子入之。
正言前望單子入之,尹穳落點。
傳于金大根曰,發遣吏郞,諸執事淸齋與否,摘奸以來。
以持平柳泰東,正言李廣貞牌不進罷職傳旨,傳于李源達曰,只推。
兵曹口傳政事,副司果單金益文。
金大根,以成均館同知館事意啓曰,每於歲末,圓點準點儒生別單書入事,曾有定式矣。依定式當年條準圓點儒生,別單書入之意,敢啓。傳曰,知道。
朴容壽,以都摠府言啓曰,今日入直內三廳武兼禁軍及軍兵等,當爲中日習射技放,而除夕相値,不得設行之意,敢啓。傳曰,知道。
又以兵曹言啓曰,今十二月各廳堂下武臣朔試射,依例停止之意,敢啓。傳曰,知道。
又以刑曹言啓曰,備邊司啓辭內,頃以慶州逋還査聞之意,草記行會矣。卽見慶尙監司洪在喆狀啓,則枚擧會査官蔚山府使李玄緖,永川郡守朴顯圭牒呈,以爲本府壬辰以後吏奴逋折租,爲八萬二百二十四石零,而昨冬査逋徵捧錢一萬一千二百五十五兩六分及結剩錢一萬二千七百八十二兩二錢八分,合爲二萬四千三十七兩零,而較諸逋穀,準以詳定,則不過四分之一,故以每石三錢,分給民間,俾充本摠,逋漢中身故逃亡外,石數最多九漢,已爲刑配云,而始逋掩逋前後倅臣及措處失宜時府尹,幷請令攸司稟處矣。前後守令,已有王府勘處,而一邑還逋之至於八萬餘石之多,此殆有糶糴以來,所未聞之大變怪也。挽近公穀所儲,到底虧欠,長吏則全不事事,奸胥則愈肆怙終,掃蔑國綱,流毒生民,至于此邑而極矣。四十貫一律,本有典憲,一千石置辟,著頒定式,則其在懲頑之道,豈容一毫低仰,而就其中崔泰成·崔恒鎭所犯,各爲一萬三千餘石矣。恒鎭間已身故,泰成尙此在逃,巨魁之法無所施,尤極痛惋。泰成則另飭本道,刻期譏詗,以爲用法之地,刑配九漢中崔在熙之所逋七千五百餘石,次於兩漢,而爲諸漢之首,先從此吏,出付本州鎭營,大會吏民,亟施梟首之典,以謝一邑民心,崔濟三·崔光斗·崔相殷三漢,姑令具格牢囚,嚴訊徵捧,待畢納捧遲晩,一體用律,餘外諸漢所犯,非曰可恕,而逋摠旣不滿折米千石之數,依年前茂山吏例,竝嚴刑完逋後,限己身絶島定配,勿揀赦前,道啓所論結剩權詳兩條中,結剩雖係冒禁,在今事勢,無以追理,至於權詳之名,非徒謬例所無,蔑法厲民,孰甚於此?糶糴之法意本嚴,雖代他穀而準詳定,猶謂違法,矧玆一石三錢之減價分給者乎?又況名收逋之或自納或廳納,亦以一石三錢代捧矣。分給之不準詳定,已極駭歎,而收逋之先自減價,其意何居?本意減價分給之數,竝以原詳,區別計準,具毛還徵,逋吏中輕價收逋之金禹永·朴漢七,亦與朴義顯等,完逋後刑配,迨此糴弊掀露之際,合有從長矯捄之方,新倅行將赴任,令道臣爛加講究,便宜措劃,俾圖永久完糴之地,何如?傳曰,允事,命下矣。逋吏崔在熙,令本州鎭營大會吏民,亟施梟首之典,其餘崔濟三·崔光斗·崔相殷,待畢納用律之意,分付道臣,在逃之崔泰成,另飭本道各鎭營,刻期詗捉,具格狀聞後稟處之意,一體分付,何如?傳曰,允。
義禁府啓目粘連,沃溝縣監李熙獜,公州前判官洪明燮等矣本府議啓內,李熙獜段,信地護送,始固無弊,逆風還漂,竟是不虞,則參以事勢,難責謬失,而致敗旣在本境,法理不當全恕,以此照律爲白乎旀,洪明燮段,該邑愆納之弊,可謂由來者漸,而晩裝之至於九十月,連値中路之臭載,未收之多,過二千石,又失當年之程限,事係正賦,罪難曲貸,以此照律罪,李熙獜段,笞四十收贖,附過還職,洪明燮段,二罪良中,從一科斷,杖八十收贖,奪告身三等,竝只私罪,奉敎依允爲旀,竝只功減一等爲良如敎。
咸鏡監司趙冀永疏曰,伏以臣猥膺藩寄,辭未蒙許,行將辭陛矣。第臣之父母墳山,在於京畿驪州地,今當遠離,益增霜露之感,玆敢不避煩猥,冒入文字。伏乞聖慈,俯垂諒察,特許臣往省之暇,以伸至情,不勝幸甚。臣無任云云。答曰,省疏具悉。卿其往省焉。
