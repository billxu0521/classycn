上在昌德宮。停常參·經筵。
自昧爽至辰時,有霧氣,夜一更二更,有霧氣。
大殿·中殿·世子宮,政院·玉堂·二品以上·六曹歲謁問安。答曰,知道。嬪宮,政院·玉堂歲謁問安。答曰,知道。中殿·世子宮·嬪宮,藥房問安。答曰,知道。
藥房都提調李頤命,提調趙泰采,副提調李晩成啓曰,三陽回泰,慶祝方新。卽伏聞夜間聖候,以熏熱·困惱·飽滿·膈間不淸利,寢睡雖不得安穩,咳嗽比昨夜差勝云。伏未審朝來,熏熱·困惱及腹部飽滿·膈間不淸利之候,其已減歇,而口淡及腹部以下浮氣,脚部牽引,加減何如?今日臣等與諸御醫入診,詳察症候,宜當,不勝終宵耿耿,敢此問安,竝爲仰稟。答曰,知道。朝來熏熱·困惱未已,腹部飽滿·膈間不淸利之候一樣,而口淡及腹部以下浮氣,脚部牽引,亦無所減矣。勿爲入診。
掌令權熀三度呈辭。入啓。遞差。
傳曰,都政,今月內觀勢爲之事,分付。
禁府啓目,權卨更推云云。今此權卨之獄,事體重大,非本府所可擅斷,故敢請收議於大臣是白如乎,大臣之意,皆以爲,不當復加刑訊,而自上俯詢于入侍諸臣,以其回文之妖誕,夫差去處,不能指告,特命更推敎是白在如中,所謂回文,更加詰問,則字行排置,自有次序,語脈先後,皆可尋見,蓋用洛書之法,欲免漏泄之患而已。其間辭說,不過探報賊情,而別無不道無狀之語,則謂之妖誕而必殺乃已,似或太過哛不喩,以其時道臣之緘辭見之,則前後因卨之言而捕得賊黨者,非止一二是白乎所,夫差之眞有其人,雖不可知,要之必有居間詗告之人,則此與全然虛謊者有間,而其人之難以現出,曾前本府議啓中,亦旣累陳之矣。今於更推之下,所對與前無異,若其數三差錯之端,皆不足爲此獄之肯綮是白置,臣等有不敢循例議啓,上裁,何如?啓。傳曰,更爲拿來,再次推問,而別無端緖之緊出者,終歸於疑獄。其在審克之道,不當復加刑訊,還發配所。
大殿·中宮殿·世子宮·嬪宮,藥房·政院·玉堂夕問安。答曰,知道。
傳曰,臘盡春來,東作不遠,災荒尤甚處,亦當設賑勸農,賑政不可不別樣申飭。自本院供辭,下諭,而濟州賑穀,令備局另加嚴飭,連續入送,俾蒙終始軫恤之澤。
藥房口傳啓曰,熏熱·困惱及咳嗽,晩後加減何如?惶恐敢啓。傳曰,熏熱有減,而困惱未已,咳嗽亦無所減矣。以上朝報
上在昌德宮。停常參·經筵。
夜自二更至四更,有霧氣。
大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間聖候,熏熱煩轉,困惱呻吟,喉間甚乾,引飮亦多,飽滿及膈間不淸利之候有加,頻數起坐,寢睡無異全失云。伏未審朝來,熏熱·困惱及腹部飽滿·膈間不淸利之候,其已減歇,而腹部以下浮氣已和,而咳嗽益有所減乎?蔘蘇飮三貼,已盡煎入,症候又如此,今日臣等與諸御醫入診,詳察症候,議定繼進之藥,宜當。不勝終宵憂慮,敢此問安,竝爲仰稟。答曰,知道。熏熱未已,困惱頗甚,而腹部飽滿·膈間不淸利之候,比夜小減,口淡及腹部以下浮氣·脚部牽引一樣,感氣和解,而咳嗽別無益減之勢矣。
右議政金宇杭四十一度呈辭。入啓。傳曰,安心調理。
藥房口傳啓曰,今日爲政事,命下,而夜間症候如此,困惱諸症無減,有妨酬應,姑爲退行,何如?傳曰,允。
今日藥房入診時,政事,再明日爲之事,榻前下敎。
大殿·中殿·世子宮·嬪宮,藥房·政院·玉堂夕問安。答曰,知道。
藥房再啓曰,臣於入診退出後,與儒川君濎,戶曹佐郞黃處信,及諸御醫等,反復相議,則皆以爲,回春門蔘蘇飮,錢數加減,最好,更加柴胡一錢半,黃芩·桑白皮一錢,連進二貼,宜當云。此藥煎入之意,敢啓。傳曰,知道。
院前啓,請還收罪人河減死定配之命,更加嚴刑得情,依律處斷事。請還收副提學鄭澔罷職不敍之命事。新啓,權卨妖惡之罪,國人莫不駭憤,嚴鞫取服,在法當然,臺啓閱歲爭執,聖上幸賜允兪,庶幾鉤得奸情,以解中外之惑矣。卽伏見金吾議啓,則或曰別無不道之語,必殺乃已,似或太過。或曰必有居間詗告之人,則與全然虛謊者有間,至請上裁,致有還配之命。臣於是竊不勝駭嘆之至。夫卨之假託夫差,終不指告,巧作回文,情跡陰祕,卽此兩款,當被惑衆之律,則豈可諉以語非不道,有所容貸乎?設令居間詗告,別有其人,亦當從實指陳於嚴問之下,而終始抵賴,明有隱情。攸司之臣,所當嚴訊鉤覈之不暇,而反謂其人之難以現出者,已有乖於按獄之體,而況且判付中,別無端緖,終歸疑獄等敎,難免失刑之歸,輿情咸憤,公議愈激。請還收權卨發配之命,仍令王府嚴鞫得情,快正王法,權卨拿鞫之請,實出於國人公共之論,經年爭執,始蒙允兪,則其在正國法懲妖惡之道,所當嚴加訊問,期於輸情,而金吾循例平問,遽請上裁,至有還配之擧,議讞之失當,莫此爲甚。事體所關,不可無規警之道,請當該堂上,從重推考。答曰,不允。已上朝報
藥房入診入侍時,都提調李頤命所啓,伏見禮曹科擧定奪啓目,今春內,文臣重試及對擧別試,鱗次定日矣。以日前事勢言之,姑待上候平復後設行,則似爲順便矣。文武重試,國典,十年一設云。對擧別試,則無見出處,取考國朝榜目,則太宗朝,始有重試,而無對擧之科,只行親試·別試對擧之規,似昉於此,仍成規例,而前此多不能以其年設行矣。卽今文官甚多,以分館崎嶇,參下積滯,幾至百餘人云。積滯者猶未疎通,而科擧頻數,誠有弊端。且北道設科,旣以凶歉退行,而他道沿海地方,亦多災荒,遠路擧子,窮春上來,可慮。臣意,則重試·別試,俱爲退行秋間,若以諸科稠疊爲慮,則丁酉式年大小科初·會試,分排於當年春秋,似無不可。令該曹就議於廟堂,更爲稟處,何如?上曰,依爲之。已上備局謄錄
午時,上御大造殿西翼閣。藥房入診時,都提調李頤命,提調趙泰采,儒川君濎,副提調李晩成,記事官李廷弼·尹惠敎·兪拓基,醫官柳瑺·丁時梯·權聖徵·趙慶基·朴星瑞·許坫·方震虁·李重蕃·權聖揆·李徵夏入侍。
李頤命進伏曰,三年歲時,如是侍過,臣罪萬殞難贖。以連番經驗見之,則今年浮氣之復發頗晩,又無核患,前頭日氣和暖,則平復可以遄期,日夜祈祝,惟在於此,而伏見備忘記,則軫念民事,別諭八道。卽今調攝中,聖念似不暇及,而能如是,平復之喜,尤可遄望矣。去夜寢睡,不如昨夜,以諸症之不減,不能安臥而然耶?上曰,熏熱〈煩〉轉,膈間不淸利,寢睡不寧矣。頤命曰,雖不寧,或能間間入睡乎?上曰,或有入睡之時,缺全失矣。頤命曰,浮氣之缺脹之氣乎?上曰,缺等處,夜則凝聚缺,朝則稍緩矣。頤命曰,原症未差,而又挾感冒,咳嗽不止,尤爲伏悶矣。上曰,火升則咳嗽輒發,火降則歇,而感氣咳嗽,今似頗減矣。頤命曰,淸泗流而感未解乎?上曰,泗渴而感氣似解矣。頤命曰,今朝水刺,稍勝於昨,如此則口淡差勝乎?上曰,口淡,雖一日之間,或有稍勝時矣。頤命曰,大便,自昨堅實,未能快放乎?上曰,近來則不甚用力,而猶未順快矣。頤命曰,小便澁滯,近何如?上曰,數日內,則澁滯之症,頗勝矣。頤命曰,醫官使之論脈,何如?上曰,唯。儒川君濎診脈曰,左脈則甚有力,而右脈則有力,沈而帶數矣。頤命曰,日日入侍之醫官,則只缺何如?上曰,唯。柳瑺曰,左右有力而數缺右弦數,而左則有力矣。李重蕃曰,缺脈尤有力,感氣猶未盡解矣。缺數行頤命曰,非但昨夜,今晝尙有熏熱乎?上曰,唯。頤命曰,困惱卽今何如?上曰,困惱比昨似加矣。頤命曰,腹部以下診察,何如?上曰,唯。權聖徵與儒川君濎,診察腹部時,上困惱頗甚,合眼或睡。濎曰,腹部,與頃日入診時,無大段加減,而下腹左邊,似堅,股陰比前頗緩矣。上曰,朝後雖緩,而夜輒堅硬矣。濎曰,脚部在前一樣,而右邊似不似左邊。手腕浮氣,自頃有之,而今似有加矣。頤命曰,手背浮氣如此,則屈伸何如?上曰,手背加浮,故屈伸不便矣。頤命曰,背部診察,何如?上曰,依爲之。聖徵曰,自昨諸處頗緩,而今亦無異矣。濎曰,背部浮氣,比前無加矣。朴星瑞曰,諸處,與頃日一樣乎?頤命曰,行步時缺其無不便之端乎?上曰,行步時不便矣。頤命曰,下部則如常乎?上曰,下部姑無前症矣。頤命曰,近以感冒咳嗽爲急,而未能盡他藥,感氣和解後,前入丸藥進御,而或議定他藥,儒川君以下,使之各陳所見,何如?上曰,唯。濎曰,浮氣頃漸滋蔓之時,赤小豆湯進御後,以淺見似有應效,若進御許久,則儘好,而卽今劑入之丸,尤爲緊要,故其翌日竊冀空心服,而赤小豆湯,姑爲停止矣。適以感氣,尙未進丸,寧繼用赤小豆湯,爲宜。浮氣漸滋,大便又復堅實,非他藥所可治,此丸强進叶宜,如不能進,則赤小豆湯,非苦口之湯藥,便是茶飮,間間進御,宜矣。感氣則一時之症,非頻數之症者,方雖有感氣,本病治藥,加入和解之材。此下缺以上燼餘
上在昌德宮。停常參·經筵。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間聖候,熏熱·困惱·飽滿·膈間不淸利,寢睡不得安穩云。伏未審朝來,熏熱·困惱,及腹部飽滿,膈間不淸利之候,其已減歇,而口淡及腹部以下浮氣,脚部牽引,比昨加減何如?咳嗽,益有所減乎?今日臣等,與諸醫入診,詳察症候,宜當,不勝終宵憂慮,敢此問安,竝爲仰稟。答曰,知道。朝來熏熱·困惱未已,而腹部飽滿,膈間不淸利之候,無減,口淡及腹部以下浮氣,脚部牽引一樣,而咳嗽與昨無異矣。勿爲入診。
右議政金宇杭四十二度呈辭。入啓。傳曰,安心調理。
院前啓,請還收罪人河減死定配之命,更加嚴刑得情,依律處斷事。請還收副提學鄭澔罷職不敍之命事。權卨妖惡之罪,可勝誅哉?嚴鞫取服,在法當然,臺啓閱歲爭執,而幸蒙允兪,庶幾鉤得奸情,明正其罪,以解中外之惑,而伏見金吾議啓,一則曰必殺乃已,似或太過,一則曰此與全然虛謊有間,至請上裁,致有還配之命,誠不勝慨嘆之至。夫卨,必欲乘時譸張,衒能希功之狀,路人所知,況其回文之字行排置,蓋用洛書法,則決非無識常漢所辦出,而所謂夫差之果無去處,安知非初假虛名,終莫之摸捉而然歟?人之疑惑,正在於此。夫差未現出之前,則卨終難免造言惑衆之律,而其間情節,極其陰祕,雖施嚴訊,尙難吐實,數次平問之下,寧有自服之理哉?衆惡歸於下流,國人皆曰可殺。若其湖南捕賊一款,事不相關,非所可論,則按獄之臣,所當嚴覈之不暇,而奏讞失當,聽聞駭惑,至於判付中,終歸疑獄,不當復加刑訊之敎,未免爲失刑之歸,輿情咸憤,公議愈激。請還收權卨發配之命,仍令王府嚴鞫得情,夬正王法,請當該禁府堂上,竝從重推考事。入啓。答曰,勿煩。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,熏熱·困惱及咳嗽,晩後加減何如?傳曰,熏熱差勝,而困惱一樣,咳嗽比昨無加減矣。
禁府,李敏夏拿囚。啓。
初更四點,藥房詣閤門外,口傳啓曰,卽伏聞入侍醫官所傳之言,則上候困惱特甚,口味甚無,膈間煩悶云。臣等卽與未入侍醫官,入診之意,敢啓。傳曰,困惱之候少歇,牛黃涼膈元,調進之後,膈間煩鬱差勝,勿爲入診。已上朝報
上在昌德宮。停常參·經筵。
自未時至酉時,日暈。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間聖候,熏熱·困惱,又有渴候,引飮煩數,飽滿,膈間不淸利,寢睡不得安穩云。伏未審朝來,熏熱·困惱及腹部飽滿,膈間不淸利之候,其已減歇,而口苦煩渴咳嗽,亦有所減乎?腹部以下浮氣,脚部牽引,比昨加減何如?蔘蘇飮二貼,已盡於昨日,臣等與諸醫入診,詳察症候,議定繼進之藥,宜當,不勝終宵憂煎,敢此問安,竝爲仰稟。答曰,知道。朝來熏熱減歇,困惱未已,腹部飽滿·膈間不淸利之候,一樣口苦煩渴咳嗽,與昨無異,而腹部以下浮氣,脚部牽引,亦無所減矣。勿爲入診,問于入侍醫官,議定繼進之藥,宜矣。
右議政金宇杭四十三度呈辭。入啓。傳曰,安心調理。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,入診醫官退出後,臣等與儒川君濎及諸醫等,反復商議,則皆以爲,明日當進丸藥,而蔘蘇飮,似不無少效矣。今日加進一貼,爲宜云,此藥煎入之意,敢啓。答曰,知道。
義禁府啓曰,權卨,依判付,還配次放送,而押去羅將發遣之意,書呈草記,則政院以爲,上候未寧,後日更呈云,故姑未入啓矣。臺諫方以嚴鞫得情,論啓,不得發配之意,敢啓。傳曰,知道。
有政。吏批,以李箕翊爲掌令,李重協爲持平,黃龜河爲校理,韓永徽爲司成,尹重明爲內資直長,申靖夏爲兼中學敎授,李東亨·金台相,以年八十,加通政。
兵批,申翊夏·李澤·權熀爲副護軍,李光朝爲副司果,權萬·具命奎爲副司正,崔漢重·趙得信·李琯爲副司勇,南九明爲司果。以上朝報
上在昌德宮。停常參·經筵。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間聖候,以熏熱·困惱飽滿,膈間不淸利,寢睡不得安穩云。伏未審朝來,熏熱·困惱及腹部飽滿,膈間不淸利之候,其已減歇,而口苦咳嗽,亦有所減乎?腹部以下浮氣,脚部牽引,比昨加減何如?臣等今日與諸御醫入診,詳察症候,宜當,不勝終宵憂煎,敢此問安,竝爲仰稟。答曰,知道。朝來熏熱減歇,而困惱未已,腹部飽滿,膈間不淸利之候一樣,口苦厭食,近日特甚,而咳嗽差減,腹部以下浮氣,脚部牽引,別無加減矣。勿爲入診。
右議政金宇杭四十四度呈辭。入啓。傳曰,安心調理。
大殿·中宮殿·世子宮·嬪宮,藥房·政院·玉堂夕問安。答曰,知道。
禮曹啓曰,今正月初二日藥房入診入侍時,都提調李頤命所啓,伏見禮曹科擧定奪啓目,則今春內,文臣重試及對擧別試,鱗次定日矣。以目前事勢言之,姑待上候平復後設行,則似爲順便矣。文臣重試,國典,十年一設云,而對擧別試,則無見出處,取考國朝榜目,則太宗朝,始有重試,而無對擧之科,且行親試別試對擧之規,似昉於此,仍成規例,而前此多不能以其年設行矣。卽今文官甚多,以分館崎嶇,參下積滯,幾至百餘人云,積滯者猶未疎通,而科擧頻數,誠有弊端。且北道設科,旣以凶歉退行,而他道沿海地方,亦多災荒,遠路擧子,窮春上來,可慮。臣意,則重試·別試,俱爲退行秋間,若以諸科稠疊爲慮,則丁酉式年大小科初會試,分排於當年春秋,似無不可,令該曹就議於廟堂,更爲稟處,何如?上曰,依爲之事,命下矣。就議於廟堂,則以爲,大臣陳達,誠爲得宜,重試別試初會試,竝爲退行於今秋,而式年初會試,次次退定於明年春秋,宜當云。依此改擇日擧行,何如?傳曰,允。
備邊司啓曰,濟州上年災荒,視前特甚,觀本牧前後狀啓,則島內三邑之民,生業已盡,實無蘇活之勢,朝家特加軫念,兩南穀物,隨續入送之數,通計爲二萬三千石,而裝載越海之際,未知其果能趁時入達,得以接濟,而春後饑饉,想益艱急,殊極可慮。在前朝家,爲一道賑事,間多有別遣御史之時,而本島則前此雖無此事,朝家視本島特重,卽今民事之遑急如此,撫循拯恤之道,似當另加於陸地。御史一員,別爲擇差,疾速入往,使之慰諭遐氓,且察賑事,隨其緩急而狀請,或以便宜而措處,兼除民瘼,使一島之民,咸知朝家德意,何如?傳曰,依啓。
藥房口傳啓曰,晩後困惱何如,而口苦差勝乎?傳曰,晩後困惱之候未已,而口苦一樣矣。已上朝報
刑曹啓曰,因備局啓辭,闕門守直堡卒等,囚禁推覈矣。懸書人現出,鞫獄旣已完畢,則各人等,更無可問之端。渠等以闕下徼巡之軍卒,不得守直,致有掛書之變,不可不嚴治,以懲日後。碩同·二先·愛男·貞男已立·芿叱立·李碩貞·朴承元等,自本曹,分輕重科罪之意,敢啓。答曰,知道。已上備局謄錄
上在昌德宮。停常參·經筵。
午時未時,日暈。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間聖候,以熏熱·困惱·飽滿·膈間不淸利,寢睡不得安穩云。伏未審朝來,熏熱·困惱及腹部飽滿,膈間不淸利之候,其已減歇,而口苦亦減,咳嗽快止乎?大便累次滑泄之後,腹部以下浮氣,漸有差減之勢,而脚部牽引,加減如何?今日臣等,與諸御醫入診,詳察症候,宜當,不勝終宵憂煎,敢此問安,竝爲仰稟。答曰,知道。朝來熏熱減歇,而困惱未已,腹部飽滿,膈間不淸利之候,及口苦無減,咳嗽猶未快止,大便屢次滑泄,而腹部以下浮氣,姑無顯減,脚部牽引,一樣矣。勿爲入診。
右議政金宇杭四十五度呈辭。入啓。傳曰,安心調理。
政院啓曰,大司憲權尙夏,執義權忭,持平李重協在外,掌令安重弼,持平李鳳翼呈辭,掌令李箕翊未肅拜,連日監察茶時,事甚未安,除在外外,呈告未肅拜人員,竝卽牌招察任,何如?傳曰,允。
吏曹口傳〈政事〉,以鄭栻爲水原試才御史,黃龜河爲濟州別遣御史。
掌令李箕翊,謝恩後避嫌。大槪,嚴召之下,隨牌祗肅,而第於本府,方有槐選拔去之避,其中吳遂元拔去一款,卽關係於臣之堂叔故判書墪之事者也。臣於其間,實難參涉,則以此情勢,何可一刻仍冒於臺次乎?請遞事。呈政院,還出給。
院前啓,請還收罪人河減死定配之命,更加嚴刑得情,依律處斷事。請還收副提學鄭澔罷職不敍之命事。請還收權卨發配之命,仍令王府,嚴鞫得情,夬正王法事。新啓,新除授司憲府持平李重協,時在忠淸道忠州地,請斯速乘馹上來事,下諭。答曰,不允。下諭事,依啓。前啓,禁府當該堂上從重推考事,停啓。
大殿·中殿·世子宮·嬪宮,藥房·政院·玉堂夕問安。答曰,知道。
禮曹啓曰,重試及對擧別試,退行於今秋,式年初會試,退定於明年春秋事,已爲啓下矣。重試別試吉日,推擇,原粘目中改付標以入,而式年諸科,則待丁酉新曆頒降後,擇日擧行之意,敢啓。傳曰,知道。
禮曹,丙申重試·對擧別試·文武科初試,來八月初六日,講經,九月二十六日,殿試,十月初六日,文武官重試,十月十一日,別試及重試放榜,十月十七日辰時,推擇。啓。已上朝報
備邊司啓曰,諸道各邑,軍額多,而民戶少之處,變通事,頃日筵中,因判尹閔鎭厚陳達,自上以此與良役,條貫各異,而善爲變通,則事似便好,依此爲之,爲敎,而擧條未出,仍遂荏苒,未卽覆稟矣。外邑中軍保等各樣身役,較多於民戶者,頗多,其勢實無所容措,隣族之弊,此亦爲其一端。若與民戶,過於軍額之邑,比對推移,則雖其軍案,略有移改,而庶可有均齊整頓之效矣。今當依聖敎擧行,而事役浩繁,有非時日可了,本司提調中,行漢城府判尹閔鎭厚,行禮曹判書趙泰耉,工曹判書宋相琦,兵曹判書尹趾仁,句管堂上差下,郞廳四員,亦令差出,俾助考覈之役,何如?答曰,允。已上備局謄錄
上在昌德宮。停常參·經筵。
巳時午時未時,日暈兩珥,暈上有冠,暈下有履,左右有戟,色皆內赤外靑。申時酉時,日暈左珥。夜一更二更,月暈廻木星。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間聖候,熏熱·困惱,煩渴引飮,飽滿未已,膈間頗不淸利,寢睡不寧云。伏未審朝來,熏熱·困惱及腹部飽滿·膈間不淸利之候,其已減歇,而口苦亦有所減,咳嗽已盡差減乎?腹部以下浮氣,脚部牽引,比昨加減,如何?今日臣等,與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。朝來熏熱已歇,而困惱及腹部飽滿未已,膈間不淸利之候,比夜減歇,而口苦別無所減,咳嗽猶未夬止,浮氣似有一分之減,而此症本來進退,不可遽謂差減,脚部牽引,一樣。狗寶,欲爲加進矣。勿爲入診。
右議政金宇杭四十六度呈辭。入啓。傳曰,安心調理。
成均館官員,以同知館事意啓曰,今正月初七日,儒生上旬輪次,當爲設行,而大提學宋相琦,方在身病中,限內不得爲之。今月內無故日退行之意,敢啓。傳曰,知道。
傳曰,去秋冬等諸道殿最居中·居下守令,竝大政前先爲差出,宜當。以此分付該曹。
藥房口傳啓曰,問安之批,有狗寶欲爲加進之敎。頃者此藥停止時,旣以觀勢更進之意,仰達,而諸議亦不無以少進爲惜矣。今欲進御,則自今夕封入乎,明朝封入乎?惶恐敢啓。傳曰,自明日入之,可也。
大殿·中殿·世子宮·嬪宮,藥房·政院·玉堂夕問安。答曰,知道。
吏曹啓曰,居中·居下守令差出政事,取稟。傳曰,過齋戒後爲之。已上朝報
禮曹啓曰,卽接恭陵·順陵參奉牒報,則兩陵樹木蔥茂,昨年十月,有三虎入據於火巢內,其時訓鍊都監砲手下來,捉得一虎,而兩虎至今尙存,橫行於陵寢至近之地,巡山陵卒,爲虎所逐者,非一非再。卽今大雪之後,蹤跡狼藉,及此時發遣砲手,以爲捉得之地云。陵寢至近之地,有此虎患,誠極可慮。依前例,令軍門發遣將校,期於捕捉,何如?傳曰,允。訓局謄錄
上在昌德宮。停常參·經筵。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間,聖候以熏熱·困惱·飽滿·膈間不淸利之候,寢睡不得安穩云。伏未審朝來,熏熱·困惱,腹部飽滿,膈間不淸利之候,其已減歇,而口苦亦有所減乎?咳嗽今已夬止乎?腹部以下浮氣,漸有消減之勢,而脚部牽引,加減,如何?今日臣等,與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。朝來熏熱·困惱減歇,而腹部飽滿,膈間不淸利之候及口苦一樣,咳嗽猶未夬止,而腹部以下浮氣,比昨姑無加勝之勢,脚部牽引,無減矣。勿爲入診。
右議政金宇杭四十七度呈辭。入啓。傳曰,安心調理。
傳曰,史官三員待命,騎馬六匹立之,春享大祭所內摘奸。
大殿·中殿·世子宮·嬪宮,藥房·政院·玉堂夕問安。答曰,知道。
政院啓曰,春帖子製述官,旣已抄啓矣。大提學宋相琦,明日待開門牌招,使之出韻課次,何如?傳曰,允。已上朝報
上在昌德宮。停常參·經筵。
承文正字金翰運,卒判府事崔錫鼎題主官,淸州地,出去。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間,聖候以熏熱·困惱·飽滿·膈間不得淸利,寢睡不得安穩云。伏未審朝來,熏熱·困惱及腹部飽滿,膈間不淸利之候,其已減歇,而口苦亦有所減,咳嗽今已夬止乎?腹部以下浮氣,漸有消減之勢,而脚部牽引,加減,何如?今日臣等,與諸御醫入診,詳察症候,宜當,不勝終宵憂煎,敢此問安,竝爲仰稟。答曰,知道。朝來熏熱減歇,而困惱頗甚,腹部飽滿·膈間不淸利之候及口苦無減,咳嗽猶未夬止,而腹部以下浮氣,與昨無異,脚部牽引一樣矣。勿爲入診。
大提學宋相琦牌不進。
政院啓曰,春帖子出韻科次事,大提學宋相琦,今日牌招而不進矣。推考傳旨,今方捧入,而日期已迫,更爲牌招,何如?傳曰,允。
大提學宋相琦再牌不進。
右議政金宇杭四十八度呈辭。入啓。傳曰,卿之所遭,雖曰非常,本心之斷斷無他,予已洞察。故必以勉出爲期,前後之批,罄悉至意矣。誠意未孚,巽讓冞堅,辭單之上,幾至五十,一向敦迫,亦非以禮待大臣之道。本職不得已今姑勉副,益用缺然,無以爲諭。卿其卽日入城,用慰予病裏思想之心。仍傳曰,遣史官傳諭,仍與偕入。
政院啓曰,大提學宋相琦,再牌不進,推考傳旨,今方捧入,而春帖子出韻科次,當於今日內擧行,一日三牌,非但有傷事體,且聞有實病云。藝文提學金鎭圭,卽爲牌招,出韻科次,何如?傳曰,允。
大殿·中殿·世子宮·嬪宮,藥房·政院·玉堂夕問安。答曰,知道。
假注書具命奎書啓,臣承命馳往于敦義門外,前右議政金宇杭所住處,傳宣聖批,則以爲,臣負罪明時,尙逭刑章,累訴宸嚴,未解職名,日事瀆擾,惶恐欲死。伏蒙聖慈,特垂矜諒,夬賜允許,辭旨優渥。臣奉讀以還,感涕自零。顧臣所遭之非常,業已聖明之所洞燭,更不覼縷,而以臣情跡,廉隅所在,何可以免罪爲幸,遞職爲諉,而冒沒復入於脩門,以取人之笑罵乎?然而卽今聖候諸症無減,百僚焦遑,臣不敢膠守所執,偃然退在,以孤我聖上繾綣之恩。當俟病勢稍間,包羞進詣於闕下云。臣旣承偕入之命,姑爲仍留之意,敢啓。傳曰,知道。
吏曹啓曰,大臣置處政事,取稟。傳曰,明日爲之。已上朝報
上在昌德宮。停常參·經筵。
夜一更,月犯畢星。
下直,滿浦僉使鄭以雲,咸從縣令李濟。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間,聖候熏熱往來,困惱呻吟,又有寒縮不敍之候,飽滿膈間不淸利,寢睡不寧云。伏未審朝來,熏熱·困惱及寒縮之候,腹部飽滿,膈間不淸利之氣,其已減歇,而口苦亦有所減,咳嗽已盡差減乎?腹部以下浮氣,漸有差勝之勢,而脚部牽引,加減,何如?臣等久未入侍,今日症候,又如此,不可不與諸醫入診,詳察症候矣。不勝終宵憂煎,敢此問安,竝爲仰稟。答曰,知道。朝來熏熱·寒縮之候減歇,而困惱猶未已,腹部飽滿,膈間不淸利之氣及口苦無減,咳嗽幾盡差減,腹部以下浮氣,姑無加勝之勢,而脚部牽引,一樣矣。明日入診。
口傳啓曰,今日爲政事,命下,而夜間症候,又如此,寢睡不寧,有難酬應,而當差之窠,幾至二十望云。大臣置處政事,雖不可不爲,而聞有外方狀請,災邑守令,從速差送云。此等緊急之窠,先爲差出,而其餘則當連續有政云,姑待後日政,何如?傳曰,允。
持平李鳳翼初度呈辭。入啓。給由。
大殿·中殿·世子宮·嬪宮,藥房·政院·玉堂夕問安。答曰,知道。
政院啓曰,判府事金宇杭,自城外承命來到闕下,故偕來史官入來之意,敢啓。傳曰,知道。
有政。吏批,以鄭栻爲水原試才御史,黃龜河爲濟州別遣御史,尹泓爲錦山郡守,韓世良爲靈光郡守,朴師東爲靈巖郡守,金宇采爲泰仁縣監,趙景命爲臨陂縣令,李洲爲茂長縣監,徐宗揆爲同福縣監,金錫夏爲寶城郡守,張后相爲監察,人燁爲一新守,槹爲花城令,金宇杭爲行判中樞。
兵批,李東亨·金台相爲副護軍,鄭栻爲副司直,李澤·具命奎爲司正,李光朝爲副司勇。已上朝報
上在昌德宮。停常參·經筵。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間,聖候熏熱往來,困惱·飽滿,而膈間不淸利之候未已,寢睡雖不得安穩,比昨稍勝云。伏未審朝來,熏熱·困惱及腹部飽滿,膈間不淸利之候,其已減歇,而口苦亦有所減,咳嗽已盡差愈乎?腹部以下浮氣,漸益消減,而脚部牽引,加減,何如?今日臣等,當依聖敎入診,而不勝終宵憂煎,敢此問安。答曰,知道。朝來熏熱·困惱減歇,而腹部飽滿,膈間不淸利之候未已,口苦無減,咳嗽猶未夬愈,股陰·脚部浮氣,一向消減,而脚部牽引,一樣矣。
右承旨洪禹瑞初度呈辭。入啓。給由。
持平李鳳翼再度呈辭。入啓。加給由。
大殿·中殿·世子宮·嬪宮,藥房·政院·玉堂夕問安。答曰,知道。
今日藥房入診時,守禦哨官洪錫重,令該曹口傳付軍職,使之入診事,榻前定奪。
兵曹口傳政事,副司勇洪錫重。
藥房入診時,提調趙泰采所啓,吏曹正郞申思喆,以頃日諫長疏論銓曹事,引以爲嫌。出肅之後,春坊兼官,則雖有入直之時,而本職則諉以難安,一不參政。郞官與堂上有間,況思喆之於本職,旣遞還除,則今於時月旣久之後,猶執前嫌,殊涉過當,而昨日殿最守令差出也,以進參之意,屢度催督,無意行公,尤極未安。本曹正郞申思喆,推考,使之察任,何如?上曰,已久之事,引嫌過矣,依爲之。已上朝報
上在昌德宮。停常參·經筵。
辰時巳時,日暈。夜自一更至四更,月暈。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間聖候,熏熱,雖不大段,困惱呻吟,飽滿膈間,亦不淸利,寢睡不得安穩云。伏未審朝來,熏熱,困惱及腹部飽滿,膈間不淸利之候,其已減歇,而口苦亦有所減,咳嗽已盡夬愈乎?腹部以下浮氣,益有消減之勢,而脚部牽引,加減,何如?今日臣等,與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。朝來熏熱已歇,而困惱頗甚,腹部飽滿,膈間不淸利之候及口苦無減,咳嗽猶未夬愈,腹部以下浮氣,一向消減,而脚部牽引,一樣矣。勿爲入診。
右承旨洪禹瑞再度呈辭。入啓。加給由。
持平李鳳翼三度呈辭。入啓。遞差。
禁府,鄭之僑拿囚。啓。
大殿·中殿·世子宮·嬪宮,藥房·政院·玉堂夕問安。答曰,知道。
吏曹啓曰,臺諫有闕,政事,取稟。傳曰,過國忌後爲之。
二更四點,藥房口傳啓曰,伏聞入侍醫官所傳之言,上候困惱頗甚,且有寒氣云,伏未知卽今加減,何如?敢啓。傳曰,困惱一樣,而寒氣鎭定矣。已上朝報
上在昌德宮。停常參·經筵。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間,聖候熏熱,不至大段,而以困惱·飽滿,膈間不淸利,寢睡不得安穩云。伏未審朝來,困惱及腹部飽滿,膈間不淸利之候,其已減歇,而口苦亦有所減,咳嗽已盡夬愈乎?腹部以下浮氣,益加消減,而脚部牽引,加減,何如?近日困惱轉甚,寒氣頻作,症候虛實之際,不可不審。今日臣等,與諸御醫趁早入診,詳察症候,議定當進之劑,宜當,不勝終宵煎慮,敢此問安,竝爲仰稟。答曰,知道。朝來困惱未已,腹部飽滿之氣往來,膈間不淸利之候及口苦一樣,咳嗽猶未夬愈,腹部以下浮氣,一向消減,而脚部牽引,無減矣。
政院啓曰,大司憲權尙夏,執義權忭,持平李重協在外,掌令安重弼·李箕翊,持平一員未差,連日監察茶時,事甚未安。除在外外,呈告人員,竝卽牌招,察任,何如?傳曰,允。
備邊司啓曰,粘連觀此咸鏡監司狀啓云云,南兵使李鳳祥,以親病身疾竝劇,請蒙上達變通之意,連呈本司,而事體不當輕許,故題送矣。道臣悉察其情理事勢之切急,有此狀請,旣在將母之地,請遞必非出於厭避,則在朝家體下之道,有難强令察任,以貽曠務之弊。南兵使李鳳祥,改差,何如?啓依允。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,臣等入診退出後,與儒川君濎,諸御醫等,反覆商議,則皆以爲,卽今上候,胃氣似未調和,姑停苦口之劑,前日所進蔘苓茶,連進三貼,以爲調助胃氣,宜當云。此藥煎入之意,敢啓。傳曰,知道。已上朝報
上在昌德宮。停常參·經筵。
辰時巳時,日暈兩珥,午時未時,日暈。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間,聖候困惱,而飽滿未已,膈間亦不淸利,寢睡不得安穩云。伏未審朝來。困惱及腹部飽滿,膈間不淸利之候,其已減歇,而口苦亦有所減,咳嗽已盡夬愈乎?腹部以下浮氣,日益消減,而脚部牽引,加減,何如?今日臣等與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。朝來困惱未已,而腹部飽滿及膈間不淸利之候往來,口苦姑無所減,咳嗽猶未夬愈,而腹部以下浮氣,一向消減,脚部牽引,無減矣。勿爲入診。
大殿·中殿·世子宮·嬪宮,藥房·政院·玉堂夕問安。答曰,知道。已上朝報
上在昌德宮。停常參·經筵。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間,聖候熏熱煩轉,引飮頻數,咳嗽·搔癢·困惱呻吟,飽滿·膈間頗不淸利,寢睡不寧云。伏未審朝來,熏熱·困惱及咳嗽·搔癢,其已減歇,而口苦及腹部飽滿,膈間不淸利之候,亦有所減乎?腹部以下浮氣,日益消減,脚部牽引,加減,何如?今日症候又如此,臣等不可不與諸醫,趁早入診,詳察症候矣。不勝終宵憂煎,敢此問安,竝爲仰稟。答曰,知道。朝來,熏熱·咳嗽·搔癢減歇,而困惱頗甚,口苦及腹部煩滿,一樣,膈間不淸利之候,比夜有減,腹部以下浮氣,一向消減,而脚部牽引,無減矣。勿爲入診。
判尹閔鎭厚初度呈辭。入啓。加給由。
右承旨洪禹瑞三度呈辭。入啓。遞差。
藥房口傳啓曰,今日爲政事,命下,而夜間症候如此,望數頗多,恐有妨於酬應,退行於明間,何如?傳曰,再明日開政,可也。
院前啓,請還收罪人河減死定配之命,更加嚴刑得情,依律處斷事。日者副提學鄭澔特罷之命,遽下於家禮源流進覽之日,臣竊爲殿下惜此擧也。玆書鋟梓,成命已久,兩家爭端,是非較然,而旣因前後章奏,彼此事實,竝入睿照,則其撰輯之主客,爭辨之曲直,必不眩於淵鑑之下矣。跋文所云,皆據實狀,元非澔一人之言,而今殿下,不少徐究,徑加疑怒,扶抑太偏,威罰遄降,氣象愁沮,聽聞駭惑,此豈大聖人公聽竝觀之道哉?經幄之長,體貌何如?而特罪於不當罪之地者,已是聖明之過擧,累度爭執,終靳反汗,其爲有累於聖德,爲害於世道,誠非細憂。請加睿思,還收副提學鄭澔罷職不敍之命。請還收權卨發配之命。令王府嚴鞫得情,夬正王法事。入啓。答曰,勿煩。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後困惱之候,何如?傳曰,困惱之候,晩後無減矣。
以趙最壽爲假注書。已上朝報
大臣·備局堂上引見時,上曰,近日天災,極爲驚慘。白虹貫日之後,繼有指月之變。變不虛生,必有所召,無非寡昧失德之致,日夜憂懼,罔知攸處。大臣諸宰,當爲講究,思所以弭災之策,而言念修理·豐呈,皆初爲奉養慈殿,雖出於萬不得已,而該司習樂,各處董役,皆非致天怒恤民隱之道。豐呈修理都監,竝爲停罷事,傳敎敎是乎等,以豐呈都監啓辭內,豐呈都監停罷事,命下矣。選上妓生罷還之意,敢啓。傳曰,知道。已上朝報
上在昌德宮。停常參·經筵。
下直,韓山郡守朴守義,古阜郡守申鳴漢。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間,聖候熏熱往來,困惱·飽滿,膈間不淸利,寢睡不得安穩云。伏未審朝來,熏熱·困惱及腹部飽滿·膈間不淸利之候,其已減歇,而口苦,亦有所減,咳嗽,已盡夬愈乎?腹部以下浮氣,漸益消減,而脚部牽引,加減,何如?蔘苓茶三貼,已盡於昨日,臣等卽與諸醫入診,詳察症候,議定繼進之藥,宜當,不勝終宵憂煎,敢此問安,竝爲仰稟。答曰,知道。朝來熏熱已歇,而困惱未已,腹部飽滿,膈間不淸利之候,比夜有減,口苦一樣,咳嗽猶未夬愈,腹部以下浮氣,一向消減,脚部牽引,別無所減,蔘苓茶,不必加進,苦口湯劑,亦難繼進。狗寶,今姑仍前進服,宜矣。勿爲入診。
禁府,李尙拿囚。啓。
藥房口傳啓曰,副提調李晩成,身病猝劇,不敢在此調理,今方出去,而觀其症勢,有難等待其差歇。此時此任,不可暫曠。李晩成改差,未知,何如?傳曰,依爲之。
院前啓,請還收罪人河減死定配之命,更加嚴刑得情,依律處斷事。請還收副提學鄭澔罷職不敍之命事。請還收權卨發配之命,仍令王府,嚴鞫得情,夬正王法事。入啓。答曰,勿煩。
大殿·中殿·世子宮·嬪宮,藥房·政院·玉堂夕問安。答曰,知道。已上朝報
上在昌德宮。停常參·經筵。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間,聖候熏熱往來,搔痒·引飮·困惱·飽滿,膈間不淸利,寢睡不得安穩。伏未審朝來,熏熱·困惱·搔痒及腹部飽滿,膈間不淸利之候,其已減歇,而口苦,亦有所減,咳嗽,已盡夬愈乎?腹部以下浮氣,益復消減,而脚部牽引,加減何如?今日臣等,與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。朝來熏熱·搔痒減歇,而困惱及腹部飽滿,膈間不淸利之候未已,口苦一樣,咳嗽已盡差愈,腹部以下浮氣,一向消減,脚部牽引,無減矣。勿爲入診。
掌令安重弼初度呈辭。入啓。給由。
判尹閔鎭厚再度呈辭。入啓。只遞兼帶判金吾。
院前啓,請還收罪人河減死定配之命,更加嚴刑得情,依律處斷事。請還收副提學鄭澔罷職不敍之命事。請還收罪人權卨發配之命,仍令王府,嚴鞫得情,夬正王法事。入啓。答曰,勿煩。
大殿·中殿·世子宮·嬪宮,藥房·政院·玉堂夕問安。答曰,知道。
初更五點,藥房口傳啓曰,伏聞入侍醫官之言,上候困惱特甚,呼吸不平云。臣等不任驚慮,來詣閤門外,卽與未入侍醫官,入診之意,敢啓。傳曰,困惱·飽滿之候,一樣,而龍腦安神丸,進御後,呼吸不平之候,少得鎭定。勿爲入診。
內醫院官員,以都提調意啓曰,今日政新除授副提調李壄,明日待開門牌招察任,何如?傳曰,允。
有政。吏批,以李壄爲都承旨,李喬岳爲承旨,趙尙絅爲持平,朴鳳齡爲判決事,金錫保爲昌城府使,許樑爲鐵山府使,李會元爲仁同府使,李守身爲鳳山郡守,魚必遠爲渭原郡守,白時升爲南海縣令,朴謇爲洪原縣監,李元命爲寧遠郡守,朴時梓爲郭山郡守,李耘好爲唐津縣監,尹志益爲堤川縣監,李爲安奇察訪,趙泰耉爲兼判義禁,李楫爲監察,沈尙林爲典籍,柳縇爲禁府都事,姜倫爲承文著作。
兵批,以柳璛爲忠翊將,崔日涉爲僉知,朴世挺爲五衛將,李澤爲訓鍊都正,李世祥爲都摠管,白時哲爲忠翊將,李燁爲景福假衛將,張漢相爲京畿水使,南宮礎爲僉知,李墪爲曹司衛將,趙泰果爲五衛將,朴弼模爲副率,尹遇進爲南兵使。已上朝報
上在昌德宮。停常參·經筵。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間,聖候熏熱·搔痒·困惱呻吟,飽滿,膈間不淸利,四更寒氣發作,寢睡不寧云。伏未審朝來,熏熱·困惱·搔痒及腹部飽滿,膈間不淸利之候,其有所減,而寒氣亦已止歇乎?口苦及脚部牽引,加減,何如?而腹部以下浮氣,日益消減乎?今日症候又如此,臣等不可不與諸醫趁早入診,詳察症候矣,不勝終宵煎灼之至,敢此問安,竝爲仰稟。答曰,知道。朝來熏熱·搔痒,減歇,而腹部飽滿,膈間不淸利之候,比夜有減,寒氣止歇,而口苦及脚部牽引,別無加減,腹部以下浮氣,一向消減矣。困惱頗甚,勿爲入診。
掌令安重弼再度呈辭。入啓。加給由。
都承旨李壄上疏。大槪,銀臺長席之命,出於千萬夢寐之外,臣誠驚惶震越,不省所措。召牌之下,謹詣闕外,而顧臣卽今情地,動輒罣礙,況遭慘慽之餘,宿疾尤劇,決無自强冒進之勢。咫尺天陛,不敢入謝,終不免拜章徑歸,臣罪萬死。伏乞亟遞臣職,無使藥院之直,久曠,不勝萬幸事。入啓。答曰,省疏具悉。卿其勿辭,從速察職。
內醫院官員,以都提調意啓曰,副提調李壄疏批已下。更卽牌招,使之察任,何如?傳曰,允。
謝恩,都承旨李壄。
大殿·中宮·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後困惱之候,加減,何如?傳曰,晩後困惱一樣矣。初昏,藥房口傳又啓曰,伏聞夕後,困惱特甚云。伏未知卽今加減,何如?而大便再度滑泄之後,飽滿之氣,亦有所減乎?傳曰,滑泄後,猶未知夬豁,而困惱一樣矣。
右承旨李喬岳牌不進,罷職傳旨。傳曰,只推勿罷。已上朝報
上在昌德宮。停常參·經筵。
夜五更,有霧氣。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間,聖候熏熱往來,困惱·呻吟,引飮煩數,飽滿,膈間不淸利,寢睡不寧云。伏未審朝來,熏熱·困惱及腹部飽滿,膈間不淸利之候,其已減歇,而口苦亦有所減乎?腹部以下浮氣,日益消減,而脚部牽引,加減,何如?連日症候如此,臣等一倍煎灼之憂,何可盡達?不可不與諸醫趁早入診,詳察症候矣,敢此問安,竝爲仰稟。答曰,知道。朝來熏熱減歇,而困惱連日特甚。腹部飽滿,一樣,膈間頗不淸利,口苦無減,而厭食亦甚。腹部以下浮氣,一向消減,脚部牽引,別無所減矣。明日入診。
掌令安重弼三度呈辭。入啓。還出給。
兵曹啓曰,丙申重試武科初試,來三月二十五日,分兩所,各取五十人事,纔已入啓,允下矣。重試·殿試,旣自禮曹,退行於今年十月十一日,武科初試,亦當退定。故令日官推擇,則九月十七日爲吉云。以此日知委擧行,何如?傳曰,允。
慶尙監司書目,順興府使洪重禹,以家廟逢變事,棄官歸家,身病亦重,無意還任,不得已罷黜事。
謝恩,右承旨李喬岳。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後困惱及口味,何如?傳曰,晩後困惱口味,無減而一樣矣。
藥房口傳啓曰,伏聞入侍醫官所傳之言,上候困惱之候及口味之不調,無異於昨日云。卽今加減,何如?醫官等,皆以爲,鎭定胃氣,莫如人蔘粟米飮,卽今進御,宜當云。淡煎以入之意,敢啓。傳曰,知道。困惱·口味,一樣矣。
二更二點,藥房口傳啓曰,卽伏聞入侍醫官所傳之言,上候困惱,比夕尤加,膈間不淸利之候,亦甚云。臣等不勝煎慮,來詣闕門外,卽與未入侍醫官入診之意,敢啓。傳曰,明日入診,卽今則困惱頗甚,勿爲入診。又口傳啓曰,困惱特甚,難於酬應,不許入診,復爲請診,不勝惶恐,而必更詳察脈候,復有議定之事,入診之意,敢啓。傳曰,依爲之。已上朝報
二更三點,上御大造殿西翼閣,藥房入診時,都提調李頤命,提調趙泰采,儒川君濎,副提調李壄,記事官李廷弼·尹惠敎·兪拓基,醫官柳瑺·丁時梯·權聖徵·趙慶基·許坫·方震夔·李徵夏·玄悌綱·金壽煃入侍。上合眼呻吟,覆衾曲肱而臥。李頤命進伏曰,昨今困惱,比前難於收拾乎?上曰,昨今困惱特甚矣。頤命曰,膈間不淸利云,不至於呼吸不平乎?上曰,煩悶之氣甚多矣。頤命曰,未入侍醫官,使之入診,何如?上曰,唯。儒川君濎診脈曰,左三部弦數,右三部滑數矣。權聖徵曰,左脈不沈而有力,右脈滑而不甚有力矣。數行缺上曰,依爲之。頤命曰,卽當進御乎?上曰,煎入則當進御矣。遂退出。
上在昌德宮。停常參·經筵。
卯時辰時,有霧氣。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間聖候,蔘茶進御後,困惱·口淡特甚之候,少減,而熏熱往來,困惱呻吟,飽滿,膈間不淸利,寢睡不得安穩云。伏未審朝來,熏熱及腹部飽滿,膈間不淸利之候,其已減歇,而困惱·口味,仍復差勝,腹部以下浮氣,幾盡消減乎?脚部牽引,加減,何如?今日臣等,依聖敎入診,詳察症候,議定茶飮繼進當否,宜當,不勝終宵煎灼之至,敢此問安。答曰,知道。朝來熏熱已歇,而腹部飽滿·膈間不淸利之候,別無加減。困惱·口淡,特甚之候差減,而腹部以下浮氣一向消減,脚部牽引,無減矣。
政院啓曰,大司憲權尙夏,執義權忭在外。掌令安重弼,辭單旣有還給之命,而尙不出仕。掌令李箕翊呈辭。持平李重協,陳疏未肅拜。趙尙絅,未肅拜。監察茶時,已至多日,事甚未安。且災邑守令,旣已變通差出,則不可不趁卽署經,催促發送。除在外外,呈告未肅拜人員,竝卽牌招察任,何如?傳曰,允。
今日藥房入診時,蔘茶五錢重一貼加進事,榻前定奪。
掌令安重弼,身病出仕。
持平李重協牌不進,依承傳罷職。
吏曹啓曰,臺諫有闕,政事,取稟。傳曰,再明日爲之。
大殿·中殿·世子宮·嬪宮,藥房·政院·玉堂夕問安。答曰,知道。
持平趙尙絅謝恩後,避嫌。大槪,臣於捕盜大將李基夏之疏,有不可晏然於職次者,請遞事。呈政院,還出給。
待敎趙觀彬,文臣朔試射時,稱病不進,依承傳罷職。已上朝報
午時,上御大造殿西翼閣,藥房入診時,都提調李頤命,提調趙泰采,儒川君濎,副提調李壄,記事官李廷弼·尹惠敎·兪拓基,醫官柳瑺·丁時梯·權聖徵·趙慶基·朴星瑞·許坫·方震夔·李震成·崔周慶·李徵夏入侍。李頤命進伏曰,昨日困惱,異於前,驚慮罔涯矣。夜深後稍勝,寢睡雖未安穩,猶能入睡一更許乎?上曰,然矣。頤命曰,患候稍重時,則困惱輒發,而曾前雖發,未有如今番之久且劇。曾前特甚時,手指端,不能動,亦不能動衣矣。昨日則不至如是乎?上曰,昨與大昨特甚時,不欲動手,無異於前矣。頤命曰,獨蔘進御後,似有差勝之效矣。上曰,五錢重,一時進數行缺上曰,呼吸則不至於不平矣。頤命曰,今日小便頗多,無乃以引飮頻數而然耶?上曰,引飮則不多,而寢睡頻覺,故小便自多矣。趙泰采曰,口味差減,爲敎。苦味,亦有所減乎?上曰,口苦,未知顯減,口淡,昨日特重矣。蔘茶進御後,差減矣。頤命曰,醫官使之診脈,何如?上曰,唯。儒川君濎診脈曰,瞻望玉色,則似無浮氣,左脈一般有力,右脈沈中,尺脈有力矣。柳瑺曰,左右脈候,不沈不數,昨日甚有力矣,今則頗低矣。丁時梯曰,左右不數,而重按,則似有力,然比前不硬矣。李震成曰,似有力矣。崔周慶曰,沈而不甚數矣。頤命曰,腹部以下診察,何如?上曰,唯。頤命曰,卽今下腹,亦有堅硬之意乎?上曰,然。權聖徵曰,腹部皮膚,似緩。膝部·足部,與昨一樣矣。朴星瑞曰,腹部皮膚似緩,脚部指痕不深,足跗亦勝矣。濎曰,腹部右邊臍傍曾凝處,似勝。上腹皮緩,下腹臍下右邊似凝處,不減,股陰凝結處,皆消,脚部足跗,幾盡消減,左邊足跗上,似未盡消矣。頤命曰,昨日氣甚困惱,故不得已進用蔘茶矣。胃氣鎭定,困惱頗勝,亦不可一向進服。詢問醫官,何如?上曰,依爲之。瑺曰,間間進御,爲宜,而不可久服。健脾之劑,宜進矣。時梯曰,蔘茶,不得已進御,而不可恒用。今日姑未可進湯藥,又進蔘茶數錢重,而明間議定湯劑,宜矣。聖徵曰,累日困惱,水刺厭進,故昨進蔘茶,今始略進,宜矣。慶基曰,口淡如此,鎭定脾胃,爲急。今明則姑未可進湯劑,蔘茶粟米飮,兼進,宜矣。坫曰,數行缺震成曰,半行缺胃氣未定,今日加進,明日則議進湯藥,宜矣。周慶曰,昨夜五錢重蔘茶,趑趄煎入矣,似有其效。降以三錢,而二三巡加進,宜矣。徵夏曰,上候非可補,而進蔘茶後,困惱·口淡,似勝,今日則加進,宜矣。濎曰,蔘茶,終非可合於上候,而諸醫亦迫不得已進用,非獨臣意然也。但久厭水刺,困惱·口淡尙未鎭定,雖有火非必有害,依諸醫言,而今日略進無妨矣。上曰,雖非醫官之言,本來有火,蔘茶,非過進之藥,已自知之,而昨進五錢重後,眼始開,而困惱沈綿之候,差勝,口淡,亦少減。予意固欲限一兩更進耳。出榻前定奪。遂退出。以上燼餘
上在昌德宮。停常參·經筵。
夜二更,土星犯太微東垣上相星。自三更至五更,月暈。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間,聖候熏熱往來,困惱未已,飽滿,膈間甚不淸利,寢睡不得安穩云。伏未審朝來,熏熱·困惱及腹部飽滿,膈間不淸利之候,其已減歇,而口味漸益差勝,腹部以下浮氣,幾盡消減乎?脚部牽引,加減,何如?蔘茶不必連進,今日臣等,與諸醫入診,詳察症候,議定當進之藥,宜當,不勝終宵憂煎,敢此問安,竝爲仰稟。答曰,知道。朝來熏熱已歇,而困惱往來,腹部飽滿,膈間不淸利之候,比夜有減。口味姑無加勝之勢,腹部以下浮氣,一向消減,脚部牽引,別無所減。勿爲入診。問于入侍醫官,議定當進之藥,宜矣。
去秋冬等褒貶,副司果李焌·李深,副司勇申思奭,武兼吳德標,守門將金振聲,部將李珌·李壽岳·崔尙翁,以上中。部將鄭之僑,下。
大殿·中殿·世子宮·嬪宮,藥房·政院·玉堂夕問安。答曰,知道。
藥房再啓曰,入侍醫官柳瑺·丁時梯等,退出後,臣等與儒川君濎及諸御醫等,反復商議,則皆以爲,聖候,蔘茶進御後,胃氣少勝,而口淡尙無差減。加味六君子湯,加只實麩炒一錢,神曲炒七分,連進三貼,以爲健脾理痰之地,宜當云。此藥,自明日煎入之意,敢啓。答曰,知道。已上朝報
上在昌德宮。停常參·經筵。
午時,日暈。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間,聖候熏熱·困惱,引飮煩數,飽滿,膈間不淸利,寢睡不得安穩云。伏未審朝來,熏熱·困惱及腹部飽滿,膈間不淸利之候,其已減歇,而口味漸有差勝之勢,而腹部以下浮氣,旣盡消減,脚部牽引,加減,何如?今日臣等,與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。朝來熏熱已歇,困惱往來,而腹部飽滿,膈間不淸利之候,比夜有減,口味與昨無異,腹部以下浮氣,一向消減,而脚部牽引,無減矣。勿爲入診。
傳曰,禁府,刑曹時囚及諸道上來啓本中,事係刑獄者,依上年例,會于賓廳議啓,俾無獄囚多滯之弊。
歸厚別提金世華,加定官金斗星,判府事崔錫鼎禮葬後,承文正字金翰運,卒判府事崔錫鼎題主後,入來。
大殿·中殿·世子宮·嬪宮,藥房·政院·玉堂夕問安。答曰,知道。
濟州別遣御史黃龜河請對入侍,入侍時,濟州牧使洪重周,催促發送事,及旌義縣監金楚寶瓜滿之代,令該曹口傳差出,給馬催促發送事,榻前定奪。
謝恩,兼東學敎授洪啓迪。
濟州別遣御史黃龜河,請對入侍時,上曰,別遣御史,意有所在,下去後,凡係爲民之事,必須着心奉行,而連年入送賑穀,其數甚多,飢民死亡,必有指徵無處之弊矣。曾前邊是泰,若不善賑,以致飢民死亡,則御史仍爲廉問,爲宜。流亡絶戶,無依丐乞難捧之類,各別精覈,可以蕩滌者,蕩滌,可以白給者,白給,而至於民瘼邑弊之可以釐革者,亦爲一一搜訪,詳思變通之道,條列以聞,使我窮溟絶域之民,得被惠澤,俾知予各別軫念之意,而此則以特敎,出擧行條件,可也。
別遣御史黃龜河所啓,濟州賑穀入送事,已於上年十月晦日筵中,大臣稟定,行關于兩道監司,而蓋歲前則還穀,雖曰未及准捧,歲翻已久,尙無裝載入送之擧,想其濟州形勢,誠爲渴急矣。斯速擧行之意,兩道監司處,令備局更爲別關,各別申飭,督運官,爲先警責。如或一向遲滯,別爲論罪事,分付,何如?上曰,督運官,爲先從重推考,令備局別關嚴飭,各別催促,可也。龜河曰,各邑所送各穀,守令,當初若不擇送,則難保其盡爲精實,而裝運之際,又爲欠縮,則賑穀之無實,誠甚可慮。令兩道道臣,別定差員,收捧各邑穀物,裝載海船之時,另加看審,各別擇捧,俾無麤劣欠縮之弊,而入島之後,親審斗量,如有不實之患,則當該差員,當爲啓聞,請罪之意,敢達。上曰,依爲之。龜河曰,各邑穀物,臣發船之時,當爲一竝督運,同時入去,而各邑守令,趁未裝載,如有稽緩之弊,亦爲啓聞請罪之意,敢達。上曰,依爲之。
濟州別遣御史黃龜河請對入侍時,所啓,濟州昨年年事,比癸巳,雖曰稍優,而連三年荐歉之餘,民間飢饉,反有甚於癸巳。飢民之數,至於四萬七千餘口之多,聞來極爲驚慘。以濟州牧使邊是泰狀啓觀之,必得二萬石米穀,然後庶可計口分賑於麥前云,而朝家之所劃給者,米太皮穀合二萬三千石,臣之請得於廟堂者,又是賑廳米四千石,稅太二千石,今當行關本道,以沿海邑所在各營軍保米,相換運送。蓋前後所劃得之穀,厥數雖似顆然,第當初濟州牧使所請得中,皮雜穀,旣是凶年災邑中所捧,則人皆謂必是太半空殼。舂正時,必皆糜碎,十石租所舂,當不過數石云。以此計之,則雖以臣所請得之米,合而計之,猶不滿於濟州牧使狀請之數。又於其中,計除船價,則一千五六百石之數,又將爲欠縮,到彼之後,如有不足之患。島中,異於陸地,雖欲隨便措處,計沒奈何?狀請回還之際,動經時月,將束手無策,坐而視死。若如是,則朝家別遣御史,另加軫恤之道,果安在哉?濟州旣是海外,其間事勢,有難遙度,而想其民事,萬分切急,其在萬全之道,不可不十分詳盡,俾無後悔。臣意則沿海邑所儲某樣穀中,別爲分定,使之整待於各其邑,而臣於入島之後,觀其民間形勢,若以所已運之穀,足可繼賑,則不必更爲持去。不然則急送本州船隻,一邊運去,一邊馳啓,以爲及時賙賑之地,似爲得宜。或以江都米移轉之留在沿邊者,或以各邑儲置米,分付廟堂,限三千石,更爲劃給,何如?上曰,耽羅一域,三年飢荒,民事矜慘。今年年事,雖曰勝於癸巳,窮溟絶域,異於陸地,荐飢之餘,民困尤極。御史體予矜憫憂念之意,凡於賑政,必須十分惕念。入去之後,賑穀若或不足,未能救活,坐而視死,則實無自朝家別遣之意,所達誠是矣。其令廟堂稟處,穀物依此劃給,使各邑預爲整待,而詳察民間形勢而處之,可也。
有政。吏批,以金取魯爲持平,李晩成爲右尹,兪命岳爲順興府使,李萬始爲益山郡守,尹基慶爲兵曹佐郞,宋必恒爲宗簿主簿,李廷秀爲司饔奉事,金胄賢爲宗廟副奉事,洪啓迪爲兼東學敎授,崔尙履爲兼說書,李震亨爲兼春秋,張漢相爲兼喬桐府使,尹遇進爲兼北靑府使。
兵批,以洪以度爲副摠管,李基夏爲知訓鍊,吳遂雄爲羽林將,申命尹爲羅州營將,鄭善鉉爲忠州營將。已上朝報
別遣御史黃龜河請對入侍時,所啓,前郡守李基福,曾任珍島,備經賑事,近處物情,亦已熟諳。故臣之今行,定以軍官,當帶往,而得聞備局,差定本司郞廳云。行期已迫,無他可合之人,臨急改定,難保無厭避之弊。李基福,仍爲帶率下去之意,敢達。上曰,依爲之。備局謄錄
濟州別遣御史黃龜河引見入侍時,所啓,當初因濟州牧使狀請,劃給二萬三千石之穀,自本道似已分定運送,今不必擧論,而臣之所請得賑廳米四千石,稅太二千石之內,米一千石,換得戶曹稅太二千石,合爲七千石,而種子各穀,廟堂今方分定,亦不過七百餘石,槪其元數,旣如是零星。又於其中,船價計除之數,將至八百餘石,賑穀之減縮,誠甚可悶。曾於癸巳年運穀時,以各邑耗穀,有計除船價之規。今此臣之所請得各穀船價,以耗穀依前計除之意,敢達。上曰,以耗穀,依前計給船價事,分付,可也。同月二十四日,曹爲相考事云云。所啓內辭緣及傳敎內事意,奉審施行爲乎矣。同稅太四千石,以濟州附近沿邊各邑中乙未條稅太船馬價,竝以照數劃送後,邑各數爻成冊,急速修正上送,以爲憑考之地爲旀,今此稅太四千石段,以元船價計給,則各邑耗穀,不必計除是旀,本道請買稅太三千石段置,色各成冊,一體修正上送,宜當,竝以相考施行向事。右關全羅道觀察使。同日曹爲相考事,濟州監賑御史所請得本廳米四千石內,一千石段,以本曹所管全羅道乙未條稅太二千石,相換運送之意,旣已定奪於榻前爲有置,上項米四千石內,一千石乙良,移送本曹,宜當,相考施行爲只爲。右牒賑恤廳。同年二月十二日,守全羅道觀察使兼巡察使爲上送事,節到付曹關內用良,本道買得稅太及濟州入送監賑御史請得稅太分定數爻,邑各開錄成冊,一件修正上送爲去乎,捧上回移向事。堂上手決內,憑考次成冊捧上如在果,元稅太,依數移給爲乎矣。倉役價元人情雜費數,依例稅船添載上納之意,各邑良中,知委施行向事。堂上着押踏印。戶曹謄錄
上在昌德宮。停常參·經筵。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間,聖候熏熱煩轉,困惱,引飮頻數·飽滿·膈間不淸利,寢睡不得安穩云。伏未審朝來,熏熱·困惱及腹部飽滿,膈間不淸利之候,其已減歇,而口味漸益差勝乎?腹部以下浮氣,幾盡消減,而脚部牽引,加減,何如?今日臣等,與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。朝來熏熱減歇,困惱·渴候未已,腹部飽滿,一樣,膈間不淸利之候,比夜有減。口味別無加減,腹部以下浮氣,一向消減,而脚部牽引,無減矣。勿爲入診。
吏曹口傳政事,以魏赫萬爲旌義縣監。
院前啓,請還收罪人河減死定配之命,更加嚴刑得情,依律處斷事。請還收副提學鄭澔罷職不敍之命事。請還收罪人權卨發配之命,仍令王府,嚴鞫得情,夬正王法事。新啓,近來各衙門,諉以需用之不足,或有貸出地部銀貨,勒給廛人殖利補用之例,而其間不無貽弊稱冤之端矣。至於政府·樞府,則體貌之尊重,比他司尤爲自別,而因循襲謬,亦不免稱貸取嬴之擧,其在事面,實涉苟簡。請自今以後,申飭該曹各衙門,大段公用外,貸貨取利之路,一切防塞,縉紳之間,廉隅都喪,識者之寒心,固已久矣。東萊府使金始煥,薦望之際,大臣旣示持難之色,除拜之後,亦以爲言,而終不自處。江界府使李聖肇,耐彈辭陛之時,儒臣顯斥冒赴之失當,而塞責呈狀,不肯引遞。侍從之臣,處義有別,陞資之職,尤宜遠嫌,而不顧物議,恬然赴任,淸朝羞恥,莫此爲甚,終不可置而不論。請東萊府使金始煥,江界府使李聖肇,竝命罷職。新除授司憲府持平金取魯,時在黃海道海州地,請斯速乘馹上來事,下諭。答曰,不允。下諭事,依啓。
大殿·中殿·世子宮·嬪宮,藥房·政院·玉堂夕問安。答曰,知道。
慶尙監司書目,居昌縣監金始鑌,因其貶目,臚列自明,顯有侵斥之語,事體所在,不可仍置,罷黜事。已上朝報
上在昌德宮。停常參·經筵。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間,聖候熏熱·困惱·引飮頻數·飽滿·膈間頗不淸利,寢睡不寧云。伏未審朝來,熏熱·困惱·渴候及腹部飽滿·膈間不淸利之氣,其已減歇,而口味亦漸差勝,腹部以下浮氣,幾盡消減乎?脚部牽引,加減,何如?加味六君子湯三貼,當進於今日,臣等不可不與諸醫入診,詳察症候,議定繼進之藥,不勝終宵憂煎,敢此問安,竝爲仰稟。答曰,知道。朝來熏熱·渴候減歇,而困惱往來,腹部飽滿·膈間不淸利之氣,比夜有減,口味尙未加勝,腹部以下浮氣,一向消減,而脚部牽引,無減矣。
昨日賓廳會議時,禁府時囚罪人金就綱放送,鄭世達移送刑曹,李敏夏遠地定配,柳載和段,令該府待査啓處之,鄭之僑,令該府,李珌亦爲拿問,憑覈復處之,李尙削職,何如?啓依所啓施行。
禁府,李珌拿囚。啓。
政院啓曰,行大司憲權尙夏,執義權忭,持平金取魯在外。掌令安重弼·李箕翊,持平趙尙絅呈辭。連日監察茶時,事甚未安。除在外外,呈告人員,竝卽牌招察任,何如?傳曰,允。
左副承旨李㙫初度呈辭。入啓。給由。
院前啓,請還收河減死定配之命,更加嚴刑得情。依律處斷事,請還收副提學鄭澔罷職不敍之命事。請還收權卨發配之命,仍令王府嚴鞫得情,夬正王法事。請自今以後,申飭該曹各衙門,大段公用外,貸貨取利之路,一切防塞事。請東萊府使金始煥,江界府使李聖肇,竝命罷職事。入啓。答曰,不允。第四件事,依啓。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,臣於入診退出後,與未入侍諸醫,更爲商議,則皆以爲,卽今進御之藥,少無所害,而且當調和脾胃,加進二貼,宜當云。此藥,連爲煎入之意,敢啓。傳曰,知道。
持平趙尙絅上疏。大槪,臣於召牌之下,又不得不趨詣,而顧臣情勢,決難蹲據,玆敢冒死略暴於靜攝之中,冀蒙鐫遞,兼附一二事,以備裁察事。入啓。答曰,省疏具悉。自辨之疏,不必深嫌,所陳事,與他疏有異,不宜久留,入啓爲可。至若特罷還收之請,決知其未安矣。疏末所論,誠有意見,令廟堂酌量稟處,爾其勿辭,從速察職。
同副承旨吳命恒牌不進,罷職傳旨。傳曰,只推勿罷。已上朝報
持平趙尙絅疏曰,伏以臣迫於嚴召,又此趨詣,而避辭見却,一倍難安,玆敢冒死略暴於靜攝之中焉。臣之曾忝諫職也,疏論捕盜大將李基夏殺人之罪矣。及見其自明之疏,則費辭侵斥,專事文飾,乃以臣疏,歸之構捏,而欲遮其濫殺之迹,何其妄也?設令厥漢,果有惡習,亂杖,非輕施之刑,而乘怒準治,致令折足而死,則謂之邂逅致斃者,其果成說乎?臣之所論,蓋據枉刑擅殺而發,則宮奴與否,有何關緊,而爲此苟且之說?此誠可笑也。雖然,臣旣被其反詈之言,聖批又斥臣以過當,則臣更何顔面,揚揚復廁於臺次乎?伏乞亟賜斥退,以服人心焉。臣旣有區區所懷,敢此附陳,伏願聖明,少垂察焉。人君待賢之誠不誠,卽國家治亂之階,則其爲關係,不輕而重矣,大司憲權尙夏,早傳道學之統,重負山斗之望,士林之所矜式,聖朝之所尊尙,蔚然爲一代之儒宗,而不幸近日,因副提學鄭澔三行缺待儒賢,事體自別。從前視遇之禮,一如大臣,則今其請譴之章,決不可擬諸尋常疏牘,而一例阻却。況於其時,不緊之疏,亦或捧入,則獨留此疏,致令聖上禮待之至意,壅遏而不能盡,良可慨也。伏願聖明,亟命取入其疏,待神氣稍安之時,省覽而賜批,則其於調病之道,待賢之方,俱無所失矣。鄭澔之忠淸方直,乃其世傳。竄逐流離,不變所操,此正古人所謂,焉得斯人,置君側者也?今者因一私相著述之文字,至被特罷之罰,處分之輕遽,威怒之太偏,固有歉於聖明涵養本原之工,而堂箚陳啓,爭執愈堅,公議所在,亦可見矣。以聖上從諫弗咈之德,何惜乎反汗之命,而一任牢拒耶?伏乞更加三思,還收鄭澔特罷之命,以光聖德焉。臣聞軍器別備蒙賞者還收事,自備局回啓,而其中兼以他事蒙賞者,因存云。俱是別備,一倂還收,猶或可也。分而貳之,抑何故也?大抵昇平已久,武備解弛,雖有修飭之令,尙多疏虞之歎。況收旣施之賞,以防激勸之路,則不但朝令之顚倒,寧望戎政之克詰乎?別備加賞,其意有在,到今永塞,殊非長策,宜有酌量善處之道矣,無任屛營祈懇之至。批答見上
午時,上御大造殿西翼閣,藥房入診時,都提調李頤命,提調趙泰采,副提調李壄,記事官李廷弼·尹惠敎·兪拓基,醫官柳瑺·丁時梯·權聖徵·趙慶基·許坫·吳重卨·方震夔·崔周慶·李徵夏·金壽煃入侍。李頤命進伏曰,近來寢睡,無安穩之日,而昨夜尤不寧云,不至全失乎?上曰,數覺而不至全失矣。頤命曰,飽滿膈鬱而然耶?上曰,然。頤命曰,頃者累日困惱頗重矣。近則何如?上曰,有往來之時,而不甚矣。頤命曰,昨日困惱,晝減而暮後復加乎?上曰,暮後復甚矣。頤命曰,口淡,何如?上曰,進御蔘茶稍勝後,無加勝之勢矣。頤命曰,口苦,何如?上曰,此非恒有之症也。頤命曰,今已全減乎?上曰,口淡或有,而口苦則數行缺。頤命曰,膈間不淸利,專由於飽滿乎?上曰,雖不飽滿,亦有膈間不淸利之時矣。頤命曰,曾前下腹飽,今亦上腹,無此症乎?上曰,下腹爲然,而上腹,亦有小便時矣。頤命曰,頃日下敎,寒氣後熏熱不作,雖作亦微矣,近來則何如?上曰,近來熏熱,亦不大段矣。頤命曰,渴候間間發作,喉門亦乾乎?上曰,喉門甚乾矣。頤命曰,寢睡覺則有渴候乎?上曰,然。頤命曰,醫官使之診脈,何如?上曰,唯。頤命曰,儒川君濎,方患傷寒取汗,故未入侍矣。頤命曰,眼花卽今,何如?上曰,今亦一樣矣。頤命曰,燈下尤甚云,夜則有甚於晝乎?上曰,夜對燈火,眼花輒甚,而晝或有甚時矣。頤命曰,不明火而昏黑時,則何如?上曰,昏黑時,不比明火時矣。柳瑺診察曰,左右調勻矣。丁時梯曰,調勻不數矣。權聖徵曰,調勻而漸有力矣。崔周慶曰,度數調勻矣。金壽煃曰,左脈稍有力,右脈調勻矣。頤命曰,腹部以下,診察,何如?上曰,唯。頤命曰,飽滿在於何時耶?上曰,卽今則是勝時也。聖徵曰,腹部似飽而皮緩,昨今一樣矣。重卨曰,比常時,則下腹似有浮氣,足跗上,漸有指痕,脚部以下,則漸勝矣。上曰,下腹,按之似異矣。頤命曰,囊丸近處按之,則有應乎?上曰,左邊有應矣。頤命曰,曾前則不然,而近始有之乎?上曰,間間有之矣。頤命曰,便道,何如?上曰,放後未快矣。頤命曰,獨蔘茶進御後,困惱甚勝,而胃氣亦勝矣。六君子湯進御後,膈間無煩鬱之端乎?上曰,膈間,不必以此煩鬱矣。瑺曰,湯藥氣味平順,加進數三貼後,可知其應矣。數行缺震夔曰,勿限貼數加進,而知利害後,始改藥路,宜矣。周慶曰,口淡,必是勝於此藥,加進四五貼,宜矣。徵夏曰,非數貼所可知其利害,加進數貼,宜矣。壽煃曰,此藥不無治痰之功,脾胃久不調和,加進一二貼,或可,而浮氣雖勝,飽滿未減,滯與痰,似爲病根,此症,速議治之,宜矣。頤命曰,入侍諸醫之意,以加進數貼,爲宜,而儒川君濎及未入侍之醫,亦多有之,退出後當商議以達矣。上曰,依爲之。頤命曰,諸大臣,以問安每朝入來,新歲尙不瞻望,不堪觖然。欲待寢睡稍安之時,擬將請對,而尙今未易。差勝之時,特命入侍,則可遂瞻望之願,而或有所欲陳之事矣。上曰,依爲之。頤命曰,諫院啓辭,以政府·樞府,貸出戶曹銀貨,爲苟簡云。姑未結末之事,非所徑達,而以朝家優待老病大臣之故,鄕藥取用於醫司,唐藥則無價難用,設置藥房,或求請外方繼用矣。近來荐歉,求請亦難,臣則久在此中,未知何以措備,而蓋聞諸大臣,引前例貸得戶曹某藥物,而出給市廛,十分之一,則納于戶曹,餘剩則取用,果有弊端,亦涉苟簡。允從其啓,爲宜矣。尙不允從,故諸大臣,以此不安,欲達於引對,而此時引對未易,故臣敢替達耳。上曰,然矣。趙泰采曰,頃日入診時,臣所帶之職,有所不便於擧行,故請遞而未蒙允許。擧行之事,特令出外爲之,俾行大政,爲敎。故惶恐不敢復達矣。今月內爲政事,命下,而聖候姑未加勝,今月內未必開政,而前頭益勝後,本曹開坼坐起及六品講·寺令講,或一日或二日可了之事,而移直中出去,未安數行缺上曰,然。泰采曰,今月內一二日可爲之事,朝問安後,暫出闕門外擧行之意,敢達。上曰,依爲之。遂退出。以上燼餘
上在昌德宮。停常參·經筵。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間,聖候熏熱·困惱·引飮煩數·飽滿·膈間亦不淸利,寢睡不得安穩云。伏未審朝來,熏熱·困惱·渴候及腹部飽滿,膈間不淸利之氣,其已減歇,而口淡漸有差勝之勢乎?腹部以下浮氣,幾盡消減,而脚部牽引,加減,如何?今日臣等,與諸醫入診,詳察症候,宜當。不勝終宵憂煎,敢此問安,竝爲仰稟。答曰,知道。朝來,熏熱·渴候減歇,而困惱往來。腹部飽滿·膈間不淸利之氣,比夜有減。口淡,姑無加勝之勢,腹部以下浮氣,一向消減。脚部牽引,無減矣,勿爲入診。
傳曰,大政,與他酬應有異,分數日爲之,則似不妨於調攝。定行於開月旬前事,分付。
左副承旨李㙫再度呈辭。入啓。加給由。
奉敎宋眞明牌不進,依承傳罷職。
大殿·中殿·世子宮·嬪宮,藥房·政院·玉堂夕問安。答曰,知道。
忠淸監司書目,淸風呈,以大司憲權尙夏辭職上疏上送事。啓。答曰,省疏具悉。卿因鄭澔之事,至於陳章俟譴,予以爲過矣。第卿疏有曰,一則背師,二則背師。夫以先正之道德,而寧有是哉?卿宜平心以思也,安心勿辭,亦勿待罪,上來行公。已上朝報
前司果權尙夏疏曰,伏以臣,病篤垂盡,未赴恩召,罪合萬死,方此席藁以俟。伏聞以家禮源流跋文事,聖敎極嚴,特罷副提學鄭澔之職,其書所謂後序,卽臣所撰也。罪之所同,不宜幸逭,而側聽多日,譴罰不加,臣誠惶隕悶蹙,不得不冒死自列焉。第念此事,自有委折,玆敢略陳梗槪,以備裁省,而事涉煩猥,尤增死罪。蓋臣自幼時,出入於故文忠公臣兪棨之門,有聞家禮源流,是其謫居林川時所編矣。近又聞故進善鄭湊家,有棨所編家禮祝五冊,臣取而見之,是實源流初本也。湊之印章,宛然,必是當時所謄出者,未知改名源流,在於何時也。棨,蒙放後,移居錦山,與贈參議尹宣擧,對門而住,中本之寫,實在此時矣。舊人,今無存者,宣擧參助之多少,後生安得以知之?其後棨,蒙恩入朝,則公務鞅掌,無暇修潤,屬託於門人尹拯,使之完役,前後書,俱載棨文集可考而知也。所謂中本,久在拯所,宣擧之復助斯役,固也。然嘗見宣擧,與故參判臣李廷夔兩書,皆以兪氏爲主。是故,其撰棨行狀,備述棨元初編輯之實狀,贊嘆不已。今日之可信者,孰過於此?而爲其子孫者,乃欲攬作自家物,其與先志,一何相反也?最可訝者,拯之答兪相基書曰,所謂奉託之語,終不能記得,彼雖老昏,此豈可忘之事乎?古語曰,死者復起,生者不愧。如使棨復起,拯之心,愧乎,不愧乎?朱子,纂綱目·小學,使門人編輯者,甚多,至於近思錄,則呂祖謙,實相其役,而至于今稱之曰,朱子書,餘人不與焉。此等事,拯豈不知而其言如彼,是誠何心,拯之祭棨文曰,先生,子侄以視拯,拯以父兄事先生,恩義之篤,於此可見。生前受其屬託,死後相背至此,臣所謂蘇·張之手段者,此也。拯於四十年父事之師,誣毁斥絶,視若讐人,而今於棨,又復如此,此豈天理人情之所可忍乎?臣所謂邢七之狼狽者,此也。嗚呼,君臣師生,以義合者也。然禮經,論其生事死葬之禮,而在天屬之父子,一例而竝稱,蓋以此乃生人之大倫,而一或偏廢,則人不爲人也。臣竊念拯之所爲,一則背師,二則背師,而人心晦塞,不以爲異。事一之義,幾乎湮滅,臣爲是之懼,敢於序後之文,略有所論辨矣。今澔,以侵侮儒賢,首被罪罰。臣以拯之親舊,見其不是,而絶之已久。今此辨斥之語,不但侵侮而已,則論其辜犯,實浮於澔矣。臣又聞柳奎爲名者,投進一疏,竝及臣師墓文事,而侵辱臣身,不有餘力,臣尤不勝駭怕焉。臣師得禍,旣由於鑴黨之復起,而拯之騫騰,又在此時。臣師未死之前,累以此形於文字之間矣。今於墓文之作,顧安得不據此而爲說乎?雖然,聖上,以奎爲爲先正伸辨,而嘉納其言,則臣之侵斥儒賢之罪,又加一節矣。伏乞聖明,亟命有司,勘臣罪名,仍削臣職,以嚴公法,以安私義,千萬幸甚。批答在上,以上燼餘
上在昌德宮。停常參·經筵。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間,聖候熏熱往來,困惱·飽滿,膈間不淸利,寢睡不得安穩云。伏未審朝來,熏熱·困惱及腹部飽滿,膈間不淸利之候,其已減歇,而口淡亦有所減乎?腹部以下浮氣,幾盡消減,而脚部牽引,加減,何如?今日臣等,與諸醫入診,詳察症候,宜當。不勝終宵憂煎,敢此問安,竝爲仰稟。答曰,知道。朝來熏熱已歇,而困惱往來,腹部飽滿,膈間不淸利之候,比夜有減。腹部以下浮氣,一向消減,而脚部牽引,無減,口淡,雖無漸勝之勢,湯劑連進之後,特甚則頓減,可知其有效而無害。五貼,欲爲加進,與諸醫議定,宜矣,勿爲入診。
左副承旨李㙫三度呈辭。入啓。遞差。
傳曰,領左相判府事留待引見。引見時,訓鍊大將尹就商處,見御醫看病事,及前捕盜大將李弘述·李宇恒,從事官申光夏·南泰年·朴筌·李悟·曺國相·朴宗榮敍用事,榻前下敎。
備邊司有司堂上李光佐,今姑改差。工曹判書宋相琦,有司堂上差下察任事,忠淸監司李世勉改差事,右邊捕盜大將李基夏改差事,榻前定奪。
大殿·中殿·世子宮·嬪宮,藥房·政院·玉堂夕問安。答曰,知道。
吏曹啓曰,承旨有闕,政事,取稟。傳曰,再明日爲之。
藥房口傳啓曰,今朝問安之批,以加味六君子湯加進當否,與諸醫議定事,下敎矣。入侍醫官退出後,臣等與諸醫反復相議,則皆以爲,此藥,無他害,而胃氣則似勝,加進五貼,宜當云。此藥連爲煎入之意,敢啓。答曰,知道。
兵曹口傳政事,以李弘述爲右邊捕盜大將。
判府事李畬,領議政徐宗泰,左議政金昌集留待引見時,領議政徐宗泰所啓,今此朝家之別遣濟州御史,出於慰諭島民,且察賑事,設科似難竝行,而曾前御史入往之時,每輒設行試才,島中士民,雖在顚連飢困之中,其情歡忭,必以是爲望,此亦可爲慰怳之道。賑政垂畢後,令御史依前設行文武科試才,何如?上曰,今番試才事,予亦有意,而但自前試才時,例以試才御史,爲名。濟州,以窮溟絶島之地,三年荐飢,故別遣御史,出於必行濟活之意,而一邊設賑,一邊試才,或似非時,故予且趑趄,而未果焉矣。畬曰,絶島之中,王人入去,甚爲稀闊。御史入去,而不爲如前設科,則人心必缺望矣。雖以監賑爲任,畢賑後試取,似好矣。昌集曰,御史請遣之啓,雖有竝行試才之意,而今以監賑入送,而事涉非時,故不爲擧論矣。頃年李海朝往來,已至十年,島中民情,雖在此時,其所顒望,必切,今亦待罷賑試取以來,似爲慰悅之道矣。上曰,御史之入去絶島,旣甚未易,賑事畢後,仍爲試才,書題及武科規矩,亦爲齎去,可也。
左議政金昌集所啓,先正臣宋時烈奉祀曾孫,已夭,後嗣零替,今有玄孫,而以其未入於先賢子孫錄用中,故該曹不得收用,自今依他先賢例,奉祀子孫錄用,何如?上曰,分付該曹可也。
判府事李畬,領議政徐宗泰,左議政金昌集留待引見時,上曰,量田已久,經界不正。孟子有曰,王政必自經界始。田政重事,迄無釐正之時,不可置之,而若待八路年豐,發遣均田使,一時爲之,則了無其期。上年左相箚辭,正合予意,而元非難行之事,決意行之,爲宜矣。昌集曰,外方田政甚疎,逐年給災,實結漸縮,不但此爲可慮,賦役亦甚不均,臣嘗慨然,果有所達矣。宗泰曰,聖人曰,患不均。均田,是乃王政之先務。法典,自有限年,此非難行之事,而因擧措重大,且以災荒荐仍,自至於因循久廢,土地不正,多所紊亂,故租賦之出,全未均適,民受其害。然此事,守令必得人而後,可行矣。先王朝,京畿·湖西設行後,仍未遍行於諸道。昨年行於江原道,而亦旋寢,不得畢行。今承聖敎,臣等退而相議,或爲先行於一二道。漸次行之,爲當矣。昌集曰,如關東山峽之地,固難均量,而至於三南·畿甸,不可不行之矣。上曰,左相箚辭,誠好,依此爲之,則極爲簡便矣。已上朝報
領議政徐宗泰所啓,守禦使閔鎭厚,摠戎使李基夏,開城留守宋徵殷狀啓,以今春春操設行與否,陳稟矣。松都則自前不得逐年擧行,本府民人,例多行商。近年專屬之後,冬春之間,聚集尤未易。上年畿內,年事未稔,南漢組練,摠廳巡歷,俱令停止,則今當窮春,軍卒之累日聚會,其弊殊可愍念。軍政之連爲寢廢,誠涉疎虞,而卽今事勢,似當竝令姑停,以此分付,何如?上曰,三處春操,皆停止,可也。左議政金昌集〈曰〉,伏見御史入侍時擧條中聖敎,軫念島中民事,如傷惻怛之意,溢於辭表,非但遠民之必將感泣,臣等亦不勝欽嘆之至。自前諸路歲飢民困之時,朝家特遣御史,宣諭,而仍命主文之臣,代撰布告之文矣。朝家之視濟州,與陸邑有別,以筵中下敎外餘意,演爲文字,御史齎入島中,聚會二邑父老,播告十行綸綍,則雖在頷顑之類,擧將扶杖來聽,必益感頌德音矣。宗泰曰,伏覩特敎,誠爲懇惻,而代撰之文,若以餘意爲辭,朝家雖悉心救濟,而力有所不贍,島民數多,惠澤必有所不能周及而遍沾。汝等,宜體朝家軫念至意,某條安頓之意,善爲敷揚,以爲頒示之地,則好矣。上曰,依爲之。使主文之臣,製進之意,令政院分付,可也。上曰,湖南沿海米穀三千石,令本道預爲整待,觀勢入送濟州事,令廟堂稟處矣。宗泰曰,濟州前後入送米租太等穀,與御史所請得,幾至三萬石,果能無他患入島,則似或可以繼賑,而御史,又以此預待爲請者,亦出於周詳之慮。聖敎,有稟處之命,臣等今欲於入侍時陳達後,分付本道,使之預待矣。且御史處所許米四千石,太二千石內,太則爲戶曹稅太,此雖正稅,朝家,爲濟州有何所惜?使之白給,何如?昌集曰,御史,以沿邊穀物,或江都米,或儲置米中,限三千石,預爲整待,以爲觀勢取去之地,蓋慮不時之備,其意則好矣。第湖南荐飢連賑,未知沿邊穀物,所存幾何,而江都移轉米,則軍餉見方枵然,已令輸納本所,今難擧論,而或儲置米某樣穀中,御史下去時,與道臣相議,雖不得一准此數,使之推移預待,似合事宜。至於領相所達,稅太四千石內,二千石則御史,以所得米四千石內一千石相換。二千石則與地部相議許之,而此係惟正之供,該曹似難任意許給。曾見京倉所儲,太則有裕,御史所得太二千石,旣已以米相換,而該曹許給太二千石,永爲劃給,以補賑資,宜矣。此意,竝當分付該曹矣。上曰,所達好矣。依此分付,而稅太,亦依此數特爲劃給,後勿還捧,可也。
備邊司啓曰,本司郞廳柳聖基·趙隆,安眠島及邊山摘奸以來矣。聞柳聖基之言,則安眠島元定山直七十三名外,閑雜人一百七戶,爲先驅出,能櫓軍百餘戶,亦令地方官,刻期驅出。辛卯以後入葬二十一塚,草殯二十處,亦爲刻期掘移。堤堰處元復戶定給外,竝令還陳。埋炭三十五處,皆爲塡土。復戶田在山上者,與山下冒耕田,相換以給。松雜木偸斫者,分輕重科罪,而其中水營煮硝所用末端木,斧痕雖甚狼藉,本營文書,不計株數,只以把數載錄,無以覈得實狀。泰安墨松里,卽安眠初頭,而周圍百餘步,松木七十株。本郡出身趙評,癸巳冬,稱以繼葬於其先山,呈訴水營,以其在於步數之內,分付本郡,摘奸許斫,而實無繼葬之事云。煮硝時所斫,不錄株數,雖有前例,難免疎漏。至於聽人誣訴,而許斫數多松木,尤極駭然。當該水使及郡守,姑先從重推考。趙評,令本道嚴査實狀,考律科罪。自今雖是公用,每於斫木之時,必以株數置簿,俾作憑考之資事,定式施行。朝家屢有植松之令,遍尋山野,無一植松處,其無松而只有榛莾處,則必須放火,盡祛榛莾,然後松木可以茂盛云。申勅水營,令虞候詳細摘奸,擇其可合養松處,專意栽植。只有榛莾處,則使之各別詳審,放火而毋或有延爇之患,宜當。且所斤鎭前山及唐古之稱名禁山松木,盡爲斫伐云。此雖非島內,亦係禁山,則聞來誠甚驚駭。其斫伐曲折,亦令本道詳査啓聞後,稟處。趙隆則以爲,邊山禁標內,平衍與犯麓處起墾者,盡令遠陳,雖是標外,山脚則亦爲還陳。山脚盡處,一依節目壘石爲標,或以路邊定限,或以浦邊定限,巡撫使節目,山壠濱海之處,無論上下大小,通同作契事,亦爲申飭,而山內外入接民家一千二百七十戶,塚墓一千五百六十處。各店一百八十戶內,沙器店二十七戶,爲先驅出,而餘存者,尙爲一百五十三戶。邊山五里內,鹽盆,曾有革罷之事目,而自監營旋卽還設,卽今設鹽盆,多至十三處云。標內冒耕者,亦〈令〉本道,一一摘發,分輕重科罪。民家在於標外者,一千三十四戶,固不可驅出,而雖是標內,若全無人家,則禁護之政,似不免虛疎。擇其中充實者一百二十戶,使之仍存,專意巡山,而其餘兩班九戶,常漢一百七戶,則一竝毁撤。此後仍以一百二十戶,定爲山直額數。塚墓,依安眠例,辛卯以後入葬三十六處,刻日掘移。至於各店,最害於養松,決不可容接,餘存一百五十三戶,亦令盡爲驅出,而無論松雜木,各別養護,戰漕船所入之外,道內各邑及民人之請得於監營者,一切勿施事,嚴明申勅,而五里內鹽盆,旣革還設,殊甚駭然。時存十三處,爲先撤毁,而雖是五里之外,逼近邊山,有妨禁松者,亦不可不參酌毁撤。且山內,只有五寺,禁護之際,多賴其力,而南漢義僧四名,責出於此五寺之僧,實難支堪云。今後移定義僧於本縣他寺,而如無他寺,則亦宜別樣推移。且地方官所管四十餘〈里〉之地,一皆濯濯,此雖由於壬戌辛未兩年火災及中間松蟲熾發之致,當該守令不善檢察之罪,不可置而不論。令本道詳査啓聞,而監色則自本道嚴治,爲宜。大抵本縣守護之事,大不及於點毛浦·格浦兩鎭所管之處云。今若以扶安縣所管四十餘里地,折半分屬於兩鎭,則似爲着實,而兩鎭,皆甚殘弊,本來所管之外,又爲添加,則力必有不能遠及者。若於各其本鎭傍近處,可合築堰者,則別爲築給,或加數定給鎭卒,有不可已。且山之內外所耕田,舊屬兩鎭,今爲本官所獨占云。自今還給兩鎭,每年從實執卜,平均分給於山直等處。如安眠復戶之例,則山直,亦可賴此而保存,竝令本道監司,着念擧行,而或有窒礙之端,則商量啓聞,從長變通。本司郞廳,亦爲逐年下送,考察以來,何如?答曰,依爲之。備邊司謄錄
午時,上御大造殿。行判中樞府事李畬,領議政徐宗泰,左議政金昌集,留待引見入侍時,右副承旨洪好人,假注書趙最壽,記事官尹惠敎·兪拓基入侍。徐宗泰進伏曰,日寒未解,夜朝甚冷,伏未知聖體調攝,若何?上曰,向來浮氣,漸有滋蔓之勢。近日浮氣,幸至消減,猶有餘氣之往來,寢睡不安。連進湯藥,未見顯效矣。宗泰曰,聖候浮氣,近日幾盡消減,群情欣幸,何可勝達?而小腹·脚部浮氣,猶未消減,股陰以下,尙有餘氣,迄未復常,寢睡連日不安,水刺之節,亦未至平復之域,臣等,以此憂煎矣。卽今日氣寒煖不適,靜攝之中,衣服脫着,飮啖之際,恐致傷損之患矣。金昌集進伏曰,聖候寢睡猶未安寧,則諸症之往來,猶復如前日,而間或有差勝之時乎?上曰,雖有差勝之時,膈間不淸利,熏熱·困惱往來,以此不安矣。李畬進伏曰,卽今症候,比諸向日,雖有分數稍減之勢,水刺之節,猶未復常,數行缺上曰,藥路猶未炯然矣。畬曰,所進之藥,自上量之,果有其效,則連爲進御宜矣,而亦可以商量進御矣。卽今日候猶寒,各別調攝,永臻平復之境,幸矣。臣有病添劇,朝暮待盡,症勢今雖少減,而元氣漸爍,奄奄度日,冬間傷寒頻發。當聖候彌留之日,未造候班,在於闕下,恒切惶悚之忱矣。今日幸得瞻望天顔,臣雖死,無恨矣。上曰,卿之宿患,予所知者。有疾未參,庸何傷乎?近來漸至加勝乎?畬曰,當夏則浮脹苦劇,以此難耐,當冬則傷寒每作,四面遮窓以度,卽今少間,而今日幸承引見之命,入來矣。上曰,備局有急稟事,陳達,可也。宗泰曰,歲翻已久,而寢睡尙不安寧,聖候不知何時,如何?雖有可達之事,恐或有妨於靜攝之節。未遂瞻望之願,下情之缺然,甚矣。今承引見之命入侍,而緊急文書,則送于政院,間間入啓,別無大段陳達之事矣。金昌集曰,臣得見擧條,有督運官申飭之敎,數日前督運官,以趁解水運去之意,狀報,故已爲別關申勅矣。宗泰曰,初運器械,造備極難,若得御史再報入送,則恐未及措手矣。督運官,朝令申嚴之下,何敢慢忽,而日昨督運官,以浦氷塞,不能運去之意,枚報,故先爲論責,姑觀來頭,將爲請罪之擧矣。徐宗泰曰,忠淸監司李世勉,年非篤老,到任以後,頗勤職事,近來聞其病狀甚重,久廢職務,設令向蘇,時月間决難任職。藩臣任重,雖不當輕易遞改,自前如許有病之人,有特爲許遞之規,聖上體下之念,似當矜許遞免矣。昌集曰,世勉,卽臣之外從也。年雖衰而向有病焉,萬分危重,京中親舊,有見而來傳者,雖欲陳疏乞遞,而病篤不得爲之云。方今春政,異於冬隙,職務之曠廢,誠爲可慮矣。上曰,實病如此,則李世勉本職,姑爲許遞,可也。出榻前定奪昌集曰,頃見李世卿鞫獄文案,則情節昭然無疑,而終不自服,不得正刑,極爲痛惋矣。上曰,渠特未承款而已,情節則極爲狼藉矣。昌集曰,其時兩捕廳,果爲申勅,而世卿,乃果川人,半行缺果川守之名,入掛書中,多疑世卿。世卿,住李重明家,故捕廳部將,爲其機察,身爲重明家婢夫,幾得端緖,而未及現捉之際,自上持命罷職,其時臣等,請爲仍存而不賜允從。夫以文案見之,重明,言於其從曰,捕廳軍官,頻頻來察世卿,極爲可疑。以此觀之,捕廳之遲延,欲盡得其情狀,非慢忽之致也。捕廳大將及從事官,特命分揀,何如?上曰,罪人不得正刑,雖甚可痛,而情狀旣分明,則便可謂斯得,捕廳旣有機察之事,大將以下,特爲敍用,可也。出榻前定奪洪好人曰,從事官以下,皆奪告身,亦入於敍用中乎?上曰,一體敍用,可也。出榻前定奪數行缺除拜未久,聞其腰脚有病,不能運步,連在闕下,時入候班,而行步不良,難堪爲大將。且聞西郊,近有明火賊,譏捕十餘人云。其奉職之勤,可尙,而以病不能坐衙,使從事官究問云。其任,雖非此人,亦不無年少可合者,李基夏改差,何如?上曰,病勢如此,則捕將許遞,可也。出榻前定奪宗泰曰,訓鍊大將尹就商,連在闕下,而病狀近日尤甚云,可慮。昌集曰,經一番習陣,則必添病云,可慮。上曰,訓將處,遣御醫看病事,分付,可也。出榻前定奪宗泰曰,備局有司堂上李光佐,出疆時,已陳疏辭免。燕行人或遞或不遞,故光佐則姑爲許遞,而以宋相琦代之之意,啓辭呈政院,而姑未入啓云。有司堂上,以宋相琦差下,何如?上曰,依爲之。出榻前定奪以上燼餘
上在昌德宮。停常參·經筵。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間,聖候熏熱·困惱往來,雖有飽滿,膈間不淸利之氣,寢睡則比昨頗勝云。伏未審朝來,熏熱·困惱及腹部飽滿,膈間不淸利之候,其已減歇,而口淡,漸有加勝之勢乎?腹部以下浮氣,日益消減,而脚部牽引,加減,何如?今日臣等,與諸醫入診,詳察症候,宜當。不勝終宵憂煎,敢此問安,竝爲仰稟。答曰,知道。朝來熏熱已歇,而困惱往來,腹部飽滿,膈間不淸利之候,比昨別無加減。口淡,姑無加勝之勢,腹部以下浮氣,一向消減,而脚部牽引,無減矣,勿爲入診。
備忘記,朝者,以夜間熏熱·困惱往來,下敎,而長番內官李景禧,誤傳於醫官,殊甚駭然,從重推考。
知義禁兪命雄初度呈辭。入啓。給由。
禁府,李東培拿囚。啓。
大殿·中殿·世子宮·嬪宮,藥房·政院·玉堂夕問安。答曰,知道。
兵曹口傳政事,李弘述爲訓鍊都正。
左議政金昌集箚子。大槪,敢陳所懷,冀蒙裁處事。入啓。答曰,省箚具悉。箚辭得宜,令該曹依此擧行焉。已上朝報
金昌集箚曰,伏以聖候,久在靜攝之中,晉接不得以時,區區下情,不勝其憂鬱。昨伏蒙聖上特許,引入寢殿,視同家人父子,使臣等得以仰瞻天顔,親聆玉音,其爲榮幸,若未始有,況俯詢廟謨,酬酢如響,時刻稍移,不少示倦。臣等退出之後,相顧欣忭,有不容已也。第臣竊有所懷,玆敢冒陳焉。忠淸監司李世勉,昨以病遞,今當出代,而本道方面之重,本與西南相等,雖在常時,固宜愼簡,而自今湖右災邑,方設賑事,又於前頭,將有擧行之役,尤不可不遴選。曾前雖在諫官,亦有破格備擬之例,今亦分付該曹,依此擧行,恐合事宜。伏願聖明財處焉。取進止。以上燼餘批答見上
上在昌德宮。停常參·經筵。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間,聖候熏熱·搔痒,困惱呻吟,飽滿,膈間亦不淸利,寢睡不寧云。伏未審朝來,熏熱·困惱·搔痒及腹部飽滿,膈間不淸利之候,其已減歇,而口淡,亦有差勝之勢乎?腹部以下浮氣,幾盡消減,而脚部牽引,加減,何如?今日症候,又如此,臣等,不可不與諸醫入診,詳察症候矣。不勝終宵憂煎,敢此問安。答曰,知道。朝來熏熱·搔痒減歇,而困惱未已。腹部飽滿,膈間不淸利之候,比夜有減,口淡,與昨無異,腹部以下浮氣,一向消減,而脚部牽引,無減矣,勿爲入診。
政院啓曰,今月二十二日禁府,刑曹時囚及諸道上來啓本中,事係刑獄者,依上年例,會于賓廳議啓事,命下矣。大臣,方以秋曹議啓事,來會賓廳,而刑曹判書尹德駿,參議韓重熙,俱以式暇,不爲來詣。判書·參議,竝卽牌招,以爲備員議啓之地,何如?傳曰,允。
禁府,李敏夏,光陽縣遠地定配。啓。
大殿·中殿·世子宮·嬪宮,藥房·政院·玉堂夕問安。答曰,知道。
禁府啓目,部將李珌原情云云。觀此所供,伊日入直衛將,拿囚憑問後,稟處,何如?啓依允。
吏曹啓曰,臺諫有闕,政事,取稟。傳曰,明日爲之。
謝恩,左副承旨洪好人,右副承旨吳命恒,同副承旨李縡,待敎尹直敎。
有政。吏批,以李縡爲承旨,鄭重基爲刑曹正郞,李泰觀爲監察,安相元爲工曹佐郞,李震亨爲禮曹正郞,趙以初爲司評,朴儹新爲軍器僉正,金興慶爲忠淸監司,韓聖一爲大丘判官,黃鐸爲居昌縣監,朴世挺爲慶源府使,金世遇爲淸河縣監,崔重鼎爲戶曹正郞,李相成爲掌樂正,崔尙履爲說書,尹惠敎爲待敎,宋必恒爲禮曹佐郞。已上朝報
司饔院啓曰,生鮮廛漁夫主人等,齊訴本院曰,當此靜攝之時,日供魚鮮,非不欲竭誠繼封,而江水尙氷,新魚未出,陳魚亦盡,若不及時變通,則將未免闕供之患,極爲渴悶。願以雜魚及活鷄,參半代封云,而此時請以代封,誠爲未安,故累次論退矣。廛人等呼訴,愈往愈切,卽今事勢,誠如所訴,而莫重御供,自下不敢擅便,惶恐敢啓。傳曰,代封,可也。廚院謄錄
上在昌德宮。停常參·經筵。
下直,稷山縣監金東翼。
傳曰,李判府事留待引見。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間,聖候熏熱·搔痒·困惱呻吟,引飮煩數,飽滿,膈間頗不淸利,寢睡不寧云。伏未審朝來,熏熱·困惱·搔痒·渴候·腹部飽滿·膈間不淸利之候,其已減歇,口淡漸有差勝之勢乎?腹部以下浮氣,已盡消減,而脚部牽引,加減,何如?症候連夜如此,進藥不無變通之議。臣等,不可不與諸醫趁早入診,詳察症候,更爲議定矣。不勝終宵憂煎,敢此問安,竝爲仰稟。答曰,知道。朝來熏熱·搔痒,減歇,而困惱·渴候,未已。腹部飽滿,膈間不淸利之候,比夜差減,口淡,姑無加減。腹部以下浮氣,一向消減,而脚部牽引,無減矣。
知義禁兪命雄再度呈辭。入啓。只遞兼帶金吾。
吏曹啓曰,本曹開坼坐起時,考見各道褒貶等第,則淳昌郡守尹寔,信川郡守曺漢遇,三次居中。中間雖有因赦令蕩滌中考之事,而十考之三中,非但不治可知,其在法例,亦不可仍置,竝罷職,何如?傳曰,允。又啓曰,新除授渭原郡守魚必遠呈狀內,老母痰病,積年沈痼,寒疾又復添劇,閱月危重,以孑孑獨身,決無離側遠赴之勢,斯速入啓處置之云。以邊任不可輕遞,以待親病差間赴任事,題給矣。又以母病,一向沈篤,時月之內,無望差減,實難抑情赴任之意,連呈辭狀,聞其母病勢,果爲沈重,不可强令赴任。泰仁縣監金宇采,身病甚重,時月之內,起動未易云。災邑曠官已久,不可等待其差復,渭原郡守魚必遠,泰仁縣監金宇采,竝依近例罷黜,何如?傳曰,允。
去秋冬等褒貶,司成任守幹,掌樂僉正尹聖瑀,童蒙敎官申思奭,以上,中。
政院啓曰,大司憲權尙夏,執義權忭,持平金取魯,竝在外。掌令安重弼·李箕翊,持平趙尙絅,竝呈辭。連日監察茶時,事甚未安。除在外外,呈告未肅拜人員,竝卽牌招察任何如?傳曰,允。
府前啓,請吳遂元·李獻英·李獻章·姜世胤·尹彬·崔㙫·柳爰相,竝命拔去於槐院之選事。新啓,承文正字金翰運,本以微瑣之徒,猥占初頭淸路,被選之時,訾議喧騰,而佯若不聞,晏然行公,其冒沒廉恥,固已可駭。其他行身之卑屈,處事之乖悖,難以毛擧,擧世莫不嗤點,物議久而愈激。如此之人,決不可置諸槐院之列,請承文正字金翰運,汰去。答曰,不允。前啓,當該守門將罷職事,停啓。
吏曹啓目,粘連副校理洪錫輔上疏云云,方帶經幄之任,固不可輕許出外,而第其偏母,旣老且病,便養之願,若是懇迫,孝理之下,宜有矜副之道是白乎矣。儒臣外補,事體不輕,上裁,何如?啓依回啓施行。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,臣等入診退出後,與儒川君濎及諸醫,反覆商議,則皆以爲,今朝煎入湯藥,固宜停進。赤小豆湯,勿爲代茶,依前兩數,以湯藥連進,宜當云。此藥卽爲煎入之意,敢啓。答曰,知道。
政院啓曰,今日筵中,有事係家禮源流儒疏,一竝勿捧之命,臣竊不勝訝惑焉。夫士氣,人主之所奬,而言路,國家之所重。設令章甫之言,有所未槪,猶當視其言之是非,而取舍之,豈可輕加防塞,使士氣沮抑,言路壅蔽乎?況臺章則無礙,儒疏則設禁,尤非朝宗朝三百年以來奬士氣重士論之道,而其所以鎭鬧之意,適足爲增激之端,關係不輕,聽聞必駭。伏乞聖明,更加三思,亟收成命。臣忝在近密之地,旣有所懷,惶恐敢達。答曰,此出於鎭鬧之意,未知其不可也。
判府事李濡引見時,上曰,向日入診時,京外儒生,以家禮源流陳疏者,平復間姑勿捧入事,定奪矣。大抵家禮源流,本是私家文字,非朝家所可與知,而因此一事,彼攻此,此攻彼,主客相爭,紛挐轉甚,一節加於一節,將無止泊之所,風浪,固可使止之,不可使激之。此後事關源流事,一切勿爲捧入事,以特敎出于擧行條件,可也。同副承旨李縡曰,世道不幸,論議乖張,近因源流事,紛紜至此,今日聖敎,固出於息瀾止燎之意。第念向者,藥院達請,蓋當焦遑之際,恐妨靜攝中酬應,而揆以事體,已極未安。今若復爲申禁,則物情,恐因此轉激矣。出納之責,當付之喉司,雖有所捧入,自上虛心察理,公聽竝觀,是者是之,非者非之,是非明,則鬧端自息,不宜一切防禁,以傷朝廷大體也。上曰,大臣之意何如?濡曰,大司憲權尙夏,乃臣之妹婿。有一家之嫌,雖不敢論其是非,而因此事漸至紛紜。今此下敎,實出於鎭定之意,而承旨所達,設禁有傷大體之說,亦是,惟在自上裁量處之。縡曰,此事,實有節節窒礙處,設令臺疏,語涉此事,則雖有禁令,臺閣所懷之疏,其可防遏乎?上曰,今此下敎,專指儒疏也。縡曰,此則臣之聽瑩之失也。然而國家,以培養士氣爲本,雖以館學疏言之,國忌日亦得入啓,如待大臣之規,其待士之重,可知,何可徑設防禁,一切沮抑乎?以臣愚見,深恐傷國體而滋後弊也。上曰,彼此爭辯,紛紜不已。雖經年閱歲,必無了當之期。豈可以私事,爲朝家紛鬧之端乎?前冬定奪,蓋爲平復間姑勿捧入,而今則雖平復之後,此儒疏,勿爲捧入,可也。
有政。吏批,權爲知義禁,趙道彬爲禮曹參議,趙正禮爲濟用判官,李萬全爲渭原郡守,李翎爲儀賓都事,成胤光爲禮曹佐郞,李晩堅爲大司諫,洪啓迪爲泰仁縣監,李壽長爲南部主簿,宋必恒爲兼春秋。已上朝報
行判中樞府事李濡引見入侍時所啓,江華注文島牧場,設鎭之後,牧場馬,當爲移送煤音島矣。金鎭圭爲江華留守時,以煤音島可合設鎭,姑勿移馬之意,馳啓,而因廟堂未及覆啓,尙今遷就。注文地狹,實有難容之勢。煤音,亦非可合設鎭之處,而牧馬之當移者,不過百餘匹,爲先移送,待後日覆啓。雖或設鎭,更爲變通,似無所妨。以此分付,使卽擧行,何如?上曰,依爲之。備局謄錄
成均館官員,以知館事意啓曰,今正月初七日儒生上旬輪次,今月內無故日退行事,曾已啓達矣。大臣,連詣問安之班,未得設行,而今則所餘日子無多,不得爲之之意,敢啓。傳曰,知道。
午時,上御大造殿西翼閣。藥房入診時,都提調李頤命,提調趙泰采,儒川君濎,副提調李壄,記事官李廷弼·尹惠敎·兪拓基,醫官柳瑺·丁時梯·權聖徵·趙慶基·朴星瑞·許坫·方震夔·李徵夏·金壽煃·金必祐入侍。李頤命進伏曰,去夜寢睡,不如昨日,不至全失乎?上曰,不至全失矣。頤命曰,夜或有渴候,而曉後輒勝矣。朝猶未勝云,卽今何如?上曰,卽今喉間猶渴矣。頤命曰,困惱,何如?上曰,困惱勝於夜間矣。頤命曰,搔癢間有,而去夜則,何如?上曰,不如前日之甚,而去夜亦有之矣。頤命曰,曾前則竝與腹部而同消矣。股陰以下消減,而腹部尙有之,飽滿猶未勝,而寢睡累夜不寧,悶不勝喩,缺數行。頤命曰,北道啓聞文書,旣多且缺。上曰,眼花如此,故此等文書,看覽之時,頻頻拭眼,而不如缺時矣。頤命曰,醫官使之診脈,何如?上曰,唯。頤命曰,雖非有眼花,常時看覽文書,何如?上曰,常人七十尙猶,而五六十,亦有暗者,人氣固不同,而予則未有眼花時,看細字不如常矣。趙泰采曰,眼鏡不着乎?上曰,常時言之而發笑矣。少時着眼鏡,則反暗,故每以爲,此物,老人何爲而着?頗以爲怪矣,卽今着眼鏡,則甚明,始覺老人着此之由矣。如肅拜單子等細文字,非此物,何可看乎?泰采曰,許多文書看覽時,雖爲眼花,着此則好矣。上曰,有眼花時,則玲瓏尤不便矣。數三行缺柳瑺曰,缺數而不大段,左脈則有力矣。丁時梯曰,左右脈缺有力,而左脈尤有力矣。金壽煃曰,左脈微有力,缺則寸關沈,而尺脈有力矣。金必祐曰,左脈有力,右脈微沈微數矣。頤命曰,腹部以下,診察,何如?上曰,唯。濎曰,門開風入。腹部診察時,則閉窓,何如?上曰,唯。權聖徵曰,腹部外皮,似緩,而足跗上指痕分明。卽今飽滿之氣,想猶未減矣。上曰,然。朴星瑞所見,無異。濎曰,上腹右邊,漸似高,而下腹臍傍凝處,似廣。股陰,未知凝聚,而不如頃日之皮緩。脚部足跗,向來已盡消減矣。卽今顯有指痕矣。上曰,明有指痕矣。數三行缺。上曰,依爲之。濎曰,水刺比前稍勝,而蔘茶連進之後,繼進調燥脾胃之藥。水刺雖未顯勝,元氣則似勝乎?上曰,數日內困惱等症,似勝,口淡特甚,亦勝矣。頤命曰,近日水刺,雖曰小勝,而比常時,則豈曰有勝乎?脾胃積敗於藥餌,朝夕水刺之外,若有他所進,則在下群情,其幸可喩?第寢睡之不復常,今幾月矣,此最可悶者。醫或以爲,夜有所進,恐或泥膈,蓋養生家,最惡夜間飮食,而或値虛乏,則雖夜進御某物爲好,而或慮以此飽滿有加,寢睡不寧,試於數夜一缺進,以驗飽滿寢睡之如何,缺。上曰,當觀勢爲之。數行缺向來赤小豆茶,便是茶飮,進御時,其味缺亦有所傳敎。當初京醫,以未見商陸之入藥,缺爲趑趄矣。決知其無毒,而有益於本病,亦無下泄之患,決非峻毒之物。卽今浮氣,有發之慮,臣之更進此藥,或至一月之久,似必有效矣。上曰,似好矣。濎曰,臣等退出後,當與諸醫商議,而他茶飮,則或可冷進。此藥則不可冷進,必須溫服,何如?臣意以爲,此藥,必有益於浮氣,斟量錢數,自今日當爲煎入。一日所煎入,伏望盡爲進御耳。頤命曰,然則三豆茶,姑舍,而只進此藥。濎曰,三豆茶,則停止,而只進此藥,宜矣。此藥必須溫服,何如?此下缺
午時,上御大造殿。行判中樞府事李濡,留待引見入侍時,同副承旨李縡,假注書趙最壽,記事官尹惠敎·兪拓基入侍。李濡進伏曰,聖候積月彌留,久未復常,近來伏聞浮氣,漸至差減,不勝欣幸,而餘症候尙多進退,以今日批答見之,口淡尙未減歇,寢睡不得安穩,朝來症候,未知何如?上曰,浮氣大勢,小勝,而餘症進退,無常,朝後亦一樣矣。濡曰,近日引見之命,及於諸大臣,今日臣又承命入侍,未知困惱,不至大段乎?上曰,困惱稍似勝矣。濡曰,卽今浮氣稍減,困惱亦不至大段。因此而永臻平復之境,日夜祈祝矣。上曰,觀前頭症勢,可以知之矣。上曰,卿素有宿患,今則無別無添加之症乎?濡曰,小臣近來有患,時時添劇,經冬及春,小得間歇,而病勢如此,不得進參候班,有請譴之章,而數行缺仍使太僕官員,貿穀於湖南沿邊地,入送島中,貿馬匹而來,故飢民,以此而賴活,御乘,亦因此而得備矣。今又依此例,送一千貫錢文,貿穀於全羅地入送,而仍令理馬,偕往御史之行入去,似宜。上曰,然矣。入送,可也。濡曰,臣於前冬入對之時,陳達北漢·蕩春臺事。兵曹參判李光佐,費辭極言其不可。臣非欲逐節辨破,而靜攝之中,殿坐時刻已久,實有妨於酬酢,泯默而退矣。其後光佐出疆之際,縣道封章,數行缺方國家經營之際,大臣·將臣,再三看審,反覆商確而後,始乃完定,則以其少時所嘗見,何可斷謂其不可恃乎?且其言曰,棄都城而空虛,則賊入都城,盡據仁王·白岳。我則在於深谷低陷之處,必爲摧壓敗亡。夫先據北山者勝,乃是兵家之上策。旣以蕩春臺,爲都城人民蓄積移入之所,則仁王·白岳之險,付之於賊,我則在於深谷,任其摧壓,寧有是理?此其未能審量而然也。且其言曰,閔鎭厚亦言,此係國家存亡,臣初甚疑訝,後見鎭厚而問之,則鎭厚,蓋以連三城,爲慮國力之不逮,酬酢之間,雖不無此等激發之言。其本意以爲,蕩春臺作水門設倉庫之後,決不可棄,而周遭廣闊,隨其地勢減築,或涉便宜云。此可見鎭厚之不言擧全體而棄之也。設或減築,仁王·白岳,或設墩上,可謂我所有。何患數行缺爲特降緍錢三二百萬貫,則百萬之粟,旬月可辦,緩急足用,此非辦而何?苟害於事理,則以大賢而爲此乎?況今之所欲料辦者,亦不逡巡外方,官穀換錢,或以錢換穀外,與民爭利之貽害者,任事之人,或不謹擧行,則罪之而已。何可以此而一切廢之乎?大抵光佐,本以北漢,爲非計,雖以旣築之故,謂不必更論,而蕩春臺之大加非斥,歸之於不可恃者,實由於此矣。自古如此事,例多浮議,固無足怪。向者黃奎河之疏,臣不欲與年少之人,費辭呶呶,而不得不略加辨破,庶幾見之者,少解其惑矣。如光佐之留意時務,人所期待,非比泛然,而其言又如此,他尙何論?今之士大夫訿議者,甚則以爲,此城,必無一民入者,吾輩,亦何可入?國家,定爲依歸之所,而士大夫,乃有此說,無識小民之疑惑,勢固然矣。昔在南漢築城之時,完豐府院君李曙,實主其事,亦未免浮議多端,彈劾累發,數行缺臣於未死之前,必欲竭心殫慮,期於必成,不以一時謗毁,顚沛爲恤,而只緣左牽右掣,無所容措,坐而悠悠度日,此臣之所大悶也。旣築北城,則蕩春臺之竝包共守,乃是輔車相依,不已之勢也。北漢則聖上親臨,亟稱其天險。凡係保障之地,君上之親審形便,前所未聞。且有孝廟所嘗下敎者,則宜其人心之信服,無疑,而猶且若是紛紜。夫人臣之爲國慮患之道,無所不至。以南漢言之,蜂巖·汗峯·南格臺·越峯等處,皆在元城之外,而丙子俱爲賊所據,大砲直入城內,幾不能支,故經變之後,始築蜂巖,而汗峯則臣爲守禦使時,察其地勢,不必更築,故始役而還止。南格臺·越峯,今又有築城之議,此豈非慮患之深,無所不用其極者乎?北漢雖重險,若無蕩春臺,則孤危莫甚,決知其難保。爲此竝築之城,誠是萬全之道,數行缺南漢,則丙子大駕,初欲向江都,至於南缺路,因虜騎之已過西郊,急由水口門,僅能馳入山城,而賊之大陣,追到城下,若非崔鳴吉之入賊陣,少緩其師,則豈不殆哉?仁廟,雖於移蹕之後,見其形勢之孤絶,猶欲冒圍馳向江都,與諸臣密議,試出城門水路,下馬步行,便覺玉體不寧而止。想像當時景色,心膽若墜。今人都忘旣往之事,必曰南漢可歸,有若十分無欠之地者然,可謂畓畓之甚矣。設令江都·南漢,無欠而可歸,都城人民蓄積,盡付賊人,實如祖宗之所慮。其與據北漢·蕩春之險,而竝設都城者,不可同年而語。況蒼黃之際,江都之越兩津,南漢之隔江,亦何能保其利涉乎?昔年臣之內舅故領議政臣金壽恒,嘗欲營築洪福山城,蓋以近京連陸之地,非如涉江越津之難易緩急,庶可免顚倒狼狽之患。都城人民蓄積,亦可隨便數三行缺旣有所受於一家先輩,故以此謂之斷然可行而不疑也。國家昇平,自丙子以後,將近百年,人心狃安,不知兵革之爲何。從今以往,亦期其長享昇平,而詩云,迨天之未陰雨,撤彼桑土,綢繆牖戶。不於昇平之時,預爲陰雨之備,則有急之後,其可及乎?卽今南北無虞,而至於北虞則以康熙,謂之豪傑。且厚待我國之故,尤以爲可恃。然康熙,何可恃也?一朝爲警,欲向西路,如壬辰之赴愬天朝,不可得也。去都城涉江津,如丙子之幸,而得達南漢,亦未可必。當是時也,不知果何以爲計。言念及此,爲之氣短,雖以士大夫避亂言之,自壬辰亂後,識者之論,以爲都城一步地,則必未免魚肉,其時人心,固已疾視士夫數行缺者,而念不及於此,唯以不入北漢,爲大言,莫曉其意之在,而顧臣老昏,斷無鎭定就事之望,亟遞臣經理之任,移授廟堂可堪之人,以責其效,則實爲幸甚。上曰,北漢不築之前,以江都·南漢,爲保障之地,而此非連陸之處,皆是渡江而往者。如或邊虞猝急,何以渡江?雖曰可渡,都民百萬,必不免魚肉。府庫倉廩,亦將盡委於賊人,故斷然定計於北漢,欲爲與民共守,何可以浮議,有所撓改乎?授卿以經理之任者,意非偶然。當初以北漢定計者,如有昭烈之不忍棄荊州民人之意,故前冬,以此諭卿矣。安心勿辭,以副委畀之意。濡曰,北漢,非蕩春臺,則其勢實爲孤危。必須竝守蕩春臺,然後可得完備矣。上曰,此誠爲一串形勢矣。濡曰,數三行缺上曰,北漢大計,初旣深思而定之,缺卿須體予至意,終始擔當,期於完役,可也。濡曰,蓋觀時議,無論北漢·蕩春臺,俱無欲其成就之意,故凡於大小之役,有司之儲蓄,則以爲耗財而不可用。料理取辦之道,則謂之牟利而不可爲。於此兩款,無一措手,則玆豈非欲其本事之一切停廢乎?北漢則旣已築城,諸事,宜其次第措置,而行宮之創建,已至五六年,雨漏傾仄,多有修改之處,而守直之人,累報戶曹,終不聽施,其他御用雜物,亦無移儲者,此亦視爲不緊而然也。在前以江都爲依歸之所,故內間御物書籍,多所移藏。今此北漢完築之後,則其視江都,尤爲緊重,自內若有移藏之物,如江都之爲,則數行缺判府事李濡入侍時,自上曰,向日入診時,京外儒生,以家禮源流,至彼此儒疏勿爲捧入,可也。見上縡曰,言端適發,故敢此仰達。頃日大司憲權尙夏疏批,以因鄭澔事,陳章俟譴。予以爲過爲敎。此事卽已一串,澔旣被罰,尙夏獨安得晏然乎?殿下此敎,可謂不誠實。其餘批辭,亦顯有厭薄之意,缺此臣之所慨然也。上曰,都憲疏批,非出厭薄也。諸臣遂以次退出。以上燼餘
上在昌德宮。停常參·經筵。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間聖候,熏熱·搔癢·困惱特甚,達夜呻吟,飽滿,膈間不淸利之氣,有加,寢睡不寧云。伏未審朝來,熏熱·困惱·搔痒及腹部飽滿,膈間不淸利之候,其已減歇,而口淡亦有差勝之勢乎?腹部以下浮氣,及脚部牽引,加減,何如?今日臣等,不可不與諸醫入診,更爲詳察症候矣。不勝終宵憂煎,敢此問安,竝爲仰稟。答曰,知道。朝來熏熱·搔痒已歇,困惱及腹部飽滿,膈間不淸利之候,比夜有減,而口淡一樣,腹部以下浮氣及脚部牽引,別無加減矣,勿爲入診。
大殿·中殿·世子宮·嬪宮,藥房·政院·玉堂夕問安。答曰,知道。已上朝報日記廳郞廳兪彦述書。郞廳李陽泰校正。
上在昌德宮。停常參·經筵。
大殿,政院·玉堂問安。答曰,知道。二品以上·六曹問安,答曰,知道。勿爲問安。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間,聖候,熏熱往來,雖有困惱·飽滿·膈間不淸利之氣,寢睡比昨差勝云。伏未審朝來,熏熱·困惱及腹部飽滿,膈間不淸利之候,其已減歇,而口淡亦有差減之勢乎?腹部以下浮氣及脚部牽引,加減,何如?今日臣等,與諸醫入診,詳察症候,宜當。不勝終宵憂煎,敢此問安,竝爲仰稟。答曰,知道。朝來熏熱已歇,而困惱往來,腹部飽滿·膈間不淸利之氣及口淡,別無加減,腹部以下浮氣,脚部牽引,一樣矣。勿爲入診。
判府事金宇杭箚子。大槪,情勢之外,病難自力,未參候班,不勝惶恐,略陳微悃。乞治臣廢禮之罪,以安賤分事。入啓。答曰,省箚具悉卿懇。過當之言,不必爲嫌。有疾未參,尤無所傷。昨於大臣引見之日,卿未入侍,缺然曷已?卿其安心勿待罪,俟間入來,以副至望。因傳曰,遣史官傳諭,遣御醫看病。
大殿·中殿·世子宮·嬪宮,藥房·政院·玉堂夕問安。答曰,知道。以上朝報
上在昌德宮。停常參·經筵。
下直,濟州牧使洪重周,茂長縣監李滋。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間聖候,熏熱不至大段,而困惱呻吟,且有微縮不敍之候,飽滿膈間亦不淸利,寢睡不得安穩云。伏未審朝來,熏熱·困惱及腹部飽滿,膈間不淸利之氣,其有減歇,而微縮不敍之候,不復發作乎?口淡亦有差減之勢,而腹部以下浮氣及脚部牽引,加減,何如?今日症候又如此,臣等不可不與諸醫入診,詳察症候矣。不勝終宵憂煎,敢此問安,竝爲仰稟。答曰,知道。朝來熏熱已歇,而困惱頗甚。腹部飽滿,膈間不淸利之氣,比夜有減。微縮不敍之候,今已止歇,而口淡有加,腹部以下浮氣及脚部牽引,比昨別無加減矣,勿爲入診。
司諫南道揆初度呈辭。入啓。給由。
政院啓曰,司諫院正言朴師益,除授已至四朔,而尙未署經,事甚未安。兩司行公,只有持平趙尙絅,正言趙尙健,無以備負開坐。除在外及呈辭入啓外,呈告人員,竝卽牌招,以爲署經之地,何如?傳曰,允。
刑曹啓目,因右議政金宇杭箚子,諸試官緘問事,命下矣。緘辭畢到,玆以捧入,而命官左議政金昌集,職在大臣,事體所在,不得緘問。判府事金宇杭,雖是其時試官,今陞相職,亦不得緘問。工曹判書宋相琦,自以爲其時承旨,與諸試官有異爲辭,不爲緘答。左參贊李彦綱,稱以陳疏,不爲緘答。同知李光佐,出疆不得緘問。前校理尹鳳朝,方服父喪,不敢自同平人,不爲緘答。參判趙泰東,參議尹世綏,修撰呂光周,竝身死。只以八員緘辭,捧入,上裁,何如?啓觀此諸臣緘辭,合考時,或云李墪不參,或云同參,未知何說爲是是在果。以此緘辭,用情與否,無以覈得,置之。
府前啓,請吳遂元·李獻英·李獻章·姜世胤·崔㙫·尹彬·柳爰相,竝拔去於槐院之選事。承文正字金翰運,本以微瑣之徒,猥玷初頭,淸路被選之時,疵議喧騰,而佯若不聞,晏然行公。其冒沒廉恥,固已可駭。其他行身之鄙屈,處事之乖悖,難以毛擧。擧世,莫不嗤點,物議久而愈激。如此之人,決不可置諸槐院之列。請承文正字金翰運汰去。答曰,不允。末端事,依啓。
司諫院啓曰,正言朴師益,除拜已久,尙未署經。臺諫署經,備三員爲之者,自是古例,而大司諫李晩堅在外。司諫南道揆呈辭,入啓,給由。只有獻納臣趙鳴鳳。正言臣趙尙健在外。如此之時,亦有二員開坐,啓請署經之規,今亦依此例,開坐署經之意,敢啓。答曰,知道。
院前啓,請還收罪人河減死定配之命,更加嚴刑得情,依律處斷事。請還收副提學鄭澔罷職不敍之命事。請還收權卨發配之命,仍令王府嚴鞫得情,夬正王法事。請東萊府使金始煥,江界府使李聖肇,竝命罷職事。新啓,新除授大司諫李晩堅,時在公淸道堤川地,請斯速乘馹上來事,下諭。答曰,不允。下諭事,依啓。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,困惱及口淡,晩後加減,何如?傳曰,晩後一樣矣。
右副承旨吳命恒上疏。大槪,略申淺見,冀寢成命事。入啓。答曰,省疏具悉。爾之疏辭,固好,而勿捧之敎,亦出於鎭定之意也。柳太恒等未徹之疏,雖未知措語之如何,而至於柳奎等言,覽其疏而嘉其爲先正申辯之誠矣。皆被儒罰云,極可駭異也。
兵曹口傳政事,司直,崔慶湜·趙錫命·趙榮福·黃璿·趙彦臣,司果,金相尹。以上朝報
上在昌德宮。停常參·經筵。
夜自一更至五更,有霧氣。
濟州別遣御史黃龜河,出去。
下直,京畿水使張漢相。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間聖候,熏熱煩轉,困惱呻吟,引飮頻數,飽滿膈間亦不淸利,寢睡不得安穩云。伏未審朝來,熏熱·困惱·渴候及腹部飽滿,膈間不淸利之氣,其已減歇,而口淡及腹部以下浮氣,加減,何如?脚部牽引,亦有所減乎?赤小豆湯煎入,今至五貼,而姑無顯效,症候連日如此,臣等,久未入侍。今日不可不與諸醫入診,詳察症候,議定繼進當否矣。不勝終宵憂煎,敢此問安,竝爲仰稟。答曰,知道。朝來熏熱已歇,而困惱·渴候未已。腹部飽滿,膈間不淸利之氣,比夜有減。口淡與昨一樣,而腹部以下浮氣及脚部牽引,別無加減矣,明日入診。
司諫南道揆再度呈辭。入啓。加給由。
府前啓,請吳遂元等拔去槐院之選事。入啓。答曰,勿煩。
禁府啓目,五衛將李東培原情云云,觀此所供,則與李珌所供,少無異同,之僑之遺失通符,明白無疑,而納供之際,巧飾發明,欲爲歸罪他人之計,已極可駭。私詣東培之家,乃以替給李珌樣,百般哀乞者,尤爲無據。鄭之僑,以此照律。李東培·李珌,今無可問之事。竝放送,何如?啓依允。
院前啓,請還收罪人河減死定配之命,更加嚴刑,依律處斷事。請還收副提學鄭澔罷職不敍之命事。請還收權卨發配之命,仍令王府嚴鞫得情,夬正王法事。請金始煥·李聖肇罷職事。入啓。答曰,勿煩。
大殿·中殿·世子宮·嬪宮,藥房·政院·玉堂夕問安。答曰,知道。
禁府啓目,前府使成任元情云云,旣已遲晩,照律,何如?啓依允。
藥房口傳啓曰,晩後口淡·困惱,何如?傳曰,晩後一樣矣。
副修撰洪廷弼上疏。大槪,臣旣聞老母病情添劇,急於歸省,冒死疾籲,乞蒙恩遞,專得救護,略付愚見,以備睿察事。及正言趙尙健上疏。大槪,敢陳病難供職之狀,兼付區區所懷,冀蒙聽納,以幸斯文事。入啓。
答洪廷弼疏曰,省疏具悉。日昨大臣,以湖西方伯差出事,援例陳箚。予未見其事體之未安矣。下款所陳,承賓疏批,已諭予意,爾其勿辭往省焉。
答趙尙健疏曰,省疏具悉。噫,先正之被誣,予已洞察。父子師生,孰輕孰重?明有昔年之敎,則國是已定。源流事,攬爲己有,寧有是理?而爾乃敢肆然投疏,極意醜詆,不復儒賢待先正,言念世道,豈不大可寒心哉?鄭澔,有侮賢之罪,而罷職薄罰,猶且爭論,承旨及柳奎等,則至請施罰,惟意所欲,亦甚駭惋也。
政院啓曰,平安監司趙泰先,以病陳疏。黃海監司金楺,引情勢兼附海州設科事。江原監司沈宅賢,陳情理乞遞。留院許久,而俱未得入啓。諸道春巡已迫,廢事可慮。稍竢上候之漸勝,當次第捧入,而全羅監司金普澤,則以濟州褒貶守令姓名誤書事,問備之後,上疏引嫌,推緘未勘之前,徑先陳籲,殊甚未安。此疏還爲下送,何如?傳曰,允。
傳曰,平安監司趙東老,上年九月辭朝莅任,未過半年,以病乞遞,殊涉未安。上疏還爲下送,使之從速察任。以上朝報
上在昌德宮。停常參·經筵。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間聖候,熏熱往來,困惱呻吟,飽滿,膈間亦不淸利,寢睡不得安穩云。伏未審朝來,熏熱·困惱及腹部飽滿,膈間不淸利之候,其已減歇,而口淡及腹部以下浮氣,加減,何如?脚部牽引,亦有所減乎?今日臣等,當依聖敎入診。不勝終宵憂煎,敢此問安。答曰,知道。朝來熏熱已歇,而困惱往來,腹部飽滿·膈間不淸利之候,比夜有減,口淡及腹部以下浮氣,脚部牽引,姑無加減矣。
府前啓,請吳遂元等拔去槐選事。新啓,南兵使,與他閫任自別,其不可不擇差也,明矣。新除授南兵使尹遇進,爲人愚濫,行身鄙悖,到處不治,貪聲狼藉。除拜之初,物議譁然,而聽若不聞,晏然爲冒赴之計,其沒廉恥無忌憚,誠可駭然。請南兵使尹遇進,罷職。答曰,不允。
司諫南道揆三度呈辭。入啓。遞差。
成均館官員,以行大司成意啓曰,昨夕居齋儒生等,不入食堂,仍有捲堂之擧,臣鎭遠,冒枉馳詣泮官,招致諸生,問其所以,則齋任尹鳳五等以爲,伏見承旨吳命恒疏批,則以柳太垣·柳奎等被罰之事,至下駭異之敎。不勝惶恐,不敢晏然入堂云。臣以批辭,雖甚未安,而此出於一時匪怒之敎,非有深意。況釋奠大祭,期日已迫,此時捲堂,尤爲重難之意,反復曉諭,使之還入,則儒生等以爲,非不知靜攝中瀆擾之爲惶恐,大祭期日之亦且迫近,而旣承嚴敎之後,其在分義道理,何可冒入食堂,有同平日乎?强執己見,終不回聽,莫重聖廟,經宿空堂,事體已極未安,釋奠大祭,只隔一日,事勢亦甚窘迫,似當有別樣開諭之擧,何以爲之?且本館堂上,齊會勸誘,例也。同知館事權尙游,方在禁直中,知館事宋相琦,同知館事李晩成,竝卽牌招,以爲同議勸入之地,何如?傳曰,依啓。批辭,非有深意,則以此捲堂,殊涉太過。更爲開諭,使之還入,可也。
吏曹啓曰,臺諫有闕,政事,取稟。傳曰,明日爲之。
今日藥房入診時,赤小豆湯加進五貼事,榻前下敎。
大殿·中殿·世子宮·嬪宮,藥房·政院·玉堂夕問安。答曰,知道。
正言趙尙健啓曰,臣猥忝言責之任,目見師生之道,日就泯滅,義理之晦,日向益甚,而殿下處分太偏,扶抑顯殊,臣不勝爲世道憂慨,略陳狂瞽之語,以冀開悟,而及承聖批,誨責嚴峻,不少舒究於是非之所在,臣不能無憾於日月之明也。古昔聖人,於君師父之間,竝以一體稱之,曾不分輕重而言之。考之禮經,燦然可見。雖以朱子服制議,觀之,不爲差分,豈不以生三事一之義,截然不可犯而然歟?噫,父師輕重之說,初發於伸救故相臣尹拯之疏,再發於己巳群凶構殺先正臣宋時烈之時。臣未知此言,果不爲不易之言論,而殿下,每因此屢形批旨之間耶?時王制禮,後世觀德,人君一言,四方儀則,而今若曰師生之間,以義合者也。豈無輕重云爾?則臣恐末流之害,將必有分輕重於君與父之間。豈不大可懼哉?設令輕重之別,誠如聖敎,背師之事,由於墓文,其所處義,不無其道,而今拯則不然,文字受出後,雖有往復請改之事,出入問候,少無疑阻。及夫時事稍變,論議將岐之時,始乃攬引前事,顯斥本原,無所顧忌。其處義之乖常,不徒一時之譏議而已,則曾謂儒賢,固若是乎?且其父不朽之文,固當求之於徵信後世之人,若果致疑於本原心術之微,則初何屬托於王伯竝用之手乎?以此推之,則固欲見絶於師席者,不在此一款,的然難掩矣。所謂國是者,卽擧國之所同是者,而今殿下,不分是非,硬定斷案,朱子所譏强爲之曰國是者,不幸近之,臣竊爲聖明惜之。若其源流書,則方其兪相基之請得也,初旣出給,旋卽還推,全忘平日父事之師,臨死屬托之意,乃與眇然後生,互相爭奪,此亦係於父師輕重而然耶?惟此一事,論以常情,似無是理。前後忍爲之,其心跡可見,而殿下只諉之事理之所必無,而不爲明辯其曲直,此臣所以疑惑之滋甚者也。至於鄭澔罷職還收之請,實循公共之議,非臣一人之言,而殿下乃以爭論爲非,若夫承宣之昧義護黨,其習可惡。柳奎等之誣賢醜正,其罪何如?而亦靳施罰,至以惟意所欲,爲敎,此莫非臣誠淺言微,不能感悟聖心之致,更何顔面,晏然仍冒於臺席乎?請命遞斥臣職。答曰,勿辭。退待物論。
左議政金昌集箚子。大槪,臣於儒臣之疏,有難晏然,乞遞職名事。入啓。答曰,省箚具悉卿懇。儒臣疏語,殊未得當,何必爲嫌?卿其安心勿辭,速出行公,以副予意。仍傳曰,遣史官傳諭。
左參贊李彦綱辭職上疏。入啓。答曰,省卿疏辭,詳知伊日事狀矣。安心勿辭,速出行公。以上朝報
上在昌德宮。停常參·經筵。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間聖候,熏熱往來,困惱呻吟,飽滿·膈間亦不淸利,寢睡不得安穩云。伏未審朝來,熏熱·困惱及腹部飽滿,膈間不淸利之候,其已減歇,而口淡及腹部以下浮氣,加減何如?脚部牽引,亦有所減乎?今日臣等,與諸醫入診,詳察症候,宜當。不勝終宵憂煎,敢此問安,竝爲仰稟。答曰,知道。朝來熏熱已歇,而困惱往來,腹部飽滿,膈間不淸利之候,比夜有減。口淡及腹部以下浮氣,脚部牽引,無減矣。勿爲入診。
成均館官員,以知館事·同知館事意啓曰,本館草記批答批辭,非有深意,則以此捲堂,殊涉太過,更爲開諭,使之還入可也事,命下矣。臣宋相琦·李晩成承命來詣泮宮,與主管堂上鎭遠,招致儒生等,更以聖敎,反復開諭,則諸生等,書納所懷曰,臣等,伏見聖上答承旨吳命恒疏批,以柳太垣·柳奎等施罰事,辭旨極嚴,至以極可駭異爲敎。臣等不勝駭惑惶悚之忱,亟取命恒疏本見之,或曰,儒罰狼藉,無所顧忌,必欲沮敗公議而後已,或曰,令鄕儒輩,被罰落莫而歸,此豈優批嘉納之聖敎乎?其扶護私黨,汲汲訐詐之狀,誠不忍正視,而聖明,不惟不斥其說,乃反以儒罰爲駭異。臣等,以施罰之儒生,嚴威之下,震越罔措,縮伏齋舍,不敢入堂矣。不料聖度天大,特命更爲勸入。臣等於此,安敢不略陳源委,以俟處分乎?頃者柳太垣輩,投進一疏,而適値玉候違豫,未果登徹。臣等,雖未能得見原疏,而當初疏槪,至謂之亟正權尙夏醜正之罪。累呈喉院,傳說藉藉,則雖以渠輩毒賢之習,亦多有斥其悖妄,故末後稍變其語,而醜詆之意與初無異。怪鬼輩臧賢誣正,自古何限,而至於疏槪之兇悖,未有若此之甚者。據此推之,原疏之狼藉醜辱,不見可知。況聞構誣之說,至及於先正臣宋時烈,恣意詬詆,略不顧忌,噫嘻痛矣。其所謂亟正云者,果欲置何等罪律耶?其媒禍士林之意,昭著難掩,而至以先正之百代宗師,亦被其誣,士林齊憤,公議彌激,豈可以疏未及徹,而罪有可貰乎?其所沮敗云者,亦不成說。設令臣等,竝罰其參疏之輩,則猶或可諉,而當初臣等以爲,其疏語,雖極誣悖,旣未經睿覽,且未見原本,故就其謄諸朝紙,有目皆見者,以疏槪絶悖爲目,而只罰其疏頭·通頭,則豈無復如太垣毒正之輩,而罰一太垣,而爲沮敗也耶?命恒,非不知此,而急於護黨,反如此。童子不若之說,誠不滿一哂也。至於奎疏,則醜詆罔極之狀,旣悉於前後儒疏,今不必更爲煩縷,而姑取其一二而言之。或曰醜詆,或曰罪彼警此,其所誣說,罔有紀極,而正與太垣輩醜正亟正之說,一串意也。其詬辱儒宗之罪,亦不可不正。此臣等所以次第施罰者也。實循士林公共之論,則苟有秉彝尊賢之心者,夫孰不同聲齊辭,而今反謂之平說道理云爾,則其他,更何言哉?今命恒,仰揣聖心之顯有扶抑,而乃敢乘機闖發,遣辭陰譎,其所以持章甫詆士論者,吁亦痛矣。奎輩之當初上京,旣因建祠,而被人諉嗾,幻成此謀,其近千疏下之在鄕者,全不知其爲何事,而身在泮齋,不與其議者,亦有冒名於其錄,此已可駭,而命恒之言,有若以千里裹足,爲此疏而來者然,其誰欺乎?如命恒者,固不足言,而臣等之所深慨者,實在於殿下之處分矣。噫,殿下,以臣等施罰,爲駭異者,蓋以奎輩,爲先正伸辯,而臣等之罰奎輩,爲背馳於先正故也。若使其制心行事,果不愧於先正,而臣等,乃罰其尊慕者,則臣等誠有罪矣。如其不然,則殿下獨不念先正之稱,不可輕加,附麗之徒,不可崇奬,而一有觸犯,輒施戒責者,何也?祭酒臣權尙夏,以一代士林之領袖,其所被誣,殆無餘地,醜詆侮辱之說,推及於宋時烈,殿下視之尋常,無少顧念,一不以誣先正辱儒賢之罪,罪之,獨於彼,一意崇信,是何大聖人辨是非明好惡之道,至此之顚倒也?蓋儒者,自有眞假,而人主每患難辨,若或惟名是循,不究其實,是非相混,好惡失正,則取舍之際,自不覺眞箇儒賢之歸於疎絶矣。如此而乃欲驅一世,無敢異議,其可得乎?噫,三朝賓師,尊尙旣隆,昨年旌招,誠禮如何,儻殿下,回想當日之眷遇,而念及於狐鼠齮囓,則竊恐駭異之敎,在彼而不在此也。且臣等,於非有深意捲堂太過之敎,尤有所憫蹙難釋者。當初聖敎,雖因誣訐之言,而駭異二字,有非尋常嚴旨之比,則臣等之泥伏俟譴者,誠出於惶悚不獲已之忱矣,豈敢故爲過激之擧,以事瀆擾於靜攝之中也哉?臣等,薄施其罰,旣不足以懲其罪,而反致嚴峻之敎,衷悃旣阻,廉隅且重,雖承誨諭,終難冒入,尤不勝縮伏俟罪之至云云。終始引嫌,尙無還入之意,祭享此迫,受香在於明日,諸執事,必須今日內差出,然後可以及期行事。事勢窘迫,極爲悶慮,何以爲之?敢稟。傳曰,今玆捲堂之擧,終涉未安,而書納所懷中,至以先正之稱,不可輕加,儒者自有眞假等語,公肆侵侮,士習豈容如是耶?儒生守直聖廟,獨不念大祭之迫在明日乎?從速勸入,可也。
假注書趙最壽有頉,代李仁復。
政院啓曰,正言趙尙健,引避退待,今已經宿,而大司諫李晩堅在外,司諫未差,獻納趙鳴鳳呈辭,正言朴師益,陳疏,不得處置,除在外外,呈告陳疏人員,竝卽牌招,使之處置,何如?傳曰,允。
禁府照目,前府使成任矣,當此無前凶歲,年久文書,全不致察,見欺監色及土豪之輩,以實爲災,至於三十五負之多,罪決杖一百,而告身盡行追奪,私罪。啓功減一等。又啓目,部將鄭之僑矣,李東倍所供,與李珌供辭,少無異同。其矣身,遺失通符,明白無疑,已極可駭。私詣東培之家,乃以替給李珌樣,百般哀乞者,尤爲無據,罪二罪俱發,從重論,杖九十,徒二年半,公罪。啓功減一等。
正言朴師益牌不進,罷職傳旨。傳曰,只推勿罷。
院前啓,請還收罪人河減死定配之命,更加嚴刑得情,依律處斷事。請還收副提學鄭澔罷職不敍之命事。請還收權卨發配之命。仍令王府嚴鞫得情,快正王法事。請東萊府使金始煥,江界府使李聖肇,竝命罷職事。新啓,引嫌而退。扶正之論,實循公議,未安之批,何必爲嫌?請正言趙尙健出仕。答曰,不允。末端事,醜詆先正,罔有紀極,苟有尊賢之心者,固宜深惡痛斥之不暇,而敢請出仕,可謂無忌憚矣。正言趙尙健,爲先遞差。
大殿·中殿·世子宮·嬪宮,藥房·政院·玉堂夕問安。答曰,知道。
政院啓曰,臣卽伏見諫院處置之批,辭旨極嚴,至有正言趙尙健,爲先遞差之命,臣不勝錯愕駴嘆之至。趙尙健疏避所論,實是士林大是非,蓋自頃年,兩相臣筵奏以後,已成定論,而世道嬗變,義理寢晦,利害之說勝,直截之風喪,無一人痛說是非,識者之憂慨,固已久矣。尙健,乃能劈破源頭,辭意嚴正,一洗近來媕婀之習,眞有古人敢言之風。殿下,苟能遡源而究之,平心而察之,則庶幾了然於涇·渭之別矣。至如源流事,則向日儒賢之疏,辨晣無餘,其曲其直,已莫逃於淵鑑之下。卽此數事,非尙健一人之言,士林公共之論也。日昨疏批,摧折太過,已有乖於大聖人容直之量,臺閣處置,實循公議,而特遞之命,遽下意外,此豈平日所望於聖明者哉?噫,公論之言,可待百年,雖以人言之或不可硬定於一時,今殿下好惡失正,扶抑太偏,譴斥言者,不少顧藉,是非倒置,莫此爲甚,其貽累於聖德,有害於世道,爲如何哉?臣忝居近密,目見君父非常之過擧,不勝區區憂忱,敢以草草數語,略效封繳之誠,請加三思,還收正言趙尙健特遞之命。答曰,遞差之罰,豈足以懲其罪,而爾挺身護黨,至以辭意嚴正,有古人敢言之風等語,極力奬詡,敢請還收,極可駭惋也。
獻納趙鳴鳳啓曰,世道日下,人心陷溺,生三事一之義,幾乎淪喪,而只緣近來士氣沮喪,言議委靡,曾無一人出意見論是非,有識之憂慨,固已久矣。迺者正言趙尙健,抗章極言,辭義之嚴正,從頭劈破,辯論無餘,庶幾感悟天聽,而殿下不惟不賜嘉納,乃反摧折之太過,此豈平日所望於殿下者哉?臣於處置之際,竊採公議,置之立科矣。伏見批旨,極其嚴峻,至以敢請出仕,無忌憚爲敎,臣於是竊不勝慙恧,繼之以慨然也。噫,玆事所關,至重且大,苟或少忽,則將至於國不爲國,人不爲人,可勝懼哉?殿下,不此之憂,偏重先入之見,必欲硬定國是,其爲貽累於聖德,爲如何哉?如臣無似,濫叨言責之任,不能進一言論一事,因一處置,至承嚴敎,將何顔面,冒玷臺次乎?請命遞斥臣職。答曰,勿辭。退待物論。
三更二點,藥房口傳啓曰,卽伏聞差備醫官所傳之言,上候熏熱·困惱,咳嗽頻發,膈間煩悶,呼吸不平,龍䐉安神丸,雖已進御,而猶未減歇云。醫官等以爲,忍冬茶,調進九味淸三丸,爲宜云,卽爲進御,何如?臣等,不勝驚慮,敢此問候。傳曰,困惱及膈間煩悶,一樣,而呼吸不平,少減,故今方就寢,而九味淸,卽當進御矣。
有政。吏批,李箕翊爲司諫,曺命宗爲社稷直長,權熀爲掌令。
兵批,南道揆付副護軍。以上朝報
上在昌德宮。停常參·經筵。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,聖候熏熱·咳嗽,困惱呻吟,飽滿,膈間頗不淸利,寢睡不寧云。伏未審朝來,熏熱·困惱·咳嗽及腹部飽滿,膈間不淸利之候,其已減歇,而口淡及腹部以下浮氣,加減何如?脚部牽引,亦有所減乎?今日症候,又如此,臣等不可不與諸醫趁早入診,詳察症候,且有稟定之事矣。不勝終宵憂煎,敢此問安,竝爲仰稟。答曰,知道。朝來熏熱未已,困惱頗甚,咳嗽一樣,而腹部飽滿,膈間不淸利之候,比夜有減,口淡亦無所減,而腹部以下浮氣及脚部牽引,與昨無異矣。
成均館官員,以知館事·同知館事·行大司成意啓曰,本館再啓批答,以今玆捲堂之擧,終涉未安,而書納所懷中,至以先正之稱,不可輕加,儒者自有眞假等語,公肆侵侮,士習豈容若是耶?儒生守直聖廟,獨不念大祭之迫在明日乎?從速勸入,可也,爲敎矣。臣等,招致儒生等,以聖敎辭意,反覆勸諭,且以大祭在明,不可膠守廉隅之意,十分敦勉,而儒生等以爲,臣等,旣承駭異之敎,不敢晏然入堂,繼有勸諭之命,故略將數行之辭,只暴惶悚之忱矣,及奉聖批,辭旨益嚴,臣等聚首奉讀,一倍惶蹙,莫知置身之地也。第彼太垣·奎輩,外托申辯之名,內售毒正之計,臣等施罰之擧,實循士林之公論,而今於論辯源委之際,不容媕婀,直說道理者,亦自不得不爾矣。夫先正之稱,至重,其不可人人而輕加也,明矣。王言所宜審愼,而殿下不少留難,且此是則彼非者,事理之所必然,而一例崇信,眞假不分,終至於扶抑之失當,則其爲世道斯文之害,爲如何哉?此臣等所以慨然憂嘆,略略提說,以冀聖明之好惡正,而是非明矣。不惟不賜照察,反以士習,豈容若是,爲敎,臣等之惑,至此而滋甚矣。釋菜在明,事勢甚迫,身爲士子,豈不知聖廟祀典之體例重大,而前後聖敎,不復舒究,惟以勸入爲諭,是殿下以臣等,雖有厚罪,而特以大祭之故,姑假借之也。情勢轉益難安,蹤跡轉益窮縮,雖欲抗顔冒入,其於廉隅之倒喪,何哉?聖敎載宣,又未敢奉承,回徨窘迫,不知所達云云。大祭隔宵,應行凡事之萬分窘急,儒生等,亦非不念,而聖敎中士習,豈容若是等語,極爲惶恐,不敢晏然入堂,其勢亦然,而執事·儒生,尙不得差出。臣相琦·鎭遠等,俱差獻官,而儒生未入之前,亦不得詣闕受香,事甚狼狽,莫知所措。此無非臣等不善勸諭之致,尤不勝惶恐之至,敢啓。傳曰,所懷中,旣有侵侮先正之語,則批辭自不得不爾,而儒生等,尙不還入,釋菜隔宵,而不得受香,事之未安,莫此爲甚。寧欲親臨而不可得也,更爲開諭,俾爲還入,可也。又啓曰,臣等,伏承本館草記批答,招致諸生,傳宣聖旨,更爲勸入,則諸生等,以爲廉隅雖重,聖上,以大祭隔宵,至有寧欲親臨之敎,分義所在,他不假顧,惶恐還入云。臣等仍爲退去,而享官則詣闕受香之意,敢啓。傳曰,知道。
政院啓曰,獻納趙鳴鳳,引避退待,而大司諫李晩堅,在外,司諫李箕翊,未肅拜,正言朴師益,呈辭,正言一員未差,無他行公之員,處置經宿,事甚未安。正言朴師益,卽爲牌招,以爲處置之地,何如?傳曰,允。又啓曰,臣等伏見諫院處置之批,有正言趙尙健特遞之命,已極驚惑,而雖於承宣覆逆之啓,又下護黨之敎,臣等,尤不勝駭嘆之至。夫尙健,身居諫職,目見斯文之變怪,深憂世道之淪喪,採取士林公共之論,竊效古人敢諫之義,推源溯本,劈析無餘。聖上若或平心舒究,少賜察納,則是非黑白,可以了了於淵鑑之下,而今殿下,不少寬假,先加威怒,嚴峻之批,纔下,斥遞之命,隨降,至於遞差不足懲罪之敎。又極非常,聽聞俱駭,景色愁沮,豈不有乖於古聖王容受讜言之道哉?嗚呼,十數年來,人心陷溺,世變層生,生三事一之義,幾盡泯滅,識者之憂惋,固已久矣。向者儒賢之疏,據其實狀,辭嚴義正,枉直涇·渭,可以立別,而殿下,旣示厭薄之色,廷臣又無明辨而痛晣之者。尙健,獨於此數事,極言竭論,以盡匡救之責,其風采峻正,有足多者,而惜乎聖心,未免倚着於一偏,必欲硬定國是,一切倒置其是非,臺閣處置,宜付公議,而特下嚴旨,摧折太過,何殿下處分之失中,一至於此耶?承宣之臣,目見君父無前之過擧,陳啓繳還,是其職責,殿下,不惟不賜優納,乃反斥之以護黨。噫嘻,殿下,何爲而發此敎耶?夫護黨云者,實是人臣之極罪,今以此等題目,加之,無少持難,此豈平日所望於殿下者耶?噫,臺閣,殿下之耳目,而一言觸忤,過加威罰。政院,殿下之喉舌,而疑其私好,天怒轉激,一扶一抑,愛惡太偏,其貽累於聖德,爲如何哉?臣等,職忝近密,不任區區憂慨之忱,玆將封䮕之義,輒敢瀆擾於靜攝之中,臣等死罪死罪。伏乞更加三思,亟寢正言趙尙健特遞之命。仍又收還護黨二字於承宣覆逆之批。答曰,勿煩。又啓曰,臣等,忝在近密,目見聖上處分之失中,敢將區區之忱,冒瀆宸嚴,而辭語短拙,誠意未孚,伏承聖批,乃以勿煩爲敎,臣等尤不勝悶鬱焉。夫人君聽言之道,惟務包容其人,衛道之方,貴在扶正,而況玆事所關,至重且大。若不洞察是非,明辨曲直,則斯文之變怪,無以防戢,直士之讜義,無以扶將。以聖上尊賢之誠,容直之量,何不平心恕察,而一向邁邁,終靳反汗,至於此耶?臣等,衷悃所激,不避煩猥,更此瀆擾於靜攝之中,冞增惶殞。伏乞聖明,少霽威怒,亟寢正言趙尙健特遞之命,仍又收還護黨二字於承宣覆逆之批。答曰,勿煩。
傳曰,史官一員待命,騎馬三匹立之,社稷大祭所內摘奸。
今日藥房入診時,勿論三司疏箚,依癸亥年例,捧留政院,待上候平復後入啓事,榻前定奪。
院啓,引嫌而退。處置請出,誠得臺體,意外嚴批,何必爲嫌?請獻納趙鳴鳳,出仕。答曰,處置請出,實是意外,而强置立科,良可異也。依啓。前啓,以大祭齋戒,今日姑停。
玉堂箚子。大槪,敢陳憂慨之忱,仰備裁察事。以大祭齋戒,留政院。
同副承旨李縡,牌不進,依承傳罷職,右副承旨吳命恒,牌不進,罷職傳旨。傳曰,只推勿罷。
大殿·中殿·世子宮·嬪宮,藥房·政院·玉堂夕問安。答曰,知道。
藥房再啓曰,臣等入診退出後,與儒川君濎及諸醫等,反復商議,則皆以爲,卽今聖候,飽滿最爲緊症,浮脹門,中滿分消丸,作湯,本方猪苓代,入神曲,連進五貼,以爲調胃消脹之地,宜當云。此藥,自明日煎入,而伏聞中宮殿入診醫女所傳之言,連日汗候不止,而頭痛·腰痛不減,眼患亦一樣,口味亦苦云。諸醫等以爲,外感未盡和解,荊防敗毒散,連進三貼,宜當,而此藥劑入之意,敢啓。答曰,知道。
吏曹啓曰,承旨有闕,政事,取稟。傳曰,明日爲之。
右承旨李喬岳,左副承旨洪好人,牌不進,依承傳罷職。
右副承旨吳命恒,再牌不進,罷職傳旨。傳曰,只推勿罷。
今日藥房入診時,正言趙尙健削奪官爵門外黜送事,榻前下敎。
正言朴師益啓曰,如臣無似,濫叨言責,重以情地臲卼,不敢爲唐突就列之計,而格外只推,召牌狎至,到此地頭,不暇顧他,不得不出效一日之責,冒當僚臺之處置矣。及承批旨,乃以處置請出,實是意外,而强置立科,良可異也,爲敎,臣於是竊不勝悚恧之至,而繼之以慨惋也。夫正言趙尙健之疏語得失,固不可倉卒究論,且其遣辭之際,或欠稱停,而但其所論,皆有根據。其所扶植,卽是師生之大倫大義,則尙健之敢言此,有足多者,僚臺之置之立科,臺體則然,而誨責之批,出於意外。以臣愚見,適見其當立而不當落也。殿下,不以臣之處置,爲不可,旣賜準復,則乃又以强立等語,反示未安之意者,抑何故也?噫,殿下,每以戊寅下敎,視爲斷案,而一有差異於此者,則輒加聲色,隨以責罰,至於今日尙健所坐而極矣。目今儒門磔裂,師道壞盡,聖明不此之慮,而只以一時聖敎,每每提諭,臣恐自此以往,師生之間,稍有不協於意者,則輒以聖敎爲口實,視師若弁髦,而爭相棄絶,不少顧忌也。其爲末流之弊,庸有極哉?臣之所憂,正在於此,而殿下,不賜舒究,遽下嚴批,乃欲硬定是非公議之外。蓋殿下,所以責臣,雖在於不能遵奉聖旨,而臣亦不能無憾於天地之大也。此莫非臣之平日言行,不能見信於君父之致,尙何顔面,一刻冒居於言地乎?深夜靜攝之中,瀆擾至此,尤增死罪,請命遞斥臣職。答曰,勿辭。退待物論。
藥房入診時,都提調李頤命所啓,今朝啓辭中,以有稟定之事爲言,卽爲疏章酬應事也。癸亥年聖上未寧,侍藥廳將罷時,因藥房大臣陳白,雖係三司章奏,捧留政院,故其時臣待罪玉堂,亦有陳箚之事,而久留政院,一月後始入啓矣。今番上候,雖異於痘患之猝急,而沈綿四年,群下之憂,實深於一時之未寧。或因事煩惱,以增火熱,則必有添傷之慮。昨日聖候有加,今亦一依癸亥年例,雖三司疏箚,皆留政院,以待平復後入啓,以簡酬應,以裨靜攝之道,宜矣。副提調李壄曰,昨日文書,酬應頻繁,以致困惱之甚。今日筵中,酬酢亦多,恐有妨於今夜寢睡,以是悶慮矣。上曰,予之性度,本來不緩,雖非緊急公事,在目前不能放置,了當則豁然,未了則泄泄,本性然也。不幸一疾,沈綿四年,而火與熱,爲根,故小看文書,則火升嗽發,呼吸不平,鼻中甚燥,有難看過,不能任意酬應,非懶惰而然也。予若差復,則雖使之閑遊,有不可得,而卽今則爲之難,不爲之亦難,豈非切憫之甚乎?李頤命曰,夜來聖候有加,今又聖敎如此,在外之群下,聞之,豈復以不緊之事,煩瀆於此時,而不有防限?似難禁止。都承旨,今方入侍,親承上敎,疏章留院事,使之着實擧行,何如?上曰,依爲之。以上朝報
成均館啓曰,本館草記之批,有不參疏儒生招入之命,不參疏齋任李星輔,率儒生四人,寄齋二十人,旣已入齋,故傳宣聖批之後,仍設食堂,臣與郞官,退出之意,敢啓。傳曰,知道。成均館謄錄此一段,卽三月初六日事,旣書於三月,又爲疊錄於此。
上在昌德宮。停常參·經筵。
水原試才御史鄭栻出去。
下直,仁同府使李會元,寶城郡守金錫夏。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間聖候,熏熱往來,困惱呻吟,飽滿,膈間亦不淸利,寢睡不得安穩云。伏未審朝來,熏熱困惱及腹部飽滿,膈間不淸利之候,其已減歇,而咳嗽,亦有所減乎,口淡及腹部以下浮氣,脚部牽引,加減如何?今日臣等,與諸醫入診,詳察症候,宜當。中宮殿症候,夜來其有差減之勢,而昨入湯劑,其已進服乎?不勝終宵憂煎,敢此問安,竝爲仰稟。答曰,知道。朝來熏熱已歇,而困惱往來,腹部飽滿,膈間不淸利之候,比夜有減,咳嗽口淡,別無加減,腹部以下浮氣,脚部牽引,一樣矣。勿爲入診。內殿症候,姑無顯減之勢,而湯劑進服矣。
弼善黃爾章初度呈辭。入啓。給由。
獻納趙鳴鳳,牌不進,依承傳罷職。
府前啓,請還收吳遂元等,拔去於槐院之選事。請南兵使尹遇進罷職事。新啓,士林是非,係斯文之重事,臺閣處置,循一時之公議,而乃者以正言趙尙健疏避事,聖批極嚴,特命遞差,筵敎且峻,繼施削黜。又從而處置之兩諫臣,輒遭譴責,封繳之三承宣,同歸坐罷,輿情抑鬱,景色愁沮,臣於是竊不勝錯愕憂慨之至。夫尙健,不以溯源而竭論之者,亶出無隱,欲明師道,而其言則皆先輩之言論,士類之公議,而非尙健所自創出者也。殿下,雖欲以父師輕重之敎,硬定國是,摧折言者,而生三事一,經訓炳然,一或分之,關係至大,如其不幸而終不能兩保於師生之間,則亦豈無從容處變之道,而此則不然。只以重其親而敢諭先賢之有失,輕其師而罔戒交絶之惡聲,其所輕重之害,駸駸乎不可言之域。至於源流一書,亦以父師間事,顯有物我之紛爭,致誤一世之耳目,乃以此怪鬼輩醜悖無倫之語,推及三朝禮遇百代宗師之賢,餘波旁射,略無顧忌,惡言毒說,亦加於朝家旌招之臣,循此不已,竊恐士林之禍,未必不兆於斯,究厥所由,果誰之過哉?尙健,乃於此等事,蓄積有素,慷慨極言者,欲有裨於我聖上扶正衛道之方,則可謂風采峻直,不負其職責,而惟殿下,不少舒究,扶抑太偏,以之是非倒置,威罰荐加,其處分之忙遽,實是無前之事也。尙健一人,雖不足恤,而其貽累於聖德,有傷於世敎者,爲如何哉?請還收前正言趙尙健遞差及削黜之命。引嫌而退,請出之論,實循公議,未安之批,不必爲嫌。請正言朴師益出仕。答曰,不允。處置事,依啓。
玉堂留院箚子。入啓。答曰,省箚具悉。予之所執,旣是,但當終始堅持而已。爾等,雖費辭張皇,萬無動聽之理也。久病之中,少有勞心,火熱輒升,非激惱而然矣。
大殿·中殿·世子宮·嬪宮,藥房·政院·玉堂夕問安。答曰,知道。
昨日藥房入診時,上曰,故相臣尹拯,大司憲權尙夏,同是國家禮遇之臣也。頃日家禮源流,予追後見之爲敎者,其時適抽一卷,乃末卷也。見鄭澔所著之跋,極其侵詆,故卽下譴罰之命。其後見初卷,則有目錄而無序文矣。出給寫字官,寫題目後,卷卷搜見,則果有序文,而尙夏又書之文,復在其下,始覺當初所覽目錄,非序文所付卷,而旣見此序,則風浪之大作,固已慮之矣。昔年兩相臣陳達後,以處分過當,曾有所下敎,而大抵私家文字,推上朝廷,固知其未安,故年前館學儒生之論斥崔錫鼎所撰祭文事,亦以爲不是矣。此冊,若不印入,則非朝家所可知,而旣已印入,一經御覽,則不可謂私家文字。其跋文中,旣有侵辱先正之語,而視如不見,則正所謂不承權輿,罷職之罰,可謂末減矣。大司憲文字,則其所侵斥,尤峻於鄭澔,看來不覺慨然獨語曰,無此一段,則好矣。此所以有不作可也之敎矣。其言,雖峻於鄭澔,第以平日禮遇,異於凡臣,故特爲斟量,而其待罪疏曰,一則背師,二則背師,旣以鄭澔爲不是,則其將以此疏爲是乎?所以批旨,自不得不然,而亦出於好樣待之意矣。柳奎等,侵斥權尙夏,語雖欠穩,誣詆之說,旣載序跋,則爲其門人者,宜有伸辨之擧,而年少儒生之言,亦何責其不巽順乎?以其爲先正伸辨,故所以不罪者,曲折如此矣。今日言者,非徒源流事而已,又提背師之說,公然醜辱,安敢乃爾?父子師生,孰輕孰重?前日下敎,不啻明白。其父被辱,而爲其子者,安而受之,則天理人彝,將至滅絶矣。世間安有如許人子乎?趙尙健,乃敢詬辱蹴踏,有同奴隷,不以先正待之,反以君父爲偏僻,予則初無偏僻之心,而亦無不承權輿之事矣。渠敢誣辱先正,而以予之言,歸之過擧,至以公聽竝觀爲請,曾不滿一哂,其可信聽乎?平日禮遇之儒賢,旣沒之後,枉被誣辱,而視之尋常,則此豈朝家待先正之道?遞差薄罰,不足懲罪,而政院,又從而覆逆,世道之不幸,斯文之變怪,莫此爲甚。前正言趙尙健,削奪官爵,門外黜送,可也。
右副承旨吳命恒牌不進,罷職傳旨。傳曰,只推勿罷。
謝恩,左副承旨趙道彬,右副承旨沈壽賢。
右承旨黃一夏牌不進,罷職傳旨。傳曰,只推勿罷。
有政。吏批,黃一夏·沈壽賢·趙道彬爲承旨,申靖夏爲副校理。以上朝報
藥房入診時,都提調李頤命所啓,奉事·直長應遷者,首擬受點,望筒下後,又擬他望,則望筒出入,頻數可慮。依甲午年例,一人之名,雖累入於一筒中,今亦使之用此規,何如?上曰,依爲之。吏曹謄錄
禮曹啓曰,卽接宗廟署牒報,則今朝兩殿奉審,則永寧殿,姑爲無事,而宗廟第一室神欌後面東邊柱上及椽木二箇道里,渗漏,第三室後面椽木一箇,第四室後面簷下,渗漏,第九室中面仰帳,後面道里內外及椽木三四箇,渗漏,第十一室神榻上仰帳,亦爲雨漏云。臣曹,與本署提調眼同奉審後,稟處,何如?傳曰,允。
又啓曰,臣泰耉,進詣太廟,與提調臣閔鎭厚眼同奉審,則宗廟第一室神欌後面東邊柱上及後面椽木二箇道里,渗漏,第三室後面椽木一箇,第四室後面簷下,渗漏,第九室中面仰帳,後面道理內外及椽木三四箇,渗漏,第十一室神榻上仰帳,亦爲渗漏處,一如本署所報,而此外第五室第六室第八室後面簷下椽間,庫庫渗漏。永寧殿第五室第八室後面簷端及左右月廊,庫庫渗漏,亦多有之,不可不趁卽修改。吉日,令日官推擇,則今二月十五日午時,爲吉云。宗廟,自第一室至十一室,先告事由祭,同日望祭兼行,移安同日同時,還安及還安祭,事畢後臨時設行,而永寧殿,自第一室至十一室,告由祭及自五室至八室,移還安祭,同日一體設行,所用雜物,令各該司急速磨鍊進排,臣曹與戶曹堂上,本署提調,眼同看檢,何如?傳曰,允。禮曹謄錄
左承旨南就明口傳啓曰,玉堂箚子,昨日以社稷大祭齋戒,留院矣。藥房入診時,三司所懷疏箚,奉留本院,待上候平復後,入啓事,定奪,而此則定奪前,留院之箚,何以爲之?敢稟。傳曰,此則定奪前也,入之。
副校理洪錫輔,修撰魚有龜箚子。伏以,臣等竊伏見正言趙尙健之疏,言議截直,旨意的確,明師道於旣墜之後,扶正論於將絶之餘,上而冀格君心,下而思補世道,不負我殿下耳目之寄,在聖明容直之道,惟當開納扶奬之不暇,而反加嚴責,摧折太過,固已有歉於大聖人轉園之量,而昨者處置之批,辭旨愈嚴,特遞之命,遽及於言事之臣,臣等相顧驚愕,誠不勝其憂慨也。夫玆事是非,其來蓋久,甲子筵奏,公論大定,而不幸世道日汚,異言喧豗,生三事一之義蝕,而父師輕重之說俑矣。雖以我殿下聖學之高明,亦未免見擾於似是之言,至發於綸綍之間,以致黑白互眩,涇渭相混,義理之晦塞,殆至數十年有餘,此豈非殿下一言之失,而以導之也耶?大抵父師恩義,本無異同,藉曰,其間容有差別,考之於禮,質之於經,俱無可稽,而況且儒相處義,則尤有所大不然者。於其師門尊信敬服,幾至四十年後,因墓文事,始懷慍憾,公肆譏疵,至疑其本原心術。噫噫,此何心哉?夫一師門也,而要托不朽,則仰如山斗,未副所望,則視若讐怨,前後所爲,有難自掩。曾爲林下讀書之人,固若是耶?向使其文,一如己意,則誣毁之言,其亦萠於心而發於口耶?設有可絶之事,但當引義自處而已,其何可諉以師輕於父,惟意誹詆,而無所顧憚乎?此等事理,不啻較然,不可以輕重之說,曲恕其背師之事也,章章明矣。若乃源流事,已悉於諸臣章疏,不待臣等一二辭談,伏想聖鑑,亦已俯燭其曲直矣。玆書主客,有何所關?必欲攬取者,抑又何哉?蹟其行事,同出一套,唯彼承先正之統,任斯道之責者,宜其明辨深斥,垂示來後,而記實之文,被衊於鄕儒,自列之章,未槪於聖心,終至緇衣之誠,非復前日,則爲殿下言責之官者,其可無一言救正乎?諫臣之抗疏論辯,盡言不諱者,正以此也。其言雖激,風旨可尙,請出之論,足見公議,而淵衷有忤,處分失中,此豈平日所望於聖明者哉?向者特罷經幄之長,已是非常之擧,而今已經年,尙拂臺議,又復譴責諫臣,不少顧藉,未知殿下,以爲必如是之後,方可以威制言者,硬定是非耶?臣竊恐若此不已,適足以轉輾層激,將無止泊之期也。嗚呼,黨論日熾,時勢孔艱,環顧中外,無一可恃,只是聖明在上,建極爲治,擧措之間,未有大過,人心有所定,國事有所賴矣。不意近者,荐有如許處分,聽聞駭惑,景色愁沮,此豈國家之福哉?殿下,當於淸讌之暇,平心徐究,則其所以深憂悔嘆者,爲如何哉?伏乞聖明,特加三思,亟賜反汗,以光聖德焉。喉司覆逆,乃是職耳,挺身護黨之敎,又下意外,不審聖衷,有何所激而然歟?此亦殿下所宜反省惕悟處也。噫,進退消長之際,士氣消沮,曾無一人言及此事矣。乃者儒賢之疏,始爲論列,而殿下之所以待儒賢,旣如彼厭薄,則安得不匡救也?殿下所以處諫臣,又若是其摧折,則喉司亦安得不封駁也?夫以諫臣而無所言,喉司而無所爭,則殿下亦必嘆朝廷之無一人矣。率是論之,彼兩臣者,何負於聖明,而輒加威譴,莫之察也?人君聽言之道,必須虛心淨慮,隨事順應,然後是非好惡,允得其正矣。仰惟我殿下,平日所勉戒者,每在於暴怒一節,而況今玉候,久在靜攝,尤宜加愼於此。伏聞去夜醫官之入診也,乃以昨今以來,火熱升降,爲敎,此由於章奏瀆擾,言多逆耳而然。殿下,何不以朱夫子所云安靜以養,則事至物來,善端昭著,所以察者,益精明之說,反鏡於今日也。倘以言之得失,事之當否,一付於鑑空衡平之間,無主先入,罔或偏係,則辭旨得允,施措合宜,自無觸惱之患,而治心治病,庶乎易得其道矣。竝乞留心焉,不勝幸甚。取進止。箚批見上以上出燼餘
上在昌德宮。停常參·經筵。
大殿,政院問安。答曰,知道。中殿·世子宮·嬪宮,藥房·政院問安。答曰,知道。
藥房啓曰,伏聞夜間聖候,熏熱未已,困惱呻吟,引飮頻數,飽滿膈間,亦不淸利,寢睡,不得安穩云。伏未審朝來,熏熱·困惱·渴候及飽滿膈間不淸利之氣,其已減歇,而咳嗽,亦有所減乎?口淡及腹部以下浮氣,脚部牽引,加減何如?今日臣等,與諸醫入診,詳察症候,宜當。中宮殿症候,夜來其有差減之勢乎?不勝終宵憂煎,敢此問安,竝爲仰稟。答曰,知道。朝來熏熱渴候,已歇,而困惱往來,腹部飽滿,膈間不淸利之氣,比夜有減。咳嗽口淡,一樣,腹部以下浮氣及脚部牽引,亦無所減矣。勿爲入診。內殿症候,與昨無異矣。
黃海監司書目,康翎縣監吉景祖,社稷兩位版逢變見失之後,旋卽推得,不稟還安,事體所在,終不可仍置,罷黜事。啓。傳曰,只推勿罷。
校理洪錫輔,修撰魚有龜,正言朴師益牌不進罷職傳旨。傳曰,只推勿罷。
弼善黃爾章再度呈辭。入啓。加給由。同副承旨吳命恒,初度呈辭。入啓。給由。
院前啓,請還收罪人河減死定配之命,更加嚴刑得情,依律處斷事。請還收副提學鄭澔罷職不敍之命事。請還收權卨發配之命,仍令王府嚴鞫得情,快正王法事。新啓,臣伏見正言趙尙健之日昨疏避,歷擧士林之所嘗公訟者,極言竭論,明白痛快,有足以辨斯文之是非,伸一世之公議,則處置請出,實出公共之論,而特遞之敎,固已有歉於虛受之大度,又於筵中,至下削黜之命,聽聞所及,莫不驚惑。今此諫臣之言,固知觸忤於宸衷,而原其本意,則不過慨是非之倒置,憫師道之壞亂,辨釋無餘,庶幾感悟,而殿下,不少舒究,遽加威怒,特遞之不足,又從而削黜之,至於處置之諸臺,覆逆之承宣,皆被譴責,此何擧措,此何景象?言者固不可罪,而況四朝禮遇之先正,一代尊慕之儒賢,將置於何地?今者罪鄭澔,乃所以斥儒賢也,黜諫臣,乃所以逼先正也。以殿下日月之明,非不念及於此,而只緣聖心之偏係,自不免處分之失當,此所以喉院三司,相繼爭執,而不知止者也。噫,公議可待於百年,是非難定於一時,而今殿下,挾雷霆之威,必欲硬定國是,臣恐自此以後,輿情益鬱,士論轉激,終無止泊之日矣。書曰,逆于心,求諸道,請小霽威怒,更加睿思,亟寢前正言趙尙健遞差及削黜之命。新除授獻納申靖夏,時在咸鏡北道評事任所,請斯速乘馹上來事,下諭。答曰,不允。下諭事,依啓。前啓,東萊府使金始煥,江界府使李聖肇罷職事,停啓。
府前啓,請吳遂元等,拔去於槐院之選事。請南兵使尹遇進罷職事。請亟寢前正言趙尙健遞差及削黜之命事。入啓。答曰,勿煩。
大殿·中殿·世子宮·嬪宮,藥房·政院·玉堂夕問安。答曰,知道。以上朝報
上在昌德宮。停常參·經筵。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間聖候,熏熱未已,困惱呻吟,飽滿膈間,頗不淸利,罷漏後,又有微縮不敍之氣,寢睡不寧云。伏未審朝來,熏熱·困惱及腹部飽滿,膈間不淸利之候,其已減歇,而微縮不舒之氣,不復發作乎?口淡咳嗽及腹部以下浮氣,脚部牽引,加減何如?今日臣等,不可不與諸醫入診,詳察症候矣。中殿症候,夜來其有差減之勢乎?荊防敗毒散三貼,已盡於昨日,更令醫女入診後,議定繼進之藥,宜當。不勝終宵憂煎,敢此問安,竝爲仰稟。答曰,知道。朝來微縮之氣,復作旋止,熏熱減歇,而困惱頗甚,腹部飽滿,膈間不淸利之之候,比夜有減,口淡有加,而咳嗽猶未差減,腹部以下浮氣及脚部牽引,一樣矣。勿爲入診。內殿症候,比昨別無加減矣。
同副承旨吳命恒再度呈辭。入啓。加給由。
弼善黃爾章三度呈辭。入啓。遞差。
傳曰,卽今症候,雖無所減,都政異於他酬應,定於十二日間事,分付。
藥房口傳啓曰,中殿症候,以醫女所傳之言,與諸醫等反覆商議,則皆以爲,症候無減,而汗氣多出,陶氏補中益氣湯,加黃芩酒炒三分,連進三貼,宜當云。此藥劑入之意,敢啓。傳曰,知道。又啓曰,今日有勿爲入診之敎,而聖候諸症,比昨有加,醫官早爲入診,何如?傳曰,知道。
府前啓,請吳遂元等拔去於槐院之選事。請亟寢前正言趙尙健遞差及削黜之命事。新啓,日昨筵中,有三司疏箚,上候平復間留政院之命,臣竊以爲不可也。夫三司,殿下之耳目,而耳目阻隔,則國事無施措之望,群情絶孚格之路,其他牽掣之端,非止一二。伏想聖明,方在靜攝之中,而亦如念及於此矣。敢以癸亥事援例,而此則有差異者。痘候,本有日數,平復間留院,勢固然矣,而卽今聖候諸症,有進退之節,若於稍間時,取覽緊急章奏,以爲物來順應之道,則未必大妨於調養,亦自無閼於下情,此在於喉司參酌捧却之如何耳。臣固知藥院陳達,亶出於仰慮酬應之煩,備盡保護之方,未暇顧他,靡不用極之致,而言路之開閉,事勢之苟簡,有不可不念。請還收三司疏箚留院之命。答曰,不允。前啓,南兵使尹遇進罷職,停啓。
大殿·中殿·世子宮·嬪宮,藥房·政院·玉堂夕問安。答曰,知道。以上朝報
上在昌德宮。停常參·經筵。
夜一更二更,月暈。
下直,靈光郡守韓世良,靈巖郡守朴師東,同福縣監徐宗揆。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間聖候,熏熱往來,困惱·飽滿,膈間亦不淸利,寢睡,不得安穩云。伏未審朝來,熏熱·困惱及腹部飽滿,膈間不淸利之候,其已減歇,而咳嗽,亦有差減乎?口淡及腹部以下浮氣,脚部牽引,加減何如?今日臣等,與諸醫入診,詳察症候,宜當。中宮殿症候,夜來其有差勝之勢,而昨入同劑,其已進服乎?不勝終宵憂煎,敢此問安,竝爲仰稟。答曰,知道。朝來熏熱已歇,而困惱往來,腹部飽滿,膈間不淸利之候,比夜有減,咳嗽,猶未差減,而口淡及腹部以下浮氣,脚部牽引,別無加減矣,勿爲入診。內殿症候,一樣,而湯劑進服矣。
同副承旨吳命恒三度呈辭。入啓。遞差。
吏曹啓曰,來十二日都目政事爲之之意,敢啓。傳曰,知道。
吏曹啓曰,承旨有闕,政事,取稟。傳曰,都目政差出。
趙榮世·崔守範爲假注書。
院前啓,請還收罪人河減死定配之命,更加嚴刑得情,依律處斷事。請還收副提學鄭澔罷職不敍之命事。請還收權卨發配之命,仍令王府嚴鞫得情,快正王法事。臣以正言趙尙健削黜還收事,有所論列,而未蒙允兪,竊不勝抑鬱之至。夫今日之是非,不過墓文·源流兩款事,而亦有所不難辨者。聖敎,雖以其父被辱,其子不可安而受之,爲喩,受文後八九年摳衣於函丈之間,無異平昔,則墓文中元無侵辱之語,據此可知。其文尙在,焉可誣也?若其序跋事,則源流,旣有其主,徵信之文,自不得不然,而殿下,亦以此歸之於公然誣詆。噫,初無墓文之侵辱,而終至背絶,旣受源流之付託,而遽有爭端,殿下於此二事,未詳事實之如何,致有扶抑之大偏,是非以之而莫辨,公議由此而莫伸。乃者諫臣之疏避,推源遡本,極言竭論,有足以辨斯文之是非,伸一世之公議,則處置請出,益可見公共之論,而殿下不少舒究,遽加威怒,特遞之不足,又從而削黜之,至於處置之臺臣,覆逆之承宣,皆被譴責,此何擧措,此何景象?言者固不可罪,而況四朝禮遇之先正,一代尊仰之儒賢,將置之於何地?今者罪鄭澔,乃所以罪儒賢也,斥諫臣,乃所以斥先正也。以殿下尊賢重道之誠,非不念及於此,而只緣先入之爲主,有此處分之失當,此所以喉院三司,相繼爭執,而不知止者也。噫,公論不待於百年,是非難誣於一時,雖以人主之尊,亦不得威制於其間,而殿下,每以父師輕重,國是已定之敎,發於綸綍之間,豈殿下以爲我自硬定斥黜?言者則孰敢有攖之者,而有此擧耶?臣恐自今以後,輿情益鬱,士論轉激,漸惹紛鬧之端,終無止泊之日矣。關係非細,聽聞俱駭,請加睿思,亟寢正言趙尙健遞差及削黜之命。答曰,勿煩。
大殿·中殿·世子宮·嬪宮,藥房·政院·玉堂夕問安。答曰,知道。以上朝報
上在昌德宮。停常參·經筵。
夜自一更至三更,月暈。
下直,鳳山郡守李守身。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間聖候,熏熱·困惱,引飮頻數,飽滿,膈間亦不淸利,寢睡不得安穩云。伏未審朝來,熏熱·困惱·渴候及腹部飽滿,膈間不淸利之氣,其已減歇,而咳嗽,亦已快減乎?口淡及腹部以下浮氣,脚部牽引,加減何如?中滿分消湯五貼,當盡於今日,臣等與諸醫入診,詳察症候,議定繼進當否,宜當。中宮殿症候,夜來其有差減之勢乎?不勝終宵憂煎,敢此問安,竝爲仰稟。答曰,知道。朝來熏熱·渴候減歇,而困惱往來,腹部飽滿,膈間不淸利之氣,比夜有減。咳嗽,猶未快減,而口淡及腹部以下浮氣,脚部牽引,一樣。此藥纔進數貼,安知效害乎?勿爲入診,加進五貼,宜矣。內殿症候,比昨別無加減矣。
刑曹,賊人崔太奉·朴萬俊·梁石柱·李次宗·李種金·趙永民·全揷沙里,當日西小門外行刑。啓。
院前啓,請還收罪人河減死定配之命,更加嚴刑得情,依律處斷事。請還收副提學鄭澔罷職不敍之命事。請還收權卨發配之命,仍令王法嚴鞫得情,快正王法事。請亟寢前正言趙尙健遞差及削黜之命事。入啓。答曰,勿煩。
府前啓,士林是非,大關斯文,臺閣處置,一循公議,而乃者,以正言趙尙健疏避事,聖批極嚴,特命遞差,筵敎且峻,繼施削黜,又從而處置之兩諫臣,輒遭譴責,繳還之三承旨,同歸坐罷,聽聞驚惑,景色愁沮。臣於是,竊不勝錯愕憂慨之至。夫尙健,所以溯源而竭論者,欲明師道,期扶世敎,而其言則皆先輩之言論,士類之公訟,而非尙健所自創出者也。殿下,雖欲以父師輕重之敎,硬定國是,摧折言者,而生三事一,經訓炳然。或分輕重,關係至大,設令遭値不幸,終不能兩保,亦豈無度義處變之道,而此則不然。當初所受墓文,元無一句侵辱語,故師生之義,久而無變,乃於十年之後,猝加詆誣,終至背絶者,非因墓文一事而發,則父師輕重之敎,已有違於古訓,亦不襯於玆事也。至於源流事,亦於父師之間,顯有物我之爭,全忘書牘之遺托,厚誤一世之耳目,致令怪鬼輩,無倫絶悖之言,敢加於朝家旌招之臣,而推及於四朝禮遇,百代宗師之大賢,循此以往,士林之禍,未必不兆於斯,究厥所由,是誰之咎?尙健,乃於此等事,蓄積有素,盡言不諱者,欲有裨於我聖上扶正衛道之化,則可謂風采峻直,不負其職責,而惟殿下,不少舒究,扶抑太偏,以之是非倒置,威罰震疊,此實聖朝非常之過擧也。尙健一人,雖不足恤,而其貽累於聖德,有傷風敎,爲如何哉?請加三思,亟寢前正言趙尙健遞差及削黜之命。日昨筵中,有三司疏箚,上候平復間留院之命,臣竊以爲不可也。夫三司,殿下之耳目,而耳目阻隔,則國事多淹滯之患,群下有抑鬱之嘆,其他牽掣之端,非止一二。伏想聖明,方在靜攝之中,而察邇之聽,亦必以此爲慮矣。雖以癸亥事,援例,而此則有差異者。痘患,本有日數,平復間留院,勢固然矣,而卽今聖體諸症,有進退之節,若於稍間時,取覽緊急章奏,以爲物來順應之道,則未必大妨於調養,而亦自無閼於下情,此在於喉司參酌捧却之如何,而遽定防限,便作禁令,豈非未安之甚者乎?固知藥院陳達,亶出於仰慮酬應之煩,備盡保護之方,而言路之閉塞,事體之損傷,亦不可不念。請還收三司疏箚留院之命。答曰,勿煩。前啓,吳遂元等拔去於槐院之選事,停啓。
大殿·中殿·世子宮·嬪宮,藥房·政院·玉堂夕問安。答曰,知道。以上朝報
上在昌德宮。停常參·經筵。
夜三更,土星入太微東垣內。
下直,臨陂縣令趙景明,堤川縣監尹志益。
大殿·中殿,政院·玉堂問安。答曰,知道。二品以上·六曹問安。答曰,知道。勿爲問安。世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間聖候,熏熱·咳嗽,困惱呻吟,飽滿,膈間亦不淸利,寢睡,不得安穩云。伏未審朝來,熏熱·困惱·咳嗽及腹部飽滿,膈間不淸利之候,其已減歇,而口淡及腹部以下浮氣,脚部牽引,加減何如?中滿分消湯,諸醫,皆以爲,依聖敎,加進五貼,宜當云。此藥連爲煎入,而今日臣等,與諸醫入診,詳察症候,宜當。中宮殿症候,夜來其有差減之勢乎?陶氏補中益氣湯三貼,已盡於昨日,更令醫女入診後,當爲議定繼進當否,宜矣。不勝終宵憂煎,敢此問安,竝爲仰稟。答曰,知道。朝來熏熱減歇,而困惱·咳嗽未已,腹部飽滿,膈間不淸利之候,比夜有減,而口淡及腹部以下浮氣,脚部牽引,與昨無異矣。勿爲入診。內殿症候,姑無加減矣。
吏曹啓目,粘連正言李重協上疏云云。金鎭商·李雲龍之人地才望,允合槐院之選,無端見漏於圈點,誠爲可惜。未可改圈,則宜令銓部,視如槐院參下例調選亦爲白有臥乎所,兩人之門地才華,蓋優於參下掄選之任,而意外見漏於槐院圈點,此所以公議之稱冤,臺臣之陳疏是白置。旣不得改圈更錄,則似當有他歧變通之道,槐院參下差遣郵官之窠,另加調用,何如?啓依允。
藥房口傳啓曰,今朝所進水刺,不可以合計,伏未知口淡,有加而然耶?中宮殿入診醫女退出後,臣等與諸醫等商議,則皆以爲,汗氣之尙今不止,蓋是氣虛所致,回春門,加減補中益氣湯元方,去附子,代入防風七分,連進五貼,宜當云。此藥劑入之意,敢啓。傳曰,晩後寒氣往來,困惱·口淡有加,水刺少進矣。湯藥劑入事,依爲之。口傳又啓曰,卽伏聞困惱·寒氣又發,必有妨於酬應,政廳所入望筒外,今姑停止事,分付,何如?傳曰,吏兵批一望筒後,姑罷,使之明日開政,可也。
大殿·中殿·世子宮·嬪宮,藥房·政院·玉堂夕問安。答曰,知道。
謝恩,同副承旨洪致中,兵曹參知李坦。
正言朴師益上疏。大槪,敢陳淺見之有裨於聖躬調攝者,及近事一二,以備財幸,仍暴難安情勢,冀蒙鐫遞事。留政院。
藥院口傳又啓曰,俄間熏熱·困惱及口味,何如?終無進御之物,白粥或他粥飮中,伏望强進,而今夕則率醫官入診之意,敢啓。傳曰,熏熱往來,困惱及飽滿,膈間不淸利之氣,一樣矣。入診事,依啓。入診時,前奉敎宋眞明,待敎趙觀彬敍用事,榻前下敎。都目政事,再明退行事,及文·南參上察訪窠,以槐院參下差出事,榻前定奪。
都目政事,以洪致中爲承旨,李顯祚爲造紙別提,權允經爲典牲主簿,吳緯周爲司饔奉事,呂必寬爲廣興守,李世會爲工曹正郞,尹會爲定平府使,洪重範爲淳昌郡守,李世鴻爲高靈縣監,徐文佑爲永春縣監,宋鎭泰爲石城縣監,李衡坤爲掌樂主簿,孟萬錫爲瓦署別提,任思哲爲漢城參軍,沈湙爲漢城參軍,申潝爲明川府使,李弘肇爲會寧府使,崔慶湜爲晉州牧使,宋墁爲右通禮,洪禹瑞爲禮曹參議,成起寅爲慈仁縣監,李世會爲信川郡守,鄭亨益爲金堤郡守,任埅爲兵曹參知。
昨日藥房入診時,提調趙泰采所啓,槐院被選人,今日始爲揀擇之坐,文書纔到吏曹,而計其新選及已在本職者,則殆過七十人,此實前所未有也。一年兩都政,及春秋別遷,例出五人,而此外雖有他歧移遷者,其數無多,必將有十餘年積滯之弊。在前如此之時,諸道察訪,無論文·南參上窠,曾有變通差遣之例,今亦抄出啓下,隨闕差送,實合疏通之道。卽今未及準朔者,或遷內職,推移差送,何如?上曰,依爲之。
都目政事,兵批,邊緝爲五衛將,柳敬時爲宣傳官,李萬協爲都摠經歷,柳泳爲訓鍊判官,沈繼徵爲中樞都事,李春源爲都摠都事,趙隆爲訓鍊僉正,李鐵徵爲五衛將,申慶濟爲僉知,權尙游爲知事,南泰繽爲宣傳官,李復休爲公州營將,李相益爲赤梁僉使,吳命恒·黃爾章爲副護軍,趙榮世·崔守範爲副司正,李東英爲訓鍊判官,柳聖基爲訓鍊僉正,金翊聖爲五衛將,李春源爲訓鍊僉正,閔濟章爲所江僉使,柳諫爲文兼,南益華爲訓鍊副正,金命興爲平安兵虞候,金夢翼爲神光僉使,金舜佐爲訓鍊判官,申命擧爲鳥嶺僉使,盧齊愼·田萬秋爲訓鍊主簿。以上朝報
酉時,上御大造殿西翼缺四字診時,都提調李頤命,提調趙泰采,儒□□□□副提調李壄,記事官李廷弼·尹惠敎·兪拓基,醫官柳瑞·丁時梯·權聖徵·趙慶基·許坫·方震夔·李震成·李徵夏·金汝祐缺三四字入侍。
李頤命進伏曰,熏熱·困惱之候,比近來何如?上曰,熏熱往來,困惱·膈氣一樣矣。缺四五字無進御之物乎?上曰,饅頭少許進御矣。缺半行症候如此,則使之知之,宜矣。朝缺半行聞知,旣已開政酬應缺半行頤命曰,昨夜醫官入缺半張顔,微似有加,而亦不知大段矣。頤命曰,行步近來何如?上曰,殿坐及登廁時,艱澁矣。頤命曰,寒氣或出,則當進何藥乎?醫官各陳所見。瑞曰,以脈候見之,則寒氣之出,未可知,而若出,則九味淸,限五丸進御,宜矣。時梯曰,夜或熏熱,則忍冬茶,調進九味淸,有寒氣,則忍冬茶溫服,爲宜,別無他藥矣。聖徵曰,臣雖未診脈,缺四五字傳敎見之,且聞有渴候,分明火熱所致,曾缺三四字進牛黃六一散,溫蜜水和進,而就寢,好矣。缺四五字間診脈,則沈滯,而卽今火熱煩盛,九味淸缺五六字許坫曰,午間尺脈頗大,表氣似實,而缺半行煎水,調進九味淸,則缺半行交發,當由於火,忍冬茶缺二行明日如此,則政事決難缺半行上曰,亞銓望筒,幾許耶?泰采曰,缺五六字望筒各各陞遷,而西銓亦十二三筒云矣。頤命曰,缺四五字二筒爲限,旣始之後,則何忙之有?累日無妨矣。缺五六字分三四日爲之,可也。頤命曰,以卽今困惱之餘,雖不手筆落點,似難酬應,在前如此之時,或間日暫轍,明日則姑停,再明爲之,如何?泰采曰,明朝問安啓辭批下後,可知,而諸症,或無所減,則政事姑徐之,宜矣。上曰,觀勢爲之,可也。壄曰,症候雖勝,明日則姑停,似宜矣。頤命曰,終日無進御之物,明日則快許姑停,而再明爲之,何如?上曰,再明開政,可也。出榻前定奪
李壄所啓,前奉敎宋眞明,前待敎趙觀彬,坐罷久矣。當此問安之時,翰林久不備員,宜有變通之道,故敢此仰達。上曰,竝敍用,可也。出榻前下敎以上燼餘
上在昌德宮。停常參·經筵。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜來聖候,熏熱往來,困惱·飽滿,膈間亦不淸利,寢睡不得安穩云。伏未審朝來,熏熱·困惱及腹部飽滿,膈間不淸利之候,其已減歇,而咳嗽,不復發作乎?口淡及腹部以下浮氣,脚部牽引,加減何如?今日臣等,與諸御醫入診,詳察症候,宜當。中宮殿症候,夜來其有差減之勢,而昨入湯劑,亦已進服乎?不勝終宵憂煎,敢此問安,竝爲仰稟。答曰,知道。朝來熏熱減歇,而困惱往來,腹部飽滿,膈間不淸利之候,比夜有減。咳嗽時時發作,而口淡比昨差減,腹部已下浮氣及脚部牽引,別無加減矣,勿爲入診。內殿症候一樣,而湯劑進服矣。
府前啓,請亟寢前正言趙尙健遞差及削黜之命事。請還收三司疏箚留院之命事。入啓。答曰,勿煩。
大殿·中殿·世子宮·嬪宮,藥房·政院·玉堂夕問安。答曰,知道。以上朝報
禮曹啓曰,卽接宗廟署牒報,則今日永寧殿第九室神榻上,第二井斑子靑綾花及後面簷下,第七室九椽,渗漏,仰沙剝落,第十室後面簷下第三四椽,亦爲渗漏云。臣曹與本署提調,事當卽爲奉審,而日已昏黑,勢難擧行。明朝進去奉審後,稟處,何如?傳曰,允。禮曹謄錄
上在昌德宮。停常參·經筵。
夜一更,月暈兩珥。自二更至四更,月暈。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間聖候,熏熱往來,困惱·飽滿,膈間不淸利,寢睡不得安穩云。伏未審朝來,熏熱·困惱及腹部飽滿,膈間不淸利之候,其已減歇,而咳嗽,亦已快減乎?口淡及腹部以下浮氣,脚部牽引,加減何如?今日臣等,與諸醫入診,詳察症候,宜當。中宮殿症候,夜來其有差勝之勢,而汗氣,不已收斂乎?不勝終宵憂煎,敢此問安,竝爲仰稟。答曰,知道。朝來熏熱已歇,而困惱往來,腹部飽滿,膈間不淸利之氣,比昨有減,夜間咳嗽未已,而口淡一向差減,腹部以下浮氣,脚部牽引,一樣矣。勿爲入診。內殿症候,若無加減,而汗氣亦未收斂矣。
掌令安重弼啓曰,臣於今朝,將赴茶坐時,行到梨峴,猝遇成均館官員陪去之香,未及回避,香已過去,雖緣事勢之急遽,不得隱避,其在事體,至爲未安,何可一刻仍冒於臺次乎?請命遞斥臣職。答曰,勿辭。退待物論。
大殿·中殿·世子宮·嬪宮,藥房·政院·玉堂夕問安。答曰,知道。
吏曹啓目,前咸悅縣監洪禹賢,宣祖大王異姓四代孫女夫,前龍仁縣監李秀賢,宣祖大王異姓五代孫,以議親,去甲午年秋冬等褒貶居下,已經一年,依法典敍用,何如?啓依允。
謝恩,兵曹參議任埅。
吏曹啓目,權知承文副正字,吳遂元·李獻英·李庭輯·李獻章·洪尙容·趙鎭禧·李廷傑·柳爰相·李挺淵·李明誼·沈埈·權·沈周觀·韓師孟·洪重相·任珖·金礪·金光運·金履萬·魚有龍·李聖天·李顯章·吳命新·崔守範·尹東衡·尹恕敎·趙文命·成震齡·成道亨·李重煥·李德壽·尹淳·姜世允·權斗紘·姜必慶·朴來羽·尹就咸·柳聖洪·尹彬·金槹·金廷潤·鄭必寧·李廷綽·趙榮世·崔昌會·具命奎·崔道文·趙命臣·睦天壽·任徵夏·李彦烈·趙最壽·金弘錫·申·李重述·沈琠·李廷熽·崔㙫·李匡輔·姜樸·李鳳齡·鄭錫五·李世柱·李聖起·成世頊·李光溥爲等如,口傳施行,何如?啓依允。
傳曰,都目政,明日內畢行事,分付兩銓。
都目政事,以李宇夏爲氷庫別提,成義錫爲司䆃主簿,尹逭爲司饔直長,李瀗爲軍資直長,趙榮祿爲司饔奉事,尹沆爲禮賓奉事,崔尙履爲兵曹佐郞,李之星爲漢城庶尹,李宜遂爲戶曹正郞,李世玧爲戶曹佐郞,吳命羲爲司藝,趙以初爲社稷令,朴明東爲刑曹正郞,柳萬增爲司畜別提,宋眞明爲奉敎,趙觀彬爲待敎,李普赫爲司僕主簿,金定五爲宗簿主簿,吳命瑞爲濟用直長,李夏英爲司宰直長,金泰衍爲濟用奉事,安絿爲宗廟奉事,成義錫爲義禁都事,李顯祚爲司評,黃啓垕爲祥雲察訪,金華重爲兼銀溪察訪,李枵爲兼輸城察訪,李潗爲掌樂僉正,李秉成爲工曹正郞,宋眞明·李慶錫爲典籍,趙觀彬爲奉敎,洪裕度爲軍資主簿,李玄緻爲歸厚別提,李眞淳爲義盈直長,柳虎徵爲掌苑直長,李廈爲平市奉事,宋性源爲義盈奉事,李師尹爲刑曹佐郞,金斗奎爲司評,金定五爲監察,李晩成爲京畿監司,朴商轅爲監察,安節爲校書校理,李延大爲廣興主簿,李藎爲司䆃主簿,朴弼哲爲司饔直長,李思一爲尙衣直長,鄭震卨爲掌苑奉事,李溭爲典牲奉事,李宇夏爲義禁都事,李光普爲典籍,元命益爲兼左水運判官,孟萬錫爲工曹佐郞,洪裕度爲監察,李春源爲江東縣監。
兵批,金德基爲副護軍,金完爲注文島僉使,池汝沆爲臨淄僉使,李萬興爲五叉浦僉使,金尙鎰爲車嶺僉使,金滋泓爲彌勒項僉使,李養正爲花梁僉使,高後允爲文城僉使,韓時翊爲許沙僉使,李重新爲都摠都事,金慶錫爲都摠都事,柳聖基爲都摠經歷,南瓛爲北兵使,朴昌澂爲訓鍊僉正,李載恒爲訓鍊副正,金夢衡爲訓鍊主簿,金垕爲訓鍊主簿,成德涵爲訓鍊判官,朴鐄爲都摠都事,權冏爲訓鍊僉正,崔台甫爲同知,李尙白爲都摠經歷,姜晦·李思周爲宣傳官,鄭碩賓爲內禁將,金尙倫爲乶下僉使,韓晉起爲魚游澗僉使,李顯道爲西北僉使,金時遠爲淸城僉使,黃鑰爲助泥浦萬戶,白之文爲古群山僉使,崔裕泰爲都摠都事,黃儁期爲訓鍊判官,申光碩爲訓鍊判官,金鼎瑞·尹師勛爲訓鍊主簿,李再成爲武兼,尹玩爲部將,孫碩祖爲武兼,姜澤爲部將,李彦之爲黔毛浦萬戶,蔡世佐爲蛇梁萬戶,李徵泰爲鉢浦萬戶,李重白爲加背梁萬戶,高尙嶙爲甘浦萬戶,鄭智昌爲位羅萬戶,徐幹世爲訓鍊主簿,洪啓賢爲訓鍊主簿,河漢明爲守門將,李東英爲荏子島僉使,太時煥爲西平浦萬戶,李廷顯爲丑山浦萬戶,徐必華爲包伊浦萬戶,金起柱爲平山浦萬戶,李時參爲保山萬戶,李壽雄爲舊所非萬戶,金順健爲防遠萬戶,柳萬增爲都摠都事,李國輔爲訓鍊主簿,申命相·李漢根爲宣傳官。以上朝報
傳曰,頃見平安道暗行御史呂必禧書啓,則平南萬戶李春源,撫恤土卒,能擧其職,軍卒愛戴,出於至誠,心常嘉之,蓋書名殿柱矣。其令東銓,守令望備擬。吏曹謄錄
禮曹啓曰,臣泰耉,進詣太廟,與提調臣閔鎭厚,眼同奉審,則永寧殿第九室神榻上第二井斑子靑綾花及後面簷下,第七第八椽,渗漏,仰沙剝落,第十室後面簷下,第三四椽,渗漏等處,一如本署所報。明日乃是本殿修改,而殿內有頉處,又如此,各室告由祭,自第九室至十一室,移還安祭祝文中,以此措辭,添入改撰及祭物進排等事,分付各該司,何如?傳曰,允。禮曹謄錄
上在昌德宮。停常參·經筵。
午未時,日暈兩珥。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間聖候,熏熱往來,困惱·飽滿,膈間亦不淸利,寢睡不得安穩云。伏未審朝來,熏熱·困惱及腹部飽滿,膈間不淸利之候,其已減歇,而咳嗽,幾盡快減乎?口淡及腹部以下浮氣,脚部牽引,加減何如?今日臣等,與諸醫入診,詳察症候,宜當。中宮殿症候,夜來其有差減之勢,而汗氣,亦已收斂乎?不勝終宵憂煎,敢此問安,竝爲仰稟。答曰,知道。朝來熏熱已歇,而困惱往來,腹部飽滿,膈間不淸利之候,比夜有減,咳嗽,猶未快減,口淡及腹部以下浮氣,脚部牽引,與昨無異矣。勿爲入診。內殿症候及汗氣,別無加減矣。
政院啓曰,掌令安重弼,引避退待,而大司憲權尙夏,執義權忭,俱在外。持平金取魯,未肅拜。掌令權熀,持平趙尙絅,呈辭。本府無行公之員,尙未處置,事甚未安。除在外未肅拜外,呈告人員,竝卽牌招,以爲處置之地,何如?傳曰,允。
府前啓,請亟寢前正言趙尙健遞差及削黜之命事。請還收三司疏箚留院之命事。新啓,引嫌而退。未及避香,雖緣急遽,揆以事體,不可仍在,請掌令安重弼遞差。答曰,不允。處置事,依啓。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,今日大政,終日酬應,別無困惱之候乎?傳曰,無大段困惱之事矣。
吏曹啓目,權知成均館學諭,李萬休·李義宗·權孚·金潭·崔嶢·李命夔·李倚天·李喜春·朴志聲·李文標·陳翼漢·李師徵·朴世登·洪蒑·韓斗一·河大淵·李台徵·吳命季·權大規·朴聖毅·李安國·金慶衍·文在中·金聖欽·趙昌來·李光國·朴必興·張世文·金宇樞·崔齊恒·李道瞻爲等如,口傳施行,何如?啓依允。又啓目,權知校書館副正字李㝡英·金益謙·申維翰·崔允垕·吳與昌·金象三·李秀蓂·鄭再僑·宋秀賢·朴敏古·文德謙·鄭重興·柳漢柱·方萬規·田時雨爲等如,口傳施行,何如?啓依允。
校理權世恒上疏。大槪,臣於母病焦煎之中,召牌儼臨,不得不抑情趨伏於禁扃之下,而顧臣母病,日就危境,若將難保,以此情理,萬無一刻離捨之勢,玆敢陳懇,徑歸私次,伏乞賜遞,以便救護事。呈政院,還出給。
兵曹判書尹趾仁初度呈辭。入啓。給由。
副應敎申思喆,校理權世恒,牌不進,罷職傳旨。傳曰,只推勿罷。
都目政事,以朴琮爲造紙別提,李仁復爲宗簿主簿,朴弼敎爲典牲直長,金泰壽爲司圃直長,閔鎭永爲敦寧奉事,禹世一爲社稷奉事,李延大爲監察,李衡坤爲義禁府都事,朴壽漢爲司僕主簿,申晳爲司宰主簿,洪禹岳爲軍資主簿,趙泰興爲潭陽府使,沈一羲爲典籍,李齊賢爲掌樂主簿,趙文普爲瓦署別提,李獻一爲宗簿直長,李最彦爲尙衣直長,黃順承爲繕工奉事,張植爲司饔奉事,李徵欽爲繕工監役,權允經爲義禁府都事,尹淳爲說書,李顯章爲金泉察訪,趙鎭禧爲栗峯察訪,李雲龍爲濟原察訪,洪尙寅爲開城經歷,鄭思大爲禮賓主簿,具益亨爲成均博士,崔昌期爲□□□□啓。
答曰,省疏具悉。疏辭,令該曹稟處。李匡輔等所爲,誠可駭然,竝罷其職,仍解其罰,而自今以後,申飭四館,一遵舊例,無復有蔑公濟私之弊焉。爾其勿辭察職。
領議政徐宗泰上疏。大槪,伏承近侍,臨宣聖諭,俟罪之中,益深震越,敢陳情懇,冀蒙重譴事。入啓。答曰,省疏具悉卿懇。昨於長單之批,已悉至意矣。卿胡不諒,又上辭本耶?益用觖然,無以爲喩。卿其深念國事,亟回遐心,遄出視事,以副予望。仍傳曰,遣史官傳諭。
修撰尹淳,牌不進,依承傳罷職。
假注書金槹書啓,臣承命馳往于忠淸道淸風黃江村大司憲權尙夏所住處,傳宣聖諭,則以爲,臣向陳一疏,被譴甚重,自分未死之前,永爲負罪之臣,千萬夢寐之外,特命牽復,繼有除拜,天書遠降,近侍宣召,臣實驚惶震越,不知所以得此於君父也。蓋臣以至愚極陋,守分畎畝,本不欲參涉於世事,不幸變起師友之間,士論波蕩,竊以爲此事,不干朝議,則此正朱子所謂屋下合說底話。以故,略於源流之序,妄有數行之題,此私家文字,雖則開口,庶或寡過矣。不料其文,上徹宸聽,以致嚴敎累下,時論層生,罪名狼藉,爲世僇人,殊非臣一生括囊之意,臣不勝悚惕。今者日月改照,處分昭晣,開諭丁寧,禮數超常,臣聞來感激,不覺涕血之交迸也。念臣罪□罔赦之身,蒙此千古所無之異渥,則進詣天門,一謝恩命,此是臣分義之所當然,而老病將死,危喘懍懍,末由自力,罪戾尤深,瞻望雲天,益切殞□云矣,敢啓。傳曰,知道。
館學儒生吳命尹等上疏。大槪,臣等伏見,近日聖上,處分顚倒,使二十年已定之國是,無端變改,義理復晦,倫彛將斁,臣等忝居首善之地,不勝憂慨之忱,相率叫閽。伏乞亟收前後未安之敎,更正前定之是非,以壽國脈,以幸斯文事。呈政院。
政院啓曰,卽者館學儒生吳命允□稱爲故相臣尹拯辨誣,陳疏到院,而觀其疏語,掇拾崔錫文輩醜正之說,誣捏先正,不無顧忌,至以病敗滋多,瘡疣百出,締結勳戚,簸弄朝權,恣意謬辱。至其臚列事件,而皆是前後儒疏之旣已明白洞辨者,而乃敢抑勒更提,粧撰欺蔽,其所爲言,都不成說。其眩幻閃弄之態,窘遁破綻之狀,有不忍正視,而乃敢於聖心快悟,處分大定之後,復加誣詆於禮遇如初之儒賢,以序跋還爲毁絶,爲請。苟有一分嚴畏之心,安敢乃爾?此等誣悖之言,本不當仰溷淸聽。且向日本院啓辭之批,有今後則勿論彼此,此等疏章,平復後來呈事,分付之命,而旣稱館學之疏,何以爲之?敢稟。傳曰,處分大定之後,安敢乃爾?勿爲捧入。
傳曰,□□之敎,非謂卿□所未盡於侍湯也,故於特諭及辭單之批,已悉予意,卿終必體諒,而至於出誠□□□太過□□可久留,卽與史官偕入事,□□□領□□□。
□□啓曰,伏聞入侍醫官來傳之言,困惱·口淡有加,且有呻吟之候云。臣等不勝驚慮,卽今加減何如?在前如此之時,以參茶鎭定矣。今又煎入參茶,何如?傳曰,依爲之。口淡·困惱有加之□□□矣。
檢閱趙文命上疏。大槪,臣於□相位有相避,在法當遞,□令該曹,照例稟處事。入啓。答曰,省疏具悉。疏辭,令該曹稟處。
弼善洪重禹,文學趙尙絅,牌不進,只推勿罷。以上朝報□□□彦述書。郞廳李陽泰校。
上在昌德宮。停常參·經筵。
下直,安奇察訪李鋽。
大殿,政院·玉堂問安。答曰,知道。
中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間聖候,熏熱往來,困惱·飽滿,膈間亦不淸利,寢睡不得安穩云。伏未審朝來,熏熱·困惱及腹部飽滿,膈間不淸利之候,其已減歇,而咳嗽已盡差愈乎?口淡及腹部以下浮氣,脚部牽引,加減,何如?臣等依聖敎入診,詳察症候,議定湯劑,繼進當否,宜當。中宮殿症候,夜來益有加減之勢乎?不勝終宵憂煎,敢此問安。答曰,知道。朝來熏熱已歇,而困惱往來,腹部飽滿,膈間不淸利之候,比夜有減,咳嗽猶未快愈,而口淡及腹部以下浮氣,脚部牽引一樣,內殿症候,別無加減矣。
校理權世恒再度呈辭。入啓。加給由。
政院啓曰,日昨虹貫之變,乃在陽長之月,臣等悚然驚懼,彌日不釋也。近來雷動地震之異,狀聞相續,此已不勝其危懍,而今玆虹變,周歲疊見,是何仁天之警告,若是荐酷耶?噫,玉候愆和,三載于今,雖當靜攝之日,不懈驚懼之念,飭勵之旨,每下在廷之臣,勤恤之意,累形議賑之敎,一心憂勤,罔或少忽,有可以感人心而回天怒,而孚應愈邈,災咎日臻,臣等固不敢指爲某事之失,而究厥所以,豈無可言?噫,朝著非不欲和協,而甲乙之際,是非交進,言路非不欲恢張,而公車之下,讜議無聞,雖以大公至正之道臨之,猶患寧靖之無期。且以翕受敷施之量導之,尙懼情志之或閼,而況扶抑或偏,同室之戈戟日尋,酬應慮煩,中外之章奏亦阻,何望同心寅協,進言匡救之效哉?慮刑獄之或滯,至令朝堂裁稟,而疑冤莫辨,京外之囚繫尙多,軫良役之偏苦,特使廟堂講究,而變通無策,隣族之侵徵自如。凡此數者之失,亦足以干陰陽之和,致災異之來,可不懼哉?其所以警惕轉移之機,亶在殿下之一心。伏願殿下,勿拘常套,毋泥文具,淸燕節宣之中,益加修省,政令施措之間,務存誠實,董正群工,克盡共貞之道,懷保兆庶,俾蒙惠鮮之澤,以之恢言路而疏冤獄,則天心默孚,感應不忒,將見災轉爲祥,危可使安矣。臣等當此聖候彌留,昨夕起居之時,敢以草草陳腐之說,仰瀆宸嚴之下,極知煩猥,無所逃罪,而忝在近密之班,目見非常之變,遲徊數日,不容終默,惶恐敢啓。答曰,正當陽長之月,有此虹貫之異,驚懼之心,彌日不釋矣。爾等之陳戒至此,可不加意焉?
大殿·中殿·世子宮·嬪宮,藥房·政院·玉堂夕問安。答曰,知道。
今日藥房入診時,中滿分消湯,加進五貼事,榻前定奪。
玉堂箚子。大槪,目見非常之災,略陳狂瞽之說,仰煩睿覽,冀蒙察納事。入啓。答曰,省箚具悉。災咎之非常,亶在否德,驚懍之極,丙枕靡安矣。省爾陳戒,誠切憂愛,予甚嘉尙,可不留心焉?鄭澔·趙尙健事,予自有所執,今難撓改,而日者憲長疏批,非有他意,則厭薄之云,不亦過乎?
政院啓曰,因弘文館草記,上番闕直,令本院稟旨變通,差出闕員,牌招察任事,允下矣。政官卽爲牌招開政,而日勢已暮,明日待開門,牌招開政,何如?傳曰,允。
正言朴師益留院上疏。入啓。答曰,省疏具悉。縷縷陳戒,亶出憂愛,深用嘉尙,可不留心焉?三司疏章,捧留之命,已令還寢,而收回之請,未見其可,勿捧之敎,實出鎭鬧矣。日者憲長疏批,非有他意,則厭薄之云,不亦過乎?爾其勿辭,從速察職。
藥房入診時,都提調李頤命所啓,文書之留院積滯者,已多云,平復後,一時入啓,則酬應極煩,甚爲悶慮。文書中有只可踏啓字以下者,不必皆煩睿覽,故孝廟戊戌年未寧時,都承旨金佐明,以文書煩覽,最妨調攝,而稽滯許久,反貽聖慮,分類抄出,書其大槪於外封,以便下覽,踏啓字以下之啓達,而承優批矣。上曰,其時聖批,以爲慮病深,處事精詳至此,感不知所喩爲敎矣。頤命曰,卽今留院文書中,只當踏啓字以下者,或以十度二十度,作一封書,槪於封面,或連日或間日,鱗次疏入,踏啓字,一依其時故事,則酬應不多,可省後日一時紛沓之弊矣。上曰,所達儘好,依爲之。副提調李壄所啓,三司疏章,留院還收事,昨於大臣箚批,已示允從之意,此則本院自當入啓,今無可論,而日前校理權世恒,以母病陳疏,刑曹判書尹德駿,以其母在鄕病重,陳疏下鄕,今日副應敎申思喆,亦以其母病,陳疏徑出,見往利川云,其疏不敢捧入,皆已還出給矣。旣收疏章留院之命,則此等疏,何以爲之乎?頤命曰,臣考見孝廟朝,戊戌年未寧時日記,則無疏章防禁之令,而皆自政院,商度處之,大臣儒生疏及三司緊疏,則微稟捧入,有以親病身病陳疏者,則留疏不入,隨其輕重而啓稟,或令救護,或許遞解。如許疏章,不必親覽,若依其時之規,而自政院稟達,則似宜矣。上曰,依爲之。
都提調李頤命所啓,近來士論橫潰,士子之留心學問者漸尠,其在崇儒之道,不可無作新之道。前日抄選通淸之士,以贊善·進善·司業等官,隨品差除,且京外儒士,亦不無向學之人云。令該曹廣加詳問,就議廟堂,抄選啓下後,如翊衛司參下及相當他職,爲先差擬,似合事宜。以此分付該曹,使之擧行,何如?上曰,依爲之。以上朝報
藥房入診時,都提調李頤命所啓,臣以禁衛營事,有所陳達矣。禁軍處,造給黑角長弓,已過十年,今已破落,可以造給,且禁衛營將士,賞給平弓,亦盡用無餘,兵曹及本營,方欲合力造弓,而黑角甚難得。聞戶曹進排軍器寺·訓局之餘者,尙有百餘筒,內弓房則自弓角契進排云。前者有啓請取用之規,亦有送價取用之時,今亦限百筒取用,何如?上曰,給價取用,可也。又所啓,本營方煮焰硝,而都城中醎土及各軍門,共爲掘取,故今無可取處。自前空闕公廨醎土,有啓請掘取之規,慶德宮內各司,使之掘醎土以用,何如?上曰,已有前例,依爲之。禁府謄錄
正言朴師益疏曰,伏以,數三年來,聖候連爲違豫,雖祖宗眷佑,百神扶相,乃瘳之慶,不日可期,而輾轉彌留,久未復常。藥院之移直尙在,朝野之憂遑普切,今日國事,夫孰有大於保護聖躬者耶?竊惟養病之道,缺四五字第一,須使心氣,常在悅豫和順之中,無拂亂缺六七字要規,然境之不順,莫如久病,情之易發,缺五六字居不順之境,苟非隨處存省,十缺半行者鮮矣。臣未知殿下克已缺一行東萊呂祖謙少時,性氣粗暴,嫌缺半行後日久病,將論語閑看,至躬自缺五六字忽然覺得意思,一時平了,遂終身無暴怒缺三字此謂可爲變化氣質法。今殿下若以思叔爲戒,而又以祖謙爲法,則不惟於養疾有力,兼亦爲進德之要道也。朱子又嘗曰,病中不宜思慮,凡百一切放下,專以存心養氣爲務,此言尤切於殿下今日之受用。伏願殿下,勿視爲尋常陳言,必於日用之間,惟以此爲主,凡有可喜可怒之事,一付諸理,而不以己之私,害毫髮參錯,直如太虛中浮雲之過去,以至飮食之節,嗜慾之防,起居之適,言語之愼,周流通貫,無所往而不致其謹焉,則充養旣至,天和自復,无妄之疾,將必勿藥有喜矣,豈不愉快乎哉?日者筵中,因藥院大臣之陳達,有三司陳箚留院之命,此雖出於萬般補養,靡不用極之誠,而第念三司之職,卽是人主耳目攸寄,其論事諸疏,非爲不緊文書之比,而使之一例留院,則事體有傷,積滯可慮,宜於淸燕之暇,次第流入,恐不至其妨。且以調攝之節言之,時時省覽,平心順應,亦自不害爲疏通之道,殿下之所當深念,而反汗者也。此固爲臺啓中已言者,而臣之本意如是,故玆亦不得略之折,臣因是而又竊有獻焉。臣嘗觀朱子行狀,有曰,雖疾病支離,至門人問辨,則脫然沈痾之祛□□,蓋有眞實如此者存焉,故門人著之狀德之辭,非苟缺四字言而已也。今殿下久在違豫之中,臣固不敢以依例缺七八字此事亦只在聖心自量之如何,不惟於神缺半行今無聊,氣鬱不舒之際,亦缺二行半擧戊寅下敎,以國是已定爲敎,缺半行夫父子之倫,固爲莫大莫重,而師生一義缺三字抛作笆籬邊物耶?當時儒相所遭,臣未知其果爲如何,而不能兩全,處義失當,此卽士林間公誦,非爲臺臣之所捏造也。且國論所在,惟公是主,不以人主而得伸,不以匹夫而有屈。苟以一出於聖敎,而無論得失,便爲國是,則是孔子所謂惟其言而莫予違者,不得爲喪邦之言,而濟濟虞廷,但有都兪而無吁咈矣,豈其然乎,而況聖敎,但謂之師輕而已,則輕乎云爾,惡得絶乎?且臺臣所言,只謂師之不可背而已,未嘗師之重於父也,則孰重孰輕之敎,元不襯着,斷不可以此一時之下敎,視若百世不可易之定案,而作爲揮拒言者之具也。世衰學弊,師道不立,不能致隆於所事者,往往有之。殿下雖憂深慮遠,嚴立隄防,尙懼其漸成頹壞,況若絶師之事,旣自大儒作俑,而略無慙德,殿下又從以視之尋常,恬不爲怪,師輕之敎,不絶於絲綸之間,則薄惡之俗,靡然效之,相率而棄其師,必有如臣避辭中所云云者,此理甚明,人所易曉。豈以殿下超出百王之見,而曾不慮及於斯耶?伏願殿下,更加深思,特命收回聖批中國是已定四字,以幸斯文焉。至於家禮源流事,則諸臣言之已悉,臣不必爲疊牀之說,顧惟玆事,只以私家閑爭競博,爲朝廷大是非,儒疏勿捧之敎,固出於鎭定之道,而但不揣其本而齊其末,則譬如揚湯止沸,其所以息鬧者,適足缺五六字應事處物之道,不患不定,而患不明明則缺半行定,豈可致慮其紛閙,而施缺二行半有補於聖躬,或有關於世缺半行聖明不以人廢言,平心易氣缺五字省焉,則愚臣所言,或未必不當於聖心也。伏願聖明,深致意焉。臣之情勢,本甚臲卼,只於荐牌之下,不敢輒違,出而當一處置,而至被嚴旨之後,則不得不重逋召命,前後辜犯,宜在必罷之科,而只推之恩,又出格外,感激惶悚之極,不知無狀如臣,何以得此於君父?抑殿下之所以勿罷臣者,蓋將使之少一日之責也,而臣若含糊顧惜,不以平日所懷,一聞之於君父,則其不得其職,而負殿下也,甚矣。玆敢冒萬死,略獻瞽說,以備財察,而若臣踪地,旣以不善處置,致勤嚴批,則與違罷之僚臺,義無異同,而一罷一存,斷無是理。懇乞聖明,亟許鐫改,以安私分,千萬幸甚。疏批見上
南就明啓曰,副應敎申思喆,聞其母病重之狀,自直中陳疏出去,仍往其父任所利川府,原疏才已退却,所當直捧禁推傳旨,而此與無端徑出有異,推考警責,何如?傳曰,允。
玉堂箚曰,伏以,比年缺二行半今此變怪,亦豈非回缺七字噫,自古明喆辟之遇災修省也,莫缺三四字大振作,以爲消禳轉移之機,而今我聖候,久在靜攝,天和未復,群下之日夜所禱祝,只在於保嗇精神,順適寢膳,則所謂奮發振作,誠若有未暇論者矣。然而以聖上平日畏天之誠,其所警動自治者,必不以疾病困篤,有所或忽,而況其修省之實,本不外於殿下之一心耳。臣竊聞,朱子曰,心之所主,有天理人欲之異,而天理者,此心之本然,循之則其心公而正,人欲者,此心之疾疢,循之則其心私而邪,其效至於治亂安危,有大相絶者,先賢之喫緊開示者,可謂深切矣。今殿下以淸粹剛大之氣,久被美疢之沈纏,攻治保攝之方,靡不用極,苟能觀於身反諸心,而深察夫天理人欲之分,知其私意之害心,有甚於疾疢之害身,必先克祛物累,無少偏蔽,要使公而折私,正而勝邪,則妙運於方寸之間,孚應於天人之際,而其所用工,不必求之於奮發振作,而自有得於點察靜養之中矣。臣不敢知殿下所以存乎一心,推之萬事者,果能一出於公且正,而無少差失乎?臣竊觀,聖學高明而存養未至,氣質偏勝而克治未純,是以喜怒之氣不中,而處分太遽,虛受之量未弘,而言路漸杜,待賢之誠未專,而世道益壞。此三者,爲今日大患,而其缺五字紊於下,而天怒於上者,亦未必不由於此也。臣聞朱子缺六字大也,而順應天理之極也。忘怒則公,觀理缺半行今殿下則不然,事或觸惱缺二行半其所以譴責罪黜者,初何嘗缺六字此所謂喜怒之氣不中,而處分太遽也。臣□□曰,有言逆于汝心,必求諸道,有言遜于汝志,必求諸非道,夫人君聽言之際,不以其逆於心,而容受開納者,豈不以忠言之利於行而然也哉?向者,諫臣之言是非之旣晦,冀聖心之感回,而始焉摧抑,旋又譴斥,兩司之相繼爭論,皆出於匡救聖德,納之無過之地,而違拒甚力,愈音尙閟。昨於大臣箚批,乃以河如漢之語,予自知其失言爲敎,亦可見我殿下,悔過知非之盛心,而尙有愧於書所稱不吝改,易所謂不遠復,則臣於是,又安得無憾於日月之明也?此正殿下深軫悔尤,不日遄改處也。儻殿下旣知其失,而猶靳筵敎之反汗,終惜臺啓之允許,則益恐耳目阻隔,而讜言無聞矣。此所謂虛受之量未弘,而言路漸杜也。臣聞程子曰,君臣不相遇,則政治不具,聖賢不相遇,則道德不章矣。君子之進退消長,而治道之汚隆係焉。此古聖王所以盡誠招賢,資其德而輔其治者也。今者在野之賢,承先正之嫡傳,作一代之宗師,一以扶正道救世敎爲任,而正所謂屹然橫流之砥柱耳。肆惟我殿下,待以優禮,宣以敦召,必致乃已之敎,渙發於絲綸之間,而遽因辭疏,顯示厭薄,少無開示慰藉底意,其所以乖隔者,非特不相遇缺四字恐自今以往,正學日晦,斯文日喪,而莫之救也。缺四五字待賢之誠未專,而世道益壞也。惟此三者,其實缺半行之工,未盡其公且正,而出入間缺二行半區區所祈仰者也。且臣尤所感於缺七八字當玉候新瘳之後,先正臣文成公□□□引對時,備陳淸心省欲保元之方,而然而猶曰,殿下大病之後,善端開發,臣民之望,無異初服。仍又慨然於人心世道之益下,國綱民習之大壞,勉之以招俊乂而整國事,先正此言,蓋欲其疾病憂虞之餘,益勵求治之志也。殿下儻於此時,加意自警,軫恤下民,若癏在己,善推惻然之發,大慰群生之望,又且勉勅群工,協心共貞,則將見上下志同,天地交泰矣,亦豈非今日所當務者乎?如臣無似,待罪近班,目見非常之變,倍切憂愛之忱,才術空疏,無所知識,默念時事,衆弊夥然,而不敢遍擧細瑣,致妨睿覽,略陳一二,冀裨聖德,惟殿下裁察焉。取進止。箚批見上
午時,上御大造殿西翼閣。藥房入診時,都提調李頤命,提調趙泰采,儒川君濎,副提調李壄,記事官李廷弼記事官尹惠敎·兪拓基,醫官柳瑞·丁時梯·權聖徵·趙慶基·朴星瑞·許坫·方震夔·玄悌綱·金德三·李徵夏入侍。
李頤命進伏曰,近來寢睡未勝,去夜亦未安穩,入睡能半夜許乎?上曰,入睡幾至半夜許矣。頤命曰,大昨有渴候矣,其後何如?上曰,其後姑無煩渴矣。頤命曰,口淡何如?上曰,或加或減,姑未知顯減矣。頤命曰,便道大昨祕滯矣。缺九字其有快意乎?缺半行頤命曰,後重之症缺二行半丁時梯曰,調勻而似有力,然缺五六字玄悌綱·金德三,所見略同。濎曰,近數日,水刺似勝,口淡稍勝耶?上曰,口淡不甚。頃日少勝後一樣,而未至加勝矣。頤命曰,腹部以下,診察,何如?上曰,唯。頤命曰,浮氣加減,以長杠穴近處,可知云。此處亦爲診察,何如?上曰,依爲之。權聖徵診察曰,下腹之飽及脚部足跗,與昨無加減矣。頤命曰,行步尙未有勝乎?上曰,不能起步,屈伸不便矣。頤命曰,自內來臨此處時,亦有所乘乎?上曰,乘肩輿而來矣。濎與諸醫,診察背後。頤命曰,臣等亦當診視矣。上曰,唯。聖徵曰,尾底骨上數寸許,微有浮氣,而兩傍則消減如前矣。頤命曰,寢睡時,臥則無不便之端乎?上曰,近來則不知其不便矣。濎曰,腹部之圍,無減於頃日,然無所結而皮緩,股陰凝結處,今已消釋,脚部右邊似減,而皮膚柔軟,左邊亦減於前,足跗上則一樣,背部鳩尾按之則有指痕,如左邊足跗上矣。朴星瑞,所見亦同。頤命曰,在外時,諸醫以爲,湯劑五六貼,加進爲宜云矣。入診則無他症候,仍爲進御乎?上曰,依爲之。出榻前定奪頤命曰,狗寶不知利害,而向來似有效,問於醫官而定之,何如?濎曰,連進湯藥,而食前又進狗寶,無妨於水刺矣。上曰,先進狗寶,似好矣。濎曰,無害之湯藥徑止,似未穩當矣。瑞曰,頃日似缺五字臣意,亦欲加進,而但徑止湯藥,只進缺七八字朝前進御狗寶,午後進御缺二行半醫官或慮有熱,而雖有熱缺七字前頭日氣漸煖,則雖欲受灸,有不可得,以臣迷淺之見,受灸爲萬全策耳。上曰,受灸與否,一體詢問,可也。聖徵曰,卽今所進之藥,未知有明效,而亦無所害,加進後,狗寶受灸二者中,議定爲宜。狗寶似是淸熱疏利之藥,藥與灸,似不可竝行矣。趙慶基曰,卽今進御之湯藥,宜進累貼,狗寶亦不無效,不必如前日之兩數多進,而二三錢,略略宣下,進御湯藥,則隨時進御爲宜,湯藥亦疏導之劑,不可中輟,受灸雖宜,而臣意則先爲兼進狗寶,宜矣。朴星瑞曰,中脘最宜於症候,日氣稍和後,略爲受灸,似宜,狗寶和酒進御,受灸時則不可進酒矣。許坫曰,卽今湯藥亦好,加進五六貼,明知利害後,狗寶進御,或宜矣。中脘亦好,而藥與灸,有難竝行,前期受灸,爲好矣。方震夔曰,頃進狗寶有效,而卽今湯藥,宜於諸症,臣則未知停湯藥進狗寶之爲宜也。加進湯藥,而略略受灸,則口淡腹脹,皆必有勝矣。玄悌綱曰,卽今湯藥,不可中輟,加進爲宜,狗寶曾無所試,未知兼服之爲宜。藥與灸,竝試則掣肘,畢進湯藥後,消詳議定,宜矣。金德三曰,湯藥乃治本之劑,連進數十貼,得收功效後,狗寶與受灸,議定,宜矣。李徵夏曰,冬間復發時,進狗寶沮浮氣矣。腹缺六字比前似加,背部亦然,更進狗寶,浮氣缺七字與否爲宜。若與湯藥竝試,則未缺二行半劑也。到今醫官,或欲中止缺五字進狗寶,可謂出入無常矣。進服二十貼爲宜之說陳達,而雖未知顯效,便道頗潤,脚部柔緩,脾胃稍勝。湯藥乃根本,而無所害,猝又中止,而服他藥,未知爲宜。此藥五六貼加進,而觀諸症,更議,何如?頤命曰,趙泰采所達是矣。加進湯藥五貼後,更議狗寶,何如?泰采曰,三錢非多,而藥路似淆矣。上曰,五錢欲爲兼服耳。濎曰,此藥消滯疏利之藥,浮氣似有減而無加,今猝棄而不進,則藥路淆矣。繼用後,可知效害,中途而改進他藥,則所已進之十貼,無前功矣。上曰,儒川君所見,初何以爲兼服爲好耶?頤命曰,兼服未知如何,而恐有妨於水刺矣。上曰,朝前空心腹,唾後又進湯藥,兼進無害矣。時梯曰,兼進狗寶不宜之說,是矣。上曰,或以效害之未知,在於何藥爲言,或以一日再進爲難者,言是兩歧,而予意則欲爲兼服矣。頤命曰,若有效則雖未知出於某藥何妨,而第兼服,不瑕有害乎?時梯曰,湯藥不過加進十貼而已,畢進此藥而無效,浮氣又滋,則停止此藥,專用狗寶爲宜,而卽今則徑停湯藥,似非完策。且狗寶雖日暖後,無不可服之理,而受灸過此時,則不可爲。臣意則受灸爲防根慮源之道,與卽今進御之藥爲一道,當此時,受灸允宜矣。缺半行諸醫皆以爲是,而或以煩熱缺半行害而爲慮者,且近來不能仰缺二行半受針爲急矣。曾灸風池,不缺五字疲後則與少時頓異矣。頤命曰,進藥後,姑徐議定,宜矣。上曰,追後議定,可也。頤命曰,狗寶五錢似多,小小進御,未知如何。上曰,三錢似太小矣。時梯曰,必欲進御,則五錢何妨乎?上曰,每欲更服狗寶而未果,故今欲決定矣。聖徵曰,必欲進御,則姑停湯藥,而單服狗寶爲宜,兼服爲悶矣。頤命曰,接續藥力,爲宜矣。濎曰,兩藥未必顯異,服十貼無所害之湯藥,何如停止,而只進狗寶乎?頤命曰,然則定以兼進乎?上曰,依爲之。頤命曰,中宮殿患候少差後,尙未益勝,頭痛尙有之云,感冒似未解而然矣。上曰,大勢已減,而頭疼,姑未盡減矣。頤命曰,汗氣近來何如?上曰,汗氣未能快止矣。頤命曰,上年則一時爲悶,而此後調理爲難,眼患長有之云,似是痘後餘症,異於一時感冒,宜用長服之藥,問於醫官議藥,何如?上曰,眼患卽今少勝,而時時有之,依所達定藥,可也。
李頤命曰,陽氣方張之時,有此虹貫之變,陰沴之氣,上干太陽,驚愕罔喩。況當未寧之日,聖心驚憂,恐妨調攝,尤切伏慮。曾前我國有此變,而或不現於燕京云,虹是陰氣,非遠見者,所見處爲災,故古史云,白虹貫日,燕人畏之。荊軻自義士,燕將作妄計,天示警而不能恐懼改圖,終至敗亡矣。缺三字變,未知徵應將如何,而大抵天之示警於人者缺八字爲其子者,起敬起孝之外,無他缺二行半頤命曰,文書之長篇累牘,有妨缺五六字下批,多費心力,雖以頃日上敎見之,缺三字甚爲切悶矣。旣有癸亥年前例,故敢請三司疏章留院之意,臺啓還收之請卽發,而大臣卽又陳箚,臣非不知言路之關重於國家,而特以一時之悶迫,有所陳白,大臣之意,亦何嘗有異於臣,而乃以群情抑鬱爲言,至請還收,外議之沸騰可知。臣若善揣事理,則豈如是乎?臣率多醫,侍湯四年,尙未奏翌瘳之慶,是臣死罪,而今以此事,物情又如許,不可冒據物議未峻發之前,早賜斥退,則公私俱便矣。上曰,臺諫所啓,不無所見,而卿等居保護之地,深用慮念,各有所執,以此請遞提擧過矣。卿須安心行公焉。頤命曰,癸亥年,故相臣金壽恒,以疏章留院事陳達,而故相臣尹趾善以諫長,陳疏爭論。其後筵中,壽恒曰,臣此時則但知保護物論之不齊,自前已然。第臣事事不能善處,致此物議,以是惶縮耳。趙泰采曰,大臣以此引咎,臣尤有所不安者。頃日夜中,上候有加,臣言於大臣曰,今日許多文書入啓,故以致如此,凡干疏章,一竝留院,待平復後入啓,似好云爾,則大臣亦以爲然,而陳章矣。外議以近於言路缺塞,有此非斥之議。臣以都提調,建白蒙允之故,缺七八字人言之來,臣實當之,何敢晏然而已乎?缺半行爲言者,居保護之任者,缺二行半則不然矣。所謂日數,乃可論於缺七八字前癸亥之請,方在於侍藥廳垂罷缺四五字其時聖候之復常遲速,未可預度,則未知期限,與今日何異?外議之以此爲言,殊未可曉也。然保護重任,臣豈可久據,以增物議之不平乎?亟賜遞解幸甚。上曰,纔已諭之矣。非過自引嫌之事,而固請過矣。安心行公,可也。頤命曰,臣惶恐不敢更籲,而情迹則甚不安矣。因此言端,亦有可諫者。竊觀外間群情以爲,聖上疾病之際,忸習安樂,或致異日仍成倦勤,又或不樂聞逆志之言,則豈非深可慮也?此似過慮,前日聖敎以爲,予若平復,雖使閑遊,亦不可得。以此敎觀之,日後酬應之或倦,恐非可憂,至於不樂聞逆耳之言,則聖上,益宜勉勵。竊覵聖明,或見言事者,不遜於聖志,則不免時加聲色,辭旨或多未安。此等處,正宜常留聖意,平心徐究,雖有不槪於宸衷者,只當明諭事理,不宜作氣以相待。或失樞機之發,王言如絲,其出如綸,辭氣之失中者,何可示于四方也?凡七情中,惟怒難制,唐柳公度,行年八十而康健,人問其術則曰,吾未嘗以元氣佐喜怒。然則古人以喜怒爲有關於壽命,豈不重乎?又況於疾病之時乎?今則疏箚防出入,亦望深留聖意耳。上曰,此則誠然矣。缺六七字國家不幸,士林携貳,新學後生,輒缺七八字儒賢,極可寒心。此習不除,世道無缺半行當以大公至正之道缺一行半在崇儒之道,不可無作缺半行前日抄選通淸之士,以贊善·進善·司業缺四五字之官,隨品差除,且京外儒士,亦不無向學之人云,令該曹廣加訪問,就議廟堂,抄選啓下後,如翊衛司參下及相當他實職,爲先擬望,似合事宜,以此分付該曹,使之擧行,何如?上曰,依爲之。出擧行條
李壄所啓,三司疏章留院還收事,昨於大臣箚批,已示允從之意。此則本院所當入啓,今無可論,而日前校理權世恒,以母病陳疏,刑曹判書尹德駿,以其母在鄕病重,陳疏下鄕,今日副應敎申思喆,亦以母病,陳疏徑出,卽往利川,而其疏不敢捧入,而皆已還出給。旣收疏章留院之命,則此等疏,何以爲之乎?李頤命曰,臣考見孝廟朝,戊戌年未寧時日記,則無疏章防禁之令,而直自政院,商度處之。大臣儒賢及三司緊疏,則微稟捧入,有以親病身病陳疏者,則留疏不入,隨其輕重而啓稟,或令救護,或許遞改,如許疏章,不必親覽,若依其時之規,而自政院稟達,則似宜矣。上曰,依爲之。出擧條
李頤命所啓,文書之留院積滯者已多云,平復後,一時入啓,則酬應缺五六字慮文書中,有只可踏啓字以下缺三行度,作一封書,槪於封面,或缺半行次流入,踏啓字以下,一依其時古規缺五六字多不省後日一時紛沓之弊矣。上曰,所達佳好,依爲之。出擧條又所啓,臣以禁衛營事,有所陳達矣。禁軍處造給黑角長弓,已過十年,今已破落,可以改給,且禁衛營將士,賞給平弓,亦盡用無餘。兵曹及本營,方欲合力造弓,而黑角甚難得。聞戶曹進排軍器寺·訓局之餘者,尙有百餘筒,內弓房則自弓角契進排云。前者有啓請取用之規,亦有送價取用之時,今亦限百筒取用,何如?上曰,給價取用,可也。出擧條又所啓,本營方煮焰硝,而都城中醎土,各軍門共爲掘取,故今無可取處。自前空闕公廨醎土,有啓請掘取之規,慶德宮內各司,使之掘取醎土以用,何如?上曰,已有前例,依爲之。出擧條
趙泰采曰,臣有私懇,敢此猥陳。臣性本疏懶,且無鑑識銓衡人品,本非所能,不合選部之任,聖明豈不知之,而特以班次,累叨匪據。丙戌年曾忝此任,四五朔僨職見遞,十年後復膺是命,甄別取舍之矇暗,與前無異,而精神筋力之衰耗,較諸十年前,不可同日語矣。雖在外而延接酬應,亦不能善居職,況缺六字與人接且專心,然後凡事可做,而缺六字全忘職事,每當臨政,徒然按簿缺十字用乎?且本職與藥院有缺二行半拘礙之端,安心行公,可也。缺八字若有假飾之端,則臣罪當死缺七字識一人而用之,筋力精神之皆無餘缺三字大臣之所稔知也。李頤命曰,同在藥院,已多年所,固知其有病,且此職誰有久據之心乎?重任之遞與不遞,臣何敢有所干涉乎?泰采曰,屢年藥房,不敢言病,而專心嘗藥,則豈敢憚勞乎?只此銓衡之任,於臣萬分不合,所以期於必遞,而心所切悶之事,不籲於君父,而更籲於何處乎?李壄曰,趙泰采,旣承安心行公之聖敎,而猶且縷縷煩陳,以致殿坐之許久,揆以事體道理,殊涉未安矣。上曰,吏判重任,不可輕遞,本職又無拘礙之端,須勿過辭,依下敎安心行公,可也。遂退出。以上出燼餘
上在昌德宮。停常參·經筵。
申時酉時,日暈。
大殿,政院·玉堂問安。答曰,知道。
中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間聖候,熏熱·困惱,引飮煩數,飽滿,膈間亦不淸利,寢睡不得安穩云。伏未審朝來,熏熱·困惱·渴候及腹部飽滿,膈間不淸利之氣,其已減歇,而咳嗽幾盡差愈乎?口淡及腹部以下浮氣,脚部牽引,加減,何如?今日臣等與諸醫入診,詳察症候,宜當。中宮殿症候,夜來益有差減之勢乎?加減補中益氣湯三貼,已盡於昨日,更令醫女入診後,可以議定繼進當否矣。不勝終宵憂煎,敢此問安,竝爲仰稟。答曰,知道。朝來熏熱,渴候已歇,而困惱往來,腹部,膈間不淸利之氣,比夜有減,咳嗽差愈,而口淡及腹部以下浮氣,脚部牽引,別無加減矣。勿爲入診。內殿症候,差減矣。
吏曹參議李宜顯,牌不進,只推勿罷。
京畿監司書目,安山郡守崔尙鼎,親病沈篤,勢難强令還任,不得已罷黜事。
兵曹判書尹趾仁三度呈辭。入啓。加給由。
校理權世恒三度呈辭。入啓。遞差。
藥房再啓曰,中宮殿症候,伏承問安批答所敎,且伏聞入診醫女所傳之言,頭痛等諸症,今幾差減,而尙有餘症之未盡云。臣等與柳瑺·丁時梯等,諸醫反復商議,則皆以爲,症候之尙未快減,專由於氣血之不足,加減補中益氣湯,今姑停進,歸脾湯,加麥門冬一錢,先進五貼,以爲淸補心脾之地,宜當云。此藥劑入之意,敢啓。答曰,知道。
大殿·中殿·世子宮·嬪宮,藥房·政院·玉堂夕問安。答曰,知道。
政院啓曰,因弘文館草記,上番闕直,已至累日,更令本院,稟旨變通,差出闕員,牌招察任事,命下矣。今日日勢已暮,政官明日待開門,牌招開政,差出闕員,何如?傳曰,允。
有政。吏批,李眞儒爲副校理,申滌爲江原都事,李震葉爲奉常主簿,李挺益爲安山郡守。敬寧殿參奉金令行,永昭殿參奉金世衍相換。以上朝報
備邊司啓曰,本司武郞廳柳聖基,奔走勤仕,又滿十五朔,依例陞敍,或守令除授事,奉承傳施行,何如?傳曰,允。備局謄錄
上在昌德宮。停常參·經筵。
自午時至申時,日暈,暈上有冠,色內赤外靑。
下直,大丘判官韓聖一,寧遠郡守李元命,唐津縣監李耘好。
大殿,政院·玉堂問安。答曰,知道。
中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間聖候,熏熱·困惱·飽滿,膈間亦不淸利,寢睡不得安穩云,伏未審朝來,熏熱·困惱及腹部飽滿,膈間不淸利之候,其已減歇,而口淡及腹部以下浮氣,脚部牽引加減,何如?今日臣等與諸醫入診,詳察症候,宜當。中宮殿症候,夜來益加差減,而昨入湯劑,其已進服乎?不勝終宵憂煎,敢此問安,竝爲仰稟。答曰,知道。朝來熏熱·困惱未已,腹部飽滿,膈間不淸利之候有減,口淡及腹部以下浮氣,脚部牽引,別無加減矣。勿爲入診。內殿症候,一向差減,而湯劑進服矣。
左承旨南就明初度呈辭,入啓。給由。
政院啓曰,憲府多官,或在外或呈辭未肅拜,監察茶時,事甚未安。諫員亦無行公之員,守令未署經,至於五員之多,春分已迫,夫馬之留滯,委屬可慮。兩司除在外外,呈告未肅拜人員,竝卽牌招察任,何如?傳曰,允。
吏曹判書趙泰采,牌不進。
吏曹參議李宜顯,持平金取魯牌不進,罷職傳旨,傳曰,只推勿罷。
傳曰,史官一員待命,騎馬三匹,卜馬一匹立之。
謝恩,大司諫李晩堅,判決事朴鳳齡。
吏曹判書趙泰采辭職上疏。入啓。答曰,省疏具悉。日昨前席,已諭予意矣。須勿固辭,安心行公。
傳曰,今日政玉堂差出時,以龍岡縣令李秉常,泰川縣監鄭纘先,備擬於校理·修撰之望,意謂或受由上來落點矣。今聞其在外云,殊無闕政差出之意,而到任未久,數遞可慮,竝本職改差仍任。
以姜必慶爲假注書。
正言朴師益啓曰,無狀小臣,久叨言地,當遞不遞,置身無所,只是愚誠所激,不能自止,敢以一封,仰徹天聽,竊冀其萬一有裨於聖躬調攝之方,而仍及近事一二,雖其所論,粗有依據,要非杜撰之比,而若夫不自揣量,妄輒論事之罪則大矣。縮伏累日,方切惶悚,聖量天涵,不唯不加譴罰,乃反寵之以恩批,歷擧誨諭,有若慈父之詔子,實非微末小臣之所當得於君父者,感激之至,益增隕越。第於收回之請,未見其可之敎,竊有所槪然於心者,玆事之關係非細,臣疏固已略陳之,今不敢重爲煩瀆,而但聖明,旣以臣言爲未見其可,則何不痛晰其所以然之故,使臣心曉然,而只以此四字,泛然爲敎而已耶?臣之惑,於是而滋甚焉。餘外所陳數事,類皆不蒙聖明之所察納,則臣之不得其言而當去也,較然明矣。今以守令署經,召牌下臨於尋單請急之中,而以此情勢,決難冒出,況本院方有正言趙尙健,遞差及削黜還收之啓,而其啓辭中,以處置之臺臣,皆遭譴責爲言,臣卽其所謂處置臺臣之一也。以遭譴之人,尤不可有所參涉,以此以彼,俱難晏然於臺次,請命遞斥臣職。答曰,勿辭,退待物論。
大司諫李晩堅啓曰,臣資性巽軟,本不合於言責之任,況今所叨職名,地望尤別,揣分量力,無望堪承,日上辭章,輒被喉司阻搪,惶隕縮伏,只俟瘝曠之誅矣。卽因守令署經,召牌遽降,分義是懼,黽勉肅命,而第本院方以正言趙尙健,遞削還收爲請,而啓辭中有覆逆承旨,皆被譴責等語,臣之從子縡,卽其時承宣之一也。在臣私義,有難參涉於其間,旣不得聯名,則其何敢一日仍據於臺次?請命遞斥臣職。答曰,勿辭。退待物論。
掌令權熀啓曰,臣病勢彌㞃,罕與人接,晩聞外議,以臣頃日槐院啓辭停止事,大加非斥,臣不勝瞿然之至。此論之發,乃在於公議拂鬱之餘,則臣豈不知遽停之爲未安,而兪音久閟,揀坐無期,因此七人之事,以致百餘人之淹滯,誠甚可慮。臣果趁大政,收殺此啓,以爲無故人疏通之道矣,徑停重論之斥,不啻嚴峻,則臣之率爾之責,在所難免,其不可冒據於臺次也,決矣,而病未卽避,今始承牌自列,所失尤大。請命遞斥臣職。答曰,勿辭,退待物論。
持平趙尙絅啓曰,臣於病伏祈免之中,忽承召命,不得不趨詣朝房,與僚臺同參署經,而第僚臺以槐院啓事停止事,至於引避,臣於是不勝瞿然之至。夫玆啓之不可遽停,臣亦知之,而前後所進之以此淹滯,其數夥然,故臣於頃者行公時,欲撤其啓,以爲疏通之地矣,及夫僚臺之將停也,因人問議於臣,臣以大政前,收殺爲宜之意,回報矣。其後僚臺,果見停論,物議之非斥,無間彼此,則徑停之失,少無異同,其何敢仍冒於職次乎?亟命遞斥臣職。答曰,勿辭。退待物論。
院前啓河事。權卨事。請還收鄭澔,罷職不敍之命事。請亟寢趙尙健,遞差及削黜之命事。入啓。答曰,亟停勿煩。
大殿·中殿·世子宮·嬪宮,藥房·政院·玉堂夕問安。答曰,知道。
政院啓曰,因弘文館草記,上番闕直,更令本院,稟旨變通,差出闕員,仍卽牌招察任事,允下矣。今日日勢已暮,政官明日待開門,牌招開政,差出闕員,何如?傳曰,允。
有政。吏批,李秉常爲校理,鄭纘先爲修撰,洪廷相爲兵曹正郞。以上朝報
吏曹判書趙泰采疏曰,伏以,臣復叨銓任,累辭不獲,冒昧承當,捱至七朔矣。今則大政已過,宜以長單,仰請恩遞,而身係藥院,事異常格,循例控籲,亦未能得,臣誠悶蹙,計無所出,敢以肝膈之懇,悉陳於前席,而微誠未格,兪音終閟,惶隕抑塞,罔知攸措。靜控是懼,雖不得不黽勉退出,而臣於本職,終有必遞乃已之勢,玆敢復冒萬死申暴,以冀聖明之更加諒察焉。臣性本懶散,且乏鑑識,曾於丙戌年間,待罪本職,旋卽僨敗,屈指今已十年,其矒於甄別,暗於取舍,顧前後無異,而筋力精神之衰耗,視昔不可同日語。臣雖欲驅策殘骸,召收餘魄,得免大顚錯,其亦難矣。況臣方忝保護之地,長在憂遑之中,固不可兼莅諸務,以致抛曠之患。至於選部之責,不但在於開政而已,又須勤加延接,專於酬應,庶可少效其職責,而顧臣本兼,旣多防缺五六字亦有苟簡之議,其何可牽繫濡涊,不早解缺半行卽今卿列中,曾經是任者,不爲不多。以下缺疏批見上出燼餘
上在昌德宮。停常參·經筵。
下直,南海縣監白時升,昌城府使金錫保,淸河縣監金世遇,包伊萬戶徐必華,居昌縣監黃鐸。
大殿,政院·玉堂問安。答曰,知道。
中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間聖候,熏熱往來,困惱·飽滿,膈間亦不淸利,寢睡不得安穩云。伏未審朝來,熏熱·困惱,腹部飽滿,膈間不淸利之候,其已減歇,而口淡及腹部以下浮氣,脚部牽引,加減何如?今日臣等與諸醫入診,詳察症候,宜當。中宮殿症候,夜來益復差勝乎?不勝終宵憂煎,敢此問安,竝爲仰稟。答曰,知道。朝來熏熱已歇,而困惱往來,腹部飽滿,膈間不淸利之候,比夜有減,口淡及腹部以下浮氣,脚部牽引,別無加減矣。勿爲入診。內殿症候,一向差減矣。
左承旨南就明再度呈辭。入啓。加給由。
吏曹參議李宜顯,牌不進,只推勿罷。
吏曹判書趙泰采上疏。大槪,敢陳玉堂變通事宜,冀蒙裁置事。入啓。答曰,省疏具悉。箚辭得宜,可不依施焉?評事,新錄後差出,亦未晩矣。
副校理李眞儒上疏。大槪,玉署新命,遽下於暫出畿壠之日,不敢坐待召旨,纔已來伏私次,而臣於館職,已有所自劃,守株之見,終難變改,玆敢畢暴危迫之懇,冀蒙鐫削。且於近事,竊有憂慨之忱,略此附陳,用備澄覽事。入啓。
大殿·中殿·世子宮·嬪宮,藥房·政院·玉堂夕問安。答曰,知道。
工曹參議趙泰億上疏。大槪,敢陳危迫之懇,乞命亟解職名,使得畢命田廬,以卒天地生成之澤事。入啓。
藥房口傳啓曰,卽者都提調李頤命,提調趙泰采,以副校理李眞儒之疏斥,未及承問安之批,一時迸出闕外,臣獨留在待批,事體極爲未安。何以爲之?敢稟。傳曰,提調牌招,可也。
傳曰,副校理李眞儒,明朝牌招。
內局提調趙泰采,牌不進。
院前啓,請還收河定配之命事。請還收鄭澔罷職不敍之命事。請還收權卨發配之命事。請亟寢趙尙健遞差及削黜之命事。新啓,掌令慶聖會,時在積城地,請斯速上來事,下諭。竝引嫌而退。引避兩款,俱非大段,以此爲嫌,無已太過?嫌不聯名,自有近例,不可以此,輕遞言官。當初停論,旣有意見,非議之來,何必爲嫌?停啓之際,雖或參聞,引以爲嫌,尤涉過重。請正言朴師益,大司諫李晩堅,掌令權熀,持平趙尙絅,竝命出仕。
答工曹參議趙泰億疏曰,省疏具悉。朝家之收敍,實出於不欲終棄之意也。鄭必東之疏,予本不爲是,而觀爾疏辭,尤可知其被誣矣。須勿過辭,從速察職。
內醫院官員,以副提調意啓曰,卽者提調趙泰采,牌招不進矣。當此藥院移直,夙宵憂遑之日,無以備員直宿,事體之未安,莫此爲甚。提調趙泰采,卽爲牌招,何如?傳曰,允。
內局提調趙泰采,再牌不進。
內醫院以副提調意啓曰,提調趙泰采,再牌不進矣。移直事體自別,而臣之獨爲直宿,極爲未安,何以爲之?敢稟。傳曰,明朝牌招。
政院啓曰,司諫李箕翊傳啓之後,以校理李眞儒疏斥三司,引嫌出去,批答雖下,而不得傳批之意,敢啓。傳曰,知道。
有政。吏批,李眞儒爲校理,洪啓迪爲副校理,洪錫輔爲修撰,朴斗世爲古阜郡守,金相玉爲泰仁縣監,龍岡縣令李秉常,泰川縣監鄭纘先仍任。以上朝報
行知中樞府事兼吏曹判書趙泰采箚曰,伏以,昨今以玉堂闕直,連缺七八字以在京無故之人,絶無可擬者,雖以李秉常·鄭纘先,缺六行恐合事宜,洪啓迪外邑之補,蓋出於許副缺五字除之後,旋卽內遷,可想其情理之切迫,而此與已赴任者,差有間焉。矧今事勢,推移無路,論以公私,自有輕重,啓迪所除外任,姑且遞改,竝與錫輔,還擬館職,而聞自本館,將有新錄之意,稍待事完,特許付畀一縣,俾遂其情願,似爲得當。在前如此之時,亦多此等變通之例,故敢此陳〈達〉,伏乞聖明裁處焉。取進止。箚批見上
工曹參議趙泰億疏曰,伏以,臣之獲譴屛廢,四年于玆矣。釁累極大,謗讟交積,身名僇辱,踪迹畸危,不復自齒於恒人,分甘永棄於聖代,不意頃年,遽蒙恩敍,軍銜例付,亦甚惶愧。每月常祿,旣不敢冒受,賀班宴禮,又不敢趨參,只爲聖候,閱歲違豫,未忍遠出,且緣中嬰危疾,就便醫藥,遲回郊郭,一味蟄縮,不料聖明,就加存錄,至有水部佐貳之命。噫,臣之向來所被罪名,何如,所遭人言又何如,而聖上之疏蕩牽復,至於如此,此豈臣夢寐之所到?手捧除書,感極而涕。仍念臣逖違軒陛,累閱星霜,山榛之思,水調之愛,耿耿中心,何日可忘,而況今聖疾復添,候班彌月,其在義分情禮,固宜一謝恩命,兼承起居,而顧臣私義,有不可弁髦廉恥,抗顔將行者,不得不疾聲號籲,以祈鐫免,伏乞聖明,少垂諒焉。噫,臣固奉使無狀,亦緣遭値不幸,終取狼狽之狀,業已畢暴於前日之原辭,今不敢復事覼縷,而蓋臣六字缺以犯諱之字,變式之書,默默歸奏,爭難百端,缺六行不能善爲周旋,以盡專對之責,竟致收議之齊發,臣罪臣亦知之。雖其論臣之言,未必盡出於平說道理,就事論事之意,臣之以此受罪,亦何敢辭,而如金鎭圭之乘時出力,終始擠陷,李萬葉之承望時議,至請栫棘,誠有萬萬危怖者,向非聖上之曲察而寬貰,則臣豈得尙延微命哉?惟其削黜之罰,未足以快時人之意欲,而又以使事僨誤之罪,未足以汚衊其平生。於是乎鼓煽譸張,訛謗迭起,遂欲驅臣於貪饕貨賄之科,始則權以不簡斥之,繼以金相玉以通貨名,而最後鄭必東之醜辱誣捏,遂無餘地。噫嘻,彼數臣者,其眞以爲,彼中財貨,推積途側,人可得以攫取而來歟?禮單例贈之物,皆有定數,使臣區處之道,悉遵謄錄。壬戌之行,一從丙申之例,臣等之行,又一從壬戌之例,例贈銀貨,全數出給於對馬島主,以充供木之價,臣等非敢自謂廉白,前例則然,牢不可破,雖使盜跖當之,無以施其貪,伯夷過之,亦無以表其廉,不過依前例處之而已。至於零瑣雜物,其數亦夥,而一倂按簿,分給於大小員役及倭人之從行水陸者,臣等雖欲黷貨,于何染指?同行五百人,皆所目覩,不特天知神知,而人之爲言,一至於此,乃以回還時,卜馱猥多之說,爲眩惑群聽之計者,殊不知回還時卜馱,一依去時馬文,無一匹增加,況我國禮單載去之諸馱,去時則多,來時則無,而今不問去時之如何,但曰還時之猥多,抑何意哉?要之去來時,橫亘道路,本不止數里,則不知馬文實數者,無怪乎疑其不簡,而必東所以臚列,謂□按覆者,亦不出於馬文元數之外,從事一行則員役最少,謂缺六字極虛妄。當初馬文,今猶按覩,實數多少可据缺四行二十領,每一領一櫃缺六字十把,每五把一櫃,櫃四,長刀二十條,每十條一櫃,櫃二,大屛風四十坐,每二坐一櫃,櫃二十,廚子臺副一坐,最大櫃一,凡爲櫃者四十七,其制極大且長,皆具外匣。此外馬島太守及諸院沙門所送,大小櫃匣,又不知幾許。凡此等物,臣等拿來之後,倭人運納於釜山,則萊伯·釜僉,眼同封裹,酌定擔夫,交付差員,直呈禮曹,仍以進御,其所裹櫃匣,盡歸本曹堂郞之分用,則卜物之輕重,擔夫之多少,民怨之有無,皆非數旬前拿來之臣等,所可預知,而湊合歸罪,無少疑難,抑何故耶?所謂奇貸異卉之說,尤非臣之所知。昔張騫,使西域,得葡萄而歸,雖以文忠公鄭夢周之賢,使日本時,有舟回乞得梅花去之句,花草之屬,何至傷廉,而臣平生,俾無此癖,一草一花,未果携來,同行上下,誰不知之?今乃疑臣以有所私獻,苟有是事,殿下豈不知之乎?必東又以臣各站責馬,鞭扑狼藉,抛棄節鉞,爲郵官拾得而追送等說,爲臣罪目,而臣等自釜山騎刷馬,員役則皆騎驛馬,而嶺驛畿郵,則每站夫馬,無不先期整待,臣等無所事於責立,惟是延豐·忠州二站,連源驛馬,全不來待,蓋聞兩方伯方交替,新察訪將上任,故驛馬皆已分往,見在者只數匹耳。臣欲留則就拿事急,欲行則無馬可行,進退維谷,罔知攸措。適會延豐縣監李命佐來見臣,言本官爲迎運關伯禮,多率牛馬,來待于此矣。禮單上來之期尙遠,可以此人馬往忠州,臣遂得以前進,到忠州地丹月驛,則牧使李裕民,亦以調發邑內人馬以待之,猶不能遍及於三使之行,臣及副使,僅僅作行,而從事一行,則無以充送,員役及卜馱缺五字送之,蓋諸郵合力,而猶患不足之馬,乃欲咄嗟立缺四行半驛,嶺南吏告歸,臣遂移付本驛吏,使卽載隨,戒勿落後。及至前站,日暮而不至,始極驚怪,走一卒而促之,其人猶在家不發,新到察訪,聞而驚駭,卽令督還,此不過見臣拿來,頑吏之怠忽至此,而今以此,有若臣棄擲道傍,人乃拾送者然,此豈一毫近似乎?臣迂疏愚淺,百不猶人,而惟其平日所自勵者,只在於律己二字,況曾前言人之不廉者多矣?臣而不謹,其罪反甚於他人,歐陽脩所謂苟罹纖過,奚逭深文者,正是臣之至戒也。是以常時勉飭,有倍於恒人,而一事狼狽,群憾朋興,憯鋒毒鏑,叢攢一身,積滓厚膩,挽河難洗。權劾臣之後,語臣至親曰,忠牧李裕民之言如此,鄭必東亦忠州人也。年前嘗再劾臣,而皆不見售,陷害之心,久而未逞,至於今三劾臣不知止,其亦甚矣。雖然,臣之平日言行,苟能見信於人,寧有是哉?此臣所以反顧慙痛,拊心冤迫,歷四歲而如一日者也。噫,前後毁臣者之言,不止於三至,而殿下之俯燭而深察之者,有踰於曾參之慈母。當權之始劾臣也,儒臣吳命恒,筵白臣冤狀,則殿下開釋備至,至以予亦知其不然爲敎。及必東以爲,居在洛傍,聞知最詳,質言不已,則殿下猶以爲,其所爲言,似不近理。吳命恒被斥必東之後,又爲疏辨,則殿下又諭以鄭必東論信使事,旣不近理,且未得當。厥後憲臣金斗南之疏,略又辨明,則聖批有曰,昨年鄭必東之論信使,誠未見其得當。前後所敎,一節加於一節,自念無狀小臣,何以得此於聖明之下哉?昔漢馬援之於光武,其際遇之隆盛,何如也?一見便知非刺客奸人,而及其終身任使,勳庸茂著之後,乃反疑明珠文犀之謗,終至藁葬城西,而莫缺十字若是難矣。今臣不及於援遠甚,毁臣者之多乂缺四行半,豈臣一念之所敢萌,亦豈當當世人之所期者哉?且念臣等三人,同時銜命,同歷險阻,至於使事凡百,皆臣主張,凡有罪咎,理合專責臣身,而波及兩价,混被譴何。又世之嫉臣者,急於持臣,都不區別於兩价,李邦彦則含冤未暴,死淚盈睫,任守幹則雖蒙收復,而職是冗散,陳辨無路,泯默至今。今乃使臣得蒙此恩命,而開其自明之路,是逝者之限,生者之冤,皆可得以少洩矣。玆敢不避煩絮,輒將儒臣·憲臣所嘗辨而未盡者,悉陳於黈纊之下,雖明日滅死,亦無餘恨,更有何念?或及於彯纓結綬,揚揚世路哉?歲月雖久,從前之累名難濯,榮眷雖新,廉義之大防難隳,廁迹周行,已矣絶望,封章控免,亦不能以時上徹,以致月移而歲換,尙今一味虛帶,雖緣聖候添加,號訴路阻,而臣之恧縮不安,於是乎益甚矣。今始冒萬死哀籲於靜攝之中,而辨條甚多,文字自至支繁,臣尤死罪。若其風波怖畏,疾病沈痼,不堪復備陳力之狀,煩不暇竝陳。伏乞聖慈,俯諒情勢踪迹,不合復玷於朝班,亟命遞解臣新授職名,俾臣得以守分蓬蓽,省愆田里,息黥補刖,以了餘生,以卒天地生成之澤,不勝幸甚。臣無任屛營祈懇之至。疏批見上出燼餘
上在昌德宮。停常參·經筵。
左承旨南就明三度呈辭。以國忌齋戒,留院。
政院啓曰,校理李眞儒明朝牌招事,命下矣。疏批雖未下,亦爲出牌乎?敢稟。傳曰,當面諭,卽爲牌招。
大殿,政院問安。答曰,知道。
中殿·世子宮·嬪宮,藥房·政院問安。答曰,知道。
藥房啓曰,伏聞夜間聖候,熏熱煩轉,困惱呻吟,飽滿,膈間亦不淸利,寢睡不寧云。伏未審朝來,熏熱·困惱及腹部飽滿,膈間不淸利之氣,其已減歇,而口淡及腹部以下浮氣,脚部牽引加減,何如?今日臣與諸醫入診,詳察症候,宜當。中宮殿症候,夜來漸益差減乎?不勝終宵憂煎,敢此問安,竝爲仰稟。答曰,知道。朝來熏熱已歇,而困惱往來,腹部飽滿,膈間不淸利之候,比夜有減,口淡及腹部以下浮氣,脚部牽引,別無加減矣。勿爲入診。內殿症候,一向差減矣。
謝恩,校理李眞儒。
正言朴師益,掌令權熀,修撰魚有龜,持平趙尙絅,牌不進,依承傳罷職。
內局提調趙泰采,牌不進。
內醫院官員,以副提調意啓曰,提調趙泰采,今朝又違牌不進,當此移直之日,問候議藥,何等重大,而臣之獨當,事體道理,俱極未安。都提調則拘於體例,不敢請召,提調趙泰采,更爲牌招,何如?傳曰,允。
傳曰,校理李眞儒,當爲引見,留待。
內局提調趙泰采,再牌不進。
傳曰,校理李眞儒引見。
吏曹啓曰,臺諫有闕,政事,取稟。傳曰,過國忌後爲之。
大殿·中殿·世子宮·嬪宮,藥房·政院夕問安。答曰,知道。
校理李眞儒牌不進,罷職傳旨。傳曰,只推勿罷。
內醫院官員,以副提調意啓曰,提調趙泰采,今日再牌不進矣。當此侍湯憂遑之日,省記將入,而臣獨爲直宿,其在事體,極涉未安。都提調拘於體例,不敢請召,提調趙泰采,所當更請牌招,而一日三牌,亦無前例,何以爲之?敢稟。傳曰,明朝牌招。
大司諫李晩堅,就職。
校理李眞儒引見時,上曰,兪相基之事,極爲駭愕,而無人言之,所論如此,予甚嘉尙。如有加知之事,則陳達,可也。李眞儒曰,相基之事,欲以言語陳白,則靜攝之中,殊涉支蔓。先正門生及儒生辨疏,拘於禁令,到今未徹,入覽則可以洞察事矣。上曰,若干陳達,可也。眞儒曰,相基,卽先正四十年敎育之人,而義同父子,非他師弟之比也。欲刊兩祖共編之書,則當告稟於先正,而渠於上京時,歷見先正,而終不提及,潛囑於判府事李頤命,以爲陳白開刊之地,而歸路見先正,始言請刊之事,先正問其筵說,則答以不知,其後私書往復之際,尹拯則以爲共編,而相基謂之獨編,以悖惡之說,侵辱尹拯及其父先正臣尹宣擧,罔有紀極,遂至相絶矣。承旨沈壽賢曰,臣新從湖中來,知其事實矣。此書共編之狀,世所共知,而尹拯之意,亦非不欲刊行也,但以其共編實狀,全不陳達,徑先刊出爲未安,必欲書報筵奏大臣,以待更陳實狀,然後從容刊行,而吾家書之說,乃是尹行敎往復書中語,元非尹拯所言也。父與師共編之書,至老持守,生前尊慕,無一分減歇,而相基屢次貽書,肆意侵逼,終至於告絶,以其私力,汲汲入刊,仍以呈進,必欲實其事者,豈非可駭之甚乎?眞儒曰,權尙夏疏中,家禮祝之說,亦有曲折,先正臣尹宣擧父子,與故相臣宋時烈,先正臣宋浚吉,故進善鄭瀁,會于湖中遯菴書院,語及源流事,而源流最初本,內面題目,時未及書之,尹宣擧,欲以源流爲名云,則宋時烈謂以集解之名爲勝,尹宣擧亦稱好矣。其後鄭瀁謄出一本之際,兪棨已死云,而瀁之孫正郞洊,親言於小臣曰,不知謄出於何處,而其卷數旣同,綱與目,無一字加減矣。集解果是棨獨自創始之書,則詳略必有不同,而今其書,無一字加減,以此觀之,集解便是源流,源流便是集解,若初名以集解之後,改以源流,則相基家,必有集解舊本,何獨於鄭洊家有之乎?且山泉齋中撰輯時,必有可考文字矣。相基與尹拯往復之際,如此緊證,一不提及,何也?鄭洊家在堤川,與權尙夏住近,尙夏初不知有集解,聞鄭洊言,而始知之。其後願見於鄭洊之子,因欲以爲左契,仍送林川兪相基所云。尙夏疏中旣以爲,自少出入兪棨之門,熟知源流事云,則何以全然不知集解之名,聞洊之言,而始知之耶?告君之辭,豈容如是?判府事李頤命答尹拯書以爲,信宿靑林寺,見之之時,不知爲他家書云,蓋李頤命與尹拯爲至親,自初有與尹拯往復之事,故到今雖不敢變說而陳達,請刊之際,不少提及尹·兪共編之實狀,而以不干之兩宋,歸重陳達,其實則右相基,豈有如此之事乎?到今三司皆以爲,毒正之論,館學憑藉書啓,其醜辱罔有紀極,臣疏云云者此也。上曰,以上疏見之,兪相基事,誠爲駭愕矣。眞儒曰,相基事,極爲妖惡矣。如此之類,必爲嚴斥,然後世道之害,可以少祛矣。朴光世·尹志述及泮儒之醜詆,罔有紀極,若如向年郭景斗·鄭澔之事,施以投畀之律,則毒正之論,豈若是紛紜繼起乎?上曰,兪相基事,以疏辭見之,情狀絶痛,遠配,可也。上曰,向來空館時,儒生尹鳳五,托以所懷,敢稱儒者,自有眞假,先正之稱,不宜輕加,其所爲言,極爲駭異矣。公私侵侮,至於此極,故予已斥之,以士習豈容如是?終不可置之齋任,尹鳳五停擧,可也。
傳曰,兪相基配所單子,卽爲捧入事,分付。以上朝報
未時,上御大造殿。右副承旨沈壽賢,校理李眞儒,假注書趙榮世,記事官尹惠敎·兪拓基,入侍時,上曰,校理進來。眞儒進伏。上曰,昨見上疏,初頭慨然於先正之被誣者,甚可嘉矣。眞儒曰,近來三司疏章阻隔,久無爲先正,陳達其被誣之狀者,故適有除命,雖未行公,越分陳白,方爲惶恐矣。上曰,故尹判府事,乃朝家禮遇之臣也。不幸新喪儒賢,年久而每不忘,意外醜詆,肆然侵侮,未有如近日之極。今見爾疏,首擧此言,極可嘉矣。眞儒曰,年來斯文多變怪,怪鬼之輩,接迹而起,恣意構誣,臣不勝慨然,敢有所陳矣。上曰,大司憲所作序文,令該曹毁破板本,第一件也,鄭澔特罷,跋文拔去之意,已及於備忘中矣。序文追後見之,而侵斥則近於鄭澔,而少無所感,平日禮遇之臣,慘被誣詆,常時尊禮,而如此文字,置近見之未安,故自內已爲拔去燒火,而改粧矣,自內所爲之事,外間未及知之矣。眞儒曰,權尙夏所作之序,有甚於鄭澔,至比於邢七狼狽,恣意詬詆,薰蕕不可同器,二文皆可去之,而板本毁破,然後可矣。今已御覽之後,無數遍印,恐招譏議於後世,必毁破然後可矣,故敢達矣。上曰,鄭澔之跋文已去之,而序文自內又去之,板本雖不毁破,予意已定矣。疏中所陳,一日弁卷,則先正受一日之誣,二日弁卷,則先正受二日之誣者,是矣。眞儒曰,尊賢之聖德,至矣。上曰,今番鄕儒朴光世之疏,醜辱先正,罔有紀極,實合投畀之典,而參酌還給,不以爲罪者,非不知渠之情狀之痛惡,而亦有意而然也。眞儒曰,此輩見徵勵之典,不如前日,初則堂箚諫啓,稱以儒相矣,今則公肆誣辱,誠可痛心。上曰,今番趙尙絅之疏以爲,儒賢之疏,異於他疏,不可久置,入覽賜批爲言,見之不非,故入之而下批矣。其後以近日事見之,則乃是見欺於趙尙絅也。戊寅冬,以父子師生,孰重孰輕,有備忘矣。今去戊寅,幾至二十年,厥後筵中,或疏章間,無敢擧論此是非者矣。以卽今此事言之,前年冬特罷鄭澔,拔去跋文之後,政院·玉堂,連請還收,而猶未敢肆然矣。大司憲權尙夏,疏出之後,紛然齊起,蹴踏凌藉,一則曰背師,二則曰背師,今後大覺其見欺於尙絅矣。戊寅年後,猶知士論可畏,分義亦有所嚴畏矣。前年鄭澔還收之請,亦未敢斥言,而大司憲疏出後,罷職薄罰,猶敢爭執矣。趙尙健,投畀無惜,而末減削黜。且趙尙健疏批中,亦以不以先正待之,鄭澔至請還收等語,爲敎矣。今則兩司俱發,視若直言,見之可笑,世道亦怪異矣。見欺尙絅之狀,今始覺得,乃知其墮於術中矣。大司憲疏入啓之後,不少疑難,乃敢如此,視若直言正論,趙尙健,亦豈獨爲之乎?必有指嗾之人,而兩司齊發,見之可笑矣。眞儒曰,初則表裏和應,稱以儒賢,而渠輩尊崇之權尙夏疏,則不入而留院,其時輪回臺疏,李鳳翼之疏,則乃反入之,此則乃欲逐都承旨李善溥,以遏其儒疏捧入之路,而然後始使趙尙絅上疏,得徹權尙夏留院之疏,尤極無據矣。且以權尙夏之疏言之,至謂之人心晦塞,不以爲異,父師輕重之聖敎,旣如此,則少有嚴畏分義之心者,安敢謂之人心晦塞乎?眞儒曰,聖上尊賢之心,終始無替,不勝感激。但醜詆之徒,公肆侵侮者,有以啓之也。郭景斗·鄭澔投畀之時,則有所懲勵矣,今則病患中,每施寬厚之典,故如此矣。上曰,頃者家禮源流事上疏,勿捧之擧,疏中言之矣,言則是矣。儒疏勿捧,非爲他事,欲爲鎭鬧矣。當更思量而處分矣。眞儒曰,毒正之疏,則無數入之,而扶正之論,一未上徹,士林抑鬱。若一覽則可伸士氣,此實士林之幸也。上曰,當思量處分矣。眞儒曰,權尙夏所撰宋時烈碑文事,渠輩推而上之朝廷,其所謂尹拯與鑴黨符同殺宋之說,誠極無據矣。上曰,此甚誣辱先正矣。眞儒曰,不特誣辱而已,此事果然,則雖是先正,何可以先正待之乎?尹拯果搆宋之事,亦當明其所以,此言若果出於構誣,則亦當有處分矣。上曰,藥院提調,請留三司疏章事,藥房提調,非不知言事疏,捧留之未安,而有癸亥年已行之例故耳。臺諫請寢有所執,提調援例請留,亦有所執,而三司疏捧留,果爲未安,則爾疏中陳白,夫誰曰不可,而壅蔽等語,多不擇發,不知其是矣。眞儒曰,雖以左議政上疏見之,異於癸亥年矣。卽今聖候彌留,率土之民,孰不憂遑煎迫?然而藥房事體,當政院私相通議,支蔓不緊之疏,則可以退却,而三司人主之耳目,豈可全塞乎?頃日趙尙健之薄罰,終日爭執,眞爲保護而已,則果若是乎?上曰,三司疏,與他有異,仍留未安之言,是矣,而措語間,多不擇發矣。眞儒曰,三司疏,若欲沮抑,則近年聖候沈篤之時,何不爲之?三司皆是毒正之論,而或恐入啓,以致風浪,臣疏所謂,出於私意挾雜者,以此故也。上曰,吏判趙泰采事,措語尤爲過當,多不斟量矣。眞儒曰,臣則以爲斟量矣,銓地乃權衡人物之任,而三司無一間雜,皆用純色,自有黨論以來,未有甚於此時,雖有多臺之闕,亦必爲如此矣。侍從之臣,無故枳塞者,不知其幾人,安有如此縱恣之事乎?上曰,若謂之注措之間,有未公平則可矣,而縱恣之云過矣,未知其是也。眞儒曰,趙泰采,任使旣久,聖敎固不得不然,而近來銓官未有若是之甚者,故過當可言之地,略及其縱恣之狀矣。上曰,吏判事,措語間多有不擇,縱恣等語,所達過矣,未知其是矣。注措之間,謂未公平則好矣。李禎翊事,所白不爲非矣。當初所坐非輕,故至今不爲落點矣。癸巳年,李觀命,在銓曹上疏,批以李禎翊之擧擬春坊·臺省,終未得當,是予所以靳點者也。如此之人擧擬,終未知其得當,而縱恣等云,未知其是矣。上曰,因大臣箚子,緘問於考官矣,或云不參,或云同參,法殿會坐,亦非久遠之事,而如此之事,猶未直諫,有過於此者,尤無以知其實狀矣,予甚慨然矣。年數不遠,果不參則無論甲者乙者,皆當云不參,如果同參則亦謂之同參,可也,而或云同參,或云不參,無由知其實狀矣。眞儒曰,近來黨論日熾,而此則異於他事,曾經冢宰之重臣,以暗昧之事,至於此境,同朝之人,一從所見陳白,可也,而初則移李墪,末又移之於李彦綱,可知其誣飾矣。沈壽賢曰,自上以無由知其實狀爲敎,其時臣擬試官望入來,而不得受點矣。食後承牌入來,聞墪之往坐兵曹,問其去就於兵曹,則時已出去矣。落點在於申時,而問其去就之時,則乃午前也。落點在於申時,而謂之落點後出去云,況闕門何如,留門何等重事,而旣閉之後,謂之還開,以此見之,可知其他矣。眞儒曰,李墪之事,國人憐之。至於貞夫人安氏,十二條件,似當問之矣。雖以向來刑判權尙游治獄事觀之,人心不服,擧皆拂鬱,今當公正處之,臣則固未敢陳達其冤與不冤矣。上曰,仁政殿內,旣爲同坐,果參則當謂之參,不參則當謂之不參,而論議爲二歧,其時見緘辭而自語以爲,每事如此,則朝家無由知其實狀矣。眞儒曰,其一則必欺君矣。如此之事,何可仍置乎?上曰,金普澤緘辭中,緊着一篇精神,自爲進去者,及三下不可,況三中乎云者及作者手段云者,有若閔鎭厚上疏中,他考官同情,而自李墪退坐云者,然金普澤緘辭中,命官不招而自爲進去云者,有若不待招,而渠自擔當者然,雖未知其實狀之如何,而其言不泛然矣。眞儒曰,當初金相元疏陳李彦綱科場用情云者,乃張本也。閔鎭厚繼陳,而金普澤乃助應也。雖父子兄弟之間,請爲某也用私云者,苟有人心,不可誣也。李墪常時褊隘,則其豈有往見吳遂元之理乎?吳遂元非一家間,則私情自爲之,容或可也,而豈可轉請於他人耶?李墪自上任使旣久,豈不知之乎?驕亢則甚矣。一張書札,猶可以行私,則何必親往見之乎?大冢宰何如職耶?終不可置之黯黮之科,一審更査,在所不已矣。上曰,藥房都提調所陳,請前日通淸之人,贊善·進善等職備擬事,及儒生向學之人,翊衛司參下調用云者,其言不爲非矣。眞儒曰,若泛然以選用爲言,則不爲非矣,而以作新儒者爲言者,識見不足,士而希覬爵祿,方爲向學,則豈不有害於世道乎?以大臣之道言之,則識見不足,故敢達矣。上曰,爾以本職爲辭,而吳命恒之疏,謂有遺珠之嘆者,非謂被錄之人不合也?須勿過辭,從速察職。眞儒曰,不敢在此更瀆,當退而疏籲矣。諸臣遂以此罷出。
校理李眞儒疏曰,伏以,臣於日昨,適出畿壠,因疾淹滯,今始還次,玉署新命之降,已有日矣。馹召之旨,交違於中路,臣驚惶感激,罔知攸措。當此玉候添苦,藥院竝直之日,職在問候之地,宜卽竭蹶趨造,少伸犬馬之誠,而顧臣臲卼之踪,不敢冒玷經幄之任。臣於昨年辭疏,雖已略暴微悃,而倉猝承牌,未及畢陳所蘊,區區忠悃,尙未蒙天日之俯燭,今於寵命之下,臣何敢徒畏煩複,不復罄渴,以自阻於仁覆之下哉?夫玉堂掄選,何等重大,而曾經東壁之人,抗疏自論,斥之以不公,請之以改錄,則此其意,果只爲遺珠而發耶?其不備於新錄,斷然可知,而吳命恒之向後累疏,乃反諉之於當錄者之見漏,而略不及被錄者之合與不合,辭語囫圇,無少別白若是,而欲使當之者,謂以未必指己,而晏然冒出,不亦難乎?苟使命恒疏意,專出於只惜遺珠,則請以改錄,容或可也。旣請改錄,而未嘗以全錄之無疵爲言,被錄之人,自在當汰之中,館錄卽一未了之案,臣雖無似,亦不至於全昧廉義,則其何敢不顧嗤點,抗顔冒陳,自甘爲貪榮喪恥之一鄙夫哉?臣之守株之見,自畫已久,終不得一肅恩命,以伸分義,臣之積逋之罪,實難自逭。伏乞聖明,亟命鐫削臣職,仍命選部,勿復擧擬於館職,以便公私,不勝幸甚。今臣旣不敢自處以論思之職,越分進言,誠有僭妄之罪,而顧今居殿下三司之任者,不外乎一時之私黨,相助匿非之風,日加月深,聰明蔽於上,黨與成於下,無一人爲殿下言者,臣若不言,是負聖明也負國家也。玆不得不略效愚衷,惟聖明澄省焉。噫嘻,大賢新喪,變怪百出,鬼蜮之輩,祖述權尙夏·鄭澔等,毒正之論,前後換面,醜辱罔極,何幸聖明在上,如日中天,洞察此輩之情狀,昭辨先正之厚誣,前後聖敎,嚴正痛快,一脈正道,賴以維持,此誠斯文莫大之幸。凡在士林,孰不欽仰,而第處分猶有所未盡,懲礪猶有所不嚴,事實猶有所未燭。夫尙夏序後之文,誣詆先正,倍蓰於澔之文,而特以睿覽,適在於罪澔之後,故澔跋雖去,而尙夏之文,尙弁於卷首,殿下以尙夏謂在平日禮遇之地,特爲斟量,好樣待之,不竝罪斥,固不害爲優容之量,而至於其文,則一日弁卷,先正受一日之誣,二日弁卷,先正受二日之誣,況可以置之香案,便作傳後之文,以貽先正無窮之辱哉?亦宜一如鄭澔之文,拔去於卷中,序跋板本,仍令該曹毁破,使詖淫之說,不復行於聖明之世焉。家禮源流之兩臣共編,明白無疑,而兪相基之必欲自專,密囑相臣,誣達天聽,歸見先正,祕諱筵說,中間幻弄之狀,難以毛擧,而奔走勢利,背負四十年敎育之恩,至以己酉以前文字等語,藍田呂氏罪人之說,誣辱先正父子,罔有紀極,醞釀世道之變怪,惹起滔天之風浪,相基之罪,可勝誅哉?如此妖惡之人,不可不嚴懲其罪。至以尹志述·朴光世等,無倫悖惡之語,有非頃年郭景斗之比,而處分之嚴,大異於前。今番泮儒尹鳳五等,藉聖廟之重,托捲堂之名,乃敢於書進所懷中,至以先正之稱,不可輕加,儒者自有眞假等語,公肆侵侮,無復餘地。太學賢士所關,不意此輩之醜正,乃至於此也。聖明旣燭其情狀之可痛,而罪罰不加,臣竊慨然。噫,先正道德之尊,標準一世,聖上禮遇之隆,逈出千古,雖平日媢嫉之人,猶不敢顯言直斥者,蓋出於畏士論也,畏朝廷也。惟彼幺麼趙尙健,乃敢挺身投疏,肆口凌辱,極其悖惡,此誠數十年來,所未有之變怪也。此輩之意,不過見殿下近日懲礪之不嚴,自以爲恣意醜正,猶可以無事,前後繼起之言,愈出愈怪,必欲眩惑天聽,顚倒國是而後已,今日受殿下言責之任者,苟有一分是非之天,惟當請罪之不暇,而惟彼澔·尙健等,黜罷之薄罰,猶且汲汲請寢,甚至兩司齊聲,有若直言讜論之橫受匪罪者然,其亦無嚴矣。聖上每每寬容,蓋出於鎭定之意,而以臣觀之,則所以鎭定者,適所以激之也。前後醜正之徒,若不一倂投畀,有若庚寅罪澔之爲,則臣恐毒正之徒,接踵而起,士林之禍,無所不至也。伏願聖明,廓揮乾斷,亟嚴懲礪之典焉。向日藥院,以事係家禮源流疏章,上候平復間勿捧事,稟定於榻前,惡是何言也?若以有妨於靜攝爲慮,則凡係疏章之煩蔓者,令政院斟量緊歇,或捧或否,則容或可也。單擧一事,設禁勿捧,抑何意也?蓋其時先正門生及士林辨誣之疏,來滯闕下,而權尙夏之疏,亦已到院,兩疏一時俱入,則彼此是非,自難免於聖鑑之下,故必欲阻格儒疏,而欲掩其取舍之迹,尙夏縣道之疏,一例姑寢。及夫疏儒被罰,疏事沮敗之後,趙尙絅之疏出,而尙夏之疏入矣,其表裏排布,費力經營之狀,雖以殿下之明,猶有所未燭者。頃日筵中,乃以儒疏,一切防塞事,至下特敎,其時入侍承旨李縡,縷縷陳達,請寖成命,誠得事體矣。噫,士論國家之元氣,元氣不振,則國乃滅亡。彼此儒疏,一倂捧入,邪正是非,辨若黑白,使人心厭服,國是大定,則此乃人主建中建極,大公至正之道也。今乃不此之爲,厭接應之煩,慮紛鬧之端,設禁於國中,欲爲鎭定之道者,譬如聚沙壅水,安能禁其奔潰也哉?臣愚以爲,此擧無益於鎭定風波,而不免爲摧折士氣之歸,士論終不可遏,後弊亦甚無窮,伏願亟收成命焉。三司疏章勿捧之命,雖因大臣陳箚,今已還寖,而三司乃殿下耳目之臣,雖在君上寢疾之日,隨事規戒,乃其職耳。近日藥院專以阻搪壅蔽爲主,何敢以三司疏章勿捧之說,肆然陳達於黈纊之下乎?此實國朝三百年,所未有之駭擧也。噫,自古居藥院保護之地,當侍湯憂遑之時者,凡幾人矣,而歷觀前史,未聞以酬應之煩多,竝禁三司之疏章,豈古人愛君之誠,皆不及於今人而然哉?誠以言路之通塞,係國家之安危,雖當靜攝之中,亦不可一日無匡救之言故耳。臣未知藥院此擧,果無甚麼挾雜,而專出於保護之意耶?臣恐長此不已,則其流之弊,終至於小人居間,壅遏言路,簸弄國柄,將無所不至,可不愼哉,可不懼哉?入侍知申,所當繳還之不暇,而默無一言而退,國家之置承宣,豈端使然哉?噫,儒疏之禁設,而爲先正辨誣之疏,登徹無路,惟彼泮儒醜正之輩,則憑藉所懷,恣意詬辱,至於言地,則如尙健之輩,接迹而起,肆口毒正,惟意所欲,而若夫士類之扶植正論者,無一人廁迹於三司,齎憤隱忍,莫之開喙,扶正之路漸塞,而毒正之門日廣。向非聖學高明,篤信先正,不待一人之言,而洞然辨析,則士林之禍,不知將至於何所也。殿下於先正之被誣,雖已揣其大略,而彼輩粧撰之,不翅三至,士林對辨之語,曾未一徹,事實源委,亦何由盡得其詳哉?所可痛者,趙泰采一人之身,處保護之地,而侵出納之權,居銓衡之任,而操錮塞之柄,使三司無可言之人,使士林無得言之路,弛張紳縮,在其掌握,群情齊憤,國言喧藉,而謂不足恤,雖謂之濁亂朝廷,可也。試以近日政注言之,李世德·趙遠命之頃年一疏,專攻金吾,語頗切峻,旣蒙甄敍之後,則在泰采之道,宜其檢擧,況頃者聖敎謂無終棄之意,則尤當卽擬舊踐,而冗官散職,猶不擧論,有若修却者然。噫,陟罰用舍,卽人主之大柄,非泰采之私物,而今乃一循好惡,恣意壞弄,臣竊痛之。李禎益之所坐至重,見枳公議,積有年所,糜廩下邑,亦可謂待之太厚,而乃敢備擬於胄筵勸講之任,此亦放肆無忌憚之甚者也。頃日故判書李墪妻貞夫人安氏,當直上言,實出於爲夫訟冤,白首命婦,奔號於九閽之外,遠近聽聞,孰無哀矜惻怛之心哉?在聖上公聽之道,惟當付之有司,待其覆奏,察其冤否,從容處分,而至以李墪,本無可伸之冤等敎,遽下判付。噫,仁天無私覆,聖人辭不迫切,雖匹夫匹婦之呼冤,尙可徐察而審克,況冢宰之妻,瀝血哀訴,情有可矜,事無可惡,而以聖上寬大之量,何其辭氣之太迫也?臣非爲一李墪地,所惜者累聖德也。況其所陳十二條件,皆係當問而處之,何一倂置之,不復査勘乎?假令李墪,無可伸之冤,更爲明査,覈其虛實,何所不可,而顧乃置之黯黮之科,而閉其伸白之路,此臣之所未曉也。噫,目今天災時變,式月斯生,陰虹貫日之變,又在於長陽之月,若使殿下政令施措之間,盡得其當,則豈有召災致異之端乎?此固殿下所當惕然動念處也。噫,冤鬱之氣,上干天和,匹婦呼冤,五月飛霜,今日災沴,亦安知不由於此等事也?考官緘問,初因大臣之箚,參以事理,揆以人情,則法殿同事之臣,宜無所見之異同,而諸試官中,謂李墪不參,合考者居多,其中數人,則或質言其終始參考,或含糊爲說,指意黯黮,彼言是也,則此言非也,此言是也,則彼言非也。彼此之中,必有欺君之人,苟有欺君之人,則在法罔赦,而的知其時事狀者,莫過於主試大臣,前後章箚,皆以大臣爲證,而大臣徒以緘問之不及,終無一箚明言者,抑何故也?李墪合考之參否,爲科事之一肯綮,在大臣之道,所當不待緘問,悉陳其時目見之實狀,以破群議,如或不然,則諸緘畢到之後,亦不可無言,況原任大臣向日之箚,以主試大臣爲證,大臣烏可終始默然而已乎?若使諸考官之緘,皆無異辭,一如大臣之意,則不言猶可也。今以彼此緘對之有異,至有置之之敎,則大臣諉以已經勘處,袖手傍觀,終無別白,臣誠莫知其故也。臣固知一言出口,衆怒朋興,而目見國事之日非,不敢隱默,愚忠所激,言不知裁,狂妄之罪,無所逃矣。臣治疏將上之際,得見邸報,則藥院入診時,都提調李頤命,以士論橫潰,士子之留心學問者漸斟,其在崇儒之道,不可無作新之道爲言,而請以前日抄選通淸之士,差除贊善·進善·司業等官,京外儒士之向學者,亦令抄選,擬差衛司參下,而蒙允矣。噫,夫贊善等官,自是儒臣之職,當世苟有學問之士,合於斯職者,則畀其任而展所學,固不害爲甄拔幽隱之道,而若夫朝家作新敎導之方,則必以古聖王,躬行心得,尊德樂道,表率萬方,網羅群賢,然後思皇多士,生此王國,自至於棫樸菁莪之化,不期於作新,而自然有蔚興之效矣。今大臣則慮不及此,只以職品之高下,次第分等,隨窠差除,有若東京三老車印示諸生之爲,要爲作新多士之階梯,當今之士,苟有自好之心者,孰肯甘心冒進,而不知恥哉?大臣之待學問之士,亦可謂□薄,而國家之所以開導者,終不免爲誘以利祿之歸,豈不爲駭四方之聽,而羞當世之士哉?臣重爲之慨然也。臣無任激切屛營之至。謹昧死以聞。無批答,以上燼餘
上在昌德宮。停常參·經筵。
夜五更,月暈。
大殿,政院問安。答曰,知道。
中殿·世子宮·嬪宮,藥房·政院問安。答曰,知道。
藥房啓曰,伏聞夜間聖候熏熱煩轉,困惱呻吟,引飮頻數,飽滿頗甚,膈間亦不淸利,寢睡不寧云,伏未審朝來,熏熱困惱,渴候及腹部飽滿,膈間不淸利之候,其已減歇,口淡及腹部以下浮氣,脚部牽引加減,何如?中滿分消湯五貼,已盡於昨日,夜間症候又如此,臣不可不與諸醫,趁早入診,詳察症候,議定湯劑繼進當否矣。中宮殿症候,夜來益復差減乎?不勝終宵憂煎,敢此問安,竝爲仰稟。答曰,知道。朝來熏熱減歇,而困惱頗甚,渴候未已,腹部飽滿,膈間不淸利之候,比夜有減,口淡有加,而腹部以下浮氣牽引,別無加減。內殿症候,一向差減矣。
內局提調趙泰采,牌不進。
校理李眞儒牌不進,罷職傳旨,傳曰,只推勿罷。
今日藥房入診時,湯劑今姑停止,狗寶仍爲連進事,榻前定奪。
大殿·中殿·世子宮·嬪宮,藥房·政院夕問安。答曰,知道。
判府事李頤命箚子。大槪,敢陳危迫之情,乞蒙挾私蔽誣之罪,以快人心事。入啓。答曰,省箚具悉卿懇。日昨前席,已悉予意矣。儒臣疏語之過當,何必深嫌?卿其安心勿辭,亦勿待罪,速出行公,以副至望。仍傳曰,遣史官傳諭。
今日藥房入診時,提調趙泰采,勿待命事分付,更爲牌招事,榻前下敎。
內局提調趙泰采,再牌不進。
校理李眞儒,罷職傳旨。傳曰,只推勿罷。
獻納申靖夏上疏。大槪,所引兩嫌,爲臣必遞之端,終不可一刻蹲冒,不得不復此號籲,冀蒙罷斥,兼附憂慨之忱,以備財擇事。以國忌齊戒,留政院。
內醫院官員,以副提調意啓曰,廚院移直,事體至重,而提調之連日闕直,曾所未有。臣之獨爲直宿,殊極未安,提調趙泰采,所當更請牌招,而一日三牌,亦無前例,何以爲之?敢稟。傳曰,明日牌招。
寧陵忌辰祭所內摘奸。以上朝報
行判中樞府事李頤命箚曰,伏以,臣以無狀,久叨重任,再被危辱,而包羞復入,徒恃區區之血忱,不顧譏謗之叢集,前日入對懇辭,未蒙矜諒,畢竟顚沛,亦所逆料。昨者儒臣之言,可謂罔極,其所謂表裏排布,費力經營,果無甚麼挾雜,而專出於保護之意云者,莫非奸壬之情狀,人臣之大罪,流弊之憂,至以將無所不至爲言。臣乍看心戰,不敢一刻晏然於禁直。夕候未及承批缺六字闕外,以俟譴責,今過二日,而尙無處分,又缺四行,伏乞聖明,亟命先遞臣內局之任,移授缺四五字,治臣挾私蔽誣之罪,以警有位,以快人心,不勝幸甚。取進止。箚批見上
未時,上御大造殿西翼閣。藥房入診時,副提調李壄,儒川君濎,記事官李廷弼,記事官尹惠敎·兪拓基,醫官柳瑞·丁時梯·權聖徵·趙慶基·許坫·方震夔·玄悌綱·金德三·李徵夏·崔泰齡,入侍。
李壄進伏曰,去夜寢睡不寧,不至全失乎?上曰,間間入睡矣。壄曰,困惱渴候,何如?上曰,困惱一樣,渴候亦未減矣。壄曰,口淡,近日連有之,而自幾日有加乎?上曰,數日頗勝而旋加,加減無常矣。自大昨有加,今日尤甚矣。壄曰,口淡如此,故朝水刺太少乎?上曰,然。壄曰,飽滿及膈間不淸利,何如?上曰,去夜上腹飽滿俱甚矣。明後稍勝,而卽今一樣,膈缺五字利矣。壄曰,內殿症候,日日差勝乎?缺四行半雖不多而頗潤,其有快意乎?缺六字艱燥不能快放,故腹部飽滿矣。濎曰,小便澁滯,何如?上曰,近不澁滯,而一樣差勝矣。壄曰,腹部脚部診察,何如?上曰,唯。權聖徵曰,腹部皮緩,而脹氣未減,股陰亦緩,而姑無結聚處,脚部皮膚,一樣和緩矣。濎曰,下腹微似有硬,脚部一樣,而足跗上,指痕略有之矣。壄曰,中分消湯五貼,已盡於昨日,諸醫以爲,姑停湯劑,只進狗寶,爲宜云,問諸醫官,何如?上曰,問之,可也。瑞曰,累日口淡如此,兩藥兼進爲難,姑宜只進狗寶矣。時梯曰,數日內,口淡有加,飽滿亦加,兩藥兼進,有妨於口味,專進狗寶,姑停湯藥,宜矣。聖徵曰,兼進狗寶,而便道未快,不必專主疏利,宜進順利之藥矣。趙慶基〈曰〉,此湯劑久服,爲宜,而姑停五六日,只進狗寶,宜矣。許坫曰,湯劑,卽消補之藥,而今已十五貼矣。然猶飽滿,姑停湯劑,只進狗寶,若無效則更議他藥,宜矣。方震夔曰,專用狗寶,五六日,宜矣。金德三曰,湯藥無害亦無利,狗寶前後所進,已過十兩,而未知顯效,臣之迷意,俱停兩藥,三四日調補,則口淡似勝矣。李徵夏曰,姑停湯藥,只進狗寶,五六日,宜矣。濎曰,狗寶,臣尙未詳悟,頃日入診時,不免所達之糢糊矣。前日之效,未知得效於何藥,而尙今疑惑,前後所進已多,而今則無效,此後四五日加進,而見其效害,宜矣。上曰,湯劑姑停,而進御狗寶,可也。出榻前定奪
李壄曰,當此移直之時,都提調·提調,以校理李眞儒之疏,迸出而缺五六字其疏,所當同去就,而不敢使藥院一空,獨留缺四行敎,而今日兩時行素,終爲憂悶,夕水刺則以常饍進御,何如?上曰,以藥院之請,不得已許之,而今日乃正日,一日行素,烏可已乎?濎曰,狗寶非輕微之藥,數日來口淡有加,今朝水刺頓減,四年沈綿之病,雖閭巷之人,亦所愼攝,況以人君之尊,豈可强疾而行素乎?壄曰,更達惶恐,而以閭巷人言之,年老多病,則不能行素,況聖候調攝中行素,極爲悶慮,夕水刺則伏望命進常膳耳。上曰,縷縷陳請至此,當勉從焉。遂退出。以上燼餘
上在昌德宮。停常參·經筵。
巳時,日暈。未時申時,日暈兩珥,暈上有背,色皆內赤外靑。
下直,潭陽府使趙泰興,晉州牧使崔慶湜,信川郡守李世憲,金堤郡守鄭亨益,錦山郡守尹泓,永春縣監徐文佑,石城縣監宋鎭東,花梁僉使李養正。
大殿,政院問安。答曰,知道。
中殿·世子宮·嬪宮,藥房·政院問安。答曰,知道。
藥房啓曰,伏聞夜間聖候熏熱煩轉,困惱呻吟,引飮頻數,飽滿膈間亦不淸利,寢睡不得安穩云。伏未審朝來,熏熱困惱,渴候及腹部飽滿,膈間不淸利之氣,其已減歇,而口淡及腹部以下浮氣,脚部牽引加減,何如?今日臣與諸醫入診,詳察症候,宜當。中宮殿症候,夜來益有差勝乎?歸脾湯五貼,已盡於昨日,更令醫女入診後,可以議定繼進當否矣。不勝終宵憂煎,敢此問安,竝爲仰稟。答曰,知道。朝來熏熱,渴候已歇,而困惱往來,飽滿膈間不淸利之氣,比夜有減,口淡及腹部以下浮氣,脚部牽引,別無加減。勿爲入診。內殿症候,一向差減矣。
內局提調趙泰采,牌不進。
政院啓曰,吏曹郞廳來言,今日爲政事命下,而判書趙泰采,參判李觀命,參議李宜顯,皆以病不來,不得開政云。判書·參判·參議,竝卽牌招開政,何如?傳曰,允。
左副承旨南就明三度呈辭。入啓。遞差。
輔德李宖,忠州地掃墳呈辭。入啓。給由。
吏曹判書趙泰采,參判李觀命,牌不進。
吏曹參議李宜顯,校理李眞儒,牌不進,只推勿罷。
靈原君櫶上疏。大槪,臣之情理,有萬萬不得已者,玆敢冒死請暇於靜攝之中,伏乞聖慈,曲垂矜諒,許臣旬月之由,俾伸至願。且令亟遞臣所帶摠管之任,以幸公私事。入啓。答曰,省疏具悉。卿其勿辭往來焉。
判府事李頤命箚子。大槪,更申危迫之懇,乞蒙譴誅事。入啓。答曰,省箚具悉卿懇。筵奏本意,予所詳知,則意外人言,不必深嫌。卿其安心勿辭,亦勿待罪,速出行公,以副予望。仍傳曰,遣史官傳諭。
校理李眞儒,再牌不進,只推勿罷。
政院啓曰,吏曹判書趙泰采,參判李觀命,參議李宜顯,竝牌不進矣。推考及罷職傳旨,今方捧入,而開政命下之後,不卽擧行,事甚未安。判書·參判,更爲牌招開政,何如?傳曰,允。
又啓曰,吏曹參議李宜顯,旣有只推之命,亦爲牌招,何如?傳曰,允。
吏曹判書趙泰采,參判李觀命,再牌不進,參議李宜顯,再牌不進,依承傳罷職。
藥房口傳啓曰,中宮殿症候,入診醫女來傳之後,臣與諸醫,反復商議,則皆以爲,歸脾湯依前加入,加進五貼,宜當云。此藥劑入之意,敢啓。傳曰,知道。
禮曹正郞兪泰章,卒兵使李碩根,致祭後入來。
政院啓曰,吏曹判書趙泰采,參判李觀命,再牌不進,罷職傳旨,今方捧入,而開政命下之後,尙不擧行,事甚未安。所當更爲牌招,而一日三牌,有傷事體,何以爲之?敢稟。傳曰,明日開政。
獻納申靖夏留院上疏,入啓。答曰,省疏具悉。近來三司之臣,惟以醜辱先正爲急務,而扶正之論,出於一儒臣之疏,可謂不負其職責矣。今爾附麗時議,其所侵凌,無所不至,而遠配停擧之命,敢請還收,爾疏所謂背公死黨,實自道也。藥院銓曹事,予亦知疏語之過當矣。勿辭察職。
吏曹判書趙泰采上疏。大槪,四日之內,九違召命,本罪之外,增一大戾,不得不冒陳危迫之懇,乞賜鐫削,仍許譴退事。入啓。答曰,省疏具悉。儒臣疏語,殊涉過當,何必深嫌?卿其安心勿辭,速出行公。
府前啓,請亟寢正言趙尙健,遞差及削黜之命事。新啓,大司憲權尙夏,以當世之儒宗,荷聖上之禮遇,向來源流序文之作,亶出於明師道扶世敎之意,摭實直書,辭意嚴正,而殿下不究本事之如何,昨以先入爲主,前後辭旨之間,顯示厭薄之色,士林之抑鬱,有識之竊歎,久矣。乃者,校理李眞儒,窺測聖意,闖進一疏,專事詬辱,惟務快意,請拔去序文,毁破板本,及夫前席所達,則意益縱恣,語愈悖慢,醜正之態,樂禍之心,有不忍正視,尤可駭者。李眞儒於儒宗,素有世所共知之先怨,而乘時抵隙,甘心逞毒,至於斥扶正之公議,則罔恤內從之至親,竝請投畀之典,論已勘之科獄,則不顧同氣之戞逼,要售伸解之計,其蘊蓄私憾,誣衊儒賢之罪,已不可勝誅,而滅親誼冒私嫌,實係世變,大關國綱。如此放肆無嚴之人,不可不懲,請校理李眞儒,削奪官爵,門外黜送。答曰,亟停勿煩。末端事,專出於務勝之計,誠可駭異也。前啓,三司疏箚留院之命還收事,停啓。
大殿·中殿·世子宮·嬪宮,藥房·政院夕問安。答曰,知道。
持平金取魯啓曰,臣於縮伏祈免中,目見斯文之大變,忠憤所激,他不暇計。力疾詣臺,敢效討罪之義,冀聖明之一悟,而伏承聖批,辭旨極嚴。臣於此,惶悚隕越,自愧微誠之未格,而終亦不能無憾於日月之偏照也。嗚乎,國家之興喪,係斯文之隆替,故自昔聖帝明王,必以尊尙儒賢爲務,而是非者,乃天下之所公,非人主之所得以私也。殿下於大司憲權尙夏,平日尊敬禮遇者,逈出尋常,聖學高明,凡於事之是非,莫不洞見昭示,而獨於玆事,以其偏係之私,先着於聖心之故,不究本事,厭薄儒賢,至燬其文,處分乖當,其所以待遇儒賢者,漸有不勝權輿之嘆,而前後聖敎,又不免硬定是非之歸,則識者之慨然憂嘆,固已久矣。彼眞儒,身居論思之地,不思所以導達聖衷,匡救闕失,乃反乘機闖發,投進一疏,恣意誣毁,甘心逞毒之狀,已極駭惋,而至於筵中所陳,則巧憯顯辱,益無所憚。渠雖謂聖明可欺,謂儒賢可誣,而獨不恤公議之至嚴乎?況不恤人言,力報先怨,急於黨伐,請罪至親,冒論科事,罔畏法綱,可謂無嚴之極,悖倫之甚。此而不罪,則將何以慰士林之齊憤,謝一世之公議哉?其累聖德而禍世道則極矣。臣之干冒威怒,亟請罪罰者,非專爲儒賢也,正所以爲殿下也。非專爲斯文也,正所以爲國事也。豈敢有强爲務勝之意哉?以殿下明聖,雖或偶蔽於一時,若於淸燕之中,反顧自省,則必有惕然悔悟之端,今乃不少審察,嚴辭拒斥,其於聖德之累,世道之禍,儒賢之誣衊,斯文之淪喪,略不顧念,循此以往,將何所屆?臣誠太息流涕而不足也。如臣無似,適忝臺地,旣不能一言回天,反承此情外嚴敎,將何顔面,一刻仍冒乎?請命遞斥臣職。答曰,勿辭,退待物論。
內醫院官員,以副提調意啓曰,移直侍藥,事體至重,而臣獨直宿,已至累日,不但凡事之苟簡而已,如或有議藥之事,則揆以事面,臣不可獨爲,提調趙泰采,疏批已下,卽爲牌招,何如?傳曰,允。
內局提調趙泰采,再牌不進。
傳曰,藥房提調趙泰采,又違牌矣。儒臣之言,旣知至果當,則不宜許遞,而撕捱至此,一向强迫,有乖禮使之道。提擧一人,連日直宿,亦涉未安,提調今姑改差,口傳差出。
傳曰,本兵重任,不宜久曠,而兵判尹趾仁辭單,加給由之後,尙不行公,明朝牌招察任。以上朝報
判府事李頤命箚曰,缺特以任使已久,雖有人言,不欲遽允其辭,且以忝備股肱之列,而稍存其體貌耳。固知天地父母,必賜終諒,但藥房移直,事體不比於直院時,提擧之官,一有不備,例多只待差出,其緊且重如此,何可以滓穢賤臣之故,一任其瘝曠乎?此則宜不待臣自辭,而速有處分也。今臣所被人言,分數人而當之,其罪亦重。苟其言之毫髮近似,雖萬死,何以塞臣罪也?臣誠口呿心掉,不敢與之費辭自辨,而只以臣保護不誠,尙未見聖候之康復,行身無狀,不見孚於同朝,惶懼愧恧,欲死無地。唯願遄被誅責,以快人心而已,伏乞聖明,深念保護之地,不容一刻虛曠,亟命先遞臣任,且治臣欺誣壅蔽之罪,以嚴國法,不勝幸甚。取進止。箚批見上
兼吏曹判書趙泰采疏曰,伏以,臣於直中,得聞校理李眞儒疏,攻臣身不遺餘力,不敢一刻仍在,蒼黃迸出,縮伏闕下矣。及見其疏本,其所以罪狀臣,搆捏臣者,無非從古權臣之目,雖使數人,分而當之,猶難免其重,何況叢集一身,而其能得保於鉅鋒駭弩之下哉?唯當走伏城外,以俟嚴譴,而藥院提擧之任,尙在身上,固不敢遠離楓宸,一疏自辨,亦豈無辭,而危怖之極,又不敢以文字煩冒,徒事違傲,至於胥命金吾,而亦未卽蒙處分,此必聖上以臣久忝保護之列,優容寬假,不忍一朝斥退,而移直事體,至爲重大,其不可使負罪之臣,一向虛帶議藥之地,累日空曠也,決矣。自前被斥如臣,而不遞仍冒者,曾所未聞,在臣之道,唯以獲罪爲期,尙何可論於去就之節乎?四日之內,連違召命,本罪之外,增一大戾,情窮勢急,不得不冒死。缺疏批見上
靈原君櫶疏曰,缺安山地,而本非永窆之處,故其時迫於葬期,姑爲權厝矣。臣父在□□每擬移窆,而喪禍連綿,家事零替,有意未就,遷延至今,臣懼先祖體魄之不寧,念亡父經營之遺意,日夜痛迫,積歲營度,始占葬地於豐德地,今將涓吉定行,而日子已迫,當此玉候違豫,百僚憂遑之日,有不敢仰控私懇,冒昧請暇,而顧臣卽今情理,實有萬不獲已者。玆不得不瀆擾於靜攝之中,伏乞聖慈,曲垂矜諒,許臣旬月之由,俾遂至願。且臣所帶摠管之任,旣係宿衛重地,亦不宜虛帶下鄕,以致輪直之苟簡,竝許遞改,以便公私,不勝萬幸。疏批見上
獻納申靖夏疏曰,伏以,臣荐被前後恩除於待罪北幕之日,纔登半途,又承納言除命,感激恩私,力疾趲程,旣已來伏私次,義當祗肅恩命,少伸區區之私,而臣於本職,有咫尺之守,前旣力辭必免,則今於去就,不可異同於前後。且於今番往返,有冒犯乘轎之失,雖緣賤疾之不任鞍轡,而其違越朝令之罪,在所難逭。又於慶源開市時,胡差陰奸女人事,有不能檢察之罪,旣已治疏自列,冀蒙譴罰矣,見格喉司,終未登徹,情地窮蹙,狼狽極矣。不得不又此呼籲於靜攝之中,伏乞聖明,察臣難冒之狀,亟賜遞斥,仍命勘臣前後辜犯,不勝大願焉。臣方自處之不暇,宜不敢論列朝廷是非,而旣在其職,當盡一日之責。伏見聖上日昨處分過中,有乖大聖人公好惡明是非之道,義不容含默,玆敢冒死仰陳焉。李眞儒之背公死黨,卽其本來伎倆,則藏憤蓄恨,乘時闖發,其言之無倫,固不足責,而獨所可惜者,殿下之擧措也。臣雖從外來,於家禮源流所爭一事,固未詳本末,而雖以彼此疏章文字觀之,明有主客之可別。兪相基之進經乙覽,欲明其祖編摩之實者,胡大罪也,而眞儒之仇嫉怨毒,必欲甘心而後已,如報私讐,其所搆罪,殆不成說,而乃殿下聽信其言,直加編配之律,臣竊惑焉。殿下曾有父師輕重之敎,曲爲儒賢地,而今相基則爲其祖而受罪,豈不冤甚乎?尹鳳五之身爲泮任,目見醜正之習,施以儒罰,乃所以爲先正也,爲儒賢也,而遽承嚴旨,書進所懷,辨破是非,在所不已者,而眞儒反以醜正目之,至請罪罰,殿下不少留難,遽有特停之命,瞻聆所及,士氣消沮,此豈鳳五之不幸哉?誠可謂斯文一厄會也。儒賢文字,事體自別,眞儒之敢請毁去,欲沒事實者,已極放縱,而殿下則又已先眞儒之言,而手燒之矣。殿下誠以其文字爲不當存,則宜卽出諸公朝而拔去,使一世曉然知聖意之所存,而乃自內付燼,初不使外庭知,豈不有乖於光明底道理耶?殿下於堂箚諫疏之批,有厭薄之云,不亦過乎之敎,而今者眞儒之疏,肆意醜詆,蹴踏誣辱,無復餘地,而殿下曾無一言譴責,甚至於斥其言火其書,而不悟擧措之顚倒,若此而尙可謂不出於厭薄乎?臣於是,竊恨殿下言語之不誠,扶抑之太偏也。至於鄭澔·趙尙健之前後被罪,不以其罪,則居三司,烏得無言,而殿下之不少開納,已有歉於翕受之德,而眞儒猶以寬容咎殿下,直請投畀之典,至以庚寅之大進退,冀望於殿下,其亦可羞也已。藥院之前後請勿捧儒疏及三司疏章,固出於未及周思,而身居保護之地,慮其有妨於靜攝,究厥本心,亶出臣子之至情,有何挾雜之可言,而勒加以排布經營等語,人之爲言,胡至於此?近來傾奪之際,拳踢之及,必先政曹,已成痼習,稍知自好者,不欲身任其事,而眞儒今乃挺身擔當,無所顧忌,粧撰搆捏,勒成罪案,其所爲言,罔有紀極,其亦憯矣。噫,黨習日痼,疑阻轉甚,今日之居銓地者,固難以厭服傍觀者之心,而若其用舍通塞,則一循公議,亦非一人之私自主張者,而眞儒急於求罪,至以濁亂等題目,橫加汚衊,必欲擊去而後已,亦可見其用意之不美矣。凡玆眞儒陳疏之言,專出於伐異之習,無非爲壞亂是非,眩惑天聽者,而至於爲李墪申白,則尤爲無嚴之甚矣。其弟眞伋,卽壬辰榜中拔去之人,則凡係壬辰科事,宜非眞儒之所敢容喙,而今眞儒不顧其嫌,肆然質言,亦可謂縱恣之甚矣。此等風習,宜在殿下之所深惡,而一言迎合,溫顔賜對,嘉納崇奬,如恐不及,畢竟殿下之失,乃至於此,凡在聽聞,莫不驚惑。似此擧措,豈是所望於殿下者哉?臣謂宜於眞儒,嚴加譴罰,以懲其罪,亟收兪相基遠配及尹鳳五停擧之命,然後方可以公好惡明是非,而不至終貽聖德之累,此在所不可已者。臣以當遞之人,冒嫌進言,固知不敢,而旣見君父之過擧,不勝憂慨之私,略陳草草數語,以效匡救之忱,惟聖明察其言,而裁其罪焉。疏批見上以上燼餘
上在昌德宮。停常參·經筵。
下直,淳昌郡守洪重範,慈仁縣監成起寅,開城經歷洪尙寅,泰仁縣監金相玉,保山萬戶李時參,金泉察訪李顯章,銀溪察訪金華重。
大殿,政院問安。答曰,知道。
中殿·世子宮·嬪宮,藥房·政院問安。答曰,知道。
藥房啓曰,伏聞夜間聖候熏熱煩轉,引飮頻數,困惱特甚,達夜呻吟,飽滿有加,膈間亦不淸利,寢睡無異全失,而卽今困惱一樣云。伏未審朝來,熏熱渴候及腹部飽滿,膈間不淸利之氣,其已減歇,而困惱特甚之候,俄間亦有所減乎?口淡及腹部以下浮氣,脚部牽引加減,何如?夜間症候如此,臣不可不與諸醫入診,詳察症候矣。中宮殿症候,夜來漸益差減,而昨入湯劑,其已進服乎?不勝終宵憂煎,敢此問安,竝爲仰稟。答曰,知道。朝來熏熱,渴候未已,腹部飽滿,膈間不淸利之氣,比夜有減,困惱一樣,而口淡及腹部以下浮氣,脚部牽引,亦無所減矣。勿爲入診。內殿症候,一向差減,而湯劑進服矣。
文學李眞望初度呈辭。入啓。給由。
政院啓曰,吏曹郎廳來言,今日爲政事命下,而判書趙泰采,參判李觀命,因儒臣疏,方在引入中,參議未差,不得開政云。開政命下,已至多日,藥房提調,改差之代,又有口傳差出之命,而不卽擧行,事甚未安。判書·參判,竝卽牌招開政,何如?傳曰,允。
吏曹判書趙泰采,參判李觀命,牌不進。
政院啓曰,吏曹判書趙泰采,參判李觀命牌不進,推考傳旨,今方捧入,而開政命下之後,尙不擧行,已極未安。藥房提調差出,一時爲急,判書·參判,竝卽牌招,開政,何如?傳曰,允。
吏曹判書趙泰采,參判李觀命,再牌不進。
禁府,兪相基羅州牧遠配。啓。
判府事李頤命箚子。大槪,冒死申籲,乞蒙譴誅事。入啓。答曰,省箚具悉卿懇。昨者箚批,已諭予意,更何多誥?卿其安心勿辭,亦勿待罪,速出行公,以副予望。仍傳曰,遣史官傳諭。
左議政金昌集箚子。大槪,臣於李眞儒之疏,有不容晏然,悉暴危懇,乞蒙斥退,以謝人言,以安私分事。入啓。答曰,省箚具悉。甲子兩大臣陳達之語,卽予不以謂是而不用者也。今之言者,乃謂定論,固已駭訝也。觀卿箚辭,右醜詆之論,而推波助瀾,一節加於一節,予實慨然也。卿其勿辭,安心行公。
藥房口傳啓曰,今日症候如此,而旣有勿爲入診之敎,不敢更請,而醫官趁早入診之意,敢啓。傳曰,知道。
大殿·中宮殿·世子宮·嬪宮,藥房·政院夕問安。答曰,知道。
政院啓曰,持平金取魯,引避退待,而本府無行公之員,處置歸於諫院,而大司諫李晚堅呈辭,司諫李箕翊,因儒臣疏引入,獻納申靖夏未肅拜,正言二員未差,不得處置,事甚未安。除未肅拜外,呈告人員,竝卽牌招,以爲處置之地,何如?傳曰,允。
又啓曰,吏曹判書趙泰采,參判李觀命,再牌不進,推考傳旨,今方捧入,而開政命下之後,尙不擧行,事甚未安。藥房提調改差之代,又不可不今日內差出,所當更請牌招,而一日三牌,有傷事體,何以爲之?敢稟。傳曰,明日開政,藥房提調,卽爲口傳差出。
大司諫李晩堅上疏。大槪,召牌之下,來詣闕外,而情勢危蹙,實無詣臺之望。冒死陳籲,乞蒙遞罷,仍附所懷,以備澄省事。入啓。答曰,省疏具悉。玆事是非,於予心自有堅定,爾雖費辭張皇,萬無動聽之理也。勿辭察職。
藥房口傳啓曰,卽者入診醫官等退出後,臣與諸醫等,反復相議,則皆以爲,卽今諸議,在於疏利與停藥,疏利之劑,則狗寶連進之餘,有難輕議,而口淡困惱如此,調息脾胃爲緊,狗寶不可連進,湯劑亦姑勿進御,爲宜云,此意,敢啓。傳曰,知道。
司諫李箕翊,牌不進,依承傳罷職。
禁府,羅州牧遠配爲在,兪相基時在林川地本家云,依例發遣羅將,仍令押送配所,何如?啓依允。以上朝報
行判中樞府事李頤命箚曰,伏以,臣苟非萬分危迫之情,此時何敢擧足,徑出禁門,亦何敢逐日煩籲,以撓靜攝乎?但伏望天地父母,庶可以俯察矣。昨伏承恩批,諭以詳知本意,不賜矜許,臣固未嘗得罪於聖君,致此窮蹙,然聖敎至此,令臣死亦無恨,感淚被面,瞻天攢手而已。蓋臣兩年三遭危辱,至於今日,則疑之以奸壬之情,目之以蔽誣之科,特不請卽加譴誅矣。古人云,一人三失,怨豈在明,不見是圖,今之見於明者如此,其不見者可知,繼起之論,將何所不有?使臣仰戀寵靈,仍據是任,不久又當蒼黃迸出,臣固不足恤,在聖朝體下之道,當如何也?伏聞去夜有提調趙泰采遞差之命,而以禮使之道,不可强迫爲敎云,恩至渥也。臣則以忝在大臣之故,雖無日再請招之事,牌如竝出,則臣必已十違矣,其違命曠職,則同矣。以聖明一視之仁,豈於微臣,偏靳禮使之恩也?不但臣心私自竊幸,醫吏·輿儓,莫不謂臣當遞,玆敢冒死,疾聲申籲,而卽伏聞夜間聖候諸症有加,煩瀆之罪,尤當萬死,保護之任,亦宜急速變通,伏乞聖明,亟許先遞臣內局之任,移授他大臣,仍命有司,治臣蔽誣瀆擾之罪,以嚴邦憲,不勝幸甚。取進止。箚批見上
左議政金昌集疏曰,伏以,臣得伏見校理李眞儒疏,繼又略聞眞儒口對之言,誠不勝瞿然,而繼之以駭嘆也。臣於頃日諸試官,緘辭徹覽之日,固欲以事體,循例上箚,而聖上旣以或云同參,或云不參,以此緘辭,用情與否,無以覈得,置之判下,臣謂事已出場,不必追言,雖使有言,實無獨出於諸臣所言之外者,則亦無益於定甲乙之異,故不果上矣。今眞儒以此力言,譏切備至,臣安得默然乎?當日合考之初,李墪亦入來,中間有以提學不在,宜招來同參爲言者,臣始覺其出去,更爲招之矣。臣於是日,初無猜防伺察之心,又方全意考校之役,傍人之出入去來,有不能詳記,其間用力與否,又何以揣知而質言乎?況臣主其試事,不能擧職,使一世譁然,其所以咎責者,全在臣身,今至五年而不已,則臣將惶愧引罪之不暇,豈足爲他人之證乎?設欲爲證,又孰信之?且此事數年窮覈,已經兩獄,而人猶爲言。今眞儒以諸試官,爲不足信,而欲以臣之片言,定其虛實,臣之見信於眞儒者,乃如是耶?臣實未曉也。臣旣被其斥,固不當論其言之是非,而竊有所慨然於心者,玆敢竝及焉。夫斯文變生之初,兹臣與故相臣閔鼎重,實有所與焉。戊寅下敎之後,臣不敢參涉此論,故日昨箚中,亦不論及本事矣。顧今世道日益陷溺,義理晦盲,而聖上所以處分者,亦未得中,臣於此時,職忝鼎席,責在匡弼,而袖手緘口,徒守區區之私義,不以自列於聖明之下,則臣非但無以入先人之墓,亦豈不負殿下之德,而何以謝百世之公議乎?先正臣宋時烈所撰尹宣擧墓文,稱美則有之,而無一句辱說,其子於此,本無可怒之端,其文尙在,若取以下覽,則可知矣。受文後十餘年間,函丈門人之稱,一如平日,而貽書他人,斥其本源心術,以之背絶,此士林不深疑者也。父師與君,事之如一,著在禮經,而從古聖賢,未聞有輕重之說也。旣無輕重之殊,則雖有些少之不協,義不可絶,雖或有輕重之可絶,初無辱說,則又無可諉之言也。雖或不得已而相絶,以書明言告絶,猶不害爲直截矣。何必外面禮貌自如,而暗暗譏斥於儕友,然後爲道理乎?於此三者,拯無一得焉,如是而烏得免背師之目哉?噫,惟我孝廟先王之於時烈,其尊尙者,何如,而殿下之所以處分者,亦豈嘗下於待尹拯者哉?然而前後一種醜正之徒,公肆誣辱於時烈,而未見殿下一言嚴斥,獨於尹拯事,一有干犯,則輒費聲色,過加譴罰,臣未知殿下於此,果得好惡之正歟。設今拯之處義,十分無失,不可因此,而爲先正可棄之人也。設令先正果爲辱說於墓文,亦不過得罪於一尹拯而已,非得罪於孝廟先王與殿下也,而殿下曾不念三朝尊師之爲不可弁髦,任人凌踏,乃反以一時禮遇之故,獨眷眷於失義之人,而不覺其爲無限過擧之歸者何哉?今眞儒以兪相基負四十年敎育之恩爲罪,至請竄謫,而不知負四十年父事之義之爲非,而扶翊尊崇,惟恐其或傷者,何哉?以尹鳳五不欲輕加先正之稱爲大駭,亦至請罪,而乃於咫尺前席,敢去時烈先正之稱,又何其放肆無忌憚也?世道人心,壞亂如此,而乃謂李墪之冤,能致天變,欲以此一事,爲消弭之策,不亦可笑乎?雖然,此皆殿下有以導之耳。殿下從前於先正被誣之說,不以爲異,在下者安得不窺其淺深,而啓其凌侮之心乎?而況殿下近日擧措,率未免偏重,欲以一時威罰,定萬代之公議,不恤人心之轉激,國事之日非,臣日夕憂嘆,不知稅駕之所也。如臣無似,當此艱虞,上不能補君德,而下不能熄邪說,苟然充位,懷祿不去,縱臣不自爲恥,其於當世之嗤點,何哉?伏願聖明,亟命斥黜臣身,仍治臣當言不言之罪,以謝人言,國事·私分,不勝萬幸。取進止。箚批見上
大司諫李晚堅疏曰,伏以,臣昨於召牌之下,黽勉就職,而旋尋長單,日事撕捱,顧今天災荐疊,時象泮渙,仰觀俯察,憂端齊山,而乃不能出一言論一事,以效職責,瘝曠之誅,實無所逃矣。伏見校理李眞儒疏本,則以居三司者,不外乎一時私黨爲言,指意非常,令人駴怖,彼雖急於伐異,而何其厚誣一世之至此耶?臣亦□日三司之一,則決不可蒙此汚辱,一日仍據缺六字淸添苦,未卽引避,所失尤大矣。伏乞聖慈,亟命缺四行半,士林之標準,當世道汚下之日,巋然靈光之獨存,屹若砥柱之特立,殿下禮遇之誠,旌招之勤,顧何如也,而向間一疏之後,顯示厭薄之意,非特權輿不承而已,如眞儒輩,乃敢窺測天意,肆然誣悖於當世之大賢,一則曰毒正,一則曰詖淫,詬辱之辭,全無倫理。殿下苟能明是非之分,嚴淑慝之別,平日尊賢,絶無一言虛僞,則此等醜正之言,何爲而至殿下之前也?伏聞昨者面諭時,殿下不徒不爲嚴辭痛斥,乃反嘉奬而開納,至有小序已爲投火之敎,噫嘻,此何擧也?殿下頃以序後文,不作可也爲敎,方今世敎頹弛,師道滅絶,尙夏於弁卷之文,據實直書,其立論命意,明白嚴正,使一世之人,曉然知師生之倫義,眞可謂俟百世不惑,而殿下乃以偏聽之私,先入之見,遽欲硬定而威制之,噫,公論之在世,自是亘古亘今,長在不滅之物,雖刀鋸以臨之,鼎钁以胥之,終殄滅地不得耳。況儒賢立言,有足以裨世道,而垂來後,則殿下謂可以一時燒燬,而其能服人心,而定國是乎?伏見向日筵敎之出擧條者,有曰禮遇元無彼此,又曰好樣待之,而旋又有誣詆二字,上下辭意,未免矛盾,有識之士,莫不竊嘆,而猶疑記事者之非其實也。今日扶抑之偏,一至於此,當初斟量之意,亦安在哉?且殿下於諫疏堂箚,敎之以厭薄之云,不亦過乎?曾未數日,忽有此處分,如是而猶可謂之非出厭薄乎?君人一言,四方爲則,上下之間,所貴誠信。殿下當於淸燕之暇,深思却顧,則亦或有翻然悔悟之端矣。若夫兪相基,則眞儒以背負四十年敎育之恩,爲其罪案,果知背師之爲可惡,則序後記實之文,又何爲而謂之誣詆也?甚矣,其良心之梏喪,蔽缺五字,大抵數十年來,撥置利害,劈破源頭者,惟缺四行輩之跳踉,豈若是其放肆哉?臣於此爲世道益復慨惋也,而況尙健之欲論此事,非直今日,緘封在髓,積有年所。士友之間,人孰不知,而受嗾之敎,至發於筵席,何殿下臆逆至此耶?殿下之待臺閣者,亦太薄矣。若使眞儒,眞知是非之所在,則惟當條列事實,以明其所謂受誣之狀,而今乃抛却本事是非於一邊,只曰大賢也,道德也。此政孟子所謂,詖辭知其所窮,而至於誣詆侵侮等說,不過傳謄聖敎,投合上意而已,其心所在,不難知矣。殿下苟取尙健與眞儒之疏,置其遜逆,而直求之道與非道之間,則枉直之別,自莫逃於淵鑑之下矣。況庚寅處分,實是殿下無前之過擧,經幄四臣,同時遠逐,天意開悟,不日賜環,日月之更,人皆仰之。今眞儒敢援前事,不顧親嫌,三司諸臣,竝請投畀,蓋其意務欲快一時黨伐之事,雖導成君父之過擧,而亦不暇恤焉,人之悖謬,一至此哉?泮儒書呈所懷之際,辨破是非,在所不已,而眞儒至請罪罰,殿下遽入其說,至有停擧之命,噫,士林公議,有非君上之威,所可箝制,臣恐其身可罰,而其論不可禁也。向者儒賢疏中,人心晦塞云者,不過以事一之義,幾乎泯滅,爲憂而已。夫豈彷彿於礙遍聖敎,而今乃以嚴畏分義等語,有若告訐者然,其欲嫁禍士林之計,吁亦憯矣。近日鄭澔等事,大爲聖明所深惡。眞儒之意以爲,非此則無以動天心而擠異己,先爲辨誣之說,曲爲承奉,攙入下房數段,極肆簸弄,必欲壞亂朝廷而後已,傾奪之際,銓地居先,精神所注,不難虛破,醜正之疏,未獲卽徹,其所深怒,蓋在藥院,故搆捏之辭缺六字,謂之聰明蔽於上,黨與成於下,以爲恐動熒缺四行半是非,亟正眞儒誣賢之罪,且寢泮儒停擧之命,以幸斯文,以光世道焉。噫,殿下擧措之失當,旣已畢陳於前矣,臣請溯其根本而申復之。蓋殿下之於好惡喜怒,平日亦有不能得其中者,而近來尤有加焉。不但蔽於好惡,而不辨其是非,喜怒之節,專由好惡,而不循於道理,故一言磯激則惡之,一事迎合則好之,而當其惡深而發怒,與夫好極而爲喜也,則不顧事體之壞損,辭意之乖舛。頃者趙尙健之言,一忤聖意,則嚴批訶責,猶且不足,筵席之所追罵而加罰者,大有傷於王言與國體。夫所以爲此者,蓋使群下,知聖心之所在,啓其覵測之門,故眞儒果闖發而巧中,則喜其言之合於聖意之所扶抑,不用批答之恒規,宣召賜對,恩數超常,接見移晷,應答如響,殆忘疾疢之在身,臣恐若此不已,則讒說之震驚,將不至眞儒之所爲而已,可不懼哉?噫,人主之於好惡喜怒,苟不得其公正,則非但讒說得行,有累君德,抑亦心志排亂,必損氣血,此在聖體康寧之中,猶不可不愼,況於疾病沈淹之中乎?彼懷私背公者之急於傾軋,計在挑激,則固不暇念於此,而未知殿下亦何爲而不自勉而自愛耶?殿下若能勿以好惡,偏着於心中,穆然澄省,察其是非於喜怒未發之前,常使聖心如止水,無所撓蕩,聖鑑如明鏡,罔敢欺蔽,則讒言邪說,無間可入,好惡喜怒,得其公正,何憂乎擧措之失中,調攝之乖方乎?臣之所大願者,實在於此矣。儻殿下俯諒此一片衷赤之出於憂愛,少賜裁擇,千萬幸甚。臣於繕疏之際,伏見府啓及諫疏之批,或責以專出務勝,或斥以附麗時議,是何殿下缺六字至此之極也。噫,彼兩臣所論,俱出於扶正抑缺四行說,有以導之,故殿下輕視臣僚,凌辱臺閣,以爲威制之計,此不特一時辭令之失而已,惜乎殿下之言,駟猶不及也,臣竊慨然也。卽因處置,召牌降臨,分義是懼,玆敢趨詣闕外,而以此情勢,萬無詣臺之望,不得不投疏徑歸,臣尤死罪,無任惶懼激切之至。疏批見上
敎京畿監司李晚成書。王若曰,監司制一方之權,爲任固重,畿輔居八路之首,厥選尤鞎。煩卿往欽,與我共理。惟卿趾美賢父,蜚英大魁。風恣之峻,器量之宏,蔚然公輔之望,操守之確,言議之正,允也搢紳之模。文學政事之該通,淸華要膴之遍歷。臺省秉直,恥爲吐剛茹柔,銓部恢公,志在揚淸激濁。置經帷而多啓沃之效,任胄監而盡敎迪之方。參貳籌司則機務不滯,巡撫湖界則條奏悉當。念卿茂著忠勤,久合進用於崇秩。知卿富蘊才具,且欲先試於重藩。睠言內服之捍屛,實是諸道之走集。京輦迫近,類馮扶於漢家,王化最先,同郟鄏於周室。土本磽瘠,重以旱澇之相仍,民多轉移,蓋爲徭役之偏苦。顧國家根本之地,凋瘵至斯,而寡昧宵旰之憂,痌癏若已。唯今旬宣之寄,必須牧禦之才。玆授卿以京畿觀察使兼兵馬水軍節度使·巡察使·開城府留守·江華府留守,卿其祗服絲綸,光膺旌鉞,嚴黜陟而洗吏墨,毋損威名,勤拊摩而蘇民赬,旁流惠澤。興學校飭戎政,皆所當先,勸農桑疏獄刑,亦不可忽。罪大辟而稟斷,官通而專裁。緩則易怠,急則致棼,弛張貴在合度,缺九字革,惟務適宜。於戱,非正己無以。以下缺以上出燼餘
上在昌德宮。停常參·經筵。
下直,栗峯察訪趙鎭禧,車嶺僉使金尙鎰,加背梁萬戶李重白。
京畿監司李晚成,到界事出去。
大殿,政院問安。答曰,知道。
中殿·世子宮·嬪宮,藥房·政院問安。答曰,知道。
藥房啓曰,伏聞夜間聖候熏熱困惱,呻吟飽滿,膈間亦不淸利,寢睡不得安穩云,伏未審朝來,熏熱困惱及腹部飽滿,膈間不淸利之候,其已減歇,而口淡及腹部以下浮氣,脚部牽引加減,何如?今日臣與諸醫入診,詳察症候,宜當。中宮殿症候,夜來益復差勝乎?不勝終宵憂煎,敢此問安,竝爲仰稟。答曰,知道。朝來熏熱已歇,而困惱往來,腹部飽滿,膈間不淸利之候,比夜有減,口淡及腹部以下浮氣,脚部牽引,別無加減矣。勿爲入診。內殿症候,一向差勝矣。
文學李眞望再度呈辭。入啓。加給由。
政院啓曰,吏曹郞廳來言,今日爲政及藥房提調,卽速口傳差出事命下,而判書趙泰采,出往城外,參判李觀命陳疏,參議未差,不得開政云。判書·參判,竝卽牌招開政,何如?傳曰,允。
吏曹判書趙泰采,參判李觀命,牌不進。
右賓客崔錫恒,京畿監司遞來。
政院啓曰,議政府錄事來言,卽者左議政,出往城外,來納命召,何以爲之?敢稟。傳曰,令史官傳授。
政院啓曰,吏曹判書趙泰采,參判李觀命,牌不進矣。開政命下,已至三日,藥院提調,不容一刻暫曠,而尙不擧行,事體至爲未安。參判李觀命,疏批未下,判書趙泰采,更爲牌招,開政,何如?傳曰,允。
判府事李頤命箚子。大槪,冒萬死更申危迫之懇,乞蒙先遞臣內局之任,仍治臣罪,以爲人臣誣蔽者之戒事。入啓。答曰,省箚具悉卿懇。內局之任,固辭至此,終難强迫,不得已今姑勉副,深用觖然焉。卿元無蔽誣之事,意外人言,何必深嫌,而箚中至有當退之身等語,是豈所望於卿者乎?心甚愕然,無以爲喩。卿其安心勿待罪,速出行公,用副至望。仍傳曰,遣史官傳諭。
吏曹判書趙泰采,再牌不進後上疏。大槪,四日之內,十違嚴召,尙寬罪戾,特解兼任,曲造之澤,天地同大。第臣本職,擔在身上,而以藥院提擧,口傳差出之敎,終無冒當之理,更申崩迫之懇,冀蒙鐫臣本兼諸任,以謝人言,以靖私義事。入啓。答曰,省疏具悉卿懇。儒臣疏中,壅遏濁亂等語,予以爲不是矣。卿胡過自不安,至出都門耶?終涉太過,安心勿辭,從速入來行公。
大司諫李晚堅啓曰,臣竊見讒說震驚,世道壞敗,深有慨於聖上好惡喜怒之失中,妄陳愚忠,以冀裁擇,而及奉批旨,責之以費辭張皇,至以是非堅定,萬無動聽之理爲敎,此蓋臣支蔓之辭,不能剴〈切〉,無以上格天心,臣於此,竊自慙悚,繼之以慨然也。夫是非二字,不可以一槪論,其中眞是眞非,自有公議,非人主所得以私也。殿下苟能公以臨之,明以察之,是其是而非其非,則殿下堅定不撓,固宜也,而今臣所大憂者,特殿下所謂是者未爲是,非者不爲非耳。殿下旣不能了然於黑白朱紫之別,先着偏係之私,曲循逢迎之言,欲以一時威譴,顚倒百世公是,此殆近於朱子所謂强謂之曰國是者矣。然則殿下所以堅定者,適所以益壞世道,而未必不爲喪邦之根柢也。噫,人君聽言之道,惟在公聽而虛受矣。今殿下徒以先入之見,硬定是非,塞忠諫之路,啓迎合之門,欲群下之莫予違,此不特訑訑聲色而已。如臣巽懦不足言,設有忠言讜議,莫肯爲殿下陳之,國家置臺諫之職,將安用之哉?傳曰,不得其言則去。臣官以諫名,而草草一言,不能開悟聖聽,反遭此嚴責,更何顔面,一日冒據於言地乎?請命遞斥臣職。答曰,勿辭,退待物論。
大殿·中殿·世子宮·嬪宮,藥房·政院夕問安。答曰,知道。
京畿監司李晚成,到界後入來。
政院啓曰,吏曹判書趙泰采,再牌不進矣。推考傳旨,今方捧入,而藥房提調差出,一時爲急,而尙不得擧行,至爲未安。所當更請牌招,而一日三牌,旣無前例,何以爲之?敢稟。傳曰,明日開政,而藥房兩提調,前望單子入之。前望單子入之,都提調徐宗泰,提調崔錫恒落點。
吏曹參判李觀命辭職上疏。入啓。答曰,省疏具悉。儒臣疏中,趙遠命·李世德事,未必得當,而大抵近來言者,多以三司擬望之不公爲言,此則所宜惕念也。卿其勿辭察職。
內醫院官員,以副提調意啓曰,都提調·提調,今已差出矣。尙此移直憂遑之日,不得備員,直宿已久。都提調事體所拘,不敢請召,提調崔錫恒,卽爲牌招,何如?傳曰,允。以上朝報
吏曹參判李觀命疏曰,伏以,臣頃忝臺地,言不見用,繼叨銓任,久妨賢路,逼側睢盱之中,不早引避,顚沛之來,固已料之。伏見校理李眞儒之疏,搆捏醜辱,無復餘地,臣惶怖之極,繼之以駭惑也。噫,斯文不幸,變怪橫生,而殿下當初處分,未免輕遽偏着,以啓後來無窮之患,反汗之請,烏可已也,而伐異者誣訐之言,乃反如此,其果出於眞心耶?趙遠命·李世德之疏,專論科獄,臣於兩臣通塞,嫌不敢參涉於李禎翊事。臣於頃年,旣已疏陳,而殿下不賜開納矣。今眞儒,窺測聖意,乃以此作爲排陷銓地之一大穽,其亦異矣。吁,雖芝蘭當戶,勢不得不鋤,則臣可與乘機鑽入者,較非爭曲直,以益其羞乎?所可恨者,臣不得言,而不知缺四行,察臣肝膈之言,憐臣危迫之忱,亟賜鐫削,以謝人言,仍勘臣罪,以肅朝綱,千萬幸甚。疏批見上
兼吏曹判書趙泰采疏曰,伏以,臣情地窮蹙,進退狼狽,四日之內,十違嚴召而尙寬罪戾,特賜處分,曲造之澤,天地同大。自惟無狀賤臣,誠悃淺薄,三載侍湯,未覩康復之慶,自速僨敗,致煩恩遞,臣罪愈大,臣情愈慽。危縮之踪,旣不敢暫留闕下,犬馬之忱,亦不敢遠離京輦,出伏城外,以爲承候起居之地,而區區崩迫之懇,不以兼任之得卸,有所少弛,其何敢以煩瀆爲懼,不復陳暴乎?噫,今臣所被人言,可謂罔極矣。疏章之有妨靜攝,雖以伊日筵敎觀之,宜無所不用其極,捧留之請,亶出憂愛之誠,秉彛之天,人所同得,而彼乃急於搆捏,直謂之壅遏挾雜,至於前對之語,尤極巧憯,言之汚口,寧〈欲〉無辨。近來銓衡之地,作一傾奪之場,臣之居是職者,已過半年,則鋒鏑之來,固是早晚事,而亦未料見嫉於人,至於此極。其所粧撰臚列,無非危險謬悖之說,至以趙遠命等,不擧舊踐,李禎翊之還擬內職,斥臣以濁亂,目臣以縱恣,人之爲言,何若是無倫也?政注通塞,唯見公議之所在,非一人之所主,而況遠命則方在下考,雖避侵己之嫌,强欲檢擧,其可得乎?禎翊之當初枳議,未免爲已甚之歸,而淸路重擬,亦出於聖敎之後,則大政備望,不是異事,必使今日取舍,一如其疏所論,然後方可免此等題目耶?噫,必欲求罪於銓衡,則何患無辭,而今乃以人臣極罪,持之甚急,可謂大費心力矣。雖然,臣之平日言行,不能見孚於同朝,畢竟缺四行直宿,緣臣而未卽備員,尤增死罪。哀籲之章,不暇緩聲,伏乞天地父母,察臣危懇,將臣選部之任,先許遞改,所帶諸任,次第鐫免,以快人心,以安私分,不勝大願。疏批見上
行判中樞府事李頤命箚曰,伏以,臣冒煩連籲於此時,極知死罪。夫藥院陳請之事,果出於經營壅蔽,而言出臣口,罪當爲首。人言至此,情迹之難安,臣實最甚,廢棄職事,違拒明命,臣與趙泰采,少無異同,責任最重,則久曠尤難,臣不可獨據是任,事理甚明,故昨日矜許之恩,稽辭恭俟,伏承聖批,又不允至懇,臣誠撫心失圖,中夜彷徨,求死不得。且儒臣前席之言,傳聞難詳,伏見朝紙所出,則以近日所爭禮書事,臣之罪咎,亦狼藉矣。是將竝其疏,傳播於四方,安有以大臣爲名,而其罪至此,仍保其位者乎?臣於前後事,亦豈無一二可辨,而當退之身,何用求伸?處謗之道,無如無辨,猥以無似,忝居大僚,寧見唾面而自拭,不欲與年少氣晟之人,交口訟爭,又不敢張皇葛藤,助擾於紛鬧之會,煩瀆於靜攝之日。緘口詆默,甘心侮辱,只欲傾瀝肝血,以冀聖慈之曲加矜悶者,臣心之所自定也。臣之尤極惶慄焦煎者,近日聖候諸症,有加而無減,緣臣之故,保護之地,虛曠已久,遞代之急,經日猶遲,自訟罪戾,萬殞何惜?度日如年,髮白心爛,此非臣之私言,擧朝之議,孰不如此?以聖上愼疾之心,體下之道,何不念及乎此也?噫,臣侍湯已四年矣,聖疾未康復矣。犬馬之誠,出於天賦,豈欲違離禁近,不終效奔缺四行,人臣誣蔽君上者之戒,不勝幸甚。取進止。箚批見上以上出燼餘
上在昌德宮。停常參·經筵。
下直,魚游澗僉使金時陟,山羊會萬戶文興世。
以備忘記,傳于沈壽賢曰,今下弓矢,魚游澗僉使金時陟,山羊會萬戶文興世等處,給送。
沈壽賢啓曰,大司憲權尙夏,執義權忭,掌令慶聖會在外,持平金取魯,引嫌退待,掌令一員,持平一員未差,今日以監察茶時之意,敢啓。傳曰,知道。
大殿·中宮殿·世子宮·嬪宮,政院·玉堂問安。答曰,知道。
藥房都提調李頤命啓曰,伏聞夜間,聖候熏熱困惱飽滿,膈間亦不淸利,寢睡不得安穩云,伏未審朝來,熏熱困惱及腹部飽滿,膈間不淸利之候,其已減歇,而口淡及腹部以下浮氣,脚部牽引,加減,何如?湯劑停進,已至兩日,今日臣等,與諸醫入診,詳察症候,議定進藥當否,宜當。中宮殿症候,夜來益復差勝乎?不勝終宵憂煎,敢此問安,竝爲仰稟。答曰,知道。朝來熏熱已歇,困惱往來,而腹部飽滿,膈間不淸利之候,比夜有減,口淡及腹部以下浮氣,脚部牽引一樣。內殿症候,一樣差勝矣。
中宮殿問安。答曰,知道。
沈壽賢啓曰,兩司多官,引避退待,今已累日,而兩司及玉堂,無一人行公之員,尙未處置,事甚未安。獻納申靖夏,卽爲牌招,使之處置,何如?傳曰,允。
洪致中啓曰,吏曹卽廳來言,今日爲政事命下,而判書趙泰采,方在引入中,參判李觀命,情勢難安,參議未差,不得開政云。判書·參判,竝卽牌招開政,何如?傳曰,允。
又啓曰,吏曹判書〈趙泰采,參判〉李觀命,牌不進,推考傳旨,今方捧入,而開政命下,今已四日,尙不得擧行,事甚未安。竝更爲牌招開政,何如?傳曰,允。
又啓曰,吏曹判書趙泰采,參判李觀命,再牌不進,推考傳旨,今方捧入,而開政命下之後,尙不得開政,事甚未安。所當更請牌招,而一日三牌,有傷事體,何以爲之?敢稟。傳曰,明日開政。
都承旨李壄疏曰,伏以,臣之今日所遭,有不容一刻冒居於職次者,而只緣兩提擧,一時迸出,侍湯之地,不宜暫曠,一向泯默,盤礴於直廬,而兢惶蹙踧,若無所容。頃當聖候添加之辰,藥房入診之日,或慮酬應之煩,有妨靜攝,提〈擧〉相〈議〉,遂以三司疏章缺五字陳白而蒙允,蓋出於一依癸亥之例。臣方當缺五行,羈孤之情,本不宜於廁迹周行,而適當聖候之彌留,猥忝嘗藥之重任,區區私義,有不暇顧,抑情强顔,黽勉就列,而左右罣礙,若坐針氈,議藥隨參之外,未敢容一喙,而顧其情地,已難久據,畢竟人言,又至於此,其何一刻遵冒,以益其罪戾乎?方今提擧備員,直宿無曠,玆冒萬死,徑出禁門,敢陳危懇,伏乞聖明,亟削臣職,因治臣罪,以謝公議,以靖私義,不勝萬幸,臣無任云云。答曰,省疏具悉。卿勿過辭,從速察職。
洪致中,以內醫院官員,以都提調·提調意啓曰,副提調李壄,以被斥於儒臣之疏,引嫌陳疏,出去闕外。當初藥院竝直之日,何可以區區私義,有所乞免乎?疏批已下,卽爲牌招察任,何如?傳曰,允。
又以內醫院官員,以都提調·提調意啓曰,副提調李壄,違牌不進矣。其所自處,旣涉過當,當此竝直之日,事體不可不備員,副提調李壄,更卽牌招,俾無闕直之弊,何如?傳曰,允。
沈壽賢,以備邊司意啓曰,會寧·慶源開市,旣已完畢,令承文院,撰出回咨,別定禁軍,下送于義州府,使之傳及鳳凰城將處,以爲入送北京之地,何如?傳曰,允。
洪致中啓曰,卽者,四學儒生尹得華等,陳疏到院,頃日筵中,有事係家禮源流,儒疏勿捧之命,故取見其疏本,則全篇主意,不專爲源流,而發多士之疏,不當退却,而文字旣多,日勢已暮,靜攝之中,有難入啓,使之明日來呈,而累次往復,終不回聽,闕門將閉,無意退去,何以爲之?敢稟。傳曰,入之。
大殿·中宮殿·世子宮·嬪宮,政院夕問安。答曰,知道。
大殿·中宮殿,藥房夕問安。答曰,知道。
行判中樞府事李畬箚曰,伏以臣,以垂盡殘喘,値此中外焦憂之日,不敢自顧,耐病淹京,今已四改歲矣。其癃疲沈痼之狀,逐歲增加,至于昨年夏冬,氣益盡而病益甚,一縷綿延,朝暮若絶。僅以身進伏闕下,承聞起居,而前後候班,不能自力進參,分義虧鈌,萬死靡容。日者,適仍病勢乍歇,扶曳入班,誠不意猥隨兩大臣之後,同被賜對之命,十顚九仆,限死登陛,獲近淸光,而伏見玉色和豫,應答無倦,康復之慶,指期可待。臣於退出之後,一倍顒祝,竊謂聖體將攝之候,正與天時發舒之機,上下相符,安養節適,以順其氣,則自可漸臻於太和之域,賤臣,雖明日入地,庶得瞑目無恨矣。不幸士林乖爭之端,發於蘊蓄旣久之餘,勢如河潰,難復止遏,此雖在常日,猶足以致煩惱於淵衷,況於積久違豫靜攝之中乎?臣於病裏,上憂聖躬,下念世道,不勝咄咄嗟慨,恨不能尙寐無聰也。顧其所事,在義理頭臚,人道綱領,關係至重,正要以公理解釋,不可以威令制服。賤臣昏耄,無所識知,而尙有平日所聞於聖賢遺訓者,不敢不爲聖明陳之,以冀萬一之補。伏願聖明,平心易氣,徐賜裁省焉。竊念師者,非人所皆有,而又不無輕重淺深之殊,故古聖論五倫,師生不列焉。然旣定爲師生,又以道義相傳,則其恩其義,與生我相等,此所以有生三事一之訓也。就其中言之,則父子師生輕重之分,臣亦不以爲不然矣。然父子固重,師生亦豈可輕視耶?其或不幸,於父子師生之間,有不得兩全者,則固當先父子而後師生,然其所以處之,宜亦有道矣。藉曰師實有過失,其不可操戈而反攻之,則明矣,況其過失,未必在於師者乎?義理至公,亦何得專以父子之親而自私也?古之君子,交絶不出惡聲,朋友猶然,況於師生乎?此義甚明,本無難見,而今聖上,以故相臣尹拯處義,若無少可疵者然,此人心所以不服也。其間事情,聖明容有未盡俯察者,臣若以逆耳爲懼,而不盡其說,臣則有罪,請得以直之。噫,師生之絶,古未曾有,而雖或至於相絶,是宜沫血飮泣,直布衷曲,明白自處,以終其義,旣絶之後,更不敢以惡言相加,終自不失惻怛之意,則君子猶有可恕之道矣。今乃不然,一有惕憾,便成嫌隙,外存師生之貌,內懷怨嫉之心,陽若尊敬,陰實相害,此雖施之於泛然交際之間,聖人猶曰恥之,曾謂一生父師之地,而乃可爲此乎?惜乎,尹拯,以林下讀書之人,豈不知此,而私意所蔽,輾轉謬誤,遂至於此,私意之害人,不亦甚乎?且先正所以取怨於拯者,只以其父尹宣擧碣文之故也。碣文未撰之前,拯之事先正,無少異於七十子之服孔子,及其所撰碣文,不滿其意,則詆毁先正,無復餘地,安有一文字前後之間,其人賢否,判作天淵之理乎?若曰拯之所見,本自如此,則旣往父事者何心?又欲必得一言之重,以爲其親不朽之圖者何意,此爲誠乎,僞乎?以此推之,若使先正,一循拯意,初不靳於溢辭,則拯之服事先正,必終始無替也。師生之義,畢當若是而止乎?托以論學,專攻本源心術而曰,論學者公議也。不平者私情也。臣未知數十年函丈之席,所講何事,而曾不及此,何乃於情與義旣乖之後,始爲此言也?雖謂公議,其孰信之?若以其言爲是,則先正,當爲何如人,而三朝賓師之誠禮,將都歸於虛地矣。若以爲不是,則此何得免爲誣師之人乎?臣於先正,雖未嘗束脩請業,而出入門下,觀其德行則有素矣。一生篤信朱子,而深有得於孟子以直養氣之訓,立心卓然,繩墨甚嚴,不以利害之私少撓。宣擧,亦一世之賢士也。固先正所嘗親與,而其江都事,旣引以自罪,又於其執友相勉之言,受以爲累,而不自掩,此可見宣擧之心事,則非可曲諱也。至其認鑴爲大儒,推許太過,反以先正之嚴斥爲咎,雖見鑴禍心盡露,而舊情終不斷,先正,每以此慨措不已。及鑴告祭之文出,則其所述常日之言,尤有足以致先正之疑者,故其碣文撰美之辭,非不至,而猶未能盡如拯意,人子欲顯揚其親,雖無限,立言垂後之道,其可苟乎?今其文尙在,未見直斥疵砭之語,而拯,乃以此蓄不平之心,往復書尺,更無恭遜之意,遂至視先正爲仇敵,分立門戶,血戰求勝,擧先正平生,而事事搆捏,卒使人心壞亂,世道傾敗,及至鑴黨得志,而其榮辱禍福,判於目前,如是而拯,尙得以安於心乎?先正門人,目見其事,中心痛之,其視拯,當何如人哉?古人於曲藝之師,猶曰不忍以夫子之道,反害夫子,況於儒者乎?是雖曰,由於爲親,果必如是而後,爲孝乎?今半一國之人,惟拯意是視,恣口無忌,直欲置先正於坑坎,而推拯於十分正當之地,殊不思先正之所樹立,終不可逾,而百世之公是非,終不可掩也,其亦陷溺之甚矣。伏惟聖學高明,燭盡衆理,顧此民彝之所在,世敎之所本,義理皎然,宜無所未燭,而徒以拯,儒名之盛,右者之衆,不復考察本末,裁酌彼此,前後聖敎,不免執着一邊,欲以是定爲國是,臣恐國論愈難定,而師生之倫,將自此而廢絶,此豈獨爲一時世道之害而已哉?聖王御世之道,不在聲色威怒,惟在執兩端而用中,以平其不齊之人心,此聖明之所宜深察也。臣命迫墓門,萬念都休,而目起變起儒門,師道掃地,黑白互指,壞亂日甚,溯求千古,無可與比,誠不知國家,將稅駕於何地也?八九字缺難泯,深憂永嘆,不能自已。玆敢八九字缺誠,而自不免辭語支蔓,煩於睿覽五六字缺恕其愚而察其忠焉。取進止。答曰,省箚具悉卿懇。卿之憂國之忱,至老冞篤,或慮處分之倚於一偏,從容開陳,義理明白,予甚感歎,可不留心焉?仍傳曰,遣史官傳諭。
行大司成閔鎭遠疏曰,伏以臣,忝居師儒之任,己過半年,而素無學識,無以導迪多士,仰裨我殿下菁莪之化,尋常愧懼,若隕淵谷。昨伏見擧行條件之下本館者,則以儒生尹鳳五,頃日書進所懷時,有儒者自有眞假,先正之稱,不宜輕加等語,特降停擧之命。臣不覺愕眙失圖,不意聖明之世,乃有此擧也。玆將猥效執藝之諫,略伸憂慨之忱,固知寂寥之語,不足以感回天聽,而亦安知寸筳,或辦大撞之功耶?惟殿下,試霽雷威,平心澄省焉。夫殿下之稱尹拯以先正者,蓋由於平日之禮遇,而拯與先正臣宋時烈,爲仇敵之故,殿下於罪時烈之日,乃命牽復拯,因仍不改,馴致拜相,其禮遇本末,不過如此,此豈拯眞能有道有德,殿下,克知灼見而然耶?噫,論人之道,唯觀其大處,人之大倫,莫過於父師,而拯於師則事宋時烈四十年,含憾於墓文一事,隱忍累歲,外行師生之禮,而私與人書而詆辱之,事兪棨二十年,欲以源流編緝之功,專歸於其父,則臨死囑付之言,諉以不知於父,則欲得溢美文字,終至背悖賢師,反使其父平日瑕釁,彰著無餘。又以其父江都事,謂無可死之義,使其終自不娶不仕,自怨自艾之美意,因此而盡歸虛套,律以古人誣親之訓,果何如也?大者如此,餘無足觀。且臣未知拯,著何書可以擴前聖之未發,立何言可以扶一世之名敎,而殿下,濫加以先正之稱,而不言其所以然耶?儒生等所謂,先正不宜輕加,儒者自有眞假等語,只見其至正至當,顚撲不破,臣不敢知此何罪也?嗚乎,昔我孝宗大王,奮發大志,收召群賢,而宋時烈,最被魚水之遇,當時淸議張甚,一種流俗之輩,多爲士論所擯,此類含怨,傍伺非一日,而特以孝顯兩廟,眷遇時烈冞篤,故畏憚而不敢發。殿下嗣服之初,群壬得志,幽囚時烈於絶島,及至庚申之改紀,始加禮遇於時烈,而未見其尊信倚重,眞如先朝之爲也。於時,拯挾私憾,首先詆辱,而向之傍伺而不敢發者,群起而合勢,打成一片,徒黨寔繁,氣勢鴟張,遂不可復禦。滄桑累換,變怪百出,而義理之晦塞,是非之貿亂,莫今日若也。夫拯之詆辱時烈也,以義理雙行,王伯竝用等語,直斥其心術,時烈,眞有心術之疵,而拯言如是,則是時烈,非眞儒也。不然而拯言,出於逞憾詬罵,則拯是誣賢之人。此正則彼邪,彼正則此邪,不翅若薰蕕氷炭之不可同器,而殿下之尊尙拯,禮遇拯至此者,乃所以斥宋時烈也。時烈,己亥獨對說話,殿下,已經睿覽矣。其密〈勿〉訏謨,契合昭融,實是諸葛後一人也。以孝廟則哲之明,夫豈與義理雙行之人,共圖大業,而托契之密,至於如此耶?仰惟殿下,天姿英睿,聖學高明,如此易辨之是非,豈不能了然於中,而特以殿下平日,喜圓而惡方,喜無事而惡煩鬧,時烈一生,持論嚴峻,其前後章疏,直言無諱,殿下,固已不喜於心,而自有拯事以來,時烈之門人及中外章甫之封章伸辨者,相屬於公車,殿下,又厭其煩鬧矣。時烈死後,士習日益委靡,直截之風已衰,瞻顧之習漸盛,而戊寅下父師輕重之敎,庚寅大擧屛黜之典,人皆怵畏威勢,無敢爲時烈,極言竭論而伸白之者。殿下,於是乎喜其無事,以爲今乃得鎭鬧之妙策,而自是以來,世道陵夷,邪說肆行,遂至視倫常若弁髦,指大義爲空言,其流之害,殆有甚於洪水猛獸,搢紳章甫之不敢言而隱憂者,積有年所。今鳳五等,乃於士氣沮喪之日,獨持正論,觸犯忌諱,書進所懷,而殿下,遽又摧折之責罰之,景象愁慘,聽聞駭惑,是積陰之中,微陽無可復之期矣。殿下頃以平日禮遇,今何忍棄之爲敎,今日士論,亦非有追罪拯之意,只欲殿下,明是非別淑慝而已。昔成廟朝,太學生李穆,抗章請誅寵遇之大臣,而亦不之罪,其聖祖待士之重,有如是矣。今泮儒之狂直不及古人,而殿下處分,實有愧於聖祖,此尤臣之所竊歎者也。抑臣以李眞儒疏語,竊有所未曉者,眞儒,果以拯,爲先正爲儒賢,而欲辨其被誣,則何不以拯之當日處義,盡善無疵之狀,據其事實,一一歷陳,以大定是非,大明義理,而泛稱被誣,只請言者之一倂投畀,導君上以威刑制下,欲以箝制一世人口,似此言論,臣未之聞也。臣目見斯文將喪,黑白倒置,而誦法先賢之儒生,橫被譴罰,職事所關,不敢泯默,冒鈇鉞而極言之,伏乞聖明,深究義理之所在,克念邪正之當辨,收回鳳五停擧之命,明示翻然悔悟之意,則國家士林之幸,無大於是。不然則治臣妄言之罪,以彰殿下定國是之道,臣亦不敢辭矣。臣無任憂憤激昂屛營俟命之至。答曰,省疏具悉。停擧之命,元非過當,還收之請,未可曉也。
四學儒生尹得和·南直寬·韓師直·閔翼洙·魚有璜·尹得麟·金鎭崙·黃采河·韓瀷·安思德·高晉·金弘佐·李琡·兪彦鎰·成道行·高後聖·高道重·宋德彬·李燮·成道源·成道曾·尹得鵬·張台紹·任震夏·張宗紹·張商翼·閔鎭亨·李勉之·尹渭·尹衡東·尹得寧·南有容·洪禹著·高夢成·金弘澤·洪允輔·李蓍贊·申聖任·李蓍成·李道亨·李命濟·高德升·申命佐·洪翼龍·安相徽·金元謙·許紳·李彦協·金元澤·李相堯·姜德彦·洪潤疇·劉大圭·許漑·李崇臣·鄭旭賓·尹敬哲·李命益·金相奭·崔好仁·鄭惟壽·李箕重·金益行·李恒重·具晚遜·洪泰增·成道凝·李昌鎭·白時述·韓尙增·李秉觀·鄭夏翊·金復健·兪彦鏡·閔顯洙·金履儉·李台重·閔處洙·金履禎·趙具彦·金省魯·趙台彦·申鎭垕·趙宅彦·閔宗洙·魚有和·韓宅增·黃塾·李道祥·趙榮魯·金玄澤·兪彦鐸·韓師逸·韓配崙·趙明翼·李元培·李思孟·李濟元·尹得英·鄭順天·鄭夏賓·申垕·金履元·成道敏·李智·尹泰東·任行元·黃重·朴尙儒·尹聖徽·李民濟·尹聖東·李重開·黃運河·崔熙道等疏曰,伏以臣等,竊惟世道之汚隆,斯文之興喪,特係乎是非之明與不明而已。然其明也,未必不由於一言之得,其不明也,亦未必不由於一言之失。雖匹夫賤士,私居講說,其效有不可掩,況以人主之威尊,執無稽之一言,硬定國是,强咈公議,則其爲害,又何可勝道哉?嗚乎,若父師輕重一言者,豈非今日不明之大端乎?由是而義理晦塞,邪說肆行,斯文幾乎墜地,世道日益寒心,臣等,安得不慨然太息,衋然痛傷,思所以辨朋白乎?噫,師道之重,禮經言之尙矣。生而就養,歿而行喪,所在焉而致死一之乎君臣之倫,而未嘗差殊倫焉。蓋親莫大乎生我之恩,分莫重乎食我之義,而若其講道授業,以全其固有之性,而不負乎爲人之名,則其敎我之恩與義,豈不均於二倫哉?此所以斷然爲生三事一之經,而莫或有所輕重於其間也。夫朋友之於五倫,若小矣,而朱子,嘗論此曰,父子兄弟爲天屬,而以人合者,居其三焉,然是三者之於人,或能具其形矣,而不能保其生,或能保其生矣,而不能存其理,必欲君臣·父子·兄弟·夫婦之間,交盡其道而無悖焉。非有朋友,以責其善輔其仁,其孰能使之然哉?故其勢若輕,而所繫爲甚重,其分若疎,而所關爲至親,其名若小,而所職爲甚大,若朋友之道廢,而責善輔仁之職不擧,彼夫四者,又安得獨立而久存哉?推斯義也,師道廢而天理不明矣,天理不明而人紀不立矣,君臣父子之倫,亦將何賴而得其正哉?然則師道之於人,其至重且大者,豈不皎然而益明乎?此古之君子,所以竭誠致隆,而不敢忽者也。雖然,自夫世敎衰,倫常之變,何所不有,而師生之義,獨全而少乖者,由其以道合也。於是焉而又或不免於悖亂,則其惡孰甚焉,而其罪又何容焉?故孟子之於陳相,闢其徒許行則已矣,而又必亟正其背師之罪,反復痛切,辭嚴義正,凜乎其不可犯,是亦春秋之法義也。考之於經訓,質之於聖賢,參之以天理人心,其果有父師輕重之別乎?嗚乎,惟我先正臣宋時烈,遠接考亭之統緖,近承文成公李珥之嫡傳,盛德大業,卓然爲百世儒宗,則凡有秉彝者,孰不尊信而敬服哉?故相臣尹拯,以四十年師事之人,一朝叛背而棄絶之,詆毁其學,攻斥其道,不啻若仇讐,豈非斯文之變怪,吾道之罪人乎?其初也,聖上,旣深惡而罪削之,不復以遺逸待之,則此箇是非,未嘗不大明也。不幸世道累變,否泰相承,醜正毒賢之輩,莫不甘心於宋時烈,則拯也,必剪拂而崇飾之,殿下,亦不能堅持初心,而復以旌招之禮加焉。然其罪釁至重,難容蓋覆,故爲其徒者,乃敢倡爲父師輕重之說,以爲一分洗濯之計,而殿下,又不免入其說焉。夫玆事所爭,源流旣遠,委折甚詳,而私家文籍,未必一一經覽於睿鑑,則其於是非曲直,或不能照徹其纖微,而槪以父子輕重四字裁之,故其所左右低昂,固己默定乎淵衷,而至于建極一世,則謂不妨於兩存而竝容。其所以十數年間,國是不明而正論愈鬱,士論靡定而人心益陷,駸駸乎不可收拾之域矣。乃者,祭酒臣權尙夏,因家禮源流序文之作,明言拯,平生狼狽之實,及其陳疏請譴,又推本溯源而極論之曰,一則背師,二則背師,將欲嚴邪正之辨,明師道之重,上以開聖聰,下以曉一世,蓋亦不得已也。殿下不察也,乃曰,寧有是哉?曰平心思之,顯示未安之意,臣等,已不勝其憂歎,而厥後臺疏之批,筵席之敎,轉輾層激,辭旨極嚴,反復論斷,必主乎父師輕重之說,於儒賢則非責之不已,而至謂之誣詆,於拯則灑滌之無餘,而必歸之至當,聖敎如此已乎?黑白易而涇渭混矣,斯文世道,又何望焉?臣等於此,相顧錯愕,直欲無生。臣等,請不避斧鉞之誅,爲殿下極言之。嗚乎,拯之於時烈,其受恩深厚,托義隆重,豈若世之所謂曰師曰弟子云者哉?蓋自少時,出入門墻,委己而父事之,平生敬仰,不啻如神明如山斗,其發蒙開惑,敎育而成就之者,頂踵皆其賜也。自非甚無道之人,孰忍忘其恩而悖其義乎?設令其父,爲其師之所搆,終有不能兩全,則度義處變,固不無其道,而苟非大變故大讐怨,不容竝立於天地之間者,亦何敢輕相背絶也哉?臣等,不敢知時烈之見怒於拯者何事也,不過因其父,墓文之作,釁隙生焉耳。此果變故大讐怨,不得不背絶者耶?臣等,竊伏聞向日筵中,有敎曰,其父被辱,而爲其子者,安而受之,則天理民彝,將至滅絶,此特殿下,未燭其墓文實狀,而有此敎耳。儻殿下,一覽其墓文,則詈辱有無,可立辨矣。臣等,請爲殿下,一陳其全文焉。其文曰,崇禎己酉四月十八日,美村先生坡平尹公諱宣擧字吉甫,卒于尼山之居第,遠近章甫,無不涕泣相弔,來哭奠賻者,不絶于道,搢紳之高其行者,亦爲之歎惜齎咨。聖上,亟用筵臣言,贈官,給喪需及葬送者殆數百人,旣葬,其所居之鄕及凡所經過之地,皆將立祠以享之,君子曰,盛德之感人也如是夫。公,八松公諱煌之季子,妣成氏,牛溪先生文簡公諱渾之女,公,胚胎前光,以萬曆庚戌之五月壬申,生焉。崇禎癸酉,中生進兩試,出入泮宮,論議常出等夷,嘗率諸生,上疏論追崇非禮。丙子,金虜僭號,遣二使至,公又倡論再疏,請斬虜使,以明大義,冬,虜大入,公,奉母夫人入江都,八松公,從難于南漢城,公與同志欲渡江,冀間道達南漢,又論任事人偸安之失,旣不得行,則自請分隷城守。明年丁丑正月,城陷,難已,八松公,編配于永同縣,以嘗斥和也。明年蒙宥,移居錦山,公隨侍,自是,抛棄擧業,專心于性理之書。八松公,捐館,公與兄弟,守喪于尼山,盡其情文,服闋,復歸錦山,與市南兪公棨,築室扁以山泉,相對討論,窮晝夜不倦,又出入愼齋金先生之門,講服質疑,遂定師生之義。戊子,丁內艱,孝宗大王辛卯,連除典設別檢·王子師傅,不就,明年,廷臣相繼論薦,遂以侍講院咨議召,上疏辭,時公已歸尼山。公,門高族大,爲設規約,以身導率,又與鄕人,行飮·鄕約·社倉等古法,老少信從。陞刑曹佐郞,再以司憲府持平召,公自稱死罪臣,詣畿輔,力陳江都事,以辭遞,旋陞掌令·進善,又上疏辭,批曰,嘉爾守志不變,勿辭上來,再疏力辭。自是承召不已,遂赴闕陳情,上,卽命入對,復辭以非所當,優批趣召。權公諰·宋公浚吉,先已入朝,權公上疏,請令以士服入謁,許之。復請免,宋公,謂公曰,如不欲承命,則亟去,毋徒勤聖意也,遂留疏徑歸,連以掌令·進善召,皆辭遞。己亥五月,孝宗大王上賓,今上別諭召之,卽入,臨道拜執義,旋以辭遞,除掌樂院正,賜食物。使入對,辭以疾,遣御醫看病,詣闕陳謝,出寓近郊,除司業·尙衣正,又命入對,時因山甫訖,辭命南歸。自是,屢有執義之命,又以元子講學官召,使道臣,存問周貧,又以災異召,欲詢消弭之策,蓋兩朝恩禮,愈往愈隆,公,只受食物書冊之賜而已。旣歿,上,嗟惜其終不見也。蓋公學問之淵源,去就之終始,人皆見而知之,至其造詣之淺深,義理之精粗固非人人之所可知者,而況余於公,不翅黃鵠壤蟲之相懸,雖從公久而服公深,不足以窺闖其閫奧,又以老病將死,其於狀德之文,益復茫然,不知所以措辭也。竊觀諸賢敍述之文,多且盛矣,而惟玄石朴和叔之狀,該貫遍包,據以爲說,則庶免僭率之咎矣。其語曰,初牛溪先生,得靜庵趙文正公之學,於其考聽松公,仍與栗谷李文成公,麗澤益至,蓋其門路之正,踐履之篤,自我東諸儒,未之或先也。八松公,早遊其門,後能抗正大義,則先生,固已聞知其梗槪矣。及愼齋先生,得沙溪文元公之家傳,而爲栗谷世嫡,先生於是,樂有父師,考合緖論,精專刻厲,矯變充積,其博約工程,大抵溯坡山法門,而上之以節次,根極於考亭矣。又曰,先生,德性仁恕,宇量宏深,規摸謹嚴,容貌莊毅,無一毫惰慢之色,望之輒知其巖巖喬嶽底氣象。雖義理無窮,曲折萬殊,而一以聖賢遺訓,紬繹印證,未得之,發憤而忘寢。平居,晨起盥櫛,危坐讀書,無少倚側,其存心,以忠信爲主,而敬畏爲要,儼然常若有臨也,惕然常若有懼也。燕閑幽獨之中,省察克治者,愈加精密而無愧屋漏,造次周旋之際,威儀動止者,自底恭謹而無愆尺步,以至進德之勇,汲汲如不及,求道之勤,縮縮如不能,其於知行相須,表裏一致,無所不用其心。事親奉兄之禮,必極其誠,繇此和順內積,輝光外徹,昆弟信其行,宗戚懷其德,朋友服其義,鄕黨化其仁,四方之士,嚮風興起者,幾不可勝數矣。遭値丙丁之禍,遂乃絶意於世道,及被孝考眷禮,召之而不至,援之而不留也。上自當宁,下逮朝著,與夫親友之素號知公者,無不欲其暫屈,而先生,確然一定而無變,所以遯世獨立,守常經而任大義,終身無怨悔者,固不外是矣。然而憂國之誠,不敢少懈,苟或所講,關係大體者,輒爲諸公反復不置,而如聞國勢不競。匪人當塗,每惕然太息。常曰,今之急務,必黜私意,以振頹綱,除文具以做實功,禁奢侈習以蘇殘民,明舊章以革弊瘼,大要皆在一人,其卓絶之姿,篤實之功,立言敎訓,求之挽近,儔匹鮮矣。嗚乎,此和叔心悅誠服之語,而人不以爲阿所好者也。至其從兄龍西尹伯奮,所敍墓表,則文雖約而意愈隆,其於公之始卒,精蘊至矣盡矣,更無容贅焉。公讀易,自謂有弊於後天說,有疊天圖,又與市南,共著家禮源流,又有文集十五卷,藏于家。夫人李氏先歿,而附墓于京畿之交河縣,余嘗誌其行矣。長子拯,克趾公美,朝廷待以徵士,次推,曾爲敎官,女爲士人朴世垕妻,庶出男,撥·拙·挹也。銘曰,遯世不悔,蓋多有玆,聖人而曰,唯聖能之,伊聖所稱,依乎中庸,故民鮮久,何以用功,唯智仁勇,是曰三德,苟不由此,其何能入?學問思辨,是之謂智,篤行不措,仁勇是耳。從事於斯,不流不倚,公志于此,天閼其年,斯文氣喪,士林涕漣,昔李文純,銘頌聽松,夔卨沮溺,稱停異同,公實其傳,曷不崇欽?今世何人,以褒以彰,允矣玄石,極其揄揚,我述不作,揭此銘章。嗚乎,此實最初本也。臣等未知此文,疵辱者何說,醜誣者何端,而人子果不安受,師義果不安保耶?蓋其敍次詳備,稱道亦自隆重,而至其摠論處,特擧先正臣文純公朴世采,所述行狀而爲說,不參以己意,故拯,以其不自立論,藉重他人,爲其有微意而慍憾焉耳。夫君子論人,衮鉞至嚴,作者筆法,一字不苟,則立言詔後,本非爲一家之私事也。設令其父之潛德幽光,未盡發揮於其手,師生之間,恩義亦重,顧何敢遽以此而致怨毒之深哉?蓋自文成後,八九年之間,累度請改,多少刪定,而以其大體立論,終不曲從之故,怨毒日深,雖隱忍遷就,外存虛禮,而吹覓多端,疵議滿腹,嘗以長書,極論時烈心術學術之病,有若數罪者然,以示世采曰,吾欲效比干,一言而死耳。世采,不勝驚歎曰,願君效王蠋,勿願比干也。拯,遂隱其書不出,而猶出入省候,書尺往復,一如平日矣。其後,又有所謂木川事者,蓋木川人,曾有指斥拯父之說,故時烈,嘗擧似於人,俾勿與互鄕人相從,此實出於爲宣擧之好意,而拯,反疑時烈之做出,對時烈之外孫,爲其妻姪者,詆辱時烈,罔有紀極,歸而告時烈,則時烈,不信曰,拯前後待我,無少失行,師生之禮,惟謹,汝言,必不然矣。世采,聞而大駭,移書責拯,且令謝罪於時烈,則拯之答書,遂以王伯竝用,義理雙行,機關權數等語,公肆誣毁,不遺餘力,而曰以情以義,俱不得如前日,而不自知其是非,則雖欲摧謝,何以成其說乎?於是,崔愼上疏,而批旨痛快,繼而處分大定,殿下,固已洞燭,而亦必識有之矣。噫,拯之欲絶時烈,非一日之積也。外則周旋唯諾於一席誾侃之列,而中實蓄憾含忿,狠然而不已,此實非人情之所安也。且自謂不平者私情,論學者公心,而不肯直陳於無犯無隱之地,乃反私意陰斥,若是其肆然者,又豈道理之所敢出乎?且使時烈,果有心術本源之病,則墓文以前,何獨爲正學純德,而墓文以後,乃爲無狀小人耶?拯之事時烈已久,若知其本源如此,則其道非矣。又何以屬托賢父狀德之文,以貶褒爲榮辱,改不改爲喜慍耶?其誣毁之書旣出,時烈,以書遜謝,則拯,乃直加詬辱,如待仇敵,末乃曰,若蒙門下,追念舊誼,曲加哀憐,則幽明受賜,疑結俱釋,只在門下一言之間而已。使時烈之本源心術,誠小人也,則其爲墓文雖善,亦何能頓然消釋,而遽變爲君子哉?況其極口噴薄,恣意脅束如彼,而一邊哀乞,猶有望於一言之惠,古今天下,安有如許道理,亦可見其愚惑可笑之甚也。嗚呼,人子尊親,雖有無窮之情,今其墓文,元無一句半辭之辱,不過褒揚之不滿其意而已,則豈可以褒揚之不滿其意,而遂至於仇視其師乎?藉曰,父師眞有輕重,而此事,亦果爲可絶之義,只當引義告絶,不出惡聲,可也。今則不然,擧其師之平生而誣毁之,訐揚罵詈,無所不至,此非絶悖者乎?世采,目見師友非常之變,且惜拯之狼狽,往復誨責,靡不用極,而拯,終不回悟,則世采,知其無可奈何,而大懼師道之滅絶,作師友攷證一篇,以曉當世,又貽學者書,極論本末曰,檀弓三事,欒子三生之旨,直與君父相參,其義大矣。至程·張,更有師不立服,深淺輕重之說,似乎不同。然愚以爲,程·張所論,不過爲師死之日,審量恩義,以制其服云爾。苟論平生事之之義,安有不爲無犯無隱,左右就養,服勤至死,而徒稱師弟子之理者耶?如以此義,盡歸於心喪三年者,自期以下,當有次第減損節目,豈非反賊師生之大者乎?今朋友之於尤丈,受書講學,服事數十年,當伸冤則草疏倡論,當患難則陳章自表,當出處則遵用其說,人皆知爲宋門之高弟,然而世之論者,必曰師者。道之所在,道非則當絶,視之無異弁髦土梗,此愚所未曉也。以父師之分言之,古無其事,難以比論,復讐之義,差可相近,然亦終不成說矣。又曰,鄙意,若非復讐之義,則不可絶,所謂朋友,指拯也,尤丈,指時烈也。噫,世采,以一代宗儒,義理精確,又以公心且誠,稱停是非,其理至明,而其言可信。殿下,試留神而反復焉,則不待臣等之千百言,而自可洞然無疑矣。說者,又謂時烈,於書尺之間,多揚拯父之失,拯安得不絶乎?此亦有不然者,時烈,於宣擧江都事,初不深罪,而曰當論丙子以後之宣擧,又取其潔身自靖,而附論於三學士傳後,其酹文,亦以一星孤明,砥柱不傾等語稱之。其後,拯抵書於實錄廳,以其父不死,爲十分道理,而反斥死節諸人,謂無可死之義,以宣擧所稱死罪臣者,爲不赴召命之故,而至誣先正臣李珥,眞有入山之失,然則宣擧,終身自廢者,都歸虛套,而江都苟免,反足爲其疵累,故時烈,於是,極可駭歎,懼其大爲世道之害,遂不拘前日贊揚之本意,嚴辭痛斥,不少假借曰,一夫之死不死,有何大段,而其流之害至此,不自量力,而敢與彼呶呶者,誠出於不得已也,蓋其衛道救世之切,不得不爾,夫豈出於故爲暴揚而然哉?況拯,自墓文事後,凡有世間行言,一有害於其父,則輒疑其出於時烈,如俘奴之言,忍人之說,明有來處,而先自提起,迫問窮詰,故時烈,皆不得已應之。然則此皆拯,激而發之耳。豈時烈之所樂爲哉?雖然,拯誣毁之書,已出於其前,則背師之在乎墓文,而不在乎書尺,亦明矣。又何足多辨乎?嗚呼,拯大倫已喪,餘無可論,而父子傳述,本不出乎宗鑴法門,而宅心制行,又專在於利害禍福之間。旣見時烈,捨命斥鑴,大爲奸兇所仇嫉,他日世道屢變,則時烈之爲孤注,必矣。朱門黨禁,先及西山,本朝士禍,混被門徒,以拯慮患之心,其肯低頭於時烈之門,甘心於收司之律乎?其自絶師門,分朋各立,未必專出於墓文一事也。觀其語默趨避,屈伸消長,一視鑴黨爲歸趨,至於乙巳騫騰,則益可驗其明效矣。孟子謂,孔子主癰疽與寺人,何以爲孔子,朱子言,豈有顔子而爲桓司馬家臣,今安有爲賊鑴所推許援引,而可以爲儒賢君子者乎?只緣當初削逸之命,遽寖於奸兇秉國之日,更化之後,因循未改,而殿下,不察其實,嚮用冞隆,節次推排,遂至爰立,生而待之以賓師之殊禮,死而加之以先正之巍稱,擧措之乖舛,寵命之屑越,孰有甚於此者乎?嗚呼,若時烈之平生所擔負者,何道也?蓋欲閑先聖之道,距詖邪之說,以承夫孟子·朱子之功焉。恭惟我孝宗大王,嘗臨筵下敎曰,明天理正人心,予責也。與我共此者,捨卿其誰?聖祖之所付托於時烈者,又何如也?故其於斥鑴,有九死不悔之心。又以爲,能言攻鑴者,朱子之徒也,謂鑴必不攻者,皆賊黨也。必欲闢之廓如,使朱子之道,如日中天而後已,故及其臨歿,猶以書告訣于朴世采曰,今日拯家,旣黨於攻朱子之兇人,又直斥死義之正人,其斥栗谷者,猶爲小事,擧世靡然從之,是不待流弊,而已成滔天之勢矣。此時,倘有距闢之人,則愚何故,譊譊若是,自陷於滅身之禍哉?當慶元時,沈余等諸奸,指朱子爲逆魁,至有請斬之疏,門人,微稟以避禍之說,則曰此固出於相愛,然壁立萬仞,豈不益爲世道之光,而余則只以一杯水,救一車薪之火之比,何敢望壁立萬仞耶?然不至全負孝廟之敎,則庶幾云爾。死之日,當詣寧陵,跪敷衽而陳辭,未知下敎曰,爾果不負吾付托否也,其至誠苦心,可質神明如此,千載之下,孰不三復而流涕哉?嗟夫,君臣同德,密勿經綸,道無不合,言無不用,以之明大義於天下,以之壽國脈於萬世,使我東土人,得以爲人者,秋毫皆其力也。不幸世變罔極,受禍最酷,遺毒餘烈,至今而未已。宇宙眞正一脈,綿綿延延,浸而微減,當此之時,雖在上者,竭誠培養,極力扶植,猶懼其難濟,況斬伐之銷鑠之,一至此哉?顧今繼時烈而爲士林宗主者,獨權尙夏一人在耳。巋然爲魯國之靈光,屹然若橫流之砥柱,善類之所倚毗,朝野之所矜式,殿下之平日禮待者,又何如哉?而今因一言斥拯,大加咎責,不少顧藉,如鄭澔之跋語,趙尙健之疏論,三司之章箚。雖其言,有淺深緩急,要其本意,則皆出於扶正而斥邪,可尙而不可罪也。殿下,一倂摧折,相繼黜斥,不識殿下,何取於喪義悖倫之一尹拯,而棄三朝禮遇,百世宗師之大賢,不啻如弁髦,至於絶斯文之命脈,拔國家之根柢,而莫之恤乎?臣等,恐禍亂將作,而國之亡,無日矣。言之至此,心膽俱裂。嗚呼,氷炭不可同器,邪正不容兩立,此必然之理也。昨年朴光世之疏,復有彼此元無邪正之敎,此固殿下之失言,而聖意如此,不早定邪正,則無怪乎今日處分之至此也。夫殿下之當初罪拯,固至矣,而其後,斥白光瑚之敎,有曰尹拯之背師醜正,實世道之變,而斯文之罪人也。凡有是非之天者,孰不痛心云,則其以拯爲何等人也?今日之拯,卽當日之拯也。歲月雖久,黥刖莫補,而乃反推之爲粹然全德之大君子,而一有斥之者,輒皆歸之於誣賢之科,則又不特無邪正而已也。是何大聖人,前後是非,一切相反,至此之極也?然則殿下於此,非不知也,有所蔽而然耳。所蔽者非他,卽向所謂一言之失耳。誰爲此一言,以誤我聖明,以禍我國家哉?其亦甚於作俑者矣。夫所謂父師輕重者,自世俗觀之,宜若無害於道理,而一差毫釐,流害至此,殿下,不悟其失當,且信之而謨訓,守之如金石,發諸絲綸,播諸臣民,不啻丁寧申復臣等,恐四方誦之,後代法之,邪說暴行,益肆而莫之禁,靡靡然入於禽獸之域。惟我聖祖,旣以精一之法,授殿下,則明天理正人心,實殿下責也。何不揮廓乾斷,照臨一世,而直爲此泯泯而棼棼也?若使後之尙論君子,慨然痛恨於今日之世道,而歸咎於一言之興喪,則未知以殿下爲何如也。嗚呼,國家之設學校,何爲也哉?豈不欲尊師而重道,以明人倫乎?乃今師道喪矣,彝倫墜矣。寧欲毁冠裂冕,狂走山林,以獨善爲事,而聖明世上,終不一言而死,則亦何以報國家三百年培養之大恩乎?臣等,雖愚無知識,亦均有好德之心,而擧切衛道之誠,乃敢竊自附於袒胸受箭之義,倡率同志,瀝血叫閽,伏乞聖明,不以人微而忽之,不以言狂而斥之,淵然深念,曠然遠覽,知生三事一,天地之常經而不可易,父師輕重,世俗之苟論而不足信,又察宣擧墓文,本不被辱,則拯之背師,義無所據,而肆意誣毁,實難免乎悖倫之罪。夫然後,明是非定好惡,使一世,曉然知時烈之可罪,則朱子·李珥之道,亦將復明於世矣。斯文幸甚,世道幸甚,臣等,治疏將上之際,伏見李眞儒疏本,則構誣儒賢,罔有紀極,至於去其職名,肆加凌辱,而及入對前席,則其所爲說,尤極兇怖,剔去尙夏疏中,人心晦塞等語,直歸之於戞逼聖躬,以爲他日嫁禍之機括,其讒諂毒害之狀,有不忍正視也。尙夏之言,蓋謂自拯背師之後,人心漸溺,義理益晦,不復知師生之重,而駸駸然擧陷於傷倫悖義之域,故只自慨然於衰俗而已,寧或一毫近似於彼讒說者哉?噫,父師輕重之敎,未免爲聖主之失言,故前後章疏之間,直說論辨,旣不勝其多矣。尙夏,顧何必囫圇譏斥,自歸於黯黮之科耶?殿下,若於此而究察,則必有以覷破其奸狀矣。且以尙夏所撰時烈墓表一段語,肆然詆斥,歸之無據,末乃曰,必有所處分,其用意之慘毒,直令人駭怕,噫嘻痛矣。己巳之禍,尙忍言哉?其積漸醞釀,爲先正禍根,是誰之故?蓋拯之父子,自初黨惑於鑴,偏中其毒,雖見鑴誣毁朱子,而猶不忍棄絶其平日眷愛之意,至於鑴祭宣擧文,而畢露無餘。時烈,以先治黨與之義,斥之甚力,故尹家之含怨蓄憾,其來已久矣。及乎時事一翻,鑴黨復起,伸雪鑴冤,顯擢拯官,時烈罪名狼藉,終被慘禍,而斥鑴爲賊,斥拯爲鑴黨者,實爲罪時烈之張本矣。是以,時烈未死之前,屢言其召禍之由,而朴世采,亦於己巳春,抵拯書曰,今日尤丈,復作罪首,時議,想必求其異趣者,以爲之助,人多爲高明深慮。又曰,伸驪冤,必又引兄家爲明證,驪者,鑴居驪州故云。拯之助其聲勢,交煽駭機者,此已昭著難掩,而況詳知其陰祕之謀者,宜莫如其黨,而其時論拯之啓,有曰昨年更化之事,拯有低昂於其間,此亦必有所據而然也。嗚呼,慘矣。豈一朝一夕之故哉?然則其據師門當日之言,採一世公誦之說,書諸墓石,以詔來後者,顧非尙夏之責,而尙夏,亦豈怵禍畏威,不爲之摭實明言也耶?眞儒之乘機闖發,必欲戕賢者,自是宵小手段,而獨怪夫殿下平日禮遇之意,亦爲此輩欺惑,不究其實狀,至以誣正之甚爲敎,不料斯文之慘禍,將起於聖明之世也。思之至此,不覺痛哭而流悌也。尤可駭者,時烈墓文事,世庚·奎輩,發之於前,而眞儒和之於後,恣意讒毁,無所不至,而乃反謂臣等,推上朝廷,此等易知之事,尙復誣訐之如此,其他又何言哉?至於源流主客之分,具載諸臣之疏啓,聖明,必已俯燭,而今禁令,又嚴矣。臣等,固不敢更爲覼縷,而尙夏於此,旣有平昔之所熟聞,而益驗其實於集解之書,則援而證之,有何疑,而求說不得,捃摭至此,良可笑也。況集解與源流,詳略大異,而今謂之無一字加減,天威咫尺之地,肆然面謾,而猶且責人之告君不誠,渠亦有心腸,寧不自愧乎?殿下,苟於是非之源,細加深究,則巧憯之態,必莫逃於淵鑑之明矣。伏乞聖明,亟先收回前後失當之敎,更弁尙夏之文於源流之書,嚴斥讒人,明示好惡焉。臣等,無任憂慨痛惕激切祈祝之至。謹昧死以聞。答曰,省疏具悉。事苟可辨,但當平說道理而已。醜辱先正,一至於此,誠極駭異也。
午時,上御大造殿西翼閣。藥房入診時,都提調徐宗泰,提調崔錫恒,儒川君濎,右承旨黃一夏,記事官李廷弼,記事官尹惠敎·兪拓基,醫官柳瑞·丁時梯·權聖徵·趙慶基·許坫·方震夔·玄悌綱·金德三·李徵夏·崔泰齡入侍。徐宗泰進伏曰,日氣,早朝猶寒,聖體調攝,若何?上曰,寢睡未得安穩,諸症一樣矣。宗泰曰,問安之批,朝來症候,旣知之,而腹部飽滿,膈間不淸利,差減爲敎,俄間差勝乎,尙未快勝乎?上曰,比夜頗勝耳。宗泰曰,腹部浮氣,脚部牽引,何如?上曰,無加減矣。宗泰曰,口淡,有妨於水刺之節,是憫。□殿症候差勝,極以爲幸,而猶未復常乎?缺四行而去來亦淸矣。權聖徵曰,調勻平和矣。玄悌綱·金德三,所見亦同。宗泰曰,腹部以下,診察,何如?上曰,唯。聖徵曰,腹部比昨,無顯然加減,皮緩而柔,足跗,微有指痕而不深矣。濎曰,下腹皮猶硬而未勝於前,股陰·脚部·足跗,則皮膚皆緩矣。宗泰曰,湯藥停進,已累日矣。數日因停,或議定他藥,儒川以下,使陳所見,何如?上曰,依爲之。濎曰,與諸醫,旣已商議矣。狗寶,異於輕微之藥,頃日服此藥以後,困惱口淡特甚,兩三日停藥,調息脾胃後,順於便道之藥,宛轉議定,爲宜。瑞曰,湯藥之止五日,狗寶之止三日矣。姑爲停止,以觀症候,宜矣。時梯曰,此非停藥之時,而脾胃未調,水刺未勝,以口淡之甚,曾請停藥矣。因姑停止,以觀數三日後,議藥,宜矣。聖徵曰,症候進退,不可以一時加減議之,而脾胃未調,湯藥·狗寶,連進未穩,近則因姑停藥,調息脾胃後,前頭議藥,似宜矣。趙慶基曰,兩藥停進,累日矣。當議他藥,而卽今口淡困惱未勝,數三日因停後,議藥,宜矣。許坫曰,卽今症候日加,則當進藥,而固未知進退加減,數三日停藥,宜矣。方震夔曰,姑停數日,以息脾胃,宜矣。玄悌綱曰,卽今症候,停藥爲憫,而口淡未勝,湯藥有妨,數三日因停,調息脾胃,宜矣。金德三曰,臣於二十四日,敢以停進湯藥,息脾胃鎭口味,陳達矣。因姑停藥,宜矣。李徵夏曰,困惱口淡未勝,數三日姑停,宜矣。宗泰曰,此時藥物之累日停止爲悶,而有妨脾胃,進膳甚少,諸醫皆以爲,姑觀數日云,數日停止,何如?上曰,數日因姑停止,可也。出榻前定奪
徐宗泰曰,臣於念缺四行重任,實無堪當之念耳。上曰,前後藥院提調,非盡知藥理者,辭免過矣,安心行公,可也。宗泰曰,前都提調,詳知聖候諸節,而亦似知醫理,故外議有所恃,而過矣。今日所遭,雖涉不安,而許遞之處分,太似容易矣。上曰,所遭非不知意外,而連章請遞,一向强迫,非待大臣之道,勉副出於不得已也。宗泰曰,左相陳箚後,以批旨未安之敎,出城外後,無入來之敎,鼎席未備,實所悶慮。盡心國事之臣,畢竟似當入來,而姑爲悶矣,箚子辭意,在昌集之基,其言無怪,論議自前而然,雖不槪於聖心,不用而已,何至聲色之加,而尙無入來之敎乎?惶恐敢達。上曰,欲使之入來矣。遂退出。以上燼餘
上在昌德宮。停常參·經筵。
下直,安山郡守李挺益,渭原郡守李萬全,濬源殿參奉沈洬,鉢浦萬戶李徵泰。
大殿,政院問安。答曰,知道。
中殿·世子宮·嬪宮,藥房·政院問安。答曰,知道。
藥房啓曰,伏聞夜間,聖候熏熱往來,困惱飽滿,膈間亦不淸利,寢睡不得安穩云。伏未審朝來,熏熱困惱及腹部飽滿,膈間不淸利之候,其已減歇,而口淡及腹部以下浮氣,脚部牽引,加減,何如?今日臣等,與諸醫入診,詳察症候,宜當,中宮殿症候,夜來益復差減乎?不勝終宵憂煎,敢此問安,竝爲仰稟。答曰,知道。朝來熏熱已歇,而困惱往來,腹部飽滿,膈間不淸利之候,比夜有減,口淡及腹部以下浮氣,脚部牽引,別無加減矣,勿爲入診。內殿症候,漸益差勝矣。
政院啓曰,吏曹郞廳來言,今日開政事命下,而判書趙泰采,方在引入中,參判李觀命,情勢難安,不得開政云。判書參判,竝卽牌招開政,何如?傳曰,允。
都承旨李壄初度呈辭。入啓。給由。
左副承旨趙道彬再度呈辭。入啓。加給由。
吏曹判書趙泰采,參判李觀命,牌不進。
水原試才御史鄭栻,入來。
政院啓曰,卽者議政府錄事來言,左議政金昌集以爲,日昨所納命召,特遣史官還授,惶感罔知攸處,而終非郊外俟譴之臣,仍爲帶持之物,不避煩猥,玆敢還納云。何以爲之?敢稟。傳曰,令傳諭史官傳授。
備忘記,日昨箚批,非有深意,而出城旣是意外,命召今又還納,心甚愕然,無以爲喩。更遣史官傳授,卿其領受,安心入來,以副予望。
政院啓曰,吏曹判書趙泰采,參判李觀命,牌不進,推考傳旨,今方捧入,而開政命下,已至五日,尙不得擧行,事甚未安。判書參判,更爲牌招,使之開政,何如?傳曰,允。
政院啓曰,吏曹判書趙泰采,參判李觀命,再招不進,推考傳旨,今方捧入,而開政命下,已至多日,尙不擧行,事甚未安。所當更請牌招,而一日三牌,有傷事體,何以爲之?敢稟。傳曰,明日開政。
兵曹判書尹趾仁辭職上疏。入啓。答曰,省疏具悉卿懇。本兵重任,決難輕遞,安心勿辭,速出行公。
傳曰,兵判疏批已下,牌招察任。
大殿·中殿·世子宮·嬪宮,藥房·政院夕問安。答曰,知道。
忠淸監司書目,瑞山呈,以本道監司金興慶,辭職上疏上送事。啓。答曰,省疏具悉。儒臣疏語,別無深嫌之端,卿其勿辭,速往欽哉。以上朝報
備邊司啓曰,卽見北兵使趙相周牒報則以爲,今春巡歷事,依例擧行,而富寧以南,上年農事,未免大侵,以北,則纔經兩官開市之役,其中訓戎等六鎭堡,一春之間,再行巡歷,亦甚不便云。上年旣行秋巡,軍政不至於抛棄,訓戎等處,則淸差撤還後,例爲巡點,卽今形勢,似難疊行,今春巡操,停止之意,分付,何如?傳曰,允。備局謄錄
兵曹判書尹趾仁疏曰,伏以臣,於本兵重任,以才分則實有萬不近似之懼,以情病則已積因仍苟冒之譏,而今則又屆當遞之瓜限矣。鐫免之命,日夕顒俟,不啻若被繫者之求解,而三度加由,出於萬萬意想之外,臣誠驚惑惶懼,莫知所以也。臣之謬膺寵命,固已大駭於物情,臣亦自知其百無一似,而始當聖候添加,擧朝憂惶,陳懇無上徹之路,撕捱犯義分之誅,臣於是,罔知所出。規暫,恭命,夫豈爲因循蹲據之計,而跡則近於貪榮戀寵矣。用是區區,慙惶在中,若負大戾,而加以中間,瘡病彌留,廢職許久,宜伏癏曠之誅,而又因誣書之罔極,朝廷爲慮後弊,終靳遞免,則乃以所遭之凶變,反爲冒據之資斧,臣之危懼震悚,有不可言,而今旣再經大政,揆以公體私分,亦宜當退而不當進矣。況臣之足瘡,係是終身之疾,乍歇而旋劇,有進而無退,行步蹇甚,若將顚仆,缺四行見阻喉司,徊徨跼蹐,只俟譴罪,不意特召之命,遽降此際,臣誠嚴畏悸隕,宜卽趨承之不暇,而顧此病狀,實無自力强進之勢,終不免冒犯違慢之科,臣罪至此,尤萬殞難贖。玆敢披瀝肝血,仰申籲號於玉候靜攝之中,伏乞聖慈,曲加矜愍,將臣本職,亟行遞改,仍勘逋慢嚴命之罪,使重務不至久曠,私分得以粗安,千萬幸甚。疏批見上
忠淸監司金興慶疏曰,伏以臣,於客歲之末,得聞母病添劇,冒死陳懇,蒼遑歸省,藥餌扶將,幸得回甦,而篤老之年,宿痾沈淹,委頓枕席,轉側須人,至情所在,未忍遽離,當此玉候彌留,擧朝憂遑之日,職忝從班,身處田野,未得趨造庭列,以伸承候之誠,一味惶凜,罪在難容,而陳章煩籲,亦有所不敢,稍俟母病之少間,擬卽進力於京輦,仰請逋慢之誅,冀被斧鉞之加,不自意湖臬移除之命,遽出於常格之外,臣誠惝惶驚惑,罔知攸處。夫方岳之職,責任非輕,苟非才猷鍊達者,莫宜居之。矧玆湖右一路,飢饉荐仍,經界不正,此時此任,尤當難愼,豈臣空疎,所敢承當?縱微人言,固知不稱,而且得見修撰洪廷弼之疏,則盛論破格備擬之不當,臣不勝瞿然之至。玆事格例之有無,非臣之所可言,而顧臣譾劣,最居人下,尋常職任,猶懼不堪,今日遴補,尤是謬恩,人心之不厭,固其然矣。儒臣雖不直斥臣無似之狀,姑爲是事體之言,而其爲臣難冒之端,不啻皎然,何敢不量己分,不恤人言,貪榮包羞,晏然冒受。以下缺以上出燼餘
上在昌德宮。停常參·經筵。
下直,亦梁僉使李相益,注文島僉使金完,位羅萬戶鄭智昌,西平萬戶太時煥。
大殿,政院問安。答曰,知道。
中殿·世子宮·嬪宮,藥房·政院問安。答曰,知道。
藥房啓曰,伏聞夜間,聖候熏熱往來,困惱飽滿,膈間亦不淸利,寢睡不得安穩云,伏未審朝來,熏熱困惱及腹部飽滿,膈間不淸利之候,其已減歇,而口淡及腹部以下浮氣,脚部牽引,加減,何如?今日臣等,與諸醫入診,詳察症候,宜當。中宮殿症候,夜來益臻差勝乎?歸脾湯五貼,已盡於昨日,更令醫女入診後,可以議定繼進當否矣。不勝終宵憂煎,敢此問安,竝爲仰稟。答曰,知道。朝來熏熱己歇,而困惱往來,腹部飽滿,膈間不淸利之候,比夜有減,口淡及腹部以下浮氣,脚部牽引,別無加減,勿爲入診。內殿症候,日益差勝矣。
都承旨李壄再度呈辭。入啓。加給由。
左副承旨趙道彬三度呈辭。入啓。遞差。
假注書姜必慶書啓,臣承命馳往于興仁門外長位里村,左議政金昌集所住處,傳宣聖旨則以爲,臣妄陳一箚,猥犯天威,批旨嚴峻,有不敢聞,迸出城外,方俟重譴,不意聖度天大,不惟不加之罪,特遣史官,諭以非有深意,仍授命召,使之安心入來,此豈賤臣所敢當者哉?拜稽莊誦,感淚自迸。第臣負犯至重,終難自逭,聖諭雖勤,公議必不但已,況此命召,終非郊次帶留之物,謹當以文字,悉暴危懇,以俟處分云矣。敢啓。傳曰,知道。
政院啓曰,吏曹郞廳來言,今日開政事命下,而判書趙泰采,方在引入中,參判李觀命,情勢難安,不得開政云。判書參判,竝卽牌招開政,何如?傳曰,允。
吏曹判書趙泰采,參判李觀命,牌不進。
藥房口傳啓曰,中宮殿症候,醫女入診後,來傳脈度平和,諸症差減云,臣等,與諸醫商確,則皆以爲,歸脾湯進服,今已十貼,而症候日益差勝,則雖有些少餘症,苦口之劑,不必連進云。湯藥自今日停進,姑觀前頭,更爲議藥之意,敢啓。傳曰,知道。
政院啓曰,吏曹判書趙泰采,參判李觀命,牌招不進,推考傳旨,今方捧入,而玉堂闕直,今將一旬,兩司多臺,尙未處置,至於本院闕員,亦未差出,出納之際,事多苟簡。明日以後,又値國忌齋戒,不可不趁今日開政,而政官一向違牌,事體至爲未安。判書參判,竝更爲牌招,以爲開政之地,何如?傳曰,參議未差之代,問于大臣差出。
大殿·中殿·世子宮·嬪宮,藥房·政院夕問安。答曰,知道。
修撰洪錫輔,牌不進。傳曰,禁推。
禁府,洪錫輔拿囚。啓。
備邊司,以柳鳳輝爲吏曹參議。以上朝報日記廳郞廳兪彦述書。郞廳李陽泰校正。郞廳盧賢鶴添書。
上在昌德宮。停常參·經筵。
大殿,政院問安。答曰,知道。
中殿·世子宮·嬪宮,藥房·政院問安。答曰,知道。
藥房啓曰,伏聞夜間,聖候熏熱往來,困惱飽滿,膈間亦不淸利,寢睡不得安穩云,伏未審朝來,熏熱困惱及腹部飽滿,膈間不淸利之候,其已減歇,而口淡及腹部以下浮氣,脚部牽引,加減,何如?湯劑停進,已至累日,今日臣等,不可不與諸醫入診,詳察症候,議定進藥當否矣。中宮殿症候,夜來益復差安乎?不勝終宵憂煎,敢此問安,竝爲仰稟。答曰,知道。朝來熏熱已歇,而困惱往來,腹部飽滿,膈間不淸利之候,比夜有減,口淡及腹部以下浮氣,脚部牽引,別無加減矣。明日入診。內殿症候,漸益差勝矣。
都承旨李壄三度呈辭。以國忌齋戒,留政院。
政院啓曰,在前玉堂闕直之時,亦有齋戒日開政之規。新除授吏曹參議柳鳳輝,所當直請牌招,而今聞方在陽川地,入來遲速,姑未可知云,殊無變通差出之意。何以爲之?敢稟。傳曰,改差望單子入之。望單子,尹星駿落點。
政院啓曰,雖値齋戒之日,變通開政之意,纔已稟啓矣。新除授吏曹參議尹星駿,牌招開政,何如?傳曰,允。
政院啓曰,卽者,左議政金昌集,使錄事,來呈辭職上疏,仍納命召。原疏則以國忌齋戒留院,而命召,何以爲之?敢稟。傳曰,令傳諭史官傳授。
左議政金昌集上疏。大槪,別諭之下,不敢承命,冞增惶蹙。玆冒鈇鉞,悉暴危忱,仍將命召,隨疏還納,冀蒙嚴譴,以安賤分事。入啓。答曰,省疏具悉。纔諭予意矣,復何多誥?命召,令史官還授,卿其安心勿辭,宜速入來,以副予望。仍傳曰,遣史官傳諭。
吏曹參議尹星駿牌不進,罷職傳旨。傳曰,只推勿罷。
政院啓曰,吏曹參議尹星駿,旣有只推之命。更卽牌招開政,何如?傳曰,允。
大殿·中殿·世子宮·嬪宮,藥房·政院夕問安。答曰,知道。
昨日,政院啓曰,卽者,生員朴世炯等,來呈一疏,觀其疏語,大意以爲,願與尹鳳五,同被罪罰云。靜攝之中,此等疏章,不必一一捧入,故相議退却,而累次往復,終不退去,何以爲之?敢稟。傳曰,勿爲捧入。
吏曹參議尹星駿再牌不進,罷職傳旨。傳曰,只推勿罷。
政院啓曰,吏曹參議尹星駿,又有只推之命。所當更請牌招,而一日三牌,有傷事體,何以爲之?敢稟。傳曰,明日牌招開政。以上朝報
左議政金昌集疏曰,資性顓愚,言語率直,中心所蘊,不能含默,卽臣平日之所短也。近見世道人心,壞亂無餘,不戒三緘,妄陳一箚,致勤天威,辭旨極嚴,追咎之敎,至及泉壤,臣於此,震衋惶駭,寧欲無生,而不可得也。今但以聖敎勘斷,已不容於死,而抑臣自數,亦有擢髮而難贖者。臣尸位伴食,當退不退,以致天怒於上,民怨於下,朝象泮渙而不能保合,邪說肆行而不能抑遏,猥參大論,卒陷罔赦之科,罪一也。臣有此見,非自今日,而特緣巽懦,不喜論議,自戊寅以後,尤有所戒,未嘗敢以彼此是非之說,一番謦咳於吾君之側,而今猝發言,以駭四聰,罪二也。目見君父之過擧,思效輔弼之職責,而遣辭不能委曲,自失納約之道,以增淵衷之激惱,至見疑於推助波瀾,罪三也。平日事君無狀,初無誠意之積,而徒述先父之言,不能伸易明之義,祗以承嚴重之敎,罪四也。當此聖候彌留進退之日,激發雷電之怒,有損沖養之節,而違離輦轂,承候不得以時,罪五也。人臣,有一於此,已難容貸,況兼五者而有之乎?玆敢屛伏城外,泥首胥命,今過四日,鈇鉞不加,乃反荐遣近侍,再授命召,仍宣別諭,使之入城,臣始其驚惶,終其感泣,不翅若生死而肉骨也。臣負罪待勘之人,固不敢更有論列,而猶有區區執迷之見,何敢自外於仁聖之天,終不畢其辭而請死乎?從前士林之所執以爲言者義理,則其可以辨明而折之者,亦不當以義理乎?聖上,苟以古聖賢經傳中,師生背絶之義,反復引喩,以證尹拯之盡善,則人將豁然感悟,自服己見之未到,不待聲色之大費,威罰之荐加,而論議可一,臣隣可睦,臣豈獨以家庭之論,而膠守不變哉?今殿下,不務出此,未嘗一言分折,以明其一面稱師,一面譏斥者,所以合於義理之故,而只將一副輕重之說,欲以此厭服一世,禁人異議,一有違拂,輒加聲色,聲色不足,威罰繼之,不言其是非,但責以醜詆,如臣駑劫,尙不敢欺心唯諾,況四方讀書明理,不爲威惕之士,其肯靡然從今日之國是乎?人主一言之得失,爲世道之汚隆。今以拯之處義,爲十分道理,以此而導率當世,以此而垂敎百代,則其弊當至何境,而後之公議,亦當謂殿下何如也?臣嘗妄揣天意之所在,必以爲今日廷臣之歧而爲二,用舍之間,不可偏廢,爭論之際,務須調停,而不先占一無過之地,安頓尹拯,則終難藉以彌縫故也。夫以聖學之高明,豈不知背絶之義,不本於經傳,末流之禍,必至於亂亡,而姑待此輕重二字,欲圖目前之安耳。如是而可安,則亦豈不爲一時權宜之術也?以臣觀之,只見人情,因此而日益拂鬱,朝論因此而日益乖激而已,烏在其安之也?臣實爲是懼,欲望殿下,處分得當,以靖國家,非敢與年少之輩,上下論議而爲殿下憂也,而誠未格天,先被君上之疑,俯仰慙悚,尙誰尤哉?臣雖微此事,宜休久矣。今已出城,卽當退守東岡,而姑此遲回近郊者,只爲藥院不退,有不敢遠去耳。豈可以苟逭刑章爲幸,而抗顔復入脩門乎?顧此命召,不容一日留置於荒郊,玆復隨疏還納,伏乞天地父母,亟寖招徠之命,仍命削臣之職,治臣之罪,以嚴邦憲,以安賤分,不勝大願。臣無任崩隕戰灼涕泣俟譴之至。批答見上出燼餘
上在昌德宮。停常參·經筵。
申時,日暈兩珥,暈上有背。
大殿,政院問安。答曰,知道。
中殿·世子宮·嬪宮,藥房·政院問安。答曰,知道。
藥房啓曰,伏聞夜間,聖候熏熱往來,困惱飽滿,膈間亦不淸利,寢睡不得安穩云,伏未審朝來,熏熱困惱及腹部飽滿,膈間不淸利之候,其已減歇,而口淡及腹部以下浮氣,脚部牽引,加減,何如?今日臣等,當依聖敎,與諸醫入診矣。中宮殿症候,夜來益復差安乎?不勝終宵憂煎,敢此問安,〈竝爲仰稟〉。答曰,知道。朝來熏熱已歇,而困惱未已,腹部飽滿,膈間不淸利之候,比夜有減,口淡及腹部以下浮氣,脚部牽引,姑無加減。內殿症候,日漸差勝矣。勿爲逐日問安。
政院啓曰,卽者中樞府錄事來言,判府事李頤命,今方出城外云。係是大臣去就,敢啓。傳曰,知道。
吏曹參議尹星駿,牌不進。
今日藥房入診時,湯劑姑爲停進,威靈仙丸,先爲劑進事,榻前定奪。
政院啓曰,吏曹參議尹星駿,牌不進,罷職傳旨,今方捧入,而今日又不得開政,事甚未安。判書趙泰采,參判李觀命,竝卽牌招開政,何如?傳曰,允。
吏曹參議尹星駿,牌不進,依承傳罷職。
大殿·中殿·世子宮·嬪宮,藥房·政院夕問安。答曰,知道。
傳曰,兵判,陳疏承批之後,一向違召,殊涉太過。更卽牌招,毋使重務久曠。
吏曹判書趙泰采,吏曹參判李觀命,兵曹判書尹趾仁,牌不進。
判府事李頤命上疏。大槪,玆敢悉暴危迫之情,出城俟罪,乞蒙盡遞本兼諸任,削名朝籍事。入啓。答曰,省疏具悉卿懇。日昨箚批,才諭予意矣。留疏出城,遽出意外,是何情志之不孚至此耶?缺然且慙,無以爲諭。向來筵奏,亶出憂慮之忱,而今玆疏中,悉陳情實,蓋可見排布經營挾雜等語,非出公心也。密囑之言,亦涉過當,何可以此,至決去就乎?安心勿辭,從速入來,毋孤予虛佇之望。仍傳曰,遣史官傳諭。
政院啓曰,吏曹判書趙泰采,參判李觀命,牌招不進,推考傳旨,今方捧入,而開政命下之後,尙不得擧行,事甚未安。所當更請牌招,而聞判書趙泰采,出去江上云。今日日勢已暮,明日待開門,竝牌招,以爲開政之地,何如?傳曰,允。以上朝報
行判中樞府事李頤命疏曰,伏以臣,伏蒙天地生成之澤,許遞難冒之任,俾得脫去風波,避遠陷穽,兼有恩諭難重,誠意藹然,豈但無狀賤臣,涕泗交流,感激欲死?凡在聽聞,孰不聳嘆?然臣不自謹愼,前後常蹈危機,聖上輒費保全之深恩。此其罪萬戮難贖,而聖仁如天,猶惜其欲退,諄諄敎戒,臣是何人,敢承斯眷?噫,臣亦何心,乃敢求退於此時乎?人之論臣之罪者,不但汚辱而止,臣宜自缺於解任,不暇自暴情實,且嫌辨爭而懼煩撓,尙此默默,非敢以聖明之洞察本心,仰恃寵靈而然也。蓋臣疎鹵蔑劣,百不猶人,猥蒙拂拭,致身此地,十年上秩,涓埃莫酬,受任保護,累値聖疾,雖無技術,只欲殫竭誠力,不顧他事,少有妨於靜攝者,不敢不進,雖起居膳服之節,外臣之不敢論者,乃敢仰稟,退而思之,未嘗不心悸而背汗。最是文書酬應之難,屢承聖敎,而一請毋納不緊,而遭宋成明,再請姑阻源流之疏,而遭柳太恒,臣可以懲矣,而頃日臺臣之避,政院之啓,儒生所懷,紛然出入,而聖候,夜寢尤不安,諸症有加,則臣乃有姑阻三司章箚之請矣。事體之未安,臣雖愚迷,亦豈不知近事之紛爭,其不可少俟乎?臣雖以此受誣,至死亦無少悔,故自柳太恒事以後,臣之知舊,皆爲臣深慮,且以請留權尙夏之疏,爲不當,而爲太恒之論者,亦以疏不卽入,公肆詆辱,二謗竝溢,世臣,逢人則輒問,尊賢尙德,雖有國之大事,今日急務,莫過於保護聖躬。我以此得罪一世,固所不辭,決知其妨於調將,而不求其安靜之道,義所不敢爲,且彼此之論,或三十餘年所爭辨,非一朝可定,而一日爲忙。今未嘗永塞其路,姑待康復之後,極意相辨,亦未晚也。臣雖焦脣,奈不信聽何哉?臣自恨誠意之未孚,中夜咄咄而已。言者之疑臣罪臣者,最在表裏排布,費力經營,及甚麼挾雜,不專出於保護之意也。權尙夏疏,未入之前,聖心已有所向,何待兩疏之偕入,而方定其是非?臣請其一納一否,則雖謂之阻格,可也,竝請勿入,而猶謂之欲掩其取舍之迹,將何如而可也?趙尙絅,臣嘗識其面,趙尙健則不識爲何狀,而兩人欲陳疏之說,前一日始聞之。臣固不勝憂慮,力勸兩人相知之人,再三止之,而終不聽此,則缺被罪者地,然亦不過片時事,乃謂之終日爭執,缺雜之目,責之以不專於保護,不亦甚乎?至於家禮源流事,紛擾至此,此皆臣之罪也。臣若初知其中藏無限爭端,以臣三十年不欲參涉是非之心,何敢陳請其刊行乎?其時他大臣及宰臣,亦有欲爲陳達者,特臣先入對,故先陳相基之非,密囑於臣一人,可知臣之所陳,只憑狀文,則何謂之誣乎?臣於其時,或慮聖上之不識兪棨本末,故乃擧宋時烈·宋浚吉,相推許共國事於孝廟末年之事,未嘗以兩臣,謂干涉於源流也。記註尙存,何可誣也?臣嘗以此書之,其共其專,有何重輕,陳之於前箚矣。旣不認爲重輕,則屬尹屬兪,何厚何薄於臣心,乃偏右相基,用意誣達於天聽乎?此則終不滿一哂也。又謂臣,與尹拯往復,故今不敢變說,私書與箚辭不差,有何可責?未知可變者何說,而其持臣,若詰窮囚,相敬之風,可謂掃地也。臣之追後所陳,俱出於往復傳聞箚辭,亦安知更無錯認乎?臣之本無識見,不待儒臣之言而自知也。未知朝家,自前禮賢求士也,何嘗不以官爵爲禮羅耶?此則未可知也,然臣若忱誠見孚於人,擧措厭服於衆心,安有橫受僇辱,狼狽至此也?以此自反,誠不知置身之所也。此後罪名之來加,自是必然之勢,臣不敢仍處京輦,以增其無恥之譏,乃敢陳暴情實,出向城外,回首雲天,精爽飛越。惟願聖明,省思慮戒喜怒,節飮食愼起居,遄膺平康之福,臣不勝祈祝之心。伏惟聖慈,天地父母,俯察臣萬分危迫之情,亟命盡遞臣本職及扈衛大將·軍門提調之任,仍使削名朝籍,不勝幸甚。箚批見上
午時,上御大造殿西翼閣。藥房入診時,都提調徐宗泰,提調崔錫恒,儒川君濎,右承旨黃一夏,記事官李廷弼·尹惠敎·兪拓基,醫官柳瑺·丁時梯·權聖徵·趙慶基·許坫·吳重卨·方震夔·李震成·李徵夏·金必祐入侍。徐宗泰進伏曰,連日風甚,日氣不解,聖體調攝,何如?上曰,今夜寢睡未穩,困憊未已矣。宗泰曰,困惱未已,此症可悶。未已者,尙有甚症乎?上曰,唯。崔錫恒曰,眼花,卽今何如?上曰,至今少無所勝矣。宗泰曰,飽滿及膈間不淸利,視夜有減,而減者比夜稍減乎?上曰,晝則輕於夜,而不無往來矣。宗泰曰,口淡及腹部以下浮氣,脚部牽引,以無加減爲敎,脚部,非一二日可瘳,而口淡,最爲緊切。數時水刺有減,以口淡缺,聞所傳之言,則幾至差歇云,夜間缺。上曰,不無餘症,卽日益差勝矣。宗泰曰,儒川君濎及醫官,使之診脈,何如?上曰,唯。濎,診脈曰,左右度數調勻,而稍似有力矣。柳瑺曰,脈候調勻,而左脈有力矣。丁時梯曰,重按則似有力,而度數調勻矣。李震成·金必祐,所見略同。濎曰,近來,連以口淡停藥,而水刺益減,不以此而有所損氣乎?上曰,口淡愈甚者,水刺厭減,而損氣則未知矣。濎曰,大便比昨頗多,其果快於意乎?上曰,近來大便,連不乾燥。今日多放,而亦未覺快豁矣。宗泰曰,腹部以下診察,何如?上曰,唯。宗泰曰,背部,頃有微浮之氣矣,久未診察,未知卽今何如。上曰,其處,亦令診察,可也。錫恒曰,風日如此,腹部診察時,閉戶,何如?上曰,唯。權聖徵曰,腹部,皮緩不硬,比數日前,稍似有減,背部,與頃日差勝時一樣,脚部足跗,微有一分之減矣。濎曰,腹部頗柔,下腹堅硬處稍緩,股陰一樣差勝,脚部足跗,亦似差減矣。宗泰曰,頃日入診時,以停止湯藥,姑觀數日定奪矣。今已數日,而此時停藥爲悶,儒川君濎及諸醫,使之各陳所見,何如?上曰,依爲之。瑺曰,湯藥停止,今已累日矣。中滿分消湯,更爲進御,爲宜,而頃以威靈仙丸進,御事,陳達於榻前矣。和於酒以進,則異於九味淸之類,而此藥宜所久進,先進威靈仙丸,何如?宗泰曰,威靈仙丸,已所議定於外矣,考諸本草,則性味和平,味亦不惡。丸藥進御爲難,則大攢磨服如單方,爲宜云矣。上曰,遍問諸醫,可也。時梯曰,前所進御之湯藥,收斂脾胃,淸和氣道,而錢數頗少,貼數亦未及多,故其效不捷而未著矣。浮氣欲熾,故兼進狗寶,自前浮氣消減,則運用脚部,頗勝矣。今則浮氣雖減,缺此丸,十餘日後,若難久進,改議湯藥缺,於淡水呑進,而和酒服之,酒能行氣,亦是穀類,不害於牌胃矣。聖徵曰,爲調息脾胃,而停藥矣。近來大勢稍勝,威靈仙性味,宜於治療,磨服此丸,好矣。慶基曰,中滿分消湯,非少進之藥,而浮氣似加,故進狗寶,而停湯藥矣。威靈仙,非輕微之藥,先進此丸十餘日,宜矣。坫曰,病根起於脚部,行步不善。威靈仙,專治脚氣及風濕拘攣,姑停他藥,先進此丸,爲宜矣。震夔曰,浮氣未知顯勝,宜進湯,而苦口爲悶,此丸,酒調服,則能治脚部不仁,先進此丸,宜矣。震成曰,威靈仙,治風治脚病,先進此丸後,更議湯劑,宜矣。徵夏曰,停藥爲悶,而口淡如此,此丸雖單方,緊切於上候,先進此丸,宜矣。金必祐曰,此丸最緊,先進,宜矣。濎曰,湯藥停進與否,諸醫已盡詳達,而威靈仙,合於聖候諸節,姑先進御此丸,宜矣。宗泰曰,兼進爲難,則單進丸藥乎?上曰,威靈仙丸,當先爲進御矣。宗泰曰,湯藥則姑勿議定乎?上曰,唯。濎曰,酒三合,可以一服,雖日再進,好矣。上曰,唯。宗泰曰,曾善受灸,今則爲難,而諸醫以爲,中脘受灸,則飽滿之候,爲瘳云。上曰,中脘受灸之宜,醫官,頃已言之矣。錫恒曰,不爲大炷,而以小炷受灸,爲宜云矣。時梯曰,中脘受灸,則豈不合於症候,而禁忌鷄猪酒麪,此丸和酒進服,此爲拘礙矣。濎曰,在外時,與諸醫相議,則或以爲,有火症不可灸,或以爲好,而權聖徵等,以爲腹部浮氣,尙有之,不能仰對,有難占穴云。果如此慮而不善占穴,則豈非可慮乎?前頭徐議之,宜矣。宗泰曰,眼花一樣云,悶悶矣。前都提調,曾已陳達,而最是許多文字,有妨親覽,一時停廢,固無害,而使他人讀之,而或置之,以待差勝時,宜矣。上曰,有眼花時,則眼前所見,如有蔽而不便矣。宗泰曰,水刺饌物缺,則又增一饌,意不好乎?或有所思之物,則特缺。上曰,姑無所思。思則當分付矣。黃一夏曰,本院文書,積滯者千餘度矣。近以二十度或十度,分類以入,踏啓字以下,故漸減矣。其中緊急者,當連續擇入,此等文書,粘籤以入,故不難取覽,而最是言辭疏之支蔓者,有妨下覽,與頃者四學議,汗漫煩多,初昏入啓,二更末,始下批,勞費精神爲悶,而儒疏亦難妨遏。先朝則不必其日下批,臣曾參館疏,九日始下批。今於靜攝中,如下覽支離,則或一日或二日後下批,似好矣。上曰,當觀勢依爲之。遂退出。以上燼餘
上在昌德宮。停常參·經筵。
下直,慶基殿參奉金始鳴,平山萬戶全起柱。
大殿,政院問安。答曰,知道。
中殿·世子宮·嬪宮,藥房·政院問安。答曰,知道。
藥房啓曰,伏聞夜間,聖候熏熱煩轉困惱,呻吟飽滿,膈間亦不淸利,寢睡不得安穩云,臣等益不勝憂煎之至。伏未審朝來,熏熱困惱及腹部飽滿,膈間不淸利之候,其己減歇,而口淡及腹部以下浮氣,脚部牽引,加減,何如?今日臣等,與諸醫入診,詳察症候宜當,敢此問安,竝爲仰稟。答曰,知道。朝來熏熱減歇,而困惱往來,腹部飽滿,膈間不淸利之候,比夜有減,口淡及腹部以下浮氣,脚部牽引,別無加減矣。勿爲入診。
司書金啓煥楊州地加土呈辭,及工曹參議趙泰億初度呈辭。入啓。給由。
都承旨李壄三度呈辭。入啓。遞差。
吏曹參判李觀命,牌不進。
政院啓曰,兵曹判書尹趾仁,昨日特召之下,又復違牌,不但事體之未安,本兵事務,許久曠廢,委屬可慮。卽爲牌招察任,何如?傳曰,允。
同副承旨洪致中上疏。大槪,臣於重臣之疏,有難晏然,賤疾且苦,無望供職,玆敢投疏徑出,乞遞臣職,以安私分事。入啓。答曰,省疏具悉。爾無所失,勿辭察職。
政院啓曰,吏曹判書趙泰采,參判李觀命,牌不進,推考傳旨,今方捧入,而開政命下,今將一旬,尙不擧行,其在事體,至爲未安。判書參判,更卽牌招,何如?傳曰,參議未差之代,問于大臣差出。
又啓曰,四學儒生尹得和等,陳疏到院,觀其措語,則復申前說,而以略陳事實,反承嚴敎爲言。當此靜攝之中,儒生再疏,有難每每捧入,故以不可捧之意,累次開諭,而終不回聽,無意退去。多士聯名之疏,自本院退却,亦有所未安,何以爲之?敢稟。傳曰,勿爲捧入。
兵曹判書尹趾仁,牌不進。
觀象監,今月初二日申時,日暈兩珥,暈上有背。啓。
謝恩,說書尹淳。
假注書姜必慶書啓,臣承命馳往于興仁門外新村,判府事李頤命所住處,傳宣聖批則以爲,臣於此時,乃敢違遠京闕,冒瀆靜攝,政俟斧鉞之誅,不意近侍,來宣十行恩批,慰勉開釋,逈出常例,臣誠惶悸感泣,不知所以仰對也。顧此犬馬之忱,久蒙日月之下燭,不待申謝之勤摯,臣固已鐫鏤於心肝矣,只緣臣冥行險途,覯閔素多,忝備具瞻之列,而酷被罔極之言,實關朝廷事體,且係士夫廉義,遲回數日,商量百端,不得不終出此計,以俟時議之相處矣。窮縮至此,末由仰承明命,又不敢輒上文字,數自煩慁,瞻望雲天,有隕如瀉,忘義辜恩,死有餘罪矣。敢啓。傳曰,知道。
大殿·中殿·世子宮·嬪宮,藥房·政院夕問安。答曰,知道。
前洗馬崔錫文等上疏。大槪,敢陳亡師被誣之源委,處義之本末,以備睿察事。呈政院。
政院啓曰,卽者,先正臣尹拯門生,前洗馬崔錫文等,陳疏到院,觀其疏語,則大體,以亡師辨誣爲言,而家禮源流事,亦略及末端矣。頃日筵中,旣有思量處分之敎,而門人爲師伸辨之疏,與他尤別,何以爲之?敢稟。傳曰,門生爲師伸辨之疏,不可不一番省覽,此則捧入,而此時酬應,實有所妨,今後則依前定奪,勿論彼此,此等疏章,平復後來呈事,更爲分付,可也。
以李㙫爲吏曹參議。
政院啓曰,新除授吏曹參議李㙫,卽爲牌招開政,何如?傳曰,允。
吏曹參議李㙫牌不進,罷職傳旨。傳曰,只推勿罷。
政院啓曰,吏曹參議李㙫,旣有只推之命。所當更請牌招,而闕門已閉,明日待開門,牌招開政,何如?傳曰,允。
館學儒生金純行等上疏。大槪,臣等忝居首善之地,目見師道之將至滅絶,儒賢之慘被誣衊,而至於自內火書之擧,實爲國家危亡之兆,不勝悲憤痛迫之忱。玆敢倡率多士,瀝血叫閤,伏乞聖明,亟降明旨,快正是非,深軫誨責,加禮儒賢,而還揭弁卷之文,仍又特解泮儒停擧之罰,亟正前席誣訐者之罪,以光聖德,以幸斯文事。呈政院。
政院啓曰,卽者,太學儒生金純行等,陳疏到院矣。今日本院啓辭之批,有今後則依前定奪,勿論彼此,此等疏章,平復後來呈事,更爲分付之命,而從前館學儒疏,雖値國忌齋戒,亦爲稟啓捧入,事體自別,何以爲之?敢稟。傳曰,入之。入之。答曰,省疏具悉。先正之處義本末,予已明知,則爾等雖欲百般誣毁,其可得乎?源流事,亦無非右相基而斥先正,已極駭異,而至以序後之文,比論於春秋懲討之筆,鄒聖距闢之章,可謂無嚴矣。
答前洗馬崔錫文等疏曰,省疏具悉。爾等之爲師伸辨,出於至誠,予用嘉尙。先正處義之本末,愈益詳知,而向來所發,每有辱及其父,而爲其子者,安而受之等語,大意,果不差爽也。
二更二點,藥房口傳啓曰,卽者入診醫官來言,聖候膈間不淸利之氣,及困惱有加,呼吸不平,頭部暈疼,鼻孔乾燥云,臣等一倍驚惶憂煎。俄間呼吸不平,頭部暈痛,諸症加減,何如?傳曰,呼吸不平及暈疼之候,少減,而其餘諸症,一樣矣。
左議政金昌集初度呈辭。入啓。答曰,不允批答。以上朝報
成均館啓曰,今三月初三日,儒生課製,當爲設行,而大臣有故,且大提學宋相琦,方在服制中,限內不得爲之,今月內,無故日退行之意,敢啓。傳曰,知道。成均館謄錄
同副承旨洪致中疏曰,伏以臣,伏見吏曹判書趙泰采疏本,有曰以新除政官,不卽承命,請牌之擧,又及於臣。右堂差出之後,竝與應遞之人,迭請牌招,曾所未有之例,至以朝家擧措,未免顚倒爲言。臣於是,竊不勝瞿然之至。開政命下,爲日已多,而政官一向違召,將無擧行之期,乃有參議變通差出之命。本院之卽請新除牌招,自是前例,而及至翌日,參議尹星駿,又復違牌,則此在應罷之科,而判書參判,情勢雖曰難安,開政之命,終不可無端廢閣,復請牌招,事勢之所不可已,而今重臣,乃以擧措顚倒爲言。原疏雖未上徹,臣以該房請牌之人,何可晏然仍居於職次乎?批答見上
太學儒生金純行等上疏曰,伏以,臣等竊惟,人主之尊賢,非爲其人也,爲其道也。待其賢至隆,則可知其重道也,賢其賢太薄,則可見其慢道也。重道則存,慢道則亡,此古今之明效也。今大司憲權尙夏,爲殿下所禮遇者,二十年于玆矣。倚毗之篤,眷遇之誠,終始如一日,而今因家禮源流序文事,厭薄貶絶,無復餘地。臣等不知,序文,胡大罪也?當初不作可也之敎,已失大哉之王言,而及其發怒於趙尙健,則又責之以誣詆,李眞儒之疏,絶悖嚴,而溫顔賜對,奬納如流,至以序文,已自內燒火爲敎。噫嘻,此何擧也?此何擧也?權尙夏之賢,實承先正臣宋時烈之嫡傳,而宋時烈之道,卽朱子之道也。自先正慘禍以後,斯文一脈,賴以不墜者,卽權尙夏之力也。今殿下之待權尙夏,至於此極,前日禮遇之意,盡歸虛地,則棄賢慢道,孰甚於此,而國家之亡,其無日矣。臣等於此,心膽墜地,直欲無生。古人所謂流涕痛哭,有不足道也。權尙夏疏中所謂,一則背師,二則背師者,論斷尹拯平生,極其明白。臣等,請先言尹拯背師之罪,以明序文之非誣也。夫所謂一則背師者,乃是甲子以後已定之論,而殿下所以顚倒是非,力折群言者,實由於父師輕重一言之失。夫檀弓三事,欒子三生,其訓至矣。恩莫大乎生我,義莫重乎食我,而講道授業,敎我而爲人,則其恩義之重且大,實與二倫均焉。若斯道廢而敎不明,則君臣父子之倫,亦將何所賴而得其正哉?此聖人之於師道,極其致隆,而未嘗有父師輕重之說也。若尹拯之於宋時烈,委己服事,幾至四十年矣。其所尊信,無以異於七十子之服孔子,則受恩之厚,托義之重,爲如何哉?一朝因其父墓文之作,而遽生嫌怨,視若仇讐,終至背絶而後已,此豈天理人情之所可忍也?夫所謂墓文,旣入睿覽,則可知其元無一言半辭之疵,不過略示微意,以寓貶褒之權度耳。豈可以褒揚其父之不滿意,而遂至於仇視其師乎?況外存師生之貌,內懷怨毒之心,隨事吹覓,陰肆誣毁,至以王伯竝用,義利雙行,機關權數等語,直斷其平生,豈非悖理之甚者乎?夫父師,本無輕重,則雖有彼此相失,苟非大讐怨,義不可絶,雖或有輕重而可絶,墓文初無疵語,則又無可據之說,雖或不得已而相絶,明白告絶,不出惡聲,可也。今乃直加醜詆,訐揚搆捏,不遺餘力。況一邊脅持,一邊哀乞,猶有望於一言之曲從,古今天下,安有如許道理,如許見識耶?雖以邢恕之大奸回,未聞操戈反攻,誣毁其道,若是其憯毒,可見其罪浮於恕,而序文所謂邢七狼狽,亦可謂擬論之太輕矣。日昨四學之疏,詳說道理,畢陳無餘,而殿下無一言剖破,直以醜疵爲罪,人心之益激,公議之愈鬱,實由於此。若使殿下,裁量義理,明示是非,則臣等有何積怨深怒於彼,而若是其苦爭乎?夫所謂二則背師者,亦有說焉。夫源流之立綱分目,實出於故文忠公兪棨之手,而尹宣擧,亦有參助之端,其主客之分,自不可掩矣。棨於戊戌,抵書於拯,喜其源流之始功,而要以未死前寓目,又於甲辰,告訣宣擧兄弟,而寄意於拯曰,所以奉托者,雖死後,想必聞之矣。棨於此書,至死眷眷如此,使拯苟有一分尊師之心,固宜速完傳布,不負幽明付托之至意,而掩匿周遮,深藏不出,固已致相基之疑惑矣。及其承朝命入梓也,旣許還推,亦許參合,游辭閃弄,據爲己有,至以其師臨死丁寧之托,歸之於全不記得。噫,其誰欺,欺天乎?且以此爲棨書者,非棨與後人之言,實宣擧之說也。其作棨行狀曰,公就文公家禮,分綱分目,而取經傳及先賢禮說,類附於逐條之下,名之曰,家禮源流。其父之手筆,如彼明白,而其子猶不信,則其何所據而定此書之主客乎?大抵此書,雖是棨之所纂,而宣擧亦與有修潤之功,使拯,初謂之父與師共編,一如近日其徒之言,則相基,雖或不直其心,而亦不至血戰矣,而不此之爲,乃反以世傳爲吾家書,及以一書,屬之兩家,人必疑之等語,厭然飾辭,以爲攘奪之計,則在相基之道,安得不痛惋而力爭乎?及夫公議齊憤,勢有難奪,然後不得已,而始爲共編之說。然則世傳以爲吾家書,以一書屬之兩家,人必疑之云者,與其所謂共編之說者,果亦矛盾而無一分攘奪之意耶?卽此一款,可判其曲直,而其心所在,灼然可見,爲其徒者,雖欲百般周遮,而問字於楊雄,借辭於子貢,其將何說以解之乎?故日昨筵中,沈壽賢,乃以爲,此是行敎之言,而非其父之言,尤不滿一哂也。吾家書等語,初固出於行敎,而其父,因是語而推還冊子,則孰信其心之獨不然也?心苟不然,當其與相基相爭之時,終不肯明白爲言,以自貳於其子者,何也?其子攘羊,而其父同其利,則其可謂父獨無罪乎?此等情狀,本不難知。蓋當初攘奪之計,未免見沮於公議,而旣已退守於共編之說,則始覺其與吾家書等語,不相貫通,故彼壽賢阿好之意,豈不欲竝其子而全之也?特患其前後之言,不相照應,不得不出於下策,爲此棄子脫父之計,而殊不知幽隱不美之情,因此而益彰難掩,可謂欲巧而反拙者也。且所謂集解,卽源流初本,而眞儒,乃以爲源流是集解,集解是源流,而無一字加減云云,豈非誣罔之甚者乎?源流末編,有王朝禮二冊,皆棨親筆,而集解則無王朝禮,集解之爲源流初本,據此可知,而集解與源流,旣有詳略之不同,則集解之改名源流,已在其前,卽此亦可見矣。況遯院說話,雖以宣擧年譜觀之,其時會話士友,皆載錄,而無瀁名,則其白地杜撰,益無疑矣。且其所謂在堤川時,親聞於鄭洊云者,尤極虛罔。聞眞儒,於前冬,始以書問洊曰,集解成於何年,略示梗槪云云,則其初不親聞之狀,有不可掩者,乃敢質言於君父之前,而其言尙在洊所,播人耳目,故眞儒,移書記事者,請改筵奏句語,以爲變換事實,粧撰彌縫之計,反以告君之辭,豈容如是等說,誣斥儒賢之疏語,彼幺麼小臣,安敢面慢至此耶?大抵拯於此事,肝肺盡露,則爲其徒者,理窮辭遁,計無所出,乃敢雜引不成說之詞證,以眩惑天聽,而於拯,何有一分增益呼?嗚呼,惟此一編集古書,屬之彼此,何所關係,而不顧其師之遺囑,不信其父之定論,做出一場紛紜?師固不足言,若使其父責之曰,爾何棄吾言而奪人之書云爾,則其將何辭以對也?拯,於此,不但愧於其師,亦將愧於其父矣。跡其前後負犯,同一塗轍,則任世道之責者,烏得無言?使權尙夏而不作序文則已,作書而不明言痛斥,何以曉一世而詔來後乎?其曰父師之地,用此蘇·張之手段者,可謂明白的確,一字不可改評矣。殿下,何所惡而斥之乎?殿下,旣以此罪鄭澔。於儒賢則譴罰不加,爵名如舊,而其誅責之嚴,至於火其文而不憚,是何聖明之世,爲此亡國之擧也?夫言出儒賢之口,昭揭禮訓之首,片言隻字,無非所以明天理而正人心,則可謂百代不刊之文也。此而可火,則春秋懲討之筆,鄒聖距闢之章,皆不免灰燼,豈不殆哉?殿下若以此視之以異端邪說,而深惡而痛絶之,則宜其出付公缺明白處之,而乃於九重之內,潛自燬滅,不使外人知之,獨於眞儒前對之日,喜其言之迎合,有若誇示者然,其爲拯之地,則固至矣,而獨不念大累於聖德乎?況是非之在人心,亙古亙今而不滅,殿下雖欲以一時之好惡,掩百世之耳目,其於公議之不可泯,何哉?乃者,有一二臣,著書毁朱子,殿下雖罪其人棄其書,亦未嘗斷自宸衷,手自投火,如今日之爲,則是殿下之尊慕,反有過朱子也。臣等竊惑焉。不識殿下,以拯爲何如人,而崇奉之如此也?向日泮儒,進所懷中,儒者,自有眞個先正之稱,不宜輕加云者,語雖約而理則明,殿下不察而加之罪。臣等請冒死而言之。夫儒者之所當誦法服行者,非朱子之道乎?宣擧,旣黨攻朱子之凶賊,而拯實紹述之,仇視學朱子之大賢,誣斥其道,罔有紀極,至於故相臣崔錫鼎禮記類編,改註庸學,極其悖妄,而拯,同其講磨,托名卷首,則其得罪朱子,又莫大焉,及其自朝家毁板之後,終不肯明白自辨,則其恬然不知其非,尤可知也。儒者法門,果如是乎?況其平生語默趨避,專出於利害禍福之間,當己巳罔極之日,得志騫騰,以大憲爲官,而曾無一言及於名義之重,猥引私慽,以示哀憐,其畏怵卑屈之態,令人不勝唾罵。儒者道理,亦如是乎?況悖義傷敎之行,莫不躬蹈而樂爲,毁宋時烈之平生,如彼其醜衊,背兪棨於死後,如此其巧憯,則大倫喪矣,大質虧矣,拯之爲儒,眞乎假乎?如是而猶自托於講學,眞所謂娼家之讀禮,居家之禮佛,雖欲爲鄕黨自好之士,猶不可得,則稱之爲先正,僭乎否乎?夫先正之稱,始於商之保衡,而本朝諸賢,歿而得此稱者,有若而人。殿下試觀其道德學問之懿,事業風節之盛,如拯之負釁至重者,果有一毫彷彿於此乎?如是而竝稱不疑,則諸賢不昧之靈,其肯樂與爲伍乎?況始則削名於遺逸之籍,而終乃比擬於道德之倫,則聖朝衮鉞之不嚴,尤不可使聞於後世也。若使聖人復起,則今日正名之政,宜莫先於此,不知殿下,何憚而莫之改乎?拯之不足爲儒,如是皎然,而殿下則推以爲眞儒大賢,而惟恐其或傷,一有斥其失者,輒加之以誣賢之罪,雖言出於平日尊禮之儒賢,怒之責之,終至火其文而後已,則其視朱子·宋時烈之道,不啻若笆籬邊物矣,寧不痛心哉?昔楚元王,醴酒不設,則穆生,以爲忘道而去之。殿下今日之擧,豈特忘道而已哉?直恐焚坑之禍,迫在目前,書之史冊,傳之萬世,未知以殿下爲何如也?嗚呼,眞儒之疏,誣辱儒賢,極其醜悖。觀其前席所奏,則其讒諂毒害,欲售嫁禍士林之計者,昭不可掩,直令人危怖也。夫尙夏疏中所謂,人心晦塞云者,蓋謂自拯背師之後,義理漸晦,人心益陷,不識背師之爲罪,而全昧師道之爲重,只自慨然發嘆於衰俗而已,寧有一毫戞逼上躬之意哉?父師輕重,旣爲聖主之失言,而是非不明,好惡失當,故前後章疏之間,明言直斥,不勝其多。尙夏苟欲開悟聖聰,則何憚不爲,而顧乃囫圇爲說,以自陷於黯黮譏訕之科耶?其抉摘語句,白地求罪之情狀,殿下亦必覰破之矣。且以尙夏所撰宋時烈墓表一段語,肆然陳達,歸之無據,而聖上亦以此,甚誣辱爲敎。臣等於此,因深惡其訐訴矯誣之態,而聖明未及俯燭實狀,則無怪乎其眩惑也。此語驟聞之,雖臣等,亦將以爲未必然矣。雖然,證據昭著,國言狼藉,非儒賢自爲杜撰,勒加之於人也。蓋拯之妻黨,皆向日主張戕殺之人,而於拯,奬好過從甚密,其於倡禍之日,以拯平日切齒其師之心,其不如王茂弘之不答者,有不敢保也。夫於四十年父事之人,一朝無大故而誣辱背絶,此非大不忍之人,不能辦也。其於假手甘心,獨何所憚哉?此其心之可知也。其父子之見斥於先正者,專在助賊鑴,則其仇嫉先正之心,固無間於鑴黨也。鑴黨之所欲殺,而彼豈欲生之乎?是以先正,方受鋒於鑴黨,而拯乃同榮利於此時,此其迹之難掩也。雖然,此猶可諉於揣度,謂之未必然,猶可也。己巳春,先正臣朴世采,抵拯書曰,今日尤丈,復作罪首,時議想必求其異趣者,以爲助,人多爲高明深慮。尤丈,指宋時烈也。又曰,伸驪冤時,又必引兄家爲明證。驪,卽指賊鑴也。據此則世采之深憂預慮,實非偶然,而拯之助其聲勢,交煽禍機者,昭著難掩。況其陰祕之謀,非外人可知,其所詳知而能言之者,宜莫如其黨,而其時兇孽,怒拯變幻,其反詈相噬之疏,有曰昨年更化之事,拯有低昂於其間,此亦有所據而然也。嗚呼,慘矣。夫豈一朝一夕之故哉?以其心則如彼,以其疏則如彼,先賢之諷戒如此,其黨之證明又如此,而其時一世之疑謗喧藉,特至經〈筵〉奏御,則以儒賢,痛冤其師之心,安能曲爲推恕,而全沒於記實之文耶?如以言出兇孽,爲未足作證也,則歸與其黨,爭其曲直虛實,可也,非所問於儒賢者也。拯徒之執此一言,如得奇貨,必欲媒禍於尙夏者久矣,而眞儒,咫尺天日之下,敢售宵小手段,直謂之構誣,而至請處分,必欲戕賢而禍國,何其憯毒之至此也?噫,荒山片石,幾何而不泐乎?若國史董狐之記,草野春秋之筆,將必不一書而流萬世矣。眞儒,亦能以人衆之力而盡禁之耶?其亦不思甚矣。嗚呼,以殿下之聰明仁聖,宜無讒說之遷動,而尊賢重道之志,旣不能終始無改,至以火序文之敎,播告臣隣,則無怪乎來讒賊之口,而開群枉之門也。後眞儒接迹而起者,將不知其幾何,則臣等恐士林之禍,又復作於今日也。昔在宣廟朝,群姦交亂,構誣我先正臣文成公李珥,先正臣文簡公成渾,駭機大作,禍將不測,惟我聖祖下敎曰,吾亦欲讀朱子之書,欲入珥·渾之黨。竄逐讒人,明斷赫然,聖祖之德,人至今誦之,此豈非聖明之所當加意而惕念者乎?臣等忝居首善之地,目見賢師被誣,斯道墜地,不勝憤懣抑鬱之極,乃敢倡率同志,瀝血叫閤,伏乞殿下,不以人微而忽之,不以言狂而斥之,淵然深念,翻然開悟,渙降明旨,快定是非,痛斥尹拯前後背師之罪,而禮遇儒賢,一如前日,使宋時烈·朱子之道,煥然復明於世,夫然後,亟取序文,復弁禮書,而前後失當之敎,一倂收還,特解尹鳳五停擧之罰,以慰賢關,亟正李眞儒陷賢之罪,以堲讒說,使聖德晦而復光,斯文喪而復存,不勝大幸。臣等無任涕泣徊徨激切祈懇之至。答曰,省疏具悉。先正處義本末,予已明知,則爾等雖欲百般誣毁,其可得乎?源流事,亦無非右相基而斥先正,已極駭異,而至以序後文,比論於春秋懲討之筆,鄒聖距闢之章,可謂無嚴矣。
疏錄,生員金純行·沈聖希·李宜炳·尹德隣·沈益海·韓泰章·洪萬績·李繼述·閔任洙·吳命周·申命觀·朴世炯·陳聖材·金八華·吳聖兪·禹錫疇·韓聖瑞·具台柱·鄭東鶴·趙榮祐·趙弘震·柳應煥·韓配斗·崔道亨·趙錫重·李宗臣·尹在重·韓蹇朝·李昌年·閔遇洙·南有常·兪崶·鄭垕基·閔昌洙·鄭震聖·兪肅基·具命勳·宋道孫·閔宗大·李俊林·具景勳·鄭德休·沈福·金寶,幼學,李鳳來·尹鳴商·洪受晉·康弘濟·朴時楷·宋思德·車萬兩·洪啓龜·李龍徵·李鳳鳴·姜弼周·徐龜瑞。
前洗馬崔錫文等上疏曰,伏以臣等,師事先正臣尹拯,雖學識魯下,不能窺其造詣之萬一,區區慕德之誠,則竊自謂不後於人,而不幸數十年來,世道乖亂,論議潰裂,誣辱臣師之言,愈出愈奇,其在師生之義,豈不欲一籲天門,使我聖明,洞察是非之所在,而以辨邪正之實哉?顧臣師,嘗以至誠眷眷,書諭臣等曰,事有大小,義有輕重,苟有害於大且重者,則小者輕者,容有不得伸矣。蓋呶呶對起,力爭一時之是非,實不如不較無辨,則自起自滅,只爲一邊之事,而對起則相爭相激,轉成兩邊之血戰,畢竟不免貽禍於國家,則所辨者小,而所傷者大,不幾於失輕重之倫乎?此等規戒,不啻勤摯,發於言語,形諸書牘,故臣等亦自惟念,其所眷眷,實自悃愊中流出,非爲一時謙牧而已,則其在尊所聞行所知之義,不敢違越,恭守自靖之義而已。今則臣師已亡,彼怨懟之心,訖可休矣,而一二年來,更惹事端,工致奸言,雷動和附,紛然四起,自公卿大夫,以至章甫,無不極意構誣,鬧聒天聽,雖有聖敎之丁寧,略無動念,益肆醜詆,謂天下後世可誣,私心痛恨,有難自抑。臣等若膠守師門之遺矩,而徒恃天日之照臨,恬然退處,終無一番陳暴,則亦非私心之所敢安者。玆敢叫合同門,冒死仰溷,不暇以蘩蔓爲嫌,瀆擾爲懼,伏願聖明,留神澄省焉。噫,今之搆捏臣師者,或全昧彝倫之輕重,或未諳事迹之本末,有不足一一爭辨,而至若自托山林,擔當世道,而朝家亦以儒賢待之者,乃敢以邢七·蘇·張等語,弁諸奏御冊子,又以遂致己巳之禍等說,載其師之碑文,其自辨之疏則有曰,拯之所爲,一則背師,二則背師,而人心晦塞,不以爲異。自是以來,構誣詆辱之說,四面迭起,無所不至,必欲售其眩亂天聰之計,噫亦痛矣。臣師之與故相臣宋時烈,不能保其始終,煞有源委。臣師之父,先正臣文敬公宣擧,與時烈弱冠相從,結爲道義之交,言言而切磨,事事而質難,嘗以爲,雖不敢當明廷之憲臣,猶可爲尤門之諍友,尤門者,時烈自號尤齋故也。知無不言,未甞放過,至於末年,言不見信,有未得盡意者,而惓惓之誠,未嘗已也。其前後書牘,有可以劂身而刺骨者矣。門生子弟,或以數斯疏之義規之,則宣擧慨然而歎曰,英甫有氣質之病,主張太過,自引太高,以剛强之質,而徒聞從臾之言,則尙同之風成,而逆耳之言絶,自克之誠心不立,而力服之形勢漸長,其於質疑發難,救闕補弊之言,一切歸之於異己異論,馴致於自聖孤立之地,則非但朋友,有不能責善之過,抑恐孝廟,簡拔委任之意,亦將不揚於後,豈不深可惜哉?明道曰,不有益於彼,必有益於我。英甫,今雖厭聽,後日平心而思之,豈不知吾言之出於誠心乎?所謂英甫,卽時烈之字也。最後戊申秋,時烈之赴命也,宣擧以爲,此又時烈己亥後一初也。若能懲毖改絃,誠實做去,國事猶有可望者,遂草累百言,欲以貽之,俄聞其去國,不果送焉。宣擧沒後,臣師以爲,此乃先人懇懇之遺意,雖已後時,不可遂寢,因求墓文於時烈,而竝持以相示。其書曰,天下之大本,固在人主之一心,而今日格君之責,實在於執事。欲吾君之無私意,則當先去吾之私意,欲吾君之開言路,則先開吾之言路。昔市南,每言執事,篤厚於親舊,故有情勝之弊,剛過於嫉惡,故有量隘之病。所愛則不知其惡,而又未免牽己而從之,所惡則不知其善,而又未免過察而疑之,加膝墜淵,與奪高下,一任於己意,聰明掩蔽,好惡顚倒,而或不之覺,物情之不厭,亶在於此,此則私意之當去者也。石湖兄,嘗言儒者之出世,當先以王荊公參前倚衡可也。儒者,必行己志,故不免以同己者爲賢,而以異己者爲否,動引古聖,故不免以承順者爲知我,而以疑難者爲不知,至於己志之不必合於義,古昔之不必當於今,則有未暇及省也。故訑訑之聲色,未免於拒人,而附會之風習,無恥於面諛,以執事好問之勤,而或以聽納之不弘爲病者,主張之有過當處也。此則言路之當開者也。市南者,故參判兪棨之號也,石湖者,宣擧兄故參判文擧之號也。其餘所論,莫非切中其病痛,故時烈見書忿恚,至形言色,其時士友同坐者,有目見者矣。及其撰出碑文也,歷敍平生者,如孝廟答宣擧疏批中,未聞陳東終致尹穀之死。爾之所謂死罪,無非耿介出俗之行等敎,不翅一字華衮,而終不提及,乃於摠論之辭,不以平日所稱道者,有所論著,而只藉先正臣朴世采所著狀辭而結之曰,朴和叔云,和叔,卽世采之字也。於其銘,則復以述而不作繼之。苟非其心之內懷不平者,則其辭之疎略不誠,何若是耶?然而臣師,初不覺其有甚挾雜之意,只訝其辭氣之頓,異於疇昔,惟恐誠意之有所未孚也。數次往復,冀其改定,則時烈,亦累許之,而只點綴不緊數三字而已,終不以己見,據實爲辭。臣師,始知其不可復請而捨置之矣。其時實狀,如斯而已。夫墓文者,所以狀德者,苟有半辭一句之摸寫不著,則卽與程子所謂毫髮不類,便是別人者一般。以臣師之賢,寧不見得乎此,而必欲求時烈之溢美也?假使有是心,其所引世采之言,亦不草草,則雖不能滿孝子顯親之心,亦何遽懷憾於師事之地哉?特以製碑誌之體,結語爲重,則無論稱道之深淺,所宜以己意斷之,而今時烈,以平時道義之處,舍恒日歎服之語,只藉後輩之言,以爲重,以情以義,俱無所據,故臣師之初不能不往復者,此也。及其不得請而止焉,則以臣師孝順仁厚之心,若其憫鬱於中則有之矣。何嘗萌心於岐貳,又豈有絶不絶之可論哉?及至時烈,怒臣師之深論其實病,則輒矢諸口曰,此由於文字事。蓋其撰碑之際,專挾恚怒之私,人雖不能覰得,而自心歉愧,常自在內,故其言之猝發如是,而其徒之和之者,遂相與傳襲曰,尹拯之絶其師,由於墓文。噫,臣師,果以墓文,絶其師耶?抑使臣師,不忍絶而不得不絶者,豈無其由耶?臣等,請略陳之。蓋時烈,自少儘有多少病痛,而宣擧之規切也,每曰,氣質之使然也。臣師於初年函丈之間,質疑獻規,亦奚止一三,而率皆歸之於氣質之病矣。洎乎晩年,熟察其言行事爲之間,多有本源之可疑者。以其最著塗人耳目者言之,如李惟泰禮說,今木川事言根,是其一端也。臣師於丙辰春,往候時烈於長鬐棘中,則時烈問曰,君見草廬禮說乎?草廬,卽故參判李惟泰之號也。對曰,未見矣。時烈曰,此亦一可玩文字也。其大旨,以爲不可稱庶及嫡統一節,略如彼輩所言矣。又曰,少輩則皆以爲,欲免禍而爲此說也,吾則以爲,可發一笑也。請見之,令疇錫,搜出而不得,則宋尙敏,得之於草廬之姪,大駭而來示矣。使於歸路,見尙敏而覓見之故,歸路覓見於尙敏處,則殊未見其有變說處也。臣師,遂以書復于時烈曰,草丈禮說得見,則非變說也。彼以庶子爲罪,故特解之曰,我亦非以爲庶也,只謂以庶爲嫡云耳。蓋主於發明而已,非變其前見,故旣復書如此,而心竊疑之矣。其後惟泰,抵書于臣師,其略曰,甲寅在碑庵時,一二士友以爲,早晩有儒疏之擧,則茫然不知,爲可愧云,故若干文字,書以示之,旣已思之,山中無書冊,只誦所嘗聞者而言之,若與尤公有異,則恐生爭端,卽以其說,專送僧人於萬義,則尤公,添入八九十字而還之,何故無異辭於專人往復之際,而今始出之耶?辭說甚多,極其峻激,至曰是故,吾憂其失常,死期將至云云。萬義,卽時烈所在地名也。惟泰仍送當初往復之本,卽時烈手筆竄定者,而此知時烈所謂改說,非前本也。臣師不勝咄嘆曰,此果見於尙敏家之禮說,而果已往復者也,而以此攻彼,其言孔艱,殆欲使人掩耳。故臣師,遂又作書于時烈,略曰,中心所疑,不容不稟。當初門下之使疇錫搜出而不得,使拯覓見於歸路者,卽宋尙敏所得之本也。宋生所得之本,卽甲寅秋往復之本也云云,則時烈答亦曰往復,誠有之矣。其幻出無根之言,擠人於罔測之科,形迹綻露,十目難掩,此臣師致疑其本源者,一也。辛酉年間,時烈自京歸鄕,李翔出見於路,時烈曰,君何以與互鄕人同事耶?時,翔爲木川書院院長故也。翔驚曰,何謂也?時烈曰,頃歲魯西之將爲院享也,木儒於通文書曰,江都俘虜,不合享祀云。士習絶痛,不可與此輩同事也。魯西,卽宣擧別號也。翔曰,漠然未聞。時烈曰,當時此說,盛行於鄕中,人無不聞。翔曰,若然,何以未聞耶,實同聾人也。歸家,卽招院人而問之,則院儒亦曾無此事。翔曰,大老,若無所聞缺以言之耶?仍令査出其虛實,則元無是事。人多質問於時烈者,則所答各異,於李翔之問,則謂出於柳壽芳於抵臣師之書,則以爲問於許璜則可知。壽芳與翔交惡,不可面問。許璜,京鄕所無,窮索不得。此士林所以深致疑於時烈者,而臣師則以爲,豈可致疑於自做而自唱乎?不過門下不逞者之言,而又不免喜聞而傳說耳。當初時烈之所言於翔者,陽若出於尊尙宣擧之意,而自播孟浪之惡言,要作宣擧之詬病,使於紛然辨詰之際,以致一場羞辱,無論言根之何在,其意旨所發,固甚不佳矣。其後沃川通文,出於時烈門下,而醜辱宣擧,有甚於木儒之言。其所謂尊尙之意,果又安在,而當初木川事,倡說之心迹,於是益彰著矣。此又臣師,致疑其本源者,二也。其大者如此,而小小言行之可疑者,又不一而足。於是臣師,遂疑時烈,本來氣質之病,未能矯治,轉成本源之病,又疑其學術,與大學誠正之學有異,以爲師者,道之所存,旣有所疑於中,而不以質難,亦非無隱之義也。心欲一遭痛言,庶冀開悟,而適會其時,時烈方在荐棘,揆以時義,有不宜輕發,含意耿耿,泯默數年,及夫庚申以後,時烈又當世道,而專以親疏爲愛惡,異同爲抑揚,言論施措,多不厭於公議,臣師益不勝其憂嘆,遂作長書一通,其書曰,竊承前後下敎,每以世道爲憂,而要其歸趣,則未嘗不歸重於言論,抑揚與奪之間,繹之於心,竊不能無疑也。蓋聞朱夫子之訓曰,須是先得吾身好,黨類亦好,方能得天下國家好,而所謂好者,皆實皆大,又久遠。若不自吾身推之,則彌縫掩覆,雖可以苟合於一時,而凡所謂好者,皆爲他日所好之病根云云。誠如是,則世道之任,安可易言?苟未得先好吾身,而只欲彌縫掩覆於外面之計,則隨吾身所處之廣狹,莫不陰視我爲標準,而同歸於不好,況又爲之言論,抑揚與奪以毆之哉?然則其所以任世道者,適足爲世道之害耳。拯,以忝在門下之久,得以竊覵於所存所發,似或未免於朱夫子所誡,王伯竝用,義利雙行之說。其初,蓋未嘗不反責於吾心,以爲吾所見者,僭耳妄耳,比年以來,心中之所疑,日以益甚,雖欲强而不疑,終不可得。竊自念以爲,吾所受於門下者,晦翁之書耳。何故與晦翁之書,略不相似耶?若蓄疑於心,而畏獲罪於門下,不以仰質,則是爲永負門下,以及於晦翁耳。玆敢一布心腹,儻蒙赦其僭妄,而察其衷悃,則幸甚幸甚。拯,懷此耿耿久矣,恐曩者,門下在厄之時,則恐或語句之洩漏,以助讒賊之口,泯默不發,以至於今,稽緩無誠,常所自訟,亦恐鄙見之誤入,留以商度,自爾遷延,伏乞竝垂宥諒。夫所謂王伯竝用,義利雙行者,何也?門下,道學一宗於晦翁,事業專在於大義,其初,固將粹然一以天理自期,寧有伯與利之爲言哉?惟其以晦翁之道自任,而大義之名自樹,故主張不得以不過,自引不得以不高。主張太過,故己不能虛心而受益,自引太高,故人不得獻疑而發難,於是,尙同者見親,而替否者被疎,匡拂者有患,而將順者無災,此所以大名壓世,而實德內疚者也,此則發於行己者也。常承敎以爲,退陶之學,一摸晦翁,而其剛毅峻截處,終似欠闕。蓋以此病於退陶,而自處則又不覺偏於剛峻一邊,自克勇者爲剛,而今以責人猛爲剛,理勝慾者爲剛,而今以力服人爲剛,則亦非眞剛也。是以,見於酬酢之間者,其於克己躬行,實地朱節要用工之處,鮮或及之,而譏誚諷切,抑揚與奪之意,則開口肆筆,痛切深刻,攻人勝人之語,不絶於話頭,至於引繩從違,於一言之同異,一事之差互,分之又分,析之又析,平生情義,棄之如遺,則又類於少恩之申·韓,此則發於接物者也。惟其如是,故遊於門下者,莫不以承望附會爲尊賢,傾訐險薄爲嫉惡,高者慕其名,下者貪其利,一例學爲談論,而其於性情身心,日用彝倫之上,則皆蔑如也。是以,在朝則以同異爲親疎,以好惡爲彼此,新舊相傾,到處區分,而士夫風習之壞,不但私意之橫流矣。在野則相歆動以勢,相怵迫以威,緝言納媢,毁人發迹,而鄕黨風俗之壞,有同穎川之鉤距矣。至於州縣之饋問過禮,士林之承奉過情,人畏其威,不懷其德,宛然成一富貴門庭,無復儒者家氣象矣。卒之平生親舊,無一人全其終始,使六七十年塤箎麗澤之地,一朝變而爲鷸螪蠻觸之場,將未免貽笑於後世,則又無異鬩場之變矣。其影如此,其形可見。此則發於符驗者也。至於文章言論,無一不本於晦翁,若無晦翁之言,則無以信其說,然夷攷其實,則或只得其名目,而其意義,則未必相似者有之,或先立己意,而引晦翁之言以重之者有之。其甚者,幾於挾天子以令諸候者有之,是以,人皆外不能抗,而內多不服。其發於文章者如此。平生樹立,實在於倡明大義,然所謂大義者,非可以言語取辦也,亦非可以然諾取必也。如孝廟初請對等事,皆要得君父之然諾,據以爲出處之名,而殊欠至誠做去之意。其初,固有喚醒人心,聳動瞻聆之效,而稍久則無實以繼之,是以,所謂修內攘外,安疆復雪之圖者,了無卓然可見之實事,而所可見者,只是祿位之隆重,聲名之揚溢而已。其發於事功者又如此。以此所發於外者揆之,則所存之一二,亦或可以窺測而言之矣。竊謂一則氣質之不能變也,一則學問之不以誠也。何謂氣質之不能變也?栗谷先生有言曰,矯氣質之法,在克己,不能克己,則無以矯氣質矣。朱子曰,己之私有三,性質之偏,一也,耳目口鼻之慾,二也,人我忌克之私,三也。栗谷曰,己之難克者,惟忿與慾。謝氏曰,剛與慾,正相反,能勝物之謂剛,故常伸於萬物之上,爲物掩之謂慾,故常屈於萬物之下。夫忿與忌克,似剛而非剛,無他,皆是人慾故耳。竊覵門下之氣質,剛德爲多,而其用,有不能純於天理,如右所論,故反爲是德之病,眞所謂己之難克者也。由其己不能克,故無以矯其病而全其德,所以不發者,無不因是病而生出者也。何爲學問之不以誠也?子曰主忠信,而朱子解之曰,人不忠信,則事皆無實,爲惡則易,爲善則難,故學者,必以是爲主焉。又曰,忠爲實心,信爲實事。栗谷先生,因而申之曰,天有實理,人有實心,則悖乎天理矣。一心不實,萬事皆假,一心苟實,萬事皆眞,故周子曰,誠者,聖人之本。今也,氣質之病如彼,而不能矯,則其不能實心爲學,卽此而可卜矣。夫義者,天理也,利者,人慾也。純乎天理者,王道也,雜乎人慾者,伯術也。所存所發,如右所陳,不可謂粹然一出於天理,則安得不謂之雙行而竝用也?嗚呼,以我門下聰明剛毅之資,專確密察之學,平生樹立之卓,卽由其一誠之未立,一己之未克,末梢失得之效,至於如此,此豈獨門人後生之失其依歸而已,竊想門下之明,反而求之,亦必喟然有學負初心之歎矣。由此,麟經之大義,晦翁之法門,與夫搢紳章甫之宗匠,都倚靠於門下之一身,而將無其實可以眞有辭於天下後世,則豈非萬萬傷痛者乎?今若爲背城借一之計,則小子竊欲效一說焉。衛武公九十五,箴警於國,曾子臨終易簀,欲得正而斃焉,漢武帝,行年六十有八,方有輪臺之悔。旣往之愆,與化俱徂,而方來之善,昭暎簡策,誠以門下,氣質之本剛,學問之積工,一朝奮發,洗滌辛葷,剗除鱗甲,一誠所立,百志俱貞,由裏達表,自小至大,無往而不出於天理,于以紹前統而垂後緖,以酬初志之所自期者,眞如戶樞之轉耳。未知門下,以爲如何,固知此言朝出,而四面詬辱之言,夕集于身,而師生之義,終不敢默默,敢此瀝盡肝膈而一暴焉,亦感於門下所敎,世道之一言耳。昔先人,嘗語不肖曰,尤翁突兀處難及,汝師其突兀處可也。然病痛則不可不知。又曰,尤翁,受善之量不弘,汝須以朱子書,隨事切劘,如古人之以三百篇諫可也。蓋先人之於門下,實有至誠,無彼此無物我,必欲納於無過,不以門下之厭聞而自止,又以爲非晦翁故事,則無以納約,故必求晦翁故實,以爲開益之資,其敎戒於不肖者,亦此意也。今此忘身索言,非但不敢負門下,亦欲卒先人平日之至誠耳。伏乞留神澄省,儻蒙察此微誠,而賜之誨答,則雖或誤入,庶有開牖之望矣。昨於論草廬事也,令季,以拯爲執草事,而病門下勸勿作答云。今若以情外見斥,又如此,則區區欲以牛溪先生所謂,閉門不見人面而死者,爲自靖之義而已。臨書罄竭,不覺至此,尤增惶仄。作書之後,一家諸人,無不挽止,以爲今雖至誠規諫,必無虛受之理,不如不爲之爲愈也。臣師,中心憫然,以爲師嚴而友親,欲與世采議之,因交河省墓之行,與世采會於甘露寺,累日商確,則世采大驚,以爲此書之意實好,而此丈,旣無虛受之量,送之無益而有害,必惹無限風浪,重貽世道之大害,苦口力挽,臣師,以平生守靜之人,不能無動於相愛之言,遂以不送爲定矣。其後,權以錠,來言于臣師曰,外祖近日事,人不厭服,而子弟門生,無可望於規切,叔主以門人,處地名望何如,而終無一言匡救,是何道理耶?以錠,卽時烈之外孫,臣師之妻姪也。臣師答曰,吾於師門,豈容恝然?曾作長書,欲以貢愚,而內爲一家所挽,外爲朋友所勸止,玆未果送。因以義利雙行,王伯竝用,與大學誠正之學,不同等語,略有所酬酢矣。以錠,欲借重臣師之言,以諫其祖,爲誦臣師之言於時烈,時烈聽之大怒。其孫淳錫,卽世采之壻也。傳其辭于世采,世采卽又移書于臣師,問其委折,則臣師略答與以錠酬酢之語,而其書,遂爲淳錫所竊去矣。自是以後,崔愼·金曄·金盛太·李震顔輩,相繼投疏,醜辱臣師父子,罔有紀極,卒乃時烈,親自上章,詆斥宣擧曰,爲鑴毒所中,便成別人,以爲世道之害,視效而投入於鑴者,不勝其多。又創爲忍人之說,以臣師之母,贈貞敬夫人李氏之明白殉節者,欲歸之於宣擧之迫殺,自謂聞之於故判書金益熙,而益熙之於宣擧,相知最深,至登於剡章,則豈有深知其爲忍人,而薦之於君父者哉?臣師以此痛迫,問於時烈,則時烈初答,以爲金尙書,不但曰忍人而已,其後往復語窮之後,則乃曰君其問諸水濱。益熙之甥,故參判李選,至貽言於時烈,言其舅之初無是言,則其謂出於益熙,實涉虛謊,而傳播不根之說,以逞其忿懥之私者,昭不可掩。其時世采書中,所謂一擧而傷人之兩親者,誠實際也。不但此也。至以宣擧,失身於醜虜與鑴賊等語,作爲文字,流布中外。到此地頭,師生之義,更何可論?是則臣師本意,不欲輕絶,而彼之所以應之者,有不期絶而自絶矣。噫,前後一宣擧也,始焉時烈之所以奬之者,以衆流奔趨,砥柱不傾,兩儀昏濛,一星孤明等語,著之祭文,其著三學士傳曰,潔身不汚,以守其志,如尹公宣擧諸人,事雖不同,而同歸於一致等語,贊歎之,而初怒於己酉書之忠告,陰寓其不悅之意於撰碣之際,再怒於辛酉書之切逼,乃有此多少醜詆之言,則世間安有其父母之受辱至此,而爲其子者,甘心匿怨而爲之服事者哉?臣師於時烈,所以至於相絶者,本末如此,而今之言者,以背師之目,持之不舍,甚者,若以臣師之無端告絶者然,至謂父師初無輕重,不亦悖乎?臣師嘗答世采書,有曰,先人之於不肖,父而師耳。今不論父子,只以師道言之,其與尤翁之爲師,恩義輕重,不翅懸絶矣。兩師之道不同,則一取一舍,一從一違,勢所固然,愚之自靖者,惟在此耳。又嘗與故掌令臣羅良佐書曰,先人,與懷川相知,已在丙丁之前,而其後懷川,每往來吾家,故自在幼少時,已以斯文長者待之矣。甲午之歲,候蘇堤書堂,則適從兄子上氏,讀啓蒙,仍留與同讀於席上,此爲挾冊之始也。其時,方讀及大全,而間以請問於愼齋先生,則先生,謂吾輩中,熟於朱書,無如英甫,須往從之,先人,遂命就彼,一讀大全而歸,自丁酉春始,其後數年往來,至大全卄餘卷而止,意未得卒業矣。自此以師禮事之,而情義,亦自別於諸丈,然謂之同於父子則妄也。前日閔相所稱,拯與儕流相語曰,如我師弟之間,情義之尊,非他人比云者,非拯之言也。未知閔相,從何得此,而至達於天聽也?師非一槪之說,自程·張子以來,已有之,制服,有三年·朞年·九月·五月·三月之差,則情義之厚薄輕重,可知也。安有名爲師生,則便可同之於父子之理耶?甲子數三往復以後,師生之義則已絶,而猶不敢不以舊義交之,雖不復通書,而與人酬酢,猶以尤齋稱之矣。丁卯以後,彼之於先人,搆虛捏無,誣詆罔極,舊義亦無所施,故不復稱其號,而只稱以懷川矣。拯之待懷川本末,如此而已,然每回思平昔情義,未嘗不怵然興愴,實有後來以我爲口實之慙矣云云。子上,卽臣師之從兄摶字也,愼齋,卽先正臣金集別號也,閔相,卽鼎重也。卽此二書而見之,則臣師之處義心事,可以推知矣。至於判府事李畬之箚,稍別於諸說,旣能粗知父師之輕重,而其所爲言,又似曲成義理,婉辭平說,亦異乎惡言醜罵,宜聖上之獨賜溫批,至有義理明白之褒也。然其始緩而終緊,由淺而入深,終至於深嚌而力詆,則亦見其蔽於偏見,而不自拔黨伐之科耳。竊觀其通篇主意,有若臣師,專以碣文事,含慍逞憾者然,噫,是何言也?夫含慍逞憾,鄕黨自好者所不爲,曾謂忠厚仁恕,如恐傷人若臣師之純德者,乃有是乎?夫俘虜之言,忍人之說,爲人子者,顧安得晏然而已乎?然論學術,何等重事,其時時烈之位望名論,威權勢力,又何如也?使時烈,初無可指之疵,而徒以一家私憾,妄疑其本源與心術,則立見顚沛,爲世大謬,其能以一日自立於當世乎?且以俘虜之言,忍人之說,雖係一家私事,足見其心事之透露,而其行己接物,言論事業之不純乎天理者,又足以參觀而互明,則其眇論學術源頭,披竭平生衷蘊之際,又可以形迹自嫌,不爲之悉心盡言乎?觀於辛酉擬書中所云平生情義,棄之如遺,則又類於少恩之申·韓,又云,平生親舊,無一人全其終始,使六七十年塤箎麗澤之地,一朝變爲蚌鷸蠻觸之場,此其指士友諸家之分裂,而齮齕宣擧之數事,亦包在其中矣。向使臣師,眞有含慍之心,欲售逞憾之計,則亦當造無根之語,指難摸之事,陰相傳播,俾自成其瑕類,如木川之事·水濱之語而已,又何苦,而瀝肝吐心,極言索論,以犯函丈之尊嚴,以招世人之誚譏也哉?嗚呼,古之諍子忠臣,披誠露悃於其君父也,有不避嫌疑,不計利害,而直陳得失,冀其感悟者,則未知是皆有慍憾之意而然耶?今其書,具載右方,義理明正,缺意懇惻,無一毫忿恚不平之氣,心公眼明者,一覽可見,淵鑑所照,想必有犂然者矣。其爲言曰,外存師生之貌,內缺怨嫉之心,陽若尊敬而陰實相害,噫,此又何言也?所謂王伯義利之說,卽論學擇術之言,而先師看得如此,直據所見而言之耳,初非出於怨嫉而相害也。若其存師生之貌而尊敬之,則誠有之矣。念平生之情義,不忍輕絶,此忠厚之至也。恐世道之貽害,遂寢長牘,此謙愼之至也。師生之貌旣存,尊敬固自如也。此特出於事勢時義,初非陰陽其心,費了機權而爲此也。其爲言曰,若拯之所見,本來如此,則旣往父事者何心,欲得一言之重,以爲其親不朽之圖者何意?夫先師之於時烈,初未嘗窺見其隱微,又無瑕釁之端,得其言行之可疑,則今以旣往父事,反爲詬責之資,固不成說,而至於請得碣文,則時烈,旣宣擧之執友,而爲當世士林之領袖,實有山斗之望,則宣擧之碣文,不於時烈而於誰托乎?後來時烈之起釁,非臣師之所能逆覩也。雖然,今若曰,不早見求先碣於內懷不滿之人,致生無限葛藤,是不免爲先見之欠明也。若曰,初何不引義告絶,而函丈門生之稱,尙存於乖阻之後,何其畏愼太過,勇決不足也。先師有靈,必當含笑而愧服矣。今則不然,乃以初受碣文之事,追加操切,以實逞憾之案,又以內懷怨嫉等語,深示譏斥,欲毆詐匿之科,嗚呼,如是而尙可以服人心乎?又若時烈己巳之禍,則聖明實燭其本末矣。此何與於臣師父子之事,而人之爲言,乃至於此耶?此蓋由於時烈之被謫耽羅也,爲文以告於先正臣文元公金長生之墓,而其略曰,尹宣擧,以牛溪宅相,黨鑴甚力,以厄斯文,小子又以爲,春秋之法,亂臣賊子,先與黨與,竝與宣擧而攻之,則其子拯,不思自反蓋愆之道,而反讐視小子,顯有抑揚,使其勢潛熾,宗國幾亡。今因朝家有事,小子遂有此行,而拯乃騫騰云云。其所爲說,實出於時烈將死怨懟之筆,而其徒至今紹藉,以爲口實,噫此輩,果以時烈所爲文字,謂可以瞞一世,而尙夏所撰墓文,謂可以誣來世乎?宣擧平日忠告之言,深中實病,臣師昔年論學之書,重觸其忌諱,時烈不知自反,深蓄憾恨,做出黨鑴之說,或謂之不絶言絶,或謂旣絶復交,或謂之終始扶護,訾毁之不足,必欲擠之於鑴阱,夫目鑴爲斯文亂賊者,卽據中庸說爲言,而中庸說,在鑴初年,時烈之斥鑴爲異端,在於癸巳黃山之會。筵請格外,擢用超八階,而授鑴進善,在於戊戌時烈判銓之日,乃鑴禮訟各立之後,乃有禍心之斥,而追理前事,目之爲斯文亂賊,雖於罪惡如鑴者,不免有借重深治之嫌,乃於平生推重若宣擧者,忽然加之以亂賊黨與之名,終又以黨鑴甚力,拯乃騫騰等語,筆之於文字,有若其身之蒙禍,由拯父子而致然者,噫嘻,此殆所謂語不成說,在臣師,直可付之一笑,而在時烈則非細過也。爲其門徒者,正宜掩覆,以球其失,而乃又謄諸碑碣,刻之金石,適見其識解之陋,而大臣箚中,巧辭粧點,欲竝與尙夏,而歸之於無過之地,其亦惑矣。噫,人皆有父母,亦皆有秉彝之心,設令今日攻臣師者,有賢父如宣擧,而人有架虛構誣曰,忍人也,江都俘虜也,黨於鑴賊也云爾,彼誠名儒也,大賢也,其將恬然甘受,諉以師道之重,而終身服事乎?古語曰,一人之心,千萬人之心也。苟能虛心推恕,就事論事,則臣師所處之出於不幸,由於不得已,是宜所矜悶,而群起迭攻,若報私讐,惟恐其罪名之不深,至以父師無輕重之說,羅列而陳之,不自覺其相隨以入於無父之地,甚矣,黨論之壞人心術也。抑臣又有獻焉。學術,天下之公物也,是非,萬世之公案也。今評學術論是非之際,惟當平說道理,付諸公議而已,尊慕時烈者,每於爭辨之間,輒〈以〉祖宗禮遇,累朝賓師之說,爲脅人〈之〉資,於皇祖宗,赫赫在上,竊藉妄援,以濟黨伐之私,固已臣子之義所不敢,而縱能威定力服於一時,百世在下,其能奪後人之公論,而關其口乎?他人固不足論,而年老大臣,亦復爲此言,誠可慨然也。至於家禮源流事,不過欲惹兩家之爭,以添臣師背師之案,表裏和應,自生鬧端,而事件旣是枝末,已有柳奎之疏,微臣之言,略有陳暴,而聖斷赫然,旣以共編之狀,明白無疑爲敎,則今無容更有覼縷,重貽煩聒宸嚴之下,而尙有未盡其說者,不得不略申梗槪焉。今相基所執以爲獨編之證者,宣擧所撰棨行狀也,其所執以爲托補遺之證者,棨戊戌甲辰兩書也。執此三節,終始粧撰,而其實則不然。行狀所以歸之於棨者,宣擧初與共編之故,爲棨行狀,而讓而歸之於棨,是乃公而無私,不欲自居之意也。李頤命,抵臣師書,所謂歐陽公修唐書,多以宋祁之名冒之,古人之處事如此。後日撰狀之意,亦恐不外於此云者,可謂善喩矣。如使宣擧先歿,而棨爲宣擧之狀,亦必如宣擧之爲矣。所謂戊戌書,卽棨答臣師書也。其書曰,源流始工,尤喜,望專精着力,成就大編,俾我未死之前,得以寓目云云,此卽相基,所執以爲屬托之證者,臣師與相基書,有曰,其時非有先生下托之敎也。只以先人,就本冊多有添補,而不肖任書寫之役,故仰稟修正之意於先生,而先生勖以卒業者也云云,此其實狀也。蓋臣師,書稟添補之意,故棨之答書如此,無書稟之事,始工尤喜云者,何爲而發也?所謂甲辰書,卽棨臨歿時,作訣書於宣擧,而末及於臣師者也。其書曰,子上·仁卿諸從前,氣短不能遍及,所以奉托者,死後想必聞之矣云云。仁卿,卽臣師初字也。此又相基,執以爲奉托之證者,而其所謂奉托者,卽臣師與相基所謂,如與尊先公兄弟,左右提挈,勿替切偲之敎,獨不爲臨終時下托之事,而必欲歸之於源流之事耶云云者,此其實事也。書付相基之壻,而相基抵人書,誣辱至及於宣擧,則義當絶之,故推還而不送。其書尙存,焉可誣也?蓋戊戌書則雖非屬托源流者,而猶是說及是書,甲辰書則專是別事。若果源流之托,則何不直提源流二字,專屬於臣師,而又何以竝及於尹摶及諸從耶?又有一說可以立辨之者,棨之同日作訣書於時烈也,亦有奉托之語。只因奉托二字,以爲源流奉托之證,則未知於時烈,亦有奉托源流事而發耶?觀此數段,尤可見其誣罔之實狀矣。伏願聖明,深察先正處義之本末,洞曉黨人陷賢之心迹,明辨是非,顯示好惡,俾士趨得正,邪說者不得復作,斯文幸甚,國家幸甚。無任祈懇之至。
疏錄,前洗馬崔錫文,主簿趙東龍,翊贊李彦緯,副正字李廷傑,監察李延大,前直長南鶴增,生員黃萬程,幼學李基慶·宋文壽·南鶴齡·韓斗一·金世煥·李夏相·閔允昌·李壽聃·韓益朝·許渻·李震炳·兪蓋·朴再炯。批答見上以上出燼餘
上在昌德宮。停常參·經筵。
下直,祥雲察訪黃啓垕,西北僉使李顯道,丑山萬戶李廷賢。
大殿,政院問安。答曰,知道。
中殿·世子宮·嬪宮,藥房·政院問安。答曰,知道。
藥房啓曰,伏聞夜間,聖候熏熱煩轉,引飮頻數,困惱呻吟飽滿,膈間亦不淸利,寢睡不寧云。伏未審朝來,熏熱困惱,渴候及腹部飽滿,膈間不淸利之氣,其己減歇,而昨夜頭部暈疼,呼吸不平之候,益復差減乎?口淡及腹部以下浮氣,脚部牽引,加減,何如?夜間症候如此,臣等伏不勝終宵憂煎之至。今日不可不與諸醫入診,詳察症候,更議當進之藥矣。中宮殿症候,昨今以來,漸益差安乎?敢此問安,竝爲仰稟。答曰,知道。朝來熏熱,渴候己歇,而困惱頗甚,腹部飽滿,膈間不淸利之氣,比夜差減,而口淡及腹部以下浮氣,脚部牽引,別無加減。內殿症候,幾盡差愈矣。勿爲問安。
刑曹參判尹就商初度呈辭。入啓。給由。
吏曹參議李㙫上疏。大槪,分外恩除,驚惶罔措,第臣之情勢,旣不敢放倒廉隅,冒入銓地,違召只推,又辱天牌,冞增悚懍。不得不趨詣象魏之下,略陳情實而退,乞遞臣職名,仍勘臣罪犯,以重銓選,以安微分事。入啓。答曰,省疏具悉。爾勿過辭,從速察職。
備忘記,日者大司成閔鎭遠之疏,專出於伸救尹鳳五,而語多謬戾,極爲未便。遞差。
政院啓曰,吏曹參議李㙫,疏批己下,更爲牌招開政,何如?傳曰,允。
吏曹參議李㙫牌不進,罷職傳旨。傳曰,只推勿罷。
政院啓曰,吏曹參議李㙫,旣有只推之命矣。開政命下,已滿一旬,政院·玉堂兩司,闕員甚多。開政差出,一日爲急,而拘於格例,不敢更請牌招,何以爲之?敢稟。傳曰,其所引嫌,殊涉太過,更卽牌招開政。
謝恩,吏曹參議李㙫。
以李匡輔爲假注書。
大殿·中殿·世子宮·嬪宮,藥房·政院夕問安。答曰,知道。
右副承旨沈壽賢上疏。大槪,臣於泮儒金純行等疏斥,有不可晏然冒居於職次者,乞蒙鐫遞事。入啓。答曰,省疏具悉。意外侵詆,在我何嫌?爾其勿辭,從速察職。
傳曰,吏曹參判李觀命,勿待命事,分付。
左議政金昌集初度呈辭不允批答,王若曰,時運正屬於鈍難,圖濟惟勤,倚毗方篤於老成,求退奚遽?肆用敷告,不宜過辭。惟卿忠孝傳家,休戚同國。襲遺訓於名父,學有淵源,負華譽於明廷,望叶公輔。凡諸內外歷試,蓋知左右俱宜。逮自鼎軸之登庸,幾年台階之翊戴。立朝正色,蔚有古君子風,徇國忘私,咸稱眞宰相器。屹然山嶽之鎭物,人恃而爲安,灼乎蓍龜之決疑,事至而不惑。方冀臥閤而論道,不意出城而引嫌。惟卿向之疏辭,亶出無隱,顧予一時之批旨,夫豈有他?恢弘之量有容,卿胡若是遽也?巽辭之章繼至,予尤不覺愕然。雖云年齡之已衰,精力尙旺,藉曰榮衛之或損,神明共扶。惟安危實係於大臣,豈去就自輕於今日?國事之艱虞已極,杳無津涯,朝論之乖張益深,誰與保合?逆于心求道,予固多慙,竭其力效忠,卿宜自勉。況今右揆之曠位,又値首相之侍湯。庶務之曠廢已多,有難言者,百度之渙散至此,何等時耶?不宜袖手而傍觀,須思協心而共濟。於戱,君奭告老,終見留於周公,武候鞠躬,期盡瘁於漢室。勉副如渴之意,亟斷乞免之章。所辭宜不允。故玆敎示,想宜知悉。知製敎韓重熙製進
政院啓曰,因禮曹草記,成均館居齋儒生,昨日陳疏,至承嚴敎,故因此不安,今日朝,捲堂不入。如此之時,本館堂上,例有勸入之擧,而知館事宋相琦服制,同知館事權尙游呈辭,同知館事一員,及大司成未差,無勸諭堂上,令政院稟處事,允下矣。同知館事·大司成未差之代,令該曹口傳差出,知館事宋相琦,同知館事權尙游,爲先牌招,使之勸入,何如?傳曰,允。
知館事宋相琦,同知館事權尙游,牌不進。
有政。吏批,以徐宗泰爲內局都提調,崔錫恒爲內局提調,李㙫爲吏曹參議,吳命峻爲都承旨,許玧·李世最爲承旨,李廷濟爲司諫,朴熙晉爲獻納,黃爾章爲掌令,李眞望爲持平,宋眞明爲正言,鄭栻爲應敎,權世恒爲修撰,吳命恒爲戶曹參議,趙錫命爲文學,南就明爲驪州牧使,吳命禧爲晉州牧使,任守葆爲伊川府使。以上朝報
以崔嶢爲假注書。
右副承旨沈壽賢疏曰,伏以臣,卽伏見泮儒疏本,則拈出臣頃日筵奏一句語,演出許多辭說,至謂之意在阿好,爲此棄子脫父之計。噫嘻,其言之悖妄,何至於此也?臣待罪湖臬,時與尹行敎,語及源流事,問其委折則以爲,先正本意,非不欲刊出此書也,第以共編實狀,未及陳白之前,徑先刊行爲未安,而兪相基,以其不卽出付之故,遽出疑怒,貽書侵詆,至於告絶。乃以謄本汲汲入梓之故,果於筵對時,略陳所聞而已,至於吾家書三字,元非先正所嘗發口者也,行敎書中,有世傳以爲吾家書之語,而此亦非行敎,自謂吾家書也。蓋其意以爲,雖是共編之書,而後來完本,成於吾家,故世人認作吾家書云爾,則以此指爲先正背師之證者,不亦誣乎?此臣所以略有所達,而倉卒登對,草草數語,雖未能舒鋪事實,大意則不過如斯矣。彼乃藉此,而至以攘羊同利等語,恣意誣辱,無少顧藉,誠可痛惋。雖然,臣旣被其無限譏詆,則決不可仍因蹲居於出納之地,伏乞聖慈,亟命鐫罷臣所帶職名,以快人心,俾安私分,不勝幸甚。疏批見上
吏曹參議李㙫疏曰,伏以臣,千萬夢想之外,叨蒙匪分之除,因臺臣之缺前望,循次備擬云者,蓋以曾經者爲主而言也。缺及差除者,則比之曾經,亦自有間,曾入備局薦擬者,以昨秋疏救科獄,自臣未入銓,見枳於宿踐之地,則臣之不得備擬,其勢固然云云,此蓋指臣而言。蓋臣嘗論李墪事故也。政衡之地,自是極選,一有竊議,亦不敢冒當。況天曹諫省之臣,斥罷阻礙,交騰於章奏之間,凡閱四載,尙不復通,則臣於銓地,防限絶嚴,此乃通朝之所共知者。今猝因備局之循例薦擬,苟簡承乏,唐突膺命,寧有如許道理,如許廉義也哉?臣雖昏迷,亦有媿恥,公議所在,斷不可犯,區區私義,決不容放倒,違召俟罪,至有勿罷之命,天牌又臨,惶悚冞極。謹詣闕外,略暴情實,伏乞聖明,亟許遞臣職名,勘臣罪犯,以重銓選,以安私分,千萬幸甚。疏批見上
未時,上御大造殿西翼閣。藥房入診時,都提調徐宗泰,提調崔錫恒,儒川君濎,右承旨黃一夏,記事官李廷弼·尹惠敎·兪拓基,醫官柳瑺·丁時梯·權聖徵·趙慶基·朴星瑞·許坫·方震夔·崔周慶·李徵夏·金壽煃入侍。
徐宗泰進伏曰,連日獰風,日氣不佳,聖體調攝,若何?上曰,批答盡之矣。今日口淡困惱,俱甚耳。宗泰曰,寢睡不至全失乎?上曰,夜間火症降後,引飮煩轉,或睡或覺,雖曰不寧,而無異全失,氣甚憊苶矣。儒川君濎曰,瞻望玉色,困惱似甚矣。上曰,卽今困惱特甚矣。宗泰曰,飽滿,膈間不淸利,視夜似減,而皆未顯減。頭部暈疼,呼吸不平等候,朝批答以爲差減,而卽今,何如?上曰,呼吸不平,差勝,而頭部暈疼,猶未快勝矣。缺脚部牽引,姑未知何時勝,而欲缺邊不扶,則脚自屈坐,不免匍匐而行,差際無期限矣。宗泰曰,久坐則有妨運動矣。中宮殿症候,復常乎?上曰,姑未復常,而幾盡差勝矣。宗泰曰,醫官,使之診脈,何如?上曰,唯。濎,診脈曰,頗有力矣。柳瑺曰,微數而有力矣。丁時梯曰,沈數矣。崔周慶曰,度數調勻,而稍似有力矣。金壽煃曰,非但有力,非實而浮矣。宗泰曰,腹部以下診察,何如?上曰,唯。權聖徵曰,腹部,範圍不大而皮緩,股陰,無結聚,脚部·足跗上,微有指痕,而與前無異矣。濎曰,腹部,範圍似縮,肌膚柔軟,股陰無聚氣,腹部·足跗,視頃日似尤緩,雖未知顯勝,而益似有減矣。朴星瑞曰,腹部以下諸處,皆勝於十餘日前矣。宗泰曰,所達威靈仙丸,今當晩入,而頃日,旣以進丸爲定,兼服爲難,故湯藥則停進事,定奪矣。昨夜聖候諸節,近日內,所未有之症,俱發而添加,一倍焦悶矣。湯藥久停,而症候如此,以稟定湯藥當進事入診,而或有他可進之藥,則退與諸醫議定乎?丸藥當竝進乎?上曰,詢問,可也。崔錫恒曰,威靈仙丸,九蒸九曝,故作末攢丸頗遲,今夕始可劑入矣。濎曰,臣與諸醫,若善於醫術,則聖候豈至今彌留乎?其無誠無能,死有餘罪矣。威靈仙丸固好,而未及進御,昨夜諸症,又如許,中夜焦憂,有難盡達。雖末醫,若有好所見,則宜今取用,而未嘗見用,可勝慨然。醫官李泰亨,曾示蘿葍子丸,臣意則極以爲好,而議論不能歸一之時,第以此藥,下詢,如何?上曰,廉問,可也。瑺曰,卽今症候添加之時,湯劑雖一二貼,進御爲宜,而威靈仙丸,非尋常之藥,自明日進御爲定,湯藥苦口,今日則姑勿進御,明日進御。威靈仙丸,缺浮氣盛時可用,口淡尙如許,則必未盡用,故未果議定矣。威靈仙丸,今旣劑之,而又進他藥,則無當初陳達之意,姑先進御此丸,宜矣。聖徵曰,曾前有浮氣而裏實,故導水丸·厚朴湯,進用矣,今則浮氣不至大段,而無峻劑可用之症,威靈仙丸,姑先進御,宜矣。慶基曰,蘿葍子飮,丁時梯·權聖徵所達是矣。卽今浮氣幾盡減,而少用疏利之劑,則困惱輒甚,威靈仙丸,極合於症候,先進此丸,宜矣。坫曰,蘿葍子飮,治浮症之藥,非緊切於卽今症候。本病每起於脚部,而行步不便,威靈最爲合當。進御以爲治脚部之地,宜矣。震夔曰,威靈仙,善治脚部,最合於上候,先進此丸,宜矣。周慶曰,進御丸藥,宜矣。徵夏曰,口淡如此,姑停湯藥,威靈仙丸,自明日進御,宜矣。壽煃曰,脚部豈不爲悶,而腹部飽滿,似是病根,先治此症後,宜治脚部。臣等之意,則到夜輒重,係是血分病,宜用消導之劑矣。濎曰,諸矛盾可慨。昨日李泰亨所言,蘿葍子飮陳達,而前冬,皆以爲好矣,末乃以峻不用。若不宜於上候,則豈敢輕達乎?此非峻藥,似不大泄。臣之所見則如是矣。宗泰曰,儒川君濎,所達是矣。曾前未寧時,方外儒醫雖來,而其藥未嘗見售,雖末醫之藥,宜采一得之見,首醫道理然矣。錫恒曰,待令諸醫等,積年侍疾,夙夜憂遑。當議藥之際,他人所得之藥,若知其當劑,則以其非出於己見,而不爲採用,寧有是理乎?濎曰,人之有技,若已有之,豈敢有隱,而但所見之不同,可悶矣。錫恒曰,臣於藥性醫理,素所茫昧,而搜閱症候日記,則用藥有二道。如浮氣滋蔓,則用疏利之劑,口淡有加,則用扶脾之劑。缺觀勢,如蘿葍飮或他藥,議用可也。缺然而數萬言儒疏,一時竝入,批答卽下,以此似難眩亂矣。館疏尤重,故不得不啓稟捧入,其他儒疏,則勿論彼此,平復間,追後來呈事爲敎,而近日聖候如此,下敎儒疏,雖不捧入,而他文書之詳覽,亦豈不切悶乎?繁多疏章,則雖大臣三司之疏,政院知悉,以觀氣候之如何,或稟達捧留之意,分付,何如?錫恒曰,聖候方在積年未寧中,治療之法,醫藥固重,調攝之爲,尤不可少忽,而昨今以疏章之繁多,諸症有加。伏聞入侍醫官之言,心膽欲墮,寢不能寐,爲敎云。諸章捧入,最爲切悶,而至於大臣三司之疏,何可一例防塞乎?此外諸臣之疏,自政院察其緊歇,隨便進退,可矣。上曰,大臣則自別,而其餘則令政院,觀勢爲之,可也。錫恒曰,大臣三司之疏,豈敢不入,而上候,每以思慮,添加,調攝之道,尤宜致愼於此一款也。宗泰曰,疏章之五六日六七日留滯,何害之有?上曰,知悉爲之,可也。宗泰曰,調病之道,無上下。心源淸寧,物來順應,酬應間,雖有拂逆者,置之而勿露聲色,一從公理,從容處分,則有得於調攝之道矣。上曰,然矣。錫恒曰,夜饌,有妨於飽滿,近頗存戒,何如?上曰,當觀勢爲之耳。黃一夏曰,儒疏則旣有禁令,而大臣·三司之疏,雖不敢不捧入,臣意則徐徐下覽,二日或三日後,下批固無妨。頃日旣以此陳達,而敢又仰達耳。遂退出。出燼餘
上在昌德宮。停常參·經筵。
大殿,政院·二品以上·六曹問安。答曰,知道。
中殿·世子宮,藥房·政院·二品以上·六曹問安。答曰,知道。
嬪宮,藥房·政院問安。答曰,知道。
藥房啓曰,伏聞夜間,聖候熏熱往來,困惱呻吟,膈間亦不淸利,寢睡不得安穩云。伏未審朝來,熏熱·困惱及腹部飽滿,膈間不淸利之候,其已減歇,而口淡及腹部以下浮氣,脚部牽引,加減何如?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。朝來熏熱已歇,而困惱未已,腹部飽滿,膈間不淸利之候,比夜有減,口淡一樣,而腹部以下浮氣,脚部牽引,亦無加減矣。勿爲入診。
政院啓曰,知館事宋相琦,同知館事權尙游,又爲違牌,推考傳旨,今方捧入,而空館今已二日,尙未勸入,事體至爲未安。知館事宋相琦,同知館事權尙游,卽爲牌招,同知館事·大司成未差之代,口傳差出事,昨已稟啓蒙允矣,待其差出,仍卽牌招,使之偕往勸入,何如?傳曰,允。
以趙泰耉爲同知館事,以申銋爲大司成。
工曹參議趙泰億再度呈辭,以大祭齋戒,留政院。
政院啓曰,大司諫李晩堅,持平金取魯,引避退待,今過一旬,而尙未處置,事甚未安。新除授兩司多官,除在外外,竝卽牌招,以爲處置之地,何如?傳曰,允。
左議政金昌集再度呈辭。入啓。傳曰,不允批答。
應敎鄭栻牌不進,罷職傳旨。傳曰,只推勿罷。
謝恩,同成均趙泰耉,掌令黃爾章,持平李眞望,右承旨李世最。
政院啓曰,知館事宋相琦,同知館事權尙游,牌不進,推考傳旨,纔已啓下矣。更爲牌招,以爲勸入之地,何如?傳曰,允。
知館事宋相琦,同知館事權尙游,再牌不進。
獻納朴熙晉牌不進,罷職傳旨。傳曰,只推勿罷。
疊書以崔嶢爲假注書。
府啓,竝引嫌而退,儒臣之疏陳筵對,亶出於扶正抑邪之義,而挺身突出,欲售黨伐之計,肆然論啓,必欲擊遂乃已,其所臚列,罔非悖言,而詖遁之態,不忍正視,捃摭之言,尤極可笑,得罪公議,貽羞臺閣,莫此爲甚。旣疏又避,語益乖悖,毒正之疏,奬之以忠言,諒直之論,詆之以嫁禍,前後聖批,處分嚴正,而或稱倒置白黑,或稱硬定是非,其醜正黨私之習,殊極駭惋。請持平金取魯,大司諫李晩堅,竝命遞差。答曰,依啓。前啓,以大祭齋戒,今日姑停。
應敎鄭栻再牌不進,罷職傳旨。傳曰,旣往之事,不必深嫌,只推勿罷,使之卽出察任。
大殿·中殿·世子宮·嬪宮,藥房·政院夕問安。答曰,知道。
持平李眞望啓曰,頃於春坊直中,賤疾猝劇,尋單請急,幸蒙恩遞,累日調息,餘症尙苦,匪意除命,繼以嚴召,惶感罔措,不敢言病,自不得不趨詣肅謝,顧今召命,蓋爲處置僚臺,而僚臺引避,實爲校理李眞儒削黜之啓而發也。玆事源委,本由於故相臣宋時烈,大司憲權尙夏,則時烈·尙夏之於臣家,有宿嫌,卽世所共知者,眞儒,又與臣爲群從昆弟也。是非可否之間,臣旣不敢參涉,則何敢一日仍冒於臺席乎?請命遞斥臣職。答曰,勿辭,退待物論。以上朝報
上在昌德宮。停常參·經筵。
大殿,政院·二品以上·六曹問安。答曰,知道。
中殿·世子宮,藥房·政院·二品以上·六曹問安。答曰,知道。
嬪宮,藥房·政院問安。答曰,知道。
藥房啓曰,伏聞夜間,聖候熏熱·搔癢,引飮頻數,困惱特甚,達夜呻吟,飽滿·膈間不淸利之候有加,寢睡全失云,臣等伏不勝一倍憂煎之至。伏未審朝來,熏熱·困惱及搔癢·渴候,其已減歇,而口淡及腹部飽滿,膈間不淸利之氣,加減,何如?腹部以下浮氣,脚部牽引,亦無所減乎?湯藥停進,已至旬望,夜間症候又如此,今日臣等,不可不與諸醫,趁早入診,詳察症候,更議當進之劑矣,敢此問安,竝爲仰稟。答曰,知道。朝來搔癢已歇,而熏熱·渴候一向,口淡近來頗甚,腹部飽滿,膈間不淸利之氣,比夜差減,而腹部以下浮氣,脚部牽引,別無加減,困惱特甚。勿爲入診,問于入侍醫官,議定進藥當否,宜矣。
吏曹啓曰,臺諫有闕,政事,取稟。傳曰,明日爲之。
吏曹判書趙泰采初度呈辭。入啓。給由。
刑曹參判尹就商,工曹參議趙泰億再度呈辭。入啓。加給由。
成均館官員,以同知館事意啓曰,臣泰耉,卽詣本館,率館官,出橋門外,招集空館齋生金純行·沈聖希等五人,以還入之意,反覆勸諭,則無意回聽,書呈所懷以爲,臣等爲先正爲儒賢,略陳憂慨之忱,以冀聖聰之回悟,而及承聖批,辭旨極嚴,至以駭異無嚴爲敎,臣等聚首奉讀,不覺震駴惶惑之至也。噫,殿下於尹拯,扶護之太偏,一有排斥,輒加救解,數十年來,硬提父師輕重之論,而今乃以明知其處義本末爲敎。殿下若果以明知其本末,則何不引義據理,明白說破,使臣等愚迷之見,渙然覺悟,而徒以百般誣毁等敎,爲箝制公議之資也?以臣等觀之,其平日處義,實無可論。嗚呼,人之大倫,莫過於君師父三者,而尹拯,乃以一身,前背師宋時烈,後背兪棨,其師道之滅絶,已無足言,而雖以其事君父者言之,其父,以江都不死,爲自廢之端,每稱死罪,不仕不娶。一世推許,實在於此,而尹拯,乃以不死,爲十分道理,至斥死義之人,則其父之平日所自靖者,盡歸虛套,而至使其隱咎幽瑕,暴揚無餘,此可謂孝於親乎?己巳罔極之變,臣子所當飮泣碎首,而以儒爲名,身處言地,曾無一言半辭,及於名義之重,只引私憾,以示哀憐,此可謂忠於君乎?然則尹拯之處義無據,不獨在背師一款,揆以生三之義,俱無足觀。此等事實,已盡於前後章箚及臣等昨疏,聖明豈不臨燭,而尙以明知其處義本末爲敎者,何也?尹拯之釁負旣如此,凡有是非之心者,莫不深惡而痛斥,況以立言之君子,其所誅責,尤不可不嚴,則今祭酒臣權尙夏,序文與疏辭,所以聲示罪負,以嚴懲討之義,昭揭義理,自附距闢之意者也。今殿下,乃反斥其言火其書,不少顧藉,而至以臣等之比擬爲無嚴,噫,其人雖可斥,而其言固不可使之滅也,其書雖可焚,而其義亦不可使之無也,殿下,其以爲一時威勢,斷遏百世之公議也哉?噫,以殿下,聰明英睿之姿,邪正黑白,想必了然於聖心。此等是非,若不亟明於聖明之世,則他日世道益下,人心益陷之後,尙何望焉?此臣等所以苦口力辨,冀悟聖心,而今殿下,尙言先入,處分日益顚倒,批旨日益嚴厲,以至排抑先正,罪狀儒賢,更無餘地,而士林之禍,將迫目前,斯文喪矣,吾道絶矣,豈料聖明之世,有此擧措也?臣等到此地頭,直欲裂裳毁冕,狂呼痛哭而不可得也,況此所被嚴敎,旣非臣子所敢聞者,更何顔面,復入食堂,自處以賢關士子乎?臣等又伏見備忘記,有師長特遞之命,噫,日者師長之疏,非但爲泮儒而發也,劈破是非,義理森嚴,糾正着違,辭語凱切,殿下縱不能轉環從繩,求道於逆心,而亦豈宜遽示聲色,終至譴遞耶?泮儒之得罪,本在於儒者自有眞假,及先正之稱不宜輕加等語,而臣等之疏,復申此說,其狂直之罪,又非尹鳳五之比。鳳五,旣以此被罪,而師長,又以伸救鳳五獲譴,則臣等自處之義,不可捲堂而止,玆敢相率悲憤,拜辭聖廟,徊徨橋門,恭俟威罰云云,諸生等,復申疏意,侵辱先正,罔有紀極,而謂承嚴敎,情勢難安,無意還入。臣忝在師儒之任,不能善爲開諭,聖廟空曠,今已二日,事體至爲未安,何以爲之?在前如此之時,本館堂上,齊會勸入,而知館事宋相琦,同知館事權尙游,大司成申銋,俱違牌不進,令政院更爲牌招,以爲同議勸入之地,何如?傳曰,金純行等,醜辱先正,一至於此,賢關士習,豈容若是?極可駭惋矣。不參疏儒生,招入,可也。
又啓曰,本館草記之批,有不參疏儒生招入之命矣。不參疏齋任李英輔,率儒生四人,寄齋二十人,旣已入齋,故傳宣聖批之後,仍設食堂,臣與郞官退出之意,敢啓。傳曰,知道。
藥房口傳啓曰,啓辭批答,有勿爲入診,問于入侍醫官,議定進藥當否之命矣。醫官趁早入診之意,敢啓。傳曰,依爲之。
謝恩,應敎鄭栻。
府啓,副提學鄭澔,本以偏愎回互之性,肆其狠戾乖悖之擧,凡係侮賢毒正之事,率皆攘臂而擔當,頃年投畀蒙宥之後,少無懲艾之意,益懷懟怒之心,與權尙夏,互相和唱,憑藉兪相基所進家禮源流跋文,粧撰辭說,變幻事實,誣辱先正,罔有紀極。隱然自處以立言之士,以售其平日毒螫之計,鬼蜮情狀,莫逃於日月之明,旣火其文,特罷其職,此實爲聖德之光,斯文之幸,而此等醜正之徒,終非薄罰所可懲礪,請副學鄭澔遠竄。父師輕重,義理較然,一自聖敎昭揭,國是大定之後,陰懷不悅於先正者,猶不敢肆然顯斥,數十年來,無或以此事論及於章奏者,誠以畏正論畏公議也。前正言趙尙健,以怪鬼之輩,據臺省之職,仰人口氣,奔走論議,以爲立功自效之地,投進一疏,誣辱先正,恣意凌踏,無復顧藉。遣辭之絶悖,造意之陰險,有浮於源流序跋等文字,毒正之罪,極力營護,斥邪之論,視若仇讐,乃敢以聖朝光明正大之處分,歸之於偏係之擧,何其無嚴之甚也?且所謂父師有輕重,則必爲分輕重於君父等說,其恐動脅持之計,悖理滅倫之狀,尤極兇慘,削黜之罰,未足以嚴懲討之典。請前正言趙尙健遠竄。引嫌而退,嫌難處置,其勢固然,不可以此輕遞言官,請持平李眞望出仕。新除授司諫李廷濟,時在京畿楊州牧任所,正言宋眞明,時在開城府,請竝斯速乘馹上來事,下諭。答曰,不允。處置及,下諭事,依啓。前啓,前正言趙尙健遞差削黜之命還收事,及校理李眞儒削奪官職門外黜送事,停啓。
樂豐都正熙,楊州地,加土呈辭。入啓。給由。
左議政金昌集再度呈辭不允批答,王若曰,溫旨甫宣,謂遐心之可挽,巽牘繼至,愧淺誠之莫孚。玆敷心腹之辭,庸勉股肱之義。惟卿風猷特達,志操剛方。忠孝節義之承家,人稱有是父而有是子,道學經綸之齊美,世推難爲弟而難爲兄。位丕責於調元,追武侯盡瘁之義,秉直道而行己,有廣平尙正之風。逮至重卜於巖廊,冞著一念之匡輔。喬木世臣之是倚,予眷不麗,寒花晩節之愈香,士望旣屬。夫何仰成之際,遽作出郭之行?近日封章,蓋緣素懷之必達,一時賜批,初非深意之攸存。君臣貴相知心,卿胡不諒?誠禮恐或不足,予實多慙。言念今日之艱虞,不覺中夜之憂嘆。伊寡昧求助之意,惟冀共貞,以大臣體國之忱,胡爲若浼?矧彼朝論之磯激,馴致世道之陵夷。雖大小協心而交修,猶懼不濟,況輔相奉身而遜避,疇克胥匡?玆所謂百責攸歸,卿不宜一日捨去。揆以進退之大義,或未深思,設有榮衛之少愆,自可勿藥。予不多誥,卿無更辭。於戲,危可扶顚可恃,卿豈忍於便訣?旱作霖金作礪,予所期者甚隆,亟斷巽章,勉副至意。所辭宜不允,故玆敎示,想宜知悉。知製敎洪禹瑞製進
大殿·中殿·世子宮·嬪宮,藥房·政院·玉堂夕問安。答曰,知道。
持平李眞望就職。
藥房再啓曰,入侍醫官退出後,臣等與儒川君濎,戶曹佐郞黃處信及諸御醫等,反復商議,則皆以爲,卽今聖候,困惱特甚,肌熱·引飮等症,專由於火伏土中,不能散發之致,升陽散火湯,加黃芩一錢,連進三貼,以爲升散火熱之地,宜當云。此藥煎入之意,敢啓。答曰,知道。
二更四點,藥房口傳啓曰,卽伏聞入侍醫官所傳之言,上候口淡有加,困惱終日特甚云,不勝驚慮之至,來詣閤門外,請與未入侍醫官,卽爲入診之意,敢啓。傳曰,口淡·困惱一樣,而方欲進御冷藥矣,勿爲入診。以上朝報
上在昌德宮。停常參·經筵。
夜一更,月入東井星,月暈。
大殿,政院·玉堂·二品以上·六曹問安。答曰,知道。
中殿·世子宮,藥房·政院·玉堂·二品以上·六曹問安。答曰,知道。
嬪宮,藥房·政院·玉堂問安。答曰,知道。
藥房啓曰,伏聞夜間,聖候熏熱煩轉,困惱呻吟,飽滿·膈間亦不淸利,寢睡不得安穩云。伏未審朝來,熏熱·困惱及腹部飽滿,膈間不淸利之候,卽已減歇,而口淡及腹部以下浮氣,脚部牽引,加減,何如?昨日,以口淡·困惱之候有加,湯·丸兩劑,不得進御,臣等尤不勝終宵憂煎之至,今日與諸醫入診,詳察症候宜當,敢此問安,竝爲仰稟。答曰,知道。朝來熏熱,困惱未已,腹部飽滿,膈間不淸利之候,比夜有減,口淡一樣,而腹部以下浮氣,脚部牽引,亦無加減矣。勿爲入診。
左議政金昌集三度呈辭。入啓。傳曰,不允批答。
藥房口傳啓曰,今日,乃開政之日,而昨日諸症候添加,夜間寢睡,未得安穩,姑爲差退,何如?傳曰,明日開政,可也。
掌令黃爾章啓曰,請前副提學鄭澔遠竄。措辭見上〈請〉前正言趙尙健遠竄。措辭見上答曰,不允。鄭澔,削奪官爵,門外黜送。
校理李眞儒初度呈辭。入啓。給由。
大殿·中宮殿·世子宮·嬪宮,藥房·政院·玉堂夕問安。答曰,知道。
二更一點,藥房口傳啓曰,入侍醫官一人,先爲出來,伏聞聖候,困惱·口淡有加,而又有寒縮不舒之氣云,臣等不勝驚惶,來詣閤門外,請竝與儒川君濎及未入侍醫官,卽爲入診之意,敢啓。傳曰,依爲之。以上朝報
弘文館啓曰,本館上下番闕直,已至一旬,臣栻,昨日承牌入肅,仍爲就職,而下番尙空,更無推移之道,令政院稟旨,何如?傳曰,允。
政院啓曰,因弘文館草記,下番闕直,令政院稟旨變通事,允下矣。政官所當卽請牌招開政,而纔因藥房稟啓,政事旣有退行之命,玉堂闕員,明日政,使之差出,何如?傳曰,允。吏曹謄錄
二更一點,上御大造殿西翼閣。藥房入診時,都提調徐宗泰,提調崔錫恒,儒川君濎,副提調吳命峻,記事官李廷弼,記事官尹惠敎·兪拓基,醫官柳瑺·丁時梯·權聖徵·趙慶基·許坫·方震夔·李徵夏·權聖揆·金壽煃入侍。上,倚枕擁衾,合眼而臥。徐宗泰進伏曰,困惱·口淡之候,有加於夕問安時,卽又有寒縮不舒之氣云,臣等驚惶罔喩,未知卽今何如。上曰,手足寒縮,背部亦寒,尙未舒矣。宗泰曰,醫官使之診察,何如?崔錫恒曰,纔已入侍之醫,則旣已診察,儒川君及未入侍兩醫,使之診脈,何如?上曰,唯。儒川君濎,診脈曰,脈度,似帶數矣。權聖揆曰,卽今氣度,不能宣通之時,故脈度缺冬茶調進丸藥乎?上曰,安神丸缺宗泰曰,茶飮可以進御乎?上曰,口淡特甚缺今日未能服藥,茶飮之屬,問之可也。柳瑺曰,頃者如許之缺御蔘茶,卽鎭定。今亦以五錢金,煎進,宜矣。丁時梯曰,卽今無他可宜之茶。曾前困惱·口淡特甚之時,進蔘茶則有益於氣,如許之時,進御蔘茶,宜矣。濎曰,如此之時,宜進蔘茶矣。宗泰曰,蔘茶已令煎之,提調出外持來。臣等則退伏楹外,以俟稍勝後,退去之意,敢達。上曰,依爲之。錫恒乃趨出,宗泰以下,退伏楹外良久,瑺來言,纔者問候,則上敎以爲,手足稍溫矣。俄而,錫恒,領蔘茶入來,已而,內官來傳更入之敎。宗泰進伏曰,俄間寒氣,何如?上曰,寒氣幾已盡減矣。吳命峻曰,困惱之候,若何?上曰,一樣矣。錫恒曰,頓服蔘茶乎?上曰,頓服矣。宗泰曰,手指猶寒乎?上曰,今則有溫氣矣。遂退出。已上燼餘
上在昌德宮。停常參·經筵。
下直,高靈縣監李世鳴。
大殿,政院·玉堂·二品以上·六曹問安。答曰,知道。
嬪宮,藥房·政院·玉堂問安。答曰,知道。
藥房啓曰,伏聞夜間聖候,熏熱煩轉,困惱呻吟,飽滿·膈間亦不淸利,寢睡不得安穩云。伏未審朝來,熏熱·困惱及腹部飽滿,膈間不淸利之候,其已減歇,而口淡及腹部以下浮氣,脚部牽引,加減,何如?寒縮不舒之氣,更不發作乎?昨夜症候如此,而湯劑不得進御,今日臣等,不可不與諸醫入診,詳察症候,更議當進之劑矣,不勝終宵憂煎,敢此問安,竝爲仰稟。答曰,知道。朝來熏熱減歇,而困惱未已,腹部飽滿,膈間不淸利之候,比夜有減,腹部以下浮氣,脚部牽引,別無加減,而寒氣更不發作矣。口淡一向如此,湯劑實難進御,今姑停進,勿爲入診。
吏曹判書趙泰采,校理李眞儒再度呈辭。入啓。加給由。
刑曹參判尹就商三度呈辭。入啓。只遞本職。
政院啓曰,吏曹郞廳來言,今日開政事命下,而判書趙泰采,呈辭受由,參判李觀命,參議李㙫,病不來,不得開政云。參判·參議,竝卽牌招,開政,何如?傳曰,允。
吏曹參判李觀命,牌不進。
左議政金昌集三度呈辭不允批答,王若曰,百爾思之,時事可無爲者,三則過矣,巽牘又奚至哉?蓋卿乞休,非出例讓,肆予申誥,悉敷衷情。言念輔相之賢,實開治安之運。乃祖受知孝廟,任大義於天地晦塞之時,先卿逮事寡躬,折奸萌於霜氷馴致之日。邦國永賴,簡策增光。在後人尙有典型,得我卿更登台鉉。宏猷博識,足以論道經邦,碩德偉姿,足以範世鎭俗。入則筵對出則章奏,有懷而必盡其言,屹如嶽峙渾如淵渟,利物而不見其迹。風烈克肖於先執,譽望允叶於具瞻。鞠躬盡瘁之誠,每見夷險一致,徇國忘私之節,肯爲利害貳心,故前後委任之最專,而終始眷注之靡替。不料出城之擧,遽在上箚之餘。刳肝瀝血之辭,卿則憂世道之將墜,推波助瀾之諭,予未察藎臣之無他。連見請急之單,實愧遐心之莫挽,累宣勉留之旨,可諒深意之不存。何必過自爲嫌?抑或誠有未至。顧今値極艱之會,矧卿非乃老之年。民憂方殷而鼎軸殆曠,朝論轉激而戈戟相尋。震撼擊撞,待卿而鎭定,盤錯棼繞,望卿而解舒。百責所歸,固當休戚之與共,一言不合,寧容去就之自輕?至如榮衛之少愆,自應調攝而卽效,予不相捨,卿勿固辭。於戲,保衡之乂商家,所貴相惟終於一德,姬聖之留君奭,亦曰讓宜在於丕時。勉殫扶顚之忱,亟回釋負之計。所辭宜不允,故玆敎示,想宜知悉。知製敎金在魯製進
藥房口傳啓曰,上候口淡,近日頗甚,湯藥雖未得進御,頃間如此之時,或進輕淸之茶飮,醫官趁早入診,退出後,反復商議,則皆以爲,在前口淡有加之時,進御茯苓茶,今亦當進云,卽爲煎入之意,敢啓。傳曰,知道。
府啓,臣以鄭澔遠竄事,有所論啓矣,昨承聖批,不賜允兪,只下削黜之命,臣於此不勝慨然之至。噫,自古小人之戕害儒賢,若宋朝胡紘·沈繼祖之於朱子,本朝許篈·宋應漑之於李珥是已,而首尾構捏,終始毒害者,未有如今日鄭澔之甚者。澔,本以偏愎之性,肆其狠戾怪悖之氣,仇視先正,積有年所,累進凶疏,主掌邪論,密囑鄕儒,敢逞讒詆之計,徑入市肆,陰濟私邪之謀,遣子誘致之說,至謄章牘,布廛宰相之稱,便作街謠,此聖明所以深惡痛斥,亟施投畀之典者,而蒙宥之後,全無懲艾之意,益懷怨懟之心。憑藉源流,如得奇貨,指導兪相基而別作機括,和附權尙夏而互著序跋,粧撰解說,變幻事實,誣辱先正,罔有紀極,隱然自處以立言之士,欲售平日毒螫之計,噫嘻甚矣。小人之戕害儒賢,今古一轍,可勝痛哉?幸賴日月之明,洞察鬼蜮之情,旣罷其職,又毁其書,此實聖德之光,斯文之幸,而第自澔跋之出,醜正之徒,接迹而起,兇言悖說,愈往愈甚。爲他時黨禍之胚胎者,澔也,成今日邪論之資斧者,澔也,若不嚴加懲討,峻其隄防,則必將斁敗世道,壞亂國家而後已,論其罪狀,決不可削黜而止,請鄭澔遠竄。臣謹按周禮曰,父之讐,避之海外,兄弟之讐,避之千里之外,君之讐,眡父,師長之讐,眡兄弟。此可爲父師輕重之一大證,而乃者趙尙健疏中,謬引顔子一轉語,推而演之曰,只曰子在,不曰父在,欲以亂經義而誣一世,不自知駸駸然入於無父之域,其悖理滅倫,莫此爲甚,而又以父師有輕重,則將必分輕重於君父等說,欲爲憑藉脅持之資斧,噫嘻痛矣。渠雖無狀,亦有彝性,而急於死黨,敢爲此無倫之語,乃於聖敎昭揭,國是大定之後,恣意醜正,無復顧藉,其遣辭之絶悖,造意之陰險,有不忍正視者。此等悖義傷倫之人,若不嚴加懲斥,則必將俗流失而世壞敗,擧陷於夷狄禽獸之域,決不可與同中國,請趙尙健遠竄。答曰,不允。
政院啓曰,前副提學鄭澔,削奪官職,門外黜送事,命下矣,臺諫,方以遠竄論啓,傳旨不得捧入之意,敢啓。傳曰,知道。
大殿·中殿·世子宮·嬪宮,藥房·政院·玉堂夕問安。答曰,知道。
左承旨黃一夏初度呈辭。入啓。給由。
有政。吏批,以李世最爲大司諫,趙翼命爲持平,李善溥爲禮曹參判,兪集一爲同義禁,李德壽爲兵曹佐郞,趙泰億爲楊州牧使,權詹爲副校理,李夏源爲副修撰,朴弼揆爲司僕僉正,柳鳳輝爲承旨。
兵批,以李晩堅·趙泰億爲副護軍,金取魯爲副司直,崔嶢爲副司正。以上朝報
上在昌德宮。停常參·經筵。
夜一更至四更,月暈。
孝陵陵上,石物塗灰事,繕工直長李獻一,出去。
大殿,政院·玉堂·二品以上·六曹問安。答曰,知道。
中殿·世子宮·嬪宮,藥房·政院·玉堂·二品以上問安。答曰,知道。
藥房啓曰,伏聞夜間,聖候熏熱煩轉,引飮頻數,困惱呻吟,飽滿·膈間亦不淸利,寢睡不得安穩云。伏未審朝來,熏熱·困惱·渴候及腹部飽滿,膈間不淸利之氣,其已減歇,而口淡及腹部以下浮氣,脚部牽引,加減,何如?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。朝來,熏熱渴候減歇,而困惱未已,腹部飽滿,膈間不淸利之氣,比夜有減,口淡一樣,而腹部以下浮氣,脚部牽引,亦無加減矣。勿爲入診。
左議政金昌集四度呈辭。入啓。傳曰,安心調理。
左承旨黃一夏再度呈辭。入啓。加給由。
校理李眞儒三度呈辭。入啓。遞差。
判府事金宇杭箚子。大槪,病難自力,未參候班,不勝惶恐,席藁請譴,乞遞職名,仍治廢禮之罪,以安私分事。入啓。答曰,省箚具悉卿懇。所患如此,深用慮念,不得進參,有何所傷?卿其須體予意,安心勿辭,亦勿待罪,從容善攝。仍傳曰,遣史官傳諭,遣鍼醫看病。
大殿·中殿·世子宮·嬪宮,藥房·政院·玉堂夕問安。答曰,知道。
修撰洪錫輔牌不進,罷職傳旨。傳曰,只推勿罷。以上朝報
禮曹啓曰,卽接恭陵·順陵參奉牒報,則入春以後,虎患特甚,正月分,砲手下來,累日留連,終不能捉得,仍爲撤還矣。今月初,數三大虎,交鬨於順陵齋室門,達夜喝嚇,日出時,推其蹤迹,則橫行於典祀廳階砌間,或於香火廳墻內,有痕狼藉。從前雖有虎患,未有如此之甚,不多日,勤幹砲手,各別擇送,以爲必捉之地云。陵寢至近之地,有此虎患,誠極可慮,依前例,令軍門發遣將校,期於捕捉,何如?傳曰,允。
訓鍊都監啓曰,因禮曹啓辭,恭陵·順陵有虎患,依前例,令軍門發遣將校,期於捕捉事,允下矣,善放砲手八十名,將官率領,今日出送之意,敢啓。傳曰,知道。訓局謄錄
上在昌德宮。停常參·經筵。
夜二更至四更,月暈。
京畿監司李晩成,道內各陵奉審事,出去。
下直,江東縣監李春源。
大殿,政院·玉堂·二品以上·六曹問安。答曰,知道。
中殿·世子宮·嬪宮,藥房·政院·玉堂·二品以上·六曹問安。答曰,知道。
藥房啓曰,伏聞夜間,聖候熏熱煩轉,困惱呻吟,引飮頻數,飽滿·膈間,亦不淸利,寢睡不寧云。伏未審朝來,熏熱·困惱·渴候及腹部飽滿,膈間不淸利之氣,其已減歇,而口淡及腹部以下浮氣,脚部牽引,加減,何如?寢睡連夜不寧,水刺之進,彌日減少,臣等益不勝焦悶之至,今日不可不與諸醫入診,詳察症候,宜當矣。敢此問安,竝爲仰稟。答曰,知道。朝來渴候減歇,而熏熱未已,困惱頗甚,腹部飽滿,膈間不淸利之氣,比夜有減,寢睡不寧,口淡厭食,未有甚於近日,而腹部以下浮氣,脚部牽引,別無加減矣。勿爲入診。
左議政金昌集五度呈辭。入啓。傳曰,安心調理。
吏曹判書趙泰采三度呈辭。入啓。只遞銓長。
左承旨黃一夏三度呈辭。入啓。遞差。
吏曹啓曰,本曹判書及承旨有闕,政事,取稟。傳曰,明日爲之。
修撰洪錫輔,牌不進,依承傳罷職。
左副承旨柳鳳輝上疏。大槪,伏聞有銀臺新命,感激震惶,不暇他計,僅僅來伏私次,而顧臣向來所被名義爲讐之案,轉爲用捨自擅之罪,此難以口舌辨,惟有斂遠世路,庶免重忤時議,此固臣嘗區區寸心之所自勉者。方今聖候閱歲違豫,候班鎭日未撤,在臣情理分義,豈不欲一謝恩命,以伸犬馬之誠,而廉義所關,終難冒進。伏乞聖明,俯賜諒察,亟遞臣職名,以重廉隅,以安微分事。入啓。答曰,省疏具悉。旣往之事,不必爲嫌,爾其勿辭,從速察職。
院前啓,請還收罪人河,減死定配之命,更加嚴刑得情,依律處斷事。請還收罪人權卨,發配之命,仍令王府嚴鞫得情,快正王法事。新啓,前大司成閔鎭遠,身居肺腑,處地自別,職忝師儒,任遇旣定,則所當小心畏忌,圖報國恩,而乃反主張持論,恣意黨伐,公議之駭惋,固已久矣。頃者尹鳳五等,托以捲堂,書呈所懷,誣辱先正,罔有紀極,憑恃大祭之迫近,要得上批之開釋,論其情狀,已極縱恣。停擧薄罰,實出寬典,而鎭遠,汲汲投疏,極力救解,奬詡眞假之論,要作眩幻之資,猝創誣親之說,欲售毒正之計,一則曰,立何言著何書,一則曰,餘無足觀,詆毁凌踏,惟意所欲,至以眞能明知的見,固已不喜於心等語,肆諸筆端,臆逆聖意,略無顧忌,指意之乖戾,辭語之悖慢,莫此爲甚。其黨私誣正之罪,不可不嚴懲,請前大司成閔鎭遠,削奪官爵,門外黜送。答曰,不允。末端事,依啓。
前啓,副提學鄭澔,罷職不敍之命,還收事,及前正言趙尙健,遞差及削黜之命還收事,停啓。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,困惱·口淡等症候,晩來加減,何如?今朝問安之批,口淡厭食,未有甚於近日爲敎,臣等不勝一倍煎迫,罔知所措。旣有勿爲入診之敎,不敢更請,而醫官趁早入診,退出後,如茶飮之類,宜於口淡者,更爲議定爲當,故敢啓。傳曰,知道。困惱·口淡,一樣矣。
以柳星洪爲假注書。
謝恩,左副承旨柳鳳輝。
藥房口傳啓曰,入侍醫官退出後,與儒川君濎及諸醫等,反復商議,則皆以爲,曾前口淡特甚之時,進御竹葉石膏茶,今亦進御爲宜云。自今日煎入之意,敢啓。傳曰,知道。
吏曹啓目,粘連。觀此平安監司趙泰老狀啓,則龍川府使鄭壽松兩親,今年俱滿七十五歲,請令該曹稟處。邊倅父母,年七十五歲以上者,改差事,旣有受敎,則揆以法例,不可强令察任,龍川府使鄭壽松,改差,何如?啓依允。
政院啓曰,因弘文館草記,下番尙今闕直,而無推移入直之員,令本院稟旨變通事,允下矣。政官所當牌招,而日勢已暮,明日政,差出闕員,何如?傳曰,依啓。副提學未差之代,亦爲差出。以上朝報
左副承旨柳鳳輝疏曰,伏以缺待下諭,謹已來伏私次,而顧臣向來,重被缺詆,枝節層生,葛藤甚多,煩猥是懼,姑且悶默,而若其所言,無他深意,則臣雖萬萬無狀,何可與平生言議,不欲交涉之人,有所爭辨於宦路通塞之際,而當初臺言,藏頭而意甚險,久後銓疏,截尾而語尤重,臣之欲一提起,以觀其所答者,此豈可已而不已者乎?惟其所以罪狀臣者,不啻三四變幻,而旣曰非謂臣罪,又曰致憾無怪,若然則名義二字,固無可論,只以藩臣最後疏語而論之,用捨自擅,持論最刻,卽臣斷案,此難以口舌辨,惟當斂遠世路,畢命松楸,然後可以少暴其本心,不至重忤於時議,此固臣區區寸心之所自勉者也。卽今聖候閱歲違豫,候班鎭日未撤,在臣情理分義,豈不欲一謝恩命,仍承起居,以少伸犬馬之誠,而廉義所關,終難冒進,臣之情事,可謂窮且戚矣。伏乞聖慈,天地父母,俯賜諒察,亟許遞改臣職名,以礪廉隅,以安微分,不勝萬幸。疏批見上出燼餘
上在昌德宮。停常參·經筵。
大殿,政院·玉堂·二品以上·六曹問安。答曰,知道。
中殿·世子宮,藥房·政院·玉堂·二品以上問安。答曰,知道。
嬪宮,藥房·政院·玉堂問安。答曰,知道。
藥房啓曰,伏聞夜間,聖候熏熱煩轉,困惱·飽滿,膈間亦不淸利,寢睡不得安穩云。伏未審朝來,熏熱·困惱及腹部飽滿,膈間不淸利之候,其已減歇,而口淡及腹部以下浮氣,脚部牽引,加減,何如?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。朝來熏熱已歇,而困惱往來,腹部飽滿,膈間不淸利之候,比夜有減,口淡一樣,而腹部以下浮氣,脚部牽引,亦無加減矣。勿爲入診。
政院啓曰,卽者,吏曹郞廳來言,今日爲政事命下,而判書未差,參判李觀命,參議李㙫,病不來,不得開政云。參判·參議,竝卽牌招,開政,何如?傳曰,允。
左議政金昌集六度呈辭。入啓。傳曰,安心調理。
傳曰,本兵重任,不容久曠,兵判,更卽牌招,察任。
吏曹參判李觀命,牌不進。
江原監司書目,情理轉益煎迫,敢復冒萬死呼籲,冀蒙矜許事,上疏上送事。啓。答曰,省疏具悉。卿之情理,予用矜念,本職許遞焉。
傳曰,江原監司有闕之代,今日政差出。
大殿·中殿·世子宮·嬪宮,藥房·政院·玉堂夕問安。答曰,知道。
禁府照目,前縣監柳載和,矣身爲守令,還上文書,初不致察,專委監色之手,不知虛錄之歸,昏矇不職之罪,在所難免。罪決杖一百,告身盡行追奪,私罪。啓功減一等。
謝恩,左副承旨許玧。
二更三點,藥房口傳啓曰,入侍醫官,先爲退出,傳言聖候,困惱有加,口淡特甚,又有寒氣,脚部膨急云。臣等不勝驚惶,請與儒川君濎及未入侍醫官,卽爲入診,議定當否之藥,宜當,來詣闕門外,敢啓。傳曰,依爲之。
副提學柳鳳輝牌不進,罷職傳旨。傳曰,只推勿罷。
有政。吏批,以尹德駿爲吏曹判書,李震壽爲承旨,趙泰采爲刑曹判書,金始煥爲正言,柳鳳輝爲副提學,李世瑾爲校理,李眞儒爲修撰,李壄爲刑曹參判,李世德爲兵曹正郞,沈尙鼎爲兵曹佐郞,權敏爲安州牧使,金翊相爲龍川府使,金致龍爲承旨,尹就履爲襄陽府使,洪重夏爲江原監司。
兵批,黃一夏·李眞儒爲副司直,鄭壽松爲副護軍。以上朝報
傳曰,冬至使先來,尙無消息,令備局,分付義州府,使之探問於鳳城。備局謄錄
江原監司沈宅賢疏曰,伏以臣,母病深重,情理煎迫,乃於正月二十一日,略具短疏,敢暴危懇,以冀我聖上垂仁矜察,適値玉候彌留,藥院移直,中外章奏,不得上徹,臣疏留院,亦已二個月矣,臣誠狼狽抑塞,直欲狂奔而不可得也。臣母病,已悉於前疏,今不敢更陳,而一自歲翻之後,舊疾新恙,一時添劇,季頓牀席,今至五十餘日矣。諸症一向沈篤,氣力日就澌綴,精神日益昏瞀,傍人出入,亦不能省識,而居常一語,每及於臣,至以汝來幾日爲言,思念之抱,垂涕而道之,老人情懷,自多傷感,病裏戀想,無以爲慰,臣之情思,當復如何?方當靜攝之時,前疏旣未承批,固不宜復事瀆擾,而今臣方寸已亂,職事都廢,遑遑汲汲之情,誠有所一日難抑者,不得不又此。以下缺疏批見上
二更一點,上御大造殿西翼閣。藥房入診時,都提調徐宗泰,提調崔錫恒,儒川君濎,副提調吳命峻,記事官李廷弼,記事官尹惠敎·兪拓基,醫官柳瑺·丁時梯·權聖徵·趙慶基·許坫·方震夔·李徵夏·李震成·金必祐入侍。
徐宗泰進伏曰,俄間,困惱·口淡,何如?上曰,一樣矣。姑未鎭定,而比初稍減矣。宗泰曰,脚部膨急,何如?上曰,姑一樣矣。宗泰曰,夕水刺後,有此症乎?上曰,昏後如此矣。宗泰曰,儒川君濎及未入侍醫官,使之診脈,何如?上曰,依爲之。儒川君濎,診脈曰,左脈有力,右脈帶數矣。有寒氣時,指端亦冷乎?上曰,指端冷而足稍亦冷矣。李震成曰,脈度常時,頗似沈矣,卽今浮洪有力矣。金必祐曰,左脈洪大,右脈似沈矣。宗泰曰,症候如此,藥物缺上曰,唯。濎曰,卽今鎭定,而不至缺進御無妨,而夜已深矣,夕水刺,所進甚些,宜進粥飮,此茶則不必進,味好湯劑,從當進御,宜矣。上曰,何許湯劑耶?濎曰,未及與諸醫遍議,而曾前如此之時,不換金正氣散頗有效,的當議定矣。宗泰曰,聞醫官之言,則火熱未發散,故寒氣如此云矣。就寢必於夜深,而水刺旣太小,粥飮之屬,宜進矣。水刺進御時,饌物醎淡之間,口味,何如?上曰,口淡方甚,故凡味不如常矣。吳命峻曰,粥飮雖少許,伏請進御耳。宗泰曰,症候如此,丸藥停進,而茶飮不實,雖厭,强進對症之湯劑,宜矣。上曰,口淡甚,故湯劑不得進御,可悶。崔錫恒曰,毒藥,苦口而利於病。口淡之候,雖如此,不可一向頓廢。臣等已與諸醫相議,則卽今症候,宜進蘇薑茶云。此藥煎入,則進御,何如?上曰,唯。宗泰曰,日氣雖暖,朝夜則猶寒,而衣襨常薄,是所悶慮。雖不遠處,勞動來臨之時,衣襨勿薄,而必須愼攝,區區之望耳。上曰,當留意焉。儒川君濎,診察脈部,可也。濎乃趨進診察後,退伏曰,脚部左右邊指症,似加於前矣。腨肉,頃頗柔緩矣,今則堅硬矣。遂退出。出燼餘
上在昌德宮。停常參·經筵。
禮曹判書趙泰耉,正郞兪泰章,孝陵陵上,石物塗灰事,出去。
下直,驪州牧使南就明。
大殿·中殿·世子宮·嬪宮,政院·玉堂·二品以上·六曹問安。答曰,知道。
藥房啓曰,伏聞夜間,聖候熏熱煩轉,困惱·飽滿,膈間亦不淸利,寢睡不得安穩云。伏未審朝來,熏熱·困惱及腹部飽滿,膈間不淸利之氣,其已減歇,而昨夜口淡特甚之候,抑有所減,寒氣亦不更發乎?腹部以下浮氣,脚部牽引,加減,何如?湯劑停進已久,而症候一向進退,臣等益不勝煼煎悶鬱之至。今日,不可不與諸醫,趁早入診,詳察症候,議定進藥當否矣。敢此問安,竝爲仰稟。答曰,知道。朝來熏熱已歇,而困惱往來,腹部飽滿,膈間不淸利之氣,比夜有減,口淡特甚之候,少減,而一日之內,加減無常,寒氣更不發作,腹部以下浮氣,別無加減,脚部牽引差減。勿爲入診,問于入侍醫官,議定進藥當否,宜矣。
左議政金昌集七度呈辭。入啓。傳曰,安心調理。
吏曹參判李觀命初度呈辭。入啓。給由。
副提學柳鳳輝牌不進,罷職傳旨。傳曰,只推勿罷。
傳曰,近來呈告紛紜,更加申飭。
傳曰,副提學柳鳳輝,昨今荐違召命,實涉過當。更爲牌招。
以尹彬爲假注書。
大殿·中殿·世子宮·嬪宮,藥房·政院·玉堂夕問安。答曰,知道。
藥房再啓曰,入侍醫官退出後,臣等與儒川君濎,戶曹佐郞黃處信及諸醫官等,反復商議,則皆以爲,自上未寧之候,積久成鬱,脾胃不調,以致口淡轉甚,陽氣不舒,寒氣時發,久停湯劑,誠甚切悶。加味三白湯,先進五貼,以爲陞提淸氣,解鬱調胃之地,宜當云。此藥卽爲煎入之意,敢啓。答曰,知道。
禁府啓目,前權管鄭時彦,元情云云,泛稱遲晩,刑推得情,何如?啓除刑推議處。
謝恩,副提學柳鳳輝。以上朝報
上在昌德宮。停常參·經筵。
大殿·中殿·世子宮·嬪宮,藥房·政院·玉堂·二品以上·六曹·大司諫問安。答曰,知道。
藥房啓曰,伏聞夜間,聖候熏熱往來,困惱·飽滿,膈間亦不淸利,寢睡不得安穩云。伏未審夜來,熏熱·困惱及腹部飽滿,膈間不淸利之候,其已減歇,而口淡及腹部以下浮氣,脚部牽引,加減,何如?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。朝來熏熱已歇,而困惱往來,腹部飽滿,膈間不淸利之候,比夜有減,口淡及腹部以下浮氣,脚部牽引,別無加減矣。勿爲入診。
左議政金昌集八度呈辭。入啓。傳曰,安心調理。
府前啓,請鄭澔遠竄,請趙尙健遠竄事。入啓。答曰,不允。
大殿·中殿·世子宮·嬪宮,藥房·政院·玉堂夕問安。答曰,知道。
咸鏡監司書目,辭職上疏上送事。啓。答曰,省疏具悉。備局請推,本無深意,帥臣狀啓,語欠穩當。不卽請罪,意亦有在,則俱無所嫌,卿其勿辭,從速察職。以上朝報
政院啓曰,外方習操停止,必待廟堂稟處,待覆啓擧行,例也,而伏見忠淸兵使柳星樞狀啓,則春巡習操,以城役,姑爲停止,只令各營將巡點之意,直爲馳啓,其在事體,殊涉未安,推考警責,何如?傳曰,允。
經理廳啓曰,乙未十月十二日,大臣·備局,引見入侍時,行判尹閔鎭厚所啓,臣於頃年,以忠翊衛査正事陳達,而仍及冒錄者,出給其所居邑,充定軍額之意矣。厥後聞之,冒錄之類,皆屬於北漢守堞軍官,有同失信,誠甚未安。其中居在遠邑者,依當初定奪,出給各邑,而只以畿甸之人,仍屬北漢,北漢,如欲得出給各邑者之代,則以京中及畿甸所在,各軍門汰減軍官劃給,亦無不可,敢此仰達,上曰,令該廳稟處事,命下矣。當初冒錄忠翊衛,自備局査出,移屬北漢守堞軍官者三千名,其後,又以加定二千名,以准五千名之意,陳達定奪,而其居在遠地者,常時雖或除番納布,臨急聚會,其勢誠難。若以城中及畿甸所在之人充定,則實涉便宜,今就重臣所達,冒屬忠翊,移屬守堞軍官中,其在遠地者,使之卽爲換定,何如?傳曰,允。備局謄錄
咸鏡監司金演疏曰,伏以臣,於前北兵使趙相周,請會寧軍官吳廷虎,軍法從事之事,其爲壞損體統,受侮下官,莫此爲甚,卽宜陳章自覈,而聖候違豫之中,不敢輒事瀆擾,略陳委折,旣已馳啓,姑俟朝家處分矣。伏見備局覆奏關文,則果有問備之命,臣於是一倍惶隕,有難一刻仍居於職次,玆敢冒死自列,冀蒙速賜譴罰焉。蓋此事實,由於臣之過聽傳言,送人探問,非不知其言之萬萬虛罔,而適會巡到不遠之時,得聞丁寧之言,故其所送人,不過爲破疑之計。邊上浪說,易致騷擾,如有一分可慮可疑之端,則何不言及於帥臣乎?若聞所送人回告之言,則一場浮浪之說,自當氷釋,故只慮亂言之播傳惑衆,戒人勿洩,亦不發口,是誠臣過慮疎誤之端也。至於廷虎之中夜疾馳,致駭觀聽,實非意慮之所及,而缺措顚錯,狀缺則妄傳誆說,言語詭祕,報兵使小缺元不大段,北門邊閫,爲任亦重,淸差開市,事務繁緊,徒費遞易之弊,務爲解紛之計,過加寬貸,不卽枚擧請罪,終爲疲軟不職之歸。以此以彼,決難一日抗顔於重藩,玆敢不避鈇鉞,仰瀆宸嚴。伏乞聖慈,天地父母,俯賜亟罷臣職,以安私分,不勝幸甚。疏批見上出燼餘
上在昌德宮。停常參·經筵。
大殿,政院·玉堂·二品以上·六曹·大司諫問安。答曰,知道。
中殿·世子宮·嬪宮,政院·玉堂·二品以上·六曹·大司諫問安。答曰,知道。
藥房啓曰,伏聞夜間,聖候熏熱往來,困惱·飽滿,膈間亦不淸利,寢睡不得安穩云。伏未審朝來,熏熱·困惱及腹部飽滿,膈間不淸利之氣,其已減歇乎?伏聞昨夜入侍醫官所傳之言,口淡特甚之候,時或少減,而一向加減無常,卽今則抑有稍勝之勢乎?腹部以下浮氣,脚部牽引,亦復何如?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。朝來熏熱已歇,而困惱往來,腹部飽滿,膈間不淸利之候,比夜有減,口淡加減無常,而姑無差勝之勢,腹部以下浮氣,脚部牽引,一樣矣。勿爲入診。
左議政金昌集九度呈辭。入啓。傳曰,安心調理。
吏曹參判李觀命再度呈辭。入啓。加給由。
府前啓,請鄭澔遠竄事,請趙尙健遠竄事。入啓。答曰,不允。
大殿·中殿·世子宮·嬪宮,藥房·政院·玉堂夕問安。答曰,知道。
全羅監司書目,辭職上疏上送事。啓。答曰,省疏具悉。重臣自辨之疏,有何可怒,而費辭侵斥,直驅於欺誣之科,未可曉也。卿其勿辭察職。
禁府啓目,前權管鄭時彦議處云云,旣犯擅離鎭所之罪,以此明律,何如?啓情有可恕,分揀放送。
吏曹,禮曹參議洪禹瑞,晉州牧使崔慶湜,身死,曾經臺侍。啓,別致賻。以上朝報
全羅監司金普澤疏曰,伏以,頃因大臣之箚,以壬辰庭試時,吳遂元選取事狀,有緘問諸考官之命,而臣於其時,亦忝參考官之故,敢以其曾所目覩者,據實直陳於有司矣。得見左參贊李彦綱疏本,則嫌臣之提及其所爲,大加疑怒,不但費辭自明,至斥臣言,以與當時實狀大相戾,而其所謂一篇精神,由是推演等說,無非所以巧詆臣者,而終又結之以首尾排布,率反事實,此蓋毆臣於構虛誣人之科也。噫,臣之前言,不過悉記遂元選取之顚末委折而已,本非有意於論斥彦綱,而今彦綱,曲嫌深憾,反加詈罵於臣,而乃欲勒置據實之辭,於爽實之地,豈以其時科事,聖上之所不親臨,謂今辨言之可以眩惑也耶?夫庭試謁聖,合考時諸考官,元無皆參之事,命官與文任及對讀者,會坐考選,已成近例,故其時命官,謂兩館提學進來,又令李光佐對讀,而彦綱,隨兩提學缺進矣。其後命官,始令堂上以上諸考官同參,此其實狀,烏可誣也?命官,初若於文任及對讀一人之外,亦招他人,則以諸考官中,地望有優於彦綱者,而豈缺之不必不然缺也。且臣之以缺過濫,而彦綱皆不聽矣。臣豈不知缺之爲快,而自顧人微言輕,不見採用,故臣果知難,而不復缺此臣壬辰疏之所以爲不無意見之歧貳,而言不見施,亦不能缺爭者也,則與今緘辭,有何前後違左之端乎?其曰言不見施者,取舍與書等之時,臣有所言,而不得見施之謂也。今彦綱缺臣前疏,而拔其最緊關之言不見施四字,欲爲臣無所言,渠無所聞之證,甚至以必在日記,倘賜一覽爲言,其意,蓋以如是云云,則事體,必不至下覽日記,天聽自當準信其言而不疑,故乃爲僥倖目前之計。由是觀之,則其於尙書所在,衆目所見,而尙如此,況其文蹟所無之自進合考,何所憚而不爲蘇·張之事耶?又以命官箚中,不記其謂何等語,爲其引重之資,此亦可笑。臣於其時,追後進詣,諸人已圍列,無地可坐,雖欲陳己見於命官之前,勢有所難,此所以言其不可取於諸人圍坐之背後,而彦綱則聞臣語而患之,出力救護,有酬答之言,命官則無所可否,此必命官,於紛囂之中,不得諦聽臣所言耳。今以其所力救,欲自比於命官之無可否,歸臣言於無有者,已可見其窘遁,而況命官,只言其不自記憶,未嘗言臣之元無所言,則此何可爲持臣之欛柄耶?且雖以彦綱之張皇辭說,其自書三中,則亦不能自辨。夫書等,卽主文若對讀者之職任,而今以他考官而替行,抑又何也?凡諸考官,於分考抄上之後,不敢出力稱詡,只付命官文任之取舍,乃所以嚴事體也,而今彦綱,乃以其力主必取,諉之於常事,至强引不相類之他券而證之,其果成說耶?臣之緘辭,蓋出據實直陳,此豈彷彿於推演排布者,而彦綱之斥臣非常,有若怒臣之發其陰事者然,臣實莫曉其故也。念臣涉世昧方,多仇少與,所仰恃者,缺聖明在上,而緘問之擧,旣出上命,又當登徹,則此乃告缺之辭也,於此而豈容毫髮欺隱於君父之前乎?臣故不計缺忤於人,畢陳其所目覩者,玆乃所以缺矣。其何爲晏缺靜攝之中,伏乞聖明,亟命遞臣缺甚。臣無任屛營祈懇之至。疏批見上出燼餘
上在昌德宮。停常參·經筵。
下直,南兵使尹遇進,古群山僉使白之文。
大殿·中殿·世子宮·嬪宮,政院·藥房·玉堂·二品以上·六曹問安。答曰,知道。
藥房啓曰,伏聞夜間,聖候熏熱往來,困惱·飽滿,膈間亦不淸利,寢睡不得安穩云。伏未審朝來,熏熱·困惱及腹部飽滿,膈間不淸利之候,其已減歇,而口淡更無差勝之勢,脚部牽引,亦無所減乎?腹部·脚部浮氣,近日似有微加之漸,尤極悶慮,卽今加減,何如?今日臣等,不可不與諸醫入診,詳察症候矣,不勝終宵憂煎,敢此問安,竝爲仰稟。答曰,知道。朝來熏熱已歇,而困惱往來,腹部飽滿,膈間不淸利之候,比夜有減,口淡及脚部牽引,別無加減,腹部·脚部浮氣,與昨一樣矣。勿爲入診。
左議政金昌集十度呈辭。入啓。傳曰,安心調理。
同副承旨洪致中牌不進,罷職傳旨。傳曰,只推勿罷。
大殿·中殿·世子宮·嬪宮,藥房·政院·玉堂夕問安。答曰,知道。以上朝報郞廳兪彦述書。郞廳李陽泰校。郞廳洪敍箕添書。
缺白之敎,則庶幾聖心,有所感悟,而崔錫文誣賢之疏,又有開可之批,士林之惑,於是滋甚矣。蓋其疏語意,詖遁醜悖,首尾之矛盾徑庭,立可覰破,固不足費辭辯論,而若其所謂辛酉書,則儘多委折,臣請爲先正略辯焉。蓋其書所以誣毁師門者,條目狼藉,深論顯斥,尤在於大義,蓋首末兩端也。其言有曰,其初,固將粹然,一以天理自期,寧有伯與利之可論云,則固有見乎先正樹立之本,而第其爲言,但曰其初云爾,則是豈毁斥之意,專在於其終也?第其終之流入於伯與利者,果何事也?前後自一先正也,始終自一大義也,若其成與不成,則天也,非人也。未知先正所樹之有何一毫彷彿於假仁借義者耶?道義之金,終不可爲功利之鐵,而猶必曰伯與利,疑先正於理欲之間,是誠何所據也?其言,又以先正之主大義,過高爲非。噫,世衰以還,義理不明,以世道爲己任者,主張,惡得以不過,自引,惡得以不高?蓋賢人之言,不引以自高,則其道不尊。是以,朱子嘗曰,此不是要人尊己,蓋使人知斯道之大,庶幾竦動着力去做,況先正所倡明,係是天地之常經,本於義理之當然,則主張自引,有何過與高之可論乎?其言又以爲,孝廟初請對等事,皆要得君父之然諾,據以爲出處之明,而殊欠至誠去做之意,稍久則無實以繼之,所可見者,只是祿位聲名。噫,孝廟於先正,際會之盛,不啻魚水之歡,密勿訏謨,元非然諾,至誠孚感,不是要君,則其所云云,不亦可駭乎?至如欲與大義同顯晦,是固出處間可見之實心也,豈但據以爲名而已,而若其感激知遇,擔負大事,不以成功之難易,而孤眷注之恩,不以詢謀之異同,而忘復雪之計,必欲以春秋大義,殉其身而後已者,卽其粹然自期以天理者也。捨此而做者,不過爲計身謀利之私,則殊欠做去之云,又何謂也?噫,天不祚我東,事雖無成,而我聖朝,含寃忍痛,迫不得已之意,得以表見於後世,有辭於天下者,亦其數年講明之效也。畢竟無可見之實功者,是豈誠意不足之致,而疵貶不已,毁及達尊,甚至文章之本於朱子書者,亦爲非斥中一事,此實出於求過不得,而强爲之說者,噫嘻,是誠何心哉?其餘條列,又難悉數,姑撮其大者言之,論其在朝則以爲,以好惡爲彼此,而壞士夫之風,論其在野則以爲,動以威怵以勢,而壞鄕黨之俗,旣擬之於申·韓之少恩,又比之於潁川之鉤距。噫,人非鄕愿,自不無好惡,況先正所好者誰耶,所惡者誰耶?是固不期於彼此,而其勢,自至於一彼一此也。此等善惡之分,亦謂之壞士風,則所謂鄕俗之壞者,亦此類也。以此推之,餘何多辯,而第其所以罪狀者,則分爲數人之案,亦有餘矣,噫嘻,是何爲耶?蓋其師生之間,氣味本不同原,其以剛爲猛者,是必有失於柔軟,而疑剛之爲猛也,以誠爲僞者,是必自闕於孚信,而疑誠之爲僞也。激濁而揚淸,則反意其以愛惡而與奪,扶正而抑邪,則反意其以同異而親疎,其不相合,無異於陰陽晝夜之每每相反,而爾月斯征,我日斯邁,而終不得保其終始者,雖是必至之勢,而若其事事訾摘於無垢可洗,無瘢可索之地,則是豈所可忍爲乎?噫,人之所貴於學問者何事?雖以其書結語觀之,所以斥先正者,亦必曰不誠也,所以戒先正者,亦必曰忿也。第此書,政在因私致憾之後,而未嘗自通其意於師門,終至暴揚其言於他人,則當初規諫之云,果可謂實心乎?以此觀之,所謂不誠者,非在於先正也,所謂忿者,亦非在於先正也。其時先正臣朴世采,深非其如此,抵書以責曰,近檢檀弓註劉氏說,今日長書,正合於有疑則問之科,只是所謄示書簡,似未協於下方不揚師過之語也。又有曰,雖曰規箴,實則非斥也,設使其間辭意,略加平遜,受之者,必不作愛我救我底看,其後自至相絶矣,朴世采於此,蓋亦知其相絶之意也。玆事所由,固不可掩覆,而第以墓文,已登學儒之疏,天鑑在上,實燭其背絶之無義,則輕重之說,將無所施,故猝復誣飾其辭,置前事於不怨不怒之地,而剔出私書,不暇顧事實之彌彰,而必欲訂成見絶之端,但其作書相絶,彼旣曰,非由於墓文,而又是末梢所遭之前,則其將以此書,謂之何所由而發也?蓋錫文等,惟主於圖蓋墓文事,而不知輕重二字之自歸落空,良可笑也。若夫庚申不厭之公議,蓋指凶黨,京鄕所無之許璜,亦有其人,援彼攻此,黨惡之本習難掩,以有爲無,欺天之情狀盡露,則雖復雜引無根之事,廣引長書之本,而其書之由於墓文,其可欺乎?槪其墓文,非先正極筆則明矣。累次請改,而未滿其意,父師之間,終不可兩保,則輕重之分,亦豈無合乎天理之正者乎?人心之安者,而初不審乎常變之折衷,終有乖於君子之處義,卽此一書,是非可見,此公議所以直斥以背師也。殿下於此,果以爲是乎非乎?若其所謂與羅良佐書中所引,師非一槪之說,又有可辯者矣。師者,師其道,其義重輕,本不係於受業之久速,其恩淺深,又豈在於質疑之多寡乎?大抵此書,實出於師生旣絶之後,而觀其辭意,有若平日恩義,本不至於不可絶者然,殿下於此,又以爲是乎非乎?其是與非,本不難辨,而特殿下偏係之私,有未免於好之而不知其非,愛之而不知其短,故所以扶植者,無以復加。至如泮儒疏中,序文還弁之請,則責以無嚴,辭旨嚴峻,至使多士迸出,賢關一空,邪說肆行,士類氣短,噫嘻,此何擧措也?惟其如是,故迎合之言,輒敢乘時繼起,昨日駁遞兩臺,今日請竄兩臣,惟其所欲,無所顧忌,事之慨惋,孰甚於此?蓋日昨憲臣之啓,諫長之疏,俱出士林之公論,儘有直截之風裁,而及承嚴敎,未蒙開納。至於鄭澔之因跋文獲譴,旣是聖明之過擧,而尙健之以敢言見黜,實非淸朝之美事,則在匡救之地者,何敢不顧是非之所在,而彼憲臣,或憑藉處置,恣意醜詆,或構誣旣往,或捃摭流語,勒爲罪案,遣辭慘毒,罔念請寢之論,導成君父之失,至以儒賢之名,混擧於詆斥之中,特不竝請勘律耳。設計陰險,不忍正視,不意向年奸壬之習,復見於今日臺閣之上,世道之憂惕,不知止泊於何地,而殿下於澔,反有削黜之命,則是何異於揚潦而助瀾也?臣竊不勝憂歎也。至於前大司成閔鎭遠之疏,亶出於爲聖朝培植士林之意,而殿下於累日之後,追降特遞之敎,士林之論,固已爲殿下慨惜,而至於諫院之啓,一發卽允,則殿下處分,誠有似乎喜聞其說者然,臣於是,重爲之竊歎也。噫,斯文不幸,士禍將迫,而賢關士子,猶能悉暴所懷,抗正論於波蕩之中,其辭旣嚴,其氣可尙,而讒言一入,特停之命遽下,則鎭遠,職在師儒之任,一疏爭論,固其責也,其諫官之汲汲擊去,果何意也?蓋其啓語,正是就其疏規諫之言,而構成罪名者,此眞宵小之態也,抑何足哉?臣之所惜者,以我殿下之聖明,夫豈眩於黑白之別,而所謂好惡之私者,每有主於內,故凡於自外至者,惟視其從違,是好是惡,爲是爲非,其有不能一者,則輒不免以黜陟之權,施之於其間,務以快一時好惡之私,使挾邪誣正。黨同伐異之論,得以聚合而售其私,向所謂斯文之公議者,駸駸然殆將泯絶,自古及今,安有如此而國能爲國哉?言念及此,不但太息而流涕,臣雖愚迷,非不知草草一言,不足有無,而區區憂憤,不計洪水難遏之勢,竊自痛微陽就剝之漸,自效奉土之瑣力,冀察抑陰之經訓,誠自聖上,惕然深思,翻然覺悟,毋牽一己之私好惡,快伸萬世之公是非,亟從泮儒弁卷之請,嚴懲憲臣侮賢之罪,日間失當之敎,過中之擧,亦卽一竝收回,則國家之幸也,斯文之幸也。臣於治疏將上之際,得見玉堂箚槪,則乃大司憲權尙夏罷職之請也,臣於是,不覺心膽俱寒。噫,今日世道,雖曰危險,如使朝廷,少有紀綱,此輩之構誣儒賢,何敢若是?箚槪一出,手脚凶狠,觀其氣勢,便一己巳戕賢之黨也。己巳以後,斯文之旣晦復顯,而使夫新學後生,尙知尊朱子重名義者,是誰之功也?惟彼蔑名義藏禍心之輩,其欲逞忿吹毒,釀成士類之禍,固非一朝一夕之故,而伯寮之愬,亦未敢肆行,則意者斯文,天不欲喪也。不料道際陽九,駭機猝發,加以政注間,所提擬於三司者,非如黃爾章輩者,則輒在於久枳含憾之人,不在於辱國失義之人,則輒在於讐視名義之輩,交相和應,煽動辭說,譴罷之請,終及於儒門,焚坑之慘,將在目前,國之危亡,不啻兆見,噫嘻,可勝痛哉?惟殿下,特軫斯文之厄,洞察堂箚之誣,快施討罪之典,以爲士林之幸,不勝大願。批答見上
午時,上御大造殿西翼閣。藥房入診時,都提調徐宗泰,提調崔錫恒·儒川君濎,副提調吳命峻,記事官李廷弼·尹惠敎·兪拓基,醫官崔瑺·丁時梯·權聖徵·趙慶基·朴星瑞·許坫·方震夔·吳重卨·李得英·李徵夏入侍。
徐宗泰進伏曰,夜來煩轉,引飮呻吟,寢睡不寧,伏悶矣,不至全然失寐乎?上曰,異於全失,而煩轉引飮,睡時不多矣。宗泰曰,缺睡不穩,今已數月,而尙未差安,伏悶何喩?批答,渴候減歇,舊患困惱未已爲敎。曾前則舊缺輒止歇矣,今朝則不止,膈間不淸利,比夜則顯缺。上曰,飽滿及膈間不淸利,不如晝矣,去夜頗缺稍勝矣。宗泰曰,困惱未已云,不至特甚缺。上曰,舊熱煩轉之時,困惱亦隨缺。上曰,今以缺中宮殿症候,聞醫女所傳,則缺。上曰,未能快差,而一樣連勝矣。宗泰曰,缺氣候亦何如?上曰,平穩矣。宗泰曰,醫官論缺。上曰,唯。宗泰曰,日晷頗長,而水刺少進粥飮,時時進缺。上曰,當依焉。儒川君濎,診脈曰,左右脈候,帶缺尺脈有力矣。柳瑺曰,脈度頗數,而重按則有力矣。丁時梯曰,輕按則,重按則有力矣。權聖徵·趙慶基,所見皆同。宗泰曰,腹部以下,診察,何如?上曰,唯。醫官診察腹部時,上謂權聖徵曰,膈間稍勝,而飽滿尙未已,腹部範圍似大矣。濎曰,腹部皮膚,未知堅硬,而範圍顯大矣。上曰,自昨水刺進御後,腹部範圍似大,背部,昨夜有高處矣。濎曰,左足跗上,有指痕矣。聖徵曰,瞻缺玉色則似肥澤矣。上曰,面部,似有浮氣矣。濎曰,玉色,似異於常時診脈時,左手腕,似浮矣。宗泰曰,背部診缺。上曰,唯。聖徵曰,背部指痕,比前顯有缺。濎曰,腹部·背部浮氣,顯加於前日,深有指痕矣。宗泰曰,卽今進御加味三日湯,五貼外,有加進爲宜缺矣,繼進與否,或他藥,退出後,當與儒川君濎及諸醫,議達矣。上曰,三日湯及狗寶,進御當否,詢問可也。濎曰,晝夜所議者藥,而卽今所進之藥,非顧浮氣也。臣之所見,自前有異,而事體所在,不敢崖異,而狗寶進御後,似有效,而考之方書,旣無治浮氣之文,前後進御不少,而未見快,藥性且峻,若進御峻藥,欲爲疏利,則無顯效矣。缺不必更進,而豈無他襯切於狗寶之藥乎?宗泰曰,缺進御後,無益於口淡,而狗寶,乃疏利之藥,日缺好矣。時梯曰,狗寶無害,而不無應驗缺每進三四錢,似好矣。缺進御宜矣。缺扶胃通三焦,則滯氣降,而浮缺狗寶,而浮氣未降,臣有所思之藥,從當缺。上曰,何藥耶?坫曰,狗寶進御後,浮氣未全除,故缺用蔘朮湯,而姑未完定耳。方震夔·李徵夏,皆缺進狗寶。宗泰曰,湯藥進御爲難爲敎,仰請爲缺卽今症候似加,治道不可以一道論。受灸爲宜之缺諸醫有所議矣。曾前則善受灸,而近年來,雖以爲缺頃以前頭更稟事,定奪云,故與儒川君濎及諸醫等商議,則氣海穴受灸,則飽滿之氣,必勝云矣。上曰,更爲詢問,可也。濎曰,臣未解鍼灸,自前不敢有所達,而虛實寒熱,執症懸殊,臣意不在受灸,至於狗寶,終始不能責顯效矣。瑺曰,中腕·氣海間,受灸爲宜,而中腕,以不能仰臥,有難與穴,氣海,生氣之原,雖不能仰臥,可以與穴,此時受灸,宜矣。時梯曰,浮氣缺分寒缺實治之,而鍼灸缺爲簡約,氣海缺未能升降之氣。方書曰,灸三里·氣海,則面部浮氣,亦減云。中腕,雖宜灸,不能與穴,有難强請,而氣海缺受灸宜矣。上曰,氣海,曾已受灸,而壯數,不如中腕之多矣。聖徵·慶基·星瑞·坫·重卨·震夔·徵夏,皆陳氣海受灸。得英曰,三焦之氣,未能疏通,脾胃之甕滯,而膈間不淸利,皆宜於氣海受灸。勿論寒熱虛實,皆可爲之,上候諸症,受灸此穴,宜矣。上曰,氣海受灸,可也。出榻前定奪三日湯,今日畢服乎?狗寶,亦欲六七日兼服矣。時梯曰,狗寶和酒服,有妨於受缺或代以茶飮乎?上曰,何日當受灸乎?崔錫恒缺十九日爲吉云矣。濎曰,受灸與狗寶懸殊,不可缺進御狗寶,明知效害後,受灸宜矣。吳命〈峻〉無所妨矣。錫恒曰,何妨缺大段有缺。上曰,二錢則太少矣。宗泰曰,三錢缺上顧醫官曰,三錢爲宜耶?時梯曰,三錢缺。上曰,以五錢定之,可也。出榻前定奪宗泰曰,近日,連有缺而霢霂,尙不霈注,不能春耕,而秋麰未得缺漸至焦枯云,殊甚可慮矣。上曰,大昨有雨意,而不果注,民事誠可虞也。遂退出。以上出燼餘
上在昌德宮。停常參·經筵。
大殿·中殿·世子宮·嬪宮,藥房·政院·玉堂·二品以上·六曹問安。答曰,知道。
藥房啓曰,伏聞夜間,聖候熏熱往來,困惱·飽滿,膈間亦不淸利,寢睡不得安穩云。伏未審朝來,熏熱·困惱及腹部飽滿,膈間不淸利之候,其已減歇,而口淡及脚部牽引,加減,何如?昨夜三更,伏聞以熏熱·膈間不淸利之候,調進丸藥云,雖旋有差勝之敎,而腹部以下浮氣,或因此而有微加之勢乎?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。朝來熏熱減歇,而困惱未已,腹部飽滿,膈間不淸利之候,比夜有減,口淡及脚部牽引,別無加減,而腹部以下浮氣,與昨一樣矣,勿爲入診。
吏曹參議李㙫牌不進,罷職傳旨。傳曰,只推勿罷。
政院啓曰,吏曹參議李㙫,旣有只推之命,更卽牌招,開政,何如?傳曰,允。
副提學柳鳳輝,應敎鄭栻牌不進,罷職傳旨。傳曰,只推勿罷。
副校理洪啓迪牌不進,依承傳罷職。
吏曹參議李㙫上疏。大槪,臣重被儒臣之疏斥,坐違嚴召,未蒙罷譴,再牌之下,謹詣闕外,而情地危蹙,決無冒進之勢,陳章徑退,乞命亟削臣職,以謝公議事。入啓。答曰,省疏具悉。儒臣疏語,殊欠公平,何必爲嫌?爾其勿辭,從速察職。傳曰,明朝,大提學牌招。
大殿·中殿·世子宮·嬪宮,藥房·政院夕問安。答曰,知道。
同副承旨洪致中,初度呈辭,及弼善趙榮福,陽智地,加土呈辭。入啓。給由。
慶尙監司書目,固城縣令趙鳳徵,身病危重,差復無期,不得已罷黜事。
副提學柳鳳輝,應敎鄭栻,再牌不進,罷職傳旨。傳曰,只推勿罷。
政院啓曰,大臣置處政事,命下之後,尙不擧行,極爲未安。吏曹參議李㙫,疏批已下,所當更請牌招,而不但日勢已暮,一日三牌,有傷事體,何以爲之?敢稟。傳曰,明日牌招開政。以上朝報
吏曹參議李㙫疏曰,伏以臣,才望素賤,情跡缺副校理洪啓缺之以駭怖也,其所以斥政注者,缺爾章一人。爾章,已自昨年,通歷淸塗,臣之擧擬缺耳。今儒臣,咎憲官之有言,竝及提擬之政官,臣實莫缺其所謂久枳含憾之人,雖未知指謂何人,而年來無故缺罪被斥者,其數甚多,非但公議病之,設令有可枳之端,豈缺廢不復,以傷我聖上蕩平之治乎?若夫辱國失義,讐視缺云者,似指玉堂長席之擬,而如兩臣,皆嘗見嫉於時議,勒成缺外之案。且於批旨昭釋之後,臣之循擬舊望,寔出公議,且缺所謂交相和應者,有若臣,專以得罪可棄之人,擧擬於三司,以缺和應其議論者然。臣誠無狀,忝叨銓地,固不能收拾群才,以協缺物情,不過以疇昔爛熳通擬之人,參商檢擧,以爲疏壅開滯之缺道,而今玆攻斥之言,旨意非常,危怖極矣。臣更何顔面,冒據缺政注之任乎?臣頃膺命之後,雖黽勉開政,而自以格外除缺拜,不敢晏然行缺闕候禮,已極惶悚,明日開政命下缺煩稟啓於靜攝之中,尤不自安,冒昧詣闕缺有疏斥缺退私次,坐違嚴召,未蒙例罷。更招之命,又復踵臨,分義是懼,進伏九閽之下,而情勢危蹙,決無冒進之理,陳章徑歸,臣尤死罪。伏乞聖明,亟命鐫削臣職名,以謝公議,千萬幸甚,臣無任兢惶祈懇之至。疏批見上出燼餘
上在昌德宮。停常參·經筵。
卯時辰時,日暈。自巳時至未時,日暈。
下直,平安兵虞候金命卿,古阜郡守朴斗世。
謝恩,正言宋眞明。
大殿·中殿·世子宮·嬪宮,藥房·政院·二品以上·六曹問安。答曰,知道。
藥房啓曰,伏聞夜間,聖候熏熱,而困惱頗甚,達夜呻吟,引飮頻數,飽滿·膈間不淸利之候,亦加於昨夜,寢睡不寧云,臣等益不勝憂煎之至。伏未審朝來,熏熱·困惱·渴候及腹部飽滿,膈間不淸利之候,其已減歇,而口淡及腹部以下浮氣,脚部牽引,加減,何如?今日臣等,不可不與諸醫入診,詳察症候,更議進藥當否,敢此問安,竝爲仰稟。答曰,知道。
同副承旨洪致中再度呈辭。入啓。加給由。
大提學宋相琦,牌不進。
政院啓曰,大司憲未差,執義權忭,掌令慶聖會在外,掌令黃爾章,持平李眞望呈辭,持平趙翼命未肅拜,連日監察茶時,事甚未安。除在外外,呈告·未肅拜人員,竝卽牌招,何如?傳曰,允。
傳曰,大提學宋相琦,更卽牌招。
吏曹參議李㙫牌不進,罷職傳旨。傳曰,推考傳旨捧入。一向違牌,過矣,更卽牌招。
政院啓曰,大提學宋相琦,承牌來詣賓廳矣,敢啓。傳曰,左承旨,持此書題,與大提學,偕往泮宮,儒生等試取以來。
謝恩,持平趙翼命。
副提學柳鳳輝,應敎鄭栻上疏。大槪,格外之恩再降,牌招之命三下,臣等於此,不暇他計,轉詣九閽之下,而第於前校理洪啓迪之疏,竊不勝駭怖之至。舊瘢愈洗,新案添構,反復思惟,實無一分冒進之勢,不敢不瀆撓於靜攝之中。伏乞聖明,亟削臣等之職,仍勘臣等之罪,以服人心,以安私分事。入啓。
答藥房曰,知道。朝來熏熱往來,渴候少減,膈間不淸利之候,比夜有減,而腹部飽滿未已,口淡及腹部以下浮氣,脚部牽引,一樣矣。困惱頗甚,勿爲入診,問于入侍醫官,議定當進之藥,宜矣。
吏曹參議李㙫再牌不進,罷職傳旨。傳曰,只推勿罷。
掌令黃爾章啓曰,臣昨伏見前校理洪啓迪之疏,其所以力護私黨,角勝公議,用意危險,遣辭絶悖,有不忍正視者,臣於是,竊不勝駭惋。日者諫長·憲臣,或啓或疏,死黨醜正之論,極其慘毒,臣於處置之日,適値皇壇齋戒,不得爲論罪之啓,只以草草數語,循例置之落科,私心自愧其疲軟,物議必以此拂鬱矣。鄭澔之因跋構誣,趙尙健之投疏醜詆,此實斯文之一大變怪,論其罪狀,合施投畀之典,臣之兩啓,蓋循公共之論,至若首序尾跋,同是一串事,則臣之一啓一否,已失論事之體。巽懦之誚,臣實難免,而今者啓迪,右袒彼說,銳意營救,或謂之憑藉醜詆,或謂之構捏捃摭,又以爲,混擧詆斥,旣目以奸壬之習,因請其侮賢之罪,可笑亦可異也。噫,近日以來,毒正之輩,接跡而起,詬辱先正,不復顧忌,又必欲力戰公議,變亂國是而後已,彼所謂奸壬之習,侮賢之罪,日有所歸,臣不敢與此輩,呶呶爭辨也。臣以殘年晩進,適忝言地,略論數件之事,以效一日之責,而怨憾叢萃,詆斥備至,在臣廉義,固不可晏然臺次,昨緣病故,今始承牌,引避所失,請命遞斥臣職。答曰,勿辭,退待物論。
院前啓,河事,權卨事。
新啓,近日朝家處分,明白正當,是非已定,公議大伸,而乃者,前副校理洪啓迪,投進一疏,張皇辭說,閃弄機括,變亂黑白,上以爲眩惑天聽之計,下以肆詆辱先正之習,前後誣賢之輩,出力伸救,臺閣執正之論,恣意排擊,敢以士禍戕賢等語,恐動爲說,末乃比擬於己巳之黨,遣辭悖戾,造意陰險,畢竟歸趣,都在於敲撼銓地,湊合從前巧誣之目,遍汚三司注擬中人,一刺函中,無人不病,必欲網打善流,乖亂朝廷而後已,其用意傾軋之態,十目難掩。如此回譎不正之人,不可以已被例罷而置之,請前副校理洪啓迪,罷職不敍。答曰,不允。末端事,依啓。
獻納朴熙晉啓曰,臣之情勢,更不宜復入臺席,賤疾又復沈淹,實無一分自力之望,天牌辱臨,坐犯違逋,而聖度涵容,猶靳例罷,瀝血控籲,宜得上徹,而喉司不諒,一例退却,黽勉出肅,少伸分義,以效一日之責,而素患胸脅之痛,添重於詣臺之〈日〉連尋長單,只事瀆撓矣。昨伏見前校理洪啓迪疏本,則滿紙臚列,無非誣賢毒正之說,而至其所以論斥三司者,遣辭造意,極其危險,臣不勝駭怖之至。夫戚畹之臣,干預朝論,甚非淸朝之美事,而閔鎭遠,憑藉泮儒之被罰,誣詆先正之道學,恣意凌踏,無所顧忌,至謂之殿下,克知的見而然耶?所謂儒有眞假,先正之稱,不宜輕加等語,不過儒生輩,醜悖之語,而反謂之至正至當,傳述和應,謄諸章奏,論其情狀,已極駭惋。況此近來,彼此爭辨之章,滿於公車,私家文字之論涉此事者,無不登徹於黈纊之下。聖上大公至正之下,是非邪正,莫逃於淵鑑,父師輕重之別,義理明白,前後批旨之下,處分嚴正,而鎭遠,乃敢歸之於鎭鬧之妙策,略無嚴畏之心,益肆縱恣之習。此臣所以深惡痛斥,而削黜之典,公議亦云末減,而啓迪,身居經幄,急於護黨,投疏伸救,極口噴薄,乃以宵小之目,勒加於言者,何其言之絶悖無倫至此也?如臣疲劣,不欲與血戰公議之輩,呶呶自辨,而旣被其無限詬辱,決不可一刻仍冒於臺次,請命遞斥臣職。答曰,勿辭,退待物論。
府前啓,請鄭澔遠竄事,請趙尙健遠竄事。新啓,黨議橫流,人心陷溺,甚至有忘先背本,敗義壞行,而不自恤者,世道之憂,有難勝言。前獻納申靖夏,以故相臣李景奭之外裔,曾與其諸子孫,同參辨誣之疏,而乃者以源流事,投進一疏,至以父師輕重等說,顯有左右之意。究其旨意,察其語脈,則其所尊儒之誠,反在於曾所仇怨之地,罔念其前後之所爲,判作別人,終自陷於乖常悖理之域,吁亦可羞,而亦可惡也已。靖夏,當初爲先辨誣,設或非其本意,旣參其疏之後,則在渠自處之道,固宜含默退遜,不爲與聞此等論議,以盡子孫嚮先之義,而今乃付托時議,挺身自當,肆然爲說,恬不知愧,如許風習,實關名敎,則論其罪狀,非特護黨醜正而止耳。其在礪薄俗扶世敎之道,不可不嚴懲,請前獻納申靖夏,削奪官爵。答曰,不允。
大殿·中殿·世子宮·嬪宮,藥房·政院夕問安。答曰,知道。
藥房口傳啓曰,入侍醫官退出後,臣等與儒川君濎及諸御醫等,反復商議,則皆以爲,狗寶進御時,湯藥兼進爲難云。湯藥姑不議定之意,敢啓。傳曰,知道。
答副提學柳鳳輝,應敎鄭栻疏曰,省疏具悉。日昨箚論所執正,此所以一箚卽允者也。洪啓迪之疏,專出於誣賢護黨,誠可駭惋,而況其便一己巳戕賢之黨之云,遣辭造意,極其危險,含憾等語,亦甚非常,傾軋之習,予實惡之,爾等何足爲嫌?須勿過辭,卽出察職。
傳曰,副提學柳鳳輝等,疏批已下,更卽牌招。以上朝報
政院啓曰,吏曹郞廳來言,今日爲政事命下,而判書尹德駿在外,參判未差,參議病不來,不得開政云。參議卽爲牌招,開政,何如?傅曰,允。吏曹謄錄
副提學柳鳳輝,應敎鄭栻疏曰,伏以臣等,擅離禁直,屢逋嚴命,雖其情勢有萬分危蹙,若揆義分,亦萬分惶悚,縮伏私次,恭竢威命之加,格外之恩再下,牌召之命三降,臣等於此,不暇他計,不得不祗詣於九閽之下,顧臣等,於前校理洪啓迪之疏,竊不勝其駭怖之至,未免瀆擾於靜攝之中,此又臣等之罪也。夫不可不明者,是非之公也,不可不嚴者,枉正之分也。竊覵聖明,於近日事,旣已明知是非之所在,形諸批旨之間者,非止一二,惟其所以處分之際,包容之德,或失於太寬,本末之序,或歸於倒置。臣等職忝論思,義難含默,敢進短箚,幸蒙開納,而文辭荒拙,不足以明辨是非,論議骫骳,不足以稱塞公議,臣等雖不能無愧懼之心,若其所執,卽士林公共之論也。玆事是非,其來已久,各以所守,以理相爭,夫誰曰不可,而今啓迪則不然,胡叫亂嚷,怒氣蓬勃,必以手脚凶狠等無倫之說,極口醜辱,以快其忿憤之心,臣等雖駑,不欲與較。況論一誣正之人,何關於朝廷紀綱,尊先賢重名義,誰後於彼所謂儒賢,而何敢若是云者,可謂不自量之甚,是誰之功云者,亦未知何所據而發也,人之聞之者,亦必不自覺其脣反而齒冷矣。至於所謂戕賢黨一句語,非但惡言相辱而已,隱然有相戕底意,吁亦可怕也已。臣等,以孤根弱植,罔戒金緘,重觸駭機,仇嫉之言,亦已料之,又未知前頭,饒得幾個狠拳毒手,而最是久枳兇憾,讐視名義等,咎斥銓地之言,煩猥是懼,雖不敢更事論辯,在臣等自礪廉隅之道,實多自歉於心,而方以抗顔爲深恥者,則人言之來,雖欲諉之以嚴分畏義,亦有不可得者矣。舊瘢愈洗,新案添搆,反復思惟,缺分冒進之勢。目今聖候諸症缺俯賜諒察缺勝萬幸。疏批見上
吏曹判書尹德駿上疏。伏以,臣之偏母,在鄕病劇,臣急於歸救,行且陳疏,辭本阻不缺擅行,逭不尠罪,顧分悚慄,嘗藥煼煎。又伏聞聖候,近益不缺候班復開,而臣不忍離母,無計進身,公私憂遑,方寸如燬,久缺緊職,爲弊冞深。不得不冒暴窮蹙,祈蒙譴罪,疏由縣道,留置喉司,千萬夢寐之外,恩旨下降,移臣以天官,催臣以馹召,臣惶感隕越,益不知置身之所也。臣策名登朝,歷職踰分,而至於政曹,自郞僚至長官,凡十三人矣,進退人物,最稱淸要,而若首席,則地望自別,固不可承籍舊歷,有如應遷例陞者然,叨濫轉甚,則宜一番劃斷,譬猶缺加,擔力不堪,則坐不能起耳。臣於缺忝爲此任,而未就列之前,已爲佐貳之輕待,臣引義自遜,終負恩命,其後一臺臣,上疏論銓望之苟擬,而其的在於臣身云,又一臺臣,引避詆臣,有不避納履之語。此以瓜田,喩銓地,而謂臣冀覬也,臣自得此嚇,雖閑司漫職,常存濡滯京輦之戒,今若恃寵進據,則是臣眞竊瓜也。身名何以自保,人言何以自解,士夫廉隅,何以扶持?臣素無特操,從前見於恩命,不能固守循墻之志者,不止一二,猶非顯受嗤點之地,今日此任之不可當,卽輿人所缺雖聖慈,曲賜拂拭,亦何得以强之?臣母病扶護,無暇於文字構締,亦伏念聖上,靜攝中睿覽之勞,措語刪沒,未得該缺容光之照,無幽不燭。伏乞聖明,亟命遞臣新授本職,仍命缺逋慢之罪,公私幸甚。疏批見上以上燼餘
上在昌德宮。停常參·經筵。
下直,定平府使尹會,晉州牧使吳命禧,濬源殿參奉朴聖輯,慶基殿參奉李䌖。
大殿,政院·玉堂·二品以上·六曹·大司諫問安。答曰,知道。
中殿·世子宮·嬪宮,政院·玉堂·二品以上·六曹·大司諫問安。答曰,知道。
藥房啓曰,伏聞夜間,聖候熏熱煩轉,引飮頻數,困惱呻吟·飽滿,膈間不淸利之候有加,寢睡不得安穩云,臣等益不勝煼煎之至。伏未審朝來,熏熱·困惱·渴候及腹部飽滿,膈間不淸利之氣,其已減歇,而口淡及腹部以下浮氣,脚部牽引,加減何如?今日受灸,當稟時刻,而熏熱諸症候,連日如此,且値雨濕,受灸恐有所妨,姑爲差退,未知何如?臣等與諸醫入診,詳察症候宜當,敢此問安,竝爲仰稟。答曰,知道。朝來熏熱·困惱未已,而渴候及腹部飽滿,膈間不淸利之氣,少減,口淡及腹部以下浮氣,脚部牽引,別無加減。好雨知時,陰濕何妨,而熏熱等症如此,受灸差退,宜矣。勿爲入診。
同副承旨洪致中三度呈辭。入啓。遞差。
持平李眞望初度呈辭。入啓。給由。
府前啓,請鄭澔遠竄事,請趙尙健遠竄事,請掌令黃爾章出仕。答曰,不允。
請申靖夏罷職不敍。處置事,依啓。
院前啓,河事,權卨事,請獻納朴熙晉出仕。答曰,不允。處置事,依啓。
大殿·中宮殿·世子宮·嬪宮,藥房·政院·玉堂夕問安。答曰,知道。
謝恩,右副承旨許玧,同副承旨沈壽賢。
備忘記,居首幼學朴弼夔,直赴殿試,之次進士閔昌夏,直赴會試,生員李煜·崔致重,進士洪一輔·吳晉周,各給一分。
謝恩,左副承旨李東馣。
獻納朴熙晉,掌令黃爾章,牌不進,罷職傳旨。傳曰,只推勿罷。
有政。吏批,以李東馣爲承旨,朴弼明爲大司憲,嚴漢重爲固城縣令。
兵批,金昌集爲判中樞府事,李徵瑞爲平安監營中軍,沈宅賢爲副護軍,李觀命·洪致中爲副司直,李泳爲羽林將,崔泰齊爲五衛將,金世珍爲漢江別將,金南獻爲守門將,朴泰圭爲司僕將,朴時迪爲部將,柳萬元爲宣傳官,韓征爲武兼宣傳官。以上朝報
上在昌德宮。停常參·經筵。
午時,日暈。申時,日暈兩珥。夜自三更至五更,月暈。
大殿,政院·玉堂·二品以上·六曹·大司諫問安。答曰,知道。
中殿·世子宮·嬪宮,藥房·政院·玉堂·二品以上·六曹·大司諫問安。答曰,知道。
藥房啓曰,伏聞夜間,聖候熏熱往來,困惱·飽滿,膈間亦不淸利,寢睡不寧云。伏未審朝來,熏熱·困惱及腹部飽滿,膈間不淸利之氣,其已減歇,而口淡及腹部以下浮氣,脚部牽引,加減,何如?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。朝來熏熱減歇,而困惱往來,腹部飽滿,膈間不淸利之氣,比夜有減,口淡及腹部以下浮氣,脚部牽引,別無加減矣。勿爲入診。
持平李眞望再度呈辭。入啓。加給由。
院前啓,河事,權卨事。答曰,勿煩。
府前啓,請鄭澔遠竄事,請趙尙健遠竄事,請前獻納申靖夏,削奪官爵事。入啓。答曰,勿煩。
政院啓曰,前獻納申靖夏,罷職不敍事,命下矣,臺諫方以削奪官職論啓,罷職不敍傳旨,不得捧入之意,敢啓。傳曰,知道。
大殿·中殿·世子宮·嬪宮,藥房·政院夕問安。答曰,知道。
藥房口傳啓曰,昨以受灸差退事,啓稟而蒙允矣。今二十一日,二十二日,連爲吉日云,以何日爲定乎?敢稟。傳曰,受灸,定以二十二日,可也。
平安監司,義州府尹書目,冬至使一行,三月初一日,北京離發,先來,三月十五日,出來事。
判府事李畬箚子。大槪,冒進危懇,冀蒙譴斥事。入啓。答曰,省箚具悉。玆事是非,本非難辨,而堅定之志,終不可撓奪也。噫,予深悔甲子處分之失當,禮遇先正如初,父師輕重之敎,不翅明白,自是以後,不敢復有提論者,蓋所以畏公議也。一自序跋之出,群起和應,極口誣辱,必欲眩亂是非而後已,此果出於公心耶?以此觀之,玉堂之箚,可謂執正之論矣,卿其安心勿辭,亦勿待罪。仍傳曰,遣史官傳諭。以上朝報
訓鍊都監啓曰,恭陵·順陵,捉虎軍兵撤還之意,纔已草記允下矣。草記未下之前,大虎一頭,跟捕於陵外十餘里之地,仍爲載來,故進納之意,敢啓。傳曰,知道。訓局謄錄
判府事李畬箚曰,伏以臣,癃病耄昏,與死爲隣,竊不自揆,猥論朝廷大是非,因是一言纔發,危辱立至,而區區血忱,庶以上答明主之知遇,下扶衰世之名敎,不敢以一身利害自恤矣。伏承聖批褒與,夐越尋常,實非臣始望之所能及,臣有以仰見天地至公之量,日月無偏之明,廓然臨察,靡有滯礙,臣於牀席之中,感激涕咽,不自覺衣裾之盡濕也。繼伏見尹拯門徒崔錫文等疏本,悉發其師之言與書,人所未盡知者,狼藉臚列,誣捏先正,罔有紀極,直敺於譎詐陰險之科,雖程子憸巧之斥,朱子僞學之目,無以過此,噫嘻,亦太甚矣。設令先正,眞有可攻之瑕釁,拯於先正,眞有可絶之仇怨,忍以舊日師生,暴揚惡聲,至此之極,古今安有如許道理耶?其所歷擧臣箚,稱爲辨誣,謂臣出於偏見黨伐,而聖敎,旣奬以爲師伸辯,又諭以益詳本末,錫文等之言果是,則臣當不免黨私誣賢之罪矣。以此成案,何可勝誅?然臣固不足言,以先正間世挺生之大賢,三朝尊尙之元臣,一朝慘被誣衊於平生視猶子之人,其爲世變,孰大於此,而其徒,肆然乘氣,謂爲義理之當然,聖上,又不以爲驚駭,若是視同常事者然,其爲道與非道,以聖學之高明,寧因其逆遜而有所未察哉?臣實愚昧,莫曉聖意之所在也。得非以拯之言,爲不由慍憾,眞出於論學之公心,如錫文等所云耶?今觀其所謂辛酉擬書,無論其言之不近與否,縛束操切,深文巧詆,有甚於鍛鍊之獄吏,惟恐其不陷人,此果是師生間論學之心乎?先正一生言行,播人耳目,擧國共見之,固非拯一人之言可誣,要之百世之後,是非可定,今不足與之呶呶,而若拯之心跡,則誠有欲掩而反彰者,若謂拯顯親之心太勝,以致私意蔽惑,則猶有可諉,今欲竝與其慍憾而諱之,自謂其心,亶在爲師規諫者,益見自欺欺人之甚矣,安有引數罪過,句斷平生,而猶復以師生爲心者乎?拯之從先正許久,而錫文等,亦言拯於碑文之前,未嘗見其言行之可疑,至稱爲實有山斗之望,則其心之悅服可知,而忽於其後,意見頓異,判作二人,此何故也。其發於慍憾,豈所可掩乎?且其爲是書也,旣欲其相絶,則又何以逢怒爲疑,而不以送也。旣不以送,則猶若未遽絶也,而又何密地相傳,使世之素所不悅者,資其頰舌也?師生雖曰有輕於父子,實人之大倫也,處大倫之變,而其全欠君子白直忠厚之道如此,餘何足論也?尤所痛恨者,先正所秉之大義,聖朝密勿之深契,誠有足以暴於天下者,雖使後世聞之,猶足感激,而竝加掊擊,直欲其掩翳而不彰,苟有人心,其忍爲此言耶?惟聖明,勿主先入,更察其本末之所歸,參以聖賢所論師生之義,怨德之節,深加裁省焉。黨伐,固人臣之極罪也。若臣者,待盡朝暮一心,惟願歸死故里,其於世路得失,都不屬己,而猶欲爲黨論,則尤萬死,無以塞其罪矣。臣固當泥首請譴之不暇,而近以聖患之有加,瀆擾是懼,不敢輒有煩控,隱默悚伏,靡所容措。昨又伏見玉堂箚,罷從前禮遇之儒臣,官職與奪,顧何足爲榮辱於林下之人,而其爲聖明之過擧,則殆未前聞也,且其蹈藉先正,無復餘地。至於故去諡號,其爲縱恣無忌甚矣,而聖明,略無一言以斥之,臣恐泉壤之辱,鉤黨之禍,將無所不至,如是而國其能國乎?臣不勝痛心焉。今言拯之非者,罪輒加臣因循苟逭,實難一日自安,且臣釁重病甚,一未進參於候班,尤增惶恐缺伏乞聖明,俯賜缺嚴邦典,以定國論,不勝幸甚。批答見上以上出燼餘
上在昌德宮。停常參·經筵。
申酉時,日暈。
下直,統制使尹慤。
大殿,政院·二品以上·六曹·大司諫問安。答曰,知道。
中殿·世子宮,藥房·政院·二品以上·六曹·大司諫問安。答曰,知道。
嬪宮,藥房·政院問安。答曰,知道。
藥房啓曰,伏聞夜間,聖候熏熱往來,困惱·飽滿,膈間亦不淸利,寢睡不得安穩云,伏未審朝來,熏熱·困惱及腹部飽滿,膈間不淸利之氣,其已減歇,而口淡及腹部以下浮氣,脚部牽引,加減,何如?今日臣等,與諸醫入診,詳察症候宜當,不勝終宵憂慮,敢此問安,竝爲仰稟。答曰,知道。朝來熏熱已歇,困惱往來,腹部飽滿,膈間不淸利之氣,比夜有減,口淡及腹部以下浮氣,脚部牽引一樣,勿爲入診。
持平李眞望三度呈辭。入啓。遞差。
吏曹啓曰,臺諫有闕,政事,取稟。傳曰,當日爲之。
備邊司啓曰,忠淸新監司金興慶,連呈辭章,無意出肅,此似由於向日儒臣之疏論,而其疏,元無指斥之語,則聖敎開釋之後,一向引嫌,殊涉太過。前監司李世勉,以病廢務已久,春節將盡,尙不得發巡,本道凡事,委屬可慮。忠淸監司金興慶,令政院牌招肅拜,仍爲催促赴任,何如?傳曰,允。
副提學柳鳳輝,應敎鄭栻,牌不進,罷職傳旨。傳曰,只推勿罷。
忠淸監司金興慶牌不進。
大殿·中殿·世子宮·嬪宮,藥房·政院夕問安。答曰,知道。
副提學柳鳳輝,應敎鄭栻,再牌不進,罷職傳旨。傳曰,只推勿罷。
有政。吏批,以洪禹行爲持平,金重兼爲成歡察訪,李宜晩爲副校理。
兵批,以尹行敎爲副護軍,李眞望爲副司直,李觀命·尹就商爲副司直,趙道彬·黃一夏·沈宅賢·洪致中·鄭是先·李晩堅·崔泰齊·金取魯爲副司果,尹彬爲副司正,金世珍爲副司勇。以上朝報
備忘記,昨者所進,明是御筆矣,屢求不得,畢竟得此至寶,喜感交集。張文翼加資。仍傳曰,勿出朝報。吏曹謄錄
上在昌德宮。停常參·經筵。
下直,甘浦萬戶高尙嶙。
大殿,政院·二品以上·六曹·大司諫問安。答曰,知道。
中殿·世子宮,藥房·政院·二品以上·六曹·大司諫問安。答曰,知道。
嬪宮,藥房·政院問安。答曰,知道。
藥房啓曰,伏聞夜間,聖候熏熱往來,困惱·飽滿,膈間亦不淸利,寢睡不得安穩云。伏未審朝來,熏熱·困惱及腹部飽滿,膈間不淸利之氣,其已減歇,而口淡及腹部以下浮氣,脚部牽引,加減,何如?今日氣海穴受灸事,旣已稟定,時刻定以何時乎?臣等不勝終宵憂煎,敢此問安,竝爲仰稟。答曰,知道。朝來熏熱已歇,而困惱往來,腹部飽滿,膈間不淸利之候,比夜有減。昨今口淡頗甚,而腹部以下浮氣,脚部牽引,別無加減。受灸時刻,定以午初,宜矣。
府前啓,請鄭澔遠竄,請趙尙健遠竄事。入啓。答曰,勿煩。
前啓,前獻納申靖夏,削奪官爵事,停啓。
政院啓曰,卽者中樞府錄事來言,判府事李濡,爲參候班,來住闕下矣,自昨夜,重觸風寒,病勢卒重云,係是大臣病患,敢啓。傳曰,遣御醫,不離看病。
副提學柳鳳輝,應敎鄭栻上疏。大槪,三召之下,不敢坐違,祗詣闕門之外,而言出大臣,罪名添重,事關廉義,冒進無路,不得不更暴微懇。伏乞聖明,特察臣等所遭之與前有間,亟削臣等之職,仍治臣等罪,以嚴國體,以安微分事。入啓。
大殿受灸後,大殿·中殿·世子宮,藥房·政院·二品以上·六曹·大司諫問安。答曰,知道。
嬪宮,藥房·政院問安。答曰,知道。
今日受灸時,忠淸監司金興慶,牌招事,榻前下敎。
大殿·中殿·世子宮·嬪宮,藥房·政院·夕問安。答曰,知道。
忠淸監司金興慶牌不進。
答副提學柳鳳輝,應敎鄭栻疏曰,省疏具悉。日者箚論,所執旣正,大臣箚語,何必爲嫌,爾等勿辭,從速察職。以上朝報
副提學柳鳳輝,應敎鄭栻等疏曰,伏以臣等,不量蟻蟣,妄觸駭機,左拳右踢,固臣等缺爲自礪廉義之計,黽勉就列缺所以罪狀臣等者,尤極非常,臣等於此,不勝瞿然缺之也。顧臣等,雖極庸愚無似,亦有是非之心,方忝論思缺是非,而效其職責,臣等亦不得已也。惟其是其是非其非,語意之自相挨逼,勢所固然,而若乃故意蹈藉,非臣等缺有玆事以來,彼於先正臣父子,上自大臣,下至儒生,不但缺理相爭,必欲以醜辱相加,此臣等之所相駭惋者,則亦豈尤缺之也。至於故去諡號,臣等尤有所未曉者,蓋職名·諡號,是朝家之所命,則臣等未知其果有輕重之分,而設令臣等有缺故去,亦不過其所尊慕,與大臣爲異而然,今欲齊不齊之物缺尊而從我,其亦太疎也已,況大臣今箚,或有不書缺有竝去相臣二字,而只書姓名者,此果合缺縱恣無忌,責臣等,豈尊賢之道,亦有缺泉壤之辱,鉤黨之禍,將無缺而發也。逆揣未然之事,爲此恐動之缺者,而臣等文不知,草草短箚,欲明是非缺且以己巳戕賢之黨,加之於人者,爲鉤黨缺言出大臣,罪名添重,事關廉隅,冒進缺牌,事體徒損,乍出乍入,進退無據,今則臣缺諉以分義,聖明雖欲輒加以寬貰,亦有所不可得缺於三召之下,不敢坐違,詆詣闕門之外,更暴微悃,而當缺靜攝之中,屢次瀆擾,臣等之罪,尤萬萬矣。伏乞聖慈,缺母,特察臣等所遭之如前有間,亟削臣等之職,仍治臣等缺嚴國法,以安私分,不勝幸甚,無任屛營祈懇之至。答曰,省疏具悉。日者箚論,所執旣正,大臣箚語,何必缺等勿辭,從速察職。以上出燼餘
上在昌德宮。停常參·經筵。
自辰時至酉時,日暈。
大殿,政院·玉堂·二品以上·六曹·大司諫問安。答曰,知道。
中殿·世子宮,藥房·政院·玉堂·二品以上·六曹·大司諫問安。答曰,知道。
嬪宮,藥房·政院·玉堂問安。答曰,知道。
藥房啓曰,伏聞夜間,聖候熏熱往來,困惱·飽滿,膈間亦不淸利,寢睡不得安穩云,伏未審朝來,熏熱·困惱及腹部飽滿,膈間不淸利之候,其已減歇,而口淡及腹部以下浮氣,脚部牽引,加減,何如?今日受灸時刻,依前定以午初乎?臣等不勝終宵憂煎,敢此問安,竝爲仰稟。答曰,知道。朝來熏熱已歇,而困惱往來,腹部飽滿,膈間不淸利之候,比夜有減,口淡與昨無異,而腹部以下浮氣,脚部牽引,別無加減矣。
備忘記,忠淸監司,昨於筵中開釋之後,一向違召,無意肅命,其在事體,殊甚未安。推考,更爲牌招。
忠淸監司金興慶,牌不進。
大殿·中殿·世子宮,藥房·政院·玉堂·二品以上·六曹·大司諫問安。答曰,知道。
嬪宮,藥房·政院·大司諫問安。答曰,知道。
持平趙翼命上疏。大槪,敢陳病狀,冀蒙兼附淺見,以備財察事。以國忌齋戒,留政院。
大殿·中殿·世子宮·嬪宮,藥房·政院·玉堂夕問安。答曰,知道。
政院啓曰,卽者中樞府錄事來言,判府事李畬,情迹不安,出往往十里云。係是大臣去就,敢啓。傳曰,知道。
備忘記,日昨批諭,不過明示予意之堅定,及爲世道憂歎之意而已。於卿別無難安之端,而今聞卿,出往城外云,誠非始慮之所及,不覺愕然如失左右手也。向來兩大臣出郊,固已太過,將欲次第見還矣。卿又何去就之自輕?益用愕然,無以爲喩。卿其須體至意,安心入來事。卽遣史官傳諭于李判府事。以上朝報
上在昌德宮。停常參·經筵。
大殿,政院·玉堂·二品以上·六曹·大司諫問安。答曰,知道。
中殿·世子宮,藥房·政院·玉堂·二品以上·六曹·大司諫問安。答曰,知道。
嬪宮,藥房·政院·玉堂問安。答曰,知道。
藥房啓曰,伏聞夜間,聖候熏熱,困惱·飽滿,膈間亦不淸利,寢睡不得安穩云,伏未審朝來,熏熱·困惱及腹部飽滿,膈間不淸利之候,其已減歇乎?昨因口淡特甚,夕水刺不得進御,夜間亦未少減,卽今加減,何如?腹部以下浮氣,脚部牽引,亦無所減乎?今日受灸時刻,依前定以午初乎?臣等不勝終宵憂煎,敢此問安,竝爲仰稟。答曰,知道。朝來熏熱已歇,而困惱往來,腹部飽滿,膈間不淸利之候,比夜有減。口淡特甚,姑無所減,而腹部以下浮氣,脚部牽引,與昨無異。受灸,今日則姑停,宜矣。
假注書尹彬書啓,臣承命馳往于興仁門外往十里,傳諭于判府事李畬所住處,則以爲,臣徒信古義,冒申蕘說,伏承聖批,辭旨嚴峻,不賜開納,責諸臣以群起和應,眩亂是非臣之妄言瀆陳,爲罪難逭。奉讀惶隕,萬死靡容,而聖度寬涵,旣不直加譴斥,當此聖患有加,廷臣起居之日,區區犬馬之情,不敢遽離城闕,悚懍徊徨,莫知所出。繼見玉堂兩臣之疏,譏詆深至,至以恐動爲言,是謂臣箚,出於用意熒惑之計也,臣衷情抑鬱,旣無以仰暴於天日之下,論思公議之地,見罪旣深,實難自容於京輦之下,不得不冒出國門,祗竢誅罰,而姑住近村,以爲承聞聖候之地。誠不自意,綸音特下,史官踵臨,十行諄懇,諭以別無難安之端,令臣安心入來,無狀賤臣,重犯時諱,罪戾層積,而何以辱聖明眷顧至此,伏地嗚咽,不覺涕淚之被面也。臣之情迹,決難冒昧復進,則亦宜以文字仰陳危縮之忱,而又伏聞,臣出城之後,臺官有論罪之章,方留喉司,雖未知遣辭之如何,而抗顔陳暴,亦有所不敢,席藁震越,惟鈇鉞是竢云矣,敢啓。傳曰,知道。
副應敎申思喆上疏。大槪,臣於頃日,得聞母病之重,陳章徑出,竢得少間,昨始來伏私次,而臣於校理李眞儒之疏,難冒之端,非止一二,玆陳危迫之懇,憂慨之忱。乞賜明察,仍許鐫斥事。以國忌留政院。
大殿·中殿·世子宮·嬪宮,藥房·政院夕問安。答曰,知道。
副提學柳鳳輝,應敎鄭栻,罷職傳旨。傳曰,只推勿罷。以上朝報
上在昌德宮。停常參·經筵。
大殿,政院·二品以上·六曹問安。答曰,知道。
中殿·世子宮,藥房·政院·二品以上·六曹問安。答曰,知道。
嬪宮,藥房·政院問安。答曰,知道。
藥房啓曰,伏聞夜間,聖候熏熱煩轉,困惱呻吟·飽滿,膈間頗不淸利,寢睡不寧云,伏未審朝來,熏熱·困惱及腹部飽滿,膈間不淸利之氣,其已減歇乎?口淡特甚之候,已至多日,卽今抑有少減之勢乎?腹部以下浮氣,脚部牽引,加減,何如?今日受灸,以拘忌姑停,而臣等與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。朝來熏熱未已,困惱頗甚,而腹部飽滿,膈間不淸利之氣,比夜有減,口淡特甚之候,姑無所減,腹部以下浮氣,脚部牽引,與昨一樣矣。勿爲入診。
判尹閔鎭厚,掌令黃爾章,初度呈辭。入啓。給由。
副提學柳鳳輝,應敎鄭栻,牌不進。只推勿罷。
府前啓,請趙尙健遠竄事。新啓,壬辰科獄,事端有二,其一則闕門開閉事也,其二則擧子家歷抵事也。蓋門開是實,則當爲科事不嚴之歸,歷抵是實,則難免科場用情之科,而及至金吾·秋曹究覈之後,其所以處之者,猶不律以用情,而議其不嚴,其所謂參酌者,終至於無所着落,若只如此而已,則初何必費力行査爲也?此不過自知其所成之案,必不免見非於公議,姑欲以此爲罪,試官累科名之計,噫嘻亦痛矣。夫闕門高大,臨壓通衢,況在開場之日,人士駢闐,其所開閉,何難見知,而作證之人,或變辭可疑,而掩置不覈,守門之士,或據實自明,而威脅取款,其所行査,固已不厭於人心,而至於歷抵事,則旣自該曹,再次勘奏,而違端不一,實狀多幻,則宜聖明之無以下燭其眞僞之分,而傔從杖斃,何求而不得,輿儓之賤,亦莫不嗟冤,雖以向來大臣箚辭而觀之,可知其公議之所在矣。噫,匹婦含怨,五月飛霜,思所以申其枉而雪其冤者,卽聖朝仁政之所當先者也。況曾在命婦之外者,血泣哀號於九閽之下,如無至冤極痛,必不至此?故判書李墪之妻,當直上言十二條件,不可不更加査決,請命金吾·秋曹,更將闕門開閉,歷抵擧子家,兩款事,卽爲明査處之。答曰,不允。
前啓,鄭澔遠竄事,停啓。
大殿·中殿·世子宮·嬪宮,藥房·政院夕問安。答曰,知道。
藥房口傳啓曰,今朝問安之批,熏熱未已,困惱頗甚,口淡特甚之候,姑無少減爲敎,而午水刺,連日未有進御,臣等不勝悶慮之至,晩後諸症,加減,何如?傳曰,困惱頗甚之候稍減,而熏熱未已,口淡特甚,一樣矣。
持平趙翼命,留院上疏,入啓。答曰,省疏具悉。金判府事箚辭·疏語,俱甚未安,命官時事,言亦糢糊,殊不白直矣。李判府事再箚,所論失當,而大臣事體,與他自別,則但當不用其言而已也。金純行·尹得和之詬辱先正,實爲駭異,竝施停擧之罰焉。爾其勿辭,從速察職。
京畿監司書目,果川呈,以修撰李眞儒,辭職上疏上送事。啓。答曰,省疏具悉。爾之疏論,所執正矣。意外詬詆何足爲嫌?爾其勿辭,從速上來察職。
副應敎申思喆,留院上疏,入啓。答曰,省疏具悉。今玆疏辭,蓋發怒於儒臣之言,而辭氣太欠和平,侵斥政曹及柳鳳輝等兩臣,不遺餘力,而樂禍死黨,黷貨無厭,引進黨與,假手排擊等語,尤極無倫。洪啓迪之疏,造意危險,則請罪之論,深得臺體,而又謂之報復,似此論議,本不欲觀也,爾其勿辭察職。
二更二點,藥房口傳啓曰,入侍醫官,先爲出來,伏聞上候困惱,一向頗甚,膈間嘈雜云,臣等不勝驚慮之至,來詣閤門外,與未入侍醫官,卽爲入診,何如?傳曰,依爲之。以上朝報
修撰李眞儒疏曰,伏以臣,猥陳一疏,略附憂慨之忱,狂妄之言,多觸時諱,衆怒群猜,固不可言,而靜攝之中,罪深瀆擾,不意便殿賜對,出於夢寐之外,十載離違,重近耿光,方寸欣幸,榮耀已極,而況天顔溫粹,酬答如響。凡所以扶正抑邪之道,不待臣一二談,而處分正當,擧措光明,臣拜手稽首,欽仰我聖上尊賢衛道之誠意,實出尋常萬萬,斯文之幸,孰大於是?其他疏中所陳,一一開納,至有嘉奬之敎,如臣賤陋,何以得此於君父?感激殊渥,不知死所。且臣控免本職爲太過,諭之以從速察職,此尤曠絶之恩數,不敢越分,祈免於前席,泯默退出,而臣之守株之見,終不敢以聖敎之勤摯,有所變改,不得不迸出禁門,積逋召命,至今思之,惶隕靡容。念臣近日所遭人言,或啓或疏,愈出愈甚,前後拳踢,迭起交攻,以臣瑣力,實無以抵當,而亦何可終始無辯,以自阻於天日之下乎?獻納申靖夏之疏唱之前,滿紙臚列,無非噴薄凌藉,臣誠駭惋,繼之以一笑也。臣登朝十年,未嘗一日廁跡於三司之列,一言半辭,曾無論及朝議者,則其所謂背公死黨,本來伎倆云者,何爲而發也?所可痛者,聖敎中父師輕重之說,乃敢對着於今日兪相基之疏,顯示侮弄先正之意,夫以共編之書,謂之共編,有何貽辱於相基之祖,而乃謂之爲祖而受罪,眞可謂求說不得也。噫,士論分歧之初,一隊名士之持淸議扶正論者,其人今可歷指,靖夏,亦豈不知,而勇於阿附,不能却顧,今日醜詆之言,反出於前日尊慕之家,誠亦世道之變也。所謂儒賢文字,事體自別,而敢請毁去,極其放縱云者,尤不滿一哂也。噫,尙夏之文,自是醜正之一詖辭,則毁去之請,今亦晩矣。殿下之所以火其書者,蓋出於闢邪說之意,而第殿下所以處尙夏者,失之太寬,自內付燼之擧,微而不著,好樣待之敎,姑示涵容,如靖夏之輩,妄恃平日,視遇尙夏之稍異,乃敢以厭薄之云,不亦過乎之敎,歸之於不誠,其亦無嚴矣。鄭澔·趙尙健之黜罷薄罰,未足以懲毒正之罪,臣之援據庚寅投畀之典者,蓋出於嚴懲勵之意,而今靖夏,乃以欲望大進退之說,作爲脅持之欛柄,不覺自家意思,係着於進退之歸,此等鄙悖之言,何足辨也?藥院之阻搪疏章,以靖夏死黨之心,猶不敢專掩其非,乃謂之未及周思,則雖欲强爲之分疏,其可得乎?銓地注擬,靖夏亦以爲,固難厭服於傍觀者之心,則其錮塞異己,廣樹私黨,不恤人言,縱恣無忌者,謂之濁亂朝廷,臣未知其過語也。語涉銓曹,輒以傾奪爲嫌,莫敢矯非,則假使權奸秉銓,壞弄政柄,有大於此者,其將一任所爲,默無一言乎?今靖夏,隱然歸臣於傾奪之科,欲爲譏切之好題目,而不自知趨附權要,挺身營護之爲可羞,稍知自好者,固如是乎?至於持平金取魯啓辭,則一襲靖夏之言,不顧事理之如何,徒自取快詬辱,臣雖疲劣,羞與之駁辨,而第臣之所論,皆有指據,無可爲罪,故今乃抛却本事,生出先怨·親誼·嫌礙等三件說,吹瘢洗痕,費力粧撰,以爲眩惑天聽之計,而益可見其言之破綻也。尙夏之父格,曾有臣祖亞銓遞差之啓,其所謂嫌端者,蓋指此也,而彼此,初無同朝回避之事,則顧臣所言,係是斯文大是非,士林公共之論,有非私好惡之所可容議,而今乃謂之先怨,驅臣於逞憾之科者,不亦窘遁之甚者乎?若乃論罪至親云者,臣之內弟洪錫輔,曾參堂箚,故作此抑勒之言,而以臣疏文勢觀之,則元不提論於玉堂,只言兩司合辭收還之爲無嚴,而至於一倂投畀云者,自有上項指名之人,兩司之官,亦不必替當,況臣一言半辭,曾不延及於玉堂者乎?且臣筵奏中,以政院覆逆及堂箚陳啓之語,猶有所顧藉爲言,臣之本意,此可見矣,而今乃巧作辭說於疏語之外,一以爲交構骨肉之計,一以爲操切臣身之柄,其爲計,巧且慘矣。臣於眞伋之拔榜,本不干涉於試官,則與李墪·吳遂元事,自是別件,雖謂之皮肉不干,可也,在臣,有何嫌避之端乎?況臣疏語及筵奏,只請其更爲明査而已,則所言者公也,而靖夏·取魯之如得奇貨,脅勒爲說者,良可笑也。考官緘問一款,蓋欲覈李墪合考之參不參,以辨其用情與否,則其關係不輕,而重臣,嘗聞大臣自科獄始發之初,力言李墪不參合考之狀,搢紳及大臣一家之人,親聽而傳之者,亦非一二,則大臣所見之明的,槪可知矣。大臣,旣心知其事狀,則一疏陳白,雖在緘問之前,固無不可,原任大臣之箚,旣以主試大臣爲證,而及今緘對歧貳,至有置之之敎,則大臣之終不可不言,益決矣,而諉以出場,不復提論者,抑何意耶?大臣則必欲不言,而臣則必欲引發之,宜大臣之不平於臣也。今其箚中所言之與平日所言於知舊者,同與不同,非臣所敢知者,而大臣告君之辭,果能內省而無愧,則臣何必質言於今日也?先正臣尹宣擧墓文辱說之有無及父師輕重之說,非臣疏所嘗言,亦非前席下詢之事,則今大臣,忽地攙及於對臣之疏,有所云云,抑何故也?大臣,以臣之去先正之稱於故相臣宋時烈,爲臣一案,夫先正,自是尊之之辭,非使人外假而强爲之辭,則今以此望於臣者,不亦太疎乎?況近日不悅於先正臣尹拯者,不惟不加以先正之號,公肆醜辱,無復顧藉,而不以爲怪,乃反獨責於臣者,何也?閔鎭遠·李晩堅疏,首尾張皇,旨意胡亂,不分是非,惟以醜辱先正爲能事,固不足多辯,第其抛却本事,是非於一邊云者,尤不成說。如鎭遠·晩堅等,尙能粧撰杜辭,曲成義理,以售眩亂之計,使臣必欲痛辨是非,條列事實,則臣雖拙訥,此等易言之義理,何患無辭,而聖明,旣已洞悉無餘,門生士林之疏,次第將上,臣之所可言者,只是大體而已,不顧疊牀,多費葛藤,有若兩造就訟者然,臣之所竊恥也。父師輕重,前後聖敎,昭如日星,正所謂天下之爲父子者定矣。尙夏,若以聖敎,爲有乖於義理,則直諫明辨,夫誰曰不可,而乃敢以人心晦塞等語,登諸章奏,少有嚴畏之心,安敢乃爾?其言之悖倫如此,而欲人之無言,其亦難矣。噫,以臣觀之,則構先正於黨鑴釀禍之科者,眞所謂嫁禍士林,而今乃以此等題目,加之於臣身,不幾於諺所謂我歌爾唱者乎?館學儒生金純行·尹得和等疏語,肆口噴罵,殆同當街惡少之口業,則固不足與此輩,較挈長短,而其所謂遯菴說話,及提川時親聞云云,彼旣歸臣於誣罔之科,臣安得默然而已乎?蓋遯院當日之會,宋時烈,有以集解云云之論,此說盛傳於儕友之間,拯之從弟前縣監掄,以八十老人,能說古事,自湖中來者,多有傳言於臣者,不啻明白,至於鄭瀁參會之說,臣又親聞於待敎尹惠敎,則其言自有來歷,元非臣白地杜撰之語也。所謂在堤川時,親聞云者,非臣奏對之實狀,未知覓見何樣訛誤之筵說,而告君之辭,如是不審也,臣之自堤解歸,在於癸巳秋,源流事端,時未及傳於世。況尙夏之與鄭洊,酬酌集解之說,在於甲午,則臣在堤時,雖欲聞於洊,其可得乎?臣之所達,以爲臣在堤川時,與洊相熟,曩者親聞於洊,則洊答如此云云,其非在堤時所聞,據此可知,捨近日親聞之實狀,遠引堤川時所聞,果何益於此事也?所聞之事旣實,則所聞之地,雖或錯書於記事之際,此豈臣所知,而至以誣達,爲持臣之計耶?且臣於前冬,偶以集解事,書問於洊,則其答書曰,鄙家果有集解五卷,而不知某賢所撰,昨年往黃江,以其冊中綱目分排者,奉稟,欲知其某賢所撰,則答以此乃源流也,早晩可投示也。其後今年夏,遂翁,取去冊子,因送林川矣,兪主簿之上京也,洊卽往參,尋問集解所由,則答言在吾家者,無一字加減云矣。今乃援以爲證,故又往見,問以援證曲折,則答以此是初本之謄出者云云,而書末又曰,其謄出時,年月及自何處來,洊皆不知矣。遂翁,卽尙夏自號之云,林川,卽相基所居之地,而主簿,乃相基之職也,尙夏之與相基,和應幻弄之狀,於此亦可驗矣。臣非不知書尺之爲尤可證信,而書問之後,又有與洊相對酬酢之事,所言與書辭,少無差異,則臣之捨書辭而擧親聞,理勢固然,以此歸之虛妄,其果成說乎?貽書記事者,請改筵說云云,益可笑也。入侍注書,簡問擧條於奏事之人,則據實刪改以答,自是例規,日昨入侍注書簡問中,自遯院說話,至無一字加減云云,皆以臣聞於鄭洊者錄之,臣之所言則兩端,而記事則全不分界,此臣之所以往復歸正者也。今者此輩,求說不得,乃反以訛誤之筵說,構成臣罪,前席所陳,聖明想或記有,則臣何敢誣也?且所謂集解,卽源流初本云者,專出於祖述尙夏之餘論,而其言都不成說,臣請略辨之,尙夏之疏曰,自幼出入於兪棨之門,習聞家禮源流,源流,是其謫居林川時所編,又曰,故進善鄭瀁家,有家禮祝,必是當時所謄出者,又曰,棨蒙放後,移居錦山,與尹宣擧,對門而住,中本之寫,實在此時,其意蓋曰,棨,曾有獨編之集解,山泉互寫,乃其中本,而改名源流者也。宣擧所撰棨行狀,以爲丁丑,編配于林川,撰麗史提綱,越三年蒙宥,而至辛巳,移居錦峽,構山泉齋,編家禮源流,今以源流,爲林川所撰,抑何所據?若曰林川之本,不免疎略,而錦峽對牀之日,始克完備,則今瀁之孫,洊家所藏之本,何以與錦峽之本,無所異同?若無一字加減之說,實是洊之親聞於相基,而傳於臣者,則此固可疑之甚者也。若曰山泉互寫之前,已有棨所獨編之草本,爲瀁所傳寫,則所謂獨編之草本,宜在於相基之家,今方藏在何所耶?況相基,以源流一事,書尺往復,不啻十數,而集解二字,略不提說,今過二年,突然說出,人孰信之?尙夏疏中,必是當時云者,臆度之辭也。未知何時改名云者,全昧之語也,自幼出入,習聞玆事之言,尙如是乎?尙夏平日,自托以山林讀書之人,而告君之辭,尙且如此,則如純行輩,傳法沙門者,固何足責也?尙夏所撰墓文一款,初出於李世庚之疏,臣之所嘗知也。臣之筵奏,以爲權尙夏所撰宋時烈碑文事,渠輩,每以推而上之朝廷爲非,而其所謂尹拯與鑴黨交煽,構殺宋時烈之說,極爲無據云云,則顧何嘗以渠輩之推上朝廷爲言,故此等易知之事,尙復誣訐云者,正是此輩自反處。噫,一自變出斯文,醜辱先正之言,罔有紀極,上自大臣·宰臣,以至三司章甫之疏,鎭日堆積於公本,煩聒於聖聰,誠有不忍聞者,而門生及士林之疏,旣皆見阻於藥院,至於言議之地,則無一人廁迹於其間,故此輩之氣焰薰天,光芒閃鑠,自以爲,人不敢犯其鋒,而見臣之草草一疏,衆嗔群咻,咆哮狺狺,視若天地間一大異事,必欲箝一世之口,蔽四聰之明,威勢所壓,其亦可畏也。原任大臣之箚及趙泰來·李觀命之疏,亦豈無可辨者,而許多自明之章,臣何必一一追辨,以傷事體也?昨又伏見前副校理洪啓迪之疏,語意陰慘回譎,一則曰患得爭奪,一則曰巧中投合,至以臣前席奏對之辭,或比於街談,或謂之肆然,末乃驅一代士類於己巳戕賢之黨,顯有嫁禍士林之意,與權尙夏所撰碑文中,交煽釀禍之說,同一圈套。噫,人之悖惡無倫,胡至於此?第其首尾粧撰,欲售其熒惑之計者,觸處破綻,手脚盡露,聖鑑業已照燭無餘,洞辨其邪正黑白之分,則臣又何言哉?臣於臺啓旣停之後,宜不容至今默然,而彼旣憑藉臺地而爲爲言,陳疏爭辨,有所未安,尋單見遞,來伏松楸之下,不意彈墨未乾,除命又降,馹召之恩,儼辱於蓬蓽。在臣分義,固當卽日趨承之不暇,而第臣所受僇辱,實是搢紳之所罕有,固不敢以其言之有所悖理自恕,況臣今日所叨之職,是臣自劃之地,尤何敢冒昧承當,重自陷於忘廉喪恥之科哉?玆敢瀝盡肝血,封章縣道,仰瀆於宸聽之下,盈盈一帶,終不敢渡,聖恩天大,臣罪山積。伏乞聖明,察臣窮蹙之情,憐臣哀籲之辭,亟削臣職,不勝幸甚。疏批見上
持平趙翼命疏曰,伏以臣於乞免之章,不缺父子,天屬不可離也,師生,以義合者也,義可絶則絶之,故師非不重,而有時乎爲輕。我東名賢,亦有以規諷之不入,未免遂貳於師門者,況乎有僇親之大故,而義在當絶,則不可以一名師生,而終守事一之義,此聖明所以深察先正處義之得正,而戊寅之敎,炳如日星,暗符於周官禮經之義,而永爲百世不易之定論者也。今之言者,豈不知天屬之重於師生,而急於醜正,乃爲此顚倒輕重之論,苟引師道之重,推而至於莫可尙之地,而若其父子之倫,都閣一邊,此豈非世道之一大變耶?前大司憲權尙夏,徒懷師門修隙之計,始開時輩醜正之蹊,己巳黨人之禍,謂之先正之釀成,源流共編之書,謂之先正之攘取,乃以此萬萬不近似之說,勒造罪案,或刊諸金石,或弁之書卷,自爲一邊之唱首,將成斯文之禍胎,此堂箚所以請罪,而聖明所以處分者也。此路一啓,和者寔繁,年少浮薄之輩,固不足責,而爲大臣者,尤有甚焉,臣於判府事金昌集之箚,竊不勝慨惋之至。噫,周官禮經,豈非聖賢之言,而乃敢曰,從古聖賢,未聞有輕重之說,臆斷而質言之,以右醜正之論,至於强聖上而證引經傳,敦逼不已,其意以爲,此必經傳所無,仍欲藉其無而取必於上,以爲脅一世之資,其亦無嚴之甚矣。抑有訝惑者,其戊辰對館儒之疏曰,父師輕重之倫,臣父亦豈不知?又曰豈欲使師生之義,重於父子之倫哉?況其筵奏之時,猶以其所遭不幸,非如無端背師者比,故終歸之於見識不明,亦可謂委曲寬恕,而不迫切矣,曷嘗不量父師之輕重,不問情事之如何,而直加背師之罪,敺之於罔測之科,如儒生等所言哉云云?以此觀之,其家庭之意,自己之見,未嘗全昧乎輕重之分,而今乃以未聞有輕重之說,肆然箚陳,有若曾無是說者然,年非耄期,豈如師丹之善忘前事哉?直以今日時宜,不可膠守前說故也,其言之乖謬變幻,胡至此極?至於判府事李畬之箚,則其措意遣辭,大有機權,始以父師,固有輕重,五倫不列師生等語,遊辭婉說,故爲衷平之論,有若寬先正一分地,而漸次操切,一節深於一節,其所緊束堅持,實有深於虛喝斥罵之言,故先正門生崔錫文等,旣已逐節辨破,臣不欲更贅,而至其再箚,則全露本色,索性詆辱,乃以規切一書,比之於鍛鍊之獄吏,告君之辭,何若是不擇也?玉堂箚論,所執旣正,實出於爲賢申誣之意,而至以泉壤鉤黨等語,恐動脅持,有若將起士禍者然,何大臣平當之論,臆逆人若此之深耶?處大臣之地,而佐朋比之勢,事機之迫,輒作孤注,殿下,將倚此一二大臣,而欲以調停歧論,坐鎭雅俗,其可得乎?至於今番考官,緘問命下之後,判府事金昌集,以主試大臣,所當直據所見,登時箚陳,而反幸緘問之不及其身,默默坐視,不爲一言別白。及至諸緘畢到,所陳各異,一則曰,李塾不參合考,一則曰,李墪參考分明,或以爲李彦綱,不請自進,彦綱自明之疏,則以爲因請進去,其所爲說,莫不歸重於命官,以爲左證,則大臣雖欲不言,勢不可已,而猶且堅噤牢緘者,必有其故,蓋以據實直陳,則有大害於時輩,欲改本實,則已墜言於同朝,故當言不言,拖引至今。及至儒臣疏逼之後,始乃黽勉上箚,而呑棗窘遁,全不成說,有曰事已出場,不必追言,雖使有言,實無獨出諸臣所言之外者,而亦無益於定甲乙之實。噫,聖上,旣以諸緘各異,無以覈得爲敎,則甲是乙非,尙在未分之中,元不曾有出場之事,而今乃諉之事過,不爲一言,噫,墪之參不參,彦綱之請不請,旣是自己之所親見,而所自爲者,則未知有甚大段妨礙,而終不爲聖上分別言之,一解疑鬱,而必欲仍置暗䵢之地,而偶作未了之案耶?又曰,合考之初,墪亦入來,中間有以提學不在,宜招來同參爲言者,臣始覺其出去,招來云,而不言某時出去,某時招來,及招來後,同參立落與否,其所爲說,尤極囫圇。蓋欲挽墪而入於參考之中,則實有難於白地誣捏,如欲明言其不參,則恐得罪於當路諸人,故缺隱然欲置於參不參之間,不憚下負心而上負君,其爲不忠不直,孰有大於此?嗚呼,人主之所賴以聞公平之論,杜欺蔽之路者,專在於大臣,而殿下今日之大臣,乃反排正論而右邪說,庇私黨蔽主聰,忍負我聖上信遇之意,其誣賢欺君之狀,惡可掩乎?又伏惟念,近日毒正之徒,皆已略施郵罰,而疏儒金純行·尹得和等,詬辱先正,實是三十年來,未有之變怪,論其罪犯,合施譴罰之典,而朝家,尙未有處分,臣竊訝惑焉。缺。疏批見上以上出燼餘
上在昌德宮。停常參·經筵。
大殿,政院·二品以上·六曹·大司諫問安。答曰,知道。
中殿·世子宮,藥房·政院·二品以上·六曹·大司諫問安。答曰,知道。
嬪宮,藥房·政院問安。答曰,知道。
藥房啓曰,伏聞夜間,聖候熏熱往來,困惱呻吟,飽滿,膈間亦不淸利,寢睡不寧云,伏未審朝來,熏熱·困惱及腹部飽滿,膈間不淸利之氣,其已減歇乎?口淡特甚之候,卽今加減,何如?昨夜虛暈嘈雜之氣,鎭定後,其不更發乎?腹部以下浮氣,脚部牽引,亦無加減乎?今日受灸,當爲稟定,而夜間症候如此,似當仍前姑停,而臣等,不可不與諸醫入診,詳察症候,議定當進之藥,不勝一倍煼煎之至,敢此問安,竝爲仰稟。答曰,知道。朝來熏熱已歇,而困惱特甚,腹部飽滿,膈間不淸利之氣,比夜有減,口淡特甚之候一樣,而腹部以下浮氣,脚部牽引,亦無加減,虛暈嘈雜之氣,夜間鎭定之後,姑無差減之勢。蔘茶加進一貼,宜矣。受灸姑停,勿爲入診。
掌令黃爾章再度呈辭。入啓。加給由。
戶曹啓曰,卽接廣興倉所報,來閏三月朔頒料次,倉官進去于判府事李畬往十里所住處,及判府事李頣命新村所住處,請受祿牌,則皆以爲,方在出城竢罪中,不敢受廩,祿牌不爲出給,而係是大臣祿俸,何以爲之?敢稟。傳曰,竝令倉官輸送。
藥房口傳啓曰,蔘茶加進事,命下矣。臣等與儒川君濎及諸御醫等,反復商議,則皆以爲,今日則加進爲宜云。一貼五錢重,煎入之意,敢啓。傳曰,知道。
府前啓,請趙尙健遠竄事。壬辰科獄,事端有二,其一則闕門開閉事也。二則擧子家歷抵事也。蓋原初鉤覈之欲實其門開者,要爲科事不嚴之證,欲實歷抵者,冀成考官用情之罪,及至末梢勘斷,猶不能律以用情,而歸之不嚴,其所謂參酌者,終至於無所着落,若只如此而已,則初何必費力行査爲也?此不過自知其所成之案,必不免見非公議,姑欲以此爲罪試官累科名之計,噫嘻亦痛矣。夫闕門高大,臨壓通衢,況在開場之日,人士駢闐,其所開閉,何難見知,而作證之人,或變辭可疑,而掩置不覈,守門之士,或據實自明,而威脅取款,其所行査,固已不厭於人心,而至於歷抵事,則旣自該曹,再次勘奏,而違端不一,實狀多幻,證參旣出於仇怨之家,則難保其所誣,傔從徑斃於酷杖之下,則何求而不得?況形貌劃出之計,極其巧慘,而按治只在於枝葉,禮講年月之對,初旣違錯,而訊問不及彭叟,此所以上自搢紳,下至輿儓,莫不憤惋而嗟冤者也,雖以向來大臣箚語而觀之,亦可知公議之所在矣。頃者故判書李墪妻,當直上言十二條件,脈絡根因,明有可據,不可以被罪家,自明之言而置之,待命婦安氏,上言十二條,今日該府·該曹,更爲明査闕門開閉一款,亦令同爲更覈處之。措語略改新啓,斯文不幸,變怪層生,源流之序一出,毒正之言肆行,誣辱先正,罔有紀極,人心之陷溺,世道之乖亂,莫此爲甚。當此恢張淸議,扶正抑邪之日,凡在執法之任者,固當登時嚴斥,以正厥罪,近來臺閣之上,風稜消沮,論議苟且,如權尙夏之倡爲悖說,汨亂是非者,置而不論,鄭澔·閔鎭遠,不過附麗尙夏者,而迭相請譴,此可謂取輕捨重,首末倒置者,原初憲啓之首發也。不審輕重,終至當論不論之失,諫臣繼發之論,不免效尤之歸,聲罪待勘之典,獨不及於作俑誣賢之人,逡巡推諉,延拖累日,卒令玉堂,陳箚勘罪,倘非堂箚,幾乎是非不明,公議未伸,其爲臺地之羞,果如何哉?物情俱憤,士論愈激,其在規責之道,不可置之。請掌令黃爾章,獻納朴熙晉,竝命遞差。答曰,依啓。
副提學柳鳳輝,應敎鄭栻,牌不進。只推勿罷。
副應敎申思喆,牌不進。依承傳罷職。
大殿·中殿·世子宮·嬪宮,藥房·政院夕問安。答曰,知道。
藥房口傳啓曰,以困惱·口淡特甚,虛暈嘈雜之氣,姑無益減爲敎,朝水刺,尙未進御,臣等不勝悶慮之至,晩後諸症候,加減,何如?傳曰,困惱·口淡,虛暈嘈雜等症,與朝一樣矣。
正言宋眞明啓曰,臣新入臺地,一味巽軟,其負職責,多矣。適見有詆辱先正,壞亂朝廷之疏,事在目前,不容含默,敢以草草一啓,略效相規之義,獲蒙遄賜頷可,而公議猶病其律輕矣。伏見副應敎申思喆之疏,狂噴亂嚷,意色忙慌,精神所注,都在於打盡銓地·三司,蓋與洪啓迪,一串貫成,而其脅持臣身,則曰公肆報復,若是之速,臣於此,誠不覺發一笑也。啓迪,於昨年,果爲聯參於論罷臣兄,臣成明之箚,而此何至爲必報之讐乎?設令此事,足爲嫌怨之端,以直報怨,固是先聖之所許,而況臣初無怨怒欲報之意耶?噫,啓迪,疏語絶悖,用意不正,論其罪狀,在所必劾,身居臺席,見拘於區區細故,曲引巧避,不敢開口,寧有是理哉?縱臣不言,他人必論之,其可輒謂之報復乎?被斥自列,而汲汲以排擊爲事,臣恐縱恣無忌憚之目,在己而不在他也。雖然,臣旣被其斥,不容晏然仍冒,昨緣日暮,今始來避,所失尤大,請命遞斥臣職。答曰,勿辭,退待物論。
持平趙翼命啓曰,臣猥以無似,忝居言地,敢將草草數語,附陳辭疏之末,以效一日之責矣。及承聖批,幸蒙一一捧納,臣誠感惶欽歎,有以見我聖上翕受之聖德也。第臣伏見副應敎申思喆之疏,提臣論劾申靖夏事,費辭營救,詬辱臣備至,臣於是,竊不勝訝惑駭惋之至。噫,士夫言行方觀本末,末路風習,最惡反復,而世變層生,時勢驅人,苟利所在,雖忘先背本,亦且甘心,此實士君子之所深恥,而大有關於風敎者也,臣首論靖夏者,蓋爲是懼也。夫靖夏,向年所參之疏,臚列故相臣宋時烈,平生過釁,不啻狼藉,靖夏之於故相臣,苟有一分顧藉之心,雖係爲先伸辨之擧,必不肯與之合辭聯名,而曾不崖異,爛熳同參,其兄聖夏之被劾於時輩。頃歲靖夏之見枳於淸途者,皆以參此疏故耳,顧今靖夏之尊慕而推服之者,卽前所攻斥之人,奬詡而救解之者,卽前所辱先之人,則其前後言議之判異,末梢處義之無據,莫此爲甚,此其所以見棄於公議者也。今思喆,汲汲投疏,恣意營救,以爲靖夏之疏,不干涉於前事,而以臣爲覓罪於無形之地,噫嘻,此何言也?始焉攻斥,終乃尊慕之,昔之受辱,而今乃救解之,以此觀之,靖夏之所爲,果不干涉於前事,而臣之罪靖夏者,亦從無形中覓出耶?其亦不成說之甚矣。至於改律一款,尤可見吹覓捃摭,艱難爲說,誠不滿一哂,臣之當初,擬以削版者,蓋出於礪薄俗敦世敎之意,而第論人之道,貴在寬平,故臣果十分斟量,未及勘以削奪矣。初啓未正書之前,或有律名之高下,文字之竄改者,則簡通往復,自是流來之舊例,元非今日創有之事,思喆,非不知此,而乃以顚倒壞損等語,抑勒至此,臣固不欲與之多辨。臣之所尤惡者,思喆,亦一附麗時議之人,而與靖夏同其臭味,故曲爲此掩護營救之計,此所謂兔死而狐悲者,吁亦可羞也。雖然,臣旣被其無限醜詆,決不可一刻仍冒於臺次,請命遞斥臣職。答曰,勿辭,退待物論。
吏曹啓曰,臺諫有闕,政事,取稟。傳曰,明日爲之。
以政院啓辭,副提學柳鳳輝,應敎鄭栻,牌招察任事,傳曰,依啓。申思喆之疏辭,全出於傾軋之計,大抵與洪啓迪之疏,一般也。日昨柳鳳輝等疏批,業已開釋,則不宜過自引嫌,勿復撕捱,卽出察任,可也。
人定時,藥房口傳啓曰,卽伏聞入侍醫官來傳之言,則聖候熏熱未已,困惱頗甚,口淡特甚之候,一樣無減,腹部飽滿,膈間不淸利之候,比昨有加,嘈雜虛暈之氣,少減後,尙未止歇云,臣等益不勝悶迫之至,俄間諸症候,加減,何如?傳曰,熏熱差勝,其他諸症,一樣矣。以上朝報
禁衛營啓曰,來五月當,全羅·慶尙兩道軍兵,當爲連續上番,而自五月至七月,係是農月,依事目,十番全羅道右部後司五哨,則五月一朔立番,十一番慶尙道後部前司五哨,則六月一朔立番。左司五哨,則七月一朔立番,而當其番次,每於前月二十五日,京中逢點,十三番·十四番·十五番,海西別驍衛,一體調送,逐朔立番之意,三道監·兵使處,預爲知委,何如?傳曰,允。禁營謄錄
宣惠廳啓曰,兩南所封三月令,宗廟·永昭殿·敬寧殿薦新蕨菜,例於三月內封進矣,今年節早,未及産出,限內不得封進之意,敢啓。傳曰,知道。宣惠廳謄錄
上在昌德宮。停常參·經筵。
下直,鐵山府使許樑,慶源府使朴世挺,神光僉使金夢翼。
大殿,政院·玉堂·二品以上·六曹·大司諫問安。答曰,知道。
中殿·世子宮,藥房·政院·玉堂·二品以上·六曹·大司諫問安。答曰,知道。
嬪宮,藥房·政院問安。答曰,知道。
藥房啓曰,伏聞夜間,聖候熏熱煩轉,困惱呻吟飽滿,膈間亦不淸利,寢睡不寧云,伏未審朝來,熏熱困惱及腹部飽滿,膈間不淸利之候,其已減歇,而口淡特甚,虛暈嘈雜之氣,抑有差減之勢乎?腹部以下浮氣,脚部牽引,加減何如?卽今添加之症候,彌日無減,誠爲切悶,趁時議定當劑,尤不可已,今日臣等,與諸醫趁早入診,詳察症候宜當,不勝終宵煼煎之至,敢此問安,竝爲仰稟。答曰,知道。朝來熏熱困惱頗甚,而腹部飽滿,膈間不淸利之氣,比夜有減,口淡特甚之候,少無所減,虛暈嘈雜之氣,尙未差減,而腹部以下浮氣,脚部牽引,一樣矣。口淡如此,湯劑有難强進,姑勿議藥,亦勿入診。
判尹閔鎭厚再度呈辭。入啓。加給由。
刑曹參判李壄初度呈辭。入啓。給由。
戶曹啓曰,判府事李畬·李頤命,來閏三月頒料,依傳敎,竝令倉官輸送矣。已接廣興倉所報,則判府事李畬以爲,釁負甚重,時議峻激,方退出城外,以竢誅譴,不敢冒受廩祿,恩命之下,不得祗承,不勝惶恐。判府事李頤命以爲,身在城外,廩祿不敢祗受,不得仰承恩命,不勝惶恐,祿俸俱不領受,何以爲之?敢稟。傳曰,竝令倉官,更爲輸送。
政院啓曰,卽者,吏曹來言,今日爲政事,命下,而判書尹德駿在外,參判未差,參議李㙫,情勢難安,不得開政云,參議李㙫,牌招開政,何如?傳曰,允。
吏曹參議李㙫牌不進,罷職傳旨。傳曰,向來銓官,被斥於洪啓迪引入,故有所開釋矣。今此申思喆之疏,與啓迪一串貫來,則決不當過自引嫌,以中其敲撼之計,只推勿罷,更卽牌招,開政。
藥房口傳啓曰,朝問安批答,湯劑有難强進,姑勿議藥之敎,而口淡·虛暈嘈雜等症候,最爲切悶,臣等,與儒川君濎及諸御醫商議,則皆以爲,湯劑雖未得進御,茶飮之輕淸味不苦者,不可不進御云,醫官趁早入診,以爲退出後,議定之地宜當,故敢啓。傳曰,知道。
禁府,趙尙健,蔚山府遠竄。啓。
大殿·中殿·世子宮·嬪宮,藥房·政院·玉堂夕問安。答曰,知道。
府啓,引嫌而退。啓劾得體,簡改有例,吹覓之言,何足爲嫌,請持平趙翼命出仕。答曰,依啓。
大司諫李世最啓曰,凡外官之必爲歷辭於臺官者,自朝家著爲令甲,其意豈偶然哉?乃者,統制使尹慤,謂有私嫌,不爲來辭於臣,於其辭朝之日,臣果囚其吏而且言不當赴之意,後數日而使之往赴矣。蓋臣曾論慤叔父就商爲捕將時事,此不過事體間相規,而今慤,以此銜嫌,廢閣令甲,其輕朝廷而壞事體,莫此爲甚,臣之初欲警責者以此,而終使往赴者,亦不過慮其迎送之弊耳。得見廟堂論題,其辭狀之辭,一則曰,朝廷命吏,任自斥去,本非事體所宜,一則曰,西閫辭朝時,不以不見爲咎,今亦可諒悉,一則曰,臺官招吏,使勿從赴者,乃是無前擧措,殊甚不當,臣於是,竊不勝訝惑之至。夫私嫌回避,爲今日之痼弊,聖敎申飭,前後非一。臣於年前入侍時,得聞筵臣,有以申靖夏事陳達,自上,引甘寧事爲敎,同席間嫌避,猶且如此,則外官之以私嫌而棄公法,豈不重損體面,而今廟堂,反以本非事體,責臺閣,臣未敢知一任外官之越例恣行,莫敢矯非而後,方可合於事體耶?至於西閫時事,則臣在該省佐貳之任,而慤果不辭而去,臣亦不以爲咎,此非出於有所相諒而然,惟其閫帥之辭於本兵堂郞,乃近例,非令甲故也。此則或由於未諳定式之致,而若其臺官招吏,使勿往赴者,不但大臣病之,臣亦病之,而今臣職是長諫,臺例所格,不得論啓,而終至於許其往赴,則雖謂之疲軟不職可也。今廟堂,乃以無前擧措,殊甚不當等語,有若訶責下僚者然,其爲帥臣地,則可謂至矣。其待臺閣,則不亦太薄乎?臣竊爲廟堂惜之,顧臣本以無似,叨此匪據,實無一分堪承之望,而適當聖候有加,候班未撤,分義所在,雖不得不冒昧出肅,以少申區區犬馬之誠,而曾無一言半辭,少效職責,今以體例微瑣事,反遭廟堂之非責,見輕至此,勢難仍冒,請命遞斥臣職。答曰,勿辭,退待物論。
持平趙翼命,牌不進。只推勿罷。
吏曹參議李㙫,再牌不進。只推勿罷。
藥房口傳啓曰,俄間口傳啓達時,旣與諸醫等,反復商議,則茯苓·五味子茶,進御爲宜云矣。入侍醫官退出後皆以爲,此茶宜於虛暈嘈雜等症候,味亦不苦,連進三貼,宜當云,自今日煎入之意,敢啓。傳曰,知道。
政院啓曰,吏曹參議李㙫,旣有只推之命,卽當更請牌招,而一日三牌,有傷事體,明日則乃國忌齋戒,再明日是正日,而來月初一日,亦是日食齋戒,將不得開政,何以爲之?敢稟。傳曰,過國忌及齋戒後,爲之。以上朝報
上在昌德宮。停常參·經筵。
大殿,政院·玉堂·二品以上·六曹問安。答曰,知道。
中殿·世子宮,藥房·政院·玉堂問安。答曰,知道。
嬪宮,藥房·政院問安。答曰,知道。
藥房啓曰,伏聞夜間,聖候熏熱煩轉,困惱呻吟飽滿,膈間亦不淸利,寢睡安寧云,伏未審朝來,熏熱困惱及腹部飽滿,膈間不淸利之候,其已減歇,而口淡特甚,虛暈嘈雜之氣,或有向減之勢乎?腹部以下浮氣,脚部牽引,加減何如?臣等與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。朝來寒熱未已,困惱頗甚,腹部飽滿,膈間不淸利之氣,比夜有減,口淡特甚,少無加減,而厭食亦甚,虛暈嘈雜之氣,腹部以下浮氣,脚部牽引,與昨無異矣。勿爲入診。
慶尙監司書目,尙州牧使宋炳翼,身病沈重,時月之內,差復未易,不得已罷黜事。
忠淸監司書目,文義縣令尹東魯,病廢職務,差復無期,不得已罷黜事。
府啓,竝引嫌而退。當初所論,實循公議,報復之斥,誠是意外,囚吏示警,欲存事面,廟堂論題,在我何嫌?請正言宋眞明,大司諫李世最出仕。答曰,依啓。
大司諫李世㝡,就職。
藥房再啓曰,伏承問安之批,困惱頗甚,口淡特甚,少無所減,厭食亦甚,虛暈嘈雜之氣,與昨無異爲敎,臣等伏不勝煎悶之至,虛暈嘈雜之症,今至累日,尙無差減,水刺之甚爲厭進,尤切悶迫,昨日雖以湯劑難進爲敎,而諸症如此,淸火開膈之劑,不可不趁卽講進,今日雖有勿爲入診之命,臣等卽與諸醫入診,詳察症候,議定當進之劑,有不容已,不避煩瀆,惶恐敢啓。答曰,知道。
大殿·中殿·世子宮·嬪宮,藥房·政院·玉堂夕問安。答曰,知道。
戶曹啓曰,判府事李畬·李頤命,來閏三月朔頒料,依傳敎,竝令倉官更爲輸送,則判府事李畬以爲,恩命至於再下,揆以分義,安敢更辭,而臺議方激,罪狀狼藉,其不敢冒受常祿,聖明亦宜下燭,伏地震越,終未祗承,而文字控籲,亦有不敢,惟萬殞是竢。判府事李頤命以爲,輸送之命再下,分義所在,何敢更辭,而身在城外,方俟罪責,終有所不敢冒受者,此時尤不敢以文字煩瀆,只增惶恐震越云。俱不領受,何以爲之?敢稟。傳曰,更爲輸送。
藥房三啓曰,臣等,入診退出後,與儒川君濎及諸御醫等,反復商議,則皆以爲,卽今聖候,虛暈嘈雜等症,由於胃中痰涎,因火升動之致,淸鬱二陳湯,加縮砂炒硏五分,連進五貼,宜當云,此藥自今日煎入之意,敢啓。傳曰,知道。
正言宋眞明,牌不進,只推勿罷。
刑曹參議韓重熙上疏。大槪,臣於壬辰科獄更査之命,有不敢冒當之嫌,不宜一刻虛帶,乞賜鐫遞事。還出給。
掌令慶聖會上疏。大槪,臣之病勢,一向沈痼,決無供仕之望,亟命鐫遞,以延殘喘,兼附區區所懷,以備財察事。以國忌留院。以上朝報
上在昌德宮。停常參·經筵。
判尹閔鎭厚三度呈辭。及刑曹參判李壄再度呈辭。以國忌,留政院。
大殿,政院·玉堂·二品以上·六曹·大司諫問安。答曰,知道。
中殿·世子宮,藥房·政院·玉堂·二品以上·六曹·大司諫問安。答曰,知道。
嬪宮,藥房·政院·玉堂問安。答曰,知道。
藥房啓曰,伏問夜間,聖候熏熱往來,困惱飽滿,膈間亦不淸利,寢睡不得安穩云,伏未審朝來,熏熱困惱及腹部飽滿,膈間不淸利之候,其已減歇,而口淡特甚,虛暈嘈雜之氣,抑有向減之勢乎?腹部以下浮氣,脚部牽引,加減何如?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。朝來熏熱減歇,而困惱未已,腹部飽滿,膈間不淸利之候,比夜有減,口淡特甚,虛暈嘈雜等症,別無所加,而腹部以下浮氣,脚部牽引,與昨無異矣。勿爲入診。
戶曹啓曰,判府事李畬·李頤命,來閏三月朔頒料,依傳敎,竝令倉官更爲輸送,則判府事李畬以爲,輸送之命,至再至三,如有一分承受之勢,則何敢更犯違拒之罪,以致煩啓於聖候靜攝之中乎?卽今情迹,實聖明之所臨燭也。冒受常祿,斷無此理,伏地悚慄,萬死是甘。判府事李頤命以爲,人言未已,罪名未勘,冒受廩祿,義所不敢,恩命三降,惶悚罔措,而揆以情勢,終難祗受,積此違慢,恭竢死罪云矣。又不領受,何以爲之?敢稟。傳曰,姑待下敎,輸送。
大殿·中殿·世子宮·嬪宮,藥房·政院·玉堂夕問安。答曰,知道。以上朝報日記廳郞廳兪彦述書。郞廳李陽泰較正。郞廳洪敍箕添書。
上在昌德宮。停常參·經筵。
大殿,藥房·政院·玉堂·二品以上·六曹·大司諫問安。答曰,知道。
藥房啓曰,朝來聖候諸症,加減何如?今日臣等,與諸醫入診宜當,敢此問安,竝爲仰稟。答曰,知道。朝來熏熱減歇,而困惱往來,其餘諸症,與昨一樣,勿爲入診。
大殿,夕問安。答曰,知道。
刑曹參議韓重熙,牌不進,罷職。以上朝報
禁府啓曰,壬辰科獄更査事,臺啓旣已蒙允,該府·該曹,所當卽爲擧行,而金吾及秋曹諸堂上,俱爲引入陳疏,而其所引嫌,不無輕重,判義禁趙泰耉,刑曹參議韓重熙,所引之嫌,不至大段,竝牌招擧行,何如?傳曰,允。禁府謄錄
上在昌德宮。停常參·經筵。
大殿,朝問安,與昨同。
藥房啓辭,與昨同。答曰,知道。朝來熏熱減歇,而困惱往來,腹部飽滿,膈間不淸利之氣,比夜有減,口淡特甚之候,及虛暈嘈雜等症少減,而其餘諸症,與昨無異矣。勿爲入診。
判尹閔鎭厚三度呈辭。只遞本職。
大殿,夕問安,與昨日同。
謝恩,修撰權世恒,文學趙翼命。
詳見下,廣州府尹李澤,以身病甚重,累度請遞,東萊府使金始㷜,因臺劾引避請遞,官事瘝曠,俱爲可慮,竝改差,何如?啓依允。
掌令慶聖會,留院上疏。入啓。答曰,所陳之事,誠有意見,令廟堂稟處,曾於召對時,金楺,累以朴萬鼎事,有所陳達矣。第調用與否,惟在政曹,一循公議而爲之耳。姜鋧,頃年所遭,予已燭其實狀,開釋無餘,昨年筵敎,亦非偶然,尙不牽復,實所未曉,姜世胤,科名黯黮之語,亦知其非出公心,此所以終靳一兪於請拔槐選之啓者也。李頤晩,向來一疏,極可駭異,削奪之罰,誠不爲過,而因此永棄,非予本意,勿辭察職。以上朝報
政院啓曰,卽者,吏曹郞廳來言,今日爲政事,命下,而判書尹德駿在外,參判未差,參議李㙫,以情勢難安,不得開政云,參議,卽爲牌招開政,何如?傳曰,允。
又啓曰,吏曹參議李㙫,旣有只推之命,更爲牌招開政,何如?傳曰,允。
又啓曰,開政命下,已過累日,而今日又不得擧行,極爲未安,吏曹參議李㙫,旣有只推之命,所當更請牌招,而一日三牌,有傷事體,何以爲之?敢稟。傳曰,特敎開釋之後,一向撕捱,其在分義,決不當若是,明朝更爲牌招開政。
備邊司啓曰,廣州府尹李澤,以身病甚重,呈狀請遞,而畿輔重鎭,擢授屬耳。有難輕遞,故以調理察任之意題送。東萊府使金始煥,因臺劾引嫌,呈狀請遞,而臺言過當,邊上事體自別,故以黽勉察任之意題送矣。李澤病狀,一向沈痼,民不見面久矣。金始煥,以關係廉義爲辭,出離官次,全廢酬應,兩邑控辭之狀,相續而至,官事瘝曠,實爲可慮,不可無變通之道,廣州府尹李澤,東萊府使金始煥,竝姑改差,何如?傳曰,允。
慶尙監司狀啓,閏三月朔膳進上乾錢魚,闕封守令,河東府使李弘靖,泗川縣監李世復等罷黜,臣亦得罪事。啓。傳曰,迎送有弊,只推勿罷,勿待命事回諭。吏曹謄錄
吏曹判書尹德駿疏曰,伏以臣之新職,不可妄冒,人言恃寵輕就,不但臣私義自斷,殆輿人所公誦也。然遞解與否,不係於臣身之京鄕,玉體近益不寧,臣庶奔遑,而臣初旣擅行,今猶退伏,不得進詣輦下,以便承候,此豈分缺所敢爲也。良由母病三朔,朝不慮夕,晝夜救護,不忍離缺猥上辭本,自暴逋慢,亦非敢爲順遞缺臣心少安,國綱不替,伏幸聖批,辭旨隆摯缺所敢承當,臣莊誦隕越,汗出浹背,若其窮蹙之情,愈往愈極,臣於權熀避辭,常有遲回京宦之戒,而人或謂不可以此永訣於明時,此言不爲無理,然銓路則人莫不謂臣當避,至於兪崇之疏,卽一彈事,其曰,不顧地望之當否,徒循資級之相稱,前後除拜,有同輪差。又曰,或恐貽累於則哲之明,其言旣甚非常,其言在於臣身,傳說有據,自非暗昧,臺言旣發,則雖庶僚末職,猶必遞改,況臣所忝,六官之首,朝野所瞻,諒非等閒,臣身雖輕,國體至重,又以上累則哲之明,則所損亦復何如?噫,末路狹隘,人心不古,譏抨之加,歉於容受,臣雖庸短,猶恃斯戒,內旣無介於意,則外當自緘其口,而終默不言,還嫌掩諱,去就所關,未免提暴,自顧愧恧,有負夙心,然憂患所鑠,語未盡暢,聖上賜覽,亦妨靜攝,不欲多言,速降處分,毋壞淸朝士夫之大防,臣亦不至重玷臣名,則勝似厚受榮擢矣。伏乞聖慈,俯賜鑑諒,遞臣本職,毋曠緊地,仍命勘臣罪律,以警具僚,公私伏幸,臣無任惶悚祈懇之至。答曰,省疏具悉。臺避所云,殊涉無謂,卿之地望,本無不合於銓任,而況臺疏,異於指斥者乎?以此一向引嫌,決知其太過矣。東銓首席,不容久曠,卿其俟得母病少間,將母上來,安心行公。
成平副守渾上疏,臣竊伏以,玉候愆和,已幾年于玆,而醫方無驗,尙未奏翼瘳之慶,擧國臣民之憂遑煼煎,曷可勝道哉?臣以眇末宗裔,跧伏江郊,而愛君之忱,根於天性,每以代某之誠,祈禱於天地神祇,而亦恨夫少不學醫,矇無知識,不得以肘後之訣,一贊內院諸臣之末論者久矣。夫爲人子者,父母有病,則雖單方常藥不載於醫書者,亦皆雜試之,以冀萬一之效者,實出於至孝之不能自已者也。臣之於君,猶子之於父,苟有所聞所試者,可以有補於治疾之劑,則豈敢以僭越爲解,而自阻於博採衆技之日乎?臣嘗遊嶺南,聞醫家之說,則凡患壅滯浮脹之病,以生鰍魚數三尾呑下,則非猶本疾之立卽差愈,種種諸症,亦皆自瘳,臣以此言,着之以胸間矣。缺屢年間,臣重患寒疾,滿面浮高,胸膈甚不淸利,多服缺思舊所稔聞者,生呑鰍魚數介,則膈缺氣,又從而消減,臣於是,益信其方之神,冀缺疾者,輒令試之,無不有效,折臂成醫,良不虛矣。況且鰍魚爲物,味不腥,體甚滑,裹以油紙,納近咽門,則頃刻之間,囫圇卽下,故少無苦口之事矣。臣又嘗與曉解醫方者,再三商確,則知其方者亦多,而或云若難以生鰍進御,則或作細膾而多服之似好云,而本草,亦稱鰍魚無毒,味甘補中云,臣恐一試之,似無所妨,而或豈無稽叔謙·丁公藤之有感而奏效者耶?臣自聖候違豫以來,每欲以見效於臣身者,一效芹曝之誠,而不敢以閭巷間賤方,唐突冒進於靜攝之中,囁嚅未果矣。歲月旣久,尙未奏康復之慶,區區憂灼之衷,實不能自抑,玆敢冒萬死仰陳,伏乞聖明,下詢于藥院諸臣,而進退之,不勝幸甚,臣無任兢惶祈懇激切屛營之至。答曰,省疏具悉。鰍,卽自己之所已試見效者,故有此下詢藥院之請,固知出於憂慮之忱,而第予胃氣欠和,生呑作膾,俱難矣。以上燼餘
上在昌德宮。停常參·經筵。
大殿,藥房·政院·玉堂·二品以上·六曹問安。答曰,知道。
藥房啓曰,朝來聖候諸症,加減何如?答曰,知道。朝來熏熱減歇,而困惱未已,腹部飽滿,膈間不淸利之氣,比夜有減,虛暈嘈雜之氣,姑無益減之勢,口淡昨夕特甚,而今朝少減,其餘諸症,與昨一樣,勿爲入診。
大殿,夕問安,與昨日同。
有政。吏批,以姜鋧爲判尹,具萬理爲掌令,宋宅相爲獻納,朴泰恒爲刑曹參議,李徵海爲尙州牧使,李德壽爲文義縣令,金晉成爲保寧縣監,尹聖時爲兵曹正郞。
兵批,徐宗望爲五衛將,李寅白爲部將,李碩復爲武兼宣傳官,崔華齊爲武兼宣傳官,李澳爲阿山萬戶,金禹輔爲撫夷萬戶,趙松爲景福假衛將,趙東彬爲訓鍊判官,鄭壽松爲內禁衛將,崔柱天爲僉知,尹就商爲同知,尹行敎爲副司果,李眞望爲副司直,閔鎭厚·金始煥·李澤·黃爾章爲副護軍,朴熙晉爲副司直。以上朝報
上在昌德宮。停常參·經筵。
大殿,朝問安,與昨同。
藥房啓曰,朝來聖候諸症,加減何如?答曰,知道。朝來熏熱已歇,而困惱往來,腹部飽滿,膈間不淸利之氣,比夜有減,虛暈嘈雜之氣,漸益減歇,而口淡加減無常,浮氣本來進退,不可遽謂消減,脚部牽引,一樣矣。
刑曹參判李壄三度呈辭。遞差。
謝恩,掌令慶聖會。
判義禁趙泰耉辭免上疏。入啓。答曰,卿辭至此,判金吾之任,今姑勉副焉。
今日,藥房入診時,忠淸監司金興慶,今姑改差事,下敎。
大殿,夕問安。答曰,知道。
有政。吏批,以尹德駿除授判義禁,宋徵殷爲刑曹參判,尹行敎爲忠淸監司,趙寧福爲寧海府使,徐宗震爲醴泉郡守,權克義爲江界府使。
兵批,金興慶爲副護軍,李壄爲副司直,宋良弼爲臨津別將。以上朝報
疊書,答判義禁趙泰耉疏曰,省疏具悉。卿辭至此,判金吾之任,今姑勉副焉。原疏缺禁府謄錄
備邊司啓曰,統制使尹慤,辭朝後,因諫長督過之言,引嫌呈狀,冀得遞改,而帥臣事體,與他有異,雖被臺彈,停論後赴任,不敢如伸其廉義者,亦多有之,況今臺官,旣放其吏,仍令赴任,則尤不當過自引嫌,辭朝受鉞之後,淹滯門外,久不發行,殊極未妥,統制使尹慤,推考,使之卽速赴任,何如?傳曰,允。備局謄錄
副修撰李夏源疏曰,伏以臣,愚昧迂疎,妄觸時諱,自速置對,終犯抗命之誅,論以邦憲,死有餘責,而聖恩天大,罰止末減,得以優遊田里,母子相守,是豈始望所及,而顧念身名已汚,負犯至重,自分斯世,永作淸朝之棄物矣。乃於千萬夢寐之外,遽有此起廢之命,除臣舊踐,促臣上來,窮谷回春,死灰復燃,未足以喩以寵也。臣誠惝怳感泣,莫知所以自措也。臣之逖違禁闥,又今五載,犬馬戀主之誠,亦何嘗一日少間于中,而伏況玉候,彌年違豫,緊歇無常,野外焦煎之餘,蒙此剪拂之恩,在臣分義,卽當竭蹶趨承,以效承候之忱,以伸望宸之思,而第臣踪地,有不敢自同恒人,揚揚復進於榮次者,不得不略缺實,以瀆擾於靜攝之中,臣罪萬萬,臣之向年一疏,夫豈爲缺計哉?因一二無賴輩譸張之言,張皇獄事,欲成其萬端,長此不已,則其勢,又必至於相殺戮而後已,故適在可言之地,不勝憂歎之地。首擧所聞,參以常理者,誠以天下萬事,無出於常理之外者,只欲使朝家處分,光明正大,有以服一世之人心耳。一言發口,衆鏑叢身,堂箚醜辱之說,如報私讐,諸臣蹈藉之言,專事反攻,今不欲一一追辨,而臣雖極迷暗,亦不至全昧菽麥,則豈不知泛論之爲無弊,而伊日所聞曲折,悉陳無餘者,竊自附於無隱之義也。其非泛然至親之狀,稍解文理者,觀於臣疏,孰不知之,而金相玉緘問之請,專出於困逼臣身之計,至於洪好人削黜之啓,拔去至親二字,勒成罪案,豈好人,不見臣疏而急於棄望,不自知其言之歸於誣陷耶?此眞古人所謂欲加之罪,何患無辭者,誠不料世道之危險,一至此也。雖荷聖明曲察於衆怒之中,終靳兪音,而其所構捏,罔非人臣之極罪缺今餘悸,尙未已也。且臣伏聞,昨年儒臣疏中,有提及臣名缺有非臣子所敢聞者,臣之出入侍從,亦有年所,缺一行,未有以取信於明主者,是臣罪也。臣實慙惶缺無地自容,噫,君臣猶父子也。父之於子,雖有一時嚴責,爲子者,未嘗因此而自外於其父,則今於收錄之下,惟當益勉公正,以自白於明主,以自盡於臣節,臣何以因此自外,敢生逋慢之計哉?惟其堂箚之醜辱,如彼其酷,黜啓之構捏,如彼其巧者,正以怒臣之不能袖手旁觀,備員苟祿,而開喙於自中得失之際也。今以汚衊之身,畸孤之跡,晏然冒進於一進一退之間,則人之猜狠疑怒,必非曩日之比,而亦非臣守分自靖之道也。此臣所以徊徨跼縮,終不敢以承命爲恭也。玆敢席藁私次,封章縣道,披瀝肝血,仰籲於仁覆之聽,伏乞天地父母,俯諒至懇,將臣新授職名,亟許遞改,以安賤分,仍命攸司,勘臣違傲之罪,以肅朝綱,不勝幸甚。臣於一事迷滯之見,終有所不能釋然者,不可事過年久,而懲羹不言,以負我聖明,故敢此贅陳,伏惟聖明,試垂察焉,向之以閉爲開者,其說有三,一則曰,擧子盡入後,不卽還閉,終日洞開,一則曰,擧子輩,誤聞罷場之虛警,請出於衛將,開門許出,一則曰,限前早開缺說去,其時大司成閔鎭遠疏中,元無提及之端,其爲無實,據缺知也。其疏意,雖在前一說,而半開半閉,其言推以常理,節節破綻,臣請得以一一條辨,以破其惑焉。其疏曰,敦化門開閉一款,該曹節目中,旣無擧子入場後還閉之語。又曰,試所申飭,在於懸題之後。又曰,此門早開晩閉,勢所必然,而弼文等,終日牢閉之招,似非實狀。又曰,開之於試所申飭之前,而閉之於試所申飭之後,則亦無可罪。又曰,多士雜遝之中,以數三疲卒,無以擧行申飭之令,及至加定禁亂官進詣之後,始能整齊還閉,則亦不足深罪。又曰,終日洞開,全無防限,然後其罪尤重。又曰,儒臣,何以預知其必死,而至曰無辜而就死,懇懇憫惻,一至於此。夫敦化門,自是應閉之門,而其開,只爲擧子之入門,則擧子盡入後,雖無試所分付,自當還閉,衛將,其可諉以節目中所無,而不閉其應閉之門乎?擧子難容,追以敦化爲限,則其前雖未及閉,其後卽當還閉,衛將,其可謂之節目中所無,而慢不動念,試所,亦可諉以缺中所無,而不爲還閉乎?進善門外,禁亂官,初移於禁川橋缺敦化門間,終移於丹鳳門內,而其招曰,日勢已暮云,未缺不閉,則亦可諉以節目中所無,而任其洞開,不思所缺還閉乎?試場,旣以敦化爲限,則進善爲限之節目,自歸筌蹄,而猶欲援此,以爲敦化不閉之證,其不幾於膠柱而鼓瑟耶?儒生盡入後,告于試所,卽令閉門,門閉後,仍告試所,自是科場不易之例,而況自試所,旣令盡入後還閉,則還閉後,當告試所,禁亂官·衛將輩,有何故而不閉,而瞞告乎?儒生盡入後,試官率擧子肅拜,承旨始當以稟題事出去,其日擧子倍多,進善門內,雖未盡入,未知不待外門之還閉,而徑先縣題,決無是理,試所苟有申飭之意,則懸題之前,何不申飭,而申飭於旣懸之後者,無乃近於亡羊而補牢乎?不知門閉與否,徑先懸題,果如宰臣所言,則承宣試官,不能擧職,比諸衛將之不卽閉門,其失較重,前後章疏,何無題論之事耶?早開晩閉,勢所必然云者,固有如宰臣所言,而彼弼文等,不文之類,何知終日二字,爲通朝竟夕之義哉?不過欲明其盡入後還閉,過限後方開之實狀而已。顧何足苛摘而深責之乎?權譍出去時,其門猶未還閉,則懸題後,請出之擧子,自當任意缺何以請於試所,願其開門,而自先呈,至限前出來者,又何以皆申飭耶?懸題後申飭之後,衛將,果以數三疲卒,不能趁卽擧行,則進善門外禁亂官,未移丹鳳之前,獨不能整齊還閉,而必待加定禁亂官,向夕進去之後,始可整齊耶?設如宰臣之言,加定禁亂官缺之後,始能還閉,則致大招中,東挾門廡,不記其數之擧子,其盡爲驅入而還閉耶?抑任其自在而還閉耶?若盡爲驅入而還閉,則不記其數之擧子,撤具移入之坐於門內者,或相防遏,或相蹂躪,其紛踏擾亂,無異於擧子初入門時,坐於進善·敦化之間,而製呈者,不翅累千百人,亦何以不見不知耶?若任其自在而還閉,則致大及雜坐書試券者,何由入其門以呈,而加定禁亂官,亦可任其自在書券,而不之禁耶?權譍出來時,又何以獨見戴牀之小童,而不見雜坐之擧子耶?還閉之的在何時,雖未可知,而儒生盡入後,初不牢閉,瞞告試所,則其所還閉,雖在懸題之前,事發之後,衛將等,薄乎之,惡得無罪,而若懸題缺申飭,而始乃擧行,或加定禁亂官進去之後,始乃還閉,則其缺洞開者,五十步百步之間也。宰臣雖强分輕重,臣未缺臣未嘗讀律,家間適無可考冊子,雖未敢質言,曾聞闕門擅開,乃是絞罪云,果如其言,則絞非死罪而何乎?旣以譍招爲實,而承宣,又從而設疑辭以實之,彼衛將等,嚴問不承,則請刑自是次第事,然則承亦死,不承亦死,臣疏所云,無辜就死者,豈其過乎?初何以逆料時意,只在於開其門,而守門之官,則反欲曲恕,不以其罪罪之乎?科後浮嘵疑謗,無所不至,自是末世弊習,若事涉暗昧,則其間虛實,固非他人所可與知,而至於門事,毋論彼與此京與外,稍有知識者,無不曰無據無據,此豈全無見聞而然哉?其出於是非之公,大可見矣。伊時以閉爲開者,其說各出,而皆求之常理之外,東撐西傾,百孔千瘡,欲以不可罔之非道,掩得千萬人之目,推以常理,百無一可,豈臣昏滯之見,倚於一偏,此外又有別樣底常理,而不能見耶?似聞臣疏後,有一承宣,以今此門査,豈可以常理言之等語,陳達云,筵席甚祕,雖非在野罪蟄之臣,所可詳聞,而如或不爽,則其爲世道慮,曷可勝言哉?虞書曰,與其殺不辜,寧失不經,古之聖人,於定罪之際,苟有出於常法之外,則寧或失之者,猶恐有不合於經也。以下缺出燼餘
上在昌德宮。停常參·經筵。
夜一更,月入東井星。
大殿,藥房·政院·玉堂·二品以上·六曹·大司諫問安。答曰,知道。
藥房啓曰,伏未審朝來,聖候加減,何如?答曰,知道。朝來熏熱已歇,而困惱往來,腹部飽滿,膈間不淸利之氣,比夜有減,虛暈嘈雜之氣,一向差減,其餘諸症,與昨無異,勿爲入診。
大殿,夕問安。答曰,知道。
知事權尙游辭職上疏。入啓。答曰,卿辭至此,金吾兼帶,今姑勉副焉。
正言金始㷜上疏。入啓。答曰,旣往之事,不必爲嫌,下款所引,尤涉太過,爾其勿辭察職。
因藥房啓辭,氣海穴,初八日,更爲受灸事,下敎。
平安監司書目,冬至使一行,今月初二日,還渡江事。以上朝報
疊書,答知義禁權尙游疏曰,省疏具悉。卿辭如此,金吾兼帶,今姑勉副,安心勿辭,速出行公。原疏缺禁府謄錄
兵曹啓曰,昨日傳曰,勸武試才久廢,依例擧行事,分付事,命下矣,今月二十二日,臣趾仁,與兩局大將,會同開坐,三軍門勸武軍官,依例試才之意,敢啓。傳曰,允。禁府謄錄
知事權尙游疏曰,伏以臣,重得感寒,彌留多日,宛轉牀席,昏痛涔涔,近日聖候添加,百僚焦遑,而不得趨參於起居之班,不但犬馬之忱,無所自伸,揆以分義,合被郵罰,抑塞兢慄,靡所容措。且臣自被按獄不公之斥,情地益復危蹙,昨因臺請,有壬辰科事更査之命,則臣之所兼金吾之任,又豈有一日仍帶之理,而俟譴之中,不敢陳控,惟泯伏以待朝家之處分,今過數日,訖無有聞,而王府開坐,亦緣臣故,未得備員,玆不獲已,冒死請譴,臣之唐突之罪,至此加倍。且摠府禁直,以臣病伏輪番之際,極其苟艱,此又不容任其瘝曠,伏乞聖明,俯缺臣本兼諸任,竝賜鐫〈罷〉,仍治臣辜犯,以嚴邦憲,以安微分,不勝幸甚。疏批見上
正言金始㷜疏曰,伏以缺論壬辰科獄,登名章牘,受人齮齕,顚頓狼狽,自分缺朝之棄物矣。猥荷聖慈,曲加抆拂,拔臣於缺之中,置臣臺閣言議之列,榮極賤分,感結微悃,況今玉候有加,百僚焦憂,在臣分義,豈不欲一謝天陛,少伸犬馬之戀,而顧臣情跡,終有所不敢冒進於榮次者,臣之頃年一疏,略論科査之鍛鍊,而或嫌獄案之未完,或慮攸司之引入,曾不能極言竭論,劈破頭䐉,只以宜問不問,當訊不訊之端,草草提說於辭疏末矣。繼因金吾覆奏,荐承前後嚴敎,此莫非臣,語欠直截,誠未格天之致,至今思惟,惶愧欲死,而其後按事諸臣,怒臣之覷缺打破機關,迭起交攻,操切多端,或斥之以徑先,或譏之以沮撓,詬詆罵詈,殆無餘地,雖不欲一一追辨於年久之後,而臣之受侮則固已不少,其在自靖之道,已難冒沒承命,而且臣伏見前校理洪啓迪疏本,則以三司擧擬,輒在久枳含憾爲言,臣之見枳宿硏,今五年矣。久枳之說,未必非指臣而發,則難安之缺加一層,尤何可一刻仍冒於臺次乎?玆敢悉暴危懇,仰瀆於靜攝之中,伏乞天地父母,俯賜鑒諒,亟許鐫遞,以謝人言,以靖私義,不勝萬幸。疏批見上以上出燼餘
上在昌德宮。停常參·經筵。
大殿,朝問安,與昨日同。答曰,知道。
藥房啓曰,伏未審聖候諸症,加減,何如?今日受灸時刻,定以何時乎?竝爲仰稟。答曰,知道。朝來熏熱減歇,而困惱頗甚,其餘諸症一樣,受灸,姑觀一兩日爲之,宜矣。
大殿,夕問安。答曰,知道。以上朝報
備局薦望,以李坦爲廣州府尹,韓重熙爲東萊府使備局謄錄薦望,廣州府尹,李坦·金興慶·沈壽賢。東萊府使,李翊漢·韓重熙·宋儒龍。
許玧,以刑曹言啓曰,因臺啓,壬辰科獄,闕門開閉事,及故判書李墪妻安氏上言內,十二條更査事,命下矣。當初安氏上言白上,旣有還出給之命,本曹無可考文跡,令政院分付本家,使之還呈,稟旨啓下,一應干連應問各人等,次第囚禁,以爲擧行之地,何如?傳曰,允。以上出燼餘
上在昌德宮。停常參·經筵。
大殿,朝問安,與昨日同。答曰,知道。
藥房啓曰,伏未審聖候諸症,加減,何如?答曰,知道。朝來熏熱減歇,而困惱未已,口淡特甚,其餘諸症一樣,比昨別無加減矣。勿爲入診。
司諫李廷濟上疏。大槪,累遭重制,制限纔盡,宜卽出謝,以申分義,而私情所迫,不得不陳籲乞遞,兼附所懷,以備裁察事。入啓。
院前啓,請還收河事,權卨事。入啓。答曰,勿煩。
兵曹參判兪集一辭職上疏。入啓。答曰,金吾之任許遞,卿其勿辭察職。
大殿,夕問安。答曰,知道。以上朝報
疊書,答同義禁兪集一疏曰,省疏具悉。金吾之任許遞,卿其勿辭,從速察職。原疏缺禁府謄錄
政院啓曰,吏曹郞廳,今日爲政事命下,而判書尹德駿在外,參判未差,參議李㙫,病不來,不得開政云,參議牌招,開政,何如?傳曰,允。又啓曰,吏曹參議,旣有只推之命,更爲牌招開政,何如?傳曰,允。又啓曰,吏曹參議李㙫,又有只推之命,所當更請牌招,而一日三牌,有傷事體,何以爲之?敢稟。傳曰,明日開政。吏曹謄錄
備局薦望,以李宜顯爲開城留守,備局謄錄薦望,開城留守,李宜顯·李震壽·尹星駿。
許玧啓曰,因刑曹草記,故判書李墪妻安氏上言,令本院分付本家,使之還呈,稟旨啓下事,允下矣。安氏上言,取來以入之意,敢啓。傳曰,知道。
兵曹參判兪集一疏曰,伏以臣,重患寒疾,轉成毒痢,晝夜登廁,度數無算,頃自直所,舁還私次,仍卽昏倒,方在垂絶之中,近日候班,連未得進參,情禮俱蔑,萬戮難贖,況臣所叨,宿衛重地,不宜暫曠,且壬辰科獄更査之臺啓,今已允下,其時按覈人論罪,固是次第事,不敢控免,以竢處分之爲宜,而適臣方忝金吾,托以待罪,泯默苟冒,成命之下,久稽奉行,則罪戾冞增,不得不冒萬死,仰瀆於靜攝之中,臣罪萬死,伏乞聖明,俯諒臣情病之萬分難强,所帶本兼兩任,亟命鐫削,仍勘臣罪,不勝幸甚。疏批見上
司諫李廷濟疏曰,伏以臣於前冬,獲蒙聖慈,曲察私懇,特畀近邑,得資滫瀡之奉,骨肉之恩,隕結難報,母子相對,感祝天恩,不料諫省新命,遽及於意想之外,天書下降,馹召繼臨,榮光所被,怳若夢寐,急於承候起居缺都下。顧此亞臺之職,地望自別,不敢遽然承當缺日遲回,忽聞在鄕叔父奄忽之報,痛隕崩迫之中缺之夭折,情理慘毒,有不忍言,制限纔盡,宜卽趨謝缺伸分義,顧此失怙餘生,惟一叔父是依,奄遭喪變缺,尙不得下去一哭,且臣父墳加土,期日不遠,而缺不敢,玆不得不冒昧陳懇,伏乞聖慈,俯加矜察,亟遞臣職,俾得任意下去,以完大事,以伸至情,不勝萬幸。臣雖喪禍摧傷,而愛君憂時,一念耿耿,敢此附陳焉,玉候違豫,已至三載,自昨年來,諸節進退,尙未卜快瘳之慶,中外臣民,日夜煼迫之情,容有其極,保護之地,講求良劑,靡不用極,而症源旣深,收效未易,前日外醫之招致者,以爲無益而還送,而年來聖候凡節,無不悉書朝紙,傳示遠邇,安知深窮谷之中,獨抱奇方,隱度於中者,或不無其人耶?臣以爲,延訪外醫之擧,不容亶已,昔宣廟大王,經年違豫之日,先正臣李珥,赴召陳章,以博求名醫,爲第一務,噫,目今悠悠萬事,無大於此,宜令稟處焉。仍伏念深宮靜攝,歲月已久,萬機酬酢,逐日膠擾,安得無懊惱煩菀,有以備保嗇之節耶?伏況殿下於平日,勤於開筵,頻於接下,至於日三聽講,而不少怠聽,玉音弘亮,講道精深,大小登筵之臣,不覺失喜而歆歎,講筵之不開,今忽三載餘矣。臣每念朱熹,亦覺非昔時之語,重有感而竊自歎也。若於早夜淸讌之間,時召儒臣於臥內,勿拘筵席恒規,或坐或臥,便衣賜對,使之諷讀詩·書,或先儒箴警之言,可使意慮舒暢,客火退聽,自可爲消除疾疢之方,賢士大夫,出入於前,口談古今,與之都兪吁咈,則其與宦侍御,燕居深處之時,豈不有益於疏豁心地之功乎?昔孝宗大王,聖體愆和,而嘗召儒臣於大造殿寢室,講論商確,極其從容,先輩謄之章缺伏願聖明,留神焉。噫,近來世道之變,可勝言哉?父子天理,凡有動植之物,不待勉强而知,今之言者,豈皆全昧倫彝之人,而只是黨論所蔽,自不覺其陷於傷倫悖理之域,臺閣啓辭,至有徒欲重其親之語,噫噫其亦寒心矣。何幸聖明在上,如日中天,處分明白,國是已定,旣乖之倫彝,或可以扶植,已陷之人心,或可以提醒,今若隨其負犯,一一勘斷,則譴謫之加,豈止一人,黜罷之罰,大是末減,朝論務從寬緩,臺議專思斟酌,使之愧悔開悟,庶贊聖代和平之治,而一隊章疏,紛起爭咻,僇辱先正,或恐不力,上自大臣,下至韋布,凌藉醜詆,無一顧忌,至於權尙夏草草箚罷之事,則視若變故,至謂士禍,言說悖謬,氣象慌亂,脅勒恐動,無所不至,手段風習,吁亦痛矣。至於前副應敎申思喆之疏,尤有駭然者,思喆,以前任吏曹之事,旣被儒臣之峻斥,諸臺竝遞之後,惟當引罪俟譴之不暇,而乃反自同無故之人,汲汲搏擊,如恐不及,固已放肆之甚,而今於國是旣定之後,乃敢爭論,本事則然,顧反忿恚處分之嚴正,攻斥扶正之諸臣,惟意所欲,至以得罪名義,樂禍死黨之說,勒加於柳鳳輝者,專出白地,大是題外,蓋當此仇視名義,名義爲讐,皆是抑勒粧撰,累變其說,及至洪禹寧末疏之出,而名義之說,已至脫空矣。今又加得罪二字,公私構誣,實甚無謂,若夫樂禍死黨,語又悖謬,有若鳳輝,惹起士禍,甘心死黨者然,此豈有一毫彷彿,而人之爲言,至於如此耶?噫,不論罪犯之有無,徒欲取快於詆辱,橫加之如此,則何人得免於此等題目耶?至於趙泰億,則一論李東彦事以來,此輩之必欲甘心咀嚼,如報私讐,海槎之役,謂可以得間,怨家齊起,交搆煽動,竟加罔測之誣,天日難欺,洞察實狀,今無可以更辨之端,而又以喪義黷貨莫大罪名,肆然加於聖批開釋之後,豈非無據之甚耶?噫,泰億,律己淸簡,不但素性然也。以其仇怨溢世,平日畏愼,有加於常人,且海价之行,與東彦從弟邦彦,竝命同去,其所謹約,常情固然,況其行李蕭然,家中未嘗蓄一南貨之狀,人皆多之,而今又巧加構誣若此,觀其陷人手段等語,其所爲建德報仇之狀,綻露無餘,今日世道,可謂危險矣。且兩臣者,果有近似乎此等罪名,則其在淸朝懲勵之道,流放竄殛,無所不可,思喆之出入三司與銓地者,亦久矣。曾無一言半辭,亦無所礙枳於侍從·該曹之擬,今忽橫擊之至此者何耶?且臣下本末,聖明無不照燭乎?李㙫,果是引進黨與,假手排擊,汲汲相挈,如恐不及之人耶?其亦可笑而不足辨也。且所謂激成嫁禍者,尤爲駭悖,未知卽今所激者何事,所嫁者何禍耶?只以二三臣者,出入要地,巧爲一刺三中之計,而末乃以激成嫁禍等說,恐動天聽,情狀盡露,用意絶悖,不可不嚴加懲勵,洞辨其誣也。噫,明君開不諱之門,聖代無終棄之人,頃年徐命遇之疏,讜朴可尙,而四年廢棄,且經大霈,而尙阻恩敍,恐非淸朝之美事,至於宋成明,一肅恩除,旋卽陳疏,切於憂慨之忱,而經年罪罷,未蒙甄復,恐宜亟收聖量,竝賜收敍焉。疏批,見初八日以上出燼餘
上在昌德宮。停常參·經筵。
答司諫李廷濟疏曰,上款所陳外醫事,令藥院稟處,第二件,所論儘好,欲徐觀氣力而爲耳。噫,今日朝象,可勝言哉?序文一出,變怪百端,傷倫悖理之說,無所不至,世道至此,寧不慨惋?至若申思喆事,其所論列,可謂明白矣。徐命遇,頃年一疏,誠極駭異,而亦豈至於終棄乎?宋成明,罰已過矣。敍用爲可,爾其勿辭察職,依疏辭往來焉。
大殿,朝問安,與昨日同。答曰,知道。
藥房啓曰,伏未審朝來,聖候諸症,加減,何如?答曰,知道。朝來熏熱已歇,而困惱未已,腹部以下浮氣,一向減歇,而其餘諸症,別無加減矣。
院前啓,請河事,權卨事。新啓,朝家之設置諮議,所以待儒學之臣也。苟非經明行修,望實俱著者,其不可苟充而冒沒也決矣。諮議李柬,本以庸瑣之人,曾無學問之稱,徒籍吹噓之力,猥與侍講之列,物情駭異,久而未已,請李柬改正。司成韓永徽,昔年所坐,關係倫義,行己鄙悖,爲世所棄,而濫叨敎胄之任,其在澄汰之道,不可置而不論,請韓永徽,罷職不敍。答曰,不允。
大殿,夕問安。答曰,知道。
謝恩,刑曹參判宋徵殷。
修撰李眞儒,再牌不進。傳曰,禁推。
有政。吏批,尹趾仁爲知義禁,李善溥爲同義禁,南道揆爲弼善,李萬衢爲价川郡守,李宜顯爲開城留守,李坦爲廣州府尹,韓重熙爲東萊府使。
兵批,兪命弘爲副護軍,徐宗望爲司果,李澤·金興慶·黃爾章爲副司果。以上朝報
政院啓曰,卽者,吏曹郞廳來言,今日開政事,命下,而判書尹德駿在外,參判未差,參議李㙫,病不來,不得開政云,參議,卽爲牌招開政,何如?傳曰,允。
吏曹參議李㙫牌不進,罷職傳旨。傳曰,李㙫前後被斥,罔非構誣,予已洞察,累下只推之命,而一向撕捱,實涉太過,只推勿罷,更卽牌招開政。吏曹謄錄
午時,上御大造殿西翼閣,藥房入診時,都提調徐宗泰,提調崔錫恒,儒川君濎,副提調吳命峻,記事官李廷弼,記事官尹惠敎·兪拓基,醫官,柳瑞·丁時梯·權聖徵·趙慶基·朴星瑞·許坫·方震夔·李震成·李徵夏·金必祐,入侍。
徐宗泰,進伏曰,寢睡連夜不穩,困惱之候未止,朝後困惱,何如?上曰,困惱,晩後有加矣。宗泰曰,口淡無減,伏悶。上曰,口淡曾前一二日雖甚,卽旋止矣。近則累日如此,今方特甚矣。宗泰曰,以玆,水刺之節減少,何症非可悶,而此症最爲可悶矣。浮氣則一向消減,伏幸矣。上曰,浮氣,未知前頭何如,而消減後一樣矣。宗泰曰,脚部牽引,非速瘳之症缺摩式,試步屧乎?上曰,缺時,連爲試步矣。宗泰曰,七氣飮,進缺。上曰,試進一貼,姑未知其效矣。虛暈嘈缺胃口之痰涎矣。宗泰曰,近來痰涎缺,中宮殿氣候,近來何如?醫女缺氣,數日內少減,而頭疼不減,水刺厭進未勝云,日久未克蘇完,伏用悶慮矣。醫女診察後,復令議藥爲宜,故敢達。上曰,不無餘症之往來,而頭疼尙存,依所達爲之。宗泰曰,診脈宜早,而今日已晩,中宮殿,醫女入診,使爲之何如?上曰,依爲之。宗泰曰,王世子氣候,近來何如?上曰,平溫矣。宗泰曰,節候變而日氣向熱,伏聞王世子,體中非有補,而雖有些少欠安節,未嘗言于外,而今方服藥云,數三醫官,使之診察爲宜,故敢達。上曰,依爲之。宗泰曰,儒川君濎以下,使之診脈,何如?上曰,唯。宗泰曰,受灸之停,已過半月,壯數,亦踰二十壯,或有應驗乎?上曰,姑無分明應驗矣。儒川君濎,診察曰,度數調勻,而兩尺沈實矣。柳瑺略曰,沈而不大段,度數調勻矣。丁時梯曰,暫似沈實,而度數調勻矣。李震成·金必祐,所見略同。宗泰曰,腹部以下,診察,何如?上曰,唯。濎曰,腹部,範圍似減,皮膚柔軟,右邊脈部,至足跗上,有微浮之氣,左足跗上,亦有指痕,而比頃日則稍減矣。權聖徵曰,浮氣一向消減矣。濎曰,腹部飽滿,由於下腹,而不由於上腹乎?上曰,或有由於上腹之時,而頻由於下腹矣。濎曰,下腹,指臍下乎?上曰,中腕以下也。宗泰曰,近來苦口之劑,已進累貼,而無顯效,口淡又甚,伏悶。上曰,口淡忒甚,故今日未得進御矣。宗泰曰,湯藥進御雖難,而諸症如此,不可停止矣。上曰,口淡還甚,故未得進御,而缺。崔錫恒曰,使醫官議定,以待缺。上曰,醫官,已思他藥耶?宗泰曰,儒川君濎缺。上曰,何藥耶?濎曰,頃日淸鬱二陳湯,議定缺氣湯似勝,而未定矣。臣意則不缺爲宜,而未能進御丸藥缺服丸劑,然後可責長效矣。上曰,何丸耶?濎曰,臣意,己丑年,今已八年矣。八年前,已有根柢,合計己丑以後所用之藥,則已過千餘貼,而癸巳以後,四百餘貼,竝計茶飮,則六百餘貼,或補或瀉,方書所載之諸藥,無不試之,而不能久進,或意未收長效者坐此,而大抵疏利則必勝,或進補劑則必有害,雖症候添重時,亦如此,而以臣獨見,不能爭得,或値症勢之重,則不得以用疏利之劑,少差則變其路,浮氣又發,則復用疏利之藥,此不必以醫術論,可以經驗論之矣。雖峻劑,苟其當劑,則宜用補劑,莫如蔘茶,而口淡亦未顯勝,頃年,進導水丸百餘丸,累泄而有效,此可謂經驗之明證矣。痰飮停滯於胃口,又有鬱火,卽今雖減錢數,宜用峻劑,臣之意見,本來如許矣。宗泰曰,臣未知藥理,而峻劑,豈無少害乎?儒川君濎,已有所達,未知何許丸藥,而諸症候,一樣如此,間進湯藥,不過爲姑息之計,終非治本之藥,伏聞諸醫所言,則以小腹飽滿,則根本在於下焦,湯藥則藥力不及於下焦,向前善進丸藥矣。近以口淡難進,而欲治根本,宜莫如丸劑,如八味元之屬,決難進御乎?抑勝於苦口湯劑乎?上曰,卽今苦口,湯劑難進,丸藥雖不能善呑,猶勝於湯藥,欲服丸藥矣。濎曰,下詢丸藥,未及畢其說,請悉陳之,臣所欲達者,木香檳榔丸耳。上曰,大黃之屬難服,而其他則當進御矣。濎曰,拔去大黃,代入山梔,則味旣好而效又不減耳。上曰,拔去大黃而議定,可也。缺
上曰,玉堂近甚苟簡,弘錄,三年缺上年應行之事,尙未爲之矣。上曰,新錄,從速爲之,可也。出榻前下敎吳缺榻前下敎,出之矣。
上曰,淸國會典,欲置內看缺爲貿來爲宜,而此等冊,貿來時,易致生事,藏諸使臣轎藏下等處,順出柵門,則無患矣。吳命峻曰,此亦以榻前下敎,出之乎?抑只爲分付乎?上曰,前頭節使之行,一件貿來事,分付,可也。遂退出。出燼餘
上在昌德宮。停常參·經筵。
謝恩,知義禁尹趾仁,廣州府尹李坦,司諫李廷濟。
禁府,李眞儒拿囚。啓。
大殿,朝問安,與昨日同。答曰,知道。
藥房啓曰,伏未審夜來,聖候諸症,加減,何如?答曰,知道。朝來熏熱未已,而其餘諸症,比昨無異矣。勿爲入診。
刑曹判書趙泰采三度呈辭。入啓。只遞刑判。
兵曹參議任埅,牌不進,依承傳罷職。
大殿,夕問安,與昨日同。答曰,知道。
大司諫李世最,司諫李廷濟,持平洪禹行,正言金始㷜啓曰,人臣事君,所貴誠實而無僞,士夫持論,最戒前後之相背,庶僚猶然,況大臣乎?行判府事金昌集,頃陳一箚,爲護黨之計,右醜正之論,措意遣辭,固多無嚴,而其於戊寅對館儒之疏則曰,父師輕重之論,臣父亦豈不知,今箚則曰,從古聖賢,無輕重之說,自不覺其親旨之違左,箚語之逕庭,此其持論之前後相背者也。且其命官時事,則前後章箚之歸重於主試大臣,非止一二,而終無一言,及見侵於儒臣疏後,乃以專意考較之役,傍人出入去來,有不能詳記爲辭,夫庭·謁聖合考之時,命官與主文之人,合席相難,以定取舍,此是應行之規,他試官之去來,容有不盡記者,而主文之出入,命官,何可曰不能詳記耶?且其箚曰,事已出場,不必追言,雖使有言,實無獨出於諸臣之外云,該曹緘問之啓,旣以置之判下,則所謂出場者何事,而諸臣緘辭,或言其同參,或言其不參,亦有依違於兩間者,則未知將何所適從,而有此實無獨出諸臣之外之言耶?蓋其意,若欲直陳,則有害於時論,欲幻實狀,則已與人酬酢,故爲此混淪窘遁之辭,此其事君之不以誠實者也。噫,黨議橫流,人心錮塞,身居大臣之列者,不念報效之圖,專事朋比之習,恣意誣正,甘心欺君,物情齊憤,公議愈激,請判府事金昌集罷職。答曰,不允。
院前啓,河事,權卨事,諮議李柬事,司成韓永徽事。答曰,不允。李柬事,依啓。以上朝報
御製,濟州餓死人等,設壇賜祭文,王若曰,嗚呼,乇羅一域之民,生此不辰,荐罹饑饉,于今三載,加以毒癘所遘,十無一瘳,矧玆絶海,殊異陸地,聚穀旣艱,謀生亦難,一島遑遑,如逢兵燹,予爲民主,當作何懷,憂悶之極,渾忘疾疢,勅諭道臣,船粟以哺,而往來候風,每致遲滯,繼令醫司,優送藥物,而殆同勺水,莫能遍救,首尾四年之間,餓死病亡,計以累千,村閭空虛,景象愁痛,哀我赤子,無罪無辜,天胡降災,若是偏酷耶?予以若割,寧丁我躬,而不可得也。嗚呼,予病雖在沈綿,爲民一念,罔或少弛,貢人之來,輒問疾苦,御史之往,又下筵敎,用心非不勤矣。而事與心違,卒不能自保吾民,靜言思之,良由無德,曷勝慙靦,嗚呼,一婦抱冤,尙且召災,況近萬生靈,相率而塡于溝壑者乎?嗚呼,孤魂無托,不其餒,而天陰雨濕,鬼聲啾啾,予念至此愍惻,爰命監賑之臣,擇地爲壇,侑以淸酌庶羞,用慰煩冤,嗟爾衆神,携挈朋儔,來享飮食,永除災沴,保我餘氓,故玆敎示,想宜知悉。出燼餘
上在昌德宮。停常參·經筵。
謝恩,同義禁李善溥。
大殿,朝問安,與昨日同。答曰,知道。
藥房啓曰,朝來聖候諸症,加減,何如?答曰,知道。朝來熏熱·困惱未已,而浮氣一向消減,其餘諸症,與昨無異矣。勿爲入診。
合啓,請判府事金昌集罷職事。入啓。答曰,不允。
院前啓,河事,權卨事,韓永徽罷職不敍事。入啓。答曰,不允。韓永徽遞差。
大殿,夕問安,與昨日同。答曰,知道。
黃海監司書目,敢申前懇,冀蒙鐫遞,兼陳海州民願,以備裁察事。入啓。答曰,所陳海州設科事,令廟堂稟處,卿其勿辭察職。以上朝報
政院啓曰,臣等伏見下本院濟州餓死人等,親製祭文,哀傷惻怛之意,溢於辭表,臣等莊誦再三,有以見我聖上,深仁至誠,足以聳遐邇而泣鬼神也。不幸一島生民,三歲荐飢,船粟而救其急,齎藥而濟其病,凡所以賙活之道,靡不用極,而今此御史狀聞中,前後死亡,殆過累千,此聖上所以衋然惻怛,特降賜祭之命也。當此靜攝之中,親撰祭文,至於累百餘言,而一通辭旨,懇悼冞切,雖文王之掩胔埋骨,無以加此,凡在聽聞,孰不欽仰而感歎也哉?親製祭文,令香室淨書,而他餘應行之事,分付該曹,使之擧行,何如?傳曰,依啓。
吏曹判書尹德駿疏曰,伏以臣,有篤老癃疾之母,安於鄕居,不欲遷次,臣之情理,豈忍離惻從宦,而數年以來,聖體多在愆攝之中,除非母病危急,則臣未嘗不抑情趨班,以承起居,此同朝所共知也。亦非徒畏分義忽溫淸,公私緩急,隨時不同故也。卽今下鄕三朔,頑然不動於候班復開之日者,實由母病彌留,朝不慮夕,無臣則廢扶救也。臣,上以聖候之久稽乃瘳爲慮,下以母病之一向沈綿爲憂,又以召命之久未祗赴爲懼,焦煎窮蹙,欲死無知,伏承再疏之批,委曲諄懇,逈出常格,臣奉讀悲咽,只自跼蹐,金吾寵擢之命,又下於千萬夢寐之外,惝怳震越,益不知措躬之所也。臣之涯分,溢而又溢,此誠災害將迫而然,天地愛物全先之德,獨乖於臣身,臣於此,不敢爲榮,而反增驚惕也。臣前疏所陳,難冒之情,不止一二,而其中臺臣之疏,雖不擧臣指斥,衆聽所傳,有同現告,特不達於黈纊之聰耳。苟非然者,臣亦何樂於嗤點缺月屢易,亦不明記,而槪聞臺疏之缺一句語之故,其時銓長,引入固辭,聖上缺宜强迫,終至許遞,臣之地望,固遜於缺欲多遜,亦聖朝使臣以禮之缺母上來之敎,尤出於缺自期松楸畢命,戒臣以洛涘閑居,而近來久病,食致全廢,窮鄕市遠,且近天暑,藥膳之供,甚不如意,扶將上京,不無斯意,而牀褥宛轉,無計起動,病或少減,日復增暖,謹當奉行恩命,而早晩未定,徒積違忤,臣之日夜祈祝,惟在於快蒙譴罪,使國綱少振,臣分少安也。噫,金吾首席,位品隆重,科査在前,擧措至大,以臣資望樹立,萬無堪承之望,而臣之本職,係是廉隅大防,疾聲急籲,未暇竝悉,每慮辭蔓,妨於賜覽,專務刪減,疏呈縣道,轉由營門,而輒遲登徹,致使緊務曠滯,臣之罪戾,隨處轉加,伏乞聖慈,曲察臣情勢情理之俱難就列,將臣本兼兩任,竝賜鐫改,仍治臣違慢之罪,公私俱幸,臣無任戰灼祈懇涕泣竢罪之至。謹昧死以聞。答曰,省疏具悉。屢悉予意,決難許改,今者超擢,亦非偶然,卿其安心勿辭,須速上來行公。
黃海監司金楺疏曰,伏以臣,頃暴危悃,仰瀆宸嚴,謂蒙慈覆之聽,曲垂體諒,及承聖批,不惟不賜開許,乃以過當之言,不必爲嫌爲敎,溫音如春,逈出尋常,臣是何人,得此日月之下,奉讀再三,感涕如瀉,噫,臣以孤危之跡,受人僇辱,前後非一,在臣自靖之道,宜退久矣。尙此彷徨內外,遲留至今者,誠以天地洪私,未酬涓埃,不忍便訣故也,而樹立素洿,橫被疑怒,迫蹙之不暇,而加之以惡言,臣雖不肖,所居之職,則外臺風憲之任也。若夫含羞忍恥,淟涊仍冒,則一身廉隅,固不足言,將何以宣揚風化,而奬勵一路乎?此臣所以必欲早自解卸,歸伏田野,避遠險途,苟全餘生者,而災實分等,守令殿最等節,事係緊急,且有期限,故雖不敢不黽勉擧行,而因仍抗顔,晏然行公,豈臣私義之所敢出哉?當玆聖體,閱歲靜攝,朝野憂煎之日,輒以文字,連次煩控,極知未安,而臣之情勢,缺特加矜察,亟遞臣職,以安缺贅陳他說,而所言,不可以過今年,故敢冒缺王,自龍灣,回灣也。駐蹕海州,頗缺仍留邑底,越二年乙未十一月缺竟拔亂反正之功,光于缺疆之休,而山川之效靈,亦安可誣也?其遺址,尙今宛然,曾在戊辰,臣兄故相臣構,按節玆道,募工加築,仍治貞珉,請記于朝,未究而歸,至于庚午,始克鑱文架閣,龜螭巋然,炳朗千秋,此誠海州一邑之大幸,而民士之至榮也。碑閣之成,已近卅載,天道周星,適丁今年,去月,又仁祖誕彌之月也。人心之興感瞻慕,有倍他日,州之章甫百數,造臣言,漢之光武,由南陽再造,故賜復十年,亦越我太祖大王,誕降咸興,故設科取士,以彰其慶,惟我仁祖大王,應運之德,克配太祖,中興之烈,有過光武,而顧玆海州之於仁祖,寔太祖之咸興,光武之南陽也,而鋪張賁飾之典,闕焉無聞,詎非邦人之恨也?倘蒙朝家,照例施行,設科取士,則豈徒爲一邦之私幸?抑將爲聖世之美事,遂懇要臣上聞,臣以事涉重大,辭以却之,近復相率連章,言之不已,闔境情願,有難終遏,且伏聞仁祖甲戌,亦曾設科于此,至取五人,則今日事體,又異甲戌,章甫之言,不爲無稽,玆敢忘其僭猥,卒獻其說,聖明,幸賜裁覽,如以爲可採,乞命有司,稟旨進退焉。臣方治疏將封之際,得見政院回牒,又有不敢自安者,蓋臣於前月旬間,爲人疏詆,上章乞解,而以玉候未寧之故,政院不卽入啓,適値採無時藥材,進上期日,伏念御藥所用,此非等閑,有不可過時,臣遂冒沒封進,略及此意於狀啓末段,原狀本意,爲進上也。實不係於疏批之下與不下,而今者政院,稱以疏批已下,還爲退送,臣竊訝焉。夫進上事體,至爲嚴重,狀啓見退,前所未有,而在臣,亦終爲闕儀之歸,此尤臣難冒之一端,亦願速被譴何,以存事例,臣無任戰兢悚仄之至。疏批見上以上出燼餘
上在昌德宮。停常參·經筵。
夜自一更至三更,月暈,廻土星。
大殿,藥房·政院·玉堂·二品以上·六曹問安。答曰,知道。
藥房啓曰,朝來聖候熏熱,加減,何如?答曰,知道。朝來熏熱已歇,而困惱未已,其餘諸症,一向無加減矣,勿爲入診。
兩司合啓,請判中樞府事金昌集罷職。措辭見上答曰,不允。
院前啓,河事,權卨事。入啓。答曰,不允。韓永徽罷職不敍事,停啓。
內醫院官員,以都提調意啓曰,司諫李廷濟,以延訪外醫之事,有此疏陳,而以令本院,稟旨批下矣。聖候違豫,已至四年,前後進參,有難勝計,而諸症候,進退無常,尙遲康復之慶,群下煎迫之忱,曷有其極?頃年已自本院,以博訪上送之意,行會於外方,今方入參於議藥之列者,亦不爲不多,而尙慮遐方,或有未及搜訪之人,有此陳請,其言誠甚得意,分付諸道,使之更加訪問,指名牒報,何如?傳曰,允。
謝恩,東萊府使韓重熙。
大殿,夕問安,與昨日同。以上朝報
義禁府啓曰,因臺啓,命婦安氏上言十二條,令該府該曹,更爲明査,闕門開閉一款,同爲更覈處之事,命下矣。上言十二條中,應問各人,俱非朝官,此則非本府所可覈處,闕門開閉査覈時,囚推各人中,昌德宮假衛將姜弼文,敦化門禁亂官元澤,丹鳳門禁亂官張孝一,布帳次知,禁衛營哨官李英赫,御營廳敎鍊官吳萬元,前別檢權譍等,爲先拿囚,以爲憑問究覈之地,何如?傳曰,允。
又啓曰,本府啓辭,昌德宮假衛將姜弼文,敦化門禁亂官元澤,丹鳳門禁亂官張孝一,布帳次知,禁衛營哨官李英赫,御營廳敎鍊官吳萬元,前別檢權譍,拿問事,允下矣。姜弼文·元澤,今方待命,卽爲拿囚,吳萬元,聞已身故云,不得拿治,而張孝一,時在慶尙道仁同地本家,李英赫,在於咸鏡道穩城地本家,權譍,時在忠淸道韓山地本家,依例發遣府羅將,拿來,何如?傳曰,允。義禁府謄錄
全羅監司金普澤疏曰,伏以臣,頃遭重臣之反斥,不容泯默,封章陳暴,及承聖批,諄諄誨責,如父詔子,仰惟天鑑,洞察臣言之非有差爽,而特以侵斥重臣爲未安也。臣祗受奉讀,惶感無地,惟當仰體聖意,勉察職事,而第臣賤疾,實有所難强者,臣之氣質,本來虛脆,僅逾强仕之年,而衰憊特甚,疾病侵凌,昨年到任之後,卽發巡審之行,觸冒風寒,驅馳原隰,殆至四十日,其間受傷,非尋常撼頓之比,入春以來,宿患痰火之症,乘累月勞悴而重發,當其痰壅火升之時,則頭疼眼眩,胸痞腹悶,精神昏瞀,肢體澌薾,有時僵委涔涔,若將就盡,邑牒民訴,全不省察,況今賑事旁午,凡所區劃措處,倍劇於常時,而閉閤呻痛,末由酬應,春序已深,而亦無自力發巡之望,曠廢職務,至於如此,而其可虛縻俸廩,坐度時月耶?臣蒙被渥恩,叨受藩任,雖無才具,而惟以殫竭魯鈍,爲報效萬一之階矣。目今賤疾,源委旣深,感傷又劇,決非旬望間所可痊愈,辜恩僨職,罪實難逭,撫躬悼恨,生不如死,玆敢不避煩猥,封章仰籲於靜攝之中,臣罪尤大,伏乞聖明,俯賜矜諒,亟命遞解臣職,使公務無曠,殘喘得延缺。答曰,省疏具悉。藩臬任缺
兼同知義禁府事權疏曰,缺田間沒齒爲期,頃於京兆除命缺疏留院,久未上徹缺命,又降於跼蹐缺念臣曲荷天地罔極之恩,譴罷未久,敍命旋下,其在王法,已失之太寬,今玆誤恩之荐疊,實出於千萬夢寐之外,臣若徒恃寵靈,冒昧趨承,則淸朝公議,以微臣爲何如人哉?從前奉使之人,或有生事之時,而至於辱及聖躬,實所罕聞,中夜思之,慙愧欲死,臣之負犯,苟或可恕,則當此聖候彌留,群下憂遑之日,豈敢冥頑不動,自速慢蹇之罪乎,而送來頭節,使之還本罪當勘,臣以待勘之人,尤不可晏然趨命,玆敢冒萬死,申籲於仁覆之天,伏乞聖慈,俯賜諒察,將臣本兼兩任,亟賜鐫罷,以安微分,臣不勝幸甚,臣無任屛營祈懇之至。謹昧死以聞。答曰,省疏具悉。卿其勿辭,從速上來察職。
判尹姜鋧疏曰,伏以臣,稟賦疎迂,踪跡畸孤,與時抹撤,爲世大僇,群謗盈車,積毁銷骨,杜門坯蟄,謝絶人事,自分爲淸朝之棄物,而惟是聖候違豫,閱歲彌留,大小憂遑,中外焦煎,臣秩忝崇班,身在京輦,不敢以屛斥自阻,連日候班,冒沒趨詣,欲少伸區區分義,以效犬馬之微誠,而仄跡周行,如坐針氈,恒切恧縮之心,乃者,京兆新命,忽及於積年廢錮之餘,聽聞皆駭,里巷亦驚,臣手捧除書,以首頓地,兢惶感惕,不覺涕淚之沾襟也。念臣立朝事君,殆至四十載于玆,被人排擠,非止一再,輒蒙洪造,得免顚躋,而至於頃年所遭,世所罕有,駭機闖發,衆讁交集,而天鑑孔昭,開釋備至,前後聖敎,丁寧勤摯,諭之以照燭心事,申之以洞察冤狀,至以久不牽復,面飭銓官,臣是何人,而偏荷異數,一至於此,拯之於水火之中,置之於袵席之上,雖枯木之回春,死灰之重燃,誠不足諭也。如天聖德,此生難報,日夜感祝,不知何所,今於恩除之下,宜卽趨謝之不暇,而第臣情地之臲卼惶怖,不特傷弓之鳥而已。雖欲策勵頑鈍,復玷朝列,其於全沒廉隅,何哉?其於取人嗤點,何哉?缺決矣。且臣自前冬,猝得缺精神戃怳,若在煙霧,殘骸缺之萎草,尋常職任,尙難缺事聽斷乎?倘於異日,賴缺避,而卽今情病,斷無缺中,臣罪萬死,伏乞聖明,憐臣至懇,察臣危悃,將臣新授職名,亟賜鐫削,仍命選部,勿復檢擧,以安私分,以延殘喘,不勝萬幸,臣無任激切祈祝之至。謹昧死以聞。答曰,省疏具悉。以卿廉謹,受人汚衊,置廢許久,實爲可惜,今始擧擬於舊踐,不亦晩乎?於卿少無難安之端,安心勿辭,卽出行公。以上出燼餘
上在昌德宮。停常參·經筵。
大殿,朝問安,與昨日同。
藥房啓曰,朝來聖候諸症,加減,何如?答曰,知道。朝來熏熱減歇,而困惱特甚,口淡特甚之候,及其餘諸症,與昨無異矣。勿爲入診。
合啓,請判府事金昌集罷職事。入啓。答曰,依啓。
院前啓,請河事,權卨事。入啓。答曰,勿煩。
大殿,夕問安。答曰,知道。
內醫院官員,以都提調意啓曰,副提調吳命峻,因諸承旨,徑出違牌,深懷不安,徑出私次,此時不可曠直,卽爲牌招,入直,何如?傳曰,允。
都承旨吳命峻,牌不進。以上朝報
許玧啓曰,卽者,左承旨李震壽,左副承旨李東馣,同副承旨沈壽賢,因一廳規間微細事,至於徑出,右承旨金致龍,病不仕進,廳中只有臣玧,出納之際,事多苟簡,李震壽·金致龍·李東馣,拘於廳規,不得請牌,同副承旨沈壽賢,卽爲牌招,何如?傳曰,竝牌招。
以左承旨李震壽,左副承旨李東馣,同副承旨沈壽賢牌不進罷職傳旨,傳于金致龍曰,推考傳旨捧入。
酉時,上御大造殿西翼閣,藥房入診時,都提調徐宗泰,提調崔錫恒,儒川君濎,右承旨金致龍,記事官李廷弼,記事官尹惠敎·兪拓基,醫官,柳瑺·丁時梯·權聖徵·趙慶基·許坫·方震夔·李徵夏·〈李〉震成·金壽煃,入侍。
徐宗泰,進伏曰,累日症候,一向如此,不勝煎迫,藥路,不可不審定,人蔘·生薑茶,似是補藥,而宜用淸補之劑,未入侍醫官及差備醫官,同爲診察,退出後,議藥爲宜,故敢請入診矣。上曰,唯。宗泰曰,困惱·口淡·虛暈諸症,俄間何如?上曰,今一樣矣。宗泰曰,儒川君濎以下,使之診脈,何如?上曰,唯。儒川君濎,診脈曰,左右脈候,帶數而有力矣。舌苔頗有缺。上曰,熏熱頗盛缺冷茶乎?上曰,缺。李震成曰,脈度缺脈候。數而有力缺關矣缺似朝乎?缺。上曰,然。宗泰曰,氣力困憊之時,腹部以下,診察姑停乎?上曰,勿爲之,可也。宗泰曰,數日來,大便稀而燥,每有餘意乎?上曰,昨日有便意而未快放,今日亦然矣。崔錫恒曰,放時頗澁乎?上曰,數日來,澁而不善放矣。宗泰曰,臣等退出後,當議藥以達矣。上曰,唯。錫恒曰,此時湯劑,必須勉進,伏望。上曰,唯。遂退出。以上出燼餘
上在昌德宮。停常參·經筵。
大殿,朝問安,與昨日同。答曰,知道。
藥房啓曰,朝來聖候諸症,加減,何如?答曰,知道。朝來熏熱未已,而其餘諸症,與昨無異矣。勿爲入診。
內醫院,請吳命峻,更爲牌招,何如?傳曰,允。
禮曹,右參贊李彦綱,去夜卒逝云,自今日至十四日,停朝市,弔祭致賻,依法例擧行,何如?啓依所啓施行。
冬至兼謝恩使,東平尉鄭載崙,副使李光佐,出來。
謝恩,兵曹參議黃一夏。
大殿,夕問安。答曰,知道。以上朝報
備忘記,傳于李震壽曰,銀子·匹段,下該曹。出燼餘
上在昌德宮。停常參·經筵。
大殿,藥房·政院·玉堂·二品以上·六曹·大司諫問安。答曰,知道。
藥房啓曰,朝來聖候諸症,加減,何如?答曰,知道。朝來熏熱未歇,而困惱,一向特甚,嘈雜無加,其餘諸症,與昨無異矣。勿爲入診。
大殿,夕問安。答曰,知道。
館學儒生李蓍定等上疏。大槪,臣等,忝居首善之地,伏見崔錫文等,誑悖之疏,竊不勝駭痛憤惋之私,玆敢逐條陳辨,悉暴事實,伏願聖上,深究是非之源,洞察邪正之分,夬伸先正被誣之狀,亟收儒賢譴罷之命,使聖德復光,斯道克明事。呈政院。
政院啓曰,近來彼此,爲師申辨之疏,上候平復間,勿爲捧入事,旣有成命,卽者,館學儒生李蓍定等,來呈一疏,此則與方外鄕疏,事體有異,不可不捧,以竢睿斷,而停朝市相値,留院之意,敢啓。傳曰,入之。
疏批未下。以上朝報
許玧啓曰,卽者,應敎鄭栻,因泮儒之疏,有所詆斥,謂以情勢難安,仍爲出去,所當直捧禁推傳旨,而此與無端徑出有異,推考警責,何如?傳曰,允。
酉時,上御大造殿西翼閣,藥房入診時,都提調徐宗泰,提調崔錫恒,儒川君濎,副提調吳命峻,記事官李廷弼,記事官尹惠敎·兪拓基,醫官,柳瑺·丁時梯·權聖徵·趙慶基·許坫·方震夔·李徵夏·權聖揆·金德三入侍。上倚枕覆衾,合眼呻吟,徐宗泰,進伏曰,聖候諸症,一向如此,臣等切悶罔喩,口淡特甚,水刺不能進御,困惱亦加,纔者所達蔘茶,未知正合於症候,而似是氣虛所致,在前如此之時,爲一時鎭定之道,故今當煎入矣。儒川君濎及未及入侍醫官,使之診脈後,以定進御與否宜當,故敢達。缺困惱虛暈,少無所減乎?缺。上曰,一樣矣。缺沈靜矣。缺有力矣。缺力矣。缺進御與否,儒川君濎以下,缺。上曰,唯。崔錫恒曰,水刺未進御,蔘茶,不可不進御矣。聖徵曰,蔘茶,非治病根之藥,而一時鎭定,無踰於此矣。德三曰,卽今脈度不實,困惱且甚,進御爲宜矣。宗泰曰,五錢重,煎入矣。上曰,唯。內官仍進蔘茶,上卽進御,命峻曰,穀氣,比蔘茶頗勝,臣意則略陳粥飮,爲宜耳。濎曰,在前水刺未進之時,或思饌物,如歙谷蟹醢之類,今無所思乎?上曰,無所思矣。命峻曰,松茸,非久當出,而恨未趁此時上來耳。宗泰曰,煩聒惶恐,而症候如此之時,不進藥物,將何以治之,所恃者藥物,雖難進御,分二三次而進御伏望。錫恒曰,湯劑久停,實爲切悶矣。命峻曰,强進而雖吐,猶勝於初不進御耳。上曰,今日則有難進御,明日,當觀勢進御矣。命峻曰,臣等入侍未易,今日定奪,則似好矣。宗泰曰,以口淡特甚,久不進藥,或有他症之有妨進藥者乎?上曰,非徒口淡而已。且有愁心症,故難進耳。錫恒曰,人蔘·竹茹茶,味不苦口,此則可以進御耳。上曰,此則味好矣。宗泰曰,水刺雖未進,如粥飮之屬,强進爲宜矣。錫恒曰,大便堅實,故柏子粥,備入矣。其已進御乎?上曰,進御少許矣。
吳命峻曰,泮疏以留院爲稟,則命入之矣。其疏甚多,一時盡覽,則必增困惱缺症候少減,從徐下覽,雖一二日後,下批缺不必卽賜下覽,以增患候,徐徐缺。上曰,依爲之。缺有只缺許多缺在明是非而已。宗泰以下,遂起退出,命峻,臨退曰,蔘茶進御之後,或有所減乎?上曰,進御屢耳,姑無所減矣。遂退出。出燼餘
上在昌德宮。停常參·經筵。
大殿,朝問安,與昨日同。答曰,知道。
藥房啓曰,朝來聖候諸症,加減,何如?答曰,知道。朝來熏熱已歇,而困惱及虛暈之氣,蔘茶進御後少減,其餘諸症,一樣矣。蔘茶,不可不加進二貼,姑勿議藥,亦勿入診。
刑曹參議朴泰恒辭職上疏。入啓。遞差。
大殿,夕問安。答曰,知道。
答館學儒生李蓍定等疏曰,今日之事,國是固已大定,況崔錫文等,疏語明白,柳鳳輝等,箚論正當,而爾等,托以申辨,張皇辭說,無非出於誣辱先正,眩亂是非之計,誠可駭惋,而創出新般義理之說,尤極無嚴,至若更提已棄之說等語,可謂臆逆之甚,而扶正之論,一竝攻斥,毒正之人,出力救解,是誠何心,亦可惡也。以上朝報
政院啓曰,吏曹判書尹德駿,旣已上來,連日陳疏,無意出肅,本兼兩任,俱係緊重,卽爲牌招察任,何如?傳曰,允。
又啓曰,吏曹判書尹德駿,牌不進,推考傳旨,今方捧入,而三疏承批,開釋備至,一向撕捱,終涉未安,且金吾滯囚,亦甚可慮,更爲牌招察任,何如?傳曰,允。
傳曰,吏判三疏之批,累次開釋,判尹疏批,已悉予意,而一時違牌,無意行公,殊涉太過,明朝,更爲牌招察任。義禁府謄錄
館學儒生,生員李蓍定,進士徐宗燮·兪宇基·尹德純,生員李壽鎭·李命卨,進士鄭熙周·李興完·柳興寅·黃尙元,生員李興胄·閔鎭紘·金壽鏶·韓德厚,進士李蓍泰,幼學張翊韓·兪慶基·魚有珪·尹得履·李述之·洪履元·李翊之·尹恕·成道宗·洪啓彦·李德臣·金光慶·尹鎤·李有泰·韓億增·黃楫·趙徵·李潝·朴泰彙·李相堯·洪潤疇·姜德彦·禹大圭·洪翼龍·張亨紹·宋載恒·李世臣·李良臣·尹暉·徐宗德·柳聖徽·辛義立·尹明蓍·李奎文·柳漸明·辛錫祺·韓以恒·鄭觀濟·李文輔·李綽·閔師喆·孟淑輿·鄭陽旭·孟淑舒·成道存·李重開·洪聖源·洪重源·張益紹·李蓍老·李鼎輔·李天輔·李箕重·鄭榮祚·鄭輝祚·尹鳳壽·鄭華基·任近·閔宅洙·崔泰興·申命佐·林熀·鄭震復·鄭旭賓·張台紹·任頣夏·韓禧·李昌朝·李世重·兪慶基·尹心衡·魚有瑗·李道重·崔熙道·金時鼎·宋德孫·韓翊震·韓後洙·尹鳳來·李元垕·安憲國·鄭載大·李仁濟·金日翰·張燦文等疏曰,伏以今日之事,尙何言哉?妖孽荐興,變怪迭出,君德孤而國家將顚,師道崩而倫紀將滅,東京黨錮之禍,南宋僞學之禁,迫在朝夕,臣等,忝居首善之地,目見亂亡之兆,若畏威怵禍,終不敢一言,則不但無以有辭於後世,其負聖朝菁莪之化者,尤無以贖其辜矣。玆敢悉暴前後事實,相率呼籲,而第伏念,聖心一係,先入是主,向來章奏,非不詳陳,而乙覽瞥過,嚴批旋下,此必不少徐究而然也。今臣等,不避鈇鉞,猶且苦口力爭者,或冀日月之明,而有所更照,斯文之運,得以回否也。玆事源委旣長,辭說甚浩,雖以聖學之高明,有難草草看過,斷其是非,伏願聖明,勿以靜攝之中,有妨省覽,而不加深察,差待少安之時,間間留神,雖至旬日之久,必使事實融會,是非瞭然之後,明賜處分,則臣等今日言之於前,明日伏誅於後,萬萬無恨矣。嗚呼,錫文輩之疏,鳳輝等之箚,三朝賓師之大老,一代禮遇之儒賢,被衊旣極,而譴罰隨加,士林之痛恨駭憤,曷有其極,第伏見聖明之批旨,一則日,予志堅定,一則曰,如予之不動,何哉?不識聖明之所以堅定而不動者,果何故耶?若以父師輕重之別,斷定其國是,則錫文等,何爲猝變輕重之說,而創爲本源之論也。若以致疑本源爲言,則鳳輝等,又何推本源之論,而更以輕重爲主耶?今乃各做一說,以爲斥先正之計,而不覺其言之兩相矛盾,隨處破綻矣。不審聖明何所適從,而斷以爲國是也。嗚呼,父師之無輕重者,常也。父師之有輕重者,變也。聖人,言其常而不言其變,故生三事一之義,亘古今而不泯,若父師之間,不幸有變,則當觀所遭之輕重,方便自處,以示痛迫不得已之意,可也。然而所謂變者,謂其父師之間,有人所共知之讐,而不能兩全者也。然則此事是非,但當辨之於父師之間,讐怨淺深之如何而已。今尹拯則其父,元無讐怨於其父,而弟子,只有私憾於其師,公肆誣詆,絶之於不當絶之地,其所處義,果何如哉?藉曰,其師果有本源言行之可疑,則爲弟子者,固不無質疑辨難之道,乃反回戈倒攻,敺其師於罔測之科,此果一毫近似於質疑辨難之道耶?彼右拯之徒,每以其師之背先正臣宋時烈,專由於墓文一款,而向者學儒之疏,明其墓文,元無詆辱之實,則錫文等,不得已變爲本源之說,取證於辛酉之擬書,而擬書十年之前,已有墓文不滿之憾,且其擬書,捃摭構誣,專事醜辱,雖欲謂之平心規諫,而終有不可誣人者,故鳳輝,不得已還爲墓文之說矣。嗚呼,此輩先出一言,而其說敗遁,則又出一說,其說又敗,則復持前說,其求說不得,莫適所指之狀,有不可掩矣。此是斯文莫大之是非,而欲以如此詖遁之說,硬定國是,臣等,請先陳拯平生心跡之彰露者,竝及近來章箚誣悖之說,一一洞辨焉,拯之背師,雖由於墓文,而其實則所以背之者,本出於禍福,所謂墓文事,不過一資斧耳。夫拯,外爲文飾蓋覆,要得令名,內實依違苟且,圖免世禍,此其家法之傳授者也。當賊鑴之盜名也。拯之父宣擧,誠心慕悅,許以妙年超詣,及鑴改註中庸,創爲禮說,則世皆知爲斯文之亂賊,禍心之包藏,而宣擧,獨有愛護之意,終至言絶而實不絶矣。拯一遵其父之遺意,至誠慕鑴,而猶不能顯然背絶於時烈者,恐或得罪於士類也。及乎鑴黨漸熾,威勢日張,而時烈,讒搆溢世,禍變將迫,則拯於是,怵然自危,必欲背先正而附鑴賊,謀所以脫却一身之計,乃於謁文之日,始發其父,己酉擬書,其父,乃力援賊鑴,毁斥大義者,宣擧之平日心跡,畢露無餘,時烈所以擬宣擧者,到此益深,故及撰其墓文也。自不能滿足於拯意,則拯,遂乃持此,爲背貳之欛柄,噫,拯之眎是書於時烈也。豈不知時烈疑其父之心,旣知其父之見疑,則墓文之不能滿足於其意,又豈不知哉?然則其以援鑴之書,眎之於請文之日者,莫非拯故爲經營,思所以自絶於師門,超出禍網者也。顧其墓文,略示抑揚之權度,本無一言之疵辱,實不足爲背絶之證,故貽書親友,又創本源心術之說,至攻時烈道學,有若見其不是,有此背絶者然,其設計粧點,誠不忍正視也。今錫文等,推演其說以爲,拯疑時烈本源心術而絶之者有二焉,故參判李惟泰禮說,及木川事言根是也。所謂禮說事,蓋在甲寅秋,時烈以議禮事,待罪畿甸也。惟泰爲著禮說,送示時烈,其說,間有不必言而言之者,亦有可以東西看者,而其大體無害,故時烈,略改字句而還之,及惟泰被謫之後,頓變前見,改著禮說之言,盛行於世,時烈,雖不信其說,而只訝人言之如此,適因拯之未拜棘中,言及惟泰事,則時烈,亦言所聞,第令覓見其禮說,時烈之意,蓋欲辨其傳說之虛實而已。拯,歸而書問於惟泰,則惟泰書,極口自明,怨詈時烈,拯,遂復于時烈曰,前日所謂禮說,聞李生熲之言,則謂曾往復於門下。又曰,旣無變說云云,時烈答書曰,聞此兄言,某論禮之誤,可死云云,愚謂此必以爲,當初論禮,極口不諱,其勢當死云,而傳者轉語之誤耳。其後又聞,此兄作新說,頓異前見,又有李廈卿來言,曾拜草丈於松京路上,其論可異,雖不信聽,亦不能無訝,故於子仁臨顧之日,奉要覓見其新說矣。及承回示,則又自信前日相信之不謬也。甲寅秋,往復誠有之,間有以愚意修刪者矣。其原說,有不必言者,而其全篇自好,似無害矣云云,熲,惟泰子也。草丈,惟泰號草廬也。廈卿,橝字也。子仁,拯字也。以此觀之,伊時傳說之播人耳目,不勝其藉藉,則時烈之聞而致訝,對拯云云,固非異事,畢竟吳始壽輩,果以惟泰,變其初見,貽書時烈,與之相絶,請釋蒙宥,始壽輩,若不親見其新說,則何以建白而放釋乎?然則惟泰,烏得免士友之疑,而變見之說,初不出於時烈者,亦不較然乎?今錫文輩疏中,使疇錫,覓出不得之說,有若時烈,故稱所無之新說,而以陷惟泰者然,此豈非誣罔之甚者乎?以時烈書中所謂,承回示自信不謬等語觀之,時烈與拯相對時,未見其新說,而只信惟泰之不改初見者,尤益明白,旣不得見其新說,使之覓出者,豈有是理,且時烈所以處維泰者,不信人言,終是愛護之意,過中如此,可謂不失故舊之義,寧有欲陷之意耶?噫,拯,以懷憾伺釁之心,幸有此事,必欲巧誣而陰中,外若調鎭而內實交搆,其設心,固已黯黮,而又手錄棘中問答,裒輯其時往復書札,作一冊子,增衍所無之酬酢,拈出書中之句語,別爲論斷,如史筆之斷案,其牽湊捏合,專事構罪,極其憯巧,而如所謂覓出不得之說,亦不得手分世界中,化現出來者,果於當時,有此語句,則時烈答書,豈不一言提答耶?彼錫文輩,乃以此語,視爲奇貨,欲作醜正之左契,而不自覺其師之奸情匿行,因此呈露,誠可哀也。所謂木川事,儘有委折,士人許璜,卽承旨臣玧,堂弟也。居在陽城,至今生存,而錫文以爲,京鄕所無,窮索不得云,其漍輩,上來陳疏,見阻喉司,而旣已騰播於中外矣。其疏略曰,臣父璜,居在溫陽時,因事到木川,歷過士人尹寀家,相與打話之際,尼山院儒通文適到,見之則乃尼山書院,以故執義尹宣擧配享事,而列錄諸邑中,木川之下,有江都俘虜豈合享祀八字,臣父,於還家後,見同里士人趙文宙·韓尙謙,說及此事,則答曰,君果得見耶?吾輩亦聞之云云,厥後湖中士人,無不傳說,及至辛酉春,先正,來水原萬義地,臣父,聞卽往拜,偶以通文中,木川下八字之說提及,則先正曰,果如君言,則木川風習,誠可寒心,逮夫先正還歸之時,臣父,仍隨往,行到德平,則李翔,亦自全義來迎,先正謂翔曰,聞木儒,醜辱美村,其習可惡,公爲院長,其能化之乎云,而仍以其所聞於臣父者言之,其時臣父,在坐參聽,故詳記如此云云,美村,宣擧號也。蓋其時,李翔聞先〈正〉之言,欲使院儒摘罰,則人多致訝於柳壽芳,而木人,深諱固隱,有難的知,必考其筆跡,然後可以得其人,故文尼山,還索其文,則尼儒答曰,僉尊尊賢之誠,不勝欽仰,第已過之事,不必更起鬧端,木儒再通,則又答曰,元無懸錄之事云,其前後所答,自相牴牾,蓋其意,欲隱諱之也。自是之後,拯不怒木人,而移怒於先正之傳說,累度貽書,迫問其言根於先正,則先正,不得已,遂擧璜以證之,漍等疏,謂其父與拯,自少相熟云,而拯,一不問之於璜,而勒歸之於先正之自做自播者,抑獨何心,而今以見存之人,直謂之亡,是其欺誣天聽,若是無忌,則其他譸張眩幻,將何所不至乎?至於柳壽芳事,則壽芳與惟泰,論宣擧立院事,有不滿之說,故惟泰,會宿於奉恩寺時,擧似於宋,蓋壽芳之語,卽私相可否者,而在乙卯以前,許璜所傳,乃通文懸祿事,而在於辛酉,事段旣別,年條逈左,而今錫文等謂李翔之問則謂出於秀芳,答拯書則曰,問於許璜,勒謂之所答各異,終歸於孟浪之惡言,已極誣悖,而又謂沃川通文,出於時烈之門下,而僇辱宣擧,甚於木儒,尊尙之意,果安在哉云,此亦有可辨者,蓋拯之與人書,以其父江都事,謂無可死之義,而反斥先正臣李珥,謂眞有入山之失,沃儒之發文痛辨,實出於爲先正之意,則與木儒無端毁斥者,不特有間,此時烈之於木儒則斥之,於沃儒則不斥者,各有意義,然則當初激發沃儒之通文者,是誰之過也。誠可笑而不足辨也。彼錫文等,謂拯所以疑先正本源者,二也。而二者之虛罔若是,而又於其下曰,拯,以此二事,深欲一造痛言,而時烈,時在棘中,故拘於時義,泯默不發云,時烈之栫棘,自乙卯至庚申矣。禮說云云,無論其事之虛實,猶係乙卯以前,若夫木儒之說,則乃是辛酉未來之事,而有所云云也。此其辭說,自相逕庭,眞所謂童子不若也。若夫拯之擬書,視壬戌抵先正臣朴世采書,尤極憯毒,其所搆罪,雖古之窮奇檮杌,亦不若此之甚矣。其臚列過惡,則曰發於己,曰發於接物,曰發於符驗,曰發於文章,曰發於事功,曰氣質之不能變,學問之不以誠,其比擬無倫,則曰嚴少恩之申·韓,曰同潁川之鉤距,曰挾天子以令諸侯,而擬之於漢賊,曰以三百篇諫而比之於昌邑王,甚至以州縣饋遺,富貴門庭,蚌鷸蠻·觸,辛葷鱗甲等語,百般齮齕,一意構捏,惟恐一言一行之或免於無狀小人之歸,臣等看來,不覺心膽之俱裂也。其書所謂義利雙行,王伯竝用云云,噫,時烈一生,必以第一等自居,毋落第二義,其發之言語,見於事爲者,率皆正大光明,未嘗不出於天理之正,而其劈劃義理,一刀兩斷,則固可謂朱子後一人,故其章奏陳戒,莫非逆耳之言,知友規責,不避觸激之語,終致宵小構怨,酷被慘禍,且時烈,每誦朱夫子,宋元審籠絡之事,吾所不能之言,以爲沒身佩服之符,是以接人應物之際,一用直截底道理,眞如水臨萬仞,無少屈曲,其曰利曰伯,雙行竝用云者,豈非萬萬不近,而顧奚異於指伯夷爲盜跖也。其書,又謂尙同者見親,而替否者被疎,又謂引繩,從違於一言之異同,一事之差互,又謂以同異爲親疎,以好惡爲彼此,噫,苟君子也,親而好之,苟小人也,疎而惡之,其所以親而好之者,非爲同於己也,爲其合於君子故也。其所以疎而惡之者,非爲異於己也,爲其歸於小人故也。然則引繩從違之間,可見天理之公也。而非人慾之私也。豈必鶻突呑棗,依違苟且,若親若疎,無彼無此,然後可謂其眞正道理耶?此則自有一種家法,而世之自好者恥之,況以時烈之正大光明,豈肯爲此耶?至若違拂者有患,將順者無災,歆動以勢,怵迫以威云者,此正奸臣之得志用權者事,而乃敢肆然勒加,是可忍歟?噫,時烈,積困群小,半生齮齕,尙不得庇其一身,寧有災患之所由生,而亦安有威勢之可論也。若其承百代儒門之統,負一世山斗之望,朝野想望,士林嚮風者,誠有之矣。今以欽仰德義,一意尊奉爲歆動,而嚴畏公議,不敢崖異爲怵迫,孔·孟·程·朱之爲天下後世所景慕,無或非議者,亦將謂威勢之所使然耶?其書又謂,自處偏於剛峻一邊,而以責人猛爲剛,力服人爲剛。又謂,平生情義如遺。又謂,平生親舊,無一人全其終始。噫,凡此云云,豈指時烈,處鑴與宣擧者爲言歟?時烈,氣質嚴正,言論峻截,未能無朱子太陽症,而深有得於曾傳惡惡臭之義,其以剛峻一邊詆毁之者,蓋亦有所慍懟而然也。以臣等觀之,其爲剛峻,實剛於剛處,峻於峻處,皆出義理之正,好惡之公,則此時烈之所以爲時烈也。其絶之斥之者,實懼世道之害,夫豈係戀於故舊之私,而不嚴懲討之典也哉?其他疵摘,無非誣悖,有不足呶呶辨破,而最是論孝一款,泛引先儒之言,而終不能摸着說去,誠有未滿一笑者也。時烈嘗曰,博約兩至,巧力俱到,堯·舜·周·孔以來,大成之道,未有若朱夫子之全也。一生,以朱子書作一家,敬之如神明,信之如父母,非朱子之語,不言也。非朱子之事,不行也。是以,其一言一行,莫不遵用於朱子法門,眞積力久,自然有所默契,今之論時烈者,不讀朱子書,實無以知時烈之道,有自來矣。拯,四十年處其門下,亦豈不知時烈卽朱子之道,而及其背棄之後,乃反謂未必相似,又引晦翁以重之,譏斥僇辱,一至於此,此無他,拯,祖述誣朱子之賊,故必欲毁尊朱子之人也。尤可痛心者,乃以復雪大義,竝欲誣毁之,以爲孝廟初,請對等事,皆要君父之然諾,據以爲出處之名,而殊欠至誠做去之意,所謂修內攘外,安强復讐之圖者,了無了然可見之實,噫嘻痛矣。此何言也。時烈,値天地崩坼之會,際孝廟奮發之時,慨然以復雪之義,爲一身擔負,其至誠惻怛,死而後已之意,有足以貫金石質鬼神,而不幸天不悔禍,仙馭上賓,則萬事瓦解,大計莫伸,此實志士仁人之所沈歎也。拯,乃以天下國家之所共不幸,歸之於時烈之罪,至謂之了無卓然可見之實,則孔子之筆削,孟子之談王,亦皆不免於空言之案耶?雖然,義理由此而彰明,倫常賴此而不墜,庶可以撐柱乎宇宙,炳烺乎日月矣。永有辭於天下後世,是豈可以成不成,而有所輕重哉?噫,一種誣悖之論,輒以其志業之未成,公肆誣毁,至於頃年所謂祭拯之文,出而極矣。此皆祖述拯緖餘者耳。嗚呼,前後奸兇輩,媢嫉時烈,齮齕時烈,殆無所不至,而猶不敢以此大義而疵毁者,豈不以凡有血氣,莫不誦服,而拯獨何心腸,乃敢竝此而誣辱之耶?蓋以宣擧爲奴偸生之故,其父子惡聞大義之說,終始詆疵,必欲排斥,其心以爲,天地間,無此大義,然後其父之偸生,爲十分道理也。種種悖謬之計,率皆緣此生出,自不覺其背傷倫義之歸,其亦可羞也已。嗚呼,方拯之摳衣承咳,執業請益也。唯諾惟謹,視師猶父,而及其常絶之心萌,而構捏之計深,則壁立之巖巖氣像,視以暴厲,平生之卓卓大義,指謂假仁,以至忠告善諭者,反爲疑怒之端,談經講理者,卒歸詬辱之資,以此言之,其四十年從遊函丈,明着眼目者,只成得一副當聲罪而已。揆以恒情,是豈忍爲者耶?自夫此書之出,雖其阿好之輩,亦莫不驚怪愕眙,至有以錫文之輕發爲咎者,以殿下高明之見,豈不覷得到底耶?錫文乃以此,謂出於至誠規諫,擬之於忠臣諍子,此可謂病風之說也。昔劉淳叟,嘗從遊於陸九淵,後對朱子,極斥九淵學術之謬,朱子責之曰,子靜學術,自當付之公議,公何獨如此,後來淳叟之狼狽,朱子,擧此事而言其質薄矣。夫陸氏之學,乃異端之尤者,淳叟之斥,可謂能言距楊·墨,而朱子責之者,豈不以師之學術,非門生所可議歟?然則假使時烈,眞有學術之病,而一如拯言,猶不可私議於人,況可以百端構捏,又因此而絶之乎?錫文輩,又擧世采之言,謂世采,以拯此書爲實好,而特以時烈無受人之量,故挽而不送云,何其誣也。世采抵拯書曰,竊見前日長書五六條,蓋擧其平生而道之,雖曰箴規,實則排斥也云云,拯之挾感構罪之情狀,燭破無餘,則謂之實好者,是果實際耶?錫文等,又以時烈,創爲忍人之說,以逞忿懥之私,而辭窮之後,以問諸水濱等語,辱其父母云,此又萬萬無據之言也。拯之迫問於時烈也。時烈答書曰,高明,何忍提起此說也。當時金尙書,每血泣而言者,不但曰忍人而已。蓋其同産,不能從容就盡,謂出於先丈之倡之也。故言不知裁,而愚之對人說此,曾未記得,金尙書,卽古判書益熙也。先丈,謂拯之父宣擧也。拯,以益熙,曾薦其父,且時問訊,必欲爲無此言之證,則時烈,被其迫詰,又不得已答曰,金尙書異觀,非愚所敢知,問諸水濱可也。亦豈非吳下阿蒙之意耶云云,蓋其所以薦剡與存訊者,取其自廢之意,而謂非前日之宣擧也。此時烈所謂,當論丙子後宣擧之意也。其水濱云者,蓋用左氏語,以爲益熙之前稱忍人,後登薦章,非愚所知,而益熙已逝,無地憑問之意也。文勢語脈,自有所歸,而其徒,特以拯之母,死於島中,故以水濱之語,謂有捱逼,而憤怨不已,不亦可笑乎?錫文等所謂,故參判李選,質言其舅益熙之無是言云者,尤極虛謊,是果孰聞而孰傳之耶?益熙之子萬增,曾於丁卯年,亦參於韓聖輔疏,而其疏,有逼殺妻之語,則忍人云云,自在其中,李選,追後書問與否,不必論也。假使選,眞有是書,選亦後生,益熙丁丑年間之言,何以詳其有無耶?先正臣金集,與宣擧書曰,辭疏中江都事,必須據實明言可也。人之訾毁左右者,非但爲不與諸友偕死,至謂導妻先死,而身則苟活也。今若只擧上一句,不言下一句,人必以爲,掩覆前失,不可不愼也。世采,與故相臣李端夏書曰,所謂先殺其妻,己得不死者,乃係亂初行言之溢世,而吾亦稔聞云云,以兩先正書觀之,當時傳說之狼藉,可知矣。此豈時烈之所做出者耶?拯非不知行言之如是,而獨迫詰於時烈者,直以益熙死後,言根難究之故,故欲脅持於時烈,以逞憾憤之私而然也。錫文等又謂,時烈於宣擧,旣已褒奬於祭文之中,附錄於節士之傳,而初怒於己酉之擬書,隱寓其不悅之意於墓文,再怒於辛酉之擬書,有此多少醜詆之言云,蓋宣擧之擬書,時烈固已見之,非曰怒也。疑之則有之,拯之擬書,渠輩旣曰,寢而不送,雖欲見而怒之,得乎?其言之自相矛盾,類皆如此,而猶敢力戰力議,專事欺誣,不亦痛駭之甚者乎?噫,時世烈之以賊鑴事,處宣擧者,固有前後之不同,其所以不同者,亦豈無其由,時烈平日,嘗以崇節義扶世敎爲己任,宣擧,當北虜之僭號,倡率多士,請斬其使,使我義聲聞於天下,時烈,嘗與其功矣。及其江都苟活之後,又以不死於節義,自廢不仕,使世人,有以知不死之爲可愧,節義之爲可尙,則豈無一分有裨於世敎也。此所以附見於三學士傳者也。褒述於祭文中者也。然其文曰,事雖不同,同歸一致,又曰,中罹大囏,非欲瓦全,旣曰不同,則便是相反,又曰一致,則是許其亂後守義也。瓦全不如玉碎,則不言玉碎,而只言瓦全者,意固有在,及拯,以江都不死,爲十分道理,而疵節士以無可死之義,則宣擧平日所處之義,自歸虛假,而便作別人矣。時烈,深懼節義之風,因此漸頹,不得不嚴辭峻斥,然則前日之與之者,非與其不死也。爲其能自廢而自艾,後日之斥之者,實斥其文過而護短,以其不死爲十分道理故也。其一予一奪,何莫非至公至正之案耶?錫文等又謂,其父母受辱,而爲子者,寧有甘心匿怨而爲之服事哉云云,臣等未知,受辱者何事,而在於何時耶?臣等則以爲,拯之背師,實在於辛酉擬書之日矣。錫文等若謂,碑文有疵辱云,則碑文雖是擬書之前,而本無疵辱之事,決不可以此爲訂,若以忍人之說,鑴毒所中之箚,爲誣辱也云,則忍人之說在甲子,鑴毒所中之箚在丁卯,拯雖靈通,安知四年或七年之後,有此忍人中毒之說,而預於累年之前,背絶其師者乎?時烈,自甲寅後,長在謫中,至庚申而始蒙放還,纔逾歲,被拯醜詆,則其書中臚列罪狀,多是甲寅以前之事,而拯之請墓文,亦在甲寅以前,甲寅以前,果有如此無狀之言行,則拯何以托其父而不朽之圖也。錫文等,何以謂未嘗得其言行之可疑耶?又何以謂有山斗之望耶?同是甲寅以前,而托墓文於其人,則如是尊仰,不得溢辭於其人,則如是毁斥,何也?拯,只欲以私心之好惡,以判其師之賢邪,雖自謂論學者公議,人孰信之,且拯,旣以慘刻之言,詆斥其師而背之矣。旣背之後,宜不可復以師道待之,而甲子往復之書,猶且一面哀乞,冀其文之或改曰,倘蒙門下,進念舊義,曲加哀憐,則幽明受賜,疑結俱釋,只在門下一言之間而已。有若强臣之以兵諫君,詐敵之且戰且和者,庶不識拯謂一改墓文,則向來歷數之罪過,皆自消滅,而可復爲全德之君子耶?若拯之父母,果受時烈之誣辱,則時烈,雖盡改墓文,一如其意,拯之疑結,豈可因是而遽釋耶?且錫文疏中,所引權以鋌事,尤極無謂,以錠,卽時烈之外孫也。設令其祖,果有過誤之事,其孫,萬無揚言於他人之理,而今乃以孫證祖,執以爲詬詆之資者,豈非悖理之甚乎?嗚呼,拯,自少從遊於時烈,爲後進倡,而執義則詩禮也。請益則道誼也。其恩其義,有非世所謂曰師曰弟者比矣。此國人之所共知者,而拯之自處,亦豈下於蔡·黃之於朱門也。然而及乎背悖之後,與羅良佐書,乃引程·張師服之論,又計其學書卷數之多少,欲明其師生之義,本不深重,隱然示之以背亦無妨之意,至以謂故相臣閔鼎重筵奏之說,歸之誣罔,此實令人代羞處也。夫弟子之於師,一登其門,束脩請業,則已結事一之義矣。況覿德聞道,或在一言之妙契,則豈可以從學之久近,而論其恩義之淺深乎?且師生服制之說,檀弓所記,因其至而該其餘矣。程·張所論,特推其餘意,別其等級而已。若師生之大倫大義,則何嘗隨其服制,而有所輕重耶?今以其意觀之,非如顔·曾之於孔子,則皆將不爲心喪三年,而服勤致死矣。若如其言,則雖於君臣之義,如非昭烈之於孔明,則亦不爲之方喪三年,而鞠躬盡瘁也耶?此其見識之全昧者旣如此,而又以其背師,自比於成湯之伐桀曰,實爲後來以我爲口實之漸云云,此與抵朴世采書,引成湯事,爲其攻師之訂者,同一語也。其指意之無嚴,又如此矣。他何足責哉?錫文等又曰,若曰初何不引義告絶,而函丈門人之稱,尙存於乖阻之後,何其畏愼太過,勇決不足也云爾,則先師有靈,必當含笑愧赧云,噫,拯之可爲愧赧於九原之下者,奚持此一事也。錫文等,辭窮語屈,僅爲此輕輕容恕之言,其亦可哀也已,錫文等,又以時烈祭先正臣金長生之文數句語,及前祭酒臣權尙夏所撰時烈墓文,或謂之臨死怨懟,或謂之紹述口實云云,噫,拯徒,其亦厭聞黨鑴之目耶?眞所謂操網入海曰,我非漁也。其果以解人惑耶?此事顚末,旣詳於前後章疏,今不必架疊,而且以渠所謂辛酉書者觀之,其書縛束操切,殆與己巳兇徒構誣之啓,正相脗合,時烈所謂,小子遂有此行,而拯乃蹇騰者,只發微端,尙夏所謂駭機交煽者,亦據實書之,以信來後,而至其擬書出,而果大驗矣。今以兇徒之啓,就校其書,則節節符合,如出一手,其字句之與同,指意之相似處,有不可殫擧,雖其詞語,互有淺深,而若其構成罪案者,實相表裏,今其書,始出於世,而與彼兇啓,一切沕然,抑何故歟?無亦厭然掩藏,曾不肯傳示於人,而氣味相合處,自不免貫通而然歟?其平生之所甘心,終始假手於兇徒,則時烈先見之明,至是而較然矣。以尙夏飮恨茹痛之心,惡得不摭實於揭墓之辭耶?錫文等又謂,時烈斥鑴爲亂賊者,卽據毁經而後復擢用,及夫禮訟角立之後,追理前事,目之爲斯文亂賊,而乃於平生推奬之尹宣擧,亦加以黨與之名云,鑴之改註中庸,在於甲申·乙酉年間,時烈,於黃山舟中,與宣擧爭辨鑴之邪正,有先治黨與之說者,乃在癸巳,則此固不可謂嚴斥,而猶以不輕絶之心,冀其改悟矣。至戊戌,時烈判銓之日,廷臣多有薦鑴者,而宣擧,又貽書於時烈,不欲以爵祿縻鑴,而至以燕昭待隗之禮,勉使陳達,時烈以爲,秉銓者,不可全己見而咈衆意,遂擬於進善,蓋亦虛名用許靖之意也。此豈出於時烈傾心擢用者哉?其後時烈,往見鑴,責以改註之罪,則鑴,傲然自是,少無悔悟之意,自此之後,便與鑴絶矣。其翼年己亥,禮訟始起,而鑴卑主貳宗之說出,則其所謂禮訟角立之後,追理前事者,豈非誣罔之甚乎?噫,禮訟以前之鑴,猶可說也。禮訟以後之鑴,不可說也。禮訟以前,猶以斯文之罪待之,禮訟以後,當以國家之亂賊治之,己亥以前,非不嚴斥,而己亥以後,尤爲用力而攻之者,正是爲國家慮禍機也。然則己亥以後,用力攻鑴者,豈爲時烈之過耶?惟其用力而斥鑴,故不得不用力而責黨鑴之宣擧也。錫文等又曰,人皆有父母,亦皆有秉彝之心,設令今日之攻臣師者,有賢父如宣擧,而人皆架鑿構誣,彼誠大賢也。名儒也。其將恬然服事乎云,而至以近來斥拯者,直驅於無父之域,此等悖倫之說,誠不欲與之爭辨,以汚淨口,而第其言,旣曰架鑿構誣,而又謂之名儒大賢,豈有所謂儒賢而架虛鑿空,以構誣人者耶?其所謂賢父如宣擧之說,其意謂賢不如宣擧,則雖被人構誣,其子若將恬然甘受者然,此蓋有所紹述者,錫文等,擧拯之言曰,先人之於不肖,父兼師耳。今以師道言之,其於尤翁之爲師,恩義輕重,不翅懸絶,兩師之道不同,則一取一捨,勢所同然,尤翁,時烈號尤齋也。苟如是也,使宣擧而無師道,則拯所以爲子職者,將不免有所輕重矣。豈以師道之有無,計較於父子之大倫耶?尤可切痛者。錫文等又以爲,輒以祖宗禮遇,累朝賓師之說,以爲藉重脅人之資,末又曰,固是臣子之所不敢云云。噫,自孝廟至今日,時烈之一身,屈伸靡常,此固坐於世道之汚隆,而亦未必不由於君上之使然,嗚呼,孝廟之於時烈,尊仰之隆,恩禮之盛,度越千古,聳動一世,當此之時,推誦時烈,上配程·朱者,擧世皆然,無或有異辭,及至孝廟禮陟,而謗嫉之言,始叢於時烈,然而先大王所以禮遇尊尙,實無間焉,故百車之讒,卒無所售,今殿下之於時烈,其所尊禮,未嘗不至,而其誠心悅服,比之孝廟與先王,果何如也。乙卯竄黜,己巳慘禍,實被群少之所欺侮,非出聖明之本心而然,其所以致此者,果何故也。臣等竊恐,殿下終始待遇之禮,將不如兩朝之無間,而況今日月寢久,初心漸變,卒有此權輿不承之歎,惟其如是,故彼怨懟之流,棄機闖發,雖其平日所尊仰者,亦皆隨時俯仰,誣辱毁斥,無所不至,便有蹈藉鏖盡之勢,此蓋窺殿下之心,而更無所忌憚,是以,尊時烈之道,慕時烈之義者,不勝其痛冤慨惜,則回想兩朝禮待之恩眷,而或冀殿下之體念,此所以章奏之間,輒爲之懇告不已者也。顧何嫌於藉重,而揆之分義,亦何所不敢者耶。至於源流事,旣有邦禁,不敢爲泝源之說,而第有一言可以立辨者,集解之尙今見存,雖眞儒,亦以爲言矣。試究集解之所自出者,主偏之人,旣定其名,而修改爲定本,則謄出之人,只當依其定名而書之,從其定本而謄之而已。源流之名,已定於壬午,修定之本,旣出於錦山,則鄭瀁之謄出,若在此後,何從而書以集解,何故而謄其未定之本耶?以此觀之,瀁之謄出者,實是源流之初本,而集解之爲源流初名者,十分較然,宣擧之互寫參助,蓋在壬午修定之時,其於集解,則無相干涉矣。以其脫稾時,互寫參助,爲之共編者,已極苟且,況以其互寫參助,而仍因爲自家之物,則此豈常情所忍爲者耶?在他人猶不忍,在師生間耶?師生間泛然編成之書,猶不可攘取,又況其師之奉托昭然者耶?且兪棨遺稾較讐之役,專靠於拯,而其臨絶奉托之書,終不收入,故棨家子孫,詰索而追刊,今旣不記奉托之語觀之,其必欲全沒是書者,蓋其所奉托,非別件事故也。錫文等,又以棨之訣書於時烈也。亦有奉托之語,謂可以立辨云云,此甚可笑,時烈之祭棨,已言其所以奉托之意矣。奉托雖同,事件各異,則何可以此,爲非奉托源流之證耶?其所謂癸巳擬書,又何以發之,其意欲彌縫奉托二字,而當兪相基之數次迫問也。何不以此對之,只云全不記得,待其身病無所憑問之後,突然出之耶?尤有所未可曉者,拯家之擬書,何其多也。己酉擬書,辛酉擬書也。癸巳擬書也。臨事揣摩矣。質舊契則必曰,我有擬書也。許多機權,包羅這裏,若此不已,於其理屈辭窮之後,將不知復出幾個擬書也。雖自謂妙計,其於明者之已覷破其心術,何也?眞儒所謂,無一字加減之說,實有不然,集解略而源流詳,兩本俱在,固不可誣也。設令兩本,無一字加減,則宣擧等源流修正之時,亦無一字參助之功,只得爲兪棨寫役而已。此輩,欲竝與其若干參助之功而沒之,何其不思之甚也?其若所爲言,率皆謊亂虛罔,白地杜撰,而畢竟援證,只拿得尹家諸人,此果可以徵信於他人耶?尤可笑也。噫,拯之背時烈,旣爲千古斯文之罪人,則迄可休矣。乃於臨死之年,又背父事之兪棨,是亦不可已乎?未知此亦由墓文而然耶?抑又有本源之可疑而然耶?顧其源流一書,不過爲一類會之書,屬之彼此,實無輕重,而第以朝家禮遇之臣,其立心判事,如此其悖謬,則風聲所及,爲害世敎者,爲如何哉?尙夏,實爲此之懼,因其序而明言斥之,略及其本來伎倆,豈尙夏所樂爲哉?爲世道爲斯文,不得已而言也。正今日旣溺之人心,爲百代不易之公議,此正不可無之文字,殿下,何所惡而私自燬之,若不忍一日弁卷者然,此何擧措,如非悖經侮聖之書,未聞有投火者,此殿下,待尙夏而異端也。尙夏與拯,其道固不同矣。殿下於拯,方待之以大賢醇儒,則尙夏之爲今日異端,固無足怪,而第百年之後,疑怒剝落,是非大定,則陰陽邪正,自可判矣。具眼今日者,恐不必遵殿下硬定之是非,而序文之燬,亦未必喚做爲焚書矣。臣之疾首呼籲者,豈獨爲尙夏地,實爲殿下慨惜,而尙冀天聽之回悟者也。嗚呼,上意所向,群邪迭攻,其毁辱先正,凌踏儒賢,凶言悖擧,又一衮·禎矣。鳳輝之三箚,眞儒之兩疏,指意憯毒,頭緖狠猛,若爾章·禹行之啓,翼命·廷濟之疏,前唱後應,同條共貫,而殿下,開納允兪,如恐不及,任其蹈藉,不少顧念,不料聖明之世,復有此士林之禍也。噫,尙夏盛德至行,無釁瑕之可尋,則雖以鳳輝等如簧之舌,亦不得成其罪,乃曰,少事擧業而無成,晩始出入於時烈之門,藉其依歸,濫廁禮遇,艱難爲說,恣意凌踏,此輩亦有心腸,豈不知不成說,而猶以此爲言耶?夫世之名儒,從事擧業,自古何限,而有若先正臣李滉·李珥,皆不免焉,則亦將分受其誣耶?若謂之藉其依歸,則如顔·閔得聖人爲依歸者,亦可以爲疵耶?且念古相臣柳尙運,平日言論,雖歧於士類,而亦知尊尙時烈之故,先正之稱,嘗發於筵奏之語,而今鳳輝,則不惟不稱先正,竝與諡號而去之,乃敢爲其父之所不爲,渠雖急於醜正,何敢乃爾,若夫眞儒,則其所悖妄,殆有甚焉,至於不書儒賢之姓字,肆其口氣,少無顧忌,此雖從古奸人之構罪儒賢者,尙不敢爲也。人之無倫,胡至此極,至於爾章,又引周禮避讐之說,以爲父師輕重之證,噫,爾章奚知禮,周禮司徒門師長,卽司徒典樂之官,如師氏·鄕師之屬,亦今之大司成·敎官之類耳。三代以上,君兼師道,故只設師長之官,以贊導迪之化而已。其視孔門以來,傳道授業,服動致死者,非所比論,此等事,果可爲父師輕重之證耶?渠輩,旣擧周禮爲言,臣等,請就其說而反證之,其所謂師長,固於事一之師,煞有差殊,而猶謂之避讐,況事一之師乎?觀於此,亦可以知尊師之道矣。且賊鑴之禍時烈,在拯服事之日,不但不避,又與之交密無間,其於爲師避讐之義,何如也。噫,父師輕重,古無其訓,而殿下,自頃年以來,創出新般義理,曲爲拯地,前後搢紳·章甫之疏,極言其無稽,而錫文等,又言其師之背時烈,非由於墓文,則輕重二字,便從別路遁去,殿下,自是之後,不復擧是爲敎,臣等,竊自妄揣以爲,淵衷於此,或悟其無稽,而謂無所可着地矣。向日原任大臣之箚批,復用此語,意者,周禮避讐之說出,而深有所契,更提已棄之說,持之不捨也。此臣等所以尤惡其眩惑天聽,而必欲痛辨者也。至於翼命疏以爲,名賢亦因規諷之不入,未免遂貳於師門者,其爲名賢,卽指先正臣金宏弼也。宏弼,師事故判書金宗直,當宗直之秉銓,以詩諷之,故南孝溫小說,有遂貳之語,先正臣李滉書,有曰相貳者,今無以考其某事,而佔,以詩文爲第一義,未嘗留意於此學此道,而寒暄,以是歸責,固不能志同氣合,終不相貳也云云,佔,卽宗直之號,寒暄,卽宏弼之號,蓋宏弼與宗直,氣味不同,雖以此有遂貳之語,其終不相貳者,實如先正之論矣。且於宗直之禍變,竟罹收司之律,則豈與拯畏禍背師者,同日論哉?然而李禎,不欲以此詩傳後,則滉之答書以爲,似有累於前修之芳躅,殊不滿人意也。姑欲隱而不出,與鄙意相合云,滉之此書,其微意可知,若使滉,論拯此事,其將以爲如何也?彼翼命,必欲伸救其背師之罪,乃擬於不敢擬之先正,豈非悖誣之甚者乎?日者,四學·太學之疏,皆出於尊賢衛道之誠,實一代之公論,百世之斷案,而殿下,反賜嚴峻之批,以開讒賊之口,及翼命之疏出,而竝施停擧之罰,士氣銷沮,公議之憤菀,已不可勝言,而至若前大司成閔鎭遠,則身處師儒之任,目見士林之禍,就事論列,辭語剴切,從頭擘破,義理嚴正,而殿下,不惟不賜開納,又示未安之批,旋下特遞之命,於是乎如熙晉迎合之輩,雀躍而起,肆筆而句斷之,殿下,如聞讜言,一啓卽從,終至屛出而後已,此何等過擧,此何等景像,嗚呼,今日之斥先正者,吁亦極矣。自夫世禍斬伐之後,剛大直方之氣,消鑠無餘,斯文一脈,賴以延綿者,皆時烈一人之力,則其爲世道民彝之功,不爲不重矣。今尙夏,親受嫡傳,蔚爲宗師,其嚴毅正大之規,精微造詣之學,一遵乎法門宗旨,與向所謂依違免禍,要得令名者,不啻陰陽晝夜之相左,則其見排於今日者,亦不足怪也。噫,尙夏,固守東岡,囂然自樂,官職與奪,罪罰輕重,固何足爲損益哉?只恨殿下平日,尙德之誠,篤賢之心,一任醜正輩所惎隔,非斥之譴罰之,一節加於一節,終致誣衊之說,上及於淵源,焚坑之禍,將作於聖世,臣等,誠不勝其太息流涕,而繼之以痛哭也。雖然,群陰剝陽,理必可復,日月之更,曾不逾時,伏願聖上,翻然覺悟,廓然大公,尊先正之道,念斯文之重,痛察拯心迹而嚴斥之,亟收儒賢譴罰而尊禮之,且還師席削黜之命,仍收儒生停擧之罰,竝將前後毒正之輩,夬賜處分,使是非明白,邪正剖判,則斯文幸甚,世道幸甚。答曰,省疏具悉。今日之事,國是,固已大定矣。況崔錫文等,疏語明白,柳鳳輝等,箚論正當,爾等,托以伸辨,張皇辭說,況無非出於誣辱先正,眩亂是非之計,誠可駭惋,而創出新般義理之說,尤極無嚴,至若更提已棄之說等語,可謂臆逆之甚,而扶正之論,一竝攻斥,毒正之人,出力救解,是誠何心,亦可惡也。疏儒,生員李蓍定,進士徐宗燮·兪宇基·尹德純,生員李壽鎭·李命卨,進士鄭熙周·李興完·柳興寅·黃尙元,生員李興胄·閔鎭宏·金壽鏶·韓德厚,進士李蓍泰,幼學張翊漢·兪慶基·魚有珪·尹得履·李述之·洪履元·李翊之·尹恕·成道宗·洪啓彦·李德臣·金光慶·尹鎤·李有泰·韓億增·黃楫·趙徽·李潝·朴泰彙·李相堯·洪潤疇·姜德彦·禹大圭·洪翼龍·張亨紹·宋載恒·李世臣·李良臣·尹暉·徐宗德·柳聖徽·辛義立·尹明耆·李奎文·柳漸明·辛錫祺·韓以恒·鄭觀濟·李文輔·李綽·閔師喆·孟淑輿·鄭錫旭·孟淑舒·成道存·李重開·洪聖源·洪重源·張益紹·李蓍老·李鼎輔·李天輔·李箕重·鄭榮祚·鄭輝祚·尹鳳壽·鄭華基·任近·閔宅洙·崔泰興·申命佐·林熀·鄭震復·鄭旭賓·張台紹·任頣夏·韓禧·李昌朝·李世重·兪慶基·尹心衡·魚有瑗·李道重·崔熙道·金時鼎·宋德孫·韓翊震·韓後洙·尹鳳來·李元垕·安憲國·鄭載大·李仁濟·金日翰·張燦文。出燼餘
上在昌德宮。停常參·經筵。
昧爽,下霜。
大殿,朝問安,與昨日同。答曰,知道。
藥房啓曰,朝來聖候諸症,加減,何如?答曰,知道。朝來熏熱已歇,而困惱頗甚,其餘諸症,一樣矣。勿爲入診。
掌令慶聖會啓曰,云云,合啓簡通,適到於臣,呈告中,不得坼見,臺例然也。初非有意於規避,而合啓旣發之後,以臣謂之規避大論,物議譁然,大以爲非,理難晏然,詣臺自劾,則喉司不諒,終不捧入,進退狼狽,尋單退出矣。今因監察茶時,召牌下降,嚴畏分義,不得不隨牌詣臺,而顧臣情勢,萬分窮縮,決不可一刻苟冒於臺次,請命遞斥臣職。答曰,勿辭,退待物論。
持平趙翼命啓曰,臣忝居言地,不容泯默,草草疏啓,略有論列,申思喆之無限誣辱,理難苟冒,尋單縮伏矣。卽伏見泮儒李蓍定之疏,僇辱先正,罔有紀極,其遣辭之絶悖,措語之無倫,已不可勝言,至以燬去序文,比之於焚書之禍,此輩,苟有一分嚴畏之心,何敢乃爾,此固斯文世道之一大變也。且歷擧三司之臣,只書其名,不書其姓,噫,近來章疏之極口悖辱,何所不至,而至於此等口氣,儘是創見,臣雖疲劣,不欲與此等無識之輩,爭論是非,而抑有不得不略辨者,先正臣金宏弼之遂貳斯文,雖無以考其某事,而此不過言議意見之間,差殊而已。所爭者甚微,今日先正遭罹,實是人子罔極之變,所處者大不幸,若先正臣李滉,試論玆事,則其將前後不分輕重,而亦有一毫未滿之意耶?至如數字缺背師等說,尤無倫理,此則有不足辨破也。若夫疏儒施罰之請,蓋誣辱先正,有浮於尹鳳五,而或罰或否,處分斑駁,故臣之疏陳,良以此也。至謂之士氣消沮,公議忿鬱,尤亦可笑,雖然,臣旣被其醜詆,決不可一刻仍冒,而昨緣日暮,今始隨牌來避,所失尤多,請命遞斥臣職。答曰,勿辭,退待物論。
持平洪禹行啓曰,臣於病伏尋單之中,得見李蓍定等疏本,則誣毁先正,旣極狼藉,繼以侵辱近來言司之人,而臣名亦在其中,臣看來,不覺駭惋之至,向臣論啓之辭,略提本事是非,而第臣志氣低弱,言論委靡,旣不能溯源劈頭,以明邪正之分,亦不能聲罪請勘,以雪士林之憤,物論之非斥,私心之愧怍,至今未已,曾不料數語,見礙於一邊之心目,致令悖謬之言,至此之極也。噫,秉彝之天,人所同得,而惟彼蓍定輩,急於黨同之私,罔念義理之公,首尾譸張憤懥之說,都從傷倫悖理中出來,醜正之不足,又復眩惑天聽,臆逆上心,命意遣辭,殊涉無嚴,則如臣者,撓戛於蕩潏之餘波,固無足恤也。臣久在言地,少無報效,乃反見困於慘毒之口,徒事呶呶引避,此亦臣之羞也。旣被多士之侵詆,則不可一日晏然在職,而昨緣日暮,今始隨牌來避,所失尤大,請命遞斥臣職。答曰,勿辭,退待物論。
謝恩,判尹姜鋧。
成均館官員,以同知館事意啓曰,昨夕,館學儒生,呈疏承批之後,來到泮中,拜辭神門,遂至空館,臣與本館郞廳,今方守廟,招致諸生於橋門外,以空館事體重大,卽爲還入之意,反復開諭,則諸生等以爲,爲先正儒賢陳疏,而未蒙開納,反承嚴敎,非不知聖廟之至重,而旣有難安之勢,不可晏然入齋云,而無意還入,何以爲之?在前如此之時,本館堂上,齊會勸入矣。知館事宋相琦,同知館事權尙游,大司成申銋,竝卽牌招,以爲同議勸入之地,何如?傳曰,依啓。勸入,可也。
成均館官員,以同知館事意啓曰,臣以批答辭意,反覆開釋,則儒生等,書呈所懷以爲,臣等所言尊尙之先正,卽三朝賓師,百代矜式之大賢,而不幸變出斯文,義理晦塞,枉被人罔極之誣,儒賢之說而獲罪,亦坐於尊師衛道,則臣等區區之意竊以爲,群陰剝陽,而猶冀七日之來復,洪水滔天,而妄擬一葦之可杭,乃敢瀝血繼籲於士氣摧敗之餘者,不但爲先正爲儒賢,而深恐我殿下,近日處分,終爲聖德之累故也。及承聖批,辭旨極嚴,凡於是非之辨,一切倒置,此已大失所圖,不勝惶惑,而至於誠可駭惋,尤極無嚴,是誠何心,亦可惡也等敎,無非臣子之所不忍聞者,臣等於此,聚首相顧,驚隕抑塞,揆以分義,不敢復入黌舍,拜辭聖廟,仍卽迸出,不自意聖度天大,特以勸入爲敎,臣等感激惶隕,靡所容措,心事未暴之前,實難承命冒入,輒敢略伸所懷,以俟處分焉。伏見殿下近日事,强制群下不齊之口,累下國是已定之敎,夫國是者,乃明天理合人心,一國所同是之謂也。今殿下,只當阿意順志,死黨淫朋之徒,追反數年已勘之斷案,而曰此國是,則其可謂明天理合人心,而果爲一國之所同是耶?又以崔錫文等語,謂之明白,柳鳳輝之箚論,謂之正當,噫嘻,此不幾於喪邦之言乎?錫文等之所憑藉而無限誣辱者,只是尹家前後擬書,而竊怪拯之父子於先正,有何甘心之怨,次骨之讐,而必以暗昧巧誣之書,密地相傳,輒使其門徒,訐訴於天聽,以爲傳鉢之妙術,抑何心哉?所謂最初擬書中,引用鑴·穆事,良佐疏則傳之,而錫文疏抹之,蓋此禍國之賊,告廟之兇,其罪已彰,則其諂附惡類之跡,又將綻露於年久之後,故刪此一款,要爲掩蔽聖聰之計,錫文之奸,有浮於良佐,於此,足可以破鬼膽也。其所謂中間擬書,自謂構成於先正荐棘之時云,當奸兇用事之際,作此文字,隱然爲挑禍之倀鬼,而中心藏毒,外面伸眉於竄殛之地者,無乃設機偵察,如禮說事之搆虛耶?若其罪狀師門之各樣條段,此殆近於顔子之竊飯,曾子之殺人,則想殿下之明聖,非不能覷破於此,而終無伸枉之敎,豈以眩惑之言,爲或一分近似耶?設如其言,則以聖祖則哲之明,果爲申·韓·趙·曹之所誤,而失於藻鑑,謬置賓師之位耶?若殿下,追念舊事,試閱便殿獨對之說,十九貼黃之疏,則今日之所以厭薄,專爲背師人所欺誣者,庶幾覺悟矣。至於春秋大義之正大光明,有非天下後世之所可誣者,而夫拯則尤有所不可貶議者,記昔孝宗大王,密勿吁謨之際,必欲與死,膚家子孫,共爲此事,使拯,若思灌夫邵緝之爲君親復讐之事,獨何心腸,誣毁大義,若此之甚力耶?錫文等之費辭醜正,何足責哉?若乃鳳輝等箚中,敢去先正二字者,已極無嚴,而其論罪大賢,便是己巳合啓之手段也。殿下,若以己巳戕賢之兇黨,謂非上欺天聰,則臣等,更無可言,而甲戌悔悟之端,尙今藏在聖心,則是何正當之褒,加之於鳳輝,而一任其蹈藉先賢,終靳一言之扶護乎?所謂新般義理之說,臣等,亦不無所執,蓋父師輕重之說,初發於右拯之徒,非出於古經之訓,而殿下,視以主訓,斷爲國是,輒於綸綍之間,以此爲硬定之案,臣等之所以謂創出者此也。夫豈有一毫無嚴之意哉?至於更提已棄之說,又以臆逆爲敎,此臣等之所未曉者也。彼輩,初發墓文之說,以實輕重之證,墓文之說,旣歸敗遁,則又爲本源之論,本源之論,又無橫着,則又復還爲墓文之說,其換面迭出,輒新其說,旣捨之後,便爲已棄之言,而殿下,又提於大臣之批,則此臣等之所以有更提之說,豈敢有臆逆之心乎?臣等於此,竊有所妄揣天意之所存焉,何者,自古君臣之間,固貴於有犯無隱,而惟其直截之風,容受爲難,巽軟之態,將順是好,宋時烈平生言論,正大直峻,殿下,固已不喜於心,而只以累朝禮遇,一代矜式之故,姑以虛禮縻之,未嘗誠信而心喜之故,常有未十分襯帖底意思,留在那裏,而亦不至顯示厭薄之意,乃於歲月稍久之後,因仍激作,層加斤兩,遂擧其背馳之人,而拂拭之洗濯之,置之粹然無過之地,名之曰先正,此果可以服人心乎?噫,殿下於拯,未嘗一接其容顔,亦未嘗一聞其言辭,旣無行誼之可以模範一世,又無文字之可以啓發後學,則殿下於拯,亦何所取哉?得無以其背馳先正之故,而曲爲尊禮之耶?至於權尙夏,則以先正之嫡傳,爲士林之宗師,平生言議,一遵乎法門之訓,源流之序,墓文之述,深得乎闢邪說扶世敎之義,則一邊之輩,怒目睢睢,必欲甘心而後已,殿下,又曲從其言,不少顧藉,向來批旨,有非不承權輿之敎,果可爲誠實待士之道乎?噫,邪正是非之分,自有百世之公議,非可以人主之威,勒定於一時也決矣。如可以威勢而薄之,則奸黨之碑,僞學之禁,又何以卽今磨滅,而後世之眞是非,愈久而愈明耶?此臣等之所大懼也。臣等,於書呈所懷之際,伏聞趙翼命·洪禹行,費辭引避,詆斥臣等,不遺餘力,而臣雖未見其避辭之全本,而略聞其槪,至以無識等語,肆口反詈云,噫,翼命所處之地,何如也。渠旣幸逭磬甸之後,猥廁於薦紳之列,而猶欲仰首伸眉,論列是非,臣等,實羞與之爭較,而渠反自處以有識,詆人以無識,亦可謂不自料之甚矣。至於禹行之啓,則其胡亂噴薄,殆有加焉,噫,此輩,以附合邪論,侵辱先正爲能事,則其詬辱儒生,特其細事,又何足誅也。臣等,旣不能伸辨先正與儒賢之誣,反承嚴峻之批,在臣等自處之道,不可一日抗顔於首善之地,徊徨橋門,終未免退去,明命之下,不得祗承,臣罪萬死,祗有隕越而已云云,而終無還入之意,復爲四拜而退,世道不幸,士林睽乖,彼先正也。此先正也。各尊所聞,互相訾摘,尙德之風全衰,誣賢之習相襲,有識之憂歎久矣。今此儒生等所懷,爲一先正,斥一先正,其所凌侮醜辱,無復餘地,臣忝居師儒之任,不能善爲開導,又復違拒明命,而旣已書納所懷,不可寢而不奏,以臣拙訥之言,決無開諭動聽之理,何以爲之?敢稟。傳曰,觀此所懷,醜辱先正,益無顧忌,尤極駭惋矣。不參疏儒生,招入,可也。
成均館官員,以同知館事意啓曰,本館草記之批,有不參疏儒生招入之命矣。生·進五人及寄齋十四人,旣已入齋,故傳宣聖批後,仍設食堂,臣與諸郞官退出之意,敢啓。傳曰,知道。出燼餘
上在昌德宮。停常參·經筵。
大殿,藥房·政院·玉堂·二品以上·六曹問安。答曰,知道。
藥房啓曰,朝來聖候,加減,何如?答曰,知道。朝來熏熱往來,困惱頗甚,虛暈嘈雜,亦未鎭定,其餘諸症,與昨無異矣。勿爲入診,問于入侍醫官,議藥宜當。
忠淸監司書目,尼山呈,本道監司尹行敎,辭職上疏上送事。啓,答曰,斯文不幸,大老云亡,變怪百出,舞鰌鱓而號狐狸,鬼蜮之輩,換面迭出,誣辱先卿父子,罔有紀極,予實駭惋,明辨痛斥,此誠世道之大變,可勝痛哉,觀卿疏辭,追念先正,倍覺愴神,今玆新命,實非偶然,卿其勿辭,速往欽哉。
成均館官員,以同知館事意啓曰,臣以批答辭意,反復開諭於儒生等,則書呈所懷,以爲臣等所尊尙之先正,卽三朝賓師,百代矜式之大賢,而不幸變出斯文,義理晦塞,枉被人罔極之誣,儒賢之從而獲罪,亦坐於尊師衛道,則臣等區區之意,竊以爲,群陰剝陽而猶冀七日之來復,洪水滔天而妄擬一葦之可抗,乃敢瀝血繼籲於士氣摧敗之餘者,不但爲先正爲儒賢,而深恐我殿下,近日處分,終爲聖德之累故也。及承聖批,至於誠可駭惋,尤極無嚴,是誠何心,亦可惡也等敎,無非臣等之所不忍聞者,臣等於此,聚首相告,驚隕抑塞,揆以分義,不敢復入黌舍,拜辭聖廟,仍爲迸出,不自意聖度天大,特以勸入爲敎,臣等感激惶隕,靡所容措,心事未暴之前,實難承命冒入,輒敢略伸所懷,以俟處分爲。伏見殿下,每於近日之事,强制群下不齊之口,屢下國是已定之敎,夫國是者,乃明天理合人心,一國所同是之謂也。今殿下,只與阿意順旨,死當淫朋之徒,追反數十年已勘之斷案而曰,此國是也。則其所謂明天理合人心,而果謂一國之所同是耶。又以崔錫文等疏語,謂之明白,柳鳳輝之箚論,謂之正當,噫嘻,此不幾於喪邦之言乎?錫文等之所憑藉而無限誣辱者,只是尹拯前後擬書,而竊怪夫尹拯之父子,於先正,有何甘心之怨,次骨之讐,而必以暗昧巧誣之書,密地相傳,輒使其門徒,訐訴於天聽,以爲傳鉢之妙術者,抑何心哉,所謂最初擬書中,引用鑴·穆事,良佐疏則載之,而錫文疏抹之,蓋此禍國之賊,告廟之凶,其罪已彰,則其諂附惡類之迹,又將綻露於年久之後,刪此一款,要爲掩蔽聖聰之計,錫文之奸,有浮於良佐,於此,足可以破鬼膽矣。所謂中間擬書,自謂構成於先正荐棘之時云,當奸凶用事之際,作此文字,隱然爲挑禍之倀鬼,中心藏毒,外面申白於竄殛之地者,無乃設機偵密,如禮說事之構虛者耶。若其罪狀師門之各樣條段,此殆近於顔子之竊飯,曾子之殺人,則想殿下之明聖,非不能覷破於此,而終無伸枉之敎,豈以眩惑之言,爲或一分近似耶。設如其言,則以聖祖則哲之明,果爲申·韓·趙·曹之所誤,而失於藻鑑,謬置賓師之位耶。若殿下,追念舊事,試閱便殿獨對之說,十九貼黃之疏,則今日之所以厭薄,全爲背師者所欺誣者,庶幾覺悟矣。至於春秋大義,其正大光明,有非天下後世之所可誣者,而夫尹拯則尤有所不可貶議者,記昔孝宗大王,密勿訏謨之際,必欲與死虜家子孫,共爲此事,使尹拯,若使數字誤邵緝之爲君親復讐之事,獨何心腸,毁誣大義,若此之甚力耶。如錫文等之費辭醜正,何足責哉,若乃鳳輝於箚中,敢去先正二字者,已極無嚴,而其論罪大賢,便一己巳合啓之手段也。殿下,欲以己巳戕賢之凶,倘謂非上欺天聰,則臣等,更無可言,而甲戌悔悟之端,尙今藏在聖心,則是何正當之褒,加之於鳳輝,一任其蹈藉先賢,終靳一言之扶護耶。所謂新般義理之說,臣等,亦不無所執,蓋父師輕重之說,初發於右尹之徒,非出於古經之訓,而殿下,視以至訓,斷爲國是,輒於絲綸之間,以作硬定之案,臣之所以謂創出者此也。夫豈有一毫無嚴之意哉,至於更提已棄之說,又以臆逆爲敎,此又臣等之所未曉者也。彼輩初發墓文之說,旣歸敗遁,則又爲本源之論,更無推提,則又復還爲墓文之說,其換面迭出,輒新其說,旣捨之後,便爲已棄之言,而殿下,又提於大臣之批,則此臣等所以有更提之說也。豈敢有臆逆之心乎?臣等於此,竊有所妄揣天意之所存,何者,自古君臣之間,固貴於有犯無隱,而惟其直截之風,容受爲難,巽軟之態,將順是好,宋時烈,平生言論,正大直嚴,殿下,固已不喜於心,而只以累朝禮遇,一時矜式,故姑以虛禮縻之,未嘗誠信而心喜之故,常有一分未襯貼底意思,留在那裏,而亦不至顯示厭薄之意,乃於歲月稍久之後,因仍激作,層加斤兩,遂擧背馳之人,而拂拭之洗濯之,置之粹然無過之地,强爲名之曰先正,此果可以服人心乎?噫,殿下之於尹拯,未嘗一接其容貌,亦未嘗一聞其言辭,旣無行誼之可以模範一世,又無文字之可以啓發後學,則殿下於尹拯,亦何所取哉,得無以其背馳先正之故,而曲爲尊禮之耶。至於權尙夏則以先正之嫡傳,爲士林之宗師,平生言議,一遵乎法門之訓,而源流之序,墓文之述,深得乎闢邪說扶世敎之義,則一邊之輩,怒目睢睢,如欲甘心而後已,殿下,又曲從其言,不少顧藉,向來批旨,有非不承權輿之敎,果可爲誠實待士之道乎?噫,邪正是非之分,自有百世之公議,不可以人主之威,勒定於一時也決矣。如可以威勢奪之,則奸黨之碑,僞學之禁,又何以卽皆磨滅,而後世之眞是非,愈久而愈明耶。此臣等之所大懼也。臣等,於書呈所懷之際,伏聞趙翼命·洪禹行,費辭引避,詆斥臣等,不遺餘力,而臣等,雖未見其避辭之全本,而略聞其槪,則至以無識等語,肆口反詈云,噫,翼命所處之地,何地也。渠旣倖逭於罄甸之後,猥廁於薦紳之列,而猶欲仰首伸眉,論列是非,臣等,實羞與之爭較,而渠反自處以有識,詆人以無識,亦可謂不自料之甚矣。至若禹行之啓,則其胡辭噴薄,殆有加焉,噫,此輩,以附合邪論,侵辱先正,爲能事,則其詬辱儒生,特其細事,又何是誅也。臣等,旣不得申辨先正與儒賢之誣,反承嚴峻之批,在臣等自處之道,不可一日抗顔於首善之地,徊徨橋門,終未免退去,明命之下,不得祗承,臣罪萬死,只自隕越而已云云,而終無還入之意,而復爲四拜而退,世道不幸,士論乖激,彼先正也。此先正也。各尊所聞,互相訿摘,尙德之風全衰,誣賢之習相襲,有識之憂歎久矣。今此儒生等所懷,爲一先正,斥一先正,其所凌侮醜辱,無復餘地,臣忝在師儒之任,不能善爲開導,又復違拒明命,而旣已書納所懷,不可寢而不達,以臣拙訥之言,決無開諭動聽之理,何以爲之?敢稟。諸堂上,更爲牌招,同議勸入之地,何如?傳曰,觀其所懷,醜辱先正,益無顧忌,尤極駭惋矣。不參疏儒生,勸入,可也。
院前啓,請還收河事,權卨事,新啓,竝引嫌而退,疏陳啓論,所執旣正,意外悖辱,何足爲嫌,規避大論,見非物議,强引臺例,尤涉苟且,請持平趙翼命·洪禹行出仕,掌令慶聖會遞差。答曰,不允。處置事依啓。
持平趙翼命·洪禹行,就職。
大殿,夕問安。答曰,知道。
成均館官員,以知館事意啓曰,本館草記之批,有不參疏儒生勸入之敎矣。進士五人,及寄齋儒生十四人,旣已入齋,故傳宣聖批後,仍設食堂,臣與諸郞官,退去之意,敢啓。傳曰,知道。以上朝報
政院啓曰,吏曹判書尹德駿,本兼兩任,俱係緊重,前後聖敎開釋,亦旣勤至,且有勿待命之敎,而今日亦不出肅,極爲未安,牌招,何如?傳曰,允。義禁府謄錄
備邊司啓曰,行吏曹判書尹德駿,累陳辭疏,其所引嫌,以爲難進之端者,實涉過當,前後批旨特敎,開釋備盡,而昨又違牌不進,尙無出肅之意,東銓,久未有長官開政,値此逐日問安之時,諸曹堂上,缺員俱多,且金吾議讞與査按之事,趁不得擧行,行副護軍閔鎭厚,所管諸務,俱係緊重,而引入已久,工曹判書宋相琦,戶曹判書李健命,亦帶有司之任,近所引嫌,元非大段,而竝皆呈辭,久不行公,地部庶務,委屬可慮,而李健命,再違召牌,殊甚未安,行副護軍閔鎭厚,行吏曹判書尹德駿,工曹判書宋相琦,戶曹判書李健命,竝卽牌招察任。傳曰,允。
又啓曰,因京畿監司李晩成狀啓,開城府民戶失火事,傳曰,事極驚慘,恤典蠲役救活等事,依丙辰年例,令廟堂斯速稟處事,命下矣。舊都民戶,延燒三百戶,人物死傷,亦至七人,此是莫大之災異,誠極驚慘,取考丙辰年前例,則自上特下備忘記,失其産業者,限二年蠲減身役,追後失火之戶,限一年蠲役,而仍有後勿爲例之命,自賑廳船運一千五百石之穀,白給救濟,而後燒,三十八石,以賑廳帖價未,在本府者,每戶各給一石,大興山城役,糧米三石分給,還上,待秋除耗收捧,且以其連續被火,特命勿拘常例,恤典擧行矣。今此死亡,卽令該曹,依例恤典擧行,賑廳穀物,亦爲急速下送,本府,或有京衙門會付穀物,則爲先分給一邊,報于本司事,今方分付,而至於蠲役,則其時出於特敎,且命復勿爲例,自下有不敢擅便,上裁,何如?答曰,依啓,特爲限二年蠲役。備局謄錄
守忠淸道觀察使尹行敎疏曰,伏以無狀如臣,苦頑不死,三年隙駟,喪制奄闋,視息忍同平人,痛冤穹壤茫茫,更無生人之念,有意於當世,千萬夢寐之外,按闑新命,忽及於未死餘生,臣驚惶隕越,罔知措身之所,臣於父在之日,每以烏鳥之戀,輒陳私懇,未嘗一日在朝而陳力矣。今於收錄之下,更將何說之辭,臣父疾病之辰,眷顧特異常格,旣歿之後,哀榮逈出今古,感激幽明,酬報無地,兄弟常語,除非糜身粉骨,無以上報君恩,下見亡父,唯隕結是思而已。況今玉候,四載違豫,擧國普同憂遑,承命之恭,姑舍勿論,祝望之誠,何敢少弛,進身魏闕之下,恭伸起居之禮,卽臣今日之義,而顧臣素患痰喘,越添於草土之餘,仍以耳聵目眊,衰換特甚,誠無以自力效死之望,此則猥越不敢悉暴於宸嚴之聽,而惟臣之昔日拜是職也。不忍違老父之側,冒達區區之私,特蒙聖慈之曲軫,俾遂微臣之至情,父子聚首感泣,以爲非一死之可酬,伊時臣父,語臣曰,汝識蔑學矇,非需世之才,蒙恩至此,實懼孤恩,而忝先憂念之色,如隔前晨,而荏冉之頃,歲忽六易,復叨是除,人事異昔,臣拜奉敎旨,心焉如切,追念前事,愴淚自零,今欲復伸私情,尙誰爲而爲辭乎?操筆欲辭,心胸抑塞,況孤露以來,才識日益鹵莽,重之以眊聵之狀,實爲如右所陳者,冒受重任,決知其不敢當,撫躬自悼,瞻望涕泣,臣何敢飾辭欺心,以誣天日之明哉,且臣別有所私痛,而不敢自顯於世者,臣祖臣宣擧,臣父臣拯,爲世所的,固非一日,而至若源流事,則近日所爭之事端也。因此一端,翻動舊事,誣辭讆說,釀出無限事來,臣祖·臣父之名姓,狼藉於章牘之間,臣誠痛心切骨,寧欲死而無知,且玆事之始也。臣父以爲,旣是共編,屬此屬彼,無甚大關,欲許出付,而臣以飽喫世患之故,不能過慮之意,遂致擾擾至此,且所以訂明一書兩屬之由者,反爲招作不欲兩屬之證,此則臣父不暢達,使人錯看之致也。臣祖·臣父,與先正臣兪棨父子,姓不同兄弟,而三世情義,一朝索然,臣父病裏,爲是衋傷,疾革之際,猶不能忘懷曰,彼雖迷暗,如或開悟,絶無以前事爲念,情溢言表,如聆在耳。而相基,不惟不悔,益肆謬悖,終至速戾而流配,以兪棨之緣臣家,生事而得罪,言先臣眷念之意,不覺慽而愴心,今日紛紛,雖非臣之所可如何,究厥所由,實由臣身,敗傷世好,貽辱亡父,臣之此罪,百死難贖,自有此事以來,章疏交於公車,箚啓聒於聖聰,其所爲說,罔非架虛鑿空,其最甚者,謂臣父釀成己巳之禍,謂臣父背負兪棨,夫己巳之事實,惟我聖主之所知,豈臣父之有一毫相干,至於兪棨,則臣父之自少至老,誦慕無斁者,而特以屬托之說,元非兪棨之實事,强從相基之言,以爲兪棨之屬托,則不惟自欺欺人,實所以誣兪棨,故不得已而明其不然,豈有背負之可言,而彼特欲借此而爲詬辱臣父之資斧,卽尙夏序文而觀之,曾不省源與流之爲何樣,惟汲汲於辱臣父之說,此等情態,固聖明所以洞然,而此外換面造出,構誣醜辱者,不一其端,柳奎·崔錫文之疏,亦有說不盡打不破處,聖明,亦何能盡燭其事實耶。臣父平日,每以私事而貽累於朝廷,爲甚悶蹙,一有人,欲輒起而爭訟於君父之前,爲甚猥越,凡於遠近士夫之爲臣祖辨誣者,無不至誠苦挽,是以,甲子以後,一邊之詬辱臣祖者,前後何限,而此則只有丁卯故掌令羅良佐一疏而已。此亦臣父力止而不得者也。惟此無辨不較之義,臣所服習於家庭者,而今臣,誠信不能見孚,言議不能取重,柳奎·崔錫文等,辨章之擧,或不能與聞,或不能挽止,不肖無狀,臣實自悼,惟自手裏做却,以有違背於遺意,以添謬辱於亡父,臣實心所不忍,故凡於今誣說之可辨可明者,一不敢申暴於吾君之前,區區此心,良亦悲矣。噫,臣父,未獲一覲淸光,而聖恩如海,洞燭臣父之心事,近日之事,明斷赫然,不待一二辨暴,而無幽不顯,雖慈父之於愛子,顧何以加此,而臣則初旣妄料,自我而貽父之辱,後又囁嚅,不能辨父之誣,不孝之罪,理難自容於人數,而猶且貪戀榮寵,不知自處,則臣雖冒沒,人將謂何,雖聖明,亦安容如此臣爲哉,屛伏松楸,沒齒自靖,以少塞愆尤者,此爲微臣今日之義也。而其在朝家事體,明罰定罪,所不可已,不待自陳,必有劾正之論,本道曠務,已逾累月,縮伏以竢,亦不自安,玆敢冒死首實,伏乞聖明,察臣苦忱,憐臣至懇,特命刊臣仕籍,勘臣罪犯,千萬幸甚。批答見上出燼餘
上在昌德宮。停常參·經筵。
大殿,藥房·政院·玉堂·二品以上·六曹·大司諫問安。答曰,知道。
藥房啓曰,朝來聖候諸症,加減,何如?答曰,知道。朝來熏熱已歇,而困惱不已,其餘症,一樣矣。勿爲入診。
同副承旨沈壽賢三度呈辭。入啓。遞差。
持平趙翼命啓曰,云云日者,李蓍定等疏,詆辱臣身,非比尋常,臣不欲與此輩,費辭爭辨,草草引避,以竢物議,昨因處置請出,召牌降臨,不得不黽勉趨承,而得見蓍定等,書呈所懷,其所爲言,都不成說,蓋發於臣之避辭中無識等語,而臣之下此無識二字,以其言辭悖戾,無復有士子貌樣故也。今其所謂倖逭等語,萬萬凶悖,全無倫理,公肆謬辱,何其言之似於大司成閔鎭遠也。此輩急於攻臣,求說不得,而故爲此惡言數字缺日夜亂嚷,不足以脅臣之身,箝臣之口,而其乘憤橫嚙之態,誠不忍正視也。噫,今日世變,尙何言哉,醜辱先正,抑勒聖躬,無所不至,則若臣之被其憯鋒,有不可恤,而旣遭此無限悖辱,有難一刻晏然,請遞臣職。答曰,勿辭,退待物論。
大殿,夕問安。答曰,知道。
冬至書狀官尹陽來,入來。
副提學柳鳳輝上疏。大槪,臣之前後所被人言,孰非危險,而未有若泮儒之憯毒者也。在身自處之道,惟有謝迹朝班,畢命松楸,以少贖罪,伏乞亟削臣職事,及應敎鄭栻上疏。大槪,臣於日昨直中,得見泮儒李蓍定等疏,其中一款攻斥堂箚之語意,極其憯毒,不得不徑出禁門,乞賜鐫遞,以快人心事。入啓。
答副提學柳鳳輝,應敎鄭栻疏曰,今玆李蓍定等疏語,專事詬詆,極其無嚴,而其中,亦有可笑者,此何足爲嫌,爾其勿辭察職。以上朝報
備邊司啓曰,吏曹判書尹德駿,屢進辭疏,其所引嫌,以爲難進之謂實涉過當,前後批旨特敎,開釋備盡,而昨又違牌不進,尙無出肅之意,東銓,久未有長官開政,値此逐日問安之時,諸曹堂上,缺員備多,且金吾議讞與査按之事,趁不得擧行,牌招察任,何如?傳曰,允。義禁府謄錄
備邊司啓曰,行知中樞府事崔錫恒,漢城府左尹權,本司堂上差下,察任何如?傳曰,允。備局謄錄
副提學柳鳳輝疏曰,伏以臣,以孤危之蹤,處憤敗之地,怵嚴命而終歸於冒沒廉隅,思效職責而不免於觸犯駭機,拳踢之交加,鋒鏑之叢集,固臣之所自料也。經幄之臣,構成名義之案,耆老大臣,勒加鉤黨之目,以至李蓍定等疏,而殆無餘地,侵辱之言,亦及於先臣,臣於此,實不勝痛迫駭惋之至,噫,世道不幸,斯文有變,所賴聖明在上,處分明正,玆事是非,不惟大定於一時,亦可期其百世有竢而不惑矣。此豈若醉漢惡少之當街罵詈之然,而可能力戰而取勝者哉,向臣之所上短箚,雖其言辭草草,不足以厭足公議,若其所言,則非臣之所自創,俱有所依據,而卽士林共公之論也。夫以平生道義之友,其於祭誄之文,節義道學,極口讚揚,則雖以古語所謂,蓋棺事始定者論之,宜無可以訾議於其後,而所托墓文,全用狀語,汎看則無詆辱之言,細察則有譏嘲之意,其視祭文,砥柱一星,型範有在等文字,揚抑頓異,反不如褒奬貶短之爲快直,則孝子之心,奚但以不滿,爲憾而然,若只此墓文一事而已。亦豈有絶不絶之可論者乎?其後事端,□轉轉層生,交好之誼,化爲仇讐,稱道之言,便作詬辱,而辭說輒關於父師之間,訾病疑在於本源之地,彼引義告絶相責者,蓋欲歸之於懷私逞憾之科也。此以論學公心爲言者,亦不過其所致疑,不特墓文事故也。若其所言,果是孝子慈孫,所不能掩者,而平心而公言之,則惟當號泣引退而已。顧安有怨尤之心哉,若其所疑,雖在於本源心術,而只管別人事,則亦將反復規戒而已。何遽有自貳之計也。惟其墓文撰出,旣在擬書相示之後,則觸忤之疑,蓋原於此,朋友質難,乃在平日言行之間,則疑阻之端,實在於此,卒之節行卓異之兩親,竝被誣辱,此所以爲不期絶而自絶之歸矣。夫如是,故門疏之欲明事實,堂箚之擧槪論列,詳略雖不同,都不出於父師輕重之論也。今蓍定等,非不心知其如此,而强爲矛盾之斥,欲售眩亂之計,末復以更提已棄之說等語,僭議聖敎,無嚴如此,他復何論,至於問諸水濱一款,究其本文出處,參以引用語脈,渠果眞知必出於無地憑問之意,而無一毫捱逼於島中事耶。欲其辭氣迫切,故爲此不成說之言耶。此等易知之事,猶且恣意遮護,則許多葛藤,又何足辨也。若權尙夏,則前箚所謂擧業無成,藉其依歸云者,特指其平生之技止此,而禮遇之濫藉此耳。初非以擧業爲賤,而依歸爲疵也。今若就其學問實下工夫處,而或曰生知,或曰困知,以明其藉濫二字之非實狀,則臣亦有言可答,而顧乃不然,必以盛德至行等,不相襯之句語,作爲頭辭,臣未知盛德何德,至行何行,而只緣擧業之名,有所相同,依歸之文,自有來處,故直欲比擬於我東之大賢,聖門之高弟,一則曰,分受其誣,一則曰,不可爲訾,何其言之無倫無據,至此之甚也。且以鄭瀁家所在家禮祝,謂之源流初本所謄出者,而所謄本冊之有無,終不明名,已極可訝,而雖以自幼出入之人,亦不敢質言,或云必是當時所謄,或云未知何時改名,爲此臆度未分之語,則未知此輩,從何得詳,而至以十分較然之說,敢陳於告君之辭耶。噫,凡事自有是非,所見不無同異,士夫論議,惟當以理相爭,而此輩則必以醜辱爲務,惡言相加,無乃自知理屈,終難理勝,而姑爲些快口氣之計耶。至如又一衮·貞等云云者,實與向所謂戕賢鉤黨之說,一串貫來,悖謬甚矣。不滿一笑,而辱臣不足,又擧先臣筵奏之語,而必欲侵辱,抑何心腸也。夫筵奏說話,固異家藏文字,雖子弟,容有不能盡知者,而況念相職,旣係朝家所命,且曾行公,則以此相加,本非漫語,設有未盡於敬尊之道,直責臣身,如頃日大臣之箚,亦何不可,而抉摘相證,吹洗多般,自辱一間之義,不警其親之戒,都不暇顧,豈父子之倫,固已眈閣一邊而然歟,缺此等事理,本不欲責之於此輩,而其在臣自處之道,其不可一日冒居於榮次,則決矣。前後所被人言,孰非危險,而未有若是之慘且毒者也。惟有謝迹朝班,畢命松楸,然後可以少贖其罪,此不但同朝之所共言者,伏想聖明,亦必俯諒其情勢矣。玆不得不仰瀆於靜攝之中,伏乞聖明,天地父母,特加憐察,亟削臣職,仍命永刊臣名於朝籍,以快人心,不勝萬幸。疏批見上
通訓大夫弘文館應敎鄭栻疏曰,伏以臣於直中,得聞館學儒生李蓍定等,投進一疏,其中一款,卽攻斥向日堂箚,而語意極其危險,喉司,旣有啓稟捧入之擧,則有難晏然在職,不得不徑出禁門,擅離之罪,固無所逃,而聖恩寬假,罰止問備,縮伏數日,一味惶悚矣。繼得見其疏謄本,則滿紙張皇,無非出於醜辱先正,而左袒誣賢之人,乘憤噴薄,遣辭措語,絶悖無倫,臣不勝駭惋之至,玆事是非,業已聖明之所洞燭,而處分嚴正,國是大定,眞所謂百世以俟而不惑者也。臣固不欲更費辭說,呶呶爭辨,而當初序後之文,追後自引之疏,專出於毒正搆罪之計,恣意粧撰,極口醜詆,欲以熒惑天聽,眩亂是非,此非鄕黨自好者,所可忍爲,而以儒爲名,托迹山林者,乃有此憯毒之擧,則職在論思之列,烏得無辨斥刺劾之論哉,且其原初根因,不可不略加提論,而爭端,雖起於墓文之後,致疑,實在於本源之地,若其不期絶而自絶之端,則固亦在於忍人·水濱之說,故乃以妻妾中庭之訕,重傷孝子之心等語,爲之辭矣。門疏則殫論始末,堂箚只擧其槪,此其有詳略之別,而輕重之說,本源之論,俱在其中,今蓍定等,强爲矛盾之斥,欲作吹覓之資,固已見其詖遁不成說,而又以盛德至行等,萬不近似之目,猥加推奬,不少疑難,令人不覺失笑也。箚中所謂少事擧業而無成者,蓋論其自在韋布,不過爲流俗擧子之實也。藉其依歸之地云者,亦論其附托出入,竊得虛聲之狀也。蓍定等,亦豈不知名論之素輕,而黨私所蔽,言不裁量,乃敢以國朝兩賢,分受其誣,肆然爲說,而隱然竊比於顔·閔之服事聖門,不自覺其侮聖慢賢之歸,人之愚悖無嚴,何若是其甚也。至於又一衮·貞及士林之禍等說,蓋與向日戕賢鉤黨云者,同一關捩,而其言之慘毒,殆有甚焉,良可怕而亦不足多辨也。雖然,臣不量瑣力,妄觸駭機,左拳右踢,應接不暇,換面迭攻,愈出愈狠,如是而尙可仍因盤礴,冒居邇列乎?惟當斂迹朝班,少避凶焰,得免危死之禍而已。乞削臣職。疏批見上
開城留守李宜顯疏曰,伏以臣於罷免屛伏之中,忽伏奉居留擢授之命,此實千萬夢寐之外,驚惶震越,精缺惝怳,歷累日而猶不自定也。竊念臣,弱歲登朝,偏蒙缺法從外而藩維,前後歷敭,恩遇至渥,雖缺何以報塞其萬一缺此際,得聞臺官於頃缺齊會之缺駁正,而姑不之果云,雖未知下語擬律之如何,而蓋缺冒膺命德之典,自知已審,固無待乎人言,今玆缺中之評,正喜公議之未泯,而抑不能知因何故缺爲擧劾,使朝政劃卽歸正,而欲發旋止,今至一旬之久,寂無所爲耶。臣誠訝惑,莫測其端倪也。縮伏數日,未得徑上辭本,悶蹙狼狽,氷炭交中,終不容一向泯默,以重冒沒之誚,玆不得不拜章自劾,若臣之情地,危臲亦自多端,責任之緊重,不比例近,而廉義爲重,他件便歸贅賸,臺論旣嚴,職名卽同虛假,念臣雖極賤鄙,比庶官則有間矣。今玆所遭,實是朝廷之深恥,不特關臣一身事而已。寧受萬戮,決無冒當之理,伏乞永刊朝籍,以謝輿論,不勝大願。答曰,省疏具悉。今玆新命,實循公議,卿其勿辭,從速察職。
刑曹參議朴泰恒疏曰,伏以臣,積年罷廢之餘,幸蒙牽復之恩,顧念踪地,決不可冒進,而迫於嚴命,黽勉出肅,數日候班,粗伸微誠,而科獄更査,旣有成命,故應問各人,按簿囚禁,以待右僚之出矣。卽伏聞京畿監司李晩成,曾以本朝及金吾堂上,參按此獄,今方陳疏留院,雖未及登徹,而其疏有曰,玆獄始末,臣實當之,凡有咎責,理難自追云,晩成,卽臣之內從弟也。蓋臣之在外者,殆過五年,而自有此獄以來,刑官屢易,晩成之曾任秋曹,亦非近日事,故臣於除拜之初,全未記憶,而今因其疏,始乃覺悟,不勝慊悚之至,今此更査之擧,實出於審愼之意,則臣以前日秋官之至親,自有嫌端,何敢晏然參涉於其間乎?及夫究覈缺囚平其曲直缺,將未免爲挨逼之歸,難處之事,不一而足,揆以法例,缺陳疏乞免,今已屢日,而喉司不諒,一向退却,缺莫重査事。緣。缺疏批見翌日
執義權忭疏曰,伏以臣,病在死域,名係朝籍,匪分之職,屢除屢遷,陳情之疏,非一非再,而喉司淹置,久不上徹,其在本體,未知如何,而臣之情勢,一倍惶蹙,柏府新命,又降於夢寐之外,臣悸恐震越,尤不知死所矣。迺者,玉候未復,藥院連直,則臣子分義,言病非時,而臣之篤疾,比前加㞃,縷息喘喘,就木不遠,入冬以後,症情日殆,委頓牀席,作一僵屍,足疽臀腫,又從而添篤,以此危症,萬無起動之勢,不得不哀籲於靜攝之中,伏乞特加矜憐,亟賜鐫罷,千萬幸甚,踏啓字下。以上出燼餘
上在昌德宮。停常參·經筵。
大殿,朝問安,與昨日同。答曰,知道。
藥房啓曰,朝來聖候諸症,加減,何如?答曰,知道。朝來熏熱已歇,而困惱往來,蔘茶二陳湯,進御之後,口淡特甚之候,亦無向減之勢,虛暈嘈雜之氣,亦似少減,其餘諸症,一樣矣。
持平洪禹行啓曰,云云日昨,見困於怪鬼之輩,一遭再遭,謬辱狼藉,貽笑臺地,莫此爲甚,呈告窮蹙,冀遞不得,乃於此際,僚臺處置,歸於臣身,而臣之所遭,與僚一般,而但嫌於引嫌之煩複,姑不自列,而其不可冒當處置則決矣。且臣於開城留守李宜顯之疏,有不宜容默者,宜顯,屢控藩臬,未著聲績,遽爾超資,畀以居留之任,固已未厭物情,而況頃年一疏,用意不韙,公議至今爲非,當此科査未了之前,急急升擢,視若無故人者,揆以事體,殊甚未安,故臣果以此意,欲爲駁論,改正之際,臣旋被館儒之侵詆,則身方引入,未暇論列矣。今宜顯,不思自處之道,肆然陳疏於臺彈將發之際,先自發端,訐訴天聽,似此擧措,誠極駭惋,臣旣被斥於館儒,則不當可否於同僚處置,未卽論當論之人,而反爲彼執言之端,則其疲劣,亦甚矣。以此以彼,決難苟冒於臺地,請遞臣職。答曰,勿辭,退待物論。
正言金始煥上疏。大槪,臣於近日事,略陳一二愚見,以備財察事。入啓。
大殿,夕問安。答曰,知道。以上朝報
政院啓曰,吏曹判書尹德駿,再牌不進後,又爲待命,不敢循例請牌,參議李㙫,旣有只推之命,更爲牌招開政,何如?傳曰,允。義禁府謄錄
政院啓曰,吏曹郞廳來言,今日爲政事,命下,而判書尹德駿未肅拜,參判未差,參議李㙫,病不來,不得開政云,判書·參議,竝卽牌招開政·何如?傳曰,允。又啓曰,吏曹判書尹德駿,今日再牌不進,又復待命金吾,而不敢循例請牌,參議李㙫,旣有只推之命,更爲牌招開政,何如?傳曰,允。
藥房入診時,副提調吳命峻所啓,吏曹判書尹德駿,膠柱不當引之嫌,至於三次待命,無意承命,蓋以頃年臺疏泛論之言,引以自當,撕捱至此,若以此終至自畫,則前後當此任者,孰不以是爲嫌乎?設令其臺臣,擧名直斥,亦豈以一人之言,而便皆任其自廢乎?大臣今方入侍,下詢,何如?上曰,吏判前後疏批,已諭之,而當初臺疏,異於直斥,則以此引嫌,撕捱誠過矣。設令有直斥之事,固無自畫之義,儘如承旨所達,以一人之指斥,便卽自廢,不爲行公,斷無是理,尙今不出,過當矣。都提調徐宗泰曰,尹德駿,廉隅自處,實涉過當,昨日備局草記,已陳此意矣。近來世道日艱,銓路,爲人所不欲當之地,尹德駿之過辭,或是挾以斂避之志而然耶。凡所處之職重,則其廉義之節,亦隨而彌重,然曾於拜是職之人,或被臺論,或拔前望,論以廉義,豈不甚難安,而其後復拜,未免迫於嚴命,黽勉祗承者有之,在朝臣子之義,其所去就,何能一任其意乎?尹德駿之事,年久之後,以此自畫,誠爲太過,推考警責,更爲牌招宜矣。上曰,今日再牌矣。不可一日三牌,而吏判上來後,見其上疏,則專以本職爲不安之端,而以其臺疏,旣無自廢之義,予亦以此決不可許遞,其欲自畫,終涉過當,推考警責,明日牌招,可也。
政院啓曰,今日開政事,命下,而吏曹判書尹德駿,卽於筵中,有待明日牌招之命矣。參議李㙫,再牌不進後,旣命只推,待明朝,一體牌招,何如?傳曰,允。吏曹謄錄
正言金始㷜疏曰,伏以聖候違豫,于今四載,藥餌未奏其效,諸症一向進退,大小臣民之,焦憂煎迫缺今我殿下,憂民事軫機務之意,未嘗少弛,凡在瞻聆,孰不欽歎,第念體聖上憂勤之意,摠庶務裁決之任者,專在於藥司缺逐日開坐,俾無滯獄之弊焉,近來人心陷溺,義理晦塞,異言邪說,不勝喧豗,而何幸聖斷赫然,處分嚴正,天理人彝,賴而不墜,而懲討或失之太寬,隄防未免太疎,毒正之徒,接迹而起,醜辱先正,侵逼聖躬,無所畏忌,如向來章疏中所謂,誣先正所以誣聖祖,斥先正所以斥孝廟等語,尤極無嚴,噫何言也。設有議論,及於當時大臣,顧何與於祖宗朝陟降之靈,而爲人臣子,乃敢以斥誣二字,加之於不敢加之地耶。蓋其意,不如是則,無以脅持上下,鉗制人口,故互相傳襲,便成此輩之第一話柄,而殿下,未嘗嚴辭痛斥,一任自肆,自是厥後,繼而起者,益無所顧憚,凡言時烈,必稱孝廟,至以非得罪於孝廟先王等說,肆然直陳於君父之前,世道至此,寧不痛心,臣且伏見泮儒李蓍定等疏本,則其醜誣先正父子,益無餘地,悖辱言事諸臣,罔有紀極,奸情慝然,亦一衮·貞之說,言之汚口,固不足一一辨論,而至於序文之投火,聖上處分,實出於闢廓之意,而乃敢以喚做焚書等語,信口噴薄,如使此輩,少有嚴畏君父之心,何敢以悖慢之說,肆然筆之於牘章之間耶。此輩,憑托賢,受人囑嗾,換面迭出,血戰公議,有若兵家之前茅後殿,設機取勝者然,臣愚以爲,若不加之以投畀之典,則乖悖之士習,無以懲艾,橫流之邪說,無以障抑矣。且臣於日昨成均錧草記結語,竊有所慨然者,曰彼曰此,互擧混稱,語旣贅剩,都無斟量,至於誣賢之習相襲云者,尤所未曉·前後醜正之言,無所不至,而門疏儒章,只是伸暴先正受誣之實狀,何嘗有惡言悖說,彷彿今日泮儒之疏,而乃以相襲爲言,枉直所在,全不辨別,混歸於誣賢者一套,噫,身處師儒之任,目見諸生毒正之擧,不但不爲之嚴辭痛辨,稟啓之語,如是乖謬,臣竊爲重臣惜之也。缺無補,愧懼恒積,玆將一二近事之憂慨者,缺聖明之澄省焉。疏批見翌日
午時,上御大造殿西翼閣,藥房入診時,都提調徐宗泰,提調崔錫恒,儒川君濎,副提調吳命峻,記事官李廷弼,記事官尹惠敎·兪拓基,醫官柳瑺·丁時梯·權聖徵·趙慶基·朴星瑞·許坫·方震夔·李重蕃·李德夏·權平入侍。
徐宗泰,進伏曰,去夜寢睡頻覺,而不得安穩,差勝之時罕,而如此之時多,伏悶矣。困惱之候,近多甚時,而今朝則往來云,間有止泊之時乎?上曰,然矣。宗泰曰,口淡爲日已久,寢睡水刺,頓不如前矣。數日來稍勝,而虛暈嘈雜等症,亦以少減缺朝水刺,稍加於昨日,饌物亦進肉膳,口味如何?缺連進湯劑,臣等,誠幸缺特甚,久而未已缺。宗泰曰,脚部牽引,近復何如?上曰,無加減矣。宗泰曰,中宮殿症候,伏聞醫女所傳,諸症候少減,而尙未復常云,補中益氣湯,更進後,議定進否,爲達矣。醫女問安後,來言症候缺減,藥物,不欲更進,而勿令入診云,今已十貼矣。諸症頓減,則如下敎而停藥乎?或議定他藥乎?上曰,數日來,有差減之勢,補中益氣湯,已至十貼,姑停之,觀勢議之,姑置之,可也。出榻前定奪宗泰曰,儒川君濎,以缺診脈,何如?上曰,唯。宗泰曰,大便近來,何如?上曰,大便,近來尙未快矣。濎,診脈曰,度數調勻,少似有力,其不大段矣。諸醫所見皆同。宗泰曰,腹部以下,診察,何如?上曰,唯。聖徵曰,諸處浮氣之有餘氣,與昨一樣矣。濎曰,腹部諸處,與前無異,而未知顯勝矣。宗泰曰,背部未得頻診,今日則使之診察乎?上曰,依爲之。聖徵曰,背部高處則無浮氣,而稍下,有指痕處耳。濎曰,背部未診已久,比之頃日則稍勝,而鳩尾以上,三四寸微有浮氣,如缺。崔錫恒曰,診察腹部時,醫官,立而望見,事體未安,此後則禁止,何如?上曰,無妨矣。宗泰曰,不爲稟達,御前立見,所見未安矣。吳命峻曰,若益於病患,何妨之有。宗泰曰,饌物或有所思,則缺。上曰,姑無所思,有所思之物則缺。
徐宗泰曰,外醫招入事,臺諫陳疏矣。未寧之缺廣詢爲宜,臣等欲以此陳達缺未果矣。諸道上送之醫,未必無精業缺。
吳命峻啓曰,近來位著多曠,朝廷泮渙,吏曹判書尹德駿,膠守不當引之事,至於三次待命,無意承命,蓋以頃年臺閣泛論之言,引以自當,撕捱至此,若因此終至自畫,則前後當此任者,孰不以是缺,設令臺臣,擧名直斥,亦豈以一人之言,而皆得自廢乎?大臣今方入侍,下詢,何如?上曰,吏判前後疏批,已諭之,而當初臺疏,異於直斥,則以此引嫌撕捱,則誠過矣。設令有直斥之事,固無自畫之義,儘如承旨所達,以一人之指斥,便卽自廢,不爲行公,斷無是理,尙今不出,過當矣。宗泰曰,日昨備局草記,已陳此意矣。近來世道日艱,銓路,爲人所不欲當之地,尹德駿之過辭,或是挾以斂避之志而然耶。凡所處之職重,則其廉義之節,亦隨而彌重,然曾前拜是職之人,或被臺論,或拔前望,論以廉義,豈不甚難安,而其後復拜,未免迫於嚴命,黽勉祗承者有之,在朝臣子之義,其所去就,何能一任其意乎?尹德駿之事,年久之後,以此自畫,誠爲太過,推考警責,更爲牌招,宜矣。上曰,今日則再牌矣。不可一日缺,明日牌招,可也。缺。上曰,依爲之。以上出燼餘
上在昌德宮。停常參·經筵。
自昧爽至辰時,有霧氣。
答正言金始㷜疏曰,上款所陳,予方以此爲憂矣。令廟堂稟處,秋曹逐日開坐,科査不至遷就,事宜自政院各別申勅,其所論亦好,而第朝家處分,貴在得中,日昨成均館草記結語,蓋不免是非不明矣。
大殿,朝問安,與昨日同。答曰,知道。
藥房啓曰,朝來聖候諸症,加減,何如?答曰,知道。朝來熏熱已歇,而困惱往來,虛暈嘈雜之症,一向差減,其餘諸症,與昨無異矣。勿爲入診。
備忘,禮記月令曰,掩髂埋胔,蓋推其所愛於生者,以及其死者之意也。況耽羅一域之民,前後餓死者,至於累千,則其中無依之類,初不着實收尸,暴露者必多有之,予念至此,不覺惻然,其令攸司,分付道臣,定監官,各別埋瘞後以聞。
司諫李廷濟啓曰,日昨泮儒之疏,臣名亦入於提辱之中,不勝駭惋之至,臣之頃日短疏,旣在於是非大定之後,更無事乎本事論辨,故行語間,略論臺啓措語之傷悖倫理,臺疏醜辱之言,無所顧忌,有何可怒之端,擧名詆辱,乃至於此耶。其風習之可駭,固不可言,而旣被其斥,理難晏然,抑臣於憲臣避辭,有不安者,頃於合啓初發之日,憲臣,果以開城留守李宜顯劾正事,袖示啓草,臣略有酬酢,以爲姑徐無妨矣。今者憲臣,以此引避,處置歸於本院,則臣何敢可否於其間乎?以此以彼,俱難晏然仍冒,請遞臣職。答曰,勿辭,退待物論。
大殿,夕問安,與昨日同。
正言金始㷜啓曰,諸臺處置,歸於臣身,而臣於此,亦有所不敢參涉者,頃於兩司合坐之時,臣以開城留守李宜顯事,出示啓草,而右僚,以姑徐無妨之意,有所云云,臣亦與之酬酢矣。右僚,旣以此引以爲嫌,臣以同席與聞之人,何可獨爲晏然,冒當處置乎?旣不得處置,則勢難一刻苟冒,請命遞斥臣職。答曰,勿辭,退待。
忠淸監司書目,舒川呈,執義權忭辭職上疏上送事。啓遞差。
謝恩,副校理李宜晩。
有政。吏批,金興慶爲兵曹參議,黃一夏爲參知,以上口傳,洪致中爲承旨,沈尙尹爲掌令,洪尙賓爲弼善,崔錫恒爲刑曹判書,沈壽賢爲刑曹參議,宋成明爲兼文學,金慶豪爲鳳山郡守,金有慶爲兵曹正郞,金啓㷜爲兵曹正郞,丁道復爲執義,金興慶爲泰安郡守,李彦緯爲麻田郡守。
兵批,沈壽賢爲副護軍,李成坤爲副司果,徐宗廈爲副司正,朴泰恒·慶聖會爲副護軍,兪命弘爲司果。以上朝報
政院啓曰,吏曹判書尹德駿,參議李㙫,牌不進,推考傳旨及罷職傳旨,今方捧入,而開政命下,已至多日,尙不擧行,事甚未安,判書尹德駿,更卽牌招開政,何如?傳曰,依啓。前後批旨,日昨筵中,開釋備盡,而今又違召,實涉未安,君使臣當以禮,若吏判所遭,終難冒出,則豈可徒事驅迫爲哉,此則大有所不然,惟當勉出乃已,噫,人臣事君,身非己有,分義至重,何可不念,須念此意,勿復撕捱,卽出應命,可也。
又啓曰,吏曹參議李㙫,旣有只推之命,更爲牌招參政,何如?傳曰,屢次開釋之後,一向撕捱,實爲未安,分義道理,決不當若是,更卽牌招。吏曹謄錄
修撰權世恒疏曰,伏以臣之母病,三朔貼危,情理煎迫,實難一日離捨,而當此聖候諸症進退,上下憂遑之日,職忝邇列,不敢言私,强抑至情,黽勉淹置矣。卽見家人所報,母病添劇,勺水粒米之不入口,今至累日,元眞大奪,如水就下,昏昏涔涔,若將難保,臣方寸煎灼,不能自定,急於歸省,他不暇顧,不得不投疏徑退,瀆擾之罪,萬死猶輕,伏乞聖慈,亟遞臣職,仍治臣罪,以爲任情蔑分者戒,千萬幸甚。答曰,省疏具悉。爾其勿辭,救護母病。出燼餘
上在昌德宮。停常參·經筵。
巳午時,日暈。
謝恩,同副承旨洪致中。
大殿,朝問安,與昨日同。答曰,知道。
藥房啓曰,朝來聖候諸症,加減,何如?答曰,知道。朝來熏熱及腹部飽滿之候未已,困惱頗甚,其餘諸症,與昨一樣矣。勿爲入診。
刑曹判書崔錫恒上疏。大槪,臣於秋曹科査,有不可冒當之嫌,乞遞〈臣職〉以幸公私事。入啓。答曰,卿之引嫌如此,本職勉副焉。
院前啓,河事,權卨事,竝引嫌而退,泮儒悖辱,全無倫理,橫逆之來,在我何損,嫌難處置,其勢卽然,欲劾旋止,終乖臺體,略論遭斥,良是意外,旣有酬酢,勢難可否,初旣與聞,今難參涉,不可以此,輕遞言官,請持平趙翼命,司諫李達濟,正言金始㷜,竝命出仕,持平洪禹行遞差。答曰,不允。處置事,依啓。
大殿,夕問安。答曰,知道。
檢閱兪拓基,稱以身病,陳疏徑出,依承傳直捧禁推。
謝恩,左參贊崔錫恒。
司諫李達濟,正言金始㷜,就職。
禁府,兪拓基拿囚。啓。
待敎尹惠敎牌不進,依承傳罷職。
吏曹啓曰,楊州牧使趙泰億呈狀內,荐遭儒臣之詆斥,雖有特敎,終難赴任云,伊川府使任守幹呈狀內,近日被斥於儒臣,終難赴任,斯速入啓處置云,此時民事甚急,此與無端辭免有異,改差,何如?傳曰,允。
有政。吏批,李善溥除授刑曹判書,崔錫恒爲左參贊,趙道彬爲兵曹參知,崔尙履爲司書。
兵批,權忭爲副護軍,崔錫恒·宋成明爲副司直。以上朝報
政院啓曰,科獄査事,不可一向遷就,刑曹金吾堂上不齊,尙不得擧行,事甚未安,判義禁尹德駿,刑曹參議沈壽賢,竝卽牌招察任,何如?傳曰,允。義禁府謄錄
吏批啓曰,楊州牧使趙泰億,戶奴呈狀內,奴矣上典,荐遭兩儒臣之詆斥,僇辱狼藉,雖有中間特敎,廉隅所在,終不可冒沒赴任,辭朝後,仍留城中,春窮民饑,分糶日急,斯速入啓處置云。伊川府使任守幹呈狀內,矣身往年所遭,置而不論,近日兩度被斥於兩儒臣,有非尋常,則終不可放倒廉義,黽勉赴任,斯速入啓處置云。俱引情勢,連次呈狀,而特敎之下,不敢有所變通,累度論題,終無赴任之意,撕捱之際,動涉數月,公務曠廢,極爲可慮,此與無端辭免有異,楊州牧使趙泰億,伊川府使任守幹,竝改差,何如?傳曰,允。吏曹謄錄
禁衛營啓曰,三軍門勸武軍官試才事,已爲啓下矣。本營勸武軍官五十人,別單書入之意,敢啓。傳曰,知道。禁營謄錄
訓鍊都監啓曰,今閏三月二十二日,勸武軍官等試取事,自兵曹,已爲入啓定奪矣。都監勸武軍官等職姓名,別單書入之意,敢啓。傳曰,勸武軍官別單中,金重一,曾爲宣傳官者耶。問啓,前主簿沈溭,都事柳萬增,哨官李彦祥,前部將李義集,宣傳官權郃,閑良洪玧·姜翰周·金重一·黃珩·金潝·李重卿·慶普·尹慶喆·李義濟·金櫰·鄭晹賓·兪彦任·睦重衡·閔廷櫶·魚必翰·柳碩老·林遇澤·曺夏淵·李廷龍·趙德彬·申德夏·朴景淵·尹就履·李萬經·李基厚·柳慶全·洪璠·安世謙·朴宏義·柳善基·李滌·金夢魯·邊聖佑·安宗國·金聲八·趙偰·趙寅賓·金浹·鄭泓·鄭崇·金漢鼎·趙圭錫·朴道文·柳泰茂·鄭運亨。
政院啓曰,訓鍊都監,勸武軍官別單中,金重一,是曾爲宣傳官者耶。問啓事,命下矣。問于都監,則重一,果於壬辰年內試射時,用奸被罪者云矣。敢啓。傳曰,知道。重一,敢於親臨試才之日,肆然用奸,情狀絶痛,如此之人,將爲用哉,拔去事,分付,可也。訓局謄錄
上在昌德宮。停常參·經筵。
政院啓曰,判義禁尹德駿,前後開釋之敎,迥出尋常,昨於疏批,又責以君臣大義,而今日亦不出肅,揆以分義,誠極未安,秋曹按査,亦因堂上不齊,尙今稽滯,判義禁尹德駿,新除授刑曹判書李善溥,竝卽牌招察任,何如?傳曰,允。義禁府謄錄
政院啓曰,判義禁尹德駿,前後開釋之敎,迥出尋常,昨於疏批,又責君臣大義,而今日亦不出肅,揆以分義,誠極未安,秋曹按査,亦因堂上不齊,尙今稽滯,判義禁尹德駿,新除授刑曹判書李善溥,竝卽牌招察任,何如?傳曰,允。吏曹謄錄
兵曹啓曰,勸武軍官試才,今日設行事,旣已啓下矣。臣趾仁,與兩局大將,當同京試事,而訓鍊大將尹就商,因勸武軍官別單書啓之批,惶恐不敢進參,京外武士,來待試所,臨日狼狽,揆以事體,極爲未安,令政院稟旨分付,以爲趁卽開坐之地,何如?傳曰,允。禁營謄錄
兵曹啓曰,今番三軍門,勸武官等試才時,單技入格之類,綿布題給事,判下矣。依例自戶曹題給之意,分付,何如?傳曰,允。上同
正言宋眞明啓曰,各軍門之置都提調,蓋欲使句管摠察,以尊體貌而已。至於節制操練,自是大將之責,而昨年因大臣達請,乃有大將有故,都提調代行習陳之擧,此非古制也。昔漢陳平,不對錢穀決獄之問,後世猶許以得體,況時平無事之日,非如受命專征之比,而顧乃屈宰相之重臨,戎行之間,指揮坐作,降行列將之事,豈不大有損於體統乎?凡軍門之事,自有副貳之將,扈駕宿衛,尙或攝察,凡獨於習操一事,而必令大臣替行哉,此不但取笑於觀聽,抑必貽譏於來世,請還寢軍門都提調代行習陣之命。答曰,令廟堂稟處。備局謄錄
兵曹啓曰,臣趾仁,今日與訓鍊大將尹就商,御營大將金錫衍,開坐于慕華館,三營勸武軍官,眼同試才,則訓鍊都監軍官,入格者二人,禁衛營軍官,入格者四人,御營廳軍官,入格者四人,合十人別單書入,而其餘單技入格之類,曾有分等施賞之規,故今亦依此例,附錄以合之意,敢啓。傳曰,知道。訓局謄錄
兵曹啓曰,今日勸武試才時,任德昌稱名人,隨閑雜人,闖入於試場之內,與禁雜軍士相詰,仍爲發怒,來到本曹郞廳所坐處,無數詬辱,情狀絶悖,令攸司囚禁科罪,何如?傳曰,允。兵曹謄錄
禮曹判書趙泰耉疏曰,伏以臣,得伏見正言金始㷜疏本,以臣日昨成均館草記中,末端結辭,謂之語旣贅剩,都無斟量,至斥之以乖謬,聖批,又以是非不明爲敎,臣不勝瞿然慙悚之至,臣忝在師儒之任,適値空館之時,不得不馳詣守齋,遵例勸入,而僚堂一倂違牌,臣獨自招諭,不能開牖,諸生,反有無限悖謬之說於先正,臣誠駭惋。乃以數行文字,仰陳於稟啓之末,而臣之主意,蓋以本是一士林,而中致睽乖,爲世道之大不幸,今之彼此爭辨者,莫不曰,爲先正也,則各尊所聞,互相辨暴,固無足怪,而至德之風全衰,誣賢之心相襲等語,蓋指近日館學諸儒之迭相傳襲,專事誣辱者而發,而偶未審,下其語句,使本指不能分曉,以致公議之咎責,此實臣之滄浪,而批旨之下,尤無所容措矣。以此危蹙之勢,決不可晏然在職,不得不疾聲號籲於慈覆之下,而瀆擾於靜攝之中,尤增死罪,伏乞將臣本兼兩任,竝許鐫遞,以安私分,以謝臺言,千萬幸甚。答曰,省疏具悉。一時批旨,別無深意,卿其安心勿辭,從速行公。出燼餘
上在昌德宮。停常參·經筵。
大殿,藥房·政院·玉堂·二品以上·六曹問安。答曰,知道。
藥房啓曰,朝來聖候諸症,加減,何如?答曰,知道。朝來熏熱渴候減歇,而脚部牽引無減,其餘諸症,一樣矣。
副提學柳鳳輝,輔德李宖,三度呈辭。入啓。遞差。
大殿,夕問安。答曰,知道。
削職現告,承文副正字姜樸。
謝恩,司書崔尙履。
刑曹參判宋徵殷,參議沈壽賢上疏。大槪,今於査事,有次官代行之命,落數句無使按獄苟簡事。入啓。答曰,卿其勿辭,斯速擧行。
正言宋眞明啓曰,臣於昨日,以槐院簡通人,罷職不敍事論啓,而聖上,特下削職之命,臣於此,誠不勝瞿然之至。夫一種人,藏凶蓄毒,常思闖發,而堤坊之道漸弛,躑躅之習浸長,而至於今日憑托議罰之擧,恣爲乖悖之說,論其負犯,合施重譴,近緣臣之新入生疎,草草論啓,猶不免罪重律輕之歸,何幸聖明,燭其情狀,畢竟處分,實合於嚴懲討之義,臣之當事差誤,疎緩不職之失,於是乎著矣。不但私心兢愧,無以自容,物議譁然,深加咎責,臣方以此自列,將欲詣臺之際,得聞今日筵中,以擬律太緩,至勤聖敎,仍有削職人遠配之命,入侍大臣,亦有詰臣之語云,筵席語祕,雖未得其詳,臣之難安之勢,有加一倍,其何可一刻苟冒,請遞臣職。答曰,勿辭,退待物論。
藥房入診,副提調吳命峻所啓,昨觀諫院啓辭,槐院所爲,誠爲寒心,臺啓措語則是,而罷職不敍擬律,失之太輕矣。此等事,防微杜漸,不可不嚴,批敎,試得宜矣。臺官,殊失體矣。上曰,昨觀臺啓,槐院答通中,告廟正法等語,極爲駭惋,而論以罷職,失之太寬,所當遠竄,而姑爲斟量,以削職加律矣。都提調徐宗泰曰,承旨所達,是矣。答通,雖與上達文字有異,其辭語,極爲可愕,懲治何可不嚴,臺啓擬律,殊爲失當,批敎處分,宜矣。上曰,此雖異於上達文字,而造意陰慘,發於簡通,則削職亦輕,而至於罷職不敍,與其罪不相當,可謂罪重律輕,定配,可也。
有政。吏批,徐命均爲持平,朴行義爲輔德,李滿爲兵曹佐郞,李宖爲楊州牧使,李世祥爲伊川府使,李得夏爲沙斤察訪,李夏相爲軍器僉正,申銋爲同義禁,李觀命爲禮曹參判。
兵批,吳夢星爲豐山僉使,盧泰錡爲知世浦萬戶,金壽河爲北虞候,盧恰爲訓鍊副正,鄭希先爲翊贊,安厚萬·柳聖澄爲宣傳官,閔鎭厚爲知事,池雲瑞爲忠壯將,鄭德鄰爲忠翊將,李枝誠爲訓鍊奉事,柳鳳輝·趙泰億·李宖·洪禹行爲副司果,權忭·宋成明爲副司果,李德禧爲曲浦權管。以上朝報
藥房入診時,時囚罪人李眞儒放送事,榻前下敎。義禁府謄錄
藥房入診時,都提調徐宗泰所啓,正言金始㷜疏中,以備局久未開坐,諸堂上,會于本司,時急公事,相議覆奏,爲請批旨,令廟堂稟處矣。近日備司廢坐,諸道狀啓,及以事牒報者,送于有司堂上,俾得趁時回啓,且爲題送,姑未有大段淹滯矣。曾前相臣皆有故之時,諸提調會坐,相議回啓之事,因上敎屢次爲之,旣有已行之例,臺臣所陳是矣。今亦依此擧行,何如?但卽今有司提調,幾皆引入,諸提調行公之人無多,會坐之事,恐未易着實矣。上曰,年前果有此敎矣。依爲之。備局謄錄
上在昌德宮。停常參·經筵。
大殿,朝問安,與昨日同。答曰,知道。
藥房啓曰,朝來聖候諸症,加減,何如?答曰,知道。朝來熏熱飽滿未已,困惱頗甚,口淡特甚,浮氣往來,其餘諸症無減矣。勿爲入診。
大司成申銋上疏。大槪,臣於憲臣之疏,理難容默,猥陳請譴之章,而方切憫縮之際,金吾除命,又及於意外,臣於是職,有當遞之嫌,亟遞兩任事。入啓。答曰,憲臣疏語,雖未得當,何必爲嫌,卿其勿辭察職。
大殿,夕問安。答曰,知道。
大司諫李世㝡啓曰,引嫌而退,罷職之論,失之太緩,揆以臺體,不可仍置,請正言宋眞明遞差。答曰,依啓。於啓無城上所姑停。
修撰李眞儒上疏。大槪,臣情地窮縮,決難冒出之中,右僚兩臣,旣因蓍定等之疏,尋單祈免,則臣以同被僇辱之人,自在應遞之中,實暴危衷,冀蒙斥退事。入啓。答曰,頃年吳命恒之疏,蓋指遺珠而發,則以此自畫於館職,予未知其可也。至於李蓍定等疏語,絶悖無倫,不足爲嫌,爾其勿辭察職。以上朝報
戶曹啓曰,北漢行宮營建,年月雖不久,而內殿基址,多有傾側處,上年雨水之後,卽爲修補矣。今幸無更使郞廳摘奸,則階砌石,多有動退,殿宇亦欹,蓋其處地,逼近於後麓,常陰少暘,且其水道不便之致,問議于經理廳堂上,則移建他處,事體重大,亦無可合之處,內殿,庭除雖不廣,以卽今後面,計退一間許,就前移建,山底水道,更爲流鑿,則差勝於前日殿基之近山陰濕云,當依此擧行,而此與新設有間,不必更立廳號,本曹郞廳一人,與繕工監別工作,擇日眼同始役,而工匠料布,依前本曹與兵曹,磨練上下之意,敢啓。傳曰,知道。兵曹謄錄
修撰李眞儒疏曰,伏以臣於圓扉中,得見李蓍定等疏本,其言粧撰眩幻,醜悖無倫,公議謂可以力戰,聖明謂可以欺誣,乃敢醜詆先正,蹈藉凌轢,罔有紀極,誠有不忍見不忍聞者,其爲斯文之變怪,莫過於此,如臣之橫被詬辱,又何足道哉,難其爲說,不顧倫理,專事抑勒,亦何可終無一言之辨乎?集解之書,只在鄭洊家,而兪棨之孫相基之家,元無藏在之初本,尙夏,聞洊之言,而始知有集解之書,費力圖借,轉送於相基,則相基,創見此書,如得奇貨,執爲其祖獨編之初本,而洊之答臣書,旣以爲不知何時謄自何處,終莫其來歷出處,尙夏自以爲,自幼出入兪棨之門,習聞源流事,而其言不過曰,必是謫居林川時所撰,又不過曰,不知何時改名源流,則蓍定輩,獨何所憑據,而乃敢以集解之爲源流初名者,十分較然之說,質言於告君之章乎?集解,臣所未見也。源流,亦臣所未見也。今此兩書,其徒,私相祕諱,惟恐人之或見,則其同異詳略,非臣之所可知,而集解與源流,無一字加減之說,卽鄭洊,親聞於兪相基者,抵書於臣,則其爲錦山共編之書,而或名源流,或名集解者,可據而知矣。今此輩,無他證援,欲歸爽誤,此可見其辭窮語遁之態,而又恐其言之破綻,則遂假設而爲之辭曰,設令兩本,無一字加減,則宣擧,於修正之時,亦無一字參助之功,只得爲兪棨寫役而已。夫以宣擧而爲兪棨寫役云者,此果近理乎?渠雖善於抑揚粧撰,不料其言之縱肆無倫,又至於此也。遯院之說,出於尹門故老,而謂不足徵信,噫,尹家之言,彼雖不信,出於相基之口,而載於鄭洊之書者,尙今見存,而亦謂之誣罔,臣未知證引何等人說話,然後可爲此輩考信之資耶。最可疑者,臣之再疏,以集解初本,今方粧出何所爲言,以此輩縱橫之辨,猥屑之言,無不雜陳,而獨略於此而不答者,何也。噫,構誣先正於黨鑴釀禍之科者,自是從古宵小毒正之手段,則群邪衮·貞之諭,自有所歸,此輩,雖欲以不韙之目,勒加於士類,其可得乎?古所謂邪人,指正人爲邪者,正指蓍定輩道也。嗚呼,作俑源流事者,是誰之咎耶。尙夏·澔等,或序或跋,極意醜正,生意於無事之中,欲實其前日背師之誣,其徒之換面迭出,百般巧詆者,不勝其紛然,而幸賴聖學高明,度越千古,所以邪正黑白之別瞭然,淵衷處分嚴正,擧措光明,先正之誣,不期辨而自辨,士林無所事較爭,唯彼黨邪之徒,莫售毒正之計,若遭變故,深懷恚懟,群起亂嚷,如狂如癡,雄唱雌和,朋家作仇,而悖理之辭,觸處破綻,殊不覺其所尊者,處心行事之瑕累,因此而益自呈露矣。尤可笑者,此輩,每以百歲之來是非,恐不必遵殿下硬定之是非爲言,則所當息慮安坐,只俟百歲之來,而何乃熱中跳踉,手脚忙亂,若不自堪,如將不及,欲就訟於公車之下,求伸於殿下之庭,而莫之止耶。其情,誠亦可哀也。噫,尙夏之罪狀,關係斯文,而廟堂,視同無故之人,因循備擬於大冢宰之望,蓍定輩,書進所懷,極其悖惡,而師儒之臣,恬不爲怪,草記結辭,義理䵝䵢,是非混沌,世道之憂,有不可勝言,而向非聖明,益篤尊賢之誠,明示斥邪之典,則斯文之變,豈但止於羸豕之躑躅而已哉,臣竊爲之慨然也。臣之本來拳踢,殆不勝應接,而至於今日李蓍定等之疏而極矣。其何敢徒恃寵靈,揚揚冒出,以乖自靖之義乎?缺。批答見上已上燼餘
上在昌德宮。停常參·經筵。
大殿,朝問安,與昨日同。答曰,知道。
藥房啓曰,朝來聖候熏熱及諸症,加減何如?答曰,知道。朝來熏熱未已,而困惱頗甚,口淡特甚,及虛暈嘈雜之氣,一向差減,而其餘諸症,一樣矣。勿爲入診。
應敎鄭栻,持平趙翼命三度呈辭。入啓。遞差。
禁府,姜樸安州定配。啓。
大殿,夕問安。答曰,知道。以上朝報
上在昌德宮。停常參·經筵。
大殿,朝問安,與昨日同。答曰,知道。
藥房啓曰,朝來聖候諸症,加減,何如?答曰,知道。朝來熏熱一樣,渴候及膈間不淸利之氣未已,腹部飽滿,比昨有減,口淡特甚,虛暈嘈雜之症,比昨有減,其餘諸症,亦無所減,勿爲入診,問于入侍醫官,議定湯劑,宜當。
戶曹啓曰,依聖敎,判府事李未詳往十里所住處,判府事李未詳新村所住處,今閏三月·來四月祿俸,輸送矣。俱以屛迹俟罪之身,不可冒受云,何以爲之?敢稟。傳曰,竝更令倉官輸送。
大殿,夕問安。答曰,知道。
有政。李世德爲持平,金啓煥爲正言,宋成明爲修撰,曺夏奇爲金城縣令,林遇碩爲軍器判官。
兵批,鄭栻爲副護軍,趙翼命爲副司直,宋眞明爲副司果。以上朝報
上在昌德宮。停常參·經筵。
大殿,朝問安,與昨日同。答曰,知道。
藥房啓曰,朝來聖候諸症,加減,何如?答曰,知道。朝來熏熱無減,困惱特甚,腹部飽滿,膈間不淸利之候未已,口淡特甚有加,浮氣一向往來,而有更發之漸,其餘諸症,一樣矣。卽今茶飮之外,設有良劑,似難强進,勿爲入診。
右承旨李震壽三度呈辭。入啓。遞差。
戶曹啓曰,判府事李未詳以爲,負犯深重,誅譴是俟,退出城外,冒受常祿,斷無此理,終不敢祗承云,判府事李未詳以爲,前後恩命至此,而積此違傲之罪,惶恐涕泣,罔知攸措,謹當露章,以請嚴誅,俱不領受云,何以爲之?敢稟。傳曰,更爲輸送,而李判府事未詳祿俸,待下敎輸送。
備忘記,近日候班稀疎,事體未安,禮曹堂上,無一人進參,兵曹堂上,進參者只是一人,不可無警責之道,竝推考。
禁府,張孝一拿囚。啓。
大殿,夕問安。答曰,知道。
判府事李頤命上疏。大槪,有罪未勘,又犯不恭之誅,不得不號籲,亟賜譴斥,收還廩祿輸送之命事。入啓。以上朝報答曰,省疏具悉卿懇。予已知卿被誣,有所開釋,則一向出外,至辭常廩,決知其太過矣。下款所引,此不過諫臣未詳委折之致,尤無嫌端,卿其安心,勿辭領受,亦勿待罪,須速入來,以副予望。仍傳曰,遣史官傳諭。內下記草
上在昌德宮。停常參·經筵。
大殿,朝問安,與昨日同。答曰,知道。
藥房啓曰,朝來聖候諸症,加減,何如?答曰,知道。朝來熏熱無減,困惱特甚,其餘諸症,與昨別無加減矣。明日入診。
修撰李眞儒三度呈辭。入啓。遞差。
假注書徐宗廈書啓,臣承命馳往于新村,判府事李順命所住處,傳宣聖批,則以爲,臣積增罪戾,又敢瀆擾於靜攝之中者,雖迫乎不得已,惶恐隕越,正竢嚴誅,不意近傳,來宣恩批,丁寧誨諭,開釋愈摯,以臣無狀,雖荷日月之明,終始俯燭,自古名在大臣之列,而受侮如臣,寧有抗顔周行之人乎?臣旣不敢自同於平人,則又何敢身不在朝,冒受常廩乎?惟願天地父母,曲加憫察,亟加譴斥而已。明命至此,而不敢奉承,罪尤萬死云矣。敢啓。傳曰,知道。
戶曹啓曰,判府事李未詳以爲,罪名至重,臺言狼藉云,而祿俸不爲領受,何以爲之?敢稟。傳曰,姑待下敎輸送。
大殿,夕問安。答曰,知道。以上朝報
上在昌德宮。停常參·經筵。
大殿,朝問安,與昨日同。答曰,知道。
藥房啓曰,朝來聖候諸症,加減,何如?答曰,知道。朝來熏熱減歇,而困惱頗甚,飽滿之候未已,其餘諸症,與昨別無加減矣。
吏曹判書尹德駿三度呈辭。入啓。只遞本職。
吏曹判書崔錫恒,牌不進後上疏。大槪,新除恩命,出於千萬夢寐之外,已試僨敗之地,不當再誤,況今難安之端,與前無異,不得不經過闕下,疾聲呼籲,懇乞亟賜鐫斥,以幸公私事。入啓。
大殿,夕問安。答曰,知道。
今日,藥房入侍時,□□□□□□□□□□□□□□□□□□□□□□□□右承旨李東馣,右副承旨柳鳳輝,應敎鄭栻。
答吏曹判書崔錫恒疏曰,卿之引嫌,誠爲太過,安心勿辭,速出行公。
內局提調崔錫恒,牌不進。
謝恩,判義禁尹德駿。
有政。吏批,崔錫恒爲吏曹判書,柳鳳輝爲承旨,沈宅賢爲判決事,鄭栻爲副應敎,尹□慶爲兵曹正郞。
兵批,以鄭栻·趙翼命·宋眞明爲副司果,柳鳳齡爲副護軍,尹德駿·李震壽爲副司直,李眞儒爲副司果。以上朝報日記廳郞廳兪彦述書。郞廳李陽泰較正。郞廳洪敍箕添書。
上在昌德宮。停常參·經筵。
大殿,政院·玉堂·二品以上·六曹·大司諫問安。答曰,知道。
中殿·世子宮,藥房·政院·玉堂·二品以上·六曹·大司諫問安。答曰,知道。
嬪宮,藥房·政院·玉堂問安。答曰,知道。
藥房啓曰,伏聞夜間聖候,熏熱煩轉,困惱·呻吟·飽滿之候及膈間不淸利之氣有加,寢睡不寧云,伏未審朝來,熏熱·困惱及腹部飽滿·膈間不淸利有加之候,一向無所減歇乎?口淡特甚及□□□嘈雜之症,加減何如?而腹部以下浮氣微加之候,或有向減之勢乎?脚部牽引,亦復何如?今日臣等,與諸醫入診,詳察症候宜當,中宮殿症候,夜來加減若何,不勝終宵憂煎,敢此問安,竝爲仰稟。答曰,知道。朝來熏熱少減,困惱頗甚,而腹部飽滿及膈間不淸利之候未已,口淡特甚及虛暈嘈雜之症一樣,腹部以下浮氣微加,而脚部牽引,亦無所減矣。勿爲入診。內殿症候,與昨無異矣。
戶曹啓曰,判府事李頤命祿俸,有待批下輸送之命矣。依傳敎,今閏三月來四月·兩朔祿俸輸送,則以爲近以終不敢冒受之意,仰陳於史官書啓中,不敢祗受,不爲領受,何以爲之?敢稟。傳曰,姑待下敎輸送。
內醫院官員,以都提調意啓曰,提調崔錫恒,今又違牌不進矣。當此移院之時,提調之連日曠直,事體殊甚未安,雖以本職爲難進之端,而其所引嫌,尤涉太過,提調崔錫恒,更卽牌招,何如?傳曰,依啓。提調難進之端,在於本職矣。前後居是任者,輒引臺疏爲嫌,實涉太過,若然則銓長,將無行公之人,寧有是哉,勿復撕捱,卽出應命,可也。
大殿·中殿·世子宮·嬪宮,藥房·政院·玉堂夕問安。答曰,知道。
謝恩,吏曹判書崔錫恒。
刑曹判書李善溥辭職上疏。入啓。答曰,省疏具悉。科査方張,擬望之人,多有嫌礙,且司寇職責,不但在於此一款,不如因此復改,故有令次官擧行之命,於卿別無難安之端,至於養粹構捏之言,不足爲嫌,須勿過辭,安心行公。
藥房口傳啓曰,醫官入診退出後,伏聞聖候熏熱,終日不止,困惱·口淡特甚,諸症候有加,浮氣視昨間亦有加,臣等伏不勝一倍煎悶之至,卽今諸症候,復何如?抑有少減之勢乎?惶恐敢啓。傳曰,卽今諸症候,一樣矣。以上朝報
上在昌德宮。停常參·經筵。
自昧爽至辰時,有霧氣。
大殿,政院·玉堂·二品以上·六曹問安。答曰,知道。
中殿·世子宮,藥房·政院·玉堂·二品以上·六曹問安。答曰,知道。
嬪宮,藥房·政院·玉堂問安。答曰,知道。
藥房啓曰,伏聞聖候熏熱往來,困惱飽滿,膈間亦不淸利,寢睡不得安穩云,伏未審朝來,熏熱·困惱及腹部飽滿·膈間不淸利之候,其已減歇,而口淡特甚及虛暈嘈雜之症,亦有少減之勢乎?腹部以下浮氣,比昨抑有所向減,而脚部牽引,亦復何如?今日臣等,當依聖敎入診,詳察症候,中宮殿症候,夜來益有差勝之效乎?不勝終宵憂煎,敢此問安。答曰,知道。朝來熏熱減歇,困惱未已,而腹部飽滿·膈間不淸利之候,比夜有減,口淡特甚及虛暈嘈雜之症,姑無向減之勢,而腹部以下浮氣,脚部牽引,比昨亦無加減。內殿症候,一向差減矣。
院前啓,大臣疏詆在我無損,復引前避,亦涉過當,辭疏迤斥,誠是意外,以此爲嫌,無已太過,請司諫李廷濟,正言金始㷜,大司諫李世最,竝命出仕。答曰,依啓。
判決事沈宅賢,江原監司遞來。
傳曰,史官三員待命,騎馬六匹立之,夏享大祭所內摘奸。
大司諫李世㝡,司諫李廷濟,正言金始㷜就職。
大殿·中殿·世子宮·嬪宮,藥房·政院·玉堂夕問安。答曰,知道。
二更三點藥房口傳啓曰,卽伏聞下差備醫官之敎,夕水刺後,有膈間滯氣,以至嘔吐爲敎云,臣等伏不勝驚慮之至,伏未知卽今,已定鎭定乎?惶恐敢啓。傳曰,滯氣鎭定,而卽今寒氣發作,異於前日之大段矣。
二更五點,又口傳啓曰,伏承批答,又於入侍醫官退出後,伏聞聖候寒氣大段,臣等益不勝驚慮之至,來詣閤門外,與未入侍醫官,卽爲入診,詳察症候之意,敢啓。傳曰,知道。
大殿受鍼後,大殿·中殿·世子宮·嬪宮,藥房·政院·玉堂問安。答曰,知道。
罷漏後,藥房詣閤門外口傳啓曰,卽伏聞熏熱特甚,喉舌甚乾爲敎云,臣等伏不勝煼煎之至,更爲入診,何如?傳曰,熏熱特甚一樣矣。勿爲入診。以上朝報
藥房入診時,都提調徐宗泰所啓,開城留守李宜顯,有陞擢之除命,而頃日臺臣洪禹行避辭,竝與其薦望而論斥,臣誠瞿然,宜顯之地望踐歷,在所宜陞,臣之意見,本來如此,故擬入矣。臺臣以宜顯疏陳壬辰科事者,不韙,今科査未了當之前,汲汲陞擬爲非,臣之所見,未知其然矣。宜顯疏語,固有過誤處,而其時科事,雖是訛言,旣有流傳於人,宜顯自外職還朝,以臺諫論事,則今雖科査更變,不當追究而爲罪,況査事未始之前,苟是可擬之人,則廟堂何可以此爲拘乎?雖是臺言,臣未知其可,而臣則不安矣。臺言如此,則朝家雖敦迫,宜顯必無赴任之理,松都之曠官且久,似當遞改,故敢達。上曰,當初廟堂薦望,未知其非,而臺言旣發,則勢難赴任,今姑改差,可也。吏曹謄錄
上在昌德宮。停常參·經筵。
下直,文義縣令李德壽。
大殿,政院·玉堂·二品以上·六曹·大司諫問安。答曰,知道。
中殿·世子宮,藥房·政院·玉堂·二品以上·六曹·大司諫問安。答曰,知道。
嬪宮,藥房·政院·玉堂問安。答曰,知道。
藥房啓曰,卽伏聞差備醫官所傳之言,聖候熏熱·困惱特甚,達夜呻吟,不得就寢云,臣等伏不勝一倍煎灼之至,伏未審朝來,困惱·熏熱特甚之候,或已向減,脚部痺痛,不復發作乎?腹部飽滿·膈間不淸利之氣,一樣無減,而口淡特甚及虛暈嘈雜之症,亦無少減之勢乎?腹部以下浮氣,加減,何如?諸症候如是添加,今日臣等,不可不與諸醫,趁早入診,詳察症候,更議當進之劑。中宮殿症候,夜來漸益差勝乎?補中益氣湯五貼,又盡於昨日,更令醫女入診後,議定繼進當否宜當,敢此問安,竝爲仰稟。答曰,知道。朝來熏熱已歇,困苶一向特甚,脚部痺痛,不復發作,而諸症候,亦無所減,勿爲入診,問于入侍醫官,議定湯劑宜當,內殿症候,與昨一樣矣。
右承旨李東馣,吏曹參議李㙫再度呈辭。入啓。加給由。
大司憲朴弼明三度呈辭。入啓。遞差。
藥房再啓曰,入侍醫官退出後,臣等與諸御醫等反復商議,則皆以爲卽今聖候困苶,口淡之候,最爲切緊,苦口湯劑,有難强進,蔘芩茶連進數貼,以爲調助胃氣之地,姑觀數日,更察症候,議定當進之劑,宜當云,此藥卽爲煎入。中宮殿症候,伏聞醫女所傳之言,近日諸症候,比前頗減,諸醫,以爲峻補之劑,不宜一向連進云,補中益氣湯,今姑停止之意,敢啓。答曰,知道。
吏曹啓曰,臺諫有闕,政事,取稟。傳曰,過國忌後爲之。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,朝問安批答,有困苶特甚,諸症候亦無所減之敎,今日朝夕水刺,俱不得進御,臣等不勝煎悶之至,卽今困苶特甚及諸症候,抑有少減之勢乎?水刺雖厭進,强進粥飮,是臣等深所祈望,惶恐敢啓。傳曰,困苶特甚之候,終日一樣,而雖欲有所進御,卽今厭進,有加於午前,白粥所進,未滿一合矣。以上朝報
上在昌德宮。停常參·經筵。
卯時,有霧氣。
兵曹參判兪集一,同義禁,減下肅拜。
大殿,政院·玉堂·二品以上·六曹·大司諫問安。答曰,知道。
中殿·世子宮,藥房·政院·玉堂·二品以上·六曹·大司諫問安。答曰,知道。
嬪宮,藥房·政院·玉堂問安。答曰,知道。
藥房啓曰,伏聞夜間,聖候熏熱煩轉,困惱呻吟飽滿,膈間亦不淸利,或睡或覺,寢睡不寧云,伏未審朝來,熏熱·困惱及腹部飽滿·膈間不淸利之氣,其已減歇乎?朝夕水刺,全未進御,口淡特甚之候,一向無少減之勢乎?虛暈嘈雜之症,腹部以下浮氣,加減,何如?而脚部痺痛,更無餘氣之往來乎?今日臣等,與諸醫入診,詳察症候,宜當。中宮殿症候,夜來益臻差勝之勢乎?不勝終宵焦煎之至,敢此問安,竝爲仰稟。答曰,知道。朝來熏熱少減,腹部飽滿·膈間不淸利之氣,比夜有減,困惱·口淡特甚之候,一樣無減,而脚部痺痛,餘氣往來,諸症候,亦無所減矣。勿爲入診。內殿症候,一向差減矣。
右承旨李東馣,三度呈辭,以國忌齋戒,留政院。
大殿·中殿·世子宮·嬪宮,藥房·政院·玉堂夕問安。答曰,知道。以上朝報
上在昌德宮。停常參·經筵。
自卯時至午時,日暈。
大殿,政院·玉堂·二品以上·六曹·大司諫問安。答曰,知道。
中殿·世子宮,藥房·政院·玉堂·二品以上·六曹·大司諫問安。答曰,知道。
嬪宮,藥房·政院·玉堂問安。答曰,知道。
藥房啓曰,伏聞夜間聖候,熏熱煩轉,困惱·呻吟·飽滿,膈間亦不淸利,或睡或覺,寢睡不寧云,伏未審朝來,熏熱及腹部飽滿·膈間不淸利之氣,其已減歇,而困惱·口淡特甚之候,抑有向減之勢乎?虛暈嘈雜之症,腹部以下浮氣,加減何如?而脚部痺痛,猶有餘氣之往來乎?諸症添加之候,累日未已,臣等益不勝一倍憂煎,今日不可不與諸醫入診詳察症候。中宮殿症候,夜來益復差勝乎?敢此問安,竝爲仰稟。答曰,知道。朝來熏熱未已,腹部飽滿,膈間不淸利之氣,比夜有減,困惱·口淡特甚之候一樣,而虛暈等症,亦無所減,脚部痺痛,餘氣往來,而不至大段矣。勿爲入診,內殿症候,一向差勝矣。
政院啓曰,大司憲未差,執義丁道復未肅拜,掌令具萬理·沈尙尹,持平李世德·徐命均皆在外,本府無行公之員,監察茶時,今已多日,事甚未安,除在外外,未肅拜人員,牌招察任,何如?傳曰,允。
謝恩,執義丁道復。
吏曹參議李㙫,三度呈辭,以國忌齋戒,留院。
大殿·中殿·世子宮·嬪宮,藥房·政院·玉堂夕問安。答曰,知道。以上朝報
上在昌德宮。停常參·經筵。
下直,泰安郡守金興慶,尙州牧使李徵海。
大殿,政院·玉堂·二品以上·六曹·大司諫問安。答曰,知道。
中殿·世子宮,藥房·政院·玉堂·二品以上·六曹·大司諫問安。答曰,知道。
嬪宮,藥房·政院·玉堂問安。答曰,知道。
藥房啓曰,伏聞夜間聖候,熏熱往來,困惱·呻吟·飽滿,膈間亦不淸利,寢睡數覺不寧云,伏未審朝來,熏熱及腹部飽滿·膈間不淸利之氣,其已減歇,而困惱·口淡特甚之候,比夜抑有少減乎?虛暈嘈雜之症,腹部以下浮氣,加減何如?而脚痺餘氣,尙未止歇乎?今日臣等,與諸醫入診,詳察症候宜當,中宮殿症候,一向差勝乎?不勝終宵憂煎,敢此問安,竝爲仰稟。答曰,知道。朝來熏熱及膈間不淸利之氣未已,而腹部飽滿,比夜有減,困惱·口淡特甚之候,與昨無異,虛暈等症,亦有所減,而脚痺餘氣,尙未快減矣。勿爲入診,內殿症候,一向差勝矣。
禁府,李守身拿囚。啓。
右承旨李東馣,吏曹參議李㙫,三度呈辭。入啓。遞差。
大殿·中殿·世子宮·嬪宮,藥房·政院·玉堂夕問安。答曰,知道。
謝恩,右承旨許玧。左副承旨洪致中。
謝恩,同副承旨丁道復,兼春秋李斗三。
內醫院官員,以都提調意啓曰,當此移院之日,提調不可不備員直宿,新除授副提調李壄,卽爲牌招察任,何如?傳曰,允。
謝恩,都承旨李壄。
有政。吏批,丁道復爲承旨,尹德駿爲左參贊,李光佐爲吏曹參判,李台佐爲大司憲,李㙫爲禮曹參議,趙泰億爲吏曹參議,李壄爲工曹參判,李震壽爲工曹參議,吳命峻爲慶尙監司,朴纘新爲昌原府使,李世璡爲龍安縣監,李仁復爲兵曹正郞,李齊尙爲刑曹正郞,李宜麟爲長興直長,南鶴增爲內資直長,李明謙爲永禧殿參奉,李錫祿爲昌陵參奉柳鳳輝爲開城留守,李壄爲都承旨,吳命恒爲承旨,李夏源爲執義。
兵批,尹德駿爲司直,李眞儒爲副司果,趙儐爲廣州中軍,李東馣爲副護軍,朴弼明·李宜顯·李㙫爲副司直。以上朝報
上在昌德宮。停常參·經筵。
下直,伊川府使李世祥。
大殿,政院·玉堂·二品以上·六曹·大司諫問安。答曰,知道。
中殿·世子宮,藥房·政院·玉堂·二品以上·六曹·大司諫間安。答曰,知道。
嬪宮,藥房·政院·玉堂問安。答曰,知道。
藥房啓曰,伏聞夜間聖候,熏熱煩轉,困惱·呻吟·飽滿之候有加,膈間亦甚不淸利,寢睡數覺不寧,不如昨夜云,臣等伏不勝煎悶之至,伏未審朝來,熏熱及飽滿有加,膈間甚不淸利之氣,抑有所減,而困惱·口淡特甚之候,亦有向減之勢乎?虛暈嘈雜之症,腹部以下浮氣,加減何如?脚痺餘氣,尙有往來而未已乎?諸症候如此,而臣等累日未得入侍,且有丸藥稟定之事,今日與諸醫入診,詳察症候,宜當。中宮殿症候,日益差勝乎?敢此問安,竝爲仰稟。答曰,知道。朝來熏熱減歇,而困惱及飽滿之候未已,膈間不淸利之氣,比夜有減,口淡特甚之候,虛暈等症,亦無加減,而脚痺餘氣,往來未已,而內殿症候,一向差勝矣。
司諫李廷濟初度呈辭。入啓。給由。
院前啓,河事,權卨事,新啓,發簡論罰,固爲士類之公議,乘機闖凶,自是黨人之餘套,幸賴我聖明之鑑別,至有姜樸遠配之命,而彈論只及於首倡,郵罰不加於同罪,則在渠輩之道,惟當咋舌悛悔,不敢恣意分疏,而槐院官姜綸等四人,輒復託以呈旬,益肆悖慢。噫,今日士論之所共爭者,只在於學之淳駁,心之公私而已。本不相關於一番人之構罪釀禍,則以正法告廟等語,乃欲揷入於罰目者,極其危險,綸等所言,則雖或有字句之多少指意之淺深,而敢以先正·先賢之目,加之於不當加之人,要其歸趣,同一關捩,及夫公議峻發,陰計莫售,則乃敢憑藉投單,復爲反噬之說,雖其文字,異於公案,未經睿覽,有不敢煩猥辨析,而第觀其前後主意,始則闖附尊賢之義,欲售其挾雜之意,終則阿逞眩眞之計,欲肆其忿恚之私,左右閃弄,情狀畢露,殊不知朱光庭·賈易之論斥川黨者,終不可與舒亶·李定輩構禍之案,一例同看,噫,亦無嚴矣。其在峻堤防嚴懲勵之道,不可諉之以首從之有間,置而不論,請承文博士姜綸,副正字成世頊,姜必慶·李光溥等,竝罷職不敍。承文副正字成道亨,乃於院中公議峻發之日,敢生沮戱之心,託以呈旬,肆然誣正,噫,辛酉一書,意甚誠慤,言多切直,實出於論學之公心,則何嘗一毫彷彿於臚列罪狀,而道亨,乃敢創出別般意,或謂之極千古奸凶之目,或謂之退計九年前已成己巳之案,而至以無狀小人等說,設爲兩端語,欲售憑藉毒正之計,人之無嚴,胡至於此。士類黨人,淑慝自判,而混稱同條而共貫,觀過構禍,心迹迥別,而勒謂蓄憾而藏毒,他餘語句,不須殫論,而卽此數款,亦可推知,則其用意之回譎,遣辭之悖慢,未有甚於此者,不可不嚴加懲礪,請承文正字成道亨,罷職不敍。前開城留守升擢之後,致有物議,旣已筵白遞改,則所授資級,自在應收之科,揆以法意,不可仍置,而銓曹不爲啓稟,卽擬知申之望,有若無故應授者然,其在政例,未免疎率,請前開城留守李宜顯加資,亟命還收,吏曹當該堂上推考。新除授大司憲李台佐,時在江華府留守任所,執義李夏源,時在忠淸道忠州地,持平徐命均,時在江原道金城縣任所,持平李世德,時在京畿衿川地,請竝斯速乘馹上來事,下諭。答曰,不允。姜綸等成道亨事及,下諭事依啓。李台佐,交龜後自當上來,勿爲下諭,李宜顯事,兩都留守,便是京職,未知前例之如何也。令該曹考啓。前啓,還寢軍門都提調代行習操之命事,令廟堂稟處間姑停。
大殿·中殿·世子宮·嬪宮,藥房·政院·玉堂夕問安,答曰。知道。
藥房再啓曰,臣等入診退出後,與儒川君濎及諸御醫等,反復商議,則皆以爲八味元,爲溫補下元之當劑,進御宜當云,此丸藥,方爲製入之意,敢啓。傳曰,知道。
以洪允濟·崔㙫爲假注書。
忠淸監司書目,韓山呈,以左尹權辭職上疏上送事。啓。答曰,省疏具悉。每引往來爲嫌,實涉太過矣。金吾兼帶,當許遞,須勿固辭,從速上來察職。
內醫院官員,以都提調意啓曰,提調崔錫恒,今日因臺諫請推之啓,有所不安,出去闕外矣。當此移院之時,提調不可不備員直宿,卽爲牌招察任,何如?傳曰,允。
內局提調崔錫恒,牌不進。以上朝報
午時,上御大造殿西翼閣,藥房入診時,都提調徐宗泰,提調崔錫恒,儒川君濎,副提調李壄,記事官李廷弼,兼春秋李斗三·呂渭良,醫官柳瑺·丁時梯·權聖徵·趙慶基·許坫·方震夔·李時弼·權聖揆·李徵夏·崔泰齡,副司勇趙徵入侍。
李壄進伏曰,提調崔錫恒,詣閤門外,以臺諫推考之意,缺數字上微應。徐宗泰曰,去夜寢睡又靡寧缺數字以困惱未已,口淡特甚亦無減,虛暈嘈缺一樣無減爲敎,以玆寢睡水刺之缺無補助榮衛之術,臣等憂悶缺部痺痛,數日來少減,而尙有缺上曰,脚痺餘氣往來,尙未全缺一向減小,饌物缺二行上曰,小無所勝,尙今缺診脈何如?上曰,唯。儒川君濎缺勻而重按則有力,右三部則調勻,缺而左脈比右脈微有力,且帶數缺勻,而稍有力矣。諸醫所見略同,趙徵入診缺趙徵也。徵曰,調勻而左脈稍有力矣。宗泰缺以下診察,何如?上曰,唯。濎曰,腹部缺寬,而皮膚如前,股陰脚部足跗,未知有加,而皮缺似緩矣。纔於診察時,腹部有汗氣,曾亦有之乎?上曰,今日日氣頗暖,故如此矣。濎曰,曾前未嘗有汗氣矣。聖徵曰,腹部諸處一樣,而脚部皮膚頗緩矣。上曰,腹部自視,瑩光不減,臥則膈間不便,背部亦不安,雖小進水刺,飽滿之症久有之,今朝水刺後,飽滿尤甚,胸膈煩鬱矣。宗泰曰,背部亦令□診察乎?日暖難診乎?濎曰,日暖則無妨,而汗氣恐收,以玆爲慮矣。上曰,臥則背部輒不便,診察可也。壄曰,風氣不佳,閉戶何如?上曰,勿閉可也。濎曰,背部浮氣,如腹部而有指痕,範圍亦廣矣。上曰,夜則尤不便於臥矣。聖徵曰,頃者培塿處,今日,則不高而似降矣。上曰,非降也,其氣四布而然也。每夜就寢不便矣。宗泰曰,諸症候如是無減,近來有加,浮氣雖非日加,而大抵寢盛,悶迫矣。久停缺二字徒進蔘茶,極爲悶迫矣。氣候稍勝之時,缺數字之意,而昨日醫官入診時,以丸藥議定事,下敎矣。丸劑,醫官等略已議定,而與儒川君濎缺數字診退出後,當議定以達矣。臣雖未知藥理缺數字參以醫書,則治一時之症,不過姑息缺之道,因循姑息,以致經年閱歲缺丸藥亦雖難。以下缺,出燼餘
上在昌德宮。停常參·經筵。
下直,寧海府使趙榮福。
司諫李廷濟再度呈辭。入啓。加給由。
大殿,政院·玉堂·二品以上·六曹問安。答曰,知道。
中殿·世子宮,藥房·政院·玉堂·二品以上·六曹問安。答曰,知道。
嬪宮,藥房·政院·玉堂問安。答曰,知道。
藥房啓曰,伏聞夜間聖候,熏熱往來,困惱·呻吟·飽滿,膈間亦不淸利,寢睡不寧云,伏未審朝來,熏熱·困惱及腹部飽滿·膈間不淸利之氣,其已減歇,而口淡特甚之候,抑有所減乎?虛暈嘈雜之症,腹部以下浮氣,加減何如?而脚痺餘氣,一向往來乎?今日臣等,與諸醫入診,詳察症候,宜當。中宮殿症候,日漸差勝乎?不勝終宵憂煎,敢此問安,竝爲仰稟。答曰,知道。朝來熏熱減歇,困惱未已,而腹部飽滿·膈間不淸利之氣,比夜有減,口淡特甚及虛暈嘈雜之症,別無加減,而腹部以下浮氣,脚痺餘氣,與昨無異矣。勿爲入診,內殿症候,日益差勝矣。勿爲逐日問安。
判府事李畬箚子。大槪,罪積闕禮,敢請譴罰事。入啓。答曰,省箚具悉卿懇。疾患彌留,尙未痊平,予之慮念,曷有其已,不得進參,有何所妨,卿其須體至意,安心勿辭,亦勿待罪,益加善攝。仍傳曰,遣史官傳諭。
內醫院官員,以都提調意啓曰,提調崔錫恒,昨日違牌不進矣。臺司請推之啓,旣已允從,其未得承牌,出於事勢之固然,而此時本院提調之連日闕直,事體甚爲未安,提調崔錫恒,直爲牌招入直,何如?傳曰,允。
政院啓曰,前開城留守李宜顯,加資還收,前例如何?令該曹考啓事,命下矣。判書崔錫恒,以臺啓引入,參判李光佐,參議趙泰億未肅拜,不得擧行云,參判李光佐,參議趙泰億,竝卽牌招,使之擧行,何如?傳曰,允。
傳曰,史官五員待命,騎馬十五匹立之,津船等處內摘奸。
內局提調崔錫恒,吏曹參判李光佐,牌不進。
吏曹參議趙泰億,牌不進,只推勿罷。
大殿·中殿·世子宮·嬪宮,藥房·政院·玉堂夕問安。答曰,知道。
內醫院官員,以都提調意啓曰,提調崔錫恒,今日又違牌不進矣。所被推考之啓,元非大段,而臺啓方在未收殺之中,其在自處之義,不敢承命,勢所固然,而當此移院竝直之時,提調連日不得備員,事體至爲未安,提調崔錫恒,更爲牌招,何如?傳曰,允。
內局提調崔錫恒,再牌不進。
傳曰,內局提調再招啓辭還入,還入,傳曰,方有考啓之命,故問備之請,不爲允兪矣。此事元非大段,依臺啓推考,俾卽入來。
京畿監司書目,抱川呈,以修撰宋成明辭職上疏上送事。啓。答曰,省疏具悉。旣往之事,何必追咎,第侵逼大臣,斷斷不已,殊涉未安,爾其勿辭,上來察職。以上朝報
禮曹啓曰,卽接宗廟署牒報,則祭享之節,一有所不合於禮,則誠爲未安,若玄酒·大羹之用,尤爲所重,考諸五禮儀及宗廟儀軌圖式,則各室尊牀面,設明水·玄酒,而今則只設空尊,詰諸守僕,則自前如此云,未知自何間廢設,而及今覺察之後,則所當卽爲復設,大羹則盛于瓦㽅,奠于第一行,而五禮註,大羹,太古之羹也。肉汁,無鹽梅之和,後王存古禮,故設之云,而今則以冷水,切入牛脂,小許用之,大失禮制,不可不定式,依古禮,煮肉爲羹而奠之。豚拍,禮儀圖式,細切韲,而今則以全肉盛豆,卽爲豕熟膚盛豆陳之,又以豕熱一塊,盛豆陳設,而一物兩用,必是中間致謬,亦當依例切用,其餘餠·餌違式者,亦多有之云。凡諸祭享圖式及尊罍籩豆之實,昭載於五禮儀,京外所遵行者,而到今違式如此,遍考本曹及宗廟署·奉常寺謄錄,亦未有稟達變通,則此必是中間謬誤之致,未知始誤於何時,則今不可指的近否於年久之後,而旣覺其違式,則亦不可不釐正復設,自今以後,一依五禮儀圖式,抄作謄錄,分授於奉常寺及宗廟署,令典祀官,按其圖式及謄錄所載而監設,亦使本曹官員檢察,更無違式致謬之弊,而社稷·各殿·諸山川大小祀享,一依施行,何如?傳曰,依啓。
上在昌德宮。停常參·經筵。
下直,江界府使權克升,麻田郡守李彦緯。
大殿,政院·玉堂·二品以上·六曹問安。答曰,知道。
中殿·世子宮,藥房·政院·玉堂·二品以上·六曹問安。答曰,知道。
嬪宮,藥房·政院·玉堂問安。答曰,知道。
藥房啓曰,伏聞夜間聖候,熏熱煩轉,困惱·呻吟·飽滿之候及膈間不淸利之氣有加,寢睡不寧云,伏未審朝來,熏熱·困惱及腹部飽滿·膈間不淸利有加之氣,抑有所減,而口淡特甚之候,一樣無所減乎?虛暈嘈雜之症,腹部以下浮氣,加減何如?脚痺浮氣,時有往來,尙未止歇乎?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。朝來熏熱及腹部飽滿·膈間不淸利之氣未已,而困惱頗甚,口淡特甚之候,虛暈嘈雜之症,姑無加減,腹部以下浮氣,比夜少寬,而脚痺餘氣,一向往來矣。勿爲入診。
司諫李廷濟三度呈辭。入啓。遞差。
政院啓曰,以前開城留守李宜顯加資還收,前例如何?令該曹考啓事命下,而吏判崔錫恒,陳疏引嫌,參判李光佐,牌不進後,連呈辭疏,參議趙泰億,違牌只推後,俱不出肅,參判李光佐,參議趙泰億,竝卽牌招,以爲擧行之地,何如?傳曰,允。
吏曹參判李光佐牌不進。
吏曹參議趙泰億牌不進,只推勿罷。
忠淸監司書目,尼山呈,新除授本道觀察使尹行敎辭職上疏上送事。啓。答曰,省疏具悉。前疏之批,已盡予意,須勿固辭,速往欽哉。
京畿監司書目,辭職上疏上送事。啓。答曰,省疏具悉。卿之辭免太過,勿復引嫌,從速察職。
吏曹啓曰,臺諫有闕,政事,取稟。傳曰,再明日爲之。
大殿·中殿·世子宮·嬪宮,藥房·政院·玉堂夕問安。答曰,知道。以上朝報
忠淸監司尹行敎疏曰,伏以臣情地危蹙,不敢承命,猥將私懇,冒瀆宸聽,日夜兢惶,惟望聖慈之特加哀憐,亟賜譴罷,而及承聖批,十行懇惻,夐越缺一字古,其所以悼念先臣,痛斥讒人者,靡不用極,末後以今玆新令,意非偶然爲敎,責臣就列,旨意隆重,是何微末賤臣,得此於君父之前也。臣奉讀未半,涕淚交零,終宵缺數字身之所也。聖明之於臣祖·臣父,雖已洞燭心事缺數字天無極,而一邊醜辱之言,方生未已,臣父缺二行,臣若徒待寵靈,不思自靖,則缺半行違傲之誅,其不可缺半行玉候違豫,累歲缺半行喘,久隔候班,區區葵藿之忱,缺半行,批旨之隆,至於此極,在鄕再疏,跡涉偃蹙,實缺身輦下,請命司敗,一以爲從速遞職之圖,一以爲缺計,束裝將發之際,賤疾忽作,寒熱交攻,症情危惡,旬月之內,萬無起動之望,待罪司敗之計,亦無由自遂,臣之情勢窮蹙,缺數字益萬萬矣。第臣今日之欲進京輦,非敢爲就職計也。只期於必遞而已。則縮伏與進身,其終歸於違命則一也。玆不得不更暴危衷,以冀矜許,伏乞聖明,憐臣私情,不敢自同於恒人,察臣病狀,又非飾辭而矯誣,亟命勘罷,以便公私,不勝幸甚。批答見上
京畿監司李晩成疏曰,伏以臣於前月,出巡列邑,路中伏聞憲臣論壬辰科獄事,直講,飜案而詆斥其時按治之臣,指意至深,遂有更査之命,臣不勝惶駴悚蹙之至,臣曾忝秋官,旋移金吾,玆獄始末,臣實當之,凡有咎責,理難自逭,今於査事未了之前,雖未敢先事陳辨,而其不可冒居職守則決矣。亟宜輟巡徑歸,以俟勘處,而顧念園陵奉審,事體至重,有不敢中途廢閣,黽勉竣事,纔還官次,而情勢兢蹙,末由還肅天陛,不得不冒死呼籲於仁覆之下,而各陵執頉書啓,不宜久稽,未免隨疏投進,尤增死罪,伏乞聖慈,俯察情迹之臲卼,且念職務之瘝曠,亟許鐫削臣職名,使臣得以屛蟄竢譴,公私不勝大幸。批答見上以上出燼餘
上在昌德宮。停常參·經筵。
大殿,政院·玉堂·二品以上·六曹問安。答曰,知道。
中殿·世子宮,藥房·政院·玉堂·二品以上·六曹問安。答曰,知道。
嬪宮,藥房·政院·玉堂問安。答曰,知道。
藥房啓曰,伏聞夜間聖候,熏熱煩轉,困惱·呻吟·飽滿之候及膈間不淸利之氣有加,寢睡不寧云,日氣蒸鬱,伏未審朝來,熏熱·困惱及腹部飽滿·隔間不淸利有加之氣,抑已減歇,而口淡特甚之候,無少差勝乎?虛暈嘈雜之症,加減何如?腹部以下浮氣,其有少寬之勢,而脚痺餘氣,尙未止歇乎?今日臣等,與諸醫入診,詳察症候,宜當。中宮殿氣候,昨今益臻差安乎?不勝終宵憂煎,敢此問安,竝爲仰稟。答曰,知道。朝來熏熱減歇,困惱往來,而腹部飽滿·膈間不淸利之氣未已,口淡特甚及虛暈嘈雜之症無加,腹部以下浮氣,比夜少寬,而脚痺餘氣,猶未止歇矣。勿爲入診。內殿症候,一向差勝矣。
大司成申銋,正言金始㷜,初度呈辭。入啓。給由。
大殿·中殿·世子宮·嬪宮,藥房·政院·玉堂夕問安。答曰,知道。
吏曹參議趙泰億辭職上疏。入啓。答曰,省疏具悉。復通舊踐,可見公議,侵詆之言,不足爲嫌,爾其勿辭,從速察職。
開城留守柳鳳輝辭職上疏。入啓。答曰,省疏具悉。今玆陞擢,實循公議,卿其勿辭,從速察職。以上朝報
吏曹參議趙泰億疏曰,伏以臣,爲世僇人,積年痼廢,天道至仁,不忍終棄,向者水部之命,已出牽復之恩,及其辭疏之批,快降洞釋之旨,深冤厚誣,一朝昭暴,俯仰天地,臣復得以爲人,噫,士爲知己者,死於敵尙然,況於君臣之際乎?異渥殊知,隆天重地,非臣隕結所能上報,而區區廉義,終不可以官曹冗散,輒敢唐突周行,遂至尋單褫免,値玉候經歲彌留,鎭日廷候之時,臣以久違軒陛之蹤,終不能一簉末班,以小伸犬馬之誠,臣之孤聖眷多矣。至於外邑之除,自與京官差別,庶托民社之間,小效涓埃之補,而不幸館職之謬擬,遽出意外,以致儒臣之詆斥,相繼而發,辭陛之後,狼狽蹲滯中缺二字聖敎,屢煩開曉,恩數曠絶,有非下邑守宰所當缺數字畢意許遞,又出於曲循私義,臣方感祝,銘鏤缺靖之圖,不自意選部新命,忽降於缺驚惶駴惑,不知置身之所也。臣於是缺若前生事耳。缺二行身微責重,凜若臨淵,缺多年,不可謂宿昔之趼,而一朝突然缺擬者然,豈不駭四方之聽聞,而益傍議之缺之所以詬辱臣者,固皆向來構捏者之言,而又於是缺出喪義一案,黷貨之說,更若無厭二字,隨意罵辱,無所不至,不顧事理,惟以汚衊爲主,必欲下石於落井之身,使不得自在於平地之上,臣雖無恥,亦獨何心,更進榮塗,以重犯焱發之衆怒乎?若其所謂非陷人手段,嫁禍之計,無以激成者,其意叵測,其言罔極,噫噫,亦太甚矣。臣之平生,未嘗有陷人之事,今日朝廷,未聞有嫁禍之端,則臣未知其所謂陷者何人,嫁者何禍,激成者何事耶。噫,陷人激禍,何等罪惡,强立名目,勒加於人,無所疑難,苟使臣有一毫近似於斯言者,則流竄放殛,亦未爲過,顧奚止於枳塞淸望而已哉,無論其言是非之如何,彼旣以復擬淸望,至於咎責銓官,則臣之不可復廁顯列,卽上下之所共知,況今所叨之職,與向日見擬而被斥者,同一淸要,況此進退人物之任,尤何可徒恃抆拂之恩,而冒入於積枳之餘乎?噫,臣匪才冒寵,少與多仇,出入要津,動造忌嫉,身游羿彀之中,非直今日而已。使臣早自斂避,謝迹朝列,雖其見嫉也。如此人之百般侵害,不應至此之甚,在聖上成物之仁,欲撫終始生全之澤,則莫如刊臣名於朝籍,勿復檢擧於舊踐,以絶其招忌之原,以謝其難遏之議,且以臣自處之道言之,又不若息念世道,守分養拙,庶幾爲全保身命之長策也。且夫一州之牧,比之本職,其內外緊慢,不啻逈別,而猶不敢晏然冒赴,況可以捨彼取此,重失義於辭受之際乎?情勢如此,決難强進,連日召牌之下,未免荐犯違慢,論其辜犯,實合萬殞,格外只推,冞增惶感,而所帶之職,終不可一日虛縻,不得不疾聲呼籲於靜攝之中,臣罪尤大,伏乞聖明,俯察臣悶迫之懇,亟命鐫遞臣職,以靖私分,俾臣得以缺,以卒餘生,不勝大幸。批答見上
開城留守柳鳳輝疏曰,缺一行拔援之勢,徒蒙拂拭之恩,立朝缺,雄府名藩,殆遍歷敭,若已固有,銘心鏤肝缺若其萬一報效之圖,則古人所謂生殞死結,亦是歇後,缺玆者,分司寵擢之命,又下於千萬夢寐之外,臣於是缺而不知其爲榮,感結中心,而不知其可感,誠以驚惶愧怍之心,缺相奪故也。顧此所叨職名,以言其責任之重,則故都居留之寄也。以言其資秩之高,則國家命德之器也。夫以任之重如彼,秩之高如此,而不復難愼,猝然加之於如臣之萬不近似者,則前頭僨誤之憂,姑置勿論,卽今虛受之譏,誠非細故,此臣所以數日徊徨,恭俟公議,而不敢遞爲祈免之計者也。況臣近日,所遭人言,醜悖危險,殆難名狀,若其斥臣之論者,則眞所謂亦指爲黨,臣亦可以所執爲言,而至於攻臣之身者,則殆近於如報私讐,臣之自處,惟在屛退而已。惟是聖恩隆厚,曲加覆幬,其所以許其所執,而恕其所遭者,不啻若一天雨露,偏於一物者然,而臣又感激於恩遇,怵畏乎分義,不復知有進退之節,徒欲小伸犬馬之誠於朝夕起居之班,而區區廉義,固已放倒無餘,今若冥升是幸,冒進不已,終至於累聖朝之治理,添微臣之罪案,則豈不爲重損國體之歸乎?百爾恩量,實無堪承之望,不得不瀆擾於靜攝之中,伏乞聖慈,天地父母,俯賜諒察,將臣新授職名及資級,亟命改正,以重名器,以安私分,不勝萬幸。批答見上以上出燼餘
上在昌德宮。停常參·經筵。
下直,知世浦萬戶魯泰琦。
大殿,政院·玉堂·二品以上·六曹問安。答曰,知道。
中殿·世子宮,藥房·政院·玉堂·二品以上·六曹問安。答曰,知道。
嬪宮,藥房·政院·玉堂問安。答曰,知道。
藥房啓曰,伏聞夜間聖候,熏熱煩轉,困惱·呻吟·背部浮氣有加,飽滿特甚,呼吸不平,寢睡無異於全失,卽今一樣云,臣等伏不勝煎悶之至,伏未審此時,熏熱·困惱,其已減歇,而腹部飽滿特甚,呼吸不平,背部浮氣有加之候,抑有少減之勢乎?口淡特甚及虛暈嘈雜之症,加減,何如?腹部以下浮氣,脚痺餘氣,一向無減乎?諸症候添加如此,今日臣等,不可不與諸醫入診,詳察症候,議定湯劑,敢此問安,竝爲仰稟。答曰,知道。朝來熏熱及飽滿特甚,呼吸不平之候,姑無加減,而背部·腹部浮氣,比夜小寬,口淡特甚及虛暈嘈雜之症無加,而脚痺餘氣,一向往來,困惱特甚,勿爲入診,問于入侍醫官,議定湯劑,宜矣。
正言金始㷜再度呈辭。入啓。遞差。
政院啓曰,吏曹郞廳來言,今日爲政事命下,而判書崔錫恒式暇,參判李光佐,參議趙泰億未肅拜,不得開政云,判書·參判·參議,竝卽牌招,使之開政,何如?傳曰,允。
傳曰,禁府滯囚,今日政,新除授同義禁,牌招察任。
藥房口傳啓曰,夜來諸症候添加,且寢睡無異全失,凡干酬應,俱涉悶慮,今日開政之命,姑爲退行,何如?傳曰,依爲之。
傳曰,同義禁,口傳差出。
吏曹參判李光佐,牌不進。
吏曹參議趙泰億,牌不進,只推勿罷。
吏曹口傳政事,同義禁金錫衍。
藥房口傳啓曰,伏承問安之批,朝來熏熱·飽滿·困惱等症候特甚,呼吸不平之候,亦無所減爲敎,臣等伏不勝一倍煎悶之至,卽今諸症候,何如?仰有差減之勢乎?惶恐敢啓。傳曰,熏熱呼吸不平之候少減,而困惱·飽滿之候一樣矣。
同義禁金錫衍,牌不進。
大殿·中殿·世子宮·嬪宮,藥房·政院·玉堂夕問安。答曰,知道。
禁府,邊是泰拿囚。啓。
藥房口傳啓曰,入侍醫官退出後,臣等與諸御醫等,反復商議,則皆以爲八味元今方進御,湯劑不必兼進,更察前頭症候,湯劑議定之意,敢啓。傳曰,知道。
政院啓曰,知義禁金錫衍,特召之下,不爲出肅,金吾獄囚多滯,科査之遷就,委屬可慮,知義禁金錫衍,更卽牌招察任,何如?傳曰,允。
知義禁金錫衍,再招不進。以上朝報
上在昌德宮。停常參·經筵。
申時酉時,日暈兩珥,夜一更至五更,月暈。
大殿,政院·玉堂·二品以上·六曹·大司諫問安。答曰,知道。
中殿·世子宮,藥房,政院,玉堂,六曹,大司諫問安,答曰,知道。
嬪宮,藥房·政院·玉堂問安。答曰,知道。
藥房啓曰,伏聞夜間聖候,熏熱往來,困惱·飽滿,膈間亦不淸利,寢睡不得安穩云,伏未審朝來,熏熱·困惱及腹部飽滿·膈間不淸利之氣,其已減歇,而口淡特甚之候,虛暈嘈雜之症,抑有向減之勢乎?腹部以下浮氣,加減何如?脚痺餘氣,一向往來乎?今日臣等,與諸醫入診,詳察症候,宜當。中宮殿氣候,日益差勝乎?不勝終宵憂煎,敢此問安,竝爲仰稟。答曰,知道。朝來熏熱減歇,困惱往來,腹部飽滿·膈間不淸利之氣,比夜有減,口淡特甚之候,加減無常,虛暈無加,嘈雜之症少減,腹部以下浮氣,與昨無異,脚痺餘氣未已矣。勿爲入診,內殿氣候,日漸差勝矣。
傳曰,過國忌後,開政。
政院啓曰,知義禁金錫衍,昨日再招不進,今日又不出肅,卽爲牌招察任,何如?傳曰,允。
知義禁金錫衍牌不進。
禁府,權熀拿囚。啓。
大殿·中殿·世子宮·嬪宮,藥房·政院·玉堂夕問安。答曰,知道。以上朝報
上在昌德宮。停常參·經筵。
大殿,政院·玉堂·二品以上·六曹·大司諫問安。答曰,知道。
中殿·世子宮,藥房·政院·玉堂·二品以上·六曹·大司諫問安。答曰,知道。
嬪宮,藥房·政院·玉堂問安。答曰,知道。
藥房啓曰,伏聞夜間聖候,熏熱往來,困惱呻吟飽滿,膈間亦不淸利,寢睡不得安穩云,伏未審朝來,熏熱·困惱及腹部飽滿,膈間不淸利之氣,其已減歇,而口淡特甚之候,抑有向減之勢乎?虛暈之候一樣,而嘈雜之症益減乎?腹部以下浮氣,加減何如?而脚痺餘氣,尙今未已乎?臣等累日未得入侍,今日與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。朝來熏熱減歇,困惱往來,腹部飽滿,膈間不淸利之氣,比夜有減,口淡特甚及虛暈之候無減,嘈雜之症,一向差減,腹部以下浮氣,別無加減,脚痺餘氣未已矣。
大殿·中殿·世子宮·嬪宮,藥房·政院·玉堂夕問安。答曰,知道。以上朝報
藥房入診時,提調吏曹判書崔錫恒所啓,本曹參議趙泰億,前後所遭人言,俱極非常,卽有除命,必欲辭免,固無足怪,而其間情實,有不可不辨白者,故敢此仰達。蓋當初書式及御諱兩件事,使臣等固已極力爭執,而其時狀啓中,想緣摠卒,未得詳盡,其後得見往復文迹,累度力爭,倭人,至以失歡生釁爲辭,則十分難處,據此可知。使臣等之請,自我先改,以爲均敵之計者,亶出於臨時處變,不得不如此,而及至理窮勢極之後,狼狽回來,亦出於事勢之萬不得已,而況在彼境,受改本而來,此與空手歸國有異。雖曰不善周旋,原其情,則實有可恕之端,無可深罪者。其時伏聞筵中有在我無損之敎,而聖敎誠爲至當矣。前輩名臣,奉使日本時,或有未得傳國書而來者,古今事情,雖或不同,當時未聞有論罪之擧,後來亦有完命之稱。今此信使等,橫遭逆境,處變雖或未盡,亦不過出於不幸,若以爲法受罪之義,一時施罰,未有不可,而乃以辱國辱命,爲其罪案,必欲廢錮,已非論人平恕之道,中間又以卜馱橫亘之說,登諸章奏之間,斷斷不已,蓋彼國回禮於我國者,如屛風環刀器皿等物,其數夥然,且五百餘人一行盤纏,亦甚不貲,輸運之際,卜馱之多,理勢固然,而言者,安不諳此等事情,而湊成疑端也。末乃以瀆貨無厭等語,罪上添罪。所謂瀆貨之說,尤無所據,彼國例贈之物,照數還付於馬島,以充公作半之價,自成一例,雖有貪黷之人,必不敢染指於此等物,況泰億,以名流中人,愛惜身名,不後於人,而曾前有論人見嫉之事,故平居謹愼者,有倍他人,行中雖花卉之微,一不載來之狀,知舊之所共悉,而猶且抑勒爲辭,必欲汚衊而後已,如是而果可以服人心乎。且其文翰才猷,終是不可棄之人,而被罪四年,一向廢錮,公議稱屈,固已久矣。到今牽復之後,前後批旨,開釋無餘,而屢違嚴召,無意祗承,其在朝家任使之道,固當嚴加責諭,使之速出行公,故敢陳所懷矣。都提調徐宗泰曰,趙泰億信使時事,崔錫恒陳達旣詳矣。信使之行,適遭變常之事,以致不能處變,謂之不善於使職分,可也。而論以辱國,則太過而非其實,至於黷貨之詆,此在事理事勢,萬不近似,衆所共知者也。其言出於虛捏矣。上曰,奉使時事,國家業已用罰,罰已行矣。固無終塞之理,而卜馱橫亘之說,尤涉怪駭。黷貨無厭云者,實是媢嫉之言,萬萬不近似矣。牽復之後,豈可以此,一向撕捱乎,使之速爲行公,可也。以上朝報
午時,上御大造殿西翼閣,藥房入診時,都提調徐宗泰,提調崔錫恒,儒川君濎,副提調李壄,記事官李廷弼,兼春秋李斗三·呂渭良,醫官柳瑺·丁時梯·權聖徵·趙慶基·朴星瑞·許坫·方震夔·李時弼·李徵夏·金壽煃入侍。
徐宗泰進伏曰,去夜寢睡,又不安穩,連日無差勝之時,伏悶。批答以困惱口淡虛暈等症,未有所減爲敎,困惱卽今,何如?上曰,此時則稍勝時耳。宗泰曰,口淡間或少勝,而久未差勝,伏悶矣。上曰,間間少勝,而旋又發作,故所以謂加減無常,而不得顯勝矣。崔錫恒曰,大便近頗潤缺云,還堪伏慮。上曰,連未快放缺豁然,而不害於氣矣。宗泰曰,缺,上曰,數三日飽滿缺二行,上曰,無餘意,而快放,殊勝於缺,猝然快泄如此,醫官莫知其由,缺恐有妨於氣矣。今不如此,伏幸。錫恒曰,缺進御乎,上曰,丸藥連日空心服矣。宗泰曰,缺一字氣之往來,久未止歇,雖不痛,尙有氣乎?上曰,勿論痛不痛,不無其氣矣。李壄曰,丸藥五十丸進御爲定矣。進御時,果以此數乎?上曰,以五十丸進御矣。宗泰曰,連進蔬菜,以口淡而然乎?上曰,然,宗泰曰,進御丸藥,已三日矣。諸醫,以爲此是治病根之藥,連進則將有大效云,伏望連進耳。上曰,此丸欲著實進御矣。宗泰曰,儒川君濎以下,使之診脈何如?上曰,唯,濎曰,度數則調均,而有力矣。瑺曰,沈靜,而度數則調均矣。時梯曰,去來似疾,而調均矣。時弼曰,調均矣。夏脈宜洪而似細矣。壽煃曰,六部往來,似緊爲調均耳。宗泰曰,腹部以下診察,何如?上曰,唯,濎曰,上下腹範圍似縮,而腹陰頃,則如入水之缺蜜,而見執矣。今則無之,脚部足跗皆緩矣。權聖徵曰,諸處皮膚柔緩,比昨尤勝矣。宗泰曰,下敎旣無消減二字,而入診醫官,以爲漸消云,誠幸誠幸。濎曰,進御疏利之藥,則浮氣之消減固然,而今則浮氣之消減,大便之順利,不由藥而忽如此,殆天所佑,喜幸曷喩。上曰,大便連未快放,而有餘意,飽滿甚矣。快放後頗覺豁然,飽滿差減矣。宗泰曰,背部浮氣診察,何如?上曰,依爲之。濎曰,背部浮氣之顯減,勝於腹部矣。瑺曰,背部略有指痕,而比前頗勝矣。壄曰,浮氣缺,而水刺未勝,似緣口淡,而强進是缺,上曰,以口淡,不能善進矣。壄曰,玉缺宗泰曰,數日蒸鬱,而有渴缺節宣爲難缺二行所致戒調適缺累年積鬱,不能節宣缺,前日所達,緣索試行之規,宜所缺不運用,則不能善步,伏望强爲運用缺,上曰,當依焉。宗泰曰,此言是矣。如是,則未必缺效,而似有漸次收效之道耳。濎曰,以此非必其缺,此爲氣血流通之道耳。上曰,唯。
崔錫恒所啓,臣以政注間事,有所稟達矣。頃日玉堂新錄,速爲擧行事,其時下敎,柳鳳輝,爲副提學,有所料度,將欲擧行矣。適移私留,未免中止,後政當爲差出其代,而新除之人,擧行遲速,未可預料,柳鳳輝,陞擢屬耳。而旋卽內遷,雖涉未安,事有緩急,館職擬望之意,敢此仰達。上曰,依爲之。以上出燼餘
上在昌德宮。停常參·經筵。
下直,醴泉郡守徐宗震。
大殿,政院·玉堂·二品以上·六曹·大司諫問安。答曰,知道。
中殿·世子宮,藥房·政院·玉堂·二品以上·六曹·大司諫問安。答曰,知道。
嬪宮,藥房·政院·玉堂問安。答曰,知道。
藥房啓曰,伏聞夜間聖候,熏熱煩轉,困惱呻吟飽滿之候有加,膈間亦不淸利,寢睡數覺不寧云。伏未審朝來,熏熱·困惱及腹部飽滿有加之候,膈間不淸利之氣,其已減歇乎,口淡特甚及虛暈之候,加減何如?而嘈雜之症,益臻快減乎,腹部以下浮氣,漸有消減之勢,而脚痺餘氣,不復往來乎?今日臣等,與諸醫入診,詳察症候,宜當。中宮殿,日益差勝乎,不勝終宵憂煎,敢此問安,竝爲仰稟。答曰,知道。朝來熏熱減歇,困惱往來,腹部飽滿膈間不淸利之氣,比夜有減,口淡特甚及虛暈之症,與昨無異,嘈雜之症,姑無益減之勢,而腹部以下浮氣,一向消減,脚痺餘氣未已矣。勿爲入診,內殿氣候,日益差勝矣。勿爲問安。
大司成申銋再度呈辭。入啓。加給由。
京畿監司書目,陽川縣監南一明,病勢沈重,無望回蘇,不得已罷黜事。
禁府,李英赫拿囚。啓。
吏曹參判李光佐辭職上疏。入啓。答曰,省疏具悉。卿其勿辭,從速察職。
大殿·中殿·世子宮·嬪宮,藥房·政院·玉堂夕問安。答曰,知道。
禁府啓目,檢閱兪拓基矣。身病陳疏徑出,依承傳察推,罪笞四十贖,付過還職,私罪啓,功減一等。
慶尙監司吳命峻辭職上疏。入啓。答曰,省疏具悉。卿其勿辭,速往欽哉。
謝恩,兼春秋李仁復。
兵曹參判兪集一,牌不進。
參知趙道彬,檢閱兪拓基牌不進,依承傳罷職。
閉門後,藥房口傳啓曰,卽者,入診醫官退出後,伏聞連次大便後,氣候困憊,熏熱不止,小腹有膨氣爲敎,臣等伏不勝煎慮之至,蔘茶煎入事,醫官等旣已稟定,今方煎入矣。卽今諸症候,何如?抑已減歇乎?惶恐,敢啓。傳曰,困憊口淡有加,熏熱之症一樣矣。
三更二點,藥房口傳啓曰,卽者,醫官入診退出後,伏聞聖候,又下泄便,氣候益復虛憊,困惱有加云,臣等益不勝驚慮之至,卽今症候,何如?惶恐,敢啓。傳曰,困憊虛暈之候一樣矣。
有政。吏批,金錫衍爲同義禁,朴熙晉爲司諫,李眞儒爲正言,李東馣爲戶曹參議,南致熏爲工曹參判,朴行義爲奉常正,安時相爲軍資正,金宇杭爲訓鍊都提調,李濡爲司譯都提調,尹基發爲陽川縣令,李涵爲禁府都事,李漢宗爲宗簿主簿,金昌說爲瓦署別提,尹趾禧爲北部主簿,柳鳳輝爲副提學,宋成明爲兼四學敎授,李大成爲江華留守。
兵批,洪禹寧爲僉知,李廷濟爲副護軍,金始㷜爲副司果,崔㙫爲副司正,朴弼明爲副司直,金雲澤爲副司果。以上朝報
義禁府啓曰,因司憲府啓辭,壬辰庭試時,闕門開閉一款,令該曹,更査處之事,允下矣。闕門開閉事,曾有各人等所供,而臺臣今請更覈,凡罪囚,以傳旨及臺啓,卽爲推問,自是法例,而臺啓中,無事端之可以指的爲問者,事異常規,參考前日各人等供辭,拈其可覈之語,發爲問目,以爲究覈之地,何如?傳曰,允。義禁府謄錄
慶尙監司吳命峻疏曰,伏以臣於千萬夢寐之外,忽叨缺除之命,臣驚惶感激,莫省攸處也。臣本空疎譾劣缺務,至於藩臬巡宣,尤無一分近似,曾於缺辭獲遞,當其盛壯之歲,猶有缺力之望,簿書之所缺二行理哉,況臣自少善病,缺攝,若保嬰兒,原濕驅馳,決不堪其缺,其地望之不足以彈壓列邑,才諝之不足缺一二譚識者,宜竊笑其蚊負山而躄責走也。缺受國恩,雖使蹈赴湯火,亦所不辭,況官至刺使,榮缺輿將母便養至矣。苟使臣無可辭之義,有可堪之勢,則何缺,而力讓於初授之日,又辭於再畀之時乎,左思右度,終難冒缺,累日徊徨,不得不冒萬死呼籲於靜攝之中,臣罪萬死,伏乞聖慈,天地父母,特恢淵鑑,俯察微悃,將臣新授職任,亟行鐫免,以幸公私,不勝大願。批答見上
吏曹參判李光佐疏曰,伏以臣於向日,伏奉恩旨,以臣爲吏曹參判,臣惶隕震駴,久不自定,不謂淸朝掄簡之重,其謬誤,乃至此也。伏念臣,下材蒙識,至愚極迷,庶官百職,孰非不稱,而其不可一日冒處者,銓衡之任也。方今臧否混淆,而臣無知鑑可以辨別,甲乙橫潰,而臣無力量可以鎭服,此孰非臣不稱之實,而皆有不暇論者矣。臣曾不自量,妄受參銓之職,入輒僨敗,至再而三,今人於閑官冗局,或復當狼狽之地,則力辭必免,常情所同,矧玆選部,何等重任,其可以忘廉冒恥,淟涊承當而莫之顧乎。至於壬辰顚沛時,則初因通塞間微事,受人詬詆,輾轉層加,終至於僇辱狼藉,傍人爲之代恥,臣如有決裂之性,其毁冠裂冕,自廢於田里久矣。向非廁迹於銓地,此等毁辱,何自而至,今雖缺月稍間,私心愧惕,寢有餘愕,顧以何心,靦然面目,復爲唐突於政注之席乎。不惟臣心之所自分,臣雖欲苟冒,公議必不肯缺矣。方當玉候未寧,夙夜焦憂之時,廢闕起居之缺家,夫豈臣心之所晷刻自安者,而情勢窮蹙,轉缺伏,氷炭交中,三次違召,尤臣死罪,昨缺嚴誅,而疏未得徹,悶默而退,缺敢席藁私次,更陳缺二行垂生成之澤,許遞缺負犯,以肅朝綱,不勝幸甚。批答見上以上出燼餘
上在昌德宮。停常參·經筵。
大殿,政院·玉堂·二品以上·六曹·大司諫問安。答曰,知道。
中殿·世子宮,藥房·政院·玉堂·二品以上·六曹·大司諫問安。答曰,知道。
嬪宮,藥房·政院·玉堂問安。答曰,知道。
藥房啓曰,伏聞夜間聖候,熏熱往來,困惱呻吟飽滿,膈間亦不淸利,寢睡不得安穩云。伏未審朝來,熏熱困惱及腹部飽滿,膈間不淸利之氣,其已減歇乎?口淡特甚及虛暈之候,一樣無減,而嘈雜之症,尙無益減之勢乎?腹部以下浮氣,日漸消減,而脚痺餘氣,亦不往來乎?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。朝來熏熱減歇,困惱往來,而腹部飽滿膈間,不淸利之氣,比夜有減,口淡特甚及虛暈之候無減,嘈雜之症,姑無益減之勢,腹部以下浮氣,一向消減,而脚痺餘氣未已矣。勿爲入診。
政院啓曰,大司憲李台佐,執義李夏源,掌令具萬理,持平李世德,徐命均皆在外,掌令沈尙尹未肅拜,本府無行公之員,監察茶時,已過一旬,事甚未安。除在外外,未肅拜人員,卽爲牌招察任,何如?傳曰,允。
又啓曰,前開城留守李宜顯加資還收。前例考啓事命下,已至多日,而吏曹判書崔錫恒引嫌,不爲擧行。參判李光佐,陳疏承批,參議趙參億,筵敎開釋,而今日俱不出肅。參判參議,竝卽牌招,以爲斯速考啓之地,何如?傳曰,允。
禁府啓目,前掌令權熀原情云云。觀此權熀所供,則權尙游致書於其矣身,傳致權致大一款,果是實狀是白乎矣。書中措語,與致大所供不同,令刑曹,更問其書辭異同於致大處,回牒後稟處,何如?啓依允。
掌令沈尙尹,牌不進,只推勿罷。
吏曹參判李光佐,牌不進。
大殿·中殿·世子宮·嬪宮,藥房·政院·玉堂夕問安。答曰,知道。
吏曹參議趙參億,牌不進,只推勿罷。
以李倚天爲假注書。以上朝報
上在昌德宮。停常參·經筵。
大殿,政院·玉堂·二品以上·六曹問安。答曰,知道。
中殿·世子宮,藥房·政院·玉堂·二品以上·六曹問安。答曰,知道。
嬪宮,藥房·政院·玉堂問安。答曰,知道。
藥房啓曰,伏聞夜間,聖候熏熱,不至大段,而困惱特甚,達夜呻吟,三巡登廁,而裏急後重,不得放下,飽滿之候,膈間不淸利之氣有加,寢睡全失云。臣等伏不勝煎悶之至,伏不審朝來,熏熱其已止歇,而困惱特甚及腹部飽滿膈間不淸利有加之候,抑有少減之勢乎,口淡特甚及虛暈之候,無少減歇,而嘈雜之症,尙未快減乎,腹部以下浮氣,日漸消減,脚痺餘氣,亦不往來乎,裏急後重之候,泄便後今已止息乎?諸症候添加如此,今日臣等,不可不與諸醫入診,詳察症候,議定當進之藥,敢此問安,竝爲仰稟。答曰,知道。朝來熏熱減歇,腹部飽滿未已,而膈間不淸利之氣,比夜有減。口淡特甚及虛暈之候無減,嘈雜之症,猶未快減,腹部以下浮氣,一向消減,脚痺餘氣往來,而裏急後重之候,亦未止歇矣。困惱特甚,勿爲入診。與諸醫議定而湯劑,似難進御矣。
大司成申銋三度呈辭。入啓。只遞本職。
黃海監司書目,道內海州等十七邑,去月二十七日始雨,或至一犁許,或至二犁許,高燥處段,不得耕播,木花豆太,今方勸耕,而其中遂安郡,霜降蟲災,兔山·文化·延安等邑之雨雹,立苗各穀,不無損傷之,事係異常事。
京畿監司書目,廣州等邑呈,以本月十一日,獰風雨雹,一時交作,陵寢樹木,至於摧折,人物禽畜,多被死傷,實是變怪之大者,而雨雹所注之處,牟麥各穀,全無所收,民間將無以資活,節節可慮事。
咸鏡監司書目,道內各邑,春耕形止事。
平安監司書目,道內農形,兩麥向茂,黍粟立苗,木花田及洞浦畓,耕播緣由事。
忠淸監司書目,今月十三日以後,連次得雨,田畓各穀,皆已落種,立苗春牟向茂,而至於秋耕兩麥段,凍死稀疎,將未免大歉,民事誠爲可慮事。
慶尙監司書目,道內秋牟,間間發穗,春牟,雨水適中,頗有向茂之漸,而其中眞寶等邑段,蟲損頗多,淸道段,牛疫熾發,致斃至於三十首,民事極爲可慮事。
全羅監司書目,本道農形,早稻幾盡付種,中晩稻,或付種或注秧,大麥間間發穗,小麥向茂,黍粟木花,間間播種,雨澤去三月二十八九日,今月初一日十三日,連次得雨緣由事。
藥房口傳啓曰,朝來問安之批,困惱口淡特甚等候無減,裏急後重之候,亦未止歇爲敎,入診醫官退出後,又伏聞諸症候,亦無減歇之勢。臣等益不勝煎悶之至,卽今諸症候,加減,何如?抑有向減之勢乎?惶恐,敢啓。傳曰,卽今,諸症候一樣矣。
大殿·中殿·世子宮·嬪宮,藥房·政院·玉堂夕問安。答曰,知道。
藥房再啓曰,入侍醫官退出後,臣等與儒川君濎,戶曹佐卽黃處信及諸醫等,反復商議,〈則〉皆以爲卽今聖候,便道滑數,氣甚困苶,且裏急後重及腹痛等候,雖非痢症,誠爲切悶,四君子湯,味不苦口,扶胃調脾,其功最緊,元方加白芍藥炒一錢五分,升麻柴胡各三分,先進若干貼,宜當云,此藥卽爲煎入之意,敢啓。答曰,知道。
江原監司書目,道內農事形止及雨澤緣由事。
京畿監司書目,道內各邑及開城府,去月十七日·二十三日·二十七日雨澤,雖未周洽,正當播種之節,連次得雨,誠爲多幸事。以上朝報
義禁府啓曰,因刑曹啓目,別檢趙正純,移本府處置事,允下矣。正純,所當卽爲拿囚,而考見刑曹文書,則李賓興,以近聞趙正純,聞李墪歷抵時目見之人言,傳說於卿宰之間云,自刑曹申問之後,猶謂之無人不聞。又曰,矣身就囚後得聞,此言若果無人不聞,則可現告者,必非一二,就囚之後得聞,則來說於獄中者,亦可現告,言者傳者,階梯明白,然後方可據而問之,疏啓之外,泛以罪囚之近聞二字,率爾拿問,不但大乖體例,此規一創,後弊無窮,更令刑曹,詳問傳說之人於李賓興,指告言根,然後擧行,何如?傳曰,允。義禁府謄錄
上在昌德宮。停常參·經筵。
大殿,政院·玉堂·二品以上·六曹問安。答曰,知道。
中殿·世子宮,藥房·政院·玉堂·二品以上·六曹問安。答曰,知道。
嬪宮,藥房·政院·玉堂問安。答曰,知道。
藥房啓曰,伏聞夜間聖候,熏熱往來,困惱呻吟,飽滿有加,膈間亦不淸利,寢睡不寧云。伏未審朝來,熏熱其已止歇,而飽滿有加,膈間不淸利之氣,抑有減歇之勢乎,困惱口淡特甚之候及虛暈之氣,皆已少減,而嘈雜之症,益臻快減乎,腹部以下浮氣,一向消減,脚痺餘氣,尙有往來,裏急後重之候,今已止息乎?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。朝來熏熱減歇,飽滿未已,膈間不淸利之氣,比夜有減,困惱特甚之候少減,口淡特甚及虛暈之氣一樣,嘈雜之症,猶未快減,而腹部以下浮氣,一向消減,脚痺餘氣往來,裏急後重之候,尙不止息矣。勿爲入診。
政院啓曰,知義禁金錫衍,一向引入,尙不出肅,刑曹參判宋徵殷,連呈辭疏,亦不開坐,竝卽牌招察任,何如?傳曰,允。
掌令沈尙尹初度呈辭。入啓。給由。
大殿·中殿·世子宮·嬪宮,藥房·政院·玉堂夕問安。答曰,知道。
禁府啓目,前牧使邊是泰原情云云,泛稱遲晩,刑推得情,何如?啓除刑推議處。以上朝報
上在昌德宮。停常參·經筵。
謝恩,僉知崔柱天,兵曹正郞金有發,瓦署別提金昌說。
大殿·中殿·世子宮,藥房·政院·玉堂·二品以上·六曹·大司諫問安。答曰,知道。
嬪宮,藥房·政院·玉堂問安。答曰,知道。
藥房啓曰,伏聞夜間聖候,熏熱煩轉,引飮頻數,困惱呻吟,而飽滿脚痺之候有加,膈間亦不淸利,數覺起坐,寢睡不寧,而卽今困惱頗甚云。臣等伏不勝憂煎之至。伏未審朝來,熏熱渴候,其已止歇,而腹部飽滿,脚痺有加及膈間不淸利之氣,抑有少減之勢乎,口淡特甚及虛暈之候,一向差減,而嘈雜之症,猶未快減乎,腹部以下浮氣,漸益消減,而困惱頗甚之候,俄間加減,何如?諸症候如此,今日臣等,不可不與諸醫入診,詳察症候,敢此問安,竝爲仰稟。
掌令沈尙尹再度呈辭。入啓。加給由。
吏曹參議趙泰億初度呈辭。入啓。給由。
禁府啓目,前衛將姜弼文元情云云,觀此各人等所供,則姜弼文段,門之還閉早晩,前後之招不同,是爲可惡,而要不出日出後,則敦化門之日晩猶開,已非實狀是白乎旀,敦化門還閉,退處尙衣院後,李英赫持布帳,俄而入來是如爲白有臥乎所,禁川橋設布帳,在於試題未出之前,則英赫以爲巳時者,似是實狀,弼文之閉鎖敦化,退處尙衣院,又在英赫未入來前,則門閉之不至於日晩,亦可推知是白乎旀,弼文招內,門不下鑰,則求生爭出之多士,排闥而出云者,不爲無理是白乎所,今無申問之端,而弼文代番衛將元德齡,終始同事,則其時當與弼文,一體拿問是白去乙,漏而不問,未知其由,元德齡拿問爲白乎旀,德齡元情後,弼文或不無憑問之端,姑爲仍囚爲白乎旀,元澤段,加設棘圍先後,與壬辰所供少異爲白乎乃,歸於倩人書供之致,則不必更問是白乎旀,今此査事,只在於門之開閉,門外棘圍之早晩,旣非關係是白遣,壬辰所供及今日供辭,皆言敦化門之不開,與諸人之招無差,今無更覈之事,似當放送是白乎旀,張孝一段,初以進善門禁亂官,糾察於進善門外是白如可,多士不能容入於內外殿處,而進善門不能閉,試所啓請變通之後,因分付退守敦化門內,又以多士雜處之故,因分付退守丹鳳門是白乎,則敦化門之不開,明白指告,與壬辰所供,一辭無異兺不喩,又與諸囚之供無差是白遣,壬辰年以丹鳳門不能防閉,照律定罪是白去乙,丹鳳門,初非牢閉之門,又非其矣自初所定信地,則今不可疊施罪罰是白乎旀,亦無申問之端,似當放送是白乎旀,李英赫段,旣因大將分付,持布帳排設,則往來之時,敦化門之開閉,萬無不知之理是白乎等以,以此發問爲白有如乎,其矣招辭內,入闕之時,路由敦化門外,則門閉是白遣,入闕後,亦見門閉是白乎矣,多士簇擁之中,只見門之不開,其下鑰與否,不得的知是白乎旀,亦非其矣身所知爲如爲白臥乎所,門閉之說,與諸人相符,更無可問之道,似當放送是白乎旀,權譍段,雖因臺啓更囚是白乎乃,臺啓旣據其槪,無可執以爲問者是白遣,此事旣是更査,則不可不拈取各人招辭中可問之語,以問是白乎等以,以此啓請,發爲問目是白如乎,在譍之道,只當就問目內辭緣,有所辯對是白去乙,以不遵常規,創出別意,乃以不緊各人等供辭,憑覈於其身等語,侵逼按事之臣,殊甚可駭是白置,今此供辭中,許多說話,俱不免詖遁是白乎乃,不甚緊重者,不必更問是白乎矣。今此査事,只査敦化門之開閉,則以衆證更問,以驗眞詐,自是按獄之常體,姜弼文,雖稍變其說,而元澤·張孝一·李英赫,皆以敦化門不開爲對,則頃年所供,一樣無變,其言皆似有理是白去乙,不可捨此衆證,只以權譍無所憑據之言,施行是乎旀,敦化門左夾洞開,則右夾必無獨閉之理是白去乙,此一款段,略而不對,人馬簇擁之說,亦是其矣招辭,則見戴牀小童於百步之地,人馬簇擁之中者,終不近理是白乎旀,又以爲早出之擧子,見其門開,晩出之擧子,見其門閉是如,以此爲其矣出來後,門閉之訂是白乎矣,先出之擧子,自丹鳳門流出之後,自試所,始令牢閉敦化,尤是理外是白乎旀,任塘以譍之至親,爲譍所引是白如可,其矣所供,與譍不能純同,則在譍之道,不可歸咎於他人是白乎所,以獄情論之,則其所誣飾,似無可疑者是白乎矣,治獄貴在詳愼,權譍處,更以未盡明對之條,推問後稟處爲白遣,譍招辭中,引政院再啓以敦化門金虎門爲限,各其門外設布帳,爲門開之訂是白乎矣,闕門外設布帳之事,前後文書,無所槪見,令政院考出日記,以爲憑覈之地,何如?啓依允。
答藥房曰,知道。朝來熏熱渴候及膈間不淸利之氣未已,而腹部飽滿一樣,口淡特甚及虛暈之候,與昨無異,嘈雜之症,尙未快減,脚痺比夜減歇,而餘氣未已,腹部以下浮氣,一向消減,困惱頗甚之候無減,勿爲入診。
傳曰,前奉敎趙觀彬,前待敎尹惠敎,前檢閱兪拓基竝敍用。
修撰宋成明牌不進,只推勿罷。
義禁府啓曰,壬辰庭試時,敦化門開閉與否査問事,假都事元澤·張孝一,禁衛哨官李英赫所供,與壬辰招辭,未有逕庭,各人之言,亦無差違,今無申問之端,滯囚亦甚有弊,宜直請放送,而不敢擅便,以似當二字仰稟,而上裁一款,昏不擧論矣。判付內三人,放送與仍囚,未有明命,何以爲之?敢稟。傳曰,竝放送。
政院啓曰,知義禁金錫衍,連違召命,無意出肅,同義禁申銋,旣遞本職,未付軍銜,刑曹參判宋徵殷,連呈辭疏,久不開坐,査事一向遷就,殊甚未安。同義禁申銋,令該曹,口傳付軍職,竝卽牌招察任,何如?傳曰,依啓。金錫衍,於金吾兼任,從前必皆辭免,則有難强迫,知義禁今姑改差。
吏曹口傳政事,奉敎趙觀彬,待敎尹惠敎,檢閱兪招基。
謝恩,副提學柳鳳輝。
咸鏡監司書目,自安邊至利城十邑段,火田及水田,幾盡付種,閏三月二十七日,四月初一二日,連次下雨,田野適中,自端川至慶興十一邑及三·甲兩邑段,山峽高寒處,則黍粟稷今方耕種事。
大殿·中殿·世子宮·嬪宮,藥房·政院·玉堂夕問安。答曰,知道。
兵曹口傳政事,司直申銋。
藥房口傳啓曰,朝問安批答,腹部飽滿一樣,口淡特甚及虛暈之氣,與昨無異,困惱頗甚之候,無減爲敎。臣等伏不勝悶慮之至,卽今諸症候何如?抑有減歇之勢乎,惶恐,敢啓。傳曰,困惱口淡飽滿之候,晩後一樣矣。
刑曹參判宋徵殷,同義禁申銋,牌不進。
謝恩,待敎尹惠敎。以上朝報
上在昌德宮。停常參·經筵。
午未時,日暈。
大殿,政院·玉堂·二品以上·六曹·大司諫問安。答曰,知道。
中殿·世子宮,藥房·政院·玉堂·二品以上·六曹·大司諫問安。答曰,知道。
嬪宮,藥房·政院·玉堂問安。答曰,知道。
藥房啓曰,伏聞夜間聖候,熏熱煩轉,困惱呻吟,飽滿之候有加,膈間亦不淸利,寢睡數覺不寧云。伏未審朝來,熏熱·困惱及飽滿有加,膈間不淸利之氣,其已減歇乎?口淡特甚及虛暈之候,尙無所減,而嘈雜之症,亦未快減乎?腹部以下浮氣,一向消減,而脚痺餘氣,不復往來乎?臣等累日未得入侍,今日與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。朝來熏熱減歇,困惱及飽滿之候未已,而膈間不淸利之氣,比夜有減,口淡特甚及虛暈之候,加減無常,嘈雜之症,猶未快減,而腹部以下浮氣,一向消減,脚痺餘氣往來矣。明日入診。
掌令沈尙尹三度呈辭。入啓。遞差。
承文副正字金廷潤·李鳳齡·睦天壽·金弘錫,文臣朔試射時,稱病不進,依承傳罷職。
傳曰,刑曹參判宋徵殷,一向違召,尙不行公,其在事體,殊甚未安,更卽牌招,俾無科査遷就之弊。
傳曰,吏曹參判李光佐,陳疏承批之後,一向違牌,殊涉太過,更爲牌招察任。
以李喜春爲假注書。
吏曹啓曰,臺諫有闕,政事,取稟。傳曰,再明日爲之。
政院啓曰,同義禁申銋,昨日違召之後,又呈辭疏,不爲出肅,更卽牌招察任,何如?傳曰,允。
大殿·中殿·世子宮·嬪宮,藥房·政院·玉堂夕問安。答曰,知道。
吏曹參判李光佐,牌不進。
修撰宋成明,牌不進,只推勿罷。
傳曰,吏曹參判李光佐,更爲牌招。
禁府啓目,前察訪鄭自東,前郡守李守身原情云云,泛稱遲晩,刑推得情,何如?啓除刑推議處。
傳曰,今番濟州試才時書題單子,不踏啓字,御史還朝後,單子還入啓下。
謝恩,吏曹參判李光佐。
修撰宋成明再牌不進,依承傳罷職。以上朝報
上在昌德宮。停常參·經筵。
吏曹參議趙泰億再度呈辭。入啓。加給由。
大殿,政院·玉堂·二品以上·六曹·大司諫問安。答曰,知道。
中殿·世子宮,藥房·政院·玉堂·二品以上·六曹·大司諫問安。答曰,知道。
嬪宮,藥房·政院·玉堂問安。答曰,知道。
藥房啓曰,伏聞夜間聖候,熏熱煩轉,困惱呻吟飽滿,膈間亦不淸利,寢睡不得安穩云。伏未審朝來,熏熱·困惱及腹部飽滿,膈間不淸利之氣,其已減歇,而口淡特甚之候,虛暈嘈雜之症,加減何如?腹部以下浮氣,益臻消減,而脚痺餘氣,尙今往來乎?今日臣等,當依聖敎入診,詳察症候,而不勝終宵憂煎,敢此問安。答曰,知道。朝來熏熱減歇,而困惱未已,而腹部飽滿膈間不淸利之氣,比夜有減,口淡一樣,而特甚少減,虛暈無加,嘈雜之症,亦未快減,腹部以下浮氣,一樣消減,而脚痺餘氣往來矣。
政院啓曰,同義禁申銋,連呈辭疏,無意出肅,卽爲牌招察任,何如?傳曰,允。
同義禁申銋,牌不進。
大殿·中殿·世子宮·嬪宮,藥房·政院·玉堂夕問安。答曰,知道。
禁府啓目,前假衛將元德齡元情及權譍更推云云,元德齡段,姜弼文更推後稟處爲白乎旀,權譍段,可問之端,更爲推問,何如?啓依允。
藥房口傳啓曰,卽伏聞大便下泄,而臨便漸有腹部沸疼,如日昨之候,便後且有裏急後重之候云。臣等不勝悶慮之至,卽今症候,抑有止歇之勢乎,連下大便,而便數過多,伏未審或有虛憊之候乎?敢啓。傳曰,姑無虛憊之候,而裏急後重之候一樣矣。
禁府,洪禹錫拿囚。啓。以上朝報
午時,上御大造殿西翼閣,藥房入診時,都提調徐宗泰,提調崔錫恒,儒川君濎,副提調李壄,記事官李廷弼,兼春秋李仁復,記事官尹惠敎,醫官柳瑺·丁時梯·權聖徵·趙慶基·許坫·方震夔·白光璘·李時弼·李泰亨·李徵夏,副司勇柳明遇入侍。
徐宗泰進伏曰,去夜寢睡,未得安穩,比之不寧,則缺勝,而旣未安穩,伏悶矣。批答以困惱未已爲敎,缺痺未快減,而餘氣往來可悶。困惱之候,俄間何如?上曰,困惱之候,卽今無加矣。宗泰曰,大便滑數缺無減,而水刺全減,切悶矣。崔錫恒曰,缺,今則止歇乎?上曰,止歇矣。宗泰曰,缺數之劑,而度數頻數,雖或缺日姑停,而此乃治根本缺三行進,伏望缺困惱之甚,不進矣。今日缺濎以下,使之診脈何如?上曰,缺皆有力,而兩尺尤有力矣。柳瑺曰,缺度數則調均矣。丁時梯曰,少似有力,而缺脈度好矣。李時弼曰,夏脈浮洪,乃平脈之爲缺,李泰亨曰,左右調均而洪大,夏脈例然矣。李壄曰,缺入侍之醫柳明遇,亦令診脈,何如?上曰,唯。柳明遇,診左脈而欲達,李壄,使之竝診左右,乃診曰,尺度沈實,有力,三陰濕熱,仍作脚氣矣。宗泰曰,腹部以下診察,何如?上曰,唯。濎曰,腹部右邊,不知顯減,而範圍似減,股陰凝處盡消,脚部顯減矣。權聖徵曰,腹部,雖似有飽氣,而皮膚頗緩,脚部以下,幾盡消減矣。宗泰曰,背部,亦令儒川君診察乎,日氣甚暖,抑勿爲診察乎?上曰,儒川君及權聖徵,使之診察,可也。濎曰,背部異於缺,幾盡消減,鳩尾近處,略有指痕,而顯減矣。聖缺頃間,尾底骨近處,猶有浮氣矣。今則幾盡如常矣。宗泰曰,頃日受灸,以氣不平,所定壯數,未畢而停矣。氣海,三陰交等穴,不可不復爲受灸,而卽今日氣已暖,仍停受灸乎?午後則雖不可受灸,問於醫官定之乎?錫恒曰,何必問醫乎?五月不可受灸,似不必問之矣。宗泰曰,尙無停止之命,故敢達矣。上久不發落。宗泰曰,脚痺症候,爲問諸醫,以定受鍼爲好云,而鍼醫之意,未能純同,遍問缺,鍼效最速,受鍼似宜,而退出後問啓缺上曰,受鍼受灸,竝問於醫可也。日氣缺體至重,停止與否,當問醫缺體,豈容如是,何可缺三行爲敎,每以一向缺難受灸,此臣等在。缺上曰,問於醫官等,可也。瑺曰,臣缺曰,日氣漸暖,受灸爲難,而鍼缺當遍詢而詳達矣。聖徵曰,脚氣缺浮氣非所論,而脚部不便時,疏通經絡好矣。慶基曰,受灸則日暖難爲,而三里。絶骨等穴,時或疏通,三里受鍼好矣。坫曰,臣未解鍼術,而日氣漸暖,灸熱缺受灸則宜停,而卽今進御之藥,乃治根本之當劑,缺純久進,則諸症自然差減,不必受鍼,然後責缺震夔曰,症候每自脚部上,而卽今浮氣,雖缺足跗上,尙有指痕,日氣漸暖之時,受灸則果難,而受鍼則宜矣。光璘曰,日暖不可受灸,而膝缺未寧矣。癸巳以後,則氣自外踝上而升,或爲膝痺,此無他。濕熱上升,明是小陽經症缺丸藥,雖曰治本之劑,服藥而難降其氣,受鍼則宜矣。受灸則夏至不遠,不可爲矣。泰亨曰,上候濕熱,積在中焦,布於下焦,卽今日暖,受灸則不可,而鍼則疏通經絡好矣。徵夏曰,症候每在於脚部,受灸宜矣。而日暖如此,諸醫之意,恐有添症爲慮,而以上升之氣受鍼,亦極宜矣。濎曰,臣於曾前,亦以全未解鍼灸陳達,而受灸,日暖果難爲之,受鍼則疏通經脈,當如醫言矣。上曰,受鍼,觀勢間間爲之,可也,宗泰曰,缺受鍼,今不必卽爲擇日,姑觀症候缺,上曰,唯。
徐宗泰曰,伏見缺形體甚大,至有缺竝陵樹缺二行俱極缺盡是非缺,上曰,雖非遍來者,而非缺所啓,翰林被薦人,有缺講矣。今則無相避,而被薦者缺,而臣於移直中,不敢暫離直所,而史缺亦緊,闕內賓廳等處,暫往開坐,未知,何如?上曰,依爲之。遂退出。出燼餘
上在昌德宮。停常參·經筵。
大殿,政院·玉堂·二品以上·六曹·大司諫問安。答曰,知道。
中殿·世子宮,藥房·政院·玉堂·二品以上·六曹·大司諫問安。答曰,知道。
嬪宮,藥房·政院·玉堂問安。答曰,知道。
藥房啓曰,伏聞夜間聖候,熏熱往來,困惱呻吟飽滿,膈間亦不淸利,寢睡不得安穩云。伏未審朝來,熏熱·困惱及腹部飽滿,膈間不淸利之氣,其已減歇,而口淡特甚之候少減後,抑有益勝之勢乎,虛暈嘈雜之症,加減何如?腹部以下浮氣,益復消減,而脚痺餘氣往來之候,尙今未已乎,昨夕裏急後重之候,今已止息乎?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。朝來熏熱減歇,困惱未已,而腹部飽滿,膈間不淸利之氣,比夜有減,口淡特甚之候,少減後一樣,虛暈無加,嘈雜之症,亦未快減,腹部以下浮氣,一向消減,而脚痺餘氣往來,裏急後重之候,猶未止息矣。勿爲入診。
謝恩,兵曹參議黃一夏,正郞崔尙履。
大殿·中殿·世子宮·嬪宮,藥房·政院·玉堂夕問安。答曰,知道。
四更三點,藥房口傳啓曰,伏聞二更醫官入診時,小便放下,而凝血二片雜出,四更,又放血溺連次,而溺道澁痛爲敎云。臣等伏不勝驚慮之至,卽今下部作疼之候,何如?惶恐敢啓。傳曰,血溺及溺道微疼之候一樣矣。
有政。吏批,安時相爲掌令,申銋爲戶曹參判,朴泰恒爲兵曹參知,崔尙履爲兵曹正郞,南致熏爲知義禁,李眞儒爲兼西學敎授,李萬休爲典籍,權孚爲典籍,趙觀彬爲典籍,李行儉爲軍器僉正,李震壽爲開城留守。
兵批,申銋爲副司直,朴鳳齡·李廷濟·金始㷜爲副司果,金重器·沈尙尹爲副護軍。以上朝報
義禁府啓曰,因刑曹啓目,水軍權致大,別檢趙正純等,移本府處置事,允下矣。權致大,方囚典獄署,卽爲移囚,而趙正純,以李賓興近聞二字,率爾拿問,大乖獄體,後弊無窮,更令刑曹,詳問傳說之人於李賓興,指告言根,然後擧行事,自本府曾已啓稟蒙允矣。今見刑曹文案,李賓興,終不指告言根,以親舊間,愍矣身之橫罹,有所言及,而聞其言而言及矣身之人,卽骨肉至親云,子不得證父,奴不得證主,以其傷倫理也。亦忘證之而罪及父與主之事也。賓興骨肉至親,未知何人,只告其傳說,則當尋楷梯,以盡獄案之常體,又安知賓興之難處於援引,故以骨肉至親爲托耶?無言根之言,輕成其獄,則謬例一出,將至於重罪大辟,亦援斯例,而啓日後無窮之弊,該曹不能嚴問於賓興,而無端更爲移送,終未妥當,依前啓辭,令刑曹,更問傳說之人於李賓興,指告言根,然後擧行,何如?傳曰,允。義禁府謄錄
吏批啓曰,院啓批答李宜顯事,兩都留守,便是京職,未知前例如何也。今該曹考啓事,命下矣。取考前例,則乙亥八月,開城留守金昌協,身病添重,因備邊司啓辭遞職後,同日政,送西付軍職,仍拜刑曹參判。戊寅十一月,江華留守徐文裕,與京畿監司相避遞職後,本曹啓曰,前江華留守徐文裕,今已遞職,從前外任陞資之人,未赴任遞改,則所授加資,例爲還收,留守,雖與外任有異,旣未赴任,所授加資,何以爲之?敢稟。傳曰,還收事批下矣。前例如此,敢啓。傳曰,今亦還收。吏曹謄錄
上在昌德宮。停常參·經筵。
大殿,政院·玉堂·二品以上·六曹問安。答曰,知道。
中殿·世子宮,藥房·政院·玉堂·二品以上·六曹問安。答曰,知道。
嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡之節及諸症候若何?昨夜連下血溺,徹曉不止,且有溺道澁疼之候。臣等伏不勝驚慮之至,不可不與諸醫,趁早入診,詳察症候,議定當進之藥,敢此問安,竝爲仰稟。以承傳色,口傳傳敎曰,卽今困惱特甚,問于入侍醫官議藥,勿爲入診。
答藥房曰,知道。諸症候,與昨無異,與諸醫,議定當進之藥宜矣。
吏曹參議趙泰億三度呈辭。入啓。遞差。
藥房再啓曰,入診醫官退出後,臣等與儒川君濎,戶曹佐郞黃夏信及諸醫等反復商議,則皆以爲今此聖候,小便出血,專由於下焦熱結之致,當歸承氣湯,連進三貼爲宜云,此藥卽爲煎入之意,敢啓。傳曰,知道。
大殿·中殿·世子宮·嬪宮,藥房·政院·玉堂夕問安。答曰,知道。
藥房三啓曰,卽伏聞差備醫官所傳下敎,則湯藥進御,上年不如去上年,今年又不如上年,今此湯劑,若有味苦之材,或如前日嘔吐,或口淡之候,因此易致還劇,議藥之際,詳審爲之爲敎。煎入當歸承氣湯,不得進御云。臣等不勝惶悚,更與儒川君濎及諸御醫,反復商議,則皆以爲導赤散加山梔仁炒黑·麥門冬各一錢,連進若干貼,以淸下焦之熱,宜當云,此藥卽爲煎入之意,敢啓。答曰,知道。
初昏,藥房口傳啓曰,因醫官問候傳敎,伏聞困惱特甚,且有熏熱之候,溺道不平之候,亦一樣爲敎,諸症候終日如此,猶未止減,湯藥味苦,過半不得進御。臣等伏不勝煎慮之至,卽今諸症候,抑有少減之勢乎,惶恐,敢啓。傳曰,卽今與夕時一樣矣。以上朝報
上在昌德宮。停常參·經筵。
下直,東萊府使韓重熙。
大殿,政院·玉堂·二品以上·六曹·大司諫問安。答曰,知道。
中殿·世子宮,藥房·政院·玉堂·二品以上·六曹·大司諫問安。答曰,知道。
嬪宮,藥房·政院·玉堂問安。答曰,知道。
藥房啓曰,伏聞夜間聖候,熏熱往來,困惱呻吟飽滿,膈間亦不淸利,寢睡不得安穩云。伏未審朝來,熏熱·困惱及腹部飽滿,膈間不淸利之氣,其已減歇,而口淡特甚之候,虛暈嘈雜之症,抑有漸減之勢乎?腹部以下浮氣,益復消減,脚痺餘氣,尙有往來,而溺道不平之候,今已止歇乎?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。朝來熏熱減歇,困惱未已,而腹部飽滿,膈間不淸利之氣,比夜有減,口淡特甚及虛暈之候,姑無益減之勢,嘈雜之症,猶未快減,而腹部以下浮氣,一向消減,脚痺餘氣往來,溺道不平之候,比昨頗減矣。勿爲入診。
政院啓曰,大司憲李台佐,執義李夏源,掌令具萬理,持平李世德竝在外,掌令安時相未肅拜,持平徐命均未署經,連日監察茶時,事甚未安,除在外未署經外,未肅拜人員,卽爲牌招察任,何如?傳曰,允。
掌令安時相,牌不進,只推勿罷。
禁府,朴東相拿囚。啓。
大殿·中殿·世子宮·嬪宮,藥房·政院·玉堂夕問安。答曰,知道。
內醫院官員,以都提調。提調意啓曰,本院副提調李壄,今日以李養粹擊錚原情中,有誣罔詆斥之語,出去闕外,其情勢,雖有所難安,此時提調之一日不得備員,事體甚爲未安,副提調李壄,卽爲牌招入直,何如?傳曰,允。
都承旨李壄,牌不進後上疏。大槪,臣之踪地危蹙,不宜齒列於周行,而當此藥院移直之時,不敢言私,黽勉供職矣。今者擊錚人李養粹之供辭,無端侵辱,罔有紀極,駭怕痛迫,不得不退去闕外,以俟處分矣。纔因藥院草記,天牌降臨,而以臣情勢,萬無冒承之理,坐違恩召,臣罪至此,萬隕難贖,玆敢盡暴危懇,仰首哀鳴,伏乞聖慈,俯垂矜悶,亟遞臣職,仍治臣瀆擾之罪,使直宿無曠,私分粗安事。入啓。答曰,省疏具悉。侵詆之言,不足爲嫌,卿其勿辭,從速察任。
內醫院官員,以都提調意啓曰,副提調李壄,被人誣詆,徑出闕外,雖其情勢,有些難安,違牌不進,殊涉太過,疏批以下之後,尤不當一向引嫌,藥院曠職,事體至爲未安,而闕門已閉,明朝待開門牌招,以爲備員入直,何如?傳曰,允。以上朝報
上在昌德宮。停常參·經筵。
內局提調李壄,牌不進。
大殿,政院·玉堂·二品以上·六曹·大司諫問安。答曰,知道。
中殿·世子宮,藥房·政院·玉堂·二品以上·六曹·大司諫問安。答曰,知道。
嬪宮,藥房·政院·玉堂問安。答曰,知道。
藥房啓曰,伏聞夜間聖候,熏熱煩轉,引飮頻數,困惱呻吟,飽滿之候有加,膈間不淸利,寢睡不寧云,伏未審朝來,熏熱·困惱渴候及飽滿有加,膈間不淸利之氣,其已減歇乎?口淡特甚及虛暈之候,抑有益減之勢,而嘈雜之症,尙未快減乎?腹部以下浮氣,日益消減,脚痺餘氣,猶復往來,而溺道不平之候,今已止歇乎?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。朝來熏熱減歇,困惱渴候未已,飽滿有加,膈間不淸利之氣,比夜有減,口淡特甚及虛暈之候,嘈雜之症,與昨無異,腹部以下浮氣,一向消減,脚痺餘氣往來,而溺道不平之候,尙未快減矣。勿爲入診。
都承旨李壄初度呈辭。入啓。傳曰,還出給。
內醫院官員,以都提調意啓曰,副提調李壄,再招不進,已涉大過,今日辭單,特命還給,當此移院之日,副提調之退在闕外,曠日不得備員,事體至爲未安,副提調李壄,卽爲牌招,何如?傳曰,允。
政院啓曰,同義禁南致熏·申銋,連呈辭疏,無意出肅,竝卽牌招察任,何如?傳曰,允。
大殿·中殿·世子宮·嬪宮,藥房·政院·玉堂夕問安。答曰,知道。
刑曹參議沈壽賢辭職上疏。入啓。答曰,省疏具悉。以不近理之說,恣意構誣,誠可駭然,何足爲嫌。爾其勿辭,從速察職。
副校理李宜晩牌不進,依承傳罷職。以上朝報
上在昌德宮。停常參·經筵。
下直,沙斤察訪李得夏。
大殿,政院·玉堂·二品以上·六曹問安。答曰,知道。
中殿·世子宮,藥房·政院·玉堂·二品以上·六曹問安。答曰,知道。
嬪宮,藥房·政院·玉堂問安。答曰,知道。
藥房啓曰,伏聞夜間聖候,熏熱煩轉,困惱呻吟飽滿,膈間亦不淸利,寢睡不得安穩云。伏未審朝來,熏熱·困惱及腹部飽滿,膈間不淸利之氣,其已減歇,而口淡特甚之候,虛暈嘈雜之症,抑有漸減之勢乎?腹部以下浮氣,益臻消減,脚痺餘氣,尙有往來,而溺道不平之候,猶未快減乎?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。朝來熏熱減歇,困惱往來,而腹部飽滿,膈間不淸利之氣,比夜有減,口淡特甚及虛暈之候,漸有差減之勢,腹部以下浮氣,一向消減,而脚痺餘氣未已,嘈雜之症及溺道不平之候,尙未快減矣。勿爲入診。
禁府照目,前察訪鄭自東矣。金成劍·朴文白,同是曾經兵使之人,爲文白打下者,非官令,則成劍,不必順受其杖云者,不無可據之端,而文狀之退日題給,旣入於道臣之啓聞,渠等亦不能自明,其見欺於下吏,而昏謬不察之罪,在所難免,罪杖八十收贖,追奪告身,三等私罪啓,功減一等。又啓目,郡守洪禹錫元情云云,泛稱遲晩,刑推得情,何如?啓除刑推議處。
弘文錄圈點,四點,徐命均·李眞望·崔尙履,三點,李世德·尹聖時·嚴慶遂·趙錫命·趙遠命·南道揆·朴弼夢·鄭壽期·金在魯·權益寬·沈珙·李明彦·黃奎河·李仁復。
政府翰林取才,趙文命,綱目略。
以尹恕敎爲假注書。
大殿·中殿·世子宮·嬪宮,藥房·政院·玉堂夕問安。答曰,知道。
備邊司啓曰,新除授開城留守李震壽,連陳辭疏,尙未出肅。忠淸監司尹行敎,在外除授後辭疏,再承恩批,今旣上來,而又復陳疏,無意肅命,事體俱甚未安。松都之曠官頗久,湖西,則監司,因病遞職後,累月未得交承,事務之淹廢,亦涉可慮。開城留守李震壽,忠淸監司尹行敎,竝卽牌招,使之趁時赴任,何如?傳曰,允。
吏曹口傳政事,檢閱單趙文命。
謝恩,開城留守李震壽。
刑曹參判宋徵殷辭職上疏。入啓。答曰,省疏具悉。李養粹等詬詆之說,不足爲嫌,卿其勿辭,從速察職。
謝恩,檢閱趙文命。
藥房口傳啓曰,卽伏聞入診醫官所傳之言,則聖候熏熱困惱飽滿等候,終日未已,口淡之候,亦有加云。臣等伏不勝切悶之至,卽今諸症候,其有少減之勢乎,惶恐敢啓。傳曰,熏熱困惱之候往來,口淡飽滿一樣矣。以上朝報
上在昌德宮。停常參·經筵。
大殿,政院·玉堂·二品以上·六曹·大司諫問安。答曰,知道。
中殿·世子宮,藥房·政院·玉堂·二品以上·六曹·大司諫問安。答曰,知道。
嬪宮,藥房·政院·玉堂問安。答曰,知道。
藥房啓曰,伏聞夜間聖候,熏熱·困惱飽滿之候頗甚,達夜煩轉呻吟,引飮頻數,膈間不淸利之氣有加,數覺起坐,寢睡無異全失云,臣等伏不勝一倍煎悶之至,伏未審朝來,熏熱·困惱渴候及飽滿頗甚之候,膈間不淸利有加之氣,其已減歇乎?口淡特甚及虛暈嘈雜之症,抑有益減之勢,而腹部以下浮氣,日漸消減乎?脚痺餘氣,尙今未已,而溺道不平之候,已臻快減乎?諸症候如此,臣等累日未得入侍,今日與諸醫入診,詳察症候宜當,敢此問安,竝爲仰稟。答曰,知道。朝來熏熱。渴候及腹部飽滿之候未已,困惱頗甚,而膈間不淸利之氣,比夜有減,口淡昨今有加,而虛暈嘈雜之症,別無加減,腹部以下浮氣,一向消減,脚痺餘氣,尙今往來,溺道不平之候,猶未快減矣。
政院啓曰,大司憲李台佐,執義李夏源,掌令具萬理皆在外,掌令安時相,持平李世德,司諫朴熙晉,獻納宋宅相未肅拜,持平徐命均未署經,正言金啓煥呈辭,李眞儒服制。兩司無行公之員,臺諫守令,俱未署經,監察茶時,亦至多日,除在外未署經服制外,呈告未肅拜人員,竝卽牌招,何如?傳曰,允。
同義禁申銋·南致熏,刑曹參判宋徵殷,牌不進。
謝恩,獻納宋宅相,掌令安時相。
刑曹參議沈壽賢,司諫朴熙晉,持平李世德,牌不進,只推勿罷。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,右邊足部外踝紅暈處傳藥,問于鍼醫等,則大黃膏最宜云,卽爲劑入之意,敢啓。傳曰,知道。
上在昌德宮。停常參·經筵。
大殿,政院·玉堂·二品以上·六曹·大司諫問安。答曰,知道。
中殿·世子宮,藥房·政院·玉堂·二品以上·六曹·大司諫問安。答曰,知道。
嬪宮,藥房·政院·玉堂問安。答曰,知道。
藥房啓曰,伏聞夜間聖候,熏熱煩轉,困惱呻吟飽滿,膈間亦不淸利,寢睡不得安穩云。伏未審朝來,熏熱·困惱及腹部飽滿,膈間不淸利之氣,其已減歇,而口淡特甚之候,虛暈嘈雜之症,抑有漸減之勢乎?腹部以下浮氣,漸益消減,脚痺餘氣,猶未止息,而溺道不平之候,今已快減乎?右邊足部外踝紅暈微疼之氣,加減,何如?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。朝來熏熱減歇,困惱及腹部飽滿未已,膈間不淸利之氣,比夜有減,而口淡有加,與昨無異,虛暈之候無加,腹部以下浮氣,一向消減,脚痺餘氣往來,而嘈雜之症及溺道不平之候,猶未快減,右邊足部外踝紅暈微疼之氣,別無所加矣。勿爲入診。
工曹參判南致熏初度呈辭。入啓。給由。
政院啓曰,同義禁申銋,違牌陳疏,終不出肅,刑曹參判宋徵殷,參議沈壽賢,一向引入,査事遷就,竝卽牌招察任,何如?傳曰,依啓。宋徵殷·沈壽賢,陳疏承批之後,一向引入,殊涉太過,近因科査,諸臣之引入者亦多,不宜遷就,勿須撕捱,卽出行公,可也。
又啓曰,忠淸監司尹行敎,日昨因備局啓辭,有牌招之命矣。違牌陳疏,尙不出肅,本道事勢,殊涉可慮,更卽牌招,使之趁速赴任,何如?傳曰,允。
同義禁申銋,忠淸監司尹行敎,牌不進。
大殿·中殿·世子宮·嬪宮,藥房·政院·玉堂夕問安。答曰,知道。
全羅監司書目,雲峯縣監申憲周,身病沈重,差復無期,不得已罷黜事。以上朝報
上在昌德宮。停常參·經筵。
大殿,政院·玉堂·二品以上·六曹問安。答曰,知道。
中殿·世子宮,藥房·政院·玉堂·二品以上·六曹問安。答曰,知道。
嬪宮,藥房·政院·玉堂問安。答曰,知道。
藥房啓曰,伏聞夜間聖候,熏熱往來,困惱特甚,達夜呻吟飽滿,膈間亦不淸利,寢睡不寧云。伏未審朝來,熏熱已歇,而困惱特甚之候,抑有少減乎?腹部飽滿,膈間不淸利之氣,口淡特甚之候,虛暈嘈雜之症,亦有漸減之勢乎?腹部以下浮氣,益臻消減,脚痺餘氣,尙有往來,而溺道不平之候,猶未快減乎?足部外踝紅暈微疼之氣,連傅膏藥之後,加減,何如?丸藥旣已停進,湯劑雖有難進之下敎,累日停藥,尤極悶鬱,今日臣等,與諸醫入診,詳察症候,議定當進之劑宜當,不勝憂灼之至,敢此問安,竝爲仰稟。答曰,知道。朝來熏熱減歇,飽滿未已,而膈間不淸利之氣,比夜有減,口淡特甚,與昨無異,虛暈之候無加,腹部以下浮氣,一向消減,脚痺餘氣往來,而嘈雜之症,溺道不平之候,尙未快減,足部外踝紅暈微疼之氣,亦無所加矣,困惱特甚之候無減,勿爲入診,與諸醫,議定茶飮宜矣。
持平李世德初度呈辭。入啓。給由。
禁府啓目,榮川郡守洪禹錫議處云云,取考軍籍事目,則軍兵以生爲死,以存爲逃,虛稱廢疾,冒出公文避役,容隱閑丁者,守令罷職亦爲白有置,依事目罷職,何如?啓依允。又啓目,前府使朴東相原情云云,泛稱遲晩,刑推得情何如?啓除刑推議處。又啓目,前牧使邊是泰矣。海路異於陸路,關文,又於中洋,遇風漂還,事勢或然,而本州雖是歉年,報災過實,賑穀分給,未免屑越,則不善賙賑之責,在所難免,罪決杖一百,告身盡行追奪,私罪啓功減一等。
藥房口傳啓曰,朝問安批答,以口淡與昨無異,困惱特甚爲敎,臣等伏不勝悶慮之至,晩後,抑有減歇之勢乎?議定茶飮事,伏承批敎,臣等與儒川君濎及諸御醫等商議,則皆以爲穭豆茶,有調中淸熱之功,卽今聖候,進御宜當云,此茶煎入之意,敢啓。傳曰,知道。口淡困惱特甚之候,姑無加減矣。
大殿·中殿·世子宮·嬪宮,藥房·政院·玉堂夕問安。答曰,知道。
觀象監啓曰,寅卯時,有霧氣。自卯時至未時,日暈。以上朝報日記廳郞廳兪彦述書。郞廳李陽泰校正。
上在昌德宮。停常參·經筵。
下直,昌原府使朴纘永,金城縣令曺夏奇。
大殿,政院·玉堂·二品以上·六曹問安。答曰,知道。
中殿·世子宮,藥房·政院·玉堂·二品以上·六曹問安。答曰,知道。
嬪宮,藥房·政院·玉堂問安。答曰,知道。
藥房啓曰,伏聞夜間聖候,熏熱煩轉,困惱呻吟飽滿,膈間亦頗不淸利,寢睡不寧云,伏未審朝來,熏熱已歇,而困惱口淡特甚之候,抑有少減之勢乎,腹部飽滿,膈間頗不淸利之氣,今已減歇,而虛暈之候,亦復何如?腹部以下浮氣,日益消減,脚痺餘氣,其已止息,而嘈雜之症,溺道不平之候,猶未快減乎,足部外踝紅暈微疼之氣,加減何如?櫓豆茶,昨日雖已煎進,而停藥已至累日,症候連日如此,茶飮中淸補之劑,不容不更爲議定,以爲兼進之地,臣等與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。朝來熏熱減歇,困惱未已,而腹部飽滿,膈間不淸利之氣,比夜有減,口淡特甚之候,姑無所減,虛暈之候,亦無所加,腹部以下浮氣,一向消減,脚痺餘氣往來,而嘈雜之症,溺道不平之候,猶未快減,足部外踝紅暈微疼之氣,有減而無加,勿爲入診,與諸醫,議定淸補之劑,宜矣。
持平李世德,工曹參判南致熏再度呈辭。入啓。加給由。
副提學柳鳳輝初度呈辭。入啓。給由。
傳曰,史官一員待命,騎馬三匹,卜馬二匹立之。
大殿·中殿·世子宮·嬪宮,藥房·政院·玉堂夕問安。答曰,知道。
藥房再啓曰,朝問安之批,有淸補之劑議定宜矣之敎,臣等與儒川君濎及諸醫等,反復商議,則皆以爲卽今聖候,口淡困惱之症,最爲切悶,四君子湯,味不苦口,有同茶飮,補助牌胃,最有其功,元方加麥門冬一錢,升麻,柴胡各三分,連進五貼,宜當云,此藥卽爲煎入之意,敢啓。傳曰,知道。
慶尙監司書目,玄風縣監洪禹儞,所患彌篤,全廢公務,不得已罷黜事。
禁府啓目,權致大元情云云,矣身歷過權尙游時,元無門外書呈之言,尙游先以戱言問之是白如可,終至於陳疏是白乎矣,疏中泛稱有問,不爲直招矣身是如爲白乎旀,私問書札,亦不及矣身言說之事,則當初少無酬酢之狀,據此可知是如爲白有臥乎所,致大之前後執言如此,不可不一番明覈處之,權尙游拿問後稟處,何如?啓依允。
禁府,權尙游拿囚。啓。
吏曹啓曰,守令有闕,政事,取稟。傳曰,明日爲之。以上朝報
上在昌德宮。停常參·經筵。
大殿,政院·玉堂·二品以上·六曹·大司諫問安。答曰,知道。
中殿·世子宮,藥房·政院·玉堂·二品以上·六曹·大司諫問安。答曰,知道。
嬪宮,藥房·政院·玉堂問安。答曰,知道。
藥房啓曰,伏聞夜間聖候,熏熱煩轉,困惱呻吟飽滿,膈間亦不淸利,寢睡不寧云。伏未審朝來,熏熱·困惱及腹部飽滿,膈間不淸利之氣,其已減歇,而口淡特甚之候及虛暈之氣,抑有所減乎?腹部以下浮氣,益臻消減,脚痺餘氣,尙有往來,而嘈雜之症,溺道不平之候,猶未快減乎,足部外踝紅暈微疼之候,亦有益減之效乎?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。朝來熏熱減歇,困惱未弛,而腹部飽滿,膈間不淸利之氣,比夜有減,口淡特甚,與昨無異,虛暈之候無加,腹部以下浮氣,一向消減,脚痺餘氣往來,而嘈雜之症,溺道不平之候,尙未快減,足部外踝,夜來連有微疼之氣矣。勿爲入診。
持平李世德三度呈辭。入啓。遞差。
副提學柳鳳輝再度呈辭。入啓。加給由。
以韓斗一爲假注書。
去夜政院啓曰,端午帖製述官,旣已抄啓,大提學宋相琦,明日待開門牌招,出韻科次,何如?傳曰,允。
大提學宋相琦,牌不進。
政院啓曰,大提學宋相琦牌不進,推考傳旨,今方捧入,而端午帖出韻科次,必於今日內爲之,可無窘急之患,更爲牌招,何如?傳曰,允。
大提學宋相琦,再牌不進。
政院啓曰,大提學宋相琦,再招不進,推考傳旨,今方捧入矣。所當更請牌招,而一日三牌,有傷事體,弘文提學崔奎瑞在外,無他推移之勢,藝文提學金鎭圭,卽爲牌招,以爲端午帖出韻科次之地,何如?傳曰,試官二員差出,可也。
傳,前修撰宋成明敍用。
院前啓,河事,權卨事。新啓,金春澤,凶險陰慝,不可以人理論,凡有變怪,無不緊入,奸情詭迹,昭著難掩,前旣屢行投畀,此固聖明之所洞燭,漸次宥還,實出於滌蕩之至仁,而渠乃不思悛悔,愈懷怨毒,日夜之所營度,無非壞亂朝廷,售其禍心之計,揣摩機關,譸張辭說,儒章囚供,多出其手,國言喧藉,路人指目,頃往湖南,使其心腹之人,受出營錢,陰與取息而分利,募得鄕曲癡凱之輩,厚給行資,倡爲醜正之論,此在渠,固爲薄物細故,而如此之人,決不可置之輦轂之下,以貽凶國害家之計,請金春澤遠地定配。平山縣監朴弼文,自在倉官,已多不廉之誚,到任以後,掊克之政,難以毛擧,試以表著者言之,松禁牛禁之徵贖無節,境內蟲損木,許民斫用,而旋卽發差掩捕,從徵贖錢,各面瓮店,勒謂之必斫禁松,每月徵贖,定以爲常,還上出納之日,使無戶牌者,皆來烙印,及其呈牌,則托以至今無牌,法當收贖,每名各徵二兩錢,所志所納雉尾,別樣擇捧,自官備置最長之尾,而使官下人,出賣官藏之尾於呈狀之民,而非此則不捧,狀者,不得已賚錢來貿於官門,以若干雉尾,輪回出納,聚錢無算,無論罪之輕重,輒皆久囚,囹圄充滿,吏卒肆虐,闔境嗷嗷,遠近傳罵,請平山縣監,罷職不敍。潭陽府使趙泰興,衒能善事之態,久爲一世之唾罵,再莅海邑,專事貪饕,見劾繡衣,曾未幾何,遽授湖南雄府,題目之下,物情驚駭,赴任之初,民謗喧騰,請潭陽府使趙泰興罷職。順天以湖南雄府,素稱難治,府使洪大猷,以庸瑣之流,本不合於字牧之任,而濫授本府,而惟恐朝廷下直,醜拙或露,因緣圖囑,自其鄕居,除朝辭赴任,此已出於格例之外,到任以後,老昏潰劣,公務積滯,政委下吏,害及生民,家在隣邑,駄載絡繹,官儲蕩竭,醜謗狼藉,南來之人,莫不傳說,請順天府使洪大猷罷職。答曰,不允。朴弼文等事,更加詳察處之。
謝恩,奉敎尹惠敎。
大殿·中殿·世子宮·嬪宮,藥房·政院·玉堂夕問安。答曰,知道。
注書李廷弼上疏。大槪,臣所帶春秋之任,與下番翰林,有應避之嫌,而適遭功慽,未卽自列,本院,又以聖候寢睡不寧,不許捧入,未免累日虛帶,尤增惶悚,玆敢號籲於靜攝之中,伏乞亟命該曹,照例處置事。入啓。答曰,省疏具悉。疏辭,令該曹稟處。
政院啓曰,端午帖出韻科次別試官,禮曹判書趙泰耉,左參贊尹德駿,旣已啓下,而日勢向晩,慮有窘急之弊,明日待開門,竝爲牌招,使之出韻科次,何如?傳曰,允。
禮曹,副司直睦林一,今月初二日卒逝云,弔祭致賻,依法例擧行,何如?啓依所啓施行。
謝恩,司書李仁復。
判義禁尹德駿上疏。大槪,臣遭囚人李賓興之詆辱,請治臣罪,以爲貽辱朝廷者之戒事。答曰,省疏具悉。賓興之事,極可駭異,何足掛齒?卿其安心勿待罪。
二更一點,藥房口傳啓曰,卽者入診醫官退出後,伏聞困惱終日未已,口淡之候一樣,足部外踝紅暈作痛有加云,臣等伏不勝煎悶之至,卽今困惱口淡之候,抑有所減,而外踝作痛之氣,加減,何如?惶恐,敢啓。傳曰,困惱。口淡外踝微疼之氣一樣矣。
有政。吏批,以趙泰億爲工曹參議,權忭爲輔德,李仁復爲司書,李允文爲軍資正,李宜顯爲吏曹參議,宋正明爲大司成,朴弼夢爲持平,黃爾章爲司成,李宜著爲榮川郡守,全翊基爲雲峯縣監,鄭道顯爲玄風縣監,李挺周爲高山察訪,金濰爲注書,宋成明爲吏曹佐郞,宋成明爲兼文學,尹惠敎爲奉敎。
李宜顯爲司果,沈尙尹爲副司果,金重器爲副司直,李奎成爲副摠管,靑陵君模爲都摠管,金重器爲同知,許恪爲五衛將,申光夏爲宣傳官,李再成爲宣傳官,申弘祚爲守門將,朴東采爲巨文島僉使,金華瑞爲大阜僉使,金昌燁爲古群山僉使,姜聖泰爲北虞候,李斗星爲廟洞權管,趙泰億爲副護軍,李世德爲副司直,尹恕敎爲副司正。以上朝報
上在昌德宮。停常參·經筵。
自卯時至午時,日暈。
大殿,政院·玉堂·二品以上·六曹·大司諫問安。答曰,知道。
中殿·世子宮,藥房·政院·玉堂·二品以上·六曹·大司諫問安。答曰,知道。
嬪宮,藥房·政院·玉堂問安。答曰,知道。
藥房啓曰,伏聞夜間聖候,熏熱煩轉,困惱呻吟飽滿,膈間亦不淸利,寢睡不寧云。伏未審朝來,熏熱·困惱及腹部飽滿,膈間不淸利之氣,其已減歇,而口淡特甚之候,抑有少減,虛暈之氣,一向無減乎?腹部以下浮氣,日益消減,脚痺餘氣,尙有往來,而嘈雜之症,溺道不平之候,猶未快減乎,足部外踝紅暈微疼之氣,一向無減乎?近日諸症候如此,而外踝紅暈微疼之症,昨來有加,尤爲切悶,前進四君子湯今姑停止,此症候相當之劑,不可不及時議定。臣等,累日未得入侍,今日與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。朝來熏熱已歇,困惱往來,而腹部飽滿,膈間不淸利之氣,比夜有減,口淡特甚,姑無所減,虛暈之氣無加,腹部以下浮氣,一向消減,脚痺餘氣未已,而嘈雜之症,溺道不平之候,猶未快減,足部外踝紅暈微疼之氣,朝來少減矣。
以李挺淵爲假注書。
政院啓曰,卽者工曹郞廳來言,端午進上,明日當爲封進,而判書宋相琦,病不行公,參判南致熏,呈辭受由,參議趙泰億,未肅拜,堂上無行公之員,不得擧行云。判書·參議,竝卽牌招,使之開坐封進,何如?傳曰,允。
工曹判書宋相琦,牌不進。
工曹參議趙泰億,牌不進,只推勿罷。
今日藥房入診時,忠淸監司尹行敎,姑爲改差事,榻前下敎。
大殿·中殿·世子宮·嬪宮,藥房·政院·玉堂夕問安。答曰,知道。
藥房再啓曰,臣等入診退出後,與儒川君濎及諸御醫等,反復商議,則皆以爲聖候濕熱下流,經脈壅滯,脚部痿痺,遇夜輒加,卽今外踝紅腫,微有疼候,不可不淸熱瀉濕,加味蒼述散,先進五貼,以爲宣通氣血之地。夜間熏熱時,兼進牛黃,宜當云,此藥卽爲煎入之意,敢啓。傳曰,知道。
政院啓曰,工曹判書宋相琦牌不進,推考傳旨,纔已捧入,參議趙泰億,又有只推之命,判書·參議,竝更卽牌招,明日端午進上封進時,使之推移進參,何如?傳曰,允。
工曹判書宋相琦,再牌不進。
工曹參判南致熏,副提學柳鳳輝三度呈辭,以國忌齋戒,留院。
謝恩,工曹參議趙泰億。以上朝報
上在昌德宮。停常參·經筵。
未時,太白見於巳地。
禮曹正郞兪泰章,翼陵樹木斫伐事出去。
大殿,政院·玉堂·二品以上·六曹·大司諫問安。答曰,知道。
中殿·世子宮,藥房·政院·玉堂·二品以上·六曹·大司諫問安。答曰,知道。
嬪宮,藥房·政院·玉堂問安。答曰,知道。
藥房啓曰,伏聞夜間聖候,熏熱往來,困惱飽滿,膈間亦不淸利,寢睡不得安穩云。伏未審朝來,熏熱·困惱及腹部飽滿,膈間不淸利之氣,其已減歇,而口淡特甚之候,抑有向減之勢,虛暈之氣,一向無減乎?腹部以下浮氣,日益消減,脚痺餘氣,尙今未已,嘈雜之候,溺道不平之候,猶未快減乎?足部外踝紅暈微疼之氣,加減,何如?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。朝來熏熱已歇,困惱往來,而腹部飽滿膈間不淸利之氣,比夜有減,口淡特甚及虛暈之氣少減,腹部以下浮氣,一向消減,脚痺餘氣未已,而嘈雜之症,尙未快減,溺道不平之候,今已差減,足部外踝紅暈微疼之氣無加矣。勿爲入診。
大殿·中殿·世子宮·嬪宮,藥房·政院·玉堂夕問安。答曰,知道。以上朝報
漢城府啓曰,連見四山監役官牒報,則近來松蟲之災,熾發於四山禁標之內,漸至滋蔓,食葉殆盡,若干餘在稚松,幾半枯損,今方作繭,若復化蝶,遺卯翻産,則勢將濯濯無遺,亦不無延及禁苑之慮,若趁此繭未化蝶之時,拾除其繭子,則猶可及救云,故更令四山監役官,親往摘奸,則摘奸後所報,一如前報,一時人力,雖難永除,隨發隨拾,亦有前例,今亦依前例調發五部坊民,排日拾蟲,而近來國綱解弛,謀免落漏者居多,無論士大夫各衛門軍兵及常時除役之類,一從戶數,每一戶各出一丁,限三日赴役,而如有如前拒逆謀避,或受賂落漏之弊,則使部官,一一摘發報本府,以爲入啓科罪之地,何如?傳曰,允。訓局謄錄
上在昌德宮。停常參·經筵。
未時,太白見於巳地。
謝恩,副摠管李奎成。
大殿·中殿·世子宮,藥房·政院·玉堂·二品以上·六曹·大司諫問安。答曰,知道。
嬪宮,藥房·政院·玉堂問安。答曰,知道。
藥房啓曰,伏聞夜間聖候,熏熱煩轉,引飮頻數,困惱呻吟飽滿,膈間亦不淸利,寢睡不得安穩云。伏未審朝來,熏熱·困惱及腹部飽滿,膈間不淸利之氣,其已減歇,而口淡特甚及虛暈之候,抑有益減之勢乎?腹部以下浮氣,益臻消減,脚痺餘氣,尙有往來,而嘈雜之症,猶未盡減,溺道不平之候,一向差安乎,足部外踝紅暈微疼之氣,其有所減乎?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。
政院啓曰,大司憲李台佐,執義李夏源,持平朴弼夢皆在外,掌令安時相呈辭,掌令具萬理未肅拜,持平徐命均未署經。監察茶時,已至累日,事甚未安,除在外未署經外,呈告未肅拜人員,竝牌招察任,何如?傳曰,允。
副提學柳鳳輝三度呈辭。入啓。遞差。
工曹參判南致熏三度呈辭。入啓。只遞金吾兼帶。
戶曹參判申銋,司諫朴熙晉初度呈辭。入啓。給由。
謝恩,掌令具萬理。
答藥房曰,知道。朝來熏熱已歇,困惱往來未已,腹部飽滿,膈間不淸利之氣,比夜有減,口淡特甚及虛暈之候,少減後一樣,腹部以下浮氣,一向消減,脚痺餘氣往來,而嘈雜之症,尙未快減,溺道不平之候,已盡差減,足部外踝紅暈微疼之氣,比夜別無加減矣。勿爲入診。
院前啓,河事,權卨事。請金春澤遠地定配事,請平山縣監朴弼文罷職不敍事,請潭陽府使趙泰興罷職事,請順天府使洪大猷罷職事。新啓,享官事體至重,旣有實預差,則雖有病故,自當推移進參,該曹,亦可諒其實病,隨時變通,自前元無陳疏之擧,而近來朝綱解弛,少有疾病,輒皆上章辭免,至請移差,事體極爲未安。請令政院,各別申飭,此等疏章,勿出大槪於朝報。答曰,不允。趙泰興事及末端事依啓。
府啓,諸道海防,設置松田,長養船材,而嚴立科條,以防其私斫之弊,則此可見朝家法意之重,而任守護禁伐之責者,其不可慢忽也,明矣。臣取見黃海監司金楺請罷登山僉使權大梓狀本,則登山·巡威兩處禁標內箭人等,自入斫伐之數,至於一千二百六十餘株之多,臣看來不勝驚駭之至。夫船材之木,何等重大,而防禁之令,不啻嚴明,則大梓,身爲守鎭之官,慢視朝令,不能檢防,以致恣意冒斫者,已極痛惋,而且千餘株斫伐,固非片時卒辦之事,大梓,知而不知,初不禁斷,旣斫之後,始乃論報,欲爲自解之狀,昭然難掩,而況其許多所斫之木,又無去處,其間情狀,尤涉可疑,揆以法典,自有當討,則決不可循例罷黜而止。至若防禦使之任,所以殫壓列鎭,管檢沿邊,今此冒斫,如是狼籍,厥數夥然,計以千百,則其居常尸職,不能檢飭之失,此而著矣。而及其事端現發之後,始以一紙文狀,泛然報知於備局而已。終無馳啓請罪之事,論其罪狀,同歸於慢視朝令之科,則後弊所關,不可以已離其任而置之,請前登山僉使朴大梓,前所江兼防禦使崔元緖,竝拿問覈處,禁山長養之木,任其濫斫者,實是前所未有之事,則守鎭僉使之不能禁斷,罪狀甚重,爲道臣者,所當據法請罪,以懲日後,而循例啓罷,有若薄過者然,其在事體,不可無警責之道,請黃海監司金楺,從重推考。新除授持平朴弼夢,時在全羅道沃溝縣任所,請斯速乘馹上來事,下諭。答曰,依啓。
刑曹參判宋徵殷,參議沈壽賢上疏。大槪,頃於答政院之批,有勿復撕捱,卽速行公之敎,怵分畏義,不得不黽勉復出,而至於訊問處決,終不可因仍替當,且伏見判義禁尹德駿之疏,非斥秋曹,語意深緊,不勝瞿然之至,玆暴疲軟不職之罪,冀蒙遞罷事。入啓。
大殿·中殿·世子宮·嬪宮,藥房·政院·玉堂夕問安。答曰,知道。
禮曹正郞兪泰章,翼陵樹木斫伐後入來。
答宋徵殷·沈壽賢疏曰,省疏具悉。佐貳備員處決,元無不可,何必力辭,下款引嫌,亦涉太過。卿等斯速擧行焉。
忠淸監司書目,丹陽郡守權煜,病重歸家,已至四朔,還任無期,不得已罷黜事。以上朝報
義禁府啓曰,刑曹罪人李賓興,以有李墪歷抵時目見人爲言,而傳說階梯不明,自本府再次入啓,還送該曹矣。啓目又爲啓下本府,取閱文書,則該曹議啓,旣曰雖是至親,此不過只說傳聞階梯,而累次盤問,一向牢諱,終不可以其拒逆不告之故,置而不問,更加嚴問爲請,而別判付,亦以更爲嚴問,期於現告下敎矣。當初本府,再次啓辭,旣請究問傳說於賓興之人,而又非賓興手上至親,則不可不究問現出,毋失按獄之常體,毋貽後日之流弊,該曹議啓中,雖是至親四字,其意亦在於他人,判府所敎,亦在於此,而因賓興之匿諱,終不得現出,而以儒生朝官,塞責現告,截去居間之人,始爲發告,混與儒生而移送本府,本府,本以王府衙門,掌奉敎推鞫之事,事體與攸司不同,凡推問之事,皆屬該曹,朝官之不得自該曹囚禁者,始請移本府處置,旣到本府之後,循次究問,或儒生見援,則雖不可還送該曹,自該曹,直以儒生,移送本府,亦前所未有之事也。本府與該曹,俱是執法之官,無於法者,不可創開,有於法者,不可撓變,且歷抵事,旣見於文書,至經睿覽,則所當亟加盤問,而不能制一賓興,使肆爲法外之言,掩置泯滅之說,反加之於法官,事體委屬未安,來傳於賓興者,更令該曹現出,次次盤問其階梯,有朝官現出,則移送本曹,何如?傳曰,本府啓辭是矣。依爲之。義禁府謄錄
上在昌德宮。停常參·經筵。
大殿,政院·玉堂·二品以上·六曹·大司諫問安。答曰,知道。
中殿·世子宮,藥房·政院·玉堂·二品以上·六曹·大司諫問安。答曰,知道。
嬪宮,藥房·政院·玉堂問安。答曰,知道。
藥房啓曰,伏聞夜間聖候,熏熱煩轉,引飮頻數,困惱呻吟飽滿,膈間亦不淸利,寢睡不寧云。伏未審朝來,熏熱·困惱渴候及腹部飽滿,膈間不淸利之氣,其有減歇,而口淡特甚及虛暈之候,抑有益減之勢乎,腹部以下浮氣,日益消減,脚痺餘氣,尙今未已,而嘈雜之症,亦未快減乎?足部外踝紅暈微疼之氣,比昨加減,何如?今日臣等,與諸醫入診,詳察症候宜當,不勝終宵憂灼之至,敢此問安,竝爲仰稟。答曰,知道。朝來熏熱渴候減歇,困惱未已,而腹部飽滿,膈間不淸利之氣,比夜有減,口淡特甚及虛暈之候,姑無益減之勢,腹部以下浮氣,一向消減,脚痺餘氣往來,而嘈雜之症,猶未快減,足部外踝紅暈微疼之氣,別無所加矣。勿爲入診。
觀象監,今月初五日未時,太白見於巳地。啓。
司諫朴熙晉再度呈辭。入啓。加給由。
傳曰,史官一員待命,騎馬三匹,卜馬二匹立之。
右承旨許玧上疏。大槪,累月供劇之餘,所患腰脚之痛,自昨越添,卽今症情,實無自力之望,喉司緊任,亦難久曠,乞蒙鐫遞,以便調治事。入啓。遞差。
禁府,元緖拿囚。啓。
吏曹啓目,粘連觀此注書李廷弼上疏,則以爲與檢閱趙文命,有相避之嫌,令該曹,照例處置亦爲白有臥乎所,取考前例,則注書沈龜瑞,與待敎洪重益,有親嫌,因龜瑞上疏,自本曹回啓許遞,前例如此,注書李廷弼今姑改差,何如?啓依允。
院前啓,河事,權卨事,請金春澤遠地定配事,請平山縣監朴弼文罷職不敍事,請順天府使洪大猷罷職事。入啓。答曰,不允。末端兩件事,依啓。
吏曹,前掌令李慶昌,前獻納申靖夏身死,曾經臺侍。啓別致賻。
大殿·中殿·世子宮·嬪宮,藥房·政院·玉堂夕問安。答曰,知道。
政院啓曰,新除授同副承旨鄭栻,所當卽請牌招,而與左承旨金致龍,爲妻同姓三寸姪云,法當相避,何以爲之?敢稟。傳曰,左承旨改差。
謝恩,右承旨吳命恒,右副承旨丁道復。
崔昌會爲假注書。
修撰宋成明,牌不進,只推勿罷。
謝恩,同副承旨鄭栻。
傳曰,近來症候,一向進退,雖無顯減,而老病臣之日參候班,不可不慮。姑撤何傷,朝廷勿爲問安。
有政。吏批,以柳鳳輝爲同義禁,尹陽來爲潭陽府使,李深爲沃溝縣監,趙觀彬爲兵曹佐郞,南九明爲順天府使,沈弼賢爲平山縣監,任守幹爲丹陽郡守,洪致中爲忠淸監司,李光佐爲同成均,韓在恒爲直講,趙德隣爲忠淸都事,宋成明爲修撰,李廷濟爲南學敎授,鄭栻爲中學敎授,成胤光爲平安都事,金重器爲水原府使,鄭栻爲承旨。
兵批,以李世德爲副司果,柳鳳輝·許玧·尹行敎爲副護軍,李廷弼爲副司正。以上朝報
司饔院啓曰,濟州牧四月朔別進上,今日來到,本院,看品捧上,則大殿所封引鰒八十注之,綜頭擧爲腐傷,自前海外進上,雖或有所傷,而亦無退送之例,故不得已捧上,而莫重享上之物,有所未盡,其在事體,不可無警責之道,當該封進官推考,陪持人,亦不無不善護來之罪,自本院,治罪,何如?傳曰,允。廚院謄錄
上在昌德宮。停常參·經筵。
大殿,政院·玉堂問安。答曰,知道。
中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間聖候,熏熱煩轉,困惱呻吟飽滿,膈間亦不淸利,寢睡不寧云。伏未審朝來,熏熱·困惱及腹部飽滿,膈間不淸利之氣,其有減歇,而口淡特甚及虛暈之候,益有所減乎?腹部以下浮氣,日益消減,脚痺餘氣,漸向止歇,而嘈雜之症,猶未快減乎?足部外踝紅暈微疼之氣,比昨加減何如?加味黃柏散五貼,今日當爲畢進,臣等與諸醫入診詳察症候,議定繼進當否宜當,不勝終宵憂慮,敢此問安,竝爲仰稟。答曰,知道。朝來熏熱已歇,困惱往來,腹部飽滿,膈間不淸利之候,比夜有減,口淡特甚及虛暈之〈氣〉,姑無益減之勢,腹部以下浮氣,一向消減,脚痺餘氣未已,而嘈雜之症,今已止息,足部外踝紅暈微疼之氣,差減矣。湯劑苦口,今姑停進,勿爲入診。
吏曹啓曰,承旨有闕,政事,取稟。傳曰,過國忌後爲之。
修撰宋成明上疏。大槪,昨逋嚴召,又靳例罷,臣是何人,叨此異眷,今此再牌之下,不敢坐違,來詣闕外,而顧臣所遭,有非抗顔復進者,悉暴情悃,冀許鐫遞,附陳只推恩數之屑越,庭班姑撤之未安,乞蒙察納事。以國忌齋戒,留政院。
大殿·中殿·世子宮·嬪宮,藥房·政院·玉堂夕問安。答曰,知道。
未時,太白見於巳地。啓。以上朝報
上在昌德宮。停常參·經筵。
未時,太白見於巳地。
大殿,政院·玉堂問安。答曰,知道。
中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間聖候,熏熱煩轉,困惱呻吟,飽滿有加,膈間亦不淸利,寢睡不寧云。伏未審朝來,熏熱·困惱及飽滿有加之候,膈間不淸利之氣,其有減歇之勢,而口淡特甚及虛暈之氣,抑有所減乎?腹部以下浮氣,益臻消減,脚痺餘氣,尙今未已,而嘈雜之症,其已快減乎?足部外踝紅暈微疼之氣,益復差減乎?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。朝來熏熱已歇,困惱往來,而飽滿有加之候,膈間不淸利之氣,比夜有減,口淡特甚,姑無加勝,而虛暈之候,益有所減,腹部以下浮氣,一向消減,脚痺餘氣未已,而嘈雜之症不作,足部外踝紅暈微疼之候,日漸向減,勿爲入診。
左副承旨尹行敎,牌不進,只推勿罷。
大殿·中殿·世子宮·嬪宮,藥房·政院·玉堂夕問安。答曰,知道。
長陵忌辰祭所內摘奸。以上朝報
上在昌德宮。停常參·經筵。
下直,江華留守李大成。
大殿,政院·玉堂問安。答曰,知道。
中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間聖候,熏熱往來,困惱呻吟飽滿,膈間亦不淸利,寢睡不得安穩云。伏未審朝來,熏熱困惱及腹部飽滿,膈間不淸利之氣,其已減歇,而口淡特甚之候,抑有稍勝之勢,虛暈之氣,亦有所益減乎?腹部以下浮氣,日臻消減,脚痺餘氣,尙有往來,而足部外踝紅暈微疼之氣,漸益差減乎?湯藥旣已停止,臣等累日不得入侍,今日與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。朝來熏熱已歇,困惱往來,而腹部飽滿,膈間不淸利之氣,比夜有減,口淡特甚之候,似有差勝之勢,虛暈之氣,差減後一樣矣,腹部以下浮氣,一向消減,脚痺餘氣未已,而足部外踝紅暈微疼之氣,益有所減矣。明日入診。
左副承旨尹行敎,牌不進,只推勿罷。
大殿·中殿·世子宮·嬪宮,藥房·政院·玉堂夕問安。答曰,知道。
傳曰,年例觀察使·節度使薦單子及守令·邊將薦單子竝入。以上朝報
上在昌德宮。停常參·經筵。
大殿,政院·玉堂問安。答曰,知道。二品以上·六曹·大司諫問安。答曰,知道。勿爲問安。
中殿·世子宮,藥房·政院·玉堂·二品以上·六曹·大司諫問安。答曰,知道。
嬪宮,藥房·政院·玉堂問安。答曰,知道。
藥房啓曰,伏聞夜間聖候,熏熱往來,困惱呻吟飽滿,膈間亦不淸利,寢睡不得安穩云。伏未審朝來,熏熱·困惱及腹部飽滿,膈間不淸利之氣,其有減歇,而口淡特甚之候,顯有差勝之勢乎?虛暈之氣,益復差減乎?腹部以下浮氣,一向消減,脚痺餘氣,猶未止息,而足部外踝紅暈微疼之候,漸益差減乎?今日臣等,當依聖敎入診,而不勝終宵憂煎,敢此問安,竝爲仰稟。答曰,知道。朝來熏熱已歇,困惱往來,而腹部飽滿,膈間不淸利之氣,比夜有減,口淡特甚及虛暈之候,差勝後一樣,腹部以下浮氣,一向消減,脚痺餘氣未已,而足部外踝紅暈微疼之候,日漸差減矣。
議政府觀察使薦,吳命恒·李澤·李翊漢。節度使薦,李弘觀·金錫保·李思晟。
吏曹節度使薦,李相發·金錫保·許樑。
兵曹觀察使薦,吳命恒·韓祉·韓重熙。
禮曹觀察使薦,李眞儉·韓祉·韓世良,節度使薦,朴琳·趙囿春·朴世挺。
戶曹觀察使薦,金始煥·吳命恒·洪好人,節度使薦,朴昌潤·李必益·柳星一。
刑曹觀察使薦,洪致中·吳命恒·李澤,節度使薦,李汝迪·李泳·韓以重。
大殿·中殿·世子宮·嬪宮,藥房·政院·玉堂夕問安。答曰,知道。
禮曹啓目,粘連濟州別遣御史黃龜河狀啓,灰全鰒難辦,稟處云云,上供之物,自下不敢擅便,上裁何如?啓,特爲姑減,而島民難支之勢如此,不可不更加矜恤,癸巳年本州進上物種裁減付標別單,還入。
藥房再啓曰,臣等入診退出後,依聖敎與儒川君濎,戶曹佐郞黃處信及諸御醫等,眼花對症之藥,反復商議,則皆以爲加減金匱腎氣丸,最宜於養氣滋血,制火導濕,兼治眼花脚腫等症,本方中,附子五錢減入二錢,加當歸酒洗五錢,進御宜當云,此藥一劑劑入,何如?答曰,依啓。以上朝報
上在昌德宮。停常參·經筵。
未時,太白見於巳地。夜自一更至三更,月暈。
下直,陽川縣監尹基慶。
大殿,政院·玉堂問安。答曰,知道。
中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間聖候,熏熱往來,困惱呻吟飽滿,膈間亦不淸利,寢睡不得安穩云。伏未審朝來,熏熱·困惱及腹部飽滿,膈間不淸利之氣,其有減歇,而口淡特甚之候及虛暈之氣,益有差勝之勢乎?腹部以下浮氣,日漸消減,脚痺餘氣,尙有往來,而足部外踝紅暈微疼之候,益臻差減乎?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。朝來熏熱及腹部飽滿,膈間不淸利之氣減歇,困惱往來,而口淡特甚之候,虛暈之氣差勝,腹部以下浮氣,一向消減,脚痺餘氣未已,而足部外踝紅暈微疼之候,日漸差減矣。勿爲入診。
戶曹參判申銋再度呈辭。入啓。加給由。
司諫朴熙晉三度呈辭。入啓。遞差。
禮曹,癸巳年濟州進上物種裁減付標別單,還入。傳曰,別單中減半付標者,特加裁減,竝減三分之二事,分付。
政院啓曰,卽者吏曹郞廳來言,今日爲政事命下,而判書崔錫恒,方在藥院,參判李光佐病不來,參議李宜顯未肅拜,不得開政云。判書·參判·參議,竝卽牌招開政,何如?傳曰,允。
吏曹參議李宜顯,牌不進,只推勿罷。
政院啓曰,京兆堂上,或引入或在外,詞訟劇地,曠務已久,委屬可慮,判尹姜鋧,右尹金德基,竝卽牌招察任,何如?傳曰,允。
左副承旨尹行敎上疏。大槪,無狀賤臣,有萬般難强之勢,無一分轉身之路,再違嚴召,輒命勿罷,惶恐戰慄,求死不得,方在蹙伏俟罪之際,天牌復降,分義是懼,不敢不來伏闕門之外,而顧臣踪地,斷無承命之階,咫尺天陛,竟未祗肅,臣情臣跡,實窮且悲,冒陳危衷,席藁俟殛,乞蒙亟賜鐫削,仍治臣違慢之罪,以肅朝綱,以安微分事。入啓。答曰,省疏具悉。今玆控免,雖緣事端,而一向撕捱則過矣。爾其勿辭,從速察職。
院前啓,河事,權卨事。本院,以金春澤遠地定配事,有所論啓,而未卽蒙允,臣竊不勝慨然之至,夫春澤之凶險陰慝,不可以人理論,凡有變怪,無不緊入,奸情詭迹,昭著難掩,此固國人之所共憤嫉,聖明之所已洞燭,前後迸裔之典,不但出於不與同中國之意,亦莫非聖朝必欲保全之至仁盛德,曾於自絶島出陸之後,至有減等還寢之命,尤可見聖意之所在,而歲月稍久,堤防漸弛,終至全釋,任其自在,朝家刑政之失,莫大於此者,渠乃不思悛悔,愈懷怨毒,或京或鄕,如鬼如蜮,日夜之所營度,無非壞亂朝廷,售其禍心之計,揣摩機關,譸張辭說,儒章囚供,多出其手,國言喧藉,路人指目,若其受債牟利,嗾人醜正等事,特其薄物細故耳。如此之人,決不可置之輦轂之下,以貽凶國禍家之計,請金春澤遠地定配。新啓,尙州,卽嶺南饒邑,其不可人人濫授也決矣。牧使李徵海,以名家之子,累典州府,素乏廉簡之稱,出入權門,厚招趨附之誚,卜居商譯稠雜之區,多般威脅,勒買隣基,以爲蠶食廣占之計,里閭之怨罵,至今未已,關東營宅,畿邑徵贖,傳說狼藉,向日被彈之後,遽除海郡,旋卽圖遞,以爲自洗之地,及今猥授本州,物議譁然,而佯若不知,揚揚赴任,如此之人,決不可仍置,請尙州牧使李徵海罷職。刑獄事體,旣嚴且重,爲罪囚者,條辨問目之外,宜不敢揷入剩語,而刑曹時囚罪人李賓興,前後納供,惟以詬辱按査之臣爲事,及其證質俱成,訊問明加,則又使其子,擊鼓登聞,胡說亂辭,猥雜無倫,自以爲毆逐刑官,沮敗獄事之一大機關,一供再供,致令秋堂,輒皆引入,今日紀綱,雖甚陵夷,一罪囚,何敢恣意幻弄,輕侮朝廷,若是之無嚴乎?此而置之,將無以嚴刑獄而杜後弊,請罪人李賓興,爲先嚴刑懲罪。答曰,不允。末端事依啓。
謝恩,左承旨吳命恒,右承旨李㙫,兼東學敎授權詹。
大殿·中殿·世子宮·嬪宮,藥房·政院·玉堂夕問安。答曰,知道。
修撰宋成明留院上疏。入啓。答曰,省疏具悉。凡違牌之類,觀其所遭之如何,或罷或推,予未見其不可矣。下款事,爾言是矣。第候班姑撤之命,實出軫念之意,有何所傷乎?爾其勿辭,從速察職。
傳曰,近來呈告紛紜,更加申飭。
慶尙監司吳命峻辭職上疏。入啓。答曰,省疏具悉。伊時卿在當遞之科,予亦知之,備擬藩任,何至未安,卿其勿辭,俟母病間辭朝焉。
有政。吏批,以李㙫爲承旨,權忭爲司諫,呂渭良爲禮曹正郞,柳敬時爲禮曹佐郞,李明觀爲禁府都事,宋成明爲中學敎授,權詹爲東學敎授,朴志喜爲典籍。
兵批,申光夏爲上護軍,朴熙晉爲副護軍,金致龍爲副司直,崔昌會爲副司正。以上朝報
上在昌德宮。停常參·經筵。
下直,開城留守李震壽。
政院啓曰,持平徐命均,除拜已久,尙未署經,事甚未安,而大司憲李台佐,執義李夏源,持平朴弼夢,司諫權忭竝在外,掌令安時相·具萬理,大司諫李世最,獻納宋宅相,正言金啓煥竝呈辭,除行公在外外,呈告人員,竝卽牌招,以爲署經之地,何如?傳曰,允。
大殿,政院·玉堂問安。答曰,知道。
中殿·世子宮,藥房·政院·玉堂問安。答曰,知道。
嬪宮,藥房·政院·玉堂問安。答曰,知道。
藥房啓曰,伏聞夜間聖候,熏熱煩轉,困惱呻吟飽滿之候及膈間不淸利之氣有加,寢睡不寧云。伏未審朝來,熏熱·困惱及腹部飽滿,膈間不淸利有加之候,其有減歇之勢,而口淡特甚之候及虛暈之氣,益復差勝乎?腹部以下浮氣,日益消減,脚痺餘氣,今猶未已,而足部外踝紅暈微疼之候,一向差減乎?今日臣等,與諸醫入診,詳察症候宜當,不勝終宵憂煎之至,敢此問安,竝爲仰稟。答曰,知道。朝來減歇,困惱未已,而腹部飽滿,膈間不淸利有加之候,比夜有減,口淡特甚,姑無日勝之勢,虛暈之氣,日益向減,腹部以下浮氣,一向消減,脚痺餘氣往來,而足部外踝紅暈微疼之候,亦漸差減矣。勿爲入診。
左副承旨尹行敎牌不進,依承傳罷職。
政院啓曰,同義禁柳鳳輝,除拜已久,尙不出肅,卽爲牌招察任,何如?傳曰,允。
獻納宋宅相上疏。大槪,情病俱無呈單,縮伏一味惶悚,今因召牌,黽勉趨詣於九閽之下,而顧臣情迹,旣甚臲卼,病狀又復添加,決無仍因行公之望,乞賜遞改臣職,以安私分,以便調治,兼陳一二民瘼,冀蒙財幸事。入啓。
修撰宋成明,牌不進,只推勿罷。
吏曹啓曰,承旨有闕,政事,取稟。傳曰,明日爲之。
正言金啓煥牌不進,依承傳罷職。
大殿·中殿·世子宮·嬪宮,藥房·政院·玉堂夕問安。答曰,知道。
司憲府啓曰,持平徐命均,除拜已久,尙未署經,凡臺諫署經,備三員爲之者,自是古例,而大司憲李台佐,執義李夏源,持平朴弼夢俱在外,只有掌令臣安時相·具萬理,在前如此之時,亦有二員開坐,啓請署經之規,今亦依此例署經之意,敢啓。傳曰,知道。
司諫院啓曰,持平徐命均,除拜已久,尙未署經,凡臺諫署經,備三員爲之者,自是古例,而司諫權忭在外,獻納宋宅相,陳疏入啓,正言金啓煥,牌招不進,只有大司諫李世最,正言臣李眞儒,在前如此之時,亦有二員開坐,啓請署經之規,今亦依此例署經之意,敢啓。傳曰,知道。
府啓,慶州乃是嶺南雄府,物衆地大,素稱難治,職秩且高,其不可人人冒授也,明矣。府尹鄭必東,本以庸瑣之人,前後踐歷,無非濫吹,諂附權門,躬掌鄙屑之役,猥授西邑,厚招貪饕之誚,頃年自鄕承召之時,趲程毆打驛卒致斃,伊時道臣,將欲啓聞,則汲汲出仕,無端彈劾,用意狙擊,已極巧憯,而至於本職之除,大出人望之外,物議譁然,至今未已,到任以後,事多顚妄,蠱惑邑婢,多有駭擧,老且昏劣,政委下吏,本府素置蔘田,以備進供之需,而稱以藥用,取採無節,每當封進之日,則典守之人,私貿他邑,以應其役,怨咨朋興,傳說狼藉,其他鄙瑣不廉之事,不可殫記,如此之人,不可仍置故都牧禦之任,以貽生民之害,請慶州府尹鄭必東,罷職不敍。果川縣監李箕佐,爲人庸騃,全不省事,自在儒籍,已作笑囮,曾忝郞署,行己苟且,及授本職,無一善狀,吏緣爲奸,尸居莫聞,糶糴之際,多招民謗,江村漁戶,徵斂無藝,不治之聲,傳播京外,向日道臣,置之中考,囑付親舊,要吏自處,而恬不知愧,因仍蹲冒,如此無恥害民之人,不可仍置字牧之任,請果川縣監李箕佐罷職。答曰,不允。
院前啓,河事,權卨事。請金春澤遠地定配事。請尙州牧使李徵海罷職事。新啓,勝國,專尙左道,逮至我朝,闢之廓如,於休,聖祖立國之正大,有如是矣。臣於年前,適過高城,楡店寺,有一殿閣,名以御室,中堂設仁顯兩朝及王妃神位,前置兩大牀,而朔望及忌辰生辰,皆自寺中大享云。臣看來不勝驚駭之至。噫,肅肅淸廟,寔我祖宗陟降之所,而今乃設醮於沙門,受供於緇徒,其爲屑越,莫此爲甚,誠不可使聞於隣國,無示於後世也。不但楡店一寺爲然,他處亦多有之云。請令諸道監司,竝摘發撤毁禁斷。向者,前掌令慶聖會,投進一疏,類聚私黨,極意營救,其中雖不無冤不冤之異,至於朴萬鼎,所坐甚重,關係名義,而乃敢游辭救解,至請甄復,頃年玉堂,前席奏對,實出於臨急卒辨,語極謬戾,其得罪於公議大矣,而今乃藉口於此,有若引重者然,其嘗試朝廷,私護黨與之習,終不可不懲,前掌令慶聖會罷職,新除授司諫權忭,時在忠淸道韓山地,請斯速乘馹上來事,下諭。答曰,不允。下諭事,依啓。
禁府啓目,前府使朴東相矣。不能謹守邊禁,罪杖一百,告身盡行追奪,私罪啓,功減一等。
傳曰,政事再明日爲之事,更爲分付。
藥房口傳啓曰,伏聞問候醫官等所傳之言,聖候,終日酬應之餘,脚痺困惱,熏熱飽滿膈間不淸利等症,比朝有加,口淡特甚之候,亦不如昨日云,臣等伏不勝驚慮煎悶之至,卽今諸症候,抑有差減之勢乎?敢啓。傳曰,姑一樣矣。
校理李世瑾上疏。大槪,敢陳愚見,以備裁幸事。入啓。答曰,省疏具悉。所陳兩件事,誠甚得宜,斯速議諡,堂錄亦卽擧行,而大提學,令政院牌招焉。
答獻納宋宅相疏曰,省疏具悉。疏辭,令廟堂及該廳稟處,疏末事,申飭金吾秋曹,而李宜顯事,實未知所論之得當也。爾其勿辭察職。以上朝報
上在昌德宮。停常參·經筵。
大殿,政院·玉堂問安。答曰,知道。
中殿·世子宮·嬪宮,藥房·政院·玉堂問安。答曰,知道。
藥房啓曰,伏未審夜來,聖候寢睡之節若何?昨夜困惱熏熱,腹部飽滿,膈間不淸利之候有加,而且有呼吸不平之氣,口淡特甚之候,不如昨日,脚痺之候頗緊,血溺之症又發云。伏問朝來,諸症候抑有差減之勢乎,虛暈之氣,益有所減乎?腹部以下浮氣,一向消減乎,足部外踝紅暈微疼之候,益復差勝,而血色小便,今已止息乎?諸症候添加如此,臣等達宵憂灼,何可勝達?今日與諸醫,趁早入診,議定當進之劑宜當,敢此問安,竝爲仰稟。答曰,知道。寢睡不寧,朝來熏熱及腹部飽滿,膈間不淸利之候未已,而困惱特甚,呼吸不平之候減歇,口淡特甚,與昨無異,而脚痺之氣往來,虛暈之氣,別無加勝,腹部以下浮氣,一向消減,而足部外踝紅暈微疼之氣,漸益差減,血溺之症,姑不更發矣。湯劑似難進御,勿爲入診。
大提學宋相琦,牌不進。
戶曹參判申銋三度呈辭。入啓。只遞金吾兼帶。
禁府啓目,前府使沈澍,前僉使朴大梓,崔允緖元情云云,泛稱遲晩,刑推得情,何如?啓除刑推議處。
禁府,權雄萬拿囚。啓。
院前啓,河事,權卨事。請金春澤遠地定配事。請尙州牧使李徵海罷職事。請高城楡店寺及他處御室設醮,令諸道監司,一竝摘發,撤毁禁斷,以光聖德事。請前掌令慶聖會罷職事。入啓。答曰,不允。李徵海遞差。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,臣等,伏承未安之批,以熏熱飽滿,膈間不淸利之候未已,困惱頗甚,口淡特甚,與昨無異,脚痺之氣往來爲敎,昨夜諸症候,有所添加,而朝來尙未止歇,卽又伏聞朝水刺之進頓減,僅至一合云,臣等伏不勝煎悶之至,卽今諸症候,復如何,一向未有差勝之勢乎?惶恐,敢啓。傳曰,熏熱膈間不淸利之氣有減,其餘症候,一樣矣。
傳曰,昨者獻納宋宅相疏中,論李宜顯事,語意至深,極爲未便矣。伊時宜顯,適在諫長,隨聞論列,乃其職耳。有何用意之可言乎?藉令今此科査,十分明白,歸於淸脫,當初承命按獄諸臣,元無可論之事,此而罪之,後弊可勝言哉?予意本自如此,大抵勿論彼此,凡論議之過激者,不但不欲觀,必抑之,卽予平日之心矣。以上朝報
義禁府啓曰,因刑曹啓目,閔啓洙·趙正純,移本府處置事,允下矣。取考文書,則歷抵事,李養粹以爲,聞於閔鎭綱,傳於其父賓興云,而閔鎭綱招內,養粹來言,近有新說話云,養粹,未逢鎭綱之前,已聞新說話,則此爲言根之最緊者,而養粹,掩置不告,以鎭綱現出,極爲殊常,言根來歷,必明白究覈,然後可以次次憑問,該曹不卽盤問,徑移本府,以待金吾結末爲言,終乖獄體,閔啓洙等,姑寢拿問,李養粹處所謂新說話傳說者何人,辭語亦何事等項,令該曹,更爲嚴覈現出後,稟旨擧行,何如?傳曰,允。義禁府謄錄
上在昌德宮。停常參·經筵。
大殿,政院·玉堂·二品以上·六曹問安。答曰,知道。
中殿·世子宮,藥房·政院·玉堂·二品以上·六曹問安。答曰,知道。
嬪宮,藥房·政院·玉堂問安。答曰,知道。
藥房啓曰,伏聞夜間聖候,熏熱煩轉,困惱呻吟飽滿,膈間亦不淸利,寢睡不寧云。伏未審朝來,熏熱·困惱及腹部飽滿,膈間不淸利之氣,其有減歇之勢,而口淡特甚之候,亦有少減乎?虛暈之氣,益復差勝,腹部以下浮氣,一向消減,脚痺餘氣,尙今未已乎,足部外踝紅暈微疼之候,日漸差減,溺道不平之候,抑有止息乎?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。朝來熏熱·困惱及腹部飽滿之候未已,而膈間不淸利之氣,比夜有減,口淡特甚之候,姑無加減,虛暈之氣,與昨無異,腹部以下浮氣,一向消減,脚痺餘氣往來,而足部外踝紅暈微疼之候,日益差減,溺道不平之候,猶未止息矣。勿爲入診。
藥房口傳啓曰,政事退行於今日事命下,而夜間聖候,諸症未有顯減之勢,寢睡連日不寧,此時開政,恐煩酬應,姑命退行,何如?傳曰,明日開政,可也。
政院啓曰,大提學宋相琦,昨日違召,無意承命,事甚未安,更卽牌招察任,何如?傳曰,允。
禁府啓目,權譍更推云云,其言節節虛罔如此,而平問之下,一向抵賴,終不承款,刑推得情,何如?啓依允。
領議政徐宗泰箚子。大槪,敢陳迷見,仰冀財處事。入啓。答曰,省箚具悉卿懇。權譍之終始抵賴可惡,一番訊問,不可已矣。第本事,不係於朝家之重云者,誠如卿言,可不留心焉?仍傳曰,遣史官傳諭。
政院啓曰,尙州牧使李徵海,遞差事,命下矣。臺諫,方以罷職論啓,遞差傳旨,不得捧入之意,敢啓。傳曰,知道。
獻納宋宅相啓曰,臣於辭疏之末,略陳李宜顯事,而反承聖批,至有未知得當之敎,臣不敢自安,昨日詣臺引避,而喉司,以聖候有加,難於捧入爲言,臣亦以煩瀆於靜攝之中爲惶懼,不得已呈章退去矣。繼伏見聖敎特下,辭旨極嚴,臣於是悚慄震駴,繼之以惶惑也。夫宜顯之身居言地,隨聞論事,夫孰曰不可,而惟其新從外來,驟聞譸張之讆言,不究事理之虛實,徑先陳聞,此固已大失告君審愼之體,而及其入京旣久,聞見已詳之後,則其爲虛妄,亦豈不知,而猶且力爲遂非,專事粧撰,至以不近理之言,臚列疏避,其時試官,旣有藝院提衡,位居前列,而乃曰,墪之主試,人皆知之,試題之天生龔遂,主客旣變,而乃曰,雖或變幻,元非別題之比,兩提學之坐次,亦非聯席,而乃曰,接膝相議,若此類者,固不可殫擧,平心論事者,斷不如是矣。向者居留之除也,臺臣欲論劾,至有引避之擧,則物情爲駭,據此可知,而新陞舊踐,曾不少礙,臣之草草數語,只據政例而論,元無論罪之意,而聖明不少舒究,連下嚴敎,直歸於過激之論,至以不欲觀必抑之爲敎,臣誠自悼誠信之未能上格於君父也。夫如宜顯前後所論,而不可謂之用意,則孰可以當用意之目哉?事苟非矣。以臺閣而受彈見枳者,前後何限?而獨於宜顯,諉以諫長論事,而不敢一言,議其非者,寧有是哉,片辭寂寥,太近骫骳則有之,而殿下,乃反疑之以過激,夫崇奬過激之論,固宜深戒,而不究情實,徑加摧折,此無非如臣無狀,忝居臺閣,言不槪於聖心,致勤前後之敎,臣何顔面,一刻仍冒於職次乎,昨緣日暮,今始來避,所失尤大,請命遞斥臣職。答曰,勿辭,退待物論。
大殿·中殿·世子宮·嬪宮,藥房·政院·玉堂夕問安。答曰,知道。
禁府啓目,權雄萬元情云云,觀此所供,則嚴加誚責之際,熀與致大之言,都不省察是如爲白乎旀,權熀言於致大曰,君似不免就使,原情詳思爲之云云是白乎所,橫加誚責,至於不聞兩人酬酢云者,全不近似,況待漏廳進善門相爭之說,以同坐之人,必無不記之理,而諱不直告,顯有不欲作訂之跡,更爲推問,何如?啓依允。
大提學宋相琦,牌不進。以上朝報
上在昌德宮。停常參·經筵。
下直,鳳山郡守金慶豪,保寧縣監金晉成,古群山僉使金昌燁。
大殿,政院·玉堂·二品以上·六曹問安。答曰,知道。
中殿·世子宮,藥房·政院·玉堂·二品以上·六曹問安。答曰,知道。
嬪宮,藥房·政院·玉堂問安。答曰,知道。
藥房啓曰,伏聞夜間聖候,熏熱往來,困惱呻吟飽滿,膈間亦不淸利,寢睡不得安穩云。伏未審朝來,熏熱·困惱及腹部飽滿,膈間不淸利之氣,其有減歇,而口淡特甚之候,抑有向減之勢乎,虛暈之氣,比昨,何如?腹部以下浮氣,日益消減,脚痺餘氣,一向往來乎?足部外踝紅暈微疼之氣,益臻差減,而溺道不平之候,今已止息,臣等累日不得入侍,今日與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。朝來熏熱減歇,困惱及腹部飽滿未已,而膈間不淸利之氣,比夜有減,口淡特甚之候,虛暈之氣,比昨別無加減,腹部以下浮氣,一向消減,脚痺餘氣往來,而足部外踝紅暈微疼之候,日漸差減,溺道不平之氣,猶未止息矣。明日入診。
政院啓曰,卽者吏曹郞廳來言,今日爲政事命下,而判書崔錫恒,方在藥院,參判李光佐病不來,參議李宜顯未肅拜,不得開政云。判書·參判·參議,竝卽牌招開政,何如?傳曰,允。又啓曰,大提學宋相琦,連日違牌,無意承命,堂錄速完,已有成命,而一向遷就,事甚未安,更卽牌招察任,何如?傳曰,允。又啓曰,獻納宋宅相,引嫌退待,而大司諫李世最,正言李眞儒皆呈辭,司諫權忭在外,諫院無行公之員,處置經宿,事甚未安,除在外外,呈告未肅拜人員,竝卽牌招,以爲處置之地,何如?傳曰,允。
吏曹參議李宜顯,牌不進,只推勿罷。
大提學宋相琦,牌不進。
禁府啓目,權譍更推云云,忍杖不服,加刑得情,何如?啓,累次推問之下,終不以實納供之狀,極爲可駭,除加刑定罪。
慶尙監司書目,聞慶縣監金希魯,母病日益沈篤,不可强令還任,不得已罷黜事。
京畿監司書目,果川呈,以判敦寧崔奎瑞辭職上疏上送事。啓。答曰,省疏具悉。卿辭至此,提學之任,今姑勉副,安心勿辭,上來行公。
大殿·中殿·世子宮·嬪宮,藥房·政院·玉堂夕問安。答曰,知道。
謝恩,右承旨吳命恒,左副承旨李㙫。
禁府啓目,金雲澤原情云云,供辭如此,上裁,何如?啓放送議處。
大司諫李世最啓曰,臣得見金雲澤擊錚原情及金普澤留院上疏,則稱以爲其兄春澤伸辨,侵詆臺閣,不遺餘力,臣不勝慨惋之至。夫春澤之出入罪籍,于今二十餘年矣。三木囊頭,看作常事,絶島荒徼,視若本分,苟不緊入,何以有逮捕之擧,若無奸情,何以施迸裔之典,若是而謂之勒成者,其果成說乎?惟其如鬼如蜮,情狀陰祕,或京或鄕,行止詭怪,擧劾之辭,其無形象之可以指的,理勢固然,而雲澤等,自謂伸辨者,亦不過曰,此何言也。寧有是耶而已?則此亦有刑象之言耶?從前所遭,果已申脫,則平生親舊之亦皆避忌,恥以文字相托者,未知何故,而備經百罹,畏約無已,則事異鞫獄,人是親戚設有相問,亦非異事之說,又何由而發也?滌蕩之仁,居常感結者,卽恒人之情也。不思後悔,愈懷怨毒者,乃失常之性也。今以恒人之情,欲明失常之性,不亦左乎?至於普澤之疏,雖其詳略,與囚供不同,命意措辭,如出一手,臣不必費辭辨理,而所謂受錢分利,嗾人醜正等事,傳說狼藉,有耳皆聞,而乃以不曾下來,爲自明之端,臺啓方張之日,乃敢偃然陳疏,至請行査,其疏雖因政院啓辭,還爲下送,亦可謂縱恣無忌憚矣。噫,春澤之情狀行止,國人共指,昭不可諱,雖以此供辭締觀,間亦有不能全然掩迹者矣。置諸京輦,肆其所爲,則末梢之凶于國害于家,理所必至,迸諸遐裔,使不得復弄其手脚,則在渠,實亦爲保全之至計。矧其叔姪兄弟,出身立朝者,高官顯職,無少枳礙,曾不以春澤連累,則在渠等之道,惟當益加謹愼,以盡自處之義,而乃反以動遭機穽,湛宗滅族等語,上以恐動天聽,下以脅勒言官,豈不大可寒心哉?如臣無狀,忝居言地,草草一啓,未蒙允兪,又被此無限侵侮,理難仍冒於臺次,方欲以此詣臺自列矣。卽者因僚臺處置,召牌降臨,謹此來詣,而顧臣情勢,方將自引之不暇,其何敢可否於處置乎?請命遞斥臣職。答曰,勿辭,退待物論。
正言李眞儒啓曰,臣頃於肅謝之日,與長僚,行相會禮於臺廳,長僚,出金春澤遠配事發論,臣亦聯名參啓矣。夫春澤之奸情詭迹,實是國人之所共憤,雖其親黨知舊之最厚者,亦不欲顯然相昵,人之視之,不啻若籧蒢戚施,而罔悛舊惡,益售伎倆,凡有疏章則必與焉,凡有鞫獄則必入焉。春澤竄,則朝著少淸,春澤歸,則事端輒生,此實十手之所指,萬口之所傳,其不可一日置之京輦也決矣。昔年儒臣一疏,枚擧其惡,聖批以欲使朝著寧靖,勳戚全安之意,溢於辭表爲敎,特施投畀之典,厥後出陸之時,還寢減等之命,聖意所存,此可見矣。及今宥還之後,堤防漸弛,縱恣益甚,潛形匿迹,靡事不干,若不以時裁抑,則誠有凶國害家之憂,此臣等所以齊聲陳請者也。臺批纔傳,其弟雲澤,已擊鼓矣。臺閣所論,旣不關於法典所稱四條之內,則雲澤之擊鼓,已是法外,況論啓方張,未有處分,則姑俟了當,從容自申,亦云未晩,而今乃以朝衣朝冠,前導呵禁,闌入於淸禁之地,急急登聞於臺啓始發之日,驚動天聽,逆戰臺議,以爲眩亂是非之計,渠雖自以爲爲兄雪冤,他不暇顧,而親居肺腑,職經侍從者,罔乏國體,縱肆無忌,乃至於此,今日紀綱,雖曰陵夷,小有嚴畏之心,安敢乃爾?況其滿紙,元無證質申辯之語,而一則曰,此何言也。二則曰,寧有是也?勒驅臺言於虛罔之科者,其亦不成說之甚矣。頃往湖南,營錢殖利等數三條件,傳說狼藉,而特以鬼蜮行止,閃幻詭祕,跡無可尋,事難核實,故乃敢歸之於落空,至請行査,若使春澤,平日動靜,顯然著明,使人易見,則此等指目,何從而生?且聞雲澤之兄普澤之疏,纔自湖營來到,而政院啓辭,還爲下送,而蓋其大意,與雲澤供辭一般,且於疏末有曰,苟有冤誣之端,則亦明其構虛陷人之狀,隱然有請罪臺臣之意,顧此章牘訟辯,視雲澤之擊鼓,事體尤別,藉令營錢一款,在所必辯,俟後陳疏,容或可也。一邊論啓,未及出場,而一邊馳疏,逐條爭辨,其輕朝廷蔑臺閣,莫此爲甚,此輩之放恣無嚴,吁亦痛矣。臣雖疲劣,職是諫官,與之對辨,誠一羞恥,而旣被其無限侵斥,方欲詣臺自列之際,以同僚處置,召牌下臨,不得不趨詣,而同僚避辭,專出於所論李宜顯事,宜顯頃年疏中,論及臣弟眞伋,則處置立落,非臣所可容議者,臣之踪地,以此以彼,俱不可一日冒居於臺席,請命遞斥臣職。答曰,勿辭,退待物論。
府前啓,請慶州府尹鄭必東罷職不敍事。請果川縣監李箕佐罷職事。新啓,王府按獄之體,至嚴且重,雖以君上之尊,其不可撓奪也,明矣。臣昨伏見禁府啓目判下,則有罪人權譍除加刑定罪之命,臣竊不勝訝惑焉。夫大庭試士之日,闕門開閉,何等重大,而自倡牀童之說,擅開已閉之門者乃譍也。譍之壬辰招辭,以趙銘,權致大之外製,爲門開之訂,及今更査,銘致大,皆以誣罔自服,則譍乃復引騎省節目,門外布帳等說,百般幻弄,一向抵賴,與承宣之緘衛將之招,節節相左,此則獄案所俱載,聖明之所洞燭,臣不必更爲論列,而大凡按獄之規,無論罪犯之輕重,必得其情實,然後所當依律定罪,而今譍前後供辭,尙未吐實,王府請刑,亶爲得體,聖敎中,不以實納供,誠極可駭者,蓋燭其奸狀也。則一訊再訊,期於輸情,斷不可已,而今因大臣箚陳,乃於一次例刑之後,旋爲除刑定罪,罪人未承款之前,將以何律勘罪?不待承款,徑先勘律,非但有乖於按獄之體,將啓日後無窮之弊,臣則以爲,有所關係於朝家之重,無大於此者,請還收罪人權譍除刑定配之命,仍令更加嚴刑,期於得情。答曰,不允。
有政。吏批,黃一夏爲承旨,趙翼命爲正言,朴鳳齡爲禮曹參議,洪萬朝爲同義禁,朴熙晉爲輔德,兪崇爲司僕正,李健命爲弘文提學,洪禹行爲聞慶縣監。以上朝報
上在昌德宮。停常參·經筵。
大殿,政院·玉堂·二品以上·六曹問安。答曰,知道。
中殿·世子宮,藥房·政院·玉堂·六曹問安。答曰,知道。
嬪宮,藥房·政院·玉堂問安。答曰,知道。
藥房啓曰,伏聞夜間聖候,熏熱煩轉,困惱特甚,飽滿之候及膈間不淸利之氣有加,脚痺頗甚,達夜呻吟,寢睡無異於全失云。臣等伏不勝一倍憂灼之至,伏未審朝來,熏熱其已減歇,而困惱特甚之候,抑有少減乎,腹部飽滿,膈間不淸利有加之候及脚痺頗甚之氣,亦有所減乎?口淡特甚及虛暈之候,比昨,何如?腹部以下浮氣,一向消減,而足部外踝紅暈微疼,益復差減,溺道不平之氣,尙未止息乎?今日臣等,當依聖敎入診,詳察症候,敢此問安。答曰,知道。朝來熏熱未已,困惱頗甚,而腹部飽滿,膈間不淸利有加之候及脚痺之氣,比夜有減,口淡特甚及虛暈之候,姑無加減,腹部以下浮氣,一向消減,而足部外踝紅暈微疼之氣,日益差減,溺道不平之候,猶未止息矣。
政院啓曰,全羅監司金普澤辭職上疏上送,而觀其措語,則以其兄春澤之臺啓論罪,極口訟冤,亦有引嫌自辨之語,而今春,以推緘未勘之前陳疏,自政院啓稟還下送,則今此臺論方張之時,徑先疏辨,事體尤極未安,此上疏,還爲下送,何如?傳曰,允。
今日藥房入診時,切緊文書外,審加詳量,節約捧入事,更爲申飭政院事,榻前定奪。
政院啓曰,大提學宋相琦,連日違召,無意行公,竝與弘文提學李健命,卽爲牌招察任,何如?傳曰,允。
大提學宋相琦,弘文提學李健命,牌不進。
大殿·中殿·世子宮·嬪宮,藥房·政院·玉堂夕問安。答曰,知道。
府前啓,請鄭必東罷職不敍事,李箕佐罷職事。請還收罪人權譍除刑推定罪之命,仍令王府,更加嚴刑,期於得情事。新啓,金春澤,特一凶譎奰慝之人,累經投畀,而禍心未悛,久處京輦,而駴機潛煽,國人共憤,道路皆目,今玆遠配之請,亦出斟量之意,則設令爲其子弟者,私情所蔽,謂有可伸之端,亦當稍待朝家之處分,而前持平金雲澤,以身居肺腑,職經侍從之人,分義道理,亦豈全昧,而乃敢朝衣擁呵,偃入淸禁?當此靜攝之日,遽擊登聞之鼓,臺批纔下,訐訴踵上,欲以眩惑天聰,力抗公議,論其情狀,固已駭惋,而至於全羅監司金普澤,旣處外藩,事體尤別,且其言端,干涉渠身,而不思自靖之義,益肆反詈之言,或謂之臚列,極其潛毒,或謂之本無可以悛悔,欲置其兄於無瑕之地,直驅臺言於捏造之端,末乃結之曰,苟有冤誣之端,亦明其構虛陷人之狀,隱然有請罪臺臣之意,渠若有一分嚴畏之心,何敢以此等,肆然疏陳於臺啓方張之日乎?雲澤之擊鼓訟冤,已是四條之外,而普澤之投疏伸辯,尤極萬萬猥越,此可見朝綱之陵夷,日而益甚,而此輩之縱恣,日以益肆,其罔念國體,輕視朝廷之罪,終不可不懲。請前持平金雲澤,全羅監司金普澤,竝命罷職。竝引嫌而退,疏陳所懷,旣採公議,未安之敎,不必爲嫌,投畀之請,實循輿誦,疏供詆訐,何足與辨,請獻納宋宅相,大司諫李世最,正言李眞儒,竝命出仕。答曰,不允。鄭必東·李箕佐事及處置事,依啓。
初更,藥房口傳啓曰,卽伏聞入診醫官所傳之言,聖候,困惱之候特甚,且有呻吟虛暈之候,臣等伏不勝驚慮之至,宜卽仰請入診,而纔經入侍,故有不敢煩請,卽與諸醫等商議,則人蔘茶,如前進御宜當云,五錢重蔘茶,卽爲煎入之意,敢啓。傳曰,知道。以上朝報
上在昌德宮。停常參·經筵。
下直,龍安縣監李世璡。
大殿,政院·玉堂·二品以上·六曹·大司憲問安。答曰,知道。
中殿·世子宮,藥房·政院·玉堂·二品以上·六曹·大司憲問安。答曰,知道。
嬪宮,藥房·政院·玉堂問安。答曰,知道。
藥房啓曰,伏聞夜間聖候,熏熱往來,困惱呻吟飽滿,膈間亦不淸利,脚痺有加,寢睡不寧云。伏未審朝來,熏熱其已減歇,而困惱口淡特甚之候,虛暈之氣,蔘茶進御之後,抑有少減之勢乎?腹部飽滿,膈間不淸利之氣,亦有所減,而脚痺有加之候,一向差減乎?腹部以下浮氣,益臻消減,足部外踝紅暈微疼之氣,溺道不平之候,日益差勝乎?今日臣等,與諸醫入診,詳察症候,議定蔘茶繼進當否宜當,不勝終宵煎悶之至,敢此問安,竝爲仰稟。答曰,知道。朝來熏熱減歇,而困惱口淡特甚及虛暈之氣,蔘茶進御之後少減,腹部飽滿,脚痺之候未已,膈間不淸利之氣,比夜有減,腹部以下浮氣,一向消減,而足部外踝紅暈之候,日漸差勝,溺道不平之候,尙未止息矣。勿爲入診,問于入侍醫官,議定蔘茶繼進當否宜矣。
大司諫李世最,正言李眞儒就職。
獻納宋宅相牌不進,依承傳罷職。
大司憲李台佐啓曰,臣以庸陋,猥忝匪據,揣量纔分,無望堪承,辭本終未登徹,密符至使替呈,跡涉傲慢,益增惶懍,當此聖候有加,擧朝憂遑之日,一味退伏,則所不敢,爲參候班,冒昧出肅,而本非有因仍蹲據之計,且本府,方有禁府罪人權譍除刑還收之啓,臣於是亦有嫌礙之端。夫金吾之訊問譍者,事係壬辰科場,而臣於其時,亦參考試之列,則其在私義公法,宜不敢參涉也決矣。顧何可晏然仍冒於臺次乎,請命遞斥臣職。答曰,勿辭,退待物論。
政院啓曰,大提學宋相琦,弘文提學李健命,昨皆違召,竝更卽牌招察任何如?傳曰,允。
府前啓,請還收罪人權譍除加刑定罪之命,仍令更加嚴刑,期於得情事。請前持平金雲澤,全羅監司金普澤,竝命罷職事。新啓,引嫌而退,嫌不參涉,其勢固然,不可以此,輕遞言官,請大司憲李台佐出仕。答曰,不允。處置事依啓。
吏曹啓曰,臺諫及守令有闕,政事,取稟。傳曰,明日爲之。
大司憲李台佐,就職。
大提學宋相琦,弘文提學李健命,牌不進。
院前啓,河事,權卨事。請金春澤遠地定配事。臣以高城楡店寺及諸處御室設醮,毁改禁斷事,敢有所論,竊自附於有懷必陳之義,以聖上至孝聖德,宜卽曰兪,而再批之下,未蒙允可,臣於是竊不勝慨惜悶鬱之至。噫,書曰,瀆于祭祀,是謂不歆。瀆猶不歆,況此御室設醮,其爲褻慢,孰大於此乎,朱子家禮,特書不作佛事。閭巷士夫,亦且不爲此事?惟我殿下,臨御四十餘年,日開法筵,所講討者聖賢之書也。所親近者經術之士也。凡所以發於心施於事者,莫非衛道闢異之聖德,今臣一言,亶出於爲祖宗爲聖明,在殿下從諫之道,所當虛襟開納,不待移晷,而一啓再啓,連下不允。甚非平日所望於殿下者也。昔勝國,專尙左道,逮至我朝,闢之廓如,在今我嗣王,正宜仰法祖宗正大立國之洪休,而今於所不敢爲之地,乃有所不敢爲之事,而終莫之禁,諫官爭之而不能得,則其爲有歉於聖德,爲如何哉?藉曰,其來已久,非今所創,旣知其非,則斷不可一日因循,以貽萬世之譏議,請高城楡店寺及他處御室設醮,令該道監司,一竝毁改禁斷,以光聖德。請前掌令慶聖會罷職事。入啓。答曰,勿煩。前啓,尙州牧使李徵海罷職事,停啓。
大殿·中殿·世子宮·嬪宮,藥房·政院·玉堂夕問安。答曰,知道。
持平徐命均啓曰,臣本巽愞,固已不合於言責之任,而且有萬萬不可冒居之嫌。夫朝廷之置臺閣,將以論朝廷之得失也。凡國家事,無論大小,要其歸宿,輒皆關由於廟堂,而臣父臣宗泰,方在廟堂,則乃使臣出入臺省,而上下論議,指陳可否者,必其勢有所窒礙而不可行矣。此不但微臣私義之所不敢安,實關公朝之大體,揆以事理,皦然明甚,近來一二朝臣,同臣之處地者,輒辭臺職,而公議見許,非特爲有得於私分,卽其公體然也。臣猥將衷悃,敢煩籲呼,而見阻喉司,陳暴無路,進退維谷,一味惶縮,今者本府,新發禁府罪人權譍除刑還收之啓,譍之除刑,臣父初有箚陳,而臺臣有此論執,則於此亦可見臣難處之一端矣。臣旣不敢參涉於其間,決不可一刻仍冒於臺次,請命遞斥臣職。答曰,勿辭,退待物論。
藥房再啓曰,朝者問安之批,有蔘茶繼進當否,問于入侍醫官議定之敎矣。醫官等入診退出後,臣等與諸醫相議,則皆以爲蔘茶,今日仍爲更進,明日,則前日進御四君子湯,依前加入,繼進宜當云。五錢重蔘茶,今方煎入,四君子湯,則明日煎入之意,敢啓。答曰,知道。以上朝報
上在昌德宮。停常參·經筵。
大殿,政院·玉堂·二品以上·六曹·大司憲問安。答曰,知道。
中殿·世子宮,藥房·政院·玉堂·二品以上·六曹·大司憲問安。答曰,知道。
嬪宮,藥房·政院·玉堂問安。答曰,知道。
藥房啓曰,伏聞夜間聖候,熏熱往來,困惱呻吟飽滿,膈間亦不淸利,寢睡不得安穩云。霖雨彌日,日氣蒸濕,伏未審朝來,熏熱·困惱及腹部飽滿,膈間不淸利之氣,其有減歇,而口淡特甚及虛暈之候,少減後,益復有差勝之勢乎?腹部以下浮氣,一向消減,而脚痺之氣,尙今未已乎,足部外踝紅暈之候,日益差減,溺道不平之氣,其已止息乎?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。朝來熏熱減歇,困惱往來,而腹部飽滿,膈間不淸利之氣,比夜有減,口淡特甚及虛暈之候,少減後一樣,腹部以下浮氣,一向消減,脚痺之氣未已,而足部外踝紅暈之候,益復差減,溺道不平之氣,尙未止息矣。勿爲入診。
正言李眞儒,高陽地加土呈辭。入啓。給由。
府前啓,請還收權譍除刑定罪之命,仍令王府,更加嚴刑,期於得情事。請前持平金雲澤,全羅監司金普澤罷職事。新啓,引嫌而退,難於參啓,其勢固然,不可以此,輕遞言官,請持平徐命均出仕。答曰,不允。權譍事,一向抵賴,終不吐實,殊甚可惡,而元非死罪,限輸情嚴刑,寧有是哉?停刑勘處言,未見其不可也。勿煩。處置事,依啓。
副校理權詹初度呈辭。入啓。給由。
政院啓曰,大提學宋相琦,弘文提學李健命,連日違召,不爲承命,事甚未安,竝更卽牌招察任,何如?傳曰,允。
又啓曰,判尹姜鋧,右尹金德基,違牌之後,連呈辭疏,尙未行公。左尹權在外,詞訟之地,公務多滯,委屬可慮。判尹姜鋧,右尹金德基,竝卽牌招察任,何如?傳曰,允。
大提學宋相琦,弘文提學李健命,判尹姜鋧,右尹金德基牌不進。
大殿·中殿·世子宮·嬪宮,藥房·政院·玉堂夕問安。答曰,知道。
判義禁尹德駿,知義禁尹趾仁,同義禁柳鳳輝,聯名上疏,入啓。答曰,省疏具悉。大臣箚語,不必深嫌,囚人之詆辱法官,極可痛惡,何足掛齒?卿等安心勿辭,從速行公。
持平徐命均就職。
有政。吏批,李眞儒爲獻納,李世勉爲兵曹參知,金重熙爲兵曹佐郞,金致龍爲慶州府尹,鄭思孝爲尙州牧使,趙海壽爲果川縣監,崔震一爲海美縣監,申光夏爲春川府使,成儁爲豐川府使,權詹爲弼善,尹淳爲正言。
柳鳳輝爲司直,許玧爲司果,金致龍爲副司果,李廷弼爲副司正。以上朝報
上在昌德宮。停常參·經筵。
大殿,政院·玉堂·二品以上·六曹問安。答曰,知道。
中殿·世子宮,藥房·政院·玉堂·二品以上·六曹問安。答曰,知道。
嬪宮,藥房·政院·玉堂問安。答曰,知道。
藥房啓曰,伏聞夜間聖候,熏熱往來,困惱呻吟飽滿,膈間亦不淸利,脚痺有加,寢睡不得安穩云。伏未審朝來,熏熱·困惱及腹部飽滿,膈間不淸利之氣,其有減歇,而口淡特甚及虛暈之候,益有所減乎,脚痺有加之候,抑有少減之勢乎?腹部以下浮氣,日益消減,而足部外踝紅暈之氣,益臻差勝,溺道不平之候,猶未止息乎?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。朝來熏熱·困惱往來矣,腹部飽滿,膈間不淸利之氣,及脚痺有加之候,比夜減歇,口淡特甚及虛暈之候差勝,腹部以下浮氣,一向消減,而足部外踝紅暈之氣,亦漸差減,溺道不平之候,尙未止息矣。勿爲入診。
檢閱趙文命上疏。大槪,臣於史職,百無一能,常思擧代,以爲一分報效之地,早晩議薦,必欲以新除授正言臣尹淳,應之,屢以此意,言于銓官,則銓官亦以爲然,而昨於開政之時,又招政吏,申言不可升出之意矣。及見政目,遽升諫省之職,此莫非臣疲劣無似,忝居史局,故銓曹,視臣如無,竝史局而無之也。臣何顔面,一刻仍冒於史局乎?不得不投疏徑出,伏乞聖慈,先治臣擅離之罪,特寢尹淳陞六之命,以重史局事。入啓。答曰,省疏具悉。尹淳,卽未入剡之人,未知請寢陞六,亦有此例否也。令該曹稟處,爾其勿辭察職。
檢閱兪拓基上疏。大槪,臣於下僚之徑出,有不容一刻仍冒者,玆敢投疏迸出,乞削臣職,以爲不能檢下者之戒事。入啓。答曰,省疏具悉。爾其勿辭,從速察職。
大司諫李世最初度呈辭。入啓。給由。
副校理權詹再度呈辭。入啓。加給由。
傳曰,弘文提學李健命,連日違召,無意承命,一向牌招,有傷事體,今姑改差,明日政差出。
大殿·中殿·世子宮·嬪宮,藥房·政院·玉堂夕問安。答曰,知道。
刑曹參判宋徵殷,參議沈壽賢辭職上疏。入啓。答曰,省疏具悉。閔啓洙等兩人,爲先令禁府拿問。卿等勿辭,從速察職。
檢閱趙文命,兪拓基,奉敎尹惠敎牌不進,依承傳罷職。以上朝報
上在昌德宮。停常參·經筵。
大殿,政院·玉堂·二品以上·六曹問安。答曰,知道。
中殿·世子宮,藥房·政院·玉堂·二品以上·六曹問安。答曰,知道。
嬪宮,藥房·政院·玉堂問安。答曰,知道。
藥房啓曰,伏聞夜間,聖候,熏熱往來,困惱呻吟飽滿,膈間亦不淸利,寢睡不得安穩云。伏未審朝來,熏熱·困惱及腹部飽滿,膈間不淸利之氣,其有減歇,而口淡特甚及虛暈之候,益復差勝乎,腹部以下浮氣,一向消減,而脚痺餘氣,亦有所減,足部外踝紅暈處,漸有收效之勢,而溺道不平之候,猶未盡祛乎?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。朝來熏熱已歇,困惱往來,而腹部飽滿,膈間不淸利之氣,比夜有減,口淡特甚及虛暈之候,比昨別無加勝,腹部以下浮氣,一向消減,脚痺餘氣無減,足部外踝,紅暈盡減,日漸收效,溺道不平之候,尙今未已矣。勿爲入診。
判尹姜鋧初度呈辭。入啓。傳曰,還出給。
政院啓曰,都堂錄速爲完圈事,成命已下,久未擧行,事甚未安,大提學宋相琦,弘文提學李光佐,竝卽牌招察任,何如?傳曰,允。
大提學宋相琦,弘文提學李光佐,牌不進。
大殿·中殿·世子宮·嬪宮,藥房·政院·玉堂夕問安。答曰,知道。
禁府,閔啓洙·趙正純拿囚。啓。
有政。吏批,李光佐爲弘文提學,愼惟益爲禮賓正,趙鎭周爲繕工監役,安相元爲工曹正郞,李文標爲典籍,洪萬朝爲社稷提調,申弼誨爲兼春秋。以上朝報
上在昌德宮。停常參·經筵。
大殿,政院·玉堂·二品以上·六曹問安。答曰,知道。
中殿·世子宮,藥房·政院·玉堂·二品以上·六曹問安。答曰,知道。
嬪宮生辰日,藥房·政院·玉堂問安。答曰,知道。
藥房啓曰,伏聞夜間聖候,熏熱煩轉,困惱呻吟飽滿,膈間亦不淸利,脚痺有加,寢睡不寧云。伏未審朝來,熏熱·困惱及腹部飽滿,膈間不淸利之氣,其有減歇,而口淡特甚及虛暈之候,抑有加勝之勢乎,脚痺有加之候,亦有所減乎?腹部以下浮氣,益臻消減,足部外踝紅暈處,益有收斂之效,而溺道不平之候,尙今未已乎?今日臣等,與諸醫入診,詳察症候宜當,不勝終宵煎悶之至,敢此問安,竝爲仰稟。答曰,知道。朝來,熏熱·困惱未已,而腹部飽滿,膈間不淸利之氣及脚痺有加之候,比夜有減,口淡特甚及虛暈之候,別無加減,腹部以下浮氣,一向消減,足部外踝紅暈之處,漸有收斂之勢,而溺道不平之氣,尙今未已矣。勿爲入診。
大司諫李世最三度呈辭。入啓。遞差。
政院啓曰,堂錄速完,成命已久,所當趁速擧行,而因館閣堂上不備,尙此遷就,事極未安。大提學宋相琦,弘文提學李光佐,竝卽牌招察任,何如?傳曰,允。
大提學宋相琦,弘文提學李光佐,牌不進。
政院啓曰,大提學宋相琦,弘文提學李光佐,牌招不進,推考傳旨,今方捧入,而堂錄遷就,事甚未安,更爲牌招察任,何如?傳曰,允。
又啓曰,知義禁洪萬朝,除拜之後,連呈辭單,尙不出肅,知義禁尹趾仁,同義禁柳鳳輝,或以閔啓洙等査事,謂有嫌礙之端,或以金雲澤議處事,與院啓臺諫,俱有應避之嫌,竝爲陳疏,皆已退却,而獄囚多滯,委屬可慮,竝卽牌招,以爲推移開坐之地。秋曹科査,旣有令次官擧行之命,則判書李善溥,不當一向引入,亦爲牌招察任,何如?傳曰,允。
吏曹啓曰,臺諫有闕,政事,取稟。傳曰,明日爲之。
大提學宋相琦,弘文提學李光佐,再牌不進。
大殿·中殿·世子宮·嬪宮,藥房·政院·玉堂夕問安。答曰,知道。
知義禁尹趾仁,洪萬朝牌不進。
黃海監司書目,新溪縣令洪禹道,父病甚重,勢難還任,不得已罷黜事。以上朝報
兵曹啓曰,卽接東所衛將牒報,則宣仁門南邊宮墻一間許,今此霖雨頹毁云。令紫門監,爲先把子圍排,卽爲修築,而依前例,弘化門入直砲手十名除出,限修築間,守直之意,敢啓。傳曰,知道。訓局謄錄
上在昌德宮。停常參·經筵。
下直,丹陽郡守任守幹。
大殿,政院·玉堂·二品以上·六曹·大司憲問安。答曰,知道。
中殿·世子宮,藥房·政院·玉堂·二品以上·六曹·大司憲問安。答曰,知道。
嬪宮,藥房·政院·玉堂問安。答曰,知道。
藥房啓曰,伏聞夜間聖候,熏熱往來,困惱特甚,達夜呻吟飽滿,膈間頗不淸利,右邊脚痺頗甚,時方微疼,寢睡不寧云。臣等不勝一倍憂灼之至,伏未審朝來,熏熱已歇,而困惱特甚,及腹部飽滿,及膈間不淸利之候,抑有所減乎,脚痺微疼之候,卽今加減何如?口淡特甚及虛暈之氣,其有少減之勢,而腹部以下浮氣,日益消減乎?足部外踝,連傅膏藥之後,益有收斂之效,溺道不平之氣,今已止息乎?諸症候如此,四君子湯五貼,當於今日畢進,臣等與諸醫,趁早入診,詳察症候,議定湯劑繼進當否宜當,敢此問安,竝爲仰稟。
藥房朝問安時,口傳啓曰,今日爲政事,命下矣。夜間聖候,諸症候添加,寢睡不寧云,此時凡干酬應,尤極悶慮,政事姑命退行,何如?傳曰,過國忌後爲之。
答藥房曰,知道。朝來熏熱已歇,而腹部飽滿,比夜有減,膈間不淸利之氣,及脚痺頗甚,指間微疼之候,姑無所減,口淡特甚,加減無常,虛暈之候,亦無加勝,腹部以下浮氣,一向消減,而足部外踝,微有收斂之勢,溺道不平之氣,尙未止息矣。困惱特甚,勿爲入診,問于入侍醫官,議定湯劑繼進當否宜矣。
禁府啓目,姜弼文供辭中,始以平明日出納供,而末乃午時還閉之說爲對者,必恐擅閉有罪,誣飾納招,則不可無論罪之道,而壬辰科事收殺時,旣被削職之罰,今以一事再勘,似爲疊施之歸,元德齡,以出番衛將,門之開閉,不當有所管,而弼文之開閉早晩,德齡,旣以所參訂者納供,不無可問之端是白乎所,權譍之事,已至結梢,而署獄滯囚,亦不可不念,姜弼文元德齡等,似當竝爲放送,上裁何如。啓竝放送。
府前啓,權譍事。金雲澤·金普澤事。新啓,向日李晩堅疏避,醜辱先正,實有浮於尙健輩,而伊時處置,循例請遞,公議拂鬱,至今未已,乃者銀臺騎省,連次備擬,不少留難,有若無故者然,其在政體,殊甚未安,不可無規警之道,請吏曹當該堂上,從重推考。答曰,勿煩。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,伏承朝問安之批,膈間不淸利,脚痺頗甚,指間微疼之候無減,且以困惱特甚爲敎。臣等不勝煎悶之至,卽今諸症候,加減,何如?抑有少減之勢乎,惶恐,敢啓。傳曰,膈間不淸利之候少減,困惱。脚痺等症一樣矣。
內醫院官員,以都提調意啓曰,提調崔錫恒,卽因憲府請推之啓,有所不安,出去闕外矣。當此移院之日,提調不可不備員入直,提調崔錫恒,卽爲牌招,何如?傳曰,允。
藥房再啓曰,入侍醫官等退出後,四君子湯繼進當否,臣等依下敎,與儒川君濎及諸御醫等商議,則皆以爲四君子湯,依前加入,連進五貼,宜當云。此藥自明日,仍爲煎入,而足部指間微疼處受鍼事,與鍼醫商議,則以爲此症候,由於經絡壅滯之致,受鍼疏通爲宜云。而明日,乃是拘忌日,再明日爲吉云矣,敢啓。傳曰,知道。再明日受鍼宜矣。
判義禁尹德駿,知義禁尹趾仁,同義禁柳鳳輝上疏。大槪,敢陳愚淺之見,以備裁察事。入啓。答曰,省箚具悉。卿等之箚語明白,亦甚得宜,權致大事依施,而權尙游·權熀,竝削職放送爲宜也。以上朝報
禮曹啓曰,卽接永昭殿參奉所報,則今日大雨,正殿前面西邊第一間簷家道里上及西邊椽端蓋板一處,後面椽端蓋板一處,東邊椽端蓋板一處,中排設廳第一間東邊道里上渗漏,西邊行閣椽端夫防草一張墜落,祭物捧上廳祭官入接處,庫庫渗漏,依例本曹堂上郞廳進去,奉審後稟處,何如?傳曰,允。禮曹謄錄
上在昌德宮。停常參·經筵。
大殿,政院·玉堂·二品以上·六曹·大司憲問安。答曰,知道。
中殿·世子宮,藥房·政院·玉堂·二品以上·六曹·大司憲問安。答曰,知道。
嬪宮,藥房·政院·玉堂問安。答曰,知道。
藥房啓曰,伏聞夜間聖候,熏熱往來,困惱飽滿,膈間亦不淸利,脚痺有加,寢睡不得安穩云。伏未審朝來,熏熱·困惱及腹部飽滿,膈間不淸利之氣,其有減歇,而脚痺有加之候,抑有少減之勢乎,口淡特甚之候,卽今加減,何如?虛暈之氣,亦漸差勝乎?腹部以下浮氣,一向消減,足部外踝,益有收斂之效,而溺道不平之氣,尙今未已乎?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。朝來熏熱已歇,困惱往來,而腹部飽滿,膈間不淸利之氣,比夜減歇,脚痺之候,夜輒有加,口淡特甚之候,比昨差減,虛暈之氣,別無加勝,腹部以下浮氣,一向消減,而足部外踝,漸有收斂之效,溺道不平之候,未已矣。勿爲入診。
傳曰,史官一員待命,騎馬三匹立之,健元陵忌辰祭所內摘奸。
內醫院官員,以都提調意啓曰,提調崔錫恒,昨日違牌不進矣。憲府請推之啓,未及収殺之前,其不得承牌,事體固然,而此時本院提調之連日闕直,事體極爲未安,提調崔錫恒,卽爲牌招入直,何如?傳曰,允。
內局提調崔錫恒,牌不進。
大殿·中殿·世子宮·嬪宮,藥房·政院·玉堂夕問安。答曰,知道。
內醫院官員,以都提調意啓曰,提調崔錫恒,今日又違牌不進矣。所被推考之啓,元非大段,而其在自處之義,不敢徑先承命,勢所固然,而當移院竝直之日,不得備員,事體至爲未安,提調崔錫恒,更卽牌招,何如?傳曰,允。
內局提調崔錫恒,再牌不進。以上朝報
兵曹啓曰,卽接南道監役官牒報,則南小門西邊禁衛營所授處,體城四間許,今日頹落云,令繕工監,爲先把子圍排,多定軍士守直,而依定奪卽速修築之意,敢啓。傳曰,知道。禁營謄錄
上在昌德宮。停常參·經筵。
大殿,政院·玉堂·二品以上·六曹·大司憲問安。答曰,知道。
中殿·世子宮,藥房·政院·玉堂·二品以上·六曹·大司憲問安。答曰,知道。
嬪宮,藥房·政院·玉堂問安。答曰,知道。
藥房啓曰,伏聞夜間聖候,熏熱往來,困惱呻吟飽滿,膈間亦不淸利,脚痺有加,寢睡不得安穩云。伏未審朝來,熏熱·困惱及腹部飽滿,膈間不淸利之氣,其有減歇,而脚痺有加之候,抑有所減乎,口淡特甚及虛暈之氣,漸有差勝之勢乎?腹部以下浮氣,日臻消減,足部外踝,益有收斂之效,而溺道不平之候,猶未止息乎?今日足跗受鍼,旣已定奪矣。時刻定以何時乎?臣等不勝終宵憂煎,敢此問安,竝爲仰稟。答曰,知道。朝來熏熱已歇,困惱往來,而腹部飽滿,膈間不淸利及脚痺有加之候,比夜減歇,口淡特甚及虛暈之氣,姑無加勝,腹部以下浮氣,一向消減,而足部外踝,益有收斂之效,溺道不平之候,尙未止息矣。受鍼時刻,定以已正宜矣。
內醫院官員,以都提調意啓曰,提調崔錫恒,昨日再牌之下,又爲不進矣。方在被論中,其不得承命,事勢固然,而當此竝直之日,提調之曠日闕直,已極未安。況今日受鍼時,尤不可不備員入侍,提調崔錫恒,卽爲牌招察任,何如?傳曰,允。
大殿受鍼後,大殿·中殿·世子宮·嬪宮,藥房·政院·玉堂·二品以上·六曹·大司憲問安。答曰,知道。
大殿·中殿·世子宮·嬪宮,藥房·政院·玉堂夕問安。答曰,知道。
內局提調崔錫恒,牌不進。
今日藥房入診時,咸鏡監司金演病重,姑爲許遞事,榻前下敎。
藥房口傳啓曰,卽伏聞入侍醫官所傳之言,聖候自差晩,熏熱·困惱飽滿,膈間不淸利,虛暈等症有加云,臣等伏不勝驚慮之至,卽今諸症候,加減,何如?與諸醫等商議,則人蔘茶進御,宜當云,五錢重蔘茶,卽爲煎入,何如?傳曰,知道。困惱等症,一樣矣。以上朝報
上在昌德宮。停常參·經筵。
大殿,政院·玉堂·二品以上·六曹·大司憲問安。答曰,知道。
中殿·世子宮,藥房·政院·玉堂·二品以上·六曹·大司憲問安。答曰,知道。
嬪宮,藥房·政院·玉堂問安。答曰,知道。
藥房啓曰,伏聞夜間聖候,熏熱往來,困惱呻吟飽滿,膈間頗不淸利,脚痺有加,寢睡不寧云。伏未審朝來,熏熱·困惱及腹部飽滿,膈間頗不淸利之氣,其有減歇,而脚痺有加之候,抑有少減之勢乎,口淡特甚之候,昨晩虛暈有加之氣,卽今有所差減乎,腹部以下浮氣,日益消減,足部外踝,益有收斂之效,而溺道不平之候,尙今未已乎?昨日足部受鍼後,御醫鍼醫等,皆以爲不必連日受鍼云,姑觀今明日症候,更爲稟定何如?臣等今日,與諸醫入診,詳察症候,宜當。不勝終宵憂煎,敢此問安,竝爲仰稟。答曰,知道。朝來熏熱已歇,困惱未已,而腹部飽滿,膈間頗不淸利之氣及脚痺有加之候,比夜減歇,口淡特甚,姑無加勝,虛暈有加之候,比昨差減,腹部以下浮氣,一向消減,而足部外踝,漸有收斂之效,溺道不平之候,尙未止息矣。勿爲入診。
政院啓曰,卽者吏曹郞廳來言,今日爲政事命下,而判書崔錫恒,方在被論中,參判李光佐,亦爲被論,兼帶未肅拜,參議李宜顯未肅拜,不得開政云。參議李宜顯,卽爲牌招開政,何如?傳曰,允。
吏曹參議李宜顯,牌不進。只推勿罷。
政院啓曰,吏曹判書〈崔錫恒〉,參判李光佐,臺啓未收殺之前,有難請牌。參議李宜顯,旣有只推之命,更卽牌招開政,何如?傳曰,允。
又啓曰,都堂錄速完事,成命之下,久未擧行,極爲未安。弘文提學李光佐,則以銓曹事,方在被論中,勢難請牌,大提學宋相琦,卽爲牌招察任,何如?傳曰,允。
大提學宋相琦,牌不進。
吏曹參議李宜顯,再牌不進。只推勿罷。
政院啓曰,吏曹參議李宜顯,又有只推之命,所當更請牌招,而一日三牌,有傷事體,何以爲之?敢稟。傳曰,收殺後開政。
義禁府啓曰,罪人權雄萬,方在仍囚中,權致大,旣已移送刑曹,雄萬今無可問之事,放送,何如?傳曰,允。
府啓,臣等,以禁府罪人權譍除刑定罪之命還收事,累日論啓,非但不賜允兪。日昨批旨,以元非死罪,則限輸情嚴刑,寧有是哉?停刑勘處,未見其不可爲敎,臣等伏不勝訝惑之至。王府按獄之體,至嚴且重,雖以君相之尊,其不可撓奪也明矣。夫大庭試士之日,闕門洞開,關係重大,而始倡牀童之說,終引外製之人,以證誣獄者乃譍也,而及今更査,趙銘權致大,皆以誣罔自服,則譍乃復拖引兵曹節目,門外布帳等說,百般變幻,一向抵賴,與承宣之緘,衛將之招,節節相左,而至謂敦化開閉,本不關係於國家利害,閃弄納供者,此豈罪囚之所敢發口,而語極無嚴,特甚痛惋,前後批旨中,旣以不實納供,誠極可駭爲敎,又以一向抵賴,終不吐實,誠甚可惡爲敎者,蓋已悉燭其情狀也,則嚴訊得情,斷不可已,而第因大臣箚陳,以本事不係於朝家之重,一次例刑之後,適有除刑定罪之命,群聽俱駭,輿情愈激,而其在法例,罪人未承款之前,亦將以何律勘罪乎?不待承款,徑先勘處,不但大有乖於按獄之體,將啓日後無窮之弊,則其關係於朝家之重,無大於此者。請還收禁府罪人權譍除加刑定罪之命,仍令更加嚴訊,期於輸情。全羅監司金普澤,身爲藩臣,投進一疏,爲其兄伸辯者,已極猥越,而況其言端,干涉於渠,則宜思自靖之義,恭俟朝家處分,而不有國體之尊,益肆反詈之言,或謂之臚列,極其憯毒,或謂之本無可以悛悔。欲置其兄於無瑕之地,直驅臺言於捏造之科,而末乃結之曰,苟有冤誣之端,亦明其構虛陷人之狀,顯有請罪臺臣之意,渠若有一分嚴畏之心,何敢以此等辭語,肆然疏陳於臺啓方張之日乎?其蔑國體輕朝廷之罪,不可不懲,請全羅監司金普澤,亟命罷職。請吏曹當該堂上,從重推考事。入啓。答曰,勿煩。前持平金雲澤罷職事,停啓。
大殿·中殿·世子宮·嬪宮,藥房·政院·玉堂夕問安。答曰,知道。
禁府啓目,閔啓洙·趙正純原情云云。觀此兩人所供,則閔啓洙段,只以所聞於趙正純者,傳言于閔鎭綱,而趙正純已爲納招,則閔啓洙,亦無更問之端,放送爲白乎旀,趙正純段,李元坤·任健元同坐之際,聞歷抵事酬酢是如爲白臥乎所,李元坤·任健元,爲先拿囚,以趙正純供辭,發問爲白乎旀,趙正純,不無憑問之端,姑爲仍囚,何如?啓依允。以上朝報
上在昌德宮。停常參·經筵。
下直,水原府使金重器,沃溝縣監李深,大阜僉使金華瑞。
大殿,政院·玉堂·二品以上·六曹問安。答曰,知道。
中殿·世子宮,藥房·政院·玉堂·二品以上·六曹問安。答曰,知道。
嬪宮,藥房·政院·玉堂問安。答曰,知道。
藥房啓曰,伏聞夜間聖候,熏熱往來,困惱呻吟飽滿,膈間亦不淸利,脚痺有加,寢睡不寧云。伏未審朝來,熏熱·困惱及腹部飽滿,膈間不淸利之氣,其有減歇,而脚痺有加之候,抑有少減乎,口淡特甚之候,漸有加勝之勢,而虛暈之氣,益有所差減乎,腹部以下浮氣,一向消減,足部外踝,日益收斂,而溺道不平之候,猶未止息乎?今日足部受鍼,當爲更稟,而且日氣雨濕,寢睡連日不寧云,更觀明日症候稟定,何如?今日臣等,與諸醫入診,詳察症候。不勝終宵憂煎,敢此問安,竝爲仰稟。答曰,知道。朝來熏熱已歇,困惱往來,而腹部飽滿,膈間不淸利之氣,及脚痺有加之候,比夜減歇,口淡特甚,別無加勝,虛暈之氣,差減後一樣,腹部以下浮氣,一向消減,而足部外踝,日漸收斂,溺道不平之候,尙未止息矣。勿爲入診。
禁府,李元坤·任健元拿囚。啓。
府前啓,請還收權譍除刑定罪事。請金普澤罷職事。請吏曹當該堂上,從重推考事。入啓。答曰,勿煩。
持平徐命均初度呈辭。入啓。給由。
知義禁洪萬朝辭職上疏。入啓。答曰,省疏具悉。疏末事,令該曹稟處,卿其勿辭,調理行公。
大殿·中殿·世子宮·嬪宮,藥房·政院·玉堂夕問安。答曰,知道。
大提學宋相琦,牌不進。以上朝報
上在昌德宮。停常參·經筵。
下直,雲峯縣監金翊聖。
大殿,政院·玉堂·二品以上·六曹問安。答曰,知道。
中殿·世子宮,藥房·政院·玉堂·二品以上·六曹問安。答曰,知道。
嬪宮,藥房·政院·玉堂問安。答曰,知道。
藥房啓曰,伏聞夜間聖候,熏熱往來,困惱呻吟飽滿,膈間亦不淸利,脚痺有加,寢睡不得安穩云。伏未審朝來,熏熱·困惱後,腹部飽滿,膈間不淸利之氣,其有減歇,而脚痺有加之候,亦有向減之勢乎?口淡特甚之候,加減,何如,而虛暈之氣,一向差減乎?腹部以下浮氣,益臻消減,足部外踝,日漸收斂,而溺道不平之候,尙今未已乎?足部受鍼,已至三日,似當更爲受鍼,而雨濕如此,恐有所妨。四君子湯五貼,當於今日畢進,臣等與諸醫入診,詳察症候,議定湯劑繼進與受鍼當否,宜當。不勝終宵憂煎,敢此問安,竝爲仰稟。答曰,知道。朝來熏熱已歇,困惱往來,而腹部飽滿,膈間不淸利之氣,及脚痺有加之候,比夜減歇。口淡特甚之候,別無加減,虛暈之氣差減,腹部以下浮氣,一向消減,足部外踝,日益收斂,溺道不平之候,尙今未已矣。
持平徐命均再度呈辭。入啓。加給由。
大殿受鍼後,大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂·二品以上·六曹問安。答曰,知道。
掌令安時相啓曰,臣以吏曹當該堂上推考事,有所論啓矣。不惟不賜允兪,日昨筵中,至以臺言不是爲敎,前席語祕,雖不得其詳,而竊自惶悚,繼以訝惑焉。夫趙尙健之醜辱先正,實是數十年來,所未有之變怪,此聖上所以嚴懲痛斥,施以投畀之典者也。惟彼誣賢黨私之輩,宜少懲畏,而向日李晩堅,職在諫長,挺身投疏,外則奬詡尙健,內實誣辱先正,藏頭說去,用意陰險,推波助瀾,一節加於一節,如使尙健之言,爲是則已,苟其不然,此等右袒之徒,決不宜獨逭於懲勵之典,而伊時處置,循例請遞,旣失臺閣之體。其後政臣,依舊檢擧,又無枳礙之事,此所以公議之拂鬱,往而愈激者也。士林齊憤,方以不卽擧劾,譁然非斥,而該曹之提擬,又適在此時,則請推政官,所不可已,在聖上,明是非正好惡之道,固當卽賜允從,而未安之敎,反下意外,此莫非如臣疲劣,言論素輕,不能見信於君父之致,而深恐自今以往,醜正之徒,益無所顧忌,而一世之公議,亦無可伸之日矣,此實臣之罪也。此事問其律,則推考薄罰,而關係旣深重大,堤防不可不嚴,自上每於藥院·政院之批,以收殺後開政爲敎,是殿下先示訑訑之色,而欲使臺閣,速爲收殺也。臺臣若或順上旨,而寢其論,則未知臺體果如何,而殿下待臺閣,不亦太薄乎?日昨聯名之啓,在於未聞筵敎之前,而旣聞之後,不得不引避自列,則喉司費辭牢拒,終不捧入,黽勉退去,仍呈辭單矣。追聞物議,則以當避不避,大以爲非,臣之疲軟,此益著矣。以此以彼,其何可苟然仍冒,以重貽臺閣之羞乎?請命遞斥臣職。答曰,勿辭,退待物論。
今日藥房入診時,明日仍爲受鍼事及四君子湯五貼仍進事,榻前定奪。
大殿·中殿·世子宮·嬪宮,藥房·政院·玉堂夕問安。答曰,知道。
禁府啓目,順陵參奉李元坤,幼學任健元等原情云云。觀此兩人所供,則互相發明,節節相反。李元坤段,任健元所供,歸之虛謊,至擧其妻父答書而爲言,正純招,不曰任埅同坐,則何以送書相質是白乎旀,仍言愼勿更傳,果是實狀,而所謂訛言者何言,任哥諸人者何人,說破者何說?科後往嶺南,的在何月日是白乎喩,以此更推是白乎旀,任健元段,其父果爲同坐,答書亦果有之,而以正純爲無據者,亦是實狀,而始言過去之事者,此是三月幾日是白乎旀,旣曰科査未發,則一宰臣過去之事,元坤,無端傳說於日久之後者,已是意外,其矣身,又以此言,傳說於任邈者,尤涉可訝。正純來問之時,聞與不聞,何以度知,而乃以旣已有聞,不能掩諱爲言是白乎旀,果有往復書札,可以據辨,則惟當悉陳,不必遲待是白去乎,以此更推爲白乎旀,趙正純往問之時,任埅同坐是白乎喩,前招以爲,任埅傳說於一二卿宰云,翁壻間作訂,有乖常理,且與其答書相左,從何得聞是白乎旀,又其前招所謂,略聞於任埅一家人者,何人是白乎喩,趙正純處,更推爲白乎矣。明禮洞家前,前導所逐一款,不可不明覈,李成坤,亦爲拿問,何如?啓依允。
忠淸監司書目,靑陽縣監朴弼健,以其母病,受由上京,已過半年,而據法呈狀,無意還任,不得已罷黜事。
禁府照目,前僉使朴之健,前府使沈澍等矣,之健,倉穀掠去之說,聞於南命萬,而命萬,旣已杖斃,猶不可謂之造作浮言,聞於之健,而澍,不當加之以造言之律是白乎矣。澍以秩高之人,旣知其言之萬萬虛罔,而密告道臣,不卽通報帥臣,乃反遮飾事狀於發關相問之後,恣加侵侮於文報往復之際,其虛傳邊報,輕蔑帥臣,俱涉可駭,罪各杖九十,徒二年半,竝只告身盡行追奪,私罪。啓功減一等。
禁府,李成坤拿囚。啓。以上朝報
禁衛營啓曰,本營所授南小門西邊體城頹毁處,卽當改築,而尙有雨意,姑待快晴始役之意,敢啓。傳曰,知道。禁營謄錄
上在昌德宮。停常參·經筵。
大殿,政院·玉堂·二品以上·六曹問安。答曰,知道。
中殿·世子宮,藥房·政院·玉堂·二品以上·六曹問安。答曰,知道。
嬪宮,政院·玉堂問安。答曰,知道。
藥房啓曰,伏聞夜間聖候,熏熱往來,困惱呻吟飽滿,膈間亦不淸利,脚痺有加,寢睡不得安穩云。伏未審朝來,熏熱·困惱及腹部飽滿,膈間不淸利之氣,其有減歇,而脚痺有加之候,比夜少減乎?口淡特甚之候,抑有所減,而虛暈之氣,益復差勝乎?腹部以下浮氣,日益消減,足部外踝,亦益收斂,而溺道不平之候,猶未盡祛乎?今日受鍼時刻,當爲仰稟,而卽今雨濕如此,竊有區區之慮,何以爲之?臣等與諸醫入診,詳察症候,宜當。不勝終宵憂煎,敢此問安,竝爲仰稟。答曰,知道。朝來熏熱已歇,困惱往來,而腹部飽滿,膈間不淸利之氣及脚痺有加之候,比夜減歇。口淡特甚之候,姑無加減,虛暈之氣差勝,腹部以下浮氣,一向消減,而足部外踝,日益收斂,溺道不平之候,尙今未已矣。受鍼姑停,勿爲入診。
持平徐命均三度呈辭。入啓。遞差。
傳曰,同知尹就商家,遣御醫看病。
政院啓曰,掌令安時相,引避退待,而執義李夏源,持平朴弼夢在外,大司憲李台佐,掌令具萬理,皆呈辭,處置經宿,事甚未安,除在外外,呈告人員,竝卽牌招,使之處置,何如?傳曰,允。又啓曰,判尹姜鋧,辭單還給之後,連呈辭疏,尙不行公,詞訟重地,不宜久曠,卽爲牌招察任,何如?傳曰,允。
大司憲李台佐啓曰,臣於本府前啓,有嫌難參涉者,旣以此自列,惟宜速去臺職,無曠言責,而只爲趨參候班,少伸情禮,間嘗冒進矣。風痺宿症,近又重發,尋單請急,誠不獲已,今以僚臺處置,天牌降臨,嚴畏分義,不得不力疾趨詣,而臣旣不能參涉於前啓,則其不可泛用姑停之常例,而冒當處置也,決矣。臣猥叨非據,觸處罣礙,乍出乍入,徒事引避,袖簡詣臺,自分疲甚,以此情勢,尤不容一日仍冒於臺次,請命遞斥臣職。答曰,勿辭。退待物論。
掌令具萬理啓曰,如臣疲劣,猥蒙洪造,復玷言地,愧懼交摯,靡所容措。臣經年下邑,非但聾瞽於時事,玉候方在靜攝之中,瀆擾是懼,徒事含默,苟然蹲冒,其辜負職責則大矣。玆者,以僚臺處置,召牌下臨,而臣有不可冒當者,銓曹請推之啓,始發於臣在呈告之日,初未及與聞,而臣意,則以爲論事之體,自有本末輕重之分。李晩堅向來一疏,誣辱先正,語極醜悖,置而不論,請推銓堂,終不免輕重本末之倒置,第政注通塞,以嚴公議者,責在銓曹,則如晩堅者,其可循例檢擧,不少枳礙乎?此輿情之所以拂鬱也。推考之啓,有所關係,則旣發之論,不宜異同,故臣果聯名以啓,而聖上不賜允兪,仍降收殺後開政之命,臣於此,不能無慨然於聖敎者。今玆論啓,雖曰捨本治末,而亦莫非伸公議嚴堤防之意,而一啓二啓,終靳允可,以竢收殺,其所以收殺者,臣未知聖意何居。若使臺閣,自爲收殺,則殿下之待臺閣,可謂太薄,而亦豈不有歉於扶正衛道之盛意歟?且使臺臣,汲汲收殺,惟以奉承聖旨爲恭,而罔念臺體之有損,則此豈國家置臺閣之意哉?臣竊自愧,人微言輕,不槪聖。
上在昌德宮。停常參·經筵
下直,巨文島僉使朴東采
大殿·中殿·世子宮·嬪宮,藥房·政院·玉堂·二品以上·六曹問安。答曰,知道
藥房啓曰,伏聞夜間,聖候熏熱往來,困惱呻吟飽滿,膈間亦不淸利,脚痺有加,寢睡不得安穩云。伏未審朝來,熏熱·困惱及腹部飽滿,膈間不淸利之氣,其有減歇,而脚痺有加之候,抑有少減乎?口淡特甚之候,比夜間加減何如,虛暈之氣,益復差勝,腹部以下浮氣,日臻消減,而足部外踝,幾盡完合,溺道不平之候,尙今未已乎?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。朝來熏熱已歇,困惱往來,而腹部飽滿,膈間不淸利之氣及脚痺有加之候,比夜減歇。口淡特甚之候,比昨姑無所減,虛暈之氣差勝,腹部以下浮氣,一向消減,而足部外踝完合,溺道不平之候小減矣。勿爲入診。
府前啓,請還收罪人權譍除加刑定配之命,仍令嚴訊,期於輸情事。請全羅監司金普澤罷職事。請前大司諫李晩堅罷職不敍事。入啓。答曰,不允。金普澤遞差。前啓,吏曹當該堂上,從重推考事,停啓。
政院啓曰,頃日政官請牌之啓,以收殺後開政,爲敎矣。問備之啓,今已停論,而卽今吏曹郞廳來言,判書崔錫恒陳疏,參判李光佐兼帶未肅拜,參議李宜顯未肅拜,不得開政云,竝卽牌招開政,何如?傳曰,允。
奉敎尹惠敎牌不進,罷職傳旨。傳曰,只推勿罷。
吏曹參判李光佐,參議李宜顯牌不進。
內醫院官員,以都提調意啓曰,當此移直之日,提調之累日曠直,事體極爲未安,而臺啓未收殺之故,依聖敎姑爲避待,不得請牌矣。臺啓今已停止,提調崔錫恒,卽爲牌招,何如?傳曰,允。
禁府啓目,以李元坤·任健元·趙正純更推,及李成坤原情,任埅·任邈,竝爲拿問,李成坤放送事,判下。
大殿·中殿·世子宮·嬪宮,藥房·政院·玉堂夕問安。答曰,知道。
政院啓曰,吏曹判書崔錫恒,參判李光佐,參議李宜顯,竝皆違牌,推考罷職傳旨,纔已捧入,判書·參判所當更請牌招,而今日日勢已晩,承牌來詣之際,或値犯夜,則恐有妨於靜攝,明日待開門,牌招開政,何如?傳曰,允。
吏曹參議李宜顯牌不進,罷職傳旨。傳曰,只推勿罷。
奉敎尹惠敎再牌不進,依承傳罷職。
政院啓曰,吏曹參議李宜顯旣有只推之命,明日待開門,亦爲牌招,何如?傳曰,允。以上朝報
備邊司啓曰,上年因咸鏡監司狀啓,本道加設親騎軍裝,依甲子年例,分定各營,新造下送,而價本,則以附近所在兵曹軍布舊未收,磨鍊劃送事,覆啓蒙允矣。厥後年事告歉,諸路軍布舊未收,竝皆停捧。至於嶺南·關西,則舊未收,或些少,或全無,無以充劃給之數,事甚掣肘。問于兵曹,則湖南·海西,各年騎步布未收,當以其中年條最近今年應捧者劃給,嶺南則旣無騎步布未收,勢不得不以當年條劃給云,而至於關西,則丁壯布,本自本司句管,亦以當年應捧者劃給,似爲得宜。摠計諸營所劃給七十二同不至過多,依此擧行,何如?傳曰,允。又啓曰,日者諫院之啓,以昨年原任大臣所陳請各軍門大將有故,都提調代行習陣,謂非古制,請寢成命,則批旨,令廟堂稟處矣。訓局之設,今至百年,御營建置於癸亥中興之初,禁衛營則其設在於近年,訓·御兩營設置以來,習操往事,雖未得其詳,而旣有都提調領之,則主將有故之時,必不久爲停廢矣。頃在己酉,訓局帶都提調之相臣,代行習陣,御營則戊午年,自上有敎,新舊軍兵合操之時,大將有故,則都提調往行事,有成命,其後庚申以來,都提調多有代行之事,禁衛營自申酉以來,都提調之代行,不啻屢矣。及至庚寅,筵席論禁衛大將別設當否,自上以禁營習操,或値大將有故,則都提調代行,俾勿闕操爲敎,禁營自此仍爲定式,而訓·御營,則都提調習操之事,近多廢闕。昨年原任大臣,以三軍門都提調替行,一體定式,爲諸軍門規例,不宜異同也。軍門都提調,摠察軍門之政,而壇場行操,本非其任,且禁營大將,爲本兵引入之時常多,而訓·御營,則事體與此,稍有所不同矣。然禁·御兩營,彌月廢操,則上番軍兵,或未得經操而歸,朝家自前使之替行者,爲慮軍政之疏廢,蓋出權宜之制,而其來已久。今諫臣之啓,若以爲俱非故事,而大臣陳達,出於創始者然,此則似由於不能審察之致,而其所云有損於體統之語,則不爲無見矣。第今都提調之代行,已成規制,訓·御營不因循舊事,遵聖敎而申明焉。諸軍門操鍊之政,以此而無有時月曠廢之弊,此規今不當寢罷矣。但昨年定式以來,諸軍習操當次,大將偶値數日有故,則軍門來待,代行於都提調,仍於頉啓,竝擧提調而爲辭,此則事體,終涉不便,論者,亦以爲言矣。訓局與他營有別,連月停操,兩營則連次停操,及新舊軍合操當廢,則都提調輒爲代行習操,宜當。自今依此擧行,何如?傳曰,允。備局謄錄
上在昌德宮。停常參·經筵。
下直,果川縣監趙海壽。
大殿·中殿·世子宮·嬪宮,藥房·政院·玉堂·二品以上·六曹問安。答曰,知道。
藥房啓曰,伏聞夜間,聖候熏熱煩轉,困惱呻吟飽滿,膈間亦不淸利,脚痺頗甚,罷漏後熏熱有加,呼吸不平,忍冬茶,九味淸心元三丸調進,寢睡不寧云。臣等,伏不勝一倍煎悶之至。伏未審朝來,呼吸不平,熏熱有加,脚痺頗甚之候,抑有減歇乎?困惱及腹部飽滿,膈間不淸利之氣,其有所減,而口淡特甚之候,加減,何如?虛暈之氣,一向差勝,腹部以下浮氣,益臻消減,足部外踝,已盡完合,更無他慮,溺道不平之候,日益有減之勢乎?今日爲受鍼無拘之日,時刻當爲仰稟,而諸症候添加如此,日氣且甚蒸鬱,何以爲之?湯劑五貼,當於今日畢進,臣等,與諸醫入診,詳察症候,議定繼進當否,宜當。敢此問安,竝爲仰稟。答曰,知道。朝來呼吸不平,腹部飽滿,膈間不淸利之氣減歇,而熏熱·困惱·脚痺之候未已。口淡特甚之候無減,虛暈之氣差勝,腹部以下浮氣,一向消減,而足部外踝,已盡完合,溺道不平之候,姑無差減之勢矣。受鍼,入侍後,稟定爲宜。
以徐宗廈爲假注書。
吏曹參議李宜顯牌不進,罷職傳旨。傳曰,只推勿罷。
謝恩,弘文提學李光佐。
政院啓曰,全羅監司金普澤遞差事,命下矣。臺諫,方以罷職論啓,遞差傳旨,不爲捧入之意,敢啓。傳曰,知道。
大殿受鍼後,大殿·中殿·世子宮·嬪宮,藥房·政院·玉堂問安。答曰,知道。
今日藥房入診時,守令解由,令次官,議於長席成出事,及湯藥姑爲停進事,榻前定奪,慶尙監司吳命峻,姑爲改差事,榻前下敎。
大殿·中殿·世子宮·嬪宮,藥房·政院·玉堂夕問安。答曰,知道。
禮曹,行司直金鎭圭當日卒逝云。自今日初四日,至停朝市,弔祭致賻,依法例擧行,何如?啓依允。意外卒逝,驚悼曷已?喪需葬需,依金鎭龜例,別爲題給事,分付該曹。
行司直金鎭圭上疏。大槪,今當永訣,敢陳一言事。以停朝市,留政院。
政院啓曰,今日開政事命下,而停朝市相値,何以爲之?敢稟。傳曰,過停朝市後爲之。朝報
司饔院啓曰,生鮮廛漁夫主人等呈狀內,近日霖雨,江水漲溢,漁艇不得入海,日供生鮮,萬無繼封之路,水勢減縮間,依前例,以可合雜魚及鷄兒,一半代封云,而此時代封,誠有所未安,故累次論退矣。渠等之呼訴,愈往愈切,且今事勢,誠如所訴,而莫重御供,自下不敢擅便,惶恐,敢啓。傳曰,相半代封。廚院謄錄
上在昌德宮。停常參·經筵。
未時,太白見於巳地。
大殿,政院·玉堂·二品以上·六曹問安。答曰,知道。中殿·世子宮·嬪宮,藥房·政院·玉堂·二品以上·六曹問安。答曰,知道。
藥房啓曰,伏聞夜間,聖候熏熱往來,困惱呻吟飽滿,膈間亦不淸利,脚痺有加,寢睡不得安穩云。伏未審朝來,熏熱·困惱及腹部飽滿,膈間不淸利之氣,其有減歇,而脚痺有加之候,抑有小減乎?口淡特甚之候,亦有所減,而虛暈之氣,益復差勝乎?腹部以下浮氣,日臻消減,溺道不平之候,猶未止息乎?今日臣等,與諸醫入診,詳察症候,宜當。不勝終宵憂煎,敢此問安,竝爲仰稟。答曰,知道。朝來熏熱已歇,困惱往來,而腹部飽滿,膈間不淸利之氣及脚痺有加之候,比夜減歇。口淡特甚之候,姑無所減,虛暈之氣差勝,而腹部以下浮氣,一向消減,溺道不平之候,猶未快減矣。勿爲入診。
大殿·中殿·世子宮·嬪宮,藥房·政院·玉堂夕問安。答曰,知道。以上朝報
上在昌德宮。停常參·經筵。
未時,太白見於巳地。夜五更,流星出室星上,入西方天際,狀如拳,尾長三四尺許,色白。
下直,聞慶縣監洪禹行。
大殿,政院·玉堂·二品以上·六曹問安。答曰,知道。中殿·世子宮·嬪宮,藥房·政院·玉堂·二品以上·六曹問安。答曰,知道。
藥房啓曰,伏聞夜間,聖候熏熱往來,困惱呻吟飽滿,膈間亦不淸利,脚痺有加,寢睡不得安穩云。伏未審朝來,熏熱·困惱及腹部飽滿,膈間不淸利之氣,其有減歇,而脚痺有加之候,抑有少減之勢乎?口淡特甚之候,亦有所減,而虛暈之氣,漸益差勝乎?腹部以下浮氣,日臻消減,溺道不平之候,尙未顯減乎?今日臣等,與諸醫入診,詳察症候,宜當。不勝終宵憂煎,敢此問安,竝爲仰稟。答曰,知道。朝來熏熱已歇,困惱往來,而腹部飽滿,膈間不淸利之氣及脚痺有加之候,比夜減歇。口淡特甚之候差減,虛暈之氣差勝,而腹部以下浮氣,一向消減,溺道不平之候,尙未快減矣。勿爲入診。
掌令安時相初度呈辭。入啓。給由。
傳曰,史官二員待命,騎馬六匹立之,外各司內摘奸。
刑曹啓目,粘連幼學李道興元情,及李禎興·李聖興·李賓興等更推云云。科前歷抵事,彭叟·甲戌,旣不同覩,彭壽·禎興,亦不傳言,道興·聖興等之招,皆以歷抵,歸之曖昧虛罔是白去乙,賓興獨以未目覩脫空之言,終始抵賴,其間奸情,誠不可掩。李賓興刑推得情,何如?啓,今此更査,卽兩樣事,一則科事,二則門事也。門査,本不干涉於李墪哛不喩,敦化門之終日不閉,斷無是理,不閉之說,此不過以庭科,必欲歸之於不嚴之計,而權譍之誣飾納供,亦甚可惡是在果。至於李墪事,係是場屋用情,此獄肯綮,在於歷抵,必得更査,十分明白,無一毫可疑然後,方可議其伸雪也。李墪擬入於試官之望,承牌詣闕,而落點未下之前,無端出去,已極怪駭,而尹彭叟之到今變辭,雖稱初爲李賓興之敎誘誣服云,而其間事狀,有難測知是旀,傔從之一變前說,不足取信是旀,李洛彦從下街歸來之說,亦不足爲公證是置。旣知其如此,而强爲伸雪,則是堂堂國家之處分,未免隨時爲之,寧有是哉,寧有是哉?然則李眞伋,亦將復科耶?今無飜案之端,置之。
大殿,中殿·世子宮·嬪宮,藥房·政院·玉堂夕問安。答曰,知道。
謝恩,兼春秋柳綎。
司直金鎭圭留院上疏。入啓。傳曰,省覽司直金鎭圭遺疏,憂愛之忱,至此彌深,可不留心,而其言存,其人亡,愴悼冞增也。
政院啓曰,因禮曹草記,成均館居齋儒生,猝有捲堂之擧,例爲勸入,而知館事宋相琦,方在呈告中,同知館事尹德駿未肅拜,李光佐身病甚重,不得行公,大司成宋正明陳疏,無勸諭堂上,令政院稟處事,允下矣。知館事宋相琦,同知館事尹德駿·李光佐,大司成宋正明,竝卽牌招,以爲勸入設堂之地,何如?傳曰,允。
副校理權詹,修撰李廷濟牌不進,罷職傳旨。傳曰,只推勿罷。
有政。吏批,柳鳳輝爲工曹參判,尹德駿爲同成均,權詹爲副校理,李廷濟爲修撰,尹星駿爲大司諫,崔尙履爲持平,宋成明爲吏曹佐郞,洪致中爲慶尙監司,辛致復爲新溪縣令,洪裕度爲靑陽縣監,吳命峻爲氷庫提調,鄭厚一爲饍工假監役,李坦爲咸鏡監司,李世最爲忠淸監司,柳綎爲兼春秋,尹惠敎爲奉敎,兪拓基·趙文命爲檢閱。
吳命峻·李善溥爲都摠管,白時亮爲同知,洪元益爲羽林將,鄭來祥爲五衛將,柳星一·李昌齡·田會一爲五衛將,宋明淵爲衛率,禹夏亨·金潗爲宣傳官,趙泰璧爲景福假衛將,李萬維爲文兼,吳命峻爲副司直,徐宗廈爲副司正,趙道彬·尹行敎·李縡·李喬岳·洪好人·尹星駿·李聖肇·徐命均·權詹爲副司果,李世最爲司果,金演爲副司直。以上朝報
備邊司啓曰,嶺南於諸道中素稱難治,從前差授,特加遴選矣。本道監司,今當差出,政官依近例,問議於廟堂,而卽今無故可擬之人絶少,他道未赴任監司可合之人,同是藩任,則各政曹所當任自備擬,而重藩愼簡之道,擺脫政例,似無所妨,令政曹,未赴任監司,竝擬,何如?傳曰,允。
吏曹回啓,觀此藝文館檢閱趙文命上疏,則以說書尹淳,徑出六品,謂非舊例,有此陳疏爲白有臥乎所,參下文官未及議薦之前,雖出六品,本無還寢之規,而故參議金萬均,自史局議薦,而未及焚香之前,徑出六品,因臺啓還寢,文命所論,固有所據是白乎矣。第金萬均升出,在於議薦之際,而今此尹淳,時未議薦,似卽當援以爲例,況其所帶之職,又是言官,其在事體,尤難輕議。曾前亦有被薦人,升授臺職之後,因本曹回啓,以臺職事體自別,不復還寢,疏內辭緣,置之,何如?啓。傳曰,允。
吏曹回啓,觀此行司直洪萬朝上疏,則以爲新授社稷提調,與本署都提調李濡,有應避致嫌,令該曹照例變通亦爲白有臥乎所。相避之法,在下當遞,所當依疏辭,許遞是白乎矣。重臣進退,非臣曹所敢擅便,上裁,何如?啓依回啓施行。
侍講院啓曰,本院下番司書李仁復,連日入直矣。今日政移拜兵曹正郞,兼司書·說書·兼設書,俱未差,他無推移入直之員,不得已以上番,姑降入直,而有闕之代,後日政,以在京無故人差出,仍卽牌招察任,何如?傳曰,允。以上吏曹謄錄
上在昌德宮。停常參·經筵。
夜二更,流星出玄星上,入西方天際,狀如鉢,尾長三四尺許,色赤,光照地。
大殿,政院·玉堂·二品以上·六曹問安。答曰,知道。中宮·世子宮·嬪宮,藥房·政院·玉堂·二品以上·六曹問安。答曰,知道。
藥房啓曰,伏聞夜間,聖候熏熱往來,困惱呻吟飽滿,膈間亦不淸利,脚痺有加,寢睡不得安穩云。伏未審朝來,熏熱困惱及腹部飽滿,膈間不淸利之氣,其有減歇,而脚痺有加之候,抑有少減乎?口淡特甚之候,益有差減,而虛暈之氣,亦復差勝乎?腹部以下浮氣,一向消減,溺道不平之候,尙無快減之勢乎?今日臣等,與諸醫入診,詳察症候,宜當。不勝終宵憂煎,敢此問安,竝爲仰稟。答曰,知道。朝來熏熱已歇,困惱往來,而腹部飽滿,膈間不淸利之氣及脚痺有加之候,比夜減歇。口淡特甚之候,差減後一樣,虛暈之氣差勝,而腹部以下浮氣,一向消減,溺道不平之候,尙未快減矣。勿爲入診。
吏曹參議李宜顯初度呈辭。入啓。給由。
掌令安時相再度呈辭。入啓。加給由。
內醫院官員,以都提調意啓曰,副提調李壄,自四五日前,重得暑感,兼患泄痢,且有腹痛,症勢非輕,而當此移直之日,不敢言病,强疾在直矣。症情猝㞃,寒熱交發,多般用藥,少無其效,勢難在此調理,今方出去,觀其病勢,決不可等待其差復,副提調李壄,合有變通之道,何以爲之?敢稟。傳曰,改差。
禁府啓目,李元坤·任健元·趙正純等,更推及任埅·任邈等原情云云。李元坤·任健元·任埅更推,趙正純·任埅段,前頭似當有面質之擧,今姑仍囚,何如?啓。李元坤處更推,李成坤更爲拿問及仍囚事,依回啓施行爲矣乎?人臣雖犯死罪,嚴問之下,不敢有隱,道理尙然,而雖以頃年李廷師事言之,惟恐見忤時議,終始欺君,至今痛惋是在果,今觀元坤前後供辭,巧飾欺罔,窘態百出,情狀可痛,不可不反復究詰,期於得實是旀,閔鎭厚非做出虛言之人,則成坤何敢欺隱乎?亦爲嚴問。
禁府,李成坤拿囚。啓。
知館事宋相琦,牌不進。
成均館官員,以同知館事·大司成意啓曰,臣等,來詣泮中,招捲堂儒生,問捲堂緣由,則倡論儒生五人中二人師洪啓漢等,三人來陳所懷,以爲居齋儒生柳紘,多有不美之事,齋任施罰,使之出去,則紘不受其罰,一向肆惡,多有駭悖之事,實爲多士之羞辱,儒生等,義不敢仍處齋舍,不得已空堂云。臣等,聞柳紘所爲,則果甚駭悖,令四館,施停擧之罰,因一柳紘之駭悖,至於諸生之空堂,事涉太重,柳紘旣已施罰,則當此聖候靜攝中,煩陳所懷,亦涉重難,卽宜還入之意,勤勤言說,則三人等以爲,勸諭如此,至以所懷,煩陳於靜攝之爲未安,謹當黽勉還入云。今日朝食堂,依前設行,臣等退出之意,敢啓。傳曰,知道。
吏曹啓曰,承旨有闕,政事,取稟。傳曰,明日爲之。
以金弘錫爲假注書。
大殿·中殿·世子宮·嬪宮,藥房·政院·玉堂夕問安。答曰,知道。
府前啓,請還收罪人權譍除加刑定罪之命,仍令王府,更加嚴訊,期於輸情事,請大司諫李晩堅,罷職不敍事,敢啓。刑曹,李賓興公事判付,有置之之命,臣竊以爲不然也。今玆李墪歷抵更査事,以該曹文案觀之,募得道成之事,時遇等爲證,敎誘彭·甲之說,禎興輩自服,其所歸宿,專在於李賓興一人,而賓興時未就服,則臣亦不敢謂之已盡査明也。第念彭叟等及諸傔人之到今變辭事狀難測,不足取信者,誠有如聖敎者,而當初之引以爲證,而成此歷抵者,亦豈非彭叟等及諸傔從耶?前日之作證可信,則今日之變辭,亦可信也。今日之變辭不足信,則前日之作證,亦不足信也。況李洛彦,則雖謂連姻,本殊臭味,而始爲賓興之所引,則可知其無一分顧藉之意,而下街逢着,發於盤問之際,此非公證而何哉?惟是李墪,以試官望見擬之人,承牌詣闕,徑自還歸,誠有妄作之失,若以此爲罪,固無所辭,而因其徑歸,而竝疑其歷抵者,臣恐此非以其罪,罪之者也。且臣於判付中,隨時爲之,寧有是哉之敎?尤有所慨然於心者,國家不幸,朝論岐貳,言言事事,無一不歸之黨論,如使在廷之臣,果能精白一心,無一毫偏係之習,有足以見孚於君父,則亦安有此敎哉?今殿下,以更査一事,有所專出於爲李墪地者然,此誠群下之罪,而大聖人處事,亦當視其事之可爲與不可爲,而置之而已。如或以隨時爲嫌,而可爲而不爲,則臣未知果合於大公至正之道,而臣之所深憂者,非但此也。隨時二字,聖意失着,則國家事事,無復可爲者矣。夫其必待十分明白,欲議其伸雪者,可見聖意,亶在於審愼政刑,而亦必待十分明白然後,斷其歷抵,方可以厭服於受罪者之心矣。舊案不明,新査未究,而處分徑先,輿情愈菀,請亟寢李賓興査事置之之命,仍令該曹,更加明覈處之。答曰,勿煩。前啓,金普澤罷職事,停啓。
副校理權詹,修撰李廷濟,牌不進。傳曰,禁推。
禁府,權詹·李廷濟拿囚。啓。以上朝報
上在昌德宮。停常參·經筵。
下直,榮川郡守李宜著。
大殿,政院·玉堂·二品以上·六曹問安。答曰,知道。中殿·世子宮·嬪宮,藥房·政院·玉堂·二品以上·六曹問安。答曰,知道。
藥房啓曰,伏聞夜間,聖候熏熱往來,困惱呻吟飽滿,膈間亦不淸利,脚痺有加,寢睡不得安穩云。伏未審朝來,熏熱·困惱及腹部飽滿,膈間不淸利之氣,其有減歇,而脚痺有加之候,抑有少減乎?口淡特甚之候,益有差減,虛暈之氣,一向差勝乎?腹部以下浮氣,日臻消減,溺道不平之候,尙未止息乎?湯劑今姑停進,而諸醫等,皆以爲生脈散淸補之劑,乃是暑月例用之藥,加味生脈散五貼,代茶進御,宜當云。此藥自今日煎入,何如?今日臣等,與諸醫入診,詳察症候,宜當。不勝終宵憂煎,敢此問安,竝爲仰稟。答曰,知道。朝來重熱已歇,困惱往來,而腹部飽滿,膈間不淸利之氣及脚痺有加之候,比夜減歇。口淡特甚之候,姑無益減之勢,虛暈之氣差勝,腹部以下浮氣,一向消減,溺道不平之候,尙未快減矣。勿爲入診。
掌令安時相三度呈辭。入啓。遞差。
府前啓,請前大司諫李晩堅,罷職不敍事。請亟寢李賓興査事置之之命,仍令該曹,明覈處之事。入啓。答曰,勿煩。前啓,還收罪人權譍,除加刑定罪之命,更加嚴訊,期於輸情事,停啓。
大殿·中殿·世子宮·嬪宮,藥房·政院·玉堂夕問安。答曰,知道。
禁府啓目,權譍報上不以實者,杖八十徒二年,依此律定配,何如?啓依允。又啓目,副校理權詹,修撰李廷濟矣,牌不進,笞五十收贖,竝只解見任,別敍,私罪。啓加減一等。
吏曹啓目,粘連。觀此司直洪萬朝上疏,則以爲新除社稷提調,與本署都提調李濡,有應避之親嫌,令該曹,照例變通。相避之法,在下當遞,所當依疏辭許遞而重臣進退,非臣曹所可擅便,上裁,何如?啓依回啓施行。又啓目,粘連啓下,觀此檢閱趙文命上疏,則以說書尹淳徑出六品,謂非舊例,有此陳疏。參下文官,未及議薦之前,雖出六品,本無還寢之規,而故參議金萬均,自史局議薦,而未及焚香之前,徑出六品,因臺啓還寢,文命疏論,固有所據。第金萬均陞出,在於議薦之際,而今此尹淳,時未議薦,似不得援以爲例。況其所帶之職,又是言官,其在事體,尤難輕議。曾前亦有被薦人,陞授臺職之後,因本曹回啓,以臺職事體自別,不許還寢,疏內辭緣,置之,何如?啓依允。
內醫院官員,以都提調意啓曰,當此移院竝直,朝夕問安之時,本院副提調,不可連日曠職,新除授副提調柳鳳輝,卽爲牌招察任,何如?傳曰,允。
傳曰,同義禁未差之代,口傳差出。
謝恩,都承旨柳鳳輝,兵曹正郞李仁復。
副校理權詹,修撰李廷濟,牌不進。傳曰,只推勿罷。
吏曹,口傳政事,同義禁梁重廈。
有政。吏批,柳鳳輝爲承旨,洪廷弼爲掌令,李仁復爲兵曹正郞,李玄緻爲刑曹佐郞,金昌悅爲平市令,朴鳳齡爲全羅監司,權世恒爲副校理,李漢宗爲宗廟令。
兵批,金普澤爲副護軍,李壄·安時相爲副司直。以上朝報
上在昌德宮。停常參·經筵。
大殿,政院·玉堂·二品以上·六曹問安。答曰,知道。中殿·世子宮·嬪宮,藥房·政院·玉堂·二品以上·六曹問安。答曰,知道。
藥房啓曰,伏聞夜間,聖候熏熱往來,困惱呻吟飽滿,膈間亦不淸利,脚痺有加,寢睡不得安穩云。伏未審朝來,熏熱·困惱及腹部飽滿,膈間不淸利之氣,其有減歇,而脚痺有加之候,比夜有小減之勢,口淡特甚之候,抑有所益減,而虛暈之氣,益復差勝乎?腹部以下浮氣,日臻消減,而溺道不平之候,尙未快減乎?今日臣等,與諸醫入診,詳察症候,宜當。不勝終宵憂煎,敢此問安,竝爲仰稟。答曰,知道。朝來熏熱已歇,困惱往來,而腹部飽滿,膈間不淸利之氣及脚痺有加之候,比夜減歇。口淡特甚之候,比昨別無加減,虛暈之氣差勝,而腹部以下浮氣,一向消減,溺道不平之候,猶未快減矣。勿爲入診。
吏曹參議李宜顯再度呈辭。入啓。加給由。
正言趙翼命初度呈辭。入啓。給由。
獻納李眞儒上疏。大槪,臣之本生母,自再昨猝得胸膈關塞之症,症情危急,臣聞來,方寸前灼,不得不留疏發向江都,臣罪萬死。伏乞聖明,亟遞臣職,仍治臣任情徑行之罪事。入啓。答曰,省疏具悉。爾其勿辭,往省焉。
禁府,尹廷舟拿囚。啓。
政院啓曰,知義禁尹趾仁,引嫌陳疏,知義禁洪萬朝,連呈辭疏,同義禁梁重廈,口傳差出之後,今日不爲出肅,査事遷就可慮,竝卽牌招察任,何如?傳曰,允。
知義禁尹趾仁·洪萬朝,同義禁梁重廈,牌不進。
謝恩,副校理權詹,修撰李廷濟。
禁府,權譍舒川郡豆谷驛,徒二年定配。啓。
大殿·中殿·世子宮·嬪宮,藥房·政院·玉堂夕問安。答曰,知道。
政院啓曰,知義禁尹趾仁·洪萬朝,同義禁梁重廈,牌招不進,推考傳旨,今方捧入,而査事遷就,委屬可慮,竝更爲牌招察任,何如?傳曰,允。
知義禁洪萬朝,再牌不進。
謝恩,同義禁梁重廈。
京畿監司書目,辭職上疏上送事。啓。答曰,省疏具悉。頃因宋宅相疏論李宜顯事,下政院之敎,明示予意,而矧今査事有置之之命,則於卿,少無難安之端,今此訟者構誣之言,不足爲歉。卿其勿辭,從速察職。
今月初二日,右副承旨丁道復書啓,臣承命馳往于典獄署,點閱罪囚,則承傳罪人四十四名,刑曹罪人四十七名,咀呪罪人五名,來關罪人五十名,各司罪人三十六名,合一百五十二名內,私奴時同,投里分養馬牽納之際,侵徵賂錢事也。沙工李廷葉正妻旕禮,船人金厚英次知一禮等,繕工監草薍,不爲載運事也。金萬重正妻烈伊,宗簿寺漁箭稅錢不納事也。宗簿寺漁箭別將崔萬秋正妻點德,其夫不爲現身,稅錢亦不備納事也。李世柱母厚今,其子亦官納稅錢持去,仍爲逃躱事也。債人李春華次知九月,吳益昌次知者斤德伊,定日之後,過限不納事也。井邑京主人李次明,選上醫女,不爲現身事也。宋貴東,臺監所內無段毆打事也。泥匠壬戌,詬辱寡女事也。禮曹書吏魯石興,宰臣卒逝單子,終不來呈,自政院催促之後,始爲來呈,推諉他人,飾辭自明事也。忠淸道入番金房子·宋奎年,堂上分付,趁不擧行事也。已上十四名罪狀,俱不至大段,仰體聖上欽恤之意,竝卽放釋。擊錚罪人閑良金宗億,幼學尹樞·姜錫周·忠義·李汝芳,自兵曹直囚,草記尙未入啓,當此極熱,一向滯囚,極涉可慮,亦爲一體放釋。其餘罪人所犯,俱係緊重,竝爲仍囚。且伏聞典獄署囚徒外,刑曹及各衙門拘留罪人,其數亦多云,依例放送之意,分付,何如?傳曰,依啓。擊錚罪人放送,問啓。以上朝報
上在昌德宮。停常參·經筵。
下直,玄風縣監鄭道顯。
大殿,政院·玉堂·二品以上·六曹問安。答曰,知道。中殿·世子宮·嬪宮,藥房·政院·玉堂·二品以上·六曹問安。答曰,知道。
藥房啓曰,伏聞夜間,聖候熏熱往來,困惱呻吟飽滿,膈間亦不淸利,脚痺有加,寢睡不得安穩云。伏未審朝來,熏熱·困惱,腹部飽滿,膈間不淸利之氣,其有減歇,而脚痺有加之候,抑有所減乎?口淡特甚之候,加減,何如?虛暈之氣,益復差勝,而腹部以下浮氣,一向消減,溺道不平之候,尙未快減乎?臣等,累日未得入侍,今日與諸醫入診,詳察症候,宜當。不勝終宵憂煎,敢此問安,竝爲仰稟。答曰,知道。朝來熏熱已歇,困惱往來,而腹部飽滿,膈間不淸利之氣及脚痺有加之候,比夜減歇。口淡特甚之候,姑無益減之勢,虛暈之氣差勝,而腹部以下浮氣,一向消減,溺道不平之候,尙未快減矣。明日入診。
正言趙翼命再度呈辭。入啓。加給由。
府前啓,請前大司諫李晩堅,罷職不敍事。刑曹,李賓興公事,判付有置之之敎,臣竊以爲不然也。夫李墪之承召還退,誠妄也。因此一着,至疑其歷抵,則非其情也。壬辰之査,輿情至今稱冤,此聖上所以有更査之命者,而今以該曹文案觀之,募得道聖之事,時遇等爲證,敎誘彭·甲之說,禎興輩具服,其所歸宿,專在於賓興一人,而渠乃費辭抵賴,情狀痛惡,固宜嚴加訊覈,鉤得情實,而査事未行,遽令置之,至以彭·甲等諸傔從之至今變辭,皆不足取信爲敎。噫,當初之引以爲證,成此歷抵者,亦豈非彭·甲等及諸傔從耶。彭·甲等,皆是賓興至親家乞兒童奴也。作證於前日者,豈合取信,其承款於今日者,獨不足取信耶?若以今日之承款,爲難測知,則前日之作證,尤何測知乎?況傔從之初査取招,堇得於拷掠駢斃之餘,而今則吐實於一番平問之下,聖敎所謂不足取信者,臣恐在彼不在此也。至於李洛彦,則所謂連姻,眞可笑,而言其臭味,則不翅氷炭,此豈造言以救墪者哉?況始爲賓興之所引,費辭投合,則其無一分顧藉之意,亦可見矣,而下街逢着之說,發於盤問之際,則此豈不可謂之公證哉?且臣於判付中,隨時爲之,寧有是哉之敎?尤有所慨然失圖者。夫大聖人處事,當隨其事之可爲與不可爲,而處之而已。如或以隨時爲嫌,而可爲而不爲,則凡前日之抱枉莫伸者,將無以雪冤於後矣,前日之犯罪未究者,亦無以覈實於後矣。若此不已,臣恐國家事,皆無可謂者矣。夫議其伸雪,固宜待十分明白,無一毫可疑,而斷其歷抵,尤必待十分明白,無一毫可疑然後,方可以厭服人心。殿下如以今日査案,謂有一毫可疑,則固當再三究覈,務歸明白,何可以隨時二字,先着聖意,致令方張之査,無端中輟,終爲無所着落之歸耶?處分徑遽,公議烈激,其在獄體,斷不可遂已。請亟寢李賓興査事置之之命,仍令該曹,明覈處之。初啓,敦化門之開,專由於權致大·趙銘外製之說,而更査纔始,悉反前招,門之誣開,今旣敗露無餘,第念致大之前後變幻,不一其端,待漏廳之誕說,今則曰,非渠所言,敦化門之誣供,今則曰,指其所入,或稱以㤼於威勢,或誘之以被其敎誘,此等情節,俱涉可疑。況今所引進善門外同坐之人,雖以所書正字,卽致大之文爲言,而亦云不知其人,則許多同接中,只擧此不識面之人,亦有不可測知者。至於銘,則情狀倐忽,尤爲可惡,渠雖自云鄕中迷劣,豈不知場屋事體之重,而無端以外製之說,傳說於宰臣之家者,已涉謊罔,閭家冶所之說,決非泛然酬酢,而及今更覈之日,其所自服者,無他曲折,直曰造作虛無,甘心自當,其誣罔之罪,其間隱情,昭不可掩,固當明覈得實,使奸情畢露,而不經一番訊問,徑先勘律,揆以獄情,終不免疏謬,決不可以門査之已完,而因仍不究。請罪人權致大·趙銘,更令該曹,訊問得情。答曰,不允。末端事,依啓。
成均館官員,以同知館事·大司成意啓曰,今日朝食堂,前掌議洪鉉輔入齋舍,以捲堂發論,諸生亦不得任意入就食堂,至於空堂云。臣德駿,正明,入來泮中,招掌議及諸生,問其空堂曲折,則掌議洪鉉輔,書進所懷,諸生盧斗望·尹儐·趙德禧,亦書進所懷。蓋四館,曾施尹志述等停擧之罰,而前掌議鄭觀河,掇去其榜,四館又施其掇祛罰榜之罰停擧觀河·鉉輔以此引嫌,自外入來,倡爲空堂之論。盧斗望等,以諸生意見,與鉉輔不同,其見壓於掌議,不得擅入,問其入就當否於臣等,臣等,以掇祛罰榜之時,卽今齋任,無干預之事,則不必引嫌,勸諭洪鉉輔,使之入就食堂。至於盧斗望等,掌議不入,則諸生擅入,有違齋規,只以納和同入之意,勸諭而鉉輔終不聽從。大抵同事之人,身被論罰,則或可引退,而鉉輔旣不同參其論,則以此執言,至於捲堂,終涉過重,諸生之不得擅入,其勢亦然。卽今開諭鉉輔,使諸生同入之外,無他道理,而臣等屢次勸諭,終不回聽。莫重聖敎,停廢食堂,事甚未安,齋任與諸生,各陳其所懷,必欲上徹,而曾前亦有俱不捧入之例,何以爲之?敢稟。傳曰,今玆捲堂之擧,實涉太過,所懷竝勿捧入,更爲開諭洪鉉輔,俾卽與諸生,同入,可也。又啓曰,臣伏承本館草記批答,招致齋任及諸生,傳宣聖旨,仍爲勸入,則齋任洪鉉輔,以爲同任被罰,所懷亦未登徹,萬無冒入之理云。諸生盧斗望等,以爲捲堂之時,意見不同,聖敎之下,非不欲祗承,而齋任不入,則有難徑入云。臣以掇祛罰榜,旣無干涉之事,則捲堂之擧,殊涉太過,莫重食堂之累日曠廢,事極未安,不可不趁卽還入之意,縷縷開諭,而終不回聽,齋任與諸生,各陳所懷,曾有不捧之例,故昨日陳稟,旣有勿捧之敎,而又爲各自書呈,必欲上聞,未徹之前,亦無承命之意,此由於臣之不能善爲勸諭之致,不勝惶恐。在前捲堂之時,本館堂上,有齊會勸入之規,而同知館事尹德駿,昨夕出去,今日不爲進來,知館事宋相琦,同知館事李光佐,俱不入來,竝令政院,卽爲牌招,以爲同議勸入之地,何如?傳曰,允。
大殿·中殿·世子宮·嬪宮,藥房·政院·玉堂夕問安。答曰,知道。
知館事宋相琦,牌不進。
大司憲李台佐上疏。大槪,情病俱甚,無望供職,曠闕起居,罪戾層積,乞蒙鐫遞,以便公私,兼附愚見,以備財幸事。入啓。答曰,省疏具悉。今玆更査,未見其明白可伸之端,則置之之外,無他道理矣。卿其勿辭,從速察職。
政院啓曰,黃海監司金楺陳疏到院,未及捧入,而觀其措語,則金吾囚供箭板事,有所辨明。且以院啓中,向年筵奏事,引以爲嫌,而囚供事,旣自金吾,啓請緘問,則未及答緘之前,辭疏捧入,有損事體,且關後弊,此上疏還爲下送,何如?傳曰,允。以上朝報
上在昌德宮。停常參·經筵。
大殿,政院·玉堂·二品以上·六曹問安。答曰,知道。中殿·世子宮·嬪宮,藥房·政院·玉堂·二品以上·六曹問安。答曰,知道。
藥房啓曰,伏聞夜間,聖候熏熱煩轉,引飮頻數,困惱呻吟飽滿,膈間頗不淸利,脚痺有加,寢睡不寧云。伏未審朝來,熏熱及渴候,其有減歇而困惱飽滿,膈〈間〉頗不淸利,脚痺有加之候,亦有所減乎?口淡特甚之候,抑有益減之勢,而虛暈之氣,一向差勝乎?腹部以下浮氣,益臻消減,溺道不平之候,猶未快減乎?今日臣等,當依聖敎入診,而不勝一倍憂灼之至,敢此問安。答曰,知道。朝來熏熱已歇,渴候未已,困惱頗甚,而腹部飽滿,膈間頗不淸利,脚痺有加之候,比夜減歇。口淡特甚之候,比昨有加,虛暈之氣差勝,而腹部以下浮氣,一向消減,溺道不平之候,尙未快減矣。
吏曹參議李宜顯,正言趙翼命三度呈辭。入啓。遞差。
成均館官員,以同知館事·大司成意啓曰,臣等,來坐明倫堂,招集齋任及諸生,更以前後聖敎,反覆勸諭,則齋任洪鉉輔,以爲同任鄭觀河,被罰於四館,以此不敢晏然,書納所懷,而未得登徹,聖敎雖勤,而終不敢入堂云。諸生盧斗望等以爲,生等初無捲堂之意,則屢次開諭之下,豈不敢還入,而齋任不入之前,擅自徑入,有乖齋規。且以先正臣尹拯辨誣事,發論簡通,而齋任無意應答,反爲此捲堂之擧,決不可與此齋任,同入食堂云。洪鉉輔又以爲簡通,在於未行公之前,故未得應答,而諸生此言,添一不安之端云。臣等,以鄭觀河被罰,旣由於擅祛四館之罰,而新差齋任,曾無干涉之事,則以此引嫌,初無意義,當此聖候靜攝之日,屢煩稟啓,分義道理,至爲未安,斯速還入之意,縷縷敦勉,而齋任與諸生,一向相持,輒以所懷未徹,則決難承命爲辭。莫重食堂,連日曠廢,殊涉悶慮,以臣等拙訥之辭,萬無回聽之理,何以爲之?敢稟。傳曰,洪鉉輔初無可引之嫌,而倡爲捲堂之論,實無意義,屢次開諭,而尙不入堂,尤爲太過,更爲勸入,可也。
府前啓,李晩堅·李賓興事,現上。
大殿·中殿·世子宮·嬪宮,藥房·政院·玉堂夕問安。答曰,知道。
吏曹啓曰,臺諫有闕,政事,取稟。傳曰,明日爲之。
成均館官員,以同知館事·大司成意啓曰,本館啓辭批答,以洪鉉輔初無可引之嫌,而倡爲捲堂之論,實無意義,屢次開諭,尙不入堂,尤涉太過,更爲勸入可也爲敎矣。臣等,招致儒生等,反復勸諭,且以齋任之初無可嫌,誠如聖敎內辭意,旣無所執,而累次恩諭之下,終不承命,至爲未安之意,十分敦勉,則齋任洪鉉輔,以爲四館施罰於齋任,曾所未有之事,太學齋任,至被四館之罰,則其在事體,爲同任者,何可晏然乎?往前四館,罰館學儒生,而孝廟朝及當宁,皆有四館罷職,儒生解停之擧。欲以此仰徹所懷,而終無捧入之命,所懷未徹,儒罰未解之前,決不敢承命云。臣等,以自前齋任諸生,又有決難晏然之情勢,然後方爲空館捲堂之擧,今番之事,則毋論四館所處得失,儒罰當否,其於卽今齋任,了無干涉,則何可爲此過當之事,屢煩靜攝中聖敎乎?卽宜承命還入之意,更加敦勸,而每申前說,堅執己見,終無入堂之意。諸生盧斗望等,則以爲生等,本無不欲還入之意,但卽今齋任,一邊捲堂,一邊齊會行公,而先賢辯誣簡通,則獨不書謹悉,沮戱疏事,決難與此齋任,同入云。臣等,承命勸諭,已至屢次,而儒生等,終不回聽,其所謂四館,曾無罰齋任之規云者,則考見謄錄,四館罰齋任,明有前例,其所謂四館罷職,儒生解停事,則未知其事實果如何,而惟係於其時四館施罰之當否,非可援例。且今番齋生之擅祛罰榜,係是無前之事,四館之施罰,專由於此,元不干涉於卽今齋任,則其所引嫌,終無意義,而一向固執,無意承命,聖廟空堂,今至三日,事體極爲未安,何以爲之?敢稟。傳曰,洪鉉輔之言,旣無所執,而終不承命,殊涉未安,更爲勸諭,俾卽還入,可也。
領議政徐宗泰箚子。大槪,冒昧略陳愚見,仰冀財察事。入啓。答曰,省箚具悉卿懇。非特科獄也。凡更査而無可論之端者,輒皆置之,自是常事,今玆處分,終未見其不可矣。箚末引嫌,實涉太過,卿其安心勿待罪。仍傳曰,遣史官傳諭。以上朝報
成均館官員,以同知館事·大司成意啓曰,本館四次啓辭批答,以洪鉉輔之言,旣無所執云,終不承命,殊涉未安,更爲勸諭,俾卽還入,可也事,命下矣。臣等,一依聖敎,更加十分勸諭,且以凡在官者,同僚以其自己事,被人駁論,則新差退出之同僚,萬無以此嫌避之理,齋任去就,亦何以異此?其所引嫌,實無意義,而靜攝中,仰煩酬應,至於四次,事體道理,萬分未安,卽爲承命還入之意,極力開諭,反復敦勉,無復餘蘊,而齋任洪鉉輔,以爲區區所執,一如當初所陳,而所懷不得一番上徹,同任罰名未解,所懷未徹之前,決無晏然還入之理,分義道理,豈敢不思,而迷滯之見,終難變改,雖被罪罰,不敢承命云,而竟無還入之意。諸生盧斗望等所陳,則一如前言,臣等承命勸諭,今至五次,辭意已渴,而終不回聽,至於更煩啓稟,實出於臣等言辭拙訥,不善開諭之致,不勝惶悚。莫重聖廟,累日空堂,誠極悶慮,而洪鉉輔强執己見,終無變動之意,何以爲之?敢稟。答曰,當初引嫌,實無意義,而累次開諭,無意變動,至有同任罰名未解之前,決難還入之語,士習豈容如是?洪鉉輔停擧,勸入諸生,可也。成均館謄錄
上在昌德宮。停常參·經筵。
下直,海美縣監崔震一。
大殿,政院·玉堂·二品以上·六曹問安。答曰,知道。中殿·世子宮·嬪宮,藥房·政院·玉堂·二品以上·六曹問安。答曰,知道。
藥房啓曰,伏聞夜間,聖候熏熱往來,困惱呻吟飽滿,膈間亦不淸利,脚痺有加,寢睡不得安穩云。伏未審朝來,熏熱·困惱及腹部飽滿,膈間不淸利之氣,其有減歇,而脚痺有加之候,比夜亦有所減乎?口淡特甚之候,抑有少減之勢,而虛暈之氣,一向差勝乎?腹部以下浮氣,日臻消減,溺道不平之候,尙未快減乎?今日臣等,與諸醫入診,詳察症候,宜當。不勝終宵憂煎,敢此問安,竝爲仰稟。答曰,知道。朝來熏熱已歇,困惱未已,而腹部飽滿,膈間不淸利之氣及脚痺有加之候,比夜減歇。口淡特甚之候,與昨無異,虛暈之氣差勝,而腹部以下浮氣,一向消減,溺道不平之候,尙未快減矣。勿爲入診。
刑曹參判宋徵殷初度呈辭。入啓。給由。
成均館所啓見上,洪鉉輔特命停擧。
成均館啓曰,臣等伏承本館草記批答,招致諸生,傳宣聖旨,仍爲勸入,則諸生等,以爲聖敎至此,卽當還入云。齋任洪鉉輔,依聖敎,令四館停擧。臣等退出之意,敢啓。傳曰,知道。
傳曰,禁府時囚,別無可以會議者,而刑曹時囚及諸道狀聞中,事係刑獄及殺越人命者,依近例,會于賓廳議啓,俾無滯獄之弊。
吏曹弘文錄,李眞望·崔尙履。
府前啓,請前大司諫李晩堅罷職不敍事。刑政,有國之所重,一失其平,則人心不服,而國體自損,凡大小査按,固宜明覈虛實,有罪則罪之,無罪則伸之,使一世曉然知國法之所在,而有所懲畏,其不可置之於矇膿不明之科也,明矣。今此李墪歷抵更査之事,當初以爲不足更査,而置之則已,旣已更査,而衆證俱服,獄案垂完,置之之敎,遽出於意外,臣竊爲聖朝惜此擧措也。募人立證之迹,受嗾誣招之事,狼藉敗露,無復疑晦,而乃以彭·甲及諸傔從之到今變辭,皆不足取信爲敎。噫,桁楊淫酷,兩隷駢斃,則歷抵之說,有所取證。平問之下,至親自服,則首實之言,謂不足信,此殆近於先入爲主,而至於賓興所引之李洛彦,亦不可謂公證,則臣未知何者爲可信,而誰人爲公證耶?殿下如以今日査案,謂有一毫可疑,則固當再三窮覈,務歸明白,何可以隨時二字,先着聖意,致令方張之査,無端中撤,終爲無所着落之歸耶?自有此敎,輿情菀抑,刑獄之重,殆無歸宿,大臣陳之,憲長論之,此豈但爲一宰臣抱冤而發哉?所惜者,殿下之刑政也,殿下之國體也。漢之張釋之曰,廷尉者,天下之平一傾,天下用法,皆爲輕重,輕重之且不可,況垂成之獄,不分黑白,而强置之乎?伏見前後批旨,有曰,旣無明白可伸之端,則置之之外,無他道理。有曰,凡更査而無可論之端,則輒皆置之,自是常事,凡所謂無可伸無可論者,卽無詞證無端緖之謂也。此則端緖畢露,詞證俱備,其可置之而不爲究竟耶?處分徑遽,公議愈激,其在獄體,斷不可遂已。請亟寢李賓興査事置之之命,仍令該曹,明覈處之。答曰,勿煩。
大殿·中殿·世子宮·嬪宮,藥房·政院·玉堂夕問安。答曰,知道。
正言尹淳上疏。大槪,臣以無似,蒙聖明謬加,承華淸選,濫猥已極,不意玆者,遽擢諫省言責之寄,已非臣瘦巽所可僥冒,抑臣先誣罔極,十年未白,含冤抱痛,不敢自齒於平人,則其不可忍恥忘羞,晏然苟進於先臣受誣之地也,明矣。伏乞天地父母,察臣庸陋之狀,憐臣悲號之情,亟賜鐫遞,以安賤分事。入啓。答曰,省疏具悉。宵人之目,殊甚無謂,此何足爲公論哉?爾其勿辭,從速察職。
謝恩,說書吳命新,兼春秋李仁復。
有政。吏批,梁重廈爲同義禁,吳命峻爲工曹參判,李宜顯爲禮曹參議,趙泰億爲吏曹參議,申銋爲司春秋,趙觀彬爲司書,沈尙鼎爲正言,全近思爲司宰主簿,鄭宅河爲宗簿主簿,吳命新爲說書,姜鋧爲社稷提調,沈宅賢爲廣州府尹,李仁復爲兼春秋。
兵批,李正臣·權以鎭爲副護軍,李宜顯爲副司直,趙翼命爲副司果。以上朝報
兵曹啓曰,軍色郞廳,乃是緊重之任,而所差兼春秋除本司,則職務曠廢,故例有啓請減下之規矣。軍色郞廳柳綎,以上番兼春秋啓下,方爲入直,當此多事之日,捧上下等事,一竝抛棄,事甚可慮。柳綎兼春秋之任,今姑減下,使之專察軍色之任,何如?傳曰,允。吏曹謄錄
傳曰,內中日,近雖姑停,而禁衛御營軍兵,俱是上番之卒,則不宜一例停廢,兩營中日試才,依前爲之事,分付。禁營謄錄
上在昌德宮。停常參·經筵。
下直,順天府使南九明。
大殿,政院·玉堂·二品以上·六曹問安。答曰,知道。中殿·世子宮·嬪宮,藥房·政院·玉堂·二品以上·六曹問安。答曰,知道。
藥房啓曰,伏聞夜間,聖候熏熱往來,困惱呻吟飽滿及脚痺之候有加,膈間亦不淸利,寢睡不得安穩云。伏未審朝來,熏熱·困惱及腹部飽滿,脚痺有加之候,其有減歇,而膈間不淸利之氣,亦有所減乎?口淡特甚之候,抑有少減之勢,而虛暈之氣,益復差勝乎?腹部以下浮氣,一向消減,溺道不平之候,猶未止息乎?加味生脈散五貼,昨已畢進,諸醫等,皆以爲加進五貼爲宜云,連爲煎入,何如?時當伏暑,敲熱甚酷,中宮殿玉候,近復,何如,王世子·嬪宮氣候,亦何如?臣等今日,與諸醫入診,詳察症候,宜當。不勝終宵憂煎,敢此問安,竝爲仰稟。答曰,知道。朝來熏熱已歇,困惱往來,而腹部飽滿,脚痺有加之候及膈間不淸利之氣,比夜減歇。口淡特甚之候,姑無加減,虛暈之氣差勝,而腹部以下浮氣,一向消減,溺道不平之候,猶未盡祛矣。勿爲入診。內殿氣候無事,世子〈宮〉·嬪宮氣候平穩矣。
兵曹參判兪集一,左副承旨李㙫初度呈辭。入啓。給由。
備邊司啓曰,慶尙監司洪致中,忠淸監司李世最,全羅監司朴鳳齡,除拜有日,而竝不卽出肅,事體未安。忠淸監司遞差後,今至七朔,尙未交代,慶尙道則夫馬數月留滯,弊尤可慮。慶尙監司洪致中,忠淸監司李世最,全羅監司朴鳳齡,竝卽牌招,洪致中,李世最,使之趁速辭朝,何如?傳曰,允。
慶尙監司·全羅監司,牌不進。
謝恩,忠淸監司李世最。
兵曹判書尹趾仁,兼帶辭免上疏。入啓。答曰,省疏具悉。卿之引嫌控免至此,金吾之任,今姑勉副焉。
大殿,中宮殿·世子宮·嬪宮,藥房·政院·玉堂夕問安。答曰,知道。
忠淸監司書目,去月二十一日,連次大兩,久不開霽,田畓各穀,酷被水災,人家之頹壓沈漂,人物之渰死壓死,其數甚多,至有塚墓崩頹,棺槨浮出之處,俱極驚慘。海美縣之牛疫熾發,久未止息,民事節節可慮事。以上朝報
備邊司啓曰,本司武郞廳趙隆,奔走勤仕已滿十五朔,依例陞敍,或守令除授事,承傳。吏曹謄錄
上在昌德宮。停常參·經筵。
大殿,政院·玉堂·二品以上·六曹問安。答曰,知道。中殿·世子宮·嬪宮,藥房·政院·玉堂·二品以上·六曹問安。答曰,知道。
藥房啓曰,伏聞夜間,聖候熏熱往來,困惱呻吟飽滿,膈間亦不淸利,脚痺頗甚,寢睡不得安穩云。伏未審朝來,熏熱·困惱及腹部飽滿,膈間不淸利之氣,其有減歇,而脚痺頗甚之候,比夜抑有少減之勢乎?口淡特甚之候,加減,何如?虛暈之氣,益有差勝,腹部以下浮氣,日臻消減,溺道不平之候,今已快減乎?今日臣等,與諸醫入診,詳察症候,宜當。不勝終宵憂煎,敢此問安,竝爲仰稟。答曰,知道。朝來熏熱·困惱未已,腹部飽滿,膈間不淸利之氣減歇,而脚痺頗甚之候,比夜少減。口淡特甚之候,別無加減,虛暈之氣差勝,腹部以下浮氣,一向消減,而溺道不平之候,尙未快減矣。勿爲入診。
刑曹參判宋徵殷,左副承旨李㙫再度呈辭。入啓。加給由。
府前啓,請前大司諫李晩堅,罷職不敍事。請亟寢李賓興査事置之之命,仍令該曹,明覈處之事。入啓。答曰,勿煩。
大殿·中殿·世子宮·嬪宮,藥房·政院·玉堂夕問安。答曰,知道。
議政府錄事,以領議政意啓曰,弘文都堂錄,從速爲之事,旣有成命矣。明日政府開坐,當爲擧行,館閣堂上,例當進參,而大提學宋相琦,連在引入中,吏曹堂上,竝當進參,參議趙泰億時未出肅,請令政院稟旨,竝牌招。小臣方在移院竝直中,勢當進去賓廳,相會開坐矣,敢啓。傳曰,知道。
大提學宋相琦,牌不進。
吏曹參議趙泰億,牌不進。傳曰,只推勿罷。
傳曰,都政,與他酬應有異矣。定於念間,依昨今年例,爲之事,分付。以上朝報
上在昌德宮。停常參·經筵。
大殿,政院·玉堂·二品以上·六曹問安。答曰,知道。中殿·世子宮·嬪宮,藥房·政院·玉堂·二品以上·六曹問安。答曰,知道。
藥房啓曰,伏聞夜間,聖候熏熱煩轉,困惱呻吟飽滿,膈間不淸利之候有加,脚痺頗甚,寢睡不寧云。伏未審朝來,熏熱·困惱之候有減歇,而腹部飽滿,膈間不淸利有加之候,脚痺頗甚之候,比夜抑有少減之勢乎?口淡特甚之候,亦有所減,虛暈之氣,益復差勝乎?腹部以下浮氣,日益消減,溺道不平之候,猶未快減乎?今日臣等,與諸醫入診,詳察症候,宜當。不勝一倍憂灼之至,敢此問安,竝爲仰稟。答曰,知道。朝來熏熱已歇,困惱未已,而腹部飽滿,膈間不淸利之候及脚痺頗甚,比夜減歇。口淡特甚之候,姑無所減,虛暈之氣差勝,而腹部以下浮氣,一向消減,溺道不平之候,猶未快減矣。勿爲入診。
兵曹參判兪集一再度呈辭。入啓。加給由。
左副承旨李㙫三度呈辭。入啓。遞差。
校理李世瑾初度呈辭。入啓。給由。
政院啓曰,大提學宋相琦,昨日違牌,吏曹參議趙泰億,亦有只推之命,今日都堂錄合坐時,所當更爲請牌,而左參贊尹德駿,以親病累日陳疏,右參贊黃欽,連呈辭單,弘文提學李光佐,亦不進參。卽者大臣送言,一體請牌爲宜云,竝卽牌招,以爲圈點之地,何如?傳曰,允。又啓曰,持平朴弼夢,除拜已久,尙未署經,監察·都事·守令未署經,亦至五員之多,兩司除在外未署經外,呈告未肅拜人員,竝卽牌招,以爲開坐之地,何如?傳曰,允。
大提學宋相琦,弘文提學李光佐,左參贊尹德駿,右參贊黃欽,牌不進。
謝恩,大司諫尹星駿,正言沈尙鼎。
政院啓曰,今日都堂錄時,政府西壁·館閣堂上進參然後,可以開坐,而左參贊尹德駿,右參贊黃欽,大提學宋相琦,弘文提學李光佐,皆違牌不進,將不得備員會圈,事體極爲未安,竝更牌招,以爲推移進參之地,何如?傳曰,允。
大提學宋相琦,弘文提學李光佐,右參贊黃欽,再牌不進。
吏曹啓曰,承旨有闕,政事,取稟。傳曰,再明日爲之。
憲府啓曰,持平朴弼夢,除拜已久,尙未署經,臺諫署經,備三員爲之者,自是古例,而大司憲臣李台佐,執義臣李夏源在外,掌令臣洪廷弼牌不進,只有掌令臣具萬理,持平臣崔尙履。在前如此之時,亦有二員開坐,啓請署經之規,今亦依此例,署經之意,敢啓。傳曰,知道。
諫院啓曰,司憲府持平朴弼夢,除拜已久,尙未署經。臺諫署經,備三員爲之,自是古例,而司諫臣權忭在外,獻納臣李眞儒受由在外,正言臣尹淳在外,只有大司諫臣尹星駿,正言臣沈尙鼎。在前如此之時,亦有二員開坐,啓請署經之規,今亦依此例,署經之意,敢啓。傳曰,知道。
吏曹參議趙泰億,牌不進。傳曰,只推勿罷。掌令洪廷弼,牌不進,依承傳罷職。
大殿·中殿·世子宮·嬪宮,藥房·政院·玉堂夕問安。答曰,知道。
政院啓曰,大提學宋相琦,弘文提學李光佐,再招不進,推考傳旨,今方捧入,而宋相琦,一向撕捱,無意承命。李光佐陳疏到院,以次官獨參爲難安,而其所引嫌,尤涉太過。大臣卽又送言,都堂錄今當開坐,因館閣堂上不備,勢將中止云。成命之下,不得擧行,事甚未安,所當竝請更招,而一日三牌,有傷事體,何以爲之?敢稟。傳曰,一日三牌,事體未安矣。
院前啓,河事,權卨事。請金春澤遠地定配事。請高城楡站寺及他處御室設醮,令諸道監司,一倂撤毁禁斷事。新啓,先儒以刑獄,爲國家之命脈,夫刑獄一失其平,則黑白變亂,玉石混淆,末流之害,必致亂亡,古之明辟,必須任天下之公,而不敢容一己之偏,故成王戒君陳曰,予曰辟,爾惟勿辟,予曰宥,爾惟勿宥,惟厥中。此可見審愼刑獄之至意也。壬辰科事,言出於仇怨,證成於童騃,廷讞失當,輿論咸憤,更覈之命,蓋由於此。乃者,獄情盡露,査案垂完,而遽有置之之命,群情驚惑,國言喧藉,此豈徒爲一人之抱冤而然哉?誠以處分之不免輕遽,獄事之無所着落故耳。大抵昔之密誘而䝱證者,不待嚴覈而吐實,酷刑而逼承者,一經平問而納款,其間情實,已可推測,設以彭·甲之變幻,謂不足信,傔從之反復,謂有可疑,則賓興至親之招,獨非明證,洛彦下街之說,亦非公案耶?刑官之按治,先後失序,緩急乖宜,此已物情之所深慨,而以殿下之明聖,又從以先事生疑,特令還寢,不審殿下,有芥於何等條件,有見於何樣情狀,而乃有此意外之擧耶?如或有一分未允於聖心者,則尤宜謂某事有難信之端,謂此端有可疑之迹,明示聖意,申命有司,窮覈而期得其實狀,嚴訊而必究其隱情,使一世,曉然知其枉直,而今乃至以無可伸無可論爲敎,直置之於黯黮不明之地,使黑白無辨,玉石未分,其累刑政傷國體,顧何如哉?噫,自有此査事以來,輿儓婦嬬,莫不公誦其冤,則豈有近似於時論,而有可以涉疑者哉?凡人君聽言之道,虛心澄省,如鑑公衡平,只就其事,而定是非分枉直,不宜以一疑字,先自係着於心,以致竊鐵之惑也。抑臣於此,竊有所深憂者,則以此等獄事,輒歸之於時論,而置而不究,則日後誣獄,雖有大於此者,必將因循舊套,一例掩覆,是國無刑政也,幾何而不至於亂亡之域耶?且金吾査事,猶未奏當,而秋曹査事之徑先中撤,終未免逕庭之歸。請亟寢李賓興査事置之之命,仍令有司,明覈處之。答曰,勿煩。前啓,軍門都提調代行習操事及前掌令慶聖會罷職事,停啓。以上朝報
吏曹啓曰,今丙申年春夏等,本曹褒貶,當爲等第,而堂上有故,限內不得磨勘之意,敢啓。傳曰,知道。吏曹謄錄
禁衛營啓曰,本營郞廳及諸將官,今春夏等褒貶,當爲等第,而都提調臣李頤命,方在城外,限內不得磨勘之意,敢啓。傳曰,知道。禁府謄錄
上在昌德宮。停常參·經筵。
大殿,政院·玉堂·二品以上·六曹·大司諫問安。答曰,知道。中殿·世子宮·嬪宮,藥房·政院·玉堂·二品以上·六曹·大司諫問安。答曰,知道。
藥房啓曰,伏聞夜間,聖候熏熱煩轉,困惱呻吟飽滿,膈間不淸利,脚痺有加,寢睡不得安穩云。數日來瘧熱愈熾,尤有妨於調攝節宣之節。伏未審朝來,熏熱·困惱及腹部飽滿,膈間不淸利之氣,其有減歇,而脚痺有加之候,抑有少減,而口淡特甚之候,亦有所減乎?虛暈之氣,益復差勝,而腹部以下浮氣,一向消減,溺道不平之候,猶未止息乎?今日臣等,與諸醫入診,詳察症候,宜當。不勝終宵憂煎,敢此問安,竝爲仰稟。答曰,知道。朝來熏熱已歇,困惱未已,而腹部飽滿,膈間不淸利之氣及脚痺有加之候,比夜減歇。口淡特甚之候,別無所減,虛暈之氣差勝,而腹部以下浮氣,一向消減,溺道不平之候,尙未快減矣。勿爲入診。
刑曹參判宋徵殷三度呈辭。入啓。遞差。
校理李世瑾再度呈辭。入啓。加給由。
掌令具萬理初度呈辭。入啓。給由。
府前啓,請前大司諫李晩堅,罷職不敍事。請亟寢李賓興査事置之之命事。新啓,臣伏見禁府權譍事,判付有除加刑定罪之命,臣於此,竊不勝慨然之至。譍之所坐,若謂之微眚薄過,而初不刑訊則已,旣以爲闕門之開閉,事係重大,罪人之隱忍不服,情狀可痛。至有請刑之擧,則限輸情窮治,斷不可已,而今乃預慮其終不承款,暫施例刑之後,徑先勘罪,未知此何獄體,此何事理?噫,敦化門不閉之說,初非無心而發也。蓋壬辰科榜出之後,一種喜事之輩,暗懷愎猜之心,極欲沮敗科事,而無辭可執,乃以門開之說,忽地做出,猶慮其證路不廣,則不足以搖撼天聽,熒惑群情,轉相援引,打成一辭,隱然歸之於場屋不嚴之科,終欲得遂其罷榜之計,權譍卽其驅吏中一人也。及今更査之後,手脚盡露,伎倆已窮,銘與致大,卽以前招誣罔之狀,擧皆自服,則門之不開,無復可疑,而譍乃敢獨懷詐譎,變幻閃弄,其所自明,不過以兵曹節目,試院草記,捃摭爲辭。且以姜必文前後之招,勒歸於虛罔之言,以此强爲自脫之計,而情節破綻,都不成說,終始牢諱,不肯吐實,此不過瞷揣朝家緩治之意,以爲膠守前說之計,自謂如此,則可無變辭輸情之証,亦足爲日後執證之右券云爾,則今此處分,豈非曲遂其計,而大失按獄之體者乎?雖以聖敎辭意見之,一則曰,不以實納供,誠極可駭,二則曰,一向抵賴,終不吐實,誠甚可惡。譍之隱情奸狀,固已洞燭無餘,而乃反斷之以除刑定罪,深惡洞燭之意,果安在哉?臣實莫曉其故也。況伏念王府按獄之法,罪囚有隱情,而不吐〈實〉,則必請刑焉,例刑而不服,則必加刑焉,加刑而不服,則益加嚴訊,期於承款然後,勘其罪律,乃是不易之定規。今譍,顯有隱情,不肯吐實,而不思據法窮覈之道,徑勘其律,譍旣無承款之事,則今此勘律,未知有何所據耶?朝家於幺麽罪囚,法令不行,一任其抵賴,終無嚴訊之擧,則何獄可以究竟,何罪可以承款,而國家設置刑獄,將焉用之,以此以彼,徑停刑訊,草草勘罪,大違法例,請令該府,更爲嚴囚,另加訊問,期於得情。權譍終始抵賴,違端疊出,而除加刑定罪之命,出於意外,此還收之啓,所以發也。夫臺閣論執之道,惟意極言力爭,期於准請,其不當草草塞責而徑停也決矣。乃者,僚臺率爾停啓,公議拂菀,物情愈激,揆以臺體,決不宜置而不論。請其時停啓臺官具萬理遞差。答曰,不允。更査一事,不宜一向爭執。權譍事,重發已停之論,尤涉太過,竝勿煩論。
京畿監司書目,辭職上疏上送事。啓。答曰,省疏具悉。往事不必追提,卿其勿辭察職,殿最亦卽封啓。
吏曹判書崔錫恒上疏。大槪,臣於宰臣之疏,有不敢晏然者,乞遞臣職,以幸公私事。入啓。答曰,省疏具悉。過激之言,不須爲嫌。卿其勿辭察職。
大殿·中殿·世子宮·嬪宮,藥房·政院·玉堂夕問安。答曰,知道。
傳曰,慶尙監司洪致中,全羅監司朴鳳齡,日昨皆違牌不進,其在事體,殊涉未安,竝更牌招。
謝恩,慶尙監司洪致中。
全羅監司朴鳳齡,牌不進。
政院啓曰,卽者大臣送言,都堂錄圈,當開坐,而館閣堂上,無進參之員云。大提學宋相琦,弘文提學李光佐,明日待開門,竝卽牌招,使之進參,何如?傳曰,允。以上朝報
上在昌德宮。停常參·經筵。
下直,豐川府使成儁,潭陽府使尹陽來,平安都事成洛光,牙山縣監沈弼賢。
大殿,政院·玉堂·二品以上·六曹·大司諫問安。答曰,知道。中殿·世子宮·嬪宮,藥房·政院·玉堂·二品以上·六曹·大司諫問安。答曰,知道。
藥房啓曰,伏聞夜間,聖候熏熱煩轉,困惱呻吟,腹部飽滿,膈間亦不淸利之候有加,脚痺頗甚,寢睡不寧云。伏未審朝來,熏熱·困惱,其有減歇,而腹部飽滿,膈間不淸利有加之候,脚痺頗甚之候,比夜抑有少減乎,口淡特甚之候,加減,何如,虛暈之氣,一向差勝乎,腹部以下浮氣,日臻消減,溺道不平之候,其有快減之勢乎?今日臣等,與諸醫入診,詳察症候,宜當。不勝一倍憂灼之至,敢此問安,竝爲仰稟。答曰,知道。朝來熏熱往來,困惱頗甚,而腹部飽滿,膈間不淸利有加之候,脚痺頗甚,比夜少減,口淡特甚之候,別無所減,虛暈之氣差勝,腹部以下浮氣,一向消減,溺道不平之候,猶未快減矣。勿爲入診。
兵曹參判兪集一,校理李世瑾三度呈辭。入啓。遞差。
刑曹參議沈壽賢初度呈辭。入啓。給由。
大提學宋相琦,弘文提學李光佐,牌不進。
政院啓曰,伏見今春夏等,諸道褒貶啓本,則京畿水使張漢相,北兵使南巘,忠淸水使李漢珪,邊將無一人居下,殊無嚴明殿最之意,竝推考警責。全羅右水使李相頊,則非但邊將無一人置之下考,殿最必與道臣同議,載在大典,事體甚重,況兵使及左水使,以不得同議,皆以頉啓,則右水使宜無異同,而啓本中,稱以巡營分付,遲速未定,徑先封啓,有違法意,事極可駭,李相頊從重推考。永宗僉使李之驥,則德積萬戶金就文題目下,不書等第,致勤點下,其矇䁸顚錯,殊極駭異,亦爲從重推考,何如?傳曰,允。又啓曰,今日都堂錄時,大提學宋相琦,弘文提學李光佐,因大臣送言,請牌矣。卽又違牌不進,推考傳旨,今方捧入,而成命已久,以館閣堂上不備,尙此遷就合坐,再次出令,而一向撕捱,不爲進參,事體極爲未安。竝更牌招,以爲參坐完圈之地,何如?傳曰,依啓。李光佐之引嫌,尤涉太過,殊甚未安矣。
大提學宋相琦,再牌不進。
府前啓,李晩堅·李賓興事。現上
左承旨黃一夏辭職上疏。入啓。遞差。
大殿·中殿·世子宮·嬪宮,藥房·政院·玉堂夕問安。答曰,知道。
都堂弘文錄圈點,四點金在魯·李眞望·李明彦,三點金東弼·李世德·尹聖時·嚴慶遂·趙錫命·趙連命·金有慶·徐命均·朴弼夢·權益寬·沈珙·朴師益·崔尙履·黃奎河·李德壽·尹淳·李仁復·宋眞明·趙觀彬。
藥房口傳啓曰,朝問安批答,有困惱頗甚之敎,朝水刺所進,比昨頓減,臣等,伏不勝煎悶之至。今日開政,已有成命,而卽今症候如此,當熱酬應,尤爲悶慮,政事姑命退行,何如?傳曰,晩後困惱之候有加,故政事欲爲退行矣。提調之所達又如此,政事則過私忌後爲之,刑曹參判,口傳差出,可也。
以吳命峻,爲刑曹參判。
兵曹口傳政事,副司直宋徵殷。
吏曹啓曰,前沔川郡守尹夏敎,辛卯九月除授,今已准期,依法典敍用,還除外任,何如?啓依允。又啓,因前兵曹佐郞趙遠命,仁祖大王外曾孫,以儀親,去乙未春夏等褒貶居下,已經一年,依法典敍用,何如?啓依允。
謝恩,刑曹參判吳命峻。
禮曹啓曰,上年因咸鏡監司狀啓,北路遣重臣,別科,退行於今秋事,允下矣。文武科試取吉日,令日官推擇,則來八月二十八日,九月初三日·十一日爲吉云,此三日中,試官下去,推移定行,何如?傳曰,允。
檢閱兪拓基上疏。大槪,敢陳史局薦例之不可越,四館罰規之不可壞,乞賜財處,以杜後弊。且臣,與新授同知春秋館事申銋,法有應避之嫌,亟許遞改,仍治瀆擾之罪,不勝幸甚。臣之所陳,欲存古例,況有親嫌,在所必遞,而縣道初疏,留置一望,終乃退却,今又一力阻搪,惟意壅蔽,或恐臣言之上徹天聰,必欲驅之於無端違命之科,臣不得已投疏徑退,乞蒙嚴譴,以安私分事,呈政院。
政院啓曰,卽者檢閱兪拓基,承牌陳疏,而觀其措語,則末端引同春秋申銋應避親嫌,此固當捧入,而上款以趙文命疏語,更申前說,中間又以四館儒罰事,謂之見輕於槐院,至以古事全壞,不容仍默爲言,而尹淳陞六事,該曹覆啓,旣已允下,則當初所爭,已歸弁髦,槐院施罰事,勿論得失之如何,雖以其疏辭見之,旣曰,藝苑一空,施罰又在其坐罷在外之日,此與帶職時,不爲簡問有異,似不當强引爲嫌,而兩款所陳,極其煩猥,殆至累千言之多,不緊章疏,勿爲捧入,曾有定奪,今日聖候,困惱有加,政事亦自藥院,啓稟退行,則猥多不緊之疏,此時有難捧入,累次往復,勸令簡其辭語,略陳親嫌,以便睿覽,則拓基終不回聽,疏末添入攻斥本院之語,乃以惟事阻搪,一力沮遏,或恐一徹,其間壅蔽,若是放肆,竊爲痛惋等說,極口噴薄,惟意罵詈,本院旣被其無限侵辱,則亦不可敢一向退却,此上疏何以爲之?敢稟。傳曰,勿爲捧入。
檢閱兪拓基·趙文命牌不進,依承傳罷職。
藥房口傳啓曰,伏聞入侍醫官所傳之言,聖候熏熱飽滿,終日未已,困惱一向特甚,臣等,伏不勝一倍煎悶之至。卽今諸症候,抑有少減之勢,惶恐,敢啓。傳曰,熏熱飽滿之候一樣,困惱特甚,姑無減矣。以上朝報
上在昌德宮。停常參·經筵。
大殿,政院·玉堂·二品以上·六曹問安。答曰,知道。中殿·世子宮·嬪宮,藥房·政院·玉堂·二品以上·六曹問安。答曰,知道。
藥房啓曰,伏聞夜間,聖候熏熱往來,困惱呻吟,腹部飽滿,膈間不淸利,脚痺之候有加,寢睡不得安穩云。伏未審朝來,熏熱·困惱,其有減歇,而腹部飽滿,膈間不淸利,脚痺有加之候,比夜抑有少減乎,口淡特甚之候,昨來有加,亦有所減,而虛暈之氣,益復差勝乎,腹部以下浮氣,一向消減,溺道不平之候,尙未止息乎?加味生脈散十貼,昨日已爲畢進,諸醫等,皆以爲今姑停進爲宜云,今日不爲煎入矣。臣等,未得入侍,已至累日,今日與諸醫入診,詳察症候,宜當。不勝一倍憂灼之至,敢此問安,竝爲仰稟。答曰,知道。朝來熏熱往來,困惱未已,而腹部飽滿,膈間不淸利,脚痺有加之候,比夜減歇,口淡特甚之候,昨來有加,姑無所減,虛暈之氣差勝,而腹部以下浮氣,一向消減,溺道不平之候,尙未快減矣。明日入診。
政院啓曰,金吾堂上不齊,獄囚多滯,委屬可慮,知義禁洪萬朝,同義禁梁重廈,竝卽牌招察任,何如?傳曰,允。
知義禁洪萬朝,同義禁梁重廈,牌不進。
府前啓,請前大司諫李晩堅,罷職不敍事。大凡按獄之規,苟有可疑之端,則更加詳査,在所不已,而更査之後,苟發其隱伏之情,則固當益加窮覈,期於了當,其不宜當覈不覈,置之於半是半非之科也,明矣。今此科獄更査,固在於歷抵一款,而苟拘其本,則蓋欲審覈事情,要使獄案明白而已。日昨刑官之奏讞,歷擧詞證,備論事實,而自上猶疑其隨時爲之,至有置之之命,臣竊爲殿下,深惜其處分之徑遽也。今之議者,或以爲科査中撤,則宰臣之冤枉,無以伸雪,此最可憂,臣則獨以爲不然也。夫耆宰之臣,抱枉莫伸,所關誠爲不輕,而其視國家刑政之顚倒,深貽君上之過擧,輕重顧不相懸耶?臣所謂刑政之顚倒者何也?殿下苟以歷抵之說,爲信然,而諸囚之變說,爲可疑,則固當明覈窮治,期於得情,必以歷抵之說,爲孟浪,而賓興之立證,爲虛罔,則亦將嚴問究詰,痛斥前誣,必使之指一歸宿,十分明白,如此則可伸者伸之,可罪者罪之,特其次第間事也。臣未知殿下置之之敎,謂眞歷抵耶,謂眞不歷抵耶?謂初査可信耶,謂更査可信耶?抑將情僞枉直,都不分曉,直欲置之於黯黮朦膿之科耶?此數者,無所着落,而但欲無端置之,且不明示聖意之所在,以解群情之抑菀,而每於臺啓之批,已以勿煩爲敎,臣之惑,安得不滋甚乎?噫,自有科獄以來,陳疏論辯者,非至一二,而殿下不問所論之如何,但以物色疑人,前後聖批,每以沮敗獄事,忘君死黨等語,盛加疑怒,勒驅諸臣於背公護黨之科,可勝歎哉,可勝歎哉。及今更査之後,擧仰聖心之開悟,竊庶幾王法可正,獄案可明,而置之之敎,出於千萬意外,與群下之所期待者,一何相戾耶?此蓋向來疑阻之念,尙未免留着淵衷,故雖囚供幾盡吐實,査案幾盡完了,而猶未釋然,至以無可論無可伸爲敎,有若按査然,臣意在於私護李墪,强論其不當論,而强伸其不當伸之冤者然,殿下之待臣僚,何其太薄,而情志之不孚,一至此哉?噫,今日黨習,雖云深痼,半朝廷臣隣,豈皆爲李墪右袒,而甘心負殿下者也?且李墪,以何勢焰氣力,到今旣骨之後,能使半朝廷臣隣,爲之右袒而甘心負殿下也耶?此等事理,昭然易見,而殿下舍此易見之事理,只以隨時二字,偏係聖念,臣實莫省其所以也。噫,宰相者,人主所以作股肱心膂,而與之謀王體斷國論者也。臺憲者,國家所以寄耳目言議,而任其論刑政陳得失者也。向日大臣及憲長,以科査事,有所爭論,歷擧事情,欲救處分之徑遽,而殿下大示訑訑之色,少無開可之意,平日殿下之倚重大臣,優容諫官之意,果安在哉?國家於大臣憲長之論,不少開納,則其將取信於何人之言耶?況此兩臣平昔持論,本以平緩爲言,則護黨乖激之論,臣保其決不爲也,此非獨臣知之。竊計殿下任使旣久,亦必有以俯悉其情實者,則今此所論之非出於偏着之意,的然可知,而反乃未免有疑阻之患,前後聖批,至以今玆處分,終未見其不可置之之外,無他道理等語爲敎,果如聖敎,則兩臣所論,皆歸於反實營救之科耶?此蓋疑之一字,先着於聖念,故雖於無可疑之事,不可疑之人,混竝驅之於阿好營護之地,一意句斷,不少徐究,豈非可惜之甚者乎?顧臣所重者刑政,所惜者處分也。伸冤一事,姑置勿論,垂了之案,萬無中止之理,請亟寢李賓興査事置之之命,令該曹,更加嚴覈,使獄案明白,奸情畢露。請亟寢權譍除加刑定罪之命,仍令該府,更加嚴囚,另加訊問,期於得情事。請其時停論臺官具萬理遞差事。敢啓。慶尙監司洪致中,除拜湖藩,未及赴任,遽移本職,臣未知致中,才具地望,不宜於湖西,偏宜於嶺南,而朝臣中無他可疑者而然耶?論以政格,誠爲苟且,請慶尙監司洪致中改差。答曰,不允。末端事,如以洪致中地望爲不合藩臬,則論劾可也。嶺伯得人,而只以政格苟且,遽然請遞,予實未曉也。勿煩。
大殿·中殿·世子宮·嬪宮,藥房·政院·玉堂夕問安。答曰,知道。
傳曰,近日憲府,請寢査事置之之命,已是意外,而諫院又從以費辭力救,此豈兩司俱發之事耶?極爲未安矣。以上朝報
禮曹啓曰,上年因咸鏡監司狀啓,北路遣重臣,別科,退行於今秋事,允下矣。文武試取吉日,令日官推擇,則來八月二十八日,九月初三日·十一日爲吉云,此三日中,試官下去,推移定行,何如?傳曰,允。備局謄錄
上在昌德宮。停常參·經筵。
大殿,政院·玉堂·二品以上·六曹問安。答曰,知道。中殿·世子宮·嬪宮,藥房·政院·玉堂·二品以上·六曹問安。答曰,知道。
藥房啓曰,伏聞夜間,聖候熏熱往來,困惱呻吟,腹部飽滿,膈間不淸利,脚痺之候有加,寢睡不得安穩云。伏未審朝來,熏熱·困惱,其有減歇,而腹部飽滿,膈間不淸利,脚痺有加之候,抑有少減之勢乎,口淡特甚之候,比昨亦有所減,而虛暈之氣,一向差勝乎,腹部以下浮氣,日益消減,溺道不平之候,猶未快減乎?今日臣等,當與諸醫,依聖敎入診,詳察症候,而不勝終宵憂煎,敢此問安。答曰,知道。朝來熏熱已歇,困惱往來,而腹部飽滿,膈間不淸利,脚痺有加之候,比夜減歇,口淡特甚之候,別無所減,虛暈之氣差勝,而腹部以下浮氣,一向消減,溺道不平之候,尙未快減矣。
刑曹參議沈壽賢再度呈辭,以私忌留政院。
傳曰,金判府事家,遣鍼醫看病,連爲書啓。
政院啓曰,知義禁洪萬朝,同義禁梁重廈,昨日違牌不進,金吾査事,遷就可慮,竝更牌招,察任,何如?傳曰,允。
以姜世洛爲假注書。
以金翰運爲假注書,李彦烈爲假注書。
知義禁洪萬朝,同義禁梁重廈,牌不進。
今日藥房入診時,吏曹參議趙泰億,累度開釋之後,一向撕捱,殊涉太過,牌招察任事,榻前下敎。
政院啓曰,知義禁洪萬朝,同義禁梁重廈,牌招不進,推考傳旨,今方捧入,而査事遷就,委屬可慮,竝更牌招,以爲開坐之地,何如?傳曰,允。
大殿·中殿·世子宮·嬪宮,藥房·政院·玉堂夕問安。答曰,知道。
同義禁梁重廈,再牌不進。
藥房,詣閤門外,口傳啓曰,卽伏聞因下敎,醫官等入診時,聖候虛暈寒縮等候,自未時猝然添發,尙未鎭定,熏熱·困惱之候,亦甚云。臣等,伏不勝驚慮之至,卽竝與未入侍醫官入診,詳察症候,議定當進之藥,何如?傳曰,困惱特甚,虛暈之候亦甚,勿爲入診,議藥,可也。
藥房口傳啓曰,伏聞下敎醫官之言,膈間嘈雜云,五錢重蔘茶,爲先煎入之後,議藥之意,敢啓。傳曰,知道。
藥房再啓曰,伏承口傳啓辭批答,有勿爲入診議藥之敎,臣等,與儒川君濎及諸醫等商議,則皆以爲六和湯,加陳皮·紫蘇葉各一錢,連進三貼,以爲淸暑和中之地,宜當云,此藥卽爲煎入之意,敢啓。傳曰,知道。
吏曹參議趙泰億,牌不進。傳曰,只推勿罷。
藥房口傳三啓曰,伏聞醫官所傳之言,寒氣止歇,而困惱特甚及虛暈之氣,一樣爲敎。臣等,伏不勝憂灼之至,蔘茶其已進御,而寒氣更不發作,困惱虛暈之氣,抑有向減之勢,而熏熱及口淡特甚之候,亦復何如?惶恐,敢啓。傳曰,蔘茶進御之後,困惱虛暈特甚之候少減,口淡特甚之候無減,寒氣更不發作,熏熱少歇矣。以上朝報
上在昌德宮。停常參·經筵。
刑曹參議沈壽賢再度呈辭。入啓。加給由。
大殿,政院·玉堂·二品以上·六曹問安。答曰,知道。中殿,世子宮·嬪宮,藥房·政院·玉堂·二品以上·六曹問安。答曰,知道。
藥房啓曰,伏聞夜間,聖候熏熱往來,困惱呻吟,腹部飽滿,膈間不淸利,脚痺之候有加,寢睡不寧云。伏未審朝來,熏熱·困惱及腹部飽滿,膈間不淸利,脚痺有加之候,抑有少減乎,口淡特甚之候,昨來有加,卽今亦有所減,而虛暈特甚之氣少減後,今復何如,腹部以下浮氣,一向消減,溺道不平之候,尙今未已乎?今日臣等,與諸醫入診,詳察症候,宜當。不勝終宵憂灼,敢此問安,竝爲仰稟。答曰,知道。朝來熏熱已歇,困惱未已,而腹部飽滿,膈間不淸利,脚痺有加之候,比昨減歇,口淡特甚之候,姑無所減,虛暈特甚之氣,少減後一樣,而腹部以下浮氣,一向消減,溺道不平之候,尙未快減矣。勿爲入診。
藥房口傳啓曰,今日當爲開政,而昨夜聖候諸症候,雖或有少減,而寢睡不寧,此時酬應,殊甚可慮,政事,今日則姑命退行,未知何如?敢稟。傳曰,明日開政,可也。
大司諫尹星駿啓曰,臣於日昨,力疾承旨,與同僚相議,以請寢科査置之之命,有所論啓。蓋人心之憤菀於科査之大失公平,積有年所,更査之請,幸得蒙允,捏造之罪,庶幾覈正矣。該曹失於延拖疏緩,獄囚從而朽巧驕橫,而置之之命,遽下於按檢未了之際,人情益激,國體愈損,憲臣之爭執,實出於輿誦,本院之竝發,益見公議,兪音久閟,憂歎方深,而乃者下喉院之敎,誠是萬萬意慮之外,臣不能無憾於天地無私之德也。頃者聖敎中,隨時二字,臣常慨然於中心,堂堂聖朝,赫赫臨下,公聽公斷,惟理之宜,掃去黨比,用舍無偏,此正群下之所仰望,豈料聖意,反及於時之彼此,如臣白首衰年,守分息交者,誠不堪羞愧欲死矣。狗馬賤疾,遇暑頓劇,數日趨班,澌憊若盡,虛帶言職,已極悚悶,今於特敎之下,尤無以擧顔。繼又伏聞昨日筵中,又有未安之聖敎,筵說祕嚴,雖未及詳悉,其爲悚隕恧縮,冞加一倍,決不可靦然苟冒。昨者詣臺自劾,而喉司以聖候有加,旣捧還却,不得不默默退去,今始來避,所失尤大。請命遞斥臣職。答曰,勿辭,退待物論。
持平朴弼夢啓曰,乃者李賓興査事置之之命,出於千萬意外,獄體之顚倒,處分之徑遽,莫此爲甚。臣添居言議之地,目見國家刑政之乖謬,不得不據實論啓,略效一日之責。日昨下政院之敎,有曰,近日憲府,請寢査事置之之命,已是意外。臣於此,竊不勝訝惑之至。更査之擧,蓋緣於舊案之不明,則今於獄情盡露之後,無端中撤,決無是理,如是而欲使臺閣無言者,誠難矣。此蓋隨時二字,先着聖念,故初査時,誘䝱童騃,證成誣案,拷掠傔肆,勒勘罪律之狀,諸臣之前後論辯,不翅明剴,而殿下終未曉然於淵衷,更査之後,罪人之至親,自服於平問,誣服之傔從,盡吐其實狀,隱情畢露,詞證俱備之狀,獄案之所載錄,不啻明白,而殿下猶未釋疑於歷抵之事,則今臣將何辭說,將何悃誠,能回我殿下積疑之念,而廓然開悟於是非之公耶?此臣所以抑菀長歎,而不知所云者也。噫,上下間阻,情志不孚,無事不疑,無人不疑,惟其如是,故雖事理之昭然易見者,端緖之明白透露者,猶未免隔了一膜,倚着一邊,是不爲是,非不爲非,囫圇糢糊,都無歸宿,未知此何景象,此何事體耶?臣廁迹臺憲,無他言議之報效萬一,而鎭日詣臺,不過草草傳啓,而一味揮却,不少開可何,呼唱入臺府,誠無可施之顔。況此已是意外之敎,顯示拒絶之意,則臣之向來所爭執,而庶幾回天者,都歸虛套,當言責而不得其言,雖微未安之敎,何敢爲一刻苟冒之計哉?且伏聞昨日筵中,以年少臺諫,將必有盡驅當初按査諸臣於陷人之科爲敎云,臣竊歎聖上之失言,而益不勝悶菀焉。設令按査諸臣,眞有陷人之事,則論以陷人之律,有何足惜,意無陷人之事,則臺諫雖欲驅入於陷人之科,其可得乎?國家之置臺官,所以任耳目之寄,而畀司直之論者也。今乃無端以驅入於陷人之科,遂疑於未然之前,殿下所以待臺臣,何其太薄,而況以先事無形之疑,留着於聖心而中撤其無了之案,則寧有如許事理耶?且臣以慶尙監司洪致中遞差事,有所論啓,及承聖批,顯有未安之意,至以遽然請遞,予實未曉爲敎,臣於此,不勝瞿然,繼之以訝惑也。洪致中才具之合於藩任與否,姑置勿論,方伯,國之重任,湖嶺,卽朝家一視之地,則移此除彼,終涉苟簡,政格一乖,物情未允,則見疑之人,雖甚稱副於其任,苟令往赴,決知其不可矣。從前臺閣之論,只因政格間事,而請遞其人,非止一二,今此未曉之敎,臣實惑焉。雖然旣承未安之批,何敢自以爲是,而晏然於臺次乎?昨緣聖候有加,瀆擾是懼,未免泯默退歸,今始來避,所損實大。請命遞斥臣職。答曰,勿辭,退待物論。
禮曹,行司直朴弼明,今月十八日卒逝云。弔祭致賻,依法例擧行,何如?啓依允。喪需葬需,令該曹,別爲磨鍊題給。
政院啓曰,知義禁洪萬朝,同義禁梁重廈,一向撕捱,俱呈辭疏,雖未知病勢輕重之如何,而査事遷就,委屬可慮,竝更牌招察任,何如?傳曰,允。
知義禁洪萬朝,同義禁梁重廈,牌不進。
大殿·中殿·世子宮·嬪宮,藥房·政院·玉堂夕問安。答曰,知道。
藥房再啓曰,卽伏聞入侍醫官所傳之言,以湯藥,更爲議定下敎。臣等,與儒川君濎及諸醫等商議,則皆以爲卽今聖候,水刺厭進,連由泄候,此由於脾胃不調之致,六君子湯,加白芍藥炒一錢,連進五貼,宜當云。此藥卽爲煎入之意,敢啓。答曰,知道。以上朝報
上在昌德宮。停常參·經筵。
大殿,政院·玉堂·二品以上·六曹問安。答曰,知道。中殿·世子宮·嬪宮,藥房·政院·玉堂·二品以上·六曹問安。答曰,知道。
藥房啓曰,伏聞夜間,聖候熏熱往來,困惱呻吟,腹部飽滿,膈間不淸利之氣有加,脚痺之候特甚,寢睡數覺不寧云。伏未審朝來,熏熱·困惱,其有減歇,而腹部飽滿,膈間不淸利有加之氣,脚痺特甚之候,比夜抑有少減乎,口淡特甚之候,亦有所減而虛暈之氣,更有加勝之勢乎,腹部以下浮氣,益臻消減,溺道不平之候,猶未快減乎?今日臣等,與諸醫入診,詳察症候,宜當。不勝終宵憂灼之至,敢此問安,竝爲仰稟。答曰,知道。朝來熏熱已歇,困惱未已,而腹部飽滿,膈間不淸利有加之氣有減,脚痺特甚之候,別無所減,虛暈之氣,亦無加勝,腹部以下浮氣,一向消減,溺道不平之候,尙未快減矣。勿爲入診。
藥房口傳啓曰,夜間聖候,脚痺之候特甚,寢睡尤爲不寧,政事退行於今日,旣有成命,此時恐有妨於酬應,差退未知,何如?累次煩請,殊涉未安,而區區悶慮,敢稟。傳曰,明日開政,可也。
持平崔尙履啓曰,臣年稚識矇,濫竽臺憲,自知不稱,莫裨絲毫,而惟是不欺二字,出自秉彝,目見聖朝刑政之失當,義難泯默,不得不據法申啓,請寢成命,辭拙誠淺,雖不足以感回天聽,其言則有據,其意則無他,而累日爭執,終靳一兪。日昨又伏見特敎,有曰,憲府請寢李賓興査事置之之命,已是意外,臣於此,竊不勝瞿然,而亦不能無惑也。噫,殿下以今日擧措,謂了所據乎?以言乎前案,則事狀䵝昧也,以言乎更査,則究覈未了也。如其有罪,固宜明白究竟,快示可罪之端,藉曰無罪,亦豈可囫圇無辨,一置諸疑似之間耶?當初更査之命,旣由於前案之不明,則初案未究竟之前,又何爲而無端中撤耶?前査初査,各爲一案,而情僞未分,有罪無罪,混歸同貫,而枉直無別,臣恐殿下今日之擧措,殆無所歸宿,而國體之壞損大矣,刑政之乖謬甚矣,一世將何所的從,群情安得不疑惑乎?自壬辰以來,以歷抵爲誣者,卽輿儓之所共誦,而臺臣之請査,聖明之允從,亦由於前案之不可信,故遣辭之際,雖若稱冤,如其本意,則只欲使國家處分,一歸於正已,而何嘗足爲其伸冤地,而甘心自陷於欺君護黨之科哉?又伏聞筵敎辭旨極峻,至以年少臺諫,必將構罪按獄諸臣爲敎,臣於此,爲殿下重惜其失言也。夫按獄諸臣之有罪與否,卽査明以後事也,非今日所可逆揣,則固當除請獄案之究竟,果使向來諸臣,眞有一毫陷人之迹,則雖非臺言,殿下亦必不加恕貸矣,如其不然,則豈有固爲驅入於陷人之科也。頃日隨時爲之,寧有是哉之聖敎,已非大公至正之道,而今又以無形之疑,逆探未然之事,以爲不可竟獄之左證,誠如是也,則有罪者,將無以究覈,無罪者,亦無以伸雪,而凡事之稍涉疑晦難處者,一竝置而不問耶?此不但國家刑政之顚倒而已。上下情志之阻隔,一至於此,誠非細故,而此無非如臣魯莾,忝居言地,草草連啓,旣不能見孚於君父,反承此意外之敎,臣更何顔面,揚揚入臺府,自處以殿下耳目之寄乎?且臣於本府權譍請刑重發之啓,亦有所不自安者。權譍之徑先勘律,已駭物情,本府之發啓卽停,亦涉徑遽,而臣初入昏疎,傳啓累日,因循不發,追聞物議,大以爲咎,而僚臺劾遞之啓,旣由輕停,則臣之當發不發之失,益著矣。於此於彼,俱難淟冒,昨以此詣臺自列,而反被喉司搪却,泯默退歸,今始來避,虧損臺規,尤無餘矣。請命遞斥臣職。答曰,勿辭,退待物論。
正言沈尙鼎啓曰,臣猥以陋劣,忝叨言責,日覩刑政之失平,妄效一言之論列,而適患毒痁,彌日沈頓,一番傳啓,便卽尋單,曠職之罪,實無所逃。伏見下政院之敎,辭旨甚嚴,臣誠惶感失圖,繼以慨然。乃者,置査事之命,大拂輿情,刑政乖謬矣,國體壞損矣。有言責者,不容不一辭爭論,登時救正,而聖明反以俱發爲非,救解爲疑,誠非臣意慮之所及也。殿下試以今査,較量舊案,得失果何居?舊案只是誘童騃斃傔從,而做得耳。其公言明證,孰有如今日賓興至親與洛彦耶?只此數款,情僞可判,睿明所照,宜無不燭,而特以主於先入,失之過疑,覈之未了,遽爾中撤,處分顚倒,都無着落,此兩司所以相繼論執者也。噫,人君聽言之道,雖暬御旅賁,皆許執藝以諫,不以疏賤爲間,況受耳目之寄,而處諫諍之任者乎?人臣畜君之義,雖微差少失,皆可隨事盡言,不以煩複爲嫌,況係政刑之大,而關國體之重者乎?國家之置兩司,蓋使之通諫而竝論,以廣聰聽,顧今君德有闕,朝廷有失。臣官以諫名,所言職耳,豈可諉以憲司之已發,默然無一辭,以負爭可否之義,而今乃病其俱發,顯示厭聞之意,此豈平日所望於殿下者也?至若力救之敎,尤有所未曉者,如以此獄,爲不冤,則救之者誠非矣。苟其冤也,固無害於救解,而若臣所爭者,刑政也,所惜者,國體也,未知何言何辭,果近於救解耶?臣又伏聞日昨筵中,以兩司俱發,重勤嚴敎,又以科事出場,則臺閣之臣,必欲罪按査諸臣爲敎云,筵語祕嚴,雖未得詳,臣之惑,至此而滋甚焉。耆老重臣,蒙被惡名,竄死海曲,而殿下不曾察其心迹,欲置之黯黮之地,獨於按査諸臣,預慮其譴罰之或加,殿下之待臣隣,何其厚薄之太相懸耶?如使初査旣完,舊案可誣,則責罰輕重,只宜付之公議,豈可先事生疑,預議調停,撤査事於幾了之際,拒臺言於未然之前耶?竊覵聖意,或慮日後科事之不嚴,朝著之未靖,乃有此敎,而若以此等獄事,置之虛實難明之科,終無指一考竟之事,則當此黨比日痼,猜忮成習之日,宵小傾險之輩,必將視賓興爲常,旁伺於黯昧之地,闖發於傾奪之機,變怪層生,誣獄日興,世無完人,國受其病,危亡之兆,可立而待,殿下之所當却顧而深慮者,臣恐在此而不在彼也。臣誠意淺薄,言議膚率,一啓纔發,荐承嚴旨,循省愧懍,若無所容,臣連日詣臺,以此自列,而喉司一向阻搪,終不捧入,緣臣疲軟,重損臺體,尤何可一刻冒居於臺次乎?請命遞斥臣職。答曰,勿辭,退待物論。
禮曹啓曰,今年農事,五月以前,時雨頻注,稍有登稔之徵,六月以後,大水之餘,旱災旋酷,東風連吹,殆浹數旬,雨意漠然,田野焦枯,已無可望,言念民事,罔知攸濟。日昨雖得驟雨,亦不均霑云。立秋後設祭祈雨,已有近例,而大臣之意,亦如此,初次祈雨祭,三角山·木覓山·漢江等處,遣三品官,不卜日來二十二日,設行之意,知委,何如?傳曰,允。
政院啓曰,判尹姜鋧,許久引入,無意行公,詞訟劇地,長官曠職,今至累朔,事極未安,卽爲牌招察任,何如?傳曰,允。又啓曰,知義禁洪萬朝,同義禁梁重廈,連日違牌,無意行公,査事遷就至此,殊甚未安,竝卽牌招,以爲開坐之地,何如?傳曰,允。
大殿·中殿·世子宮·嬪宮,藥房·政院·玉堂夕問安。答曰,知道。
謝恩,知義禁洪萬朝。
同義禁梁重廈,牌不進。
行副司直朴弼明上疏。大槪,受恩未報,大命將盡,短疏陳悃,永訣天闕事。入啓。傳曰,朴弼明臨死封章,誠深憂愛,可不留心,而增予悲悼也。以上朝報
上在昌德宮。停常參·經筵。
大殿,政院·玉堂·二品以上·六曹問安。答曰,知道。中殿·世子宮·嬪宮,藥房·政院·玉堂·二品以上·六曹問安。答曰,知道。
藥房啓曰,伏聞夜間,聖候熏熱煩轉,困惱頗甚,脚部飽滿,膈間不淸利之氣有加,脚痺之候特甚,達夜呻吟,寢睡無異於全失,而平明後,少得入睡云。臣等,伏不勝一倍憂灼之至,伏未審朝來,熏熱及困惱頗甚之候,其有少減,而腹部飽滿,膈間不淸利之氣,脚痺頗甚之候,亦有所減之勢乎,口淡特甚之候,比昨何如,虛暈之氣,益復差勝,而腹部以下浮氣,一向消減,溺道不平之候,尙今未已乎?諸症候添加如此,卽今所進湯劑,諸醫等,不無詳量變通之議。今日臣等,不可不與諸醫入診,詳察症候,更議六君子湯仍進當否,敢比問安,竝爲仰稟。答曰,知道。朝來熏熱往來,困惱頗甚,而腹部飽滿,膈間不淸利有加之氣,比夜減歇,脚痺頗甚之候未已,而口淡特甚之候,與昨無異,虛暈之氣差勝,腹部以下浮氣,一向消減,溺道不平之候,尙未快減矣。勿爲入診,問于入侍醫官,議定湯劑,仍進當否宜矣。
傳曰,史官三員待命,騎馬九匹立之,祈雨祭所內摘奸。
刑曹參議沈壽賢三度呈辭。以祈雨祭齋戒,留政院。
司果金雲澤,承文副正字李鳳齡,文臣朔試射時,稱病不進,依承傳罷職。
政院啓曰,今日開政事命下,而祈雨祭齋戒相値,政事何以爲之?敢稟。傳曰,明日爲之。
備邊司啓目,粘連平安監司狀啓云云,昨年科場之作梗,實是曾前所未有之變怪,不可不重繩懲後,淸南北儒生中首倡作挐者,竝爲定配,淸北儒生旣蒙疏釋,則獨此兩儒耳,亦仍配不放,亦有嫌於均施之澤,使之一體放釋爲白乎旀,別科之設,本出於特恩,則有不可每每援例,而請設是白在果,前旣以更議設行,覆啓蒙允。北路旣許別設,一時竝行,不害爲一視之澤,而亦可爲聳動慰悅之道,依狀請施行之意,該曹竝以分付,何如?啓。別科設行事,依回啓施行。
大殿·中殿·世子宮·嬪宮,藥房·政院·玉堂夕問安。答曰,知道。
玉堂箚子。大槪,請大司諫尹星駿,持平朴弼夢·崔尙履,正言沈尙鼎,竝命出仕,兼附淺見事。入啓。答曰,依啓。附陳上款事,日昨筵中,備悉予意,上款事,廟堂啓辭,蓋出於爲官擇人,而爾言大意亦好矣。
藥房再啓曰,醫官等入診退出後,臣等,與儒川君濎及諸御醫等,反覆商議,則皆以爲卽今聖候諸症,專由於濕熱壅滯之致,加味三妙散,最宜於脚痺之候,先進五貼,宜當云。六君子湯姑爲停止,此藥自明日煎入,何如?答曰,依啓。
司果金在魯,文臣朔試射時,稱病不進,依承傳罷職。以上朝報
上在昌德宮。停常參·經筵。
夜二更,流星出攝提星下,入坤方天際,狀如拳,尾長三四尺許,色白。
宗簿主簿,姜碩泰,璿源閣奉審事,茂朱地出去。
大殿,政院·玉堂·二品以上·六曹問安。答曰,知道。中殿·世子宮·嬪宮,藥房·政院·玉堂·二品以上·六曹問安。答曰,知道。
藥房啓曰,伏聞夜間,聖候熏熱煩轉,困惱呻吟,腹部飽滿,膈間不淸利之氣有加,脚痺之候頗甚,寢睡不寧云。伏未審朝來,熏熱·困惱,其有減歇,而腹部飽滿,膈間不淸利有加之氣,亦有所減,脚痺頗甚之候,比夜抑有少減之勢乎,口淡特甚之候,卽今加減,何如,虛暈之氣,一向差勝乎,腹部以下浮氣,日臻消減,溺道不平之候,猶未顯減乎?今日臣等,與諸醫入診,詳察症候,宜當。不勝終宵憂灼,敢此問安,竝爲仰稟。答曰,知道。朝來熏熱往來,困惱未已,而腹部飽滿,膈間不淸利有加之氣,及脚痺頗甚之候,比夜減歇,口淡特甚之候,姑無所減,虛暈之氣差勝,腹部以下浮氣,一向消減,溺道不平之候,猶未快減矣。勿爲入診。
持平崔尙履牌不進,依承傳罷職。
刑曹參議沈壽賢三度呈辭。入啓。遞差。
京畿監司書目,利川府使申鍴,今月十九日身死事。
慶尙監司書目,巨濟府使楊憲奭,今月初十日身死事。
濟州別遣御史書目,大靜縣監金熙潤,爲先罷黜事。
禮曹啓曰,因平安監司狀啓,備邊司覆啓,西路別科,依北道例設行事,允下矣。遣重臣別設文武科,試取吉日,令日官推擇,則來八月二十九日,九月初三日爲吉云。此兩日中,試官下去,推移定行,而試官,令該曹差出,何如?傳曰,允。
政院啓曰,知義禁洪萬朝,承牌出肅之後,今又陳疏引入,同義禁梁重廈,連呈辭疏,無意行公,金吾不得開坐云,事極未安,竝卽牌招察任,何如?傳曰,允。
同義禁梁重廈,知義禁洪萬朝,牌不進。
政院啓曰,知義禁洪萬朝,同義禁梁重廈,違牌不進,推考傳旨,今方捧入,而洪萬朝之旣出還入,梁重廈之一向撕捱,俱涉未安,竝更牌招,以爲開坐之地,何如?傳曰,允。
大殿·中殿·世子宮·嬪宮,藥房·政院·玉堂夕問安。答曰,知道。
傳,前掌令洪廷弼,持平崔尙履,縣令權益寬,司果全在魯,竝敍用,司果徐命均,持平朴弼夢,解由勿拘,前校理洪萬遇,居下勿論。
謝恩,右承旨丁道復,左副承旨鄭栻,校理李廷濟,兼春秋李滿,右副承旨金始慶,同副承旨李澤。
副校理李眞望,修撰趙錫命,副修撰尹聖時,牌不進。傳曰,只推勿罷。
有政。吏批,吳命峻爲刑曹參判,權詹爲副應敎,李廷濟爲校理,權世恒爲掌令,梁廷虎爲持平,李潗爲利川府使,崔泰齊爲巨濟府使,朴以文爲大靜縣監,李滿爲兼春秋,金始慶·李澤爲承旨,宋徵殷爲兵曹參判,李壄爲工曹參判,趙道彬爲刑曹參議,李㙫爲工曹參議,李眞儉爲判決事,金德基爲知義禁,尹大英爲兵曹佐郞,鄭友卨爲禮賓別提,李眞望爲副校理,尹淳爲副修撰,尹聖時爲副修撰,趙錫命爲修撰,嚴慶遂爲修撰,趙遠命爲正言。
兵批,崔世珪爲五衛將,李世晃爲武兼,洪萬朝爲知事,兪集一爲副司直,沈壽賢·黃一夏·李㙫·李世瑾爲副司果,金翰運爲司正,李正臣·權以鎭爲副司果,韓祉·韓重熙·洪重周爲副司直。以上朝報
禮曹啓曰,因平安監司狀啓,備邊司覆啓,西路別科,依北道例設行事,允下矣。遣重臣別設文武科,試取吉日,令日官推擇,則來八月二十八日,九月初三日爲吉云。此兩日中,試官下去,推移定行,而試官,令該曹差出,何如?傳曰,允。備局謄錄
禁衛營本營,分授南小門西邊,體城頹毁處改築事,已爲啓下矣。今月二十四日始役,而近處洞壑間,多可合治築之石子,依前取用之意,敢啓。傳曰,知道。禁府謄錄
上在昌德宮。停常參·經筵。
大殿,政院·玉堂·二品以上·六曹問安。答曰,知道。中殿·世子宮·嬪宮,藥房·政院·玉堂·二品以上·六曹問安。答曰,知道。
藥房啓曰,伏聞夜間,聖候熏熱往來,困惱呻吟飽滿,膈間亦不淸利,脚痺之候頗甚,寢睡不得安穩云。伏未審朝來,熏熱·困惱及腹部飽滿,膈間不淸利之氣,其有所減而脚痺頗甚之候,抑有少減乎,口淡特甚之候,亦有向減之勢,而虛暈之氣,益臻差減乎,腹部以下浮氣,一向消減,溺道不平之候,尙今未已乎?今日臣等,與諸醫入診,詳察症候,宜當。不勝終宵憂煎,敢此問安,竝爲仰稟。答曰,知道。朝來熏熱往來,困惱未已,而腹部飽滿,膈間不淸利之氣及脚痺頗甚之候,比夜減歇,口淡特甚之候,別無所減,虛暈之氣差勝,而腹部以下浮氣,一向消減,溺道不平之候,尙未快減矣。勿爲入診。
禮曹再次祈雨祭,龍山江枯子島,遣宰臣,不卜日,來二十六日設行事,分付,何如?啓。依所啓施行。
政院啓曰,知義禁洪萬朝,同義禁梁重廈,一向撕捱,無意行公,同義禁金德基,除授之後,亦不出肅,竝卽牌招,以爲開坐之地,何如?傳曰,允。又啓曰,判尹姜鋧,以病陳疏,無意行公,京兆劇地,長官曠職,至於數朔之久,詞訟積滯,委屬可慮,卽爲牌招,察任,何如?傳曰,允。
知義禁洪萬朝,同義禁梁重廈·金德基,判尹姜鋧,牌不進。
謝恩,修撰趙錫命。
判尹姜現,牌不進。傳曰,本職斷無許遞之理,而一向撕捱,事體未安,更卽牌招。
大殿·中殿·世子宮,藥房·政院·玉堂夕問安。答曰,知道。
副應敎權詹,副校理李眞望,修撰尹聖時,牌不進。傳曰,只推勿罷。
政院啓曰,知義禁洪萬朝,同義禁梁重廈·金德基,竝皆違牌不進,金吾査事,一向遷就,事甚未安,竝更牌招,以爲備員開坐之地,何如?傳曰,允。
知義禁洪萬朝,同義禁梁重廈,再牌不進。
司書趙觀彬,牌不進。只推勿罷。以上朝報
上在昌德宮。停常參·經筵。
大殿,政院·玉堂·二品以上·六曹問安。答曰,知道。中殿·世子宮·嬪宮,藥房·政院·玉堂·二品以上·六曹問安。答曰,知道。
藥房啓曰,伏聞夜間,聖候熏熱煩轉,困惱呻吟飽滿,膈間亦不淸利,脚痺之候頗甚,寢睡不寧云。伏未審朝來,熏熱·困惱及腹部飽滿,膈間不淸利之氣,其有減歇,而脚痺頗甚之候,比夜抑有所減乎,口淡特甚之候,加減何如,虛暈之氣,日益差勝,腹部以下浮氣,一向消減,溺道不平之候,猶未快減乎?今日臣等,與諸醫入診,詳察症候,宜當。不勝終宵憂煎,敢此問安,竝爲仰稟。答曰,知道。朝來熏熱往來,困惱未已,腹部飽滿,膈間不淸利之氣,比夜減歇,而脚痺頗甚之候少減,口淡特甚之候,尙無所減,虛暈之氣差勝,而腹部以下浮氣,一向消減,溺道不平之候,猶未快減矣。勿爲入診。
政院啓曰,金吾査事,以堂上不齊,開坐無期,昨日再牌,竝皆不進,事極未安矣。同義禁金德基,以親病陳疏,雖不得捧入,有難一向請牌,而知義禁洪萬朝,以前査時初頭一二參坐,疏陳難安之端,而其所引嫌,殊涉太過。同義禁梁重廈,承牌出肅之後,旋以身病之添重,連呈辭疏,雖未知病勢輕重之果如何,而旣出還入,已過累日,竝卽牌招察任,何如?傳曰,允。
副應敎權詹上疏。大槪,顚沛之地,不宜復冒,昨者坐逋嚴命,死有餘辜,荐召之下,不敢不來伏闕外,而終難抗顔冒進,仰煩籲呼,此時瀆擾,臣罪尤大,乞賜鐫遞,兼附所懷,以備財幸事。入啓。答曰,省疏具悉。向來人言過當,不必深嫌。守宰有窠者,作速差出,未赴者催促發送事,申飭該曹。慶尙監司洪致中,臺論新雖停,勢難往赴,今姑許改,全羅監司朴鳳齡,荐違召命,別有難安之端者然耶,未可知也。令廟堂稟處,而西路別科之退行,有乖一視之道,決知其不可矣。爾其勿辭,從速察職。
知義禁洪萬朝,同義禁梁重廈,牌不進。
副校理李眞望,副修撰尹聖時,司書趙觀彬,牌不進。傳曰,禁推。
大殿·中殿·世子宮·嬪宮,藥房·政院·玉堂夕問安。答曰,知道。
右副承旨金始慶初度呈辭。入啓。給由。
禁府,李眞望·尹聖時·趙觀彬拿囚。啓。
觀象監,今月二十四日夜五更,月入畢星。啓。以上朝報
備邊司啓曰,今春節使回還時,彼國咨文中,有禮部議奏請免議,而奉旨依議等語,在前如此之時,例有陳謝之擧。今年冬至使,以謝恩爲號,使之兼行,恐爲得宜。令吏曹,三使臣,以當品差出,何如?傳曰,允。備局謄錄
上在昌德宮。停常參·經筵。
大殿,政院·玉堂·二品以上·六曹問安。答曰,知道。中殿·世子宮·嬪宮,藥房·政院·玉堂·二品以上·六曹問安。答曰,知道。
藥房啓曰,伏聞夜間,聖候熏熱煩轉,困惱呻吟飽滿,膈間亦不淸利,脚痺之候頗甚,寢睡不寧云。伏未審朝來,熏熱·困惱及腹部飽滿,膈間不淸利之氣,其有減歇,而脚痺頗甚之候,抑有所減,口淡特甚之候,昨來有加,水刺之節甚減,卽今或有稍勝之勢乎,虛暈之氣,一向差勝,腹部以下浮氣,日益消減,溺道不平之候,尙未快減乎?臣等,累日未得入侍,今日與諸醫入診,詳察症候,宜當。不勝終宵憂煎,敢此問安,竝爲仰稟。答曰,知道。朝來熏熱往來,困惱未已,腹部飽滿,膈間不淸利之氣,比夜減歇,而脚痺頗甚之候少減,口淡特甚有加之候無減,虛暈之氣差勝,而腹部以下浮氣,一向消減,溺道不平之候,尙未快減矣。明日入診。
傳曰,史官二員待命,騎馬六匹立之,祈雨察所內摘奸。
藥房口傳啓曰,卽今進御加味三妙散,雖宜於脚痺之候,而藥味頗苦,一兩日來,口淡特甚之候有加,水刺之節甚減,當此酷暑,連進苦口之劑,實爲煎悶。今日雖已煎入,而姑爲停進,以觀數日似當,諸醫之意亦如此,惶恐,敢啓。傳曰,當依所達爲之矣。
謝恩,副應敎權詹。以上朝報
上在昌德宮。停常參·經筵。
大殿,政院·玉堂·二品以上·六曹問安。答曰,知道。中殿·世子宮·嬪宮,藥房·政院·玉堂·二品以上·六曹問安。答曰,知道。
藥房啓曰,伏聞夜間,聖候熏熱往來,困惱呻吟飽滿,膈間亦不淸利,脚痺之候頗甚,寢睡不得安穩云。伏未審朝來,熏熱·困惱及腹部飽滿,膈間不淸利之氣,其有減歇,而脚痺頗甚之候,亦有所減乎,口淡特甚之候,比昨抑有稍勝之勢,而虛暈之氣,益復差勝乎,腹部以下浮氣,一向消減,溺道不平之候,尙今未已乎?今日臣等,當依聖敎入診,詳察症候,宜當。不勝終宵憂煎,敢此問安,竝爲仰稟。答曰,知道。朝來熏熱已歇,困惱往來,腹部飽滿,膈間不淸利之氣減歇,而脚痺頗甚之候少減,口淡特甚之候,別無所減,虛暈之氣差勝,而腹部以下浮氣,一向消減,溺道不平之候,尙未快減矣。
今日藥房入診時,全羅監司朴鳳齡,今姑改差事,榻前下敎。加味生脈散,依前煎入事,榻前定奪。
大殿·中殿·世子宮·嬪宮,藥房·政院·玉堂夕問安。答曰,知道。
全羅監司書目,本道六月以後,一向旱乾,田畓各穀,盡爲焦枯,蟲災又爲熾發,祈雨祭設行之意,分付各邑緣由事。
京畿監司書目,卽今旱乾日甚,而雨意愈邈,各邑境內靈驗處,虔誠祈雨之意,發關分付緣由事。以上朝報
上在昌德宮。停常參·經筵。
京畿都事呂必禧,道內儒生試取事,出去。
大殿,政院·玉堂·二品以上·六曹問安。答曰,知道。中殿·世子宮·嬪宮,藥房·政院·玉堂·二品以上·六曹問安。答曰,知道。
藥房啓曰,伏聞夜間,聖候熏熱往來,困惱呻吟飽滿,膈間亦不淸利,脚痺之候頗甚,寢睡不得安穩云。伏未審朝來,熏熱·困惱及腹部飽滿,膈間不淸利之氣,其有減歇,而脚痺頗甚之候,亦有少減乎,口淡特甚之候,比來有加,水刺之進,連日甚減,卽今或有稍勝之勢乎,虛暈之氣,一向差勝,腹部以下浮氣,日臻消減,溺道不平之候,猶未快減乎?今日臣等,與諸醫入診,詳察症候,宜當。不勝終宵憂煎,敢此問安,竝爲仰稟。答曰,知道。朝來熏熱已歇,困惱往來,腹部飽滿,膈間不淸利之氣減歇,而脚痺頗甚之候少減,口淡特甚之候,一樣無減,虛暈之氣差勝,而腹部以下浮氣,一向消減,溺道不平之候,猶未快減矣。勿爲入診。
江原監司書目,道內各邑,自五月初三日四日以後,雨水連仍,又自十三日,漸成霪霖,而乃於二十日爲始,雨勢大作,二十九日開霽。其所被災,嶺東西同然,水邊田畓之浦落覆沙,永無田形處及山坂田庫,洗滌沙汰,殆無餘地,坪野稍低之地,酷被沈沒之患,各穀盡爲消瀜,春秋兩麥,未及登場,擧皆腐傷漂失,根耕各穀,亦因節晩,不得耕播,而其中嶺東之平海等三邑,嶺西之春川等四邑,寧越等三邑,偏被其害,平昌蟲損之災及旌善雨雹之變,俱係異常,前頭民事,節節可慮事。
忠淸監司書目,道內各邑水災之慘,前日馳啓之後,人家漂沒,塚墓崩頹之變,連續報來,俱極驚慘,而大雨開霽之後,惡風連吹,旱氣太甚,田畓各穀,擧皆枯黃,泰安等邑,蟲損海溢之災,又復如此,民事節節可慮事。啓。傳曰,靑山·文義縣漂失人家,令該曹,考例顧恤。
平安監司書目,今年農事,旱澇相仍,播種多愆,乾涸枯損之患,侵淫消瀜之災,道內同然,山野各穀終未茁長之餘,加之而風災,卽今民事,節節渴悶。其中理山·泰川·龜城·熙川等邑之非時雨雹,亦係變異事。
禮曹,三次祈雨祭,風雲雷雨山川雩祀等處,遣宰臣,不卜日來七月初一日,設行事,分付,何如?啓。依所啓施行。
大殿·中殿·世子宮·嬪宮,藥房·政院·玉堂夕問安。答曰,知道。
觀象監,今月二十七日辰時,日暈。啓。以上朝報
上在昌德宮。停常參·經筵。
大殿,政院·玉堂·二品以上·六曹問安。答曰,知道。中殿·世子宮·嬪宮,藥房·政院·玉堂·二品以上·六曹問安。答曰,知道。
藥房啓曰,伏聞夜間,聖候熏熱往來,困惱呻吟飽滿,膈間亦不淸利,脚痺之候頗甚,寢睡不得安穩云。憫旱之餘,得此喜雨,伏惟聖心欣悅。伏未審朝來,熏熱·困惱及腹部飽滿,膈間不淸利之氣,其有減歇,而脚痺頗甚之候,亦有所減乎,口淡特甚之候,彌日無減,卽今或有少減之勢,而虛暈之氣,一向差勝乎,腹部以下浮氣,日益消減,溺道不平之候,尙今未已乎?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。卽今雨意未已,切願毋慳一霈。朝來熏熱已歇,困惱往來,腹部飽滿,膈間不淸利之氣減歇,而脚痺頗甚之候少減,口淡特甚之候,尙無消減,虛暈之氣差勝,而腹部以下浮氣,一向消減,溺道不平之候,猶未快減矣。勿爲入診。
政院啓曰,大司憲李台佐,持平朴弼夢呈辭,掌令權世恒,持平梁廷虎未肅拜,執義李夏源在外,掌令具萬理被論,監察茶時,已過累日,除在外被論外,呈告未肅拜人員,竝卽牌招察任,何如?傳曰,允。
江華留守書目,本府境內,去月晦前大雨之後,自本月初生,連日旱乾,東風連吹,各穀多被其害,初十日,一時驟雨,而又爲一向旱暵,雨意漠然,極爲悶慮之際,同月十八日寅時始雨,移時注下,堇可一鋤許,雨雖未洽,田畓各穀,庶有回蘇之望事。
咸鏡監司書目,自安邊至明川,雖有水災,早晩各穀,庶有成熟之望,鏡城以北各邑及三·甲,旱澇不適,各穀損傷,而鏡城段,牟麥全無所收,民事誠爲渴悶緣由事。
持平梁廷虎謝恩後,啓曰,臣之至愚極陋,本不堪備數於淸朝任使之末,而猥蒙拂拭之恩,忝叨臺憲之職,揣量才分,決難承當,連章控辭,未獲登徹,縮伏私次,方深悶蹙。卽者,召牌降臨,分義至嚴,不敢不黽勉出肅,而第本府,方有權譍更訊之啓,臣於此,有不可參涉之嫌。蓋譍之立證於門開者,實出於沮撓科榜之計,則臣以其榜中之人,顧何敢可否於其間,旣不得參啓,則亦不容苟然冒居於臺次,請命遞斥臣職。答曰,勿辭,退待物論。
大司憲李台佐,牌不進。
謝恩,掌令權世恒。
大殿·中殿·世子宮·嬪宮,藥房·政院·玉堂夕問安。答曰,知道。以上朝報
上在昌德宮。停常參·經筵。
大殿,政院·玉堂·二品以上·六曹問安。答曰,知道。中殿·世子宮·嬪宮,藥房·政院·玉堂·二品以上·六曹問安。答曰,知道。
藥房啓曰,伏聞夜間,聖候熏熱煩轉,困惱呻吟飽滿,膈間不淸利之氣有加,脚痺頗甚,寢睡不寧云。伏未審朝來,熏熱·困惱,其有減歇,而腹部飽滿,膈間不淸利有加之候及脚痺頗甚之候,抑有少減之勢乎?口淡特甚之候,比昨或有稍減乎,虛暈之氣,日益差勝,腹部以下浮氣,一向消減,溺道不平之候,尙未止息乎,今日臣等,與諸醫入診,詳察症候,宜當。不勝終宵憂灼,敢此問安。答曰,知道。朝來熏熱已歇,困惱往來,腹部飽滿,膈間不淸利有加之候減歇,而脚痺頗甚之候少減,口淡特甚之候,姑無所減,虛暈之氣差勝,而腹部以下浮氣,一向消減,溺道不平之候,猶未止息矣。勿爲入診。
掌令權世恒上疏。大槪,臣於母病憂煎之中,隨牌趨謝,槪出於怵畏分義,而顧臣卽今情理,萬無離側供職之望,不得不冒死瀆撓於靜攝之中,乞賜矜察事。及持平朴弼夢上疏。大槪,遄承未安之敎,決難仍冒於臺次,冀蒙斥遞,以安私分,兼附區區所懷,以備財察事。以祈雨祭齋戒,留政院。
傳曰,症候進退,雖無所減,而當此酷熱,老病臣之日赴候班,予用念焉,朝廷勿爲問安事,分付。
傳曰,大政,過大祭齋戒後爲之事,分付。
政院啓曰,持平梁廷虎,引避退待,而大司憲李台佐呈辭,執義李夏源在外,掌令具萬理被論,掌令權世恒,持平朴弼夢陳疏留院,處置經宿,事甚未安。呈告人員,卽爲牌招,使之處置,何如?傳曰,允。
備忘記。吏曹參議趙泰億所遭,雖曰難安,朝家業已開釋,則分義所在,宜卽行公,而一向撕捱,尙不膺命,揆以事體,殊甚未安。推考,牌招察任。
傳曰,史官二員待命,騎馬六匹立之,祈雨祭所內摘奸。
大司憲李台佐,牌不進。
慶尙監司書目,本道農事,五月二十六日七日八日九日,大雨通晝夜連注,平地成海,山岳崩頹,田畓多被川反浦落覆沙之災,人家漂沒頹壓,六百四十六戶,人物渰死壓死,六十四名,沿江各邑,旱暵特甚,上流雨水過多,江水猝漲,各穀慘被沈沒,固城等三邑,蟲災熾發,盈德縣牛疫止息無期,民事節節慘然緣由事。
大殿·中殿·世子宮·嬪宮,藥房·政院·玉堂夕問安。答曰,知道。
吏曹參議趙泰億,牌不進。傳曰,推考傳旨捧入,更爲牌招。
吏曹參議趙泰億,再牌不進。
慶尙監司狀啓。傳曰,事極驚慘,義城·比安·龍宮·尙州·善山漂沒人家,令該曹考例顧恤,渰死壓死者一二人外,竝令本道,恤典擧行,而尙州·善山壓死人等,各別恤典擧行。
吏曹參議趙泰億再牌不進,罷職傳旨。傳曰,只推勿罷。以上朝報日記廳郞廳兪彦述書。郞廳李陽泰校正。
上在昌德宮。停常參·經筵。
下直,靑陽縣監洪裕度,高山察訪李挺周,
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,聖候熏熱煩轉,困惱呻吟飽滿,膈間亦不淸利,脚痺之候頗甚,寢睡不得安穩云。伏未審朝來,熏熱·困惱及腹部飽滿,膈間不淸利之氣,其有減歇,而脚痺頗甚之候,抑有所減乎,口淡特甚之候,亦有少減之勢,而虛暈之氣,一向差勝乎,腹部以下浮氣,日臻消減,溺道不平之候,猶未快減乎?今日臣等,與諸醫入診,詳察症候,宜當。不勝終宵憂煎,敢此問安,竝爲仰稟。答曰,知道。朝來熏熱已歇,困惱往來,腹部飽滿,膈間不淸利之氣減歇,而脚痺頗甚之候少減,口淡特甚之候,別無所減,虛暈之氣差勝,而腹部以下浮氣,一向消減,溺道不平之候,尙今未已矣。勿爲入診。
右副承旨金始慶再度呈辭。入啓。加給由。
大司諫尹星駿,弼善洪尙賓初度呈辭。入啓。給由
吏曹啓曰,來初四日,都目政事爲之之意,敢啓。傳曰,知道。
政院啓曰,持平梁廷虎,引避退待,已過二日,尙未處置,事甚未安。大司憲李台佐,更爲牌招,使之處置,何如?傳曰,允。
政院啓曰,吏曹參議趙泰億,昨日特敎再召之下,終不出肅,大政今已定日,佐貳不可不備員,卽爲牌招察任,何如?傳曰,允。又啓曰,金吾滯囚,科査遷就,俱極可慮,而知義禁洪萬朝,以前査初頭,一二參坐,强引爲嫌,殊涉太過。同義禁金德基,昨日出肅之後,今又陳疏,以其婿李胤彦事,爲難安之端,而今此按査,與下街之說,條貫各異,其所引嫌,尤爲過當。同義禁梁重廈,以病引入,連違召命,幾至十牌之多,揆以事體,殊甚未安。竝卽牌招察任,何如?傳曰,允。
知義禁洪萬朝,同義禁金德基·梁重廈,牌不進。
吏曹參議趙泰億牌不進。依承傳罷職。
大殿·中殿·世子宮·嬪宮,藥房·政院·玉堂夕問安。答曰,知道。
持平朴弼夢留院上疏。入啓。答曰,觀爾疏辭,一篇精神,專在於網打縉紳,而至於臚列趙泰采罪狀,恣意構捏而極矣。小有一分嚴畏之心,安敢乃爾,誠極駭惋也。
掌令權世恒留院上疏。入啓。答曰,省疏具悉。疏中疏滯鬱鬱之語,大意則好,而姜樸·朴萬鼎事,專出於護黨之計,予實駭異也。
藥房口傳啓曰,卽伏聞入診醫官所傳之言,聖候熏熱困惱之候,一樣無減,口淡特甚之候,亦有加,且有呻吟之候云。臣等,伏不勝一倍煎悶之至,卽今諸症候,更何如,抑有少減之勢乎?惶恐敢啓。傳曰,諸症候一樣矣。以上朝報
上在昌德宮。停常參·經筵。
下直,新溪縣令辛致復。
大殿,政院·玉堂問安。答曰,知道。中殿·世子宮·嬪宮,藥房,政院·玉堂問安。答曰,知道。
藥房啓曰,伏聞夜間,聖候熏熱煩轉,困惱特甚,達夜呻吟,腹部飽滿,膈間不淸利之氣有加,脚痺之候特甚,寢睡全失云。臣等,伏不勝一倍憂灼之至。伏不審朝來,熏熱其已減歇,而困惱特甚及腹部飽滿,膈間不淸利有加之候,抑有所減之勢乎,脚痺頗甚之候,亦有所減,而口淡特甚之候,昨來有加,卽今或有所稍減乎,虛暈之氣,一向差勝,而腹部以下浮氣,日益消減,溺道不平之候,猶未止息乎?諸症候添加如此,湯劑累日停進,尤極悶慮。今日臣等,不可不與諸醫,趁早入診,詳察症候,議定當進之劑,敢此問安,竝爲仰稟。答曰,知道。朝來熏熱往來,困惱頗甚,腹部飽滿,膈間不淸利有加之候減歇,而脚痺頗甚少減,口淡特甚之候,與昨無異,虛暈之氣差勝,而腹部以下浮氣,一向消減,溺道不平之候,尙未快減矣。卽今口淡如此,湯劑似難進御,姑勿議藥,亦勿入診。
右副承旨金始慶三度呈辭,及大司諫尹星駿再度呈辭。入啓。遞差。
大司憲李台佐,刑曹參判吳命峻,正言沈尙鼎初度呈辭。入啓。給由。
弼善洪尙賓再度呈辭。入啓。加給由。
吏曹啓曰,承旨及臺諫有闕,政事,取稟。傳曰,都目政差出。
政院啓曰,持平梁廷虎,引避退待,已過累日,而大司憲李台佐,呈辭受由,執義李夏源在外,掌令權世恒,持平朴弼夢呈辭,掌令具萬理被論,尙未處置,事甚未安。呈告人員,竝卽牌招,使之處置,何如?傳曰,允。
禮曹,四次祈雨祭,北郊遣宰臣,社稷遣重臣,不卜日,來初五日設行事,分付何如?啓。依允。社稷遣大臣,北郊遣重臣設行。
大殿·中殿·世子宮·嬪宮,藥房·政院·玉堂夕問安。答曰,知道。
掌令權世恒啓曰,如臣疲劣,忝居臺端,固知齟齬,一言不足取信於上下,而目見朝廷之上,言議乖舛,擧措班駁,愚衷所激,不容泯默,略擧其一二表著者,附陳於辭疏之末,及承聖批,乃以專出護黨,予實駭異爲敎,臣不勝驚惶慙恧,繼之而慨然也。凡人之論議,向背定然後,是非明,殿下試看今日朝議,向背何在,是非何居。夫姜樸所攻,卽擬書之所攻也。朴萬鼎所言,卽大臣之所言也。彼祖述擬書者,反罪姜樸之論,尊尙大臣者,反斥萬鼎之言,抑揚之間,向背倏變,操縱之際,是非倒置,如此而其可厭服人心乎?噫,今之爲論議者,含糊呑吐,依違屈曲,乃其本色也。雖有可論可斥之事,稍涉可畏之地,則輒必計較逡巡,而畢竟伎倆,不過軟地揷木而止,以爲他日贖罪之計,其情可哀,其態可惡,此臣所以不計顚沛,敢效一言,初非爲兩人地也。凡人君聽納之道,當觀其言之公與不公而已。臣若私兩臣,而故爲週遮救解之計,則其自欺欺天之罪,誠無以自逭矣。今以如許乖戾偏着之論,罰人網人,而臣之所惜者,正在於是非之不明,則豈可以色目之異同,徑加臆度,直歸之於偏護之科哉?殿下在時議,則雖黑白混淆,扶抑顚倒,一切置之度外,了無一言辨析,在臣言則不問其人之有罪無罪,不究其言之可用不可用,只以一疑字,先着於淵衷,斷之以不韙之目,恐非大聖人一視之仁也。天無私覆,地無私載,王者無私好惡,此兩人者,獨非聖明之臣乎?設令兩臣,無罪獲譴,有大於此,今日廷臣,必無爲聖明言之者,非臣言之,其誰言之。聖明惟當體天地之無私,建極于上,垂恢恢之聽,行蕩蕩之政而已,何遽疑臣以護黨,而乃有此情外之敎耶?臣誠意淺薄,不能上格天心,寂寥一言,反勤嚴敎,方此悚蹙之不暇,僚臺處置,何敢晏然冒當乎?且臣詣臺之後,得見獻納李眞儒疏本,則以臣昨疏所論朴萬鼎事,攻斥臣身,而至以恣意侵斥爲辭,臣之疏語,只論其是非不明而已,何侵斥之意哉?然而旣被其斥,尤不可靦然蹲居於臺席,請命遞斥臣職。答曰,勿辭,退待物論。
持平朴弼夢啓曰,臣職忝言地,目擊時象之乖亂,心慨權奸之貪縱,不勝憂憤,略效論斥,及承聖批,至以網打縉紳,恣意構陷爲敎,臣毛骨俱悚,直欲鑽地而入,而不可得也。殿下觀臣疏語,未知以何事,謂近於網打,以何言,謂近於構陷耶?噫,自古宵小之輩,必陰嗾私黨,做起大獄,以售其鍜鍊傾奪之計者,乃是本來手段也。今以壬辰科獄言之,門開之說,歷抵之言,當初國人之所不聞所不見,而惟彼李健命,從中譸張,艱難募誘,稠坐公傳之致大,幻作乞丐之趙銘,廣設門開之證,必欲汚敗科榜,朴權輩,受其指揮,隨意羅織,酷訊無辜之傔從,開示誣服之條路,勒成歷抵之案,終售傾陷之計,而殿下尙未能盡燭奸狀,嚴加隄防,若此不已,則將見誣獄滋豐,密網潛布,終至於禍縉紳亡人國而後已,故臣竊以爲若不溯源痛斥,則奸情無以覷破,禍根無以杜絶,果以寂寥數語,略攎肝膈,聖上反以網打目之。夫網打云者,壬人輩暗設罟穽,戕害善類之謂也。臣之所論,亶出於爲國深慮,打破奸囮,則果有髣髴於網打者耶?至於泰采,實是國家之巨蠹,憑恃寵靈,縱恣無忌,其貪淫之行,濁亂之罪,所可詳也。誠有汚筆之羞,故臣之疏論,略擧梗槪,而其所臚列,皆據實狀,明有指斥,就其中數件事言之。身服衰絰,素轎周行,萬目俱覩,烏可誣也。開陽留宿,漁色宣淫,所奸之女,卽武人李漢章之婢也。近二百同惠廳之木,私給於安瑞龜爲名人,轉販取贏,人皆鄙罵,爲其女婿,大起第宅於人所云云之地,恬不爲懼,給料官匠,大耗公財,文簿俱載,昭不可掩,換用軍布,自家備納,該郞捧招,實爲明案,其他諸處第宅之宏侈,各道田園之廣占,多招民怨,厚封其己之狀,殆難毛擧,上款所陳,特取其人言之明有可據,文簿之明有可考者,而聖上反以構陷責之。夫構陷云者,白地捏造,用意陷人之謂也。臣等論劾,蓋出於刺擧奸濫,以礪汚濁,則果有近似於構陷者耶?伏惟我聖上,淵鑑至明,無幽不照,鬼蜮情熊,獄案眞僞,宜其俯悉無餘,而猶夫假借容護,一任其欺蔽壞弄,不少懲礪,況彼泰采,特一鄙夫耳。殿下試爲點檢其平生言行才具,有何寸長之可取,而猶且假之以光靈,畀之以權柄,愈久愈眷,終不覺察,此臣之所以不憚觸忤,明言直斥,庶幾回悟天聽,如距斯脫,殿下都不諒察,一則曰網打,二則曰構陷,臣之見疑君父,蒙被惡名,固不足恤。設令巨奸大慝,根據朝廷,簸弄權柄,壅蔽天聰,人將以臣爲戒,結舌依阿,不敢發口,此豈非大可痛惜者哉?竊伏見殿下,厭薄言事之臣,近復特甚,少有拂逆于心者,則不究事實,輒加摧折,摧折之不足,又從而詬罵之,此不過如臣巽懦之輩,忝辱臺端,無所取重於君上,而徒啓其輕侮之心,殿下亦自謂如此,則可以威制群下,莫予敢違,此於箝制之術,或可得矣,而其於杜言路而傷國脈,何哉?顧今朝著之上,風流過於篤厚,黨議幾乎泯滅,持祿保位之滔滔,批鱗觸諱之蔑蔑,臣若投合時尙,儗迹同趨,則極知無忤聖意,安享利祿,而忠憤所激,竊附無隱之義,一身顚沛,固已抛却,而第念網打構陷,人臣之極罪,殿下苟以臣,爲眞有是罪,則固當指事顯斥,誅殛竄罰,何所不可,而今乃全無指的,勒加以罔測之罪名,爲殿下耳目之臣,不亦難乎?臣負此罪名,晏然來避,已極惶悚,僚臺處置,尤不可冒當,以此以彼,萬無抗顔仍冒之理,請命遞斥臣職。
傳曰,持平朴弼夢引見。引見時,持平朴弼夢遞差事,榻前下敎,前持平朴弼夢,鏡城判官除授,當日發送,前鏡城判官李震煥,遞付京職事,榻前下敎。
鏡城判官朴弼夢,謝恩後,仍爲下直。
備邊司啓曰,判義禁尹德駿,獨爲行公,堂上不得備員,久未開坐,以致査獄,經月淹滯,事之悶慮甚矣。知義禁洪萬朝,同義禁梁重廈·金德基,俱已肅謝之後,洪萬朝·金德基,稱以査事,有所嫌礙,梁重廈,稱以病重,竝無意參坐,政院逐日稟啓,日再出牌,而輒皆不進,今已十餘日矣。瀆擾天聽,靡有底止,身詣闕外,退陳情病之事,亦且闕焉,事體傷損,有駭觀聽。洪萬朝·金德基,其所引嫌,未知其必不可參坐,梁重廈前後違牌,至於十餘次,其老病實狀,人所共知,雖不必加以警罰,而有難强令察任,同義禁梁重廈,今姑遞改,其代,令該曹口傳差出,卽爲牌招,以爲開坐議讞之地,何如?傳曰,允。
吏曹口傳政事,同義禁李觀命。
傳曰,辛酉擬書及先正臣宋時烈所撰尹宣擧墓文,竝書入。
政院啓曰,因備局草記,同義禁遞差之代,口傳差出,卽爲牌招,以爲開坐議讞之地事,允下矣。知義禁洪萬朝,同義禁金德基,一體牌招察任,何如?傳曰,允。
兵曹,丙申重試對擧武科,別試初試規矩,六兩三矢,百十步柳葉箭,一巡二中,落點。以上朝報
禮曹啓曰,卽接成均館郞廳所報,則今月初七日,儒生上旬輪次,政府及本館堂上有故,不得設行之意,當爲頉啓,而知館事宋相琦,病不行公,同知館事·大司成,俱未差,不得頉稟,今月內無故日退行之意,依例自本曹啓稟云矣。傳曰,知道。成均館謄錄
上在昌德宮。停常參·經筵。
大殿,政院·玉堂問安。答曰,知道。二品以上·六曹問安。答曰,知道。勿爲問安。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間,聖候熏熱往來,困惱呻吟飽滿,膈間亦不淸利,脚痺之候頗甚,寢睡不得安穩云。伏未審朝來,熏熱·困惱及腹部飽滿,膈間不淸利之氣,其有減歇,而脚痺頗甚之候,亦有少減乎,口淡特甚之候,比昨或有稍減之勢,而虛暈之氣,一向差勝乎,腹部以下浮氣,日益消減,溺道不平之候,尙未顯減乎?今日臣等,與諸醫入診,詳察症候,宜當。不勝終宵憂煎,敢此問安,竝爲仰稟。答曰,知道。朝來熏熱已歇,困惱往來,腹部飽滿,膈間不淸利之氣減歇,而脚痺頗甚之候少減,口淡特甚之候,尙無所減,虛暈之氣差勝,而腹部以下浮氣,一向消減,溺道不平之候,猶未快減矣。勿爲入診。
大司憲李台佐,正言沈尙鼎再度呈辭,及弼善洪尙賓三度呈辭。以秋享大祭齋戒,留政院。
政院啓曰,掌令權世恒,持平梁廷虎,引避退待,處置歸於諫院,而大司諫未差,司諫權忭在外,獻納李眞儒陳疏,正言沈尙鼎呈辭受由,正言趙遠命未肅拜,尙未處置,事甚未安。除在外未肅拜受由人員外,獻納李眞儒,卽爲牌招,使之處置,何如?傳曰,允。又啓曰,明日都目政爲之事命下,而祈雨祭齋戒相値,何以爲之?敢稟。傳曰,再明日爲之。
玉堂箚子。大槪,請亟霽雷威,特回轉圜之量,還收前持平朴弼夢補外之命,以幸言路事。以秋享大祭齋戒,留政院。
獻納李眞儒牌不進,依承傳罷職。
政院啓曰,國家之置臺閣,所以備人主之耳目,論朝廷得失,其言雖或不中,優容而不之罪,蓋欲闢言路而恢聖聰也,何可輕加摧折,遽施斥黜之典乎?昨日持平朴弼夢,特遞補外之命,出於意外,臣等,竊不勝愕然之至。弼夢疏避所論上款事,臣等,俱有嫌礙之端,不敢有所提論,而若其下款事,其所條列,多有指摘,在朝家處分之道,是非虛實,明覈則可矣。直置之黯黮之中,而雷威遽震,罪罰先加,前席未罷,蒼黃斥退,北塞風霜,嚴譴甚急,深夜辭陛,氣像愁慘,此豈平日所望於聖明者哉?臣等,非爲一臺臣地也,所憂者言路之不廣也,所惜者聖聰之或蔽也。且伏念弼夢之爲人,姿性戇愚,言議峻激,雖氣味所同朋儕相愛之間,苟有不合於其心,則無少假借,妄以敢言自許者,乃其平生本色,今玆論列,亦自附於慷慨憂憤,有懷必達之義,則容一任怨樸愚之臣,豈不有光於涵容之聖德乎?命下之後,更鼓已深,慮妨靜攝,未卽徼還,達宵耿耿,不禁憂愛之忱,敢此冒瀆於淸齋之中,伏願聖明,小霽威怒,特加恕察,還收持平朴弼夢斥補之命,千萬幸甚。區區所懷,惶恐敢啓。答曰,勿煩。又啓曰,臣等,忝在近密之地,目見君父過中之擧,自附無隱之義,敢效徼還之忱,而辭拙誠淺,未蒙察納,乃以勿煩爲敎。臣等,益不勝悶鬱焉。憲臣所論,設有不慨於聖心者,其在恢弘之度,惟當優容而寬假之,以廣來諫之路耳,何必遽震威怒,輕加斥補,使臺閣之氣不振,四方之聽致駭也哉?蓋弼夢,性本戇愚,新入臺地,妄以盡言不諱,無負職責爲意,今其疏避,亦不過據其所聞,陳其所懷而已。非有一毫恩怨於其間,而聖上疑之太甚,斥之太過,加之以網打構陷之目,黜之於窮荒絶塞之外,此不但有妨於言路,亦豈非貽累於聖德乎?當此靜攝之時,再次瀆擾,極知惶悚,而憂愛之忱,終難自抑,復此申請,伏願聖明,特恢轉圜之量,亟下反汗之命,千萬幸甚。敢啓。答曰,勿煩。
傳曰,史官四員待命,騎馬九匹立之,秋享大祭所內摘奸。
大殿·中殿·世子宮·嬪宮,藥房·政院·玉堂夕問安。答曰,知道。以上朝報
上在昌德宮。停常參·經筵。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,聖候熏熱煩轉,困惱呻吟飽滿,膈間亦不淸利,脚痺之候頗甚,寢睡不寧云。伏未審朝來,熏熱·困惱及腹部飽滿,膈間不淸利之氣,其有減歇,而脚痺頗甚之候,抑有所減,口淡特甚之候,亦有小減之勢乎,虛暈之氣,日益差勝,腹部以下浮氣,一向消減,溺道不平之候,尙未止息乎?臣等,累日不得入侍,今日與諸醫入診,詳察症候,宜當。不勝終宵憂灼,敢此問安,竝爲仰稟。答曰,知道。朝來熏熱,困惱往來,腹部飽滿,膈間不淸利之氣減歇,而脚痺頗甚之候少減,口淡特甚之候,少無所減,虛暈之氣差勝,而腹部以下浮氣,一向消減,溺道不平之候,尙今未已矣。勿爲入診。
藥房口傳啓曰,明日都目政事爲之事命下,而近來聖候,口淡特甚之候無減,水刺之節,一向頓減,夜間寢睡,又爲不寧,明日酬應大政,尤恐有妨,群下之情,不勝悶慮,姑命差退,未知何如?惶恐,敢啓。傳曰,大政之外,無他酬應,則似無大段所妨,此則政院所當知悉爲之,而大政不可累次退定,以定日爲之,可也。
傳曰,史官一員待命,騎馬三匹立之,祈雨祭所內摘奸。
同副承旨李澤上疏。大槪,一旬禁直之餘,昨始脫出,而天牌之下,義難坐違,來到闕外,而卽今病狀,決難就列,乞蒙恩遞,以便調息,兼陳一二所懷,以備澄省事。以祈雨祭齋戒,留政院。
刑曹參判吳命峻再度呈辭。以祈雨祭齋戒,留政院。
禮曹啓曰,卽接成均館所報,則重試對擧,別試初試初場,八月初六日,終場,初八日,擇吉啓下,而文廟釋采,在於初十日,前期三日入淸齋,自是古例,儒生等,當月初七日入齋,初八日分差諸執事,旣已致齋之後,不可入場,若令赴擧,則莫重祭執事,將無以成樣,極爲難便,斯速入啓變通,差退科日,俾無窘急之患云。在前修改告由祭,與科日相値之故,告由祭啓稟退行矣。今此釋采,旣有定日,元無進退之規,而事勢之窘礙如此,重試對擧,別試諸科,不可不次次退行,故更令日官推擇,則文武科初試,八月十九日,講經,十月初六日,殿試,十月十七日,文武官重試,十月三十日,放榜,十一月初八日,爲吉云。原粘目中,以此改付標,何如?傳曰,允。
大殿·中殿·世子宮·嬪宮,藥房·政院·玉堂夕問安。答曰,知道。
玉堂箚子。大槪,請持平梁廷虎出仕,掌令權世恒罷職事。入啓。答曰,依啓。
政院啓曰,卽者,中樞府錄事來言,領府事尹趾完病患極重云。係是大臣病患,敢啓。傳曰,御醫持藥物,卽往看病。
傳曰,謝恩兼冬至正使,宗班中備擬事,分付。以上朝報
上在昌德宮。停常參·經筵。
下直,尙州牧使鄭思孝。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,聖候熏熱往來,困惱呻吟飽滿,膈間亦不淸利,脚痺之候頗甚,寢睡不得安穩云。伏未審朝來,熏熱·困惱及腹部飽滿,膈間不淸利之氣,其已減歇,而脚痺頗甚之候,亦有所減,口淡特甚之候,抑有少減之勢乎,虛暈之氣,益復差勝,腹部以下浮氣,一向消減,溺道不平之候,猶未快減乎?今日臣等,與諸醫入診,詳察症候,宜當。不勝終宵憂煎,敢此問安,竝爲仰稟。答曰,知道。朝來熏熱已歇,困惱往來,腹部飽滿,膈間不淸利之氣減歇,而脚痺特甚之候少減,口淡特甚之候無減,虛暈之氣差勝,而腹部以下浮氣,一向消減,溺道不平之候,尙未快減矣。勿爲入診。
大司憲李台佐,刑曹參判吳命峻再度呈辭。入啓。加給由。
弼善洪尙賓三度呈辭,及正言沈尙鼎再度呈辭。入啓。遞差。
傳曰,旱災至此,金吾·秋曹時囚及編配之類,合有疏釋之道,明日,大臣·禁府·刑曹堂上·三司,會于賓廳,議啓。
備忘記,嗚呼,小子無德忝位,殆近四紀,而政多不善,獲戾于天,水旱風霜,無歲無之,稼穡卒痒,生民困悴,夙夜憂歎,玉食靡安矣。迺者極備之餘,繼有極無之災,正當長養,彌月恒暘,大地如燬,百穀焦枯,鋤後之旱,災急燃眉,靡愛斯性,圭璧旣卒,而微誠未格,雨意愈邈,昔之穰穰,今皆濯濯,節屆流火,西成望斷,哀我赤子,大命近止,爲民父母,予懷若何?病裏焦迫,不遑寧處,寧欲自焚,以答天譴,而不可得也。嗚呼,今玆亢旱,亶由不辟,益自修省之不假,而亦豈無勅勵群工,交相儆戒之道乎?嗚呼,人主之所惡,莫甚於黨論,而今日黨論,已成心腹之痼疾,此疾不去,終必亡人國而後已,思之至此,不覺心寒。前後申勅,不啻縷縷,而每歸空言,玆由於在上之人,不能盡建極之道而然也,予實愧恧焉。咨爾大小臣僚,體予宵肝之憂,痛革朋比之習,一乃心力,夾輔王室,則豈非國家之福耶?宜爲勉旃,故玆諭示。
政院啓曰,臣等,卽伏見備忘記,十行絲綸,丁寧懇迫,臣等,聚首奉讀,欽仰我聖上,玉候違豫,丙枕不安之中,憫旱憂民,不遑寧處之至意,而至於寧欲自焚,以答天譴之敎,有足以動天地,而泣鬼神,責躬修省之餘,又軫黨論之弊,深戒朋比之習,尤可以感動臣隣,今日在廷之臣,豈不思精白一心,同寅協恭,以奉承我聖上宵肝憂勤之意也哉?今此綸音,實非尋常備忘之比,不可不頒示中外,以爲警勅之地,以此備忘,分付議政府,何如?傳曰,依啓。
玉堂留院箚子,入啓。答曰,省箚具悉。今玆朴弼夢疏避,專出於網打傾陷之計,則斥補之罰,亦云末減,還收之請,斷不可允從也。
同副承旨李澤留院上疏。入啓。答曰,省疏具悉。朴弼夢外補之罰,可謂末減,而喉司·玉堂,相繼救解,護黨之習,誠可痛心矣。疏末事,以日記謄入爲宜也。所論査事,亦是矣。爾其勿辭,從速察職。
大殿·中殿·世子宮·嬪宮,藥房·政院·玉堂夕問安。答曰,知道。
持平梁廷虎上疏。大槪,敢陳難冒之勢,冀蒙恩遞,略附憂慨之忱,以備財察事。入啓。答曰,省疏具悉。且觀年少輩所爲,專事黨論,恣意欺蔽,予實痛惋也。
政院啓曰,新除授左副承旨洪好人,時在京畿積城地,斯速乘馹上來事,下諭何如?傳曰,改差。
傳曰,承旨洪好人,旣已改差,今日政差出。
兵曹參判宋徵殷,牌不進。
吏曹參議李宜顯,牌不進,只推勿罷。
禁府啓目,副校理李眞望,副修撰尹聖時,司書趙觀彬等矣。牌不進,罪各笞五十贖,解見任,別敍,私罪。啓。功議各減一等。
傳曰,今日疏箚捧入承旨,竝罷職。明日大小公事,一倂留院。
罷職現告,疏箚捧入承旨,吳命恒·丁道復·鄭栻。
副應敎權詹,副校理李廷濟,修撰趙錫命,左副承旨朴鳳齡牌不進,依承傳罷職。
謝恩,兼春秋尹大英·兪泰章。
藥房副提調口傳啓曰,都提調·提調,伏聞醫官來傳之聖敎,下情惶恐,迸出闕外,臣亦不宜異同,而移院重地,不敢空曠,臣則仍爲直宿,都提調·提調出去待命之意,敢啓。傳曰,知道。又啓曰,卽伏聞入診醫官所傳之言,聖候腹部飽滿頗甚,呼吸不平,玉體及手足掌心烘熱,夕水刺不得進御,粥飮亦無所進云。臣不勝一倍焦灼之至,卽今諸症候,何如?惶恐,敢啓。傳曰,一樣矣。
同副承旨李澤,牌不進,只推勿罷。再牌不進,只推勿罷。
傳曰,東所衛將李鐵徵,假承旨差下。
都目政事。吏批,李觀命爲同義禁,朴弼夢除授鏡城判官,李宜顯爲吏曹參議,洪好人爲承旨,朴珣爲引儀,沈啓賢爲瓦署別提,朴世搛爲內贍直長,朴弼莘爲宗廟直長,鄭健一爲掌樂僉正,李明現爲工曹佐郞,洪禹岳爲監察,李存道爲平昌郡守,沈尙燦爲永柔縣令,李玄緻爲連山縣監,金定五爲知禮縣監,具昌柱爲三嘉縣監,李世勉爲大司諫,韓在垣爲掌令,宋必恒爲正言,尹東洙爲持平,金始㷜爲弼善,柳綏爲軍資主簿,李泰岳爲司饔直長,李德鄰爲掌樂直長,李光績爲典獄奉事,朴光元爲內資奉事,李滋爲兵曹正郞,柳敬時爲黃海都事,呂得良爲咸鏡都事,南世容爲通川察訪,白鴻逵爲幽谷察訪,李斗三爲大同察訪,金鳴大爲熊川縣監,周道平爲鎭海縣監,金世雄爲靑丹察訪,劉大海爲監察,申晳爲靑山縣監,李震煥爲直講,李泰鎭爲活人別提,白以絢爲平市直長,尹鳳儀爲軍資奉事,崔泰齡爲司宰奉事,金有慶爲鎭安縣監,沈啓賢爲禁府都事,李延大爲刑曹佐郞,李萬休爲禮曹佐郞,吳命恒爲慶尙監司,宋正明爲全羅監司,趙世望爲宣川府使,尹五商爲三和府使,朴震圭爲熙川郡守,崔崙爲泗川縣監,李忠邦爲雲山郡守,柳萬重爲全羅都事,柳就章爲肅川府使,兪泰章·尹大英爲兼春秋,朴鳳齡爲承旨。
兵批,李徵休爲訓鍊正,尹五商爲宣傳官,洪時九爲永宗僉使,朴昌徵爲忠淸兵虞候,金慶錫爲慶尙左道水虞候,崔裕泰爲全羅左道水虞候,盧恰爲尙州營將,李相晟爲宣傳官,金聖基爲五衛將,金錫衍爲副摠管,南益華爲洪陽營將,全舜佐爲中樞都事,趙隆爲都摠經歷,趙泰彬爲都摠都事,成德涵爲都摠都事,黃壽聃爲訓鍊副正,朴鐄爲訓鍊僉正,李義白爲訓鍊主簿,蔡夢龜爲武兼,辛錫百爲忠壯將,尹星駿·金始慶·朴鳳齡·洪尙賓爲副護軍,洪尙鼎爲副司果,尹世楨爲都摠都事,金時泰爲訓鍊僉正,張震炳爲宣傳官,趙德彬爲德池洞別將,朴斗光爲吾老梁萬戶,安尙輝爲天摩僉使,吳纘起爲葛頭山僉使,孫碩胄爲訓鍊判官·趙始晉爲五衛將,權壽鳳·金鼎瑞爲訓鍊判官,李世道爲忠壯將,鄭來祥爲曹司衛將。以上朝報
上在昌德宮。停常參·經筵。
大殿,政院問安。答曰,知道。中殿·世子宮·嬪宮,藥房·政院·問安,答曰,知道。
藥房啓曰,伏聞夜間,聖候腹部飽滿頗甚,呼吸不平,三更後,又有熏熱之候,不得就寢,夕水刺終不得進御,粥飮亦無所進,臣不勝達宵焦灼之至。伏未審夜來,諸症候加減,何如,夜深後,或有就寢之時乎?,今日,臣與諸醫入診,詳察症候,宜當。敢此問安,竝爲仰稟。答曰。知道。夜來諸症候,已言于醫官矣。勿爲入診。
藥房口傳啓曰,廚院竝直,事體何等重地,而都提調·提調,今方待罪於闕門外,臣獨在直宿,問安啓辭及入診仰請,臣獨爲之,事體極爲未安,何以爲之?惶恐敢稟。傳曰,竝勿待罪。
傳曰,向來爲先正臣宋時烈伸辨儒生,多致停擧之罰,處分似涉偏重,竝解停。
傳曰,擬書及墓文謄書,卽爲入之。
傳曰,近觀臺閣論議,嫁禍搢紳之計已成,位著殆空,不成貌樣,不可不汲汲收殺,以靖朝廷矣。
備忘記,昨者,擬書·墓文,以日記謄入事命下,而尙不謄入,殊甚駭然。當該注書罷職,卽爲謄入。
禮曹,五次祈雨祭,宗廟遣重臣,不卜日來初九日設行事,分付,何如?啓。遣大臣設行。
大司憲李台佐三度呈辭。入啓。遞差。
備忘記,頃日禁府,李元坤等元情公事結語,抑彼揚此,奏讞不公,極甚未便,終不可置之。其時禁府堂上,竝罷職。
傳曰,査事置之判下之後,首發還寢臺諫及諫院發論臺諫,不可置之。掌令具萬理,遞差鎭海縣監,前大司諫尹星駿,昆陽郡守,前正言沈尙鼎,泗川縣監除授,卽爲發送,到任日子,令本道監司啓聞,時任昆陽郡守成稷童,泗川縣監李世復,竝遞付京職。
傳曰,鎭海縣監具萬理,昆陽郡守尹星駿,泗川縣監沈尙鼎,竝卽爲辭朝事,分付。
備忘記,諫院繼發査事置之還寢之論,極其縱恣無嚴,而尹星駿旋擬本曹佐貳之望,極爲無據。吏曹堂上·郞廳,竝罷職。
備忘記,持平梁廷虎,姑先遞差。
傳曰,尹彭叟·甲戌等變辭奸狀,令攸司各別嚴刑得情。
傳曰,鎭海縣監具萬理,昆陽郡守尹星駿,泗川縣監沈尙鼎等,斯速辭朝事,更爲分付。
政院啓曰,卽者,吏曹郞廳來言,判書崔錫恒,闕外待罪,今日都目政事不得爲之云,何以爲之?敢稟。傳曰,吏曹堂上備員後爲之。又啓曰,藥房副提調柳鳳輝,以禁府堂上罷職事出去,當此移院竝直之日,藥房一空,事體極爲未安,何以爲之?敢稟。傳曰,參議牌招,開政差出可也。
罷職現告,吏曹堂上崔錫恒·李光佐,郞廳宋成明,禁府堂上尹德駿·柳鳳輝,假注書金翰運。
以金槹爲假注書。
領議政徐宗泰上疏。大槪,臣之罪戾深重,伏乞本職藥院之任,亟賜罷斥事。入啓。答曰,省疏具悉。卿辭如此,藥院提擧之任,今姑勉副焉。
同副承旨李澤,牌不進,只推勿罷。再牌不進,只推勿罷。
昆陽郡守尹星駿,鎭海縣監具萬理,泗川縣監沈尙鼎,謝恩後,仍爲下直。
大殿·中殿·世子宮·嬪宮,政院夕問安。答曰,知道。
吏曹參議李宜顯,牌不進,只推勿罷。
傳曰,吏曹參判有闕之代,問于大臣差出。
備忘記,前判府事金昌集,前大司憲權尙夏,竝敍用。
備忘記,今玆擬書,詳加披覽,書中辭語,果多操切,向來李判府事箚論是矣。不可歸之於全然無過之地,則無怪乎多士之伸辨也。
備忘記,遠竄罪人趙尙健放送,削黜罪人鄭澔·閔鎭遠,竝職牒還給。
傳曰,前校理洪啓迪敍用。
政院啓曰,吏曹郞廳來言,參判有闕之代,問于大臣差出事,命下矣。依傳敎問于大臣,則領議政徐宗泰以爲,方在待罪中,不敢擬望云矣。敢啓。傳曰,知道。
備忘記,禮曹參判李觀命爲吏曹參判。
備忘記,吏曹參議李宜顯,頃以開城留守陞擢之後,因乖激之臺言,終至遞改,心常慨惜矣。禮曹參判,今適有窠,除授。
政院啓曰,新除授吏曹參判李觀命,卽爲牌招,開政何如?傳曰,允。
吏曹參判李觀命,牌不進。
政院啓曰,吏曹參判李觀命,牌不進,推考傳旨,今方捧入矣。更卽牌招,開政何如?傳曰,允。
傳曰,權尙夏所撰家禮源流序後文之付火,今覺其過矣。首卷二冊,下本院,依前印入。
傳曰,諫院無一人行公,司諫權忭,一向在外,今姑遞差。
副校理李眞望,副修撰尹聖時牌不進,依承傳罷職。
謝恩,吏曹參判李觀命。
有政。吏批,尹星駿除授昆陽郡守,具萬理除授鎭海縣監,沈尙鼎除授泗川縣監,李觀命除授吏曹參判,李宜顯除授禮曹參判,以宋相琦爲吏曹判書,李宜顯·許玧·黃一夏·趙道彬·李喬岳爲承旨,金宇杭爲內局都提調,閔鎭厚爲內局提調,權尙夏爲大司憲,李箕翊爲司諫,尹鳳朝爲獻納,金昌翕爲持平,安重弼爲掌令,閔鎭厚爲判義禁,金在魯爲副修撰,李仁復爲修撰,權尙夏爲贊善,權尙夏爲兼祭酒。
兵批。洪好人·權忭爲副護軍,李台佐·梁廷虎爲副司直,金昌集爲判中樞府事。以上朝報
上在昌德宮。停常參·經筵。
下直,廣州府尹沈宅賢,慶州府尹金致龍,忠淸都事趙德隣。
大殿,政院·二品以上·六曹問安。答曰,知道。中殿·世子宮,藥房·政院·二品以上·六曹問安。答曰,知道。嬪宮,藥房·政院問安。答曰,知道。
藥房啓曰,伏未審夜來,聖候調攝若何?熏熱困惱腹部飽滿,膈間不淸利之氣及脚痺頗甚,口淡特甚等症候,或有減歇之勢乎,虛暈之氣,益復差勝,腹部以下浮氣,一向消減,溺道不平之候,抑有差減乎?今日,臣與諸醫入診,詳察症候,宜當。不勝終宵憂煎,敢此問安,竝爲仰稟。答曰,知道。困惱等症,與昨無異矣。勿爲入診。
判府事金宇杭箚子。大槪,千萬意外,忽有藥院提擧之命,以臣病狀,決無堪承之路,謹詣闕外,略陳情實,乞命遞改,移授可堪之人,以幸公私事。入啓。答曰,省箚具悉卿懇。卿其安心勿辭,入來行公。仍傳曰,遣史官傳諭。
謝恩,左承旨黃一夏,左副承旨許玧。
刑曹參判吳命峻三度呈辭。入啓。只遞本職
左副承旨李喬岳,右副承旨趙道彬,同副承旨李澤,修撰李仁復,副修撰金在魯,牌不進。只推勿罷。
吏曹參判李觀命上疏。大槪,本兼兩任,俱難冒當,而迫於嚴命,不得不黽勉出肅,自損廉隅,愧懼冞深,終不可仍因冒據。且於注擬之間,有昏謬做錯之失,乞蒙鐫遞,以安微分事。入啓。答曰,省疏具悉。向來人言,不足爲嫌,至於兼帶,引嫌太過,偶未覺察,元非大段,金昌翕遞職爲宜。卿其勿辭,從速察職。
同副承旨李澤初度呈辭。入啓。給由。
備忘記,大臣之久在城外,已非事體之所宜,而予之缺然思想,病裏亦切,卿其須體至意,斯速入來事,遣史官傳諭于李判府事。
內醫院官員,以都提調·提調意啓曰,副提調李宜顯,纔遭重慽,未及成服,身病且重云。當此竝直之日,有難等待其差復,今姑改差,何如?傳曰,允。
大殿·中殿·世子宮·嬪宮,藥房·政院夕問安。答曰,知道。
吏曹啓曰,承旨有闕,政事,取稟。傳曰,當日爲之。
藥房口傳啓曰,朝問安批答,困惱等症,與昨一樣爲敎,熏熱口淡飽滿,膈間不淸利之氣,脚痺等症候,卽今加減何如?今日水刺所進尤小,臣等,不勝煎悶,惶恐敢啓。答曰,熏熱困惱往來,口淡一樣,飽滿膈間不淸利之候,比夜差勝矣。
弼善金始㷜,牌不進,修撰李仁復,再牌不進,依承傳罷職。
司書趙觀彬,牌不進,右副承旨趙道彬,再牌不進。只推勿罷。
傳曰,尹領府事家,御醫一人加送,看病事,分付。
謝恩,右承旨李喬岳,副修撰金在魯。
備忘記,頃當源流刊進之日,予未詳曲折,驟看序文而疑之,未免處分太遽,恩禮衰薄,深用慙歎,無以爲諭。今者,昨非己覺,而官職如初,士林之拂鬱,可以少慰矣。玆遣史官,諭予至意,卿其體諒,幡然就道事,傳諭于大司憲。
傳曰,自古倚任之臣,多遭顚躓,心常慨然矣。今予於趙泰采,恩眷終始不替,故如弼夢媢嫉之輩,甘心崎屹,而其所構誣,極其慘毒,可勝痛哉?如此危險之說,不足掛齒,速出行公事,分付。
政院啓曰,議政府錄事來言,領議政徐宗泰,不敢留在城內,今方出城,命召封納,何以爲之?敢稟。傳曰,令傳諭史官傳授。
備忘記,一時之敎,非有深意,而今玆出城,遽出意外,心甚愕然,無以爲諭,大臣去就,不宜自輕,須體至意,安心入來事,遣史官傳諭于領相。
有政。吏批,兪集一爲都承旨,洪啓迪爲副校理,魚有龜爲校理,李德龜爲兵曹參知,李宜顯爲禮曹參判,尹錫來爲持平。
兵批,吳命峻·李宜顯·金昌翕爲副司直,金槹爲副司正。以上朝報
禮曹啓曰,卽接成均館郞廳所報,則今七月初七日,儒生上旬輪次,政府及本館堂上有故,不得設行之意,當爲頉啓,而知館事宋相琦,病不行公,同知館事·大司成俱未差,不得頉稟,今月內無故日退行之意,依例自本曹啓稟云矣。敢啓。傳曰,知道。
上在昌德宮。停常參·經筵。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間,聖候熏熱煩轉,困惱呻吟飽滿,膈間亦不淸利,脚痺之候頗甚,寢睡不寧云。伏未審朝來,熏熱困惱及腹部飽滿,膈間不淸利之氣,其有減歇,而脚痺頗甚之候,亦有所減,口淡特甚之候,抑有少減之勢,虛暈之氣,益復差勝,腹部以下浮氣,一向消減,溺道不平之氣,猶未快減乎?近日諸症候,未有所減,而湯劑停進,以踰一旬。今日臣等,與諸醫入診,瞻望天顔,詳察症候,議定湯劑繼進與否,宜當。不勝終宵憂煎,敢此問安,竝爲仰稟。答曰,知道。亢旱至此,焦悶度日,而朝來熏熱往來,困惱未已,腹部飽滿,膈間不淸利之氣減歇,而脚痺頗甚之候小減,口淡特甚之候,別無所減,虛暈之氣差勝,而腹部以下浮氣,一向消減,溺道不平之候,尙未快減矣。明日入診。
領議政徐宗泰初度呈辭。入啓。傳曰,不允批答。
假注書金槹書啓,臣承命馳往于東門外往十里村舍判府事李畬所住處,傳宣聖旨,則以爲,臣,重觸時諱,罪名狼藉,走伏城外,祗俟誅罰,而聖度寬涵,終逭刑章,本以垂死必退之身,旣首鄕路,日夜情願,惟在歸骸故里,而只爲聖體違豫,進退靡常,區區犬馬之情,不敢遠離城闉,忍耐淹遲,承聞起居,以至經夏矣。千萬意外,綸音特下,史官臨宣,責以事體之非宜,諭以病裏思想之切,令臣卽速入來,臣奉讀未半,不覺涕淚之交頤也。臣以無狀,蒙被聖眷至此,不論其情迹之如何,旣在近郊,何敢暫時盤桓,以重其罪戾也哉?顧臣素有積年伏暑之病,近因亢炎倍酷,症情益劇,胸膈痰滯,食事全廢,肢體痿痺,轉動須人,委頓牀褥,頃刻若盡,末由起身前進,臣罪萬死。謹當以一疏,仰暴情悃,而心神迷昧,不能構成文字,且恐有妨於聖候靜攝之節,瞻望宸極,含意趑趄,益增隕越之至云矣。敢啓。傳曰,知道。
記事官尹大英書啓,臣承命馳往于東門外新村判府事李頤命所住處,傳宣聖旨,則以爲,臣,屛伏荒郊,阻隔候班,情乖禮廢,久積罪戾,千萬意外,史官傳宣聖旨,辭意勤摯,諭以入來,有非俟罪賤臣,所敢承當,驚感悸恐,不知所以仰對。至於思想觖然,病裏亦切之敎,奉讀未半,不覺涕泗之交流。噫,當此玉候久在違豫之日,犬馬之誠,豈無瞻望煎灼之憂,而半年城外,不敢一造候班者,豈臣所敢安哉?臣行已無狀,不見孚於同朝,向者,謬辱構捏之言,至今思之,魂夢亦驚,猶逭譴誅,亶荷天地父母之仁,臣只爲朝夕承候之地,未敢遠去,尙可以放倒廉義,重入脩門乎?況春坊之追疏,臺閣之群避,侮詆譏切,無復餘地,而亦不敢抗章自辨之計,將何顔面,更立朝端,以羞淸朝之士也?今者聖慈,特軫簪履之舊,恩數之殊異至此,苟有一分可進之勢,在臣分義,其敢俟駕乎?情迹危苦,不免坐違明命,席藁頓顙,恭俟鈇鉞之誅而已云矣。敢啓。傳曰,知道。
政院啓曰,卽者,議政府錄事,領議政徐宗泰所受命召,又爲來納,何以爲之?敢稟。傳曰,令史官傳授。
傳曰,家禮源流序後文仍存事,纔已命下矣。跋文之拔去,終有欠於慰安儒賢之道,亦爲仍存。
備忘記,向來卿箚,亶出爲國之忱,而伊時處分,未免偏着,反疑卿以推波助瀾,批辭大欠和平,致令卿不安出城,而構誣之言,終至闖發,至今追思,曷勝慙悔?今則處分定而公議伸矣,玆遣史官,諭予至意,卿其安心,卽日入來事,傳諭于金判府事。
假注書李彦烈書啓,臣承命馳往于崇禮門外藥店峴領議政徐宗泰所住處,傳宣聖諭,則以爲,臣,卽伏奉聖旨,諭臣以安心入來,且還給命召,臣伏地惶慄,涕汗交迸,臣罪戾深重,昨旣出城,祗俟嚴命,身在城外,則命召之還進,出於事體之當然矣。萬萬意外,有此恩諭,仍有還給之命,而臣不敢祗受,玆以還進,益不勝悚懍,伏俟威譴云矣。敢啓。傳曰,知道。
內醫院官員,以都提調·提調意啓曰,昨日政,新除授副提調兪集一,卽爲牌招察任,何如?傳曰,允。
政院啓曰,卽者,議政府錄事來言,領議政徐宗泰所受命召,又爲封納,何以爲之?敢稟。傳曰,令史官更爲傳授。
傳曰,史官一員待命,騎馬三匹立之,祈雨祭所內摘奸。
右副承旨趙道彬牌不進,罷職傳旨。傳曰,趙道彬之連日牌不進,似由於朴弼夢之疏,而弼夢構捏陷人之狀,予已洞燭,則一向違召,實涉太過,只推,更爲牌招。
謝恩,右副承旨趙道彬。
都承旨兪集一,牌不進後上疏。大槪,四朔毒痢之餘,且爲暑濕所中,半身全不運用,風痰痞膈,莫通呼吸,作一僵尸,千萬意外,遽有銀臺新命,例兼保護之地,卽因請招,天牌儼臨,而自速逋慢之誅,震越罔措,倩人構疏,哀籲於靜攝之中,臣尤死罪,伏乞聖明,亟削臣職,俾得安意就盡事。以祈雨祭齋戒,留政院。
假注書李彦烈書啓,臣承命更往于崇禮門外藥店峴領議政徐宗泰所住處,傳授命召,則以爲,卽者,史官復臨,命召有更爲傳授之命,而小臣伏在城外,方俟重譴,事體有不敢奉留,不得不復此封進,伏地震悚,惟俟猥越之誅云矣。敢啓。傳曰,知道。
大殿·中殿·世子宮·嬪宮,藥房·政院·玉堂夕問安。答曰,知道。
副校理洪啓迪,牌不進。只推勿罷。
柳聖洪爲假注書。
政院啓曰,議政府錄事,領議政徐宗泰,所受命召,又爲封納,何以爲之?敢稟。傳曰,令史官更爲傳授。
假注書李彦烈書啓,臣承命更往于崇禮門外藥店峴領議政徐宗泰所住處,傳授命召,則以爲,史官復臨,以聖敎命召,又爲傳授,臣惶戰之極,罔知所措。不敢累違嚴命,今姑祗受奉留,以俟封進之日云矣。敢啓。傳曰,知道。
傳曰,今下手書二張,承旨持往,傳于李判府事,,卿之迸出都門,倏已五箇月矣。寤寐思卿,未嘗暫忘也。矧當多艱之秋,不宜一向退在,故昨遣史官特諭,莫回卿心,只增愧恧。卽今困惱未已,而思想之極,必添予病,不得不草草手書,勉卿改圖。噫,予憫旱望雨方切,望卿造朝,亦何異此?前後侵斥之言,不足介懷,卿須體諒,卽日偕入,少慰予病裏之心。
吏曹口傳政事,兼春秋單李萬休。
謝恩,兼春秋李萬休。以上朝報
上在昌德宮。停常參·經筵。
大殿,政院·玉堂問安。答曰,知道。二品以上·六曹問安。答曰,知道。勿爲問安。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間,聖候熏熱往來,困惱呻吟,腹部飽滿,膈間亦不淸利,脚痺之候頗甚,寢睡不得安穩云。伏未審朝來,熏熱困惱及腹部飽滿,膈間不淸利之氣,其有減歇,而脚痺頗甚之候,亦有所減,口淡特甚之候,抑有少減之勢,虛暈之氣,益復差勝,腹部以下浮氣,一向消減,溺道不平之候,猶未快歇乎?今日臣等,當依聖敎入診,而不勝終宵憂煎,敢此問安。答曰,知道。朝來熏熱已歇,而困惱往來,腹部飽滿,膈間不淸利之氣減歇,脚痺頗甚之候小減,口淡特甚之候,姑無所減,虛暈之氣差勝,而腹部以下浮氣,一向消減,溺道不平之候,尙今未已矣。
編修官柳百乘書啓,臣承命馳往于東門外石串里行判中樞府事金昌集所住處,傳宣聖旨,則以爲臣妄陳一箚,遽承嚴旨,不敢仍留輦下,惶懍跼蹐,只俟鈇鉞之誅,畢竟臺議峻發,斷以不忠不直,爲人臣而負此罪名,雖流放竄殛,亦所甘心,而伏蒙聖慈,特施末減之典,只罷其職,俾得容息於郊坰之間,臣感戴聖恩,不知死所。不意今者,敍命忽下,職秩如舊,此豈臣夢想之所曾及,而繼又特遣史官,諭以聖旨,其所開釋,無復餘蘊,至以慙悔爲敎,仍令卽日入城,雖慈父之詔子,何以加此?臣奉讀未半,涕血交迸,不知無狀賤臣,何以得此於聖明之下也?臣承此恩諭,豈敢爲偃然違逋之計,而第臣衰病已深,適當無前暑熱,屢經吐瀉之症,氣力綿綴,雖戶庭之間,亦不能自運,玆不得趨,臣之罪戾,益無所逃。謹當文字,仰請嚴譴云矣。敢啓。傳曰,知道。
左副承旨許玧書啓,臣敬奉聖旨,傳諭于興仁門外新村行判中樞府事李頤命所住處,則以爲,昨於史官之歸,敢陳不敢冒進之義,而違傲恩命,方俟嚴誅。卽者,承宣之臣,儼臨荒郊,傳諭天札,禮數曠絶,雲章昭回,臣誠惝怳感惶,流淚被面,螻蟻之臣,何足比數於大臣,而乃於靜攝之中,親勞宸翰,軫念至此,區區廉隅,有不敢顧,謹當趨造闕下,仍申起居之禮云矣。敢啓。傳曰,知道。
左承旨黃一夏書啓,臣敬奉聖旨,傳諭于興仁門外往十里行判中樞府事李畬所住處,則以爲,臣,病方垂盡,昨奉恩諭,未克祗承,方欲以一疏,仰陳情悃,而恐煩於靜攝之中,惶隕泯伏,罪死靡容。不意承宣之臣,又此辱臨,奉傳天札,辭旨懇惻,禮數隆異,伏地莊誦,惝怳驚悚,不自禁感涕之被面也。臣以臨死當退之蹤,豈容復入脩門,而聖眷此勤,至勞宸翰於聖體困惱之際,諭以必添予病,臣何敢自顧一身,復有暫時稽赴之念哉?第臣之病情,奄奄若絶,寸步運動,實難自力,雖進城內,亦無參班之勢,稍俟氣息少定,謹當從後扶舁入城云矣。敢啓。傳曰,知道。
傳曰,前副提學鄭澔,前大司成閔鎭遠,竝敍用,前知中樞府事權尙游,前持平權熀,被謫蒙放人趙尙健,竝職牒還授。
政院啓曰,卽者,中樞府錄事來言,判府事李頤命,來詣闕下云矣。敢啓。傳曰,入診時入侍。
領議政徐宗泰初度呈辭不允批答,王若曰,昨宣特敎,旣心腹之悉敷,今見辭單,何情志之尙阻。卿或不諒,予實多慙,言念寡躬,久罹一疾。刀圭砭灼之罔效,雜試諸方,進退差劇之無常,垂閱四載。法筵久撤,幾歎庶務之廢墜,藥院累移,可想群情之焦灼。惟卿以秉軸之位,積月居侍湯之班。責任之重咸歸,非不念卿勞悴,保護之誠益切,所以篤予倚毗。夫何小嫌之爲拘,乃有重負之請釋。一時之敎非有深意,不必介懷,三事之職異於庶僚,奚遽求退?若乃提擧之勉副,爲是任不可暫虛,至於台司之巽辭,顧此計無或太過?矧今憂虞之溢目,益仰老成之匪躬。澇旱相乘,天災有燃眉之急,論議轉激,朝象無協心之期。惟今日燮理之方,非卿誰講,顧當世調停之責,捨卿孰當?時事孔艱,政小子求助之日,鼎席俱曠,豈元輔丐閑之辰?是庸諄諄,毋懷邁邁。於戱,候班未罷,卿心捨予何安,機務方殷,予意望卿冞切。亟斷巽牘。庶回遐心。所辭宜不允,故玆敎示,想宜知悉。知製敎朴行義製進
政院啓曰,大司憲權尙夏,持平尹東洙在外,執義李夏源,掌令安重弼·韓在垣,持平尹錫來,或陳疏,或呈辭,或服制,俱未肅拜,連日監察茶時,事甚未安,除在外服制外,未肅拜人員,竝卽牌招察任,何如?傳曰,依啓。諫院未肅拜人員,一體牌招。
謝恩,掌令安重弼,正言宋必恒。
今日藥房入診時,都承旨兪集一,今姑改差,政官卽爲牌招,開政差出事,及前奉敎尹惠敎,前檢閱兪拓基·趙文命,竝敍用事,榻前下敎。
副校理洪啓迪,牌不進。只推勿罷。
大殿·中殿·世子宮·嬪宮,藥房·政院·玉堂夕問安。答曰,知道。
吏曹判書宋相琦,牌不進。
執義李夏源,掌令韓在垣,正言趙遠命牌不進,依承傳罷職。
司諫李箕翊上疏。大槪,臣於屛伏之中,恩除忽下,嚴召繼降,謹此隨牌,來詣闕外,而第於本院前啓中,有科査置之之命,還收之啓,專由於臣之堂叔故判書臣墪事,則臣之情勢,決不可肅命行公,不得已陳疏徑退。伏乞治臣之罪,遞臣之職,以安私分,以警俱僚。兼附一二淺見於疏末,以備財察事。以國忌齋戒,留政院。
藥房再啓曰,臣等入診退出後,依聖敎,以丸藥當進與否,更與戶曹正郞黃處信及諸御醫,反復商議,則皆以爲,聖候諸症候,皆由於濕痰氣滯鬱火用事之致,加味三補丸,實爲當劑云,此藥一劑,爲先劑入,宜當。且以受鍼當否,與諸鍼醫商議,則皆以爲,脚痺之候,最宜受鍼,而卽今暑氣尙熾,以是爲慮云,過數日後觀勢稟定之意,敢啓。傳曰,知道。
判府事趙相愚箚子。大槪,臣於病伏垂死之中,不勝憂愛之忱,敢貢一言事。入啓。答曰,省箚具悉卿懇。陳戒之言留心,而昔非今覺,處分得正,無容商量,四臣負犯,斥補亦輕,則地之善惡,何可論乎?疏決不當遷就,原任大臣擧行爲宜也。仍傳曰,遣史官傳諭。
藥房口傳啓曰,伏聞入侍醫官來傳之言,聖候自晩後,困惱特甚,且有虛暈之氣,卽今呻吟頗甚云,臣等,不勝煎灼之至,來詣閤門外,與未入侍醫官數人入診,詳察症候,議定當進之藥宜當,惶恐敢啓。傳曰,卽今,困惱特甚之候及虛暈之氣一樣,勿爲入診,議定茶飮以入,宜矣。又口傳啓曰,在前聖候如此之時,以蔘茶鎭定云,卽今以五錢重蔘茶煎入之意,敢啓。傳曰,依爲之。
有政。吏批,李萬休爲兼春秋,李宜顯爲承旨,朴師益爲修撰,趙尙絅爲文學,金台壽爲兵曹佐郞,李震葉爲禮曹佐郞,洪景濂爲判決事,閔鎭遠爲同成均,鄭澔爲同春秋,南道揆爲執義,趙鳴鳳爲掌令,朴聖輅爲正言,尹惠敎爲奉敎,兪拓基·趙文命爲檢閱,朴長潤爲奉常直長。
兵批,鄭澔爲副護軍,兪集一·閔鎭遠爲副司直。以上朝報
上在昌德宮。停常參·經筵。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,聖候熏熱往來,困惱未已,達宵呻吟,腹部飽滿,膈間亦不淸利,脚痺之候頗甚,寢睡不寧云。伏未審朝來,熏熱困惱及腹部飽滿,膈間不淸利之氣,其已減歇,而脚痺頗甚之候,亦有所減乎,虛暈之氣,昨夜蔘茶進御後,已得差勝,而口淡特甚之候,抑有小減之勢,腹部以下浮氣,一向消減,溺道不平之候,猶未快減乎?今日臣等,與諸醫入診,詳察症候,宜當。不勝憂煎,敢此問安,竝爲仰稟。答曰,知道。朝來熏熱已歇,腹部飽滿,膈間不淸利之氣減歇,而脚痺頗甚之候小減,困惱之候,尙今未已,虛暈之氣,昨來有加,亦未差勝,蔘茶欲爲加進,口淡特甚之候,姑無向減之勢,而腹部以下浮氣,一向消減,溺道不平之候,猶未快減矣。勿爲入診。
傳曰,墓文中,元無辱及尹宣擧之事,則一種云云之說,自歸爽實。且向來臺啓所引周禮文字,終未知其襯合矣。
禮曹,六次祈雨祭,三角山·木覓山·漢江,沈虎頭,不卜日,遣侍從,來十三日設行,何如?啓。依所啓施行。
副校理洪啓迪牌不進,罷職傳旨。傳曰,日昨特敍,意非偶然,則不韙之論,未安之批,今不當爲嫌。只推,更爲牌招。
內醫院官員,以都提調·提調意啓曰,新除授副提調李宜顯,卽爲牌招察任,何如?傳曰,允。
都承旨李宜顯,牌不進後上疏。大槪,亞卿寵擢之命,出於千萬意外,知申恩除,又復隔日荐下,惶隕悶蹙,罔知措躬之所。顧此公議私情,俱難冒承,坐違嚴召,罪合萬殞。敢瀝肝血,冀賜遞免,仍乞收還新授資秩,以肅朝憲,以重官方事。以國忌,留政院。
領議政徐宗泰再度呈辭。入啓。傳曰,不允批答。
謝恩,檢閱趙文命。
大殿·中殿·世子宮·嬪宮,藥房·政院·玉堂夕問安。答曰,知道。
判府事李頤命箚子。大槪,原任大臣之獨當疏決,事無前例,不敢冒當奉行,不勝惶恐事。入啓。答曰,省箚具悉卿懇。別無所妨,安心擧行焉。仍傳曰,遣史官傳諭。
傳曰,李判府事祿俸,更爲輸送事,分付。
宗簿直長姜碩泰,璿源閣修改後入來。
藥房口傳啓曰,朝問安之批,有困惱之候,尙今未已,虛暈之氣,昨來有加,亦未差勝之敎。晩後,困惱及虛暈之氣,加減何如?惶恐敢啓。傳曰,困惱·虛暈之氣,晩後一樣矣。
副校理洪啓迪上疏。大槪,臣於荐召之下,不敢不趨詣,而第臣慘被論劾之餘,終有不可冒進者。且臣母病猝劇,煎迫之情,不敢强抑,咫尺天陛,末由入謝,徑歸私次,罪戾冞深。伏乞亟罷臣職,俾得專意救護,仍勘臣辜犯事。呈政院,還出給。
檢閱兪拓基上疏。大槪,情勢之外,又有相避,詣闕陳籲,乞賜遞免。附陳四館古例,不可隳壞之狀,冀蒙裁處,以杜後弊。仍命重勘臣前後見輕,屢瀆靜攝之罪,以安賤分事。以國忌,留政院。
藥房口傳啓曰,伏聞入侍醫官來傳之言,聖候熏熱困惱之候,與夕間一樣,飽滿之候有加,且有微寒之氣云。臣等,伏不勝驚慮之至,卽今諸症候何如,而足部微寒之氣,亦有止歇之勢乎?惶恐敢啓。傳曰,熏熱往來,足部微寒之氣止歇,而困惱·飽滿·虛暈之氣,一樣矣。
副校理洪啓迪,再牌不進。只推勿罷。以上朝報
上在昌德宮。停常參·經筵。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,聖候熏熱,不至大段,而困惱呻吟,腹部飽滿,膈間亦不淸利,脚痺之候頗甚,寢睡不寧云。伏未審朝來,熏熱其已止歇,而困惱及腹部飽滿,膈間不淸利之氣,亦有所減,而脚痺頗甚之候,抑有所減之勢乎,虛暈之氣及口淡特甚之候,加減何如,腹部以下浮氣,一向消減,溺道不平之候,猶未快止乎?今日臣等,與諸醫入診,詳察症候,宜當。不勝終宵憂煎,敢此問安,竝爲仰稟。答曰,知道。朝來熏熱已歇,困惱往來,腹部飽滿,膈間不淸利之氣減歇,而脚痺頗甚之候及虛暈之氣小減,口淡特甚之候,別無所減,腹部以下浮氣,一向消減,溺道不平之候,尙未快減矣。勿爲入診。
同副承旨李澤再度呈辭。入啓。遞差。
義禁府郞廳,以原任大臣意啓曰,禁府·刑曹時囚編配罪人疏決,會議賓廳事,依聖敎擧行,今日已爲出令,而禁府·刑曹堂上,不可不備員,禁府則知事洪萬朝呈辭,同知事李觀命陳疏,竝不行公,刑曹則判書李善溥呈辭引入,參判·參議未差,且三司亦當來參,而兩司俱無行公之員云,而政院,卽爲稟旨,未差之代,口傳差出,不行公之人,竝爲牌招,何如?傳曰,允。
政院啓曰,三處祈雨祭,承旨三員,受香進去,則廳中只有一員,出納之事,事多苟簡。且無伴直之員,合有變通之道,同副承旨有闕之代,今日政官牌招開政,以在京無故人差出,待下批,亦卽牌招察任,何如?傳曰,允。
都承旨李宜顯留院上疏。入啓。答曰,省疏具悉。今玆亞卿陞擢,予意夫豈偶然?向來臺言,或出傾陷,或涉不公,何足爲嫌?卿其勿辭,從速察職。
司諫李箕翊留院上疏。入啓。答曰,省疏具悉。疏中嚴加懲討之說,處分固當如此,而臺閣之上,必有公議,故姑此遲待耳。兪相基,令金吾放送,而下款事,令該曹稟處,爾其勿辭,從速察職。
傳曰,民部劇地,長官累月引入,事務之積滯可慮,戶判卽爲牌招察任。
吏曹判書宋相琦,刑曹判書李善溥,戶曹判書李健命,牌不進。
內醫院官員,以都提調·提調意啓曰,副提調李宜顯,疏批已下,卽爲牌招察任,何如?傳曰,允。
政院啓曰,今日,禁府·刑曹時囚編配罪人,會于賓廳,疏決事,允下矣。兩司當爲進參,而俱無行公之員,除在外未署經陳疏入啓人員外,呈告未肅拜人員,竝卽牌招,以爲推移進參之地,何如?傳曰,允。
玉堂箚子。大槪,敢陳愚淺之說,以備睿察事。入啓。答曰,省箚具悉。日者,擬書墓文書入之命,是予開悟之端,而今則處分克正,是非已明矣。爾之縷縷進言,辭嚴理明,而箚末陳戒,亦出憂愛,予甚嘉尙,可不留心?柳鳳輝·鄭栻,竝遠竄,以嚴懲討之典,兩度批旨中未安處改下,而亢旱此酷,大歉已判,夙夜憂焦,罔知攸濟。賑活之策,預度而熟講,誠如箚辭,令廟堂擧行焉。
領議政徐宗泰再度呈辭不允批答,王若曰,溫諭纔宣,謂遐心之可挽,遜牘繼至,愧誠意之未孚。玆庸申申,宜勿邁邁。惟卿,小心畏愼,大家風儀。望隆上台,恒恢鎭物之量,業繼仲父,益見救時之猷。樞機獨當,中外之區畫不少,藥院久直,夙夜之勞悴亦多。乃於仰成之辰,遽有釋負之請。顧一時未安之敎,寧或有他?伊翌日若浼之行,無已太過?試看今日,此何等時?三伏恒暘,井泉涸而渴死已迫,八路皆是,田疇坼而民生曰咨。雖上下聚會其精神,猶懼不濟,況君臣阻隔於情志,尙何有爲。黨議橫流,疇任朝端之寅協,鼎席俱曠,冞切病裏之憂嘆。卿胡忍棄予如遺?予不可捨卿圖理。時勢孔棘,豈老成之退休,榮衛縱愆,佇神明之扶護。疏決之成命已下,蓋欲冤氣之少舒,賓廳之會議此遲,抑恐事面之大損。夫以大臣之體國,胡不念哉?强引小嫌而出城,非所望者。勉副虛佇,休執沖謙。於戱,人事天時,無一可恃,國計民力,有萬難支。予病歲益沈淹,祗緣酬應之不暇,朝象日以潰裂,其奈擾攘之多端?固知卿義同休戚,毋使我獨憂宵旰。所辭宜不允,故玆敎示,想宜知悉。知製敎沈仲良製進
謝恩,知事洪萬朝,都承旨李宜顯,執義南道揆,掌令趙鳴鳳,持平尹錫來,正言朴聖輅。
政院啓曰,刑曹判書李善溥,牌招不進,推考傳旨,今方捧入,而今此疏決時,刑曹堂上,不可不進參,判書李善溥,更爲牌招,今日政,新除授參議,待下批,亦爲牌招察任,何如?傳曰,允。
刑曹判書李善溥,再牌不進。
大殿·中殿·世子宮·嬪宮,藥房·政院·玉堂夕問安,答曰,知道。
謝恩,刑曹參議李澤。
府啓。斯文不幸,變怪百出,一種邪佞之徒,闖機醜正者,前後隨續,而造意之慘毒,遣辭之悖慢,未有甚於向日當箚也。乃者,前都承旨柳鳳輝,以奸毒之性,蓄樂禍之心,仇視名義,媢嫉善類者,乃其平生伎倆,前承旨鄭栻,本以趨時附勢,仰人口氣,竝忝論思,鼓倡邪說,乘時逞毒,肆然投匭,醜辱先正,如報私讐,變幻事實,欺誣天聰,憯鋒毒矢,轉及於先正嫡傳之儒賢,蹈藉構陷,惟意所欲,使我聖上緇衣之誠,不承權輿,其罪可勝誅哉?原其本意,與己巳之凶論,同歸一套,士林之痛恨,國人之駭憤,久而愈激,若不快施懲討,嚴加隄防,則世道斯文之禍,將無所不至,請前都承旨柳鳳輝,前承旨鄭栻,竝命遠竄。新除授大司憲權尙夏,時在忠淸道淸風地,持平尹東洙,時在尼山地,司諫院大司諫李世勉,時在忠淸監營任所,獻納尹鳳朝,時在京畿高陽地,請竝斯速乘馹上來事,下諭。答曰,遠竄已諭於堂箚矣。下諭事,依啓。李世勉交龜後,自當上來,勿爲下諭。前啓,前大司諫李晩堅,罷職不敍事,還收權譍除加刑定罪之命事,李賓興査事置之之命事,前慶尙監司洪致中改差事,前掌令具萬理遞差事。停啓。
去夜,政院啓曰,刑曹判書李善溥,再牌不進,參判李台左在外,參議李澤,才已出肅,而莫重疏決,不可不備員,判書李善溥,明日待開門牌招,使之趁卽擧行,何如?傳曰,允。
判府事金宇杭箚子。大槪,病勢難强,復申前席之懇,乞速遞改,以重保護之地事。入啓。答曰,省箚具悉卿懇。所患雖如此,提擧之任,輕遞未安,安心行公。仍傳曰,遣史官傳諭。
同副承旨洪好人,牌不進。只推勿罷。
判府事金昌集上疏。大槪,荐被恩數,而罪名至重,不敢趨承,冒死陳懇,冀蒙斥退事。入啓。手書傳曰,日昨別諭,亶出心腹,往事予已深悔,構誣予已明知,而今玆疏辨,尤爲明白,於卿更無難安之端,則決不可暫留城外,以孤虛佇之誠,玆以手札申誥,卿其亟與承宣偕入,用慰予病裏思想之心。
謝恩,同副承旨洪好人。
觀象監,夜五更,木星犯司怪星。
四月初三日,判府事金宇杭疏。答曰,省疏具悉卿懇。疾患彌留,深用慮念,不得進參,有何所傷?疏中所陳玆事,國是已定矣。今日處分,其果一毫近似於偏制耶?卿其安心勿辭,亦勿待罪,益加善攝。改下。
閏三月十六日,忠淸監司尹行敎疏。答曰,省疏具悉。噫,斯文不幸,大老云亡,變怪百出,誣辱先卿父子,罔有紀極,予實駭惋,明辨痛斥,而此誠世道之大變,可勝痛哉?觀卿疏辭,追念先正,倍覺愴神。今玆新命,意非偶然,卿其勿辭,速往欽哉。改下。
有政。吏批,洪好人爲承旨,李台佐爲刑曹參判,李澤爲刑曹參議,李縡爲禮曹參議,金潤海爲禮曹正郞,權爲慶尙監司,韓五章爲奉常主簿。
兵批,李澤爲副護軍,鄭澔·閔鎭遠爲副司直,權忭·金昌翕爲副司果。以上朝報
賓廳議啓各道定配罪人,鏡城趙時華,湍川趙世忭,熙川丁時璧,朔州姜再承,茂山姜以徵,南海林泓,延日金益光,寧海鄭維錫·金海河,江陵張天䎘,載寧張聖維,林川張文維,鴻山張斗維,堤川張泰維,龜城張大維,三水李振海,蔚山尹梅,北靑權卨,熙川僧道浻,三水李希登,龍川李重明,安州姜樸,右二十三人段,或事係鞫獄,或罪關名義,或滅絶倫常,或情狀妖惡,不可輕議,今姑仍配,何如?機張趙聖基,海南朴奎祥,固城羅晩齊,明川姜聖臣,靈巖尹徵美,寧遠李萬枝,孟山梁益標,光陽李敏夏,右八人段,罪名頗重,不當全釋,仍其配所減等,何如?孟山姜晊,靑陽嚴漢朋,機張金有基,固城鄭運亨,右四人段,罪犯俱不深重,似當有疏釋之道,竝放送何如?各道徒配罪人,稷山黃再徵,水原崔守慶,定山李綸,楊州崔錫瑞,陰竹申績,楊州金重潤,鎭川姜尙文,文化具永立,楊州李之泓,衿川崔尙熠,楊州柳潭,水原表永生,楊州劉世健,鳳山金爾謙,安城鄭道昌,楊州宣貴永,東萊金得輝,熙川崔益柱,海州尹世赫,靑陽丁順弼,通津朴之健,廣州沈澍,舒川權譍,右二十三人段,罪犯初不重大,當此疏滯之日,不可不特施霈恩,竝爲放送,何如?時囚罪人,崔元緖·朴大梓等段,當此悶旱疏決之日,不係大罪,而不必仍囚究竟,今姑放送。李元坤·李成坤等段,判付內,有究詰嚴問之命,不可徑放,竝今姑仍囚。趙正純·任健元·任埅·任邈等四人中,趙正純則本府議啓,又請更推,姑爲仍囚任埅·任健元·任邈,姑無推問之事,滯囚可慮,今姑放送爲有如可,此後有可問之端,則更爲囚推。尹廷舟段,七度棍罰,亦非濫刑,似無可論之罪,放送,何如?判付內,依所啓施行。義禁府謄錄
上在昌德宮。停常參·經筵。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間聖候,熏熱不至大段,困惱呻吟,腹部飽滿,膈間亦不淸利,脚痺之候頗甚,寢睡不得安穩云。伏未審朝來,熏熱其已止歇,而困惱及腹部飽滿,膈間不淸利之氣,抑有所減,脚痺頗甚之候,亦有小減之勢乎?虛暈之氣及口淡特甚之候,加減何如,腹部以下浮氣,一向消減,溺道不平之候,猶未快止乎?今日臣等,與諸醫入診,詳察症候,宜當。不勝終宵憂煎,敢此問安,竝爲仰稟。答曰,知道。朝來熏熱已歇,困惱往來,腹部飽滿,膈間不淸利之氣減歇,而脚痺頗甚之候小減,虛暈之氣差減,而口淡特甚之候無減,腹部以下浮氣,一向消減,溺道不平之候,尙未快止矣。勿爲入診。
領議政徐宗泰三度呈辭。入啓。傳曰,不允批答。
備忘記,前正言趙尙健敍用。
京畿都事呂必禧,道內儒校生試取後入來。
傳曰,史官三員待命,騎馬九匹立之,祈雨祭所內摘奸。
刑曹判書李善溥,牌不進。
政院啓曰,刑曹判書李善溥,又爲牌不進,推考傳旨,才已捧入,而疏決命下之後,未卽備員擧行,事甚未安。判書李善溥,更爲牌招察任,何如?傳曰,允。
刑曹判書李善溥,再牌不進。
傳曰,前知事權尙游敍用。
政院啓曰,刑曹判書李善溥,又爲再牌不進矣。疏決命下之後,因本曹堂上之不齊,未卽擧行,事甚未安。卽當更請牌招,而一日三牌,亦傷事體,何以爲之?敢稟。傳曰,一向牌招,徒傷事體,本職今姑改差,其代,卽爲開政差出。
大殿·中殿·世子宮·嬪宮,藥房·政院·玉堂夕問安。答曰,知道。
禁府,賓廳疏決時,時囚罪人,崔元緖·朴大梓·任埅·任健元·任邈,尹廷舟,竝放送。徒配罪人,黃再徵·崔守慶·李綸·崔錫瑞·申績·金重潤·姜尙文·具英立·李之泓·崔尙熠·柳潭·表永生·劉世健·金爾謙·鄭道昌·宣貴英·金得輝·崔益柱·尹世爀·丁順弼·朴之健·沈澍·權譍,竝放送。定配罪人,姜晊·嚴漢朋·金有基·鄭運亨,竝放送。趙成基·朴奎尙·羅晩齊·姜聖臣·尹徵美·李萬枝·梁益標·李敏夏,竝減等,何如?啓依所啓施行。
同副承旨洪好人書啓,臣敬奉聖批,傳諭于興仁門外石串里判府事金昌集所住處,則以爲,臣身被恩數,罪添逋慢,非不知此時上章之萬萬惶悚,而疾痛之呼,無路上徹,略暴情事,以俟處分。不意聖慈,非但不以爲罪,乃反特遣近侍,賜以手書,寶墨璀璨,德意渙發,臣拜受奉讀,不覺涕淚之交頤也。臣罪名狼藉,情勢危蹙,固不當抗顔承命,重入脩門,而今此天札,親勞玉手於聖候困惱之中,不惟開釋備至,至以慰予病裏思想之心爲諭,仍令與承宣偕入。臣到此地頭,不敢復以區區廉義爲辭,以孤我聖上虛佇之意,謹當趨造闕下,以伸叨復之忱云矣,敢啓。傳曰,知道。
政院啓曰,中樞府錄事來言,判府事金昌集,來詣闕下云矣,敢啓。傳曰,當引見,來待。
謝恩,判府事金昌集。
傳曰,判府事金昌集引見。
傳曰,京畿監司,數日內辭朝事,分付。
有政。吏批,李晩成除授刑曹判書,權尙夏除授左贊成,趙尙健爲兵曹正郞,鄭澔爲禮曹參判,閔鎭遠爲左尹,鄭思大爲良才察訪,兪集一爲京畿監司,鄭澔爲大司憲,權尙夏爲世子貳師。
兵批,權尙游·洪致中·任埅爲副護軍,李善溥爲副司直。以上朝報
上在昌德宮。停常參·經筵。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間聖候,熏熱不至大段,困惱呻吟,腹部飽滿,膈間亦不淸利,脚痺之候頗甚,寢睡不得安穩云。伏未審朝來,熏熱其已止歇,而困惱及腹部飽滿,膈間不淸利之氣,抑有所減,而脚痺頗甚之候,亦有少減之勢乎?虛暈之氣及口淡時甚之候,加減何如,腹部以下浮氣,一向消減,溺道不平之候,猶未快止乎?今日臣等,與諸醫入診,詳察症候,宜當。不勝終宵憂煎,敢此問安,竝爲仰稟。答曰,知道。朝來熏熱已歇,困惱往來,腹部飽滿,膈間不淸利之氣減歇,而脚痺頗甚之候少減,口淡特甚,姑無所減,虛暈之氣,差減後一樣,而腹部以下浮氣,一向消減,溺道不平之候,猶未快止矣。勿爲入診。
備忘記,向來大臣一箚,斷斷無他,況其所陳,自有曲折,而兩司之臣,用意構捏,直驅於不忠不直之科,極可駭惋,竝罷職。
政院啓曰,都目大政,中止累日,尙未完畢,事體殊極未安,而吏曹判書宋相琦,以病陳疏,久未出肅,卽爲牌招察任,以爲從速擧行之地,何如?傳曰,允。
吏曹判書宋相琦,牌不進。
判府事李濡箚子。大槪,敢陳請譴之章,仍乞竝遞諸司兼帶,兼附淺見,以備裁處事。入啓。答曰,省箚具悉卿懇。疾患如此,慮念曷已?不得進參,有何所傷?所辭提擧,決難允許,而其中譯院提調,今姑勉副,以安卿心焉。噫,今年旱災,振古所無,加以涼氣早動,益無所望,大殺之慘,必有甚於乙丙,而連歲荐飢,公私赤立,將何穀物,活此億萬生靈之命乎?興言及此,我心如灼,寧欲尙寐無吪也。兩南監司,限麥秋仍任及守令事,箚辭得宜,可不依施焉?卿其須體至意,安心勿辭,亦勿待罪,益加善攝。仍傳曰,遣史官傳諭。
禁府,柳鳳輝德川郡,鄭栻寧邊府遠竄。啓。
掌令安重弼上疏。大槪,敢陳病難供職之狀,兼附區區所懷,以備財察事。入啓。答曰,省疏具悉。上款所陳,予意備悉於備忘及大臣箚批,而疏末事,爾之論列,是矣。崔錫文遠竄,李眞儒施以削黜之罰,似爲得宜,爾其勿辭,從速察職。
傳曰,明朝領相命招,卜相。
傳曰,明日開政事,分付。
傳曰,亢旱彌酷,大無已判,當此之時,一意救民,不啻若拯救焚溺,令廟堂,悉心講究,凡係浮費,一切省減,而京外物膳及三名日方物,弓帒·筒介外,竝限明秋停封,酒房香醴,減半封進事,分付。
傳曰,天官首席,不宜久曠。且中止之都政,不可不速完,吏判更爲牌招察任。
領議政徐宗泰三度呈辭不允批答,王若曰,國事維其棘矣,此非求退之時,相公未之思乎,奚遽就閑之計?深用缺望,庶幾改圖。更敷心腹之言,申勉股肱之義。惟卿,行足以範俗,才足以經邦。言不出身不勝,實有强毅之力量,官益大心益小,猶存寒素之規模。休休如有容,德望冠冕於一世,棣棣不可選,威儀矜式於百僚。勅躬則衆畏其簡嚴,持心則人服其公正。是以予眷愈篤,倚卿秉軸者幾年。逮夫予疾彌留,煩卿侍藥者累朔。曉夜湯方之論確,心慮常焦,昕夕閤門之起居,筋力亦瘁。設或有無妄之失,豈不諒奉盈之誠?伊時之偶形色辭,初非深意之有在,翌日之勉副提擧,只爲强迫之未安。不料出城之餘,仍有釋位之請。平昔之眷注靡替,卿胡以此介懷?上下之情志未孚,予實爲之靦面。遣近侍而特諭,固已解釋無餘,覽長單之累尋,抑恐巽讓太過。試看今日,無樂爲君。蘊隆之災如焚斯切,寧丁我之願,暌乖之象已極政深,孰恤予之嘆?非卿體國之誠,區劃拯濟之誰任?非卿平物之量,鎭定調劑之孰能?雖寡昧待遇之方,少有所歉,顧大臣進退之節,不宜自輕。至若榮衛之致愆,亦應藥餌之收效。於戱,台席俱曠,實多憂虞之端,丙枕靡寧,益勤思想之念。須體至意,亟回遐心。所辭宜不允,故玆敎示,想宜知悉。知製敎金在魯製進
大殿·中殿·世子宮·嬪宮,藥房·政院·玉堂夕問安。答曰,知道。
吏曹判書宋相琦,再牌不進。
罷職現告,前大司諫李世㝡,前司諫李廷濟,前正言金始㷜,前持平洪禹行·趙翼命。
院前啓,河事。權卨事。御室設醮處,請令諸道監司,竝摘發撤毁禁斷事。新啓,日昨聖斷赫然,處分嚴正。凡所以尊尙先正,慰安儒賢者,靡有餘憾,而第向日毒正之徒,尙逭懲礪之典,可勝痛哉?如黃爾章之諂附時議,挺身首事,趙翼命之以倡首禍胎等語,構陷儒賢,金啓煥之以醇駁公私等說,誣詆先正,金始㷜之敢去先正姓字,公肆蹈藉,洪禹行之乘時跳踉,激成斯文之變怪者,其遣辭絶悖,用意慘毒,迭相和應,掩蔽天聰,必欲嫁禍士林而後已,論其情狀,厥罪惟均,其在衛正斥邪之道,不可不嚴懲。請司成黃爾章,副司果趙翼命,前正言金啓煥,前弼善金始㷜,聞慶縣監洪禹行,竝命削奪官爵,門外黜送。答曰,不允。末端事,依啓。黃爾章罷職不敍。前啓,金春澤遠地定配事,李賓興査事置之之命還收事,停啓。以上朝報
上在昌德宮。停常參·經筵。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間聖候,熏熱往來,困惱呻吟,腹部飽滿,膈間亦不淸利,脚痺之候頗甚,寢睡不得安穩云。伏未審朝來,熏熱已歇,而困惱及腹部飽滿,膈間不淸利之氣,脚痺頗甚之候,其有所減,而口淡特甚之候,亦有少減之勢乎,虛暈之氣,益復差勝,腹部以下浮氣,一向消減,溺道不平之候,猶未快止乎?今日臣等,與諸醫入診,詳察症候,宜當。不勝終宵憂煎,敢此問安,竝爲仰稟。答曰,知道。朝來熏熱往來,困惱未已,腹部飽滿,膈間不淸利之氣減歇,而脚痺頗甚之候少減,口淡特甚之候,別無所減,虛暈之氣差勝,腹部以下浮氣,一向消減,溺道不平之候,尙未快止矣。勿爲入診。
領議政徐宗泰,命招不進。
政院啓曰,領議政徐宗泰,命招不進矣,敢啓,傳曰,前卜相單子入之。
領議政徐宗泰四度呈辭。入啓。傳曰,連觀巽牘,不覺愕然也。卿之引入,實由於予言,一時之敎,本無深意,故予則不復留在心胸,勉副提擧,亦出不得已,而卿之一向出城,必欲釋負,是何情意之不孚,一至此哉?深用愧恧,無以爲諭。噫,旱災孔酷,民將盡劉,興言及此,寢食靡寧矣。以卿體國之誠,胡不思所以汲汲拯濟,獨使予戀憂於上耶?殊非所望於元輔者也。玆遣喉舌之臣,用敷心腹之辭,卿其體諒,亟斷來章,出而論政,以副至望。仍傳曰,遣承旨傳諭。
吏曹判書宋相琦上疏。大槪,新命之下,無路祗肅,累犯逋慢,罪戾益深。昨者,召牌又降,而床簀垂盡之喘,萬無趨承之望,玆敢略暴危懇,伏乞亟遞臣銓任,毋使大政遷就,俾得安意就盡事。入啓。
政院啓曰,卽者,吏曹郞廳來言,今日開政事命下,而判書宋相琦陳疏入啓,參判李觀命病不來,參議未差,不得開政云。參判李觀命,卽爲牌招開政,何如?傳曰,允。又啓曰,京畿監司兪集一,數日內辭朝事,命下矣。昨今連呈辭疏,尙不出肅,其在事體,殊甚未安,京畿監司兪集一,卽爲牌招,以爲從速辭朝之地,何如?傳曰,允。又啓曰,司成黃爾章罷職事,命下矣。臺諫方以削奪官爵,門外出送論啓,罷職傳旨,不得捧入之意,敢啓。傳曰,知道。
戶曹啓曰,依傳敎,判府事李畬,李頤命祿俸,更爲輸送事,分付,而閏三月則本倉,以封倉之故,依前例不爲擧論,四月以後四朔祿俸輸送,則判府事李畬以爲,倉官以上命輸致四朔廩祿,旣入城內,今朔所頒,則不敢不受,而至於未入城前過科之祿,則揆以公法私義,不敢冒受。判府事李頤命以爲,出去城外時,累朔廩祿,不敢追後祗受,今將上章控辭云。俱不領受,何以爲之,而去閏三月朔祿俸,雖在封倉之後,旣有成命,亦何以爲之?敢稟。傳曰,固辭如此,只送今朔祿俸,可也。
禮曹啓目,粘連司諫李箕翊上疏云云。大水之餘,大旱彌月,今年農形,已判大歉,近來四方所聞,日以益急,卽今事勢,惟當以節約,專力於救民,爲先務,此時設科,誠非其時,本曹方欲以此草記陳稟,而臺臣之言,又復如此,重試對擧,別試及西北別科,竝爲退行於明年,明年大比之科,次次退行,似合事宜,上裁,何如?啓依所啓施行。
答吏曹判書宋相琦疏曰,省疏具悉。卿其勿辭,安心調理,俟病少間,卽出行公。仍傳曰,遣內醫看病。
京畿監司兪集一,牌不進。
院前啓,河事。權卨事。請高城楡店寺及諸處御室設醮處,令諸道監司,一竝撤毁事。臣以前司成黃爾章等五人削黜事,有所論啓矣。及承聖批,竝賜允兪,而獨於爾章,以罷職不敍爲批,臣竊不勝訝惑焉。爾章本一無恥之人,乘時闖發,首倡邪論,敢以直書之宰臣,進言之諫官,竝請投畀,以爲威制士論,諂附時議之計,其爲情態,固已可羞,而至於儒賢,則其時職在憲長,聖上之禮遇,亦未遽衰,而乃於請罪兩臣之啓,肆然攙及,一則曰,與權尙夏互相和唱,一則曰,造意之陰慘,有浮於源流序文,其所誣詆,略無顧忌,原其語意,則雖不直請儒賢之罪,而實與竝論無異。士林駭憤,輿議轉激,其在扶正道嚴懲討之道,決不可罷職不敍而止。請前司成黃爾章,削奪官爵,門外黜送。答曰,不允。末端事,依啓。
禁府,崔錫文玄風縣遠竄。啓。
大殿·中殿·世子宮·嬪宮,藥房·政院·玉堂夕問安。答曰,知道。
同副承旨洪好人書啓,臣敬奉聖批,傳諭于崇禮門外藥店峴領議政徐宗泰所住處,則以爲,卽日,召命下臨,而臣不能趨承,政此悚懍罔措。玆於辭單之上,聖諭特降,近侍臨宣,十行綸綍,辭旨諄懇,恩數之隆重,實非賤臣所敢承者,臣伏地震越,置身無地。小臣尸職經年,本宜斥退,近又侍湯無狀,罪戾深重,而伏荷聖恩,尙逭重譴,日夕悚蹙,俯伏以俟。今此開釋敦勉之敎,實是萬萬意慮之外,不知臣之不肖,何以得此於聖明之下也。近日,玉候諸症,尙在進退,値此災害彌極,聖心焦勞,而臣身負重辜,徒煩賜敎於靜攝之中,臣方寸如灼,其罪尤何可勝言哉?臣情地之外,賤疾且重,進身祗承,豈有一分意望?瞻望宸極,但有涕泣。當待心神少定,謹欲以文字,仰請嚴誅云矣,敢啓。傳曰,知道。
禮曹,七次祈雨祭,龍山江·楮子島,遣重臣,不卜日,來十七日設行之意,分付,何如?啓依所啓施行。
副修撰尹淳上疏。大槪,臣向承曠絶之恩批,未及伸謝,猝聞母病危重,蒼黃走省,自犯擅行之罪,而新除遽降,馹召遠辱,臣誠惝怳驚愧,殆若夢中。適幸母病小間,戴罪趨命,纔到私次,而顧此儒選,非臣蒙昧所敢承當。且於頃日京畿監司李晩成反誣之疏,痛迫冞切,尤不可自同平人,晏然趨榮。玆敢略陳危悃,冀蒙遞斥,兼附一二所懷,以備澄省事。入啓。答曰,省疏具悉。擬書墓文,一番詳覽,而有所覺悟,處分改下,是非大明,於予心,少無愧怍。其他被譴之人,本無可恕之端,則何其張皇辭說至此哉?誠可駭異,而因畿伯之疏,侵斥不少,亦未曉也。
夜二更至五更,月暈。啓。
有政。吏批,權爲忠淸監司,柳縇爲聞慶縣監,張震炳爲德源府使,金在魯爲副校理,趙觀彬爲兵曹正郞,韓永徽爲司僕正,黃奎河爲副修撰,趙尙健爲司書,洪重禹爲弼善,李晩成爲同成均,金昌集爲左議政,金昌集爲承文都提調,權尙游爲右賓客,趙泰采爲工曹判書。
兵批,權爲副護軍,宋正明爲副司直,權尙游爲司直,洪致中·任埅爲副司果。以上朝報
弘文館啓曰,副校理洪啓迪,日昨承牌,來詣闕外,以母病陳疏,雖未入啓,政院旣已微稟,今過累日,所當更請牌招,而聞其身病卒重,末由起動云。本館上番,闕直已久,事體極爲未安,而他無推移入直之員,今日政,以無故人,差出闕員,仍卽牌招察任,何如?傳曰,允。
政院啓曰,因大臣箚陳,今番大政,差出守令下批事,命下矣。守令今方下批,而其日政,兩銓京外職除授之員,尙未下批之故,事多苟簡,委屬可慮,似當一體下批,而旣無前例,何以爲之?敢稟。傳曰,一體下批。吏曹謄錄
上在昌德宮。停常參·經筵。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間聖候,熏熱往來,困惱特甚之候,蔘茶進御後少減,腹部飽滿,膈間亦不淸利,脚痺之候頗甚,寢睡不得安穩云。閔旱之餘,一霈蘇枯,伏想聖慮稍寬矣。伏未審朝來,熏熱已歇,困腦特甚之候加勝,而腹部飽滿,膈間不淸利之氣及脚痺頗甚之候,亦有所減乎?口淡特甚之候,抑有少減之勢,而虛暈之氣,益復差勝,腹部以下浮氣,一向消減,溺道不平之候,猶未快止乎?今日臣等,當依聖敎入診,而不勝終宵憂煎,敢此問安。答曰,知道。旱餘一雨,雖晩亦幸,朝來熏熱已歇,困腦未已,腹部飽滿,膈間不淸利之氣減歇,而脚痺頗甚之候少減,口淡特甚之候無減,虛暈之氣差勝,而腹部以下浮氣,一向消減,溺道不平之候,猶未快止矣。
李廷淵爲假注書。
政院啓曰,七次祈雨祭二處受香,當在今日,而自曉至朝,雨勢方注,在前如此之時,有啓稟停止之事,今亦何以爲之乎?敢稟。傳曰,停止。
領議政徐宗泰五度呈辭。入啓。傳曰,安心調理。
罷職現告,承文副正字李匡輔·具命奎·金弘錫,成均博士李以濟,學正李齊恒·安晟·李喜春·崔嶢。
今日藥房入診時,館學儒生上疏捧入事,及十九日受鍼事,榻前定奪。
大殿·中殿·世子宮·嬪宮,藥房·政院·玉堂夕問安。答曰,知道。
左議政金昌集箚子。大槪,新命遽下,驚惶罔措,敢暴危懇,冀蒙鐫改,以幸公私事。入啓。答曰,省箚具悉卿懇。昨纔手書面諭,今又台司重卜,倚毗之篤,卿可想矣。災荒溢目,廊廟空虛,此尤不可不念,卿其毋執撝謙,卽起視事,用副至意。仍傳曰,遣史官傳諭。
館學儒生吳命尹等上疏。大槪,昨陳爲斯文辨暴之章,因喉司費辭啓稟,有勿捧之命,臣等相顧愕貽,不勝痛惋,敢陳三百年賢關古規,更暴承宣欺蔽之狀,伏乞亟賜處分,以慰多士之望事。入啓。
校理魚有龜,修撰嚴慶遂,牌不進,只推勿罷。
輔德朴熙晉,牌不進,依承傳罷職。
記事官尹大英書啓,臣承命馳往于崇禮門外藥店峴領議政徐宗泰所住處,傳宣聖諭,則以爲,臣負罪至深,而被恩至渥,尙此縻職,席藁悚蹙,只俟嚴命。日昨,聖綸特降,承宣臨諭,已是猥越踰分之極,政在震悸未定,卽玆意外,又伏奉別諭,復賜開釋,史官傳宣,而仍有偕入之命,臣益復驚惶感隕,直欲無身而不能得矣。雖荷聖慈如天,恩旨之重疊,而臣罪自如也。爲臣子而侍聖候無狀,重誅而有餘辜,何敢晏然復進於軒墀之下,又何敢爲復理職事之計哉?此於國體事理,大非所宜,萬萬非微臣意念之所敢出也。臣之賤疾,且在澌惙,心神迷爽,不能悉其衷懇,只自伏地涕泣,恭俟威譴之命云矣,敢啓。傳曰,知道。
文學趙尙絅上疏。大槪,臣於再召之下,不得不趨詣闕下,而顧臣所被嚴旨,罔非人臣難貸之罪,其何敢諉以聖慈曲貸,時日之稍久,而晏然冒進於榮次乎?玆敢投進短章,徑歸私次,臣罪至此,尤無所逃。伏乞聖明,亟削臣職,仍勘臣罪,不勝萬幸事。入啓。答曰,省疏具悉。向來筵敎,疑人以不當疑之事,予已知其失言矣。爾其勿辭,從速察職。
江原假都事書目,本道觀察使洪重夏,今月十四日卒逝事。
京畿監司書目,衿川呈,以工曹判書趙泰采辭職上疏上送事。啓。答曰,省疏具悉卿懇。朴弼夢疏避中,用意構捏,極其危險,事之駭惋,孰甚於此?卿之被誣,予已洞察,筵敎別諭,予意已悉,則於卿少無難安之端,卿其安心勿辭,須速上來行公。
傳曰,今觀狀啓,監司洪重夏,意外身死,極爲驚慘。擔持軍等,依例分付,而新監司,卽爲差出,不多日內,使之辭朝。以上朝報
上在昌德宮。停常參·經筵。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間聖候,熏熱煩轉,困腦呻吟,腹部飽滿,膈間亦不淸利,脚痺頗甚,寢睡不寧云。伏未審朝來,熏熱困腦,其已減歇,而腹部飽滿,膈間不淸利之氣,脚痺頗甚之候,亦有所減,口淡特甚之候,抑有少減之勢乎?虛暈之氣,益復差勝,腹部以下浮氣,一向消減,溺道不平之候,尙未快止乎?今日臣等,與諸醫入診,詳察症候,宜當。不勝終宵憂煎,敢此問安,竝爲仰稟。答曰,知道。朝來熏熱已減,困腦往來,腹部飽滿,膈間不淸利之氣減歇,而脚痺頗甚之候少減,口淡特甚之候,姑無所減,虛暈之氣差勝,而腹部以下浮氣,一向消減,溺道不平之候,猶未快止矣。勿爲入診。
領議政徐宗泰六度呈辭。入啓。傳曰,安心調理。
館學儒生吳命尹等上疏。入啓。傳曰,昔年下敎,是在擬書·墓文未見之前,今日處分,正在擬書墓文旣見之後,予心一悟,是非自明,雖謂之有辭於後世,可也。父師輕重之說,尤不當更提,而序跋之還印,亦其次第事矣。乃者,吳命尹等,身居首善之地,掇拾醜正之論,投進一疏,誣辱先正,惟意所欲,略無顧藉,而至若病敗滋多,瘡疣百出,締結勳戚,簸弄朝權,言行事爲,無非可以病國家而壞世道等語,尤極絶悖,不忍正視,而詆毁儒賢,無所不至,至請序文之更命燬絶,亦甚無嚴。所當施以投畀之典,而今姑末減,疏頭吳命尹,爲先停擧。
政院啓曰,江原監司身死之代,卽爲差出事,命下矣。政官牌招開政,何如?傳曰,允。
吏曹判書宋相琦,牌不進。
京畿監司書目,果川呈,以刑曹參判李台佐辭職上疏上送事。啓。答曰,省疏具悉。卿其勿辭,俟母病間,上來察職。
傳曰,近來呈告紛紜,更加申勅。
右承旨李喬岳,同副承旨洪好人,牌不進,只推勿罷。
大殿·中殿·世子宮·嬪宮,藥房·政院·玉堂夕問安。答曰,知道。
右承旨李喬岳,同副承旨洪好人,再牌不進,校理魚有龜,牌不進,只推勿罷。
吏曹啓目,粘連。觀此檢閱趙文命上疏云云,與監春秋館事金昌集,有應避之嫌,則所帶記事官之任,不可仍帶,依疏辭改差,何如?啓依允。又啓目,粘連,觀此檢閱兪拓基上疏云云,與同知春秋館事申銋,有應避之嫌,照例處置亦爲白有臥乎所,取考前例,則春秋館堂上,如領監事,副提學之外,知事·同知事,與史官有嫌,則皆遞堂上,而史官勿復遞改兺不喩,以史官當時之故,請遞有嫌堂上,亦非一二,當此左右史不備之時,不當許遞史官,則有嫌堂上,似當變通是白乎矣。宰臣進退,臣曹有難擅便,上裁,何如?啓依回啓施行。
魚有龍爲假注書。
都承旨李宜顯上疏。大槪,臣於院僚之撕捱,又有不敢獨自晏然者,冒暴危懇,冀蒙鐫遞事。入啓。
戶曹判書李健命辭職上疏。入啓。答曰,省疏具悉。臺臣啓語,弼夢避辭,專出於構捏之計,而致大變幻爲銘云者,尤極無據,禁堂疏中疑問之說,亦何異也?卿之被誣,予已洞知,更無難安之端,安心勿辭,卽出行公,毋使劇務一向曠廢。
傳曰,戶判疏批已下,更卽牌招察任。
戶曹判書李健命,牌不進。
謝恩,修撰嚴慶遂,文學趙尙絅,成均博士金道膺,檢閱兪拓基。
傳曰,尹領府事家看病醫官書啓中,有一兩日後上去之語矣。勿爲上來,仍留看病之意,分付。
戶曹判書李健命,牌不進,推考傳旨。傳曰,明朝更爲牌招。
答都承旨李宜顯疏曰,省疏具悉。吳命尹等,誣辱先正,罔有紀極,可勝痛哉?疏末詬斥,不足爲嫌,而兩承宣,荐違召命,實爲太過矣。卿其勿辭,從速察職。
有政。吏批,兪命雄爲江原監司,李重協爲兵曹正郞,洪重禹爲司成,兪崇爲輔德,鄭洊爲衿川縣監,趙觀彬爲副修撰,吳命峻爲禮曹參判。
兵批,魚有龍爲副司正。以上朝報
上在昌德宮。停常參·經筵。
初昏,有霧氣。夜自二更至四更,月暈。
京畿監司兪集一,到界事,出去。
下直,鎭安縣監金有慶。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間聖候,熏熱煩轉,引飮頻數,困腦頗甚,達夜呻吟,腹部飽滿,膈間不淸利之氣有加,脚痺之候頗甚,寢睡無異於全失,而卽今困惱呻吟一樣云,臣等伏不勝一倍煎灼之至。伏未審此時,困腦呻吟之候,加減何如,熏熱引飮之候,其已減歇,而腹部飽滿,膈間不淸利有加之候,脚痺頗甚之候,亦有所減,口淡特甚之候,抑有少減之勢乎?虛暈之氣,益復差勝,腹部以下浮氣,一向消減,溺道不平之候,猶未快止乎?症候添加如此,今日臣等,與諸醫不可不趁早入診,詳察症候,議定當進之藥,敢此問安,竝爲仰稟。答曰,知道。困腦頗甚,而熏熱渴候及腹部飽滿,膈間不淸利有加之候,比夜減歇,脚痺頗甚之候少減,而大抵右邊特甚,口淡特甚之候無減,虛暈之氣差勝,脚部以下浮氣,一向消減,溺道不平之候,尙未快止矣。勿爲入診,問于入侍醫官,議定當進之藥,宜矣。
領議政徐宗泰七度呈辭。入啓。傳曰,安心調理。
戶曹判書李健命,牌不進。
傳曰,同知尹就商家,遣御醫看病。
政院啓曰,兩司無行公之員,正言宋必恒,除拜已久,尙未署經,守令·都事之未署經,亦至十員之多,當此秋務方急之日,不可不催促發送,兩司除在外服制外,呈告未肅拜人員,竝卽牌招,以爲開坐署經之地,何如?傳曰,允。又啓曰,因成均館草記,捲堂儒生,本館堂上,例爲勸入,而知館事宋相琦,方在身病中,同知館事李晩成,京畿監司時未交龜,閔鎭遠在外,大司成未差,今無勸入堂上,令本院卽速稟處事,允下矣。知館事宋相琦,卽爲牌招,大司成未差之代,令該曹卽爲口傳差出,同知館事李晩成,今當交龜入來後,竝卽牌招,使之同議勸入,何如?傳曰,允。
謝恩,司諫李箕翊。
知館事宋相琦,同知館事李晩成,牌不進。
京畿監司兪集一,到界後入來。
以趙道彬爲大司成。
司諫院啓曰,正言宋必恒,除拜已久,尙未署經,臺諫署經,備三員爲之者,自是古例,而大司諫李世勉,獻納尹鳳朝在外,只有司諫臣李箕翊,正言臣朴聖輅。在前如此之時,亦有二員開坐,啓請署經之規,今亦依此例,開坐署經之意,敢啓。傳曰,知道。
謝恩,大司成趙道彬。
大殿·中殿·世子宮·嬪宮,藥房·政院·玉堂夕問安。答曰,知道。
院前啓。河事。權卨事。請高城楡店寺及其他御室設醮處,令諸道監司撤毁事。新啓,本兵之長,兼摠禁旅,待變輦下,則其不可擅出江郊一步之地,明矣。日昨,兵曹判書尹趾仁,不稟朝家,任自往返於安山地,而經宿之後,始乃偃然陳疏,事之寒心,莫此爲甚。如使今日朝廷,少有紀律,則爲將臣者,其何敢帶符遠出,略無顧憚乎?事體所關,決不可置而不論,請兵曹判書尹趾仁,從重推考。新除授司憲府大司憲鄭澔,時在忠淸道忠州地,請斯速乘馹上來事,下諭。答曰,不允。兵判事,將兵之臣,未稟朝家,佩符遠出,前所未有,事之驚駭,莫此爲甚。決不可推考而止,罷職。下諭事,依啓。
政院啓曰,知館事宋相琦,同知館事李晩成,或以身病,或因情勢,皆已違牌,而聖廟捲堂,事體重大,竝更卽牌招,以爲勸入之地何如?傳曰,允。
知館事宋相琦,同知館事李晩成,再牌不進。
吏曹啓曰,承旨有闕,政事,取稟。傳曰,明日爲之。
藥房再啓曰,朝問安批答,有議定當進之藥宜矣之敎,而卽者,醫官等,入診退出後,來傳聖敎,以湯劑進御爲難,而口淡特甚之候,久而未已,苦口之劑,誠難强進,姑觀數日,更爲稟定之意,敢啓。答曰,知道。
正言朴聖輅避嫌。大槪,臣於前兵曹判書尹趾仁請推之啓,有擬律乖當之失,請遞事。呈政院,還出給。
左議政金昌集箚子。大槪,所被新命,終不敢承當,且於泮儒之疏,有不容泯默者,敢暴情事,乞收誤恩,仍退臣身事。入啓。答曰,省箚具悉卿懇。已悉予言,更何多誥?今卿箚語,打破無餘,而如使擬書早出,則所以責拯者,亦豈止於如彼而已之云,亦甚明快矣。命尹輩之疏,用意絶悖,纔已痛斥,則此等邪說,何足掛齒?卿其亟遵前旨,安心勿辭,卽起視事,毋孤予望。仍傳曰,遣史官傳諭。以上朝報
禮曹啓曰,卽接成均館郞廳所報,則本館居齋生陳疏,至承嚴批,因此不安。昨日夕捲堂,如此之時,本館堂上,例有勸入之擧,而知館事宋相琦,方在身病中,同知館事李晩成,京畿監司時未交龜,閔鎭遠在外未肅拜,大司成未差,卽今無勸儒堂上,事體極爲重大,自本曹急速變通,以爲設堂之地云。令政院卽速稟處,何如?傳曰,允。
上在昌德宮。停常參·經筵。
夜五更,月暈。
下直,春川府使申光夏。
昨日,政院啓曰,卽者,幼學成德海等,請與吳命尹同被罪罰事,陳疏到院,而自前如此等儒疏,本無捧入之規,當此聖候添加之日,此等疏章,尤不當捧入,故相議退却,則直入院門,詬辱本院,無所不至,終無退去之意,何以爲之?敢稟。傳曰,事極可駭,勿爲捧入。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間聖候,熏熱煩轉,引飮頻數,困腦呻吟,腹部飽滿,膈間不淸利之氣有加,脚痺之候頗甚,寢睡不寧云。伏未審朝來,熏熱困腦及腹部飽滿,膈間不淸利有加之候,其有減歇,而脚痺頗甚之候,亦有所減乎?口淡特甚之候,抑有少減之勢,而虛暈之氣,益復差勝,腹部以下浮氣,一向消減,溺道不平之候,猶未快止乎?今日受鍼事,旣已定奪,時刻定以何時乎?臣等不勝終宵憂煎,敢此問安,竝爲仰稟。答曰,知道。朝來熏熱往來,困腦未已,腹部飽滿,膈間不淸利有加之候減歇,而脚痺頗甚之候少減,口淡特甚之候,姑無所減,虛暈之氣差勝,而腹部以下浮氣,一向消減,溺道不平之候,尙未快止。受鍼時刻,定以午初,宜矣。
領議政徐宗泰八度呈辭。入啓。傳曰,安心調理。
政院啓曰,戶曹判書李健命,連有特召之命,而一向違牌,尙未行公,事體未安,本曹事務,曠廢許久,雖以情勢言之,陳疏承批,開釋備至,尤不當以此撕捱。判書李健命,更爲牌招察任,何如?傳曰,允。又啓曰,疏決命下之後,久不擧行,事甚未安。刑曹判書李晩成,連呈辭疏,無意出肅,卽爲牌招察任,何如?傳曰,允。
戶曹判書李健命,刑曹判書李晩成,牌不進。
謝恩,校理魚有龜。
備忘記,前持平權熀敍用。
正言朴聖輅啓曰,臣以前兵曹判書尹趾仁從重推考事,有所論啓矣。及承聖批,以事之驚駭,莫此爲甚,決不可推考而止,罷職爲敎,臣於是,不勝慙悚之至。趾仁,職在本兵,身摠戎務,而不稟朝家,擅自往返於二舍之地,國體所關,誠極駭然,而第臣愚意以爲,事雖妄作,情或可恕,故遂與僚臺,相議以微罰,而從輕請罪之失,臣方自訟之際,有此特罷之命,臣擬律乖當,於此益著矣。何敢一刻仍冒乎?昨以此旋卽引避,而喉司謂以暮夜出納,有妨靜攝,累次往復,終至見却,不得不泯默退出,而今又來避,所失尤多。請命遞斥臣職。答曰,勿辭,退待物論。
司諫李箕翊啓曰,臣於病伏尋單之中,昨以守令署經事,嚴召辱臨,力疾祗肅,仍詣朝房,則僚臺,以兵曹判書尹趾仁論劾事,發論於席上。臣之愚見則以爲,趾仁事出妄作,而情或可恕,重臣從重推考之罰,亦非太輕,倉卒之間,以此相議論啓矣。及承聖批,以事之驚駭,莫此爲甚,決不可推考而止,罷職爲敎,臣於是,切不勝瞿然,繼之以慙赧也。擬律乖當之失,臣實當之,其何敢一刻仍冒於臺地乎?請命遞斥臣職。答曰,勿辭,退待物論。
大殿受鍼後,大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
校理洪啓迪,修撰趙觀彬,牌不進,只推勿罷。
備忘記,違牌之弊,近來愈甚,此由於廉隅太勝之致,固已未安矣。副校理洪啓迪,特敎開釋之後,一向撕捱,尙不應命,尤涉未便,推考,更爲牌招。
大殿·中殿·世子宮·嬪宮,藥房·政院·玉堂夕問安。答曰,知道。
大司成趙道彬上疏。大槪,臣於儒生空齋事,亦有所不可晏然冒居者,玆敢略陳短疏,仰請譴何。乞蒙先遞臣職,仍治臣疲軟不職之罪,俾師生之義,毋至虧壞,不勝幸甚事。入啓。
謝恩,右副承旨洪好人,待敎兪拓基。
傳曰,泮儒所懷書納時,齋任姓名問啓。
政院啓曰,命下矣。本館郞廳,招致問之,則齋任李普春云矣,敢啓。傳曰,知道。
答大司成趙道彬疏曰,省疏具悉。吳命尹輩,誣辱先正,極可駭惋,嚴辭痛斥,先施儒罰矣。齋生等,稱以情勢難安,書納所懷,其所醜正,益無顧忌,已極縱恣,而發怒於草記措語之不改,不念師生之義,作此可駭之擧,尤可寒心。齋任李普春,及首倡出去儒生,停擧,不參疏諸生,招入,爲宜矣。士習駭悖,於爾有何所嫌?須勿過辭,從速察職。
謝恩,副校理洪啓迪。
京畿監司書目,廣州呈,以左尹閔鎭遠辭職上疏上送事。啓。答曰,省疏具悉。今玆牽復,意非偶然,則向來臺言,自歸構捏,有何情勢之可言?卿其勿辭,從速上來察職。
有政。吏批,趙道彬爲大司成,李晩堅爲承旨,李健命爲兵曹判書,權熀爲弼善,金相尹爲兵曹正郞,李鳳徵爲巨濟府使,林原君杓爲宗簿提調,礪山君枋爲謝恩兼冬至使,趙泰老爲副使,韓永徽爲書狀,兪拓基爲待敎,趙泰耉爲戶曹判書。
兵批,兪命雄爲知事,崔泰齊爲副護軍,趙文命爲副司勇。
上在昌德宮。停常參·經筵。
自卯時至巳時,日暈。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間聖候,熏熱煩轉,引飮頻數,困腦呻吟,腹部飽滿,膈間不淸利之氣有加,脚痺之候頗甚,寢睡不寧云。伏未審朝來,熏熱困腦,腹部飽滿,膈間不淸利有加之候,其已減歇,而脚痺頗甚之候,亦有所減乎?口淡特甚之候,抑有少減之勢,而虛暈之氣,益復差勝,腹部以下浮氣,一向消減,溺道不平之候,尙未快止乎?諸醫以爲,近日聖候,困腦未已,不可連日受鍼,且有拘忌,二十二日爲吉日,以此日當更受鍼云矣。今日臣等,與諸醫入診,詳察症候,宜當。不勝終宵憂煎,敢此問安,竝爲仰稟。答曰,知道。朝來熏熱往來,困腦未已,腹部飽滿,膈間不淸利有加之候減歇,而脚痺頗甚之候少減,口淡特甚之候,姑無向減之勢,虛暈之氣差勝,而腹部以下浮氣,一向消減,溺道不平之候,猶未快止矣。勿爲入診。
政院啓曰,司諫李箕翊,正言朴聖輅,引避退待,而大司諫李世勉,獻納尹鳳朝在外,正言宋必恒呈告,除在外外,正言宋必恒,卽爲牌招,以爲處置之地,何如?傳曰,允。
判府事李頤命箚子。大槪,敢陳親嫌,乞遞禁營提調事。入啓。答曰,省箚具悉。箚辭令該曹稟處。
領議政徐宗泰九度呈辭。入啓。傳曰,安心調理。
成均館官員,以大司成意啓曰,臣伏承疏批,有不參疏儒生招入之命矣。生進四人及寄齋十一人,旣已入齋,故傳宣聖敎後,仍設食堂,齋任李普春,及首倡出去儒生金始炡,依聖敎,令四館停擧。臣與郞官退出之意,敢啓。傳曰,知道。
傳曰,中輟之都政,今月內不可不完了,吏判身病,如得少間,則速出行公事,分付。
刑曹判書李晩成上疏。大槪,猥暴危懇,冀收誤恩,見阻喉司,惶蹙冞深。昨今嚴召之下,荐速違慢,伏聞有受鍼之擧,而又未進參候班,臣罪至此,尤萬萬矣。乞命鐫臣職秩,仍勘辜犯,以嚴邦憲,以靖私義事。入啓。答曰,省疏具悉。今玆司寇超擢之命,予意非愚,卿之撕捱,無已太過?構捏之言,予已洞察,彭·甲査事,復按何嫌?尹淳疏批中本領事,則未嘗變改初心,意外詬詆,尤無所嫌,卿其安心勿辭,速出行公。
傳曰,刑判疏批已下,疏決亦不可一向遷就,卽爲牌招察任。
院前啓,河事。權卨事。御室設醮處撤毁事。新啓,斯文遘厄,邪說肆行,以先正臣宋時烈之道德學問,爲一邊人之所媢嫉,而受慍於群小者,亦多矣,猶不敢顯加攻擊,公肆僇辱。乃者,泮儒吳命尹等,投進凶疏,祖述辛酉逞憾之擬書,遵襲己巳戕賢之凶論,恣意醜正,罔有紀極。一則曰,病敗滋多,瘡疣百出,一則曰,締結勳戚,簸弄朝權,一則曰病國家壞世道。至其臚列條件,則復提李蓍言等明白洞斥之語,必欲更售其讒構之計,一反事實,專事誣罔,其遣辭之凶悖,措意之陰慘,誠有不忍正視者,而自不覺其上下矛盾,東西破綻,其粧撰之態,窘遁之情,不待明辨而可覷,未乃誣辱儒賢,益肆狠毒。乃於天心快悟,是非大定之後,敢請序跋之復令燬絶,如使此輩,苟有一分嚴畏之意,其放肆無忌,安敢乃爾?幸賴聖敎辭旨,嚴截洞快,足以破鬼膽而距詖辭,凡在士林,孰不欽仰?第其停擧之罰,太涉寬緩,懲惡之典,殊欠峻嚴,大學所謂迸流之不與同中國者,正指此也。若不亟施投畀,嚴加隄防,輿情之憤惋,將無以少洩,世道之禍亂,亦無所不至。請疏頭吳命尹,極邊定配。竝引嫌而退。請推之論,勘律太輕,揆以臺體,勢難仍在,請正言朴聖輅,司諫李箕翊,竝命遞差。答曰,不允。吳命尹事及處置事,依啓。
執義南道揆,掌令安重弼·趙鳴鳳啓曰,臣等俱以庸陋,濫蒙洪造,絲毫無補,居恒愧懼,靡所容措。今聞物議,以泮儒吳命尹,其所辜犯,至爲深重,宜有加罪之擧,而臺閣尙無論列,大加非斥。夫命尹等,托以伸辨,肆然投疏,醜辱先正,語意凶慘,有不忍正視者,此誠斯文莫大之變怪,凡有血氣,孰不駭憤?此聖明所以末減勘罪,姑先停擧者也。論其罪狀,合施屛裔之典,而臣等,往復消詳之際,未及發啓矣。詆斥之言,極其深緊云,臣等疲軟不職,當論不論之失,無以自解,將何顔面,一刻仍冒於臺次乎?請命遞斥臣等之職。答曰,勿辭,退待物論。
政院啓曰,江原監司,卽爲差出,不多日內辭朝事,旣已命下矣。新監司兪命雄,除拜已久,尙不出肅,卽爲牌招,以爲趁速辭朝之地,何如?傳曰,允。
謝恩,江原監司兪命雄。
傳曰,副校理洪啓迪,特召之下,昨纔承命,今日朔試射,又犯坐罷之科,殊甚未安。只推勿罷。
吏曹啓曰,臺諫有闕,政事,取稟。傳曰,再明日爲之。
傳曰,度支·本兵之長,職務俱係緊重,不可久曠,戶·兵判,竝卽明朝牌招察任。
藥房詣閤門外,口傳啓曰,伏聞醫官所傳之言,上候困腦頗甚,且有虛暈之氣,連發不已,以當進何藥爲敎,而醫官請進蔘茶云。臣等益不勝驚慮之至,卽與諸醫入診,詳察症候,宜當。五錢重蔘茶,爲先煎入之意,敢啓。傳曰,困腦之候,虛暈之氣,一樣矣。勿爲入診,蔘茶煎入,宜矣。以上朝報
上在昌德宮。停常參·經筵。
辰時巳時,日暈。
下直,幽谷察訪白鴻逵。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間聖候,熏熱煩轉,引飮頻數,困惱呻吟,腹部飽滿,膈間不淸利之氣有加,脚痺之候頗甚,寢睡不寧云。伏未審朝來,熏熱·渴候·困惱,及腹部飽滿,膈間不淸利有加之候,其已減歇,而脚痺頗甚之候,亦有所減乎?虛暈之氣,蔘茶進御,小定之後,益有差勝,而口淡特甚之候,抑有少減之勢,而脚部以下浮氣,一向消減,溺道不平之候,尙未快止乎?今日臣等,與諸醫入診,詳察症候,宜當。不勝終宵憂煎,敢此問安,竝爲仰稟。答曰,知道。朝來熏熱未已,困惱頗甚,渴候及腹部飽滿,膈間不淸利有加之候減歇,而脚痺頗甚之候少減,虛暈之氣,姑無益減之勢,口淡頗甚之候,比昨有加,而腹部以下浮氣,一向消減,溺道不平之候,尙未快止矣。勿爲入診。
領議政徐宗泰十度呈辭。入啓。傳曰,安心調理。
刑曹,吳命尹,富寧府極邊定配。啓。
政院啓曰,憲府多官,引避退待,而大司憲鄭澔,持平尹東洙在外,持平尹錫來服制,無他行公之員。今日秋曹疏決時,兩司亦當進參,而大司諫李世勉,獻納尹鳳朝在外,正言宋必恒呈辭。持平尹錫來,正言宋必恒,竝卽牌招,以爲處置,仍參疏決之地,何如?傳曰,允。又啓曰,中輟之都政,今月內不可不完了,吏判身病,如得少間,則速出行公事,昨已命下矣。吏曹判書宋相琦,卽爲牌招,使之察任,何如?傳曰,允。
府啓,竝引嫌而退。疏儒醜正,不卽論啓,見非公議,勢難仍在,請執義南道揆,掌令安重弼·趙鳴鳳,竝命遞差。答曰,依啓。
戶曹判書趙泰耉上疏。大槪,臣匪才蔑能,待罪儀曹,經年尸素,一味愧懼,地部新命,遽下此際,一倍驚惶,罔知攸措。當此災荒溢目,經費匱竭之日,已試蔑效之地,決不可再誤,召牌之下,雖不得不趨詣闕下,而百爾思量,萬無堪承之望。乞蒙鐫遞,回授可堪之人,以幸公私。兼附區區所懷,以備財察事。留政院。
左議政金昌集箚子。大槪,敢陳所懷,冀蒙裁處事。入啓。
藥房口傳啓曰,伏聞醫官問候後來傳之言,上候薰熱未已,困惱頗甚,口淡特甚之候,一樣爲敎云。今日朝水刺所進,尤爲減少,臣等伏不勝煎悶之至。諸醫以爲,蔘茶又宜進御云,五錢重蔘茶,今當煎入之意,惶恐敢啓。傳曰,知道。
副修撰趙觀彬,牌不進,只推勿罷。
正言宋必恒啓曰,近來人心陷溺,邪說肆行,誣賢之徒,前後接迹,而至於今番吳命尹之疏而極矣。其造意之叵測,遣辭之凶悖,有勝於奸黨構罪之案,則懲討之請,有不容少緩,故臣於昨日,敢有所論列,草草一語,獲蒙開納,斥邪之嚴,堲讒之明,人孰不欽仰,而不意大臣陳箚,盛言其非,至以壞三百年待賢關之道爲言云。原箚未下,雖未得其詳,而臣於此,竊爲大臣惜之也。夫賢關之稱,蓋以其賢士所關也。今者,命尹等,招呼邪黨,乘機闖入,憑藉館學之名,敢逞毒正之計,疏中臚列,罔非構捏,而其中締結勳戚,簸弄朝權云者,卽人臣莫大之罪也。苟使先正,眞有一毫彷彿於此者,則命尹,固不可罪,而若謂之專出於粧撰誣辱,則其可待之以賢關之士,而有所持難於懲討之典哉?先正受誣之慘,大臣亦非不知,而又請寬縱者,抑獨何哉?雖以近事言之,館學疏頭李玄齡,以兩賢臣黜享之罪,至被遠配,則其不以托迹賢關,而有所容貸於醜正之輩,此亦可見矣。況先正之道德,無愧於兩賢臣,命尹之凶奰,倍蓰於玄齡輩,則屛裔之典,不足以懲其罪,而大臣之言,何爲而發也?臣誠驚怪,莫曉其所以也。雖然,臣旣被其非斥,勢難仍冒於臺次,請命遞斥臣職。答曰,勿辭,退待物論。
答左議政金昌集箚曰,省箚具悉卿懇。卿之箚語,誠爲得宜,竝依施。兪命雄方伯之任,許遞亦可,吳命尹醜正之罪,合施投畀,而爲先停擧之命,蓋以旣稱館學儒生故也。今玆箚語,亦出於此,極邊定配,今姑還寢矣。權事,自家鄕除朝辭赴任,事體未安,催促上來,俾卽辭朝,爲宜也。仍傳曰,遣史官傳諭。以上朝報
備邊司啓曰,今年災荒,八路同然,國計民憂,誠爲罔措,而卽今凡係擾民之事,不可不一切停寢,以示朝家各別軫恤之意。諸路水陸操,營將巡歷等事,係是戎政,有難停廢,而其間弊端,最爲不貲,當此民情遑遑,救死不贍之日,督令裹糧徵赴,有非懷保之道,凶年勿廢操鍊,雖有前日定奪,今年則異於常年,似當姑勿擧行。至於儒校生考講,及京外推奴徵債等事,亦限明秋停止,宜當。以此意,知委于諸道監司·統兵·水營,及兩道留守,京各司,何如?傳曰,允。備局謄錄
上在昌德宮。停常參·經筵。
下直,雲山郡守李忠邦。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間聖候,熏熱往來,困腦呻吟,腹部飽滿,膈間亦不淸利,脚痺之候頗甚,寢睡不得安穩云。伏未審朝來,熏熱困腦,腹部飽滿,膈間不淸利之氣,其已減歇,而脚痺頗甚之候,有所減乎?口淡特甚之候,抑有少減之勢,而虛暈之氣,漸益差勝,腹部以下浮氣,一向消減,溺道不平之候,尙未快止乎?今日受鍼事,旣已定奪矣,時刻,依前定以午初乎?臣等不勝終宵憂煎,敢此問安,竝爲仰稟。答曰,知道。朝來熏熱,困惱往來,腹部飽滿,膈間不淸利之氣減歇,而脚痺頗甚之候少減,口淡特甚之候一樣,虛暈之氣益減,而腹部以下浮氣,一向消減,溺道不平之候,尙未快止矣。
領議政徐宗泰十一度呈辭。入啓。傳曰,安心調理。
政院啓曰,正言宋必恒,引避退待,處置歸於憲府,憲府無行公之員,只有持平尹錫來,卽爲牌招,以爲處置之地,何如?傳曰,允。又啓曰,卽者,吏曹郞廳來言,今日爲政事命下,而判書宋相琦未肅拜,參判李觀命病不來,參議未差,不得開政云。判書宋相琦,參判李觀命,竝卽牌招開政,何如?傳曰,允。
吏曹判書宋相琦,參判李觀命,牌不進。
府啓,引嫌而退。討罪之論,所執嚴正,箚請還寢,在我何嫌?請正言宋必恒出仕。答曰,依啓。
大殿受鍼後,大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
大殿·中殿·世子宮·嬪宮,藥房·政院·玉堂夕問安。答曰,知道。
正言宋必恒,就職。
政院啓曰,吏曹判書宋相琦,陳疏入啓,參判李觀命,牌不進,推考傳旨,纔已捧入矣。參判李觀命,更爲牌招開政,何如?傳曰,允。
吏曹參判李觀命,再牌不進。
藥房再啓曰,臣等入診退出後,與諸御醫等,反復商議,則皆以爲,卽今聖候,口淡之症,最爲切悶,苓朮飮,連進五貼,以爲調和脾胃之地,宜當云。此藥自今日煎入之意,敢啓。傳曰,知道。
政院啓曰,吏曹參判李觀命,再牌不進矣。開政命下後,尙未擧行,事甚未安,判書宋相琦,疏批未下,參判李觀命,所當更請牌招,而一日三牌,有傷事體,何以爲之?敢稟。傳曰,明日開政。
修撰朴師益,副修撰趙觀彬,牌不進,只推勿罷。
吏曹判書宋相琦辭職上疏。入啓。答曰,省疏具悉。卿之祈免至此,可想疾病之難强,予用慮焉。本職今姑勉副,卿其安心調理。仍傳曰,遣內醫看病。
戶曹判書趙泰耉留院上疏。入啓。答曰,省疏具悉。向來之事,極可寒心,惟以白脫李墪,構捏獄官,爲第一急務,專事欺蔽,汲汲如狂,景色不佳,日甚一日,予之處分,豈有他哉?欲使朝著寧靖,善類全安也。至於擬書·墓文,一經詳覽,而是非大明,則此誠斯文之幸,而敢以一番人之進退,何關於旣歿之先正,而罔念平日之待遇,反啓時人藉口之資斧等說,公肆臆逆,語極駭悖?重臣如此,他尙何說?人心世道,無復可爲也。以上朝報
上在昌德宮。停常參·經筵。
大殿,政院·玉堂問安。答曰,知道。二品以上·六曹問安。答曰,知道。勿爲問安。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間聖候,熏熱煩轉,困惱呻吟,腹部飽滿,膈間亦不淸利,脚痺之候頗甚,寢睡不得安穩云。伏未審朝來,熏熱困惱,腹部飽滿,膈間不淸利之氣,其已減歇,而脚痺頗甚之候,亦有所減乎?口淡特甚之候,抑有少減之勢,而虛暈之氣,益復差勝乎?腹部以下浮氣,一向消減,溺道不平之候,猶未快止乎?今日臣等,與諸醫入診,詳察症候,宜當。不勝終宵憂煎,敢此問安,竝爲仰稟。答曰,知道。朝來熏熱困惱往來,腹部飽滿,膈間不淸利之氣減歇,而脚痺頗甚之候少減,口淡特甚之候無減,虛暈之氣差勝,而腹部以下浮氣,一向消減,溺道不平之候,尙未快止矣。勿爲入診。
領議政徐宗泰十二度呈辭。入啓。傳曰,安心調理。
副修撰趙觀彬初度呈辭。入啓。給由。
傳曰,近來公事紙品,比前稍低,今後俾無更好之弊事,及其中啓辭紙,或有品好之時,一體申勅。
政院啓曰,卽者,吏曹郞廳來言,今日爲政事命下,而判書·參議未差,參判李觀命陳疏,不得開政云。參判李觀命,卽爲牌招開政,何如?傳曰,允。又啓曰,今日疏決時,兩司當爲進參,而或有在外之員,見遞多官,亦未出代,只有持平尹錫來,正言宋必恒呈告,竝卽牌招,以爲進參之地,何如?傳曰,允。
都承旨李宜顯上疏。大槪,冒萬死敢暴煎迫私情,冀蒙恩遞,歸救母病事。入啓。答曰,省疏具悉。親病如此,勢難在直,本職今姑許遞,卿其專意救護。
吏曹參判李觀命上疏。大槪,臣於銓任,旣有當遞嫌,且於兼帶金吾,亦有不敢參涉之端。伏乞竝賜遞改,仍勘臣違慢之罪事。入啓。答曰,省疏具悉。卿之據例引嫌如此,本職今姑許遞焉。
府啓,一自斯文變起之後,毒正之輩,前後何限,而其公肆醜詆,絶悖無狀,未有如今番吳命尹等疏者也。其疏中誣捏先正臣宋時烈,罔有紀極,而至以締結簸弄等目,直驅之於人臣之極罪,實與己巳戕賢之凶論,如出一手,世道之變怪,國人之憤惋,可勝言哉?幸賴聖批辭旨,嚴截痛快,先施停擧之罰,而亦不足以懲其罪狀之萬一,此諫臣所以一循公議,論啓請討者也。一啓卽允,投畀有北,孰不欽仰我聖上扶正斥邪之盛意,而旋因大臣陳箚,遽有還寢之命,臣誠驚惑,繼之以慨惋也。大臣箚辭,雖以館學事體爲言,而先正受誣之慘,大臣亦謂之士林大變,至謂投畀,亦有餘罪,則其不可諉以托名泮庠,而不擧懲討之典也,明矣。且命尹等,居首善之地,敢爲此毒正誣賢之論者,尤極絶痛,而其言之凶悖,旣是前所未有,則討罪之際,前例有無,固不足論,而況以前事言之,昔年館學疏頭李玄齡之邊遠定配,明有可據之例,其他館儒之被配者,亦非一二,則今於命尹,獨不可投畀云者,臣誠莫曉其所以也。今若謂之館學,而有所容貸,則設令日後陰邪之徒,憑托賢關,凶慘之言,倍蓰於此,其將以館學二字,有所顧藉,而莫敢誰何耶?敢以先正道德節義,爲累朝之賓師,百代之宗仰,而一筆句斷,歸之於罔測之地,且如儒賢,方帶祭酒之任,在泮儒,實有師生之分,而其所侵侮詆辱,少無顧忌,則其爲悖惡,孰甚於此,而乃曰,此是泮儒,不可聲罪云爾,則天下寧有是哉?臣恐大臣所憂國家大段得失,在此而不在彼矣。今若薄施儒罰,任其偃息,則罪律不襯,隄防不嚴,無以洩群情之憤,而救世道之亂。請還收吳命尹極邊定配今姑還寢之命,亟令仍前發配。答曰,不允。
大殿·中殿·世子宮·嬪宮,藥房·政院·玉堂夕問安。答曰,知道。
傳曰,吏曹參議未差之代,問于大臣差出。
以備局薦望,以趙道彬爲吏曹參議。
修撰朴師益,副修撰黃奎河,牌不進,只推勿罷。以上朝報
上在昌德宮。停常參·經筵。
禮曹佐郞李萬休,莊陵陵上莎草修改事,出去。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間聖候,熏熱煩轉,困腦呻吟,腹部飽滿,膈間亦不淸利,脚痺之候頗甚,寢睡不得安穩云。伏未審朝來,熏熱困惱,腹部飽滿,膈間不淸利之氣,其已減歇,而脚痺頗甚之候,亦有所減乎?口淡特甚之候,抑有少減之勢,而虛暈之氣,益復差勝,腹部以下浮氣,一向消減,溺道不平之候,尙未快止乎?今日臣等,與諸醫入診,詳察症候,宜當。不勝終宵憂煎,敢此問安,竝爲仰稟。答曰,知道。朝來熏熱困惱往來,腹部飽滿,膈間不淸利之氣減歇,而脚痺頗甚之候少減,口淡特甚之候,別無顯減,虛暈之氣,差勝後一樣,而腹部以下浮氣,一向消減,溺道不平之候,尙未快止矣。勿爲入診。
領議政徐宗泰十三度呈辭。入啓。傳曰,安心調理。
判尹姜鋧,公州·溫陽等地掃墳呈辭。入啓。給由。
副修撰趙觀彬再度呈辭。入啓。加給由。
政院啓曰,新除授吏曹參議趙道彬,卽爲牌招開政,何如?傳曰,允。
府前啓,請還收吳命尹極邊定配今姑還寢之命,亟令仍前發配事。入啓。答曰,勿煩。
吏曹參議趙道彬,牌不進,只推勿罷。
院前啓,河事。權卨事。御室設醮處撤毁事。新啓,堂后之任,卽參下淸選,其不可人人而苟然冒充也,明矣。今番新薦,多有淆雜不公之誚,如李獻英之科名黯黮,爲世所棄,具命奎之全無名稱,且多疵謗,李挺淵之爲人庸鄙,甘心附媚者,其在公議,豈合斯選,而皆得冒廁於剡薦之中,人皆指點,莫不駭笑,決不可置而不論。請李獻英·具命奎·李挺淵竝削去於堂后薦中。答曰,不允。末端事,依啓。
政院啓曰,吏曹參議趙道彬,旣有只推之命,更爲牌招開政,何如?傳曰,允。
大殿·中殿·世子宮·嬪宮,藥房·政院·玉堂夕問安。答曰,知道。
謝恩,吏曹參議趙道彬。
謝恩,修撰朴師益,副修撰黃奎河。
政院啓曰,卽者吏曹參議趙道彬,承牌出肅,而纔遭服制,未經成服,勢難開政云。旣無推移之員,則雖在服制式暇之中,承牌開政,自是前例,故以此意,累度往復,而謂以難安,終至出去。所當更請牌招,而日勢已暮,開政之際,必致夜深,待明朝牌招開政,何如?傳曰,允。
注書金濰上疏。大槪,臣於本院規例,旣有應避之端,而卽伏見諫院啓辭,論今番堂后薦事,而斥之以淆雜不公,臣於此,不勝悚恧之至。臣是同時被薦中人,則淆雜之誚,臣實爲首,而削去之請,獨及三人,在臣私義,何可以俾逭於指斥中爲幸,而晏然而已乎?玆敢冒死自列於辭疏之末,乞削臣名於剡書中,使院規無礙,人言得伸事。入啓。答曰,省疏具悉。疏辭,令該曹稟處,爾其勿辭焉。
京畿監司書目,高陽呈,以同副承旨李晩堅辭職上疏上送事。啓。答曰,省疏具悉。臺言不是,一兪終靳,則以此爲嫌,無亦太過?爾其勿辭,從速上來察職。
忠淸監司書目,韓山呈,以新監司權辭職上疏上送事。啓。答曰,省疏具悉。往事每引爲嫌,實涉太過。經紀賑政,一日爲急,卿其勿辭,速往欽哉。
傳曰,禁府李元坤等更推公事,結語殊欠明白,還爲出給,使之詳察奏讞。以上朝報
上在昌德宮。停常參·經筵。
下直,大同察訪李斗三,大靜縣監朴以文。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間聖候,熏熱往來,困惱呻吟,腹部飽滿,膈間不淸利之氣有加,脚痺之候頗甚,寢睡不寧云。伏未審朝來,熏熱困惱,腹部飽滿,膈間不淸利有加之候,其已減歇,而脚痺頗甚之候,亦有所減乎?口淡特甚之候,抑有少減之勢,而虛暈之氣,益復差勝,腹部以下浮氣,一向消減,溺道不平之候,猶未快止乎?今日臣等,與諸醫入診,詳察症候,宜當。不勝終宵憂煎,敢此問安,竝爲仰稟。答曰,知道。朝來熏熱已歇,困惱往來,腹部飽滿,膈間不淸利有加之候減歇,而脚痺頗甚之候少減,口淡特甚之候,蔘茶蔘朮飮連進之後,不無向減之勢,虛暈之氣差勝,而腹部以下浮氣,一向消減,溺道不平之候,尙未快止矣。勿爲入診。
領議政徐宗泰十四度呈辭。入啓。傳曰,安心調理。
副修撰趙觀彬三度呈辭。入啓。遞差。
府前啓,謂還收吳命尹極邊定配今姑還寢之命,亟令仍前發配事。入啓。答曰,勿煩。
傳曰,留院公事,依前列書以入。
備邊司啓曰,水原府使金重器,赴任之後,宿患足病添劇,病勢甚重,連呈辭狀於本司,以調理察任之意論題矣。今聞方爲醫治,舁到京路,而雜試鍼藥,一無見效,腫毒遍體,方在危惡之境,待差還任,不可以旬月爲期云。畿輔重鎭,災荒又甚,此時曠官,殊涉可慮,不可無變通之道。水原府使金重器,今姑許遞,何如?傳曰,允。
以任徵夏爲假注書。
戶曹啓曰,卽接廣興倉所報,來八月朔頒料次,倉官進去于藥店峴領議政徐宗泰所住處,請受祿牌,則以爲,方在呈告俟譴中,不敢領受,祿牌,不爲出給云。係是大臣祿俸,何以爲之?敢稟。傳曰,令倉官輸送。
政院啓曰,兵曹判書李健命,除拜之後,連呈辭疏,尙不肅命,卽爲牌招察任,何如?傳曰,允。
大殿·中殿·世子宮·嬪宮,藥房·政院·玉堂夕問安。答曰,知道。
全羅監司書目,光陽縣監柳命錫,濫殺人命,爲先罷黜,其罪狀,令攸司稟處事。
傳曰,禁府堂上二員,今日政差出。
兵曹判書李健命,牌不進。
京畿·忠淸·全羅三道儒生幼學申球等上疏。大槪,恭惟我孝宗大王,盛德至善,洪功偉烈,不但域內民庶沒世不忘,誠足以有辭於天下萬世,而乃爲負累人尹宣擧之所誣辱,著之成書,刊行于世,將以起後來之疑惑,臣等不勝駭痛。玆敢齊聲仰籲於殿下大孝之前,伏願取見文集,仍下朝堂,詢問諸臣,以嚴處置之道,以幸國家,以光聖德事。呈政院。
政院啓曰,卽者京畿·忠淸·全羅三道幼學申球等,來呈一疏,觀其疏語,則以爲,孝宗大王盛德至善,沒世不忘,足以有辭於天下萬世,而乃爲尹宣擧之所誣辱,著之成書,刊行於世,將以起後來之疑惑,不勝痛駭,齊聲仰籲云。卽今上候諸症,一向無減,浩多文字之上徹,恐有妨於靜攝之中,而語涉先朝,辭意非常,臣等不敢退却,不得已捧入之意,敢啓。傳曰,知道。
答三道幼學申球等疏曰,省疏具悉。尹宣擧之誣聖祖,果如疏辭,則其爲驚痛,孰大於此?予入覽文集後處分焉。
傳曰,今此儒疏所付文集,覓入。
有政。吏批,趙道彬爲吏曹參議,李晩成爲吏曹判書,李觀命爲都承旨,宋相琦爲禮曹判書,兪命雄爲刑曹判書,金德基爲刑曹參判,李晩堅爲江原監司,兪崇爲執義,權忭爲司諫,李相成·韓永徽爲掌令,黃璿爲正言,李倚天爲司錄,柳泳爲光陽縣監,李晩成·申銋爲同義禁,李澤爲承旨,鄭來祥爲刑曹參議。
兵批,趙觀彬爲副司果,李箕翊·南道揆·趙鳴鳳·安重弼爲副護軍,宋相琦·李觀命·李台佐·李宜顯爲副司直,朴聖輅爲副司果。以上朝報
上在昌德宮。停常參·經筵。
下直,靑丹察訪金世雄。
謝恩,都承旨李觀命。
大殿,政院問安。答曰,知道。中殿·世子宮·嬪宮,藥房·政院問安。答曰,知道。
藥房啓曰,伏聞夜間聖候,熏熱往來,困惱呻吟,腹部飽滿,膈間亦不淸利,脚痺之候頗甚,寢睡不得安穩云。伏未審朝來,熏熱困惱,腹部飽滿,膈間不淸利之氣,其已減歇,而脚痺頗甚之候,亦有所減乎?口淡特甚之候,抑有漸減之勢,而虛暈之氣,益復差勝,腹部以下浮氣,一向消減,溺道不平之候,尙未快止乎?蔘朮飮五貼,當盡於今日,臣等與諸醫入診,詳察症候,議定繼進當否,宜當。不勝終宵憂煎,敢此問安,竝爲仰稟。答曰,知道。朝來熏熱已歇,困惱往來,腹部飽滿,膈間不淸利之氣減歇,而脚痺頗甚之候少減,口淡特甚之候,比昨別無加勝,虛暈之氣差勝,而腹部以下浮氣,一向消減,溺道不平之候,猶未快止矣。勿爲入診,與諸醫,議定蔘朮飮繼進當否,宜矣。
政院啓曰,莊陵修改日字已迫,禮曹堂上一員,當進去,而本曹時無行公之員,判書宋相琦,參判吳命峻,竝卽牌招,以爲及期推移進去之地,何如?傳曰,允。又啓曰,王府秋曹,科査一向遷就,了當無期,知義禁洪萬朝·李晩成,同義禁申銋,刑曹判書兪命雄,參判金德基,參議鄭來祥,竝卽牌招,以爲卽速開坐之地,何如?傳曰,允。
領議政徐宗泰十五度呈辭。入啓。傳曰,安心調理。
戶曹啓曰,依傳敎,來八月朔祿俸,令倉官輸送于領議政徐宗泰所住處,則以爲,伏承祿俸輸送之命,極深惶恐,而方在待譴中,不敢領受云,何以爲之?敢稟。傳曰,更令倉官輸送。
藥房再啓曰,伏承問安之批,與諸醫議定蔘朮飮繼進當否宜矣爲敎,臣等卽與醫官商議,則皆以爲,蔘朮飮,少無所害,而口淡特甚之候,不無向減之勢,加進五貼爲宜云。此藥連爲煎入之意,敢啓。傳曰,知道。
禮曹參判吳命峻,謝恩後,莊陵陵上莎草修改事,出去。
禮曹判書宋相琦,知義禁洪萬朝,同義禁申銋,刑曹判書兪命雄,參判金德基,知義禁李晩成,牌不進。
謝恩,刑曹參議鄭來祥。
校理魚有龜,副校理洪啓迪·金在魯,修撰嚴慶遂·朴師益,副修撰黃奎河,牌不進,只推勿罷。
奉敎尹惠敎牌不進,依承傳罷職。
持平尹錫來啓曰,臣以無似,忝居言地,絲毫無補,愧懼方切矣。卽伏見三道儒生申球等之疏,以聖祖受誣於尹宣擧,而三司之臣,相顧媕婀,不敢論及爲言,臣於此,不勝瞿然,繼之以駭怖也。玆事關係至重且大,聖祖受誣,果如儒疏中云云,則爲今日臣子者,孰不驚痛,而第臣只聞流播之言,旣未及目覩其文集,則不得遽爾論罪,蓋出於審愼之道,而多士之斥,若是嚴峻,臣何敢晏然於職次乎?請命遞斥臣職。答曰,勿辭,退待物論。
正言宋必恒啓曰,臣之忝叨言地,今幾日矣。一味噤默,蔑效絲毫,心常愧懼,如負芒刺,卽伏見三道儒生申球等疏本,以聖祖受誣於尹宣擧,三司之臣,相顧媕婀,不敢論及爲言,臣竊不勝瞿然慙悚之至。宣擧本集,尙不得經眼,而聖祖受誣,果如儒疏所論,則其爲驚痛,有不可言。第玆事關係,至重且大,旣未能目覩其書,則亦何可只憑傳聞,而遽有所論列乎?雖然,多士之斥,不比尋常,其何可晏然仍冒於臺次乎?請命遞斥臣職。答曰,勿辭,退待物論。
兵曹判書李健命辭職上疏。入啓。答曰,省疏具悉。今玆新命,意非偶然,日昨疏批,業已開釋,而査事雖未了當,於卿元無嫌端,安心勿辭,卽出行公。
傳曰,兵判疏批已下,卽爲牌招,毋使重務久曠。
兵曹判書李健命,牌不進。
以宋思胤爲兼春秋。
謝恩,兼春秋宋思胤。
大殿·中殿·世子宮·嬪宮,藥房·政院·玉堂夕問安。答曰,知道。
傳曰,兵判辭疏批下,所謂情勢,屢次開釋,則不宜復言,而一向撕捱,尙不出肅,明朝更爲牌招。
校理魚有龜,副校理洪啓迪·金在魯,修撰朴師益,副修撰嚴慶遂·黃奎河,再牌不進,只推勿罷。以上朝報
上在昌德宮。停常參·經筵。
下直,黃海都事柳敬時,知禮縣監金定五,天摩僉使安尙輝。
大殿,政院問安。答曰,知道。中殿·世子宮·嬪宮,藥房·政院問安。答曰,知道。
藥房啓曰,伏聞夜間聖候,熏熱往來,困惱呻吟,腹部飽滿,膈間亦不淸利,脚痺之候頗甚,寢睡不得安穩云。伏未審朝來,熏熱困惱,腹部飽滿,膈間不淸利之氣,其已減歇,而脚痺頗甚之候,亦有所減乎?口淡特甚之候,抑有少減之勢,而虛暈之氣,益復差勝,腹部以下浮氣,一向消減,溺道不平之候,尙未快止乎?前日入診時,以過三四日後受鍼之意,仰達矣。鍼醫等以爲,連有拘忌,來初二日爲吉云,臨時更當稟定矣。今日臣等,與諸醫入診,詳察症候,宜當。不勝終宵憂煎,敢此問安,竝爲仰稟。答曰,知道。朝來熏熱已歇,困惱往來,腹部飽滿,膈間不淸利之氣減歇,而脚痺頗甚之候少減,口淡特甚之候,姑無漸減之勢,虛暈之氣差勝,而腹部以下浮氣,一向消減,溺道不平之候,尙未快止矣。勿爲入診。
領議政徐宗泰十六度呈辭。入啓。傳曰,安心調理。
兵曹參議朴泰恒初度呈辭。入啓。給由。
政院啓曰,持平尹錫來,正言宋必恒,引避退待,而兩司多官,或在外,或未肅拜,俱無行公之員。玉堂亦一竝引嫌,無他推移處置之員,連日監察茶時,亦甚未安。執義兪崇,掌令韓永徽·李相成,正言黃璿,竝卽牌招察任,何如?傳曰,允。
兵曹判書李健命,牌不進。
戶曹啓曰,依傳敎,來八月朔祿俸,更令倉官輸送于領議政徐宗泰所住處,則以爲,祿俸輸送之命又下,震悚彌極,而臣旣在告,況且祗俟嚴譴,其在分義,終不敢領受,亦不敢以文字仰陳,只增伏地感泣,又不領受云,何以爲之?敢稟。傳曰,更爲輸送。
掌令李相成上疏。大槪,今以諸臺處置,召牌降臨,嚴畏分義,不得不趨詣闕外,而顧臣前後所遭,極其危怕,在臣自靖之道,決不可徒恃抆拭之恩,以重辱淸朝之名器,懇乞亟遞臣職,以安私分,以謝衆怒,兼附所懷,以備財察事。入啓。
判義禁閔鎭厚辭職上疏。入啓。答曰,省疏具悉。此疏下于金吾,以爲議讞時參考之地,卿其勿辭,安心行公。
執義兪崇,掌令韓永徽,正言黃璿,校理魚有龜,副校理洪啓迪·金在魯,修撰嚴慶遂·朴師益,副修撰黃奎河,牌不進,只推勿罷。
傳曰,本兵重任,不宜久曠,前後特召之下,一向撕捱,揆以事體,殊涉未安,更爲牌招察任。
大殿·中殿·世子宮·嬪宮,藥房·政院夕問安。答曰,知道。
刑曹判書金德基辭職上疏。入啓。答曰,省疏具悉。日昨下敎,不必深嫌,追引往事,尤涉太過,卿其勿辭,從速察職。
兵曹判書李健命,再牌不進。
答掌令李相成疏曰,省疏具悉。旣往之事,不必爲嫌,今玆疏陳,誠有所執,而其在朝家大體,不宜續續加罪追罪也。成道亨,敍用爲可,爾其勿辭,從速察職。
京畿監司書目,豐德府使李萬選,差定厚陵告由祭獻官,稱病不進,累次辭狀,狀辭極涉怪悖,顯有故犯圖遞之計,體統所在,不得已罷黜,其代各別擇差,卽爲下送,道內守令,限明年畢賑間,勿許內外移遷,故犯圖遞之類,亦皆別樣論罪,專意賑政緣由事,狀啓。傳曰,豐德府使李萬選,見差厚陵告由祭獻官,而稱病不進,狀辭可駭,顯有故犯圖遞之計,決不可罷黜而止,以中其願,拿問處之。限明年畢賑前,畿邑守令之內外移遷,一切防塞,故犯圖遞者,隨啓聞繩以重罪事,依狀啓施行。
政院啓曰,刑曹判書兪命雄,除拜之後,連呈辭疏,尙不出肅,參判金德基,疏批已下,竝卽牌招察任,何如?傳曰,允。
校理魚有龜,副校理洪啓迪·金在魯,修撰朴師益·嚴慶遂,副修撰黃奎河,再牌不進,只推勿罷。以上朝報
上在昌德宮。停常參·經筵。
自卯時至巳時,日暈。
下直,三嘉縣令具昌柱,衿川縣監鄭洊。
大殿,政院問安。答曰,知道。中殿·世子宮·嬪宮,藥房·政院問安。答曰,知道。
藥房啓曰,伏聞夜間聖候,熏熱往來,困惱呻吟,腹部飽滿,膈間亦不淸利,脚痺之候頗甚,寢睡不得安穩云。伏未審朝來,熏熱困惱,腹部飽滿,膈間不淸利之氣,其已減歇,而脚痺頗甚之候,亦有所減乎?口淡特甚之候,抑有漸減之勢,而虛暈之氣,益復差勝,腹部以下浮氣,一向消減,溺道不平之候,猶未快止乎?今日臣等,與諸醫入診,詳察症候,宜當。不勝終宵憂煎,敢此問安,竝爲仰稟。答曰,知道。朝來熏熱已歇,困惱往來,腹部飽滿,膈間不淸利之氣減歇,而脚痺頗甚之候少減,口淡特甚之候,及虛暈之氣差勝後一樣,腹部以下浮氣,一向消減,溺道不平之候,尙未快止矣。勿爲入診。
領議政徐宗泰十七度呈辭。入啓。傳曰,安心調理。
刑曹參判金德基,牌招肅拜。
刑曹判書兪命雄牌不進,推考傳旨。傳曰,刑判荐違召命,尙不出肅,其所不安,似由於向來臺論,而臺論之過當,予已知之,則年久之後,一向引嫌,殊涉太過,更爲牌招察任。
左議政金昌集箚子。大槪,敢陳所懷,以備財處事。入啓。答曰,省箚具悉卿懇。兵判疏批,屢次開釋,趙銘,已有除刑議處之命,不過依前發配,則更無可引之嫌,而終始撕捱,事體未安,推考,竝與吏判一體牌招,無使中輟之都政,一向遷就,戶判遞改,卽出其代焉。仍傳曰,遣史官傳諭。
戶曹啓曰,依傳敎,來八月朔祿俸,更爲輸送于領議政徐宗泰所住處,則以爲,倉官輸致朔俸,又出命旨,寬恩至大,臣感戴彌極,而益自惶戰無地,臣方在悚伏俟譴,晏食國廩,大乖義分,屢違嚴命,極知萬萬猥越,而終不敢祗受,此時煩諸文字仰瀆,亦有所不敢,只自伏地待罪云,又不領受,何以爲之?敢稟。傳曰,更爲輸送。
謝恩,兵曹判書李健命。
刑曹判書兪命雄,再牌不進。
政院啓曰,大臣箚批,有戶判遞改,卽出其代之命,政官卽爲牌招開政,何如?傳曰,允。又啓曰,持平尹錫來,正言宋必恒,引嫌退待,已至累日,兩司多官,或在外,或未肅拜,無他推移處置之員,執義兪崇,掌令李相成·韓永徽,正言黃璿,竝卽牌招,以爲處置之地,何如?傳曰,允。
平安監司書目,甑山·龍崗·平壤等地,非時雨雹,事係變異,而人命之因雹被死,曾所罕聞,亦極驚慘事。又書目,雲山等五邑呈,以霜雹非常,渭原之七月下雪,亦係變異,言念民事,誠極渴悶事。
林原君杓上疏。入啓。答曰,省疏具悉。向來臺言,專出構捏,而祖先遺基,營此家舍,元非異事,有何可引之罪乎?卿其安心勿辭,速出行公。
謝恩,執義兪崇,掌令韓永徽·李相成,正言黃璿。
大殿·中殿·世子宮·嬪宮,藥房·政院夕問安。答曰,知道。
吏曹判書李晩成牌不進後上疏。大槪,臣之蒙被恩擢,曾未幾何,選部移授之命,出於萬萬意外,驚惶震越,不知所出。且於金吾兼任,必遞之義,與秋曹無異,不可一一虛帶,玆於荐召之下,又未免坐違,臣罪萬死。乞鐫臣本兼兩任,使大政速完,査事無滯,仍勘臣慢命之罪事。入啓。
府前啓,請還收吳命尹極邊定配,今姑還寢之命,亟令仍前發配事。新啓,引嫌而退。未見本文,不可輕論,儒疏指斥,何必爲嫌?請持平尹錫來出仕。答曰,不允。處置事,依啓。
院前啓,河事,權卨事。御室設醮處撤毁事。新啓,新除授司諫權忭,時在忠淸道韓山地,請斯速乘馹上來事,下諭。引嫌而退。未覩冊子,勢難論列,不可以此輕遞言官,請正言宋必恒出仕。答曰,不允。下諭事及處置事,依啓。
持平尹錫來,就職。
答吏曹判書李晩成疏曰,省疏具悉。今玆新命,實循公議,下款引嫌,亦涉太過,卿其安心勿辭,速出行公。
傳曰,吏判疏批已下,明朝更爲牌招察任。
左尹閔鎭遠辭職上疏。入啓。答曰,省疏具悉。命尹之疏,已極危險,泮儒被罰,亦甚駭異,此何足爲嫌?卿其勿辭,從速察職。
傳曰,地部本來煩劇,而矧當荒年,長官不宜久曠,作速上來事,別爲下諭,年分事目,爲先令次官,就議廟堂擧行。
有政。吏批,權尙游爲戶曹判書,李宜顯爲右尹,李箕翊爲輔德,宋奎炫爲豐德府使,李喬岳爲水原府使,李大成爲謝恩兼冬至副使,李重協爲接慰官。
兵批,李善溥爲司直,李台佐·李宜顯·金重器爲副司直,宋正明·金始慶爲司果,李箕翊·南道揆·趙鳴鳳·安重弼·朴聖輅·趙觀彬·洪尙賓·梁廷虎·金聖基·趙始晉·金雲澤·韓範錫爲副司果,盧恰爲司正,魚有龍·南益華爲副司正,李世道·辛錫百爲副司正,趙文命·閔鎭斗爲副司勇,趙泰耉爲副司直,閔純爲副護軍。以上朝報
上在昌德宮。停常參·經筵。
夜二更,流星下巽方天際,狀如鉢,尾長二三尺許,色白。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間聖候,熏熱困惱往來,腹部飽滿,膈間亦不淸利,脚痺之候頗甚,寢睡不得安穩云。伏未審朝來,熏熱困惱及腹部飽滿,膈間不淸利之氣,其已減歇,而脚痺頗甚之候,亦有所減乎?口淡特甚之候,及虛暈之氣,漸益差勝,而腹部以下浮氣,一向消減,溺道不平之候,尙未快止乎?今日臣於與諸醫入診,詳察症候,宜當。不勝終宵憂煎,敢此問安,竝爲仰稟。答曰,知道。朝來熏熱已歇,困惱往來,腹部飽滿,膈間不淸利之氣減歇,而脚痺頗甚之候少減,口淡特甚,及虛暈之氣差勝後一樣,而腹部以下浮氣,一向消減,溺道不平之候,尙未快止矣。勿爲入診。
領議政徐宗泰十八度呈辭。入啓。傳曰,安心調理。
吏曹啓曰,承旨有闕,政事,取稟。傳曰,過私忌後爲之。
兵曹參議朴泰恒再度呈辭。入啓。遞差。
傳曰,吏曹判書李晩成,更爲牌招。
謝恩,吏曹判書李晩成,輔德李箕翊。
以崔道文爲假注書。
戶曹啓曰,依傳敎,來八月朔祿俸,令倉官更爲輸送于領議政徐宗泰所住處,則以爲,惶恐終不敢祗受,當以文字陳暴云,又不欲領受,何以爲之?敢稟。傳曰,待箚批輸送。
備忘記,前承旨朴鳳齡,前府尹鄭必東敍用。
禮曹參判吳命峻上疏。大槪,召役義重,不敢言病,忍死祗肅,出宿郊外,今方登程,而竊聞鄕儒投疏,構陷先賢,直驅之於罔測之科,臣不勝駭惋,臨發治疏,留付家人,冀得俟間登徹,仰備堲讒之聖德事。入啓。答曰,省疏具悉。尹宣擧本集,予取入覽之,則與儒疏所云不同,予已知其不可輕論也。此外所陳,處分大定,斷不可撓奪矣。
領議政徐宗泰箚子。大槪,懇乞收寢祿俸輸送之命,治臣違命之罪事。入啓。答曰,省箚具悉卿懇。不腆常廩,何用過辭?安心領受焉。仍傳曰,遣史官傳諭。
府前啓,請還收吳命尹定配還寢之命事。入啓。答曰,勿煩。
備邊司啓曰,判府事李頤命禁衛都提調辭免陳箚吏曹覆啓內,大臣兼帶遞仍當否,不敢擅便,令廟堂稟處事,允下矣。軍門本無相避,提調大將,雖有親嫌,似無必辭之義,而取考前例,禁衛都提調,或以五寸叔侄,或以內外兄弟,同在一軍門,爲未安,因其辭免勤懇,輒許勉副,已成規例,而係是大臣兼帶,自下不敢擅便,上裁,何如?傳曰,今姑勉副。
大殿·中殿·世子宮,嬪宮,藥房·政院·玉堂夕問安。答曰,知道。
弼善權熀,牌不進,只推勿罷。
忠淸監司書目,淸風呈,以左贊成權尙夏辭職上疏上送事。啓。答曰,省疏具悉卿懇。日者別諭,已悉予意,而莫回遐心,觖然曷已?矧玆擢授贊成,良非偶然?貳公弘化之任,捨卿儒林重望而其誰?不可一向邁邁,以孤予虛佇之誠,毋執撝謙,賁然來思,補予不逮。仍傳曰,遣史官傳諭。
上在昌德宮。停常參·經筵。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間聖候,熏熱困惱往來,腹部飽滿,膈間亦不淸利,脚痺之候頗甚,寢睡不得安穩云。伏未審朝來,熏熱困惱及腹部飽滿,膈間不淸利之氣,其已減歇,而脚痺頗甚之候,亦有所減乎?口淡特甚及虛暈之氣,漸益差勝,而腹部以下浮氣,一向消減,溺道不平之候,猶未快止乎?今日臣等,與諸醫入診,詳察症候,宜當。不勝終宵憂煎,敢此問安,竝爲仰稟。答曰,知道。朝來熏熱已歇,困惱往來,腹部飽滿,膈間不淸利之氣減歇,而脚痺頗甚之候少減,口淡特甚,及虛暈之氣差勝後一樣,腹部以下浮氣,一向消減,溺道不平之候,尙未快止矣。勿爲入診。
領議政徐宗泰十九度呈辭。入啓。傳曰,安心調理。
傳曰,史官一員待命,騎馬三匹立之,社稷大祭所內摘奸。
以成道亨爲假注書。
政院啓曰,禮曹堂上,或未肅拜,或奉使在外,或在鄕未上來,時無行公之員,不但曹務積滯,明日國陵展謁,頉稟之啓,亦無擧行之員,判書宋相琦,卽爲牌招察任,何如?傳曰,允。
大殿·中殿·世子宮·嬪宮,藥房·政院·玉堂夕問安。答曰,知道。
禮曹判書宋相琦,牌不進。
藥房口傳啓曰,伏聞留院公事,連日取入,度數頗多云。雖是閑漫公事,出納煩擾,其於靜攝之道,必有所妨,今後未入之公事,姑觀數日,徐徐入之,恐爲得宜,惶恐敢啓。傳曰,在外留院公事取覽,今亦盡覽後,當參酌爲之矣。以上朝報
宗簿寺官員,以都提調意啓曰,癸巳年上尊號後,本寺書寫忠義金萬奎,璿源閣內外四處中,三處御牒,旣已修寫奉安矣。取考前例,則曾在庚子年間,本寺忠義柳命吉,以修寫徽號及御諱,因本寺草記,有實職除授施賞之命,今亦依此例,令該曹考例稟處,何如?傳曰,允。吏曹謄錄
成均館啓曰,今七月初七日儒生上旬輪次,今月內無故日退行事,曾已啓達矣。大提學宋相琦,方在身病中,大司成,時未差出,不得爲之之意,敢啓。傳曰,知道。成均館謄錄日記廳郞廳兪彦述書。郞廳李陽泰校正。
上在昌德宮。停常參·經筵。
謝恩,水原府使李喬岳。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間聖候,熏熱困惱往來,腹部飽滿,膈間亦不淸利,脚痺之候頗甚,寢睡不得安穩云。伏未審朝來,熏熱困惱及腹部飽滿,膈間不淸利之氣,其已減歇,而脚痺頗甚之候,亦有少減之勢乎?口淡特甚及虛暈之氣,漸益差勝,而腹部以下浮氣,一向消減,溺道不平之候,猶未快止乎?蒼朮飮五貼,又盡於今日,而明日受鍼,臨時更稟之意,前已啓達,臣等與諸醫入診,詳察症候,議定繼進當否,更稟受鍼與否,宜當。不勝終宵憂煎,敢此問安,竝爲仰稟。答曰,知道。朝來熏熱已歇,困惱往來,腹部飽滿,膈間不淸利之氣減歇,而脚痺頗甚之候少減,口淡特甚,及虛暈之氣差勝後一樣,腹部以下浮氣,一向消減,溺道不平之候,尙未快止矣。勿爲入診,明日受鍼時,議定,宜矣。
政院啓曰,園陵展謁,當於今日頉稟,而禮曹無行公堂上,昨日判書宋相琦,牌招不進矣。今日又不出肅,尙無擧行之事,事甚未安,卽爲牌招擧行,何如?傳曰,允。
領議政徐宗泰二十度呈辭。入啓。傳曰,安心調理。
禮曹判書宋相琦,牌不進。
政院啓曰,陵幸頉稟,當於今日內爲之,而判書宋相琦,今日又違牌,推考傳旨,纔已啓下,參判吳命峻,奉命在外,參議李縡在外,無他推移之道,判書宋相琦,更爲牌招,以爲擧行之地,何如?傳曰,參議改差,口傳差出。
以趙命臣爲假注書。
吏曹口傳政事,以朴鳳齡爲禮曹參議。
大殿·中殿·世子宮·嬪宮,藥房·政院·玉堂夕問安,答曰,知道。
政院啓曰,新除授禮曹參議朴鳳齡,牌招察任,何如?傳曰,允。
謝恩,禮曹參議朴鳳齡。以上朝報
義禁府啓曰,全羅監司狀啓刑曹粘目,光陽前縣監柳明錫,移本府處置事,允下矣。柳明錫,今方待命於本府,卽爲拿囚之意,敢啓。傳曰,知道。義禁府謄錄
上在昌德宮。停常參·經筵。
去夜,禮曹啓曰,自上方在靜攝中,今秋各陵展謁,循例頉稟之意,敢啓。傳曰,知道。
下直,永宗僉使洪時九,永柔縣令沈尙燦,連山縣監李玄緻,北虞候姜聖泰。
謝恩,奉常主簿韓五章,活人別提李泰鎭。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間聖候,熏熱煩轉,困惱呻吟,腹部飽滿之候有加,膈間頗不淸利,脚痺之候頗甚,寢睡不寧云。伏未審朝來,熏熱困腦及腹部飽滿有加之候,膈間不淸利之氣,其已減歇,而脚痺頗甚之候,亦有所減乎?口淡特甚及虛暈之氣,漸益差勝,而腹部以下浮氣,日益消減,溺道不平之候,尙未快止乎?今日受鍼事,昨已下敎,時刻依前定以午初乎?臣等不勝終宵憂煎,敢此問安,竝爲仰稟。
領議政徐宗泰二十一度呈辭。入啓。傳曰,安心調理。
慶尙監司書目,密陽府使金昌錫,年衰多病之餘,又經毒痁,旬月之內,決無還任之勢,不得已罷黜事。
答藥房曰,知道。朝來熏熱往來,困惱未已,腹部飽滿有加之候,膈間不淸利之氣減歇,而脚痺頗甚之候少減,口淡特甚及虛暈之氣,姑無加減,腹部以下浮氣,一向消減,而溺道不平之候,尙未快止矣。
禁府啓目,前縣監崔錫瑞矣,本縣壬辰條大同米一船所載,穀數二千石,有違法式,罪杖一百,收贖,告身盡行追奪。啓功減一等。
大殿受鍼後,大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
今日藥房入診時,藥房自今日退去本院事,下敎,蔘苓飮五貼繼進事,榻前定奪。
府前啓,請還收吳命尹極邊定配今姑還寢之命,亟令仍前發配事。入啓。答曰,勿煩。
今日藥房入診時,凡公事,二三日後,參酌先後,鱗次捧入事,下敎。
謝恩,左副承旨洪好人,右副承旨李澤,兵曹參議李徵龜,左參贊閔鎭厚。
大殿·中殿·世子宮·嬪宮,藥房·政院夕問安。答曰,知道。
謝恩,同副承旨兪崇。
傳曰,近來災荒,八路同然,而畿輔根本之地,尤宜發帑藏,以補賑資,特下銀子二千兩,出給畿營。
修撰嚴慶遂上疏。大槪,臣於卽事,略效一言,冀蒙察納事。留政院。
今日藥房受鍼時,提調閔鎭厚所啓,前參奉趙鼎彬擊錚元情,有議處之命矣。鼎彬之父泰采,酷被朴弼夢之構誣,聖明旣已洞察,開釋備至,鼎彬,尙恐或未盡燭其事狀,有此訟冤之擧。且參之事狀,考之文迹,快賜昭雪,爲其結語,不但其所條辨,皆有明據。今若行査,則豈不大傷於朝家事體乎?似當置之而勿論,諸僚之意同然,故敢達。上曰,擊錚元情,例爲放送議處,故循例爲之,而朴弼夢之構誣,極其慘酷,予已洞燭而處之,今豈有行査之事乎?判義禁之言,是矣,置之,可也。
有政。吏批,以兪崇爲承旨,申銋爲吏曹參判,洪敬中爲兵曹參議,尹鳳朝爲吏曹佐郞,李宜顯爲大司成,韓以厚爲掌樂正,金重呂爲柒谷府使,洪處武爲河東府使,吳命羲爲端川郡守,金重熙爲慶尙都事,兪命弘爲密陽府使,閔鎭厚爲左參贊,李滿爲咸鏡都事,李健命爲軍器提調,李箕翊爲執義,趙鳴鳳爲獻納,閔鎭遠爲戶曹參判,洪啓迪爲吏曹佐郞。
兵批,趙泰耉爲司直,朴泰恒爲副司直,崔道文·趙命得爲副司正,趙尙耘爲江華監牧官。以上朝報
藥房受鍼入侍時,都提調金宇杭所啓,臣待罪訓鍊都監提調,有稟定事矣。左議政金昌集,久爲訓局提調,熟諳弊端,箚陳變通之策,其中一款,卽軍保身役,依舊規勿許災減,軍餉保推移加定事也。廟堂以還罷災減,非撫恤軍民之道,別出新軍,實爲巨弊,災減代,令戶·兵曹·賑恤廳,准數上下之意,回啓允下矣。蓋訓局,一自創開災減之後,一年所捧,不能支一年之用,年年如此,今至於蕩敗之境,軍餉保,乃卜馬軍朔料之資,而災減所縮,逐年漸多。況如此大無之年,所捧必比前大縮?災減代,雖令賑廳准數上下,今明年賑廳事勢,亦然,一一責應,前頭卜馬軍朔料,實無支繼之道,極爲悶慮矣。大臣箚中,以三南·兩西月課鳥銃·火藥·鉛丸革罷,貢物分送各軍門措備爲請,而廟堂,依箚辭覆奏啓下,今當分送於各軍門矣。其中火藥,乃三南間年月課,而其數七千斤也。各邑分定雜物於民結,造取火藥之際,多有民弊,故甲申年間,自惠廳變通,而三南火藥價米,多少不同,故通融減價,以其所減之價,加備三千斤,以爲不虞之備,月課七千斤,加備三千斤,摠計一萬斤內,六千斤,分送五軍門及軍器寺,使之措備,四千斤則賑廳句管料理,作爲貢物價米,一半,分給貢物主人,俾造火藥,一半,自賑廳取用之數,爲八百石也。大臣箚辭,蓋慮戰具有製造之不精,而留蓄閭家之爲未安也。都監火藥色,有郞廳·監官監造火藥,今此賑廳所管火藥四千斤,勿爲入送於各軍門,盡爲移送都監,依軍器寺貢物例,仍存其貢物,依前給價,造藥所入雜物,使之備納於火藥色,自本色,他火藥,一體監董造取,藏之官庫,分送於各邑,則不患不精,而亦無留置私家之事,許多貢物主人,無失業呼冤之弊,而都監依賑廳例,八百石之半,間年取用,則卜馬軍朔料不足之代,庶可以支放,其爲補益,不少矣。卽今都監形勢,誠甚切急,而無他變通之善策,此事最爲緊要,臣與大將尹就商,往復相議,如是敢達矣。提調閔鎭厚曰,訓局難支之狀,臣嘗稍知,故年前,請以禁衛營竝屬者,蓋有深意,旣蒙允許,旋卽反汗,至今慨然矣。其所蕩敗,逾往愈甚,宜有變通之道,而但月課火藥事,則大臣箚請革罷,可謂名正言順,而曾未幾何,移屬訓局,則事體恐爲未安。若以價米,全給都監,使之措備,而貢物主人,則仍令革罷,似好矣。宇杭曰,軍器署,貢物亦責辦,軍器所造雜物,依此例仍存貢物,使之備納火藥所入之物,自都監造取,則公私兩便,似無所害矣。鎭厚曰,旣得價米,則焰硝,柳灰等物,自可措備,而取其羸餘,何必更用貢物主人乎?終未知其得當矣。上曰,有上言之事而如是耶?鎭厚曰,舊例則各軍門,互相請得矣。頃年判府事李未詳爲賑恤堂上時,自賑廳請得,而賑廳,難於措備之際,閑雜人等,自請減價備納,故仍以許之矣。上曰,都監形勢,誠甚切迫,月課火藥價米,移送都監,而勿爲貢物主人,自都監措備,可也。備局謄錄
上在昌德宮。停常參·經筵。
自昧爽至辰時,有霧氣。未時,日暈。
下直,三和府使尹五商,宣川府使趙世望,靑山縣監申晳。
謝恩,右承旨許玧,密陽府使金始慶,訓鍊判官金鼎瑞。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間聖候,熏熱煩轉,困惱頗甚,達夜呻吟,腹部飽滿,膈間頗不淸利,脚痺之候未已,寢睡不寧云。伏未審朝來,熏熱困惱呻吟之候,其已減歇,而腹部飽滿,膈間不淸利之氣,及脚痺之候,亦有所減乎?口淡特甚,及虛暈之氣,漸益差勝,而腹部以下浮氣,一向消減,溺道不平之候,猶未快止乎?今日臣等,與諸醫入診,詳察症候,宜當。不勝終宵憂煎,敢此問安,竝爲仰稟。
領議政徐宗泰二十二度呈辭。入啓。傳曰,安心調理。
正言宋必恒初度呈辭。入啓。給由。
吏曹啓曰,前月中輟都目政事,今月初六日爲之之意,敢啓。傳曰,知道。
傳曰,江原監司李晩堅,尙不出肅,卽爲牌招。
答藥房曰,知道。朝來熏熱往來,困惱未已,而腹部飽滿,膈間不淸利之氣,及脚痺之候減歇,而口淡特甚,及虛暈之氣,別無益減之勢,腹部以下浮氣,一向消減,而溺道不平之候,尙未快止矣。勿爲入診。
江原監司李晩堅,牌不進。
大殿·中殿·世子宮·嬪宮,藥房·政院·玉堂夕問安。答曰,知道。
答修撰嚴慶遂疏曰,省爾疏辭。蓋出憤嫉,本文中上下文理,予披閱詳矣。未見其近似於儒疏者,何可以誣毁之目,直驅於罔測之科耶?士習如此,極可駭惋也。以上朝報
上在昌德宮。停常參·經筵。
去夜,藥房口傳啓曰,伏聞入侍醫官所傳之言,聖候熏熱困惱,終日未已,晩後有加,且有呻吟,飽滿,膈間不淸利之氣,亦有加云,臣等伏不勝煎灼之至。見今諸症候,加減何如?惶恐敢啓。傳曰,諸症候,姑無加減矣。
謝恩,戶曹參判閔鎭遠,學諭朴性毅,僉知洪致中,慶尙都事金重熙,咸鏡都事李淑。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間聖候,熏熱煩轉,引飮頻數,困惱頗甚,連夜呻吟,腹部飽滿,及膈間不淸利之氣有加,脚痺之候未已,寢睡不寧云。伏未審朝來,熏熱引飮,困惱呻吟,及腹部飽滿,膈間不淸利有加之候,其已減歇,而脚痺之候,漸有所減乎?且於昨夜,伏聞入診醫官所傳之言,則足部浮氣有加,面部亦有浮氣云,夜來加減後,何如?口淡特甚之候,及虛暈之氣,益復差勝,而溺道不平之候,尙未快止乎?卽日症候如此,臣等不可不與諸醫,趁早入診,詳察症候,議定當進之藥,不勝終宵煎灼,敢此問安,竝爲仰稟。
領議政徐宗泰二十三度呈辭。入啓。傳曰,安心調理。
正言宋必恒再度呈辭。入啓。加給由。
政院啓曰,江原監司李晩堅,昨於特召之下,旣不承命,今日又不出肅,卽爲牌招察任,何如?傳曰,允。
答藥房曰,知道。朝來熏熱渴候未已,困惱頗甚一樣,而腹部飽滿,膈間不淸利有加之候減歇,脚痺之候,別無漸減之勢,面部·足跗浮氣,比前無減,而口淡特甚之候,亦似有加,虛暈之氣,時時發作,溺道不平之候,尙未快矣。苦口湯劑,似難進御,勿爲入診,蔘苓飮仍進當否,與諸醫議定,宜矣。
政院啓曰,卽者忠淸監司權辭疏到院,觀其措語,則不過復引前嫌,而此則自上開釋備至,已有赴任之命,則當此賑事方急之時,一向撕捱,極涉未安。此上疏還爲下送,從速上來,辭朝赴任之意,分付,何如?傳曰,依啓。事體未安,推考。又啓曰,京畿監司兪集一,以病陳疏,到院日久,而未及入啓矣。卽今賑事之區劃,災實之巡審,一日爲急,而旣已辭陛到界之後,又此祈免,不但事體未安,曠廢亦甚可慮。此上疏還爲下送,何如?傳曰,允。
大殿·中殿·世子宮·嬪宮,藥房·政院·玉堂夕問安。答曰,知道。
江原監司李晩堅,牌不進。
藥房再啓曰,伏承問安之批,以苦口湯劑,似難進御,蔘朮飮仍進當否,與諸醫議定宜矣爲敎。臣等卽與諸醫,反復商議,則皆以爲,蔘朮飮,最宜於扶元補脾,不可以一時症候之進退,遽爾停止云。此藥仍爲煎入之意,敢啓。傳曰,知道。
掌令韓永徽·李相成啓曰,臣等伏見儒臣之疏,極論申球疏語之無狀,而以臺閣之臣,尙無待罪之擧,大加非斥,臣於此,不勝驚惑之至。夫尹宣擧文集刊出之後,其中云云之說,傳播一時,故本家旋收其冊子而祕藏,以此,世之得見全文者甚少,臣等未知其指意之果如何。卽今以球疏中數件事論之,蓋以江都之事,自歉於心,文字之間,引喩失宜,自不覺其礙逼於不敢言之地而然耳,夫豈有誣辱聖明之意哉?以此爲案,則言之者,固妄矣,受之者,亦冤矣,而今鄕儒輩,不諒本情,註解至深,捃摭文字,直加句斷,誠甚無謂矣。有識之士,孰不駭歎,而第其語涉先朝,事係重大,不爲輕論者,蓋以此也。今者儒臣,職在論思,爲日已久,曾無一言提論,反斥臣等之不言,臣等誠未曉其意之所在也。雖然,臣等旣被其斥,揆以廉義,決不可晏然於臺次,請命遞斥臣職。答曰,勿辭,退待物論。
正言黃璿啓曰,臣性本骪骳,不合言責之任,情地臲卼,坐犯逋慢之科,陳章見阻,黽勉出肅,而自顧慙恧終難抗顔於周行,旋尋長單,罪積瘝曠矣。昨伏見儒臣疏本,極論申球等疏語,乃以臺閣之臣,尙無請罪之擧爲言,臣不勝瞿然訝惑之至。蓋尹宣擧文集,世所罕有,故其全本,尙未寓目,姑取鄕儒及宰臣之疏見之,所謂日記書尺,遣辭之際,不無妄着之失,而原其本情,不可斷之以誣毁聖祖,則疏儒等抉摘文字,傅會傳聞之說,欲歸之於人臣之極罪者,誠甚駭惋,而第語涉先朝,事且重大,不敢輕易論啓矣。今者儒臣,職在論思,行公已久,今始投章,反斥人之含默,臣實未曉也。雖然,臣旣被其斥,勢難晏然仍冒於臺次,請命遞斥臣職。答曰,勿辭,退待物論。
持平尹錫來啓曰,臣於日昨申球等疏斥,引避退待,處置請出,而賤疾適苦,尋單縮伏矣。伏見修撰嚴慶遂疏本,則以臺臣尙不論球,有所譏斥,臣於此,不勝瞿然訝惑之至。玆事關係,非比尋常,而且其文集,罕行於世,臣晩始得見其謄本,而審考語脈,則蓋其書牘答問之間,自有不覺其引喩之失宜者,而鄕儒輩,抉摘文字,語意危險,直欲驅之於人臣之極罪,凡在聽聞,孰不駭惋,而第其語涉先朝,不可輕論。況臣以被斥儒疏之人,其有罪無罪,有不可論列者,而今者儒臣之言如此,臣何敢諉有所執,而晏然於職次乎?請命遞斥臣職。答曰,勿辭,退待物論。以上朝報
禁衛營啓曰,本營分授南小門西邊體城頹毁處改築事,前已啓下矣。今月初五日,畢役之意,敢啓。傳曰,知道。禁營謄錄
上在昌德宮。停常參·經筵。
去夜二更五點,藥房口傳啓曰,伏聞入診醫官所傳之言,聖候困惱有加,連有呻吟之候,且以手掌心烘熱,連三日未已下敎,又伏聞卽今薰熱尤加,月經調九味淸心進之意爲敎云,臣等伏不勝煎灼之至。九味淸調進後,症候加減,何如?惶恐敢啓。傳曰,困惱呻吟一樣,而熏熱頗甚之候,月經調進丸藥後,少減矣。
謝恩,柒谷府使金重呂,五衛將趙始晉,端川郡守吳命羲,訓鍊僉正朴鎭。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間聖候,熏熱煩轉,引飮頻數,困惱頗甚,達夜呻吟,腹部飽滿,膈間不淸利之氣亦加,脚痺之候未已,寢睡不寧云。伏未審朝來,熏熱引飮,困惱呻吟,腹部飽滿,膈間不淸利有加之候,其已減歇,而脚痺之候,漸有所減,面部·足跗,浮氣加減,何如?口淡特甚及虛暈之氣,抑有少減之勢,而溺道不平之候,猶未快止乎?症候連日如此,所進湯劑,不無變通之議,今日臣等,與諸醫趁早入診,詳察症候,議定當進之藥,宜當。不勝終宵煎灼,敢此問安,竝爲仰稟。答曰,知道。朝來熏熱,渴候,困惱,脚痺之候未已,而腹部飽滿,膈間不淸利有加之候減歇,面部浮氣差減,而足跗浮氣一樣,口淡特甚及虛暈之氣,與昨無異,溺道不平之候,尙未快止矣。
領議政徐宗泰二十四度呈辭。入啓。傳曰,屢悉至意,而巽辭彌遽,一向敦迫,有所未安,本職不得已今姑勉副焉。仍傳曰,遣史官傳諭。
正言宋必恒三度呈辭。入啓。遞差。
兵曹參判宋徵殷初度呈辭。入啓。給由。
政院啓曰,憲府無行公之員,連日監察茶時,事甚未安,除在外避嫌退待外,未肅拜人員,卽爲牌招察任,何如?傳曰,允。
謝恩,執義李箕翊。
府前啓,吳命尹事。新除授司諫院獻納趙鳴鳳,時在京畿龍仁地,請斯速乘馹上來事,下諭。竝引嫌而退。鄕儒疏陳,關係甚重,不得輕論,其勢固然,請掌令韓永徽·李相成,正言黃璿,持平尹錫來,竝命出仕。
吏曹啓曰,大臣處置及臺諫有闕,政事,取稟。傳曰,都目政兼行。
今日藥房入診時,都目政事則二日設行事,及都目日,凡公事,勿爲捧入,雖三司言事疏,亦爲留院事,榻前定奪。
大殿·中殿·世子宮·嬪宮,藥房·政院·玉堂夕問安。答曰,知道。
藥房再啓曰,臣等入診退出後,與諸醫反復相議,則皆以爲,卽今聖候,連日熏熱未已,且有渴候,而浮氣最爲悶慮,淸心蓮子飮,連進五貼,以爲淸補分利之地,宜當。此藥自今日煎入之意,敢啓。傳曰,知道。
今日藥房入診時,加減金匱腎氣丸材料中,附子依元方錢數,一劑更爲劑入事,榻前下敎。
答府曰,不允。下諭及處置事,依啓。
藥房入診時,提調閔鎭厚所啓,黃海監司金楺緘答,今始下於禁府,而崔元緖等,旣已蒙放,故依例不爲回啓矣。觀其緘辭,金楺別無所失,而崔元緖,不但含怒,其下謀害上官,其濫斫之罪,旣已現露,誠甚無狀,而旣入疏決之中,亦不必追究。今聞金楺,因此引嫌,全廢職務云,殊涉太過,而荒年賑事方急,尤不可不慮。令政院分付,斯速行公,恐爲得宜矣。上曰,崔元緖等,旣已疏決,而予亦觀其緘辭,則金楺,元無引嫌之端,自政院別樣,分付,使之行公,可也。以上朝報
備邊司覆啓,觀此全羅右道暗行御史金相玉別單書啓,則以爲,搜訪人才,亦係封書中條件,廣擇輿誦而錄進,孝行卓絶者,亦爲附陳亦是白去乎,務安幼學羅斗甲,絶意擧業,持身雅飭,潛心經籍,恬靜自守,以學行著稱是如爲白乎旀,靈巖幼學曺一周,資性敦厚,持守堅確,出入先正之門,博識多聞,鄕里皆稱是如爲白臥乎所,兩人俱以學問操履,見稱道內,御史於廉察之際,博採公誦,至於薦聞,不可無甄敍之道,各別調用之意,分付該曹。吏曹謄錄
上在昌德宮。停常參·經筵。
去夜,校理魚有龜上疏。入啓。答曰,省疏具悉,疏辭令該曹,稟處。
下直,巨濟府使李鳳徵,熊川縣監金鳴大,聞慶縣監柳縇。
謝恩,吏曹佐郞洪啓迪。
大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間聖候,熏熱煩轉,困惱呻吟,腹部飽滿,膈間亦不淸利,脚痺之候未已,寢睡不寧云。伏未審朝來,熏熱困惱及腹部飽滿,膈間不淸利之氣,其已減歇,而脚痺之候,亦有所減乎?面部浮氣,漸益消減而足跗浮氣,加減何如?口淡特甚及虛暈之氣,抑有所減之勢,而溺道不平之候,猶未快止乎?今日臣等,與諸醫入診,詳察症候,宜當。不勝終宵憂煎,敢此問安,竝爲仰稟。答曰,知道。朝來熏熱往來,困惱及脚痺之候未已,而腹部飽滿,膈間不淸利之氣減歇,面部·足跗浮氣,比昨別無加減,口淡特甚之候一樣,而虛暈之候差減,溺道不平之候,快減矣。勿爲入診。
謝恩,吏曹參判申銋。
府前啓,吳命尹事。入啓。答曰,勿煩。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,聖候有加之時,酬應大政,別無困惱添加之候乎?惶恐敢啓。傳曰,別無所加矣。
都目政事,姜碩泰爲引儀,南胤寬爲司䆃直長,李秉鼎爲司圃奉事,李明觀爲工曹正郞,柳綏爲工曹佐郞,李涵爲敦寧判官,安瑞羽爲司藝,柳綎爲兵曹正郞,尹大英爲禮曹正郞,李泰鎭爲禁府都事,沈胄賢爲監察,朴泰斗爲監察,鄭宅河爲兵曹佐郞,李泰觀爲利城縣監,羅景斗爲機張縣監,崔昌朝爲瓦署別提,朴昌厚爲宗簿直長,金世湖爲典獄奉事,許增爲漢城判官,李齊賢爲監察,李普赫爲禁府都事,洪廷弼爲輔德,洪錫輔爲副修撰,李健命爲弘文提學,愼爾晉爲直講,朴琮爲工曹佐郞,吳命禮爲兵曹佐郞,宋思胤爲兵曹佐郞,尹鳳朝爲兼文學,尹鳳朝爲兼校書校理,李台佐爲左尹,洪允濟·具益亨爲典籍,崔錫恒爲江華留守,姜纘爲尙瑞直長,鄭錫敷爲廣興奉事,崔尙震爲禮賓主簿,宋秀良爲軍資主簿,李顯益爲宗簿主簿,姜碩泰爲禁府都事,李澤爲寧邊府使,趙健爲慈山府使,成瑍爲靑松府使,金演爲右尹,金在魯爲西學敎授,洪啓迪爲中學敎授,金錫文爲軍資判官,金弘迪爲禮曹佐郞,李畬爲軍資都提調,李濡爲禁衛都提調,徐宗泰爲司譯都提調,宋思胤·金潤海爲兼春秋。
兵批,柳聖基爲宣傳官,朴昌漢爲五衛將,宋明翼爲武兼,洪命興爲僉知,金夢遠爲訓鍊僉正,徐時賢爲武兼,李鳳祥爲宣傳官,李必益爲釜山僉使,南世興爲安東營將,元萬衡爲三陟營將,尹廷舟爲淸州營將,朴泰圭爲慶尙左水使,吳重周爲忠淸兵使,洪禹鼎爲雲寵萬戶,李泳爲安興僉使,李大成爲副護軍,李胤昌爲新川召募別將,權冏爲都摠經歷,李相晟爲訓鍊僉正,李弘遇爲開雲萬戶,朴東蕃爲安骨萬戶,田成一爲馬梁僉使,金聖協爲所斤僉使,洪遂績爲德浦僉使,朴尙弼爲長木浦別將,金宗迪爲部將,金宗元爲守門將,洪啓賢爲訓鍊判官,韓斗成爲訓鍊主簿,高泰益爲德池洞別將,李義日爲桃坡萬戶,徐宗泰爲判中樞府事,崔道文·趙命臣爲司正,李縡·鄭必東爲副護軍,趙天彬爲柔遠僉使,朴再新爲慶尙左兵虞候,李奉翼爲舊所非別將,洪禹鼎爲訓鍊主簿,崔商翁爲訓鍊主簿,金垕爲訓鍊判官,李商任爲都摠都事,韓䋊爲都摠都事,李重新爲都摠經歷,金鼎德爲都摠都事,李萬協爲黃海兵虞候,李天駿爲宣傳官,南宮潝爲草芝萬戶,金仲器爲會寧萬戶,吳瑞弼爲寧城僉使。以上朝報
吏批啓曰,順陵參奉李元坤,因科査被拿,以至累月,莫重陵寢替直之地,不可一任其虛曠,李元坤,今姑改差,何如?傳曰,允。吏曹謄錄
上在昌德宮。停常參·經筵。
去夜,弼善權熀,司書趙尙健,牌不進,只推勿罷。
下直,咸鏡監司李坦。
謝恩,兵曹佐郞宋思胤。
大殿·中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間聖候,熏熱脚痺之候未已,困惱呻吟,腹部飽滿,膈間亦不淸利,寢睡不得安穩云。伏未審朝來,熏熱困惱及膈間不淸利之氣,其已減歇,而脚痺之候,亦有所減乎?面部·足跗浮氣,加減何如?口淡特甚之候,抑有少減之勢,而虛暈之氣,益復有減,溺道不平之候,一向快減乎?今日臣等,與諸醫入診,詳察症候,宜當。不勝終宵〈憂煎〉,敢此問安,竝爲仰稟。答曰,知道。朝來熏熱困惱往來,腹部飽滿,膈間不淸利之氣減歇,脚痺之候未已,面部·足跗浮氣,別無加減,而口淡特甚之候少減,虛暈之氣,一向差勝,溺道不平之候,快止矣。勿爲入診。
假注書李彦烈書啓,臣承命馳往于忠淸道淸風黃江村左贊成權尙夏所住處,傳宣聖批,則以爲,臣病未赴召,冒上一疏,略陳惶懼之意,恭竢譴罰之加矣。千萬夢寐之外,近侍又臨,傳宣聖批,十行絲綸,丁寧懇惻,臣奉讀以來,感激隕越,不知所以自措。念臣以草野微蹤,無所比數於人,而從前誤恩,已踰涯分,至於卿月孤貳,則又是前古所無之異數,雖糜身粉骨,亦不足以報其萬一,在臣分義,惟當不計死生,一謝天閽,而顧臣年迫八十,病入膏肓,朝夕奄奄,絺巾待盡,以此危喘,寧有自力登途之望哉?且念向日,因臣一疏,時論轉急,醜詆亡師,不啻狼藉,而幸賴聖學高明,聖斷赫然,深究義理,夬賜處分,庶幾從此,一世之人,曉然知是非之所在,更無異言,而竊聞近日,以泮儒爲名者,又進一疏,構罪臣,視前有加,無異己巳凶人之手段,雖天鑑照燭,屛斥嚴正,而臣之痛冤,到此益深。昔和靖尹氏,以時人之誣程氏,爲難進之端,今臣情勢,不但和靖之所遭而已。亦何敢以此時,冒進於京輦哉?蓬蓽之下,荐辱恩命,而情病如此,終未趨承,死有餘罪,只自涕泣云矣。傳曰,知道。
大殿·中殿·世子宮·嬪宮,藥房·政院·玉堂夕問安。答曰,知道。
全羅監司書目,長城府使鄭勗先,病重罷黜事。
謝恩,兼春秋金潤海。
藥房口傳啓曰,連日酬應大政,別無困惱添加之候乎?惶恐敢啓。傳曰,別無所加矣。
謝恩,兼漢學敎授洪啓迪。
吏曹判書李晩成,兵曹判書李健命初度呈辭。入啓。給由。
都目政事,以金正魯爲尙瑞副直長,洪敍夏爲內資直長,申鍇爲繕工監役,趙昌世爲兼引儀,朴師淵爲活人別提,權聖經爲東部主簿,黃銋爲掌樂主簿,李台望爲司圃別提,成敬績爲典牲主簿,高一明爲引儀,安之雲爲引儀,李藎爲監察,朴珣爲氷庫別提,李大成爲兵曹參判,愼惟益爲左通禮,金礪爲說書,李秉常爲副校理,洪錫輔·洪啓迪爲兼漢學敎授,姜啓溥爲繕工副奉事,鄭建柱爲長興奉事,尹寯爲兼引儀,李昌碩爲典籍,鄭東潤爲校檢,朴世登·洪蒑爲典籍,趙榮世爲麒麟察訪,權尙游爲司宰提調,趙泰采爲知經筵,尹鳳朝爲東學敎授,黃奎河爲南學敎授,趙尙健爲京畿都事,趙尙絅爲正言,權熀爲司僕正,成敬績爲監察,具八柱爲引儀,申伯周爲禮賓正,安䋊爲龍崗縣令,玄孝綱爲司䆃主簿,李澳爲司僕主簿,金敬謙爲繕工假監役,沈尙吉爲康陵參奉,沈宗賢爲長寧殿參奉,宋必相爲寧陵參奉,元命稷爲章陵參奉,閔慶重爲南部參奉,兪崶爲禧陵參奉,南漢紀爲內侍敎官,沈元俊爲敬寧殿參奉,李聖彦爲長寧殿參奉,申命堅爲厚陵參奉,趙尙協爲東部參奉,洪敍範·吳璡爲假引儀,趙彦臣爲司書,朴聖輅爲文學,安重弼爲弼善,申聖夏爲長城府使,尹鳳九爲王子師傅,韓在垕爲司藝,李重蕃爲典牲主簿,鄭墀爲順陵參奉。
兵批,方萬玲·尹道明爲守門將,李載恒爲訓鍊副正,朴世章·尹相殷·李德夏·金克明·林天澤爲守門將,李厚栽爲西生僉使,鄭龜瑞爲部將,申思遠爲四山監役,申漢昌爲武兼,邊泰興爲部將,申琂爲平薪僉使,尹鳳朝爲北評事,李弘邁爲多大浦僉使,李時蕃爲兼內乘,金澱爲宣傳官,朴俊慶爲武兼,趙由恒爲部將,柳重新爲訓鍊兼習讀,柳以元爲五衛將,成重三爲蒜山僉使,辛以和爲玉浦萬戶,金世英爲安義僉使,金壽天爲豐德浦別將,李枝萬爲在德萬戶,朴廷弼爲梨洞萬戶,朴枝昌爲金城別將,尹德咸·金益鳴爲訓鍊主簿,尹有迪爲部將,梁彬爲訓鍊僉正,徐挺遠爲訓鍊判官,李榏爲武兼,李晩得爲五衛將,李譔·洪禹成爲武兼,李弘邁爲慶德假衛將,李時蕃爲同知,朴性儉爲訓鍊僉正,李時華爲葛頭山僉使,金瑾爲白岐僉使,魚必達爲彌串僉使,李東培爲昌洲僉使,朴鐄爲都摠經歷,李茂爲守門將,趙畛爲訓鍊主簿,李尙爲羽林將,文師德爲武兼,任最爲訓鍊主簿,金時泰爲都摠經歷,柳星一·李潚爲兼司僕將,金潗·南砱爲宣傳官,金奉獻爲武兼,朴昌漢爲曹司衛將,趙泰耉爲知事。以上朝報
上在昌德宮。停常參·經筵。
自辰時至未時,日暈。
去夜,修撰朴師益上疏。大槪,敢陳情實,冀蒙斥退,兼附區區所懷,以備裁察事。留政院。
謝恩,尙瑞直長姜纘,典牲主簿李重蕃,忠淸兵使吳重周,東部主簿權聖經,兼引儀趙昌世·〈尹〉寯,軍資主簿宋秀良,廣興奉事鄭錫敷,法聖僉使洪遂績,安骨萬戶朴東蕃,司圃奉事李秉鼎,司䆃主簿玄孝綱,西部主簿權熺,慶尙左水使朴泰圭,慈山府使趙健,禁府都事李泰鎭·李普赫·姜碩泰,都摠經歷朴鐄·金時泰,都事金鼎德,訓鍊判官金垕,僉正李相晟,主簿韓斗成,典籍洪允濟,司藝安瑞羽,兵曹佐郞鄭宅河,禮賓直長朴昌厚,兵曹佐郞吳命新,昌洲僉使李東培,宗簿直長韓配愈,河東府使洪處武,監察李藎,兼西學敎授金在魯,工曹正郞李明觀。
弼善安重弼,牌招肅拜。
司書趙彦臣,牌不進,依承傳罷職。
左議政金昌集箚子。大槪,敢陳淺見,以備財幸事。入啓。
大殿,政院·玉堂問安。答曰,知道。二品以上·六曹問安。答曰,知道。勿爲問安。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間聖候,熏熱困惱往來,腹部飽滿,膈間亦不淸利,脚痺之候未已,寢睡不得安穩云。伏未審朝來,熏熱困惱及腹部飽滿,膈間不淸利之氣,其已減歇,而脚痺之候,亦有所減乎?面部·足跗浮氣,加減何如?口淡特甚及虛暈之氣,漸益差勝乎?今日臣等,與諸醫入診,詳察症候,宜當。不勝終宵憂煎,敢此問安,竝爲仰稟。答曰,知道。朝來熏熱已歇,困惱往來及腹部飽滿,膈間不淸利之氣減歇,脚痺之候未已,面部浮氣,漸益差減,足跗浮氣無減,而口淡特甚及虛暈之氣,一向差勝矣。勿爲入診。
以蔡膺福爲假注書。
進士李弘濟等上疏。大槪,請亟正凶球等構誣先賢,釀禍斯文之罪,使士林洩憤,國脈得延事。入啓。
禁府,柳明錫拿囚。啓。
答左議政金昌集箚曰,省箚具悉卿懇。箚陳誠甚得宜,竝依此施行。大臣方欲勉諭入城,趙泰采,今無一毫難安之端,而惠廳事務緊重,不容暫曠,金楺事,予意亦如此,竝令政院,措辭下諭,俾卽行公。閔鎭厚兼帶判金吾之任,今姑許遞,而法外引嫌之疏,切勿捧入,爲宜也。仍傳曰,遣史官傳諭。
政院啓曰,卽者方外儒生李弘濟等疏到院,而觀其措語,則不但辨論申球疏語,而至以春秋大義反貿爲說,攙及先正臣宋時烈,醜辱凌藉,無復餘地。況父師輕重之說,源流序跋之文,處分已定,是非大明,而渠輩又敢提說,欲售其眩亂之計,此等醜正之疏,固宜啓稟退却,而旣有今日來之敎,不得不捧入之意,敢啓。傳曰,此上疏還出給,今後此等醜正之疏,切勿捧入。
大殿·中殿·世子宮·嬪宮,藥房·政院·玉堂夕問安。答曰,知道。
謝恩,文學朴聖輅。
吏曹啓目,粘連。觀此注書金濰上疏云云,右僚當爲付職,則下僚不可仍在,果是院中規例,則今此疏陳,不無所執,注書金濰,今姑改差。啓依允。以上朝報
上在昌德宮。停常參·經筵。
謝恩,監察李齊賢·成敬績,朴泰斗,引儀高一明·具八柱,長興奉事鄭健周,彌串僉使曺必遇,長城府使申聖夏,平薪僉使申玩,康陵參奉沈尙吉,敦寧判官李涵,多大浦僉使李弘邁,蒜山僉使成全三,東部參奉趙尙協,寧城僉使吳瑞弼,禮曹正郞尹大英,佐郞金弘迪,馬梁僉使田成一,開雲萬戶李永遇,在德萬戶李枝萬,京畿都事趙尙健,監察沈胄雲,所斤僉使金聖協,典籍洪蒑·李昌碩·具益亨,養賢主簿金遇秋,直長金道應,龍崗縣令安䋊,瓦署別提崔昌朝,羽林將李尙,雲寵萬戶洪禹鼎,葛頭山僉使李時華,護軍李世弘,玉浦萬戶辛以和,會寧萬戶金仲器,司圃別提李台望,宣傳官柳聖基,李天駿·金澱,釜山僉使李必益,訓鍊僉正梁彬,主簿韓斗成·尹德咸,兼司僕將柳星一,掌樂主簿黃銋,利城縣監李泰觀,西生僉使李厚載,同知李時蕃,都摠都事韓䋊,經歷李重新,慶尙左兵虞候朴再新,中學訓導文再中,漢城判官許增,司䆃直長南胤寬,訓鍊判官徐挺勳,副正李載恒,工曹佐郞柳綏·朴琮,都摠經歷權冏,柔遠僉使趙天彬,白峙僉使金瑾,護軍南世興,禮賓正申伯周,護軍朴葵,訓鍊主簿金益明,部將金宗迪·鄭龜瑞·趙由恒,安義僉使金世英,訓鍊僉正金夢遠,長寧殿參奉李聖彦,黃海兵虞候李萬協,兵曹正郞柳綎,楸坡萬戶李宗日,梨洞萬戶朴廷弼。
修撰朴師益留院上疏。入啓。答曰,省疏具悉。災荒孔棘,民命近甚,凡係賑政,不容稍緩矣。條陳事,令廟堂確議處之。疏中如春宮時時晉接宮官·大臣,終始禮遇權尙夏崇褒等語,儘好,予當留意矣。噫,予之病痛,予豈不知?今爾進言,切中予病,令人感歎,可不服膺焉?至於先正事,予深究義理,有此處分,不惟予堅持,雖後來,亦當遵而勿撓也。鄭楷情理可矜,而負犯亦輕,到配屬耳,似難輕議量移矣。爾其勿辭,從速察職。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間聖候,熏熱困惱往來,腹部飽滿,膈間亦不淸利,脚痺未已,寢睡不得安穩云。伏未審朝來,熏熱困惱及腹部飽滿,膈間不淸利之氣,其已減歇,而脚痺之候,亦有所減乎?面部浮氣,日益消減,足跗浮氣,抑有向減之勢乎?口淡特甚及虛暈之候,漸益差勝乎?淸心蓮子飮五貼,當盡於今日,臣等與諸醫入診,詳察症候,議定繼進當否,宜當。不勝終宵憂煎,敢此問安,竝爲仰稟。
判府事徐宗泰上疏。大槪,乞被箚論獄事之罪,仍請亟遞兼帶諸任事。入啓。
吏曹判書李晩成,兵曹判書李健命再度呈辭。入啓。給由。
備忘記,今玆勉副相職,蓋不得已,而予心則歉然矣。卿之至誠侍湯,予豈不知?伊時下敎失當,致令大臣不安,蒼黃迸出,追悔何及?予之諭敎至此,寧復有情勢之可言乎?卿須體諒,卽與史官偕入事,傳諭于徐判府事。
備忘記,罰已行矣。前判書尹趾仁敍用。
傳曰,今日入診時,左相入侍。
答藥房曰,知道。朝來熏熱已歇,困惱往來,而腹部飽滿,膈間不淸利之氣減歇,脚痺之候未已,面部·足跗浮氣,比昨別無加減,而口淡特甚及虛暈之氣,一向差勝矣。
答判府事徐宗泰疏曰,省疏具悉卿懇。纔於別諭,已悉至意,更何多誥?專事欺蔽之敎,自有所歸,於卿尤無嫌端,大將推擧之一時祈免,實涉太過。卿其安心勿辭,亦勿待罪,卽日偕入,用副予意。仍傳曰,此批答,使偕來史官傳諭。
政院啓曰,釋采大祭,只隔一宵,初獻官戶曹參判閔鎭遠,預差大司成李宜顯,或引嫌陳疏,或以親病呈疏,無意進參,該曹方以漢城右尹李台佐,改付標啓下,而台佐亦連呈辭疏,尙未出謝,日勢已午,莫重大祭受香,勢將狼狽。李台佐,卽爲牌招,以爲及時受香之地,何如?傳曰,允。
今日藥房入診時,淸心蓮子飮加進五貼事,榻前定奪。
右尹李台佐,牌不進。
今日藥房入診時,來十二日十三日受鍼事,榻前下敎。
今日左議政金昌集引見入侍時,判義禁有闕之代,今日內政官牌招開政,問于大臣,以正二品備擬差出事,榻前下敎。前吏曹參判李光佐,前吏曹佐郞宋成明竝敍用事,及前奉敎尹惠敎敍用事,榻前定奪。江原監司李晩堅卽爲牌招事,榻前下敎。
政院啓曰,釋奠祭初獻官右尹李台佐,牌不進,推考傳旨,今方捧入,而莫重大祭,日勢向暮,尙未受香,此乃前所未有之事,殊極寒心,更卽牌招,何如?傳曰,允。
右尹李台佐,再牌不進。
政院啓曰,因禮曹草記,大祭時,成均館齋任勸出一款,令本院稟旨變通事,允下矣。自本院無他變通之道,本館堂上知館事宋相琦,同知館事閔鎭遠,大司成李宜顯,竝卽牌招,以爲擧行之地,何如?傳曰,允。
謝恩,五衛將柳以元。
同知尹就商上疏。大槪,敢陳病難供職之狀,乞遞訓局之任,俾戎務無曠,殘喘得延事。入啓。
大殿·中殿·世子宮·嬪宮,藥房·政院·玉堂夕問安。答曰,知道。
傳曰,諸道監司請賑狀啓,竝入之。
今日左議政引見時,前判書尹趾仁,前參判李光佐備局堂上差下察任事,榻前定奪。
備邊司啓曰,近來外方大小使命廚傳之弊漸多,至於經宿及留任之處,將以別茶啖,亦令備設,殘邑終無以支堪云。當此凶荒之時,凡係省約之政,宜先別樣申飭,一從丁卯年例,迎逢茶啖,竝爲減除,凡干支待,十分節損之意,知委中外,何如?傳曰,允。
謝恩,江原監司李晩堅。
知館事宋相琦,同知館事閔鎭遠,大司成李宜顯,牌不進。
政院啓曰,大祭時成均館齋任變通事,知館事宋相琦同知館事閔鎭遠,大司成李宜顯,竝請牌招矣,皆不承命,日勢已暮,勢將狼狽,竝更爲牌招擧行,何如?傳曰,允。
吏曹參判申銋,牌不進。
知館事宋相琦,同知館事閔鎭遠,大司成李宜顯,再牌不進。
正言黃璿啓曰,臣頃因儒臣疏斥,引避退待,而處置請出,出於意外,病伏有單,一味惶懍矣。日昨李弘躋等,投進一疏,盛論申球事,拖引兩司避語,䝱持僇辱,極其慘毒,臣於此,不勝駭怕焉。尹宣擧文集中數款語,果甚謬妄,則明辨痛晳,豈無其辭,而原其本情,非出誣辱,故臣之前避中,初不劈解,草草說去,仍陳不論儒疏之由,蓋其事理然也。今於橫逆之來,不足與之呶呶,而第其疏,憑藉論球一事,醜辱先正,無復餘地,人心世道之危惡,故至此極。噫,先正際遇聖祖,契合昭融,密勿之訏謨,樹立之大義,足以有辭於天下後世,而乃敢橫加誣衊,欲歸之於虛僞不誠之地,豈非萬萬痛惋之甚者乎?且彼球之言,誠甚無謂,如欲辯明,則據事說過,何所不可,而今乃攙入他語,用意陰險,敢以章惇·子光之事,比擬於今日朝廷,無少顧忌,其所陷人釀禍之云,正自道也。雖然,臣以玆事,累被人之指斥,一避再避,已極疲困,揆以廉隅,何可抗顔仍冒於臺次乎?請命遞斥臣職。答曰,勿辭,退待物論。
掌令韓永徽·李相成啓曰,臣等伏見李弘躋等疏本,則侵斥臺閣,不遺餘力,臣等於此,不勝駭惋,繼之以一笑也。夫尹宣擧,一自江都失身之後,常懷愧怍之心,深恐譏議之來,凡於書尺答問之際,語多謬妄,意甚難窘,此所以致人疑惑者也。噫,宣擧江都之事,常所自歉於心,苟因辭說,以爲自掩自護之計,文字之間,引喩失宜,自不覺其礙逼於不敢言之地,而今弘躋等,以不成說之語,强爲分解江都不死之累,文字礙遍之語,人所易見,而反以爲全無所失,欲置宣擧於猝然無瑕之地,不亦可笑之甚者乎?至若申球之疏,則憑藉句斷,無少疑難,直以誣辱之目,加之於旣骨之人,旣非本情,且無是理,語極無謂,事亦可駭。臣等前避,備加論斥,且其原恕於宣擧者,亦可謂曲盡,而弘躋等,反肆侵辱,亦何意耶?夫以先正之道德,尙被其無限汚衊,臣等之遭此醜詆,何足多辨耶?噫,自球疏之出,〈此〉輩如得奇貨,迭相投疏,有若非常之禍,迫在朝夕者然,上以恐動天憂,下以壞敗朝廷,其爲計巧且慘矣。雖然,臣等旣被其指斥,理難仍冒,不得不瀆擾於靜攝之中,臣等之罪尤大。請命遞斥臣等之職,答曰。勿辭,退待物論。
執義李箕翊啓曰,臣伏見李弘躋等還給之疏,乃敢待罪諸臺,而以臣頃日處置事,竝擧爲言,臣於是,竊不勝駭惋之至。夫臺閣處置,觀其避辭,卽定其立落,例也。諸臺之避,皆以語涉先朝,事係重大,不得輕論爲結語,臣之因其辭請出,事理卽然,而醜辱至此,臣亦安得默然而已?蓋尹宣擧文集中,以江都事,問答記述之際,其所引喩,果可謂得宜耶?康王在軍之說,雖出賊鑴之口,而伏法之後,偃然入梓者,固已無嚴,其他杜擧等說,意在護過,自不覺其有所礙逼。雖然,鄕儒輩,因此而直斷以誣辱之科,則實非謬悖,而此與架鑿之言有間,只云爲聖祖伸辨,則諸臺所謂語涉先朝,臣之所謂事係重大者,蓋以此也。今者弘躋等,亦豈不知,而艱難救解,一歸於無過之地,乃以江都之不死,反奬以蹈海之義,臣竊笑之。噫,宣擧此事,何與於先正,而顧此媢嫉之輩,仇視大義,必行力戰,演出題外之說,巧作醜正之資,此豈但專責於此輩而已哉?尤不勝其痛駭也。臣因一處置,酷被無限醜詆,其何可諉以其言之無倫,而晏然仍冒於臺次乎?請命遞斥臣職。答曰,勿辭,退待物論。
左議政金昌集引見時,昌集所啓,臣有所懷,敢達矣。今者天心快悟,是非克正,群下孰不欽頌,而擧措之際,或不無過中者,其中吏曹堂上罷職,似爲過矣。以尹星駿之擬於吏曹參議,爲其罪,星駿還收之啓,誠爲非矣,而豈可以此,拔去前望而不擬乎?臣如得入侍,則欲一仰達而未及矣。江華留守有闕,而適無可合之人,且其被罪,似涉過重,故以崔錫恒,擬望而受點矣。其時堂上李光佐及郞廳一人,一體收敍,何如?上曰,參判李光佐及郞廳,竝敍用,可也。昌集曰,近來備局堂上數少,事甚苟簡,尹趾仁,纔有特敍之命矣。尹趾仁·李光佐,竝爲差下堂上,使之察任,何如?上曰,依爲之。
有政。吏批,黃欽爲判義禁,鄭宅河爲司書,李廷弼爲注書,尹惠敎爲奉敎。
傳曰,昆陽郡守尹星駿,淸道郡守李聖佐,換差,鎭海縣監具萬理,安陰縣監李宜祿,換差。因吏曹啓辭後,以草溪·彦陽換差。以上朝報
藥房入診時,提調閔鎭厚所啓,兩西撥軍,例以武學立役,而緩急之際,實有掣肘之患,若從本役,則撥路如初斷絶,若立撥軍,則行伍亦將缺闕矣。爲是之慮,關西已有定式之擧,海西亦宜一體變通,令本道監兵使,相議啓聞,何如?上曰,依爲之。
傳曰,凡係賑政公事,須卽入啓,外方狀請,亦卽覆奏。備局謄錄
獻納李宖上疏據,備局覆啓內以爲,庠製課試,各有年條,或玩愒時月,一年之內,堇設數次,至於明經,鄕士,自聞通讀復設之令,千里齎糧,托迹京邸,試講無期,缺望空遠,而及時會科迫近之時,廣施合條,以給各年之條,殊乖從重勸課之道,亦宜申勅泮庠,俾無如前臨科窘急之擧亦爲白有臥乎所。近來課製,每因師儒之長,四學之官,事故多端,不得趂時擧行,初有臨科窘急之患,今此所論,誠甚得宜,大司成及四學兼官,當其有窠,令該曹必以無故人擇差,各年之條,必於當年內排日試取之意,另加申飭,何如?傳曰,依啓。
禮曹啓曰,卽接咸鏡監司移文,則三名日方物弓帒筒箇外,竝限明秋停封事,傳敎矣。本道甲胄之價布上送與否,卽速回移云,而甲胄自在停封中,價布不必上送之意,分付軍器寺矣。卽接本寺所報,則咸鏡道,異於三南,亦入於大同,乙亥年權減之時,本道依例上送,而癸未年,本寺提調,以咸鏡道所造甲胃,依前造成之意,陳達蒙允,故每年方物,以甲胄·鳥銃中,微稟造成,自是規例,而今丙申條甲胄,代以鳥銃封進事,已爲微稟,今方打造,銃役幾至完了,封進不遠,今不可自下停進云。今此所進之物,自本寺,旣已微稟打造,則事體與他有異,而限明秋停封,新有成命,何以爲之?敢稟。傳曰,封進,而依乙亥年例爲之。禮曹謄錄
上在昌德宮。停常參·經筵。
去夜,刑曹判書兪命雄辭職上疏。入啓。答曰,省疏具悉。日昨特敎,有所開釋矣。一向違召,無已大過,科査,已有次官代行之命,卿其安心勿辭,作速行公。
傳曰,刑判疏批已下,明朝牌招察任。
答同知尹就商疏曰,省疏具悉。所患彌留,予用慮焉,將兵重任,決難輕遞,卿其安心勿辭,調理行公。
謝恩,軍資判官金錫文,西學訓導張世文,司僕正權熀,主簿李澳,順陵參奉鄭墀,都摠都事李商倫,宣傳官李鳳祥,內資直長洪瑞夏,靑松府使成瑍,部將邊泰熙,草芝萬戶南宮潝,訓鍊正李徵休。
下直,忠淸兵虞侯朴昌徵,肅川府使柳就章,豐德府使宋奎炫。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,聖候熏熱困惱,腹部飽滿,膈間亦不淸利,脚痺之候未已,寢睡不得安穩云。伏未審朝來,熏熱困惱,及腹部飽滿,膈間不淸利之氣,其已減歇,而脚痺之候,亦有所減乎?面部·足跗浮氣,加減,何如?口淡特甚,及虛暈之氣,漸益差勝乎?今日臣等,與諸醫入診,詳察症候,宜當,不勝終宵憂煎,敢此問安。答曰,知道。朝來熏熱已歇,困惱往來,腹部飽滿,膈間不淸利之氣減歇,脚痺之候未已,面部·足跗浮氣,姑無加減,而口淡特甚及虛暈之氣,一樣差勝矣。勿爲入診。
工曹參議李㙫初度呈辭。入啓。給由。
政院啓曰,兩司多官,引避退待,除在外·未肅拜外,呈告人員,卽爲牌招,以爲處置之地,何如?傳曰,允。
刑曹判書兪命雄,牌不進。
持平尹錫來啓曰,臣於病伏尋單中,伏見李弘躋等疏本,則托以申辨球疏,擅引臣避辭,構捏詬辱,不遺餘力,臣於是,不勝駭惋之至。夫尹宣擧書牘中云云等說,若直謂之誣辱聖朝,則非其本情而第其江都不死,常有自歉於心者,故答問之間,引喩失宜,必欲處其身於十分無過之地,固可謂之妄着,而彼鄕儒等之直斷以誣毁之目,實涉駭怕,此臣前避中所以區別爲辭,而仍及其不可輕論之意者也。彼弘躋等,亦豈不知,而急於護黨,乃反䝱持臺閣,無所不至,臣雖疲劣,何可與此輩,呶呶多辨,以益其羞恥也哉?昨以此引避,而喉司諉以夜深,終至退却,泯默而退,愧懼冞深,今以僚臺處置,召牌下臨,不得不隨詣,而臣亦被斥中人,則處置一款,非所可論,而經宿之後,今始引避所失尤大,請命遞斥臣職。答曰,勿辭,退待物論。
黃海監司書目,臣戴罪縮伏,恭竢嚴誅,今於殿最促封之命,不敢擧行,冒死陳暴,冀蒙譴罰事,上疏上送事。啓。答曰,省疏具悉。頃見緘辭,卿無所失,當初奏讞,何必深嫌?向來臺言過當,尤無難安之端,卿其勿辭,卽出察職,無使公務,一向曠廢。
假注書趙命臣書啓,臣承命馳往于崇禮門外藥店峴判府事徐宗泰所住處,傳宣聖諭及批旨,則以爲,臣病伏悚縮,且持危疾,昏然不省,忽伏奉聖敎,特下勉諭之旨,旣甚勤摯,仍有史官偕入之命,其非賤臣所敢承者,又於朝聞之疏,批旨亦溫,而以勿待罪爲敎,臣九頓以還,五情震懍,不自知感涕被面,而惶汗浹背矣。臣於嚴敎之下,惶怖無地,迸出俟命,而荐有開釋之諭矣。旣嚴復寬,無非君父之至敎,臣子之義,雖當感激祗承,而念臣罪戾深重,不賜嚴誅,已荷天地之仁,持此戰懼之情,何敢爲偃然冒進之計,此謂不知嚴畏,而亦恐無是理也。且臣自頃來,雖不得得暇自處,而未嘗一日忘退,今當荒政艱急,不習事務之人,尤不敢當職,此臣請急丐免,不特爲近日之罪而已矣。猥被恩諭出常,感隕彌極,而無以趨承嚴命,心膽墜地,寧欲無望牀簀殘喘,精神迷憒,不能悉陳下衷,只自瞻望宸極,恭竢萬戮云矣,敢啓。傳曰,今玆別諭,意非偶然,卿其亟回遐心,須速偕入事,更往傳諭。
謝恩,司書鄭宅河,兼東學敎授黃奎河。
大殿·中殿·世子宮·嬪宮,藥房·政院·玉堂夕問安。答曰,知道。
修撰洪錫輔,牌不進,只推勿罷。以上朝報
傳曰,內人雪禮,潛奸外人,闕中至於産子,情狀絶痛,今方拘留,加設差備,令攸司卽爲囚禁,奸夫朴哥者,亦爲捉囚,一體嚴覈,依律處斷。刑曹謄錄
上在昌德宮。停常參·經筵。
下直,水原府使李喬岳。
謝恩,引儀安之雲,長寧殿參奉沈宗賢,麒麟察訪趙榮世。
全羅監司書目,辭職上疏上送事。啓。答曰,省疏具悉。卿之情理,予非不念,而今玆仍任,專爲賑政,不可不抑情,以體予憂民之意也。向來臺言,旣多爽語,今見卿疏,構捏可知矣。於卿有何難安之端?須勿過辭,從速察職。
去夜,傳曰,刑判,因向來臺言,必欲自劃於秋曹,固已太過,累次開釋,召牌荐下,終不出肅,其在事體,誠爲未安,明朝更爲牌招。
吏曹判書李晚成,兵曹判書李健命三度呈辭。入啓。加給由。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,聖候熏熱困惱往來,腹部飽滿,膈間亦不淸利,脚痺之候未已,寢睡不得安穩云。伏未審朝來熏熱困惱,腹部飽滿,膈間不淸利之氣,其已減歇,而脚痺之候,亦有所減乎?面部·足跗浮氣,比昨加減,何如?口淡特甚及虛暈之氣,漸益差勝乎?今日臣等與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。朝來熏熱已歇,困惱往來,腹部飽滿,膈間不淸利之氣減歇,脚痺之候,一向差勝矣。勿爲入診。
刑曹判書兪命雄,牌不進。
政院啓曰,金吾査事,一向遷就,判義禁變通差出,今已累日,尙不出肅,知義禁·同義禁,或呈辭,或陳疏,俱不行公,判義禁黃欽,知義禁洪萬朝·李晚成,同義禁申銋,竝卽牌招察任,刑曹判書兪命雄,今日又爲違牌,推考傳旨,方爲捧入,而累次開釋之餘,終不膺命,極爲未安,亦卽牌招察任,何如?傳曰,允。又啓曰,兩司多官,引避退待,以憲府諫院,俱無行公之員,玉堂亦皆以同被侵斥,陳疏引嫌,不當處置,一向遷就,事甚未安,除在外外,未肅拜正言趙尙絅,卽爲牌招,使之處置,何如?傳曰,允。
忠淸監司書目,忠州呈,以大司憲鄭澔辭職上疏上送事。啓。答曰,省疏具悉。予意快悟,是非大定,非罪被譴諸臣,次第牽復,夫豈偶然哉?況予思卿方切,不可以疾病爲辭也決矣。卿其安心勿辭,從速上來察職。
知敦寧金錫衍辭職上疏。入啓。答曰,省疏具悉。卿辭如此,摠管之任,今姑許遞焉。
刑曹判書兪命雄,牌不進。
判義禁黃欽,知義禁洪萬朝·李晚成,同義禁申銋,牌不進。
假注書趙命臣書啓,臣承命馳往于崇禮門外藥店峴判府事徐宗泰所住處,傳宣聖旨,則以爲,臣卽又伏承昨日史官書啓後別諭,令臣與史官偕入者,恩顧之隆,逈出常數,臣昨來,震悸靡定,千萬意念之外,復奉是敎,益增惶隕,神魂飛越,不知身之在地上也。聖敎諭釋備至,藹然如父母之慈,臣誠感戴彌極,雖甚愚迷,他何暇計?第賤臣情地,如非萬萬不敢,則不思分義,徑情違忤,一朝頓作偃蹇慢命之人,無是理也。誠以反省罪戾,實堪萬隕,雖蒙天地之大,特賜涵貸,而負此辜犯,持此悚懍,揆諸道理,決不當自同尋常罰被滌蕩後,怵畏趨命之人故也。伏惟天鑑,或必有以俯察下悃矣。臣之進退出入,何有關於朝廷,而靜攝中下敎頻繁,近侍荐臨於陋次,臣尤死罪,臣之賤疾,近益沈頓,氣力澌敗,一息堇得支綴,尤不能以趨命爲念,孤恩忘分,極矣。伏地涕泣,哀傷抑塞,只竢鈇鉞之誅云矣,敢啓。傳曰,前後開釋已悉,而遐心莫回,此由於情志未孚之致,愕然且慙,無以爲喩,卿其須體至意,卽日偕入事,更往傳諭。
正言趙尙絅,牌不進,只推勿罷。
判義禁黃欽,知義禁洪萬朝·李晚成,同義禁申銋,再牌不進。
大殿·中殿·世子宮·嬪宮,藥房·政院·玉堂夕問安。答曰,知道。
假注書趙命臣書啓,臣敬奉聖批,更往傳諭于崇禮門外藥店峴判府事徐宗泰所住處,則以爲,臣之情悃,旣悉陳達,庶冀聖朝廢置,而不復省錄矣。日昨書啓之上徹,復賜聖諭,慰勉甚勤,史官責宣,洊有偕入之命,是又萬萬意外,臣益復驚惶震越,誠不知死所,以臣之微,致煩睿念,誤恩屑越至此,不知賤臣無狀,何以得此於聖明之下也?臣以罪戾之蹤,雖知決不敢廁迹於周行之間,而累承恩旨,何敢堅坐違慢?臣病方伏枕澌綴,待其少間,進伏城裏,祗承嚴命,是臣區區之計云矣,敢啓。傳曰,知道。
判府事金宇杭箚子。大槪,賤疾暴重,澌苶欲死,僵臥直次,敢此號籲,乞遞內局之任,俾得調治,以尋生路事。入啓。以上朝報
上在昌德宮。停常參·經筵。
謝恩,繕工副奉事姜啓溥,禧陵參奉兪崶。
答判府事金宇杭箚曰,省箚具悉卿懇。所患如此,深用慮念,卿其勿辭,安心調理。仍傳曰,遣御醫看病。
工曹參議李澤再度呈辭。以國忌齋戒,留政院。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,聖候熏熱,不至大段,困惱往來,腹部飽滿,膈間亦不淸利,脚痺之候未已,而寢睡雖不得安穩,差勝於昨日云。伏未審朝來,熏熱困惱及腹部飽滿,膈間不淸利之氣,其已減歇,而脚痺之候,抑有所減乎?面部浮氣,已盡消減,而足跗浮氣,亦有漸減之勢,而口淡特甚及虛暈之候,日益差勝乎?今日受鍼事,旣已定奪,時刻依前定以午初乎?臣等不勝終宵憂煎,敢此問安,竝爲仰稟。
政院啓曰,兩司多官,引避退待累日,尙未處置,正言趙尙絅,旣有只推之命,卽爲牌招,使之處置,何如?傳曰,允。
答藥房曰,知道。朝來熏熱已歇,困惱往來,腹部飽滿,膈間不淸利之氣減歇,脚痺之候未已,而面部浮氣,漸益差減,足跗浮氣,別無顯減,口淡特甚及虛暈之氣,一向差勝矣。
藥房口傳啓曰,今日受鍼事命下,而今日雨濕如此,停止,何如?惶恐敢啓。傳曰,受鍼仍爲之。
傳曰,都提調所患無減云,今日入診,勿爲入侍。
謝恩,正言趙尙絅。
大殿受鍼後,大殿·中殿·世子宮·嬪宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
院前啓,引嫌而退。球疏之直驅重科,雖可駭惋,本集之妄爲引喩,亦甚僭謬,則避辭之分拆,處置之請出,儘有意見,且得臺體,意外詬詆之言,何足爲嫌?請掌令韓永徽·李相成,正言黃璿,執義李箕翊,持平尹錫來竝命出仕。答曰,依啓。
大殿·中殿·世子宮·嬪宮,藥房·政院·玉堂夕問安。答曰,知道。
正言黃璿就職。
執義李箕翊,掌令韓永徽·李相成,持平尹錫來就職。以上朝報
藥房受鍼入侍時,提調閔鎭厚所啓,本院前都提調李頤命,以我國鹿茸,絶無眞品,使赴燕御醫李時弼,訪問貿來,則時弼,貿得五篈而來,連其頭骨,且是紫茄色,實爲佳品,故爲御藥所需,今方留藏,而聞其貿得時,取用使行所持去運餉銀三十一兩七錢四分云,依此數,特爲急減之意,分付本道,何如?上曰,依爲之。又所啓,平安兵營銀貨,多爲前後使行譯官所貸去,久不還償,作一虛簿,故昨年,兵使以此論報於備局,方自備局,徵出以送,而其中譯官金澤所貸銀四百兩,則渠自云,壬申節使之行,果爲貸去,而其時黃金染木,有減除之擧,以戶曹銀及此銀四百兩,用於行賂,渠因此至於加資云,取考其時加資官敎,則以捐出私財,多有周旋之勞,上言蒙恩矣。旣稱捐出私財,上言要賞,而又欲蕩減其所貸公貨,誠甚無狀矣。其時首譯已死,無由覈出其實狀,所謂歲幣減除之說,似非虛罔,且渠貧寒特甚,無以備償云。其貸銀四百兩,特爲蕩減,而詐稱私財,圖得賞典之狀,極爲可駭,所授加資,爲先還收,其罪狀,令攸司考律處置,何如?上曰,依爲之。備局朝報
上在昌德宮。停常參·經筵。
卯時辰時,有霧氣。
謝恩,禮曹判書宋相琦,掌樂正韓以原。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,聖候熏熱煩轉,困惱呻吟,腹部飽滿,膈間亦不淸利,脚痺之候未已,寢睡不得安穩云。伏未審朝來,熏熱困惱及腹部飽滿,膈間不淸利之氣,其已減歇,而脚痺之候,抑有所減乎?面部浮氣,已盡消減,而足跗浮氣,亦有所減之勢乎?口淡特甚及虛暈之氣,日益差勝乎?今日受鍼時刻,依前定以午初乎?臣等不勝終宵憂煎,敢此問安,竝爲仰稟。
傳曰,史官一員待命,騎馬三匹立之,明陵忌辰祭所內摘奸。
藥房口傳啓曰,今日受鍼事,旣以定奪,故啓辭中,循例仰稟,而諸醫以爲,連日受鍼,恐有妨於靜攝,姑爲停止,未知何如,惶恐敢啓。傳曰,姑停。
答藥房曰,知道。朝來熏熱及脚痺之候未已,困惱頗甚,腹部飽滿,膈間不淸利之氣減歇,面部·足跗浮氣,未盡消減。口淡特甚之候,別無加勝,虛暈之氣,一向差減,而元來症候,進退無常矣。
大殿·中殿·世子宮·嬪宮,藥房·政院·玉堂夕問安。答曰,知道。
政院啓曰,中樞府錄事來言,藥房都提調金宇杭,自夜間大吐大泄,病勢危重云,係是大臣病患,敢啓。傳曰,遣御醫看病。又啓曰,藥房掌務官來言,都提調金宇杭,身病甚重,不得在直調治,出往闕外云矣,敢啓。傳曰,知道以上朝報
上在昌德宮。停常參·經筵。
去夜,備忘記,史官書啓,今已累日,尙未聞卿之入城,予用缺然,卿其安心,卽日入城事,遣史官傳諭于徐判府事,與之偕入。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,聖候熏熱煩轉,引飮頻數,困惱呻吟,腹部飽滿,膈間亦不淸利,脚痺之候未已,寢睡不寧云。伏未審朝來,熏熱引飮,困惱呻吟,腹部飽滿,膈間不淸利之氣,其已減歇,而脚痺之候,亦有所減乎?面部·足跗浮氣,已盡消減,而口淡特甚之候,抑有向減之勢乎?虛暈之氣,日益差勝乎?淸心蓮子飮五貼,當進於今日,諸醫以爲,此藥前後所進,已至十貼,而別無其效,雖非苦口之劑,有難一向連進,今姑停藥,姑觀數日,議定他藥,爲宜云,鍼醫亦以爲,念前連有拘忌,不可受鍼云,臨時更當稟定矣。臣等與諸醫入診,詳察症候,宜當,不勝終宵憂煎,敢此問安,竝爲仰稟。
政院啓曰,卽者中樞府來言,判府事徐宗泰,再昨入城,而以去就煩稟,爲未安云,故不爲來告於本院矣。昨有備忘之後,大臣以爲惶恐,使之來言於本院,以爲微稟之地云,而昨旣有別諭,遣史官偕入之命,何以爲之?敢稟。傳曰,知道。勿爲傳諭。
判府事金宇杭箚子。大槪,病難在直,退伏闕外,略陳危懇,恭竢譴罰,伏乞亟賜處分,仍治臣徑出之罪,俾臣得以安意治療,復尋生路事。入啓。
答藥房曰,知道。朝來熏熱往來,困惱及脚痺之候未已,引飮,腹部飽滿,膈間不淸利之氣減歇,而面部,足跗浮氣,未盡消減。口淡特甚之候,昨來有加,姑無向減之勢,虛暈之氣,一向差勝矣。勿爲入診。
傳曰,吏·兵判辭單加由之後,尙未出仕,刑判累次開釋之下,一向撕捱,事體未安,且近來,嫌路太廣,引嫌紛紜,行公者絶少,此弊不可不矯革,李台佐當初還寢之啓,嫌不聯名,則不可以一番有懷陳疏,遽懷不安,一向引入,而荐違召命,極涉太過,竝卽牌招察任。
答判府事金宇杭箚曰,省箚具悉卿懇。所患彌留,深用慮念,不得在直,有何所傷?藥院提擧之任,不得已勉副,卿其安心勿待罪,從重善攝。仍傳曰,遣史官傳諭,遣御醫看病。
政院啓曰,內局都提調金宇杭,旣有勉副之命矣。當此竝直之日,都提調連日曠直,事體未安,政官所當牌招,開政差出,而國忌正日相値,何以爲之?敢稟。傳曰,牌招開政。
大殿·中殿·世子宮·嬪宮,藥房·政院·玉堂夕問安。答曰,知道。
兵曹判書李健命,吏曹判書李晚成,右尹李台佐,牌不進。
刑曹判書兪命雄,牌不進。
有政。吏批,以徐宗泰爲內局都提調,趙世垕爲兵曹佐郞,金濰爲注書,李秀憲爲刑曹佐郞,成至敏爲長興主簿,金興慶爲開城留守。
兵批,尹趾仁爲司直,李光佐·宋徵殷爲副司直,李縡·李敏英·鄭必東·崔宗周爲副司果,金濰爲司正,蔡膺福爲副司正。以上朝報
禮曹啓曰,今此誕日各道所封方物,今日開坐看品,則全羅兵使李壽民所封弓帒筒箇外,鹿皮一張,大箭一部,剪子三把,引導五柄等物封進,而俱是傳敎中停封之物,一體捧入,似爲未安,鹿皮等物,使之還下送,何如?傳曰,允。禮曹謄錄
上在昌德宮。停常參·經筵。
去夜,政院啓曰,卽者內醫院掌務官來言,都提調徐宗泰,來到闕外,而以夜深不得陳疏云,係是大臣去就,敢稟。傳曰,明日入來,可也。
大殿誕日,大殿,政院·玉堂·二品以上·六曹問安。答曰,知道。中殿·世子宮·嬪宮,政院·玉堂問安。答曰,知道。中殿·世子宮·嬪宮,藥房問安。答曰,知道。
藥房啓曰,伏聞夜間,聖候熏熱煩轉,引飮頻數,困惱呻吟,腹部飽滿,膈間亦不淸利,脚痺之候未已,寢睡不寧云。伏未審朝來,熏熱引飮,困惱呻吟,腹部飽滿,膈間不淸利之氣,其已減歇,而脚痺之候,亦有所減乎?面部,足跗浮氣,已盡消減,而口淡特甚之候,抑有向減之勢,虛暈之氣,一樣差勝乎?今日臣等,與諸醫入診,詳察症候,宜當,玆當誕彌之節,益祝康寧之福,而憂煎未已,敢此問安,竝爲仰稟。答曰,知道。朝來熏熱困惱未已,引飮腹部飽滿,膈間不淸利之氣減歇,脚痺之候無減,面部,足跗浮氣,已盡消減,而口淡特甚之候,與昨無異,虛暈之氣,一向差勝矣。勿爲入診。
判府事徐宗泰上疏。大槪,聞命震駴,萬萬決不敢承當,乞賜收還,重治臣違命之罪事。入啓。答曰,省疏具悉卿懇。日昨特諭,明示予悔悟之意,復授此任,誠非偶然,則更無情勢之可言,而祈免如此,是豈情志流通之道乎?卿其安心勿辭,亦勿待罪,卽速入來,用副至意。仍傳曰,遣史官傳諭。
禮曹佐郞李萬休,莊陵修改後入來。
傳曰,莊陵修改時下去禮曹郞廳,入來復命,而堂上,何不復命乎?問啓。政院啓曰,命下矣。問于禮曹,則參判吳命峻,以近來臺避中有難安之端,方欲陳疏,不爲復命云矣,敢啓。傳曰,知道。
大殿·中殿·世子宮·嬪宮,藥房·政院·玉堂夕問安。答曰,知道。
傳曰,午間傳批之後,日已向夕,而尙未出仕,決知其太過矣。卿宜卽遵前旨,須速入來事,遣史官傳諭于徐判府事,與之偕來。以上朝報
上在昌德宮。停常參·經筵。
巳時,太白見於未地。
下直,吾老梁萬戶朴斗光,熙川郡守朴震圭。
謝恩,刑曹佐郞李秀憲,訓鍊主簿崔商翁,安興僉使李泳。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,聖候熏熱往來,困惱未已腹部飽滿,膈間亦不淸利,脚痺之候無減,寢睡不得安穩云。伏未審朝來熏熱困惱,腹部飽滿,膈間不淸利之氣,其已減歇,而脚痺之候,其有所減乎?面部,足跗浮氣,已盡消減,而口淡特甚之候,抑有向減之勢乎?虛暈之氣,一向差勝乎?今日臣等,與諸醫入診,詳察症候,宜當,不勝終宵憂煎,敢此問安,竝爲仰稟。
工曹參議李㙫再度呈辭。入啓。遞差。
記事官宋思胤書啓,臣承命往于闕門外判府事徐宗泰所住處,傳宣聖旨,則以爲,朝者,伏承批敎,悚懍益深,而微臣情地,終有所不敢冒當於侍護之任者,方此席藁縮伏,擬欲明日,復敢塵瀆,庶冀天鑑之愍察矣。卽者特敎又下,史官臨宣,有須速入來之命,震隕彌極,求死不得,臣之崩迫之情悃,出於爲國家也。靜攝之中,累次嚴命,而不敢祗承,臣罪尤堪萬死,心腹抑塞,不知所達云矣。臣旣承偕來之命,姑爲仍留之意,敢啓。傳曰,知道。
判府事徐宗泰上疏。大槪,冒死復申崩迫之懇,冀蒙愍察,仍請亟被違命之誅事。入啓。
答藥房曰,知道。朝來熏熱往來,困惱未已,腹部飽滿,膈間不淸利之氣減歇,脚痺之候無減,面部浮氣,今已消減,足跗浮氣,未盡消減,而口淡特甚之候,姑無加減,虛暈之氣,一向差勝矣。勿爲入診。
大殿·中殿·世子宮·嬪宮,藥房·政院·玉堂夕問安。答曰,知道。
答判府事徐宗泰疏曰,省疏具悉卿懇。纔諭予意,又何辭焉?批旨中,豈曰,至誠侍湯,予豈不知?又曰,伊時下敎失當,夬示追悔之意,則少無一毫不安之端,而乃以罪著侍湯之地爲言,予實愕然,無以爲喩,決不可一向邁邁,以孤至意,安心勿辭,卽日偕入。仍傳曰,此批答,使偕來史官傳諭。
全羅監司書目,古阜郡守朴斗世,損失事體,不可仍在,不得已罷黜事。
京畿監司書目,永平縣監金尙奎,身病卒重,不可等待其差解,不得已罷黜事。
忠淸監司書目,臣以初授職名,萬不近似,乞賜鐫遞,以安微分,兼附所懷,略效愚忱事,上疏上送事。啓。答曰,省疏具悉。有懷陳疏,大意非不好矣,而所論未必皆出公心,柳鳳輝等事,其所爲言,極其謬戾,憲府吳命尹仍前發配之啓,不無所執,則黨伐乖激之云,尤可異也。申球之疏,雖甚駭惋,屛裔之典則過矣。藥院下敎,快示悔悟之意,而兩臣纔已換差矣。湖西則遣御史監賑一款,令廟堂,稟處,爾其勿辭察職。
謝恩,判府事徐宗泰。
吏曹啓曰,守令有闕,政事,取稟。以上朝報
上在昌德宮。停常參·經筵。
去夜,傳曰,政事,過國忌後爲之。
判義禁黃欽辭職上疏。入啓。答曰,省疏具悉。今玆超擢,實循公議,何用過辭?向來更査,出於構誣獄官,予已洞燭,特命置之,則前案自如也。今悔其事,有何嫌端?卿其安心勿辭,速出行公。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,聖候熏熱困惱往來,腹部飽滿,膈間亦不淸利,脚痺之候無減,寢睡不得安穩云。伏未審朝來,熏熱困惱,腹部飽滿,膈間不淸利之氣,其已減歇,而脚痺之候,抑有所減乎?面部浮氣,一向消減,而足跗浮氣,亦臻漸減乎?口淡特甚之候,或有向減之勢,而虛暈之氣,日益差勝乎?湯劑停止,今已累日,今日臣等,與諸醫入診,詳察症候,議定當進之劑,宜當,不勝終宵憂煎,敢此問安,竝爲仰稟。
傳曰,牌不進之弊,未有甚於近日,心常慨然,累次申飭矣。日昨特招之下,無一人應命,其在事體,極爲未安,另加申飭。
傳曰,天官之長,一向引入,曹務之曠廢可慮,金吾兼帶,亦一引嫌之端,而判義禁疏批,已諭予意,斷不可許遞,若或一向撕捱,則獄事無了當之期,寧有是哉?不可不一竝勉出,吏判及金吾引嫌堂上,竝卽牌招察任。
傳曰,秋曹科事,有令次官代行之命矣。尙無擧行之事耶?
傳曰,本兵重任,決難久曠,兵判卽爲牌招察任。
傳曰,禁府罪囚多滯,判義禁疏批已下,卽爲牌招察任。
掌令韓永徽再度呈辭。以國忌齋戒,留院。
政院啓曰,大司憲鄭澔,持平尹東洙在外,執義李箕翊,掌令李相成,持平尹錫來竝呈辭,掌令韓永徽呈辭受由,連日監察茶時,事甚未安,除在外外,呈告人員,竝卽牌招察任。傳曰,允。
傳曰,史官一員待命,騎馬三匹立之,崇陵忌辰祭所內摘奸。
兵曹判書李健命,身病出仕。
吏曹判書李晚成,判義禁黃欽,知義禁洪萬朝,同義禁申銋,牌不進。
答藥房曰,知道。朝來熏熱已歇,困惱往來,腹部飽滿,膈間不淸利之氣減歇,脚痺之候無減,面部浮氣,已盡消減,足跗浮氣,幾盡消減,而口淡特甚之候,別無所減,虛暈之氣,一向差勝矣。勿爲入診,與諸醫議定當進之劑,宜矣。
傳曰,日昨,因政院啓辭,忠淸監司權辭疏,還下送,特推矣。尙不上來耶?
傳曰,刑判除拜已久,尙不出肅,其所引嫌,專出臺言,故累次開釋,而一向撕捱,終涉太過,秋曹煩劇之地,長官決不可久曠,且啓覆欲趁開月爲之,推案不可不趁卽詳覆,刑判卽爲牌招察任。
政院啓曰,命下矣。問于刑曹,則參判金德基,間以親病之危劇,不得開坐,今日則且以國忌相値,尙不得擧行云矣,敢啓。傳曰,知道。過國忌後,卽爲擧行事,分付。又啓曰,判義禁黃欽,知義禁李晚成·洪萬朝,同義禁申銋,竝違牌不進,推考傳旨,今方捧入,而判義禁黃欽,昨日疏批,開釋備至,知義禁李晚成,今日特敎,不比尋常,則不可復事撕捱,知義禁洪萬朝,同義禁申銋,一向引嫌,無意承命,亦涉太過,竝卽更爲牌招,何如?傳曰,牌不進之弊,纔又申飭矣。金吾堂上,一竝違召若此不已,何事可做?予實慨歎也。分義事體,決不當若是,竝更卽牌招。
藥房再啓曰,伏承問安之批,與諸醫議定當進之劑宜矣爲敎,臣等與諸御醫,反復商議,則皆以爲,卽今聖候,脾胃積傷,元氣頗虛,口淡特甚之候,一向無減,補中益氣湯,最爲當劑,元方中,人蔘倍入,黃茋減五分,加麥門冬·白芍藥酒炒各一錢,葛粉八分,先進五貼,而加減金匱腎氣丸,兼進宜當云,金匱腎氣丸,纔已劑入,補中益氣湯,自今日劑入之意,敢啓。答曰,知道。
以陳翼漢爲假注書。
知義禁洪萬朝·李晚成,同義禁申銋,牌不進。
刑曹判書兪命雄,牌不進。
大殿·中殿·世子宮·嬪宮,藥房·政院·玉堂夕問安。答曰,知道。
掌令李相成啓曰,臣鎭日尋單,虛帶職名,愧懼方深,伏見禮曹參判吳命峻疏槪,則臣不勝駭怕也。一自申球疏出之後,有爲投間祗隙之計者,大其辭說,重其指援,其所憑藉眩惑之言,靡所不至,或曰大禍作矣,或曰京外交煽,終又以章淳·子光事,引以爲訂,此豈今日之所當比擬者乎?況球之疏語,有何彷彿於惇·光之事,而今乃靳加罔測之目,欲爲震驚疑亂之計,其意甚巧,其言甚憯,則臣之前避中恐動壞敗巧慘之語,苟自省焉,烏得免乎?且責臣以不請申球之罪,爲逼䝱臺閣之端,而宰臣,亦必見尹宣擧文集中云云處矣。果無文字間礙逼之言耶?雖有礙逼之言,此特妄着之失而已。球疏則直以誣辱之罪,加之於旣死之人者,可謂謬妄,而旣已鋟梓本文至登睿覽,則球之疏,亦非白地架鑿之言,棄其言而不用,可也。以何辭爲其案,而加其罪乎?臣之意,務欲鎭定浮議,均斥其妄,仰裨我殿下蕩平之治,而喜事之人,幸其有事,唶咻迭出,支節層生,欲令是非自眩,釁隙自出,以圖漂堤霤石之功焉,此固從古奸細之手段,宰臣所處分之前,行且陳疏,緩言低辭,自有許多意態,臣固已見其疏,而知其心矣。尙有未逞之計,又爲此侵斥臺閣之言,臣於此,一倍危怖,而繼伏見大司諫李世勉之疏,益不勝其駭惋也。吳命尹,身居首善之地,誣辱先正,醜詆儒賢,無少顧忌,投畀有北,斷不可已,甲戌更化之初,李玄齡,以館儒,首被竄謫之罪,其他館儒·學儒之以罪被配者,又非一二,則稱以三百年所無之擧,何所據而發也?大臣之請寢成命,失之太寬,本府之旋請還收,臺體卽然,而乃以乖激之論,裁制等說,恣意詆斥,至於如此,臣固不欲與之呶呶,而身居臺地,荐被人言,決不可晏然仍冒,請命遞斥臣職。答曰,勿辭,退待物論。
執義李箕翊啓曰,臣情病俱苦,辭單見阻,方此悶縮之中,卽者因喉院之請牌,嚴召辱臨,不敢坐違,黽勉隨詣,而得伏見禮曹參判吳命峻疏,槪以臺閣之不請罪申球,侵攻備至,臣於前避,固已提論此事,今不必更爲覼縷,而蓋尹宣擧文集中數三段云云處,果出於心有歉愧,語亦點檢,遣辭之際,終有所妄着,而球之疏,則不諒本情,直加以誣辱之罪,臣所謂實爲謬悖者此也。第其語有根因,事係重大,臺閣之不得輕論於其間,亦出於此,而今者咎責之言,至於此極,臣實未曉也。繼又伏見大司諫李世勉之疏本,則以吳命尹仍前請配事,大加非斥,語意深緊,至謂之黨伐乖激,臣於是,不勝瞿然,繼以駭惑也。竊觀其疏語,則命尹疏語之是非,全不擧論,只以泮儒之被罪,曾無前例,爲主意,此果成說乎?凡朝家之用罰與否,惟在於有罪無罪,況且館學之竄配,已有前例可據,而今此命尹毒正誣賢之罪,尤有萬萬絶痛,則其可諉之於托迹賢關,而終始曲貸然後,方可免於黨伐乖激之目耶?何其言之偏係至此也?雖然,臣於此啓,亦已連啓,則此又臣難進之一端也。以此以彼,決不可晏然仍冒於臺次,請命遞斥臣職。答曰,勿辭,退待物論。
持平尹錫來啓曰,臣於病伏中,伏見大司諫李世勉疏本,則以還收吳命尹定配還寢事,盛加詬斥,不遺餘力,臣竊訝惑焉。夫命尹疏中凶悖之言,罔有紀極,醜正之輩,前後何限,而未嘗有若是之無狀也。至於締結簸弄等目,有同變書,此何等罪名,而直加先正,無少疑難,竝與大義而公肆詆毁,略無顧忌,此聖上所以卽允諫臣之啓者也。意外大臣陳箚,旋有還寢之命,區區迷見,以爲不罪命尹,則陰邪之徒,將無以懲矣。士林之憤,將無以洩矣。玆發還收之啓,欲嚴懲討之典,而諫長,急於分疏,費辭臚列至以黨伐乖激等語,罵詈惟意所欲,臣未知聲罪毒正,其爲黨伐,而扶護毒正者,不歸於黨伐之科耶?諫長,又以不思將順君父之美爲言。噫,相可否,爭是非,不害爲淸朝之美規,未知一意承順,無所違覆,然後方可合於臺閣歟?夫賢關之設,豈徒然哉?辨邪扶正,尊賢衛道,以爲斯文之是非,以壽國家之元氣,方可以館學待之,若命尹者,憑托賢關,誣毁先正,而擧其平生,一筆句斷,直驅罔測之科,論其罪狀,正與昔年館儒李玄齡,同一關捩,而玄齡,旣被遠竄之律,則今於命尹,獨貸懲討之典,其可乎哉?彼黃霨,不過論一相臣者,則其視命尹,集千古奸凶之罪,肆然勒加於三朝賓師,百代宗師之大賢者,不啻相懸矣。霨與命尹,所同者館儒,而所不可同者,罪犯也。何可以玄齡引例,而又欲以黃霨爲言耶?未可曉也。臣性本巽軟,不善乖激之論,而一入臺地,累遭詆斥之言,連事引避,日不暇給,臣之疲惱,已不可言,而又伏見宰臣疏槪,則以居臺閣者,不請申球之罪爲言,夫球疏所云,雖甚駭惋,而玆事關係至重,有不可輕議於其間者,臣於前避,固已提論,而今不必更爲覼縷,而此亦難冒之一端,以此以彼,俱不可一刻晏然於臺次,請命遞斥臣職。答曰,勿辭,退特物論。
判府事李畬上疏。大槪,臣縷喘垂盡,急於歸死,徑出國門,冒陳至懇,萬隕是竢事。入啓。以上朝報
上在昌德宮。停常參·經筵。
巳時,太白見於未地。
去夜,答判府事李畬疏曰,省疏具悉。前月卿入城之後,擬待卿病間,引至臥內,慰予思想之心,諭予勉留之意矣。今玆留疏去國,遽出意外,病裏驚愕,如添一病,卿年齡雖高,精力不衰,當此艱虞溢目之日,胡忍棄予邁邁,不思共濟之道?卿其體予至意,安心勿待罪,須速復路,無孤予如渴之望。仍傳曰,遣史官傳諭。
修撰洪錫輔·朴師益,牌不進,只推勿罷。
謝恩,兵曹佐郞趙世垕。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,聖候熏熱困惱往來,腹部飽滿,膈間亦不淸利,脚痺之候無減,寢睡不得安穩云。伏未審朝來,熏熱困惱,腹部飽滿,膈間不淸利之氣,其已減歇,而脚痺之候,亦有所減乎?足跗浮氣已盡消減,口淡特甚之候,抑有向減之勢乎?虛暈之氣,一向差勝乎?今日與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。朝來熏熱已歇,困惱往來,腹部飽滿,膈間不淸利之氣減歇,脚痺之候無減,而足跗浮氣,已盡消減,口淡特甚之候不減,虛暈之氣,一向差勝矣。勿爲入診。
政院啓曰,憲府多官,引避退待,處置歸於諫院,而大司諫李世勉,司諫權忭在外,獻納趙鳴鳳未肅拜,正言趙尙絅·黃璿呈辭,無行公之員,除在外未肅拜外,呈告人員,竝卽牌招,以爲處置之地,何如?傳曰,允。又啓曰,金吾堂上,昨日累次特敎之下,俱不膺命,其在事體,殊甚未安。卽今科査遷就之外,其他罪囚之滯獄,亦甚可慮,判義禁黃欽,知義禁洪萬朝·李晚成,同義禁申銋,竝卽牌招察任,何如?傳曰,依啓。昨日盡陳開釋,萬無許遞之理,一向撕捱徒損事體,獨不念分義乎?須勿執滯,卽出竝命,可也。
院啓,竝引嫌而退。不爲論罪,自有意見,仍配之請,亦得臺體,意外侵詆,何必爲嫌?請掌令李相成,執義李箕翊,持平尹錫來竝命出仕。答曰,依啓。
大殿·中殿·世子宮·嬪宮,藥房·政院·玉堂夕問安。答曰,知道。
判義禁黃欽,知義禁洪萬朝·李晚成,同義禁申銋,牌不進。
修撰朴師益,牌不進,只推勿罷。
修撰洪錫輔,牌不進。傳曰,禁推。
執義李箕翊,掌令李相成,持平尹錫來,就職。以上朝報
上在昌德宮。停常參·經筵。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,聖候熏熱困惱往來,腹部飽滿,膈間亦不淸利,脚痺之候無減,寢睡不得安穩云。伏未審朝來,熏熱困惱及腹部飽滿,膈間不淸利之候其已減歇,而脚痺之候,亦有所減乎?足跗浮氣,一向快減,而口淡特甚之候,抑有益減之勢,虛暈之氣,日益差勝乎?今日臣等,與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。朝來熏熱已歇,困惱往來,腹部飽滿,膈間不淸利之氣,少減後一樣,虛暈之氣,一向差勝,足跗浮氣快減矣。勿爲入診。
掌令韓永徽再度呈辭。入啓。加給由。
政院啓曰,吏曹郞廳來言,今日爲政事命下,而判書李晚成,受由未出仕,參判申銋,參議趙道彬,俱以病不來,不得開政云,判書·參判·參議,竝卽牌招開政,何如?傳曰,允。
右副承旨李澤上疏。大槪,臣之痼疾,已入膏盲,數月供劇,症情日加,居常有懍懍之憂矣。昨曉起班之際,風寒卒緊,感觸非細,渾體如束,頭痛如碎,咳喘上逆,吐瀉兼發,退歸私次,雜施醫方,而連宵叫痛,終無寸效,本病沈篤之中,又有此別症,旬日之內,決無差復之勢,出納之地,不宜暫曠,玆冒萬死,呼籲於天地之前,乞垂矜察,亟許鐫遞,俾尋生路事。入啓。答曰,省疏具悉。爾其勿辭,調理察職。
假注書陳翼漢書啓,臣承命馳往于纛島判府事李畬所到處,傳宣聖批,則以爲,臣雖愚迷,豈不知此行,萬萬非臣子所不敢,而入京四年,病情逐歲加甚,今則至於朝暮垂絶之境,咫尺不能運動,前後候班,一未自效其微誠,偃伏旅邸,分義都虧,臣以垂盡之年,已退之蹤,係慈城闕,冒沒遲回者,惟欲承候起居,少伸犬馬之情,而百僚奔遑之日,臣之踪地,獨謝於庭班,至於承命入城之時,亦宜與兩大臣,同其進退,而獨未能進待於闕下,誠以雖被賜對之命,實無以自力登陛故也。有生如此,尙何他念之可論哉?近又連發感傷,頃刻不自保,若遂隕絶於旅次,則生來死歸,不但爲臣之至恥,其貽累於聖明,當如何哉?自藥院退直之後,臣之煎憂稍寬,而日寒漸加,臣病漸劇,更無耐留之勢,不得不徑就鄕路,有若病心之人,狂走妄行,不暇擇步,臣罪固萬死,而臣情亦孔慽矣。至於病裏驚愕,如添一病之敎,臣稽首奉讀,不覺心肝墜裂,涕淚如瀉,使臣如可耐死少淹,則初何敢不待聖候平復,輒爲擅離京闕之計哉?聖敎又謂臣,精力不衰,勉思共濟之義,臣之昏耗,以天日之明,寧有所未燭,而責諭此至,伏地死罪之外,更何敢達?臣堇保危喘,投載歸舟,不能承命復路,如使縷息能延,猶望一近淸光,而更不可得,區區寸忱,推在結草之報,向闕涕泣,惟鈇鉞是竢云矣,敢啓。傳曰,朝者傳宣之批,纔悉予意,望卿改圖,病裏愈切,情志不孚,遐心莫申,予實愧恧,無以爲喩,卿之此行,固知出於不得已。第秋氣漸高,感傷必多,予之慮念,又何可言?且書啓中,如使縷息能延,猶望一近淸光一句語,增予缺然,益不能忘,此所以敦勉不已者也。虛佇之誠,不可終孤,卿其體諒,安心上來,更往傳諭。
吏曹判書李晚成,參判申銋,牌不進。
政院啓曰,金吾諸堂上及刑曹判書兪命雄,累次特敎之下,連日違牌,事體至爲未安,今日所當一竝牌招,而判義禁黃欽,刑曹判書兪命雄,今方待命於金吾門外云,不得循例請牌,知義禁洪萬朝·李晚成,同義禁申銋,竝卽牌招察任,何如?傳曰,依啓。判義禁·刑判勿待命事,分付,一體牌招。
判義禁黃欽,知義禁洪萬朝·李晚成,同義禁申銋,刑曹判書兪命雄,牌不進。
大殿·中殿·世子宮·嬪宮,藥房·政院·玉堂問安。答曰,知道。
右尹金演上疏。大槪,略暴病重實狀,乞蒙恩遞,兼附區區所懷,以備澄省事。入啓。
有政。吏批,李宇夏爲永平縣令,鄭檝爲泰安郡守,宋道錫爲古阜郡守。
兵批,宋元錫·智汝賢爲兼司僕,李㙫爲副司直,朴泰恒爲司果,宋必恒爲副司果。以上朝報
上在昌德宮。停常參·經筵。
忠淸監司書目,淸風呈,以戶曹判書權尙游辭職上疏上送事。啓。答曰,省卿疏語,秋堂箚語,不但多非實狀,予亦不諒卿心,曷勝未安?荒年度支之長,不容暫曠,卿其安心勿辭,卽日就途。
京畿監司書目,衿川呈,以工曹判書趙泰采辭職上疏上送事。啓。答曰,省疏具悉。卿之慘被誣衊,予已洞燭,備盡開釋,昭雪無餘矣。於卿實無一毫難進之端,日昨別諭,催卿就途,亶爲荒政,不容少緩,卿其安心勿辭,作速上來行公。
答左尹金演疏曰,省疏具悉。申球疏中所云,雖甚駭惋,卽施譴罰,亦有所執矣。卿其勿辭,調理察職。
下直,江原監司李晚堅,德浦僉使洪遂績,安骨萬戶朴東蕃,全羅左水虞侯崔裕泰。
謝恩,長興主簿成至敏,章陵參奉元命稷,獻納趙鳴鳳,護軍尹廷舟。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,聖候熏熱困惱往來,腹部飽滿,膈間亦不淸利,脚痺之候無減,寢睡不得安穩云。伏未審朝來,熏熱困惱,腹部飽滿,膈間不淸利之氣,其已減歇,而脚痺之候,亦有所減,口淡特甚之候,漸益向減,虛暈之氣,一向差勝乎?今日臣等,與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。朝來熏熱已歇,困惱往來,腹部飽滿,膈間不淸利之氣減歇,脚痺之候無減,而口淡特甚之候,姑無益減之勢,虛暈之氣,一向差勝矣。勿爲入診。
假注書陳翼漢書啓,臣承命進往于楊州渼陰江上判府事李畬所住處,傳宣聖批,則以爲,臣病甚情急,如失常性,冒罪出城,揆以分義,萬死是甘,而聖度天涵,不加誅責,昨者賜以溫批,命勿待罪,仍令復路,臣惶感交極,益無所容,而病方垂盡,難復停行,孤恩負義,步步增罪,終南漸遠,但有撫心悲泣而已。不意聖眷彌隆,恩諭荐降,史官跋來,臨宣於行舟之中,旣諒臣此行,出於不得已,而又察臣犬馬之情,係戀宸極,十行反復勤懇,寬容罪戾,益加眷顧,至以賤身添病爲慮,令臣體諒上來,顧以臣之無狀,受恩罔極,毫無報答,在野在朝,但積愆負,而乃蒙聖明,終始垂念至此,臣一息未絶,知覺猶存,九頓莊誦,不覺涕淚之被面,尙以何心,敢爲違托之計哉?聖患彌年,焦憂積中,臣雖退還,食息無以暫安,本非敢出於遐心,而聖諭,又以情志不孚爲敎,臣之衷曲,天日在上,寧有所未燭哉?臣益增抑塞,求死無所,臣但欲及其未絶,歸骸故里,免作道路之鬼,若復遲淹,難望生還,不得不冒死仍向前路,逋遁明命,萬隕何贖?儻得不至殞絶於中路,則待還到鄕里,氣息乍定,當以一疏,更暴衷懇云矣,敢啓。傳曰,知道。遣承旨敦諭。
傳曰,江原監司李晚堅,留待引見。引見時,大司成李宜顯牌招察任事,榻前下敎。
傳曰,雖不緊公事,從略漸次入之。
掌令韓永徽三度呈辭。入啓。遞差。
備邊司啓曰,湖西年事孔慘,災實分等,賑政料理,有不容少緩,新除授監司權,上來已數日,尙不出肅,有非朝家別樣催促之意,其在事體,殊涉未安,卽爲牌招,使之不多日內辭朝,何如?傳曰,允。
大殿·中殿·世子宮·嬪宮,藥房·政院·玉堂夕問安。答曰,知道。
謝恩,大司成李宜顯。
吏曹啓曰,臺諫有闕,政事,取稟。傳曰,過國忌後爲之。
忠淸監司權辭職上疏還出給後,牌不進。以上朝報
司饔院官員,以都提調意啓曰,昆陽掘土之弊,與楊口無異,而所用軍人,全責一邑,以被農作失時,呼冤徹天,如欲分定於他邑,則裹糧往來,亦所難堪,依楊口例,特爲變通,恐或得宜,請令廟堂稟處。且燔造所諸道匠人,自春至冬,長在立役中,無他農作之業,行商之事,其所仰賴而資生者,只在若干奉足之價布,而近年以來,連因裁減,前後未受食者,至於布八同四十七疋零,米四石,餓死之患,將不得免,何可盡力於燔造之役乎?分院形勢,與他各司有異,甲午·乙未兩年災減米布,令賑廳磨鍊上下,何如?傳曰,允。備局謄錄
江原監司李晚堅留待引見時所啓,臣姑未赴任,本道事勢,雖未及目覩,然聞來自關東者之言,則各邑農形,始不無豐登之望,而中間旱澇霜雹之災,百穀全不成實,凶歉之狀,一路同然,而嶺西則尤有甚焉。大抵關東,土瘠民貧,生理甚艱,雖在常年,尙不如他道,而況今年則初傷於無前霖雨,山田如洗,殆成沙場,被災之酷,無異三南,而不幸以前監司身役之故,列邑農形及民間遑急之狀,俱未及一一登聞,朝家或認爲免凶,而此非實狀矣。畿甸與三南,則或發帑藏,或分錢貨,以爲補賑之資,窮閻之民,孰不欽頌,而至於關東,則尙無別樣顧恤之事,臣旣才識淺短,無以稱塞,雖使有才智者當之,有同無麪不托,且聞本道流來還上,極爲零星,營穀之布在列邑者,亦甚尠少,尤無濟活之望,臣之下去後,當一一條列狀聞,以待朝家處分,而自前有司之臣,只恤經費,不過以若干米錢塞責,實惠何能及於民乎?惟望斷自宸垂,賑廳穀,一依三南例劃給,而如或不足,則兵·戶曹木百餘同,特爲劃給,則道內諸般身役,以米代捧,充補賑資後,以此木移納京司,似好,故敢達。上曰,他事則下去後狀聞爲可,而今此所達,令廟堂稟處,可也。又所啓,荐飢之餘,國儲亦已蕩盡,實無措手之路,若得空名帖數千丈,則如此凶歲,雖無願受者,然亦當廣募聚穀,以補賑資,如加設同知·嘉善·通政·折衝,贈嘉善·通政帖,令該曹參酌成送,何如?上曰,令廟堂稟處,可也。又所啓,楊津倉,在於忠州地,而去本道最近,留儲米幾至萬餘石,其他雜穀,亦至數千石云,如得折半劃給,則似可補於賑資矣。上曰,令廟堂一體稟處,可也。備局謄錄
上在昌德宮。停常參·經筵。
謝恩,古阜郡守宋道錫,校檢鄭東潤,永平縣監李宇夏。
京畿監司書目,楊州呈,以江華留守崔錫恒辭職上疏上送事。啓。答曰,省疏具悉。旣往之事,不必深嫌,藥院下敎,快示悔悟之意,則尤無難安之端,卿其安心勿辭,從速上來行公。
大殿,中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,聖候熏熱困惱往來,腹部飽滿,膈間亦不淸利,脚痺之候無減,寢睡不得安穩云,伏未審朝來,熏熱困惱,腹部飽滿,膈間不淸利之氣,其已減歇,而脚痺之候,亦有所減,口淡特甚之候,抑有益減之勢乎?虛暈之氣,一向差勝乎?受鍼臨時稟定之意,前已啓達矣。鍼醫等以爲,明日爲吉云,湯劑五貼,亦當今日畢進,臣等與諸醫入診,詳察症候,受鍼及湯藥議定繼進當否,宜當,不勝終宵憂煎,敢此問安,竝爲仰稟。答曰,知道。朝來熏熱已歇,困惱往來,腹部飽滿,膈間不淸利之氣減歇,脚痺之候無減,而口淡特甚之候,與昨無異,虛暈之氣,一向差勝矣。
政院啓曰,忠淸監司權,昨因備局啓辭出牌,而不爲應命,其在事體,殊甚未安,更卽牌招,何如?傳曰,允。
左議政金昌集箚子。大槪,敢陳所懷,冀蒙財察事。入啓。答曰,省箚具悉卿懇。卿之箚辭,殊有得於變通之道,判金吾外,諸堂竝姑許改,屢次開釋,召命荐下,而罔念分義,惟事撕捱,此莫非國綱解弛,廉隅太勝之致,揆以事體,殊極未安,竝從重推考,以示警責之道,升擢事,當留意焉。査事令次官擧行,而雖二員開坐,無妨矣。仍傳曰,遣史官傳諭。
今日藥房入診時,明日受鍼事,榻前下敎。補中益氣湯五貼加進事,榻前定奪。
禮曹,開城留守李震壽,今月初七日,行司直權瑍,今月十一日卒逝云,弔祭致賻,依法例擧行,何如?啓依所啓施行。
大殿·中殿·世子宮·嬪宮,藥房·政院·玉堂夕問安。答曰,知道。以上朝報
上在昌德宮。停常參·經筵。
四更,木星犯東井星,月入東井星。
謝恩,泰安郡守鄭檝,典獄奉事金世衍。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,聖候熏熱困惱往來,腹部飽滿,膈間亦不淸利,脚痺之候,雖無減,寢睡差勝於昨日云,伏未審朝來,熏熱困惱,腹部飽滿,膈間不淸利之氣,其已減歇,而脚痺之候,亦有所減乎?口淡特甚之候,抑有益減之勢,虛暈之氣,一向漸臻差勝乎?今日受鍼事,昨已下敎矣。時刻依前定以午初乎?臣等不勝終宵憂煎,敢此問安,竝爲仰稟。答曰,知道。朝來熏熱已歇,困惱往來,腹部飽滿,膈間不淸利之氣減歇,脚痺之候無減,而口淡特甚之候,比昨差勝,虛暈之氣,一向差減矣。
傳曰,東銓之長,引入許久,一向撕捱,無意行公,殊涉太過,卽爲牌招察任。
傳曰,戶判疏批已下,工判再疏批下,地部惠廳緊務,不容暫曠,勿復撕捱,作速上來事,更爲申飭。
傳曰,今年則啓覆,不可不强疾爲之,初覆,爲先以開月初擇日。
吏曹口傳政事,兼春秋單李震葉。
謝恩,兼春秋李震葉。
大殿受針後,大殿·中殿·世子宮·嬪宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
正言趙尙絅啓曰,臣之情迹,有不容復廁臺端,而違召而未蒙例罷,呈單而見阻喉司,徊徨悶縮,計無所出,適當多臺引避,不得不冒沒肅命,仍當處置,而阿賭之疾,卒然益劇,乍出旋入,愧懼方深,此際,得伏見左尹金演疏本,則以臣日昨處置,譏斥深緊,臣於此,竊不勝訝惑焉。夫尹宣擧文集中數三段語,罔非出於藉重掩累,固已謬妄之甚,而賊鑴所云康王在軍之說,極其凶悖,宣擧不惟不能嚴斥,乃反刻錄而篋藏之,有若憑藉引重者然,此果合於道理乎?此臣所以斥之以僭謬者也。至於申球疏,則直以誣辱聖祖之目,驅之於罔測之科,此誠不美,且其摘發私文,大關後弊,故臣所以斥以駭惋者此也。豈可以誣辱二字,非宣擧本情,而掩其謬妄之失,置之於全然無過之地乎?臣之區別分析,事理當然,有何一毫彷彿於覆蓋矛盾,而今宰臣,急於吹覓,恣意脅持,徒事詬罵,大費氣力,臣未知擧措必如此,然後方可以服人心乎?良可異也。雖然,臣旣被其無限詆斥,決不可一刻仍冒於臺次,昨緣目疾甚苦,今始扶曳來避,所失尤大,請命遽斥臣職。答曰,勿辭,退待物論。
今日藥房入診時,二十六日,二十八日受鍼事,榻前定奪。
刑曹判書兪命雄,今姑改差,其代明日政差出事,榻前下敎。
傳曰,刑曹判書,旣已改差,自前國忌正日,亦有開政之事,政官卽爲牌招開政。
吏曹判書李晚成,身病出仕。大殿·中殿·世子宮·嬪宮,藥房·政院·玉堂夕問安。答曰,知道。
吏曹參議趙道彬,牌不進。
政院啓曰,啓覆,初覆,爲先以開月初擇日事,命下矣,初覆則初三日,再覆則十一日,三覆則十三日推擇之意,分付該曹,何如?傳曰,允。
吏曹參議趙道彬,牌不進,只推勿罷。
有政。吏批,宋相琦爲知義禁,安重弼爲掌令,崔尙震爲禁府都事,崔宗周爲江華推考敬差官,閔鎭遠除授刑曹判書,黃一夏除授同義禁,趙道彬除授知義禁。
兵批,黃一夏·趙道彬爲副護軍,兪命雄·韓永徽爲副司直,李㙫爲司果。以上朝報
上在昌德宮。停常參·經筵。
去夜初昏,藥房詣閤門外,口傳啓曰,卽伏聞入侍醫官來傳之言,聖候自今日午間,熏熱之氣特甚,夕水刺進御時,口淡特甚,自夕間寒氣發作,至今未已,困惱亦甚,卽今未得鎭定云,臣等伏不勝驚慮之至,來詣閤門外,卽與未入侍醫官入診,詳察症候,議定當進之藥,宜當,惶恐敢啓。傳曰,卽今寒氣不止,困惱頗甚,勿爲入診,問于入侍醫官,議定當進之藥,宜矣。口傳再啓曰,臣等與入診醫官等商議,則皆以爲,三錢重人蔘茶,調竹瀝一合,生薑汁一匙進御,宜當云,此藥今方煎入,而卽今聖候寒氣困惱等症,抑有所鎭定乎?惶恐敢啓。傳曰,知道。寒氣少止,困惱頗甚之候一樣矣。
下直,開雲萬戶金永遇。
謝恩,校書著作金益謙,禁府都事崔尙震。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,聖候熏熱煩轉,困惱呻吟,引飮頻數,腹部飽滿,膈間頗不淸利,脚痺之候有加,寢睡不寧云,臣等不勝煎灼之至,伏未審朝來,熏熱引飮,困惱呻吟,腹部飽滿,膈間不淸利之氣,其已減歇,而脚痺有加之候抑有少減之勢乎?口淡特甚之候,加減,何如?虛暈之氣,比昨有勝乎?諸症添加如此,臣等今日,與諸醫入診,詳察症候,議定湯劑連進與否,宜當,敢此問安,竝爲仰稟。答曰,知道。朝來熏熱往來,渴候未已,困惱頗甚,而膈間不淸利之氣減歇,脚痺有加之候,比昨少減,口淡特甚之候有加,而虛暈之氣,時時發作矣。勿爲入診,與諸醫,議定湯劑連進當否,宜矣。
吏曹啓曰,承旨有闕,政事,取稟。傳曰,明日爲之。
政院啓曰,憲府多官,或在外,或呈辭,未肅拜,連日監察茶時,事甚未安,正言趙尙絅,引避退待,而諫院亦無行公之員,未卽處置,守令·都事·監察之未署經,至於十餘員之多,兩司除在外,呈辭入啓外,呈告未肅拜人員,竝卽牌招察任,何如?傳曰,允。又啓曰,啓覆旣已定日,刑曹文書,多有時急之事,新除授判書閔鎭遠,卽爲牌招察任,金吾獄囚之多滯,亦甚可慮,判義禁黃欽,知義禁宋相琦,亦爲牌招,同義禁黃一夏·趙道彬,時無職名,令該曹口傳付軍職後,一體牌招,何如?傳曰,允。
掌令李相成初度呈辭。入啓。給由。
兵曹口傳政事,副護軍黃一夏·趙道彬。
謝恩,掌令安重弼。
謝恩,判義禁黃欽。
同義禁黃欽·趙道彬,牌不進。
院前啓,河事,權卨事,御室設醮處禁斷事。新啓,引嫌而退,處置措語,分晳得宜,意外詆斥,何必爲嫌?請正言趙尙絅出仕。
刑曹判書閔鎭遠,知義禁宋相琦,牌不進。
府前啓,請吳命尹仍前發配事。入啓。
右尹李台佐初度呈辭。入啓。給由。
大殿·中殿·世子宮·嬪宮,藥房·政院·玉堂夕問安。答曰,知道。
藥房再啓曰,入侍醫官退出後,臣等與諸醫商議,則皆以爲,聖候口淡困惱,昨今特甚,而補中益氣湯,最宜於調助脾胃,亦可以一時症候之往來,遽爾停止,前方人蔘減一錢,加入麥門冬·白芍藥·粉葛,竝爲拔去,代加半夏麥芽各一錢,仍進五貼,宜當云,此藥煎入之意,敢啓。傳曰,知道。以上朝報
上在昌德宮。停常參·經筵。
巳時,太白見於未地。
下直,慶尙左水虞侯金慶錫,玉浦萬戶辛以和,草芝萬戶南宮潝,魚川察訪南世雲。
謝恩,校書著作李最英。
左議政金昌集箚子。大槪,臣於近事,不勝憂慨,敢陳所懷,以備澄省事。入啓。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,聖候熏熱往來,困惱呻吟,腹部飽滿,膈間亦不淸利,脚痺之候無減,寢睡不得安穩云,伏未審朝來,熏熱困惱腹部飽滿膈間不淸利之氣,其已減歇,而脚痺之候,亦有所減乎?口淡特甚之候,抑有少減之勢,而虛暈之氣,不復發作乎?今日臣等,與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。朝來熏熱已歇,而困惱往來,腹部飽滿,膈間不淸利之氣減歇,脚痺之候未已,而口淡特甚之候,比昨少減,虛暈之氣,不復發作矣。勿爲入診。
掌令李相成再度呈辭。入啓。加給由。
正言黃璿初度呈辭。入啓。給由。
忠淸監司權上疏。大槪,負罪餘蹤,本自難進,迫於嚴命,黽勉出肅,而實無抗顔赴任之勢,卽伏見宗簿寺回啓,晉平君昨年推緘,今始勘律,罪至於削奪矣。臣以同事之人,罪之輕重,宜無異同,雖憲府推勘,未及奏當,臣之罪犯,自在削職之科,當此荒政方急之日,遲待朝家處分,則本道賑事,不無狼狽之患,玆敢冒死首實,伏乞亟削臣職,仍勘臣罪,以重邦憲事。入啓。
謝恩,左承旨許玧,右承旨洪好人,弼善朴聖輅。
刑曹判書閔鎭遠辭職上疏。入啓。答曰,省疏具悉。今予擢授卿以司寇之職者,知卿足以堪此任耳。夫豈偶然哉?卿其安心勿辭,速出行公。
傳曰,刑判疏批已下,啓覆不遠,本曹多有擧行之事,卽爲牌招察任。
謝恩,刑曹判書閔鎭遠,左副承旨朴鳳齡。
大殿·中殿·世子宮·嬪宮,藥房·政院·玉堂夕問安。答曰,知道。
左議政箚批。缺
答忠淸監司權疏曰,省疏具悉。宗臣推緘照律,旣有只贖之命,則於卿別無嫌端,須勿過辭,從速辭朝。
有政。吏批,朴鳳齡爲承旨,趙道彬爲戶曹參判,朴聖輅爲弼善,閔鎭遠爲平市提調,兪命雄爲內資提調,鄭是先爲工曹參議,崔星瑞爲禮賓主簿,權尙游爲同春秋,趙世垕爲兼春秋。以上朝報
備邊司啓曰,全羅監司論邊山事狀啓,纔下本司,而踏啓字處,無端割半矣。許多文書,自政院下本司,郞廳回公之際,未知被割於何處,而其在事體,殊涉驚駭,元狀啓,別付他紙以入,以爲更踏啓字之地,而當該郞廳,難免不能審察之失,推考警責,其所帶下人,自本司各別治罪,何如?傳曰,允。又啓曰,彼中移咨內,弓角犯禁罪人嚴立貴,先發配邊界充軍,到配所,杖一百,折責四十板,譯官金有基,革職,杖一百,折責四十板,正·副使·書狀官,竝令革職矣。依此勘處事,當有回咨之擧,咨文令槐院撰出,何如?傳曰,允。又啓曰,上年十月十二日大臣·備局堂上引見入侍時,行判尹閔鎭厚所啓,戰船漸失舊制,難於運用,船滄絶無好處,若非潮滿,無一移動,船滄不緊處,以其戰船,換作兵船二隻,則臨亂尤可以得力,而財力民弊,亦有減除之效,鄭是先,爲黃海監司時,已用此例,皆以爲便,當此船材乏絶之日,如是變通,似爲得宜,請令廟堂稟處。蒙允之後,兵曹參判李光佐繼陳,戰船今已數百年,使用船材盡後,再作區處,宜矣,而卽今則決難變改,船滄好處,十不居一,今若以船滄之不好而改之,則自爲盡廢舊制之歸,自上以徐觀稟處之如何,而當有處分爲敎矣。本司卽爲行關諸道水閫使,以兩言得失利害,博詢詳報,則諸道回牒,今已齊到,統制使·慶尙左水使,全羅左·右水使,皆以仍舊勿改爲宜,而慶尙左水使則以爲,船制比舊稍大,宜減其長廣,全羅左水使則以爲,寶城·樂安兩邑船滄,最爲不便,全羅右水使則以爲,各鎭無防軍防船十一隻,所當減去,忠淸水使則以爲,本營及各邑鎭戰船,宜仍存,而舒川·韓山·林川三郡,及平薪津船滄,皆甚不好其戰船,可改作防牌船,其餘七隻,則曾已改作防牌船,而海美船滄,尙患不合藏船,京畿水使以爲,只存本營戰船二隻,而本營一處及注文·花梁兩津戰船,皆當改作防牌船云,至於海西,則海路與南方不同,且無船材,每以他道退船移給,事多難便,故各邑竝定戰船,皆作防牌船,今若仍存所江·白翎兩鎭戰船,而吾叉浦·許河兩鎭之戰船,登山之猛船,竝改作防牌船二隻,恐爲得宜,摠而論之,則諸道戰船仍存者一百二十一隻,而又有龜船五隻,戰船之當爲改作防牌船者,只是湖南二隻,湖西四隻,京畿·海西各三隻,都合不過十二隻,此不可謂變改舊制,而其於減餘弊端,則猶不無少補,依此定式,分付諸道,而慶尙左水營船制,每當改造之時,稍減其長廣,使之一如舊制,全羅右水營所屬各鎭無防軍防船十一隻,亦令減去,而海美船滄,別擇可合之所,啓聞移設,宜當,以此竝爲申飭,何如?傳曰,依爲之。備局謄錄
上在昌德宮。停常參·經筵。
五更,月暈。
謝恩,五衛將朴昌漢,承文博士朴長潤,直講李震煥,典籍朴世登,活人別提朴師淵,兼春秋趙世垕。
正言黃璿,右尹李台佐再度呈辭,及掌令李相成三度呈辭,以國忌齋戒,留政院。
禁府,鄭東後·李畛拿囚。啓。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,聖候熏熱往來,困惱呻吟,腹部飽滿,膈間亦不淸利,脚痺之候無減,寢睡不得安穩云,伏未審朝來,熏熱困惱腹部飽滿膈間不淸利之氣,其已減歇,而脚痺之候,亦有所減乎?口淡特甚之候,抑有益減之勢,而虛暈之氣,漸臻差勝乎?明日受鍼事,頃已下敎矣。諸御醫·鍼醫等皆以爲,施針終是有瀉,頻頻受鍼,恐有所妨云云,臣等與諸醫入診,詳察症候,受鍼當否,更爲稟定,宜當,不勝終宵憂煎,敢此問安,竝爲仰稟。
同副承旨兪崇書啓,臣承命馳往于驪州邑內判府事李畬所住處,傳宣敦諭,則以爲,臣危喘如綫,急於歸死,委身舟中,寸寸泝還,史官再臨,恩諭丁寧,令臣復路,而臣終不能復路,京國漸遠,罪戾彌積,揆分揣義,萬死是甘,不意又辱承宣之臣,退到於僅及驪岸之際,十行綸音,反復諄懇,誨勉備至,夐越尋常,不知無狀賤臣,何以辱聖明眷念至此,臣奉讀未半,不覺感涕之盈襟也。臣之衷悃,旣已仰陳於前後書啓,而日昨聖諭,亦以固知出於不得已爲敎,庶幾天日之明,畢察其微情也。今臣方還弊廬,氣息澌盡,偃仆牀褥,昏昏欲絶之狀,近臣之所目見也。丘墓一舍之地,亦無登時往省之勢,回望城闕,末由承命復路,撫躬悲泣,更何所達?臣心神迷亂,不能悉意仰對,稍竣少定,當更以一疏,仰請嚴誅云矣。敢啓。傳曰,知道。
傳曰,史官一員待命,騎馬三匹立之,徽陵忌辰祭所內摘奸。
答藥房曰,知道。朝來熏熱已歇,困惱未已,腹部飽滿膈間不淸利之氣減歇,脚痺無減,而口淡特甚之候,少減後一樣,虛暈之氣,一向差勝,受鍼姑停,勿爲入診。
政院啓曰,禁府査事,旣有令次官擧行之命,而一向遷就,事甚未安,知義禁宋相琦,同義禁黃一夏·趙道彬,竝卽牌招察任,何如?傳曰,允。
知義禁宋相琦,同義禁黃一夏,牌不進。
同義禁趙道彬,牌不進。
大殿·中殿·世子宮·嬪宮,藥房·政院·玉堂夕問安。答曰,知道。以上朝報
上在昌德宮。停常參·經筵。
巳時,太白見於未地。
去夜二更二點,藥房口傳啓曰,卽伏聞入診醫官所傳之言,聖候困惱之候,自午後頗甚,至今未已,且有虛暈之氣,膈間亦不淸利云,臣等伏不勝驚慮之至,卽今諸症候,何如?抑有少減之勢乎?惶恐敢啓。傳曰,卽今一樣矣。
謝恩,禮賓主簿崔星瑞,五衛將李晚得。
禁府,李夢相拿囚。啓。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,聖候熏熱往來,困惱呻吟,腹部飽滿,膈間亦不淸利,脚痺之候無減,寢睡不得安穩云,伏未審朝來,熏熱其已減歇,困惱之候,比夜差勝,腹部飽滿,膈間不淸利之氣,脚痺之候,亦有所減乎?口淡特甚之候,抑有益減之勢,而虛暈之氣,不復發作乎?今日臣等,與諸醫入診,詳察症候,宜當,不勝終宵憂煎,敢此問安,竝爲仰稟。
政院啓曰,黃海監司金楺,前月陳疏承批之後,復引情勢,病狀,陳疏到院已久,尙未得入啓矣。本道今年春夏等殿最,尙不封進,非但事體未安,旣爲別諭申飭之後,尤不當復事撕捱,此上疏還爲下送,以爲從速擧行之地,何如?傳曰,允。
答藥房曰,知道。朝來熏熱已歇,困惱之候,比夜雖減,而尙今未已,腹部飽滿膈間不淸利之氣減歇,脚痺之候無減,口淡特甚之候,姑無益減之勢,虛暈之氣,時時發作矣。勿爲入診。
政院啓曰,禁府堂上變通差出之後,査事一向遷就,而知義禁宋相琦,同義禁黃一夏·趙道彬,連違召牌,强引嫌端,又復陳疏,尙不出肅,事甚未安,竝卽牌招察任,何如?傳曰,依啓。連違召牌,殊甚未安矣。
備忘記,黃海監司,旣已疏批,繼下別諭,而引嫌太過,尙不行公,春夏等褒貶殿最,亦不封進,其在事體,殊甚未安,從重推考,使之卽出察任。
知義禁宋相琦,同義禁趙道彬,牌不進。
謝恩,同義禁黃一夏。
大殿·中殿·世子宮·嬪宮,藥房·政院·玉堂夕問。答曰,知道。以上朝報
上在昌德宮。停常參·經筵。
巳時,太白見於未地。
去夜初更五點,藥房口傳啓曰,卽伏聞下醫官之敎,昨日困惱虛暈之氣,終夕未已,且有虛乏之氣,欲進蔘茶,而慮致夜深,不爲下敎矣。困惱虛暈之候,虛乏之氣,今日未得鎭定,卽今猶未已,欲進蔘茶何如爲敎,醫官等,以蔘茶進御宜當之意,上達云,臣等伏不勝一倍煎灼之至,五錢重蔘茶,今方煎入,而此時諸症候,何如?惶恐敢啓。傳曰,知道。諸症一樣矣。
下直,柒谷府使金重呂,平薪僉使金世英,會寧萬戶金仲器,葛頭山僉使李時華,多大浦僉使李弘邁。
謝恩,厚陵參奉申命堅,訓鍊僉正朴性儉,輔德洪廷弼。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,聖候熏熱往來,蔘茶進御後,困惱虛暈之候少減,雖有腹部飽滿,膈間不淸利,脚痺之候,比昨差勝云,伏未審朝來,熏熱其已減歇,而困惱虛暈之氣,益臻差減,腹部飽滿,膈間不淸利之氣,脚痺之候,亦有所減,而口淡特甚之候,比昨,何如?補中益氣湯五貼,當盡於今日,明日受鍼事,頃已下敎,而諸症候如此,此時受鍼,恐或有妨,今日臣等,與諸醫入診,詳察症候,議定湯藥繼進及受鍼當否,宜當,不勝終宵憂煎,敢此問安,竝爲仰稟。
正言黃璿,右尹李台佐再度呈辭。入啓。加給由。
掌令李相成三度呈辭。入啓。遞差。
刑曹,李弘濟泰仁縣定配,啓。
戶曹參判趙道彬上疏。大槪,血籲之章,未克上徹,嚴召之下,荐犯違逋,惶怖震越,無地自容,而昨因喉司之混請牌招,至承未安之敎,慢命之罪,鈇鉞是俟,懇乞亟許收還新授之職及資級,仍治臣罪,以肅朝綱,以安賤分事。入啓。
府前啓,吳命尹事。新啓,仁同府使李會元,門地卑微,爲人麤悖,居家行事,率多乖戾,乃爲一鄕所棄,至於毁家放出,不令接足,移避他道,及爲守宰,專事貪婪,公行賄賂,以爲拔身之階梯,曾爲南邑,當其遭彈而罷歸,汲汲立碑,親自贊訟,預慮人心不服,或有毁破之患,定置監考,仍爲厚給,使之守護,而纔離府境,民人輩,塗以汚穢,卽爲撞破,遠近聞者,莫不笑罵,此特其駭擧中一事耳。其他所爲,亦可推知,固不當置諸淸朝之列,以貽衣冠之羞,而及授本州,不悛舊習,惟以箕斂入己爲務,民不堪命,愁讟朋興,況今凶歉已判,將來賑政,尤宜擇人而責效,則不可仍畀如此貪鄙無恥之人,以貽窮民之害,請仁同府使李會元罷職不敍事。答曰,不允。
答戶曹參判趙道彬疏曰,省疏具悉。今竝陞擢,實聽公議,疏中引嫌,雖不無所執,似不至於力辭必避,卿其勿辭,從速察職。
答藥房曰,知道。熏熱已歇,困惱虛暈之氣往來,而腹部飽滿,膈間不淸利之氣減歇,脚痺之候無減,口淡特甚之候,比昨別無顯減矣。
大殿·中殿·世子宮·嬪宮,藥房·政院·玉堂夕問安。答曰,知道。
吏曹啓曰,臺諫有闕,政事,取稟。
今日藥房入診時,補中益氣湯五貼,繼進五錢重蔘茶,今日煎入蔘朮飮三貼,自明日煎入,代茶進御事,榻前定奪。受鍼停止事,榻前下敎。
傳曰,政事,再明日爲之。
禮曹判書宋相琦辭職上疏。入啓。答曰,省疏具悉。次官二員,亦可接査,卿其勿辭,安心察任。
答同義禁黃一夏疏曰,省疏具悉。今玆陞擢,意非偶然,所引嫌端,元非大段,以此控免,尤涉太過,卿其勿辭,從速察任。以上朝報
備邊司啓曰,忠淸監司權,方擬數日之內辭朝矣。以憲府推緘,未及照勘,有所難安,辭疏之批,雖以宗臣推緘照律,旣已只贖,別無嫌端爲敎,而猶以爲揆諸私義,決不敢待勘冒出云,而連爲呈訴,無意赴任,聖批開釋備至之後,一向引嫌,殊涉太過,而當此荒政緊急之日,不可一任其淹滯,忠淸監司,推考,一兩日內辭朝之意,分付,何如?傳曰,允。
藥房入診時,提調閔鎭厚所啓,左議政金昌集,有欲稟定之事,靜攝之中,不敢請對,以臣待罪備局有司之任,而適此入侍,故使之陳達矣。御營·禁衛兩軍門軍兵,在前年凶之時,或相替上番,或竝爲停番,蓋不但軍兵上番之際,多有弊端,軍門所儲軍餉,亦有難繼之患故也。今年凶歉,八路同然,似當依丙子年例,竝爲停番,與諸大臣·將臣相議,則其意皆然,兩軍門軍兵,宜有停番之擧云矣。上曰,御營·禁衛軍兵,竝爲停番,可也。又所啓,月課鳥銃,因年凶權減,多有年所,而至庚寅年,始復舊規矣。庚寅以後所造,已不少,卽今凶歉如此,似宜有變通之道,丁酉條諸道月課鳥銃,一竝姑減,何如?此亦大臣之意,故敢達。上曰,依爲之。備局謄錄
上在昌德宮。停常參·經筵。
下直,白峙僉使金瑾,黃海兵虞侯李萬協。
謝恩,訓鍊判官洪啓賢。
禮曹佐郞李萬休,顯陵垓子內古塚摘奸事,出去。
正言黃璿三度呈辭,及持平尹錫來再度呈辭。入啓。遞差。
大殿·中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,聖候熏熱往來,困惱呻吟,罷漏時寒氣發作,移時止歇,腹部飽滿,膈間亦不淸利,脚痺之候無減,寢睡不寧,且以卽今苶然特甚,厭於言語爲敎云,臣等伏不勝一倍煎灼之至。伏未審朝來,熏熱其已減歇,寒氣亦爲快止,而困惱呻吟,苶然特甚之候,抑有所減之勢乎?腹部飽滿,膈間不淸利之氣,脚痺之候,亦有所減乎?口淡特甚之候,虛暈之氣比昨,何如?諸症候添加如此,臣等不可不與諸醫,趁早入診,詳察症候,湯劑繼進當否,更加消詳,敢此問安,竝爲仰稟。
藥房詣閤門外口傳啓曰,臣等伏承聖候苶然特甚,厭於言語之敎,尤不勝驚惶煎悶之至,趁早入診之意,旣以啓辭陳達,而卽今困惱苶然之候,抑有鎭定乎?與諸醫卽爲入侍,詳察症候,以爲湯劑議定之地,何如?惶恐敢啓。傳曰,苶然等症候一樣,勿爲入診,使醫官入診,宜矣。
答藥房曰,知道。症候已言於醫官,而苶然,一樣特甚矣。
政院啓曰,金吾堂上之變通差出,爲慮。
上在昌德宮。停常參·經筵。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間,聖候熏熱煩轉,困惱呻吟,腹部飽滿,膈間亦不淸利,脚痺之候無減,寢睡不寧云,伏未審朝來,熏熱困惱,其已減歇,而苶然特甚之候,比昨益減,口淡特甚之候,抑有少減之勢乎?腹部飽滿,膈間不淸利之氣,脚痺之候,亦有所減,而虛暈之氣,漸向差勝乎?湯劑因口淡之候,不得進御,一兩日間,姑爲停止之意,醫官等旣已陳達云,今明日不爲煎入矣。今日臣等,與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。朝來熏熱往來,困惱未已,而苶然特甚之候,比昨益減,口淡特甚之候,姑無所減,腹部飽滿,膈間不淸利之氣減歇,而脚痺之候無減,虛暈之氣差勝矣。勿爲入診。
傳曰,政事以差退事,下敎矣。明日開政事,分付。
以政院監察茶時啓辭,傳曰,呈告未肅拜人員牌招。
禮曹佐郞李萬休,順陵垓子內古塚摘奸後入來。
府前啓,請還收吳命尹極邊定配今姑還寢之命,仍前發配事。請仁同府使李會元罷職不敍事。入啓。答曰,不允。末端事,更加詳察處之。
左議政金昌集箚子。大槪,敢陳難安情勢,冀蒙斥退,以幸國事,以快人心事。入啓。
政院啓曰,同義禁趙道彬連日違牌,尙不出肅,今此査事,與壬辰所査,條端各異,不可以前日按事臣之至親,有所嫌避,而況今秋曹長官,以壬辰按獄重臣之至親,亦已按治彭·甲等査事,則禁堂之獨爲引避於李元坤之査事,殊無所執,而一向撕捱,終涉未安,同義禁趙道彬,卽爲牌招察任,何如?傳曰,日昨疏批,有不必力辭必避之敎,則日事撕捱,實涉太過,更卽牌招開坐,無使査事,一向遷就,可也。
江華推考敬差官崔宗周,入來。
大殿·中殿·世子宮·嬪宮,藥房·政院·玉堂夕問安。答曰,知道。
持平尹東洙,牌不進,依承傳罷職。
今春夏等褒貶,茂長縣監李滋,高敞縣監尹殷瑞下,礪山府使白漢相,淳昌郡守洪重範,靈巖郡守朴師東,寶城郡守金錫夏,康津縣令鄭翊時,海南縣監金命衡,興陽縣監金鼎相,遮歸萬戶金國俊以上,中。
同義禁趙道彬,牌不進。
答左議政金昌集箚曰,省箚具悉卿懇。日昨卿箚,甚得其宜,而朝家處分亦嚴,則象極輩何敢托以同被罪罰,肆然投疏,詬辱大臣至此哉?極可痛惋,誠不足掛齒也。勿捧之敎,儘出思量,不宜更改矣。卿其安心勿辭,亦勿待罪,卽起視事,用副至望。仍傳曰,遣史官傳諭。
政院啓曰,卽者李弘躋疏下,生員林象極等,又爲來呈疏槪,而觀其措語,則托以同被罪罰,攙引大臣,箚語極口詬辱,罔有紀極,祛其姓字,目以凶臣,至以扶植賊球,釀成士禍,遏絶言路等語,公肆醜罵,不遺餘力,當此處分嚴正之後,士子輩,苟有一分嚴畏之心,則何敢肆然投疏,無所顧忌,一至此哉?況於日昨,旣有勿捧退去之命,而不有朝令,鎭日强聒,門限已迫,屢次開諭,終不退去,何以爲之?敢稟。傳曰,今此疏槪,尤極絶痛,勿爲捧入。以上朝報
備邊司啓曰,左議政金昌集箚子,各衙門錢十五萬兩,分送三道,使其監司,貿穀於道內,以當賑廳米三萬石之數,賑廳則待春賣米,還償其錢事,有依此施行之命矣。各衙門錢文,隨其所儲多少,量宜分定,而錢文猶且不足,故以銀子·木綿充數,別單書入,以此分付各衙門及三南監司處,何如?傳曰,允。備局謄錄
禮曹啓曰,卽接濟州牧使洪重周移文,則今此誕日所封方物弓帒筒箇四部外,結弓獐皮十張,織毛馬粧一部代,結弓獐皮五張,今始上來,而取考謄錄,則自前三名日方物權減之時,濟州牧所封結弓獐皮,則仍有封進之規,今亦依此例,看品以入之意,敢啓。傳曰,知道。禮曹謄錄
上在昌德宮。停常參·經筵。
下直,靑松府使成瑍,古阜郡守宋道錫,在德萬戶李枝萬。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間,聖候熏熱煩轉,困惱呻吟,腹部飽滿,膈間頗不淸利,脚痺之候無減,咳嗽頻數,寢睡不寧云,伏未審朝來,熏熱,腹部飽滿,膈間頗不淸利之候,其已減歇,而困惱之候,此夜抑有所減乎?脚痺之候,一樣無減,而咳嗽之候,今已止歇乎?口淡特甚之候,或有所減,虛暈之氣,一向差勝乎?今日臣等,與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。朝來熏熱往來,困惱未已,腹部飽滿,膈間不淸利之氣減歇,脚痺之候及咳嗽之候一樣,而口淡特甚之候,亦無所減,虛暈之氣,一向差勝矣。勿爲入診。
大司成李宜顯,楊州地亡妻歸葬呈辭,及執義李箕翊初度呈辭。入啓。給由。
全羅監司書目,和順縣監李集,母病沈重,有難强迫,還任無期,不得已罷黜事。又書目,長興府使李思晟,八月二十一日遭母喪事。
政院啓曰,戶曹判書權尙游,自鄕入城,而連呈辭疏,不爲出肅,當此秋務方殷之時,地部長席,不宜久曠,戶曹判書權尙游,卽爲牌招察任,何如?傳曰,允。
戶曹判書權尙游,牌不進。
備忘記,日昨左相箚陳,亶出於深憂時事,參酌調停之意,正是大臣之責矣。林象極等,托以同被罪罰,來呈一疏,醜辱大臣,罔有紀極,固已駭惋,而昨日疏槪,目之以凶臣,其所詬罵,殆無餘地,必欲使大臣不安,國事壞敗,用意危險,尤極絶痛,決不可勿捧其疏而止,林象極定配,一以正好惡,一以嚴懲討。
戶曹判書權尙游,牌不進,推考傳旨。傳曰,日昨疏批,業已開釋,地部長席,有難久曠,更卽牌招察任。
刑曹啓曰,因政院啓辭,啓覆文書中三度,以大臣有故,未經政府詳覆,追後入之事,命下矣。今日內政府詳覆入啓,然後明日啓覆,可以擧行,而大臣方在陳箚引入中,政府詳覆及自本曹入啓等事,不得循例擧行,明日啓覆,何以爲之?敢稟。傳曰,怪鬼輩凶險之言,不足掛齒,大臣卽出視事,仍爲詳覆事,令政院卽遣史官傳諭,可也。
府前啓,請還收吳命尹極邊定配今姑還寢之命,亟令仍前發配事。臣以仁同府使李會元罷職不敍事,有所論列,而及承聖批,乃以更加詳察處之爲敎,臣竊不勝悶鬱之至。夫會元,門地卑微,爲人愚悖,卽一世之所共知者,而居家行事,率多乖戾,乃爲一鄕所棄,至於毁家放黜,不得接足,移避他境,及爲守宰,專事貪婪,公行賄賂,以爲拔身之階梯,曾爲南邑,當其遭彈而罷歸,汲汲立碑,親自贊頌,預慮人心不服,或有毁破之患,定置監考,仍又厚給,使之守護,而纔離郡境,民人輩塗以汚穢,卽爲撞碎,遠近聞者,莫不笑罵,此特其駭擧中一事耳。其他所爲,亦可推知,固不當置諸衣冠之列,以貽淸朝之羞,而及授本州,物情俱駭,到任以來,不悛舊習,惟以箕斂入己爲務,民皆怨罵,謗言騰播,南來之人,擧皆傳說,此非泛然風聞之比,更無詳察之端,而矧今凶歉已判,將來賑政,尤宜擇人而責效,則決不可仍畀如此貪鄙無恥之人,以貽窮民之害,請仁同府使李會元罷職不敍。答曰,不允。末端事,依啓。
大殿·中殿·世子宮·嬪宮,藥房·政院·玉堂夕問安。答曰,知道。
政院啓曰,明日啓覆時,刑曹堂上,不可不備員,而參議鄭來祥,連呈辭疏,不爲行公,卽爲牌招察任,禮曹·漢城府堂上,各一員,當爲入侍,而禮曹判書宋相琦兼帶未肅拜,參判吳命峻陳疏引入,參議權在外,判書宋相琦,參判吳命峻,亦爲牌招,漢城府判尹姜鋧,左尹金演,右尹李光佐,俱在外,無推移入侍之員,合有變通之道,何以爲之?敢稟。傳曰,依啓。左尹金演改差,其代口傳差出。
明日啓覆時,熙政堂殿坐正時,巳正初刻。
藥房口傳啓曰,晩後聖候困惱,咳嗽口淡特甚等症,其有少減之勢乎?啓覆只隔一宵,出御法殿,連日酬應,易致添傷之患,群下憂悶之情,尤不可勝言,更加三思,姑命停止,未知何如。惶恐敢啓。傳曰,困惱之候未已,口淡特甚,咳嗽之症一樣,啓覆當以定日爲之矣。
政院啓曰,卽伏見全羅監司金普澤今春夏等褒貶啓本,則海南縣監金命衡,以吏頗用事,惠不及民爲目,則宜置下考,而置之中考,致勤點下,殊無嚴明殿最之意,全羅監司金普澤,推考警責,何如?傳曰,允。
禮曹判書宋相琦,參判吳命峻,牌不進。
刑曹參議鄭來祥,牌不進,依承傳罷職。
刑曹,林象極文川郡定配。啓。
吏曹口傳政事,漢城左尹黃一夏。
政院啓曰,禮曹判書宋相琦,參判吳命峻,牌不進,推考傳旨今方捧入,而明日啓覆,無他推移入侍之員,更爲牌招,何如?傳曰,依啓。參判吳命峻改差,竝與刑曹參議,口傳差出。
吏曹口傳政事,禮曹參判李宜顯,刑曹參議李聖肇。
政院啓曰,新除授左承旨兪命弘,以病陳疏到闕外,而旣已夜深,不得捧入,聞其病情甚重,明日決無出肅之勢,啓覆入侍時,將無以備員,合有變通之道,何以爲之?敢稟。傳曰,改差。
又啓曰,左承旨旣有改差之命,政官明日待開門牌招開政,在京無故人差出,仍卽牌招察任,何如?傳曰,允。
謝恩,戶曹判書權尙游,右承旨許玧,左副承旨洪好人。
有政。吏批,趙聖復爲持平,金台壽爲正言,李挺周爲持平,李光佐爲右尹,趙觀彬爲修撰,權爲禮曹參議,呂必禧爲文學,朴鳳齡爲吏曹參議,尹鳳朝爲吏曹佐郞,趙榮福爲掌令,趙囿春爲礪山府使,金夏鼎爲長興府使,崔必蕃爲康津縣監,宋來柏爲海南縣監,李尙觀爲高敞縣監,洪致大爲和順縣監,李道膺爲茂長縣監,鄭致相爲中部主簿,兪命弘爲承旨,鄭宇柱爲寧海府使,李翼海爲仁同府使。
兵批,尹趾仁爲知事,李堈爲僉知,元世枵爲景德假衛將,朴俊發爲宣傳官,尹徵商爲文兼,鄭纘述·南聖敎·南正夏爲武兼,尹錫來·李台佐·黃一夏爲副司直,黃璿·李相成·韓永徽爲副司果,兪命雄爲司直。以上朝報
上在昌德宮。停常參·經筵。
下直,密陽府使金始慶,河東府使洪處武,所斤僉使金聖協。
去夜,假注書陳翼漢書啓,臣敬奉聖旨,卽往傳諭于左議政金昌集,則以爲臣,酷被罔極之誣,驚駴縮伏,惟俟朝廷之處分矣。卽因刑曹草記,至遣近侍,諭臣卽出,仍令詳覆,昨日箚批,已極鄭重,今又特命敦勉,乃以凶險之言,不足掛齒爲敎,臣於是,惶隕感激,不覺涕下沾襟也。人臣酷被口語者,從古何限,而亦豈有如臣今日所遭哉?其疏槪,略已上聞,而其中尤極慘酷者,喉司亦不忍滋筆畢擧,故聖上未盡俯悉,而人莫不相傳而駭歎矣。臣雖荷天地之仁,曲加庇覆,以何顔面,復入於同行之間,而至於啓覆,尤何敢冒昧進參乎?情勢如此,不免坐違嚴召,尤增罪死,謹當以文字,更暴危悃云矣。敢啓。傳曰,今玆象極之事,誠一世變,不可不痛懲,故已有定配之命,此等凶險之說,本不足掛齒,而卿陳箚引入,大有損於事體,決知其不可矣。親臨慮囚之日,時任大臣,不可不參,亦當面諭前席,卿其安心入參事,更卽往諭。
政院啓曰,禮曹參判李宜顯,右尹黃一夏,刑曹參議李聖肇,竝卽牌招,以爲入參啓覆之地,何如?傳曰,允。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間,聖候熏熱未已,困惱呻吟,腹部飽滿,膈間亦不淸利,脚痺之候無減,咳嗽頻數,寢睡不得安穩云。伏未審夜來,熏熱困惱,其已減歇,而腹部飽滿,膈間不淸利之氣,脚痺之候,亦有所減乎?咳嗽頻數,口淡特甚之候,抑有少減之勢,而虛暈之氣,益臻差勝乎?湯劑連日停止,咳嗽之候,又如此,今日臣等,與諸醫趁早入診,詳察症候,議定當進之藥,宜當,不勝終宵憂煎,敢此問安,竝爲仰稟。答曰,知道。朝來熏熱困惱往來,而腹部飽滿,膈間不淸利之氣,比夜減歇,脚痺之候及咳嗽之候無減,口淡特甚之候,別無向減之勢,而虛暈之氣,一向差勝矣。勿爲入診,姑勿議藥。
禁府都事沈啓賢,弑夫罪人拿來事,江華府出去。
禮曹判書宋相琦,吏曹參判申銋,牌不進。
吏曹參議朴鳳齡,牌不進,只推勿罷。
忠淸監司書目,洪陽縣監李鳳年,九月朔生鰒進上闕封,極涉未安,爲先罷黜,而未免退封,惶恐待罪事。狀啓。傳曰,只推勿罷,勿待罪事,回諭。
假注書陳翼漢書啓,臣敬奉聖批,更往傳諭于左議政金昌集,則以爲伏惟聖上,强疾慮囚,將臨法殿,諭召之命,一日再宣,以臣妄言之故,致令聖心激惱於靜攝之中,言者旣命編配,恩旨屢勤開釋,臣於此,實深惶隕,而今又以面諭前席爲敎,苟有一分可進之勢,則豈容偃然違逋,不爲之變動,而顧臣所被惡名悖說,若彼狼藉,雖至萬殞,猶有餘罪,其何敢以人言凶險爲不足恤,聖恩隆重爲不可孤,而靦然冒廁於群僚入侍之列,自同無故之人乎?深夜窮巷,虛辱嚴命,臣罪又萬死矣。伏地俟譴之外,不知所達云矣。敢啓,傳曰,知道。
備忘記,卿之一箚,所論正而義理明,則象極之益肆狠毒,極口醜辱,寧不萬萬痛心哉?昨者連遣史官,勉以速出者,不特慰安大臣,乃所以爲事體也。決不可一向邁邁,以孤至意,卿其亟遵前旨,安心入來,用副虛佇之望事,承旨持往傳諭于左相,與之偕來。
政院啓曰,今日初覆時,殿坐時刻已迫,而大臣未及入來,不得已差過之意,敢啓。傳曰,知道。
吏曹啓曰,臺諫有闕,政事,取稟。傳曰,再明日爲之。
謝恩,右尹黃一夏,刑曹參議李聖肇,左承旨許玧,左副承旨李澤,右副承旨兪崇,同副承旨李箕翊。
禁府,申績拿囚。啓。
右承旨洪好人書啓,臣敬奉聖旨,卽往傳諭于左議政金昌集,則以爲臣情窮理極,屢違嚴召,方此席藁私次,恭俟鈇鉞矣。不意今者,又遣承宣,諭以恩旨,仍與偕來,臣誠狼狽悶蹙,寧欲鑽地以入而不可得也。聖上必欲致臣,使參啓覆者,若是懇至,苟有一分冒出之勢,則豈敢一向違拒,以重其罪戾哉?所被惡名,旣難湔洗,象極餘黨,必不但已,臣於此時,雖欲放倒廉義,冒進闕庭,亦安可得乎?事勢如此,又不免虛辱近侍,伏地震慄,不知所出云,臣旣承偕來之命,姑爲仍留之意,敢啓。傳曰,今觀書啓,大違所望,病裏驚愕,如添一病,而卿因怪鬼輩凶險之言,累日引入,其傷損事體非細,胡不念及於此耶?予方出坐便殿,待卿入來,其不可以廉義爲辭也決矣。須速偕來,勉副至望事,更爲傳諭。
今日初覆時,熙政堂殿坐差退正時,未正三刻。
右承旨洪好人書啓,臣敬奉聖旨,更爲傳諭于左議政金昌集,則以爲前後聖諭,不啻勤摯,而一向違逋,頑然不動,是豈分義之所敢出者哉?誠以區區情迹,萬分危蹙,無一毫可進之勢故也。緣臣慢命,致令承宣之臣,辱臨陋巷,殿坐時刻,亦至退定,此尤臣莫大之罪也。是宜聖上,快加誅譴,而乃反荐宣諭旨,至以出坐便殿,待卿入來爲敎,到此地頭,他不暇顧,謹當冒進云,故臣則先爲入來之意,敢啓。傳曰,知道。
謝恩,右承旨洪好人。
大殿·中殿·世子宮·嬪宮,藥房·政院·玉堂夕問安。答曰,知道。
今日初覆入侍時,未赴任守令,令政院催促下送事,及忠淸監司權,明日催促辭朝事,榻前定奪。
藥房口傳啓曰,聖體勞動,出御便殿,大小臣僚,多數入侍,酬應文書以至終夕,不瑕有困憊之候乎?口淡咳嗽之候,晚後亦復何如?臣等伏不勝悶慮之至,惶恐敢啓。傳曰,無大段困惱之候,而口淡特甚之候一樣,咳嗽差勝矣。
明日啓覆時,殿坐正時,巳初初刻。
有政。吏批,黃一夏爲左尹,李宜顯爲禮曹參判,李聖肇爲刑曹參議,李箕翊爲承旨,愼爾晉爲兵曹佐郞,李衡輔爲監察,柳亨運爲金郊察訪,梁廷虎爲高山察訪。
兵批,兪命弘爲副護軍,金演·吳命峻爲副司直,尹徵商爲副司正。以上朝報
上在昌德宮。停常參·經筵。
下直,全羅都事柳萬重。
昨日啓覆時,掌令安重弼所啓,請還收吳命尹極邊定配今姑還寢之命,亟令仍前發配事。上曰,勿煩。
又所啓,新除授掌令趙榮福,時在慶尙道寧海府任所,持平李挺周,時在京畿楊州地,請竝斯速乘馹上來事,下諭。上曰,依啓。
獻納趙鳴鳳所啓,河事,權卨事。上曰,勿煩。
又所啓,御室設醮處撤毁事。上曰,勿煩。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間,聖候熏熱未已,困惱呻吟,腹部飽滿,膈間亦不淸利,脚痺之候無減,寢睡不得安穩云,伏未審朝來,熏熱困惱,其已減歇,而腹部飽滿,膈間不淸利之氣,脚痺之候,亦有所減乎?口淡特甚之候,抑有少減之勢,而咳嗽之候,漸益止歇乎?虛暈之氣,一向差勝乎?今日臣等,與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。朝來熏熱困惱往來,而腹部飽滿,膈間不淸利之氣減歇,脚痺之候無減,咳嗽止歇,而口淡特甚之候,別無所減,虛暈之氣,一向差勝矣。勿爲入診。
吏曹啓目,粘連觀此校理魚有龜辭疏,則父母今年七十,俱有癃疾,酷罹巨創,氣息澌綴,家勢貧寒,生事冷薄,調養凡節,虧闕轉甚,願得近畿一小縣,往來省護,仍以官廩餘資,用備疏食藥物之具是如爲白乎旀,且引其先祖之古事,重臣之前例,縷縷陳懇爲白有臥乎所,有龜父母之年,俱過七十,方持憂服,疾病澌綴,家又淸寒,無以爲養,情理之懇迫,實是通朝之所知,特許一邑,俾伸至願,恐合於孝理之政是白乎矣,當此館職苟簡之日,經幄之臣,輕許外補,事體未安,上裁,何如?啓,情理懇迫,似當依願施行,而第館職,近甚苟簡,有難輕許,令該曹食物從優題給。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,聖候久在靜攝之中,連日出臨便殿,以至終夕,玉體其無困憊之候乎?晚後諸症候,亦復何如?臣等益甚區區悶慮之至,惶恐敢啓。傳曰,口淡特甚之候一樣,晩後頗困惱矣。
今日啓覆時,同義禁趙道彬推考牌招察任事,及修撰趙觀彬,副修撰洪錫輔,明日待開門牌招察任事,榻前下敎。初十日再覆,十一日三覆改定事,榻前定奪。
今日初覆時,右承旨洪好人所啓,日勢已暮,更達他事,極知惶恐,而小臣待罪禮房,故敢此仰達。今日聖上處分於斯文是非,極爲光明正大,群下孰不欽仰聖德?第春間金純行·李蓍定等,爲先正封章伸辨,伊時聖上,施以停擧之罰矣。是非旣明之後,特命解停,而太學齋任,疊施儒罰,其餘爲先正伸辨諸生之被罰者,將至三十餘人之多,墻壁之間,罰名狼藉,當此是非大明之日,多士之尙在被罰之中,非但事體之未安,其中鄕儒之積勞圈點者,亦多失所,栖遑泮村,此豈非尤宜軫念處乎?刑曹判書閔鎭遠,頃以此事,終始引嫌,不爲參涉於泮中事矣。本館諸堂上,今方入侍,自上分付善處,以慰多士之望,恐或得宜矣。吏曹判書李晚成曰,朝家旣已解停之後,泮儒尙今施罰,士習豈容若是乎?斯文是非,今已快正,而參疏儒生金純行·李蓍定及捲堂儒生洪鉉輔等,非但罰名之未解,皆拜辭神門而退云,蓋儒生之拜辭神門者,自朝家若無別樣勸入之擧,則例不得出入於泮中矣。姑待主管堂上差出,被罰儒生等,使之解罰,而亦爲勸入,恐爲得宜矣。上曰,曾前有遣堂上勸入之事耶?左參贊閔鎭厚曰,臣向聞副校理金在魯之言,則渠以儒生,遭如此之事,自上追後特遣堂上,開諭勸入,心常惶感云矣。上曰,予心快悟,是非大明之後,其時處分,深悔其失當矣。朝家旣命解停,而儒罰之尙今不解,極爲駭然,拜辭神門之儒生,令本館堂上,別爲勸入,許多儒生之被罰者,特爲分付解罰,可也。鎭厚曰,儒生所施之罰,自朝家不可勒解,使本館堂上,曉諭齋任,趁卽解罰,恐爲合宜矣。上曰,然矣。頃日刑判疏中,論此事,而儒罰不可自朝家解之,故只以事甚可駭爲批,而無解罰之命者,以此也。左參贊所達是矣。令本館堂上,善爲開諭解罰,可也。好人曰,禮曹參判李宜顯,見帶大司成,時雖以親病,久不行公,出肅之後,爲日已久,此等事,宜有善處之道,而終不擧行,若無別樣申飭之擧,則此後又不無如前因循之弊,今此臣之所達,欲望自上特命本館堂上,使之開諭解罰之意耳。禮曹參判李宜顯曰,泮儒所爲,誠極無據,小臣待罪國子時,欲有所陳聞變通,而未及爲之矣。此事終不可置之,自上宜有處分矣。上曰,令本館堂上斯速開諭解罰,宜矣。以上朝報
初覆入侍時,左議政金昌集所啓,科査尙今遷就,秋曹旣令次官擧行,今則長官又已行公,可以收殺,金吾事可慮矣。上曰,秋曹則可以了當矣。昌集曰,金吾則以李元坤事,擧皆引嫌,誠爲未安矣。當初一二次參坐之人,似無不可更參之理,而頃者引嫌堂上變通遞改,蓋慮有此遷就之患也。同義禁趙道彬,因其叔泰采曾按獄事,引以爲嫌,仍以其從叔泰耉之引嫌,不當爲辭,則聖批亦以不無所執爲敎,而第泰耉則以泰采因獄事被駁,繼按其獄,誠有難便之端,以此引嫌似然,而今此李元坤事,雖曰歷抵,條貫自異,豈可以前日按事臣之至親,而有所避嫌乎?左參贊閔鎭厚,亦曾按獄,而其弟鎭遠,方按秋曹査事,道彬之獨爲引嫌於李元坤事,殊無所執,以此一向撕捱,同義禁趙道彬推考,更爲牌招察任,何如?上曰,日昨批旨,以雖不無所執,而不必力辭必避爲敎,則一向撕捱,終涉過當,李元坤事,體段自異,此非引嫌之事,推考牌招開坐,可也。義禁府謄錄
初覆時,左議政金昌集所啓,慶尙右兵使申翊夏,以其母病,呈狀乞遞,而到任不久,故抑情察任之意題送矣。其後連呈辭狀,而聞其母年近七十,病狀實爲危重,翊夏無他兄弟可以救護,情理可矜,方欲入啓改遞矣。今適入侍,故敢此仰達。孝理之下,宜有變通之道矣。上曰,改差,可也。兵曹謄錄
初覆入侍時,上曰,大凡結案文書中,根脚懸錄,自有常規,而今此父矣母,母矣母云云,不當問而問之,有違格例,推官及道臣,不能致察而然也。推考申飭,仍爲定式,可也。左承旨許玧曰,外方案,多有如此之處,自本院方欲抄出請推,而姑未及矣。刑曹判書閔鎭厚曰,推考後知委諸道,以爲日後遵行之地,何如?上曰,依爲之。
初覆入侍時,刑曹判書閔鎭厚曰,科獄罪人等,欲爲稟處矣。上曰,頃以登對時稟處,旣已覆奏矣。鎭厚曰,科査旣有置之之命,而後必有彭叟·甲戌嚴刑之敎矣。以獄體例規言之,則今夏推覈時變辭之節,所當一竝更覈,而旣命置之後,又有更覈,漸致蔓延,事體未安,且彭·甲等,今番更推時,又爲變辭,稱以承服,承服罪人,例不得請刑,故彭·甲嚴刑之命,亦不得奉行,此事關係重大,下詢大臣而處之,何如?上曰,大臣所見,何如?昌集曰,此獄初旣支離,更査之後,尙未收殺,國事多有牽礙之端,自上置之之敎,仰誣聖意之非以前査爲非也。彭·甲初旣直招,中間變辭,情狀絶痛,故有刑推之命,而彭叟兄弟,今又如前直招,甲戌則以常漢無識之人,前後變辭,不足爲怪,而旣已遲晚之後,則更無刑推之規,拈出其中緊語問之,而諸囚則似不必更問矣。鎭厚曰,以臣迷見,則査事置之事命下後,彭·甲嚴刑之敎,非欲更起査事,欲治其變辭之罪也,而尹彭壽·彭叟兄弟,則其情有可恕者,其父旣已呈狀之後,其子安得不變辭?尹弼鼎之事極可惡,其子就對時,亦足以變辭,而就對之前,先呈所志於刑官之家,其所用意,尤爲叵測,李禎興,與賓興,旣是一家切親,而初旣直招,隨時變辭,以渠之故,貽禍賓興,情狀可痛,亦關風敎,似當刑推得情矣。上曰,弼鼎,是彭叟之父也。昌集曰,弼鼎所爲,極爲可惡,其子如欲變,則自有就對之時,而渠乃汲汲呈狀,預示變辭之狀,則其時臺諫,至及於陳疏中,頃日自上,亦有其間事狀,有難測知之敎矣。雖未知其隱情之如何,而亦不可不嚴問處之矣。上曰,金始㷜疏中有之矣。昌集曰,彭叟兄弟,旣已如前直招,則不必以此更爲加刑,而禎興之所爲無狀,嚴加推問,可也。鎭厚曰,然則彭壽·彭叟只以變辭照律乎?上曰,以此照律,可也。鎭厚曰,甲戌當依判付嚴刑,而渠是賤漢,隨時變辭,不足深責,此亦以變辭照律乎?抑以前日傳敎嚴刑乎?上曰,一體照律,可也。
初覆入侍時,刑曹判書閔鎭厚所啓,啓覆文案中,永柔罪人驗九之看訂一枝梅,本道啓目中,有放送何如之語,而本曹回啓,不爲擧論矣。一枝梅放送之意,行關分付,何如?上曰,依爲之,右副承旨兪崇曰,其時刑官推考,何如?上曰,其時刑曹堂上推考,可也。以上刑曹謄錄
李箕翊啓曰,尹宣擧門生及林象極疏下儒生陳疏來呈,而據例不捧,則終不退去,門限已迫,何以爲之?敢稟。傳曰,竝勿捧入。
□時,上御熙政堂。初覆入侍時,東,左議政金昌集,左參贊閔鎭厚,戶曹判書權尙游,吏曹判書李晚成,禮曹參判李宜顯,漢城右尹黃一夏,掌令安重弼,獻納趙鳴鳳,西,判府事李頤命,東平尉鄭載崙,密城君缺,知敦寧金錫衍,兵曹判書李健命,刑曹判書閔鎭遠,韓平君李基泰,刑曹參判金德基,工曹參議鄭是先,刑曹參議李聖肇,校理魚有龜,修撰朴師益,都承旨李觀命,左承旨許玧,右承旨洪好人,左副承旨李澤,右副承旨兪崇,同副承旨李箕翊,記事官李廷弼·尹惠敎·兪拓基,假注書蔡膺福·李廷熽,以次進。進伏後數行缺載崙曰,啓覆皆是死罪,然此罪則非用缺故殺,似有容恕之道矣。鎭厚曰,雖無欲殺之心,而懷孕而逢打,母子同被其戮,償命之外,更何所達?栻曰,非用意故殺,似可參酌矣。錫衍·健命曰,雖非用意,而係是殺獄,似無可恕之端矣。尙游曰,毆鬪殺傷,皆是死罪,法外何達?晚成曰,非用意打殺矣。打其子完伊之際,其妻偶被其打而殞命,此實情外,眞所謂垣外人之被杖也。旣曰,無心,而父子妻,同歸誅殺,似有可原之道矣。其外諸臣,皆以法對。一夏曰,初非用意,似不無容恕之道矣。鳴鳳曰,不徒殺妻,便是一擧而竝殺二人,似無可生之道矣。有龜曰,雖無用意之事,旣犯殺人之科,法文之外,更有何議?師益亦以法文對。崇曰,怒其婦,打其子,而其妻偶被其杖,異於故殺,似可參酌矣。上曰,姑待三覆,更議處之。觀命讀天安囚印信僞造罪人崔先奉推案。讀未畢,上曰,親問讀之。觀命讀未畢,上曰,大典條讀之。觀命讀畢。上曰,此罪,何如?昌集曰,此亦與僞造同罪,然求書於朴哥,而以木瓢片行缺,與印文未成同律,似或有參酌之道矣。頤命曰,印信僞造,自是死罪,渠以官府下人,非不知此,而如是行詐,情狀絶痛,法當抵死矣。觀命曰,旣以木片,作爲印信模樣,踏紙行詐,異於印文未成矣。缺載崙曰,法外何達?鎭厚曰。數行缺好人讀泰仁囚殺人罪人回生推案。讀未畢。缺上曰,爰辭後更爲承服處讀之。好人讀未畢。上曰,親問讀之。好人讀未畢,上曰,大明律讀之。好人讀畢,上曰,此罪,何如?昌集曰,渠雖有死中求生之計,而中間變辭,然罪狀明白,更何所達?頤命曰,罪案狼藉,法外何達?上曰,僉議,何如?載崙以下,次次以法對,有龜曰,三尺至嚴,一毫難恕,師益亦以法對。上曰,姑待三覆,更議處之。頤命曰,時刻已晚,姑緩,何如?上曰,此文案覆奏後姑止,可也。澤讀林川囚殺人罪人崔愛立推案。讀未畢,鎭厚起而奏曰,此下皆一般同推,使之奏達,何如?上曰,同推讀之。澤讀未畢。上曰,承服招辭讀之。仍下敎曰,加刑案讀之。澤讀未畢。上曰,親問讀之。澤讀未畢。上曰,大明律讀之。澤讀畢。上曰,此罪,何如?昌集曰,罪狀明白,法外何達?頤命曰,罪案分明,更有何議?上曰,僉議,何如?載崙以下皆曰,法外何達?上曰,姑待三覆,更議處之。仍下敎曰,此後一度覆奏後,姑爲小退。數三行缺頤命曰,其時監司,若聞其言,可知其眞僞矣。鎭遠曰,此眞失性之人,小臣親問時推詰,則對曰,不給飯,吾何不放火云,如此之言,都是喪性所爲,小臣以爲此罪,不必抵死也。上曰,失性,則明矣。以庶尹所招觀之,可知其狂癡,而道臣所達,亦如此,此事,何如?昌集曰,非失性之人,則寧有此哉?若非失性而爲此擧,則死有餘罪,而庶尹文報,監司所達,皆以爲失性,此罪容有可恕之道也。頤命曰,庶尹文報,以爲失性,今此道臣詳知而仰達,似有容貸之端也。上曰,渠自謂失性,則固不可信,而以庶尹文案觀之,可知其失性,予之下詢,蓋以此也,而監司所達,如此,僉議,何如?載崙曰,道臣明知其然,而有此仰達,似可參酌矣。鎭厚曰,失性,則明矣,而國有三尺,在下之道,何敢容議?惟在自上處分而已。栻·錫衍曰,罪則當死,而庶尹及道臣,皆以爲眞狂,似有參酌之道矣。健命曰,謂之失性而置之,則到處放火,其害無窮,爲民除害之道,決不可容貸也。尙游曰,謂以爲民除害,而殺此喪性之人,亦非好生之道,付之生議,則處處作害,不如牢囚房屋之中,而使不得用手之爲愈也。晚成曰,牢囚房屋,非法文之所當然,絶島定配,似宜矣。數三行缺上曰,姑待三覆,更議處之。觀命讀光陽囚印信僞造罪人李必江推案。讀未畢,上曰,親問讀之。觀命讀畢。上曰,大典條讀之。觀命讀畢。上曰,此罪,何如?昌集曰,此則僞造分明,無他可議。頤命曰,罪犯明白,法外何達?上曰,僉議,何如?諸臣次次以法對。有龜曰,印信僞造,前後相符,此亦何疑?上曰,姑待三覆,更議處之。玧讀順川囚殺人罪人金忠白推案。讀未畢,上曰,承服招辭讀之。玧讀未畢。上曰,金興西推案姑置之。忠白招辭讀之。玧讀忠白招辭畢。上曰,考覆下親問讀之。玧讀畢。上曰,大明律讀之。玧讀畢。上曰,金興西以律文觀之,當不待時處斬,而忠白亦以同殺承服,罪無可疑之端矣。昌集曰,同力打殺分明,更有何議?頤命曰。數行缺鎭遠曰,法文中,盜牛而殺人則斬,因醉而殺人則絞,此則似是盜牛而殺人,然,渠以乘醉納供,而盜牛之迹,無憑可捉,當用絞律矣。其外諸臣,次次以法對。上曰,姑待三覆,更議處之。澤持平壤囚殺人罪人金孝白推案,進伏曰,日刻來告軍號,令史官擇入之意,敢啓。上曰,爲之。膺福出去,受軍號,傳于澤,澤進于上前踏啓字後,膺福出傳于兵曹,又受省記,來傳于箕翊,進于上前後,膺福如前入侍。澤讀推案幾過半矣。澤止讀而奏曰,田應奉招辭,似不干涉於此獄矣。上曰,然矣。此下同推讀之。澤讀畢。上曰,親問讀之,澤讀畢。上曰,大明律讀之。澤讀畢。上曰,此罪,何如?昌集曰,殺人孰非可惡,而此則情狀尤爲絶痛,法外何達?頤命曰,此罪人情犯絶痛,更有何議?上曰,僉議,何如?載崙以下,次次以法對。鎭厚曰,此罪法外,無他可疑,而第金尙中事無結辭,可怪也。上曰,金尙中獄中致斃云,而無結辭矣。鎭厚曰,尙中獄中身死之節,漏脫於文案中,宜有警責之道矣。上曰,推考,可也。其外諸臣,皆以法對。上曰,姑待三覆,更議處之。崇所啓,三覆若以推擇十三日定行,則有所拘礙矣。上曰,十三日與宗廟修改相値,予以變通之意,欲爲下敎矣。今此所達,是矣。崇曰,再覆進行於初十日,三覆則以十一日改定,何如?上曰,依爲之。出榻前定奪有龜所啓,近來館僚不齊,入直苟簡,修撰趙觀彬,副修撰洪錫輔,竝卽牌招察任,何如?上曰,依爲之。崇所啓,校理魚有龜,以修撰趙觀彬,副修撰洪錫輔牌招察職,陳達蒙允,而日勢已暮,明日待開門出牌之意,敢啓。上曰,知道。出榻前定奪諸臣遂以次退出。以上燼餘
上在昌德宮。停常參·經筵。
去夜,政院啓曰,尹宣擧門生等及林象極疏下儒生,陳疏來呈,而據例不捧,則終不退去,門限已迫,何以爲之?敢稟。傳曰,竝勿捧入。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間,聖候熏熱未已,困惱呻吟,腹部飽滿,膈間不淸利之氣有加,脚痺之候無減,寢睡不寧云,伏未審朝來,熏熱困惱,腹部飽滿之候,其已減歇,而脚痺之候,亦有所減乎?膈間不淸利有加之候,比夜,何如?口淡特甚之候,抑有少減之勢,而虛暈之氣,益臻差勝乎?連日出御便殿,終夕慮囚,夜間寢睡,又爲不寧,而湯藥停止,已至多日,今日臣等與諸醫入診,詳察症候,議定當進之藥,宜當,不勝終宵憂煎,敢此問安,竝爲仰稟。答曰,知道。朝來熏熱往來,困惱頗甚,而腹部飽滿,膈間不淸利有加之候,比夜減歇,脚痺之候,少無所減,而虛暈之氣,一向差勝矣。口淡特甚如此,姑觀數日議藥,勿爲入診。
禮曹佐郞李萬休,吏曹外各司巡撫時,無緣闕直,依承傳罷職。
昨日啓覆時,獻納趙鳴鳳所啓,臣頃有帶軍銜下鄕之失,據例引避,見阻喉司,進退路窮,鎭日尋單矣。昨日啓覆,僚臺有故,不得不抗顔入參,而臣之情勢,尤有所萬分難安者,昨於赴闕之時,適患胸脅之痛,移時鎭定,僅僅入侍,罷出之後,得聞喉院,以臣趨班之最後,至有囚禁院吏之擧,臣不勝瞿然,而繼之以駭惑也。臣之詣闕,雖在諸臣之後,而旣趁殿坐時刻之前,則政院之囚治下吏,未知其何所據也。雖未及時,追後入侍,亦有前例,今者政院,乃有此意外之擧,臣何足言?有辱臺閣,臣曾犯應避之科,又有見輕之事,將何顔面,一刻仍冒於臺端乎?請命遞斥臣職。上曰,勿辭。退待物論。
掌令安重弼所啓,請還收吳命尹極邊定配今姑還寢之命,仍前發配事。上曰,勿煩。
又所啓,龍仁縣監李國休到任以後,凡諸政令,無一可觀,而侵虐邑民罔有紀極,登山叱辱,非止一再,氷庫衝火,亦至累次,其取怨於民,此亦可見,而守令之不得奪取土民之葬山,明有邦禁,如或有犯而現露,則其罪固重,而近來國綱解弛,規取民山,間或有之,其不有禁令,縱恣無忌,未有如國休者也。境內主峯山南麓,乃孔姓兩班世葬之山,而故大司憲孔瑞麟後孫重魯,適遭父喪,將窆於山內先葬其母之處,則國休猝生橫奪之計,多率官吏,親到其山,拔去金井,俾不得入葬,重魯叔侄,捉囚牢獄,百般威脅,以官家先占樣,勒構侤音,重魯雖極冤痛,畏受刑杖,一從其許文,成給侤音,百餘年世傳之塋,公然見奪,葬父無地,日夜呼泣,此等殘忍之事,爲民土主,忍然肆行,遠近聞者,孰不駭憤?如此虐民不法之人,不可置諸字牧之任。請龍仁縣令李國休,罷職不敍。上曰,極爲駭然,拿問定罪。
又所啓,臣以龍仁縣令罷職不敍事,論啓矣。乃承聖批,乃以拿問定罪爲敎,臣竊不勝瞿然之至。國休橫奪民山之罪,固合拿問,而其他虐民取怨者多,故直以罷職不敍,勘律矣。聖敎以拿問定罪,爲宜,則臣之擬律乖當之失,著矣。請命遞斥臣職。上曰,勿辭。退待物論。
修撰洪錫輔·趙觀彬,牌不進,只推勿罷。
傳曰,史官五員待命,騎馬十五匹立之,津船等處內摘奸。
同義禁趙道彬,牌不進,推考傳旨。傳曰,更爲牌招。
政院啓曰,掌令安重弼,獻納趙鳴鳳,引避退待,而憲府諫院多官,或在外,或未差,或未肅拜,或呈辭,無他推移處置之員,正言趙尙絅,卽爲牌招,使之處置,何如?傳曰,允。
院前啓,河事,權卨事,御室設醮處撤毁事。新啓,竝引嫌而退,趨班雖晚,旣趁時刻,則推治下吏,在我何嫌?隨聞論啓,臺體卽然,而擬律不審,勢難仍在。請獻納趙鳴鳳出仕,掌令安重弼遞差。答曰,不允。處置事,依啓。
大殿·中殿·世子宮·嬪宮,藥房·政院·玉堂夕問安。答曰,知道。
謝恩,左副承旨兪崇。
同義禁趙道彬再牌不進。
藥房口傳啓曰,晚得困惱頗甚,口淡特甚之候,何如?抑有少減之勢乎?惶恐敢啓。傳曰,困惱頗甚,口淡特甚之候一樣矣。
獻納趙鳴鳳就職。
政院啓曰,昨日啓覆時,各道灾邑,尤甚處,夫馬未及上來處,給馬發送事,親承下敎矣。其中長興·康津·茂長三邑夫馬,未及來到云,此三邑守令,依定奪給馬催促發送,何如?傳曰,允。
忠淸監司權上疏。大槪,情勢狼狽,縮伏待勘,迫於嚴命,將爲辭陛矣。本道荒政,不可不預先講定,謹將區區淺見,兼取凶歲已行之例,條列以陳,乞命廟堂劃卽覆奏,俾無後時之患事。入啓。答曰,省疏具悉。疏陳及條列事,令廟堂劃卽稟處。
政院啓曰,尹宣擧門生疏,纔有勿捧之敎,而終不退去,林象極疏下及交河儒生等,又有呈疏,據例開諭,而亦不退去,門限已迫,何以爲之?敢稟。傳曰,竝勿捧入。
又啓曰,尹宣擧門生前縣監趙泰徵等,爲其師伸辨之疏,昨日啓稟,有勿捧之敎,今日又爲來呈,據例勿捧,反復開諭,而終不退去,門限已迫,何以爲之?敢稟。傳曰,勿爲捧入。
有政。吏批,南道揆爲執義,朱恒道爲奉常僉正,朴泰斗爲直講,洪蒑爲禮曹佐郞,尹鳳朝爲兼文學,李澤爲大司成,鄭必東爲承旨。
兵批,金演爲副司直,南泰年爲訓鍊判官,田隆碩爲井浦萬戶,李尙爲慶尙右兵使,朴尙夏爲蛇渡僉使,孫昌瑞爲同知,宋成明爲北評事,成稷童爲五衛將,李宇恒爲副摠管,儒川君濎爲副摠管,李珌爲武兼。以上朝報
兪崇,以都摠府言啓曰,今日入直內三廳武兼禁軍及軍兵等中日習射,請出標信。傳曰,知道。
又以都摠府言啓曰,副摠管李奎成,以禁衛中軍軍兵等中日試射,慕華館進去之意,敢啓。傳曰,知道。
以備忘記,傳于兪崇曰,史官三員待命,騎馬九匹立之。
李箕翊啓曰,史官二員待命事,命下矣。史官不備,宣傳官一員代送之意,敢啓。傳曰,知道。
兪崇啓曰,史官三員待命事,命下矣。史官不備,宣傳官二員,武兼一員代送之意,敢啓。傳曰,知道。
以備忘記,傳于李箕翊曰,長番內官李仁栽,假承傳色差下,政院知悉。
洪好人,以弘文館言啓曰,本館上番校理魚有龜,以禁衛營郞廳,今日坐起時,晝仕出去,而明日連有捧上之事,除草記卽爲出去之意,敢啓。傳曰,知道。
李箕翊,以賑恤廳言啓曰,今年諸道凶歉,擧皆孔慘,前頭賑救之道,不可不急急講究,而本廳遺在穀物元數不敷,勢難遍及,此外無他生穀之道,極爲可慮,在前如此之時,則例有帖文發賣補賑之事,而本廳流來舊帖,幾盡分散,卽今遣在,數甚零星,通政帖一千張,折衝帖六百張,令該曹卽爲成出,移送本廳,以爲需用之地,何如?傳曰,允。
又以賑恤廳言啓曰,司饔院以諸色匠人甲午·乙未災減米布,令賑廳磨鍊上下事,入啓蒙允矣。近年以來,連値凶荒,本廳若干鳩聚錢布穀物,逐年分散於京外賑給之資,卽今遺儲,殆至匱竭,今年凶荒,又至如此,諸道告急之狀,逐日沓至,亦無接濟之勢,京各司災減給代之請,不勝紛紜,而俱不得許施,曾以本廳形勢如此,災減代廳儲有餘間,姑勿上下之意,陳達蒙允,且於己丑年,司饔院亦以匠布災減代給事,有所啓請,而本廳亦爲措辭防啓,本廳事勢之竭急,又非己丑之比,今此災減之代,依定奪,姑勿上下,何如?傳曰,允。
兪崇,以備邊司言啓曰,因司饔院啓辭,昆陽掘土之弊,與楊口無異,而所用軍人,全責一邑,以致農作失時,呼冤徹天,如欲分定於他邑,則裹糧將來,亦所難堪,依楊口例,特爲變通,恐或得宜,令廟堂,稟處缺,楊口掘土之役,實爲難堪之故。朝家數三行缺。
忠淸監司權疏曰,伏以,臣迫於嚴命,將爲辭陛矣。本道荒政,必須及時講定,然後可以預先區劃,玆敢條列以陳,惟聖明財察焉。湖西農形,以臣之所目覩,比之癸巳則甚矣。大抵畓穀,間間稍勝於乙亥,而田穀則兩麥大無之後,木花·豆太,俱爲失稔,以此言之,今年凶歉,無異乙亥,昔漢臣耿壽昌,設常平法,穀貴則減價以利民,宋臣文彦博,在成都,米價踊貴,民大飢,則因就諸城門,減價糶米,不限其數,民以之賴,此實無損於公,而有利於民也。此法行之今日,亦爲便益,而本道無他可糶之穀,臣以是慮,就議於廟堂諸臣矣,姑緩本道大同米上納之期,趁春夏間穀貴民急之日,一依成都糶米之例,數三行缺乙亥之例,或減捧或退捧,而至於白骨徵布,隣族侵徵之弊,業已聖明之所愍惻,頃年戶布口錢之議,俱爲不便,至今未能變通矣。臣赴營之後,此等侵徵之類,將欲分付列邑,覈實抄出,而今年條身布,勢難侵徵於隣族,戶布口錢之外,不無別樣救施之策,有所詳議於大臣重臣,而區區一得之愚,臣不敢自信,乞命廟堂,商確變通焉。此外凶歲應行之事,謹依貼黃之例,具列於左。伏乞下臣此疏於廟堂劃卽覆奏,俾無後時之歎,不勝幸甚。批答見上
各邑帖文,乙亥年二千八百六張下送,癸巳年二千張下送,而今年則只許七百張,零星如此,聚穀不多,及時加送,以爲料理之地,大同儲置中年久腐傷者改色次,計數移用補賑,已有乙亥前例,今亦依此擧行。乙亥年春大同收米,一結特減六斗,癸巳年春大同收米,尤甚之尤甚邑減二斗,尤甚邑減一斗矣,今亦參酌減給,以示德意。癸巳年尤甚之尤甚邑還上當年條減半收捧,尤甚邑減三分之一,之次邑當年條准捧,舊未收停捧,尤甚之尤甚邑當年所捧各樣還耗,竝許劃給補賑。至於諸般身役,尤甚之尤甚邑折半收捧,而納一匹者勿論,舊未收停捧,尤甚邑減三分之一,舊未收停捧,之次邑當年條收捧,舊未收姑爲停捧矣。今亦依此擧行。一條數行缺。
敎忠淸監司權書,王若曰,堯咨四岳,統九牧而宣風,周置十連,比諸候而作屛,疇膺是任,毋踰我卿。惟卿,簪紱名家,詞翰世業。識慮通達,素抱幹時之才,資性沈凝,咸推鎭物之量。粤自擢魁於龍榜,遂乃振步於鴻逵。淸源返珠,旋移刺於灣府,安陵制閫,仍坐棠於箕營,殿方岳而參樞機,奚但俱適於外內,樹風節而勵氷蘖,允能竝美於弟兄。殊方遠征,固知專對之盡責,一時微譴,豈云檢束之失宜?故恩敍之遄頒,而眷注之冞篤。方擬置卿於朝著,俾贊廟謨,遍當掄才於翰藩,思借國器,睠彼百濟之舊域,實是三韓之名區。壤潤土腴,川缺之勢,賦役煩重,閭里起繹騷之歎,量田之舊。此下缺
疏頭缺新監司兪集一交龜之後,乃以照例擧行,有缺啓下本曹,而適於其時,與大政相値,未暇擧行,及經大政之後,旋又請告引入,以新使到任日字計之,則去八月十七日,恰滿三十日之限矣。取考本曹所在謄錄,則癸未七月間,因京畿監司洪受疇狀聞,本曹以前監司尹世紀奉命未還,新監司交任按道,已滿國法三十日之限,本道春夏等褒貶,新監司當磨勘之意,回啓蒙允矣。今者日限已過,前事又如此,似當依癸未年例擧行,而臣方待罪本曹,有難循例覆奏,玆敢陳此委折。伏乞聖明,俯賜照察,而裁處焉。答曰,省疏具悉。新監司到任後,日限已過,殿最依癸未年例,俾卽封啓焉。
副修撰黃奎河疏曰,伏以,臣之老母,以八耄之年,抱沈痼之疾,少失將攝,輒致危劇,常有懍懍之憂,臣之私情,實無離違供職之望,而臣父仰念聖恩,戒臣以抑情就直,每當持被之日,殆同牽裾之戀,至情所迫,亦不能牢守直次,間犯徑出之科,又不能長護母病,撫躬自悼,難免爲忠孝罪人,臣之進退,亦云窮矣。顧今母病,宿疾之外,添得似瘧之症,寒熱交攻,藥餌無效,專却食飮,眞元漸削,又自數日以來,兼有胸膈痞塞,咳喘促急等症,合眼昏昏,氣息如縷,殆未辨在傍之人,頃刻相捨,恐致終身無窮之悔,臣五情錯亂,煎泣度日,斷無離違之勢,自速曠職之罪,而況缺百僚憂惶,而臣方扶護母病,未赴起居之班,罪戾層重。此下缺。批答在下以上燼餘
上在昌德宮。停常參·經筵。
夜五更,火星入太微西垣內。
下直,忠淸監司權,慶尙左兵虞侯朴再新,機張縣監羅景斗,麒麟察訪趙榮世。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間,聖候熏熱往來,困惱呻吟,腹部飽滿,膈間亦不淸利,脚痺之候無減,寢睡不得安穩云,伏未審朝來,熏熱其已,減歇,而腹部飽滿,膈間不淸利之氣及脚痺之候,亦有所減乎?困惱頗甚之候,比昨,何如?口淡特甚之候,抑有少減之勢,而虛暈之氣,益臻差勝乎?今日臣等與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。朝來熏熱往來,困惱頗甚之候雖減,而尙今未已,腹部飽滿,膈間不淸利之候減歇,脚痺之候一樣,口淡特甚之候無減,而虛暈之氣,時時發作矣。勿爲入診。
副校理金在魯初度呈辭。入啓。傳曰,還出給。
吏曹啓曰,臺諫有闕,政事,取稟。傳曰,過國忌後爲之。
吏曹判書李晚成上疏。入啓。答曰,省疏具悉。新監司到任後,日限已過,殿最依癸未年例,俾卽封啓焉。
政院啓曰,同義禁趙道彬,昨日再招不進,今日所當更請牌招,而方爲待命於金吾門外云,不得循例請牌,何以爲之?敢稟。傳曰,勿待命事,分付,而其所引嫌,終涉過當,故使之卽出察任,而膠守已見,無意奉承,其在事體,殊甚未安,更卽牌招,可也。
修撰趙觀彬·洪錫輔,牌不進,只推勿罷。
義禁府啓曰,弑夫罪人於隣,旣已拿來囚,係是綱常,依法例,三省推鞫,何如?傳曰,允。
政院啓曰,綱常罪人於隣三省推鞫事,命下矣,委官何大臣進去乎?敢稟。傳曰,左相進去。
又啓曰,綱常罪人三省推鞫事,命下矣,兩司城上所牌招言送之意,敢啓。傳曰,知道。
同義禁趙道彬,牌不進。
大殿·中殿·世子宮·嬪宮,藥房·政院·玉堂夕問安。答曰,知道。
禁府,渾拿囚。啓。
謝恩,持平趙聖復。
修撰黃奎河上疏。大槪,臣之老母病勢,漸就危急,頃刻離捨,恐致終身無窮之悔,五情錯亂,煎泣度日,情理到此,萬無供職之望,乞遞臣職名,俾得專意救護,以伸至情事。入啓。答曰,省疏具悉。爾其勿辭,救護母病。
以李倚天爲假注書。
政院啓曰,禁府郞廳,以委官意來言,情勢難安,方在引入中,三省推鞫不得開坐云矣。敢啓。傳曰,知道。
又啓曰,新除授右副承旨鄭必東,時在忠淸道忠州地,斯速乘馹上來事,下諭,何如?傳曰,允。
又啓曰,頃因大臣箚辭,以申球疏事,有此等爭辨之疏,勿論朝士·儒生,一切勿捧,則可以杜紛紜之弊矣。令政院依此擧行事,傳敎矣。其在出納之道,固宜依聖敎奉行,而近日李弘躋·林象極疏下權弼衡等及尹宣擧門生趙泰徵等,鎭日封章,來呈疏槪,而至於權弼衡等,侵辱大臣及本院,無復餘地,此是未徹之疏,臣等不欲呶呶較辨,而儒生等必趁申後入來,限以門限,無意出去,致令本院,不得已逐日煩稟,殊極未安,疏頭旣被編配,則疏下之請,以同被罪罰,固無足怪,而自上旣有處分,則儒生等不有朝令,一疏再疏,必欲角勝,每每强聒於禁嚴咫尺之地,事體之傷損,莫此爲甚,同被罪罰之疏,自前本無捧入之例,不必擧論,而第伏念大臣之當初陳箚,聖上之亦命勿捧,雖出於息瀾止燎之意,而門生·儒生之齊起紛紜,至於如此,此後亦不知有幾許難處之端,大臣之追後請捧,蓋爲此也。一向防塞,恐非所以鎭定之道,臣等區區之意,亦望聖上,許令捧入,明賜處分,以爲息鬧之地,似合事宜,臣等職忝近密,旣有所懷,惶恐敢啓。傳曰,此等疏章,平復後來呈,已有成命,而矧今處分大定之後,何敢鎭日入來喉院,每事强聒乎?極爲駭然,決不可許其捧入也。
內醫院官員,以都提調·提調意啓曰,副提調李觀命,聞政院諸承旨,因文學呂必禧之疏,一時迸出,自以一體被斥之人,不敢獨爲晏然,仍卽出去闕外,當此竝直之時,提調之不得備員,事體至爲未安,副提調李觀命,卽爲牌招入直,何如?傳曰,依啓。諸承旨,亦爲牌招。
都承旨李觀命,牌不進。
京畿監司書目,水原府使李喬岳民瘼上疏上送事。啓。答曰,省疏具悉。隋城乃畿輔重鎭,而灾荒此酷,尤爲軫念,令廟堂議處。
右承旨洪好人,左副承旨兪崇,同副承旨李箕翊牌不進。以上朝報
兪崇,以禁衛營言啓曰,本營無軍將官,朔試射時,哨官鄭夏濟,柳葉箭二中騎芻一中,以矢數計之,則未滿四中,而騎芻倍劃,旣有定式,依此仍存,何如?傳曰,允。
李喬岳疏曰,伏以,臣以疎迂譾薄之資,濫叨畿輔重鎭之命,辭避無路,黽勉就任,牧民禦衆之責,非臣所可堪承,惟思竭心殫慮,撫摩軍民,以圖其萬一報效,而適値無前大殺,目見民間惶急之狀,有若時刻難保者,臣若以猥屑爲懼,不卽陳聞,將見一方民物,盡歸於丘壑之中,玆敢忘其僭越,疾聲仰籲於宸嚴之聽,惟聖明之澄省,亟降處分焉。本府幅員之廣,甲於畿輔,論其地形,則通一境合五十七面,而海內之闊大,此陸面殆三之二也。民戶則一萬二十戶,男女老弱竝五萬餘口也。軍額馬步軍及雜色名目摠六千兵馬也。處輦轂宿舂之地,朝令夕發,臨難捍衛之功,屢驗前事,而至蒙聖祖之褒賞,頃年聖上,亦以緩急得力,無異輦下之親兵,下敎於筵中,朝家之所以倚重者,視他鎭逈別,不幸近年以來,連値災荒,民生日漸困瘁,缺日漸凋耗,至于今年,年事之孔慘,視左捕諸邑,最爲尤甚之尤甚數三行缺,其言甚悲,其勢孔棘,臣輒以朝家,必有顧恤之擧,寬辭曉諭,以慰其意,使之少須臾勿去,而日報各面報牒,則某里某民某軍,率妻子某日出去,不知去處云者,相隨續不絶,若此不已,孑遺軍民,必將盡散而後已,此等景象,聖上何以盡燭耶?以目前形勢觀之,則設賑救民,要在歲前,而屢經遞易,官事蕩敗,財力殘薄,無處着手,聚穀活民之方,非不晝思夜度,而新到弊邑,百計無策,尙未能措置一事,拮据生穀之道,深恐無辜窮民,擧將由臣而盡死,臣用是恐遑,食息靡寧,日夕所望,惟在朝家之別樣救濟,賑廳米三四千石及錢四五千兩,特令劃給,俾補開春賑貸之資,戶·兵曹·備局句管木二三十同,亦令許貸,使之待明秋立本還納,則在該曹,無甚所損,而在本府,實爲大惠矣。本府還穀其數不多,除往未收六千石外,今春分俵之數竝皮雜穀,只是近萬斛,設令今冬沒數準捧,以萬餘石穀物,沾及萬餘人口,無異勺水輿薪,而秋事如此,其不能準捧,決然可知,況今赤立之民,有同龜背括毛,雖日加捶楚,祇益騷擾之端,狼顧鳥駭,擧懷流散之心,畢竟閭里俱虛,編伍殆空,無兵無民,邑不爲邑,則臣雖萬被不職之罪,固不足恤,脫有意外之警,亦將于何以責捍禦王室之事耶?臣聞飢歲貧民,貴在不撓,而催糴徵役,實係擾民之大者,與其徵催,而終無所捧,莫如趁今變通之爲愈,今冬還穀之當捧者,就其元數中使之一半減捧,摠戎廳需米及大同米各二三斗,量宜蠲減,則一境軍民,皆將安保,庶不至於散亡之境矣。賑民之政,必曰白給,然後可救無土之飢民,而本府人民衆多,來頭白給之類,不知其數,今若以境內太僕·守禦·摠戎各衙門各屯穀,取用賑資,從便備償其價,則亦可爲救民之一助矣。賞爵聚穀,雖非聖世之美事,凶歲數三行缺濟活之策,必如救焚拯溺之爲,然後可免立視其死之患,似此哀痛切悶之狀,若不號籲於君父,更將因極於何處?日者聖上,特念畿輔根本之地,至下散帑補賑之命,千里邦畿之民,孰不感動涕泣,共祝聖上之德意,況臣十年禁近,仰認聖上憂民恤災之盛德度越千古,固已感頌之不已,又於昨歲,深軫耽羅一域荐被飢荒之慘,逐年船粟,使之往哺,而憂傷惻怛之敎,屢下筵席,臣於入侍之時,親承聖訓,至今莊誦矣。臣叨忝股肱之重鎭,目擊民事之罔極,冒萬死條陳一二緊急之事,而誠恐玉候靜攝之中,添一若恫之憂,臣於此,一倍悚慄,而旣受芻牧之寄,不得不唐突瀆撓,臣誠死罪死罪。懇乞聖明,俯垂採納,速許施行,以活一方之民,不勝幸甚。批答見上以上燼餘
上在昌德宮。停常參·經筵。
自昧爽至辰時,沈霧。一二更,雷動電光。
文學呂必禧上疏。大槪,臣於近日事,不勝憂慨之忱,略陳辭疏之末,而喉院之臣,徒知阿好於大臣,不顧天聰之壅蔽,憑藉朝禁,一例退却,可謂縱恣無忌憚矣。玆因召牌之降,不敢坐違,謹詣闕外,更暴危悃,投疏徑歸。伏乞聖慈,取覽臣疏,俯垂財察,仍賜斥退,以爲人臣妄言者之戒事。以國忌齋戒,留政院。
右承旨洪好人,左副承旨兪崇,同副承旨李箕翊,修撰趙觀彬·洪錫輔牌不進。只推勿罷。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間,聖候熏熱煩轉,困惱呻吟,腹部飽滿,膈間亦不淸利,脚痺之候無減,寢睡不寧云,伏未審朝來,熏熱困惱,其已減歇,而腹部飽滿,膈間不淸利之氣及脚痺之候,亦有所減乎?口淡特甚之候,抑有少減之勢,虛暈之氣,不復發作,而漸臻差勝乎?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。朝來熏熱困惱往來,腹部飽滿,膈間不淸利之氣減歇,脚痺之候一樣,口淡特甚之候無減,虛暈之氣,時時發作矣。勿爲入診。
內醫院官員,以都提調·提調意啓曰,副提調李觀命所遭,元非大段,而昨日違牌不進,竝直之地,不得備員,事甚未安,更爲牌招察任,何如?傳曰,允。
內局副提調李觀命牌不進。
內醫院官員,以都提調·提調意啓曰,本院竝直,事體甚重,提調雖有難安情勢,不宜過爲引嫌,而副提調李觀命,昨日徑出,再牌之下,尙不入來,此時一向曠直,極爲未安,更卽牌招察任,何如?傳曰,允。
政院啓曰,禁府郞廳,以委官意來言,情勢難安,今方出城,三省推鞫不得開坐云矣,敢啓。傳曰,知道。
右承旨洪好人,左副承旨兪崇,同副承旨李箕翊牌不進。只推勿罷。
都承旨李觀命上疏。大槪,伏見文學呂必禧之疏,極言申球事,醜辱大臣,無復餘地,此等疏章,旣有勿捧之命,故臣與同僚,通議退却矣。必禧移鋒之擊,憤恚益急,詬罵喉司,罔有紀極,而至於黨與成於下,主勢孤於上之說,人臣所不忍聞者,臣看來駭怖,毛骨竦然,當此藥院竝直之時,不得不迸出闕外,臣罪萬死,嚴召荐降,而所被人言,若是危險,決不當冒沒復入,乞賜鐫削,以快人心,仍勘臣違慢之罪,以警具僚事。以國忌齋戒,留政院。
大殿·中殿·世子宮·嬪宮,藥房·政院·玉堂夕問安。答曰,知道。
修撰趙觀彬·洪錫輔再牌不進,罷職傳旨。傳曰,禁推。
政院啓曰,卽者左議政金昌集,以情勢難安,今方出去城外,使錄事來納命召,何以爲之?敢稟。傳曰,使傳諭史官傳授。
左議政金昌集上疏。大槪,臣之情迹,決難晏然偃息於輦下,玆冒萬死留疏出城,乞蒙先削臣職,仍正臣罪,以謝衆怒事。入啓。答曰,省疏具悉卿懇。向來卿之箚陳本意,予豈不知,亶出於爲國家也。象極雖極無狀,何敢以誤君背父凶臣等罔測之說,肆然加之於大臣,極口詬罵耶?人心之悖惡至此,予實痛心也。卿之因此引入,大有損於事體,故前後批諭及前席,備悉至意,望卿改圖矣。不意今者,因呂必禧之疏,決意出城,是何情志之不孚,一至於此,愕然愧恧,已不可言,而値此艱屯,廊廟空虛,言念國事,尤不知所以爲諭也。以卿體國之誠,胡忍袖手恝視,所納命召,令史官還授,卿其安心勿辭領受,卽起視事,用副予如渴之望。仍傳曰,遣史官傳諭,與之偕來。
判府事趙相愚箚子。大槪,敢陳憂慨之忱,以備澄省事。入啓。答曰,省箚具悉卿懇。有懷箚陳,何所不可,而第引喩謬妄,宜毁其板,是非已定,紛紜爭辨之疏,不當許捧,卿其安心焉。仍傳曰,遣史官傳諭。
右承旨洪好人,左副承旨兪崇,同副承旨李箕翊再牌不進。只推勿罷。以上朝報
世祖大王忌辰齋戒。
左議政金昌集疏曰,伏以臣日昨,略聞儒生輩投呈疏槪,多般醜辱,而實未詳其語意,故前箚不得辨明,第略陳其難安之狀而已。追聞象極等詬罵臣身之不足,推而及於先臣,竝加蹴踏,罔有紀極,至以誤君背父,釀成士禍,爲臣之罪案,去臣姓字,目以凶臣,臣於是,駭痛傷惋,誠不料人心之惡,乃至此也。臣之箚意,不欲追罪,而但曰僭妄,則非以申球等疏,爲十分得當也。是非宜明,而只請毁板,則非以宣擧爲故欲誣毁也。此蓋,裁抑彼此,參酌調停之計也。若曰,申球等,眞有禍心,則臣已有沮遏之效矣。尹宣擧事,國言方激,而事正如此,則亦臣平反之力也。以彼輩當初恐㤼之心,宜若可以德臣,而其言之若是絶悖者,何也?臣未知不罪其人,只毁其板,果可謂之禍乎,且夫陰與匪人,指議先朝者,尙不失爲全德君子,則據其文字,言其謬妄者,獨何至爲凶臣乎?雖然此係臣一身之事,不足呶呶,若其誤君背父之云,臣安得無辨乎?鳴呼,宣擧之所言,毋論其用意與否,旣涉先朝,又非球所做出,則殿下亦不得一味包容,洞其是非,而特以其擧措之難,故初諭以不可輕論,而久無明白之敎耳。一邊之人,有以窺覬淵衷之持重,乘勢投疏,非但必欲甘心於一球,耽耽然有反禍善類之色,臣於此時,安得不爲殿下一言,而殿下不以深誅,從輕處分,何等寬大之德,而其所爲言,有若殿下,爲臣所誤,不免爲失德過擧者然,似此義理,非臣之所敢知也。其所謂背父云者,似以臣父,亦嘗致敬於宣擧,而今臣則數三行缺使先輩見此,則亦將不以前日所待者待之,而況如臣父,最受寧陵特達之知,常懷糜粉難忘之誠,而契合方深,弓劍遽遺,故其形諸吟咏,語及家人者,無非贊頌盛烈,沒世痛恨之意,則其所以斥宣擧者,必萬倍於他臣矣。臣豈可不追此意,而獨盡禮貌於衆所同在之日乎?以此而謂之背父,臣尤不識其何說也。今之搢紳章甫,公肆醜辱於先正臣宋時烈者,厥祖厥考,率皆尊其道,爲之羽翼,受其文,以賁泉塗,其推奬衛護之言,昭載國乘,闡揚潛幽之辭,劖石未泐,厥后先正,又無他端,而爲其子孫者,相率倒戈,力報尹家墓文之態,全忘其先向慕之誠,風移俗移,滔滔皆是,臣嘗爲世道慨然,而今反以此責臣,何其能知背先之爲不美,而不能自反也。大抵宣擧之言,殊極無謂,說者曰,苟非病風喪心,孰敢萌誣毁之心,此誠然矣。而殊不知其猥以滓穢不淨之身,上擬之於巍巍光明之聖祖者,卽此便爲僭妄也。渠輩方以士林之稱述大義,竝擧孝廟同德之臣,看作重罪,而反以宣擧之敢援聖祖,欲歸同浴之地,謂之無失者,獨何故也?夫杜擧之說,雖欲借喩曲解,其事實之不倫,何哉,凱風寒泉之譬,尤極可笑,今人於文字間忌嫌之法,密於古人,今渠輩亦能以凱風,引興於思其母,能以寒泉,取義於名其齋,而無所忌歉乎?何獨以杜擧,爲不妨於引用乎?夫宥坐欹器,非所當忌避之事也。無忘在莒,非他日所不敢言之說也。不死江都,索言何傷,自廢其身,奚至僭妄,而其言曰,以余當於今日,故敢能言之,他日則不可出口,又曰,余之本心,不敢索言,又曰,僭妄之論者,何也。渠輩必欲救解,則須先於此等語,明白說出,然後詬辱他人,可也。至於康王之云,雖諉之賊鑴,而曾不斥其凶悖,又載之於其集,而所謂刺謬數三行缺聞者屢矣。而特因老成之論,抑而不果耳。不意申球,突出而上之,上之者固甚妄率,而其言又不稱停矣。然而朝廷旣聞之後,則亦不可置諸是非之間,無所分別,而臣只取宣擧所自道之僭妄二字,參酌彌縫如此,此於宣擧,何如也?而今乃不自知足,反脅人以釀禍之目,吁,亦異矣。顧念臣感激殊遇,冒當艱虞,惟思報國,不顧身圖,隨事盡言,取此狼狽,上以致天心煩惱,有妨調攝,下而使泉壤受辱,謄播朝紙,於公於私,忠孝俱虧,更何顔面,復立於此世乎,今臣所遭,誠千古所未聞之事,聖上所施,亦千古所罕覯之恩,疏儒至命編配,此又私分之所不敢安,而兩日之內,近侍狎臨,慰勉之旨,頻繁勤懇,臣是何人,乃至於此?涕泣惶感,不知死所,方當聖上,强疾錄囚,出臨便殿,促臣入來,臣事勢窮極,不得不放倒廉隅,冒沒趨參,臣自知愧,人將何謂?區區初意,只爲迫於嚴命,黽勉入侍而已。非敢有因仍盤礴之計也。僇辱之身,決不可一刻冒居於具瞻之地,而儒生門人朝士之疏,日至公車,雖因聖敎,輒皆退却,而其言之益慘,其心之益激,槪可想矣。殿下雖欲一向曲庇,亦安可得乎?臣今爲必退之人,其於國家之事,非所敢言,而在殿下不可不念也。伏乞聖慈,俯垂矜憐,早賜斥退,亟卜賢德,以濟時艱,仍勘臣罪,以塞衆怒,千萬幸甚,臣治疏將上,又伏聞文學呂必禧投進一疏,而諸承旨亦皆迸出,臣雖未及得見,而其語意之慘刻,亦可推知,臣何敢晏然偃息於輦轂之下乎,玆敢封還命召,出城俟譴,臣無任危悸崩隕戰灼屛營之至。批答見上
判府事趙相愚箚曰,數三行缺設令宣擧在世時,對人接物,言語文字缺現此數款意,而暗地箚錄,潛藏祕傳,則致人疑謗,容或可矣。此則不然,當時師生親舊間,飫聞其說,而未有以謬妄斥之者,豈昔之人,昧於義理,而始大明於球之世耶?此無他,昔之人,平心聽言,而今之人,意看文也。此可以論世級而揣時象矣。至於勿捧疏章,大關後弊,設令大臣之箚,十分正當,卓越諸見,猶弗害乎?博採廣詢,從容處分,而今所謂如是,後勿捧疏章者,其可爲彼此調停之道乎?臣重爲大臣惜之,豈獨臣惜之,大臣之再箚,亦已悔之耳。且謫配儒生,何等重擧,而原疏未徹,嚴譴徑加,此亦處分之失之輕遽者也。噫,今之時俗,好疵議先輩,歷數近世,殆無一介完人,風習由是而益澆,世道由是而益險,此實讜論之根柢,亡國之兆朕。伏願聖明,察微臣將死耿耿之忱,特收毁板之命,且弛章疏勿捧之禁,以幸國事,以敦薄俗,不勝幸甚。取進止。批答見上以上燼餘
上在昌德宮。停常參·經筵。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間,聖候熏熱煩轉,困惱呻吟,腹部飽滿,膈間亦不淸利,脚痺之候無減,寢睡不寧云,伏未審朝來,熏熱困惱,其已減歇,而腹部飽滿,膈間不淸利之氣及脚痺之候,亦有所減乎?口淡特甚之候,抑有向減之勢,而虛暈之氣,漸益差勝,更不發作乎?湯劑停止,已浹一旬,頃有姑觀數日議定之敎,而日昨醫官等入診時,以口淡難進湯藥下敎云,姑不得仰稟議藥矣。今日臣等與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。朝來熏熱往來,困惱未已,而腹部飽滿,膈間不淸利之氣減歇,脚痺之候一樣,口淡特甚之候無減,而虛暈之氣,時時發作矣。勿爲入診。
假注書李倚天書啓,臣承命馳往于興仁門外左議政金昌集所到處,傳宣聖批,則以爲臣只慮彼此之相激,是非之無別,略陳鎭定之道,先惹紛挐之患,章交公車,枝節層生,此皆臣妄言之罪也。若臣顚沛,亦不足道,而然,臣忝居大臣之列,備受汚衊,罪名狼藉,不敢一刻偃息於京國,蒼黃出城,上章請譴,不意聖上特遣史官,傳授命召,仍令偕來,絲綸渙發,慰勉備至,臣奉讀未半,危涕自零,臣之今日情勢,雖欲冒沒趨承,亦有所不可得者,方生之論,相繼蜂起,大臣諸臣之疏,無非所以罪狀臣身也。此正泥首待罪之秋,何暇與論於出處之義哉?伏地震慄,餘無所達云矣。臣旣承偕來之命,姑爲仍留之意,敢啓。傳曰,知道。
政院啓曰,頃日啓覆時,拜辭神門儒生,令本館堂上別爲勸入,被罰儒生,斯速開諭解罰事,命下矣,成命之下,不宜遷就,而主管堂上,久不出仕,大司成李澤,卽爲牌招察任,何如?傳曰,允。
副校理金在魯牌不進。只推勿罷。
濟州試才別遣御史黃龜河,入來。
政院啓曰,禁府郞廳,以委官意來言,情勢難安,方出城外,三省推鞫,不得開坐云矣,敢啓。傳曰,知道。
又啓曰,濟州別遣御史黃龜河,旣已收取試券上來矣。大提學宋相琦,卽爲牌招,使之科次以入,何如?傳曰,允。
以沈㙉爲假注書。
政院啓曰,大提學宋相琦牌不進,推考傳旨,今方捧入,而濟州試券科次,不可遷就,更爲牌招,何如?傳曰,依啓。試券不可經宿,强疾入來科次,可也。
大司成李澤牌不進。只推勿罷。
判府事徐宗泰箚子。大槪,敢陳愚忱,冀蒙察納事。入啓。答曰,省箚具悉卿懇。日昨左相箚意,蓋出鎭定,激成推助,斷非本意,而亦非以尹宣擧,歸之於誣毁也。昨於大臣箚批,已諭予意,是非一定之後,不可撓改矣。卿其安心勿待罪。仍傳曰,遣史官傳諭。
備忘記,居首幼學高萬甲,之次幼學高處亮·鄭敞選,竝直赴殿試。以上朝報
許玧,以侍講院言啓曰,本院下番司書鄭宅河,以親病陳疏徑出,兼司書兼說書,俱未差,說書金礪在外,下番將未免闕直,不得已以上番,姑降入直,何如?傳曰,允。
世祖大王忌辰。
許玧,以都摠府言啓曰,今日入直內三廳武兼禁軍及軍兵等中日當爲試射,而國忌相値,不得爲之之意,敢啓。傳曰,知道。
又以都摠府言啓曰,副摠管洪以度,以禁軍別將禁軍等馬點考事,訓鍊院進去之意,敢啓。傳曰,知道。
判府事徐宗泰箚曰,數行缺玧之疏出,而語意絶悖,直驅之於罔測之科,幸賴我聖明在上,覷破其奸情,卽下駭惋之敎於諸臣之疏批矣。臣意聖明,旣明示其是非,則朝著之間,必有正其誣人之罪者,而讒說,不復行矣。今者大臣,不唯不請其罪,乃反激成其論,夫捃摭文字,捏成罪案,從而焚毁其書者,古或有之,而實非治世之美事,大臣何忍爲此言?伏惟聖鑑至明,亦豈不察於此,而遂循其所請耶?其所以爲宣擧斷案者,不過敷衍球疏中語,而乃謂宣擧不可追罪,又謂球爲聖祖辨誣,噫嘻,是何言也?如使宣擧所記,果涉於誣毁,則何但毁其板本而已?如以爲不近,則何可不治其人之誣人逆律之罪乎?宣擧原集,旣經睿覽,其平生指意可見,而諸臣疏辨,亦已明晳矣。誣毁君上,何缺惡逆,以宣擧之儒賢,寧有一毫彷彿於其所云云者哉?因憾誣人,自古何限,而未聞以此等萬萬無理之讒言,訴之於上聽,示之於儒賢,今日世變,至此之極,將何所不有,臣竊寒心,而亦有深懼焉。至若引宋朝事,出於賊鑴之言,無與於宣擧,而以喜聞入其說等語,爲此臆逆勒斷之辭,宣擧之自引,而終身不膺禮招,有所素定,不啻介石,累發於章疏,此乃君上之所俯察,一世之所共知,謂之喜聞,亦豈近似哉?謂之妄發,又謂之僭妄,其所斷例,蓋以爲其心,不出於誣毁,而其言則自歸於誣毁也。終至請毁其板,是則處之以誣毁之科也。如是而雖曰曲恕其心,其可得乎?大臣於此,可謂不爲深長思矣。噫,卽今世道交喪,朝論日潰,且貽缺憂勞,大臣雖不能鎭浮囂防讒構,而何乃身自推助,數行缺仍治臣妄言之罪,不勝幸甚。取進止。批答見上以上燼餘
上在昌德宮。停常參·經筵。
下直,長興府使金夏鼎,礪山府使趙囿春,慈山府使趙健,泰安郡守鄭檝,安興僉使李泳,利城縣監李泰觀,康津縣監崔必蕃,茂長縣監李道膺,龍岡縣令安䋊,慶尙都事金重熙。
大殿,政院·玉堂問安。答曰,知道。二品以上·六曹問安。答曰,知道。勿爲問安,中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間,聖候熏熱往來,困惱呻吟,腹部飽滿,膈間頗不淸利,脚痺之候無減,寢睡不得安穩云,伏未審朝來,熏熱困惱,其已減歇,而腹部飽滿,膈間頗不淸利之氣及脚痺之候,亦有所減乎?口淡特甚之候,抑有向減之勢,而虛暈時時發作之候,亦漸止歇乎?今日臣等與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。朝來熏熱困惱往來,腹部飽滿,膈間頗不淸利之氣減歇,而脚痺之候一樣,口淡特甚之候,少無所減,虛暈之氣,時時發作矣。勿爲入診。
持平趙聖復上疏。大槪,賤疾危苦,無望陳力,乞削臣職,以安私分,兼附憂慨之忱,以備財察事。入啓。
黃海監司書目,黃州牧使李文興,身爲下官,前旣侵犯防禦使,今又失體,不可仍置,罷黜事。
慶尙監司書目,蔚山府使鄭東後,因兵使發煙軍捕捉罪人事,侵斥備至,有傷體統,殊甚可駭,罷黜事。
今春夏等褒貶,鳳山郡守金慶豪,康翎縣監吉景祖,助泥浦萬戶黃錀以上,中,黃州牧使李文興,下。
校理黃龜河牌不進。只推勿罷。
政院啓曰,大司成李澤,旣有只推之命,更爲牌招察任,何如?傳曰,允。
成均館官員,以同知館事意啓曰,今九月初九日,儒生上旬課製,當爲設行,而大提學宋相琦身病,大司成李澤未肅拜,且政府有故,限內不得爲之,今月內無故日退行之意,敢啓。傳曰,知道。
正言趙尙絅上疏。大槪,病勢沈重,無望供職,乞蒙恩遞,俾尋生路,兼附所懷,以備裁處事。入啓。
傳曰,凡係賑事,不可不趁卽覆奏者,有司堂上問于大臣稟定事,分付。
都承旨李觀命留院上疏。入啓。答曰,省疏具悉。當初退却,奉承朝令,則危險之說,何足爲嫌?疏末附陳,卿言正當矣。須勿過辭,從速察職。
文學呂必禧留院上疏。入啓。
政院啓曰,頃以申球事爭辨之疏,勿論朝士儒生,一切勿捧,旣有傳敎,本院固當依此擧行,而伏見文學呂必禧留院之疏,則極論申球事,而醜辱大臣,罔有紀極,湊合千古宵小之目,勒成今日大臣之罪。噫,人之爲言,胡至此哉?雖曰不論本事,侵詆張皇,無非因球疏而斥大臣,則同僚之初不捧入,蓋出於奉承成命而已。非敢有任自阻搪之意,而盛加慍怒,移鋒奮擊,或謂之阿好欺蔽,或謂之縱恣無忌,末乃以黨與成於下,主勢孤於上等語,極口醜詆,無所顧藉,臣看來,不勝駭怖之至,所當依前聖敎不捧,而旣已因諸僚徑出,留置經宿,則有難追後還給,不得已捧入之意,敢啓。傳曰,知道。觀此呂必禧之疏辭,極論申球事,而湊合宵小之目,加之於憂國論事之大臣,恣意醜辱,無所不至,誠極駭惋,而此等疏章,一切勿捧,已有成命,喉司之初不捧入,元非任自阻搪,則以阿好欺蔽黨與主勢等語,極口醜詆,亦甚可駭,文學呂必禧,罷職不敍,此疏還出給。
大殿·中殿·世子宮·嬪宮,藥房·政院夕問安。答曰,知道。
傳曰,都承旨辭疏批下,政院啓辭之批,是非已定,諸承旨俱無可引之嫌,竝卽牌招察任。
政院啓曰,議政府錄事,以左議政意來言。莫重命召,不容少淹於城外,續續還納,亦涉煩瀆,史官傳授後,姑爲捧留矣。經日仍留於陋次,亦涉惶恐,玆敢還納命召云,何以爲之?敢稟。傳曰,令史官傳授。
右承旨洪好人,左副承旨兪崇,同副承旨李箕翊上疏。大槪,人言罔極,罪名狼藉,寧伏違慢之誅,實無冒進之勢,疏章見阻,有召輒逋,論以罪犯,萬戮猶輕,郵罰不加,只推連下,惶感悶蹙,置身無地,昨又伏見戶曹參議李東馣疏槪,其所以傾陷大臣,誣辱喉司,尤無餘地,本院之措辭啓稟,謂之驅迫疏儒,奉行明命,不得捧入,謂之憑藉禁令,又復做出裂破衣巾之說,白地誣罔,恐動天聽,其亦謬妄之甚矣。至若諂附於題目,惟意絶去,反加於人,誠可笑而不足辨也。玆於特敎之下,召牌狎臨,不敢坐違,謹詣闕外,而反復思惟,終難冒進,乞遞臣等之職,仍治違命之罪,以快人心事。入啓。答曰,省疏具悉。予意已諭於李觀命疏批,而至如李東馣虛妄之說,尤不足爲嫌,爾等勿辭,從速察職,大抵方外儒生之不以大槪,入送騎曹,直入政院,日日强聒,實是前所未有之事,紀綱所在,誠可駭然,自今一依舊例,各別申勅焉。
答持平趙聖復疏曰,省疏具悉。旣往之事,不必深嫌,疏中慨惋於近日事,其所論列,儘有意見,可不留心,而疏章勿捧之敎,今不當更改也。爾其勿辭,從速察職。
答正言趙尙絅疏曰,省疏具悉。呂必禧之疏,語意極其危險,誠可駭惋,而爾所論兩件事是矣。不可不參酌處分,呂必禧削黜,李東馣罷職焉,爾其勿辭,從速察職。
校理黃龜河上疏。大槪,荐召之下,敢暴情病難强之狀,乞蒙鐫遞,以安微分,仍陳沿路民事數條,以備睿察事。留政院。
政院啓曰,林象極疏下儒生,及交河儒生黃萬程等,又爲呈辭,拔例開諭,而門限已迫,亦不退去,何以爲之?敢稟。傳曰,竝勿捧入。
大司成李澤,兼文學尹鳳朝,校理魚有龜,副校理金在魯,修撰朴師益,副校理黃龜河牌不進。只推勿罷。
有政。吏批,權熀爲掌令,全近思爲監察,尹就殷爲延曙察訪,李秀蓂爲典籍,洪啓迪爲兼司書,朴泰遠爲黃州牧使,鄭擔爲興海郡守,朴萬普爲蔚山府使,韓爲左通禮,李載亨爲南部參奉。以上朝報
文學呂必禧疏曰,伏以臣適在郊舍,千萬夢寐之外,聞有春坊新命,驚惶感激,罔知攸措,當此玉候未寧,昕夕起居之日,所當竭蹶趨承之不暇,而淹病數日,未卽登途,昨始扶曳,來伏私次,稽逋之罪,自知不免,而又有情勢之難安者,頃年奉使西關,有辱命之罪,幸賴朝家處分,作挐之類,略加懲治,而緣臣疲劣,自取無限詈辱,使事體壞損,國綱墜地,至今追思,愧恧彌深,不可以事在旣往,而晏然冒居於榮次,亟賜鐫遞,俾安私分,臣於乞免之章,不宜復贅他說,而目見近日事,竊有憂慨於心者,玆敢略陳所懷。伏願聖明,平心而恕察焉,世道危險,人心陷溺,簧鼓邪說,戕害善良,前後何限,而豈有如球疏之巧慘奰慝者哉?一自球疏之出,擧世之人,皆以嫁禍目之,尙無懲惡之典,爲聖朝失刑之歎,而不料扶植之論,反出於具瞻之地,臣竊痛之,夫恥爲小人,人之常情,子光之後,宜若更無子光,而註解文字,陷人惡逆者,如出一套,則雖自以爲非子光,人孰信之,今大臣之箚,雖自稱以斟酌調停,而其註釋求罪,有意深刻,閃弄機括,操切愈甚,演出兇球之餘意,勒成僭妄之罪案者,抑何意也?雖然,陳辨之章,旣有勿捧之禁,則臣不敢更以本事,瀆撓於靜攝之中,而唯此設禁之擧,實係國家之存亡,則臣職忝在法從,安得徒事泯默,使殿下不一言乎?噫,自古權奸之言,壅蔽聰明,以濟其胸臆,數三行缺況罪一凶球,何與於朝紳,而至以眞士禍爲言,其所謂恐動脅持云者,正自道也。噫,缺聽生奸,獨任成亂,一閉言路,邪正莫辨,則當此論議乖激,是非混淆之日,摘抉隱微,欲售陷人之計,必將視此爲例,輒設禁箝制一世,以逞其私,則其爲國家憂,可勝言哉?自有此箚以來,士林之憤鬱方深,而殿下於大臣,無不曲副其意,李弘濟原疏還給,而編配隨之,嚴慶遂則溫批纔下,而斥罷之,至於象極之疏,言論峻正,元無可罪之端,而喉院一啓,輒施屛裔之典,霜雪雷霆,交加於數日之內,殿下之處分,於是乎太顚倒矣。噫,難服者人心,易激者人心,只可使順而導之,不可使壅而遏之,今殿下偏信大臣之言,今日竄一人,明日竄一人,威制力勝,欲以鎭紛鬧之弊,若此不已,則臣恐水壅而潰,傷人必多矣。伏願殿下,亟寢勿捧之命,取覽未徹之疏,洞鑑是非,明示好惡,以光聖德,以幸斯文,而仍治臣妄言之罪,不勝幸甚,臣於朝者,呈疏政院,而稱有禁令,終不捧入。噫,設禁之害,乃至於此耶?臣疏主意,不過欲洞開言路,勿受欺蔽而已。則條貫旣異,毫無退却之義,而喉司之臣,徒知阿好於大臣,不顧天聽之壅蔽,憑藉朝禁,一例阻搪,可謂縱恣無忌憚矣。臣雖無似,職忝侍從,則凡有所懷,宜無不達,而咫尺天陛,壅遏至此,臣恐黨與成於下,主勢孤於上,而殿下之國事,將日非矣。竝因召牌之降臨,不敢坐違,謹詣闕門之下,更暴危懇,投疏徑歸,臣尤死罪。御前還出給。
李觀命疏曰,伏以臣於日昨藥院直所,得見文學呂必禧之疏,數三行缺仍竊伏念玆事,關係至重,若以缺文字,而祕之不發則已,今者謄諸章疏,上塵睿覽,則朝家固當有處分,職在三事之臣,其何可顧瞻畏忘,不爲殿下一言明辨,以爲調柔鎭定之道哉?若謂之欠於嚴峻則可也。其分析事理,酌量輕重者,足以定是非而服人心矣。彼儒生輩,徒懷死黨之心,冒禁呈疏,逐日哄咻於禁門之外者,已極無嚴,而必禧挺身出位,怒氣勃勃,詞鋒僭毒,千古宵小之目,加之於憂國論事之大臣,凌轢詬辱,無所顧藉,臣誠痛之,大凡事之是非,不係於言之多寡,苟其言出於義理,則一言重於大呂,若其扶雜私意,架虛閃弄,則多言噂,其何以撓奪明主洞察忠邪之聖鑑哉?今上自卿宰,下至儒生,竝力群起,忙忙汲汲,恃衆多而張機關,欲售其眩惑變亂之計者,如見肺肝,而動以誤國嫁禍等說,張皇恐喝,擧世靡然畏縮,莫敢嬰其鋒,今日世道,良可寒心,臣旣有所懷,略此附陳,冞增惶隕。謹昧死以聞。批答見上
傳于許玧曰,都承旨辭疏批下,政院啓辭之批,是非已定,諸承旨俱無可引之嫌,竝牌招察任。
洪好人·兪崇·李箕翊聯名疏曰,伏以臣等,俱以無似,職忝近密,毫絲蔑效,當此玉候靜攝之日,未效出納惟允之責,疏章捧退之際,動惹紛紜之端,上以煩瀆於宸聽,下以取辱於章甫,終至於狼狽奔迸,致令喉舌之地,殆不成貌樣,臣等之罪,固萬萬無所逃矣。一自申球疏出之後,數行缺致令本院數數煩稟,揆以事體,已極未安,況且儒生之疏,如非太學,則先以大槪入送騎曹,轉示喉院,喉院許捧,則疏頭與疏色數人入來而已。若不許捧,則元無入來之事,而今也則不問可捧與不捧,勿論疏頭與諸生,長驅直入,如入空閑之地,鎭日作挐於禁嚴咫尺之地,而莫之禁禦,國綱如此,士習何論,至若詬辱喉司,罔有紀極,所可道者,言之醜矣。然,年少儒生之未諳事例,乘憤亂嚷,固不足與之交辨,而文學呂必禧之疏,則尤不勝其駭怖也。必禧身居侍從之列,朝廷之一事一令,宜無不知,而張皇辭說,盛論球事,自謂條貫各異,肆然投疏,蹴踏大臣,詬詈喉司,目之以阿好壅蔽,斥之以縱恣無忌,末乃以恐動天聽,則曰,黨與成於下,主勢孤於上,其所臚列,罔非人臣之極罪,噫嘻,何其言之無倫悖妄,乃至於此極也?臣等看來,不覺骨驚而心寒,不敢一刻自安於職次,纔罷候班,蒼黃迸出,兩日之內,荐違嚴召,而格外之恩累下,未知臣等,何以得此,惶感悶蹙,置身無地,昨又伏見戶曹參議李東馣未徹之疏槪,則傾陷大臣,誣辱本院,不過掇拾弼衡·必禧等之餘論,而其爲虛罔,則殆有甚焉,曲爲章甫,措辭啓稟,謂之驅逐疏儒,奉承成命,不敢捧入,謂之憑藉禁令,又復做出裂破衣巾之說,白地誣罔,以惑聽聞,其亦謬妄之甚矣。白日廣庭,衆目咸覩之事,如是欺誣,他尙何說?至於諂附等題目,惟意說出,輕加於人,誠可笑而不足辨也。仰惟天鑑孔昭,此等誣悖之說,宜無所不燭,而聲罪之章,日積公車,僭鋒毒矢,左右交加,層生之辱,將不知至於何域,則臣等固當縮伏俟譴之不暇。以下缺批答見上
正言趙尙絅疏曰,伏以臣所患阿賭之疾,痰火之症,一時苦劇,沈綿牀席,孤負職責,罪戾層積,若無所容,玆敢疾聲呼籲。伏乞亟命遞斥臣職,俾得以安意調治,以尋生路,千萬幸甚,臣旣有所懷,不得不附陳焉,尹宣擧文集中,僭妄之言,若謂之私家文字,而初不上聞則已,旣已得徹於睿覽則其可不嚴辭痛斥之乎?日前大臣之箚,辭嚴義直,明白辨說,足以扶世道而鎭紛鬧,則其體國之誠,可質神明,而不意文學呂必禧,越職投疏,狂噴亂嚷,憯鋒毒螫,帶得禍心,構誣大臣,直驅於罔測之科,至於黨與成於下,主勢孤於上云者,無異變書,誠不料淸朝法從之列,乃有此凶險陷人之手段也。必禧亦有一端是非之心,宣擧之謬妄,亦豈有不知之理哉?難於爲說了。以下缺批答見上以上燼餘
上在昌德宮。停常參·經筵。
自卯時至午時,日暈。
下直,釜山僉使李必益,永平縣監李宇夏。
大殿,政院問安。答曰,知道。中殿·世子宮·嬪宮,藥房·政院問安。答曰,知道。
藥房啓曰,伏聞夜間,聖候熏熱往來,困惱頗甚,達夜呻吟,腹部飽滿,膈間頗不淸利之候無減,寢睡不寧云,伏未審朝來,熏熱其已減歇,困惱頗甚及呻吟之候,比夜少減,而腹部飽滿,膈間頗不淸利及脚痺之候,亦有所減乎?口淡特甚之候,或有向減之勢,而虛暈之氣,不復發作乎?近因口淡之候,湯藥之不得進御,已踰旬日,臣等尤甚切悶,與諸醫商議,則頃日定奪蔘朮飮,依前方連進三貼爲宜云,自今日煎入,何如?臣等久未得入侍,今日與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。朝來熏熱往來,困惱未已,腹部飽滿,膈間頗不淸利之氣減歇,脚痺之候一樣,口淡特甚之候,有加無減,而虛暈之氣,時時發作矣。勿爲入診。
京畿監司書目,金浦呈,以說書金礪辭職上疏上送事。啓。答曰,省疏具悉。爾其勿辭,從速上來察職。
以成道亨爲假注書。
禁府照目,修撰趙觀彬,副修撰洪錫輔等矣。牌不進罪,各笞五十贖,解見任別敍,私罪。啓功議各減一等。
兼司書洪啓迪牌不進。只推勿罷。
獻納趙鳴鳳啓曰,臣之虛帶職名,已多日矣。以言乎情勢,則有應遞之失,以言乎病狀,則無陳力之望,鎭日尋單,萬不獲已,而喉司不諒,一向退却,進退路窮,惶蹙靡容矣。卽伏見憲臣之疏,盛論近日之事,而譏斥三司,語意深緊,臣不勝瞿然,繼之以慙恧也。夫尹宣擧文集中數款語,欲掩已過,引喩失宜,自不覺其礙逼之歸,況且賊鑴凶言,旣不嚴斥,私相酬酢,錄置篋笥者,豈非謬妄之甚乎?申球之直斷以誣毁之科者,雖甚駭然,其所爲言,亦非架鑿,而一自嚴慶遂·子光之說出,一邊之人,如得奇貨,紛然群起,迭相投疏,必欲恐動天聽,乖亂朝廷而後已,人心之陷溺,世道之危險,已不可勝言,大臣一箚,亶出憂慨,論其本文之譖謬,以明一世之是非,旨意嚴正,辨晳無餘,此聖上之所以一一採納,快賜處分,毁其板而罪疏儒者也。惟彼象極輩之醜辱大臣,罔有紀極,目之以凶臣釀禍,誣之以背父誤君。噫,亦痛矣。投之有北,懲討斯嚴,而呂必禧·李東馣,乘機闖發之疏,尤極駭怕,直驅大臣於千古宵小之目,遣辭絶悖,造意陰險,蹴踏凌藉,無復餘地,至令憂國論事之大臣,蒼黃出城,如使今日朝廷,少有紀綱,則此輩之縱恣無嚴,安敢乃爾?臣略構短疏,欲爲辨斥之際,得聞諸臺一時陳章,大意一般云,故或慮疊牀之語,有煩靜攝之中,果爲中輟矣。含糊之斥,臣實自取,將何顔面,一刻仍冒於臺次乎?請命遞斥臣職。答曰,勿辭,退待物論。
大殿·中殿·世子宮·嬪宮,藥房·政院夕問安。答曰,知道。
政院啓曰,禁府郞廳,以委官意來言,情勢萬分危蹙,方承與史官偕來之命,而決無一分趨承之理,省鞫參坐,有不可論,而本府每以不得開坐,循例入啓,莫重罪人,一向滯獄,其在事體,至爲未安,今若速賜變通,則鞫坐不至遷就,私分庶可少安云矣,敢啓。傳曰,知道。原任大臣進去,又啓曰,三省推鞫時,原任大臣進去事,命下矣,何大臣進去乎?敢稟。傳曰,李判府事進去。
校理魚有龜,副校理金在魯,修撰朴師益·趙觀彬,副修撰黃奎河·洪錫輔,兼文學尹鳳朝牌不進,兼司書洪啓迪再牌不進。只推勿罷。
藥房口傳啓曰,伏承朝問安之批,以困惱未已,口淡特甚之候,有加無減爲敎,而水刺所進,尤爲減少,臣等益不勝煎悶之至,晩後困惱及口淡特甚之候,或有向減之勢乎?惶恐敢啓。傳曰,困惱之候,口淡有加之候一樣矣。
政院啓曰,三覆定於十一日,而時任大臣,出去城外,何以爲之?敢稟。傳曰,在外啓覆時,有只參原任之例耶?
右承旨洪好人,左副承旨兪崇,同副承旨李箕翊上疏。大槪,臣等情勢,實無一分冒進之理,積逋之餘,分義是懼,而慙赧之顔,復入難進之地,已難仍因盤礴,且臣等於聖批儒生之不以大槪入送騎曹之敎,實有惶恐不自安者,槪臣等疏中本意,非謂儒生疏槪,初不由於騎曹,而直到政院也。昨於陳疏之際,日勢已暮,恐有煩於睿覽,文字之間,或刪或改,辭不能達意,以致批旨之如此,臣等不審之失,益無所逃,玆敢更陳其事實。伏乞聖慈,特賜鑑諒,仍治臣等之罪事。入啓。答曰,省疏具悉。纔諭予意,何用過辭?騎曹之不能禁抑疏儒,任其直入,殊極未便,各別申勅,爲宜也。爾等勿辭,從速察職。
傳曰,尹宣擧文集毁板事下敎,爲日已多,而尙不擧行,殊甚駭然,是非一定之後,斷不可撓奪,劃卽毁板後啓聞事,分付。
忠淸監司書目,大司諫李世勉辭職上疏上送事。啓。答曰,省疏具悉。官以諫名,而何其言議之謬戾,一至於此哉?批旨中未見其近似於疏儒之敎,卽指誣毁而言,若其文字之謬妄,初非不知,今爾所云,其果成說乎?今玆毁板之命,處分得宜,但當奉行之不暇,何敢張皇辭說,必欲歸之於無一毫疵累耶?誠可駭也,本職許遞焉。
禁府,三省推鞫問事郞廳二,尹錫來·李重協。啓。
政院啓曰,在前啓覆時,直只參原任之例耶,傳敎矣,取考日記,上至崇禎元年,而皆以時任大臣入參,無原任大臣獨參之例,招問刑曹郞廳,亦無前例之可據云矣,敢啓。傳曰,然則三覆退行。
校理魚有龜,修撰朴師益·趙觀彬,副修撰洪錫輔再牌不進。只推勿罷。
政院啓曰,巡將監軍受御牌,例自敦化門東挾出去,而爲疏儒作硬遮攔,門限已過,不得出去云,何以爲之?敢稟。傳曰,儒生自儒生,巡將自巡將,巡將監軍,方趁日未暮出去,而因疏儒遮攔,人定時,始爲出去,事極無據矣。
傳曰,明日遣承旨敦諭于左相。以上朝報
政院啓曰,卽者禁府郞廳,以委官意來言,三省推鞫開坐,今日卽爲出令,而知義禁宋相琦病不進,同義禁趙道彬未肅拜,將不得備員開坐,日勢且暮,自本院待明朝,竝爲稟旨牌招,宜當云,知義禁宋相琦,同義禁趙道彬,待明朝牌招進參,何如?傳曰,允。禁府謄錄
許玧啓曰,備邊司郞廳來言,今日賓廳坐起日次,而上候方在靜攝中,大臣有故,不得來會云矣,敢啓。傳曰,知道。
以備忘記,傳于許玧曰,今下弓矢,釜山僉使李必益處給送。
洪好人啓曰,監察十三員內,未署經八員,行公五員內,一員受由在外,十三日永寧殿·宗廟·永禧殿·永昭殿·敬寧殿修改告由祭時,無他推移進去之員,在前如此之時,有未署經前行公之規,今番則何以爲之?敢稟。傳曰,依爲之。
兪崇啓曰,兵曹參知洪致中陳疏徑出,纔已請推矣。宿衛重地,不可曠直,而判書李健命情勢難安,方在引入中,參判李大成在外,參議李徵龜呈辭,除在外外,判書李健命,參議李徵龜,參知洪致中,竝卽牌招推移入直,何如?傳曰,允。
說書金礪疏曰,伏以臣於鄕廬屛伏之中,伏奉今月初十日有旨,除臣世子侍講院說書,令臣斯速乘馹上來者,臣聞命驚惶,不知所以容措也。竊念胄筵勸講,爲任至重,薰陶輔翼,責在宮僚,苟非通經博學之士,莫宜居之,況此參下淸選,地望自別,尤不容人人而濫竽,顧臣魯才蔑識,百無寸長,僥倖一第,亦踰涯分,雖尋常職事,猶懼不稱,其何敢冒塵端方之選,以貽名器之累哉?抑臣情迹,竊有所萬萬危蹙者,臣於春初,濫擬本職,中間不爲檢擧,雖未詳其委折,而公議之不叶,則可知矣。臣雖無似,所叨之職,乃是榮進初程也。其不宜唐突承受,以壞廉義也決矣。方今聖候有加,百僚憂遑,如臣微末,宜不敢瀆冒私懇,而情勢所迫,不得不疾聲呼籲,猥越之誅,益無所逃矣。伏乞聖慈,曲加諒察,將臣新授職名,亟許鐫改,以重官方,以安微分,不勝幸甚,臣無任祈懇屛營之至。答曰,省疏具悉。爾其勿辭,從速上來察職。
右承旨洪好人,左副承旨兪崇,同副承旨李箕翊疏曰,伏以臣等所遭僇辱,實非尋常,無一分冒進之勢,昨於特敎召命之下,亦不敢晏然趨承,冒陳血懇,冀蒙恩遞,席藁私次,祗俟嚴誅,及奉聖批,不惟不加之罪,其所以開釋,無復餘蘊,至諭以從速察職,臣等於此,誠不勝其感激,而益切惶蹙,罔知攸措也。臣等雖甚無狀,缺恩數之爲感,曠直之爲罪,而反復思惟,數三行缺槪方外儒生之陳疏到闕也。先以大槪入送騎曹缺喉院許捧,則疏頭與疏色數人入來者,舊例然也。今也則疏槪與儒生,一時混入,日日强聒於禁嚴咫尺之地,此所以臣等之陳列者,而昨於寫疏之際,日勢向昏,且慮有煩於睿覽,文字之間,或刪或改,故辭不達意,聖批中有儒生不以大槪入送騎曹之敎,非但事實之不然,與臣等下語之意,有所差異者,臣等之失,於是乎著矣。尤何可晏然於職次乎?伏乞聖慈,亟遞臣等之職,仍治下語不審之罪,以安私分,以肅朝綱,不勝萬幸,臣無任云云。批答見上
大司諫李世勉疏曰,伏以臣於向者,猥被諫職新命,而適見聖德有闕,朝象益乖,雖牀第宛轉,生意都盡,而愛君憂國一念未泯,不揆愚陋,妄貢瞽言,及承聖旨,反覆可否,誨責切至,殆無異於嚴父之詔迷子,臣於是,感惶交極,忽不覺涕泗之盈襟,至於未必皆出公心之敎,慙悚尤切,實無置身之地,顧臣衰朽濫躋,今從大夫之後,恩顧過渥,賤分已極,常願糜粉身骨,仰報隆私之萬一,況今國家危亡之禍,根於黨私,而身任言責,論列時事,猶且以私而不以公,則人臣無狀,孰大於是,此實臣平生之所深恥,而今反以是見疑於君父,自愧誠淺辭拙,有以致之,尙誰咎哉,尙誰咎哉?臣方以此治疏,將入縣道,而得見該曹關文,臣前疏末端所論之事,層節轉加,至有板本毁去之命,臣於是,愕然傷痛,不覺心膽墜地也。竊聞玆事處分,乃因大臣箚論,而大臣於臣,爲至親,有應避之嫌,其言之得失數三行缺,驅於罔測之科耶?士習至此,極可慨惋,而宣擧心事,天日之光,旣已洞照無餘,鑑別之至明,蔑以加矣。今玆毁板,臣不敢知此何擧措也。旣曰,未見其近似,則又何爲曰,謬妄而乃至於毁板也?臣之前疏,旣已歷論玆事,至請球屛裔之典,而所帶諫職,今又不及解免,則目見此君父無前之過擧,默默無言,唯以奉行爲恭,是爲欺心欺天,負職而負國,臣雖萬被誅戮,安敢爲此哉?昔在宋朝,司馬光所撰資治通鑑,將被毁破,而以同刊神宗御製文之故,特命勿毁,今尹宣擧文集中,聖祖聖考前後隆批,一竝載錄,而自內下之批,亦在其中,則今此毁板之命,臣未知於敬謹之義何如而亦不爲宋朝之羞耶?伏惟聖上睿智出天,歷覽古今,熟閱事變,人情物理,何所不燭?自古聖明之世,其有抉摘私家文字,追訾旣骨之賢人,至於毁其板刻,如今日之事者乎?往時弔義帝,則似或可以構捏,而金宗直·金馹孫之以此得罪,尙爲千古第一士禍,況前此事乎?今當聖明之世,若不少疑難,而率爾行之,致有他日之悔,則豈不大爲聖德之累,而將何以有辭於千載之下哉?伏願殿下,深惟此理,亟回成命,則豈惟斯文之幸,抑亦聖德之光也?臣之此言,實出於一片赤心,白首殘年,非敢爲游辭偏護,以慢殿下,顧以恐涉於爲大臣對辨,有所傷骨肉之情理,不得纖悉條陳,惟聖明,益賜諒察焉,臣旣不敢奉行朝令,則今此陳聞,勢非得已,況臣雖極無似,官以諫長爲名,其所疏論,宜不在於今日章奏之禁,唯是設法禁言,誠出於萬萬不深思者,聖明少賜反省,則不待臣之畢言,而可知其蹉失矣。玆事關係至重,不敢不竝爲略陳焉。數三行缺殿下之所反自推波助瀾,崇長黨習者,乃在不知不覺之中,臣之前疏,亦嘗指事而略論之矣。今且統論數月間處分,其不能徐究事理,深察情態,而誤着於辨晳之際,錯過於與奪之間,使死黨者增氣,秉公者喪心者,凡幾事矣。儻於中夜寂靜之時,掃去疑蔽,撥棄喜怒,反鑑而默思,以事理精求,則必有洞然覺悟,愀然反顧,不勝其追悔者矣。皇天祖宗之付畀於殿下者何,八域生靈之仰望於殿下者,亦何如?而殿下每自輕如彼,好惡無恒,用捨任情,馴致人心日壞,國事日非,漸入於無可爲之域,而莫之恤焉,臣竊痛心,自古君上之所與共理國事者,專在人才,偏邦衰世,雖盡用一世之才,尙患其不能稱職,況今一世之中,分而三之,今又就其三之一,折用其半,而出於此者,則殿下徑自迫逐掃蕩,必空之而後已,黨人之排軋擊逐,亦有不及施者,至使一邊數十人數名而充位,賢愚不擇,闒茸雜進,逐日所爲之事,其不出於妨民病國者幾何?殿下以許大負荷,直爲此憒憒淺棼,三百年宗社之重,曾不念焉,臣不敢知此何故哉,況其進退之際,抑揚之間,直令讐怨轉加,忿爭益甚,媒孽構陷,靡不用極,構生人之不足,至於構旣骨之人,構恒人之不足,至於構名世之賢人,球之疏一出,而無復餘地矣。其勢終必至於相戕殺禍泉壤乃已,此將安所止極乎?此皆殿下之加膝墜淵,所開導而成之者,以殿下之宵旰憂勤,至誠願治,曾不能食一日之效,祗使必亡之禍根,成於殿下之世,若使古之忠臣烈士,目擊今時,豈獨流涕痛哭而已?臣少須臾無死,及見殿下長慮却顧,深爲宗社生靈計,至公以臨之。以下缺批答見上以上燼餘
上在昌德宮。停常參·經筵。
夜自一更至三更,雷動電光。
下直,長城府使申聖夏,端川郡守吳命羲。
大殿,政院問安。答曰,知道。中殿·世子宮·嬪宮,藥房·政院問安。答曰,知道。
藥房啓曰,伏聞夜間,聖候熏熱往來,困惱呻吟,腹部飽滿,膈間頗不淸利,脚痺之候無減,寢睡不寧云,伏未審朝來,熏熱困惱,其已減歇,而腹部飽滿,膈間頗不淸利之氣及脚痺之候,亦有所減乎?口淡有加之候,比昨何如?抑有少減之勢,而時時虛暈之氣,不復發作乎?今日臣等,與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。朝來熏熱往來,困惱未已,腹部飽滿,膈間頗不淸利之氣減歇,脚痺之候一樣,口淡有加之候,與昨無異,而虛暈之氣,時時發作矣。勿爲入診。
政院啓曰,憲府無行公之員,連日監察茶時,事甚未安,諫院處置,亦已經宿,三省推鞫,將無以推移進參。兩司除在外,引避退待人員外,呈告未肅拜人員,竝卽牌招,以爲處置及鞫坐進參之地,何如?傳曰,允。
知義禁宋相琦,同義禁趙道彬牌不進。
吏曹啓曰,臺諫有闕,政事,取稟。傳曰,當日爲之。
副校理金在魯,副修撰黃奎河牌不進。只推勿罷。
謝恩,執義南道揆,正言金台壽。
政院啓曰,知義禁宋相琦,同義禁趙道彬牌不進,推考傳旨,今方捧入,而莫重省鞫之坐,不可不備員。知義禁宋相琦,同義禁趙道彬,更爲牌招,以爲進參之地,何如?傳曰,允。
兼文學尹鳳朝辭職上疏。入啓。答曰,省疏具悉。上款引嫌,元非大段,不宜一向撕捱,安廷瑞事,向來臺啓中,行賂圖褒等語,未知指誰,而甚無謂,不足爲嫌,爾其勿辭,從速察職。
掌令權熀牌不進。只推勿罷。
政院啓曰,大司成李澤,連日召命之下,不爲承命,其在事體,殊涉未安,更爲牌招察任,何如?傳曰,依啓。近來違牌之弊莫甚,殊極未安,另加申勅。又啓曰,卽者吏曹郞廳來言,今日爲政事,命下,而判書李晩成,參判申銋,俱以病不來,參議朴鳳齡未肅拜,不得開政云,判書·參判·參議,竝卽牌招開政,何如?傳曰,允。
謝恩,大司成李澤。
知義禁宋相琦,同義禁趙道彬再牌不進。
左議政金昌集上疏。大槪,罪釁日積,刑章苟逭,史官久守陋地,承宣又宣聖諭,而情志危蹙,一向違逋,玆敢冒死哀籲,仍納命召,冀蒙譴斥,以靖朝廷事。入啓。
校理黃龜河留院上疏。入啓。答曰,省疏具悉。旣往之事,不必爲嫌,法外引避,殊涉太過,疏陳之事,令廟堂劃卽稟處,爾其勿辭,從速察職。
大殿·中殿·世子宮·嬪宮,藥房·政院夕問安。答曰,知道。
校理魚有龜,修撰朴師益·趙觀彬,副校理洪錫輔牌不進。只推勿罷。
執義南道揆啓曰,臣於臺職,累試蔑效,理宜屛黜,不復檢擧,而柏府新命,今又誤降,迺因省坐,召牌辱臨,扶曳病軀,謹此祗肅,而第臣於僚臺之疏,誠有所瞿然慙恧者。夫尹宣擧文集中,數三條語意謬妄,乃敢擬於不敢擬之地,以爲諱過之迹者,昭不可掩,則大臣之箚請毁板,明白洞快,足可以距詖淫,息邪說,而惟彼一種死黨之輩,乃於成命旣下之後,換面迭出,力戰公議,專抛本事之是非,惟以醜辱相加,絶悖之言,陰險之說,惟意所欲,人心之陷溺,義理之晦塞,一至此極,誠可寒心。今日居言議之任者,宜有其責,而臣之入臺,亦已數日,病伏稽謝,未及論列,則譏斥之來,勢所固然,其何可晏然仍冒於臺次乎?請命遞斥臣職。答曰,勿辭,退待物論。
正言趙尙絅啓曰,臣病勢沈重,無望供職,敢陳短章,略攄所懷,而批旨溫諄,獲蒙允可,惶隕感激,靡所容措。卽於此際,忽承召命,嚴畏分義,不得不趨詣,而第伏見憲臣疏本,則以尹宣擧文集不爲辯破事,非斥三司,不遺餘力,臣於是,不勝慙恧之至,本集之文字僭謬,臣於向日避辭,旣已言之,而自有玆事以來,背公死黨之輩,湊合詖·遁之說,迭起周遮,廣張機括,欲爲乘時敲撼之計,則居言地者,豈不欲辨晳其源頭,打破其情態,而臣於日昨之疏,恐致煩蔓,有妨靜攝,旣構旋刪,終未得一一條陳,則含糊鶻突之斥,臣何可獨免乎?決不可一刻仍冒於臺次,請命遞斥臣職。答曰,勿辭,退待物論。
正言金台壽啓曰,臣以己卯榜中之人,冒進榮次,情勢難安,且於月初,重得吐血之症,失血無算,眞元大脫,若將垂絶。以此病狀,尤無起動之勢,玆敢陳章冀免,至再至三,而喉司不諒,終始退却,方切悶蹙之際,伏見憲臣之疏,盛論近日事,而至以三司之臣,含糊鶻突爲辭,臣不勝瞿然,而繼之以慙恧也。蓋尹宣擧自江都失身之後,尙有自歉於心者,思掩已過,引喩失宜,言辭酬酢之際,自不覺其礙逼於不敢言之地,謬妄之失,烏可免乎?申球之不能推原本情,直驅罔測之科者,殊甚駭惋而然,其論列,皆有所據,則亦非鑿空架虛之說也。玆事是非,不過如斯,而不幸近日,黨論深痼,邪說肆行,一種喜事之徒,認爲奇貨,嚴慶遂以臭味不同之人,諂附時議,至引子光之事,而橫擔隣室之鬪,用意巧慘,不忍正視。自是以後,群咻溢世,衆喧塞道,朝論波蕩,底定無期,職在三事之臣,不敢袖手傍觀,深斥本文之僭謬,劈析一世之是非,義理明白,辭語的確,有足以鎭一世紛囂,定後代之公議,而狙擊之論,四面群起,如象極·弼衡輩,固不足責。至於呂必禧·李東馣,則徒懷敲撼之計,挺身躍出,滋紙臚列,語意陰險,搜集千古宵小之目,以爲脅持操切之計,凌藉蹴踏,無所不至,致令憂國論事之大臣,不安其位,逬出城外,堂堂大朝,不成貌樣。如使今日朝廷,少有紀綱,則此等怪鬼輩,何敢乃爾,臣竊爲之寒心。臣始擬構疏,以爲一一辯破之際,適緣病情添劇,未免中輟,雖出於事勢之使然,而含糊之斥,在所難免,其不可一日抗顔於臺次也,決矣。請命遞斥臣職。答曰,勿辭,退待物論。
禁府,推鞫問事郞廳尹錫來改,代崔宗周。啓。
刑曹,罪人學慧·雪禮,當日堂古介行刑。啓。
政院啓曰,吏曹堂上牌招開政事,允下矣,罪人行刑相値,例不得開政,而兵曹堂上闕直,軍號省記,皆不得擧行,事甚未安,政事,何以爲之?敢稟。傳曰,參議·參知竝卽口傳差出,牌招察任。
謝恩,吏曹參議朴鳳齡。
吏曹口傳政事,兵曹參議宋正明,參知李正臣。
府前啓,請還收吳命尹極邊定配還寢之命,仍前發配事。新啓,昨者巡將·監軍之見阻疏儒,夜深出去,誠是前所未有之變怪也。疏儒輩雖或有遮攔橫挐之擧,巡監身佩御押,旣承君命,則自大臣以下,莫不回避,豈可拘於儒生之阻遏,而不得趁門限出去,致煩喉院之稟啓耶?事之可駭,莫此爲甚。其在重事體,杜後弊之道,不可不詳覈處之,請當該巡將·監軍拿問定罪。答曰,不允。末端事,依啓。
謝恩,兼文學尹鳳朝,兼司書洪啓迪。
政院啓曰,兵曹參議·參知,依聖敎口傳差出,而今日命下政事,何以爲之乎?敢稟。傳曰,明日爲之。
傳曰,卽今困惱特甚,呼吸不平,兩臣之疏,明日批下,而大臣疏批,不可經宿,更遣承旨敦諭。
藥房口傳啓曰,卽伏見下政院之備忘記,以卽今困惱特甚,呼吸不平,爲敎,臣等伏不勝一倍煎灼之至,此時困惱特甚,呼吸不平之候,何如?口淡有加之候,一樣無減乎?惶恐敢啓。傳曰,困惱特甚,呼吸不平,口淡有加之候一樣矣。
政院啓曰,新除授兵曹參議宋正明,參知李正臣,皆在外云,宿衛重地,不可連日曠直,軍號省記,尙未擧行,事甚窘迫,何以爲之?敢稟。傳曰,竝改差。
傳曰,四所衛將中,假參知差下,軍號省記,斯速擧行。傳曰,更思之,兵房承旨擧行。
吏曹口傳政事,兵曹參議兪命弘,參知李聖肇。以上朝報
政院啓曰,禁府郞廳,以委官意來言,三省推鞫今當開坐,而今日分刑曹罪人行刑,十二日宗廟及各殿修改移還安祭受香,十三日移還祭,正日,十四日望祭受香,自今日十四日至,不得開坐云矣,敢啓。傳曰,知道。禁府謄錄
政院啓曰,今日爲政事,命下,而罪人行刑日相値,不得開政。傳曰,知道。吏曹謄錄
兪崇,以都摠府言啓曰,今日入直內,三廳武兼禁軍及軍兵等,中日習射事標信命下矣。兵曹堂上時無入直之員,而日勢旣已向晩,何以爲之?敢稟。傳曰,停止,可也。
又以都摠府言啓曰,今日入直內,三廳武兼禁軍及軍兵等,中日習射,請出標信。傳曰,知道。
又以都摠府言啓曰,副摠管李奎成,以禁衛中軍軍兵等,中日試放事,慕華館進去之意,敢啓。傳曰,知道。
又啓曰,兵曹判書李健命,牌招不進矣,推考傳旨,今方捧入,所當更請牌招,而以司直尹趾仁對辯之疏,上來留院,其中多有侵斥之語,以此方在引入中,勢難承牌,而宿衛重地之闕直,極爲未安。今日政,參議·參知有闕,之代以在京無故人差出,仍卽牌招推移入直,何如?傳曰,允。
兼文學尹鳳朝疏曰,伏以臣,罪盈惡積,遽喪所怙,頑忍不滅,外除已過,人理盡矣。俯仰摧慟,只欲無生,不意聖慈,尙復記識於三年不呼之餘,前後遽除,寵命終續,追念舊事,仰感新恩,五情摧隕,不覺涕淚之橫集也。酷罰餘生,視息雖存,榮路翺翔,其念已絶,尙可望備驅策而任使令哉?頃忝諫省,適在鄕廬,縣道封章,悉暴衷悃,而疏留喉院,閱月未上,遽有移職之命,情蘊莫白,踪地尤蹙,到今新除之下,益復惶惕,不知所以自措也。臣竊念天曹郞席,世所稱極選華要之地,進退百僚,而其位之專,權衡一世,而其責之重,自非望實俱隆,爲當世所推者,莫宜居之,固非魯莽臣所可苟充,況臣今日情勢,尤難冒居者乎?臣於館職,自被人言之後,一味撕捱,罪在罔赦,而膠固迷滯,終不知變,今則其不可復出者,固已成一副當義理,此實聖明所洞燭,擧朝所共諒也。顧今所叨之任,其所遴柬,視館職尤重,則館職之所不敢當,而冒當於此,決無是理,豈可諉以職名之有缺廉義所關,公議可畏。今若徒懷寵靈,數三行缺設令臺啓指意,不在於臣,臣何敢遽以缺臣嘗以爲,人臣奉命,孰不爲重,而繡衣廉察,尤宜兢兢於此缺所不謹,則他尙何論?夫不能檢飭下屬,任其受賂,不惟不能檢飭,又從以爲之褒,以副其干譽之心,則其爲負職無狀,果如〈何〉哉?臣於此,誠無顔面,可復施於周行也。槪臣之褒廷瑞,非但採訪於邑民,實据道之共頌,則雖使廷瑞,工於圖褒,其可以遍干耶?然,廷瑞臣之論褒,其虛實是非,必有公議,非臣所可言,而唯是臺臣所論,至於如此,則臣豈可以事在經年,名不敢指擧,而不思自處之道乎?此又臣難進之端也。以此情地,決難冒玷,而封章見閡,召牌輒臨,徊徨悶蹙,罔知所出,玆敢瀝盡肝血,更此瀆擾,其情固已急,而其罪亦已大矣。伏乞聖明,諒臣勢不可冒進,罪不可倖免,亟命鐫遞職名,仍治辜犯,以靖私分,以警具僚,臣之幸也,臣無任惶悚懇祝之至。批答見上
左議政金昌集疏曰,伏以本以難進之跡,復叨匪據之地,觸犯群猜,坐妨賢路,早晩顚躓,固已自料,而亦不意其卒陷大謬,至於此極也。臣之本情,天鑑在上,而惟彼不相諒之言,愈出愈奇,其所醜辱,日深一日,至於呂必禧之疏,而蔑以復加,合千古宵小之目,萃于臣一身,最是勿捧疏章,作一奇貨,臣之始以爲言,旋請還寢,雖似顚倒,皆出於不獲已,而今乃爲臣大罪滅身,湛宗,不足以塞責矣。朝家何惜,而不加典刑,使人心一倍拂鬱乎?抑臣竊有所未解者,夫臣之有罪數三行缺夫蔡確一詩,旨意微奧,而當時臺諫,至於請罪,今宣擧諸言,灼然可知,則謂之僭妄,獨何不可?然,臣之不欲追罪,固是朱子所謂不當以口語擠之之意,而若彼紛紜周遮之輩,恐不止於拱手坐視也。頃年朴泰淳刊布國朝詩刪,而以其中有誣先賢之詩,故卽毁其板,而未聞有非之者,夫關係先賢之事,猶當如此,今於關係先朝之事,必欲印傳者,抑獨何心,而若此二事,亦必章淳·子光所爲哉?且伏見兩大臣陳箚,亦皆深攻,臣不欲與之爭辨,以傷事體,而侵斥之言,至發於至親之間,章疏雜進,紛鬧層加,禁嚴爲鬪鬨之場,聖明受過誤之譏,淵衷煩惱,症候添加,而臣亦從而迫於疾痛,連事號籲,究厥所由,莫非臣罪,日夕危懍,忘寢與食。臣之情事,亦孔之哀,臣名敗身辱,半國爲讐,而日昨雷電之變,尤極非常,此殆臣獨據鼎鉉,不能調劑論議,鎭定朝著之致,天怒人非,若是沓至,聖明亦非不知臣身之必可黜,而猶且假以恩禮,敦勉不已,至令近侍相守於城外席藁之所者,其傷損事體,亦已多矣。今又特遣承宣,使之敦諭,十行溫綸,開釋備至,雖慈父之詔迷子,無以過此,臣惶隕感泣,跼蹐靡容,臣之情勢,纔已悉暴於書啓中,不必更爲覼縷,而惟此姑逭刑章之人,有不可與議於出處者,玆敢孤負隆恩,坐違嚴命,臣罪上添罪,求死不得,昨者又命傳授命召,而終不敢領留,玆復隨疏還納,伏乞天地父母,憐臣情事之窮阨,諒臣蹤迹之狼狽,亟先召還史官,鐫削臣職,仍正臣罪,以靖朝廷,千萬幸甚,臣無任瞻望涕泣,戰灼俟譴云云。無批答,遣承旨敦諭。以上燼餘
上在昌德宮。停常參·經筵。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,聖候熏熱煩轉,困惱呻吟,腹部飽滿,膈間頗不淸利,脚痺之候無減,寢睡不寧云,伏未審朝來,薰熱其已減歇,而腹部飽滿,膈間頗不淸利之氣及脚痺之候,亦有所減乎?困惱特甚,呼吸不平之候,比夜,何如?口淡有加之候,時時虛暈之氣,不復發作乎?苓·朮飮三貼,當於今日畢進矣。口淡之候,一向如此,湯藥雖有難進之敎,而有不容全然停止,醫官等亦有稍改藥路之議,今日臣等不可不與諸醫入診,議察症候,議定當進之藥,宜當,不勝終宵憂煎,敢此問安,竝爲仰稟。答曰,知道。朝來熏熱往來,腹部飽滿之候減歇,脚痺之候一樣,困惱頗甚,呻吟未已,呼吸不平之候,比夜少減,而膈間猶不淸利,虛暈之氣,時時發作,口淡有加之候,少無所減,苓·朮飮連服,而亦無其效,今姑停進,姑觀數日,入診議藥,宜矣。
修撰黃奎河初度呈辭。入啓。給由。
同副承旨李箕翊書啓,臣敬奉聖旨,敦諭于興仁門外左議政金昌集所住處,則以爲,臣誠愚騃,不能量時度力,一言脫口,衆鏑叢身,儒生日鬨於深嚴之地,以必勝爲期,諸臣爭投以侵斥之章,力論而不已,醜辱有不忍聞,罪名無一可貰,臣不得不出城胥命,而仄聽累日,未聞處分,徊徨跼蹐,不知所出。方欲觸冒衆怒,上章請譴矣,不意聖上,特遣承宣之臣,諭以溫諄之音,辭旨懇惻,開釋無餘,臣九頓三復,感涕被面,未知負罪無狀之臣,何以得此於君父也?史官相守,久無撤還之命,而又有此萬萬不敢當之恩,臣於是,危迫抑塞,直欲鑽地以入也。伏惟日月之明,寧不燭臣情境,而尙不亟加典刑,以洩半國人之憤,乃反待以優禮,使臣罪益大,人心益激者,何哉?若夫國計民憂,非臣今日之所可言,而雖於君臣分義之重,亦有所不敢顧者矣。玆不免坐違嚴命,仍將已成之疏,隨後投進,泥首伏地,只俟鈇鉞之加云矣,敢啓。傳曰,知道。
禁府,李彭年·邊緝·權冏·南泰績拿囚。啓。
平安監司書目,泰川縣監鄭纘先,以居官失印,而還得事,一向撕捱,連呈辭狀,罷黜事。
持平趙聖復啓曰,忝叨言責,目見時事之可虞,日昨辭〈疏〉之末,略貢愚忱,反承聖批,辭旨溫諄,或可或否,酬答如響,惶感交極,靡所容措。昨於召牌之下,不得不黽勉供職,而第伏見諸臺避辭,則以臣疏中,泛論三司之一轉語爲嫌,至於相繼引避,此固臣不安之端也。卽者諸臺處置,歸於臣身,而其所引嫌,專由臣疏,則今於立落之際,不可參涉也,明矣,而旣不得處置,則亦何可苟然仍冒於臺次乎?請命遞斥臣職。答曰,勿辭,退待物論。
大殿·中殿·世子宮·嬪宮,藥房·政院·玉堂夕問安。答曰,知道。
政院啓曰,宗廟修改時,工曹堂上一員,當爲進參,而判書趙泰采在外,參判李壄呈辭,參議鄭是先陳疏,無進參之員,參判李壄,參議鄭是先,竝卽牌招,以爲推移進參之地,何如?傳曰,允。又啓曰,明日宗廟修改時,戶曹堂上當爲進參,而判書權尙游,以司直尹趾仁疏中,多有侵斥之語,方在引入中,參判趙道彬未肅拜,參議李㙫在外,無他推移進參之員,判書權尙游,參判趙道彬,竝卽牌招,以爲推移進參之地,何如?傳曰,允。
右副承旨鄭必東,校理魚有龜,副校理金在魯,修撰朴師益,副修撰洪錫輔牌不進。只推勿罷。
戶曹判書權尙游,參判趙道彬,工曹參判李壄牌不進。
藥房口傳啓曰,晩後困惱頗甚,呻吟未已,口淡有加之候,何如?比午間或有向減之勢乎?臣等憂煎倍切,惶恐敢啓。傳曰,困惱頗甚,呻吟未已,口淡有加之候,晩後一樣矣。
政院啓曰,戶曹判書權尙游,參判趙道彬牌不進,推考傳旨,今方捧入,而莫重宗廟修改,只隔一宵,判書權尙游,參判趙道彬,更卽牌招,何如?傳曰,允。
謝恩,兼東學敎授尹鳳朝,戶曹參判趙道彬。
戶曹判書權尙游再牌不進。
京畿監司書目,果川呈,以司直尹趾仁辭職上疏上送事。啓。答曰,省疏具悉。兩臣之疏,苟有可辯,則辯之而已,盛氣侵斥,胡至於此哉?已欠和平,而戶判疏辯,亦是不可已者,有何可怒,而至以醜行護奸匿非等語,大加侵凌,尤所未曉也。卿其勿辭,宜速察職。
江華留守書目,乞解職名,兼陳所懷事,上疏上送事。啓。答曰,省疏具悉。今玆毁板之擧,十分正當,毫無可疑,而乃以不成說之言,相繼投疏,意在必勝,人心之陷溺,極矣。噫,引喩文字,已甚謬妄,賊鑴之言,尤極凶悖,而亦不痛斥,此其關係之重,何如?而必欲印傳,抑獨何心?予實駭惋,其所引宋朝事,殊甚謬戾矣。
有政。吏批,宋正明爲兵曹參議,李正臣爲參知,兪命弘爲兵曹參議,李聖肇爲參知,以上口傳,李㙫爲戶曹參議,李喜朝爲刑曹參議,李重協爲文學,韓永徽爲司僕正,沈宅賢爲大司諫,洪禹賢爲司宰主簿,申兼濟爲泰川縣監,李悟爲高敞縣監,孟萬錫爲眞寶縣監,尹鳳朝爲東學敎授,尹珌爲尼山縣監。
兵批,李世勉·李正臣爲副護軍,宋正明爲副司直。以上朝報
禁府啓曰,因刑曹草記,巡監出來時,首倡遮攔儒生中,趙泰徵係是朝官,移送本府處置事,允下矣,取考本府謄錄,則辛卯八月十一日本府啓辭,有曰,在前朝官出身之自刑曹請移本府者,必以啓目入啓後,移送本府,乃所以重事體也。近來此法漸廢,該曹只以草記,啓請移本府處置,草記則留置政院,下吏傳謄以來,揆以事體,殊甚未安,今後則依舊例,必爲啓目之意,申勅該曹何如事,蒙允矣。今此趙泰徵公事,雖無元啓目之可以移送者,當以本府判下措語,作爲啓目,而不此之爲,只以草記移送,有違辛卯申勅遵舊例之意,令政院更爲分付刑曹,作爲啓目,移送本府,何如?傳曰,允。義禁府謄錄
行司直尹趾仁疏曰,伏以臣,誠愚昧昏蒙,迫於私情,妄犯公法,罪自已作,合被重誅,而聖度天大,寬於用罰,譴罷之典,視罪末減,已不勝其惶感,況又踪迹無拘於行止,情理粗伸於急難,得以相守於疾痛憂迫之際,此莫非聖恩所及,銘鏤在中,不知死所。不意迺者,恩敍特下,繼有籌司之命,臣於是,倍增危懼,莫省所以自措也。臣之負犯,實難免於刑故之律,不當在於宥過之科,而聖朝仁恕,乃以原情之寬典,只施從輕之薄罰,而曾未幾何,旋加牽復,使之廁跡於廟堂之上,其在朝家懲礪之典,不宜若是其輕歇,亦豈區區賤分之所敢安者哉?聞命之日,宜卽趨還於輦下,以請嚴誅,而顧念臣之情迹,萬分臲卼,有不可徒恃寵靈,輒敢冒進者,徊徨〈江〉郊,進退路窮,不得不以前後所遭人言危怕者,冒煩於玉候靜攝之中,臣又萬萬死罪。日者李健命之疑怒攻斥,實是意慮之所不及,而聖批又以禁堂疏中疑卿之說,亦可異也,爲敎,臣是伊時禁堂之一也,誠不勝震悚,而健命之以門名造化之說,引以自當者,臣誠駭惑,莫知其意所在也。當初健命,以外製發告趙銘,而外製處所,始以丹鳳門外閭家爲言,而歸虛,中以街外冶家爲言,而又歸虛,畢竟迫不得已,然後乃以敦化門現告,而權致大亦自待漏廳,與銘同歸於敦化門,其間情節,誠有不可測者,故臣於前疏中,未知造化何居云者,乃竝指銘·致大而言,其文勢語脈,今可按覆也。若今臣等之疏,捨致大而只指銘·健命不當以指銘之言,引以自當,況以竝論致大之語,重自引嫌者,又何故也?其疏又曰,開與不開,有何大關國家,而年久之後,又請更査,査問之際,或嚴加刑訊,或漏而不問,數三行缺眞所謂欲加之罪,何患無辭者也?其所謂或嚴加刑訊者,卽指權譍也。譍之請刑,法例當然,金吾事體,雖薄物細故,囚推之後,若其原情,有發明之語,則一例請刑,無容別議於其間,而況譍累次推問之下,輒變其說,甘心於自欺其心,上欺君父,此聖明所以有一番刑推,烏可已也之敎也?今者健命之爲譍,而怒金吾者,未知其說何居,而按獄之體,不可每每更推,抵賴未承款之前,又不可徑先勘律,雖使健命當此獄,請刑之外,恐無他道矣。至於嚴加二字,尤涉無據,聖朝仁恕,凡於禁府請刑之啓,竝皆除刑,而或罪狀如譍不可不刑者,雖有依刑之命,而若非各別嚴刑,則只具節次,不苦血肉,俾知恥辱而已。事例旣如此,非一時獄官所可伸縮,臣等前疏,已陳其曲折,健命一豈不知,而必欲構罪金吾?有若譍受嚴刑者然,人之爲言,胡至此極?其所謂或漏而不問者,似指柳詹·任瑭·李壽崗等三人,而詹是譍之切親,又取譍之子,養而爲後,揆以天理人情,論以法意,不當質問作證,任瑭·李壽崗,亦俱是稱爲譍之六寸親,而譍之抵人私書現出,情節敗露,無以掩護之後,因臺啓推問者也。大抵治獄之道,有可疑之端緖,則問可信之公證,參互是非,以資處決者,不無其道,而至若銘·致大之獄,憑覈不難,若問銘之自閭家之冶家,自冶家之敦化門之由,又問致大之自待漏廳之敦化門之由,則不過一問,可得其誣罔情迹,而捨其本而求之於末,支節層生,疑亂獄情,遂至於譍做牀童之說出,而作證譍,又將歸於虛罔,則瑭等又出而證譍,而牀童之說,猶歸於孟浪,雖使詹等,果是公證,譍之誣罔,節節敗露之後,不當更問於證引者,況詹等俱非公證,則豈可强爲推問,以傷國體耶?今健命,以譍之友壻,身自出而攻臣數行缺權尙游之疏,公肆詬辱,惟意所欲,不意淸朝卿宰之列缺此事也。怒人議己,反加侵斥,固是士夫之醜行,而況臣金吾之箚,旣據公法,尙游若有可辨之語,辨之可也,豈宜若是其凌轢也?當初尙游告致大之時,若直告待漏廳外製之說,則伊時待漏廳,方爲士人僦居之所,其虛妄之狀,必將立辯,而尙游以待漏廳之說,旣發於備局之坐,及諱於陳疏之時,而今於疏中,發明其諱之之由,註釋前疏者,不翅累百言,而一不成說,又以其疏之旣草旋改,爲自明之證,其亦窘遁之甚矣。以致大所言,直書則順而易,諱書則艱而苟,而必捨順而易者,强取艱而苟者,而稱以無心,人孰信之?況獄情肯綮,專在於待漏廳之言不言者耶?噫,當門査始起之日,大臣以下擧朝公卿名官,倂皆俟罪待勘,位著殆空,國事寒心,朝野莫不憂憤,而致大於外製之獄,究竟無期,其變幻情節,他人則容或不知,尙游則已知之矣。他人則雖知而宜不敢言,尙游則知而不言,實有護奸匿非之嫌,而猶且終始泯默,其初深沒待漏廳外製之說於疏中者,其果出於偶然耶?若使尙游猶有備局坐駭歎之心,則決不當若是矣。又以臣之參聽備局坐云云之說,而不爲疏論,反加譏詆,欲引而同歸,可謂人之爲言,無所不至也。尙游非不知其言之爲虛浪,而猶且如是費辭,臣不欲爭辨,以傷事體,而其中以金吾前箚,爲虛言者,有二段,一則臺諫迫之之語也,一則被罪何至重大之言也,聖批亦以禁堂之箚,多非實狀爲敎,此則臣誠惶懼無地,不得不冒萬死略辨焉。尙游備局坐所傳致大待漏廳外製之說,雖播於朝廷,人無不聞,而尙游不告於朝家之前,法曹事體,不當以傳播之言,推問於罪人,其時刑官·臺臣,必欲究問,縷縷論列於疏中,而尙游聽若不聞,兪益閉藏,使法曹一不得推問於致大,今乃曰,諸疏竝無迫臣使言待漏廳三字者。大凡大小朝臣,有被人讒論之事,或引避嫌疑,或論列是非,以存廉義,自是常例數行缺致大招,則以爲,有被罪何至重大之語,兩招無甚異同,而若論其慰藉致大之淺深,則熀之所告,有緊於致大之所告矣。權生之稱在致大,極是美號,不必論罪,又是全然免罪之意,而若乃被罪何至重大云者,猶有輕重間未必免罪之意。若以捨彼語,而取此言,謂疎於論人,則可也,而尙游掩匿自己書中權生不必論罪之語,乃曰,臣書初無慰藉之言與意,是何異於掩耳偸鈴者耶?科場用奸之律,自有事目,非尙游所可低昂,而先致免罪之意於致大,使致大始附終怨,遂至於交惡,而尙游始發待漏廳之說,反爲致大之所侮斥,臣箚之以尙游爲滄浪自取者,正以此也。尙游此事,初雖急於逐鹿,不見泰山之形,而及在事了之後,自顧其名位,自檢其心事,必不無歉愧之端,而怒人之得其情,噴薄反詈,無所不至,不覺飾外之可羞,唯以氣爲能事,臣何敢爲無益之辨,又復取辱,至於替人分疏之言,尤不足呶呶也?臣以無似,忝居卿列,職掌所在,勘論一獄,而兩憾竝起,意在甘心,臣誠危怖,屛跡息影,猶恐不免於鋒鏑,而爲承聖候調攝之節,來伏江郊者,有日矣。伏聞聖候,又有添加之症,候班復設,而末由進參於大庭問安之列,區區犬馬之微誠,無以自伸,已難免於嚴誅,且籌司之任,決非憂畏俟罪之人,所可仍因苟冒。伏乞聖明,曲諒臣危迫之悃,將臣兼帶,亟行鐫削,仍覈臣誤讞重獄之罪,以重國體,以快人心,千萬幸甚云云。批答見上以上燼餘
上在昌德宮。停常參·經筵。
巳時,太白見於未地。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,聖候熏熱往來,困惱呻吟,腹部飽滿,膈間頗不淸利,脚痺之候無減,寢睡不寧云,伏未審朝來,熏熱其已減歇,而腹部飽滿,膈間頗不淸利之氣及脚痺之候,亦有所減乎?困惱呻吟,比夜,何如?口淡有加之候,抑有向減之勢,而時時虛暈之氣,亦或差勝乎?今日臣等與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。朝來熏熱往來,而腹部飽滿,膈間頗不淸利之氣減歇,脚痺之候一樣,困惱呻吟,尙今未已,口淡有加之候無減,虛暈之氣,時時發作矣。勿爲入診。
左副承旨兪崇書啓,臣承命敦諭于左議政金昌集處,則以爲,昨日承宣傳諭之後,敢將萬萬窮蹙之情狀,悉陳於書啓及辭疏矣。庶冀聖明,俯垂矜諒,有所處分,不意今者,銀臺之臣,復臨席藁之地,諭以十行綸音,辭旨勤摯,恩數之優渥,夐出尋常,臣於此,惶隕感激,只有涕泣交逬而已。噫,人臣之被人構捏,顚頓狼狽者,從古何限,而豈有如臣今日之所遭罔測者哉?其詬辱之醜悖,罪狀之臚列,已無餘地,而尙聞請譴之章,投匭相續,在朝家處置之道,惟當亟加譴斥,以謝衆怒,而乃反施以優禮,敦召不置,適足以添賤臣之罪戾,益一世之憤罵,其於公私,何利哉?臣之無狀,屢辱恩旨,而千思萬量,實無一分變動之勢,輒復違逋嚴命,伏地涕泣,不知所達云矣,敢啓。傳曰,知道。
修撰黃奎河,再度呈辭。入啓。加給由。
大殿·中殿·世子宮·嬪宮,藥房·政院·玉堂夕問安。答曰,知道。
右副承旨鄭必東上疏。大槪,臣重遭臺參,屛伏田廬,不料特敍未幾,除命繼降,驚惶感激,不知所喩。所被人言,不比尋常,情勢窮蹙,決難冒出,一日之內,再違逋命,而只推之命,輒出常格之外,惶隕冞深,罪戾層積。乞削臣職,仍治臣違慢之罪,以謝人言,以安私分事。入啓。答曰,省疏具悉。向來臺言,或出構捏,或歸爽實,有何難安之端?爾其勿辭,從速察職。
備忘記,予任使卿,久矣。推其恩眷,終始不替,故媢嫉之輩,必欲甘心於卿,而構誣之慘毒,至於弼夢而極矣,可勝痛哉?所遭雖曰非常,予已洞悉,縷縷開釋,則卿之受誣,固已昭雪矣,胡不體予前後別諭之意,一向退處耶?予思卿未已,至發於夢寐,見卿入侍前席,心甚欣喜,覺來恩愈切而不能忘也。噫,貴相知心,予意終不可孤,須勿復言情勢,卽日入來事,下諭于工判。
備忘記,頃者,卿留疏出城也,予意已悉於傳宣之批,連日承宣之往,敦勉備至,而情志不孚,辭本繼上,命召還納,尙無造朝之意,愕然且慙,無以爲諭。向來卿之箚陳,亶出於裁抑調停之意,而義理明白,微卿憂國之忱,何以至此?是予所以一箚卽允者也。不料怪鬼之輩,換面迭出,恣意構捏,公肆醜辱,使獨當機務之大臣,不安逬出而後已,其用意設計,豈不萬萬痛心哉?噫,予志堅定,是非大明,此等危險之說,本不足掛齒,卿若一向邁邁,莫之改圖,則適足以中其敲撼之計,寧有是哉?噫,自卿出外之後,缺然思想,未嘗少弛,而況今災荒溢目,賑政方急,而廊廟空虛,裁決無人,病裏憂鬱,如添一病,以卿體國之誠,胡不念及於此耶?且卿之引入,固已有損於事體,至於出城,尤爲太過矣。再昨適緣病甚,不能罄竭所蘊,尙此耿耿于中,玆遣喉舌之長,申誥心腹之懇,卿須體諒,卽速入來,勉副至望事,遣都承旨傳諭于左相。
藥房口傳啓曰,晩後困惱呻吟,口淡有加之候,比午間或有所減乎?臣等不勝憂煎,惶恐敢啓。傳曰,晩後別無所勝矣。
政院啓曰,兩司多官,引避退待,處置歸於玉堂,而玉堂諸臣,擧皆引入,只有校理黃龜河與執義南道揆,有婚家應避之嫌,陳疏到院,纔已退却,他無處置之員,在前如此之時,亦有兩司未肅拜人員,牌招處置之規,掌令權熀,卽爲牌招,以爲處置之地,何如?傳曰,允。
謝恩,說書金礪。
校理魚有龜,副校理金在魯,修撰朴師益·洪錫輔,文學李重協牌不進。只推勿罷。
掌令權熀牌不進,罷職傳旨。傳曰,只推,明朝更爲牌招。以上朝報
右副承旨鄭必東疏曰,伏以臣,待罪下邑,重遭臺慘,歸伏田廬,念絶當世,不料鴻恩普偏,異數荐加,旣降特敍之命,繼有銀臺之除,自惟滓穢賤臣,何以獲此於聖明哉?驚惶感激,不省所喩。近緣天時漸寒,病情添加,爲便醫治,昨纔入城,而馹召之旨,中路相違,竟致虛辱於蓬蓽之中,臣於是,一倍悚惕,靡所答措。在臣分義,固當卽日趨謝之不暇,而顧念情勢,實難抗顔冒出,玆敢疾聲呼籲,以冀聖明之垂察焉。竊伏念臣,本以狷褊之性,專昧周容之方,發言觸諱,隨事生疣,爲世道之所睢,已久矣。群憾迭作,衆怨交集,騰名章牘,受人拳踢者,前後幾遭,而至於夏間憲府之啓,極口謬辱,無復餘地,其所條論累件事,罔非駭悖醜汚之目,意在構捏,言出粧撰,則臣不欲呶呶辨說,而其中指摘最緊者,不得不略加辨暴焉。其曰,諂附權門,躬掌瑣屑之役者,臣不識其何謂,而或傳臺官之意,正指臣參涉親舊家修譜之事云,蓋臣偶嘗繙閱諸家之譜,粗諳氏族之源派,故人之修成譜牒者,間或來示於臣,要與商確,則臣亦不辭而應之者,有焉。臣誠未知此事,果涉於瑣屑耶?嘗聞先輩之留意譜學者,或與修他人之譜,或纂錄百氏之牒,而人未嘗以是而訾謷,獨於今日,爲臣之罪案,還可笑也。其曰,猥授西邑,厚招貪黷之誚者,卽謂臣待罪江界時事也,臣於該邑到任之後,竊傷邊民之凋瘵,妄論蔘稅之多弊,旣蒙朝家之採施,益切留心於節約,周年在官,一念謹愼,蓋未嘗少弛矣。數三行缺嚴鼓已動,不敢犯行,終夜彷徨,凍死雪巷,其爲慘憐,有不可言,而初無一箠半楚之加於其人,則毆打之云,何所據而發也?其時畿營,元無向臣覓疵之意,而乃以臣之偶然一疏,謂出於迎擎,其所以湊合成罪者,又何甚也?若夫慶州之無蔘田,今已累十年矣,雖欲濫取,何處可採,而此一款,可知他說之皆妄耳。凡其所言,無論虛實之如何,爲臣汚衊之資,則極矣,積毁銷骨,危厲薰心,無復有彯纓結綬,出入禁闥之望,而不意仁覆之天,洞燭幽隱,拔之衆猜之中,置之宿趼之地,今日微臣之自項至踵,秋毫皆聖恩也。如使臣有一分可進之義,則其何敢偃然退伏,以自陷於忘恩負義之誅哉?誠以所被人言,不比尋常,名器之重,不可再累,廉隅之節,不可終壞,百爾思量,萬無趨承之勢,玆敢冒瀆於靜攝之中,臣尤死罪。臣治疏將上之際,召牌疊降,而以此情地,不敢冒進,荐速違逋之科,而只推之命,連出格外,臣震越感激,益不知置身之所。伏乞聖明,察臣罪戾之交積,憐臣踪跡之孤危,鐫臣職名,許臣屛退,以謝人言,以安私分,不勝幸甚,臣無任云云。批答見上,以上燼餘
上在昌德宮。停常參·經筵。
夜四更,雷動電光。五更,雷動電光,雨雹狀如榛子。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間,聖候熏熱煩轉,困惱呻吟,腹部飽滿,膈間頗不淸利,脚痺之候無減,寢睡不寧,喉乾近來頗甚云,伏未審朝來,熏熱其已減歇,而腹部飽滿,膈間頗不淸利及脚痺之候,亦有所減乎?困惱呻吟之候,比昨,何如?口淡有加之候,抑有向減之勢,而時時虛暈之氣,亦或止歇乎?近來喉乾頗甚之候如此,尤切悶慮,昨日雖有更觀數日議藥之敎,而今日臣等與諸醫入診,詳察症候,議定當進之藥,而有不容已,不勝終宵憂煎,敢此問安,竝爲仰稟。答曰,知道。朝來熏熱往來,而腹部飽滿,膈間頗不淸利之氣減歇,脚痺之候一樣,困惱之候未已,而一日之內,加減無常,口淡有加之候,別無所減,虛暈之氣,時時發作矣。
都承旨李觀命書啓,臣承命馳往于興仁門外左議政金昌集所住處,傳宣聖旨,則以爲,臣之情勢已罄於前後疏啓矣,臣之負犯,亦悉於諸臣章箚矣。日月之明,無微不燭,如以臣罪,有不可容貸,則惟當亟加典刑,以靖朝廷也。如以臣心,爲不無可恕,則亦宜速賜處分,俾臣得以歸死田廬也。況今國事之可虞,聖上亦已洞悉,則尤宜亟斥負罪之臣,改卜識務之賢,一以息鬧端,一以責弘濟,而今聖上不務出此,惟以羈縻爲事,每加敦迫於必不可出之賤臣者,非臣之所敢知也。史官久滯陋處,承宣再傳恩諭,已是臣所不敢當,而今者又遣知申,宣諭特敎,夫一二疏批,猶爲靜攝中所難,則況此十行綸綍乎?枉屈銀臺之長,已爲夐絶之恩禮,則況在直宿藥院之日乎?臣未及奉讀,不禁淚泗之先下也,聖上每以情志不孚,爲敎,而此則臣竊以爲不然也。臣之今日事,初非得罪於君父,則何敢視君父之開釋,以爲前却之計哉?只以人言罔極,身名已辱,有不容喪廉隅而羞當世故耳。聖上雖曰,危險之說,不足掛齒,在臣私義,豈敢頑然不恤哉?臣今於承病裏憂鬱,如添一病之諭,尤有所戚戚者,而以此情迹,終無强起趨承之望,玆又不免孤負寵命,臣罪至此,尤合萬死,謹當以文字,更請嚴誅云矣,敢啓。傳曰,知道。
副修撰黃奎河三度呈辭。入啓。遞差。
修撰朴師益初度呈辭。入啓。給由。
備忘記,前大司諫李世勉,身居諫長,不思明是非,正士習之道,滋紙張皇,無非扶植黨論,固已不韙,而反復趨附之態,最甚可惡,如此之人,不可仍置朝端,罷職不敍。
傳曰,禁府李元坤等獄事,不宜一向遷就,同義禁趙道彬,旣已出肅,依前下敎二員開坐,斯速擧行事,分付。
政院啓曰,掌令權熀,今朝牌招事,命下,而持平李挺周,昨已入來云,竝爲牌招,以爲推移處置之地,何如?傳曰,允。
以金槹爲假注書。
謝恩,右副承旨鄭必東。
禁府照目,前縣監柳明錫矣,法杖數外之刑,縷縷發明,而吏習雖極絶痛,兄弟二人,相繼致斃,則濫刑之罪,在所難免,罪決杖一百,徒三年,告身盡行追奪,私罪。啓依允。又照目,前府使鄭東後矣,捕捉罪人,自有刑吏,官僮雖是煙戶民人,令吹招集,事涉顚錯,罪杖八十收贖,追奪告身三等,私罪。啓依允。又照目,前府使李萬選矣,取便醫藥,適入城中,而見差享官之後,引疾呈狀,自致日字之急迫,則意在圖遞,雖未知其必然,而莫重享官,旣不進參,罪杖八十贖,追奪〈告身〉三等,私罪。啓功減一等。又照目,一所巡將李彭年,監軍權冏,二所巡將邊緝,監軍南泰績等原情云云,泛稱遲晩,竝只刑推得情,何如?啓除刑推議處爲乎矣,巡將監軍,身佩御押,事體不輕哛不喩,元非疏儒之所敢阻遏,而終始遮攔,更鼓將下,巡監始得出去,此實前所未有之變怪,事之痛駭,莫此爲甚是置。首倡儒生,令攸司摘發,從重科罪。
大殿·中殿·世子宮·嬪宮,藥房·政院·玉堂夕問安。答曰,知道。
今日藥房入診時,枸杞子茶,自今日煎入事,榻前定奪。大司諫沈宅賢遞差,廣州府尹仍任事,榻前下敎。
府前啓,請還收吳命尹極邊定配還寢之命,仍前發配事。新啓,竝引嫌而退,泛論之語,非有深意,入臺未久,尤無可嫌,疏論剴切,誠得臺體,隨衆同避,無已太過。諸臺引避,旣由已疏,不得處置,其勢固然,心雖欲論,疏未及上,非斥之來,勢所難免。臺閣啓辭,只宜辯論,隣鬪等說,殊甚乖當,請執義南道揆,正言趙尙絅,持平趙聖復出仕,獻納趙鳴鳳,正言金台壽遞差。答曰,不允。處置事,依啓。
藥房再啓曰,臣等入診退出後,與諸醫反復商議,則皆以爲,聖候熏熱困惱之症,夜間輒加,以致寢睡煩轉不寧,則有喉乾之候,此由於心脾血虛,火熱上升之致,淸心補血湯元方中,去川芎,代以辰砂五分,連進五貼,宜當云,依下敎,數日後當爲煎入矣。枸杞子茶,依定奪,自今日煎入,而枸杞子八錢與山茱萸二錢,同爲煎入之意,敢啓。答曰,知道。
左議政金昌集上疏。大槪,別諭又下,知申臨宣,恩禮曠絶,不得趨承,臣罪至此,萬死猶餘,玆竭危悃,冀蒙嚴譴事。入啓。答曰,省疏具悉卿懇。昨遣銀臺之長,特宣如渴之旨,謂卿體諒,快回遐心矣。巽牘又至,造朝愈漠,愕然之極,寧欲無言?目今鼎席一空,國事可虞,此予所以中夜憂歎,必期勉出者也。日呈十單,萬無允許之理,卿其須念君臣大義,勿復以情勢爲辭,卽速入來,無孤至望。仍傳曰,此批答使偕來史官傳諭。
判府事徐宗泰上疏。大槪,敢陳惶懼之情,乞蒙重譴事。入啓。答曰,省疏具悉卿懇。換面迭出等敎,本非指斥大臣,何用引咎至此乎?卿其安心勿辭,須速行公。仍傳曰,遣史官傳諭。
掌令權熀上疏。大槪,臣屢違嚴召,輒下只推,且有更爲牌招之特敎,臣惶感之極,罔知攸措,敢復趨伏闕外,拜章徑退。伏乞聖慈,諒臣情勢之萬分危蹙,先許鐫削臣職,仍治臣瀆擾慢蹇之罪事。入啓。答曰,省疏具悉。頃見戶判之疏,已知其事狀矣。禁堂之箚,旣非實狀?則今無難安之端,兩件所引,尤無可嫌,爾其勿辭,從速察職。
忠淸監司書目,瑞山呈,以開城留守金興慶辭職上疏上送事。啓。答曰,省疏具悉。今玆陞擢,實循公議,卿其勿辭,從速察職。
謝恩,文學李重協。
今日藥房入診時,提調閔鎭厚所啓,臣非職掌,且關恩典,極知惶恐,而適有所懷,敢此仰達。今年卽知事李光迪及第回榜之年也,世傳祖宗朝,有特命賜花之故事,而旣非法典所載,未知事體果如何也。其子孫因上候未寧,亦不敢設酌云,此是稀貴之事,若自朝家,別施優老之典,賜以米布,則恐或得宜矣。上曰,及第回甲,予未曾聞,誠可貴也。賜花故事分明耶?鎭厚曰,故宰相宋純,以湖南人,設回榜之宴,其時自朝家,特爲造花下送,至今流傳矣。然今不必賜花,只給米布,亦豈不爲盛擧乎?當此荒歲,凡係侈大之事,皆不可爲,而此則世所絶罕,故敢有所達矣。上曰,令該曹米布別爲磨鍊題給,可也。以上朝報
藥房入診時,提調閔鎭厚所啓,日者有凡係賑政公事,有司堂上問于大臣稟定之敎,靜攝之中,念及民事至此,群下孰不欽頌?卽今有司堂上皆有故,宋相琦獨爲行公,故往問于大臣,而大臣方在城外,不爲可否,不得已與諸堂上相議,欲爲定奪於榻前,而聖候有加,不敢請對,其身病且苦,無以出入前席,故纔已具疏條陳,入啓後,必蒙睿覽矣。此後則備局公事中,關係賑政者,竝移賑廳,趁速回啓,恐爲得宜矣。上曰,八路凶荒,賑事方急,而大臣引入,稟處無人,誠極悶慮。在前如此之時,有有司堂上問議大臣,請對稟定之規,頃有下敎矣。今後事係賑政者,移送賑廳,而回啓,可也。又所啓,守令數遞,爲弊甚多,至於廣州,以保障之地,任軍餉之重,有非他邑之比,而府尹累度遞易之餘,沈宅賢又移大司諫,兩年之間,已至五人矣。邑事之有弊,不言可知,況今年事凶歉,捧糴方急,交替之際,必致違命,尤可悶也。諫長事體自別,雖不敢請爲仍任,而卽今大臣引入,薦望無期,似當有別樣變通,從速差出之道,故敢達。上曰,落點之時,予亦思其數遞之重難,而循次爲之矣。今年內李澤·李坦·沈宅賢三人遞易,廣州以保障重地,當此凶歲,一年三遞府尹,邑力何以支堪?沈宅賢諫長之任,今姑遞改,廣州府尹特爲仍任,可也。又所啓,濟州御史黃龜河,旣已還歸,其書啓未及入啓云,而臣適逢龜河,私問濟州形勢,則以爲,離彼時,秋成尙遠,未知結實之如何,而設令無他災害,似未免凶歉,況今年則橡實全無所收,民情尤增迫切,賑餘穀物留儲者,雖有數千石,須更以一萬五千石入送,則庶可以救得云,近年以來,因濟州賑恤,國力殆至罄竭,到今又爲船粟,其勢極難,而若使孑遺之民,終不免盡爲塡壑,則朝家累年勤恤之意,未免有始無終之歸,其爲矜惻,當如何哉?宜令賑廳,別樣料畫,務爲措置,待春入送,拯濟島中生靈矣。上曰,自初旣已各別軫恤,而恩澤無終,則寧有是哉?分付賑廳,各別料理送穀濟活,可也。備局謄錄
兪崇,以刑曹言啓曰,因義禁府啓辭,巡將·監軍出去時,沮遏遮攔之首唱儒生,摘發科罪事,命下矣,分付該廳下人,使之現告,則儒生等來到本曹門外,以幼學權弼衡,進士朴師悌,進士李世庚,進士尹審,幼學崔弘相·鄭順一·尹尙通·金光獻·李夏發等九人姓名,列錄入送曰,當日九人,同爲列立,別無首唱之人,九人當進爲就辨云云,傳敎內,旣曰,摘發首唱,則許多人不當盡爲拿入,只疏頭權弼衡入庭之意,累度送言,而聚會門外,終不入庭,門生疏頭前縣監趙泰徵二十人,亦爲來到門外,願與權弼衡,同入於被罪之中,首唱儒生,無路摘發之路,何以爲之?敢稟。傳曰,首唱人摘發,可也。
左議政金昌集疏曰,伏以臣,荐違嚴命,數行缺苟非殿下,眷顧微臣,洞察譖言,何以至於此哉?臣於是,感激涕泣,不知所以仰對也。然臣竊以爲,殿下之洞察譖言,不若俯循群請,以息紛鬧之爲愈也,眷顧微臣,不若快許退歸,以全危命之爲幸也。且聖上,又以國事爲憂,縷縷下敎矣。目今八路遑遑,如在焚溺,文簿相續,急於星火,使臣無故奉職,亦難免於僨誤,況此鼎席一空,庶務全廢,其爲可虞,當如何也?殿下如以爲憂亦宜,亟卜賢德,以濟艱危,而今乃不早變通,只加敦迫於必不可出之賤臣者,何也?豈謂臣猶有一分冒進之理哉?噫,自古人臣之被誣者,不爲不多,而曾未有如臣所遭之慘毒,爲敵之衆多也。無人不言,靡言非罪,觀其所爲,有似兵家之番休迭攻,欲乘困弊而取勝者,以臣綿力,固所抵當,雖聖上欲爲臣遮防,亦惟日不足矣,何暇待其鎭定,資臣奔走哉?前後聖敎,每以情志不孚,爲反躬之諭,不足掛齒,爲慰臣之資,而臣初非獲罪於國家,則元無一毫自阻於仁覆之下者,而惟彼罔極之言,是臣難洗之恥辱,則其在私義,安可以其無倫爲解,而莫之顧恤哉?聖恩至此,臣又孤負,論其罪犯,萬死猶輕,況伏聞證候,近又稍加,每以文字瀆擾,極知萬萬惶悚,而舍此則亦無以達危迫之懇,玆不得〈不〉疾聲申籲於蓋高之聽。伏乞聖慈,諒臣情勢之難强,察臣懇辭之非飾,亟先撤還偕來之史官,仍命遞削臣職名,照勘臣罪律,以幸公私,不勝大願,臣無任云云。批答見上
行判中樞府事徐宗泰疏曰,伏以臣之情地,數行缺請辜,徑自出外而待譴,俱有所不敢,日夕含悚抱怵,無以自容。日昨備忘之諭,大臣有換面迭出,恣意構捏之敎,又伏見賜批於參判李大成之疏者,聖敎益嚴,敎以相繼投疏,意在必勝,至於關係之重如何,而必欲印傳之敎,臣心骨俱竦,益不勝戰怖之至。蓋臣之迷愚,平心看文字,儒賢之指意語言,悉出忠懇,欲以仰贊我聖祖奮發之大志,其言每以爲自已江都事,不可不言者也,豈有一毫僭擬而然哉?毁板之事,非盛世所宜有,臣之區區竊望,上裨聖德,下鎭衆心,亦冀禮遇之臣,不至抱冤,鬱於泉壤之下,今者僭妄爲斷案,而聖敎赫然,有臣子不敢聞者,旣以毁板寢命爲請,實與身被嚴旨無異,益覺其罪萬死,而不可逭也。負犯切切如此,合被重譴,實有不敢晏然於重地者,近日章牘紛紜,藥院諸臣,深以靜攝中省覽,爲切悶,而衷情迫急,不得不露章自列。伏乞聖明,亟賜罷斥,以嚴國體,臣無任震慄俟罪云云,批答見上
開城留守金興慶疏曰,伏以臣,猥以庸騃,濫除洪造,受缺前後,歷試內外,而絲毫蔑效,愧懼恒切,不自意居留寵擢之命,忽及於下邑待罪之中,臣誠惝怳驚惑,久而靡定,不知聖明,奚取於無狀一賤臣,而誤恩之加,至於此哉?夫命德之階,位秩旣峻,保釐之任,職責尤重,固非如臣愚賤,所可以節次推遷,冒得而倖受,況朝著之上,資歷之居臣先者,亦多其人,糠粃在前之嫌,何但鵜梁之刺而已?除旨之下,宜有駁正之論,而恭俟累日,迄未有聞,是或臺閣之臣,過加寬恕,容臣自處而然耶?玆不得不略暴難冒之懇,仰瀆蓋高之聽。伏乞聖慈,亟許鐫遞臣新授職名,仍命收還資級,上無貽聖代則哲之累,下以遂微臣守分之願,千萬幸甚云云。批答見上
掌令權熀疏曰,數三行缺將臣前後負犯,竝滌於再三特旨之下,謬叨春坊之命,再違召牌,則輒靳例罷,因而移除太僕,俾臣優游於漫局。臣於是,畢洗釁累,見燭幽冤,德海恩山,未足喩其感祝,此於賤分,已極踰溢,而乃者柏府新除,又出於千萬意象之外,不知滓穢賤臣,何由而荐竊洪私也?第臣待罪春坊時,敢構自暴之疏,連呈政院,輒見阻却,遂不得以區區衷悃,一徹於聖明之下,臣益不勝其抑塞。今此所叨之職,宜可以更容章籲,則其何可諉以事在旣往,厭然自恕,置之而終不鳴號耶?念臣夏間桎梏之厄,已是搢紳莫大之羞辱,若其金吾諸堂讞啓之非實,勘箚之深構,至今思之,毛骨猶靑。觀其査事之所以排置,則首以臣,爲鉤深剔幽之階梯,兩月牢囚,疑之又疑,致大所供中,抑勒敎諉等說,乃所以誣宰臣者,而於臣則不曾以此等題目,加之,權雄萬秋曹之招,亦不出臣之某言,謂之彷彿於敎諉,而禁堂之前後窮詰於臣者,公然創出於諸囚供辭之外,或曰,致大謂之抑勒敎諉,或曰,致大以臣之傳示書札,爲敎諉之端。乃以此移錄秋曹,引問於隨時變幻之致大,逮夫所示書札,辭意及臣之衆坐處所言,旣無一毫密勿綢繆之迹,則中間議啓,乃謂權尙游之書,柳熀之言,皆無威脅敎諉之事,此則蓋得獄情之肯綮而然,而或恐臣終脫於密網,移拿致大·雄萬於本府,口招書供,至五至三,操切驅脅,有違常規,終於雄萬處,至曰,以臣與致大,欲言未盡之說,凡他人方寸間所欲言而未吐者,豈是雄萬之術,有靈通而使之質對耶?雄萬雖以致大之至親,猶不忍誣證敎誘之說,曲承禁堂之意旨,而白首病骨,怵禍畏威,末後之招,强謂臣以難免就理,詳思納供之語,言於致大,以爲捏合致大之供,而又曰,五年之後,怳如夢寐間事,依稀未了,則可見其言之慌亂,而禁堂以此語,牽合於所爭之門事,乃於構罪之箚,攙及臣事,數行缺門之開閉,于臣身何事,而必爲驅入缺莫知其意思所在也。其箚中構臣之端,已陳於臣之族叔權尙游之疏,臣無容更事煩絮,而必以臣一家叔姪間,無心通書之事,謂忝侍從之名,則臣固含笑而不辯,又以臣不避稠坐,與臭味逈越之人,而同示書札事,謂之厭煩就僻,則自有公議之難誣,而若使臣直訪致大家,示其書札,則人之疑臣,必不止於今日之爲也。以此思之,則適往隣舍,亦云幸矣。所謂外製處所之酬酢,臣曾不以致大之製呈處所,勒謂之某門外,而致大始訪宰臣而自言曰,吾製呈於闕門外待漏廳後,見其疏草,有待漏廳三字,而語臣曰,吾製呈於闕內第二門近處,又曰,待漏廳在於第二門之外耶?其謂第二門,卽進善門也,致大仍於其時,謄在疏草,則待漏廳三字之一時喧傳,而非臣所唆敎者,此可知矣。蓋致大前後之辭若此,故臣駭然其語,不成說而曰,君之科場事,非吾所知,知則禁堂亦以爲致大,以待漏廳外製,言於權尙游者,無疑云,而反疑臣之有所酬酢者,殊未可曉也。至於難免就理,詳思納供之說,非臣之所曾言者,今雖執此段,打成敎誘之影子,而當初外製之說,出自致大,非出臣口之狀,非但文案昭載,外製應被之律,豈緣他人之所指敎,而黽勉自當耶?如此陰暗之案,不可以服人心矣。噫,致大之今番誣供,衆所同惡,而黨議所牽,不惟不斥其乘時陷人,乃反鉤引曲詰,得其誣臣辱臣之言,則至謂臣之見困於致大,由於自侮,今日世道,雖曰險巇,誠不料機穽之至此極也。臣之三遭爰辭,已經睿覽,而擬於第四巡更推之下,畢暴其獄案之錯了矣,未及納供,徑先箚斷,所被罪名,至爲黯昧,此臣所以冒干鈇鉞,不知攸止,而以臣情勢,其何可徒恃寵靈,包羞竊榮,以重辱待從之列哉?且春間李眞儒三司投畀之請,李廷濟傷倫悖理之斥,專出於網打爲計,以抉成罪之意,則臣雖不必呶呶追辯,而此爲難冒之一端也。且見僚臺疏,則以其昨年臺職處置事,有所追提,而數行缺臣之踪迹,則又添臲卼矣。噫,臣積遭僇辱,缺持已無狀之致,顧瞻周行,無面可顯,而喉司不諒,終拒辭疏。前後四違,輒下只推,至有更爲牌招之特敎,恩數之屑越轉加,賤臣之罪戾益大,怵迫義分,不得已趨伏禁扃之外,而咫尺天陛,未由入肅,敢復拜章請譴,自闕下徑退。伏乞聖慈,俯諒臣情地之萬分窮蹙,先許鐫削臣職名,下臣司敗,仍治臣瀆擾慢蹇之罪,千萬幸甚,臣無任屛營,兢慄祈懇云云。批答見上
午時,上御大造殿西翌閣,藥房入診時,都提調徐宗泰,提調閔鎭厚,副提調李觀命,假注書李廷熽,記事官趙世垕·兪拓基,醫官柳瑺·丁時梯·權聖徵·趙慶基·朴星瑞·許坫·方震虁·李時弼·玄悌綱·李徵夏入侍。
宗泰進伏曰,去夜寢睡不寧,爲敎,朝後玉體能無憊困之候乎?近來諸症,夜輒有加,臣等伏不勝切悶之至,朝者批答,又以熏熱往來,爲敎,未知卽今亦往來,而無減歇之勢乎?上曰,然矣。宗泰曰,前則以腹部飽滿,膈間不淸利,爲敎,而近來則以頗不淸利,爲敎,未知比前有加,而下此敎乎?上曰,膈間時時多不淸利,故有此敎矣。宗泰曰,脚痺之候,一向無減,爲敎,受鍼後,雖無顯效,而比之前日,其有一分差減之勢乎?上曰,特甚缺之後,別無加勝之勢,而常常一樣矣。宗泰曰,數行缺上曰,缺姑無所減矣。蓋自癸巳重病之前,已有口淡之症,脾胃積傷,四年沈綿,愈久愈甚,晝輕夜重,未知以何藥可瘳,而予意則快減,似未易矣。宗泰曰,向年聖候違豫之時,雖有口味淡然之敎,而不數日內,旋卽差勝矣。今年則異於往時,每以一樣無減,爲敎,此最切悶處也。又曰,虛暈之氣,時時發作,爲敎,此症亦往來而然耶?上曰,困惱時起坐,則虛暈之氣,頗甚矣。宗泰曰,其無止歇之時乎?上曰,或止或歇,而困惱之時,頻頻有之矣。宗泰曰,臣久未入侍,未知眼花,何如?上曰,一樣無加減矣。宗泰曰,大便潤滑,似無艱澁之患,而昨日大便一次放下而甚少矣。以凡人論之,快放潤便,則腹中安穩矣。語未及了,上曰,大便之不能順缺數年矣。近來尤甚,有時登側,未能快放,間間點滴缺鎭厚曰,喉乾之候,每夜缺晝則不然乎?上曰,晝則不然,而夜輒甚焉。蓋缺自前有之,而近來尤劇,當其睡覺之時,喉間甚乾,亟缺茶飮,屢次注喉之後,始又就寢,暫時旋覺,則喉乾依舊,又促茶飮,以此一夜所吸茶,殆過一甌半矣。宗泰曰,聞醫官所傳之言,近日喉乾之症,殆甚,語未及了,上曰,以茶飮頻含,潤其渴喉而吸之,則快矣。不及潤喉而吸之,則雖多進茶飮,猶不快矣。鎭厚曰,頻頻進茶飮,不亦有所妨乎?上曰,爲其潤喉,不得不頻進矣。鎭厚曰,所進之茶,何茶乎?上曰,車前子茶也。宗泰曰,姑觀數日後,入診議藥事,命下,而卽今喉乾之症如此,故請入診矣。上曰,寢睡時,連有喉乾之症,下敎于醫官處矣。宗泰曰,或議湯劑,或議茶飮,欲爲稟定矣。仍請診察,上曰,唯。瑺入診退伏曰,脈候缺調勻矣。時梯曰,左右脈候沈而似帶數矣。時梯曰,數行缺鎭厚曰,無指痕處乎?聖徵曰,指痕則無之矣。宗泰曰,背部或有診察之時,今亦使之診察乎?上曰,久未診察矣。卽今可使之診察也。聖徵入診退伏曰,背部浮氣差減之後,更無指痕處矣。宗泰曰,口淡於諸症中,最爲切悶,治之之方,不容少緩,雖有姑觀數日議藥之命,而伏聞喉乾甚之敎,故敢請入診,醫官咸在,欲爲議定當進之劑矣。上曰,醫官其有思當進之藥乎?遍問之,可也。鎭厚曰,病久氣虛之中,酬應庶務,最爲可悶,而親臨啓覆之後,困惱之候,亦不大段有加,故醫官等,補中益氣湯,加入更進,爲宜云矣。大抵口淡如此,故自前議藥之時,專以補脾胃,爲主,未嘗以治心脾之方試之矣。今聞醫官之言,則治心脾之方,莫如歸脾湯,而性味且好,自上若以湯藥之苦口,而不欲進御,則又有枸杞子茶,可進之,故臣等近以枸杞子試煎而嘗之,則味雖不甘,亦有苦辛,此兩藥中進御,何如?上曰,歸脾湯所入,何等材料耶?時梯卽以歸脾湯本方材料,歷數以對。且曰,此乃心脾經藥,而味不苦矣。鎭厚曰,雖有柴胡山梔,而分數不多云矣。時梯曰,枸杞子能淸上下焦,故時俗常用於補腎潰火之劑,而此乃仙家之藥,長服則最好,但味不爽快矣。鎭厚曰,朴星瑞有老父,而嘗試之得效云矣。上曰,嘗見方書,枸杞子能使白髮還黑,落齒更生,大贊其效矣。時梯曰,曾前嘗進枸杞子煎矣,不識聖上,記有之否乎?上曰,前旣進御矣。時梯曰,枸杞子茶以酸味調進,似宜矣。宗泰曰,此異於苦口之劑,進御,好矣。且近來口淡之候如此,中氣旣虛,濕痰相交,必須專治心脾,可以收效,然則歸脾湯,似爲當劑,前雖不進,今可議定矣。上曰,歸脾湯之說,入侍醫官等所見皆同乎?瑺曰,味雖似苦,在外相議時,皆以爲好,間間進御,宜矣。聖徵曰,缺與前進六君子湯一樣矣。自向來補劑進御,已多數行缺鎭厚曰,向與醫官詢藥之時,困惱添加,蓋緣各執所見,爭議之際,自不覺日之昃故也。今亦殿〈坐〉移時,臣等與諸醫,退出商議,以爲稟定之地,宜矣。上曰,姑令一次陳達,可也。坫曰,聖候諸症如此,連用蔘·朮之屬,而少無顯效,口淡特甚,困惱無減,此乃心腎經不足之致也,以臣妄見,歸脾仍不可進御。古人曰,千虛易補者,陽氣虛而無痰火之相雜,又曰,陽虛火衰,甘溫易於補益。以此觀之,則近日玉體疲削,脚部肉脫,是必下焦熱虛,故熏熱時時往來,膈間不能淸利,蔘·茋之屬,決不宜用也。古方曰,補陽缺補陰難,臣意以爲四物湯加入以用,則味旣不苦,而病根可除矣。震虁曰,凡干症候,隨節各異,而卽今熏熱往來,喉渴如此,缺補之劑,似不可用也。時弼曰,歸脾湯,數日前與諸醫商議矣。缺專治心脾經,而近日玉候,口淡特甚,心脾沈弱,此藥缺合宜,而以卽今下敎,觀之,則喉乾最悶,水刺厭進,歸脾湯,補中湯,皆不可用,而前進淸心蓮子飮,實爲淸補之劑,進御,何如?玄悌綱曰,卽今脈候有力,不及前日,脚痺缺疲,氣血未充,心腎不足,苦寒之劑,決不可用,而熏熱困惱,口淡渴候如此,亦不可純補,黃·茋之屬,誠不可服矣。徵夏曰,聖候累年未寧,心血不足,脾熱有火,寢睡不安,口淡喉乾如此,苦寒之藥,誠不可用,而至於歸脾湯,則兼補心脾,入柴胡拔黃·茋,性味不燥,可以潤血而滋補矣。上曰,枸杞子茶,味不苦辛,爲先煎進矣。歸脾湯,四物湯,淸心蓮子飮,歸脾湯拔去黃·茋,其說各異,卽今出去,反復商議後,姑觀數日口淡加減而,進御,可也。
觀命曰,臣有所懷,惶恐敢達。目今天災時變,式月斯生,太白晝見,火星入於太微,莫非可懼可愕之事,頃者雷電又發於收聲之節,燁燁之光,轟轟之聲,數三行缺觀命曰,士習壞敗,莫今日若也。儒生輩缺逐日作挐於闕內,全沒士子貌樣,而至於遮攔監軍·巡將,亦一世變,殿下旣已申飭禁斷,缺此是儒生,不可以威力制之,若自上特推匪怒之敎,另加曉諭,使知君令不可禁,禁中之不可紛挐,則以儒爲名者,豈可迷不知悟,而終自絶於樂育之化哉?上曰,今此所爲,實是前古所無之事,儒生自儒生,巡將自巡將,豈可遮攔巡將之出去耶?極可寒心矣。觀命曰,儒生輩不過欲使上,知有呈疏之擧耳。上曰,巡將身佩御押,事體甚重,儒生輩防遮,至於人定之時,而使政院微稟,今日國家,如有紀綱,渠豈敢阻攔於閉門之時,人定後,始爲出送耶?事極可駭,首唱儒生摘發科罪,決不可已也。觀命曰,黨論之禍,自古有之,而未有甚於今日,其初同是士類,志未嘗不同,議未嘗不通,而不幸世故多變,數三行缺其習,則無異於以火濟火,乘時傾奪之習,日而益甚,論一邊人,不究是非,同己則同聲譽之,異己則同聲毁之,置國事於相忘,惟以濟私爲勝,要其歸,只在於擠斥異己,引進同類而已。試以近事言之,人心不甚相遠,是非之心,嚴畏之分,人皆有之,顧其心,豈盡以尹宣擧文集中語,爲粹然無可疪而然歟?只以宣擧父子,是其黨,而又有儒名,以爲若因此做出嫁禍士林之目,則可以脅制異己之人,於是乎群起爭咻,欲爲傾陷之計,不然則以其言之挨逼聖祖,命毁其板,何足爲聖德之累?宣擧亦未有譴罰之加,則有何禍機,迫在目前,而半國缺視若立節者然,惟恐後時,此其心,專出於爲宣擧伸辨,缺臣不敢知也。其中豈盡無自好之士,羞與同俗,而風聲所驅,缺自不覺同入鮑魚之肆,黨議之壞人心術,乃至於此耶?數四行缺上曰,卿所陳,大公至正,建極等說,最爲切實,予當各別留意焉。觀命曰,臣之所深望,又有大於此,聖體連歲違豫,康復尙遠,以殿下明聖,其於節宣之道,宜無所不用其極,而微臣區區〈之〉忱,願效一言,古人所謂治病,莫如治心,眞藥石之言也。殿下於靜攝之時,雖不得講磨經訓,而倘於淸燕之間,收拾心神,做得淸明時節,則自然志氣舒泰,百體從令矣。至於起居飮食之節,竝加聖念,勿之有悔,則其效豈但陳根秋蓉之比哉?上曰,治心之要尤好,當留意焉。數三行缺觀命曰,臣忝居近密之地,目見非常之災,不勝憂慨之忱,而移直藥院,侍湯焦煎之中,不敢以文字仰溷,今於入診之時,略陳愚見,不勝惶恐矣。鎭厚曰,屢次陳達,極知惶恐,小臣材具,本不堪於備局之任,而長在禁直,未免瘝曠,況此有司堂上之任,甚緊且重,在前亦有病重許遞之規矣。備局之任,若難竝遞,則有司之任,姑先遞改,是臣區區之望。上曰,卽今行公者,誰也?鎭厚曰,趙泰采在外,李健命引入,只有宋相琦一人,而方有實病,卽今無行公之人矣。上曰,兵判雖引入,非久當出,異於一人之獨在,姑爲察任,可也。鎭厚曰,臣方待罪司饔提調,故都提調及公事提調,送言於臣,要令稟定於入侍之時矣。本院沙器匠人,逐朔給料而使役,若失此,則不但燔事狼狽,匠人輩亦難免餓死,此與他衙門立役者,有別,而今年因災減,無以給料,不得已具由草記,旣蒙允下之後,賑廳引己丑例,入啓防塞矣。蓋與己丑年果自賑廳防啓,而有別判付,特爲相半題給,此是別判付,則到今終不敢援據請得,數三行缺諸臣·醫官,皆以次退出。以上燼餘
上在昌德宮。停常參·經筵。
自昧爽至辰時,雷動電光。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間,聖候熏熱煩轉,困惱呻吟,腹部飽滿,膈間頗不淸利,脚痺之候無減,寢睡不寧云。雷電非常,伏惟聖心憂悶,此時熏熱,其已減歇,而腹部飽滿,膈間頗不淸利之候及脚痺之候,亦有所減乎?困惱之候漸益止歇,口淡有加,喉乾頗甚之候,抑有向減之勢,而時時虛暈之氣,亦或差勝乎?今日臣等與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。雷電非常,曷勝驚懼?朝來熏熱往來,腹部飽滿,膈間頗不淸利之氣減歇,脚痺之候一樣,困惱未已,口淡有加及喉乾之候無減,虛暈之氣,時時發作矣。勿爲入診。
執義南道揆,正言趙尙絅,就職。
假注書李倚天書啓,臣敬奉聖批,傳諭于左議政金昌集處,則以爲,臣敢申哀籲,冀蒙譴斥,伏承批旨,不惟不加之罪,辭旨愈益勤勉,至令卽速入來,臣誠惶隕感激,罔知攸措。臣雖頑蠢無狀,君臣之大義,旣非全昧,國事之可虞,亦非不念,而顧臣情迹,其有一分可進之勢乎?天鑑孔昭,亦已俯燭矣。咫尺脩門,末由趨承,致令史官久淹城外,臣罪益增萬萬矣。伏地涕泣,不知所達云矣。臣旣承偕來之命,姑爲仍留之意,敢啓。傳曰,知道。
修撰朴師益再度呈辭。入啓。加給由。
副校理李秉常,副修撰洪錫輔牌不進。只推勿罷。
吏曹啓曰,臺諫有闕,政事,取稟。傳曰,明日爲之。
政院啓曰,禁府郞廳,以委官意來言,今日三省推鞫事,出令,而知義禁宋相琦,同義禁趙道彬,俱以病不進,將不得備員開坐云。知義禁宋相琦,同義禁趙道彬,竝卽牌招,以爲備員參鞫之地,何如?傳曰,允。
禁府啓目,龍仁縣監李國休,前討捕使李夢相,元情云云,泛稱遲晩,刑推得情,何如?啓除刑推議處。
政院啓曰,司直李善溥,陳疏來呈者有日,而觀其措語,則以尹宣擧文集毁板事,有所論斥,此等疏章,旣有勿捧之命,故果未卽循例捧入矣。今又來呈,至以專事壅蔽,無所忌憚等語,侵斥本院,不遺餘力,不得不捧入之意,敢啓。傳曰,勿爲捧入。
禁府,柳明錫,楊州綠楊驛,徒三年定配。啓。
大殿·中殿·世子宮·嬪宮,藥房·政院·玉堂夕問安。答曰,知道。
同義禁趙道彬牌不進。
三省罪人於隣,元情承服。
工曹判書趙泰采上疏。大槪,臣於病伏中,祗奉諭旨,十行恩言,曠絶今古,負罪如臣,何以得此異數?惶感涕泣,罔知死所。到此地頭,不暇他顧,謹此來伏於都門之外,而所兼諸任,終不可冒沒仍帶,以益簪紳之羞。乞賜矜察,亟許遞改,得以樞府散秩,時奉朝請,以謝物議,以安愚分事。入啓。
禮曹判書宋相琦上疏。大槪,賑事問于大臣稟定,已有成命,而卽今廊廟空虛,同任諸臣,亦皆有故。且當聖候有加之日,旣不敢請對,臣之病狀,又無出入於前席之望,不得已通議諸僚,商確可否,隨其疏狀,仰請條列于後,以備睿察,不勝惶恐事。入啓。答曰,省疏具悉。今玆條錄,得宜,竝依施焉。
答工曹判書趙泰采疏曰,省疏具悉。特諭纔宣,謂卿必不孤予意矣。今見卿疏,知卿進到都門之外,欣喜良深。惠局兼帶,決不可更辭於昭雪之後,安心勿辭,卽出行公。
校理魚有龜·李秉常,副修撰洪錫輔牌不進。只推勿罷。再牌不進。只推勿罷。以上朝報
工曹判書趙泰采疏曰,伏以蟻螻微臣,百無肖似,而夤緣機會,屢蒙奬拔,涯分已溢,鍾漏且盡。臣雖無讒謗之可憂,蹤跡之難安,固宜存知足之戒,保向晩之節,而惟是眷係明時,遲缺在,以致今日之狼狽,一身之僇辱,極矣,士夫之羞恥,大矣。幸賴缺得免穽石之危機,前後別諭,恩數荐加,惟臣頂踵缺盤桓,有所自阻,而難進之義,不但爲區區廉隅缺屢違明命,慢蹇多積缺寢食靡寧,瞻望雲闕,缺寸忱耿耿,轉添一病,負席涔涔,奄浹數旬,敢將籲呼,冀蒙矜諒之恩。不意滓穢之蹤,猶在記識缺簪履之戀,至煩淸燕之中,十行恩綍,復辱遠郊,除旨鄭重,曠絶今古,其所以開釋敦勉者,一倍勤摯,已非負罪如臣,所敢叨者,至於夢寐之敎,此實古君臣相感之異事,自惟無狀,何以得此於聖明之主?奉讀未半,自不覺感涕之縱橫,顧玆所被恩遇,誠前史之所罕覩。臣聞昔宋濂,卽皇朝之名臣也,遭遇盛際,恩禮無替,宵寐之感,至發於休退之後,昭融之契,繾綣之渥,尙令人感聳於百載之下。此蓋明良相遇,進退有裕,其學識名節,有足以起丹扆,想勞乙夜之夢,而今臣特至微至陋,無所比數之一具臣耳。進無以少補聖世,退無以自潔身名,方之古人,缺數行臣非不知受恩愈隆,媒禍愈深,進退缺之地,陷危塗千仞之坑,而奉此恩言,不知有身,顧何容利害於禍福,長短於去就,終不思感激殊遇,隕結圖報之哉?遂敢不計其他,竭蹶前進,來伏於都門之外,而廉恥一節,雖不可言,危辱餘悸,尙自靡定,有不忍遽抗赧赧之顔,復入睊睊之地,徊徨跼蹐,欲前而却,終未能直造天陛,少伸叨謝之忱。蓋以彈墨未乾,原秩自如,而冒沒周行,決無是理,矧此惠局兼帶,尤有所不可仍冒者,人之持臣者,旣以本廳事一段,摘爲構捏之缺斧,則此是必遞乃已之任,其不宜一刻虛縻也,審矣。且臣素患痰病,一向危劇,冒風擔舁,至卽昏倒,顧以已消之神缺堪,久抛之機務,陳力自效,已無其望,免官自靖,斷不容已。伏想體下之仁,必不以例讓視之,有所曲諒,而亟賜遞改矣。玆伸危迫之懇,冒瀆靜攝之中,伏乞缺特命鐫去臣所帶諸任,得以西樞缺時奉朝請,則國體無傷,私分粗安,此臣之所大願也,臣無任惶隕祈懇云云。批答見上以上燼餘
上在昌德宮。停常參·經筵。
下直,蛇渡僉使朴尙夏。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間,聖候熏熱往來,困惱呻吟,腹部飽滿,膈間亦不淸利,脚痺之候無減,寢睡不得安穩云。伏未審朝來,熏熱困惱,其已減歇,而腹部飽滿,膈間不淸利及脚痺之候,亦或所減乎?口淡有加及喉乾之候,抑有少減之勢,而時時虛暈之氣,亦有差勝乎?今日臣等與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。朝來熏熱已歇,困惱未已,而腹部飽滿,膈間不淸利之氣減歇,脚痺之候一樣,口淡有加及喉乾之候,亦無所減,而虛暈之氣,時時發作矣。勿爲入診。
工曹參判李壄初度呈辭。入啓。給由。
修撰朴師益三度呈辭。入啓。遞差。
傳曰,工判疏批已下,牌招察任。
傳曰,明朝,大提學命招。
政院啓曰,江華留守崔錫恒,頃日陳疏承批,再疏還下送之後,今又陳疏到院,此上疏還爲下送,俾卽上來察任,何如?傳曰,允。
昨日,政院啓曰,臣等伏見,今日雷雨之變,極其非常,臣等聚首相顧,不勝驚愕之至。竊伏念置閏之歲,季秋便是陽月,而轟轟燁燁,無異盛夏,自夜達朝,駭耳驚心。臣等不敢知,何樣禍機,伏於冥冥之中,而天之警告,若是其丁寧耶?噫,今年水旱風雹之災,實是振古所無,穡事大歉,八路同然,哀我民生,殆將盡劉。恭惟聖上,雖在積年靜攝之中,凡所以憂勤惕慮,軫恤民隱,懷保拯濟之策,靡不用極,特捐帑藏,俾補賑資,累降絲綸,講究荒政,含生之類,莫不感祝。是宜視憂自我,天心克豫,而今此震虩之變,一至於此者,何也?顧今朝論潰裂,國事泮渙,戈戟相尋,止泊無期,民憂國計,不暇念及,則召災致異,安知非不由於此耶?殿下苟能一心敬畏,恒存對越之誠,導率群工,克盡建極之方,喜怒得中,用舍必公,蕩蕩平平,務歸寅協之地,而至於恤民賙飢之策,飭勵廟堂,申諭諸道,益加區劃,有如焚溺之救拯,則實惠可究於下,天怒可弛於上,此誠轉移之一大機爾,伏願深留聖意焉。臣等忝在近密,不任區區憂愛之忱,敢此陳啓。答曰,災咎非常,憂懼方深,陳戒切實,可不留心焉?
禁府,三省罪人於隣,當日堂古介行刑。啓。
政院啓曰,今日爲政事,命下,而罪人行刑相値,例不得開政,何以爲之?敢稟。傳曰,明日開政。
以宣惠廳啓辭,南原府使朴乃貞,乙未條大同木全數不納,依事目罷黜事,承傳。
謝恩,工曹判書趙泰采,修撰趙觀彬。
以魚有龍爲假注書,魚有龍在外,代以崔道文爲假注書。
大殿·中殿·世子宮·嬪宮,藥房·政院·玉堂夕問安。答曰,知道。
待敎兪拓基上疏。大槪,病情漸就危綴,曠候亦至多日,惶悶罔措,敢此哀籲,乞蒙恩遞,以尋生路,仍治臣瀆擾之罪,以肅朝綱事。入啓。答曰,省疏具悉。爾其勿辭,調理察職。
校理魚有龜·李秉常,副修撰洪錫輔,牌不進,只推勿罷。
傳曰,及第回榜,實所罕有,誠可貴也。雖非法典,宜倣故事,用示優異。知事李光迪處,其令內資造花以給。
刑曹判書閔鎭遠上疏。大槪,臣旣有失職之罪,又有嫌礙之端,乞遞職名,以幸公私事。入啓。答曰,省疏具悉。儒生所爲,殊可駭然。更加嚴勅,使卽出送,而因此乞遞,誠爲太過。安心勿辭,速出行公。
戶曹判書權尙游辭職上疏。入啓。答曰,省疏具悉。向來卿一疏,可見情實,此所以批旨中明示予意者也。尹趾仁疏中,疑之太甚,齗齗不捨,殊甚未安矣。於卿少無所嫌,安心勿辭,速出行公。
傳曰,戶·兵判疏批已下,明朝,竝牌招察任。以上朝報
刑曹判書閔鎭遠疏曰,伏以昨者,本曹以儒生權弼衡囚禁之意,啓達矣。繼伏見典獄署牒報,則弼衡就囚時,儒生八人,脫笠排門,一時突入,自言一體同囚,蹲坐不出云,臣論題嚴飭,使卽出送,昨夕至今朝,三次往復,而獄卒疲殘,旣不能驅迫曳出,儒生缺終無動念之意。臣以無似,忝長刑官,不能檢飭刑獄,缺莫重囹圄,外人闌入經夜之弊,而臣又無驅黜之氣,缺能,軟不勝任,到此益著。況此八人中二人,於臣,有妻黨應避之嫌,臣於此事缺旣不得具由啓稟缺何敢一刻仍冒乎?數行缺批答見上
戶曹判書權尙游疏曰,伏以臣,身名僇辱,蹤跡畸危,寧有更廁周行之理,而祗緣天鑑俯燭,恩諭曠絶,臣於是,感激異數,缺冒恥抗顔,出膺明命,而若其受爵不讓,詩缺內自循省,震惕靡容。卽伏見行司直尹趾仁之疏,又以權致大事,操切醜罵,有加於向日,箚辭辭說多端,而待漏廳一款,最其肯綮。至以臣疏草添刪之事,乃謂人孰信之,以此持臣齗齗而捨,末乃斷之以護奸匿非,何其疑人此甚耶?待漏廳之說,已悉於臣之前疏,而此三字初發於備坐,且登於刑官之疏,臣之所送疏草,亦有此三字,而致大曾於衆坐傳示之際,謄在其草云,此一款,致大雖不吐實,而實狀則如許矣。至若趾仁疏中,致大之因漏廳,有僦屋者,而缺未知事狀之果如何,此缺今沒去臣本書首尾指意,單提字句,勒謂之缺有深涉,已極可異。且臣之本書,初無一毫他意,亦已登諸公案,而今忽以非其目見,爲言,當初議讞時,豈以誠甚駭然等語,斥致大眞僞難信之供,到今竝與此書,而疑其非眞,何其前後之變幻至此哉?向臣自暴之疏,語雖荒拙,情實可見,知臣罪臣,實惟在此,業已聖明之所鑑照矣。趾仁今不逐節盡辨,只有此數端云云,而不覺其差違於奏讞時,元無敎誘之語,而畢竟箚辭疏語轉入,彼雖牽於黨議,急於持缺不料構捏詆誣之至於此也。噫,臣立朝餘數十年,蔑有缺致身卿列,論其孤恩竊位之罪,則死有餘誅,而亦未嘗缺事君不誠,獲罪於上,處事回互,見疑於下,値此朝議乖激,數三行缺伏乞聖明,亟賜諒察,鐫遞臣職名,仍治臣前後負犯,以快人心,以安私分,不勝幸甚。批答見上
待敎兪拓基疏曰,伏以臣,才識蔑劣,疾恙侵尋,實無足以備驅策而任使令者,祗因窄徑如拘,轉身無路,不敢言私,顚仆爲期,近値寒暖異候,以致脫着失宜,數日以來,感冒甚重,而猶幸不至委綴,尙得黽勉奔走矣。日昨入診退出後,忽覺渾身寒縮,胸膈痞悶,肢節如束,頭疼如碎,濕熱上升,精神迷瞀,喉嚨浮高,飮啖幾廢,達夜咳喘,全不交睫,數行缺仰籲於仁覆之下。伏乞聖慈,俯垂矜諒,先遞臣職,俾便調息,以延殘喘,仍治臣辜犯,俾肅朝綱,以警具僚,公私幸甚。批答見上
兵曹判書李健命疏曰,伏以臣,積毁叢身,疑謗溢世,理宜屛退,以謝衆怒,而感激恩私,冒據重任,顧念私義,未嘗一刻自安於心矣。卽伏見司直尹趾仁疏本,以臣前日疏語,盛加慍怒,詬斥非常。噫,自壬辰以來,臣之因科査,受人詆辱,缺不勝屈,而齮齕之言,迄今未已,其亦甚矣。臣誠疲劣,不欲與人爭辨,以傷事體,而第其門査之更發,專由於臣,故臣之前疏,不免略辨被誣之曲折,而仍及一二獄缺疑晦者,趾仁費辭捭闔,操切備至,臣固自訟缺抑其中疑不能釋然者,任瑭·李秀崗之於權譍,缺六寸親缺權萬雄之於致大,爲同姓缺初非出譍者耶?數三行缺倘蒙天地父母,曲加矜諒,俾得屛跡朝端,杜門省愆,則庶可爲桑楡之補,而朝著之紛紜,亦可救一分矣。日昨趾仁之疏,留院多日,適値騎省之闕直,召牌荐降,而未克祗赴,致令宿衛重地,多日虛曠,此實前所未有之事,而臣之罪戾,益無所逃。伏乞聖慈,察臣危苦之情,亟遞臣職名,仍治臣前後慢命之罪,以存國體,以安私分,千萬幸甚。答曰,省疏具悉。尹趾仁疏中費辭侵斥,殊欠和平矣。於卿,少無所嫌,安心勿辭,速出行公。以上燼餘
上在昌德宮。停常參·經筵。
夜一更,雷動電光。
下直,忠淸兵使吳重周,興海郡守鄭擔,和順縣監洪致大。
大殿,政院·玉堂問安。答曰,知道。二品以上·六曹問安。答曰,知道。勿爲問安。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間,聖候熏熱往來,困惱呻吟,腹部飽滿,膈間亦不淸利,脚痺之候無減,寢睡不得安穩云,伏未審朝來,熏熱困惱,其已減歇,而腹部飽滿,膈間不淸利之氣及脚痺之候,亦有所減乎?口淡有加及喉乾之候,抑有向減之勢,而時時虛暈之氣,亦或止歇乎?今日臣等與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。朝來熏熱往來,困惱頗甚,腹部飽滿,膈間不淸利之氣減歇,脚痺之候無減,口淡有加及喉乾之候一樣,虛暈之氣,時時發作矣。勿爲入診。
戶曹判書權尙游,大提學宋相琦,牌不進。
政院啓曰,同義禁趙道彬,日昨特招之下,亦不承命,金吾査事,一向遷就,事甚未安。更卽牌招,以爲趁速開坐之地,何如?傳曰,允。又啓曰,大提學宋相琦牌不進,推考傳旨,今方捧入,而特招命下之後,違牌不進,事甚未安。更卽牌招,何如?傳曰,依啓。不可不應命矣。
大提學宋相琦再牌不進。
政院啓曰,大提學宋相琦再牌不進,推考傳旨,今方捧入。今此命招,旣出特敎,則所當更爲牌招,而一日三牌,有傷事體,何以爲之?敢稟。傳曰,明朝牌招。
同義禁趙道彬牌不進。
大殿·中殿·世子宮·嬪宮,藥房·政院·玉堂夕問安。答曰,知道。
謝恩,兵曹正郞愼爾晉。
禁府,趙泰徵拿囚。啓。
藥房口傳啓曰,朝問安批答,有困惱頗甚之敎,晩來復何如?口淡有加之候,一向無減,近日水刺所進,比前尤爲減少,臣等益不勝憂煎之至,惶恐敢啓。傳曰,困惱頗甚,口淡有加之候,一樣矣。
左議政金昌集上疏。大槪,敢申哀籲,冀蒙矜許事。入啓。答曰,省疏具悉卿懇。前後批諭,罄悉予意,辭已竭矣。更何多誥?今玆雷異之非常,亶由寡昧之否德,驚懼之心,曷可云喩?卿其深念國事,亟回遐心,卽速偕入,用副至望。仍傳曰,此批答令偕來史官傳諭。
忠淸監司書目,忠州呈,以大司憲鄭澔辭職上疏上送事。啓。答曰,省疏具悉。上款所陳,言甚切至,予當留心,而此外數條,令廟堂稟處,卿其須勿固辭,從速上來察職。
有政。吏批,趙道彬爲大司諫,崔柱岳爲南原縣監,宋必恒爲正言,金在魯爲獻納,李顯益爲工曹佐郞,李安國爲典籍,魚有龜爲應敎,愼爾晉爲兵曹正郞,朴師益爲副修撰,黃奎河爲修撰,崔奎瑞爲藝文提學,金德基爲戶曹參判,魚有鳳爲宗簿主簿,洪啓迪爲副校理,金弘迪爲兼春秋。
兵批,趙鳴鳳爲副司直,金台壽·朴師益·黃奎河爲副司果,金槹·崔道文爲副司正。以上朝報
義禁府啓曰,弑夫罪人於隣,旣已承服正刑,依法文破家瀦澤,降其邑號,子女爲奴等事,令各該司奉承傳擧行,何如?傳曰,允。戶曹謄錄
上在昌德宮。停常參·經筵。
下直,寧邊府使李澤,慶尙左水使朴泰圭,從浦萬戶田隆碩。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,聖候熏熱往來,困惱呻吟,腹部飽滿,膈間亦不淸利,脚痺之候無減,寢睡不得安穩云,伏未審朝來,熏熱其已減歇,而腹部飽滿,膈間不淸利及脚痺之候,亦有所減乎?困惱頗甚之候,比昨,何如?口淡有加及喉乾之候,抑有向減之勢,而時時虛暈之氣,亦或差勝乎?今日臣等與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。朝來熏熱往來,困惱未已,而腹部飽滿,膈間不淸利之氣減歇,脚痺之候無減,口淡有加及喉乾之候一樣,而虛暈之氣,時時發作矣。勿爲入診。
傳曰,同義禁有闕,代卽爲口傳差出。
工曹參判李壄再度呈辭。入啓。遞差。
禁府照目,前萬戶吳重奭矣,莫重船隻,不稟營門,擅自發船,致有漂失之患,罪杖一百,充軍,告身盡行追奪,私罪。啓功減一等。
成均館官員,以大司成意啓曰,因筵臣陳白,被罰儒生等,開諭齋任,斯速解罰,拜辭神門儒生等,令本館堂上別爲勸入事,命下矣。臣出肅之後,宜卽奉行,而齋任韓師德,以下鄕,還歸遲速,有未可知。金得大則稱以有疾,欲出不出,三日往復,終不入泮,顯有托病延拖之意,不得已兩齋任,竝爲改差,使齋中依例,差出他齋任。李度遠昨日始爲入泮齋會,被罰儒生三十人中二十九人,卽爲解罰,其中柳紘一人,齋議以爲毆逐,齋任擧措駭異,不可混同解罰云,而仍置不解矣。前後拜辭諸生等,則除在外有病外,三月拜辭時,疏頭金純行,掌議沈聖希,色掌李宜炳,閏三月拜辭時,掌議徐宗奕,色掌兪宇基等五人入來。故招集於橋門外,傳宣聖敎,慰諭勸入,則儒生等以爲,聖敎至此,謹當奉承云,而仍卽拜謁神門,還爲入泮之意,敢啓。傳曰,知道。
假注書李倚天書啓,臣敬奉聖批,傳諭于左議政金昌集處,則以爲,每將微懇,猥溷於靜攝之中,極知罪不容誅,而情窮勢阨,靡所容極,不得不冒死申暴矣,伏承聖旨,一味勤至,至令卽速偕入,臣誠徊徨跼蹐,措躬無地。如使臣,苟有一分可進之勢,而累承殊眷,終拒嚴命,則人臣分義,寧有是哉?臣雖萬萬惶悚,益竭誠意,感回天聽之外,更無他道。玆又不免違逋,只伏地俟譴云矣,臣旣承偕來之命,姑爲仍留之意,敢啓。傳曰,知道。
政院啓曰,大提學宋相琦,承牌來詣矣,敢啓。傳曰,書題書入。又啓曰,兵曹判書李健命,戶曹判書權尙游,特招之下,尙不承命。竝卽牌招察任,何如?傳曰,依啓。昨日違牌,過矣。
傳曰,左承旨,持此書題,與大提學,偕往泮宮,儒生試取以來。
吏曹口傳政事,同義禁金德基。
禁府,吳重奭,水原府禿用鎭,徒三年充軍。啓。
校理黃龜河上疏。大槪,敢暴病難供職之狀,冀蒙恩遞,且於儒生査治事,略陳淺見,以備裁察事。入啓。答曰,省疏具悉。今此儒生所爲,實是前所未有,殊極痛惋,決不可只施儒罰也。爾其勿辭,調理察職。
府前啓,請還收吳命尹極邊定配還寢之命,亟令仍前發配事。新啓,臣卽接寧邊幼學金義潤呈本府狀辭,則以爲,其子興寶,家材水運之際,見偸於熙川監官崔載永,呈訴于本郡,則郡守任旭,偏聽中間誣囑之言,托以不納地稅,捉入興寶,不報道臣,而擅施重杖,興寶仍爲致死熙川邑底云。雖未知其間委折之一如所訴,而興寶旣非其境民,則其擅用刑杖,枉殺人命之罪,不可不嚴覈重究,請前郡守任旭,拿問定罪。日昨儒生權弼衡囚禁之際,他儒生八人,自言一體就囚,脫冠排門,一時突入,獄吏刑官,禁之不得,嚴勅出送之命,又下於重臣疏批,而今已累日,頑然不動,終無退去之意。近來儒生輩,縱恣橫挐,無所不至,而擧措之絶悖,關係之重大,未有如此事者也。自古儒生之論罪也,只罪其首倡儒生者,自是懲一礪百之義,而況此首倡儒生摘發科罪之名,命出於特敎,則便是古所謂詔獄也。詔獄事體,至嚴且重,命之入而不入,固爲違命,不命之入而冒入,獨非逆命乎?儒生輩設有稱枉之端,納供就辨,一人亦足矣。今乃恃其衆多,發怒於君上處分,不念王獄之至嚴,作此無前之駭擧。此輩亦殿下之臣子也,苟有一分嚴畏之心,何敢恣肆無嚴,至於此極耶?若諉以儒生之狂妄,而有所容貸,則其慢蔑朝家,壞亂刑獄之習,將無以少戢,請闌入獄門儒生首倡者,遠地定配。新除授司諫院正言宋必恒,時在忠淸道懷德地,請斯速乘馹上來事,下諭。答曰,不允。末端兩件事及下諭事,依啓。
謝恩,校理洪啓迪。
京畿監司書目,果川呈,以知事趙泰耉辭職上疏上送事。啓。答曰,省疏具悉。一時誨責之敎,不宜過自引咎,疏末所陳,決難撓改,卿其勿辭,從速上來行公。又書目,辭職上疏上送事。啓。答曰,省疏具悉。此事有已行之例,卿其勿辭,斯速封啓焉。
戶曹判書權尙游牌不進,推考傳旨。傳曰,更爲牌招。
政院啓曰,同義禁金德基,旣已口傳差出,査事之遷就,委屬可慮,卽爲牌招察任,何如?傳曰,允。
同義禁金德基牌不進。
注書金濰牌不進,依承傳罷職。
大殿·中殿·世子宮·嬪宮,藥房·政院·玉堂夕問安。答曰,知道。
應敎魚有龜,副校理李秉常,修撰朴師益·黃奎河,牌不進,只推勿罷。
副修撰洪錫輔辭職上疏。入啓。答曰,省疏具悉。今玆疏辭,與昨日之供,一般矣。意見執滯,不必膠守,勿復撕捱,卽出察職。以上朝報
上在昌德宮。停常參·經筵。
夜一更,有霧氣。自二更至五更,月暈廻木星。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,聖候熏熱往來,困惱頗甚,呻吟未已,腹部飽滿,膈間頗不淸利,脚痺之候無減,寢睡不寧云,伏未審朝來,熏熱其已減歇,而困惱頗甚,呻吟未已之候,比夜抑有少減,而腹部飽滿,膈間頗不淸利及脚痺之候,亦有所減乎?口淡有加及喉乾之候,其有向減之勢,而時時虛暈之氣,亦或止歇乎?今日臣等與諸醫入診,詳察症候,宜當,淸心補血湯議定後,依下敎數日後煎入之意,仰達矣。四昨夕因醫官等所傳,伏聞以口淡無減,更觀數日爲敎,故不得更稟矣。湯藥停止日久,今日則煎入,未知何如。臣等不勝終宵憂灼,敢此問安,竝爲仰稟。答曰,知道。朝來熏熱往來,困惱呻吟之候,比夜少減,腹部飽滿,膈間頗不淸利之氣減歇,脚痺之候一樣,口淡有加及喉乾之候無減,而虛暈之氣,時時發作矣。勿爲入診,湯劑姑勿煎入。
修撰趙觀彬,以身病,陳疏徑出,依承傳禁推。
持平趙聖復啓曰,臣昨以前郡守任旭拿問定罪事,論啓蒙允矣,卽聞任旭之名,非旭而乃勖也,臣於是,竊不勝瞿然之至。蓋臣發啓,只據金義潤狀辭,而其前後狀辭,竝書以旭字,臣固不以爲疑,而勖又無見帶職名,不載官案,故臣未及致詳,誤書以旭字。人名誤書,非如文字間錯謬之比,臣論事之際,未能審愼,致有此大段做錯,疎率之責,實所難逭,臣何可一刻苟冒於臺次乎?請命遞斥臣職。答曰,勿辭,退待物論。
大殿·中殿·世子宮·嬪宮,藥房·政院夕問安。答曰,知道。
禁府,趙觀彬拿囚。啓。
謝恩,應敎魚有龜。
政院啓曰,同義禁金德基,今日遭母喪云。其代令該曹口傳差出,仍卽牌招,以爲開坐之地,何如?傳曰,允。
副修撰朴師益,副校理李秉常,副修撰洪錫輔牌不進,罷職傳旨。傳曰禁推。
備忘記,居首生員尹光天,直赴殿試,之次幼學洪重威,直赴會試,進士柳近,幼學李松徵·洪命輔,各給一分。
京畿監司書目,驪州呈,以判府事李畬上疏上送事。啓。答曰,省疏具悉卿懇。日者三宣予如渴之旨,勉卿以復路,而誠意未孚,遐心莫回,心甚缺然,繼以愧恧,久愈未已也。卿之休致之請雖懇,當此艱屯之會,寡昧之倚信,惟在老成大臣,則予不可捨卿,卿不可棄予,斷無允許之理矣。疏中陳戒之辭,亶出憂愛之忱,而誠甚懇至,深用感歎,可不服膺焉?卿其須體勤懇之意,安心勿待罪,徐俟春和,宜卽就道,勉副予望。仍傳曰,遣史官傳諭。
禁府,李秉常·朴師益·洪錫輔·趙觀彬拿囚。啓。以上朝報
上在昌德宮。停常參·經筵。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,聖候熏熱煩轉,困惱頗甚,呻吟未已,腹部飽滿,膈間不淸利之氣有加,引飮頻數,喉乾之候特甚,脚痺之候無減,寢睡不寧云,臣等伏不勝憂灼之至。伏未審朝來,熏熱其已減歇,而困惱頗甚,呻吟未已,喉乾特甚,引飮頻數之候,比夜抑或少減乎?膈間不淸利有加及口淡有加之候,亦復如何?腹部飽滿及脚痺之候,其有所減,而時時虛暈之氣,亦或止歇乎?諸症候如此,今日臣等,不可不與諸醫入診,詳察症候,更議進藥當否,敢此問安,竝爲仰稟。藥房詣閤門外,口傳啓曰,卽伏聞醫官處傳敎,則朝來膈間猶不淸利,呼吸亦不平,爲敎,。臣等伏不勝驚慮之至,卽與諸御醫入診,詳察症候,宜當,惶恐敢啓。傳曰,膈間不淸利之氣一樣,呼吸不平之候,安神丸進御後,差減矣。勿爲入診。答藥房曰,知道。朝來熏熱往來,困惱尙今未已,而喉乾特甚及腹部飽滿之候,比夜減歇,膈間不淸利之氣一樣,口淡有加及脚痺之候,亦無所減,而虛暈之氣,時時發作矣。口淡如此,湯劑實難進御,姑勿議藥,亦勿入診。
吏曹口傳政事,同義禁金興慶。
以朴性毅爲假注書。
傳曰,前留守金興慶,老母在鄕,不能專意察任,於公於私,豈不兩妨乎?金吾兼帶,不宜久曠,將母斯速上來事,別爲分付。
府前啓,請還收吳命尹極邊定配還寢之命,亟令仍前發配事。新啓,近來黨習漸痼,人心陷溺,至親之間,或有仇視而相攻者,有識之寒心,固已久矣。前副護軍李世勉,以左議政金昌集之異姓從弟,頃日疏中,自謂有親嫌,不敢參論,其所侵攻,有倍於他人,至以毁板之擧,歸之於士禍,而隱然比擬於子光,其他脅捏之語,無復餘地。設令大臣之言,眞有不叶於其意者,揆以公法私義,宜不敢可否於其間,況大臣一箚,專出於鎭定浮議,務欲調停之意,而不顧至親應避之嫌,肆然詆斥,至於如此,事之駭惋,莫此爲甚。其在正風敎,扶倫義之意,不可罷職不敍而止,請前副護軍李世勉,削奪官爵,門外黜送。引嫌而退。誤書名字,旣由元狀,揆以臺體,勢難仍在,請持平趙聖復遞差。答曰,不允。李世勉事及處置事,依啓。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後困惱之候復,何如?膈間不淸利之氣,其已減歇,而呼吸不平之氣,漸臻差減乎?臣等憂煎未已,惶恐敢啓。傳曰,呼吸不平之氣差減,困惱未已,膈間不淸利之氣一樣矣。
政院啓曰,江華留守崔錫恒,再疏還下送之後,尙不上來,而本府被災,比他尤甚。災實分等,賑政經理,一日爲急,更爲催促上來,以爲趁速交龜之地,何如?傳曰,依啓。疏批業已開釋,再疏還下送之後,一向退在,無意上來,其在事體,殊涉未安。推考,可也。
吏曹啓曰,臺諫有闕,政事,取稟。傳曰,明日爲之。
刑曹,以儒生闌入獄門事,草記。傳曰,勿待罪。當該官姑先從重推考,而八人雖一時突入,突入之計,如有先倡者,更爲嚴勅,期於摘發,可也。以上朝報
政院啓曰,同義禁未擬之人,科事無嫌礙耶事,命下矣。問于銓曹,則無大段嫌礙云矣,敢啓。傳曰,知道。以上朝報
上在昌德宮。停常參·經筵。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間,聖候熏熱煩轉,困惱呻吟,腹部飽滿,膈間頗不淸利,喉乾特甚,脚痺之候無減,寢睡不寧云,伏未審朝來,熏熱其已減歇,而腹部飽滿,膈間頗不淸利及脚痺之候,亦有所減乎?困惱之候,比昨,何如?喉乾特甚,口淡有加,抑有少減之勢,而時時虛暈之氣,不復止歇乎?今日臣等與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。朝來熏熱往來,困惱未已,而腹部飽滿,膈間猶不淸利,口淡有加之候,姑無向減之勢,而脚痺及時時虛暈之氣,亦無所減矣。勿爲入診。
禁府照目,前討捕使李夢相矣,吳元瑞指告,終歸虛套,而添書報狀,末端至請賞典,其蔑法循情之狀,誠甚驚駭。罪杖一百,徒三年,喪前所犯,以收贖,告身盡行追奪,私罪。啓功減一等。又啓目,前縣監趙泰徵原情云云,承服不冬,刑推得情,何如?啓除刑推議處。
大殿·中殿·世子宮·嬪宮,藥房·政院·玉堂夕問安。答曰,知道。
左議政金昌集上疏。大槪,情勢日益危蹙,冀蒙亟許譴黜,以快物情事。入啓。答曰,省疏具悉卿懇。前後敦勉,亶出心腹,而只緣誠淺,巽讓彌堅,每見辭本,增予愧恧,病裏憂鬱,如添一病,不知所以爲諭也。至若士禍兆矣之說,殊極未安,何必爲嫌?予志牢定,終難準請,卿毋困我,卽日入來,用副予虛佇之望。仍傳曰,此批答,使偕來史官傳諭。
有政。吏批,金德基爲同義禁,金興慶爲同義禁,李浣爲持平,鄭宅河爲兵曹佐郞,李台佐爲刑曹參判,宋正明爲開城留守。
兵批,金興慶爲副護軍,李壄·趙聖復爲副司直,金槹爲司正。以上朝報
上在昌德宮。停常參·經筵。
夜四更,流星出天苑星下,入坤方天際,狀如鉢,尾長三四尺許,色赤光照地,有聲。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間,聖候熏熱往來,困惱呻吟,腹部飽滿,膈間頗不淸利,喉乾特甚之候無減,脚痺之候有加,寢睡不寧云,伏未審朝來,熏熱,困惱及腹部飽滿,膈間頗不淸利之氣,其已減歇,而喉乾特甚及脚痺有加之候,比夜亦有所減乎?口淡有加之候,抑有少減之勢,而虛暈之氣,不復時時發作乎?臣等累日不得入侍,今日與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。朝來熏熱已歇,困惱往來,而腹部飽滿,喉乾特甚及脚痺之候,比夜減歇,膈間猶不淸利,而口淡有加之候,時時虛暈之氣,一樣矣。明日入診。
刑曹草記,典獄署當該官員汰去事,允下,汰去現告,典獄主簿李尙賢。
禮曹,謝恩兼冬至使拜表吉日,來十月三十日辰時,方物封裹,同月二十七日推擇。啓。
假注書李倚天書啓,臣敬奉聖批,傳諭于左議政金昌集處,則以爲,伏聞聖候有加,候班復設,群下方憂遑之不暇,臣獨何人,猥將區區微懇,輒敢煩瀆於此時哉?只緣情勢,有萬萬不獲已者,而然其惶懍則甚矣。伏承聖批,不惟不準所請,至以病裏憂鬱,如添一病爲敎,臣於此,亦自知罪,不覺駭汗之浹背也。臣非木心石腸,終始冥然不動,以孤我聖明虛佇之盛意者,夫豈樂爲哉?況史官之久淹城外,亦豈分義之所敢安,而自念臲卼之情迹,決無冒沒復入之理,咫尺脩門,玆又不得承命,瞻望雲天,只自涕泣俟譴云矣。臣旣承偕來之命,姑爲仍留之意,敢啓。傳曰,知道。
政院啓曰,高敞縣監李悟,眞寶縣監孟萬錫,除拜已久,憲府署經,旣已爲之,而諫院無行公之員,出署未易,荒年守令之多滯,事甚可慮,合有變通之道,何以爲之?敢稟。傳曰,憲府署經,旣已爲之,發送,可也。
以監察茶時座目,傳曰,掌令權熀疏批開釋之後,尙不出肅,卽爲牌招。
傳曰,開城前留守李震壽卒逝,今已三朔,且當凶歲,而一向虛曠,舊都之事,殊甚可慮,新留守宋正明,卽爲牌招,不多日內,使之辭朝。
謝恩,掌令權熀。
大殿·中殿·世子宮·嬪宮,藥房·政院·玉堂夕問安。答曰,知道。
政院啓曰,開城留守宋正明卽爲牌招,不多日內辭朝事,命下矣。宋正明時在京畿楊州地,不得循例出牌,以此特敎辭意,分付該曹,使之催促上來,何如?傳曰,允。以上朝報
上在昌德宮。停常參·經筵。
未時,太白見於巳地。
大殿,政院·玉堂問安。答曰,知道。二品以上·六曹問安。答曰,知道。勿爲問安。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間,聖候熏熱往來,困惱呻吟,腹部飽滿,膈間頗不淸利,喉乾特甚之候,脚痺之候無減,寢睡不寧云,伏未審朝來,熏熱,困惱及腹部飽滿,膈間頗不淸利之氣,其已減歇,而喉乾特甚及脚痺之候,亦有所減乎?口淡有加之候,抑或向減,而時時虛暈之氣,不復發作乎?今日臣等,當依聖敎入診,而不勝終宵憂煎,敢此問安。答曰,知道。朝來熏熱已歇,困惱往來,而腹部飽滿,喉乾特甚及脚痺之候減歇,膈間猶不淸利,而口淡有加之候,時時虛暈之氣,無減矣。
左副承旨兪崇牌不進,只推勿罷。
今日藥房入診時,淸心補血湯,自明日煎入事,榻前下敎。
大殿·中殿·世子宮·嬪宮,藥房·政院·玉堂夕問安。答曰,知道。
藥房入診時,提調閔鎭厚所啓,卽今備局公事中最急者,書狀官韓永徽,以身病危㞃,呈狀請遞矣。大臣不爲行公,無以變通,而使事甚重,行期已迫,誠極可慮,令吏曹詳察其病勢,而稟處,何如?上曰,令吏曹稟處,可也。又所啓,親民之官,莫如守令,而善治之人,常患難得,況當此凶荒之歲乎?前府尹李裕民,累典州郡,治績素著,而其在義州時,以濫施刑杖,至於拿囚,罷職不敍。所謂罷職不敍,以律文論之,重於徒配,故不得入於歲抄之中,其不報監司,擅自刑推,至殞人命,誠有其罪,而初非因私而殺人,實由公事而致此,則經年棄置,誠爲可惜,滌瑕收用,恐不害爲急才之道矣。臣以其時奏讞之官,詳知曲折,故如是仰達,非敢直請恩敍,只望聖心之留念耳。上曰,罷職,永不敍用,非有赦令,則例不入於歲抄,卿之所達,是矣。李裕民特爲敍用。以上朝報
藥房入診時,提調閔鎭厚所啓,備局公事中,事係賑政者,移送賑廳事,曾已定奪,而其中災結一事,諸道狀啓中,或以令該曹稟處爲辭者,已下戶曹云,此類則移送戶曹,以爲一體回啓之地,何如?上曰,黃海道狀啓,下於戶曹,初定一萬結外,加給二千結矣。所達得宜,他道狀啓,竝爲移送該曹,可也。又所啓,摠戎使李基夏狀啓,纔下本司,其一條,論習操事,而此則曾自廟堂已爲定奪矣。上曰,摠戎廳與守禦廳,一體停操事,頃已分付矣。鎭厚曰,誠如聖敎,今無可論,而其一條,冬三朔軍兵上番事也。禁衛·御營廳軍兵,旣已停番,則本廳軍兵,似當一體爲之,以此分付,何如?上曰,一體停番,可也。又所啓,近來船材漸乏,廟堂深以爲憂,上年啓請,分遣本司郞廳二人於安眠島·邊山等處,而以逐年下送之意,定奪,頃於全羅監司狀啓回啓中,亦以將送郞廳,爲言矣。議者或以爲,當此凶歲,廚傳之弊,可慮云,而令下之後,旋又不送,則其在松政,必益懈弛,而兩處摘奸郞廳,似不可不送,故敢此仰稟。上曰,旣以每年下送定式,而今年若不送之,則松政益致虛疎,兩處摘奸郞廳,依上年例分送,可也。備局謄錄
上在昌德宮。停常參·經筵。
下直,仁同府使李翼海,黃州牧使朴泰遠。
接慰官李重協出去。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,聖候熏熱往來,困惱呻吟,腹部飽滿,膈間亦不淸利,喉乾特甚之候少減,脚痺之候無減,寢睡不得安穩云,伏未審朝來,熏熱,困惱及腹部飽滿,膈間不淸利之氣,其已減歇,而喉乾特甚之候,抑有益減之勢,脚痺之候,亦有所減乎?口淡有加之候,其或向減,而時時虛暈之氣,漸有所止歇乎?今日臣等與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。朝來熏熱已歇,困惱往來,而腹部飽滿,膈間不淸利及喉乾之候,比夜減歇,脚痺之候無減,而口淡有加及時時虛暈之氣,一樣矣。勿爲入診。
修撰黃奎河初度呈辭。入啓。給由。
政院啓曰,江華留守崔錫恒,頃因本院啓辭,特推之後,纔已入城,而昨日又呈辭疏,尙不肅命,卽爲牌招,以爲從速辭朝之地,何如?傳曰,允。
左副承旨兪崇辭職上疏。入啓。答曰,省疏具悉。今玆只贖之命,寔出恕諒,爾其勿辭,從速察職。
刑曹,朴師悌永川郡定配。啓。
京畿監司書目,果川呈,以判尹姜鋧辭職上疏上送事。啓。答曰,省疏具悉。卿其安心勿辭,俟病少間,宜速上來行公。
大殿·中殿·世子宮·嬪宮,藥房·政院·玉堂夕問安。答曰,知道。
刑曹判書閔鎭遠上疏。大槪,臣於今日本曹之坐,猝遇無前變怪,決不可抗顔仍冒於職次,乞遞臣職,仍正臣罪,以振頹綱,以安賤分事。入啓。答曰,省疏具悉。此輩乘其開坐之時,突入詬罵,有若數罪,至於蹴踢門板,節節駭悖,此實前所未有之大變,事之痛惋,孰甚於此?如此亂民,不可以儒生,待之,竝極邊定配,以嚴懲惡之典焉。卿之以此乞免,大損事體,萬無許遞之理,安心勿辭,卽出行公。
奉敎尹惠敎牌不進,依承傳罷職。以上朝報
上在昌德宮。停常參·經筵。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,聖候熏熱往來,困惱呻吟,腹部飽滿,膈間亦不淸利,喉乾特甚之候少減,脚痺之候頗甚,寢睡不得安穩云,伏未審朝來,熏熱,困惱及腹部飽滿,膈間不淸利之氣,其已減歇,而候乾特甚之候,漸益向減乎?口淡有加之候,抑有少減之勢,時時虛暈之氣,亦或止歇乎?今日臣等與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。朝來熏熱已歇,困惱往來,而腹部飽滿,膈間不淸利及脚痺頗甚之候,比夜減歇,喉乾特甚之候,昨今少減,而口淡有加及時時虛暈之氣,一樣矣。勿爲入診。
修撰黃奎河再度呈辭。入啓。加給由。
刑曹判書閔鎭遠上疏。大槪,臣於作挐六人定配之命,有應避之親嫌,不得循例奉行,乞遞臣職,俾無成命久閡之弊事。入啓。
左副承旨兪崇,同副承旨李箕翊上疏。大槪,臣等伏見司直李善溥,自縣道上來之疏,侵攻本院,語意深緊,或曰,壅蔽無忌憚,或曰,出納之地,表裏相應,或曰,游辭啓稟,惟恐或達,至以不識羞恥等語,恣意詬詆,不遺餘力,臣等不勝駭怕之至。蓋善溥初疏之到院也,其時雖有此等疏章勿捧之命,而特以重臣之故,有難退却,相議啓稟捧入,而自上有勿捧之命矣。今者重臣,以其疏之旣徹還却,謂若專由於本院之稟啓者然,此等不成說之言,誠不欲多辯,而旣被其無限侵詆,有不可一刻仍冒於職次,陳章逬出,乞削臣等之職事。入啓。
大殿·中殿·世子宮·嬪宮,藥房·政院·玉堂夕問安。答曰,知道。
藥房再啓曰,伏聞醫官等入診退出後來傳之言,自上以今日煎入湯藥,旣進數呷之後,忽覺厭苦,不得進御,更議他味勝之藥宜當,爲敎云,臣等卽與諸御醫,反復商議,則皆以爲,加減八味湯,自是根本之劑,而味且不苦,本方加入人蔘一錢,連進五貼,爲宜云,此藥自明日煎入,何如?傳曰,依啓。
右承旨洪好人牌不進,只推勿罷。
今春夏等褒貶,東里僉使崔斗萬,文山萬戶趙時璧以上,中。
忠淸監司書目,禮曹關據尹宣擧文集,大臣箚陳所付文字板本四立,已爲毁去事。
京畿監司書目,廣州呈,以司直李善溥辭職上疏上送事。啓。
備忘記,向者大臣一箚,亶出憂國論事之忱,而司直李善溥,托以辭職,縣道封章,侵攻大臣,不遺餘力,而疏中營護替當,操縱伸縮,惟意所欲,氣勢所壓等語,少無顧藉之意,極可駭異,罷職。
答刑曹判書閔鎭遠疏曰,省疏具悉。昨者疏批,已悉予意,更何辭焉?參判遞改,口傳出代,以爲擧行之地,卿其勿復控辭,卽出行公。
答左副承旨兪崇,同副承旨李箕翊疏曰,省疏具悉。李善溥之疏,因下敎不捧,則意外侵斥,在我何嫌?爾等勿辭,從速察職。
以吏曹草記,書狀官韓永徽遞改事,傳曰,依啓。其代口傳差出。
司直李善溥上疏。無批答下政院。以上朝報
上在昌德宮。停常參·經筵。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,聖候熏熱煩轉,困惱呻吟,腹部飽滿,膈間頗不淸利,喉乾特甚之候,少減後一樣,脚痺之候無減,寢睡不寧云,伏未審朝來,熏熱,困惱及腹部飽滿,膈間頗不淸利之氣,其已減歇,喉乾特甚之候,漸益向減,而脚痺之候,亦有所減乎?口淡有加之候,或有少減之勢,而時時虛暈之氣,抑有所止歇乎?今日臣等與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。朝來熏熱往來,困惱未已,而腹部飽滿減歇,膈間猶不淸利,喉乾特甚之候,少減後一樣,而脚痺之候,口淡有加及時時虛暈之氣,無減矣。勿爲入診。
假注書崔道文書啓,臣承命馳往于驪州邑村判府事李畬所住處,傳宣聖批,則以爲,逋遁賤臣,罪合萬殞,席藁陳章,只俟嚴誅,而伏承聖批,丁寧委曲,眷顧冞隆,至以所陳草草蕘說,許以開納,近侍臨宣,恩禮優異,臣於牀簀中,以首頓地,不禁涕泗之交頤也。臣以螻蟻微末,受恩罔極,非其糜粉,所可仰報,離遠終南,豈臣本情?況當聖候未平復之際,徑退田廬,實是分義之所不敢出,而病情垂盡,朝露莫保,忍違城闕,急還故里,回望宸極,日夕懸然,寧不知速滅之爲安?今聖敎,乃以臣之未能復路,若由於誠意之不孚,天日照臨,猶有所未察於微情者,臣罪至此,更何所逃?使臣如可綿延經歲,能有起動之望,則俟春就道之敎,亦豈非臣之所願,而顧何敢望也?至於丐骸之請,實臣之至懇,而臣病方奄奄,且當靜攝之日,不敢連章瀆籲,惟有負恨入地而已。臣衷情抑塞,神思迷亂,伏地悲泣,不知所達云矣。敢啓。傳曰,知道。
戶曹啓曰,卽接廣興倉所報,來十月朔頒料次,倉官進去于興仁門外左議政金昌集所住處,請受祿牌,則以爲,方在辭職中云,祿牌不爲出給,係是大臣祿俸,何以爲之?敢稟。傳曰,令倉官輸送。
政院啓曰,大司憲鄭澔,掌令趙榮福在外,執義南道揆,掌令權熀,持平李挺周,俱呈辭,持平李浣未肅拜,連日監察茶時,事甚未安,除在外外,呈告未肅拜人員,竝卽牌招察任,何如?傳曰,允。
吏曹口傳政事,以權熀爲謝恩兼冬至使,書狀官李弘述爲刑曹參判。
修撰黃奎河三度呈辭。入啓。遞差。
都承旨李觀命上疏。大槪,臣於司直李善溥之疏,有不敢獨爲晏然者,乞賜遞免,以快人心,以安微分事。入啓。答曰,省疏具悉。昨於兩承宣疏批,已諭予意,卿其勿辭,從速察職。
右承旨洪好人上疏。大槪,臣於再昨,伏見司直李善溥縣道之疏,發怒於其疏之旣徹還却,歸咎於本院之啓達捧入,憑藉詬罵,不遺餘力,情地已極危蹙,病狀亦且猝劇,昨未仕進,阻闕庭候,情禮虧缺,罪戾冞增,不敢徑暴危悃,亦不敢冒昧趨承,坐逋嚴召,終靳例罷,益切惶隕,終宵未已。卽者天牌又辱,分義是懼,不得不來詣闕外,而反復思惟,終難復進,玆敢拜章徑退,伏乞亟削臣職,以快人心,仍治臣罪事。入啓。答曰,省疏具悉。已諭予意於兩承宣疏批矣。爾其勿辭,從速察職。
謝恩,持平李浣。
今春夏等褒貶,陽智縣監金舜臣,慶安察訪鄭鐸以上,中,麻田郡守李彦緯,下。
府前啓,吳命尹事。入啓。答曰,勿煩。
政院啓曰,刑曹參判旣已口傳差出矣,新除授參判李弘述,卽爲牌招察任,何如?傳曰,允。
刑曹參判李弘述牌不進。
左副承旨兪崇,同副承旨李箕翊,牌不進,只推勿罷。
戶曹啓曰,依傳敎,來十月朔祿俸,令倉官輸送于左議政金昌集所住處,則以爲,昨者,倉官請受祿牌,而方在出城辭職中,故不得出給矣。今承輸送之命,不勝惶感,而顧此情勢,決無冒受常俸之理,謹當以文字,仰請還寢云,不爲領受,何以爲之?敢稟。傳曰,批下後,更爲輸送。
右副承旨鄭必東上疏。大槪,臣於昨日,未徹辭章,忽承召牌,義難頑然不動,不得不强疾趨詣,而本院諸僚,以司直李善溥侵斥之疏,投章逬出,則臣旣有酬酌之事,有難諉以不參於稟啓,而獨爲晏然,伏乞亟削臣職名,以謝人心事。入啓。答曰,省疏具悉。予意已諭於兩承宣疏批矣。爾其勿辭,從速察職。
政院啓曰,刑曹參判口傳差出後,牌不進,事甚未安,更爲牌招察任,何如?傳曰,允。
謝恩,刑曹參判李弘述。
大殿·中殿·世子宮·嬪宮,藥房·政院·玉堂夕問安。答曰,知道。
忠淸監司書目,韓山郡守朴守義,今月十九日遭母喪事。
吏曹啓目,前南原縣監柳述,今已準期,依法典敍用,還除外任,前博川郡守金萬相,災傷罷黜,已經二年,依法典敍用,何如?啓依允。以上朝報
禁衛營啓曰,本營軍兵,因年凶,自十月爲始停番事,已爲定奪矣。下番馬步軍兵,今已準立,來十月初一日,依例放送,而建陽門·西營兩處,則依前以訓鍊都監砲手,限停番間替代,本營則以京案標下軍四十名入直,火藥庫則以別破陣,從其番次名數,輪回入直之意,分付擧行,何如?傳曰,允。
御營廳啓曰,御營·禁衛兩營軍兵,自十月停番事,旣已定奪,而本廳立番馬步軍兵,自十月初一日,當爲放送矣。本營入直一哨步軍,則與訓鍊都監軍兵,依前例替代,新營則京案雜色軍五十名及別破陣十一名,相替入直之意,敢啓。傳曰,知道。
兵曹啓曰,因禁衛營草記,來十月初一日爲始,建陽門直處,以訓鍊都監砲手替直事,允下矣。訓鍊都監哨官落點單子中,以三望書入,分所單子中,亦以受點三員,列書以入事,敢啓。傳曰,知道。訓局謄錄
禁衛營啓曰,禁衛軍兵,自十月爲始停番事,定奪矣。去丁丑年停番時,禁軍習操,每月二十日一次設行,而本營入直將官,標下軍兵,竝爲除標信出用事,已有前例,依此擧行之意,敢啓。傳曰,知道。禁營謄錄
上在昌德宮。停常參·經筵。
夜五更,金星犯太微垣左執法星。
下直,金郊察訪柳亨運。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,聖候熏熱往來,困惱呻吟,腹部飽滿,膈間亦不淸利,喉乾特甚之候,少減後一樣,脚痺之候無減,寢睡不得安穩云,伏未審朝來,熏熱,困惱及腹部飽滿,膈間不淸利之氣,其已減歇,喉乾特甚之候,漸益差減,而脚痺之候,亦有所減乎?口淡有加之候,抑有向減之勢,而時時虛暈之氣,或有止歇乎?今日臣等與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。朝來熏熱已歇,困惱往來,而腹部飽滿,膈間不淸利及脚痺之候,比夜減歇,喉乾之候,別無向減之勢,而口淡有加之候,時時虛暈之氣,一樣矣。勿爲入診。
正言趙尙絅初度呈辭。入啓。給由。
忠淸監司書目,公州呈,以左尹李光佐辭職上疏上送事。啓。答曰,省疏具悉。前後諸臣疏批,已言之矣。玆事關係至重,則何敢以毁板之擧,比論於衰亂之世耶?況大臣明義理之箚,有何可怒,而張皇侵斥,至於此哉?且自只因其欲貰罪於球,至分解愈苛等數十餘言,專出臆逆,予實駭異,而忠言正諫云者,亦甚可笑。今玆申球之疏,元非鑿空架虛,而旣已上聞,則不可以私家文字而置之,此其事理明甚矣。
刑曹,尹審義州府,李世廣鏡城府,崔弘相昌城府,鄭順一碧潼郡,金光獻明川府,李夏發朔州府遠配。啓。
大殿·中殿·世子宮·嬪宮,藥房·政院·玉堂夕問安。答曰,知道。
左議政金昌集上疏。大槪,臣於李善溥·李光佐之疏,有不容泯默,敢暴危懇,冀蒙速賜譴斥事。入啓。答曰,省疏具悉卿懇。予之敦勉,凡幾遭矣。勤懇之旨,卿庶幾體諒,而一向邁邁,造朝無期,愧情志之未孚,念國事之艱虞,中夜憂鬱,不知所以爲諭也。今玆毁板之命,處分豈不正當,而身居宰列者,亦皆投疏,紛然救解,必欲置尹宣擧於無過之地,而以卿一箚,反謂構誣,誠可駭也。何足爲嫌?宋時吳處厚事,卿之引諭,極其明白矣。至於常廩,尤無可辭之義,卿其安心,勿辭領受,須速入來,毋孤予如渴之望。仍傳曰,使偕來史官傳諭。
開城留守宋正明上疏。大槪,居留寵擢之命,忽下於江郊屛蟄之中,驚惶感激,不省攸處,特敎催促之下,不敢淹稽,昨纔來伏私次,而匪分之職,決難冒當,猥陳微懇,冀收誤恩。且臣於諸儒遠配之命,不勝憂慨之忱,略貢一言,以備裁察事。入啓。答曰,省疏具悉。居留陞擢之命,實循公議,何用過辭?今番作挐,前古所無,懲惡之典,不可不嚴也。卿其勿辭,從速察職。
京畿監司書目,楊州呈,以刑曹參議李喜朝辭職上疏上送事。啓。答曰,省疏具悉爾懇,秋曹佐貳,不宜久曠,而醜正之輩,旣已深惡痛懲,則於爾,少無難進之端,須勿過辭,從速上來察職。以上朝報
上在昌德宮。停常參·經筵。
辰·巳時,日暈。夜五更,金星與火星相犯。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,聖候熏熱往來,困惱呻吟,腹部飽滿,膈間亦不淸利,喉乾之候,少減後一樣,脚痺之候無減,寢睡不得安穩云,伏未審朝來,熏熱,困惱及腹部飽滿,膈間不淸利之氣,其已減歇,而喉乾之候,抑有益減之勢,脚痺之候,亦有所減乎?口淡有加之候,或有所少減,而時時虛暈之氣,亦或止歇乎?今日臣等與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。朝來熏熱已歇,困惱往來,腹部飽滿,膈間不淸利及脚痺之候,比夜減歇,喉乾之候,與昨無異,口淡有加之候,一樣,而時時虛暈之氣,止歇矣。勿爲入診。
正言趙尙絅再度呈辭。入啓。加給由。
右承旨洪好人初度呈辭入啓。傳曰,還出給。
假注書李倚天書啓,臣敬奉聖批,傳諭于左議政金昌集處,則以爲,臣之情勢,有萬萬難進者,不避瀆擾之嫌,冒控哀籲,冀蒙矜許,每承批旨,輒失所圖,今此聖諭,愈益隆重,開釋亦無餘矣,臣拜稽莊誦,惶感無地,繼之以愕貽也。凡遭橫逆者,雖出一二人之言,亦不容晏然,今臣則無論縉紳章甫,群起而攻之者,前後幾人,而其醜辱之無倫,聲罪之罔測,實古今之所罕聞,今若諉以在我無失,而終莫之恤,徒恃寵靈,復入脩門,則其於廉義,果何如耶?史官久留之未安,臣豈不知聖上敦勉之冞勤,亦豈欲孤負,而百爾揣量,不敢唐突冒進,今於入來之敎,亦不得趨承,臣罪尤萬萬矣。伏地惶隕,不知所達云矣。臣旣承偕來之命,姑爲仍留之意,敢啓。傳曰,知道。
兵曹判書李健命辭職上疏。入啓。答曰,省疏具悉。本兵任重,雖有一時所患,善爲調將,則自至差可,決難許改,卿其安心勿辭,調理行公。仍傳曰,遣御醫看病。
同知尹就商辭職上疏。入啓。答曰,省疏具悉。所患彌留,慮念未已,卿之以病乞解將任,愈往愈懇,終難强令察任,今姑許遞,以安卿心焉。
傳曰,訓鍊大將,前望單子入之。入之,李弘述落點。
大殿·中殿·世子宮·嬪宮,藥房·政院·玉堂夕問安。答曰,知道。以上朝報
上在昌德宮。停常參·經筵。
中殿誕日,政院·玉堂·二品以上·六曹問安。答曰,知道。大殿·世子宮·嬪宮,政院·玉堂問安。答曰,知道。中殿·世子宮·嬪宮,藥房問安。答曰,知道。
藥房啓曰,伏聞夜間,聖候熏熱煩轉,困惱呻吟未已,腹部飽滿及膈間不淸利之氣,有加,喉乾之候,比昨有加,脚痺之候無減,寢睡不寧云,伏未審朝來,熏熱其已減歇,而腹部飽滿及膈間不淸利,有加,喉乾有加之候,亦有所減乎?困惱頗甚,呻吟未已之候,比夜,何如?脚痺之候,抑有所減乎,口淡有加之候,或有向減之勢,而虛暈之氣,一向止歇乎?諸症候如此,今日臣等與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。朝來熏熱往來,困惱未已,而腹部飽滿及喉乾有加,脚痺之候,比夜減歇,膈間猶不淸利,口淡有加之候,無減,而虛暈之氣,一向止歇矣。勿爲入診。
正言趙尙絅三度呈辭。入啓。遞差。
戶曹啓曰,依傳敎,來十月朔祿俸,更爲輸送于左議政金昌集所住處,則以爲,倉官,又以祿俸,承命輸致,而顧此陳情乞免之中,冒受常廩,萬萬未安,敢違明命,亦知爲罪,而區區辭受之義,不可放倒,玆不得領受,不勝惶恐云,又不領受,何以爲之?敢稟。傳曰,更令倉官輸送。
府前啓,吳命尹事。入啓。答曰,勿煩。
大殿·中殿·世子宮·嬪宮,藥房·政院·玉堂夕問安。答曰,知道。
吏曹啓曰,臺諫有闕,政事,取稟。傳曰,明日爲之。
政院啓曰,開城留守宋正明陳疏承批之後,尙不肅命,卽爲牌招,以爲從速辭朝之地,何如?傳曰,允。
謝恩,開城留守宋正明。以上朝報
上在昌德宮。停常參·經筵。
夜二更三更,電光。四更,灑雪。
下直,眞寶縣監孟萬錦。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,聖候熏熱煩轉,困惱呻吟,腹部飽滿,膈間亦不淸利,喉乾與昨無異,脚痺之候無減,寢睡不得安穩云。伏未審朝來,熏熱困惱及腹部飽滿,膈間不淸利之氣,其已減歇,而喉乾之候,抑有所少減,脚痺之候,亦有所減乎?口淡有加之候,或有向減之勢乎?加減八味湯五貼,今日當爲畢進矣。臣等與諸醫入診,詳察症候,議定繼進當否宜當,不勝終宵憂煎,敢此問安,竝爲仰稟。答曰,知道。朝來熏熱已歇,困惱往來,而腹部飽滿,膈間不淸利之氣,喉乾及脚痺之候,比夜減歇,口淡有加之候一樣矣。八味湯非五貼所可責效,勿爲入診,繼進,宜矣。
掌令權熀初度呈辭。入啓。給由。
修撰趙觀彬,副修撰朴師益·洪錫輔,牌不進,只推勿罷。
京畿監司書目,富平呈,以注書李廷弼辭職上疏上送事。啓。答曰,省疏具悉。爾其勿辭,上來察職。
禁府照目,前郡守申績所當照律施行,而取考事目,則儲置米擅貸守令,五十石以上者,拿問定配亦爲白有置,依事目定配,何如?啓依允。
大殿·中殿·世子宮·嬪宮,藥房·政院·玉堂夕問安。答曰,知道。
修撰尹鳳朝牌不進,只推勿罷。
有政。吏批,以趙聖復爲正言,李相成爲司書,李大成爲戶曹參判,李台佐爲工曹參判,尹鳳朝爲兼校書校理,呂必成爲典獄主簿,金性豪爲敦寧參奉,鄭是先爲韓山郡守,金時保爲麻田郡守,張晟爲康津縣監,尹鳳朝爲修撰,李秉常爲兼輔德。
兵批,以李台佐爲副司直,黃奎河·趙尙絅爲司果。以上朝報
弘文館啓曰,本館下番,姑降入直,已至多日,事體未安。修撰趙觀彬,副修撰洪錫輔·朴師益,旣已帶職蒙宥,竝爲牌招推移入直。今日政,下番闕員,無論吏曹郞官差出,亦爲牌招察任,何如?傳曰,允。吏曹謄錄日記廳郞廳兪彦述書。郞廳李陽泰校正。添書
上在昌德宮。停常參·經筵。
下直,江華留守崔錫恒,楸坡萬戶李義日。
掌令權熀再度呈辭。入啓。加給由。
禮曹判書宋相琦,公州地掃墳呈辭及副修撰洪錫輔初度呈辭。入啓。給由。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,聖候熏熱煩轉,困惱頗甚,呻吟未已,腹部飽滿,膈間頗不淸利,喉乾有加,引飮頻數,脚痺之候無減,寢睡不寧云。朝來雨雪,日氣陰冷,伏未審熏熱,其已減歇,而腹部飽滿,膈間頗不淸利及脚痺之候,亦有所減乎?困惱頗甚,呻吟未已,喉乾有加,引飮頻數,比夜,何如?口淡有加之候,或有向減之勢乎?諸醫等以爲,加減八味湯,加入人蔘,今姑去之,代入枸杞子·麥門冬各一錢爲宜云,自今日依此煎入矣。今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。朝來熏熱已歇,困惱頗甚,而腹部飽滿,喉乾有加及脚痺之候,比夜減歇,膈間猶不淸利,而口淡有加之候一樣矣。勿爲入診。
政院啓曰,判尹姜鋧連呈辭疏,不爲行公,詞訟劇地,事務積滯,委屬可慮。卽爲牌招察任,何如?傳曰,允。又啓曰,刑曹判書閔鎭遠連日呈告,不爲行公,詞訟重地,不容暫曠,卽爲牌招察任,何如?傳曰,允。
戶曹啓曰,依傳敎,來十月朔祿俸,更令倉官輸送于左議政金昌集所住處,則以爲,祿俸輸送之命,至再至三,其在分義,豈敢終始固辭?而第念狼狽出城,方以力辭職名爲期,而迫於嚴命,晏然冒受,決非廉隅之所敢安,玆不得領受,不但倉官累次往來之爲未安,當此靜攝之中,該曹每以此輒煩稟啓,尤不勝惶懍之至云,又不領受,何以爲之?敢稟。傳曰,令倉官更爲輸送。
禁府,任勖拿囚。啓。
海昌尉吳泰周上疏。大槪,敢陳私懇,冀蒙矜許事。入啓。答曰,省疏具悉。疏辭,令該曹稟旨施行。
判尹姜鋧,刑曹判書閔鎭遠,牌不進。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後困惱頗甚及膈間不淸利之氣,比午間其或差減乎?臣等不勝憂煎,惶恐敢啓。傳曰,困惱頗甚之候一樣,而膈間不淸利之氣,差勝矣。
玉堂箚子。大槪,略論近事,冀垂睿察,附陳本館事,以備財幸事。入啓。
忠淸監司書目,韓山呈,以司諫權忭辭職上疏上送事。啓。答曰,省疏具悉。爾其勿辭,從速上來察職。以上朝報
上在昌德宮。停常參·經筵。
下直,開城留守宋正明。
答玉堂箚曰,省箚具悉。今日之事,處分得中,是非堅定,萬無擾奪之理,而言念世道,已自憂歎矣。爾等居論思之地,慨然於時象之日益不佳,有此箚論,而節節剖破,語極明快,嘉歎不已,可不留心焉?下款事,必有可考前例,其令銓曹稟處。
傳曰,日寒如此,薄衣軍士,襦衣題給,宿衛軍士,空石題給。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,聖候熏熱往來,困惱頗甚,呻吟未已,腹部飽滿,膈間頗不淸利,喉乾之候,比昨少減,脚痺之候無減,寢睡不寧云。伏未審朝來,熏熱其已減歇,而腹部飽滿,膈間頗不淸利及脚痺之候,亦有所減乎?困惱頗甚,呻吟未己之候,比夜何如?喉乾之候,漸益差減乎?口淡有加之候,抑有向減之勢乎?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。朝來熏熱已歇,困惱往來,而腹部飽滿,喉乾及脚痺之候,比夜減歇,膈間猶不淸利,而口淡有加之候一樣矣。勿爲入診。
掌令權熀三度呈辭。入啓。遞差。
副修撰洪錫輔再度呈辭。入啓。只遞本職。
忠淸監司書目,庇仁縣監徐垕災傷差錯,罷黜事。又書目,連山呈,以禮曹參議權辭職上疏上送事。啓。答曰,省疏具悉。旣往之事,不必爲嫌,爾其勿辭,從速上來察職。
吏曹啓曰,臺諫有闕,政事,取稟。傳曰,當日爲之。
吏曹啓目,前鏡城判官李基聖,壬辰正月除授,今已准期,依法典敍用,還除外任,前永平縣監洪彦度,前平康縣監李泌,前藍浦縣監柳祥翼,前溫陽郡守尹扶,前載寧郡守宋茂錫,前光陽縣監許鐔,去甲午十月災傷罷黜,已經二年,依法典敍用,何如?啓依允。
戶曹啓曰,依傳敎,今十月朔祿俸,令倉官更爲輸送于左議政金昌集所住處,則以爲,今此祿俸輸送,屢勤聖敎,其在分義,極爲惶恐,而方辭職名,晏然受俸,終涉未安,當以文字,更請還寢云,又不領受,何以爲之?敢稟。傳曰,批下後,更爲輸送。
政院啓曰,刑曹判書閔鎭遠,昨日違牌,無意行公,詞訟重地,不宜一向瘝曠,卽爲牌招察任,何如?傳曰,依啓。李世庚等突入作拏,實是前所未有之變怪,則因此引入,大有傷於事體,昨日違牌,亦涉太過,勿復撕捱,卽出察任,可也。又啓曰,判尹姜鋧昨日違牌,今日又爲呈告,京兆事務之積滯可慮。卽更牌招察任,何如?傳曰,依啓。昨日違牌,殊涉未安矣。
修撰尹鳳朝牌不進。傳曰,禁推。
謝恩,司書李相成。
大殿·中殿·世子宮·嬪宮,藥房·政院·玉堂夕問安。答曰,知道。
左議政金昌集上疏。大槪,敢申崩迫之懇,冀蒙矜許之恩,仍寢祿俸輸送之命,以安私分事。入啓。答曰,省疏具悉卿懇。予意已竭,而辭本又上,是豈始慮之所及哉?今日之事,是非不啻若白黑之易辨矣。尹宣擧誠有謬妄之失,而卿之一箚論辨,極其明快,只請毁其板,而未嘗罪其人,可謂得中矣。寧有一毫近似於士禍耶?予卽允可,是非大定,則構捏之言,誠未滿一哂,在我之道,惟當益篤誠禮,勉出而後已,萬無允許之理也。至於薄廩,固辭不受,旣涉太過,卿其體寡昧之至意,念國勢之岌嶪,安心勿辭領受,尤日入城,用副予虛佇之望。仍傳曰,偕來史官傳諭。
有政。吏批,安重弼爲掌令,黃一夏爲兵曹參判,柳鵬章爲監察,李秀龜爲引儀,洪錫九爲庇仁縣監,尹得仁爲活人別提,邊震一爲引儀,金克日爲直講,李喜朝除授右尹。
兵批,權熀爲副護軍,李裕民爲副司直,洪錫輔爲副司果。以上朝報
上在昌德宮。停常參·經筵。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,聖候熏熱往來,困惱頗甚,呻吟未已,腹部飽滿,膈間頗不淸利,喉乾及脚痺之候無減,寢睡不寧云。伏未審朝來,熏熱其已減歇,而腹部飽滿,膈間頗不淸利,喉乾及脚痺之候,亦有所減乎?困惱頗甚,呻吟未已之候,比夜,何如?口淡有加之候,或有向減之勢乎?臣等未得入侍,已至浹旬,今日與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。朝來熏熱已歇,困惱往來,而腹部飽滿,喉乾及脚痺之候,比夜減歇,膈間猶不淸利,而口淡有加之候一樣矣。
副摠管吳命峻,副校理李秉常初度呈辭。入啓。給由。
禁府,申績原州牧定配。啓。
刑曹參判李弘述辭職上疏。入啓。答曰,省疏具悉。新授兩任,實循公議,卿其安意勿辭,從速察職。
府前啓,請還收吳命尹極邊定配,今姑還寢之命,仍前發配事。新啓,慶尙左兵使張鵬翼,爲人悖妄,心術奰慝,性又酗酒,沈湎無度。曾任西邑,多殺人命,同列武弁,羞與爲伍,而惟其趨附時勢,濫躋閫帥。自莅本營以來,抛棄軍務,侵虐民卒,酣醉度日,全廢坐衙,列邑色吏之來呈文報者,不得受題,留連城底,動經旬望,典衣賣器,飢餓呼冤,而又當移秧之節,壟上休牧之農牛,不問於其主,與射帿之將校,公然屠食,追給廉價,擧措之無據,莫此爲甚,而且當大無之年,欲侈所居之衙室,大興土木之役,調發蔚山·慶州兩鎭軍五百餘名,董役曳木,而其中一名,以赴役之後時,重棍致斃,其他打殺無辜者,至於五六人之多,而此外悖惡之擧,侵毒之事,不一而足。軍卒離心,怨聲盈路,如此縱恣不法之人,不可仍置於邊閫重地,請慶尙左兵使張鵬翼,拿問定罪。今日茶坐,京居幼學李時郁等三十餘人聯名呈狀,而觀其辭意,則其外家與鐵原府使任舜元,累世同山,五六代繼葬,而舜元自除本倅,稱以逼近於渠之祖墳,捉囚子孫,威脅掘塚,則棺槨無痕,白骨成塵,拾出移殯,三年未葬云云,而累呈本府,呼冤不已,一邊訟隻之言,不可取信,而但身爲土主,與民爭山,已違法例,而百年古塚,一朝掘去,致有此呼冤之弊。請鐵原府使任舜元拿問覈處。近來國綱漸弛,禁閽不嚴,日昨李春相爲名人,身着白衣,闌入闕中,更鼓已深之後,尙此留在於大內不遠之地,爲政院隷卒所覺得,捉付該曹云,事之驚怪,莫此爲甚。伊日兵曹堂上,則雖値徑出闕直,而郞官及守門將之不能嚴防,有此無前之事者,誠極駭然。請兵曹當該郞官罷職,守門將拿問定罪。答曰,不允。張鵬翼事,更加詳察處之,任舜元事及末端事,依啓。
今日藥房入診時,兵曹參判黃一夏,卽爲牌招,祿都目政事,問議長官,趁卽爲之事,榻前定奪。
大殿·中殿·世子宮·嬪宮,藥房·政院·玉堂夕問安。答曰,知道。
假注書李倚天書啓,臣敬奉聖批,傳諭于左議政金昌集所住處,則以爲,臣之情勢,可謂大窮蹙,進退可謂極狼狽矣。不避瀆擾,敢申哀籲者,實出於萬不獲已矣。伏承聖批,十行辭旨,愈往愈勤,莊誦感泣,轉身無地。念臣撕捱至此者,誠以臣雖愚陋,所處則乃三司之列也。彼雖構捏,其言則非出一二人之口也。臣於此,只以聖明之敦勉,終不免冒進,則不識人間羞恥事云者,臣實有之。喙雖三尺,其何以自辭於一世之嗤點,堂堂聖朝,亦焉用彼相哉?臣之終始難進之義,實在於此矣。今於卽日入來之敎,又不得趨承,伏地俟譴,不知所達云矣。臣旣承偕來之命,姑爲仍留之意,敢啓。傳曰,知道。
謝恩,兵曹參判黃一夏。以上朝報
藥房入診時,提調閔鎭厚所啓,臣方兼司譯提調,故譯官李昌壽,保得孝廟御筆,來示於臣,卽孝廟在瀋中時,寄具經歷書也。所謂具經歷,其名鏊,而其後官至水原府使,在孝廟爲外屬,而辭旨感慨,筆畫飛動,而且書御諱,不當留置於閭巷,故使昌壽進納於政院,則政院以曾有勿捧之受敎,終不捧之矣。蓋御筆覓納之人,例皆希望賞典,易致資級褻越,故果有防塞之令,而如昌壽者,與朝士有異,雖爲加資,固無所害。況渠以年少之故,不願加資,若令政院,捧入其御札,而昌壽則自本院參酌論賞則恐或得宜矣。上曰,御筆入之,而譯官則自本院參酌論賞,可也。司譯院謄錄
賑恤廳啓曰,因京畿監司狀啓,內帑銀二千兩,換貿關西稅米四千石,仍作賑廳會付,以京廳米四千石,換用道內田稅大同事,特爲傳敎矣。大抵以京廳米相換收米,事涉便宜,而至於關西米,仍作會錄於本道,事勢有不然者。旣以京廳留庫米移授,則當以關西米還報其代,毋使廳儲耗縮,而況明春許多賑資,實難措辦。今此關西米,勿爲會錄,趁此時移來,以充畿營換用之代,所不可已。海西詳定餘米一萬四千石,爲畿甸各邑前頭賑資,自本廳取用之意,曾已定奪於榻前矣。本道監司引對時,以此米留賑,就其中折錢上送事陳請,而其後數三邑以若干米貿錢上納,其餘則尙無輸送之事,故纔以明春上納之意,有所分付矣。廟堂因本道狀請,詳定米留賑事,覆啓允下,本廳請得之米,必竝入於此中,而道內詳定米,逐年儲置,其數夥然,雖非本廳取用米,足可留賑。卽今畿內各邑移轉,極其浩多,以餘存廳儲,決無推移充給之勢。海西分定詳定米未及輸納一萬二千石,依前定奪,趁明春運來,以補賑資,何如?傳曰,允。
藥房入診入侍時,提調閔鎭厚所啓,臣累陳區區私懇,乞遞備局之任,而終未蒙允兪,今不敢更爲煩達,而卽今備局事,極爲可悶矣。李健命瘧疾雖愈,尙未快蘇,兵曹祿都目政事,亦不得爲之。宋相琦亦緣多病,各道災實分等,方欲往問大臣,稟定前席,而至今不得擧行,此實時急之事也。況相琦今將受由下鄕云,若言其情勢,則不但久未展省於先隴,纔遭妻喪,亦未歸葬,其欲下去者,在所當然,而臣竊聞古事,凶年賑政,有同兵革,主賑之臣,不敢請暇云。相琦方兼賑廳堂上,雖有首僚,何敢遠出乎?循例受由,事體未安,朝家亦不宜許之,使之徐待明年麥秋,賑事了當後下去,恐宜矣。上曰,所達是矣。主賑堂上遠出未安,明年麥秋後下去事,分付,可也。鎭厚曰,祿都目遷就之故,當付之人,未得受祿,極以爲悶云。曾有令次官擧行之規,今亦不可無變通之道矣。上曰,兵判之病,卽今何如云耶?鎭厚曰,瘧疾雖差,出仕未易云矣。上曰,兵判疏中,以祿都目都試試射等事,漸至遷就爲言,而意謂瘧疾已差,自當速出,故不爲變通矣。行公未易,則依前已行之例,令次官問議長官,代行祿都目事,分付。副提調李觀命曰,兵曹參判黃一夏,當卽牌招矣。上曰,卽爲牌招,可也。鎭厚曰,各道分等文書斯速定奪事,亦爲分付,何如?上曰,依爲之。又所啓,故判書金鎭圭,爲備局堂上時,以保障重地,不可無地圖,南北漢江都,各爲繪畫,欲備睿覽而未及矣。近始畢役,粧成簇子,當爲內入之意,敢達。上曰,依爲之。鎭厚曰,頃年穆克登所示白山圖,金鎭圭亦爲看檢模畫而內入矣。其地名皆以淸語翻譯書之,其後忠淸監司權,以副使入燕時,考見盛京誌,且問於彼人,則多有相左處,故渠別有所釐正者。若以前日內入之本,還下改塡以入,則似好矣。上曰,當依爲之。以上備局謄錄
上在昌德宮。停常參·經筵。
下直,泰川縣監申兼濟,海南縣監宋來柏。
備邊司郞廳韓範錫,安眠島摘奸事出去。
京畿監司書目,果川呈,以工曹參判李台佐辭職上疏上送事。啓。答曰,省疏具悉。一自毁板命下之後,凡右尹宣擧者,不念關係之至重,徒知營護,紛然投疏,言念世道,已不勝其憂慨矣。卿又張皇辭說,醜詆大臣,不遺餘力,而家國體異之言,殊甚無謂。且禍朝廷三字,與近來所謂士禍,同一圈套,而專出於構陷善類之計,事之駭惋,孰甚於此?疏中侵斥刑判至深,而儒生則極意奬詡,有若直節之士者然,尤可駭也。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,聖候熏熱往來,困惱呻吟,腹部飽滿,膈間亦不淸利,喉乾及脚痺之候無減,寢睡不得安穩云。伏未審朝來熏熱困惱,其已減歇,腹部飽滿,膈間不淸利,喉乾及脚痺之候,亦有所減,而口淡有加之候,或有向減之勢乎?今日臣等,與諸醫入診,詳察症候宜當,不勝終宵憂煎,敢此問安,竝爲仰稟。答曰,知道。朝來熏熱已歇,困惱往來,而腹部飽滿,膈間不淸利及喉乾脚痺之候,比夜減歇,口淡有加之候無減矣。勿爲入診。
罷職現告,兵曹正郞申弼誨,拿問現告,守門將河必圖。
副校理李秉常再度呈辭。入啓。傳曰,只遞本職。
礪山君枋上疏。大槪,奉命出疆,只隔數旬,乞蒙恩由,往掃先塋,俾伸至情事。入啓。答曰,省疏具悉。卿其依疏辭,安心往來焉。仍傳曰,給由馬,澆奠牀,竝備給。
昨日藥房入診時,提調閔鎭厚所啓,前敦寧都正金萬增,卽先正臣金長生之曾孫也。年踰八十,似當特施優老之典,或下詢大臣,或令該曹稟處,何如?上曰,曾未加資耶?鎭厚曰,已陞通政,而嘉善階則法當有旨乃授矣。上曰,然矣。令該曹稟處。鎭厚曰,通政前府使柳命雄,卽靖社功臣晉川君柳䪷之子,而年今八十矣。朝家待靖社功臣,有別於他勳,而其時功臣之子,獨有命雄,似當特示優老之典,亦令該曹稟處,何如?上曰,令該曹一體稟處。
注書李廷弼牌不進,依承傳罷職。
禁府,河必圖拿囚。啓。
京畿監司書目,交河縣監黃瑞河親病危重,不得已罷黜事。
大殿·中殿·世子宮·嬪宮,藥房·政院·玉堂夕問安。答曰,知道。
禁府照目,成坪副守渾矣,未推田畓,輕先放賣,詬辱大臣之罪,杖一百,徒三年,告身盡行追奪,私罪。啓功減一等除杖。
平安監司書目,江西縣令洪得範,朔州府使閔聖基,甑山縣令朴泰迪,竝依朝令,限明年麥秋,姑爲仍任事狀啓。傳曰,三邑守令事,依狀啓施行事,分付該曹。
刑曹判書閔鎭遠上疏。大槪,臣於宰臣之疏,轉益難安,決不可淟涊仍據,乞遞臣職,仍治臣罪,以謝人言,以安私分事。入啓。答曰,省疏具悉。今玆處分,本非過當,而卿亦無纖毫所失,意外侵斥,何必爲嫌?安心勿辭,速出行公。
全羅監司書目,辭職上疏上送事。啓。答曰,省疏具悉。臺論元來過當,仍任實非偶然,則今又乞免,無已太過?至如命尹輩危險之說,不足掛齒,須勿固辭,從速察職。
禁府,渾仁川重林驛徒二年定配。啓。以上朝報
上在昌德宮。停常參·經筵。
軍器僉正李夏相,柴場摘奸後入來。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,聖候熏熱往來,困惱呻吟,腹部飽滿,膈間亦不淸利,喉乾及脚痺之候無減,寢睡不得安穩云。伏未審夜來,熏熱困惱,其已減歇,而腹部飽滿,膈間不淸利,喉乾及脚痺之候,亦有所減乎?口淡有加之候,抑有少減之勢乎?湯劑今日當爲畢進,臣等與諸醫入診,詳察症候,議定繼進當否,宜當。不勝終宵憂煎,敢此問安,竝爲仰稟。答曰,知道。朝來熏熱已歇,困惱往來,而腹部飽滿,膈間不淸利,喉乾及脚痺之候,比夜減歇,口淡有加之候,姑無向減之勢矣。湯劑加進,宜矣。勿爲入診。
副摠管吳命峻再度呈辭。入啓。遞差。
政院啓曰,刑曹判書閔鎭遠疏批已下,卽爲牌招察任,何如?傳曰,允。
吏曹啓曰,來初六日,祿都目政事爲之之意,敢啓。傳曰,知道。
刑曹判書閔鎭遠牌不進。傳曰,昨於疏批,已諭予意矣。意外侵斥,不須過嫌,更爲牌招,毋使劇務久曠。
戶曹啓曰,依傳敎今十月朔祿俸,令倉官更爲輸送于左議政金昌集所住處,則以爲,今此祿俸,屢勤輸送之命,黽勉冒受,終涉難安,而今聞在外宰臣聲罪之章,纔到政院,雖未及登徹,在臣私義,只當俟譴之不暇,此時晏然冒受,決無是理,不得領受,惶恐無地云,又不領受,何以爲之?敢稟。傳曰,令倉官更爲輸送。
以李廷熽爲假注書。
吏曹草記,海南縣監宋來柏,昨日辭朝,欲爲出行之際,聞有物議,決難赴任,斯速入啓處置云。旣有物議之後,不可强令赴任,改差事。允下。
持平李挺周上疏。大槪,敢陳病勢之難强,兼附所懷,以備睿察事。入啓。答曰,省疏具悉。噫,是非之天,人皆有之。尹宣擧文字之謬妄,孰非不知,而黨論日痼,義理晦塞,毁板之命一下,托以伸辨,投疏紛紜,必欲角勝,略無顧憚,誠一世變,曷勝駭惋,爾疏所論是矣。權詹之父,卽忭云,此人之苦心淸節,予亦嘉之。豈權忭之子,甘心欺君耶?可知其冤矣。特命敍用。尹弼鼎之呈狀,彭·甲之變辭,皆由於誘脅,向來人欲救李墪,而李墪之歷抵愈彰,果何益哉?誠可笑而亦極可痛也。予以爲吳遂元拔榜,然後朝家處分,方可謂明白矣。李元坤等未究覈之前,決不可徑先酌處也。李禎翊事,不但爾言如此,用人之道,不宜一向廢棄,予當留意焉。爾其勿辭,從速察職。以上朝報
上在昌德宮。停常參·經筵。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,聖候熏熱往來,困惱呻吟,腹部飽滿,膈間亦不淸利,喉乾及脚痺之候無減,寢睡不得安穩云。伏未審夜來,熏熱困惱,腹部飽滿,膈間不淸利之氣,其已減歇,喉乾及脚痺之候,亦有所減乎?口淡有加之候,抑有向減之勢乎?今日臣等與諸醫入診,詳察症候,宜當。不勝終宵憂煎,敢此問安,竝爲仰稟。答曰,知道。朝來熏熱已歇,困惱往來,而腹部飽滿,膈間不淸利,喉乾及脚痺之候,比夜減歇,口淡有加之候一樣矣。勿爲入診。
府前啓,請還收吳命尹極邊定配,今姑還寢之命,亟令仍前發配事。張鵬翼拿問事。答曰,不允。
禁府啓目,前郡守任勖,守門將河必圖原情云云,泛稱遲晩,刑推得情,何如?啓除刑推議處。又啓目,修撰尹鳳朝矣,牌不進罪,笞五十贖,解見任別敍,私罪。啓功減一等。
判府事徐宗泰上疏。大槪,連覩嚴敎,惶懍轉深,不得不逬出闕外,祗俟成命,亟勘臣罪,以存國體事。入啓。答曰,省疏具悉卿懇。諸臣疏批中所云,非指斥大臣,則卿之引以自當,不已太過乎?卿其安心勿辭,亦勿待罪,卽速入來,以副予望。仍傳曰,遣史官傳諭。
兼輔德李秉常,修撰尹鳳朝,牌不進。傳曰,只推勿罷。
大殿·中殿·世子宮·嬪宮,藥房·政院·玉堂夕問安。答曰,知道。
左議政金昌集上疏。大槪,情勢萬分窮蹙之中,李台佐之疏語,又甚駴怖,冒死呼籲,乞速處分,以快人心,以幸國事事。入啓。答曰,省疏具悉卿懇。如渴之旨屢宣,而巽讓之章繼上,辭竭意窮,不知所以爲諭也。日昨李台佐之疏,侵攻大臣,語多乖謬,誠可駭異,何足爲嫌?卿其須遵前旨,亟回遐心,卽速偕入,毋孤至望。仍傳曰,使偕來史官傳諭。
刑曹判書閔鎭遠上疏。大槪,昨者召牌荐辱,特敎隨下,惶感震悚,黽勉承命,而臣於權弼衡事,終不能不有人言,冒當奏讞,乞遞職名,以幸公私事。入啓。答曰,省疏具悉。强名首倡之斥,實是意外,何必深嫌?卿其安心勿辭,斯速擧行。
有政。吏批,權忭除授工曹參議,李裕民爲刑曹參議,趙世垕爲兵曹正郞,洪以度爲鐵原府使,李基命爲海南縣監,成義錫爲交河縣監,尹鳳朝爲副校理,安絍爲桃源察訪,韓永徽爲司諫,權始經爲接慰官,愼爾晉爲兼春秋。
兵批,李秉常爲副司直,李廷熽爲副司正。以上朝報
上在昌德宮。停常參·經筵。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,聖候熏熱煩轉,困惱頗甚,呻吟未已,腹部飽滿,膈間頗不淸利,喉乾及脚痺之候無減,寢睡不寧云。伏未審朝來,熏熱其已減歇,而腹部飽滿,膈間頗不淸利,喉乾及脚痺之候,亦有所減乎?困惱頗甚,呻吟未已之候,比夜何如?口淡有加之候,或有向減之勢乎?今日臣等,與諸醫入診,詳察症候,宜當。不勝終宵憂煎,敢此問安,竝爲仰稟。答曰,知道。朝來熏熱已歇,困惱未已,而腹部飽滿,喉乾及脚痺之候,比夜減歇,膈間猶不淸利,而口淡有加之候無減矣。勿爲入診。
政院啓曰,荒歲守令除拜之後,固當催促發送,而卽今未署經守令,至於三員之多。兩司呈告未肅拜人員,竝卽牌招,署經後,卽爲催促發送,何如?傳曰,允。
吏曹啓曰,因玉堂箚子,都堂錄可考前例,令該曹稟處事,命下矣。文籍中別無槪見處,不得詳知,而取考藝苑謄錄,玉堂故事,則己巳·癸未·戊子三次都堂錄時,大提學俱未差,提學獨參,丙戌年以大提學金昌協在外之故,提學姜鋧進參。蓋文衡實主堂錄,若非未差與在外,曾無大提學在京,提學完圈之例,而至於本曹參議,則或參或不參,其規不一矣。主錄大臣,頃以此意,陳達於筵中,其無前例可知,而今此堂箚之更請考例,雖出於欲知文衡在京不參,提學獨參之規,數三十年來,未有前例之可據,此外無他考出之道,敢啓。傳曰,知道。久遠之事,雖未詳知,而今以所考出者見之,堂錄時文衡在京不參,而提學獨參,其無前例,灼然可知矣。
傳曰,昨日吏曹啓辭,旣曰,堂錄時曾無文衡在京,提學獨爲圈點之規,批辭亦以其無前例,灼然可知爲敎,則錄中諸人,必無行公之理,變通改錄,似不可已。令該曹稟處,而大提學無故在京,則都堂圈點,提學不得獨參事,自今定式。
假注書李倚天書啓,臣敬奉聖批,傳諭于左議政金昌集所住處,則以爲,臣情勢,萬分窮蹙,雖使更無人言,固無可以冒進者矣。今此宰臣之疏,醜詆益無餘地,臣不避瀆擾之誅,敢申疾痛之呼,伏承聖批,又靳准許,俾卽偕入,臣誠徊徨悶蹙,罔知攸處,臣之所被醜辱,昔非不足,今豈有餘?而接迹而起者,又不知爲幾人,而輒敢抗顔復入,則必添放肆無忌憚之罪。臣雖無狀,亦有一段廉隅,聖敎雖勤,終難趨承,伏地悸慄,祗俟嚴誅云矣。臣旣承偕來之命,姑爲仍留之意,敢啓。傳曰,知道。
府前啓,吳命尹事,張鵬翼事。入啓。答曰,不允。
大司諫趙道彬牌不進。
謝恩,掌令安重弼。
司諫韓永徽,獻納金在魯,掌令趙榮福,牌不進。傳曰,只推勿罷。
正言趙聖復啓曰,臣得遞憲職,未浹一旬,又被諫省新命,陋劣如臣,何以得此?驚惶感激,不省所措。賤疾適苦,又有一二難冒之嫌,陳章乞解,見阻喉司,進退路窮,不得不黽勉祗肅,而第臣伏見前司直李善溥之疏,以毁板事,力攻大臣,而譏斥之言,迤及於言議之地,至以靡然同歸,不識人間有羞恥事爲言。雖未必專指臣身,而臣於憲職時,旣已疏論玆事,則何可諉以泛斥,而苟然泯默耶?其疏曰,布列於殿下之朝廷者,豈盡無惡球之心,而大臣之箚一出,無敢有崖異者。噫,申球之剔抉文字,直斷以誣毁聖朝者,臣亦非不知其不美,而本集文字之謬妄,不可以球疏之不美,有所曲貸於上聞之後,則大臣一箚,實出於義理之正當,不罪其人,而只毁其文者,亦可謂得中矣。職在言地者,其可以務欲崖異於大臣,而强爲營護之論耶?今令臣舍置本事之是非,徒以氣勢黨論等語,爲脅持之資,臣竊駭歎也。且臣於工曹參判李台佐之疏,亦有所駭異者。儒生之闌入獄門者,費辭奬詡,至擬於古人自繫詔獄之義,而繼之曰,此豈朝家窮覈重勘之事耶?伊時闌入儒生,論啓請罪者,臣也。臣於此,亦安得晏然而已乎?夫朝家待士之道,貴在寬容,似此道理,臣亦知之,向者疏儒之遮攔巡監也,臣只論巡監,而不及儒生者,蓋出於此,而可謂失之太寬矣。畢竟科罪之特敎,只擧首倡,則在諸儒之道,但當泥首俟命於圓扉之外,而今乃不有朝令,排門齊入,累命退去,而頑然不動,至經數日,以爲逞憾角勝之計,其擧措之絶悖,關係之非常,不可以冠儒服儒而置之,此臣所以不得不論啓者也。夫所謂自繫詔獄者,不過如今日胥命獄門外之例,豈可比論於此輩之悖擧哉?然,宰臣之言至此,亦臣難冒之一端也。以此以彼,決不可苟據臺次,而病稽肅命,今始自列,所失尤大,請命遞斥臣職。答曰,勿辭。退待物論。
大殿·中殿·世子宮·嬪宮,藥房·政院·玉堂夕問安。答曰,知道。
持平李挺周啓曰,臣於日昨,猥陳病狀,兼附瞽說,而批旨溫諄,應答如響,臣誠惶感,罔知攸措。今於召牌之下,謹此祗詣,而第於科査一款,以吳遂元拔榜,然後朝家處分,方可謂明白爲敎。又於李元坤等事,以未究竟之前,決不可徑先酌處爲敎,臣於是,不勝瞿然之至。夫李墪之歷抵,綻露無餘,昭不可掩,則其擧子之仍置榜中,萬無是理,而獄事餘梢,尙在金吾,請拔之論,未及發於臺地者,蓋以此也。如使壬辰科事,一一査明,終至於公法必伸,則所當拔去者,恐不但吳遂元一人而已。至於李元坤等,則査事遷就,了當無期,而且其緊節,旣露於秋曹,參酌裁處,恐不害爲疏獄之道,故臣果略及於疏中矣。今承聖批,辭意嚴正,臣之初不詳審,徑先稟請之失,著矣。其何可一刻仍冒於臺次乎?請命遞斥臣職。答曰,勿辭。退待物論。
京畿監司書目,楊州呈,以戶曹參議李㙫病重上去不得事。啓遞差。
判府事徐宗泰上疏。大槪,冒死呼籲,懇乞亟賜重譴事。入啓。答曰,省疏具悉卿懇。昨者疏批,已諭予意,更何多誥?疏末引嫌引疾,尤涉太過,卿其安心勿辭,亦勿待罪,卽速入來,用副予望。仍傳曰,遣史官傳諭。
副校理尹鳳朝牌不進。傳曰,只推勿罷。
備忘記,朝者弘文館校理尹鳳朝請牌草記批辭不泛矣。今又違牌,無意動念,其在事體,豈容如是?誠極未安,從重推考,明朝更爲牌招察任。以上朝報
上在昌德宮。停常參·經筵。
下直,庇仁縣監洪錫九。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,聖候熏熱往來,困惱呻吟,腹部飽滿,膈間亦不淸利,喉乾及脚痺之候無減,寢睡不得安穩云。伏未審朝來,熏熱困惱,腹部飽滿,膈間不淸利之氣,其已減歇,喉乾及脚痺之候,亦有所減,而口淡有加之候,抑或有向減之勢乎?今日臣等,與諸醫入診,詳察症候,宜當。不勝終宵憂煎,敢此問安,竝爲仰稟。答曰,知道。朝來熏熱已歇,困惱往來,而腹部飽滿,膈間不淸利,喉乾及脚痺之候,比夜減歇,口淡有加之候,姑無所減矣。勿爲入診。
獻納金在魯初度呈辭。入啓。加給由。
政院啓曰,正言趙聖復,持平李挺周引避退待,處置經宿,事甚未安,諫院多官,俱未肅拜。執義南道揆式暇,掌令安重弼,持平李浣皆呈告式暇,呈告人員,竝卽牌招,使之處置,何如?傳曰,允。
禁府啓目,前縣監趙泰徵矣,伊日巡監等之未卽出去,專由於兩疏函之布置中央,又有儒生在前,而恐脅是白乎所,其矣身段,雖卽回避,退在於東邊屋壁之下,疏函旣不移置,致使身奉御押之人停留,遮路之失,在所難免,罪決杖一百,告身盡行追奪,私罪。啓依允。又照目,巡將李彭年·邊緝,監軍權冏·南泰徵等矣,儒生苦口爭詰轉動等超越恐脅之言,逡巡退縮,不敢前進,以致佩奉御押官,許久遲留於門閾之內,其傷損事體之失,在所難免,罪笞四十收贖,竝只付過還職,私罪。啓功減一等。
政院啓曰,以兩司處置,憲府多官,啓請牌招矣。執義南道揆,掌令安重弼承牌,仍爲呈告出去,持平李浣則詣臺之後,謂有難安情勢,亦爲呈告出去,處置遷就,事極未安。竝更牌招,使之處置,何如?傳曰,允。
大殿·中殿·世子宮·嬪宮,藥房·政院·玉堂夕問安。答曰,知道。
副校理尹鳳朝牌不進。傳曰,禁推。
持平李浣啓曰,臣猥以譾劣,忝叨憲職,無補絲毫,徒積尸素,固宜劃卽自處,少謝噤默之議,而辭命未徹,尙此蹲仍,私心愧恧,已不可言。且臣卽見幼學任震明等呈本府狀辭,則以臣日昨所論鐵原府使任舜元拿覈之啓,有所爭辯,而侵斥臣身,不比尋常,或曰,違法理而傷事體,或曰,居法府乖法義。歸臣論啓於爽實之科,臣之當初發啓,只據李時郁等狀辭,而舜元之爲主倅,與民爭山,脅掘過百年古葬,果如狀者之言,則事之驚惋,孰甚於此?所當直論重科,而訟隻之言,不可專信,虛實之間,在所當覈,故臣果以審愼之意,只請拿問覈處,而卽蒙允可矣。臣之隨聞論列,終未見其違法理乖法義,而設令舜元,實無所犯,拿覈有命,理辨有路,則今震明等之徑先呈訴,侵逼法官者,殊未知事體道理之果如何,而許多士夫之爲任家內外子孫者,滿紙列名,濟聲力斥,曾是意外,而臣旣被其無限譏詆,則已難晏然於臺次。今以僚臺處置,荐辱恩召,雖不得不隨牌來詣,而臣之難冒之勢,如右所列,固當自劾之不暇,其何可參涉於立落之際乎?請命遞斥臣職。答曰,勿辭。退待物論。
府啓,竝引嫌而退,當初疏啓,旣得臺體,則意外侵斥,在我何嫌?未及發啓,其勢卽然,而徑請酌處,見非物議,請正言趙聖復出仕,持平李挺周遞差。答曰,依啓。
判府事李濡箚子。大槪,敢陳微懇,冀蒙矜許事。入啓。答曰,省箚具悉卿懇。今日之事,良由義理晦塞,言念世道,病裏憂歎而已。至於祈免提擧,與休致之請,前後箚批,已悉予意。矧當艱虞,胡忍捨卿?決不可允許也。卿其體諒,勿復以老病爲辭,從容調將,安心行公,以副至望。仍傳曰,遣史官傳諭。以上朝報
上在昌德宮。停常參·經筵。
夜一更,有霧氣。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,聖候熏熱往來,困惱呻吟,腹部飽滿,膈間頗不淸利,喉乾及脚痺之候無減,寢睡不得安穩云。伏未審朝來,熏熱困惱,腹部飽滿,膈間頗不淸利之氣,其已減歇,而喉乾及脚痺之候,亦有所減,而口淡有加之候,抑或有向減之勢乎?今日臣等,與諸醫入診,詳察症候,宜當。不勝終宵憂煎,敢此問安,竝爲仰稟。答曰,知道。朝來熏熱已歇,困惱往來,而腹部飽滿,喉乾及脚痺之候,比夜減歇,膈間猶不淸利,而口淡有加之候一樣矣。勿爲入診。
府啓,引嫌而退,偏聽論啓,未免率爾,揆以臺體,勢難仍在,請持平李浣遞差。答曰,依允。前啓,以冬享大祭齋戒,今日姑停。
傳曰,史官二員待命,騎馬三匹立之,冬享大祭所內摘奸。
正言趙聖復就職。
吏曹啓曰,臺諫有闕,政事,取稟。傳曰,明日爲之。
以任徵夏爲假注書。
以沈㙉爲假注書。
大殿·中殿·世子宮·嬪宮,藥房·政院·玉堂夕問安。答曰,知道。
判府事徐宗泰上疏。大槪,復申危迫之懇,冀蒙重譴事。入啓。答曰,省疏具悉卿懇。批旨再宣,而辭本又上,益用愕然,無以爲喩。所辭提擧,斷無允許之理,勿復以情勢爲辭,安心入來,以副至望。仍傳曰,遣史官傳諭。
禮曹,海昌尉吳泰周當日卒逝云,自今日初十日至,停朝市。啓。傳曰,一疾彌留,淹忽長逝,追念疇昔,悲悼難抑,禮葬卽速擧行,以表予意。以上朝報
奉常寺官員,以提調意啓曰,咸鏡道薦新銀魚來到本寺,臣看品,則多有味變而體傷,不合於薦進者,不得已退送矣。姑待他日封進,使之薦進事,而今此退送,當該封進官罷黜,監司推考,何如?傳曰,允。
傳曰,太廟薦新,事體至重,故封進官,依該寺啓辭罷黜矣,今觀傳旨,守令至於三人之多,凶歲遞易,殊涉可慮。且與闕封有異,不可無參酌之道,特爲勿罷,從重推考。以上奉常寺謄錄
上在昌德宮。停常參·經筵。
辰時至午時,日暈兩珥,金星與土星相犯。
藥房口傳啓曰,昨夜伏聞入侍醫官所傳之言,則聖候困惱有加,合眼呻吟,膈間不淸利之氣一樣云。臣等伏不勝憂煎之至,而更鼓向深,不敢問候矣。夜間諸症候,何如?且臣於昨以請寢行素事仰達,而未蒙允許,達宵悶鬱。此時尤不宜連日行素,致傷胃氣,伏乞更加三思,還收今日進素膳之命,惶恐敢啓。傳曰,困惱之候,曉後差減,膈間不淸利之氣一樣,素膳事卿等屢屢陳達,故允從矣。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,聖候熏熱往來,困惱呻吟,腹部飽滿,膈間頗不淸利,喉乾及脚痺之候無減,寢睡不得安穩云。伏未審朝來,熏熱困惱,腹部飽滿,膈間頗不淸利之氣,其已減歇,喉乾及脚痺之候,亦有所減,而口淡有加之候,抑或有向減之勢乎?湯藥五貼,今日又當畢進,臣等與諸醫入診,詳察症候,議定繼進當否,宜當。不勝終宵憂煎,敢此問安,竝爲仰稟。答曰,知道。朝來熏熱已歇,困惱未已,而腹部飽滿,喉乾及脚痺之候,比夜減歇,膈間猶不淸利,而口淡有加之候無減矣。湯藥加進宜當,勿爲入診。
政院啓曰,今日爲政事,命下,而停朝市相値,何以爲之?敢稟。傳曰,明日爲之。
以奉常寺草記,咸鏡道薦新銀魚,多有味變體傷不合,當該封進官罷黜,監司推考事,允下。罷黜現告,咸興判官金宗衍,定平府使尹會,洪原縣監朴謇。
傳曰,太廟薦新事體至重,故封進官依該寺啓辭罷職矣,今觀傳旨,守令至於三人之多,凶歲遞易,殊涉可慮,且與闕封有異,不可無參酌之道,特爲勿罷,從重推考。
大殿·中殿·世子宮·嬪宮,藥房·政院·玉堂夕問安。答曰,知道。以上朝報
上在昌德宮。停常參·經筵。
下直,慶尙右兵使李尙,蔚山府使朴萬普,麻田郡守金時保,南原縣監崔柱岳。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,聖候熏熱往來,困惱呻吟,腹部飽滿,膈間頗不淸利,喉乾及脚痺之候無減,寢睡不得安穩云。伏未審朝來,熏熱困惱,腹部飽滿,膈間頗不淸利之氣,其已減歇,喉乾及脚痺之候,亦有所減,而口淡有加之候,抑或有向減之勢乎?今日臣等,與諸醫入診,詳察症候,宜當。不勝終宵憂煎,敢此問安,竝爲仰稟。答曰,知道。朝來熏熱已歇,困惱往來,而腹部飽滿,膈間不淸利,喉乾及脚痺之候,比夜減歇,口淡有加之候一樣矣。勿爲入診。
獻納金在魯再度呈辭。入啓。加給由。
右承旨洪好人辭職上疏。入啓。遞差。
政院啓曰,來十五日儒生殿講日次,取稟。傳曰,爲之。
以高萬瞻爲假注書。
謝恩,右承旨許玧。
判府事徐宗泰上疏。大槪,曠職之罪,且復日深,冒死敢申崩迫之懇,乞賜重譴事。入啓。
禮曹判書宋相琦上疏。大槪,臣於諸道狀聞分等定奪之命,有不敢冒當,而事係緊急,推諉無地。不得不又以文字,條錄別單,竝疏書入,以俟睿裁。仍乞先遞備局賑廳之任,以幸國事事。入啓。
大殿·中殿·世子宮·嬪宮,藥房·政院·玉堂夕問安。答曰,知道。
忠淸道連山幼學金壽澤上疏。大槪,臣祖前都正臣萬增,春間聞崔錫文等構誣先正,而以臣曾祖文貞公臣益熙所嘗言於先正者,爲無所言,臣祖不勝駭痛,而九袠癃病之身,無以自力上京,遣臣父前縣監臣鎭望陳疏,未獲登徹。近聞吳命尹等襲錫文前套,而又添他說,益欲一倂辨暴,而臣祖病勢方劇,臣父不得離側,臣祖困篤之中,流涕而具言事實,俾臣替進,冒達於蓋高之聽。伏乞聖明,俯垂矜諒,而洞察錫文·命尹等構誣罔極之狀,明示處分,千萬幸甚事。入啓。答曰,省爾疏辭,辨暴明白,予洞知其受誣矣。
答禮曹判書宋相琦疏曰,省疏具悉。別單條列,誠爲得宜,竝依施焉。卿其勿辭,安心行公。
答判府事徐宗泰疏曰,省疏具悉卿懇。備悉予意,決難允許,卿其宜遵前旨,勿復引罪,安心入來。仍傳曰,遣史官傳諭。
有政。吏批,趙觀彬·金台壽爲持平,李縡爲戶曹參議,洪蒑爲兵曹佐郞,權煜爲司僕正,吳鼎周爲繕工副正,崔昌朝爲禁府都事,崔有漢爲奉常主簿,鄭治爲義盈主簿,李廷熽爲黃山察訪,兪命弘爲承旨,兪泰章爲兼春秋。
兵批,金萬增·柳命雄爲副護軍,以上功臣嫡長年八十加資,李㙫·李挺周·李浣爲副司直,權始經爲副司果,任徵夏爲副司正,柳星樞爲副摠管,閔鎭遠·李基夏爲都摠管,西平君橈爲副摠管。以上朝報
吏批啓曰,傳曰,吏曹啓辭,旣曰,堂錄時,曾無文衡在京,提學獨爲圈點之規,批辭亦以其無前例,灼然可知爲辭,則錄中諸人,必無行公之理,變通改議,似不可已,令該曹稟處事,命下矣。往在辛卯年三月都堂錄圈點之後,以榜目落書,其年六月,至有特命改圈之擧,此外無可據之例。改圈事體至重,且關後弊,且堂錄之規,有非臣曹所敢獨爲主張,令政府稟處,何如?傳曰,允。政府謄錄
上在昌德宮。停常參·經筵。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,聖候熏熱往來,困惱呻吟,腹部飽滿,膈間亦不淸利,喉乾及脚痺之候無減,寢睡不得安穩云。伏未審朝來,熏熱困惱,腹部飽滿,膈間不淸利之氣,其已減歇,喉乾及脚痺之候,亦有所減,而口淡有加之候,抑或有向減之勢乎?今日臣等,與諸醫入診,詳察症候,宜當。不勝終宵憂煎,敢此問安,竝爲仰稟。答曰,知道。朝來熏熱已歇,困惱及腹部飽滿未已,而膈間不淸利,喉乾脚痺之候,比夜減歇,口淡有加之候一樣矣。勿爲入診。
謝恩,兼輔德李秉常。
獻納金在魯三度呈辭。入啓。只遞本職。
吏曹啓曰,臺諫有闕,政事,取稟。傳曰,明日爲之。
大殿·中殿·世子宮·嬪宮,藥房·政院·玉堂夕問安。答曰,知道。
左議政金昌集上疏。大槪,囚供僇辱,又甚罔極,冒死陳懇,仍請嚴譴事。入啓。傳曰,遣史官敦諭。
判府事徐宗泰上疏。大槪,勢窮情急,冒萬死復申呼籲,懇乞亟賜重譴事。入啓。答曰,省疏具悉卿懇。前後之批,已諭決不可允許之意矣。卿胡不諒,祈免至此耶?愕然且慚,無以爲諭。卿勿困我,卽速入來,用副至望。仍傳曰,遣史官傳諭。
京畿監司書目,陰竹呈,以大司憲鄭澔辭職上疏上送事。啓。答曰,省覽卿疏,知卿來到近畿,良可喜也。疏陳之言,出於憂慨之意,深用嘉尙。今日之事,是非已明,堅持不撓,則不待招問,而護黨之論,自可熄矣。至於盡誠召還大臣之說,正合予意矣。休致之請,決難允許,須勿固辭,卽速上來察職。
刑曹參議李裕民辭職上疏。入啓。答曰,省疏具悉。事在旣往,亦無深嫌之端。爾其勿辭,從速察職。
刑曹,權弼衡吉州牧定配。啓。
以金慶衍爲假注書。以上朝報
上在昌德宮。停常參·經筵。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,聖候熏熱往來,困惱呻吟,腹部飽滿,膈間亦不淸利,喉乾及脚痺之候無減,寢睡不得安穩云。伏未審朝來,熏熱困惱,腹部飽滿,膈間不淸利之氣,其已減歇,喉乾及脚痺之候,亦有所減,而口淡有加之候,抑或有向減之勢乎?臣等未得入侍,已至經旬,今日與諸醫入診,詳察症候,宜當。不勝終宵憂煎,敢此問安,竝爲仰稟。答曰,知道。朝來熏熱己歇,困惱未已,而腹部飽滿,膈間不淸利,喉乾及脚痺之候,比夜減歇,口淡有加之候一樣矣。湯藥當盡於十五日,再明日入診,宜矣。
應敎魚有龜,副校理洪啓迪,牌不進。傳曰,只推勿罷。
大殿·中殿·世子宮·嬪宮,藥房·政院·玉堂夕問安。答曰,知道。
兵曹參議李敏英牌招肅拜。
持平趙觀彬辭職上疏。入啓。答曰,省疏具悉。考出前規,明賜處分,是堂箚大意,則本非欲爲彌縫之計,故作糊塗之論也。疏末引嫌,亦涉太過,爾其勿辭,從速察職。
應敎魚有龜,副校理洪啓迪,再牌不進。傳曰,只推勿罷。
掌令趙榮福上疏。大槪,臣情勢病勢,俱難供職,玆敢號籲,以冀鐫遞,兼附區區所懷,以備裁處事。入啓。
全羅監司書目,順天府使南九明,稱以名入濟州監賑御史書啓中,不爲受由,擅離官次,不得已罷黜事。又書目,康津縣監崔必蕃,去月二十一日母在喪事。
判府事徐宗泰上疏。大槪,連日瀆擾,出於事體情懇之十分迫急,而罪當萬死,伏乞亟賜重譴事。入啓。答曰,省疏具悉卿懇。巽辭至此,有難强迫,藥院提擧之任,今姑勉副,以安卿心焉。仍傳曰,遣史官傳諭。
有政。吏批,李相成爲獻納,李敏英爲兵曹參議,金濟謙爲司䆃僉正,朴世登爲禮曹佐郞,黃夏弼爲瓦署別提,金聲發爲典籍,黃翼再爲順天府使。
兵批,李㙫·李秉常·權始經爲副司果,任徵夏爲副司正,洪禹傳爲副司猛,洪好人爲副護軍,金在魯爲副司果。以上朝報
兵曹啓曰,本曹堂上,位甚不齊,判書臣李健命身病呈辭,參知臣李聖肇以加土受由下鄕,參判臣一夏獨爲仍番,替直無人,苟簡莫甚。參議未差之,代以在京無故人,今日政差出,待批下卽爲牌招察任,何如?傳曰,允。吏曹謄錄
上在昌德宮。停常參·經筵。
答掌令趙榮福疏曰,省疏具悉。爾慨惋於近日事,有此疏陳,而所論明快。先正二字之加於尹宣擧,極爲未安,爾言亦是矣。疏章勿捧之命,今難撓改也。疏末條陳及李徵海事,令賑廳·禁府稟處,爾其勿辭,從速察職。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,聖候熏熱往來,困惱呻吟,腹部飽滿,膈間頗不淸利,喉乾無減,脚痺有加,寢睡不寧云。伏未審朝來,熏熱困惱,其已減歇,而腹部飽滿,膈間頗不淸利及喉乾之候,亦有所減乎?脚痺有加之候,比夜,何如?口淡有加之候,抑或有向減之勢乎?臣等不勝終宵憂煎,敢此問安。口傳啓曰,昨日問安批答,以再明日入診爲敎,今日啓辭,不敢更請入診矣。卽伏聞自上以朝來,衄血點漏衣巾,且有熏熱之候,下敎于醫官,醫官請以童便和薑汁進御云,臣等伏不勝驚慮之至。童便其已進御,而衄血快止,熏熱之候,亦有所減乎?臣等卽與諸醫入診,詳察症候宜當,惶恐敢啓。傳曰,童便進御,衄血快止,熏熱往來矣。入診明日爲之。答藥房曰,知道。朝來熏熱往來,而困惱,腹部飽滿,膈間不淸利之氣未已,喉乾及脚痺之候,比夜減歇,而口淡有加之候一樣矣。
右副承旨鄭必東書啓,臣敬奉聖旨,馳往敦諭于左議政金昌集,則以爲,臣僇辱日甚,情勢日蹙,不避煩瀆,輒申丐籲,其爲惶懍則極矣。每蒙聖度天大,不以爲罪,反假恩數,今者又遣銀臺之臣,諭以十行綸音,而辭旨深勤,敦勉愈加,莊誦感泣,罔知攸處。今此囚人供辭,旣辱臣身而不足,又及於臣之先代,又以聖上爲臣之所愚弄。噫嘻,人言之絶悖無嚴,胡至於此哉?然臣之終不容冒進,已決於囚供之前,則此不足爲臣前却之端,而第念史官之留滯城外,已閱日矣。近臣之臨宣聖諭,且已屢日矣。恩命之屑越,莫甚於此,而終始撕捱,頑然無所變動,臣雖無狀,豈昧分義而然哉?實有所萬萬不得已也。今聖明不少矜諒,一向敦迫,此所以衆怒之未熄,而其於勉出臣身之道,亦何益哉?臣之屢逋威命,萬戮猶輕,而區區廉義,終難放倒,玆不得趨承,更以文字,期於被譴之外,無他道理,伏地隕越,不知所云云矣,敢啓。傳曰,知道。
政院啓曰,藥房都提調徐宗泰,旣有勉副之命矣。當此竝直之日,提調不可不備員,政官卽爲牌招,開政差出,何如?傳曰,允。又啓曰,大司憲鄭澔在外,執義南道揆服制,掌令安重弼呈辭,掌令趙榮福,持平趙觀彬·金台壽未肅拜,連日監察茶時,事極未安。除在外服制外,呈告未肅拜人員,竝卽牌招察任,何如?傳曰,允。
明日仁政殿儒生殿講時,以閔鎭遠·李宜顯·李澤·李裕民·李秉常·洪尙賓爲考官。
政院啓曰,明日仁政殿儒生殿講時,何大臣進去乎?敢稟。傳曰,金判府事進去。
吏曹參判申銋牌不進。
謝恩,掌令趙榮福,持平金台壽。
禁府照目,副校理尹鳳朝矣,牌不進,罪笞五十收贖,解見任,別敍,私罪。啓功減一等。
府前啓,請還收吳命尹極邊定配,今姑還寢之命,亟令仍前發配事。新啓,刑獄之於國家,關係至重,如有一毫低昂,其流之害,可勝言哉?向者科獄之更査也,前判義禁尹德駿,前知義禁尹趾仁,急於伐異,擺弄獄案。撮其大者而言之,致大之畏㤼變說,謂之直招,作爲飜案之資,權譍之守正不撓,謂之抵賴,竟施拷掠之刑。甚至拿致重臣侍從,極意窮詰,無一可摘之端,則箚請收殺,而舞文粧撰,勒成罪案,書札之語,變換其實,公傳之言,謂之就僻。且其當初讞啓,旣曰,權尙游之書,權熀之言,皆無威脅敎誘之事云爾,而及其箚勘,一切相反。直驅之於威脅敎誘之科,使黑白眩幻,枉直倒置。至於門事一款,只靠衛將輩自明之言,認爲公案。任塘·李壽崗等可問之人,公然漏置,鍜鍊成獄。如使德駿等,小有嚴畏之心,何敢任意伸縮,欺罔天聽,若是其放恣乎?此等事實,聖明旣已洞燭,而懲礪之典,尙今未擧,輿情憤鬱,久而益深。請前判義禁尹德駿,前知義禁尹趾仁,竝命削奪官爵。答曰,不允。末端事,依啓。前啓,慶尙左兵使張鵬翼拿問事,停啓。
大殿·中殿·世子宮·嬪宮,藥房·政院·玉堂夕問安。答曰,知道。
備忘記,予惟琅城有華陽書院,商山有興巖書院,乃兩先正賜額書院也。揭額歲月已久,病裏筆畫尤拙,而必親書鏤板以下者,所以寓予尊敬之心。噫,人主尊賢,出於至誠,則亦庶幾定士趨而熄邪說,予意夫豈偶然哉?其令儀曹竝卽懸揭,仍爲賜祭。
藥房口傳啓曰,晩來熏熱困惱,腹部飽滿,膈間不淸利之候,其已減歇乎?臣等不勝憂煎,惶恐敢啓。傳曰,熏熱困惱未已,大便近來甚爲祕結,故連有飽滿之氣,膈間不淸利,晩來少減矣。
左議政金昌集上疏。大槪,昨蒙敦諭,竟未趨承,敢申危懇,亟許譴斥事。入啓。答曰,省疏具悉卿懇。昨者近侍之往,諭予心腹之辭矣。復何多誥?噫,爲尹宣擧左袒者,醜辱大臣,無所不至,而供辭之絶悖,豈有如弼衡者哉?萬萬痛惋矣。然,明示好惡,處分甚嚴,此等凶陰之說,終不能眩惑予聽,則前頭之狼狽,非所可言矣。反復思惟,少無難進之端,卿毋困我,卽日入城,勉副予如渴之望。仍傳曰,使偕來史官傳諭。
正言趙聖復上疏。大槪,敢陳病勢難强之狀,兼附一二淺見,以備裁處事。入啓。答曰,省疏具悉。囚供侵斥,未滿一哂,下款引嫌,殊涉太過,先正二字之未安,昨於憲臣疏批,已言之矣。自今申飭,毋得復書先正等奏御文字焉。災邑守令擇差及李柬,令該曹依施焉,爾其勿辭,從速察職。
應敎魚有龜,副校理洪啓迪,持平趙觀彬,牌不進。傳曰,只推勿罷。
有政。吏批,金昌集爲內局都提調,趙尙絅爲司書。以上朝報
上在昌德宮。停常參·經筵。
辰時,虹見乾方。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,聖候熏熱煩轉,困惱呻吟,腹部飽滿,膈間頗不淸利,喉乾無減,脚痺有加,寢睡不寧云。伏未審朝來,熏熱困惱,其已減歇,而腹部飽滿,膈間頗不淸利及喉乾之候,亦有所減乎?脚痺有加之候,比夜何如?口淡有加之候,或有向減之勢乎?今日臣等,當依聖敎入診,而不勝終宵憂煎,敢此問安。答曰,知道。朝來熏熱往來,困惱,腹部飽滿未已,膈間猶不淸利,喉乾及脚痺之候,比夜減歇,口淡有加之候一樣矣。
禁府照目,副校理尹鳳朝矣,牌不進,罪笞五十贖,解見任,別敍,私罪。啓功減一等。
傳曰,副校理尹鳳朝,輒引不當引之嫌,年久之後,一向撕捱,特批屢下,終不動念,揆以分義,寧有是理?極爲未安。更卽牌招察任。
假注書李倚天書啓,臣敬奉聖批,傳諭于左議政金昌集處,則以爲,臣之萬分窮蹙之狀,畢暴於前後疏中,而未蒙矜察,尙靳準許。今伏承聖批,辭旨愈益隆重,至以少無難進之端,卽日入城爲敎,臣於此,愕然失圖,罔知攸處。卽今處分至嚴,是非大明,其在士林,孰不欽仰聖德,而若臣區區廉義,誠有所不可冒沒者矣。不意此際,又有藥院新命,當此竝直之日,豈容一刻退伏,而以此情勢,終不敢唐突趨命,不勝惶懍,謹當以文字,更請嚴譴云矣。臣旣承偕來之命,姑爲仍留之意,敢啓。傳曰,知道。
今日儒生殿講時,幼學金錫重·趙攀龍易純通,幼學洪受晉易通,生員金大魯易略,權賢詩略。
備忘記,居首幼學金錫重·趙攀龍,竝直赴會試,幼學洪受晉給二分,生員金大魯給一分。
府前啓,吳命尹事。答曰,勿煩。
政院啓曰,交河縣監成義錫,康津縣監張晟,尼山縣監尹珌,旣已署經於憲府,而大司諫趙道彬,司諫韓永徽未肅拜呈辭,獻納李相成未肅拜,正言趙聖復呈辭,正言宋必恒在外,諫院署經不得爲之,災邑守令之未卽赴任,事甚可慮。除在外外,未肅拜呈告人員,竝卽牌招,以爲三邑守令署經之地,何如?傳曰,允。又啓曰,臣等伏見兩先正書院額號,親寫鏤板以下者,銀鉤玉索,輝暎璀璨,且降備忘記,其尊賢斥邪之意,藹然於絲綸之間。臣等聚首敬玩,誠不勝欽仰感歎之至。兩先正學文道德,荷三朝之禮遇,爲百代之宗師,而不幸世變層生,邪說肆行,幾乎義理晦而吾道喪矣。乃於靜攝之中,深軫衛道之誠,親題院額,特下聖旨,辭意隆重,逈越尋常,至以正士趨熄邪說爲敎,此誠斯文之盛擧,士林之大慶。千載之下,有足以聳動興起,豈但定一時之士趨,熄方生之邪說而已哉?以此備忘,亦令入梓,揭於恩額之傍,以爲永久瞻仰之地,有不可已,惶恐敢啓。傳曰,依爲之
大司諫趙道彬牌不進。
謝恩,獻納李相成,兼春秋兪泰章。
今日藥房入診時,副修撰朴師益今姑改差事,榻前定奪。
大殿·中殿·世子宮·嬪宮,藥房·政院·玉堂夕問安。答曰,知道。
左議政金昌集上疏。大槪,情勢窮蹙之中,又叨內局新命,狼狽惶縮,罔知攸措。不避瀆撓,敢申籲呼,亟將臣本職兼帶,竝許鐫免,以安賤分事。入啓。
缺治臣罪事。入啓。
大殿·中殿·世子宮·嬪宮,藥房·政院·玉堂夕問安。答曰,知道。
左承旨兪命弘,牌不進。傳曰,只推勿罷。
答右承旨許玧,同副承旨李箕翊疏曰,省疏具悉。爾其勿辭察職。
左議政金昌集上疏。大槪,冒萬死申懇,亟遞臣本兼職名,以幸公私事。入啓。答曰,省疏具悉卿懇。卿之所遭,專由毁板,則今予勉出,不在多誥,有一言可以決其去就者矣。噫,向使嚴慶遂之言得行,則其流之害,爲如何哉?眞士禍作矣。賴卿一箚,遂使是非明處分正,而輔相之責,可謂盡矣。執此論之,卿有必可進而無可退之義,明甚矣。況玆事關係至重,爲聖祖辨誣之大臣,爲媢嫉者所迫逐,終至去位,則古今天下,安有如許義理耶?此非一時慰安之言,亶出心腹,卿必體諒而改圖矣。噫,好惡旣明,則縱有怪鬼輩,掇拾象極之邪論者,何足掛齒?卿其亟斷巽牘,卽日入城,勉副予虛佇之望。仍傳曰,使偕來史官傳諭。
上在昌德宮。停常參·經筵。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,聖候熏熱往來,困惱呻吟,腹部飽滿,膈間亦不淸利,喉乾及脚痺之候無減,寢睡不得安穩云。伏未審朝來,熏熱困惱,腹部飽滿,膈間不淸利之氣,其已減歇,喉乾及脚痺之候,亦有所減,而口淡有加之候,抑或有向減之勢乎?今日臣等,與諸醫入診,詳察症候,宜當。不勝終宵憂煎,敢此問安,竝爲仰稟。答曰,知道。朝來熏熱已歇,困惱往來,而腹部飽滿未已,膈間不淸利及喉乾脚痺之候減歇,而口淡有加之候一樣矣。勿爲入診。
假注書李倚天書啓,臣敬奉聖批,傳諭于左議政金昌集處,則以爲,藥院新命之下,誠有不容避徊者,而顧臣情迹,決無抗顔冒進之勢,不得不冒死申籲。伏承聖批,十行綸音,隆重勤摯,不翅耳提而面命,伏地惶感,但有涕淚。臣之無狀,猥蒙非常之恩,而何敢更事撕捱,以負我聖明虛佇之盛意哉?謹當趨詣闕下,更以文字,仰請積逋之罪云矣。臣旣承偕來之命,姑爲仍留之意,敢啓。傳曰,知道。
副校理尹鳳朝辭職上疏。入啓。答曰,省疏具悉。爾其勿辭,調理察職。
政院啓曰,卽者,吏曹郞廳來言,今日爲政事,命下。而判書李晩成受由在外,參判申銋·參議朴鳳齡俱以病不來,不得開政云。參判·參議,竝卽牌招,何如?傳曰,允。又啓曰,掌令安重弼·獻納李相成,引避退待經宿,而大司憲鄭澔在外,司諫韓永徽,持平趙觀彬呈辭。入啓。大司諫趙道彬,正言宋必恒未肅拜,執義南道揆,掌令趙榮福,持平金台壽呈辭,無一行公之員,尙未處置,事甚未安。竝卽牌招,以爲處置之地,何如?傳曰,允。又啓曰,卽者議政府錄事來言,左議政金昌集,與偕來史官,自城外進詣闕下云,係是大臣去就,敢啓。傳曰,當面謝入來。又啓曰,左議政金昌集,來詣賓廳矣,敢啓。傳曰,引見。又啓曰,卽者,判府事徐宗泰,出往江上云,係是大臣去就,敢啓。傳曰,卿出往江上云,向來下敎,元非指斥大臣,而卿轉輾不安,遽出都門,無已太過?心甚愕然,無以爲諭。卿其須體至意,安心入來事,遣史官傳諭于徐判府事。
司諫韓永徽三度呈辭。入啓。遞差。
持平趙觀彬初度呈辭。入啓。給由。
吏曹參判申銋牌不進。
右承旨許玧,同副承旨李箕翊,牌不進。傳曰,只推勿罷。
掌令趙榮福啓曰,日昨承牌出肅,與同僚,行相會禮,署經守令之後,同僚,以夏間金吾堂上削奪事,發論於席上,而臣之從姊夫柳鳳輝,亦其時同參禁堂也。法有應嫌,旣不可參涉其間,姑未傳啓,亦不可據例引避,故不得不呈告退出,而三朔一疾,近益添苦,又不免連尋長單矣。儒臣之疏,以近日臺閣,承牌呈告,大加非斥,而聖批之責勵益嚴,臣於是不勝慙悚震惕之至。昨日詣臺以自列,而喉司不諒,終始退却,臣情勢悶蹙,終宵耿耿,此際又以諸臺處置,嚴召降臨,臣雖不敢坐違,謹此趨詣,而第念隨牌乍出,呈病旋入,臣亦有失。方且自訟之不暇,其何敢可否於立落之際乎?請命遞斥臣職。答曰,勿辭。退待物論。
持平金台壽啓曰,臣於數日供職之餘,素患血病,觸寒復發,一日尋單,蓋不獲已,而伏見儒臣疏批,聖敎極嚴,臣不勝悚慄。昨者,忍疾詣臺引避,而喉司不諒,終至退却,臣尤悶蹙罔措之中,卽以諸臺處置,召牌下臨,怵分畏義,謹此祗詣,而臣旣有呈單之事,惟當自訟之不暇,何敢可否於諸臺之立落乎?請命遞斥臣職。答曰,勿辭。退待物論。
執義南道揆啓曰,臣昨因儒臣之疏,詣臺自列,而見阻喉司,益切悚悶。不意今者,以諸臺處置,天牌下臨,嚴畏分義,不得不趨詣,而臣之向日承牌也,同僚先已詣臺,故臣則以式暇,呈告而退,此雖與無端出去有異,其所難安,旣與諸臺無間。臣病狀沈淹,長事尋單,虛負職責,絲毫無補,則今於聖批中,乍出旋入之敎,尤有所惶縮不自安者。且諸臺之避,專由校理黃龜河之疏,而臣於龜河,有婚家應避之嫌。以此以彼,俱不可冒當處置,其何可仍冒於臺次乎?請命遞斥臣職。答曰,勿辭。退待物論。
大殿·中殿·世子宮·嬪宮,藥房·政院·玉堂夕問安。答曰,知道。
左承旨兪命弘上疏。大槪,臣於儒臣疏斥,實有情勢之萬分難安,而鎭日牌召之下,不敢一向退伏,謹詣闕外,而顧臣所遭,不比尋常,決難抗顔冒進,玆敢投疏徑歸。伏乞聖慈,亟遞臣職,仍治臣罪,以警具僚,以肅朝綱事。入啓。答曰,省疏具悉,爾其勿辭察職。
京畿監司書目,楊州呈,以右尹李喜朝辭職上疏上送事。啓。答曰,省疏具悉。今玆陞擢,意非偶然,卿其安意勿辭,徒速察職。
左議政金昌集引見時,右副承旨鄭必東所啓,李元坤査事,至今遷就,而金吾堂上,黃一夏一人外,無他無故行公之員,査事無了當之期,誠爲可悶。同義禁金興慶,旣有將母上來之敎,而尙今不來,推考更爲催促,何如?上曰,金興慶,旣有將母上來之敎,而尙不上來,予亦以爲未安矣。承旨所達是矣。推考更爲催促可也。左議政金昌集所啓,金吾査事,尙未出場,若如此,則又將踰歲矣。金興慶,旣已推考催促,而此後金吾堂上,或又有闕,則在京無故之人,絶無而僅有,難於備擬,自前亦有以外任,變通差出之例。今亦以守令中資級相當者,使之備擬,似宜矣。上曰,所達好矣。前頭有闕,依此爲之,可也。
有政。吏批,尹陽來爲司諫,黃璿爲正言,徐命淵爲潭陽府使。
兵批,韓永徽爲司直,趙聖復·朴師益·金在魯爲副司果,魚有龍爲副司正。以上朝報
賑恤廳啓曰,今九月十四日,藥房入診時,因提調閔鎭厚所啓,濟州年事,又未免失稔,更以一萬五千石之穀,分付賑廳,各別料理,待春入送,濟活可也事,命下矣。近年以來,因濟州移轉,兩南所在穀物,殆至罄竭。目今京倉,雖有若干餘儲,明春諸道賑需,及都下飢民接濟之資,專靠於此,則決難畫送,兩南災荒之慘,又復如此,亦難推移入送。大抵上年,自朝家入送之穀,將至三萬石,則今秋,雖不盡數還捧,亦當救活,且穡事,稍勝於昨秋云,不必又爲移粟,而旣以入送定奪之後,全然不送,則海外民生,必將有缺望之心,得聞統檢營穀物,庶有推移入送之道云。統營會外穀七千石,檢營三千石,合爲一萬石,以本州附近各邑所在雜穀,道臣句管,使之待明春入送,其代,以所産魚藿,出送萬頭鎭,料理立本之意,兩道監司·統制使,及濟州牧使處,分付,何如?傳曰,允。備局謄錄
上在昌德宮。停常參·經筵。
政院啓曰,守令未署經者,至於三員之多,而諫院無行公之員,除在外引避外,呈告未肅拜人員,竝卽牌招,以爲署經之地,何如?傳曰,允。
持平趙觀彬再度呈辭。入啓。加給由。
傳曰,明朝左相命招,卜相。
傳曰,明日開政。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,聖候熏熱往來,困惱呻吟,腹部飽滿,膈間亦不淸利,喉乾及脚痺之候無減,寢睡不得安穩云。伏未審朝來,熏熱困惱,腹部膈間不淸利之氣,其已減歇,喉乾及脚痺之候,亦有所減,而口淡有加之候,抑有向減之勢乎?今日臣等,與諸醫入診,詳察症候,宜當。不勝終宵憂煎,敢此問安,竝爲仰稟。答曰,知道。朝來熏熱已歇,困惱往來,而腹部飽滿未〈已〉,膈間不淸利及喉乾脚痺之候,比夜減歇,口淡有加之候,姑無所減矣。勿爲入診。
玉堂箚子。大槪,請掌令安重弼,獻納李相成遞差,掌令趙榮福,持平金台壽,執義南道揆,出仕事。入啓。答曰,依啓。
假注書魚有龍書啓,臣承命馳往于水口門外豆毛浦判府事徐宗泰處,傳宣聖諭,則以爲,玆者萬萬意外,伏承聖諭,特降史官傳宣,至有入來之命,臣伏地震駭,涕汗迸集。臣屢蒙開釋之敎,感隕雖深,而旣有辜犯情迹,終不敢自安於京裏,不得不自屛於城郊之外。微臣去來,乃煩上聽,有此軫念,臣尤增死罪。臣之悚懼之情,終不敢以趨承嚴命爲計。且臣賤疾,益復添加,委伏沈篤,無路轉動,惶懍之極,不知所達,謹當俟心神少定,冒上文字,仰請威譴云矣,敢啓。傳曰,知道。
大司諫趙道彬牌不進。
禮曹判書宋相琦辭職上疏。入啓。答曰,省疏具悉。卿辭如此,金吾兼帶,當勉副,安心勿辭,從速行公。
大殿·中殿·世子宮·嬪宮,藥房·政院·玉堂夕問安。答曰,知道。
正言黃璿牌不進。傳曰,只推勿罷。
正言宋必恒,謝恩後啓曰,臣於前月中,爲見父母,身帶軍銜,下往鄕里而冒犯命禁,罪在應罷,則已不可晏然承命也,決矣。又伏見前注書李廷弼疏本,提臣論削堂后薦事,大加慍怒,張皇辭說,置三人於粹然無瑕之地,歸臣言於無根無理之科,一則曰,排擊異己,一則曰,欲逞其媢嫉之心,其所詆辱,不遺餘力,臣不勝駭然也。噫,朝論歧異,倖門大開,官方之猥雜,未有甚於此時者也。至如堂后之選,自是參下淸望,而主薦之臣,不畏人言,阿其私好,乃以負謗於淸議中人,苟然定選,人皆傳說,莫不爲駭。臣之所論,實出於糾劾安邪之義也,夫豈有一毫偏係之心,而彼乃挺身替當,肆口取快,求其說而不得,則又復斥之以黨伐,以爲䝱持箝制之資,而不自知爲挾雜私意,廣植黨與之歸,何其明於責人而暗於自反也?至若砥礪自修,文行俱備之稱,尤極可笑。彼雖迷蔽,豈不知其言之不倫,而特以臣之所論正犯,有素所忌諱處,故其意以爲,不如是,無以掩其疵病,乃敢作此題目,强爲誇詡,告君之辭,何其不誠不實,而其如一世之公議,何哉?如使所薦之人,果無可覓之疵,可索之痕,臣雖偏刻,抑獨何心,而必欲吹毛洗瘢乎?臣非不欲一一索言,以塞其辨,而念臣本意,只欲據實一論,不爲已甚,則又何有呶呶相爭,重傷事體也哉?臣不諒時勢,妄觸忌諱,才論一事,酷被其詆,何敢一刻苟冒於言地,重貽臺閣之羞乎?請命遞斥臣職。答曰,勿辭,退待物論。
政院啓曰,交河縣監成義錫,尼山縣監尹珌,康津縣監張晟,已經憲府署經,而諫院之官,或違牌,或引避,署經開坐未易,凶歲守令,久未赴任,事甚可慮,而一司旣已署經,則合有變通之道,何以爲之?敢稟。傳曰,發送,可也。
判府事徐宗泰上疏。大槪,昨伏承恩諭連降,惶怖無地,敢此冒死陳懇,乞賜威譴,竝治違命之罪事。入啓。答曰,省疏具悉卿懇。昨於史官之往,纔悉予意矣。更何多誥?兼帶祈免,尤涉太過,卿其安心勿辭,卽速入來,用副至望。仍傳曰,遣史官傳諭。以上朝報
上在昌德宮。停常參·經筵。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,聖候熏熱往來,困惱呻吟,腹部飽滿,膈間亦不淸利,喉乾無減,脚痺有加,寢睡不得安穩云。伏未審朝來,熏熱困惱,其已減歇,腹部飽滿,膈間不淸利之氣,喉乾之候,亦有所減,而脚痺之候,比夜何如?口淡有加之候,抑或有向減之勢乎?湯劑五貼,又當盡於今日,臣等與諸醫入診,詳察症候,議定繼進當否,宜當。不勝終宵憂煎,敢此問安,竝爲仰稟。答曰,知道。朝來熏熱已歇,困惱往來,而腹部飽滿未已,膈間不淸利及喉乾脚痺之候,比夜減歇,口淡有加之候,無減矣。
持平趙觀彬三度呈辭。入啓。遞差。
政院啓曰,卽者大臣送言,今日承文院黑草査對,及翰林取才,合坐時,大提學宋相琦,兼帶知義禁遞差,未及減下之故,不得進參,自本院請牌爲當云。大提學宋相琦,卽爲牌招,何如?傳曰,允。
府前啓,吳命尹事。新啓,接慰官,卽奉君命,而接遠人,則其爲職責不亦重哉?新差接慰官權始經,素無名稱,未經侍從,且其年紀,已至衰耗,實不合於儐价之任,請接慰官權始經改差。新除授司諫尹陽來,時在全羅道潭陽府任所,請斯速乘馹上來事,下諭。引嫌而退。當初論啓,旣循公議營護之言,何足爲嫌?請正言宋必恒出仕。答曰,不允。權始經及下諭處置事,依啓。
賓廳,卜相封入。
禮曹判書宋相騎,知義禁減下,肅拜。
正言宋必恒,就職。
政府,翰林取才,崔守範綱目略。
大殿·中殿·世子宮·嬪宮,藥房·政院·玉堂夕問安。答曰,知道。
今日藥房入診時,加減八味湯,依前加入,繼進五貼事,榻前定奪。
刑曹啓目,平安監司狀啓,寧邊府囚推承服賊人銀德,及金朔夫里等,一時脫獄逃亡,已至百日,終不捉得。前府使元徽,依法典罷黜,何如?啓依允。
政院啓曰,啓覆三覆,因大臣有故,不得擧行,而追啓覆二度,亦有追行初覆再覆後,仍行三覆之命矣。大臣,今已入來,事當卽爲擧行,追行初覆,今月二十九日再覆,十一月初一日三覆,同月初三日爲之之意,分付該曹,何如?傳曰,允。
吏曹口傳政事,檢閱單,崔守範。
謝恩,檢閱崔守範。
藥房入診時,都提調金昌集所啓,故判書金鎭圭,以泮製時提學,追後牌招,同考之爲未安,有所疏論,而未及稟處矣。蓋大提學,進去泮中,收取試券,詣闕後,在家提學,追後承牌,入來同會,似爲未安。末世人心不淑,每於科後,易致嘵嘵,提學同考之事,似合變通矣。大提學,獨爲科次,則好矣。第近來收券之數,比古倍多,一人獨爲科次,亦難矣。此後則大提學,進去泮中後,提學隨卽牌招,預爲來待于闕中,收券詣闕後,大提學與提學,同爲科次,似好矣。上曰,依爲之,大提學,持書題出去行後,仍卽牌招提學,使之留在賓廳,可也。昌集曰,兩館提學,竝牌招乎?兩館提學中,一人牌招乎?上曰,此則隨其時無故與否而爲之,若兩館提學,皆無故,則竝爲牌招,可也。提調閔鎭厚曰,然則對讀官,亦預爲來待於賓廳,似宜矣。上曰,然矣。
有政。吏批,李禎翊爲掌令,黃龜河爲獻納,李挺周爲持平,尹憲柱爲知義禁,李頤命爲右議政,權尙游·閔鎭遠·李宜顯爲承文提調,李縡爲承文副提調,金昌集爲世子傅,趙泰果爲星州牧使,崔宗周爲接慰官。
兵批,兪命雄·洪好人·趙聖復爲司果,韓永徽·李浣·李挺周·朴師益爲副司果,魚有龍爲副司正,李相成·趙觀彬爲副司直,安重弼爲副護軍。以上朝報
司甕院啓曰,生鮮廛進排人,呈訴本院曰,卽今江水,雖未合氷,冬節已深,漁艇不得下海,廛人老少,分往諸齋,而終未免空還。若不及時變通,誠難繼封,請以可合雜魚及活鷄,一半代封事,入啓定奪云,而莫重供上,不可以渠所訴,輕許代封,故累度論退矣。廛人等呼訴,愈往愈切,而卽今事勢,誠如其言,似當依前代封,而此非目下所敢擅便,惶恐敢啓。傳曰,依爲之。廚院謄錄
藥房入診時,都提調金宇杭所啓,近來銀貨,名色甚多,行用之際,其弊滋甚。旣有舊丁,中間又有六星八星,近又有新丁,今則定以新丁通用,則元銀便爲死貨,各衙門所儲亦多,而實無用處矣。諸議以爲元銀,我國則雖爲無用之物,而燕市則亦能用之,使行時,八包外,以元銀加數入送,換用丁銀,似好云,而赴京商譯輩,亦願貸去,轉換以丁銀,改色以納,或願直以丁銀,換納于官家。今此元銀,與其積置而無用,莫若從便變通之爲愈。自今以後,使行及皇曆齎咨之行,依例入送,以爲漸差改色之地,何如?上曰,自今番使行,依此爲之,可也。宇杭曰,各衙門所儲頗多,入送兩數,似當酌定矣。提調閔鎭厚曰,自八包申飭之後,譯官輩,所帶銀貨數少,故各衙門,別作名目,欲於八包外入送,紛然報請,若盡令以元銀入送,則其數自多,如或不足,則自廟堂參酌分付,使之加送,似宜矣。上曰,自廟堂參酌定數,可也。備局謄錄
上在昌德宮。停常參·經筵。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。藥房啓曰,伏聞夜間,聖候熏熱,不至大段,而困惱呻吟,腹部飽滿,膈間不淸利之氣,頗甚數覺,喉乾脚痺之候有加,寢睡不寧云。伏未審朝來,熏熱困惱,腹部飽滿,其已減歇,而膈間不淸利頗甚,及喉乾脚痺有加之候,比夜何如?口淡有加之候,或有向減之勢乎?今日臣等,與諸醫入診,詳察症候,宜當。不勝終宵憂煎,敢此問安,竝爲仰稟。答曰,知道。朝來熏熱已歇,困惱往來,腹部飽滿,膈間不淸利之氣未已,喉乾及脚痺之候,比夜減歇,而口淡有加之候,少無向減之勢矣。勿爲入診。
司果李秉常·洪錫輔·金在魯·黃奎河·宋眞明,文臣朔試射時,稱病不進,依承傳罷職。
府前啓,吳命尹事。新啓,新除授掌令李禎翊,時在忠淸道保寧地,請斯速乘馹上來事,下諭。答曰,不允。下諭事,依啓。
院前啓,河事,權卨事,高城楡店事,他處御室設醮處,禁斷事。請南兵使尹遇進,罷職不敍事。請禮山縣監鄭先寧,罷職不敍事。新啓,善山府使丁思愼,性近徒善,政多昏憒,且耽麴孽,曠廢官務,大小政令,皆出吏手。詞訟立落,任其操弄,而終日沈湎,昏不改察,道臣之屢置中考者,蓋欲使之自處,而恬不知愧,終無去意,民受其害,怨聲載路。當此荒歲,賑政方急,決不可仍畀字牧之任,重貽一方生民之戚。請善山府使丁思愼罷職。答曰,不允。末端三件事,風聞未必盡信,更加詳察處之。
大殿·中殿·世子宮·嬪宮,藥房·政院·玉堂夕問安。答曰,知道。以上朝報
訓鍊都監啓曰,頃因三南監司狀請,道內所在各衙門諸宮家屯庄所納穀物,自各其邑,取用於賑資後,其代以賑廳所儲,相換移送事,自備局旣已覆啓,而都監屯穀,與他衙門有異,用下於員役廩料,及旗幟兵器等各樣軍需,其所用下之處,極爲緊重,而今若與各道相換,則不無多少難便之端。曾前凶歉之歲,他衙門屯庄之穀,或有相換留賑之擧,而都監餉廳,則尠有所擧論,且聞賑廳所儲,亦患不敷,決難換給云。本廳屯穀,勿入於各衙門屯穀相換留賑之中,依前輸運,使都監諸般軍需,無弊支用之地,何如?傳曰,允。
宣惠廳啓曰,因前襄陽府使崔啓翁上疏,道內分定西北入送襦衣,依三南大同例,以價上納本廳,以爲備送襦衣事,啓下本廳,覆啓詢問便否於本道後,稟處事,允下矣。其時本廳,卽爲發簡詢問于本道,則道臣,以各邑襦衣價本,多少不齊,一頒之價,多至三十餘兩,少不下十六七兩,其所爲弊,不一而足。若以錢折定上納,則似甚便當之意,縷縷論報矣。本道襦衣之爲弊,誠如道臣所報,不可無變通之道。襦衣一頒之價,以錢十兩,折定上納,則可無多少不一之弊,以此定式,仍給主人處,使之備送,而作木條則依前以本木上納,以爲一時入送之地,何如?傳曰,允。備局謄錄
上在昌德宮。停常參·經筵。
申時,白雲一道,自西方起,直指南方,長十餘丈,廣尺許,良久乃滅。
大殿,政院·玉堂問安。答曰,知道。中殿·世子官·嬪宮,藥房·政院·玉堂問安。答曰,知道。
藥房啓曰,伏聞夜間,聖候熏熱搔癢,困惱呻吟,腹部飽滿,膈間煩不淸利,喉乾頗甚,脚痺無減,寢睡不寧云。伏未審朝來,熏熱困惱,腹部飽滿之氣,其已減歇,而搔癢及膈間頗不淸利,喉乾頗甚之候,比夜何如?脚痺之候,其有所減,而口淡有加之候,抑有向減之勢乎?今日臣等,與諸醫入診,詳察症候,宜當。不勝終宵憂灼,敢此問安,竝爲仰稟。答曰,知道。朝來熏熱已歇,困惱往來,而腹部飽滿,膈間不淸利之氣,尙今未已,搔癢及喉乾脚痺之候,比夜減歇,而口淡有加之候,一樣矣。勿爲入診。
吏曹參判申銋初度呈辭。入啓。給由。
護軍申命任,慶尙左水使遞來。
府前啓,吳命尹事。新啓,亞卿之秩,乃所以命德者,則不可以多備賑穀,而擢授也決矣。星州前牧使尹憲柱,以出入侍從之人,旣受字牧之任,則雖有自備累千石穀物,盡心賑飢之績,此不過職分內事。以此陞秩,殊有乖於重官方之道,請還收星州前牧使尹憲柱加資之命。近來名流之爲守令者,以多備穀物,善於賑政,擢陞資級,前後相續,而朝家,視以爲常,當之者,亦安而不辭,識者之寒心久矣。名流所謂自備,不過有力於廟堂或賑廳,爲得錢布,料理辦備而已,則可羞而非可稱也。以此爲功,賞以峻秩,殊非愼名器之道。曾前加資者,今難一倂還收,而此後名官之爲守宰者,則雖有善治善賑之績,施以他償,勿爲陞資事,請令該曹,定式施行。監察尹周相,本以鄕曲庸瑣之徒,行己處事,率多鄙悖,而頃年,以非理爭訟,至受刑於道臣,如此之人,不可置殿中之職。請監察尹周相汰去。機張縣監羅景斗,本以羅州官吏,卑賤特甚,且無履歷,而猥除守宰,物情久愈爲駭,字牧之官,不可仍畀此人,以貽一邑之羞。請機張縣監羅景斗罷職。答曰,不允。第三件事,守令善治善賑之績表異,則何可以名流爲拘,而施以他賞乎?予以爲不然也,令該曹稟處。汰去事,依啓。
備邊司啓曰,兵曹判書李健命,頃因身病,久未行公,本曹事務,未免積滯,殊涉可慮。今聞病狀,已得差歇,不可一向引入,卽爲牌招察任,何如?傳曰,允。
大殿·中殿·世子宮·嬪宮,藥房·政院·玉堂夕問安。答曰,知道。
知事李光迪辭職上疏。入啓。答曰,省疏具悉。休致之請,決不可允許,卿其安心勿辭,調理行公。以上朝報
上在昌德宮。停常參·經筵。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,聖候熏熱往來,困惱呻吟,腹部飽滿,膈間亦不淸利,喉乾頗甚,脚痺無減,寢睡不得安穩云。伏未審朝來,熏熱困惱,腹部飽滿,膈間不淸利之氣,及脚痺之候,其已減歇,而喉乾頗甚之候,比夜何如?口淡有加之候,抑有向減之勢乎?今日臣等,與諸醫入診,詳察症候,宜當。不勝終宵憂煎,敢此問安,竝爲仰稟。答曰,知道。朝來熏熱已歇,困惱往來,腹部飽滿未已,膈間不淸利,喉乾脚痺之候,比夜減歇,口淡有加之候,一樣矣。勿爲入診。
府前啓,吳命尹事。請還收尹憲柱加資事。請羅景斗罷職事。入啓。答曰,不允。末端事,依啓。
大殿·中殿·世子宮·嬪宮,藥房·政院·玉堂夕問安。答曰,知道。
右議政李頤命上疏。大槪,敢陳瀝血之懇,乞蒙亟遞新授職名,以幸國事事。入啓。答曰,省疏具悉。曩者勉副相職,蓋出不得已矣。今玆重卜,予意非偶,命遇之言,雖極危險,旣已深惡痛斥,則何足介意?卿其體予倚毗之誠,且念時事之艱,安心勿辭,速出論政,用副至望。仍傳曰,遣史官傳諭。
刑曹參判李弘述上疏。大槪,臣方營父母遷窆,而身帶重任,不敢擅離,情事罔極,乞遞臣本兼諸任,使之親自經紀,俾伸至情事。入啓。答曰,省疏具悉。卿其勿辭,安意往來焉。
待敎兪拓基上疏。大槪,臣受命曬事,明當發行,冒控私懇,冀蒙矜許事。入啓。答曰,省疏具悉。情理固應如此,特允所請焉。
京畿監司書目,龍仁兼任陽智呈,以判敦寧崔奎瑞,病重上去不得事。啓。傳曰,卿其勿辭,調理上來事,回諭。以上朝報
上在昌德宮。停常參·經筵。
下直,鐵原府使洪以度,康津縣監張晟,高山察訪梁廷虎,交河縣監成義錫,潭陽府使徐命淵,尼山縣監尹珌。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,聖候熏熱,不至大段,而困惱呻吟,腹部飽滿,膈間亦不淸利,喉乾脚痺之候無減,寢睡不得安穩云。伏未審朝來,熏熱困惱,腹部飽滿,膈間不淸利之氣,其已減歇,而喉乾及脚痺之候,亦有所減乎?口淡有加之候,抑或有向減之勢乎?今日臣等,與諸醫入診,詳察症候,宜當。不勝終宵憂煎,敢此問安,竝爲仰稟。答曰,知道。朝來熏熱已歇,困惱往來,而腹部飽滿未已,膈間不淸利及喉乾脚痺之候,比夜減歇,而口淡有加之候,無減矣。勿爲入診。
吏曹參判申銋再度呈辭。入啓。加給由。
府前啓,吳命尹事。請還收尹憲柱加資事。新啓,瓦署別提金士錫,以本署貢物主人,除拜本署官員,聽聞所及,莫不爲駭,其在淸仕路之道,不可仍置,請命汰去。答曰,不允。末端事,依啓。
院前啓,河事。權卨事。御室設醮處禁斷事。南兵使尹遇進,罷職不敍事。禮山縣監鄭志寧,罷職不敍事。善山府使丁思愼,罷職不敍事。答曰,不允。鄭志寧事,依啓。
判決事洪景濂辭職上疏。入啓。答曰,省疏具悉。訟者構誣之言,不足爲嫌,爾其勿辭,從速察職。
大殿·中殿·世子宮·嬪宮,藥房·政院·玉堂夕問安。答曰,知道。
禁府,任舜元拿囚。啓。以上朝報
備邊司啓曰,因判尹閔鎭厚所啓,水軍旣令充給竝保代布,還爲三疋,釐正廳節目中,可行而無弊者,更爲定式啓下事,有令廟堂稟處之命矣。釐正廳節目,頗爲纖悉,多有革弊之效,而只以代布減給二疋之故,不無怨言,未免還罷矣。今則旣令充定竝保,更無掣肘之患,而各鎭堡難堪之弊,終不可不爲之變通,故就當初節目中,依倣湖西水軍詳定,更加添刪,別單書入,以此分付各該司,及兩南監司統水營,使之自今年依此擧行,何如?傳曰,允。備局謄錄
上在昌德宮。停常參·經筵。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,聖候熏熱,不至大段,而困惱呻吟,腹部飽滿,膈間亦不淸利,喉乾及脚痺之候無減,寢睡不得安穩云。伏未審朝來,熏熱困惱,腹部飽滿,膈間不淸利之氣,其已減歇,喉乾及脚痺之候,亦有所減,而口淡有加之候,抑有向減之勢乎?湯藥五貼,今日又當畢進,臣等與諸醫入診,詳察症候,議定繼進當否,宜當。不勝終宵憂煎,敢此問安,竝爲仰稟。答曰,知道。朝來熏熱已歇,困惱往來,而腹部飽滿未已,膈間不淸利及喉乾脚痺之候,比夜減歇,而口淡有加之候,一樣矣,勿爲入診,湯劑加進,宜矣。
傳曰,史官一員待命,騎馬三匹,翼陵忌辰祭所內摘奸。
大殿·中殿·世子宮·嬪宮,藥房·政院·玉堂夕問安。答曰,知道。
兵曹,司果韓永徽身死,曾經臺侍。啓別致賻。以上朝報
上在昌德宮。停常參·經筵。
吏曹參判申銋三度呈辭。以國忌留政院。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,聖候熏熱,不至大段,而困惱呻吟,腹部飽滿,膈間亦不淸利,喉乾及脚痺之候無減,寢睡不得安穩云。伏未審朝來,熏熱困惱,腹部飽滿,膈間不淸利之氣,其已減歇,而喉乾及脚痺之候,亦有所減乎?口淡有加之候,抑或有向減之勢乎?今日臣等與諸醫入診,詳察症候,宜當。不勝終宵憂煎,敢此問安,竝爲仰稟。答曰,知道。朝來,熏熱已歇,而困惱腹部飽滿未已,膈間不淸利之氣及喉乾脚痺之候,比夜減歇,而口淡有加之候,姑無所減矣,勿爲入診。
大殿·中殿·世子宮·嬪宮,藥房·政院·玉堂夕問安。答曰,知道。以上朝報
上在昌德宮。停常參·經筵。
左副承旨兪崇,興巖·華陽兩書院,御筆額號,備忘記懸揭事,淸州·尙州等地出去。
下直,韓山郡守鄭是先,黃山察訪李廷熽。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,聖候熏熱煩轉,困惱頗甚,達夜呻吟,腹部飽滿,及膈間不淸利之氣有加,喉乾及脚痺之候無減,寢睡不寧云。伏未審朝來,熏熱其已減歇,而腹部飽滿及膈間不淸利有加之候,亦有所減乎?困惱頗甚之候,比夜何如?喉乾脚痺之候,抑有所減,而口淡有加之候,亦或有向減之勢乎?諸症候,今日如此,臣等與諸醫入診,詳察症候,宜當。不勝終宵憂灼,敢此問安,竝爲仰稟。答曰,知道。朝來熏熱未已,腹部飽滿,膈間不淸利之氣,姑無所減,而喉乾及脚痺之候,比夜減歇,口淡有加之候,一樣矣。困惱頗甚,勿爲入診。
吏曹參判申銋三度呈辭。入啓。遞差。
府前啓,吳命尹事。新啓,禮曹正郞兪泰章,處心陰譎,行事不美,誑諞武人,受其賂錢,及至現發,乞哀還給。如此之人,不可置諸郞署之職,請命汰去事。答曰,不允。末端事依啓。前啓,尹憲柱事。停啓。
護軍申翊夏,慶尙右兵使遞來。
議政府司錄,以左右相意啓曰,因吏曹啓辭,都堂錄改圈,事體至重,令政府稟處事,命下矣。今番都堂錄時,大提學在京,而提學獨爲進參之故,改圈前,例有令該曹考出之擧,而只有辛卯年改錄之例,一榜落書,提學獨參。事端雖殊,改錄則不爲無例,今番堂錄,旣不免違例,則改圈之外,恐無他道,依此擧行之意,分付該曹,何如?傳曰,允。
大殿·中殿·世子宮·嬪宮,藥房·政院·玉堂夕問安。答曰,知道。
判尹姜鋧辭職上疏。入啓。答曰,省疏具悉。卿其安心勿辭,調理行公。
藥房口傳啓曰,朝問安批答,以熏熱未已,腹部飽滿,膈間不淸利之氣,姑無所減,困惱頗甚爲敎,臣等伏不勝憂煎之至。晩後諸症候,其有所減乎?惶恐敢啓。傳曰,膈間不淸利之氣,晩後差減,而諸症候一樣矣。
右議政李頤命箚子。大槪,敢陳芻說,仰備裁省事。入啓。答曰,省箚具悉卿懇。卿深憂國事,箚論救民理財之道,而給災一款,卿言亦甚得宜,可不依施?裁省用度,左相曾已箚請得旨,使之斯速擧行,而陳戒之說,予當留心,還上及鑄錢事,令廟堂稟處。尹星駿事,依箚辭分付,具萬理·沈尙鼎,特許遞職,而鄭栻,中途量移焉。仍傳曰,遣史官傳諭。以上朝報
上在昌德宮。停常參·經筵。
王世子誕日,世子宮,政院·玉堂·二品以上·六曹問安。答曰,知道。大殿·中殿·嬪宮,政院·玉堂問安。答曰,知道。
藥房啓曰,伏聞夜間,聖候熏熱煩轉,困惱呻吟,腹部飽滿,及膈間不淸利之氣有加,喉乾脚痺之候無減,寢睡不寧云。伏未審朝來,熏熱困惱,其已減歇,而腹部飽滿及膈間不淸利有加之候,比夜何如?喉乾及脚痺之候,抑有所減,而口淡有加之候,亦或有向減之勢乎?今日臣等,與諸醫入診,詳察症候,宜當。不勝終宵憂灼,敢此問安,竝爲仰稟。答曰,知道。朝來熏熱困惱,腹部飽滿之候未已,而膈間不淸利及喉乾脚痺之候,比夜減歇,口淡有加之候,一樣矣,勿爲入診。
慶尙監司書目,草溪郡守尹星駿,今月二十日,身死事。
吏曹啓曰,守令多闕,政事,取稟。傳曰,當日爲之。
政院啓曰,明日啓覆時,漢城府堂上一員,當爲進參,而判尹姜鋧,陳疏受由,左尹李光佐,右尹李喜朝俱在外,無入侍之員,何以爲之?敢稟。傳曰,左尹改差。又啓曰,明日啓覆時,承旨備員入侍,例也,而左副承旨兪崇,昨日奉使在外,似當有變通之道,何以爲之?敢稟。傳曰,改差。
明日熙政堂,殿坐正時,巳正一刻。
藥房口傳啓曰,聖候諸症候,此時若有勞動之節,則恐致添傷,明日啓覆,姑爲差退,實合愼疾之道。臣等不勝區區憂煎,惶恐敢啓。傳曰,啓覆,仍爲之可也。
戶曹啓曰,卽接廣興倉所報,則來十一月朔頒料次,倉官進去于判府事徐宗泰所住處,請受祿牌,則以爲,屛伏於外,悚懼俟譴,不敢祗受常祿,祿牌不爲出給云,係是大臣祿俸,何以爲之?敢稟。傳曰,令倉官輸送。又啓曰,依傳敎,來十一月朔祿俸,令倉官輸送于判府事徐宗泰所住處,則以爲,祿俸,猥承輸送之命,不勝感激,而有不敢祗受,伏深惶恐云,不爲領受,何以爲之,敢稟。傳曰,更令倉官輸送。
府前啓,吳命尹事。新啓,壬辰庭科榜出之後,人言沸騰,群情憤鬱,致有査問之擧,而李墪歷抵之狀,難掩於十目之視,已判於諸囚之供,則吳遂元,仍置榜中,斷無是理,而至於李獻英·獻章兄弟試券,書題中,龔遂之龔字,變幻字劃,書以別體,其設標用奸之迹,昭不可掩,當初請拔之啓,閱月爭執者,蓋以此也。其在嚴科場杜後弊之道,決不可以事在旣往而置之。請吳遂元·李獻英·獻章等三人,拔去榜中。京兆,乃是聽訟之官,決非重聽之人,所可堪任,而判尹姜鋧,耳聾太甚,訟者所訴,全不聽得,至使下吏,翻書以告,其爲苟艱,已不可言,而猾胥輩,從中舞奸,伸縮低昂,惟意所欲,決訟之際,率多顚錯。其在重詞訟之道,有不可仍畀聾疾之臣,請判尹姜鋧改差。答曰,不允。吳遂元事,依啓。
院前啓,河事。權卨事。高城楡店事。他處御室設醮處,一倂禁斷事。請南兵使尹遇進,罷職不敍事。善山府使丁思愼,罷職不敍事。新啓,士夫持身,廉義爲重,順川郡守金萬胄,以曾任南邑時,儲峙米虛錄事,入於廉問中,至有行査之擧,則雖緣廟堂有故,未卽回啓,便是待勘之人也。其在自處之道,已不可晏然於官次。況萬胄,出入臺閣,處地有別,而不識羞恥,冒沒蹲仍,其壞廉義辱侍從,莫此爲甚,不可無規警之道。請順川郡守金萬胄罷職。答曰,不允。丁思愼事,依啓。
大殿·中殿·世子宮·嬪宮,藥房·政院·玉堂夕問安。答曰,知道。
政院啓曰,明日啓覆時,漢城府堂上,當爲入侍,新除授左尹李宇恒,卽爲牌招察任,何如?傳曰,允。
禁府草記,寧邊府遠竄罪人鄭栻,原州牧量移定配事,允下。
謝恩,左尹李宇恒,左承旨李敏英,右承旨兪命弘,左副承旨許玧,奉常奉事金慶衍。
禁府啓目,前府使任舜元,原情云云。承服不冬,刑推得情,何如?啓除刑推議處。
吏曹啓曰,臺諫有闕,政事,取稟。傳曰,再明日爲之。
修撰黃龜河,牌不進。傳曰,只推勿罷。
有政。吏批,李敏英爲承旨,李宇恒爲左尹,李東益爲草溪郡守,朴尙悌爲機張縣監,林活爲泗川縣監,李晩大爲彦陽縣監,吳命新爲禮山縣監,李德華爲監察,李縡爲副提學,黃龜河爲修撰,尹大英爲兼春秋,崔守範爲檢閱。
兵批,趙爾全爲平安兵使,李東夏爲武兼,張聖維爲東里僉使,兪命雄爲都摠管,崔鎭漢爲羽林將,金洵爲五衛將,崔東溟爲訓鍊判官,李時擢爲部將,禹之儉爲景德假衛將,閔遠重爲內禁將,許鉉爲五衛將,朴荃爲武兼,李文海爲全州營將,郭以崇爲笠巖山城別將,李光佑·尹憲柱·兪崇爲副護軍,申銋爲副司直,安重弼·李相成·趙觀彬爲副司果。以上朝報
備邊司啓曰,昨因右議政李頤命箚子,裁省用度,左相曾已箚請得旨,使之斯速擧行事,命下矣。不可無主管之人,本司堂上中,兼工曹判書趙泰采,兵曹判書李健命,戶曹判書權尙游,使之專察此事,取考各年裁省文書,參酌去取,別單啓下後施行,何如?傳曰,允。
賑恤廳啓曰,本廳宿儲,太半俵散於癸甲凶歲。數年之間,僅得收拾,卽今遺在,雖至十一萬石,而又値諸道大同之災荒,三南移轉三萬石,已爲劃給,畿甸各邑移轉之數,亦將至於萬餘石,此外京中飢民接濟之資,諸宮家各司屯穀之代,又不下萬數,則五萬餘石,已非本廳之所有,明年麥秋之豐歉,有未可預料,不可不撙節儲蓄,以爲前頭之需,而他無推移備豫之路。今若以各軍門所儲之米一萬餘石,分給畿甸,待明秋還捧,則在本廳,稍可省費,於諸司,亦爲改色,事勢實涉便當。卽今禁衛·御營兩軍門,餉米留儲,各過數萬石,而旣已停番,其所需用,必無一年內不足之患。禁衛營五千石,御營廳八千石,竝令許貸,以爲移轉畿邑之地,何如?傳曰,允。備局謄錄
上在昌德宮。停常參·經筵。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜聞,聖候熏熱往來,困惱呻吟,腹部飽滿,膈間亦不淸利,喉乾及脚痺之候無減,寢睡不得安穩云。伏未審朝來,熏熱困惱,腹部飽滿,膈間不淸利之氣,其已減歇,喉乾及脚痺之候,亦有所減,而口淡有加之候,抑或有向減之勢乎?今日臣等,與諸醫入診,詳察症候,宜當。不勝終宵憂煎,敢此問安,竝爲仰稟。答曰,知道。朝來,熏熱往來而困惱,腹部飽滿未已,膈間不淸利及喉乾脚痺之候,比夜減歇,而口淡有加之候,無減矣,勿爲入診。
戶曹啓曰,依傳敎,來十一月朔祿俸,更令倉官輸送于判府事徐宗泰處,則以爲,伏蒙恩命荐疊,而悚伏野外,晏然食常祿,在臣微分,極有所不安,終不敢祗受,伏地益深惶戰云,又不領受,何以爲之?敢稟。傳曰,令倉官更爲輸送。
禁府照目,守門將河必圖,矣狂易失性之人,誤達門名,亦不是異事,而旣自該曹,捧其現告,則更問門名,事係法外攔入,不能覺察,罪杖一百贖,公罪。啓依允。
明日拜表時,開門差早。
今日啓覆時,前奉敎尹惠敎敍用事,榻前定奪。
大殿·中殿·世子宮·嬪宮,藥房·政院·玉堂夕問安。答曰,知道。
謝恩,修撰黃龜河。
禮曹,草溪郡守尹星駿,今月二十日卒逝云,曾經從二品實職,弔祭致賻,依法例擧行,何如?啓依所啓施行。
禮曹副護軍金俶,今月十五日卒逝云,已行從二品實職,弔祭致賻,依法例擧行,何如?啓依所啓施行。
初覆入侍時,掌令趙榮福所啓,臣頃於疏末,略陳李徵海,貪汚不法之狀矣。卽見其供辭,則粧撰自明,語不成說,而又以臣言,歸之於孟浪虛罔,至謂之急於求罪,臣於是,不勝駭惋之至,徵海,一猾吏耳。兩旬在官,多用官穀,卒然見遞,無以充補,則其舞弄於文簿,彌縫於交承,以藏其痕罅者,宜無所不至。然主其査者,勿循近來行査之例套,明加摘覈,則巧猾之迹,必有彰露處,臣不必更爲殫論於未査之前,而雖以其元辭言之,其所誘貿易者,物種之錄簿虛實,價本之一依前例,已未可知,而且列邑之口供饍具,祭祀凡需,例自官廳,預備責應,則七十餘石之穀,又何以別作色目耶?其亦窘遁之甚矣。至於大同錢,則臣聞尙民之言,本州書員,例多所得,必費重賂,乃得見差,故徵海,差出各人,仍使擔當備納云。槪書員輩,得其差定,旣副所願,替賂償貸,有利無害,則其甘心備納,勢所固然,而徵海,乃以新官到任後,準納惠廳,爲不曾私貸之證,此可謂求說不得者也。臣歷路所聞,不翅狼藉,故不得不略論,而今其反詆之言,至於如此,此實出於窘迫周遮之計,固不足多辨,而亦何可諉以囚供,晏然仍冒於臺次乎?請命遞斥臣職。上曰,勿辭。又所啓,吳命尹事。上曰,勿煩。又所啓,壬辰庭科榜中,李獻英·獻章兄弟,試券書題中,龔遂之龔字,變幻字劃,書以別體,其設標用奸之迹,昭不可掩。當初請拔之啓,閱月爭執者,蓋以此也。其在嚴科場杜後弊之道,亦不可以事在旣往而置之,請李獻英·獻章,兩拔去榜中。上曰,不允。又所啓,請判尹姜鋧遞差。上曰,重聽何傷也?職則未爲不可,而詞訟之地,則誠有所難矣,遞差。正言宋必恒所啓,河事。權卨事。高城楡店事。御室設醮處禁斷事。又所啓,南兵使尹遇進云云。措語見上末端,改以非但當初發啓之人,所論如此,臣所聞知,亦不翅明的,則夫豈有更審之事乎?請罷職不敍事。上曰,依啓。請順川郡守金萬胄罷職事。上曰,依啓。措語見上又所啓,江界府使權克升,地望素輕,爲人昏憒,而濫授邊上重鎭,物情之不厭,固已久矣。到任以後,抛棄官務,逐日游宴,刑杖過濫,剝割是事,以其尤所慘劇者言之,近來蔘種絶稀,採取甚艱,而沿江把守軍丹節稅蔘,最爲難支之弊,故該道監司,許令蠲減,而急於掊克,一倂勒捧。且今秋參軍之入送也,病殘民人及南關流氓,督令齊赴,比前加送,至於千數,及其收捧之際,稱量高重,吏輩用事,每名所賦,不翅倍蓰。至如貧丁,則傭鬻其身,猶不充准,而箠楚遍及於蔀戶,膏血盡歸於私橐,軍民怨詛,闔境嗷嗷,有若朝夕難保者然。如此貪橫不法之人,決不可仍置,以貽飢歲邊民之害。請江界府使權克升,罷職不敍。命勿出朝報,以上朝報
初覆入侍時,刑曹判書閔鎭遠所啓,本曹罪人中,死囚多至六十餘人,許多文案,今始一番看閱,則其中,或有訂干不明,情節可疑者,而以臣淺見,無以斷定其死生,設有欲傅生議者,莫重死囚,苟非十分明白,則亦不敢自本曹橫斷。此輩積年滯囚,受刑或過百次,或近百次,如有一分可生之端,則似當有疏釋冤鬱之道。伏聞古例,如此之類,就議廟堂而處決云,今亦依此擧行,何如?上曰,其數幾何?鎭遠曰,元數六十餘,而其中疑不能決者,五六人云矣。上曰,議于廟堂稟處。鎭遠曰,啓下公事,則當爲稟處,而非啓下公事,則當就議,直爲處決矣。上曰,然矣。左議政金昌集曰,積年久囚,受刑無數,其間豈無或涉寃枉者乎?刑官,詳閱文案,果有可疑者,則就議廟堂,或減死或全釋,似合於疏滯之道矣。上曰,然矣。又所啓,今此江華殺人罪人,異於明火强盜,而施以周牢之刑,殊涉未安矣。昌集曰,在前啓覆時,外方文書,或有周牢亂杖之事,故曾已申飭矣,今尙如此,似當更加申飭矣。上曰,果爲不當,推考,可也。都承旨李觀命曰,推考事,命下矣。其時留守,推考乎?上曰,經歷亦當乎?左參贊閔鎭厚曰,因經歷論報,而移送於中軍矣。上曰,然則留守經歷,竝推考。
初覆入侍時,行判中樞府事李未詳所啓,湖南沿海,災荒之連歲荐酷,似非偶然,故或疑有東海冤婦,聖敎曾已及此矣。第念東海一婦之寃,猶致三年之旱,況今沿海數千里地方,不知幾萬之民,無非東海之寃婦,則安得不傷和致災乎?蓋海民之生理,專在於船業漁採,而近來漁産絶貴,所得不足以資生,而諸處收稅侵虐之弊,罔有紀極,實無以支堪。以統營言之,稱以進上,發送軍官,凡有捉魚之船,竝皆奪取,一不給價,進上外餘數,無論多少,亦不給價,盡歸營中之需用。且漁船收稅,計其把數,每把,例捧一疋木,以錢則一疋木,代捧五兩,且定貿販將官,分送所屬各鎭堡,貿販魚物,分給廉價於浦民,刻期準徵,窮海殘民,蕩盡家産,亦不足以充納,老少男女,呼天叩胸,怨聲徹天,有不忍聞。其所被侵含寃之狀,如是慘毒,恒懷仇視之心,則雖有舟楫器械,尙可望臨亂得力乎?此皆由於積弊所在,爲統帥者,亦不能一一變通,以致因循故也。以延日·長鬐等處,收稅事言之,監營與宮家差人輩,每一船,各徵五兩錢,本官亦徵三兩,一月之內,一船之乍往乍來者,來輒徵稅,雖至十巡,亦不減捧,通計一年,其數幾何?以此差人所得,至於數千萬兩,而納於公家,未滿十分之一,擧入私橐,無不起家,而海民之失業難支之狀,則節節可哀。湖南各營,廉價貿販,侵徵漁稅之弊,與此無異,而此外他道亦然。雖在當年,在所當禁,況此無前大殺之歲乎?陸地之民,朝家必加軫念,例施給災減布之直,而海民則未蒙一視之澤,豈不寃哉?稍待年豐,或別爲酌定規制,而爲先自明春,漁稅貿販等事,一切停罷,使其民,得免如前侵虐,則雖得一惠,亦不可以各自資生,而諸宮家各衙門,則何至於因此大損乎?自上特令依此施行,前頭御史廉問時,如有不遵朝令而現發者,各別論罪,斷不饒貸之意,嚴加申飭,則德音之下,人心必將歡悅鼓舞,災可變以爲祥矣。上曰,所達是矣。依此爲之,可也。左議政金昌集曰,頃者全羅監司金普澤,以沿海浦民,困於侵漁,不得支保,折受革罷之意馳啓,而未及覆啓矣。李未詳曰,全羅道沿海,稱以折受,往來船隻,一竝受稅者,其弊亦甚。各道沿海如此之處,亦多有之,一體使之停罷,宜矣。上曰,亦依爲之。又所啓,今年凶荒,八路同然,卽今流丐,亦多有之,明春則尤可知矣。此不但目前之憂而已。明年麥農,若又失稔,則民事無復可望,而國不爲國矣。凡係人力之所可及者,不可不預爲之地,而牛疫,處處熾發,旣多致斃,又從以各邑之稱以貿販賑資,屠殺無限,因此而牛賊益盛。聞湖中秋耕時,已有代以人夫之患云,若此不已,則明春農作,誠極可慮,申飭各道監司,各別禁斷,可也。上曰,屠牛曾有禁令,今依所達,各別申飭,嚴禁,可也。李未詳曰,今年旱災,雖云孔慘,稍有儲水之處,則所收禾穀,或無異於常年云。灌漑之利,有如此者,從前朝家,申飭勸農之時,必令修築堤堰,非止一再,而外方守令,視之尋常,絶無着實擧行者。前頭春節不遠,不可不預爲分付于諸道監司,使之各別嚴飭矣。上曰,堤堰亦曾申飭,而今依所達,別樣嚴飭,可也。左參贊閔鎭厚曰,此等事,若循例申飭而已,則未必着實擧行,似當別爲下諭於諸道道臣矣。上曰,下諭,可也。
初覆入侍時,兵曹判書李健命所啓,昨年因咸鏡監司李光佐狀請,今後閫帥,必以北路九邑守令曾經人備擬事,廟堂,覆啓蒙允矣。此蓋出於擇差北路守令之意,而防塞其厭避者也。第北路,以地遠之故,該曹差遣之時,未必擇擬,卽今曾經人中,可擬閫帥者絶少。且此法,未免狹窄,旣以邊地爲言,則西關江邊七邑及北虞候,當爲一體擧論,而此等處,若自今申飭擇送,則三四年之後,可見其效,今欲一切遵守,則誠爲苟簡。臣意旣已定奪,則雖以邊地曾經人歸重,而此外聲望表著者,通同間擬,似爲得宜,下詢大臣而處之,何如?上曰,兵判所達是矣。此事何如?左議政金昌集曰,北路六鎭守令,固不可不擇人,而雖未及爲六鎭守令,若其聲望表著,可合閫帥者,則恐不必以此爲拘矣。右議政李頤命曰,李光佐,非創爲此論,乃古規也,而中間,廢閣不行矣。今以久不擇差之六鎭守令,欲擬於閫任,其勢不可得人,故兵官,今有此請。臣意,無罷古規,而申飭其擇擬,儲望之間,姑爲變通,則似好矣。判府事李未詳曰,國家之視北路異於他道,守令若不擇人,則邊民之受害,大矣。必以曾經北倅之人,備擬閫帥者,蓋欲其擇差北倅之意也。近來稍有名稱者,或有老病親,難於遠離者外,率多厭避其所差遣,無名稱罷職者居多,此類雖累經北倅,非可擧論於閫任,此所以有別爲申明古例之擧也。恐不當續續變改,而其中,惟聲望表著,可合超擢者,則不必拘於此例矣。上曰,此後則更爲申飭,遵行古規,而若有聲望表著,可合於閫帥者,通同間擬,可也。備局謄錄
上在昌德宮。停常參·經筵。
謝恩,兼冬至使礪山君枋,副使李大成,書狀權熀,出去。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,聖候熏熱往來,困惱呻吟,腹部飽滿,膈間頗不淸利,喉乾及脚痺之候無減,寢睡不得安穩云。伏未審朝來,熏熱困惱,腹部飽滿,膈間頗不淸利之氣,其已減歇,而喉乾及脚痺之候,亦有所減,而口淡有加之候,抑或有向減之勢乎?湯藥五貼,今日又當畢進,臣等與諸醫入診,詳察症候,議定繼進當否,宜當。不勝終宵憂煎,敢此問安,竝爲仰稟。答曰,知道。朝來熏熱困惱往來,而腹部飽滿未已,膈間頗不淸利之氣,及喉乾脚痺之候,比夜減歇,口淡有加之候,一樣矣,勿爲入診,湯藥,加進宜矣。
以備局粘目,慶尙兵使張鵬翼,全羅右水使李相頊,罷職事,承傳。
府前啓,吳命尹事。李獻英·獻章,拔去榜中事。答曰,勿煩。
禁府,李鳳年拿囚。啓。
大殿·中殿·世子宮·嬪宮,藥房·政院·玉堂夕問安。答曰,知道。
京畿監司書目,高陽呈,以吏曹判書李晩成,辭職上疏上送事。啓。答曰,省疏具悉。諫臣疏語,不必深嫌,卿其安心勿辭,從速上來行公。
忠淸監司書目,瑞山呈,以同義禁金興慶,辭職上疏上送事。啓。答曰,省疏具悉。特敎意非偶然,日氣不甚寒沍,卿其勿辭,將母上來察任。
有政。吏批,以趙鳴鳳爲獻納,李正臣爲兵曹參議,朴師益爲兵曹佐郞,兪命雄爲判尹,權煜爲善山府使,梁彬爲順川郡守。
兵批,李錫聃爲訓鍊主簿,金重器爲訓鍊都正,鄭碩賓爲全羅右水使,金洵爲曹司衛將,金萬增爲同知,姜鋧爲知事,白時耉爲南兵使,具鳳昌爲慶尙右兵使,尹憲柱·李光佐爲司直,金在魯爲副司果,姜鋧爲副司直。以上朝報
備邊司啓曰,昨日入侍退出後,臣等與戶曹判書權尙游相議,則湖南道臣,所請災結,欲得比數於乙亥·癸巳兩年。今難盡副其請,今又加給五千結,合前所給五萬五千結,爲六萬結,可以分俵各邑云。以此分付該曹·該道,何如?傳曰,允。備局謄錄日記廳郞廳兪彦述書。郞廳李陽泰校正。
上在昌德宮。停常參·經筵。
司書趙尙絅初度呈辭。入啓。給由。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,聖候熏熱往來,困惱呻吟,腹部飽滿,膈間亦不淸利,喉乾特甚,脚痺之候無減,寢睡不得安穩云。伏未審朝來,熏熱困惱,腹部飽滿,膈間不淸利之氣,其已減歇,喉乾頗甚之候,比夜何如?脚痺之候,亦有所減,而口淡有加之候,抑或有向減之勢乎?今日臣等,與諸醫入診詳察症候,宜當。不勝終宵憂煎,敢此問安,竝爲仰稟。答曰,知道。朝來熏熱往來,而困惱頗甚,腹部飽滿未已,膈間不淸利及喉乾脚痺之候,比夜減歇,而口淡有加之候,無減矣,勿爲入診。
大殿·中殿·世子宮。嬪宮,藥房·政院·玉堂夕問安。答曰,知道。
藥房口傳啓曰,伏聞下差備醫官之敎,晩後困惱及口淡有加,湯藥不得進御云,臣等伏不勝驚慮之至。卽今與諸醫入診,詳察症候後,議定當進之茶飮宜當,惶恐敢啓。傳曰,勿爲入診。問于入侍醫官,議定,宜矣。又口傳啓曰,入侍醫官退出後,聖候諸症候,復何如?惶恐敢啓。傳曰,諸症候一樣矣。再啓曰,卽伏聞入侍醫官所傳之言,聖候脈度沈實,連有乍寒乍熱之候,且有搔癢之候,困惱口淡,一樣頗甚云。卽與諸醫商議,則皆以爲,卽今症候如此,忍冬茶,牛黃五分調進,而湯劑,今姑停止云矣,敢啓。傳曰,知道。
府前啓,吳命尹事。李獻英·李獻章,拔去榜中事。入啓。答曰,勿煩。
楊州幼學崔上疏。大槪,上候未豫,積有年所,而進退無常,尙未康復,中外煼煎,曷有其極?敢以調養經驗之方,條列以陳,惟冀聖明之留神採納事。入啓。答曰,省疏具悉。今玆陳戒與條列之言,出於憂慮,深嘉爾誠,可不留心焉?以上朝報
上在昌德宮。停常參·經筵。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,聖候熏熱煩轉,達夜搔癢,困惱頗甚,呻吟未已,腹部飽滿,而膈間不淸利及喉乾之候有加,脚痺無減,寢睡不寧云。臣等益不勝憂灼之至。伏未審朝來,熏熱搔癢困惱頗甚,腹部飽滿之候,其已減歇,而膈間不淸利及喉乾有加之候,比夜何如?脚痺之候,亦有所減,而口淡有加之候,抑或有向減之勢乎?諸症候,有加如此,今日臣等,不可不與諸醫入診,詳察症候,議定進藥當否,敢此問安,竝爲仰稟。答曰,知道。朝來熏熱搔癢,腹部飽滿之候未已,而困腦頗甚,膈間猶不淸利,喉乾及脚痺之候,比夜減歇,而口淡之候,昨今有加,湯劑似難進御,勿爲入診。
政院啓曰,明日三覆時,兩司當爲入侍,而諫院,時無行公之員。大司諫趙道彬呈辭,入啓,司諫尹陽來在外,獻納趙鳴鳳,正言黃璿未肅拜,正言宋必恒呈辭。除呈辭入啓在外外,未肅拜呈告人員,竝卽牌招察任,何如?傳曰,允。
大司諫趙道彬初度呈辭。入啓。給由。
司書趙尙絅再度呈辭。入啓。加給由。
藥房口傳啓曰,三覆,定於明日,而昨今以來,聖候諸症候有加,此時出臨便殿,終日慮囚,必致添傷之患。其在愼疾之道,不可不差退,臣等不勝憂煎,惶恐敢啓。傳曰,依爲之。
府前啓,吳命尹事。李獻英等事。入啓。答曰,勿煩。
謝恩,獻納趙鳴鳳,正言黃璿。
判尹兪命雄辭職上疏。入啓。答曰,省疏具悉。今玆控免,殊涉太過,卿其安心勿辭,從速行公。
修撰黃龜河上疏。大槪,臣之所患疾病,源委已痼,遇寒輒發,實無一分供職之望,而僚員不齊,替直無路,不得不强疾持被矣,朝赴候班,病勢猝劇,僅能曳還直次,急灌藥物,幸得小甦,而若不及今調治,實有汚穢淸禁之慮。伏乞聖慈,曲垂矜憐,亟遞臣職,俾得歸家調息,以尋生路事。入啓。答曰,省疏具悉。爾其勿辭,調理察職。
院前啓,河事。權卨事。御室設醮處,撤毁事。入啓。答曰,勿煩。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,伏承朝問安之批,以熏熱搔癢,腹部飽滿之候未已,而困惱頗甚,膈間猶不淸利,口淡昨今有加爲敎。醫官問候之批,以一樣爲敎,臣等伏不勝煎灼之至。晩後諸症候,何如?惶恐敢啓。傳曰,熏熱之候少歇,而他症候一樣矣。
辰時,雷動雨雹。巳時,雷動。以上朝報
上在昌德宮。停常參·經筵。
大殿,政院·玉堂問安。答曰,知道。中殿·世子宮·嬪宮,政院·玉堂問安。答曰,知道。
藥房啓曰,伏聞夜間,聖候搔癢,少無所減,熏熱因此轉甚,困惱頗甚,達夜呻吟,腹部飽滿,膈間不淸利,喉乾之候有加,脚痺無減,寢睡數覺,無異於全失,卽今熏熱搔癢,因惱一樣云,臣等伏不勝一倍憂灼之至。伏未審此時,搔癢熏熱,困惱呻吟之候,復何如?腹部飽滿及膈間不淸利,喉乾有加與脚痺之候,其有所減乎?口淡有加之候,抑有向減之勢乎?卽今以口淡有加,湯劑雖難進御,諸症候,添加如此,亦不可一向停藥。今日臣等,與諸醫趁早入診,詳察症候,議定當進之藥,有不容已,敢此問安,竝爲仰稟。答曰,知道。卽今搔癢熏熱,困惱頗甚之候一樣,腹部飽滿,膈間不淸利之氣未已,喉乾及脚痺之候,比夜減歇,口淡之候,一向有加,而火嗽兼發,氣甚不平矣,勿爲入診,姑勿議藥,而月經調進丸藥當否,與諸醫議定,宜矣。
大司諫趙道彬再度呈辭。入啓。加給由。
司書趙尙絅三度呈辭。入啓。遞差。
府前啓,吳命尹事。李獻英等事。新啓,陜川郡守李挺晳,莅任累年,無一善狀,晝夜經營者,莫非要譽肥己之事。稱以別備軍器,虛張名數,瞞報上司,以爲希㓛邀賞之計,其習,固已鄙陋,而其他不法虐民之事,罔有紀極。縱奴場市,勒貿物貨,造船興利,盡歸私橐,信任奸吏,引爲腹心,賂門大開,請囑肆行。闔境嗷嗷,傳說狼藉,荒歲救民之責,不可付諸此人,以貽窮民之害。請陜川郡守李挺晳,罷職不敍。北部參奉趙璧,本以鄕曲卑賤之人,濫通仕籍,行身處事,不似官員貌樣,受侮下人,貽笑同列。且於坊民使役之際,多有怨言,如此之人,不可置諸衣冠之列,請北部參奉趙璧,汰去。答曰,不允。李挺晳事,更加詳察處之,汰去事,依啓。
以成道亨爲假注書。
政院啓曰,因侍講院草記,下番無他推移入直之員,令本院稟旨變通事,允下矣。政官卽爲牌招開政,差出闕員,何如?傳曰,氣甚困惱,有妨酬應,兼官,今姑入直,可也。
藥房再啓曰,卽伏承問安之批,以勿爲入診,姑勿議藥,而月經調進丸藥當否,與諸醫議定宜矣,爲敎。臣等,卽與諸醫商議,則皆以爲,忍冬茶取出,月經七合,牛黃淸心元三丸調進,宜當云矣,敢啓。答曰,知道。
大殿·中殿·世子宮·嬪宮,藥房·政院·玉堂問安。答曰,知道。
藥房口傳啓曰,伏承朝問安之批,以搔癢熏熱,困惱頗甚之候一樣,而腹部飽滿,膈間不淸利之氣未已,口淡之候,一向有加,火嗽兼發,氣甚不平爲敎。臣等伏不勝憂灼之至,晩後諸症候,何如?惶恐敢啓。傳曰,卽今諸症候,一樣矣。以上朝報
上在昌德宮。停常參·經筵。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間,聖候搔癢無減,熏熱煩轉,困惱頗甚,呻吟未已,腹部飽滿,膈間不淸利之氣及喉乾之候有加,咳嗽脚痺之候無減,寢睡不寧云。伏未審朝來,搔癢熏熱,腹部飽滿之候,其已減歇,而困惱頗甚,呻吟未已,膈間不淸利及喉乾有加之候,比夜何如,咳嗽脚痺之候,亦有所減乎?口淡有加之候,抑或有向減之勢乎?今日臣等,與諸醫入診,詳察症候,宜當。不勝終宵憂灼,敢此問安,竝爲仰稟。答曰,知道。朝來搔癢熏熱,腹部飽滿之候未己,而困惱頗甚,咳嗽一樣,膈間不淸利及喉乾脚痺之候,比夜減歇,而口淡有加之候,亦無所減矣,勿爲入診。
大司諫趙道彬三度呈辭。入啓。遞差。
府前啓,吳命尹事。李獻英等事。請陜川郡守李挺晳,罷職不敍事。措語見上答曰,不允。
吏曹啓曰,臺諫有闕,政事,取稟。傳曰,再明日爲之。
藥房口傳啓曰,伏承朝問安之批,以搔癢熏熱,腹部飽滿之候未已,而困惱頗甚,咳嗽一樣,口淡有加之候,亦無所減爲敎,而今日水刺所進,尤爲減少,臣等伏不勝煎灼之至。晩後諸症候,復何如?惶恐敢啓。傳曰,晩後諸症候,一樣矣。
大殿·中殿·世子宮·嬪宮,藥房·政院·玉堂夕問安。答曰,知道。以上朝報
政院啓曰,卽者刑曹參判李弘述,楊州地父母墳遷葬事,受由下去矣。兼帶訓鍊大將·右邊捕盜大將命召,及大將牌·傳令牌,來請還納,何以爲之?敢稟。答曰,仍佩往來,而右邊捕盜大將,姑爲兼察,可也。
政院啓曰,訓鍊大將李弘述,受由出去,訓鍊大將命召,及右邊捕盜大將命召,大將牌·傳令牌,仍佩往來,而左邊捕盜大將,姑爲兼察可也事,命下矣。左邊捕盜大將鄭履祥,卽爲牌招,使之聽傳敎,而訓局將兵之任,不可無一刻摠察之人,何以爲之?敢稟。答曰,依啓。都提調摠察事,郞廳發牌,分付,可也。訓局謄錄
上在昌德宮。停常參·經筵。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間,聖候搔癢轉甚,熏熱煩轉,困惱亦甚,呻吟未已,腹部飽滿,膈間亦不淸利,喉乾有加,脚痺無減,寢睡不寧云。伏未審朝來,熏熱及腹部飽滿,膈間不淸利之氣,其已減歇,而搔癢困惱,喉乾有加之候,比夜何如?脚痺亦有所減,而口淡有加及咳嗽之候,抑有向減之勢乎?諸症候添加,已至累日,而臣等尙不得入侍,區區下情,益不勝煎鬱,今日與諸醫入診,詳察症候,宜當。敢此問安,竝爲仰稟。答曰,知道。朝來熏熱往來,搔癢困惱未已,腹部飽滿,膈間不淸利及喉乾脚痺之候,比夜減歇,咳嗽似有向減之勢,而口淡有加之候,一樣矣,明日入診。
政院啓曰,判尹兪命雄,陳疏承批之後,尙不出肅,左尹李宇恒,連呈辭疏,不爲行公,右尹李喜朝在外。詞訟重地,不宜久曠,判尹兪命雄,左尹李宇恒,竝卽牌招察任,何如?傳曰,允。
府前啓,吳命尹事。李獻英等事。陜川郡守李挺晳,罷職不敍事。入啓。答曰,不允。末端事,依啓。
謝恩,判尹兪命雄。
左尹李宇恒,牌不進。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後搔癢困惱,口淡有加之候,何如?臣等伏不勝煎灼,惶恐敢啓。傳曰,晩後搔癢未已,而困惱口淡,有加矣。
玉堂箚子。大槪,敢陳蕘說,以備澄省事。入啓。答曰,省箚具悉。噫,歲饑民困,災又頻仍。究厥所以,良由無德,憂懼一念,何嘗少弛?今玆陳戒之言,無非切至之論,深用嘉尙。可不留心焉?以上朝報
上在昌德宮。停常參·經筵。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間,聖候搔癢未已,熏熱煩轉,困惱頗甚,達夜呻吟,腹部飽滿,膈間頗不淸利,喉乾有加,脚痺無減,咳嗽頻頻發作,寢睡不寧云。伏未審朝來,搔癢熏熱,腹部飽滿之候,其已減歇,而困惱頗甚,膈間頗不淸利,及咳嗽頻發,喉乾有加之候,比夜何如?脚痺之候,亦有所減,而口淡有加之候,抑或有向減之勢乎?今日臣等,當依聖敎入診,而不勝終宵憂灼,敢此問安。答曰,知道。朝來熏熱往來,而搔癢困惱,膈間不淸利之氣未已,腹部飽滿及脚痺之候,比夜減歇,咳嗽別無所減,而口淡之候,特甚矣。
藥房口傳啓曰,今日爲政事命下,而聖候諸症有加之後,尙未有差勝之勢,此時酬應,有妨調攝之節,今姑差退,未知何如?惶恐敢啓。傳曰,旣已開政之後,緊任差出,可也。
今日藥房入診時,淸肥散數三貼,自今日煎入事,榻前定奪。
謝恩,司書鄭宅河。
院前啓,河事。權卨事。御室設醮處撤毁事。新啓,請江界府使權克升,罷職不敍事。新除授大司諫金相稷,時在黃海道谷山府任所,請斯速乘馹上來事,下諭。答曰,不允。末端事,更加詳察處之。下諭事,依啓。
大殿·中殿·世子宮·嬪宮,藥房·政院·玉堂夕問安。答曰,知道。
有政。吏批,鄭宅河爲司書,李潠爲監察,尹得仁爲陜川郡守,金相稷爲大司諫,黃溥爲軍器判官,洪重禹爲洪陽縣監,黃龜河爲校理,徐命均爲龍仁縣令,尹惠敎爲奉敎,安相漢爲谷山府使。
參議朴鳳齡進。
兵批,李秉常·洪錫輔·李萬休爲副司果,趙道彬爲副護軍,趙尙絅爲副司果。以上朝報
上在昌德宮。停常參·經筵。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間,聖候搔癢轉甚,熏熱煩轉,困惱頗甚,呻吟未已,腹部飽滿,膈間不淸利及喉乾之候有加,脚痺無減,寢睡不寧云。伏未審朝來,搔癢困惱,膈間不淸利及喉乾有加之候,比夜何如?熏熱,腹部飽滿,脚痺之候,其已減歇,而咳嗽止歇,口淡有加之候,抑或有向減之勢乎?今日臣等,與諸醫入診,詳察症候,宜當。不勝終宵憂煎,敢此問安,竝爲仰稟。答曰,知道。朝來熏熱往來,而搔癢困惱,膈間不淸利之氣未已,腹部飽滿及喉乾脚痺之候,比夜有減,咳嗽差歇,而口淡特甚之候,一樣矣,勿爲入診。
院前啓,河事。權卨事。御室設醮處撤毁事。江界府使權克升,罷職不敍事。入啓。答曰,不允。
忠淸監司書目,忠州呈,以大司憲鄭澔,病重上去不得事。啓。傳曰,卿之固辭如此,本職今姑許遞事,回諭。
大殿·中殿·世子宮·嬪宮,藥房·政院·玉堂夕問安。答曰,知道。
吏曹啓曰,臺諫有闕,政事,取稟。傳曰,再明日爲之。
傳曰,日寒如此,薄衣軍士,襦衣題給。以上朝報
賑恤廳啓曰,日昨啓覆時陳達,戶曹及禁衛御營兩軍門木,送價取用事,依聖敎,就議廟堂,戶曹木五十同,兩軍門木各五十同價,定式外,加送後取來,已爲停當,依此數換用,何如?傳曰,允。備局謄錄
上在昌德宮。停常參·經筵。
大殿·中殿·世子宮,政院·玉堂·二品以上·六曹,冬至問安。答曰,知道。嬪宮,政院·玉堂,冬至問安。答曰,知道。中殿·世子宮·嬪宮,藥房問安。答曰,知道。
藥房,詣閤門外,口傳啓曰,卽伏聞醫官所傳之言,夜間聖候,諸症有加,寢睡無異全失,而卽今困惱特甚,呼吸不平之候,亦一樣云。臣等伏不勝驚慮,來詣閤門外。卽與諸醫入診,詳察症候宜當,惶恐敢啓。傳曰,困惱特甚,勿爲入診。
藥房啓曰,伏承口傳問安之批,以困惱特甚,不許入診,臣等不勝煎鬱之至。伏未審俄間,困惱特甚之候,復何如,呼吸不平之候,丸藥進御後,其有所減乎?搔癢熏熱,腹部飽滿,膈間不淸利,喉乾頗甚,及脚痺之候,亦爲減歇乎,咳嗽不復發作,而口淡特甚之候,抑或有向減之勢乎?臣等旣不得入診,尤增憂灼,敢此問安。答曰,知道。朝來困惱特甚之候一樣,呼吸不平之氣,丸藥進御之後少減,而膈間猶不淸利,熏熱往來,搔癢腹部飽滿,未已,喉乾及脚痺之候,比夜減歇,而咳嗽一向差減,口淡特甚之候,無減矣。
院前啓,河事。權卨事。御室設醮處撤毁事。江界府使權克升,罷職不敍事。入啓。答曰,不允。末端事,依啓。
藥房口傳啓曰,伏承朝問安之批,以困惱特甚之候一樣,呼吸不平之候,丸藥進御後少減,而膈間猶不淸利,搔癢腹部飽滿未已,口淡特甚之候無減爲敎,臣等益不勝憂煎之至。晩後諸症候,復何如?惶恐敢啓。傳曰,諸症候,晩後一樣矣。
大殿·中殿·世子宮·嬪宮,藥房·政院·玉堂夕問安。答曰,知道。
藥房再啓曰,卽伏聞入侍醫官所傳之言,聖候困惱及口淡特甚之候一樣,夕水刺,又未進御。在前如此之時,若進蔘茶,不無其效,故以此仰達,則有與諸醫議定之命云。臣等卽與諸御醫商議,則皆以爲,五錢重蔘茶進御,誠爲合宜云。蔘茶,卽爲煎入之意,敢啓。傳曰,知道。以上朝報
賑恤廳啓曰,日昨啓覆時陳達,戶曹及禁衛御營兩軍門木,送價取用事,依聖敎,就議廟堂,戶曹木五十同,兩軍門木各五十同價,定式外,加送後取來,已爲停當。依此數換用,何如?傳曰,允。
備邊司啓曰,頃因右議政李頤命箚子中,畿內各邑,變災爲實處,請問于本道,亟賜變通事,聖批有依施之敎,自本司,移文該道矣。今觀其回牒則以爲,該曹不爲準許,加請實結,故以致如此云,而其間所請之數則過多,有不可盡許。特爲加給三千結,使之善爲裁量分俵,俾無民怨,何如?傳曰,允。戶曹謄錄
上在昌德宮。停常參·經筵。
下直,禮山縣監吳命新。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間,聖候搔癢未已,熏熱煩轉,困惱呻吟,腹部飽滿,膈間不淸利及喉乾之候有加,脚痺無減,寢睡不寧云。伏未審朝來,搔癢熏熱困惱,腹部飽滿之候,其已減歇,而膈間不淸利及喉乾有加之候,比夜何如?脚痺之候,亦有所減,而口淡特甚之候,抑或有向減之勢乎?湯藥連日煎入,而不得進御,姑爲停止,五錢重蔘茶,今日又爲煎入,何如?臣等與諸醫入診,詳察症候,宜當。不勝終宵憂灼,敢此問安,竝爲仰稟。答曰,知道。朝來熏熱往來,而搔癢困惱,膈間不淸利之氣未已,腹部飽滿及喉乾脚痺之候,比夜減歇,口淡特甚之候,一樣矣。明日入診。
內醫院官員,以都提調提調意啓曰,新除授副提調趙道彬,卽爲牌招,使之察任,何如?傳曰,允。
大殿·中殿·世子宮·嬪宮,藥房·政院·玉堂夕問安。答曰,知道。
謝恩,都承旨趙道彬。
有政。吏批,李觀命爲大司憲,尹陽來爲兵曹佐郞,李相成爲江界府使,趙道彬爲都承旨。
參議朴鳳齡,進。
兵批,趙道彬爲副司直,鄭澔爲副護軍。以上朝報
宣惠廳啓曰,因大臣陳箚,京中用度,方議裁省,則外方需用,獨不可不減,而在前如此年凶之時,亦有裁減之例。湖西·湖南·嶺南則營官需,竝減八分之一,其他各樣應下者,竝減八分之二。京畿則營官需,前旣裁減,尙未復舊,不可更減,其中雜費,依三南例,減八分之二,一以示凶年節損之意,一以爲繼用添補之地,似合事宜。以此分付諸道,新結米,收捧爲始,擧行之意,敢啓。傳曰,知道。備局謄錄
上在昌德宮。停常參·經筵。
下直,草溪郡守李東益,順天府使黃翼再,順川郡守梁彬,泗川縣監林活,機張縣監朴尙悌。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間,聖候搔癢·熏熱煩轉,少無所減,困惱頗甚,呻吟未已,腹部飽滿,就寢之時,呼吸不平矣,夜中復止歇,而膈間頗不淸利,喉乾有加,脚痺無減,寢睡不寧云。伏未審朝來,搔癢熏熱,困惱頗甚,膈間頗不淸利,喉乾有加之候,比夜何如?腹部飽滿,脚痺之候,其已減歇,而口淡特甚之候,抑或有向減之勢乎?今日臣等,當依聖敎入診,而不勝終宵憂灼,敢此問安。答曰,知道。朝來熏熱往來,困惱頗甚,而搔癢未已,膈間猶不淸利,腹部飽滿及喉乾脚痺之候,比夜減歇,而口淡特甚之候,一樣矣。
副摠管靑陵君模初度呈辭。入啓。給由。
以李倚天爲假注書。
今日藥房入診時,淸肥散三貼,依前方自今日,更爲煎入事,榻前定奪。
大殿·中殿·世子宮·嬪宮,藥房·政院·玉堂夕問安。答曰,知道。以上朝報
上在昌德宮。停常參·經筵。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間,聖候搔癢·熏熱煩轉一樣,而困惱呻吟,腹部飽滿,膈間頗不淸利,喉乾有加,脚痺無減,寢睡不寧云。伏未審朝來,搔癢熏熱,困惱呻吟,腹部飽滿,膈間頗不淸利及喉乾有加,脚痺之候,其已減歇,而口淡特甚之候,抑或有向減之勢乎?今日臣等,與諸醫入診,詳察症候,宜當。不勝終宵憂灼,敢此問安,竝爲仰稟。答曰,知道。朝來熏熱往來,而搔癢困惱,膈間不淸利之氣未已,腹部飽滿及喉乾脚痺之候,比夜減歇,而口淡特甚之候,一樣矣,勿爲入診。
掌令李禎翊上疏。大槪,臣於夢寐之外,掌憲新命,忽降於廢棄之餘,馹召恩旨,繼及於蓬蓽之下,聞命驚惶,罔知攸措。目今玉候彌留,廷班未撤,偃伏田廬,縣道控籲,有所不敢,卽日就道,來伏私次,而顧臣頃日所被人言,極其慘毒,有非臣子所可忍聞者也。玆不避瀆擾之罪,敢陳前後事實,伏乞先遞臣職,以嚴邦憲事。入啓。答曰,省疏具悉。逼尊之說,殊甚不韙,而矧玆牽復,予意可知,更無難安之端,爾其勿辭,從速察職。
京畿監司書目,高陽呈,以冬至副使戶曹參判李大成,辭職上疏上送事。啓。答曰,省疏具悉。疏辭,令該曹稟處。
禁府照目,前縣令李國休矣,其矣從兄段,旣無番立隻爭詰之事,而査官推覈,事端尤涉重大,占山主人,又無擔當就覈之擧,則毋論臺啓措語差爽之如何,境內占山之失,國休無以自解,以此照律。罪,杖百贖,告身盡行追奪,私罪。啓功減一等。又啓目,前縣監李鳳年元情云云。取考漕轉事目,則發船日月,若違定限,則當該守令,論罪徒配亦爲白置,李鳳年,依事目徒配,何如?啓依允。
大殿·中殿·世子宮·嬪宮,藥房·政院·玉堂夕問安。答曰,知道。
禁府,李鳳年,廣州德豐驛,徒三年定配。啓。以上朝報
上在昌德宮。停常參·經筵。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間,聖候搔癢·熏熱煩轉一樣,而困惱呻吟,腹部飽滿,膈間頗不淸利,喉乾有加,脚痺無減,寢睡不寧云。伏未審朝來,搔癢·熏熱,膈間頗不淸利,喉乾有加之候,比夜何如?困惱·腹部飽滿,及脚痺之候,其有所減,而口淡特甚之候,抑或有向減之勢乎?今日臣等,與諸醫入診,詳察症候,宜當。不勝終宵憂灼,敢此問安,竝爲仰稟。答曰,知道。朝來熏熱往來,而困惱頗甚,搔癢·膈間不淸利之氣未已,腹部飽滿及喉乾·脚痺之候,比夜減歇,而口淡特甚之候,無減矣,勿爲入診。
副摠管靑陵君模再度呈辭。入啓。加給由。
掌令趙榮福初度呈辭。入啓。給由。
政府,翰林取才,權,左傳略。
大殿·中殿·世子宮·嬪宮,藥房·政院·玉堂夕問安。答曰,知道。
吏曹口傳政事,檢閱單,權。
藥房口傳啓曰,伏承朝問安之批,以熏熱頗甚,搔癢·膈間不淸利之氣未已,爲敎,臣等伏不勝憂煎之至。晩後諸症候,復何如?惶恐敢啓。傳曰,晩後一樣矣。
謝恩,檢閱權。以上朝報
御營廳啓曰,因賑恤廳啓辭,本廳餉米八千石許貸事,允下矣。軍門財穀,無非不虞之備,至於軍食,尤爲緊重,而近緣兩湖之連歲失稔,所捧漸縮,且如賑事,朝家取用之數,亦甚不貲,莫重軍需,將未免枵然一空,誠非細慮。卽今本廳所儲餉米,都數三萬七千餘石內,若依他倉例,一石所縮,米三升式計減,則自本廳設立後,流來所縮之數,將至一萬二千石,實遺在,不過二萬五千石零,而常時一朔軍兵料下者,一千二百餘石。鄕軍則今雖姑爲停番,標下軍諸將校,一朔之料,亦過八百餘石,而今年則各道災減之外,湖南米三千石,又自備局定奪,入送于濟州,明春所捧,不過千餘石,而凶歲赤立之民,亦難保其必捧,今此賑廳之請貸者,又至八千石之多。此雖出於救民之意,本廳實留庫,二萬五千石內,又除出此近萬石之穀,則所餘存者,只是一萬七千石。以此算計於逐朔放料之數,則僅支明年十二朔而止,其後許多軍食,於何辦出耶?且賑廳之所以請貸者,非以賑資之全無所儲也,爲慮明年麥農之如何,欲爲撙節儲蓄之地,則實與目前切急有間,前頭之彼此無異,備豫之道,軍政亦重,而麥秋之豐歉,旣不可預料,則明秋之還捧,亦何能必乎?揆以事勢,實難輕許,而一切防塞,〈非〉共濟之道,本廳軍餉米,限四千石,參酌許貸後,趁明秋卽爲還償,俾無軍餉絶乏之患,何如?傳曰,允。備局謄錄
上在昌德宮。停常參·經筵。
夜二更,月犯畢星。
下直,龍仁縣令徐命均。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間,聖候搔癢·熏熱煩轉一樣,而困惱呻吟,腹部飽滿,膈間頗不淸利,喉乾有加,脚痺無減,寢睡不寧云。伏未審朝來,搔癢·熏熱,膈間頗不淸利,喉乾有加之候,比夜何如?困惱·腹部飽滿及脚痺之候,其有所減,而口淡特甚之候,抑或有向減之勢乎?昨日煎入湯藥,不得進御,今日臣等,與諸醫入診,詳察症候,議定他藥,宜當。不勝終宵憂灼,敢此問安,竝爲仰稟。答曰,知道。朝來熏熱往來,而困惱頗甚,搔癢·膈間不淸利之氣未已,腹部飽滿,喉乾·脚痺之候,比夜減歇,口淡特甚之候,一樣矣,勿爲入診。浮萍丸,繼進宜當,姑勿議藥。
掌令趙榮福再度呈辭。入啓。加給由。
檢閱崔守範上疏。大槪,臣於直中,聞母病猝重,方寸煎灼,不能自定,玆不得不陳章哀籲,徑出禁門,臣實死罪。乞削臣職,毋使史局重地久曠,而人子至情,得以自伸,仍治臣擅離職次之罪事。入啓。答曰,省疏具悉。爾其勿辭,往省焉。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後困惱·搔癢,膈間不淸利之候,其有所減乎?臣等不勝憂煎,惶恐敢啓。傳曰,晩後一樣矣。
政院啓曰,卽者議政府錄事來言,左議政金昌集,因兵曹參議李正臣上疏,情勢不安,出去闕外云矣,敢啓。
京畿監司書目,龍仁呈,以兵曹參議李正臣辭職上疏上送事。啓。答曰,省疏具悉。疏中借重藉口之說,已極無倫,而乃敢掇拾邪說,侵斥大臣,不遺餘力。疏末云云,亦出護黨,尤極駭異也。
備忘記,今者李正臣疏中,掇拾邪說,侵斥大臣,歸於護黨之科,而又以卿爲聖祖辨誣之言,謂之亦豈敢肆然仰請,極可駭異,何足爲嫌,而遽出闕外乎?決知其過矣。卿其須體至意,安心入來事,卽遣史官,傳諭于左相。以上朝報
上在昌德宮。停常參·經筵。
大殿,政院·玉堂問安。答曰,知道。二品以上·六曹問安。答曰,知道。勿爲問安。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間,聖候搔癢特甚,熏熱煩轉,困惱呻吟,腹部飽滿,膈間不淸利,喉乾有加,脚痺無減,寢睡不寧云。伏未審朝來,搔癢特甚,腹部飽滿,膈間不淸利,喉乾有加之候,比夜,何如?熏熱·困惱及脚痺之候,其有所減,而口淡特甚之候,抑或有向減之勢乎?諸症候,添加如此,今日臣等,與諸醫入診,詳察症候,宜當。不勝終宵憂灼,敢此問安,竝爲仰稟。答曰,知道。朝來熏熱往來,而搔癢·困惱及腹部飽滿,膈間不淸利之氣未已,喉乾及脚痺之候,比夜減歇,而口淡特甚之候,別無所減矣,勿爲入診。
校理黃龜河牌不進,罷職傳旨。傳曰,禁推。
假注書李倚天書啓,臣承命馳往于金虎門外左議政金昌集所住處,傳宣聖旨則以爲,臣之冒沒趨命,仍就藥院之直,雖出於萬不得已,早晩駭機之發,固已料之矣。伏見李正臣之疏,抉摘臣前日疏中一句語,直驅之於無嚴之科。臣於此毛骨俱悚,不覺四體之投地也。竝直侍湯之日,豈臣子徑退之時,而顧臣情迹,有不容一刻晏然者,不得不迸出闕外,而臣方震怖,只俟嚴譴矣,不意聖上,特遣史官,諭以恩旨,臣誠惶感無地,而所被人言,實非臣子所敢聞者,則其何敢徒恃寵命,抗顔復入,以自喪其廉義乎?謹當文字,悉暴危懇,仍請違慢之誅云矣,敢啓。傳曰,知道。
禁府,黃龜河拿囚。啓。
大殿·中殿·世子宮·嬪宮,藥房·政院·玉堂夕問安。答曰,知道。
左議政金昌集箚子。大槪,臣於李正臣之疏,有不可一刻晏然於禁嚴者,玆敢退伏闕外,而未赴召命,尤增罪戾,略暴危懇,冀蒙譴斥事。入啓。答曰,省箚具悉卿懇。李正臣之疏,侵攻大臣,極其肆然,乃以卿之辯論疏語,歸之於人臣莫大之罪,看來不覺駭惋也。然而今日之事,是非已定,此等誣詆之說,本不足爲嫌,卿其安心勿辭,亦勿待罪,須遵前旨,卽速入來,用副至望。仍傳曰,遣史官傳諭。以上朝報
上在昌德宮。停常參·經筵。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,聖候搔癢特甚,熏熱煩轉,困惱呻吟,腹部飽滿,膈間頗不淸利,喉乾有加,脚痺無減,寢睡不寧云。伏未審朝來,搔癢特甚,膈間頗不淸利,喉乾有加之候,比夜何如?熏熱困惱,腹部飽滿及脚痺之候,其有所減,而口淡特甚之候,抑有向減之勢乎?今日臣等,與諸醫入診,詳察症候,宜當。不勝終宵憂煎,敢此問安,竝爲仰稟。答曰,知道。朝來熏熱往來,而搔癢困惱,膈間不淸利之氣未已,腹部飽滿及喉乾·脚痺之候,比夜減歇,而口淡特甚之候,不無一分之減矣,勿爲入診。
大殿·中殿·世子宮·嬪宮,藥房·政院·玉堂夕問安。答曰,知道。
江原監司書目,平海兼任蔚珍呈,以十月十二日戌時量,先自南方地震,俄頃乃止事。
慶尙監司書目,龍宮等三邑,呈以地震事。
藥房再啓曰,卽者入侍醫官來傳,聖候搔癢特甚,轉益難堪,皮膚間亦有紅點,故醫官等,以宜進化班湯陳達,則有退與諸醫議定之敎云。臣等卽與諸醫商議,則皆以爲化班湯,實合於卽今症候,本方加生地黃二錢,連進三貼,宜當云。此藥卽爲煎入之意,敢啓。答曰,知道。以上朝報
上在昌德宮。停常參·經筵。
下直,彦陽縣監李晩大。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,聖候搔癢特甚,熏熱煩轉,困惱呻吟,腹部飽滿,膈間不淸利,及喉乾之候有加,脚痺無減,寢睡不寧云。伏未審朝來,搔癢特甚,腹部飽滿,及膈間不淸利,喉乾有加之候,比夜何如?熏熱·困惱及脚痺之候,其有所減,而口淡特甚之候,漸益向減乎?今日臣等,與諸醫入診,詳察症候,宜當。不勝終宵憂灼,敢此問安,竝爲仰稟。答曰,知道。朝來困惱頗甚,而熏熱·搔癢,腹部飽滿,膈間不淸利之氣未已,喉乾及脚痺之候,比夜減歇,口淡特甚之候,少減後一樣矣,勿爲入診。
政院啓曰,大司憲李觀命,掌令李禎翊未肅拜,執義南道揆式暇,掌令趙榮福呈辭受由,持平金台壽·李挺周呈辭,連日監察茶時,事甚未安。除式暇受由外,未肅拜呈告人員,竝卽牌招察任,何如?傳曰,允。
副摠管靑陵君模,掌令趙榮福三度呈辭。入啓。遞差。
府前啓,吳命尹事。李獻英等事。新啓,園陵火巢內,一草一木,不敢侵犯,則其不可墾田作畓,許民耕食也,明矣。崇陵白虎外,有一長谷,封陵之初,買取民田,長養樹木矣。頃年大臣,因陵官之請,陳達筵中,劃給陵卒,使之耕食,積年所養之木,一朝斫伐無餘,陵寢不遠之地,作一農場,當初買取陳廢之意,果安在哉?今若軫念陵卒之凋弊,欲爲保存之計,則別爲折受,永作位田,何所不可,而必就火巢內,使之耕墾乎?事體之未安,莫此爲甚,請崇陵火巢內起耕處,依前陳廢,長養樹木。頃因大臣陳達,京外各衙門·各宮家,明春漁鹽收稅之類,一切姑罷,以除海民倒懸之急,甚大惠也。此固從前名臣碩輔,苦口說其弊者,今殿下,特許蠲停,無少留難,是將百年膠固絲棼之弊,痛剔而快祛之,使環海數千里,十數萬嗷嗷於水火之民,歡欣鼓舞,復有生意,瞻聆所及,莫不欽仰,必不但爲一時權宜之政而已,豈不盛哉?然若不因此機會,從長善處,以爲永久可行之法,則日後之復爲民害,斷可知也。蓋京外各衙門,各遣差人,百端侵虐,盡歸任使者私橐,僅以其十百之一,用之公需,而然於罷此之後,將以公用之匱乏,紛紜狀請,必得乃已,不可不預先區劃也。先王之創制,山澤不以封,降及後代,亦皆設官,我朝亦令湖西之瑞·泰,湖南之靈·光等邑,以管鹽稅,而只存其名,疏漏莫甚。今若別立一司,以大官領之,如漢之水衡,唐之鹽鐵,宋之茶鹽使,摠括沿海漁鹽,酌量其稅,諸宮家各衙門,不得更遣差人,從前藉此需用者,量宜劃給,則其所資用,一也,而各處差人,非理侵漁之弊,從此杜塞,海民庶可永久保生,而其在國體,亦免瑣屑苟簡之歸矣,請令廟堂,講定節目,劃卽施行。陰城縣監鄭赫先,爲政刻深,專以苛虐爲務,秋間檢田之際,躬執監色之事,山田執卜,殆過平野,赤地出稅,倍蓰常年,鞭扑狼藉,流散過半,民有逋欠,則親往其家,執捉結縛,倒掛長木,擔曳而來,擧措顚倒,聽聞駭異。其他瑣屑苛虐之事,不一而足,闔境嗷嗷,將有土崩之勢。當此凶歲,如此毒民之人,決不可仍置字牧之任,請陰城縣監鄭赫先罷職。答曰,不允。李獻英等事,依頃年右相議爲之,似宜令該曹稟處。第三件·四件事,依啓。鄭赫先事,更加詳察處之。
謝恩,大司憲李觀命。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後困惱頗甚,及熏熱搔癢,腹部飽滿,膈間不淸利未已之候,復何如?臣等不勝憂煎,惶恐敢啓。傳曰,晩後一樣矣。
吏曹啓曰,臺諫有闕,政事,取稟。傳曰,再明日爲之。
掌令李禎翊,牌不進,只推勿罷。以上朝報
上在昌德宮。停常參·經筵。
夜五更,月暈。
下直,星州牧使趙泰果,東里僉使張聖維。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,聖候搔癢未已,熏熱煩轉,困惱呻吟,而腹部飽滿,膈間不淸利,喉乾有加,脚痺無減,寢睡不寧云。伏未審朝來,搔癢·熏熱·困惱之候,其有減歇,而腹部飽滿,及膈間不淸利,喉乾有加之候,比夜何如?脚痺之候,亦有所減,而口淡特甚之候,漸益向減乎?今日臣等,與諸醫入診,詳察症候,宜當。不勝終宵憂灼,敢此問安,竝爲仰稟。答曰,知道。朝來熏熱往來,而搔癢·困惱,腹部飽滿之候未已,膈間不淸利,及喉乾·脚痺之候,比夜減歇,而口淡特甚之候,姑無益減之勢矣,明日入診。
今春夏等褒貶,典獄主簿李尙賢,中。
吏曹啓目,粘連。觀此謝恩兼冬至副使李大成上疏,則所帶職名,非如閑司·散局之比,亟命遞改亦爲白有臥乎所,地部佐貳之任,係是緊務,不可仍帶往返,似當許遞是白乎矣,宰臣進退,臣曹不敢擅便,上裁,何如?啓依回啓施行。
府前啓,吳命尹事。陰城縣監鄭赫先罷職事。入啓。答曰,不允。末端事,依啓。
全羅監司書目,辭職上疏上送事。啓。答曰,省疏具悉。本道災結,已有加給之命矣。卿其勿辭,從速察職。
大殿·中殿·世子宮·嬪宮,藥房·政院·玉堂夕問安。答曰,知道。
傳曰,季冬不遠,三覆,不可不强疾爲之,本院知悉擧行。
政院啓曰,傳曰,季冬不遠,三覆不可不强疾爲之,本院知悉擧行事,命下矣。今月二十日平吉云,以此日定之之意,敢啓。傳曰,知道。
禮曹判書宋相琦上疏。大槪,昨因臺啓中,有李獻英兄弟事,令該曹稟處之命矣。臣於壬辰科事,實有嫌礙,不可參涉者,與其時諸考官無異。成命之下,不得擧行,惶悚無地,乞遞臣職,移授無故之人,以便公私事。入啓。答曰,省疏具悉。玆事,令次官稟處,卿其勿辭,安心行公。以上朝報
備邊司啓曰,各道上年還上,捧未捧狀啓,今始啓下矣。還上未捧居末,木川縣監成僴,潭陽府使沈仲良,梁山郡守申世雄,南陽府使權,軍餉未捧居末,保寧縣監鄭重虎,竝依事目,拿致監營決杖,已遞歸者,令禁府擧行,而潭陽府使沈仲良,曾給二品職,依事目罷職。還上未捧之次,德山縣監李德邵,任實縣監李晩成,金海府使柳㵑,廣州府尹李澤,軍餉未捧之次,結城縣監柳鳳鳴,竝推考警責。平安道居末,邑之,江界,鎭之伐登浦,當該府使與萬戶,及之次邑名,不爲指名現出,咸鏡道居末,慶源當該府使,之次穩城當該府使,亦不指名現出,令本道抄出,居末決杖,之次推考。南陽府使權,曾給二品職,亦當依事目罷職,而本道監司崔錫恒啓本內以爲,南陽則入於被災尤甚中,其所未捧,亦不過多,居末論罰一款,恐或有參量處分之道,令廟堂稟處矣。災邑守令之些少未捧,至於論罷,殊涉有弊,權,今姑從重推考,何如?傳曰,允。備局謄錄
司饔院啓曰,每年冬,例有鷹牌頭,食醢·生雉兩次封進之事矣。今則牌頭,旣已減省,鷹軍亦爲革罷,使進排人,屬之本院,永作貢物,實與生鮮漁夫主人無異。今初次進上爲始,一依白魚進上單子,以本院郞廳書入之意,敢啓。傳曰,知道。廚院謄錄
海州生員李光益等九十人,上疏請先正臣金長生追享於紹賢書院事。答曰,省疏具悉。疏辭,令該曹稟處。春坊朝報中落漏以內下記草載錄
上在昌德宮。停常參·經筵。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,聖候搔癢特甚,熏熱煩轉,困惱呻吟,腹部飽滿,膈間不淸利,及喉乾之候有加,脚痺無減,寢睡不寧云。伏未審朝來,搔癢特甚,腹部飽滿,及喉乾有加之候,比夜何如?熏熱·困惱,膈間不淸利,及脚痺之候,其已減歇,而口淡特甚之候,漸益向減乎?今日臣等,當依聖敎入診,而不勝終宵憂灼,敢此問安。答曰,知道。朝來,熏熱往來,而搔癢·困惱,腹部飽滿之候未已,膈間不淸利,及喉乾脚痺之候,比夜減歇,而口淡特甚之候,別無加勝之勢矣。
兵曹參議李正臣初度呈辭。入啓。遞差。
掌令李禎翊初度呈辭。入啓。傳曰,還出給。
忠淸監司書目,韓山兼任林川呈,以工曹參議權忭辭職上疏上送事。啓。答曰,省疏具悉。今玆陞擢,意非偶然,爾其勿辭,從速上來察職。
府前啓,吳命尹事。入啓。答曰,勿煩。
今日藥房入診時,校理黃龜河放送事,榻前下敎。
大殿·中殿·世子宮·嬪宮,藥房·政院·玉堂夕問安。答曰,知道。
藥房再啓曰,臣等入診退出後,與諸醫反復相議,則皆以爲,升麻化班湯,加乾地黃·玄蔘酒洗各一錢,連進三貼,以爲淸胃潤血之地,宜當云。此藥,自今日煎入之意,敢啓。答曰,知道。
今日藥房入診時,浮萍丸,今姑停進,胎水調牛黃進御事,榻前下敎。
謝恩,兵曹參議李聖肇。
今日藥房入診時,提調閔鎭厚所啓,紙地勿用好品事,累有申勅之敎,曷勝感歎?至於冊紙,則比祖宗朝頒賜之冊,似爲過好云。御覽冊紙,雖不敢自下仰請,而頒賜冊,則稍降紙品,恐爲得宜矣。上曰,紙品微好,故每爲申勅矣。御覽·頒賜之冊,亦令降其紙品,可也。都提調金昌集曰,紙品,自上別爲申勅之後,京各司所用紙地,其品已減,而外方,則諸道監司狀啓及疏紙,猶爲過厚,不可不申勅矣。上曰,外方疏啓紙品,比前稍減,而猶或有過厚之處,更加申勅,可也。又所啓,每當凶歲,工作之事,輒令停罷。況今年災荒,尤不尋常,京外公私土木營造,及凡諸役民之事,一倂禁斷,恐爲得宜矣。上曰,申勅,可也。副提調趙道彬所啓,數日前益寧都正梯等,以四朝御筆來呈,而御札中,有御諱,且進御製·御畫。本院不敢直爲勿捧,拱辭啓稟,則旣命捧入,仍下加資之典。恩賞,終未免屑越之歸,且無曾前定式之本意矣。伏想大內,列聖御筆,多有寶藏,而閭家,則絶無而僅有,宗臣,希恩望賞,必求得而進御,外間殆無餘存,無以廣傳來世。此已欠事,而況又朝家施賞之道,恐不當若是猥雜。至於御筆進獻,則自當依前定式勿捧,而自今以後,御札·御製·御畫,雖或捧入,切勿論賞事,捧承傳,更爲定式,以杜日後紛紜之弊,何如?提調閔鎭厚曰,頃者譯官,以御筆呈于政院,則謂有捧承傳之事,終始退却。臣以御諱所付手筆,不當置在閭家,故別爲陳達以入,而其時臣言有曰,宗臣之因此加資,多有屑越之弊,而譯官,與此有異,況施以他賞,尤無所妨云矣。宗臣,若得御筆,則可以寶藏於家中,何必封進乎?今番政院之捧入,似或由臣而開路,誠甚惶恐矣。都提調金昌集曰,此路一開,後弊紛紜云者,承旨之言,是矣。且御筆,不必以家藏者封進,而或不無求得來呈之弊,事涉未安矣。上曰,今此所進,似非求得於他處者也。自今以後,依承旨所達,爲之可也。都提調金昌集所啓,右尹李喜朝,本來病弱,今聞腫患甚重,而居在鄕曲,家且淸貧,藥物難繼云。自前朝家待遇之人,或有題給藥物之擧矣。今若分付醫司,相當藥物題給,則似合於體下之道,故敢達矣。上曰,令醫司相當藥物,題給可也。
有政。吏批,尹錫來爲掌令,申銋爲戶曹參判,李喜朝爲工曹參判,兪崇爲戶曹參議,洪好人爲兵曹參議,李彙晉爲禮曹正郞,沈樘爲司成,宋相維爲敦寧參奉,金有秋爲北部參奉,朴泰翊爲尙衣僉正,趙正禮爲槐山郡守,尹惠敎爲典籍,權爲奉敎,鄭澔爲吏曹參判,尹鳳朝爲吏曹正郞,金慶衍爲獒樹察訪,成震齡爲利仁察訪,崔道文爲松羅察訪,韓配厚爲典獄奉事,蔡彭胤爲洪陽縣監,金寧采爲陰城縣監,密川都正墰爲司甕副提調,金希魯爲瓦署別提,尹一商爲永興府使,金礪爲兵曹佐郞。
判書李晩成,參議朴鳳齡進。
兵批,徐文行爲咸興監牧官,李徵休爲內禁將,李時蕃爲訓鍊正,崔東演爲訓鍊僉正,靈原君櫶爲副摠管,鄭澔·申銋爲副司直,兪崇·趙尙絅爲司果,李大成·李正臣·趙榮福爲副護軍。以上朝報
藥房入診時,提調閔鎭厚所啓,頃者原任大臣,以漁稅事仰陳,而有布代折錢參差之語矣。朝家定式,木一疋,代錢二兩折定,而如議政府·吏曹·禮曹,則所捧各異,其數過多,至於砲保·樂工保身布,諉以木品本好,別爲加定,此不當然者也。爲政之道,莫先於均平,自今諸各司及砲保·樂工保布,竝皆依他例,以錢二兩,折定捧之,恐爲得宜矣。都提調金宇杭曰,砲保木,則軍兵衣資之故,木品本來精細,掌樂院樂工布,亦然,而行錢之後,視其木品麤細折定,故砲保·樂工布代錢之稍加於他身布,其勢然矣,今若以二兩,一例折定,則受之者,不無稱冤之道矣。鎭厚曰,朝家以隨時增減錢數事,作爲定制,故曾前則木一疋代,折錢二兩半,今則除爲二兩。此後木貴錢賤,則自當還增錢數,豈有每以二兩折定之理乎?姑以卽今事言之,其數或多或少,一國之內,各相不同,甚非爲政均平之道,故敢有所達矣。同是納布之民,而砲保·樂工保,獨爲加納,豈不可冤乎?宇杭曰,納布價,若以二兩折定,則必多稱冤矣。鎭厚曰,今年,木賤錢貴,二兩錢可換納布,雖砲手輩,若給二兩,則似不敢稱冤矣。上曰,令廟堂稟處,可也。備局謄錄
吏批啓曰,云云事,命下矣。凡守令之多報賑穀,過被賞典者,實是近來弊習。今此臺啓所論,固出於愼賞慮弊之意,而第念朝家論賞之道,無論文·武·蔭,當以善治·善賑爲等第,或增秩,或施他賞,方合於奬勸之方,而若以名流之故,先疑其有力於廟堂,賑廳有所區別,有非一體懋賞之政,至於以此定式,亦有傷於朝家事體。自今申勅各道,畢賑上聞之際,不計賑穀多少,只取治績·賑政之卓異,另加綜覈,無使虛實相蒙,該曹亦於覆奏之時,以此分輕重論賞,恐合事宜,臺啓中定式一款,今姑置之,何如?傳曰,依啓。吏曹謄錄
義禁府啓曰,因備邊司啓辭,上年還上未捧居末,木川縣監成僴,梁山郡守申世雄,軍餉未捧居末,保寧縣監鄭重虎,竝依事目,拿致營門決杖,已遞歸者,令禁府擧行事,允下矣。成僴·申世雄,俱在任所,自各其營門,當爲擧行,而鄭重虎,曾已遞歸於平安道定州地本家云。依例發遣府羅將,拿來決杖,何如?傳曰,允。義禁府謄錄
上在昌德宮。停常參·經筵。
夜二更五更,月暈。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,聖候搔癢特甚,熏熱煩轉,困惱呻吟,腹部飽滿,膈間不淸利,及喉乾之候有加,脚痺無減,寢睡不寧云。伏未審朝來,搔癢特甚,腹部飽滿,及喉乾有加之候,比夜何如?熏熱·困惱·膈間不淸利,及脚痺之候,其已減歇,而口淡特甚之候,抑或有加勝之勢乎?今日臣等,與諸醫入診,詳察症候,宜當。不勝終宵憂灼,敢此問安,竝爲仰稟。答曰,知道。朝來熏熱往來,而搔癢·困惱,腹部飽滿之候未已,膈間不淸利,及喉乾·脚痺之候,比夜減歇,口淡特甚之候,姑無加勝之勢矣。勿爲入診。
政院啓曰,明日三覆時,兩司當爲入侍,而諫院則大司諫金相稷,司諫尹陽來,竝在外,獻納趙鳴鳳,正言宋必恒,俱呈辭,正言黃璿,陳疏,無行公之員。除在外外,呈告·陳疏人員,竝卽牌招,以爲推移入侍之地,何如?傳曰,允。
明日三覆時,熙政堂殿坐正時,巳初初刻。
府前啓,吳命尹事。新啓,陽德縣監李國馨,本以無識悖妄之人,性又酗酒,乃授本縣,專事貪虐,蠱惑邑婢,多有駭擧。昨年,請得賑資於監營,而太半出給於商賈金姓人,貿錢興利,盡歸私用,創設松禁,親自摘奸,濫徵贖錢,刑杖狼藉。載酒携妓,日事遊獵,多率官吏,留連忘返,討食村閭,不遺鷄犬,其他怪駭之事,不一而足,一境之民,如逢亂離,西來之人,無不唾罵。如此不法之類,決不可仍置字牧之任,以貽生民之害,請陽德縣監李國馨罷職不敍。答曰,不允。末端事,更加詳察處之。
以陳翼漢爲假注書。
大殿·中殿·世子宮·嬪宮,藥房·政院·玉堂夕問安。答曰,知道。
謝恩,成均博士陳翼漢。
京畿監司書目,高陽呈,以副提學李縡辭職上疏上送事。啓。答曰,省疏具悉。向來過當之敎,不必追引爲嫌。相避一款,令該曹稟處,爾其勿辭,從速上來察職。
禮曹參判李宜顯辭職上疏。入啓。答曰,省疏具悉。今玆引嫌,殊涉太過,卿其勿辭,斯速覆奏。以上朝報
備邊司啓曰,昨因司憲府啓辭,請別立一司,摠括沿海漁鹽,使各衙門·諸宮家,不得各送差人收稅,從前藉此需用者,量宜劃給,令廟堂講定節目,劃卽施行事,允下矣。我國,三陲際海,數千里漁鹽之地,可比於中國之山東。昔太公,封於齊,通漁鹽而人歸之,富强至於威·宣,臺啓所稱,唐·宋鹽鐵·茶鹽之使,皆大助天下經費。自古山海之利,未嘗全歸私門,如今日也。謹按經國大典,戶典漁鹽條云,漁箭·鹽盆成籍,藏於本曹,本道稅鹽換穀布,補軍資,漁箭所出魚物,薦新常貢外,貿穀補軍資。又曰,有公收之物,歸軍資別倉。然則我祖宗盛際,已用此爲軍國之需,亦何嘗使私門擅其利也?壬辰亂後,沿海蕩然,魚鹽少收,諸宮新歸,無所料賴,其時度支之臣,乃請給漁鹽之場,此折受之所權輿也。今則京外衙門,新舊宮家,競受爭占,茫茫大洋,片片少舠,皆有所屬,各處差人,迭來疊徵,鷹拏虎攫,出沒江海,甚者,懸人於百尺竿檣之上,使一生辛苦於海濤鹺煙之間者,手無一錢之餘,呼天怨毒者,在處皆然,而其衙門·宮家,則所取僅能十一矣。惟我孝廟,稔聞諸賢臣之言,洞燭此弊,以爲修攘之本,在於保民,保民之道,莫如祛私,乃分遣繡衣於諸道,使之察啓,將變革而未及設施,及至先大王初年,三司之論,以此爲一大事,請罷山海折受之啓,四五年不止,前後命罷之處,旣非一二,自聖明臨御以來,追述先志,俯軫民隱,折受之地,亦多限年革罷,凡有所請,不曾靳惜,未有如今者,因大臣·臺臣之一言,而夬賜處分。苟能推此以往,國家祈永之福,未必不基於斯也,不但臣等,欽仰咨嗟,不能名言,海上飢困濱死之民,必有少須臾毋死之願矣。臣等固當奉行成命,惟恐不及,而第伏念事有次第,政貴熟講,先査沿海漁鹽之所,整理頭緖後,定句管摠括之司,共爲規制,可無疏略之悔,終成永久之法。此法若能善成,寬定稅式,徵收之柄,摠于一處,則雖分給各司諸宮,更無餘裕,不能大助軍國,如歷代及我祖宗之時,猶可永絶暴求疊徵之害,以解海民倒懸之急,實百世生民之利也。本司提調中,先差主管數員,卽令移文京外,盡行根究,待其文書畢到,確議節目後,設衙門等事,更爲稟定,何如?答曰,依啓。備局謄錄
上在昌德宮。停常參·經筵。
下直,陜川郡守尹得仁。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,聖候搔癢特甚,熏熱煩轉,困惱呻吟,膈間不淸利未已,腹部飽滿及喉乾之候有加,脚痺無減,寢睡不寧云。伏未審朝來,搔癢特甚,腹部飽滿,及喉乾有加之候,比夜何如?熏熱·困惱,膈間不淸利,及脚痺之候,其有所減,而口淡特甚之候,漸益向減乎?今日臣等,與諸醫入診,詳察症候,宜當。不勝終宵憂灼,敢此問安,竝爲仰稟。答曰,知道。朝來,熏熱往來,而搔癢·困惱,腹部飽滿之候未已,膈間不淸利,及喉乾脚痺之候,比夜減歇,而口淡特甚之候,姑無加勝之勢矣,勿爲入診。
吏曹啓曰,命下矣。凡守令之多報賑穀,過被賞典者,實是近來弊習。今此臺啓所論,固出於愼賞慮弊之意,而第念朝家論賞之道,無論文·武·蔭,當以善治·善賑爲等第,或增秩,或施賞,方合於奬勸之方,而若以名流之故,先疑其有力於廟堂,賑廳有所區別,已非一體懋賞之政,至於以此定式,有傷於朝家事體,自今申勅各道,畢賑上聞之際,不計賑穀多寡,只取治績·賑政之卓異者,另加綜核,無使虛實相蒙,該曹亦於覆奏之時,以此分輕重論賞,恐合事宜,臺啓中,定式一款,今姑置之,何如?傳曰,依啓。
全羅監司書目,右營鎭囚推考覈賊人等,撞破獄門逃躱,地方官羅州牧使金鎭玉罷黜,而當此賑政糴政旁午之時,新舊遞易可慮事。傳曰,此時遞易,殊涉有弊節哛,勿罷,從重推考。
大殿·中殿·世子宮·嬪宮,藥房·政院·玉堂夕問安。答曰,知道。以上朝報
三覆入侍時,行判中樞府事李未詳所啓,諸道各營門,雜物分定之弊,誠如臺啓所論,而監營則例以營穀之在各邑者會減,兵水營則不然,而至於水營,凡係營中需用,及各處求請之物,無不分定於所屬各鎭浦,別無給價之事,故爲邊將者,以其水軍布,貿易以送。所謂水軍布,乃是給代待變之資也。邊將下直時,放軍收布一款,每加申勅,國法至嚴,而朝家殊不知其責,在於水營,而不專在於邊將所,所分定者,非如監營之會減其價,而有害於待變之道者,關係甚大,此則不可不依臺啓,一切革罷,申勅監營,使之禁斷,宜矣。獻納趙鳴鳳曰,此弊,臣旣有所啓,而敢以所懷仰達。監營則此等責出,旣不頻數,除給營穀,似無科外之事,而至於兵·水·統營,則所用雜物,其價不能一一准給,本色不能自備,不得已責出於民間,爲弊甚多,至於沿海各邑,最受其害。此非風聞,臣曾經外任,故常知此弊,敢有所達矣。閫帥中,或有不法者,則勒定督納,推治下吏,尤爲侵漁於各鎭浦,民不能支堪。當此凶歲,此等弊瘼,不可不防矣。刑曹判書閔鎭遠曰,監營分定之物,則雖以營穀會減,而或不無從中消耗之弊,故不免害及於民云矣。左議政金昌集曰,營門所用雜物,分定于所産列邑後,以營穀會減,亦不能一一矣。臺啓所達,似出於此,申勅,宜矣。右議政李頤命曰,原任大臣所達,宜出擧條,而監·兵·水營,所用雜物,一竝禁斷,其勢似不可行矣。上曰,不可一切禁斷,而原任大臣所達誠然,出擧行條件,申勅,可也。
三覆入侍時,戶曹判書權尙游所啓,銀店,專屬戶曹,他衙門不得設店,採鉛之地,亦自戶曹徵稅,分給軍門等處事,前後定奪,不啻申嚴矣。黃海道遂安地,自近年,戶曹差定別將,設店採銀,而聞黃海監營,亦送差人,稱以風爐稅·幕稅·路稅,各樣名色,徵捧多端,以此店所募軍輩,不能支堪,且多別將,同在一處,事多拘礙。依前後定奪,本道監營收稅等事,一切革罷,自戶曹全爲句管,何如?上曰,依爲之。
三覆入侍時,吏曹判書李晩成所啓,臣受由下鄕,目見民間形勢,萬分遑急,雖稍實者,亦無卒歲之資,其餘太半流散。若有恒産,則雖迫於公私債,尙能坐而支過,以其無恒産之故,之東之西,少無係戀之事,被其督徵,擧皆逃避。頃因大臣所達,有各邑還上減捧之命,甚大惠也。至於北漢,還上分給者,不過畿內六七邑也。臣於待罪畿營時,以經理廳移牒,知委各邑,使之從民願受去,守令之稍知妙理者,或參量受去,而其中,亦或有多受者,此非皮雜穀,而皆是米穀也。値此大歉,雖剝膚推髓,萬無淮捧之勢。日者捧留本官之擧,亦出於軫念民事之意,而各邑之催督,急於星火,雖欲官令備納,有若龜背刮毛,民之逃散,其勢固然。軍餉異於糶,事甚重大,而目今形勢,誠可切急,其在恤民隱之道,不可無參酌減捧之道。經理廳諸臣,今方入侍,特爲俯詢而處之,何如?上曰,吏判所達,何如?判中樞府事李未詳曰,北漢軍餉米,限以五萬石留儲,每年以一萬石,分給所屬各邑,以爲五年一改色之地,則可無陳腐之患,故以此定式矣。今春則民間,不至窘急,多不願受,以致分給各邑者,未准其定數,而値此大歉,軍餉雖重,勢難輸納於山城,使之捧留於本邑,實出於特軫民弊也。小臣曾爲藩臣,雖當乙·丙荒歲,還穀則必須着實收捧,然後可以分賑,故申勅各邑,使之隨其可捧者而捧之,蓋不如是,則必將竝其可捧者而不得捧,何以救民乎?今此軍餉,亦不可不捧留,以爲明年賑資。若許減捧,則可納者,亦不納矣。然在前江都軍餉,亦有半減收捧之例,自廟堂參酌許減,恐無不可矣。晩成曰,小臣,亦知乙·丙凶荒之慘,而窮民之流散·逃避,未有如今年之甚。臣久處鄕廬,目見民間遑汲之狀,誠甚慘惻。軍餉減捧,雖極重難,不可一向督捧矣。工曹判書趙泰采曰,今年畿甸凶荒,如水原·南陽尤甚,還穀之捧,僅至三分之一,如此之邑,則雖軍餉,折半收捧,宜矣。至於衿川,經理還上,已盡收捧云,他邑,亦使隨力捧之,何如?晩成曰,若使諸邑,隨力捧之,不爲定限分付,則守令,難於奉行矣。頤命曰,小臣頃上一疏,畿甸尤甚邑,還上半減,而之次邑,減三分之一。卽今形勢,雖軍餉,無盡捧之道矣。軍餉減捧,雖似重難,兵·荒無異,若有兵革,則以將來凶年之備,惜費而不用米穀乎?今宜勿論江都·北漢,尤甚邑,則折半收捧,之次邑,則減三分之一,定奪分付,然後守令知所奉行矣。畿內海邊被災,罔有紀極,三南海邊,亦慘云,而遠未詳聞,至於畿內,則所聞已詳矣。海邊災邑,則雖欲盡捧,決無盡捧之路矣。昌集曰,以軍餉之重,雖有准捧之令,卽今民間,事勢如此,似難准捧矣。上曰,軍餉,依他還上例,尤甚邑半減,之次邑減三分之一事,分付,可也。
上在昌德宮。停常參·經筵。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,聖候搔癢特甚,熏熱煩轉,困惱頗甚,呻吟未已,腹部飽滿,膈間不淸利,喉乾之候有加,脚痺無減,寢睡不寧云。伏未審朝來,搔癢特甚,困惱頗甚,腹部飽滿,膈間不淸利,及喉乾有加之候,比夜何如?熏熱及脚痺之候,其已減歇,而口淡特甚之候,抑或有向減之勢乎?湯藥三貼,畢進於昨日,今日臣等,與諸醫入診,詳察症候,議定他藥,宜當。不勝終宵憂灼,敢此問安,竝爲仰稟。答曰,知道。朝來困惱頗甚一樣,而熏熱往來,搔癢,腹部飽滿,膈間不淸利之氣未已,喉乾·脚痺之候,比夜有減,口淡特甚之候,有加矣。姑勿議藥,亦勿入診。
執義南道揆初度呈辭。入啓。給由。
昨日三覆時,獻納趙鳴鳳所啓,河事。權卨事。御室設醮處撤毁事。上曰,勿煩。又所啓,軍器僉正李夏相,今秋柴場摘奸之時,山田陳廢之處,全不給災,窮峽殘氓,將未免白地徵稅,處處屯聚,擁馬泣訴,而少無動聽,重加鞭撻,其他作弊之端,罔有紀極,請軍器僉正李夏相罷職。上曰,先罷後推。又所啓,石城縣監宋鎭東,曾爲京兆之郞,多有鄙瑣之誚,索酒府隷,貽笑同列。乃莅本縣,昏不省事,政令顚錯,擧措怪駭,親信奸吏,作爲心腹,褻押邑子,全失體貌,濫捧地稅於官屯,換錢以納,勒徵牛贖於各面,逐日爲規,闔境怨讟,隣邑唾罵。檢歲賙賑之策,不可付諸此人,請石城縣監宋鎭東罷職。上曰,更加詳察處之。又所啓,外方各營門,凡干需用之物,以廉直,分定土産於列邑·列鎭,已成久來之謬規。各邑不得已責出於民間,其爲弊端,不一而足。當此大歉之歲,大小擾民之事,理宜革罷,則此等弊瘼,尤不可諉以前例,一向襲謬,以貽窮民之害,請諸道各營門,雜物分定之弊,一切禁斷。上曰,令廟堂稟處。持平李挺周所啓,吳命尹事。上曰,勿煩。陽德縣監李國馨,罷職不敍事。上曰,不允。又所啓,夫婦,五倫之一,殺害其妻,非他殺獄之比也。殺妻罪人李仁先·金貴賢等,或私奸花妻,乘憤打殺,或胎孕之妻,椎擊至死,原其罪狀,實無一毫可恕之端,而自上遽有減死之敎,固知欽恤之念,特施寬宥之典,而三尺至嚴,斷不可容貸。請還收罪人李仁先·金貴玄減死定配之命,依律處斷。上曰,勿煩。又所啓,王法至嚴,其不可隨時輕重也,明矣。朴鳴震之殺越人命,崔必永之放火人家,崔先奉之僞造印信,莫非當死之罪,實無可生之端,而自上特下減死之敎者,雖出於好生之盛意,其在三尺,決不宜貸死,而日後之弊,有不可勝言,請還收罪人朴鳴震·崔必永·崔先奉減死定配之命,依律處斷。上曰,勿煩。前啓,名流,善治善賑陞資事,令該曹稟處定式事,停啓。
都堂錄改圈,六點,徐命均·金在魯·趙觀彬,五點,金有慶·李眞望·沈珙·李明彦·朴師益·崔尙履·黃奎河·李仁復·宋眞明。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後搔癢·困惱,口淡特甚之候,復何如?惶恐敢啓。傳曰,晩後一樣矣。以上朝報
上在昌德宮。停常參·經筵。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,聖候搔癢未已,熏熱煩轉,困惱呻吟,膈間不淸利而腹部飽滿,及喉乾之候,有加,脚痺無減,寢睡不寧云。伏未審朝來,搔癢·熏熱·困惱,膈間不淸利之氣,其已減歇,而腹部飽滿,及喉乾有加之候,比夜何如?脚痺之候,亦有所減,而口淡特甚之候,抑或有向減之勢乎?今日臣等,與諸醫入診,詳察症候,宜當。不勝終宵憂灼,敢此問安,竝爲仰稟。答曰,知道。朝來熏熱往來,而搔癢·困惱,腹部飽滿之候未已,膈間不淸利,及喉乾·脚痺之候,比夜減歇,而口淡特甚之候,別無所減矣,勿爲入診。
執義南道揆再度呈辭。入啓。加給由。
大司憲李觀命,持平李挺周啓曰,臣等,以李獻英兄弟拔去榜中事,有所論啓,而伏承聖批,有依頃年右議政似宜,令該曹稟處之敎。臣等取考獻議措語,則以擧世致疑於預構之故,請其覆試而已,非以設標用奸之迹,直請拔去,則固當仍爲連啓,期於準請,而曾於先朝,已有再講之規,今此覆試之議,不害爲詳審之道,則姑待該曹之稟啓,觀其處決而更爲發啓,亦未爲不可,故臣等相議姑停矣。追聞物議,則大臣收議,旣與臺啓本意不同,在臺閣之道,不可不連啓爭執,而遽爾姑停,大失臺體云。臣等於此,不勝瞿然之至。臣等處事未免率爾,致有物議之非斥,則揆以廉隅,決不可一刻仍冒於臺次,請命遞斥臣等之職。答曰,勿辭,退待物論。
院前啓,河事。權卨事。御室設醮處撤毁事。石城縣監宋鎭東罷職事。入啓。答曰,不允。前啓,外方各營雜物,分定於各邑之弊,一切禁斷事,廟堂稟處間,姑停。
大殿·中殿·世子宮·嬪宮,藥房·政院·玉堂夕問安。答曰,知道。
政院啓曰,日昨,判校柳百乘,以孝宗大王徽號追上事,陳疏到院,而玆事體重,有非一微官所可輕議,臣等商議還給矣。數日前,公州幼學金德麟爲名人,繼以此事,來呈疏槪,臣等又以相議不捧,則今者德麟,乃於疏槪中,添入別語,攻斥本院,不遺餘力,至以厚負聖祖,不忠·不仁等說,極口詬詆。臣等之不得率爾捧入,蓋出於重事體之意,而其所侵辱,至於此極,上疏,何以爲之?敢稟。傳曰,喉司侵斥之語,改呈,可也。公州幼學金德麟上疏,入啓。答曰,省疏具悉。孝廟世室,大禮已成,而追上徽號,豈非予至願?第玆事至重,宜令禮曹稟處。
忠淸監司書目,連山呈,以禮曹參議權辭職上疏上送事。啓遞差。以上朝報
上在昌德宮。停常參·經筵。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間,聖候搔癢,達夜特甚,熏熱煩轉,困惱頗甚,呻吟未已,腹部飽滿而膈間不淸利,及喉乾之候有加,脚痺無減,寢睡無異於全失云。臣等伏不勝一倍煎灼之至。伏未審朝來,搔癢特甚,困惱頗甚,膈間不淸利,及喉乾有加之候,比夜何如?熏熱及腹部飽滿,脚痺之候,其有所減,而口淡特甚之候,抑或有向減之勢乎?湯藥停進,已至累日,而卽今諸症候,添加如此,今日臣等,不可不與諸醫入診,詳察症候,議定當進之藥,宜當。敢此問安,竝爲仰稟。答曰,知道。搔癢·熏熱,尙今未已,而困惱頗甚之候一樣,腹部飽滿,膈間不淸利之氣無減,喉乾及脚痺之候,比夜減歇,而口淡特甚之候,比昨無異,勿爲入診。苦口湯劑,似難進御,月經胎水中,調進丸藥當否,與諸醫議定,宜矣。
執義南道揆三度呈辭。入啓。遞差。
政院啓曰,大司憲李觀命,持平李挺周,引避退待,而憲府無行公之員,處置經宿,事甚未安。持平金台壽,雖有式暇,卽爲牌招,使之處置,何如?傳曰,允。
以金槹爲假注書。
謝恩,司成沈樘。
院前啓,河事。權卨事。御室設醮處撤毁事。石城縣監宋鎭東罷職事。入啓。答曰,不允。宋鎭東事,依啓。
府啓,竝引嫌而退。相議姑停,自有所見,以此引嫌,殊涉太過,請大司憲李觀命,持平李挺周出仕。答曰,依啓。
藥房再啓曰,伏承問安之批,以勿爲入診,苦口湯劑,似難進御,月經胎水中,調進丸藥當否,與諸醫議定宜矣,爲敎。臣等卽與諸醫商議,則皆以爲,胎水五合,牛黃膏四丸,調進宜當云。胎水五合,卽爲封入之意,敢啓。答曰,知道。
大司憲李觀命,持平李挺周就職。
吏曹啓曰,臺諫有闕,政事,取稟。傳曰,再明日爲之。
大殿·中殿·世子宮·嬪宮,藥房·政院·玉堂夕問安。答曰,知道。藥房口傳啓曰,晩後搔癢,熏熱·困惱,口淡之候,復何如?臣等不勝憂煎,惶恐敢啓。傳曰,熏熱少減,而其餘諸症候,一樣矣。
司諫尹陽來上疏。大槪,臣待罪南邑,猥承恩召,促裝登道,來伏私次,而第臣去歲,忝叨納言,偶因前席之引避,重被長僚之疏劾。滓穢之蹤,猶不宜復蹈舊踐,而況今薇垣亞席,地望自別,決非庸陋僨敗者,所可冒竽。且臣兄臣錫來,見帶憲職,公法·私義,亦不可竝據臺地。玆敢仰籲於靜攝之中,冀蒙鐫罷,兼附所懷,以備財察事。入啓。答曰,省疏具悉。旣往之事,何必深嫌?疏中可以變通事,令廟堂確議處之,而李正臣,終不可置而不論,罷職不敍。疏末所陳,正合予意,可不留心焉?爾其勿辭,從速察職。
政院啓曰,因幼學金德麟疏請孝廟追崇,禮曹,以時任·原任大臣·二品以上·三司,會議賓廳之意,稟啓,而依此回啓爲之事,命下矣。時任·原任大臣·二品以上·三司,除在外人員外,明日待開門,竝牌招之意,敢啓。傳曰,知道。
上在昌德宮。停常參·經筵。
自昧爽至辰時,有霧氣。未時,日暈,暈上有冠,色皆內赤外靑。夜五更,有霧氣。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間,聖候搔癢未已,熏熱煩轉,困惱呻吟,腹部飽滿,而膈間不淸利,及喉乾之候有加,脚痺無減,寢睡不寧云。伏未審朝來,搔癢·熏熱·困惱,腹部飽滿之候,其有所減,而膈間不淸利,及喉乾有加之候,比夜何如?脚痺之候,亦有所減,而口淡特甚之候,抑或有向減之勢乎?今日臣等,與諸醫入診,詳察症候,宜當。不勝終宵憂灼,敢此問安,竝爲仰稟。答曰,知道。朝來熏熱往來,而搔癢·困惱,膈間不淸利之氣未已,腹部飽滿,及喉乾·脚痺之候,比夜減歇,而口淡特甚之候,一樣矣,勿爲入診。
謝恩,戶曹參判申銋,司諫尹陽來,掌令李禎翊·尹錫來。
掌令李禎翊啓曰,臣之踪地危蹙,冒上自暴之章,及承聖批,開釋備至,臣誠惶隕感激,涕泗交頤,豈不欲竭蹶趨承,以少伸叩謝之忱哉?第臣向來所被,非比尋常,至今追思,餘悸薰心。違牌尋單,實出萬不獲已,而只推之命,還給之敎,荐下於常格之外,臣是何人,得此異恩於君父之前也?自顧悚慄,罔知所以自措矣。今因賓廳會議,天牌又降,怵分畏義,不得不黽勉承命,而非但臣情勢之難安,不敢復廁於言議之地,且以待罪西邑時事,酷被擊錚人之構誣,該曹覆啓,至請行査。其間事實,雖不敢徑先陳辨於未査之前,其文案,旣已留院,方在待勘之中,則尤何可晏然行公乎?以此以彼,決難仍冒於臺次,請命遞斥臣職。答曰,勿辭,退待物論。
判府事徐宗泰·趙相愚,命招不進。
知事姜鋧·洪萬朝·李光迪,同知沈檀·尹就商·李泰龜,同敦寧李弘逸,護軍梁重廈,牌不進。
禁府,許鐔·柳百乘·柳文燧·李蘊·李世馨·朴性儉,拿囚。啓。
吏曹啓目,粘連。觀此副提學李縡上疏,則知春秋閔鎭厚,卽臣內舅,所兼史職,法應相避,亟命照法處置亦爲白有臥乎所,玉堂長官之與春秋館堂上相避者,許遞本職,已成近例,副提學李縡,今姑改差,何如?啓依允。
政院啓曰,行判中樞府事徐宗泰·趙相愚,今日賓廳會議時,命招不進之意,敢啓。傳曰,遣史官問議。
府前啓,吳命尹事。陽德縣監李國馨,本以無識悖妄之人,性又酗酒,乃授本縣,專事貪虐,蠱惑邑婢,多有駭擧。昨年請得賑資於監營,而太半出給於商賈金姓人,貿錢興利,盡歸私用,創設松禁,親自摘奸,濫徵贖錢,刑杖狼藉,載酒携妓,日事遊獵,多率官吏,流連忘返,討食村閭,不遺鷄犬。其他怪駭之事,不一而足,一境之民,如逢亂離,故昨有所論啓矣,及承聖批,以更加詳察爲敎,臣等不勝抑鬱之至。夫國馨不法之狀,西來之人,無不唾罵,不待復爲廉問,而知之巳詳矣。如此之人,決不可仍置字牧之任,以貽生民之害,請陽德縣監李國馨罷職不敍。請還收罪人李仁先·金貴賢,減死定配之命,依律處斷事。請還收罪人朴鳴震·崔先奉·崔必永,減死定配之命,依律處斷事。新啓,引嫌而退。聖敎開釋,更無可嫌,而査案未勘,暫難仍在,請掌令李禎翊,遞差。答曰,不允。李國馨事及處置事,依啓。
大殿·中殿·世子宮·嬪宮,藥房·政院·玉堂夕問安。答曰,知道。以上朝報
上在昌德宮。停常參·經筵。
政院啓曰,卽者禮曹郞廳,以孝宗大王追上徽號,問議于在外大臣·儒臣事出去,肅拜單子來呈,而賓廳會議啓辭批答,有無容更議之敎。在外大臣·儒臣處,遣禮官問議事,何以爲之?敢稟。傳曰,肅拜單子,出給。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間聖候,搔癢未已,熏熱煩轉,困惱呻吟,腹部飽滿,膈間不淸利及喉乾有加,脚痺無減,寢睡不寧云。伏未審朝來,搔癢·熏熱·困惱,腹部飽滿之候,其已減歇,而膈間不淸利,及喉乾有加之候,比夜何如?脚痺之候,抑或有向減之勢乎?今日臣等,與諸醫入診,詳察症候,宜當。不勝終宵憂灼,敢此問安,竝爲仰稟。答曰,知道。朝來熏熱往來,而搔癢·困惱,腹部飽滿之候未已,膈間不淸利,及喉乾·脚痺之候,比夜減歇,而口淡特甚之候,別無加減矣。勿爲入診。
禮曹,重試對擧別試文武科初試,來九月十八日,講經,十一月初三日,殿試,十一月十六日,文武官重試,同月二十一日,別試及重試放榜,十一月二十六日,丁酉式年鄕·漢城試,進士初試,來八月初一日,生員初試,八月初三日,文武科初試,八月二十日,雜科初試,九月初六日,進士覆試,九月十四日,生員覆試,同月十六日,生進放榜,十月初二日,文武科講經及武科覆試,九月二十六日,文科會試,講畢後間一日,文武科殿試,十月十七日,放榜,十月二十九日,雜科覆試,十一月二十七日,放榜,十二月初十日,推擇。啓。
賓廳大臣啓曰,臣等之意,則竊以爲,宗廟之禮,莫尙於世室,是以,漢臣之言曰,功莫大於高皇帝,宜爲帝者,太祖之廟,德莫盛於孝文皇帝,宜爲帝者,太宗之廟,此則殷·周以來,敦隆之至也。恭惟我孝宗大王,以上聖之資,値陽九之運,其所以明天理·正人心,伸大義於萬世者,有足以範圍天地,豈但一國臣民,尊親之如父母也?眞可以有辭於天下,誠萬古帝王所未有之盛德也。追崇之禮,一有未稱,則凡有血氣之倫,孰不思盡其誠,固無待於今日草野之言也?第伏念,尊名·隆號,已上於大行之日,包得復雪之義,觀德之廟,又定百世不祧之禮,宗周之義,固已大闡揚無憾矣。到今追上數字之諡,恐不有加於聖烈。且伏聞孝廟初服,廷臣,嘗請追上仁廟尊諡,則下敎曰,旣非先王之志,有乖繼述之義。綸綍之言,尙在人耳目,聖明亦宜聿追先志,以光兩朝謙孝之德矣。會議諸臣,一二人之外,意見無異,惟在聖明,深思善處。莫重莫大之禮,非臣等所敢擅議,伏惟上裁。敢啓。傳曰,惟我聖祖,盛德鴻烈,巍煥千古,今玆追崇之請,孰敢有異議,而第世室大禮,已行尊奉之道,庶無憾焉。大臣獻議,正合予意,無容更議矣。
傳,前副應敎權詹,持平李眞望,司書李仁復,執義李夏源,司果洪錫輔·李秉常·金在魯·宋眞明,竝敍用。
記注官尹大英書啓,臣承命問議于判府事趙相愚處,則以爲,臣近來情地,萬分臲卼,固宜迸出都門,恭俟誅譴,而只緣病勢危綴,莫保朝夕,咫尺戶庭,運身無路,席藁私次,第切惶蹙,不意玆者,因幼學金德麟疏請,孝宗大王徽號追上事,乃有牌招會議之命,而顧臣情病如右,不敢趨承,分義虧缺,罪戾層積。又於此際,近侍辱臨,聖問勤摯,臣敬奉綸旨,益切惶感。念臣不但神識昏瞀,全無省悟,況今情迹危蹙,日夕惶慘,其何敢以大臣自居,妄與於國家大議乎?淸問之下,不敢仰對,臣罪至此,不知死所云矣,敢啓。傳曰,知道。
假注書李倚天書啓,臣承命馳往于水口門外豆毛浦判府事徐宗泰所住處,問議則以爲,今日賓廳會議時,臣不得趨進命召,方深惶恐矣,意外伏承有問議之命,而臣情勢危蹙,只俟譴罰,有不敢與聞於朝家莫大之事,且病情危苦,精神昏瞀,無以仰對,不勝惶隕之至云矣,敢啓。傳曰,知道。
大殿·中殿·世子宮·嬪宮,藥房·政院·玉堂夕問安。答曰,知道。
判府事趙相愚箚子。大槪,情病俱苦,重犯違傲之罪,冀伏嚴誅,以肅朝綱事。入啓。答曰,省箚具悉卿懇。向來批旨,元非指斥大臣,卿之引嫌,實涉太過。須體至意,安心勿辭,亦勿待罪,從容善攝。仍傳曰,遣史官傳諭。
藥房入診時,都提調金昌集所啓,來年,戶籍式年也。京中戶籍,不甚擾民,而外方,則正當春窮,民方流徙,自不無騷擾之弊。京中,雖趁時爲之,而外方,則待秋成擧行,宜當。此意知委各道,何如?上曰,依爲之。又所啓,驪州·楊根·砥平等地,賊患本來可慮。此三邑守令,曾以武臣差送,頗有其效。今後有窠,則分付該曹,以武臣差送,而南中諸邑,有賊患處,亦以武臣差送,則好矣。提調閔鎭厚曰,大臣,以治盜事仰達,臣亦有所懷欲陳者矣。今聞畿甸及南中,盜賊漸熾。在前如此之時,若以武弁,差送守令,則輒有解散之效。時任之人,不必遞改,待其有闕,令銓曹稟于大臣,以武官擇差,則似好矣。上曰,依爲之。
有政。吏批,趙聖復爲掌令,金演爲右尹,李㙫爲禮曹參議,鄭載岳爲敦寧都正,朴弼周爲敦寧參奉,柳綏爲石城縣監,朴鑌爲陽德縣監,朴行義爲宗簿正,金混爲典簿,李鼎佐爲濟用判官,魚有龍爲說書,李範之爲義盈奉事,宋堯卿爲善山府使,金榦爲執義,金在魯爲副修撰,朴師益爲副修撰,趙觀彬爲修撰,洪錫輔爲洪陽縣監,李秉常爲西學敎授。
兵批,李大成爲上護軍,趙榮福爲副司果,李相成爲副司猛,李縡·權·南道揆·李禎翊爲副護軍,金槹爲副司正。以上朝報
上在昌德宮。停常參·經筵。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間聖候,搔癢未已,熏熱煩轉,困惱呻吟,膈間不淸利,而腹部飽滿,及喉乾之候有加,脚痺無減,寢睡不寧云。伏未審朝來,搔癢·熏熱·困惱·膈間不淸利之氣,其已減歇,而腹部飽滿及喉乾有加之候,比夜何如?脚痺之候,亦有所減,而口淡特甚之候,抑或有向減之勢乎?今日臣等,與諸醫入診,詳察症候,宜當。不勝終宵憂灼,敢此問安,竝爲仰稟。答曰,知道。朝來熏熱往來,而搔癢·困惱,腹部飽滿之候未已,膈間不淸利,及喉乾·脚痺之候,比夜減歇,而口淡特甚之候,姑無向減之勢矣。勿爲入診。
副修撰朴師益·金在魯,牌不進,只推勿罷。
戶曹啓曰,卽接廣興倉所報,來十二月朔頒料次,倉官,進去于判府事徐宗泰所住處,請受祿牌,則以爲,累次煩達,極爲惶恐,前月雖不敢不祗受,而悚伏野外,每月輒受常廩,萬萬有不敢安,祿牌不爲出給云。係是大臣祿俸,何以爲之?敢稟。傳曰,令倉官輸送。
大殿·中殿·世子宮·嬪宮,藥房·政院·玉堂夕問安。答曰,知道。
禁府啓目,前郡守李文燧·李蘊·李世馨·朴性儉等,元情云云。旣已遲晩,所當照律,而大同事目,未捧十石以上,決杖放送亦爲白有置,各人未捧耗租,以米折定,則當爲十二石零,依事目決杖放送,而鹽稅收貢本數名色,比大同稍輕,疋數亦不多,旣已大同未捧被罪,則似不當疊施,其罪勿論,何如?啓依允。又啓目,前府使柳百乘,兼官前縣監許鐔原情云云。旣已遲晩,所當照律,而事目內,大同未捧守令,十石以上,決杖放送亦爲白有昆,上項兩人所犯,俱係十石以上,竝只依事目決杖放送,何如?啓依允。
禁府,愼惟益拿囚。啓。
京畿監司書目,楊州呈,以工曹參判李喜朝辭職上疏上送事。啓。答曰,省疏具悉。前疏之批,已諭予意矣。卿胡控免,若是其太過耶?念卿病甚,特賜藥物,亦非偶然,卿其安心勿辭,益加調理,上來察職。以上朝報
上在昌德宮。停常參·經筵。
下直,谷山府使安相漢。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間聖候,搔癢特甚,熏熱煩轉,困惱呻吟,腹部飽滿,而膈間不淸利及喉乾之候有加,脚痺無減,寢睡無異於全失云。伏未審朝來,搔癢特甚,膈間不淸利,及喉乾有加之候,比夜何如?熏熱·困惱,腹部飽滿及脚痺之候,其已減歇,而口淡特甚之候,抑或有向減之勢乎?今日臣等,當依聖敎入診,而不勝終宵憂灼,敢此問安。答曰,知道。朝來熏熱往來,而困惱頗甚,搔癢·膈間不淸利之氣未已,腹部飽滿及喉乾·脚痺之候,比夜減歇,而口淡特甚之候,無減矣。
禁府,邊是泰·金楚寶·金熙潤,拿囚。啓。
戶曹啓曰,依傳敎,來十二月朔祿俸,令倉官輸送於判府事徐宗泰所住處,則以爲,伏承令倉官輸送之敎,極深惶感,而揆以公體·私義,萬萬有不敢祗受者,不爲領受云,何以爲之?敢稟。傳曰,更令倉官輸送。
今日藥房入診時,湯藥仍爲姑停,前劑入加減金匱腎氣丸,更爲進御事,榻前下敎,左邊捕盜大將鄭履祥改差事,榻前定奪。
副修撰金在魯·朴師益,牌不進,只推勿罷。
大殿·中殿·世子宮·嬪宮,藥房·政院·玉堂夕問安。答曰,知道。
兵曹,以李基夏爲左邊捕盜大將。
謝恩,說書魚有龍。以上朝報
藥房入診時,提調閔鎭厚所啓,各衙門屯田收稅,宜有一定之例,而守禦廳,每卜捧二斗穀,摠戎廳,捧一斗五升,訓局,只捧七升,多少不齊,故曾因左議政金昌集,箚陳訓局之弊,廟堂從實收稅之意,覆啓矣。蓋亂後,樹木茂盛之處,募民起耕,故從略定稅,仍成規例,而卽今則田野皆闢,至於私相買賣,而且爲免稅,何可一向從略收稅乎?自明年一從土品之饒瘠,以民間收稅之法,差等其高下而捧之,宜當。不但守禦廳爲然,他衙門有屯田處,竝爲依此擧行事,分付,何如?都提調金宇杭曰,提調所達,誠然。各軍門有屯田收稅之規,似當一體定式,俾無參差之弊矣。上曰,依爲之。備局謄錄
藥房入診時,都提調金宇杭所啓,驪州·楊根·砥平等地,賊患本來可慮。此三邑守令,曾以武臣差送,頗有其效。今後有窠,則以武臣差送,而南中諸邑,有賊患處,亦以武臣差送,則好矣。提調閔鎭厚曰,大臣,以治賊事仰達,臣亦有所敢陳者矣。近聞畿甸及南中,盜賊漸熾。在前如此之時,若以武弁,差送守令,則輒有解散之效。時任之人,不必遞改,待其有闕,令銓曹稟于大臣,以武官擇送,則似好矣。上曰,依爲之。吏曹謄錄
藥房入診時,提調閔鎭厚所啓,南漢山城,有守禦使營庫,其別將,摠領城內凡事,又有所謂城機別將,專管城堞倉庫。此兩任,皆甚不輕,而自前以卑賤之輩差送,多有雜亂之弊,故臣曾以兩班武弁中有履歷者,擇差之意,仰達天聽,而無明白定式之事。厥後代臣之人,未知其曲折,還作卑賤之窠,及臣復待罪是職,而連以曾經營將州郡之人,差送城中,頗有紀律,而事多修擧,不無其效矣。今後營庫別將,改稱留營別將,竝城機別將,必以曾經營將州郡之人擇差,而每於遞代之際,守禦使啓聞,自辦如外方中軍之例,自兵曹啓下,則似當永久遵行,依此定式,何如?或謂京外啓下之任,無不自戶曹會減料米,此似難便云,而本廳則把摠·哨官,難爲啓下,皆本廳給料,以此例照之,亦無所妨矣。上曰,依爲之。守禦廳謄錄
上在昌德宮。停常參·經筵。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間聖候,搔癢未已,熏熱煩轉,困惱特甚,達夜呻吟,膈間不淸利之氣頗甚,腹部飽滿及喉乾之候有加,脚痺無減,寢睡不寧云。伏未審朝來,搔癢·熏熱,其已減歇,而困惱特甚,膈間不淸利頗甚,腹部飽滿及喉乾有加之候,比夜何如?脚痺之候,亦有所減,而口淡特甚之候,抑或有向減之勢乎?今日臣等,與諸醫入診,詳察症候,宜當。不勝終宵憂灼,敢此問安,竝爲仰稟。答曰,知道。熏熱往來,而困惱特甚,膈間不淸利頗甚之候一樣,搔癢及腹部飽滿未已,喉乾·脚痺之候,比夜減歇,而口淡特甚之候,無減矣。勿爲入診。
正言宋必恒初度呈辭。入啓。給由。
禁府啓目,前府使愼惟益,原情云云,旣已遲晩。大同不捧守令,十石以上,決杖亦爲白有昆,上項愼惟益所犯,係是十石以上,依事目決杖放送,何如?啓依允。又照目,前府使任舜元矣,卽見江原道査案,則上年冬,金時若,擊錚原情,多出於誣罔,其間情節,殊涉可駭是白乎矣,以事理論之,則金哥,入葬於任家先祖墓腦中之時,旣不得聞知,而禁斷是白如乎,及至世代久遠之後,則任舜元,自東藩遞歸之初,卽爲呈文法司,其掘移當否,惟當一付之公法是白去乙,計不出此,乃於除拜本府之日,始以掘去之意,私相勸諭,至於吏鄕所,往見掘移與否,其在爲官長政理之道,難免失着之歸,以此照律,罪笞四十收贖,付過還職,私罪。啓功減一等。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後困惱特甚,膈間不淸利頗甚之氣,搔癢及腹部飽滿未已之候,復何如?臣等不勝憂煎,惶恐敢啓。傳曰,膈間頗甚之氣少減,而其餘諸症候,一樣矣。
同義禁尹憲柱上疏。大槪,新授資級,決難承當,以臣情地,固宜在道封章,而急於承聞起居,來伏城外,瀝血陳懇,伏乞亟賜收還,以重官方,以安微分事。入啓。答曰,省疏具悉。今玆陞秩,實循舊例,卿勿過辭,從速察職。
副修撰朴師益上疏。大槪,臣於見授職名,人器之萬萬不稱,前後無異,而念臣初以不審去就,冒沒行公之人。今於朝家,追咎前事,再行圈錄之日,決不當幸其還錄,包羞更進,以傷自己之廉隅,而貽四方之嗤點。惟當痛懲旣往,力辭不避,以爲息黥補劓之圖而已。區區寸忱,自劃已審,再違嚴召,輒下只推。玆於三牌之下,不得不趨詣闕下,露暴血懇,仍卽徑歸,恭俟鈇鉞,伏乞聖明,亟命拔去臣姓名於錄中,無使復玷儒列,以伸公議,以靖私義,不勝幸甚事。及副修撰金在魯上疏。大槪,千萬夢寐之外,臣名又入於堂錄改圈中,復承館職新命,而顧臣萬萬臲卼之迹,決無包羞忍恥,復進館中之理,荐違嚴召,輒靳例罷。今於三牌之下,不得不趨伏闕外,瀝血陳懇,乞蒙亟削臣職,仍命勿復檢擧,以幸公私事。入啓。答曰,省疏具悉。苟充之說,只論事體,則改錄後,無復嫌端,爾其勿辭,從速察職。以上朝報
上在昌德宮。停常參·經筵。
下直,平安兵使趙爾重。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間聖候,搔癢未已,熏熱煩轉,困惱呻吟,腹部飽滿,膈間亦不淸利,而喉乾之候有加,脚痺無減,寢睡不寧云。伏未審朝來,搔癢·熏熱·困惱,膈間不淸利之氣,其已減歇,而腹部飽滿及喉乾有加之候,比夜何如?脚痺之候,亦有所減,而口淡特甚之候,抑或有向減之勢乎?昨夜入侍醫官,以丸藥更爲議定劑入事,陳達云。今日臣等,與諸醫入診,詳察症候,議定丸藥,宜當。不勝終宵憂灼,敢此問安,竝爲仰稟。答曰,知道。朝來熏熱往來,而困惱頗甚,搔癢·腹部飽滿之候未已,膈間不淸利,及喉乾·脚痺之候,比夜減歇,而口淡特甚之候,一樣矣。勿爲入診,與諸醫議定丸藥,宜矣。
正言宋必恒再度呈辭。入啓。加給由。
持平金台壽初度呈辭。入啓。給由。
戶曹啓曰,依傳敎,來十二月朔祿俸,更令倉官輸送于判府事徐宗泰所住處,則以爲,恩命荐下,伏地感激,而終不敢祗受,雖煩瀆有懼,而謹當陳疏仰暴云,又不領受,何以爲之?敢稟。傳曰,批下後,更爲輸送。
政院啓曰,金吾査事,不可不速爲了當。同義禁尹憲柱,昨已陳疏承批,卽爲牌招察任,何如?傳曰,允。
同義禁尹憲柱,牌不進。
判義禁黃欽辭職上疏。入啓。答曰,省疏具悉。議讞事,令次官擧行,卿其勿辭行公。
政院啓曰,同義禁尹憲柱,牌不進,推考傳旨,今方捧入,而金吾査事,不可一向遷就,更爲牌招,以爲察任之地,何如?傳曰,允。
傳曰,明日,吏兵曹歲抄公事,啓下後,凡公事入之。
平安監司義州府尹書目,謝恩兼冬至使一行,今月二十五日,渡江入去事。
副修撰朴師益·金在魯牌不進。傳曰,禁推。
大殿·中殿·世子宮·嬪宮,藥房·政院·玉堂夕問安。答曰,知道。
禁府,朴師益·金在魯拿囚。啓。
藥房再啓曰,伏承問安之批,以勿爲入診,與諸醫議定丸藥,爲敎。臣等與諸醫商議,則皆以爲,卽今聖候,搔癢·眼昏·脚痺等症,皆由於火盛水虧之致,古庵心腎丸,加肉蓯蓉,製一兩半,連次劑進,以爲淸熱·潤燥·滋補心腎之地,宜當云。此藥一劑,卽爲劑入之意,敢啓。答曰,知道。
黃海監司書目,辭職上疏上送事。啓。答曰,省疏具悉。姜錫周之誣罔擊錚,殊甚駭然,何足爲嫌?卿其勿辭,從速察職。
藥房口傳啓曰,晩後困惱頗甚,搔癢·腹部飽滿未已之候,復何如?臣等不勝憂煎,惶恐敢啓。傳曰,晩後一樣矣。
禁府,金萬胄·成胤光拿囚。啓。以上朝報
上在昌德宮。停常參·經筵。
下直,槐山郡守趙正禮。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間聖候,搔癢特甚,熏熱煩轉,困惱頗甚,達夜呻吟,腹部飽滿,及膈間不淸利,喉乾之候有加,脚痺無減,寢睡不寧云。伏未審朝來,搔癢特甚,困惱頗甚,腹部飽滿及喉乾有加,膈間不淸利之氣,比夜何如?熏熱之候,其有所減,而口淡特甚之候,抑或有向減之勢乎?且伏聞昨夜入侍醫官之言,脚痺之候,比前有加云,臣等益不勝憂灼之至。今日不可不與諸醫及鍼醫入診,詳察症候,更加商議,敢此問安,竝爲仰稟。答曰,知道。朝來熏熱往來,搔癢未已,而困惱·腹部飽滿之候特甚,膈間猶不淸利,喉乾·脚痺之候,比夜減歇,而口淡特甚之候,無減矣。明日入診。
持平金台壽再度呈辭。入啓。加給由。
正言宋必恒三度呈辭。入啓。遞差。
政院啓曰,同義禁尹憲柱,陳疏承批之後,更無可引之嫌,而昨日再招不進,殊涉未安,卽爲牌招察任,何如?傳曰,允。
同義禁尹憲柱,牌不進。
吏曹啓曰,臺諫有闕,政事,取稟。傳曰,再明日爲之。
大殿·中殿·世子宮·嬪宮,藥房·政院·玉堂夕問安。答曰,知道。
藥房啓辭。缺以上朝報日記廳郞廳兪彦述書。郞廳李陽泰校正。
上在昌德宮。停常參·經筵。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間聖候,搔癢未已,熏熱煩轉,困惱頗甚,達夜呻吟,腹部飽滿,及喉乾之候有加,膈間不淸利之氣頗甚,脚痺無減,寢睡不寧云。伏未審朝來,搔癢·熏熱之候,其已減歇,而困惱頗甚,腹部飽滿及喉乾有加,膈間不淸利特甚之候,抑或有向減之勢乎?今日臣等,當依聖敎入診,而不勝終宵憂灼,敢此問安。答曰,知道。朝來熏熱往來,而困惱一向頗甚,膈間猶不淸利,搔癢·腹部飽滿之候未已,而喉乾及脚痺之候,比夜減歇,口淡特甚之候,一樣矣。
持平金台壽三度呈辭。入啓。遞差。
傳曰,典獄摘奸,輕囚放釋。
政院啓曰,憲府多官,或在外,或呈辭受由,連日監察茶時,事甚未安。除在外呈辭受由人員外,呈告人員,竝卽牌招察任,何如?傳曰,允。
傳,前縣監李蓍顯·柳遃·金始鑌·李箕佐·黃瑞河·李集·朴乃貞·金尙奎·鄭纘先·洪重禹·柳一運·金鎭望·尹志大·許坫·金得輝,郡守李觀壽·宋相曾·尹寔·李寅錫·朴斗世,佐郞李萬休,府使洪大猷·鄭東後·金昌錫·權煜·南九明·鄭一寧·南至熏·李夏楨·洪以圖·趙泰興·李思晟·元徽·沈仲良·李暉·鄭自東·黃再徵,掌令權世恒·韓在恒,假注書金翰運,正郞申弼海,副正字李鳳齡,持平尹聖時·尹東洙,文學趙錫命,校理李廷濟,正言趙遠命·尹淳,輔德朴熙晉,司書趙彦臣,注書李廷弼·金濰,察訪南世珍,參議李徵龜·鄭來祥·趙泰億,參知洪致中,承旨吳命恒·丁道復,僉使趙廷元·梁任廈·柳汲,討捕使張湬,兵使趙相周·張鵬翼,司勇吳興望·任景尹·劉守邦·梁始昌,水使李相頊,萬戶卓翼漢·方永立·朴尙根,監牧官尹以豐,司果金雲澤·黃奎河,竝敍用,僉使金鼎寶,監牧官金重潤,權管姜尙文·崔益柱,別將宣貴英,僉使尹世赫,萬戶方永立,府使鄭東後,主簿兪相基,都事崔守慶,縣監李綸·鄭運亨,咸陵君極·海城君檍·南原副守·東善君柄,竝職牒還授事,下吏兵曹。
傳曰,史官二員待命,騎馬六匹立之,外各司內摘奸。
大司憲李觀命,牌不進。
今日藥房入診時,同義禁尹憲柱推考,牌招察任事,榻前下敎。
大殿·中殿·世子宮·嬪宮,藥房·政院·玉堂夕問安。答曰,知道。
掌令尹錫來牌不進,依承傳罷職。
謝恩,同義禁尹憲柱。
藥房再啓曰,臣等入診退出後,與諸醫反復商議,則皆以爲,卽今聖候,搔癢·脚痺之症,最爲切悶,疏風潤血之劑,不可不先進,古庵心腎丸,今姑停止,虎骨散半劑,作丸進御,宜當云。此藥,卽爲劑入之意,敢啓。答曰,知道。
藥房入診時,副提調趙道彬所啓,伏聞醫官所傳之言,昨日歲抄文書,難於閱覽,爲敎,而大臣,亦以護惜眼部之意,有所陳達矣。凡奏御文字,固當精細書入,而卽今眼候如此,有妨於省覽之際,自今後,凡干奏御文字及群下疏章字劃,竝令稍大書進事,分付,何如?上曰,大字看閱稍易,而小字看閱甚艱,此後奏御文字,字劃稍大之意,分付,可也。
藥房入診時,都提調金昌集所啓,近因連歲凶荒,朝家每下勸分之令矣。外方私賑人,監司·御史,相繼啓聞,而銓曹曾無收用之事,未免爲失信之歸,事體誠爲未安。頃者,黃海監司,以此事啓聞請施,故以申勅兩銓,各別調用之意,覆啓矣。其後銓曹,以湖西人宋奎德,一番備擬之後,更不檢擧。宋奎德,不但多出穀物,御史李眞儒書啓中,亦稱其爲人。如此之人,終不調用,則恐非激勸之道,分付兩銓,私賑人,竝爲收用,何如?上曰,大臣所達,誠然。分付兩銓,各別收用,可也。又所啓,金吾科査,尙今遷就,殊甚可慮。同義禁尹憲柱,今已上來,科査則元無引嫌之端,而政院累請牌招,尙不應命,殊極未安,更爲牌招察任,何如?上曰,以臺諫論啓,爲不安而然矣。昌集曰,以臺言爲不安云矣。副提調趙道彬曰,臺啓所論加資事,旣令該曹稟旨定式,則憲柱,元無可引之嫌,而三牌之下,連日違傲,極爲未安矣。昌集曰,近來名流加資,固非一二,而曾聞祖宗朝,相臣崔興源,以方伯善賑,至於升秩。方伯,與守令有間,而尙有此例。又以漢事言之,有璽書增秩之事,則今日臺論,或慮有過濫之弊,而以此爲嫌,終似太過。且科査,若又經年,豈非未安?累招之下,尙此違牌,極爲未妥矣。上曰,憲柱,以臺言爲不安,而旣令該曹定式,以此引嫌,殊涉太過矣。道彬曰,今日欲爲牌招,而待入侍陳達後,請牌矣。爲先推考,牌招察任,何如?上曰,推考後,牌招,可也。以下朝報
藥房入診時,提調閔鎭厚所啓,外方銀店,皆屬戶曹,而鉛則分送於各軍門矣。近來鉛軍漸縮,遂廢分送之規,軍門鉛丸,無以繼用,誠甚切悶。洪州所在,守禦廳屯田之內,適得銀鉛之脈,此與他處有異,自本廳句管,似好。且砥平屯內,亦有鐵脈兩處,俱已設店。竝屬本廳,仍爲收稅,以備軍器所用,何如?上曰,旣在本廳屯田之內,則仍屬本廳,無妨矣。守禦廳謄錄
上在昌德宮。停常參·經筵。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間聖候,搔癢特甚,熏熱煩轉,忍冬蟬退茶,調牛黃膏四丸,進御後,少得鎭定,困惱亦甚,呻吟未已,腹部飽滿及膈間不淸利,喉乾之候有加,脚痺無減,寢睡不寧云。伏未審朝來,搔癢特甚,困惱亦甚,腹部飽滿及膈間不淸利,喉乾有加之候,比夜何如?熏熱及脚痺之候,亦有所減,而口淡特甚之候,抑或有向減之勢乎?今日臣等,與諸醫入診詳察,宜當。不勝終宵憂煎,敢此問安,竝爲仰稟。答曰,知道。朝來熏熱,腹部飽滿之候無減,而困惱頗甚,搔癢及膈間不淸利之氣未已,喉乾·脚痺之候,比夜減歇,而口淡特甚之候,一樣矣。勿爲入診。
內贍直長朴世拯,外各司內摘奸時,無緣闕直,依承傳罷職。
忠淸監司書目,泰安郡守鄭檝,去月十二日身死事。又書目,瑞山呈,以同義禁金興慶辭職上疏上送事。啓。答曰,省疏具悉。卿其勿辭,俟母病間,上來察職。
禁府照目,前府事金萬胄,前縣監洪世普等,元情云云,旣已遲晩,所當照律,而事目內,大同米未捧守令,十石以上,決杖亦爲白有昆,上項兩人等所犯,俱係十石,竝只依事目,決杖放送,何如?啓依允。
禮曹判書宋相騎上疏。大槪,臣於李獻英等事,嫌難參涉,而今則覆試,旣有成命,與稟處事有間,敢陳愚見,以備裁處事。入啓。答曰,省疏具悉。今玆疏陳,亦有意見,自本曹問于大臣稟處。
右副承旨鄭必東書啓,臣承命馳往于典獄署,點閱罪囚,則承傳罪人三十五名,刑曹罪人二十名,咀呪罪人五名,來關罪人二十九名,各司罪人三名內,中學奴尙俊·李時玄等,學製坐起時,使酒作拿事也,藝文館廳直金鼎三,墜落古風事也,良女大伐於之,贖良文記用奸事也,文得柱,債錢不給事也,私奴守天,其上典淸州牧使李徵夏,催促還任事也,林俊石·金二奉等,士夫家船穀偸食事也,金鼎九,假稱禁吏,作拿閭里事也,禮升·甲金·次男等,刑曹,以放送覆啓,而今方留院,未及疎釋者也,私奴二民,亂前被捉事也,朴浩·趙澤敬·崔珏等,擊錚事也。以上十六名,罪狀,俱不至大段,仰體聖上欽恤之德意,竝只放釋,而此外或犯殺獄,或犯咀呪,或係綱常,或係强盜,其餘罪名,亦皆緊重,竝爲仍囚,宜令該曹趁速推覈稟決,擊錚罪人,亦卽捧招擧行,而且伏聞典獄囚徒外,各衙門拘留罪人,亦多云。此是朝家申禁之事,依例一體放送之意,分付,何如?啓依允。
謝恩,注書李廷弼。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳,伏承朝問安之批,以熏熱·腹部飽滿之候無減,困惱頗甚,搔癢及膈間不淸利之氣未已,爲敎,臣等伏不勝憂煎之至。晩後諸症,復何如?惶恐敢啓。傳曰,熏熱之候,晩後少減,而其餘症候,一樣矣。
有政。吏批,安重弼爲掌令,金礪爲持平,趙崇福爲正言,李禎翊爲奉常正,尹惠敎爲兵曹佐郞,韓聖欽爲泰安郡守,李蓍定爲崇陵參奉,沈重賢爲寧陵參奉,李廷弼爲注書,趙重廉爲軍器僉正,李光肇爲內贍直長,奉盤爲南部參奉。
判書李晩成,參議朴鳳齡進。
兵批,李縡·權·李禎翊·南道揆爲副司果,金槹爲副司正。以上朝報
政院啓曰,各司內摘奸單子有頉處,察推事命下,而繕工監軍士權積,無緣闕點,令攸司推治,何如?傳曰,允。刑曹謄錄
上在昌德宮。停常參·經筵。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間聖候,就寢時,忍冬蟬退茶,牛黃膏四丸調進,而搔癢特甚,熏熱煩轉之候,少無所減,困惱特甚,達夜呻吟。腹部飽滿,膈間不淸利,喉乾有加之候,脚痺之候,其有所減,而口淡特甚之候,抑有向減之勢乎?近來有加湯劑,不得進御,而諸症候添加如此,亦不可一向停藥。今日臣等,與諸醫趁早入診,詳察症候,議定當進之藥,有不容已,敢此問安,竝爲仰稟。答曰,知道。卽今熏熱,膈間不淸利之氣無減,而困惱一向特甚,搔癢·腹部飽滿之候未已,喉乾·脚痺之候,比夜減歇,而口淡特甚之候,別無向減之勢矣。苦口湯劑,實難進御,姑勿議藥,亦勿入診。
持平李挺周初度呈辭。入啓。給由。
副修撰金在魯·朴師益,牌不進,只推勿罷。
吏曹啓曰,前縣監李徵休,世宗大王八代孫,以議親,去乙未年春夏等褒貶居下,已經一年,依法典敍用,何如?啓依允。
大殿·中殿·世子宮·嬪宮,藥房·政院·玉堂夕問安。答曰,知道。
京畿監司書目,楊州呈,以右尹金演辭職上疏上送事。啓。答曰,省疏具悉。疏中,構成誣毁之案云者,誠可駭也。卿其勿辭,上來察職。
藥房口傳啓曰,伏承朝問安之批,以卽今熏熱及膈間不淸利之氣無減,而困惱一向特甚,搔癢·腹部飽滿之候未已,爲敎,臣等益不勝焦煎之至。晩後諸症候,復何如?惶恐敢啓。傳曰,熏熱之候減歇,而其餘症候,一樣矣。
以金廷潤爲假注書。以上朝報
上在昌德宮。停常參·經筵。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間聖候,搔癢未已,熏熱煩轉,困惱呻吟,腹部飽滿,膈間亦不淸利,喉乾之候有加,脚痺無減,寢睡不寧云。伏未審朝來,搔癢·熏熱·困惱,膈間不淸利之氣,其已減歇,而腹部飽滿,及喉乾有加之候,比夜何如?脚痺之候,亦有所減,而口淡特甚之候,抑有向減之勢乎?伏聞昨夜入侍醫官之言,微有寒氣云,其後更不發作乎?今日臣等,與諸醫入診,詳察症候,寒嚴卒嚴,尤不勝煎慮之至。中宮殿玉候,近日何如,而王世子·嬪宮氣候,亦何如?敢此問安,竝爲仰稟。答曰,知道。朝來熏熱往來,而搔癢·困惱,腹部飽滿之候未已,膈間不淸利,及喉乾·脚痺之候,比夜減歇,而口淡特甚之候,姑無所減,寒氣更不發作矣,勿爲入診。內殿氣候無事,世子·嬪宮,氣候平穩矣。
持平李挺周再度呈辭,以國忌齋戒,留院。
傳曰,史官一員待命,騎馬三匹立之,崇陵忌辰祭所內摘奸。
判府事徐宗泰上疏。大槪,在野之蹤,罪咎益彰,尤無仍竊常祿之理,懇乞收寢輸送之成命事。入啓。答曰,省疏具悉卿懇。常廩甚薄,每每固辭,無已太過?兼帶諸任,斷無允許之理,卿其安心,勿辭領受,卽速入來,以副予望。仍傳曰,遣史官傳諭。
大殿·中殿·世子宮·嬪宮,藥房·政院·玉堂夕問安。答曰,知道。以上朝報
上在昌德宮。停常參·經筵。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間聖候,搔癢未已,熏熱煩轉,困惱呻吟,膈間不淸利,腹部飽滿,及喉乾之候有加,脚痺無減,寢睡不寧云。伏未審朝來,搔癢·熏熱·困惱之候,其已減歇,而膈間不淸利,腹部飽滿及喉乾有加之候,比夜何如?脚痺之候,亦有所減,而口淡特甚之候,抑或有向減之勢乎?今日臣等,與諸醫入診,詳察症候,宜當。不勝終宵憂灼,敢此問安,竝爲仰稟。答曰,知道。朝來熏熱往來,而搔癢·困惱,腹部飽滿之候未已,膈間不淸利,及喉乾脚痺之候,比夜減歇,而口淡特甚之候,不無一分之減矣。勿爲入診。
禁府啓目,觀此平安監司査覈啓本,則守令之笞五十自死,乃是法典之所許,則笞三十邂逅致斃,不可爲罪是白乎矣,今春金義潤呈狀內,熙川前郡守任勖,聽囑於妓生,而以大杖打殺其子興寶是如爲白乎等以,初以其私怨,濫刑枉殺爲白乎矣,初因稅錢不納,終以官前發惡,決笞·決罪而已。聽囑濫刑之迹,別無可執之端,不揀杖無數亂打之說,亦歸虛妄是如爲白置,査官及道臣,査狀如此,任勖,似無可議之罪,上裁,何如?啓分揀放送。又啓目,前都事成胤光,原情云云,承服不冬,刑推得情,何如?啓除刑推議處。
大殿·中殿·世子宮·嬪宮,藥房·政院·玉堂夕問安。答曰,知道。
政院啓曰,卽者內醫院掌務官來言,都提調金昌集,身病卒重,纔已出去云矣,敢啓。傳曰,知道。以上朝報
上在昌德宮。停常參·經筵。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間聖候,搔癢特甚,熏熱煩轉,困惱亦甚,呻吟未已,腹部飽滿,及膈間不淸利,喉乾之候有加,脚痺無減,寢睡不寧云。伏未審朝來,搔癢特甚,困惱亦甚,腹部飽滿,及膈間不淸利,喉乾有加之候,比夜何如?熏熱及脚痺之候,其已減歇,而口淡特甚之候,抑有漸減之勢乎?今日臣等,與諸醫入診,詳察症候,宜當。不勝終宵憂灼,敢此問安,竝爲仰稟。答曰,知道。朝來熏熱往來,而搔癢·困惱,腹部飽滿之候未已,膈間不淸利,及喉乾·脚痺之候,比夜減歇,而口淡特甚之候,姑無漸減之勢矣。勿爲入診。
持平李挺周再度呈辭。入啓。加給由。
左承旨李敏英初度呈辭。入啓。給由。
傳曰,都政,每每遷就,今番則必於歲前爲之事,分付。
傳曰,明朝,大提學命招。
左議政金昌集上疏。大槪,臣之徑出,罪合萬殞,走伏闕下,仰請嚴誅事。入啓。答曰,省疏具悉卿懇。忽聞屬纊之報,出去固宜,少無不安之事,卿其安心勿待罪。仍傳曰,遣史官傳諭。
弼善朴聖輅上疏。大槪,臣積月淹直之餘,素患疝症,挾感作劇,頃刻之間,若將垂盡,實有汚穢淸禁之慮,不得不號籲於靜攝之中,伏乞恩遞,以尋生路事。入啓。答曰,省疏具悉。爾其勿辭,調理察職。
大殿·中殿·世子宮·嬪宮,藥房·政院·玉堂夕問安。答曰,知道。
副修撰金在魯·朴師益,應敎魚有龜,副校理洪啓迪,牌不進,只推勿罷。
京畿監司書目,衿川呈,以修撰趙觀彬辭職上疏上送事。啓。答曰,省疏具悉。儒臣之言,旣無難安,改錄之後,尤無嫌端,爾其勿辭,從速上來察職。以上朝報
傳曰,今日爲政事,命下,而困惱特甚,明日開政事,分付。吏曹謄錄
禮曹啓曰,卽接平安監司移文,則中和府鄕校,纔已移建,今當移安,而新廟移安祭,香祝雖已下來,舊廟亦似有告由之擧,而香祝不爲磨鍊,更爲相考回移,以爲設行之地云。當初本道啓聞中,只請新廟移安時告由祭香祝,舊廟告由,不爲擧論,故該曹亦依啓聞行回矣,觀此移文,則自舊廟,移奉新廟之際,舊廟告由祭,不可不設行,香祝更爲磨鍊下送,何如?傳曰,允。
上在昌德宮。停常參·經筵。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間聖候,搔癢未已,熏熱煩轉,困惱呻吟,腹部飽滿,及膈間不淸利,喉乾之候有加,脚痺無減,寢睡不寧云。伏未審朝來,搔癢·熏熱·困惱之候,其已減歇,而腹部飽滿,膈間不淸利及喉乾有加之候,比夜何如?脚痺之候,亦有所減,而口淡特甚之候,抑或有漸減之勢乎?今日臣等,與諸醫入診,詳察症候,宜當。不勝終宵憂灼,敢此問安,竝爲仰稟。答曰,知道。朝來熏熱往來,而搔癢·困惱,腹部飽滿,膈間不淸利,及喉乾·脚痺之候,比夜減歇,而口淡特甚之候,少減後一樣矣。勿爲入診。
政院啓曰,大提學宋相琦,承牌來詣賓廳矣,敢啓。傳曰,書題書入。
傳曰,右承旨持此書題,與大提學偕往泮宮,儒生等試取以來。
政院啓曰,內醫院掌務官來言,都提調金昌集,昨日就職,今日還爲出去云矣,敢啓。傳曰,知道。又啓曰,大司憲李觀命呈辭入啓。執義金榦,掌令趙聖復,俱在外,掌令安重弼,陳疏入啓,持平金礪,未肅拜,連日監察茶時,事甚未安。除在外·陳疏入啓外,未肅拜人員,卽爲牌招察任,何如?傳曰,允。又啓曰,大提學宋相琦,纔已承命,進詣泮宮矣。兩館提學,同參考試,旣有定奪,所當牌招,預爲來待,而藝文提學崔奎瑞在外,弘文提學李健命見差,永昭殿臘享大祭,亞獻官今方入齋云,何以爲之?敢稟。傳曰,勿爲牌招。又啓曰,金吾科事,令次官擧行事,命下已久,尙不擧行,事甚未安。昨日同義禁黃一夏·尹憲柱,以次官擧行,俱難冒當之意,陳疏到院,原疏已爲退却,而次官二員開坐,旣有成命,則以此陳疏,終涉太過,竝卽牌招察任,何如?傳曰,允。
大司憲李觀命初度呈辭。入啓。給由。
傳曰,史官一員待命,騎馬三匹·卜馬二匹立之。
府前啓,吳命尹事。李仁先·金貴玄等事。朴鳴震·崔先奉·崔必永等事。新啓,李元坤等査事,按獄諸臣,多有嫌礙,半載遷就,迄未了當,其在國體,極爲寒心。同義禁金興慶,自開留移拜本職者,以其無拘掣之端,可以當査事也。前後特敎,不啻諄複,而一疏·再疏,控免不已。雖未知其親病輕重之如何,而數月之內,豈無少間之時,而一向撕捱,無意上來,揆以分義,不當若是,而終難免規避之跡。事體所關,不可無警責之道,請同義禁金興慶遞差。新除授執義金榦,時在京畿廣州地,掌令趙聖復,時在忠淸道公州地,請竝斯速乘馹上來事,下諭。答曰,不允。末端事及下諭事,依啓。
大殿·中殿·世子宮·嬪宮,藥房·政院·玉堂夕問安。答曰,知道。
吏曹啓曰,臺諫有闕,政事,取稟。傳曰,過國忌後爲之。
掌令安重弼上疏。大槪,臣於病蟄省愆之中,忽承新除憲職之命,驚惶感激,罔知攸措。卽當竭蹶趨謝,而第臣前日所遭,誠非尋常薄過之比,到今追思,愧懼交深,將何顔面,復爲冒進之計,而且於前龍仁縣令李國休査事,有不容泯默者。玆敢冒死瀆擾於靜攝之中,伏乞聖明,俯察臣情地之萬分危蹙,亟許鐫遞臣職,以靖私義,以謝公議,不勝幸甚事。入啓。答曰,省疏具悉。儒臣疏語,本無深意,査啓差異,亦非深嫌,爾其勿辭,從速察職。
副修撰金在魯·朴師益牌不進,只推勿罷。
忠淸監司書目,辭職上疏上送事。啓。答曰,省疏具悉。奸民作變,誠可痛駭,儒疏侵斥,殊涉過當,以此爲嫌,無亦太過?卿其勿辭,從速察職。
參知洪好人辭職上疏。入啓。答曰,省疏具悉。爾其勿辭,救護母病。以上朝報
備邊司啓曰,今十一月十八日,藥房入診時,因提調閔鎭厚所啓,朝家定式,木一疋代,以錢二兩折定,而如議政府·禮曹·吏曹,則所捧各異,其數過多,至於砲保·樂工保·身布,諉以木品本好,別爲加定,爲政之道,莫先於均平,自今諸各司及砲保·樂工保布,竝依他例,以錢二兩折定事,有令廟堂稟處之命矣。凡物價,當以貴賤·低仰,雖有隨時變通者,朝令一定之後,各司不可私自異同,重臣所陳,允合事宜。雖砲保之布,今歲各邑,猶以代錢二兩爲稍重,或有請納本木者,則二兩之亦非歇價,可知。今後政府·吏曹·禮曹及砲保布·樂工布,竝令依折定捧上之意,分付各司及諸道,何如?傳曰,允。又啓曰,今十一月二十日三覆入侍時,司諫院獻納趙鳴鳳所啓,外方營門,凡干需用之物,以廉價,分定土産於列邑鎭,已成近來謬規,各邑不得已責出於民間,其爲弊端,不一而足。當此大歉之歲,大小擾民之事,理宜革罷,則此等弊瘼,不可諉以前例,一向襲謬,以貽窮民之害,請諸道各營門,雜物分定之弊,一切禁斷。上曰,令廟堂稟處事,命下矣。外方各營門,雜物分定各邑之弊,誠爲臺啓所陳,而今若一切禁斷,則多有窒礙難行之端,各營所需,不可已之事,各邑所産,無可代求之物,俱係緊切公用者,則似不可不貿,必准定其價,無使各邑添補,各邑,亦必一一分給物主,俾無呼冤之弊,凡係私用者,切勿分定各邑,水營之不給價分定各鎭浦之弊,原任大臣,亦已備陳此意,竝爲行會各道,俾無如前濫雜之弊,何如?傳曰,允。又啓曰,裁省用度,命下之後,臣等與句管堂上,取考各年裁省文書,商確劑量,則災荒未必相似,事勢亦有不同,而諸司貢物,凋弊近甚,不可無參酌之道。就乙亥裁省之例,不減其物種,只減價米十分之一,有元貢無進排者,則其數雖少,竝姑減,各司中惠廳·戶·兵曹及戶曹所屬各衙門用度,俱係經費,此則亦倣乙亥年例,參量裁減,別單以入,各殿各衙門及掖庭各處守直軍士,乙亥,別單付籤,啓下減數矣,今亦別單書入,以備裁處,此外各司用度,不但物目零瑣,文書繁多,有妨睿覽,故各別分付,使之各自量宜裁減,而貢物價,旣減十分之一,則官用作米等雜費,亦當依此減捧,以身布爲用度衙門,則尤宜節縮,以補災邑減布之代,以此分付各該司,何如?答曰,竝依爲之。備局謄錄
訓鍊都監啓曰,都監郞廳及將官等,今丙申秋冬等褒貶,依例磨勘以入,而去乙未秋冬,丙申春夏,兩等褒貶,亦當追磨勘,而其時郞廳·將官等,已多遞易之人,似無擧論之事,兩等褒貶,蕩滌之意,敢啓。傳曰,知道。訓局謄錄
上在昌德宮。停常參·經筵。
大殿,政院問安。答曰,知道。中殿·世子宮·嬪宮,政院問安。答曰,知道。
藥房啓曰,伏聞夜間聖候,搔癢特甚,熏熱煩轉,困惱呻吟,膈間亦不淸利,腹部飽滿,及喉乾之候有加,脚痺無減,寢睡不寧云。寒氣此酷,伏未審朝來,搔癢特甚,腹部飽滿,及喉乾有加之候,比夜何如?熏熱·困惱,膈間不淸利,及脚痺之候,其已減歇,而口淡特甚之候,抑有漸減之勢乎?今日臣等,與諸醫入診,詳察症候,宜當。不勝終宵憂灼,敢此問安,竝爲仰稟。答曰,知道。朝來熏熱往來,而搔癢·困惱,腹部飽滿之候未已,膈間不淸利,及喉乾·脚痺之候,比夜減歇,而口淡特甚之候,姑無漸減之勢矣。勿爲入診。
備忘記,居首生員柳後明,直赴殿試,之次幼學鄭泰瑞·尹景積,生員閔性孝,幼學洪重威,各給一分。
大司憲李觀命再度呈辭,及左承旨李敏英三度呈辭,以國忌齋戒,留政院。
傳曰,史官三員待命,騎馬九匹立之,臘享大祭所內摘奸,長陵忌辰祭所內摘奸。
禮曹啓目,粘連啓下是白有亦,自本曹問于大臣稟處事,批下矣。議于大臣,則判府事李濡以爲,臣於日者前席,以臺啓李獻英兄弟拔榜事,下詢之時,倉卒泛以科場有違格者,例皆拔去之意,草草仰對矣。其後,有依當初大臣獻議,而改試之命,故臣試取其獻議措語而見之,則歷擧前代覆試,故事之斑斑可據,且言其兄,少有名稱,其弟之無文,人莫不言云云。以此論之,覆試一款,誠合於朝家覈實之道,若其改試,所作皆善,則不但解人之疑,於渠輩,豈不快哉?不然而果不能掩拙,則無論前標之如何,自有可以處之者。大臣獻議之意,蓋出於此,聖上之特下此敎,亦或以此也。臣於此,竊以爲末世,人心澆薄,科後嘵嘵之說,不一其端,而虛實難辨,自古而然。從今仍爲定式,或有指疑之人,輒行覆試之規,則爲擧子者,初不敢生意於僥倖,科法不期嚴而自嚴,人言不期息而自息,亦有益於國家取人之方,不必以後弊爲慮也。禮官之疏,雖不無所執,而臣之愚見如是,伏惟上裁。左議政金昌集,以當初試官,嫌不敢獻議。右議政李頤命以爲,此事,以臣前日收議,乃有覆試之命矣,禮官所論如此,臣不敢更爲獻議。判府事金宇杭以爲,今此李獻英兄弟之科,致疑預構設標,或請覆試,或請拔榜。獻英等,若不與試官,同情相約,則預構之故,豈皆入格,字標之設,何能售奸乎?雖未知,兩人試券分考時,何試官抄上,合考時,何試官選取,而用計行私,果有其人,則論其情犯,巧惡無比,試官之罪,浮於擧子矣。當初榜出後,某人,是某試官所抄,皆有云云。今雖稍久,試官,必當各自知之,合考時事,命官之所詳知,如欲辨覈,則何難之有?自初至今,只論擧子,不問試官,實非嚴科場·重國體之道,而遂令該試官,混入於見疑之中,而無所區別,臣亦其時考官之一也,方且挾感俟罪之不暇,何敢容喙於覆試當否乎?不敢獻議,已極惶恐,而妄論科事,幾陷大僇,猶不懲羹,略布愚見,尤不勝兢惕之至云矣。判府事徐宗泰·趙相愚,病不收議,領府事尹趾完,判府事李畬在外,不得收議。大臣之意如此,上裁,何如?啓依前下敎覆試。
大殿·中殿·世子宮·嬪宮,藥房·政院·玉堂夕問安。答曰,知道。
京畿監司書目,驪州呈,以判府事李畬上疏上送事。啓。答曰,省疏具悉卿懇。自卿去國之後,缺然思想,曷嘗少弛于中哉?徐待春和,已有批敎,則允許兼任,斷無是理矣。柴場摘奸郞廳虐民事,令該寺査考其實狀,軍資監倉米無面一款,令地部稟處,卿其安心勿辭,益加調將,無孤予勉卿之意。仍傳曰,遣史官傳諭。
辰時,日暈兩珥。夜一更二更,月暈。四更,西方有氣,如火光。啓。以上朝報
上在昌德宮。停常參·經筵。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間聖候,搔癢未已,熏熱煩轉,困惱呻吟,腹部飽滿,膈間不淸利,喉乾之候有加,脚痺無減,寢睡不寧云。伏未審朝來,搔癢·熏熱·困惱,腹部飽滿之候,其已減歇,而膈間不淸利,及喉乾有加之候,比夜何如?脚痺之候,亦有所減,而口淡特甚之候,抑或有漸減之勢乎?昨夜伏聞入侍醫官之言,右邊眼部,外眥微浮,澁痒多淚,有熏洗之藥,議定煎入之敎云。今日臣等,與諸醫趁早入診,詳察症候,更加議定後,煎入湯洗之藥,宜當。不勝終宵憂灼,敢此問安,竝爲仰稟。答曰,知道。朝來熏熱往來,搔癢·困惱之候未已,而腹部飽滿,及膈間不淸利,喉乾·脚痺之候,比夜減歇,口淡特甚之候,姑無益減之勢,而右邊眼患,與昨無異矣。勿爲入診,熏洗之藥,與諸醫議定,宜矣。
藥房再啓曰,伏承問安之批,以右邊眼患,與昨無異,勿爲入診,熏洗之藥,與諸醫議定,宜矣,爲敎。臣等卽與諸醫商議,則皆以爲,湯泡散加荊芥穗·防風各一錢,二貼合作一貼,雪水煎,乘熱頻頻熏洗,爲宜云。此藥,連日煎入之意,敢啓。答曰,知道。
大殿·中殿·世子宮·嬪宮,藥房·政院·玉堂夕問安。答曰,知道。
夜四更,白雲一道,起自東方,直指西方,長竟天,廣尺許,漸移南方,良久乃滅。以上朝報
上在昌德宮。停常參·經筵。
夜四更,白雲一道,起自東方,直指西方,長竟天,廣尺許,漸移南方,良久乃滅。
下直,獒樹察訪金慶衍。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間聖候,搔癢未已,熏熱煩轉,困惱頗甚,達夜呻吟,膈間亦不淸利,腹部飽滿及喉乾之候有加,脚痺無減,寢睡不寧云。伏未審朝來,搔癢·熏熱,膈間不淸利之氣,其已減歇,而困惱頗甚,腹部飽滿及喉乾有加之候,比夜何如?脚痺之候,亦有所減,而口淡特甚之候,抑有漸減之勢乎?右邊眼部,微浮澁癢之候,湯泡散熏洗後,加減何如?今日臣等,與諸醫入診,詳察症候,宜當。不勝終宵憂灼,敢此問安,竝爲仰稟。答曰,知道。朝來熏熱往來,而困惱頗甚一樣,搔癢·腹部飽滿之候未已,膈間不淸利,及喉乾·脚痺之候,比夜減歇,而口淡特甚之候,姑無漸減之勢,右邊眼患,湯泡散熏洗後,無加矣。明日入診。
左承旨李敏英三度呈辭。入啓。遞差。
大司憲李觀命再度呈辭。入啓。加給由。
戶曹啓曰,依傳敎,今十二月朔祿俸,更令倉官輸送于判府事徐宗泰所住處,則以爲,臣情懇至切,又違恩命,不敢祗受,伏不勝惶懼死罪云,又不領受,何以爲之?敢稟。傳曰,令倉官更爲輸送。
副修撰金在魯·朴師益,牌不進。傳曰,禁推。
謝恩,左承旨兪命弘,右承旨許玧,左副承旨鄭必東,右副承旨李箕翊,同副承旨李裕民,兼南學敎授魚有龜,奉敎兪拓基。
禁府,金在魯·朴師益拿囚。啓。
獻納趙鳴鳳啓曰,臣之忝叨諫職,已逾兩朔,未有一言之效,徒切尸素之愧。且臣病情沈痼,實無供仕之望,日尋長單,勢出不已,而喉司不諒,一味退却,進退路窮,惶蹙冞增之中,伏見在外大臣之疏,提及臣論劾軍器僉正李夏相事,謂以郞官之摘奸定稅視舊減半,宜若不至於勒徵,仍請査考實狀,臣不勝矍然,繼之以訝惑也。今秋夏相,下往柴場也,山田陳荒之處,不爲給災,窮峽殘氓,將未免白地徵稅,處處屯聚,擁馬泣訴,而少無動聽,反加鞭扑,其他貽弊之端,罔有紀極,京城咫尺之地,傳說喧藉,故臣果據實論啓矣。文書所報,雖曰有縮,災田執卜,比前無減,從中消耗之狀,灼然可知,以是請査,臣所未曉也。臣論一虐民不法之人,而至有大臣陳疏,本寺行査之擧,臣何可自以爲是,而一刻仍冒於臺次乎?請命遞斥臣職。答曰,勿辭,退待物論。
府前啓,吳命尹事。李仁先·金貴玄等事。朴鳴震·崔先奉·崔必永等事。新啓,李獻英·獻章等覆試之命,蓋出於欲覈其所製之能否,而當初臺啓,只以設標用情爲辭,則今雖覆試,其可以所作之善不善,斷其字標之設不設乎?大抵科場,法例至嚴,書題所書字,一依懸揭字樣,不敢增損,或書以別體,則未免爲違格之歸。況獻英等兩試券,皆寫以書法所未有之體,設標用情之迹,昭不可掩,而且獻章,旣寫其兄之試券,又寫渠之試券,俱於限前呈納,雖未知渠輩文才之如何,而風雨場中,窘急尤甚,決無辦此之理。其爲預構之狀,亦甚明白,則能文與不文,非所可論,而今此覆試之擧,與臺啓判作兩端,終無着落,請還寢李獻英·獻章等覆試之命,竝爲拔去榜中。日昨兩先正書院,御書扁額,特爲賜祭,實是斯文之盛擧,國家之曠典。況其事體,至爲嚴重,則凡在將事之列者,固當奔走奉行之不暇,而沃川郡守李喜涵,見差華陽書院祭官,敢生規避之計,托以身病,偃然不進,而亦不肯以文狀馳報,臨期苦待,邈無聲息,倉卒變通,事甚窘迫,致使莫重祀典,幾不成貌樣。今日國綱,雖甚解弛,如使喜涵,少有嚴畏朝廷之心,安敢乃爾?伊時奉命之臣,移關本道,使之啓聞論罪,而道臣,諉以病故,曲爲措辭者,旣甚苟簡,而喜涵之元無實病,故爲厭避之狀,衆所共知,則視若細故,不爲啓罷者,大失糾檢之體,不可無警責之道。請沃川郡守李喜涵罷職,忠淸監司權,從重推考。新除授持平李重協,以接慰官,時在慶尙道東萊府,請斯速乘馹上來事,下諭。答曰,不允。末端事,依啓。李重協,竣事後,自當上來,勿爲下諭。
大殿·中殿·世子宮·嬪宮,藥房·政院·玉堂夕問安。答曰,知道。
有政。吏批,李重協爲持平,宋必恒爲兵曹佐郞,李秉常爲兼弼善,魚有龜爲南學敎授,鄭重基爲司導僉正,金濰爲注書,朴弼正爲典籍,李裕民爲承旨,兪拓基爲奉敎。
判書李晩成,參議朴鳳齡,正郞尹鳳朝進。
兵批,洪最中·趙泰億·南至熏·李徵龜爲司果,沈仲良·鄭來祥·丁道復·吳命恒爲副司果,李敏英爲副護軍,任舜元·李挺周爲副司直。以上朝報
上在昌德宮。停常參·經筵。
大殿,政院·玉堂問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房,詣閤門外,口傳啓曰,卽伏聞夜間,諸症候有加,呼吸不平,寢睡無異全失云,臣等益不勝驚惶煎灼之至。今日當依聖敎入診,而爲先率諸醫,趁早入診,宜當,謹此來詣閤門外,惶恐敢啓。傳曰,呼吸不平等症候一樣,而竹瀝,調龍腦安神丸二丸,纔已進御矣。今日使之入診矣,卽今困惱特甚,明日入診,可也。
大司憲李觀命三度呈辭。入啓。遞差。
司諫尹陽來初度呈辭。入啓。給由。
藥房口傳啓曰,竹瀝,調進丸藥,已移時矣。呼吸不平之氣,其或減歇,而困惱特甚,腹部飽滿有加,喉乾及膈間不淸利頗甚之候,亦何如?今日諸醫,趁早卽入,詳察症候,恐爲得宜,臣等不勝憂灼,又此惶恐敢啓。傳曰,知道。腹部飽滿,膈間不淸利頗甚,困惱特甚之候一樣,呼吸不平之候,未得快減,卽今喉乾之候,猶未減歇矣。
政院啓曰,獻納趙鳴鳳,引避退待,而大司諫金相稷,正言趙榮福,俱未肅拜,司諫尹陽來呈辭入啓,正言黃璿呈辭,處置經宿,事甚未安。未肅拜·呈辭入啓人員外,呈告人員,卽爲牌招,使之處置,何如?傳曰,允。
院啓,引嫌而退,隨聞論劾,誠得臺體,大臣疏語,何必爲嫌?請獻納趙鳴鳳出仕。答曰,依啓。
大殿·中殿·世子宮·嬪宮,藥房·政院·玉堂夕問安。答曰,知道。
謝恩,兼弼善李秉常。
吏曹啓曰,臺諫有闕,政事,取稟。傳曰,再明日爲之。
獻納趙鳴鳳,就職。
藥房口傳啓曰,晩後,呼吸不平及喉乾之候,其已減歇,而腹部飽滿,膈間不淸利頗甚,困惱特甚之候,亦有所減乎?臣等不勝憂煎,惶恐敢啓。傳曰,呼吸不平之候減歇,而其餘諸症,一樣矣。以上朝報
上在昌德宮。停常參·經筵。
下直,利仁察訪成震齡。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房傳啓曰,伏聞夜間聖候,搔癢·薰熱,達夜煩轉,困惱呻吟,比昨益甚,腹部飽滿,及喉乾·脚痺之候有加,膈間不淸利之氣頗甚,寢睡無異全失,卽今困惱特甚,膈間不淸利頗甚之候一樣,呼吸不平,竹瀝,調進龍腦安神丸二丸云,臣等一倍驚惶煎灼之至。今日,當依聖敎入診,而爲先率諸醫,趁早入診,宜當,謹詣閤門外,惶恐敢啓。傳曰,知道。
司諫尹陽來再度呈辭。入啓。加給由。
左議政金昌集上疏。大槪,齋宿闕外,玆敢露章請譴,亟先鐫改內局之任,仍治臣前後徑出之罪事。入啓。〈答曰〉,省疏具悉卿懇。卿無引罪之事,須體予意,安心勿辭,亦勿待罪,卽速入來。仍傳曰,遣史官傳諭。
今日藥房入診時,虎骨丸,今姑停進,以他藥議定事,榻前下敎。
藥房再啓曰,臣等入診退出後,與儒川君濎及諸御醫等,反復商議,則皆以爲,卽今聖候諸症,皆由於濕熱擁滯之致,保安丸,最爲當劑,而大黃難於進御,依本方,以黃蠟包之,又以細鍼穿覈,則可防其味臭,不犯胃氣,比之木香檳榔丸·加減神功丸,尤爲緊切,至寶丹,則不必兼進云,保安丸一劑,卽爲劑入之意,敢啓。答曰,知道。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後,困惱特甚之候,何如?呼吸不平之候,其已減歇,而腹部飽滿,及膈間不淸利,及喉乾·脚痺之候,亦有所減乎?臣等不勝憂灼,惶恐敢啓。傳曰,呼吸不平,喉乾之候減歇,而困惱特甚等症候,一樣矣。以上朝報
上在昌德宮。停常參·經筵。
傳曰,今日爲政事,命下,而卽今困惱特甚,明日開政事,分付。
司諫尹陽來三度呈辭。入啓。遞差。
禁府,鄭重虎拿囚。啓。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間聖候,搔癢頗甚,薰熱煩轉,困惱特甚,達夜呻吟,膈間不淸利之氣亦甚,腹部飽滿,及喉乾·脚痺之候有加,寢睡不寧云。伏未審朝來,搔癢·薰熱,其已減歇,而困惱特甚,膈間不淸利之氣,腹部飽滿,及喉乾·脚痺之候,比夜,何如?呼吸不平之候,亦已快減,而口淡特甚之候,抑有向減之勢乎?右眼部澁癢之候,連日熏洗,漸臻差減乎?今日臣等,與諸醫入診,詳察症候,宜當,不勝終宵憂灼,敢此問安,竝爲仰稟。答曰,知道。朝來薰熱往來,而困惱特甚之候一樣,膈間不淸利之氣頗甚,搔癢及腹部飽滿未已,喉乾·脚痺之候,比夜少減,而口淡特甚有加之候及眼患,與昨無異,呼吸不平之候,差減矣。勿爲入診。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後困惱特甚,膈間不淸利頗甚,搔癢及腹部飽滿未已之候,復何如?臣等不勝憂煎,惶恐敢啓。傳曰,膈間不淸利頗甚之候少減,而其餘症候,一樣矣。以上朝報
上在昌德宮。停常參·經筵。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間聖候,搔癢未已,薰熱煩轉,困惱呻吟,腹部飽滿,膈間不淸利,及喉乾·脚痺之候有加,寢睡不寧云,伏未審朝來,搔癢·薰熱·困惱,腹部飽滿之候,其已減歇,而膈間不淸利,及脚痺·喉乾有加之候,比夜何如?口淡有加之候,抑或有向減之勢,而眼部澁癢之候,漸臻差減乎?今日臣等,與諸醫入診,詳察症候,宜當,不勝終宵憂灼,敢此問安,竝爲仰稟。答曰,知道。朝來薰熱往來,而困惱頗甚,搔癢·膈間不淸利,及腹部飽滿之候未已,喉乾·脚痺之候,比昨減歇,而口淡特甚之候一樣,眼患,與昨無異矣。勿爲入診。
禁府,崔燾中拿囚。啓。
記注官尹大英書啓,臣承命馳往于驪州邑村判府事李畬所住處,傳宣聖批,則以爲,臣自遇寒來,感傷彌留,食事益廢,昏仆牀褥,朝暮待盡,自顧分限已足,更無餘念,而惟以職名在身,名係朝籍,每伏聞聖患進退,庭班連設,百僚奔遑,而臣以廟堂舊物,冥然偃伏於遠畿,若不知有臣子之義,罪戾日增,萬死靡容。加以兼帶三任,與樞府原職有異,所管旣緊,而又方有事端,關係不輕,其不可但帶虛號,一向瘝曠也,決矣。臣反復思量,不得不煩籲於靜攝之中,日夜悚伏,佇竢開許矣。伏承聖批,丁寧曉諭,恩禮隆重,不許所辭,是臣之病狀,聖明,猶有所未盡俯燭而然也。臣感激涕泣之外,哀情抑塞,不如速滅之爲安也。卽今三任,褒貶亦廢,皆爲臣罪,固宜申暴血懇,以冀必遞,而瀆擾是懼,徊惶罔措,而終未免負罪入地而已,瞻望宸極,但自掩躬悲咽云矣,敢啓。傳曰,知道。
戶曹啓曰,依傳敎,今十二月朔祿俸,更令倉官輸送于判府事徐宗泰所住處,則以爲,恩命荐疊,伏地罔措,罪戾旣深,晏然食常俸,萬無是理,惶恐戰越,只竢違命僭猥之誅云,又不領受,何以爲之?敢稟。傳曰,姑待下敎輸送。
謝恩,待敎崔守範,兼漢學敎授魚有龜。
吏曹啓目,前寧邊郡守河沃,前殷山縣監李重國,前同福縣監李揆一,前求禮縣監金萬亨,前報恩縣監呂必時,前陰城縣監李世機,前開寧縣監洪可相,前固城縣令洪道達,前慶安察訪李喜昌,去甲午秋冬等褒貶居下,已經二年,前泰仁縣監柳近,宣祖大王異姓四寸親,去乙未秋冬等褒貶居下,以議親,已經一年,依法典敍用,何如?啓依允。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後困惱頗甚,搔癢及腹部飽滿,膈間不淸利之候,復何如?口淡特甚之候有加,今日朝水刺所進,尤爲減少,臣等,益不勝煎悶之至,惶恐敢啓。傳曰,晩後,困惱頗甚等症候,一樣矣。
有政。吏批,南道揆爲司諫,洪致中爲刑曹參議,李觀命爲同義禁,李秀憲爲刑曹正郞,鄭恒寧爲監察,金雲澤爲文學,邊震一爲尙衣別提,黃夏臣爲沃川郡守,蔡膺福爲自如察訪,李宜顯爲大司憲,趙泰萬爲敦寧參奉,崔守範爲待敎,魚有龜爲兼漢學敎授。
判書李晩成,正郞尹鳳朝進。
兵批,尹陽來爲副護軍,李觀命爲副司直。以上朝報
備邊司啓曰,伏見平安監司趙泰老,義州府尹韓祉狀啓,則次通官文二善,及淸人十七名,持漂海人金瑞等九名押送事,禮部咨文來到,通官則自本府依例接待云,自前彼國出送漂海人,則曾有送使謝恩之擧,自庚辰年,彼國以爲,因此等事奏謝着停,故其後謝恩咨文,順付使行,庚寅年,漂海人高道弼等出來時,則諸議以爲,特定通官以送,與前有別,旣無別謝恩之事,則皇曆齎咨文入去,付送咨文爲宜,初有分付擧行之命,又因閔鎭厚所啓,竝與漂文見失使臣,免罪謝咨,順付於節使之行,其時則漂海人出來,使行入去,不過三四月之間,故有此順付之事,而今則等待明年使行,似爲遲緩,不可不別送齎咨官,令承文院撰出文書,司譯院差出賚咨官,從速入送,何如?傳曰,允。備局謄錄
上在昌德宮。停常參·經筵。
申酉時,日暈兩珥。夜二更至四更,月暈。
大殿,政院·玉堂·二品以上·六曹·大司諫問安。答曰,知道。中殿·世子宮,藥房·政院·玉堂·二品〈以上〉·六曹·大司諫問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間聖候,搔癢未已,薰熱煩轉,困惱呻吟,腹部飽滿,膈間不淸利,喉乾·脚痺有加,寢睡不寧云,伏未審朝來,搔癢·薰熱·困惱之候,其已減歇,而腹部飽滿,及膈間不淸利,喉乾·脚痺有加之候,比夜何如?口淡特甚有加之候,抑或有向減之勢,而眼部澁癢之候,漸臻差減乎?今日臣等,與諸醫入診,詳察症候,宜當,不勝終宵憂灼,敢此問安,竝爲仰稟。答曰,知道。朝來薰熱往來,而困惱頗甚,搔癢及膈間不淸利,腹部飽滿之候未已,喉乾·脚痺之候,比夜減歇,而口淡有加之候,姑無向減之勢,眼患猶未差減矣。勿爲入診。
禁府,任健元拿囚。啓。
府前啓,吳命尹事,李仁先·金貴玄等事,朴鳴震·崔必永·崔先奉等事,請還寢李獻英等覆試之命,拔去榜中事。新啓,刑曹佐郞李師尹,爲人癡濫,處事不美,鄙瑣之誚,固已喧藉。本曹掌務官之任,專管曹中需用,三朔交遞,自是舊例,而師尹,蹲據半載,恬不知愧,諸道災傷推考,各樣贖錢,其數夥然,而從中幻弄,太半花消,出禁帖文呈課之後,不卽爻周,而瞞告堂上,復出前帖,潛徵贖錢,盡歸私用,如此貪鄙不法之人,不可置諸郞署之任,請刑曹佐郞李師尹汰去。答曰,不允。汰去事,依啓。
副修撰金在魯·朴師益,牌不進,只推勿罷。
大殿·中殿·世子宮·嬪宮,藥房·政院·玉堂夕問安。答曰,知道。以上朝報
上在昌德宮。停常參·經筵。
下直,洪陽縣監洪錫輔。
大殿,政院·玉堂·二品以上·六曹·大司諫問安。答曰,知道。中殿·世子宮,藥房·政院·玉堂·二品以上·六曹·大司諫問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間聖候,搔癢未已,困惱頗甚,達夜呻吟,薰熱煩轉,膈間不淸利之氣特甚,頻頻起坐,腹部飽滿,及喉乾·脚痺之候有加,寢睡不寧云,伏未審朝來,搔癢·薰熱,其已減歇,而困惱頗甚,膈間不淸利特甚,腹部飽滿,及喉乾·脚痺有加之候,比夜何如?口淡有加之候,抑有向減之勢,而眼部澁癢之候,漸益差減乎?今日臣等,與諸醫入診,詳察症候,宜當,不勝終宵憂灼,敢此問安,竝爲仰稟。答曰,知道。朝來薰熱·搔癢,腹部飽滿之候未已,而困惱一向頗甚,膈間不淸利特甚之候,亦未夬減,喉乾·脚痺之候,比夜差減,口淡特甚有加之候一樣,而眼患猶未差減矣。勿爲入診。
政院啓曰,守令未署經者,至於三員,夫馬多滯,事甚可慮。兩司,除在外·行公外,呈告未肅拜人員,竝卽牌招,以爲備員開坐署經之地,何如?傳曰,允。又啓曰,忠淸監司權,以情勢難安,頃陳辭疏,旣已承批,褒貶頉狀,亦爲稟啓還送,使之及期封進矣。限期已過,尙不擧行,事甚未安,推考,何如?傳曰,允。又啓曰,南兵使尹遇進,慶尙左兵使張鵬翼,今秋冬等褒貶,雖以罷職,不爲封進,而亦無頉啓之事,殊涉未安,竝推考,何如?傳曰,允。又啓曰,伏見今秋冬等諸道褒貶啓本,則江華留守崔錫恒,黃海監司金楺,統制使尹慤,京畿水使張漢相,黃海兵使李天根,慶尙左水使朴泰圭,全羅左水使李汝玉,邊將,無一人居下,殊無嚴明殿最之意,竝推考警責,何如?傳曰,允。
謝恩,大司憲李宜顯,司諫南道揆,正言趙榮福。
大司憲李宜顯啓曰,臣罷駑巽軟,無足比數,風憲首席,夫豈有萬分一近似者,而誤恩忽加,名器玷辱,循省愧恧,靡所容措。辭本未徹,嚴召遽下,不得不冒沒趨謝,而第臣頃在春官,適當改試覆奏之命,乃以曾忝諫職,論列玆事之故,露章引嫌,終不能奉行,前席否蔽之日,又以罪囚寬貸之意,仰對於淸問之下,今於本府前啓,李獻英等事拔去,啓覆罪人依律兩款事,俱有大段嫌避之端,何可苟然仍冒,以貽虛受之譏乎?請命遞斥臣職。答曰,勿辭,退待物論。
府前啓,吳命尹事,李仁先·金貴玄等事,崔先奉·朴鳴震·崔必永等事,請還收李獻英等覆試之命,拔去榜中事。新啓,當此大殺之年,凡係民政,不容少緩,爲守宰者,雖惕念料理,盡心撫摩,尙患其不能濟活,而楊州牧使李宖,性本疎率,且嗜麯蘗,日事沈醉,慢不省務,賙賑之策,一日爲急,而擔閣一邊,略不致意,災給分給,糶糴斂散,都付猾吏,任其簸弄,民不蒙惠,怨聲載路,儉歲救民之政,決不可仍畀此人,請楊州牧使李宖罷職。答曰,不允。
大殿·中殿·世子宮·嬪宮,藥房·政院·玉堂夕問安。答曰,知道。
副修撰金在魯·朴師益,牌不進,只推勿罷。
備忘記,日者,副修撰金在魯·朴師益疏批中,業已開釋矣。當初行公,元非冒沒之比,則一向撕捱,殊涉太過。其在事體,亦甚未安,竝從重推考,更爲牌招察任。
藥房口傳啓曰,晩後困惱頗甚,膈間不淸利特甚,及薰熱·搔癢,腹部飽滿未已之候,復何如?臣等不勝憂煎,惶恐敢啓。傳曰,薰熱少減,而其餘症候,一樣矣。
副修撰金在魯·朴師益,再牌不進,只推勿罷。以上朝報
上在昌德宮。停常參·經筵。
大殿,政院·玉堂·二品以上·六曹·大司諫問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間聖候,搔癢未已,薰熱煩轉,困惱呻吟,腹部飽滿,及膈間不淸利,喉乾·脚痺之候有加,寢睡不寧云,伏未審朝來,搔癢·薰熱·困惱之候,其已減歇,而腹部飽滿,及膈間不淸利,喉乾·脚痺有加之候,比夜何如?口淡特甚有加之候,抑或有向減之勢,而眼部澁癢之候,漸益差減乎?今日臣等,與諸醫入診,詳察症候,宜當,不勝終宵憂煎,敢此問安,竝爲仰稟。答曰,知道。朝來薰熱往來,而困惱·搔癢及腹部飽滿,膈間不淸利之氣未已,喉乾·脚痺之候,比夜減歇,而口淡特甚有加之候,姑無所減,眼患亦未差減矣。勿爲入診。
傳曰,都目政,歲前爲之事,旣已命下,而吏兵曹褒貶,尙不爲之,有何故耶?政院啓曰,命下矣。問于吏兵曹,則吏曹以爲,參判鄭澔在外,參議朴鳳齡身病甚重,不得開坐,兵曹以爲,褒貶,定於今十二日矣,判書李健命,遭服制故,纔已退定於今二十一日云矣,敢啓。傳曰,知道。
護軍李森,平安監司遞來。
院前啓,河事,權卨事,御室設醮處撤毁事。新啓,驪州牧使南就明,到任以來,日事沈酗,凡百政令,專委於朴姓,底是其庶族南僉知稱云者,其中用事,私設屠肆於境內,介軍山面,販賣貿穀,而就明,矇不覺察,小民受弊,怨聲喧騰,凶歲字牧之任,不可仍畀,請罷職。答曰,不允。前啓,諸道各營門雜物,分定列邑禁斷事,停啓。
府前啓,吳命尹事,李仁先·金貴玄等事,朴鳴震·崔必永·崔先奉等事,李獻英等拔去榜中事,楊州牧使李宖罷職事。新啓,引嫌而退,兩款引避,雖有所執,以此爲嫌,無已太過?請大司憲李宜顯出仕。答曰,不允。處置事,依啓。
大殿·中殿·世子宮·嬪宮,藥房·政院·玉堂夕問安。答曰,知道。
右議政李頤命箚子。大槪,敢陳荒政數條,以冀裁幸事。入啓。答曰,省箚具悉卿懇。八路大歉,民憂孔棘,而京外所聞,無非驚心,爲民父母,當作何懷?罔知所以攸濟矣。今卿條陳數事,誠甚得宜,其令廟堂斯速稟處,而賑恤·經理兩廳還上,特爲停捧,第三件中,別諭及酌減徙邊律事,俾卽議定,兩款竝依施焉。仍傳曰,遣史官傳諭。
副修撰金在魯·朴師益,牌不進。傳曰,禁推。
禁府,金在魯·朴師益拿囚。啓。
觀象監,巳時,日暈。申時,日暈兩珥。啓。以上朝報
上在昌德宮。停常參·經筵。
夜二更至五更,日暈。
大殿,政院·玉堂·二品以上·六曹·大司諫問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間聖候,搔癢特甚,薰熱煩轉,困惱呻吟,腹部飽滿,及膈間不淸利,喉乾·脚痺之候有加,寢睡不寧云,伏未審朝來,搔癢特甚,腹部飽滿,及膈間不淸利,喉乾·脚痺有加之候,比夜何如?薰熱·困惱之候,其已減歇,口淡特甚有加之候,抑有向減之勢,而眼部澁癢之候,漸益差減乎?今日臣等,與諸醫入診,詳察症候,宜當,不勝終宵憂灼,敢此問安,竝爲仰稟。答曰,知道。朝來困惱特甚,而薰熱·搔癢及膈間不淸利,腹部飽滿之候未已,喉乾·脚痺之候,比夜減歇,口淡特甚有加之候一樣,而眼患,猶未差減矣。明日入診。
政院啓曰,守令未署經三員,諫院則纔已署經,而憲府則不得備員開坐,尙未署經,災邑夫馬留滯,事極可慮。在前如此之時,亦有變通發送之例,何以爲之?敢稟。傳曰,諫院則旣已署經,發送,可也。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後困惱特甚,薰熱·搔癢及膈間不淸利,腹部飽滿未已之候,復何如?臣等不勝憂煎,惶恐敢啓。傳曰,困惱特甚等症候一樣,而搔癢之候,朝後特甚,故薰熱之候,亦未減歇矣。
初更五點,藥房口傳啓曰,卽伏聞差備醫官問候之批,聖候困惱頗甚,大便連爲不放,故飽滿尤甚,而夕後,膈間不淸利之氣,及口淡特甚之候有加,喉間連爲乾噪,搔癢一樣,而左右脚部,甚爲繃緊不平云。臣等益不勝焦煎之至。俄間諸症,其復何如?諸醫以爲,忍冬蟬退茶,九味淸心元五丸,調進宜當云,惶恐敢啓。傳曰,知道。諸症候一樣矣。以上朝報
上在昌德宮。停常參·經筵。
自辰時〈至〉未時,日暈兩珥。
大殿,政院·玉堂·二品以上·六曹·大司諫問安。答曰,知道。中殿·世子宮·嬪宮,藥房·政院·玉堂問安。答曰,知道。
藥房啓曰,伏聞夜間聖候,搔癢特甚,薰熱煩轉,困惱頗甚,達夜呻吟,腹部飽滿,膈間不淸利,喉乾·脚痺之候有加,寢睡不寧云。伏未審朝來,搔癢特甚,困惱頗甚,膈間不淸利,及腹部飽滿,喉乾·脚痺有加之候,比夜何如?薰熱之候,其已減歇,而口淡特甚有加之候,或有向減之勢,眼部澁癢之候,漸益差減乎?今日臣等,當依聖敎入診,而不勝終宵憂灼,敢此問安。答曰,知道。朝來困惱頗甚之候一樣,而搔癢·薰熱及膈間不淸利,腹部飽滿之候未已,喉乾·脚痺之候,比夜減歇,而口淡特甚有加之候,與昨無異,而眼患,猶未差減矣。
禁府,閔啓洙拿囚。啓。
今日藥房入診時,吏曹參議朴鳳齡,今姑改差,卽爲口傳差出,牌招察任事,榻前下敎。
大殿·中殿·世子宮·嬪宮,藥房·政院·玉堂夕問安。答曰,知道。
藥房再啓曰,臣等入診退出後,與儒川君濎及諸御醫,反復商議,則皆以爲,回春方,三黃解毒丸,黃蠟爲衣,細針穿竅,一劑爲先進御,宜當云,此藥卽爲劑入之意,敢啓。答曰,知道。
同副承旨李裕民,牌不進。傳曰,只推勿罷。
吏曹口傳政事,以李澤爲吏曹參議。以上朝報
政院啓曰,因右議政李頤命箚子,刑獄疎滯之意別諭事,批下矣。八道監司,及兩都留守處,以箚中辭意措辭,下諭之意,敢啓。傳曰,知道。備局謄錄
上在昌德宮。停常參·經筵。
大殿,政院·玉堂·二品以上·六曹·大司諫問安。答曰,知道。中殿·世子宮,藥房·政院·玉堂·二品以上·六曹·大司諫問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間聖候,搔癢·薰熱煩轉之候特甚,困惱亦甚,達夜呻吟,膈間不淸利,腹部飽滿之候頗甚,喉乾·脚痺之候有加,寢睡無異全失云,臣等益不勝焦煎之至。伏未審朝來,諸症候加減,復何如?口淡特甚有加,及眼部澁癢之候,其有向減之勢乎?昨日議定丸藥,今方劑入,而臣等,不可不率諸醫入診,詳察症候,宜當,敢此問安,竝爲仰稟。答曰,知道。朝來困惱,一向頗甚,而薰熱·搔癢及膈間不淸利,腹部飽滿之候,尙今未已,喉乾·脚痺之候,比夜減歇,口淡特甚有加之候,姑無所減,眼患亦未差減矣。勿爲入診。
吏曹參議李澤,牌不進,只推勿罷。
禁府啓目,李元坤更推云云。當依聖敎奏讞是白乎矣,第念按獄之道,必使罪人,無辭就服,然後方可議讞,而今此元坤供辭,以三疑端·五當問·九當問等說,縷縷發明,執以爲任家之違端,則其在獄體,不可不一一推問於任埅父子處是白乎矣,任埅段,翁婿對質,有傷倫理,問於其子,亦足對辯,今不可更爲請拿是白遣,健元段,旣多可問之端,當初疎決時,亦以後有可問之端,更拿稟定爲辭,則不可不還囚推問是白乎旀,待任健元納招後,稟處爲白乎旀,李元坤段,以重臣之疏參考,則重臣之所問者歷抵,而其矣身,擧此事是矣之語答之,則所謂此事,卽歷抵也。歷抵,卽此事也。今乃以此事,歸之於承牌還家,終不成說兺不喩,人之救李墪者,朝報上,或有爲李墪申辯者,則心竊非之云,所謂救李墪者,爲李墪申辯者,皆以歷抵也,非以還家也。承牌還家,墪旣自服,人無救辯之事,則其所謂心竊非之者,何事是白乎旀,設或任健元,以提學俄又出去之說,傳於其弟是如爲白乎乃,旣無被驅前導之說是白去乙,乃以俄又出去之俄字,究其語脈,必是親見於近處路上,而爲其前導所驅,臆料提說云者,不成說話是白乎旀,前導所驅四字,當爲爭辯之一大關節,而果又其矣曾前發明之事,則趙正純,出示供草,手拈質問之時,所當字字行行,着意看過是白去乙,今乃謂之薄暮忙急中,倉卒酬答之際,看未卒數字,而應之曰然矣,實不料前導數字之在於其間云者,尤不近理是白乎旀,其矣招中以爲,趙正純,來待矣身是白去乙,矣身,質其言根,則正純以爲,吾與任埅及其子健元,與矣身同坐,參聞其相戱之言是如爲白去乙,矣身以爲,提學還出之狀,此乃健元之所傳,而反欲推誘於吾弟,事甚無據是如云云爲白臥乎所,所謂相戱之言,未知何語是白乎喩,更爲推問爲白乎旀,趙正純段,李元坤招中以爲,趙正純,出示供草之時,看未卒數行,而應之曰然矣,實不料前導所驅數字之在於其間,而後數日更入,則正純,又在坐以言語,單擧前導之說,問之是白去乙,矣身,痛斥其虛言,明辯其實狀,而正純,專諱後辯,猶執前失是如爲白乎旀,今春正純,再次來待是白去乙,矣身,輒以浮言浪傳,嚴辭峻斥,則渠只曰,此等言語,士大夫,豈可傳播耶?本無是事是如爲白乎旀,李成坤招中又以爲,趙正純來待是白去乙,矣身,質其言根,正純以爲,任埅及其子健元,與矣身同坐時,參聞其相戱之言是如爲白去乙,矣身以爲,提學還出之狀,此乃健元之所傳,而反欲推誘於吾弟,事甚無據是如爲白有置,前後問答辭緣,幸有的實是白乎旀,所謂相戱之言,何樣戱言是白乎喩,更爲推問後,稟處,何如?啓依允。
政院啓曰,吏曹參議李澤,旣有只推之命,更爲牌招察任,何如?傳曰,允。
同副承旨李裕民上疏。大槪,昕夕起居之班,重觸風寒,感傷非細,而添得暴泄,度數無算,頭疼甚苦,渾體如束,達夜咳喘,嘔逆兼發,頃刻之間,若將垂絶,急於醫治,退歸私次矣。辭單還給之命,出於格外,驚惶罔措,略構短疏,冀蒙矜許,而見阻未徹,狼狽悶縮,一倍轉深。且於此際,天牌降臨,而顧此病狀,實無一分自力之望,未克祗赴,違傲之罪,實所難逃,只推之命,又出意外,臣是何人,叨此誤恩?敢將病重實狀,復此哀籲於靜攝之中,臣罪萬死,伏乞聖慈,俯諒危迫之懇,特許遞職,以便調治,俾尋生路事。入啓。遞差。
謝恩,吏曹參議李澤。
大殿·中殿·世子宮·嬪宮,藥房·政院·玉堂夕問安。答曰,知道。
副修撰金在魯·朴師益,牌不進,只推勿罷。
藥房口傳啓曰,晩後困惱頗甚,重熱·搔癢及膈間不淸利,腹部飽滿未已之候,復何如?臣等不勝憂煎,惶恐敢啓。傳曰,薰熱之候少減,而其餘症候,一樣矣。
吏曹啓曰,承旨有闕,政事,取稟。傳曰,再明日爲之。以上朝報
上在昌德宮。停常參·經筵。
大殿,政院·玉堂·二品以上·六曹·大司諫問安。答曰,知道。中殿·世子宮,藥房·政院·玉堂·二品以上·六曹·大司諫問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間聖候,搔癢特甚,薰熱煩轉,困惱頗甚,達夜呻吟,膈間不淸利,腹部飽滿,及喉乾·脚痺之候有加,寢睡不寧云,伏未審朝來,搔癢特甚,困惱頗甚,膈間不淸利,腹部飽滿,及喉乾·脚痺有加之候,比夜何如?薰熱之候,其已減歇,而口淡特甚有加,及眼部澁癢之候,亦有向減之勢乎?今日臣等,與諸醫入診,詳察症候,宜當,不勝終宵憂灼,敢此問安,竝爲仰稟。答曰,知道。朝來薰熱往來,而困惱特甚,搔癢及膈間不淸利,腹部飽滿之候未已,喉乾·脚痺有加之候,比夜減歇,口淡特甚有加之候一樣,而眼患猶未差減矣。勿爲入診。
京畿監司書目,楊州呈,以禮曹參議李㙫,病重上去不得事。啓遞差。
獻納趙鳴鳳,掌令安重弼初度呈辭。入啓。給由。
府前啓,吳命尹事,李仁先·金貴玄等事,朴鳴震·崔先奉·崔必永等事,李獻英等拔去榜中事,楊州牧使李宖罷職事。新啓,漢城判官許增,頃任軍資判官,每當開倉之際,預使心腹傔人,收錢於倉底人,及至期日,輒加出半石,以償其直,以是盈字庫,見縮之數,不啻夥然,則反欲歸罪於典守庫直,庫直輩,對面直斥其所犯,增赧然色沮,無以爲辭,及其人言喧藉,恐致現露,則乃汲汲周旋,圖換本職,以爲䌤縫掩迹之計,如此貪鄙之人,不可置諸詞訟之地,請漢城判官許增汰去。陽智縣監金舜臣,到任以來,專以虐民肥己爲事,龍洞宮所納稅米,使其私人,防納之後,每斗米,以一兩錢折定,下帖民間,勒捧以給,而與之分利,稱以補賑,身往境內,稍實人之家,勒令納穀,殆同掠奪,自備局移關各道,使之禁斷,而舜臣,略不動念,尙無一石穀還給之事,民情冤鬱,至行呈訴營門,本鄕僧人之移居他邑者,托以勸分,招致威䝱,至捧近百貫錢,許貸於邑底任姓人,而殆無去處,其他怪駭鄙鎖之事,難以毛擧,請陽智縣監金舜臣,罷職不敍。答曰,不允。李宖·許增事,依啓。
大殿·中殿·世子宮·嬪宮,藥房·政院·玉堂夕問安。答曰,知道。
禁府啓目,任健元·李成坤·趙正純等元情云云。觀此各人等所供,則任健元招中,許多說話,無非敷衍,前招對辯李元坤之招,而其中拈出九條以爲,可問於李元坤處爲白乎旀,李成坤招中以爲,重臣疏中三條,俱是任家之疑端,而不以此窮覈於任家父子是如爲白良置。此則任健元招中,旣以條陳,今不必更問是白乎旀,又以爲,此事是矣,心竊非之,兩款,無甚關係於彼此所爭是如爲白良置。此兩款,方爲彼此爭辯之一大關節,則不可不反復詰問是白齊。其招中以爲,李墪之還出,旣是妄着,則因此見疑,實是自取,故心常慨惋是如云云爲白乎旀,又以爲,健元,逢着於某處,雖未可知是白乎乃,意其親見於近處路上,其所見疑,固無足怪,故不能釋然於伸救之論是如爲白臥乎所,若諉妄着還家,至於見疑歷抵,則其在人情,惟當收冤之不暇是白去乙,何可釋然於伸救之論,而心竊非之是白乎喩,以此更爲推問是白乎旀,趙正純段,其招中,多以閔啓洙爲緊訂,不可不推問是白置。閔啓洙拿問後,稟處,何如?啓依允。又啓目,李元坤·李成坤更推,閔啓洙元情云云,觀此各人於所供,則李元坤招中,許多發明之事,盡是演出前後招辭,復惹葛藤而別無新語,又以十一條,可問於任健元處爲白臥乎所,其所謂十一可問之條,健元招中,已多條陳發明是白乎矣,其矣招辭,旣若是縷縷,則亦不可不更爲推問於任健元處是白乎旀,李成坤·李元坤等段,姑待任健元更推後,稟處爲白乎旀,趙正純·閔啓洙等段,彼此所供,雖有差異處是白乎乃,旣無大段相左之語,且其出示供草之說相符,則今無更問之端,竝只放送,何如?啓依允。
忠淸監司書目,忠州呈,以吏曹參判鄭澔辭職上疏上送事。啓。答曰,省疏具悉。卿其勿辭,調理上來察職。
藥房口傳啓曰,晩後困惱特甚,搔癢及膈間不淸利,腹部飽滿未已之候,復何如?臣等不勝憂煎,惶恐敢啓。傳曰,晩後一樣矣。
副修撰金在魯·朴師益,牌不進,只推勿罷。以上朝報
上在昌德宮。停常參·經筵。
藥房口傳啓曰,今日爲政事,命下,而夜間聖候,諸症有加,卽今困惱之候特甚,此時酬應,恐有所妨,姑令差退。未知,何如?惶恐敢啓。傳曰,依爲之。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間聖候,搔癢特甚,薰熱煩轉,困惱特甚,達夜呻吟,膈間不淸利之氣頗甚,腹部飽滿,及喉乾·脚痺之候有加,寢睡無異全失,卽今困惱特甚之候一樣云,臣等,益不勝憂遑煎迫之至。伏未審俄間,諸症候加減,復何如?口淡特甚有加,及眼部澁癢之候,或有向減之勢乎?症候添加如此,臣等,率諸醫趁早入診,詳察症候,有不容已,敢此問安,竝爲仰稟。答曰,知道。卽今困惱特甚,膈間不淸利頗甚之候一樣,而薰熱無減,搔癢及腹部飽滿,喉乾之候未已,脚痺比夜少減,口淡特甚,比昨有加,而眼患,亦未差減矣。困惱如此,勿爲入診。
今秋冬等褒貶,司果安時相·李世瑾·沈尙尹·李世德·吳志哲,司勇李成坤,兵曹佐郞尹惠敎,典設別檢趙正純,宣傳官南硂,司禦李師亮,衛率宋明淵,武兼李光炯,守門將方萬阡以上,中,阡島監牧官朴慶應,下。
府前啓,吳命尹事,李仁先·金貴玄等事,朴鳴震·崔必永·崔先奉等事,李獻英拔去榜中事,陽智縣監金舜臣,罷職不敍事。措語見上答曰,不允。末端事,依啓。
掌令安重弼,獻納趙鳴鳳再度呈辭。入啓。加給由。
藥房口傳啓曰,伏承問安之批,以卽今困惱特甚,膈間不淸利頗甚之候一樣,而薰熱無減,搔癢及腹部飽滿,喉乾之候未已,口淡特甚,比昨有加,爲敎,又伏聞差備醫官所傳之言,今日再次衄血,手巾多所沾濕,臣等益不勝驚遑焦煎之至。午間諸症候,加減何如,而衄血不復發作乎?寢睡不寧,已浹多日,間有全失之時,口淡特甚,一向有加,水刺所進,漸益減少,其他症候,亦皆有加無減,此時臣等,退在本院,尤增悶鬱。自今日移直廚院,實爲合宜,惶恐敢啓。傳曰,諸症候一樣,而衄血間間發作,移直事,觀勢爲之,可也。口傳又啓曰,晩後諸症候加減,復何如?衄血之候,其已止乎?臣等不勝憂煎,惶恐敢啓。傳曰,晩後諸症候一樣,而衄血少出矣。
大殿·中殿·世子宮·嬪宮,藥房·政院·玉堂夕問安。答曰,知道。
副修撰金在魯·朴師益,牌不進,只推勿罷。以上朝報
上在昌德宮。停常參·經筵。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間聖候,搔癢頗甚,薰熱煩轉,困惱特甚,達夜呻吟,膈間不淸利,及腹部飽滿,喉乾·脚痺之候有加,寢睡不寧云。伏未審朝來,搔癢頗甚,困惱特甚,膈間不淸利,及腹部飽滿,喉乾·脚痺有加之候,比夜何如?薰熱之候,其已減歇,而口淡特甚有加,及眼部澁癢之候,或有向減之勢乎?今日臣等,與諸醫入診,詳察症候,宜當,不勝終宵憂灼,敢此問安,竝爲仰稟。答曰,知道。朝來困惱頗甚,而薰熱·搔癢及膈間不淸利,腹部飽滿之候未已,喉乾·脚痺之候,比夜減歇,口淡特甚有加之候一樣,而眼患亦無差減矣。明日入診。
吏曹啓曰,來二十六日,都目政事爲之之意,敢啓。傳曰,知道。
大殿·中殿·世子宮·嬪宮,藥房·政院·玉堂夕問安。答曰,知道。
持平金礪啓曰,臣於日昨,略論漢城判官許增,貪鄙不法之狀,請汰蒙允矣。卽伏見戶曹參判申絍未徹之疏,以臣啓辭中,有汲汲周旋,圖換本職等語,引以爲不安之端,末又斥臣以擬律乖當,臣於是,竊不勝瞿然訝惑之至。夫增欲弭鄙瑣之謗,敢生移差之計,諉以親老,難於遠離,則銓官,何以爲逆揣其情狀,而不許其移拜乎?此臣所以不咎銓曹,而汲汲圖換云者,全指增身,則宰臣之以此引罪,實是意慮之外。且伊日參政,自有長席,宰臣之獨自擔當者,抑何故也?設令臣言,有挨逼於銓曹者,在宰臣之道,只當引咎而已,若其擬律當否,非所與論,而今乃揷入別語,譏切甚緊,一則曰,所當請拿,而信請汰去,置之暗昧難明之科,一則曰,臺閣論事,不當若是顯行,歸臣於乖誤之科,置增於曖昧之地,其所以爲增之地,則可謂厚矣,而獨不念待臺閣之道乎?且增之所犯,旣係前任時事,而與時居其職,恣行不法者有間,故臣之只請汰去者,益有所執,則以此非之,亦所未曉。噫,臺臣論一貪官,而宰臣之輒從而分疏,則其傷損事正,已不可言,而爲今日臺閣者,不亦難乎?臣實慨然也。臣忝居言地,欲除不法之人,而反遭臺臣之非斥,其何可一刻仍冒於臺次乎?請命遞斥臣職。答曰,勿辭,退待物論。以上朝報
備邊司啓目,北京回還漂海人,許島居金唜立等九人,縣次替送,昨始上來,故使本司郞廳,詳細問情後,所供辭緣,別單書入,以備睿覽,而今無留置更問之事,分付沿路各道,使之給馬饋食,還送本土,此人等,漂泊萬里,萬死生還,許島,又是災荒地方,各別顧恤,俾無飢死之患,宜當,以此分付於本道,何如?傳曰,允。備局謄錄
司饔院啓曰,統營靑魚,必於立春前封進,而今年則立春之節,已入京市,買賣爛熳,而初等進上,尙不來到,此實前所未有之事,事甚駭然,不可無警責之道。統制使尹慤,從重推考,何如?傳曰,允。廚院謄錄
上在昌德宮。停常參·經筵。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間聖候,搔癢特甚,薰熱煩轉,困惱頗甚,達夜呻吟,膈間不淸利之氣亦甚,腹部飽滿,及喉乾·脚痺之候有加,寢睡無異全失云。伏未審朝來,搔癢特甚,困惱頗甚,膈間不淸利亦甚,腹部飽滿,及喉乾·脚痺之候,比夜何如?薰熱之候,其已減歇,而口淡特甚有加,及眼部澁癢之候,或有向減之勢乎?今日臣等,當依聖敎入診,而不勝終宵憂灼,敢此問安。答曰,知道。朝來困惱頗甚,而薰熱·搔癢及膈間不淸利,腹部飽滿之候未已,喉乾·脚痺之候,比夜減歇,口淡特甚有加之候,姑無所減,而眼患一樣矣。
政院啓曰,持平金礪引避退待,而大司憲李宜顯呈辭,執義金榦,掌令趙聖復,持平李重協,皆在外,掌令安重弼呈辭受由,憲府,無行公之員,處置經宿,事甚未安。大司憲李宜顯牌招,使之處置,何如?傳曰,允。
大司憲李宜顯啓曰,臣於病伏尋單中,卽又以處置同僚事,天牌下降,不敢不竭蹶趨承,而第臣前以前啓有嫌,至於引避,則凡係臺中之議,便向局外,而今於僚避,諉以事端之不同,曲加區別,一參一否,實涉苟且,況今若當此處置,則其勢,將不得不書出前啓之姑停,而臣旣嫌避前啓,其於停連之間,何可有所與論乎?爲是之拘,昧然不出,姑停有乖常規,又不可爲矣。臣虛帶應遞之職,觸處礙掣如此,有不容仍因蹲據也,於是乎益著矣。請命遞斥臣職。答曰,勿辭,退待物論。
今日藥房入診時,承旨有闕,政事都目政兼行事,及司譯提調閔鎭厚,今姑改差事,榻前下敎。
大殿·中殿·世子宮·嬪宮,藥房·政院·玉堂夕問安。答曰,知道。
藥房入診時,都提調金昌集所啓,副修撰金在魯·朴師益,雖曰難安,牌不進,至於十四次,就理亦至于三次矣。牌不進之弊,前後申勅非一,而今猶如此,實涉未安矣。當初堂錄之有人言,不過以規例間事,而以此被錄之人,必皆不安,難於行公,故特命改錄,則自初行公之人,豈有冒沒之嫌,而終爲撕捱,無意應命,廉義雖重,分義豈容如是?今更牌招,則或未知其當出,而朝家事體,則雖至施罪,亦似非過矣。上曰,當初儒臣,非以錄中諸人,有所不合而論也,只以事體爲言,故意謂改錄,則卽可行公矣。金在魯·朴師益·趙觀彬等三人之疏,皆以自劃爲言,所執不是矣。頃於金在魯·朴師益等疏,以苟完之說,只論事體,則改錄之後,無復嫌端爲批,其後特推之備忘,又以當初行公,元非冒沒之比,一向撕捱,殊涉太過,爲敎,分義所在,何可尙不出仕乎?初頭一二次違牌,則容或可矣,而到今撕捱,則處義終過矣。若依承傳罷職,則適足以中其願,而無行公之期,故只推或禁推者,蓋爲欲其行公也。曾聞古人,有大拜,被論改正之後,旋爲行公,則末世廉隅雖重,其在分義,豈容若是?各別申勅,使之從速察任,可也。副提調趙道彬曰,從重推考,更爲牌招乎?上曰,從重推考後,別爲申勅,可也。以上朝報
藥房入診時,都提調金宇杭所啓,右議政李頤命,以荒政數條箚陳,而其中稅太減半,騎步兵·水軍外,各樣身布,退捧於明秋,及錢貨加鑄事,有稟處之命矣。今年旱田,全然失稔,以此民間,飢荒益甚,稅太備納,其勢誠難,若令減半,則民之蒙惠,實爲不少,似當依箚辭許施,而第戶曹稅太,常年則用處不多,故所儲自然有裕矣。近年經費苟簡,無他措手之處,輒以見在之太,推移取用,故卽今則所儲,反爲不敷,今若減半,則明年經用,決難支繼云,朝家蠲恤之典,固不可必待經費之足,而莫重國用,亦不可不念,諸路稅太,一結四斗內,許減一斗,則似爲得宜。上曰,依所達,減一斗,可也。宇杭曰,騎步兵·水軍外,諸般身布,待明秋竝爲退捧,則亦豈不爲窮民之大惠,而第連歲災減,京衙門用度,極其艱窘,今若又爲退捧,則其間事勢,亦尤可慮,不可全數退捧,災減外當捧者,勿論稍實尤甚,折半上納,其半,退捧於明秋,何如?提調閔鎭厚曰,騎步兵,雖曰五年一上番,其實則不如是之寬活,而稱以番歇,雜役甚繁,且當歉歲,不許災減,誠爲可矜矣。今者諸般身布,盡許折半退捧,而騎步兵,獨不與焉,則豈無向隅之歎乎?其所退捧,不過數月之間,本兵用度雖窘,似不無推移支過之道,況水軍,在諸軍兵中,最稱苦役,而待之甚賤,常懷冤抑之心,今又不得入於退捧之中,則必將益增其怨詛矣。且此輩,皆是沿海之民,而今年凶歉,沿海尤甚,其在朝家施惠之道,不可不竝許退捧矣。宇杭曰,水軍布,亦令退捧於明秋,則其間給代,將無出處,此爲可慮矣。鎭厚曰,給代之布,固爲可慮,而道臣·帥臣,別樣料劃,則亦豈無支過數月之道乎?沿海形勢,決難盡捧,與其徒取其怨,而終不得盡捧,無寧一體退捧,俾知朝家德意也。上曰,大臣旣以騎步兵·水軍外,諸般身布,折半退捧事,爲請,而提調均施之說,亦是矣。騎步兵·水軍身布,亦一體折半退捧,可也。宇杭曰,似聞外方軍布,已多收捧,或有已上來云。如此之類,則退捧令下之後,不無中間花消之弊,已捧者,則竝令上納之意,申勅,何如?上曰,已捧者,雖使之還給,不無奸吏花消之弊,已捧者,則使之上送,可也。宇杭曰,錢貨,行用旣久,流布漸廣,而久不加鑄,則有限之物,日致耗縮,勢所然也。近來市肆之間,銀·錢幾乎相埒,殆無貴賤輕重之別,若以錢爲有弊,而停罷不用則已,若仍行用,則必須加鑄,可資用度,大臣箚意,蓋欲稍取其羡,以散其利,凡身布之代納者,賑資之當償者,至於種食之助,實賴於此矣。民窮·財竭之時,若許加鑄,則儘爲生財之道,而諸宰之意,多以爲不便,今雖加鑄,無益於民,而反生許多奸弊,且銅鐵所産之地,鑄之誠有其利,而我國則本不産銅,貿取之費不貲,所得之利,不能補其失,決不可鑄云,二三大臣之外,廟堂諸議,多如此矣。然若欲仍爲行用,則勢宜加鑄,故敢此稟達。鎭厚曰,大臣,以諸宰所見不同仰達,臣亦諸宰中之一也。旣行錢貨,則固當連次加鑄,而但我國,自古累欲行錢,輒致中輟,今始大行,而弊端漸滋,京城之人,亦多以爲不便,而至於外方,則盜賊因此熾盛,所謂富民長利,尤是窮民不可堪者,故民情,莫不願罷,罷則誠不可輕議,而其何可又爲加鑄,以致大段失望乎?銅非土産之言,大臣已爲陳達,而設令加鑄有利,亦無今日加鑄而明日有利之理矣。須積有年月,方有其效,恐未及有補於荒政,而加鑄時,工匠料布,其費不貲,無寧以其料布之費,直用於賑資,如以其多費,而略爲加鑄,則必又未見其利矣。大抵銀錢均價,自是行錢之本意,卽今雖曰相埒,錢價視銀尙多,姑勿加鑄,以待其無所差殊,然後更爲商量,亦何晩乎?上曰,錢貨自古有弊,卽今民間,盜賊肆行,而富益富,貧益貧,皆由於行錢之弊,而行之已久,猝難停罷,至於加鑄,殊涉重難,若鑄事,久未訖功,無救卽今之急,而徒費許多財力,則果無許鑄之本意,提調所達,誠有意見矣。不可不審量處之,廟堂益加熟講,更爲稟定,可也。備局謄錄
上在昌德宮。停常參·經筵。
下直,泰安郡守韓聖欽,石城縣監柳綏,自如察訪蔡膺福。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間聖候,搔癢頗甚,薰熱煩轉,困惱亦甚,達夜呻吟,膈間不淸利,腹部飽滿,及喉乾·脚痺之候有加,寢睡不寧云。伏未審朝來,搔癢頗甚,困惱亦甚,膈間不淸利,腹部飽滿,及喉乾·脚痺有加之候,比夜何如?薰熱之候,其已減歇,而口淡特甚有加,及眼部澁癢之候,亦有向減之勢乎?今日臣等,與諸醫入診,詳察症候,宜當,不勝終宵憂灼,敢此問安,竝爲仰稟。答曰,知道。朝來薰熱少減,而困惱特甚,膈間不淸利之氣亦甚,搔癢及腹部飽滿之候未已,喉乾·脚痺之候,比夜減歇,而口淡特甚有加之候,少無所減,眼患一樣矣。勿爲入診。
獻納趙鳴鳳,掌令安重弼三度呈辭。入啓。遞差。
正言黃璿,弼善朴聖輅初度呈辭。入啓。給由。
政院啓曰,持平金礪,大司憲李宜顯,引避退待,而憲府多官,皆在外,處置經宿,事甚未安,而大司諫金相稷,司諫南道揆,正言趙榮福,皆呈辭,正言黃璿呈辭。入啓。除呈辭入啓人員外,呈告人員,竝卽牌招,以爲處置之地,何如?傳曰,允。又啓曰,忠淸監司權,頃日陳疏承批之後,褒貶頉狀,還爲下送,使之及期封進矣。又以其情病陳疏,莫重殿最,尙不封進,殊涉未安。此上疏,還爲下送,卽令封進,何如?傳曰,允。
大殿·中殿·世子宮·嬪宮,藥房·政院·玉堂夕問安。答曰,知道。
院前啓,河事,權卨事,御室設醮處禁斷事,請驪州牧使南就明罷職事。新啓,引嫌而退,請汰之論,誠有意見,宰臣疏斥,不必深嫌,前啓有礙,勢難處置,不可以此,輕遞臺官。請持平金礪,大司憲李宜顯,竝命出仕。答曰,不允。南就明事,及處置事,依啓。
文學金雲澤辭職上疏。入啓。答曰,省疏具悉。旣往之事,不必追提,而夏間所遭,予已照察,少無所嫌,爾其勿辭,從速察職。
藥房口傳啓曰,晩後困惱特甚,膈間不淸利亦甚,搔癢及腹部飽滿未已之候,復何如?臣等不勝煎灼,惶恐敢啓。傳曰,晩後一樣矣。
黃海監司書目,長淵府使安斗齡,金郊察訪柳亨運,正朝箋文差使員,稱病謀避,依例罷黜事。
副修撰金在魯·朴師益,牌不進,依承傳罷職。以上朝報
備邊司啓曰,會寧開市,旣已完畢,令承文院撰出回咨,別定禁軍,下送於義州府,傳給於鳳凰城將,以爲轉送北京之地,何如?傳曰,允。備局謄錄
賑恤廳啓曰,都下飢困日甚,自歲前賑穀發賣事,頃已仰達,今方擧行,而其中,尤甚無依,不入發賣之類,逐日坌集,亦不可無接濟之道,令京兆分付五部,各別精抄,開春卽時,以大小米·豆太等穀,計口分給之意,敢啓。傳曰,知道。廚院謄錄
上在昌德宮。停常參·經筵。
下直,江界府使李相晟。
傳曰,今明日,只行都目政。
藥房口傳啓曰,夜間,聖候諸症候,一向添加,昨日夕水刺,全然不得進御,此時酬應大政,必有所妨,姑令差退,恐爲合意,惶恐敢啓。傳曰,旣令只行都目政,勿爲差退,可也。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間聖候,搔癢頗甚,薰熱煩轉,困惱特甚,達夜呻吟,腹部飽滿之候亦甚,膈間不淸利,喉乾·脚痺之候有加,寢睡不寧云。伏未審朝來,搔癢頗甚,困惱特甚,腹部飽滿,膈間不淸利,喉乾·脚痺有加之候,比夜何如?薰熱之候,其已減歇,而口淡特甚有加,及眼部澁癢之候,亦有向減之勢乎?今日臣等,與諸醫入診,詳察症候,宜當,不勝終宵憂灼,敢此問安,竝爲仰稟。答曰,知道。朝來困惱頗甚一樣,而薰熱·搔癢及膈間不淸利,腹部飽滿之候未已,喉乾·脚痺之候,比夜減歇,而口淡特甚有加之候,及眼患,姑無所減矣。勿爲入診。
正言黃璿,弼善朴聖輅再度呈辭。入啓。加給由。
傳,前修撰金在魯·朴師益,竝敍用。
大殿·中殿·世子宮·嬪宮,藥房·政院·玉堂夕問安。答曰,知道。
藥房口傳啓曰,晩後困惱特甚,薰熱·搔癢及膈間不淸利,腹部飽滿之候,復何如?大政酬應之中,其無添加之候乎?臣等不勝憂灼,惶恐敢啓。傳曰,晩後一樣,而無添加之事矣。
都目政事。李澤爲吏曹參議,朴鳳齡爲承旨,韓配烈爲活人別提,金希魯爲戶曹正郞,姜碩泰爲刑曹佐郞,李明觀爲安城郡守,李濟尙爲淳昌郡守,崔星瑞爲順安縣令,鄭健一爲加平郡守,朴師淵爲長水察訪,朴明泰爲陽智縣監,鄭德祚爲重林察訪,李秀衡爲漢城判官,都永夏爲豐基郡守,全近思爲固城縣令,趙泰億爲禮曹參議,洪元益爲中和府使,朴世登爲兵曹佐郞,鄭德寧爲輸城察訪,洪啓迪爲吏曹正郞,姜纘爲活人別提,沈漢規爲宗簿直長,柳鵬章爲康翊縣監,金弘寶爲金郊察訪,李碩聃爲興陽縣監,洪禹賢爲工曹佐郞,朴琮爲刑曹正郞,韓配烈爲刑曹佐郞,鄭東瀗爲監察,朴弼正爲禮曹佐郞,安汝恒爲贊儀,宋秀良爲禁府都事,李觀命爲禮曹參判,李森爲楊州牧使,申翊夏爲驪州牧使,申憲周爲龜城府使,權爲茂朱府使,金正魯爲尙瑞直長,金應瑞爲繕工奉事,魚有鳳爲掌樂僉正,權冏爲居昌縣監,張友軫爲理山郡守,崔道章爲靈巖郡守,李泰徵爲柒原縣監,金在魯爲副校理,金有發爲修撰,鄭澔爲歸厚提調,權尙游爲司譯提調,洪以圖爲長淵府使,鄭自東爲鳳山郡守,朴慶承爲工曹佐郞,李台望爲監察,金胄賢爲尙瑞副直長,林世謙爲軍資主簿,愼惟益爲忠淸都事,趙世垕爲江原都事,尹東郊爲典籍,李光國爲景陽察訪,文在中爲靑巖察訪,崔烷爲穩城府使。
判書李晩成,參議李澤,正郞尹鳳朝進。
兵批,金時泰爲宣傳官,柳萬增爲都摠經歷,李世冕爲訓鍊主簿,柳枰爲都摠都事,李鐵徵爲南虞侯,閔厚重爲翊贊,金繼武爲遮歸萬戶,金盛節爲宣沙浦僉使,宋夏時爲蟾津別將,朴溟羽爲公州營將,李載恒爲訓鍊正,李復休爲內禁將,金垕爲都摠都事,金時泰爲訓鍊副正,黃澤爲武兼,柳雸爲五衛將,成德涵爲都摠經歷,安湜爲武兼,徐榦世爲訓鍊判官,李慶晉爲部將,李商任爲訓鍊僉正,任㝡爲訓鍊判官,李慶祉爲訓鍊主簿,邊緝爲加德僉使,柳以晉·閔以恒·李舜佐·金克明·金壽漢爲武兼,趙隆爲宣傳官,李時番爲羽林將,鄭壽松爲忠淸水使,李濟冕爲全羅左水使,安重弼爲副護軍,趙鳴鳳爲副司直,朴鳳齡·李㙫·李裕民爲副司果,李挺英爲副司勇,趙益淸爲德池洞別將,盧尙健爲淸川別將,趙畛爲訓鍊判官,吳達海爲順天營將,延齡君昍爲都摠管,韓信哲爲僉知,趙厚柱爲知世浦萬戶,李禎爲僉知,李暉爲都摠管,吳伯周爲老江僉使,孫世興爲南桃萬戶,曺成益爲多發浦萬戶,兪璣爲格浦別將,南泰年爲全羅左水虞侯,崔東溟爲都摠經歷。以上朝報
備邊司啓曰,本司郞廳韓範錫·李慶祉,安眠島及邊山,摘奸以來矣。聞韓範錫之言,則山直復戶,田畓斗數,猶不無加減,故更爲釐正,成給葉張,且作成冊,仍置各其地方官,而閑雜人及能櫓軍,尙今造幕留連者二百八戶,旣出而還入者亦多,故盡爲治罪毁黜,而問其自願移去處,使各其官與凡民,一體賑救,辛卯以後,入葬中四塚,尙不掘移,又有永葬兒塚一處,故竝從重科罪,卽今掘移,埋炭三十五處,盡皆塡土,此後造船之時,必須出陸埋用事,別爲申勅,上年執頉,還陳田畓,幾盡仍起,今年冒耕,又甚狼藉,故亦皆治罪,立標定界,分付山直及田夫,使之還陳,植松築堰處,泰安二庫,瑞山三庫,洪陽一庫,皆不還陳,故亦爲從重決罪,以更勿起耕之意,嚴勅,而偸斫松·雜木處,各其山直,分輕重科罪云,上年摘奸之後,數外人家,及辛卯以後葬塚,竝爲毁黜,築堰處陳廢之意,旣已入啓行會,則水使所當惕念擧行,而至今因循,置之尋常,誠甚駭然,當該水使李漢桂罷職。所謂洪陽築堰處,卽年前巡撫使下去時,分付陳廢者,而上年又爲申勅,則至今不廢,極爲可駭。同築堰處,卽速毁破,俾不得耕墾,而時執作者,摘發科罪,此外各頃條件,自今着實擧行事,各別嚴勅,宜當。李慶祉則以爲,上年摘奸時,定界壘石處,或毁破,或移置,故治罪改定,而每三百步爲一壘,平衍處,先種檜木,次種枳木事,嚴勅兩鎭,山壠濱海之處,勿論上下·大小,依巡撫使節目,通同作契事,上年別爲申勅,姑不擧行,標內民戶,當爲毁黜者,亦皆仍存,而又有添入者,故兩班四十三戶,店漢四十六戶,爲先毁黜,上年摘奸後,初入葬三十處,亦爲掘移,沙器店,纔已毁撤,逃散松田近處,鹽盆亦纔毁撤,故更勿許接之意,各別申勅,五里內,鹽盆十五坐,亦爲毁撤,標內冒耕者,至於三十三名,其中尤甚者,使該鎭報巡營處置,埋炭三十一處,亦爲塡土治罪,山內四寺中,實相·開巖兩寺,尤甚殘弊,南漢義僧,不可不移定於他官僧徒有裕處,而實相僧徒中一人,差定摠攝,俾管松禁,則似有實效,地方官所管之地,旣已移屬於黔毛浦·格浦兩鎭,而兩鎭之卒,別無不足之慮,兩鎭近處,可合築堰云云處,形勢不便,惟格浦兩堰毁破處,所當修補,以給山內冒耕斫木之人,拔其尤甚者,移巡營處置,而民間有所謂耳斧者,最利於潛斫,今若沒數收取,置之官庫,只於公船造作時出給,則未必無補於松政,格浦鎭烙印數多,易於用奸,若自監營,新造二件,分給於兩鎭,而舊件則毁去似好,格浦別將洪世範,素多疾病,凡諸松政,一委於軍官申宗衍·李偉文,鎭吏李廷彬之手,三人幻弄作奸,罔有紀極,而稱以賑資,贖錢數百餘兩,板子二部,使廷彬,載送沙津浦,又板子八部,尙留庫中,前縣監宋來栢,寓居上店里,店後及胡峙松木斫取,作舍標內,冒耕田畓,亦至數石餘落種,士人高應翼,居在山外列雲浦,而標內冒耕,多至一結餘,所居近處,體大松木,盡爲斫伐,以其私船,載賣於茂長鹽盆,板子十一立,大椽二株,馬槽一坐,鹽木一百七十一吐,藏在其家,亦爲見捉云。上年,郞廳摘奸後,以所論諸條,入啓分付於本道矣。其中民家毁出,塚墓掘移等事,自本道啓聞,請以變通,則未及擧行,勢所固然,至於新入新葬,少無顧忌,冒耕漸廣,而鹽盆,亦不革罷,其在事體,極爲未安,當該監司金普澤,從重推考。壘石植木作契,黜民掘葬,撤鹽盆·禁冒耕,及炭窰塡塞,破堰修築,禁用耳斧,新造烙印,義僧移定,摠攝差定等事,竝令着實申勅,隨便處置,而驅出之民,依湖西例,各其移去之邑,與他民一體賑救,俾不至於塡壑,格浦別將洪世範,前縣監宋來栢所犯,俱甚驚駭,不可不拿問處之。高應翼,則令本道考律勘罪,宜當,以此竝爲分付於本道及各該司,何如?答曰,依爲之。備局謄錄
上在昌德宮。停常參·經筵。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間聖候,搔癢頗甚,困惱亦甚,膈間不淸利,腹部飽滿,及喉乾·脚痺之候有加,寢睡不寧云,伏未審朝來,搔癢頗甚,困惱亦甚,膈間不淸利,腹部飽滿,及喉乾·脚痺有加之候,比夜何如?薰熱之候,其已減歇,而口淡特甚有加,及眼部澁癢之候,亦有向減之勢乎?今日臣等,與諸醫入診,詳察症候,宜當,不勝終宵憂灼,敢此問安,竝爲仰稟。答曰,知道。朝來困惱頗甚,而薰熱·搔癢及膈間不淸利,腹部飽滿之候未已,喉乾·脚痺之候,比夜減歇,口淡特甚有加之候,無減,眼患一樣矣。勿爲入診。
弼善朴聖輅,正言黃璿三度呈辭。入啓。遞差。
大殿·中殿·世子宮·嬪宮,藥房·政院·玉堂夕問安。答曰,知道。
謝恩,都摠管延齡君昍。
藥房口傳啓曰,晩後,困惱頗甚,薰熱搔癢,膈間不淸利,及腹部飽滿未已之候,復何如?連日酬應大政,不瑕有添加之候乎?臣等不勝憂灼,惶恐敢啓。傳曰,晩後一樣,而無添加之事矣。
吏曹判書李晩成,兵曹判書李健命初度呈辭。入啓。給由。
有政。吏批,黃夏民爲氷庫別提,金時瀗爲掌樂主簿,權炅爲宗廟副奉事,林象台爲典設別檢,金鼎運爲宗簿主簿,鄭昌震爲瓦署別提,黃泰河爲活人別提,兪岦爲禮賓主簿,徐命運爲司宰主簿,柳徵龜爲禮賓別提,姜聖適爲司圃別提,金忠祚爲引儀,尹鳳朝爲副校理,朴師益爲副修撰,李宜顯爲副提學,朴鳳齡爲大司成,李禎翊爲獻納,金取魯爲正言,李東爲諮儀,李允文爲弼善,林世謙爲工曹正郞,李顯益爲鎭安縣監,李彙晉爲兵曹正郞,李挺周爲掌令,鄭湜爲氷庫別檢,李廷燁爲典設別檢,陳翼漢爲保安察訪,權允經爲刑曹佐郞,李聖時爲昆陽郡守,沈之海爲蔚珍縣令,兪拓基爲兼說書,曺復卿爲相禮,柳徵龜爲監察,李觀命爲大司憲,金斗奎爲狼川縣監,金遇秋爲禮曹正郞,宋成明爲軍資正,朴聖輯爲童蒙敎官,朴聖輅爲奉常正,權定性爲敦寧參奉,鄭致相爲軍資主簿,李聖肇爲承旨,任璟爲工曹佐郞,洪碩重爲引儀,李基福爲軍器僉正,尹鳳韶爲內侍敎官,權詹爲童蒙敎官,兪宇基爲顯陵參奉,盧世冕爲健元陵參奉,金明行爲齊陵參奉,閔昌洙爲宣陵參奉,李世重爲英陵參奉,宋奎德爲中部參奉,金泰重爲校檢,李益命爲司評,李漢佐爲禁府都事,尹商來爲禮賓別提,金世鎭爲中部主簿,李敏益爲兵曹參議,朴光世爲濬源殿參奉,金箕錫爲恭陵參奉,金道應·朴長瀗爲典籍。
判書李晩成,參議李澤,正郞尹鳳朝進。
兵批,朴聖輅爲副護軍,黃璿爲副司果,崔鎭樞爲平壤中軍,徐萬昌爲訓鍊主簿,李檉爲武兼,崔世鵬爲部將,鄭東後爲文兼,朴淳貞爲武兼,趙鵬錫爲訓鍊主簿,鄭光羽爲部將,韓日運爲宣傳官,金夢衡·崔商翁爲訓鍊判官,宋琢爲宣傳官,金益鳴爲宣傳官,金鼎瑞爲僉正,李命完爲訓鍊習讀,尹世楨爲訓鍊僉正,朴守慶·李亨龜爲訓鍊主簿,尹汝聘爲部將,劉大海爲武兼,洪啓賢爲中樞都事,趙麒錫爲珍島監牧官,韓時益爲守門將,閔思淵爲都摠都事,權壽鳳爲都摠都事,李世雄爲部將,白龍紀爲守門將,閔應洙爲侍直,金宇楫爲四山監役,柳廷秀·全弘道爲守門將,金鼎德爲都摠經歷,金重九爲訓鍊主簿,李行儉爲五衛將,全舜佐爲都摠都事,柳重碩爲大丘營將,李相晟爲宣傳官,李商任爲都摠經歷,尹師勛爲訓鍊判官,申湜爲統虞侯。以上朝報
上在昌德宮。停常參·經筵。
大殿,政院·玉堂·二品以上·六曹問安。答曰,知道。中殿·世子宮,藥房·政院·玉堂·二品以上·六曹問安。答曰,知道。嬪宮,藥房·政院·玉堂問安。答曰,知道。
藥房啓曰,伏聞夜間聖候,搔癢頗甚,薰熱煩轉,困惱特甚,達夜呻吟,膈間不淸利,腹部飽滿及脚痺之候亦甚,喉乾之候有加,寢睡不寧云。伏未審朝來,搔癢頗甚,困惱特甚,膈間不淸利,腹部飽滿及脚痺亦甚,喉乾有加之候,比夜何如?薰熱之候,其已減歇,而口淡特甚有加之候,或有向減之勢乎?諸醫以爲,卽今眼患,最爲切悶云,今日臣等,不可不與諸醫,趁早入診,議定進藥當否,不勝終宵憂灼,敢此問安,竝爲仰稟。答曰,知道。朝來困惱,一向特甚,而膈間不淸利之氣,猶未減歇,薰熱·搔癢及腹部飽滿之候未已,喉乾·脚痺之候,比夜有減,而口淡特甚有加之候,少無所減,眼患一樣矣。口淡如此,苦口湯劑,實難進御,姑勿議藥,亦勿入診。
謝恩,同副承旨李聖肇。
傳曰,史官一員待命,騎馬三匹立之,卜馬一匹立之,章陵忌辰祭所內摘奸。
藥房口傳啓曰,晩後困惱特甚,膈間不淸利,薰熱·搔癢及腹部飽滿未已之候,復何如?臣等不勝憂煎,惶恐敢啓。傳曰,膈間不淸利之氣,晩後少減,而其餘症候,一樣矣。
大殿·中殿·世子宮·嬪宮,藥房·政院·玉堂夕問安。缺
