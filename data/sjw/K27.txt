上在景福宮。停常參·經筵。
大殿·大王大妃殿·王大妃殿·中宮殿,內務府·內閣·政院·玉堂·銓郞·朝廷二品以上·六曹堂上正朝單子問安。答曰,知道。世子宮·世子嬪宮,內務府·內閣·政院·玉堂·銓郞·春·桂坊·朝廷二品以上·六曹堂上正朝單子問安。答曰,知道。大殿·世子宮,勤政殿王大妃殿親上致詞·箋文·表裏祗迎,還入幕次後,藥房·內務府·內閣·政院·玉堂·銓郞口傳問安。答曰,知道。世子宮還入幕次後,藥房·內務府·內閣·政院·玉堂·銓郞·春·桂坊口傳問安。答曰,知道。還內後,藥房·內務府·內閣·政院·玉堂·銓郞口傳問安。答曰,知道。世子宮還內後,藥房·內務府·內閣·政院·玉堂·銓郞·春·桂坊口傳問安。答曰,知道。王世子親上箋文後,大殿,內務府·內閣·政院·玉堂·銓郞口傳問安。答曰,知道。還內後,藥房·內務府·內閣·政院·玉堂·銓郞·春·桂坊口傳問安。答曰,知道。
傳于徐正淳曰,今日卽元朝也,令都承旨,雲峴宮問候以來。
吳益泳啓曰,卽見明陵正朝祭獻官尹起元書啓,則典祀官兼大祝李承九,不爲待令,以致本陵令金炳旭替行之擧云,祀典所重,何等謹嚴,而有此代行,極爲驚悚,當該大祝,所當重勘,而本院請推之外,無他可施之罰,何以爲之,而不審塡差之吏曹堂上,亦不可無警,從重推考,何如?傳曰,允。拿處。
禮曹,來二月十七日,行先農壇香祝親傳,取稟。奉敎敬依。
傳于李敎稙曰,宋領府事·申判府事衣資食物,令該曹輸送,遣地方官存問。
勸農綸音。王若曰,相古先民,有虞咨十有二牧曰,食哉惟時,然則有若伯禹,九功惟敍,戒之董之,勸之以九歌,曁稷奏庶,艱食鮮食,烝民乃粒,俾萬世永賴,亦越有周,先知稼穡之艱難,乃於元日,祈穀于上帝,帥三公·九卿,親載耒耟,躬耕帝籍,命田畯修封疆布農事,以敎道民,曰其自然,天其降康,屢豊年用乂厥民,肆惟我祖宗,政在養民,惟農是務,迺劂農書,以頒中外,迺繪豳風,以揭左右,每歲孟春誕告,用曁使斯民,趨事赴功,服田力穡,自古有年,式克至于今日休,予小子,監于有虞,監于有周,矧曰其有聽念于祖宗,勤家惟農,有國之本,宗宮粢盛,於是乎供,財賦繁殖,於是乎資,德敎沕穆,風俗淳厖,亦於是乎興,先王所以導其民者,先勸其農,農豈亶爲地利哉?嗚呼,今我民惰農自安,不昏作勞,生之者寡,食之者衆,公私之積,曷其不蹙,矧乃比歲歉荒,民方殿屎,而莫之振救,予用是憫然,如之何使之不飢乎?古人有言,不違農時,穀不可勝食,顧今東郊迎春,土膏脈起,遂大夫之簡稼器修稼政,惟其時也農正之相五土趣民耕,惟其時也。咨爾方伯居留牧守郡縣之臣,克殫乃心,各率其職,布德行令,使民以時,苟利於農,罔有不擧,苟害於農,罔有不除,轉而緣南畝嗣爾股肱,旣勤敷菑,尙永力畋爾田,乃亦有秋,其惟安其業樂其生,以保惠我庶民,以輯寧我邦家,俾有虞有周,不專美于古,爾尙式時猷訓,永孚于休,凡厥有位,明聽予一人誥,故玆敎示,想宜知悉。行都承旨臣徐正淳製進
吏曹口傳政事,以姜日馨爲右通禮。
傳于徐正淳曰,侍衛軍兵毛具,從便爲之。
洪承穆啓曰,頒赦事命下矣。未承授推考傳旨,自本院依例爻周之意,敢啓。傳曰,知道。
又啓曰,吏曹郞廳來言,百官加下批政事,取稟。傳曰,當日爲之。
傳于洪承穆曰,親上致詞·箋文·表裏及陳賀時禮房承旨·對擧承旨·宣敎官·宣箋官,竝加資。
傳于洪承穆曰,東宮親上致詞·箋文·表裏及陳賀時與座堂受賀時禮貌官檢校輔德,對擧檢校輔德·弼善·相禮,竝加資。
傳于洪承穆曰,親上致詞·箋文·表裏及陳賀時各差備官以下,別單書入。
傳于洪承穆曰,東宮親上箋文·表裏及座堂受賀時各差備以下,別單書入。
傳于洪承穆曰,座堂受賀時禮貌官檢校輔德·相禮,竝加資。
傳于洪承穆曰,今日政賞典下批。
傳于洪承穆曰,左承旨許遞,前望單子入之。承旨前望單子入之,金永典落點。
傳于洪承穆曰,今番賞典中,一人雖兼數事,毋得疊授。以加上尊號都監都提調以下別單,傳于洪承穆曰,都提調領議政沈舜澤,右議政趙秉世,各廐馬一匹面給,提調行戶曹判書閔泳商,行大護軍尹宇善,各熟馬一匹賜給,行大護軍金益容,都廳副司果金台濟·任澤鎬,竝加資,郞廳戶曹正郞徐雲輔,禮曹佐郞崔秉煜,工曹正郞朴敎陽,司僕主簿沈性澤,長興主簿黃哲淵,竝陞敍,監造官副司勇黃穎秀·申泰薰·李鍾翊·權載紀·李翼夏,竝陞六,別工作監役柳遠奎,兒馬一匹賜給,王大妃殿玉冊文製述官行知事鄭範朝,書寫官統禦使朴齊寬,樂章文製述官行大護軍鄭基會,各熟馬一匹賜給,玉寶篆文書寫官右議政趙秉世,內下大豹皮一領賜給,捧玉冊官副司果趙秉輯,修撰趙鍾集,擧玉冊案執事戶曹佐郞沈宜悳,司僕主簿沈性澤,褥席執事廣興直長徐相萬,捧玉冊官副司果金台濟,兵曹正郞鄭世源,擧玉寶案執事戶曹佐郞李應宰,工曹正郞朴敎陽,褥席執事廣興守李哲永,各兒馬一匹賜給,其餘別看役·擇日官·寫字官·畫員·計士·錄事·領陪部將·捕校·員役等,竝依判下施賞。以東宮親上箋文·表裏及座堂受賀時各差備以下別單,傳于洪承穆曰,師領議政沈舜澤,內下大豹皮一領賜給,左賓客鄭範朝,內下豹皮一領賜給,右賓客閔泳煥,左副賓客閔泳商,右副賓客韓章錫,各內下虎皮一令賜給,贊善宋秉璿,檢校輔德金聲根·閔泳韶·閔泳駿,書筵官金洛鉉·朴性陽,各熟馬一匹賜給,檢校輔德金文鉉·趙東冕,行輔德閔正植,行兼輔德趙同熙,各半熟馬一匹賜給,禮貌官檢校輔德閔丙奭加資,檢校弼善閔泳達,弼善韓光洙,兼弼善閔亨植,檢校文學金春熙·尹·閔啓鎬·李容泰,文學閔泳國,兼文學李垠鎔,檢校司書金貞圭,司書金敎獻,兼司書趙東潤,檢校說書鄭世源·吳正根·朴箕陽,說書閔泳瓚,兼說書閔厚植,左翊衛閔尙鎬,右翊衛閔泳雲,左司禦沈相璜,右司禦金炳琬,左翊贊李始榮,右翊贊金胤洙,左衛率洪祐相,右衛率閔泳哲,左副率李容九,右副率金成圭,左侍直趙誠熙,右侍直徐相郁,左洗馬權起善,右洗馬金龜洙,典書官徐九淳·金蘭圭·朴齊洪·李範九,各兒馬一匹賜給,相禮韓光洙加資,掌儀李時庠,東西唱引儀閔載德·李昌善,相禮前引兼引儀李明鎬,假引儀鄭喆朝,百官引接假引儀安稷·李濟完,代致詞官假引儀黃義喆,竝相當職調用,輦輿差備官司僕主簿沈性澤,玉轎差備官司僕主簿李鍾協,竝陞敍,致詞陪進官承文副正字鄭奎三陞六,其餘奏時官·畫員·寫字官·員役等,竝依判下施賞。傳于洪承穆曰,承傳色柳東燮·姜性浩,竝加資,資窮代加,玉寶差備鄭之薰,玉冊差備柳東燮,尙傳姜性浩,各熟馬一匹賜給,玉寶差備白樂胤,玉冊差備金弘萬,薛里崔昌大·李秉和,掌務鄭弘周·金秉煜,差備金鼎祿·金萬燁·李勉植,竝加資,玉寶差備李秉和·金秉煜,案差備姜德周·金萬燁,玉冊差備鄭弘周·成大淳,案差備曺東承·吳肯燁,褥席差備李有彦·玄弘奎,讀寶案差備吳秉文,讀冊案差備崔錫斗,褥席差備李時協·朴大源,各兒馬一匹賜給,其餘竝依庚辰年例施賞。
傳于洪承穆曰,弼善今日政差出。傳于洪承穆曰,中官姜禹錫,世子宮中官高廷翼,竝百官加親授。
傳于洪承穆曰,今日異於他日,輕囚放釋。
傳于洪承穆曰,亞尹·少尹外法司堂上,竝許遞,今日政差出。
傳于洪承穆曰,在外同敦寧·敦寧都正·工曹參議許遞,今日政差出。
吏曹口傳政事,以洪祐德爲尙衣主簿。
洪承穆,以吏曹言啓曰,在前頒赦時,有別歲抄書入之例,今番則何以爲之乎?敢稟。傳曰,書入。
兵批,判書閔泳煥病,參判尹容善病,參議李鳳淳入直進,參知李承載未肅拜,左副承旨李敎稙進。兼內禁將單李敏燮,今加折衝加資事承傳,荏子島僉使金福淵,加一瓜仍任事承傳,大護軍金益容·李玄翼·張錫龍,護軍金商圭·金相謙,副護軍朴齊敎·宋榮大·李承載·韓光洙,以上竝單付。
吏批,再政。兵曹參議單李鳳淳,參知單李承載,兼弼善單趙民熙,兼文學單閔泳國。
有政。吏批,行判書趙康夏進,參判李命宰進,參議閔泳達進,右副承旨洪承穆進。以趙民熙爲弼善,以張錫龍爲刑曹判書,以李乾夏爲判尹,以申檀爲同敦寧,金炳翊爲刑曹參判,韓光洙爲參議,宋榮大爲工曹參議,李承載爲兵曹參議,閔泳國爲相禮,金萬載爲禁府都事,朴文休爲懿寧園守奉官,宋文燮爲延日縣監,鄭範洛·宋鳳來·廉國恒爲敦寧都正,行左承旨吳益泳,平安監司閔丙奭,已上今加嘉義,前承旨張錫龍今加資憲,弼善韓光洙,副司果宋榮大·李承載,已上今加通政加資事承傳,分敎官張義汲今加通政,朝官年八十加資,分敎官單崔耆鉉。
洪承穆,以奎章閣言啓曰,景慕宮望廟樓,今朔奉審無頉之意,敢啓。傳曰,知道。
又以禮曹言啓曰,永禧殿展謁,非酌獻禮年次,則每於歲首太廟展謁時,一體展謁事,曾有定式,而今番太室追上諡號尊號冊寶時,當爲兼行展謁矣。永禧殿展謁之禮,何以爲之乎?敢稟。傳曰,念間擇入。
又以禮曹言啓曰,景慕宮展謁,每於孟春·孟秋取稟事,曾有定式矣。今春展謁吉日,以何間推擇乎?敢稟。傳曰,望間擇入。
又以禮曹言啓曰,以永禧殿展謁取稟草記,傳曰,念間擇入事命下矣。令日官金東萬推擇,則今正月二十日爲吉云,以此日定行乎?敢稟。傳曰,以此日定行。
又以禮曹言啓曰,今正月二十二日王大妃殿誕日陳賀時,王世子致詞陳賀之節,依例磨鍊乎?敢稟。傳曰,權停。
又以禮曹言啓曰,今此稱慶陳賀時,諸道所封箋文中,驪州牧使閔炯植,寧邊府使李根澔,俱以應封官,兼別軍職各爲封進,豊德府使趙羲淵,平山府使權用國,草溪郡守申,陽德縣監尹龍大,雖非應封官,俱以別軍職封進矣。一體看審捧入之意,敢啓。傳曰,知道。
又以禮曹言啓曰,今此正朝,諸道所封箋文中,驪州牧使閔炯植,寧邊府使李根澔,俱以應封官,兼別軍職各爲封進,豊德府使趙羲淵,平山府使權用國,草溪郡守申,陽德縣監尹龍大,雖非應封官,俱以別軍職封進矣。一體看審捧入之意,敢啓。傳曰,知道。
又以禮曹言啓曰,製述文臣年滿五十一歲人員,專經文臣年滿四十一歲人員,竝依前例減下,別單書入,而御覽官案,亦爲改修正之意,敢啓。傳曰,知道。
又以兵曹言啓曰,今正月初五日勤政門百官朝參日次,而殿座相値,在前如此之時,多有退行之例,當月內十一日國忌齋戒相値,二十一日·二十五日,皆是應行之日,以何日定行乎?敢稟。傳曰,停。
又以摠禦營言啓曰,謹依下敎,侍衛·陪衛與排立軍兵等處,乾犒饋分給之意,敢啓。傳曰,知道。
又以義禁府言啓曰,議政府啓辭內,光陽前縣監金斗鉉拿勘,特爲安徐事批旨允下矣。金斗鉉前以待待命拿囚事,行會勿施,拿勘特爲安徐之意,分付該道道臣之意,敢啓。傳曰,知道。
又以義禁府言啓曰,咸鏡監司趙秉式狀啓內,三水府竄配罪人李周憲,謂以惡地難處,移接甲山邑,出入官門,武斷殘民,爲奴罪人泰淵,以劇逆支屬,不住配邑,往來隣府,全沒畏憚,侵漁平民,此兩罪人,特令移配他道,俾除民害,雖以兩邑守令言之,配囚之一任往來,終不還配,殆若容護者然,揆以事體,有難仍置,甲山府使林冕鎬,爲先罷黜,三水前府使金載九,不可以已遞勿論,其罪狀,竝令攸司稟處事,判付內配囚之擅離作弊,聞極痛惋,此由於法紀之解弛,道臣知義禁加差下,李周憲及泰淵,竝拿致營庭,嚴刑一次後,還發配所,不能操束任其往來之兩邑守令,竝令該府,拿問勘處事命下矣。李周憲·泰淵,竝拿致營庭,各嚴杖一次後,還發配所事,分付該道道臣,甲山府使林冕鎬,下去京畿抱川地,三水前府使金載九,下去始興地云,依例發遣府書吏,竝拿來,何如?傳曰,待待命拿囚。
敎中外大小臣僚·耆老·軍民·閑良人等書。王若曰,三八曰農用,次八曰庶徵,六十而耳順,四十而不惑,景籙方新於鳳曆,寶算竝隆於翟闡,爰擧三元縟儀,誕頒十行綸誥。念我王大妃懿範,允邁古哲后徽猷,奉壽母三朝之歡,太姒之嗣太任,贊先王二南之化,聖女以配聖人,靈緖藉篤世之忠,鞶悅夙習義訓,列圖陳鏡古之則,珩璜久播仁聞,猗彤管不勝其書,肆黃耇永錫難老,膺九如於天保,多福自求,嚮一曰於箕疇,大德必得,逮玆吉庚之載屆,益仰命申之用休,嘉頌方騰於椒花,適値上日,瑞旭初舒於蓂葉,洽滿六旬,仰柔化之躋隆,今日休式至,稽彝典而率舊,我家禮亦宜。顧寡躬纘受丕基,自初載賴有良佐,共承我宗廟,薦蘋繁而翼翼小心,以御于家邦,詠樛葛而瀜瀜和氣,鍾瑟正內,化流八埏,璋芾趨前,慶衍百世,贊一怒而濟屯艱之會,周十臣有婦人焉,含萬物而資咸亨之功,羲重坤爲妻道也,陰敎實推於孝敬,已富能儉,已貴能勤,景貺自臻於吉祥,俾耆而艾,俾昌而熾,屬熙運千載一値,而寶齡四盈十籌,極宿呈輝,人方大雅之以祈斗,攝提屆紀,時則亞聖之不動心,八袠九耄之繼自今,千秋萬歲之長如此。肆貳極篤立愛之孝,宜八域推廣慶之恩,與軒曜而齊光,彩雲長護於內籞,瞻璇掖而攢手,靑陽煽和於東逵,萬姓均歡,龜算膺三呼之祝,兩廢竝湊,鷄竿宣肆赦之章,其義則蕩垢滌瑕,于時也和令施惠,雷雨作以解,導太和而同春,天地德曰生,囿群品而自樂。自本月初一日昧爽以前,除謀反大逆·謀反·子孫殺毆罵祖父母父母·妻妾謀殺夫·奴婢謀殺主·謀故殺人·魔魅蠱毒·關係國家綱常·贓汚·强竊盜外,雜犯死罪以下徒流·付處·安置·充軍,已至配所,已發覺·未發覺,已決正·未決正,咸宥除之,敢以宥旨前事相告言者,以其罪罪之,在官者各加一資,資窮者代加。太平有象,壽耇無疆,建皇極五福錫敷,遵道蕩蕩,受天祜四方來賀,告喜欣欣,故玆敎示,想宜知悉。大提學韓章錫製進
庚寅正月初一日辰時,上與王世子,詣勤政殿親上致詞箋文·表裏,頒敎陳賀入侍時,行都承旨徐正淳,行左承旨吳益泳,右承旨李愚冕,左副承旨李敎稙,右副承旨洪承穆,同副承旨金永典,假注書金應權·具然鎬,別兼春秋曺萬承·金鶴洙·鄭世源,三行半缺上與王世子,具遠遊冠·絳紗袍,乘輿出思政門,藥房提調閔種默,副提調徐正淳進前奏曰,侵早勞動,聖體,若何?上曰,一樣矣。仍詣勤政殿月臺,通禮跪啓請降輿,上降輿,通禮跪啓請執圭,上執圭,王世子執圭,正淳曰,對擧承旨,以何承旨爲之乎?上曰,左承旨爲之。通禮導上詣版位,北向立,相禮導王世子詣版位,北向立,通禮跪啓請鞠躬四拜,興平身,上行四拜禮,王世子行四拜禮,宗親·文武百官皆行四拜禮,通禮跪啓請搢圭,上搢圭,王世子搢圭,代致詞官讀致詞訖。承文院都提調趙秉世,捧致詞函·箋文函,以次跪授,錫龍·益泳,錫龍·益泳跪受以進,上以次受之,以授錫龍·益泳,錫龍·益泳,以次跪受,還置於案,濟用監提調□□□奉禮物函,跪受錫龍·益泳,跪受還置於案,通禮跪啓請執圭,上執圭,王世子執圭,通禮導上詣祗迎位,相禮導王世子,詣祗迎位,錫龍·益泳奉獻致詞·箋文·禮物函,各置於龍亭,由正門,通禮跪啓請鞠躬,上鞠躬,過後上平身,仍釋圭,正淳受圭,王世子平身,仍釋圭,正植受圭,上入小次,王世子入小次,錫龍·益泳奉致詞·箋文·禮物函,傳授尙傳以入,還至殿階,通禮跪啓請出次,上出次,王世子出次,通禮跪啓請執圭,正淳進圭,上執圭,正植進圭,王世子執圭,通禮跪啓請鞠躬四拜,興平身,上行四拜禮,王世子行四拜禮,宗親·文武百官皆行四拜禮,通禮跪啓禮畢,陳賀時至,上陞座,王世子侍座,正淳進圭,上執圭,正植進圭,王世子執圭,贊儀唱鞠躬四拜,興平身,王世子行四拜禮,宗親·文武百官皆行四拜禮,贊儀唱跪,王世子跪,宗親·文武百官皆跪,代致詞官讀致詞訖。贊儀唱鞠躬四拜,興平身,王世子行四拜禮,宗親·文武百官皆行四拜禮,益泳出東門西向立,稱有敎,宣敎官宣〈敎〉訖。贊儀唱鞠躬四拜,興平身,王世子行四拜禮,宗親·文武百官皆行四拜禮,贊儀唱跪搢笏三叩頭,王世子跪,搢笏三叩頭,宗親·文武百官跪,搢笏三叩頭,贊儀唱山呼,王世子拱手加額曰千歲,唱山呼曰千歲,唱再山呼曰千千歲,宗親·文武百官拱手加額曰千歲,唱山呼曰千歲,唱再山呼曰千千歲,贊儀唱俯伏興,四拜,興平身,王世子出圭,俯伏興,四拜,興平身,宗親·文武百官出笏,俯伏興,四拜,興平身,展箋官二人,對擧王世子箋案,由東門入,置於座前俯伏,宣箋官陞自西偏,入詣箋案南,俯伏跪,展箋官跪取箋對展,贊儀唱跪,王世子跪,宗親·文武百官跪,宣箋官宣訖。贊儀唱俯伏,興平身,王世子俯伏興平身,宗親·文武百官俯伏興平身,相禮跪,贊儀請釋圭,王世子釋圭,宮宦跪受圭,相禮前導入便次,展箋官二人,對擧百官箋案,由東門入,置於座前俯伏,宣箋目官陞自西偏階,入詣箋案南,跪俯伏,展箋官跪取,箋目官對展,宣箋目官宣訖。展箋官,以箋目還置於案俯伏,初宣箋目將畢,宣箋官陞自西偏階,入詣箋案南,俯伏跪,展箋官跪取箋對展,贊儀唱跪,宗親·文武百官跪,宣箋官宣訖。贊儀唱俯伏,興平身,宗親·文武百官俯伏興平身,典儀陞自西偏階,詣殿階上當中,器啓禮物請付攸司,左通禮陞自西偏階,進當座前俯伏,跪啓禮畢,判府事金弘集,判府事金炳始,右議政趙秉世以次進前,弘集奏曰,今日卽三元履端之嘉會也,諸慶竝湊,賀儀誕擧,聖孝冞光,群情欣忭,伏不勝慶祝,臨殿受賀,聖體,若何?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。世子宮氣候,何如?上曰,平順矣。世子嬪宮氣候,何如?上曰,平順矣。仍敎曰,過歲皆善爲乎?弘集曰,無事過歲矣。上降座,通禮跪啓請釋圭,正淳受圭,王世子釋圭,正植受圭,上乘輿至思政門外,正淳,請出標信解嚴,上還內,諸臣以次退出。
上在景福宮。停常參·經筵。
藥房都提調趙秉世,提調閔種默,副提調徐正淳啓曰,三陽泰來,百祿鼎臻,縟儀誕擧,群情胥院,臨殿受賀,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安。竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
藥房口傳啓曰,卽伏聞承候官所傳之言,則大王大妃殿,以感嗽之症,有靡寧之節,湯劑自內煎進云,下情不任區區伏慮之至,亟許臣等率醫官入診,詳察症候,議定湯劑,千萬顒祝,惶恐敢啓。答曰,知道。問者靡寧之候,漸有康復之喜,自內入診,議定湯劑,卿等不必入侍矣。
藥房口傳啓曰,俄徹大王大妃殿請診之啓矣。伏承漸有康復之批敎,慶幸萬萬,而未蒙召接,不勝抑鬱,其在事體道理,詳承諸節,議定湯劑,不容少緩,伏乞亟許臣等率醫官入診,千萬顒祝,惶恐敢啓。答曰,知道。晩後諸節,快臻平復,曷勝慶幸,今不必入侍,卿等其諒之。
洪承穆啓曰,新除授同副承旨金永典,卽爲牌招,何如?傳曰,允。
吳益泳啓曰,明日大駕詣宗廟入齋室後,大王大妃殿·王大妃殿問安。何承旨進去乎?敢稟。傳曰,同副承旨進去。
李愚冕啓曰,臣愚冕,敬奉聖敎,馳往義禁府,取考囚徒案,則無時囚,故仍往典獄署,取閱囚徒案,則辭緣鉤覈間嚴囚罪人一名,辭緣推覈間嚴囚罪人一名,係是重囚,緣坐罪人四名,公錢不納罪人四名,應坐罪人二名,稅穀欠逋罪人一名,基地暗賣罪人一名,日本物貨偸去罪人一名,不可以輕囚論,故竝仍囚,其餘直囚罪人尹宗九,係是輕囚,故依傳敎放送之意,敢啓。傳曰,知道。
禮曹,今正月二十二日,明憲淑敬睿仁正穆弘聖章純貞徽莊昭王大妃殿誕日陳賀時應行節目,參考前例磨鍊爲白去乎,依此擧行,何如?啓,旣承王大妃殿下敎,權停爲良如敎。
洪承穆啓曰,吏曹郞廳來言,應資老人下批政事,取稟。傳曰,當日爲之。
又啓曰,卽者兵曹郞廳來言,明日動駕時,別侍衛不可不備,而判書閔泳煥,先厢統衛使進參,不得擧行云,何以爲之?敢稟。傳曰,次堂擧行。
徐正淳,以內醫院都提調·提調意啓曰,親亨隔日,分提調,令該曹口傳差出,何如?傳曰,允。
吏曹口傳政事,以鄭海崙·洪澈周·尹榮信爲內醫提調。
洪承穆,以兵曹言啓曰,明日宗廟春享大祭親行時,本曹堂上·郞廳,守宮·侍衛及各差備,當爲備員,而參判尹容善,有身病,不得進參,令政院稟旨變通,正郞盧台鉉,身病猝重,呈狀乞遞,今姑改差,其代,竝令該曹,以在京無故人口傳差出,參判待下批牌招,以爲進參之地,何如?傳曰,允。許遞。
吏曹口傳政事,以李根奭爲兵曹參判,以辛光五爲兵曹正郞。
傳于吳益泳曰,明日出宮內門路,以思政門爲之。
傳于洪承穆曰,發遣吏郞,諸執事淸齋與否,摘奸以來。
傳于洪承穆曰,同副承旨許遞,前望單子入之。承旨前望單子入之,金疇鉉落點。
洪承穆啓曰,今日齋宿,承旨當爲備員,新除授同副承旨金疇鉉,卽爲牌招,何如?傳曰,允。
傳于洪承穆曰,在外同敦寧·敦寧都正許遞,今日政差出。
洪承穆,以吏曹言啓曰,別歲抄書入事命下矣。居中·居下,永不敍用,勿揀赦前,一體書入乎?敢稟。傳曰,一體書入。
又以吏批書啓曰,侍從臣父年七十以上,別單書入之意,敢啓。傳曰,知道。
又以吏曹言啓曰,迎日縣監宋文燮,以其身病,呈狀乞遞,改差,何如?傳曰,允。
又以吏曹言啓曰,中學校授鄭世源,懿寧〈園〉守奉官朴文休,俱以身病,呈狀乞遞,竝改差,何如?傳曰,允。
又以吏曹言啓曰,去八月初七日政,安奇道察訪林芳洙,未陞六人,誤爲擬望,至蒙恩點,則臣不勝惶恐,原望筒勿施,何如?傳曰,允。
又以吏曹言啓曰,卽接通禮院牒報,則以爲今日親臨勤政殿陳賀敎是時,左右通禮,不可不備,而右通禮曺始永,差祭不得進參云,改差,其代以在京無故人,口傳備擬以入之意,敢啓。傳曰,知道。
有政。吏批,行判書趙康夏病,參判李命宰進,參議閔泳達病,右副承旨洪承穆進。以吏批言啓曰,行判書趙康夏,參議閔〈泳〉達,俱以病不來,小臣獨政未安,何以爲之?敢稟。傳曰,仍爲之。以趙鶴永爲同敦寧,金昌臣爲敦寧都正,姜永祺·白聚圭爲典籍,鄭〈萬〉朝爲中學敎授,申命湖爲迎日縣監,行護軍吳㝡善,前僉使吳有善,前同敦寧南啓宇·李秉纘·柳燾,以上今加嘉義,前敦寧都正裴相奎·金在直·李秀榮·洪熹燮·申用休·趙鶴永·南愼元·南敎元·李需冕·李道權·李秉正·鄭周容·崔瑨,行護軍李應淳·金孝昇,以上今加嘉善,前五衛將申在豊今加資憲,前郡守金序今加正憲,前檢書官姜悳秀,前都事韓在良,以上今加通政,朝官年八十加資,前都正白東洙·宋在璟,行護軍金琦似,前僉知趙廷瑞·閔百元,前五衛將河錫文,以上今加嘉善,朝官年九十加資,行上護軍李鎬俊,年七十今加輔國,侍從臣前吏曹參議李完用文,加資事承傳,書筵官金洛鉉,年七十四今加嘉義,侍從臣前修撰金永儀文,加資事承傳,幼學崔瑛湜,年七十今超通政,侍從臣前司諫崔憙龍父,加資事承傳,幼學高彦光,年七十今超通政,侍從臣前正言高溶〈父〉加資事承傳,分敎官單李錫圭。
兵批,判書閔泳煥病,參判李根奭未肅拜,參議李鳳淳入直進,參知李南軾未肅拜,同副承旨金疇鉉進。
洪承穆啓曰,上護軍李鎬俊,自吏曹送西矣。資級係是輔國,知中樞當爲下批,而知中樞六窠內,五窠,輔國·判書俱爲見帶,只有沈履澤一人,依例作窠,其代下批之意,敢啓。傳曰,知道。
知事李鎬俊,大護軍申在益,護軍尹容善·申櫭·趙鶴永·南愼元·金斆元·金孝昇·申用休·洪熹燮·李需冕·崔瑨·金在直·李光榮·李道權·李應淳·鄭周容·李秉正·宋在璟·閔百元·白命洙·金琦順·趙廷瑞·河錫文·鄭洛範·金永典·申錫欽·李相瑨·姜悳縉·韓在良·崔瑛根·高彦光,副司果申正安·咸一煥,以上竝單付。吏批,再政。以宋憲在爲禁府都事,鄭泰夏爲懿寧園守奉官。
兵曹口傳政事,摠禦營騎士將三單韓復履·金東旭·李敎春。
洪承穆,以奎章閣言啓曰,守宮檢校直閣姜,待開門牌招,何如?傳曰,允。
又以侍講院言啓曰,新除授弼善趙民熙,卽爲牌招察任,何如?傳曰,允。
〈又以〉侍講院言啓曰,新除授趙民熙,敎書安寶次,濬明之寶請出之意,敢啓。傳曰,知道。
又以戶曹言啓曰,領府事宋近洙,判府事申應朝,衣資食物,令該曹輸送,遣地方官存問事命下矣。領府事宋近洙,時在忠淸道沃川地,判府事申應朝時在忠淸道鎭岑地,令各其地方官,衣資食物輸送,仍令存問之意,分付該道,何如?傳曰,允。
又以禮曹言啓曰,今正月二十日永禧殿展謁,出還宮時,王世子祗迎及隨駕之節,依例磨鍊乎?敢稟。傳曰,依例磨鍊,祗迎置之。
又以禮曹言啓曰,今正月十五日景慕宮展謁,出還宮時,王世子祗迎及隨駕之節,依例磨鍊乎?敢稟。傳曰,依例磨鍊,祗迎置之。
〈以〉司饔院監膳提調意啓曰,各道所封物膳進上,例皆前期封進,而全羅道正朝物膳進上,無端闕供,其所擧行,萬萬該然,當該道臣,爲先推考,遲滯委折,使之査實馳啓,何如?傳曰,允。
金疇鉉,以兵曹言啓曰,今此動輿時,陪衛不可不備,而五衛將林廷學·趙德夏·洪在衡·李元和,俱以病難供職,呈狀乞遞,竝改差,其代依例口傳差出,以爲備員進參之地,何如?傳曰,允。
又以兵曹言啓曰,謹依下敎,侍衛·陪衛軍兵等處,乾犒饋分給之意,敢啓。傳曰,知道。
又以親軍統衛營言啓曰,謹依下敎,侍衛軍兵,乾犒饋分給之意,敢啓。傳曰,知道。
又以義禁府言啓曰,今初三日動駕時,大駕各差備都事,王世子各差備都事,當以十六員磨鍊,而本府都事十員內,六員,追上尊號時,以各差備官進去,一員未差,只有三員,無以推移,未差都事之代與假都事十二員,令該曹口傳差出,以爲擧行,何如?傳曰,允。
又以義禁府言啓曰,統制使閔敬鎬狀啓內,栗浦權管金漢鎭,爲先罷黜,其罪狀,令攸司稟處事啓下矣。金漢鎭拘留該營云,依例發遣府羅將拿來,何如?傳曰,待待命拿囚。
上在景福宮。停常參·經筵。
上詣勤政殿庭祗迎,還入幕次後,藥房·內務府·內閣·政院·玉堂·銓郞口傳問安。答曰,知道。世子宮還入幕次後,藥房·內務府·內閣·政院·玉堂·銓郞·春·桂坊口傳問安。答曰,知道。大駕詣宗廟入齋室後,藥房·內務府·內閣·政院·玉堂·銓郞口傳問安。答曰,知道。世子宮入幕次後,藥房·內務府·內閣·政院·玉堂·春·桂坊口傳問安。答曰,知道。展謁,還入齋室後,藥房·內務府·內閣·政院·玉堂·銓郞口傳問安。答曰,知道。世子宮還入幕次後,藥房·內務府·內閣·政院·玉堂·銓郞·春·桂坊口傳問安。答曰,知道。省牲省器,還入齋室後,藥房·內務府·內閣·政院·玉堂·銓郞口傳問安。答曰,知道。世子宮還入幕次後,藥房·內務府·內閣·政院·玉堂·銓郞·春·桂坊口傳問安。答曰,知道。大王大妃殿·王大妃殿,遣承旨夕問安。答曰,知道。親上冊寶,還入齋室後,藥房·內務府·內閣·政院·玉堂·銓郞口傳問安。答曰,知道。世子宮還入幕次後,藥房·內務府·內閣·政院·玉堂·銓郞·春·桂坊口傳問安。答曰,知道。還宮後,藥房·內務府·內閣·政院·玉堂·銓郞口傳問安。答曰,知道。世子宮還宮後,藥房·內務府·內閣·政院·玉堂·銓郞·春·桂坊口傳問安。答曰,知道。
徐正淳啓曰,司僕寺內乘來言,捲簾·毛帳,取稟。傳曰,捲三面,毛帳爲之。
吳益泳啓曰,各道應資老人抄啓,每於歲末修正上送,自是例也,而忠淸監司李憲稙,按撫使南廷順,應資老人狀啓,尙不修啓,事甚疎忽,不可無警,推考,何如?傳曰,允。
兵曹口傳政事,以朴恒來·具然稷·宋熙鼎·白東奭爲五衛將。
吳益泳,以吏曹言啓曰,貞聖王后追上尊號敎是時,捧金寶官前通禮曺始永,時無職名,令該曹口傳付軍職,何如?傳曰,允。
金疇鉉啓曰,臣以大王大妃殿·王大妃殿問安。進去下直之意,敢啓。傳曰,知道。
洪承穆啓曰,大王大妃殿·王大妃殿夕問安。何承旨進去乎?敢稟。傳曰,右承旨進去。
李愚冕啓曰,臣以大王大妃殿·王大妃殿夕問安。進去下直之意,敢啓。傳曰,知道。
傳于洪承穆曰,追上尊號都監提調,領議政爲之。
傳于金疇鉉曰,在外同敦寧·敦寧都正許遞,今日政差出。
傳于金疇鉉曰,在外與有實故玉堂許遞,今日政差出。
以司謁口傳下敎曰,自今爲始,京畿監司,若帶內外衙門事務,使之從便出入事定式。有政。吏批,行判書趙康夏進,參判李命宰進,參議閔泳達進,左副承旨李敎稙進。以閔宗植爲副提學,李海昌爲副校理,以鄭萬朝爲副修撰,以崔瑨爲同敦寧,以成蘭鎬爲敦寧都正,以閔廷植爲禁府都事,以申鉉斗爲懿寧園守奉官,以李豊鉉爲迎日縣監,追上尊號都監都提調,領議政沈舜澤爲之事傳敎,提調三單閔泳商·洪澈周·李淳翼,郞廳六單徐雲輔·崔秉煜·朴敎陽·尹濬·曺斗煥·李錫僖。
兵批,判書閔泳煥病,參判尹宖善病,參議李鳳淳病,參知李承載入直進,同副承旨金疇鉉進。護軍趙鶴永,副護軍金昌臣,副司直李秉□,副司果鄭顯五,以上竝單付。
吏批,再政。以元世儉爲懿寧園守奉官。
金疇鉉,以奎章閣言啓曰,大駕今已還宮,守宮檢校直閣姜,依定式減下,何如?傳曰,允。
又以禮曹言啓曰,議號擇日擧行事,伏承筵敎矣。令日官金東萬推擇,則今正月初四日爲吉云,以此日定行乎?敢稟。傳曰,以此日定行。
又以禮曹言啓曰,追上尊號議定時儀節,當爲磨鍊,而謹稽謄錄,則追上尊號議號單子,無親受之節,而有親臨法殿,受百官進箋之例矣。今亦依此擧行乎?敢稟。傳曰,依此擧行。
又以禮曹言啓曰,追上尊號議號後,王世子親上箋文之節,依例磨鍊乎?敢稟。傳曰,依例磨鍊。
又以親軍統衛營言啓曰,謹依下敎,隨駕·隨輿將校軍兵等處,乾犒饋分給之意,敢啓。傳曰,知道。
又以摠禦營言啓曰,謹依下敎,隨駕·隨輿與留陣軍兵等處,乾犒饋分給之意,敢啓。傳曰,知道。
庚寅正月初三日辰時,上與王世子,詣宗廟親上冊寶,春享大祭,時·原任大臣率禮堂入侍時,行都承旨徐正淳,行左承旨吳益泳,右承旨李愚冕,左副承旨李敎稙,右副承旨洪承穆,同副承旨金疇鉉,假注書具然鎬,別兼春秋金鶴洙·曺萬承·鄭世源,三行半缺上具翼善冠·衮龍袍,乘輿出思政門,藥房提調閔種默,副提調徐正淳進前奏曰,侵早勞動,聖體,若何?上曰,一樣矣。仍出勤政門外,通禮跪啓請降輿乘輦,由興禮門,出光化門,王世子乘輦隨出,上進發至宗廟大門外下輦所,通禮跪啓請降輦乘輿,上乘輿,入廟門東夾,至降輿所,降輿入齋室,王世子降輿隨入,傳曰,隨駕·隨輿與留陣軍兵,令各其營乾犒饋,冊寶時至,通禮跪啓請出次,上改具冕服出次,通禮導上詣版位,北向立,正淳進圭,上執圭,王世子隨入版位,北向立,贊儀唱鞠躬四拜,興平身,上行四拜禮,王世子行四拜禮,上仍詣廟門,各室奉審訖。仍步詣永寧殿,入就版位,王世子行四拜禮,上仍詣殿內,各室奉審訖。步出殿門外,通禮跪啓請釋圭,上釋圭,正淳受圭,行判府事金弘集·金炳始,右議政趙秉世等進前奏曰,侵早勞動,聖體,若何?上曰,一樣矣。仍還入齋室,傳曰,時·原任大臣,率禮堂來待,傳曰,時·原任大臣,率禮堂入侍,入侍時,行都承旨徐正淳,假注書具然鎬,別兼春秋金鶴洙·曺萬承,判府事金弘集·金炳始,右議政趙秉世,禮曹判書洪澈周,參判洪淳馨,參議李起鍾,以次進伏訖。上曰,史官分左右,弘集進前奏曰,臣等謹依下敎,率禮堂登筵矣。上曰,非爲他事也,惟我肅宗大王豊功盛烈,卓越百王,定大難而邦基永鞏,復壼位而人彝克正,於戲,不忘,愈久愈切,亦我仁敬王后,淑德徽範,贊治洪化,仁顯王后,配聖而助深,更化而泰回,仁元王后,轉危爲安,功存宗祊,琬琰之藏,已不勝書,而粵在英廟受號之日,輒有加上追上之擧,此由於孝思不匱也,今當祖功追闡之日,陟降之靈,亦宜愀然有感矣。在予小子繼述之義,將欲追上尊號于肅宗大王曁三聖后,以伸微忱,大臣之意,何如?弘集曰,今承聖敎,不勝欽誦之至,恭惟我肅宗大王豊功盛烈,誕撫洪運,亦惟三聖后配德齊徽,保佑我邦家,式至于今日休,肆於英廟進隆之日,仰惟平昔歸美之誠,禮緣義起,復上顯冊,尤有光於繼述之聖孝,而伏想陟降之靈,其將悅豫于上矣。炳始曰,洪惟我肅宗大王德業之盛,功烈之豊,由百世而莫有比隆,亦惟三聖后,配德贊化,成於久道,治致於泰平,於戲,不忘之思,到于今而愈切,今玆顯冊追闡,晠禮誕擧,式遵英廟已行之懿規,而尤有光於殿下奉先繼述之孝,臣等不勝懽頌萬萬矣。秉世曰,惟我肅宗大王曁我三聖后,盛德大業,垂裕後昆,式至今休,於戲,不忘,今伏承追闡之聖敎,尤有光於繼述之孝思,不勝攢頌萬萬矣。上命書傳敎曰,惟我肅宗大王,盛德振古罕媲,至仁與天同大,乃聖乃神,化隆無爲之治,克勤克儉,身致太平之業,鴻功駿烈,猗歟莫尙,琬琰之藏,不勝載焉,巍蕩之名,無能象焉,於戲,不忘,愈久愈切,今當英祖廟號追隆,寶冊闡徽之日,以我英祖平日孝思之不匱,陟降之靈,宜其愀然有感于在昔追闡之時矣,奉先之禮,裕後之法,豈非予小子今日繼述之義乎?當儀式懿典,追上尊號于肅宗大王·仁敬王后·仁顯王后·仁元王后矣,設都監擧行,政官牌招開政,都監堂郞差出。上曰,今此追上之擧,卽仰體昔日尊親之誠也。弘集曰,此實報本之義,而亦由歸美於上也。炳始曰,今於上冊之日,又將懿典誕擧,尤可見神人之胥悅矣。澈周曰,議號有當日擧行之例,亦有擇日擧行之例,今番則何以爲之乎?上曰,擇日擧行可也。澈周曰,諸般儀節,筵退後謹當以草記稟定矣。上曰,依爲之。出擧條正淳曰,議號擇日擧行事命下矣。副提學未差之代,今日政差出,何如?上曰,依爲之。出擧條仍命大臣就座,上曰,寶冊雖已親上,而享事未能躬將,情禮缺然矣。弘集曰,今日先爲還宮,寔由於日三問安之節,尤仰聖孝之冞篤矣。炳始曰,東朝午間諸節,間已仰探乎?上曰,午後益有勝度,深切慶幸矣。仍敎曰,旣未得親祼,故祭官仍用,百官使之入參矣。弘集曰,今日在廷臣僚,孰無參班之誠乎?上命大臣先退,仍命史官就座,又命退諸臣,以次退出,傳曰,宗廟春享大祭,遣大臣攝行,一依親祭例磨鍊,百官入參,祭官仍用,傳曰,還宮門路,以北墻門·神武門爲之,傳曰,還宮內門路,以廣臨門爲之,還宮時,通禮跪啓請外辦,上具翼善冠·衮龍袍,乘興出齋室門外,王世子隨出乘輿,仍由北墻門,至太和門,正淳請出標信解嚴,上曰,以已下標信擧行,仍還內,諸臣以次退出。
上在景福宮。停常參·經筵。
藥房提調閔種默,副提調徐正淳啓曰,顯冊追上,聖孝冞光,向曉回鑾,勞動旣多,伏未審夜間,聖體若何,寢睡·水刺之節,何如?臣等率諸御醫趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安。竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。議號祗迎,還入幕次後,藥房·內務府·內閣·政院·玉堂·銓郞口傳問安。答曰,知道。議號後,大殿·大王大妃殿·王大妃殿·中宮殿,藥房·內務府·內閣·政院·玉堂·銓郞·朝廷二品以上·六曹堂上口傳問安。答曰,知道。世子宮·世子嬪宮,藥房·內務府·內閣·政院·玉堂·銓郞·春·桂坊·朝廷二品以上·六曹堂上口傳問安。答曰,知道。
吳益泳啓曰,因禮曹單子,今日肅宗大王·仁敬王后·仁顯王后·仁元王后追上尊號議定時應參人員,令政院命招事啓下矣。時·原任大臣·館閣堂上·九卿·三司長官·六曹參判以上,竝卽命招,何如?傳曰,允。肅宗大王追上尊號望,正中協極神毅大勳,仁敬王后追上尊號望,純懿,仁顯王后追上尊號望,元化,仁元王后追上尊號望,正運。
吳益泳啓曰,肅宗大王·仁敬王后·仁顯王后·仁元王后議號單子,旣已啓下矣。招致禮曹郞廳傳授之意,敢啓。傳曰,知道。
傳于金疇鉉曰,出宮門路,以思政門爲之。
傳于金疇鉉曰,明日出宮門路,以思政門爲之。
洪承穆,以禮曹言啓曰,今此肅宗大王·仁敬王后·仁顯王后·仁元王后追上尊號吉日,以何間推擇乎?敢稟。傳曰,來三月旬間擇入。
又以禮曹言啓曰,今此追上尊號議定後,王世子親上箋文時,依例以臨殿親受磨鍊乎?敢稟。傳曰,勤政殿親受磨鍊。
又以禮曹言啓曰,今正月初五日英祖大王廟號·諡號追上尊號,貞聖王后·貞純王后追上尊號,稱慶陳賀時,王世子賀大王大妃殿·王大妃殿·中宮殿儀註,直爲書入各殿,而百官賀大王大妃殿·王大妃殿·中宮殿儀註,亦爲書入各殿之意,敢啓。傳曰,知道。
又以吏曹言啓曰,延日縣監車濟模,懿寧園守奉官金光植,俱以身病,呈狀乞遞,竝改差,何如?傳曰,允。
又以吏曹言啓曰,延日縣監申命湖,懿寧園守奉官鄭泰夏,俱以身病,呈狀乞遞,竝改差,何如?傳曰,允。
又以弘文館言啓曰,新除授副校理李海昌卽爲牌招察任,何如?傳曰,允。
又以弘文館言啓曰,新除授副修撰鄭萬朝,時在全羅道益山郡,經筵入番事緊,請斯速乘馹上來事,下諭。傳曰,許遞。
又以廟號都監都提調意啓曰,先陵表石,今將改建,碑閣亦不可不添建矣。當有先告事由之擧,令該曹擇日擧行,表石始役及豎立碑閣始役吉日,竝爲推擇之意,一體分付,何如?傳曰,允。
金疇鉉,以兵曹言啓曰,謹依下敎,隨駕·隨輿軍兵等處,乾犒饋分給之意,敢啓。傳曰,知道。
又以義禁府言啓曰,明陵正朝祭典祀官兼大祝李承九拿處事,傳旨啓下矣。李承九,下去京畿楊州地云,依例發遣府羅將,拿來,何如?傳曰,待待命拿囚。
又以義禁府言啓曰,南陽兼監牧官大阜島僉使閔致憙,咸興監牧官朴俊會,鐵山兼監牧官宣沙浦僉使吳聖學,蔚山監牧官尹豊禎,竝拿問處之事,傳旨啓下矣。閔致憙·朴俊會·尹豊禎,俱在任所,吳聖學,下去京畿楊州地云,依例發遣府書吏羅將,竝拿來,何如?傳曰,待待命拿囚。
又以義禁府言啓曰,平安監司閔泳駿狀啓內,宣川府使吳順泳罪狀,令攸司稟處事啓下矣。吳順泳,下去京畿高陽地云,依例發遣府書吏,拿來,何如?傳曰,待待命拿囚。
庚寅正月初四日申時,上與王世子,詣勤政殿,肅宗大王·仁敬王后·仁顯王后·仁元王后追上尊號議號親受入侍時,行都承旨徐正淳,行左承旨吳益泳,右承旨李愚冕,左副承旨李敎稙,右副承旨洪承穆,同副承旨金疇鉉,假注書金應權·具然鎬,別兼春秋曺萬承·金鶴洙·鄭世源,四行半缺上具遠遊冠·絳紗袍,乘輿出思政門,藥房提調閔種默,副提調徐正淳進前奏曰,侵早勞動,聖體,若何?上曰,一樣矣。王世子具遠遊冠·絳紗袍,隨後乘輿以出,通禮前導,詣勤政殿,通禮跪啓請降輿,上降輿,通禮跪啓請執圭,上執圭陞座,王世子至勤政門外,降輿執圭,由東門入就位,禮曹正郞捧尊號單子,置于東階上,通禮跪啓請降座,上降座,王世子降座,承穆奉進尊號單子,上奉覽,命踏啓字,承穆跪受書判付,讀奏訖。以授禮曹郞廳,禮曹郞廳跪受,盛于龍亭,由正路以出,通禮跪啓請鞠躬平身,上鞠躬平身,王世子鞠躬平身,通禮導上入小次,承文院官員奉箋文函,入置於案,通禮跪啓請出次,上出次,王世子出次,通禮導上詣版位,相禮導王世子詣版位,通禮跪啓請鞠躬四拜,興平身,上行四拜禮,王世子行四拜禮,宗親·文武百官行四拜禮訖。承文院都提調趙秉世擧進箋文,以授承穆,承穆跪受以進,上跪受,以授敎稙,敎稙·承穆以次跪受,由正路以出,通禮跪啓請鞠躬四拜,興平身,上行四拜禮,王世子行四拜禮,宗親·文武百官皆行四拜禮訖。通禮前導入小次,判府事金弘集,判府事金炳始,右議政趙秉世等詣中階上,請承傳色奉入尊號單子,上命踏啓字以下,承穆書判付訖。招致禮郞傳授,禮郞跪受,盛于龍亭以出,贊儀唱鞠躬四拜·興平身,王世子行四拜禮,宗親·文武百官皆行四拜禮訖。通禮跪啓請禮畢,上降座,判府事金弘集,判府事金炳始,右議政趙秉世進前奏曰,議號已定,聖孝冞光,群情胥悅,勞動餘聖體,若何?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,安順矣。世子宮氣候,何如?上曰,平順矣。世子嬪宮氣候,何如?上曰,平順矣。通禮前導,還詣思政門外,通禮跪啓請乘輿,上乘輿,王世子隨後乘輿,正淳請標信解嚴,由思政門還內,諸臣以次退出。
上在景福宮。停常參·經筵。
還內後,藥房·內務府·內閣·政院·玉堂·銓郞口傳門安,答曰,知道。
陳賀後,藥房·內務府·內閣·政院·玉堂·銓郞口傳問安。答曰,知道。
徐正淳啓曰,卽者兵曹郞廳來言,今日殿座時,別侍衛不可不備,而判書閔泳煥,賓客進參,不得擧行云,何以爲之?敢稟。傳曰,次堂擧行。
金疇鉉啓曰,頒赦事命下矣。未承授推考傳旨,自本院依例爻周之意,敢啓。傳曰,知道。
又啓曰,奏御文字何等審愼,而頒赦文中,有所漏落,致勤下詢,事甚疎忽,極爲駿然,臣之矇然捧入,不勝惶悚,原頒赦文,使之改修正以入,當該兵曹郞廳,所當重勘,而本院請推之外,無他可施之罰,何以爲之?敢稟。傳曰,從重推考,爾亦推考。
傳于徐正淳曰,侍衛軍兵毛具,從便爲之。
吳益泳,以吏曹言啓曰,在前頒赦時,有別歲抄書入之例,今番則何以爲之乎?敢稟。傳曰,書入。
又以吏曹言啓曰,別歲抄書入事命下矣。居中·居下,永不敍用,勿揀赦前,一體書入乎?敢稟。傳曰,一體書入。
吳益泳啓曰,吏曹郞廳來言,百官加下批政事,取稟。傳曰,當日爲之。
洪承穆啓曰,祀典所重,何等謹嚴,而宗廟春享大祭祭官中,第一室祝史全錫喬,第二室祝史李載乾,齋郞李起鎰,捧俎官徐相洛,第三室執尊申政均,大祝李茂魯,齋郞金基鎬,第四室執尊鄭寅星,齋郞丁大乾,捧俎官尹濬,第五室執尊朴永斗,第六室執尊申炳休,祝史崔翼瑞,捧俎官趙性一,第七室大祝金敎獻,祝史洪鍾憲,齋郞尹斗炳,第九室執尊姜敬熙,祝史李㝡承,第十室執尊李雲翼,祝史尹承弼,第十一室祝史黃弼秀,齋郞金晩秀,第十二室祝史高雲,齋郞郭琦,捧俎官金宗根,第十三室執尊尹兢周,祝史閔泳錫,捧俎官趙秉穆,第十四室執尊任澤鎬,祝史金翼濟,捧俎官李觀永,第十五室祝史金思準,第十六室祝史趙鍾雲,齋郞朴箕陽,捧俎官黃哲淵,第十七室執尊趙秉聖,祝史鄭應哲,齋郞李源奎,堂下執禮金秉億,盥洗位劉秉洙·蔡相夏·朴台淳·玄圭根,爵洗位崔秉煜,七祀祝史金命來,竝未待令,以致替行之擧,萬萬駭然。所當重勘,而本院請推之外,無他可施之罰,何以爲之,而不審堪差之吏曹堂上,亦不可無警,從重推考,何如?傳曰,允。竝拿處。
傳于金疇鉉曰,司書金敎獻,檢校差下。
傳于金疇鉉曰,司書有闕之代,前望單子入之。司書前望單子入之,徐公淳落點。
傳于金疇鉉曰,陳賀時禮房承旨·宣敎官·宣箋官·禮貌官檢校司書,對擧檢校司書·文學·相禮,竝加資。
傳于金疇鉉曰,上冊寶時禮房承旨·對擧承旨·禮貌官檢校司書·相禮,竝加資。
傳于金疇鉉曰,座堂受賀時禮貌官檢校司書·相禮,竝加資。
傳于金疇鉉曰,文學有闕之代,今日政差出。
傳于金疇鉉曰,座堂受賀時各差備以下,別單書入。
傳于金疇鉉曰,廟號都監·追上尊號都監都提調以下,別單書入。
傳于金疇鉉曰,親上冊寶時宗廟令,竝陞敍。
傳于金疇鉉曰,今日政賞典下批。
傳于金疇鉉曰,今番賞典中,一人雖兼數事,毋得疊授。
傳于金疇鉉曰,都提調右議政趙秉世,廏馬一匹面給,提調戶曹判書閔泳商,行大護軍鄭基會·尹宇善,都廳副司果徐廷厚·李勛卿,竝加資,郞廳繕工副正任箕常,戶曹正郞徐雲輔,刑曹佐郞金悳鎭,忠勳都事尹濬,兵曹佐郞具用喜,司僕主簿沈性澤,廣興令李敏益,典牲主簿洪祐奭,別工作繕工別提趙明植,竝陞敍,監造官副司勇金能秀,軍資奉事金炳大,副司勇閔述鎬·金益慶·金敎承,竝陞六,題主所監造官奉常正李鳳德,兒馬一匹賜給。英祖大王改上諡號時玉冊文製述官奉朝賀金尙鉉,廏馬一匹面給,書寫官行大護軍洪鍾軒,樂章文製述官行大護軍鄭海崙,各內下虎皮一令賜給,金寶篆文書寫官行判府事金炳始,廐馬一匹面給,禮議使禮曹判書洪澈周,塾馬一匹賜給,大祝副司果徐廷厚,讀玉冊官行護軍金永穆,讀金寶官行護軍尹成鎭竝加資,堂上執禮行副護軍尹相衍,堂下執禮副司果兪鎭弼,捧玉冊官副司果尹兢周·趙秉健,擧玉冊案執事忠勳都事尹濬,廣興守李哲永,褥席執事尙瑞主簿李能九,擧讀玉冊案執事禮賓主簿閔泳憲,司饔別提李觀永,褥席執事敦寧參奉申鶴均,捧金寶官掌樂正洪學周,副司果鄭日永,擧金寶案執事司僕主簿沈性澤,廣興直長徐相萬,褥席執事禁府都事朴容奭,擧讀金寶案執事長興別提鄭基晩,典牲主簿李喆和,褥席執事禮賓主簿趙復永,改題主時几差備禁府都事宋圭晉,臺差備禁府都事李奎承,箱差備副司果張錫龜,帕差備宗府主簿李相鶴,卓差備廣興令李敏益,軍資判官李承緯,司饔判官宋完鎭,禁府都事兪哲濬,軍資奉事趙性奭,典牲主簿洪祐奭,各兒馬一匹賜給,題主官行知事金在顯,廏馬一匹面給。追上尊號時玉冊文製述官領議政沈舜澤,廏馬一匹面給,書寫官行大護軍李裕承,樂章文製述官兵曹判書閔泳煥,內下虎皮一令賜給,金寶篆文書寫官行判府事金弘集,廏馬一匹面給。貞聖王后追上尊號時玉冊文製述官知敦寧韓章錫,熟馬一匹面給,書寫官協辦內務府事趙同熙,金寶篆文書寫官右參贊徐相雨,內下鹿皮一令賜給,樂章文製述官行吏曹判書趙康夏,內下虎皮一令賜給。貞純王后追上尊號時玉冊文製述官行知事尹滋德,塾馬一匹面給,書寫官行護軍李容元,內下鹿皮一令賜給,樂章文製述官行知事鄭範朝,內下豹皮一令賜給,金寶篆文書寫官左參贊趙秉鎬,內下虎皮一令賜給。英祖大王追上尊號時讀玉冊官行護軍李正魯,讀金寶官行護軍嚴世永,兼加資,捧玉冊官兵曹正郞尹泰興,宗府正趙秉聖,擧玉冊案執事副司果趙冕夏,戶曹佐郞沈宜德,褥席執事廣興直長沈宜迪,擧讀玉冊案執事繕工主簿金有濟,軍資判官李健,褥席執事中部都事尹相紀,捧金寶官副司果姜敬熙·尹承弼,擧金寶案執事副司果金炳儒,繕工別提朴敦陽,褥席執事東部都事鄭瓚朝,擧讀金寶案執事刑曹佐郞李承麟,軍資奉事金炳大,褥席執事童蒙敎官李貞烈,貞聖王后追上尊號時捧玉冊官副司果鄭寅燮·申炳休,擧玉冊案執事刑曹佐郞趙秉吉,戶曹佐郞李應宰,褥席執事北部都事李範翊,擧讀玉冊案執事刑曹正郞徐相洛,童蒙敎官金建洙,褥席執事繕工監假監役閔泳升,捧金寶官副司果曺始永·李勛卿,擧金寶案執事濟用判官李錫僖,濟用主簿朴用鎭,褥席執事禁府都事趙重夏,擧讀金寶案執事工曹佐郞元世洵,繕工別提黃厚淵,褥席執事司饗主簿金宗根,貞純王后追上尊號時捧玉冊官副司果李範贊·朴永斗,擧玉冊案執事平市主簿趙鍾禹,工曹正郞朴敎陽,褥席執事南部都事金建漢,擧讀玉冊案執事長興主簿黃哲淵,繕工假監役柳遠奎,褥席繕工監假監役宋泰鉉,捧金寶官成均館司成朴用元,副司果丁奎會,擧金寶案執事漢城判官趙性一,副司果李浩善,褥席執事副司果朴受晩,擧讀金寶案執事戶曹正郞朴憲陽,禁府都事李載覲,褥席執事司饔判官曺斗煥,各兒馬一匹賜給,別監役安山郡守姜健,始興郭令方天鏞,竝外職陞敍,副護軍吳致沃,許用邊地履歷,前縣監趙熙斌,許用營將履暦,其餘擇日官·計士·錄事·畫員·寫字官·領讀部將·捕校·員役·工匠等,竝依辦下施賞。以座堂受賀時各差備官以下別單,傳于金疇鉉曰,師領議政沈舜澤,內下大豹皮一令賜給,左賓客鄭範朝,內下豹皮一令賜給,右賓客閔泳煥,左副賓客閔泳商,右副賓客韓章錫,贊善宋秉璿,書筵官金洛鉉·朴性陽,各熟馬一匹賜給,檢校輔德金聲根·閔泳韶·閔泳駿·金文鉉·閔丙奭·趙東冕,行輔德閔正植,行兼輔德趙同熙,各半熟馬一匹賜給,禮貌官檢校司書金貞圭,相禮閔泳國加資,檢校弼善閔泳達,弼善趙民熙,兼弼善閔亨植,檢校文學金春熙·尹·閔啓鎬·李容泰,文學閔泳國,兼文學李垠鎔,司書金敎獻,兼司書趙東潤,檢校說書鄭世源·吳正根·朴箕陽,說書閔泳瓚,兼說書閔厚植,左翊衛閔尙鎬,右翊衛閔泳雲,左司禦沈相璜,右司禦金炳琬,左翊贊李始榮,右翊贊金胤洙,左衛率洪祐相,右衛率閔泳哲,左副率李容九,右副率金成圭,左侍直趙誠熙,右侍直徐相郁,左洗馬權起善,右洗馬金龜洙,典書官徐九淳·金蘭圭·朴齊洪·李範九,致詞箋文陪進官承文副正字鄭奎三,各兒馬一匹賜給,掌儀李時庠,東西唱引儀閔載德·李昌善,代致詞官假引儀黃義喆,相禮前引兼引儀李承甲·李心泰,百官引接兼引儀李纘鎬,假引儀申奎善,竝相當職調用,輦輿閭闔差備官司僕主簿沈性澤,玉轎差備官司僕主簿李鍾協,竝陞敍,其餘奏時官·寫字官·畫員·員役·樂工等,竝依判下施賞。
傳于金疇鉉曰,今日異於他日,輕囚放釋。
傳于金疇鉉曰,中官李存謙,世子宮中官高廷翼,竝百官加親授。
傳于金疇鉉曰,兵曹判書外兵曹堂上,竝許遞,今日政差出。
傳于金疇鉉曰,秋曹堂上,竝許遞,今日政差出。
傳于金疇鉉曰,金吾堂上竝許遞,今日政差出。
傳于金疇鉉曰,在外同敦寧·敦寧都正,竝許遞,今日政差出。
傳于金疇鉉曰,左副承旨許遞,副司果趙東潤除授。
吏曹,同副承旨單趙東潤,今超通政除授事承傳。
傳于金疇鉉曰,左副承旨許遞,前望單子入之。承旨前望單子入之,金奭鎭落點。
傳于金疇鉉曰,戶曹參判許遞,今日政差出。
傳于金疇鉉曰,堂該承旨推考。
傳于金疇鉉曰,檢校司書金敎獻減下。
傳于金疇鉉曰,兼司書有闕之代,前望單子入之。
有政。吏批,行判書趙康夏進,參判李命宰進,參議閔泳達進,右副承旨金疇鉉進。以李鎬性爲文學,姜日馨爲副修撰,李鎬俊爲刑曹判書,洪承穆爲參判,閔泳國爲參議,李需冕爲同敦寧,以金貞圭爲戶曹參判,以金廷植爲敦寧都正,以李勛卿爲兵曹參議,以任冕鎬爲兵曹參知,以金永壽爲判義禁,以張錫龍爲知義禁,以吳㝡善·宋秉瑞爲同義禁,以李敎稙爲兵曹參判,以趙民熙爲相禮,以朴健陽爲引儀,以洪鍾益爲司饔別提,以兪鎭默爲禁府都事,以宋泰順爲懿寧園守奉官,以鄭煥敎爲延日縣監,前承旨洪承穆·李敎稙,副護軍金貞圭,以上今加嘉善,副司果李勛卿·姜敬熙,相禮閔泳國,以上今加通政加資事承傳,豊寧君趙萬赫,前同知權,以上今加嘉義,前都正李惇達,今加嘉善,朝官年八十加資事,前監察金廷植,年七十今超通政,侍從臣前應敎金容圭父,加資事承傳,分敎官單洪景寅。
兵批,判書閔泳煥病,參判李敎稙未肅拜,參議任冕鎬未肅拜,參知李勛卿未肅拜,右副承旨金疇〈鉉〉進。大護軍張錫龍·金景浩,護軍李根奭·金炳翊·崔瑨·李敎稙·金貞圭·洪承穆·朴容大,副護軍李鳳淳·李承載·成闌鎬·韓光洙·金廷植·閔泳國·李勛卿,副司果鄭萬朝,以上竝單付。
吏批,再政。以金宗根·鄭海遠爲濟用主簿,以曺始永爲右通禮,以李世愚爲壯衛軍司馬,以李齊正爲懿寧園守奉官,刑曹判書單李鎬俊,兵曹參議單任冕鎬,參知單李勛卿。三政。以李敏奎爲景慕宮令。四政。以林正洙爲永禧殿令。五政。以金華埴爲社稷令,學祿單柳淙湞,學諭單尹履璿。
金疇鉉,以議政府言啓曰,宗廟春享大祭時,諸執事多有不參,至於推移行事,揆以祀典所重,誠極未安。當該不參之祭官,竝捧現告譴罷之典,差祭之銓官,亦不可無警,從重推考,旣有百官入參之命,而參班者,絶無而僅有,事體道理,寧容若是?除老病實故外,應參而不參者,竝令該府拿問處之,何如?傳曰,允。
又以禮曹言啓曰,以肅宗大王·仁敬王后·仁顯王后·仁元王后追上尊號吉日何間推擇取稟草記,傳曰,來三月旬間擇入事命下矣。令日官金東萬推擇,則來三月十一日爲吉云,以此日定行乎?敢稟。傳曰,以此日定行。
又以禮曹言啓曰,今此稱慶陳賀時諸道所封箋文中,驪州牧使閔炯植,寧邊府使李根澔,俱以應封官,兼別軍職各爲封進,豊德府使趙羲淵,平山府使權用國,草溪郡守申,陽德縣監尹龍大,雖非應封官,俱以別軍職封進矣。一體看審捧入之意,敢啓。傳曰,知道。
又以兵曹言啓曰,謹依下敎,侍衛·陪衛軍兵等處,乾犒饋分給之意,敢啓。傳曰,知道。
又以親軍統衛營言啓曰,謹依下敎,侍衛·陪衛軍兵等處,乾犒饋分給之意,敢啓。傳曰,知道。
又以統禦營言啓曰,謹依下敎,侍衛·陪衛軍兵等處,乾犒饋分給之意,敢啓。傳曰,知道。
敎中外大小臣僚·耆老·軍民·閑良人等書。王若曰,七世昭觀德之儀,尊祖廟而揚烈,三冊煥比隆之典,竝儷極而闡徽,庸寓朱鉉餘思,誕敷丹綍大誥。念廟號曰宗曰祖,稽王典以德以功,藝文首揭虞書,建洪號於受命,高·光竝隆漢室,標殊稱於肇基,若繼世守成之謨,宜有間於創統,然撥亂重恢之業,必其得於大名,於古史可述其文,亦我家已行之禮。恭惟英宗至行純德英謨毅烈章義弘倫光仁敦禧體天建極聖功神化大成廣運開泰基永堯明舜哲乾健坤寧配命垂統景曆洪休翼文宣武熙敬顯孝大王,姿挺上聖,運撫中興,自殷宗之舊勞,習知小人之艱難,若代王之入繼,擧仰大統之光明,孝悌盡乎彝倫,則因心繼志,學問發爲政令,則敬天諴民,皇壇肇禋,義秉春秋一部,王道建極,治在洪範九疇,感鄒聖保民之言,惠克行於損上益下,在衛武誦抑之歲,戒猶存於履薄臨深,金匱石室之不勝書,玉檢銀繩之所具載,菲衣昭儉,法禹功之治三,庸布均徭,體文政之先四,秩敍命討之必循於理,赫若秋霜春風,動靜云爲之壹本於誠,廓乎靑天白日,作成焉久道之所以化,艱險乃大業之所由生,豈但盛德之難諼?菀有武烈之無競,天戈奮鯨䋩之討,式奏戡亂之勳,神鼎燭魑魅之姦,昭揭闡義之鑑,神武不殺,階戺敷舞羽之治,義理大明,宗祊回綴旈之勢,國論定而鴞音自化,王綱振而鴻命永綏,顧前功之將多,於乎,不顯,在後王之崇報,必也正名。粵惟惠敬莊愼康宣恭翼仁徽昭獻端穆章和貞聖王后,曾沙膺祥,价藩配德,名門毓美,孝敬稟乎天資,京室麗輝,柔貞合於地道,禕翟纘聖女之範,奉怡愉於東朝,關睢爲興王之基,播詠歌於南國,聲言不出於中壼,咸頌貫魚之休,恩澤罕及於外家,深存濯龍之戒三紀之柔化普洽,一治之熙運協成。亦惟睿順聖哲莊僖惠徽翼烈明宣綏敬光獻隆仁昭肅靖憲貞純王后,德資弘光,功參博厚,自勳·華之繼陟,未堪王室之多艱,雖任·姒之嗣徽,莫尙壼化之廣運,簾帷靚穆,八域戴元祐之功,幈幪庇安,三朝隆長樂之養,追先志而明天理,大義炳如日星,闢左道而扶民彝,辭敎嚴於鈇鉞,蓋其所助者深,所成者遠,寔由至柔而剛,至靜而方,太虛之淳雲已過,楡儀縱閟,江沱之遺風尙聞,璜聲彌長,肆以邦人於戲之思,爰擧宗宮莫大之體,嗟,樹立之閎達,休烈同符於興邦,若草昧之經綸,崇號無加於尊祖,黃髮徵鴻博之論,喜廷詢之僉同,玉簡薦象行之文,遂物采之大備,節壹惠而蠲吉,比兩曜而齊光,頌周烈之丕承,邑姜與十亂而同德,讚舜功之巍有,嬀汭著二妃之觀刑,爰及明禋,竝擧徽典,乃於本年正月初四日,謹奉冊寶。上英宗大王廟號曰,英祖,改上尊諡曰,正文宣武熙敬顯孝,追上尊號曰,中和隆道肅莊彰勳,貞聖王后尊號曰,元烈,貞純王后尊號曰,正顯,奉圭瓚而怵焉興慕,拚琬琰而煥乎有章,從卿士從庶民,親賢樂利之不能忘,右烈祖右文母,覲耿揚大之攸受休,徂廟宮而陟降昭監,及陬澨而遐邇修播,行慶首歲,會天地回泰之期,布德陽春,叶雷雨作解之象,自本月初五日昧爽以前,除謀反大逆·謀反·子孫謀殺毆罵祖父母父母·妻妾謀殺夫·奴婢謀殺主·謀故殺人·魘魅蠱毒·關係國家綱常·贓汚强竊盜外,雜犯死罪以下徒流付處·安置充軍·已至配所·未至配所·已發覺·未發覺·已決正·未決正,咸宥除之,敢以宥旨前事相告言者,以其罪罪之,在官者各加一資,資窮者代加。於戲,淸廟登烈文之頌,昕庭下寬大之書,予追錫類之先思,憲章紹述,爾受敷庶之君福,彝訓會歸,故玆敎示,想宜知悉,大提學韓章錫製進。
庚寅正月初五日午時,上與王世子,詣勤政殿,英宗大王·貞聖王后·貞純王后追上尊號稱慶陳賀入侍時,行都承旨徐正淳,行左承旨吳益泳,行右承旨金奭鎭,左副承旨李愚冕,右副承旨金疇鉉,同副承旨趙東潤,假注書金應權·具然鎬,別兼春秋曺萬承·金鶴洙·鄭世源,四行半缺上具遠遊冠·絳紗袍,乘輿出思政門,藥房提調閔種默,副提調徐正淳進前奏曰,侵早勞動,聖體,若何?上曰,一樣矣。王世子具遠遊冠·絳紗袍,乘輿以出,至思政門,上詣勤政殿月臺。通禮跪啓請降輿,上降輿,通禮跪啓請執圭,正淳進圭,上執圭陞座,王世子至勤政門外降輿,執圭,由東門入就位。贊儀唱鞠躬四拜,興平身,王世子鞠躬四拜,興平身,宗親·文武百官皆行四拜禮。相禮導王世子入便次,代致詞官陞自西階,進當座前俯伏跪,贊儀唱跪,宗親·文武百官跪,代致詞官致詞頒,判府事金弘集,判府事金炳始,右議政趙秉世等賀訖。俯伏興,降復位,贊儀唱俯伏興,四拜,興平身,宗親·文武百官俯伏興,四拜,興平身。相禮導王世子出就位,宣敎官陞東階就位,傳敎官進當座前俯伏,跪啓傳敎,俯伏興,由東門出,詣宣敎官之北,展敎官對擧敎書案隨之,傳敎官取敎書,授宣敎官,宣敎官跪受,以授展敎官,展敎官跪受立,宣敎官臨階,西向立,稱有敎。贊儀唱跪·對展傳,王世子跪,宗親·文武百官跪,傳敎官還侍位,宣敎官宣訖。俯伏興·退伏位,傳敎官以敎書還置於案,俯伏興退。贊儀唱俯伏興四拜,興平身。王世子俯伏興,四拜,興平身,宗親·文武百官俯伏興,四拜,興平身,贊儀唱跪搢圭·三叩頭,王世子跪搢圭·三叨頭,宗親·文武百官跪搢笏·三叨頭。贊儀唱山呼,王世子拱手加額曰,千歲,唱山呼曰,千歲,唱再山呼曰,千千歲。贊儀唱執圭,俯伏興四拜興平身,王世子執圭,俯伏興四拜興平身,相禮導前王世子入便次。箋官二人,對擧百官箋案,由東門入,置於座前俯伏,宣箋目官陞自西偏階,入詣箋案南,俯伏跪,展箋官跪,箋目對展,宣箋目官宣訖,俯伏興·降復位。展箋官以箋目還置於案俯伏,初宣箋目將畢,宣箋官陞自西偏階,入詣箋案南,俯伏跪,展箋官跪,取箋對展,贊儀唱跪,文武百官跪,宣箋官宣訖,俯伏興·降復位。贊儀唱俯伏興·平身,宗親·文武百官興平身,典儀陞自西偏階,詣殿階上當中,跪啓禮物請付攸司,俯伏興·降復位,左通禮陞自西偏階,進當座前俯伏,跪啓禮畢。贊儀亦唱俯伏興,降復位,協律郞跪俯伏,擧麾興樂作,上降座。左通禮跪啓請釋圭,上釋圭,近侍跪受圭,通禮跪啓請乘輿,上乘輿,王世子隨後乘輿,正淳請標信解嚴,由思政門還內,諸臣以次退出。
上在景福宮。停常參·經筵。
藥房提調閔種默,副提調徐正淳啓曰,臨殿受賀,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
金疇鉉啓曰,臣疇鉉敬奉聖敎,馳往義禁府,取考囚徒案,則無時囚,故仍往典獄署,取閱囚徒案,則辭緣鉤覈間嚴囚罪人一名,辭緣推覈間嚴囚罪人一名,係是重囚,緣坐罪人四名,公錢不納罪人四名,應坐罪人二名,稅穀欠逋罪人一名,基地暗賣罪人一名,日本物貨偸去罪人一名,華債不報罪人一名,不可以輕囚論,故竝仍囚,其餘各司直囚罪人孫景得等五名,係是輕囚,故竝依傳敎放送之意,敢啓。傳曰,知道。
傳于趙東潤曰,戶·刑換房。
傳于趙東潤曰,元陵表石訖役間,廟號都監堂郞,使之仍爲擧行事,分付。
傳于金疇鉉曰,傳香承旨,馳詣受香諸處,奉審摘奸以來。
兼司書前望單子入之,金喜洙落點。
以李承九拿處傳旨,傳于趙東潤曰,不無斟量者存,特爲分揀。
傳于趙東潤曰,當該吏曹堂上,從重推考。
趙東潤啓曰,假注書金應權,有身病,勢難察任,今姑改差,何如?傳曰,允。
金應權改差,代以池鳳翎爲假注書。
傳〈于〉趙東潤曰,政官牌招開政。
傳于趙東潤曰,鰲興府院君家,聞甚零替云,其祀孫,勿拘年紀,今日政元陵參奉作窠擬入。
以義禁府赦單子,傳于趙東潤曰,閔致憙·朴俊會·吳聖學·尹豊禎·李承九·金奭祚·李憲愚·梁桓默·李晩應放。
趙東潤啓曰,行吏曹判書趙康夏,參判李命宗,參議閔泳達牌不進推考傳旨及罷職傳旨,今方捧入,而開政命下之後,如是違牌,事甚未安,判書·參判,竝更牌招,何如?傳曰,允。參議只推,待明朝一體牌招。
趙東潤,以宗親府言啓曰,英祖大王改上廟號·諡號,追上尊號,貞聖王后追上尊號,貞純王后追上尊號,今已禮成,卽當紀載於璿源譜略,而國朝御牒·八高祖圖·王妃世譜,亦當一體修正矣。在前如此之時,或有設廳之例,多有自本府擧行之例,今番則何以爲之乎?敢稟。傳曰,本府擧行。
又以侍講院言啓曰,新除授文學李鎬性,卽爲牌招,察任,何如?傳曰,允。
又以侍講院言啓曰,新除授兼司書金喜洙,卽爲牌招,察任,何如?傳曰,允。
又以侍講院言啓曰,新除授文學李鎬性,兼司書金喜洙,敎書安寶次,濬明之寶請出之意,敢啓。傳曰,知道。
又以侍講院言啓曰,新除授司書徐公淳,時在京畿廣州地,書筵入番事緊,斯速乘馹上來事,下諭,何如?傳曰,允。
又以敦寧府言啓曰,英祖大王追上尊號·廟號·諡號,貞聖王后追上尊號,貞純王后追上尊號,今當紀載於御牒及譜冊,依例修正次,設廳之意,敢啓。傳曰,知道。
又以吏曹言啓曰,上冊寶陳賀敎是時,宣箋官副司果姜敬熙,加資事命下矣。雖已資窮,未經準職,何以爲之?敢稟。傳曰,勿拘。
又以吏曹言啓曰,侍從臣父年七十人,別單書入之意,敢啓。傳曰,知道。
又以吏曹言啓曰,延日縣監李豊鉉,懿寧園守奉官元世儉,俱以身病,呈狀乞遞,竝改差,何如?傳曰,允。
又以摠禦營言啓曰,本營騎士將金東郁,身病猝重,勢難察任,改差,何如?傳曰,允。
又以摠禦營言啓曰,本營千摠李秉勳,身病猝重,勢難察任,改差,何如?傳曰,允。
上在景福宮。停常參·經筵。
金疇鉉啓曰,來十一日,朝參日次,而元陵忌辰祭齋戒相値,頉稟之意,敢啓。傳曰,知道。
又啓曰,來十一日,專經文臣殿講日次,而元陵忌辰祭齋戒相値,頉稟之意,敢啓。傳曰,知道。
金疇鉉啓曰,兼刑曹判書李鎬俊,判義禁金永壽,知義禁張錫龍,同義禁宋秉瑞·吳㝡善,除拜後過三日不爲出肅,竝依定式推考警責,仍卽牌招察任,何如?傳曰,允。
又啓曰,卽者社稷署官員來言,今此祈穀大祭,神位版出安奉還時,提調一員,當爲進參,而都提調沈舜澤,提調趙秉轍,俱有身病,不得進參云,提調卽爲牌招察任,何如?傳曰,允。
又啓曰,假注書池鳳翎,時無職名,令該曹依例付軍職,冠帶常仕,何如?傳曰,允。
又啓曰,假注書具然鎬,有身病,勢難察任,今姑改差,何如?傳曰,允。假注書具然鎬改差,代以金重煥爲假注書。承旨前望單子入之,尹容植·李勝宇,李冕相落點。
傳于金疇鉉曰,在外玉堂許遞,今日政差出。
傳于金疇鉉曰,春秋竝許遞,今日政差出。
傳于金疇鉉曰,判義禁許遞,今日政差出。
傳于金疇鉉曰,知春秋許遞,前望單子入之,知春秋前望單子入之,鄭泰好添書落點。
傳〈曰〉,在外同敦寧·敦寧都正許遞,今日政差出。
金疇鉉啓曰,行都承旨徐正淳,行右承旨金奭鎭不爲仕進,行左承旨吳益泳廚院進,右副承旨·同副承旨前望未下,院中只有臣一人,伴直無人,行右承旨,所當牌招,而拘於廳規,不得曾牌,何以爲之?敢稟。傳曰,牌招。
傳于李愚冕曰,左承旨許遞,前望單子入之。
傳于李愚冕曰,右副承旨·同副承旨許遞,前望單子入之。
李愚冕,以兵曹言啓曰,本曹佐郞朴台淳,身病猝重,呈狀乞遞,宿衛重地,不可久曠,今姑改差,何如?傳曰,允。
又以吏曹言啓曰,延日縣監鄭煥敎,懿寧園守奉官李濟正,俱以身病,呈狀乞遞,竝改差,何如?傳曰,允。
有政。吏批,行判書趙康夏牌招不進,參判李命宰進,參議閔泳達牌不進,右承旨李愚冕進。以吏批言啓曰,行判書趙康夏,參議閔泳達,竝牌招不進,小臣獨政未安,何以爲之?敢稟。傳曰,仍爲之。李愚冕啓曰,臣吏兵批兼進之意,敢啓。傳曰,知道。以李偰爲修撰,宋在璟爲同敦寧,安載昌爲敦寧都正,洪承憲爲戶曹參議,閔泳商爲判義禁,張錫龍爲知春秋,尹容善·金貞圭·李敎稙爲同春秋,鄭世源爲兵曹正郞,洪昆爲監察,朴聖根爲延日縣監,李源逸爲江原監司,戶曹判書閔泳商今加崇政,行大護軍尹宇善·鄭基會今加正憲,行護軍金永穆·尹成鎭·李正魯·嚴世永今加嘉義,副司果徐廷厚今加通政,加資事承傳,副護軍李堈,前五衛將玄濟民,前都正李寅植,已上今加嘉善,監察張春龍,參奉金龍乾,今加通政,年八十加資,軍資主簿單金炳大,崇仁殿參奉加設二單金錫杓·崔時哲,崇靈殿參奉加設二單安廷彬·金東浩。兵批,判書閔泳煥病,參判□□□,參議□□□,參知□□□,右承旨李愚冕進。以韓成信爲明月萬戶,知事單李麟遜,同知單河錫文,五衛將九單白宗殷·高彦光·崔瑛湜·申錫大·尹明誼·李炳運·鄭奎燦·閔百源·高膺周,大護軍鄭泰好,護軍吳益泳·李堈·玄濟民·李寅稙·李需冕,副護軍金疇鉉·趙東潤·金廷植·徐正厚·張春龍·金龍乾·李秉義,副司果朴容壽·金龍秀·閔述鎬·金益慶·金敎永·申圭善·趙在熙·李奎昌·朱榮湜·尹錫珍·鄭象林·金貞圭,兼江原道兵馬水軍節度使單李源逸。吏批,再政。李載崐爲司僕正,趙榮元爲監察,李祐永爲禁府都事,金東熙爲元陵參奉,高在億爲懿寧園守奉官。三政。申相兌爲懿寧園守奉官,李鴻模爲監察。
李愚冕,以禮曹言啓曰,今此太室追上尊號時,親上冊寶,親祭之節,依例磨鍊乎?敢稟。傳曰,依例磨鍊。
又以禮曹言啓曰,謹稽謄錄,則在前追上尊號時,頒敎陳賀,每以上冊寶翌日磨鍊矣。今亦依已例,來三月十二日擧行,而以親臨磨鍊乎?敢稟。傳曰,親臨磨鍊。
又以成均館同知館事·大司成意啓曰,今正月初七日,儒生上旬輪次,當爲設行,而大提學,有身病,限內不得爲之之意,敢啓。傳曰,知道。
又以內務府言啓曰,北道出口黃豆弛禁事,已有交涉衙門關飭,而該道臣之許久相持,雖緣民情,尙不擧行,有關事體,咸鏡監司趙秉式,施以三等越捧之典,何如?傳曰,允。
上在景福宮。停常參·經筵。
李愚冕啓曰,左副承旨尹容植,右副承旨李勝宇,同副承旨李冕相,今日不爲仕進,竝卽牌招,何如?傳曰,允。
又啓曰,假注書金重煥,時無職名,令該曹依例付軍職,冠帶常仕,何如?傳曰,允。
傳于李愚冕曰,太廟春享時闕參人之論警,纔允於廟啓之批矣。祀典所重,事體攸關,固難參恕,而値玆慶會,亦不無斟量,特爲分揀。
李愚冕啓曰,行都承旨徐正淳廚院進,行左承旨金奭鎭不爲仕進,左副承旨尹容植,右副承旨李勝宇,同副承旨〈李冕相〉,俱有身病,院中只有臣一人,伴直無人,行左承旨,所當牌招,而拘於廳規,不得請牌,何以爲之?敢稟。傳曰,牌招。
傳于李愚冕曰,明日出宮門路,以思政門爲之。
傳于李愚冕曰,公事遲滯之中官吳泰煥,從重推考。
兵曹口傳政事,摠禦營千摠單閔致儉,騎士將單吳根善。
李愚冕,以侍講院言啓曰,左副賓客閔泳商,除拜判義禁矣。賓客例不得兼帶刑獄之官,左副賓客閔泳商所帶金吾之任,今姑許遞,傳曰,允。
又以禮曹言啓曰,謹稽謄錄,則在前太室追上尊號時,改題主一節,不爲磨鍊矣。今亦依此擧行乎?敢稟。傳曰,依此擧行。
又以禮曹言啓曰,謹稽謄錄,則在前追上尊號冊寶,皆以子時擧行矣。今番追上尊號冊寶時刻,亦以來三月十一日子時磨鍊乎?敢稟。傳曰,子時磨鍊。
又以禮曹言啓曰,今此肅宗大王·仁敬王后·仁顯王后·仁元王后追上尊號冊寶親上時,王世子行禮之節,依例磨鍊乎?敢稟。傳曰,依例磨鍊。
又以禮曹言啓曰,肅宗大王·仁敬王后·仁顯王后·仁元王后追上尊號冊寶親上後,親祭時王世子亞獻之節,依例磨鍊乎?敢稟。傳曰,依例磨鍊。
又以禮曹言啓曰,今此肅宗大王·仁敬王后·仁顯王后·仁元王后追上尊號冊寶內入,內出處所,依例以勤政殿磨鍊之意,敢啓。傳曰,知道。
又以禮曹言啓曰,今此肅宗大王·仁敬王后·仁顯王后·仁元王后追上尊號稱慶陳賀時,大殿·大王大妃殿·王大妃殿·中宮殿,箋文·方物·物膳,世子宮,方物·物膳,依例封進事,知委京外,箋文頭辭,令文任撰出,何如?傳曰,允。外道方物·物膳,置之。
又以禮曹言啓曰,今此太室追上尊號翌日親臨頒敎陳賀時,王世子進致詞·箋文·表裏行禮之節,依例磨鍊乎?敢稟。傳曰,依例磨鍊。
又以弘文館言啓曰,新除授修撰李偰,時在忠淸道結城地,經筵入番事緊,請斯速乘馹上來事。傳曰,許遞,前望單子入之。
又以兵曹言啓曰,禁軍別將鄭騏澤,身病猝重,無望供職,呈狀乞遞矣。實病旣如此,勢難强令察任,改差,何如?傳曰,允。
兵曹,以李根奭爲禁軍別將。
領議政沈舜澤箚,伏以,追隆之廟禮旣成,崇賁之冊寶齊上,臨殿受賀,聖孝愈光,臣雖進伏禁中,未能造庭呼嵩,瞻望五雲,攢手獻祝,迺者覃恩厚典,普及於趨事諸員,以臣之撰進英祖大王追上尊號玉冊,亦被藩庶寵錫矣。臣有何勞,敢當此命?恭惟我英祖五十二年聖德神化,文謨武烈,排纂而下筆,揭厲而爲文,用詔于無窮,是何等大述作?而緣臣昏精疎藝,不克形容萬一,妄執玆役,悔未固竢,辭事以後,彌增皇懼,今反以此,冒受上賞,恩褻典濫,莫甚於是,不敢乘謝,冒徹短籲。伏乞特垂諒察,亟命收還,則其爲榮且感也,不啻如新受賜矣。取進止。答曰,省箚具悉卿懇。卿其安心領受,仍傳于李愚冕曰,此批答,遣史官傳諭。
判府事金弘集箚批,伏以,英祖大王,廟號崇賁,盛烈彌彰,惟我殿下,以遹追之聖孝,親上寶冊,誠愨而儀備,神人胥悅,冞切於戲之思,迺者典禮克蕆,遂行慶賜,以臣名忝金篆之役,亦被錫馬之命矣。臣於金石之學,素所未嫺,而夤緣慶會,充是役而蒙是賞者,非止一再,自顧無勞,每懷愧惕,今又恬然拜賜,若昧辭受之義,則匪榮伊罪,何敢自安?夫賞者,國家所以待有功也,賞不當功,猶謂之㦧,罔〈功〉而賞,何以爲勸?明主之愛嚬笑者,欲其必愼而毋濫也。伏願殿下,其監乎玆,收還臣所被恩旨,以重賞典,千萬幸甚,取進止。答曰,省箚具悉卿懇。卿其安心領受,仍傳于李愚冕曰,此批答,遣史官傳諭。
判府事金炳始箚曰,伏以,祖功式闡,廟儀冞隆,遹追之宸慕克伸,於戲之輿情胥愜,俯仰今昔,愴忭交至,臣於是猥承金寶書寫之任,丹籕玉筯之體,岣碑歧鼓之文,臣何嘗肄業于此?秪緣趨事義重,分不敢辭,遂黽勉膺命,悚恧則切,勞勩何有?而卽伏見別單判下者,臣名混入其中,匪頒之典,又此優異,天廏駿蹄,珂錦璀璨,圉人牽來,隣里動色,臣且惶且慄,竊憂貽玷於懋賞之政,夫以一弊袴,而猶不輕予者,非物之愛,惟功之勸,若無功而輒予之,將何以待有功?而亦不勝其予矣。賞賜者,人主之所宜愼惜,人臣之莫敢僥倖,濫施非所以爲恩,冒受不知其爲榮,臣以是不敢乘謝,冒懼短牘。伏願聖明,亟令收還焉,取進止。答曰,省箚具悉卿懇。卿其安心領受,仍傳于李愚冕曰,此批答,遣史官傳諭。
右議政趙秉世箚批,伏以,英宗嵬勳,聖妣徽範,追隆追颺,曠禮克成,奉先之宸孝彌光,於戲之群情庶懋,臣於是時,官忝敦工,宗廟之中,以有事爲榮,而賀儀載擧,呼嵩而退,卽伏見廟號都監,追上尊號都監別單判下者,臣至蒙天駟之寵錫,奉旨皇恐,靡所厝躬,若謂衙仕敍勞,則臣不如諸堂諸郞之課日奔走,而特以名在前列,恩紆上賞,苟究其實,有何可紀?聖念縱軫於廣慶,微分冞愧於罔功,不敢乘謝,冒陳短籲。伏望俯鑑愚衷,亟命收還,俾匪頒毋褻,賤分獲安焉,取進止。答曰,省箚具悉卿懇。卿其安心領受,仍傳于李愚冕曰,此批答,遣史官傳諭。
副提學閔宗植疏曰,伏以,邦慶荐湊,彝典賁飾,屢擧呼嵩之儀,式闡繪日之冊,臣民胥忭,陬澨同情,仍伏念臣於見職,初何嘗有毫分榜樣,而惟我肅廟,追議顯號,定日斯迫,纔奉恩誥,繼有庚牌,禮嚴義重,不遑以區區微諒,較絜於辭受之際,遂拚棄廉隅,顚倒肅命而捏恧,而歷日靡措。噫,經幄之任,孰非難愼,而至於長席,國朝以來,㝡重遴選,苟非才學居衆人之推詡,名論爲一世之模楷,莫或擬議,蓋寧缺不置,三四年一二人,良有以也,臣早決科第,旋廁榮塗,俗儒尋數之役,旣多忘筌,聖經探,賾之旨,尤未窺津,翰苑豹直,曾以歲計,則非無下工之暇,而荒嬉成習,虛抛光陰,直一沒字碑已爾,粵自胄筵,猥叨宮銜,挾冊隨諸臣後,茶飯文字,每眩考據,尋常訓誥,率多錯對,不但寮寀之共知,抑亦聖鑑之攸照,雖使通朝,無可合是職者,臣則決不可苟充,況今宿趼新進,磊落相望者乎,求諸設官本意,無有是處。且臣父以臣童子備官,惕若臨淵,乃於臣縻此銜,憂形於色,惟蒙恩諒,是禱是蘄,此又臣不容自安也,玆敢冒悚瀆嚴。伏乞聖慈,念名器之不可玷褻,察臣言之非出僞謾,亟遞臣副學之任,以幸公私,千萬大願焉,臣無任云云。省疏具悉。所請依施。
上在景福宮。停常參·經筵。
李愚冕啓曰,左副承旨尹容植,同副承旨李冕相,今日不爲仕進,竝卽牌招,何如?傳曰,允。
又啓曰,今日親傳香時,承旨當爲備員,而左副承旨尹容植,有身病,不得入來,何以爲之?敢稟。傳曰,許遞,前望單子入之。前望單子入之,金炳秀落點。
傳于李冕相曰,侍衛軍兵毛具,從便爲之。
李冕相啓曰,社稷提調趙秉轍牌不進推考傳旨,今方捧入,而祈穀大祭神位版出還奉安時,當爲進參,而如是違牌,事甚未安,更爲牌招,何如?傳曰,許遞,令該曹,口傳差出。
吏曹口傳政事,以李裕承爲社稷提調。
兵曹口傳政事,禁軍別將單李根奭,副司果朴永斗·申炳休,副司正郭琦。
傳于李冕相曰,都承旨·左承旨許遞,前望單子入之。承旨前望單子入之,洪淳馨·金昇圭落點。
以司鑰嚴柱源手本,別監黃熙成,被打於內閣使令,幾至死境之狀,萬萬痛駭,爲先除下,其罪狀,令攸司科治事,傳于李冕相曰,令秋曹毆打諸漢,各別査覈以入。
以司謁李命錫手本,別監李在德,被打於內閣使令,幾至死境之狀,萬萬痛駭,爲先除下,其罪狀,令攸司科治事,傳于李冕相曰,令秋曹毆打諸漢,各別査覈以入。
李勝宇,以侍講院言啓曰,新除授司書徐公淳,自鄕上來云,卽爲牌招察任,何如?傳曰,允。
又以侍講院言啓曰,新除授司書徐公淳敎書安寶次,濬明之寶請出之意,敢啓。傳曰,知道。
又以禮曹言啓曰,今此肅宗大王·仁敬王后·仁顯王后·仁元王后追上尊號冊寶內出後,自勤政殿奉詣宗廟時,殿下·王世子出就殿庭祗迎後隨詣之節,依例磨鍊乎?敢稟。傳曰,依例磨鍊。
又以禮曹言啓曰,今此太室親上冊寶時,王世子行禮之節,依例磨鍊事命下矣。殿下出宮時,王世子闕門外祗迎後,隨詣之節,依例磨鍊乎?敢稟。傳曰,依例磨鍊,祗迎置之。
李冕相,以機器局言啓曰,前縣監李鳳寧,委員差下,令該曹口傳下批,何如?傳曰,允。
上在景福宮。停常參·經筵。
藥房提調閔種默,右副承旨李勝宇啓曰,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
李冕相啓曰,臣冕相,今日入直禁軍戎器點考進去,下直之意,敢啓。傳曰,知道。
又啓曰,臣依定式進詣香室奉審,則香祝樻·祝板袱子精潔之意,敢啓。傳曰,知道。
又啓曰,臣依定式進詣勤政殿月臺,入直禁軍戎器點考,則皆無頉,仍以傳敦內辭意勞問,則亦皆好在云矣,敢啓。傳曰,知道。
禮曹,來辛卯式年進士鄕·漢城試初試,八月十九日,生員鄕·漢城試初試,同月二十一日,文武科鄕·漢城初試,九月初六日,雜科初試,同月十二日。
傳于李冕相曰,日前闕直之閣臣·玉堂·春坊·史官,竝從重推考。
李勝宇啓曰,明日傳香,禮房承旨當爲齋宿,〈而〉左承旨金昇圭,所當牌招,而拘於廳規,不得請牌,何以爲之?敢稟。傳曰,牌招。
兵曹口傳政事,護軍單金奭鎭。
兵曹口傳政事,摠禦營挾輦把摠單李丙烈。
李冕相,以吏曹言啓曰,今此元陵忌辰祭獻官姜敬熙,時無職名,令該曹口傳付軍職,何如?傳曰,允。
又以禮曹言啓曰,來三月十一日肅宗大王·仁敬王后·仁顯王后·仁元王后追上尊號稱慶陳賀時,外道方物·物膳置之事,命下矣。在前陳賀外道方物·物膳置之之時,各殿進獻議政府·六曹物膳及京廳方物,京畿物膳,則例爲封進,今亦依例封進,而世子宮進獻京廳方物,京畿物膳,亦爲封進之意,敢啓。傳曰,知道。
平安監司閔丙奭疏曰,伏以,邦慶荐湊,擧呼嵩之縟儀,先休追揚,議顯冊之晠典,臣民相賀,陬澨同情,臣於玆際,趨走丹墀,益不勝舞蹈歡忭之忱,而惟是西伯虛縻,愈久愈悚,怳惚若神不守舍,跼蹐然心靡止泊,一籲再籲,罄臚其責任之殷鉅,公私之艮限,而言出刳瀝,庶回聽卑,止竟爲謾之歸,則臣不能無憾於天地之大也。第以臣之家世言之,儒素謹約,卽一副相守之規,而挽近八九年來,官聯華顯,門戶盈盛,爲世所推指,況又臣前後驟躐,何莫非分外,而駸駸至今日之汰哉矣。官以方伯稱者,有國之鎖鑰,而民生戚休,係于呼吸,府縣黜陟,付與權衡也,謂臣擔重以致遠,則駑駘無賴於鞭策,謂臣以拚廣而制專,則傀儡莫施於粉墨。嗚呼,臣之辭竭矣,臣之情窮矣。夫以我聖明,度越百王,柔能五洲,所以保邦鞏基,一則安民也,二則安民也,淸燕之憂,筵席之敎,惻怛懇摯,至或有錦玉靡安之時,臣雖儱侗,思欲仰承德意,庸贊聲明者,萬萬不後於人,而叨此委寄,會當可展,苟有毫分報答之具,不避湯火險夷之赴,而其奈着手昧方,欲前而却,何哉,隳職僨事,明若執契。伏望聖慈,憐臣悶臣,曲垂生成之澤,亟許遞改職任,則不惟臣如新受賜,其在愼惜名器,懷保全省,非小幸矣。臣無任屛營祈懇之至,謹昧死以聞。答曰,省疏具悉。已悉前批,今又煩瀆,此何事體,卿其勿辭,往欽哉。
上在景福宮。停常參·經筵。
李冕相啓曰,禁直法意,何等嚴重,而今日內務府堂上,無難闕直,事體所在,萬萬駭然,當該堂上,所當重勘,而本院請推之外,無他可施之罰,何以爲之?敢稟。傳曰,拿處。
假注書池鳳翎書啓,臣於本月初十日巳時量,以東·南·北郊諸壇摘奸事,敬奉聖敎,馳往風雲雷雨壇,奉審是白乎,則階砌·曲墻及紅箭門·壇上下莎草,俱爲無頉是白遣,仍詣雩祀壇,奉審是白乎,則階砌·曲墻及紅箭門·壇上下莎草,俱爲無頉是白遣,仍詣漢江龍壇,奉審是白乎,則階砌·曲墻及紅箭門·壇上下莎草,俱爲無頉是白遣,仍詣司寒壇,奉審是白乎,則階砌·曲墻及紅箭門·壇上下莎草,俱爲無頉是白遣,仍詣馬祖壇,奉審是白乎,則階砌·曲墻及紅箭門·壇上下莎草,俱爲無頉是白乎旀,以日暮止宿,今日平明,馳詣先農壇,奉審是白乎,則階砌·曲墻及紅箭門·壇上下莎草,俱爲無頉是白遣,仍詣先蠶壇,奉審是白乎,則階砌·曲墻及紅箭門·墻上下莎草,俱爲無頉是白遣,仍詣星壇,奉審是白乎,則階砌·曲墻及紅箭門·壇上下莎草,俱爲無頉是白遣,仍詣祈雨壇,奉審是白乎,則階砌·曲墻及紅箭門·壇上下莎草,俱爲無頉是白遣,仍詣厲壇,奉審是白乎,則階砌·曲墻及紅箭門·壇上下莎草,俱爲無頉是白乎所,仍爲復命之意,敢啓。傳曰,知道。
戶曹判書閔泳商疏曰,伏以,上顯冊於太室,先烈冞光,擧縟儀於昕庭,邦慶荐至,歡聲協氣,蟠地際天,仍伏念臣於廟號都監,承命趨走,自始竣工,僅月餘日矣。忽伏見別單下者,董役諸臣,皆被恩賞,而臣名亦在晉秩之中。噫,追闡晠禮也,其在常分,固宜盡誠,設有勞勩,不過職耳,況臣力疾隨諸臣後,備位仕進而已,則論以綜核,合寘何科,而反承非常之命,臣誠惝惶震懍,五內失守,夫崇秩之顯,服章焉上侔三事,班聯焉下截八座,自非宿德雅望,莫宜居之,今乃不問賢否,不考名實,苟然輕畀於疇典,殆若跬步之可取,臣之一身狼狽,縱不足恤,實爲熙朝惜此擧也。明洪武·永樂年間,名臣宿將,多有矢石之勞,往往賜宴元勳,而其所當賜,乃金銀紬緞之屬,而至於爵級則絶罕,後人稱之謂明功嚴罪,非宋元可及也,近世則片刻在公,驟躐榮寵,諉以前例之所在,而上不欲廢,認若所得爲倘來,而下亦自安,藉曰人稱其位,賞合厥功,稽諸愼懋,失之多矣。以臣無似,偏被隆渥,頂踵毛髮,皆非己有,燥濕夷險,有不暇擇,而不衷之服,災必隨身,難冒之義,實係廉防,參前依衛,有退無進,玆敢畢瀝衷懇,仰瀆崇嚴。伏乞聖慈,念公器之重,察株守之見,特收臣崇政之階,仍鐫臣度支之銜,以安賤分,千萬至祝,臣無任云云。答曰,省疏具悉。卿其勿辭行公。
上在景福宮。停常參·經筵。
李冕相啓曰,假注書池鳳翎,有身病,勢難察任,今姑改差,何如?傳曰,允。
池鳳翎改差,代以李紀用爲假注書。
傳于李冕相曰,當該桂坊,從重推考。
傳于李冕相曰,政官牌招開政。
傳于李冕相曰,內務府參議朴齊純,協辦陞差。
李冕相啓曰,內務〈府〉參議朴齊純,協辦陞差事命下矣。今日政下批,何如?
傳于李冕相曰,卽聞駐箚英·德·俄·義·法全權大臣趙臣熙,病勢轉劇云,姑先遞差,以協辦內務府事朴齊純,改派前往,使之兼辦使事。
以李耕稙拿處傳旨,傳于李冕相曰,不無斟量者存,特爲分揀。
李冕相啓曰,行吏曹判書趙康夏,參判李命宰,參議閔泳達牌不進推考傳旨·罷職傳旨,今方捧入,而開政命下之後,如是違牌,事甚未安,判書·參判,竝更牌招,何如?傳曰,允。參議只推,待明朝一體牌招。
兵曹口傳政事,副護軍單姜敬熙。
李冕相,以內務府言啓曰,現有專咨妥商事駐津書記邊錫運,問議官差下,令該曹口傳下批,使之不日斯速登程,何如?傳曰,允。
又以禮曹言啓曰,今此大王大妃殿·王大妃殿加上尊號內庭行禮時,大殿所進致詞·箋文,中宮殿所進致詞,王世子所進致詞·箋文,王世子嬪所進致詞,及大殿·中宮殿加上尊號內庭行禮時,王世子所進致詞·箋文,王世子嬪所進致詞,竝令文任,前期撰進,以爲肆習之地,何如?傳曰,允。
又以禮曹言啓曰,今此大殿·大王大妃殿·王大妃殿·中宮殿加上尊號時,內外習儀,當爲澤日擧行,而謹稽謄錄,則乙卯·甲子·辛丑·壬子·戊辰年,皆以內外習儀各一度,稟旨磨鍊,癸酉·癸未·丙戌·丁亥·戊子年,則外習儀,以初二三度磨鍊,而內庭習儀,只行一度矣。今番則何以爲之乎?敢稟。傳曰,依戊子年例爲之。
又以禮曹言啓曰,今此大殿·大王大妃殿·王大妃殿·中宮殿加上尊號冊寶內入內出處所,依例以勤政殿磨鍊之意,敢啓。傳曰,知道。
又以禮曹言啓曰,謹稽謄錄,則加上尊號內庭行禮時用樂,例以瞽師女伶擧行,而乙卯以後,連因特敎除之,辛丑年上尊號時,亦有置之之命,而因下敎用樂之節,依丁亥年例,設軒懸於通明殿正陽門外庭,登歌之樂於正陽門外階上磨鍊,癸酉·癸未·丙戌·丁亥·戊子年,亦依此擧行矣。今番則何以爲之?敢稟。傳曰,依戊子年例爲之。
又以追上尊號都監都提調意啓曰,宗廟上冊寶時,冊寶欌奉審,先期擇日,自都監擧行,曾有已例矣。今番奉審吉日,令該曹,依例推擇擧行,何如?傳曰,允。
又以追上尊號都監都提調意啓曰,玉冊文製述官·書寫官及樂章文製述官·金寶篆文書寫官實預差,別單書入之意,敢啓。傳曰,知道。
追上尊號都監,肅宗大王玉冊文製述官,領府事宋近洙,預差,督辦內務府事金永壽,書寫官,廣州留守閔泳韶,預差,行大護軍金永哲,樂章文製述官,奉朝賀金尙鉉,預差,行吏曹判書閔泳商,金寶篆文書寫官,右議政趙秉世,預差,永平君李景應。仁敬王后玉冊文製述官,領敦寧金炳德,預差,行吏曹判書趙康夏,書寫官,左參贊趙秉鎬,預差,行大護軍李裕承,樂章文製述官,行知事鄭範朝,預差,督辦交涉通商事務閔種默,金寶箋文書寫官,行知事金在顯,預差,行大護軍李承五。仁顯王后玉冊文製述官,行判府事金炳始,預差,統禦使閔應植,書寫官,江華留守閔泳駿,預差,漢城判尹李乾夏,樂章文製述官,行知事洪祐吉,預差,工曹判書李淳翼,金寶篆文書寫官,刑曹判書李鎬俊,預差,行上護軍洪祐昌。仁元王后玉冊文製述官,行敦寧韓章錫,預差,協辦內務府事金聲根,書寫官,行大護軍金晩植,預差,行大護軍金益容,樂章文製述官,行知事尹滋悳,預差,行大護軍鄭海崙,金寶篆文書寫官,行判府事金弘集,預差,行上護軍徐衡淳。
李冕相,以追上尊號都監都提調意啓曰,本都監都廳·郞廳二望,別單書入之意,敢啓。傳曰,知道。追上尊號都監都廳二單,閔亨植·徐公淳。
李冕相,以追上尊號都監都提調意啓曰,本都監監造官六望,別單書入之意,敢啓。傳曰,知道。追上尊號都監監造官六單,洪承祿·李興稙·韓弘洙·閔丙億·金思弼·尹榮會。
李冕相,以加上尊號都監都提調意啓曰,王大妃殿玉寶篆文書寫官議政府右議政趙秉世,書出正副本,謹此封進,以備睿裁後入刻之意,敢啓。傳曰,正本入刻。
又以尊號都監都提調意啓曰,本都監郞廳監造官分房,別單書入之意,敢啓。傳曰,知道。
又以追上尊號都監都提調意啓曰,闕內待令郞廳,依近例以入直部將,輪回察任,何如?傳曰,允。
又以機器局言啓曰,豊德府使趙羲淵,幫辦還差下,令該曹口傳下批,何如?傳曰,允。
應敎金甲洙疏曰,伏以,臣外從弟臣洪淳馨,方帶都承旨矣。身之所兼春秋之銜,其爲應避,典式攸載,玆敢短章控籲,伏乞聖明,俯垂鑑諒,照例遞改,以存公格,不勝幸甚,臣無任云云。省疏具悉。所請依施。
上在景福宮。停常參·經筵。
傳于金炳秀曰,同副承旨許遞,前望單子入之。
李紀用有頉,代以洪淳九爲假注書。
金炳秀啓曰,明日傳香,禮房承旨當爲齋宿,左承旨金昇圭,所當牌招,而拘於廳規,不得請牌,何以爲之?敢稟。傳曰,牌招。
傳于金炳秀曰,呈告泮長許遞,今日政差出。
傳于金炳秀曰,東壁許遞,今日政差出。
傳于金炳秀曰,有實故玉堂竝許遞,今日政差出。
傳于金炳秀曰,在外同敦寧·敦寧都正竝許遞,今日政差出。承旨前望單子入之,閔京鎬落點。
金炳秀啓曰,新除授承旨閔京鎬,以前任順天府使,方在解由未出中,何以爲之?敢稟。傳曰,勿拘。
吏曹口傳政事,機器局幫辦單趙羲淵。
傳于金炳秀曰,左尹·少尹外京兆堂上,竝許遞,今日政差出。
金炳秀,以兵曹言啓曰,再明日景慕宮動駕時,本曹堂上·郞廳守宮侍衛及各差備,當爲備員,而參議任冕鎬,有身病,參知李勛卿,呈辭受由,不得進參,令政院稟旨變通,正郞尹泰興,身病猝重,呈狀乞遞,今姑改差,佐郞一員未差,其代,竝令該曹,以在京無故人口傳差出,參議·參知,待下批牌招,以爲進參之地,何如?傳曰,允。許遞。
吏曹口傳政事,以徐廷厚爲兵曹參議,姜敬熙爲參知,張錫五爲正郞,朴柱爲佐郞。吏曹,兵曹參議單姜敬熙,參知單徐廷厚。
傳于金炳秀曰,金吾堂上竝許遞,今日政差出。
傳于金炳秀曰,行護軍朴弘壽,知義禁除授,行副護軍李在敬,同春秋除授。吏曹知義禁單朴弘壽,今超資憲,同春秋單李在敬,今加嘉善,已上除授事承傳。
金炳秀,以吏曹言啓曰,司僕寺正李載崐,東學敎授洪承運,俱以身病,呈狀乞遞,竝改差,何如?傳曰,允。
又以吏曹言啓曰,新除授迎日縣監朴聖根,中學敎授鄭萬朝,懿寧園守奉官申彦兌,俱以身病,呈狀乞遞,竝改差,何如?傳曰,允。
有政。吏批,行判書趙康夏牌招不進,參判李命宰進,參議閔泳達牌招不進,右副承旨金炳秀進。以吏批言啓曰,行判書趙康夏,參議閔泳達,竝牌招不進,小臣獨政未安,何以爲之?敢稟。傳曰,仍爲之。以金秉億爲應敎,李鎬性爲副應敎,朴用元爲校理,趙秉聖爲副校理,朴弘壽爲判尹,金文鉉爲同敦寧,李在敬爲禮曹參判,咸衍澤爲敦寧都正,趙東潤爲大司成,李鎬俊爲判義禁,洪承穆爲同義禁,金鶴洙·趙民熙爲中學敎授,李㝡承爲東學敎授,金鍾振爲延日縣監,協辦內務府事單閔泳商,右賓客單閔泳商,左副賓客單閔泳煥,協辦內務府事單朴齊純,親軍南營文案單徐相斗,英·德·俄·美·法駐箚全權大臣單朴齊純,分敎官單具東會。
兵批,判書閔泳煥病,參判李敎稙入直進,參議姜敬熙未肅拜,參知徐廷厚未肅拜,左承旨金昇圭進。以金祐泳爲文殊別將,同知加設單鄭奎燦·閔百源·金仁鉉·高日春·尹永錫·宋聖圭,僉知加設單申宗殷·高彦光·崔瑛湜·申錫大·尹明誼·李枘運·高膺周,大護軍李乾夏,護軍徐正淳·洪承穆·宋在璟·趙鍾弼,副護軍尹容植·任冕鎬·李勛卿,副司直金思轍·黃章淵·李海昌,副司果宋廷仁·鄭濟斌·閔昌鎬·閔秉顯·李謹相·李景會·申鴻煥·李偰·鄭奎三,副司正池鳳翎·金重煥,副司勇沈魯漢·金裕定,以上竝單付,古今島僉使劉智赫,限一瓜仍任事承傳,撫夷萬戶康孝應,減下事承傳。
吏批,再政。以鄭泰好爲刑曹判書,趙熙一爲參判,李容翊爲工曹參判,李載崐爲宗府正,李承九爲司成,李鼎淵爲禁府都事,南悳元爲懿寧園守奉官,直閣單金甲洙,兼文學單李鎬性,前五衛將李熙采,僉知韓寬裕,五衛將李祖慶,已上今加嘉善,副司果車錫龍·朴完基,已上今加通政,副護軍林俊養·玄基濬,已上今加嘉善,朝官年八十加資。三政。以徐相祖爲左尹,金相瑬爲懿寧園〈守奉官〉,姜文馨爲右尹,左尹單姜文馨,右尹單徐相祖。
以吏曹參議閔泳達牌不進罷職傳旨,傳于金炳秀曰,只推。
金炳秀,以內務府言啓曰,歲再講武,有國大政也,積久寢擱,非不疎虞,第念昨秋穡事,旣已告登,民邑事力,多有窘繼,今春八道·五都水陸諸操·巡歷·巡點,竝姑停止,至若官鎭聚點,堤堰移役,依前飭擧行,無或小忽,稟操修啓,原有定限,而慶尙左兵使韓弘烈,尙不登聞,從重推考,何如?傳曰,允。
金昇圭,以禮曹言啓曰,今此加上尊號內庭習儀,只行一度事啓下矣。處所,何殿磨鍊乎?敢稟。傳曰,康寧殿磨鍊。
金炳秀,以兵曹言啓曰,今正月十五日大駕詣景慕宮展謁時,隨駕營門,當爲磨鍊矣。何營軍兵隨駕,何營軍兵留陣,而禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,統禦營兵房二哨,摠禦營步軍二哨,騎士二番,統衛使率領,爲先廂,壯衛營兵丁二哨,摠禦營步軍二哨,騎士二番,壯衛使率領,爲後廂,禁軍三番隨駕,摠禦營步軍一哨,騎士一番,該營兵房,代營留陣,餘軍留營置之。
又以兵曹言啓曰,今正月十五日大駕詣景慕宮展謁時,王世子隨駕時陪衛,依前例磨鍊,而禁軍及先後牌軍兵,連以隨駕禁軍及先後廂軍兵仍用矣。今番則何以爲之乎?敢稟。傳曰,陪衛依前磨鍊,而禁軍及先後牌軍兵,以先後廂軍兵仍用。
又以兵曹言啓曰,今正月二十日大駕詣永禧殿展謁時,隨駕營門,當爲磨鍊矣。何營軍兵隨駕,何營軍兵留陣,而禁軍及馬步兵,以幾番幾哨磨鍊,餘軍留營,何以爲之乎?敢稟。傳曰,統衛營兵丁二哨,摠禦營步軍二哨,騎士二番,統衛使率領爲先廂,壯衛營兵丁二哨,摠禦營步軍二哨,騎士二番,摠禦使率領爲後廂,禁軍三番隨駕,摠禦營步軍一哨,騎士一番,壯衛兵房代領留陣,餘軍留營置之。
又以兵曹言啓曰,今正月二十日大駕詣永禧殿展謁時,王世子隨駕時陪衛,依前例磨鍊,而禁軍及先後牌軍兵,連以隨駕禁軍及先後廂軍兵仍用矣。今番則何以爲之乎?敢稟。傳曰,陪衛依前磨鍊,而禁軍及先後牌軍兵,以先後廂軍兵仍用。
又以義禁府言啓曰,今十五日動駕時,大駕各差備都事,王世子各差備都事,當以十六員磨鍊,而本府都事十員內,一員未差,只有九員,無以推移,未差都事之代與假都事六員,令該曹口傳差出,以爲擧行,何如?傳曰,允。
上在景福宮。停常參·經筵。
金昇圭啓曰,明日大駕詣景慕宮,入齋室後,大王大妃殿·王大妃殿問安。何承旨進去乎?敢稟。傳曰,左副承旨進去。
傳于金昇圭曰,禮房承旨馳詣社稷·宗廟·永寧殿·景慕宮,奉審摘奸以來。
李勝宇啓曰,假注書洪淳九,時無職名,令該曹依例付軍職,冠帶常仕,何如?傳曰,允。
又啓曰,假注書金重煥,有身病,勢難察任,今姑改差,何如?傳曰,允。
金重煥改差,代以閔丙漢爲假注書。
傳于金昇圭曰,貢市堂上率貢市人,明日還宮時,光化門外待令。傳于金炳秀曰,右承旨許遞,前望單子入之。承旨前望單子入之,李耕稙落點。
李勝宇啓曰,卽者兵曹郞廳來言,明日動駕時,別侍衛不可不備,而判書閔泳煥,先廂統禦使進參,不得擧行云,何以爲之?敢稟。傳曰,次堂擧行。
傳于金昇圭曰,明日出宮內門路,以思政門爲之。
傳于李勝宇曰,自今日,至明日弛禁。
金炳秀,以奎章閣言啓曰,明日卽寶賢堂春孟朔大奉審日次,奉謨堂奉審日次,而動駕相値,不得擧行,依節目當朔內更爲擇日擧行之意,敢啓。傳曰,知道。
又以奎章閣言啓曰,寶賢堂春孟朔大奉審,奉謨堂奉審,更爲擇日擧行事,草記蒙允矣。令日官金東杓推擇,則今十八日爲吉云,以此日擧行之意,敢啓。傳曰,知道。
又以奎章閣言啓曰,守宮檢校待敎韓耆東,待開門牌招,何如?傳曰,允。
又以弘文館言啓曰,新除授應敎金秉億,副應敎李鎬性,校理朴用元,副校理趙秉聖,竝卽牌招察任,何如?傳曰,允。
又以侍講院言啓曰,檢校司書金貞圭,除拜同義禁矣。宮官例不得兼帶刑獄之官,檢校司書金貞圭所帶金吾之任,今姑許遞,何如?傳曰,允。
又以戶曹言啓曰,英·德·俄·美·法駐箚全權大臣朴齊純衣資盤纏,別單書入之意,敢啓。傳曰,知道。
又以禮曹言啓曰,卽接前都正李道權單子,則以爲六寸兄道根,嫡妾俱無子,以其同姓十六寸弟道相第二子敏應,欲爲繼後,兩家諸族,相議完定,而養家父母,俱爲作故,拘於常規,不得循例禮斜,依法典草記稟處事呈單矣。凡係繼宗立後,兩邊與受,明有可據而不得登聞者,許令該曹論理草記事,載在法典,而門長李道權單辭旣如此,李道相第二子敏應,立爲李道根之後,何如?傳曰,允。
又以加上尊號都監郞廳,以都提調意啓曰,本都監監造官前都事洪承祿,前都事李興稙,前都事韓弘洙,前都事閔丙億,前都事金思弼,前監役尹榮會,時無職名,竝令該曹,口傳付軍職,使之冠帶常仕,何如?傳曰,允。
兵曹口傳政事,副司勇洪承祿·李興稙·韓弘洙·閔丙億·金思弼·尹榮會。
李勝宇,以統理交涉通商事務衙門言啓曰,南營文案秋秉紀,本衙門主事加差下,令該曹口傳下批,何如?傳曰,允。
又以兵曹言啓曰,今此動輿時,陪衛不可不備,而五衛將朴恒來·宋熙鼎·白東奭·趙載星,俱以病難供職,呈狀乞遞,竝改差,其代依例口傳差出,以爲備員進參之地,何如?傳曰,允。
又以兵曹言啓曰,今正月十五日丙辰寅正一刻七分立春,改火進上時,宗廟署·社稷署·永禧殿·永寧殿·景慕宮·毓祥宮·景祐宮,依例改火,議政府·內閣·承政院·侍講院·翊衛司·漢城府,一體頒火之意,敢啓。傳曰,知道。
又以兵曹言啓曰,明日景慕宮動駕時,本曹郞廳侍衛,當爲備員,而新除授佐郞朴柱在外,不得進參,令該曹,以在京無故人口傳差出,以爲進參之地,何如?傳曰,允。許遞。
又以摠禦營言啓曰,本營千摠李載駿,身病猝重,勢難察任,改差,何如?傳曰,允。
又以摠禦營言啓曰,本營軍司馬鄭世源,身病甚重,勢難察任,今姑改差,何如?傳曰,允。
上在景福宮。停常參·經筵。
大駕詣景慕宮,入齋室後,藥房·內務府·內閣·政院·玉堂·銓郞口傳問安。答曰,知道。世子宮入幕次後,藥房·內務府·內閣·政院·玉堂·銓郞·春·桂坊口傳問安。答曰,知道。大王大妃殿·王大妃殿,遣承旨問安。答曰,知道。展謁,還入齋室後,藥房·內務府·內閣·政院·玉堂·銓郞口傳問安。答曰,知道。世子宮還入幕次後,藥房·內務府·內閣·政院·玉堂·銓郞·春·桂坊口傳問安。答曰,知道。還宮後,藥房·內務府·內閣·政院·玉堂·銓郞口傳問安。答曰,知道。世子宮還宮後,藥房·內務府·內閣·政院·玉堂·銓郞·春·桂坊口傳問安。答曰,知道。
藥房副提調洪淳馨啓曰,伏未審日間,聖體若何,寢睡·水刺之節,何如?臣率諸御醫趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣不任區區伏慮,敢來問安。竝此仰稟。答曰,知道。大王大妃殿·王大妃殿氣候一樣,中宮殿氣候安順,卿不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
洪淳馨啓曰,司僕寺內乘來言,捲簾毛帳,取稟。傳曰,捲三面,毛帳爲之。
金炳秀啓曰,判義禁李鎬俊,禮曹參判李在敬,除拜後過三日不爲出肅,竝依定式推考警責,仍卽牌招察任,何如?傳曰,允。
李勝宇啓曰,假注書閔丙漢,時無職名,令該曹依例付軍職冠帶常仕,何如?傳曰,允。
金昇圭啓曰,今日動駕時,承旨當爲備員,右承旨李耕稙,疏批已下,卽爲牌招,何如?傳曰,允。
傳于洪淳馨曰,侍衛軍兵毛具,從便爲之。
傳于金炳秀曰,左承旨許遞,前望單子入之。
傳于金炳秀曰,政官牌招開政。
以司謁口傳下敎曰,吳鎭三極爲無嚴,嚴刑遠配。
金炳秀啓曰,行吏曹判書趙康夏,參判李命宰,參議閔泳達牌不進推考傳旨及罷職傳旨,今方捧入,而開政命下之後,如是違牌,事甚未安,判書·參判,竝更牌招,何如?傳曰,允。參議只推,待明朝一體牌招。
吏曹口傳政事,以李龍鎰爲兵曹佐郞。
兵曹口傳政事,以金啓□,洪鳳燮·宋鍾爀·金學基爲五衛將。
吏曹口傳政事,交涉衙門主事單秋秉紀。
金炳秀,以奎章閣言啓曰,景慕宮望廟樓,今望奉審無頉之意,敢啓。傳曰,知道。
又以奎章閣言啓曰,大駕今已還宮,守宮檢校待敎韓耆東,依定式減下,何如?傳曰,允。
又以追上尊號都監都提調意啓曰,本都監別看役,安山郡守姜湕,始興縣令方天鏞,前五衛將李容儀,前府使柳春浩,前監察金永模差下,使之看役,何如?傳曰,允。
李勝宇,以兵曹言啓曰,謹依下敎,隨輿軍兵等處,乾犒饋分給之意,敢啓。傳曰,知道。
又以親軍統禦營言啓曰,謹依下敎,隨駕·隨輿軍兵等處,乾犒饋分給之意,敢啓。傳曰,知道。
又以摠禦營言啓曰,謹依下敎,隨駕·隨輿與留陣軍兵等處,乾犒饋分給之意,敢啓。傳曰,知道。
領議政沈舜澤箚曰,伏以,臣病在筋縮,有加無減,其不能復爲公家之事者,非但臣自諒然也,抑亦聖明之所畢燭也,加上尊號都監初度習儀,凡百擧行,專在都提調,而班綴趨參,萬無勉强之道,階級升降,將有顚踣之慮,其於大禮莫重之節,豈不萬萬悚隘乎?假如尋常兼管,尙可以虛縻度日,或可望將息僥倖,而顧今吉期,不數日耳,以臣慶頌之忱,竭蹶之誠,苟非實狀之不得已無奈何,何敢洊煩瀆擾,必辭乃已乎?在國體,爲極苟簡,在臣分,爲大皇懍,左右思量,冒人文字。伏乞聖明,曲賜照察,亟解臣敦工之銜,以竣大事,且臣又奉追上尊號都監都提調之命矣,聖眷愈隆,微忱愈切,而病難供職,義無異同,亦賜遞解,千萬顒祝,取進止。答曰,省箚具悉卿懇。愼節奉慮,此不過暫時行禮也,容可以勉强進參,且餘日尙多,望卿勿辭,益加調護焉,仍傳于金炳秀曰,此批答,遣史官傳諭。
右副承旨李耕稙疏曰,伏以,臣性本疎迂,才又譾劣,幸値聖明,偏荷恩渥,常思塵刹之報,不憚奔趨之勞。內務重任,標望迥別,以臣庸愚,猥廁其列,凡於直次,不敢辭避,向也邂逅闕直,至于置對,特蒙分揀之命,因叨喉舌之職,亢章陳懷,雖逭大何,尙今震慄,靡所容措,奈此昏愚之姿,不悛謬誤之習,又有日前之冒犯,恭俟嚴譴,荐被生成之澤,感戴洪造之私,千萬匪意,銀臺之銜,有隕自天,以首頓地,不省所以致此也。嚴命之下,遂欲彈冠束帶,趨造禁扃,則內有廉防之未泯,外有法綱之難越,惶汗尙浹,凜氷滋惕,自量審實,物論可知,臣何敢徒恃寵靈,全無顧忌,揚揚冒進,自齒恒人乎?敢暴衷情,仰塵聰聽。伏乞聖慈,俯垂矜察,亟遞臣本兼之職,以安私分,仍治臣瀆擾之罪,以肅朝綱,臣無任云云。答曰,省疏具悉。何必爲引,爾其勿辭察職。
庚寅正月十五日巽時,大駕與王世子,詣景慕宮展謁擧動入侍時,行都承旨洪淳馨,左承旨金昇圭,右承旨李耕稙,左副承旨閔京鎬,右副承旨金炳秀,同副承旨李勝宇,假注書洪淳九·閔丙漢,別兼春秋金鶴洙·鄭世源·曺萬承,原任提學閔應植·金永壽,檢校直提學金聲根·閔泳韶·趙東冕,直提學金宗漢·鄭夏源,檢校直閣金文鉉,原任直閣南奎熙,檢校直閣金世基·尹·兪鎭弼·李容泰·趙秉輯,直閣金甲洙,檢校待敎鄭寅昇,原任待敎尹雨植,檢校待敎金錫圭,待敎朴勝吉,副校理李㝡承,修撰李義悳,以次侍立,時至,通禮跪啓請外辦,上具翼善冠·衮龍袍,乘輿出思政門,藥房提調閔種默,副提調洪淳馨進前奏曰,侵早勞動,聖體,若何?上曰,一樣矣。王世子具翼善冠·衮龍袍,乘輿隨出,由勤政門外,通禮跪啓請降輿乘輦,上降輿乘輦,王世子降輿乘輦,上進發由興禮門,出光化門,至宗廟洞口下輦所,通禮跪啓請降輦,上降輦步過,傳曰,左承旨,進詣宗廟·永寧殿奉審以來,通禮跪啓請乘輦,上乘輦,王世子降輦步過乘輦,上進發至景慕宮大門外,通禮跪啓請降輦乘輿,上降輦乘輿,由東夾門,至齋室門外,通禮跪啓請降輿,上降輿,入齋室,王世子隨詣入齋室,展謁時至,通禮跪啓請出次,上改具冕服以出,王世子改具冕服隨出,通禮跪啓請執圭,淳馨進圭,上執圭,判府事金弘集·金炳始,右議政趙秉世進前奏曰,日候不調,侵早勞動,聖體,若何?上曰,一樣矣。仍敎曰,立春日氣溫和,可占豊兆也,弘集曰,然矣。通禮前導詣板位,西向立,行再拜禮,王世子行再拜禮,上陞詣宮內,王世子隨詣宮內奉審,仍詣望廟樓,入就板位,行再拜禮,王世子隨詣,行再拜禮,上陞詣殿內,命閣臣捲帳,奉審訖。仍出殿門外,通禮跪啓請釋圭,上釋圭,淳馨跪受圭,上還入齋室,王世子隨入,少頃,傳曰,隨駕·隨輿與留陣軍兵,令各其營乾犒饋,還宮時至,通禮跪啓請出次,上改具翼善冠·衮龍袍,出齋室門外,王世子隨出,通禮跪啓請乘輿,上乘輿,出宮門外降輦所,通禮跪啓請降輿乘輦,上降輿乘輦,王世子隨詣出,上進發至宗廟洞口降輦所,通禮跪啓請降輦,上降輦步過,通禮跪啓請乘輦,上乘輦,王世子降輦步過乘輦,上進發至光化門外,回輦南向,王世子隨詣回輦,傳曰,貢市堂上,率貢市人入侍,淳馨進前奏曰,貢市人入侍,出標信開作門,何如?上曰,以已下標信擧行可也。貢市堂上趙康夏進前奏曰,貢市人有所懷云矣。何以爲之乎?上曰,令政院捧入也,仍命貢市堂上,貢市人退出,仍回輦,入光化門,至興禮門內,通禮跪啓請降輦乘輿,王世子隨入,降輦乘輿,昇圭進前奏曰,捲簾擧行,萬萬疎忽,當該內乘,所當重勘,而本院請推之外,無他可施之罰,何以爲之乎?上曰,拿處可也。出榻敎上入勤政門,由思政門,淳馨請出標信解嚴,上還內,王世子隨入,諸臣以次退出。
上在景福宮。停常參·經筵。
金炳秀啓曰,臣炳秀,今日加上尊號都監初度習儀進去下直之意,敢啓。傳曰,知道。
傳于金炳秀曰,加上尊號都監再度習儀,兼行於三度習儀。承旨前望單子入之,金奭鎭落點。
傳于閔京鎬曰,右承旨許遞,前望單子入之。
閔京鎬,以侍講院言啓曰,禁直法意,何等嚴重,而今日桂坊下番,無難闕直,事未前有,萬萬駭然,所當重勘,而本院請推之外,無他可施之罰,何以爲之?敢稟。傳曰,拿處。
傳于閔京鎬曰,銜命出疆,何等愼重,而雖曰病勢之難强,使事未竣,徑先回還,揆以事體,駭妄極矣。協辦內務府事趙臣熙,施以竄配之典。
閔京鎬啓曰,禁直法意,何等嚴重,而今日桂坊官員,無難闕直,事體所在,萬萬駭然,當該官員,所當重勘,而本院請推之外,無他可施之罰,何以爲之?敢稟。傳曰,已有春坊草記之批矣。
又啓曰,右侍直徐相郁拿處事,命下矣。依定式遞差傳旨捧入之意,敢啓。傳曰,知道。
傳于李勝宇曰,有實病·實故玉堂許遞,今日政差出。
傳于李勝宇曰,在外刑曹判書·判尹許遞,今日政差出。
傳于李勝宇曰,同敦寧許遞,今日政差出。
傳于李勝宇曰,在外敦寧都正許遞,今日政差出。承旨前望單子入之,李起鎬落點。
李勝宇啓曰,肅單法意,何等審愼,而判義禁李鎬俊肅單,有所錯誤,致勤下詢,臣之矇然捧入,不勝惶悚,當該通禮院官員,所當重勘,而本院請推之外,無他可施之罰,何以爲之?敢稟。傳曰,拿處,爾亦推考。
傳于閔京鎬曰,傳敎遲滯之中官黃允明,推考。
李勝宇,以吏曹言啓曰,幽谷道察訪朴慶滿,以其身病,呈狀乞遞,改差,何如?傳曰,允。
又以吏曹言啓曰,平澤縣監張啓煥呈狀內,矣身受由上京,矣身病猝重,萬無還官之望云,依例罷黜,何如?傳曰,允。
又以吏曹言啓曰,東學敎授李㝡承,懿寧園守奉官金相瑬,俱以身病,呈狀乞遞,竝改差,何如?傳曰,允。
又以吏曹言啓曰,延日縣監金鍾振,以其身病,呈狀乞遞,改差,何如?傳曰,允。
又以吏曹言啓曰,長湍都護府使洪在羲戶奴呈狀內,矣上典身病猝重,萬無還官之望云,依例罷黜,何如?傳曰,允。
有政。吏批,判書趙康夏,參判李命宰,竝牌招不進,參議閔泳達進,同副承旨李勝宇進。以吏批言啓曰,行判書趙康夏,參判李命宰,竝牌招不進,小臣獨政未安,何以爲之?敢稟。傳曰,只出緊任。以朴寅壽·宋世鉉爲副校理,李鍾健爲刑曹判書,洪祐吉爲判尹,李容翊爲同敦寧,李起鍾爲敦寧都正,李應夏爲同義禁,趙榮元爲平澤縣監,嚴基元爲延日縣監,林宗洙爲幽谷察訪。
兵批,判書閔泳煥病,參判李敎稙,參議姜敬熙病,參知徐廷厚入直進,左副承旨閔京鎬進。同知加設三單鄭濟晶·高先吉·金致聖,大護軍鄭泰好·朴弘壽,副護軍金昇圭·李愚冕·閔宗植·咸行澤,副司直李㝡承·趙秉聖,副司果金昌洙·池春植·高行亮,以上竝單付。
吏批,再政。以趙鍾弼爲禮曹參判,洪在正爲禮曹參議,鄭雲景爲東學敎授,李廷冕爲禁府都事,李在國爲懿寧園守奉官。
李勝宇,以禮曹言啓曰,皇壇壇上及祭器等物,每年孟春,戶·禮曹堂上奉審,曾有定式矣。今正月十八日臣曹與戶曹堂上,進去奉審後稟處,何如?傳曰,允。
又以春秋館言啓曰,今此王大妃殿加上尊號親上冊寶敎是時,別兼春秋臣鄭世源,以兵曹正郞,捧玉寶官差備矣。今日初度習儀時晝仕出去之意,敢啓。傳曰,知道。
又以加上尊號都監郞廳,以都提調意啓曰,大殿玉寶篆文書寫官行判中樞府事金弘集,書出正副本,謹此封進,以備睿裁後入刻之意,敢啓。傳曰,正本入刻。
又以加上尊號都監郞廳,以都提調意啓曰,大王大妃殿玉寶篆文書寫官議政府左參贊趙秉鎬,書出正副本,謹此封進,以備睿裁後入刻之意,敢啓。傳曰,正本入刻。
又以加上尊號都監郞廳,以都提調意啓曰,王大妃殿玉寶篆文書寫官禮曹判書洪澈周,書出正副本,謹此封進,以備睿裁後入刻之意,敢啓。傳曰,正本入刻。
又以加上尊號都監郞廳,以都提調意啓曰,中宮殿玉寶篆文書寫官議政府右議政趙秉世,書出正副本,謹此封進,以備睿裁後入刻之意,敢啓。傳曰,正本入刻。
又以親軍壯衛營言啓曰,本營軍司馬尹雨植,身病甚重,勢難察任,今姑改差,何如?傳曰,允。
閔京鎬,以義禁府言啓曰,慶尙監司金明鎭狀啓內,安東營將金在遇,爲先罷黜,其罪狀,令攸司稟處事啓下矣。金在遇,時在任所,依例發遣府書吏,交代後拿來,何如?傳曰,待待命拿囚。
判府事金炳始箚曰,伏以,臣伏聞昨日還宮下輦時,以捲簾之不善擧行,自喉院,請勘當該內乘矣。臣於是滿心惶蹙,不能自安,凡在執事之列者,孰不敬愼於奉公周旋之際,而況鑾蹕咫尺之地,苟能小心謹畏,豈有至此疎忽,臣適在提擧之任,自有失職之責,而今何可專諉於郞官,不思所以自效乎?玆敢冒陳短籲,伏乞俯垂鑑諒亟降威罰,以爲不職者戒焉,取進上。答曰,省箚具悉卿懇。此係郞官擧行也,於卿何有,以是爲引,誠過當矣。卿其安心,仍傳于李勝宇曰,此批答,遣史官傳諭。
平安監司閔丙奭疏曰,伏以,臣於見職,疾聲三籲,至承嚴批,伏地隕越,而臣又有區區之私,誠不敢以嚴畏自阻也。第臣之父祖墳山,在於驪州·忠州等地,道雖分稱,地實相接,臣自數年以來,職務絆身,無由省掃,雨露增感,愈久愈切,而顧今沁符,格外尙佩,勢難擅行矣。敢陳短章,猥瀆聰聽,伏乞聖慈,特許臣往來之暇,俾伸至情,不勝大願焉,臣無任云云。答曰,省疏具悉。卿其往省焉。
上在景福宮。停常參·經筵。
金炳秀啓曰,來二十一日,朝參日次矣,敢稟。傳曰,停。
又啓曰,校理申大均,修撰李義悳呈辭在外,一員未差,副修撰任澤鎬,加上尊號都監都廳進,玉堂上下番俱空,事甚未安,應敎金秉億,副應敎李鎬性,校理朴用元,副修撰姜日馨,新除授副校理朴寅壽·宋世鉉,竝卽牌招,推移入直,何如?傳曰,允。
李勝宇啓曰,假注書洪淳九,有身病,勢難察任,今姑改差,何如?傳曰,允。
洪淳九改差,代以李範世爲假注書。
兵曹口傳政事,親軍沁營左領官單李福賢。
兵曹口傳政事,摠禦營千摠單元世昌,軍司馬單趙秉聖。
金炳秀,以春秋館言啓曰,別兼春秋臣鄭世源,以兵曹正郞,今日軍木捧上時晝仕出去之意,敢啓。傳曰,知道。
李勝宇,以宣惠廳言啓曰,昨年穡事,比前稍登,給災不多,嶺南自今年,依例解分磨鍊之意,敢啓。傳曰,知道。
又以義禁府言啓曰,協辦內務府事趙臣熙,施以竄配之典事,承傳啓下矣。趙臣熙,以承傳內辭意,具罪目,全羅道咸悅縣竄配,而方在京畿仁川地云,依例發遣府書吏,自所在處執捉,仍令押送配所,何如?傳曰,允。
上在景福宮。停常參·經筵。
自人定灑雨下雨,測雨器水深四分。
金炳秀啓曰,同義禁李應夏,除拜後過三日不爲出肅,依定式推考警責,仍卽牌招察任,何如?傳曰,允。
傳于金炳秀曰,吏曹參判有闕之代,前望單子入之。吏曹參判前望單子入之,李永落點。
金炳秀啓曰,假注書李範世,時無職名,令該曹依例付軍職,冠帶常仕,何如?傳曰,允。
李勝宇,以奎章閣言啓曰,臣等進詣寶賢堂,御眞展奉,奉審無頉,而奉謨堂及閣內諸處,亦爲無頉之意,敢啓。傳曰,知道。
又以弘文館言啓曰,下番闕直,事甚未安,修撰一員未差,李義悳在外,副修撰任澤鎬加上尊號都監都廳進,姜日馨,卽爲牌招入直,何如?傳曰,允。
又以弘文館言啓曰,下番闕直,事甚未安,校理申大均,修撰李義悳在外,修撰一員未差,副修撰任澤鎬,加上尊號都監都廳進,副修撰姜日馨有身病,應敎金秉億,副應敎李鎬性,校理朴用元,副校理宋世鉉,竝卽牌招,推移姑降入直,何如?傳曰,允。
又以春秋館言啓曰,別兼春秋臣鄭世源,以兵曹正郞,今日軍木捧上時晝仕出去之意,敢啓。傳曰,知道。
又以禮曹言啓曰,臣澈周,與戶曹判書閔泳商,進詣皇壇奉審,則奉室第一位神位袱·扆榻袱,第二神位扆榻袱·座榻袱·黃紬縟,第三位神位袱·扆榻袱·座榻袱·黃紬縟,竝鼠傷,風遮大草芚四件,壇上黃花席六張付一件,座面紙三件,饌卓五坐,饌卓巾五件,樽卓一坐·樽卓巾一件,省器卓一坐·省器卓巾一件,黃蓋二雙,大牲匣二坐·小牲匣蓋具二坐,籩二十個,黃木擔乼一艮衣,黃香亭擔乼一艮衣,鍮湯缸一坐,鍮燈盞臺具一坐,鍮沙池一坐,鍮龍贊臺具一坐,敬奉閣大草芚四件,中竹八件,非禮不動板奉裹袱一件,香大廳地衣二十張付二件,闕字牌面帳一件,典祀廳仰遮油芚六張付一件,從享位紫紬槈一件,彩花席登梅一件,壇上甲黃幕一幅,甲黃帳一幅,內簷甲黃帳一幅,油遮日二十張,白木內揮帳一幅,典祀廳白布揮一幅竝破,改備事,分付各該司,何如?傳曰,允。
又以加上尊號都監都提調意啓曰,大殿玉冊文草圖書一本,謹此封進,待啓下,令書寫官行大護軍李承五,正書入刻之意,敢啓。傳曰,知道。
又以加上尊號都監都提調意啓曰,大王大妃殿玉冊文草圖書一本,謹此封進,待啓下,令京畿監司趙東冕,正書入刻之意,敢啓。傳曰,知道。
又以加上尊號都監都提調意啓曰,王大妃殿玉冊文草圖書一本,謹此封進,待啓下,令書寫官承政院都承旨洪淳馨,正書入刻之意,敢啓。傳曰,知道。
又以加上尊號都監都提調意啓曰,中宮殿玉冊文草圖書一本,謹此封進,待啓下,令書寫官廣州留守閔泳韶,正書入刻之意,敢啓。傳曰,知道。
又以統理交涉通商事務衙門言啓曰,前參奉宋秉翼,前監役金好錫,竝本衙門主事加差下,令該曹口傳下批,何如?傳曰,允。
又以兵曹言啓曰,再明日永禧殿動駕時,本曹堂上·郞廳,守宮·侍衛及各差備,當爲備員,而參判李敎稙,參知徐廷厚,俱有身病,不得進參,令政院稟旨變通,新除授佐郞李龍鎰,在外未肅拜,今姑改差,其代,竝令該曹,以在京無故人口傳差出,參判·參知,待下批牌招,以爲進參之地,何如?傳曰,允。許遞。
又以兵曹言啓曰,嶺南別試武士更爲試取事,草記蒙允後,以其本道入格技藝試取,則大邱閑良徐鳳儀·李東植·徐德興·彭完均·文龍漢,永川閑良孫致守,安東閑良金炳㴤,新寧閑良申元澈,陜川閑良李文鉉,淸道閑良李庭默,俱以病不上來,淸道閑良朴炳淑片箭入格,朴炳洙鐵箭入格,在前抄上武士試取時,武技之中式者,閑良直赴殿試,依判下擧行矣。今此片箭入格朴炳淑,鐵箭入格朴炳洙,竝別單書入之意,敢啓。傳曰,知道。
又以兵曹言啓曰,慶尙監司金明鎭狀啓,道內別試武士入格人等起送事,纔已啓下矣。在前嶺南別試武士上來者,依本道入格技藝,自臣曹,有更試草記之例,今日宣薦內禁衛試取時,同爲試取之意,敢啓。傳曰,知道。
又以刑曹言啓曰,以司謁口傳下敎曰,吳鎭三極爲無嚴,嚴刑遠配事命下矣。謹依傳敎,罪人吳鎭三,嚴刑一次後,全羅道同福縣遠地定配所,卽爲押送之意,敢啓。傳曰,知道。
又以兵曹言啓曰,宣薦內禁衛取才三技入格別單及部·守兩薦參上武臣前銜作散人別取才,入格矢數·落仕年條·居住薦名,懸註以入,而宣薦別取才,無一人入格之意,敢啓。傳曰,知道。
又以義禁府言啓曰,今二十日動駕時,大駕各差備都事,王世子各差備都事,當以十六員磨鍊,而本府都事十員內,一員未差,只有九員,無以推移,未差之代與假都事六員,令該曹口傳差出,以爲擧行,何如?傳曰,允。
又以義禁府言啓曰,通禮院假引儀李濟完拿處事,傳旨啓下矣。李濟完,係是雜技,依例移送秋曹之意,敢啓。傳曰,知道。
兵曹判書閔泳煥疏曰,伏以,臣卽伏見喉院啓辭批旨下者,有內乘拿處之命,臣於是惶恐悚蹙,靡所措躬,夫御輦之捲簾擧行,固何等敬愼,而致此疎忽,溺職大矣。臣旣提擧是寺,苟於平日,操飭有素,則豈有是也?今不敢以郞官之被勘,晏然自在,短籲首實。伏乞聖明,議臣當律,以警具僚焉,臣無任屛營祈懇之至,謹昧死以聞。答曰,省疏具悉。各有所掌,卿不必如是爲引矣。
吏曹參判李命宰疏,伏以,顯冊追薦於太室,先烈冞彰,縟儀誕,擧於昕庭,邦慶荐至,蹈舞忭祝,小大同情。仍伏念臣於現職,曷嘗毫有襯似,而自承寵命,祗懷感激,拚廉一肅,亦旣代斲,是豈臣眞能勝任而然乎?陳籲徒歸飾讓,丐免或涉占便,姑且蹲冒,以冀其遄賜體諒焉耳,第惟是任,亞於冢宰,而若是甄別也·激揚也,均行銓衡之則,亦均有其責,而顧臣不惟不能,素所茫昧,每當一番唱注,輒致一番顚錯,退自循省,不覺汗顔,今有輪扁於此,不審夫倨句方圜,難乎其有成,臣之不能,奚以異是?臣雖欲自護其茫昧,不可得也,臣於頃年,屢叨三銓,竊想聖明,已燭其不克堪承,而矧又進步蔑效,適增其瘝隳之罪而已也。噫,臣以庸陋,過蒙恩造,濫躋貳卿,纔周歲有餘,而廟籌之預聞,衙務之協辦,初非擬議攸及,乃反兜攬不已,今又加之以天官小宰,是尤何如其綦重,而稱塞無望,譴何不至,一任虛縻,秪爲臣榮觀而止,在臣身固倖耳,在循名責實之政,不宜若是其舛謬也。且臣聞之,病難任事則去,臣素抱痰積之祟,已多年所,而少失調將,輒作闖苦,近因觸寒,其動如期,內而胸膈弦亘,外而支體牽掣,委諸床褥,作一籧篨,以此証形,末由趨走,於是乎臣之宜去也決矣。敢控實狀,仰瀆崇聽。伏乞聖慈,俯垂諒察,亟遞臣所帶銓銜,使名器毋褻,亦使臣安意調病,實爲公私兩幸,臣不勝伏願,臣無任屛營,謹昧死以聞。答曰,省疏具悉。所請依施。
上在景福宮。停常參·經筵。
金炳秀啓曰,明日大駕詣永禧殿,入齋室後,大王大妃殿·王大妃殿問安。何承旨進去乎?敢稟。傳曰,右副承旨進去。
傳于金炳秀曰,明日永禧殿展謁後,仍詣儲慶宮展拜矣。該房知悉。
吏曹口傳政事,以尹喜秀爲兵曹參議,鄭光淵爲參知,朴鳳軫爲佐郞。
李勝宇啓曰,卽者兵曹郞廳來言,明日動駕時,別侍衛不可不備,而判書閔泳煥,先廂統衛使進參,不得擧行云,何以爲之?敢稟。傳曰,次堂上擧行。
兵曹口傳政事,親軍壯衝營軍司馬單,鄭世源。
吏曹口傳政事,統理交涉主事二單宋秉翼·金好錫。
以右侍直徐相郁拿處傳旨,傳于李勝宇曰,特爲分揀。傳于李勝宇曰,明日出宮內門路,以思政門爲之。
傳于金炳秀曰,有實故玉堂許遞,前望單子入之。玉堂前望單子入之,副修撰韓麟鎬落點。
金炳秀,以奎章閣言啓曰,守宮檢校直閣李承五,待開門牌招,何如?傳曰,允。
又以弘文館言啓曰,下番闕直,事甚未安,修撰一員未差,李義悳在外,副修撰任澤鎬加上尊號都監都廳進,姜日馨,卽爲牌招入直,何如?傳曰,允。
又以加上尊號都監都提調意啓曰,今此加上尊號時,大殿·大王大妃殿·王大妃殿·中宮殿冊寶親受處所,康寧殿爲之事,命下矣。內門路,以何處爲之乎?敢稟。傳曰,思政門爲之。
又以尙衣院提調意啓曰,明日永禧殿動駕敎是時,郞廳一員·衣襨陪從官,當爲隨駕,而僉正李象恂,主簿王夔修,別提朴勝學,俱以在外未肅拜,主簿洪祐德,衣襨陪從官進參,所重之地,曠直可悶,未肅拜人,令該曹口傳變通,推移入直,何如?傳曰,允。
李勝宇,以刑曹言啓曰,義禁府啓辭內,通禮院假引儀李濟完拿處事,傳旨啓下矣。李濟完,係是雜技,依例移送秋曹事,傳曰,知道事批下矣。謹依批旨,罪人李濟完,依大明律不能得爲而爲之事理重者杖八十之文,決杖八十,懲勵放送之意,敢啓。傳曰,知道。
又以義禁府言啓曰,京畿監司趙東冕狀啓內,永宗僉使成夏永罪狀,令攸司稟處事,啓下矣。成夏永,今方待命拿囚之意,敢啓。傳曰,知道。
義禁府啓目,司僕內乘李敎奭亦,原情云云。傳旨內辭緣,泛稱遲晩,所當請刑是白乎矣。內乘勿爲請刑,載在法典,議處,何如?判付。啓,飭已施矣。分揀放送。
義禁府啓目,宣川府使吳順泳亦,原情云云。問目內辭緣,泛稱遲晩,所當請刑是白乎矣。曾經宣傳官,勿爲請刑,載在法典,議處,何如?啓依允。
義禁府啓目,三水府使金載九亦,原情云云。問目內辭緣,泛稱遲晩,刑推得情,何如?判付。啓,除刑推議處爲良如敎。
義禁府啓目,永宗僉使成夏永亦,原情云云。問目內辭緣,泛稱遲晩,刑推得情,何如?判付。啓,除刑推議處爲良如敎。
知中樞府事李鎬俊疏曰,伏以,臣於日昨,獲蒙判義禁除旨,感激恩命,冒膺出肅,而病淹昏憒之中,神精不攝,乃有肅單之錯誤,致勤下詢,鴻臚之官,喉院之臣,至承拿處問備之命,緣臣無似,罰及廷僚,臣於是震越恧慼,不知措躬之所也,是不當推諉於府吏之誤書,不審之實,惟在臣身,玆敢短章仰籲。伏乞聖明,亟降威罰,施以當勘之律,俾嚴公格,以安私分焉,臣無任云云。答曰,省疏具悉。不必如是爲引,卿其勿辭行公。
上在景福宮。停常參·經筵。
藥房提調閔種默,副提調洪淳馨啓曰,伏未審日間,聖體若何,寢睡·水刺之節,何如?臣等率諸御醫趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安。竝此仰稟。答曰,知道。大王大妃殿。王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。大駕詣永禧殿,入齋室後,藥房·內務府·內閣·政院·玉堂·銓郞口傳問安。答曰,知道。世子宮入幕次後,藥房·內務府·內閣·政院·玉堂·銓郞·春·桂坊口傳問安。答曰,知道。大王大妃殿·王大妃殿,遣承旨問安。答曰,知道。展謁,還入齋室後,藥房·內務府·內閣·政院·玉堂·銓郞口傳問安。答曰,知道。世子宮還入幕次後,藥房·內務府·內閣·政院·玉堂·銓郞·春·桂坊口傳問安。答曰,知道。仍詣儲慶宮,入齋室後,藥房·內務府·內閣·政院·玉堂·銓郞口傳問安。答曰,知道。世子宮還入幕次後,藥房·內務府·內閣·政院·玉堂·銓郞·春·桂坊口傳問安。答曰,知道。還宮後,藥房·內務府·內閣·政院·玉堂,銓郞口傳問安。答曰,知道。世子宮還宮後,藥房·內務府·內閣·政院·玉堂·銓郞·春·桂坊口傳問安。答曰,知道。
金奭鎭啓曰,司僕寺內乘來言,捲簾毛帳,取稟。傳曰,捲三面,毛帳爲之。
傳于李勝宇曰,侍衛軍兵毛具,從便爲之。
金奭鎭,以禮曹言啓曰,今正月二十日儲慶宮展拜出還宮時,王世子祗迎及隨駕之節,依例磨鍊乎?敢稟。傳曰,依例磨鍊,祗迎置之。
金炳秀啓曰,臣以大王大妃殿·王大妃殿問安進去,下直之意,敢啓。傳曰,知道。
李勝宇,以兵曹言啓曰,今日動駕時,本曹堂上守宮及侍衛,當爲備員,而新除授參判尹喜秀,有身病,不得進參,令政院稟旨變通,仍令該曹,以在京無故人口傳差出,待下批牌招,以爲進參之地,何如?傳曰,允。許遞。
又以兵曹言啓曰,今日永禧殿動駕時,本曹郞廳守宮·侍衛及各差備,當爲備員,而新除授佐郞朴鳳軫,身病猝重,不得進參,其代,令該曹,以在京無故人口傳差出,以爲進參之地,何如?傳曰,允。許遞。
吏曹口傳政事,以洪承穆爲兵曹參判。
吏曹口傳政事,以鄭道淳爲兵曹佐郞。
吏曹口傳政事,尙衣主簿王夔修,司饔別提洪鍾益,已上相換事,承傳。
閔京鎬啓曰,卽者義禁府都事來言,今日動駕時衛外擊錚罪人金春植等二十七名,依例移送秋曹云矣,敢啓。傳曰,知道。
以司謁口傳下敎曰,紬屬禁斷,已有嚴飭,而今未幾日,又復如前,揆以法綱,寧欲若是,不能禁飭之當該法司堂上,爲先施以重推之典,自今一依政府節目,更加嚴禁之意,自政院發牌法司郞廳,使之聽傳敎。
李勝宇,以奎章閣言啓曰,大駕今已還宮,守宮檢校直閣李承五,依定式減下,何如?傳曰,允。
又以弘文館言啓曰,上番姑降入直,事甚未安,修撰一員未差,李義悳在外,副修撰任澤鎬加上尊號都監都廳進,新除授副修撰韓麟鎬,卽爲牌招入直,何如?傳曰,允。
又以弘文館言啓曰,下番無他推移之員,不得已以上番姑降入直之意,敢啓。傳曰,知道。
又以加上尊號都監郞廳,以都提調意啓曰,今此王大妃殿加上尊號時玉冊玉寶詣闕班次圖一件,謹此封進,而一件,世子宮亦爲封進之意,敢啓。傳曰,知道。
又以加上尊號都監郞廳,以都提調意啓曰,王大妃殿玉冊文玉寶文,書出眞諺書各一件,謹此封進,而眞書一件,世子宮,亦爲封進之意,敢啓。傳曰,知道。
又以兵曹言啓曰,謹依下敎,隨駕·隨輿軍兵等處,乾犒饋分給之意,敢啓。傳曰,知道。
又以親軍統衛營言啓曰,謹依下敎,隨駕·隨輿軍兵等處,乾犒饋分給之意,敢啓。傳曰,知道。
又以摠禦營言啓曰,謹依本營兼內吹今春等習角賞單判下,金三石等一百二十五名處,各木綿二疋施賞之意,敢啓。傳曰,知道。
庚寅正月二十日辰時,大駕與王世子,詣永禧殿·儲慶宮展謁擧動入侍時,行都承旨洪淳馨,行左承旨金奭鎭,行右承旨李起鎬,左副承旨閔京鎬,右副承旨金炳秀,同副承旨李勝宇,假注書閔丙漢·李範世,別兼春秋金鶴洙·鄭世源,原任提學金永壽·閔應植,檢校直提學金聲根·閔泳韶·趙東冕·洪淳馨,直提學金宗漢,檢校直閣金文鉉,原任直閣南奎熙·閔京鎬,檢校直閣金世基·尹·兪鎭弼·李容泰,直閣金甲洙,檢校待敎鄭寅昇,原任待敎趙東潤,檢校待敎金錫圭,待敎朴勝吉,副校理朴寅壽,副修撰韓麟鎬,以次侍立,時至,通禮跪啓請外辦,上具翼善冠·衮龍袍,乘輿出思政門,藥房提調閔種默,副提調洪淳馨進前奏曰,侵早勞動,聖體,若何?上曰,一樣矣。上出勤政門外,通禮跪啓請降輿乘輦,上降輿乘輦,由興禮門,出光化門,王世子乘輦隨出,上進發至紅箭門外,通禮跪啓請降輦乘輿,上降輦乘輿,入東夾門,至降輿所,通禮跪啓請降輿,上降輿,入齋室,展拜時至,通禮跪啓請出次,上改具冕服以出,淳馨進圭,上執圭,入就版位,行四拜禮,相禮前導,導王世子具冕服,行四拜禮,上陞詣殿內奉審,命閣臣捲悵,奉審訖。還出神門外,上釋圭,淳馨跪受圭,上還入齋室,傳曰,儲慶宮展拜時,百官行禮置之,先後廂軍兵,路上留駐,出傳敎傳曰,隨駕·隨輿·留陣軍兵,令各其營乾犒饋,出傳敎移發時至,通禮跪啓請外辦,上改具翼善冠·衮龍袍,出齋室門外,通禮跪啓請乘輿,上乘輿,出東夾門,至紅箭門外,通禮跪啓請降輿乘輦,上降輿乘輦,相禮請王世子降輿乘輦,上進發至儲慶宮大門外下輦所,通禮跪啓請降輦乘輿,上降輦乘輿,至齋室門外,通禮跪啓請降輿,上降輿,入齋室,王世子降輿隨入,展拜時至,通禮跪啓請出次,上出次,入就版位,行再拜禮,相禮前導,導王世子行再拜禮,上陛詣宮內,奉審訖。與王世子還入齋室,問安勿爲之事下敎,傳曰,諸司預備,出傳敎通禮跪啓請外辦,上出齋室門外,通禮跪啓請乘輿,上乘輿,出宮大門外,相禮請王世子乘輿隨出,至降輿所,通禮跪啓請降輿乘輦,上降輿乘輦,相禮請王世子降輿乘輦隨駕,上還發至光化門,入興禮門,通禮跪啓請降輦乘輿,上降輦乘輿,由勤政門,入思政門,王世子隨入,淳馨請出標信解嚴,上還內,諸臣以次退出。
上在景福宮。停常參·經筵。
金炳秀啓曰,來二十五日,朝參日次矣,敢稟。傳曰,停。
李勝宇啓曰,卽者義禁府都事來言,時囚罪人吳順泳等,當爲議處,而判義禁李鎬俊,有身病,次堂例不得擧行云,判義禁卽爲牌招,何如?傳曰,允。
傳于金炳秀曰,政官牌招開政。
傳于金炳秀曰,呈告泮長許遞,今日政差出。
傳于金炳秀曰,兵曹參議·參知許遞,今日政差出。
傳于金炳秀曰,同敦寧·敦寧都正許遞,今日政差出。
傳于金炳秀曰,有實故玉堂許遞,今日政差出。
傳于金炳秀曰,在外判尹許遞,前望單子入之。判尹前望單子入之,卞元圭落點。傳于金炳秀曰,金吾堂上竝許遞,前望單子入之。金吾堂上前望單子入之,判義禁閔應植落點。
傳于金炳秀曰,統禦使有闕之代,大護軍朴齊寬除授。
傳于金炳秀曰,有實病玉堂許遞,前望單子入之。
傳于金炳秀曰,左副承旨許遞,前望單子入之。承旨前望單子入之,金嘉鎭落點。
傳于李勝宇曰,延日縣監嚴基元,內禁將除授。
傳曰,亞尹竝許遞,前望單子入之。亞尹前望單子入之,左尹閔敬鎬添書落點。
金炳秀,以弘文館言啓曰,副修撰韓麟鎬許遞出去,下番闕直,事甚未安,修撰一員,副修撰一員未差,修撰李義悳在外,副修撰任澤鎬加上尊號都監都廳進,應敎金秉億,副應敎李鎬性,校理申大均·朴用元,副校理宋世鉉,竝卽牌招,推移姑降入直,何如?傳曰,允。
又以吏曹言啓曰,中學敎授趙民熙,懿寧園守奉官李在國,俱以身病,呈狀乞遞,竝改差,何如?傳曰,允。
有政。吏批,行判書趙康夏牌招不進,參判李永進,參議閔泳達牌招不進,左副承旨金炳秀進。以吏批言啓曰,行判書趙康夏,參議閔泳達,竝牌招不進,小臣獨政未安,何以爲之?敢稟。傳曰,仍爲之。
又以吏批言啓曰,侍從臣父年七十人,別單書入之意,敢啓。傳曰,知道。
以徐臣輔爲大司憲,李海昌爲獻納,李輔榮爲應敎,洪學周爲校理,柳南植爲副修撰,南愼元爲同敦寧,嚴世永爲右尹,姜悳秀爲敦寧都正,李性默爲兵曹參議,宋榮大爲參知,韓光洙爲大司成,鄭洛鎔爲知義禁,李炳敎·鄭煥翼爲同經筵,李容翊·徐丙鼎爲同義禁,金聲根爲藝文提學,柳道夔爲肇慶廟令,高東奎爲監察,黃章淵爲中學敎授,李冕緖爲長湍府使,金在疇爲延日縣監,前五衛將黃基宅,年七十今加嘉善,前五衛將韓寬裕·洪鍾珏,前都正權中琓,以上今加嘉善,前都事朴興源,副司果金仲榮,前監役卓元昊,以上今加通政,副護軍申在燾,前都正李達緖,以上今加嘉善,朝官年八十加資,前五衛將魚有鱗·宋相用,以上今加嘉善,朝官年九十加資,副司果金逸成·張俊基·林在準,以上今加通政,朝官年八十加資,崇仁殿參奉加設單金擎倜,分敎官單洪圭燮。
兵批,判書閔泳煥病,參判洪承穆病,參議李性默未肅拜,參知宋榮大未肅拜,右副承旨李勝宇進。以宣俊洪爲西城別將,金應濂爲白馬別將,李敎稙·尹喜秀·李容翊·徐相祖爲護軍,趙東潤·李起鍾·安載富·徐廷厚·鄭光淵·姜敬熙·閔京鎬爲副護軍,副司直金秉億·申大均,副司果李偰·韓麟鎬·李昌鉉·玄仁寬·金允基·任澤鎬,副司正洪淳九·閔丙漢·李範世,兼內禁將單嚴基元,今加折衝除授事承傳,三道陸軍統禦使兼忠淸兵馬節度使親軍鎭南營外使單,朴齊寬。
吏批,再政。以趙東潤爲工曹參議,南廷弼爲掌樂正,李會元爲長陵令,申鉉斗爲監察,閔夔鎬爲禁府都事,李鉒爲懿寧園守奉官,左尹單嚴世永,右尹單閔敬鎬。三政。翼陵令李時泓,懿寧園守奉官尹東淳,守奉官李鉒,今加通政,朝官年八十加資。四政。平市令邊錫運。五政。掌樂主簿柳淳永。
以司謁口傳下敎曰,儲慶宮正堂簾窓戶退地衣各處滲漏,內外墻垣頹圮處修改事,分付戶曹。
以吏曹參議閔泳達牌不進罷職傳旨,傳于李勝宇曰,只推。
金炳秀,以加上尊號都監都提調意啓曰,王大妃殿加上尊號冊寶封裹日時,令日官劉章協推擇,則今正月二十六日卯時爲吉云,以此日時擧行之意,敢稟。傳曰,知道。
李勝宇,以摠禦營言啓曰,謹依下敎,隨駕·隨輿與留陣軍兵等處,乾犒饋分給之意,敢啓。答曰,知道。
上在景福宮。停常參·經筵。
王大妃殿誕日,大殿·大王大妃殿·中宮殿·世子宮·世子嬪宮,內務府·內閣·政院·玉堂·銓郞·百官口傳問安。答曰,知道。王大妃殿,內務府·內閣·政院·玉堂·銓郞·百官單子問安。答曰,知道。
金奭鎭啓曰,今二十七日王大妃殿加上尊號稱慶陳賀時頒敎文,當爲製進,大提學韓章錫,待明朝牌招,使之製進,何如?傳曰,允。
金炳秀啓曰,假注書閔丙漢,有身病,勢難察任,今姑改差,何如?傳曰,允。
閔丙漢改差,代以朴用柱爲假注書。
傳于金炳秀曰,回還駐箚日本辦事大臣留待。傳于金炳秀曰,回還駐箚日本辦事大臣入侍。
傳于金炳秀曰,不善擧行之中官李存謙削職。
議政府薦望,以鄭騏澤爲統制使。
又以弘文館言啓曰,下番闕直,事甚未安,修撰一員,副修撰一員未差,修撰李義悳在外,新除授副修撰柳南植,卽爲牌招入直,應敎李輔榮,校理洪學周,一體牌招察任,何如?傳曰,允。
金炳秀,以弘文館言啓曰,副修撰柳南植,時在京畿楊州地,經筵入番事緊,請斯速乘馹上來事,下諭。傳曰,許遞。
又以弘文館言啓曰,下番闕直,事甚未安,應敎李輔榮,校理洪學周,有身病,修撰一員,副修撰一員未差,修撰李義悳,副修撰柳南植在外,副應敎李鎬性,校理朴用元,副校理宋世鉉,竝卽牌招,推移姑降入直,何如?傳曰,允。
又以加上尊號都監都提調意啓曰,王大妃殿加上尊號時,本都監各房工役,今已完畢,匠手竝皆放送,堂上·郞廳,輪回仕進,監造官仍爲上直之意,敢啓。傳曰,知道。
金炳秀,以親軍統衛營言啓曰,謹依本營兼內吹今春等習角賞單啓下,李厚吉等十七名處,各木二匹施賞之意,敢啓。傳曰,知道。
又以承文院言啓曰,卽見盛京禮部咨文,本年春季統巡著派前往事也,回咨文按例撰出,以爲入送,何如?傳曰,允。
又以觀象監領事·提調意啓曰,本監天文學推步官別選卞承淵有頉代,前正金相熙塡補之意,敢啓。傳曰,知道。
領議政沈舜澤箚,伏以,臣於向日,洊控病實,乞解兩都監都提擧之任,而聖批靳許,使之調理,臣於是轉益悚隘,靡所庴躬,今臣之病形,於外而移一步不得,抑亦聖明,已悉燭矣。苟其有一分可强之道,以臣歡欣慶祝之忱,豈不效誠於儀文物采之間,而徒思卸免,屢冒瀆擾也哉,習儀未參,已不成事體,而當日擧行,專在都提調,周旋升降,莫敬莫謹,亦不可以闕而不備也審矣。自惟臣病,呈身無路,左右思量,有關國體,玆又不得不更告實狀。伏乞聖明,軫邦禮之攸重,察臣病之無奈,亟賜竝解,以竣大事焉,取進止。答曰,省箚具悉卿懇。愼節之尙彌留,豈勝奉慮,予所倚注,卿之擔負,何嘗在周旋於儀文節次之事也?苦懇至此,爲卿調將,玆以勉副,至於追上時敦工之務,諏吉尙遠,不必竝辭爲也,卿其諒之,安心加護,仍傳于金炳秀曰,此批答,遣史官傳諭。
庚寅正月二十二日四更,上御萬慶殿。回還駐箚日本辦事大臣入侍時,左副承旨金炳秀,假注書李範世,記注官芮成質·金鎭衡,辦事大臣金嘉鎭,以次進伏訖。上曰,史官分左右,仍命辦事大臣進前。上曰,四年往在異國,善爲回還否?嘉鎭曰,王靈攸曁,無事利涉矣。上曰,聞日本大臣見遞云,今果差代否?嘉鎭曰,該國內務大臣山縣有朋,兼爲總理大臣,外務次官靑木周藏,農商務次官巖村通俊,竝陞爲大臣矣。上曰,爲民會云矣,果然否?嘉鎭曰,果有是議,而以今年冬間,設立議院云矣。上曰,朝鮮使臣入去後,彼廷待之,何如?嘉鎭曰,自甲申年以後,不無齟齬於我國者矣,及我使駐節以來,該廷甚喜之,交際漸臻妥洽,待臣極其優厚矣。上曰,澳地利國,與我國,欲締約稿云矣。果然否?嘉鎭曰,該國書記官,年前爲臨時代理公使時,有是言于臣,至有成置約稿云云矣。厥後無復所言,而此次別臣之時,以今春準擬一游貴國云矣。上曰,各國公使,來駐日本者,幾何?嘉鎭曰,共十四國矣。上曰,合淸國而然乎?嘉鎭曰,然矣。上曰,澳地利書記官,欲出來我國云,緣何事而欲來耶?嘉鎭曰,似爲一視察風土矣。上曰,暹羅國大使,曾到日本云,見否?嘉鎭曰,該使到日本時,臣於宴會接晤矣。上曰,其服色,何如?嘉鎭曰,着西洋服矣。上曰,其形容,如洋人否,如亞細亞人否?嘉鎭曰,形體毛髮,如亞洲人,但面色則如印度國人,而少淺黔矣。上曰,花辰楓節,多游賞,日皇亦或出游否?嘉鎭曰,多出游之時,而尤喜縱覽鍊兵競馬之場矣。上曰,新建宮闕,果壯麗而合爲幾處,制度亦如何?嘉鎭曰,其新建宮闕,凡十二年告成,極其奢麗,制度則日本西洋合制,而其處所幾何,今難記憶,蓋與前日所獻圖面,一樣矣。上曰,然則宮闕甚宏壯也。嘉鎭曰,然矣。上曰,大板與東京,相距幾何?嘉鎭曰,以我里數,假量爲一千四五百里許矣。上曰,日皇子女,幾何?嘉鎭曰,有一男二女云,而男卽其皇太子矣。上曰,日本皇太子,今幾歲?嘉鎭曰,十一歲云矣。上曰,入學校否?嘉鎭曰,每游學習院,見習矣。上曰,日皇,近出游何處?嘉鎭曰,欲往游西京舊都云矣。上曰,該國約條改正事,何如?嘉鎭曰,其民間多有異論,至有前外務大臣受傷之事,而厥後遂爲中止矣。上曰,其軍務財用規模,何如?嘉鎭曰,軍政一遵西法,而陸軍精强無比,海軍亦稍稍整備矣。財政每於年終,預算來一年出入,用無濫觴,故恒無欠缺矣。上曰,日國財簿,大藏省所管領乎?嘉鎭曰,然矣。上曰,幾次入見日皇否?嘉鎭曰,初到駐時及每元朝元正宴日·皇誕日·觀兵式·觀競馬與菊節藤辰·憲法發布慶讌·回國等時,入見矣。上曰,回程時入見日皇否?無別語否,騎來美船否?嘉鎭曰,各國公使回國時,皆請謁駐箚國君上,例也,故臣亦入見,而見時,日皇問何時將回國云,故臣對以將於陽曆二月二十九日,發回本國云云。且言今蒙賜接,不勝感謝云云。而退來時,美國水師提督,送照會,願以所領兵艦,專船護行云,而其意甚厚,遵卽答照覆,仍搭該艦而來。上曰,美艦提督,甚嚮意於我國,可感矣。嘉鎭曰,誠爲深感矣。上曰,美國兵艦之在橫濱者幾何,軍兵幾何?嘉鎭曰,在橫濱兩艘,而臣搭來艦兵,爲二百餘人云矣。上曰,今番仁港發還之美船,將向何處云耶?嘉鎭曰,將向橫濱云矣。上曰,四凶,今在何處云耶?嘉鎭曰,玉均,在日本北海道札幌地,而泳孝,在橫濱近處神奈川地高島嘉右衛門家矣。上曰,或來見公館乎?嘉鎭曰,泳孝,有一次使人要見,故臣以嚴辭斥之,厥後無敢復有嘗試之事矣。上曰,日宮與朝解館,相距幾何?嘉鎭曰,略與光化門距敦義門矣。上曰,然則相距遠矣。近處又有他公使館乎?嘉鎭曰,比隣,有澳地利國公館,稍近處,有英國公館,又稍近處,有法國公館。上曰,俄人置兵於長崎云,果然耶?嘉鎭曰,臣姑未聞,而現今日本兵力,極精强,警備甚嚴密,恐無得有是事矣。上曰,如是强盛,雖俄國,可當之否?嘉鎭曰,日國,雖不得往犯俄境,若俄犯日境,則俄必敗矣。上曰,書記官兪箕煥獨在乎?嘉鎭曰,隨員姜華錫,因渠母病急之電報,與臣偕來,館中,又有一通辯金洛俊,卽釜山人矣。上曰,爾屢日無同住之日,而過間有身病云,今差復否?嘉鎭曰,賤疾今瘳矣。上曰,留館隨員,有三四然後可用否?嘉鎭曰,公使以外,不可不有三四屬員,然後始濟事矣。上曰,在彼地,衣食之節俱難,而衣服,似有甚於食事矣。嘉鎭曰,然矣。上命退辦事大臣,又命退承史出。
上在景福宮。停常參·經筵。
李起鎬啓曰,同副承旨金嘉鎭,今日不爲仕進,卽爲牌招,何如?傳曰,允。
傳于金炳秀曰,頒敎文中赦句添入。金炳秀啓曰,頒敎文中赦句添入事命下矣。某罪以下宥之乎?敢啓。傳曰,雜犯死罪以下竝宥。又啓曰,頒敎文中赦句添入事命下矣。大提學韓章錫,旣在闕中,使之添入,何如?傳曰,允。
以同副承旨金嘉鎭牌不進罷職傳旨,傳于李勝宇曰,只推。
李勝宇啓曰,兵曹郞廳來言,統制使下批政事,取稟。傳曰,當日爲之。
傳于金炳秀曰,判義禁外金吾堂上,竝許遞,今日政差出。
金炳秀,以內務府言啓曰,禁直法意,何等嚴重,而本府主事趙漢哲,不待交替,徑先出去,致此闕直之境,事未前有,萬萬駭然,令該府拿問處之,何如?傳曰,允。
又以弘文館言啓曰,下番闕直,事甚未安,修撰李義悳在外,一員,副修撰二員未差,應敎李輔榮,副應敎李鎬性,校理洪學周·朴用元,副校理宋世鉉,竝卽牌招,推移姑降入直,何如?傳曰,允。
又以禮曹言啓曰,卽接濟州牧使宋龜浩狀啓謄報,則去十二月令薦新橘果中乳柑,洞庭橘,一一摘取,則乳柑爲四十箇,洞庭橘爲七十箇,宗廟薦新乳柑,無以比數,故謹援已例,都封上送于禮曹,以爲稟旨薦獻之地爲辭矣。在前橘果稀結之時,已有減數薦獻之例,今亦依前例分排,當日薦進,何如?傳曰,允。
又以禮曹言啓曰,卽接濟州牧使宋龜浩狀啓謄報,則去十月令薦新橘果中唐金橘·柑子,一一摘取,則唐金橘爲一百五箇,柑子爲九十五箇,而肇慶廟薦新唐金橘十六箇,柑子十四箇封進,所餘唐金橘爲八十九箇,柑子爲八十一箇,宗廟·景慕宮薦新,排比無路,故謹援已例,都封上送于禮曹,以爲薦獻之地爲辭矣。在前橘果稀結之時,已有減數薦獻之例,今亦依前例分排,當日薦進,何如?傳曰,允。
又以奉常寺都提調·提調意啓曰,祭享所用春等中脯,今月二十三日始造之意,敢啓。傳曰,知道。
李勝宇,以刑曹言啓曰,卽接江原前監司鄭泰好文移,則金化縣徒一年定配罪人申光秀,限滿云矣。取考曹上配案,則光秀,宮土橫侵罪,戊子十月定配,今已限滿的實,依法典放送後,徒流案頉下事,分付道臣之意,敢啓。傳曰,知道。
上在景福宮。停常參·經筵。
李勝宇啓曰,禁直法意,何等嚴重,而今日內務府主事,無難闕直,極爲駭然,旣承下敎矣。闕直之該主事,捧現告直捧竄配傳旨之意,敢啓。傳曰,固當竄配,而不無斟量者存,拿處。
傳于李勝宇曰,同副承旨許遞,前望單子入之。
李勝宇啓曰,假注書李範世,有身病,勢難察任,今姑改差,何如?傳曰,允。
李範世改差,代以李吉九爲假注書。
傳于李勝宇曰,有實故玉堂許遞,今日政差出。
李勝宇啓曰,行都承旨洪淳馨廚院進,行左承旨金奭鎭,行右承旨李起鎬不爲仕進,左副承旨金炳秀式暇出去,同副承旨前望未下,院中只有臣一人,伴直無人,行右承旨,所當牌招,而拘於廳規,不得請牌,何以爲之?敢稟。傳曰,牌招。
傳于李勝宇曰,秋判許遞,今日政差出。
傳于李勝宇曰,在外右尹許遞,今日政差出。
傳于李勝宇曰,在外玉堂許遞,今日政差出。
傳于李勝宇曰,兵曹參議許遞,今日政差出。
傳于李勝宇曰,在外同敦寧·敦寧都正許遞,今日政差出。
李勝宇啓曰,卽者義禁府都事來言,時囚罪人吳順泳等,當爲議處,而判義禁閔應植,以前任統禦使,交龜前未肅拜,次堂例不得擧行云,何以爲之?敢稟。傳曰,許遞,前望單子入之。判義禁前望單子入之,沈履澤落點。
李勝宇啓曰,開坐事命下矣。新除授判義禁沈履澤,卽爲牌招,何如?傳曰,允。
傳于李勝宇〈曰〉,延日縣監金在疇,內禁將除授。
李勝宇,以弘文館言啓曰,下番闕直,事甚未安,修撰李義悳在外,一員,副修撰二員未差,應敎李輔榮,副應敎李鎬性,校理洪學周·朴用元,副校理宋世鉉,竝卽牌招,推移姑降入直,何如?傳曰,允。
又以吏曹言啓曰,新除授長湍都護府使李冕緖,南學敎授李海昌,懿寧園守奉官尹東淳,俱以身病,呈狀乞遞,竝改差,何如?傳曰,允。
李勝宇啓曰,臣以吏兵批兼進之意,敢啓。傳曰,知道。
有政。吏批,行判書趙康夏病,參判李永進,參議閔泳達病,右副承旨李勝宇進。以吏批言啓曰,行判書趙康夏,參議閔泳達,俱以病不來,小臣獨政未安,何以爲之?敢稟。傳曰,仍爲之。以沈遠翼·鄭萬朝爲校理,趙鍾集爲修撰,沈宜純爲副修撰,閔應植爲刑曹判書,李圭淳爲同敦寧,李命宰爲右尹,邊錫殷爲敦寧都正,李容稙爲兵曹參議,閔泳國爲大司成,李珪永爲知義禁,姜文馨·李敎稙爲同義禁,閔應植爲掌樂提調,李國應爲南學敎授,許玉爲監察,劉淳益爲長湍府使,申星熙爲延日縣監,加上尊號都監都提調單,右議政趙秉世爲之事傳敎,兼淸州牧使單朴齊寬,前五衛將金潤琦今加崇祿,前都正邊承元今加嘉善,已上朝官年八十依法典加資,前五衛將金光鉉今加資憲,朝官年九十依定式加資,分敎官洪圭燮今加通政,朝官年八十依法典加資。
兵批,判書閔泳煥病,參判洪承穆病,參議李容稙未肅拜,參知宋榮大入直進,右副承旨李勝宇進。僉知二單嚴基元·具然稷,上護軍閔應植,護軍林俊養·閔致鎬·南愼元,副護軍金嘉鎭·趙應顯·李性默·姜眞秀,副司直洪學周·朴用元,副司果金冀模·柳南植·張儀運·趙鼎斗·高世榮·張景煥·孫永宜·李伊俠·李義悳,三道統制使兼慶尙右道水軍節度使單,鄭騏澤,前縣監朴重浩,今加折衝加資事承傳。
吏批,再政。以趙東潤爲刑曹參議,金萬熙爲禁府都事,宋秉暾爲懿寧園守奉官。三政。金鶴鎭爲工曹參議,池鳳朝爲懿寧園守奉官。四政。金養默爲懿寧園守奉官。五政。朴來宇爲懿寧園守奉官。
承旨前望單子入之,韓光洙添書落點。
李勝宇,以禮曹言啓曰,因刑曹擊錚啓目,以韓用官復科事,臣曹覆啓,判付內,依回啓施行事命下矣。韓用官,依已例付之來辛卯式年生員榜末,以爲一體放榜事,分付,何如?傳曰,允。
大司成韓光洙疏曰,伏以,臣卽藐末一後生耳,學不通方,才無適用,而徒仰陶甄,偏蒙洪造,沐恩波於鳳池,依末光於鶴禁,簪筆橫經,周旋邇綴,亦已有年矣。頃値覃慶之會,濫叨罔功之賞,頂玉衣排,裒然下大夫之列,自顧涯量,匪榮伊懼,曾未幾日,伏奉恩命,以臣爲成均館大司成者,臣攀誥震越,若爰居之聞鍾鼓也,是職卽古所稱敎胄師儒之任也,以臣資歷之淺短,年識之蒙騃,驟躐至此,晏然皐比之上,贊熙朝菁莪之化,萬萬非擬議之所敢出也,臣感恩怵,竭蹶出肅,顧不暇張皇爲辭,妄效崇讓之美,而第有區區私義之不敢冒當者,臣父於本館,見帶知事之銜,揆以公格,在所當避,玆敢冒陳短牘,仰干崇聽。伏乞聖明,亟命選部,照例鐫改,使官規無虧,私分獲安焉,臣無任屛營祈懇之至,謹昧死以聞。省疏具悉。所請依施。
上在景福宮。停常參·經筵。
藥房提調閔種默,副提調洪淳馨啓曰,伏未審日間,聖體若何,寢睡·水刺之節,何如?臣等率諸御醫趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安。竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
韓光洙啓曰,卽者義禁府都事來言,時囚罪人吳順泳等,當爲議處,而新除授知義禁李珪永,同義禁姜文馨·李敎稙,俱以未肅拜,只有判義禁沈履澤一員,不得備員開坐云,知義禁·同義禁,竝卽牌招,何如?傳曰,允。
傳于韓光洙曰,當該刑曹判書推考。
金奭鎭,以弘文館言啓曰,下番闕直,事甚未安,修撰一員,副修撰二員未差,新除授修撰趙鍾集,副修撰沈宜純,竝卽牌招,推移入直,校理沈遠翼,一體牌招察任,何如?傳曰,允。
又以禮曹言啓曰,今正月二十七日,王大妃殿加上尊號冊寶,親傳致詞·箋文·表裏親上儀註,直爲書入,王大妃殿·王世子賀大王大妃殿·王大妃殿·中宮殿儀註,直爲書入各殿,而百官賀大王大妃殿·王大妃殿·中宮殿儀註,亦爲書入各殿之意,敢啓。傳曰,知道。
又以加上尊號都監都提調意啓曰,加上尊號時各樣儀註三本,笏記三件,王大妃殿冊寶親傳諺書儀註一本,諺書笏記一件,謹此書入,而冊寶親傳時行禮儀註一本,笏記一件,世子宮,亦爲封進之〈意〉,敢啓。傳曰,知道。
義禁府啓目粘連,向前金載九亦,編配不勤防守,已極疎虞兺除良,緣坐罪人,尤爲自別,未能嚴束,致此擅離,加等之律,在所難免是如乎,重囚及定配罪人逃失邑守,令公罪照勘,旣載法典,又有定式,以此照律,何如?判付。啓,依允。
義禁府啓目粘連,向前吳順泳亦,政多顚錯,列又濫施,人命致斃,焉逭當律,以此照律,何如?判付。啓,依允。
義禁府啓目粘連,向前成夏永亦,稅船推掛,誤以致敗,報營雖緣洞狀,在法難以主恕,以此照律,何如?判付。啓,依允。
上在景福宮。停常參·經筵。
自申時至人定灑雨下雨,測雨器水深三分。
自人定至四更灑雨下雨,測雨器水深一分。
金奭鎭啓曰,行右承旨李起鎬,今日不爲仕進,卽爲牌招,何如?傳曰,允。
韓光洙啓曰,右尹李命宰,除拜後過三日不爲出肅,依定式推考警責,仍卽牌招察任,何如?傳曰,允。
以司謁口傳下敎曰,來二月十一日加上尊號,內庭行禮時儀狀差備·下典·女伶,抄集於閭閻,每多騷擾,今番則以各宮婢子,使之擧行事,分付。
傳于金奭鎭曰,明日出宮門路,以思政門爲之。
傳于韓光洙曰,差備中官林芝澤汰去。
吏曹口傳政事,問議官單邊錫運。
韓光洙,以宗親府言啓曰,璿源譜略修正事命下矣。國朝御牒書寫官一員,監印官堂上一員,以宗正卿中差出,跋文,令大提學製進,何如?傳曰,允。
李勝宇,以議政府言啓曰,賀儀隔日,未付軍職人,令該曹口傳付軍職,使之參班,何如?傳曰,允。
又以奎章閣言啓曰,今此王大妃殿上冊寶翌日,臣等進詣勤政殿東月臺,請出新冊舊寶,權安于本院之意,敢啓。傳曰,知道。
又以禮曹言啓曰,英祖大王廟號·諡號·追上尊號,貞聖王后·貞純王后追上尊號,乃是國家莫大之慶,設科取士,亦係應行之典,今番慶科,以何科設行,而何間擇吉乎?敢稟。傳曰,除初試庭試日字,來四月晦間擇入。
又以禮曹言啓曰,王大妃殿寶齡六旬,中宮殿寶齡四旬,秪告廟社,頒敎中外,此誠國家莫大之慶,設科取士,乃是應行之典,今番慶科,以何科設行,而何間擇吉乎?敢稟。傳曰,除初試庭試日字,來四月晦間擇入。
又以加上尊號都監郞廳,以都提調意啓曰,王大妃殿玉冊·玉寶印出二件,冊寶同粧一貼,列書製述官·書寫官職姓名,謹此封進,而世子宮,亦爲封進之意,敢啓。傳曰,知道。
又以春秋館言啓曰,別兼春秋臣曺萬承,以親軍統衛營軍司馬,今日軍木捧上時,晝仕出去之意,敢啓。傳曰,知道。
協辦交涉通商事務李寅應疏曰,伏以,瑤牒追闡於太室,聖孝彌隆,縟儀屢擧於昕庭,群情同慶。仍伏念臣空疎湔劣,本無寸長尺能之可稱,雖尋常職事,未有承當其萬一,非惟臣自知甚明,抑亦同朝之所共諒也,乃於年前,特授外署協辦之任,繼以承濟衆院句管之命,夫綜理庶務,交涉各國,密勿焉時有與聞,協贊焉亦或勷辦,有國之關係,孰大於此哉?苟非器識足以擔夯時務,明信足以懷綏遠人,莫宜居之,臣於是任,顧何嘗一分近似,而徒荷恩造之隆,欲效竭蹶之忱,歲且三周,而訖無絲毫之裨報,猶復因循蹲冒,則其必僨誤,可立而待,此臣所以懼,而不敢不丐免也。且臣素抱痰火之祟,每値節候之交敓,輒加闖肆,而近因寒感,喘咳交作,少或觸冒外氣,則一倍添劇,宛轉床笫,浹旬有餘,以今見狀,彈束赴衙,恐無以時月期也,惟是所務劇地,不容曠日虛縻,以公以私,不勝惶隘,玆敢猥陳衷懇,仰瀆崇嚴。伏乞聖慈,俯垂鑑諒,亟賜遞改,俾重務無曠,微分獲安焉,臣無任云云。答曰,省疏具悉。所請依施。
上在景福宮。停常參·經筵。
還內後,藥房·內務府·內閣·政院·玉堂·銓郞,口傳問安。答曰,知道。
世子宮還內後,藥房·內務府·內閣·政院·玉堂·銓郞·春桂坊,口傳問安。答曰,知道。
陳賀後,內務府·內閣·政院·玉堂·銓郞,口傳問安。答曰,知道。
傳于金奭鎭曰,元陵表石前面與陰記,當親書矣。分付廟號都監。
傳于金奭鎭曰,惟我英祖大王廟號追隆,聖功愈彰,百世不惑之論,若有俟乎今日,愴舊榮新,神人胥悅。嗚呼,戊申之變,尙何言哉?宗社之危,迫在一髮,而幸賴神武不殺,俎豆制勝,俾我丕丕基,措諸磐泰之安,猗其盛矣。第酬忠紀勞之典,昔非不至,而値此大典禮之會,不能無示意之擧,故奉朝賀崔奎瑞,海恩府院君吳命恒祠版,遣禮官致祭,忠愍公李鳳祥,忠壯公南延年,忠剛公洪霖,一體致祭,其外殉節及勳勞人可以宣侑竝貤贈者,祀孫可以調用者,自廟堂溯考載籍,啓稟施行。
傳于金奭鎭曰,當此典禮之誕擧,尤增曠感之懷。忠獻公金昌集,忠文公李頤命,忠翼公趙泰采,忠愍公李健命祠版,遣承旨致祭,如在外道,遣地方官致祭。忠定公李弘述,景武公李宇恒,忠愍公尹愨,忠莊公白時耇,忠穆公李尙,壯愍公沈榗,武愍公柳就章,忠毅公金時泰〈祠版〉,遣禮官一體致祭。
傳于金炳秀曰,都目政事,今二十九日爲之。
宗親府璿源譜略修正時,監印堂上單,判宗正卿李景應,宗親府璿源譜略修正時,國朝御牒書寫官單,宗正卿李泰應。
金奭鎭啓曰,卽者刑曹郞廳來言,今日頒赦時赦單子,當爲修正以入,而行判書閔應植,以前任統禦使,交龜前未肅拜,次堂例不得擧行云。何以爲之?敢稟。傳曰,許遞,前望單子入之。
刑曹判書前望單子入之,李珪永落點。
傳于金奭鎭曰,當該藝文館官員,從重推考。
傳曰,當該承旨推考。
傳于金奭鎭曰,侍衛軍兵毛具,從便爲之。
金奭鎭啓曰,頒赦事命下矣。未承授推考傳旨,自本院依例爻周之意,敢啓。傳曰,知道。
又以吏曹言啓曰,在前頒赦時,有別歲抄書入之例。今番則何以爲之乎?敢稟。傳曰,書入。
金奭鎭啓曰,吏曹〈郞廳〉來言,百官加下批,政事,取稟。傳曰,當日爲之。
傳于金奭鎭曰,親上冊寶時及陳賀時,禮房承旨·對擧承旨·宣敎官·官箋官·禮貌官·輔德·對擧輔德·弼善·相禮,竝加資。
傳于金奭鎭曰,座堂受賀時,禮貌官·輔德·相禮,竝加資。
傳于金奭鎭曰,加上尊號都監都提調以下,別單書入。
傳于金奭鎭曰,親上冊寶及陳賀時各差備以下,別單書入。以親上冊寶及陳賀時各差備以下別單。
傳于金炳秀曰,師領議政沈舜澤,內下大豹皮一令賜給。左賓客鄭範朝,右賓客閔泳商,左副賓客閔泳煥,右副賓客韓章錫,贊善宋秉璿,檢校輔德金聲根·閔泳韶·閔泳駿,進表裏濟用提調鄭基會,各熟馬一匹賜給。禮貌官行輔德閔正植加資,檢校輔德金文鉉·閔丙奭·趙東冕,行兼輔德趙同熙,書筵官金洛鉉·朴性陽,檢校弼善閔泳達,弼善趙民熙,兼弼善閔亨植,檢校文學金春熙·尹·閔啓鎬·李容泰,文學李鶴性,兼文學李垠鎔,檢校司書金貞圭,司書徐公淳,兼司書金喜洙,檢校說書鄭世源·吳正根·朴箕陽,說書閔泳瓚,兼說書閔厚植,左翊衛閔尙鎬,右翊衛閔泳雲,左司禦沈相璜,右司禦金炳琬,左翊贊李始榮,右翊贊金胤洙,左衛率洪祐相,右衛率閔泳哲,左副率李容九,右副率金成圭,左侍直趙誠熙,右侍直徐相郁,左洗馬權起善,右洗馬金龜洙,典書官徐九淳·金蘭圭·朴齊洪·李範九,左通禮李中斗,右通禮曺始永,贊笏李鼎善,東西唱引儀閔載德·李昌善,代致詞官假引儀黃義喆,宣箋目官假引儀李濟完,通禮前導假引儀申奎善·鄭喆朝,捧表裏濟用主簿韓應一·朴用鎭,各兒馬一匹賜給。致詞官承文副正字李源奎陞六。陪進官承文判校嚴錫瓘陞敍。香官金秉燾外職調用。正書忠義柳匡熙相當職調用。其餘奏時官·寫字官·畫員·員役·樂工等,竝依判下施賞。
傳于金奭鎭曰,座堂受賀時各差備以下,別單書入,以座堂受賀時各差備以下別單,傳于金炳秀曰,師領議政沈舜澤,內下大豹皮一令賜給。左賓客鄭範朝,右賓客閔泳商,左副賓客閔泳煥,右副賓客韓章錫,贊善宋秉璿,檢校輔德金聲根·閔泳韶·閔泳駿,書筵官金洛鉉·朴性陽,各熟馬一匹賜給。禮貌官行輔德閔正植,相禮趙民熙加資。檢校輔德金文鉉·閔丙奭·趙東冕,行兼輔德趙同熙,檢校弼善閔泳達,弼善趙民熙,兼弼善閔亨植,檢校文學金春熙·尹·閔啓鎬·李容泰,文學李鎬性,兼文學李垠鎔,檢校司書金貞圭,司書徐公淳,兼司書金喜洙,檢校說書鄭世源·吳正根·朴箕陽,說書閔泳瓚,兼說書閔厚植,左翊衛閔尙鎬,右翊衛閔泳雲,左司禦沈相璜,右司禦金炳琬,左翊贊李始榮,右翊贊金胤洙,左衛率洪祐相,右衛率閔泳哲,左副率李容九,右副率金成圭,左侍直趙誠熙,右侍直徐相郁,左洗馬權起善,右洗馬金龜洙,典書官徐九淳·金蘭圭·朴齊洪·李範九,相禮前引兼引儀李明鎬·李心泰,各兒馬一匹賜給。掌儀李時庠,守令待窠首先擬入。東西唱引儀閔載德·李昌善,竝外職調用。代致詞官假引儀鄭喆朝,六品職待窠首先擬入。其餘奏時官·寫字官·畫員·員役·樂工等,竝依判下施賞。
傳于金奭鎭曰,今番賞典中,一人雖兼數事,毋得疊授。
傳于金奭鎭曰,傳敎遲滯之中官黃允明,從重推考。
傳于金奭鎭曰,吏·兵批歲抄點下者,依例捧傳旨。
傳于金奭鎭曰,輔德閔正植,原任司書趙東潤,竝檢校差下。
傳于金炳秀曰,輔德有闕之代,前望單子入之。
傳于金炳秀曰,兼司書有闕之代,前望單子入之。
傳于金炳秀曰,中官趙龍翼,世子宮中官金圭善,竝百官加親授。
傳于金炳秀曰,工曹參議許遞,今日政差出。
傳于金炳秀曰,秋判外秋曹堂上,竝許遞,今日政差出。
傳于金炳秀曰,兵曹參議·參知,許遞,今日政差出。
傳于金炳秀曰,延日縣監申星熙,內禁將除授。
傳于金炳秀曰,仕滿初仕人,今日政差出。
傳于金炳秀曰,晦日次對,依例來會。
傳于金炳秀曰,昌寧縣監趙章敎,敦寧都正除授。
傳于金炳秀曰,殷栗縣監鄭基贊,敦寧都正除授。
傳于金炳秀曰,英陽縣監王濟千,敦寧都正除授。
傳于金炳秀曰,泗川縣監朴準祥,內禁將除授。
傳于金炳秀曰,同敦寧·敦寧都正許遞,今日政差出。
吏曹,敦寧都正趙章敎,今加通政除授事,承傳。
吏曹,敦寧都正鄭基贊,今加通政除授事,承傳。
吏曹,敦寧都正單王濟千,今加通政除授事,承傳。
傳于金炳秀曰,輕囚放釋。
金炳秀,以吏曹言啓曰,別歲抄書入事,命下矣。居中居下,永不敍用,勿揀赦前,一體書入乎?敢稟。傳曰,一體書入。
有政。吏批,行判書趙康夏進,參判李永病,參議閔泳達病,左副承旨金炳秀進。以金在直爲同敦寧,曺寅承爲刑曹參判,沈能肅爲敦寧都正,朴齊斌爲兵曹參議,任澤鎬爲參知,閔宗植爲刑曹參議,金台濟爲工曹參議,趙民熙爲大司成,金晩植爲知義禁,韓喆愚爲同經筵,林永相爲左通禮,鄭佑默爲右通禮,金喜洙爲相禮,李能九爲司饔主簿,金希命爲監察,柳遠奎爲監役,李璋烈爲顯陵參奉,宋道仁爲長陵參奉,金星演爲思陵參奉,閔泳默爲禁府都事,李龍麟爲懿寧園守奉官,金宗源爲長湍府使,許爲延日縣監,權憶爲鎭川縣監,金顯旭爲昌寧縣監,李心昌爲英陽縣監,金㝡圭爲泗川縣監,金明愚爲殷栗縣監。行左承旨金奭鎭,行右承旨李起鎬,已上今加嘉義。副司果金台濟·朴齊斌,已上今加通政。輔德閔正植今加嘉義,弼善趙民熙今加通政,行大護軍金益容今加正憲,副司果任澤鎬今加通政,已上加資事,承傳。分敎官單玄應圭,前都正辛龍集,都事朴宗圭今加通政,朝官年八十加資。
兵批,判書閔泳煥病,參判洪承穆入直進,參議朴齊斌未肅拜,參知任澤鎬未肅拜,同副承旨韓光洙進。上護軍閔應植,護軍李在淳·趙熙一·辛龍集,副護軍邊錫殷·李容稙·宋榮大·金鶴鎭·趙民熙·徐相鶴·任澤鎬·朴齊斌·金台濟,副司果姜齊桓·洪成游,以上竝單付。兼內禁將三單金在疇·申星熙·朴準祥,以上今加折衝除授事,承傳。
吏批,再政。以安志承爲假監役,尙百鉉爲懿寧園守奉官。兼弼善單金喜洙。三政。崔植敏爲懿寧園守奉官。四政。權章煥爲懿寧園守奉官,安鳳慶爲禁府都事。
金炳秀啓曰,今正月二十九日,都目政事爲之之意,敢啓。傳曰,知道。
傳于金炳秀曰,弼善有闕之代,前望單子入之。
弼善前望單子入之,金喜洙落點。
金炳秀,以議政府言啓曰,卽見慶尙監司金明鎭狀啓,則南營設始後,軍制官方,尙多未遑,領官軍司馬文案,軍醫哨官仕滿朔數,遷轉階梯,俱無著式,未免齎鬱,計仕遷轉之方,定式施行。本營兵丁,初爲六哨。故哨官合爲六人,減定額數,今爲四哨,哨官二人,當爲減下,而屢年敎習,罷散可悶。道內邊將稍優二窠,今番則特依自辟例,六哨哨官中,以首勤仕二人備望,移送兵曹入啓,差送哨官,原額四窠,隨次代差事,請令廟堂稟旨分付矣。營制之設,旣有年,而官方之汔無定規,事涉未遑。領官以下計仕遷職等節,倣他營例施行,而如或見遞本銜,則加設單付窠,亦隨以減下,作散之哨官二人,合有可念,以道內邊將,依自辟例望報差送,毋至齎鬱之歎,原額四窠,隨次加設付職之意,分付兵曹及該道,何如?傳曰,允。
又以敦寧府言啓曰,王大妃殿加上尊號,今已禮成矣。卽當紀載於御牒·譜冊,依例修整次,設廳之意,敢啓。傳曰,知道。
又以禮曹言啓曰,以王大妃殿寶齡六旬,中宮殿寶齡四旬慶科取稟草記,傳曰,除初試庭試日字,來四月晦間擇入事,命下,以英祖大王廟號諡號追上尊號,貞聖王后·貞純王后追上尊號慶科取稟草記,傳曰,除初試庭試,來四月晦間擇入事,命下矣。兩次慶科,當爲合設擧行,科名,以王大妃殿寶齡六旬,中宮殿寶齡四旬,英祖大王廟號諡號追上尊號,貞聖王后·貞純王后追上尊號,合七慶慶科庭試稱號,而在前庭試除初試設行事,有卽日放榜之例,亦有擇日放榜之例。今番,則何以爲之乎?敢稟。傳曰,擇日擧行。
又以禮曹言啓曰,王大妃殿加上尊號,乃是國家莫大之慶,設科取士,亦係應行之典,今番慶科,以何科設行,而何間擇吉乎?敢稟。傳曰,除初試庭試日字,來四月晦間擇入。
又以禮曹言啓曰,今此稱慶陳賀時諸道所封箋文中,楊州牧使李裕寅,驪州牧使閔炯植,寧邊府使李根澔,俱以應封官,兼別軍職各爲封進。豊德府使趙羲淵,平山府使權用國,草溪郡守申,陽德縣監尹龍大,雖非應封官,俱以別軍職封進矣。一體看審捧入之意,敢啓。傳曰,知道。
又以追上尊號都監都提調意啓曰,本都監各房,今日始役郞廳監造官中一員,依例入省記輪回上直之意,敢啓。傳曰,知道。
又以兵曹言啓曰,內吹螺赤及龍虎營兼內吹螺赤等今春等習角賞格木,謹依判下,別單分等頒給之意,敢啓。傳曰,知道。
又以兵曹言啓曰,謹依下敎,侍衛·陪衛軍兵等處,乾犒饋分給之意,敢啓。傳曰,知道。
又以親軍統衛營言啓曰,謹依下敎,侍衛·陪衛軍兵等處,乾犒饋分給之意,敢啓。傳曰,知道。
又以摠禦營言啓曰,謹依下敎,侍衛·陪衛與陪立軍兵處,乾犒饋分給之意,敢啓。傳曰,知道。
敎中外大小臣僚耆老軍民閑良人等書。王若曰,玉律肇啓三陽,膺景運於蓂曆,寶算光協五紀,颺顯冊於椒闈,爰頌如岡如陵,誕告在朝在野。恭惟明憲淑敬睿仁正穆弘聖章純貞徽莊昭王大妃殿下,淑德播乎彤管,柔光叶乎黃裳,襲忠貞於名門,紘紞昭度,嗣徽音於京室,珩璜中規。贊先王郅隆之治,寂若虛雲之已過,奉聖母怡愉之養,藹然春輝之方舒。四紀地道之含章,雖聲敎不出於宮壼,二南王化之正始,猗慈惠覃及於垓埏。遹追前寧人受休,允邁古聖后懿範,忻戚屢經於中歲,百神護褕翟之儀,恩澤罕及於外家,一念存濯龍之誡。體大順而陰功允洽,富而能儉,貴而能勤,履至艱而芳烈彌光,言爲世法,行爲世則。逮小子繼序不忘,式今日保佑無彊。勖寡人以先君思,久荷卄七載庇覆,倫兄弟而有母道,若爲萬一分揄揚。隆恩切欲報之誠,奉琬琰而崇飾,大德有必得之理,指嵩·華而遐祈。迨邵齡恰滿六旬,宜純嘏永享千歲。璇杓受紀,躋孔聖耳順之年,寶婺呈輝,騰魯侯眉壽之頌。豈直呼山酌斗,慶春秋之彌高?惟有鏤玉範金,爛日月之可畫。循輿情而勉回謙挹,稽邦典而誕擧賁文,謹奉冊寶,加上尊號曰端禧。龜籌衍祥,丕膺添海之祝,鴻牒增耀,昭垂俔天之光。玆循中外顒仰之情,爰擧上下告布之禮,鷄竿沛雷雨之澤,咸與惟新,鳳綍布陽春之仁,渙其大號。自本月二十七日昧爽以前,除謀反大逆·謀反·子孫謀殺毆罵祖父母父母·妻妾謀殺夫·奴婢謀殺主·謀故殺人·魘魅蠱毒·關係國家綱常·贓汚强竊盜外,雜犯罪以下,徒流付處,安置充軍,已至配所·未至配所,已發覺·未發覺,已決正·未決正,咸宥除之。敢以宥旨前事相告言者,以其罪罪之。在官者各加一資,資窮者代加。於戲,擧一國躋之壽域,斂五福錫厥庶民,松柏無不爾或承,符永命於黃河華嶽,草木皆有以自樂,導協氣於玉燭金膏,故玆敎示,想宜知悉。大提學韓章錫製進。
統禦使朴齊寬疏曰,伏以太室之盛烈荐颺,聖孝彌光,四殿之顯冊將進,邦籙增鞏,臣民慶祝,陬澨蹈舞。仍伏念統禦一營,乃我聖上,默運神機,創設重坊,管轄三道之陸軍,秩視諸省之藩臬,制置維新,地望斯別,此固有國之重任也。苟非趙充國之屯田方略,寇征虜之文武全才,莫宜居之,今乃拔臣於冗散之中,特授此親軍鎭南營外使,誤恩殊寵,迥出格外。臣聞命震越,五內失守,莫省所以自措也。臣卽一白面書生耳。履屐不適,尺寸無當,而偏荷殊遇,歷颺殆遍,屢綰朱紱,無製錦之譽,再按玉節,乏登車之望,此非但臣所自訟,抑亦淵鑑之所俯燭也。今忽以管轄之重寄,擧以委之,不少持難,有若閒司漫職之尋常除拜,未敢知我殿下何取於臣,而有此誤恩也。顧其地則畿·湖之要衝也,語其人則觚瓢之無用〈也〉。臣若憑恃寵靈,揚揚出肅,招議速謗,姑舍勿論,累簡僨職,可立而俟。此豈不大可懼也哉?屢回揣量,萬難承膺。玆敢披瀝衷赤,冒瀆崇嚴。伏乞聖明,特念重地之不可輕畀,俯察微悃之匪出飾讓,亟遞臣統禦使之任,以重公寄,以安私分,千萬大願。臣無任云云。省疏具悉。卿其往省焉。
上在景福宮。停常參·經筵。
夜自四更至二十九日開東,灑雨下雨,測雨器水深三分。
藥房提調閔種默,副提調洪淳馨啓曰,親上冊寶,晠禮誕擧,臨殿受賀,勞動旣多。伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿,氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
韓光洙啓曰,行都承旨洪淳馨,資是嘉善,行左承旨金奭鎭,行右承旨李起鎬,今陞嘉義,座次有違格例,何以爲之?敢稟。傳曰,左承旨·右承旨,許遞,前望單子入之。
韓光洙啓曰,臣光洙,敬奉聖敎,馳往義禁府,取考囚徒案,則時囚罪人吳順泳,以宣川府使,無辜平民,酷刑致斃,金載九,以三水府使,竄配罪人等,擅離配所,罪名係是重囚,故竝仍囚。成夏永,以永宗僉使,修啓文牒,初不詳探,趙漢哲,以內務府主事,不待交替,徑先出去,係是輕囚,故竝依傳敎放送。仍往典獄署,取閱囚徒案,辭緣鉤覆間嚴囚罪人一名,辭緣推覆間嚴囚罪人一名,係是重囚,緣坐罪人四名,應坐罪人二名,公錢不納罪人五名,査覆間嚴囚罪人五名,城內基址暗賣罪人一名,華債不報罪人一名,不可以輕囚論,故竝仍囚。其餘各司直囚罪人林點伯等九名,係是輕囚,故竝依傳敎放送之意,敢啓。傳曰,知道。
又啓曰,臣光洙,今日加上尊號都監初度習儀,進去下直之意,敢啓。傳曰,知道。
傳于韓光洙曰,政官牌招開政。
傳于韓光洙曰,同敦寧·敦寧都正,竝許遞,今日政差出。
承旨前望單子入之,宋秉瑞·姜文馨落點。
傳于韓光洙曰,左副承旨·右副承旨,許遞,前望單子入之。
承旨前望單子入之,李範祖落點。閔泳國添書落點。
韓光洙啓曰,新除授同副承旨閔泳國,卽爲牌招,何如?傳曰,允。
輔德前望單子入之,閔丙承落點。
兼司書前望單子入之,李容泰落點。
兵曹口傳政事,護軍閔正植,副護軍趙東潤。
韓光洙啓曰,假注書朴用柱,有身病,勢難察任,今姑改差,何如?傳曰,允。
朴用柱改差代,以王性淳爲假注書。
兵曹口傳政事,副護軍金炳秀。
傳于韓光洙曰,同訓鍊竝許遞,今日政差出。
傳于韓光洙曰,英陽縣監李心昌,昌寧縣監金顯旭,泗川縣監金㝡圭,殷栗縣監金明愚,竝內禁將除授。
韓光洙啓曰,明日次對,兩司當爲進參,除在外外,呈告人員,竝待開門牌招,何如?傳曰,允。
又以吏曹言啓曰,通禮院相禮趙民熙,加資事,命下矣。雖以資窮,未經準職,何以爲之?敢稟。傳曰,勿拘。
又以吏曹言啓曰,新除授長湍府使李淳益,懿寧園守奉官朴來宇,俱以身病,呈狀乞遞,竝改差,何如?傳曰,允。
又以吏曹言啓曰,通禮院左通禮李中斗,通禮院右通禮曺始永,俱以身病,呈狀乞遞,竝改差,何如?傳曰,允。
又以吏曹言啓曰,顯陵參奉南啓榮,以其身病,呈狀乞遞,改差,何如?傳曰,允。
又以吏曹言啓曰,懿寧園守奉官河應運·朴仁根·安順極,長陵參奉宋道仁,俱以身病,呈狀乞遞,〈改差〉,何如?傳曰,允。
又以吏曹言啓曰,新除授鎭川縣監權檍,以其身病,呈狀乞遞,改差,何如?傳曰,允。
又以兵曹言啓曰,五衛將金啓淵·洪鳳燮·宋鍾爀·金學基,昌德宮衛將崔衡基·李寬植·孔昌植,守門將趙鎭泰,俱以病難供職,呈狀乞遞,改差,何如?傳曰,允。
有政。吏批,行判書趙康夏牌招不進,參判李永進,參議閔泳達牌招不進,右副承旨韓光洙進。以吏批言啓曰,行判書趙康夏,參議閔泳達,竝牌招不進,小臣獨政未安。何以爲之?敢稟。傳曰,仍爲之。以李道權爲同敦寧,朴大業爲敦寧都正,李鳳翰爲監察,李朝憲爲鎭川縣監,金弘祖爲昌寧縣監,南啓友爲英陽縣監,許注爲泗川縣監,白應洙爲殷栗縣監,高明喆爲旌義縣監。水原中軍具然昌,今加嘉善加資事,承傳。前守奉官李炳遠,今加通政,朝官年八十依法典加資。
兵批,判書閔泳煥進,參判□□□·參議□□□·參知□□□,同副承旨閔泳國進。啓曰,水原中軍,今當差出,而當品中可擬之人乏少。曾經堂上兵使,竝擬,何如?傳曰,允。以尹喜洙·趙萬爀·閔敬鎬·沈寅澤爲同訓鍊,李敏喆·申泰弘·申輔熙·鄭周基·朴來榮爲五衛將,宋箕用爲忠翊將,李馹漢·金禹鉉·金善浩爲昌德將,金基龍爲守門將,蔡奎常爲慶尙右兵使,具然昌爲水原中軍。同知單宋鍾爀,五衛將加設單宋昌運·沈景學·崔在根·孫裕順·趙鍾植·金禹昆·趙龍元·崔寬吉·孫鍾煥·池龍起·趙斗元·白光興·崔在憲·任泰宇。
吏批,再政。以閔泳采爲禁府都事,鄭重鉉爲長陵參奉,河應運爲懿寧園守奉官。三政。以朴仁根爲懿寧園守奉官。四政。安順極爲懿寧園守奉官。五政。白三應爲懿寧園守奉官,安圭復爲禁府都事。
閔泳國,以宗親府言啓曰,王大妃殿加上尊號,今已禮成,卽當紀載於璿源譜略,而國朝御牒·王妃世譜,亦當一體修正矣。在前如此之時,或有設廳之例,多有自本府擧行之例。今番則何以爲之乎?敢稟。傳曰,本府擧行。
又以奎章閣言啓曰,今日臣等,請出王大妃殿冊寶,權安于本院之意,敢啓。傳曰,知道。
又以侍講院言啓曰,新除授輔德閔丙承,兼司書李容泰,竝卽牌招察任,何如?傳曰,允。
又以侍講院言啓曰,行輔德閔正植,原任司書趙東潤,竝檢校差下事,命下矣。卽爲牌招察任,何如?傳曰,允。
又以侍講院言啓曰,新除授弼善金喜洙,卽爲牌招察任,何如?傳曰,允。
又以侍講院言啓曰,新除授輔德閔丙承,弼善金喜洙,兼司書李容泰,敎書安寶次,濬明之寶請出之意,敢啓。傳曰,知道。
又以弘文館言啓曰,下番副修撰臣沈宜純,以加上尊號都監差備官,今日初度習儀之時,晝仕出去之意,敢啓。傳曰,知道。
又以春秋館言啓曰,別兼春秋臣鄭世源,〈以〉兵曹正郞,今日軍木捧上時,晝仕出去之意,敢啓。傳曰,知道。
又以禮曹言啓曰,以王大妃殿加上尊號慶科取稟草記,傳曰,除初試庭試日字,來四月晦間擇入事,命下矣。依已例合設於今番庭試,而科名,以王大妃殿寶齡六旬,中宮殿寶齡四旬,英祖大王廟號諡號追上尊號,貞聖王后·貞純王后追上尊號,王大妃殿加上尊號,合八慶慶科庭試稱號,何如?傳曰,允。
又以禮曹言啓曰,以王大妃殿寶齡六旬,中宮殿寶齡四旬,英祖大王廟號諡號追上尊號,貞聖王后·貞純王后追上尊號,合七慶慶科庭試,卽日放榜,擇日放榜,取稟草記,傳曰,擇日擧行事,命下矣。令日官金東萬推擇,則文武科庭試,來四月二十九日,放榜五月十三日辰時爲吉云。以此日時定行,何如?傳曰,以此日時定行。
又以禮曹言啓曰,郊壇四孟朔,遣禮郞看審有無頉,自該曹草記事,曾有定式矣。發遣郞廳,東郊先農壇·星壇·先蠶壇·馬祖壇,南郊南壇·雩祀壇·漢江壇·司寒壇,北郊祈雨壇·厲壇,次第看審,則各壇壇〈上〉及墻垣·階砌無頉,而先農壇·星壇·先蠶壇·馬祖壇·南壇·雩祀壇·漢江壇·司寒壇四面紅箭門,俱爲顚仆,卽爲修改事,分付該監,此後看護等節,另加申飭之意,敢啓。傳曰,知道。
又以追上尊號都監都提調意啓曰,玉冊,或以五簡爲一貼,或以六簡爲一貼,而謹考謄錄,近年皆以七簡爲一貼矣。今番則何以爲之乎?敢啓。傳曰,七簡爲一貼。
又以親軍統衛營言啓曰,本營軍司馬曺萬承,身病甚重,勢難察任,改差,何如?傳曰,允。
又以摠禦營言啓曰,本營兵房李根,別將李恒儀,俱有身病,勢難察任,竝改差,何如?傳曰,允。
又以義禁府言啓曰,明日人日製通方外爲之時,本府都事,皆爲赴擧,只有武都事一員,當直入直,而本府入直·公事回公都事,無以推移。假都事二員,令該曹口傳差出,以爲擧行,何如?傳曰,允。
領議政沈舜澤箚曰,伏以臣卽伏承晦日次對依例來會之命,月六賜對,積久曠隳。況値歲首,又勤諮訪,固當竭蹶趨簉之不暇,而第臣病實,向已箚籲,聖明旣賜憐察,德意迄玆感頌,然而臣於房闥之間,尙無以運動,矧玆殿陛肅嚴之地,更何望出入登降乎?洊事煩瀆,自速重戾,極知其萬萬皇隕,而目下病勢,承命無路。玆敢摭實仰號。伏望亟降譴何,以警具僚焉。取進止。答曰,省箚具悉卿懇。愼節尙未復常,還切奉慮。面唔久阻,諮訪且遲,豈勝悵耿,而雖非行對,亦可以謀體斷論,卿其安心調護。仍傳于閔泳國曰,此批答,遣史官傳諭。
右議政趙秉世箚批,伏以臣卽伏見下敎下者,有晦日次對依例來會之命,元輔告病,未克登筵,臣旣忝叨是職,固當趨簉,而第惟中書故事,廟謨稟覆斷論者,旣有首相,則爲下僚者,未嘗行之矣。延訪之聖意,非不欽頌,挽近所未行之事,若自臣身毁劃,則其爲關係於國體者,顧何如哉?百爾思惟,承奉無路。玆具短籲,仰溷聰聞。伏望殿下,俯賜鑑諒,仍治臣瀆撓之罪,以肅朝綱焉。取進止。答曰,省箚具悉卿懇。賓對久曠,何可伈泄於如此艱虞之會乎?領揆適因愼節,雖未登對,卿不必以是爲拘。且有已例,須勿逡巡,以副予延訪之意。仍傳于閔泳國曰,此批答,遣史官傳諭。
上在景福宮。停常參·經筵。
藥房都提調趙秉世,副提調洪淳馨啓曰,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。〈大王大妃殿·王大妃殿氣候一樣,中宮殿氣候安順,卿等不必入侍矣。〉大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
閔泳國啓曰,左副承旨李範祖,時在忠淸道鎭川縣任所,斯速乘馹上來事,下諭,何如?傳曰,許遞。今日政差出。
又啓曰,知事洪祐吉陳疏到院,而不由縣道,直爲來呈矣。原疏雖不得不捧入,縣道疏之家僮直呈,禁令攸在,所當請推,而係是輔國,何以爲之?敢稟。傳曰,請推安徐。
又啓曰,知義禁金晩植,除拜後過三日不爲出肅,依定式推考警責,仍卽牌招察任,何如?傳曰,允。
閔泳國,以內醫院都提調意啓曰,提調閔種默,今日問安,不爲仕進,卽爲牌招,何如?傳曰,允。
傳于閔泳國曰,傳香承旨,馳詣社稷·宗廟·永寧殿·景慕宮,奉審摘奸以來。
傳于閔泳國曰,呈告藝文提學許遞,前望單子入之。
藝文提學前望單子〈入之〉,金永壽落點。
閔泳國啓曰,因知事洪祐吉上疏,時·原任大臣·館閣堂上,命招會議事,批下矣。依配享會圈時例,政府西壁六卿三司長官,一體牌招,而副提學未差,而在前如此之時,有次官代行之例。諸玉堂一體牌招,以爲推移進參之地,何如?傳曰,允。
閔泳國,以議政府言啓曰,本府新差堂上李珪永·洪淳馨·李命宰,有司堂上金宗漢,今日賓對,俱爲懸病不進,事甚未安。令政院竝卽牌招,使之進參,何如?傳曰,允。
傳于閔泳國曰,大臣·政府堂上引見。
傳于閔泳國曰,忠臣淸白吏皇朝人子孫,西北松都人落仕最久人,各別收用事,分付兩銓。
傳于閔泳國曰,雖非親政,注書依例陞六。
傳于閔泳國曰,少尹外京兆堂上,竝許遞,前望單子入之。
京兆堂上前望單子入之,判尹閔種默落點。
傳于閔泳國曰,知義禁許遞,今日政差出。
傳于閔泳國曰,同敦寧·敦寧都正許遞,今日政差出。
傳于閔泳國曰,鎭川縣監李朝憲,殷栗縣監白應洙,泗川縣監許注,竝內禁將除授。
傳于閔泳國曰,同成均許遞,今日政〈差出〉。
傳于閔泳國曰,同經筵竝許遞,今日政差出。
傳于閔泳國曰,右副承旨許遞,前望單子入之。承旨前望單子入之,李勛卿添書落點。
閔泳國啓曰,新除授右副承旨李勛卿,卽爲牌招,何如?傳曰,允。
閔泳國啓曰,行都承旨洪淳馨藥院進,行左承旨宋秉瑞,行右承旨姜文馨未肅拜,右副承旨李勛卿,承牌來詣朝房,有身病不得肅謝,同副承旨未差,院中只有臣一人,伴直無人。行右承旨,所當牌招,而拘於廳規,不得請牌。何以爲之?敢稟。傳曰,牌招。
傳于閔泳國曰,右副承旨許遞,前望單子入之。
承旨前望單子入之,鄭寅昇落點。
傳于閔泳國曰,右副承旨許遞,前望單子入之。
承旨前望單子入之,金春熙落點。
傳于閔泳國曰,吏曹參議有闕之代,今日政差出。
傳于閔泳國曰,玉堂有闕之代,前望單子入之。
玉堂前望單子入之,應敎金思轍落點。
傳于閔泳國曰,臺諫竝許遞,前望單子入之。
臺諫前望單子入之,大司憲金宗漢添書落點。大司諫李耕稙落點。
禮曹佐郞崔秉煜書啓,臣於本月二十九日酉時量,敬奉聖敎,馳往南部明禮坊上鍾峴契議政府領議政沈舜澤所住處,則以爲宗廟從享之禮,莫愼莫重,而驪陽府院君文貞公臣閔維重之淸名直節,左右先王,炳義扶彝,保安社稷,光城府院君文忠公臣金萬基之碩德宏猷,服勞王家,勳庸嵬卓,邦國永賴,俱載惇史,輿人尙誦,迄玆二百年如一日,而崇報未備,公議愈鬱。今幸耆臣疏請,廷詢大同,廟庭追腏,舊章有援,伏望亟降明命,丕視公載焉云矣。敢啓。傳曰,知道。
賓廳會議,行判中樞府事臣金弘集,以爲周禮司勳之職,有功者祭於大烝,有國之令典也。有若文貞公臣閔維重,文忠公臣金萬基,俱以邃學直節,契合昭融,扶植義理,而志秉春秋,奠安宗祊,而名在旂常,事功奕奕,國以永賴,而廟庭之與享,汔未遑焉,所以有追配之論也。事係禮典,允宜愼重,惟願博詢而裁之云。行判中樞府事臣金炳始,以爲功宗之從與享之,所以崇報也,名臣碩輔之追配廟庭,赫赫相望。文貞公臣閔維重之淸名直道,精義茂績,盡忠節而扶世敎,文忠公臣金萬基,學識通明,勳業俊偉,樹立之卓,昭載史乘,俱以際遇之隆,身佩安危,屹然爲國柱石,宜其有配腏之擧,而事係愼重,伏願博採而裁之焉。右議政趙秉世,以爲以文貞公臣閔維重,文忠公臣金萬基,廟廷追腏事,因上卿章奏,有此詢廷之擧,禮典甚重,其難其愼,而若閔文貞〈公〉之忠貞服勞,若金文忠〈公〉之名德勳庸,俱爲同德,邦國永賴,昭載史乘,照人耳目,雖有百世之徵,尙欠一體之祀,此重臣所以慨世級之寢降,歎功宗之未記,一循公議,抱章叫閽者也。臣愚於此,無容他見,惟願廣詢而博采焉。藝文提學臣金永壽,以爲文貞公臣閔維重之藎忠直節,偉勳茂績,殊遇晠際,流聞長世,允合腏享於淸廟鬷假之庭,而文忠公臣金萬基,卽臣七世祖也。臣不敢獻議云。行吏曹判書臣趙康夏,以爲兩國舅名德勳庸,尙未與從享之列者,誠聖朝未遑之典也。今玆耆臣疏請,亶由大同之論,臣無容他見,伏願上裁云。行戶曹判書臣閔泳商,以爲文貞公臣閔維重,卽臣之七世祖也,臣不敢獻議。文忠公臣金萬基,精忠偉勳,篤棐王室,追配廟廷,允協公議,臣無容他見矣。兵曹判書臣閔泳煥,以爲文貞公臣閔維重,卽臣七世祖也,不敢獻議。文忠公臣金萬基,竭忠事君,策勳保社,廟庭追腏,詢議大同,臣愚於此,無容他見,而伏惟上裁云。大提學臣韓章錫,以爲伏以功宗配食之典,卽周禮司勳大烝之所詔也。粵若文貞公臣閔維重,文忠公臣金萬基,俱以精忠宏猷,左右先王,身任柱石,義理遂有宗主,名在旂常,社稷是以永賴,風節勳庸,炳然爲西敎耿光,而尙闕從享之列,有曠崇報之義,所以有今日追配之論也。詢問之下,臣豈容他見,而祀典至重,惟願博採而裁處焉。禮曹判書臣洪澈周,以爲文貞公臣閔維重之守正竭忠,偉功直節,文忠公臣金萬基之藎忠元勳,篤棐王室,皆倚重晠際,流聞長世。今此重臣之疏請追腏,允合大同,臣無容他見矣。左參贊臣趙秉鎬,以爲兩國舅名德勳業,允合從享,而迄今未遑,實爲欠典。今玆上卿之陳章請籲,寔循公議,臣無容他見,伏願上裁云。刑曹判書臣李珪永,以爲文貞公臣閔維重,文忠公臣金萬基忠藎勳庸,盛際殊遇,允合廟庭腏享,禮典有據,公議大同,臣無容他見矣。工曹判書臣李淳翼,以爲今此耆臣所請,允合大同公議,臣無容他見矣。行大護軍臣鄭海崙,以爲契遇之昭融,勳業之炳烺,宜配皇祖陟降之庭,尙屬百年遷就之事,晠典有欠,輿情齋鬱,今當會議,臣無容貳辭云。大司憲臣金宗漢,以爲兩國舅德望勳庸,實合從享,而尙此未遑,有欠典禮,耆臣疏請,亶由輿論,臣無容他見矣。大司諫臣李耕稙,以爲精忠偉勳,正名直節,俱宜腏享,今此疏請,允合禮擧,實副輿情云。應敎臣金思轍,以爲耆臣所請文貞公臣閔維重,文忠公臣金萬基追腏廟庭,禮典有據,廷議大同,臣無容可見矣。敢啓。傳曰,今已詢同,領相收議亦然,依議施行。孝宗大王廟庭,配享功臣文貞公閔維重,顯宗大王廟庭,配享功臣文忠公金萬基。
閔泳國啓曰,孝宗大王·顯宗大王廟庭配享功臣望單子,今已啓下矣。依例招致禮曹郞廳傳授之意,敢啓。傳曰,知道。
傳于閔泳國曰,東壁竝許遞,今日政差出。
傳于閔泳國曰,有實故玉堂許遞,今日政差出。
傳于金春熙曰,前興海郡守朴輔景,前丹城縣監張震煥,竝內禁將除授。
傳于閔泳國曰,今日政遷轉守令,勿格常格,通瀜擬入。
傳于閔泳國曰,進士金永直,窠近敎〈官〉作窠,今日政擬入。
傳于金春熙曰,出身李裕泰,宣傳官加設單付,待窠陞資。
傳于金春熙曰,批答誤書之中官吳泰煥,從重推考。
傳于金春熙曰,平南萬戶朴昶鎬,同仁萬戶李圭珍,遞付京職。
閔泳國啓曰,春川留守鄭海崙,今日政下批,何如?傳曰,允。
金春熙啓曰,因兵曹啓目,撫夷萬戶,今已革罷矣。該萬戶所珮兵符分上件,竝以收聚,上送政院,使之燒火事,允下矣。收聚上送于政院,以爲燒火事,按撫使處,下諭,何如?傳曰,允。
李吉九陞六代,以具然鎬爲假注書,王性淳陞六代,以李東宗爲假注書。
傳于金春熙曰,同訓鍊許遞,前望單子入之。
同訓鍊前望單子入之,李基赫落點。
傳于閔泳國曰,機器局司事李承愚,懷德縣監除授。
吏曹,懷德縣監單,李承愚除授事,承傳。
傳于閔泳國曰,臺諫竝許遞,今日政差出。
閔泳國,以吏曹言啓曰,工曹正郞白時淳,以其身病,呈狀乞遞,改差,何如?傳曰,允。
又以吏曹言啓曰,成均館典籍姜永祺·黃鍾歧·李東相·金東洙·韓敬根·白聚奎·沈觀燮,俱以身病,呈狀乞遞,竝改差,何如?傳曰,允。
又以吏曹言啓曰,尙瑞院別提李晩應,除拜過限未肅拜,依例改差,何如?傳曰,允。
又以吏曹言啓曰,銀溪道察訪金始弘,成均館典籍朴暾陽·李秉昊,中學敎授黃章淵,南學敎授李國應,俱以身病,呈狀乞遞,竝改差,何如?傳曰,允。
金春熙,以兵曹言啓曰,僉知中樞府事柳芝熙,以病難供職,呈狀乞遞,改差,何如?傳曰,允。
又以兵曹言啓曰,鉢浦萬戶朴永福,除拜七朔,尙不赴任,不可仍置,罷黜,何如?傳曰,允。
又以兵曹言啓曰,坼見諸道褒貶啓本,則前江華留守閔丙奭啓本中,長串僉使金聖熙,以無毁無譽爲目,全羅左水使金東韻啓本中,古突山別將蔡俊豊,以可見來效爲目,則俱宜置中考,而置諸上考。前統制使閔敬鎬啓本中,彌助項僉使全學默,以已有薄警,貴在改過爲目,玉浦萬戶魏文奎,以浮謗奚信,第觀來效爲目,則俱宜置下考,而置諸上考,殊無嚴明殿最之意。各該守帥臣,推考警貴,長串僉使金聖熙,古突山別將蔡俊豊,竝中考施行,彌助項僉使全學默,玉浦萬戶魏文奎,純是貶語,其不職可知,竝罷黜,何如?傳曰,允。
又以兵曹言啓曰,陞資拜營將者,瓜滿前,以不職遞罷,則勿計朔數多小,還收資級,載在法典矣。前安東營將金在愚,旣已罷黜,所授資級,依例還授之意,敢啓。傳曰,知道。
又以兵曹言啓曰,新除授神光僉使尹錫禎,身病猝重,時日之內,萬無登途赴任之望,呈狀乞遞矣。實病雖如此,邊將之任,不可循例改差,罷黜,何如?傳曰,允。
又以兵曹言啓曰,同知中樞府事張泳汲,宣傳官尹昌根,內禁衛將吳信默,五衛將鄭誾基·朴來榮,忠翊衛將宋箕用,昌德宮衛將李馹模·金禹炫·金善浩,文臣兼宣傳官金敬圭·李海昌,守門將金基龍,俱以病難供職,呈狀乞遞。五衛將李敏哲,前任南虞候申泰弘,前任加里浦僉使申輔熙,前任統虞候,俱在任所,上來間該廳番次苟艱云。竝改差,何如?傳曰,允。
又以摠禦營言啓曰,本營兵房別將,今當差出,而擬望之人乏少,外任竝擬,何如?傳曰,允。
又以摠禦營言啓曰,本營兵房,今當差出,而擬望之人乏少,堂上兵使,竝擬,何如?傳曰,允。
兵曹,以李敏皐爲摠禦營兵房。
金春熙,以摠禦營言啓曰,本營千摠元世昌,身病猝重,勢難察任,改差,何如?傳曰,允。
又以摠禦營言啓曰,本營千摠騎士將,今當差出,而擬望之人乏少,外任竝擬,何如?傳曰,允。
又以摠禦營言啓曰,本營騎士將金錫圭·李敎春·韓復履,俱有身病,勢難察任,竝改差,何如?傳曰,允。
又以摠禦營言啓曰,本營騎士將哨官,今當差出,而擬望之人乏少,外任竝擬,何如?傳曰,允。
又以摠禦營言啓曰,本營騎士將柳夔永·吳根善,哨官朴義炯,俱有身病,勢難察任,竝改差,何如?傳曰,允。
傳于閔泳國曰,吏·兵批歲抄點六者,依例捧傳旨。
有政。吏批,行判書趙康夏進,參判李永進,參議未差,右副承旨閔泳國進。以吏批言啓曰,今都目大政,各歧仕滿應遷者相避及未準朔監察·義禁府都事·戶曹·刑曹·工曹·漢城府郞官·平市署官員·五部令各司久任時推人員,竝擬,何如?傳曰,允。
又以吏批言啓曰,蔭仕六品官之陞五品者,每於過都政後照擬,而見今在職者,絶無經一考之人,五品官無以推移備擬,勿拘陞擬,何如?傳曰,允。
又以吏批言啓曰,四館陞出六品時,例有九處講後遷轉之規,而承文院褒貶,如或有故過限,四館積滯,不可不慮,故自前雖未經九處講,亦有陞六之規矣。去初冬等褒貶,不得爲之,故當出六品者,未免積滯,依例遷轉,何如?傳曰,允。
又以吏批言啓曰,守令多窠,今當差出,而未準朔禁軍將及營將·邊將·虞候·中軍·守令·察訪,竝擬,何如?傳曰,允。以柳寅睦爲尙瑞主簿,鄭軒時爲引儀,南啓述爲尙衣別提,趙奭永爲安城郡守,任百鎬爲尙瑞主簿,金炳旭爲內務主事,李堈爲同敦寧,任龜鎬爲丹陽郡守,朴鍾夏爲明陵令,楊元相爲敦寧都正,洪鍾翊爲掌樂主簿,沈能肯爲昌寧縣監,朴箕陽爲機器局司事,申永休爲徽慶園令,李應翼爲工曹正郞。前判官李復鉉,副司果金信泰,已上今加通政,朝官年八十依法典加資。鄭圭宬爲思陵參奉,尹章憲爲尙瑞別提,金永直爲童蒙敎官。故府使李廷耆贈吏參例兼,故學生李海楑贈吏議,已上前兵曹參判李敎稙兩代。李起銑爲礦務主事,閔尙鎬爲鎭川縣監,申永休爲英陽縣監,金宗根爲機器司事,金龜喜爲平海郡守,朴履定爲濟用主簿,曺萬承爲典籍,朴準基爲徽慶園令,鄭寬植爲泗川縣監,柳冀稷爲郭山郡守,李悳用爲順昌園令,玉秉觀爲大同察訪,李載乾爲典籍,金泳圭爲敦寧主簿,李圭玄爲嘉山郡守,朴周寅爲內務主事,李臣曄爲銀溪察訪,朴暾陽爲典籍,張斗煥爲鐵原府使,李容圭爲平海郡守。承旨新通鄭宜默·李承載·姜敬熙·徐廷厚·金台濟·任澤鎬·朴齊斌,以趙民熙爲承旨,同副承旨單趙民熙。
傳于閔泳國曰,望筒遲滯之吏·兵判推考。以元世洵爲景慕宮令,李秉昊爲典籍,趙東弼爲大司成,趙東憲爲懿寧園守奉官,任百圭爲泗川縣監,李錫胤爲工曹佐郞,李吉九爲典籍,金星泰爲郭山郡守,張禧汲爲懿寧園守奉官,趙命鎬爲思陵參奉,李應翼爲交涉主事,趙敬夏爲知義禁,王性淳爲典籍,金重協爲嘉山郡守,金奎泰爲懿寧園守奉官,朴夏陽爲工曹正郞,邊錫胤爲交涉主事,白時淳爲兵曹佐郞,李敏奎爲景陵令,麻斗元爲郭山郡守,李龍鎰爲工曹正郞。前僉知李錫弘今加嘉善,副司果閔悌孝今加通政,已上朝官年八十,依法典加資。閔載奭爲懿寧園守奉官,鄭奎三爲典籍,閔泳蓍爲懿寧園守奉官,洪斗燮爲康陵參奉,沈僖澤爲景慕宮令,洪鍾翊爲工曹佐郞,金東潤爲利仁察訪,金永佑爲懿寧園守奉官,金善圭爲康陵參奉,李能九爲景陵令,尹榮斗爲監察,林正洙爲掌樂主簿,姜仁會爲典籍,閔晉鎬爲思陵參奉,春川留守單鄭海崙,閔泳升爲氷庫別提,李龜範爲機器司事,李能九爲殷栗縣監,閔泳元爲懿寧園守奉官,金性濟爲康陵參奉。
傳于閔泳國曰,望筒遲滯之吏·兵判,從重推考。以金炳勳爲崇陵令,尹永周爲長陵參奉,閔泳升爲平市主簿,鄭履鎔爲懿寧園守奉官,金秉濟爲慶安察訪。前五衛將梁海宗今加資憲,金秉鎭今加嘉義,前守奉官李希榮今加通政,已上朝官年八十加資。朴用鎭爲元陵令,鄭基晩爲禁府都事,具春植爲竹山府使,韓憲敎爲氷庫別提,閔星鎬爲懿寧園守奉官,康台鉉爲引儀,鄭重岱爲典獄主簿,趙鍾禹爲濟用主簿,金華埴爲交涉主事,吳漢秀爲思陵參奉,趙誠熙爲平市主簿,具然泰爲郭山郡守,徐相轍爲獻陵參奉,金寬浩爲懿寧園守奉官,趙載觀爲昌原府使,任百璿爲平市主簿,李鎬翼爲左尹,具滋鉉爲右尹,李會源爲社稷令,閔東爀爲敬陵參奉,康台鉉爲尙瑞主簿,金錫河爲中部令,金商愚爲禁府都事,金一洙爲獻陵參奉,李圭弼爲懿寧園守奉官,車能文爲惠陵令,趙興植爲引儀,柳寅睦爲司饔主簿,金炳軾爲副應敎,韓璟履爲懿寧園守奉官,分敎官單趙亨鍾,金信榮爲典設主簿,尹塤爲尙瑞主簿,南圭弼爲司諫,金炳幹爲永懷園令,金在泂爲懿寧園守奉官,兼春秋單李龍鎰,分敎官單李成熙·韓永元·朴秉協爲掌令,玄明運爲嘉山郡守,李敏庸爲平海郡守,尹章憲爲監察,金炳軾爲執義,金敬圭爲掌樂正,鄭雲景爲獻納,朴承輔爲郭山郡守,慶義河爲監察,鄭翰謨爲監察,曺萬承·李秉昊爲正言,安定相爲監察,洪祐德爲機器司事。
傳于閔泳國曰,望筒遲滯之吏·兵判,從重推考。以李庚稙·朴羲寅爲持平。黃厚淵爲尙瑞別提,李象七爲監察,崔尙愚爲尙衣主簿,鄭雲景爲校理,李承九爲副修撰,申大均爲中學敎授,李秉庸爲監察,黃鍾選爲泗川縣監,崇仁殿參奉加設單韓炳淋,前學官趙俊夏今加通政,朝官年八十,依法典加資。以兪鎭弼爲司成,金宗鳳爲獻納,鄭道淳爲禮曹正郞,朴壽昌·金榮善爲典籍,前中軍金忠協今加崇政,前都事柳藝文,副司果南宮欽·崔貴哲,已上今加通政,朝官年八十加資。李永·趙榮夏爲同成均,秋秉紀爲繕工別提,孫宗仁爲嘉山郡守,崇靈殿參奉加設單車載驥,崇仁殿直長單鮮于嵂,奉事單朴秉奎,金貞圭爲同經筵,鄭應夔爲交涉主事,鄭基會爲弘文提學,尹容善爲同經筵。又以曺寅承爲同經筵,韓應一爲西部令,尹奎燮爲濟用主簿,李仁斗爲引儀,韓景爀爲兵曹佐郞,李容九爲南學敎授,南俊元爲嘉山郡守,金在韶爲郭山郡守,金在興爲平海郡守,朴夏陽爲泗川縣監,李應爀爲嘉山郡守,閔龜鎬爲郭山郡守,李駿爲平海郡守,姜永旭爲泗川縣監,李敏性爲嘉山郡守,鄭太允爲郭山郡守,鄭喆基爲平海郡守,明仁信爲泗川縣監,李承遠爲平海郡守,沈殷澤爲嘉山郡守,趙鍾稷爲郭山郡守,徐翊輔爲泗川縣監,吳普泳爲固城府使,白文行爲景陽察訪,權寅夏爲禁府都事,鄭範朝爲氷庫提調,金明濬爲昌樂察訪,李命宰爲大司憲,金永典爲大司諫,皮相範爲律學敎授,金世基爲吏曹參議,鄭台源爲禁府都事,金商愚爲獻陵參奉,金敎弼爲思陵參奉,宋鍾觀爲康陵參奉,南哲熙爲長陵參奉,金衡植爲懿寧園守奉官,柳匡熙爲順康園守奉官,金龍圭爲假引儀,分敎官單黃翼熙。
兵批,判書閔泳煥進,參判洪承穆入直,參議朴齊斌病,參知任澤鎬差祭,左副承旨金春熙進。以兵批言啓曰,今日都目政事,本曹堂上不可不備,而參知任澤鎬差祭,參議朴齊斌病不來,令政院卽爲牌招,同參政事,何如?傳曰,允。
又以兵批言啓曰,營將·中軍·虞候·僉使今當差出,而擬望之人乏少,未準朔守令及營將·虞候·僉使,竝擬,何如?傳曰,允。以李奎奭爲知訓鍊,李相悳·梁景煥爲宣傳官,李璿載爲神光僉使,南維熙爲聖堂僉使,同知單洪敬源,僉知單金萬集。再政。南敎元爲同知,文世鎭爲訓鍊判官,朴義炯·梁柱默·白泰鉉爲主簿,鄭歧永爲洪州營將,趙羲林爲全州營將,李宗鎬爲安東營將,尹明根爲三陟營將,柳爲南虞候,李鍾林爲訓鍊都正,白泰稷爲內禁將,張宅善爲中樞經歷,李奎璨爲訓鍊僉正,閔鳳鎬爲加里浦僉使。
金春熙,以兵批言啓曰,訓鍊正,今當差出,而擬望之〈人〉乏少,外任竝擬,何如?傳曰,允。以李豊鎬爲訓鍊正,李根泓爲僉正,李啓薰爲判官,李敏兢爲慶尙左兵使,洪泰謨爲白翎僉使,李斆永爲五衛將,徐翊輔·李根應爲宣傳官,金龜喜爲部將,閔泳旭爲統虞候,沈彦澤爲同仁萬戶,高有連·朴永根爲五衛將,兪果煥爲中樞經歷,金圭瀅爲訓鍊主簿,梁柱煥爲全羅兵虞候,姜斗鷹爲五衛將,蔡奎駿爲宣傳官,金奎昌爲中樞都事,金圭瀅爲訓鍊判官,李弘善爲平南萬戶,任璨鎬·柳澧烈爲訓鍊副正,柳錫膺爲摠禦哨官,李斗鎔爲黃海中軍,金圭瀅爲同仁萬戶,沈宜敏爲忠翊將,李載崑·鄭顯五爲文兼,尹滋復爲訓鍊僉正,石泰魯爲摠禦哨官,金鍾協·李春達爲昌德將,尹景根·申鉉謨爲訓鍊僉正,尹象大爲判官,李浩信爲昌德將,柳澧烈爲宣傳官,洪歧厚爲訓鍊判官,柳鳳根爲主簿,徐相斌爲宣傳官,蔡奎駿爲訓鍊副正,鄭完軫·尹永昌爲僉正,洪馹燮·韓文敎爲主簿,李承龍爲僉知,趙漢翼爲宣傳官,李容鎬爲中樞都事,潘應淵爲訓鍊判官,鄭暢鉉爲部將,金東郁爲僉知,南鳳元爲左捕從事官,秋鍾旭爲長串僉使,柳澧烈·鄭岏永爲訓鍊僉正,秋僖縉爲主簿,張漢翊爲所斤僉使,劉淳祐爲金城別將,崔浩英爲訓鍊判官,李東烈爲主簿,愼宗源爲守〈門將〉,安文恒爲許沙僉使,金得宗爲恃寨僉使,金兢鉉爲宣傳官,金芝圭爲中樞都事,崔廷圭爲訓鍊主簿,朴世玟爲舒川僉使,申秉業爲西北僉使,趙誠熙爲右翊衛,林炳爲摠禦哨官,嚴天郁爲乶下僉使,張斗順爲柔遠僉使,白南箕爲呂島萬戶,李秉和爲按撫中軍,白燦範爲安義僉使,李鳳朝爲昌州僉使,韓益文爲金甲島萬戶,吳在興爲玉浦萬戶,李敬信爲加德僉使,金學信爲獜山僉使,韓春玉爲南桃浦萬戶,金長俊爲鉢浦萬戶,李哲民爲龍津萬戶,張雲澤爲訓鍊主簿,曺順碩爲舒川僉使,金光錫爲蛇梁萬戶,裵弘基爲古突山別將,金永俊爲花水山別將,朴來敏爲臨溜僉使,鄭洛信爲牛峴僉使,李時中爲五老梁萬戶,尹道俊爲薺浦萬戶,金元奎爲林土別將,李容德爲左侍直,安世烈爲安骨萬戶,金達寬爲木浦萬戶,胡昆燮爲九月別將,金承鶴爲盆山別將,李敏鳳爲宣傳官,韓兢履爲訓鍊主簿,朴熙陽·朴晠來爲部將,金斗喜爲守〈門將〉李振夏爲訓鍊僉正,姜鳳魯爲主簿,金聲重爲部將,尹夏炳·金學容爲守門將,李宅和爲五衛將,沈馨澤爲宣傳官,禹春熙爲訓鍊主簿,林淳學·鄭鶴善爲守門將,張錫祚爲訓鍊主簿,文天用·李寅昌爲部將,金正斗爲守門將,李健奭爲白峙僉使,李承龍爲僉知,尹泳翰爲江華中軍,姜雲馨爲多大僉使,鄭基萬爲彌助項僉使,張相龍爲全羅左水虞候,崔根奎爲昌德將,申述鎬爲部將,朴世鎭爲守門將,申㝡熙爲摠禦軍司馬,金啓煥爲豊山萬戶,李在旼爲獨仇味僉使,李章鎔·李景鎬·李漢翊爲宣傳官,以尹錫弼·張永芝·柳相熙·朴魯源·李鍾浩·尹昌均·李觀鉉·李敏宏爲部將,趙光杓·崔奎軒·李南極·楊殷春·金瓚洙爲守門將,具寅書·韓福履·趙善永爲摠禦哨官,尹達善爲東道參軍,洪在昱爲西道參軍。
傳于金春熙曰,守令·邊將初仕人,皆令明日待令。
傳于閔泳國曰,左承旨·右承旨許遞,前望單子入之。承旨前望單子入之,李耕稙·李愚冕落點。
以黃海監司吳俊泳狀啓,瑞興府居前注書李東郁,武斷鄕曲,侵虐平民,而壽進宮所屬結摠·戶摠,以無謂有,受公文下來,符同亂類,討索夥然,名在朝籍,恣行非理,其所爲弊,民邑莫保,其罪狀,令攸司拿處事,傳于閔泳國曰,豪强之習,乃如是乎?殘民之侵虐,徭役之移徵,俱極痛駭。李東郁拿問定罪,次前中官,一體拿勘,其符同之亂類,竝捉囚府獄,嚴覈取討,討索之錢,一一還徵,從實數更爲啓聞。
以慶尙監司金明鎭狀啓,金海府人命渰死事,傳于閔泳國曰,人命渰死,若是夥多,聞甚驚慘。元恤典外,別加顧助,如有生前身還布,竝蕩減事,廟堂措辭分付。
閔泳國,以議政府言啓曰,因行護軍南廷哲上疏批旨內,祀典莫謹,而如是定式,實合事體。該銓官就議廟堂,預爲排定啓稟施行事,命下矣。謹依下敎,各祭官變通諸條,與該銓官爛商,成節目以入之意,敢啓。傳曰,知道。
又以議政府言啓曰,卽見慶尙監司金明鎭狀啓,則東萊水營火藥庫失火,火藥一萬三千三百八十三斤八兩重,火罐五十二缸,火箭二百柄,石榴箭一百八個,燒蕩無餘,常時不善檢飭之該水使李鍾順罪狀,請令廟堂稟處矣。深夜山頂,不戒于火,陰雨備豫,酷被燒燼。苟能檢飭有素,豈其疎忽如是?道啓請勘,事體固然,而此時送迎之弊,亦不可不念。該水使李鍾順,姑令戴罪擧行,火藥·罐·箭改備之方,道帥臣爛商,不日充完後啓聞之意,分付,何如?傳曰,允。
又以奎章閣言啓曰,明日卽寶賢堂朔奉審日次,臣進詣擧行之意,敢啓。傳曰,知道。
又以禮曹言啓曰,孝宗大王廟庭配享功臣文貞公閔維重,顯宗大王廟庭配享功臣金萬基,已爲啓下矣。位版造作,遣官設祭,敎書製述等事,竝令各該司,照例擧行,而謹稽謄錄,則在前廟庭追配時,皆以前頭大祭日躋配矣。今亦依已例,來三月十一日別大祭時,擧行,何如?傳曰,允。
金春熙,以刑曹言啓曰,平安監司油紙徒流案中,熙川李晩鷹,江界趙永基,楚山李時憲,咸鏡道油紙徒流案中,端川李玄祿,吉州李中麟,北靑李相鎬,吉州李壽岳,定平朴仁秀等,放字書下矣。謹依書下,竝卽放送事,分付各該道臣之意,敢啓。傳曰,知道。
領議政沈舜澤箚曰,伏以天休滋至,邦慶咸湊,我王大妃殿下,寶齡六旬,顯冊九揚,縟儀載擧,上下慶祝,臣以無奈之病,未能趨班呼嵩,北望攢祝,秪伸下誠而已。卽見都監別單判下者,錫馬上賞,及於臣身,奉旨踧踖,莫省所以。臣於敦工之所,旣無一日之仕,而屢籲獲準,又未竢事矣。以勞而無可紀,以賞而有不稱,徒使聖朝匪頒,濫褻莫甚。此臣所以惶愧靡措,不敢領有者也。短牘冒溷,情實由中,伏望亟收成旨,以安賤分焉。取進止。答曰,省箚具悉卿懇。卿其勿辭,安心領受。
傳于閔泳國曰,此批答,遣史官傳諭。
知事洪祐吉疏曰,伏以天休滋至,邦慶咸湊,丕彝昭蕆於太室,聖孝冞篤,顯冊加隆於四殿,睿誠有光,情文允愜,忭祝無彊。凡厥臣工之癃疾跛躄者,莫不趨走蹈忭於嘉祥協氣之中,而顧臣年耋病痼,跧伏窮鄕,無力陳就,自阻班綴,瞻望觚稜,倍切耿結之忱。第臣見識謏陋,國朝禮典,何敢妄言,而竊有所蓄積于中者,終不能泯默,玆敢冒昧一陳之。書曰,記功宗以功作元祀,釋之者,以爲記功尊顯,以作元祀,蓋慰答功臣,而又勉其左右王室,益圖其久大之業也。是以腏食廟庭,事莫大焉,而苟有可記之人,則必擧其禮,而宜備崇報,亟行以時,而不容闕遺也。驪陽府院君文貞公臣閔維重,世篤忠貞,素履純正,邃學問而文章宏博,蘊經濟而論議峻厲,少嘗師受於先正臣文正公宋浚吉之門,從游于先正臣文正公宋時烈,詩禮講劘,義理精深,蔚然爲斯文之宗匠。孝廟奮發大志,規恢遠圖,而文貞,首被公明正直之選,廣君德而多啓沃之謨,規官邪而著謇諤之風,殊遇隆摯,同朝敬憚,每以孝廟志業未就,爲千古至痛,惟欲卑躬蓄德,善保晩節,爲自獻之圖。宋文正論事疏有曰,此等事,無可與告語者,惟金萬基·閔維重若而人,論貢物兵制疏有曰,貢物一事,閔維重在地部,多有更變經費,大得其力,不賦於民而了辦陵役,若非其誠心忠慮,誰能爲此?及按關西,講修禮儀,崇立儒術,丕變風化,式今永賴。在己未,群壬以禮論構禍,與文忠公臣閔鼎重兄弟,同被遠竄,未幾特宥。按庚申獄,盡忠協謨,宗祊賴安,策保社勳,上下倚重,如泰山喬岳,不見運動,而身佩安危,功利斯博矣。且皇朝人之漂泊耽羅也,朝儀將押解北庭,而文貞獨慨然流涕,力沮衆議,扶植春秋大義於一言之間,而永有辭於天下萬世,先正臣文純公權尙夏所撰述備矣。光城府院君文忠公臣金萬基,以先正肖孫,服襲詩禮,沈靜而明達,弘毅而深博,文章之贍茂,論議之正直,爲士友推重,早登王庭,臺閣著激昂之風,經幄多密勿之謨,肆我孝廟,寵詡特隆。逮在顯廟晠際,每宣室夜對,敷奏眞實,儘不爲空言,而服制議·祧廟議·救荒議,悉遵朱夫子定論。庚申權奸,表裏煽禍,國勢岌岌,不趐綴旒。惟文忠,最爲群凶所娟嫉,處地危迫,身不保朝夕,而深憂密贊,不動聲色,奠安宗社,勳策盟府,事業之俊偉光明,名正言順,百世不惑,宋文正所撰述備矣。今此兩國舅,時際艱屯,遭遇明良,契合之昭融,事功之篤棐,昭載史乘,焯然可述。其在朝家崇報之義,合施與享之典,而迄今二百餘年,尙此曠闕,大同之議,愈久愈鬱。況我殿下,聖智卓越,百度皆貞,且世選咸秩之禮,惓惓致意之日乎?臣竊以爲文貞公閔維重,宜追享于孝宗大王廟庭,文忠公金萬基,宜追享于顯宗大王廟庭,朱絃黃流,一體同祀,則神理人情,庶乎無憾。其爲左右之勉,久大之圖,亦豈所裨補也哉?玆敢略輸衷實,仰瀆崇嚴。伏望聖慈,下臣此章,博詢在庭,亟擧晠典,千萬至祝。臣無任云云。答〈曰〉,省疏具悉。夫以勳業忠藎之俊偉正直,宜其從與享之,而尙未遑矣。今此老成論,可見公議之鬱然。時·原任大臣·館閣堂上,命招會議。
全羅監司金奎弘疏曰,伏以太室之祖功追闡,四殿之徽號加上,縟儀將擧,帀域同慶,適滯外藩,遠阻賀班,瞻天望聖,不任戀慕之忱。仍伏念臣猥蒙恩簡,濫叨重寄,才本空疎,識又蔑劣,難副委毗之隆,常存僨誤之誡。受命南來,已閱半載,董飭守宰,全無憚壓之威,惠恤生靈,莫究懷保之效,籌劃失方,年雖少康,而各項之公納猶愆,施措無實,民固盡力,而有限之經用恒絀,臣之溺職,於斯已著,蚤夜兢惕,惟譴何是俟。今又廚院闕供,尤切震懍。每艱物膳,臣營之封發,原有定日,沿路之遞傳,亦排限程,而由臣不飭,致此違越。臣罪至此,焉逭當律?恩荷洪庇,罰止問備,轉益惶蹙,靡敢自安。玆控短章訟愆,馳郵瀆奏。伏乞聖明,俯垂鑑諒,亟降威罰,以治臣不職之罪,俾肅朝綱焉。臣無任云云。答〈曰〉,省疏具悉。向日問備,卽因事體而然矣。卿勿爲引,益勉旬宣之責。
吏曹參議閔泳達疏曰,伏以樗櫟之散,不適於雕鏤,僬僥之短,無當於擔負,以臣之才,視臣之職,誠猶是矣。匪分之懼,不衷之憂,顧何敢晷刻暫忘也哉?秪緣恩造若偏,感戴居先,文字之籲,恐涉瀆撓,殫竭之悃,義在趨走,從他笑罵,冒沒出膺,濫廁乎選部至淸至要之地者,已帀月于玆。以若顓蒙,以若蠢愚,間嘗參聞於通塞之議,可否於注措之際,以至于承乏代斲,欲報之忱誠雖切,而識慮本自疎謬,難掩之疵纇居多,而隆眷曲推包容,淟涊捱度,愈往蔑效。臣於是猥越極矣,慙悚極矣。聖簡之不可以累,而臣旣貽累焉,名器之不可以褻,而臣又玷褻焉。此臣所以撫躬怵惕,寤言興喟,一念丐免,不趐如縛求解而已。且臣脆薄之賤質,近値寒暄之乖候,外氣侵尋,誣形殊緊,喘促而痰咳隨發,頭疼而神思迷瞀,見狀委淹,刀圭宜事,而大政今旣有命,彈束實無其望,在臣微諒,此尤所不能安者也。以情則材所不堪,以病則勢尤難强,情病俱實,惶隘轉〈深〉。玆具疾聲之呼,仰瀆仁覆之天。伏望聖慈,俯賜鑑察,亟遞臣所帶吏曹參議之任,以幸公私,不勝大願。臣無任云云。省疏具悉。所請依施。
