上在昌德宮。停常參·經筵。
朴周陽啓曰,來初五日朝參日次矣,敢稟。傳曰,停。
禮曹,今二月初八日王世子生辰,百官賀習儀乙良,百官除良,禮貌官兺,雖爲講習爲白乎矣,王世子具冕服,出重熙堂,宗親·文武百官,以黑團領行禮事,知悉擧行何如啓,依所啓施行爲良如敎,傳于朴周陽曰,禮房承旨,馳詣社稷,奉審摘奸以來。
朴周陽啓曰,卽見諸道守令·邊將薦擧單子,則黃海兵使鄭雲翼,春川府使李道宰,殿號園號平行書之,尙州牧使李晚綏,准陽府使李徽應,尾紙狹窄,無踏啓處,仁同府使李璿載,北靑府使金命基,薦擧人職名,有所錯誤,寧越府使鄭元和,中和府使具永祖,朔州府使申泰熙,鐵山府使南錫龍,會寧府使洪南周,馬梁僉使劉昌浩,有違格例,事甚疎忽,極爲未安。原單子雖不得不捧入,不可無警,竝從重推考,何如?傳曰,允。
又啓曰,今甲申年京外守令邊將薦擧單子三百七十九張,依例捧入,而其中應薦不薦人,令該曹察推,何如?傳曰,允。
又啓曰,右副承旨金文濟,同副承旨趙重弼今日不爲仕進,竝卽牌招,何如?傳曰,允。
傳于朴周陽曰,發遣吏郞,諸執事淸齋與否,摘奸以來。
金文濟,以奎章閣言啓曰,景慕宮望廟樓,今朔奉審,無頉之意,敢啓。傳曰,知道。
又以弘文館言啓曰,上番無他推移之員,不得已以下番姑陞入直之意,敢啓。傳曰,知道。
上在昌德宮。停常參·經筵。
傳于朴周陽曰,今日府大夫人晬辰,令都承旨問候以來。
朴周陽啓曰,同副承旨趙重弼,今日不爲仕進,卽爲牌招,何如?傳曰,允。
假注書閔龍鎬書啓,臣於本月初一日午時量,敬奉聖敎,出崇禮門,至南關王廟案山及主山植木處,看審是白乎則,松橡鬱密是白遣,自靑鶴亭,至舊失火處,面面周審是白乎則,老木穉株,叢雜茂盛是白遣,自典牲署後面,至冷井洞,大木參差擁蓋是白遣,下詣南壇看審是白乎則,壇砌門墻,竝無犯傷處,而主山及案山樹木甚盛是白遣,自文峴,至利泰院後麓水閣峴,則土性瘠确,略有穉松是白遣,前至馬石橋,則松木蓊翳是白遣,仍詣漢江壇,看審是白乎則,亦爲無頉是白遣,自雁峯伏兵峴,至畫景谷,則樹木茂密是白遣,自斗湖詣司寒壇,看審是白乎則,亦爲無頉是白遣,自無學峯所經外南山諸處,一一看審是白乎則,別無斫痕之意,敢啓。傳曰,知道。
金文濟啓曰,奏御文字,何等審愼,而外南山植木摘奸書啓,有所錯誤,致勤下詢,事甚疎忽,極爲未安。原書啓,今方改修正以入,而臣之矇然捧入,不勝惶悚。當該注書,所當重勘,而本院請推之外,無他可施之罰,何以爲之?敢稟。傳曰,從重推考,爾亦推考。
傳于朴周陽曰,禮房承旨,馳詣景慕宮,奉審摘奸以來。
傳于朴周陽曰,發遣吏郞,諸執事淸齋與否,摘奸以來。
以司謁口傳下敎曰,南壇淸道,以中軍代行。
兵曹口傳政事,禁衛騎士將單朴秀獜。
朴周陽,以議政府言啓口,頃因湖南繡衣別單,羅州等十邑陳結之冤徵者,從實修啓之意,覆啓行會矣。卽見該監司金聲根所報則十邑陳結,實是南民切骨之瘼,而若勒排面里,强督稅賦,則畢竟事勢,其將民與稅,俱失而已。限五年許令蠲稅,排年復摠爲辭矣。丙丁大無之後,民散土荒,十邑陳結,白徵之狀,已登道啓,且有繡單,而今見成冊,則其中査執之摠,爲一千五百餘結,實餘陳結,至過半萬之數矣。第伏念國計之窘絀,雖極憂悶,若徒守經法,一切强責,則甚非所以如傷若保之義也。此合有參酌軫恤上項羅州等十邑陳結五千九百六十餘結內三千結,特許限三年減稅,而令道臣摘探田形之墾廢,斟量民情之緩急,分等劃下後,邑名結數,列錄修啓,而今玆格外特施,亶由於深念窮蔀幽隱而然矣。萬一有當頉而未蒙頉,不當入而混入,致使朝家惠澤,閼而不宣,則是豈對揚之道乎?各該守令,躬審精抄,凡權豪之欺冒者,別般察禁,貧殘之冤矜者,從實蠲除,而如或不善事事,則隨卽啓聞論勘,且近來査起之規,便歸文具,莫重壤賦,課歲告蹙,揆諸事體,良庸慨然,嚴飭列邑,築底査櫛,期復原摠之意,分付,何如?傳曰,允。
上在昌德宮。停常參·經筵。
朴周陽啓曰,同副承旨趙重弼,今日不爲仕進,卽爲牌招,何如?傳曰,允。
傳于朴周陽曰,禮房承旨與右副承旨,分詣受香諸處,奉審摘奸以來。
傳于朴周陽曰,吏曹參議有闕之代,前望單子入之。
兵曹口傳政事,副護軍單閔泳韶。
傳于金文濟曰,政官牌招開政。
右承旨朴周陽書啓,臣承命馳詣南壇,壇上神位版奉審則無頉,祭物·祭器·祭井看審則精潔,諸執事進排官佾舞工人摘奸則無頉,仍詣木覓山,神位版奉審則無頉,祭物·祭器·祭井看審則精潔,諸執事進排官摘奸則無頉,仍詣漢江壇,壇上神位版奉審則無頉,祭物·祭器·祭井看審則精潔,諸執事進排官摘奸則無頉矣。臣則還詣南壇享所,仍留監祭,待將事,還奉神位版後,復命之意,敢啓。傳曰,知道。
金文濟,以吏曹言啓曰,東學敎授金貞均,繕工監假監役官鄭宅璣·林琮漢·權鎭淳,童蒙敎官鄭達源,俱以身病,呈狀乞遞,竝改差,何如?傳曰,允。
又啓曰,臣吏·兵批兼進之意,敢啓。傳曰,知道。
有政。吏批,判書沈履澤牌招不進,參判金奭鎭進,參議未差,右副承旨金文濟進。
啓曰,判書沈履澤牌招不進,參議未差,小臣獨政未安,何以爲之?敢稟。傳曰,仍爲之。以李冕榮爲右尹,魚允中爲同春秋,尹泰興爲東學敎授。
再政。以朴載演·尹致儀·裵仁煥爲假監役,朴喜奭爲童蒙敎官,左尹單李冕榮,右尹單尹成鎭,故同知尹守鳳贈兵參例兼,慶尙右兵使尹弘大考,故學生沈能檝·金商坤·金斗憲,以上贈監察,孝行卓異,贈職事,承傳。
兵批,行判書鄭範朝病,參判朴容大病,參議趙璟淳進,參知鄭夏源內閣進,右副承旨金文濟進。以吳錫泳爲御營騎士將,同知單金壽南,加設單梁元洙·李元豊,僉知單朴應洙·李容善·孟喜信,副護軍金學洙·金裕行。
吏曹參議前望單子入之,權膺善落點。
金文濟啓曰,行都承旨閔泳商廚院進,行左承旨尹泰駿軍國衙門進,右承旨朴周陽監祭進,左副承旨趙臣熙式暇出去,同副承旨趙重弼有身病,不得肅謝,院中只有臣一人,伴直無人,行左承旨所當牌招,而拘於廳規,不得請牌,何以爲之?敢稟。傳曰,牌招。
又啓曰,行左承旨尹泰駿牌不進,伴直無人,所當更爲牌招,而拘於廳規,不得請牌,何以爲之?敢稟。傳曰,牌招。
又以禮曹言啓曰,判尹洪徹周上疏批旨內,疏辭令禮曹問議于時原任大臣稟處事,命下矣。發遣郞廳,問議于時原任大臣,則領中樞府事臣洪淳穆,病未獻議,議政府左議政臣金炳國,右議政臣金炳德,以爲故參判洪承億,以兄亡弟及之義,還歸本房矣。其生時以觀植爲其兄承幹立后,而惟其主叔善翁主祀孫,事係倫統,有不敢遽議云矣。大臣之意如此,上裁,何如?傳曰,依大臣議爲之。
吏曹參議閔泳韶疏曰,伏以臣之冒據見職,夫豈敢視以儻來,恬若固有而然哉?始控情實,未蒙鞶帶之禠,繼怵義分,不遑駕屨之俟,淟涊蟠泊居然爲旬餘日代斲行政,亦旣屢遭而已,不勝其依樣畫葫之譏矣。竊伏念國家治忽,在於任官惟賢,而其要亶係乎選部之得其人。必也妙揀一代俊彦,畀之以激揚唱注之事,然後功能咸乂,庶績丕凝。方今聖明在上,器使群工,而乃以如臣才謏識蔑者,亦得與聞銓枋,欲望其風裁範人,鑑別區物,則此何異責聾瞽以辦聲色也乎?不能者止,非第臣自知也明,在朝家綜核之政,亦當有處臣者矣。玆敢披瀝陳懇,伏乞聖慈,諒臣言之匪出崇飾,念名器之不可久瘝,亟允所辭,以安私心焉。臣無任云云。省疏具悉。所請依施。
上在昌德宮。停常參·經筵。
金文濟啓曰,同副承旨趙重弼,今日不爲仕進,卽爲牌招,何如?傳曰,允。
金永濟啓曰,守令邊將薦擧單子,每於正月內上送,自是例也,而南兵使尹雄烈薦單,今始來到,事甚未安。原單子雖不得不捧入,不可無警,從重推考,何如?傳曰,允。
又啓曰,行都承旨閔泳商,左副承旨趙臣熙,不爲仕進,行左承旨尹泰駿牌不進,右承旨朴周陽式暇,同副承旨趙重弼,承牌來詣朝房,有身病,不得肅謝,院中只有臣一人,伴直無人,左副承旨所當牌招,而拘於廳規,不得請牌,何以爲之?敢稟。傳曰,牌招。
傳曰,同副承旨許遞,前望單子入之。
承旨前望單子入之,李胄榮落點。
金文濟啓曰,左副承旨趙臣熙牌不進,伴直無人,新除授右副承旨李胄榮,所當牌招,而拘於廳規,不得請牌,何以爲之?敢稟。傳曰,牌招。
以左副承旨趙臣熙牌不進罷職傳旨,傳于金文濟曰,只推。
京畿道幼學臣金泰植等疏曰,伏以惟我主上殿下,以天縱之聖,當邦命維新之際,親總萬機,勅勵群務,修擧闕典,政令之慮,或不便者,悉從釐革,義理之事,係莫嚴者,益加闡發。向於甲戌,特降萬東廟復設之敎,享祀之日,禮意增重,體統益尊,八域雷歡,多士雲聳,相與欣踊慶祝曰,凡廟祠撤享之中,與皇廟無間,而不可不復者,卽我孔夫子廟也。以待渙音之日,十年于玆,尙今不復者,或有未遑而然歟,第伏念華城府南四十里,有闕里聖廟,卽夫子影幀奉安之所也。昔我正宗大王,寤寐之誠,恒篤於羹墻之慕,凡其風化關棙典刑之髣髴者,皆必尊崇而義起之,爲萬世感興之本。遂愛華府之南,地名樹林,相符於曲阜之鄕,有闕里之墟焉,有文杏之生焉,有聖裔之居焉,卽孔林山下文字基之地也。乃於壬子,特降傳旨,創建廟宇,以內閣所奉影幀二本,移安于此,以御墨親書賜額聖廟二大字。傳敎揭板曰,孔氏之東來,首居水原,圖上形便,果然奇異,仍爲親製文而祭焉。每歲春秋享祀之期,自禮曹,必以三九月上旬擇入,祝式則御筆親書塡御銜,竝封香奉送,祀品則簠簋籩豆各一,爵三而無幣。越三年乙卯,又親製祭文,若曰,夫子之祠,遍於天下,義起華城,豈無以也?自奉園寢,桑梓維敬,矧乎宮墻,密邇宣聖,咫尺明訓,若聆諄諄。粵純廟朝,撰文致祭,若曰,里仁爲美,表名寓敬,自我先人,苾芬義起,小子繼述,其敢或替,秋陽江·漢,萬世瞻仰,蓬蒿不入,笙鼓長懸。粵憲宗朝致祭文,若曰,展我夫子,天縱之聖,會群聖統,爲百王師,冠儒服儒,孰不尊崇?列朝右文,吾道在東,皇祖象德祠焉義起,秪奉聖像,穆穆珠衡,惟我草府,若魯昌平,亟筵警咳,宛其承聆。亦粵哲宗朝致祭文,若曰,天佑斯人,聖生東魯,日月昏衢,衆目咸睹,億代師表,萬古瞻仰。適我隋城,有名闕里,洙·泗雖邈,沂·雩若邇,皇祖曠感,祠焉義起,及拜仙寢,烏山在前,怳若承咳,恨未趨筵。我殿下御極之初,遣官致祭,一遵先王遺禮,於乎休哉,於乎盛哉。蓋國之太學,州之鄕校,莫非尊崇夫子之地,則先王朝崇聖之誠,至矣盡矣。而又爲營建闕里祠於畿南百里之地,以象吾夫子生長老斯之鄕,是豈山川樹林,偶然相符而已哉?尊慕之地,天爲之設,而所謂笙簧金石,長懸闕里之堂者也。竊謂夫子平日浮海欲居之歎,竟符於千載之後,若有前定者存焉,於休大哉。夫子之道,卽堯·舜·禹·湯·文·武·周公相傳之統也。夫子之敎,卽君臣父子夫婦朋友人倫之至也。列聖朝,以其道承其統,以其敎明其倫,海東禮義之俗,侔擬於中華之制,漢南絃誦之習,尤近乎洙·泗之風,吾道之東,若日月之照臨,窮天地貫今古,不可廢者也。聖廟之建,迨今百年之久,而至於辛未之歲,混入於疊設院撤享之中,莫重尊敬之地,遂成荒墟,雖愚夫愚婦,莫不指點曰,此是大聖人孔夫子安靈之所也,壇杏依舊,庭草荒涼,慨然不已。況以學孔子書,習孔子禮者,其爲悵感,尤何如哉?夫以殿下之聖明,雖曾前未遑之典,今當起義創始之,而況已行之禮,豈可一任荒蕪,而無惕然之感乎?今我東宮邸下,書筵日開,講明斯道,日廣聰睿,慕聖尊師之誠,慈仁孝義之道,聞於天下,實我邦萬億年無疆之休。竊惟夫子之道,至大而無外,日月所照,航海所通,莫不尊慕,而我邦數千里,絃誦相聞,斯道丕闡,此豈非開來之功乎?伏念聖廟創設之初,聖主賢臣,相與講明乎上,碩德名儒,相與商確乎下,考据禮典,參究義理,爰有聖靈奉安之所,其在殿下顯述之道。豈可以國學鄕庠之有,而謂之疊設,不卽復享乎?今我殿下,春秋鼎盛,勵精圖治,凡於興廢之政,損益之道,靡不用極,而獨於此闕里祠,終不有追復之典,則竊恐聖朝崇儒重道之德意,或有未盡也。臣等際此院祠撤享之後,不敢紛紜請復,而惟此聖廟,事係尊重,禮典尤別。故玆敢齊聲仰籲於紸纊之下,伏乞聖慈,仰體先王義起之盛念,特降聖廟復享之渙音,以闡朝家古文之盛,以明天下斯道之大。臣等無任云云。省疏具悉。旣撤更建,乃事體不當然也。爾等退修學業。
忠淸道忠州進士臣慶焌等疏曰,伏以易曰,天尊地卑,貴賤位矣。史云,人主之尊,譬如堂,惟我母聖,配天之尊矣。其於下臨之地,詎無堂陛之截然也哉?藏后院,卽鄕曲間閭闔也,一朝爲中宮殿行在之所,數月潛御,自其還御後觀之,則藏后院,豈疇昔之閭閻耶?我東臣民,瞻望其所者,莫不愛慕之尊敬之。然而神功寂斂,愛敬之忱,無所寓焉。彼村婦野氓,近耿之餘,只知有親愛之情,而不知有尊嚴之義,仁愛相交,雖曰至美,揆以紀綱,恐有欠虧。臣等草野愚昧,猶是覆育中衣冠類也。粗識尊上敬上之爲義理,尊敬之如何,卽於潛御之所,建宮而表之,豎石而記之,以著千百世不忘之蹟,是爲今日士林之義理也。臣等所以伏陳三疏,而未蒙允許,伏未知聖意之攸在,愈惶愈恐。臣等此擧,實無不合諸道理,顧以微分,諂上而干祿歟。正其義不謀其利,平日之服膺也。論以事體,品賤而濫越歟。當仁不讓於師,聖人之垂訓也。臣等伏讀聖批,不敢避煩屑之誅者,非特民彝之感戴盛德,實關國家之立綱重威,伏願殿下,更加裁察焉。於乎,此宮之建,烏可已也?院名藏后,從邑誌而始發,殿號二字,自異人而已揭,此亦先事而現兆也。況天視自我民視,天聽自我民聽,始自一州,咸曰母后御所,不可以私室置之,終至一道一國。凡有識見者,皆云建宮豎碑,爲之當然,是豈可已乎?猗我殿下御邦之德,雖遵時晦,奈此庶民子來之情,莫之能禦,今當春正懸法之辰,敢復冒煩於象魏之下。伏乞聖明,亟降建宮之恩兪,使愚夫愚婦,曉然知尊嚴之所,以寓士林肅敬之忱,不勝至祝。臣等無任云云。省疏具悉。如是持煩,乃事體之不當然也。
江原道儒生閔致元疏曰,云云。省疏具悉。已有前批,不必更煩。爾等退修學業。
上在昌德宮。停常參·經筵。
藥房提調洪鍾軒,副提調閔泳商啓曰,伏未審日間,聖體若何,寢睡水刺之節,何如?臣等率諸御醫,趁早入診,詳察聖候爲宜。大王大妃殿氣候何如?王大妃殿氣候何如?中宮殿氣候何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。
大王大妃殿·王大妃殿·中宮殿,口傳問安。答曰,知道。
世子宮·世子嬪宮,口傳問安。答曰,知道。
傳于金文濟曰,吏曹參判有闕之代,前望單子入之。
傳于金文濟曰,政官牌招開政。
吏曹參判前望單子入之,李鎬翼落點。
金文濟啓曰,新除授吏曹參判李鎬翼,一體牌招,何如?傳曰,允。
傳于金文濟曰,呈告工曹判書·同成均·兵曹參判許遞,今日政差出。
傳于金文濟曰,在外同敦寧許遞,今日政差出。
金文濟啓曰,行都承旨閔泳商藥院進,行左承旨尹泰駿,軍國衙門進,右承旨朴周陽,左副承旨趙臣熙,不爲仕進,右副承旨李胄榮在外,院中只有臣一人,伴直無人,左副承旨所當牌招,而拘於廳規,不得請牌,何以爲之?敢稟。傳曰,牌招。
又啓曰,右副承旨李胄榮,時在忠淸道丹陽地,斯速乘馹上來事,下諭,何如?傳曰,許遞,前望單子入之。
承旨前望單子入之,李萬稙落點。
金文濟啓曰,左副承旨趙臣熙牌不進,伴直無人,新除授同副承旨李萬稙,卽爲牌招,何如?傳曰,允。
又以吏曹言啓曰,繕工監假監役官朴載演·尹敬儀·裴仁煥,童蒙敎官朴喜奭,俱以身病,呈狀乞遞,竝改差,何如?傳曰,允。
金文濟啓曰,臣吏·兵批兼進之意,敢啓。傳曰,知道。
有政。吏批,判書沈履澤牌招不進,參判李鎬翼牌招不進,參議權膺善進,右副承旨金文濟進。
啓曰,判書沈履澤,參判李鎬翼,竝牌招不進,小臣獨政未安,何以爲之?敢稟。傳曰,只出緊任。以沈宜徇爲工曹判書,趙文永爲同敦寧,朴容大爲兵曹參判,李玄翼爲知義禁,金奭鎭爲同成均。
傳于金文濟曰,見窠皆令差出。
再政。以裴榮圭·趙智璧·金漢柱爲假監役,李定翼爲童蒙敎官。
兵批,行判書鄭範朝病,參判李應夏病,參議趙璟淳進,參知鄭夏源內閣進,右副承旨金文濟進,同知單尹相龍·金龍完,大護軍洪鍾華,護軍金奭鎭·李應夏·李濟元,副護軍趙重弼·李胄榮·朴苾赫。
以左副承旨趙臣熙牌不進罷職傳旨,傳于金文濟曰,只推。
金文濟,以禁衛營言啓曰,本營哨官李敎庠,身病猝重,勢難察任,改差,何如?傳曰,允。
又以司僕寺一二提調意啓曰,兼內乘任興準,以其身病,呈狀乞遞矣。不可强令察任,今姑改差,其代令該曹口傳差出,何如?傳曰,允。
吏曹參判金奭鎭疏曰,以臣以不才,猥膺匪據,控實陳章,初非飾讓,而誠淺辭拙,未蒙兪音,感恩怵義,抗顔出肅,至於冒赴銓席,數次代斲,是豈臣一分可堪而然哉?土木之被文繡,瓦缶之注黃流,而止竟疵類莫掩,姍笑必至,臣終欲包羞忍恥,竊位貪榮,其於累聖簡而徠官箴,何哉?與其徒畏瀆擾,淟涊瘝職,不若更慕衷私,早自丐免,玆敢不避猥屑,仰干崇嚴,伏乞聖慈,俯垂鑑諒,亟遞臣所帶銓銜,俾公私兩幸焉。臣無任云云。答曰,省疏具悉。所請依施。
忠淸道儒生幼學李承璪等疏曰,伏以三陽泰回,萬物咸遂,此誠擧天地和氣之效,盡在聖人作人之美也。天以陰陽五行,化生萬物,凡有形有象,而充塞乎兩間者,莫不有陶鑄之化。惟人也得其氣質之秀,故肖方圓之形,稟義理之性,超然爲萬物之最靈。旣得其最靈之賦與,則必須盡最靈之道,使知無所不周,行無所不備,德無所不全,才無所不通,參天地贊化育,然後方可以自異於萬物,而庶無負天之賦與之意也。其責任之重,如此者,無貴賤賢愚,凡具人之形體者,皆可爲以此存心。臣等俱以芻蕘之賤,亦具方圖之形,而粗解義理之性,洪惟我列聖朝五百年化育中物也。若或有義理之未伸,而徒懷咫尺之嚴威,可言而不言,可請而不請,以負我天地聖明之治哉。竊伏見殿下,緝熙光明,聖賢大度,納汚藏疾,赦罪宥過,功疑惟重,罪疑惟輕,崇儒重道,從賢禮師,崇報之典,行乎陞廡,繼聖開學,從善行義,亮采之論,著於經筵,有耳者日願所聞,有目者日願所見,三代文明之治,庶幾卜於今日矣。孟子曰,民無恒心,放僻奢侈,無不有耳。書曰,惟德惟義,是乃大訓,不由古訓,于何其訓?敎化行乎上,則四方風動,自可以導迎和氣。導和之本,在於祈天永命,祈永之本,在於疾敬德,疾敬之本,在於諴小民,諴民之本,在於立紀綱,立綱之本,在於復院宇也。自昔我東邦文學之天性,冠帶之儀則,蓋由於三代之文獻,而莫非我祖宗朝養士尊賢,樹風成俗,以堯·舜之道,治堯·舜之民,故文質至今有彬彬可觀者矣。一自院宇掇享之後,茅塞烟荒,行路之匹夫,莫不咨嗟,山高水長,巖穴之獨善,空自踽涼,士趨失所,義理之分漸晦,民心無向,放僻之志隨萌,名分紀綱,從此蔑如,典章文獻,無以可觀。然則列聖朝陶鑄化育之意,我殿下緝熙光明之學,將何處可徵,而得不憐熙皞之蒼生乎?故臣等徒懷義理之性,不避猥越之罪,乃敢肆然抗章,而及伏奉聖批,有曰,此非遽施之事,固當退伏林下,恭俟朝家處分之日,而當時之務,輿情之鬱,宜急而不可緩也。且結構之方,享祀之節,惟與新創制度,稍有間焉。數間茅屋,足以妥精靈,三酌瓦罇,足以代籩豆,存其意而享其祀,則猶有賢於儀不及物也。故嚮又敢再擧抗疏,陳情籲閽矣。至伏讀聖批,若曰,不必煩瀆如是,臣等怵惕惶懍,逃遁而罔知措躬之所也。臣等雖是愚蠢之賦質,亦知分義之嚴重,復何敢冒瀆聖聽,此誠五百年培固眞源,爲今日之急先務也。竊伏念受享之昔,先正賢師,莫非我先列聖朝,碩輔元勳。若夫及今,復院之命一下,則列聖朝陟降之靈,洋洋乎在上,眷佑於冥冥,而先賢之靈,亦皆侍衛左右,默遺其子孫之訓,其成式垂無窮之聞矣。復院之日,卽導迎和氣,祈天永命之日也,萬億年無疆之休,不由基於此哉?敢又披瀝陳情,來叫閶闔,伏乞天地父母,先治臣慢命瀆擾之罪,特察輿情之鬱,亟降以復諸院之命,千萬伏祝,臣等無任云云。省疏具悉。已有前批,爾等退修學業。
上在昌德宮。停常參·經筵。
傳于李萬稙曰,今初八日館學儒生應製,通方外爲之,試紙用大好紙,春塘臺命官爲之,試官臨時稟旨。
李萬稙啓曰,假注書成岐運,有身病,勢難察任,今姑改差,何如?傳曰,允。
又啓曰,明日傳香,禮房承旨,當爲齋宿,右承旨朴周陽,所當牌招,而拘於廳規,不得請牌,何以爲之?敢稟。傳曰,牌招。
傳于李萬稙曰,發遣吏郞,諸執事淸齋與否,摘奸以來。
李萬稙,以議政府言啓曰,卽見京畿監司金宏集狀啓,則枚擧積城縣監尙稷鉉牒呈以爲,本邑居前司果金光壕,出義捐財,新備鳥銃二十柄,創設砲軍二十名,而砲料則將以一千金,修築堤,可作數石落沃土,衣資則以五百兩,分給饒民,殖利取用,極爲嘉尙,宜有激奬之典,請令廟堂稟處矣。捐出私財,願補軍需,誠意所在,合施奬勸之政,前司果金光壕,外職調用事,分付銓曹,何如?傳曰,允。
上在昌德宮。停常參·經筵。
朴周陽啓曰,來十一日朝參日次矣,敢稟。傳曰,停。
又啓曰,工曹判書沈宜絢,知義禁李玄翼,同敦寧趙文永,除拜後過三日不爲出肅,竝依定式推考警責,仍卽牌招察任,何如?傳曰,允。
又啓曰,禁衛大將具完植,御營大將韓圭稷,以東·南關王廟獻官,明日受香出去矣。具完植所佩命召,韓圭稷所佩命召,兼帶親軍前營監督密符·傳令牌及右邊捕盜大將命召,大將牌·傳令牌,何以爲之,而將兵之任,不可一刻無摠察之人,捕將重任,亦不可暫曠,在前如此之時,有他邊大將兼察之例,今番則何以爲之?敢稟。傳曰,兩營大將,前營督兼察置之,捕將,他邊大將兼察,竝仍佩往來。
傳于朴周陽曰,禮房承旨馳詣受香諸處,奉審摘奸以來。
李萬稙啓曰,右邊捕盜大將,他邊大將兼察事,命下矣。兼察右邊捕盜大將李鳳儀,亦爲牌招聽傳敎,何如?傳曰,允。
傳于李萬稙曰,明日應製時命官,左議政爲之,試官則以原任文任·時原任賓客·閣臣·春坊及入直玉堂爲之。
傳于李萬稙曰,試所承旨都承旨進去。
成岐運改差代,以朴永斗爲假注書。
傳于李萬稙曰,公事不審之中官沈周鉉,從重推考。
傳于李萬稙曰,行護軍李世宰,知春秋除授。
吏曹,知春秋單李世宰,今超資憲除授事,承傳。
傳于李萬稙曰,中國統領,與諸摠兵,明日當於便殿接見,而東宮亦爲接見矣。該房知悉。
傳于李萬稙曰,各國公使,當於明日,便殿召見,而東宮亦爲召見矣。該房知悉。
以司謁口傳下敎曰,中國統領,與諸摠兵接見時,都承旨·左承旨·入直閣臣·翰注各一員·通事·譯官二人入侍,東宮接見時,輔德·兼輔德·入直春桂坊·通事·譯官二人入對。
以司謁口傳下敎曰,各國公使召見時,掌內督辦·外務督辦·協辦各一員,左承旨·史官一員·寶劍二員入侍。東宮召見時,掌內督辦·外務督辦·協辦各一員,兼輔德·鍮硯·桂坊一員陪衛,桂坊二員入對。
以右副承旨金文濟牌不進罷職傳旨,傳于李萬稙曰,只推。
兵曹口傳政事,以李鳳儀爲兼內乘。
朴周陽,以奎章閣言啓曰,景慕宮望廟樓今春大奉審,臣夏源,與本宮提調洪澈周·宗正卿,進詣展奉奉審,無頉之意,敢啓。傳曰,知道。
又以禮曹言啓曰,卽接社稷署所報,則明日館學儒生應製試取時,本署官員,俱爲觀光云矣。依定式本曹佐郞劉秉洙,假官差送,以爲代直後赴試之地,何如?傳曰,允。
又以禮曹言啓曰,卽接永禧殿官員所報,則明日館學儒生應製試取時,本殿官員俱爲觀光云矣。依定式假官一員,令吏曹,以成均館官員,口傳啓下,以爲代直後赴試之地,何如?傳曰,允。
又以奉常寺都提調·提調意啓曰,東耤親耕田所種九穀,先農祭後,卽爲起墾付種之意,敢啓。傳曰,知道。
李萬稙,以兵曹言啓曰,因承政院啓辭,邊將應薦不薦人,令該曹察推事,允下矣。行大護軍李熙永,行護軍金震休·李亮信·安永豊·李義根·林百鉉·尹善應,承文院判校吳鎭東,軍資監正趙性鶴,軍器寺副正申楨,俱爲應薦而不薦,竝依法典,推考警責,何如?傳曰,允。
又以義禁府言啓曰,今初八日餘學儒生應製,通方外爲之時,本府都事,皆爲赴擧,只有武都事一員,當直入直,而本府入直公事·回公都事及通化門·明光門·靑陽門·月覲門·集春門禁亂都事,無以推移,假都事七員,令該曹口傳差出,以爲分排擧行,何如?傳曰,允。
上在昌德宮。停常參·經筵。
世子宮誕日,大殿·大王大妃殿·王大妃殿·中宮殿,軍國衙門·內閣·政院·玉堂·朝廷二品以上·六曹堂上·兩司長官單子問安。答曰,知道。世子宮·世子嬪宮,軍國衙門·內閣·政院·玉堂·朝廷二品以上·六曹堂上·兩司長官口傳問安。答曰,知道。
傳于李萬稙曰,今日異於他日,輕囚放釋。
以司謁口傳下敎曰,時·原任大臣·奉朝賀·時·原任賓客·閣臣·春坊及桂坊·內外衙門堂上·宗親·儀賓·玉堂·內外衙門主事·宗卿二品以上·兩司長官·承·史,當賜饌矣,留待。
傳于李萬稙曰,古今島圍籬安置罪人李秉文,智島圍籬,安置罪人鄭洛鎔,竝放逐鄕里,中和府定配罪人尹,放。
傳于朴周陽曰,時·原任大臣留待。
傳于朴周陽曰,時原任大臣入侍。
李萬稙啓曰,臣萬稙,敬奉聖敎,馳往義禁府,取考囚徒案,則無時囚,故仍往典獄署,取閱囚徒案,則辭緣推覈間嚴囚罪人一名,所犯贓錢備納間私奴嚴囚罪人二名,所逋公米推納間私奴嚴囚罪人一名,不可以輕囚論,故竝仍囚,其餘各寺直囚罪人崔泰俊等十二名,係是輕囚,故竝依傳敎,放送之意,敢啓。傳曰,知道。
傳于金文濟曰,排立與挾庭軍兵,各其營乾犒饋。
傳于朴周陽曰,再明日人日製,通方外爲之,試紙用大好紙,春塘臺親臨磨鍊,試官以今日試官仍用。
傳于朴周陽曰,科次入侍。
傳于朴周陽曰,時原任大臣·春坊·承史,同爲入侍。
朴周陽,以禮曹言啓曰,再明日春塘臺人日製試取時,王世子侍坐之節,何以爲之乎?敢稟。傳曰,依例磨鍊。
甲申二月初八日未時,上御重熙堂。時·原任大臣入侍時,右承旨朴周陽,假注書朴永斗,別兼春秋金貞均·趙東冕,左議政金炳國,右議政金炳德,以次進伏訖。上曰,史官分左右。仍命大臣進前,炳國進前奏曰,東宮邸下,睿齡已踰十歲,今日又値生辰,聖心伏想嘉悅,群情益切慶祝矣。邇來聖體,若何?上曰,一樣矣。炳國曰,寢睡水刺之節,何如?上曰,一樣矣。炳國曰,大王大妃殿氣候,何如?上曰,一樣矣。炳國曰,王大妃殿氣候,何如?上曰,一樣矣。炳國曰,中宮殿氣候,何如?上曰,安順矣。上曰,每當此日,嘉悅無比,而今年則尤倍於前矣。炳國曰,環東土萬億生靈,擧切慶忭之忱矣。炳德曰,世子宮慶辰載屆,聖心益當嘉悅,而群情擧切歡忭之忱。上曰,俄者賜饌,果已領受乎?炳國曰,臣等連承賜饌,共飽隆渥矣。炳德曰,臣等祗領共飽矣。上曰,一番則東宮所賜也。炳國曰,又被睿恩萬萬感頌矣。炳德曰,荐蒙睿恩,冞切榮感矣。上曰,科次時則不無稍晚之慮,先此召見卿等矣。炳國曰,聖念特軫下情,科次前有此召見,尤切榮感矣。仍奏曰,臣等欲爲仰瞻東宮矣。上曰,可也。炳國曰,臣等冒悚仰瞻矣。仍奏曰,俄者進詣春臺,則鄕儒觀光者,比前尤盛,可謂濟濟多士,迨此物價刁騰之時,且非預有科令,而如是咸聚,群心之蘄嚮,於此可見矣。上曰,科儒之盛會,〈甚〉庸欣然,而聞嶺南與西北多云矣。炳國曰,士氣之鼓動,人才之作成,專在於勤講矣。睿學之日臻高明,區區顒祝矣。上曰,此果切實之語也。仍敎曰,今日試取,不爲親臨,似未慰悅多士之心,故人〈日〉製以再明出令,而以親臨磨鍊矣。炳國曰,今番多士之來,非徒爲科,趁此慶日,欲爲仰瞻,卽秉彝之心也。今承下敎,有以仰軫念多士之聖意,群情尤當歡忭矣。上曰,朝野愛戴之心,想同然矣。炳德曰,日寒尙未快弛,物價近又甚高,而遠近科儒,若是多會,有以見帀域歡情,果是盛事也。炳國曰,領府事曉進俄退,今未得登筵矣。上曰,似有餘祟而然矣。仍敎曰,俄見各國使,則皆以正朝及生朝,爲第一慶會,外他則別無稱慶云矣。炳國曰,正朝,卽歲之首也。生朝,其一國之慶,則各國所以同然矣。仍奏曰,向於江頭,送別吳帥時,以水車造用事,申申提托於臣等矣。農民雖不嫺此等器械,若一見其制之妙,則其將遍一國,而大有助於農功矣。上曰,一見其效則必當咸願造用,而大抵農是第一務本之方矣。炳國曰,是故農者,天下之大本,外他則末也,聖敎切當矣。上曰,場內試券幾許入來云耶?炳國曰,收券姑不多云矣。上曰,科次時右相亦爲入參也。炳德曰,謹當依下敎爲之矣。上曰,賓廳似過冷,果無所損耶?炳國曰,慶祝之中,不知爲勞矣。上曰,內衙門則如何乎?炳國曰,衙門臣等頻爲赴公故,房堗勝於賓廳矣。上命大臣就座。又命史官就座。仍命大臣先退,又命退,承·史以次退出
上在昌德宮。停常參·經筵。
傳于金文濟曰,入格儒生入侍。
專于金文濟曰,明日出宮門路,以協陽門爲之。
金文濟啓曰,行都承旨閔泳商,右承旨朴周陽,左副承旨趙臣熙,不爲仕進,行左承旨尹泰駿,軍國衙門進,同副承旨李萬稙式暇出去,院中只有臣一人,伴直無人。左副承旨所當牌招,拘於廳規,不得請牌,何以爲之?敢稟。傳曰,牌招。
又啓曰,左副承旨趙臣熙牌不進,伴直無人,右承旨朴周陽,所當牌招,而拘於廳規,不得請牌,何以爲之?敢稟。傳曰,牌招。
以左副承旨趙臣熙牌不進罷職傳旨,傳于金文濟曰,只推。
傳于金文濟曰,左承旨許遞,前望單子入之。
承旨前望單子入之,朴定陽落點。
兵曹口傳政事,以李東淵爲兵曹參知。
吏曹,兵曹參議單李東淵,參知單趙璟淳。
金文濟,以禮曹言啓曰,卽接宗廟署所報,則明日人日製試取時,本署官員,俱爲觀光云矣。依定式本曹正郞高永錫,假官差送,以爲代直後赴試之地,何如?傳曰,允。又以禮曹言啓曰,卽接社稷署所報,則明日人日製試取時,本署官員,俱爲觀光云矣。依定式本曹佐郞劉秉洙,假官差送,以爲代直後赴試之地,何如?傳曰,允。又以兵曹言啓曰,明日春塘臺親臨人日製試取時,本曹堂上侍衛,當爲備員,而參知鄭夏源,有身病,不得進參,令政院稟旨變通,仍令該曹,以在京無故人,口傳差出,待下批牌招,以爲進參之地,何如?傳曰,許遞。
又以禁衛營言啓曰,謹依下敎,排立與挾庭軍等處,乾犒饋分給之意,敢啓。傳曰,知道。又以御營廳言啓曰,謹依下敎,排立與挾庭軍等處,乾犒饋分給之意,敢啓。傳曰,知道。
又以義禁府言啓曰,今初十日人日製,通方外爲之時,本府都事,皆爲赴擧,只有武都事一員,當直入直,而本府入直公事回公都事及通化門·明光門·靑陽門·月覲門·集春門禁亂都事,無以推移,假都事七員,令該曹口傳差出,以爲分排擧行,何如?傳曰,允。又以義禁府言啓曰,古今島圍籬安置罪人李秉文,智島圍籬安置罪人鄭洛鎔,竝放逐鄕里,中和府定配罪人尹放事,承傳啓下矣。全羅道康津縣古今島圍籬安置勿揀赦前罪人李秉文,羅州牧智島圍籬安置罪人鄭洛鎔等,撤去圍籬後,竝放逐鄕里,中和府流三千里定配罪人尹栲放送事,分付各該道臣之意,敢啓。傳曰,知道。
兵曹口傳政事,副護軍單鄭夏源。
議政府左議政臣金炳國疏曰,伏以臣,又伏奉人日製試官之命矣。蹶趨承,分義卽然,而第臣値此木旺之節,步履之蹣跚,風痰之流注,日甚一日,以今見狀,獲竣試役,實無其道,玆不敢不抱悚齎悶,仰干聰聽,伏乞聖慈,俯賜諒察,劃許變通,不勝千萬幸甚。取進止。答曰,省箚具悉卿懇,愼節奉慮,所辭讀券官之任,玆以勉副,卿其安心調理,仍傳曰,此批答遣史官傳諭。
吏曹參判臣李鎬翼疏曰,伏以臣於日昨,伏奉前望恩點,以臣爲吏曹參判者,臣聞命震惕,罔知措躬之所也。噫,臣是何人前後踐履,涯分已踰,而又忝此匪據之任也。臣曩叨三銓,因避旋遞,未有一日之責,全昧政注間事,未敢知今日聖簡,奚取於臣,而或以節次推遷,兼寓試可之意歟。昭代官人之道,豈容如是苟艱也?竊伏念臣才識蔑劣,百無一取,而偏蒙寵渥,驟躐冥升,環顧儕流,罕與爲比,靜夜思惟,愧汗浹背。臣之長短,自知甚明,置之閒散,尙懼不堪,而況選部之銜?雖在佐貳,與聞激揚之議,均有鑑別之責,其難與重,顧何如也?決非如臣無似者,所可擬議也審矣。今若貪榮冒據,上而貽則哲之累,下而招敗官之譏,則臣雖欲自贖其罪,嗟何及哉?適値候班,義分居先,雖已出肅,廉維攸係,惶愧益切。玆敢冒控微懇,仰瀆崇聽。伏望聖慈,俯垂諒察,亟收臣新授職名,俾公私兩得其宜焉。臣無任瞻天仰聖之至云云。答曰,省疏具悉。卿其勿辭行公。
知敦寧趙文永疏曰,伏以臣於日前,伏奉除旨,以臣爲同知敦寧府事者,臣感恩怵義,章皇出肅,粗伸叩謝之忱,而第臣本無敦寧,揆以格例,在所當遞,敢陳短章,仰瀆崇嚴。伏乞聖慈,俯垂鑑諒,亟遞臣職,以存公格,以安私分,千萬幸甚。臣無任云云。答曰,省疏具悉。所請依施。
上在昌德宮。停常參·經筵。
藥房提調洪鍾軒,副提調閔泳商啓曰,伏未審日審,聖體若何,寢睡水刺之節,何如?臣等率諸御醫,趁早入診,詳察聖候爲宜。大王大妃殿氣候何如,王大妃殿氣候何如,中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。
大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
閔泳商啓曰,行左承旨朴定陽,今日不爲仕進,卽爲牌招,何如?傳曰,允。
金文濟啓曰,前府使金晢根,寶劍受點矣。方在罷散中,何以爲之?敢稟。傳曰,敍用。
金文濟,以兵曹言啓曰,今日殿座時,寶劍金晢根,時無職名,依例口傳付軍職,何如?傳曰,允。
知春秋李世宰疏曰,伏以伏惟我王世子邸下,睿算漸長,流虹慶辰,今週十度,聖心嘉悅於供歡,群情蹈舞於獻頌。伏念臣猥以菲才,厚被國恩,早通桂籍,歷揚淸顯,未嘗有寸籌尺能。仰效塵刹之報,虛抛光陰,居然舊甲之重回,而臣之父,年今八十有一矣。臣白首彩衣,復設弧盤,供怡愉於北堂,敍湛樂於一室,私門喜幸,莫大於此,而況父子同老於昇平,頂踵毛髮,無非恩渥之所霑濡,北向攢頌,有倍於他時矣。忽於是際,伏奉知春秋特授之命,臣攀誥惝怳,莫省攸措。未敢知聖鑑,靡所不燭,俾臣是日荷寵,慰悅老父,而此豈臣夢想之所企及哉?夫爲官而進秩,必有才德之可稱,績勩之可紀,然後乃可以當之,而至若八座峻秩,尤絶庶僚矣。臣旣無才蔑績,遽蒙此謬恩,則所懼者名器之玷褻也,所愧者物議之嗤點也。秪肅縱感殊眷,冒據有損廉防。玆敢悉控衷曲,仰瀆崇嚴。伏乞聖明,俯賜鑑諒,還收臣新授資級,以重官方,以安私分焉。臣無任云云。答曰,省疏具悉。卿其勿辭行公。
上在昌德宮。停常參·經筵。
李萬稙啓曰,來十六日日次儒生殿講日次,而英陵忌辰祭齋戒相値,頉稟之意,敢啓。傳曰,知道。
傳于李萬稙曰,宗廟都提調有闕之代,領府事爲之,社稷都提調有闕之代,左議政爲之。
李萬稙啓曰,假注書朴永斗,有身病,勢難察任,今姑改差,何如?傳曰,允。
朴永斗改差,代以尹禧永爲假注書。
李萬稙啓曰,行都承旨閔泳商,右承旨朴周陽,不爲仕進,行左承旨朴定陽,迎接所進,左副承旨趙臣熙式暇,右副承旨金文濟,式暇出去,院中只有臣一人,伴直無人。右承旨所當牌招,而拘於廳規,不得請牌,何以爲之?敢稟。傳曰,牌招。
以右承旨朴周陽牌不進罷職傳旨,傳于李萬稙曰,只推。
李萬稙啓曰,右承旨朴周陽牌不進,伴直無人,行左承旨朴定陽,所當牌招,而拘於廳規,不得請牌,何以爲之?敢稟。傳曰,牌招。
又以兵曹言啓曰,謹依下敎,侍衛陪衛與排立軍兵等處,乾犒饋分給之意,敢啓。傳曰,知道。
又以禁衛營言啓曰,謹依下敎,侍衛陪衛與排立軍兵等處,乾犒饋分給之意,敢啓。傳曰,知道。
又以御營廳言啓曰,謹依下敎,侍衛陪衛與排立軍兵等處,乾犒饋分給之意,敢啓。傳曰,知道。
傳曰,入格儒生,延英門外施賞。
右議政金炳德疏曰,伏以臣之見綰兼務,體嚴事重如臣聵劣有,不敢一任兜攬也審矣。夫奉護之所必敬,起居之所必誠,供盛支餉之至謹至要,俱非閒漫職司之可比,顧臣精思衰耗,筋骸之澌綴,責以一事之句檢,猶懼其舛錯遺忘,復何能兼管摠領,使衆務無瘝哉?臣之冒據承弼,已是,踰濫之大者,則外他盤礴之爲不稱,固不暇恤,而卸得一分擔荷,省得一分隳僨。伏乞聖明,特垂矜恤,將臣太廟·大社·閟宮·藥院·太常·軍資提擧之任,竝賜鐫免,俾遂微諒,不勝幸甚。取進止。答曰,省箚具悉卿懇。所辭諸務,何可竝解?太廟·太社提擧之任,今姑勉副,卿其諒之。仍傳曰,此批答,遣史官傳諭。
上在昌德宮。停常參·經筵。
李萬稙啓曰,假注書閔龍鎬,有身病,勢難察任,今姑改差,何如?傳曰,允。
閔龍鎬改差,代以金龜燮爲假注書。
李萬稙啓曰,行都承旨閔泳商,右承旨朴周陽,左副承旨趙臣熙,右副承旨金文濟,不爲仕進,行左承旨朴定陽牌不進,院中只有臣一人,伴直無人。右副承旨所當牌招,而拘於廳規,不得請牌,何以爲之?敢稟。傳曰,牌招。
又啓曰,御營大將韓圭稷,以東關王廟修改事,明日出去矣。兼帶親軍前營監督密符·傳令牌及右邊捕盜大將命召·大將牌·傳令牌何以爲之?敢稟。傳曰,仍佩往來。
又啓曰,右副承旨金文濟牌不進,伴直無人,左副承旨趙臣熙,所當牌招,而拘於廳規,不得請牌,何以爲之?敢稟。傳曰,牌招。
李萬稙,以禮曹言啓曰,卽接前敦寧都正徐明淳單子,則以爲同姓五寸姪相鉉,嫡妾俱無子,身死,以其同姓八寸兄相瑾第二子光斌,欲爲繼後,兩家諸族,相議完定,而相鉉夫妻,俱爲作故。拘於常規,不得循例禮斜,依法典草記稟處事,呈單矣。凡係繼宗立後,兩邊與受,明有可據,而不得登聞者,許令該曹,論理草記事,載在法典,而門長徐明淳單辭旣如此,徐相瑾第二子光斌,立爲徐相鉉之後,何如?傳曰,允。
又以禮曹言啓曰,卽接長湍幼學宋持莊所志,則以爲同姓八寸兄持珩,嫡妾俱無子身死,以其同姓八寸兄持性第三子貞玉,欲爲繼後,兩家諸族,相議完定,而養家父母,俱爲作故。拘於常規,不得循例禮斜,依法典草記稟處事呈狀矣。凡係繼宗立後,兩邊與受,明有可據,而不得登聞者,許令該曹,論理草記,載在法典,而門長宋持莊所訴旣如此,宋持性第三子貞玉,立爲宋持珩之後,何如?傳曰,允。
又以弘文館言啓曰,副校理張錫裕,呈辭出去,上番闕直,事甚未安,應敎金在容·副應敎鄭寅興·校理尹相翊·林羲相,副校理李軒卿,竝卽牌招,推移入直,何如?傳曰,允。
又以親軍營言啓曰,本營右哨官申泰休,領官差下,右哨官姑爲仍帶,令該曹口傳下批,何如?傳曰,允。
兵曹口傳政事,親軍右營領官單申泰休。
京畿監司金弘集疏曰,伏以臣之父祖墳墓,在於本道坡州·長湍等地,距京甫宿舂有餘,而曠省已久,自夫按藩以來,擬卽擁節訊掃,于以伸至情而夸榮耀。霜露增感,無時不切。而祗緣內外兼務,按日奔趨,荏苒未遑,歲又再改矣。今焉農功未始,港事可間,迨此暇矣。始可以言私,玆敢不避猥屑,干冒崇嚴。伏乞聖慈,特垂鑑諒,許臣三數日之暇,俾便往省,以遂私願,千萬血祝。臣無任云云。答曰,省疏具悉。卿其往省焉。
上在昌德宮。停常參·經筵。
閔泳商啓曰,右承旨朴周陽,右副承旨金文濟,今日不爲仕進,竝卽牌招,何如?傳曰,允。
以左副承旨趙臣熙牌不進罷職傳旨,傳于李萬稙曰,只推。
以右副承旨金文濟牌不進罷職傳旨,傳于李萬稙曰,只推。
又以兵曹言啓曰,卽接西所入直衛將兪達源牒報,則曜金門北邊墻垣四間許頹圮云,爲先令紫門監,堅實圍排,卽速修築,而把守軍兵,亦令該營門,量宜定送,限修築間,嚴加守直之意,分付,何如?傳曰,允。
又以禁衛營言啓曰,臣完植,進詣南廟有頉處,看審修改後,別單書入之意,敢啓。傳曰,知道。
又以禁衛營言啓曰,因兵曹草記,曜金門北邊墻垣四間許頹圮處,西營入直軍十五名除出,將校一人率領,限修築間,嚴加守直,而元入直軍餘數不多,出番軍十五名添入,警巡之言,敢啓。傳曰,知道。
又以御營廳言啓曰,東關王廟·北關王廟修改處,臣監董後別單書入之意,敢啓。傳曰,知道。
又以御營廳言啓曰,本廳千摠申相珪,身病甚重,勢難察任,改差,何如,傳曰,允。
京畿儒生鄭最秀等疏曰,伏以天下之事,有體有用,體者何也,萬世不易之常典也。用者何也,隨時變易之合宜也。以殿下聰明睿智之聖,有體用該備之德,政令之間,措處之際,宜無過當失宜之擧,而今此水原闕里祠靳復一款,臣等竊嘗左右求而不可得,玆更冒瀆崇嚴。披瀝衷懇,伏願殿下洞察焉。竊伏念水原闕里祠,卽孔夫子影幀奉安之所,而今孔氏世居中行尊者獻爵之廟也。惟我正宗大王,洞見萬化之本,深軫一治之幾,斟酌古今,一朝義起之,吾夫子浮海之嘆,殆至誠之前知也。孔林山下,御墨煌煌,文字基上,聖廟屹屹,子孫濟蹌於春秋享祀之時,士民感興於鑽仰瞻忽之際,此豈可以魯城闕里祠之與學校無異者,竝論也哉?嘗觀故相臣趙寅永序闕里之誌曰,我正宗大王,以聖人尊聖人,就聖人之後之基,建祠,以祀聖人,額曰,聖廟,命其地曰,闕里。故祭酒臣洪直鼎,亦嘗序其後曰,夫子素日浮海,欲居于吾東者,以啓今日之事,若有前定者存焉。又曰,其必眷顧東華,克享宗廟子孫之饗者審矣。又曰,啓東土之文明,開萬世之太平,是可以見天心也。將此數語,庶可以仰揣我大聖人所作爲出,尋常萬萬,永有辭於天下萬世矣。粵自我聖上御極之初,崇儒術而闢異端,一遵我正宗大王傳授心法,而聖廟復享之擧,不卽允許,臣等至愚且鈍,抑未知聖旨之所在也。疊設撤院,固可謂隨時變易之合宜,而聖廟復享,亦可謂萬世不易之常典也。往在甲戌年間,萬東廟復享之命纔下,一國之趨向自正,效忠之心,出義之誠,有倍於前日,此固秉彝之性,殄減他不得者也。今此聖廟,與皇廟無間,而尤有別焉。若賜復享之允兪,則八域臣民,擧皆欣欣然相告曰,吾夫子萬世之聖師也,我殿下萬世之仁君也。拭目改覩,咸與俱新,此豈非我殿下燕翼貽謨之大綱領乎?伏願殿下,仰體我先王義起之盛念,深軫我士民蹙興之大本,特降聖廟復享之命,以爲扶植世道之地。臣無任云云。答曰,省疏具悉。已諭於前日之批,不必更煩也。
江原道儒生朴齊德疏曰,伏以傳曰,殺身成仁易,從容就義難,天下之最難於君臣之分者,莫如乎殺身成仁,而反謂之易,則從容就義之難於人臣分上,尤可知矣。嗚呼,當國家危疑之際,死以成得其殺身之仁者,固莫如乎死六臣,而生以處得其從容之義者,又莫尙于生六臣,則其出其處,雖有或生或死之異,其精其義,實無或配或否之殊。故臣於前疏,敢陳生六臣中趙旅·元昊·李孟專·成聃壽之同爲追配於彰節祠矣。批敎若曰,當有早晚公議,又若曰,已有前批,則臣等竊以謂殿下,亦已知其義之當擧,而重其事而尊其禮,猶有所靳遲也。然而苟其義理之所當,奚論事體之攸尊乎,而況六臣中金時習·南孝溫,已爲追配於正廟之時,則今此四臣之竝許於今日,實紹先王未卒之典,而佑啓後人以正之道也。伏乞殿下,克念其仁其義之難,竝施同祭竝享之盛,一以樹風敎之本,一以副士林之情焉。臣無任云云。答曰,省疏具悉。已有前批,不必若是屢煩也。
黃海道儒生進士朴能泗等疏曰,伏以後孔子而大成者,朱子也,後朱子而大成者,先正也臣文成公李珥也。學問之超詣,德業之盛大,進退出處之正,繼開發揮之功,直接洛·閩之泒,遠溯洙·泗之源。矜式一代,表章百世,炳然若昏衢之秉燭,坦然若迷塗之指南,有非臣等末學,所可蠡測者也,蓋立廟祠祀聖賢,所以尊奉而崇報之也。然惓惓致隆,尤在於卜居講道之地,是以夫子之廟,列在天下,而莫先於曲阜,文公之祠,遍在閩中,而尤重乎武夷。今臣等擩染先正之遺風,服襲先正之鄕約,仰之若夫子,慕之如紫陽,石潭之於文成,卽夫子之曲阜也,文公之武夷也。以言乎建院立祠之由,則各有其說,或以其生於是也,或以其居於是也,又或以衣冠之所藏也,又或以杖屨之所過也。隨其所在,揭虔妥靈,殆遍於湖海·嶺關之間,而若以淵源統緖之正言之,則臣等所居海州之往日紹賢書院是耳。體貌之尊敬,崇奉之曠絶,自有書院以來,未有盛於石潭之紹賢也。竊伏念宣祖大王,以上聖之姿,撫中興之運,經學文章之士,才智魁傑之人,瑰瑋卓犖,翺翔立朝,蓋千載間一會也。時則有若李文成,以同德之臣,恢贊治之猷,期挽三代之盛紹述前聖之統,吾道燦然復明於世,嘗退居講道於石潭之陽,築一精舍取武夷大隱屛之義,扁之曰,隱屛,立祠其北,以享朱子,用寓宗仰之意,又以爲朱子旣歿,吾道東矣。以倡明道學,堯·舜君民,爲己任者,先正臣文正公趙光祖是也。發性理之蘊奧,示學問之明辨,沈潛義理,講究精微者,先正臣文純公李滉是也,乃以兩先正配焉。是爲隱屛書院,李文成之歿,又以追配,實放竹林配朱子之故事也。且文簡公臣成渾,以文成道義之交,相與講磨於斯院者,蓋屢矣。其後成渾之歿,又躋享焉。文元公臣金長生,以文成之嫡傳,大有功於朱子未絶筆之通解也。金長生之歿,又陞配焉。文正公臣宋時烈,卽文元之嫡傳,而平生言行,動法乎朱子,春秋大義,契合乎聖朝,故又追享焉。趙文正·李文成·金文元,位東序,李文純·成文簡·宋文正,位西序,宛若夫子在座,升堂入室之諸子,列侍左右,誾誾侃侃如也。萬曆庚戌,賜額紹賢書院,紹賢二字,卽道通相紹之義也。朱子以後,聖徂言絶,吾道無傳,至我聖朝,群賢輩出。惟玆六賢,上接千載不傳之統緖,下啓百代斯文之正脈,斯院扁額之聖旨,豈偶然哉?肆惟我英廟庚辰,命畵進書院基址,經筵又進講文成所撰聖學輯要,正廟辛丑,又畵進高山九曲,以備乙覽,癸卯板揭崇儒重道綸音,庚戌又揭御製擊蒙要訣序文,甲寅印頒四書·三經于本院,如白鹿洞九經故事,牓其藏曰,榮賜龕,猗歟盛哉?賜祭文,若曰,展也文成,左海夫子。又曰,武夷·石潭,千古二人,兩段句語,逈出尋常,迄今幾百年,天藻炳烺,寶墨璀璨,闡斯文之嫡統,崇吾道之宗匠,表章之典,崇奉之意,至矣。若其德業事功,昭載國史,言語文章,刊希文集。以殿下聰明睿知之聖,不待臣等之煩塵而已,悉於淵燭矣。臣等俱以遐土韋布之踪,久沐聖朝幈幪之化,庶幾少須臾無死,思見德化之更新,秉彝之素性,未泯,齎鬱之丹衷,轉激,不揆猥屑,相率仰潄。伏願殿下,少垂察焉。自辛未停享以後,士趨不正,鄕俗漸渝,有咨嗟永嘆,靡所依仰,鑽燧之改,今爲十四年于玆矣。鹿洞廢址,詎無晦翁之慨,錦城遺祠,不禁杜老之涕。昔日俎豆之所,今爲樵牧之場,往日絃歌之地,今作俚謳之會。庭艸鞠茂,過者爲之興嗟,壇杏飄零,後生於何問業?嗚呼,文成院祠之所弗忍廢者,不止一二,而惟玆石潭,乃先正藏修之所,薖之地也。若於斯地,而無斯院,則是曲阜而闕素王之廟,武夷而廢朱子之祠也。士林之湮鬱,庸有其極?顧今甲申,卽文成易簀之舊甲也。士皆感發而興懷曰,歲當六回,襟紳之瞻慕仰,尤倍餘日。朱夫子有詩曰,極知此道無終否,明年太歲又涒灘。蓋天下之道,終而復始,天下之理,絀而必信,復設之命,似有待於今年矣。伏乞殿下,體天地復元之理,施雷雨渙發之音,特準臣等之請,亟復紹賢之院,崇賢尙德,俾闡百代之統緖,樹風設敎,丕聳四方之觀聽,於不盛哉,於不媺哉?臣等無任云云。答曰,省疏具悉。建撤無常,亦非尊賢之義,無以遽施,爾等退修學業。
魯城幼學臣金在正等疏曰,伏以天道不言,而各正性命,聖人首出,而咸睹萬物。故聖人之心,著於書,猶化工之妙,著於物也。天子南面聽政,有明堂之制,諸侯建學立校,有泮水之宮,此皆古昔聖王之顧名思義也。蓋修齊治平之大經大法,惟在於明明德,明明德之本,在於誠意而已。誠意者,與四時合其流,而純一無間斷之謂也。堯以是傳之舜,舜以是傳之禹,禹以是傳之湯,湯以是傳之文·武·周公,文·武·周公,以是傳之孔子,孔子以是傳之孟子,孟子之後,濂·洛·關·閩,儒賢輩出,河南程氏兩夫子,新安朱夫子,尋統聖緖,繼往開來之學,師道闡明,猗歟大哉。式至于我東邦,斯道大明,如日中天,典章文物,粲然克備,可謂吾道東矣。天下之人,稱之曰,小中華,豈不盛且美哉?竊伏念我殿下緝熙之工,光明之學,寔莫不遍被於覆載之間,而我東宮邸下,聰明之咨,夙就之業,環東土臣民莫大之慶祝也。際斯日接賓僚,晝講夜誦,言孔子而法孔子,服孔子而習孔子,一動一靜,一視一聽,何莫匪孔子,然後可以格君心之非,不待脩身,而明明厥德,日至於正心誠意。湯之盤名曰,日日新苟日新,爲萬世開泰平,不由基於今日哉?故列聖朝衛道慕聖,樹風成俗,克昌厥後,而上自太學,下逮遐鄕,僻陋,長享於三百六十州之校宮,至若影幀之六本,獨有魯城之一廟者,縣名之魯城,山名之爲魯聖,峯號之有尼邱,里號之有闕里,是豈偶然哉?在昔我肅廟朝丁卯,先正臣文正公宋時烈,與文忠公臣金壽恒,建議聖廟于玆,而未就,托其門人文純公臣權尙夏矣。其後丙申,因本孫孔思中上言蒙允。與忠愍公臣李健命,忠文公臣李頥命,忠獻公臣金昌集,忠翼公臣趙泰采,創建廟宇,奉安聖像,書闕里祠三字,以爲揭號,而批敎內闕里祠三字,名義與他自別。守院齋生,以孔姓爲之,至正廟朝辛亥,奉宋朝五賢眞像,而純廟朝乙丑,以朱夫子陞配矣。粵自戊辰撤享之後,子孫齎抑鬱之懷,士林切咨嗟之歎,而幸賴我殿下慕聖之衷,日月之明,猶有所羹墻之寓慕者,籩豆則雖撤,祠宇則巋然可睹。嗚呼,我東之於東魯,地之相距,萬有餘矣。年之相去,千有餘矣。山名里號,鑿鑿相符,亦或後來尊聖之徒,强爲之名號耶,抑山川區劃之際,不期而自合耶?是未可知,而假使强爲之說,建廟設享,無害於慕聖之道,而實取於古昔聖王顧名思義之意也。環東八域,可以奉安之地,不爲不多,而必待此魯城闕里村,而竟成奉安俎豆之所,則可謂得其地而道不墜矣。伏願天地聖明,亟追列聖朝成命,使聖廟,依舊例享祀,俾後學觀感而矜式,則此誠扶植風聲,陶鑄敎化之一圈也。川澤之細流,固不量河海之包涵,螢燭之末光,足以補日月之明。故臣等不思芻蕘之賤,猥冒斧鉞之誅,瀝血陳情,來叫閶闔。伏乞殿下,亟降魯城闕里復享之命。臣等無任云云。答曰,省疏具悉。旣撤復建,豈非事體之屑越乎?爾等退脩學業。
承文校檢尹善柱疏曰,云云。省疏具悉。疏辭,令廟堂關問道臣,爛商便否後措處。
上在昌德宮。停常參·經筵。
朴周陽啓曰,左副承旨趙臣熙,右副承旨金文濟,今日不爲仕進,竝卽牌招,何如?傳曰,允。
傳于朴周陽曰,禮房承旨馳詣宗廟·永寧殿·景慕宮,奉審摘奸以來。
朴周陽啓曰,英陵忌辰祭,今日當爲傳香,而陵官尙不入來,以致時刻之已過,事未前有,萬萬駭然。香祝則今使忠義,齎傳下送,而莫重受香之有此替傳,極爲驚悚。當該陵官,所當重勘,而本院請推之外,無他可施之罰,何以爲之?敢稟。傳曰,拿處。
李萬稙,以奎章閣言啓曰,明日卽書香閣望奉審日次,臣進詣擧行之意,敢啓。傳曰,知道。
上在昌德宮。停常參·經筵。
藥院提調洪鍾軒,副提調閔泳商啓曰,伏未審日審,聖體若何,寢睡水刺之節,何如?臣等率御醫,趁早入診,詳察聖候爲宜。大王大妃殿氣候何如,王大妃殿氣候何如,中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
趙臣熙啓曰,右副承旨金文濟,今日不爲仕進,卽爲牌招,何如?傳曰,允。
傳于趙臣熙曰,發遣吏郞,諸執事淸齋與否,摘奸以來。
趙臣熙啓曰,明日傳香,禮房承旨,當爲齋宿,右承旨朴周陽,所當牌招,而拘於廳規,不得請牌,何以爲之?敢稟。傳曰,牌招。
禮曹啓曰,來三月二十日大報壇親祭時,王世子陪參之節,何以爲之乎?敢稟。傳曰,奉室行禮,省牲·省器後,先爲還宮磨鍊。
又以奎章閣言啓曰,景慕宮望廟樓,今望奉審,無頉之意,敢啓。傳曰,知道。
又以御營廳言啓曰,本廳別將李昌濂,身病甚重,勢難察任,改差,何如?傳曰,允。
又以義禁府言啓曰,英陵參奉趙秉穆拿處事,傳旨啓下矣。趙秉穆下去京畿長湍地云,依例發遣府羅將,拿來,何如?傳曰,待待命拿來。
上在昌德宮。停常參·經筵。
趙臣熙啓曰,右副承旨金文濟,同副承旨李萬稙,今日不爲仕進,竝卽牌招,何如?傳曰,牌招。
傳于朴周陽曰,禮房承旨,馳詣受香所,奉審摘奸以來。
傳于朴周陽曰,吏曹參議有闕之代,淸州牧使沈相薰除授。
吏曹,吏曹參議單沈相薰除授事,承傳。
傳于趙臣熙曰,淸州牧使有闕之代,副護軍宋秉瑞除授。
吏曹,淸州牧使單宋秉瑞除授事,承傳。
趙臣熙啓曰,卽者校理尹相翊,以其親病,陳疏徑出,原疏纔已捧入矣。所當直捧禁推傳旨,而此與無端徑出,有異,推考警責,何如?傳曰,允。
以同副承旨李萬稙牌不進罷職傳旨。傳曰,只推。
金文濟,以議政府言啓曰,頃因保寧儒生李龍九等上疏,殿牌校宮,移奉水營,公廨衙舍,一竝毁撤,吏校奴令,亦爲移付水營事,諸條所請,道帥臣爛商登聞之意,覆啓行會矣。卽見該道道帥臣狀本,則儒生所請,非不穩當,而殿閣移奉,則水營旣有奉設。今若疊設,還涉未安,公廨毁撤,則虞候永住之地,還有失所之歎。且移設之役,必煩民力,府屬遷徙,又異土着,則値此荐歉,有難遽議,待少康以圖更張之方事,請令廟堂稟處矣。儒疏所請,非無意見,而今此藩梱之第待少康,以圖更張云者,爲念其事勢與民力而然也。依狀辭施行之意,分付,何如?傳曰,允。
又以議政府言啓曰,卽見平安監司金永壽狀啓,則江界府使元禹常,以其父年七十,在法當遞,而莅未周歲,惠已溢境,弊局今幾就完,輿情惜去,該府使姑爲仍任事,請令廟堂稟處矣。親年應遞,法例所許,而該倅莅治未久,施措得宜。回弊幾完,民情願借,今若徑歸,虧簣可惜。江界府使元禹常,依道臣所請,特姑仍任,俾責終效,何如?傳曰,允。又以議政府言啓曰,卽見慶尙監司趙康夏狀〈啓〉,則社倉程式,結頭排斂。令道臣爛議熟講,從長修啓,所陳節節中窾,竝依此施行之意,分付,何如?傳曰,允。
又以禮曹言啓曰,卽接前都政閔致長單子,則以爲族姪寬鎬,嫡妾俱無子身死,以其同姓十八寸弟宣鎬子泳鶴,欲爲繼後,兩家諸族,相議完定,而寬鎬夫妻,俱爲作故。拘於常規,不得循例禮斜,依法典草記稟處事呈狀矣。凡係繼宗立後,兩邊與受,明有可據,而不得登聞者,許令該曹,論理草記事,載在法典,而門長閔致長單辭旣如此,閔宣鎬子泳鶴,立爲閔寬鎬之後,何如?傳曰,允。
又以禮曹言啓曰,卽接海美幼學趙坪夏所志,則以爲同生兄圬夏,嫡妾俱無子身死,以其同姓六寸弟寬夏第三子東林,欲爲繼後,兩家諸族,相議完定,而養家父母,俱爲作故。拘於常規,不得循例禮斜,依法典草記稟處事呈狀矣。凡係繼宗立後,兩邊與受,明有可據,而不得登聞者,許令該曹論理草記事,載在法典,而門長趙坪夏所訴旣如此,趙寬夏第三子東林,立爲趙圬夏之後,何如?傳曰,允。
又以弘文館言啓曰,校理尹相翊,陳疏徑出,上番闕直,事甚未安,副校理張錫裕在外,應敎金在容,副應敎鄭寅興,校理林羲相,副校理李軒卿,竝卽牌招,推移入直,何如?傳曰,允。
又以弘文館言啓曰,上番闕直,事甚未安,應敎金在容,副應敎鄭寅興,校理林羲相,副校理李軒卿,有身病,校理尹相翊,陳疏受由,副校理張錫裕在外,修撰鄭寅星,副修撰尹喆培·吳炳文,竝卽牌招,推移姑陞入直,何如?傳曰,允。
吏曹啓目,假監役崔夢龍名字,改以東漢事告狀,依例令藝文館給帖,何如?判付,啓依允。
吏曹參議權膺善疏曰,伏以臣於見職,萬不近似,而聖旨頻繁,時月之間,再叨恩命,將銓注之重,有若偏眷於臣身,臣敢不以趁走之恭,代斲之劇,爲報答之萬一,第臣素患痞氣。今當寒燠之交,一倍添劇,無望自力,玆敢遽綴短章,仰瀆崇嚴。伏乞聖慈,俯垂矜諒,亟遞臣銓銜,俾幸公私焉。臣無任云云。答曰,省疏具悉。所請依施。
校理尹相翊疏曰,伏以臣於持被之中,卽接家信,則臣父素患痰癖之症,迨此換節之時,一倍添劇。促臣歸視,臣聞此報,方寸煎灼,按住不得。玆敢忙陳短章,徑出禁扄。伏乞聖慈,俯垂鑑諒,亟遞臣職,俾便救護。且治臣擅離之罪,以肅朝綱焉。臣無任云云。省疏〈具〉悉。爾其勿辭救護。
黃海道儒生臣吳善述等疏曰,伏以道莫大於尊賢,禮莫重於享院。是以在昔明王,好賢樂道,致禮崇享,如有性理經學,文章事功,紹述前聖,嘉惠後學,則尊之以先聖先師,而享之於庠序黨塾。故尊夫子而魯有闕里之祠,享文公而宋有滄洲之院,俎豆而崇報之,絃歌而講習之。蓋院祠者,倣古庠序黨塾之制而設也,建院祠而致腏侑者,所以尊其人而重斯道也。苟道之所在,而不尊其人,則烏在其尊崇表章,觀視模楷,俾爲百代之標準乎?伏惟我殿下,敦尙儒術,動法祖宗,尊賢衛道之盛,右文致治之具,莫不致其極。凡我環東土數千里,圓冠方領之倫,忻忻蹈舞於樂育之中矣。逮在辛未,軫士趨之不正,嫌院祠之疊享,石潭紹賢書院,亦在毁撤之中。臣等固知大聖人所作爲,政由俗革,因時制宜,亶出於尋常萬萬,而顧今甲申,卽先正臣文成公李珥易簀之六回也。禁紳章甫之景仰愴慕,百倍餘日,斯院復設之請,不容不及今仰陳矣。同聲相應,裂裳裹足。敢於日者,抱章叫閽,而聖批若曰,建撤無常,亦非尊賢之義,無以遽施,爾等退修學業。臣等莊誦徊徨,胥顧動色曰,天語溫醇,開示聖意,丁寧申複,雖慈父之語迷子,無以過之,殆若蟄蟲之聞震雷,寒谷之廻暘春,聚首攢祝,感激無地。臣等更瀆斯院之爲斯文所在,道統相紹,體貌之尊敬,崇奉之曠絶,不必架疊而覼縷矣。猗,我正宗大王下敎若曰,紹賢書院,卽先正杖屨之所,而朱夫子主享,趙文正·李文純·李文成·成文簡·金文元·宋文正,東西配侑,可謂盛矣。仍親製賜祭文,若曰,眷彼首陽有水九曲於焉揭享,文成之塾,前乎文成,有趙有李,趙正其趨,李篤其履,文成繼作,洞見天人,誰其德隣,文簡克醇,文元·文正,接武振禮有據守,義秉尊攘,是皆傑然爲夫子徒,千載如昨,萬里匪迂,次第陞配,儼若列侍,額以紹賢,先朝攸賜,猗於盛矣。聖朝曠感之恩,褒寵之典,實非他院之可擬,而百世之下,可以追想而樹風矣。仍伏念文成公,以命世之才,任斯文之責,致君澤民之功,繼往開徠之學,地負海涵,天高月朗,實爲吾東方大賢,而當穆陵盛際,屢膺旌招,際合之昭融,贊襄之密勿,固千載間遭逢也。退居石潭,講學論道,杖屨焉逍遙,薖軸焉永矢,高山春風,慌若仁姿之韶華,石潭秋月,可見道心之瀅澈,存而藏收於斯,歿而揭虔於斯,不可與尋常遺躅之地。比而論之,先正之院祠,在他道者,弗可枚擧,而在於本道者,竝十三處,而混入於疊設之禁而停享矣。然其盛德者,尊之也隆,其功大者,報之也廣。尊之隆而報之廣,則隨其地之可祀者而祀之可也,及其極也,無所往而弗祀亦可也。文成公之道德功烈,亦無往而弗可祀者也,雖邑邑都都而祀之亦可也。石潭而無文成之祀,則是鄒·魯之鄕,廢孔·孟之祀也,其可乎?竊伏想當日處分之下,有司失檢,未認聖意之時軫斯院之自別而仍存之也。窮則變,變則通,天道之循環也。當此一變之會,斯院請復之擧,豈可少緩哉?玆敢齊聲更籲於黈纊之下。伏乞聖慈,淵然深思,穆然澄省,仰體列聖崇奉之義,俯察多士感慕之誠,特命有司,亟復紹賢書院,崇奬儒術,扶植世敎,則斯文幸甚,士林幸甚。臣等無任云云。答曰,省疏具悉。已有前批知悉,退去。
黃海道道內儒生臣李敏璟等疏曰,伏以臣等於日者,敢以紹賢書院復設事,猥有所陳籲,而及伏奉批旨下者,若曰,建撤無常,亦非尊賢之義,無以遽施,爾等退修學業,大哉。王言,日月之明,照燭無餘,而特以事係難重,姑靳允許者然,臣等動色相賀,有以仰大聖人所作爲,無所不用其審愼也。第伏念道之所在,義爲之主,而義之當爲,卽爲,如飢渴之食飮。若或過於三思,則有遲疑等待之意,而無鼓發振作之效焉。臣等請更陳斯院,爲斯文所在,道脈所寄,復設之擧,不容一日虛徐之義。伏乞聖明,試垂察焉。竊惟此院,自建設以來,列聖朝曠感尊尙,偏重於他院,而逮我正宗大王敎曰,紹賢書院,卽先正杖屨之所,而朱夫子主享,趙文正·李文純·李文成·成文簡·金文元·宋文正,東西配侑,可謂盛矣。仍親製文致侑曰,眷彼首陽,有水九曲,於焉揭享,文成之塾,前乎文成,有趙有李,趙正其趨,李篤其履,文成繼作洞見天人,誰其德隣,文簡克醇,文元·文正,接武振馨,禮有據守,義炳尊攘,是皆傑然。爲夫子徒,千載如昨,萬里非迂,次第陞配,儼若列侍,額以紹賢,先朝攸賜,乃命道臣,畫高山九曲,作屛以進,昕夕寵覽焉,而後又令內閣,新印四書·三經,宣賜于本院,尊閣之曰,榮賜龕。猗歟,尊賢樂道,表章崇報之典,自有書院以來,未有盛於紹賢。此臣等所陳體貌之重,莫如斯院者也。夫書院之設,出於庠序之遺制,而院必享以先師,實取於米廩之祭瞽宗。故天下之大敎五,祀賢居其一焉,苟其道之所寓,義之可起也,則未遑之典,猶可以創而行之也。旣擧之禮,況可中廢而不之復也?矧今睿姿天縱,聖學日躋,典章文物,動法祖宗,以崇奬儒術,培本學基,爲世敎之大關,而獨於臣等所陳復院一事,不卽允兪,使士氣不張,吾道無托,臣等徊徨抑鬱,誠愚死罪,不能無憾於天地之大也。臣等雖遐陬微品,久沐菁莪之化,自具秉彝之好,豈其非道也非義也,而敢以誦之於君父之尊,妄干典憲也哉?書曰,功崇惟志,業廣惟克果斷。惟我聖明,旣洞燭其不爲不是,則惟克果斷而有命矣。伏念先正之於石潭,仁智之樂,沕與道契,存而藏修於斯,歿而妥享於斯,精靈洋洋,安之已久,而上下數百年之間,山川草木,尙衣被輝,不可與尋常遺躅之地。比而論之,而此院之混被毁撤,卽因有司失檢於擧行,而恐非當日下敎,以杖屨之所仍存之本意也。斯道統紹如此,斯地之關重如此,而不於此而仍存院享,則其於崇儒術培學基之政,實非細故也。此臣等所以不避煩瀆,不得請則不知止也。伏願聖上,淵然深思,穆然澄省,亟允臣等之懇,俾新觀感之美,則斯文幸甚,世敎幸甚。臣等無任云云。答曰,省疏具悉。已有前批,不必更煩,爾等退去。
上在昌德宮。停常參·經筵。
金文濟啓曰,來二十一日朝參日次矣。敢稟。傳曰,停。
又啓曰,同副承旨李萬稙,今日不爲仕進,卽爲牌招,何如?傳曰,允。
傳于金文濟曰,政官牌招開政。
傳于金文濟曰,協辦交涉通商事務穆麟德,典圜局統辦差下,副護軍南廷植,幇辦差下。
金文濟啓曰,協辦交涉通商事務穆麟德,典圜局總辦差下,副護軍南廷植,幇辦差下事,命下矣。今日政下批,何如?傳曰,允。
金文濟啓曰,因兵曹啓目,美錢僉使·永達萬戶·阿吾地萬戶·坊垣萬戶·梨洞萬戶·鎭東萬戶·雲寵萬戶·羅暖萬戶,竝減下。該僉使·該萬戶等所佩兵符分上件,竝以收聚,上送,政院,使之燒火。同仁權管·安原權管·黃拓坡權管,陞作萬戶,該萬戶等所佩兵符分上件,竝以新造下送事,允下矣。美錢等八鎭兵符,竝收聚上送,以爲燒火,同仁等三鎭兵符,今旣新造,該萬戶等所佩右一隻,監營及所管營所上各左一隻,定禁軍下送,依例分上事,咸鏡監司處,下諭,何如?傳曰,允。
以統長潘敬淵手本,武藝別監李奉來,違越約束,莫重入番,無端闕到,爲先除下後,令攸司科治事,傳于金文濟曰,令兵判決棍除下。
以統長金道春手本,武藝別監黃鍾仁·權順萬,違越約束,爛熳泥醉,凌辱座上,爲先除下後,令攸司科治事,傳于金文濟曰,令兵判決棍除下。
以統長金道春手本,武藝別監韓道殷,違越約束,座上別監金興龍,無數亂打,爲先除下後,令攸司科治事,傳于金文濟曰,令兵判決棍除下。
傳于金文濟曰,殷栗縣監之代,勿拘常格差出。
傳于金文濟曰,蔚珍縣令李昌烈,庇仁縣監南廷煥相換。
李萬稙,以吏曹言啓曰,襄陽都護府使洪膺周呈狀內,矣身受由上京矣。猝得身病,萬無還官之望云。其身病旣如是,則有難强令還任,罷黜,何如?傳曰,允。
又以吏曹言啓曰,繕工監假監役官朴榮奎·趙智璧·金漢柱,童蒙敎官李定翼,俱以身病,呈狀乞遞,竝改差,何如?傳曰,允。
又以吏曹言啓曰,蔚珍縣令李昌烈,庇仁縣監南廷煥相換事命下矣。庇仁縣監南廷煥,以前任黃澗縣監,方在解由未出中,何以爲之?敢稟。傳曰,勿拘。
傳于李萬稙曰,吏曹參議疏批已下,卽爲牌招。
有政。吏批,判書沈履澤牌招不進,參判李鎬翼牌招不進,參議沈相薰進,同副承旨李萬稙進。啓曰,判書沈履澤,參判李鎬翼,竝牌招不進,小臣獨政未安,何以爲之?敢稟。傳曰,只出緊任。以趙冕鎬爲同敦寧,李乾夏爲同義禁,尹秉鼎爲藝文提學,沈履澤爲尙衣提調,閔觀植爲殷栗縣監,典圜局摠辦單穆麟德,幇辦單南廷植,已上差下事,承傳。江界府使元禹常,特爲仍任事,承傳。
傳于李萬稙曰,見窠皆令差出。
再政。以李敏浩·宋在瑗·尹聲義爲假監役,李象來爲童蒙敎官,蔚山縣令李昌烈,庇仁縣監南廷煥,相換事,承傳。
兵批,行判書鄭範朝病,參判朴容大進,參議李東淵病,參知趙璟淳病,右副承旨金文濟進。以金有鉉爲白馬別將,同知單殷處榮,加設單洪憙燮,護軍趙文永·吳益泳,副護軍權膺善,副司勇黃鍾岐。
李萬稙,以統理交涉通商事務衙門言啓曰,卽見義州府尹謄報,則因鳳城將馳通內,准盛京兵部札,中江馬市,遵每年二·八月互市舊例爲辭矣。新定章程,業經兩國派員會勘,而更援舊例,欲廢新章,從違之間,關係非細。此事顚末,原屬經略使魚允中辦理,請使之照會辦明,以爲歸正,何如?傳曰,允。
又以司譯院都提調·提調意啓曰,鄭秉殷·朴鍾侹·高在貞·金鎭英·韓彝鉉·金德泳·白健鏞·李鍾律,方以各陣差備官擧行,而時無職名。令該曹口傳付軍職,使之冠帶常仕,何如?傳曰,允。
兵曹口傳政事,副司果韓彝鉉,副司勇鄭秉殷·白健鏞·朴鍾侹·金德泳·高在貞·金鎭英·李鍾律,竝單付。
吏曹參議沈相薰疏曰,伏以臣庸愚謭劣,百不猶人,而通籍以來,歷揚華膴,兜攬內外,十有餘年,殆無虛日。是豈臣才局,有一分可堪而然歟?罔非我聖朝,前後庇覆,曲成不遺之至仁大德也。以言于踐歷,則僥濫已極,以言于報答,則絲毫蔑稱,臣待罪南州,撫躬循省,秪增愧懼,迺者三銓特旨,又下於夢想之外,臣誠惝怳震悸,罔知所以自措也。臣竊伏念是職也,天官之佐貳,淸朝之峻選也。副貳之責,雖遜於長銓,有或注擬,每多與聞之政,不揀緊漫,或有代斲之時,顧其爲任,豈不綦且重歟?噫,古人爵人於朝,必先卞論官材,然後授之,職此爲與象共之義,而其難其愼,不輕以與人者也。然則今臣所被恩命,未敢知聖明,奚取於臣,而臣亦未知何以得此於聖明也?臣之所大懼者,從玆以往,謂銓衡之重,可僥倖得之,而啓希覬之漸,苟求其由,臣之罪大矣。所以上無或輕授,下無敢冒據,而古之名碩,尙皆逡巡退讓,則如臣之無似者,尤何可擬議而玷褻乎?夫朽木不可以施雕鏤,敗素不可以傅丹鉛而藉使臣全昧省覺,徒懷貪戀,匪分之榮,視猶儻來,不衷之服,冒若固有,則此非直臣身嗤點之是恧,踰濫之是懼,其爲累聖簡而隳官方,豈細故也哉?百爾思惟,寧犯違傲之科,萬難堪承,實無勉强之私。玆敢悉暴由中之懇,仰瀆聽卑之聰。伏乞聖慈,俯垂鑑諒,亟遞臣新授吏曹參議之職,俾公器重而私分安焉。臣無任云云。省疏具悉。爾其勿辭察職。
上在昌德宮。停常參·經筵。
夜自三更至十九日開東,灑雨下雨,測雨器水深四分。
傳于李萬稙曰,兼說書有闕之代,前望單子入之。
兼說書前望單子入之,韓光洙落點。
兵曹口傳政事,御營別將單趙存禹,千摠單沈遠澤。
又以弘文館言啓曰,上番闕直,事甚未安。校理尹相翊,陳疏受由,副校理張錫裕在外,應敎金在容,副應敎鄭寅興,校理林羲相,副校理李軒卿,竝卽牌招,推移入直,何如?傳曰,允。
又以侍講院言啓曰,新除授兼說書韓光洙,卽爲牌招察任,何如?傳曰,允。
金文濟,以兵曹言啓曰,謹依下敎,武藝別監李奉來·黃鍾仁·權順萬·韓道殷等,各決棍十度除下之意,敢啓。傳曰,知道。
上在昌德宮。停常參·經筵。
李萬稙啓曰,同敦寧趙冕鎬,除拜後過三日,不爲出肅,依定式推考警責,仍卽牌招,察任,何如?傳曰,允。
又啓曰,卽者戶曹郞廳來言,明日宗廟·永寧殿修改時,判書當爲進去,而行判書金有淵,有身病,不得進參,次堂例不得擧行云。判書卽爲牌招,何如?傳曰,次堂擧行。
又啓曰,卽者工曹郞廳來言,今二十日宗廟修改時,判書當爲進忝,而判書沈宜絢在外,次堂例不得擧行云,何以爲之?敢稟。傳曰,許遞,前望單子入之。
工曹判書前望單子入之,李玄翼落點。
以司謁口傳下敎曰,不善奏時之當該別監,令兵判懲勵放送。
李萬稙,以弘文館言啓曰,上番闕直,事甚未安。應敎金在容,副應敎鄭寅興,校理林羲相,副校理李軒卿,有身病,校理尹相翊,陳疏受由,副校理張錫裕在外,修撰鄭寅星,副修撰尹喆培·吳炳文,竝卽牌招,推移姑陞入直,何如?傳曰,允。
上在昌德宮。停常參·經筵。
藥房提調洪鍾軒,副提調閔泳商啓曰,伏未審日間,聖體若何,寢睡水刺之節,何如?臣等率諸御醫,趁早入診,詳察聖候爲宜。大王大妃殿氣候何如,王大妃殿氣候何如,中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。
大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
禮曹,來四月初三日行宗廟夏享大祭,親祭,取稟。奉敎敬依。
傳于金文濟曰,忠淸監司留待。
傳曰,忠淸監司入侍。
傳于金文濟曰,政官牌招開政。
金文濟啓曰,假注書尹禧永,有身病,勢難察任,今姑改差,何如?傳曰,允。
尹禧永改差,代以閔龍鎬爲假注書。
傳于金文濟曰,左承旨許遞,前望單子入之。承旨前望單子入之,尹泰駿落點。
金文濟啓曰,親軍右營監督尹泰駿,以左承旨,水原府今方奉命出去矣。所佩密符及傳令牌,何以爲之?而將兵之任,不可一刻,無摠察之人,何以爲之?敢稟。傳曰,仍佩往來,左營監督兼察。
又啓曰,親軍右營監督,左營監督兼察事,命下矣。左營監督李祖淵,卽爲牌招,聽傳敎,何如?傳曰,允。
傳于金文濟曰,襄陽府使之代,勿拘常格,各別擇差。
金文濟啓曰,行都承旨閔泳商,藥院進,左承旨尹泰駿,奉命在外,右承旨朴周陽,廚院進,左副承旨趙臣熙,不爲仕進,同副承旨李萬稙,式暇出去,院中只有臣一人,伴直無人。左副承旨所當牌招,而拘於廳規,不得請牌,何以爲之?敢稟。傳曰,牌招。
又啓曰,左副承旨趙臣熙牌不進,伴直無人。右承旨朴周陽,所當牌招,而拘於廳規,不得請牌,何以爲之?敢稟。傳曰,牌招。
金文濟,以吏曹言啓曰,繕工監假監役官李敏浩·宋在瑗·尹聲義,童蒙敎官李象來,俱以身病,呈狀乞遞,竝改差,何如?傳曰,允。
又以兵曹言啓曰,同知訓鍊院事李奎憲,訓鍊院都正李敎弼,兼訓鍊院都正李鍾兢,宣傳官李奎常,內禁衛將徐載豊,曹司五衛將閔泳駿·趙翼永,文臣兼宣傳官尹尙學·朴彝陽,俱以病難供職,呈狀乞遞。新除授慶尙右兵使尹弘大,全羅左水使金思翊,俱以素患痰癖之症,一倍添劇,萬無登途赴任之望,戶奴呈狀乞遞。馬梁僉使金和律,以其母年今爲七十五歲,法不當遠離赴任云,竝改差。忠淸兵虞候王謹鎬,身病猝重,無望赴任云。虞候之任,不可循例改差,罷黜,何如?傳曰,允。
金文濟啓曰,吏兵批兼進之意,敢啓。傳曰,知道。
有政。吏批,判書沈履澤,牌招不進,參判李鎬翼進,參議沈相薰,牌招不進,右副承旨金文濟進。
吏批啓曰,判書沈履澤,參議沈相薰,竝牌招不進,小臣獨政未安,何以爲之?敢稟。傳曰,仍爲之。以沈相學爲戶曹參議,李起鎬爲同經筵,洪澈周爲同春秋,金永穆爲同成均,李徽宰爲襄陽府使。
再政。以金永植·呂渭龍·金龍球爲假監役,南鳳熙爲童蒙敎官,知春秋單洪澈周。
兵批,行判書鄭範朝進,參判朴容大病,參議李東淵入直,參知趙璟淳病,右副承旨金文濟進。
兵批啓曰,忠淸兵虞候今當差出,而擬望之人乏少,他道水虞候竝擬,何如?傳曰,允。以金炳翊·愼炳善爲同知,鄭雲龜·李長會爲同訓鍊,趙存昇爲訓鍊都正,白南益爲兼訓鍊都正,吳仲善爲宣傳官,李樂熙爲內禁將,金性均·鄭憲朝爲曹司衛將,李起鍾·洪晉游爲文兼,李鶴來爲禁衛哨官,韓圭卨爲慶尙右兵使,柳冀春爲忠淸兵虞候,劉焜爲馬梁僉使,金錫祥爲蛇梁萬戶,同知單池明金,加設單金尙燦·朴孝根·柳完根,大護軍沈宜絢,副護軍朴齊敎·尹弘大·李敎弼·金思翊·李圭常。
再政。以金翰求爲訓鍊僉正,金鼎炫爲慶尙左水虞候,同知單林章伯,僉知二單,金性均·鄭憲朝。
三政。以李啓好爲訓鍊僉正,南錫熙爲訓鍊判官,同知單高容默。
四政。以具周鉉爲宣傳官,閔致熹爲訓鍊主簿,同知單金泓基。
以吏曹參議沈相薰牌不進罷職傳旨,傳于金文濟曰,只推。
忠淸監司南一祐狀啓,懷德縣監尹永顯牒呈內,宋山林秉璿呈單內,秉璿久叨匪分恩寵,居常惶縮,惟俟譴斥,忽於日前,得接春坊吏所報,則世子宮童蒙先習畢講後,頒賜之典,混及於草萊賤臣。反覆思惟,義有所不敢祗受者。將此情實仰籲,特爲報營,以爲轉聞於朝,俾蒙收回,以安賤分,不勝幸甚是如故,玆以牒報亦爲白有等以,緣由馳啓事。傳曰,此是遇喜頒賜也。不必如是辭巽,安心領受之意,遣地方官,更爲傳諭。
金文濟,以弘文館言啓曰,上番闕直,事甚未安。副校理張錫裕在外,校理尹相翊,由限已過,與應敎金在容,副應敎鄭寅興,校理林羲相,副校理李軒卿,竝卽牌招,推移入直,何如?傳曰,允。
又以兵曹言啓曰,今二月二十日禁軍戎器點考日次,而本曹有故,不得設行之意,敢啓。傳曰,知道。
又以兵曹言啓曰,謹依下敎,不善奏時之別監文星煥·李熙俊·林興柱等,各結棍十度懲勵,放送之意,敢啓。傳曰,知道。又以義禁府言啓曰,卽接月令醫員田泰說手本,則以爲,時囚罪人趙秉穆,素患痰癖之症,又添毒感,食飮全却,目下症形,實爲危劇云。罪人病勢如此,則一邊保放,一邊草記,載在法典矣。趙秉穆姑爲保放之意,敢啓。傳曰,知道。
甲申二月二十日午時,上御重熙堂。忠淸監司入侍時右承旨朴周陽,假注書金龜燮,別兼春秋尹相衍·金貞均,忠淸監司朴齊寬,以次進伏訖。上曰,史官分左右。命監司進前,齊寬進前。上曰,湖西不惟兩南之接壤,卽是畿甸之要衝且連海防,其所愼重,頗有別焉。故特此委寄,須下去悉心對揚也。齊寬曰,臣才識淺劣,猥叨重任,誠未知何以對揚,不勝憧憧矣。上曰,予已知卿夙蘊矣。不必過謙,須善爲對揚也。齊寬曰,謹當悉心奉行矣。上曰,忠州方有鍊兵之擧,營邑爛商,期有實效也。齊寬曰,謹奉聖敎矣。上曰,今日宿於何處,而何日交龜,何日到營乎?齊寬曰,今日已晚,故出宿於南門外,明日發行,二十三日交龜,二十五日到營矣。上曰,善爲下去也。周陽曰,宣諭別諭,何以爲之乎?上曰,出去爲之也。仍命監司先退,又命史官就座。又命退,承·史以次退出。
上在昌德宮。停常參·經筵。
朴周陽啓曰,來二十五日朝參日次矣,敢稟。傳曰,停。
趙臣熙啓曰,假注書金龜燮,有身病,勢難察任,今姑改差,何如?傳曰,允。
傳于趙臣熙曰,三陟營將鄭永澤,堂上宣傳官加設單付,使之承傳擧行。
傳于朴周陽曰,發遣吏郞,諸執事淸齋與否,摘奸以來。
以同副承旨李萬稙牌不進罷職傳旨,傳于趙臣熙曰,只推。
朴周陽,以弘文館言啓曰,上番闕直,事甚未安。應敎金在容,副應敎鄭寅興,校理尹相翊·林羲相,副校理李軒卿,有身病,張錫裕在外,修撰鄭寅星,副修撰尹喆培·吳炳文,竝卽牌招,推移姑陞入直,何如?傳曰,允。
上在昌德宮。停常參·經筵。
趙臣熙啓曰,右副承旨金文濟,同副承旨李萬稙,今日不爲仕進,竝卽牌招,何如?傳曰,允。
傳于朴周陽曰,禮房承旨,馳詣受香諸處,奉審摘奸以來。
朴周陽啓曰,各道守令·邊將薦擧單子,正月內上送,自是例也,而鍾城府使洪時衡薦單,今始來到,事甚未安。守令薦單中,陵號平行書之,亦極疎忽。原單子雖不得不捧入,該守令不可無警,從重推考,何如?傳曰,允。
金文濟啓曰,卽者義禁府都事來言,時囚罪人趙秉穆等,當爲議處,而判義禁金有淵,有身病,次堂例不得擧行云,判義禁卽爲牌招,何如?傳曰,允。
金龜燮改差,代以莊錫泓爲假注書。
傳于朴周陽曰,政官牌招開政。
傳于朴周陽曰,咸安郡守有闕之代,前五衛將吳逸鎔除授。
吏曹,咸安郡守單吳逸鎔除授事,承傳。
朴周陽,以弘文館言啓曰,上番闕直,事甚未安。副校理張錫裕在外,應敎金在容,副應敎鄭寅興,校理林羲相·尹相翊,副校理李軒卿,竝卽牌招,推移入直,何如?傳曰,允。
傳于朴周陽曰,在外玉堂許遞,今日政差出。
朴周陽,以吏曹言啓曰,繕工監假監役官金永植·呂渭龍·金龍球,童蒙敎官南鳳熙,俱以身病,呈狀乞遞,竝改差,何如?傳曰,允。
有政。吏批,判書沈履澤,牌招不進,參判李鎬翼,牌招不進,參議沈相薰進,右承旨朴周陽進。以吏批言啓曰,判書沈履澤,參判李鎬翼竝牌招不進,小臣獨政未安,何以爲之?敢稟。傳曰,只出緊任。以宋伯玉爲副校理,金東敏爲刑曹正郞,嚴錫瓘爲掌令,尹敎昌爲刑曹佐郞。傳于朴周陽曰,見窠皆令差出。
再政。以李在宇·尹景赫·李弘柱爲假監役,朴聃壽爲童蒙敎官,鄭勉洙爲奉常正,徐九淳爲司饔主簿。
兵批,行判書鄭範朝病,參判朴容大病,參議李東淵病,參知趙璟淳入直進,右副承旨金文濟進。宣傳官加設單鄭永澤,副護軍李昌濂·申相珪,副司直張錫裕竝單付。
朴周陽,以禮曹言啓曰,今此皇壇親享出宮時,王世子祗迎處所,以何處磨鍊乎?敢稟。傳曰,勿爲磨鍊。
又以禮曹言啓曰,卽接平安監司金永壽移文,則以爲肅川府鄕校聖殿與兩廡壞傷處,從略修改,告由移還安祭香祝,自本曹啓稟下送云矣。肅川府鄕校聖殿修改時,先告事由移還安祭香祝,卽令該司,照例磨鍊下送,從便卜日設行之意,竝爲分付,何如?傳曰,允。
又以奉常寺都提調·提調意啓曰,祭享所用春等中脯三百六十三貼,今二月二十二日畢造,而所入牛隻,爲三十六首矣。進上看品中脯二貼,依定式封進之意,敢啓。傳曰,知道。
金文濟,以御營廳言啓曰,本廳騎士將申斗永,身病甚重,勢難察任,改差,何如?傳曰,允。
又以御營廳言啓曰,本廳騎士將今當差出,而擬望之人乏少,外任竝擬,何如?傳曰,允。
又以摠戎營言啓曰,本廳中軍金泰郁,身病甚重,勢難察任,改差,何如?傳曰,允。
義禁府啓目,英陵參奉趙秉穆原情云云。傳旨內辭緣,泛稱遲晚,刑推得情,何如?判付。啓,除刑推議處爲良如敎。又啓目,助泥萬戶李升俊原情云云。問目內辭緣,泛稱遲晚,刑推得情,何如?判付。啓,除刑推議處爲良如敎。
金文濟,以義禁府言啓曰,保放罪人趙秉穆,還囚捧供以入,而病勢一向未差,仍爲保放之意,敢啓。傳曰,知道。
副護軍尹涑疏曰,伏以臣往在丙寅,待罪湖邑,越一年見罷,仍居本土,歌詠聖澤,不知老之將至,迺於乙亥春,幸遭春宮慶會,以年七十,陞通政階,除敦寧府都正,臣犬馬之齒,今纔七十九矣。不意本年正月,枉被薄書之誤,混入於應資之錄,陞嘉善階,至蒙同知敦寧府事之命,臣感恩罔極,如枯核之逢春,朽骨之生肉,自切少須臾無死之心,而第緣臣身在遠外,漠未覺察,揆恒典而差以一歲,廁群彦而濫躋二品,自陷於欺天欺君之辜。臣雖末蔭之賤品,粗解義理,恒以無自欺三字,爲終身佩符,況敢欺天而欺君乎?滿心惶恧,無地容措。玆敢不避煩瀆之誅,略暴情實,冒死陳籲於紸纊之下。伏乞聖慈,俯垂鑑諒,亟命選部,還收臣新授資級,俾存公格,以安私分。臣無任云云。答曰,省疏具悉。疏辭,令該曹,稟處。
咸鏡監司林翰洙疏曰,伏以臣强難强之病,據匪據之職,在昨冬冒悚陳籲,批旨愈往愈隆。不審聖明,奚取於如臣朽鈍之有此謬眷荐叩乎?固當感激恩造,圖報涓埃,而病狀視昔猶加,鉅責緣臣瘝曠,徒費二千石厚廩,時失卄四州輿望。伏乞亟賜鐫斥,以幸公私焉。臣無任云云。答曰,省疏具悉。卿之聲績已著,不可有此時遞解。卿其勿辭,益勉旬宣之責。
上在昌德宮。停常參·經筵。
李萬稙啓曰,左副承旨趙臣熙,右副承旨金文濟,今日不爲仕進,竝卽牌招,何如?傳曰,允。
傳于李萬稙曰,禮房承旨,馳詣受香所,奉審摘奸以來。
李萬稙啓曰,判義禁金有淵牌不進,推考傳旨今方捧入,而開坐命下之後,如是違牌,事甚未安。更爲牌招,何如?傳曰,允。
又啓曰,行都承旨閔泳商,不爲仕進,行左承旨尹泰駿,奉命在外,右承旨朴周陽,式暇出去,左副承旨趙臣熙牌不進,右副承旨金文濟有身病,院中只有臣一人,伴直無人。左副承旨旣有只推之命,所當更爲牌招,而拘於廳規,不得請牌,何以爲之?敢稟。傳曰,牌招。
又啓曰,左副承旨趙臣熙,再牌不進,伴直無人。行都承旨閔泳商,所當牌招,而拘於廳規,不得請牌,何以爲之?敢稟。傳曰,牌招。
兵曹口傳政事,御營騎士將單吳應脩。
兵曹,以金東壽爲摠戎中軍。
以左副承旨趙臣熙牌不進罷職傳旨,傳于李萬稙曰,只推。
李萬稙,以弘文館言啓曰,新除授副校理宋伯玉,卽爲牌招察任,何如?傳曰,允。
上在昌德宮。停常參·經筵。
閔泳商啓曰,右承旨朴周陽,左副承旨趙臣熙,右副承旨金文濟,今日不爲仕進,竝卽牌招,何如?傳曰,允。傳于閔泳商曰,政官牌招開政。
傳于閔泳商曰,藥院提調許遞,前望單子入之。
內醫提調前望單子入之,尹秉鼎落點。
李萬稙啓曰,判義禁金有淵再牌不進推考傳旨,今方捧入,而開坐命下之後,如是違牌,事甚未安。更爲牌招,何如?傳曰,許遞,今日政差出。
又啓曰,卽見副護軍尹涑疏辭,則年紀誤錄,混入於應資之秩,事甚疎忽。不審之當該堂上,推考,何如?傳曰,允。
傳于閔泳商曰,呈告泮長許遞,今日政差出。
傳于閔泳商曰,在外玉堂許遞,今日政差出。
傳于閔泳商,曰,左副承旨許遞,前望單子入之。
承旨前望單子入之,權膺善落點。
以右承旨朴周陽牌不進罷職傳旨。
傳于李萬稙曰,只推。
兵曹口傳政事,摠戎中軍單金東壽。
傳于金文濟曰,副司果趙存斗,開城中軍除授。
李萬稙,以吏曹言啓曰,副護軍尹涑疏辭,令臣曹稟處事,批下矣。取見其疏,年未滿八十,至蒙恩資,臣曹依漢城府別單判下,循例加資下批,而疏辭旣若是,所授資秩勿施,何如?傳曰,允。
又以吏曹言啓曰,奉常寺主簿朴龍㘽,以其身病,呈狀乞遞,改差,何如?傳曰,允。
又以吏曹言啓曰,繕工監假監役官李在宇·尹景赫·李弘柱,童蒙敎官朴聃壽,俱以身病,呈狀乞遞,改差,何如?傳曰,允。
金文濟,以兵曹言啓曰,同知中樞府事愼炳善,同知訓鍊院事李容益,五衛將朴應洙·李容善·金壽南·金道春,曹司五衛將鄭憲朝,景福宮衛將朴載坤,文臣兼宣傳官李起鍾·洪晉游,俱以病難供職,呈狀乞遞。新除授全羅左水使李勉培,素患痰癖之症,一倍添劇,萬無登途赴任之望,戶奴呈狀乞遞矣。實病旣如此,則有難强令赴任,竝改差,何如?傳曰,允。
有政。吏批,判書沈履澤牌招不進,參判李鎬翼進,參議沈相薰牌招不進,同副承旨李萬稙進。以吏批言啓曰,判書沈履澤,參議沈相薰,竝牌招不進,小臣獨政未安,何以爲之?敢稟。傳曰,仍爲之。以金裕成爲修撰,兪晚源爲大司成,鄭範朝爲判義禁,李臣燁爲奉常主簿,朴齊文爲榮川郡守。
再政。以玄載辰爲典籍,李敏東·黃寅燮·張景秀爲假監役,宋準玉爲童蒙敎官,南命熙爲徽慶園參奉,高永喜爲陽智縣監,崇德殿參奉單朴準基,坡完君尹涑減下,前假監役崔東漢,今超通政,朝官年八十依法典加資,校書副正字單林必璧。
兵批,行判書鄭範朝進,參判朴容大病,參議李東淵病,參知趙璟淳入直,右副承旨金文濟進。以兵批言啓曰,三陟營將今當差出,而擬望之人乏少,他道營將,竝擬,何如?傳曰,允。以李應夏·李鍾黃爲同知,鄭雲星·申桓爲同訓鍊,鄭渙老·李容學·朴種植·崔龍煥爲五衛將,李奎會爲曹司五衛將,梁柱渙·朱南益爲景福將,李宗鎬爲訓鍊僉正,趙秉聖·鄭寅奭爲文兼,南宮泳爲守門將,金炳一爲全羅左水使,閔泳一爲三陟營將,同知單柳完根,護軍愼炳善·金東壽,副護軍趙臣熙·金完秀·李勉培,副司果鄭寅星·表寅根·安用求·李明新·李台憲·卓寅淳·張在鉉,竝單付。
再政。以趙載五爲宣傳官,李鴻模爲禁衛哨官,同知加設單林璉默·崔義鎬。
三政。以趙載明爲中樞經歷,徐翊輔爲訓鍊僉正。
四政。以張致汲爲中樞都事,李鍾謙爲訓鍊千摠。
五政。以李洪來爲訓鍊僉正,李敏濟爲訓鍊主簿。
六政。以孫成憲爲訓鍊判官嚴柱煥爲守門將。
七政。以申爲訓鍊主簿,趙存斗爲開城中軍。
以吏曹參議沈相薰牌不進罷職傳旨,傳于李萬稙曰,只推。
傳于李萬稙曰,陽智縣監高永喜,杆城郡守柳止鎬相換。
李萬稙,以吏曹言啓曰,陽智縣監高永喜,杆城郡守柳止鎬,相換事,命下矣。杆城郡守柳止鎬,以前任新昌縣監,方在解由未出中,何以爲之?敢稟。傳曰,勿拘。
金文濟,以御營廳言啓曰,本廳中軍鄭完默,身病甚重,勢難察任,改差,何如?傳曰,允。
忠義尹舜儀等疏曰,伏以象德紀功,有國之常典,顯忠遂良,聖王之大法。肆惟我朝勳府之設,實援古昔良法美制,而漢氏帶礪,周家世錄,皆寓其中,則先王創始之意,自是深遠,後聖傳授之規,亦其敦厚。府署之稱曰忠,曰勳,郞官之稱曰忠,曰義,舊德以徵,備盡專美之義,永年以期,克啓垂裕之方,該府之光耀,倣雲臺之圖畫,該郞之進用,擬天官之望署,優異之典,逈出等夷,德之光,極其流長,世仰忠勳之尊,人知忠義之貴,以無殿後之心,聿多爭先之習。法久弊生,貴反居賤,職名之濫錄,或以之淆雜,登錄之法例,亦以之變嬗,遂令先朝之制,因以岐貳,致使後人之職,永痼出六,名不參於縉紳,貌或類於皁隷者,近百年于玆矣。列聖之深仁厚澤,無地可頌,群彦之遺風餘烈,反苦泯沒,勳府之稱,視若尋常,忠義之名,人皆苦避,本府之抑鬱,尙矣。勿論,先王之至意,亦復安在?然而公論之定,自有其時,昨年正月間,特詢朝廷公議,以忠義爲初仕。自本府越送銓曹,自銓曹而出付政目,定以六十朔出六,自銓曹更付兼忠義,使之將次擬望於官榜,俾得參班敍陞於朝著,則聖朝之軫念,可謂無微不燭。本府之佇望,亦或庶幾無悔,行之未幾,又復如前。政目之出付,更莫與聞,非但臣等之抑鬱,有倍於前。惟我聖上之沛澤,反遏於後,若於此時,只顧畏越,而不爲仰籲,則是乃自阻於仁覆之天,而抑鬱之私,終無可伸之地。故玆敢相率仰陳。伏乞殿下,克垂疎滯之方,忠義初仕,出付政目,轉次陞六之地,千萬幸甚。臣無任云云。省疏具悉。疏辭令廟堂,稟處。
忠淸道儒生安琫良·任秉箕等疏曰,伏以,詩曰,天生蒸民,有物有則,民之秉彝,好是懿德。人之冠儒服儒者,莫不有秉彝之性,而雖愚夫愚婦,亦莫不知天地之德日月之明。臣等俱以蒭蕘之賤,僅有秉彝之性,而亦皆覆載門化育中一物也。粗知分義之嚴重,則何敢肆然抗章,煩瀆宸聽,而竊伏念殿下天地之德日月之明,廣運有包容之恢,赫臨而無偏私照,納汚藏疾,赦罪宥過,從善禮師,尊賢慕學,崇報之道,已著於陞廡之典,此誠環東土臣民之所共攢祝,而願戴者也。於戲猗歟,我孔子之大聖,建萬世之標準,作百王之軌度,亘天地相終始,而不可易之典憲也。故天下之有耳有目者,皆知孔子之大聖,而式至我東邦,上自太學,下逮州縣,皆有建校宮而設享祀,列聖朝衛道慕聖之典,豈不宏且美哉?至於魯城校宮之外,復有別建廟,而奉安影幀者,尼邱之峯,闕里之村,若合符節於數千載之下,寓慕於生長老斯之地也。追使宋朝五賢,配侑而設享矣。粵在戊辰,自朝家亦有寓慕於生長老斯之地,特存廟宇,只撤享祀,以臣等區區之誠,有廟宇則宜有享祀,而至今廟宇依舊,影幀依安,而遂撤春秋之享祀,永廢歲月之誠儀,則其子孫之情,士林之鬱,將何處可伸乎?乃敢齊聲陳情,瀝血叫閽矣。及伏讀聖批,若曰,旣撤旣建,豈非事體之屑越乎?臣等聞命,踧踖惶惑,而罔知逃躬之所也。廟宇不撤而依存,則無有嫌於復建之煩屑,影幀儼肖而依安,則不有涉於更奉之猥越,故只伏乞春秋祀禮之復享者矣。蓋人子有秉彝之性者,莫不知父命之嚴,而父雖怒撻,流血號泣而復隨,莫不知天聰之杳,而天雖高遠莫及,誠孚則必感。承批之下,不避唐突之誅譴,敢又陳情而號籲。伏乞天地父母,治臣瀆擾之罪,察臣暴衷之懇,使此依存之闕里祠,乃復春秋之設享焉。臣等無任云云。答曰,省疏具悉。已有前批,更勿煩瀆。
全羅道儒生鄭海臣等疏曰,伏以臣等,幸而生聖人之國,幸而逢聖人之世,所講者朱夫子之道也,所讀者朱夫子之書也。稽諸白鹿洞書院記,則朱夫子之出守南康也,慨然於本院之久廢而重建焉。上以宣本朝人文之大指,下以續先賢風聲於方來,則雖使是院,以國禁見廢,朱夫子請諸朝而復其院也必矣。臣等際玆聖明之會,未復諸賢之院,則豈不爲朱夫子之罪人乎?玆敢仰塵於黈纊之下。夫祠院者,蓋因夏·殷·周曰校曰庠曰序之遺制,而寔爲治敎斯道之大關鍵也。朝家以著崇德報功之典,士林以寓尊賢衛道之誠,有大功於百世者,百世祀之。爲大賢於一國者,一國尊之,上下幾百載之間,鄕祠國庠,相望於州縣里巷,治道由是而益光,斯文由是而益彰。人多齊·魯文學之士,道接濂·閩淵源之統,以贊黼黻笙鏞之治,一區靑邱,冠於天下,而列國尊慕之景仰之矣。不幸時有顯晦,運有升沈,粵在丙寅之歲,先廢聖賢之祠,繼撤宣額之院,使此俎豆苾芬之所,廢爲蓬蒿樵採之場。噫噫,瞻彼遺墟,則群賢陟降之靈,安得無憾於冥冥,而久闕烝嘗之禮?諸生絃誦之聲,不復有聞其洋洋,而難禁於悒之涕。顧此五百年禮義之敎,三千里文明之域,便作質質之俗,蚩蚩之氓者,豈有他哉?大抵祠院之禁,由於俎豆之重疊,士習之頹敗而然也。此在我殿下沖年嗣服,洞察輿情,而捄其弊塞其源者也。噫,彼無恥之徒,藉重於祠院之尊,而縱悖者,譬之則如醬之有蛆,如禾之有蟊,惡其蛆而覆其醬者可乎,惡其蟊而刈其禾者可乎?必也置醬養禾,而去蛆除蟊可也。何幸堯天復明,舜日重光,亟復兩皇廟於華陽,而大義炳如,進配二先正於聖廡,而斯道燦然,億年無疆之休。自此更卜,而且於壬午年兪音之下也。有曰,毁撤祠院,忠賢不祀敎是,而臣等雙警伏讀,以知聖意之所在,而繼之以感涕,延頸拭目,庶覩諸賢祠院之遄復,而迄未蒙明旨之降。臣等幽鬱之心,益復何如哉?考諸宋代,則太宗汛掃寰宇,日不暇給,而大建封植,且慶曆之間,學校之官,遍於天下者,廣設祠院之謂也。三代以降,王化之隆,聖學之明,莫盛於有宋。有宋之治,莫盛於太宗之時,慶曆之世,則祠院之大有關於致治者,果不信乎?臣等今日之請,非徒爲諸賢宗師之地也,實爲殿下國家之事也,而抑有受於朱夫子眷眷於書院之意也。伏願殿下,昭述列聖朝崇德報功之典,亟副八方士尊賢衛道之誠,祠院之疊設者禁之,俎豆之當享者復之。俾臣等不歸於朱夫子之罪人,則世道幸甚,斯文幸甚。臣等無任云云。答曰,省疏具悉。書院之撤而復設,徒爲事體之屑越,何可遽施?爾等退修學業。
咸鏡道儒生李冕厚等疏曰,伏以法之建置者,萬世不易之經也,事之沿革者,一時便宜之權也。是以上有大德之君,則下必有大德之臣。治成制定,化行政擧,內而庶事康,外而百姓安。雖唐·虞三代之隆,只是那箇而已。臣等竊伏念本道,乃是豳·沛之地,匹夫匹婦,宜無不獲,而夫何挽近以來,守宰則以重賦斂爲能事,官隷則以剝民膚爲伎倆,而兼値己庚丙丁之大歉,六鎭之氓,救活於毳幕者有之,以南之民,僵仆於溝壑者有之。然而積弊轉深,民之大命,幾乎近止矣。嗚呼,物窮則變,變則通,固其理也。伏惟我殿下大德川流,昨年春特遣臣魚允中,汝其經略之。夫允中,原濕咨諏,凡民間疾苦,未之革也。猶恐有聞而矯巨瘼者,十有五焉。一曰,革糶糴,而各邑公用之需,歸之於田結。二曰,蠲無名之稅,而惟正之供,校之以常法。三曰,汰衙屬之額不急之任捐矣。四曰,捄郵站之役,濫騎之弊除矣。五曰,減戶錢,昔之所收者,殆過三十餘緡,今乃以二緡錢三斗米酌定。六曰,抑徵債,古之排者至于九族,而又及於隣里,今也止於其身。七曰,六鎭·間島田數百結,屬之貧民,以爲生聚之計。八曰,革安邊·永興·北靑·端川東西兩儒之弊。九曰,罷雜色虛名之軍,而惟以設砲爲急務。十曰,祛海戶之徵稅。十一曰,嚴官隷討索之風。十二曰,禁賣鄕納賂之習。十三曰,薄山耕之斂。十四曰,節大同官廳及營繕之費。十五曰,儲米穀於村里,以備兵荒,而至於飮馬江頭。想見高麗臣尹瓘·吳延寵之功,褒忠奬義則慨然慕先正臣閔鼎重·李端夏之蹟,驅哈蘭於境內,果是襄烈公臣李之蘭之元勳也。置六鎭於絶塞,無乃故相臣金宗瑞·魚有沼之偉烈歟?其心則至淸之水,愈楊而不濁,其事則如至平之稱,更量而不差。故允中在北之日,奸猾屛氣,貪墨側足,以言乎各邑之官廩,則縱有伸縮之異,民生之苦樂,昔今逈殊,此非民生之福也。乃聖上知人官人之德,旁及於陬澨之窮蔀也。然復命之行,不旋踵於鐵嶺,而如狐如鼠之流,暗伺而黠窺,於是乎臬司隨以申飭,而下吏則陽行而陰止,守臣繼之遵行,而衙屬則口是而腹非,咸興南列邑,則奸吏輩付囑亂民,以爲復舊例,控于省邑,或誘脅愚蠢,而糴還穀,或恐喝山氓及海戶,或生意於戶錢與加結,吏額則自在者頗多,賣任則往例尙存。蓋百年痼瘼,如貞疾不死,暫逢良醫,醫去更發也。大抵允中之新定式,非不遍行於各邑,而所以逡巡未行者,誠不得判下金石之大典而然也。臣等俱以遐土蒭蕘,謠於康衢,只順唐堯之則,生於山東,願聞漢帝之詔,而仰陳如此者,極涉肆妄。然金石之典,本非臣隣之遽斷者也。惟在乎睿裁之如何矣,乾斷之廓然矣。故臣等不避狂僭,齊達於閶闔之外。伏願殿下,俯垂鑑諒,推虞舜汝爲之治,倣唐宗同德之意,採臣允中之定式,察其可否,頒金石之典,行會於豳·沛之南北,則殿下之赤子,更無嗷嗷之愁,飮啄於風化之下矣。此豈非大德之君臣,聲氣相孚,治成制定,化行政擧之秋也歟?且與其率職者之奔走,孰若奉使者之周爰也?伏願殿下,再遣允中於本道,以旣厥事,則庶可以遂克終之美矣。豈但爲一時便宜之權而已哉?臣等無任云云。答曰,當有朝家措處。爾等知悉退去。
上在昌德宮。停常參·經筵。
藥房提調尹秉鼎,副提調閔泳商啓曰,伏未審日間,聖體若何,寢睡水刺之節,何如?臣等率諸御醫,趁早入診,詳察聖候爲宜。大王大妃殿氣候何如,王大妃殿氣候何如,中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。世子宮·世子嬪宮口傳問安。答曰,知道。
閔泳商啓曰,右承旨朴周陽,左副承旨權膺善,今日不爲仕進,竝卽牌招,何如?傳曰,允。
以右承旨朴周陽牌不進罷職傳旨,傳于李萬稙曰,只推。
傳于權膺善曰,前忠淸監司入侍。
吏曹,陽智縣監高永喜,杆城郡守柳止鎬,相換事,承傳。
傳曰,予於嶠南民事,實不勝惻然者矣。顧今春序過半,賑政方張,哀我赤子,其能免顚連溝壑,僵仆道路,飢餓餘力,及於耕作,而田野無荒蕪之歎乎?每一念至,丙枕靡安。向日劃送賑資,必有不足之慮,而道臣守宰,誠心講究,果有拯濟之效否乎?凡所排比賙急之節,隨卽登聞,以紓予南顧之憂事,自廟堂關飭該道道臣。
李萬稙,以戶曹言啓曰,各道年終錢穀御覽會計,每於翌年二月二十五日啓請修正,自是定式,而咸鏡道各邑糶糴,今旣永停,則會案勿爲督勘事,有經略使新定式,廣州府·江華府,則限內不爲上來,又無狀聞謄移之事,有違格例,該府臣推考。都會官從重推考,御覽會計,待其會案齊到,修正以入之意,敢啓。傳曰,知道。
又以機器局言啓曰,幼學金鶴羽,委員差下,司勇吳麟燮,司事差下,令該曹口傳下批,何如?傳曰,允。
吏曹口傳政事,機器局委員單金鶴羽,司事單吳麟燮。
權膺善,以弘文館言啓曰,新除授修撰金裕成,時在京畿楊根地,經筵入番事緊,請斯速乘馹上來事,下諭。傳曰,許遞。
判尹洪澈周疏曰,伏以卽伏見副護軍臣尹涑疏本,則以爲今年七十九歲,而枉被簿書誤,混入於應資之錄,至蒙陞資實銜之命云矣。歲首應資別單,臣實主管擧行,則不審之罪,在所難逭,滿心驚悚,措躬無地。此雖因該部所報而入啓,苟能到底綜察,焉有此失實之大者乎?玆敢短章自劾。伏乞聖明,亟治臣當勘之律,以爲溺職者戒焉。臣無任云云。答曰,省疏具悉。旣問備矣,何必爲引?卿其勿事行公。
甲申二月二十五日酉時,上御重熙堂。前忠淸監司入侍時,同副承旨李萬稙,假注書莊錫泓,別兼春秋閔啓鎬·趙東冕,前忠淸監司南一祐,以次進伏訖。上曰,史官分左右。命前忠淸監司進前,一祐進前。上曰,其間好在,而無事上來乎?一祐曰,王靈攸曁,無事上來矣。上曰,全省之內,別無巨瘼乎?一祐曰,切急之瘼,曾已狀聞,而又有數條,敢玆仰達矣。仍奏曰,各宮房免稅結,限折半移送他道事云云。上曰,依爲之。出擧條一祐曰,結城等六邑舊災三百三十六結,當起者出稅,仍陳者姑停,更展十年之限事云云。上曰,依爲之。出擧條一祐曰,均役廳海稅錢,令各該邑,只取時存,精納定稅事云云。上曰,依爲之。出擧條仍敎曰,守令治績,誰臧孰否?一祐曰,不能者已於考課貶之,而優績保寧兼府使梁柱星,洪州牧使金商鳳,天安郡守趙秉甲,大興郡守崔喜鎭,似爲居最矣。上曰,此四倅治績,果最著者乎?一祐曰,均有實績,頌騰一省矣。上曰,忠州練兵,未及聞之乎?一祐曰,知會未及承聞矣。上曰,何日離發,何日交龜乎?一祐曰,二十二日離營,翌日交龜於稷山縣矣。上曰,卿下去時,交龜於天安乎?一祐曰,然矣。上曰,兩邑輪回交龜,以其邑殘而然乎?一祐曰,然矣。上曰,交龜後宿于何處,而新道臣到營,在那日乎?一祐曰,臣宿于成歡驛,新道臣當於今日莅營云矣。上曰,兩邑道里之遠近,何如?一祐曰,自天安至成歡,爲四十里,距稷山爲三十里,自稷山距成歡,爲十里,故程里之數一般矣。上曰,然則自營計程,幾日可以抵京乎?一祐曰,公程則由始興,故五日可以抵達,近日無路文,故從便由果川,四日可以抵達矣。上曰,昨年農形,何如?一祐曰,昨年比諸再昨年,禾穀稍勝,而田穀大無矣。蓋窮蔀糊口,專賴於田穀,而擧無甁罌之儲。已自去冬,有遑汲之急,若至三晦四初,必多顚連之患,其救急之方,不得不預先講究矣。上曰,然則何以救急乎?一祐曰,以此詳陳於新道臣,而未知何如措處矣。上曰,歷路牟麥,何如?一祐曰,今方茁生,有占稔之望矣。上曰,今春頗有旱氣,果能善爲立種乎?一祐曰,種旣均播,昨雨足爲潤根矣。上曰,前忠淸監司先退,仍命史官就座。又命退,承·史以次退出。
上在昌德宮。停常參·經筵。
權膺善啓曰,右副承旨金文濟,今日不爲仕進,卽爲牌招,何如?傳曰,允。
李萬稙啓曰,明日召對,取稟。傳曰,爲之。
傳于李萬稙曰,政官牌招開政。
傳于李萬稙曰,敦寧都正許遞,今日政差出。
傳于李萬稙曰,慶源府使之代,前僉使金洛輝除授。
吏曹,慶源府使單金洛輝除授事,承傳。
李萬稙,以吏曹言啓曰,定平都護府使李德雨呈狀內,矣身受由上京矣,身病沈重,萬無還官之望。其身病旣如是,則有難强令還任,罷黜,何如?傳曰,允。
傳于李萬稙曰,定平府使之代,副司果張翼斗除授。
吏曹,定平府使單張翼斗除授事,承傳。
李萬稙啓曰,行都承旨閔泳商,不爲仕進,行左承旨尹泰駿,軍國衙門進,右承旨朴周陽廚院進,左副承旨權膺善,式暇出去,右副承旨金文濟有身病,院中只有臣一人,伴直無人。右副承旨所當牌招,而拘於廳規,不得請牌,何以爲之,敢稟。傳曰,牌招。傳于李萬稙曰,右副承旨·同副承旨竝許遞,前望單子入之。
承旨前望單子入之,鄭夏源添書落點。
朴周陽啓曰,同副承旨李萬稙,許遞出去,伴直無人,新除授同副承旨鄭夏源,卽爲牌招,何如?傳曰,允。
傳于朴周陽曰,高山縣監丁大懋,殷栗縣監閔觀植相換。
朴周陽,以吏曹言啓曰,繕工監假監役官李敏東·黃寅燮·張景秀,童蒙敎官宋準玉,俱以身病,呈狀乞遞,竝改差,何如?傳曰,允。
朴周陽啓曰,臣吏兵批兼進之意,敢啓。傳曰,知道。
有政。吏批,判書沈履澤牌招不進,參判李鎬翼牌招不進,參議沈相薰進,右承旨朴周陽進。以吏批言啓曰,判書沈履澤,參判李鎬翼牌招不進,小臣獨政未安,何以爲之?敢稟。傳曰,只出緊任。以李起鍾爲修撰,李秀萬爲敦寧都正,高龍振爲大靜縣監。
傳于朴周陽曰,見窠皆令差出。
再政。以金祿圭·崔永弘·鄭泰鉉爲假監役,李冀夏爲童蒙敎官,高山縣監丁大懋,殷栗縣監閔觀植,相換事,承傳。
兵批,行判書鄭範朝進,參判朴容大病,參議李東淵入直進,參知趙璟淳病,右承旨朴周陽進,同知單朱南益,僉知單李容學·朴種植·崔龍煥,護軍鄭完默·吳應脩,副護軍金文濟·李萬稙·沈相萬,副司果金裕成竝單付。
承旨前望單子入之,趙秉世落點。
鄭夏源,以御營廳言啓曰,本廳騎士將吳應脩,以前任咸安郡守方在任所,上來尙遠,久曠可悶,改差,何如?傳曰,允。
又以御營廳言啓曰,本廳騎士將韓鎭璜,身病甚重,勢難察任,改差,何如?傳曰,允。
又以御營廳言啓曰,本廳騎士將今當差出,而擬望之人乏少,外任竝擬,何如?傳曰,允。
兵曹,以李容益爲御營中軍。
兵曹口傳政事,御營中軍單李鍾俊,騎士將單蕫基衍。
兵曹啓目粘連,觀此全羅監司李秉文狀啓,則以爲節到付雲峯縣監李斗鉉牒呈內,花水山御諱碑殿與別將廳重修新建間數與監董姓名,修正上使亦爲白臥乎所,此邑碑殿,以尊敬之地,年久頹圮是白加尼,該縣監不費民力,捐財修葺,合有褒賞之典是白乎等以,該縣監以下論賞一款,令該曹稟處亦爲白有臥乎所,今此殿閣公廨之役,若是浩大,諸監董之閱月服勞,宜有酬賞之擧。都監董出身黃浩德,外職調用,似合事宜是白乎矣,係于恩賞,不敢擅便,上裁敎是白乎旀,該縣監係是職分內事,置之,其餘諸人,令本道施賞之意,分付,何如?判付。啓,依回啓施行爲旀,前縣監李斗鉉,效勞旣多,特許防禦〈使〉履歷。
義禁府啓目粘連,向前趙秉穆亦,受香未趁,有關祀典,呈由請免,實緣私制,囚供非無可據,事體難以全恕,以此照律,何如?判付。啓,依允。又啓目粘連,向前李昇俊亦,不卽馳報,以待朝令,任渠所爲,遽使徑還,極涉疎忽,有難寬恕,以此照律,何如?判付。啓,依允。
義禁府照目粘連,助泥萬戶李昇俊矣,本府議啓內,不卽馳報,以待朝令,任渠所爲,遽使徑還,極涉疎忽,有難寬恕,以此照律,罪笞五十收贖,解見任別敍,私罪。奉敎依允。又照目粘連,英陵參奉趙秉穆矣,本府議啓內,受香未趁,有關祀典,呈由請免,實緣私制,囚供非無可據,事體難以全恕,以此照律,罪笞四十收贖,附過還職,私罪。奉敎依允爲旀,功減一等爲良如敎。
鄭夏源,以義禁府言啓曰,保放罪人趙秉穆,當爲還囚議處以入,而病勢一向未差,仍爲保放之意,敢啓。傳曰,知道。
鄭夏源,以義禁府言啓曰,保放罪人趙秉穆,當爲還囚照律以入,而病勢一向未差,仍爲保放之意,敢啓。傳曰,知道。
上在昌德宮。停常參·經筵。
朴周陽啓曰,右副承旨權膺善,今日不爲仕進,與新除授左副承旨李敎稙,一體牌招,何如?傳曰,允。
傳于鄭夏源曰,摠理大臣入侍。
傳于鄭夏源曰,傳命遲滯之中官金錫勳,從重推考。
權膺善啓曰,左副承旨李敎稙,時在京畿麻田地,斯速乘馹上來〈事〉,下諭,何如?傳曰,許遞,前望單子入之。
承旨前望單子入之,洪承憲落點。
兵曹口傳政事,御營騎士將單金圭伶。
權膺善,以禮曹言啓曰,來三月初一日奉室行禮事,命下矣。王世子陪參及祗迎之節,何以爲之乎?敢稟。傳曰,依例磨鍊,祗迎置之。
又以弘文館言啓曰,新除授修撰李起鍾,時在忠淸道忠州地,經筵入番事緊,請斯速乘馹上來事,下諭。傳曰,許遞。
又以御營廳言啓曰,本廳騎士將今當差出,而擬望之人乏少,外任竝擬,何如?傳曰,允。
甲申二月二十七日初更,上御重熙堂。召對入侍時,參贊官鄭夏源,侍讀官李軒卿,檢討官吳炳文,檢校待敎趙東冕,假注書莊錫泓,記注官趙東縷,別兼春秋金貞均,各持綱目第三卷,以次進伏訖。上曰,史官分左右。仍開卷。上曰,上番讀之。軒卿讀自楚圍滎陽益急,止破之必矣。上曰,釋義。軒卿釋義訖。上曰,文義奏之。軒卿曰,漢王之危急,在於呼吸之間,而有一紀信,奮不顧身,爲國家獻謀,判一死立大節,貫日之忠,豆萬古罕有。紀信之貌類漢王,亦豈非天乎?上曰,漢王若無紀信,則何可脫其危乎?忠義凜凜,可使有光於後世也。軒卿曰,如此忠節之人,一見於此,而更無美績之可考者。但恨史失其傳,不遺於後世也。上曰,大抵爲人臣者,特節出於萬死之中,豈不壯哉?軒卿曰,古之稽紹恤汚之忠,亦不可同日而語也。上曰,漢王收用人才,終成大業,其大度於此可知矣。軒卿曰,漢王,任賢勿疑,隨才收用,故有此效忠之將,楚羽,意忌信纔,有一范增,而不能用,楚·漢得失,可見於此也。上曰,下番讀之。炳文讀自王從之,止遣信擊齊。上曰,釋義。炳文釋義訖。上曰,文義奏之。炳文曰,司馬法曰,將在軍,君命有所不受,軍法之審愼戒嚴,未有若此之重也。漢王以自稱之使,無難馳入,奪符易將,出於不虞之際,信軍之禁防疎闊,難免其責矣。上曰,軍門以肅嚴爲戒,天子之詔,尙在不聞,況一漢使之稱乎?馳入卽臥兩將尙未起,則軍法之禁防疎闊如此。古所謂有制之兵,亦有所未逮云者宜矣。炳文曰,韓信雖曰,善將兵,漢王亦能善將將,畢竟所以爲擒者,必由於此,而先見非特一力士之事耳。上曰,信若聞漢王來,則其勢必無事而祗迎謁,謁而奪符,尙未晚矣,何必晨自稱漢使而奪之乎?實非臨危注意之義也。炳文曰,稱使奪軍,縱非君臣相孚之義,然彭越旣敗,滎陽還拔,則此正危急存亡之秋也。以漢王豁達之度,神變之術,豈籠絡英雄之一機會耶?上曰,參贊官讀之。夏源讀自項羽旣敗彭越,止趙兵未發者擊齊。上曰,釋義。夏源釋義訖。上曰,文義奏之。夏源曰,以是時項羽之百戰百勝,而觀之則,大業可成,而末乃楚·漢之成敗,相懸於鬪力鬪智也。上曰,然矣。從古成敗,不在於戰鬪,惟德是務,然後乃可撥亂而肇業也。漢王行義修德,竟有天下,項羽反是,故失其覇業。夏源曰,聖敎切當矣。仍奏曰,韓信,漢之名將也,而當此危亂之際,滎陽·成皐之敗,豈其不知?且漢王自稱漢使,晨入趙壁,而信未之知,誠理外也,其禁防之疎闊,似近於狃勝而玩敵也。上曰,雖稱漢使,馳入壁壘將不先知,軍律之疎忽,推可歎也。上曰,閣臣讀之。東冕讀自楚遂拔成皐,止天所以資漢也。上曰,釋義。東冕釋義訖。上曰,文義奏之。東冕曰,漢王欲捐成皐,屯鞏洛以距楚,而酈生進取敖倉之計,可知其漢王之得人也。上曰,夫足食足兵,王者大政,而酈生勸王取敖倉,果識時務者也。東冕曰,聖敎切當矣。仍奏曰,漢王若不從酈生之計,則幾敗大事,而漢王能用其策,終成大業,於斯可見矣。上掩卷。仍命史官就座。又命退,諸臣以次退出。
上在昌德宮。停常參·經筵。
權膺善啓曰,右副承旨洪承憲,時在忠淸道鎭川地,斯速乘馹上來事,下諭,何如?傳曰,許遞,前望單子入之。
以京畿監司金宏集狀啓,薦新物種中,生蛤絡蹄,日氣尙寒,到處極貴,不得限內封進,惶恐待罪事,傳于權膺善曰,勿待罪事,回諭。
傳于權膺善曰,召對爲之。
承旨前望單子入之,朴齊敎落點。
權應善啓曰,明日召對,取稟。傳曰,爲之。
權膺善,以兵曹言啓曰,來三月初一日奉室親行拜禮時,禁·御兩營步軍各二哨除出,禁衛中軍,率領排立,何如?傳曰,允。
又以禁衛營言啓曰,本營騎士將朴秀麟,身病猝重,勢難察任,改差,何如?傳曰,允。
甲申二月二十八日申時,上御重熙堂。召對入侍時,參贊官權膺善,侍讀官李軒卿,檢討官吳炳文,檢敎待敎趙東冕,假注書閔龍鎬,記注官李禧龍,別兼春秋閔京鎬,各持綱目第三卷,以次進伏訖。上曰,史官分左右。仍開卷,上曰,上番讀之。軒卿讀自願急進兵,止以破其業。上曰,釋義。軒卿釋義訖。上曰,文義奏之。軒卿曰,雖治平日久,蓄儲有餘,然後國可爲國,況當此東西戰鬪之時乎?酈生亦一辯士,能知其時勢之危急,獻此良策,不可但以辯士言之。且漢王聽其言,而竟取敖倉,成業之漸漸於此也。上曰,自古賢君,言聽計用,然後可圖大業。漢王聽酈生之言,取敖倉粟,苟非酈生之才智,何以進此良策?又非漢王之智鑑,豈可聽信耶?軒卿曰,古語云,任諫非難,聽諫爲難,聽諫非難,用諫爲難。由此觀之,君明則臣亦盡其諫矣。上曰,漢王得韓信軍,復欲與楚交戰,聽鄭忠之諫而卽止,漢王之聞言卽悟,推可知也,其君臣相孚,亦可見矣。軒卿曰,君之用臣,以爲補政之失,臣之事君,以爲扶國之危,則豈有君臣不相孚而成事乎?上曰,漢則謀士自初多有而皆用之,漢王之興業,不亦宜乎?楚則有一范增,而不能用,羽之敗業,不亦宜乎?國之興敗,惟在於賢人之用不用耳。軒卿曰,聖敎切當矣。上曰,下番讀之。炳文讀自彭越下梁十七城,止祝齊下之。上曰,釋義。炳文釋義訖。上曰,文義奏之。炳文曰,項羽之欲盡坑外黃之已降者,何不義之甚乎?子嬰之降軹道也,諸將請殺之,沛公曰,懷王遣我,固以能寬容。且人已降,殺之不祥,此誠寬仁大道,民豈不悅服哉?楚羽誠能反其道,詐坑秦降卒二十萬於新安城南,猶以爲不足於心,今又欲坑之,慓悍殘忍之習,孰敢言之?幸而聽舍人兒之說,梁復爲楚,豈不異哉?七十年居巢翁之奇計,反不如十三歲外黃兒之一言也。上曰,項羽雖聽外黃兒之言,而不爲盡坑,然此是强從,亦非本心也。項羽之以力服人,何敢當漢王之以德服人乎?楚·漢之勝敗,從可知矣。炳文曰,聖敎切當矣。上曰,參贊官讀之。膺善讀自酈食其說漢王,止可坐而策也。上曰,釋義。膺善釋義訖。上曰,文義奏之。膺善曰,當此楚·漢紛爭之時,酈生一辯士也,而猶以得賢爲言,賢者與共,乃創業之本也。上曰,酈生之言,切切善也。立諸侯之後,與天下同其利,可謂勸賞黜陟之典,而漢王能用其策,則豈不成帝業乎?項羽記人之罪,忘人之功,不用賢才,則豈可成大業乎?古語云,得賢爲寶,漢王之用賢,亦爲後世法矣。膺善曰,聖敎切當矣。仍奏曰,漢之用賢,實可爲鑑,而項羽有一范增,不能用,漢王則天下豪傑,皆歸心,此帝業之所以成也。上曰,閣臣讀之。東冕讀自今又已據敖倉,止寧有詔止將軍乎?上曰,釋義,東冕釋義訖,上曰,文義奏之。東冕曰,酈生說齊王以漢王之同利,項羽之忘功,則齊王納其言,遂與漢平,可謂三寸舌,勝於十萬師也。上曰,酈生徒以寸舌,下齊七十餘城,蓋以言取勝,猶愈於以戰取勝也,東冕曰,聖敎切當矣。仍奏曰,酈生自知掉舌下齊,故請奉明詔,漢王亦料酈生之立功,故許其使齊,則漢之君臣相合,從可見矣。上掩卷,仍命史官就座。又命退諸臣,以次退出。
上在昌德宮。停常參·經筵。
藥房提調尹秉鼎,副提調閔泳商啓曰,伏未審日間,聖體若何,寢睡水刺之節,何如?臣等率諸御醫,趁早入診,詳察聖候爲宜。大王大妃殿氣候何如,王大妃殿氣候何如,中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。
大王大妃殿·王大妃殿·中宮殿,口傳問安。答曰,知道。
世子宮·世子嬪宮,口傳問安。答曰,知道。
趙秉世啓曰,右承旨朴周陽,今日不爲仕進,卽爲牌招,何如?傳曰,允。
權膺善啓曰,右副承旨朴齊敎,時在京畿楊州地,斯速乘馹上來事,下諭,何如?傳曰,許遞,前望單子入之。
傳于趙秉世曰,傳香承旨,馳詣宗廟·景慕宮,奉審摘奸以來。
傳于閔泳商曰,政官牌招開政。
權膺善啓曰,假注書莊錫泓,有身病,勢難察任,今姑改差,何如?傳曰,允。
莊錫泓改差,代以閔泳一爲假注書。
傳于朴周陽曰,呈告同義禁許遞,今日政差出。
權膺善啓曰,正言李瑞永,以其親病,投章徑行,原疏纔已捧入矣。所當直捧遞差傳旨及禁推傳旨,而此與無端下鄕,有異,從重推考,何如?傳曰,允。
傳于權膺善曰,明日出宮門路,以協陽門爲之。
承旨前望單子入之,李萬稙落點。
朴周陽啓曰,齋宿承旨,當爲備員,新除授右副承旨李萬稙,卽爲牌招,何如?傳曰,允。
權膺善啓曰,明日皇壇奉室拜禮時,兩司長官,當爲進參,而大司憲李容直在外,何以爲之?敢稟。傳曰,許遞,前望單子入之。
大司憲前望單子入之,南一祐落點。
李萬稙啓曰,明日皇壇奉室拜禮時,兩司長官當爲進參,新除授大司憲南一祐,卽爲牌招,以爲淸齋之地,何如?傳曰,允。
朴周陽,以吏曹言啓曰,成均館典籍白時淳,繕工監假監役官金祿圭·崔永弘·鄭泰鉉,童蒙敎官李冀夏,俱以身病,呈狀乞遞,竝改差,何如,傳曰,允。
有政。吏批,判書沈履澤牌招不進,參判李鎬翼牌招不進,參議沈相薰進,右承旨朴周陽進。以吏批言啓曰,判書沈履澤,參判李鎬翼,竝牌招不進,小臣獨政未安,何以爲之?敢稟。傳曰,只出緊任。以李容植爲應敎,吳有善爲修撰,金裕行爲敦寧都正,李鎬翼爲同義禁,李承九爲典籍,李泳儀·金璂學·李基默爲假監役,李泰敵爲童蒙敎官。
兵批,行判書鄭範朝病,參判朴容大病,參議李東淵病,參知趙璟淳入直進,右副承旨李萬稙進。護軍李容直,副護軍李敎稙·洪承憲·朴齊敎·鄭元夏,副司果李起鍾·趙秉翊竝單付。
朴周陽,以奎章閣言啓曰,明日卽書香閣朔奉審日次,臣進詣擧行之意,敢啓。傳曰,知道。
又以侍講院言啓曰,來三月初一日皇壇奉室行禮,王世子陪參敎是時,本院當爲全數進參,而輔德鄭元夏,受由在外,司書趙秉翊呈辭受由,無以備員,何以爲之?敢稟。傳曰,竝許遞,前望單子入之。
春坊前望單子入之,輔德金完秀,司書金在容落點。
朴周陽,以侍講院〈言〉啓曰,新除授輔德金完秀,司書金在容,竝卽牌招,察任,何如?傳曰,允。
又以承文院言啓曰,卽見都京禮部咨文,則上年秋季統巡會哨緣由具奏奉旨知照云矣。回咨按例撰出,付撥下送灣府,以爲入送之地,何如?傳曰,允。
司諫院正言臣李瑞永疏曰,伏以臣家在京畿廣州地,而臣母年今六十七矣。素患痰癖之證,忽自月初,日復添劇,家僮踵至,促臣歸視。臣自聞此報,方寸煎灼,按住不得,玆敢忙陳短章,徑尋鄕路。伏乞聖明,俯垂鑑諒,亟遞臣見帶之職,俾便救護,仍治臣擅離之罪,以肅朝綱焉。臣無任云云。省疏具悉。爾其勿辭往護。日記廳堂上金炳秀。郞廳朴永斗·李命九。
上在昌德宮。停常參·經筵。
上詣大報壇,入齋室後,藥房·軍國衙門·內閣·政院·玉堂口傳問安。答曰,知道。世子宮入幕次後,藥房·軍國衙門·內閣·政院·玉堂·春桂坊口傳問安。答曰,知道。奉室行禮,還入齋室後,藥房·軍國衙門·內閣·政院·玉堂口傳問安。答曰,知道。世子宮奉室行禮,還入幕次後,藥房·軍國衙門·內閣·政院·玉堂·春桂坊口傳問安。答曰,知道。還內後,藥房·軍國衙門·內閣·政院·玉堂口傳問安。答曰,知道。世子宮還內後,藥房·軍國衙門·內閣·政院·玉堂·春桂坊口傳問安。答曰,知道。
李萬稙啓曰,來初五日朝參日次,而元陵忌辰祭正日相値,頉稟之意,敢啓。傳曰,知道。
傳于李萬稙曰,奉室行禮後,當御春塘臺,參班儒武應製試射矣。弘文提學牌招,武士則兵判試藝於丹楓亭。
李萬稙啓曰,今日親臨春塘臺,參班儒生應製試取時,弘文提學牌招事,命下矣。弘文提學洪祐吉在外,何以爲之?敢稟。傳曰,藝文提學牌招。
又以禮曹言啓曰,今三月初一日親臨春塘臺,參班儒生應製試取時,王世子侍坐之節,何以爲之乎?敢稟。傳曰,依例磨鍊。
傳于李萬稙曰,東宮初行奉室拜禮矣。不可無示意,皇壇守直官以下,別單書入。
傳于李萬稙曰,奉室行禮時,禮貌官·輔德·相禮,竝加資。
傳于李萬稙曰,奉室行禮時,陪從春桂坊以下,別單書入。
傳于李萬稙曰,宣武祠·忠烈祠·顯節祠,依純祖甲申年例致祭,武烈祠,遣承旨致祭,義州諸義士壇及泉漳人壇,香祝下送,竝自本道定差官,一體致侑。
傳于李萬稙曰,尹忠貞·吳忠烈·洪忠正三家子孫,令該曹問名,初仕作窠調用,李提督祀孫,守令待窠,首先檢擬事,分付。
以奉室行禮時陪從春桂坊以下別單,傳于李萬稙曰,傅左議政金炳國,內下大豹皮一令賜給,貳師閔台鎬,左賓客金炳始,右賓客閔泳緯,各內下大豹皮一令賜給,左副賓客沈舜澤,右副賓客尹滋承,各熟馬一疋賜給,內醫副提調閔泳商,陪從閣臣洪英植·金弘集,行左承旨趙秉世,協辨軍國事務尹泰駿,左營監督李祖淵,右營監督尹泰駿,兼輔德閔丙奭,各半熟馬一疋賜給,禮貌官輔德金完秀加資,陪從閣臣朴鳳彬·閔丙奭·鄭夏源·閔泳韶·趙東冕,別兼春秋閔京鎬,弼善洪瀅周,兼弼善金昇均,文學尹榮植,兼文學李軒卿,司書金在容,兼司書閔京鎬,說書金炳秀,兼說書韓光洙,左翊衛任穉宰,右翊衛洪用觀,左司禦金明洙,右司禦李鎬奭,左翊贊朴顯陽,右翊贊鄭選朝,左衛率李憙翼,右衛率李萬翼,左副率李聖烈,右副率宋憲朝,左侍直鄭宜默,右侍直金慶漢,左洗馬尹成求,右洗馬金翊洙,兵曹參知趙璟淳,佐郞朴淇鍾,軍國衙門主事尹泰馹·徐相喬·林敎相,左營兵房李奎奭,別軍職安鼎玉,各兒馬一匹賜給,假注書閔泳一陞六,宣傳官李容觀,別軍職李允用許用防禦履歷,申復均·李奎聖,宣傳官申永熙·李豊載·李奎桓·李駿鎬,竝外職陞敍,別軍職李根澔·申泰弘,宣傳官李鍾順·金在殷,守令待窠,竝隨先擬入,張斗參仍其職陞敍,御醫李章爀,掌儀崔在淵,左營中哨哨官金鍾呂,右營前哨哨官權東鎭,左哨哨官趙羲誾,竝守令除授,左營左哨哨官梁道煥,六品職調用,相禮·前引兼引儀洪泰彦,假引儀張漢相,五衛將權龜仁·李儒行·韓敬序,竝相當職調用,鄭煥堯許用營將履歷,禁衛把摠李建植,御營把摠李升漢,竝加資,禁衛哨官閔鳳鎬陞六,本壇守直官鄭南得,六品職首先調用,王俊植·黃鍾復,竝相當職調用,其餘將官·將校·員役·軍兵等,竝依判下施賞。
傳于李萬植曰,奉室行禮時,挾侍黃允明·李章鎬,竝令內府調用,達字差備沈周鉉,擔筒箇崔宇東,隨駕金圭錫·朴漢應·金錫勳·金泓錫,各兒馬一匹賜給。
傳于李萬稙曰,今番賞典中一人,雖兼數事,無得疊授。
李萬稙,以議政府言啓曰,本府公事官李起邦,奔走勤仕,再滿十五朔,依例陞敍,或守令除授事,捧承傳,施行,何如?傳曰,允。
又以議政府言啓曰,本府公事官李興權·李丙烈,奔走勤仕,俱已滿十五朔,依例陞敍,或守令除授事,捧承傳,施行,何如?傳曰,允。
又以奎章閣言啓曰,景慕宮望廟樓今朔奉審,無頉之意,敢啓。傳曰,知道。
又以弘文館言啓曰,新除授修撰吳有善,卽爲牌招,察任,何如?傳曰,允。
又以弘文館言啓曰,新除授應敎李容稙,時在京畿加平地,經筵入番事緊,請斯速乘馹上來事,下諭。傳曰,許遞。
傳于李萬稙曰,侍衛·陪衛與排立軍兵,令各其營乾犒饋。
甲申三月初一日午時,上與王世子,詣皇壇奉室,行禮時,行都承旨閔泳商,行左承旨趙秉世,右承旨朴周陽,左副承旨權膺善,右副承旨李萬稙,同副承旨鄭夏源,假注書閔龍鎬·閔泳一,別兼春秋閔啓鎬·金貞均·金昇均·閔京鎬,直提學洪英植·金弘集,檢校直閣朴鳳彬·閔丙奭·鄭夏源,檢校待敎閔泳韶·趙東冕,校理宋伯玉,修撰吳炳文,以次侍立。時至,通禮跪啓請外辦。上具翼善冠·衮龍袍,乘輿出協陽門,藥房提調尹秉鼎,副提調閔泳商,進前奏曰,侵早勞動,聖體,若何?上曰,一樣矣。仍至朝宗門外,通禮跪啓請降輿,由冽泉門,通禮導上詣版位,又啓請鞠躬四拜興平身,上鞠躬四拜興平身,又啓請禮畢後,入小次。命書傳敎曰,宣武祠·忠烈祠·顯節祠,依純祖甲申例致祭,武烈祠遣承旨致祭,義州諸義士壇及泉漳人壇,香祝下送,竝自本道,定差官一體致侑。命書傳敎曰,尹忠貞·吳忠貞·洪忠貞三家子孫,令該曹問名,初仕作窠調用,李提督祀孫,守令待窠,首先擬入。命書傳敎曰,奉室行禮時陪從春坊以下,別單書入。又命書傳敎曰,奉室行禮時禮貌官輔德·相禮,竝加資。傳曰,東宮初行奉室拜禮矣。不可無示意,皇壇守直官以下,別單書入。通禮請出次,步出朝宗門外,又啓請乘輿,上乘輿,以下缺。
上在昌德宮。停常參·經筵。
李萬稙啓曰,宣武祠·忠烈祠·顯節祠,依純祖甲申年例致祭事,命下矣。忠烈祠·顯節祠,則當令該曹擇日擧行,而謹考日記,宣武祠則皇壇親祭日,同日爲之,而禮曹參判進去,征東軍官祠,玉堂官進去事,稟旨擧行矣。今亦依此擧行乎?敢稟。傳曰,依此擧行。
傳于李萬稙曰,政官牌招開政。
傳于李萬稙曰,輔德前望單子入之。輔德前望單子入之,洪承穆落點。
傳于李萬稙曰,入格儒生,延英門外施賞。
李萬稙啓曰,假注書閔泳一,有身病,勢難察任,今姑改差,何如?傳曰,允。
閔泳一改差,代以李範大爲假注書。
傳于李萬稙曰,呈告兵曹參判,在外敦寧都正·工曹參議,竝許遞,今日政差出。
傳于李萬稙曰,原任直閣沈相薰,檢校差下。
李萬稙啓曰,行都承旨閔泳商,行左承旨趙秉世,不爲仕進,右承旨朴周陽式暇,左副承旨權膺善式暇出去,同副承旨鄭夏源內閣進,院中只有臣一人,伴直無人。同副承旨卽爲牌招,何如?傳曰,允。
又啓曰,同副承旨鄭夏源牌不進,伴直無人,行左承旨趙秉世,所當牌招,而拘於廳規,不得請牌,何以爲之?敢稟。傳曰,牌招。
李萬稙,以吏曹言啓曰,繕工監假監役官李泳儀·金璂學·李基默,童蒙敎官奇東敎,俱以身病,呈狀乞遞,竝改差,何如?傳曰,知道。
李萬稙啓曰,臣吏兵批兼進之意,敢啓。傳曰,知道。
有政。吏批,判書沈履澤牌招不進,參判李鎬翼牌招不進,參議沈相薰進,右副承旨李萬稙進。以吏批言啓曰,判書沈履澤,參判李鎬翼,牌招不進,小臣獨政未安,何以爲之?敢稟。傳曰,只出緊任。
傳于李萬稙曰,見窠皆令差出。
吏批,以李重夏爲應敎,金完秀爲兵曹參判,尹滋命爲敦寧都正,金疇鉉爲工曹參議,趙秉鎬爲同義禁,前輔德金完秀,今加嘉善,相禮金疇鉉,今加通政加資事,承傳。再政。以李愚冕爲相禮,金箕庸·金基衡·權重永爲假監役,宋璟仁爲童蒙敎官,尹泰和爲健元陵參奉,吳學泳爲恭陵參奉,洪曾厚爲康陵參奉,故學生張履默贈監察,孝行卓異,贈職事,承傳。
兵批,行判書鄭範朝病,參判金完秀病,參議李東淵病,參知趙璟淳進,右副承旨李萬稙進。護軍金完秀·朴容大,副護軍李秀萬·金疇鉉·曺寅承·金裕行,副司直李容稙,副司果金雲培·李鍾協·尹永烈,以上竝單付。
以同副承旨鄭夏源牌不進罷職傳旨,傳于李萬稙曰,只推。
李萬稙,以禮曹言啓曰,今此皇壇親享出宮時,王世子祗迎處所,以何處磨鍊乎?敢稟。傳曰,勿爲磨鍊。
又以奎章閣言啓曰,卽接內需司牒報,則咸興·永興兩本宮四月別大祭時,造燭封香吉日,今月十七日巽時,衣襨·香燭·祭品奉詣吉日,同月十八日辰時俱吉云,以此日時,擧行之意,敢啓。傳曰,知道。
又以奎章閣言啓曰,原任直閣沈相薰,檢校差下事,命下矣。卽爲牌招,察任,何如?傳曰,允。
又以侍講院言啓曰,新除授輔德洪承穆,卽爲牌招,察任,何如?傳曰,允。
又以兵曹言啓曰,謹依下敎,侍衛·陪衛與排立軍兵等處,乾犒饋分給之意,敢啓。傳曰,知道。
又以禁衛營言啓曰,謹依下敎,侍衛·陪衛與排立軍兵等處,乾犒饋分給之意,敢啓。傳曰,知道。
又以御營廳言啓曰,謹依下敎,侍衛·陪衛與排立軍兵等處,乾犒饋分給之意,敢啓。傳曰,知道。
上在昌德宮。停常參·經筵。
故領敦寧李最應緬禮撥引後,大殿·中宮殿,藥房·軍國衙門·內閣·政院·玉堂·朝廷二品以上·六曹堂上口傳問安。答曰,知道。
鄭夏源啓曰,故領敦寧興寅君李最應緬禮時,遣承旨致祭事,命下矣。何承旨進去乎?敢稟。傳曰,左副承旨進去。
又啓曰,明日召對,取稟。傳曰,爲之。
李範大有頉,代以朴周鉉爲假注書。
傳于鄭夏源曰,前府使李容翊,敦寧都正除授。
鄭夏源,以吏曹言啓曰,前府使李容翊,敦寧都正除授事,命下矣。去秋冬等褒貶,以端川府使居下,方在解由未出中,何以爲之?敢稟。傳曰,蕩滌勿拘。
鄭夏源啓曰,明日傳香,禮房承旨當爲齋宿,右承旨朴周陽,所當牌招,而拘於廳規,不得請牌,何以爲之?敢稟。傳曰,牌招。
以右承旨朴周陽牌不進罷職傳旨,傳于鄭夏源曰,只推。
鄭夏源,以議政府言啓曰,故領議政李最應緬禮在近云,相臣遷窆時,葬需擔軍題給,自是法典,今亦依例擧行之意,分付該曹,何如?傳曰,允。
又以戶曹言啓曰,議政府啓曰,故領議政李最應緬禮在近云,相臣遷窆時,葬需擔軍題給,自是法典,今亦依例擧行之意,分付該曹,何如?傳曰,允事,命下矣。木綿參拾疋,米拾石,太伍石,石灰壹百石,依前例磨鍊題給之意,敢啓。傳曰,知道。
又以禮曹言啓曰,今此駐津大員發行吉日,令日官劉漢重推擇,則今三月十七日辰時爲吉云。以此日時定行事,知委,何如?傳曰,允。
又以弘文館言啓曰,新除授應敎李重夏,卽爲牌招,察任,何如?傳曰,允。
又以成均館同知館事·行大司成意啓曰,今三月初三日儒生課試,當爲設行,而大提學未差,限內不得爲之之意,敢啓。傳曰,知道。
李萬稙,以御營廳言啓曰,本廳千摠吳正善,身病甚重,勢難察任,改差,何如?傳曰,允。
上在昌德宮。停常參·經筵。
傳于朴周陽曰,政官牌招開政。
傳于朴周陽曰,呈告同經筵許遞,今日政差出。
敦寧都正單,李容翊除授事,承傳。
朴周陽啓曰,假注書朴周鉉,時無職名,令該曹依例付軍職,冠帶常仕,何如?傳曰,允。
傳于朴周陽曰,發遣吏郞,諸執事淸齋與否,摘奸以來。
朴周陽啓曰,行都承旨閔泳商,行左承旨趙秉世,不爲仕進,左副承旨權膺善,奉命在外,右副承旨李萬稙,式暇出去,同副承旨鄭夏源,內閣進,院中只有臣一人,伴直無人。同副承旨卽爲牌招,何如?傳曰,允。
又啓曰,同副承旨鄭夏源牌不進,伴直無人。行左承旨趙秉世,所當牌招,而拘於廳規,不得請牌,何以爲之?敢稟。傳曰,牌招。
又以兵曹言啓曰,同知中樞府事李鍾黃,同知訓鍊院事鄭雲龜·李長會,五衛將李容學·崔龍煥·兪達源·孟浩瑢·朴種植,曹司五衛將金性均·李奎會,忠壯衛將金炳穆,景福宮衛將崔鼎欽·朱南益,文臣兼宣傳官鄭寅奭·趙秉聖,俱以病難供職,呈狀乞遞,兼訓鍊院都正白南益,除授在外,上來無期,新除授全羅左水使金炳一,素患痰癖之症,一倍添劇,萬無登途赴任之望,戶奴呈狀乞遞矣。實病旣如此,則有難强令赴任,竝改差,何如?傳曰,允。
朴周陽啓曰,臣吏·兵批兼進之意,敢啓。傳曰,知道。
有政。吏批,判書沈履澤牌招不進,參判李鎬翼陳疏,參議沈相薰進,右承旨朴周陽進。以吏批言啓曰,判書沈履澤牌招不進,參判李鎬翼陳疏,小臣獨政未安,何以爲之?敢稟。傳曰,只出緊任。
以李熙準爲大司諫,鄭海崙爲同經筵。
兵批,行判書鄭範朝進,參判金完秀病,參議李東淵病,參知趙璟淳入直進,右承旨朴周陽進。
以金箕錫爲知訓鍊,李應善爲同知,李冕熙·李敏宇爲同訓鍊,尹弘大爲訓鍊都正,鄭光默爲兼訓鍊都正,沈宜永·金泰憲·李敏斗·白完培·金泓珪爲五衛將,李胄榮·李楨會爲曹司衛將,李麟植爲忠壯將,崔處圭·鄭芝彦爲景福將,閔啓鎬·宋伯玉爲文兼,李熙甲爲全羅左水使,同知單李奎會,濟州監牧官單金鳴秋,護軍鄭海崙·趙存昇·李鍾黃,副護軍兪鎭學·尹相賢·尹滋命·金炳一·李奎憲·尹滋榘·金文均·李世珪·李翔熙·權敏圭,副司果鄭南植,副司正朴周鉉,以上竝單付,禁衛把摠元世昌,今加折衝加資事,承傳。
傳于朴周陽曰,見窠皆令差出。
吏批,再政。以成載鳴·白明洙·金大俊爲假監役,鄭健和爲童蒙敎官,前水使李奎會·趙存昇,已上今加嘉善,虞候王譠鎬,察訪李奎憲,出身李世珪·曺補煥·尹滋榘·權敏圭·金文均·李翔熙,已上今加通政加資事,承傳。
傳于朴周陽曰,吏曹參判有闕之代,前望單子入之。吏曹參判前望單子入之,李起鎬落點。
以同副承旨鄭夏源牌不進罷職傳旨,傳于朴周陽曰,只推。
朴周陽,以內醫院都提調意啓曰,內醫崔奎憲·劉漢胄,醫術精明,竝御醫差下,何如?傳曰,允。
又以禮曹言啓曰,宣武祠,依純祖甲申年例致祭事,命下矣。謹稽謄錄,則皇壇親祭同日爲之,而禮曹參判進去,征東官軍祠,玉堂官進去事,稟旨擧行矣。今二十日本曹參判進去設行,而祭文,令藝文館撰出,祭物及祭官,竝令各該司擧行事,知委,何如?傳曰,允。
又以禮曹言啓曰,來四月初三日行宗廟夏享大祭親行時,王世子亞獻之節,依例磨鍊乎?敢稟。傳曰,望廟樓省牲省器後,先爲還宮磨鍊。
又以禮曹言啓曰,來四月初三日行宗廟夏享大祭親行時,永寧殿依例遣大臣攝行,何如?傳曰,允。
又以兵曹言啓曰,卽伏見江華留守金允植狀啓,則本營兵丁設始後,以訓鍊院僉正黃憲周,差定營官,監董軍務,而親軍右營領官,旣蒙下批處分,則亦依此例,以鎭撫新營營官下批之意,令該曹稟旨擧行事,啓下矣。依親軍右營例,以鎭撫新營營官,口傳下批,何如?傳曰,允。
又以御營廳言啓曰,本廳騎士將董基珩,前任慶源府使,金圭任,前任大靜縣監,俱在任所,上來尙遠,久曠可悶,竝改差,何如?傳曰,允。
吏曹參判李鎬翼疏曰,伏以臣冒據是職,數遭行政,夫豈有一分可堪之才而爲之哉?臣於拜命之初,略暴衷懇,未蒙體諒,而屢瀆爲懼,黽勉蹲仍,式至于今耳。噫,是職也雖曰,佐貳,其甄別注擬之責任綦重,實與冢宰,不甚異同。以臣無能,久據匪據,畢竟僨敢乃已,曷若早自求退,俯循拙分也哉?且臣素患痰癖,近又寒疾添祟,委頓呻囈,已有日矣。靜念瘝曠,彌增悚懼,玆敢略入文字。伏乞聖慈,俯垂鑑諒,亟遞臣所帶銓銜,回授宿望之人,公私不勝幸甚。臣無任云云。答曰,省疏具悉。所請依施。
兵曹參判金完秀疏曰,伏以東宮邸下,初行奉室拜禮,臣適忝宮僚之列,猥贊趨跪之節,榮已極矣,幸莫甚焉。乃有禮貌官加資之特敎,以臣爲嘉善大夫者,繼而降騎省除旨,臣誠惝怳震惕,不知所以自措也。夫爵賞,礪世之具,上不可施於罔功,下不敢受之無名,在微末之官猶然,況貳卿階品,尤非可濫,前後陞此位者,率多聞望素著,寅緣事會,而致之,今臣則聞望尙矣。雖以事會言之,暫時周旋,勞無可記,抑何所據,而有此格外之異數耶?念臣通籍,居然二十有六年矣。本末長短,宜無遺於淵鑑之下,而衣緋頂玉,歷揚外內,效蔑僨積,恒切悚恧。夫何近日,殊恩愈隆,叨躐淸華,冥升至此,是豈臣夢想攸到哉?器小則溢,走急則躓,其理皎然,而此猶屬臣一身上事,固不足恤,其於熙朝懋官懋賞之政,得無左乎?分之所不稱,義之所難安,不可以趨走爲恭,恬然冒膺也審矣。歷日徊徨,敢暴衷懇。伏乞聖慈,俯垂鑑諒,亟收臣新收爵秩,以重公器,以遂微願,不勝幸甚。臣無任云云。答曰,省疏具悉。卿其勿辭行公。
上在昌德宮。停常參·經筵。
夜自四更至初六日開東,灑雨下雨,測雨器水深五分。
藥房提調尹秉鼎,副提調閔泳商啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
傳于朴周陽曰,禮房承旨,馳詣先蠶壇,奉審摘奸以來。
傳于李萬稙曰,藥院提調許遞,前望單子入之。內醫提調前望單子入之,鄭範朝落點。
李萬稙啓曰,明日召對,取稟。傳曰,爲之。
又啓曰,行都承旨閔泳商藥院進,行左承旨趙秉世牌不進,右承旨朴周陽式暇出去,左副承旨權膺善奉命在外,同副承旨鄭夏源內閣進,院中只有臣一人,伴直無人。同副承旨卽爲牌招,何如?傳曰,允。
傳于李萬稙曰,左副承旨許遞,前望單子入之。承旨前望單子入之,鄭煥翼落點。
兵曹口傳政事,鎭撫新營領官單黃憲周。
李萬稙,以奎章閣言啓曰,檢書官徐九淳減下,仍付兼檢書官,其代以前薦人閔容植,依已例除取才差下,令該曹口傳付軍職,使之冠帶常仕,何如?傳曰,允。
兵曹口傳政事,副司勇單閔容植。
李萬稙,以兵曹言啓曰,奉室親行拜禮時,參班武士入格人等,謹依別單判下施賞,而長弓以軍器寺所在者,取來頒給之意,敢啓。傳曰,知道。
又以司僕寺一二提調意啓曰,本寺馬匹,每日定送,猶爲不足。今番寒食祭去馬,則自各宮房貰用之意,分付,何如?傳曰,允。
八道儒生兪致恒等疏曰,伏以易曰,天尊地卑,乾坤定矣。乾坤定矣,而萬物育焉。萬物育焉,而惟人位乎其間,拔萃其類,而合德於天地者聖人也。非聖人,四端之性,汨於外物,失其本然。五常之倫,三綱之道,從以駸駸然掃地而盡,橫流奔波,津涯無分,迷路昏衢,軌躅難尋。是以大聖賢傳授之心法,一以繼往開來,斥邪闢異,爲己任,建諸天地而不悖者存焉。上而堯·舜·禹·湯·文·武·周公·孔子是也,下而顔·曾·思·孟·周·程·張·朱,是也。臣等雖才疎,迹微,所粗,具者常性也,所能言者斯道也。肆當殿下,聖學高明,文物賁飾之日,若有少欠於盛典,而一任含默逡巡,則烏可免臣子不忠之誅乎?猗歟,我東方鰈域僻陋,一變典章法度,侔擬中華者,蓋由於箕聖八條立敎,而明王賢君,相傳相授而然也。降至麗季,義理晦塞,邪說喧虺,釋氏之弊,可謂村村寺家家佛矣。愚夫愚婦,儻福怵禍者,載胥及溺,三千里封疆,淪沒於西竺,八萬經世界稽天之禍,浮於洪水時,則有若先正臣文靖公牧隱先生李穡,以禁絶僧徒,請行三年喪,明伊·洛之學,屢擧抗章,此則闢異端復古禮崇儒術,這般工夫,沿源乎斯文,而補助於當世者大矣。玆故,我東諸賢,皆以牧隱先生,爲道學性理之祖宗,而先正臣文成公李珥,先正臣文元公金長生,故相臣文靖公尹斗壽,故相臣文忠公閔鼎重,俱有讚頌,其推重欽慕,倘何如哉?嗚呼,否泰消長,理也運也。大抵先生之被誣,亶由於其曾孫文簡公臣李塏殉身之日,以史官之猜嫌,累及其祖,目之以闢佛不嚴,學術不精,佛亦聖等說而黜享。此三條說,考諸文獻,一無杞徵者,固不足區區發明,而麗史恭愍王卷有云,先生不拜佛,闢佛嚴推此知矣。先生疏略有云,新創之寺,竝令撤去,僧徒直充軍伍,闢佛嚴乎否乎?又於先生文集有云,孟氏闢楊·墨,其功倍三才,傷哉可流涕,闕里多莓苔,是則聖道遠,而恐或大亂眞,慨然憂世之深切底意,發乎尋常吟咏之間,苟非學術造詣之精微,不可得以至此矣。孔子曰,西方有聖人,此非吾道之聖之謂也。卽指彼道之極處,而稱聖字也,先生之佛亦聖云云。自有所據,而時當浩大寺刹之役,生靈塗炭,其於聖人憂世惻怛之道,所不忍之政。故佛亦慈悲之聖,庶可慈悲衆生句語,諷諫而欲止之也。先正臣文正公宋時烈,著先生神道碑陰記曰,罪我者春秋,知我者春秋,以繼孔夫子道統。又曰,先生受誣,有關於世道也不少。若使史氏之簡冊,諸賢之讚頌,不以爲瞽見僭論,則向所謂闢佛不嚴,學術不精,佛亦聖等,被誣之說目,何待臣等〈之〉卞白而昭釋乎?蓋聖人之道德,與天地相終始而不墜,傳之授之,丁寧若告戒,而輒當道心微人心危之際,賢君子往往相繼而作,尋源沿流,極其精力,闢異斥邪,奮不顧身,使逃此之彼者,知有防限之嚴,而衆流東注,一車南指,語其功德,則卓乎企及於閫閾者幾希。今於先生道義之傳,有不敢可否,然搜閱其國乘及諸賢所述,則與古賢君子,時異志同,相爲表裏而無間矣。然則國是之論,不可一人以沮之,盛典之擧,不可一時以廢之,迨今三百有年,先生之尙未復享者,豈非朝家之欠典,士林之齎鬱哉?臣敢陳大同之議,冒犯威嚴之科。伏乞聖明,勿以已廢之事,歸之更張之難,特加淵諒,廓揮乾斷,亟降先正臣文靖公牧隱先生李穡陞廡復享之典,以示闢異崇儒之意,而使百世之下,觀感取則焉。臣等無任云云。答曰,省疏具悉。陞廡之不能遽議,卽尊其禮也。爾等退修學業。
全羅道儒生李東莢等疏曰,伏以君與父一體,臣與子一道。子之於父,三諫而不聽,則必泣而隨者,天理人道之正也。臣之於君,一言不納而退,則非子事父三諫泣隨之義也。是以漢之良輔諸葛,拜表再進,宋之賢相趙普,補疏累奏,深得忠君事君之誠禮,而夙講於畎畝之中,塵埃之間,得其位而盡其道者也。臣等以遐陬疎蹤,無其位效其道者,極爲猥越。然而愛君一心,均得於皇之降衷,而貴賤無間,賢愚同然。早究古人之心於圭竇蓽門,故不避萬死之誅,自切芹忱,更進蕘說。伏乞聖明,衷矜而垂察焉。我殿下德合天地,明竝日月,而天地有一沈一升之運,日月有一晦一明之會,夫沈者將升之幾也,晦者將明之候也。以祠院之一撤一復喩之,則撤院之時,卽一沈一晦之時也,復院之日,乃一升一明之日也。今當升明之運會,凡於輿情之有願而未得者,士論之有屈而未伸者,無幽不暢,無隱不疏,譬如黃鍾鳴而群蟄皆振,朱陽登而萬物咸覩,此誠千載一時也。臣等學術全昧,忠悃未摰,不得照於天日之明,而獨未承諸賢妥靈俎豆復設之明旨,非徒士林之幽鬱,恐爲聖世之欠典。故今月二十四日,擎牘於螭陛矣。聖批若曰,書院之撤而復設,徒爲事體之屑越,何可遽施爲敎。臣等聚首擎讀,有以知聖意之逈出萬萬也。祠院,卽列聖朝崇奬道學之賢,褒美勳烈之臣,扶植斯文,激勵風化,而設之者也。以殿下之明,深體列聖之重其典愼其禮,而猶恐屑越於復設之際,祠院卽諸生徒慕宗師之道,深感忠義之風,講習學術,激勵志節,而尊之者也。以殿下之明,將欲諸生之革其舊圖其新,而猶難遽施於旣撤之後,屑越遽施四字,寔出於聖主尊賢重道之心也。屑越之敎,豈非尊賢之聖意也,遽施之敎,豈非重道之睿思耶?以。此以下缺答曰,省疏具悉。旣撤復建,果非事體。爾等退修學業。
上在昌德宮。停常參·經筵。
傳于李萬稙曰,檢校直閣鄭夏源,馳詣健陵,奉審摘奸,仍留監祭,顯隆園·華寧殿,一體奉審以來。
傳于李萬稙曰,爲補軍餉,已許採礦矣。許多潛冒漏隱之弊,不可無另行禁斷,親軍三營監督,從便輪回來往,隨其見聞,到底察飭,如有現發,則雖道臣·守宰,論以重勘事,分付。
以同副承旨鄭夏源牌不進罷職傳旨,傳于李萬稙曰,只推。
傳于李萬稙曰,公事之不審中官沈周鉉削職。
傳于李萬稙曰,政官牌招開政。
傳于李萬稙曰,北兵使有闕之代,協辦交涉通商事務洪英植除授,兼咸鏡道按撫使差下。
吏曹,兼咸鏡道按撫使單洪英植。
兵曹,咸鏡北道兵馬水軍節度使單,洪英植除授事,承傳。
傳于李萬稙曰,臺諫竝許遞,今日政差出。
李萬稙啓曰,行都承旨閔泳商,右承旨朴周陽,同副承旨鄭夏源,不爲仕進,行左承旨趙秉世牌不進,左副承旨鄭煥翼未肅拜,院中只有臣一人,伴直無人。同副承旨,卽爲牌招,何如?傳曰,允。
又啓曰,同副承旨鄭夏源牌不進,伴直無人,左副承旨鄭煥翼,所當牌招,而拘於廳規,不得請牌,何以爲之?敢稟。傳曰,牌招。
又以吏曹言啓曰,今此寒食祭祭官中,時無職名人員,令該曹口傳付軍職,何如?傳曰,允。
又以吏曹言啓曰,成均館典籍鄭寅漢,以其身病,呈狀乞遞,改差,何如?傳曰,允。
又以吏曹言啓曰,典設司別提黃璟儀,除拜過限不上來,繕工監假監役官成載鳴·白明洙·金大俊,童蒙敎官鄭建和,俱以身病,呈狀乞遞,竝改差,何如?傳曰,允。
傳于李萬稙曰,吏曹參判疏批已下,卽爲牌招。
李萬稙啓曰,臣吏兵批兼進之意,敢啓。傳曰,知道。
有政。吏批,判書沈履澤牌招不進,參判李起鎬進,參議沈相薰牌招不進,右副承旨李萬稙進。以吏批言啓曰,判書沈履澤,參議沈相薰,竝牌〈招〉不進,小臣獨政未安,何以爲之?敢稟。傳曰,仍爲之。以李世宰爲大司憲,金宗漢爲大司諫,鄭誾朝爲執義,李容稙爲司諫,朴齊斌·權在洙爲掌令,姜濬永·金濟爲持平,李起鍾爲獻納,李羲鳳·朴岐勳爲正言,金完秀爲同春秋,兪致益爲典設別提,兼鏡城府使單洪英植。
兵批,行判書鄭範朝病,參判金完秀病,參議李東淵進,參知趙璟淳病,右副承旨李萬稙進。同知單崔處圭,加設單李光植,僉知單沈宜永·金東憲·李海斗,護軍李鎬翼·南一祐,副護軍洪淳學·李熙準·元世昌·曺補煥·李升漢·李建植,副司直李在淳·朴鍾善·嚴錫瓘·具健喜·吳濚澤·李敏英·南廷綺·尹尙學·李瑞永,副司果李健植·金志鉉·閔泳一,副司勇鄭殷植,以上竝單付。吏批,再政。以閔泳一·全洪敎爲典籍,張鼎煥·林錫鉉·安河錫爲假監役,前郡守李升漢,縣監李建植,已上今加通政加資事,承傳。故郡守李秉熙贈兵參金吾例兼,同知李奎會考,以金永吉爲童蒙敎官。
以同副承旨鄭夏源牌不進罷職傳旨,傳于李萬稙曰,只推。
以吏曹參議沈相薰牌不進罷職傳旨,傳曰,只推。
李萬稙,以議政府言啓曰,卽見忠淸監司朴齊寬所報,則枚擧忠州牧使閔應植牒呈,以爲本邑所劃沁都砲糧米六千石,勢將以道內各邑砲糧劃來,而水陸程途,旣遠且險,非但轉輸之爲難,易致支放之失時,以本州所納大同米田稅米移劃結三手米中六千石,及時需用,各衙門條,以各邑砲糧移納爲辭矣。陸運船輸之俱艱,果如道報所陳,以邑捧而從便排用,以砲糧而計數換納,參以事勢,誠爲方便,依此施行之意,分付該道及各衙門,何如?傳曰,允。又以禮曹言啓曰,來四月初三日行宗廟夏享大祭親行時,省牲省器之節,依例以親臨磨鍊乎?敢稟。傳曰,依例磨鍊。
又以統理軍國事務衙門言啓曰,各項兵餉,係是不可缺者,而現今窘絀,甚涉可悶。令親軍營,姑就礦産最豐處,量宜採取,以補需用之意,分付,何如?傳曰,允。
又以御營廳言啓曰,本廳中軍李鍾俊,身病甚重,勢難察任,改差,何如?傳曰,允。
又以御營廳言啓曰,本廳中軍今當差出,而擬望之人乏少,外任竝擬,何如?傳曰,允。
吏曹參判李起鎬疏曰,伏以臣百不猶人,偏蒙陶鑄之化,從前踐歷,無往非踰濫,循檢名實居恒畏懼。千萬不自意,伏奉除旨,以爲臣吏曹參判,臣於是,滿心惶忸,直欲鑽地而不可得矣。夫是職,周之小宰也。其爲綦重,異於庶僚,是豈夫夫所可爲哉?官方之秤量,人物之鑑別非徒與聞而已。亦或有時代斲,則其選之淸,其任之要,莫此若也,臣果其人乎?苟非才猷聞望,爲世所推,則上不可以濫授,下不可以冒據也明矣。未敢知聖明,奚取於臣,而有此誤恩耶?且臣跡起單寒,性本闒茸,不足備數於任使之末,則區區所自守者,惟在於斂跡榮塗,安分散地,更不至於大僨誤者,卽是臣不報之報。今若憑恃寵靈,揚揚冒進,非但自負初心,適足貽累聖簡,臣雖庸愚,寧敢爲此,開政有命,庚牌儼臨,百爾思惟,萬難趨膺,玆敢仰瀆崇嚴。伏乞聖慈,俯垂鑑諒,將臣新授職名,亟許鐫改,以重公器,以安私分焉。臣無任云云。答曰,省疏具悉。卿其勿辭行公。
甲申三月初六日辰時,上御重熙堂。召對入侍時,參贊官李萬稙,檢校直閣沈相薰,侍讀官宋伯玉,檢討官吳有善,假注書朴周鉉,別兼春秋金鼎均·金貞均,各持通鑑第三卷·第四卷,以次進伏訖。上曰,史官分左右。仍開卷。上曰,上番讀之。伯玉讀自楚與漢約中分天下,止可以立致也。上曰,釋義。伯玉釋義訖。上曰,文義奏之。伯玉曰,楚·漢相距,全無信義,可謂詭遇獲禽者也。孔子曰,民無信不立,孟子曰,行一不義而得天下,不爲。今漢王約割鴻溝之後,張良·陳平,以棄信背約之事,導其君,而大業倖成。程子謂之不義,朱子謂之覇術。大抵人君之政令必信,人臣之以道事君,皆當以行一不義得天下不爲之心,常存諸胸中。然後大小事務,純出於天德王道之學,而得天下義理之正矣。上曰,張良之計,出於不得已,而然烏可免後世之責,而程子之論,果如是矣。益知國家之不可無信義也。上曰,下番讀之,有善讀自信之立,止在楚者皆歸之。上曰,釋義。有善釋義訖。上曰,文義奏之。有善曰,韓信·彭越,與其君期會攻楚,而以其未有分地,按兵不至,實非臣子之道。然張良以出捐此地爲言者,勸其主不愛爵賞,而此所謂屈群策也。上曰,韓信不聽蒯徹之言,而不忍倍漢,則旣有君臣相愛之義,而今則收其功利而不至,豈可謂君臣相孚之道乎?有善曰,聖敎至當矣。且高帝之下魯也,至其城下,猶聞弦誦之聲,稱其禮義之國,而終乃以禮義待之,可見高帝之盛德矣。上曰,魯本以禮義之國,被高帝寬厚之澤,高帝之盛德,魯國之遺風,可謂兩美矣。上曰,參贊官讀之。萬稙讀自太史曰,止此壯士也。上曰,釋義。萬稙釋義訖。上曰,文義奏之。萬稙曰,項羽妄恃勇力,卒取敗亡之禍,漢王好施仁義,遂成創垂之業,董公之言有曰,仁不以力,義不以勇。仁義之能鉗制勇力有如此,而非特楚·漢勝敗之分而已。人主致治之要,不越乎此。故孟子曰,亦惟仁義而已矣,此等處伏願澄省焉。上曰,自古帝王,以德服人,則克昌厥國,以力服人,則不保其身。今項羽,行此不義之事,而乃引以非戰之罪者,甚謬矣。漢王守信義於天下,駕馭群雄,人莫不服其德思其義,使天下歸一,其豁達之度,足爲後世之鑑法矣。萬稙曰,聖敎至當矣。爲義帝服縞,以魯禮葬羽,此則義也。解衣推食,使韓信不忍倍漢,此則信也。苟無豁達之度,駕馭之術,其孰能之,漢之所以興,未嘗不由於此矣。上曰,韓信之封楚也,厚報漂母,反以辱己少年,拜中尉,其雄略可知矣。萬稙曰,召漂母賜金,出於一飯之德必報之意,而至於市中出袴之辱,豈不有深慍于中,而拜之以中尉,許之以壯士,以示無慍底意,此果英雄之度量也。上曰,閣臣讀之。相薰讀自赦令曰,兵不得休,止皆復其身及戶勿事。上曰,釋義。相薰釋義訖。上曰,文義奏之。相薰曰,天下紛爭,已爲八年之久,士卒困苦,莫此爲甚。漢王初創大業,赦歸鄕閭,其時之民,樂安其業,誠是盛德矣。上曰,楚·漢久爭,兵不得休息矣。漢王卽位之初,除秦苛法,約法三章,而令民除徭役復其身,可謂識先務矣。古語云,民惟邦本,漢王欲使民安樂,則豈非務本之意乎?相薰曰,民之貢稅,古今無異,而蕩其身布,且爵食邑,是亦當時之民,萬萬欽誦者矣。上掩卷,仍命史官就座。又命退,諸臣以次退出。
上在昌德宮。停常參·經筵。
李萬稙啓曰,來十一日,朝參日次矣,敢稟。傳曰,停。
李萬稙,以內醫院都提調意啓曰,本院提調,例不得兼帶金吾之任矣。提調鄭範朝,所帶判義禁,今姑許遞,何如?傳曰,允。
傳于李萬稙曰,金吾堂上竝許遞,與未差之代,前望單子入之。金吾堂上前望單子入之,判義禁洪祐吉,知義禁韓圭卨,同義禁金鶴根·申檀落點。
李萬稙啓曰,明日傳香,禮房承旨當爲齋宿,右承旨朴周陽,所當牌招,而拘於廳規,不得請牌,何以爲之?敢稟。傳曰,牌招。
又啓曰,右承旨朴周陽牌不進,伴直無人,行左承旨趙秉世,所當牌招,而拘於廳規,不得請牌,何以爲之?敢稟。傳曰,牌招。
以慶尙監司趙康夏狀啓,東萊府人命渰死事,傳于李萬稙曰,人命渰死,若〈是〉夥多,聞甚驚慘。元恤典外,別加顧助,如有生前身還布,竝蕩減,未拯屍身,期於拯得事,廟堂措辭,分付。
以右承旨朴周陽牌不進罷職傳旨,傳于李萬稙曰,只推。
兵曹,以具駿鉉爲御營中軍。
李萬稙,以奉常寺都提調意啓曰,各陵·園·墓寒食祭享,所用藥果煎造後,進上看品藥果二十立,依定式封進之意,敢啓。傳曰,知道。
又以畿沿海防衙門言啓曰,海防駐紮地方按行勘定事,前已事目,啓下矣。營房建設,尙須籌辦,姑先就富平府駐防,何如?傳曰,允。
左營監督李祖淵疏曰,伏以臣猥以匪才,待罪行間,劣有年時矣。紀律未定,團束無素,每自憂懼,若蹈虎尾,乃於日昨,本營兵丁一名,受餉暮歸,爲左捕廳捕校所執拘,及其放回之後,該哨諸兵,不時攔出,作鬧於左邊仕官廳,驅曳捕校,以至本營。故臣聞卽馳往,捕校則立令放還,兵丁則方行査究,而竊惟近年以來,國步艱難,紀綱隳壞,曰兵,曰民,動輒群聚,蔑法肆惡,無所不有,此臣之所尋常痛恨者也。不圖怪悖之事,乃在部下,驚駴恧蹙,靡所容措。首倡諸犯,斷當嚴繩,以勵群心,而緣臣庸懦,師不以律,至于今者,有此僨誤,一惟臣罪,二惟臣罪,以臣論臣,何所逃罪?玆敢冒悚自劾。伏望聖慈,俯垂鑑諒,下臣司敗,亟降威罰,以爲將兵者戒焉。臣無任云云。答曰,省疏具悉。操飭之失,責有所歸。卿則施以重推之典。
上在昌德宮。停常參·經筵。
故領敦寧李最應安葬後,大殿·中宮殿,藥房·軍國衙門·內閣·政院·玉堂·朝廷二品以上·六曹堂上口傳問安。答曰,知道。
趙秉世啓曰,左副承旨鄭煥翼,時在京畿龍仁地,斯速乘馹上來事,下諭,何如?傳曰,許遞,前望單子入之。
傳于趙秉世曰,政官牌招開政。
傳于趙秉世曰,呈告知春秋·藝文提學許遞,今日政差出。
傳于趙秉世曰,在外臺諫許遞,今日政差出。
傳于趙秉世曰,在外玉堂許遞,今日政差出。
傳于趙秉世曰,右副承旨許遞,前望單子入之。承旨前望單子入之,李宅應落點,李大稙添書落點。
兵曹口傳政事,御營中軍單具駿鉉。
朴周陽,以吏曹言啓曰,司僕寺正尹吉求,南學敎授金中植,東學敎授尹泰興,西學敎授南廷綺,繕工監假監役官張鼎煥·林錫鉉·安河錫,童蒙敎官金永吉,俱以身病,呈狀乞遞,竝改差,何如?傳曰,允。
有政。吏批,判書沈履澤進,參判李起鎬牌招不進,參議沈相薰牌招不進,行左承旨趙秉世進。以李在淳爲司諫,全在鳳爲持平,金炳稷爲獻納,李重德爲校理,鄭顯英爲副修撰,沈琦澤爲司僕正,曺錫輿爲藝文提學,李起鎬爲知春秋,李容稙爲中學敎授,李起鍾爲東學敎授,李勝宇爲南學敎授,尹喆培爲西學敎授,洪淳肯·李淵翼爲宣惠郞廳,金鎭源·金最信·金炳轤爲假監役,閔序勳爲童蒙敎官,宣惠郞廳四單,金復容·鄭基大·姜駿秀·李象恂,加設單安鍾悳。兵批,行判書鄭範朝病,參判金完秀病,參議李東淵病,參知趙璟淳進,右承旨朴周陽進。同知單鄭芝植,加設單崔鎭澈,僉知三單白完培·金泓珪·李胄榮,護軍金九鉉,副護軍朴膺善,副司直李容稙·尹相翊,副司果尹喆培·金世集,以上竝單付。兵批,再政。吳瀅鐸爲兵曹正郞,兪致益爲司饔僉正,同春秋單李起鎬。
朴周陽,以親軍前營言啓曰,本營大小隊兵丁申應俊,被酒拔劍,擧措駭惡。査問之場,乃曰,欲爲圖免兵丁。故尋事端,以至於此云,軍心因此紊亂,有不可容貸。臣則病不能强,故傳令左右領官,聚會將卒於敎場,當日申時量,先斬警衆。臣旣失常操,有此悖卒,末乃輕先酌處,尤不勝惶恐之意,敢啓。傳曰,知道。
又以禁衛營言啓曰,本營騎士別將李敏中,身病猝重,勢難察任,改差,何如?傳曰,允。
又以御營廳言啓曰,本廳中軍具駿鉉,以前任北兵使,方在任所,上來尙遠,久曠可悶,改差,何如?傳曰,允。
上在昌德宮。停常參·經筵。
自人定至五更,灑雨下雨,測雨器水深五分。
李大稙啓曰,左副承旨李宅應,時在忠淸道天安地,斯速乘馹上來事,下諭。
傳曰,許遞,前望單子入之。
傳于朴周陽曰,禮房承旨,馳詣宗廟·永禧殿·景慕宮,奉審摘奸,仍詣受香諸處,奉審摘奸以來。
傳于李大稙曰,奉審閣臣入侍。
承旨前望單子入之,李容元落點。
兵曹,以李容益爲御營中軍。
朴周陽,以弘文館言啓曰,修撰徐誼淳差祭,下番闕直,事甚未安。修撰吳有善,副修撰吳炳文,新除授副修撰鄭顯英,竝卽牌招,推移入直,校理李重德,一體牌招,察任,何如?傳曰,允。
又以統理軍國事務衙門言啓曰,駐津大員發行日字,纔已涓吉矣。承文副正字成岐運,書記官差下,使之同爲赴津,何如?傳曰,允。
甲申三月初九日酉時,上御重熙堂。奉審閣臣入侍時,同副承旨李大稙,假注書閔龍鎬,別兼春秋金貞均·趙東冕,檢校直閣鄭夏源,以次進伏訖。上曰,史官分左右。仍命閣臣進前。夏源進前奏曰,臣承命馳詣健陵,陵上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉,仍詣顯隆園,園上奉審則安寧,碑閣·丁字閣奉審則無頉,仍詣華寧殿,殿內奉審則安寧,還詣健陵,仍留監祭,將事安寧之意,敢達矣。上曰,陵上·園上·殿內,俱爲太平,碑閣·丁字閣,亦皆無頉乎?夏源曰,均是泰平而無頉矣。上曰,何時將事乎?夏源曰,以京言之,則二更量將事矣。上曰,渡涉何津而作路乎,夏源曰,來往皆由銅雀津矣。上曰,不欲迂回,而路由銅雀乎?夏源曰,然矣。由大路作行,則當逶迤十許里云。上曰,所經處麥農何如耶?夏源曰,今年節序差晚,秋牟見方靑敷矣。上曰,冬雪雖頻,春雨甚少,民無望雨乎?夏源曰,數昨一雨,老農可占有年矣。上曰,史官就座。仍命閣臣先退,又命退,承·史以次退出。
上在昌德宮。停常參·經筵。
藥房提調鄭範朝,左副承旨朴周陽啓曰,伏未審日間,聖體若何,寢睡水刺之節,何如?臣等率諸御醫,赴早入診,詳察聖候爲宜。大王大妃殿氣候何如,王大妃殿氣候何如,中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。
大王大妃殿·王大妃殿·中宮殿,口傳問安。答曰,知道。
世子宮·世子嬪宮,口傳問安。答曰,知道。
李大稙啓曰,行右承旨李容元,時在忠淸道靑陽地,斯速乘馹上來事,下諭,何如?傳曰,許遞,前望單子入之。
又以內醫院提調意啓曰,副提調閔泳商,今日問安,不爲仕進,卽爲牌招,何如?傳曰,允。傳曰,政官牌招開政。
傳于李大稙曰,有實故玉堂許遞,今日政差出,傳于李大稙曰,秋判外,秋曹堂上竝許遞,今日政差出。
兵曹口傳政事,御營中軍單李容益。
兵曹口傳政事,御營千摠單李允用,騎士將單金潤九,禁衛把摠單權昌燮·趙鍾哲,御營把摠單李肯漢。
李大稙,以兵曹言啓曰,再明日春塘臺親臨誓戒時,本曹堂上侍衛,當爲備員,而參判金完秀有身病不得進參,令政院稟旨變通,仍令該曹,以在京無故人,口傳差出,待下批牌招,以爲進參之地,何如?傳曰,允。許遞。
吏曹口傳政事,以李冕熙爲兵曹參判。
李大稙啓曰,行都承旨閔泳商,行左承旨趙秉世,不爲仕進,右承旨前望未下,左副承旨朴周陽,式暇出去,右副承旨鄭夏源內閣進,院中只有臣一人,伴直無人。右副承旨所當牌招,而拘於廳規,不得請牌,何以爲之?敢稟。傳曰,牌招。
承旨前望單子入之,朴海哲落點。
李大稙啓曰,右副承旨鄭夏源牌不進,伴直無人,新除授左副承旨朴海哲,所當牌招,而拘於廳規,不得請牌,何以爲之?敢稟。傳曰,牌招。
又以吏曹言啓曰,繕工監假監役官金鎭源·金最信·金炳轤,童蒙敎官閔序勳,俱以身病,呈狀乞遞,竝改差,何如?傳曰,允。
李大稙啓曰,臣吏兵批兼進之意,敢啓。傳曰,知道。
有政。吏批,判書沈履澤牌招不進,參判李起鎬牌招不進,參議沈相薰進,同副承旨李大稙進。
以吏批言啓曰,判書沈履澤,參判李起鎬,竝牌招不進,小臣獨政未安,何以爲之?敢稟。傳曰,只出緊任。
以金裕成爲副校理,鄭誾朝爲修撰,尹泰駿爲刑曹參判,金洛鎭爲刑曹參議。
兵批,行判書鄭範朝病,參判金完秀病,參議李東淵病,參知趙璟淳進。同知加設單朴善慶,護軍具駿鉉·金完秀·李容元,副護軍李宅應,副司直李軒卿,副司果徐誼淳·金燮遠·李鍾泰以上竝單付。
傳于李大稙曰,見窠皆令差出。
吏批,再政。以閔致亮爲執義,星錫斗爲典設主簿,河載崑·李民坤·金文濩爲假監役,李容耇爲童蒙敎官,以右副承旨鄭夏源牌不進罷職傳旨,傳于李大稙曰,只推。
李大稙,以議政府言啓曰,卽見江華留守金允植狀啓,則本營武士等今春都試及兵丁等砲都試,當爲設行,而昨秋年形,猶未免歉,當此窮春,許多擧子之齎糧來往,不無爲弊。且東作旁午,有妨農務,待今秋合設事,請令廟堂稟旨分付矣。際玆春窮,裹糧赴試,不但爲弊可念,且有妨農之慮,依狀請待秋合設事,分付,何如?傳曰,允。
又以義禁府言啓曰,穀主官昌寧縣監徐綺輔,前縣監閔璿鎬,竝拿來,與京畿監司狀啓,宣惠廳粘目,憑閱處之事,傳旨,啓下矣。徐綺輔,時在任所,閔璿鎬以咸平縣監,亦在任所云,依例發遣府羅將,竝拿來,何如?傳曰,待待命拿囚。
又以義禁府言啓曰,江原監司閔致序狀啓內,旌善郡守馬箕昇罪狀,令攸司稟處事,啓下矣。馬箕昇,時在任所云,依例發遣府羅將,拿來,何如?傳曰,待待命拿囚。
北兵使洪英植疏曰,伏以臣於邇來,待罪統署,從諸大夫後,嘗承匱行人,或周旋賓旅,常懼其不稱,以邀官箴,乃者北閫有闕,命臣往代,兼按全省,北門鎖鑰,重寄也,中旨簡拔,異數也,臣是何人,乃敢當此。矧玆關北一方,處數千里荒徼之外,王澤之汪濊,有時而不下究,民生之殿屎,有時而不上逹,勞來安輯之宜亟,而籌邊詰戎之不可緩乎,用是致厪九重北顧之憂,思所以固吾圉也。爲此時任此責者,盈庭文武干城腹心之臣。不患無人,而謬恩遽加,微臣,臣固自知其萬難堪承,豈惟軍旅之未學,抑且吏事之不涉,澄淸墨汚,懷綏黎元,威望仁術之所蔑,何如哉?孤負委畀之至意,自速僨誤之罪戾,可立而俟。且臣竊有至切之私,臣父昨年,重嬰疾病,屢經危域,而臣時在海外,遠不及古人之心,動肉顫,漠然未聞,而未知是豈天理人情之所在乎?歸而父子相面,誠亦萬一之幸耳。尙今眞元未復,委淹床笫,起居須人,調養少或失宜,前症輒闖發,氣息綿綴,年邁而病益痼,奚但臣爲子之心,焦遑罔措,實同朝之所共悶,而殿下之所矜憐也。以臣所處,曾未幾月,若復睽離關塞,曠闕晨昏,官守有常,朅來莫遂,道塗云遠,信息難憑,臣身烏鳥之情,曷以自伸,臣父䑛犢之戀,亦恐添病,此最臣無望向前之一大端,非僅臣匪材而已也。義急趨走,纔行叩謝,敢控切迫之懇,冒效疾痛之呼。伏乞聖慈,天地父母,特垂憫諒,亟遞臣新授職名,回畀賢能,公而重屛翰,私而幸便養之願,不勝血祝。臣無任云云。答曰,省疏具悉。卿其勿辭,須勉對揚之責。
上在昌德宮。停常參·經筵。
李大稙啓曰,左副承旨朴海哲,時在慶尙道聞慶地,斯速乘馹上來事,下諭,何如?傳曰,許遞,前望單子入之。
傳于李大稙曰,傳香承旨,馳詣宣武祠,奉審摘奸以來。
李大稙啓曰,明日召對,取稟。傳曰,爲之。
又啓曰,行都承旨閔泳商,行左承旨趙秉世,右承旨朴周陽,不爲仕進,左副承旨前望未下,右副承旨鄭夏源內閣進,院中只有臣一人,伴直無人。右副承旨所當牌招,而拘於廳規,不得請牌,何以爲之?敢稟。傳曰,牌招。
又啓曰,左右史不可不備,別兼春秋閔啓鎬·金昇均·鄭誾朝·尹相衍·金貞均,竝卽牌招,推移入直,何如?傳曰,允。
承旨前望單子入之,朴宗鉉落點。
李大稙,以弘文館言啓曰,新除授修撰鄭誾朝,卽爲牌招,察任,何如?傳曰,允。
又以弘文館言啓曰,新除授副校理金裕成,時在京畿楊州地,經筵入番事緊,請斯速乘馹上來事,下諭。傳曰,許遞。
又以統理軍國事務衙門言啓曰,前奉事閔致完,本衙門主事差下,以軍務司付掌擧行,何如?傳曰,允。
又以兵曹言啓曰,禁軍別將李鳳儀,身病猝重,無望供職,呈狀乞遞矣。實病旣如此,則有難强令察任,改差,何如?傳曰,允。兵曹,以申橚爲禁軍別將。
上在昌德宮。停常參·經筵。
以別兼春秋閔啓鎬·金昇均·鄭誾朝·尹相衍·金貞均牌不進罷職傳旨,傳于李大稙曰,只推。
李大稙啓曰,左右史不可不備,別兼春秋閔啓鎬·金昇均·鄭誾朝·尹相衍·金貞均,旣有只推之命,竝卽牌招,推移入直,何如?傳曰,允。
傳于李大稙曰,是年是月皇壇享事在邇,追慕之忱,尤有切焉。肄儀當春塘臺親臨,東宮亦爲臨觀矣,以此分付。
傳于李大稙曰,政官牌招開政。
傳于李大稙曰,待敎會圈。
李大稙啓曰,待敎會圈事,命下矣。今日政下批,何如?傳曰,允。
傳于李大稙曰,別兼春秋閔啓鎬·金昇均·尹吉求·尹相衍·趙東冕,竝減下。
傳于李大稙曰,翰圈爲之。
傳于李大稙曰,注薦爲之。
李大稙,以統理軍國事務衙門言啓曰,聞日前鍾閣有掛書之事矣。兩捕廳,苟能着意偵探,安有是也?揆以擧行,極爲駭忽。左右捕將竝施譴罷之典,不察坊曲之該捕校,令該捕廳,査實嚴懲,何如?傳曰,苟能先事操飭,寧有是也?兩捕將施以刋削之典,該坊曲捕校,移送秋曹,嚴刑遠配。
又啓曰,統理軍國事務衙門草記。左邊捕盜大將李鳳儀,右邊捕盜大將韓圭稷,竝施刋削之典事,批下矣。捕將重任,不可一刻暫曠,在前如此之時,有曾經大將權察之例,今番則何以爲之,而韓圭稷所帶御營大將之任,亦不可一刻無總察之人,何以爲之?敢稟。傳曰,御營都提調兼察從事官,發牌聽傳敎,左右捕將,曾經大將金箕錫兼察。
又啓曰,卽者親軍前營參領官來言,本營監督韓圭稷,以右捕將刋削事,批下矣。因傳敎監督,倣守禦使例,差除有闕,則將官來告政院,稟旨擧行事定式云矣。親軍前營監督官差出一款,何以爲之?敢稟。傳曰,左營監督兼察。
又啓曰,行都承旨閔泳商,右承旨朴周陽,左副承旨朴宗鉉,不爲仕進,行左承旨趙秉世式暇,右副承旨鄭夏源內閣進,院中只有臣一人,伴直無人。右副承旨所當牌招,而拘於廳規,不得請牌,何以爲之?敢稟。傳曰,牌招。
傳于李大稙曰,出宮門路,以宜春門爲之。
李大稙啓曰,吏曹判書沈履澤,參判李起鎬,參議沈相薰牌不進,推考傳旨及罷職傳旨,今方捧入,而開政命下之後,如是違牌,事甚未安。判書參判,竝更牌招,何如?傳曰,允。參議只推,待明朝一體牌招。
李大稙,以奎章閣〈言〉啓曰,待敎會圈事,命下矣。提學閔泳穆,直提學洪英植·金弘集,檢校直閣朴鳳彬·閔丙奭·鄭夏源,檢校待敎金永悳·閔泳韶,竝卽牌招,以爲會圈之地,何如?傳曰,允。
兵曹口傳政事,副司果單金裕成。
又以吏曹言啓曰,今此大報壇祭祭官中,時無職名人,令該曹口傳付軍職,何如?傳曰,允。
又以禁衛營言啓曰,本營中軍鄭雲龜,身病甚重,勢難察任,今姑改差,何如?傳曰,允。
又以御營廳言啓曰,本廳別將趙存禹,身病甚重,勢難察任,改差,何如?傳曰,允。
又以御營廳言啓曰,本廳別將今當差出,而擬望之人乏少,外任竝擬,何如?傳曰,允。
兵曹,以李鍾俊爲禁衛中軍。
兵曹口傳政事,禁軍別將單申橚。
甲申三月十二日酉時,上御樂善齋。召對入侍時,參贊官李大稙,檢校直閣沈相薰,侍讀官宋伯玉,檢討官吳有善,假注書,朴周鉉,別兼春秋閔京鎬·金貞均,各持綱目第四卷,以次進伏訖。上曰,史官分左右。仍開卷。上曰,上番讀之。伯玉讀自置酒南宮,止天下也。上曰,釋義。伯玉釋義訖。上曰,文義奏之。伯玉曰,人君之使臣,推心置腹,人臣之事君,一毫勿欺,然後情志相孚。漢帝所以能用三傑,得天下者也。上曰,漢王之前此,與諸將,情志相孚,而今於置酒南宮,尤示其得情之意,其君臣間信義,推此可見矣。伯玉曰,漢王之八年經營,到此置酒,可謂盛時,而無敢隱朕四字,諄諄如家人父子,此其所以得人也。且臣事君以忠者,先自不欺其心而後,乃不欺其君也。上曰,下番讀之。有善讀自上曰公知其一,止群臣悅服。上曰,釋義。有善釋義訖。上曰,文義奏之。有善曰,自古爲國之道,莫不以用人爲先,而高帝之得天下也。運籌之臣,則有若張良焉,給餉之臣,則有若蕭何焉,攻戰之臣,〈則〉有若韓信焉,豈不爲創業之本乎?上曰,國之興替,在於得良弼,而漢王得此三傑,皆能用之。漢之興,實由於此,而漢王能知其所以然,則其豁達大度,足爲後世之鑑法矣。有善曰,聖敎至當矣。雖堯·舜之爲君,必有皐·夔·稷·契之輔弼,然後可以成至治矣。上曰,參贊官讀之。大稙讀自楊氏曰,止固已甚矣。上曰,釋義。大稙釋義訖。上曰,文義奏之。大稙曰,范增之事,已有宋臣蘇軾之論斷矣。夫自有天命而後爲天子,項籍所過殘害,人心不附,則天豈命爲天子乎?范增奇謀,只欲害沛公,而沛公旣有天命,則增豈能害之乎?然蘇軾論曰,項羽有一范增而不能用,雖使項羽,專任寵用,元無謀略之可言矣。上曰,人君行德政則必興。今漢王布德行政,而天下歸一,范增之常害沛公,果未知其可矣。上曰,閣臣讀之。相薰讀自吾兄烹人,止何示不廣也。上曰,釋義。相薰釋義訖。上曰,文義奏之。相薰曰,天下爭雄之時,不知誰爲天子,及其漢王爲天子,豈無愧於心哉?死或無怪,至若徒屬五百人之聞而自殺,古今稱善。田橫之信義相孚,推此可知,宜其同死無疑矣。上曰,田橫之徒五百人,其義足爲後世之稱道矣。漢王之於季布,不嫌數窘而用之,至於丁公,反謂不義而斬之,其彰善懲惡,可見於此矣。相薰曰,聖敎切當矣。仍奏曰,帝業草創之時,不可不正名分立紀綱,以懲時臣,使無傚私也,果非故殺丁公之本意也。上掩卷,仍命史官就座。又命退。諸臣以次退出。
上在昌德宮。停常參·經筵。
李大稙啓曰,親軍前營監督,左營監督兼察事,命下矣。兼察親軍前營監督李祖淵,卽爲牌招,聽傳敎,何如?傳曰,允。
又啓曰,左右捕將,曾經大將金箕錫兼察事,命下矣。權察左右邊捕盜大將金箕錫,卽爲牌招,聽傳敎,何如?傳曰,允。
又啓曰,假注書閔龍鎬,有身病,勢難察任,今姑改差,何如?傳曰,允。
閔龍鎬改差,代以莊錫泓爲假注書。
李大稙啓曰,翰圈爲之事,命下矣。別兼春秋閔京鎬·金貞均,旣在闕中,鄭誾朝卽爲牌招,以爲會圈之地,何如?傳曰,允。
翰林會圈三點,尹命燮·尹容植·鄭寅昇·金喜洙·朴勝悳·金春熙·閔正植·沈相瓚,以上取八人。
待敎會圈五點,金用均·鄭世源·趙秉健,以上取三人。
傳于李大稙曰,督辦軍國事務金炳始,督辦交涉通商事務,協辦軍國事務金允植,協辦交涉通商事務,協辦軍國事務尹泰駿,協辦交涉通商事務,兼管軍務司堂上。
傳于李大稙曰,行護軍南一祐,協辦軍國事務,右副承旨鄭夏源,參議軍國事務。
李大稙啓曰,督辦軍國事務金炳始,督辦交涉通商事務,協判軍國事務金允植,協辦交涉通商事務,協判軍國事務尹泰駿,協辦交涉通商事務事,命下矣。今日政下批,何如?傳曰,允。
又啓曰,行護軍南一祐,協辦軍國事務,右副承旨鄭夏源,參議軍國事務事,命下矣。今日政下批,何如?傳曰,允。
傳于李大稙曰,明日翰林召試,仁政殿命官爲之。
李大稙啓曰,明日翰林召試,仁政殿命官爲之事,命下矣。監事以下館閣堂上,竝待開門命招,何如?傳曰,允。
注薦記,閔泳壽·宋秉宙,李重德薦,權榮洙·朴永斗,尹瀷薦,鄭圭燮·丁奎會,尹尙學薦,任大準·尹起晉,趙秉聖薦。
李大稙啓曰,注書有闕之代,被薦人閔泳壽·宋秉宙·權榮洙薦狀,依例成送吏曹之意,敢啓。傳曰,知道。
又啓曰,注書有闕之代,被薦人宋秉宙·權榮洙·朴永斗薦狀,依例成送吏曹之意,敢啓。傳曰,知道。
又啓曰,明日傳香,禮房承旨當爲齋宿,右承旨朴周陽,所當牌招,而拘於廳規,不得請牌,何以爲之?敢稟。傳曰,牌招。
朴周陽,以吏曹言啓曰,繕工監假監役官河載崑·李民坤·金文濩,童蒙敎官李容耇,俱以身病,呈狀乞遞,改差,何如?傳曰,允。
有政。吏批,判書沈履澤牌招不進,參判李起鎬進,參議沈相薰牌招不進,右承旨朴周陽進。
以吏批言啓曰,判書沈履澤,參議沈相薰,竝牌招不進,小臣獨政未安,何以爲之?敢稟。傳曰,仍爲之。
以鄭寅奭爲副校理,閔泳壽爲注書,金用均爲待敎,軍國衙門主事單閔致完。
兵批,行判書鄭範朝病,參判李冕熙病,參議李東淵病,參知趙璟淳進,同副承旨李大稙進。以金光欽爲元山別將,同知加設單李命學,護軍申獻求·鄭雲龜,副護軍朴海哲,副司果金箕宣·李種容·金泰龍,以上竝單付。
吏批,再政。以宋秉宙爲注書,尹相翊爲司成,金容翼·金應律·李寬爲假監役,權鐘學爲童蒙敎官,弘文正字單金用均,兼待敎單金用均,兼校書正字單金用均,機器局委員趙羲淵陞六事,承傳。督辦交涉通商事務單金炳始,協判交涉通商事務二單,金允植·尹泰駿,協判軍國事務單南一祐,參議軍國事務單鄭夏源。
李大稙啓曰,新除授注書閔泳壽·宋秉宙,竝卽牌招,推移入直,何如?傳曰,允。
以吏曹參議沈相薰牌不進罷職傳旨,傳于李大稙曰,只推。
兵曹口傳政事,禁衛中軍單李鍾俊,御營別將單李熙忠。
判敦寧閔泳穆疏曰,伏以臣之所管衙辦海防,職兼內外,任無輕重,非惟材具之不逮,亦事勢之所不行也。若其材具,已悉於前後辭本,無容更陳,只以事勢言之。海防則成命甫下,規制未立,往來區劃,動經時月,而衙辦則大小稟裁,遠近應副,機會之來,多在於倉猝之頃。臣身在外,何以及事?緩急得失之間,關係綦重,不可以兼總而竝理,較然明矣。以臣材具,固當俱爲丐免,而義在鞠瘁,有所不敢,至於事勢之窒礙,眞箇是說不去做不得也。職任之內外輕重,旣無差殊,則毋寧專治一邊,然後庶可以少效絲毫之力,倖免僨誤之罪。伏乞聖慈,俯垂鑑諒,特賜變通,以幸國事,不勝至願。臣無任云云。答曰,省疏具悉。防務方屬新創,督辦之任,特爲許遞。
別兼春秋鄭誾朝·閔京鎬·金貞均等疏曰,伏以史圈有命,召牌儼然。臣等固當駕屨之不俟,而第伏念圈事至重,專以下僚主之。故居右位者,不得替行,館規卽然,已成金石,而前別兼春秋臣尹相衍,臣趙東冕,是下僚,而今承減下之命矣。臣等忝在其右,越次會圈,有壞成憲,玆敢聯陳短章。伏乞聖明,俯垂鑑諒,亟遞臣等之職,回授當次之人,以存公格,以完圈事,千萬幸甚。臣等無任云云。省疏具悉。爾等勿拘,卽爲會圈。
上在昌德宮。停常參·經筵。
朴宗鉉啓曰,注書閔泳壽時在忠淸道沃川地,斯速乘馹上來事,下諭。傳曰,允。
傳于朴周陽曰,禮房承旨馳詣宗廟·景慕宮,奉審摘奸以來。
朴宗鉉啓曰,行都承旨閔泳商,試所承旨蒙點矣。所當牌招,而拘於廳規,不得請牌,何以爲之?敢稟。傳曰,牌招。
李萬稙啓曰,卽者禁義府都事來言,明日月食,堂上一員,當爲救食,而判義禁洪祐吉,同義禁金鶴根·申檀,俱爲在外,知義禁未差,不得擧行云,在外何以爲之,而未差之代,政官牌招,開政差出,何如?傳曰,在外同義禁許遞,前望單子入之。
同義禁前望單子入之,鄭泰好·李容元落點。
傳曰,今番翰林召試取四人。
朴宗鉉,以議政府言啓曰,卽見開城留守李憲稙狀啓,則本營禁盜軍官金鑽,多年詗捕,旣多效力,今正月又捉巨賊,宜有褒賞,請令廟堂稟處矣。積年譏捉,勤勞旣著,今春戢捕,效力尤多,金鑽特爲賞加,以示激勸之意,何如?傳曰,允。
又以議政府言啓曰,卽見黃海監司尹宇善,水使李奎鶴狀啓,則長淵府白翎鎭漂到中國人一名,身病苦劇,仍爲致死,埋瘞立標之節,另爲申飭,破船材,依空船例,待年燒火事,請令廟堂稟旨分付矣。今此漂人之未得問情,事勢良然,而竟至不救,極涉慘矜。另飭該邑,使之厚埋,仍卽豎立石標,船材則着實留寘,而緣由咨文,令槐院撰送,何如?傳曰,允。
又以議政府言啓曰,卽見全羅監司金聲根狀啓,則加里浦亂民等罪犯,臚列登聞,請令廟堂稟處矣。島俗雖極愚頑,分義本自截嚴,設有枉屈之端,訴於鎭將而不得,則訴於巡營而歸正,宜矣。不此之爲,肆然成群,竟至凌犯之案,眞是化外必誅之類也。第玆如丸之島,矧値歲荒,旣難奠保,而重以不堪剝割,馴致此變,而究其情,則縱有可矜,論以法,則在所罔赦,憑托呼籲,聚會多民,敢售恐動之計者,一則許士兼也,二則許士兼也。尾大之患,藉曰未料,首倡之罪烏可得逭?官査營跋,俱有審覈,押送兵營,大會軍民,梟首警衆。文士巡·崔道一,甘聽士兼之言,偕隨石場之會,表裏和應,始終指使。崔汝集,初願往於動民,追又參於呈狀,供招呑吐,情節狡惡。朴希一作拏之場,假飭闕參,被逐之官,構陷議送。蔡云集無事不干,無弊不做,奸媚壅蔽,怨讟朋興,實爲鷹犬之首。以上五漢,竝嚴刑二次,遠惡鳥定配。金仲巨紹介賂門,衆口喧藉,其與云集,同惡相濟。李世九誣錄松禁,侵虐平民,懲贖無節,乘間討索,以上兩漢,竝嚴刑一次,遠地定配。崔汝安,現帶都有司之任,擅用抄饒戶之錢,縱有歸屬,誠甚駭妄。李秉昱爲由吏,而不思規諫,見舁官而未效捍衛。朴春石,方在風憲,宜知島事,諉之淹病,任其起鬧,以上三漢,竝刑配。朴正用,旣係體校,不可無懲,冒險納符,足稱其勞,合有參恕,特爲放送。餘外諸囚,別無更問,竝放送。前僉使李相惇,全昧職事之重,恣行掊克之政,諸條贓汚,若是掀露,其在懲貪鄙勵國法之道,有不可尋常處之,令該府拿問嚴勘。漏網幾漢,刻期詗捕,按律處斷,各樣冤懲之物,一一還給各民後,形止卽爲馳聞。初査官康津縣監鄭學淳,行査之際,有欠綜詳,覆査官長興府使宋綺老,輕囚雖無深究,直放還涉徑庭,竝施重推之典,何如?傳曰,允。
李萬稙,以奎章閣言啓曰,明日卽書香閣望奉審日次,臣進詣擧行之意,敢啓。傳曰,知道。
又以奎章閣言啓曰,新除授待敎金用均,敎旨安寶次,濬哲之寶請出之意,敢啓。傳曰,知道。
又以奎章閣言啓曰,新除授待敎金用均,卽爲牌招入直,何如?傳曰,允。
又以弘文館言啓曰,校理李重德差祭,上番闕直,事甚未安,應敎李重夏軍國衙門進,校理林羲相呈辭出去,副應敎鄭寅興,副校理宋伯玉,新除授副校理鄭寅奭,竝卽牌招,推移入直,何如?傳曰,允。
又以機器局言啓曰,飜沙廠定礎日子,令日官推擇,則今月十五日巽時爲吉,以此日時定行之意,敢啓。傳曰,知道。
又以刑曹言啓曰,統理軍國事務衙門啓辭內,聞日前鍾閣,有掛書之事矣。兩捕廳苟能着意偵探,安有是也?揆以擧行,極爲駭忽。左右捕將竝施譴罷之典,不察坊曲之該捕校,令該廳査實嚴懲,何如?傳曰,苟能先事操飭,寧有是也?兩捕將施以刊削之典,該坊曲捕校,移送秋曹,嚴刑遠配事,命下矣。謹依傳敎,左捕廳坊曲捕校趙昌植·朴仁永,右捕廳坊曲捕校韓世煥·李秀益,各嚴刑一次後,昌植咸鏡道德源府,仁永全羅道泰仁縣,世煥慶尙道高靈縣,秀益永川郡竝遠地定配所,卽爲押送之意,敢啓。傳曰,知道。
上在昌德宮。停常參·經筵。
自人定至十六日開東,灑雨下雨,測雨器水深五分。
藥院提調鄭範朝,副提調閔泳商啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿氣候一樣,王大妃殿氣候一樣,中宮殿氣候安順,卿等不必入侍矣。
大王大妃殿·王大妃殿·中宮殿,口傳問安。答曰,知道。
世子宮·世子嬪宮,口傳問安。答曰,知道。
李大稙啓曰,翰林召試被選人尹命燮薦狀公事,啓下矣。令該曹口傳單付,牌招入直,何如?傳曰,允。
吏曹口傳政事,檢閱單尹命燮。
傳于李大稙曰,政官牌招開政。
傳于李大稙曰,在外玉堂,呈告禮曹參議許遞,今日政差出。
傳于李大稙曰,敦寧都正許遞,今日政差出。
傳于李大稙曰,明日出宮門路,以宜春門爲之。
傳于李大稙曰,左承旨許遞,前望單子入之。
承旨前望單子入之,洪淳學落點。
以全羅監司金聲根狀啓,光州牧定配罪人洪時愚,恣行不法,作弊狼藉,所犯諸條,屢回盤覈,終不直招,其罪狀令廟堂稟處事,傳于李大稙曰,其所供招,荒襍誣誷,無忌無憚,萬萬痛惡。自營庭嚴刑一次後,所犯情節,更爲嚴覈登聞。
李大稙,以兵曹言啓曰,同知中樞府事李應善,同知訓鍊院事申桓·鄭雲星,兼訓鍊院都正鄭完默,宣傳官吳仲善,五衛將沈宜永·金泰憲·金泓圭·白完培,曹司五衛將李禎會,景福宮衛將崔處圭·鄭芝植,文臣兼宣傳官宋伯玉·閔啓鎬,守門將李漢敏,俱以病難供職,呈狀乞遞,竝改差,何如?傳曰,允。
有政。吏批,判書沈履澤牌招不進,參判李起鎬陳疏,參議沈相薰進,左副承旨朴宗鉉進。以吏批言啓曰,判書沈履澤牌招不進,參判李起鎬陳疏,小臣獨政未安,何以爲之?敢稟。傳曰,只出緊任。以兪鎭奎爲校理,沈相漢爲禮曹參議,鄭璣相爲蔚山府使,尹相賢爲敦寧都正。
兵批,行判書鄭範朝進,參判李冕熙入直,參議李東淵病,參知趙璟淳病,同副承旨李大稙進。以趙存性爲同知,趙羲贊爲同訓鍊,李敎昌爲兼訓鍊都正,安學善爲宣傳官,洪在·金文株·吳信默·李寅復爲五衛將,鄭箕錫爲曹司衛將,林德潤·徐命碩爲景福將,李奎象爲訓鍊主簿,吳有善·鄭秀鉉爲文兼,崔文卿爲守門將,具然泓爲慶尙左兵使。宣傳官張斗參,仍其職陞六事,承傳。護軍李應善,副護軍吳麟泳·吳仲善·李容翊,副司直林羲相,副司果閔鳳鎬·吳學善·柳得萬·任鳳宰·任賢宰,以上竝單付。
傳于朴宗鉉曰,見窠皆令差出。
吏批,再政。以李容元爲同經筵,李乾夏爲同成均,黃敎鎭·尹東協·崔鳳集爲假監役,金來鉉爲童蒙敎官。
傳于李大稙曰,吏曹參判有闕之代,前望單子入之。
李大稙,以奎章閣言啓曰,景慕宮望廟樓,今望奉審,無頉之意,敢啓。傳曰,知道。
又以義禁府言啓曰,前加里浦僉使李相惇拿問嚴勘事,傳旨啓下矣。李相惇下去水原地云,依例發遣府書吏拿來,何如?傳曰,允。
吏曹參判李起鎬疏曰,伏以臣於見職,冒據匪據,已有日矣,曷嘗有一毫可堪而然也?始焉臚實,未蒙允兪,繼以申瀆滋悚,粗效叩謝,間又代斲,疵纇實多,愧恧冞切,豈可一任虛縻,厚招官謗,以妨賢路也哉?且臣素多疾恙,風痰成祟,劇歇無常,淸健恒少。近因寒暄不適,宿疴新症,一倍轉甚,委綴床玆,彈束無望,庸敢短章仰籲。伏乞聖慈,俯密鑑諒,亟遞臣所帶銓銜,俾劇任無瘝,且得以調病,千萬至祝。臣無任云云。答曰,省疏具悉,所請依施。
副護軍姜奎馨疏曰,伏以臣質鹵識淺,百不猶人,猥蒙洪造,待罪邊圉,已試蔑效,愈往饒濫,以臣揆臣,自知旣審。從而矢心者,惟是投詢優遊於聖明之世,以不報爲報,而區區犬馬之誠,出於天賦之秉彝,如有一毫開張裨益之道,不敢以出位僭妄,自畏含默。臣伏聞聖念孜孜,一飯一寢,罔非圖治之方,一施一措,莫非强圉之術。臣於是,欽仰攢祝,思欲以一得之見,以備詢蕘聽輿之聖度,而才短識蔑,是懼是愧。近聞備兵修械於忠州云,是計也未知何人之所建白,果審地利識時務之至計妙算也。此州介在嶺·湖之間,獨當鳥嶺之要衝,左有關東之拱制,右有湖西之輳扼,兼以槐江·㺚川之纏繞,所謂重江,複關之隩,四會五達之莊也。六出必爭之祈山,百戰始得之河南,較視形便,則恐無以踰此州之於我國也。臣嘗待罪於安東鎭將時,適値丙丁大無,以民隱賊情之欲加詳探,微服芒鞋,周覽所管各邑,行到聞慶,一遍省審其山川形勢,始驚懼汗出,吐舌縮眉,晚又回嗔作喜曰,莫非我列聖朝盛德至仁及人深而化賊子,五百年間,無窺原之寇。不然何此縣備虞之如是疎而無警也?此縣卽嶠南七十一州之終到處,而鳥嶺之關鍵,忠州之分界也。此嶺失守,則下兵忠州,便如建鈴之秦關,襟喉之晉鄴,雖有百萬之兵,十里之城,勢不可支,果何故也?此則得勝之兵,具直下之勢也。此州若不幸,則此以外不可勝憂。臣試以聞慶之形便,爲殿下陳之。此縣據在大嶺之下,阻三面開一路,而七十一州之所必由,距忠州八十里地也。石閣棧道,鉤連斗絶,極知非直走坦履之道,則臣愚以爲固忠州在聞慶,備聞慶在忠州,此所輔車相依,表帶爲重者也。臣聞遇事者未必知事,而知事者乃出不事,將兵者未必知兵,而知兵者每出於不兵。今治兵於忠州者,固善於兵事,而疎於聲勢分合之權也。用兵之道,莫先於不意,故猛虎失險,童子持戟而逐之,蜂蠻入袖,壯者蒼黃而失色。假使聞慶一路,當直下忠州之勢,而曾不爲意,卒然失守,則持戟者必多,而蒼黃失色,有未暇勝言矣。況玆聞慶,衆山叢集,石鉅木城,可謂莫開之地也。若建置防營,而設幾百名砲軍,使之修械嚴防,則無足憂南來之兵,而南來之兵無憂,則忠州自無憂矣。且雖無可來之兵,亦不可無備來之兵。故孫子曰,無恃其不來,恃吾有以待之也,無恃其不攻,恃吾有所不攻者也。此言誠明於戰守之權者也。況此縣據於嶺·湖之間,若有西北阻餉之憂,則自有嶠南之穀府,又或有南路之阻,則亦有北江之漕,此實金城天府也。今言之者,或以軍糧之不敷,難於置兵,以不生不息之財,養不耕不戰之兵,誠難矣哉。今京師各營,勢有所拘難,故有轉漕支放之費,柴世宗曰,農夫百不能養戰士一,此言誠得養兵之要也。以此見之,則京兵之料布,亦可以通變,況京外各兵乎?蘇洵曰,三代之兵,耕食而蠶衣,今我國之兵,其果耕蠶而食也衣也耶?是以前世用兵者,未嘗不營田,故漢武時,趙過爲畝田人犁之法以足用,趙充國屯田於邊以全勝,漢文募耕塞下以防胡,鄭吉田渠犁而積穀,劉馥廣屯漑田,鄧艾置屯江淮,羊祜減卒墾田,積蓄數十年,岳飛驅兵治田,饋餉數十萬。大抵屯田之利有五,一曰固守禦之備,二曰省轉輸之勞,三曰足國家之用,四曰勤軍兵之筋骸,五曰止遊兵之驕逸,有此五利,何憚而不爲也?今以幾百名砲軍,居則爲比閭族黨,出則爲五兩軍師之制,無事之時,相保相愛,刑賞相及,有事之際,申之以卒伍之令,督之以指揮之節,而凡於鋤耘耕播之間,必以兵法束之,視其勤慢而賞罰,則千頃萬畝之田,無足可憂,而有不可勝用者矣。今又言之者必曰,國用窘絀,何以買田營屯,此有大不然者矣。如江華·仁川·富平·忠州等處饋餉設砲之費,不下幾萬石矣。以此營屯,不爲不足,況又如勳府各營各衙門屯田之散在各道者,不知幾千百頃,而皆歸於道掌該監之私橐,歲減年縮,徒費國土之夥然,而補用於各衙者,無幾矣,此何益乎?何不査出其各屯量入,移屯於設砲處,而只取其所餘屯,付之本衙,以爲實用之需耶?然兵之有法,猶醫之有方也。醫不執方,兵不執法,惟其人而已,善用兵者,以法而不以法。故默合於法,不善用者,以法而必以法,故終乖於法。是以天下皆怯而獨勇,則勇者勝,天下皆暗而獨智,則智者勝,勇而遇勇,則勇者不足恃也,智而遇智,則智者不足恃也。必得周事解兵之如龍圖老子,鎭安謹密之如臥彪李崇,可以任事而責成,設營而募兵,決非庸手凡人之所可責任也。朱子曰,公選將帥,不由近習,則治軍之要,臣以爲此誠擇將之要。願殿下將臣瞽說,下廟堂博詢,亟置防營於聞慶,擇其人使之鎖鑰焉。臣無任云云。省疏具悉,疏辭頗有可採,甚庸嘉尙。
持平金櫶濟疏曰,伏以,臣以遐外疎蹤人中庸陋,幸際慶會,濫竊科第,猶以爲分外之榮。況玉音密邇,徧荷殊恩,感淚逬至,悚惶懍慼,罔知攸措。臣本至愚極鈍,淸朝耳目之任,千不似萬不近,而自分爲明時之棄物,千萬不自意,臺銜除命,府隷現告,膽隕神,逡巡旅次者,八九日于玆矣。義分所在,不勝恐懍,而竊伏念淟涊衰頹,隨分飮啄,以至白棼者,莫非我殿下所賜,則爲犬爲馬,趨走服勞,義不敢辭。至若憲府邇班,進退犯爭之職,非所敢望,而膺命承牌者,審矣。伏乞聖慈,亟賜鐫改,以重公器,以安私分,千萬幸甚。臣蔑學昧識,老而病而,不齒人數者,久矣,更何贅於他說?惟愛君憂國之心,一介斷斷,竊效獻芹,敢望詢蕘,惟願聖明鑑諒焉。見今艱虞溢目,時務鞅掌,宵旰憂勤,勵精謀治,懇惻之綸,減省之典,切於民隱,而民不加澤,有愁恨疾苦之聲,飢饉溝壑之淚,何者?未知當今先聖之學不明而然歟。綱紀紊而法令不立,侈奢濫而年歲不登,此誠天理人事之相感也。然則帝王求治之要,捨聖學而何以哉?堯·舜以之而致熙皞,殷周以之而致馨香。惟我殿下,以神聖之姿,處君師之位,終始典學,緝熙不已,則日用動靜,發號施措,輒與道合,而道不相離,自然致治,而三王可四,五帝可六者,正爲今日殿下準備語也。臣竊以爲聰明睿智,殿下之天姿也,誠正治平,殿下之學問也,而又況膺千一之運,當五百之期,則天將以殿下之聖,繼帝王已絶之統,而殿下亦安得不以傳道之責,自任乎哉?伏願殿下,不自滿假,益懋聖學,淸宴之暇,日接儒臣,會神留意,反覆講討,雖已窮精微之蘊,而勉勉乎格致,雖已臻純篤之域,而慥慥乎誠正,以爲治平之基本,則已紊之綱紀,不期而自立,已濫之侈奢,不期而自儉,上可以致唐虞殷周之盛,下可以效稷·卨·伊·呂之佐,萬幾贊襄,億兆願戴,則非但殿下之堯·舜之君,民亦爲堯·舜之民,豈不休哉,豈不盛哉?且今八疏儒生,以先賢復院事,各其齎誠,千里裹足,經年連章,相率叫閽者,非止一再,臣亦極知其猥屑,而爲之惶蹙也。噫,諸儒之疏,一何至此?蓋出於列聖培培之化,而不忘先賢尊奉之誠,則此非阿私,又非阿世也。列聖之化,入人則深,而先賢之澤,歷世不泯也。其誠可尙,其言亦公,豈不休歎哉?夫君人之道,莫如從衆,故孟子曰,左右皆曰賢,不可,諸大夫皆曰賢,不可,國人皆曰賢然後可。今此八路諸儒,合口一辭,泥首闕外,退而不去,此非國人皆曰可者乎?以一國之通論,不得其旨,豈無齎鬱之情?殿下之聖學淵深,前後優批,若曰建撤無常,亦非尊賢之義爲敎,是殿下平日尊賢之意,溢於辭表。特以事體之屑越,尙爾遲回,所以諸儒一疏二疏,庶幾允兪,與日望之,彷徊于今,率籲屢瀆,使我至尊,煩此酬應之勞,其猥屑之罪,焉逭攸司之誅?第其猥屑之擧,寔出於慕賢齎鬱之蘊,則當今國勢岌嶪,民心不靖,士氣沮喪,文風不振。臣愚竊以爲,聖學致治之道,在於鎭民心培士氣,而鎭民心培士氣,亦莫如副其望疏其鬱也。副其望疏其鬱,則若大旱之甘霈,欣欣然萬物皆自得,而上天造化,無不攢祝。於戲,我高明聖學,永有辭於天下,綿蔓寶籙,期無疆於萬世。臣無任云云。省疏具悉。所陳當留念。至於建院事,已有前後儒疏之批也。
忠淸道儒生申鶴來等疏曰,伏以臣等,以文靖公牧隱先生李穡陞廡復享之意,共懷抑鬱之忱,齊聲叫閽,而及伏讀聖批,若曰陞廡之事,不能遽施,卽尊其禮也。聖衷之於尊其禮也,臣更何敢煩瀆天聽?李先生之受誣黜享,乃是闢佛不嚴,學術不精,兩件事,而明伊·洛之學,以崇儒術。豈曰學術不精,禁絶僧徒,屢奏斥疏,豈曰闢佛不嚴,當時史官,以構誣先賢之由,竟遭竄配之典,事已顯於聖明之世,罪莫逃於尊賢之地矣。麗史曰,先生二十五歲,上書言時政,曰崇學校抑異端曰,伏乞明降條禁,已爲僧者,亦與度牒,無度牒者,旣充軍伍,新創之寺,竝令撤去,而不撤者,卽罪守令,庶使良民,不盡緇髠,其崇學敎曰,伏乞明條制,外以鄕校,內以學堂,考其材而陞諸十二徒而考之,陞諸成均,程其德藝,貢之禮部,中者與官,不中者給出身之階,則人才輩出矣。先生行狀曰,先生更定學式,日坐明倫堂,分經受業,論難疑義,必務合於程·朱之旨,竟夕忘倦,於是東方性理之學大興,知宗斯道,而不惑於異端,不謀於功利,儒風學術,煥然一新。圃隱文忠公鄭夢周自處以師生之分,其次先生詩曰,函丈曾窺學海寬,又曰,牧隱先生禮寛恭愍王贊拜不名,曰尊師重傅,所以爲師道,崇德報功,所以勸將來,至使人知濂·洛之學,俗變鄒魯之風,實卿之力。陽村文忠公權近撰行狀曰,公天姿明睿,學問精深,博覽群書,尤深於理學。廉東亭悌臣疏曰,李穡,眞社稷之臣,殿下用之無疑。鳴皐任錪答天將李如松問,李穡,天姿明敏,博覽群書,勉進後學,以興斯文爲己任。先正臣文正公尤庵宋時烈撰先生神道碑陰記曰,我太祖卽位,召先生至闕,先生以布衣,自坐一處曰,老夫無座。古人有言曰,非子陵,不能成光武之大,非光武,不能遂子陵之高,此非獨先生之高,我聖朝天地之量,可見於此,而至於請行三年喪,禁絶僧徒,明伊·洛之學,皆有可據之實,而獨使佞佛之言,起後生之疑,而專圃隱之美,豈亦載筆之徒,私好惡而欺今後哉?荷潭金時讓筆談曰,先生大節如日星,不負所學,而俗儒以集中佛家文字,起疑吹毫,誠可歎。太祖封先生韓山伯,按史曰,太祖天地之量,欲以專故舊之義,亦先生盛德大名,天下所共知也,而太祖所信服也,其精忠大節,扶持宇宙於數十年之久,而觀其德愈盛而心愈下,官益高而家益貧。本之心身性情,而達之家鄕邦國,所謂有體有用之學,而承衣鉢於中朝,爲先覺於東方者也。至於聖朝,待以故舊之禮,而不敢臣之,則豈可以封伯例禮,而謂之入本朝乎?然則微子之宋,箕子之封朝鮮,牧隱之封伯,可謂入新朝矣。以入我朝之賢聖,文廟腏享,未有乖於尊崇,而先生之受誣黜享,全由於史官之猜嫌,豈非朝家之欠典,士林之齎鬱乎?伏乞天地聖明,追崇尊尙,形容德美,特下牧隱李先生陞廡復享之典,以承百世不遷之祀儀,以新一代觀感之耳目焉。臣無任云云。答曰,省疏具悉,已有前批,不必更煩。
全羅道儒生白夢洙等疏曰,伏以敷儒敎於辟雍,而周綿八百載之籙,享太牢於先聖,而漢延四百之祚,斯文元氣,爲人國家根柢也。猗歟我朝,聖祖修文,神孫講道,首起太學,廣設聖廡,而五聖之位穆穆焉,十哲之享翼翼焉。從以我東眞儒大賢,盡躋廡次,儒道丕闡,邦籙靈長,封域之內,便爲洙·泗·伊·洛,而休治五百載,侑享十四賢,則或以偏邦從祀爲多,而大有不然者。孔子之門,侑享者何其多也,孟氏之門侑享者,何其無也?孔門多其人,故不以爲多,鄒門無其人,故不以爲無者,宜矣。歷秦至漢,而誦遺經之儒,不足數也,而有一修學之董子,自晉曁唐而註魯史之人,不足論也,而有一原道之韓公。假使漢與唐,多得董與韓,則不限其數,而以躋聖廡,夫孰曰不可乎?至於有宋,則群哲輩出,從祀者如彼多也,而合於從祀,故後世亦不以爲多,而益有光於天下萬世者,豈不盛矣哉?況我東倡學之賢,傳道之儒,竝世而作,連代而興,截然於漢唐,匹休於有宋,前後侑食之相望者,永有辭於來世,而漏於從祀者尙多矣。士論之愈鬱者,湖南有五賢焉,曰文敬公臣李恒,文節公臣柳希春,文孝公臣盧禛,文忠公臣朴淳,文憲臣寄大升也。其道學之淵精,德業之弘大,固非後生末學之所可斑窺蠡測,而略以前賢之撰述者,擧槪仰籲,伏願聖明垂察焉。贈吏判兼祭酒文敬公臣李恒,卽文敬公臣金宏弼之嫡傳也。姿稟剛毅,氣宇宏偉,專意朱子白鹿洞十訓,而沈潛乎聖賢書,怳然大覺曰,學不息萬理自通。基本於大學,窮究微旨,晚而喜易,殆忘寢食。扁齋曰一一者,主敬窮理之意也。天稟光輝,發諸日用,儀表如特立之壁,談論如盈科之泉,及夫光膺招旌,入對思政殿,首陳堯·舜精一之心法,上嘉納之,有正學可賞之敎。文正公臣金麟厚,文憲公臣奇大升,待之以師表,文純公臣李滉,見天人理氣之說,性命道心之分,太極陰陽之論,歎曰,此乃吾東魯鮮見之事也。文忠公臣宋麟壽之按道也,親造其門,講論道學,以橫渠後一人,奏薦之,文毅公臣盧守愼之撰碣文曰,其道以反身,誠意爲本,主敬窮理爲要,積德之具,不出四書,有餘希聖之功,只該一字而靡欠。文烈公臣趙憲之疏論曰,廊廟之大器,濟世之高材。文純公臣李滉之筵奏曰,李恒,理學之祖,而爲斯文之領袖,殿下欲爲三代之治,臣不及李恒。文成公臣李珥,服其踐履之篤實,造詣之高明。文正公臣宋時烈之跋遺集曰,道成德立。文淸公臣鄭澈曰,湖南若無李恒,難免左袵。文純公臣朴世采弁卷曰,其學專以孔·孟爲標準,篤信程·朱之言。靑陽君臣沈義謙曰,學師洙·泗,道傳關·閩。文康公臣金昌翕請額疏曰,德成行尊,倡明道學。大司憲臣金繼輝詩曰,一老云亡奈士林。其餘諸賢之贊述曰,開自圃隱,正由寒暄,後繼者誰?在吾先生。一遵孔·顏,每稱伊·洛,道德之淵源,士林之宗匠。有曰道貫三光,德配天地,程·朱心學,久絶復續。肅廟朝致祭曰,粵自明·宣,多士輩出,同徵五逸,爾居其一,天挺人豪,蔚爲宗師,在古誰似?橫渠與同,有師有弟,百世咸仰,恨不同時,俾也敢忘,楹奠纔夢,樑木遽摧,昔所棲息,宛若函丈。聖敎賢論,炳如日星,道學之正,德業之大,如是淵精,而尙未侑享者,豈非士林之幽鬱乎?故副提學文節公臣柳希春,卽文敬公臣金安國之門人也,先正臣金麟厚之道義交也。生而聰明,自七八歲,盡通經史,慨然求道,而其學篤信朱子,故先正臣李滉,以朱子稱學知利行之大賢云,而猶不信也。文孝公臣盧守愼曰,柳希春惑於朱子云,而終不變也。獨稱大聖朱子,而奉宣廟朝傳旨,校朱子大全·語類,而纂其標題,考異撰小學·近思錄·六書附註,而係其諺釋口訣,編國朝儒先錄,撰大學缺三字進于朝,又作綱目之同異,定春秋之音讀,條列氣質之差,而作玩心圖,極排作詩之變,而著藝苑閑採,述續諱辨,以正經解之避諱代用,著歷代要錄,以刊史書之叢雜多門,進獻芹錄,而御筆褒美,記續蒙求,而李滉訂正,謫在鍾城,敎誨不倦,六鎭之文學,自此始焉。仁宗朝嘗歎性理之論曰,勸勉甚美,敢不從事於斯。宣廟追悼曰,學究精一,致祭文若曰,含英咀實,紫陽是師。語類有解,蒙求有續,狼荒萬里,絃誦俎豆。顯廟朝賜祭文若曰,聞所未聞,道得其傳,上述孔·孟,下稽程·朱,註有六書,訓有群蒙。正廟朝,以五經百撰·春秋·雅頌鄕飮合編,特賜柳希春之義巖院。文淸公臣鄭澈曰,持蠡欲測,不變渚涘,如鍾斯鼓,其出不窮,曾簀遽易,墜緖難尋。文毅公臣盧守愼曰,有好善嗜學之誠而天出之,有稽古談經之功而天復之。故吏判臣宋言愼曰,邦國蓍龜,斯文宗匠。故判書臣宋純曰,不有顔·曾,誰與依歸?升堂入室,領袖斯文。延陵君臣李好閔曰,山斗一時,師表百代。先正臣李珥曰,博學通義,聰明成誦,小子登門,猥許識字。先正臣金麟厚贈詩曰,櫂歌歌九曲,人說武夷君。先正臣宋浚吉曰,東國若無李珥·柳希春,未免燕舌之歎,又獻議于朝,俾蒙義巖院之宣額。至若學問該博,輔益講筵,政院之啓也,出入諷議,一堂都兪,梁應鼎之論也。蓋四聖朝崇奬,諸先輩尊慕,皆摭實也,而淵源同門,如金宏弼·金麟厚,而皆已從祀,同朝媿德,如李滉·李珥,而亦已從祀,惟柳希春從祀之請,起自肅廟朝庚午,而非止一再,尙未蒙允,尤爲士林之幽鬱也。故吏判文孝公臣盧禛,卽文獻公臣鄭汝昌之淵源嫡傳也,文純公臣李滉,文正公臣金麟厚之道義交也。生甫四歲知讀書,五歲讀思傳·朱箴,而輒誦佩服,六歲丁外憂,盡禮而食蔬廬墓。及長常曰,爲學在大學初十六言而足矣。尊信論語·庸·學·近思錄·心經,而匣隨不離,格致誠正之工,嘗爲李滉之敬服,人心道心之說,多辨盧守愼之所見,日新之德,明於橫渠養蕉之記,時中之道,詳於觀過知仁之說,圖成家學篇,而敎諸家子孫,刊跋養正篇,而訓四方蒙士。明·宣兩朝,名選淸白,孝旌門閭,屢侍經筵,詳陳二帝·三王之心法,而每承奬許,宸墨除官,銀錚賜歌,此皆昭載於行狀墓誌,而文忠公臣李廷龜之撰曰,功在斯文,陶鑄唐虞。文忠公臣朴淳之撰曰,硏究性理,翹首程·朱。處士臣林薰曰,學沿伊·洛,堯·舜君民。文烈公臣金千鎰〈曰〉,眞積其學,至精至密。文毅公臣盧守愼曰,天人內外,合成之學。舍人臣朴漸曰,淵源遠溯,上窮洙·泗。至若學本關·閩,羽翼程·朱者,諸賢之撰也,素有重望,士林宗師者,政院之啓也。請額疏,卽文正公臣宋時烈之筆,而其文曰,五賢臣者倡明道學,而有若先正臣盧禛,聞而知之,以大學修齊治平之道,遭遇盛際,贊襄至理,答其門人之問。鄭松江輓詩曰,曠世聲名四海尊云,則後學不敢議也,此可見景慕也。宣廟朝御製賜祭文,必稱先正,而若曰巖廊他日,何保可傳,雍熙盛治,庶可陶鑄,文獻云亡。孰見而知?惟卿德懿,士林宗師,覃思力踐,一本賢聖。正廟朝,京畿·三南·四道儒生一千二百餘,以先正臣趙憲·盧禛竝侑文廟之意,再度封章,未承兪旨,爲多士之恨,而今者從享之典,已降於趙憲,而未降於盧禛,則豈不愈鬱乎?故領議政文忠公臣朴淳,卽文康公臣徐敬德之淵源也,文成公臣李珥之道義交也。八歲開口咏物,吐辭驚人,與群兒戲,輒爲揖讓進退,而及至學問,刃迎縷解,月開日益,登第之日,進講述聖之書,而釋其奧義,奉使之還,深斥東陽之學,而憂其後弊。論道學則以小學·心經·近思錄爲階梯,而深得性理之學於師門,登朝,力排群奸,接引善類,先正臣李滉·李珥·曺植·奇大升之倡於嶺南,興於湖中,起於海西者,皆朴淳之力也。明·宣兩朝,屢典文衡,久位台閣,挽回世道,辨正邦禮,而至若文純公臣李滉之撰曰,炯如一條淸氷。文成公臣李珥之撰曰,表裏潔白。文簡公臣成渾之撰〈曰〉,當今第一流也。文淸公臣鄭澈曰,伯享無福,天下無福。文正公臣金壽恒撰曰,天地之間氣,士林之宗匠。天使之許以宋人物唐詩調,則非徒見稱於東方諸賢,而見重於中華之人,豈不盛哉?宣朝之奬許也曰,水月精神,松筠節操。肅廟朝賜祭文曰,洛·閩邃學,范·呂純節,扶植善類,協贊聖烈。此皆先王之嘉褒者也,尙未躋侑者,豈非士論之幽鬱乎?故文憲公臣奇大升,卽文純公臣李滉·文正公臣金麟厚之淵源嫡傳也。十二授大學,而日課誦讀,十八習心經,而篤志力行,及長輔以師友之益,極發四端七情之理,講明天命圖說之妙,序跋朱書節要之篇,辨明唐書危微之道,禮說之辨,見稱於先正臣李滉之門,太極之論,相合於先正臣金麟厚之見,而至若文忠公臣張維弁卷之文曰,退隱及門之士,傑然爲聞人者甚衆,而高峯先生,爲之冠,高峯,卽奇大升之號也。又曰,及見退陶,自執弟子禮,而退陶恒遜師席,宣廟嘗筵問退陶,今世孰爲學問人,退陶獨擧先生以對,稱以通儒。又曰,登朝士類望之若麟鳳。文康公臣張顯光之撰曰,不但公實取裁於退陶,亦多見益於公焉,其所以磨礲成就者,深矣。此皆二賢摭實之言也,學問之深,德業之正如是,而漏於從祀之列者,豈不幽鬱乎?吾東儒賢,合於侑享者,盡配於文廟,獨湖南之五賢,迄未侑配者,一則本家孫仍零替,而未彰先祖之德業也,一則本省士氣衰孱,而未闡宗師之道學也。其在朝家崇報廣褒之恩,如天之無不燾,如日〈之〉無不照,而獨未及於五賢者,豈不聖朝之欠典乎?且斯文有衰旺之運,時勢有遲速之宜,若有待於右文之日也。方今周文郁郁,漢治彬彬,亟復皇廟於華陽,從祀二先正於聖廡,大義炳如,斯道燦然,多士之有願而未獲者,輿情之久鬱而未伸〈者〉,咸得疏而無隱,譬如子雷發,而甲坼群芽。臣等亦時雨中一化物也。徒有赤悃於中,而未能建白於上耶?玆敢裹足於千里之外,頓首九門之下,伏願聖明,渙發兪音,特命有司,遄擧五賢從祀文廟之禮,俾臣等無至齎恨於百代,貽晦於一國,而豐享世道,賁飾斯文,幸甚。臣等無任云云。答曰,省疏具悉,陞廡禮之重也,何可遽施?更待後日公議,爾等退修學業。
上在昌德宮。停常參·經筵。
閔泳商啓曰,左承旨洪淳學,時在京畿砥平地,斯速乘馹上來事,下諭,何如?傳曰,許遞。前望單子入之。
承旨前望單子入之,朴定陽落點。
閔泳商啓曰,今日親臨肄儀時,承旨當爲備員,新除授行左承旨朴定陽,卽爲牌招,何如?傳曰,允。
傳于閔泳商曰,皇壇親祭時,齋宿當於映花堂矣。該房知悉,侍衛入直磨鍊。
吏曹口傳政事,檢閱單金喜洙。
傳于鄭夏源曰,飭已施矣。前左捕將李鳳儀,右捕將韓圭稷分揀,仍任前職。
鄭夏源啓曰,前左捕將李鳳儀,右捕將韓圭稷,竝分揀仍任前職事,命下矣。竝卽牌招,傳授命召大將牌·傳令牌,韓圭稷所帶御營大將命召,親軍前營監督密符·傳令牌,亦當傳授矣。密符則所當更啓下傳授,而此與新除授有異。在前如此之時,有前所授仍授之例,今番則何以爲之?敢稟。傳曰,允。依已例爲之。
吏曹參判前望單子入之,韓章錫落點。
鄭夏源啓曰,假注書莊錫泓有身病,勢難察任,今姑改差,何如?傳曰,允。
傳于鄭夏源曰,明日出宮門路,以宜春門爲之。
以義禁府徒流案,傳于鄭夏源曰,申錫游放。
以司謁口傳下敎曰,今番暎花堂齋宿時,侍衛軍兵,輪回擧行。
傳于鄭夏源曰,交涉通商事務衙門主事朴齊純陞六。
傳于鄭夏源曰,承文副正字成岐運,持平除授。
吏曹,持平單成岐運除授事,承傳。
傳于朴周陽曰,同副承旨許遞,前望單子入之。
承旨前望單子入之,申泰寬落點。
傳于朴周陽曰,按撫使北兵使有闕之代,協辦交涉通商事務李祖淵除授。
吏曹,按撫使單李祖淵除授事,承傳。
朴周陽啓曰,卽者親軍左營哨官來言,本營監督李祖淵,移拜北兵使,而因傳敎監督,倣守禦使例,差除有闕,則將官來告,政院稟旨擧行事,定式云矣。親軍左營監督差出一款,何以爲之?敢稟。傳曰,前營監督韓圭稷兼察。
朴周陽,以議政府言啓曰,卽見忠淸監司朴齊寬所報,則枚擧忠州牧使閔應植牒呈,以爲京各司軍木,當爲收納,而本州適値荐歉,民情遑汲,責捧末由。兵曹癸未條各當木二十六同二十三疋,禁衛營別破木七疋,親軍營砲保木九同四十二疋,特許純錢代納爲辭矣。軍布上納,本有所重,許代一款,固難議到,而第念本州連値歲歉,窮蔀事力,不容不別般軫恤。兵曹禁營納布,竝令純代,斯速告勘,砲保與他有別,此則以本色上送事,行會,何如?傳曰,允。
又以弘文館言啓曰,新除授校理兪鎭奎,時在忠淸道堤川地,經筵入番事緊,請斯速乘馹上來事,下諭。傳曰,許遞。
又以承文院言啓曰,卽見北洋大臣衙門咨文,則馬中書現,因母病,懇請移咨,準其歸省云矣。回咨以準其所請之意,措辭撰出,以爲入送之地,何如?傳曰,允。
又以承文院言啓曰,月食已過,禮部回咨,按例撰出,付撥下送灣府,以爲入送之地,何如?傳曰,允。
又以統理軍國事務衙門言啓曰,卽見經略使魚允中狀啓,則三水·甲山,處在鴨綠江上游,彼人之侵掠,我民之潛越,近益滋蔓。故派送惠山鎭僉使申鴻均,與前仁遮外權管李鳳在,整飭軍馬,按行兩邑沿邊,流民之刷還,爲一千百十五人,木頭之逐送,爲六七十輩,沿境賴以肅淸,邊民庶可奠安,該僉使·權管等之不避艱險,認眞辦事,宜有褒賞,請令軍國衙門稟處矣。流民則招來而綏撫,匪類則捍逐而禁緝,誠勤攸著,甚庸嘉尙,惠山僉使申鴻均,限一瓜特爲仍任,前權管李鳳在,六品職調用事,分付銓曹,何如?傳曰,允。
又以統理軍國事務衙門言啓曰,進士南廷弼,本衙門主事差下,以利用司付掌擧行,何如?傳曰,允。
又以兵曹言啓曰,今三月二十日大報壇祭親行時,墻外環衛軍,當爲磨鍊,而何營大將,率何營軍兵,幾哨磨鍊乎?敢稟。傳曰,兩營步軍各一哨,摠戎使率領環衛。
又以義禁府言啓曰,本府流徒案中平安道順安縣流三千里定配罪人申錫游名下,放字書下矣。申錫游放送事,分付該道道臣之意,敢啓。傳曰,知道。
北兵使洪英植疏曰,伏以,臣猥控至切之懇,冀蒙矜諒之仁,誠淺辭拙,未格崇聽,臣情之踧踖阨塞,益不省其自措也。臣自通籍以來,前後所兜攬,罔非華膴,有除輒膺,恬若倘來,則非其材謂能勝其任,職由感激恩造,竭蹶居先耳,奚獨於此時此任,期期乎爲必辭爲計哉?誠以臣父之老且病也。夫人臣辭職,有曰,材具之蔑稱也,有曰,筋力之難强也,有曰,親年高而親病重也,材具蔑稱,可黽勉也,筋力難强,可策勵也,惟親年高親病重,上必寬假恩澤,下輒得遂歸養,未聞有裁制而敦迫之,自是王政,必先孝理之故也。今臣父年邁病痼,癃衰已甚,藉使氣力尙强,老人心弱,難於相捨,每臣赴公,地不過數弓,頃不過半餉,眄然思歸,有時不寐。將臣如此情勢,遽作如此遠離,必添病於方病之中,催老於已老之後,臣安得不冒犯瀆擾,申暴底蘊,用丐我殿下生成之澤哉?情勢窮迫,言不知裁,伏乞聖慈,憫臣憐臣,亟收成命,俾閫務無曠,子職得全,不勝至願。臣無任云云。答曰,省疏具悉,卿之情理如此,所請依施。
上在昌德宮。停常參·經筵。
上詣暎花堂,入幕次後,藥房·軍國衙門·內閣·政院·玉堂口傳問安。答曰,知道。
閔泳商啓曰,來二十一日朝參日次矣。敢稟。傳曰,停。
朴周陽啓曰,右副承旨朴宗鉉,今日不爲仕進,與新除授左副承旨申泰寬,一體牌招,何如?傳曰,允。
又啓曰,親軍左營監督,前營監督韓圭稷兼察事,命下矣。兼察親軍左營監督韓圭稷,卽爲牌招聽傳敎,何如?傳曰,允。
傳于朴周陽曰,駐津大員以下留待。
傳于朴周陽曰,駐津大員以下入侍。
朴周陽啓曰,兵曹郞廳來言,北兵使下批政事,取稟。傳曰,當日爲之。
莊錫泓改差,代以許襫爲假注書。
傳于朴周陽曰,藥院提調許遞,前望單子入之。
內醫提調前望單子入之,金炳始落點。
傳于朴周陽曰,有實故玉堂許遞,今日政差出。
傳曰,在外敦寧都正許遞,今日政差出。
傳于朴周陽曰,同副承旨許遞,前望單子入之。
承旨前望單子入之,金學洙落點。
朴周陽啓曰,今日親臨齋宿時,承旨當爲備員。新除授右副承旨金學洙,卽爲牌招,何如?傳曰,允。
又啓曰,吏曹郞廳來言,政事當日爲之事,命下,而判書沈履澤,參判韓章錫,參議沈相薰,俱以病不來,不得開政云。竝卽牌招,何如?傳曰,允。
兵曹口傳政事,護軍單洪英植。
傳于朴周陽曰,吏曹參判,疏批已下,卽爲牌招。
朴周陽,以吏曹言啓曰,繕工監假監役官黃敎鎭·尹東協·崔鳳集,童蒙敎官金來鉉,俱以身病,呈狀乞遞,改差,何如?傳曰,允。
有政。吏批,判書沈履澤,參判韓章錫竝牌招不進,參議沈相薰進。
又以吏批言啓曰,判書沈履澤,參判韓章錫,竝牌招不進,小臣獨政未安,何以爲之?敢稟。傳曰,只出緊任。以金世基爲校理,南濟元爲修撰,兪鎭學爲敦寧都正,協辦軍國事務知義禁韓圭稷,仍任前職事,承傳。統理軍國事務衙門主事單,南廷弼差下事,承傳。統理交涉通商事務衙門主事朴齊純,陞六事,承傳。兼鏡城府使單李祖淵。
又以兵曹言啓曰,武參下官蒙陞敍承傳,則無可陞之階,直出六品,銓格所載,而今番賞典中,宣傳官張斗參,承仍其職陞敍之典矣。參上宣傳官,單付之意,敢啓。傳曰,知道。
兵批,五衛將加設單,吳鍾憲,同知單金象鉉,加設單金光鉉,僉知三單,洪在鎬·金汶株·鄭箕錫,護軍李起鎬·趙秉世,副護軍李大稙·洪淳學·尹相賢,副司直兪鎭奎·鄭誾朝,副司果吳學善·柳得萬·金宅鍾·任鳳宰·任賢宰·金在聲,以上竝單付。咸鏡北道兵馬水軍節度使單李祖淵。
吏批,再政。以李爀斗·禹元烈·李祥善爲假監役。
申泰寬,以兵曹言啓曰,今三月十七日武臣堂上祿試射試官望,纔已受點,而大報壇祭齋戒相値,後日退行之意,敢啓。傳曰,知道。
傳曰,侍衛與環衛軍兵,令各其營乾犒饋。
吏曹參判韓章錫疏曰,伏以,臣頃控病實,未蒙恩諒,愧忱誠之未格,懼職事之久曠,跼高蹐厚,彌增惶隘,不意委淹呻囈之中,忽伏奉恩旨,以臣爲吏曹參判者,臣聞命隕越,措躬無所。夫六部之職,天官最重,貳卿之選,地望甚峻,握衡鏡而辨官材,代庖俎而參銓綜,卽周之小宰,唐之中銓之任也。顧臣闒庸,曷敢稱當?以言乎器使,則錄錄無寸莛之用,以言乎資歷,則濟濟有積薪之幾,且臣曩叨參佐之列,未效一日之責,迄今追惟,愧汗未乾,而以今視昔,人猶是也,責則愈重矣。芒頓於割鷄者,可使切玉,量溢於酌蠡者,可使函牛,萬萬無是理也。伏況臣沈疴閱歲,根蒂已固,血潰肌消,神不守宅,脚痿筋攣,踝不到地,床玆居然累月,戶庭邈若千里,自分癃癈,鞭策無奈,雖欲饕榮包羞,僥冒一進,其可得乎?政牌儼臨,趨膺無路,玆具懇牘,仰煩崇德。伏望聖明,俯垂鑑諒,劃賜鞶褫,公私不勝大願。臣無任云云。答曰,省疏具悉,卿其勿辭行公。
甲申三月十七日巳時,上御樂善齋。駐津大員以下入侍時,同副承旨鄭夏源,記事官宋秉宙,記事官尹命燮·金喜洙,駐津大員南廷哲,從事官朴齊純·書記官成岐運,以次進伏訖。上曰,史官分左右。仍命駐津大員以下進前,廷哲等進前。上曰,我國於中國,始有商辨,事務浩煩,卿其小心往來也。廷哲奏曰,恪勤奉公矣。上曰,各處事善探善爲也,廷哲奏曰,御札奉往,則接待之節,自當厚異矣。上曰,到津後所聞所見,一一報來,而從事官·書記官,亦一體報來,早晚間以予意,安否於李中堂,而吳提督許,隨機先見,亦好矣。廷哲曰,凡於事,隨見聞馳啓,而臣則旣蒙從便往來之敎矣。從事官·書記官,輪回來往,謹當奉敎矣。上曰,從便爲之,而所乘船,再明午後發去云矣。廷哲曰,臣見袁世凱,以一日退定之意言之,則勢不可退定云矣。上曰,此船入去後吳提督似可乘還矣。廷哲曰,臣亦略聞傳說矣。上曰,若有北京可往處,往觀,而十七港口,亦皆往見,似好。公事·領事,亦爲往見,而我國於中國,到底用心之意言之也。廷哲曰,十七港口中,偵探大處與近處,亦隨隙往見矣。上曰,聞於卞元圭,則駐津大員所住處,今已竣役,而入去後修改,可處云矣。仍敎曰,遠發在卽,卿須仰瞻,東宮亦爲仰瞻也。廷哲仰瞻訖。上曰,一行皆是初行,而行中之人,幾許耶?廷哲曰,只爲八名矣。上曰,史官就座。仍命駐津大員以下先退,又命退,承史以次退出。
上在昌德宮。停常參·經筵。
經宿後,藥房·軍國衙門·內閣·政院·玉堂口傳問安。答曰,知道。
朴宗鉉啓曰,武烈祠,遣承旨致祭事,命下矣。何承旨進去乎?敢稟。傳曰,右副承旨進去。
以香室大報壇親祭祭文受押單子,傳于朴宗鉉曰,親押。
傳于朴宗鉉曰,發遣吏郞,諸執事淸齋與否,摘奸以來。
傳于朴宗鉉曰,今年異於他年,明日奉室行禮時,百官入參。
傳于朴宗鉉曰,召對爲之。
傳于朴宗鉉曰,明日出宮門路,以集成門爲之。
兵曹口傳政事,禁衛別將單趙羲轍,騎士將單姜在恒。
朴周陽,以弘文館言啓曰,新除授校理金世基,時在江原道原州地,修撰南濟元,時在忠淸道結城地,經筵入番事緊,請竝斯速乘馹上來事,下諭。傳曰,竝許遞。
又以兵曹言啓曰,謹依下敎,侍衛軍兵等處,乾犒饋分給之意,敢啓。傳曰,知道。
又以禁衛營言啓曰,謹依下敎,侍衛與環衛軍兵等處,乾犒饋分給之意,敢啓。傳曰,知道。
又以御營廳言啓曰,謹依下敎,侍衛與環衛軍兵等處,乾犒饋分給之意,敢啓。傳曰,知道。
甲申三月十八日巳時,上御暎花堂。召對入侍時,參贊官朴宗鉉,侍讀官李重德,檢討官吳炳文,待敎金用均,記事官宋秉宙,記事官尹命燮·金喜洙,各持綱目第四卷,以次進伏訖。上曰,史官分左右。仍開卷。上曰,上番讀之。重德讀自且以布之賢,止不復見之。上曰,釋義。重德釋義訖。上曰,文義奏之。重德曰,朱家,天下之大俠也,漢統四海,懸金求布,人莫不欲其捉之爲利,恐其匿之爲罪,而朱家心知季布之賢,故獨藏而活之,其超世之高義,於此可見,而非徒然也。且以汲引之高風,見滕公能陳犬吠堯之義,使高帝釋管仲射鉤之嫌,反讎爲恩,以德報怨,非但有爲賢活俠之義,亦切於爲國薦剡,誠朱家以俠聞者,名不虛矣。上曰,朱家果有俠士之風矣。大抵君臣之間,忠與義爲先而已。重德曰,聖敎切當矣。上曰,下番讀之。炳文讀自布母弟丁公,止無傚丁公也。上曰,釋義。炳文釋義訖。上曰,文義奏之。炳文曰,漢祖之於丁公,不以小恩害大義,此明其爲臣不忠之罪,深戒乎懷二心徼其利者也,其慮事之深遠,享國之長久,亦未必不由於此也。然而旣以丁公爲不忠,則當以季布爲忠,而購求千金,抑何心哉?賴有朱家之高義,嘉納滕公之讜論,赦罪拜爵,得全季布之賢,此漢祖之敏於從諫,不自遑暇,其成帝業,宜矣。上曰,斬徇丁公,以顯不忠,蓋君臣以義爲重故也。炳文曰,聖敎切當矣。上曰,參贊官讀之。宗鉉讀自司馬公曰高祖,止豈能久安乎。上曰,釋義。宗鉉釋義訖。上曰,文義奏之。宗鉉曰,漢高祖以恢弘之度,含容甚多,先封雍齒,群情洽望,而獨於丁公,忘功忍殺者,所以明大義勵衆心而然也。上曰,高帝雖以馬上得之,其義理甚正大也。方其對敵應變之時,則招亡納叛,計功論賞,是亦一道也。及其定難昇平之際,則秉義行公,撫衆柔遠,固其宜也,此一人之身,而所遇有不同耳。宗鉉曰,聖敎切當矣。仍奏曰,天子行義,異於匹夫也。上曰,閣臣讀之。用均讀自司馬公曰,止周室比隆哉。上曰,釋義。用均釋義訖。上曰,文義奏之。用均曰,丁公初爲項王,將欲害沛公,沛公及其爲天子,反爲求見,其志陋矣。以漢王寬大之度,非薄於丁公,專使後人,不得倣此故也。上曰,以一懲百,豈不深且遠哉?然而惟在行政之仁與不仁矣。用均曰,聖敎切當矣。上曰,史官輪回讀之。記事官宋秉宙讀自上曰然,止形勢弱也。上曰,釋義。秉宙釋義訖。上曰,文義奏之。秉宙曰,臣所讀自止內,別無仰達之辭矣。記事官尹命燮,讀自今陛下起豐沛,止其固不足恃也。上曰,釋義。命燮釋義訖。上曰,文義奏之。命燮曰,自古帝王,必以德政爲先,而國都險固,亦不可不擇。周之都洛,修德而祚長屢百年,秦之都關,多苛政而祚短二世,當爲後王監戒也。上曰,定都亦當擇,而德政爲先矣。命燮曰,聖敎切當矣。記事官金喜洙,讀自上問張良,止敬說是也。上曰,釋義。喜洙釋義訖。上曰,文義奏之。喜洙曰,國都之德險,不可相無,而以在德不在險云者,但見成·康之周,不見文·武周之德險兼備矣。上曰,國家不可無良佐矣。漢家之張良,是良佐矣。喜洙曰,如無子房之良佐,未知婁敬之言,漢祖必聽矣。上掩卷。仍命史官就座。又命退,諸臣以次退出。
上在昌德宮。停常參·經筵。
經宿後,藥房·軍國衙門·內閣·政院·玉堂口傳問安。答曰,知道。
上詣大報壇入齋室後,藥房·軍國衙門·內閣·政院·玉堂口傳問安。答曰,知道。
世子宮入幕次後,藥房·軍國衙門·內閣·政院·玉堂·春·桂坊口傳問安。答曰,知道。
展拜省牲省器,還入幕次後,藥房·軍國衙門·內閣·政院·玉堂口傳問安。答曰,知道。
世子宮還入幕次後,藥房·軍國衙門·內閣·政院·玉堂·春·桂坊口傳問安。答曰,知道。
朴宗鉉啓曰,忠烈祠·顯節祠,遣近侍致祭事,禮曹單子啓下矣。何承旨進去乎?敢稟。傳曰,左副承旨·同副承旨進去。
傳于朴宗鉉曰,戶·兵換房。
傳于朴周陽曰,尹忠貞祀孫前都事尹秉準,同敦寧除授,洪忠正祀孫參奉洪恩弼,陞六,六品職待窠,首先檢擬,吳忠烈祀孫尙衣僉正吳健泳,守令待窠擬入,石尙書祀孫前五衛將石泰東,守令待窠,首先檢擬事,分付。
傳于朴周陽曰,參班儒武,當於明日,春塘臺親臨試取矣。該房知悉。弘文提學待明朝牌招。武士,兵判試藝於丹楓亭。
傳曰,侍衛與環衛軍兵,令各其營乾犒饋。
朴周陽啓曰,明日春塘臺參班儒生應製試取時,弘文提學牌招事,命下矣。弘文提學洪祐吉在外,何以爲之?敢稟。傳曰,許遞,前望單子入之。
弘文提學前望單子入之,尹秉鼎落點。
傳于申泰寬曰,明日出宮門路,以宜春門爲之。
朴周陽,以禮曹言啓曰,明日親臨春塘臺,參班儒生應製試取時,王世子祗迎隨詣之節,何以爲之乎?敢稟。傳曰,依例磨鍊,祗迎置之。
申泰寬,以兵曹言啓曰,謹依下敎,侍衛軍兵等處,乾犒饋分給之意,敢啓。傳曰,知道。
又以禁衛營言啓曰,謹依下敎,侍衛軍兵處,乾犒饋分給之意,敢啓。傳曰,知道。
又以御營廳言啓曰,謹依下敎,侍衛與環衛軍兵處,乾犒饋分給之意,敢啓。傳曰,知道。
甲申三月十九日□時,上與王世子詣大報壇。親祭擧動入侍時,行都承旨閔泳商,行左承旨朴定陽,右承旨朴周陽,左副承旨申泰寬,右副承旨金學洙,同副承旨朴宗鉉,記事官宋秉宙,假注書許襫,別兼春秋閔京鎬·金貞均·尹命燮·金喜洙,直提學洪英植·金弘集,檢校直閣朴鳳彬·沈相薰·閔丙奭·鄭夏源,檢校待敎趙東冕,待敎金用均,校理李重德,修撰吳炳文,以次侍立。時至,通禮跪啓請外辦。上具翼善冠·衮龍袍,出乘輿出□□門,藥房提調鄭範朝,副提調閔泳商進前奏曰,侵早勞動,聖體,若何?上曰,一樣矣。仍由集成門,詣皇壇。通禮跪啓請降輿。上降輿入齋殿。少頃,通禮跪啓請出次。上改具冕服,出齋殿,自朝宗門,入冽泉門。通禮導上望拜位,行四拜禮,在位百官,皆行四拜禮訖。上陞壇奉審,乃詣典祀廳,監明水,仍詣敬奉閣奉審,仍詣省牲位省牲,仍詣省器位省器訖,出冽泉門外。大臣進前奏曰,移次齋宿,連日勞動,聖體,若何?上曰,一樣矣。由朝宗門入齋殿。命書傳敎曰,紙位書寫,當看審矣,該房知悉。又命書傳敎曰,承旨與禮曹堂上·戶曹郞廳,馳詣宣武祠,奉審以來。仍命侍衛權退,諸臣以次輪回詣閤。以下缺
上在昌德宮。停常參·經筵。
藥房提調金炳始,副提調閔泳商啓曰,伏未審聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。
大王大妃殿·王大妃殿·中宮殿口傳問安。答曰,知道。
世子宮·世子嬪宮口傳問安。答曰,知道。
傳于朴宗鉉曰,政官牌招開政。
傳于朴宗鉉曰,在外敦寧都正許遞,今日政差出。
傳于朴宗鉉曰,大護軍尹秉鼎,行護軍洪坃,竝加資,禮曹判書曺錫輿,判義禁除授。
吏曹,判義禁單曺錫輿,今超崇政除授事,承傳。
吏曹,同敦寧單尹秉準,今加嘉善除授事,承傳。
傳于朴宗鉉曰,副司果王濟肯,皇朝人後裔也,修撰除授。
吏曹,修撰單王濟肯除授事,承傳。
傳于朴宗鉉曰,忠貞公鄭雷卿宗孫,令該曹問名,初仕作窠檢擬。
傳于朴宗鉉曰,忠烈公黃一皓祀孫,令黃浩直,守令待窠,首先檢擬事,分付。
申泰寬,以吏曹言啓曰,繕工監假監役官李爀斗·禹元烈·李祥善,俱以身病,呈狀乞遞,竝改差,何如?傳曰,允。
又以禮曹言啓曰,景慕宮夏享大祭,當以五月上旬內擇日設行,而連値國忌及拘忌,無以推擇涓吉矣。在前如此之時,已有中旬推擇之例,今亦依已例,以中旬磨鍊以入之意,敢啓。傳曰,知道。
禮曹,來五月十三日行景慕宮夏享大祭,親祭,取稟。奉敎恭依。
傳于申泰寬曰,吏曹參判有闕之代,前望單子入之。
朴宗鉉,以弘文館言啓曰,副校理鄭寅奭差祭,上番闕直,事甚未安。應敎李重夏,軍國衙門進,校理一員未差,副應敎鄭寅興,校理李重德,副校理宋伯玉,竝牌招推移入直,何如?傳曰,允。
傳于朴宗鉉曰,公事之遲滯中官金洪錫,從重推考。
有政。吏批,判書沈履澤牌招不進,參判未差,參議沈相薰進,左副承旨申泰寬進。吏批言啓曰,判書沈履澤,牌招不進,參判未差,小臣獨政未安,何以爲之?敢稟。傳曰,只出緊任。以朴齊斌爲校理,沈東獻爲敦寧都正。
兵批,行判書鄭範朝病,參判李冕熙病,參議李東淵病,參知趙璟淳進,同副承旨朴宗鉉進。同知單崔龍煥,上護軍尹秉鼎,大護軍洪坃,護軍趙冕鎬,副護軍李敏中·朴秀麟·兪鎭厚,副司直金世基·金在鳳,副司果南濟元·洪思弼·李周雄,以上竝單付。
吏批,再政。以張逵鴻爲掌令,申錫泳·權鍾純·尹相祖爲假監役,李健爲童蒙敎官,金文均爲章陵參奉,鄭敬好爲孝陵參奉。三政,以鄭誾朝爲掌樂正,大護軍尹秉鼎,今加崇政,護軍洪坃,今加資憲,已上加資事,承傳。
吏曹參判前望單子入之,金奎弘落點。
申泰寬,以議政府言啓曰,卽見廣州留守南廷順狀啓,則本營守堞軍官,今春等都試及武士火砲科,固當設行,而曠日赴試,農務相妨,當此窮春,齎糧往來,亦所當念。在前如此之時,多有退行之例,今亦待秋合設事,請令廟堂,稟旨分付矣。耕作方始,不無相妨,依狀請待秋合該事,分付,何如?傳曰,允。
朴宗鉉,以兵曹言啓曰,謹依下敎,侍衛·陪衛軍兵等處,乾犒饋分給之意,敢啓。傳曰,知道。
又以禁衛營言啓曰,謹依下敎,侍衛·陪衛軍兵等處,乾犒饋分給之意,敢啓。傳曰,知道。
又以御營廳言啓曰,謹依下敎,侍衛·陪衛與環衛軍兵等處,乾犒饋分給之意,敢啓。傳曰,知道。
又以摠戎廳言啓曰,謹依下敎,本廳環衛將校·軍兵等處,乾犒饋分給之意,敢啓。傳曰,知道。
吏曹參判韓章錫疏曰,伏以,星紀載回於涒灘,宸慕彌篤於風泉,皇壇親祼,聿擧盛典,凡在陪烈,疇不愴頌。仍伏念臣於日昨,荐違召命,略暴情實,而只緣神昏辭拙,未能孚格聰聽,止竟爲飾讓占便之歸,如慢如僞,滋不勝其悚蹙也。今臣所叨,其責任之綦重,不可一日或曠者,而第玆病源旣深,無望時月之痊可,堂堂選部,豈臣養病之坊乎?至若才顓識陋,蔑有榜樣,於八成六計之實,有不暇辨矣。臣素賦尫羸,重嬰奇祟,沈淹冬春,百邪纏之,左部偏攣之症,遂成貞痼,房闥轉動,須人與杖,往往眩發氣壅,霧如墮霧,腸風漏下,腔無餘血,軀殼僅存,鍼焫無及,宛轉床簀,日甚一日,雖欲抖擻彈束,一肅恩命,其於腓之不隨,何哉?且臣現帶內務協辦,瘝曠旣久,恩諒尙靳,藉使臣惟義分是怵,虛縻其名而已,則聖眷縱荷於包荒,官箴詎逭於速戾?用是戰灼,尤不知所出也。玆敢冒瀆申籲,悉陳見狀,伏乞聖慈,特垂憫諒,將臣所有之銜,竝賜鐫免,俾得安意調息,則臣之感戴洪庇,不啻如新受賜也。臣無任云云。答曰,省疏具悉。實病旣如此,所請依施。
江華留守金允植疏曰,伏以,臣以駑下之材,猥叨重寄,待罪江華,三年于玆矣。夫江華一面,雖蕞爾小島,實爲海門要衝,京江咽喉之地,自古爲居留之任者,非材兼文武,有望實之人,不能當鎖鑰之重。況今商務新開,遠人湊集,尤宜愼擇其人,勤備陰雨,防之於未然,以守謾藏之戒,斷非如臣闒茸,所可堪任,明矣。臣於壬午秋東還之時,倉猝承命,無暇籲免,因循冒據,爲日已久,竊不自揆,妄欲效其職守,以爲報答之地。其奈性質昏憒,才識淺短,終蔑絲毫之補,徒添僨誤之罪,加以外署要職,機局繁務,日出役役,奔走疲頓,以是在京日多,營務瘝曠,治民訓兵,委之屬官,而漠然若無所干涉,此時此任,豈宜疎忽乃爾乎?見今瓜期已迫,無煩丐遞,而衆務埤益,力不勝擧,一日隳職,將有一日之害。玆敢不避猥越,仰瀆崇聽,伏乞聖慈,俯垂鑑諒,將臣所帶本兼之任,亟賜鐫免,擇授賢能,俾公器無曠,私分獲安,不勝幸甚。臣無任云云。答曰,省疏具悉。此時此任,何可輕遞?卿其勿辭,益勉報釐之責。
慶尙道進士宋殷成上疏曰,恭惟我殿下,挺聰明睿智之姿,懋孝友溫恭之德,包寬仁博愛之度,兼深誠雄斷之勇,膺五百之景運,拊一初之寶位,建統理之署,而克恢遠略,設親軍之營,而用備陰雨,登選俊髦,肆軫鄕貢之擧,廣開言路,益勉環轉之規,中外肅淸,遠邇懷綏,天命之眷顧方新,人心之蘄向綦切。又況世子邸下,德叶貳極,謠登四重,天姿夙成,猗歟重宗廟豫建,日錄爰葺,允矣照四方離明,我東方億萬無疆之休,基於今日也。近於春臺試士之日,九門早開,八鑾載駕,憂勤之色,動於玉容,恢公之念,斷自淵衷,縫腋之擧,欣欣然有喜,以非常之事,非常之功,望殿下,非直守文之良主而已。然而方今海禁氷釋,隣盟日尋,度支匱乏,饑饉荐臻,人心汹懼,國勢岌嶪,將不知何以爲何以處也。先就其目下切急之務而論之。若美·英·德,業已講好,泰西諸國,次第議定,而彼俄人,則其境也延袤黑龍之北,其方也蹂躪紅毛之西,甲于五洲,逼于左海,俄雖不求,我當走价先通,不容少緩也。宿衛之禁,何等嚴密,而出入者尙多異服,重門之鑰,所以限截,而譏詗者不以我兵,不但駭於耳目,恐非捍以手足也。以殿下英明,廓有定算,而未暇施措耶?然若其大本,則亶係乎修壤之得其本也。請其原委而敷奏,伏乞聖明,留神澄省焉。粵惟有天地以後,陽明之氣,肇開於東南,人類始生,聖賢首出,稟五性之正,具五常之理,爲倫物宗祖者華夏。書契以前,尙矣無論,自唐堯甲辰,迄今四千二百餘年,禮樂刑政,聲明文物,寔爲萬邦之標準,八海之奥區也。至若太平之仁,丹穴之智,大蒙之信,空桐之武,猶不免地氣之偏,而況海外絶黨殊俗,風馬之所不及,言語之所不通,被服飮食之所不同者乎?是軒帝之劃萬區,萬區乎止耳,伯禹之奠九州,九州乎止耳。其後職方·輿地之家,不過數米擬端倪,而不識蔥嶺西北,有此四大土也。自皇明萬曆,外洋輪船,梭織中國,蓋一帆風已。夫中國之運寢衰,而西北之氣益盛,卽天地陽陰之理也。然或者以世之治亂,付之氣數,而謂無如之何,則過矣。古人云氣化之盛衰,人情之得失,反覆相尋,氣運比則寒暑也,人事比則裘葛也。寒暑雖不可人力推移,然裘葛備,則可以禦寒暑,而不爲所困,故聖人未嘗舍人事而專主氣運也。査歐西天毬·地輿·測算之學,汽輪·斡器格致之要,與夫育人才,課農桑,練兵陣,興工商之法,靡不臻妙。倡農學,則英有亞腓烈,魯之壓離,意之脫殼,澳之助媒,以催稻麥,伊之築場,以蒸麻枲,風車戽水,水糞禦旱,砂療五穀之病,石灰除百萊之蟲,沙石化爲沃壤,磽确可爲良埴也。倡器械,則法有拿破侖,而製礟之原,非孫子五火乎,測地之端,非管子五塥乎?氣機稱㐄高,電線稱富蘭,辰表創奇,出於華里也。立法制,則美人華盛頓,而罪讞充工,欽恤之典也,皇輿流歷,遯荒之意也,上下議院,博士覆議之例也,公法章程,戰國載書之事也。始埔頭則葡人亞豐蘇,而以兵船衛商船,以商船養兵船,運汽船而達異洲,馭氣車而達同洲。觀我所無,則輕稅其進口,觀我所有,重稅其出口,日人運稻於金山,歐人運紗於越埠,采礦以藉利械,貸票以廣貨源也。養才則美之男女初長,各入書館,男讀書女學組,藝進則升國學,各任派員,或給頂戴,英鞱·略·武書等,置院布出,喜林銀建學也。海戰則俑於曼寗,而德自二十,始付軍籍,三年充戰兵,四年充留兵,五年退入,團練營法,四年爲戰兵,六年爲戍兵,美寓兵農工商賈,有警則人盡爲兵。兵器則日之薩馬銅,德之克鹿鋼,最利,有水雷以守礟臺,有飛毬以窺陣勢,礟之後瞠,藥之自來,此其大較也。中國自廣東·天津之役,益究其制,丁星南論收蓋鎖篐之妙,鄭徽之說築砌臺窰之奇,而屬者李合淝善爲經理,管轄歐洋。日人新尙西法,海陸軍兵,分定兩省,馬礟營隊,排日練習,自新橋至大坂,亘開鐵路,自江戶至長峙,橫設電線,延葛伯,倫輿農政,延司農,襄開新墾,外雖富强,內實空虛也。噫,犀,越産也,而中國用以飾戈甲,駿馬,宛種也,而中國取以駕兵車,雖以西法,苟利於我,則何必矛盾乎?然地勢之平仄有異,財力之衆寡不同,若騖於高遠,而欠其實效,則棘刺之費精也,習於故常,而歸諸文具,則邯鄲之學步也,必也師其所長,量吾所行,因故俗而損益之,庶乎其不悖矣。我東自檀·箕以來,不能侵奪,昔唐太宗,征高句麗,群臣皆曰,高麗依山爲城,難猝拔,契丹欲擊高麗,其臣諫曰,大軍往征,非惟無功,恐不得自還。今日之足恃者,亦惟曰,地利之險固也,人謀之僉同也,中國之外援也。外環溟渤,內阻嶽嶂,則非大礟飛毬所可易犯也。慧竇初開者,皆知左道之不可行,生髮纔燥者,亦謂異俗之不可與,則非圓筩窄簷之所可久混也。事大之誠,夙夜靡愆,而字小之恩,終始曲庇,將士暴露,狐裘蒙茸,雖有窺覬者,不得售計者,非特畏公法也,而況近日更張,特出聖智之能見萬里,執事者苟能殫誠效勞,以實事程實功,則安知不操戈入室哉?然上而廷算,下而衢談,或疑於風鶴,或測其管豹,以閉關絶約爲言者,全昧量力之分,以連衡合從爲宜者,亦忽待暴之戒,惡乎定乎?自治而已。推彼匹夫,尙有防身之劍,況以千乘之國,徒爲苟且姑息之計,束手坐待,不能放一發一矢乎?昔漢文帝,以自治之策禦邊,躬習騎射,繕修城堡,勸恤民隱,而六郡良家之才,悉皆調發,尊禮大臣,而常侍方正之士,日與馳逐,高祛一言,而李齊之賢,每飯不忘,馮唐一論,而頗·牧之善,拊髀猶歎,故以彼桀驁,而不敢近塞也。宋朱夫子,亦以自治之術,告孝宗曰,仁義之道,明於上,忠孝之俗,成於下,人道旣得,天地之和氣,自然訢合無間,何事之不可成,何功之不可立哉?自古明君懿辟,宏儒碩輔,莫不以自治爲備禦之策。然量時措宜,不可泥古。自治之政有九,不可缺一也。一曰,均田。夫古之取民,惟貢·助·徹而已,其實皆什一也。是故胡五峯曰,井地者聖人均田之要法。自夫衛鞅之變爲阡陌,人擅兼竝之利,私收太半之賦,富者跨有數郡,而貧者無立錐之地,至若漢之名田,北魏之露田,唐之永業口分田,雖各有所見,而未盡合宜。故暫施旋廢。我東故祭酒臣柳馨遠,有佃田論,畫爲四區,如田字,均則均矣,田形愈促,區劃益繁。又如慶州之轅田,平壤之八區田,多有窒礙處。我太祖康獻大王,壬申開國之初,爲受田之制,而當時群臣,不能推闡聖意。嗚呼惜哉。至于今日,强者擁無稅之土,弱者供無土之稅,國家失有土之稅,吏胥竊有稅之土,擅創都結,以錢代米,加增爲四五倍,而入於國者,依舊,是惟正之供也。又有法外事,未及秋成,而已收來春之租,纔納春租,而再徵明年之稅。噫,五代時,河南一州,豫借夏秋稅,邱濬譏之曰,豫借之令一行,天下譁然,謂天下不復可爲然,則春而借夏,夏而借冬,民不堪,況當年而借明年,又明年者乎?此都由於田制之紊亂也,曷若正其經界乎?昔或問程子曰,井田今可行乎?曰,豈古可行,而今不可行?又與張橫渠論井地曰,地形不必待寬平,可以劃方,只用算法,折計地畝,此理到之語也。臣愚以爲,田不必在畫井,其方圓斜直,因其勢而度之,定其尺步,等其賦稅,配以夫家之法,標其疆域,號其田里,乃於田籍,圖其地形,書其田主,官爲契券,以覈實防僞,然後已有田者,因以立券,無田者,俟其買有而立券。立券之後,俾不得任自與受,多田者,禁其增買,而許其自賣,少田者,許其增買,而禁其還賣,然俱以受田之法爲準。公田則亦不問地之橢圓縱橫,準古百畝之數,八家各私一區,竝力同養,又以丁配田,定爲雇傭,若田多丁少,則相當之外,計田幾結,視人幾丁,量出雇錢,則民産漸均,而賦役平矣。然均田之先務有二,曰改量也,理財也。何謂改量?我東結法,雖異於古之頃法,然一結之地,寡取者十二斗,多取者十六斗,上上之年二十斗,下下之年四斗,而免稅之卄三斗,最云不輕,則土分年分,非不精細,而只緣改量之廢過百年,民有剝割之憂,國無錙銖之益,而盡消了奸吏舞弄之手。按大典通編,二十年一改量,而說者苟欲改量,則得人不易,辦財尤難。夫才不借於異代,則些少量田之人,何患不得?誠心以求,重賞以待,則安知無盡地之李悝,代田之趙過,接踵而至哉?又得良吏而任之,民願一改量者,久矣。使每結,各出若干錢,則樂從矣。且各邑隱結,數三倍於元結,不但勘了改量之費,亦足補用於養兵之資。然吏屬之奸竇,盡在隱結,則雖黥劓日報,不勝欺蔽,此諺所謂改量則亂生之語。今計各道田總,爲一百四十萬結,而收稅者九十餘萬結,則五十萬結,豈盡荒廢耶?假令査得其半,猶爲二十餘萬結,若以改量後,幾結之地,優給吏胥祿田,著爲先甲之令,則吏胥亦自戢矣。何謂理財?夫財者,出於地而用於人,不可一日無者也。是故夏治六府,箕敍八政,若夫周官,卽周公致太平之典,而其間理財之質劑居多,以九職任之,九賦斂之,九賦之入,各有所待,關市之賦,待王之膳服,邦中之賦,待諸侯賓客,邦之大用,內府待之,小用,外府受焉,有司不得以侵紊也,冢宰以九式均節之,下至工事芻秣之微,匪頒好用,皆有式焉。雖人主,不得以逾之,所謂惟王及后·世子,不會特膳服之類,有不如式,有司不會,冢宰得以式論,日有日要,月有月成,歲有歲計,豈先王固屑屑然爲是不憚煩哉?蓋以財之有無,國之貧富,民之休戚,兵之强弱,世之治亂由焉。原其經始之大要有三,生財有道,取財有義,用財有禮,而至於制其用者,君也。君制其用,雖以爲國,實以爲民。苟認以爲己物而私之,不知天産之有限,民力之孔艱,積之百年而不足,散之一日而有餘,一朝馴致於府庫空虛,求之於官,官無儲峙,斂之於民,民無蓄藏,則於是之時,凡百謀爲,皆不遂矣。民非一民,吾家雖乏,容可求於比隣,若國之罄竭,其將求之何所耶?上愈不足,而下愈困乏,則聚斂之進,若桑弘羊·孔僅·宇文融·楊愼矜·陳京·裴延岭者,以敗其國。呂正獻公曰,小人聚斂,以佐人主之欲,人主以爲有利於國,賞其納忠,而不知不忠於君也,嘉其任怨,而不知歸怨於上也。惟我國家壤地膏沃,經用充溢,按文獻備考曰,國初稅入四十餘萬石,中廟三倉餘儲二百三十萬石,壬辰舊儲五十餘萬石。又曰,軍資監平時有三十萬石,故癸巳常餘五萬石,以助軍餉,此祖宗朝成憲也。記曰,國無九年之蓄曰不足,無六年之蓄曰急,無三年之蓄曰國非其國。今我國有幾年之蓄乎?厚本抑末,量入爲出,然後財用逾矣。近世謀國者,以愛民敦本爲腐儒常談,以榷利積貨爲應時急務。然尹鐸損戶,趙襄終保三版之城,商鞅廢井,秦宮不過一炬之火,盍於此監諸?二曰立敎。夫儒敎者,乃治平之要術,亦萬世不易之大經大法也。天生斯民,予之以仁義禮智之性,使之有君臣·父子·兄弟·朋友·夫婦之倫,皆本於吾之所固有,不强以其所無,故人易從而化易行。是以契敷五敎,禹治三事,其次第節目之詳,至周大備。以三德敎國子,一曰至德,二曰敏德,三曰孝德。此三者,各以才品之高下,資質之淸濁,然亦未有專務其一,而可以成人也。不知至德,則敏德者散漫無統,固不免於篤學力行,而不知道之譏。然不務敏德,而一於至則又無以廣業,而有空虛之弊。不知敏德,則孝德者僅爲匹夫之行,而不足以通乎神明。然不務孝德,而一於敏則又無以立本,而有悖德之累。又有三行三物之敎,日用起居飮食之間,旣無事而非學,群居藏修游息之所,亦無地而非學也。孔門四科,不過忠悌忠信,孟氏多言理義,及夫聖宋受命,河南程氏兩夫子出,表章庸·學,以爲千萬世道學之淵源,而其餘胡安定,治道·治兵·治民·水利·算數之類,張橫渠,知禮·成性·變化氣質之說,皆昏衢之巨燭,頂門之一針也。後世則不然,學者挾冊嬉其間,舍本趨末,進寸退尺,每理會文字,却輕輕地拂過,不曾動得皮毛。上其傑然者,以干祿蹈利爲事,至於語聖賢之餘旨,究學問之本源,則惘乎莫省,其規爲動息,無以異於凡民而有甚者。嗚呼,此敎者過也。然今所以異於古者,特聲音采色之盛,舞蹈·降登·疾徐·俯仰之容,左右几杖·槃盂之戒,而理義之養其心者,固自如也。此之不爲,而顧彼之久爲,亦豈非學者之罪哉?我東學校之設,昉於盛國文成公安裕,而本朝菁莪之化,卓冠百王,夫何挽近以來,風敎漸弛,士趨不端,太學依存羊之義,鄕塾絶習鳥之工。況復正路久蕪,狂瀾莫障,尤豈不寒心哉?竊嘗論之,佛敎流於架虛,而施諸百姓,則人類絶矣。洋敎失之務質,而布諸萬國,則人倫亂矣。若夫爲天地立心,爲生民立命,爲萬世開泰平者,莫儒敎若也。臣愚以爲,泰西之人,通中國者,久矣。觀五帝·三王之書,聞周公·孔子之道,則安知陳良之北學,不作劉民之左袒乎?俄人往年治學校,亦非善變之漸乎?彼敎之來,吾往之往,卽格論也。伏願殿下,擇經明有道術者,爲學館之師,敎凡秀之士,一遵唐虞三代之制,申之以鹿洞之規,鄕約之條,講明義理,以修身爲先,非徒務記覽雕詞章,釣聲名,取利祿而已,則陶鑄黎甿,挽回世運。彼國之人,亦來取法矣,豈不盛哉?然苟欲立敎,則先去其害於敎者然後可,害於敎者,何也?科弊也,尙閥也。何謂科弊?夫三代之隆,泰茅征彙,豐芭詒謨,小比大比,設庠序學校以敎也。縣升州升,考德行道,藝而進之,兩漢尙有遺法,金門策賢良之士,郡縣擧孝廉之人。隋唐以來,專用詞科,蓋始於東漢鴻都賦,而蔡邕所謂等是博奕者,朱夫子所謂雖使孔子復生,不免應擧者也。我東新羅儒理王,始立科法,高麗成均試,乃其支流也。至於我朝中葉以前,詞理淳厚,無愧古人云,近日糊名謄錄之弊,希恩覓擧之習,波奔湯沸,風靡俗敗,嚴旨之下,賄賂恣行,出榜之前,姓名先露,其或秉公云者,魚魯不辨,彤肜相混,而只取其姓字甚僻,名銜無行者,苟充解額,瞞過衆目。至若庭試,限一二時,收百萬券,璇題絶懸,而全套之賦驟呈,春臺場屋未罷,而落幅之紙,舁出市廛,縱有倚馬之才,不能成其完篇,亦有秋水之鑑,未暇批其全軸,古今天下,寧有如此取士之例乎?且國家取士,奚謂也?擇器識之士,則用以畀廊廟之任,拔才學之儒,則爲其飾黼黻之文也。今此入格之輩,非不識一丁,則未數六甲也,儻値棟撓屋破,則將何以支之,飛書草檄,有誰而當之?殿下深軫此弊,特行鹿鳴之貢,爰求鴻碩之儒。此漢唐以來創見之盛事,數年之間,士氣稍振,而巖穴讀書者流,尙抱向隅之嘆,何哉?豈陰崖草木,未及敷榮耶,光天日月,未及覆盆耶?剡薦未必由公而然耶,試取未必甄才而然耶?自古諸儒之論科弊者多,而卒莫釐革,但得如歐陽修爲主試,蘇軾·梅聖兪爲參詳官,趙抃·包拯爲禁亂官,則科弊自革,而無遺珠之嘆矣。何謂尙閥?夫天之生物,未有生而貴者。古者使以德,爵以功,世祿而不世官。是故明君之用人也,必以愼擇爲本,擇之愼,故知之明,知之明,故信之篤,信之篤,故任之專,任之專,故禮之重而責之厚。納之膠擾之地,以觀其才,處之閑暇寂寞之鄕,以觀其量,使之嘗險阻艱難,以觀其操,使之當盤根錯節,以觀其斷,磨之歲月,養之旣深,則自知禮尊而責重,任大而勢剛,挺然以天下爲己任,而能稱其職,雖有姦諛巧佞,知其交深而不可間,權重而不可搖,亦將息其邪謀,歸附於正矣。噫,尙閥之風,始於漢末,而歷代蹈襲,莫之能改,至于我東之今日而極矣。公卿之子,世爲公卿,庶人之子,世爲庶人,故雖有其中之卓犖者,自知進而不用,退而自棄者,亦多矣。且朋黨之論,判自東南,而時議不公,淸要之職,罕及西北,而仕路尤狹。都政則不問治績之賢否,而分排色目之多寡,資格則勿論勞勩久近,而砰量氏族之優劣,所以閥閱子弟,把國家科宦,視作自家固有之物,以文學德行爲餘事,禮義廉恥爲邊幅,此豈子弟之責哉?時習使之然耳。從今以往,但勿計門地,超用賢俊,然後朝無幸官,野無遺賢矣。三曰,糶糴。夫糶糴者,出於經國濟民之意,較歲饑穰,平價斂散,堯·湯所以備九潦七旱,而王制所以用三十年之通也。若夫我國還穀,則有糶糴之虛名,而無糶糴之實效,何也?句麗川王時,以官穀賑貸窮民,冬月還收,故還之名出於此。本朝自中葉行之,而丙子後北使一歲疊至,支勅無計,故不得已雀鼠之耗錄,其三四分之一,而今也戶部會計之外,諸營各衛之穀,轉轉增加,其害不啻趙宋之靑苗,李唐之白望。就以一石論之,耗穀之外,又有落租色米等目,惟意恣取,肅廟元年,蠲八道糶穀十七萬石,正廟嘗親策曰,一包加納,至七八斗,什一爲什五而倍之,將欲矯革,而奄遭庚申。嗚呼痛哉。入倉以後,換之以塵沙,雜之以萁芥,其所分給者,空石而已。雖遇兵荒,將焉用之?若加分云者,係是法外。故每以民窮願受之意,啓請,誣哉誣哉,民何嘗願其加分乎?强名上戶,則所授益夥,至爲下戶·小戶·貧戶·殘戶·獨戶·乞戶等層級,一不得脫於抑配之科。噫,下小之外別立貧殘之名則尤無産業也,貧殘之外,又有獨乞之稱,則尤無依托也。此等之戶,雖無他徵,難免流離,況官校討索於前,里正催驅於後乎?若耗作錢,加作錢云者,耗穀之外,又犯原穀,高價勒徵,都歸私橐,只以三分五分之一,稱以錢還,苟充石數,蔽一言曰,還穀蠲罷,可也。人言還穀不輸,則經用尤窘,是何言也?有若曰,百姓足,君孰與不足?詩曰,豈弟君子,民之父母,未有子富而父母貧者也。然蠲還則賑貸之政不擧矣。宜遵經國大典,急復常平倉,復置民社。蓋常平之名,始於漢司農,賤糴貴糶,本於魏李克用。今還穀移爲本資,視歲上中下熟,增價糴之,較年大中小饑,減價糶焉,則市價平,而無甚貴甚賤之慮,蓄積備,而有乃積乃倉之慶矣。民社之說,出於皇明陳逹,而置倉於邑中,官吏偸弄,終難防塞,留儲各社,使民守之,擇善士主之,長吏按其簿,則無一銖一龠之疑眩矣。陸象山曰,社倉固爲農之利。然年常豐,則其利可久,一遇歉歲,則有散無斂,莫如兼置平糶一倉。夫非常平,則無以防傷農之患,非民社,則無以杜偸竊之奸,必也兩存,然後賑濟之術,無不備矣。四曰,封錢。夫上世無錢,禹有歷山之銅,湯有莊山之銅,因其水旱而用之,周〈之〉泉府,齊之圜法,皆黃金布帛,惟於喪紀軍旅等事用之,至秦始行錢,天下大亂。故賈誼曰,銅布天下,爲禍博矣。貢禹·桓玄等,皆以不廢錢爲憂。我朝始於明陵中葉而行錢,未二十年,有識者已有當廢之論,蓋輕而易運,簡而易藏,則竊盜者便,而貪饕者喜。聚而爲賄遺,事事得計,則僭逼之心生,散而致奇異,物物如意,則夸侈之習盛,所以魯褒有親愛家兄之論,朱子有脯鹽詩文之喩也。漢明帝時穀貴,張林上言曰,穀貴由錢賤也,可封錢豈非爲今日準備語耶?往年畿湖免饑,而米直日翔,已是非常之變,而凡人命所資以生者,無物不然,何也?錢賤也。錢者非家家而賤,獨多錢者用之以賤,故尤爲乏錢者害。然則今日非封錢之時乎?鑄猶不足,封則奈何?必先究豐財之道。豐財者,非求財而益之,去事之害財而已。使事之害財者未除,雖求財而益之,財愈絀焉,使事之害財者盡蠲,雖不務豐財,而求財之不豐,亦不得也。害財者,何也?曰,奇物也,遊食也。何謂奇物?夫天地之生物有數,人力之成限,取之有方,用之有節,則足,取之無度,用之無常,則匱。是故周公揭維正之訓,旅獒著貴異之戒,邇來防限蕩弛,華靡是尙。且我東之人,率多好奇,一見外國之物,則輒頤朶而心艶焉,市肆坊曲,無非外國之玩好也,衣服飮食,罔非外國之珍異也。旣不取諸國中,取諸外國,則物價倍屣,資用益竭矣。伏願殿下,先自宮中,一切不近,惡紫臭如齊桓,絶長纓如鄒君,則左右近習,不敢服外國之物,左右近習如是,則其餘百司散官,必不買外國之物矣。百司如是,則都下市廛,必不貿外國之物矣。都下旣如是,則外至列邑列郡,編戶小民,從如影響,外國之物,不禁而自禁,則價賤矣。價賤折本矣,折本則外國之人,亦豈欲强買乎?何謂遊食?衆僧尼一也,倡優二也,巫覡三也,椽吏濫額四也,冗官過多五也,韓愈所謂食粟之家六,此不與焉。竝之則爲十一家也。一家生之,十一家窮之,民何聊生,財何從出?曾子曰,生財有大道,生之者衆,食之者寡,爲之者疾,用之者舒,財恒足矣。僧尼·倡優,度牒以禁之,巫覡,重役以困之,椽吏,限額以減之,冗官,竝局以汰之,一切驅之務本,則可見形端表直之驗,而庶免金生粟死之患矣。五曰,建中。夫中者,不偏不倚,爲四方之標準,而莫不於是取則焉。在天爲北辰,在人爲心,堯·舜之禪受也,以人心道心十六字,開心學之源,而禹·湯·文·武·周公,以是傳之,其體具元亨利貞之理,而爲仁義禮智之性,其用則一春夏秋冬之氣,而發惻隱是非之情。對越上帝,知周萬物,如衡之平,如鑑之虛,或拘於形氣,蔽於物欲,未能全其本然之性,而聖人特爲建中之訓,以詔後世。夫皇極居中,而爲九疇之綱,黃鍾處中,而爲衆律之本。中也者,天下逹道,苟非講學,亦何以叩其兩端乎?講論而怡然有得,操存省察,懲忿窒慾,求至大中之極,則觀感之際,風動神速,內而百祥鼎臻,安富尊榮,關雎之化摯,貫魚之序順,此家之正也。外而庶職咸休,節儉正直,豚肩不揜,豸冠觸邪,此左右之正也。下及擕僕奄尹,趨走承事者,靡有毫髮從諛之習,發號施令,而群聽不疑,進賢退奸,而衆志咸服,紀綱得以振,而無侵撓之慮,政事得以修,而無瘝曠之失,此朝廷之正,而治道畢也。噫,不世之大功易立,而本心之執中,難保三歲,伏戎易制,而私心之失中難禦。思傳曰,致中和,天地位焉,萬物育焉。六曰,固圉。臣生於嶺外遐逖之鄕,粗解接人之道,偶晤一事,求之時務,庶可少補也。夫今人之居鄕也,或他道他色,素昧平生者,來請寓隣,而脅持我討索我,其勢莫遏,則我姑接之以禮,結之以恩,高其垣墉,第觀動靜之如何,而徐有所圖之。若不度强弱之勢,不究鉗制之謀,驟欲拒絶,罵詈之,迫逐之,將何以善其後乎?使命之來,定條貫以束縛者,禮者,歲時之節,厚饋遺以厭飽者,恩也。平日講好,不弛邊備者,高其垣墉也,家國何異哉?今泰西與日人,駕鰐浪幾萬餘里,抵鰈域偏小之邦,牽加歲月,苟要盟好者,其意有在也。夫聯好遠國,休息生靈,治其館舍飮食,儐之弊帛辭令,使遠人之心,和而不乖,親而不疎,從容籌畫,轉禍爲福者,可謂萬全。然苟或措置乖方,課責虧度,任不必才,信不必誠者,疆域之蟊賊,朝廷之膏肓。蟊賊不除,而但滋之以糞漑,膏肓不療,而雖㗖之以滑甘,適養其害速其災而已。且爲國者,當示人以難犯之意,不可示人以易窺之形。其相與也,有以折其謀,則爲和也易,有以啓其嫚,則爲和也難,又非可以常理待之也。噫,今日卽春秋列國之時也。今日之計,不過戰·守·和而已。請以臚列焉。何謂春秋?九合諸侯,齊之盟主也,一戰而覇,晉之文敎也。魯公會潛,和戎之始也,越人入吳,亂華之辨也。五利魏絳之功也,七德楚芉之舞也。或假途於虞,或乞糴於秦,或犒以豕韋,或賂之郜鼎,或賦詩或觀風,二百四十年之間,是非得失,紛紜舛錯,而楚結秦怨,終見敗績,魯秉周禮,遂致退師,卽此數者,衮鉞可判矣。何謂戰·守·和?昔范仲淹論戰·守·和三策曰,隆禮謹信,以盟好爲權宜,選將勵兵,以攻守爲實事。蓋戰之中,有和有守,和之中,有戰有守。若先外而後內,執一而廢二,以鏖兵爲戰,以畫地爲守,以解弛爲和,則末耳。就其三者而論之,上策莫如守。守而彼侵軼,要求不已,然後量彼己審形勢,或與之戰,或與之和。所以戰者,固吾守,非利其有而侵之也。所以和者,安吾守,非畏其强而屈也。是故戰而彼吾服,吾亦不忘和,而一於守,和而彼吾孚,吾亦不妄戰,而一於守,因其勢隨其機應其變,可以戰可以無戰,可以和可以無和,其運用在上之一心。所以治內者,必詳必愼,無一事之不備,所以治外者,必嚴必密,無一隙之可乘。然要其歸止於守吾疆封而已,是則三者之中,又以守爲本焉。七曰,設險。易曰,王公設險,以守其國。夫設險,莫城若,而城莫山城若也,亦莫土城若也。我國郡邑山川地勢稍斗絶處,皆有古城基址。蓋自三國以降,戰息不息,皆爲守險之計,賊至則入守,賊去則下山耕種,鄭圃隱盆山城記備言之。本朝自甲子以後,繕修者多,皆平地之城,而無溝池霹靂蘊之穴,至於山城罕聞,往在壬辰,彼以木石草束,亂投塡壕,高與城齊,金海·南原之陷,豈非覆轍乎?欲禦此,只有山城,居高臨下,雖有火礟,不過向天而放,力盡卽墜,未易傷人,雖有飛毬,無處可施,城中動靜,不得窺,雖有勇悍突鬪者,拚緣而上,喘急氣竭,而我軍則心閒氣定,隨其所向而應之。且以大石滾下,無不奔潰,此三利也。然一自有火具以來,良·平不能使其智,賁·育不能使其力,而若石城尤易潰裂者,以剛觸剛故也。至於土城,礟力不能肆,浚溝之土,和泥沙而蒸之,設木匡以實之,溝池深於外,則城郭固於內,亦非兩得之術乎?古城皆土築也。秦之萬里長城,隋之長安城,晉之石頭城改甎,本皆土城也。然築城而不能守,奚城爲也?守城之策有二,曰擇將也,養兵也。何謂擇將?古之用武者,不急於治兵,而急於擇將,皆一國而一將,一代而一將,魯之吳起,魏之晉鄙,齊之田單,秦之白起,皆專在不貳。至漢高,用兵八年,韓信爲大將,而曹參之輩,不過中尉。武帝屢興師旅,而衛靑·霍去病·李廣利,相繼爲大將軍。本朝諸營將多,未知何據,肅廟始置禁營,故相臣閔鼎重奏曰,軍制太煩,固爲識者之憂,而又置大軍將任,得人尤難。旨哉言乎。間者昇平日久,恬嬉成習,諸營之將,率多貴人,蓋生於綺紈軟煖之窠,長於粉黛聲色之場,初不知弓馬之爲何等物,而六鞱爲何等書也。晁錯曰,將不知兵,以其卒予敵也,君不擇將,以其國予敵也,可不懼哉?爲今日計,罷諸營之將,將一而擇置之,勿拘資班,勿謂寒微,必先之以中和,後之以才器,如漢驚一軍,識韓信於亡卒,晉置三帥謀,郤穀之敦詩,則爲國之志,百倍於肉食者鄙,而間牒之報,自有膽寒之賊矣。何謂養兵?昔黃帝立邱乘之法,以寓軍政,周官有井牧伍兩巡鼕壼之守,出則爲敵愾之士,入則爲力耕之農。管子治齊,始變周法,使兵民異處,兵以衛農,農以資兵。漢南·北軍,猶爲隊,處處團防,家家聯絡,從實成籍,橫看則戶籍,豎看則軍籍,而出爲伍兩軍旅,入爲比閭族黨。京兵給以畿甸近地之田,迭代爲農,則於民無弊,於國無損。今計諸衙門料米雜穀七八萬石,則是六萬結地之收稅也。若以一結之地,各給一兵,則不過一萬結,兵之所農,可養八口,國家所得五萬結。然京城近地,非公田則乃貴富人之田也,貴富人非自農,則無論遠近,收稅而食,例也。以外邑所在各司各營屯田,優計糟轉之費換給,則亦家國兩全也。鄕兵亦於各其所在里,每一丁配田一區,以衙門料米剩條五萬結地,收稅買給,而田畓文記,里正成冊報官,官爲成籍,置之官庫,俾不得任自買賣,則雖或軍丁逃躱,田土自在,則他丁亦有願代而無虛額矣。八曰,遏盜。夫天地生人,其蚩而蠢者爲民。然秉彝之心,人各具焉,誰肯爲非爲惡哉?由乎上之人,不以人理待之,彼亦自棄其身於非人理之地,而不自惜耳。昔方臘之叛也,見官吏則輒殺,此積怨於牧民者恣暴也。王小婆之亂也,言吾疾貧富之不均,而欲均之,此發憤於任事者博買也。方今火賊闖發,上納之馱,無難攘奪,大都之市,或有劫掠,峽戶隱幽之處,則傾其甁罌,而辱其婦女,甚至行路之人,貧囊殘錢,括取無餘,輦轂之下,所重何如?而刻士大夫之寢戶,搴士大夫之帷簿。噫,昔之盜以夜,今之盜以晝,昔之盜貧而賤,今之盜豪而富。然潢池弄兵,亦一赤子也,其罪莫逭,而其情則可慼矣。夫盜亦有形氣性情者耳,其口之欲肥甘也,體之欲輕煖也,耳目之欲聲色也,父母妻子之欲仰事俯育也。未或少異於貴富者,而膚寒腹飢之憂,內驅之,髻高額廣之俗,外誘之乎?然則誨盜者,誰也?曰貪墨也,奢侈也。何謂貪墨?夫我國之輕徭薄賦,侔於三〈代〉,吏不廉謹,剝地之皮,暴天之物,竭澤取魚,反裘負薪,故怨苦愁恨者,出乎爾而反乎爾也。何謂奢侈?閭閻擬於王公,匹庶僭於卿相,欲食極水陸之珍,器用畢遠方之怪,皁隷褻衣,無非紅紫,市井負乘,亦皆輿轎異國之物,賤本國之物。稀世之寶,輕當世之寶,錦侈於帛,金夸於銀,貧猶紾絺,賤亦狐貉。故有勇無義者,見金不見人也。唐太宗謂去奢省費,選用廉吏,衣食有餘,則自不爲盜,此非至論乎?然燎原之火,撲而可滅也,亂苗之草,除而可去也。宜用周禮聯比·追胥·形賞之法以禁之,此在有司之責也。九曰,錫福。夫福者,天之所以享有德,而壽考康寧之謂也。易曰以祉,頌云斯祐,至若周人祝君之辭尤多,有曰,樂只君子,福履綏之,又曰,豈弟君子,福祿攸降,蓋人君,衆福之所萃也。然福非自外求者,亦非可以邀而致者。要在好德,德者亦非自外得之,具吾之身,日用動靜之間而已。是故朱子釋洪範錫保註曰,吾行五事,八政五紀,都在人君之身,包括盡了三德,就此道理上,權衡稽疑,又以卜筮參之,若能建極,則推之人,皆享五福,驗之天,則爲休徵,人君集福於上,非厚其身也。伏乞殿下,恒軫求福之本,勿忘錫福之義,福至而推廣養福之由,福盛而益務進福之美,則化妖氛爲膏露,奠累石爲磐泰矣。竊惟已上九條,離之爲九,有綱有目,合之爲一,無偏無黨。本之以均田,明之以立敎,平之以糴糶,權之以封錢,建中之體也。守之以固圉,環之以設險,威之以遏盜,享之以錫福,建中之用也。今宵旰之憂,急於兵食,而汲汲以建中爲本者,迂遠之甚,無異平城之干戚,承氣之蔘朮。然益之戒舜曰,無怠無荒,四夷來王,贊禹曰,至誠感神,矧玆有苗。夫人君警戒於宮闈之中,朝廷之上,京邑國都之內,何與荒服哉?然而一念不勤,萬事爲之廢弛,一言有失,四方爲之傳播。故自古鎭服之道,不在邊鄙,而在於朝廷,不在威强,而在於德業。內政旣修,外患不作,則吾民得以相生相養,而吾君享壽考安寧之福矣。臣又聞殷憂啓聖,多難興邦,今天災地異,重以示警,此正殿下修省圖治之日也。至於悉臣悉民,亦宜出謀發慮,裨補萬一,而不可虛徐也。何也?蓋國存然後,臣民亦存。今日之憂,皆臣民自己事,寧可袖手坐觀乎?臣自幼,篤信聖賢之書,如有所得,近又考外國圖志,略悉其槪。故不揆僭妄,敢此披瀝。伏乞聖慈,勿以人廢言,而次第行之,則可以四三王六五帝,而實爲家國臣民之幸也。臣無任云云。省疏具悉。所陳諸條,當留念矣。
忠淸道出身徐榮九疏曰,臣再昨年壬午,構以時弊六條,批下曰,思繼祖武,敢進嘉言,可謂無忝矣。所陳當留念爲敎,臣感惶躑躅,罔知攸措。不避煩瀆,見測其時政之急務者六條,玆以蕘說一篇,張皇奏陳。伏乞聖慈,特賜採納焉云云。省疏具悉。所陳冊子,當留念矣。
甲申三月二十日子時,上與王世子,詣大報壇。親祭入侍時,行都承旨閔泳商,行左承旨朴定陽,右承旨朴周陽,左副承旨申泰寬,右副承旨金學洙,同副承旨朴宗鉉,記事官宋秉宙,假注書許襫,別兼春秋閔宗鎬·金貞均·尹命燮·金喜洙,直提學洪英植·金弘集,檢校直閣朴鳳彬·沈相薰·閔丙奭·鄭夏源,檢校待敎趙東冕,待敎金用均,校理李重德,修撰吳炳文,以次侍立。時至,通禮跪啓請出次。上具冕旒冠·黪袍,出齋殿。通禮跪啓請乘輿。上乘輿。藥房提調鄭範朝,副提調閔泳商進前問候訖。仍至朝宗門外。通禮跪啓請降輿。上降輿。入冽泉門,就版位北向立。禮儀使禮曹判書曺錫輿啓請行事,工鼓祝,軒架作景樂之〈樂〉·列文之舞。作樂人成。禮儀使啓請行四拜禮。上行四拜禮,王世子行四拜禮,在位百官,皆行四拜禮訖。禮儀使導上詣盥洗位,盥洗訖。仍導上詣第一位尊所,北向立。執尊者擧羃進幣,瓚爵官酌鬱鬯。泳商以瓚受鬱鬯。禮儀使導上,詣第二位·第三位尊所,竝如上儀訖。導上陞自南階,詣第一位神座前,北向跪。泳商奉香,宗鉉奉爐。上三上香。進幣瓚爵官奉瓚跪進,上執瓚灌地訖,以瓚授奠幣瓚爵官。禮儀使啓請執幣,進幣,瓚爵官進幣。上執幣,以授奠幣瓚爵官,奠幣瓚爵官跪受,奠于案。禮儀使啓請俯伏興平身。上俯伏興平身。仍詣第二位·第三位神座前。上香灌鬯奠幣,竝如上儀訖。禮儀使導上,降自東階復位,執禮唱進饌,祝史撤毛血盤,授齋郞而出。典祀官捧饌,入自正門,捧爼官各進牲匣,薦爼官戶曹判書金有淵,以次捧奠于各位訖。禮儀〈使〉啓請行初獻禮,仍導上詣第一位尊所,西向立。樂作,執尊擧羃進幣,瓚爵官酌醴奠幣,瓚爵官以爵受酒。禮儀使導上詣第二位·第三位尊所。酌酒如上儀訖。仍導詣第一位神座前,北向跪。泳商以爵授進幣瓚爵官。進幣瓚爵官捧爵跪進。上執爵,以授奠幣瓚爵官。奠幣瓚爵官跪受奠于神座前。禮儀使啓請俯伏興少退。上俯伏興少退跪。樂止,大祝副司果尹吉求進神座之右,跪讀祝訖。樂作,禮儀使啓請俯伏興平身。上俯伏興平身。仍詣第二位·第三位神座前,奠獻讀祝如上儀訖。禮儀使啓請降復位。上降復位,亞獻禮·終獻禮,竝如儀訖。禮儀使導上詣飮福位,西向立。大祝詣第一位尊所,以爵受上尊福酒而進。又除第二位胙肉,置俎而進。上受爵,仍受俎。禮儀使導上,降自東階復位,仍啓請行四拜禮。上行四拜禮,王世子行四拜禮。在位百官,皆行四拜禮。執禮唱撤籩豆,撤籩豆訖。禮儀使導上詣〈望燎位〉,望燎訖,禮儀使跪啓禮畢。上由東㙺門·冽泉門,出朝家門外,仍乘輿還齋殿。少頃,通禮跪啓請出次。上改具遠遊冠·降紗袍,出齋殿,仍乘輦入宜春門。承旨請出標信解嚴。上還內,諸臣以次退出。
甲申三月二十日□時,上詣春塘臺。王世子侍座。參班儒武應製試取入侍時,行都承旨閔泳商,行左承旨朴定陽,右承旨朴周陽,左副承旨申泰寬,右副承旨金學洙,同副承旨朴宗鉉,記事官宋秉宙,假注書許襫,別兼春秋閔宗鎬·金貞均·尹命燮·金喜洙,直提學洪英植·金弘集,檢校直閣朴鳳彬·沈相薰·閔丙奭·鄭夏源,檢校待敎趙東冕,待敎金用均,校理李重德,修撰吳炳文,以次侍立。時至,通禮跪啓請出外辦。上具翼善冠·衮龍袍,乘輿出宜春門。藥房提調鄭範朝,副提調閔泳商,進前問候訖。仍詣春塘臺。上降輿陞座。王世子侍座。泳商請出標信開布城,使儒生入場,仍讀奏入門單子訖。又奏請試官行禮。弘文提學尹秉鼎以下行禮訖,以次就位。上命試官進前。秉鼎等進前。上命書詩題,每倚北斗望京華,秉鼎等跪書讀奏訖。對讀官奉出懸之。上命試官權退,仍入小次。泳商以司謁入稟出標信開布城,使呈券儒生,次次出送。又稟收券旣多,考試何如?上命考試。又稟取幾人,上命取五十人。少頃,上出次,命科次。對讀奏第一張訖。秉鼎跪稟書等。上曰,第一張·第二張書正之下,第三張至第七張,書草三下,其餘竝書次上。秉鼎書等訖。承旨坼封內讀奏訖。上命書傳敎曰,參班儒生應製詩居首三下一幼學吳喆模,三下二幼學金鶴洙,竝直赴殿試。之次草三下幼學金鎭贊等五人,竝直赴會試。之次次上幼學金炳翕等七人,竝給二分,之次次上幼學金應鎭等七人,竝給一分,之次次上幼學趙彦植等二十九人,各奎章全韻一件賜給。又命書傳敎曰,入格儒生明日待令。又命書傳敎曰,還宮當自內爲之矣。該房知悉。通禮跪啓畢。上降座。承旨請出標信解嚴。上還內。諸臣以次退出。
上在昌德宮。停常參·經筵。
藥房都提調金炳始,副提調閔泳商啓曰,壇享親祼,誠禮克伸,移次經宿,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
朴宗鉉啓曰,假注書許襫,謂有身病,今日廳座,不爲入來,事未前有,萬萬未安。所當重勘,而本院請推之外,無他可施之罰,何以爲之?敢稟。傳曰,推考。
傳于朴宗鉉曰,吏曹參議有闕之代,前望單子入之。
吏曹參議前望單子入之,朴鳳彬落點。
兵曹口傳政事,副護軍單沈相薰。
傳于朴宗鉉曰,總理大臣入侍。
總理軍國事務衙門親軍左營監督單李祖淵。
兵曹口傳政事,親軍左營監督兼營務處單李祖淵。
吏曹,按撫使單趙秉稷除授事,承傳。
兵曹口傳政事,御營騎士將單韓鎭璜。
朴宗鉉啓曰,行都承旨閔泳商藥院進,行左承旨朴定陽機器局進,右承旨朴周陽廚院進,左副承旨申泰寬式暇出去,右副承旨金學洙奉命在外,院中只有臣一人,伴直無人。右承旨所當牌招,而拘於廳規,不得請牌,何以爲之?敢稟。傳曰,牌招。
又啓曰,明日召對,取稟。傳曰,爲之。
朴宗鉉啓曰,右承旨朴周陽牌不進,伴直無人,行左承旨朴定陽,所當牌招,而拘於廳規,不得請牌,何以爲之?敢稟。傳曰,牌招。
又以議政府啓曰,守令別薦別單書入,而待啓下,越送該曹之意,敢啓。傳曰,知道。
又以弘文館言啓曰,新除授校理朴齊斌,修撰王濟肯,竝卽牌招察任,何如?傳曰,允。
又以兵曹言啓曰,今三月十七日武臣堂上祿試射後日退行事,草記蒙允,而今二十二日設行之意,敢啓。傳曰,知道。
檢閱尹命燮疏曰,伏以,臣才短學蔑,猥膺淸選,肅命持綾,纔爲五六箇日矣,而昵近耿光,寵渥遍體,榮耀兢懼,交切于心。第今右副承旨臣金學洙,於臣爲妻兄也。臣之所帶春秋兼銜,揆以格例,在下當避,敢陳短章,仰瀆崇聽。伏乞聖慈,俯垂鑑諒,亟遞臣春秋兼銜,俾存公格,以安微分焉。臣無任云云。省疏具悉。疏辭下該曹,稟處。
甲申三月二十一日□時,上御藥善齋。摠理大臣入侍時,同副承旨朴宗鉉,記事官宋秉宙·尹命燮·金喜洙,左議政金炳國,右議政金炳德,以次進伏訖。上曰,史官分左右。炳國進前問候,各殿問候。仍奏曰,左營監督李祖淵,移拜北梱矣。本營創設未幾,軍務旁午,有難遽爾遞易。北兵使之任改差,仍任監督,俾專管轄之責恐好,故敢達矣。上曰,聞卿所奏,事勢誠然,當有下敎矣。炳國曰,行護軍洪英植,政府堂上還差下,協辦軍國事務南一祐,政府堂上差下,何如?上曰,依爲之。出擧條仍命書傳敎曰,北兵使李祖淵改差,左營監督仍任。出榻敎又命書傳敎曰,仁川監理事務趙秉稷,按撫使兼北兵使除授。出榻敎
甲申三月二十一日酉時,上御樂善齋。入格儒生入侍時,同副承旨朴宗鉉,記事官宋秉宙,記事官尹命燮·金喜洙,以次進伏,儒生等序立階下訖。上曰,史官分左右。宗鉉奏曰,生員尹秉綬,幼學吳奭泳·尹秉升·李載馨·洪芝裕·金炳游·金漢均·金炳雨·金鼎漢·任駿鎬等三十四人有身病,不得待令矣。待令儒生,使之陞堂奏職·姓名乎?上可之。吳喆模等陞堂,奏職·姓名,退立階下訖。宗鉉曰,儒生等使之頒賞行禮乎?上可之。宗鉉出楹外,儒生等頒賞行禮訖。宗鉉曰,儒生等使之先退乎?上可之。仍敎曰,給分以下竝出送,直赴人,承旨出去進退,可也。宗鉉曰,招入院隷擧行乎?上可之。宗鉉退立楹外進退訖。上命史官就座。又命退。承史以次退出。
上在昌德宮。停常參·經筵。
朴宗鉉啓曰,明日常參·經筵,所稟。傳曰,停。
又啓曰,兵曹郞廳來言,北兵使下批政事,取稟。傳曰,當日爲之。
傳于朴宗鉉曰,親軍監督,依例兼管軍務司堂上事,定式。
傳于朴宗鉉曰,在外玉堂許遞,今日政差出。
朴宗鉉啓曰,卽者義禁府都事來言,時囚罪人李相惇,當爲捧供,而知義禁韓圭稷有身病,同義禁李容元在外,一員未差,只有判義禁曺錫輿一員,不得備員開坐云。在外何以爲之,而未差之代,政官牌招,開政差出,知義禁卽爲牌招,何如?傳曰,允。在外許遞,與未差之代,今日政差出。
注書宋秉宙病,代以閔龍鎬爲假注書。
朴宗鉉啓曰,行都承旨閔泳商廚院進,行左承旨朴定陽牌不進,右承旨朴周陽式暇,左副承旨申泰寬不爲仕進,右副承旨金學洙奉命在外,院中只有臣一人,伴直無人。左副承旨所當牌招,而拘於廳規,不得請牌,何以爲之?敢稟。傳曰,牌招。
又啓曰,左副承旨申泰寬牌不進,伴直無人。行左承旨朴定陽,所當更爲牌招,而拘於廳規,不得請牌,何以爲之?敢稟。傳曰,牌招。
朴宗鉉,以吏曹言啓曰,繕工監假監役官申錫泳·權鍾純·尹相祖,俱以身病,呈狀乞遞,竝改差,何如?傳曰,允。
朴宗鉉啓曰,臣吏·兵批兼進之意,敢啓。傳曰,知道。
吏批,判書沈履澤病,參判金奎弘病,參議朴鳳彬進。同副承旨朴宗鉉,以吏批言啓曰,判書沈履澤,參判金奎弘,俱以病不來,小臣獨政未安,何以爲之?敢稟。傳曰,只出緊任。以徐誼淳爲副校理,金奎弘爲同義禁,趙文永爲同義禁,前兵使李基爀,今加嘉義,前水使金炳一,今加嘉善,前郡守蔡奎龍,前縣令鄭義淳,已上今加通政加資事,承傳。兼鏡城府使單趙秉稷。
兵批,行判書鄭範朝病,參判李冕熙病,參議李東淵病,參知趙璟淳入直進,同副承旨朴宗鉉進。同知加設單吳鍾憲,護軍韓章錫·金炳一,副護軍蔡奎龍·鄭羲淳·權敦圭·吳根善·李範珪·金可均·李浩植·金炳旭·兪鎭容·洪淳五,副司果兪普煥·金學景·宋圭應,副司勇南益熙,以上竝單付。咸鏡北道兵馬水軍節度使單趙秉稷。
吏批,再政。以曺栢承·元永序·安在璿爲假監役,故府使趙羲錫贈兵參例兼,故通德趙敏山贈左承旨,趙運泰贈僕正,已上同知趙存昇三代。
朴宗鉉啓曰,開坐事,命下矣。新除授同義禁金奎弘·趙文永,竝卽牌招,何如?傳曰,允。
又以御營廳言啓曰,本廳騎士將金潤九,身病甚重,勢難察任,改差,何如?傳曰,允。
行戶曹判書金有淵疏曰,伏以,人臣辭職,曰才不可堪,曰病不可强,便同例語,徒歸崇飾。故每未見諒而獲準焉,惟臣則眞情是不可堪也,實狀是不可强也。拜命之初,才不才與病不病,或未及畢露,姑以試可之義,責其成效,而臣之冒據,已再閱歲矣。漏費莫省苴補,供給全昧籌辦,舊儲盡傾於新糜,今春較窘於昨秋,駸駸然日月計而不足,漸致着手末如,臣之不可堪,旣露矣。至若現前樣脚痿,自是貞痼,咳喘深有原委,監董殿廟修改,何等敬謹,而未克趨走,預聞軍國事務,況且緊重,而居多曠閒,臣病之不可强,又露矣。瘡疣之掩不得者如彼,筋力之行不得者如此,於是乎試可而不可也,可知則乃可已矣。臣於前後丐遞者屢,而終靳其去,淵鑑之明,猶有遺照,而泛歸之例飾歟,臣誠滋悚滋惑,而義分重嚴畏先,黽勉拖至于今,素短之才不長,而僨誤冞積,轉衰之病難醫,而昏眊益甚,萬無以堪,萬無以强,此臣所謂眞情實狀之旣露而又露也。庸詎敢工謀占便,一半分溢辭瞞訴,自陷於孤恩負德之科哉?一日而有一日之害,二日而有二日之害,蹲仍也非愚則妄,卸解也宜亟勿徐。玆用惶隘,猥伸鳴號。伏願聖上,念度支事之不可久瘝,移授可堪之人,督辦之任,亦賜鐫改,以幸公私,區區血祝。臣無任云云。答曰,省疏具悉,重任何可輕遞?卿其勿辭行公。
上在昌德宮。停常參·經筵。
朴宗鉉啓曰,明日常參·經筵,取稟。傳曰,停。
又啓曰,卽者校理李重德,以其親病,陳疏徑出,原疏纔已捧入矣。所當直捧禁推傳旨,而此與無端徑出,有異,推考警責,何如?傳曰,允。
又啓曰,假注書許襫有身病,勢難察任,今姑改差,何如?傳曰,允。
許襫改差,代以金龜燮爲假注書。
傳于朴宗鉉曰,時囚罪人李相惇,具格南間囚。
傳于朴宗鉉曰,濟州牧圍籬安置罪人尹相和,移配黑山島圍籬安置。
傳于朴宗鉉曰,朝家之命送繡衣,卽鉤覈貪汚,鋤除奸猾之義也。乃反躬犯其罪,恣行不法,則是可曰直指乎?予於湖右御史事,誠不勝駭惋矣。非但聽聞所及,已有莫掩,儒疏聲討,道査指的,若是狼藉,毒流列邑,贓至鉅萬,若有一分嚴畏之心,豈容如此?此而仍置,則無以警勵我北面朝紳,亦無以謝我湖右之民。前忠淸右道暗行御史李容鎬,令該府具格拿來,金吾堂上,開坐通衢,百官序立,嚴刑一次,黑山島圍籬安置,勿揀赦典。
傳于朴宗鉉曰,加里浦,卽一丸之地,而僉使亦官長也。恣行不法,專事剝斂,致此鎭民之擾,民固不可曰無罪,而哀我赤子,呼號怨苦,使自甘於干紀犯分之科者,是誰之罪也?思之及此,萬萬痛惋。前僉使李相惇,金吾堂上開坐通衢,百官序立,嚴刑一次後,遠惡島安置,勿揀赦典,所犯贓錢,令秋曹一一徵捧。
朴宗鉉啓曰,行都承旨閔泳商,左副承旨申泰寬不爲仕進,行左承旨朴定陽牌不進,右承旨朴周陽廚院進,右副承旨金學洙奉命在外,院中只有臣一人,伴直無人。左副承旨,所當牌招,而拘於廳規,不得請牌,何以爲之?敢稟。傳曰,牌招。
傳于朴宗鉉曰,右副承旨許遞,前望單子入之。承旨前望單子入之,金文鉉落點。
傳于朴宗鉉曰,公事不審之中官金漢宗,推考。
朴宗鉉啓曰,明日召對,取稟。傳曰,爲之。
以義禁府流徒案,傳于朴宗鉉曰,趙羲升放。
申泰寬,以戶曹言啓曰,時御所內各司,依定式發遣本曹正郞臣李禧龍,與兵曹參判臣李冕熙,佐郞臣朴淇鍾,東所衛將臣李儒行,西所衛將臣鄭煥堯,南所衛將臣金鎭民,北所衛將臣朴興植,眼同看審,則姑無雨漏處之意,敢啓。傳曰,知道。
又以禮曹言啓曰,各陵園所,今春植木及播橡,依定式擧行後,株數斗數區別報來,故別單書入,而健陵·顯隆園植木,則本府留守,已爲區別狀聞矣。敢啓。傳曰,知道。
又以奎章閣言啓曰,待敎金用均,疏批已下,卽爲牌招入直,何如?傳曰,允。
又以弘文館言啓曰,上番姑陞入直,事甚未安。應敎李重夏軍國衙門進,校理李重德陳疏徑出,副應敎鄭寅興,校理朴齊斌,副校理鄭寅奭,新除授副校理徐誼淳,竝卽牌招,推移入直,何如?傳曰,允。
又以弘文館言啓曰,上番無他推移之員,不得已以下員,姑陞入直之意,敢啓。傳曰,知道。
朴宗鉉,以御營廳言啓曰,本廳別將李熙忠,以前任慶尙左兵使,方在任所,上來尙遠,久曠可悶,改差,何如?傳曰,允。
又以御營廳言啓曰,本廳千摠沈遠澤,身病甚重,勢難察任,改差,何如?傳曰,允。
吏曹啓目粘連,觀此藝文館檢閱尹命燮上疏,則以爲,右副承旨臣金學洙,於臣爲妻兄也,臣之所帶春秋兼銜,格例當避,伏乞聖明,亟遞臣春秋兼任,以存公格亦爲白有臥乎所,相避之法,不得減下是白如乎,承政院右副承旨金學洙所帶春秋館修撰官之銜,今姑減下,何如?判付。啓,依允。
吏曹參判金奎弘疏曰,伏以,周官六職,最重冢宰,亞於此者,宜有間焉,而若其參聞乎注措,與論乎用舍,則已非閒司貳僚之比。或値長堂有故而代㓸,則不擇緊漫,皆得差除,故雖古名碩,亦嘗逡巡而却步者也。如臣愚昧疎闇,百無肖似,竊惟淵鑑之所悉燭,而今此謬恩,奚爲以及於臣身也?緣臣非材濫叨,以致名器之玷褻,臣之愧靡措,有不暇論。且臣於是職,有不容不照式丐免者。臣與長銓沈履澤,有親査應避之嫌,在下當遞,成憲莫越,至若人與職不稱之實,未敢張皇瀆撓。伏乞聖明,俯垂鑑諒,亟鐫臣吏曹參判之銜,俾公格存而私分安焉。臣無任云云。答曰,省疏具悉。疏辭下該曹,稟處。
校理李重德疏曰,伏以,臣於持被之中,卽接家信,則臣母素患痰癖之症,迨此換節之時,一倍添劇。臣聞此報,方寸煎灼,按住不得。玆敢忙陳短章,徑出禁扃。伏乞聖明,俯垂鑑諒,亟遞臣職,俾便救護,且治臣擅離之罪,以肅朝綱焉。臣無任云云。省批具悉,爾其勿辭往護。
弘文館正字金用均疏曰,伏以,臣以年則弱冠,以材則庸品,早竊科第,已犯古人不幸戒,夫安有榮道驟進之計哉?乃者奎署寵旨,有隕自天,臣聞命震越,莫省所以自措。夫熙朝官人,莫非愼簡,而至若內閣之職,其爲地也至淸,爲選也甚峻,苟非宏聞博識,黼黻皇猷,俊采麗藻,領袖藝林,莫宜居之。矧玆參外遴揀,又豈如臣蒙騃所可擬議者乎?臣幼失怙恃,未聞家庭之濡染,長益荒嬉,亦昧師友之講劘,重以稟質脆弱,疾病侵尋,詞章記誦,文字抉摘,亦未有一日之工,其何能備顧問贊謨猷,以補我聖上右文之治哉?臣世受國恩,繩武是職,人所艶慕者,而以臣無肖,猥叨異數,所謂混俚音於英頀,被紋繡於土木,止竟累聖簡而忝家聲,非徒爲盈滿逾溢之是懼,此尤臣駭惶恧慼,如臨淵而集木者耳。牙牌體重,周章出肅,間値淸齋,歷且暴直,今始暴悉衷私,仰干崇嚴。伏乞聖明,察臣言之匪出飾讓,念名器之不宜濫授,將臣新授職名,劃行鐫免,不勝至祝。臣無任云云。省疏具悉。爾其勿辭察職。
甲申三月二十三日酉時,上御樂善齋。召對入侍時,參贊官朴宗鉉,檢校直閣鄭夏源,侍讀官李重德,檢討官鄭顯英,假注書許襫,記事官尹命燮·金喜洙,各持綱目第四卷,以次進伏訖。上曰,史官分左右。上仍開卷,上曰,上番讀之。重德讀自王卽日西都關中,止欲從赤松子遊耳。上曰,釋義。重德釋義訖。上曰,文義奏之。重德曰,王者之設都,有古今之殊矣。孟子曰,地利不如人和,蓋有國治安,在德不在險。是故堯都平陽,舜都蒲坂,譬如皇極之建五,蕩蕩平平,道均四方,而治化熙洽,莫不賓服。至漢則不然,干戈之餘,傷銕者未起,屈强者尙多,其建都也,婁敬之說,洛陽天下之中,而或慮受敵,關中三面之阻,而可備不虞,惟以制敵爲要,不以德化爲本,亦一時務之策,而子房同其深慮,高帝敏於用言。至於西都關中,世降道微,創業之治,去堯·舜之世,遠矣。上曰,高帝初竝天下,而不自遑暇,少無安逸之思,後世可以爲法,而光武能承祖武,東西漢之成帝業,宜哉?重德曰,聖敎至當矣。逸者人君之大戒也,國之興廢,未有不逸與無逸之間矣。上曰,張良謝病辟穀,其功成身退之意,而以韓臣而爲韓報讎,爲漢良佐,而以成帝業,可謂兩國有功之臣也。重德曰,世間豈有神仙,有何辟穀從赤松之事耶?張良蓋以韓相之裔,久戴秦天之讎,求力士於滄海,推始皇於博浪,竟未遂意,從容步圮,得黃石之編,爲帝子師,旣滅暴秦,則事已濟而功已成矣。其心切欲求退,實不在於赤松矣。夫神仙之術,不可爲信,則以若明辨遠理,豈不知誕妄,而願其從遊耶?夏源奏曰,自古成大業者,每多不自遑暇矣。禹之治水,三過其門而不入,周公輔相成王,一食三吐哺,一沐三渥髮也,此與高帝之不自遑暇有異,而其爲治平之策則一也。上曰,不自遑暇,然後可以成大業矣。上曰,下番讀之。顯英讀自司馬公曰,止豈其智之不及哉。上曰,釋義。顯英釋義訖。上曰,文義奏之。顯英曰,張良以若智慮,辟穀從仙之說,非不知虛誕,而假托聲言,卽保身之計也。司馬公評論已盡矣。至於楊氏之論,似是不然矣。滅秦之事,旣已濟之,而去漢報羽,羽讎無所資矣,而復西者,言之甚矣。當初從事高祖,報讎爲第一關捩,旣報讎而斷然辭去,卽兩截之人也。所以能終始輔導,至成帝業,天下旣定,位極帝師,則其在功成身退,保全身命之義,托以虛僞之說,休退之意,此可謂進退從容出處得正也。上曰,神仙之說,雖曰虛誕,而以張良節義智謀,進退之際,願從神仙,似非全誕矣。顯英曰,俗稱神仙者,未嘗不多,而徒有其名,有誰見之?大抵張良,當群臣疑懼之時,無端告退,知無好策,不得已做出虛誕之說,爲此明保之計,如非虛誕,則秦皇之求藥,漢武之求仙,有何資益乎?似此詭異之說,不足取信也。上曰,子房進遂報仇之事,退全君臣之義,子房智謀,眞三傑中一人也。顯英曰,其際遇也如彼其盛,其處事也如是雍容,以蕭何·韓信而觀之,則果是一人也。上曰,參贊官讀之。宗鉉讀自其心固將輔韓成,止上曰不知。上曰,釋義。宗鉉釋義訖。上曰,文義奏之。宗鉉曰,子房潔身高行,已在於先儒之攢誦,臣不必更達,而其爲韓王復讎之節,佐漢王成業之功,可謂不世之材,而處事從容,出處得宜,無後世之譏議,眞可曰明哲保身矣。上曰,張良之事君得義,終始盡節,獨保於疑忌之際,後世之所矜式也。宗鉉曰,聖敎切當矣。仍奏曰,韓信佐帝定天下,戰勝功取,悉心於八年之中,微此一人,帝乃木强而已。其在酬功之義,終始保護,上以禮下,下以忠上,固其宜也,而韓信終焉見戮。故史稱郭氏之禍,萌於驂乘,韓信之死,始於假王,其說亦有理也。上曰,高祖之於韓信,常懷疑忌之心,故罪狀未見,遽爾殺之,韓信之死,理或然矣,而以高帝之大度,似有過敢之嫌焉。上曰,閣臣讀之。夏源讀自平曰陛下兵精,止因赦天下。上曰,釋義。夏源釋義訖。上曰,文義奏之。夏源曰,信於是時,陳兵出入,未必有反意,而天下已定,高帝常畏其能矣。此信所以被人告反,而不終臣節者也,古語曰,人必先疑也而後讒入之,其此之謂歟。上曰,然矣。帝聞信反,用陳平計,縛信而歸,不如此,則誠難擒矣。夏源曰,聖敎切當矣。此亦陳平六出奇計之一也。上掩卷,仍命史官就座。又命退,諸臣以次退出。
上在昌德宮。停常參·經筵。
閔泳商啓曰,明日常參·經筵,取稟。傳曰,停。
申泰寬啓曰,同副承旨金文鉉,時在黃海道安岳郡任所,斯速乘馹上來事,下諭,何如?傳曰,許遞。前望單子入之。
傳于閔泳商曰,政官牌招開政。
傳于閔泳商曰,典設主簿崔錫斗,監察金奎翰相換。
吏曹,典設主簿崔錫斗,監察金奎翰相換事,承傳。
傳于閔泳商曰,呈告同春秋許遞,今日政差出。
傳于閔泳商曰,在外同敦寧許遞,今日政差出。
傳于閔泳商曰,前都正閔德鎬,工曹參判除授。
工曹參判單閔德鎬,今加嘉善除授事,承傳。
傳于閔泳商曰,前都正尹涑,同敦寧除授。
吏曹,同敦寧單尹涑,今加嘉善除授事,承傳。
傳于朴定陽曰,出宮門路,以協陽門爲之。
承旨前望單子入之,尹定求落點。
朴定陽啓曰,明日傳香,禮房承旨當爲齋宿,左承旨朴周陽。所當牌招,而拘於廳規,不得請牌,何以爲之?敢稟。傳曰,牌招。
申泰寬啓曰,今日親臨誓戒時,承旨當爲備員,新除授同副承旨尹定求,卽爲牌招,何如?傳曰,允。
傳于朴定陽曰,標信遲滯之中官金洪錫,從重推考。
傳于閔泳商曰,吏曹參判有闕之代,前望單子入之。
朴周陽,以吏曹言啓曰,繕工監假監役官曺栢承·元永序·安在璿,俱以身病,呈狀乞遞,竝改差,何如?傳曰,允。
有政。吏批,判書沈履澤牌招不進,參判未差,參議沈相薰進,右承旨朴周陽進。以吏批言啓曰,判書沈履澤牌招不進,參判未差,小臣獨政未安,何以爲之?敢稟。傳曰,只出緊任。以洪坑爲同春秋,以李重七爲安岳郡守。
傳于朴周陽曰,見窠皆令差出。
再政。以金泓根·金以成·全孟述爲假監役,兼知春秋單洪坑,故府使尹泰兢贈吏參例兼,故司禦尹應鉉贈吏議,故學生尹行儉贈僕正,已上前同敦寧尹秉準三代。
兵批,行判書鄭範朝病,參判李冕熙入直進,參議李東淵病,參知趙璟淳病,同副承旨尹定求進。護軍尹秉準·南廷哲,副護軍金學洙·金文鉉,副司直宋伯玉,副司果韓夢煥·韓仲涉·宋振煥·白東玉·李裕善·李敬達·金泰龍,竝單付。
朴周陽,以議政府言啓曰,按撫使兼北兵使,有特差之命矣。軫念北民之聖意,至發於筵敎,不勝欽仰萬萬,而其事體有別,責任甚重,則守令臧否,亦當黜陟,關北十州守令,每六臘殿最,使之專管,具題目啓聞事,著式施行,何如?傳曰,允。
又以弘文館言啓曰,上番姑陞入直,事甚未安。應敎李重夏軍國衙門進,校理李重德陳疏受由,副應敎鄭寅興,校理朴齊斌,副校理徐誼淳·鄭寅奭,竝卽牌招,推移入直何如?傳曰,允。
尹定求,以義禁府言啓曰,濟州牧圍籬安置罪人尹相和,移配黑山島圍籬安置事,承傳啓下矣。全羅道濟州牧圍籬安置,勿揀赦前罪人尹相和,依前罪目添書,今番承傳內辭意,移配羅州牧黑山島圍籬安置,勿揀赦前,而依例發遣府都事,罪人尹相和,自濟州牧配所,撤去圍籬後,卽爲執捉,仍令押送于羅州牧黑山島,與地方官眼同,使之圍籬安置擧行之意,敢啓。傳曰,知道。
又以義禁府言啓曰,本府徒流案中,平安道熙川郡遠惡地定配罪人趙羲升名下,放字書下矣。趙羲承放送事,分付該道道臣之意,敢啓。傳曰,知道。
又以刑曹言啓曰,傳曰,加里浦,卽一丸之地,而僉使亦官長也。恣行不法,專事剝斂,致此鎭民之擾,民固不可曰無罪,而哀我赤子,呼號怨苦,使自甘於干紀犯分之科者,是誰之罪也?思之及此,萬萬痛惋。前僉使李相惇,金吾堂上開坐通衢,嚴刑一次後,遠惡島安置,勿揀赦典,所犯贓錢,令秋曹一一徵捧事,命下矣。謹依傳敎,前僉使李相惇所犯贓錢七千一百五十三兩四錢八分,捉囚家僮,刻期督捧之意,敢啓。傳曰,知道。
吏曹啓目粘連,觀此本曹參判金奎弘上疏,則以爲臣與長銓臣沈履澤,有親査應避之嫌,在下當遞,成憲莫越。伏乞聖明,亟鐫臣吏曹參判之銜,俾公格存亦爲白有臥乎所,相避之法,在下當遞,本曹參判金奎弘,似當許遞是白乎矣。僚堂遞仍當否,臣曹不敢循例擅便,上裁,何如?判付啓。依回啓施行爲良如敎。
行知中樞府事金炳始疏曰,伏以,臣才本短劣,病又侵尋,現帶諸務,承當不去,墮曠日滋,嗤點日積,屢陳衷懇,迄未蒙體諒,蚤夜兢惕,恒若集木。今又寢夢非想之外,特以臣爲督辨交涉通商事務,臣聞命惶惑,不圖誤恩之一至於此。夫是衙之設,必須器局通敏,典古該今,諳練事物,明達時宜,然後差可擔夯,臣豈其人乎哉?臣生性鈍殢,其於一切云爲,謾不分曉,從前踐歷,不爲不多,而未曾有寸長尺能,萬一稱塞,至是務尤不啻昧昧,文牒之末,而目不能辨其格例,酬接之間,而口不能解其語意。況事會之來,隨機裁制,無往非關國家利害,則判非如臣鹵莽惛慵所可仿樣。且臣癃痼之狀,寢然罔醫,神退精削,冥沒知覺,曾叨諸職,求解未解,庸是憂懼,轉添一病,如復益埤,以才所必不堪,力所必不勝,則駑轍之覆,不暇戒後,蚊山之壓,實惟在前窮迫之極,未遑覼縷。玆敢不揆猥褻,疾聲仰籲,伏乞聖慈,特垂憫卹,亟賜鐫改,回授可堪,俾幸公私焉。臣無任云云。答曰,省疏具悉。重任何可輕遞?卿其勿辭,調理行公。
甲申三月二十四日□時,上御樂善齋。召對入侍時,參贊官申泰寬,侍讀官徐誼淳,檢討官鄭顯英,假注書金龜燮,記事官尹命燮·金喜洙,各持綱目第四卷,以次進伏訖。上曰,史官分左右。泰官奏曰,閣臣有身病,不得登筵矣。上開卷。上曰,上番讀之。誼淳讀自田肯賀,止莫可使王齊者。上曰,釋義。誼淳釋義訖。上曰,文義奏之。誼淳曰,漢王以豁達大度,初得韓信,解衣衣之,推食食之,信之如己,而自請假以後,疑忌漸生,竟至縛致。信以當世元功,若恭守臣分,不自驕逸,圖勉全保之策,則豈至置之於疑忌之地耶?且漢王非不知信之未嘗有反謀,而投間納讒,以致君臣之間,互相疑惡。由此觀之,始信終疑,何其相反乎?書曰,知人則哲,惟帝難之。以堯·舜之聖,其知人之難,類如是矣。上曰,當此之時,韓信恃其功高,恣意驕放,故高帝疑之,而信知其君之疑己,轉益睽離,觀此可知,上下之不相見信也。誼淳曰,聖敎誠然矣。用人之明,知人之功,無如漢王,而今悉定天下,大封元勳,以韓信之處地,何患不足,而轉益驕放,致此疑危,此非漢高不明知人之鑑,實是韓信自取招禍之機矣。上曰,下番讀之。顯英讀自上曰善,止非人力也。上曰,釋義。顯英釋義訖。上曰,文義奏之。顯英曰,韓信,以若元功,不能安享,至與絳·灌等列,鞅鞅不樂,容或無怪。苟求其由,不無自取。如使韓信,學道謙讓,不有己切,盡忠事君,期欲保身,則豈至躬犯惡名,夷滅三族乎?雖以漢高祖言之,感服以解衣衣之心,抑制以善將將之術,無使貳心,得保元勳,則此爲盛德事,而自初忌疑,終未保存,俱不能稽古之所致。以此推之,帝王右文之治,不可不爲也。上曰,官爵之昔高今卑,雖曰可恥,其鞅鞅羞與絳·灌等列者,不可謂之得計也。韓信旣不能盡誠竭忠,以感動其君,漢高亦不能保其元勳,俱無可取也。顯英曰,事君之道,豈以官爵爲哉?盡誠竭忠,卽臣分也,而稱病不朝,持心不怏,今此聖敎,誠切當矣。上曰,參贊官讀之。泰寬讀自始剖符封功,止封良爲留侯。上曰,釋義。泰寬釋義訖。上曰,文義奏之。泰寬曰,創業之事,戰鬪之功,宜若居先。然苟無籌借神術,機發雄圖,何以濟功乎?今蕭何,縱無汗馬之勞,指揮群英,漕給兵食,獨保關中,贊成帝業,宜其首封,而漢高之言,可謂善喩也。上曰,戰鬪者,必先其智略,故決策難,用兵易也。況蕭何入關中收圖籍,又得韓信而薦之,此其所以功高徹侯矣。泰寬曰,漢高嘗謂項羽曰,寧鬪智,不鬪力,屈群之策,亦莫如漢高矣。上掩卷。仍命史官就座。又命退。諸臣以次退出。
甲申三月二十四日□時,上詣仁政殿月臺。宗廟夏享大祭誓戒親受入侍時,行都承旨閔泳商,左承旨朴定陽,右承旨朴周陽,左副承旨申泰寬,右副承旨朴宗鉉,同副承旨尹定求,假注書金龜燮,記事官尹命燮·金喜洙,提學閔泳穆,待敎金用均,以次侍立。時至,通禮跪啓請外辦。上具遠遊冠·絳紗袍,乘輿出宣化門。藥房提調金炳始,副提調閔泳商進前問候訖。仍出協陽門,入仁政門,至月臺。通禮跪啓請降輿。上降輿。又跪啓請執圭。承旨踆進圭。上執圭,入就版位,南向立。泳商奏曰,祭官中從陞人,使之下去,一體行禮乎?上可之。贊儀唱鞠躬四拜興平身,諸享官及宗親·文武百官,各就位,皆行四拜禮訖。吏曹判書沈履澤讀誓文,刑曹判書李寅應聽誓文訖。贊儀唱四拜,諸享官及宗親文武百官,皆行四拜禮訖。通禮跪啓禮畢,又跪啓釋圭。上釋圭,承旨跪受圭。上乘輿。大臣進前問候訖。上出仁政門,入協陽門。承旨請出標信解嚴。上入宣化門,還內。諸臣以次退出。
上在昌德宮。停常參·經筵。
藥房副提調閔泳商啓曰,親臨誓戒,勞動旣多,伏未審夜間,聖體,若何,寢睡·水刺之節,何如?臣率諸御醫,趁早入診,詳察聖候爲宜。大王大妃殿·王大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿,口傳問安。答曰,知道。世子宮·世子嬪宮,口傳問安。答曰,知道。
申泰寬啓曰,明日常參·經筵,取稟。傳曰,停。
又啓曰,右副承旨朴宗鉉,同副承旨尹定求,今日不爲仕進,竝卽牌招,何如?傳曰,允。
吏曹參判前望單子入之,韓喆愚落點。
傳于申泰寬曰,兼輔德有闕之代,前望單子入之。
申泰寬啓曰,明日召對,取稟。傳曰,爲之。
又啓曰,來四月初三日行宗廟夏享大祭,親祭祭文,當爲製進,藝文提學曺錫輿,待明朝牌招,使之製進,何如?傳曰,允。
以右副承旨朴宗鉉牌不進罷職傳旨,傳于申泰寬曰,只推。
申泰寬,以戶曹言啓曰,癸酉·乙亥兩年上尊號儀軌,今已修正,奎章閣所上件,侍講院所上件,繕寫粧䌙以入,而春秋館·禮曹件,移送留上,太白山·五臺山·赤裳山·鼎足山城四處史庫件,入送藝文館,待後曝曬,一體分上之意,敢啓。傳曰,知道。
上在昌德宮。停常參·經筵。
尹定求啓曰,明日常停·經筵,取稟。傳曰,停。
尹定求啓曰,右副承旨朴宗鉉,今日不爲仕進,卽爲牌招,何如?傳曰,允。
兼輔德前望單子入之,沈相薰添書落點。
尹定求啓曰,明日傳香禮房承旨當爲齋宿,右承旨朴周陽,所當牌招,而拘於廳規,不得請牌,何以爲之?敢稟。傳曰,牌招。
又以侍講院言啓曰,新除授兼輔德沈相薰,卽爲牌招察任,何如?傳曰,允。
又以義禁府言啓曰,新除授同義禁金奎弘,時無職名,令該曹口傳付軍職,何如?傳曰,允。
兵曹口傳政事,護軍金奎弘。
又以義禁府言啓曰,卽接平安道祥原郡流三千里定配罪人白南卨戶奴呈狀,則其上典,以前任萬頃縣令事,流三千里定配於平安道祥原郡,而其父年今爲七十,無兄弟獨身,依法典許贖爲辭矣。取考法文,則大典會通推斷條云,雜犯徒流獨身人之親年未滿七十而赴配後滿七十者,稟旨許贖。白南卨,以其父今年已滿七十,無兄弟獨身,依法典收贖放送,何如?傳曰,允。
全羅道儒生金海潤疏曰,伏以,沃溝之爲邑,濱海地少,生利薄民力疲,無以資活,惟此一面,土沃物豊,多般需用專靠于此,此面之包護一邑,如虎豹之紋皮,魚鰕之明珠也。去己卯年,自巡營啓聞成命,割此邑之此土,許付群山,使設獨鎭,苟有兩便之道,於邑於鎭,俱是王民,似無樂此厭彼,而更張今不幾年,邑勢遑迫,民情渙散,若不保朝夕。呈于巡營,則謂難擅便,訴於持斧,則不可遽議。玆敢伏地叫天,冀蒙喣濡,再造之澤焉。創初群山之設鎭,只爲漕轉形便,實不關於土地有無,而鎭屬藉托關防,虛張弊瘼,奔走京鄕,圖所割土付鎭,厥惟久矣。粵自己酉,以法聖則必得陳良一面,群山則必得北一面,邑鎭不相關涉,然後庶可永久無弊之意,至登筵奏。其時判下,靈光則地方闊大,一面割出,不關有無,苟有利於轉漕,不必持難,至於沃溝,如斗小縣,若割一面,將不成邑樣,旣難輕議事,下敎。其後丁卯丁丑,周旋於巡營·水營,奔訴於戶曹·備局,鎭吏沙工輩之嚴懲,非止一再。去己丑冬,本道御史臣別單中,以群山爲獨鎭便宜,而翼宗朝判下,疆土分割,鎭管變通,俱係難愼,置之事奉承矣。此蓋由來事實之大略,而在昔民邑俱足之時,猶可說也。況今連値歲歉,頻經海溢,前日之五千結,今爲二千結,前日之五千戶,今爲二千戶。邑之凋殘,民之瘁,如日下山,莫之挽回,而藥之蔘朮,舟之纜楫,奪諸人而措手無及,不但一邑之公納支供,竝難堪勝,北面之民,陷於鎭隷之誅求,亦皆離散,不幾之日,有智者莫能善後矣。群山之多口設弊,臣請逐條而明之。其曰,軍皆虛伍者,何也?本邑之正軍戶布,初不徵於鎭底,漕軍則有惟正會減米,能櫓軍,本係無布,自鎭擔當,已有癸巳節目,則鎭底累百戶民,夫足以充額,誣告也一。其曰,砲手闕額,何也?以漕軍,兼行砲手,自是定規,而以漕船,通用戰艦,則誣告〈也〉二。其曰,法聖與群山,均是漕倉,而以迄未獨鎭爲冤者,何也?靈光則地大,一陳良,不關有無,沃溝則以彈丸之邑,奪其頭顱,將何以爲樣?不念事勢,只圖肥己,誣告也三。其曰,兩湖要衝,七邑漕運,事係所重,何也?本邑之筽食島,卽三南稅船護送之都會也,異樣船瞭望之喉阨,而猶未聞獨鎭,何乃群山,自謂以關防,未可知者四也。以邑勢之萬無措劃言之,北面之戶摠,據邑三之一,而各樣戶斂均排之時,猶患不敷,今以前日三分之役,都萃於二分者,一也。丙丁陳廢,東南尤甚,惟北稍實一面之時起結,爲八面四分之一,而今於分界之後,正貢稅納,雖有增減之別,至若民庫中各項公用,依前責納者二〈也〉。本邑進上,以中物膳磨鍊者,由諸前日五千結時事也,且沿邊故也,京各營卜定,與出站支供·魚鹽器皿等屬,皆出於北面所在各浦,而今焉移徵於山戶田民,三也。該鎭稅斛,倍於他倉,自前濫捧每年稅米,價高於列邑,民皆側目,而自獨鎭之後,尤無顧忌,本邑偏受其害者,四也。鎭弊之虛構,邑勢之實悶,相爲參互,其利害興廢,如指諸掌,而明若火矣。臣等俱以化育中物,耕田鑿井,歌詠聖澤,豈有同異於一視之下,而道路徊徨,有若不得其所者然,不避猥越,裹足瀝血於紸纊之下。伏願天地父母,俯垂鑑諒,特下如保若恫之澤,乃寢獨鎭,許還割地,使匍匐黎庶,鼓舞於幈幪涵養之中焉。臣無任云云。答曰,省疏具悉,事係朝家裁處,爾等退去。
全羅道儒生李啓鎬等疏曰,伏以,湖南五賢臣文敬公臣李恒,文節公柳希春,文孝公盧禛,文忠公朴淳,文憲公臣奇大升陞配聖廡之請,乃是一國頌共之論。粵自肅廟朝以來,屢度陳章于玆,數百年學者之所齎鬱者也。臣等之日前叫閽之事,實非敢倡爲妄議,而及伏奉批旨,若曰,陞廡禮之重也,更待後日公議,臣等固仰我殿下尊其道,故重其禮,重其禮,故待公議。然後日之公議,不出今日之公議,今日之公議,亦是昔日之公議,昔日之公議,則諸先王衆君子,靡有不尊慕之贊美之。其於李恒則曰,踐履篤實,道成德立,理學之祖,斯文領袖。程·朱心學,久絶復續,靜菴後一人。於柳希春曰,篤信朱子,終始不變,邦國蓍亀,斯文宗匠,不有顔·曾,誰與依歸?英邁過邵,堯·舜其學,著書垂後,倡明斯道。於盧禛則曰,淵源遠溯,上窮洙·泗,硏究性理,翹首程·朱,功在斯文,士林宗師,大學之道,贊襄至理,天人內外,合成之道,曠世聲名,四海宜尊。於朴淳則曰,天地之間氣,士林之宗匠,深得性理之學,引接善類。於奇大升則曰,篤志力學,極發四端七情之理,講明天命圖說之妙,深究朱書節要之旨,辨析虞書危微之道,退陶及門之士,奇先生爲之冠。以此觀之,大公至公之論,豈有加於此哉?若夫道統之傳,則李恒之師曰金文敬宏弼,而金文正麟厚其友也。柳希春之師曰金文敬安國,而李文純滉其友也。盧禛之師曰鄭文獻汝昌,而李文純·金文正其友也。朴淳之師曰徐文康敬德,而李文成珥其友也。奇大升師事李文純·金文正,文純不以弟子待之,恒遜師席,蓋此五賢淵源之正,麗澤之習,又如此矣。猗歟盛哉。我恭憲·昭敬兩聖朝,文敎休明,學術興行,眞儒輩出,有如此者,豈非尊德重道之明效大驗耶?生則招旌而用之,沒則憖誄而悼之。一則曰,天挺人豪,蔚爲宗師,在古誰似,橫渠與同。一則〈曰〉,聞所未聞,道得其傳,上述孔·孟,下稽程·朱。一則曰,雍熙盛治,庶可陶鑄,覃思力踐,一本聖賢。一則曰,閩·洛邃學,范·呂純節,扶植善類,協贊聖烈。大哉王言,若是鄭重,此豈特在下公議之比哉?蓋五賢臣道德學問之實,臣等前日之疏,已經乙覽,今不敢申複覼縷,而臣等切於尊賢之義,重犯瀆撓之罪。伏乞聖明,俯垂鑑諒,恕其愚而察其誠,亟命儀曹,文敬·文節·文孝·文忠·文憲五賢臣,從祀于文廟,以賁斯文,以光聖德焉,則二帝·三王之道,復明於世,孔·孟·程·朱之學,益闡於今,而我東宮邸下,必有觀感於崇禮儒賢之擧,睿學日進於高明廣大之域,則宗社生靈萬億年無疆之福,實本於此矣。且以祠院言之,文淸公臣鄭澈之享於昌平桐崗者,以其杖屨之所也,文正公臣宋時烈之享於井邑考巖者,以其後命之地也。二賢臣道德學業,冠一國宗百世,則二院與他祠院,不可同日語也,而況鄭澈今無一院之崇報乎?俾復二院,而上以明朝家之盛典,下以伸士林之抑鬱,幸甚。臣等無任云云。答曰,省疏具悉。陞廡復院,俱不可遽議,爾等知悉退去。
上在昌德宮。停常參·經筵。
尹定求啓曰,明日常參·經筵,取稟。傳曰,停。
傳于尹定求曰,兵曹參判許遞,前望單子入之。
傳于尹定求曰,自與各國通商以來,內外關涉,日有增加,官商信息,隨以殷繁,苟無妥爲遞傳,非所以聯絡聲氣,遐邇一體也。玆命設立郵征總局,管辦沿海各口,往來信函,至於內地郵便,亦宜漸次擴張,俾收公私利益。兵曹參判洪英植,郵征摠辦差下,使之辦理該局應行章程及所需屬員,竝令該摠辦,稟明施行事,分付軍國衙門·通信衙門。
尹定求,以禁衛營·御營廳言啓曰,曜金門北邊墻垣四間許頹圮處,今三月二十七日爲始,兩營合力改築之意,敢啓。傳曰,知道。
行知中樞府事金炳始疏曰,伏以,臣於日者,冒陳情實,冀幸體諒,恩批愈隆,兪音尙邈,臣徊徨跼蹐,益不省攸措也。未敢知我聖上,將謂臣或可以策勵而勉就之乎?氣質之癡鈍,終難變化,見識之局滯,不可展拓,人與職不相稱,已在淵燭,而自承謬恩,無論知臣與不知臣輒曰,是人是職,初不近似,將如國計何?人之知臣,亦明於臣之自知,則難冒之義,無堪之實,已判於膺命視務之前,臣何庸更事覼縷,而其責任之重,關係之大,自非等閑職司之比,簿領之堆垜,不容虛徐。政須敏給生風,機務之棼氄,未宜疏歇,必待裁決如流,是豈一日虛縻於庸拙惛懦如臣不材者乎?臣之沾被恩渥,山海崇深,迺欲辭險就夷,卸勞占便,不復念圖效涓埃之計,臣亦秉彝之倫,豈忍爲是也?臣之素抱貞痼,歲年寢積,根委冞固,濕湊而膝攣,步屧蹣跚,火升而頭眩,視聽懵聵,血燥少睡,轉側達曙,胃冷損食,勺合支日,神精隨退,記性頓去,故常嫺習,猶多忘忽而顚錯,況可剸繁理劇於生平素昧者乎?見狀如是,才之堪否,有不暇論,參前倚衡有退無進而已。玆不得不復爲疾聲之籲,伏乞聖明,念重務之不宜謾委,察微情之匪出崇飾,將臣所有督辦之任,亟賜鐫改,以幸公私,仍治臣瀆褻之罪,以肅朝綱焉。臣無任云云。答曰,省疏具悉。此時此任,何可遽爾遞解?卿勿更辭,調理行公。
行戶曹判書金有淵疏曰,伏以,臣於月前,以各道年終錢穀御覽會計,因廣州府會案遲滯,不得限內修啓之意草記,至請守臣問備。今乃査實,則該府會案,已於限前來到,而全然不省矣。奏御事體,何等審愼,而昏了率爾,致此做錯,滿心惶蹙,不可以過境掩置。玆敢冒悚自劾,伏乞聖明,亟令有司,勘臣當被之律,以爲不職者之罪焉。臣無任云云。答曰,省疏具悉。此乃偶爾失檢,何必爲引?卿其勿辭行公。
工曹參判南廷哲疏曰,伏以,臣適承官乏,猥膺重寄,自揣鹵愚,深恐不克負荷。蓋此外交一事,實屬素昧,其何以聯絡中東,周旋和好,以毋負我聖上所以委畀之眷哉?臣於是,固已萬萬兢惕而不寧,惟是臣自受命以來,每中夜繞壁,或至不寐,臣雖巽耎,〈致力〉四方,固其志也,寧一毫憚行而然哉?誠以中情耿結,欲忘而不能忘焉者存。以公則君與國,以私則有老母故耳。臣於十七之朝,入辭老母,臆塞不能發一語,相視下淚,未忍爲別,臣於是日,情亦蹙矣。雖然臣之頂踵毛髮,皆非己有,夷險燥濕,義所不擇,則君命爲重,情私爲輕,當此憂虞之會,區區子母之戀,尙不暇言。第今日之國勢,誠有不勝其可憂者,風俗則已壞矣,綱紀則已紊矣。貪婪競騖,竊盜公行,民無必生之心,軍無必死之志,內而府庫空虛,遑遑若不支保,外則强隣四接,受侮不少,怨咨旣積,騷訛竝興,凜乎有朝夕之憂,殿下試觀往古史乘,若此者爲何如時耶?此臣所以耿耿憂歎,欲忘而不能忘焉者也。臣竊伏覩我殿下,以有爲之聖,撫克艱之運,憂勤惕厲,勵精圖治,宵分乃寢,日昃不遑於機務事宜,酬接靡倦,是宜百度皆張,泰平可期,而今乃一切反是,駸駸然積弊成痼,莫可救藥,臣誠不知其爲何故也。夫爲國之道有二,曰內治也,曰外交也。內治者,外交之本,外交者,內治之餘也。未有專尙乎外交,而內自治者也,而世之人或遊心於疆域之外,致力乎器用工技之末,而曰,此今日之急務也。臣則曰,此固時務之不可已者。若其至切至急至可憂者,未有若吾民國事計之大者。假如民附而國安,雖有强隣,將無奈我何。如其未也,雖西獒夕貢,南琛朝至,猶且無補,況彼見吾民之將散,國之將危,亦何賴而來,與我爲交哉?抑臣在津之日,有從東而來者曰,我殿下增修德政,民志以固,加節財用,國計以裕,下曁公卿百寀,靡不以實心行實事,護君如身,謀國如家,使旣老之勢,轉而爲安全。臣謹當東望攢頌,與中州士大夫,相慶以稱揚殿下之盛德,臣豈不萬萬與榮乎?若其不然,衮職或有闕,朝政或有失,民志或益不靖,國計或益不敷,公卿百寀,或復恬嬉如昔日。臣卽是本朝臣子,雖耳聞之,而惟誓死咋舌而已,又焉得以杜中州士大夫之口哉?臣之陛辭也,殿下念臣之遠役,所以慰藉之甚厚,臣固感激思報,糜粉爲期。然臣願殿下,毋以臣遠役爲念,念臣言之發於衷赤,採而行之,俾臣得有以與中州士大夫相慶,則臣之志願畢矣。臣到水原旅舍,明發不寐,秉燭草疏,繕寫上進。伏惟殿下,少垂察焉,而加之意,宗社幸甚,民國幸甚。臣無任云云。答曰,省疏具悉。陳勉若是切實,可見憂愛之誠,當體念矣。
上在昌德宮。停常參·經筵。
朴周陽啓曰,明日·再明日·三明日,宗廟夏享大祭齋戒相値,視事頉稟之意,敢啓。傳曰,知道。
又啓曰,臣周陽,今日宗廟夏享大祭親祭肄儀進去,下直之意,敢啓。傳曰,知道。
傳于朴宗鉉曰,政官牌招開政。
傳于朴宗鉉曰,明日春到記,仁政殿命官爲之,右承旨馳往泮宮,夕食堂收取以來。
朴宗鉉啓曰,春到記仁政殿命官爲之,右承旨馳往泮宮,夕食堂收取以來事,命下矣。右承旨朴周陽,所當牌招,而拘於廳規,不得請牌,何以爲之?敢稟。傳曰,牌招。
傳于朴宗鉉曰,郵征局總辦,今日政下批,以此定式。
傳于朴宗鉉曰,在外同敦寧許遞,今日政差出。
傳于朴宗鉉曰,在外工曹參判許遞,今日政差出。
傳于朴宗鉉曰,兵曹參判洪英植,右營監督李祖淵,竝協辦軍國事務,行副護軍沈相薰,參議軍國事務。
朴宗鉉啓曰,兵曹參判洪英植,左營監督李祖淵,竝協辦軍國事務,行副護軍沈相薰,參議軍國事務事,命下矣。今日政下批,何如?傳曰,允。
傳于朴宗鉉曰,藥院提調許遞,前望單子入之。
內醫院提調前望單子入之,鄭基會落點。
傳于朴宗鉉曰,參議交涉通商事務卞元圭,協辦差下。
朴宗鉉啓曰,參議交涉通涉通商事務卞元圭,協辦差下事,命下矣。今日政下批,何如?傳曰,允。
傳于朴周陽曰,都承旨許遞,前望單子入之。
承旨前望單子入之,李載完落點。
朴周陽啓曰,新除授行都承旨李載完,時在平安道寧邊府任所,交代後斯速乘馹上來事,下諭,何如?傳曰,許遞,前望單子入之。
傳于朴周陽曰,左承旨許遞,前望單子入之。
承旨前望單子入之,趙準永·洪淳學落點。
傳于朴周陽曰,高原郡守之代,副司果千一成除授。
吏曹,高原郡守單千一成除授事,承傳。
傳于朴周陽曰,發遣吏郞,諸執事淸齋與否,摘奸以來。
兵曹口傳政事,御營別將單趙存昇,千摠單李章漢,騎士將單金泰鉉。
朴周陽,以吏曹言啓曰,掌藥院正鄭誾朝,繕工監假監役官金泓根·金以成·全孟述,俱以身病,呈狀乞遞,改差,何如?傳曰,允。
又以吏曹言啓曰,侍從臣父年七十人,雖非歲首,新有應推恩人,抄啓加資事,載在法典矣。侍從臣父年七十以上人,別單書入之意,敢啓。傳曰,知道。
朴宗鉉,以兵曹言啓曰,同知中樞府事趙羲轍,同知訓鍊院事李冕熙,兼訓鍊院都正李敎昌,宣傳官安鶴善,五衛將金汶株·吳信默,曹司五衛將李胄榮·鄭箕錫,景福宮衛將林德潤·徐命碩,慶熙宮衛將金泓基,文臣宣傳官吳有善·鄭秀鉉,俱以病難供職,呈狀乞遞。新除授慶尙左兵使具然泓,素患痰癖之症,一倍添劇,時月之內,萬無登途赴任之望,戶奴呈狀乞遞矣。實病旣如此,則有難强令赴任,竝改差。三涉營將閔泳一,親病沈重,萬無離側赴任之望,呈狀乞遞。營將之任,不可循例改差,罷黜,何如?傳曰,允。
傳于朴周陽曰,吏曹參判,疏批已下,卽爲牌招。
有政。吏批,判書沈履澤牌招不進,參判韓喆愚進,參議朴鳳彬牌招不進,右承旨朴周陽進。以吏批言啓曰,判書沈履澤,參議朴鳳彬竝牌招不進,小臣獨政未安,何以爲之?敢稟。傳曰,仍爲之。以趙冕鎬·李敏宇爲同知,朴長夏·具然泓爲同訓鍊,李容益爲兼訓鍊都正,許熽爲宣傳官,林德潤·朴永鎭爲五衛將,閔泳韶·趙鶴永爲曹司五衛將,洪台燮·楊基漢爲景福將,李泰煥爲慶熙將,尹吉求·鄭寅星爲文兼,申采熙爲守門將,鄭圭瓚爲御營把摠,韓耆淳爲左捕從,李洪來爲御營哨官,張舜敎爲守門將,金昇熙爲南道參軍,安鼎玉爲慶尙左兵使,田在英爲濟物萬戶,惠山僉使申鴻均,限一瓜仍任事,承傳。護軍閔泳商·閔德鎬·尹涑·李冕熙·具然泓·趙羲轍,副護軍李熙忠·安鎬善·金東韻,副司果李奎邦,以上單付。
吏批,再政。以李宗稙·金光邁·李磻錫爲假監役,閔泳駿爲寧邊府使。
兵批,以權鍾奭爲宣傳官,李敏性·李晚宇爲訓鍊僉正,張圭煥爲御營把摠,同知單洪台燮,僉知三單,朴永鎭·閔泳韻·趙鶴永。三政,申昌熙·孫觀遠爲訓鍊僉正,申·閔致憙爲訓鍊判官,同知單楊基漢。四政,尹泳周爲宣傳官,李敏濟爲訓鍊判官,尹龜善·尹弼永爲訓鍊主簿,同知單李東煥。五政,安宅舜爲訓鍊主簿,李世應爲部將,李贊熙·崔日寧爲守門將。
傳于朴周陽曰,禮曹參判有闕之代,前望單子入之。
傳于朴周陽曰,協辦軍國事務韓圭稷,機器局摠判差下,協辦軍國事務李祖淵,摠判還差下。
以吏曹參議朴鳳彬牌不進罷職傳旨,傳于朴周陽曰,只推。
以司謁口傳下敎曰,不善擧行之藥房待令,趙明廉·千顯世·金鍾九·洪益模,令兵曹決棍汰去。
朴宗鉉,以戶曹言啓曰,臣有淵,與正郞臣金寅根,依定式進詣時御所,周回宮墻奉審,則如干有頉處,從便修改之意,敢啓。傳曰,知道。
朴周陽,以禮曹言啓曰,卽接濟州牧使沈賢澤牒報,則以爲本州漢挐山神室,重建年久,東頹西圮,風雨滲漏,及今改建,不容少緩。告由移還安祭香祝,自本曹啓稟下送,以爲及時改建之地云。濟州牧漢挐山神室改建時,先告事由移還安祭香祝,令該司照例磨鍊下送,以爲從便卜日設行之意,行移,何如?傳曰,允。
又以弘文館言啓曰,上番校理臣朴齊斌,下番修撰臣王濟肯,俱以宗廟夏享大祭祭官,今日肄儀時,晝仕出去之意,敢啓。傳曰,知道。
又以藝文館言啓曰,宗廟夏享大祭親祭敎是時,第十五室齋郞上番檢閱臣尹命燮,第十六室齋郞下番檢閱臣金喜洙,今日肄儀時,晝仕出去之意,敢啓。傳曰,知道。
吏曹啓目粘連,觀此平安監司金永壽啓本,則以爲中和府使具永祖段,公廨軍器,煥然改觀,廩俸優捐,百度修擧。似此優異之績,合有酬賞之典是如爲白臥乎所,似當施以準職除授之典是白乎矣。係干恩典,臣曹不能擅便,上裁敎是白乎旀。慈城郡守沈宜奭段,貢蔘矯弊,軍物修繕,薄俸捐補,邑瘼革謬,邊禁整肅,流民還集,苽期將近,輿情願借,以若實績,允合久任是如爲白乎臥乎,依狀請特爲仍任,何如?判付啓。依回啓施行爲良如敎。
吏曹參判韓喆愚疏曰,伏以,臣一下愚賤品耳。姿本闒葺,識又謏寡,不足備數於器使之末,而幸際明時,偏蒙陶甄之澤,歷揚淸顯,滾到卿月之列,涯分已踰,榮寵已極,復豈有一步更進之望?投寘閒散,隨分飮啄,以卒餘生,是爲不報之報。千萬不自意,伏奉除旨,以臣爲吏曹參判者,臣聞命惝怳,莫省所以自措也。夫是職也,在六典爲天官少宰也,在歷代爲選部侍郞也。銓衡人材,鑑別資格,雖曰專責於長寮,通塞焉與聞末議,緊漫焉有時代斲,其責任之綦重,掄選之難愼,有非夫夫之所可冒玷也,審夫,今此謬恩,奚爲以至及於如臣無似者哉?若謂曾叨三銓,循次充擬,則鈍鋩無再割之效,若謂之適會承乏,姑且備員,則積薪有後來之嫌。聖眷雖出於記簪,微諒已劃於循墻。開政有命,召牌儼臨,今若憑恃寵靈,揚揚冒膺,則物議嗤點,勢所必至,臣身狼狽,縱不可恤,貽累則哲,亦豈細故?左右參倚,承膺無路,玆敢罄控衷懇,冒瀆聰聽。伏乞聖慈,俯垂鑑諒,亟遞臣見帶之職,使公器無褻,私分獲安焉。臣無任云云。答曰,省疏具悉,卿其勿辭行公。
上在昌德宮。停常參·經筵。
自辰時至人定,灑雨下雨,測雨器水深七八分。
自人定至四月初一日開東,灑雨下雨,測雨器水深二分。
藥房提調鄭基會,右承旨朴周陽啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
朴周陽啓曰,左副承旨申泰寬,同副承旨尹定求,今日不爲仕進,竝卽牌招,何如?傳曰,允。
傳于朴周陽曰,禮房承旨馳詣宗廟·景慕宮,奉審摘奸,仍詣受香所,奉審摘奸以來。
傳于朴宗鉉曰,工曹參判有闕之代,協辦交涉通商事務穆麟德除授。
吏曹,工曹參判單穆麟德除授事,承傳。
傳于尹定求曰,政官牌招開政。
尹定求啓曰,行都承旨趙準永,試所承旨蒙點矣。所當牌招,而拘於廳規,不得請牌,何以爲之?敢稟。傳曰,牌招。
傳于尹定求曰,考官鄭基會,讀券官尹秉鼎,竝命官爲之。
傳于尹定求曰,兼弼善有闕之代,前望單子入之。
兼弼善前望單子入之,鄭誾朝添書落點。
傳于尹定求曰,協辦軍國事務李祖淵,典圜局總辦差下。
尹定求啓曰,協辦軍國事務李祖淵,典圜局總辦差下事,命下矣。今日政下批,何如?傳曰,允。
禮曹參判前望單子入之,李祖淵落點。
尹定永啓曰,假注書金龜燮有身病,勢難察任,今姑改差,何如?傳曰,允。
又啓曰,左承旨洪淳學,時在京畿砥平地,斯速乘馹上來事,下諭,何如?傳曰,許遞。前望單子入之。
承旨前望單子入之,沈東臣落點。
又啓曰,今齋宿承旨,當爲備員,新除授行左承旨沈東臣,卽爲牌招,何如?傳曰,允。
金龜燮改差,代以朴周鉉爲假注書。
傳于尹定求曰,春到記講居首通幼學吳泰殷,製述詩居首三下一幼學閔哲勳,三下二進士金晚秀,直赴殿試。講之次通幼學李鍾五等十三人,製述之次草三下幼學尹明燮,竝直赴會試。講之次略進士鮮于燃等十三人,製述之次次上進士尹相澈等二人,竝給二分。講之次略幼學沈宜奎,製述之次次上幼學徐光漢等二人,竝給一分。講之次粗幼學白斗七等九人,製述之次次上幼學李憲榮等三人,各奎章全韻一件賜給。
傳于尹定求曰,入格儒生,明日待令。
申泰寬,以戶曹言啓曰,泥洞築臺·追慕洞碑閣·淨業院碑閣·戲竹軒,依定式發遣本曹郞廳奉審,則姑無頉處之意,敢啓。傳曰,知道。
又以戶曹言啓曰,臣有淵,與正郞臣金寅根,進詣景福宮,差備內〈官〉與守宮內官,眼同看審,則殿堂以下,間間有雨漏及有頉處,從便修改之意,敢啓。傳曰,知道。
又以戶曹言啓曰,慶熙宮依定式,發遣本曹郞廳奉審,而如干有頉處,從便修改之意,敢啓。傳曰,知道。
又以戶曹言啓曰,訓鍊院·慕華館,依定式發遣本曹郞廳摘奸,則姑無頉處之意,敢啓。傳曰,知道。
尹定求,以宣惠廳言啓曰,三月令宗廟薦新蕨菜,今年則節序差晚,始爲萌芽,尙未採得,不得封進矣。莫重薦新,致此過限,臣則惶恐待罪,而在前如此之時,每有退限之例,待稍長,卽爲封進之意,分付禮曹,何如?傳曰,允。勿待罪事,回諭。
又以奎章閣言啓曰,明日卽書香閣朔奉審日次,臣進詣擧行之意,敢啓。傳曰,知道。
又以統理軍國事務衙門言啓曰,前主事池運永,本衙門主事差下,以典選司付掌擧行,何如?傳曰,允。
又以典圜局言啓曰,局務浩繁,屬員苟艱,幼學徐相晦,委員差下,進士李遇永,司事差下,使之分掌擧行,何如?傳曰,允。
又以兵曹言啓曰,來四月初二日大駕詣宗廟齋宿,初三日夏享大祭親行時,隨駕營門,當爲磨鍊矣。何營軍兵隨駕,何營軍兵留陣,而禁軍及馬步軍·別抄軍,以幾番幾哨磨鍊,餘軍留營,何以爲之乎?敢稟。傳曰,御營步軍三哨,騎士二番,御將都領,爲先後廂,禁軍二番隨駕,別抄軍一哨磨鍊,總戎使禁營步軍一哨,騎士一番留陣,餘軍留營,置之。
又以兵曹言啓曰,來四月初二日大駕詣宗廟齋宿,初三日夏享大祭親行時,王世子隨駕,望廟禮省牲省器後,先爲還宮時,陪衛依前例磨鍊,而隨輿軍兵,當爲磨鍊矣。何營中軍率何營軍兵,幾哨磨鍊,禁軍或一番或五十人磨鍊矣,今番則何以爲之乎?敢稟。傳曰,禁營步軍三哨,騎士二番,禁將都領,爲先後牌,禁軍一番磨鍊。
又以兵曹言啓曰,以司謁口傳下敎曰,不善擧行之藥房待令,趙明廉·千世顯·金鍾九·洪益謨,令兵曹決棍汰去事,命下矣。謹依下敎,當爲決棍汰去,而適値齋戒,今不得擧行,待罷齋後,卽爲擧行之意,敢啓。傳曰,知道。
又以御營廳言啓曰,本廳千摠金泰亨,身病甚重,勢難察任,改差,何如?傳曰,允。
又以御營廳言啓曰,本廳千摠,今當差出,而擬望之人乏少,外任竝擬,何如?傳曰,允。
又以御營廳言啓曰,本廳千摠李允用,身病甚重,勢難察任,改差,何如?傳曰,允。
又以義禁府言啓曰,來四月初二日動駕時,大駕各差備都事,王世子各差備都事,當以十六員磨鍊,而本府都事十員,李喬憲奉命在外,令該曹口傳相換,假都事六員,亦令該曹口傳差出,以爲分排擧行,何如?傳曰,允。
行大護軍鄭基會疏曰,伏以,臣於春到記殿講,旣蒙考官恩點,又伏奉命官爲之之命矣。第伏念階非崇秩,則不得爲命官,自是典式所在,而今於成命之下,有不敢晏然冒膺者。玆敢忙陳短章,伏乞聖明,俯垂鑑諒,亟賜變通,以重試體,以安私分焉。臣無任云云。答曰,省疏具悉,旣有已例,卿其勿辭考講。日記廳堂上金炳秀,郞廳朴永斗李命九
上在昌德宮。停常參·經筵。
自人定至初二日開東,灑雨下雨,測雨器水深一寸三分。
趙準永啓曰,來初五日朝參日次矣。敢稟。傳曰,停。
朴周陽啓曰,明日大駕詣宗廟入齋室後,大王大妃殿·王大妃殿問安,何承旨進去乎?敢稟。傳曰,右副承旨進去。
趙準永啓曰,吏曹判書沈履澤,參判韓喆愚,參議朴鳳彬牌不進,推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
傳于沈東臣曰,督辦鄭範朝,軍務司督辦金有淵,利用司竝句管協辦南一祐,農商司協辦洪英植,利用司竝句管協辦李祖淵,掌內司兼管參議沈相薰,利用司參議鄭夏源,監工司竝句管。
傳于朴周陽曰,在外同敦寧許遞,今日政差出。
朴周陽啓曰,翰林召試被選當次人金春熙薦狀公事,啓下矣。令該曹口傳單付,牌招入直,何如?傳曰,允。
吏曹口傳政事,檢閱單金春熙。
傳于尹定求曰,當該承旨,從重推考。
傳于朴周陽曰,入格儒生,延英門外施賞。
傳于申泰寬曰,戶·禮換房。
尹定求啓曰,假注書朴周鉉,時無職名,令該曹依例付軍職,冠帶常仕,何如?傳曰,允。
傳于申泰寬曰,明日出宮內門路,以協陽門爲之。
傳于申泰寬曰,發遣吏郞,諸執事淸齋與否,摘奸以來。
兵曹口傳政事,副司果單鄭誾朝。
吏曹口傳政事,禁府都事李喬憲,司饔主簿徐九淳,已上相換事,承傳。
兵曹口傳政事,御營千摠二單,閔肯植·吳聖模。
申泰寬,以吏曹言啓曰,繕工監假監役官李宗稙·金光邁·李磻錫,俱以身病,呈狀乞遞,竝改差,何如?傳曰,允。
有政。吏批,判書沈履澤牌招不進,參判韓喆愚牌招不進,參議朴鳳彬,左副承旨申泰寬進。以吏批言啓曰,判書沈履澤·參判韓喆愚,竝牌招不進,小臣獨政未安,何以爲之?敢稟。傳曰,只出緊任。以金炳翊爲同敦寧,典圜局摠辦單李祖淵,委員單徐相晦,司事單李遇永,統理軍國衙門主事單池運永,幼學韓履璟,年七十一,今超通政,侍從臣前持平韓必殷父,依法典加資事,承傳。
兵批,行判書鄭範朝病,參判洪英植病,參議李東淵病,參知趙璟淳入直進,行左承旨沈東臣進。護軍李敏銖,副護軍洪淳學,副司正朴周鉉,以上竝單付。
傳于申泰寬曰,見窠皆令差出。
吏批,再政。以李奎煥·申應一·金亮琇,爲假監役。
申泰寬,以議政府言啓曰,貢人詢瘼所懷,啓下本府矣。取見其所懷,則奉常寺貢人等以爲,丙寅勘合以後,每年無利,近三千石,而物價倍蓰,債帳又爲屢萬金,依庚辰已施之處分,勘合勿論,貢價依舊例上下事也。該貢事勢之轉到弩末,已所稔悉,而悶念者也。第其受價,變更未久,今姑置之。濟用監貢人等以爲,進排浩穰,各種聳貴,受價積滯,債帳如峙,特賜別般矜恤之澤事也。此貢弊敗之狀,果如呼籲,苟非另存顧恤,尤無以支保矣。公債則雖不可擧論,只就私債中十年以上條,令本監詳査蠲蕩。內資契貢人等以爲,甲子勘合以後,所受未滿折半,物價比前倍蓰,進排無路,實難支保。本貢特爲革罷,若存貢名,則依甲子以前戶惠廳魚鱗上下事也。殘貢非不可矜,而受價有難變通,寘之。狗皮契貢人等以爲,減省廳節目中,京方物不爲革罷,而減貢於䵝昧中,將至渙散之境,本貢進上皮物,依舊封進事也。呼冤則無怪其然,而減省屬耳,姑爲置之。氷庫貢人等以爲,本貢之最爲痼瘼者,前日則判付帖入,用不過爲四五千張矣。近來至過一萬二千張,且各殿宮元供上外,加入氷丁,比前三四倍,下屬輩夤緣誅求,奉公末由,各宮房判付帖外,一切更勿書入,日下供上與加入,隨所用依前進排事也。以若凋弊之勢,元定進排,已是極艱,而重以科外討索,則豈無稱屈之端乎?隨其現發下屬,別般嚴懲之意,捧甘申飭。內贍契貢人等以爲,各殿宮加用眞油,多少間無受價會減處,勢益蕩敗,將至闕供。加用受價,令惠廳依原受價例磨鍊事也。有加用而無受價,實爲貢人之呼冤,令戶惠廳參酌處之。唐藥材契貢人以爲,藥材貿納甚難,每年落本太多,萬無奉公之策,戶曹受價銀,從市直磨鍊事也。物價雖曰不齊,磨鍊自有定例,則隨時低昂,非所可議,寘之,何如?傳曰,允。
又以內醫院都提調·提調意啓曰,親享隔日,分提調,令該曹口傳差出,何如?傳曰,允。
吏曹口傳政事,以洪鍾雲爲分內醫提調。
申泰寬以奎章閣言啓曰,景慕宮望廟樓,今朔奉審,無頉之意,敢啓。傳曰,知道。
又以奎章閣言啓曰,守宮檢校直閣李淳翼,待開門牌招,何如?傳曰,允。
又以侍講院言啓曰,新除授兼弼善鄭誾朝,卽爲牌招察任,何如?傳曰,允。
又以侍講院言啓曰,明日宗廟夏享大祭,王世子隨駕敎是時,本院當爲全數進參,而新除授兼弼善鄭誾朝有身病,無以備員,何以爲之?敢稟。傳曰,許遞。前望單子入之。
又以侍講院言啓曰,明日宗廟夏享大祭,王世子隨駕行望廟禮敎是時,本院當爲全數進參,而文學尹榮植有身病,無以備員,何以爲之?敢稟。傳曰,許遞。前望單子入之。
兼弼善前望單子入之,尹相翊落點。
文學前望單子入之,趙東冕添書落點。
申泰寬,以侍講院言啓曰,新除授兼弼善尹相翊·文學趙東冕,竝卽牌招察任,何如?傳曰,允。
沈東臣,以統理交涉通商事務衙門言啓曰,監理仁川港通商事務,今旣有闕矣。其代前承旨洪淳學差下,何如?傳曰,允。
又以兵曹言啓曰,今四月初三日宗廟永寧殿夏享大祭時,守門當爲塡差,而本曹郞廳·員外郞·五衛將,除入直與差祭·在外未肅拜,排擬苟艱,依定式軍門將官代差以入之意,敢啓。傳曰,知道。
江華留守金允植疏曰,伏以,臣於去月,冒進一疏,乞解本兼之任,誠意淺薄,未蒙恩許,反承優批勉留,寵眷冞隆,撫躬惶恧,莫省攸措。臣之前疏所言,惟在於關防之不可疎虞,職守之不可隳曠,至如犬馬微軀,不敢言私。竊伏念臣之於君,猶子之於父,疾痛必籲,疴癢必呼,其在無隱之義,豈敢不悉暴衷私哉?臣稟質脆薄,精神不旺,惟有一段素心,如灰中之火,耿耿不息,自奮强策,不分勞逸,所以藉手事君者,只此而已。自近以來,羸瘁已甚,神識日耗,朝晡所食,不過數匙,雖無形見之證,未老而衰,厭厭如泉下之人,有時自顧,惕然警省曰,受國厚恩而涓埃未報,奈何遽作衰老之態耶?旣已氣已困乏,志亦隨焉,雖欲强策,亦不可得矣。幸伏蒙聖恩天大,曲加哀憐,投置閒散,俾從優游從事,乃臣之分,若置之繁要之職,必誤無疑,今臣所帶職務,無非繁要。況江華一面,兼守撫之責,寄軍民之政,斷斷非閑散投置之所,而臣居留三年,毫無建樹,歷數旣往之愆,無望將來之效,此臣所以不待瓜月而陳力自止者也。夫馬盡其力則必踣乃已,卸鞍休息,蓄其餘力,尙堪爲異日驅馳,今臣區區之情,甚於疲馬,暫望卸休,實非占便之計。伏乞天地父母,察臣衷悃,俯遂微願,將臣所帶諸職,竝令遞改,俾得專意調將,勉力圖報,不勝至幸。臣無任云云。答曰,省疏具悉。重任何可輕遞?卿其勿辭,益勉保釐之責。
上在昌德宮。停常參·經筵。
大駕詣宗廟,入齋室後,藥房·軍國衙門·內閣·政院·玉堂口傳問安。答曰,知道。世子宮入幕次後,藥房·軍國衙門·內閣·政院·玉堂·春桂坊口傳問安。答曰,知道。大王大妃殿·王大妃殿,遣承旨問安。答曰,知道。望廟樓入幕次後,藥房·軍國衙門·內閣·政院·玉堂口傳問安。答曰,知道。世子宮入幕次後,藥房·軍國衙門·內閣·政院·玉堂·春桂坊口傳問安。答曰,知道。省牲省器,入齋室後,藥房·軍國衙門·內閣·政院·玉堂口傳問安。答曰,知道。世子宮還入幕次後,藥房·軍國衙門·內閣·政院·玉堂·春坊口傳問安。答曰,知道。大王大妃殿·王大妃殿,遣承旨夕問安。答曰,知道。祭物親看審,還入齋室後,藥房·軍國衙門內閣·政院·玉堂口傳問安。答曰,知道。世子宮還入幕次後,藥房·軍國衙門·內閣·政院·玉堂·春桂坊口傳問安。答曰,知道。世子宮還內後,藥房·軍國衙門·內閣·政院·玉堂·春桂坊口傳問安。答曰,知道。
沈東臣啓曰,司僕寺內乘來言,捲簾,取稟。傳曰,捲三面。
申泰寬啓曰,臣以大王大妃殿·王大妃殿問安進去,下直之意,敢啓。傳曰,知道。
又啓曰,禮貌官來言,百官稟旨就次。傳曰,知道。
又啓曰,大王大妃殿·王大妃殿夕問安,何承旨進去乎?敢稟。傳曰,同副承旨進去。
尹定求啓曰,臣以大王大妃殿·王大妃殿夕問安進去,下直之意,敢啓。傳曰,知道。
申泰寬,以奎章閣檢書官,以守宮檢校直閣意啓曰,夜間閣內諸處,無事之意,敢啓。傳曰,知道。
沈東臣,以兵曹言啓曰,謹依下敎,侍衛陪衛軍兵等處,乾犒饋分給之意,敢啓。傳曰,知道。
又以禁衛營言啓曰,謹依下敎,侍衛陪衛軍兵等處,乾犒饋分給之意,敢啓。傳曰,知道。
又以御營廳言啓曰,謹依下敎,侍衛·陪衛軍兵等處,乾犒饋分給之意,敢啓。傳曰,知道。
又以摠戎廳言啓曰,謹依下敎,本廳留陣將校軍兵等處,乾犒饋分給之意,敢啓。傳曰,知道。
甲申四月初二日午時,大駕與王世子,詣宗廟夏享大祭。親祭齋宿擧動入侍時,行都承旨趙準永,行左承旨沈東臣,右承旨朴周陽,左副承旨申泰寬,右副承旨朴宗鉉,同副承旨尹定求,假注書缺,直提學洪英植·金弘集,檢校直閣朴鳳彬·沈相薰·閔丙奭·鄭夏源,檢校待敎閔泳韶·趙東冕,待敎金用均,校理鄭寅奭,修撰王濟肯,以次侍立。時至,通禮跪啓請外辦。上具遠遊冠·絳紗袍,乘輿出協陽門,藥房提調鄭基會·副提調趙準永進前奏曰,侵早勞動,聖體若何?上曰,一樣矣。通禮跪啓請降輿乘輦。上降輿乘輦。又啓請執圭。準永進圭。上執圭。仍由肅章門·進善門·敦化門。通禮跪啓請進發。上進發,至宗廟大門外。通禮跪啓請降輦乘輿。上降輦乘輿。通禮跪啓請釋圭。上釋圭。準永跪受圭。上至齋殿門外。通禮跪啓請降輿。上降輿,入齋殿。傳曰,祭物當親看審矣,該房知悉。少頃,通禮跪啓請出次。上改具冕服·玉帶·赤舃以出,步詣至東神門外。通禮跪啓請執圭。準永跪進圭。上執圭。禮儀使禮曹判書曺錫輿,導上詣版位西向立。贊儀唱鞠躬四拜興平身。上行四拜禮訖。準永曰,侍衛使之西神門外待令乎?上曰,唯。仍詣殿內,各室奉審如儀訖。禮儀使導上詣省器位,眡濯滌諸執事,以次擧羃告潔,禮儀使導上出西神門。通禮跪啓請釋圭。上釋圭。準永跪受圭。準永曰,步輦使之待令乎?上曰,置之,可也。仍步詣永寧殿東神門外。通禮跪啓請執圭。準永,跪進圭。上執圭。仍詣版位西向立。贊儀唱鞠躬四拜興平身。上行四拜禮訖,仍詣殿內各室,奉審省器如上儀訖。仍出東神門外。通禮跪啓請釋圭。上釋圭。準永跪受圭。大臣進前奏曰,太室奉審,將行親祼,聖慕克伸,群情忭祝,早朝勞動,聖體,若何?上曰,一樣矣。仍步至守僕廳前小次。通禮跪啓請入小次。少頃,通禮跪啓請出次。上改具遠遊冠·絳紗袍以出。通禮跪啓請執圭。準永跪進圭。上執圭。禮儀使導上詣省牲位南向立。諸大祝各巡一匝,進前奏曰,犠牲巡省,肥澤無欠,使之尺量,何如?上可之。尺量如例擧行訖。諸大祝,率其牢屬,擧手告充,仍牽出犠牲訖。通禮跪啓請釋圭。上釋圭。準永跪受圭。上還入齋殿。諸臣以次輪回詣閤。
上在昌德宮。停常參·經筵。
經宿後,藥房·軍國衙門·內閣·政院·玉堂口傳問安。答曰,知道。朝廷二品以上單子問安。答曰,知道。世子宮,遣宮官問安。答曰,知道。親祭還入齋室後,藥房·軍國衙門·內閣·政院·玉堂口傳問安。答曰,知道。朝廷二品以上單子問安。答曰,知道。還內後,藥房·軍國衙門·內閣·政院·玉堂口傳問安。答曰,知道。
申泰寬啓曰,明日常參·經筵,取稟。傳曰,停。
又啓曰,右副承旨朴宗鉉,今日不爲仕進,卽爲牌招,何如?傳曰,允。
尹定求啓曰,卽者義禁府都事來言,今日動駕時,衛外擊錚罪人崔在敏等七十八人,依例移送秋曹云矣。敢啓。傳曰,知道。
傳于申泰寬曰,再明日儲慶宮·毓祥宮·延祐宮·宣禧宮展拜矣。該房知悉。
傳于尹定求曰,凡於宮內諸事,旣令掌內司句管,則至於各國公使陛見與引見時,依例專管擧行,該司堂上入侍事,定式。
傳于申泰寬曰,同副承旨許遞,前望單子入之。
申泰寬啓曰,行都承旨趙準永軍國衙門進,行左承旨沈東臣,右承旨朴周陽,不爲仕進,右副承旨朴宗鉉牌不進,同副承旨前望未下。院中,只有臣一人,伴直無人,右承旨所當牌招,而拘於廳規,不得請牌,何以爲之?敢稟。傳曰,牌招。
以右副承旨朴宗鉉牌不進罷職傳旨,傳于申泰寬曰,只推。
承旨前望單子入之,閔丙奭落點。
申泰寬,以奎章閣言啓曰,大駕今已還宮,守宮檢校直閣李淳翼,依定式減下,何如?傳曰,允。
又以承文院言啓曰,卽見都京禮部咨文二道,則一是商民未領執照,潛來貿易者嚴飭事也,一是總理衙門會議吉林與朝鮮貿易章程一摺,奉旨依議事也,回咨竝按例撰出,付撥下送灣府,以爲入送之地,何如?傳曰,允。
又以兵曹言啓曰,卽接西所衛將權龜仁牒報,則永肅門北邊中松一株,因風折傷云。令該所,依例斫去之意,敢啓。傳曰,知道。
甲申四月初三日時,大駕詣宗廟。夏享大祭親祭入侍時,行都承旨趙準永,行左承旨沈東臣,右承旨朴周陽,左副承旨申泰寬,右副承旨朴宗鉉,同副承旨尹定求,史官缺,閣臣缺,校理鄭寅奭,修撰王濟肯,以次侍立。時至,通禮跪啓請外辦,上具冕服·玉帶·赤舃,出齋殿,步詣東神門外。禮儀使禮曹判書曺錫輿,跪啓請執圭,準永跪進圭,上執圭。禮儀使導上詣版位西向立。禮儀使跪啓請鞠躬四拜興平身,上行四拜禮,樂九成。禮儀使啓請執圭,上執圭。禮儀使導上陞自阼階,詣第一室尊所,登歌作保太平之舞作,執尊擧羃酌鬯。禮儀使導上詣神位前,禮儀使啓請搢圭,上搢圭。準永奉香,宗鉉奉爐,上三上香。禮儀使啓請執瓚灌地,進幣,瓚酌官吏曹判書沈履澤,奉瓚跪進,上執瓚灌地,以瓚授奠幣瓚爵官吏曹參議朴鳳彬。禮儀使啓請執幣獻幣,履澤奉幣跪進,上執幣以授鳳彬,鳳彬跪受幣,奠于案。禮儀使啓請執圭,俯伏興平身,上執圭,俯伏興平身,次詣各室,上香灌地,奠幣如上儀,登歌止。禮儀使導上降復位,執禮請進饌,軒架作豊安樂之樂,諸祝史撤毛血盤,授齋郞而出。典祀官引饌,入自正門,捧爼官戶曹正郞李秀殷等,各奉牲匣,薦爼官戶曹判書金有淵,捧奠于各宮。禮儀使跪啓請初獻禮,導上詣第一室尊所,履澤酌醴訖,上詣第一室神位前。禮儀使啓請跪搢圭,上跪搢圭。履澤奉爵跪進,上執爵授鳳彬,鳳彬跪受奠于神位前。禮儀使啓請執圭,俯伏興少退跪,上執圭,俯伏興少退跪。樂止,大祝宗簿正金昇均進跪東向跪,讀祝訖。上次詣各室,酌獻讀祝如上儀訖,禮儀使導上降復位,仍入小次。退保太平之舞,進定大業之舞。亞獻官右議政金炳德,行亞獻禮。終獻官錦綾尉朴泳孝行終獻禮如儀訖。禮儀使啓請出次,上出次。禮儀使導上詣飮福位,啓請跪搢圭受爵,上跪搢圭。履澤奉爵跪進,上受爵飮福訖,以授鳳彬,鳳彬跪受,以授昇均,昇均跪受復于玷。禮儀使啓請受胙,有淵奉胙跪進,上受胙以授昇均,昇均跪受訖。禮儀使導上降復位,啓請鞠躬四拜興平身,上行四拜禮訖。禮儀使導上詣望燎位,諸大祝取祝幣,行望燎位訖。禮儀使跪啓禮畢,仍導上出殿門,上釋圭,準永跪受圭,上還入齋殿。傳曰,還宮門路,以廟北墻門爲之矣,該房知悉。少頃,通禮跪啓請外辦,上改具遠遊冠·絳紗袍以出。通禮跪啓請乘輿,上乘輿出廟北墻門。通禮跪啓請執圭,準永進圭,上執圭,至協陽門,通禮跪啓請釋圭,上釋圭,準永跪受圭。東臣請出標信解嚴,上還內,諸臣以次退出。
上在昌德宮。停常參·經筵。
經宿翌日,大殿·大王大妃殿·王大妃殿·中宮殿·世子宮·世子嬪宮,藥房·軍國衙門·內閣·政院·玉堂口傳問安。答曰,知道。大殿,朝廷二品以上單子問安。答曰,知道。
藥房都提調金炳德·提調鄭基會·副提調趙準永啓曰,太廟親祼,徹宵將事,侵曉回鑾,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
申泰寬啓曰,明日動駕相値,視事頉稟之意,敢啓。傳曰,知道。
朴宗鉉啓曰,明日大駕詣儲慶宮,入齋室後,大王大妃殿·王大妃殿問安,何承旨進去乎?敢稟。傳曰,右副承旨進去。
傳于朴宗鉉曰,明日出宮內門路,以協陽門爲之。
申泰寬,以吏曹言啓曰,卽接司僕寺牒報,則以爲明日動駕敎是時,本寺正例爲進輿差備,而正沈琦澤有身病,不得擧行,卽速變通,以爲及時擧行之地云。正沈琦澤改差,其代口傳備擬以入之意,敢啓。傳曰,知道。
吏曹口傳政事,以南廷琦爲司僕正。
朴宗鉉,以義禁府言啓曰,明日動駕時,本府都事,全數進參,而都事徐九淳,以檢書官內閣進,無以推移,令該曹,口傳相換,以爲分排擧行,何如?傳曰,允。
吏曹口傳政事,禁府都事徐九淳,引儀李世卿,已上相換事承傳。
申泰寬,以戶曹言啓曰,軍資判官李寬稙,廣興令閔東鎬,今已報瓜,而捧稅旁午,難付生手,竝姑仍任,何如?傳曰,允。
又以禮曹言啓曰,今此儲慶宮·毓祥宮·延祐宮·宣禧宮展拜時,王世子祗迎及隨駕之節,依例磨鍊乎?敢稟。傳曰,勿爲磨鍊。
又以奎章閣言啓曰,守宮檢校直閣李承純,待開門牌招,何如?傳曰,允。
又以兵曹言啓曰,今四月初五日,大駕詣儲慶宮展拜,毓祥宮展拜,延祐宮展拜,宣禧宮展拜時,隨駕營門,當爲磨鍊矣。何營軍兵隨駕,何營軍兵留陣,而禁軍及馬步軍·別抄軍,以幾番幾哨磨鍊,餘軍留營,何以爲之乎?敢稟。傳曰,禁營步軍二哨·騎士一番·御營步軍一哨,禁將率領,爲先廂,御營步軍二哨·騎士一番,摠戎使率領,爲後廂,禁軍二番隨駕,別抄軍一哨磨鍊,餘軍留營,留陣置之。
朴宗鉉,以兵曹言啓曰,謹依下敎,不善擧行之藥房待令趙明廉·千世顯·金鍾九·洪益謨,各決棍十度後,汰去之意,敢啓。傳曰,知道。
又以統理交涉通商事務衙門言啓曰,今日午時,臣等與英國全權大臣巴夏禮,將批准條約互換之由,敢啓。傳曰,知道。
又以禁衛營言啓曰,本營軍色從事宦金中植,身病甚重,勢難察任,今姑改差,何如?傳曰,允。
軍國事務朴定陽疏曰,伏以太廟親祼,回鑾萬安,聖慕克伸,群情胥欣,仍伏念臣以無似猥據典牲提擧之任早晚僨誤曾所預料,而昨日享祀進排犧牛,多有瘦瘠,親臨省牲之際,致勤下詢,喉院請罪,至承問備之擧,而本署郞廳拿處事,命下矣。臣於平日,苟能預先操飭,隨事盡職,則莫重大享,致此不誠之擧,而豈可專諉郞寮,晏然若不知者乎?臣於是滿心悚蹙,罔知措躬,玆敢短章自暴,仰瀆崇嚴。伏乞聖明,勘當勘之罪,以安臣心,以警具僚焉,臣無任云云。答曰,省疏具悉。問備,事體然也,不必如是爲引。
行護軍李容元疏曰,伏以臣以俟勘未勘之蹤,有欲進難進之義,棲息荒野,逖違脩門,意外寵點屢及賤末,喉銜纔卸,繼以金吾·經筵,除旨聯翩,始認體物之仁,雖騈拇枝指,缺之則悲,匪臣隕首所可酬報,仍伏念臣曩控淺見,妄忤僉議,何幸謙挹之聖衷,不待臣章已斷群請,美號不居而明德愈輝,儀文雖闕而休烈彌彰,存一念若惕之戒,留億年未艾之祜,遂使奊詬如臣,賴以包荒於淵藪,而第其立異之誚,所宜必受,人言之來,復何敢尤?若責妄率之可誅,臣亦難逃,至謂慶忭之或昧,言實不諒,夫人臣希泰之誠,必欲堯·舜其君,德日隆而常若不洽,業日廣而常若未就,唐臣陸贄,宋臣劉敞,皆所以否議於尊揚者,一則謂變亂之餘,一則謂歲飢民困,曷嘗其時之主,非賢明而其顯上之顧,亦豈後人而然哉?是其所懼者存耳,矧今千百憂虞,浩穰無垠,較諸劉·陸所云,不啻倍屣以言乎邦慶,則蹈舞歌詠之猶有餘忱,以言乎時艱,則太息流涕者,實非過語,憂樂雖若二致,樂不自樂,無憂而後,得有其樂,先今日之憂其憂者,蓋欲樂此慶於無疆也,區區肝肺,豈其有他?言者之言,固無足逐條追卞,重涉瀆撓之悚,而被彝常所未近之誣陷,高厚所不容之域,恬若無故,忍敢有靦,復齒乎冠帶之列,謂與乎驅使之末,此誠小人之無畏,而人言又當謂何?恩命雖極感戴,微分轉益危蹙,玆從縣道,冒入文字。伏願聖明,俯垂鑑諒,還收臣新除兩銜,仍治臣逋慢之罪,以肅朝綱焉,臣無任云云。答曰,省疏具悉。人言何足爲引?疏辭甚切實,予庸歎賞。
八道儒生幼學李承璪等疏曰,伏以慕聖尊賢,國朝已行之典章也,崇儒重道,列聖朝相傳之心法也,禮樂詩書燦然而明,衣冠文物,煥然而具,侔擬中國,號稱小華,五百年邦籙,以之而綿長,三千里生靈,以之而奠安,猗歟盛矣,曷不休哉?臣等忝在縫掖之列,粗習籩䇺之事,莫非扶植培養之深仁厚澤,而亦由啓發指導之實地正路也,區區至願,以庶幾裨補我聖上右文至化之萬一焉,斷斷無他,則豈可徒懷嚴畏,逡巡自阻於紸纊之下也哉?第伏念文廟從祀,莫重大禮,而有賢不享,豈非欠典耶?謹稽國初故實,賢莫賢於故領議政贈謚翼成公臣黃喜,而迄今四百有餘年,尙未蒙陞享聖廡之恩,朝家之處分,愈遠而愈遲,士林之齎鬱,愈久而愈深,玆敢不避猥越,略擧其實蹟,仰瀆崇聽,惟殿下,特垂鑑諒,俯循公議焉。故翼成公臣黃喜,生於麗季,仕於本朝,深明箕聖陳範之義,至切孔·孟行道之志,出而救世,闢異衛正,以輔佐我世宗大王贊定三年通行之禮,痛斥百日齋供之風,其所制作,本之六經,其所治平,挽回三代,肇爲東方禮樂之主,文敎之祖,萬世永賴,實維其功,嚮微翼成,則滔滔擧世,不幾於出此入彼乎?上承圃·牧,下啓寒·退,其道學淵源也,力排佛敎,條正禮典,其事業昭著也,潛心理學,必以聖門升堂入室之階,其掌學也,丕變士風,必以大學正心誠意之要,其典文也,國乘載之,野史書之,婦孺之傳誦,尙今不絶,人士之興嗟,孰無是心?列聖朝致祭文,有曰英陵在侑,姚·娰于東,同德之佐曰,翼成公,有曰協贊列聖,釐正祭儀,功業卓然,昭載國乘,有曰訏謨遠猷,英陵有臣,史有特書,闢異之力,有曰英陵在宥,制禮作樂,卿實爲輔,民懷其德,有曰條正祭儀,經國慮遠,力排佛風,導俗切存,文貞公臣南孝溫嘗曰,守正不撓,文正公臣趙光祖,亟稱培養士氣,列聖之致侑,兩賢之推詡,尤章章明著者也,身擔禮樂,手鍊典章,巍然爲國朝儒宗,而其繼往開來,不墜斯文之功,超俗守正廓闢異端之力,則幾乎湮晦矣。竊以爲孟子能言拒楊·墨,而切不在禹下,韓愈抗疏斥佛骨,而道接乎孟子,千載之下,享于聖位,腏于賢廡,仰之如隔晨者也,至如黃翼成,功不讓孟子·韓愈之賢,而世級又國朝之近乎?至今未陞於兩廡之列,實爲未遑之典也,況今東宮邸下,睿學日就,尊賢講道,臨雍行禮,將啓我萬世文明之休,則此正闡揚幽微,克伸公議之會也,而本孫幼學臣黃心顯疏批若曰,陞廡,禮之重也,不可遽施,更俟後日公議,竊伏念士林之公議,當先於本孫,而尙此遲緩者,實是士林之恥也。伏惟殿下,勿謂臣等之狂妄,特以故領議政贈謚翼成公臣黃喜,躋配文廟,以彰聖德,以副輿望焉,臣無任云云。答曰,省疏具悉。廡享之不可遽施,乃尊其體而重其事也,不必煩疏,爾等退修學業。
上在昌德宮。停常參·經筵。
大駕詣儲慶宮,入齋室後,藥房·軍國衙門·內閣·政院·玉堂口傳問安。答曰,知道。大王大妃殿·王大妃殿,遣承旨問安。答曰,知道。世子宮遣宮官問安。答曰,知道。仍詣毓祥宮,入齋室後,藥房·軍國衙門·內閣·政院·玉堂口傳問安。答曰,知道。毓祥宮·延祐宮·宣禧宮展拜。還入齋室後,藥房·軍國衙門·內閣·政院·玉堂口傳問安。答曰,知道。還宮後,藥房·軍國衙門·內閣·政院·玉堂口傳問安。答曰,知道。
藥房提調鄭基會·副提調趙準永啓曰,伏未審夜來,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
申泰寬啓曰,明日殿座相値,視事頉稟之意,敢啓。傳曰,知道。
沈東臣啓曰,司僕寺內乘來言,捲簾,取稟。傳曰,捲三面。
傳于申泰寬曰,政官牌招開政。
申泰寬啓曰,臣以大王大妃殿·王大妃殿問安進去,下直之意,敢啓。傳曰,知道。
傳于申泰寬曰,英國國書,再明日當於便殿親受,公使仍爲召見矣。該房知悉。
閔丙奭啓曰,卽者義禁府都事來言,今日動駕時,衛外擊錚罪人林源弼等四十六名,依例移送秋曹云矣。敢啓。傳曰,知道。
申泰寬啓曰,吏曹判書沈履澤,參判韓喆愚,參議朴鳳彬牌不進,推考傳旨及罷職傳旨,今方捧入,而開政命下之後,如是違牌,事甚未安,判書·參判,竝更牌招,何如?傳曰,允。參議只推,待明朝一體牌招。
申泰官,以吏曹言啓曰,繕工監假監役官李奎煥·申應一·金亮琇,俱以身病,呈狀乞遞,竝改差,何如?傳曰,允。
朴周陽,以戶曹言啓曰,各道年終錢穀會案,今纔齊到矣。御覽會計,修正次請出之意,敢啓。傳曰,知道。
申泰寬,以奎章閣言啓曰,大駕今已還宮,守宮檢校直閣李承純,依定式減下,何如?傳曰,允。
沈東臣,以統理交涉通商事務衙門言啓曰,英國使臣,齎其國書而來,將爲陛見之意,敢啓。傳曰,知道。
又以兵曹言啓曰,曜金門北邊墻垣頹圮處,今已畢築矣。把守軍兵解送之意,敢啓,傳曰,知道。
閔丙奭,以義禁府言啓曰,卽接月令醫員鄭鍾健手本,則以爲時囚罪人尹瀷,素患痰癖,又添毒感,目下症形,實爲危劇云。罪人病勢如此,則一邊保放,一邊草記,載在法典矣。尹瀷姑爲保放之意,敢啓。傳曰,知道。
甲申四月初五日時,大駕詣儲慶宮·毓祥宮·延祐宮·宣禧宮,展拜。擧動入侍時,行都承旨趙準永,行左承旨沈東臣,右承旨閔丙奭,左副承旨朴周陽,右副承旨申泰寬,同副承旨朴宗鉉,假注書缺,別兼春秋閔京鎬·金貞均·尹命燮·金喜洙·金春熙,直提學洪英植·金弘集,檢校直閣朴鳳彬·沈相薰·閔丙奭·鄭夏源,檢校待敎趙東冕,待敎金用均,校理李重德,修撰吳炳文,以次侍立。時至,通禮跪啓請外辦,上具翼善冠·衮龍袍,乘輿出協陽門,藥房提調鄭基會·副提調趙準永,進前奏曰,侵早勞動,聖體,若何?上曰,一樣矣。出仁政門外。通禮跪啓請降輿乘輦,上降輿乘輦,由肅章門·進善門,出敦化門。通禮跪啓請駕少駐,侍臣上馬,由把子橋鍾閣前路,至儲慶宮大門外。通禮跪啓請降輦乘輿。上降輦乘輿,通禮前導入齋殿門外,通禮跪啓請降輿,上降輿,入齋殿。少頃,通禮跪啓請出次,上出次。通禮前導,上詣版位北向立。通禮跪啓請鞠躬四拜興平身,上鞠躬四拜興平身,仍陞詣廟內奉審訖。通禮導上還入齋室。少頃,通禮跪啓請出次,上出次。通禮跪啓請乘輿,上乘輿。通禮前導,上至下輦所,又啓請降輿乘輦,又啓請進發,至毓祥宮下輦所。通禮跪啓請降輦乘輿,前導,上詣齋室門外。通禮跪啓請降輿,上降輿,入齋室。展拜時至,通禮跪啓請出次,上出次。通禮前導,上詣版位北向立。通禮跪啓請鞠躬再拜興平身,上鞠躬再拜興平身,仍陞詣廟內奉審訖。通禮導上還入齋室,延祐宮展拜時至,通禮跪啓請出次,上出次。通禮前導,上步詣版位北向立。通禮跪啓請鞠躬再拜興平身,上鞠躬再拜興平身。通禮導上陞詣廟內奉審訖,通禮導上還入齋室。命書傳敎曰,宣禧宮展拜時百官行禮置之。宣禧宮展拜時至,通禮跪啓請出次,上出次。通禮前導,上詣版位北向立。通禮跪啓請鞠躬再拜興平身,上鞠躬再拜興平身。通禮導上陞詣廟內奉審訖,通禮導上還入齋室。傳曰,禧嬪廟·宜嬪廟,遣內侍,看審以來。命書傳敎曰,待敎金用均,馳詣永昭廟·文禧廟,奉審以來。大臣進前奏曰,侵早勞動,聖體,若何?上曰,一樣矣。通禮跪啓請外辦,上出次。通禮跪啓請乘輿,上乘輿。通禮前導,上至下輦所。通禮跪啓請降輿乘輦,又啓請進發,上進發,至敦化門·進善門·肅章門·協陽門。東臣請出標信解嚴,上還內,諸臣以次退出。
上在昌德宮。停常參·經筵。
朴宗鉉啓曰,明日常參·經筵,取稟。傳曰,停。
傳于朴宗鉉曰,藥院都提調有闕之代,前望單子入之。
內醫都提調前望單子入之,領府事洪淳穆落點。
注書宋秉宙病,代以李鍾國爲假注書。
傳于朴宗鉉曰,在外同敦寧許遞,今日政差出。
朴宗鉉,以兵曹言啓曰,同知中樞府事趙存昇,宣傳官宋正鉉,兼司僕將趙秉應,羽林衛將金景熙,五衛將洪在鎬·林德潤·朴英鎭·李寅復,曹司五衛將趙鶴永,景福宮衛將洪台燮·楊基漢,慶熙宮衛將李泰煥,文臣兼宣傳官尹吉求,俱以病難供職,呈狀乞遞,新際授慶尙左兵使安鼎玉,以其母年今爲七十六歲,法不當遠離赴任,戶奴呈狀乞遞矣。閫帥之親年七十五歲以上者,許遞其任,載在法典,竝改差,古突山別將金裕鳴,身病猝重,萬無赴任之望云。罷職,何如?傳曰,允。
朴宗鉉啓曰,行都承旨趙準永軍國衙門進,行左承旨沈東臣·左副承旨朴周陽,不爲仕進,右承旨閔丙奭內閣進,右副承旨申泰寬式暇出去。院中,只有臣一人,伴直無人,左副承旨所當牌招,而拘於廳規,不得請牌,何以爲之?敢稟。傳曰,牌招。
又啓曰,臣吏兵批兼進之意,敢啓。傳曰,知道。
有政。吏批,判書沈履澤·參判韓喆愚進,參議朴鳳彬牌招不進,同副承旨朴宗鉉進。以吏批言啓曰,判書沈履澤,參議朴鳳彬,竝牌招不進,小臣獨政未安,何以爲之?敢稟。傳曰,仍爲之。以趙秉世爲同敦寧,監理仁川港通商事務單洪淳學。
兵批,行判書鄭範朝進,參判洪英植病,參議李東淵·參知趙璟淳入直進,同副承旨朴宗鉉進。以金炳一爲同知,趙台顯爲同訓鍊,金敎濚爲宣傳官,沈宜哲爲兼司僕將,閔泳一爲羽林將,南廷植·鄭基玄·崔萬鍾·李鳳俊·崔五吉·孫敎鎭·李敎弼爲五衛將,李鐸應爲忠翊將,趙漢箕·金學元爲景福將,馬天孫爲慶熙將,南廷綺爲文兼,李承禎爲守門將,孫觀遠爲御營哨宮,白樂贊爲慶尙左兵使,石明俊爲古突山別將,同知加設單,琴經述,僉知三單,沈宜哲·崔萬鍾·李鳳俊,加設單安鼎玉,護軍金炳翊·趙存昇,副護軍尹定求·宋正鉉·韓履璟,副司直尹榮植,以上竝單付。
吏批,再政。以趙羲泰·金錡·安敎述爲假監役。
兵批,再政。以南起元爲訓鍊僉正,李敎錫爲摠戎哨官,僉知單崔五吉·崔益贊,副護軍閔泳一。
吏批,三政。以李敎麟爲刑曹正郞,申爲戶曹左郞,宗親府忠義單李奎承,故學生李正信,贈吏議例兼,前同敦寧李敏敬考。
兵批,三政。以李相翼爲宣傳官,申爲中樞經歷,同知單,馬天孫。
四政。以具周鉉爲訓鍊判官,同知單金學元。
五政。以尹秉寬爲宣傳官。
朴宗鉉啓曰,左副承旨朴周陽牌不進,伴直無人,右承旨閔丙奭,所當牌招,而拘於廳規,不得請牌,何以爲之?敢稟。傳曰,牌招。
以左副承旨朴周陽牌不進罷職傳旨,傳于朴宗鉉曰,只推。
以吏曹參議朴鳳彬牌不進罷職傳旨,傳于朴宗鉉曰,只推。
朴宗鉉,以禁衛營·御營廳言啓曰,曜金門北邊墻垣四間許頹圮處,今已畢築,圮守軍兵解送事,自兵曹草記蒙允矣。把守西營入直軍,還入直所,將及添入軍解送之意,敢啓。傳曰,知道。
兵曹啓目,粘連觀此慶尙監司趙康夏,左水使李熙善兩度啓本,則絶影島,以海防重地,設鎭屬耳,百度草創,民戶纔經移接,生業姑無根着,値此歲歉,尤難接濟是白在如中,該僉使任翊準,蒞任以來,悉心做去,山田之未闢者,次第起墾,浦口之有弊者,到底矯捄,不計所費之多寡,擧皆捐廩而自辦,兩等私賑,全島賴活,卒伍有鳧藻之樂,閭里無鵠菜之愁,實惠入人,惟恐或失,似此優異之績,合有示意之擧,特許仍任,俾究成效事,令該曹稟處亦爲白有臥乎所,捐廩私賑,全島賴活,似此優績,合施褒賞,絶影島僉使任翊準,依狀請特爲仍任,以副軍民之望,何如?判付。啓,依允。
右議政金炳德箚曰,伏以各宮展拜,宸慕克伸,鑾蹕穩旋,群情胥悅,仍念臣猥叨藥院之任,今屢關朔于玆矣。頃陳情實,未獲準兪,其在保護所重,忱誠所效,何敢以冒據稍久,輒復煩瀆,而顧臣年來衰病,日甚,一日,冬春以還,舊症新祟,迭加侵尋,委綴呻囈,無以收拾,凡系職事,自速瘝溺之罪,日次起居,是常禮之莫敬,而緣臣病甚,一直曠隳,尤萬萬非義分道理之所敢安也。玆綴短牘,冒干崇聽,伏願聖明,俯垂矜諒,將臣內局提擧之銜,亟賜遞免,不勝幸甚。取進止。答曰,省箚具悉卿懇。愼節奉慮,所辭藥院之任,今姑勉副,卿其安心調理。仍傳于朴宗鉉曰,此批答,遣史官傳諭。
上在昌德宮。停常參·經筵。
自人定至初八日開東,灑雨下兩,測雨器水深二寸。
朴宗鉉啓曰,明日常參·經筵,取稟。傳曰,停。
又啓曰,來十一日朝參日次矣。敢稟。傳曰,停。
傳于朴宗鉉曰,左承旨許遞,前望單子入之。
承旨前望單子入之,李祖淵落點。
傳于朴周陽曰,摠理大臣入侍。
傳于朴周陽曰,政官牌招開政。
朴宗鉉,以奎章閣言啓曰,凡有關閣事者,一遵受敎,五上司所屬,則本閣直囚,閣屬則進來囚推,自是莫越之典式,而昨日動駕時,本閣使令,被捉於禁衛營陣上,謂以悖慢,遽施棍治,設令可罪,措處有道,而當場初不進來,事過仍無關由,其在事體,不可仍置,故該校自本閣出牌矣。該營大將,回逐閣牌,不爲促送,違越典式,縱曰昧例,前後擧措,去益駭妄,當該禁衛大將,所當重勘,而本閣請推之外,無他可施之罰,何以爲之?敢稟。傳曰,有違典式之禁衛大將具完植,施以重推之典。
朴宗鉉啓曰,禁衛大將具完植,謂有情勢,逬出城外,所佩命召,使其營校來納,武將之稱以處義,遽然擅離,紀綱所在,萬萬駭然,所當重勘,而本院請推之外,無他可施之罰,何以爲之,而將兵之任,不可一刻無摠案之人,何以爲之?敢稟。傳曰,竝已喩於筵批矣。
又啓曰,吏曹判書沈履澤,參判韓喆愚,參議朴鳳彬牌不進,推考傳旨及罷職傳旨,今方捧入,而開政命下之後,如是違牌,事甚未安,判書參判,竝更牌招,何如?傳曰,允。參議只推,待明朝一體牌招。
以黃海監司尹宇善狀啓,安岳郡守金文鉉,不能檢束吏鄕,致此騷擾,爲先罷黜,其罪狀,令攸司稟處事,傳于朴宗鉉曰,令廟堂稟處。
以全羅監司金聲根狀啓,罪人洪時愚,嚴刑窮覈,終不直招,還囚營獄,以待處分事,傳于朴宗鉉曰,渠以幺麽編配之類,不悛前習,恣行頑悖,民邑受困,已極駭惋,況誣誷呑吐,終始抵賴,尤極狡惡,施以遠惡島竄配之典,勿揀赦典,其餘在逃諸漢,分本道,期於詗捉,照律嚴處。
朴宗鉉,以義禁府言啓曰,卽接月令醫員金奎明手本,則以爲時囚罪人李文榮,素患疝積之症,挾感復發,目下症形,實爲危劇云。罪人病勢如比,則一邊保放,一邊草記,載在注典矣。李文榮姑爲保放之意,敢啓。傳曰,知道。
方外儒生幼學金炳肅疏曰,伏以夫子之影幀,六本,而三本,奉安於水原闕里祠,三本,奉安於魯城闕里祠,而辛未撤享之後,子孫齊鬱,士林咨嗟矣。廟宇依存,則無有嫌於復建之煩屑,幀像依安,則不有涉於更擧之違越。伏乞亟降兩所闕里復享之命,以明斯道大焉。答曰,省疏具悉。其於事體,何可建撤無常乎?已有前批,須勿煩疏,退修學業。
甲申四月初七日申時,上御重熙堂。總理大臣入侍時,左副承旨朴周陽,假注書李鍾國,記事官金喜洙·金春熙,總理軍國事務金炳國·金炳德,以次進伏訖。上曰,史官分左右。仍命大臣進前,炳國進前奏曰,風日不調,聖體,若何?上曰,一樣矣。炳國曰,寢睡·水刺之節,何如?上曰,一樣矣。炳國曰,大王大妃殿氣候,何如?上曰,一樣矣。炳國曰,王大妃殿氣候,何如?上曰,一樣矣。炳國曰,中宮殿氣候,何如?上曰,安順矣。炳國曰,世子宮氣度,何如?上曰,平順矣。炳國曰,世子嬪宮氣度,何如?上曰,平順矣。上曰,風勢似釀大雨矣。炳國曰,風息則必雨注,而顧今知時之雨也。上曰,可謂花發多風雨矣。仍敎曰,顧今稅船上來之時,有此風勢,不無爲慮矣。炳國曰,間見謄報,則稅船陸續裝發矣,若因風勢而逗留,則極爲憧憧矣。上曰,今日親受英國國書,而約條亦爲批準互換矣。炳國曰,約條是兩國大事,而無事互換,甚幸矣。炳德曰,批準互換,次第告竣,誠爲可幸矣。上曰,然矣。炳國曰,臣等俄於衙門,亦見英使矣。上曰,英使艦長外,着白帽者,不爲升堂乎?炳國曰,英使以下,連爲相接之際,自多酬應之煩擾,其何者不爲升堂,未暇詳察矣。上曰,通語何以爲之乎?炳國曰,阿須頓,略解我方言,故使之傳語矣。上曰,聞英使,上國與我邦,兼爲住箚之任,故頻數往來於天津,而將過夏於此云矣。仍命近侍,出示國書與批準互換冊子。炳國·炳德,奉覽訖。炳國曰,專以永言交好爲言,甚懇摯矣。炳德曰,交好之意,果甚勤矣。上曰,國書約條原文字樣,雖難辦,而批準約條,與舊本相符,其國書譯文有曰,亟相云者,亦倣中國官制矣。炳國曰,果倣此制而然,而條約之一字,無改亦幸矣。仍奏曰,批準,今旣互換矣,自當有撰咨之節,而詳考昨年美國互換後謄錄,則只有文任撰咨之記載,初無草記筵稟之事矣。上曰,前年四月十四日美國國書親受後,不待筵奏,知委於文任,使之撰出,今亦如是之好矣。炳國曰,月日若是記燭,聖聰卓越矣。臣等俄考謄錄後,始記得,而其時咨文撥送,在於二十日,今承下敎,知委於文任,使之撰出矣。上曰,依此爲之,可也,炳國曰,臣等明·再明間,將往見英使爲計,回謝之禮,例不踰多日云矣。上曰,如是甚好矣。炳國曰,禁衛大將具完植,施以譴罷之典事云云。上曰,依爲之。出擧條周陽曰,將兵之任,不可一刻無摠察之人,何以爲之事云云。上曰,都提調兼察,從事官發牌,聽傳敎。出擧條炳國曰,記注之任,何等愼重,而近來注書,每多生疎,上下酬酌,多致遺漏,甚可駭,然每於修正之時,登筵承旨退出後,一一照檢,例也,而近日則一任注書也,故致有錯誤之弊,亦爲申飭恐好矣。上曰,然矣。須出去另飭,而日後若復如比,承旨亦難免其責矣。周陽曰,謹當各別中飭矣。上命大臣就座。仍命史官就座。又命大臣先退又命承史,以次退出。
上在昌德宮。停常參·經筵。
自開東至申時,灑雨下雨,測雨器水深六分。
朴宗鉉啓曰,明日常參·經筵,取稟。傳曰,停。
朴周陽啓曰,承旨申泰寬,今日不爲仕進,卽爲牌招,何如?傳曰,允。
傳于朴宗鉉曰,在外敦寧都正許遞,今日政差出。
傳于朴宗鉉曰,在外玉堂許遞,今日政差出。
朴宗鉉啓曰,行都承旨趙準永,右承旨閔丙奭不爲仕進,行左承旨李祖淵軍國衙門進,左副承旨朴周陽式暇出去,右副承旨申泰寬牌不進。院中,只有臣一人,伴直無人,右承旨所當牌招,而拘於廳規,不得請牌,何以爲之?敢稟。傳曰,牌招。
傳于朴宗鉉曰,禮曹參判有闕之代,前望單子入之。
禮曹參判前望單子入之,李祖淵落點。
傳于朴宗鉉曰,承旨有闕之代,前望單子入之。
承旨前望單子入之,李源中落點。
朴宗鉉啓曰,左承旨閔丙奭牌不進,伴直無人,新除授右副承旨李源中,所當牌招,而拘於廳規,不得請牌,何以爲之?敢稟。傳曰,牌招。
朴宗鉉,以吏曹言啓曰,成均館典籍魏鍾謙,中學敎授李容稙,東學敎授李起鍾,南學敎授李勝宇,俱以身病,呈狀乞遞,竝改差,何如?傳曰,允。
又以吏曹言啓曰,繕工監假監役官趙羲泰·金錡·安敎述,俱以身病,呈狀乞遞,竝改差,何如?傳曰,允。
朴宗鉉啓曰,臣吏兵批兼進之意,敢啓。傳曰,知道。
有政。吏批,判書沈履澤進,參判韓喆愚,參議朴鳳彬竝牌招不進,同副承旨朴宗鉉進。以李元祺爲副修撰,趙秉轍爲敦寧都正,沈遠彬爲中學敎授,鄭寅星爲東學敎授,李勛卿爲南學敎授,嚴錫瓘爲典籍,李明濟·李善永·金鎭源爲假監役。
兵批,行判書鄭範朝病,參判洪英植病,參議李東淵入直進,參知趙璟淳病,同副承旨朴宗鉉進。護軍沈東臣,副護軍沈東獻,副司直鄭顯英·金殷壽,以上竝單付,絶影島僉使任翊準,特爲仍任事,承傳。
吏批,再政。以權謙洙爲右通禮。
以右副承旨申泰寬牌不進罷職傳旨,傳于朴宗鉉曰,只推。
以左承旨閔丙奭牌不進罷職傳旨,傳于朴宗鉉曰,只推。
以吏曹參議朴鳳彬牌不進罷職傳旨,傳于朴宗鉉曰,只推。
朴宗鉉,以議政府言啓曰,以黃海監司尹宇善狀啓,安岳郡守金文鉉,不能檢束吏鄕,致此騷擾,爲先罷黜,其罪狀,令攸司稟處事,判付有令廟堂稟處之命矣。近來俗習日頑,綱紀日頹,官無疵纇,而種種有悖亂之擧,駭惋之極,寧欲無言,大抵民有可冤,則控實呼籲,何患無道,而肆然聚黨,攔入官庭,橫行邑底,毁破人家,此不可尋常處之,申飭本道,首倡諸漢,刻期詗捉,施以當律,蓋究惹鬧之根由,則該邑吏鄕輩,秉其曠官之時,各樣捧稅,恣意奸弄而然,誠萬萬痛惡,亦令築底嚴覈,按律酌斷後,形止竝爲登聞,該郡守則道臣論啓,事體卽然,而旣曰一念圖治,且曰躬無所失,今若以此擾端,而罪之,則非但有欠綜核之政,反啓方來無窮之弊,前郡守金文鉉論勘一款,特爲分揀,何如?傳曰,允。
又以義禁府言啓曰,全羅監司金聲根狀啓內,罪人洪時愚,還囚營獄,以待處分事,判付內渠以幺麽編配之類,不悛前習,恣行頑悖民邑受困,已極駭惋,誣誷呑吐,終始抵賴,尤極校惡,施以遠惡島竄配之典,勿揀赦典事,命下矣。全羅道光州牧定配罪人洪時愚,靈光郡荏子島竄配,勿揀赦典,而罪人洪時愚,方囚完營獄云。以判付內辭意,具罪目依例發遣府羅將,自完營獄執提,仍令押送于新定配所,何如?傳曰,允。
上在昌德宮。停常參·經筵。
朴宗鉉啓曰,明日常參·經筵,取稟。傳曰,停。
朴宗鉉,以弘文館言啓曰,新除授副修撰李元祺,卽爲牌招察任,何如?傳曰,允。
李源中,以御營廳言啓曰,本廳千摠吳聖模,以前任渭原郡守,方在任所,上來尙遠,久曠可㦖,改差,何如?傳曰,允。
同敦寧趙秉世疏曰,伏以臣於日昨,伏奉除旨,以臣爲同知敦寧府事者,臣感恩怵義,章皇出肅,粗伸叨謝之忱,而第臣本無敦寧,揆以格例,自在應遞,敢陳短章,仰瀆崇嚴。伏乞聖明,俯垂鑑諒,照例改遞,以存公格以安私分,千萬幸甚,臣無任云云。答曰,省疏具悉。所請依施。
上在昌德宮。停常參·經筵。
藥房提調鄭基會·副提調趙準永啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
李源中啓曰,明日常參·經筵,取稟。傳曰,停。
趙準永啓曰,右承旨朴周陽,左副承旨申泰寬,今日不爲仕進,竝卽牌招,何如?傳曰,允。
李源中啓曰,臣源中,今日入直禁軍,戎器點考進去,下直之意,敢啓。傳曰,知道。
又啓曰,臣依定式進詣香室奉審,則香祝樻·祝板袱子,精潔之意,敢啓。傳曰,知道。
又啓曰,臣依定式進詣仁政殿月臺,入直禁軍戎器點考,則皆無頉,仍以傳敎內辭意,勞問,則亦皆好在云矣。敢啓。傳曰,知道。
傳于李源中曰,政官牌招開政。
傳于李源中曰,呈告判義禁許遞,今日政差出。
傳于李源中曰,判尹外,京兆堂上竝許遞,今日政差出。
傳于李源中曰,副護軍崔龍奎,高原郡守除授。
吏曹,高原郡守單崔龍奎除授事,承傳。
承旨前望單子入之,金宗漢落點。
李源中啓曰,假注書朴周鉉有身病,勢難察任,今姑政差,何如?傳曰,允。
朴周鉉改差,代以兪鎭三爲假注書。
以司謁口傳下敎曰,慶興府使柳,除拜屢月,尙不出肅,是何道理?令政院,嚴飭肅命。
李源中,以吏曹言啓曰,繕工監假監役官李明濟·李善永·金鎭源,俱以身病,呈狀乞遞,竝改差,何如?傳曰,允。
又以吏曹言啓曰,成均館典籍李寅璧,以其身病,呈狀乞遞,改差,何如?傳曰,允。
有政。吏批,判書沈履澤牌招不進,參判韓喆愚牌招不進,參議朴鳳彬進,同副承旨李源中進。以吏批言啓曰,判書沈履澤,參判韓喆愚竝牌招不進,小臣獨政未安,何以爲之?敢稟。傳曰,只出緊任。以金玉均爲左尹,趙文永爲右尹,尹秉鼎爲判義禁,趙羲轍爲長湍府使,軍資判官李寬稙,廣興令閔東鎬,已上姑爲仍任事,承傳。
兵批,行判書鄭範朝病,參判洪英植病,參議李東淵進,參知趙璟淳病,右承旨朴周陽進。護軍趙秉世·尹成鎭,副護軍朴宗鉉,副司果朴燦箕·金雨植·吳寅默·朴麟洙·朴寅述,以上竝單付。傳于朴周陽曰,見窠皆令差出。
吏批,再政。以李應夏爲同敦寧,朴鍾善爲典籍,金順應爲濬源殿令,崔昆淳·朴基默·柳春榮爲假監役,左尹單趙文永,右尹單金玉均,贈吏判尹泰周,贈左贊成,贈吏參尹彝鉉,贈吏判,贈吏議尹行勉,贈吏參例兼,已上判義禁尹秉鼎三代,故學生尹之殷,贈戶參坡陽君,故學生尹汝昱,贈左承旨,故通德郞尹景弼,贈司僕正已上坡完君尹涑三代,故府使金明根,贈兵參訓都,故縣監金學淳,贈左承旨,已上同知金炳一兩代。
以黃海監司尹宇善狀啓,薦新生石首魚,姑未産出,月令之內,不得封進,當該差使員豐川府使任龍準,依事目罷黜,臣亦惶恐待罪事,傳于李源中曰,此時迎送之弊,不可不念,豐川府使任龍準,姑令戴罪擧行,勿待罪事,回諭。
以慶尙監司趙康夏狀啓,薦新生竹笋,節候差早,姑未萌芽,限內不得封進,惶恐待罪事,傳于李源中曰,勿待罪事,回諭。
李源中,以義禁府言啓曰,時囚罪人李相惇,具格南間囚事,承傳啓下矣。罪人李相惇,具格移囚南間之意,敢啓。傳曰,知道。
又以義禁府言啓曰,前加里浦僉使李相惇,金吾堂上開坐通衢,百官序立,嚴刑一次後,遠惡島安置,勿揀赦典,前忠淸右道暗行御史李容鎬金吾堂上開坐通衡,百官序立,嚴刑一次,黑山島圍籬安置,勿揀赦典事,承傳啓下矣。謹依承傳內辭意,南間囚罪人李相惇·李容鎬等,拿致通衢,百官序立,各嚴刑一次,訊杖第三十度後,李相惇,全羅道興陽縣鹿島安置,勿揀赦典,而以承傳內辭意,具罪目依例發遣府書吏,押送配所,李容鎬,羅州牧黑山島圍籬安置,勿揀赦典,而以承傳內辭意,具罪目依例發遣府都事,押送配所,與地方官,眼同使之圍籬安置擧行之意,敢啓。傳曰,知道。
義禁府啓目,典牲署判官李文榮原情云云。傳旨內辭緣,泛稱遲晚,刑推得情,何如?啓,除刑推議處爲良如敎。又啓目,穀主官昌寧前縣監閔璿鎬原情云云。傳旨及問目內辭緣,泛稱遲晚,刑推得情,何如?啓,除刑推議處爲良如敎。又啓目旌善郡守馬箕昇原情云云。問目內辭緣,泛稱遲晚,刑推得情,何如?啓,除刑推議處爲良如敎。
按撫使兼北兵使趙秉稷疏曰,伏以臣學不通方,才不需世,而猥被殊知,强策鹵鈍,伊來三四年之間,知臣者慮臣僨敗,不知臣者譏臣貪戀,臣亦自危其必無僥倖,而近帶監理之銜,黽勉從事,劣有日月,處各國交涉,辦一港商務,如臣下才,不堪冒據,丕擬,早晏缷免,置身閒散,以圖寡過矣。匪意特旨隆寄,遂及於已試蔑效之臣,授臣按撫兼臣節度,擧關北十州生靈,畀之一箇書生,使之招來流民,任固邊圉,未敢知殿下視臣才具,有足以膺是任者而有是命也歟?使臣依戀寵靈,揆度涯量,靦然盲進,盡力官守,庶幾爲一毫圖報之地,臣曷敢張皇辭巽,自蹈崇飾之歸也。臣於往年,待罪北靑府,嘗以監市之命,一履其地,竊有所目擊者,土瘠民貧,俗尙勇悍,而一帶水外,俱非我境,民生之仳㒧無常,邊疆之嘖言易生,重以比歲,歉荒荐臻,吏民俱困,冒禁遷徙,十室九空,此時此任,顧何如其綦重也。臣於日前,伏覩政府啓下關辭,使臣管關北十州殿最,臣於是,益復惝怳,無所容措,夫承流宣化,黜幽陟明,觀察民俗,彈壓列郡,乃監司事耳,臣以何才德,以何力量,摠攬藩梱之任,兼行文武之事,譬猶已繭之足,更當九折,欲赬之肩,復加一擔,如是而不僵且仆者,臣未之聞也,究竟僨誤之日,雖重勘臣罪,亦無所及矣,百爾思量,萬難承膺,玆敢披瀝衷懇,仰瀆崇嚴。伏乞聖明,俯垂鑑諒,特免臣按撫兼北兵使之任,回授可堪者,非但臣一己之幸也,實爲關北十州之幸,臣無任云云。答曰,省疏具悉。如是特除,寔出深念北民,卿其勿辭,須勉對揚之責。
上在昌德宮。停常參·經筵。
李源中啓曰,明日常參·經筵,取稟。傳曰,停。
朴周陽啓曰,左副承旨金宗漢·右副承旨申泰寬,今日不爲仕進,竝卽牌招,何如?傳曰,允。
兪鎭三有頉,代以鄭承鉉爲假注書。
李源中啓曰,吏曹郞廳來言,臺諫有闕,政事,取稟。傳曰,當日爲之。
以右副承旨申泰寬牌不進罷職傳旨,傳于李源中曰,只推。
李源中啓曰,卽者吏曹郞廳來言,政事當日爲之事,命下,而判書沈履澤,參判韓喆愚,參議朴鳳彬,俱以病不來,不得開政云。竝卽牌招,何如?傳曰,待明朝牌招。
李源中,以兵曹言啓曰,今四月十一日乙卯午初三刻十分,立夏,改火進上時,宗廟署·社稷署·永禧殿·永寧殿·景慕宮·毓祥宮·景祐宮,依例改火,議政府·內閣·承政院·侍講院·翊衛司·漢城府,一體頒火之意,敢啓。傳曰,知道。
又以兵曹言啓曰,卽接御營廳巡山哨官朴鳳植手本,則惠化門北邊第三城廊近處體城三間許頹圮云,爲先令繕工監,堅實圍排,卽速修築,而把守軍兵,亦令該營門,量宜定送,限改築間嚴加守直之意,分付,何如?傳曰,允。
又以御營廳言啓曰,本廳中軍李容益,身病甚重,勢難察任,改差,何如?傳曰,允。
又以御營廳言啓曰,本廳別將趙存昇·千摠李章漢·閔肯植,俱有身病,勢難察任,改差,何如?傳曰,允。
又以御營廳言啓曰,本廳字內惠化門北邊第三城廊近處體城三間許頹圮處,令分授軍門,卽速修築,把守將卒,量宜定送事,自兵曹草記矣。修築則今方擧行,而哨軍十五名,將校一人率領,限改築間,輪回嚴加把守之意,敢啓。傳曰,知道。
又以義禁府言啓曰,保放罪人李文榮·尹瀷等,還囚捧供以入,而病勢一向未差,竝仍爲保放之意,敢啓。傳曰,知道。
又以義禁府言啓曰,卽接月令醫員金奎明手本,則以爲時囚罪人馬箕昇,猝得毒惑,又添挾食,閔璿鎬,素患疝績之症,挾感復發,司下症形,俱爲尤劇云。罪人病勢如此,則一邊保放,一邊草記,載在法典矣。馬箕昇·閔璿鎬等,姑爲保放之意,敢啓。傳曰,知道。
上在昌德宮。停常參·經筵。
李源中啓曰,明日常參·經筵,取稟。傳曰,停。
金宗漢啓曰,右副承旨申泰寬,今日不爲仕進,卽爲牌招,何如?傳曰,允。
李源中啓曰,卽者景慕宮官員來言,再明日望祭,提調以獻官,當爲進參,而提調洪澈周有身病,不得進參云。提調卽爲牌招,何如?傳曰,許遞,今日政差出。
又啓曰,假注書李鍾國有身病,勢難察任,今姑改差,何如?傳曰,允。
傳于李源中曰,渭原郡守有闕之代,機器局幫辦白樂倫除授。
李源中,以吏曹言啓曰,機器局幫辦白樂倫,渭原郡守除授事,命下矣。以前任珍島府使,方在解由未出中,何以爲之?敢稟。傳曰,勿拘。
吏曹,渭原郡守單白樂倫除授事,承傳。
傳于李源中曰,前兵使安鼎玉,機器局·典圜局幫辦還差下。
李源中啓曰,前兵使安鼎玉,機器局·典圜局幫辦還差下事,命下矣。今日政下批,何如?傳曰,允。
傳于金宗漢曰,回還三使臣留待。
傳于金宗漢曰,回還三使臣入侍。
李源中,以吏曹言啓曰,繕工監假監役官崔鼎淳·朴基默·柳春榮,俱以身病,呈狀乞遞,竝改差,何如?傳曰,允。
又以兵曹言啓曰,同知中樞府事金炳一·任悌常,宣傳官金敎濚,兼司僕將沈宜哲,羽林衛將閔泳一,五衛將崔萬鍾·李鳳俊·崔五吉·孫敎鎭,景福宮衛將趙漢箕·金學元,慶熙宮衛將馬天孫,俱以病難供職,呈狀乞遞,新除授慶尙左兵使白樂贊,素患痰癖之症,一倍添劇,時月之內,萬難登途赴任之望,戶奴呈狀乞遞矣,實病旣如此,則有難强令赴任,竝改差,何如?傳曰,允。
有政。吏批,判書沈履澤牌招不進,參判韓喆愚進,參議朴鳳彬牌招不進,左副承旨金宗漢進。以吏批言啓曰,判書沈履澤·參議朴鳳彬,竝牌招不進,小臣獨政未安,何以爲之?敢稟。傳曰,仍爲之。以李在敎爲大司諫,韓敎源爲景慕宮提調,機器局幫辦單安鼎玉,典圜局幫辦單安鼎玉,已上還差下事,承傳,兼掌令徐相雨減下。
兵批,行判書鄭範朝進,參判洪英植病,參議李東淵入直,參知趙璟淳病,同副承旨李源中進。以兵批言啓曰,鬱陵島僉使兼三陟營將下批事,因統理軍國事務衙門草記,允下矣。以鬱陵島鎭水軍僉節制使兼三陟鎭右營將討捕使下批之意,敢啓。傳曰,知道。以尹成鎭·李弼秀·林漢雋爲同知,李熙斌爲宣傳官,鄭永澤爲司僕將,李升漢爲羽林將,閔龜鎬·禹啓英·高永根·韓鎭元爲五衛將,金兢淵·李鳳基爲景福將,崔鼎欽爲慶熙將,具周鉉爲中樞經歷,蔡鼎默爲訓鍊主簿,趙存昇爲慶尙左兵使,申相珪爲鬱陵島僉使,護軍金炳一·任悌常,副護軍白樂贊·金敎濚,以上竝單付。
吏批,再政。以李敎敏爲監察,曺國煥·權應濂·崔載性爲假監役。
兵批,再政。以李命憲爲訓鍊判官,李基鎬爲禁衛哨官,同知單李鳳基,僉知單李升漢·高永根·禹啓英。
三政。以張圭煥爲訓鍊僉正,崔正奎爲主簿,僉知單韓鎭元。
四政。以李肯濂爲部將,李敎稷爲御營把摠。
五政。以金秉燮爲部將,李敏濟爲訓鍊僉正。
六政。以尹弼永爲訓鍊判官,具然八爲禁衛哨官。
七政。以金祥鎭爲訓鍊主簿。
八政。以李容栻爲御營哨官,守判府事閔種默,依定式減下。
以右副承旨申泰寬牌不進罷職傳旨,傳于李源中曰,只推。
以吏曹參議朴鳳彬牌不進罷職傳旨,傳于李源中曰,只推。
李源中,以吏曹言啓曰,贈諡文獻公尹致羲延諡,定行於今四月十二日本第云矣。敢啓。傳曰,知道。
又以禮曹言啓曰,來五月十三日,行景慕宮夏享大祭親行時,省牲·省器之節,依例以親臨磨鍊乎?敢稟。傳曰,依例磨鍊。
又以禮曹言啓曰,來五月十三日行景慕宮夏享大祭親行時,王世子亞獻之節,依例磨鍊乎?敢稟。傳曰,望廟禮·省牲·省器後,先爲還宮磨鍊。
又以承文院言啓曰,卽見盛京禮部咨文,則本年夏季統巡着派前往事也。回咨按例撰出,付撥下送灣府,以爲入送之地,何如?傳曰,允。
又以司譯院都提調·提調意啓曰,李昇赫·玄鼎運·李錫桓·安貞植·李起懋,方以各陣差備官擧行,而時無職名,令該曹,口傳付軍戰,使之冠帶常仕,何如?傳曰,允。
館學儒生進士姜永典等疏曰,伏以我東邦,以一偶靑邱之域,禮樂法度,衣冠文物,無愧於天下萬國者,以其能人誦夫子之書,家傳夫子之學,上自國學,下至鄕校,俎豆之廟祠之,以寓尊慕之誠也,況其傳神留影之地,國家崇奉之儀節,士林景仰之誠禮,尤當如何哉?竊伏念魯城·水原兩所闕里祠,卽我孔夫子影幀奉安之地也,魯城則縣名之爲魯城,山名之爲魯聖,而峯號有尼邱,里號有闕里,是其不偶而相符也。在昔肅廟丁卯,先正臣文正公宋時烈·文忠公臣金壽恒,議建聖廟而未就,及至丙申,本孫孔思中等上言蒙允,而文純公臣權尙夏·忠愍公臣李健命·忠文公臣李頤命·忠獻公臣金昌集·忠翼公臣趙泰采·文敬公臣鄭澔·文敬公臣李畬,創建祠宇,奉安聖像,揭號闕里祠,而下批曰,闕里祠三字,名義有別,齋生以孔姓爲之,香祝享需,以本官奉進,親製笏記與祝文,以三·九上丁,永爲定式,水原則府之南地名樹林,相符於曲阜之鄕,地有闕里之墟,樹有文杏之生,卽孔林山下文字基之地也,惟我正宗大王,以寤寐之誠,恒切泰樑之慕,乃於壬子,特降傳旨,創建廟宇,內閣所祕影幀奉安,親書聖廟二大字,揭于板,享節,令儀曹,亦以三·九上丁,擇定,祝式以御筆親書塡銜,竝封香奉,親製文若曰,夫子之祠,遍於天下,義起華城,豈無以也?自奉園寢,桑梓惟敬,矧乎宮壇,密邇宣聖,咫尺明訓,若聆諄諄,粵純廟致祭文若曰,里仁爲美,表名寓敬,自我先人,苾芬義起,小子繼述,其敢或替,秋陽江漢,萬世瞻仰,蓬蒿不入,笙鼓長懸,粵憲宗大王致祭文若曰,展我夫子,天縱之聖,會群聖統,爲百王師,冠儒服儒,孰不尊崇,列朝右文,吾道在東,皇祖象德,祠焉義起,祗奉聖像,穆穆珠衡,惟我華府,若魯昌平,亟筵警咳,宛其承聆,粵哲宗大王致祭文若曰,天佑斯文,聖生東魯,日月昏衢,衆目咸覩,億代師表,萬古瞻仰,適我隋城,有名闕里,洙·泗雖邈,沂·雩若邇,皇祖曠感,祠焉義起,及拜先寢,烏山在前,怳若承咳,恨未趨筵,我殿下御極之初,遣官致祭,一遵先王遺禮,於乎盛哉,於乎休哉,蓋國之太學,州之鄕校,莫非尊崇夫子之地,則先王朝崇聖之誠,至矣盡矣,而又有兩所闕里祠,蓋爲吾夫子生長老斯之鄕,有符於山川樹林也,夫子平日,桴海欲居之歎,無或有前定者而存然歟?夫子之道,卽堯·舜·禹·湯·文·武·周公相傳之統也,夫子之敎,卽君臣父子夫婦朋友人倫之至也,以若先王朝崇其道而承其統,尊其敎而明其倫之誠,海東禮義之俗,牟擬中華,漢南絃誦之習,溯洄洙·泗,吾道之東,若日月之照臨,於休大哉,列聖朝慕聖之心,先正臣衛道之義,是百世不易之典也,粵自辛未徹享之後,魯城則只撤香祝,影幀巍然,廟宇頹圮,水原則闕里空墟,庭草荒蕪,行路指點,愚夫愚婦,莫不嗟而興惑焉,況其學孔子書,習孔子禮者,安得不徊徨而愴感也哉?臣等近伏見方外儒生疏批答曰,其於事體,何可建撤無常乎?臣等伏讀再三,不覺悽淚彌襟,夫以殿下之聖明,雖曾前未遑之典,今當起義創始,而況已行之禮,豈可以建撤無常爲嫌哉?且我東宮邸下,晝筵日開,講明斯道,所可開發而牖納者,慕聖尊師之事,所可指導而輔翼者,執豆奠籩之義,而尤當戒愼乎?就將之始者也。第伏念聖廟創設之初者,聖朝賢臣,相與講明乎上,碩士名儒,相與商確乎下,考據禮典,參究義理,爰有聖靈妥安之所,其在殿下纘述之道,豈可以國學鄕庠之自在,歸之疊設而不卽復享之可乎?矧玆千百世玉斗珠衡之影貌,逈別於三百州廟祠校宮之位板,而今於闕里之祠,有不肯追復之典,竊恐聖朝崇儒重道之德意,或有未盡者而然矣。臣等際此院祠竝撤之後,不敢紛紜請復,而惟此兩所闕里祠,事關大義,所重尤別,故玆敢齊聲仰籲於紸纊之下。伏乞聖慈,仰體先王義起之盛念,恃降兩祠復享之渙音,以闡朝家右文之盛,以明天下斯道之大焉,臣等無任望聖云云。答曰,省疏具悉。朝家之慕聖尊賢,何嘗不及於儒林而然乎?撤而復建,徒涉屑越,更勿煩疏,知悉退去。
上在昌德宮。停常參·經筵。
李源中啓曰,明日常參·經筵,取稟。傳曰,停。
傳于李源中曰,右副承旨許遞,前望單子入之。
李鍾國改差,代以鄭寅燮爲假注書。
李源中啓曰,卽者義禁府都事來言,時囚罪人李文榮等,當爲議處,而判義禁尹秉鼎呈辭,次堂例不得擧行云。何以爲之?敢稟。傳曰,許遞,前望單子入之。
判義禁前望單子入之,金有淵落點。
李源中啓曰,開坐事,命下矣。新除授判義禁金有淵,卽爲牌招,何如?傳曰,允。
又啓曰,行都承旨趙準永,右承旨朴周陽不爲仕進,左承旨閔丙奭內閣進,左副承旨金宗漢奉命在外,右副承旨前望未下。院中,只有臣一人,伴直無人,右承旨所當牌招,而拘於廳規,不得請牌,何以爲之?敢稟。傳曰,牌招。
又啓曰,右承旨朴周陽牌不進,伴直無人,左承旨閔丙奭,所當牌招,而拘於廳規,不得請牌,何以爲之?敢稟。傳曰,牌招。
承旨前望單子入之,沈相穆落點。
傳于李源中曰,飭已施矣。禁衛大將具完植,特爲分揀,仍任前職。
以右承旨朴周陽牌不進罷職傳旨,傳于李源中曰,只推。
議政府公事官單河龍濟。
兵曹口傳政事,副司勇李昇赫·玄鼎運·李錫恒·安貞植·李起懋,以上竝單付。
上在昌德宮。停常參·經筵。
李源中啓曰,明日常參·經筵,取稟。傳曰,停。
又啓曰,左副承旨沈相穆,時在忠淸道全義地,斯速乘馹上來事,下諭,何如?傳曰,許遞,前望單子入之。
又啓曰,禁衛大將具完植,特爲分揀,仍任前職事,命下矣。卽爲牌招,傳授命召,何如?傳曰,允。
又啓曰,假注書鄭寅燮,時無職名,令該曹,依例付軍職冠帶常仕,何如?傳曰,允。
傳于李源中曰,傳香承旨,馳詣宗廟·景慕宮,奉審摘奸以來。
以左承旨閔丙奭牌不進罷職傳旨,傳于李源中曰,只推。
李源中啓曰,禁衛大將具完植,謂以情踪惶蹙,奉牌闕外,終不受符,紀綱所在,萬萬駭然,所當重勘,而本院請推之外,無他可施之罰,何以爲之?敢稟。傳曰,仍以前牌,嚴飭受符。
又啓曰,淸齋摘奸,法意何等審愼,而今初三日宗廟夏享大祭時,祭官尹瀷之淸齋與否,不爲摘奸,以無頉,循例來告,至於入稟,致勤下詢,事未前有,萬萬駭然,當該吏曹郞廳,所當重勘,而本院請推之外,無他可施之罰,何以爲之?敢稟。傳曰,莫重摘奸,循例來告,極爲駭然,令該府,拿問勘處。
又啓曰,行都承旨趙準永不爲仕進,左承旨閔丙奭牌不進,右承旨朴周陽廚院進,左副承旨前望未下,右副承旨金宗漢奉命在外。院中,只有臣一人,伴直無人,右承旨,所當牌招,而拘於廳規,不得請牌,何以爲之?敢稟。傳曰,牌招。
又啓曰,右承旨朴周陽牌不進,伴直無人,左承旨閔丙奭,旣有只推之命,所當更爲牌招,而拘於廳規,不得請牌,何以爲之?敢稟。傳曰,牌招。
承旨前望單子入之,沈相薰落點。
以右承旨朴周陽牌不進罷職傳旨,傳于李源中曰,只推。
李源中,以吏曹言啓曰,今此宗廟望祭獻官前判書李玄翼,時無職名,令該曹,口傳付軍職,何如?傳曰,允。
兵曹口傳政事,大護軍單李玄翼。
李源中,以禮曹言啓曰,來五月十三日景慕宮夏享大祭親行出宮時,王世子祗迎隨駕之節,依例磨鍊乎?敢稟。傳曰,依例磨鍊,祗迎,置之。
又以禮曹言啓曰,卽接松禾幼學張大健所志,則以爲三寸姪胤心嫡妾,俱無子,以其同姓二十寸兄達心第二子鎭興,欲爲繼後,兩家諸族,相議完定,而達心夫妻,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與授,明有可據,而不得登聞者,許令該曹論理草記,載在法典,而門長張大健所訴旣如此,張達心第二子鎭興,立爲張胤心之後,何如?傳曰,允。
又以禮曹言啓曰,卽接恩津幼學金在寬所志,則以爲族兄連山故學生在泰嫡妾,俱無子,以其同姓二十寸兄在昊子兆鉉,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與授,明有可據,而不得登聞者,許令該曹,論理草記事,載在法典,而門長金在寬所訴旣如此,金在昊子兆鉉,立爲金在泰之後,何如?傳曰,允。
又以奎章閣言啓曰,明日,卽書香閣夏孟朔大奉審日次,奉謨堂奉審日次,時原任閣臣,依節目進詣擧行之意,敢啓。傳曰,知道。
又以兵曹言啓曰,禁軍別將申橚,身病猝重,無望供職,呈狀乞遞矣。實病旣如此,則有難强令察任,改差,何如?傳曰,允。
兵曹,以李敏應爲御營中軍。
兵曹,以趙羲贊爲禁軍別將。
義禁府啓目,宗廟夏享大祭第三室祝史尹瀷原情云云。傳旨內辭緣,泛稱遲晚,所當請刑是白乎矣,曾經侍從,勿爲請刑,載在法典,議處,何如?判付。啓,典祀所重,不可不念,有所參量者存,特爲分揀放送。
判敦寧閔泳穆疏曰,伏以臣聞兵可百年不用,國不可一日無備,有備無患,患至而後備,斯其難矣。國家昇平日久,民不知兵,伊來十數年,疆場多事,變故層滋,艱危日棘,窮則變,變則通,通變之機,惟在自强而已,孔子曰,有文事,必有武備,弱與强耦,不奮,無以立也,況今之時局,與古逈異,熙穰往來,權利是尙,惟權與利,非威武不能濟,故通商之港,必以重兵護之,獨我不然,狃於故常,萬一不戒之虞,出於一朝,勇不及怒,智不及謀,此其憂之至近,而備之不容不亟者,今夫畿沿京都之門庭,險阻天設必守之地,而防務伊始,百爲草創,臣嘗蚤夜憂懼,思其事宜,大凡防海之制,遮截水面,專仗舟師,而今之所轄,只是陸軍守備,殊涉疎虞,臣謂沿界水軍,許聽海防節制,然後水陸之備,方爲俱完,喬桐,處在孤島,兵餉俱乏,統禦之稱,徒名無實,且於海防爲屬,體制相礙,其水軍節制,隨時沿革,往例非一,參酌通變,恐於機宜爲安,南陽之大阜島,介於靈興之南,德積之東,爲輪舶往來之衝,環九島近千戶民,皆慣於行水,就要害設臺安礟,可與靈興·德積,成猗角之勢,另爲一鎭,置別將,自臣衙門,辟差,專聽節制,廨宇吏卒,尙有牧官時所置,可以仍用,無煩支調,而兵備庶全,沿邑礟軍原額,一千八百七十,可堪操兵者,堇三分之二,其餘則伙夫厮徒,亦不可闕也。建置營房蒐集械器,組練之方,次第而擧,而總理之礟牙兵,守禦之別破陣,鎭撫之新練兵,自各支結,敎習已有成制,今不必變動致撓,惟以時操飭,臨時徵調,實合便宜,畿沿一面水程,則西由豐德,南有通津,陸路則仁川之濟物港,南陽之馬山浦,皆距京直路,海口控扼,可付沁營,專當陸地,守備海防,現住富平,其豐德·南陽,宜更有兩枝紮隘,呼應聯絡,而兵分勢弱,兵家所忌也,無已則就二處,另團土勇各二三隊,擇有誠慮習兵事者,久任該邑,方便訓鍊,易於緩急得力,古者兵出於賦,故無養兵之費,後世變爲長征,轉輸供給,悉資縣官,事勢則然,沿防兵士將吏,大略二千人,人日食三升,日資三錢,一歲穀一萬四千四百包,錢二十一萬六千緡,以事目所劃,礟糧八百餘石,社耗六千兩,支不得一月,衆情疑貳,亟宜定制,言兵者皆曰,餉源,其出有本,卽可常繼乞勅所司,計量國課,劃付歲額,優當軍實,兵旣足食,惟上所令矣。且贍餉,莫如屯田,而屯田,必須閑地,今仁川·南陽·長峰等地牧場,馬群幾空,土皆沃衍可墾,牧場或移或罷,許於其地營屯,所屬結總,亦竝移付,捐不急資,實用洵可爲兩益之政,而營陣之間,餉資雖給,器械衣裝輜重之費,歲計不些,如不生財有道,輒致軍用觖乏,漁鹽船三稅,前蒙劃付,而征收不數,各宮免稅,自畿營取剩,曾有其例,而望定結之在外道者,尙多,一傡屬之京畿,通計前後剩數,定式公用外,悉劃海防,歲以爲常,經用無所加費,儲胥可以資給,不害民·不傷財,莫如此便也。夫兵備,重任也,國家之所恃以安危,況玆制置之始,尤須資其幹略,顧臣腐儒,何所取材?威重無以服衆,計慮無以應猝,年且衰邁,不堪奔走,不待臣言,而淵鑑悉燭,朝廷擧措,斷不宜視作兒戲,久爲誤着也,凡此所陳,俱係急切事情,衷私激感,言不知裁。伏幸細垂乙覽,如其可採,許令廟堂,詳覆施行,國事幸甚,臣雖退塡邱壑,亦與有營矣。臣無任云云。答曰,省疏具悉。所陳諸條,乃防務之切急者也,令廟堂稟處。
上在昌德宮。停常參·經筵。
藥房提調鄭基會·副提調趙準永啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,問安。答曰,知道。世子宮·世子嬪宮,口傳問安。答曰,知道。
沈相薰啓曰,明日常參·經筵,取稟。傳曰,停。
傳于沈相薰曰,政官牌招開政。
傳于沈相薰曰,左副承旨許遞,前望單子入之。
傳于沈相薰曰,呈告同義禁許遞,今日政差出。
傳于沈相薰曰,呈告弘文提學許遞,今日政差出。
傳于沈相薰曰,在外玉堂許遞,今日政差出。
沈相薰啓曰,禁衛大將具完植,飭敎之下,謂以情踪,去益惶蹙,奉牌闕外,終不受符,紀綱所在,萬萬駭然,所當重勘,而本院請推之外,無他可施之罰,何以爲之?敢稟。傳曰,申飭之下,不卽入來受符,師律所在,極爲無嚴,紀過待令。
又以吏曹言啓曰,新除授高原郡守崔龍奎,身病猝重,萬無赴任之望云。其身病如是,則有難强令赴任,罷黜,何如?傳曰,允。
傳于沈相薰曰,高原郡守之代,護軍林德潤除授。
吏曹,高原郡守單林德潤除授事,承傳。
沈相薰啓曰,行都承旨趙準永藥院進,左承旨閔丙奭牌不進,右承旨朴周陽廚院進,左副承旨前望未下,右副承旨李源中奉命在外。院中,只有臣一人,伴直無人,右承旨所當牌招,而拘於廳規,不得請牌,何以爲之?敢稟。傳曰,牌招。
承旨前望單子入之,李希洙落點。
傳于沈相薰曰,右副承旨許遞,前望單子入之。
承旨前望單子入之,任百彦落點。
沈相薰啓曰,右承旨朴周陽牌不進,伴直無人,新除授同副承旨任百彦,卽爲牌招,何如?傳曰,允。
兵曹口傳政事,禁軍別將單趙羲贊。
兵曹口傳政事,御營中軍單李敏應,別將軍趙羲謙,千摠三單,全泰亨·吳宅善·李炳鎬。
沈相薰,以吏曹言啓曰,成均館典籍閔泳一,宗親府正金昇均,中學敎授沈遠彬,東學敎授鄭寅星,俱以身病,呈狀乞遞,竝改差,何如?傳曰,允。
又以吏曹言啓曰,繕工監假監役官曺國煥·柳應溓·崔載性,俱以身病,呈伏乞遞,竝改差,何如?傳曰,允。
又以宣惠廳言啓曰,本廳郞廳李淵翼,以其身病,呈狀乞遞,改差何如?傳曰,允。
沈相薰,啓曰,臣吏兵批兼進之意,敢啓。傳曰,知道。
有政。吏批,判書沈履澤進,參判韓喆愚牌招不進,參議朴鳳彬牌招不進,左副承旨沈相薰進。以金炳稷爲校理,洪坃爲工曹判書,金玉均爲同經筵,金九鉉爲同義禁,李源命爲弘文提學,金裕成爲宗府正,洪瀅周爲中學敎授,沈琦澤爲東學敎授,李基承·金道鎭·柳遠淳爲假監役,宋璘玉爲典籍,李秉奭爲宣惠郞廳。
兵批,行判書鄭範朝病,參判洪英植病,參議李東淵病,參知趙璟淳·左副承旨沈相薰進。同知單禹昌駿,護軍申橚·李容益,副護軍申參寬·沈相穆·金宗漢·吳聖模·李章漢,副司果鄭基南·金應浩·元汝文·申命熙·朴榮載,副司正鄭寅燮,以上竝單付。
吏批,再政。以李元祺爲獻納。
三政。以呂圭亨爲修撰,軍器正呂昌燮,今加通政,滿三十朔,依法典加資。
以左承旨閔丙奭牌不進罷職傳旨,傳于沈相薰曰,只推。
以右承旨朴周陽牌不進罷職傳旨,傳于沈相薰曰,只推。
以吏曹參議朴鳳彬牌不進罷職傳旨,傳于沈相薰曰,只推。
以司謁口傳下敎曰,不善擧行之吏曹書吏,令本曹嚴治,軍職廳書員,令兵曹,別般嚴處。
沈相薰,以奎章閣言啓曰,景慕宮望廟樓,今望奉審,無頉之意,敢啓。傳曰,知道。
又以兵曹言啓曰,謹依下敎,不善擧行之軍職廳書員金命壽,決棍十度,別般嚴處之意,敢啓。傳曰,知道。
行判中樞府事宋近洙疏曰,伏以臣屢控至切之懇,尙靳允許之音,辭不達意,誠不格天,徊惶踧踖,滿心惶恧,第伏念明時之斥退,必先於瘝曠,人臣之負犯,莫大於傲慢,而臣素乏才猷,曾蔑絲毫之補,蟄伏床笫,虛縻樞筦之要,以至小大起居之禮,一不得進參,瘝曠之罪,臣實居先,傲慢之誅,亦無所逃,揆以常憲,合施當律,而反以溫批,輒加寵諭,臣不敢知我殿下奚爲而謬恩至此,以駭擧國之聽聞,以招來世之譏議,緣臣無似,貽累聖德,臣罪尤大,惟有納官一事,早蒙察允,依舊樵牧,安意待盡,庶或爲一分自贖之圖,而拕至歲餘,稱犯瀆撓,是又臣罪,嗚呼,狗馬賤疾,萬有一可强之望,曷敢不奉承德意?黽勉以俟,而目下諸證,日加一日之外,兩脚轉益不遂,非人扶擧一步不得運動,今臣見狀,特一縷不絶而已,雖欲爲生人之事,其勢末由,迨此未死之日,獲遂至願,寤寐耿耿,庸敢更煩崇嚴。伏乞聖慈,曲察危衷,亟賜矜許,毋使臣重添罪戾,不勝血祝,臣叨荷異數,專城惠養,又軫聖念,天地生成,父母顧復,偏於臣身,子父相對,日夕感泣,銜恩鏤骨,直思糜粉,而臣爲臣不忠,病且無奈,此生此世,永無報答之期,跼高蹐厚,此何人斯,伏地隕越,罔知措躬之所,賴天之靈,僥倖復尋生路,則時節慶賀,臣當隨例趨造,以伸葵藿之忱,豈敢諉以已退,望望然自居,有若忘世高蹈者之爲也?情窮勢蹙,祗俟哀憐焉,臣無任云云。答曰,省疏具悉卿懇。以卿致仕間有敷心之諭,竊謂卿斷念於此,早晚闉駕,朝夕左右,裨補予不逮矣。此牘又至自不覺茫然有失顧,今民國事計之遑汲日新一日,則以卿德量,以卿聞望,政須克殫匡弼,弘濟艱棘,而乃反一疏二疏,必欲奉身而退者,是豈所厚望於卿也?卿雖屢疏,予則萬無以副施,卿其諒之。仍傳于沈相薰曰,此批答,遣地方官傳諭。
行戶曹判書金有淵疏曰,伏以臣冒據匪據,已乖廉隅,必遞未遞,冞增罪戾,有不敢以屢瀆爲懼,猥於前月,更陳情實,顒冀矜諒,及伏奉批旨,諭之以重任,何可輕遞?臣於是,惶隕抑塞,蹙蹙如窮無所歸焉。噫,人臣供職,必竭其力,矧臣立朝四十餘年,偏蒙洪造,式至今愈往愈厚,恩山德海,圖報無地,只將筋力奔走,欲效涓埃萬一,凡於外內差除,不以夷險爲擇,第此大農之職,臣非其材,則固不宜苟充,雖或承乏,亦不宜久顓,且病衰之不堪剸劇,悉暴前後,因極而近,又春夏之交,諸證一倍闖肆,木旺脾敗,少食旋,火鬱膈痞,乍動輒喘,駸駸然氣餒而體不從令,血涸而神不守舍,此非但司會之才力不逮,按簿之精力不周,竝與筋力之莫可奈何,臣常以奔走,欲自爲圖報云者,徒歸於孤委寄而害支計,憂公添病,日甚一日,此臣所以抱悚齎慄,仰首鳴號於天地父母而不知止也,至若督辦之任,其重何如,則尤不當虛縻。伏乞聖慈,察刳瀝之懇,垂生成之澤,將臣所帶之銜,竝賜鐫改,無使天工曠而國事隳,亦使賤疴調而私分安,千萬不勝至祝,臣無任云云。答曰,省疏具悉。本兼諸務,不可遽爾遞解,卿其勿辭行公。
吏曹參議朴鳳彬疏曰,伏以臣之見職,職視戒具,宜倍敬謹,而本月初三日親行宗廟夏享大祭捧擧案時,第三室祝史,趁不來待,致勤下詢改修正以入,至蒙重推之命,臣於是,滿心惶蹙,歷日靡措,及伏見時囚罪人尹瀷供辭,則謂以享帖初不來到,差祭與否,漠然不知,苟如是辭,本曹頒帖,旣經多日,則豈有不傳不見之理乎?此莫非臣之不能先事審愼,以致臨時窘迫,咎實自訟,去益難安,敢陳短章,仰瀆崇嚴。伏乞聖明,亟遞臣職,仍勘臣未盡勘之律,以爲瘝溺者戒焉,臣無任云云。答曰,省疏具悉。旣已問備,何必爲引?爾其勿辭察職。
上在昌德宮。停常參·經筵。
沈相薰啓曰,明日常參·經筵,取稟。傳曰,停。
任百彦啓曰,肅謝法意,何等審愼,而渭原郡守白樂倫,旣呈肅單,謂有身病,不爲入來,事未前有,萬萬駭然,原單子勿施,雖以通禮院官員言之,捧單之際,不能照察,亦極疎忽,竝所當重勘,而本院請推之外,無他可施之罰,何以爲之?敢稟。傳曰,竝從重推考。
又啓曰,右副承旨李希洙,時在黃海道海州地,斯速乘馹上來事,下諭,何如?傳曰,許遞,前望單子入之。
承旨前望單子入之,朴海哲落點。
傳于任百彦曰,禁衛大將具完植,記過分揀,傳授命召。
任百彦啓曰,卽者義禁府都事來言,時因罪人李文榮等,當爲議處,而判義禁金有淵,有身病,次堂例不得擧行云。判義禁卽爲牌招,何如?傳曰,允。
以黃海監司尹宇善狀啓,乾秀魚卵,尙未成實,石首魚,産出未久,去鱗未及乾淨,卵醢亦未成熟,限內不得封進,惶恐待罪事,傳于任百彦曰,勿待罪事回諭。
沈相薰,以弘文館言啓曰,新除披副修撰呂圭亨,卽爲牌招察任,何如?傳曰,允。
又以弘文館言啓曰,新除授校理金炳稷,時在忠淸道結城地,經筵入番事緊,請斯速乘馹上來事,下諭?傳曰,許遞。
上在昌德宮。停常參·經筵。
任百彦啓曰,來二十一日,朝參日次矣。敢稟。傳曰,停。
又啓曰,明日常參·經筵,取稟。傳曰,停。
沈相薰啓曰,新除授右副承旨朴海哲,卽爲牌招,何如?傳曰,允。
傳于任百彦曰,政官牌招開政。
傳于任百彦曰,公事遲滯之中官金錫勳·羅世煥,竝罷職。
任百彦啓曰,行都承旨趙準永,左承旨閔丙奭,右承旨朴周陽不爲仕進,左副承旨沈相薰式暇出去,右副承旨朴海哲在外。院中,只有臣一人,伴直無人,右承旨所當牌招,而拘於廳規,不得請牌,何以爲之?敢稟。傳曰,牌招。
又以吏曹言啓曰,新除授高原郡守林德潤呈狀內,矣身身病猝重,萬無赴任之望云。其身病旣如是,則有難强令赴任,罷黜,何如?傳曰,允。
又以吏曹言啓曰,繕工監假監役官李基承·金道鉉·柳遠淳,俱以身病,呈狀乞遞,竝改差,何如?傳曰,允。
又啓曰,臣吏兵批兼進之意,敢啓。傳曰,知道。
有政。吏批,判書沈履澤牌招不進,參判韓喆愚牌招不進,參議朴鳳彬進,同副承旨任百彦進。以吏批言啓曰,判書沈履澤,參判韓喆愚,竝牌招不進,小臣獨政未安,何以爲之?敢稟。傳曰,只出緊任。以徐相雨爲校理,盧炳稷爲高原郡守。
兵批,行判書鄭範朝病,參判洪英植病,參議李東淵病,參知趙璟淳入直進,同副承旨任百彦進。副護軍朴海哲·李希洙·呂昌燮,副司直金炳稷·朴齊斌,以上竝單付。傳于任百彦曰,見窠皆令差出。
吏批,再政。以李錫淵·金基豐·許相烈爲假監役,故學生任希愿,贈戶參,任師尹贈左承旨,任迪,贈僕正,已上同知任悌常三代追贈
任百彦啓曰,右副承旨朴海哲,時在慶尙道聞慶地,斯速乘馹上來事,下諭,何如?傳曰,許遞,前望單子入之。
承旨前望單子入之,李載德落點。
任百彦啓曰,右承旨朴周陽牌不進,伴直無人,新除授右副承旨李載德,所當牌招,而拘於廳規,不得請牌,何以爲之?敢稟。傳曰,牌招。
又啓曰,判義禁金有淵牌不進,推考傳旨,今方捧入,而開坐命下之後,如是違牌,事甚未安,更爲牌招,何如?傳曰,許遞,前望單子入之。
判義禁前望單子入之,李源命落點。
以右承旨朴周陽牌不進罷職傳旨,傳于任百彦曰,只推。
任百彦,以承文院言啓曰,節使回便,有使臣加賞事,漂民出送事,宣川漂漢人領去譯學例賞銀兩頒發事矣。加賞事漂民出送事,以前頭使行伸謝之意,撰出先通咨文,漂漢人領去譯學例賞事,以承領之意,撰出回咨,付撥下送灣府,以爲入送之地,何如?傳曰,允。
上在昌德宮。停常參·經筵。
任百彦啓曰,明日常參·經筵,取稟。傳曰,停。
又啓曰,右副承旨李載德,時在京畿楊州地,斯速乘馹上來事,下諭,何如?傳曰,許遞,前望單子入之。
又啓曰,開坐事,命下矣。新除授判義禁李源命,卽爲牌招,何如?傳曰,允。
傳于任百彦曰,明日當御春塘臺,演操親軍矣。該房知悉,寶劍外侍衛,竝置之。
傳于任百彦曰,明日殿座時,東宮侍座之節,依例磨鍊,輔德·兼輔德·桂坊陪衛外,竝置之。
傳于任百彦曰,傳敎誤書之中官金漢宗,推考。
傳于任百彦曰,明日出宮門路,以宜春門爲之。
任百彦啓曰,行都承旨趙準永不爲仕進,左承旨閔丙奭內閣進,右承旨朴周陽廚院進,左副承旨沈相薰軍國衙門進,右副承旨前望未下。院中,只有臣一人,伴直無人,左副承旨所當牌招,而拘於廳規,不得請牌,何以爲之?敢稟。傳曰,牌招。
又啓曰,左副承旨沈相薰牌不進,伴直無人,右承旨朴周陽,所當牌招,而拘於廳規,不得請牌,何以爲之?敢稟。傳曰,牌招。
以左副承旨沈相薰牌不進罷職傳旨,傳于任百彦曰,只推。
任百彦,以議政府言啓曰,卽見開城留守李憲稙狀啓,則本營諸將校軍兵等今春等試射及選武軍官等都試,當爲設行,而適有身病,未能按例擧行,待秋合設事,請令廟堂稟處矣。事勢有礙,旣多退行之例,依狀請許施,何如?傳曰,允。
又以弘文館言啓曰,新除授校理徐相雨,卽爲牌招察任,何如?傳曰,允。
又以禁衛營言啓曰,本營千摠金東奭,身病猝重,勢難察任,改差,何如?傳曰,允。
上在昌德宮。停常參·經筵。
沈相薰啓曰,明日常參·經筵,取稟。傳曰,停。
承旨前望單子入之,尹致和落點。
閔丙奭啓曰,新除授右副承旨尹致和,卽爲牌招,何如?傳曰,允。
任百彦啓曰,右副承旨尹致和,時在忠淸道溫陽地,斯速乘馹上來事,下諭,何如?傳曰,許遞,前望單子入之。
承旨前望單子入之,金德均落點。
閔丙奭,以禁衛營言啓曰,本營千摠,今當差出,而擬望之人乏少,外任竝擬,何如?傳曰,允。
義禁府啓目,粘連向前李文榮亦,犠牲所重,何等謹嚴,不善喂養,以致瘐損,常時失飭,自有當勘,以此照律,何如?判付。啓,依允。又啓目,粘連向前馬箕昇亦,社壇位版,變出無妄,從權行事,極爲驚悚是白乎乃,取考受敎與法文,則旣有守令勿罷之定式論罪一款,自在勿論是白乎矣,常時不勤守護之責,實所難恕,以此照律,何如?判付。啓,依允。又啓目,粘連向前閔濬鎬,監色初不領護,梢工任其虧久,事涉疎忽,都歸失察,囚供雖或分疏,法意有難參恕,以此照律,何如?判付。啓,依允。
閔丙奭,以義禁府言啓曰,保放罪人李文榮·馬箕昇·閔濬鎬,當爲還囚,議處以入,而病勢一向未差,竝仍爲保放之意,敢啓。傳曰,知道。
義禁府啓目,穀主官昌寧縣監徐綺輔原情云云。傳旨及問目內辭緣,泛稱遲晚,刑推得情,何如?判付。啓,除刑推議處爲良如敎。又啓目,吏曹佐郞具星喜原情云云。傳旨內辭緣,泛稱遲晚,所當請刑是白乎矣,曾經侍從臣,勿爲請刑,載在法典,議處,何如?判付。啓,依允。
知事金炳始疏曰,伏以臣於前月,荐暴危衷,敢干嚴畏,褻越極矣。臣若毫分可强,而徒事規避,是忘君也,負國也,金木有餘誅,奚止煩瀆之爲罪,苟非其然者,竊庶仁愛之天,深燭無隱之義,曲恕難奪之情,及伏奉批旨,允諭終靳,敦勉愈摯,臣且惶且感,尤不知所處,顧臣蔑劣,偏被寵渥,曾所兜攬,何往非踰分過量,而瞽聾於嗤罵之地,冥擿於睢盱之場,惟思夷險,向前殫竭自效者,非曰有抄忽稱塞,只是感激殊恩,圖所以萬一酬報也。至如是職,臣之斷不可冒據,不啻若駕爛楫而觸風濤,機關之層生,籌畫之咄辦,殆是夏蟲之語氷,苟或强其所不知而糊塗做去,接應之際,一有差跌,其害于民國,將不可勝言,臣雖贖百身,何益於事?方今聞望才識出臣右百輩,而脊梁可以擔過者,非乏其人,迺以如臣蒙蔀,姑且苟充而止,竟貽笑隣國,取侮天下,其將謂國無人焉,此又細故也哉,且臣現症之種種危惡,固不敢輒溷,而衰朽之狀,莫淹其著形,膏肓之祟,無堪乎隱痛,況痼之無望甦健,亦類乎鈍根之莫可猝化,頻頻寸丹,日夕憂煎,臣雖冥如木石,豈不憝念于公家事計,杜撰矯僞,只要投散養疴之爲哉?日月之明,必無遺照,又安得不披瀝更籲?以究終始之澤。伏乞聖慈,特垂憫諒,亟改臣督辦之任,使重務無曠,仍治臣瀆撓之罪,使朝綱有嚴焉,臣無任云云。答曰,省疏具悉。交涉之任,其重果何如,而遽爾遞解乎?卿其勿辭行公。
甲申四月十九日時,上與王世子,詣春塘臺。親軍演操親臨入侍時,行都承旨趙準永,左承旨閔丙奭,右承旨朴周陽,左副承旨沈相薰,同副承旨任百彦,假注書缺,別兼春秋缺,直提學洪英植·金弘集,檢校直閣朴鳳彬·沈相薰·鄭夏源·閔丙奭,檢校待敎趙東冕,待敎金用均,校理鄭寅星,修撰吳炳文,以次侍立。時至,通禮跪啓請外辦。上具軍服,乘座馬,出宜春門,王世子亦以軍服,座馬隨出。藥房提調鄭基會·副提調趙準永,進前奏曰,侵早勞動,聖體,若何?上曰,一樣矣。基會等又向睿前奏曰,勞動旣多,睿體,若何?答曰,一樣矣。宣傳官跪啓稟鳴金二下,大吹打。仍詣春塘臺。通禮跪啓請降馬,上降馬。王世子隨詣侍立,宣傳宣跪啓稟鳴金三下,吹打止。兵判各營使,具軍服以軍禮現訖。上命各營使入參,仍命兵丁試藝,敎長等各率兵丁,具服色器械,左旋右退,放砲使刀,一場演操訖。上命退兵隊。百彦請出標信解嚴。宣傳官跪啓稟鳴金二下,大吹打。上仍入宜春門,還內,諸臣以次退出。
上在昌德宮。停常參·經筵。
藥房副提調趙準永啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
任百彦啓曰,明日常參·經筵,取稟。傳曰,停。
沈相薰啓曰,右副承旨金德均,今日不爲仕進,卽爲牌招,何如?傳曰,允。
注書閔泳壽病,代以宋彦會爲假注書。
傳于任百彦曰,政官牌招開政。
傳于任百彦曰,演操傍午,領官不可不擇,右營前領官申泰休,使之起復從戎。
傳于任百彦曰,呈告禮曹判書·藝文提學·同義禁竝許遞,今日政差出。
傳于任百彦曰,敦寧都正許遞,今日政差出。
傳于任百彦曰,故右議政姜碩期祀孫,令該曹問名,勿拘年紀,今日政,永懷園守奉官檢擬。
傳于任百彦曰,慶善君祀孫,令該曹問名,今日政昭慶園守奉官,作窠檢擬。
傳于任百彦曰,名以朝官,行己鄙悖,聽聞所及,極爲痛駭,司饔院奉事慶光國,遠地定配。
傳于任百彦曰,不念公事之所重,無難閪失,極爲痛駭,差備中官韓文基,定配。
任百彦啓曰,行都承旨趙準永藥院進,左承旨閔丙奭不爲仕進,右承旨朴周陽廚院進,左副承旨沈相薰內閣進,右副承旨金德均有身病。院中,只有臣一人,伴直無人,左副承旨,所當牌招,而拘於廳規,不得請牌,何以爲之?敢稟。傳曰,牌招。
傳于任百彦曰,右副承旨許遞,前望單子入之。
承旨前望單子入之,李萬敎添書落點。
任百彦啓曰,左副承旨沈相薰牌不進,伴直無人,新除授同副承旨李萬敎,卽爲牌招,何如?傳曰,允。
以左副承旨沈相薰牌不進罷職傳旨,傳于任百彦曰,只推。
任百彦,以吏曹言啓曰,慶善君祀孫,令該曹問名,今日政,昭慶園守奉官作窠檢擬,故右議政姜碩期祀孫,令該曹問名,勿拘年紀,今日政,永懷園守奉官作窠檢擬事,命下矣。係是宗親府自辟窠,何以爲之?敢稟。傳曰,自今爲始,宗親府自辟守奉官,令吏曹差出。
又以吏曹言啓曰,繕工監假監役官李錫淵·金基豐·許相烈,俱以身病,呈狀乞遞,竝改差,何如?傳曰,允。
任百彦啓曰,臣吏兵批兼進之意,敢啓。傳曰,知道。
有政。吏批,判書沈履澤牌招不進,參判韓喆愚進,參議朴鳳彬牌招不進,右副承旨任百彦進。以吏批言啓曰,判書沈履澤,參議朴鳳彬竝牌招不進,小臣獨政未安,何以爲之?敢稟。傳曰,仍爲之。以鄭順朝爲禮曹判書,任泰夏爲敦寧都正,尹致聖爲同義禁,許傳爲藝文提學,韓弘烈爲吉州牧使。
兵批,行判書鄭範朝病,參判洪英植病,參議李東淵進,參知趙璟淳病,右副承旨任百彦進。上護軍曺錫輿,副護軍李載德·尹致和·金德均,副司果呂圭容·金有彦,兼吉州鎭兵馬僉節制使關北兵馬防禦使南後衛將單韓弘烈。
吏批,再政。以姜勳燁·尹永弼·李柄翰爲假監役,李載敦爲昭慶園守奉官,姜敎錫爲永懷園守奉官,故學生安修默,贈吏參例兼,安榕,贈吏議,安尙濟,贈僕正,已上前慶尙左兵使安鼎玉三代,故學生尹基鑽,贈監察,孝行卓異贈職事,承傳。
以吏曹參議朴鳳彬牌不進罷職傳旨,傳于任百彦曰,只推。
兵曹口傳政事,禁衛千摠單尹錫仁。
任百彦,以禮曹言啓曰,今四月二十二日延昌府夫人小祥日,王大妃殿望哭除服儀註,直爲書入王大妃殿之意,敢啓。傳曰,知道。
又以禮曹言啓曰,各殿私忌,有素膳封進之規矣。今四月二十二日延昌府夫人小祥時,王大妃殿素膳,依例封進事,分付,何如?傳曰,允。
又以義禁府言啓曰,保放罪人李文榮·馬箕昇·閔璿鎬等,當爲還囚,照律以入,而病勢一向未差,竝仍爲保放之意,敢啓。傳曰,知道。
義禁府照目,粘連昌寧前縣監閔璿鎬矣。本府議啓內,監色初不領護,稍工任其虧欠,事涉疎忽,都歸失察,囚供雖或分疏,法意有難庸恕,以此照律,罪笞五十收贖,解見任別敍,私罪。奉敎依允爲旀,議減一等爲良如敎。又照目,粘連典牲署判官李文榮矣。本府議啓內,犠牲所重,何等謹嚴,而不善喂養,以致瘦損,常時失飭,自有當勘,以此照律,罪笞四十收贖,附過還職,私罪。奉敎依允爲旀,功減一等爲良如敎。又照目,粘連旌善郡守馬箕昇矣。本府議啓內,社壇位版,變出無妄,從權行事,極爲驚悚是白乎乃,取考受敎與法文,則旣有守令勿罷之定式,論罪一款,自在勿論是白乎矣,常時不勤守護之責,實所難恕,以此照律,罪笞四十收贖,附過還職,私罪。奉敎依允。
義禁府啓目,粘連向前具星善亦,淸齋摘奸,不能謹愼,致此做錯,難免當勘,以此照律,何如?判付。啓,依允。又啓目,粘連向前徐綺輔亦,稅穀無護,舡主不揀,縱有發明之端,過時考還,以致虧欠,難免失檢之責,以此照律,何如?判付。啓,依允。
上在昌德宮。停常參·經筵。
王大妃殿進御二錢重人蔘粟米飮,自今日一貼式,限二貼煎入事,榻前下敎。
李萬敎啓曰,來二十五日,朝參日次矣。敢稟。傳曰,停。
又啓曰,明日常參·經筵,取稟。傳曰,停。
任百彦啓曰,假注書宋彦會,時無職名,令該曹,依例付軍職冠帶常仕,何如?傳曰,允。
宗親府郞廳單李冕和,兼郞廳單李秀暎。
議政府啓曰,摠管畿沿海防事務閔泳穆上疏批旨,所陳諸條,乃防務之切急者也,令廟堂稟處事,命下矣。取見其疏本,則其一,今之所轄,只是陸軍守備,殊涉疎虞,沿界水軍,許聽海防節制事也,海沿重地,專藉舟師,而現今衙門所管,不滿數千之陸軍而已,則揆以綢繆之義,安得不疎虞乎?沿界水軍,竝許統轄事分付。其一,喬桐處孤島,兵餉俱之統禦之稱,徒名無實,隨時沿革,往例非一,參酌通變事也,縱有統禦之號,兵制餉需,全不成樣,從前沿革,亦旣屢矣。且今屬於海防,則宜合通變,水軍節度統禦之銜減下,該府使,以防禦窠施行。其一,南陽大阜島爲輪舶往來之衝,居民慣於行水,設臺安礟,另爲一鎭置別將,自本衙門辟差事也,此島介在靈興·德積之間,實爲海門之要衝矣。設鎭之論,必有深裁而然,別將一窠,令該衙門自辟差送。其一,沿邑礟軍原額一千八百七十,可堪操兵者,堇三分之二,其餘則伙夫廝徒,亦不可闕,建置營房,蒐集械器,次第組練,而總理之礟牙兵,守禦之別破陣,鎭撫之新練兵,以時操飭,臨時徵調事也。沿邑礟軍之繕械鍊藝,三營兵伍之操飭徵調等事,竝依此許施。其一,畿沿一面,水程則西由豐德,南由通津,陸路則仁川之濟物港,南陽之馬山浦,皆距京道路,海口控扼,可付沁營,專當陸地守備,海防,現住富平,具豐德·南陽,宜更有兩枝紮隘,呼應聯絡,而兵分勢弱,就二處另團土勇各二三隊,擇有識慮習兵事者,久任該邑,方便訓鍊事也。水陸要害之處,別選土兵,團束組練,系是不可已者,而兩邑守令,擇差久任,然後乃可奏效,以此另餘銓曹。其一,沿防兵士將吏,大略二千人,人日食三升,日資三錢,一歲穀一萬四千四百包,錢二十一萬六千緡,以事目所劃礟糧八百餘石,社耗六千兩支不得一月,衆情疑貳,乞勅所司,計量國課,劃付歲額事也,有其兵則餉不可缺,事勢良然,此是第一關捩也,而金穀所司之地,歲入歲下,尙患不敷,則推移措劃,難以擧議。其一,贍餉莫如屯田,而今仁川·南陽·長峰等地牧場,馬群幾空,土皆沃衍可墾,牧場或移或罷,許於其地營屯,所屬結摠,亦竝移付事也,屯田之制,蓋古矣,就其閒地,收其實用,疏中所陳,自有斟量,其可移,與可罷之牧場,令冏寺稟處。其一,營陣之間,餉資雖給,器械衣裝輜重之費,歲計不些,望定結之在外道者尙多,一竝屬之京畿,通計前後剩數,定式公用外,悉劃海防,歲以爲常事也,原定餉額外器裝輜重,其費必多,各道望定結,竝選京畿,已在宮結而除却,定式公用,計取餘剩屬之該衙門,俾爲補用,而係是絡政也,令度支,發關知委施行之地,何如?傳曰,允。
又以議政府言啓曰,春川設砲之需,以本道癸未結還耗錢一萬兩,今爲劃付,而此錢,旣係監司支放,不可不給代事,向有道臣所請,故某樣克劃之方,使之論報矣。卽見其報辭,則會付還案中,癸亥合錄穀,唐米耳牟及補詳還田米太租,合爲四萬三千八百七十一石零,而目前別無需用,只是長耗添摠,民困轉甚,就唐米一千石耳牟一萬石除出,還充春川所劃,其餘三萬二千八百餘石價四萬二千六百餘兩,從他籌劃,恐未知何如爲辭矣。此穀現無取耗執用,而原摠漸增,不無還多之弊,其中唐米一千石耳牟一萬石,以春川劃付條,依所請除充,其代餘數三萬二十八百餘石,計價四萬二千六百二十九兩零,道臣爛商方便之道,春川府砲料一萬兩,課歲措處形止,枚報本府事,分付,何如?傳曰,允。
任百彦,以統理交涉通商事務衙門言啓曰,本衙門協辨金允植·尹泰駿,竝掌交司分掌之意,敢啓。傳曰,知道。
又以統理交涉通商事務衙門言啓曰,本衙門司官三員,博文局司事三員,竝依主事例,令該曹下批,何如?傳曰,允。
又以統理交涉通商事務衙門言啓曰,花島津別將金宏臣,仁川港警察官差下,使監理事務句管,何如?傳曰,允。
義禁府照目,粘連吏曹佐郞具星喜矣。本院議啓內,淸齋摘奸,不能謹愼,致此做錯,難免當勘,以此照律,罪杖六十收贖,奪告身一等,私罪。啓,飭已施矣。分揀放送。
義禁府照目,粘連昌寧縣監徐綺輔矣。本府議啓內,稅穀無護,船主不揀,縱有發明之端,過時考還,以致虧欠,難免失檢之責,以此照律,罪笞四十收贖,附過還職,私罪。奉敎依允爲旀,功減一等爲良如敎。
上在昌德宮。停常參·經筵。
延昌府夫人小祥後,王大妃殿,藥房·軍國衙門·內閣·政院·玉堂口傳問安。答曰,罔極。朝廷二品以上·六曹堂上單子問安。答曰,罔極。
沈相薰啓曰,明日常參·經筵,取稟。傳曰,停。
李萬敎啓曰,禮曹判書鄭順朝,同義禁尹致聖,除拜後過三日不爲出肅,竝依定式推考警責,仍卽牌招察任,何如?傳曰,允。
傳于沈相薰曰,政官牌招開政。
注書宋秉宙呈辭受由,代以閔龍鎬爲假注書。
兵曹口傳政事,親軍右營領官單,申泰休。
傳于李萬敎曰,左捕將許遞,上護軍金箕錫除授。
李萬敎啓曰,新除授左邊捕盜大將金箕錫,卽爲牌招,傳授命召及大將牌·傳令牌,何如?傳曰,允。
統理軍國衙門,左邊捕盜大將單,金箕錫。
兵曹,左邊捕盜大將單金箕錫,除授事,承傳。
傳于沈相薰曰,在外玉堂·敦寧都正竝許遞,今日政差出。
李萬敎啓曰,命召親納,例也,而前左邊捕盜大將李鳳儀,謂有身病,使其軍官替納,事甚未安,推考,何如?傳曰,允。
沈相薰,以吏曹言啓曰,繕工監假監役官姜勳燁·尹永弼·李炳翰,俱以身病,呈狀乞遞,竝改差,何如?傳曰,允。
有政。吏批,判書沈履澤牌招不進,參判韓喆愚牌招不進,參議朴鳳彬進,左副承旨沈相薰進。以吏批言啓曰,判書沈履澤,參判韓喆愚,竝牌招不進,小臣獨政未安,何以爲之?敢稟。傳曰,只出緊任。以洪晉游爲副校理,趙鶴永爲敦寧都正。
兵批,行判書鄭範朝病,參判洪英植病,參議李東淵病,參知趙璟淳入直進,左副承旨沈相薰進。以鄭基榮爲盆山別將,副護軍趙秉轍·任泰夏,副司直鄭寅奭,副司正宋彦會,副司勇李壽仁,以上竝單付。傳于沈相薰曰,見窠皆令差出。
吏批,再政。以尹遵鉉·張俊廷·崔賢燮爲假監役,宗親府兼郞廳單李秀暎,郞廳單李冕和,統理交涉通商事務衙門司官三單,李時濂·康載倫·鄭秉夏,博文局司事三單,張博·吳容默·金基駿。
李萬敎,以義禁府言啓曰,司甕院奉事慶光國遠地定配,差備中官韓文基定配事,承傳啓下矣。慶光國,慶尙道安義縣遠地定配,韓文基,江原道狼川縣定配,而以各其承傳內辭意,具罪目依例發遣府羅將,押送于各其配所,何如?傳曰,允。
協辦軍國事務具完植疏曰,伏以臣愚鈍駑下,百無肖似雖尋常職事,自知不堪承當,而聖恩天大,擢臣以將兵之任,兼臣以機要之務,臣趨走蹲冒,已經數年,此豈量能度材,有足以稱塞萬一而然哉?亶由感激特數,夙夜憂懼,願效犬馬之誠,臣稟質虛脆,素抱痰濕,每當春夏之交,一倍添劇,食飮全却,眩昏顚仆,殆無振刷之期,顧臣現帶重任,豈敢爲養病虛縻,徒尙文具之地哉?方來之溺職速戾,固不足恤,目下公事之僨誤,關係當何如也?疾痛之呼,言不知裁。伏乞聖慈,府垂矜諒,亟遞臣本兼職名,臣無任云云。答曰,省疏具悉。重任何可輕遞?卿其勿辭行公。
上在昌德宮。停常參·經筵。
自辰時至人定,灑雨下雨,測雨器,水深一寸四分,自人定至二十四日開東,灑雨下雨,測雨器,水深七分。
李萬敎啓曰,明日常參·經筵,取稟。傳曰,停。
又啓曰,右副承旨任百彦,今日不爲仕進,卽爲牌招,何如?傳曰,允。
又以議政府言啓曰,前假監役金鳳祜,助納軍需,事甚嘉尙,合施激奬之典,六品職調用之意,分付銓曹,何如?傳曰,允。
又以弘文館言啓曰,新除授副校理洪晉游,時在京畿南陽地,經筵入番事緊,請斯速乘馹上來事,下諭。傳曰,許遞。
上在昌德宮。停常參·經筵。
自開東至未時,灑雨下雨,測雨器,水深七分。
李萬敎啓曰,明日常參·經筵,取稟。傳曰,停。
傳于李萬敎曰,政官牌招開政。
傳于李萬敎曰,副司果崔德明,敦寧都正除授。
吏曹,敦寧都正單崔德明,今加通政除授事,承傳。
兵曹口傳政事,禁衛別將單趙明夏。
李萬敎,以吏曹言啓曰,繕工監假監役官尹遵鉉·張俊廷·崔賢燮,俱以身病,呈狀乞遞,竝改差,何如?傳曰,允。
又以吏曹言啓曰,楊口縣監金炳治呈狀內,矣身受由上京矣。猝得身病,萬無還官之望云。其身病旣如是,則有難强令還任,罷黜何如?傳曰,允。
傳于李萬敎曰,楊口縣監之代,前判官李珪應擬入。
有政。吏批,判書沈履澤牌招不進,參判韓喆愚進,參議朴鳳彬牌招不進,同副承旨李萬敎進。以吏批言啓曰,判書沈履澤,參判朴鳳彬,竝牌招不進,小臣獨政未安,何以爲之?敢稟。傳曰,仍爲之。以尹錫圭爲副校理,洪玩爲知經筵,閔種默爲知春秋,金鳳祜爲司甕別提。以兵批言啓曰,因議政府草記,京畿水使,旣已減下矣。統禦中軍,一體減下,喬桐府使兼喬桐鎭兵馬僉節制使·京畿水軍右防禦使·鎭撫營右海防將下批之意,敢啓。傳曰,知道。
兵批,行判書鄭範朝病,參判洪英植病,參議李東淵病,參知趙璟淳入直進,右副承旨任百彦進。副護軍許焌,副司直洪晉游,以上竝單付,京畿水使李敎復,統禦中軍許焌,以上減下事,承傳。
吏批,再政。以權秉圭·鄭起燮·文光彩爲假監役,李鼎夏爲惠陵參奉。
李萬敎,以吏批言啓曰,前判官李珪應,楊口縣監擬入事,命下矣。以前任原州牧判官,方在解由未出中,何以爲之?敢稟。傳曰,勿拘。
三政。以趙亨龍爲假監役,李珪應爲楊口縣監,假監役權秉圭,今加通政,朝官年八十一,依法典加資。
以吏曹參議朴鳳彬牌不進罷職傳旨,傳于李萬敎曰,只推。
任百彦,以禁衛營言啓曰,本營千摠尹錫仁,以前任吉州牧使,尙在任所矣。領軍之職,久曠可悶,改差,何如?傳曰,允。
上在昌德宮。停常參·經筵。
藥房副提調趙準永啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣不任區區伏慮,敢來問安,竝此仰禀。答曰,知道。大王大妃殿·王大妃殿氣候一樣,中宮殿氣候安順,卿不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
李萬敎啓曰,明日常參·經筵,取稟。傳曰,停。
又啓曰,今此端午帖製述人中,時無職名人,令該曹,口傳付軍職,何如?傳曰,允。
以慶尙左兵使李熙忠狀啓,進上端午節扇,到義城地,見奪於火賊,惶恐待罪事,傳于任百彦曰,勿待罪事,回諭。
李萬敎,以弘文館言啓曰,新除授副校理尹錫圭,卽爲牌招察任,何如?傳曰,允。
兵曹口傳政事,副司果單金昇均。
兵曹口傳政事,禁衛千摠單吳信默。
參議軍國事務王錫鬯疏云云。省疏具悉。任用未久,何爲遽爾求退乎?其勿更辭,益勉察職。
上在昌德宮。停常參·經筵。
李萬敎啓曰,明日常參·經筵,取稟。傳曰,停。
又啓曰,獻納李元祺旣入闕中,不爲傳啓,卽爲出去,事甚未安,推考何如?傳曰,允。
傳于任百彦曰,政官牌招開政。
傳于任百彦曰,在外敦寧都正許遞,今日政差出。
任百彦,以吏曹言啓曰,繕工監假監役官趙亨龍·文光彩·鄭起燮,俱以身病,呈狀乞遞,竝改差,何如?傳曰,允。
有政。吏批,判書沈履澤牌招不進,參判韓喆愚牌招不進,參議朴鳳彬進,左承旨閔丙奭進。以吏批言啓曰,判書沈履澤,參判韓喆愚,竝牌招不進,小臣獨政未安,何以爲之?敢稟。傳曰,只出緊任。以朴希淳爲敦寧都正。
兵批,行判書鄭範朝病,參判洪英植病,參議李東淵入直進,參知趙璟淳病,右副承旨任百彦進。護軍趙羲謙,副護軍趙鶴永·崔德明·權秉圭·尹錫仁·金東奭,以上竝單付。
傳于任百彦曰,見窠皆令差出。
吏批,再政。以李鼎夏·金信文·石俊玉爲假監役。
任百彦,以兵曹言啓曰,卽接西所衛將鄭煥堯牒報,則泰秋門東邊小松一株,因風顚仆云。令該所,依例斫去之意,敢啓。傳曰,知道。
又以御營廳言啓曰,本廳別將趙羲謙,身病甚重,勢難察任,改差,何如?傳曰,允。
又以御營廳言啓曰,本廳別將,今當差出,而擬望之人乏少,梱任竝擬,何如?傳曰,允。
兵曹口傳政事,御營別將單徐光復。
上在昌德宮。停常參·經筵。
任百彦啓曰,明日常參·經筵,取稟。傳曰,停。
又啓曰,同副承旨李萬敎,今日不爲仕進,卽爲牌招,何如?傳曰,允。
傳于任百彦曰,政官牌招開政。
傳于任百彦曰,臺諫竝許遞,今日政差出。
傳于任百彦曰,有實故玉堂許遞,前望單子入之。
玉堂前望單子入之,校理金命基落點。
任百彦,以弘文館言啓曰,新除授校理金命基,時在咸鏡道北靑府任所,經筵入番事緊,請斯速乘馹上來事,下諭。傳曰,許遞,今日政差出。
傳于任百彦曰,北靑府使有闕之代,副司果李㝡榮除授。
吏曹,北靑府使單李㝡榮,除授事,承傳。
傳于李萬敎曰,前監役李能秀,敦寧都正除授。
李萬敎,以吏曹言啓曰,繕工監假監役官李鼎夏·金信文·石俊玉,俱以身病,呈狀乞遞,竝改差,何如?傳曰,允。
又以吏曹言啓曰,新除授渭原郡守白樂倫戶奴呈狀內,矣上典,親病猝重,萬無遠赴之望云。其親病旣如是,則有難强令赴任,改差,何如?傳曰,允。許用履歷。
傳于李萬敎曰,喬桐府使有闕之代,前郡守白樂倫除授。
李萬敎,以吏曹言啓曰,前郡守白樂倫,喬桐府使除授事,命下矣。以前任珍島府使,方在解由未出中,何以爲之?敢稟。傳曰,勿拘。
吏曹,喬桐府使單白樂倫除授事,承傳。
李萬敎,以吏曹言啓曰,昌寧縣監徐綺輔呈狀內,身病猝重,萬無還官之望云。其身病旣如是,則有難强令還任,罷黜何如?傳曰,珍山郡守南學熙相換。
又以吏曹言啓曰,昌寧縣監徐綺輔,珍山郡守南學熙相換事,命下矣。昌寧縣監徐綺輔,以前任新溪縣令,方在解由未出中,何以爲之?敢稟。傳曰,勿拘。
又以吏曹言啓曰,南原都護府使洪淳逈呈狀內,身病猝重,萬無還官之望云。其身病旣如是,則有難强令還任,罷黜,何如?傳曰,金川郡守洪冕周相換。
又以吏曹言啓曰,南原府使洪淳逈,金川郡守洪冕周相換事,命下矣。南原府使洪淳逈,以前任茂長縣監·居昌府使·淸州牧使,方在解由未出中,何以爲之?敢禀。傳曰,勿拘。
有政。吏批,判書沈履澤牌招不進,參判韓喆愚牌招不進,參議朴鳳彬進,同副承旨李萬敎進。以吏批言啓曰,判書沈履澤,參判韓喆愚,竝牌招不進,小臣獨政未安,何以爲之?敢稟。傳曰,只出緊任。以徐衡淳爲大司憲,李胄榮爲大司諫,李晚容爲司諫,李元祺·申星雨爲掌令,柳觀秀·韓必殷爲持平,沈遠彬爲獻納,李建永·李觀會爲正言,尹泰興爲校理,金翼濟爲渭原郡守,南原府使洪淳逈,金川郡守洪冕周,已上相換,昌寧縣監徐綺輔,珍山郡守南學熙,已上相換。
兵批,行判書鄭範朝病,參判洪英植病,參議李東淵進,參知趙璟淳病,右副承旨任百彦進。大護軍李世宰,護軍李敎復,副護軍李在敬·白樂倫,副司直閔致毫·李在淳·張逵鴻·權在洙·成岐運·金櫶濟·李元祺·金命基,副司果李羲鳳·朴岐勳,兼喬桐兵馬僉節制使·京畿水軍右防禦使·鎭撫營右海防將單白樂倫。傳于李萬敎曰,見窠皆令差出。
吏批,再政。以金溶和·金樂謙·朴奎采爲假監役。
李萬敎,以宣惠廳言啓曰,慶尙道昌寧縣壬午條大同米到通津致敗者,事多叵測,故到底更査之意,向有所覆啓行會矣。今見京畿監司金宏集狀啓,則以爲致敗,旣出內洋,而拯米之只得八包,莫非理外之事,今此河命樞,縱云代差舡主,渠旣按騎上來,則莫重公穀,奈之何任其姪之三次作奸,至於七百餘石之乾沒,若非腸肚相連,寧有此無前之變怪乎?今於覆啓更査之下,敢以粧撰之說,專諉於在逃之南甲,終不輸款,尤極狡惡云矣,雖曰代差,旣是自官差送,則渠乃實船主也,雖曰南甲之所乾沒,旣許爛用,則卽渠之躬犯也。挽近漕法蕩弛,偸弄也故敗也,前後相續,恒所痛惋,而其恣意蔑法,至於此船而極矣,此若不大加懲創,稅無可完之日,法無可施之地,在囚船主河命樞,令致敗地方官,通津府大會軍民,梟首警衆,河南甲,旣已逃躱,令兩道鎭營,期於捉得後登聞,而今番致敗條外,所犯穀物,竝以本色徵奉之意,分付,何如?傳曰,允。
上在昌德宮。停常參·經筵。
李萬敎啓曰,明日常參·經筵,取稟。傳曰,停。
以黃海監司尹宇善狀啓,谷山府民家失火事,傳于李萬敎曰,當此農殷之時,民家之一時燒燼,若是夥多,聞甚驚慘,元恤典外,別加顧助,結構奠接之方,廟堂各別措辭關飭。
以全羅監司金聲根狀啓,茂長縣人命渰死事,傳于李萬敎曰,人命之渰死,聞甚矜惻,元恤典外,別加顧助,如有生前身還布,竝蕩減,使之厚瘞之節,廟堂措辭關飭。
以平安監司金永壽狀啓,定州牧民家燒燼事,傳于李萬敎曰,當此農節,民家之燒燼,開甚矜惻,元恤典外,別加顧助,結構奠接之方,廟堂措辭分付。
以平安監司金永壽狀啓,龜城府民家燒燼事,傳于李萬敎曰,當此農節,民家之燒燼,若是夥多,聞甚矜惻,元恤典外,別加顧助,結構奠接之方,廟堂措辭分付。
李萬敎,以議政府言啓曰,京司所納布邊,自來不贍,而年前江陵等九邑納布,入於代錢中矣。各衙門之不得不應用者,擧皆枵絀,請報連至,一辭告悶,況貢賦軍需,本有攸定者乎?戶·惠廳·親軍營·兵曹各軍門上納布,一依辛未定式,四分一代錢外,竝以本色責捧之意,分付,何如?傳曰,允。
又以議政府言啓曰,卽見忠淸監司朴齊寬所報,則枚擧忠州牧使閔應植牒呈以爲,本邑素以積弊之局,歲値荐歉,官亦數遞,公納稽緩,且致欠縮,本穀準捧,果無其道,辛巳壬午條大同未收米位米合一千四百八十石零,太一百三十四石零,特許詳定代納爲辭矣。正供事體,本有攸重,固不敢遽議,而第念邑勢民情之難以本色責辦,觀於報辭,合有參酌,依所請特許詳代,趁速淸帳之意,分付,何如?傳曰,允。
又以議政府言啓曰,卽見慶尙前左兵使李熙忠狀啓謄報,則端午進上節扇二馱,抵到于義城·龜川·召文等地,火賊數百漢,各持搶劍,先去一馱,破卜攫去云矣。進獻所重固何如,而有此見失,萬萬驚悚,使之改備,斯速封進,而毋論藩梱·鎭營,築底跟捕,以爲勦滅之道,雖以帥臣言之,領護之節,未免疎忽,從重推考,何如?傳曰,允。
又以議政府言啓曰,卽見右捕廳所報,則本廳在囚罪人呂春實·朴順乭,素賦蛇虺之性,瞰其軍擾之時,樂禍幸亂,逢人輒殺,此不可晷刻容貸云矣。渠等,以何許獰頑之類,好亂肆兇,若是綻露,究厥情跡,萬戮難贖,罪人呂春實·朴順乭,竝出付軍門,大會軍民,梟首警衆,何如?傳曰,允。
又以弘文館言啓曰,新除授校理尹泰興,卽爲牌招察任,何如?傳曰,允。
閔丙奭,以御營廳言啓曰,罪人呂春實·朴順乭,大會軍民於蔓川坪,梟首警衆之意,敢啓。傳曰,允。
又以刑曹言啓曰,本曹律官等第原數,自來一百人,而至于己未年取材時,減削其半,只以五十人,定式付案,其餘五十人,無罪落仕後,或有身死者,或有還仕者,尙今未付爲九人,而年皆六七十,復屬無期,其在一視之政,實爲可矜,落仕人盧學鎭·金和鏞·金麒洙·丁始東·李基鎬·朴基赫·朴允彬·劉泰祜·黃寅赫等九人,還付等第,通計前仕,使之擧行,而若有見闕,勿爲塡代,復從五十數而止,則無以違越已定之規,可以收用冤屈之人,何如?傳曰,允。
上在昌德宮。停常參·經筵。
李萬敎啓曰,明日常參·經筵,取稟。傳曰,停。
閔丙奭啓曰,左副承旨沈相薰,右副承旨任百彦,今日不爲仕進,竝卽牌招,何如?傳曰,允。
李萬敎啓曰,吏曹郞廳來言,大臣置處政事,取稟。傳曰,當日爲之。
傳于沈相薰曰,有實故玉堂許遞,今日政差出。
傳于李萬敎曰,同義禁竝許遞,今日政差出。
傳于李萬敎曰,此時迎送之弊,不可不念,石首魚不爲封進之前豐川府使任龍準,特爲分揀,姑令戴罪擧行。
傳于李萬敎曰,在外臺諫竝許遞,今日政差出。
傳于李萬敎曰,在外敦寧都正許遞,今日政差出。
傳于沈相薰曰,弘文提學許遞,前望單子入之。
弘文提學前望單子入之,沈舜澤落點。
沈相薰啓曰,端午帖製述人,旣已抄啓矣。新除授弘文提學沈舜澤,待明朝牌招,使之出韻科次,何如?傳曰,允。
李萬敎,以吏曹言啓曰,南學敎授李勛卿·西學敎授尹喆培,俱以身病,呈狀乞遞,竝改差,何如?傳曰,允。
李萬敎,以吏曹言啓曰,繕工監假監役官金溶和·朴奎采·金樂謙,俱以身病,呈狀乞遞,竝改差,何如?傳曰,允。
有政。吏批,判書沈履澤進,參判韓喆愚病,參議朴鳳彬病,同副承旨李萬敎進。以鄭海崙爲大司憲,吳尙鉉爲司諫,趙錫萬爲持平,李鎬冕爲修撰,沈英慶爲敦寧都正,洪晉游爲南學敎授,吳炳文爲西學敎授,韓喆愚·李僖魯爲同義禁,以李奎爀·安丙柱·孫秀正爲假監役,領敦寧單金炳國。
兵批,行判書鄭範朝病,參判洪英植病,參議李東淵病,參知趙璟淳入直進,左副承旨沈相薰進。同知加設單李容龜,大護軍徐衡淳,副護軍朴希淳·李能秀,副司直李晚容·柳觀秀,副司果吳有善,以上竝單付。
以右副承旨任百彦牌不進罷職傳旨,傳于李萬敎曰,只推。
沈相薰,以禮曹言啓曰,郊壇四孟朔,遣禮郞,看審有無頉,自該曹草記事,曾有定式矣。發遣郞廳,東郊先農壇·星壇·先蠶壇·馬祖壇,南郊南壇·雩祀壇·漢江壇·司寒壇,北郊祈雨壇·厲壇,次第看審,則各壇壇上及四面紅箭門墻垣階砌,俱爲無頉,而雩祀壇四面紅箭門,漢江壇四面紅箭門,司寒壇四面紅箭門顚仆,卽爲修改事,分付設監,此後看護等節,另加申飭之意,敢啓。傳曰,知道。
左議政金炳國疏曰,伏以臣相職,乍解旋縻,宜去仍蹲者,首尾十一年于玆,以疏以奏,屢陳情實,而誠不能孚格,迄未蒙體諒矣。竊自念才具,稱效塵刹之報,病狀强服驅策之勞,則肩擔脊負,夷險向前,義分然耳,奈其斗筲,無以語江海,膏肓莫可責鍼焫,其欲圖報者,適足以僨誤,其欲殫勞者,徒歸於瘝曠,此臣所以夙夜懍慄,未敢食息暫安也。且臣之前者冒據,抑或諉仰成之有所,而今焉專責廟務,亦將週歲,顧無一籌一畫之仰裨,伈俔捱度,究竟是覆餗乃已,不待智者而可知,至若賤疾之貞痼已淵鑑所燭悉,而自春以來,一切阻食,眞元隨脫,別症轉添,風氣忽闖,而頭目眩,痰火交攻而腰膝牽,重以怔忡之時時發作,最是難堪,方其劇也,圉圉然如癡如狂,朝而寒粟遍體,夜而漐汗沾被,委頓不省,有若頃刻垂盡之狀,源委旣深,形證甚乖,人見而危,醫望而走,設或僥倖延縷,必難時月獲瘳矣。目今國計棘艱,民憂絲棼,中書殷劇,不容一日無管,此又臣悚極而病添之端也。噫,以臣之偏被恩眷,鞠瘁之願,常所自失,雖至磨放而不辭,其於力不逮勢難强,何哉?臣若以毫末規占爲計,是彜情之所不敢出也,病痛之極,言不知裁。伏乞聖明,特垂憐恤,亟遞臣議政之銜·總理之任,以幸公私,不勝至祝,臣無任云云。答曰,省疏具悉卿懇。以今民國事計之遑急,予不可以捨卿,卿不可以辭予,卽中外上下之論,而卿之一遞苦心,屢日患節,其於禮待之義,何可曠久相持乎?議政之御,今姑勉副,日進良劑,保護調嗇,卽醫我民國之本,須體厚念,至於總理之任,何必竝解?卿其諒之。仍傳于李萬敎曰,此批答,遣史官傳諭。
上在昌德宮。停常參·經筵。
藥房副提調趙準永啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中營殿氣候安順,卿不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
沈相薰啓曰,明日常參·經筵,取稟。傳曰,停。
又啓曰,右副承旨任百彦,今日不爲仕進,卽爲牌招,何如?傳曰,允。
傳于沈相薰曰,禮房承旨馳詣宗廟·景慕宮,奉審摘奸以來。
李萬敎啓曰,執義李在淳,獻納沈遠彬,正言李觀會·李建永,旣入闕中,不爲傳啓,直爲出去,事甚未安,竝推考,何如?傳曰,允。
李萬敎,以奎章閣言啓曰,明日,卽書香閣朔奉審日次,臣進詣擧行之意,敢啓。傳曰,知道。
任百彦,以兵曹言啓曰,禁軍祿試射,今朔內當依定式試取,而本曹有故,不得設行,後日退行之意,敢啓。傳曰,知道。
又以禁衛營言啓曰,本營千摠吳信默,身病猝重,勢難察任,改差,何如?傳曰,允。
兵曹判書鄭範朝疏曰,伏以臣偏蒙洪造,猥叨重任,不揆不材,黽勉冒膺,侍衛則進,政注則進,今焉幾個月矣,自人觀之,其才其能,有若堪承者然,臣實懼深愧腆,一日不自安者也。噫,臣之毛髮頂踵,殿下之所賜也,姸醜長短,殿下之所燭也,寸無所稱,何官可堪,毫無所裨,何任可承?漫司散地,履屐無當,而矧玆責之鉅務之繁,未有本兵之比者乎?莫愼乎銓綜,而跗注之淹滯,臣無以振之,莫重乎金穀而儲胥之釐枵,臣無以裁之,至若戎事之嚴明令申,考校行間,尤臣之生平所昧,而只以周旋乎鹵簿之列,謂之以節制統轄,兵政無闕焉,則此又無謂之甚也。若使臣,强其所難强,據其所匪據,譬如弱肩之擔重貨,使之快行於太行羊腸之阪,則勢將躓而後已,躓者固無足惜,但未知所擔者將如何處之乎?夫試可乃已,聖人之大度也,不能者止,臣子之常分也,殿下旣試之而不可,則聖度固宜已之,臣又就之而不能,則私分亦宜止之,此是上孚下信,君使臣事不易之通義也。且臣雖不敢張皇言病,病實在身,自知自苦,一番供劇,神疲氣苶,憂悸熏心,眠食頓減,隘塞惶㦖,更添一病,不避猥越,齋沐仰籲。伏乞天地父母,特垂生成之澤,亟鐫臣中權之,任旋授可堪之人,俾天職無曠,賤分獲安焉,臣無任云云。答曰,省疏具悉。本兵重任,何可輕遞?卿其勿辭行公。
上在昌德宮。停常參·經筵。
李萬敎啓曰,明日常參·經筵,取稟。傳曰,停。
又啓曰,來初五日,朝參日次,而綏陵忌辰祭齋戒相値,頉稟之意,敢啓。傳曰,知道。
又啓曰,翰林召試被選當次人閔正植薦狀公事,啓下矣。令該曹,口傳單付,牌招入直,何如?傳曰,允。
吏曹口傳政事,檢閱單閔正植。
李萬敎啓曰,假注書宋彦會有身病,勢難察任,今姑改差,何如?傳曰,允。
傳于李萬敎曰,初五日次對,進定於再明日。
傳于李萬敎曰,右賓客有闕之代,前望單子入之。
右賓客前望單子入之,閔泳穆落點。
吏曹,右賓客單沈舜澤,左副賓客單閔泳穆。
李萬敎啓曰,大司諫李胄榮,以其親病,投章徑行,原疏纔已捧入矣。所當直捧遞差傳旨及禁推傳旨,而此與無端下鄕有異,推考,何如?傳曰,允。
沈相薰,以奎章閣言啓曰,景慕宮望廟樓,今朔奉審,無頉之意,敢啓。傳曰,知道。
又以迎接官言啓曰,今日辰時量,上國提督朱先民,率跟隨三十人,先爲發程之意,敢啓。傳曰,知道。
大司諫李胄榮疏曰,伏以臣母,今在忠淸道丹陽地,年迫八耋,恒在病席,不能暫時離側,而許久在外,極爲悚悶,月前入闉,粗伸戀結之忱,卽接鄕信,臣母宿病,轉至危劇,食飮全却,委頓床玆,促臣歸視,家僮踵至,臣自聞此報,方寸煎灼,按住不得,今方理裝登塗,而薇垣之職名縻身,不敢擅便,忙陳短章,仰瀆崇嚴。伏望聖慈,亟遞臣見帶之銜,仍治臣擅離之罪,以安私分,以肅朝綱焉,臣無任云云。答曰,省疏具悉。爾其勿辭往護。
知事閔泳緯疏,缺。答曰,省疏具悉。所請依施。
上在昌德宮。停常參·經筵。
沈相薰啓曰,明日常參·經筵,取稟。傳曰,停。
又啓曰,右副承旨任百彦,今日不爲仕進,卽爲牌招,何如?傳曰,允。
又啓曰,司諫吳尙鉉,旣入闕中,不爲傳啓,卽爲出去,事甚未安,推考,何如?傳曰,允。
宋彦會改差,代以朴周鉉爲假注書。
傳于沈相薰曰,同副承旨許遞,前望單子入之。
傳于沈相薰曰,右副承旨許遞,前望單子入之。
承旨前望單子入之,沈東獻·趙東弼落點。
沈相薰啓曰,新除授右副承旨趙東弼,同副承旨沈東獻,竝卽牌招,何如?傳曰,允。
傳于沈相薰曰,政官牌招開政。
傳于沈相薰曰,吏曹參判有闕之代,前望單子入之。
吏曹參判前望單子入之,閔泳翊落點。
沈相薰啓曰,同副承旨沈東獻,時在京畿楊州地,斯速乘馹上來事,下諭,何如?傳曰,許遞,前望單子入之。
承旨前望單子入之,尹致和落點。
傳于沈相薰曰,明日次對,待下敎。
朴周鉉有頉,代以韓永錫爲假注書。
傳于沈相薰曰,在外敦寧都正許遞,今日政差出。
傳于沈相薰曰,械器局幇辦卞元圭減下,副司直李用俊差下。
沈相薰啓曰,械器局幇辦卞元圭減下,副司直李用俊差下事,命下矣。今日政下批,何如?傳曰,允。
兵曹口傳政事,禁衛千摠單金東奭。
趙東弼,以吏曹言啓曰,繕工監假監役官李奎爀·安丙柱·孫秀正,俱以身病,呈狀乞遞,竝改差,何如?傳曰,允。
有政。吏批,判書沈履澤牌招不進,參判閔泳翊奉命在外,參議朴鳳彬進,同副承旨趙東弼進。以吏批言啓曰,判書沈履澤牌招不進,參判閔泳翊奉命在外,小臣獨政未安,何以爲之?敢稟。傳曰,只出緊任。以尹滋久爲敦寧都正,龐友亮爲旌義縣監,協辦交陟通商事務單閔泳翊,械器局幇辦單李用俊。
兵批,行判書鄭範朝病,參判洪英植病,參議李東淵病,參知趙璟淳入直進,左副承旨沈相薰進。以尹鳳林爲架山別將,護軍韓喆愚,副護軍李萬敎·任百彦·沈英慶,副司果朴勝晙·白樂彬·鄭裕澤·李莊會·柳冀英·張完哲·李元載·鄭基弼·鄭憙元·金允吉,以上竝單付。
吏批,再政。以李僖魯爲同成均,呂台燮·李敏奭·秦奎濂爲假監役,李秀敦爲宗府參奉,朴齊普爲廣興奉事,成均博士單莊錫泓,公事官單河龍濟。
三政。以尹秉綬爲監役,故學生吳在孝·故學生金定鉉,已上贈監察,孝行卓異贈職事,承傳。
趙東弼,以奉常寺都提調·提調意啓曰,各陵園端午祭享所用藥果煎造後,進上看品藥果二十立,依定式封進之意,敢啓。傳曰,知道。
又以迎接官言啓曰,上國統領何增珠,率一陣兵隊,今日寅時量,盡爲離發之意,敢啓。傳曰,知道。
又以迎接官言啓曰,安嚴洞陣統領吳兆有,今日辰時量,率一陣兵隊,來接于宣仁門外摠戎東營之意,敢啓。傳曰,知道。
領敦寧金炳國疏曰,伏以我聖上,父母於臣,而惟憂之,天地於臣而欲生之,遞臣台司,俾臣調嗇,止慈之恩,曲遂之仁,臣方感頌萬萬,第伏念軍國殷務之爲任,與政府相爲表裏,有不可一任其瘝,聖眷縱靳於竝解,私分滋悚於虛縻,其何敢徒懷寵榮,恬然冒有,不以終始之澤仰丐乎?臣之病實,前已略陳,而少無分減,以若危劇之狀,管玆樞機之務,眞是說做不得者也。今若投置閑散,收神息慮,庶或望僥倖之效,而一擔纔釋,一肩尙壓,非第身心之不安,曠此莫重之地,作爲養病之坊,尤所未妥,玆敢不避屑越,更暴衷懇。伏乞聖明,幸垂憐恤,將臣總理之銜,劃卽鐫改,得以專意調疴,卒被生成之澤,千萬至祝,臣無任云云。答曰,省疏具悉卿懇。愼節奉慮,卿之屢懇若是,不得已勉副,卿其安心調理。仍傳于沈相薰曰,此批答,遣史官傳諭。
右議政金炳德箚曰,伏以臣伏奉傳敎下者,有次對進定之命矣。月六晉接,所以諮訪治道,講究政法,其在駕屨之義,固當竭蹶之不暇,而以臣無似,忝叨匪據,雖在老成夾輔之時,猶懼其耐做不得,矧今鼎席有缺,而乃使之攝乏專斷,則實是臣才具力量之莫可逮及耳。且臣貞痼之祟,邇來添劇,肢體萎痺,神精眩霧,宛轉叫囈,欲起旋仆,以若見狀,萬無强策趨簉之望,成命之下,冞切悚隘,玆敢冒陳短章,略控情實。伏乞聖明,亟降威罰,以警具僚焉。敢進止。答曰,省箚具悉卿懇。愼節奉慮,賓對將欲退行,卿其安心調理,如有時急公務,須卽裁處。仍傳于沈相薰曰,此批答,遣史官傳諭。
平安監司金永壽疏曰,伏以臣頃控恧蹙之悃,仍暴刳瀝之懇,聖度海涵,不惟不少加誅,反賜溫批,勉諭隆摯,臣非木石,寧敢不感恩願忠?礪鈍抖拙,思效鉛割之用,母辜幈被之大,而蝦負求猶靡諒,駑材局而不移,隨事抵捂,疵纇莫揜,不第臣自省懍懼,亦莫逃階前萬里之明矣。藩責綦重之地,有臣如此,而胡爲蟠泊至斯,器識足以宣揚德化乎?謀猷足以幹當庶務乎,威望足以鎭慴一省乎?靜言夷考,蔑一稱塞,而牙纛徒侈榮觀,豐餼自歸素餐,一狃靦恬,非愚則痴,況今府庫之枵罄旣久,貨幣之壅閼近甚,奸猾橫恣而窮蔀多愁苦之歎,騷訛層滋而邊鄙弛憂虞之備,頹綱渝俗,駸駸末如,而臣不能籌度而裕阜之,周察而懷保之,遂使十萬生靈,日就顚連,莫之拯濟,於是乎臣職隳矣,臣罪大矣。且臣蒲質早衰,邇來善病,値木旺而痰火時升,祟泉飮而胃土浸損,榮衛自致凘鑠,形骸從以尫羸,貼床宛轉,神思迷錯,判筆印墨,全然抛置,邑牒吏課,漫不省察,臣之一日蹲冒,輒增一日瘝壞,臣安得不丐解一念,汲汲惄如乎?天陛隔歲戀逖,違而耿結,公館靜夜獨寤,言而呻囈,若令臣納節返命,隨分投閑,診醫尋藥,少延喘殘,則餘生日月,寔我聖上賜也,庸敢罄寫衷實,馳馹封奏。伏望天地父母,仁覆之,憫恤之,將臣觀察之任,亟命鞶遞,以幸公私,千萬顒祝,臣無任云云。答曰,省疏具悉。方岳重任,何可輕遞。卿其勿辭,益勉旬宣之責。
吏曹參判韓喆愚疏曰,伏以臣於見職,迄今蟠泊者,豈有毫分榜樣而然哉?始也辭未擭準,僶俛祗肅,終焉懼深荐瀆,因仍蹲冒,居然閱月子玆,亦行代斲之政,而疵纇畢露,絲毫莫稱,惶隕磨措,不啻若集木而臨淵,求解一念,亦何嘗食息忘也?且臣蒲質素脆,薪憂比劇,膈火熾而眩暈莫省,胃土敗而食飮全阻,委淹床笫,日事刀圭,堂堂銓佐之任,判非臣養病之坊也,以材則瘝墜爲悚,以病則殫束無望,公私悶阨,尤爲臣添病之一端,庸敢略掇短章,申控衷懇。伏乞聖慈,諒臣不稱之實,憫臣難强之情,亟遞臣亞銓之銜,俾得以安意調息,卽天地生成之澤,臣之感戴洪造,如新受賜也,臣無任云云。答曰,省疏具悉。所請依施。
前掌令朴衡東疏曰,伏以臣以賤微之蹤,才旣疎陋,學又蔑裂,而遭逢聖世,猥竊科第,又玷淸班,涯分已過,兢懼居先,何敢干預於俎豆之論議,而臣亦化育中冠儒服儒之一物,故敢陳衷悃,惟殿下,垂察焉。夫孔夫子,德合天地,明竝日月,亘萬古歷千載而無得以踰焉,則實生民以來未有之夫子,故漢祖之祠以太牢,唐宗之祠於闕里,專由於尊聖衛道之誠,而蓋取諸上行下效之義也。至於我東,國置太學,邑設庠序,衣冠文物,燦然極備,天下稱以小中華者,此莫非夫子之遺化,而實列聖朝祖述憲章之功利也,各邑校宮之外,別設一廟於魯城縣,而祠以夫子影幀者,何也。縣名魯城,山名魯聖,而峯號尼丘,里號闕里,則有若夫子生長村之故也,且我東之於魯地之相去,萬有餘里,世之相後,千有餘歲,而山名里號,若合符節,無奈我東之文明,與魯相符,故天賜嘉號而然歟?在昔肅廟朝丁卯,先正臣文正公宋時烈·文忠公臣金壽恒,議建一祠于此地,而未就,至于丙申,因本孫孔思中上言而蒙允,其時文純公臣權尙夏·忠愍公臣李健命·忠文公臣李頤命·忠獻公臣金昌集·忠翼公臣趙泰采·文敬公臣鄭澔·文敬公臣李畬,創設祠宇,奉安聖像,一遵聖批,而闕里祠三字,以爲額號矣。正廟朝辛亥,繼奉宋朝五賢眞像,而純祖朝乙丑,以朱夫子陞配,朝家崇獎之典,至矣盡矣,臣何敢妄論於尊嚴之下哉?蓋因闕里之遺誌而敢陳者也。粵在撤享之時,此祠,異於他院,故只撤香祝而存其祠宇,尙奉眞像者,亦國家寓慕之義,然永撤俎豆之儀,故其子孫之抑鬱,士林之咨嗟,于玆十有年所矣。見今湖儒復享之疏再擧,而方外館學之疏,相繼而起,亦可見擧國大同之公論也,臣憑伏見儒疏之聖批中,旣撤復建,豈非事體之屑越下者,則躕躇良久,不勝惶恐矣。嗚呼,夫子,靈如水在地,夫子之道,如日中天,擧天下遍被其澤,則魯城之闕里,不可與魯國之闕里,有間而視之,且況祠宇兀然獨立,遺像儼然獨全矣,以臣愚見,只許香祝,而祠其祠·像其像,則與旣撤復建,大有異焉,而無有損於事體之屑越矣。伏願聖明,特許香祝使依存之闕里祠,乃復春秋之享祀,則近可爲一鄕矜式,遠可爲四方觀感,而可使聞於列國,永有辭於萬世矣。且夫水原之闕里祠,亦撤享之所也,當初之建祠也,亦因地名之相似,樹林之彷彿而設焉,則士林之依仰,與魯城之闕里,莫可上下,故今於儒疏,竝請復享者,蓋由是矣。臣際此院祠竝撤之後,不敢一一請復,而至於兩所闕里祠,所重尤別,故玆敢短章仰籲。伏乞聖慈,不以人微而廢言,特降兩祠復享之典,益明斯道之大焉,則國家幸甚,臣民幸甚,臣無任云云。答曰,省疏具悉。儒疏屢至而不能施者,卽重其事也。
方外儒生金基洪等疏曰,伏以昔者朱文公,著六君子畫像贊,以寓景仰之思,蓋畫中之像,非徒七分傳神,允爲百歲模範,故古之人,於其景仰之所,幸其肖像之傳焉,而敬重之,享祀之,此乃六君子畫像之所由贊也,其在六君子,猶尙審厥像而景仰之,況我夫子,祖述堯·舜,憲章文·武之遺像乎?今其像,幸傳於我東邦闕里之祠,玉斗珠衡,儼然若日月之臨焉,殷輅周冕,煥乎如元氣之行焉,而自掇享祀之後,數間廟庭,任他其碧草荒烟,一幅影幀,不禁其玄煤黃塵,行路之人,莫不咨嗟而興感,矧玆冠儒服儒之人所可堪其聞而耐其見者乎?闕里創祠之由,影幀奉安之事,日者方外生臣金炳肅疏辭若館學儒臣姜永典疏本,已詳奏之,臣不必疊床,而謹伏見館儒批旨,若曰朝家之慕聖尊賢,何嘗不及於儒林而然乎?臣等再三擎讀,擧欣欣相告曰,大哉王言,一哉王心,我殿下位宁數十年,尊賢慕聖之實心實行,逈出於儒生者,不啻萬萬矣,至於聖批之撤而復建,徒涉屑越爲敎者,臣等實未審聖心所在也,天下之事有經有權,曩日之撤,一時之權也,今日之復,萬世之經也,以萬世之經,變一時之權,有何屑越之嫌乎?臣等雖無狀,何敢以不經之事,勉我殿下行之乎?肆又相率而陳章于九門之外,伏乞聖慈,恕其瀆而憐其情焉。臣等竊伏念孔夫子嘗欲乘桴而海,則居今之世,在天之靈,庶幾陟降于靑邱之中,而依附乎影幁之上矣,然則影幀之祀典,尤所先於三百州行校者也。伏願殿下,特軫古聖人傳神之幸,而俯循一國人齎鬱之忱,其於魯城·水原兩闕里之祠,復其影幀之享,以存千萬世慕聖之化,以示億兆民觀感之盛,臣等無任云云。答曰,省疏具悉。以此事屢有前批,不宜若是煩瀆。
前持平韓必殷疏云云。省疏具悉。所陳戢盜,果係切急之務,令廟堂嚴飭該道道臣·帥臣,期於詗捉。
上在昌德宮。停常參·經筵。
夜自二更至初四日開東,灑雨下雨,測雨器水深一寸三分。
沈相薰啓曰,明日常參·經筵,取稟。傳曰,停。
又啓曰,新除授右副承旨尹致和,卽爲牌招,何如?傳曰,允。
又啓曰,卽者檢閱閔正植,謂有私義之難安,陳疏徑出,原疏纔已退却矣。所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
傳于趙東弼曰,呈辭無時呈納之中官洪大淵,從重推考。
沈相薰啓曰,卽者檢閱尹命燮·金喜洙·金春熙,謂有館規,聯疏徑出,原疏纔已退却矣。竝所當直捧禁推傳旨,而此與無端徑出有異,推考警責,仍卽牌招,推移入直,何如?傳曰,允。
又啓曰,右副承旨尹致和,時在忠淸道溫陽地,斯速乘馹上來事,下諭,何如?傳曰,許遞,前望單子入之。
承旨前望單子入之,李萬敎落點。
沈相薰,以議政府言啓曰,吳提督,旣已撤歸,其所領三陣次第繼發,此不容無具由奏文,令文任撰出,以爲入送,何如?傳曰,允。
傳于沈相薰曰,齎奏官,以機器局幇辦李用俊差下。
沈相薰,以成均館行大司成意啓曰,本館入直久任郞廳外,他郞廳不得入直,若有代員替直之事,則草記代直事,曾有定式矣。司成尹相翊侍講院進,直講任圭常,典籍趙鎭萬俱爲差祭,時無入直之員,以他郞官姑爲代直,何如?傳曰,允。
上在昌德宮。停常參·經筵。
自開東至卯時,灑雨下雨,測雨器水深二分。
沈相薰啓曰,明日再明日綏陵忌辰祭齋戒正日相値,視事頉稟之意,敢啓。傳曰,知道。
又啓曰,同副承旨李萬敎,今日不爲仕進,卽爲牌招,何如?傳曰,允。
傳于沈相薰曰,禮房承旨馳詣宗廟·永禧殿·景慕宮,奉審摘奸,仍詣受香諸處,奉審摘奸以來。
傳于沈相薰曰,檢校待敎趙東冕,馳詣綏陵,奉審摘奸,仍留監祭,局內諸陵,一體奉審以來。
傳于沈相薰曰,政官牌招開政。
以檢閱尹命燮·金喜洙·金春熙·閔正植牌不進罷職傳旨,傳于沈相薰曰,只推。
沈相薰啓曰,左右史不可不備,檢閱尹命燮·金喜洙·金春熙·閔正植,旣有只推之命,竝卽牌招,推移入直,何如?傳曰,允。
李萬敎啓曰,卽者檢閱金喜洙·金春熙,謂有館規,聯疏徑出,原疏纔已退却矣。竝當直捧禁推傳旨,而此與無端徑出有異,推考警責,仍卽牌招入直,何如?傳曰,允。
以檢閱尹命燮·閔正植牌不進罷職傳旨,傳于李萬敎曰,只推。
傳于李萬敎曰,在外同義禁·同成均竝許遞,今日政差出。
傳于李萬敎曰,在外敦寧都正許遞,今日政差出。
傳于李萬敎曰,在外臺諫許遞,今日政差出。
傳于李萬敎曰,呈告禮判許遞,今日政差出。
傳于李萬敎曰,兵曹判書有闕之代,判敦寧閔泳穆除授。
吏曹,兵曹判書單閔泳穆除授事,承傳。
李萬敎啓曰,新除授行兵曹判書閔泳穆,卽爲牌招,傳授命召,何如?傳曰,允。
李萬敎啓曰,命召親納,例也,而前兵曹判書鄭範朝,謂有身病,使其營校替納,事甚未安,推考,何如?傳曰,允。
李萬敎,以吏曹言啓曰,中學敎授洪瀅周,以其身病,呈狀乞遞,改差,何如?傳曰,允。
又以吏曹言啓曰,東學敎授沈琦澤,以其身病,呈狀乞遞,改差,何如?傳曰,允。
又以吏曹言啓曰,繕工監假監役官呂台燮·李敏奭·秦奎濂,俱以身病,呈狀乞遞,竝改差,何如?傳曰,允。
有政。吏批,判書沈履澤進,參判閔泳翊奉命在外,參議朴鳳彬牌不進,同副承旨李萬敎進。以洪鍾雲爲大司憲,趙鍾弼爲大司諫,尹英秀爲持平,李寅命爲禮曹判書,趙文夏爲敦寧都正,閔泳翊爲同義禁,兪晚源爲同成均,閔泳穆爲軍器提調,李肇信爲中學敎授,曺始永爲東學敎授,權商祐·韓龍甲·孫元植爲假監役,劉百源爲栗峯察訪,禁衛提調單閔泳穆,御營提調單閔泳穆,前監役尹遵鉉,今超通政,朝官年八十一,依法典加資。
兵批,行判書閔泳穆病,參判洪英植·參議李東淵病,參知趙璟淳入直進,左副承旨沈相薰進。大護軍鄭範朝,護軍鄭海崙,副護軍尹致和·李胄榮·尹滋久·尹遵鉉,副司直趙錫萬,副司果林學洙·任永伯·李命淳,以上竝單付。
吏批,再政。以李玄翼爲右參贊,趙濟華爲大司成。
以司謁口傳下敎曰,花島鎭,屬之親軍前營,楊花鎭,屬之左營,長山鎭,屬之右營,漢江鎭,屬之御營廳事分付。
以吏曹參議朴鳳彬牌不進罷職傳旨,傳曰,只推。
李萬敎,以弘文館言啓曰,修撰李鎬冕呈辭出去,下番闕直,事甚未安,王濟肯差祭,副修撰呂圭亨統理交涉衙門進,吳炳文卽爲牌招入直,何如?傳曰,允。
又以御營廳言啓曰,本廳別將徐光復,以前任全羅兵使,方在任所,上來尙遠,久曠可悶,改差,何如?傳曰,允。
行兵曹判書鄭範朝疏曰,伏以臣於日昨,猥陳短章,罄暴衷懇,庶幾日月之明,照燭無餘,冀幸恩兪,擭遂微諒,及奉聖批,天聽逾邈,轉益惶阨,罔知攸措。噫,臣之不才溺職之狀,我殿下必不待臣言,而已有所俯察之矣。特由眷愛隆摯,如慈父之導迷子,授以任事,不責而敎,循循誘掖,俾有開蒙,臣雖愚頑無知,寧不感激自奮,以酬洪造之萬一,而其奈才之所局,有僨無效,所欲以圖報者,適足爲辜負,此臣所以蚤夜悸懼,一念求解,寧被瀆冒之罰,而莫止丐免之籲者也。臣於近日,又有切迫情私之不容不冒陳者,臣父年今七十有一矣,素以淸羸之質,當此衰邁之境,積憊成祟,眞元大脫,痰喘交作,火鬱上升,煩悶達宵,收拾不得,臣旣無兄弟,獨養偏親,雖在平常,每一赴公,猶切不忍離側之戀,矧此疾病沈劇,委頓床笫,起須臣扶,藥須臣勸,臣之情理實無以晷刻暫違,趣視職事,則莫重本兵之務,豈可緣臣而一任其瘝乎哉?臣於刀圭之暇,尤不勝駭汗悚蹙,玆敢收召神思,荐控情實,而方寸煎灼,辭不達意。伏乞聖慈,俯諒懇迫之私,特推體恤之仁,亟遞臣所帶夏官之銜,以重國事,以安私分,千萬至祝,臣無任云云。答曰,省疏具悉。苦懇旣如此,所請依施。
上在昌德宮。停常參·經筵。
藥房都提調洪淳穆,提調鄭基會,副提調趙準永啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
進御二錢重人蔘粟米飮,自今日一貼式,限二貼煎入事,榻前下敎。大王大妃殿進御二錢重人蔘粟米飮,自今日一貼式,限二貼煎入事,榻前下敎。王大妃殿進御二錢重人蔘粟米飮,自今日一貼式,限二貼煎入事,榻前下敎。中宮殿進御二錢重人蔘粟米飮,自今日一貼式,限二貼煎入事,榻前下敎。
趙準永啓曰,藥房三提調,持粟米飮來待矣。傳曰,封入。
沈相薰啓曰,右副承旨趙東弼,今日不爲仕進,卽爲牌招,何如?傳曰,允。
以檢閱金喜洙·金春熙牌不進罷職傳旨,傳于李萬敎曰,只推。
李萬敎啓曰,左右史不可不備,檢閱尹命燮·金喜洙·金春熙·閔正植,旣有只推之命,竝卽牌招,推移入直,何如?傳曰,允。
以檢閱尹命燮·金喜洙牌不進罷職傳旨,傳于李萬敎曰,只推。
李萬敎啓曰,假注書閔龍鎬有身病,勢難察任,今姑改差,何如?傳曰,允。
閔龍鎬改差,代以朴永薰爲假注書。
傳于李萬敎曰,右副承旨許遞,前望單子入之。
李萬敎啓曰,明日傳香禮房承旨,當爲齋宿,左副承旨沈相薰,所當牌招,而拘於廳規,不得請牌,何以爲之?敢稟。傳曰,牌招。
承旨前望單子入之,金德均落點。
李萬敎啓曰,左副承旨沈相薰牌不進,伴直無人,新除授右副承旨金德均,所當牌招,而拘於廳規,不得請牌,何以爲之,敢稟。傳曰,牌招。
以左副承旨沈相薰牌不進罷職傳旨,傳于李萬敎曰,只推。
李萬敎,以弘文館言啓曰,下番闕直,事甚未安,應敎李重夏統理軍國衙門進,校理李重德·修撰王濟肯差祭,李鎬冕在外,副修撰呂圭亨統理交涉衙門進,吳炳文有身病,副應敎鄭寅興·校理尹泰興·副校理徐誼淳,竝卽牌招,推移姑降入直,何如?傳曰,允。
行兵曹判書閔泳穆疏曰,伏以臣前後叨竊,罔非要劇,無見效而倖逭譴何,今纔次第遞免,惟是海防視師,尙爾虛縻,任重事鉅,雖專精竭力於此,猶懼僨誤之在卽,夙宵憧憧,寢不成昧不意中權特命,又下於此際,惝怳震悚,不省措躬之所也,夫是職,周官所謂掌邦政者也。至我朝,委毗尤重,鈐束諸營,總轄宿衛,掌銓注而勸材武,管金穀而均廩料,是固聰明强力綜練敏達之所宜居,判非鹵劣如臣者流所可擬議也,矧今國家多虞,紀律重新,械器創造,蒐乘練卒,以圖自强之策,雖使熟諳鞱略威望夙著者當之,寧不戞戞乎其難,而乃以一箇書生才最人下者,苟然充位而止,則非但將士之解體,得無貽笑於外國乎?外他事務,亦皆要劇,而精力旣分,則海防重地,又何以辦理也?然則臣之此授,可謂一擧而兩失,而朝家用人之道,不宜若是逕庭,以敗國事也,受符有命,不得不蒼遑出肅,而揆以事勢,何可一刻仍冒乎?伏乞聖慈,俯垂鑑諒,劃卽遞改,回受可堪之人,不勝大願,臣無任云云。答曰,省疏具悉。卿其勿辭行公。
上在昌德宮。停常參·經筵。
自巳時至酉時,灑雨下雨,測雨器水深一寸二分,夜自四更至五更,灑雨下雨,測雨器水深二分。
趙準永啓曰,藥房提調·副提調,持粟米飮來待矣。傳曰,封入。
李萬敎啓曰,明日常參·經筵,取稟。傳曰,停。
傳于李萬敎曰,奉審閣臣入侍。
傳于金德均曰,承旨房望順房爲之。
傳于金德均曰,公事遲滯之中官沈周鉉推考。
朴周陽啓曰,今十三日景慕宮夏享大祭親祭祭文,當爲製進,藝文提學許傳,待明朝牌招,使之製進,何如?傳曰,允。
金德均啓曰,巡將抄啓人,除拜實職,則不得書啓,自是例也,今日巡將趙文夏,今初四日政,除拜敦寧都正,而該曹不能愼審,矇然書入,至於蒙點之境,事甚疎忽,萬萬未安,原單子今方使之改付標以入,而當該入直堂上不可無警,推考,何如?傳曰,允。
朴周陽,以弘文館言啓曰,下番闕直,事甚未安,修撰李鎬冕在外,副修撰呂圭亨統理交涉衙門進,修撰王濟肯·副修撰吳炳文,竝卽牌招,推移入直,何如?傳曰,允。
金德均,以禁衛營言啓曰,本營中軍李鍾俊,身病甚重,勢難察任,今姑改差,何如?傳曰,允。
又以御營廳言啓曰,謹依下敎,楊花鎭屬之親軍左營,漢江鎭屬之本廳之意,敢啓。傳曰,知道。
又以御營廳言啓曰,本廳鍼醫趙琦煥,身病甚重,勢難察任,改差,何如?傳曰,允。
又以親軍前營言啓曰,謹依司謁口傳下敎,花島鎭,移屬本營之意,敢啓。傳曰,知道。
又以親軍左營言啓曰,謹依司謁口傳下敎,楊花鎭,付屬本營之意,敢啓。傳曰,知道。
又以親軍右營言啓曰,謹依司謁口傳下敎,長山鎭,付屬本營之意,敢啓。傳曰,知道。
甲申五月初六日巳時,上御樂善齋。奉審閣臣入侍時,同副承旨李萬敎,假注書韓永錫,記事官金春熙·閔正植,檢校待敎趙東冕,以次進伏訖。上曰,史官分左右。仍命閣臣進前。東冕進前奏曰,臣承命馳詣綏陵陵上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉,仍詣健元陵陵上奉審則安寧,碑閣·丁字閣奉審則無頉,仍詣顯陵陵上奉審則安寧,碑閣·丁字閣奉審則無頉,仍詣穆陵陵上奉審則安寧,碑閣·丁字閣奉審則無頉,仍詣徽陵陵上奉審則安寧,碑閣·丁字閣奉審則無頉,仍詣崇陵陵上奉審則安寧,碑閣·丁字閣奉審則無頉,仍詣惠陵陵上奉審則安寧,碑閣·丁字閣奉審則無頉,仍詣元陵陵上奉審則安寧,碑閣·丁字閣奉審則無頉,仍詣景陵陵上奉審則安寧,碑閣·丁字閣奉審則無頉,還詣綏陵,仍留監祭,將事安寧之意,敢此仰達矣。上曰,諸陵上俱爲泰平,碑閣·丁字閣亦皆無頉乎?東冕曰,諸陵上果皆安寧,而碑閣·丁字閣,亦皆無頉矣。上曰,何時將事乎?東冕曰,三更量將事矣。上曰,日前急雨,無害於百苗乎?東冕曰,日前之雨,雖曰急注,惟不至於害苗之境,而歷路所見,果有豐占矣。上曰,所經處多有移秧乎?東冕曰,間多移秧矣。上曰,今行從何路乎?東冕曰,從大路作行矣。上曰,自前陵幸之路乎?東冕曰,然矣。上曰,史官就座。仍命閣臣先退,又命退,承史以次退出。
上在昌德宮。停常參·經筵。
朴周陽啓曰,明日常參·經筵,取稟。傳曰,停。
又啓曰,來十一日朝參日次,而睿陵忌辰祭齋戒相値,頉稟之意敢啓。傳曰,知道。
又啓曰,左副承旨沈相薰,同副承旨李萬敎,今日不爲仕進,竝卽牌招,何如?傳曰,允。
傳于金德均曰,左副承旨·右副承旨竝許遞,前望單子入之。
承旨前望單子入之,吳俊泳·李應夏落點。
傳于金德均曰,今初十日次對,進定於再明日。
傳于金德均曰,政官牌招開政。
傳于金德均曰,在外敦寧都正許遞,今日政差出。
傳于金德均曰,說書有闕之代,前望單子入之。
說書前望單子入之,金弼洙落點。
傳于李萬敎曰,正言竝許遞,今日政差出。
以司謁口傳下敎曰,前參議交涉通商事務卞元圭,旣陞協辦矣。本資還收,以嘉善下批。
傳于李萬敎曰,同敦寧有闕之代,協辦交涉通商事務卞元圭除授。
同敦寧單,卞元圭除授事,承傳。
李萬敎,以吏曹言啓曰,繕工監假監役官權商祐·韓龍甲·孫元植,俱以身病,呈狀乞遞,竝改差,何如?傳曰,允。
有政。吏批,判書沈履澤牌招不進,參判閔泳翊奉命在外,參議朴鳳彬進,同副承旨李萬敎進。以吏批言啓曰,判書沈履澤牌招不進,參判閔泳翊奉命在外,小臣獨政未安,何以爲之?敢稟。傳曰,只出緊任。以尹遵鉉爲敦寧都正,協辦交涉通商事務單卞元圭嘉善下批事,承傳。
兵批,行判書閔泳穆進,參判洪英植病,參議李東淵病,參知趙璟淳入直進,右副承旨金德均進。護軍兪晚源·李鍾俊,副護軍趙東弼·趙文夏,副司果李建永·李觀會·朴秉協·尹龍周,以上竝單付。傳于李萬敎曰,見窠皆令差出。
吏批,再政。以沈舜澤爲判敦寧,以鄭在穆·任奭常·殷斗哲爲假監役。
兵曹,禁衛中軍單具然泓。
李萬敎,以侍講院言啓曰,新除授說書金弼洙,卽爲牌招察任,何如?傳曰,允。
又以弘文館言啓曰,下番闕直,事甚未安,應敎李重夏統理軍國衙門進,修撰李鎬冕在外,王濟肯,副修撰吳炳文,有身病,呂圭亨統理交涉衙門進,副應敎鄭寅興,校理李重德·尹泰興,副校理徐宜淳,竝卽牌招,推移姑降入直,何如?傳曰,允。
又以承文院言啓曰,卽見盛京禮部咨文,則准總理衙門會議,吉林與朝鮮貿易章程一摺,奉旨議轉行知照云矣。回咨按例撰出,付撥下送灣府,以爲入送之地,何如?傳曰,允。
上在昌德宮。停常參·經筵。
李萬敎啓曰,明日常參·經筵,取稟。傳曰,停。
又啓曰,行左承旨吳俊泳,時在水原地,斯速乘馹上來事,下諭,何如?傳曰,許遞,前望單子入之。
金德均啓曰,因兵曹啓目,鬱陵島僉使所佩兵符,令本院,新造下送事,允下矣。兵符今旣新造,監營所上左一隻,該僉使所佩右一隻,竝定禁軍下送,依例分上事,江原監司處,下諭何如?傳曰,允。
兵曹口傳政事,副護軍單閔丙奭。
兵曹口傳政事,禁衛中軍單具然泓。
傳于李萬敎曰,原任直提學閔泳翊,原任待敎徐光範,竝檢校差下。
承旨前望單子入之,尹瀗添書落點。
李萬敎啓曰,明日傳香禮房承旨,當爲齋宿,行左承旨李應夏,所當牌招,而拘於廳規,不得請牌,何以爲之?敢稟。傳曰,牌招。
金德均啓曰,明日次對,兩司當爲進參,除在外·未署經·未肅拜·呈告人員,竝待開門牌招,何如?傳曰,允。
李萬敎,以觀象監提調意啓曰,謹請加資,曾有已例,本監堂上官崇政金益顯,嘉義李根壽·李興善,嘉善崔福淵·李昶赫,折衝李敦修·李容善·崔晉淵,竝加資,以爲激勸之地,何如?傳曰,允。
上在昌德宮。停常參·經筵。
自開東至酉時,灑雨下雨,測雨器水深七分。
李應夏啓曰,明日常參·經筵,取稟。傳曰,停。
又啓曰,左副承旨金德均,今日不爲仕進,卽爲牌招,何如?傳曰,允。
又啓曰,同副承旨尹瀗,時在水原地,斯速乘馹上來事,下諭,何如?傳曰,許遞,前望單子入之。
又啓曰,判敦寧沈舜澤,除拜後過三日不爲出肅,依定式推考警責,仍卽牌招察任,何如?傳曰,允。
李應夏,以議政府言啓曰,本府新差堂上南一祐,今日賓對,懸病不進,事甚未安。令政院,卽爲牌招,使之進參,何如?傳曰,允。
傳于李應夏曰,大臣·政府堂上引見。
傳于李應夏曰,政官牌招開政。
傳于李應夏曰,呈告藝文提學許遞,今日政差出。
傳于李應夏曰,在外敦寧都正許遞,今日政差出。
以執義李在淳,掌令李元祺·申星雨,持平尹英秀,司諫吳尙鉉,獻納沈遠彬,正言金炳秀·李濟承牌不進罷職傳旨,傳于李萬敎曰,只推。
傳于李應夏曰,氷庫提調有闕之代,前望單子入之。氷庫提調前望單子入之,趙鳳夏添書落點。
傳于李萬敎曰,工曹參議有闕之代,前望單子入之。
承旨前望單子入之,金疇鉉添書落點。
傳于李應夏曰,全權大臣入侍。
傳于李應夏曰,東津僉使吳萬善,鐵島僉使康鳳祥相換。
李應夏,以吏曹言啓曰,中學敎授李肇信,以其身病,呈狀乞遞,改差,何如?傳曰,允。
又以吏曹言啓曰,繕工監假監役官鄭在穆·任奭常·殷斗哲,俱以身病,呈狀乞遞,竝改差,何如?傳曰,允。
又以吏曹言啓曰,軍器寺判官崔英煥,以其身病,呈狀乞遞,改差,何如?傳曰,允。
李萬敎,以統理軍國事務衙門言啓曰,兩界邊市會商,已告竣,復命且叉,戶曹參判魚允中所帶西北經略,使之銜減下,何如?傳曰,允。
李萬敎,以兵曹言啓曰,同知中樞府事李弼秀·林漢雋,兼司僕將鄭永澤,羽林衛將李升漢,五衛將禹啓英·高永根·韓鎭元,文臣兼宣傳官南廷綺·鄭寅星,俱以身病難供職,呈狀乞遞,新除授,慶尙左兵使趙存昇,素患痰癖之症,一倍添劇,時月之內,萬無登途赴任之望,戶奴呈狀乞遞矣。實病旣如此,則有難强令赴任,竝改差,何如?傳曰,允。
有政。吏批,判書沈履澤進,參判閔泳翊·參議朴鳳彬竝牌招不進,行左承旨李應夏進。以徐光範爲修撰,尹永善爲敦寧都正,曺錫輿爲藝文提學,李重德爲中學敎授,李象德爲軍器判官,閔泳周·黃忠源·韓錫璐爲假監役,西北經略使魚允中減下事,承傳,養賢直長單莊錫泓。
兵批,行判書閔泳穆進,參判洪英植病,參議李東淵病,參知趙璟淳入直進,右副承旨李萬敎進。以鄭海崙爲同知,以金義楨爲同知,元世顯·具駿鉉爲同訓鍊,吳晉泳爲兼訓鍊都正,李建植爲內禁將,柳敦秀爲兼司僕將,金景熙爲羽林將,李彙徹·全智鍊·李肇炯爲五衛將,李承鶴爲忠壯將,李圭馨爲中樞經歷,嚴柱煥爲訓鍊主簿,金世基·鄭顯英爲文兼,沈宜弘爲全羅兵使,李敎應爲慶尙左兵使,宣昌魯爲慶尙左水虞候,裴榮樂爲智島萬戶,三千浦權管單廉赫奎,護軍吳俊泳·趙存昇·李鳳秀·林漢雋,副護軍朴周陽·尹瀗·尹遵鉉,副司果李鎬冕·柳,以上竝單付。
兵批,再政。尹明根爲中樞都事,李鍾郁爲訓鍊判官,閔周植爲守門將,韓用哲爲左捕從,僉知三單,李建植·柳敦秀·李彙徹。
兵批,三政。梁翊煥爲訓鍊僉正,具然八爲訓鍊主簿,南惟熙爲訓鍊主簿,僉知單金智鍊·李肇炯。
兵批,四政。以具相祖爲訓鍊判官,以姜雲馨爲禁衛哨官。
兵批,五政。以李容軾爲訓鍊主簿。
兵批,六政。以麻斗元爲禁衛哨官,東津僉使吳萬善,鐵島僉使康鳳祥,已上相換事,承傳。
以左副承旨金德均牌不進罷職傳旨,傳于李萬敎曰,只推。
以吏曹參議朴鳳彬牌不進罷職傳旨,傳于李應夏曰,只推。
李應夏,以議政府言啓曰,文臣登科年滿五十人,分館後陞六,登科十年人陞六,竝載法典矣。今亦有如此之人,依例六品職調用事,分付銓曹,何如?傳曰,允。
又以議政府言啓曰,分館人別單書入之意,敢啓。傳曰,知道。
又以奎章閣言啓曰,原任直提學閔泳翊·原任待敎徐光範,竝檢校差下事,命下矣。卽爲牌招察任,何如?傳曰,允。
又以兵曹言啓曰,今五月十二日大駕詣景慕宮齋宿,十三日夏享大祭親行時,隨駕營門,當爲磨鍊矣。何營軍兵隨駕,何營軍兵留陣,而禁軍及馬步軍·別抄軍,以幾番幾哨磨鍊,餘軍留營,何以爲之乎?敢稟。傳曰,御營步軍三哨,騎士二番御將都領,爲先後廂,禁軍二番隨駕別抄軍一哨磨鍊,摠戎使率禁營步軍一哨騎士一番留陣,餘軍留營置之,
又以兵曹言啓曰,今五月十二日大駕詣景慕宮齋宿,十三日夏享大祭親行時,王世子隨駕望廟禮,省牲·省器後,先爲還宮時陪衛,依前磨鍊,而隨輿軍兵,當爲磨鍊矣。何營中軍,率何營軍兵幾哨磨鍊,禁軍或一番或五十人磨鍊矣,今番則何以爲之?敢稟。傳曰,禁衛營步軍三哨,騎士二番禁將都領,爲先後牌,禁軍一番磨鍊。
知事金炳始疏曰,伏以臣之淟涊冒據,今踰數月之久,則隳職妨務,蓋已多矣,張遑屢瀆,迺至三徹之煩,則虧分干威,亦且極矣,而屢瀆而獲戾只止臣身,不足顧卹,冒據而僨事,大關國計,豈容虛徐?忱誠未格,聰聽愈邈,情窮勢迫,不能無憾於天地之大也。竊惟殿下,以重任之遽遞爲難愼,而較諸任非其人,貽損民國,則其利害輕重,果何如也?夫才可堪者,愈久而責成,效職不稱者,雖暫而立見害,此臣所以求解日急,懇懇而不已也。若臣之展拓無由,擔做不去,實聖明之深燭,已先於臣控籲,臣亦到今辭竭,何庸贅陳?臣於現務,苟有一知半解,少可裨補,以紓我聖明宵旰一憂勤之念,則敢不輸瀉底蘊,圖報萬一,而奈臣見識疎闇,不嫺時措,況今衰朽,神精已脫?又非可以造次强學而驟至焉,此臣之所大恨也。且臣病狀凘鑠,寢至於醫治不及,比又駴懼而寒慄于外,煩惱而火煎于內,數旬之頃,頓作癃癈樣子,更何望收召遁散,抵住氄劇哉?軺槎之旁午,往來簿牒之畫卯,剸理事殷,係緊莫是爲急,而緣臣委綴,致此淹滯,非直一日之瘝曠而已,臣以是彌增惶隘,若添一病,且念臣所帶餉務,亦是大去處,而昏墊床玆,莫可句檢,其爲隳職則一也,有不敢徒怵干威,或緩疾痛之呼。伏乞聖慈,特垂憫諒,將臣外務督辦親軍提擧之任,竝賜鐫斥,以幸公私,仍治臣瀆褻之罪,以肅綱紀焉。臣無任云云。答曰,省疏具悉。何爲如是支煩?深體委任之意,勿辭行公。
甲申五月初九日二更,上御重熙堂。全權大臣入侍時,行左承旨李應夏,假注書韓永錫,記事官金春熙·閔正植,全權大臣閔泳翊,從事官徐光範,以次進伏訖。上曰,史官分左右。上命全權大臣進前。上曰,遠程善爲往返乎?泳翊曰,王靈攸曁,無事往返矣。上曰,美國大統領,幾次見之乎?泳翊曰,入去時一見,而臨發又見,凡二次矣。上曰,大統領見於何處乎?泳翊曰,其時不在華城頓,故往見于紐約矣。上曰,其接待之節甚厚云,果然耶?泳翊曰,果甚厚待,比於各國公使,特爲加禮矣。上曰,觀於美國駐此之公使,其國人品之寬厚,推可知矣。仍敎曰,美國富强,天下第一云,卿今目覩,果然否?泳翊曰,其國地多産穀,人皆務實,所以商務最旺,非他國比之矣。上曰,來時歷覽幾國乎?泳翊曰,昨年十一月初三日,自美國紐約發船,十九日泊浦屬島,十二月初一日,泊英屬島,十一日泊佛界馬塞,留四日,十五日到佛京巴黎,當日離發,到英京倫敦,留八日,還到巴黎,留七日,到馬塞復上船,甲申正月初九日,泊伊太利,十六日到羅馬,留二日,二十九日泊埃及,二月初三日,入埃京,留四日,十三日,泊英屬亞丁,留三日,二十四日,泊印渡,留十三日,三月十一日,泊錫蘭,留五日,二十三日,泊新加坡,留五日,四月初六日,泊英屬香港,留九日,還泊日本長崎,今纔出來,上曰,往返里數,爲幾許乎?泳翊曰,以我國里數,假量爲七八萬里矣。上曰,歷覽中,何處爲最勝乎?泳翊曰,泰西皆以法京巴黎斯爲第一,而以臣所覩,美國紐約,爲勝巴黎斯,非不繁麗,而其雄盛,似不如紐約矣。上曰,亦尙武備耶?泳翊曰,泰西之富强,專以商務爲主,若有戰爭之端,必至鎖港,故各國相與勸解,所以美國不尙武,而自然莫强矣。上曰,大統領今爲遞改云耶?泳翊曰,臣之出來前,未及聞之,而大統領三年爲瓜滿,若有衆望,則亦有仍任之例,而其遞改時,以下諸員,亦皆一體遞改云矣。上曰,議院則似不遞改矣。近日法國,亦爲大統領云耶?泳翊曰,然矣。上曰,歷覽諸國,或見其君主乎?泳翊曰,未有見焉,而到英國時,其君主適他所,而有指導,果一覽其所居宮闕矣。上曰,英國君主,是女主耶?泳翊曰,其國之制,以血屬爲君,故若無男而只有女子,則有時爲女主矣。上曰,聞美國水師提督,同爲出來云,然否?泳翊曰,是艦長也。上曰,艦長,是官名,而亦如日本大長·中長·小長耶?泳翊曰,艦長,是小長之下也。上曰,美國宮闕制度,何如?泳翊曰,宮闕甚儉且小,反不如商民之家,非但美國各國皆然,而其儉小云者,以毆羅巴之壯麗言之也,若比於亞細亞諸國,則不可同日語也。上曰,水路久勞之餘,倘無疾恙乎?泳翊曰,缺,幸得無頉,而其間三遇大風波,頗經危境矣。上曰,隨員諸人亦皆無頉乎?泳翊曰,幸皆無頉矣。上曰,去時缺然而今來似又容易也。泳翊曰,聖念及此,惶感無地。上命全權大臣先退,承史以次退出。
上在昌德宮。停常參·經筵。
藥房副提調趙準永啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
李應夏啓曰,明日再明日景慕宮夏享大祭親祭齋戒相値,視事頉稟之意,敢啓。傳曰,知道。
又啓曰,右承旨沈相薰·左副承旨金德均,今日不爲仕進,竝卽牌招,何如?傳曰,允。
傳于李應夏曰,原任直閣金興均,馳詣睿陵,奉審摘奸,仍留監祭,局內諸陵,一體奉審以來。
金疇鉉啓曰,假注書朴永薰有身病,勢難察任,今姑改差,何如?傳曰,允。
朴永薰改差,代以朴周鉉爲假注書。
金疇鉉啓曰,卽見刑曹坐不坐單子,則連三日無緣不坐矣。詞訟劇地,委屬可悶,當該堂上,推考警責,何如?傳曰,允。
以右承旨沈相薰·左副承旨金德均牌不進罷職傳旨,傳于金疇鉉曰,只推。
金疇鉉,以摠戎廳言啓曰,本廳中軍金東壽,身病甚重,勢難察任,改差,何如?傳曰,允。
又以司僕寺一二提調之意啓曰,兼內乘李鳳儀,以其身病,呈狀乞遞,不可强令察任,今姑改差,其代令該曹,口傳差出,何如?傳曰,允。
又以義禁府言啓曰,今十二日動駕時,大駕各差備都事,王世子各差備都事,當以十六員磨鍊,而本府都事十員內,李裕中奉命在外,令該曹,口傳相換,假都事六員,令該曹口傳差出,以爲分排擧行,何如?傳曰,允。
吏曹啓目,權知承文院副正字白文行·洪在現·權相洛·張益厚·朴聖根·洪祐禎·朴泳學·金基璜·宋鍾贊·金持元·辛光五·李寅權·朴永薰·盧鎭奕·兪鎭三·李日彦·朴啓鉉·安孝濟·具然鎬·金奭相·金東柱·李根春·金榮善·崔秉煜·玄圭根·趙光漢·權榮洙·朴周鉉·鄭世源·宋彦會·許襫·朴治恒·鄭寅燮·尹兢周爲等如,口傳施行,何如?判付。啓,依允。
吏曹啓目,權知成均學諭李斗燮·金持薰·林奭禧爲等如,口傳施行,何如?判付。啓,依允。
吏曹啓目,權知校書館副正字芮成質,口傳施行,何如?判付。啓,依允。
上在昌德宮。停常參·經筵。
進御二錢重人蔘粟米飮,自今日,一貼式,限二貼煎入事。榻前下敎。王大妃殿進御二錢重人蔘粟米飮,自今日,限二貼煎入事。榻前下敎。中宮殿進御二錢重人蔘粟米飮,自今日,限二貼煎入事。榻前下敎。
李應夏啓曰,藥房副提調,持粟米飮來待矣。傳曰,封入。
又啓曰,左副承旨金德均,右副承旨李萬敎,今日不爲仕進,竝卽牌招,何如?傳曰,允。
又啓曰,明日大駕詣景慕宮。入齋室後,大王大妃殿·王大妃殿問安,何承旨進去乎?敢稟。傳曰,右副承旨進去。
兵曹,摠戎中軍單趙存昇。
兵曹,口傳政事,以鄭完默爲兼內乘。
傳于李應夏曰,發遣吏郞,諸執事淸齋與否,摘奸以來。
傳于李應夏曰,明日出宮門路,以協陽門爲之。
李應夏啓曰,今日齋宿,承旨當爲備員,而右副承旨李萬敎,承牌來詣朝房,有身病不得入來,何以爲之?敢稟。傳曰,許遞,前望單子入之。承旨前望單子入之,嚴柱漢落點。
李應夏啓曰,今日齋宿,承旨當爲備員,新除授右副承旨嚴柱漢,卽爲牌招,何如?傳曰,允。
又啓曰,右副承旨嚴柱漢,時在京畿驪州地,斯速乘馹上來事,下諭,何如?傳曰,許遞,前望單子入之。承旨前望單子入之,李源中落點。
金疇鉉,以內醫院都提調意啓曰,親享隔日,分提調,令該曹,口傳差出,何如?傳曰,允。
吏曹口傳政事,以曺錫輿爲分內醫提調。
金疇鉉,以兵曹言啓曰,明日動駕時,本曹堂上守宮及侍衛,當爲備員,而參判洪英植有身病,不得進參。令政院,稟旨變通,仍令該曹,以在京無故人,口傳差出,待下批牌招,以爲進參之地,何如?傳曰,允。許遞。
吏曹,口傳政事,以李載完爲兵曹參判。
金疇鉉,以御營廳言啓曰,本廳騎士將韓鎭璜,身病甚重,勢難察任,改差,何如?傳曰,允。
又以義禁府言啓曰,明日動駕時,本府都事,全數進參,而新除授都事洪思哲在外,令該曹,口傳相換,以爲擧行,何如?傳曰,允。
吏曹,口傳政事,禁府都事李裕中,司饔奉事洪思哲,以上相換事,承傳。
上在昌德宮。停常參·經筵。
李應夏啓曰,藥房副提調,持粟米飮來待矣。傳曰,封入。
沈相薰啓曰,司僕寺內乘,來言捲簾,取稟。傳曰,捲三面。
李應夏啓曰,明日常參·經筵,取稟。傳曰,停。
大駕詣景慕宮。入齋室後,藥房·軍國衙門·內閣·政院·玉堂口傳問安。答曰,知道。世子宮入幕次後,藥房·軍國衙門·內閣·政院·玉堂·春坊口傳問安。答曰,知道。大王大妃殿·王大妃殿,遣承旨問安。答曰,知道。展拜還入齋室後,藥房·軍國衙門·內閣·政院·玉堂口傳問安。答曰,知道。世子宮還入幕次後,藥房·軍國衙門·內閣·政院·玉堂·春坊問安。答曰,知道。省牲·省器·祭物陳設親看審,還入齋室後,藥房·軍國衙門·內閣·政院·玉堂口傳問安。答曰,知道。世子宮還入幕次後,藥房·軍國衙門·內閣·政院·玉堂·春坊口傳問安。答曰,知道。大王大妃殿·王大妃殿,遣承旨夕問安。答曰,知道。
趙準永啓曰,新除授左副承旨李源中,卽爲牌招,何如?傳曰,允。
傳于李應夏曰,奉審閣臣入侍。
傳于李應夏曰,藥院都提調有闕之代,前望單子入之。內醫都提調前望單子入之,右議政金炳德落點。
傳于李應夏曰,藥院提調許遞,前望單子入之。內醫提調前望單子入之,洪鍾軒落點。
吏曹,口傳政事,禁府都事洪思哲,長興奉事徐殷淳,以上相換事,承傳。
李應夏,以奎章閣言啓曰,守宮檢校直閣李淳翼,卽爲牌招,何如?傳曰,允。
李應夏啓曰,臣以大王大妃殿·王大妃殿問安進去,下直之意,敢啓。傳曰,知道。
李應夏啓曰,禮貌官來言,百官稟旨就次。傳曰,知道。
沈相薰啓曰,親軍前營監督韓圭稷,以砲臺嫡奸事,花島鎭今方出去矣。所佩密符·傳令牌及所帶御營大將·右邊捕盜大將命召·大將牌·傳令牌,何以爲之,而將兵之任,俱不可無摠察之人。捕將重任,亦不可暫曠,在前如此之時,有他邊大將兼察之例,何以爲之?敢稟。傳曰,仍佩往來,監督,右監督兼察,御將,左監督兼察,捕將,兵判兼察。
又啓曰,前營監督,右監督兼察,御將,左監督兼察,捕將,兵判兼察事命下矣。兼察親軍前營監督尹泰駿,兼察御將李祖淵,兼察右邊捕盜大將閔泳穆,竝卽牌招聽傳敎,何如?傳曰,允。
李應夏啓曰,大王大妃殿·王大妃殿夕問安,何承旨進去乎?敢稟。傳曰,右副承旨進去。
金德均啓曰,臣以大王大妃殿·王大妃殿夕問安進去,下直之意,敢啓。傳曰,知道。
傳于金疇鉉曰,明日還宮門路,以逌覲門·月覲門爲之,內門路,以宜春門爲之。
兵曹,口傳政事,御營別將單柳冀喆。
李應夏,以奎章閣守宮檢校直閣意啓曰,夜間,閣內諸處無事之意,敢啓。傳曰,知道。
沈相薰,以兵曹言啓曰,謹依下敎,隨駕·隨輿軍兵等處,乾犒饋分給之意,敢啓。傳曰,知道。
又以禁衛營言啓曰,謹依下敎,隨駕·隨輿軍兵等處,乾犒饋分給之意,敢啓。傳曰,知道。
又以御營廳言啓曰,謹依下敎,隨駕·隨輿軍兵等處,乾犒饋分給之意,敢啓。傳曰,知道。
又以摠戎廳言啓曰,謹依下敎,本廳留陣將校·軍兵等處,乾犒饋分給之意,敢啓。傳曰,知道。
領府事洪淳穆箚曰,伏以閟宮夏享,將行親祼之禮,動駕在卽,儀衛方戒,臣以保護之任,陪扈參班,固是職分之所當行,忱誠之所必伸。而第臣向來大病之餘,積脫之眞元,尙無以收拾,恒事㱡㱡頹淹,不可責之以生人事,而見今忽添溏泄,登溷頻數,氣息轉益凘綴,又復落下幾層,回想往境危苦,不覺滿心悸恐也。目下病證,實所自强不得,玆敢短章控籲,伏望聖慈,俯垂鑑諒,將臣藥銜,亟賜鐫改,俾病心獲安,千萬至祝。取進止。答曰,省箚具悉卿懇。愼節奉慮,所辭藥院之任,今姑勉副,卿其安心調理。仍傳于金疇鉉曰,此批答,遣史官傳諭。
甲申五月十二日辰時,上御重熙堂。奉審閣臣人侍時,同副承旨金疇鉉,注書閔泳壽,記事官金春熙·閔正植,原任直閣金興均,以次進伏訖。上曰,史官分左右,仍命閣臣進前。興均進前奏曰,臣承命馳詣睿陵,陵上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉。仍詣禧陵,陵上奉審則安寧,碑閣·丁字閣奉審則無頉。仍詣孝陵,陵上奉審則安寧,碑閣·丁字閣奉審則無頉。還詣睿陵,仍留監祭,將事安寧之意,敢此仰達。上曰,諸陵上及碑閣·丁字閣,俱爲安寧乎?興均曰,俱爲安寧矣。上曰,何時將事,而何時離發乎?興均曰,三更量將事而卽發矣。上曰,路雖不遠,所經之地,麥農,何如?近者雨事頻數,兩麥之節,無害云乎?興均曰,向時雨事,無害於麥農,而且有間間移秧處,民間傳說,果是大有之占云矣。上命閣臣先退,仍命史官就座。又命退,承史以次退出。
甲申五月十二日未時,大駕與王世子,詣景慕宮。親祭擧動入侍時,行都承旨趙準永,行左承旨李應夏,右承旨沈相薰,左副承旨李源中,右副承旨金德均,同副承旨金疇鉉,史官缺,原任提學金炳始,提學閔泳穆,直提學金弘集,原任直閣尹用求·尹泰駿·閔應植,檢校直閣沈相薰·鄭夏源,檢校待敎閔泳韶·徐光範·趙東冕,待敎金用均,校理李重德,修撰王濟肯,以次侍立。時至,通禮跪啓請外辦。上具遠遊冠·絳紗袍,乘輿出宣化門。藥房提調洪鍾軒,副提調趙準永,進前問候訖。出協陽門,通禮跪啓請執圭,準永進圭,上執圭。又啓請降輿乘輦,上降輿乘輦,王世子降輿乘輦,由敦化門進發,至宗廟洞口,降輦步過,還乘輦,至景慕宮大門外。上降輦乘輿,至齋室門外,降輿,入齋室。少頃,通禮跪啓請出次,上改具冕服以出。通禮跪啓請執圭,準永進圭,上執圭,入詣版位,通禮啓請再拜,上行再拜禮,王世子行再拜禮,仍詣廟內奉審訖。仍詣望廟樓版位,通禮啓請四拜,上行四拜禮,王世子行四拜禮,仍爲奉審訖。仍詣省牲位省牲,省器位省器訖。通禮跪啓請釋圭,上釋圭,準永跪受圭,通禮導上還入齋室。傳曰,都承旨,進詣宗廟·永寧殿,奉審以來。傳曰,祭物親看審矣,該房知悉。少頃,通禮導上詣廟內,祭物親看審,諸臣以次輪回詣閤訖,還入齋室。
上在昌德宮。停常參·經筵。
經宿後,藥房·軍國衙門·內閣·政院·玉堂口傳問安。答曰,知道。朝廷二品以上·六曹堂上單子問安。答曰,知道。世子宮,遣宮官問安。答曰,知道。親祭還入齋室後,藥房·內閣·政院·玉堂口傳問安。答曰,知道。朝廷二品以上·六曹堂上單子問安。答曰,知道。還宮後,藥房·軍國衙門·內閣·政院·玉堂口傳問安。答曰,知道。
金疇鉉啓曰,明日常參·經筵,取稟。傳曰,停。
金德均啓曰,卽者,義禁府都事來言,今日動駕時,衛外擊錚罪人李源於等四十六名,依例移送秋曹云矣,敢啓。傳曰,知道。
金疇鉉,以議政府言啓曰,協辦交涉通商事務卞元圭,本資還收,以嘉善下批矣。本資亦是朝家所授,則爲其官職而降其已授之資級,雖因特旨擧行,事體極涉苟且,不可諉以象譯微末,而罔恤典式之隳壞。卞元圭新資還收,更以本資施行,不爲覆逆之承旨,無所存愼之銓官,竝捧現告,施以罷職之典,何如?傳曰,允。承旨·銓官,安徐。
又以奎章閣言啓曰,大駕今已還宮,守宮檢校直閣李淳翼,依定式減下,何如?傳曰,允。
傳于金疇鉉曰,政官牌招開政。
傳于金疇鉉曰,在外敦寧都正·工曹參議·玉堂,竝許遞,今日政差出。
金疇鉉啓曰,卽者,修撰王濟肯,以其親病,投章徑行,原疏纔已捧入矣。所當卽捧禁推傳旨,而此與無端徑行有異,推考警責,何如?傳曰,允。
又啓曰,明日傳香,禮房承旨,當爲齋宿,行左承旨李應夏,所當牌招,而拘於廳規,不得請牌,何以爲之?敢稟。傳曰,牌招。
金疇鉉,以吏曹言啓曰,西學敎授吳炳文,以其身病,呈狀乞遞,改差,何如?傳曰,允。
又以吏曹言啓曰,繕工監假監役官閔泳周·黃忠源·韓錫璐,俱以身病,呈狀乞遞,竝改差,何如?傳曰,允。
又以弘文館言啓曰,修撰王濟肯,陳疏徑行,下番闕直,事甚未安。徐光範內閣進,副修撰呂圭亨,統理交涉衙門進,吳炳文,卽爲牌招,何如?傳曰,允。
有政。吏批,判書沈履澤進,參判閔泳翊,參議朴鳳彬,竝牌招不進,同副承旨金疇鉉進。以兪鎭沃爲修撰,金九鉉爲同敦寧,趙晉永爲敦寧都正,趙秉轍爲工曹參議,尹錫圭爲西學敎授,尹相鐸·吳在善·張龜植爲假監役,梁弼煥爲平山府使。故水使沈樂承,贈兵曹參判例兼,全羅兵使沈宜弘考。兵批,行判書閔泳穆病,參判李載完病,參議李東淵病,參知趙璟淳入直進,同副承旨金疇鉉進。知事單閔泳緯,護軍金東壽,副護軍李萬敎·嚴柱漢·李建容·尹永善·徐光復,副司果王濟肯·申永騎,以上竝單付。
金德均以兵曹言啓曰,卽接大報壇守直官王瑗植牒報,則本壇御齋室北邊松木一株折落,外宮墻二間許瓦子及椽木破傷云,故爲先令紫門監,卽修改,而此與體墻頹圮有異,令巡邏營門,申飭校卒,限修改間,晝察夜巡之意,分付,何如?傳曰,允。
兵曹啓目粘連啓下是白有亦,觀此平安監司金永壽狀啓,則中軍丁若豐,周歲佐務,一副廉約,嫺詰戎而部伍就整,嚴戢盜而閭里賴安,個滿將近,軍民願借兺除良,昨春回祿之中營廨舍,今方重建,捐廩千金,董礪惟勤,工役旁午,有難替代。特許仍任,俾責成效事,令該曹稟處亦爲白有臥乎所,廨舍重建,捐廩千金,殊庸嘉尙,合施褒賞,依狀請特爲仍任,何如?判付。啓,依允。
修撰王濟肯疏曰,伏以臣家,在於京畿加平地,而卽接鄕信,則臣之生庭老母,素患痰癖,迨此換節之時,一倍添劇,促臣歸視,臣聞此報,方寸煎灼,安住不得。玆敢忙陳短章,徑出禁扄,仍尋鄕路,伏乞聖明,俯垂鑑諒,亟遞臣職,俾便救護,且治臣擅離之罪,以肅朝綱焉。臣無任云云。省疏具悉。爾其勿辭往護。
甲申五月十三日未時,大駕詣景慕宮。親祭入侍時,行都承旨趙準永,行左承旨李應夏,右承旨沈相薰,左副承旨李源中,右副承旨金德均,同副承旨金疇鉉,史官缺,原任提學金炳始,提學閔泳穆,直提學金弘集,原任直閣尹用求·尹泰駿·閔應植,檢校直閣沈相薰·鄭夏源,檢校待敎閔泳韶·徐光範·趙東冕,待敎金用均,校理李重德,修撰王濟肯,以次侍立。時至,通禮跪啓請出次。上具冕服出次,禮儀使跪啓請執圭,準永進圭,上執圭,入詣版位,樂八成。禮儀使啓請再拜,上行再拜禮,樂止。詣盥洗位盥洗,禮儀使導上詣神位前跪。準永奉香,疇鉉奉爐,上三上香,進幣,爵酒官沈履澤,奉瓚跪進,上執瓚灌地,以授奠幣,爵酒官朴周陽跪受,復于坫。履澤進幣,上執幣,獻幣,以授周陽,周陽跪受奠于案。禮儀使導上降復位,薦俎官戶曹判書金有淵,進饌如儀。行初獻禮,樂作,禮儀使導上詣尊所,執尊,酌鬯訖,仍詣神位前跪,履澤奉爵跪進,上執爵,以授周陽,周陽跪受,奠于案,樂止。上俯伏興少退跪,大祝副司果尹吉求讀祝訖,上降復位。亞獻官右議政金炳德·終獻官南寧尉尹宜善,行禮如儀訖。禮儀使導上詣飮福位,飮福訖,上降復位,禮儀使啓請上再拜,大祝撤籩豆,禮儀使啓請再拜,上行再拜禮。禮儀使導上詣望燎位,望燎訖,禮儀使跪啓禮畢,上釋圭,準永受圭,禮儀使導上還入齋室。少頃,通禮跪啓請出次,上改具遠遊冠·絳紗袍以出,乘輿,由逌覲門·月覲門,至宜春門外。兵曹判書跪稟放仗,承旨請出標信解嚴。由宜春門還內,諸臣以次退出。
上在昌德宮。停常參·經筵。
經宿翌日,大殿·大王大妃殿·王大妃殿·中宮殿,軍國衙門·內閣·政院·玉堂口傳問安。答曰,知道。大殿,朝廷二品以上·六曹堂上單子問安。答曰,知道。世子宮·世子嬪宮,軍國衙門·內閣·政院·玉堂口傳問安。答曰,知道。
藥房都提調金炳德,提調洪鍾軒,副提調趙準永啓曰,閟宮親祼,誠禮克伸,侵曉回鑾,勞動旣多,伏未審夜間,聖體若何,寢睡水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿口傳問安。答曰,知道。世子宮·世子嬪宮口傳問安。答曰,知道。
李源中啓曰,明日常參·經筵,取稟。傳曰,停。
傳于李源中曰,傳香承旨,馳詣宗廟·景慕宮,奉審摘奸以來。
以吏曹參議朴鳳彬牌不進,罷職傳旨,傳于李源中曰,只推。
注書閔泳壽病代,以朴周鉉爲假注書。
傳于李源中曰,協辦交涉通商事務卞元圭,知敦寧除授。
吏曹,知敦寧單卞元圭除授事,承傳。
傳于李源中曰,放逐鄕里罪人李景夏·申正熙,竝放。
李應夏啓曰,卽者,校理李重德,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,明日召對,取稟。傳曰,爲之。
以咸鏡監司林翰洙狀啓,南兵使尹雄烈,圖報之地,全失人和,剝斂之政,輒稱軍需,十戶一武,縱云古規之依據,南遷北走,盍乏當場之蕩析。且況鄕憲碑之刊剝,是何駭妄,別技軍之齋任,尤極乖悖,遂使五百年俎豆之席,竟至頃刻間銃礮之場,闔境拊心。輿論沸騰,其罪狀,令廟堂稟處事,傳于李源中曰,此時此任,有難遽爾遞易,姑令戴罪擧行。
金疇鉉,以議政府言啓曰,卽見咸鏡監司林翰洙,南兵使尹雄烈狀啓,則東鎭等六鎭堡革罷後,凡諸措劃,參酌籌辦,而其中革罷各鎭,人物無幾,或以補弊頉身,或以有故逃躱,如干餘卒,擧皆老弱,不可以身往役,依已例付之府民事,請令廟堂稟處矣。革此合彼,諸條措處,必有道帥臣之參酌事宜,而然竝與鎭卒應役,而依雙靑·黃土例施行。今於合鎭之後,宜倍防守之責,另加操察,毋或解弛之意,申飭行會,啓下關辭之擅自節該,有違格例,該帥臣從重推考,何如?傳曰,允。
又以議政府言啓曰,卽見咸鏡監司林翰洙狀啓,則枚擧鍾城府使洪時衡馳報以爲,大國人三名,來傳公文,故見其辭意,則吉林敦化縣照會,而土門江北岸,我國佔墾流民,悉數遷回事也。答照回先爲成送,而流民遷回一款,請令廟堂,稟旨,分付矣。以邊界査審事,鍾城府使,昨年已有照會于敦化知縣者,道臣更將此意,備細照會事,分付,何如?傳曰,允。
又以議政府言啓曰,卽見咸鏡監司林翰洙,前北兵使具駿鉉狀啓,則阿吾地等五鎭堡革罷後,凡諸措劃,參酌籌辦,而其中有未敢自下擅便者,伏俟處分,請令廟堂,稟處矣。其一阿吾地捄弊本錢四仟伍佰兩,什二利新定條九百兩,移劃于造山鎭,三分其數,一付鎭況,二付鎭屬事也。其一,美錢·永達·防垣三鎭所在殖利錢,當沒數移劃於各該合鎭,而有營邑鎭劃付者,又有鎭收斂立本者,其中民斂者,依舊取殖,以補身役,其外照數移劃事也。其一,北兵營久勤自辟防垣·永達,今爲罷鎭,以阿山·撫夷兩窠移施事也。其一,安原權管,原來監營及南·北兵營取才論辟窠,而陞爲萬戶,換作實職窠,今無歸屬,合有區處事也。各鎭堡存革之後,其所合行諸條,道帥臣,有此爛商啓聞,竝與阿吾地捄弊錢之移劃,排定美錢等三鎭殖利錢之補役條外移劃事,而依狀辭許施。今玆合鎭,異於分設,凡係瞭察防守等節,益加操飭,毋得如前疎忽事,分付。至於自辟輪辟窠,其在慰悅武士之道,宜有移施他鎭之請,而旣多革罷,且有變通,今姑置之,啓下關辭之擅自節該,有違格例,該帥臣從重推考,何如?傳曰,允。
又以議政府言啓曰,卽見南兵使尹雄烈狀啓,則本營所管,惠山鎭,當爲移設於內城,而十室殘鎭,營此鉅役,勢所末由。自本營劃送一百兩,使之補用,而鎭東·雲寵,旣已革罷,移屬本鎭,則材瓦錢物,竝付之移建役費,以爲就完事,請令廟堂稟處矣。今以已罷堡之物財,劃補移建鎭之役費,事甚方便,依此許施,俾爲完竣之意,分付,何如?傳曰,允。
又以奎章閣言啓曰,明日,卽書香閣望奉審日次,臣進詣擧行之意,敢啓。傳曰,知道。
又以弘文館言啓曰,下番闕直,事甚未安,修撰徐光範內閣進,副修撰呂圭亨統理交涉衙門進,吳炳文有身病,新除授修撰兪鎭沃,卽爲牌招入直,何如?傳曰,允。
吏曹參議朴鳳彬疏曰,伏以臣,猥以無似,待罪本職,不審注檢,自速尤,至有大僚之論斥,歷日惶蹙,惟譴何是竢。及伏見廟啓批下者,不惟不寘重勘,反紆安徐之命,臣誠徊徨踧踖,益不知措躬之所也。第伏念臣,蒙昧典式,致欠存愼,僨由已作,焉逭當律,而聖恩如天,特加曲貸,臣雖欲貪榮怙寵,晏然蹲仍,其於廉維之放倒,公議之嗤點,何哉?玆敢冒悚陳章于崇嚴,伏望聖慈,亟遞臣所有職名,仍勘臣未勘之罪,以爲溺職者戒焉。臣無任云云。省疏具悉。不必如是爲引,爾其勿辭察職。
校理李重德疏曰,伏以臣於持被之中,卽接家信,則臣母素患痰癖,迨此換節之時,一倍添劇,促臣歸視,臣聞此報,方寸煎灼,按住不得。玆敢忙陳短章,徑出禁扄,伏乞聖明,俯垂鑑諒,亟遞臣職,俾便救護,且治臣擅離之罪,以肅朝綱焉。臣無任云云。省疏具悉。爾其勿辭救護。
大護軍趙鳳夏疏。缺答曰,省疏具悉。所辭中長興提擧,依施。
上在昌德宮。停常參·經筵。
藥房提調洪鍾軒,副提調趙準永啓曰,伏未審夜間,聖體若何,寢睡水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何〈如〉?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知。
金疇鉉啓曰,明日常參·經筵,取稟。傳曰,停。
李源中啓曰,右副承旨金德均,今日不爲仕進,卽爲牌招,何如?傳曰,允。
金疇鉉啓曰,應敎李重德,陳疏受由,修撰徐光範內閣進,兪鎭沃有身病,副修撰呂圭亨,交涉衙門進,玉堂上下番俱空,事甚未安。副應敎鄭寅興,校理尹泰興,副校理徐誼淳·尹錫圭,副修撰吳炳文,竝卽牌招,推移入直,何如?傳曰,允。
又啓曰,假注書韓永錫,有身病,勢難察任,今姑改差,何如?傳曰,允。
以右副承旨金德均牌不進,罷職傳旨,傳于金疇鉉曰,只推。
金疇鉉,以奎章閣言啓曰,景慕宮望廟樓,今望奉審,無頉之意,敢啓。傳曰,知道。
又以義禁府言啓曰,放逐鄕里罪人李景夏·申正熙,竝放事,承傳,啓下矣。李景夏·申正熙,竝放送之意,敢啓。傳曰,知道。
又以郵征總局言啓曰,本局新設,槪略章程,別單書入之意,敢啓。傳曰,知道。
又以機器局言啓曰,翻沙廠上樑日子,令日官推擇,則今月十六日巽時爲吉云,以此日時定行之意,敢啓。傳曰,知道。
甲申五月十五日初更,上御重熙堂。召對入侍時,參贊官金疇鉉,侍讀官徐誼淳,檢討官兪鎭沃,待敎金用均,假注書朴周鉉,記事官金春熙·閔正植,各持綱目第四卷,以次進伏訖。上曰,史官分左右,仍開卷。上曰,上番讀之。誼淳讀自封雍齒爲什方侯,止人人自堅矣。上曰,釋義。誼淳釋義訖。上曰,文義奏之。誼淳曰,齒之封,似因張良之獻計,而漢王已料齒之無二心矣。是故彭城之戰,遇丁公而避厄,似恩而非怨也,而斬徇軍中,此惡其懷二心也。垓下之役,逢雍齒而數窘,似怨而非恩也,而竟行封侯,是愛其無二心也,大抵人臣事君之道,惟一心而已矣。上曰,漢王之封雍齒也,使諸將無懷二心,而非張良,莫出此計矣。漢王用張良之計,而以所憎之人,反爲封侯,可謂豁如之度,而旣封侯,則群臣見其事,而安得無人人自堅也?誼淳曰,聖敎誠然矣。漢王初定天下,以賞功祛邪,自爲先務,張良處其腹心,以鎭撫人心,擔作已任,勸帝先封,使群臣之心自堅,至定漢王之容受,張良之納忠,可見上下得當矣。上曰,下番讀之。鎭沃讀自於是乃封,止宜第一。上曰,釋義。鎭沃釋義訖。上曰,文義奏之。鎭沃曰,司馬公之論張良,爲高帝腹心,斯言非不美矣,而只讚其臣忠猷,未著其君明達,似有未盡諸實矣。縱以張良之因事納忠,無私無猜,未遇若高帝之容受直諫,任用以義,則張良烏可有變移帝意之道乎?蓋漢王之知臣用臣,宜其有心腹之如此矣。上曰,司馬公之論張良也,上無阿私,下無猜懼,是可謂盡忠善諫,而後世人臣者,以無阿無猜,當爲忠諫之道也。鎭沃曰,聖敎至當矣。上曰,參贊官讀之。疇鉉讀自鄂千秋進曰,止帝歸櫟陽。上〈曰〉,釋義。疇鉉釋義訖,上曰,文義奏之。疇鉉曰,高帝已平天下,論其功臣,先蕭何而後曹參,若非鄂千秋之直言,豈可辦先後之別乎?然而高帝以豁達大度,亦豈不知蕭何之爲第一也?上曰,蕭何之功,無處無之,而高祖之能用韓信,不絶糧道,何莫非蕭何之力歟?然而非高祖之豁達大度,豈能如是乎?疇鉉曰,高帝之善將韓信,亦由於豁達大度,而蕭何之全關中給軍糧,果是首功,以何之功,爲第一固然矣。上曰,閣臣讀之。用均讀夏五月尊太公,止金五百斤。上曰,釋義。用均釋義訖。上曰,文義奏之。用均曰,家令君臣之際,善諷諫人也。上曰,以禮節則誠然矣。上曰,史官輪回讀之。假注書朴周鉉,讀自秋凶奴冦邊,止欲得豆曼時千里馬。上曰,釋義。周鉉釋義訖。上曰,文義奏之。周鉉曰,夷狄之侵中國,自古有之,殷之鬼方,周之儼狁,漢之凶奴,皆是一類也。東胡之於冒頓,欲得千里馬者,乃是構釁之端,而其慾則可謂不奪不厭矣。記事官金春熙讀自群臣皆曰,勿與,止控絃之士三十餘萬。上曰,釋義。春熙釋義訖。上曰,文義奏之。春熙曰,冒頓不惜千里馬與閼氏,而重無用棄地,其志氣猶足尙焉,可見後來之强盛矣,此不可以凶奴而略之也。記事官閔正植,讀自至是圍韓王信,止共赴朝儀。上曰,釋義。正植釋義訖。上曰,文義奏之。正植曰,秦以後,漢當興復三代古禮之會,而叔孫所起朝儀,仍襲秦舊,使先王之禮,淪沒不傳,實所可惜處也。上掩卷,仍命史官就座。又命退,諸臣以次退出。
上在昌德宮。停常參·經筵。
金疇鉉啓曰,明日常參·經筵,取稟。傳曰,停。
傳于金疇鉉曰,政官牌招開政。
傳于金疇鉉曰,在外敦寧都正·呈告同經筵許遞,今日政差出。
韓永錫改差代,以尹柱成爲假注書。
金疇鉉啓曰,明日召對,取稟。傳曰,爲之。
金疇鉉啓曰,行都承旨趙準永,行左承旨李應夏不,爲仕進,右承旨沈相薰廚院進,左副承旨李源中式暇出去,右副承旨金德均式暇,院中只有臣一人,伴直無人。右承旨所當牌招,而拘於廳規,不得請牌,何以爲之?敢稟。傳曰,牌招。
又啓曰,右承旨沈相薰牌不進,伴直無人,行左承旨李應夏,所當牌招,而拘於廳規,不得請牌,何以爲之?敢稟。傳曰,牌招。
金疇鉉以吏曹言啓曰,加平郡守金炳基戶奴呈狀內,矣上典,身病沈重,萬無還官之望云。其身病旣如是,則有難强令還任,罷黜,何如?傳曰,允。
傳于金疇鉉曰,加平郡守有闕之代,前縣令尹泰膺擬入。
金疇鉉以吏曹言啓曰,前縣令尹泰膺,加平郡守擬入事,命下矣。以前任陽川縣令,方在解由未出中,何以爲之?敢稟。傳曰,勿拘。
兵曹,口傳政事,上護軍單沈舜澤。
兵曹,口傳政事,禁衛千摠單吳翰泳。
金疇鉉,以吏曹言啓曰,繕工監假監役官尹相鐸·吳在善·張龜植,俱以身病,呈狀乞遞,竝改差,何如?傳曰,允。
金疇鉉啓曰,臣,吏兵批兼進之意,敢啓。傳曰,知道。
有政。吏批,判書沈履澤牌招不進,參判閔泳翊牌招不進,參議朴鳳彬進,同副承旨金疇鉉進。以吏批言啓曰,判書沈履澤〈進〉,參判閔泳翊竝牌招不進,小臣獨政未安,何以爲之?敢稟。傳曰,只出緊任。以李大稙爲敦寧都正,李源逸爲同經筵,尹泰膺爲加平郡守。兵批,行判書閔泳穆病,參判李載完病,參議李東淵病,參知趙璟淳入直進,同副承旨金疇鉉進。大護軍韓敬源,副護軍趙晉永以上竝單付。平安中軍丁若豐,特爲仍任事,承傳。傳于金疇鉉曰,見窠皆令差出。吏批,再政。以李豐翼爲判敦寧,尹滋承爲司饔提調,閔泳翊爲長興提調,沈宜平爲綏陵令,金信熙·鄭樂鳳·任泰景爲假監役。書題單李奉弼,故學生金應綱,贈監察,故嘉善金洛虎,贈戶參例兼,已上孝行卓異贈職事,承傳。
以右副承旨沈相薰牌不進,罷職傳旨,傳于金疇鉉曰,只推。
吏曹啓目,權知承文院副正字洪祐禎·金持元·李根春·崔秉煜,俱以登科前年滿五十,依法典六品職遷轉,何如?判付啓,依允。
判敦寧沈舜澤疏曰,伏以臣,猥叨判敦寧府事矣。自是閒局,旣荷殊恩,祗肅未幾,何敢丐解,而嘗聞本府古事,大僚爲領事時,非正一品,不得居此職。非正一品居此職者,或有之,而皆上章干恩,不敢久冒,蓋其嚴國體而尊朝廷者也。今臣所處,宜踵前轍,安敢恬然,不思所以陳暴乎?伏乞聖明,亟鐫臣所授敦銜,毋墜古事,不勝幸甚,臣無任云云。答曰,省疏具悉。所請依施。
同敦寧金九鉉疏曰,伏以臣於辛巳十二月十一日,伏奉特旨,擢臣以二品職,其秩嘉善,其器命德,此必待可紀之善可崇之德,抑或由踐歷之多,節次之推,而上始授之,下敢受之,其難愼也蓋如是矣。臣本樗櫟散材,履屐無當,幸値盛際,猥承任蔭列宿之郞,一城之吏,固已踰分,不料遲暮之境,僥倖釋褐,偏荷洪造,驟躋下大夫之列。未幾年而更躐一梯,濫竽至此,臣果何善何德,又何歷試久次而冒沒冥升乎?聞命驚懍,莫省攸蔇,時以病父在堂,私情急於告榮,拚誥供悅,閤門感泣,惟是不衷之服,實無以堪膺。卽宜敶辭丐還,而倉皇未及,遽遭何怙之慟,頑喘苟延一縷,流光奄過三霜,仰穹俯壤,萬念都灰。遂絶名塗之妄想,甘作明時之棄物,匪意記簪之眷,加於不呼門之餘,俄除金吾,旋紆敦府,到底聖恩,如春之噓,欲使枯楊華而蟄蝡動。臣雖愚迷,猶知含結,苟效涓埃之報,只有趨走之恭,且嘗邇班昵陪之蹤,豈無修門生入之願?公而超遷無名,私而餘哀未盡,其將乘而拜謝,則鶴軒恐招譏姍,亦將出而必告,則鯉庭冞增愾廓,左揣右量,外汗內蹙,玆敢齎怵輸悃,號籲於旻覆之下。伏乞聖慈,察臣非飾之讓,矜臣不洎之情,亟收爵級,仍投閒散,俾沾曲遂之澤,是臣區區之祝。臣無任云云。答曰,省疏具悉。卿其勿辭行公。
上在昌德宮。停常參·經筵。
自卯時至人定,灑雨下雨,測雨器水深九分。
金疇鉉啓曰,來二十一日,朝參日次,而顯隆園忌辰祭正日相値,頉稟之意,敢啓。傳曰,知道。
又啓曰,明日常參·經筵,取稟。傳曰,停。
傳于金疇鉉曰,公事遲滯之中官金漢宗,推考。
金疇鉉啓曰,行都承旨趙準永廚院進,行左承旨李應夏牌招不進,右承旨沈相薰內閣進,左副承旨李源中式暇,右副承旨金德均不爲仕進,院中只有臣一人,伴直無人。左副承旨,所當牌招,而拘於廳規,不得請牌,何以爲之?敢稟。傳曰,牌招。
又以宣惠廳言啓曰,本廳郞廳金復容,今已瓜滿,而多有擧行,遽難遞改,姑爲仍任,何如?傳曰,允。
又以禁衛營言啓曰,本營哨官金樂瀅,身爲入直將領,擅離直所,揆以紀律,萬萬駭然。爲先汰去之意,敢啓。傳曰,知道。
上在昌德宮。停常參·經筵。
金德均啓曰,明日常參·經筵,取稟。傳曰,停。
傳于金德均曰,待敎金用均,馳詣顯隆園,奉審摘〈奸〉,仍留監祭,健陵·華寧殿,一體奉審以來。
傳于金德均曰,政官牌招開政。
傳于金德均曰,在外工曹判書·玉堂竝許遞,今日政差出。
金德均啓曰,明日召對,取稟。傳曰,爲之。
又啓曰,明日傳香,禮房承旨,當爲齋宿,行左承旨李應夏,所當牌招,而拘於廳規,不得請牌,何以爲之?敢稟。傳曰,牌招。
又啓曰,行左承旨李應夏牌不進,伴直無人,左副承旨李源中,所當牌招,而拘於廳規,不得請牌,何以爲之?敢稟。傳曰,牌招。
金德均以吏曹言啓曰,繕工監假監役官金信熙·鄭樂鳳·任泰景,俱以身病,呈狀乞遞,竝改差,何如?傳曰,允。
又以兵曹言啓曰,同知中樞府事金義禎,五衛將李彙徹·全智鍊·李肇炯,曹司五衛將閔泳韶·李敎弼,景福宮衛將李鳳基,文臣兼宣傳官金世基,俱以病難供職,呈狀乞遞。新除授全羅兵使沈宜弘,母年今爲八十六歲,慶尙左兵使李敎應,父年今爲八十一歲,俱以法不當遠離赴任,戶奴呈狀乞遞矣。梱帥臣之親年七十五歲以上者,許遞其任,載在法典,竝改差,何如?傳曰,允。
金德均啓曰,臣,吏兵批兼進之意,敢啓。傳曰,知道。
有政。吏批,判書沈履澤牌招不進,參判閔泳翊牌招不進,參議朴鳳彬進,右副承旨金德均進。以吏批言啓〈曰〉,判書沈履澤,參判閔泳翊,竝牌招不進,小臣獨政未安,何以爲之?敢稟。傳曰,只出緊任。以曺始永爲副修撰,李世宰爲工曹判書,李範善爲漢城判官。兵批,判書閔泳穆進,參判李載完病,參議李東淵入直,參知趙璟淳病,右副承旨金德均進。以兵批言啓曰,慶尙左兵使,今當差出,而擬望之人乏少,他道水使,竝擬,何如?傳曰,允。以韓圭稷爲知事,以鄭完默爲同知,李敎復爲同訓鍊,尹邦一·吳顯耆·金相殷爲五衛將,李敎榮·池翼龍爲曹司衛將,金仁寬爲景福將,金寅植爲文兼,李春運爲禁衛哨官,李昌濂爲全羅兵使,閔敬鎬爲慶尙左兵使,朴熙房爲南虞候。大護軍洪坃,護軍金義禎,副護軍沈宜弘·李敎應,副司果吳炳文·洪祐禎·金持元·崔秉煜·金溶根·鄭光世·張完哲·金炳翰·朴準龍·張大賢,以上竝單付。及第徐鵷淳·韓用杓·金溶集·金相喜,司果金俊宛,以上今加折衝加資事,承傳。傳曰,見窠皆令差出。吏批,再政。以鄭明時·鄭允錫·金仲烈爲假監役,宣惠郞廳金復容,姑爲仍任事,承傳。故通德郞金相錫,贈監察,故學生金履浩,贈監察,已上孝行卓異贈職事,承傳。吏批,三政。以南啓宓爲全羅左水使,同知單尹邦一,僉知三單,吳顯耆·金相殷·池翼龍,副護軍徐鵷淳·韓用杓·金溶集,以上竝單付。
金德均,以御營廳言啓曰,本廳軍色從事官閔京鎬,身病甚重,勢難察任,改差,何如?傳曰,允。
上在昌德宮。停常參·經筵。
金德均啓曰,再明日,顯隆園忌辰齋戒正日相値,視事頉稟之意,敢啓。傳曰,知道。
傳于金德均曰,戶·刑換房。
金德均啓曰,行都承旨趙準永,行左承旨李應夏,不爲仕進,右承旨沈相薰內閣直,左副承旨李源中牌不進,同副承旨金疇鉉式暇,院中只有臣一人,伴直無人。行左承旨,所當牌招,而拘於廳規,不得請牌,何以爲之?敢稟。傳曰,牌招。
以左副承旨李源中牌不進,罷職傳旨,傳于金德均曰,只推。
傳于金德均曰,同副承旨許遞,前望單子入之。承旨前望單子入之,尹泰駿落點。
金德均啓曰,行左承旨李應夏牌不進,伴直無人,右副承旨李源中,旣有只推之命,所當更爲牌招,而拘於廳規,不得請牌,何以爲之?敢稟。傳曰,牌招。
金德均,以弘文館言啓曰,新除授副修撰曺始永,卽爲牌招察任,何如?傳曰,允。
甲申五月十九日二更,上御重熙堂。召對入侍時,參贊官金德均,檢校直閣沈相薰,侍讀官尹泰興,檢討官兪鎭沃,假注書朴周鉉,記事官金春熙·閔正植,各持綱目第四卷,以次進伏訖。上曰,史官分左右,仍開卷。上曰,上番讀之。泰興讀自司馬公曰,止豈若是而止哉。上曰,釋義,泰興釋義訖。上曰,文義奏之。泰興曰,夫禮者,自天子至于庶人,不可斯須去身,而治國者,尤宜講究也。高祖素慢無禮,當世賢士大夫,似不肯爲其所用,而特有從諫如流之盛德,故能以布衣,得天下也。當是時,經秦焚坑,先王之禮,淪沒不振,叔孫通能爲節文,使人臣知尊君之義,其功可謂大矣。然而司馬公,譏之以諧俗取寵,是失其禮之本領故也。是以孔子有言曰,君使臣以禮,臣事君以忠,君欲臣忠,莫如乎禮也。上曰,叔孫通,不采古禮,但以尊卑而爲之,司馬公之譏,不其宜乎?泰興曰,聖敎切當矣。當此之時,如有周公者制禮,以若高祖之明達,何難乎三代之治乎?是以有君無臣,誠所慨歎矣。上曰,下番讀之。鎭沃讀自惜乎叔孫生,止所不能致者二人。上曰,釋義。鎭沃釋義訖。上曰,文義奏之。鎭沃曰,二人,必是知禮近道,不肯委從者也。接秦後漢初,以其矩規開跡,而佐與以禮,之三代古法,小稱其萬一,高祖之功列豈止於是哉?上曰,二人,若以禮佐與,則高帝之功列,賴以益彰,其人名譽,亦可籌後,而鞱晦不從,竟未免楊子之譏矣。鎭沃曰,聖敎切當矣。以此前所引據,備無更奏,而朱子曰,國治在得人之如何耳,夫君人必勞心於求賢,存心於任用,朝夕諮詢,廟算紆餘,是爲至治之本矣。上曰,參贊官讀之。德均讀自曰若是則仲尼,止一時之功哉。上曰,釋義,德均釋義訖,上曰,文義奏之。德均曰,仲尼之開跡諸侯,進以禮,退以義,自然合於規矩準繩,將以自用也,叔孫與二人,終所不致者,豈不爲司馬公之譏耶?上曰,叔孫旣不致二人,則司馬公之論,安得不甚惜乎?上曰,閣臣讀之。相薰讀自帝自將討韓王信,止皆言凶奴可擊。上曰,釋義,相薰釋義訖。上曰,文義奏之。相薰曰,此時用兵之術,全在虛實之間,而十輩之見欺探來,至於被圍之境,不可不擇使使,無欺於彼人,然後事可得勝矣。上曰,自古使使,詳察其兵家之虛實,而乃可用兵,以高帝之大度,聽其十輩之言,而竟入於凶奴之術中,誠所憤惜矣。大抵兵家事,虛而有實,實而有虛,而凶奴之見弱伏兵,可見其兵不厭詐矣。相薰曰,聖敎至當矣,初創之時,餘寇之作亂,無時不然,當此之時,擇將防禦可也,而自將擊之,實非萬乘之事矣。上掩卷,仍命史官就座。又命退,諸臣以次退出。
上在昌德宮。停常參·經筵。
自未時至人定,灑雨下雨,測雨器水深一寸二分。
藥房提調洪鍾軒,副提調趙準永啓曰,伏未審日間,聖體若何,寢睡水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
李源中啓曰,卽者,校理尹泰興,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
傳于李萬敎曰,左承旨·同副承旨許遞,前望單子入之。承旨前望單子入之,金學洙·李萬敎落點。
傳于李源中曰,政官牌招開政。
李源中啓曰,新除授左副承旨金學洙,同副承旨李萬敎,竝卽牌招,何如?傳曰,允。
又啓曰,卽見刑曹坐不坐單子,則連三日無緣不坐矣。詞訟劇地,委屬可悶,當該堂上,推考警責,何如?傳曰,允。
傳于李源中曰,在外敦寧都正許遞,今日政差出。
傳于李源中曰,刑曹參判有闕之代,前望單子入之。
李源中,以吏曹言啓曰,繕工監假監役官鄭允錫·金仲烈·鄭明時,俱以身病,呈狀乞遞,改差,何如?傳曰,允。
有政。吏批,判書沈履澤牌招不進,參判閔泳翊牌招不進,參議朴鳳彬進,右副承旨李源中進。以吏批言啓曰,判書沈履澤,參判閔泳翊,竝牌招不進,小臣獨政未安,何以爲之?敢稟。傳曰,只出緊任。以趙雲兢爲敦寧都正。兵批,行判書閔泳穆病,參判李載完病,參議李東淵進,參知趙璟淳病,右承旨沈相薰進。同知單金仁寬,護軍李應夏,副護軍〈金〉疇鉉。傳于沈相薰曰,見窠皆令差出。吏批,再政。以金九鉉爲工曹參判,成基鎬·南鎭碩·辛碩龍爲假監役。吏批,三政。以李起鎬爲同敦寧,故營將閔致鶴,贈兵參例兼,故水使閔宗烈,贈左承旨,故通德閔百純,贈僕正,已上慶尙左兵使閔敬鎬三代。
李源中,以弘文館言啓曰,校理尹泰興,陳疏徑出,上番闕直,事甚未安。應敎李重夏,統理軍國衙門進,副應敎鄭寅興·校理李重德·副校理徐誼淳·尹錫,竝卽牌招,推移入直,何如?傳曰,允。
校理尹泰興疏。省疏具悉。爾其勿辭救護。
上在昌德宮。停常參·經筵。
李源中啓曰,來二十五日,朝參日次矣,敢稟。傳曰,停。
又啓曰,明日常參·經筵,取稟。傳曰,停。
又啓曰,左副承旨金學洙,同副承旨李萬敎,今日不爲仕進,竝卽牌招,何如?傳曰,允。
傳于李源中曰,都承旨·左副承旨許遞,前望單子入之。
傳于李源中曰,召對爲之。
李源中啓曰,都承旨·左副承旨前望未下,行左承旨尹泰駿交涉衙門進,右承旨沈相薰內閣進,同副承旨李萬敎有身病,院中只有臣一人,伴直無人。右承旨,所當牌招,而拘於廳規,不得請牌,何以爲之?敢稟。傳曰,牌招。
傳于李源中曰,奉審閣臣入侍。
李源中啓曰,右承旨沈相薰牌不進,伴直無人,行左承旨尹泰駿,所當牌招,而拘於廳規,不得請牌,何以爲之?敢稟。傳曰,牌招。
以右承旨沈相薰牌不進,罷職傳旨,傳于李源中曰,只推。
承旨前望單子入之,趙準永·權膺善落點。
李源中,以議政府言啓曰,以咸鏡監司林翰洙狀啓,臚陳南兵使尹雄烈罪狀,令廟堂稟處事,判付,有此時此任,有難遽爾遞易,姑令戴罪擧行之命矣。深軫遞易之爲弊,至施寬假之特典,而第其謂修軍務,反斂衆怨,致使列郡繹騷,窮蔀蕩散,許多論列,若是指的,此不可一日仍置於制梱之職。南兵使尹雄烈,爲先罷黜,令該府,拿問定罪,以謝關南士民嗷嗷之心。其代,令該曹,口傳擇差,使之催促赴任,何如?傳曰,此事之有所斟量而然,卿庶諒之,從當面諭也。
甲申五月二十一日申時,上御重熙堂。召對入侍時,參贊官李源中,檢校直閣朴鳳彬,侍讀官尹錫圭,檢討官曺始永,假注書朴周鉉,記事官金春熙·閔正植,各持綱目第四卷,以次進伏訖。上曰,史官分左右,仍開卷。上曰,上番讀之。錫圭讀自上復使劉敬往,止輒益封邑焉。上曰,釋義,錫圭釋義訖。上曰,文義奏之。錫圭曰,劉敬之勸帝勿擊,深得乎用兵之術,而當其未形之地,先察爭利之機,眞可謂智謀之士,而能於使者之任也。高帝則只信十輩之言,反以口舌得官罵敬,及至械繫廣武,高帝,從諫如流,恰受其言,則豈有白登七日之困乎?上曰,以高帝之大度,駕御群雄,從諫如流,而遂成大業,至於劉敬之言,拒而不納,遭此平城之困,可惜也哉?錫圭曰,聖敎切當矣。上曰,及其歸也,誅其十輩,反以劉敬封候,可見其豁如之度矣。錫圭曰,聖敎誠然矣。上曰,當此之時,非陳平之祕計,無以解圍,而輒益封邑,平之功,足爲後世之稱道矣。錫圭曰,聖敎至當矣,有功則賞,有罪則罰,然後至公無私之義著,而揚善懲惡之道,明矣。上曰,下番讀之。始永讀自十二月還,至趙之獨身坐耳。上曰,釋義。始永釋義訖。上曰,文義奏之。始永曰,貫高·趙午,爲趙相,不知天命之歸漢,不量强弱之不同,以一時忿怒之事,遽欲害高帝,畢境有廢立之擧,大非人臣事君之道,而可謂沒知覺矣。趙王則不忘復國之德,齧指爲誓,不聽高·午之勸,其意則固當然矣。上曰,人君得臣則治,不得臣則難,今高·午等,不諒賴帝之力,反以慢罵,乃說其王,是以有君而無臣,甚可惜也。始永曰,若關係大義理,則雖國破身亡,不暇顧恤,而因此之細瑣,大誤國事,其爲人不足道也。上曰,參贊官讀之。源中讀自凶奴冦代,止櫟陽徙都之。上曰,釋義。源中釋義訖,上曰,文義奏之。源中曰,高帝見其治宮之壯麗而怒者,念其民心之未定也,卽盛德之事也,蕭何之所對,未免其遁辭矣。上曰,天下未定,高帝見治宮過度而怒之,固其宜也,後乃悅而從之,可謂盛德之累矣。大抵宮室之壯麗,不足爲重威於天下,而蕭何之言,果未知可矣。源中曰,聖敎切當矣。蕭何壯麗重威之說,誠未穩當,而昔宋劉裕,卑其宮室制度曰,田舍翁得此,亦已過矣,自古以來,治宮過度,必有末流之弊矣。上曰,閣臣讀之。鳳彬讀自司馬公曰,王,止置宗正官。上曰,釋義,鳳彬釋義訖。上曰,文義奏之。鳳彬曰,司馬公之言,守經之言也。人君出治,爲萬世子孫法者,莫過於躬行節儉,而蕭何之非壯麗,無以重威云者,果非創業之君所當務者也。上曰,當此之時,以仁義道德,爲麗威於天下,乃是人臣進君之一大經,而何以宮室之壯麗,塡服天下者,惡能免司馬公之譏乎?人君雖躬行節儉,後必有弊矣。鳳彬曰,聖敎切當矣,雖然,蕭何豈不知節用之道,而治宮室過度也?高帝不欲都關中,蓋嫌其殘破,而何大建宮室,據形勝定根本,以堅帝意,此宋儒之論,深有取於何者也。洛陽·關中,形便可否,婁敬·張良,前已備陳,而今聞何言,悅而徙都,則高帝不欲都之意,於此可見矣。上曰,閣臣所讀自止內,桀爲瓊宮瓊字,御覽冊板,誤爲傾字,此後御覽冊字,玉堂必先詳考,可也。錫圭曰,謹當依聖敎矣。上掩卷,仍命史官就座。又命退,諸臣以次退出。
甲申五月二十一日酉時,上御重熙堂。奉審閣臣入侍時,右副承旨李源中,假注書朴周鉉,記事官金春熙·閔正植,待敎金用均,以次進伏訖。上曰,史官分左右,仍敎曰,奉審閣臣進前。用均進前奏曰,臣,承命馳詣顯隆園,園上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉。仍詣華寧殿,殿內奉審則安寧,還詣顯隆園,仍留監祭,將事安寧之意,敢此仰達矣。上曰,園上·陵上,俱爲泰平乎?用均曰,俱爲泰平矣。上曰,碑閣·丁字閣,亦皆無頉乎?用均曰,皆爲無頉矣。上曰,殿內,亦安寧乎?用均曰,殿內安寧矣。上曰,何時行事乎?用均曰,三更量行事矣。上曰,何時發行乎?用均曰,三更後發行矣。上曰,日前雨澤,洽注諸處,禾秧盡爲移播耶?用均曰,時雨周洽,多有移秧矣。上曰,往來時,何處作路乎?用均曰,自銅雀津往還矣。上曰,史官就座,仍命閣臣先退。又命退,承史以次退出。
上在昌德宮。停常參·經筵。
夜自二更至二十三日開東,灑雨下雨,測雨器水深五分。
李源中啓曰,明日常參·經筵,取稟。傳曰,停。
又啓曰,新除授右副承旨權膺善,卽爲牌招,何如?傳曰,允。
傳于李源中曰,禮房承旨,馳詣健元陵,奉審摘奸,仍留監祭,局內諸陵,一體奉審以來。
傳于李源中曰,領敦寧府事金炳國,領議政重卜。
李源中啓曰,領敦寧府事金炳國,領議政重卜事,命下矣。政官牌招開政,今日政下批,何如?傳曰,允。
傳于權膺善曰,領議政,總理軍國事務。
權膺善啓曰,領議政,總理軍國事務事,命下矣。今日政下批,何如?傳曰,允。
傳于權膺善曰,臺諫竝許遞,今日政差出。
傳于權膺善曰,在外同敦寧許遞,今日政差出。
傳于權膺善曰,疏批遲滯之中官沈周鉉,從重推考。
權膺善啓曰,假注書尹柱成,有身病,勢難察任,今姑改差,何如?傳曰,允。
傳于權膺善曰,召對爲之。
權膺善啓曰,明日召對,取稟。傳曰,爲之。
兵曹,口傳政事,御營騎士將單崔義三。
權膺善,以吏曹言啓曰,東學敎授曺始永,繕工監假監役官成基鎬·南鎭碩·辛碩龍,俱以身病,呈狀乞遞,改差,何如?傳曰,允。
有政。吏批,判書沈履澤進,參判閔泳翊,參議朴鳳彬,竝牌不進,右副承旨權膺善進。以閔種默爲大司憲,金裕行爲大司諫,鄭寅興爲執義,李喜元爲司諫,李起鍾爲掌令,全洪敎爲掌令,李寅璧·白圭燮爲持平,金基龍爲獻納,李晚正·李羲鳳爲正言,金完秀爲同敦寧,吳有善爲東學敎授,任箕鎬·崔承烈·潘穆周爲假監役,徐光範爲副應敎,洪祐禎爲典籍,黃益秀爲修撰。領議政單金炳國,世子師單金炳國,總理軍國事務單金炳國。有政。兵批,判書閔泳穆病,參判曺殷承病,參議李東淵入直進,參知趙璟淳病,右副承旨權膺善進。大護軍洪鍾雲,護軍李起鎬,副護軍趙鍾弼,副司直李在淳·吳尙鉉·申星雨·李元祺·沈遠彬·韓必敎·尹英秀,副司果金炳秀·李濟承·陳達聖·韓章履以上竝單付。
傳于權膺善曰,民國事計之許多遑汲,許多艱棘,姑無論已,自卿釋負以後,聽於朝野之言,咸曰,下之辭勉,上之勉副,竝非其時云,則今此元輔重卜,烏可緩也?愼節彌留,優閑攝養,非無仰念,醫我民國,急於卿之自醫,以卿斷斷體國,亦豈無財度於公私輕重之分乎?寄以心膂之托,敷此肝膈之諭,須勿規規於具文例讓,卽起膺命,匡濟艱業事。遣史官傳諭于領議政。
同副承旨李萬敎疏。缺省疏具悉。何必如是,爾其勿辭察職。
甲申五月二十二日初更,上御重熙堂。召對入侍時,參贊官權膺善,侍讀官尹錫圭,檢討官曺始永,待敎金用均,假注書朴周鉉,記事官金春熙·閔正植,各持綱目第四卷,以次進伏訖。上曰,史官分左右,仍開卷。上曰,上番讀之。錫圭讀自夏四月帝,止帝曰善。上曰,釋義。錫圭釋義訖。上曰,文義奏之。錫圭曰,令人毋得衣錦罽之屬者,崇儉抑奢之意,而又不得操兵乘馬者,偃武修文之時也。上曰,由儉入奢易,由奢入儉難,當天下初定,高帝以節儉爲主,令人毋得衣錦罽之屬,可謂知先務矣。錫圭曰,聖敎切當矣,創業之初,躬行節儉,則後世之君,豈不師其儉乎?劉敬之勸以公主,結于冒頓,失計之甚者也。渠雖屈疆,長驅入國,紊紀敗倫,求結好和,絶非可爲之事,而以邊境之數困,勸公主之屈嫁,可勝言哉?彼棄仁義而尙威力,不知父母,則子壻外孫,孰與父子之親,而講舊姻誼,其能無憂於後世乎?劉敬之言,不能及遠,只以姑息之計爲主,深庸可惜也。上曰,凶奴之侵于中國,自古有之,未聞以婚姻結和,劉敬之言,竊非久遠之計,何足取哉?錫圭曰,聖敎至當矣。司馬公曰,帝王之御夷狄,服則懷之以德,叛則震之以威,此果至言格論也。上曰,下番讀之。始永讀自欲遣長公主,止徙如意王趙。上曰,釋義,始永釋義訖。上曰,文義奏之。始永曰,司馬溫公之言,已有斷案,臣不必敷演更達,劉敬之言,甚謬矣。以若堂堂萬乘之國,屈嫁公主,見弱莫甚,旣爲見弱,則日後侵侮之弊,誰能禁止乎?齊景公曰,旣不出令,又不受命,是絶物也。涕泣而女於吳,吳不是夷狄之地,齊不過諸侯之國,而猶且不肯構婚,事勢迫不得已後,黽勉而從,天子之於凶奴,豈以邊境之數困,含忍恥辱,以求其好乎?上曰,帝王之御夷狄,服則懷之以德,叛則震之以威,劉敬謂以殘賊,反以婚姻結和,何前後之相違也?司馬公之論,固然矣。始永曰,孝武之世,西南夷作梗不已,究其所以然,未必不由劉敬而啓之也。上曰,貫高,可謂忠義之臣,而高帝賢而赦之,以奬其忠,其豁如之度,足爲後世之聳動,亦可爲臣子之柯則也。始永曰,貫高白王不反,從容處義,其忠義則可尙,以當初事狀言之,不過悻直自用之人,其亡國之罪,烏能免乎?上曰,參贊官讀之,膺善,讀自上賢高赦之,止堯御史大夫。上曰,釋義,膺善釋義訖。上曰,文義奏之。膺善曰,周昌,可謂社稷之臣也,當此危疑之時,直言抗諫,漢廷直臣,無出其右,以往古言之,亦不多有矣。上曰,高帝以一時之愛,幾廢大義,而獨周昌廷爭之諫,以安社稷,眞可謂社稷之臣矣。膺善曰,漢高帝恢廓之度,從諫如流,而竊伏覽記史之文,周昌再言期期者,其忠憤之意,懍然不撓,漢高開悟之漸,未嘗不由於此矣。上曰,閣臣讀之。用均讀自楊氏曰,止亦不足亡罪。上曰,釋義,用均釋義訖。上曰,文義奏之。用均曰,家正則天下正,以高帝之明,惓惓於趙王,竊非正家之本矣。上曰,貴者不凌,賤者不逼,乃是家道之正,以高帝之明,卒用趙堯之策,誠所慨惜矣。上掩卷,仍命史〈官〉就座。又命退,諸臣以次退出。
上在昌德宮。停常參·經筵。
自開東至申時,灑雨下雨,測雨器水深六分。
李萬敎啓曰,明日常參·經筵,取稟。傳曰,停。
事變假注書白冕行書啓,臣於本月二十三日寅時量,敬奉聖諭,馳往傳諭于北部鎭長坊三淸洞契議政府領議政金炳國所住處,則以爲,臣於病淹危劇之中,忽伏奉萬難堪承之命,驚懍震越,神魂遁爽,繼玆王人,臨宣聖諭,辭敎曠摯,擎頓以還,冞增戰慄。謹當日間,收召精思,冒入文字,仰冀生成之澤云矣,敢啓。傳曰,知道。
以吏曹參議朴鳳彬牌不進,罷職傳旨,傳于李萬敎曰,只推。
尹柱成改差代,以金鎭衡爲假注書。
傳于李萬敎曰,再明日館學儒生應製,通方外爲之,試紙用大好紙,春塘臺親臨磨鍊,試官,時原任·賓客·春坊中擬入。
李萬敎啓曰,行都承旨趙準永·右承旨沈相薰廚院進,行左承旨尹泰駿交涉衙門進,左副承旨李源中式暇出去,右副承旨權膺善監祭進,院中只有臣一人,伴直無人。右承旨,所當牌招,而拘於廳規,不得請牌,何以爲之?敢稟。傳曰,牌招。
又啓曰,右承旨沈相薰牌不進,伴直無人,行左承旨尹泰駿,所當牌招,而拘於廳規,不得請牌,何以爲之?敢稟。傳曰,牌招。
以右承旨沈相薰牌不進,罷職傳旨,傳于李萬敎曰,只推。
李萬敎,以禮曹言啓曰,卽接廣州幼學柳龍基所志,則以爲,族兄德基,嫡妾俱無子,以其同姓十二寸弟鴻基第七子秉象,欲爲繼後,兩家諸族,相議完定,而鴻基夫妻,俱爲作故,拘於常規,不得循禮禮斜,依法典草記稟處事,呈狀矣。凡係繼宗立後,而兩邊與受,明有可據,而不得登聞者,許令該曹,論理草記事,載在法典,而門長柳龍基所訴旣如此,柳鴻基第七子秉象,爲柳德基之後,何如?傳曰,允。
又以弘文館言啓曰,新除授副應敎徐光範,卽爲牌招察任,何如?傳曰,允。
又以弘文館言啓曰,新除授修撰黃益秀,時在江原道原州地,經筵入番事緊,請斯速乘馹上來事,下諭。答曰,許遞。
甲申五月二十三日初更,上御重熙堂。召對入侍時,參贊官李萬敎,侍讀官李重德,檢討官曺始永,待敎金用均,假注書朴周鉉,記事官金春熙·閔正植,各持綱目第四卷,以次進伏訖。上曰,史官分左右,仍開卷。上曰,上番讀之。重德讀自令昌選趙壯士,止天下可圖也。上曰,釋義,重德釋義訖。上曰,文義奏之。重德曰,高帝常有大度,駕御群雄,起兵以來,諸將有功,則分其地而同其利,故殲暴秦,馘强楚矣。今陳豨之叛,帝至邯鄲,召見四人,各封千戶,實出於善將將之道,神明之智,弘大之量,非左右諸臣所可測者也。上曰,高帝旣封四人,左右諫而不聽,此可見駕御群雄之術,而豨之將,得無多降者乎?重德曰,聖敎切當矣。上曰,下番讀之。始永讀自豨曰,謹奉敎令,止豈有反心哉。上曰,釋義,始永釋義訖。上曰,文義奏之。始永曰,淮陰候事,極庸愛惜,以若豐功盛烈,宜爲漢家元勳,而畢竟以叛逆得罪,豈不慨然乎?上曰,韓信之建策立功,帝當厚賞報之,乃以失職怏怏,遂陷悖逆,是上下俱失,漢家之大欠事也。始永曰,鄒陽有言曰,忠無不報,信不見疑,信平日之心,不過計較功利,忠信邊甚不足,故報不厚而疑必至,由此觀之,人臣事君,必以忠信立心,然後可免於大戾矣。上曰,觀其不聽蒯轍之言,則可知其心,而其始終之不同,誠所愛惜也。始永曰,信之拒蒯轍之說也,輒曰,推食食我,解衣衣我,所以不忍負也。此時之心,斷斷知漢高祖而已,何嘗有叛逆之萌孽乎?上曰,參贊官讀之。萬敎讀自良有失職,止上曰,置之。上曰,釋義,萬敎釋義訖。上曰,文義奏之。萬敎曰,韓信從高帝起漢中,首建大功,此果漢家之元勳,而分土封爵,乃至爲王侯之列,人臣之位,於斯極矣。設或失職,惟當恐懼修省,一心圖報,則豈有身不寧終,遂得悖逆之名乎?甚切慨歎矣。上曰,韓信學道謙讓,則可以比周·召之功,以市井之志,失職陷逆,甚可惜也。萬敎曰,信以謙讓之心,善終善始,則果無愧於血食,而以市井之志,致此悖逆,將未免後世之譏矣。上曰,閣臣讀之。用均讀自立子恒爲代王,止釋布拜爲都尉。上曰,釋義,用均釋義訖。上曰,文義奏之。用均曰,治國之道,以求賢爲先,而自周威烈王,至于漢二百餘年之間,擧賢一事,今始有之,且史氏所以特書美之,而其後擧賢良求直言,實漢祖之所啓也。上曰,彭越稱病不來,違其軍律,旣爲愛惜矣。欒布可謂正直忠義之臣,而就烹拜尉,亦可見高帝之大度矣。上掩卷,仍命史官就座。又命退,諸臣以次退出。
上在昌德宮。停常參·經筵。
李萬敎啓曰,明日常參·經筵,取稟。傳曰,停。
傳于李萬敎曰,奉審承旨入侍。
傳于李萬敎曰,政官牌招開政。
傳于李萬敎曰,召對爲之。
以司謁,口傳下敎曰,時原任大臣·閣臣·內衙門堂郞·承史·玉堂,明日來會。
傳于李萬敎曰,明日出宮門路,以協陽門爲之。
李萬敎以吏曹言啓曰,繕工監假監役官任箕鎬·崔承烈·潘穆周,俱以身病,呈狀乞遞,竝改差,何如?傳曰,允。
有政。吏批,判書沈履澤牌招不進,參判閔泳翊牌招不進,參議朴鳳彬進,同副承旨李萬敎進。以吏曹言啓曰,判書沈履澤,參判閔泳翊,竝牌招不進,小臣獨政未安,何以爲之?敢稟。只出緊任。
以林永相爲修撰,徐璟淳爲知敦寧,趙漢璣·印東錫·金敎命爲假監役,兼春秋單劉百源。兵批,行判書閔泳穆病,參判李載完病,參議李東淵進,參知趙璟淳入直進,右副承旨權應善進。副司果黃益秀單付。
權應善,以禮曹言啓曰,今五月二十五日親臨春塘臺館學儒生應製試取時,王世子侍座之節,何以爲之乎?敢稟。傳曰,依例磨鍊。
又以兵曹言啓曰,來閏五月初一日入番騎兵,例於今月二十五日點考,而殿座相値,二十六日退行之意,敢啓。傳曰,知道。
又以義禁府言啓曰,明日館學儒生應製,通方外爲之時,本府都事,皆爲赴擧,只有武都事一員,當直入直,而本府入直公事·回公都事及通化門·明光門·靑陽門·月覲門·集春門禁亂都事,無以推移。假都事七員,令該曹,口傳差出,以爲分排擧行,何如?傳曰,允。
甲申五月二十四日未時,上御重熙堂。奉審承旨入侍時,右副承旨權應善,假注書金鎭衡,記事官金春熙·閔正植,以次進伏訖。上曰,史官分左右,仍命承旨進前。膺善進前奏曰,臣承命馳詣健元陵,陵上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉。仍詣顯陵,陵上奉審則安寧,碑閣·丁字閣奉審則無頉。仍詣穆陵,陵上奉審則安寧,碑閣·丁字閣奉審則無頉。仍詣徽陵,陵上奉審則安寧,碑閣·丁字閣奉審則無頉。仍詣崇陵,陵上奉審則安寧,碑閣·丁字閣奉審則無頉。仍詣惠陵,陵上奉審則安寧,碑閣·丁字閣奉審則無頉。仍詣元陵,陵上奉審則安寧,碑閣·丁字閣奉審則無頉。仍詣綏陵,陵上奉審則安寧,碑閣·丁字閣奉審則無頉。仍詣景陵,陵上奉審則安寧,碑閣·丁字閣奉審則無頉矣。還詣健元陵,仍留監祭,將事安寧之意,敢此仰達矣。上曰,諸陵上俱爲安寧,碑閣·丁字閣皆無頉乎?應善曰,諸陵上俱爲安寧,碑閣·丁字閣亦無頉矣。上曰,何時將事,何時離發乎?應善曰,三更量將事,仍卽離發矣。上曰,何處作路而果由於新路乎?應善曰,果由於新路,而卽自鳳凰川作路矣。上曰,伊來雨事頻數,所經處牟麥何如,而移秧亦垂畢乎?應善曰,大麥則黃熟,小麥則方今向熟,而雨水雖頻,不至爲害,移秧則臣所經處,幾爲垂畢,而雖有一二處方移者然,節候尙未晚矣。上曰,史官就座,仍命承史以次退出。
甲申五月二十四日初更,上御重熙堂。召對入侍時,參贊官李萬敎,侍讀官李重德,檢討官曺始永,待敎金用均,假注書金鎭衡,記事官金春熙·閔正植,各持綱目第四卷,以次進伏訖。上曰,史官分左右,仍開卷。上曰,上番讀之。重德讀自立子恢爲梁,止故且休之。上曰,釋義奏之。重德釋義訖。上曰,文義奏之。重德曰,南越處於僻遠,五帝所不能臣,三王所不能制,風化莫及,彝倫攸斁矣。當趙佗擊竝自立之時,高帝不以兵加之,遣一陸賈,授王印綬,以若趙佗之屈强,化之以義,服之以禮,稱臣奉約者,此莫非高祖之恢廓大度,御之以術,懷之以德矣。上曰,尉佗屈疆不歸化,高帝特憐百姓之勞悴,不爲動兵,使陸賈,封爲越王,非以力服也,可爲德服也。重德曰,聖敎切當矣,若不以德服之,以兵威之,則其勝敗,未可知矣。上曰,下番讀之。始永讀自遣使授王印綬,止爲太中大夫。上曰,釋義,始永釋義訖。上曰,文義奏之。始永曰,南越僻處一隅,王化不曁,而陸賈奉十行詔,憑三寸舌,不煩一枝兵,使之歸順,其功甚大矣。上曰,天下新定,百姓勞苦,高帝特憐而不煩,使陸賈奉漢約,可謂君臣皆善處矣。始永曰,聖敎切當矣。上曰,參贊官讀之。萬敎讀自賈時時前說,止及古成敗之國。上曰,釋義。萬敎釋義訖。上曰,文義奏之。萬敎曰,此時則戰國之習未遠,且秦滅詩書,三代治法,晦塞無聞矣。高帝際此統一,人心初定,則偃武修文之治,果急先務,而反以馬上得之爲壯快,則此非有失於法聖之言乎?然乃以陸賈一言,開悟稱善,眞帝王洪量,而漢家四百年文明之治規,實基於此矣。上曰,以若高帝豁達大量,安事詩書之言,果失欠典則然,而臣有陸賈,獻諫不已,則何患乎修齊之治耶?萬敎曰,聖敎切當,而陸賈犯諫無諱,實以湯·武治謨,期望於高帝矣。上曰,閣臣讀之。用均讀自賈乃粗述,止帝笑而起。上曰,釋義,用均釋義訖。上曰,文義奏之。用均曰,樊噲,不過一武夫,而能知近侍之爲患,抗言於排闥之際,亦可謂正直而不回之人也。上曰,高帝有疾獨臥之時,群臣無得入,惟噲排闥直入,流涕切諫,其忠愛之誠,有足感動人者矣。上掩卷,仍命史官就座。又命退,諸臣以次退出。
上在昌德宮。停常參·經筵。
藥房提調洪鍾軒,副提調趙準永啓曰,伏未審日間,聖體若何,寢睡水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿氣候·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮口傳問安。答曰,知道。
權膺善啓曰,明日常參·經筵,取稟。傳曰,停。
又啓曰,卽見刑曹坐不坐單子,則連三日不坐矣。詞訟劇地,無緣不坐,委屬可悶,當該堂上,推考警責,何如?傳曰,允。
傳于權膺善曰,賓客·別雲劍·兵曹堂上·堂上閣臣·春坊入侍承旨·堂上對讀官,竝讀券官加差下,堂下閣臣·春坊入直玉堂,竝對讀官加差下,使之分考。
傳于權應善曰,世子宮,小學第一卷畢講後,賞格,草注紙二十卷·白綿紙三十卷·黃筆一百柄·眞墨五十丁·黃蜜十斤·紬十疋·白木十疋·木三十疋入之。
傳于權應善曰,師領議政金炳國,廐馬一匹面給。貳師閔台鎬,熟馬一匹面給。左賓客金炳始,右賓客沈舜澤,左副賓客閔泳穆,右副賓客尹滋承,贊善宋秉璿,各熟馬一匹賜給。輔德洪承穆,兼輔德沈相薰,各兒馬一匹賜給。書筵官金洛鉉·朴性陽,各半熟馬一匹賜給。弼善洪瀅周,兼弼善尹相翊,文學趙東冕,兼文學李軒卿,司書金在容,兼司書閔京鎬,說書金弼洙,兼說書韓光洙,相禮李愚冕,各兒馬一匹賜給。畫員十員,寫字官十員,各紬一疋·白木一疋,陪吏十人,各紬一疋·白木二疋,書吏十七人·書寫四人·正書朝報書吏二人·正書疏箚書吏一人·陪衛結色書吏六人,各白木一疋·木二疋,草疏箚書吏二人·草奇別書吏一人·書員二人,各木二疋,其餘員役,各木一疋賜給。
傳于權應善曰,左翊衛任穉宰·右翊衛洪用觀·左司禦金明洙·右司禦李鎬奭·左翊贊朴顯陽·右翊贊鄭選朝·左衛率李憙翼·右衛率李萬翼·左副率李聖烈·右副率宋憲朝·左侍直鄭宜默·右侍直金慶漢·左洗馬金翊洙·右洗馬尹成求,各兒馬一匹賜給。書吏五人,各白木一疋·木二疋,奇別書吏二人·書員二人,各木二疋,其餘員役,各木一疋賜給。
傳于權膺善曰,世子宮兼長番內官十一員,各紬二疋·白木一疋,出入番內官十二員,各白木二疋,司鑰二人·待令司謁二人,各白木二疋,別監二十人,各白木一疋·木一疋賜給。
尹泰駿啓曰,臣泰駿,敬奉聖諭,馳往義禁府,取考囚徒案,則無時囚,故仍往典獄署,取閱囚徒案,則辭緣推覈間嚴囚罪人三名,贓錢備納間嚴囚罪人三名,公穀推納間嚴囚罪人一名,上納愆納罪人三名,拔劍行刺罪人一名,欺人騙財罪人一名,招引人物罪人一名,不可以輕囚論,故竝仍囚。其餘不善擧行·毆法隷·拒逆官令·他錢不報,各司直囚罪人金福聖等二十五名,係是輕囚,故竝依傳敎放送之意,敢啓。傳曰,知道。
李萬敎,以侍講院言啓曰,王世子進講小學第一卷,今已畢講,第二卷繼讀之意,敢啓。傳曰,知道。
又以弘文館言啓曰,新除授修撰林永相,卽爲牌招察任,何如?傳曰,允。
又以兵曹言啓曰,謹依下敎,侍衛·陪衛軍兵等處,乾犒饋分給之意,敢啓。傳曰,知道。
又以御營廳言啓曰,謹依下敎,侍衛·陪衛與排立軍兵等處,乾犒饋分給之意,敢啓。傳曰,知道。
領中樞府事洪淳穆箚曰,伏以臣,恒疾頹淹之中,伏奉儒生應製讀券官受點,又有時原任相臣來待之命,此乃盛事也,異數也。固當不俟駕屨,竭蹶趨承之不暇,而第臣癃疾旣痼,不能陳力於任事之列,庶幾淵鑑之照燭,而顧臣大病以後,便一土木樣子,自分廢棄,僅延殘喘而已,其不敢有望於生人攸爲者,久矣。迺者,寵命聯翩,龍光遍體,豈不思昵侍尺天,粗伸區區微忱,而臣之筋骸拘攣,無以周旋前席,臣之精力昏瞀,無以考取多券,則臣雖欲滿心自强,實事勢之所無奈矣。此非臣妄冒占便之圖,則悚惶備極,靡所措躬,玆敢短章控籲。伏望聖慈,俯垂鑑諒,將臣考試之任,亟賜變通,俾完科取,不勝幸甚。取進止。答曰,省箚具悉卿懇。所辭讀券官之任,玆以勉副,卿其諒之。仍傳于李萬敎曰,此批答,遣史官傳諭。
甲申五月二十五日未時,上詣春塘臺。王世子侍座,館學儒生應製親臨試取入侍時,行都承旨趙準永,左承旨沈相薰,左副承旨李源中,右副承旨權膺善,同副承旨李萬敎,史官缺,提學閔泳穆,檢校直提學閔泳翊,直提學金弘集,檢校直閣朴鳳彬·沈相薰·鄭夏源,檢校待敎閔泳韶·徐光範·趙東冕,待敎金用均,校理李重德,修撰林永相,以次侍立。時至,通禮跪啓請外辦。上具翼善冠·衮龍袍,乘輿出宣化門。藥房提調洪鍾軒,副提調趙準永,進前問候訖。出協陽門·靑陽門,至春塘臺。上降輿陞座,準永稟儒生入場次出標信,開作門乎?上命以已下標信,擧行,可也。準永讀奏入門單子訖,奏曰,從陞中試官蒙點人,使之下去行禮乎?上可之。引儀引試官等,行四拜禮,以次就位。上命試官進前,命書賦題,惟聖性哉。讀券官跪書讀奏,對讀官奉出懸題。上入小次,少頃,準永稟先張已入,出標信開布城,呈券儒生次次出送。上命以已下標信,擧行,可也。準永稟考試,又稟科次。上出次,命考試。傳曰,賓客·別雲劍·兵曹堂上·堂上閣臣·閣臣·春坊入侍承旨·堂上對讀官,竝讀券官加差下,使之分考。仍行科次,試官書等,承旨坼封,讀奏訖。傳曰,館學儒生應製,賦居首三下一幼學李俒,三下二幼學嚴益祚,三下三幼學沈遠河,竝直赴殿試。之次草三下幼學朴承烈·申友善·吳愼默·白思欽·崔龍九·金世榮·徐聖煥·李炳翼·尹珽烈,竝付之進士榜末。之次草三下進士宋榮大等九人,竝直赴會試。之次次上幼學林軒相等十五人,竝給二分。之次次上幼學李來寧等十五人,竝給一分。之次次上幼學安鍾益等十九人,竝付之監試初試榜末。之次次上進士白鳳洙等三十人,各奎章全韻一件賜給。傳曰,入格儒生洪用觀,此是桂坊也,守令待窠,首先擬入。傳曰,入格儒生,明日待令。傳曰,還宮,當自內爲之矣,該房知悉。通禮跪啓禮畢,上還內,王世子還內,諸臣以次退出。
上在昌德宮。停常參·經筵。
權膺善啓曰,明日常參·經筵,取稟。傳曰,停。
又啓曰,知敦寧徐璟淳,除拜後過三日,不爲出肅,依定式推考警責,仍卽牌招察任,何如?傳曰,允。
注書閔泳壽病代,以宋世鉉爲假注書。
傳于權膺善曰,予之欲致卿于朝者,今幾年矣。素履愈堅,遐心莫回,雖緣予誠意淺薄,士之欲幼學壯行,豈終於果於忘世乎?況今召對與書筵日開,此時啓沃輔導之方,政須宿德之士,出入左右,致澤君民,如先正故事矣。卿以先正之孫,若不於此時,展布所蘊,則非但予心之缺然,在卿亦可曰,趾厥美乎?卿須體予至意,幡然登途,以副側席之望事。遣地方官傳諭于宋贊善。
傳于權膺善曰,予之必欲致爾者,積有年矣。而尙未一見爾面,此固予誠淺辭拙而然,甚庸慨歎,夫士之爲學,所以希賢,而賢之爲賢,卽推己及人也。固守東崗,不肯出而輔世,是豈爾篤學慕賢之意哉?廈氈微涼,召對與胄筵頻開,匡輔啓沃,薰陶誘掖,捨爾林樊宿德,誰任其責?顧今悠悠萬事,惟此爲切急之務,玆有敷心之諭,爾其體予如渴之望,亟起簉朝事。遣地方官,傳諭于書筵官金洛鉉。
傳于權膺善曰,屢有敦召,側席而待爾者,凡幾年也。誠禮淺薄,尙未能致爾於朝,究其欲致之意,亶出於緇衣好賢,非有私於爾而然也。夫士之劬經篤學,乃需世致君之資,而非欲獨善其身也,爾以耆年宿望,固守嵁巖,不思展施所蘊者,豈所望於爾哉?顧今召對與書筵,式日爲之,匡輔之責,訓迪之方,惟有幡然之是俟,爾其指日賁然,朝夕左右,則非但予一人之幸,亟體至意事。遣地方官,傳諭于書筵官朴性陽。
傳于李萬敎曰,入格儒生入侍。
傳于李萬敎曰,政官牌招開政。
傳于李萬敎曰,呈告弘文提學許遞,今日政差出。
傳于李萬敎曰,在外臺諫竝許遞,今日政差出。
傳于李萬敎曰,平山府使梁弼煥,龍川府使玄濟普,相煥。
刑曹參判前望單子入之,尹泰駿落點。
傳于李萬敎曰,左副承旨許遞,前望單子入之。
承旨前望單子入之,金鶴根落點。
李萬敎,以吏曹言啓曰,成均館典籍李基肇,以其身病,呈狀乞遞,改差,何如?傳曰,允。
又以吏曹言啓曰,繕工監假監役官金敎命·趙漢璣·印東錫,俱以身病,呈狀乞遞,改差,何如?傳曰,允。
有政。吏批,判書沈履澤進,參判閔泳翊牌招不進,參議朴鳳彬牌招不進,右副承旨權應善進。以李在敬爲大司諫,李在淳爲司諫,李元祺爲掌令,呂圭亨爲獻納,洪祐吉爲弘文提學,車驥衡爲典籍,朴有鎭爲軍器正,李裕根·朴容默·林瀗文·吳鎭泳爲假監役,朴衡東爲修撰。平山府使梁弼煥,龍川府使玄濟普,已上相換事,承傳。前監役李裕根,今超通政,朝官年八十,依法典加資。正字單朱洛珪,副正字二單,方夏鎭·洪在現,學諭單林奭禧。
李萬敎,以兵批言啓曰,前判敦寧李豊翼,自吏曹送西矣。資級係是輔國,當爲知中樞下批,而知中樞六窠內,五窠輔國,判書俱爲見帶,只有韓圭稷一人,依例作窠,其代,下批之意,敢啓。傳曰,知道。兵批,兼判書閔泳穆病,參判李載完病,參議李東淵入直進,參知趙璟淳病,同副承旨李萬敎進。知事單李豊翼,副護軍金裕行,副司直李喜元·李起鍾·金基龍,以上竝單付。
以吏曹參議朴鳳彬牌不進,罷職傳旨,傳于李萬敎曰,只推。
傳于李萬敎曰,發遣吏郞,諸執事淸齋與否,摘奸以來。
權膺善,以奎章閣言啓曰,頒賜冊子,安寶次,奎章之寶,請出之意,敢啓。傳曰,知道。
又以兵曹言啓曰,本曹正郞朴顥陽,身病猝重,呈狀乞遞,宿衛重地,不可久曠,今姑改差,何如?傳曰,允。
又以禁衛營言啓曰,謹依下敎,侍衛·陪衛與排立軍兵等處,乾犒饋分給之意,敢啓。傳曰,知道。
領議政世子師金炳國疏曰,伏以臣,向蒙我聖慈,以天地曰生之仁,推父母惟疾之憂,覽臣必呼之章,憐臣難强之實,劃賜恩諒,曲遂微願,臣方感戴洪造,將以調息殘喘,曾未幾而元輔特旨,忽降於千萬夢因之外,臣始也懍,終又惶惑,卽欲循墻而靡所走,鑽地而不可入矣。噫,人臣之所藉手,事君無隱是耳,其於辭受,尤所當然,前者之辭無隱,則今者之受,不當然也,今者之受當然,則前者之辭,非無隱也。臣於此,判作兩截人,則將何所藉手乎哉?在臣一身,固無足恤,爲聖朝養廉防勵臣工之政,恐不宜若是苟且也。況臣病狀,較諸始辭時,毫無分減,而有漬漸之加,食不過一勺,下咽而猶且滯痞,寢未得半刻,接目而或至煩燥,肢體之浮腫,腰脇之牽痛,日以添劇。種種眩昏,不省在傍之人,奄奄若莫保朝夕,雖欲强起,還卽仆地,左右扶將,亦難爲力,似此危形,何以彈束而妄爲一肅計乎?以分義則曷敢違傲,而其事勢則無可奈何,臣情到此,吁其窮且慼矣。至於上相之陞,尤是萬萬濫猥,今若張遑,反嫌崇飾,惟臣必遞之急,在於目下之病,有不可贅他。伏乞聖明,持垂矜諒,亟賜鐫斥,實爲終始之澤,公私之幸,臣無任云云。答曰,省疏具悉卿懇。向日敦諭,辭未達意,不能相孚,巽牘此至,可勝慙歎?卿試思之,顧今國勢民憂,如水益下,挽回無期,涉利濟巨之責,惟在於卿之擔着,而今因一時愼節,有此逡巡,是豈厚望於卿者乎?調提得宜,自當遄復常度,卿須指日簉朝,副此眷眷之意。仍傳于權膺善曰,此批答,遣史官傳諭。
判敦寧李豊翼疏。缺。答曰,省疏具悉。所請依施。
甲申五月二十六日申時,上御重熙堂。入格儒生入侍時,同副承旨李萬敎,假注書朴周鉉,記事官金春熙·閔正植,以次進伏訖。上曰,史官分左右。萬敎曰,今番入格儒生中,朴承烈等八十一人,有身病,不得待令矣。待令儒生李俒·嚴益祚·沈遠河等十九人,使之陞堂,奏職姓名乎?上可之。李俒等奏職姓名,退立階下訖。萬敎曰,儒生等,使之頒賞行禮乎?上可之。萬敎出楹外,儒生等頒賞行禮訖。萬敎曰,儒生等使之先退乎?上可之。仍敎曰,給分以下竝出送,直赴人,承旨出去,進退,可也。萬敎曰,召入院隷擧行乎?上可之。萬敎退立楹外,進退訖,上命史官就座。又命退,承史以次退出。
上在昌德宮。停常參·經筵。
自開東至人定,灑雨下雨,測雨器水深一寸五分。自人定至二十八日開東,灑雨下雨,測雨器水深五分。
李萬敎啓曰,明日常參·經筵,取稟。傳曰,停。
又啓曰,行左承旨金鶴根,時在忠淸道洪州地,斯速乘馹上來事下諭,何如?傳曰,許遞,前望單子入之。
傳于李萬敎曰,禮房承旨,馳詣受香諸處,奉審摘奸以來。
傳于李萬敎曰,兵曹判書有闕之代,判宗正卿李載元除授。
吏曹,兼兵曹判書單李載元除授事,承傳。
李萬敎啓曰,命召親納,例也,而前兵曹判書閔泳穆,謂有身病,使其營校替納,事甚未安,推考,何如?傳曰,允。
又啓曰,新除授兼兵曹判書李載元,卽爲牌招,傳授命召,何如?傳曰,允。
又啓曰,假注書朴周鉉,有身病,勢難察任,今姑改差,何如?傳曰,允。
又啓曰,卽者,景慕宮官員來言,來閏五月朔祭,提調以獻官,當爲進參,而提調韓敬源,有身病,不得進參云,卽爲牌招,何如?傳曰,允。
又啓曰,行都承旨趙準永·右承旨沈相薰廚院進,左承旨,前望未下,左副承旨李源中,不爲仕進,右副承旨權膺善式暇出去,院中只有臣一人,伴直無人。左副承旨,所當牌招,而拘於廳規,不得請牌,何以爲之?敢稟。傳曰,牌招。
又啓曰,左副承旨李源中牌不進,伴直無人,右承旨沈相薰,所當牌招,而拘於廳規,不得請牌,何以爲之?敢稟。傳曰,牌招。
以左副承旨李源中牌不進,罷職傳旨,傳于李萬敎曰,只推。
承旨前望單子入之,李源逸落點。
李萬敎,以弘文館言啓曰,新除授副修撰朴衡東,卽爲牌招察任,何如?傳曰,允。
又以司僕寺一二提調意啓曰,畿沿海防屯田事,因政府回啓,南陽·長峯·仁川三處牧場起墾之地,依疏請劃付該衙門之意,敢啓。傳曰,知道。
領議政世子師金炳國箚曰,伏以我東宮邸下,睿工日就,小學首卷,今已畢講,聖心貽悅,群情胥欣,臣躬逢盛際,不任慶祝之忱。際玆文駟寵賚,圉人牽臨,龍光所被,不勝榮感,第錫馬,上賞也,苟無懋功之實,不宜輕授,臣蔑有微勞,特荷異數,踰濫之極,愧悚何旣?伏願聖明,推繁纓當惜之義,軫弨弓必藏之道,亟收蕃庶殊典,以安賤分,不勝幸甚。取進止。答曰,省箚具悉卿懇。卿其勿辭,安心領受。仍傳曰,此批答,遣史官,傳諭。
兵曹判書閔泳穆疏。缺。答曰,省疏具悉。所請旣如是,本兵之任,特爲許施。
上在昌德宮。停常參·經筵。
夜自一更至二十九日開東,灑雨下雨,測雨器水深一寸四分。
政院啓曰,明日常參·經筵,取稟。傳曰,停。
傳于李萬敎曰,卿之釋負也,悵然如失,卿之重卜也,充然有得,予豈私於卿而然乎?欹器漏船,乃憂國取譬之例語,而目下事計,則欹者有傾覆之患,漏者有淪溺之慮,安得無煩卿復出,責之以扶顚濟危乎?紀綱頹矣,以卿聞望而振肅之,財用竭矣,以卿謀猷而裕足之,騷訛日興矣,以卿器量而鎭頓之。此非予一人之言,卽朝野大同之論,卿雖退托不居,其於已試已驗,厥有莫揜之績,何哉?以卿國耳公耳之心,不待加勉,而必當不俟駕屨,予何多誥?卿其諒之事。遣史官傳諭于領議政,仍與偕來。
朴周鉉改差代,以朴聖根爲假注書。
傳于李萬敎曰,政官牌招開政。
事變假注書白冕行書啓,臣於本月二十八日未時量,敬奉聖諭,馳往傳諭于北部鎭長坊三淸洞契議政府領議政金炳國所住處,則以爲,臣以奏以疏,罄暴情實,冀幸聽卑之天,特垂曲施之澤。及伏奉批敎,辭旨諄複,眷注冞隆,繼而溫諭荐降,期勉愈摯,責之以扶顚濟危,振綱裕財。臣於是,惶汗先流於感淚,病氣倍形於愧顔,罔知所以爲計也。臣之蒙被洪造,與天無極,苟有塵刹圖效之所,則赴蹈磨放,義不敢辭,何可備例飾讓,自歸瀆擾之科也?顧臣病狀,猥不敢煩於附陳之奏,而最是强不得者,委臥於床而不得下床一步,或依於人而亦不能去人暫時,至若起與立,尤非所可議。以此樣,竭蹶趨承,其勢末由,只有冒悚申籲,伏俟諒恤之恩,而王人之陋次相守,有關事體矣,亟賜召還,千萬顒祝云矣。臣旣承仍與偕來之命,故姑爲仍留之意,敢啓。傳曰,知道。
李萬敎啓曰,景慕宮提調韓敬源牌不進,推考傳旨,今方捧入,而朔祭獻官,當爲進參,如是違牌,事甚未安。更爲牌招,何如?許遞,今日政差出。
以右承旨沈相薰牌不進,罷職傳旨,傳于李萬敎曰,只推。
李萬敎啓曰,明日召對,取稟。傳曰,爲之。
又啓曰,明日傳香,禮房承旨,當爲齋宿,右副承旨權膺善,卽爲牌招,何如?傳曰,允。
權膺善,以吏曹言啓曰,繕工監假監役官林憲文·朴容默·吳鎭永,俱以身病,呈狀乞遞,竝改差,何如?傳曰,允。
又啓曰,醴泉郡守鄭元世呈狀內,矣身受由上京矣,親病沈重,萬無還官之望云。其親病旣如是,則有難强令還任,改差,何如?傳曰,鴻山縣監李容泰相換。
有政。吏批,判書沈履澤,參判閔泳翊,竝牌招不進,參議朴鳳彬進,右副承旨權應善進。以吏曹言啓曰,判書沈履澤·參判閔泳翊,竝牌招不進,小臣獨政未安,何以爲之?敢稟。傳曰,只出緊任。
權膺善以吏批言啓曰,醴泉郡守鄭元世,鴻山縣監李容泰相換事,命下矣。醴泉郡守鄭元世,以前任淸安縣監,方在解由未出中,何以爲之?敢稟。傳曰,勿拘。
以曺殷承爲兵曹參判,李世宰爲景慕宮提調,禁衛提調單李載元,御營提調單李載元。醴泉郡守鄭元世,鴻山縣監李容泰,已上相換事,承傳。兵批,兼判書李載元病,參判李載完病,參議李東淵入直進,參知趙璟淳病,行左承旨李源逸進。護軍金鶴根,副司果趙俊淇以上竝單付。傳于權應善曰,見窠皆令差出。吏批,再政。以閔泳穆爲判敦寧,趙秉世爲同經筵,李載元爲軍器提調,李在明爲奉常判官。吳慶泳·李禹欽·劉秉祿爲假監役,兼養賢奉事單林奭禧。
吏曹啓目粘連,觀此慶尙監司趙康夏狀啓,則以爲,長水察訪尹豊楨,三載居任,一念靡懈,私賑捐廩,民有蘇醒,瓜熟惜去,請借日至,特許仍任,令該曹稟處亦爲白有臥乎所,尹豊楨之治績,旣如是茂著,依狀請施行,何如?判付啓。傳曰,允。
判府事宋近洙疏曰,伏以臣,以必不可强之狀,陳必不可已之情,歲已三周,疏亦四徹矣。庶或恩諒,日夕顒俟,及承批旨,又靳兪音,雙擎奉讀,不覺愕然自失,惶隕悶隘,殆若窮人無歸。伏惟日月之明,無微不燭,天地之大,無物不遂,而臣獨何人,未蒙一視,反以求之,莫省所以。只緣臣行己無狀,不能見孚於君父,以臣披瀝之辭,爲臣誣瞞之科,臣於是乎?滿心羞愧,直欲鑽地而不可得,何以擧顔而對人,亦何所籍手而事君也?臣之見狀,復起爲人,必無僥倖,假使臣,實有德量,實有聞望,其於癃癈何哉?而況聖敎所以期許責勉者,臣實萬萬不近,萬萬不堪,伏未知我殿下,何爲而若是之假借,必使虛縻朝籍,徒紆恩眷也?身伏田野,職管樞要,非進非退,是甚事體?惟願亟賜矜諒,上不失體義,下不爲沒恥之歸,公私幸甚。仍伏念臣先祖文正公臣時烈,嘗以左議政,末乃致仕,今臣愚下,無一肖似,而惟此一着,早蒙準許,猥以先臣官銜,幸得異時題旌,則於臣是亦榮矣。不避嚴畏,又煩崇聽,伏乞聖慈,更加燭察,俾遂至願,仍治臣瀆撓之罪焉,臣無任云云。答曰,省疏具悉卿懇。卿雖久處鄕第,聞望器量,古所謂坐鎭雅俗者也,況大官體國,初無時原任之別,則予所以仰成於卿者,顧何如,而休致之章,若是屢至,誠意慮之外也。噫,卿之先祖先正,契合昭融,治國澤民,晚景退老,亦爲盛世美事,而今焉許多艱虞,果何等時耶?以卿才猷,尙未展布所蘊,其何可援引古事,遂以爲例乎?卿其厚諒,更勿以此相聞。仍傳于權應善曰,此批答,遣地方官,傳諭。
同知鄭海崙疏曰,伏以臣,不孝無狀,積殃在躬,而令偏母閼年,皇皇瞿瞿,理當滅死,而苟活一縷尙存,遒序莫淹,縞纖迭變,於焉巾裳依舊,俯仰穹壤,慙痛曷遡?不意恩命,起臣以職事,經筵·都憲,華誥聯翩,伏奉樞銜新除,遺簪見收,實深感激,奉檄無所,能不冤隕?噫,臣幼而失怙,零丁苦孤,賴有慈母,艱難成立,從仕決科,只爲悅親而已。過蒙恩造,濫躋列卿,亦叨名藩,封誥之典,洗腆之養,獲遂平常之願,子母相對,嘗所感泣,竊庶幾優遊於孝理之化,怡愉於晚暮之境。徒緣臣過福以招災,遽罹愍凶,孑然孤露,由鼎曾釜,縱厚祿之或沾,茅饌潘輿,慟此生之無及,泣血窮山,少贖罪戾,卽臣之志,何忍重理朝衣,抗顔周行,自齒人數哉?念昔險釁,生無復植虛薄而危阽痘疹,雖無慈母,而貽憂之多,受恩之深,未有若臣倫比,生焉而養不能承志,病焉而藥不能盡誠。至於喪祭送死之終事,而亦不免事事遺憾,此尤臣刺骨而嗚咽者也。臣逖違香案,三載于玆,戀軒傾陽,物性亦然,臣雖迷劣,不泯者存,方其苫塊待盡,萬念灰熄,而尙結宸陛之夢,豈不欲進瞻耿光,退塡邱壑,其奈悲哀釘箚,欲前而却,何哉?況臣自遭創痛,忽嬰咳喘,圭咀罔效,輾轉沈痼,今也血不歸元,氣不攝脾,飮噉全却,肌肉漸脫,見者之憫之姑捨,臣亦自知其無幸,雖欲抑苦衷曳殘骸,粗效陳而誠末由也。玆敢露章煩籲,伏乞聖慈,哀其心而憐其言,特許解冕,仍命選部,勿復擧擬,俾得安意蟄伏,以舒悲苦焉。臣無任云云。答曰,省疏具悉。卿其勿辭行公。
兵曹參判李載完疏曰,伏以臣,與本曹判書臣李載元,有兄弟應避之嫌,在法當遞。伏乞亟賜鐫斥臣所帶兵曹參判之任,以存公格,不勝幸甚。臣無任云云。答曰,省疏具悉。所請依施。
持平韓必殷疏。缺。答曰,省疏具悉。
上在昌德宮。停常參·經筵。
藥房提調洪鍾軒,副提調趙準永啓曰,伏未審日間,聖體若何,寢睡水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
權膺善啓曰,明日常參·經筵,取稟。傳曰,停。
又啓曰,左副承旨李源中,同副承旨李萬敎,今日不爲仕進,竝卽牌招,何如?傳曰,允。
傳于權膺善曰,禮房承旨,馳詣宗廟·景慕宮,奉審摘奸以來。
權膺善啓曰,掌令李元祺,持平白奎燮,獻納呂圭亨,旣入闕中,不爲傳啓,直爲出去,事甚未安。竝推考,何如?傳曰,允。
又啓曰,行都承旨趙準永藥院進,行左承旨李源逸式暇出去,右承旨沈相薰內閣進,左副承旨李源中,同副承旨李萬敎,牌招不進,院中只有臣一人,伴直無人。右承旨,所當牌招,而拘於廳規,不得請牌,何以爲之?敢稟。傳曰,牌招。
以左副承旨李源中,同副承旨李萬敎牌不進,罷職傳旨,傳于權膺善曰,只推。
權膺善啓曰,右承旨沈相薰牌不進,伴直無人,同副承旨李萬敎,旣有只推之命,更爲牌招,何如?傳曰,允。
以右承旨沈相薰牌不進,罷職傳旨,傳于權膺善曰,只推。
權膺善,以奎章閣言啓曰,明日,卽書香閣朔奉審日次,臣,進詣擧行之意,敢啓。傳曰,知道。日記廳堂上,金炳秀。郞廳,朴永斗,李命九。
上在昌德宮。停常參·經筵。
李源中啓曰,來初五日,朝參日次矣,敢稟。傳曰,停。
又啓曰,明日常參·經筵,取稟。傳曰,停。
傳于李源中曰,偕來史官,姑爲還入。
傳于李源中曰,政官牌招開政。
傳于李源中曰,除拜屢朔,漫不赴任,以情勢陳疏,有若稱託者然,揆以事體,不可仍置,慶興府使柳,施以竄配之典。
傳于李源中曰,呈告知經筵·知春秋許遞,今日政差出。
傳于李源中曰,吏曹參判有闕之代,前望單子入之。
李源中啓曰,司諫李在淳,旣入闕中,不爲傳啓,直爲出去,事甚未安,推考,何如?傳曰,允。
李萬敎,以吏曹言啓曰,今朔爲始,當爲儲窠,而若出縣令以上窠,則京職中可擬之人,每患苟艱,雖非啓請邑,限都政前,以限滿守令,勿拘純望,通瀜備擬,以爲次次遷轉之地,而雖値口傳政事之時,亦爲一體擧行,便成近例,依此爲之,何如?傳曰,允。
又以吏曹言啓曰,繕工監假監役官李禹欽·劉秉祿·吳慶泳,俱以身病,呈狀乞遞,竝改差,何如?傳曰,允。
有政。吏批,判書沈履澤牌招不進,參判未差,參議朴鳳彬,左副承旨李源中進。啓曰,判書沈履澤牌招不進,參判未差,小臣獨政未安,何以爲之?敢稟。傳曰,只出緊任。以趙敬夏爲知經筵,鄭順朝爲知春秋,徐載厚爲兵曹正郞,長水察訪尹豊禛,特爲仍任事,承傳。
兵批,兼判書李載元病,參判曺殷承病,參議李東淵病,參知趙璟淳入直進,右副承旨權膺善進。副護軍李載升·李裕成,以上竝單付。
傳于李萬敎曰,見窠皆令差出。
吏批,再政。以趙禹錫·金學哲·田道瑞爲假監役。
吏曹參判前望單子入之,朴瑄壽添書落點。
李萬敎,以議政府言啓曰,卽聞前正言李範晉,昨因賣屋一事,被華商,扭到商務公署,至於取供具結,而刑曹郞官·左右捕從,因他事在座,仍爲同審云矣。李範晉,係是臺侍,則未有朝令,擅自聽審,壞損國體,極爲駭妄,當該參座之刑曹正郞申學休,左捕從韓用喆,右捕從張禹植,竝罷職,令該府拿問嚴勘。雖以李範晉言之,身爲朝官,有此所遭,始旣自侮,遂至貽羞,大關朝體,不可仍置,爲先施以刊削之典,何如?傳曰,允。
又以戶曹言啓曰,本曹正郞李秀殷,纔已報瓜矣,曹務方殷,難付生手,姑爲仍任,何如?傳曰,允。
又以禮曹言啓曰,卽接大報壇守直官所報,則昨日,本壇北邊大松一株折落,奉室第三位一間瓦子頹圮云矣。修改之節,卽爲擇日擧行,何如?傳曰,允。
又以奎章閣言啓曰,景慕宮望廟樓,今朔奉審,無頉之意,敢啓。傳曰,知道。
又以兵曹言啓曰,每當儲窠之月,虛司果不得循例區處,而在前積滯之時,有勿拘擬入之例,今亦依此擧行,以爲次次疏滯之地,何如?傳曰,允。
領議政金炳國疏曰,伏以自臣之始入中書,歲以計則凡十有年矣。乍解旋除,除輒承膺者,非臣一半分可堪此任而然,或感激殊恩,或怵畏嚴命,欲以趨走爲報答計。至於今番重卜,恩遇愈殊,敦命愈嚴,臣之仰感俯怵,有倍於前,則安可以旣往冒沒者,忽此崇飾也哉?向臣丐免,非他,職由乎實病之萬萬難强,我聖上特察其實,立許其遞,間纔一朔,更添諸祟,今不但委頓無省,有時乎呼吸促而氣息短,人皆爲危,醫亦欲走。所以日者之籲,非徒元輔之爲新榮,而區區於例具,卽據實而請急也。竊自謂鞶帶之賜,不俟終朝,反紆期詡之諭,又促偕來之命,臣於呻楚之中,先之以惶慼,繼之以抑鬱,亦不能無憾於天地之大也。蓋人力之所不能者病,病亦有可强者,有不可强者,惟臣之病,積有源委,今乃大作,謂以氣虛,峻試蔘附而氣益陷,謂以血虛,驟用茸苄而血益涸。近又出別證,脅下痰塊,如石懸如錐刺,暫欲運動,則懸者觸而幾至窒塞,刺者疼而莫可按住,此爲問疾人之所見,通朝廷之所知者,臣焉敢誣也?噫,注意之眷,若是其隆,虛佇之禮,若是其勤,臣雖豚魚之頑,猶知蜂蟻之義,苟可以四大稍運,寸步少移,則固當幾日待瘳,指日承命,而實無復起之期,寧不切迫乎?玆將必呼之情,冒瀆惟憂之慈。伏乞聖明,曲垂憐恤,亟遞臣議政總理之任,仍治臣逋傲孤負之罪,不勝至祝,臣無任云云。答曰,省疏具悉卿懇。時憂艱棘,廟務濡滯,卿之登筵,予方側席而俟,際見來章,愼節彌留,此雖一時无妄之祟,奉慮曷已?多儀備文,一往敦勉,反非禮待誠實之義,卿其安心將攝,愼嗇暑令,俟間以造朝,副此厚望。仍傳于李萬敎曰,此批答,遣史官傳諭。
吏曹參判閔泳翊疏曰,伏以臣,猥以匪材,銜命駕海,閱一周歲,而往還無病,寔由仗王靈然也。貳銓除旨,忽下於回泊之前,反面肅恩,亦有日矣。噫,臣於年前,曾忝是職,唱注承攝,進退激揚之責,無一稱塞,謏聞寡見,已試可按,今焉不自揆量,諉以宿趼,而恬然爲蹲仍計,則貪戀榮寵,非第私心之愧恧,在淸朝官人之政,恐不當如是苟簡。至若各司提擧,亦非閒漫職事,而一味瘝曠,尤切虛縻之悚矣。況臣舟車餘憊,尙未快祛,趨走供劇,實難自力,玆敢悉暴衷懇,仰冀體恤。伏乞聖慈,特垂曲遂之仁,將臣所有吏曹參判·長興庫提調之任,竝賜鐫改,俾微諒獲全焉,臣無任云云。答曰,省疏具悉。本兼諸務,何可竝解?所辭中銓任,依施。
左副承旨李源中疏曰,伏以臣,姿性庸陋,最居人下,倖竊科第,厚沐恩造,滾到下大夫之列,揣分量才,不足備數於執事之末,今此所叨之職,出自特點,未知何以得此於聖明之世也。榮耀雖極,惶恧居先,第臣情私,萬分切急,徒知嚴畏,不卽陳暴,則是自阻於仁覆之下也。臣家本貧窶,又拙謀生,臣本生父年今七十有一,素抱痰眩之症,到老益劇,氣息奄奄,長在床褥,藥餌之節尙矣。菽水之供難繼,烏鳥微物也,而猶有反哺之誠,爲人子不若烏鳥,臣情到此,吁亦慼矣。若以藥餌甘旨,調補元氣,則庶幾危殘之餘景,得以少延矣。仍伏念聖慈在上,孝理爲治,臣雖無似,亦化育中一物也。伏乞天地父母,諒臣情理之矜惻,特命選部,畀臣一小邑,俾遂便養之至願,則臣父餘年,卽殿下之賜也,亦伸烏鳥之至情,千萬幸甚。臣無任云云。省疏具悉。疏辭,許令該曹稟處。
慶興府使柳疏曰,伏以臣,於去年十二月,伏奉除旨,以臣爲慶興府使者,如臣無狀,何以獲此?惶恐隕越,感淚交零,敢不策勵駑質,圖報萬一,而顧念蟣蝨之微軀,抑有烏鳥之私情,冒悚而一陳之。臣父年今七十二歲,賦氣素薄,積祟漸肆,刀圭無效,轉仄隨人,長在床褥,氣息奄奄。以若見狀,强壯者當之,恐無時日回櫂之望,八耋隆老之年,朝夕間溘然,固未可知也,而臣父執臣之手,流涕而語曰,汝其去矣,吾將死矣。吾今老且病,汝在數千里外,此身之彫落,有不足恤,惟我父子,必不能復見於此生,臣情到此,罔知攸措。奔訴銓曹,誠未上孚,低佪惶蹙,遲淹時月,積犯違逋,恭俟誅罰,聖德天大,大度包荒,不惟不以逋慢爲罪,乃反飭臣辭陛,臣非木石,寧不感鐫?卽當蹶趨走之不暇,而區區情私,按遏不得,冒瀆仰籲於孝理之下。伏望聖慈,特遂天地曲遂之仁,遞臣見職,許臣歸養,以終病父之餘年,千萬血祝。臣今丐免,豈敢贅說,而臣以滓陋蔑劣之蹤,荷庇覆甄陶之澤,涵仁沐恩,保有今日,而粗效獻芹之誠,敢援執藝之事,冒悚申籲,伏乞聖明垂察焉。臣聞國依於民,民依於國,故諴小民,爲祈天命之本,國所以致治之要,布在經傳,聖謨洋洋。伏願殿下,淸明靜攝之中,頻御經筵,日接儒臣,終始典學,辨析奧義,薰蒸透徹,瀜液周遍,修齊治平之方,莫不畢備,格致誠正之工,更無他求。居敬行簡,遇事洞徹,發政施仁,遐邇俱懷,則宗社之幸,生民之福,惟殿下,懋哉懋哉,臣無任云云。省疏具悉。
方外儒生金淳喜疏曰,伏以臣等,敢復三叫於閶闔之下,蓋自兩儀肇判,萬國咸寧,賴聖人之首出,牖後學之體行,亘萬古不易得之運,而適一代値文明之會也。昔在夕陽,天下特降泰山元氣,孰不知吾夫子所宗師乎?傳授心法,自堯·舜而漸明,制作禮樂,歷殷周而益彰。惟我主上殿下,德合天地,明貞日月,丕承十聖授受之心,式遵列聖尊師之法,猗歟盛哉。克至今休,壤土雖偏,衣冠文物,悉牟中華,其所由來者遠矣。昔夫子曰,人性柔順,特異於三方之外,浮海乘桴,欲居於九夷之中。當時偶發之一言,後世自有符合於其地,則湖西之魯城,華城之闕里,距雖殊於萬里,理相沕於千載是也。祠宇之建,影幀之享,址傳舊名,人慕尊師,莫非在上導率之化,而俾盡多士敬慕之誠,日月所照,霜露所墜,自含生之類,至輿儓之賤,無不知尊吾道,則吾道之益著,寔由於吾夫子繼往聖開來學立紀綱者也。條列諸辭,已詳於初再疏狀,不必疊床贅陳。嗚呼,夫子之前,未有夫子之道,夫子之後,未有夫子之學,然則我東之有魯邑·華城,無異於泰山之阜,昌平之閭。而粵自撤享之後,魯邑之聖像,依安於壁上而祠宇頹圮,華城之影幀,權奉於校中而遺墟荒蕪,則士林灑嗚泣之淚,本孫齎抑鬱之忱。伏願殿下,特光荃衷之明,包容蕘說之煩,其於魯城·華城兩所闕里之祠,復其影幀之享,以慰億兆民慕聖之懷,而俾基千萬年無疆之休焉。臣等無任云云。省疏具悉。疏辭,已有前日之批,勿煩,爾等退修學業。
上在昌德宮。停常參·經筵。
李源中啓曰,明日常參·經筵,取稟。傳曰,停。
又啓曰,右副承旨權膺善,今日不爲仕進,卽爲牌招,何如?傳曰,允。
李萬敎啓曰,假注書宋世鉉,有身病,勢難察任,今姑改差,何如?傳曰,允。
宋世鉉改差代,以金東柱爲假注書。
以右副承旨權膺善牌不進罷職傳旨,傳于李萬敎曰,只推。
李源中,以統理軍國事務衙門言啓曰,關西城餉中四萬五千五百石作錢,補用於軍需立本之節,從後稟處事,向有草記,蒙允矣。莫重餉穀之多數見縮,極涉可悶,道內上納錢中,限三萬兩,先以一萬石立本後,形止修報本衙門之意,行會,何如?傳曰,允。
又以御營廳言啓曰,淸人旣爲入接于本廳南倉矣。該入直軍四名,移直西倉,而軍餉重地,只以四名守直,不無疎虞之慮,出番軍二名,添入輪番之意,敢啓。傳曰,知道。
又以義禁府言啓曰,慶興府使柳,施以竄配之典事,承傳,啓下矣。柳,平安道中和府竄配,而以承傳內辭意,具罪目,依例發遣府書吏,押送配所,何如?傳曰,允。
吏曹啓目粘連,觀此承政院左副承旨李源中上疏,則以爲,臣本生父年今七十有一,素抱痰眩,長在床褥,藥餌尙矣,菽水難繼,臣情到此,吁亦慼矣。伏乞天地父母,特命選部,畀臣一小邑,俾遂便養之至願亦爲白有臥乎所,李源中之家貧親老,菽水難繼之狀,卽通朝之所共知,許畀一邑,俾遂便養之願,允合於孝理之政是白乎矣,邇列之臣,出補外邑,事體不輕,臣曹不敢擅便,上裁,何如?啓,依回啓施行爲良如敎。
上在昌德宮。停常參·經筵。
李源中啓曰,明日常參·經筵,取稟。傳曰,停。
又啓曰,右副承旨權膺善,今日不爲仕進,卽爲牌招,何如?傳曰,允。
傳于李源中曰,政官牌招開政。
李萬敎啓曰,卽伏見左邊捕盜廳草記,則軍官所珮通符,見失於去月二十九日,而今始草記,事甚稽忽,該大將推考,何如?。傳曰,允。
傳于李萬敎曰,吏曹參議有闕之代,前望單子入之。
吏曹參議前望單子入之,趙昌夏落點。
李萬敎啓曰,新除授吏曹參議趙昌夏,一體牌招,何如?傳曰,允。
傳于李萬敎曰,在外京兆堂上許遞,今日政差出。
傳于李萬敎曰,敦寧都正許遞,今日政差出。
傳于李萬敎曰,有實故玉堂許遞,今日政差出。
兵曹,口傳政事,副護軍單朴鳳彬。
傳于李萬敎曰,自如察訪有闕之代,副司果朴台榮擬入。
傳于李萬敎曰,臨陂縣令李徽應,河陽縣監申勝休相換。
傳于李萬敎曰,靑巖察訪金永昱,祥雲察訪丁學秀相換。
李萬敎,以吏曹言啓曰,臨陂縣令李徽應,河陽縣監申勝休相換事,命下矣。臨陂縣令李徽應,以前任義城縣令,方在解由未出中,何以爲之?敢稟。傳曰,勿拘。
又以吏曹言啓曰,繕工監假監役官趙禹錫·金學哲·田道瑞,俱以身病,呈狀乞遞,竝改差,何如?傳曰,允。
有政。吏批,行判書沈履澤進,參判朴瑄壽病,參議趙昌夏在外,右副承旨權膺善進。
以鄭寅興爲副修撰,李載元爲左尹,李敎夏爲敦寧都正,金學洙·崔應煥·張濟汲爲假監役,沈在建爲省峴察訪,朴台榮爲自如察訪,李秀殷爲戶曹正郞。成均館學錄單洪益樟,學諭單金持薰。
兵批,兼判書李載元病,參判曺殷承病,參議李東淵病,參知趙璟淳進,同副承旨李萬敎進。以李應門爲明月萬戶,護軍趙文永,副護軍趙雲兢·金東三·張濟汲,副司果曺始永·李宗圭·鄭寅明·金秀馨,以上竝單付。
傳于李萬敎曰,保安察訪元錫五,自如察訪朴台榮相換。
吏批,再政。以權鍾冕爲執義,權敏植爲假監役,假監役張濟汲,今超通政,朝官年八十,依法典加資。臨陂縣令李徽應,河陽縣監申勝休,以上相換事,承傳。保安察訪元錫五,自如察訪朴台榮,已上相換事,承傳。靑巖察訪金永昱,祥雲察訪丁學秀,已上相換事,承傳。
權膺善,以議政府言啓曰,卽見咸鏡監司林翰洙狀啓,則因統理軍國事務衙門關文,端川府豆彦台牧馬,計數移送于洪原縣馬養島牧場,基址,許給流民,築室耕農,使之奠接。而端川牧場,今旣革罷,則該府使所帶監牧官兼銜,隨以減下,而事係官制,不敢擅斷,請令廟堂,稟處矣。馬畜旣已移送,基址亦爲許耕,該府使所帶監牧官兼銜,減下,何如?傳曰,允。
又以議政府言啓曰,卽見東萊府使趙秉弼狀啓,則金海居李俊三之刺殺日本人,已爲捧招,而使譯學眼同醫者,看其日本人受傷處,則男女二人,雖爲免死,李俊三之行刺根因,前已自服,則所犯罪狀,似當施以造意之律,而不敢擅便,具格牢囚。崔允執·林敬汝,雖無可罪之端,旣出俊三之招,依前枷囚,請令廟堂稟處矣。苟有可冤,何不呈官査辦,至於懷刃肆惡,極爲兇獰,執跡擬律,有難容貸,而第其當初辨詰,在於梶山,而不在於大河。且究刺傷根由,則大河認以行賊,而捽曳俊三,急於脫身而逃走之致也。現今被傷男女,幸獲全完,其在服念之義,合施適輕之典。罪人李俊三,嚴刑二次,遠惡島定配減死,崔·林兩漢,旣無可罪之端,竝放送事,分付,何如?傳曰,允。
又以議政府言啓曰,統禦使減下後,畿沿水軍,已屬海防衙門矣。海西·湖西水軍,使之一體節制,德積·德浦·注文·靈興·長峯殿最,令畿營句管。南陽·長峰·仁川牧場,旣自太僕覆啓,劃付於該衙門,牧官竝減下,何如?傳曰,允。
又以禮曹言啓曰,卽接大報壇守直官牒呈,則以爲,奉室第三位扆榻袱·座榻袱·黃紬褥·黃花席破傷,卽速修改爲辭矣。奉室有頉處,修改吉日,以今月初七日巽時,纔已推擇啓下,同日一體修改事,分付,何如?傳曰,允。
李萬敎,以左邊捕盜廳言啓曰,再昨夜,坊曲譏校朴重根·閔應五·金昌仁·孫興祿,行巡到廣通橋,遇賊黨數十名,如干鐵鞭,擊破不能當,賊徒之拔劍揮刺,四人,俱被重傷。朴重根所佩八地通符,被賊刀割以去,事甚驚悚,嚴加發捕,期於捉賊推納,而見失通符,令政院先爲依已例改造,何如,而常時不飭譏詗,致此無前之事,臣不勝惶恐待罪之意,敢啓。傳曰,勿待罪。
又以左邊捕盜廳言啓曰,再昨夜,本廳譏校朴重根所失八地通符,今日申後,搜覓於三淸洞路邊之意,敢啓。傳曰,知道。
又以義禁府言啓曰,卽接月令醫員鄭鍾健手本,則以爲,時囚罪人申學休,素患痰積,又添毒感,韓用喆,猝得毒感,又添泄瀉,張禹植,素患痰癖,又添挾食,目下症形,俱爲危劇云。罪人病勢如此,則一邊保放,一邊草記,載在法典矣。申學休·韓用喆·張禹植等,姑爲保放之意,敢啓。傳曰,知道。
義禁府啓目,厚昌郡守趙均夏原情云云。問目內辭緣,泛稱遲晚,刑推得情,何如?判付。啓,除刑推議處爲良如敎。
義禁府啓目,刑曹正郞申學休,左邊捕盜廳從事官韓用喆,右邊捕盜廳從事官張禹植等原情云云。傳旨內辭緣,泛稱遲晚,申學休段,刑推得情,韓用喆·張禹植等段,所當請刑是白乎矣,曾經宣傳官,勿爲請刑,載在法典,竝只議處,何如?判付。啓,依允爲旀。申學休段,除刑推議處爲良如敎。
吏曹參議朴鳳彬疏曰,伏以臣之再叨小銓,夫豈可膺而冒膺者哉?祗以感恩眷而怵義分,淟涊盤礴,居然月已三朒矣。唱注之承攝,通塞之與聞,未必全無其責,則如臣魯下,曷嘗有毫分對揚,展寀錯事者乎?見今宿趼新望,群彦濟濟,而獨據要地,久妨賢路,臣實靦然,人將何謂?至若狗馬賤疾,不堪供劇,尙不暇費辭仰煩。伏乞聖慈,俯垂鑑諒,亟遞臣所帶銓任,俾公私耦幸。臣無任云云。省疏具悉。所請依施。
協辨交涉通商事務金晚植疏曰,云云。答曰,省疏具悉。此不必爲引之事,卿其勿辭行公。
上在昌德宮。停常參·經筵。
李源逸啓曰,明日常參·經筵,取稟。傳曰,停。
又啓曰,左副承旨李源中,今日不爲仕進,卽爲牌招,何如?傳曰,允。
以全羅監司金聲根狀啓,羅州牧人命渰死事,傳于權膺善曰,當此農節,人命之渰死,若是夥多,聞甚驚慘,原恤典外,別加顧助,如有生前身還布,竝蕩減,未拯屍身,期於拯得之意,廟堂措辭關飭。
以平安監司金永壽狀啓,義州府民家燒燼事,傳于權膺善曰,當此農節,民家之燒燼,若是夥多,人命之爛死,極爲驚慘,結構掩埋之節,原恤典外,別加顧助事,廟堂措辭關飭。
以左副承旨李源中牌不進罷職傳旨,傳于李萬敎曰,只推。
李萬敎,以內醫院都提調·提調意啓曰,前議藥同參金秉濟,旣已闋服,依例還屬本院,令該曹,口傳付軍職,冠帶常仕,何如?傳曰,允。
兵曹,口傳政事,副司果單金秉濟。
權膺善,以奎章閣言啓曰,原任提學鄭基世已喪,原任直提學鄭範朝父喪,依定式遣檢書官,傳給內賜賻物以來之意,敢啓。傳曰,知道。
又以奎章閣言啓曰,原任直提學鄭範朝父,原任提學基世喪第三日,依定式遣檢書官,致弔恤孤,仍爲勸粥以來之意,敢啓。傳曰,知道。
又以奎章閣言啓曰,原任提學鄭基世成服日,依定式遣檢書官,致祭以來之意,敢啓。傳曰,知道。
李萬敎,以弘文館言啓曰,新除授副修撰鄭寅興,卽爲牌招察任,何如?傳曰,允。
又以統理交涉通商事務衙門言啓曰,今日午時,臣等與義大利國全權大臣盧嘉德,將議定通商條約交鈐之由,敢啓。傳曰,知道。
又以親軍右營言啓曰,本營右哨佈操,今旣告畢矣。始終勤勞之將官,習熟口令之兵丁等,合有奬勸之擧,故別單書入,以待處分之意,敢啓。傳曰,知道。
又以義禁府言啓曰,卽接月令醫員鄭鍾健手本,則以爲,時囚罪人趙均夏,素患痰癖,又添挾食,目下症形,實爲危劇云,罪人病勢如此,則一邊保放,一邊草記,載在法典矣。趙均夏,姑爲保放之意,敢啓。傳曰,知道。
又以義禁府言啓曰,咸鏡監司林翰洙狀啓內,中軍李鎬健,爲先罷黜,其罪狀,令攸司稟處事,啓下矣。李鎬健,時在任所,依例發遣府書吏,交代後拿來,何如?傳曰,待待命拿囚。
上在昌德宮。停常參·經筵。
藥房提調洪鍾軒,副提調趙準永啓曰,伏未審日間,聖體,若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
權膺善啓曰,明日常參·經筵,取稟。傳曰,停。
傳于權膺善曰,政官牌招開政。
傳于權膺善曰,呈告禮曹參判·同義禁,竝許遞,今日政差出。
權膺善啓曰,卽者,義禁府都事來言,時囚罪人申學休等,當爲議處,而判義禁李源命在外,次堂例不得擧行云,何以爲之?敢稟。傳曰,許遞,前望單子入之。
判義禁前望單子入之,金箕錫落點。
權膺善啓曰,開坐事,命下矣。新除授判義禁金箕錫,卽爲牌招,何如?傳曰,允。
以義禁府徒流案,傳曰,田世鎭·李廷珪·李秉世,竝放。
以義禁府徒流案,傳曰,韓文基放。
吏曹,咸鏡北道按撫使單趙秉稷。
以司謁,口傳下敎曰,防踏僉使趙快福,德積僉使禹昌培相換。
沈相薰,以吏曹言啓曰,繕工監假監役官金學洙·權敏植·崔應煥,俱以身病,呈狀乞遞,竝改差,何如?傳曰,允。
又以兵曹言啓曰,同知訓鍊院事具駿鉉,除授在外,上來無期,宣傳官李用觀,文臣兼宣傳官金寅植,俱以病難供職,呈狀乞遞。新除授全羅右水使南啓宓,素患痰癖之症,一倍添劇,時月之內,萬無登道赴任之望,戶奴呈狀乞遞矣。實病旣如此,則有難强令赴任,竝改差,何如?傳曰,允。
又以吏批言啓曰,新除授龍川都護府使梁弼煥戶奴呈狀內,矣上典母年八十一歲,而法不當遠離赴任云矣。依法典改差,何如?傳曰,南陽府使吳慶然相換。
傳于權膺善曰,左副承旨許遞,前望單子入之。
承旨前望單子入之,金玉均落點。
有政。吏批,判書沈履澤進,參判朴瑄壽在外,參議趙昌夏在外,右承旨沈相薰進。以吏批言啓曰,成鏡監營中軍,今當差出,而擬望之人乏少,同道虞候,竝擬,何如?傳曰,允。以趙秉鎬爲禮曹參判,朴瑄壽爲同義禁,李範杓·金顯貞·梁萬洙爲假監役,龍川府使梁弼煥,南陽府使吳慶然,已上相換事,承傳。
又以兵批言啓曰,因議政府草記,南陽·仁川·端川·長峰之兼監牧官,竝減下事,允下矣。今日政減下之意,敢啓。傳曰,知道。兼兵曹判書李載元進,參判曺殷承進,參議李東淵入直進,參知趙璟淳病,右副承旨權膺善進。以韓應國爲同知,白樂莘·趙存昇爲同訓鍊,李應華爲宣傳官,高雲爲文兼,沈宜琬爲左捕從,李承龜爲右捕從,蔡顯植爲守門將,李奎璿爲全羅右水使,趙羲完爲咸鏡中軍,李段錫爲黃海兵虞候,韓楨履爲慶尙左兵虞候,田榮爕爲草芝僉使。副護軍南啓宓·李容觀,防踏僉使趙快福,德積僉使禹昌培,已上相換事,承傳。副司果金裕鉉·金庸德·金春永·李觀爕·李承遠,以上竝單付。南陽兼監牧官吳慶然,仁川兼監牧官尹守榮,端川兼監牧官閔俊鎬,長峰兼監牧官張重述,已上減下事,承傳。
傳于權膺善曰,北虞候有闕之代,前五衛將金麟厚除授。
兵曹,北虞候單金麟厚除授事,承傳。再政。李承九爲中樞經歷,李善永爲訓鍊僉正,李敎英爲禁衛把摠,李左用爲禁衛哨官。三政。李敎興爲訓鍊僉正,張龜澤爲訓鍊判官,李海永爲訓鍊判官。四政。朴章雲爲訓鍊判官,李鑽熙爲訓鍊主簿,崔日寧爲訓鍊主簿。五政。麻斗光爲訓鍊主簿,陳有林爲守門將。
沈相薰,以禁衛營言啓曰,本營騎士將姜在恒,身病猝重,勢難察任,改差,何如?傳曰,允。
主事尹致昊疏曰,伏以,凡人有疾痛,必呼父母,人有怨苦,必訴天地,卽出於自然之情,而莫之能遏者也。今臣所値,不啻疾痛與冤苦,則臣何敢以蟣蝨之微,蓬蓽之賤,徒懷嚴畏之義,自阻聽卑之天哉?不避僭越之誅,冒控切迫之狀,伏乞天地父母,細細垂察焉。臣父雄烈,素以卑微,猥蒙特恩,出制梱任,已逾期望,職在鍊務,尤涉緊重,募力之際,或言其騷擾,籌餉之地,或言其嫌疑,臣父矢心擔夯,不恤人言,燥濕夷險,只有向前而已。臣伏見北伯林翰洙據北靑府儒生趙冕漢等呈政府狀辭,論啓辭意,則搆捏擠陷,罔有紀極,至曰,剝斂之政云者,伏未知何謂也。夫剝民斂民,當謂之剝斂,而臣父査出北靑府官吏,加斂民錢一萬餘兩,還給民間,執此而謂之剝斂者,抑謂剝官廩斂吏食乎?此猶不然,濫捧民錢,本非官廩吏況之元定者,則以此還給于民者,其於剝斂,太不襯着矣。或者譏之以兵使,只管軍務而已,何關民事乎云爾,然民卽兵也,軍民本無異同,困於賦斂,呼訴遝至,恬不顧念,任其殘瘁,生民將不得支保,則軍兵將何處得來乎?實非要譽於民,强行不可行之事也。又曰,十戶一武,縱云古規之依據,南遷北走,盍念當場之蕩析云者,竊伏念,挽近軍制,歸於文具,無一緩急可恃者,故朝家之所憂慮,鍊務之所創行,十戶一武,從民所願,蓋出便民之政,抄取丁壯,新定軍制,亦係鍊兵之策也。若曰因此而南遷北走云,則不於本土簽兵,將招募何地之民乎?又曰,鄕憲碑刊剝云者,去辛未年北靑鄕人,私立一碑于校宮,碑額大書以擯斥新儒之碑。嗚呼,古昔經傳,但見凡民俊秀,皆入太學之訓,未聞有可斥之儒,而噫,彼亂鄕輩之稱鄕憲碑者,不過掠謄鄕憲錄句語,假借藉重者也。鄕憲錄條列中,安有儒鄕之區別及擯斥新儒之文乎?謹按鄕憲錄四十一條目,亦有元非治鄕之人,僉議許入等條,則先王朝頒給之鄕憲錄本旨,有如日星而況世儒者,自來世爲校任,間爲鄕人爭奪,翻覆無常,弊端滋起。憲廟朝壬寅,暗行御史沈膺泰,以儒鄕校任分差事,啓達天聽,立和同碑于校宮,仍爲亂鄕所打破,遂全奪校任矣。去乙亥世儒等,蹕路鳴冤,至有啓下關文,癸未又有政府關飭,而仍爲掩遏勿施者,蓋由鄕人,有權於營邑也。其在扶抑息鬧之道,莫如調和而鎭靜,故臣父謹依判下事目施行,而斥儒等字,大咈人心,許其刊剝而已。大抵天聽和同碑,何如其重大,而鄕人則恣意打破,無所罪罰,私立斥儒碑,則何所關係,而梱帥之數字刊剝,有此報討也?又曰,別技軍之齋任,遂使五百年俎豆之席,竟至頃刻間銃礟之場云者,謹按列聖朝判下,南兵營親騎衛事目以爲,鄕任·校任·武任,非經親騎衛者,不得許差。自前有外兵房之齋任,前別將之鄕任,臣父謹依事目,例以鄕親騎衛好身材有地閥兼文識有勤勞者,使之差出,以爲慰悅激勸之政。近來守令,往往有賣校任·鄕任之謬例,有錢者,雖倡優之賤,朝爲校任,暮爲鄕任,今此親騎衛,以世鄕之子若孫,兼有文識及勞勤,只緣別技軍三字,不得許參,列聖朝事目,其重果安在?別技軍名色,其賤乃如是乎?兵書云,重賞之下,必有勇夫,其在奬勸之地,無所靳愛,今此一邑任窠,可稱以名器愼惜乎?且有以別技軍服色爲言者,自初親騎衛,在鍊塲,脫常服而服軍服,入校任,脫軍服而服儒服,自昔已然。今日別技軍,卽前日親騎衛,此非臣父創行之事,乃是前日已定之規也。大槪事狀如是明晳,人之爲言,不揣本末,不分皀白,事事擠陷,有若挾憾逞忿者然,如韓必殷之聞風搆疏,抑獨何心?臣非獨爲私情之抑鬱,有此噴薄,寔係乎戎政之狼狽,敢此分疏,悠悠之說,臣不暇顧恤,臣父受誣被陷,至於此極,爲其子者,安得不瀝血輸肝,一暴其寃乎?玆敢以南兵營親騎衛事目及咸興府鄕憲錄與北靑府擯斥新儒碑文,據實仰籲。伏乞聖慈,淵然澄省,嚴加査覈,臣父所犯,如果難明,臣乞被誣罔之罪,嶺海斧鉞,固所甘心。臣父若無所犯,搆陷之科,自有其人,使臣父,得有以昭晰寃鬱,則臣雖死之日,猶生之年。臣無任云云。省疏具悉。疏辭道啓,相與矛盾,且有戊寅·乙亥節目之可據,令廟堂稟處。
上在昌德宮。停常參·經筵。
權膺善啓曰,明日常參·經筵,取稟。傳曰,停。
又啓曰,同副承旨李萬敎,今日不爲仕進,卽爲牌招,何如?傳曰,允。
兵曹,口傳政事,禁衛營騎士將單具載厚。
權膺善啓曰,行都承旨趙準永,廚院進,行左承旨李源逸,行右承旨金玉均,不爲仕進,左副承旨沈相薰,內閣進,同副承旨李萬敎,牌不進,院中只有臣一人,伴直無人。左副承旨,所當牌招,而拘於廳規,不得請牌,何以爲之?敢稟。傳曰,牌招。
又啓曰,卽者,校理李重德,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
以同副承旨李萬敎牌不進罷職傳旨,傳于權膺善曰,只推。
權膺善啓曰,左副承旨沈相薰牌招不進,伴直無人,同副承旨李萬敎,旣有只推之命,更爲牌招,何如?傳曰,允。
以左副承旨沈相薰牌不進罷職傳旨,傳于權膺善曰,只推。
權膺善,以義禁府言啓曰,本府徒流案中,江原道狼川縣定配罪人韓文基,全羅道樂安郡遠惡地定配罪人田世鎭,高山縣流三千里定配罪人李廷珪,慶尙道河東府遠惡地定配罪人李秉世等名下,放字書下矣。韓文基·田世鎭·李廷珪·李秉世放送事,分付各該道道臣之意,敢啓。傳曰,知道。
校理李重德疏曰,伏以臣家,在於京畿楊州地,卽接鄕信,則臣父素患痰癖,迨此換節之時,一倍添劇,促臣歸視,臣聞此報,方寸煎灼,按拄不得,玆敢忙陳短章,徑尋鄕路。伏乞聖明,俯垂鑑諒,亟遞臣職,俾便救護,且治臣擅離之罪,以肅朝綱焉,臣無任云云。省疏具悉。爾其勿辭往護。
上在昌德宮。停常參·經筵。
權膺善啓曰,來十一日,朝參日次矣,敢稟。傳曰,停。
又啓曰,明日常參·經筵,取稟。傳曰,停。
傳于權膺善曰,政官牌招開政。
權膺善啓曰,假注書朴聖根,有身病,勢難察任,今姑改差,何如?傳曰,允。
朴聖根改差代,以金鎭衡爲假注書。
傳于李萬敎曰,在外玉堂許遞,今日政差出。
李萬敎,以吏曹言啓曰,中學校授李重德,西學敎授尹錫圭,繕工監假監役官李範杓·金顯貞·梁萬洙,俱以身病,呈狀乞遞,幷改差,何如?傳曰,允。
有政。吏批,判書沈履澤進,參判朴瑄壽在外,參議趙昌夏在外,同副承旨李萬敎進。以朴齊聖爲校理,南一祐爲右尹,金復性爲中學敎授,趙南軾爲西學敎授,朴桂旭·金快赫·明孝運爲假監役。
兵批,兼判書李載元病,參判曺殷承病,參議李東淵入直,參知趙璟淳病,右副承旨權膺善進。副護軍李源中,副司正李重德,副司果趙俊淇,以上竝單付。
李萬敎,以議政府言啓曰,主事尹致昊上疏批旨,疏辭道啓,相與矛盾,且有戊寅·乙亥節目之可據,令廟堂稟處事,命下矣。梱帥治否,自有道臣之按察,不可因其子之疏辨而有所低昂,從前節目,非曰無可據,而措處失宜,憑藉滋弊,則烏可無罪責?且子爲父訴冤,雖有法典所許,非謂上官論下官之此等事情,則其所分疏,猥屑甚矣。今下批敎,若是鄭重,不容無更査之擧,而按撫使行將赴任,使之先往北靑府,以爲覈實登聞後,處之,何如?傳曰,允。
又以刑曹言啓曰,平安道油紙徒流案中,朔州定配罪人朴景學,肅川定配罪人李寬修等,放字書下矣。謹依書下,竝卽放送事,分付道臣之意,敢啓。傳曰,知道。
又以義禁府言啓曰,保放罪人申學休·韓用喆·張禹植·趙均夏等,當爲還囚,議處以入,而病勢一向未差,竝仍爲保放之意,敢啓。傳曰,知道。
又以義禁府言啓曰,保放罪人申學休·韓用喆·張禹植·趙均夏等,當爲還囚,照律以入,而病勢一向未差,竝仍爲保放之意,敢啓。傳曰,知道。
又以刑曹言啓曰,卽接禁衛營文移,則京畿抱川居幼學姜佑永私奴萬用,爲其主謂有訴冤,持原情擧火於蠶頭近處,被捉於禁松軍矣。莫重之地,作此駭妄之擧,極爲無嚴,竝原情移送,照法嚴繩,以杜後弊云,故擧火罪人萬用,依律文決杖一百後,江原道楊口縣徒三年定配所,卽爲押送之意,敢啓。傳曰,原情捧入。
義禁府照目粘連,刑曹正郞申學休,左捕從韓用喆,右捕從張禹植等矣本府議啓內,竣事因坐,縱云勒被挽執,究其事體,焉逭重律?竝只以此照律,罪各杖一百收贖,告身盡行追奪,竝只私罪,奉敎依允爲旀,竝只功減一等爲良如敎。
義禁府啓目粘連,向前申學休·韓用喆·張禹植等亦,竢事因坐,縱云勒被挽執,究其事體,焉逭重律,竝只以此照律,何如?判付。啓依允。
義禁府啓目粘連,向前趙均夏亦,境內有事,仍循抛置,至登道啓,法意所在,難以參恕,以此照律,何如?判付。啓,依允。
上在昌德宮。停常參·經筵。
李萬敎啓曰,明日常參·經筵,取稟。傳曰,停。
又啓曰,太祖高皇帝忌辰日,若値閏五月,則親行望拜禮,以閏五月取稟事,曾有定式矣。今初十日親行望拜禮,何以爲之?敢稟。傳曰,北苑望拜禮,當親行矣。
又啓曰,全羅右水使閔敬鎬,移拜慶尙左兵使,有除朝辭赴任之命矣。密符則以前所受仍佩,諭書則安寶,使院吏齎傳,何如?傳曰,允。
沈相薰,以禮曹言啓曰,今閏五月初十日北苑望拜禮親行時,王世子祗迎陪參之節,何以爲之乎?敢稟。傳曰,依例磨鍊,祗迎,置之。
又以弘文館言啓曰,新除授校理朴齊聖,時在京畿楊州地,經筵入番事緊,請斯速乘馹上來事,下諭。傳曰,許遞。
又以兵曹言啓曰,禁軍別將趙羲贊,身病猝重,無望供職,呈狀乞遞矣。實病旣如此,則有難强令察任,改差,何如?傳曰,允。
義禁府照目粘連,厚昌郡守趙均夏矣本府議啓內,境內有事,仍循抛置,至登道啓,法意所在,難以參恕,以此照律,罪笞五十收贖,解見任別敍,私罪奉敎依允爲旀,功減一等爲良如敎。
上在昌德宮。停常參·經筵。
李萬敎啓曰,明日,北苑望拜禮親行相値,視事頉稟之意,敢啓。傳曰,知道。
又啓曰,明日北苑望拜禮時,闕字碑及爐盒,當爲奉來,門路以何處爲之乎?敢稟。傳曰,集成門爲之。
沈相薰啓曰,右副承旨權膺善,今日不爲仕進,卽爲牌招,何如?傳曰,允。
李萬敎,以侍講院言啓曰,今初十日北苑望拜,王世子陪參敎是時,本院當爲全數進參,而輔德洪承穆受由在外,無以備員,何以爲之?敢稟。傳曰,許遞,前望單子入之。
輔德前望單子入之,鄭元夏落點。
傳于李萬敎曰,政官牌招開政。
傳于李萬敎曰,在外玉堂許遞,今日政差出。
傳于李萬敎曰,敦寧都正許遞,今日政差出。
傳于李萬敎曰,明日出宮門路,以協陽門爲之。
權膺善啓曰,明日北苑望拜禮時,九卿當爲進參,而左參贊金尙鉉病不進,卽爲牌招,以爲淸齋之地,何如?傳曰,允。
權膺善,以吏曹言啓曰,繕工監假監役官朴珪旭·金快爀·明孝運,俱以身病,呈狀乞遞,竝改差,何如?傳曰,允。
有政。吏批,判書沈履澤進,參判朴瑄壽在外,參議趙昌夏在外,同副承旨李萬敎進。以沈琦澤爲校理,張錫裕爲副校理,趙雲漢爲敦寧都正,李世宰爲知經筵,韓永敎·金鍾喆·郭周燁爲假監役。
兵批,兼判書李載元病,參判曺殷承入直進,參議李東淵病,參知趙璟淳病,右副承旨權膺善進。護軍趙羲贊,副護軍洪承穆·李敎夏,副司直朴齊聖·尹錫圭,以上竝單付。
兵曹,以林百鉉爲禁軍別將。
李萬敎,以侍講院言啓曰,新除授輔德鄭元夏,卽爲牌招察任,何如?傳曰,允。
權膺善,以弘文館言啓曰,副校理尹錫圭呈辭出去,上番闕直,事甚未安。應敎李重夏統理軍國衙門進,副應敎徐光範內閣進,校理一員未差,尹泰興,副校理徐誼淳,竝卽牌招,推移入直,何如?傳曰,允。
兵曹口傳政事,禁軍別將單林百鉉。
協辦軍國事務韓圭稷疏曰,伏以臣,以九死僅存之喘,荷再生罔極之恩,拔自廢籍,復廁仕塗,驟登戎垣,奄躋八座,此豈臣夢寐之攸曁哉?仰念洪渥則抆心嗚咽,俯揆微分則顧影忸怩,氷炭交中,不能晷刻自安,而周年之間,未敢以區區衷情,仰首一鳴。非分之榮,視若倘來,不稱之服,恬若自有,此豈臣全昧廉隅,任他笑罵,頑然木石之無知而然哉?但滓穢之賤,不比平人,猥越是懼,趨走爲恭,而若論前後所蒙被,汪洋浩蕩,無可倫擬。天地不足比其帲幪,父母不足喩其鞠育,感激磨放,猶屬歇后,惟以爲殿下一死,作銘肺腑,非徒義分之當如是而已也。然其奈鈍鋩徒敝於盤錯,駑步先窮於坦夷,戎政之縱弛而不克詰,竊盜之橫發而不能戢,京以兵丁之放恣,鄕以商隊之貽弊。此皆臣死不蔽辜,協判軍國機宜,尤非臣敢安,目下衆瘼膠固,輿情沸鬱,臣所以欲贖從前之罪者,反自添罪,欲報莫大之恩者,自歸孤恩,內省諐尤,撫躬自悼。今爲臣計,惟有仰丐生成之澤,庶期隕結之效,至於一切職事,分甘鐵限,非止同朝之所共諒,實我殿下之所哀憐也。雖欲憑恃寵靈,抗顔周行,其於大防,何哉,公議,何哉?若其疾病難强,才具不逮,特其餘事,不敢冒溷,臣情到此,吁亦慼矣。伏乞聖慈,特垂憫恤,諒臣切懇,凡臣所帶諸任,竝行鐫斥,仍治臣尸竊之罪,以全公私。千萬血祝云云。答曰,省疏具悉。重任何可輕遞?卿其勿辭行公。
上在昌德宮。停常參·經筵。
藥房提調洪鍾軒,副提調趙準永啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
權膺善啓曰,明日常參·經筵,取稟。傳曰,停。
權膺善,以禮曹言啓曰,今閏五月初十日,親臨春塘臺,參班儒生應製試取時,王世子侍坐之節,何以爲之乎?敢稟。傳曰,依例磨鍊。
又以侍講院言啓曰,今初十日北苑望拜禮陪參敎是時,本院當爲全數進參,而新除授輔德鄭元夏在外,無以備員,何以爲之?敢稟。傳曰,許遞,前望單子入之。
輔德前望單子入之,閔泳韶添書落點。
傳于李萬敎曰,望拜禮後,當御春塘臺,參班儒武應製試取矣。弘文提學牌招,武士則兵判試藝於丹楓亭。
傳于李萬敎曰,文忠公金尙容,忠肅公李尙吉子孫,忠愍公閔垶嗣孫,竝不拘年紀初仕,待窠首先擬入事,分付銓曹。
傳于李萬敎曰,出宮門路,以宜春門爲之。
李萬敎啓曰,今日親臨春塘臺,參班儒生應製試取時,弘文提學牌招事,命下矣。弘文提學洪祐吉在外,何以爲之?敢稟。傳曰,許遞,前望單子人之。
弘文提學前望單子入之,沈舜澤落點。
李萬敎,以弘文館言啓曰,新除授校理沈琦澤,副校理張錫裕,竝卽牌招察任,何如?傳曰,允。
又以弘文館言啓曰,上番闕直,事甚未安。應敎李重夏統理軍國衙門進,副應敎徐光範內閣進,校理尹泰興,副校理徐誼淳有身病,校理一員未差,副校理尹錫圭在外,修撰林永相·兪鎭沃,副修撰朴衡東,竝卽牌招,推移入直,何如?傳曰,允。
傳于李萬敎曰,承文副正字李義悳,修撰除授。
吏曹,修撰單李義悳除授事,承傳。
副司果金命基疏曰,伏以臣,卽一無似賤品耳,幸遭聖際,曲被恩造,通籍十有四年,臺閣·經幄,已逾涯分,隨行逐隊,報蔑絲毫,耿耿愚衷,寤寐懸結。乃於昨年,待罪北州,有百僨誤,無一稱塞,常切悚蹙,譴何是俟。卽伏見主事尹致昊疏,爲其父訟寃,而就其中咸鏡監司臣林翰洙狀啓內,剝斂之政云者曰,査出北靑府官吏加斂民錢一萬餘兩,還給民間。又曰,軍民困於賦斂,呼訴遝至,恬不顧念,其殘瘁生民,將不得支保云,此臣之所以瀝血輸肝,一暴其冤者也,惟聖明垂察焉。北靑本府錢穀之每年應納於兵營者,其數夥多,外他各樣營用,不計多寡,一切爲本府策應,以至數十年,民庫先下錢,未區劃條爲萬餘金之多。臣於莅任之後,每患區處昧方,逮夫去年秋經略使新定事例後,營府支放,無計充補,吏民胥動,轉生疑憾,不得已廣收鄕議,使之釐正,事雖煩屑,臣請條陳之。本府元定事例中,逐年應納錢二萬餘兩穀二千餘石,新創排定於結戶,而其中有給代錢五千兩,曾自民間收合,留置於吏廳,使之年例殖利上納者也。一鄕所議以爲,給代名色,旣爲一體分排於結戶,則吏廳留置之本錢,當爲還給,但民庫之幾十年未區劃條,尙爲萬金之多。此或更斂於民,則弊復如前,莫如以此補彼,其外不足條,亦自民間,收拾充數,以爲永勘,公私俱便云,故從其願,據報于巡營及經略使,其在下官之道,只依回題施行矣。不意兵使尹雄烈,以上項給代錢五千餘兩,謂之營錢,火督徵出,爲守令者,値此艱會,勢不得兩便者也。今此尹致昊,爲其父訟冤,而語及本府,稱以加斂,竊不勝駭惑萬萬,其所謂加斂錢還給民間者,恐未知何據也。謂以民錢而還給民間,則雖或近理,初無是事,謂以營錢而徵去營中,則旣推之物,給于何人?其父則謂之營錢而徵討,其子則謂之民錢而還給,其所相左,已極甚焉。至於萬餘金云者,初非臣所聞所知也,臣何必呶呶辨白,有傷忠厚之風哉?以該道臣言之,臣若有一毫所犯,則其在按察之地,有何愛憎,不爲竝擧於狀本耶?臣人本鈍劣,門且單寒,受國厚恩,與天罔極,臨事糊塗,縱未效分憂之責,上質神明,庶或免內省之愧,竟遭人言,歸于貪墨,有臣如此,當置何辟?臣之情踪,去益惶隕,敢此冒死仰籲。伏願殿下,俯垂鑑諒,仍治臣罪,以爲守宰者戒,不勝血願。臣無任云云。省疏具悉。當有按査,不必如是自明也。
北靑幼學崔昇岳疏曰,伏以事有創始復舊,蓋出臨時制宜,伏念南兵營,處在重地,控挽六鎭,扼制三·甲,其管轄,比他逈別。朝家所以陞邑設營之初,因繡單道啓,抄取鄕武子弟有地閥兼文識身材壯健者,名之以親騎衛,與之以科第仕宦,付之以鄕任·武任。非經親騎衛者,鄕不得鄕任·校任,武不得武任·軍任之意,判下事目,炳若日星,以爲激勸之政,使開樂赴之路。夫何挽近,人心渝敗,俗尙浮華,欲效南文,羞稱北武,豪鄕世武,擧皆圖避,貧賤疲癃,苟充其數,軍制到此,誠極寒心。況又每歲墳充之時,至有代錢雇立,寔爲民瘼之滋起,誠切戎路之疎忽,去年一邑公議,呼訴於該梱帥,定爲十戶一武之規,抄取好身材有地閥之鄕武子弟,輪回習技。今此創行鍊武之際,若無仍復舊例之擧,軍情無以慰悅,士氣實難激勸,是以朝家特加軫念,以豊山·牙山邊將窠,屬之自辟,勸武之意,至矣盡矣。至於任窠,因士衆之呼訴,該梱帥,竝依事目例,校任,以有地閥文識者差定矣。今者亂鄕趙冕漢輩,以陰賊嗃矢,興訛造訕,出沒京鄕,搆訴政府,至以俎豆之席,銃礟之場等說,許多誣罔,罔有紀極。大抵自前鄕任·校任,皆自親騎衛中爲之,有前別將之鄕任,外兵房之齋任,在鍊場,脫常服服軍服,入校任,脫軍服服儒服,自昔已然。今日別技軍,卽前日親騎衛,近者鄕任·校任,有買賣之謬例,有錢者雖下賤,無礙爲之,以鄕世之子若孫,只緣別技軍三字,不得許參,則列聖朝事目,其重果安在,別技軍名色,其賤乃如是乎?若此而已,則雖倡優之賤,必不願入於兵隊,況世鄕世武之子若孫乎?然則五百名別技軍其渙散,南兵營武備,從此疎虞,可不痛哭流涕者乎?臣非敢爲私情之抑菀,亦繫孚戎政之狼狽,玆敢千里裏足,冒控切迫之狀。伏乞天地父母,細細垂察,別技軍鄕任·校任,依事目施行,趙冕漢凶計悖習,以軍律酌處,獎一而勸,懲一勵百,使邊圉增重,關防有恃。臣無任云云。省疏具悉。當有按撫使査啓矣。
北靑幼學李基鍾疏曰,伏以,人子有疾,疾呼父母,物之將死而哀鳴,蓋其常情之所不能已者,竊伏念臣,以遐陬賤蹤,不避僭越之誅,冒控切迫之狀,伏乞天地父母,細細垂察焉。凡儒爲校任,鄕爲鄕任,卽八域通行之規,萬世不易之式,而惟臣之本邑,有世儒者,自京自南簪纓之裔,文翰之士,世爲儒業,爲之世儒。有鄕人者,本土土着,應役鄕任,佐治邑事,謂之鄕人,則校任,乃儒林之窠,非鄕人之所關,故儒自儒任,鄕自鄕任,無敢淆雜。中年以來,鄕人中最有文識及邑權者,流入校任,始占下窠,挽近儒弱鄕强,回賓作主,遂逞爭奪,一屈一伸,非今斯今。往者故判書臣洪敬謨·閔致誠,故相國朴永元·故判書徐有薰,按本道,察其校任之謬例,務使儒鄕之息鬧,以校任九窠,分差和同。故領府事臣趙寅永·鄭元容,故判書臣金洙根·金輔根,故領府事臣金炳學,相國臣金炳國,以儒鄕和同校任分差,完文揭板。及春泮公文,巡營節目,繡啓文蹟,昭晰自在,且於憲廟朝壬寅,故暗行御史臣沈膺泰,以校任分差事,啓達天聽,立石樹碑矣。己巳年該府使會正時,鄕人李冕雄·李俊求·李膺八·李命杰輩,行賂圖囑,締結營府,至於誣訴京司,遂全奪校任,乃私立一碑於校宮,碑面大書以擯斥新儒之碑云。乙亥年世儒,蹕路鳴冤,至有啓下刑曹,行會本道,竟爲亂鄕輩掩遏,不得施行,故判書臣金世均·金炳地,按本道,仍復舊例,使之校任分差矣。鄕人輩又爲行賂於營禆梁健植,自外圖襲,又奪校任,甚至於私自打破天聽碑,無難撤碎完文板,永枳世儒之校任。辛巳年,故領府事臣李最應,以儒鄕之紛競爲弊,務使和同,乃關飭于本道,遂爲鄕輩所詛。昨年癸未,世儒呼訴政府,領府事臣洪淳穆,題辭以爲,儒鄕分差,旣有截嚴申飭,則豈可慢不聽從乎?作鬧諸漢,嚴刑重繩云,粘連往訴于巡營,竟爲亂鄕輩操弄,不得施行。又訴政府,背關以爲,儒鄕·校任,旣有分差之規,又有事目之截嚴,惟彼鄕輩,全無顧憚,挾勢圖奪,使世儒不得出入於校宮,此非但鄕綱之紊亂,朝飭之下,寧有如是道理乎?到卽自本營,嚴飭該府,校任使之依前分差,以爲調停之地,而如或不悛舊習,恣意惹鬧,這這照法,刑配形止,卽速馳報云,發關本道,而甚矣鄕輩之行賂圖囑,此亦終不得施行焉。嗚呼,世儒之抑菀之狀,痛迫之情,亘天蟠地,無所控訴,伏念南兵營,卽在本邑,自前有儒鄕間事決處之例,世儒等抱前後文蹟,齊聲呼訴。該梱帥,洞悉其弊端,務要調和鎭靜,使校任,依舊例分差,而鄕人私立碑斥儒等字,大咈人心,許其刊剝矣。今者亂鄕趙冕漢輩,誣訴政府及巡營,以爲刊剝鄕憲碑云。蓋鄕憲錄,在昔孝寧大君,奉旨著書,以立鄕綱,而四十二條,本無校任之句,安有斥儒之文乎?且況條列中,亦有元非治鄕之人,僉議許入,則先王朝頒給之本旨,有如日星,而鄕輩之掠謄鄕憲錄句語,以爲假借藉重之計,吁亦險巧。大抵天聽碑,何如其所重,而鄕人則恣意打破,無所罪罰,私立碑,何所其關係,而公議之數字刊剝,有此聲討也?古昔經傳,但見凡民之俊秀,皆入太學之訓,未聞斥儒之說也。噫,彼李冕雄輩,打碑而不遵朝令,斥儒而敢背經訓,便是昭代之逆徒,亦係師門之亂賊,究厥所犯,合置何辟?臣非直爲私情之抑菀,有此呼冤,亦由於公議之沸謄,敢玆分疏,千里裏足,九重拜手。伏乞天地父母,淵然澄省,鄕人作鬧者,以一律施行,世儒校任,則以九窠分差,打破斥儒之碑,重建天聽之碑,使陽春返于陰崖,白日照于覆盆,臣雖死之日,猶生之年。臣無任云云。省疏具悉。疏辭,令按撫使,一體査覈。
咸鏡監司林翰洙疏曰,云云。答曰,省疏具悉。民務方殷,何可輕遞?卿其勿辭,益勉對揚之責。
上在昌德宮。停常參·經筵。
權膺善啓曰,明日常參·經筵,取稟。傳曰,停。
又啓曰,事變假注書白冕行,有身病,勢難察任,今姑改差,何如?傳曰,允。
傳于權膺善曰,入格儒生,延英門外施賞。
傳于權膺善曰,政官牌招開政。
白冕行改差代,以金龜燮爲事變假注書。
傳于李萬敎曰,承旨有闕之代,前望單子入之。
承旨前望單子入之,閔泳奎落點。
傳于李萬敎曰,在外吏曹參判·參議許遞,前望單子入之。
吏曹參議前望單子入之,沈相薰落點。
李萬敎啓曰,新除授吏曹參議沈相薰,一體牌招,何如?傳曰,允。
傳于李萬敎曰,在外敦寧都正·同義禁許遞,今日政差出。
傳于李萬敎曰,臺諫竝許遞,前望單子入之。
李萬敎,以吏曹言啓曰,繕工監假監役官韓永敦·金鍾喆·郭周燁,俱以身病,呈狀乞遞,竝改差,何如?傳曰,允。
有政。吏批,判書沈履澤進,參判南一祐未肅拜,參議沈相薰未肅拜,同副承旨李萬敎進。以徐臣補爲吏曹參判,金鎭祐·金弘圭爲持平,李秀洪·閔泳一爲正言,洪憙爕爲敦寧都正,金完秀爲同義禁,李寅亨·白成鶴·朴濂夏爲假監役。
兵批,兼判書李載元病,參判曺殷承病,參議李東淵病,參知趙璟淳入直進,右副承旨權膺善進。同知單李樂熙,護軍朴瑄壽,副護軍趙昌夏·李在敬·趙雲漢·鄭元夏,副司直權鍾冕·李在淳·李元祺·全洪敎·李寅璧·白奎爕,副司果兪鎭沃·李晚正·李羲鳳·白榮采,以上竝單付。
吏批,再政。以蔡東寔爲典籍,崔武柱爲假監役,假監役白成鶴,今超通政,朝官年八十,依法典加資。
李萬敎,以弘文館言啓曰,新除授修撰李義悳,卽爲牌招察任,何如?傳曰,允。
又以兵曹言啓曰,卽伏見全羅左水使李熙甲狀啓,則本營屬去癸未年秋冬等褒貶等第,到任後限滿,在於五月十七日,則一兩月之內,疊封兩啓,恐涉屑越,不爲擧論事,啓下矣。到任雖在六·臘月之後,待限滿封進,係是不易之典,而以不爲擧論修啓,有違典式,該帥臣,從重推考,癸未秋冬等褒貶等第,卽速封啓之意,分付,何如?傳曰,允。
上在昌德宮。停常參·經筵。
權膺善啓曰,明日常參·經筵,取稟。傳曰,停。
傳于權膺善曰,政官牌招開政。
傳于權膺善曰,吏曹參判,疏批已下,卽爲牌招。
李萬敎,以吏曹言啓曰,繕工監假監役官李寅亨·朴謙夏·崔武柱,俱以身病,呈狀乞遞,竝改差,何如?傳曰,允。
有政。吏批,行判書沈履澤牌招不進,參判南一祐進,參議沈相薰牌招不進,右副承旨權膺善進。啓曰,判書沈履澤牌招不進,參議沈相薰牌招不進,小臣獨政未安,何以爲之?敢稟。傳曰,仍爲之。以李容直爲大司憲,尹龜永爲大司諫,鄭寅學爲執義,愼錫九爲司諫,趙錫萬·李明源爲掌令,金中植爲獻納,李敦夏爲右尹。再政。吳翼·金亨植·金顯奎爲假監役。三政。李圭煥爲假監役,假監役金顯奎,今超通政,朝官年八十,依法典加資。
以吏曹參議沈相薰牌不進罷職傳旨,傳于李萬敎曰,只推。
李萬敎,以兵曹言啓曰,今日禁軍祿試射時規矩,以某技試取乎?敢稟。傳曰,鳥銃二巡,柳葉箭一巡,片箭二巡,別試,鳥銃一巡試取。
又以御營廳言啓曰,本廳中軍李敏應,身病甚重,勢難察任,改差,何如?傳曰,允。
吏曹參判南一祐疏曰,伏以臣,厚被鴻渥,缷免藩務,如懸得解,感頌靡極,惟是對揚之願,竟歸孤負之科,滿心恧蹙,日俟郵罰。曾未幾何,機密之協辦,廟謨之參聞,有若奬能而酬貰者然,集木之懼,循墻路阻,黽勉趨走,以期殫竭。千萬不自意,中銓新命,又下於此際,是何誤恩之荐疊至斯也?臣誠驚惶震越,莫知攸措。竊念選曹司會繁,小宰典領高,馭以八柄,正以六敍,治體政本,未始不視此而軒輊焉。其責之綦重,在昔已然,苟得其人,分職之任隆,如其匪才,曠官之譏興,故上不宜濫授,下不敢冒受也,明矣。臣門素性拙,見聞不博,氏族班簿,未嘗經心,徵逐絶罕,全抛世務,雖閒漫職守,猶懼不克承當,今忽畀之以坐均邦政,責之以登明修簡。是無異於雕杇求文,㪺眢期泉,顧安所藉手而仰答天哲,俯塞輿情哉?臣曾忝末議,尸素蔑補,縱荷聖度之包容,久切微分之慙悚,矧今寵命,較諸向時所叨,資愈進而望尤峻,豈可以佐貳之無甚差殊,恬若固有也?非臣自知之明,其於物議之不允,何哉?臣所以怔營不能自定者,至若才之不稱,病之難强,只臣一己之私,在今辭受之義,猶屬第二聲也。參猗量絜,趨膺無說,政牌儼臨,逋慢滋悚,玆綴短章,冒瀆崇聽。伏望聖明,穆然澄省,劃鐫臣新除授吏曹參判之銜,俾銓綜,毋至緣臣隳壞,不勝幸甚。臣無任云云。答曰,省疏具悉。卿其勿辭行公。
上在昌德宮。停常參·經筵。
自五更至十四日開東,灑雨下雨,測兩器水深五分。
權膺善啓曰,明日常參·經筵,取稟。傳曰,停。
又啓曰,同義禁金完秀,除拜後過三日,不爲出肅,依定式推考警責,仍卽牌招察任,何如?傳曰,允。
注書宋秉宙改差代,以方夏鎭爲假注書。
副護軍單金顯奎。
傳于權膺善曰,政官牌招開政。
傳于權膺善曰,有實故玉堂許遞,今日政差出。
傳于權膺善曰,在外敦寧都正許遞,今日政差出。
傳于權膺善曰,呈告知春秋許遞,今日政差出。
兵曹,以李奎顔爲御營中軍。
兵曹,口傳政事,御營中軍單李奎顔。
權膺善,以吏曹言啓曰,侍從臣父年七十以上人,每於歲首,抄啓加資,而新有應推恩人,雖非歲首,亦爲抄啓加資事,載在法典矣。侍從臣父年七十以上人,別單書入之意,敢啓。傳曰,知道。
又以吏曹言啓曰,繕工監假監役官吳翼·金亨植·李圭煥,俱以身病,呈狀乞遞,竝改差,何如?傳曰,允。
有政。吏批,判書沈履澤牌不進,參判南一祐牌不進,參議沈相薰進,右副承旨權膺善進。啓曰,判書沈履澤,參判南一祐,竝牌招不進,小臣獨政未安,何以爲之?敢稟。傳曰,只出緊任。以南濟元爲校理,李胤沼爲敦寧都正,南一祐爲知春秋。副司果李胤沼,今超通政,侍從臣前正言李秀洪父年七十加資事,承傳。前牧使李樂熙,今加嘉善,前郡守王昌鎬,今加通政,已上北苑望拜禮後,參班武士入格人加資事,承傳。
兵批,兼判書李載元病,參判曺殷承病,參議李東淵病,參知趙璟淳入直進,行左承旨李源逸進。護軍李敏應,副護軍趙憙爕·王昌鎬·崔泓柱·趙存忠·李胤沼,副司直尹泰興,以上竝單付。
傳于權膺善曰,見窠皆令差出。吏批,再政。以李源貞·劉炳一·吉履祥爲假監役,同春秋單南一祐。
義禁府啓目,長興庫主簿鄭有恂原情云云。傳旨內辭緣,泛稱遲晚,刑推得情,何如?判付。啓,除刑推議處爲良如敎。
上在昌德宮。停常參·經筵。
自開東至午時,灑雨下雨,測雨器水深一寸三分。
權膺善啓曰,明日常參·經筵,取稟。傳曰,停。
傳于權膺善曰,禮房承旨,馳詣宗廟·景慕宮,奉審嫡奸以來。
李源逸啓曰,行左副承旨閔泳奎,同副承旨李萬敎,今日不爲仕進,竝卽牌招,何如?傳曰,允。
以同副承旨李萬敎牌不進罷職傳旨,傳于閔泳奎曰,只推。
閔泳奎,以奎章閣言啓曰,明日,卽書香閣望奉審日次,臣進詣擧行之意,敢啓。傳曰,知道。
又以弘文館言啓曰,新除授校理南濟元,時在忠淸道結城地,經筵入番事緊,請斯速乘馹上來事,下諭。傳曰,許遞。
又以兵曹言啓曰,卽接西所衛將鄭煥堯牒報,則永肅門南邊小松二株,因風顚仆云,令該所,依例砟去之意,敢啓。傳曰,知道。
協辦軍國事務具完植疏曰,伏以臣,以樗櫟庸陋之質,荷甄陶生成之澤,猥叨重任,若蚊負山,三歲冒據,晏若固有,臣之無狀,非但臣所自知,亦通朝所共知,而聖德如天,大度包荒,譴罰不加,榮祿自如。臣是何人,濫承寵眷,一至此極?臣感惶踧踖,罔知攸措,玆懷犬馬之誠,苟充驅使之列,而涓埃未報,疾病忽作,痰火上衝,頭目眩暈,重添脚氣,蠢動末由,委淹數朔,藥餌無效。顧臣職名,關係綦重,決非臣養病之所,言念情勢,去愈惶懍,申控必呼之義,仰冀兪準之音。伏願聖慈,曲垂矜憐,亟遞臣所帶將兵之任,以幸公私,千萬至祝。臣無任云云。答曰,省疏具悉。重任何可輕遞?鄕其勿辭行公。
上在昌德宮。停常參·經筵。
藥房提調洪鍾軒,行左副承旨閔泳奎啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如,王大妃殿氣候,何如,中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,鄕等不必入侍矣。大王大妃殿·王大妃殿·中宮殿口傳問安。答曰,知道。世子宮·世子嬪宮,口傳問安。答曰,知道。
權膺善啓曰,明日常參·經筵,取稟。傳曰,停。
李源逸啓曰,右副承旨權膺善,同副承旨李萬敎,今日不爲仕進,竝卽牌招,何如?傳曰,允。
李萬敎,以內醫院提調意啓曰,副提調趙準永,今日問安,不爲仕進,卽爲牌招,何如?傳曰,允。
傳于閔泳奎曰,政官牌招開政。
傳于李萬敎曰,呈告知義禁,在外敦寧都正許遞,今日政差出。
傳于李萬敎曰,右副承旨許遞,前望單子入之。
承旨前望單子入之,李宅應落點。
李萬敎啓曰,左右史不可不備,檢閱金憙洙,卽爲牌招入直,何如?傳曰,允。
以檢閱金憙洙牌不進罷職傳旨,傳于李萬敎曰,只推。
李萬敎啓曰,臣與右副承旨權膺善伴直矣。纔已許遞出去,伴直無人,行左副承旨閔泳奎,所當牌招,而拘於廳規,不得請牌,何以爲之?敢稟。傳曰,牌招。
李萬敎,以吏曹言啓曰,繕工監假監役官李源貞·劉炳一·吉履祥,俱以身病,呈狀乞遞,竝改差,何如?傳曰,允。
又以吏曹言啓曰,軍器寺判官李象德,以其身病,呈狀乞遞,改差,何如?傳曰,允。
有政。吏批,判書沈履澤牌招不進,參判南一祐牌不進,參議沈相薰進,同副承旨李萬敎進。啓曰,判書沈履澤,參判南一祐,竝牌招不進,小臣獨政未安,何以爲之?敢稟。傳曰,只出緊任。以趙秉翊爲校理,南愼元爲敦寧都正,沈履澤爲知義禁。
兵批,兼判書李載元病,參判曺殷承病,參議李東淵進,參知趙璟淳入直進,同副承旨李萬敎進。副護軍李胤沼,副司直南濟元,副司果金象權,以上竝單付。
傳于李萬敎曰,見窠皆令差出。吏批,再政。以朴台錫·任宗浩·梁宗煥·任泰俊爲假監役,假監役金宗浩,今超通政,朝官年八十,依法典加資。
又以奎章閣言啓曰,景慕宮望廟樓,今望奉審,無頉之意,敢啓。傳曰,知道。
又以統理交涉通商事務衙門言啓曰,今日午時,臣等,與俄羅斯國全權大臣韋貝,將議定通商條約交鈐之由,敢啓。傳曰,知道。
義禁府啓目粘連,向前鄭有恂亦,殿庭擧行,不能操飭,致此闕待,有難參恕,以此照律,罪,何如?判付。啓,依允。
義禁府照目粘連,長興庫主簿鄭有恂矣本府議啓內,殿庭擧行,不能操飭,致此闕待,有難參恕,以此照律,罪笞四十收贖,附過還職,私罪奉敎依允爲旀,功減一等爲良如敎。
上在昌德宮。停常參·經筵。
李萬敎啓曰,明日常參·經筵,取稟。傳曰,停。
又啓曰,新除授同副承旨李宅應,卽爲牌招,何如?傳曰,允。
傳于李萬敎曰,協辦交涉通商事務穆麟德,姑爲減下。
李萬敎啓曰,左右史不可不備,檢閱金憙洙,旣有只推之命,卽爲牌招入直,何如?傳曰,允。
又啓曰,假注書金鎭衡,有身病,勢難察任,今姑改差,何如?傳曰,允。
又啓曰,諸道道臣,如非拿問與削黜,則凡狀啓,例不得替行封啓,而咸鏡監司林翰洙,謂有人言,情勢難安,廢却公務,火輪船問情狀啓,以假都事替行,原狀啓係是邊情,雖不得不捧入,揆以事體,極爲未安,從重推考,何如?傳曰,允。
又啓曰,同副承旨李宅應,時在忠淸道天安地,斯速乘馹上來事,下諭,何如?傳曰,許遞,前望單子入之。
又啓曰,行都承旨趙準永,行左承旨李源逸,行右承旨金玉均,行左副承旨閔泳奎,不爲仕進,同副承旨前望未下,院中只有臣一人,伴直無人。行左副承旨,所當牌招,而拘於廳規,不得請牌,何以爲之?敢稟。傳曰,牌招。
承旨前望單子入之,金文濟落點。
李萬敎啓曰,行左副承旨閔泳奎牌不進,伴直無人,新除授右副承旨金文濟,所當牌招,而拘於廳規,不得請牌,何以爲之?敢稟。傳曰,牌招。
傳于李萬敎曰,啓字誤踏之中官沈周鉉,從重推考。
李萬敎,以弘文館言啓曰,新除授校理趙秉翊,卽爲牌招察任,何如?傳曰,允。
上在昌德宮。停常參·經筵。
李萬敎啓曰,來二十一日,朝參日次矣,敢稟。傳曰,停。
又啓曰,明日常參·經筵,取稟。傳曰,停。
傳于李萬敎曰,政官牌招開政。
金鎭衡改差代,以安孝濟爲假注書。
以檢閱金喜洙牌不進罷職傳旨,傳于李萬敎曰,只推。
李萬敎啓曰,左右史不可不備,檢閱金喜洙,旣有只推之命,卽爲牌招入直,何如?傳曰,允。
又啓曰,奏御文字,何等審愼,而監軍單子中,宣傳官郭漢益,呈辭在外,初不懸錄,至於蒙點,事甚疎忽,極爲未安。原單子,今方改付標以入,而臣之矇然捧入,不勝惶悚,當該兵曹堂上,不可無警,推考,何如?傳曰,從重推考,爾亦推考。
傳于李萬敎曰,在外敦寧都正許遞,今日政差出。
傳于李萬敎曰,慶興府使有闕之代,富寧府使金禹鉉除授。
李萬敎,以吏曹言啓曰,富寧府使金禹鉉,慶興府使除授事,命下矣。以前任務安縣監高原郡守,方在解由未出中,何以爲之?敢稟。傳曰,勿拘。
吏曹,慶興府使單金禹鉉除授事,承傳。
李萬敎啓曰,行都承旨趙準永,軍國衙門進,行左承旨李源逸,行左副承旨閔泳奎,不爲仕進,行右承旨金玉均,交涉衙門進,右副承旨金文濟,有身病,不得肅謝,院中只有臣一人,伴直無人。行左副承旨,所當牌招,而拘於廳規,不得請牌,何以爲之?敢稟。傳曰,牌招。
又啓曰,行左副承旨閔泳奎牌不進,伴直無人,所當更爲牌招,而拘於廳規,不得請牌,何以爲之?敢稟。傳曰,牌招。
以吏曹言啓曰,繕工監假監役官朴台錫·梁宗煥·任泰俊,俱以身病呈狀乞遞,竝改差,何如?傳曰,允。
又以兵曹言啓曰,同知中樞府事李敏宇,同知訓鍊院事元世顯·白樂莘,僉知中樞府事李命夏,宣傳官趙存禹·李應華,五衛將尹邦一·吳顯耆·金相殷,文臣兼宣傳官高雲,俱以病難供職,呈狀乞遞。新除授全羅右水使李奎璿,以其母年今爲七十一歲,無他兄弟,法不當遠離赴任,戶奴呈狀乞遞矣。閫帥之親年七十無兄弟獨身者,許遞其任,載在法典,竝改差,何如?傳曰,允。
又以典圜局言啓曰,委員徐相晦,以身病呈狀乞遞,改差,何如?傳曰,寧陵參奉李冕相相換。
李萬敎啓曰,臣,吏兵批兼進之意,敢啓。傳曰,知道。
有政。吏批,判書沈履澤牌招不進,參判南一祐進,參議沈相薰牌不進,同副承旨李萬敎進。啓曰,判書池履澤,參議沈相薰,竝牌招不進,小臣獨政未安,何以爲之?敢稟。傳曰,仍爲之。以金學洙爲敦寧都正,宋振煥爲軍器判官,李奎曾爲富寧府使,典圜局委員徐相晦,寧陵參奉李冕相,已上相換事,承傳。
兵批,兼判書李載元進,參判曺殷承病,參議李東淵入直進,參知趙璟淳病,同副承旨李萬敎進。以白南益爲同知,李敏應·申橚爲同訓鍊,具春植爲僉知,李奎鶴爲訓鍊都正,李昌鎬·李正弼爲宣傳官,李始永·洪益謨·朴晋爕爲五衛將,申佐熙爲訓鍊僉正,張錫裕爲文兼,閔肯植爲全羅右水使,李敏植爲康津萬戶,康文錫爲龍津萬戶,吳致沃爲羅州監牧官。守門將洪觀厚·洪贊善·金始萬·姜龍順,以上竝仍其職陞六事,承傳。守門將加設單金龍伊,護軍李敏宇·李奎璿,副護軍權膺善·李宅應·南愼元·權大鍾·金宗浩·尹弘大·趙存禹·李應華·李命夏,以上竝單付。吏批,再政。韓泰永·韓友冕·陳基煥爲假監役。兵批,再政。趙應顯爲訓鍊判官。僉知單李始永·洪益模·林晉爕。三政。韓昌敎爲宣傳官。四政。崔章錫爲守門將。吏批,三政。金堯莢爲假監役。
以吏曹參議沈相薰牌不進罷職傳旨,傳于李萬敎曰,只推。
傳于李萬敎曰,公事不審之中官李章鎬·沈周鉉,推考。
李萬敎,以成均館大司成意啓曰,文廟守僕,依宗廟·社稷守僕例,試才抄擇,別單啓下事,曾有定式矣。守僕洪永浩有頉代,生徒守僕,試才抄擇,備三望受點次,別單書入之意,敢啓。傳曰,知道。
又以兵曹言啓曰,弓人金基浩來告內,二十年服役,今已限滿,造納弓數,亦過千張云,故取考知弓品堂上啓下單子及本曹錄置成冊,則弓人金基浩,服役年條,造納弓數,俱已準限,依定式帖加成給,何如?傳曰,允。
吏曹判書沈履澤疏曰,云云。答曰,省疏具悉。長銓重任,何可輕遞?鄕其勿辭行公。
上在昌德宮。停常參·經筵。
李萬敎啓曰,明日常參·經筵,取稟。傳曰,停。
又啓曰,左右史不可不備,檢閱金喜洙,旣有只推之命,卽爲牌招入直,何如?傳曰,允。
以檢閱金喜洙牌不進罷職傳旨,傳于李萬敎曰,只推。
李萬敎,以議政府言啓曰,咸鏡監司林翰洙,謂有人言,情勢難安,廢却公務,替行封啓矣。道臣雖在罪罷,封啓之毋得代行,自是典式之莫越,則設有可引之事,遽爾廢務,極涉未安。揆以事體,不可無警,姑先施以重推之典,使之卽爲視務,毋敢以替行,更煩登聞事,嚴飭行會,何如?傳曰,允。
閔泳奎,以禁衛營言啓曰,本營千摠鄭健植,身病猝重,勢難察任,改差,何如?傳曰,允。
又以禁衛營言啓曰,本營千摠,今當差出,而擬望之人乏少,外任竝擬,何如?傳曰,允。
上在昌德宮。停常參·經筵。
李萬敎啓曰,明日常參·經筵,取稟。傳曰,停。
閔泳奎啓曰,右副承旨金文濟,今日不爲仕進,卽爲牌招,何如?傳曰,允。
傳于閔泳奎曰,親軍之衣裝簡便,步伐齊整,寔合時措,各營不宜異同,自今以後,服色與鍊習之方,一依親軍兵制爲之。
傳于李萬敎曰,政官牌招開政。
傳于李萬敎曰,在外臺諫竝許遞,今日政差出。
傳于李萬敎曰,有實病玉堂許遞,今日政差出。
兵曹口傳政事,禁衛千摠單吳順泳。
李萬敎,以吏曹言啓曰,軍器寺判官宋振煥,東學敎授吳有善,俱以身病,呈狀乞遞,竝改差,何如?傳曰,允。
又以吏曹言啓曰,繕工監假監役官韓泰永·韓友冕·陳基煥,俱以身病,呈狀乞遞,竝改差,何如?傳曰,允。
有政。吏批,判書沈履澤牌招不進,參判南一祐牌招不進,參議沈相薰進,同副承旨李萬敎進。啓曰,判書沈履澤,參判南一祐,竝牌招不進,小臣獨政未安,何以爲之?敢稟。傳曰,只出緊任。以宋秉璿爲大司憲,尹相翊爲執義,崔在澈爲司諫,曺始永爲掌令,洪祐禎爲正言,宋圭元爲副修撰。
兵批,兼判書李載元病,參判曺殷承入直進,參議趙璟淳病,同副承旨李萬敎進,護軍李容直,副護軍鄭健植,副司直愼錫九·鄭寅學·趙錫萬,副司果閔泳一·鄭寅興·金基亨·金建陽·徐泰淳·朴應術·李哲昇,畿沿海防衙門軍司馬二單,朴羲成·曺栢承。傳于李萬敎曰,見窠皆令差出。
吏批,再政。鄭寅學爲司成,朴鍾赫爲軍器判官,金炳秀爲東學敎授,金遠熙·金琦鉉·吳一默爲假監役,安榮植爲律學敎授,兼祭酒單宋秉璿。
三政。朴明載爲假監役,假監役金遠熙,今超通政,朝官年八十,依法典加資。
李萬敎,以弘文館言啓曰,下番闕直,事甚未安。副修撰一員未差,修撰林永相·李義悳,副修撰朴衡東,竝卽牌招,推移入直,何如?傳曰,允。
閔泳奎,以兵曹言啓曰,去九月瑞蔥臺時,入格日傘事知馬上奉持·步下奉持·司謁·司鑰·別監·統長·武藝別監·門旗手·元內吹·近仗軍士,排設房所屬京畿監營招搖旗手等,謹依判下,別單分等施賞,而布以本曹所在者頒給,京畿監營招搖旗手等,自其營施賞之意,敢啓。傳曰,知道。
李萬敎,以內醫院都提調·提調意啓曰,羅州監牧官朴準鎔,卽遞外任矣。依例還屬本院,令該曹口傳付軍職,何如?傳曰,允。
又以畿沿海防衙門言啓曰,本衙門軍司馬朴齊純,以從事官赴津矣。改差,前縣令朴羲成,前假監役曺栢承,竝軍司馬差下,令該曹下批,何如?傳曰,允。
同義禁金完秀疏曰,伏以臣與知義禁府事臣沈履澤,有姨從應避之嫌,而揆以典式,在下當遞,玆敢援例陳章。伏乞聖明,俯垂鑑諒,亟遞臣所帶金吾之銜,以存公格,千萬幸甚。臣無任云云。答曰,省疏具悉。疏辭,下該曹稟處。
上在昌德宮。停常參·經筵。
自開東至人定,灑雨下雨,測雨器水深一寸三分。
藥房提調洪鍾軒,副提調趙準永啓曰,伏未審日間,聖體若何,寢睡水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
李萬敎啓曰,明日常參·經筵,取稟。傳曰,停。
閔泳奎啓曰,右副承旨金文濟,今日不爲仕進,卽爲牌招,何如?傳曰,許遞,前望單子入之。
承旨前望單子入之,徐相祖落點。
以司謁口傳下敎曰,自今爲始,午正及人定罷漏時,放大砲于禁川橋事,分付親軍三營。
禮曹,來七月初六日行宗廟·永寧殿秋享大祭香祝親傳,取稟。奉敎敬依。
李萬敎,以弘文館言啓曰,新除授副修撰宋圭元,時在京畿陽城地,經筵入番事緊,請斯速乘馹上來事,下諭。傳曰,許遞。
吏曹啓目粘連,觀此同知義禁府事金完秀上疏,則以爲臣與知義禁府事沈履澤,有姨從應避之嫌,揆以典式,在下當避。伏乞聖明,亟遞臣所帶金吾之銜,以存公格亦爲白有臥乎所,相避之法,在下當避,同知義禁府事金完秀,似當許遞是白乎矣,宰臣所帶遞仍當否,臣曹不敢擅便,上裁,何如?判付。啓,依回啓施行爲良如敎。
行知中樞府事金炳始疏曰,伏以臣據所非據,忱辭屢溷於莫嚴,强其難强,做錯自多於罔覺,罪宜難赦,合置何辟,輒蒙溫批開釋,誨責諄摯,不趐若慈父之牗迷子,臣感淚惶汗,轉益悶隘,實不省所云,而又不敢泯默遂己者,始引責任之無可堪膺,而罄暴于前,旋怵義分之不敢違傲,而蹲冒于後,則曩所張皇,自歸於矯情飾讓,要君徼寵,臣雖無狀,未忍爲是矣。憂虞在恫,若趁焚溺,竭盡誠力,不避生死,此臣一寸不滅熲結蚤夜者,而方今艱棘之會,緊重之務,莫有如是職者,悾恫蔑學,不識時宜,亦莫有如臣者,其判然枘鑿,豈適喩於跛鱉緣竿,瞎馬臨池也?顚墜之患,不暇少須,而臣身則不自有久矣。猶爲國家計,萬萬焦慮,有不勝言也。第以試可之責責之,則臣已靦仍數月,間或力疾赴署,而形色之窅昧,正似瞽矇之捫燭。鉅細之裁決,只仗寮寀之推車,安有坐如泥塑,充耳囚舌,一應事爲之無相關涉,而尙可曰,委任而責成乎?竊位之懼,深於瀆聰,僨事之罪,浮於方命,此臣所以號呼而不知止者也。且餉務之屢辭不獲,虛縻有年,壞廉瘝官,徒增罪戾。至若疾病淹委,不堪驅策之狀,固屬言私,不遑贅說,而當務之急切,現狀之窮迫,天地之仁,日月之明,庶有以矜憫而裁處之矣。玆又悉暴肝膈,仰煩聰聽。伏乞聖慈,念職事之攸重,察苦衷之非飾,竝將兩任,亟賜鐫斥,俾卒生成之澤,仍治臣屑擾之罪焉。臣無任云云。答曰,省疏具悉。病可善攝,任難輕遞,調理行公。
上在昌德宮。停常參·經筵。
李萬敎啓曰,明日常參·經筵,取稟。傳曰,停。
又啓曰,來二十五日,朝參日次矣。敢稟。傳曰,停。
又啓曰,右副承旨徐相祖,今日不爲仕進,卽爲牌招,何如?傳曰,允。
傳于李萬敎曰,政官牌招開政。
傳于李萬敎曰,呈告泮長許遞,今日政差出。
徐相祖,以吏曹言啓曰,繕工監假監役官金琦鉉·吳一默·朴明載,俱以身病,呈狀乞遞,竝改差,何如?傳曰,允。
又以吏曹言啓曰,西學敎授趙南軾,以其身病,呈狀乞遞,改差,何如?傳曰,允。
有政。吏批,判書沈履澤進,參判南一祐牌招不進,參議沈相薰牌招不進,同副承旨李萬敎進。以兪鎭圭爲副修撰,朴鳳彬爲大司成,李承純爲同義禁,全洪敎爲典籍,洪學周爲西學敎授,李鍾國爲穆陵別檢,金庭埴·南啓興·金基永爲假監役,故同知李孝權,贈兵參例兼,同知李樂熙考。
兵批,兼判書李載元病,參判曺殷承入直進,參議李東淵病,參知趙景淳病,右副承旨徐相祖進。護軍趙濟華,副護軍金文濟,副司果宋圭元·安鼎鎭·朴海東·孫益仲,以上竝單付。
以吏曹參議沈相薰牌不進罷職傳旨,傳于徐相祖曰,只推。
上在昌德宮。停常參·經筵。
徐相祖啓曰,明日常參·經筵,取稟。傳曰,停。
傳于李萬敎曰,以各營軍制,已有日前下敎矣。南別營,別設一局,使之合聚操鍊,前營監督韓圭稷句管。
假注書方夏鎭有身病,勢難察任,今姑改差,何如?傳曰,允。
方夏鎭改差,代以閔龍鎬爲假注書。
傳于閔泳奎曰,右承旨許遞,前望單子入之。
承旨前望單子入之,洪鍾萬落點。
傳于李萬敎曰,按撫使留待。
傳于李萬敎曰,按撫使入侍。
徐相祖,以弘文館言啓曰,新除授副修撰兪鎭奎,時在忠淸道堤川地,經筵入番事緊,請斯速乘馹上來事,下諭。答曰,許遞。
上在昌德宮。停常參·經筵。
徐相祖啓曰,明日常參·經筵,取稟。傳曰,停。
又啓曰,左副承旨洪鍾萬,時在京畿驪州地,斯速乘馹上來事,下諭,何如?傳曰,許遞,前望單子入之。
傳于李萬敎曰,政官牌招開政。
傳于李萬敎曰,呈告同敦寧在外,同義禁許遞,今日政差出。
承旨前望單子入之,趙臣熙落點。
李萬敎,以吏曹言啓曰,繕工監假監役官金庭埴·南啓興·金基永,俱以身病,呈狀乞遞,竝改差,何如?傳曰,允。
有政。吏批,判書沈履澤牌招不進,參判南一祐進,參議沈相薰牌招不進,同副承旨李萬敎進。以吏批言啓曰,判書沈履澤,參議沈相薰,竝牌招不進,小臣獨政未安,何以爲之?敢稟。傳曰,仍爲之。以李鳳奎爲副修撰,鄭海崙爲同敦寧,閔德鎬爲同義禁。
兵批,兼判書李載元病,參判曺殷承病,參議李東淵病,參知趙璟淳入直進,右副承旨徐相祖進,護軍金完秀,副護軍洪鍾萬,副司果兪鎭奎,以上竝單付。
吏批,再政。以金奎翰·尹永奭·朴履浩·徐肇秉爲假監役,故學生林馨國,贈監察,孝行卓異贈職事,承傳,故學生李鎭夏,贈戶參例兼,故學生李至翕,贈左承旨,故學生李惟熽,贈司僕正,已上前同知李弼秀三代。
以吏曹參議沈相薰牌不進罷職傳旨,傳于李萬敎曰,只推。
忠淸監司朴齊寬狀啓,懷德縣監尹永顯牒呈內,贊善宋秉璿呈單內,秉璿以庸陋無狀,尙未刊名於選籍,招徠恩命,復降于田廬之中,反覆敎喩,逈出尋常,是豈賤臣所敢承當?前後陳列,實出肝膈,毫無矯飾,而未蒙鑑諒,乃至於此,跼蹐靡措,自悼誠意之淺薄也。今宜復控哀籲,以冀鐫斥,而宿抱風濕之證,當夏添劇,見方㱡㱡,不能抖擻心神,數行短佩,末由構思,縮伏煎熬,冞增罪戾,將此情實,敢稟,卽賜報營,俾得轉聞收回,以安微分,不勝幸甚是如,故玆以牒報緣由馳啓云云。踏啓字。
忠淸監司朴齊寬狀啓,靑山縣監申台善牒呈內,書筵官朴性陽呈單內,性陽猥叨筵銜,辭免不得,屢歷年所,只自泯默俟罪,忽玆夢外,復承恩諭,聞命惶慙,無地自容。固當復控哀籲,以冀恩斥,而見今狗馬之疾,轉成癃痼,精神怳惚,齒舌短澁,雖數行文字,卒無以構思,欲竢少間則冞增逋慢,故敢將情實仰暴,劃卽報營,以爲轉聞於朝,俾蒙收回,以安賤分,不勝幸甚是如,故玆以牒報緣由馳啓云云。踏啓字。
忠淸監司朴齊寬狀啓,道內鴻山居書筵官金洛鉉敦喩一度,謹依有旨內辭意,行會於地方官鴻山縣監處矣。卽接該縣監李容泰牒呈內,書筵官金洛鉉,已於年前,移居于報恩地是如,同惇諭還爲齎上是白乎等以,更爲行會於報恩郡守,使之馳往傳諭是白有加尼,卽到付該郡守李耕稙牒呈內節,祗受有旨,使關據本郡居書筵官金洛鉉處敦諭一度,齎奉馳往傳諭,則書筵官金洛鉉付奏內,臣病伏深山,鳥獸爲群,而一息尙存,天理未泯,故每伏念震邸之輔導,時事之難棘,未嘗不寤寐永歎。然顧以菲材虛名,何以有補萬一?且伏見殿下於政令施措之間,因舊襲謬,而亦未見警勵動惕之著於外者,祗以賁飾之具,時措於如臣無實充位之類,則雖有眞正大才德,可以輔震邸而濟時艱者,臣恐其亦不虛拘而止於千里之外矣。伏乞聖明,體乾健之夕惕,法湯顯之待朝,明四達四,實心旁求,必得賢德峻才,以輔震邸,以濟時艱,千萬至祝是如,故玆以牒報緣由馳啓云云。踏啓字。
李萬敎,以禁衛營言啓曰,本營千摠吳順泳,以前任京畿中軍,尙在任所矣。領軍之職,久曠可悶,改差,何如?傳曰,允。
上在昌德宮。停常參·經筵。
李萬敎啓曰,明日常參·經筵,取稟。傳曰,停。
傳于李萬敎曰,冠服之專用黑團領,乃古制也,事甚簡便,而堂上之時服紅團領,依通編原典例勿用,自今爲始,凡係朝籍人,常着黑團領,每於大小朝儀進見及闕內外公故,加着胸禙,以爲文武階品之別,團領制度之盤領窄袖,亦一遵國初制樣。
以司謁口傳下敎曰,操鍊局,卽統率各營也。各營節制之方,一體管轄事,分付。
以司謁口傳下敎曰,操鍊局關防,令該曹從速造給,先以前營關防分用事,分付。
兵曹口傳政事,禁衛千摠單鄭健植。
李萬敎,以弘文館言啓曰,新除授副修撰李鳳奎,時在全羅道全州地,經筵入番事緊,請斯速乘馹上來事,下諭。答曰,許遞。
左副承旨趙臣熙疏曰,云云。省疏具悉。疏辭,下該曹稟處。
上在昌德宮。停常參·經筵。
藥房提調洪鍾軒,副提調趙準永啓曰,伏未審日間,聖體若何,寢睡水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
趙臣熙啓曰,明日常參·經筵,取稟。傳曰,停。
又啓曰,右副承旨徐相祖,今日不爲仕進,卽爲牌招,何如?傳曰,允。
又啓曰,假注書安孝濟有身病,勢難察任,今姑改差,何如?傳曰,允。
安孝濟改差,代以高基升爲假注書。
傳于趙臣熙曰,衣服之制,有可變者,有不可變者,如朝祭喪禮之服,皆先聖遺制,此是不可變者也,如私服之隨時裁宜,務適其便,此是可變者也。本國私服如道袍·直領·氅衣·中衣·重重廣袖,不便周旋,求之於古,亦甚相遠,自今以後,稍爲變通,只着窄袖衣戰服絲帶,以趨簡便,著爲定式,令該曹具節目以入。
以司謁口傳下敎曰,官服,行將新製,而舊件若改製以盤領,則似甚苟且,舊件段,只裁窄袖衣着之,而紅團領,黑染着之,亦無妨,若製新件,必以新製樣爲之,有紋無紋勿拘事,下敎。
傳于趙臣熙曰,政官牌招開政。
傳于趙臣熙曰,有實故玉堂許遞,今日政差出。
傳于趙臣熙曰,呈告敦寧都正在外,同敦寧同義禁許遞,今日政差出。
傳于趙臣熙曰,自如察訪元錫五,參禮察訪崔成在相換。
傳于趙臣熙曰,同副承旨許遞,前望單子入之。
承旨前望單子入之,尹定求落點。
趙臣熙,以吏曹言啓曰,龍川府使吳慶然戶奴呈狀內,矣上典,身病沈重,萬無赴任之望云。其身病旣如是,則有難强令赴任,罷黜,何如?傳曰,長淵府使沈宜淳相換。
又以吏曹言啓曰,龍川府使吳慶然,長淵府使沈宜淳相換事,命下矣。龍川府使吳慶然,以前任南陽府使,方在解由未出中,何以爲之?敢稟。傳曰,勿拘。
又以吏曹言啓曰,繕工監假監役官尹永奭·朴履浩·徐肇秉,俱以身病,呈狀乞遞,竝改差,何如?傳曰,允。
有政。吏批,判書沈履澤牌招不進,參判南一祐牌招不進,參議沈相薰進,同副承旨李萬敎進。以吏批言啓曰,判書沈履澤,參判南一祐,竝牌招不進,小臣獨政未安,何以爲之?敢稟。傳曰,只出緊任。以曺始永爲副修撰,金昌熙爲同敦寧,沈翼之爲敦寧都正,金九鉉爲同義禁,自如察訪元錫五,參禮察訪崔成在相換,龍川府使吳慶然,長淵府使沈宜淳,已上相換事,承傳。
兵批,兼判書李載元病,參判曺殷承病,參議李東淵入直進,參知趙璟淳病,左副承旨趙臣熙進,護軍鄭海崙,副護軍金學洙,副司果李鳳奎·崔賢基·朴鳳東·李東文·金鍾熙·權義翼。
吏批,再政。李元祺爲掌令,李元稙·高一東·劉興敏爲假監役,李民瑞爲武列祠參奉。
吏批,三政。權載喆爲副修撰。
以司錀尹東善手本,秋曹書吏李龍求,亂打別監金光欽·白完圭事,傳曰,令兵曹査實以入。
趙臣熙,以奉常寺都提調·提調意啓曰,東耤親耕田所種大麥打作,則所出爲六石十四斗,小麥打作則所出爲一石之意,敢啓。傳曰,知道。
吏曹啓曰,成均館典籍蔡東寔名字,改以相祐,前主簿金宗源名字,改以宗煥事,爲求如告狀,依例令藝文館給帖,何如?判付。啓,依允。
吏曹啓目粘連,觀此承政院左副承旨趙臣熙上疏,則以爲臣內舅領議政臣金炳國,方帶春秋館領事矣。臣所帶春秋館之銜,其爲應避,典式攸載,伏乞聖明,亟令選部照例遞改亦爲白有臥乎所,相避之法,在下當遞,承政院左副承旨趙臣熙所帶館修撰官之銜,今姑減下,何如?判付。啓,依允。
上在昌德宮。停常參·經筵。
徐相祖啓曰,臣與同副承旨李萬敎,伴直矣。纔已許遞出去,伴直無人,新除授同副承旨尹定求,卽爲牌招,何如?傳曰,允。
又啓曰,明日,乃是初伏,自明日處暑間,視事頉稟之意,敢啓。傳曰,知道。
傳于徐相祖曰,政官牌招開政。
以義禁府徒流案,傳于徐相祖曰,趙秉升放。
傳于徐相祖曰,敦寧都正許遞,今日政差出。
徐相祖,以弘文館言啓曰,新除授副修撰曺始永,卽爲牌招察任,何如?傳曰,允。
又以弘文館言啓曰,新除授副修撰權載喆,時在慶尙道安東地,經筵入番事緊,請斯速乘馹上來事,下諭。答曰,許遞。
又以吏曹言啓曰,繕工監假監役官李元稙·高一東·劉興敏,俱以身病,呈狀乞遞,竝改差,何如?傳曰,允。
有政。吏批,判書沈履澤牌招不進,參判南一祐牌招不進,參議沈相薰進,同副承旨徐相祖進。以吏批言啓曰,判書沈履澤,參判南一祐,竝牌招不進,小臣獨政未安,何以爲之?敢稟。傳曰,只出緊任。以鄭顯英爲副修撰,李寅冕爲敦寧都正。
兵批,兼判書李載元病,參判曹殷承病,參議李東淵入直進,參知趙璟淳病,同副承旨尹定求進,副護軍李萬敎·沈翼之,副司果權載喆,以上竝單付。
傳于徐相祖曰,見窠皆令差出。
吏批,再政。鄭埰善·金柄善·高相賢,爲假監役。
徐相祖,以禮曹言啓曰,傳曰,衣服之制,有可變者,有不可變者,如朝祭喪禮之服,皆先聖遺制,此是不可變者也,如私服之隨時裁宜,務適其便,此是可變者也。本國私服,如道袍·直領·氅衣·中衣·重重廣袖,不便周旋,求之於古,亦甚相遠,自今以後,稍爲變通,只着窄袖衣戰服絲帶,以趨簡便,著爲定式,令該曹,具節目以入事,命下矣。衣制變通,事係重大,今此節目之裁定,有非臣曹所敢擅便,令廟堂稟處,何如?傳曰,事關儀曹者,何可如是推托乎?卽速擧行。
又以義禁府言啓曰,本府徒流案中,全羅道珍山郡流三千里定配罪人趙秉升名下,放字書下矣。趙秉升放送事,分付該道道臣之意,敢啓。傳曰,知道。
上在昌德宮。停常參·經筵。
自開東至酉時,灑雨下雨,測雨器水深三分,自人定至二十八日開東,灑雨下雨,測雨器水深六分。
徐相祖啓曰,卽者宗廟署官員來言,再明日朔祭,提調以獻官,當爲進參,而提調李玄翼有身病,不得進參云。卽爲牌招,何如?傳曰,允。
傳于徐相祖曰,政官牌招開政。
徐相祖,以弘文館言啓曰,新除授副修撰鄭顯英,時在京畿驪州地,經筵入番事緊,請斯速乘馹上來事,下諭。答曰,許遞。
傳于尹定求曰,玉堂幷許遞,今日政差出。
傳于尹定求曰,敦寧都正許遞,今日政差出。
徐相祖啓曰,宗廟提調李玄翼牌不進推考傳旨,今方捧入,而朔祭獻官,當爲進參,如是違牌,事甚未安。更爲牌招,何如?傳曰,許遞,今日政差出。
徐相祖,以吏曹言啓曰,繕工監假監役官鄭埰善·金柄善·高相賢,俱以身病,呈狀乞遞,竝改差,何如?傳曰,允。
有政。吏批,判書沈履澤牌招不進,參判南一祐進,參議沈相薰牌不進,右副承旨徐相祖進。以吏批言啓曰,判書沈履澤,參議沈相薰,竝牌招不進,小臣獨政未安,何以爲之?敢稟。傳曰,仍爲之。以兪鎭沃爲應敎,鄭憲時爲副應敎,鄭寅奭·徐誼淳爲校理,李範祖·申錫淵爲副校理,吳有善·洪炳一爲修撰,金鶴善·李錫弘爲副修撰,韓敬源爲宗廟提調,徐曾輔爲敦寧都正。
兵批,兼判書李載元病,參判曺殷承病,參議李東淵病,參知趙璟淳入直進,同副承旨尹定求進。副司直沈琦澤·趙秉翊·張錫裕·徐誼淳,副司果李義悳·林永相·鄭顯英·曺始永,以上竝單付。
吏批,再政。金京河·宋在浩·金斗璿爲假監役。
以吏曹參議沈相薰牌不進罷職傳旨,傳于尹定求曰,只推。
尹定求啓曰,玉堂上下番俱空,事甚未安。新除授應敎兪鎭沃,副應敎鄭憲時,校理鄭寅奭·徐誼淳,副校理李範祖·申錫淵,修撰吳有善·洪炳一,副修撰金鶴善·李錫弘,竝卽牌招,推移入直,何如?傳曰,允。
兵曹口傳政事,副司果單徐光範。
領府事洪淳穆,領議政金炳國,右議政金炳德等聯名箚曰,伏以我朝公私衣服,悉遵皇明制度,上自宗廟朝廷,下及閭鄕匹庶,品式秩然,文質得中,列聖朝以來,或有所損益者,而要皆祖述乎大明會典,備具乎經國大典,著爲一王之制,有非今日所可變改者也。聖敎中有曰,紅團領,依通編原典例勿用,臣等愚陋,未聞有原典之勿用句語也。謹按通編禮典儀章條曰,朝參常參朝啓,竝着黑衣,此只就黑衣所着之朝衣而言之,非謂黑衣之外,更勿用紅團領也。故其下冠服條,列書一品以下朝服祭服及常服公服紅色綠色之文,此乃原典之制耳。由是觀之,專用黑團領,不可謂古制,但其專用於朝參常參等時而已耳。且以盤領窄袖言之,此非公服之制,而公服之盤領,右袵袍袖寬三尺,載在會典,表衣之前去地三寸,後去地二寸,袖樁廣一尺,袖口七寸,亦載通編,此豈非皇明遺制,國朝成憲之所可遵守者乎?至若私服之只着窄袖衣戰服,此亦原典所載之例,未敢知聖上,奚取而遽有此新式也。經曰,非先王之法服,不敢服。若一以簡便爲之,則先王所以表文章象威儀,於何可徵,而亦豈用夏之義也?猗歟我朝聖神繼承,顯謨丕烈,啓佑後人,咸正罔缺是宜,式遵舊章,萬億年勿替,而奈何以不詢之謨,頒式更張,上違祖宗之典,下咈衆庶之心哉?近者兵丁服制之變用異制,已是駭惑之甚,今焉竝紳士民,五百年一王之制,而一朝改易,是豈爲法於後世,而使聞於隣國者乎?今日變一令,明日改一法,關石和匀,安在其愼且重也?此乃治象世敎汚隆之所關係,而臣等冒忝承弼之列,顧何敢含容泯默,不思所以格回之道也?玆庸具牘聯籲,惟聖明,穆然遠覽,亟收前旨,以存舊制,以壹民志焉。取進止。答曰,省箚具悉卿等之懇。紅團領,乃通編原典之所不載,則是爲勿用,常服黑團領,乃宣祖朝傳敎定式,而行之者,則豈非古制乎?朝參·常參等時,必用黑衣者,蓋以黑爲重,故今欲捨輕從重,而至於盤領窄袖,嘗瞻仰南殿一二室御眞本,且有大明會典之可稽者矣。公服之紅色綠色,本與常服不同,故公服則用幞頭也,帶常服則用紗帽品帶,恐不可合而論之,私服雖無原典所載,而窄袖衣戰服絲帶,乃我國例着者,故取其省略簡便而已,初非創行新式。然則今此變通之常服私服,援照通編及會典仍用,本有例着之服,而來箚句語,非法不服,亦豈用夏云者,大非襯當,甚庸慨歎。如或上違祖宗之典,下咈衆庶之情,予雖寡昧,豈有此斷然行之乎?且以兵丁之服言之,彼銳我鈍,因時適宜,始也帖裏,轉爲軍服,本無一定膠守之規也。花衣綵袴,曾有武藝之服,則今之新製,有何異制之可駭可惑者乎?顧今國勢文弱,兵制靡弛,擧懷苟安,全事顧忌,上令不行於下,下情不達於上,迨此時也,豈可因循偸惰,不思所以振興之乎?卿等諒之。仍傳曰,此批答,遣史官傳喩。
上在昌德宮。停常參·經筵。
自卯時至午時,灑雨下雨,測雨器水深三分。
徐相祖啓曰,應敎兪鎭沃,副應敎鄭憲時,校理徐誼淳,副校理李範祖·申錫淵,修撰吳有善·洪炳一,副修撰金鶴善,有身病,一員未差,玉堂上下番俱空,事甚未安。新除授校理金在容,卽爲牌招入直,何如?傳曰,允。
傳于尹定求曰,在外玉堂許遞,前望單子入之。
玉堂前望單子入之,校理金在容落點。
傳于尹定求曰,司書有闕之代,前望單子入之。
司書前望單子入之,李載崐添書落點。
吏曹待敎單金用均。
兵曹口傳政事,副司勇單權在衡。
尹定求,以侍講院言啓曰,新除授司書李載崐,卽爲牌招察任,何如?傳曰,允。
傳于尹定求曰,左承旨許遞,前望單子入之。
承旨前望單子入之,李正來落點。
尹定求,以兵曹言啓曰,今閏五月二十八日辛未,日出寅正三刻七分,土旺改火進上時,宗廟署·社稷署·永禧殿·永寧殿·景慕宮·毓祥宮·景祐宮,依例改火,議政府·內閣·政院·侍講院·翊衛司·漢城府,一體頒火之意,敢啓。傳曰,知道。
又以統理交涉通商事務衙門言啓曰,本衙門事務漸繁,屬員苟艱,前注簿,朴永旈·鄭秉岐,竝司官加差下,令該曹口傳下批,何如?傳曰,允。
領府事洪淳穆,領議政金炳國,右議政金炳德聯名箚曰,伏以臣等,以衣服之不可變制,聯陳愚忱,冀格聰聽,及伏奉批敎,開諭備摯,誨責切嚴,臣等不嫺典故,素昧儀節,而妄有論說,自底謬錯之罪,雖聖度包荒,威罰不加,而情悰惶慼,容措無地,顧何敢更犯瀆撓,而原典中黑衣所着,只在於朝參常參等時而已,則餘外公朝所着,非紅團領歟?國朝有官者,本來常着紅團領,而至宣廟朝壬癸以後,不能備威儀,權着帖裏,及戊戌下敎,使有官者,服黑團領,粵三年復用紅色,則紅團領,豈非常着,而亦不可謂非古制也。然而今此聖意,寔由於捨輕從重,則有未敢一往煩瀆,而若其袖制廣狹,自有會典與通編成憲之當遵者也。私服之道袍·直領,古昔儒賢之論以爲,與深衣最近,通着於齋祭讌弔接賓之際,則其所由來者,久矣,而今乃一切革去,代之以窄袖戰服,此皆戎事所着,而使之竝用於平常時,是可曰,節文儀則之攸當乎?顧今文弱靡弛,誠庸憂歎,而聖慮奮發,思有以振興之,此乃回否爲泰,轉危爲安之一大機會也。疇敢攢手顒望?而第伏念創令不如修政,更制不如由章,臣愚淺見,恐未若遹遵舊法,禁其侈風之痼弊,爲太上道理。誠以民心易動而難靖,物情安故而厭新,雖在所當改,有非今日之急務,況非所當改而汲汲以從之乎?臣等非敢以無稽之說,干冒嚴畏,衷情所激,不容自已。伏乞聖明,懋詢芻之道,恢轉圜之量,亟收成命,以重舊典,仍治臣等屢瀆之罪,以嚴朝綱焉。取進止。答曰,省箚具悉。卿等之懇,昨日之批,罄悉無餘蘊矣。近來所稱深衣,已失古制,比於禮經及先儒圖說,懸殊不合,況道袍直領,乃意造無稽之服,何可最近於深衣乎?噫,數年以來,國步多艱,營壘相望,不可謂之以平常無事之時,故戎事所着則刪繁就簡,予果有深意存焉。今若株守膠黏,莫之更張,則是豈大易變通之義,況我列聖朝以來,制作損益,每多循時適意者乎?不必如是支煩,卿等其諒之。仍傳曰,此批答,遣史官傳諭。
禮曹判書李寅命疏曰,伏以臣曹以衣服變通之甚涉重大,節目裁定之莫可擅便,昨呈草記,請令廟堂稟處,而及伏奉批旨下者,諭之以何可推托,促之以卽速擧行,滿心惶恧,不知措躬之所也。今此聖敎,寔出於援古酌今,刪繁就簡之盛意,而第伏念臣曹擧行,只是稽考典式,一遵已行之事而已。至於創例,不敢自斷,或請廟堂稟處,或請儒賢收議矣。謏陋之見,未能遠引故事,只就耳目所覩記言之,憲廟壬寅,以堂下官帖裏事,至有問議之敎,又於丁未,以侍衛軍服事,亦有收議之命,初無自本曹徑先裁定之例,蓋由於重其事審其制之義也。顧今公私服着之一朝變通,豈一帖裏·一軍服之可比哉?此臣所以不敢擅便,而請廟堂稟處者也。且廟堂之臣,方以此陳箚,則其在事面,尤不宜輕擧,玆敢猥陳短章,仰瀆崇嚴。伏乞更加三思,博采而處之,不勝幸甚。臣無任云云。答曰,省疏具悉。私服變通,煞有間於公服,且成命已下,煩疏不止,有若規避者然,是豈北面之列所當行者乎?姑先施以罷職,事過後捧傳旨矣。卽速擧行。
大司諫尹龜永,執義尹相翊,掌令李元祺·李明源,持平金鎭祐·金弘圭,獻納金中植等聯名箚曰,伏以朝廷之置言官,欲以進陳忠讜,隨事獻替,而臣等言議選耎,知識淺短,濫叨臺職,只切悚耎。際伏見日前傳敎下者,有公私服變制之命,繼以群情惶惑,浮言難靖,竊不勝區區憂歎之至。古之帝王,當國家乂安,欲變改制度則必先稽于衆卿士從庶民,從至於大同然後,乃可以兼摠條貫,金聲而玉振之,未敢知宸衷所斷,不待詢謀而可以僉同歟。且衣裳,身之文也。自堯·舜三代,爲文章節制度,經典圖式,自有班班可考,未聞有純黑而盤領窄袖之制。蓋公服,尙矣。朱綠玄黃,所以用朝享,金緋素紫,所以明品階,亦有色尙之沿代各殊,如木德之尙靑,火德之尙赤,而朱綠玄黃金緋靑紫,未嘗不參互於其間。上下純黑,出於北方之强,而顧瞻宇內,裒衣博帶,濟濟而蹌蹌者,惟我大東禮義之邦而已。天下之人,如欲觀象於古,則當畢來取法,今何必變易爲哉?衆人之所尊仰,稱爲領袖,領袖者,取全衣之所繫屬,而威儀可象也,故雖燕居之服,未有不方圓其領,廣大其袖,惟軍服與私服,徒取簡便,而昇平之世,非人人從軍褻易之容,不可以出門見賓,抑豈不有駭於觀瞻耶?以臣等愚見,從簡之政,實非急務,入奢之弊,先宜預防,麻縷絲絮,輕重雖同,價或倍蓰,布木紬帛,長短雖同,而服異奢儉,則去奢急於從簡,表章合於制宜,而今此聖意攸在,豈有他也?只欲祛其繁複,就其省略,然革舊從新之際,自不無輿人之疑眩,豈若仍舊貫之便宜哉?以通編所載言之,旣無盤領窄袖之著于儀式者,則公服常服與私服,未始不遵守乎皇明遺制。國朝成憲,竊嘗聞之,當麗朝之時,多用元制,曁我聖朝龍興,猶未及丕變,迄于列聖繼作,文物大備,故衣服之制,或有古今之異,燦然克備矣。伏願聖明,淵然深思,穆然遠覽,還收前旨,以存邦典,以靖民志焉。取進止。答曰,省箚具悉。非但箚辭,多有未暢,句語及於國初聖朝時事,果有所不思而妄發者,事體道理,寧容如是?爾等施以罷職之典。
上在昌德宮。停常參·經筵。
藥房提調洪鍾軒,副提調趙準永啓曰,伏未審日間,聖體若何,寢睡水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
尹定求啓曰,新除授同副承旨李正來,卽爲牌招,何如?傳曰,允。
傳于徐相祖曰,禮房承旨馳詣宗廟·景慕宮,奉審摘奸以來。
傳于尹定求曰,政官牌招開政。
傳于尹定求曰,有實故玉堂許遞,今日政差出。
傳于尹定求曰,呈告判義禁·同成均,在外敦寧都正許遞,今日政差出。
傳于尹定求曰,臺諫有闕之代,前望單子入之。
李正來,以吏曹言啓曰,繕工監假監役官金京河·宋在浩·金斗璿,俱以身病,呈狀乞遞,竝改差,何如?傳曰,允。
有政。吏批,判書沈履澤牌招不進,參判南一祐牌招不進,參議沈相薰進,同副承旨李正來進。以吏批言啓曰,判書沈履澤,參判南一祐,竝牌招不進,小臣獨政未安,何以爲之?敢稟。傳曰,只出緊任。以宋道淳爲副應敎,李在淳爲副修撰,沈相學爲敦寧都正,李源命爲判義禁,趙秉鎬爲同成均。
兵批,兼判書李載元病,參判曺殷承病,參議李東淵病,參知趙璟淳入直進,右副承旨尹定求進。護軍李源逸,副護軍李寅晚·徐曾輔,副司直鄭寅奭,副司果李錫弘·金根壽·張秉義·李昌秀·安鼎鎭·金永植·池鍾湜,以上竝單付。
吏批,再政。洪在正爲戶曹參議,李來翼·姜錫俊·張敏禧爲假監役,故學生尹命浩,贈監察,孝行卓異贈職事,承傳。
李正來,以議政府言啓曰,卽見左右捕廳所報,則左廳所捉黨賊文板乭,右廳所捉黨賊金元植·李富文·李斗海·盧永順·宋相根·嚴元孫·李順五·申者斤用·安奉順等,次第嚴覈,而捕捉之際,至於兵刃交加,右廳譏校輩之被傷冒危,合有勸奬,該捕校姓名與賊囚等招辭,修成冊牒報爲辭矣。輦轂肅淸之地,乃敢聚黨持械,咆哮劫掠,無所不至,此等兇獰之類,不可晷刻假貸,在囚十賊,竝出付軍門大會軍民,梟首警衆,首捕軍官張儀寬賞加,副捕軍官金聖基等四人,竝帖加,助捕軍官李正煥等十五人,竝令該廳施賞,何如?傳曰,允。
又以議政府言啓曰,卽見右捕廳所報,則本廳所捉僞造啓字罪人申泰璜,隨從李世熙·洪,醴泉吏房朴齊衝,尙州吏房朴宰洪,刑曹移來,尙州下吏朴正韶等,及僞造紅牌罪人尹榮輔·孔益東等招辭,竝修成冊牒報,而李元俊·金仲千·鄭周伯等,在逃未捕爲辭矣。挽近法綱頹弛,人心悖頑,其所可驚可惋者,不一而足,而甚至於僞寶摸印之極變矣。諸囚情節,雖自捕廳次第査究,施律之適輕適重,犯罪之其首其從,宜責攸司,上項罪人等,竝移送秋曹,築底窮覈,按法處之,在逃三漢,刻期詗捉之意,申飭兩捕廳,何如?傳曰,允。
尹定求,以奎章閣言啓曰,明日卽書香閣朔奉審日次,臣進詣擧行之意,敢啓。傳曰,知道。
又以奎章閣言啓曰,原任直閣趙同熙本生父喪,依定式遣檢書官傳給內賜賻物以來之意,敢啓。傳曰,知道。
又以奎章閣言啓曰,原任直閣趙同熙本生父喪第三日,依定式遣檢書官致弔,仍爲勸粥以來之意,敢啓。傳曰,知道。
又以奎章閣言啓曰,原任直提學鄭範朝父喪卒哭日,依定式遣檢書官,勸肉以來之意,敢啓。傳曰,知道。
李正來,以兵曹言啓曰,闕門守直,何等愼重?而金虎門守門將崔文卿,無難闕直,事未前有,萬萬驚駭。當該守門將崔文卿,爲先汰去,其罪狀,令該府拿問處之,何如?傳曰,允。
又以兵曹言啓曰,卽接守門將廳牒報,則守門將金一培·南宮泳,屢朔稱病,終不入直,李原宇·張舜敎·閔周植,除授過限,亦未入仕,以致闕直之境,事未前有,萬萬駭然。竝爲先汰去,令該府拿問處之,何如?傳曰,允。
又以禁衛營言啓曰,本營餉色加設從事官權太鉉,身病甚重,勢難察任,減下,何如?傳曰,允。
又以統理軍國交涉通商事務衙門言啓曰,本衙門主事徐相雨·鄭萬朝·李源兢有身病,竝減下,其代以尹顯求·趙秉承·邊樹差下,仍令該曹口傳下批,何如?傳曰,允。
吏曹,統理交涉通商衙門主事三單,尹顯求·趙秉承·邊樹。
李正來,以左邊捕廳言啓曰,謹依議政府草記批旨,臣廳在囚私鑄錢罪人朴庸一·李景翰,竝移送秋曹,黨賊文板乭,出付御營廳之意,敢啓。傳曰,知道。
又以右邊捕盜廳言啓曰,謹依議政府草記批旨,臣廳在囚私鑄罪人金在萬·閔永範·金興福·金完甫·朴致成等五名,移送秋曹,黨賊金元植·李富文·盧永順·李斗海·嚴元孫·李順五·申者斤用·安奉順等九名,竝出付御營廳之意,敢啓。傳曰,知道。
又以右邊捕盜廳言啓曰,謹依議政府草記批旨,臣廳在囚僞造啓字罪人申泰璜,隨從洪·李世熙,醴泉吏房朴齊衡,尙州吏房朴宰洪,尙州下吏朴正韶等,及僞造紅牌罪人尹榮輔·孔益東等,竝移送秋曹,在逃未捕李元俊·金仲千·鄭周伯等三漢,刻期詗捉之意,敢啓。傳曰,知道。閏月晦日頒布。
又以御營廳言啓曰,罪人文板乭·金元植·李富文·李斗海·盧永順·宋相根·嚴元孫·李順五·申者斤用·安奉順,大會軍民於蔓川坪,梟首警衆之意,敢啓。傳曰,知道。
吏曹啓目,守門將金龍伊名字,改以龍淵事爲等如告狀,依例令藝文館給帖,何如?判付。啓,依允。
應敎兪鎭沃,校理金在容·徐誼淳,副校理李範祖·申錫淵,修撰吳有善·洪炳一,副修撰金鶴善等聯箚曰,伏以臣等,卽伏見日昨以衣制事,大僚陳箚,未蒙允兪,兩司聯籲,至承嚴批,臣等冒悚煩屑,尤涉猥然,職忝論思,義難泯默,玆敢聯章,仰瀆宸嚴,惟聖明裁察焉。今此衣制之變更,固聖心之出於參古酌今,因時制宜,然而臣等竊以爲殿下,欲其抑奢而變更,則何患無崇儉之方,欲其刪煩而變更,則何患無取簡之道也?以殿下轉圜之量,納牗之衷,勉副揆懇,克遵舊制,則豈不有光於聖德乎?伏願殿下,更加三思,特賜一兪,仍治臣等瀆撓之罪,以肅朝綱焉。取進止。答曰,省箚具悉。公私服變通,卽因時制宜也,不必如是煩瀆。
正言李秀洪·洪祐禎等疏曰,伏以文章制度,國之大政也。故聖人愼重之,必也博詢卿士,參謀衆庶,務適時宜,而無或有違焉,況於改制度易服色者乎?臣等伏見日前傳敎下者,有公私服變改之命,固知聖念,出於因時制宜,以圖振作之方,而然矣。抑有所未必然者,此非其時也,此非其制也。蓋我東方服色,實遵其宜,爲天下所慕焉。領袖者,取全衣之所繫屬而威儀可象也。故至於燕居之服,莫不方圓其領,廣大其袖,而軍服等節,亦皆表表可觀矣。夫何以煩而祛之,以簡而新之,以致民國之疑哉?盤領窄袖,旣無通編之明證,則公私服,乃是皇明遺制也,國家成憲也。嘗聞之,當麗朝之時,多用元制,曁我聖祖龍興之日,其制其度,未及丕變,以至列聖繼作,然後衣服之制,粲粲然大備,遂爲萬世不易之法,所謂此非其時也,此非其制也者,有以也。臣等職忝言事,旣以未署經,未得趨參於聯箚之末,又不容泯默,玆敢短章仰籲。伏乞聖明,淵然深思,穆然遠覽,還收前旨,以存國典,以靖民志焉。臣等無任云云。答曰,省疏具悉。衣制變通,寔由於祛繁取簡,不必煩瀆。疏辭句語之不審,與聯箚無異,爾等亦施以罷職之典。
上在昌德宮。停常參·經筵。
尹定求啓曰,來初五日朝參日次,而景陵忌辰祭齋戒相値,頉稟之意,敢啓。傳曰,知道。
傳于尹定求曰,以錢幣事,前後朝飭,果何如也?新鑄而不能行用,盜鑄而不能捕緝,至於新舊相權,低仰懸殊,而不能糾禁。內而法司捕廳,外而方伯守宰,苟能顧畏法令,寧有是也?令廟堂嚴飭中外,隨現隨捉,無敢容貸,如或因仍掩置,一往伈泄,則自廟堂草記論罪,繩以重律。
傳于李正來曰,此月已屆,祥期將及,追惟再昨年事,曷勝悼衋?故領議政忠翼公祠版,遣承旨致祭,其孫待闋服,卽爲調用事,分付銓曹。
傳于李正來曰,是月復屆,追惟再昨年事,甚庸傷衋,贈領議政忠肅公閔謙鎬,文獻公金輔鉉祠版,遣承旨致祭,贈吏判閔昌植祠版,遣禮官致祭,子孫待闋服,竝卽調用事,分付銓曹。
傳于李正來曰,再昨年軍變時,朝紳及幼學·軍校·閑散被禍人之子若孫,令該曹這這詳探,竝卽錄用,以示憫恤之義。
李正來,以議政府言啓曰,卽見全羅監司金聲根所報,則枚擧興德縣監申岐朝牒呈,以爲,本縣癸未條田稅船一隻,致敗於扶安縣,而稅米元納雜費六百八十三石零內,六百七十四石拯出發賣錢爲五千兩也,卽當改色,而不足條勢將再徵於民間,則窮蔀艱狀,萬無懲刷之路。上項致敗穀六百八十三石零,以拯出發賣錢,特許代捧爲辭矣。該縣以沿邊斗邑,荐歉之餘,臭載之穀,若又改納,則民邑事勢,必致罔措,特依所報施行之意,分付該曹該道,何如?傳曰,允。
又以司饔院監膳提調意啓曰,今日監膳時日下生鮮,腐傷體少,屢次點退,其所改色,與前無異,日勢漸晚,雖不得不捧入,而今當夏雨頻霔,江水漲滿,捉得無路云。在前如此之時,曾有稟旨代封之例矣。莫重御供,自下不敢擅便,惶恐敢啓。傳曰,知道。代封。
又以兵曹言啓曰,卽接南所入直衛將朴興植牒報,則景秋門南邊墻垣內面築墻六間許缺落云。爲先令紫門監堅實圍排,卽速修築,而此與全頹有異,金虎門入直軍,量宜除出,限改築間晝察夜巡之意,分付,何如?傳曰,允。
又以弘文館言啓曰,新除授副應敎宋道淳,時在忠淸道懷德地,經筵入番事緊,請斯速乘馹上來事,下諭。傳曰,許遞。
又以弘文館言啓曰,新除授副修撰李在淳,卽爲牌招察任,何如?傳曰,允。
又以奎章閣言啓曰,景慕宮望廟樓今朔奉審,無頉之意,敢啓。傳曰,知道。
又以兵曹言啓曰,卽接巡山哨官李顯經手本,則御營廳所授興仁門南邊曲城體城六間許頹圮云。爲先令繕工監堅實圍排,分授營門,卽速修築,而把守軍兵,亦令該軍門量宜定送,限改築間嚴加守直之意,分付,何如?傳曰,允。
又以禁衛營言啓曰,因兵曹草記,景秋門南邊墻垣內面築墻六間許缺落處,此與全頹有異,金虎門入直將卒,限改築間晝察夜巡之意,敢啓。傳曰,知道。
又以禁衛營言啓曰,本營千摠金東奭,身病猝重,勢難察任,改差,何如?傳曰,允。
領中樞府事洪淳穆,領議政金炳國,右議政金炳德聯名箚曰,伏以,臣等誠意淺薄,文辭短拙,荐犯瀆擾之悚,而尙靳允兪之音,竊不勝惶隘悶鬱,繼之以涕泣也。夫我東自箕子時,已有中國衣冠,逮我太祖受命,壹遵皇明制度,於是乎聲明物采,燦然可述,廩廩乎三代之盛,而今天下保有華舊典,獨靑邱一隅耳。譬如剝卦之上,一陽尙存,尤可貴重,有王者起,必來取法,其不在此矣乎?況衣者身之章也,自卿士大夫,至于庶人,咸有等威,不可以宴服忽之者也。故鄕黨篇,書聖人衣服之節曰,不以紺緅飾,詩之美都人士曰,匪伊垂之,帶則有餘。夫色之不正,尙不爲飾,豈可以戰服,通用於齋祭賓主之禮,帶亦有厲,何必用狹袖而無袂與袪之分乎?古人云,衣裳所以防其躁也。故有威而可畏曰威,有儀而可象曰儀,乃使卿士大夫及庶人,衣此之衣,徧於中國,則其可曰有威有儀乎?而亦豈所以示民不恌之義也?且國之貧富,兵之强弱,無關於衣制之變改,不待智者而知。以我殿下神聖英睿之鑑,寧有所遺燭歟?顧今民生困瘁而杼柚俱空,財用枵罄而泉布未通,爵賞濫褻而繁纓不惜,如是而國可富兵可强,猶反鑑而索照,不此之憂,而改其所不當改,變其所不當變,將見風敎日漓,騷訛愈興,雖欲爲徯志從欲之治,豈不難哉?昔賈誼請易服色,漢文帝謙讓未遑,當是時,區宇寧謐,黎庶殷富,足以變泰之法,立漢之制,而猶此謙讓者,誠以法制之難愼,非咄嗟可辦也。洪範云,謀及卿士,謀及庶人,言其有疑事,必質之神而稽之人,示不自專,安有此等大更張,而不詢於下,獨斷於上,不念大同之從不從乎?臣等愚昧,固不足以窺聖算之萬一,而區區所憂嘆者,以其擧措之不可不審,趨尙之不可不謹也。至若禮臣陳章,實爲事體,諫官遣辭,設有不思之句語,惟當採其不採而不原其情,遽加以罪,苟如是則執藝之規,牽裾之諍,將無所施,亦豈細故也哉?玆敢不避煩擾,冒死申籲。伏乞聖明,俯察愚衷,收還前旨,用副中外之望,亟寢禮臣·諫官罷職之命,以示包荒之德焉。取進上。答曰,省箚具悉卿等之懇。再昨年事,尙忍言哉?狃於靡敝,綱紀陵夷,致此萬古所無之變,君臣上下,戮力同心,凡屬制度繁䢇,亟宜琴瑟更張,御邦導民,蔚然有可觀之美,是爲切急之務,則今此衣制變通,卽更張中一事爾。前此批旨,覼縷無餘,披予衷曲,而卿等之如是爭執,有若力抗者然,何其不諒之甚也?老成體國,無論大事小事,苟有簡要便利於民,則同寅共貞,惟恐此事之不遑於此時,乃推車濟楫之義,今者不然,予豈無慨歎於卿等乎?成命已久,箚批屢勤,卿等亦當有念及於分義事體也。仍傳曰,此批答,遣史官傳諭。
應敎兪鎭玉,校理金在容·徐誼淳,副校理李範祖·申錫淵,修撰吳有善·洪炳一,副修撰金鶴善·李在淳等聯名箚曰,伏以,臣等以衣制事,冒悚聯籲,誠淺辭拙,未蒙兪音,荐瀆宸嚴,尤不勝惶之至,而今此衣制之變改,雖出聖念之因時制宜,刪繁取簡,制宜取簡之道,不在於衣制之變更,只在崇儉節用,則不足以衣制爲先務也。伏願殿下,更加裁量,收還前旨,以副中外之望焉。取進止。答曰,省箚具悉。已有前批,更勿煩聒。
上在昌德宮。停常參·經筵。
夜一更,灑雨下雨,測雨器水深四分。
李正來啓曰,卽者義禁府都事來言,領府事洪淳穆,領議政金炳國,右議政金炳德,今方胥命于金吾門外云。係是大臣去就,敢啓。傳曰,知道。
又啓曰,卽者中樞府·議政府錄事來言,領府事洪淳穆,領議政金炳國,右議政金炳德,情踪惶蹙,走伏金吾門外胥命,右議政仍納命召,何以爲之?敢稟。傳曰,安心還第事,遣史官傳諭于時原任大臣,仍傳命召于右議政。
事變假注書金龜爕書啓,臣於本月初二日戌時量,敬奉聖批,馳往傳諭于金吾門外,領中樞府事洪淳穆胥命所,則以爲,臣伏奉聯箚批旨下者,辭敎截嚴,爭執以下句語,有非人臣所敢承聞,惶懍靡措,泥首縮伏,惟俟金木之誅云矣。敢啓。傳曰,知道。
兼春秋朴斗杓書啓,臣於本月初二日戌時量,敬奉聖批,馳往傳諭于金吾門外議政府領議政金炳國胥命所,則以爲,臣伏承聯箚批旨下者,辭敎截嚴,爭執以下句語,有非人臣所敢承聞,惶懍靡措,泥首縮伏,惟俟金木之誅云矣。敢啓。傳曰,知道。
事變假注書金龜爕書啓,臣於本月初二日戌時量,敬奉聖批,馳往傳諭于金吾門外議政府右議政金炳德胥命所,則以爲,臣伏奉聯箚批旨下者,辭敎截嚴,爭執以下句語,有非人臣所敢承聞,惶懍靡措,泥首縮伏,惟俟金木之誅云矣。敢啓。傳曰,知道。
李正來啓曰,右議政金炳德,情踪惶蹙,又使錄事,來納命召,何以爲之?敢稟。傳曰,遣史官更爲還傳。
傳于李正來曰,金吾胥命,誠是意外,以卿難重之地,何爲有此過中之擧乎?卽爲還第事,遣史官傳諭于領府事。
傳于李正來曰,以卿調理病患之中,有此胥命引義,豈非過當之擧乎?卽爲還第事,遣史官傳諭于領議政。
傳于李正來曰,以卿難重之地,有此意外胥命之擧,果有何可引之端而然乎?卽爲還第事,遣史官傳諭于右議政。
傳于李正來曰,政官牌招開政。
以司謁口傳下敎曰,璿源殿瓦上除草雨漏處及靑帳蘆簾修改事,分付戶曹。
傳于李正來曰,在外判義禁許遞,今日政差出。
傳于李正來曰,呈告知義禁許遞,今日政差出。
李正來,以吏曹言啓曰,東學敎授金炳秀,以其身病,呈狀乞遞,改差,何如?傳曰,允。
又以吏曹言啓曰,繕工監假監役官李來翼·姜錫俊·張敏禧,俱以身病,呈狀乞遞,竝改差,何如?傳曰,允。
又以吏曹言啓曰,寧海府使申泰鼎呈狀內,矣身受由上京矣。身病猝重,萬無還官之望云。其身病旣如是,則有難强令還任,罷黜,何如?傳曰,雲山郡守李起俊相換。
又以吏曹言啓曰,寧海府使申泰鼎,雲山郡守李起俊相換事,命下矣。申泰鼎以前任益山郡守,方在解由未出中,李起俊以前任洪原縣監,方在解由未出中,何以爲之?敢稟。傳曰,勿拘。
李正來啓曰,臣吏·兵批兼進之意,敢啓。傳曰,知道。
有政。吏批,判書沈履澤進,參判南一祐牌招不進,參議沈相薰牌招不進,同副承旨李正來進。以鄭光淵爲副應敎,金有淵爲判義禁,李世宰爲知義禁,李瑞永爲東學敎授,金東漢·梁檍·明光華爲假監役。
兵批,兼判書李載元病,參判曺啓承,參議李東淵病,參知趙璟淳入直進,右副承旨尹定求進。副司直宋道淳,副司果宋有寬竝單付。
吏批,再政。以柳永根爲掌樂主簿。
三政,以朴履陽爲監察。
四政,以李命炎爲掌樂主簿。
五政,以李政翼爲監察,寧海府使申泰鼎,雲山郡守李起俊相換事,承傳。
以吏曹參議沈相薰牌不進罷職傳旨,傳于李正來曰,只推。
李正來啓曰,行都承旨趙準永,右承旨趙臣熙,左副承旨徐相祖不爲仕進,行左承旨閔泳奎廚院進,右副承旨尹定求式暇出去,院中只有臣一人,伴直無人。左副承旨,所當牌招,而拘於廳規,不得請牌,何以爲之?敢稟。傳曰,牌招。
又啓曰,左副承旨徐相祖牌不進,伴直無人。右承旨趙臣熙,所當牌招,而拘於廳規,不得請牌,何以爲之?敢稟。傳曰,牌招。
李正來,以典圜局言啓曰,本局新鑄當五錢,以今月初三日行用之意,敢啓。傳曰,知道。
又以禁衛營言啓曰,本營千摠,今當差出,而擬望之人乏少,外任竝擬,何如?傳曰,允。
又以禁衛營言啓曰,本營哨官金永淳,身病猝重,執難察任,改差,何如?傳曰,允。
又以御營廳言啓曰,本廳字內興仁之門南邊曲城六間許頹圮處,令分授軍門卽速修築,把守將卒,量宜定送事,自兵曹草記矣。修築則今方擧行,而哨軍十五名,將校一人率領,限改築間,輪回嚴加把守之意,敢啓。傳曰,知道。
又以義禁府言啓曰,守門將金一培·南宮泳·李原宇·張舜敎·閔周植,金虎門守門將崔文卿等爲先汰去拿問處之事,傳旨啓下矣。金一培·南宮泳·李原宇·崔文卿等,今方待命,拿囚,張舜敎下去開城地,閔周植下去忠淸道忠州地云,依例發遣府羅將,竝拿來,何如?傳曰,待待命拿囚。
又以義禁府言啓曰,卽接月令醫員高俊弼手本,則以爲,時囚罪人南宮泳屢朔痢疾之症,就囚之後,一倍添劇,度數頻數,目下症形,實爲危劇云。罪人病勢如此,則一邊保放,一邊草記,載在法典矣。南宮泳姑爲保放之意,敢啓。傳曰,知道。
知事金炳始疏曰,伏以,臣荐控懇迫之私,仰丐憫恤之恩,及伏奉批旨,諭之以病可善攝,勉之以調理行公,繼而有署理之命,臣感惶怵惕,滋不勝其隘矣。狗馬賤疾,旣蒙矜燭,念其形骸之莫攝,神識之已遁,不欲强之以剸煩理劇,曲庇及此,恩至渥矣。然顧其職名則固自如也,簿領之雲委,機事之飈發,一切抛閣,替勞僚員,藉托恩暇,尸位罔聞,分義之蹇慢,已無可言,伏況公朝任官,專務綜核,病不堪焉,則斯可已矣。豈容使息偃者虛縻,鞅掌者賢勞?事體之苟簡,莫此爲甚。揆以公私事計,轉益跼蹐戰灼,床玆之命,不敢一日之安,適足以添却一病,尙何善攝之暇問哉?臣之病源,祟於積瘁,悳元內鑠,痰火上熾,發于動思,暈窒欲仆,蓋其根深蒂固,無望時月之差健,惟有解脫絆縛,安心休息,庶或少延殘喘,而及今不治,將至於莫可救藥,以我殿下愛欲生之恩眷,亦豈無煦濡顧復,以究終始之澤也?疾痛之極,不避瀆屑,情窮辭竭,鳴號不止。伏望聖慈,惻然垂念,將臣前疏所辭兩銜,竝賜鐫遞,俾得投閑調息,則實天地曲遂之仁也。臣無任云云。答曰,省疏具悉。已悉於前後之批,卿其勿辭,益加調理行公。
上在昌德宮。停常參·經筵。
自巳時至人定,灑雨下雨,測雨器水深一寸二分。
事變假注書金龜爕書啓,臣於本月初三日寅時量,敬奉聖諭,馳往傳諭于金吾門外領中樞府事洪淳穆胥命所,則以爲,臣速難貰之辜,稽丕蔽之律,爲人臣而不識事體,冒犯力抗,厥罪何居?恩諭雖極鄭重,衷情轉益震迫,惟願遄被嚴誅云矣。敢啓。傳曰,知道。
事變假注書金龜變書啓,臣於本月初三日寅時量,敬奉聖諭,馳往傳諭于金吾門外議政府領議政金炳國胥命所,則以爲,臣自速重戾,惟俟嚴勘,不敢以病狀之危奄,偃處私次,震剝靡措,求死不得,聖諭雖極感霣,臣情轉益惶懍,伏願遄被威罰云矣。敢啓。傳曰,知道。
事爕假注書金龜爕書啓,臣於本月初三日寅時量,敬奉聖諭,馳往傳諭于金吾門外議政府右議政金炳德胥命所,則以爲,臣辜戾旣積,盛罰是俟,及伏奉聖諭,辭旨若是鄭重,臣罪自知難容,衷情轉益震迫,惟願遄被當律云矣。敢啓。傳曰,知道。
李正來啓曰,右議政金炳德情踪惶蹙,又使錄事,來納命召,何以爲之?敢稟。傳曰,遣史官更爲還傳。
傳于李正來曰,已有前諭,而庚炎此劇,陋次起居,不勝耿耿。卿旣以箚批爲引,爭執以下六字,玆以還收,卿其安心還第事,遣史官更爲傳諭于領府事。
傳于李正來曰,湫隘之地,蒸炎之節,調將失宜,曷勝懸懸?日前箚批中爭執以下六字,玆以還收,卿其安心還第事,遣史官更爲傳諭于領議政。
傳于李正來曰,廟務致曠,起居失宜,以公以私,曷任憧憧?卿以箚批句語,有此過引,故爭執以下六字,玆庸還收,卿其安心還第事,遣史官更爲傳諭于右議政。
以右承旨趙臣熙牌不進罷職傳旨,傳于李正來曰,只推。
李正來啓曰,行都承旨趙準永,行左承旨閔泳奎,左副承旨徐相祖,右副承旨尹定求不爲仕進,右承旨趙臣熙牌不進,院中只有臣一人,伴直無人。右副承旨所當牌招,而拘於廳規,不得請牌,何以爲之?敢稟。傳曰,牌招。
又啓曰,右副承旨尹定求牌不進,伴直無人。左副承旨徐相祖,所當牌招,而拘於廳規,不得請牌,何以爲之?敢稟。傳曰,牌招。
事變假注書金龜爕書啓,臣於本月初三日酉時量,敬奉聖諭,馳往傳諭于金吾門外領中樞府事洪淳穆胥命所,則以爲,臣有罪未勘,霣越無地,恩諭洊降,不惟不賜威罰,乃反開誨備摯,致勤下念,至有六字還收之命,感極恧切,益莫省措躬之所,曷敢不仰承德意?今方冒還私次云矣。敢啓。傳曰,知道。
事變假注書金龜爕書啓,臣於本月初三日酉時量,敬奉聖諭,馳往傳諭于金吾門外議政府領議政金炳國胥命所,則以爲,臣於悚縮俟勘之中,荐伏奉別諭,威罰不加,開誨備摯,至蒙批旨句語還收之命,感隕恧蹙,益無所自措,而恩眷旣隆,屢瀆是懼,今方冒還私次云矣。敢啓。傳曰,知道。
事變假注書金龜爕書啓,臣於本月初三日酉時量,敬奉聖諭,馳往傳諭于金吾門外議政府右議政金炳德胥命所,則以爲,臣席藁俟勘之中,荐伏奉恩諭,開誨諄複,至有批敎句語還收之命,譴罰不加,眷庇彌隆,益不勝感隕之至,冒悚齎慄,姑爲退還云矣。敢啓。傳曰,知道。
傳于李正來曰,禮曹判書李寅命,分揀招致,啓板前,問啓以入。
傳于李正來曰,禮判問啓,置之,節目卽速捧入。
禮曹私服變制別單。一,私服窄袖衣,無論貴賤,皆可常服,如道袍·直領·氅衣·中衣,自今以後,皆宜除之。一,有官者,加戰服,胥役在官者,同吏胥,團領亦除。一,儒生進見時及齋服,儒巾·靴子依舊外,亦用盤領窄袖,帶用絲帶,生·進·幼學私服則亦用窄袖衣。一,庶民只着窄袖衣,厮役同一窄袖衣,或緣以他色,或不施緣,均可任便,緣廣布帛尺一寸,徒隷不得加緣。一,無官者,不得服綺羅綾緞之屬,胥役在官者同。一,帶用廣帶,施鎖釦,束衣如也,帶之制,餘無過周尺一尺,或用絲帶,垂縷無過周尺一尺。一,文武堂上官帶用紅紫色,堂下官靑祿色,無官用黑色,儒生革帶,隨便爲之。一,笠纓用狹小織組,或紗或帛或珠,足以固結,無得垂餘。一,衣係僅足以固結,無得廣長,或絲紐金釦。一,有服人常服及弔服,用窄袖白衣,帶用白色,有官者加淡色戰服,有服人或用麻布帶,不得長垂。一,未盡條件,追後磨鍊。
以司謁口傳下敎曰,私服變制節目,旣已啓下,京內則以十五日爲限,外邑則以關到後十五日爲限。
傳于李正來曰,各衙門散料,尙未淸帳,各司貢價,又多未下云,事甚可悶。新鑄錢五十萬兩,玆以頒下,令廟堂量宜劃給於戶·惠廳及兵曹,以示眷恤之意。
傳于李正來曰,玉堂竝許遞,前望單子入之。
以左副承旨徐相祖牌不進罷職傳旨,傳于李正來曰,只推。
李正來,以戶曹言啓曰,璿源殿瓦上除草雨漏處及靑帳蘆簾修改事,命下矣。修改吉日,令日官金載霖推擇,則今六月二十五日未時爲吉云。以此日時,擧行之意,敢啓。傳曰,知道。
又以禮曹言啓曰,以私服變制事,具節目以入事,命下矣。條列別單書入之意,敢啓。傳曰,知道。
又以弘文館言啓曰,新除授副應敎鄭光淵,時在京畿楊根地,經筵入番事緊,請斯速乘馹上來事,下諭。傳曰,許遞,前望單子入之。
又以侍講院言啓曰,新除授司書李載崑,時在京畿交河地,書筵入番事緊,斯速乘馹上來事,下諭,何如?傳曰,允。
奉朝賀李裕元疏曰,伏以,臣自聞章服私服改定之命,滿心驚訝,不覺繞壁彷徨。夫文章禮儀,係國家大節,粵自宣廟朝,議朝官服色,議者皆以爲,一遵華制,變紅爲靑爲宜。臣之先祖文忠公臣恒福獻議曰,決不可變紅爲靑。憲廟朝貼裏色改定也,其時相臣趙寅永,引臣之先祖議曰,豈能出於故相臣已議之外哉?其反覆陳達不可輕易草率之意者有如此。由此觀之,今之章服,亦不可變紅爲黑。至若私服變廣爲狹,寔出於簡便之意。然稽之古典,袍,長褐也。自成周時,已有其制,未聞狹其袖也。麗臣金富軾言,宋使臣見濶袖衣,歎三代之服在此,在勝國,無此狹袖,可知矣。中衣之制,古則用於釋奠,而以褘絳緣,其領袖,今雖不見,此制其古然也。蓋袍與中衣,俱爲儒者上服,如無此服,何以象威儀表貴賤乎哉?垂帶悸兮,帶則有餘,皆出於經傳,而冠所以莊其首,履所以重其足,衣裳䄡如,所以防其躁也,此亦先儒語也。我東以崇儒重道,爲立國規模,是以儒者之服,逈異凡庶,援古證今,何嘗變改儒者之服乎?此則聖賢之所制故也。至於刪繁就簡,非不知聖意攸在,而文則用儒着,武則用戎衣,不害爲萬全之策,而如或脫有不幸之事,不待朝令,自當以簡便之服而至矣。何必預講此等之擧乎?無若各稱其服,因舊無改,果協大聖人長遠之盛德也。臣一病沈淹,求飮名泉,奔走京鄕,已三年于此矣。旣不得參於大論之末,又不得進伏於城闉之近,全忘荒陋,倩人草疏,馳驛仰籲,伏乞聖上,淵然三思,俯循擧國之願,千萬幸甚。臣無任云云。答曰,省疏具悉卿懇。間以公私衣制事,至有大僚聯箚,屢煩批旨矣。其所更張,蓋參互於國典及俗制,必要其祛繁就簡而己。今見,卿疏老成之論,予不敢曰,泥於古法,而顧今事計,亦不可無變通之道,卿其諒之。仍傳于李正來曰,此批答,遣史官傳諭。
應敎兪鎭沃,校理金在容·徐誼淳,副校理李範祖·申錫淵,修撰吳有善·洪炳一,副修撰金鶴善·李在淳等疏曰,伏以,臣等以衣制事,再次聯籲,未蒙兪音,荐瀆宸嚴,極涉猥越。卽聞大僚以此胥命于金吾,臣等不可安坐而泯默,故玆又冒悚仰瀆,尤不勝惶蹙之至。臣等固知殿下已下成命,有難還寢,然自古聖帝明王,發令而還收者,蓋多有之矣。以殿下聖明之德,豈不諒此,而尙靳一兪乎?伏願殿下,淵然深思,還收衣制變更之旨,以副中外之望。且大臣蒼黃待罪,而開釋敦諭,惟在殿下禮遇大臣之道,則臣等不敢贅陳,而至若臣等瀆撓之罪,亦不可仍置,亟下司敗,以肅朝綱,千萬幸甚。取進止。答曰,省箚具悉。衣制事,成命已久,且有前批,更勿煩瀆。
上在昌德宮。停常參·經筵。
自人定至初五日開東,灑雨下雨,測雨器水深二分。
自卯時至人定,灑雨下雨,測雨器水深二寸。
徐相祖啓曰,右副承旨尹定求今日不爲仕進,卽爲牌招,何如?傳曰,允。
又啓曰,知義禁李世宰,除拜後過三日不爲出肅,依定式推考警責,仍卽牌招察任,何如?傳曰,允。
又啓曰,時原任大臣有稟達事,來詣閤外請對矣。傳曰,入侍。
傳于徐相祖曰,待敎金用均,馳詣景陵,奉審摘奸,仍留監祭,局內諸陵,一體奉審以來。
傳于徐相祖曰,政官牌招開政。
玉堂前望單子入之,應敎李晚容,副應敎徐光範,校理李泰容·尹吉求,副校理王性協·黃益秀,修撰姜鐸·李鳳德,副修撰李起鍾·梁相器落點。
傳于徐相祖曰,敦寧都正許遞,今日政差出。
傳于徐相祖曰,呈告同成均許遞,今日政差出。
傳于李正來曰,公事不審之中官金漢宗,從重推考。
李正來,以吏曹言啓曰,繕工監假監役官金東漢·梁檍·明光華,俱以身病,呈狀乞遞,竝改差,何如?傳曰,允。
有政。吏批,判書沈履澤牌招不進,參判未差,參議沈相薰進,左副承旨徐相祖進。以吏批言啓曰,判書沈履澤牌招不進,參判未差,小臣獨政未安,何以爲之?敢稟。傳曰,只出緊任。以朴齊應爲敦寧都正,申獻求爲同成均。
兵批,兼判書李載元病,參判曺殷承入直進,參議李東淵病,參知趙璟淳病,同副承旨李正來進。副司直兪鎭沃·鄭光淵·金在容·徐誼淳·李範祖·申錫淵,副司果吳有善·洪炳一·金鶴善·李在淳竝單付。
傳于李正來曰,見窠皆令差出。
吏批,再政。以李命炎爲引儀,李寅鉐·具永書·朴應德爲假監役。
三政,以徐載琬爲掌樂主簿。
四政,以金鳳祐爲監察。
五政,以柳永根爲司饔主簿。
六政,以卞鍾獻爲掌樂主簿。
七政,以宋鍾興爲監察。
八政,以李喬憲爲禁府都事。
傳于徐相祖曰,吏曹參判有闕之代,前望單子入之。
吏曹參判前望單子入之,申錫年添書落點。
以右副承旨尹定求牌不進罷職傳旨,傳于李正來曰,只推。
兵曹口傳政事,禁衛千摠單尹泳奎。
徐相祖,以侍講院言啓曰,新除授司書李載崑,自鄕上來云,卽爲牌招察任,何如?傳曰,允。
李正來,以禁衛營言啓曰,本營中軍具然泓,身病甚重,勢難察任,今姑改差,何如?傳曰,允。
又以操鍊局言啓曰,謹依下敎,本局另設於南別營之意,敢啓。傳曰,知道。
又以義禁府言啓曰,卽接月令醫員高俊弼手本,則以爲,時囚罪人金一培,屢朔瘧疾,又添泄瀉,目下症形,實爲危劇云。罪人病勢如此,則一邊保放,一邊草記,載在法典矣。金一培,姑爲保放之意,敢啓。傳曰,知道。
領議政金炳國疏曰,伏以,今玆衣制變通,大係人心向背,敢有聯籲之三瀆,而非第兪音之終靳,至承截嚴之批旨,臣於是,懍震迫,忙舁委頓之骸,走伏胥命之所,惟威罰是俟。聖度包荒,諭誨備摯,仰感恩恕,冒還私次,而前箚猶有辭未達意未暴,義當求對,只緣臣方劇之病,雖擔於人,萬無以致身脩門,雖致于門,尤無以造膝前席,末由隨諸大僚,借方寸地而罄陳愚衷,悶隘之極,寧卽溘然。蓋此求對之事,實是不得請則不可止者,以我殿下日月之明,何未臨燭,而遄降一允乎?臣是朝夕待符矣。人之將死,其言也善,惟聖上幸加三思,用副群情焉。仍伏念,臣頃蒙愼嗇暑令,俟間簉朝之命,不世之遇,曲憐之仁,臣雖木石,猶知隕結,苟可少蠢,期欲一肅,而病非人力可爲,尙無一分減勢,時有大同之論,而名玷元輔之任者,不得趨進,亦焉用彼相哉?願賜斥退,俾公私耦幸,不勝血祝。取進止。答曰,省箚具悉卿懇。以卿將攝之中,何可登筵乎?衣制事,已有前後批旨,卿其諒之。辭免事,今非可論之時,卿其安心調理。仍傳曰,此批答,遣史官傳諭
吏曹參判南一祐疏曰,伏以,臣於見職,有命卽膺,非敢謂才猷之可堪,義急蹶也,旣肅仍據,亦不由廉防之專昧,悚切瀆擾也。然而間嘗代斲注擬之際,本暗之鏡,無賴重磨,已試之鉛,不可再割,按簿塡補,尙患乎戞戞,如是而其能擇四事之良,觀三類之實,隨器進用,弼成弘治也哉?且臣夙抱貞痼之祟,痰濕凝結,髖髀違舛,轆轆有聲,履蹇澁,不若恒人者,七載于玆矣。近値火旺,調息失宜,形症復肆,苦楚萬狀,時日之內,彈束無望,政牌連臨,一直違傲,縱緣實病之難强,自顧私分之何安,罪著慢命,跡又妨賢,玆綴疾聲之呼,冒干憫覆之下,伏乞天地父母,特垂鑑諒,將臣所帶貳銓之銜,亟賜鞶褫,以幸公私,千萬至祝。臣無任云云。答曰,省疏具悉。所請依施。
館學儒生沈魯正等疏曰,伏以,爲文章而表貴賤,正衣冠而尊瞻視,卽先聖先師所行所履也。一自垂衣裳治天下以來,雖或有因時制宜,要皆不出乎矩矱繩尺之內而已。我國公私之服,悉遵皇明之制,上自郊廟衮冕,下至閭巷冠帶,秩然有文,式至今五百年,不可有移易者,而日者傳敎屢申,變通於公私衣制,臣等固知聖度卓越,經緯天地,損益今昔,務合時措之宜,參定一代之法,竊不勝欽仰萬萬。而第伏念,謀出不詢,事係難愼,已有廟箚臺章,聯箋累牘,尙靳反汗之兪,臣等相等瞠然,亦不可以言輕自阻,略掇見聞,冒犯瀆撓。伏乞聖明,假借澄省焉。臣等謹按,洪武三年,定烏紗折角巾,盤領窄袖袍,束帶以金琥珀,永樂三年,冠以烏紗冒之折角向上,名曰翼善冠,袍用黃色盤領而窄袖,此是大明皇帝之服,故我國南殿一二室御眞,盤領窄袖,卽國初頒賜冕服時制度也。我東臣子,豈敢倣此爲制哉?先是恭愍王時,偰長壽自大明服所賜團領而還,天使徐質見之曰,不圖高麗,復襲中國衣冠。東國之有團領,自此始焉。逮我英廟十七年丁酉,命館學儒生,仍舊服紅團領,問議中外,大臣金在魯,據李睟光所著類說建白曰,我國初儒生私出入,亦着紅直領,然則紅衣必是祖宗舊制,以朝士服言之,重處衣黑,輕處衣紅,凡儒生入聖廟時着靑衣,食堂齋時着紅衣云云。由是觀之,紅團領與直領,元是古制,今何所據,而曰私服曰無稽也,臣等實所未曉也。且先王法服,自有玄端深衣以來,未有不闊袖而緣邊,未有窄袖而有緣,故程子繭袍,朱子野服圖,皆用闊袖而緣。大明之制,文官袖長過手,反屈至肘,武官袖長過手七寸,此皆深衣之制,不解紐而拔肘,爲軍禮者也。我朝武官之挾袖,則其在馳馬控弦之地,有妨周旋,壬辰回鑾後,群臣不備冠帶,竝着挾袖戎服,而有戎事則文武通用,然固非常着也。今欲常着,則未知便否之如何,而今俗所謂長袍周衣,尤非古制,故純祖三十年翼考代理庚寅,有令曰,近聞士大夫多着廣袖周衣,是何制度?周衣乃緇徒之服,則服之妖者也。世俗雖曰厭舊尙新,豈可蔑法改制,行此非常之事乎?其在表文章尊瞻視之道,申禁痛革。以此考之,廣袖周衣,猶尙曰非法服,況乎窄袖周衣乎?臣等謏陋膠守,不能廣典考博援引。然以此數者言之,盤領窄袖,則皇朝曁我朝君臨之服也。以臣愚意,似非議及於群下者也。紅團領直領則以英廟成命,而不可遽廢也。周衣則以純祖,翼考之遺敎,而不可遽用也。衣之窄袖則考於玄端深衣·繭袍野服之制,而不可遽窄也。至於道袍·氅衣,行有久矣,則亦是國典也。於此數者,一有可變可改也哉?殿下特以國步多艱,營壘相望,凡係戎事,更張琴瑟,丕變文弱,欲使在廷在野之臣,周旋捷利,步屧輕快,風雨矢石之場,挺身張拳,有千萬人可往之氣,凡爲今日臣子者,孰不欲仰體聖意之萬一。然臣等以爲,忠君向上,赴湯蹈火之勇,惟在導率培養之如何而已,不在衣服之繁簡長短也。德化上行,下自效之,自有其道。肆以正廟初服,朝官之氅衣,赴公靑色,私處白色,相臣洪象漢,奏公私皆靑而依允。又啓令民白衣盡靑。上曰,民猶水也,攪之則亂,不爲允許,民竟效靑。茍以變色,比於變制,至易且輕,然而猶難之,猗歟盛哉。詩云,不愆不忘,率由舊章,先儒曰,欲法堯·舜,當法祖宗。惟我列聖顯謨丕烈,豈非可法於今日乎?臣等忝守聖廟,儒冠儒服,尤有所別,玆敢相率叫閽。伏乞聖明,請加三思,亟收成命。臣等無任云云。答曰,省疏具悉。疏辭非曰無可據,而今此通變,寔出於酌古制今,祛繁就簡也。更勿煩瀆,退修學業。
甲申六月初四日□時,上御缺。時原任大臣請對入侍時。缺
上在昌德宮。停常參·經筵。
藥院提調洪鍾軒,副提調趙準永啓曰,伏未審日間,聖體若何,寢睡水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
大王大妃殿進御二錢重人蔘粟米飮,自今日一貼式,限二貼煎入事,榻前下敎。
王大妃殿進御二錢重人蔘粟米飮,自今日一貼式,限二貼煎入事,榻前下敎。
徐相祖啓曰,行左承旨閔泳奎,右承旨趙臣熙,今日不爲仕進,竝卽牌招,何如?傳曰,允。
傳于李正來曰,非但前後箚批,洞然敷釋,更無餘蘊,昨日前席,至有嚴重之敎,以示其可已不已之意,而一往力抗,賓啓踵至,是何事體?敬大臣雖有經典所載,尊君命獨無可講之地乎?此不可以大官有所參恕,領府事洪淳穆,右議政金炳德,施以門黜之典。
李正來啓曰,新除授校理李泰容,方在被謫蒙放中,何以爲之?敢稟。傳曰,蕩滌敍用。
又啓曰,玉堂上下番俱空,事甚未安。應敎李晚容,副應敎徐光範,校理李泰容·尹吉求,副校理王性協·黃益秀,修撰姜鐸·李鳳德,副修撰李起鍾·梁相器,竝卽牌招,推移入直,何如?傳曰,允。
又啓曰,假注書閔龍鎬有身病,勢難察任,今姑改差,何如?傳曰,允。
閔龍鎬改差,代以李日彦爲假注書。
李正來啓曰,因兵曹啓目,京畿水使,今已減下,該水使所佩兵符與水營所在德積·德浦·注文·靈興四鎭兵符左隻,收聚燒下,允下矣。竝收聚上送本院,以爲燒火之地事,京畿監司處,下諭,何如?傳曰,允。
以右承旨趙臣熙牌不進罷職傳旨,傳于李正來曰,只推。
以黃海監司尹宇善狀啓,白翎島民,聚衆殺害,劫奪華商貨物事,別定査官,嚴覈馳啓,駭僉使李敎七,爲先罷黜,其罪狀,令攸司稟處,而事在省內,未卽覺察,惶恐待罪事,傳于李正來曰,勿待罪事,回諭。
兵曹,以李敎復爲禁衛中軍。
兵曹口傳政事,禁衛中軍單李敎復。
李正來,以議政府言啓曰,傳曰,各衙門散料,尙未淸帳,各司貢價,又多未下云,事甚可悶,新鑄錢五十萬兩,玆以頒下,令廟堂量宜劃給於戶·惠廳及兵曹,以示眷恤之意事,命下矣。宸念軫恤,有此特施,窮夏群情,擧切感戴,謹依下敎,戶曹三十萬兩,惠廳·兵曹各十萬兩,排劃之意,敢啓。傳曰,知道。
又以兵曹言啓曰,宣傳官廳薦會在卽,而宣傳官李昌鎬身病猝重,無望供職,呈狀乞遞。改差,其代依例口傳差出,以爲會薦之地,何如?傳曰,允。
兵曹口傳政事,以李奎璿爲宣傳官。
李正來,以兵曹言啓曰,卽接西所衛將權龜仁牒報,則永肅門北邊內宮墻二間,因雨頹圮云,爲先令紫門監,以杻杷子及長木堅實圍排,把守則係是局出身直所近處,限修築間,令局出身,輪回晝察夜巡。本所字內永肅門北邊小松二株及泰秋門東邊小松一株,因風顚仆云,令該所依例斫去之意,敢啓。傳曰,知道。
又以禁衛營言啓曰,本營哨官趙世鎬,身病猝重,勢難察任,改差,何如?傳曰,允。
又以御營廳言啓曰,本營哨官李道熙,身病甚重,勢難察任,改差,何如?傳曰,允。
又以義禁府言啓曰,卽接月令醫員高俊弼手本,則以爲,時囚罪人李原宇,素患痰癖之症,又添痢疾,度數頻數,崔文卿,猝得關格,又添泄瀉,目下症形,俱爲危劇云。罪人病勢如此,則一邊保放,一邊草記,載在法典矣。李原宇·崔文卿等,姑爲保放之意,敢啓。傳曰,知道。
館學儒生南斗熙等疏曰,伏以,臣等以公私服改制事,猥陳膚淺之見,恭俟兪允之音。及伏奉批旨下者,若曰,非曰無可據,而今者通變,寔出於酌古制今,祛繁就簡也,溫諭申複,辭敎懇摯,臣等奉讀再三,欽仰攢祝,非不知聖意之亶出於因時制宜,而第伏念我東衣冠文物之侔擬中華,取法祖宗,自成夏府之關和,不墜殷宗之監憲,五百年于玆,燦然可觀,上自朝見之公服,燕居之常着,下隷儒生匹庶團冠方履之屬,各有定制,罔敢或墜,率履不越矣。厥初裁制之由來已例,略暴於臣等之前疏,見諒於淵衷之俯燭,則今何可據變遺制,有違成法乎?至若酌古制今,祛繁就簡,誠如聖旨,然而就其節目中窄袖與周衣,已非先王之遺法,又非祖宗之舊制,則不但有駭於耳目,實爲有拂於群情。其不可變易者,非止於此也。臣等之如是煩瀆,極涉屑越,而只以翼考受敎中稽之,廣袖周衣,尙屬□□,況可以窄袖周衣,壞了舊制乎?大抵衣之爲衣,表其文也,正其儀也。臣等忝在絃誦之列,所服者先王之制也,所講者先聖之禮也,則今忽以於制於禮所未有之窄袖周衣,陞降於俎豆之側,趨走於揖讓之間,誠是說不去而做不得者也。張拱徐趨,在朝晉見之禮,齊明盛服,入廟周旋之儀也。今此通變,雖出於祛繁就簡,究其實則非徒無益於便簡,還恐有損於儀節,烏可無難愼於其間也哉?鄒傳曰,遵先王之法而過者未之有也,魯語曰,仍舊貫如之何,何必改作?臣等竊爲殿下誦之。伏乞聖明,淵然深思,亟垂反汗,式遵舊制,以壹民志焉。臣等無任云云。答曰,省疏具悉。成命旣久,節目已下,且有昨日之批,而復此煩瀆,是喜事也,橫議也。疏頭施以停擧之典。
上在昌德宮。停常參·經筵。
自辰時至午時,灑雨下雨,測雨器水深四分。
傳于尹定求曰,政官牌招開政。
傳于尹定求曰,奉審閣臣入侍。
傳于李正來曰,典圜局新鑄錢,已行用矣。不可無示意之擧,管理以下,別單書入。
傳于李正來曰,今見禮制陳疏,則以當日節目擧行,歸之於强其不敢强之事,張皇暴白,全沒分義,寧有如許道理乎?禮曹判書李寅命,施以竄配之典。
傳于李正來曰,呈告弘文提學許遞,今日政差出。
李正來啓曰,卽者議政府錄事來言,領議政金炳國,嚴敎之下,不敢以賓啓未參,偃處私次,情踪惶蹙,逬出城外云,何以爲之?敢稟。傳曰,安心還第事,遣史官傳諭。
事變假注書金龜爕書啓,臣於本月初六日酉時量,敬奉聖諭,馳往傳諭于敦義門外京口契議政府領議政金炳國所住處,則以爲,日昨賓啓,卽擧一國大同之論,而臣以病未隨諸大僚後,秪伏床笫,徒切悚恧。卽伏見傳敎下者,有參啓兩大臣門黜之命,臣於是,尤不勝懍蹙,倉皇逬出於城外,惟伏俟同勘之典。聖度包荒,威罰不加,反紆以溫諭,又使之還第,到底恩恤,固萬萬感惶。第此賓啓之擧,臣亦與諸大臣共議者,則身雖未廁於合辭之末,罪實惟於嚴敎之下,臣何敢以倖逭爲榮,而偃息於京闉乎?伏願以僚相已被之律,竝施於臣,千萬血祝云矣。敢啓。傳曰,知道。
李正來啓曰,應敎李晚容,修撰姜鐸,時在慶尙道安東地,校理李泰容,時在京畿楊州地,尹吉求,時在長湍地,副校理王性協,時在開城地,黃益秀,時在江原道原州地,修撰李鳳德,時在全羅道全州地,副修撰梁相器,時在羅州地,李起鍾,時在忠淸道忠州地,竝斯速乘馹上來事,下諭,何如?傳曰,竝許遞。
傳于李正來曰,昨日兩大臣處分,職由於筵對賓啓之支煩不已,則於卿無可爲引,而何有此過中之擧乎?誠是萬萬意外,卽爲安心還第事,遣史官傳諭于領議政。
李正來啓曰,明日傳香禮房承旨,當爲齋宿,左副承旨徐相祖,所當牌招,而拘於廳規,不得請牌,何以爲之?敢稟。傳曰,牌招。
以左副承旨徐相祖牌不進罷職傳旨,傳于李正來曰,只推。
李正來,以吏曹言啓曰,繕工監假監役官李寅鉐·具永書·朴應德,俱以身病,呈狀乞遞,竝改差,何如?傳曰,允。
有政。吏批,判書沈履澤牌招不進,參判申錫䄵在外未肅拜,參議沈相薰進,同副承旨李正來進。以吏批言啓曰,判書沈履澤牌招不進,參判申錫䄵在外未肅拜,小臣獨政未安,何以爲之?敢稟。傳曰,只出緊任。以朴顥陽爲應敎,趙秉翊·尹泰興爲校理,宋伯玉·徐相雨爲副校理,金復性·宋圭元爲修撰,李義悳爲副修撰,洪祐吉爲弘文提學,利川府使李兢柱,特爲仍任事,承傳。
兵批,兼判書李載元病,參判曺殷承進,參議李東淵病,參知趙璟淳病,右副承旨尹定求進,訓鍊判官加設二單,權用國·鄭夔憲,護軍具然泓,副護軍李昌鎬,副司直李晚容·李泰容·尹吉求·王性協·黃益秀,副司果姜鐸·李鳳德·梁相器·李起鍾·崔賢基竝單付。
傳于尹定求曰,見窠皆令差出。
吏批,再政。以徐載琬爲司饔主簿,金達洙·康基鼎·柳漢鼎爲假監役。
三政,以姜義元爲掌樂主簿。
四政,以金鳳祐爲監察。
傳于李正來曰,承文副正字許副修撰除授,
李正來啓曰,副應敎徐光範內閣進,玉堂上下番俱空,事甚未安。新除授應敎朴顥陽,校理趙秉翊·尹泰興,副校理宋伯玉·徐相雨,修撰金復性·宋圭元,副修撰李義悳,竝卽牌招,推移入直,何如?傳曰,允。
李正來,以義禁府言啓曰,領中樞府事洪淳穆,議政府右議政金炳德等,竝施以門黜之典事,承傳啓下矣。洪淳穆·金炳德,竝門黜之意,敢啓。傳曰,知道。
禮曹判書李寅命疏曰,伏以,人臣之以事爭執,始終不同者,謂之兩截,臣今爲此輩人矣,撫躬慙悼,無面可顯。臣本庸孱恇怯,操履無狀,嘗不能孚於君上,至於昨夜啓板之前,强臣以所不敢强之事,促敎屢下,王人相續,上下相持,殆近數十次之煩,至伏承丙枕失睡之敎,臣於是,情窮勢迫,黽勉奉行,而若使臣粗知職守之爲重,王法之莫嚴,雖斧鉞在前,刀鋸在後,能確有所執,至死不變,則豈使我聖上,乃至有此擧耶?國體臣節,壞損無餘,一則臣之罪也。二則臣之罪也,有臣如此,合置何辟。噫,人臣事君之道,惟當官盡職,守法不撓而已。此臣所以受之庭訓,藉以爲立朝萬一之報,而今焉狼狽僨誤,無以復齒於朝紳之列,惟當退伏松楸,杜門訟愆,而待勘之踪,未敢言私,玆庸短章自劾,仰瀆崇嚴。伏乞聖明,亟命遞斥,永刋仕版,施之當律,以警具僚,將臣所帶之銜,回授守經奉法之臣,毋至於變國典而沸衆議,不勝大願。臣無任云云。答曰,省疏具悉。節目擧行,有何暴白者而然乎?疏辭殊未可知也。
承文副正字安孝錫疏曰,伏以,臣卽一草野微踪,樗櫟散材,釋褐屬耳,其於國計時務,顧安敢妄臚短長?而秉彝之性,天賦攸同,國是之論,輿誦可採,玆敢不揆顓蒙,妄暴憂愛,伏乞聖明少垂察焉。夫衣服之制,聖王所以爲文章表貴賤者也。河圖象圓,洛書象方,衣之圓袂方領,蓋取諸此也。嘗觀古經圖畫,其所謂袞衣五等,狐裘·羔裘·緇衣·深衣之屬,雖時移俗變,損益異名,其圓袂方領則蓋無改焉。豈非天地之數,不可以智力私改者耶?麗季承胡元之陋,蓋嘗變華而夷矣。惟我聖祖,誕膺天休,立經陳紀,其草創而未遑者,遺之於聖子神孫,而節次修潤,至於孝·顯盛際而始大備矣。然則今之所謂道袍·直領·衣·中衣之屬,亦豈後人之所可輕議也?大抵衣制之變,在國雖非急務,在民所係甚大。蓋濶狹適於身體,儀章慣於眼目,假使舊非而新是,猶且斷斷不已,況所改者未必盡非,而所行者未必盡是乎?上下睢盱,遐邇沸騰,此理勢之必然也。臣竊伏料我殿下之必欲更張而乃已者,有二說焉。一則儀文繁縟,費廣而財匱也,二則裝束鈍滯,體重而運遲也。臣請一一仰陳之。夫見今儀制,煩則煩矣,聖人命世,宜若在所損益,而遵行已久,習與成性,民之視之,若百體四節之雖賅,而不厭其繁也。彼窮士貧宦,卒歲憂勞,僅得衣樣,而今忽變更,棄置無用,則杼軸已空,旣難制造,鄕國皆同,從誰假貸?其卽當窘跲之狀,難以盡述。旣急目前之倒懸,誰念將來之省用乎?然則上之所以損其費者,適足以益其疾也。臣伏見近來異國衣制,則我邦之重重廣袖,誠若迂且濶矣。而彼之與我,區域旣別,習尙各異。我國自箕聖之東,禮義有辭于天下,重以我列聖,重熙累洽,儒賢輩出,人知親上死長之義,戶服成仁蹈義之敎。以臣領右言之,壬辰之燹,衣縫掖而倡義旅,咋指雪涕,捐軀隕首而不悔者,凡幾輩矣。卒成中興之功,至今山高而水淸,國安而民泰者,賴有是耳。一朝若拂其所好,變其常性,則雖捷如猿猱,勇如豼貅,恐不如前日課忠孝服義理之爲可恃也。又況儒武,本非同塗,修攘交相爲資,儒士之雍容周旋,何關於戰場之馳驟衝突乎?今欲戰服之利於馳驟,而竝與儒士而禁其雍容,此臣所未解也。臣愚以爲,當今之世,武備則不容少緩,裝束之鈍滯者,改之以儇捷,器用之拙陋者,易之以精巧,日演月試,務盡其藝,以爲捍外之備,而申明庠序之敎,道迪禮義之俗,褒衣博帶,誦說先王,忠信之冑,衆心之城,堅固而不可拔,則其交修資養,豈非爲萬世之長算乎?芻蕘之陳,極知無槪於荃衷,而憂愛所激,冒進狂僭,伏乞聖明,留神省察焉。臣無任云云。省疏具悉。公私服之變通,卽援用古制,參互時宜,不必如是疏煩。
副護軍金敎煥疏曰,伏以,臣靺韋餘蹤,雖乏鞱鈐之學,近値國家之多事,海門廣闢,强隣乞盟,火琯風輪,朝夕萬里,誠創古之一大變局也。臣愚不肖,妄抱當世之志,年前北入俄國,採聽其政法,訪問其俗習,蓋其作爲,多有所不得不然者也。富强之業,必先使國人,各事其事,禁無遊手。如欲禁無遊手,則必先設學校,使生徒皆習其藝,窄其衣服之袖,使四民以便趨事,此其大槪也。惟我國家,列聖祖繼,重熙累洽,文治五百年,久而弊滋,恬憘結習,上自卿士大夫,下至胥吏厮役,莫不以峩冠博帶,廣其袖而翼趨如也,互相矜高,恥執業之在手,父母妻子,凍餒將死,猶且束手沒策,雖欲賤執而救活,昌皮愁痛,不敢擧議,滔滔成風。苟究其由,不過始於廣袖之不便作事也,思欲叫閽陳達矣。近伏聞聖敎,有以私服革去廣袖,悉令着窄袖衣,以從簡便,凡粗解外務者,皆如蟄忠之聞雷,攢手相賀曰,我殿下奮大有爲之志,乾斷確然,大小政令之謬襲舊例者,一應從此而更張之,此可謂治亂之幾也。成命已下,朝論尙貳,以五百年擩染於耳目者,使之變於一朝,則無怪其然,而今此變通之敎,初非取傚於侏異服,而只取國俗之簡便者而折衷之,是聖算之卓越,有非人人所可窺測也。詩曰,彼其之子,不稱其服,蓋刺其服之不合時宜也。今夫簑衣箬笠,披戴於洞房繡戶,則固不稱也,而至於烟雨巷陌,則不亦稱乎?向在升平無事之日,使着狹袖,則無異簑笠於洞房繡戶,而在今宇內角利爭强之際,則便是烟雨巷陌之相稱也。時勢之不同若是,而株守舊見,愚吾民爲遊手,竟角利者之所售,則何足快乎?子曰,民可使由之,不可使知之,伏願殿下,勿爲貳論所沮撓而亟行之。且我國家十數年軍籍脫壞,無復有簽頗之名色,所以壬午軍變之日,內外隔絶,坐受其禍者也。近設親軍三營,又設鍊局,蓋其陰雨之備也。然不過京城之內數千人而已,將何爲恃?外而各道各邑及沿海諸鎭,量宜分排,常備預備,簽案有別,槍礮刀弓,各操其習,然後乃可爲備也。苟欲若是,不可不妥辦財用,而鳩財之方,不必鬻官,不必資於正供,尤不必取於民斂,而自有措劃。請召見下詢,臣當一一條陳,伏願聖明採納焉。謹昧死以聞。省疏具悉。所陳可見時措之宜,當留念矣。
副護軍池見龍疏曰,伏以,臣蟣蝨賤蹤,生長絶域,有何見聞,敢言時宜?幸際我聖上廣開言路之日,有可言者而不言之,則固非臣子之道理,不避猥越,敢陳狂瞽之說,伏願殿下垂察焉。一爲宮闈嚴整,二爲誤薦坐罪,三爲錢幣精鑄,四爲戢盜施賞,五爲防華商之京城開巿,六爲四色通婚,六爲革罷排望也。宮闈,天也。上天之風雲雷霆,本無預測之機。挽近以來,頒職申令,極涉疎忽,一微一幾,無不泄外。明朝設有一窠職一令甲出焉,則今日預指某人而爲某官,某事而下某令,閭巷之間,相告無諱,及見朝紙,則若合符契。噫,朝令豈有如近日之汗湧者乎?由此而貽笑於隣國,由此而示率於黎民。凡此數者,亶出於宮闈之不肅也。毋論大小臣僚,凡諸事宜,各以草記啓稟。且筵對之日,三公六卿,各奏其職,君臣上下,商確講定,務從其妥當,可也。復何有別入侍之事,尋常出入,晝而繼夜,金虎夜鎖,雞鳴始下乎?爲今日計,朝令之嚴,莫先於宮門之肅,宮門之肅,莫先於用一門。譬之一宮卽一家也,一家之內,不必多用其門。以臣愚見,一敦化正門,綽綽有裕。且以守門之節言之,數年以來,國步多艱,營壘相望,不可謂平常無事之時,則彼殘武之爲門將,疲卒之爲閽兵也,何堪盡其職而當其責乎?伏願殿下,特拔貴戚中剛毅正直者,爲敦化門將,委之以重任,使守無忽,而疲癃之門卒,一倂除之,抄親兵之有膂力者,成隊而把守,闕內外各司官員之出入也,門將親準其牌,詳撢其由,凡係役徒,悉聽該門將定額頒牌,則絶無雜遝沁洩之弊。於是乎王命復肅然,黎民倍加慄然。若有冒禁者,立置辟律,一無容貸,宮闈之嚴整,莫先於此,伏願殿下垂察焉。誤薦則誤國也。國家用人,何等審愼。而挽近以來,銓曹擬用,不問其人之賢否,輒目之以某家食口,某人緊托,且幾世沈屈,幾年積仕,隨擬而勿疑。凡貴家門庭,人肩相磨,蒸汗城雨,甚至於揮之而不去,拒之而冒入,晝夜成巿,主客俱困。噫,彼沒廉恥自悔其身之輩,釣得一官,有廉防,而安得不爲貪官汚吏者乎?蠧國病民,怨歸於殿下,言及此,血淚千行,不足爲沾。我國之制,薦人之法,非不美且具矣。而有觀察使薦焉,有節度使薦焉,有守令之薦焉,至於閑良之登武科也,亦必有保焉。凡此數者,不啻審愼截嚴,久矣不講,名存實無,但隨親疎賢歇而爲之。薦之一字本意,居然爲芭籬邊物,豈不寒心哉?惟我本朝,五百年太平無事,新經大變之後,中外搔撓,人民離散,不能奠接而安心者乎,玆數載矣。此危急存亡之秋也,爲今之計,目下大政,擢用人才,然後可以安邦禦侮。以臣愚見,竊以爲新立薦人一報,增補邦憲,使百官有司,不問傔避與相避之諸般拘礙,各薦其深所知者,而被薦者若居官而貪汚,若別無才能,薦主用欺君之律,則烹之可也,斬之可也。然則有何干囑,有何紊辭者哉?於是乎外而方伯·守令,內而百官·胥役,不廉自廉,不愼而自愼,民情之安頓,邦命之維新,可翹足而待矣。伏願殿下垂察焉。錢幣者,有國之重寶也,不可不精鑄,然後可以通行無礙,而雖有朝令之嚴飭,假使殘破者及皴而無文者遞巿,則物貨之文易也,必不如精造者矣。此世情之同然,而不待勞辨者也。近日當五之鼓鑄,出於我聖上不得已之政,而若使此幣,通行無礙,則豈非至寶也?顧今各處鑄所鑄出者,制樣之鹿尙矣。蝕其輪而歪其孔者,十居三四,甚至於非銅非鉛,與瓦鑠無異者,種種有之,故私鑄之闖發,物價高昂,通行之妨礙,民情之沸鬱,岌岌然若不保朝夕者,臣竊深懼殿下深居九重。伏想設鑄之初,但鑑其看品本錢而已。旣鑄之後,何暇鑑其許多頑鈍與殘破者哉?雖殘破而頑鈍,朝令之下,無礙通行,爲民子當然底道理。噫,彼愚民,轉相懷惑,物價日以高踴,京城四方五六里之外,抵死不用,誠非細憂也。以臣愚見,今日之當五,存革兩難,而有一條可試者,伏願殿下采納焉。臣伏聞典圜局所鑄當五製樣稍精,與他鑄逈異,而隨鑄隨積云,伏未知聖意之何居,然以臣淺量,典圜局內,添設幾鑪,日夜鼓鑄,務極精美,隨鑄墮積,待其數爻,與各所鑄出者相等,然後一下令申,收取各處之所鑄者,隨收隨換,則不幾日,被殘破而頑鈍者,絶影於巿矣。非是乎錢幣之製品,精且美矣,亦無私鑄之弊也。特爲頒令於各道各邑,凡係公納,必以當五收捧,而或有以葉錢應納者,却之而不收,則當五通行之效,捷於影響。錢旣精造,令旣如右,而遐鄕愚民,一向頑固,可從而刑之。於斯之間,物價之低下,民情之安靜,唾手而得,伏願殿下垂察焉。盜者蠧也,世之有盜,譬如人之有心腹之病也。人之有心腹之疾,醫非其法,則徒添其病,豈非可愼乎哉?目今竊發之患,比比有之。鄕曲尙矣,都城輦轂之下,肆意橫行,而前後之戢盜申飭,不啻截嚴,終不能祛其根,民心之搔撓者,甚於亂離者,臣實憂之。竊有一方之可醫者,伏願殿下采聽焉。古語重償之下,必有勇夫,爲今戢盜之方,莫賢乎行關于各道各邑,毋論捕卒與村民,凡捉盜一名,特償以百金,若有自盜黨中捉來,倍其儻而特贖其罪,廬其居而制其産,其施儻也,必値邑低交巿之日,張樂而施之,則許多人民,必集觀如堵矣。個中有膂力者動心焉,落盜窠者亦動心焉,通三百六十州,行此法而見信於民,則不消數三個月,盜黨屛跡。此以盜戢盜之計也,豈非妙乎?假使一盜捉二盜,則目下償錢爲四百金矣。足可以安身立命,揣度人情,安得不樂爲之乎?大抵盜流之嘯聚徒黨者,或迫於饑寒,或漏於法綱者,則本非義氣之契合,亦非骨肉之兄弟。一見此令,彼此相疑,以强窺弱,必至渙散乃已,渙散之則隨以爲良民矣。伏願殿下垂察焉。巿者利也。現今天下萬國之設港開巿,皆利我之計,非利人之謀也。今者華人之來巿於我京城者衆,我民之利,幾乎爲彼之㩝,我民將以何利營其生乎?雖曰淸國上國也,與他國有異,故不得已而從之,今値聯約通商之日,勢不可親疎而厚薄之,則凡彼英·德·米·俄與日本諸國,必效而爭之矣。以何辭拒之乎?今中國一商之開棧也,尙云我巿民之利,將盡歸於彼,而況於諸國乎?凡係商帆,且將直迫於西江·楊花渡等地矣。然則稅則何用,稅官監何?外國人之京城開巿,係是萬國之所無,臣切慨然。臣竊以爲,國之興廢,在此一款,何則?都下之民,以巿利營生者過半矣。我人之利,爲他之所占,則其末之害,將至於不可測不可言之境,豈非大關係處乎?際今英·米各國之姑未開口也,細陳其利害便否,咨于上國,上國想必無靳施。如或靳施,一咨二咨懇請之,則似必有道理矣。然後可見通商之利,而開化之漸可基矣。伏願殿下垂察焉。四色之爲言,議論之不周,而謂往昔祖先之議論不同,有何關於至今之後孫乎?設或相有直嫌,世已遠矣,和之無妨,何可守無益之色目,徒使朝廷之上,情誼之未洽也。試觀四色之作僚一司者,日夕而逢之,隣比而親之,及其論心,則每多捍隔不相合,輒曰他色,至於男女之嫁聚,拘於數百年相守之規,雖欲爲之,而勢不得爲之。是分其種也,世界焉有同仕一朝,而如是其分種者乎?顧今國勢孤弱,大小臣鄰,蕩厥舊守,同寅協恭,庶可日臻自强,而以臣愚見,四色之通婚,大有係於世風之龢洽。伏願殿下,特下嚴旨,使四色互相嫁,而無得如前日之相守也。然則向之疎者今而親,向之親者今而密,朝廷之上,和氣融融,豈不美哉,豈不快哉?伏願殿下垂察焉。望者人望也。我國之望法,是列聖朝遺規,而其本意則至愼且重,一窠排三,寶墨無偏。近日則凡擬某官,其蒙點者,首望自在,而副末之追尾也,不問其人之於其職合當之如何,但銓其地閥之優劣,銀枰爭星。以同父母兄弟言之,兄爲三司,弟居兩司,則不敢同照於其兄之所擬。甚矣乎哉,今日之望法,毫無關於用人,而徒滋唇舌之雌黃也。今當更始之日,祛煩就簡,我聖上日所懋者,故敢玆冒陳焉。臣竊以謂,事雖小而係之則非輕,何則?國家之於用人,因此而遺失者多矣。伏願殿下垂察焉。今此臣之所陳七條,乃時急之務也。伏願聖明深鑑焉。以臣揣臣,胸不足以當椹質,腰不足以徒斧鉞,豈敢以疑辭,長陳於殿下也?古語曰,聖主明於成敗之事,利則行之,害則捨之,疑則少嘗之。伏願殿下少嘗之,嘗之而無效,亟治臣妄言之罪,車徇肢解,有何憾焉?臣無任云云。省疏具悉。所陳多有可採,當留念矣。
咸鏡道儒生全昇濬等疏曰,伏以,臣等聞義理者,生民之彝倫也,爲國之常綱也。是故民無義理,則父子之彝倫斁矣,國無義理,則君臣之常綱頹矣。臣等伏見南兵使尹雄烈之子致昊上疏,大槪則敢構無據之遁辭,强欲辨白其父之罪狀,然無義無理,斁倫敗綱,豈有如雄烈之子者乎?夫鄕憲碑者,昔我太祖朝北幸時,孝寧大君,奉旨著鄕案,刊行于北道列邑,參于錄案子孫,則得爲鄕任校任,餘外閑雜之類,也不得許入,故于今四百年,遵守勿替矣。近來北靑府鄕綱漸弛,稱爲世儒者,出於其間,欲奪校任,出沒京鄕,弊端滋生,故辛未年,北靑鄕儒輩,往訴禮曹,謹依該曹關文立鄕憲碑于校宮,此非私立者也,是乃朝家之令飭也。又況碑文有太祖大王北向時之事及孝寧大君奉旨之辭,則凡爲臣子者,何等尊奉,而雄烈以儐斥新儒之說,大咈人心,恣意刊剝,則夫兵營者,軍務之所關也,鄕憲碑有何關係於兵使,而不顧尊重之爲戒,敢有此駭妄之擧?是何忍也,孰不可忍也?致昊誣訴內,兵隊之齊任,依戊寅乙亥節目之可據,而且兵隊齋任,稱曰有文識有地閥,兵隊卽兵隊也,豈可以文識地閥爲言乎?兵隊在鍊場則着軍服,入校宮則着儒服,自是前日已行之例,非雄烈所怯行之法也云爾,則戊寅乙亥之節目,古無今無,豈有可據之說乎?親騎衛者,校將也。以將校爲齋任,千古未聞之事。今以兵隊爲齋任,則列聖朝右文崇儒之邦,安有如是之法乎?上自京師,下至州縣,儒着儒服,軍着軍服,各有其制,而今曰脫軍服,着儒服入校宮云,安敢出此悖理之說,以欺天聽乎?嗚呼,夫子陳·蔡之厄,更遭雄烈之手矣。且況北道,國家五百年豐·沛之鄕也。噫,彼雄烈,一朝自恣,無所忌憚,革去太朝朝判下之典,而驅其兵隊,突入校宮,嗟乎五百年豐·沛居民,將安適歸乎?且剝斂之贓,自稱査出,加斂錢一萬餘兩而還給民間云,名雖還給,實歸於白呑。北靑之民,畏其肆虐,雖貪忍貪贓之狀,綻露無餘矣。且雄烈與洪原亂類洪吉厚,同惡相援,構陷洪原民崔膺鏞·朴廷夏·林致善三人於誣罔之罪,而白地徵錢一萬三千餘兩,權宗鎬·廉汝宗處,稱以初仕錢,白徵至爲二萬六千兩之多,北靑民李源弼處,白奪北魚一百八十駄及錢四千餘兩,而谿壑之欲,猶爲未滿,加徵次,尙今捉囚洪·北·利·端魚商等處,貿取北魚,而只給半價,白奪民財,興利次,船運元山津。大抵梱帥之職,國之何等重任,而居官興販乎?此不過奪民財之計也。所管下六邑巿店海陸,無物不稅,餘他瑣瑣之贓,難可枚陳,然觀此數條,則所謂剝斂之政,古未有如此者也。且十戶一武,本土簽兵云。備邊禦外之道,職責之所當爲者,然抄取丁壯之際,多賂者得脫軍籍,不賂者督責身役,是以悖校悍卒,遍於閭里,鞭朴浪藉,討索滋甚。北靑之民呼天叩地,南遷北走,此亦從民願而然歟?且婚姻者,生民之始也。鄕儒世閥之家,有閨秀及笄,則不顧體地之如何,奪給兵隊,亂倫敗常,罔有紀極,靑邑之民,安得不蕩柝乎?噫,彼雄烈之罪狀,穹壤難容,而猥蒙恩批,戴罪擧行,則凡爲臣子者,當不勝惶感,隕首自責,而雄烈陰使沒覺之子,構誣强辨,況又暗囑北靑新儒李基鍾,別技軍崔昇岳輩,亦爲誣辨。雄烈則敗其常者也,致昊則蔑其彝倫者也,基鍾·昇岳則欺君蔑法者也。何謂也?身居梱任,不思洪造之恩,爲親鳴冤,益彰其父之惡,爲官誣訴,反露其官之罪。嗚呼,雄烈父子與新儒·別技軍輩,皆可謂斁倫亂常,則非徒得罪於今世,實爲師門之罪人。此乃臣等之所見聞者也。豈敢以一毫未白之事,仰瀆於紸䌙之下哉?伏願聖慈,淵然澄省,大聲其罪,伸明義理,則幸我豐·沛之鄕,儒綱復振,流散之民,得爲還集也。臣等無任云云。答曰,省疏具悉。疏辭,何多猥褻?行査後當有朝家處分,知悉退去。
咸鏡道儒生劉河龍等疏曰,伏以,正名分立紀綱者,爲國之大本,秉忠節盡極諫者,人臣之分職也。臣等僻居遐隅,素無多聞博覽之知,顧有至愚極陋之習,然而幸生於累百年風化之域,旣長於列聖朝涵育之圈,朝耕夜讀,不失其爲民之業,入孝出恭,粗解其忠君之義矣。況今殿下臨御以來,沖年卽祚,上膺無疆之大曆,睿念圖治,下施克恤之仁政,禮樂文物,奉前憲而恪守,典章法度,思先君而以勗,八域豐登,自溢熙皞之俗,百姓觀德,均沾浹洽之化,內而三台·六卿,咸得其人,外而守令·方伯,各別擇差,則當此之時,抑何臣之不忠,抑何民之不誠乎?至於臣等所居之邑,洪惟我太祖豐·沛之鄕,故幸行在咸宮時,著書鄕憲節目曰,此州之土,卽湯沐之邑,而此州之鄕案衿錄,卽鄕大夫之堂也。朝家則東西班,修其縉紳案而扶植紀綱,此邑則以鄕儒案,修此靑衿錄而正立名分,其目凡四十二條也,煩不敢一一條列仰陳,而就其中曰,擯斥新儒,曰正名分立紀綱,乃諸條之一大綱領也。名曰儒鄕案,太祖大王親着手署,遂成金石之典,永作鐵券之盟,藏之聖廟,仍刊頒列邑,式至今五百年所,敬以守之,奉以行之矣。粵在丁卯年大院位所敎內,祖宗朝典憲,不可以一任尊閣,令立石于校宮之前,鄕憲節目,悉以載之,刻勒名之曰鄕憲碑。於戲,此碑之所由來所樹立,可不重且大哉?故守臣克施扶紀愛士之政,一遵鄕憲,從其士論,極令雋選,齋任無敢或雜,是其徒重其儒而然也。蓋此邑鄕案所重,與他有別者,先王之手澤尙新,邦國之典憲惟舊也。是以儒之子爲鄕,鄕之子爲儒,吏校之輩,或有貌雅而讀習者則輒稱新儒,此實近來遐土痴騃之習也。大抵新儒之稱,已濫且愚矣。竊伏念,我太祖大王,智德聖神,規模宏遠,以擯斥新儒,正名分立紀綱,爲鄕憲鄕案之判下立規,則實我朝千百載不可易之常憲也,而儒胥之分定矣,上下之別判矣。以一道之規論之,四陵三廟,尙矣。在此故擇其儒鄕中可堪之人,每年歲首之時,薦于廟堂,以差陵官。以一邑之法言之,御定鄕案,昭然在此,故恪守湯沐之邑,學習絃誦之工,而擇其儒林中謹篤之士,春秋釋采之日,塡差齋任,一遵鄕約,則此乃先王朝之定憲,本邑之成規。乃玆今日,不意兵校李英豪,倭別技張時權,與新儒李周卿·金濬·高道岌·金觀滭,連腸接肚,虛張聲勢,濁亂紀綱,以其雋選之齋任,勒塡於炮案,使此倭別技,盡差於齋任,敢生乖悖之心,刊剝鄕憲之碑,又使捕校,逼追齋任,攔入聖殿,縛打狼藉,勒奪儒案而去。噫唏痛哉,此實亘前古所無之變怪,而紀綱頹矣,名分蔑矣。以其儒案則太祖大王所定之憲也,以其碑石則大院位所敎而立也。凡厥有國臣民者,寧有行此乖戾之擧哉?言念及此,不覺心寒而骨冷也。聖殿是何等尊嚴之地,而幺麽校卒,無難攔入,行肆作梗,視若街巷。法綱到此,掃地蔑如,尙忍言哉。遂使五百年籩豆之所,便作頃刻間銃鐵之場,以先王刊頒之鄕憲,遭今日剗剝於亂類。當此之時,臣等非但痛哭太息而止耳。神昏氣眩,罔知所措,血激膽寒,如失所怙,不勝憤惋。以此情由,呼籲於政府,呈辭於巡營,猶未伸激菀之衷,故玆敢裹足千里,不避猥越。以若赤子如保之民,徒懷白刃可蹈之忱,仰陳于紸纊之下。伏乞天地父母,亟回納自牖之聰,俯聽詢于芻之說,鄕憲碑則依舊造成,亂類輩則以律勘斷,一以伸莫嚴之王章,一以正已頹之校綱,使臣等沐浴恩澤,蹈舞禮俗,歸詠熙皞之化,永垂無窮之聞焉。無任云云。答曰,省疏具悉。朝家當有査實處分矣。
江原道幼學尹昌學等疏曰,伏以,臣等躬逢聖世,竊有區區所懷,須至一經陳達,而顧人微跡賤,瀆擾是懼,徊徨囁嚅,積有年所,以迄于今,玆惟我國式科取士,卽周家三年大比之盛制也。自缺答曰,省疏具悉。此非儒生所可煩疏者也。
承正副正字許疏,缺省疏具悉。疏辭切中時義,甚庸嘉尙。
八道儒生李世夏等疏,缺答曰,省疏具悉。陞廡之不可遽議者,卽重其禮也,爾等退修學業。
甲申六月初六日午時,上御重熙堂。奉審閣臣入侍時,同副承旨李正來,假注書李日彦,記注官金東纓,紀事官金春熙,待敎金用均,以次進伏訖。上曰,史官分左右。仍敎曰,奉審閣臣進前。用均進前奏曰,臣承命馳詣景陵,陵上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉。仍詣健元陵,陵上奉審則安寧,碑閣·丁字閣奉審則無頉。仍詣顯陵,陵上奉審則安寧,碑閣·丁字閣奉審則無頉。仍詣穆陵,陵上奉審則安寧,碑閣·丁字閣奉審則無頉。仍詣徽陵,陵上奉審則安寧,碑閣·丁字閣奉審則無頉。仍詣崇陵,陵上奉審則安寧,碑閣·丁字閣奉審則無頉。仍詣惠陵,陵上奉審則安寧,碑閣·丁字閣奉審則無頉。仍詣元陵,陵上奉審則安寧,碑閣·丁字閣奉審則無頉。仍詣綏陵,陵上奉審則安寧,碑閣·丁字閣奉審則無頉。還詣景陵,仍留監祭,將事安寧之意,敢此仰達矣。上曰,諸陵上俱爲泰平,碑閣·丁字閣亦無頉乎?用均曰,各陵陵上,俱爲安寧,碑閣·丁字閣,果皆無頉矣。上曰,何時將事,何時離發乎?用均曰,三更量將事,四更量發行矣。上曰,來往時果無大雨耶?用均曰,雖無暴注,霏霏不絶矣。上曰,沿路農形,何如耶?用均曰,農形果皆豐登矣。上曰,何處乘船乎?用均曰,安甘川乘船渡之矣。上命史官就座,仍命奉審閣臣先退,又命退,承史以次退出。
上在昌德宮。停常參·經筵。
自酉時至寅正,灑雨下雨,測雨器水深四分。自寅正至初八日開東,灑雨下雨,測雨器水深一分。
尹正求啓曰,來十一日朝參日次矣。敢稟。傳曰,停。
又啓曰,贈領議政文獻公金輔鉉祠板,遣承旨致祭事,命下矣。何承旨進去乎?敢稟。傳曰,右副承旨進去。
李正來啓曰,假注書高基升有身病,勢難察任,今姑改差,何如?傳曰,允。
高基升改差,代以盧相益爲假注書。
吏曹副修撰單,許除授事,承傳。
事變假注書金龜爕書啓,臣於本月初七日寅時量,敬奉聖諭,馳往傳諭于敦義門外京口契議政府領議政金炳國所住處,則以爲,冒悚附陳,明發待律,不意簪筆之臣,又宣恩諭於席藁之中,開誨愈摯,嚴譴終靳,仰感俯怵,罔知攸措。臣之情踪,若未蒙同勘,則實無以一日自安,而罪均罰異,尤非刑政之平允。伏願亟降處分,施臣以未施之典焉云矣。敢啓。傳曰,知道。
傳于李正來曰,卿之尙未簉朝,爲調嗇愼節也。予之欲致卿者,日急一日,今引不必引之事,一諭二諭,聽予邈邈,眞若有難進之義,誠究其說而不得矣。廟務致曠,輿望且切,更此敷心之諭,須勿逡巡,卽爲還第事,遣史官傳諭于領議政。
記事官金春熙書啓,臣於本月初七日酉時量,敬奉聖諭,馳往傳諭于敦義門外京口契議政府領議政金炳國所住處,則以爲,臣於逬伏俟勘之中,荐伏奉別諭,始以調嗇而曲憐之,終以敷心而殊遇之,有如父母之惟憂,天地之覆幬,臣非豚魚,寧不知感戴隕結,奉承聖意?而以罪則無望獨逭,以法則不宜偏施,此非但臣分之爲安,亦係朝體之得正,其何敢諉以嚴命,晏然冒還,罔念廉防之全隳也哉?臣情窮勢蹙,不啻若觸藩之羊,徊徨震越,惟俟金木之誅云矣。敢啓。傳曰,知道。
李正來啓曰,應敎朴顥陽,副校理宋伯玉,修撰宋圭元在外,應敎徐光範內閣進,校理趙秉翊·尹泰興,副校理徐相雨,修撰金復性,副修撰李羲悳有身病,玉堂上下番俱空,事甚未安。新除授修撰許,卽爲牌招入直,何如?傳曰,允。
又啓曰,應敎朴顥陽時在廣州地,副校理宋伯玉,修撰宋圭元時在京畿高陽地,竝斯速乘馹上來事,下諭,何如?傳曰,許遞。
又啓曰,臣與右副承旨尹定求伴直矣,玆已奉命出去,伴直無人。左副承旨徐相祖,所當牌招,而拘於廳規,不得請牌,何以爲之?敢稟。傳曰,牌招。
以左副承旨徐相祖牌不進罷職傳旨,傳于李正來曰,只推。
李正來,以機器局言啓曰,本局機器廠·翻沙廠·木樣廠·熟鐵廠等役,今已竣工之意,敢啓。傳曰,知道。
又以義禁府言啓曰,禮曹判書李寅命施以竄配之典事,承傳啓下矣。李寅命全羅道萬頃縣竄配,而以承傳內辭意,具罪目依例發遣府都事,押送配所,何如?傳曰,允。
上在昌德宮。停常參·經筵。
趙臣熙啓曰,左副承旨徐相祖今日不爲仕進,卽爲牌招,何如?傳曰,允。
又啓曰,故領議政忠翼公李最應祠版,遣承旨致祭事,命下矣。何承旨進去乎?敢稟。傳曰,都承旨進去。
又啓曰,贈領議政忠肅公閔謙鎬祠版,遣承旨致祭事,命下矣。何承旨進去乎?敢稟。傳曰,左承旨進去。
傳于趙臣熙曰,國不可一日無相,而中書事務,已曠滯矣。卿試思之,顧今朝野遑汲,果何等時也?彈壓鎭頓,宜如救焚拯溺,而乃反規規於進退好義之節,是豈卿斷斷體國之所可忍行者乎?着急之情,無以容喩,卿其深諒,亟圖幡然事,遣史官傳諭于領議政。
傳于趙臣熙曰,政官牌招開政。
傳于趙臣熙曰,呈告禮曹參判·同成均·工曹參議,在外敦寧都正竝許遞,今日政差出。
趙臣熙啓曰,都承旨趙準永軍國衙門進,行左承旨閔泳奎廚院進,左副承旨徐相祖牌不進,右副承旨尹定求奉命在外,同副承旨李正來式暇出去,院中只有臣一人,伴直無人。行左承旨所當牌招,而拘於廳規,不得請牌,何以爲之?敢稟。傳曰,牌招。
以左副承旨徐相祖牌不進罷職傳旨,傳于趙臣熙曰,只推。
趙臣熙啓曰,行左承旨閔泳奎牌不進,伴直無人。左副承旨徐相祖,旣有只推之命,更爲牌招,何如?傳曰,允。
事變假注書金龜爕書啓,臣於本月初八日酉時量,敬奉聖諭,更爲傳諭于敦義門外京口契議政府領議政金炳國所住處,則以爲,以臣之情則倖逭滋悚,而情未見諒,以臣之罪則重辟猶輕,而罪反獨貸,又以臣無狀,而致煩萬機之酬應,恩諭日降,期勉愈勤,臣於席藳之中,不覺感淚之盈眶,惶汗之流趾。臣之目下懍蹙,有不暇以中書進退,雍容爲辭,只是遄狀邦憲,以勘未勘之辜,少可免添罪於四維,亦不至有撓於三尺。伏望亟賜威罰,以昭法紀焉。臣惟有伏地俟命而已云矣。敢啓。傳曰,知道。
傳于趙臣熙曰,前後敷諭,言由肝膈,而及見附牘,輒引不必引之事,一往牢執,無少變動,其於分義,得無有可議者乎?然則張皇敦勉,歸於文具而止,寧有如許事體?不可以大官參恕,領議政金炳國,施以不敍之典。
趙臣熙,以吏曹言啓曰,新除授富寧府使李奎曾戶奴呈狀內,矣上典親病沈重,萬無遠赴之望云。其親病旣如是,則有難强令赴任,改差,何如?傳曰,允許,用履歷。
又以吏曹言啓曰,繕工監假監役官金達洙·康基弼·柳漢鼎,俱以身病,呈狀迄遞,竝改差,何如?傳曰,允。
又以吏曹言啓曰,宗親府參奉李秀敦,以其身病,呈狀乞遞,改差,何如?傳曰,允。
趙臣熙啓曰,臣吏·兵批兼進之意,敢啓。傳曰,知道。
有政。吏批,判書沈履澤進,參判申錫䄵在外未肅拜,參議沈相薰牌不進,右承旨趙臣熙進。以金在容爲應敎,張錫裕爲副校理,李起東爲修撰,尹滋承爲禮曹判書,金敬均爲禮曹參判,申章顯爲敦寧都正,李泰鎭爲工曹參議,李珪永爲同成均,鄭海完·李源晉·禹範圭爲假監役,李範準爲宗府參奉,韓衡履爲富寧府使。
兵批,兼判書李載元病,參判曺殷承病,參議李東淵病,參知趙璟淳入直進,右承旨趙臣熙進。以柳錫綸爲御營騎士將,護軍趙秉鎬,副護軍趙秉轍,副司直朴顥陽·宋伯玉,副司果宋圭元·尹達成·金仁寬·金平學·崔鳳來,以上竝單付。
以吏曹參議沈相薰牌不進罷職傳旨,傳于趙臣熙曰,只推。
趙臣熙,以弘文館言啓曰,上番闕直,事甚未安。應敎·副校理一員未差,副應敎徐光範內閣進,校理趙秉翊·尹泰興,副校理徐相雨,竝卽牌招,推移入直,何如?傳曰,允。
又以弘文館言啓曰,上番闕直,事甚未安。應敎·副校理一員,修撰一員未差,副應敎徐光範內閣進,校理趙秉翊·尹泰興,副校理徐相雨有身病,修撰金復性,副修撰李義悳,竝卽牌招,推移姑陞入直,何如?傳曰,允。
又以御營廳言啓曰,謹依司謁口傳下敎,內外入直軍裁減節目書入之意,敢啓。傳曰,知道。
副護軍朴齊敎疏曰,伏以,臣本庸陋,甘作明時棄物,況有貞疾,便是山野廢人,雖不敢有所預議於朝廷之事,憂愛一念則自不欲後人,有懷必達,亦是臣分之當然,而所患者識見空疎,智慮淺短,未有以合於天心,則徒歸冒犯妄言之科,然與其自陷不言之罪,曷若蒙被敢言之誅乎?區區矢心,有難含默,不避斧鉞,仰瀆崇嚴,罪當萬死。臣伏聞,以公私衣服之變制,已有成命,臣誠駭惑其奚爲而有是也。蓋我東衣冠,卽皇明之遺制,國家之成憲,何可一朝改易,使其文章威儀,泯沒無徵乎?第聖敎有曰,盤領窄袖,一遵國初制樣。且於大僚聯箚之批,以南殿一二室御眞服色爲歸重,臣竊以爲未然。何者,開國之初,萬機草創,儀章未備,而聖神繼承,掃盡麗季餘風,講明先聖古訓,典章法度,始乃得其煥然秩然。以國初事言之,今不可復行者,實多類此,豈可謂之以國初之制,而爲當行無礙也?昔在孝宗朝,始制軍服,以其狹袖短衣之非先王法服,爭執其不可者多,此不過幸行時取便暫用者而尙如是,況今欲永式爲常着之制乎?不但粗識義理者,皆曰不可,愚夫愚婦,莫不聞而驚怪,言論沸騰,道路囂囂,民心卽天心也,理不可逆也,明矣。且臣何敢妄度聖意,而此非徒爲其簡便,亦恐倣效外國之制而然也。臣於是,益以爲惑。彼外國亦必自知其衣冠之非先聖之制度,而不之變改者,乃是重其祖宗遺法之故耳。今若以先聖之制,背祖宗之法而效彼,則亦豈不反爲所笑於彼也耶?大抵我朝典章文物禮樂法度,遡其源則罔非周公之制也,箕聖之作也,而五百年遵守不失,所以有辭於天下後世,而特稱以小中華者此也。列聖朝以來,如或有不得不隨事通變,隨時制宜,則存其大體,補其闕漏而已,而猶且難信,博詢朝野,咸歸于一,然后行之,卽大聖人不獨運之義也。近者事無巨細,多所變革,而上不難愼,下不覆逆,輒謂以時措,有知者未嘗不爲國而長太息也。至於今日衣服事,尤非他細節之比也。奈以我殿下之聖明,有此萬萬不當之擧乎?以臣愚見,斷不可如是。今日變一事,明日變一事,稍稍革舊創新,務合乎近日所謂時措,則祖宗朝遺法,終無有典刑而後已矣。言念及此,寧不寒心?先正臣李珥陳時事疏曰,興亡有漸,治亂有幾,先事而言則多不見信,事至而言則欲救無及,正爲今日準備語也。然言不見信則一身之狼狽也,事無及救則一國之顚沛也。其或慮一身之狼狽,而不欲救一國之顚沛,可乎?玆敢妄效其無隱,猥從縣道,冒死呼籲。伏願殿下,以特達之聖,渙然釋悟,深軫不愆不忘之義,亟收成命,不墜我祖宗舊章,先聖遺制,則爲國事幸甚。至若臣身,如得僭越之罪,嶺海爲歸,則固無悔恨。臣無任云云。省疏具悉。公私服變通,乃參酌於古制及時宜也,不可若是疏論。
副司果趙尙學疏曰,伏以,臣本遐土疎蹤,猥荷鴻造,妄效涓埃之報,曾干狂愚之說,德大包荒,雷霆旋收,特令宥還,閱歲離索之餘,不勝戀親之私,卽走鄕廬,父子聚首,感泣靡旣,不惟恩敍,加之以臺銜,使開自新之路,蓋曲成之異數也,而于時在外,未及赴職,尤切主臣,至今待罪,一週年矣。近伏見聖敎下者,有曰,衣服之制,有可變者,有不可變者,如朝祭禮服,先王之法服,不可變者也,至於私服之道袍·直領·氅衣·中衣重重廣袖,此則可變者也,隨時制宜,以從簡便,伏讀再三,不覺興歎也。夫吾東肇自箕聖以後,制度文章,視中華而損益沿革之。崇禎以後,尙遵皇明遺制,賁飾昇之象,於此可見矣。不意壬午軍變以後,風景日殊,國家多事,正宜君臣上下勵精振作之秋也,所以赫然乾斷,有此不得已之命,凡蒿目時艱,懲毖於向日之變者,孰不欲仰體聖意之萬一也?第以人心易搖於更張,俗習自狃於故常,是所謂久則難變也。上之所欲變者時勢也,下之所難變者局見也。顧今宇內形變,不可執一而論,而國俗好着廣袖,至於黎庶厮役,莫不皆然,大妨事務,因循苟且,轉而爲遊手,又轉而爲盜賊,如欲汲汲乎振作之,則私服之革去廣袖,在所當然。論語曰,褻裘長短右袂,朱子解之曰,短右袂,所以便作事,聖賢之微意可知也。夫作事之際,袂猶短之,況袖之廣乎?伏惟殿下,挺聰明睿智之姿,値此世界之變局,制作法度,宜有酌古參今,而若以變服一款,視作第一件政令而已,則中外缺望,容有旣乎?賞罰不公而國綱解紐,徵索橫加而民生困瘁,紀律不嚴而兵丁日驕,選擧失望而士氣日消,此皆輿望之急切,反有甚於變服。凡百作新之化,自變服而始,蒸蒸日上,則唐·虞三代,庶可挽回,伏願聖明留意焉。衣制之刪繁就簡,允合一王定禮,宜令有司,刻期頒行,而大臣之爭執,卽是守常之一道也,固當溫批勤宣,期於契合昭融,而至於罷黜,噫誠過中之擧也。傳曰,敬大臣所以勸士也,禮貌自別,亟宜召還,以宅百揆焉。臣無任云云。省疏具悉。疏辭能合時措,甚庸嘉尙。
南原府幼學李興宇疏曰,伏以,藜藿之羹,不足以調大牢之味,螢爝之明,不足以助太陽之光,則廟堂之猷,固非韋布之所可與論也。然古之士,或自販鹽而佐王,或由飯牛而圖覇,此皆明知卓見,有素講於貧賤之時,及其遭遇而需用也,叩之輒應,無所凝滯,故置之於朝廷則謨猷克昌,措之於天下則勳業彰著。如是者,何也?其本領之先立故也。臣一蠢愚野氓,聞見未及於朝政,踪跡不出乎農桑,然而所服焉堯·舜·周·孔之道也,所化焉我朝列聖之敎也,平居所衣服飮食,知有古聖人遺制而已。譬如菽粟之味,布帛之文,雖無異味異文,斯誠生民之不可一日變易者也。況今聖明在前,親總萬機,有司之臣,將順不暇,有燮理經邦之宰執焉,有訓鍊習藝之軍師焉,有顓對傳命之使价焉。且伏念春宮邸下,天稟仁孝,睿知日長,其道德也,法堯·舜而已,其治平也,師文·武則是文·武而已。此非道一時宗社生靈之福,亦爲萬世開太平之大根基也,倚歟盛矣。千載一時,不易得之嘉會也,思見熙皞一治,與三代比隆矣。迺者伏見衣服變制之聖旨,此實廟堂之深謀長算,靡不用極而然矣。貿貿淺見,何敢進芻蕘之說?斷斷愚衷,不能無漆嫠之憂,妄生出位思,敢擧萬死之義,死罪死罪,惶恐惶恐。夫我國冠帶衣履,卽周聖之遺制,大明皇帝之所頒賜,而列聖之至今遵守者也。天下萬國,稱爲禮義之邦者,實不外乎此,所以故相臣朴珪壽奉使入中州時,被鶴氅衣,戴臥龍冠,往會于朝士家,則一座之人,莫不感歎,手靡而流涕曰,此果先王法服,請其脫而誇示其家人曰,朝鮮獨保周公制禮,衣冠尙存,豈不美哉云,而其後奉使者入去,則每每如是矣。昨年春,華人入東學,撫我衣冠而飮泣曰,二百年前一般人,此亦大明之遺民也。感其舊而慕我義,猶尙如此。嗚呼,大明日月,餘輝獨照於靑邱一隅,一線遺制,衣冠依舊,至於殿下之身而變易之,則甚非所以守聖制報大明之義也,亦非所以承祖宗遵儀禮之道也。臣恐千秋萬世,有議殿下者也。臣謹按洪武十八年,先正臣鄭夢周,奉使於大明太祖千秋節,七十日得達南京,則皇帝大加稱詡曰,水路幾萬里,七十日得抵,如非格天之誠,烏能如是?及其還也,以朝服·章服·鶴氅衣·直領賜送曰,此是三代儀制,須以此頒布汝國白徒,則以中衣恒着,俾識先聖遺制,至于今遵守者,已五百餘年矣。然自古帝王,創業定法,雖盡善盡美,而時移事變,法久弊生,則後嗣之善繼善述之義曰,當持守而持守者,固繼述也,當變通而變通者,亦繼述也,此眞知治體也。我國受命五百年于玆矣。時旣移而事或變焉,法已久而弊又生焉,則雖或有變通之事也,亦豈無持守之法乎?然至於衣制,則大持守而小變通者也。其曰繁也,則刪其繁而存其要,其曰侈也,則除其侈而置其儉,何哉?文武之官,旣有癸服焉章服焉,則一氅衣足矣,而外他諸件,豈不曰繁乎?士庶之人,旣有深衣焉道袍焉,則一行衣足矣,而其餘他件,亦不曰繁乎?崇品以下則不宜穿錦帛,通政及士庶七十以下則不宜衣紬,而綾紬錦帛,肆然通用,上下貴賤,混然無別,豈不曰侈乎?古所以爲文章表貴賤之義,安在哉?然則可以持守者,古之制樣,可以變通者,今之侈繁也。且道袍者,故相臣金壽恒,因直領之制變通,而上自卿宰,下至黎士,行四禮之盛服也。自祖先以來幾百年,以此服行祭,而今之子孫,亦以此服行祭矣。一朝忽然以不聞不觀之服行祭,則靈若無知己矣。靈若有知,非但不惟享之,必將痛哭於九泉之下曰,吾之子孫,生於禮義之邦,習於禮義之俗,今何棄禮服而服此也?若服此行祭,則是欺其君上也,不服此而行祭,則是慢其祖先也。君上可諫而不可欺,祖先可敬而不可慢,臣民今日之事勢,可謂痛哭而流涕者也。果何以則可無欺君慢先之事乎?竊伏念,新制則寔出於我殿下愛民節用之聖德至意,而鄕曲蚩俗,一自壬午大變之後,尙未敦定,疑懼萬端,忽見此制,則不知聖意之所在,疑效異國制樣,或有落膽者,或有偶語者曰,各國衣制,古今不同,燕人衣燕,楚人衣楚,漢通西域,而未聞使漢人衣西域衣也,唐通回鶻,而未聞敎唐人服回鶻服也。我國服事上國三百年,衣制之至今不同者,何也?抑又聞之,各國之人,欽慕我衣冠,然而尙不得從我而變制者,豈有他哉?竊想彼亦各守其先王之制,而不得變焉,則以我堂堂禮義之邦,不遵先王之制者,反不爲貽憂於天下萬國乎?或有識者諭之曰,今見傳旨,則此是我太祖大王遺制也。先王制度,何可目之以異國制樣乎?噫,彼蚩民,猶且不從,仰天涕泣曰,此有大不然者,此制雖非異國制樣,我朝衣冠,皆是先聖之遺制,列聖祖損益者,則太祖大王以下,同我先王也,豈可以一朝變易乎?夫天道數百年一小變,數千年一大變,唐·虞井井之天下,至秦爲郡縣之天下,迄今爲聯歐之天下,此天道之一大變也。是變也,意其變易爲夏之漸也。今見衣制,則但恐變夏爲夷也云,而民心尤難鎭定,雖家家說諭,人人誅戮,恐不可得而變矣。若以不變聖制爲罪,而刑配之誅戮之,則不惟可哀生民之無罪而就死地,我殿下愛民節用之聖德至意,顧安在哉?以是朝廷憂焉。非但朝廷憂之,通國憂焉。政府大臣,由此而聯名進箚,禮堂之臣,以此而待罪,兩司諸臣,亦以此罷黜,此皆列聖朝儀制文物,習於耳目,深恩厚澤,浹於心髓,報先王忠殿下之大義也,曷敢以矇見私智,壅蔽我殿下聰明而然哉?經曰,木從繩則直,后從諫則聖。自古明君哲辟,未有能獨斷而傲然自聖者也。故舜大智也,而好問而好察邇言,禹拜昌言,伏願殿下澄省焉。如臣疎忽,旣不在其位,又犯不謀政之訓,尤極僭越,而憂天之杞婦,愚則愚矣,獻芹之野人,誠則誠矣。伏願殿下鑑諒焉。且以節用言之,生靈皆列聖之遺民,衣冠亦列聖之遺制,以此民服此衣,而國富民殷屢百年矣。挽近以來,率此民服此衣,而國計艱絀,民生困悴者,非直爲衣樣之不美而然也,抑亦奢麗之所糜歟。假使新制論之,一人所着,不過一件,則所費似爲甚鮮,所剩似爲優多,然不禁侈麗,若以錦帛綾紬之屬,無上下貴賤之別而同之,則安知不所以節用者,適足反爲濫用也耶?經曰,非先王之法服不敢服,臣意則刪其繁存其要,除其侈置其儉,至若文武之官,則享不可以無祭服,朝不可以無章服,私不可以無衣,其餘則一切革去,士庶之人,則禮不可以無深衣,祭不可以無道袍,常不可以無行衣,此外則竝皆除之,崇品以下則禁錦帛,通政及士庶七十以下則禁紬屬,儉約之風,自成規度,貴賤之分,不得紊亂,然惟在我殿下裁擇之如何耳。伏願殿下留神澄省。上自聖躬,先行儉德,居宮室之麗則思漢文帝之露臺,御衣冠之華則思衛文公之布帛,上行下效,捷於影響,民心自然按堵,邦本賴以奠固,萬億年無疆之休,更基於今日矣。先賜採納,後加誅譴,則私分幸甚。臣無任云云。省疏具悉。衣制事,節目已頒,不宜有疏煩也。
上在昌德宮。停常參·經筵。
趙臣熙啓曰,同副承旨李正來今日不爲仕進,卽爲牌招,何如?傳曰,允。
趙準永啓曰,臣準永,故領議政忠翼公李最應祠版致祭進去,下直之意,敢啓。傳曰,知道。
閔泳奎啓曰,臣泳奎,贈領議政忠肅公閔謙鎬祠版致祭進去,下直之意,敢啓。傳曰,知道。
以左副承旨徐相祖牌不進罷職傳旨,傳于趙臣熙曰,只推。
傳于趙臣熙曰,承文副正字朴勝悳,副修撰除授。
吏曹,副修撰單,朴勝悳除授事,承傳。
傳于趙臣熙曰,昨日領議政不敍傳旨還寢,
傳于趙臣熙曰,昨日處分,予豈可已而不已乎?致卿之心,日急一日,而卿則漠然無相孚之意,已非平昔厚望。且今國計民憂,茫然無涯畔,予安得無慨歎於卿也?設有些少難安,以卿識量,以卿擔負,自當都不較絜,直前做去,而況究諸事理,萬萬無可引可處之義者乎?除却千言萬語,目下支柱彌綸,惟是卿安心還第以後事也。更勿逡巡,副此至意事,遣史官傳諭于領議政。
傳于趙臣熙曰,忠州牧新鍊兵丁,使之移駐鍊戎臺。
趙臣熙啓曰,副應敎徐光範內閣進,修撰李基東在外,金復性,副修撰李義悳有身病,一員未差,玉堂上下番俱空,事甚未安。校理趙秉翊·尹泰興,副校理徐相雨,新除授應敎金在容,副校理張錫裕,竝卽牌招,推移入直,何如?傳曰,允。
又啓曰,新除授修撰李基東,時在全羅道南原地,請斯速乘馹上來事,下諭?傳曰,許遞。
李正來,以刑曹言啓曰,僞造啓字罪人等捧結案取招啓目判付內,申泰璜則押送嶺營作處事,判下矣。申泰璜係是不待時斬罪人,出付畿營,次次押送于慶尙監營,大會軍民,卽爲正刑事,分付道臣之意,敢啓。傳曰,知道。
又以義禁府言啓曰,黃海監司尹宇善狀啓內,白翎僉使李敎七,爲先罷黜,其罪狀,令攸司稟處事,啓下矣。李敎七時在任所,依例發遣府書吏,交代後拿來,何如?傳曰,待待命拿囚。
上在昌德宮。停常參·經筵。
自開東至酉時,灑雨下雨,測雨器水深八寸。夜自二更至十一日開東,灑雨下雨,測雨器水深一寸六分。
藥房提調洪鍾軒,副提調趙準永啓曰,伏未審日間,聖體若何,寢睡水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
李正來啓曰,左副承旨徐相祖今日不爲仕進,卽爲牌招,何如?傳曰,允。
又啓曰,副應敎徐光範內閣進,修撰一員,副修撰一員未差,玉堂上下番俱空,事甚未安。應敎金在容,校理趙秉翊·尹泰興,副校理張錫裕·徐相雨,修撰金復性,副修撰李義悳,竝卽牌招,推移入直,何如?傳曰,允。
傳于李正來曰,政官牌招開政。
傳于李正來曰,在外敦寧都正許遞,今日政差出。
以司謁口傳下敎曰,自今爲始,守門將入仕前,勿爲遷轉事,分付該曹。
李正來,以吏曹言啓曰,繕工監假監役官鄭海完·李源普·禹錫圭,俱以身病,呈狀乞遞,竝改差,何如?傳曰,允。
有政。吏批,判書沈履澤進,參判申錫䄵在外未肅拜,參議沈相薰牌招不進,同副承旨李正來進。以金世基爲修撰,林永相爲副修撰,金圭漢爲敦寧都正,金商說·宋錫九·金馝鉉爲假監役。
兵批,兼判書李載元病,參判曺殷承病,參議李東淵病,參知趙璟淳入直進,同副承旨李正來進。副護軍申章顯·李奎曾·金東奭,副司果李基東·許·金天呂,以上竝單付。
以吏曹參議沈相薰牌不進罷職傳旨,傳于李正來曰,只推。
事變假注書金龜爕書啓,臣於本月初十日卯時量,敬奉聖諭,馳往傳諭于楊州神穴面葛峴里議政府領議政金炳國所住處,則以爲,臣方以罰不蔽辜,惶恧無地,縮伏荒野,更俟斧鉞,不意恩命,還寢不敍之傳旨,仍降敦勉之溫諭,且驚且懍,莫知攸對云矣。敢啓。傳曰,知道。
傳于李正來曰,以諭則勤勤已罄衷蘊,以奏則邁邁莫回初執,看作瑕點之難掩,鐵限之莫越,殆若惜名尙志之士,飄然有長往不返之意,是曷故焉?大臣進退,固不可徑情直行,其所處引,亦不可若是其過中失當也。是豈予急於致卿而然哉?卽薦紳章甫輿儓婦儒之所共言,而企望日深者也。卿於此,必有多少裁量,幡然改圖矣。曠久相持,虛抛光陰,今非其時,卿勿更事彌文,副此眷眷事,遣史官傳諭于領議政。
傳于李正來曰,吳欽差喪變,不勝驚愕。念其駐東三載,廉公重厚之姿,寬裕剛嚴之績,非但寡躬之欽歎,亦爲朝野之咸誦,而再渡東來,方切企待,此報遽至,予懷悼衋,無以爲喩。今十三日,遣崇品致奠于陣門擧哀所,祭文當親撰以下,別遣近侍,當致賻致祭於喪所,使之斯速登程。
李正來,以兵曹言啓曰,卽接南所入直衛將金鎭民牒報,則南水閣東邊水門鐵環破傷云。爲先令紫門監堅實圍排,卽速修改,而把守軍兵,令該營量宜除出,限修改間嚴加守直之意,分付,何如?傳曰,允。
又以兵曹言啓曰,卽接西所入直衛將權龜仁牒報,則北水閣東邊水門鐵窓破傷云。爲先令紫門監堅實圍排,卽速修改,而把守軍兵,令該營量宜除出,限修改間嚴加守直之意,分付,何如?傳曰,允。
又以兵曹言啓曰,卽接西所衛將權龜仁牒報,則永肅門南邊內宮墻七間許,因雨頹圮云。爲先令紫門監,以杻把子及長木,堅實圍排,把守則係是局出身直所近處,限修築間,令局出身輪回晝察夜巡之意,敢啓。傳曰,知道。
又以兵曹言啓曰,卽接南所入直衛將金鎭民牒報,則金虎門南邊月廊築墻二間許頹圮云。爲先令紫門監堅實圍排,卽速修築,而把守軍兵,令該營量宜除出,限改築間嚴加守直之意,分付,何如?傳曰,允。
又以摠戎廳言啓曰,本廳中軍趙存升身病甚重,勢難察任,改差,何如?傳曰,允。
兵曹,以白南益爲摠戎中軍。
副護軍吳致箕疏曰,伏以,大明無私照,覆盆得以受光,陽春布仁澤,陰崖得以生物。今我殿下,旣大明於臣等,陽春於臣等,燭其幽鬱,扇以陽和。殿下若曰,國家用人,何限貴賤,通用顯職,惟才是擧,繼之以內而銓銜之淸,外而梱任之重,次第拂拭,實由我殿下聖度卓越,洞覽無涯,不泥於舊,不牽於俗,立賢無方,爲官擇人之盛德至意也。凡在廷紳,疇敢不欽仰攢頌?對揚休命之不暇,而至於臣等,偏被洪造,曲蒙恩私,雨露無以喩其澤,河海無以喩其深。雖使臣等自爲之計,固知其萬萬必不敢出,此顧何有毫末未盡底蘊,更籲於仁覆之天?抑又人之議臣等者,必將其謂是夫也,不揆本分,妄干無藝也云爾。於是時,雖筐口簧舌,實無以自解自訟,忸蹙無地矣。然而今玆聖意之嚮用罔間而銓曹之區別猶前,官制之通融有命,而鐵限之格式自在,中批特除者有之,排擬受點則絶無,純望擬入者有之,通同備照則闕如。此無他焉,一則固守成規,莫改前觀,二則恥爲等伍,不欲與齒之意也。然則通用之聖念,其將格而不行,一視之大德,抑亦閼而不究乎?通之爲言,無間無隔之謂也,一之爲言,不貳不參之稱也。今夫限隔之岐貳之,絶不與通,莫能相一,則不幾於上令之不下信,而官防之益拘隘乎?嗚呼,臣等之爲朝家所憫恤,厥由久矣。列聖朝恩言,前後諄復,諸名碩章奏,牢落相望,未嘗不許其疏通,議所振滯,然而迄于今無所顯用者,亶以只通其官,不通其望之致也。官之許通,望之不通,則此旣不得照於他望,他又不欲擬於此望,望之不備,官何由做乎?此所以徒勤通用之敎令,而尙無奉行之實也。臣謂爲今之計,無論文蔭武,莫若量其才器,自其筮仕而通擬,若有卓識異能,超拔等夷,合於擢用,亦必計班注措,無所拘攣,破除俗習,著爲成憲,則特我殿下一轉移間事耳,不出朞月,自可丕變前規,惟上所命矣。臣等目見敎令之未克行,心知其行之之有術,而徒以自鳴爲嫌,冒瀆是悚,終於緘默,無所敷陳,則亦非臣分之所敢安,玆用包羞齎怵,仰干崇嚴。伏望聖慈,俯垂鑑諒,俾官防無礙,人材廣收焉。臣等無任云云。省疏具悉。疏辭其在疏鬱之政,銓曹注擬,宜有變通也。
副護軍金永柱疏曰,伏以,臣本關西赳赳一武夫耳,只當折旋於弓馬之間,而何敢容喙於廟算乎?冒瀆猥越,極涉悚惶,然區區愚衷,發於激愾,卽其彝性之所共得也。惟我靑邱,僻處東隅,自檀·箕以來,禮義成俗,衣裳文華,謂稱小中華矣。漸次俗降柯遠,品制侈靡,流弊轉劇,而衣袖之稍稍廣長,初無古制之可據,濫費外飾,莫此爲甚。近日聖敎若曰,衣服之制,有不可變者,如朝祭喪禮之服,皆先聖遺制,此是不可變者也,如私服之隨時裁宜,務遵簡便,此是可變者也。如道袍·直領·衣·中衣之重重廣袖,自今以後,稍爲革去,只着窄袖衣戰服之制,本於節用愛民之義,實合隨時應變之務,朴質戎制,於斯爲盛,雖愚夫愚婦,孰不感服於弛張節儉之德化乎?臣愚意爲,文武亞卿以下,掖衛侍從以外,衣不用綺羅,務示節儉,行不乘轎丁,勞習騎征,亦爲補於政令之萬一,而更伏念,養兵一款,尤爲今時之急務。蓋昇平五百年,軍政蕩弛,無復陰雨之準備,實爲寒心。財足兵强之策有四。其一曰,外道列邑創設土兵之時,劃付役土,以爲屯田自養之方矣。今則兵丁名存實無,惟有役土存焉,率爲鄕豪胥役輩之私橐而已。其二曰,所謂私結,凡於十吏之都書員,田稅大同色等種種名目,皆有私劃之不些,又爲濫捧橫斂,反有浮於官況者甚多,亦致民擾之弊。其三曰,率土賦役,平均上納者,卽周井秦陌之規也。量案年久,未及追査,當初陳廢,今已開拓,不爲不多,而漏結隱卜,空作該邑掩置之物矣。其四曰,田賦之外,工商之稅,皆可曰雜稅也,漢之鹽鐵,宋之茶鹽是矣。今各道邑鎭,沿海港浦,山郡場巿,水陸貿易之品,鐵苖潛採之地,各項稅額,數甚濫侈,而徒歸於官吏之憑公營私,恒無定式,從肆無厭者也。旣設敎鍊局,非特都下而已,遍設營團於外各道要害處。以上項四條之隱財,一一櫛査,移劃於養兵之需,則可得百萬之精銳,且抄選壯丁,厚給料布,課日演習,每於歲終,抄出優等,上報京司覆試付之直赴,許用鎭堡之官,則是所謂重賞之下,必有勇夫也。蓋凡任賢盡賊,在於得人材,得人材於科擧,而挽近以來,科規解弛,不知操筆者,借書而登第,不知勢弓者,代射而參榜,用人之曠闕,良有以也。其令內外有司,各擧孝廉·學行·武藝·智勇者,不分良賤,隨所應薦,都聚於巡兵營,面試存拔,轉送京司覆試後,許用科宦。若有挾弄爽實之弊,則當者之重勘,已無可論,該有司之薦主,重施誤薦之律。至於式·慶·講科,一如此規,則庶幾野無遺賢,攬得英雄,皆入彀中。夫然後,可以治錢穀甲兵,可以定禮樂刑政,亦可以內修外交。國家萬億年富强之基,不外乎此,伏願聖明裁擇焉。臣無任云云。省疏具悉。能言時弊,多有可採,甚庸嘉尙。
上在昌德宮。停常參·經筵。
自開東至人定,灑雨下雨,測雨器水深五寸三分。自人定至十二日開東,灑雨下雨,測雨器水深一寸七分。
徐相祖啓曰,副應敎徐光範內閣進,玉堂上下番俱空,事甚未安。應敎金在容,校理趙秉翊·尹泰興,副校理張錫裕·徐相雨,修撰金復性,副修撰李義悳,新除授修撰金世基,副修撰林永相,竝卽牌招,推移入直,何如?傳曰,允。
李正來啓曰,卽者義禁府都事來言,時囚罪人金一培等,當爲捧供,而判義禁金有淵,知義禁韓喆愚俱有身病,只有同義禁金九鉉,一員不得備員開坐云。判義禁,知義禁,同義禁韓喆愚,竝卽牌招,何如?傳曰,允。
徐相祖啓曰,修撰金世基時在江原道原州地,副修撰林永相時在京畿龍仁地,竝斯速乘馹上來事,下諭,何如?傳曰,許遞。
事變假注書金龜爕書啓,臣於本月十一日卯時量,敬奉聖諭,馳往傳諭于楊州神穴面葛峴里議政府領議政金炳國所住處,則以爲,正臣之罪而議臣之律,所蒙不敍之典,猶悚惟輕之勘,亦未幾而旋霈恩貸,仍玷前職,繼之以敦敎荐降,德意曠蕩,罪反爲榮,感極而涕。第臣惶蹙,有倍於昔,今若以薄罰之已經,自諉以私義之稍伸,忘其莫嚴之防,倖其曲恕之眷,是臣罪益添罪也。附奏不敢張皇,謹當馳驛封章,顒俟處分云矣。敢啓。傳曰,知道。
傳于李正來曰,泰安府使有闕之代,豊德府使洪在羲除授。
兵曹口傳政事,摠戎中軍單白南益。
李正來,以御營廳言啓曰,因兵曹草記,南水閣東邊水門鐵環破傷處,東營入直軍八名除出,將校一人率領,限修改間嚴加守直,而該入直軍餘數不多,宮墻外行巡,難以分排。出番哨軍八名,依例添入警巡之意,敢啓。傳曰,知道。
又以禁衛營言啓曰,因兵曹草記,北水閣東邊水門鐵窓破傷處,金虎門入直軍八名除出,爲先把守,將校一人,待開門入送率領,限修改間嚴加守直之意,敢啓。傳曰,知道。
又以禁衛營言啓曰,因兵曹草記,金虎門南邊月廊築墻二間許頹圮處,金虎門入直軍十名除出,爲先把守,將校一人,待開門入送率領,限改築間嚴加守直之意,敢啓。傳曰,知道。
又以御營廳言啓曰,本廳千摠吳宅善,身病甚重,勢難察任,改差,何如?傳曰,允。
又以御營廳言啓曰,本廳千摠,今當差出,而擬望之人乏少,外任竝擬,何如?傳曰,允。
上在昌德宮。停常參·經筵。
徐相祖啓曰,吳欽差喪所,遣近侍致祭事,命下矣。何近侍進去乎?敢稟。檢校直閣沈相薰進去。
傳于徐相祖曰,以諭以批,洞悉無餘,而卿之堅執牢拒,尙無回語之道,心焉煩悶,曷以盡喩?以卿達識,國勢之岌嶪,朝象之泮渙,何待予言而知之?以卿雅量,引不當引,處不當處,亦何待予言而知之乎?此固予涼德蔑學,無足與有爲,夤緣事會,必欲奉身而然,自顧慙恧,言何多誥?在予惟當盡誠積力,必圖孚感,卿其深諒事,遣史官傳諭于領議政。
徐相祖啓曰,副應敎徐光範內閣進,修撰一員,副修撰一員未差,玉堂上下番俱空,事甚未安。應敎金在容,校理趙秉翊·尹泰興,副校理張錫裕·徐相雨,修撰金復性,副修撰李義悳,竝卽牌招,推移入直,何如?傳曰,允。
徐相祖,以吏曹言啓曰,豊德府使洪在羲,泰安府使除授事,命下矣。以前任抱川縣監,方在解由未出中,何以爲之?敢稟。傳曰,勿拘。
吏曹,泰安府使單洪在羲除授事,承傳。
傳于徐相祖曰,政官牌招開政。
兵曹口傳政事,御營千摠單李敎一。
李正來啓曰,判義禁金有淵,知義禁李世宰,同義禁韓喆愚牌不進推考傳旨,今方捧入,而開坐命下之後,如是違牌,事甚未安。更爲牌招,何如?傳曰,竝許遞,今日政差出。
傳于徐相祖曰,呈告同春秋許遞,今日政差出。
傳于徐相祖曰,敦寧都正許遞,今日政差出。
李正來啓曰,因兵曹啓目,北兵使,以咸鏡北道按撫使兼兵馬水軍節度使下批,所佩兵符,改造下送,舊兵符上送政院燒火事,允下矣。兵符今旣改造,定禁軍下送,使之祗受,舊兵符上送本院,以爲燒火事,按撫使處,下諭,何如?傳曰,允。
徐相祖,以吏曹言啓曰,繕工監假監役官金商說·宋錫口·金馝鉉,俱以身病,呈狀乞遞,竝改差,何如?傳曰,允。
有政。吏批,判書沈履澤牌招不進,參判申錫䄵在外未肅拜,參議沈相薰進,右副承旨徐相祖進。以吏批言啓曰,判書沈履澤牌招不進,參判申錫䄵在外未肅拜,小臣獨政未安,何以爲之?敢稟。傳曰,只出緊任。以鄭寅星爲修撰,李軒卿爲副修撰,曺錫輿爲判義禁,洪澈周爲知義禁,申錫䄵爲同義禁,徐相翊爲同春秋,李泰鎭爲敦寧都正,李用俊爲豊德府使。
兵批,兼判書李載元病,參判曺殷承病,參議李東淵入直進,參知趙璟淳病,同副承旨李正來進。副護軍金奎漢·吳宅善·金泰鉉,副司果金世基·林永相以上竝單付。
吏批,再政。以趙秉老爲工曹參議,李豊善·白南洙·鄭孔集爲假監役,故學生申虬年贈監察,忠節卓異,贈職事,承傳。
傳于徐相祖曰,在外吏曹參判許遞,前望單子入之。
吏曹參判前望單子入之,金興均添書落點。
司謁口傳內,十三日未時吳提督致奠時,內外衙門官員·時原任閣臣·承旨·玉堂·五上司·六曹實職三品以上入參,而閣臣·承旨·玉堂入直外,竝進參事,下敎,進參官員,竝呈擧案于政院事。
司謁口傳內,十四日未時吳提督致奠時,內外衙門官員·春桂坊·時原任閣臣·承旨·玉堂·五上司·六曹實職三品以上入參,而春桂坊·閣臣·承旨·玉堂入直外,竝進參事,下敎,進參官員,竝呈擧案于政院事。
傳于李正來曰,坐直承旨,竝從重推考。
以司謁口傳下敎曰,殿庭何等嚴重?而政院水工,酗酒作挐,喧譁至於入聞之境,而初不禁飭,豈有如許道理?不能操飭之書吏,自政院嚴飭,使令,自親軍前營,決棍懲勵放送,作挐之漢,移送秋曹,依律勘處事,分付。
李正來,以兵曹言啓曰,卽接東所衛將李儒行牒報,則貳極門東邊內宮墻一間許,因雨頹圮云。爲先令紫門監,以杻把子及長木堅實圍排,把守則係是建陽門入直軍直所近處,限修築間,令建陽門入直軍,晝察夜巡。而連接北所衛將鄭基鉉牒報,則明光門西邊內宮墻二間許,又爲頹圮云。爲先令紫門監,以杻把子及長木堅實圍排,把守則弘化門入直軍八名除出,限修築間嚴加守直之意,敢啓。傳曰,知道。
又以兵曹言啓曰,卽接南所入直衛將朴興植牒報,則丹鳳門東邊墻垣五間許頹圮云。爲先令紫門監堅實圍排,卽速修築,而把守軍兵,令該營量宜除出,限改築門嚴加守直之意,分付,何如?傳曰,允。
又以兵曹言啓曰,卽接南道參軍金昇熙牒報,則崇禮門東邊第一城廊近處體城三間許頹圮云。爲先令繕工監堅實圍排,分授軍門,卽速修築,而把守軍兵,亦令該軍門量宜定送,限改築間嚴加守直之意,分付,何如?傳曰,允。
又以兵曹言啓曰,卽接西營入直哨官李容奭手本,則金虎門南邊築墻二間許外面缺落云。爲先令紫門監堅實圍排,卽速修築,而亦令巡邏營門,申飭校卒,限改築間各別巡察之意,分付,何如?傳曰,知道。
又以禁衛營言啓曰,本營千摠尹泳奎,以前任靑山島僉使,尙在任所矣。領軍之職,久曠可悶,改差,何如?傳曰,允。
又以禁衛營言啓曰,本營千摠,今當差出,而擬望之人乏少,外任竝擬,何如?傳曰,允。
又以禁衛營言啓曰,謹依司謁口傳下敎,內外入直軍裁減節目,書入之意,敢啓。傳曰,知道。
又以禁衛營言啓曰,因兵曹草記,貳極門東邊內宮墻一間許頹圮處,把守軍兵,以建陽門入直軍,限改築間晝察夜巡之意,敢啓。傳曰,知道。
又以禁衛營言啓曰,本營字內崇禮門東邊第一城廊近處體城三間許頹圮處,把守軍兵,令該營量宜定送事,自兵曹草記矣。將校一人,軍十名,嚴飭定送,限修築間輪回守直之意,敢啓。傳曰,知道。
又以御營廳言啓曰,本廳騎士將金泰鉉,身病甚重,勢難察任,改差,何如?傳曰,允。
又以御營廳言啓曰,本廳字內丹鳳門東邊墻垣五間許頹圮處,令該營卽速修築,把守將卒量宜定送事,自兵曹草記矣。修築則待晴擧行,而出番哨軍十五名,將校一人率領,限改築門輪回嚴加把守之意,敢啓。傳曰,知道。
又以御營廳言啓曰,本廳騎士將,今當差出,而擬望之人乏少,外任竝擬,何如?傳曰,允。
又以摠戎廳言啓曰,謹依司謁口傳下敎,本廳各處入直軍裁減節目,書入之意,敢啓。傳曰,知道。
又以刑曹言啓曰,卽接典獄署牒報,則結案錄啓私鑄罪人李景翰,今初九日亥時,因病物故云。故使之檢驗,則果如所報矣。罪人顯戮未施,陰誅先加,其在典憲,誠極憤惋,而此等罪人正刑後,旣無暴屍之例,李景翰屍身出給之意,分付典獄署,何如?傳曰,允。
領議政金炳國疏曰,伏以,臣之名玷中書,凡十有年間,愚旣不移,知又不周,誠雖切於補袞,懼實深於覆餗,前後進退,必多自作之孼,幸遭我殿下克仁克寬,遇之也殊,庇之也曲,姑免夫嶺海斧鉞,是皆恩德也,亦一僥倖也。竟於大同之論,病未隨參於前席之對,賓廳之啓,而所與議則一也,及其處分之嚴,罰異僚相,至若引義之爲罪,心尤內愧,踪尤外蹙,忙走荒郊,只俟加辟,肅霜乍戒,陽春旋噓,特仍不衷之服,繼宣匪怒之敎,一諭再諭而開釋無餘,臣亦秉彝之得天,不覺感淚之沾地,更何以區區微私,仰煩酬應?第臣所犯,較他有重,始反譴責之偏薄,終乃解澤之獨厚,欲體隆眷,亟宜恭趨,其在廉義,矢難冒沒,寧以逋慢被律,安敢自諉以經勘,偃然入嚴城一步乎?附奏體恐,拖蔓衷蘊,猥莫罄綴,竊效古人獄中上書之義,泥首哀鳴,伏望聖明,察臣以罪爲榮之情,憐臣如窮無歸之狀,更施以合施之典,所叨職任之去就,有不暇陳於席藁之地,惟惶隘而已,震剝而已。臣無任云云。答曰,省疏具悉卿懇。奉讀來章,其所過引,依舊是前日語也,予誠左右究而不得其說矣。事若有可引,予雖急於委毗,悶此曠務,顧卿於純然無瑕之地,卽上情志然也,豈可不計事理,朝卿勉卿,若是其切至乎?卿之戀君之忱,聽國之義,予所熟知,而尙未能挽回者,寔由誠淺辭拙而然,祗庸慨歎而已。仍傳于徐相祖曰,此批答,遣史官傳諭。
上在昌德宮。停常參·經筵。
藥房提調洪鍾軒,副提調趙準永啓曰,時値庚炎,暑氣轉甚,伏未審日間,聖體若何,寢睡水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?世子宮氣度,何如?世子嬪宮氣度,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,世子宮·世子嬪宮氣度平順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
閔泳奎啓曰,卽者義禁府都事來言,議政府領議政金炳國,今方胥命于金吾門外云。係是大臣去就,敢啓。傳曰,知道。
又啓曰,卽者議政府錄事來言,領議政金炳國,敦諭之下,惶懍震,走伏金吾門外,胥命云矣。敢啓。傳曰,安心還第事,遣史官傳諭。
兼春秋金東纓書啓,臣於本月十三日卯時量,敬奉聖諭,馳往傳諭于楊州神穴面葛峴里議政府領議政金炳國所住處,則以爲,今下諭旨,有不敢承聞之敎,萬萬驚惶,萬萬震懍,爲人臣而何可一晷刻偃處?惟王獄是臣重勘之地,今方舁走胥罪,恭俟鈇鉞云矣。敢啓。傳曰,知道。
傳于徐相祖曰,藥院都提調有闕之代,前望單子入之。
內醫都提調前望單子入之,領議政金炳國落點。
傳于閔泳奎曰,日熱如此,輕囚放釋。
閔泳奎啓曰,臣泳奎敬奉聖敎,馳往義禁府,取考囚徒案,則時囚罪人金一培·南宮泳·李原宇·張舜敎·崔文卿,係是輕囚,故竝依傳敎放送。仍往典獄署,取考囚徒案,則詳覆間嚴囚罪人朴鏞一等九名,辭緣推覈間嚴囚罪人朱鳳鉉等四名,贓錢備納間嚴囚罪人私奴春吉等三名,上納不納罪人蔣慶夏等三名,査覈間嚴囚罪人李熙等五名,係是重囚,故竝仍囚,其餘家貰不給,不遵官令,他錢不報各司直囚罪人金用甫等十一名,係是輕囚,故竝依傳敎放送之意,敢啓。傳曰,知道。
兵曹口傳政事,禁衛千摠單尹守榮。
兵曹口傳政事,御營騎士將單尙稷鉉。
徐相祖,以弘文館言啓曰,新除授修撰鄭寅星時在京畿果川地,經筵入番事緊,請斯速乘馹上來事,下諭。傳曰,許遞。
閔泳奎,以兵曹言啓曰,卽接西所衛將權龜仁牒報,則集城門南邊內宮墻二處合四間許,因雨頹圮云。爲先令紫門監,以杻把子及長木堅實圍排,把守軍則金虎門入直軍十名除出,限修築間嚴加守直之意,敢啓。傳曰,知道。
又以兵曹言啓曰,卽接景慕宮入直訓鍊院主簿麻斗元手本,則月覲門越邊含春苑墻垣三間,弘化門越邊含春苑墻垣七間許頹圮云。爲先令繕工監堅實圍排,卽速修築,而亦令巡邏營門,申飭校卒,各別巡察之意,分付,何如?傳曰,允。
又以禁衛營言啓曰,因兵曹草記,集城門南邊內宮墻二處合四間許頹圮處,金虎門入直軍十名除出,哨官一員率領,限修築間嚴加守直之意,敢啓。傳曰,知道。
又以御營廳言啓曰,因兵曹草記,明光門西邊內宮墻二間許頹圮處,弘化門入直軍八名除出,限修築間嚴加守直之意,敢啓。傳曰,知道。
又以親軍前營言啓曰,謹依司謁口傳下敎,政院使令張基天·金希俊·韓完植等,當日自臣營,決棍懲勵,放送之意,敢啓。傳曰,知道。
奉朝賀李裕元疏曰,伏以,臣於日昨,伏奉恩批,不加金木之誅,反侈溫諄之諭,且惶且感,縮伏窮鄕。伏聞諸大臣,或門黜或不敍,被罪相續,臣若在京,則可以共參於胥命之時,又爲追隨於請對之列,而偃處鄕外,前不得辭達其意,徒歸文具,臣之罪也,後不得同被當律,爲世倖人,亦臣之罪也。臣於此滿心惶恧,無地自容。夫古人之言,人主父也,大臣宗子也,大夫士衆子也,衆子之中,責罰之加,一或漏之,則其於抑菀之忱,果何如哉?當日事,臣未敢知,而諸大臣所奏,雖涉支煩,豈或以一毫害於國之事,爭執如此乎?聖度天大,宜有包容之澤,而一竝斥退,不少留難,竊爲殿下惜之。顧今殿下春秋鼎盛,爲堯爲舜,可見德化之流行,何爲而有此大擧措至於斯乎?日月之蝕,人皆仰之,轉圜之量,庶幾望之。臣謂諸大臣不日召還,以副朝野之望,治臣妄言之罪,以驚具僚,俾國體重而私分安焉。臣無任云云。答曰,省疏具悉卿懇。衣制事,已諭於前批,卿其諒之。兩大臣處分,予豈可已而不已乎?然於卿乃不當引之事,亦爲諒之。仍傳曰,此批答,遣地方官傳諭。
上在昌德宮。停常參·經筵。
徐相祖啓曰,右副承旨尹定求,同副承旨李正來,今日不爲仕進,竝卽牌招,何如?傳曰,允。
又啓曰,本院今春夏等褒貶,當爲磨勘,而行都承旨趙準永廚院進,不得如例磨勘之意,敢啓。傳曰,知道。
傳于徐相祖曰,禮房承旨馳詣宗廟·景慕宮,奉審摘奸以來。
傳曰,政官牌招開政。
事變假注書金龜爕書啓,臣於本月十四日寅時量,敬奉聖批,馳往傳諭于金吾門外議政府領議政金炳國胥命所,則以爲,臣自承昨日諭旨之後,五內震越,求死不得,方泥首胥罪,而乃有安心還第之敎,轉益惶懍,惟俟金木之誅云矣。敢啓。傳曰,知道。
傳于徐相祖曰,郊舍棲遑,爲日稍久,又有此意外胥命之擧,不勝紆悶。卿以昨日敦諭中句語,謂之難安,則予豈無變通,以盡禮敬之道乎?此固予以下九字玆以還收,卿其安心還第事,遣史官傳諭于領議政。
事變假注書金龜爕書啓,臣於本月十四日辰時量,敬奉聖諭,馳往于金吾門外議政府領議政金炳國胥命所,則以爲,臣於席藁待罪之中,伏承敦諭句語還收之命,仍以恩言而牖之,臣誠情窮勢迫,蹙蹙靡騁,今欲更綴前言,則屢瀆徒涉屑越,冒沒不遑自恤,不獲已拚棄廉隅,還伏私次,只益惶霣而已云矣。敢啓。傳曰,知道。
徐相祖啓曰,卽見咸鏡道假都事咸興判官鄭基雨狀啓,則觀察使林翰洙,謂以情勢去益難安,公務一向廢却云。原狀啓係是民事,雖不得不捧入,事體所在,誠極未安。從重推考,何如?傳曰,允。一向廢務,是何道理?更勿如是之意,嚴飭題送,假都事所當重勘,而姑令戴罪擧行。
傳于徐相祖曰,呈告同敦寧,在外敦寧都正許遞,今日政差出。
李正來啓曰,卽者義禁府都事來言,時囚罪人金一培等,當爲捧供,而判義禁曺錫輿,同義禁申錫䄵在外,知義禁洪澈周未肅拜,只有同義禁金九鉉,一員不得備員開坐云。在外,何以爲之?而知義禁卽爲牌招,何如?傳曰,允。在外許遞。
李正來,以吏曹言啓曰,今日本曹褒貶坐起時,堂上不可不備員,而參判金興均未肅拜,令政院牌招,以爲同參開坐之地,何如?傳曰,允。
又以吏曹言啓曰,繕工監假監役官李豊善·白南洙·鄭孔集,俱以身病,呈狀乞遞,竝改差,何如?傳曰,允。
又以吏曹言啓曰,宗親府參奉李範準,以其身病,呈狀乞遞,改差,何如?傳曰,允。
李正來,以兵曹言啓曰,同知中樞府事鄭完默,宣傳官李正弼,內禁衛將李樂熙,五衛將李始永·金鎭民·權龜仁·洪益謨,景福宮衛將金仁寬,慶熙宮衛將李順元,文臣兼宣傳官張錫裕·鄭顯英,守門將崔章錫,俱以病難供職,呈狀乞遞。新除授全羅右水使閔肯植,素患痰癖之症,一倍添劇,時月之內,萬無登途赴任之望,戶奴呈狀乞遞矣。實病旣如此,則有難强令赴任。竝改遞,何如?傳曰,允。
傳于李正來曰,副司果梁道煥,宣傳官加設單付。
傳于尹定求曰,吏曹參判疏批已下,卽爲牌招。
有政。吏批,判書沈履澤牌招不進,參判金興均進,參議沈相薰牌招不進,右副承旨尹定求進。以吏批言啓曰,判書沈履澤,參議沈相薰竝牌招不進,小臣獨政未安,何以爲之?敢稟。傳曰,仍爲之。以鄭寅興爲修撰,南一祐爲同敦寧,宋世憲爲敦寧都正,金有淵爲判義禁,尹用求爲同義禁。
兵批,兼判書李載元進,參判曺殷承病,參議李東淵入直,參知趙璟淳病,同副承旨李正來進。以任商準爲知訓鍊,閔泳翊·吳時中爲同知,白樂薰·李義根爲同訓鍊,李瑗儀爲宣傳官,尹錫仁爲內禁將,李奎參爲兼司僕將,姜周欽·吳箕模·金在豊·洪永疇·金昌植爲五衛將,李命淳爲景福將,趙完順爲慶熙將,沈琦澤·李義悳爲文兼,申福模爲守門將,李樂熙爲全羅右水使,姜泰熙爲京畿中軍,玄昇運爲白翎僉使,李裕臣爲靑山島僉使,僉知加設單閔肯植,護軍申錫䄵·金昌熙·鄭完默·趙存昇,副護軍李泰鎭·李正弼,副司果鄭寅星,以上竝單付,兼泰安鎭兵馬僉節制使湖西水軍防禦使安興守城將管餉將單洪在羲,宣傳官加設單梁道煥。
吏批,再政。以許相直·崔秉默·河宅柱爲假監役,宗府參奉李奎甲。
傳于尹定求曰,都承旨·左承旨許遞,前望單子入之。
承旨前望單子入之,李源珪·沈相薰落點。
以吏曹參議沈相薰牌不進罷職傳旨,傳于尹定求曰,只推。
以黃海監司尹宇善狀啓,薦新生銀口魚,適値霖雨,未能如數捉得,限內不得封進,惶恐待罪事,傳于李正來曰,勿待罪事,回諭。
尹定求,以禮曹言啓曰,卽接成均館所報,則今番之雨,文廟正位床卓前滲漏,斑子一井穿漏,東從享一二位交椅上大段滲漏,斑子四井穿漏,地衣方席多有沾濕,後簷間間滲漏,樑上塗灰多有脫落,東西廡及神三門·東三門·祭器庫間間滲漏,典祀廳滲漏,二壁破傷,四賢祠第二位交椅上滲漏云矣。修改之節,不容少緩,而見今雨水頻仍,待快晴擇日擧行,何如?傳曰,允。
又以禮曹言啓曰,卽接北關王廟守直官牒報,則本廟正殿覆簷閣北邊四簷滲漏,床巾與地衣多有沾濕,北翼廊第二間北邊簷雨漏云矣。修改之節,不容少緩,而見今雨水頻仍,待快晴擇日擧行,何如?傳曰,允。
又以奎章閣言啓曰,明日卽書香閣望奉審日次,臣進詣擧行之意,敢啓。傳曰,知道。
又以禁衛營言啓曰,北水閣東邊水門鐵窓破傷處,軍八名,金虎門南邊月廊築墻頹圮處,軍十名,集城門南邊內宮墻頹圮處,軍十名,竝以金虎門入直軍除出守直事,旣有草記蒙允,而金虎門入直軍,以二十名,始自明日入直,則排比末由,出番軍中十名,添入之意,敢啓。傳曰,知道。
吏曹參判金興均疏曰,伏以,臣卽聖化陶甄中一物耳,愚騃無比,濫竊旣多,有何寸長,仰答洪造?而靑雲步履,榮耀已極,黑頭軒冕,涯分且過,曷敢有名塗進步之望哉?不意亞銓特命,忽及夢想之外,臣惝怳震悸,措躬無所,誠不知格外之恩,何爲而至此也?國家用人之道,雖在庶僚,必稱才授能,然後其職無瘝,其責易塞,今臣才疎望輕,識淺見短,尋常百執事之末,尙不能堪承,矧玆代察權衡,參聽激揚,佐均邦國之政,視冢宰只下一等,則實不可以夫人而冒居也,明矣。乃以是畀之如臣者,其何異於詰瞽辨色,强聾審音哉?顧今朝著濟濟,群彦林立,今此寵命,先及臣身,漸鴻失序,濡鵜有譏,已是臣不敢冒膺者也。臣之厚蒙聖恩,與天同大,勉知足之戒,留不盡之福,卽臣之至願也。今使臣不自量度,貪進不已,滿盈招損,其理不爽,畢竟僨敗之日,恐負曲遂之仁,此又臣不敢冒膺者也。自承誤恩,顔騂背汗,歷日徊徨,參倚已審,庚牌之下,轉動無望,不揆猥越,仰瀆崇嚴。伏乞聖慈,念名器之不可玷褻,察臣言之非出飾讓,將臣選部之職,亟賜鐫改,不勝公私幸甚。臣無任云云。答曰,省疏具悉。卿其勿辭行公。
上在昌德宮。停常參·經筵。
藥房提調洪鍾軒,副提調沈相薰啓曰,伏未審日間,聖體若何,寢睡水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
進御加味地黃湯自後日次停止事,榻前下敎。
傳于李正來曰,懋實二字,卽有國急切之務也。國朝昇平日久,百度恬憘,內而宮府署司,外而營梱邑鎭,凡在布朝令牧民事之地,苟且姑息,因循捱過,如非謄傳故紙,竟乃按用具文,法綱由是而不能整肅,財用由是而不能贍給,人力由是而不能成就,兵制由是而不能精銳,漸就萎弱,靡然無振刷之望,可勝歎哉?夫繼體守文之治,自古然矣。然見今時局日變,事務日增,舟車通交涉之路,營壘設操鍊之場,其所接應,決非前日自守之可比,則何可膠執例套,印行冗節,不思所以實事求是之道乎?實者誠也,旡妄之謂也,閑邪之謂也。邪與妄之參錯於施措事爲之間者,其何能勃然而起,蔚然而興也哉?此乃非予之言,卽往古賢君哲辟治法政謨之大綱領,亦破觚斲雕之遺義也。其自廟堂先悉此意,措辭關飭中外,期有實效。
傳于李正來曰,都承旨·同副承旨許遞,前望單子入之。
李正來啓曰,都承旨·同副承旨前望未下,左承旨李源珪未肅拜,右承旨趙臣熙,左副承旨徐相祖不爲仕進,院中只有臣一人,伴直無人。左副承旨所當牌招,而拘於廳規,不得請牌,何以爲之?敢稟。傳曰,牌招。
承旨前望單子入之,沈相薰·柳芝榮落點。
傳于李正來曰,吏曹參議有闕之代,前望單子入之。
李正來啓曰,左副承旨徐相祖牌不進,伴直無人。新除授同副承旨柳芝榮,卽爲牌招,何如?傳曰,允。
以左副承旨徐相祖牌不進罷職傳旨,傳于李正來曰,只推。
以統制使李元會狀啓,本營居民蘇守權,被打於日本人,仍卽致死,邊門交涉之地,臣不能先事嚴束,致此人命之橫死於彼人,惶恐待罪事,傳于李正來曰,勿爲待罪事,回諭。
兵曹,以白南益爲禁軍別將。
李正來,以宗親府言啓曰,本府郞廳等今春夏等褒貶等第,當爲磨勘,而堂上俱有實病實故,限內不得爲之之意,敢啓。傳曰,知道。
又以議政府左贊成意啓曰,今甲申年春夏等褒貶,當爲等第,而領議政未肅拜,左議政·右議政未差,限內不得磨勘之意,敢啓。傳曰,知道。
又以中樞府言啓曰,本府郞廳及醫員·錄事等今年春夏等褒貶,當爲等第,而領中樞府事未差,判中樞府事臣宋近洙,臣申應朝俱爲在外,限內不得磨勘之意,敢啓。傳曰,知道。
又以耆老所言啓曰,本所堂上多有身病,無參座之人,今甲申年春夏等褒貶,限內不得磨勘之意,敢啓。傳曰,知道。
又以儀賓府言啓曰,府郞廳今春夏等褒貶等第,當爲磨勘,而南寧尉臣尹宜善,錦陵尉臣朴泳孝俱有身病,限內不得爲之之意,敢啓。傳曰,知道。
又以兵曹言啓曰,曹所屬司饔院官員等矣今春夏等褒貶,當爲等第,而因本院都提調有故,不得磨勘之意,敢啓。傳曰,知道。
又以戶曹言啓曰,本曹郞廳·員外郞及所屬各司官員今甲申春夏等褒貶,當爲磨勘,而臣有淵有身病,限內不得磨勘之意,敢啓。傳曰,知道。
又以敦寧府言啓曰,府郞廳等今春夏等褒貶等第,當爲磨勘,而以領事未差,不得爲之之意,敢啓。傳曰,知道。
又以宣惠廳提調意啓曰,本廳郞廳等今甲申春夏等褒貶,當爲等第,而都提調領議政未肅拜,限內不得磨勘之意,敢啓。傳曰,知道。
又以禮曹言啓曰,各陵園本曹郞廳·員外郞·四學童蒙敎官·通禮院·圖畫署官員等今甲申年春夏等褒貶等第以入,而宗廟署·社稷署·永禧殿·景慕宮·承文院·成均館·奉常寺·典牲署·掌樂院·禮賓寺·東西氷庫·觀象監·內醫院·司譯院·典醫監·東·南·北關王廟官員等褒貶,各其司領事·都提調及堂上有故,或不備,不得一時磨勘之意,敢啓。傳曰,知道。
又以禮曹言啓曰,今此所屬各司官員等褒貶時,崇陵參奉金炳琬,與參議臣沈相漢,有應避之嫌,不得同議磨勘,別啓本以入之意,敢啓。傳曰,知道。
又以侍講院言啓曰,今春夏等褒貶,當爲等第磨勘,而師金炳國未肅拜,傅未差,貳師閔台鎬有身病,限內不得爲之之〈意〉,敢啓。傳曰,知道。
又以奎章閣言啓曰,本閣今甲申年春夏等褒貶,當爲磨勘,而提學一員,直閣俱未差,不得擧行,外閣褒貶,亦不得爲之之意,敢啓。傳曰,知道。
又以奎章閣言啓曰,景慕宮望廟樓今望奉審,無頉之意,〈敢〉啓。傳曰,知道。
又以弘文館言啓曰,新除授修撰鄭寅興,卽爲牌招察任,何如?傳曰,允。
又以忠勳府言啓曰,本府今甲申年春夏等褒貶,當爲磨勘,而有司堂上完陵君臣李景宇,鈴春君臣尹榮信俱有身病,無以備員,限內不得爲之之意,敢啓。傳曰,知道。
又以統理軍國事務衙門主事,以督辦軍國事務意啓曰,今甲申年春夏等褒貶,當爲等第,而總理軍國事務未肅拜,限內不得磨勘之意,敢啓。傳曰,知道,
又以兵曹言啓曰,本曹今甲申年春夏等褒貶啓本中,刀擦二處之意,敢啓。傳曰,知道。
又以兵曹言啓曰,今甲申年春夏等褒貶等第,磨鍊以入,而曹所屬軍器寺·司僕寺·典設寺·訓鍊院官員等褒貶,因各其司提調及堂上有故,不得一體磨勘之意,敢啓。傳曰,知道。
又以兵曹言啓曰,禁軍別將林百鉉身病猝重,無望供職,呈狀乞遞矣。實病旣如此,則有難强令察任,改差,何如?傳曰,允。
又以兵曹言啓曰,卽接東所入直衛將閔龜鎬牒報,則建陽門西邊外墻垣二間許頹圮云。爲先令紫門監堅實圍排,卽速修築,而把守軍兵,令該營量宜除出,限改築間嚴加守直之意,分付,何如?,傳曰,允。
又以禁衛營,以都提調意啓曰,本營從事官及諸將官今甲申春夏等褒貶,當爲等第,而臣炳國有身病,限內不得磨勘之意,敢啓。傳曰,知道。
又以御營廳言啓曰,本廳從事官及諸將官今甲申年春夏等褒貶,當爲等第,而都提調臣洪淳穆,方在門黜之典,限內不得磨勘之意,敢啓。傳曰,知道。
又以摠戎廳言啓曰,本廳屬京外諸將官今春夏等褒貶等第,當爲磨勘,而臣有身病,不得磨勘之意,敢啓。傳曰,知道。
又以刑曹言啓曰,屬司典獄署官員等今春夏等褒貶,本曹參議,例與刑房承旨同爲磨勘,而該房承旨有實故,限內不得磨勘以入之意,敢啓。傳曰,知道。
又以漢城府言啓曰,本部郞廳及五部官員今甲申年春夏等褒貶,當爲等第,而判尹臣洪澈周有身病,限內不得磨勘之意,敢啓。傳曰,知道。
又以義禁府言啓曰,今春夏等府郞廳褒貶等第,當爲磨勘以入,而堂上有故,限內不得擧行之意,敢啓。傳曰,知道。
又以工曹言啓曰,今春夏等褒貶,當爲磨勘以入,而臣等有故,限內不得爲之之意,敢啓。傳曰,知道。
判府事宋近洙疏曰,伏以,臣之病狀,入夏以來,一倍闖劇,奄奄欲死,而未準休致之請,滿心悶隘,又添一病,膈火上升,殆若成狂。抱此至願,死將不瞑,伏惟聖慈,亦必惻然而矜憐也,更加燭諒,亟賜德音,俾得安意就盡,千萬泣祝。臣方治疏申暴之際,得見新定衣制節目,伏未知我殿下,奚爲而有此變改之命也。臣生長鄕曲,見聞不廣,衣制源委,雖未能博考援證,而第我國文物,悉遵皇朝典憲,簪紳之儀,縫掖之規,秩然有章,文質彬彬,至有小中華之稱。顧今神州非復舊日觀周,而一隅靑邱,獨保漢官威儀,以區區偏邦,見重於天下者,正以此也。如有王者作而行損益之制,則杞宋之徵,必在我東,而奈之何一朝盡去其流來之制,創行此無稽之式,使擧國之人,莫不愕然而聽,瞠然而顧也?聖人有言,非先王之法服不敢服,蓋我朝公私之服,雖未必盡合乎三古之法,而卽我皇朝之遺制,曁我列聖之舊章,則欲行先王之法服,不可捨此而他求也審矣。近日軍兵服色,竊聽於人,已極駭異,而今乃竝與衿紳章甫之制而一切變改,烏在其由舊之道,而亦豈曰用夏之道也?臣嘗聞深衣,蓋取深邃之義。大袖或有全疋之謠,則古之衣制,若是寬濶,而漢廷嘗有衣冠甚偉之稱,東方舊有長衫廣袖之裕,今人之衣,視古人已爲簡便,又何變其不可變者,而謂其簡便耶?凡事太簡,則草率苟且,不成儀章,俗行窄袖周衣,直不過裏衣之別制,本不近似於上衣,而且臣於年前入都時,乍見彼人之服,其所謂上衣者,只是周衣之窄袖而已。昔臣先祖臣時烈,以瓣髮之近於彼俗,使未冠者爲雙紒,婦女爲首髻,以遵華制,至今士夫家,亦多有倣而行之。雖婦孺之飾,猶當如此,況擧一國堂堂表衣之制,何必一毫依樣於彼也。嗚呼,我殿下,以今年涒灘,屢發曠感之意,大小臣庶,孰不欽頌萬萬?而此際變改,乃在於皇朝舊制,此特我殿下,偶未及思之,而臣所以尤爲殿下惜此擧也。節目一出,有識之竊歎,固無論,無知下賤之輩,亦或有慨歎出涕者。此可見人心之大同,而亦豈無所以而然耶?仍伏念,帝王治平之要,自有大經大法,不必規規於儀文庶數之末,而比年以來,施措之間,率多煩文細節,太勤聖慮。此不但無益於經濟之事,所以保嗇神精,亦不可不念也。臣今病伏乞骸,何敢妄及時事?而惟此節目,關係甚大,一縷尙存,有不容泯默,冒陳蕘說。伏乞聖明,淵然深思,穆然遠覽,回收新定節目,以遵先王成憲,以愜一國輿情,因此而凡係挽近創置之制,竝皆革祛,惟祖宗故事,是繼是述,爲萬億年無疆之休,惟殿下念哉。臣無任云云。答曰,省疏具悉卿懇。公私服之變通,卽援古制今,刪繁取簡也,卿其諒之。至於休致之情,屢有前日批旨矣。卿雖以調養愼節,久留鄕第,識量之宏達,聞望之隆重,自有矜式彈壓之道,予所以仰成於卿者,果無間於居位去位,則其何以捨卿,卿亦何以辭予乎?亟斷來章,副此至意。仍傳曰,此批答,遣地方官傳諭。
上在昌德宮。停常參·經筵。
尹定求啓曰,卽伏見諸道今春夏等褒貶啓本,則黃海監司尹宇善,守令無一人居中·居下,京畿監司金弘集,江原監司閔致序無一人居下,殊無嚴明殿最之意,竝推考警責,何如?傳曰,允。
又啓曰,卽伏見諸道今春夏等褒貶啓本,則京畿監司金弘集,平安監司金永壽,開城留守李憲稙,黃海水使閔致卨,全羅左水使李熙甲,慶尙左水使李熙善,統制使李元會,邊將無一人居中·居下,江華留守金允植,忠淸水使梁柱星,黃海兵使鄭雲翼,全羅右水使閔敬鎬,無一人居下,殊無嚴明殿最之意,竝推考警責,何如?傳曰,允。
又啓曰,判義禁金有淵,除拜後過三日,不爲出肅,依定式推考警責,仍卽牌招察任,何如?傳曰,允。
又啓曰,假注書李日彦有身病,勢難察任,今姑改差,何如?傳曰,允。
李日彦改差,代以具然鎬爲假注書。
傳于尹定求曰,再明日眞殿茶禮,當自內親行矣,該房知悉。時原任大臣·閣臣·宗親·儀賓二品以上入參。
傳于尹定求曰,再明日眞殿茶禮時,東宮當自內行禮矣,該房知悉。春·桂坊及相禮,使之待令。
傳于尹定求曰,政官牌招開政。
傳于尹定求曰,在外敦寧都正許遞,今日政差出。
尹定求啓曰,都承旨沈相薰軍國衙門進,左承旨李源珪,右承旨趙臣熙,左副承旨徐相祖不爲仕進,同副承旨柳芝榮牌不進,院中只有臣一人,伴直無人。左副承旨所當牌招,而拘於廳規,不得請牌,何以爲之?敢稟。傳曰,牌招。
又啓曰,左副承旨徐相祖牌不進,伴直無人,右承旨趙臣熙,所當牌招,而拘於廳規,不得請牌,何以爲之?敢稟。傳曰,牌招。
以同副承旨柳芝榮牌不進罷職傳旨,傳于尹定求曰,只推。
以左副承旨徐相祖牌不進罷職傳旨,傳于尹定求曰,只推。
尹定求,以吏曹言啓曰,繕工監假監役官許相直·崔秉默·河宅柱,俱以身病,呈狀乞遞,竝改差,何如?傳曰,允。
尹定求啓曰,臣吏兵批兼進之意,敢啓。傳曰,知道。
有政。吏批,判書沈履澤牌招不進,參判金興均進,參議未差,右副承旨尹定求進。以吏批言啓曰,判書沈履澤牌招不進,參議未差,小臣獨政未安,何以爲之?敢稟。傳曰,仍爲之。以趙昌夏爲敦寧都正。
兵批,兼判書李載元病,參判曺殷承病,參議李東淵病,參知趙璟淳入直進,右副承旨尹定求進。同知單姜周欽,僉知單李奎參·吳箕模·洪永疇,護軍閔泳奎·林百鉉,副護軍李正來·宋世憲,以上竝單付。
吏批,再政。以沈相鶴·金基潗·宋和萬爲假監役。
吏曹參議前望單子入之,權膺善落點。
兵曹口傳政事,摠戎中軍單申橚。
兵曹口傳政事,禁軍別將白南益。
兵曹以申橚爲摠戎中軍。
副修撰李義悳疏。缺省疏具悉。疏辭,令該曹稟處。
上在昌德宮。停常參·經筵。
李源珪啓曰,來二十一日朝參日次矣,敢稟。傳曰,停。
又啓曰,卽見淸風幼學金商鳳陳疏到院者,則其所末端遣辭,荒雜鄙悖,無嚴不敬,莫此爲甚。此不可以言事,循例捧入,何以爲之?敢稟。傳曰,捧入。
傳于尹定求曰,卿之愼節,間有勝度,廟務則已積滯矣。以卿國耳公耳之心,簉朝之必亟無緩,何待予言而知之乎?百度游隳矣。卿之聞望,可以振勵,群囂騷訛矣。卿之識量,可以鎭頓,國計民業,日就艱絀矣。卿之才猷,又可以贍足之,此非但予一人之厚望,卽朝野四方之論。卿於此時,何可崇飾彌文?逡巡退托,若規行矩步之不宜於救拯焚溺也,倚毗也深故遣辭也切。卿其裁諒,卽起膺命,庸副予凝竚事,遣禮曹參判傳諭于領議政,仍與偕來。
禮曹參判金敬均書啓,臣於本月十七日辰時量,敬奉聖諭,馳往傳諭于北部寬仁坊大寺洞契議政府領議政金炳國所住處,則以爲,臣之猥叨元輔,居然五旬餘矣。始以病蒙由將息,近以罪俟勘悚蹙,欲更陳情踪乎,則屑煩恐虧於義分,欲冒沒出膺乎,則廉防有重於趨走,進退俱難,正在惶隘踧踖之中。不意卿月之列,臨宣寵諭,悶廟務之滯而飭如救拯之亟,紆倚毗之深而示以凝竚之切,聖眷愈往愈摯,私心一悚一感,罔知所以仰答矣。臣以難醫之證,姑得調保,亦以倖逭之釁,復承敦召,欲報山海之澤,安敢夷險之擇?惟宜一謝恩命,積誠申懇,冀沾生成之渥,而第臣之所患怔忡,越劇於震懍之餘,容竢散精之少收,自力呈身,而宰臣之陋地相守,尤非臣一日暫安,先賜召還焉云矣。臣旣承仍與偕來之命,故姑爲仍留之意,敢啓。傳曰,知道。
傳于尹定求曰,今見附奏,領相不日簉朝云。爲國事萬幸,偕來亞卿還入,以安大臣之心。
傳于尹定求曰,觀此金商鳳之疏辭,衣制之說,雖式近似,而尾附事,荒雜無嚴,莫此爲甚,令秋曹嚴刑遠配。
傳于尹定求曰,文學有闕之代,前望單子入之。
文學前望單子入之,尹榮植落點。
以右承旨趙臣熙牌不進罷職傳旨,傳于尹定求曰,只推。
尹定求,以侍講院言啓曰,今十八日眞殿茶禮親行敎是時,王世子自內行禮敎是時,有春坊待令之命,而兼弼善未差,兼司書閔京鎬有身病,無以備員,何以爲之?敢稟。傳曰,許遞,與未差之代,前望單子入之。
兼弼善前望單子入之,趙東冕落點。
兼司書前望單子入之,徐光範落點。
又以兵曹言啓曰,今六月十七日己丑未初初刻十四分立秋改火進上時,宗廟署·社稷署·永禧殿·永寧殿·景慕宮·毓祥宮·景祐宮,依例改火議政府·內閣·承政院·侍講院·翊衛司·漢城府,一體頒火之意,敢啓。傳曰,知道。
同副承旨柳芝榮疏曰,伏以,臣命途孔險,家禍荐酷,同氣之倫,遭此極變,大質之虧,無望復完。到今假息於覆載之間者,罔非我聖上山藪包垢瑕藏匿之攸賜也。傷弓之翼,望曲木而先號,驚索之鱗,遇浮荇而隱憂,用是省愆陋次,息影窮山,自分爲聖世棄物,日月之明,覆盆回照,雨露之濡,枯核還茁,非臣妄想所敢僥冀,而向來處分,特以端緖未執,證質無據,追伸幽獄之䵝昧,永祛白簡臚列,泉壤之下,冤已獲雪,坎窞之中,感極而涕,生世,隕結何及?念臣無肖,由前驟躐,適足招殃,由後跋疐,無所號籲。惟有斂跡仕路,畢命邱壑,庶或爲萬有一息補,而彯結周行,恬若無故,決非臣義分之所敢出也。千萬夢因之外,喉院恩點,乍紆旋遞,鄕外聞命,閭里動色,滿心惶懍,有若集,而隕淵,以此汙衊,以此臲卼,一何誤恩之至斯歟?臣身廢枳,不遑顧恤,物議嗤點,實所當念。惟聖明宜有以處臣者,而又未幾何,銀臺除旨,繼及臣名,臣於是,四體投地,莫省所以自措也。臣若徒憑寵靈,諉以趨走,肆然爲承膺計,則無嚴無憚,尤無所逃,揣量已熟。防限在前,庸敢罄暴衷私,仰瀆崇聽。伏乞聖明,俯垂鑑諒,亟鐫臣新授之職,仍命選部,永刋賤名,俾廉防無隳,微分獲安焉。不勝屛營祈懇之至,謹昧死以聞。省疏具悉。今不必如是處義,爾其勿辭察職。
副護軍金基俊疏曰,伏以,臣生長遐隅,猥荷聖恩,自丙寅以後,數次從軍於死地,累蒙別薦於將臣,而旅在洛下數十年,猝遇壬午軍亂,驚魂落魄,罔知攸措,此天下之大變也。賴天之威,奠安宗社,更逢聖世,此天下之大恩也。夫旣遇天下之大變,而得天下之大恩,則擧國之死中得生及天下之大幸,而武經曰,死則已矣,生則當盡所學,臣子之道云,故敢陳越職。伏乞聖明,細細垂察焉。一曰樹養軍兵,二曰禁除火賊,三曰疏通和氣也。夫仁義禮智,文臣之紀綱也,强弱虛實,武臣之權變也。徒知仁義禮智,而不知强弱虛實,則此非居安思危之道也。但知强變虛實,而不行仁義禮智,則亦非當危致安之術也。昔周武王與姜太公問答曰,國雖安,忘戰必危,此言豈不信乎?臣非敢通達於治安之策,而惟我東國,昇平日久,不識兵革,雖有軍案之各樣名色,而實無束伍之別般規模。此臣所以居常慨歎,而雖曰各項軍兵,依數充代,若有不虞之變,則如干砲軍,便同救河之膠,拒轍之蟷也。所謂水軍,則東土人民,鈍於行船,昧於水戰。比諸輪船之輕捷,異雷門之布鼓,太陽之爝火也。別技則近有京中若干所樹,而或値危急,則不過乎護衛也。外邑應猝之兵則所存只此束伍,而耐於寒暑,習於樵爨,眞兵家之要用,不可不各別樹養,而挽近以來,法令解弛,名列案上,身歸靑山者,有之身臥病席,不勝白髮者,充之呼母吮乳,纔免紅襁者代之,是豈列聖朝安不忘危之本意乎?如或不意之變,生於不睹不聞之中,則其將驅烏卒,而戰之乎,烏必飛散,亦將驅虎豹而禦之乎?虎必反噬,以臣之愚見,不若選募束伍,敎之以戰,昔者八家選一之時,七家共資一人之軍裝服色,以成克伐之功,況今人物繁盛,比古加倍,則選募之道,漢·唐古制,俱不可廢,漢之制,選二十歲以上三十歲以下,唐之制,選十五歲以上二十五歲以下。自今爲始,選十五歲以上三十歲以下,而計其大小邑之戶摠,拔其束伍軍之額數,而人多之邑,選其一名於三十戶之中,則二十九戶之人,共成一人之軍資,人少之邑選其一名於二十戶之中,則十九戶之人,共備一人之兵具。春秋鍊習,久蓄精銳,一處有變,遠近爭赴,互相救援,則陰雨之備,莫緊於此,而今日之政,所當先急也。伏願殿下,勿以臣言賤而棄之,行關八路,預樹軍兵,則民無怨國不費,而爲將者無不敎之歎,爲卒者有盡死之誠矣。苟能如是,則古昔天子之春蒐秋獮,諸侯之春治秋振之道,可以得中,而且以火賊言之。國朝因古制,自京司營幕,至於諸道牧伯,皆以軍法定品,則有軍民之職者,何莫非將帥之任,而中外無事,恬憘成風,法綱頹蔽,以至于此,寧不痛歎?若賊類嘯聚之邑,自道臣,該守令,以不察之罪,一竝罷黜。首吏鄕,以不禁之責,論以重勘,則可爲徵一勵百之道,而無賴之輩,自可屛息矣。至於宣部薦通望,我朝五百年未行之規,而結積冤鬱,損傷和氣者也。大抵嫡庶之分,在家則不可無,在朝則不必有。故衛靑私婢之産,而爲漢家大將,仲淹改嫁之子,而爲宋朝賢相,則朝家用人,只可問才諝之出衆,而豈可論門閥之降等乎?若使備望之際,嫡嫡相對,庶庶相擬,則雖或班通淸要,位至宰列,是何異於以水和水,指山曰山哉?今我聖上光御以來,蕩滌伸冤,克軫召和之道,更張改圖,採納鼓氣之論,近有宣部通望之優批。然舊規所拘,尙未快施,譬如春風花木,晦根而未暢,積石河源,塞流而未通也。臣若部薦之人,則以此陳達,或近於私,而身爲宣薦,自求通望,實出於爲國圖報之誠,而允合乎用人恢公之議也。自壬午以後,國有危疑之勢,民多離散之心,不可不取人以鎭,而取人之道,不可以容貌地閥,擬論於賢愚也。臣之一二條陳者,最爲國家之急先務。然夫兵者殺氣也,殺氣之外,助以和氣,似爲兼濟之道。故玆以宣部通望,尾陳以達,而孟子曰,天時不如地利,地利不如人和,人和之道,莫如此也。伏願聖明,一以養八路之束伍,以爲陰雨之備,二以除一國之火賊,以爲安民之策,三以通宣部之望,以導和氣之源。臣不勝激切屛營千萬祈懇之至,謹昧死以聞。省疏具悉。所陳諸條,或有可採也。
副護軍池見龍疏曰,伏以,臣於向日所瀆者內務也,今日所陳者外憂,蓋治國譬如人之養一身。然內有五臟焉,外有四肢焉。畿輔之內,輦轂之下,五臟也,三南三道,西北兩路,四肢也。用之以蔘朮之臣,先以充五臟之虛,進之以藥石之言,次以醫四肢之證,是內保元而外敍氣也。傲骨平心,熱腸冷面,奚翅却病,可以延年益壽矣。外他强隣之交涉,極不過外感也。初無內傷,復有何外攻也哉?伏願殿下,宮闈肅穆之中,心氣淸明之際,審其幾而察其微,治國家安民生,求諸於方寸之間,則爲天下新文紙上一等富强,何讓乎泰西各國之大且盛也?富强之術,莫先於內修,內修之策,莫先於自强,至於講和外國,開化一款,在乎自强無讓而後,堂堂可爲。這次第件事,則宜先自强,而不自强,仰和外國。雖錯頭緖,一若有爲,以我東三百六十州山川之險阻,人材之儁茂,土地之膏沃,物産之豐腴,何患乎晚而不擧之慮也耶?天下之事,當以天下論,一國之事,當以一國論,一省之事,當以一省論。以至齊家修身,而自反而行之,則現在殷急之務,未來萌動之幾,何難乎理會而熟契也?二千里固陋之見,三十年讀書之力,不過河伯之望洋,井蛙之觀天。奴之耕婢之織,皆各以因其地而供其爲也。臣生於北邊,長於北邊,一日見二日見,北邊之見,一日聞二日聞,北邊之聞,當以熟講之得,交質目下之憂。伏願殿下垂察焉。拓疆屯田,不可不務,殖財農商,不可不務,練戎常備,不可不務,擇人作宰,不可不務,於是乎農兵司,監稅監,亦不可不設。此四條上一或漏之,民無以爲民,國無以爲國,民國俱病之日。雖邀蔘朮之臣,藥石之言,何能一朝夕間得之,以爲效也哉?治之而欲發未發之時,功必倍於將發已發之後,迨我國步多艱,營壘相望之秋,政貴知時,事宜務實。凡爲識時務者,視急如緩,言務而無實,專事因循暫安之計,其將病至難醫,奈之何奈之何?拓疆焉有之,臣之所居豆滿江北白頭山下分水嶺東南西周回千餘里膏沃之土,卽宣德年間關北節制使臣金宗瑞之拓疆立柵之地也。今慶源府東北居七百里,先春嶺以南周回二千餘里地,卽高麗侍中尹瓘建邑築城之地也。先春嶺定界,雖有崇碑之屭贔,字跡無沒,不可曰可徵之,文獻尙矣勿論。分水嶺定界,非但金宗瑞之事業,載之野稗而已,康熙癸未五月,中國烏喇總管穆克登,奉皇旨査邊也。伐石豎碑,鐫爲之記曰,西爲鴨綠,東爲土門。然則此非我國之擅劃,實由中國之定界,則而尺而寸,無非公道中所割之土,無緣而歸之上國,固非禮也,無緣而抛棄而不受,亦非義也。巡其地而采其實者,卽昨年西北經略使臣魚允中也。今如驅我民而無礙佔種,以若中國示信,必無更言,如或不踐。可據者有三,可憑者有一,鍾城越邊穩城,柔遠鎭接口甘土山下,有江曰分界,中國立卡,在其北岸,分界江卽土門江之一名也,界之至此而止亦可審矣,其據一也。從前會寧開巿時,華商貨物回還,路必董我國民牛,護數其界,若欲中路替輸,則彼必責我曰,土門以西,爾們限界,其據二也。豆滿與土門,譯音相似言之,穆總管査邊之日,何不立碑於豆江之岸,立於土門上流分水嶺之下乎?其據三也。慶興越邊羅鮮洞·海蔘葳·秋豊等千餘里地,屬之俄羅斯。俄羅之於中國,豈無戢和之誼?且無交兵之擧,而版圖中物,如是容易許佔,況我國之於中國,熟有協化之義?又非生疎之地,則設使生割而新拓,據理懇請,勢不得而不許,誼不可而恝然,地是彼劃之地,碑若舊劂之篆。且千百年抛荒之土,在中國則許之無損,千餘里據佔之利,在我國則得之爲益。彼此有主之物,不費之惠,中國以何辭靳施,我國以何贍抛棄,我之於中國,鄰以爲接壤之勢,則迨此天兵之近紮琿春,我以墾此養兵,援彼有事之意,派弁委送,設法商辦,則似無禁佔,況此四瀛交涉無大無小之日?以我堂堂千乘之國,有何撝謙於人,階前所載,無端而坐失耶?伏願殿下,咨陳上國,一咨而不得,二咨,二咨而不得,三次,至於十咨,期於得施。穩城北浹心子以上金·鐵·煤炭之出,鴨江以北兩甑山·二紅湍之間數百里,五金之産茂·會·穩·鍾四邑對岸等地,三四結五穀之利,將至不億,其所得何如?今歐羅巴諸洲,天下莫强莫大莫富之勢,務廣土地,取之人棄而我有,漸成其大。以我國王觀之,則三千里疆場,幅本偏小,減以山除以水,不過千里,勢不可而損我,力不可而及人,不能其大尙恨其小,土我土而利我利,何難乎今日之務也?迨我殿下,舊邦新命,中興之春,長林豐料,雨露之中,天祿辟邪,山鬼水怪,無不擾之馴之,爲恩山德海,吉祥善事,則臣亦個中之一物,食君之食,衣君之衣,縱乏補天之材,仰切俗日之誠。於本年二月十四日離發,本月二十九日,登白頭山而北望帿竹·烏拉之烟,西瞻鴨水·燕山之雲,周流上下,目擊而繪,凡數閱月而歸,今日所陳,實非耳食而口實者也。伏願殿下,克圖而致之,以廣庭衢焉,殖財焉有之。天下萬利之中,一粒萬顆,莫似乎土利,而寓兵於農,無失節制,節制一依周官制度,參互泰西各國農商學爲之,則不必方策間條陳,而土之於五行,譬諸人之信,人無信而能立於世,臣未之聞也。伏願殿下,亟頒打量之命焉。所謂近歲踏審,不過今年謄去年簿,南北東西,風雨不同,野腹山脊,腴薄相殊,成川浦落,無歲無之,一字吾結,文具而已。句股梯直,全圖沒骨,靑山之賦,流水之徵,甚至白骨之斂,且富民田多,貧民田少,亦多有勢不及田之氓。噫,蒼生之艱難也。土亦殿下之土,民亦殿下之民,而一天所覆,宜無厚薄愛憎之別,而坎止流行,倒橫直豎,何如是不同之甚耶?分其壤均其利,特設農兵司一局,一夫不勤,施之以罰,一夫不倦,施之以償,農兵之額,必以田次第字號,立成案簿。如遇脫有之變,一號令而萬夫應,賊至漆夜,聞聲而相尋,戰至失伍,知面而相求,糧餉焉不運而自積,挨次焉不敎而自明,其利,何如?桑·麻不可不勤,當此天下通商之日,桑·絲·麻·布,遍於四瀛,四瀛貨財,皆我有也。衣履天下,其利,何如?錢幣一款,已陳於前疏,故不必庸贅,而有所未盡句一種焉。錢之爲樣,應天而輪圓,應地而孔方。今按泰而所著天地毬觀之,天地俱圓,絶無地方之說,各國之銀·銅諸幣,皆就圓無方,幣路無閼,此順天順地,典圜無偏之道也。設使有孔,必以圓串,則其制倘,何如?開礦焉不可不務,五金·煤炭,無處無之,此供世之需,何以棄地而勿用?擇其至精至公至淸者爲礦師,隨苗開北,我國則山高地陜,産苗甚屑,不必仿外國之淘金械,而必以畚溞取要,每日三分一屬之公,稅二分屬之役丁,國無經費而礦役就完,此阜吾民而潤吾國也。民亦我民,物是我物,何必民國爭利乎?商稅焉不可不務,豆滿一江隔岸出進口之物,年計百萬,而經略使臣魚允中三處立卡,非不得宜。噫,彼謀利潛商輩,便同首鼠兩端,不由本卡,專事逋漏,無法如是,有效何期?特設監稅官一員,各沿各道傍,另立稅卡,務從公平,抽不法外升尺量衡,一切較正,以補國用,其利,何如?以上殖財諸款,皆出於我,以不渴之利,縮彼有限之物,富强之一大計也。練戎常備,不可不急。我國之於北邊,語其遠則絶域,語其緊則要衝。連陸各國,喉舌相通,雖平常無事之時,陰雨之備,譬諸他邊,倍加審密,而所謂親騎衛砲軍名色,非不儁秀,而文恬武憘,久而不講,耳目俱昧,不知節制之如何。況此外國別技層生之日,存之何益,用之何處?現今蘇城之南,豆江之北,漢馬嘶風,俄舶迷津,外樣看之,不過相守而已。以勢思量,交兵接鏑,必在匪久,潰圍騰踏之日,一線淺江,不可曰負險恃阻,則城火及池,瞭然可睹,縱有良·平之術,頗·牧之將,遇事無備,束手相看。勢所必至,可不爲憂,可不寒心?特設外務敎練司,以親軍砲軍中年限三十前有膂力壯實者,大邑選十名,小邑選五名,就學別技。個中伶俐有文字者,歸之生徒,講習博物,製造諸種,學兵隊則限五十日來留本司,盤纏自各其邑公納錢中計減,趁其限各歸其邑。爲敎頭之任,生徒各任所長一種學,待其悟解,各歸其邑。爲敎師之任,比閭酇鄙,倣周官六遂之制,十戶選一兵,設始之初,如無別般祕計,則當此民情未定之時,易致搔衆心之慮,募限五六十名鄕閥華美者,爲先拔例示意,厚其餼料,不過半年,本土人赴義,尙矣。江東越居人願赴,不知其數,此輩無非舌嫺外譯,目習外技者也,其精銳勇健,倘如何也哉?以臣愚見,不煩不燒,而不一年可得千餘精兵,千之爲萬,次第件事也。服色焉去繁就簡,一依親軍營例爲之,餼料焉亦有方略,六鎭各邑間島田,每結正穀一石式,從廉執稅,十州內商稅,年抽萬兩,會·源開巿,今已革罷,則淸需各種錢穀各邑捧留者,執聚執總,若以民邑分排取菹,則非徒爲弊於民邑,易致奸鄕猾吏幻弄之弊,因時應用,每多窒礙,經始之初,如無別般措處,則末流弊源,莫可矯捄。特設通商司一局,各種商賈,派定公司,明立挨次,准將執照,不得私自賣買,出口進口,一經本局斷明,時値,後派放稅式,一依泰西例,無論洋貨土貨,貨頭無蹋本局印蹟,量値半減取售之意,設法告示,揭付坊曲,非但其利之倍蓰,商徒便成軍制,商徒之應本局,如手足之捍頭目,一擧手一擧足,無往非節制也。廨宇焉自在,鍾城之行營,六鎭之中央,豆江之接界,兵使移駐,今已停革,則高樓傑閣,依舊抛置。官員焉自在,總辦自京司兼帶,執責焉依軍司馬例,派弁委任,各邑邸吏革罷,各樣上納,亦自本局收納,京司各地方官廩料,亦以本局句管。從品高下,磨鍊排式,則民邑無一毫之弊,軍國得萬全之策,富國强兵,倘何如也哉?擇人作宰,不可不急。一汚吏之害,殺十良吏之明,上使聖化未霑於下,下使民情未達於上,可不簡選而任之。以臣北道人物言之,近日不次擢用輩,擧多目不識丁,麤氣不戢,愚悖誑妄之說,揚臂誇勇之談,猥荷非分之天寵,蠧國病民,非一二人計矣。伏惟殿下,深處九重,何能盡燭?行伍拔薦,勿拘政格,古非無有,今非不可。人其人而以盡人之道,而爲人之職其職而實心圖報者,豈能朝暮遇之?太陽之明,本無私於陰崖,浮雲之蔽,中沮遏而未及,安得君子之仁風,廓掃塵氛,復覩堯天舜日乎?昨年經略使臣魚允中北爲也,百廢修擧,纖悉無遺,爲國愛民之忠曲,神明俱感,鼎鐺皆聞。臣獨曰,一片忠臣,萬古弊源,官長曰廩薄,下屬曰料薄,定式事例,雖無大違,朱帖白捧,日加時增,鶉衣鵠面,風吹絮散,地非不康,扶老携幼,擧北度,日計百數,嘯聚成藪,其將不爲綠林群。又未可必,而摩天嶺以北,五年則無民,茂山嶺以北,兩年則荒土,將於無民也,荒土也,欲化不得,奈之何奈之何?新下安撫使臣趙秉稷之綜核剛明,又與魚允中之經略,相爲表裏,遵行而行之,撫摩而保之,則庶可有實效。然民不信官今之地,雖得北門之寇準,河朔之裵度而任之,何能挽回如水之民心乎?亦有一難治者,北邊守令,自京擇送,則道遠廩薄,抵死謀避,自北簡用,則富者事益富之計,貧者事救貧之計,鄕將胥役商賈輩,皆以結習,施之於作宰之地,斯騙無辜之民,討克無厭之慾,於斯之間,上不及下不及,必至無民而無官,無官而無邑,乃已,興言及此,亦復奈何?臣於年前,祝髮謝世,黃精·白朮,就讀於無生境界,情見未滅側觀故土則指日空虛,臣之父母祖先之墓土,匪久盡入於胡馬放牧之場,不勝慨然而痛迫,著作北道時務策四十餘種一卷,計欲輪示於時務諸大家,傭眠乞食入京師者,今焉二個月矣。環顧時勢,則其能聽施,未可必也。疾痛之呼父母,人之常情,而橫說豎說,伏涉猥越擧,其四十種中大略之如干不避罪誅,敢陳委曲。伏願殿下,屢回恩量,俯察時宜,以若我東物産之豐,人材之盛,何詎不若外國,示貧於外國,見弱於外國,內不修而外仰和哉?未然則已屬過境,將然之後,可期來效,何嘗無其算而不得,無其人而不爲也爾?是所以曰拓疆屯田,是所以曰殖財農商,是所以曰練戎常備,是所以曰擇人作宰。然則屯田之穀,年計二十餘萬石,五年則爲百萬餘包。每歲用餘,設倉蓄儲,南民有饑,船粟賙賑,北民有餒,計口分哺,十年歉荒,一民無劉,五年兵燹,萬兵可養,農桑之利,勿奪其時,養生送死,庶情無憾,五金煤炭,隨苗開礦,四瀛貨財,坐而囊括,通商稅則,至公無偏,出口進口,歲獲萬金,養兵之制,秘筆順就,以十至百,新抄舊除,營壁郊野,無非精銳,爲官牧民,縝密撢實,一考不治,罰金五千,二考不治,充軍該邑,三考不治,與薦主同斬,富國强兵,安民之效,必翹足而可待矣。何時咸北一省而然,四都·八道,皆從一揆,則五臟旣完之國,更有甚四肢之憂也。伏願殿下,殿角微涼,丘瓊山所著大學衍義補,杞憂生所著易言一部,讀之爲體,中西新聞,諸種學玩之爲用,體用兼備,文質得中,富國强兵,允協中外,承襲列聖朝四百年治化熙隆,媲美三古,百度修明,萬國講睦,好生惡死,人人之所常欲,而生而無生於生於生之生始生,反不如無生,一日其生,一日之恥,死於死於死,死亦爲一世之榮,至於臣,以生無欲,以死爲榮。臣之所陳諸條,一無可采,亟施辟律,一有可采,亟賜成命,赴湯蹈火,肝腦塗地,有何憾焉?臣無任云云。省疏具悉。所陳諸條,雖論時弊,而句語多有妄率不審,甚庸駭歎。
方外儒生徐相肅等疏曰,伏以,臣聞禮治則國治,道隆則義隆。故爲人君而躬行導率,使夫爲民者,知文章之貴賤,遵先王之法服,化成俗美,政通氣順,仰以導天之和,俯以迎地之祥。此唐·虞三代之所以爲盛也。惟我聖朝,典章文物,侔倣中華,以宋之章甫,魯之縫掖,賁飾昇平者,今五百年于玆矣。是以威儀復覩,發於華帥之歎,衣冠初見,登於隣价之詩,而至有或從我仕宦,或遵我冠衣,丕變之漸,將見其日,際伏見特旨申下,衣制變通之節目已行。蓋將捨其重襲,而取其輕便也。嗚呼,道袍·氅衣·直領·中衣,乃是常時之盛服也。戰服·襘子·周衣·窄袖,惟是臨陣之戎陣也。今乃專主一偏,已欠竝用之術,況又謀出不詢,事若獨運,廟箚臺章,館學陳奏,不啻申複,而雷威震疊,允兪尙靳,天地之大,不能無憾矣。敢冒斧鉞之誅,謹具源流以聞,惟聖明留神焉。竊惟衣制,始於深衣,而裁倣天地,用及軍賓,衣裳之時月,腰齊之候分。蓋取諸法象之自然,以之於玄端之翼如,則闊袖之制,所以爲創,漢·宋以來,或以廣長,或以斜收,此道袍·直領之實援其制,而微變其樣也。若氅衣之名,始於諸葛之鶴氅,中衣之制,有此中赤莫之禮書,則豈可曰全然無稽?團領乃是皇朝之制,而在高麗東來,英廟辛酉,命館學儒生,仍舊服紅團領,其制之久,亦已審矣。至若盤領窄袖,雖見於洪武與國初,而遵行不久者,或爲其元制而置之耶?聖賢法服,無如深衣,而袖未嘗窄,朝祭盛飾,莫尙玄端,而袖取其闊。故大明之制,文官袖長反肘,武官過手七寸者也。我朝挾袖,爲便弓馬之使,而壬辰回鑾後,庶事草創,禮制未備,文武通用。挾袖,旋卽復舊用闊,此蓋一時不得已之權宜也。今俗所謂長袍周衣,乃賤人私服,非君子古制,故窄袖周衣,以爲禮服可乎?臣等聞見固陋,繼不能博考,卽此數事而觀之,則盤領窄袖,乃先王之暫用而旋置者也。紅團領之仍舊,英廟成命也,周衣痛禁,翼考遺敎也,衣袖必闊,玄端之制可據也。道袍·氅衣·中衣,雖由於俗尙,亦有古制之所援矣。夫衣之有衣裳領袖,猶天之有春夏秋冬也。四法已施,闕一不得,則焉有有衣而無裳,有領而無袖者乎?此先王所以著式,而歷代所以遵行也。以殿下之明聖,必無不燭之理,而猶且如是者,實以國步多艱,營壘相望,軫包桑陰雨之戒,欲使擧國之人,就其輕便之方,窄其廣袖,短其長袖,固知因時制變之度,自有反經合權之宜。然此又有不然者,古之善於爲國者,先以德敎,次以禮義,使民自知親上事長,則秦·楚之堅利,制挺可撻,苗民之恃頑,舞干可格。殿下何不先務於此,反事其末於彼,舍我列聖朝所由來之舊制,强以八方民所不願之新式乎?雖然成命旣下,聖意已定,則臣等固不敢强請多少,最是區區而抑鬱者,厮役之周衣,容或無怪,所謂士類,若無儒者之服,而只從軍旅之事,則以情以禮,顧不得其半而失其半乎?殿下旣存縉紳朝見之團領,且留先聖喪祭之遺制,則惟此士類,豈獨無見賓承祭之禮服乎?特許一領闊袖之衣,俾作常時儒儀之表,則旣無損於從簡祛繁,又無欠於酌古參今,而威儀有可觀之像,上下有達情之美,人心自底於寧靖,德敎流通於遐邇,國家無疆之休,實基於此矣。伏乞聖明,淵然深思,惕然改圖,好其所好,齊其不齊焉。臣等無任云云。答曰,省疏具悉。儀曹節目,已有磨鍊,不必有此煩疏。爾等退修學業。
忠淸道溫陽幼學全達弘等疏曰,伏以,臣等聞黃帝·堯·舜,垂衣裳而天下治,蓋取諸乾坤上衣下裳之制,創自黃帝,成於堯·舜也。自三代以來,國風相隨,服色屢變,隨時制宜,不一其規。至于我國,太祖大王,曾垂盤領窄袖,觀象日月,以治四方,此是我先廟遺制法服,至若重重廣袖,燦燦綾羅,是乃近日之稍變,亦非先聖之古制也。徒難便於射御,亦無益於動作,豈以近日之侈俗,不念先廟之遺制乎?臣等俱以蟣蝨之賤,僻在遐土,長於蓬茨之下,服吾王之法服,行吾王之聖制,涵泳恩澤,服之無斁,何服不稱,何制不從?臣等方病近古之服不行,恒切顒祝,今殿下春秋鼎盛,天錫勇智,繼祖宗列聖之位,宵衣旰食,躬察萬機,法舊從簡,制新私服,此實節財用禁奢侈之弘業,而國家之幸,萬民之福,百姓皆謂殿下之取便也,臣等固知殿下之良有古制也。昔日司馬溫公之深衣,亦有黑緣,唐馬周之襴衫,著襴及裾,以爲先儒之服深衣與襴衫,其制一也,而今之盤領窄袖,與古之深衣襴衫,同一其規,是乃儒生之章服也。故文正公臣金長生曰,昔年隨先君赴京,見國子監儒生着儒服者,以藍絹爲衣,以靑黑色爲緣,緣及袖端,是亦襴衫遺制,而俗云鶴氅衣者是也。書曰,作服汝明,汝明者,汝當明其小大尊卑之美等也。禮曰,冠章甫之冠,衣縫腋之衣,縫腋者,卽儒服之飾,而此所以明辨其章,彰施其德也。今新制節目中文武官周衣戰服,俱稱其宜,惟儒生則豈曰無衣?至於私服之制,單着窄袖周衣,與下隷別無差等。故臣等博採儒生之諸議,披實情露眞面於紸纊塞耳之下。伏願殿下,更加下究之澤,窄袖周衣,一依襴衫·鶴氅衣兩件中,少加變通,以明幼學·下隷之分,則書之汝明,禮之縫腋,可得其制,綱紀明於上,名分定於下,八域臣民,莫不欣抃,四海章甫,無思不服。伏願殿下,億萬斯年,基于今日,使此窄袖鶴氅衣,卽爲允下于八域,則國家幸甚,臣民幸甚。臣等無任云云。省疏具悉。已有節目磨鍊之行會,知悉退去。
忠淸道淸風幼學金商鳳疏曰,伏以,臣寒門疎蹤,生於先王之聖世,長於殿下之恩澤,只以螻蟻之忱,妄生出位之思,敢擧萬死之義。竊伏念我殿下,頒衣制改着之傳敎,而蠢愚臣民,不識古規,不遵王命,朝野紛挐。甚至於聖上赫思之境,是豈事君之道哉?假使非道行之,猶可徐徐陳諫,不可如是激切。況此服,大明皇帝會典,惟我太祖大王遺制,而今可遵服,明天日月復明,先祖遺訓更法,則雖愚夫愚婦,豈不美哉,豈不慶哉?今伏見衣服節目,則輕便言之,莫過於此矣,節用論之,莫大於此矣。窄袖無垂能容手足,若當急變,任意用兵,是爲兵强之術也。只着周衣,減省幾件,雖欲極侈,便同貧富,是亦富國之道也。噫,禮判臣李寅命,身當禮任,旣承衣制節次依入之敎,而累次逆命,此豈禮臣之道歟?若此則無可立法也,貽笑隣國矣,豈不寒心哉?殿下爲先譴罷之職,施以遠配之典,斯亦聖世容物之澤,於渠豈非生成之恩哉?伏望自政府特關該道,若有不遵者,這這捉囚,一一定配,然後可以施矣。古語云,聖人從容,今殿下變其時服,何可有損於後世乎?臣伏見各國人,則衣服制度,可謂大同小異,惟獨我東邦不然,是非上國尊崇之義也,亦非萬國通和之誼也。先聖法服不可變者,已有如日月之聖敎,則此是俟百不易之定式,至於私服,禁其奢侈,變其制度,任便從宜。惟在時王措處之何如,何必如是紛紜起鬧耶?向於六月之變,臣未見出謀秡慮者矣。今者改衣之日,何其多崇禮尊義者也?以此觀之,則不變者,不遵大明義理也,不施聖上明敎矣,於臣民是何道理哉?今番衣制言之,周衣·戰服皆本有,而此亦我國服色,何大變易乎?如更有携貳之者,則此誹謗朝廷也,特施親諊之典,則渠何敢言?臣之愚衷所願者有一端,玆敢尾付焉,伏乞明明垂察焉。臣伏念,名山大川之禱祀祈祝,古昔哲王明辟,亦皆行之者也。我東之白頭·金剛·智異·太白·鷄龍五岳,皆鎭國名山,苟以至誠禱祈,則足以壽國脈祈天命也。臣敢以太馬之忱,欲效涓埃之報,齎志久矣,而事係重大,不可私自擅便,故玆敢冒死以陳。伏願特下處分,許臣祈禱,則所入奠幣之物,臣請自當,五山各以百日爲限,以效微臣爲國家萬一之報,未知聖意何如,伏乞天地父母,俯垂鑑諒焉。臣無任云云。省疏具悉。
黃海道平山幼學禹圭命疏曰,伏以,臣卑微無似之蹤,草野食土之賤也。噫,壬午軍卒之亂,卽千古所無之變,而天朝提督吳元帥,學通孫·吳之法,才兼文武之將。奉命航海,千里東援,一二日內,按斬亂魁,而宗社永以賴安。赫烈之功,仰之山岳而不高,二百里外,命送精隊,而慈聖還爲護奉,重厚之恩,譬之江海而猶淺,雄威凜於霜雪,軍不干犯,厚德施若雨露,人皆忭懽。夫何金州之行,仁天不佑,奪之何速?聖念由是而甚切,丙枕因是而靡寧,兩日致侑,表三年安撫之功,百官同參,盡一酌拜奠之禮,八域士民,隨爲流涕,玆豈非提督恩化及人之深而然耶?伏乞聖明,俯垂鑑諒,刻之金石,記日月昭昭之勳,立之祠宇,致歲時虔虔之祀,以示百世不忘之意,仍治臣短章猥瀆之罪焉。臣無任屛營祈懇之至云云。省疏具悉。所陳可見公議也。
平安道中和幼學李仁煌疏曰,伏以,臣蟣蝨賤品,樗櫟棄才,庸陋之見,諛寡之聞,不足與論於朝廷之得失,而近者言路開廣,雖匹夫之言,苟有合於道理,切於時務者,採而納之,敷而行之,如天旋地轉,雷厲風飛,凡有血氣之類,孰不欽仰而願陳哉?玆以臣卑微,不揆猥越,敢構芻蕘之說,仰瀆紸纊之聽,伏願聖明垂察焉。夫天道變化而生物,地道變化而成物,其事業著跡,則四時之不同,晝夜之相珠是已。故五帝不同樂,三王不同禮,此豈禮樂之大小不相同耶?有所損益而中節者也,其非體天地變化之道,而生成萬物之義耶?臣伏見日昨綸音下者,繼之以節目頒行,榜諭通衢,則衣服之變制,知出於因時制宜,節民財用之聖衷也,而衣者身之章也,無過乎便體禦寒而已。奈之何挽近民俗侈張,巿井之賤,常着細布道服,輿儓·厮役,皆服越藍紬衣,袖之廣幾乎?蔽天帬之長全然掃地,誰知銖絲寸縷,出於民力而爲之哉?猗歟,聖念及此,獨斷於上而不謀於下,而制節謹度,實爲當今之急務,而民足,君孰不足哉?繼之以物議異同,衆論朋興,此乃謀不出已,各立主見而然也。廷臣之聯名抗疏,亦是君明臣直之盛擧也。不必深罪,而無一對揚聖意,率爲民則者,豈不慨歎憂傷,至於流涕太息者乎?伏願殿下,以物議而爲疑,不以衆言而改度,行此之令,堅如金石,信如四時,則未幾必有底定之道矣。請以近年所見者驗之,可乎?古之冠上高而傍廣,今之冠上圓而傍窄,人而自以爲便而戴之。古之鞵白色,今之鞵黑質,而白者易渝,黑者久鮮,人亦以爲便而踐之。何獨於衣,甘受匹帛之譏哉?蓋一王之制,因時損益,何必安於故而泥於俗哉?周詩曰,不愆不忘,率由舊章,法之可由者由之之謂也,豈可以文害義乎?董子曰,琴瑟之不調,甚者必解而更張之,乃可鼓也。使董子少知治禮者,則豈非萬世之的確正論乎?今之議者以爲,衣服有威儀之可畏,而亦有可象者云爾,則雖速草爲人,刻木爲像。被之以廣袖之衣,加之以團領之服,亦可曰有威而可畏,有儀而可象乎?盤其領而窄其袖者,苟能致敬而盡禮,則以之郊焉而天神格,以之廟焉而人鬼享。然則威儀之可觀,不在乎衣服之外飭,較然明著矣。伏願殿下,從今以往,苟有便於民而利於國者,何疑而不爲乎,何憚而不行乎?詩云,周雖舊邦,其命維新,文王之謂也,豈不美哉,豈不盛哉?抑有所當變而未變者,步轎是也。朝廷自國初,建官設職,毋論文武,各帶軍銜者,平常之時,可與揖讓,俎豆之上,緩急之際,可以折衝韎革之間,而今也不然不知鞍馬之勞,而只取乘轎之便。宗廟會同,陵寢擧動,或有乘軒而參班人,率多跨驢而隨駕者,騎不能成列,易致顚蹶,此無他,平日不嫺於馳驅之所致也。上行下效,遂成風俗,至若閭里之賤,皆以紋繡飾轎,出入必乘,乘馬者恥之。夫馬者畜也,轎者人也,舍畜而乘人,雖有貴賤之不同,亦王政之所不忍也,請一切禁防。令民息肩,而無論公私出入,使之乘馬,亦使自控,以爲平居常習,則必無顚蹶之慮矣。伏願殿下垂察焉。臣以關西之人,習知關西之俗尙,關西古戒馬之地也。山川之險阻,關防之重固顧何如,而近者兵備大弛,列邑尙矣勿論,以若巡營三百名,親衛士八十名,巡奴軍·驍尉·旗牌·敎鍊官之屬,不下於七八百名,而俱是巿民之入籍者,刀鎗弓駑,不知爲何等物件,坐食其料,烏得免將不知兵,器械不利之責也耶?見今兩營兵丁之精通別技者,擇送于關西之巡營及兵營,使之操演,不過一年,必精于技藝,則雖猝然遇敵,丙枕晏然,無西顧之憂矣,豈非大幸也歟?伏願殿下垂察焉。且目今各國通商販賣者,不過手奇技淫巧易壞之物也。大抵交易之法,有無相遷,利用厚生,而彼各國之衒能而綱利者,乃時標,自鳴鍾及琉璃等物也。以時標言之,有掛者焉,有坐者焉,有佩者焉,小大不一,千百其狀,一時盛行。莫之禁遏,抑或有益於利用厚生之道耶,抑又有助於消災導化之功耶?蓋歲有十二月,日有十二時,時有刻,刻有分,推其已然之跡,則可知將來之妙,時標之前,未聞子午之相錯,奈之何愛好之貴重之,費銀而貿易哉?琉璃等物,與銅鐵不同,隨手破碎,無復形殼,徒爲一時之玩好,而易致喪志者,請一切禁貿,而外他不利於民者,竝皆勿許入巿,以爲崇儉節用之本,實萬億年無彊之休也。臣無任云云。省疏具悉。能說時弊,頗有可採。甚爲嘉尙。
慶尙道進士宋殷成疏曰,伏以,易著窮變,禮訓損益,窮而不變,縱缺隨宜之制,損而莫益,反欠從朔之義。臣伏覩近日變更衣制之敎,聖旨諄複,懃懃懇懇,有援據禮典,有豫備陰雨,亦有監戒覆轍,振作頹綱之意。擎讀覆,不覺涕淚汪然,自語於心曰,吾君眞大有爲之主也。遭遇千載,不能對揚丕徯,凌駕乎四海,度越乎三古,導民御俗,蔚然有可觀之美,此非執事者責乎?噫,以殿下英明,寧不知黃帝之表貴賤,堯·舜之垂衣裳,洎二十一代之典,勝國與本朝沿革之禮而然哉?特以升平日久,群僚百姓,習於故常,狃於恬憘,必有一番大更張大設施,然後國可爲國。故獨運聖智,斷然行之也。誠若諒燭其所無,損益於富强之術,而只增擾民,則何必苟爲此,而況當今急務,又有百倍於章服者,指不勝僂哉?竊伏念歷代以來,自有時王之制,可變者變之,不可變者因之,上不必矢言,下不必株守。然試思國勢之文弱,兵制之靡弛,厥有悉由,終不可窄袖以强之,戰服以張之,且比年朝野危懼,莫保朝夕,或有所便宜矯捄者,上下看作大事,威令火急,騷訛日興,已是非群情置諸衽席,而向者國家多故,事或大於此者,民皆觀望乎止耳,談笑乎止耳,以其憂在上而傷不及下也。一自渙號促下,節目旋頒,通編·會典,非人人可考,盤領·鎖釦,卽家家新制製,上自朝著,下至鄕閭男女老少,罔非自當之事,鼎沸魚駴,靡所止戾,山谷蚩氓,性又迂甚,小則鑄張,大則謗讟,若將有不測之禍,朝暮垂至,顧今已出之命,勢難反汗,方張之虞,亟宜消弭,伏未知殿下將何術以處之乎,臣竊憂懼也。恭惟我正宗大王,挺神聖之姿,識古今之變,嘗改定朝官服色,而至於庶民則曰,民猶水也,擾之則亂。猗歟,盛哉?漢文之謙讓未遑,恐不若是之切至也。大抵東俗所着,有非法服者多,所謂道袍,不見經傳,而但云中國道士之服也。若其氅衣·中衣,坼其後而分開左右,不能蔽體,則何所爲而重重襲服乎?徒事華靡虛費物財而已。周衣,亦無古制之可據,則不可爲不易之典,廣挾雖異而計其褚裌,則固無尺度之加減焉。單複不同而循乎侈尙,則不分財力之嬴絀焉。臣亦嘗疑其繁謬,有所講究,而草莽遐踪,無因進設矣。適幸躬逢大有爲之時,敢不披瀝而樂告之哉?夫深衣者,乃黃帝·堯·舜治天下之舊制也。謹按戴禮深衣篇曰,聖人服之,先王貴之,可以爲文,可以爲武,可以儐相,可以治軍旅。故上下不嫌同名,吉凶不嫌同制,男女不嫌同服,其質則布,其色則白。故完且不費,善衣之次也。方領以應矩,團袂以應規,負繩以應直,不齊如權,衡以應平,裳幅十二,以應一歲之大數,又況緣之有以繢,以靑,以素之別用,布不過鍼尺廿五尺,則材無濫費,袖不過鍼尺一尺則亦非太廣,揆諸窄袖,不甚相遠,而擧手揖讓之際,綽有禮容之可觀,至矣哉?聖人制服之義也。殿下若早知深衣之若是簡便,文武也,上下也,男女也,吉凶也,無處不宜,則必以此下命,而惜乎無一人以告之也。今雖成命已下,亦無難處之端,窄袖二字,改以一深字,則一字之中,先聖人之衣制,煥然復明,不失慕古之名,而自就從簡之實,上無反命之嫌,下有鎭物之效,鄰國之人,亦來敢法矣。臣以闒冗樸樕之類,出位論事,極涉謬妄,然犬馬獸也而猶知戀主,葵藿草也而亦能傾陽,彝性所賦,不能按住。玆敢冒瀆崇嚴。伏乞聖明,不以人廢言則實宗社生靈之幸也。臣無任云云。省疏具悉。已有朝令定式,不宜有此岐貳之論。
上在昌德宮。停常參·經筵。
徐相祖,以侍講院言啓曰,新除授兼司書徐光範,卽爲牌招察任,何如?傳曰,允。
又以侍講院言啓曰,今十八日眞殿茶禮親行敎是時,王世子自內行禮敎是時,有春坊待令之命,而新除授文學尹榮植在外,無以備員,何以爲之?敢稟。傳曰,許遞,前望單子入之。
文學前望單子入之,閔京鎬添書落點。
兵曹口傳政事,副司果單趙東冕。
李源珪,以兵曹言啓曰,宣·部·守將鬼薦取才及額外額內別取才,宣·部·守三薦參上武臣復職取才時規矩中,鐵箭騎芻,各以鳥銃試取,而將鬼薦則每巡二中以上入格,施行之意,敢啓。傳曰,知道。
又以御營廳言啓曰,因兵曹草記,本廳字內建陽門西邊外墻垣二間許頹圮處,出番哨軍八名,將校一人率領,限改築間,輪回嚴加把守之意,敢啓。傳曰,知道。
柳芝榮,以刑曹言啓曰,以司謁口傳下敎曰,殿庭何等嚴重,而政院水工,酗酒作挐,喧嘩至於入聞之境,而初不禁飭,豈有如許道理?不能操飭之書吏,自政院嚴飭,使令,自親軍前營決棍,懲勵放送。作挐之漢,移送秋曹,依律勘處事分付事,命下矣。謹依傳敎,罪人金德順,固當依律勘處,而莫重殿庭,酗酒作挐,究其罪狀,不可以律例尋常處之,嚴刑一次後,慶尙道寧海府遠地定配所,卽爲押送之意,敢啓。傳曰,知道。
吏曹啓目,粘連觀此弘文館副修撰李義悳疏,則以爲,臣祖母年迫八耋,奄奄若不保朝夕,蔘朮當劑,菽水屢空。伏願天地父母,特命選部,卑臣一小縣,俾遂專城之養亦爲白有臥乎,李義悳之家貧親老,菽水難繼之狀,卽通朝之所共知,許畀一邑,俾遂便養之願,允合於孝理之政是白乎矣,經幄之臣出補外邑,事體不輕,臣曹不能擅便,上裁,何如?判付。啓,依回啓施行爲良如敎。
上在昌德宮。停常參·經筵。
柳芝榮啓曰,右副承旨尹定求,今日不爲仕進,卽爲牌招,何如?傳曰,允。
傳于柳芝榮曰,政官牌招開政。
傳于柳芝榮曰,在外工曹判書,敦寧都正許遞,今日政差出。
注書閔泳壽病,代以金東柱爲假注書。
柳芝榮啓曰,都承旨沈相薰,左承旨李源珪不爲仕進,右承旨趙臣熙式暇,左副承旨徐相祖式暇出去,右副承旨尹定求牌不進,院中只有臣一人,伴直無人。左承旨所當牌招,而拘於廳規,不得請牌,何以爲之?敢稟。傳曰,牌招。
柳芝榮,以吏曹言啓曰,繕工監假監役官沈相鶴·宋和萬·金基潗,俱以身病,呈狀乞遞,竝改差,何如?傳曰,允。
柳芝榮啓曰,臣吏兵批兼進之意,敢啓。傳曰,知道。
有政。吏批,判書沈履澤牌招不進,參判金興均牌招不進,參議權膺善進,同副承旨柳芝榮進。以吏批言啓曰,判書沈履澤,參判金興均竝牌招不進,小臣獨政未安,何以爲之?敢稟。傳曰,只出緊任,以洪鍾軒爲工曹判書,兪初煥爲敦寧都正。
兵批,兼判書李載元病,參判曺殷承病,參議李東淵入直進,參知趙璟淳病,同副承旨柳芝榮進。同知單吳箕模,參知二單,尹錫仁·金昌植,大護軍李世宰,副護軍尹泳奎·趙昌夏,副司直尹榮植,以上竝單付。
吏批,再政。以李源甲·趙萬容·金和翼爲假監役。
三政。以朴甲祿爲假監役,假監役單趙萬容今超通政,朝官年八十依法典加資。
以右副承旨尹定求牌不進罷職傳旨,傳于柳芝榮曰,只推。
柳芝榮啓曰,左承旨李源珪牌不進,伴直無人。右副承旨尹定求,旣有只推之命,所當更爲牌招,而拘於廳規,不得請牌,何以爲之?敢稟。傳曰,牌招。
柳芝榮,以侍講院言啓曰,新除授文學閔京鎬,卽爲牌招察任,何如?傳曰,允。
又以兵曹言啓曰,慶尙監司趙康夏狀啓,道內別試武士入格人等起送事,纔已啓下矣。在前嶺南別試武士上來者,依本道入格技藝,自臣曹有更試草記之例,今日宣薦·內禁衛試取時,同爲試取之意,敢啓。傳曰,知道。
又以兵曹言啓曰,宣薦內禁衛取才三技入格別單及宣·部·守三薦參上武臣前銜作散人別取才入格矢數,落仕年條,居住,薦名,各其名下,懸註以入之意,敢啓。傳曰,知道。
又以兵曹言啓曰,嶺南別試武士更爲試取事,草記允下,而無一人上來,不得試取之意,敢啓。傳曰,知道。
又以兵曹言啓曰,卽接巡山哨官李鼎模手本,則御營廳所授彰義門西邊第四城廊近處體城十間許頹圮云。爲先令繕工監堅實圍排,分授軍門,卽速修築,而把守軍兵,亦令該軍門量宜定送,限改築間,嚴加守直之意,分付,何如?傳曰,允。
又以御營廳言啓曰,因兵曹草記,本廳字內彰義門西邊第四城廊近處體城十間許頹圮處,出番哨軍十五名,將校一人率領,限改築間,輪回嚴加把守之意,敢啓。傳曰,知道。
又以御營廳言啓曰,本廳騎士將崔義三,身病甚重,勢難察任,改差,何如?傳曰,允。
又以刑曹言啓曰,傳曰,觀此金商鳳之疏辭,衣制之說,雖或近似,而尾附事,荒雜無嚴,莫此爲甚,令秋曹嚴刑遠配事,命下矣。謹依傳敎,罪人金商鳳,嚴刑一次,平安道楚山府遠地定配所,卽爲押送之意,敢啓。傳曰,知道。
上在昌德宮。停常參·經筵。
藥房提調洪鍾軒,副提調沈相薰啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
禮曹,來八月初七日,行社稷大祭,香祝親傳,取稟。奉敎敬依。
禮曹,來八月初二日,行景慕宮秋享大祭,香祝親傳,取稟。奉敎恭依。
傳于柳芝榮曰,機器諸廠,今旣告功經年效勞,不可無示意。摠辦以下,別單書入。
傳于柳芝榮曰,外務諸臣,效勞旣多,合有示意之擧,督辦以下,別單書入。
注書宋秉宙病,代以閔龍鎬爲假注書。
以義禁府徒流案,傳于柳芝榮曰,李相悳·李定植·梁柱顯·孫相駿·尹宖善·金永文竝放。
以司謁口傳下敎曰,今番璿源殿修改時,窓戶一體修補事,分付戶曹。
以司謁口傳下敎曰,今之戰服之制,卽古之半臂衣,或稱綽子,又稱搭護,唐時士人所競服,而我國朝官,亦曾着於章服之內者也。向日傳敎,爲其易曉而稱俗名,聞多以戰陣之服疑之云。此雖由於不考古之致,而俗名旣不雅,節目中以搭護改付標,生進幼學,依唐時士人例,亦着搭護,節目中添入。
司謁口傳內,各司使令及班家別陪,用軍服,着戰笠事,下敎。
柳芝榮,以奎章閣言啓曰,檢書官閔容植減下,其代以前薦人南敬熙,依已例除取才差下,令該曹口傳付軍職,使之冠帶常仕,何如?傳曰,允。
兵曹口傳政事,副司勇單南敬熙。
柳芝榮,以禁衛營·御營廳言啓曰,卽接南關王廟守直官所報,則本廟南邊墻垣二間外面半頹圮云,爲先堅實圍排,待晴合力改築之意,敢啓。傳曰,知道。
上在昌德宮。停常參·經筵。
尹定求啓曰,來二十五日朝參日次矣,取稟。傳曰,停。
傳于尹定求曰,領議政入侍。
尹定求啓曰,事變假注書金龜爕有身病,勢難察任,今姑改差,何如?傳曰,允。
金龜爕改差代,金鎭衡爲假注書。
傳于尹定求曰,政官牌招開政。
傳于柳芝榮曰,在外敦寧都正,許遞,今日政差出。
傳于柳芝榮曰,康翎縣監李範敍,瑞山郡守金商珀相換。
以司謁口傳下敎曰,自今爲始,內外各司員役,竝以佩刀·號牌表飭事,分付。
柳芝榮,以吏曹言啓曰,繕工監假監役官李源甲·金和翼·朴甲祿,俱以身病,呈狀乞遞,竝改差,何如?傳曰,允。
有政。吏批,判書沈履澤牌招不進,參判金興均進,參議權膺善牌招不進,右副承旨尹定求進。以吏批言啓曰,判書沈履澤,參議權膺善竝牌招不進,小臣獨政未安,何以爲之?敢稟。傳曰,仍爲之。以李寅稷爲敦寧都正。
兵批,兼判書李載元病,參判曺殷承入直進,參議李東淵病,參知趙璟淳病,同副承旨柳芝榮進。同知單金在豊,副護軍兪初煥·趙萬容,副司果白樂有·金在成,以上竝單付。
吏批,再政。以柳榮轍·崔東奎·金柱儀爲假監役。
三政。以李夏爕爲假監役,假監役柳榮轍今超通政,朝官年八十,依法典加資。康翎縣監李範敍,瑞山郡守金商珀,已上相換事,承傳。
傳于柳芝榮曰,三涉營將申相珪,平海郡守除授。
傳于柳芝榮曰,永宗僉使之代,花島別將金宏臣除授。
傳于柳芝榮曰,公事遲滯之中官金錫勳·沈周鉉罷職。
以吏曹參議權膺善牌不進罷職傳旨,傳于柳芝榮曰,只推。
尹定求,以議政府言啓曰,吳提督弔唁之由,不容無奏文,令文任撰出齎奏官,以交涉衙門主事李鶴圭差下,以爲入送之地,何如?傳曰,允。
柳芝榮,以義禁府言啓曰,本府到流案中,慶尙道晉州牧流三千里定配罪人李相悳,全羅道長興府遠惡地定配罪人李正稙·金永文,光陽縣遠惡地定配罪人孫相駿,平安道安州牧遠惡地定配罪人梁柱顯,定州牧遠惡地定配罪人尹宖善等名下放字,書下矣。李相悳·李定稙·金永文·孫相駿·梁柱顯·尹宖善等放送事,分付各該道道臣之意,敢啓。傳曰,知道。
甲申六月二十一日申時,上御重熙堂。領議政入侍時,右副承旨尹定求,假注書閔龍鎬,記注官金東,記事官金喜洙,領議政金炳國,以次進伏訖。上曰,史官分左右。仍命大臣進前,炳國進前奏曰,日候劇熱,聖體,若何?上曰,一樣矣。炳國曰,寢睡·水刺之節,何如?上曰,一樣矣。炳國曰,大王大妃殿氣候,何如?上曰,一樣矣。炳國曰,王大妃殿氣候,何如?上曰,一樣矣。炳國曰,中宮殿氣候,何如?上曰,安順矣。炳國曰,世子宮氣度,何如?上曰,平順矣。上曰,日候甚熱,雨久不來,似有害於農形矣。炳國曰,近日之熱,卽農家之豐兆,且見今釀雨頗緊矣。上曰,愼節比前有減,予甚喜幸矣。炳國曰,大病之餘,餘祟尙多,若痰火上升,則怔忡眩症,隨以闖發,且眞元積敗,收拾不得,動作難,而爲臣調病,賜暇暑令,至於五十餘日之多矣。格外之眷念,恒切感祝,而政本重地,看作養病之坊者,惶悚之忱,尙切靡已矣。上曰,調攝則其將遄復矣。炳國曰,曩日特賜蔘茸,東宮邸下又令宮官,下問賤疾,恩數曠絶,萬萬榮感矣。上曰,爲慮愼節而然矣。炳國曰,辭免事云云。上曰,卿今已登筵矣。予心充然有喜,更勿巽讓,匡輔承弼,宏濟時艱,竊有企望,卿其深諒焉。出擧條炳國曰,以若病狀,以若情踪,萬無以蹲冒,且迨此極艱之會,獨留廊廟,大小事必多僨誤,則臣身之良貝,固不足恤,其於害歸國事何哉?所以尤切惶慄。〈上曰〉,爲引誠過矣。所患自當漸差,而擇其水泉,調理於城內山庄,好矣。炳國曰,下敎雖極惶感,忝在重務,不敢有山庄之計矣。上曰,少無如何?細務則第俟少愈而爲之,可也。炳國曰,向日賓啓之不批事云云。上曰,聯箚批答,筵對說話,備盡無餘,更無可言於賓啓,故果如是矣。卿其厚諒焉。出擧條炳國曰,雖罪責之批,批則下之,恐宜於重朝廷開言路之政,而朝廷卽殿下朝廷,若是待之,朝廷其何以進言乎?仍奏曰,衣制通變事云云。上曰,成命已久,節目已行,今無以變通,其刪祛繁冗之意,卿亦當體諒也。出擧條炳國曰,參酌通變,與一一復舊有異,且群情皆曰不便,更加深燭焉。大學曰,民之所好好之,民之所惡惡之,鄒書曰,民之所好與之,民之所惡勿施,聖經之言皆如此,在今日急先之務,卽順民志三字矣。上曰,搭護衣,古唐高祖時制度,而且觀文獻備考,則我國黃廷彧等人,曾着搭護,而新郞嫁娶時,亦着此服。氅衣,卽仁祖朝時新豊府院君之裁出,而中問添補後幅,始爲道袍,考諸大明時,則道袍乃道士之服,而我國人皆着此服矣。炳國曰,臣於詣闕之後,搭護,口傳下敎,始承覽矣。仍奏曰,向日兩大臣處分,萬萬震懍,臣以病劇,縱未隨參於筵對廳啓,其往復與議,一如聯箚,則厥辜惟均,及乎嚴敎之下,罪同罰異,臣方惶恧無地,安敢咫尺之前,擧此干威,而當日支煩,只爲大同之論,必欲得請乃已,不得不畢申所懷,自速瀆撓之科,而此亦人臣事君有犯無隱之義也。雷霆之嚴,雖由於支離之有犯,日月之明,必燭其屢犯之無隱,而老病大官之倉皇屛黜,或恐有憾於終始恩遇,臣非爲僚相,冒悚分疏,山藪包容,實有光於寬仁之聖德,惟殿下參諒焉。上曰,前後事,爲出於不得已然也,當有參諒之道矣。炳國曰,承此下敎,萬萬欽仰,萬萬喜幸,臣以同罪未勘之踪,公私惶蹙,無以容措,遄降當被之律,千萬顒祝。上曰,卿旣處義,故向有一伸,則今又爲引,太過中,更勿如是焉。炳國曰,衣制一事,衆心疑懼矣。今若舊制有袖者特許,則其將擧皆懽欣矣。粵在憲廟朝,風遮耳掩創造時,與古制從便通用爲敎。故無令不便之論,而新制非徒漸熟,且取其便好,皆以此專着,而古制則仍以絶無矣。今若有有袖衣從便通用之敎,則自當無令不便之論,而搭護漸熟之後,取其便好,亦可如風遮之專着矣。上曰,今何變通乎?炳國曰,臣旣聞中外輿論之咈鬱,攸關向背矣。今於前席,若不至誠仰懇,則是孤恩負國,言在於此,伏乞庸副大同之願焉。上曰,令已行矣。有難通變矣。炳國曰,民之於君,等分截然,如天地之高卑。然其親比近蜜,如木之於根,舟之於水,間不容髮,尤豈不副其所望乎?上曰,見今疆域,與昇平時有異,今番改制,出於不得已而然矣。炳國曰,搭護仿以唐時士人之所着,俄有所處分於儒生之服,然又與吏胥服色無異,則不得不更爲變通,而今日儒士,皆是他日楨幹之賢俊。且士子國之元氣,五百年培養,果何如也?尤不可不以有袖衣亟許矣。上曰,已有口敎,則今何以通變乎?炳國曰,漢之高祖,欲立六國,後因張良一言,趣刻銷印矣。殿下今不必以銷刻爲嫌,更下通變之政焉。上曰,革帶亦一表也。炳國曰,向以重重衣之不得疊着爲敎,卽出於從簡便之聖意,而今此儒士,初以窄袖衣爲定,今又以搭護如着則是疊也,非簡便也。然則窄袖衣,稍廣其袖,以爲常着,則此是已頒節目中,略爲通變,實非添入新條也,深加洞燭而許施焉。上曰,昨令今變,豈不難乎?進見時,以盤窄袖,旣成節目矣。炳國曰,入格最多之時,許多儒生,其何能得着此服乎?深燭事勢,窄袖衣制,仿盤領窄袖尺度,則其將士心洽然矣。仍奏曰,唐·虞盛際,宜無闕失,而有曰吁曰咈。由是觀之,明良遭遇,亦不無不然之事。故上之戒下曰,汝無面從臣,則萬不及於其時之臣,而臣之命望於殿下,則如堯如舜矣。汝無面從之聖訓,後世人臣,奉而遵行者,故如是煩達不知止矣。向伏見恩諭之下臣者,則群囂騷訛,卿可以鎭頓爲敎,今見中外群心,鎭頓之方,亶在於袖廣衣處分矣。又奏曰,自京至遐陬,家家人人,皆着新令衣之際,其曰不便當何如哉?今若士子之服,特許以臣之所請,則許多士子,必當欽頌聖德,攢手相賀,然則至若小民,亦隨以息撓,邑邑如此,道道亦然,京鄕民心鎭定之道,亦莫急於儒服之勉從矣。上曰,衫衣亦無袖者矣。炳國曰,新定私服,萬難通着於行祭問弔之時矣。上曰,此則禮也,以道袍依前爲之也。炳國曰,今承下敎,萬萬感幸,而儒士常着,所係甚大,亟賜處分,則聖德之有光,一國之感恩,何以形達,特垂轉闤之量,伏切顒禱。上曰,俄羅斯·義大利兩國約條,向已順成,而其使喜而歸告渠國云,甚幸矣。炳國曰,果幸豁矣。仍奏曰,吳提督卒逝,誠意而驚愕極矣。上曰,非徒中國也失良將,爲我國事,亦切愴衋矣。炳國曰,爲我國事,無論巨細,靡不容極,勤勞且多矣。上曰,其立朝三十餘年,奔走壁壘,必多費心用力,而雖臨陣之時,手不釋卷,且去留之地,秋毫不犯,可謂今世罕有之人也。炳國曰,此是儒將,而御下兼以恩威,故我國人,亦皆趨仰矣。仍奏曰,向日致奠親撰祭文,自上示意,至矣盡矣。上曰,欲送近侍於金州所住處,而待船艦之來,使之離發矣。炳國曰,聖念至此,伏不勝欽頌矣。仍命大臣先退,又命史官就座,又命退,承史以次退出。
上在昌德宮。停常參·經筵。
李源珪啓曰,左副承旨徐相祖,今日不爲仕進,卽爲牌招,何如?傳曰,允。
吏曹,平海郡守單申相珪除授事,承傳。
兵曹,永宗僉使單金宏臣除授事,承傳。
兵曹口傳政事,御營騎士將單韓鎭祐。
傳于柳芝榮曰,右副承旨許遞,前望單子入之。
承旨前望單子入之,任尙鎬落點。
柳芝榮啓曰,臣與右副承旨尹定求伴直矣,纔已許遞出去,伴直無人。新除授同副承旨任尙鎬,卽爲牌招,何如?傳曰,允。
以左副承旨徐相祖牌不進罷職傳旨,傳于柳芝榮曰,只推。
傳于柳芝榮曰,有實病玉堂許遞,前望單子入之。
柳芝榮啓曰,同副承旨任尙鎬在外,伴直無人。左副承旨徐相祖,旣有只推之命,所當更爲牌招,而拘於廳規,不得請牌,何以爲之?敢稟。傳曰,牌招。
又啓曰,同副承旨任尙鎬,時在京畿長湍地,斯速乘馹上來事,下諭,何如?傳曰,許遞,前望單子入之。
承旨前望單子入之,朴昌壽落點。
柳芝榮,以戶曹言啓曰,時御所內各司,依定式,發遣本曹正郞臣李禧龍,與兵曹參判臣曺殷承,佐郞臣朴淇鍾,東所衛將臣李儒行,西所衛將臣鄭煥堯,南所衛將臣朴興稙,北所衛將臣閔龜鎬,眼同看審,則姑無雨漏處之意,敢啓。傳曰,知道。
又以統理交涉通商事務衙門言啓曰,外務督辦以下別單書入事,命下矣。臣衙門堂郞,別單書入之意,敢啓。傳曰,知道。
以統理軍國事務衙門言啓曰,本衙門主事朴齊永·洪在鼎實病難强,金明均職務相妨,竝姑減下,何如?傳曰,允。
又以刑曹言啓曰,律學等第落仕九人,已爲通計前仕,復屬蒙允,而該廳規例外方檢律當差,以久勤首仕座次,當差矣。落仕等第復屬後三人,以首仕,外方檢律三窠,卽爲當差,而其餘六人,未滿仕日,則依該廳通仕規,以仕日座次,外方檢律當差之意,敢啓。傳曰,知道。
又以義禁府言啓曰,卽接月令醫員鄭在鎔手本,則以爲,時囚罪人閔周植,素患痰癖之症,又添泄瀉,目下症形,實爲危劇云。罪人病勢如此,則一邊保放,一邊草記,載在法典矣。閔周植姑爲保放之意,敢啓。傳曰,知道。
兵曹,永宗僉使單金宏臣除授事,承傳。
上在昌德宮。停常參·經筵。
自巳時至未時,灑雨下雨,測雨器水深一分。
柳芝榮啓曰,新除授同副承旨朴昌壽,卽爲牌招,何如?傳曰,允。
又啓曰,都承旨沈相薰軍國衙門進,左承旨李源珪不爲仕進,右承旨趙臣熙廚院進,左副承旨徐相祖牌不進,同副承旨朴昌壽在外,院中只有臣一人,伴直無人。右承旨所當牌招,而拘於廳規,不得請牌,何以爲之?敢稟。傳曰,牌招。
又啓曰,同副承旨朴昌壽,時在全羅道羅州地,斯速乘馹上來事,下諭,何如?傳曰,許遞,前望單子入之。
承旨前望單子入之,任百彦落點。
以左副承旨徐相祖牌不進罷職傳旨,傳于柳芝榮曰,只推。
刑曹啓目,粘連罪人尹榮輔年二十九,孔益東年六十七矣。行兇節次段,矣身等本以浮浪悖類,貪於得財,互相符同。摹刻寶文,紅牌敎旨,私自潛賣,被捉於捕廳的實是白如乎,矣身等同謀僞做之罪,萬死無惜更良,從實遲晚納招,竝口依法處斷的只罪,大典會通僞做條有曰,僞做印信者斬,大明律死囚覆奏待報條有曰,其犯十惡之罪,應死者,決不待時亦爲白有臥乎等用良,尹榮輔·孔益東等段,不待時斬事手本是白乎味,手本及推案,竝以報議政府詳覆爲白乎,同府回答關內,依所報律抄啓亦爲白臥乎所,罪人尹榮輔·孔益東等罪狀乙良,右律施行,何如?判付。啓,奉敎依律爲良如敎。
刑曹啓目,粘連罪人朴鏞一年三十五,金在萬年三十六,金完甫年五十八,朴致成年三十八矣。行兇節次段,矣身等罔念法禁之截嚴,私自設爐鼓鑄,被捉於捕廳的實是白如乎,矣身等冒法私鑄罪,萬死無惜更良,從實遲晚納招,竝只依法處斷的只罪,大典會通僞做條有曰,私鑄錢文者,不待時斬事手本是白乎味,手本及推案,竝以報議政府詳覆爲白乎矣,同府回答關文內,依所報律抄啓亦爲白有臥乎所,罪人朴鏞一·金在萬·閔永範·金興福·金完甫·朴致成等罪狀乙良,右律施行,何如?判付。啓,奉敎依律爲良如敎。
柳芝榮,以禁衛營·御營廳言啓曰,卽接北關王廟守直官所報,則本廟東邊外墻垣二間及北邊外墻垣一間許頹圮云。爲先堅實圍排,待晴合力改築之意,敢啓。傳曰,知道。
應敎金在容,校理趙秉翊·尹泰興,副校理張錫裕·徐相雨,修撰鄭寅興,副修撰李義悳·李軒卿等箚曰,伏以,臣等以向日兩大臣門黜之處分,區區憂愛之忱,不能無憾於天地之大也。前後聖敎,申複嚴切,雖愚迷如臣等,豈敢不仰揣我殿下因時制宜,刪繁就簡之聖念也哉?伊日兩大臣筵奏賓啓,屢籲而不止者,亶出於斷斷衷悃,則使其言論,設或矯激。伏惟聖上翕受之量,容諫之德,固宜優假,克軫體諒,而處分遽下,一倂斥黜,蒼皇棲屑,久淹郊坰,臣等意謂日月回照,雷霆卽收,旋賜恩宥,繼以敦召矣。恭俟屢日,德音尙邈,臣等不勝悶鬱之至,玆敢相率聯籲,仰瀆崇嚴。伏乞聖明,淵然深思,亟降溫諭,以盡禮遇焉。取進止。答曰,省箚具悉。其所參量,不在於箚之有無也。
修撰金復性疏。缺省疏具悉。已有聯箚之批矣。
上在昌德宮。停常參·經筵。
趙臣熙啓曰,左副承旨徐相祖,同副承旨任百彦,今日不爲仕進,竝卽牌招,何如?傳曰,允。
傳于柳芝榮曰,政官牌招開政。
傳于柳芝榮曰,兼輔德有闕之代,前望單子入之。
兵曹口傳政事,副司果單徐光範。
傳于柳芝榮曰,臺諫有闕之代,前望單子入之。
臺諫前望單子入之,持平李商新落點。
傳于徐相祖曰,在外禮曹參判許遞,今日政差出。
傳于徐相祖曰,呈告同成均許遞,今日政差出。
傳于徐相祖曰,敦寧都正許遞,今日政差出。
傳于柳芝榮曰,江原中軍李載駿,宣傳官加設單付。
傳于徐相祖曰,朔寧郡守有闕之代,魯城縣監安駿玉除授,魯城縣監之代,連山縣監李承紀除授,連山縣監之代,副司果尹養善除授。
傳于徐相祖曰,鎭海縣監有闕之代,陽城縣監張錫龜除授,陽城縣監之代,前都正李容翊除授。
傳于徐相祖曰,參禮察訪元錫五,祥雲察訪金永昱相換。
徐相祖,以吏曹言啓曰,繕工監假監役官崔東奎·金柱儀·李夏爕,俱以身病,呈狀乞遞,竝改差,何如?傳曰,允。
又以吏曹言啓曰,連山縣監李承紀,魯城縣監除授事,命下矣。以前任恩津縣監,方在解由未出中,何以爲之?敢稟。傳曰,勿拘。
又以吏曹言啓曰,前都正李容翊,陽城縣監除授事,命下矣。以前任端川府使,方在解由未出中,何以爲之?敢稟。傳曰,勿拘。
又以吏曹言啓曰,靈巖郡守南命善呈狀內,矣身受由上京矣,猝得身病,萬無還官之望云。其身病旣如是,則有難强令還任,罷黜,何如?傳曰,鐵山府使南錫龍相換。
又以吏曹言啓曰,靈巖郡守南命善,鐵山府使南錫龍相換事,命下矣。鐵山府使南錫龍,以前任漆原縣監,方在解由未出中,何以爲之?敢稟。傳曰,勿拘。
吏曹,朔寧郡守單安駿玉,魯城縣監單李承紀,連山縣監單尹養善,鎭海縣監單張錫龜,陽城縣監單李容翊,已上除授事,承傳。
任百彦,以兵曹言啓曰,每都政,新資五窠,例爲差出,而營將·中軍·虞候·僉使,姑無準二十朔者,雖未滿朔,就其中朔數最多者,依例推移內遷,何如?傳曰,允。
又以兵曹言啓曰,同知中樞府事白南益·吳時中,僉知中樞府事鄭基勉,宣傳官李奎璿·李瑗儀,五衛將姜周欽·吳箕模·洪永疇·金在豊·金昌植,曹司五衛將李敎榮·池翼龍,景福宮衛將李命淳,慶熙宮衛將趙完順,文臣兼宣傳官李義悳,俱以病難供職,呈狀乞遞。新除授全羅右水使李樂熙,素患痰癖之症,一倍添劇,時月之內,萬無赴任之望,戶奴呈狀乞遞矣。實病旣如此,則有難强令赴任,竝改差,何如?傳曰,允。
有政。吏批,判書沈履澤,參判金興均竝牌招不進,參議權膺善進,左副承旨徐相祖進。以吏批言啓曰,判書沈履澤,參判金興均竝牌招不進,小臣獨政未安,何以爲之?敢稟。傳曰,只出緊任。以崔瑨爲都寧都正,李正魯爲禮曹參判,金善根爲同義禁,沈東臣爲同春秋,崔維淵爲居山察訪,洪鍾武爲銀溪察訪,靈巖郡守南命善,鐵山府使南錫龍,參禮察訪元錫五,祥雲察訪金永昱,已上相換事,承傳。
兵批,兼判書李載元進,參判曺殷承病,參議李東淵病,參知趙璟淳入直,同副承旨任百彦進。以趙秉鎬·任百鉉爲同知,梁柱華爲同訓鍊,李道植爲僉知,李容觀·尹泳奎爲宣傳官,韓鎭行·沈寅澤·黃斗一·玄晶運·柳相榮爲五衛將,趙東弼·權膺爕爲曹司衛將,兪世永爲景福將,鄭爲慶熙將,尹瀷爲文兼,張禹植爲守門將,韓用喆爲禁衛哨官,李泰宇爲肇慶廟守門將,李章新爲慶基殿守門將,鄭雲參爲全羅右水使,宣傳官加設單李載俊,笠巖別將朴玉龍,禿用別將李昌鉉,已上相換事,承傳。同知單李命淳,護軍金敬均·李奎璿·李樂熙·吳時中,副護軍尹定求·任尙鎬·朴昌壽·鄭基勉·柳英轍·李瑗儀·李寅稷,副司果金文祚·崔維淵,以上竝單付。
吏批,再政。以尹憙善·金尙龍·金一熙爲假監役,檢書官單南敬熙,協辦軍國事務單沈舜澤。
傳于徐相祖曰,都承旨沈相薰同經筵除授。
吏曹,同經筵單沈相薰,今加嘉善除授事,承傳。
吏曹,行都承旨單沈相薰。
任百彦,以禁衛營言啓曰,本營千摠尹守榮,以前任永宗僉使,尙在任所矣。領軍之職,久曠可悶,改差,何如?傳曰,允。
又以義禁府言啓曰,保放罪人閔周植,還囚捧供以入,而病勢一向未差,仍爲保放之意,敢啓。傳曰,知道。
義禁府啓目,守門將閔周植原情云云。傳旨內辭緣,泛稱遲晚,刑推得情,何如?判付。啓,飭已施矣。分揀放送。
上在昌德宮。停常參·經筵。
藥房提調洪鍾軒,同副承旨任百彦啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
任百彦啓曰,右副承旨柳芝榮,今日不爲仕進,卽爲牌招,何如?傳曰,允。
傳于任百彦曰,原任直閣魚允中,馳詣健陵,奉審摘奸,仍留監祭,顯隆園·華寧殿,一體奉審以來。
任百彦,以內醫院提調意啓曰,副提調沈相薰,今日問安,不爲仕進,卽爲牌招,何如?傳曰,允。
任百彦啓曰,卽者校理尹泰興,以其親病,陳疏徑出,原疏纔已捧入矣。所當卽捧禁推傳旨,而此與無端徑出有異,推考警責,何如?傳曰,允。
又啓曰,行都承旨沈相薰,左承旨李源珪,右承旨趙臣熙不爲仕進,左副承旨徐相祖式暇出去,右副承旨柳芝榮牌不進,院中只有臣一人,伴直無人。右承旨所當牌招,而拘於廳規,不得請牌,何以爲之?敢稟。傳曰,牌招。
以右副承旨柳芝榮牌不進罷職傳旨,傳于任百彦曰,只推。
傳于任百彦曰,左承旨許遞,前望單子入之。
傳于任百彦曰,左副承旨許遞,前望單子入之。承旨前望單子入之,金炳翊落點。
傳于任百彦曰,承旨有闕之代,前望單子入之。
承旨前望單子入之,趙東協添書落點。
任百彦啓曰,右承旨趙臣熙牌不進,伴直無人。新除授同副承旨趙東協,卽爲牌招,何如?傳曰,允。
以右承旨趙臣熙牌不進罷職傳旨,傳于任百彦曰,只推。
傳于任百彦曰,吏曹參判有闕之代,前望單子入之。
吏曹參判前望單子入之,金綺秀添書落點。
傳于任百彦曰,義州府尹有闕之代,春川府使李道宰除授。
傳于任百彦曰,春川府使有闕之代,護軍金善根除授。
任百彦,以弘文館言啓曰,校理尹泰興陳疏徑出,上番闕直,事甚未安。副應敎未差,應敎金在容,校理趙秉翊,副校理張錫裕·徐相雨,竝卽牌招,推移入直,何如?傳曰,允。
又以弘文館言啓曰,上番闕直,事甚未安。應敎金在容,校理趙秉翊,副校理張錫裕·徐相雨有身病,副應敎未差,校理尹泰興陳疏受由,修撰金復性·鄭寅興,副修撰李義悳,竝卽牌招,推移姑陞入直,何如?傳曰,允。
又以兵曹言啓曰,卽接景慕宮入直訓鍊院主簿麻斗元手本,則本宮大門南邊墻垣一間許瓦子及外面缺落云。爲先令繕工監,以杻杷子堅實圍排,依例樹柵,而衛軍二名定立,嚴加守直,令該曹急速修築,亦令巡邏營門,申飭校卒,限改築間,各別巡察之意,分付,何如?傳曰,允。
吏曹參判金興均疏曰,伏以,臣於所叨亞銓之任,是豈有可以堪承而然哉?感戴恩造,怵迫義分,迄今蹲仍,亦嘗代斲,而瘡疣百出,姍笑四至,殆同斗筲之持盈,瞽盲之責視,縮恧汰濫,無所容措。且臣素賦脆薄,恒病貞痼,每當暑令,如潮闖肆,火熱衝升而頭眼眩暈,濕痰流注而肢體拘攣,宛轉床玆,昏昏無省,以今見狀,彈束就列,有非時日期矣。玆控短籲,仰暴情實。伏乞聖明,特垂體下之仁,俯察由中之懇,將臣見銜,亟許鐫免,俾公器無虧,私分獲安焉。臣無任云云。答曰,省疏具悉。所請依施。
行都承旨沈相薰疏曰,伏以,臣千萬夢想不到,恩旨誕宣,特授臣同經筵,超臣以嘉善階,心魂震越,且愧且感,自不知措躬之所也。蓋亞卿之職,古所稱命德之器也。虞官車服之庸,漢·唐金貂之重,其將以考功能踐履之實,贊聲明博大之治,必也才猷與地望叶者,擧而畀之,然後國體尊而仕路淸,物議洽而人心服。上無謬授之譏,下無冒據之嫌。至於臣者,瓠乏斗筲之用,襪線非飭繡之材,夫何恩眷偏重,歷揚華顯,無所不倣歟?自奎閣而旋卽衣緋,在知治而以至三銓,跡廁春坊,罪待知申,此皆出於格外異數,雖古之一歲超遷者,未有若是乎驟升濫晉之太無漸也。夫紆金拖紫,乘車拜命,恒人之至榮,臣之性豈異於人哉?貪饕不已,則濫竽之罪,於斯滋矣。驟躐無階,則負乘之災,于是隨矣。臣何敢視若倘來,自壞廉防乎?中夜思惟,冞增感悚,敢暴至懇,仰瀆崇嚴。伏望聖慈,俯垂鑑諒,亟收臣新授資級,獲免滿盈之咎,俾遂生成之澤,不勝大願。臣無任云云。答曰,省疏具悉。卿其勿辭行公。
贊善宋秉璿疏曰,伏以,臣蟄伏窮鄕,漠與時阻,不聞外事久矣。近因遞傳,伏聞去月,有憲長之命,乍聞驚惑,不覺蹶起病席,繼以惶懍,跼蹙靡容。臣之不稱難强,曾前已暴實狀,豈意誠淺辭拙不仰感宸聽,又有此萬萬意外之誤恩耶?其間爲日已久,倘或已爲鐫改否乎,而私心惶恧,迨不能自已。伏乞特垂恩諒,毋使天職久曠,微分獲安焉。竊伏念,下鄕疎賤,兼以病癈,凡干恩命之關逼身上者,亦不能以時及聞,每致此惶蹙境界,況其他朝廷施措得失,何由得聞?設有傳聞,亦何敢妄有論說,重犯不韙之罪哉?第其綦係極重,國命人紀之所關,又不敢一向泯默,負聖恩而便已私,玆不免大聲疾呼,一暴衷激,伏乞垂覽焉。伏聞近日,以衣制變改事,有成命,節目已定。伏未知殿下,何爲而有此咈人心駭人聽千萬不意之過擧也,臣未敢多言。蓋觀帝王爲治,沿革損益,時或有之,而皆有曲折,或以古變今,或用夏變夷,或昭視等威,或節省冗費,如斯而已。今玆之擧,於斯四者,果有所當乎?大凡治國有大經焉,有要道焉,有定規焉,有急務焉。修人紀,崇道術,監成憲,厚民生數者是已,至於儀章物采之末,雖係善變者,非明王之所汲汲,況不善變者乎?且儀章物采,雖云末節,亦有關係於國朝典憲則甚重且大,殿下其或念及於此耶?噫,我國公私衣制,雖未必擧合三古,而實是皇明一王之制則豈不是先王之法服乎?顧今率土左衽,而惟此一隅偏壤,遺物僅存,本國之見重於天下者此也,有辭於來世者此也。今乃無端變改,怪詭不經,其於從周思漢之義,果何如也?嗚呼,曆數邅變,涒灘重回,風泉悲感,小大同情,而乃於此時,竝與其儀物之僅存者弁髦之,得不有乖於天地民彝之常耶?言之及此,臣不勝痛泣焉。且伏聞新制節目,大類彼人之所服,竊怪夫殿下奚所取於彼也?廣袖之衣,厲垂之帶,其寬碩嚴偉,比彼之氋氃,便儇瞻視,不啻霄壤,況貴賤尊攘,義存乎其中乎?念昔麗朝世子,還自元京,國人見辮髮左衽,有流涕者,可見人情之無古今。目今彼人之來住者,莠秕乎大都衣裳之叢,國人固已惡之,況取樣彼服,强之以億萬人所不欲,則臣恐匹夫之志,必有不能奪者,而伊川之嘆,已迫目前矣。嗚呼,殿下未之思也,豈有是哉?惟皇天若祖宗,必陰相而啓牖之,中天薄蝕,不經時而復矣,臣竊顒俟焉。臣自聞此報,食不知味,寢不貼席,有時獨語,殆若譫囈,若此令終未收回,則入山蹈海,不知置身何地而終不能具此詭異,對聖賢之書,入先祖之廟,自齒生人之數矣。臣之情私,其亦戚矣。衷赤沸熱,言不知栽,狂妄僭越,自分鑕鑊,伏地待勘。臣不任云云。答曰,省疏具悉卿懇。所陳無非可稽之論,然曾往公私所服,本非古制。且今法度委非,習俗隳游,振刷無期,所以有前後飭敎,援古酌今,刪繁就簡,先從衣制變通者也。迨此之時,卿以林下宿望,賁然來思,朝夕左右,匡輔啓沃,則非但爲猶肘范世,亦可以回純反撲。須勿邁邁,副予至意。仍傳曰,此批答,遣地方官傳諭。
校理尹泰興疏曰,伏以,臣於持被之中,卽接家信,則臣老母素多疾病,當此金火之交,飮暑雜症,一倍添劇。臣聞此報,方寸煎灼,按住不得,玆敢忙陳短章,徑出禁扃。伏乞聖明,俯垂鑑諒,亟遞臣職,俾便救護。且治臣擅離之罪,以肅朝綱焉。臣無任云云。省疏具悉。爾其勿辭救護。
上在昌德宮。停常參·經筵。
任百彦啓曰,行左承旨金炳翊時在忠淸道洪州地,斯速乘馹上來事,下諭,何如?傳曰,許遞,前望單子入之。
禮曹,今六月二十八日聖節望闕禮,當日兼行習儀事,曾有定式矣。同日早朝,宗親·文武百官以黑團領,議政府良中行禮爲白乎矣,當日擧動則依前例自政院臨時稟旨擧行,何如?判付。啓,權停例磨鍊。
任百彦,以吏曹言啓曰,新除授同副承旨趙東協,方在以前任扶安縣監,居下中,何以爲之?敢稟。傳曰,蕩滌敍用。
又以吏曹言啓曰,新除授同副承旨趙東協,方在以前任扶安縣監,解由未出中,何以爲之?敢稟。傳曰,勿拘。
又以吏曹言啓曰,行護軍金善根,春川都護府使除授事,命下矣。以前任洪州牧使,羅州牧使,東萊府使,方在解由未出中,何以爲之?敢稟。傳曰,勿拘。
吏曹,義州府尹單李道宰,春川府使單金善根,已上除授事,承傳。
承旨前望單子入之,李漢永落點。
任百彦,以司譯院都提調·提調意啓曰,漢學堂下譯官李容德·金圭善,崔相默·金止善,漢學堂下譯官李恒懋,蒙學堂下譯官崔興永,履歷俱備,竝加資施行,以爲前頭任使之地,何如?傳曰,允。
上在昌德宮。停常參·經筵。
自申時至人定,灑雨,測雨器水深三分。
柳芝榮啓曰,同副承旨趙東協,時在忠淸道庇仁地,斯速乘馹上來事,下諭,何如?傳曰,許遞,前望單子入之。
傳于柳芝榮曰,禮·刑換房。
柳芝榮啓曰,行都承旨沈相薰內閣進,行左承旨李漢永未肅拜,右承旨趙臣熙廚院進,右副承旨任百彦式暇出去,同副承旨前望未下,院中只有臣一人,伴直無人。右承旨所當牌招,而拘於廳規,不得請牌,何以爲之?敢稟。傳曰,牌招。
又啓曰,右承旨趙臣熙牌不進,伴直無人。行左承旨李漢永,所當牌招,而拘於廳規,不得請牌,何以爲之?敢稟。傳曰,牌招。
以右承旨趙臣熙牌不進罷職傳旨,傳于柳芝榮曰,只推。
承旨前望單子入之,趙忠熙落點。
柳芝榮,以議政府言啓曰,卽見全羅監司金聲根狀啓,則謹依關辭,橘果輸運方便之節,關飭濟牧矣。該牧使沈賢澤牒呈內,進獻陸運,誠爲萬全之策,而沿路各邑,不卽替傳,每至腐傷。蓋船運則幸値利颷,可期一朔抵泊,設若阻風遲滯,腐傷則一也,而民國之冗費,大減於陸運。故定以船運,分排兩隻,則所費爲八百兩云矣。船費趁今劃送,然後可無來頭葛藤,而在前陸運時,所經各邑,例有刷價會減者,依此數移劃該牧,自仁川抵京輸納之節,預先關飭畿營,定式施行事,請令廟堂稟旨,分付矣。船輸陸運,便否瞭然,道啓邑報,一辭攸同,則進貢無濡滯之歎,沿路除冗費之弊。自今年貢果爲始,以船運磨鍊,而所經各邑刷價之會減者,令道臣依此實數,移劃於本牧,至若仁川輸納之節,預爲講究便宜擧行事,分付京畿監司處,何如?傳曰,允。
又以議政府言啓曰,向因承文檢校尹善柱,疏陳關西各邑京邸吏役價及江邊邑把守革罷便否,爛商登聞之意,有所會行矣。卽見該監司金永壽狀啓,則多少公納去來文牒,卽邸吏之專管,而今若永革,則不無生弊,仍舊擧行,恐合事宜。至若把守將卒,則挽近紀律解弛,至有減額蠲料,移補邑用,遂使防守無實,固當變革,而其在重邊固圉之義,不可全數撤罷,就每把只存一將一卒,使之伺察,其餘把卒所受錢穀,從實査收,移補軍需事,請令廟堂,亶處矣。邸吏若永革,則恐生他弊,防把若竝撤,則慮存疎虞,今玆營邑之論,寔由深量便否而然,邸吏之仍舊,防把之存減,與軍需移補事,竝依此施行之意,分付,何如?傳曰,允。
又以親軍右營言啓曰,本營中哨官有闕矣。其代領官申泰休兼管差下,右哨官之代,後哨哨長朴世根差下,使之察任,何如?傳曰,允。
又以兵曹言啓曰,金虎門南邊月廊築墻頹圮處,今已畢築矣。把守軍兵,解送直所之意,敢啓。傳曰,知道。
又以禁衛營言啓曰,本營騎士將李熙城·具載厚,俱有身病,勢難察任,竝改差,何如?傳曰,允。
又以禁衛營言啓曰,金虎門南邊月廊築墻二間許頹圮處,今已畢築,把守軍兵解送事,自兵曹草記,蒙允矣。把守金虎門入直軍,還入直所,將及添入軍,解送之意,敢啓。傳曰,知道。
又以御營廳言啓曰,本廳千摠金在仁,身病甚重,勢難察任,改差,何如?傳曰,允。
上在昌德宮。停常參·經筵。
柳芝榮啓曰,右副承旨任百彦,今日不爲仕進,卽爲牌招,何如?傳曰,允。
又啓曰,都目政事,今三十日爲之之意,敢啓。傳曰,知道。
傳于柳芝榮曰,政官牌招開政。
柳芝榮啓曰,卽者景慕宮官員來言,再明日朔祭,提調以獻官,當爲進參,而提調李世宰在外,不得進參云,何以爲之?敢稟。傳曰,許遞,今日政差出。
又啓曰,卽者副修撰李軒卿,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
以右副承旨任百彦牌不進罷職傳旨,傳于柳芝榮曰,只推。
柳芝榮啓曰,同副承旨趙忠熙,時在全羅道靈光郡任所,斯速乘馹上來事,下諭,何如?傳曰,許遞,前望單子入之。
承旨前望單子入之,李命宰落點。
傳于柳芝榮曰,在外敦寧都正許遞,今日政差出。
傳于柳芝榮曰,奉審閣臣入侍。
傳于柳芝榮曰,碧潼郡守有闕之代,彦陽縣監李啓錫除授。
傳于柳芝榮曰,高靈縣監有闕之代,尙州牧使李晚綏除授。
柳芝榮,以吏曹言啓曰,尙州牧使李晚綏,高靈縣監除授事,命下矣。以前任襄陽府使,方在解由未出中,何以爲之?敢稟。傳曰,勿拘。
吏曹,碧潼郡守單李啓錫,高靈縣監單李晚綏,已上除授事,承傳。
柳芝榮,以吏曹言啓曰,東學敎授李瑞永,以其身病,呈狀乞遞,改差,何如?傳曰,允。
又以吏曹言啓曰,繕工監假監役官尹憙善·金尙龍,金一熙,俱以身病,呈狀乞遞,竝改差,何如?傳曰,允。
傳于柳芝榮曰,光陽縣監李敏承,堂上宣傳官加設單付。
有政。吏批,判書沈履澤牌招不進,參判金綺秀在外未肅拜,參議權膺善進,左副承旨柳芝榮進。以吏批言啓曰,判書沈履澤牌招不進,參判金綺秀在外未肅拜,小臣獨政未安,何以爲之?敢稟。傳曰,只出緊任。以沈相薰爲同義禁,金益容爲景慕宮提調,洪彦周爲敦寧都正,具龍相爲昌城府使,李秉勳爲光陽縣監,申在鶴爲郭山郡守,鄭寅星爲東學敎授。
兵批,兼判書李載元病,參判曺殷承病,參議李東淵入直進,參知趙璟淳病,行左承旨李漢永進。同知單趙完順,僉知三單,韓鎭行·沈寅澤·玄晶運,宣傳官加設單,李敏承,五衛將加設三單,崔興伯·尹慶俊·丁得俊,守門將六單,南宮泳·閔周植·金一培·李原宇·張舜敎·崔文卿,以上仍任前職事,承傳。蒜山僉使洪顯命,龍媒僉使吳煥龍,以上相換事,承傳。護軍金炳翊·金興均,副護軍徐相祖·李源珪·趙東協·趙忠熙,以上竝單付。
吏批,再政。以尹泰亨爲同敦寧,金綺秀爲同經筵,李夏雲·李圭哲·金受澤爲假監役。
傳于柳芝榮曰,嘉山郡守張鳳鎭,藍浦縣監鄭舜鎔相換。
傳于柳芝榮曰,江陵府使李暐,定州牧使金演壽相換。
吏批,三政。以咸順玉爲假監役,假監役奇夏雲今超通政,朝官年八十,一依法典加資,故敎官愼永錫贈吏參例兼,故學生愼舜欽贈吏議,故學生愼海瑞贈僕正,以上同知愼炳善三代,嘉山郡守張鳳鎭,藍浦縣監鄭舜鎔,以上相換,江陵府使李暐,定州牧使金演壽,以上相換事,承傳。
傳于柳芝榮曰,在外吏曹參判許遞,前望單子入之。
吏曹參判前望單子入之,兪晚源落點。
柳芝榮,以弘文館言啓曰,副修撰李軒卿陳疏徑出,下番闕直,事甚未安。修撰金復性·鄭寅興,副修撰李義悳,竝卽牌招,推移入直,何如?傳曰,允。
又以統理軍國事務衙門言啓曰,本衙門主事三員,纔已減下矣。所管六司,不可不更爲分掌,權潚·尹泰馹差掌內司,徐相喬·丁文爕差典選司,洪承運·徐光祚差農商司,李重夏·韓龍源差利用司,林敎相·閔致完差軍務司,南廷弼差監工司,何如?傳曰,允。
又以禁衛營言啓曰,本營騎士將具渶祖,身病猝重,勢難察任,改差,何如?傳曰,允。
又以禁衛營言啓曰,本營騎士將,今當差出,而擬望之人乏少,外任竝擬,何如?傳曰,允。
又以御營廳言啓曰,本營千摠,今當差出,而擬望之人乏少,外任竝擬,何如?傳曰,允。
副修撰李軒卿疏。缺省疏具悉。爾其勿辭救護。
上在昌德宮。停常參·經筵。
自開東至人定,灑雨下雨,測雨器水深二寸二分。
李漢永啓曰,右副承旨任百彦,今日不爲仕進,卽爲牌招,何如?傳曰,允。
又啓曰,同副承旨李命宰,時在咸鏡道永興府任所,斯速乘馹上來事,下諭,何如?傳曰,許遞,前望單子入之。
承旨前望單子入之,尹祖榮落點。
李漢永啓曰,新除授同副承旨尹祖榮,時在咸鏡道安邊府任所,斯速乘馹上來事,下諭,何如?傳曰,許遞,前望單子入之。
承旨前望單子入之,權膺善落點。
以慶尙監司趙康夏狀啓,尙州等邑人命渰死事,傳于柳芝榮曰,當此農節,人命之渰死,若是夥多,聞極矜慘。元恤典外,別加顧助,如有生前身還布,竝蕩減,未拯屍身,期於拯得之意,廟堂各別措辭,分付。
以右副承旨任百彦牌不進罷職傳旨,傳于柳芝榮曰,只推。
柳芝榮,以內醫院都提調意啓曰,本院提調,例不得兼帶金吾之任矣。副提調沈相薰所帶同義禁,今姑許遞,何如?傳曰,允。
又以弘文館言啓曰,下番闕直,事甚未安。副應敎未差,修撰金復性·鄭寅興,副修撰李義悳有身病,李軒卿陳疏受由,應敎金在容,校理趙秉翊·尹泰興,副校理張錫裕,竝卽牌招,推移姑降入直,何如?傳曰,允。
又以禁衛營言啓曰,本營千摠吳翰泳,身病猝重,勢難察任,改差,何如?傳曰,允。
又以禁衛營言啓曰,本營騎士將,今當差出,而擬望之人乏少,外任竝擬,何如?傳曰,允。
又以御營廳言啓曰,本廳千摠白樂駿,身病甚重,勢難察任,改差,何如?傳曰,允。
又以御營廳言啓曰,本廳千摠,今當差出,而擬望之人乏少,外任竝擬,何如?傳曰,允。
兵曹口傳政事,御營千摠單李在靖。
李漢永,以摠戎廳言啓曰,本廳千摠李鼎宇身病甚重,勢難察任,改差,何如?傳曰,允。
又以摠戎廳言啓曰,本廳千摠今當差出,而擬望之人乏少,外任竝擬,何如?傳曰,允。
上在昌德宮。停常參·經筵。
藥房提調洪鍾軒,副提調沈相薰啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝來仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
傳于柳芝榮曰,禮房承旨馳詣宗廟·景慕宮,奉審摘奸以來。
柳芝榮啓曰,假注書閔龍鎬有身病,勢難察任,今姑改差,何如?傳曰,允。
閔龍鎬改差,代以盧相益爲假注書。
傳于柳芝榮曰,旣設操鍊局矣,不可無士官習藝。前副正字徐載弼,使之起復,以士官長擧行。
傳于柳芝榮曰,鍊務方張,此時將領,不可遞易,前營前左副領官李鍾觀,使之起復從戎。
傳于李漢永曰,前營前右副領官李奎曾,仍爲還差。
柳芝榮啓曰,吏曹參判兪晚源,疏批已下,卽爲牌招,何如?傳曰,允。
傳于柳芝榮曰,臺諫有闕之代,前望單子入之。
臺諫前望單子入之,持平金玉來,掌令崔應珏·李喆南落點。
傳于柳芝榮曰,有實故玉堂許遞,前望單子入之。玉堂前望單子入之,修撰李輔榮,副修撰趙鍾雲落點。
傳于柳芝榮曰,雖非親政,注書依例陞六。
傳于柳芝榮曰,皇朝人子孫·忠臣·淸白吏子孫·西北松都人·落仕最久人,各別收用事,分付兩銓。
柳芝榮啓曰,注書有闕之代,被薦人權榮洙·朴永斗·鄭圭爕薦狀,依例成送吏曹之意,敢啓。傳曰,知道。
注書宋秉宙陞六,代以張益厚爲假注書。
假注書盧相益陞六,代以李日彦爲假注書。
柳芝榮,以弘文館言啓曰,下番闕直,事甚未安。副修撰李軒卿陳疏受由,修撰金復性·鄭寅興,副修撰李義悳,竝卽牌招,推移入直,何如?傳曰,允。
傳于柳芝榮曰,今日政遷轉守令中未準朔,勿拘常格,通瀜擬入。
傳于李漢永曰,宣傳官李勉夏,訓鍊判官加設單付。
傳于柳芝榮曰,臺諫·玉堂竝許遞,今日政差出。
傳于柳芝榮曰,藝文提學許遞,今日政差出。
傳于柳芝榮曰,同經筵竝許遞,今日政差出。
傳于柳芝榮曰,大司成許遞,今日政差出。
傳于柳芝榮曰,玄風縣監有闕之代,勿拘常格,各別擇差。
兼輔德前望單子入之,閔泳韶添書落點。
以同副承旨任百彦牌不進罷職傳旨,傳于柳芝榮曰,只推。
傳于柳芝榮曰,都承旨許遞,前望單子入之。承旨前望單子入之,閔應植落點。
傳曰,輔德有闕之代,前望單子入之。輔德前望單子入之,鄭夏源添書落點。
傳于柳芝榮曰,同副承旨許遞。
傳于柳芝榮曰,兼司書徐光範,同副承旨除授。
傳于柳芝榮曰,兼司書有闕之代,前望單子入之。
吏曹,同副承旨單徐光範,今加通政除授事,承傳。
兼司書前望單子入之,李重夏添書落點。
傳于柳芝榮曰,左副承旨許遞,前望單子入之。承旨前望單子入之,李萬稙落點。
李漢永,以禁衛營言啓曰,本營千摠,今當差出,而擬望之人乏少,外任竝擬,何如?傳曰,允。
兵曹口傳政事,禁衛千摠單吳有善,御營千摠單沈宜浩,禁衛騎士將三單,張錫鎔·李雖煥·李鎰。
兵曹口傳政事,禁衛千摠單金儀鳳。
兵曹口傳政事,摠戎廳千摠單趙羲春。
柳芝榮,以吏曹言啓曰,今日都目大政時,堂上不可不備員,而參判兪晚源未肅拜,令政院牌招,以爲同參開政之地,何如?傳曰,允。
又以吏曹言啓曰,司饔院僉正兪致益,典獄署主簿韓鍾源,俱以除拜過限未肅拜,竝改差,何如?傳曰,允。
又以吏曹言啓曰,成均館典籍玄載辰·全洪敎·朴鍾善·宋琯玉·蔡相祐·李承九,俱以身病,呈狀乞遞,竝改差,何如?傳曰,允。
又以吏曹言啓曰,宗親府參奉李奎甲,以其身病,呈狀乞遞,改差,何如?傳曰,允。
又以吏曹言啓曰,繕工監假監役官李圭哲·金受澤·咸順玉,俱以身病,呈狀乞遞,竝改差,何如?傳曰,允。
又以吏曹言啓曰,新除授富寧府使韓衡履戶奴呈狀內,矣上典母年爲七十七歲,而法不當遠赴,改差,何如?傳曰,允。
又以吏曹言啓曰,定州牧使,係是堂上窠,而江陵府使李暐,本資通訓,何以爲之?敢稟。傳曰,加資。
又以吏曹言啓曰,繕工監假監役官金奭濟·權從善·尹鎭祐,俱以身病,呈狀乞遞,竝改差,何如?傳曰,允。
有政。吏批,判書沈履澤,參判兪晚源進。承旨缺以洪承穆爲吏曹參議,以朴敎陽爲司饔別提,李建相爲典獄主簿,李時庠爲贊儀,權錫耆爲韓山郡守,趙元植爲定山縣監,典籍二單,洪鍾協·莊錫泓。再政。以徐完淳爲順昌園令,黃浩錫爲引儀,孫振九爲徽陵令,黃浩直爲咸悅縣監,李肯濂爲監察。三政。以李徹愚爲濟用主簿,李晚胤爲敦寧主簿,李海昌爲忠勳都事,尹敎正爲宗廟令,洪在能爲順陵令,尹元善爲弘陵令,李建相爲刑曹佐郞,孫振九爲平澤縣監,魚秉璿爲玄風縣監,鄭基夏爲漢城主簿。
傳曰,望筒遲滯之吏兵判,推考。
以閔載鼎爲禮賓主簿,金秀藎爲徽陵令,徐載琬爲光陵令,尹敎正爲義興縣監,禹錫河爲永懷園令,金雲培爲司饔主簿,李鍾錫爲典獄主簿,李直溥爲宗廟令,李命炎爲厚陵令,朴齊近爲尙州牧使,柳台衡爲引儀,李奭鎭爲引儀,李圭瑞爲南部令,韓龍源爲燕岐縣監,李奎演爲明川府使,尹榮兌爲司饔判官,朴履韶爲濟用判官,洪岐周爲茂朱府使,李直溥爲健陵令,李容鎬爲仁同府使。
吏批啓曰,全州府判官,今當差出,而本州以營下劇邑,物衆地大,素稱難治,不可不擇差,同道及他道有聲績已準限未準朔守令,竝擬,何如?傳曰,允。
以朴履韶爲司饔僉正,禹成圭爲南部令,閔載鼎爲刑曹佐郞,閔泳肅爲全州判官,李寅兢爲典圜委員,柳永根爲濟用判官,洪祐衍爲禮賓主簿,鄭基陽爲尙衣主簿,李萬翼爲玉果縣監,鄭選朝爲鎭川縣監,吳錫泳爲平巿主簿,金永順爲宗廟令,李鍾協爲宗府主簿,李應達爲司饔主簿,李奎聖爲遂安郡守,馮錫龜爲永陵令,崔在淵爲典獄主簿,李容直爲大司憲,朴蘭壽爲大司諫,趙東冕爲應敎,祭酒單宋秉璿,軍資直長單沈宜弘。
傳曰,望筒遲滯之吏兵判,推考。
以朴瀅鎭爲獻陵令,宋世憲爲大司成,尹滋承爲藝文提學,金秀馨爲典籍,李鳳宇爲柒谷府使,趙東冕爲執義,李在淳爲司諫,金復性爲掌令,玄載振爲掌令,權用國爲延日縣監,金炳吉爲應敎,趙秉翊爲副應敎,李敎英爲社稷令,南世祐爲平巿令,蔡鼎默爲熊川縣監,金慶漢爲平巿主簿,兪鎭奎爲校理,趙光眞爲獻納,尹吉炳爲泗川縣監,定州牧使李暐今加通政加資事,承傳。李喜元爲副校理,李奎鵬爲副校理,宋秉宙爲典籍,林淳喆爲刑曹佐郞,李範祖爲修撰,宋伯玉爲修撰,閔應植爲同經筵,金完秀爲同經筵,閔泳翊爲同經筵,李基東爲副修撰,林永相爲副修撰,柳爲典籍,李漢用爲監察,李秉民爲工曹佐郞,申桓爲同義禁,李敎榮爲永興府使,宋圭元爲安邊府使,吳麟泳爲楚山府使,金永悳爲靈光郡守,金炳河爲軍器副正,宋秉宙爲正言,金秀馨爲正言,沈宜哲爲茂山府使,趙羲周爲穩城府使。
傳曰,望筒遲滯之吏兵判,推考。
以金升烈爲富寧府使,金箕斗爲萬頃縣令,李圭卨爲彦陽縣監,金學魯爲金郊察訪,朴昌壽爲典籍,元容奭爲魚川察訪,車驥衡爲兵曹佐郞,徐恒輔爲兼引儀,李鎬俊爲冬至兼謝恩正使,申檀爲副使,尹榮植爲書狀官,承履祥爲持平,莊錫泓爲持平,張逵鴻爲舒川郡守,朴敎陽爲戶曹佐郞,尹政淳爲軍器主簿,兪晚源爲知義禁,朴健陽爲司饔別提,裵榮樂爲軍器主簿,韓白奎爲兵曹佐郞,吳鎭東爲慶安察訪,兼春秋單車驥衡,蔡相祐爲典籍,權榮洙爲注書,全洪敎爲典籍,李寅璧爲吏曹正郞,全在鳳爲典籍,禮賓主簿白禧培,南部令李圭瑞相換事,承傳。以李容佑·趙濟赫·任象準爲假監役,金炳億爲永禧殿參奉,宋龜玉爲寧陵參奉,洪祐德爲假引儀,李禮和爲宗府參奉,同義禁單兪晚源,耆老所守直官單李斗爕。
傳曰,守令·邊將·初仕人,皆令明日待令。
兵批,判書李載元進。以金晳根爲同知,徐光顯爲全羅右水使,權昌爕爲全州營將,具然河爲江原中軍,禹冀鼎爲黃海中軍,權秉龍爲平安兵使,李基遠爲格浦僉使,金在豊爲訓鍊正,南致源·李宗鎬爲副正,許鎬爲高嶺僉使,金龍弼爲坡知僉使,李秉翊爲右翊贊,鄭寅亮爲右衛率,金容元爲右侍直,吳殷泳·李洛鎬爲宣傳官,金重喆·黃穳爲部將,李源植爲守門將,李致鍾爲璿源殿守門將。
又以兵曹言啓曰,坼見諸道褒貶啓本,則京畿監司金宏集啓本中,長峯別將張重述,以蕞爾小島,塊然老成爲目,黃海兵使鄭雲翼啓本中,所已萬戶林演,以如爲公宜加誠實爲目,平安兵使李鍾健啓本中,昌洲僉使金星國,以莫重軍簿,報何爽實爲目,全羅右水使閔敬鎬啓本中,臨淄僉使張擇喬,以謗豈盡信爲目,則俱宜置下考,而置諸中考,慶尙監司趙康夏啓本中,盆山別將鄭基榮,以關防匪輕,巡哨益勤爲目,全羅監司金聲根啓本中,三島別將李龍基,以亦旣歲周,其庶民殷爲目,統制使李元會啓本中,蟾津別將金基烈,以詳審瞭察,勤愼捧糴爲目,則俱宜置中考,而置諸上考,江原監司閔致序啓本中,三防別將金希連,以勿以鎭殘,或忽防守爲目,黃海兵使鄭雲翼啓本中,文山萬戶崔載鎬,以年少氣銳,倘無招謗爲目,統制使李元會啓本中,安骨萬戶金尙俊,以柔能制强,頑亦知戢爲目,舊所非浦別將朴基璘,以禁松頗勤,代布惟均爲目,平安兵使李鍾健啓本中,植松萬戶李允坪,以關阨要衝,治固無疵爲目,黃海水使閔致卨啓本中,金沙別將全浩信,以益勉察職,所貴誠實爲目,全羅左水使李熙甲啓本中,鹿島萬戶景興俊,以久任殘防,克守一規爲目,右水使閔敬鎬啓本中,南桃浦萬戶李基永,以已知俗頑,先察吏奸爲目,則俱宜置下考,而置諸上考,殊無嚴明殿最之意,各該道帥臣,竝推考警責。長峯別將張重述,所已萬戶林演,昌洲僉使金星國,臨淄僉使張擇喬,竝下考施行,三防別將金希連,文山萬戶崔載鎬,安骨萬戶金尙俊,舊所浦別將朴基璘,植松萬戶李允坪,金沙別將全浩信,鹿島萬戶景興俊,南桃浦萬戶李基永,純是貶語其不識可知,竝罷黜,平安兵使李鍾健啓本,麟山僉使金和鍵之鍵字,以健字書之,全羅右水使閔敬鎬啓本,臨淄僉使張擇喬之擇字,以澤字書之,奏御文字,何等審愼,而如是誤書,不可無警,推考,何如?傳曰,允。
又以兵曹言啓曰,各道自辟邊將與久勤間窠差送事,曾有減省廳別單定式矣。全羅監營自辟三島別將,係是新設窠,依他道自辟窠例,亦以久勤間窠,差送,何如?傳曰,允。
又以兵曹言啓曰,同知中樞府事林百鉉,同知訓鍊院事李義根,僉知中樞府事李道植,宣傳官尹泳奎,曹司五衛將權應爕,俱以病難供職,呈狀乞遞,五衛將韓鎭行,前任全州營將,沈寅澤,前任格浦僉使,俱在任所,上來間該廳番次苟艱云,新除授全羅右水使鄭雲參,素患痰癖之症,一倍添劇,時月之內,萬無登途赴任之望,戶奴呈狀乞遞矣。實病旣如此,則有難强令赴任,竝改差,何如?
又以兵曹言啓曰,新除授智島萬戶裵榮樂,以其母年今爲七十五歲,法不當遠離赴任,呈狀乞遞矣。邊將之親年七十五歲以上者,許遞其任,載在法典,改差,何如?傳曰,允。
又以承文院言啓曰,院吏文學官鄭健朝有頉代,前吏文學官金炳熙,還差付軍職,冠帶常仕,何如?傳曰,允。
柳芝榮啓曰,玉堂上下番俱空,事甚未安。應敎金炳吉,副應敎趙秉翊,校理兪鎭奎·徐誼淳,副校理李喜元·李奎鵬,修撰李範祖·宋伯玉,副修撰李基東·林永相,竝卽牌招,推移入直,何如?傳曰,允。
柳芝榮,以奎章閣言啓曰,明日卽書香閣朔奉審日次,臣進詣擧行之意,敢啓。傳曰,知道。
又以承文院言啓曰,卽見盛京禮部咨文出來者,則本年秋季統巡着派前往事也。回咨依例撰出,付撥下送灣府,以爲入送之地,何如?傳曰,允。
又以侍講院言啓曰,新除授輔德鄭夏源,兼輔德閔泳韶,竝卽牌招,察任,何如?傳曰,允。
又以侍講院言啓曰,兼司書徐光範,移拜同副承旨矣。下番闕直,事甚未安。司書李載崑,兼司書李重夏,說書金弼洙,兼說書韓光洙,竝卽牌招,推移入直,何如?傳曰,允。
又以侍講院言啓曰,新除授兼司書李重夏,卽爲牌招察任,何如?傳曰,允。
又以兵曹言啓曰,各道履歷成冊,每年六·臘月,修呈本曹,以爲入啓,而今番咸鏡道履歷成冊,尙不來到,不得同爲入啓,事甚未安。該道臣推考,履歷成冊,使之從速修上之意,知悉該道,何如?傳曰,允。
又以兵曹言啓曰,謹依下敎,別監金光欽·白完圭及刑曹書吏李龍求等,捉致査問,則別監等所告內,有買藥之事,去夜在藥局議藥之際,刑曹書吏李龍求,亦在藥局,言語之際,不問是非,裂破衣冠,無數亂打云。刑曹書吏李龍求所告內,與別監旣無宿憾,豈有敺打之理乎?言語之間,自然成戰,致此煩瀆,罪悚無地云。凡人之敺打掖屬,法意自在,而臣旣承査實以入之命,故詳査以入之意,敢啓。傳曰,不念,掖隷之別,如是敺打,無嚴極矣。李龍求,決棍後移送秋曹遠配,被打別監金光欽·白完圭,令攸司科治。
又以親軍左營言啓曰,本營事務,轉甚浩繁,中哨哨官金鍾呂,領官差下,竝令該曹口傳下批,何如?傳曰,允。
又以親軍左營言啓曰,本營別哨,今旣增設矣。以別軍官崔洛周,哨官差下,使之擧行,何如?傳曰,允。
吏曹參判兪晚源疏曰,伏以,臣伏奉亞銓新授之命,繼以庚牌儼臨,寵光所被,震靡措,禮雖俟屨之不暇,義亦循墻之攸在,臣聞核名實而後,朝無倖進之譏,審辭受而後,臣無冥升之悔,粵昔盛際,尙矣無論。方今聖明撫運,器使群工,循名責實,各究其用,凡厥庶官,孰非難愼,而矧玆銓部,以亞僚而唱注代斲,軒輕乎長席下寀之間,其階之通顯,其任之關係,果何如也?所以前輩長德實俱優者,未有不逡巡於此,其簡畀之嚴,有如是矣。臣雖欲夤緣輥進,判非其人,何哉?且臣曾添小選,瘢掀莫掩,已試可按,秩愈進而責愈重,責愈綦重則才益不逮,鉛鋩難再於截鐵,寸莛無用於撞鍾,此其較絜已審矣。臣雖欲貪戀而冒受,判非其任,何哉?顧臣淺薄,素乏一能,若臣畸寒,猥廁貳卿,涯量已踰,懍惕常存,惟以粗守本分,爲消受之藉,身心塵刹,爲圖酬之符而已。迺者見銜之始謬通擬,終褻恩點,誠非臣夢寐之所自期也。臣之庸陋,初無名實之可論,雖不足以辭受見律,臣若徒懷感戴,全昧量入之戒,則是自速冥升之悔,而厚貽倖進之譏也。災咎之來,猶屬臣身,用舍之失,有累聖朝。臣於此,自知也明,自分也劃,不敢爲冥行妄進之計也。冒陳衷懇,仰瀆崇嚴。伏乞聖慈,俯垂淵鑑,亟賜鐫改,俾名掄無玷,微諒獲遂焉。臣無任云云。答曰,省疏具悉。卿其勿辭行公。
經筵官金洛鉉疏曰,伏以,臣於前月十三日,伏奉守土臣之臨宣聖諭,雖於其時,附奏癃陋之狀,而嚴畏居先,辭不達意。且伏念,臣違逋召命,五年于玆,以疏以奏,殫竭無餘,則其無用之實,難進之義,宜爲淵鑑之所悉燭,而猶此收召不置者,豈或以旣在選籍,姑且優容之耶?歷考前世,固有養德不出,爲世矜式者,而臣則非其人也。古人云,無實盜名,益長澆僞,爲天下笑。臣每誦此言,不覺悚然汗出,玆敢據實自列。伏乞聖慈,鐫臣職而治臣罪,以補敦本務實之治焉。臣於治疏將上之際,竊伏見禮曹關文之頒下本道者,則公私衣服,改爲新制,臣愚死罪,竊以爲非其時也。謹按虞書,帝舜欲觀古人之象,作服而命禹明之。然此在萬邦作乂之後,不在治洪憂勤之際也。顧今難虞溢目,財匱民窮,無異昏墊之憂,何必以此時而更張舊制,徒增騷擾也乎?且伏未知,殿下已觀古象,而又有明之者乎?若或厭常喜異,捨舊圖新,遠方傳聞,萬一有如辛有之妄揣過慮,則豈不爲聖德之累而訛言之漸也耶?傳曰,衆心成城,志曰,柔能制强。我國雖云文弱,而自古稱小中華者。惟以仁義禮法,衣冠文物,實可以維持民心,而欽服隣國也。今生民倒懸,遠人交織,而不務仁禮,徒欲武强,譬如羸弱之人,厭上藥而用下品,伐眞氣而助虛陽。臣恐已窮之民,莫與爲强,外飾之武,不足以服人也。臣願聖明,淵然深思,亟收成命,必待柔遠能邇,阜財解慍,然後徐議制度,恐未晚也。臣不勝先事之慮,敢犯言不出之戒,附陳蕘說,冀蒙荃鑑。臣無任云云。答曰,省疏具悉爾懇。向日敦召以後,謂爾幡然改圖,際見來章,雅執彌堅,一往邁邁,曷勝悵缺?衣制變通,爾言非不停當。然濫略繁簡之際,風敎之汚隆,俗習之漓樸繫焉。且非捨舊圖新,卽無過就其服着,祛其冗雜而已,爾其諒之。須於此時,來儀朝端,左右啓沃,展布厥蘊,裨補我禮法文物之治,則爾疏所云敦本務實,實不外此。予豈無厚望於爾者乎?仍傳曰,此批答,遣地方官傳諭。
協辦通商事務閔泳翊疏。略曰,臣於外務之職,冒據匪據,迄今三載,見聞諛寡,智慮鹵劣,使价接應之便否,懵未商辦,條約機宜之得失,茫無理會,蔑有一能之稱,一事之擧。伏乞將臣所帶之銜,亟賜鐫斥,俾公私耦幸。答曰,省疏具悉。陳懇旣如是,姑爲依施。日記廳堂上金炳秀郞廳朴永斗李命九
上在昌德宮。停常參·經筵。
柳芝榮啓曰,來初五日朝參日次,而宗廟秋享大祭齋戒相値,頉稟之意,敢啓。傳曰,知道。
又啓曰,右副承旨李萬稙,今日不爲仕進,卽爲牌招,何如?傳曰,允。
傳于柳芝榮曰,守令·邊將入侍。
傳于李萬稙曰,吏兵批歲抄點下者,依例捧傳旨。
兵曹口傳政事,護軍單閔泳翊。
兵曹口傳政事,親軍左營領官單金鍾呂,軍司馬二單柳悳魯·吳麟爕,以忠淸監司朴齊寬狀啓,中軍吳鎭暹,捐出薄廩千金,又添私財,建修雙樹山城樓庫廨舍,終始勤勩,已極嘉尙,而都廳以下,亦合酬勞褒賞之例,令該曹稟處事。
傳于李萬稙曰,中軍吳鎭暹極爲嘉尙,守令待窠,首先擬入。
柳芝榮,以禮曹言啓曰,太廟展謁,每以春秋定式取稟矣。今秋展謁吉日,以何間推擇乎?敢稟。傳曰,望念間擇入。
又以禮曹言啓曰,景慕宮展謁,每以孟春孟秋定式取稟矣。今秋展謁吉曰,以何間推擇乎?敢稟。傳曰,望念間擇入。
又以禮曹言啓曰,以太廟展謁取稟草記,傳曰,望念間擇入事,命下矣。展謁吉日,令日官韓應翼推擇,則今七月十七日·十九日俱吉云,以何日定行乎?敢稟。傳曰,十九日定行。
又以禮曹言啓曰,以景慕宮展謁取稟草記,傳曰,望念間擇入事,命下矣。展謁吉日,令日官韓應翼推擇,則今七月十七日·十九日俱吉云,以何日定行乎?敢稟。傳曰,十九日定行。
又以禮曹言啓曰,今此宗廟·景慕宮展謁出還宮時,王世子祗迎及隨駕之節,依例磨鍊乎?敢稟。傳曰,依例磨鍊,祗迎置之。
又以禮曹言啓曰,今七月二十五日大殿誕日陳賀時,王世子致詞陳賀之節,依例磨鍊乎?敢稟。傳曰,權停。
又以奎章閣言啓曰,景慕宮望廟樓,今朔奉審,無頉之意,敢啓。傳曰,知道。
甲申七月初一日辰時,上御重熙堂。守令·邊將入侍時,左副承旨柳芝榮,假注書張益厚,記注官李禧龍,記事官閔正植,以次進伏。遂安郡守李奎聖,鎭川縣監鄭選朝,進伏楹外,許沙僉使金載雄,長串僉使李潤植,序立階下訖。上曰,史官分左右。芝榮曰,守令使之進前,奏職姓名乎?上可之。奎聖等進前,奏職姓名訖,退伏楹外。芝榮曰,邊將則使宣傳官奏職姓名乎?上可之。承傳宣傳官鄭永澤,奏載雄等職姓名訖。芝榮曰,守令·邊將,使之退出乎?上可之。芝榮曰,注書宋秉宙,旣爲陞六矣。上注書閔泳壽,例不得行公,何以爲之乎?上曰,一體陞六,可也。榻前下敎仍命史官就座,又命退,承史以次退出
上在昌德宮。停常參·經筵。
禮曹,今七月二十五日大殿誕日陳賀時應行節目,參考前例,磨鍊爲白去乎,依此擧行,何如?判付。啓,權停例爲良如敎。
李萬稙啓曰,司諫李在淳,持平莊錫泓,旣入闕中,不爲傳啓,直爲出去,事甚未安,竝推考,何如?傳曰,允。
傳于柳芝榮曰,右副承旨許遞,前望單子入之。
傳于柳芝榮曰,公事遲滯之中官金漢宗,從重推考。
柳芝榮啓曰,應敎金炳吉,時在忠淸道洪州地,校理兪鎭奎,時在堤川地,副校理李喜元,時在忠州地,修撰李範祖,時在京畿楊州地,宋伯玉,時在始興地,副修撰李基東,時在全羅道南原地,竝斯速乘馹上來事,下諭,何如?傳曰,竝許遞,前望單子入之。
又啓曰,行都承旨閔應植廚院進,行左承旨李漢永,右承旨趙臣熙,不爲仕進,右副承旨前望未下,同副承旨徐光範內閣進,院中只有臣一人,伴直無人。同副承旨,卽爲牌招,何如?傳曰,允。
又啓曰,同副承旨徐光範牌不進,伴直無人,右承旨趙臣熙,所當牌招,而拘於廳規,不得請牌,何以爲之?敢稟。傳曰,牌招。以同副承旨徐光範牌不進罷職傳旨,傳于柳芝榮曰,只推。
柳芝榮啓曰,應敎·校理一員,副校理一員,修撰二員,副修撰一員未差,玉堂上下番俱空,事甚未安。副應敎趙秉翊,校理徐誼淳,副校理李奎鵬,副修撰林永相,竝卽牌招,推移入直,何如?傳曰,允。
以司謁口傳下敎曰,東廟墻垣頹圮處,令戶曹·御營廳,合力修築事,分付。
承旨前望單子入之,金學洙落點。
傳于柳芝榮曰,向日處分,予豈可已而不已乎?一則存事體也,二則存事體也。今焉爲日稍久,宜有參量於禮待之義,前領府事洪淳穆,前右議政金炳德,竝敍用。
柳芝榮啓曰,吏曹郞廳來言,大臣置處政事,取稟。傳曰,當日爲之。
又啓曰,注書有闕之代,被薦人朴永斗·鄭圭燮·丁奎會薦狀,依例成送吏曹之意,敢啓。傳曰,知道。
柳芝榮,以吏曹言啓曰,侍從臣父年七十人,每於歲首,抄啓加資,而新有應推恩人,雖非歲首,亦爲抄啓加資事,載右法典矣。侍從臣父年七十以上人,別單書入之意,敢啓。傳曰,知道。
又以吏曹言啓曰,繕工監假監役官李容佑·趙濟赫·任象準,俱以身病,呈狀乞遞,竝改差,何如?傳曰,允。
柳芝榮啓曰,臣吏兵批兼進之意,敢啓。傳曰,知道。
有政。吏批,判書沈履澤呈辭受由,參判兪晚源進,參議洪承穆在外未肅拜,右副承旨柳芝榮進。以吏批言啓曰,判書沈履澤呈辭受由,參議洪承穆在外未肅拜,小臣獨政未安,何以爲之?敢稟。傳曰,仍爲之。
以金九鉉爲同經筵,朴永斗爲注書,李鉉九爲公事官,金亮鉉爲泰仁縣監,領敦寧單金炳德,幼學金壽一年七十一,今超通政,侍從臣正言金秀馨父加資事,承傳。
兵批,兼判書李載元病,參判曺殷承病,參議李東淵病,參知趙璟淳入直進,右副承旨柳芝榮進。以兵批言啓曰,前領中樞府事洪淳穆敍用事,命下矣。領中樞有闕之代,依例下批之意,敢啓。傳曰,知道。領府事單洪淳穆,護軍趙秉式,副護軍尹龜永·權膺善·任百彦·李萬稙,副司果徐相晦·閔泳壽,以上竝單付。
吏批,再政。以金雲培爲漢城主簿,金炳均·鄭有源·全在九爲假監役。
三政。徐鳳淳爲假監役,假監役鄭有源,今超通政,朝官年八十一,依法典加資。
傳于柳芝榮曰,宗廟都提調·司僕提調·軍器都提調·御營都提調有闕之代,領府事爲之。
傳于柳芝榮曰,景慕宮都提調·奉常都提調·軍資都提調有闕之代,領敦寧爲之。
傳于柳芝榮曰,向日罷職臺諫,竝分揀。
傳于柳芝榮曰,禁衛大將具完植許遞。
傳于柳芝榮曰,禁衛大將有闕之代,行護軍閔泳翊除授。
柳芝榮,以統理軍國事務衙門言啓曰,本衙門主事韓龍源,除拜外任矣。其代交涉通商衙門主事邊樹差下,而已分掌主事中權潚,移付典選司,尹泰馹移付利用司,丁文燮·邊樹,竝差掌內司,使之擧行,何如?傳曰,允。
又以兵曹言啓曰,謹依下敎,毆打別監之李龍求,決棍十度後,移送秋曹之意,敢啓。傳曰,知道。
又以刑曹言啓曰,兵曹啓辭內,別監金光欽·白完圭及刑曹書吏李龍九等,捉致査實以入事。傳曰,不念掖隷之別,如是毆打,無嚴極矣。李龍九,結棍後移送秋曹遠配,被打別監金光欽·白完圭,令攸司科治事,命下矣。謹依傳敎,罪人李龍九,全羅道錦山郡遠地定配所,卽爲押送,別監金光欽·白完圭,依律文,各決杖八十,科治放送之意,敢啓。傳曰,知道。
又以義禁府言啓曰,全羅監司金聲根狀啓內,泰仁縣監鄭履源,爲先罷黜,其罪狀,令攸司稟處事,啓下矣。鄭履源下去忠淸道忠州地云,依例發遣府羅將,拿來,何如?傳曰,待待命拿囚。
上在昌德宮。停常參·經筵。
柳芝榮啓曰,今日乃是處暑,自今日視事,當爲取稟,而晚炎猶甚,無異盛暑,姑觀日候稍涼,更稟之意,敢啓。傳曰,知道。
又啓曰,禁衛大將有闕之代,行護軍閔泳翊除授事,命下矣。新除授禁衛大將閔泳翊,卽爲牌招,傳授命召,何如?傳曰,允。
軍國衙門禁衛大將單閔泳翊。
兵曹,禁衛大將單閔泳翊。
柳芝榮啓曰,新除授注書朴永斗,卽爲牌招入直,何如?傳曰,允。
又啓曰,命召親納例也,而前禁衛大將具完植,謂有身病,使其營校替納,事甚未安。推考,何如?傳曰,允。
又啓曰,執義趙東冕,掌令玄載辰,正言金秀馨,旣入闕中,不爲傳啓,直爲出去,事甚未安。竝推考,何如?傳曰,允。
又啓曰,行都承旨閔應植,軍國衙門進,行左承旨李漢永,左副承旨金學洙,同副承旨徐光範,不爲仕進,右承旨趙臣熙牌不進,院中只有臣一人,伴直無人。同副承旨,卽爲牌招,何如?傳曰,允。
又啓曰,同副承旨徐光範牌不進,伴直無人,左副承旨金學洙,所當牌招,而拘於廳規,不得請牌,何以爲之?敢稟。傳曰,牌招。以右承旨趙臣熙牌不進罷職傳旨,傳于柳芝榮曰,只推。
柳芝榮,以弘文館言啓曰,下番姑降入直,事甚未安。修撰二員,副修撰一員未差,林永相,卽爲牌招入直,何如?傳曰,允。
又以弘文館言啓曰,下番無他推移之員,不得已以上番姑降入直之意,敢啓。傳曰,知道。
判府事宋近洙疏曰,伏以,臣旣控至切之懇,兼陳憂慨之忱,纔已封章,而始伏聞以衣制事,諸大僚皆被嚴旨。伏未知殿下,何爲有此激,而臣亦忝廁原任之列,若在京闉,必當同其威罰,而冒昧瀆擾,在於天怒方震之際,滿心悸,靡所容措,泥首私次,祗俟斧鉞,反下溫批,辭旨隆重,縱荷寬假之恩,滋增倖逭之悚,敢效自效,乞被當勘。第伏念今番節目,非比尋常變通之制,其關係實爲華夷之界分,我殿下豈爲是也?特以近日時措之說,有此擧一國千萬人意慮所不及之事,臣竊痛焉。夫時措之宜,非臣鄕闇所敢知,而若以政令施爲間事,謂之時措,則容或有之,至於公私衣制,何與於時措,而不知明日,又有何樣變改?以此衣制,恐爲之張本,比年以來,蹄跡交於國中,固已憂歎,而忽有此非常之制,聽聞安得不駭惑也?以殿下之明,獨不念及於此乎?此所以擧國臣庶,莫不鬱抑,繼以痛泣,皆欲碎首於殿下之廷,苟非然者,抑亦何心?上自廊廟,下至韋布,必欲爭執,不避雷霆之威哉?昔趙武靈王,欲借騎射之力,始爲胡服,爲天下萬世之譏斥。殿下讀史之際,亦當痛歎於斯,而顧今時措之宜,何以異於趙人之術也?孟子曰,吾聞用夏變夷者,未聞變於夷者,春秋之法,夷而進於中國,則中國之,中國而入於夷則夷之,可不懼歟?惟我東,偏始被殷師之化,漸爲文明之域。逮我朝,悉祛羅麗之陋,一遵皇華之美,儀文制度,燦然備具,聖神相承,式至于今。我殿下,善繼善述,以貽萬億年燕翼之謨,於不休哉?伏願更加三思,亟發渙汗之音,以慰一國臣民之心焉。如臣老病垂死之喘,只合杜門深處,以矢自靖,而耿耿愚忱,不能自抑,敢於俟勘之章,又犯觸忤之科,自知僭妄,尤當萬死。惟殿下,誅其罪而察其言,庶或有槪於宸衷,不遠而復,益有光於聖德,則臣雖滅死,萬萬無恨矣。臣無任云云。答曰,省疏具悉卿懇。向日之批,無有餘蘊矣。復此疏辭中,何異於趙人之術云者?誠意外之論也,今者公私服之略有變通,或因古制而遵行,或因常所服着,而祛其冗雜而已。有何華夷界分之可言,變改張本之可慮乎?卿須更加深裁。且不必如是自引,卿其諒之。仍傳于柳芝榮曰,此批答,遣地方官傳諭。
知事金炳始疏曰,伏以,臣屢暴危衷,跡歸猥屑,虛縻重務,罪著瘝墜,咀哎殘喘,威罰是俟,聖度包荒,特紆矜憐之念,旣諭以善攝,又許以益加調理,洪造異數,迥出尋常。臣雖冥頑,寧不知感,而丐免之章,適足爲干恩,控實之辭,有似乎怙寵。臣罪至此,尤無所逃,徊徨恧蹙,莫省攸措。凡人有疾病,冀幸憫恤,仰天而號呼,卽常情之自不能已者,而徒怵煩猥,不思所以有懷無隱,是自阻也,亦非臣分之所敢出也。臣之病苦,祟在痰火,氣衰而痰益肆,心煩則火愈熾,又値炎潦,證形倍劇,自蒙恩暇,退處郭外,竊欲藉力水泉,專意刀圭,奈其源委旣痼,補瀉罔效,形骸澌鑠,神思出沒,見者危之,而醫亦技窮,雖此昏涔呻囈之中,氷炭交攻,按耐不得者,惟是職名,尙絆病軀,如籠絛之,無以解脫,脊擔之不能卸下,憧憧一念,寤寐在玆矣。且聞客使,行將入境,事務之殷,醻接之繁,諉諸置理照判,恬然偃息在牀,其乖廉防而損國體,所關非輕,庸是憂懼,又添一病。竊惟殿下之終始覆燾,費造化於恩斯勤斯,賊臣之夷險趨走,蔑報效於進思退思,德莫量於河海,罪難赦於斧鉞,有臣如此,生不如死,窮迫之極,言不暇裁。伏乞聖慈,察臣情之難强,念職事之無曠,將臣前辭兩銜,竝賜鐫斥,仍治臣干冒之罪,以幸公私焉。臣無任云云。答曰,省疏具悉。已諭於前後之批矣,卿其勿辭行公。
同副承旨徐光範疏曰,伏以,臣父相翊,方帶同知春秋館事矣。臣所帶春秋館之銜,其爲應避,典式所載,玆敢短章控籲。伏乞聖明,俯垂鑑諒,亟令選部,照例遞改,以存公格,不勝幸甚。臣無任云云。省疏具悉。疏辭,下該曹稟處。
敦寧都正洪彦周疏曰,伏以,臣於日前,伏奉除旨,以臣爲敦寧府都正者,臣感恩怵義,章皇出肅,粗伸叨謝之忱,而第臣本無敦寧,揆以格例,自在應遞,敢陳短章,仰瀆崇嚴。伏乞聖明,俯賜鑑諒,照例遞改,以存公格,以安私分,千萬幸甚。臣無任云云。省疏具悉。所請依施。
上在昌德宮。停常參·經筵。
傳于柳芝榮曰,政官牌招開政。
金學洙,以兵曹言啓曰,今七月初六日宗廟·永寧殿秋享大祭時,守門當爲塡差,而本曹郞廳·員外郞·五衛將,除入直與受由在外未肅拜,排擬苟艱,依定式,軍門將官及前銜軍職人,代差以入之意,敢啓。傳曰,知道。
禮曹,來七月初六日,行宗廟·永寧殿秋享大祭,香祝親傳取稟還入,奉敎攝儀改書下。
傳于柳芝榮曰,禮曹參判許遞,今日政差出。
傳于柳芝榮曰,呈告工曹參判·同義禁許遞,今日政差出。
傳于柳芝榮曰,在外同敦寧許遞,今日政差出。
傳于柳芝榮曰,發遣吏郞,諸執事淸齋與否,摘奸以來。
柳芝榮,以弘文館言啓曰,下番姑降入直,事甚未安。修撰二員,副修撰一員未差,林永相,卽爲牌招入直,何如?傳曰,允。
柳芝榮,以吏曹言啓曰,繕工監假監役官全在九·金炳均·徐鳳淳,俱以身病,呈狀乞遞,竝改差,何如?傳曰,允。
有政。吏批,判書沈履澤呈辭受由,參判兪晚源進,參議洪承穆在外未肅拜,右副承旨柳芝榮進。以吏批言啓曰,判書沈履澤呈辭受由,參議洪承穆在外未肅拜,小臣獨政未安,何以爲之?敢稟。傳曰,仍爲之。
以李起鍾爲應敎,李泰容爲校理,南濟元爲副校理,李義悳·權在洙爲修撰,李友會爲副修撰,趙秉式爲同敦寧,徐明淳爲敦寧都正,沈相薰爲禮曹參判,朴齊萬爲工曹參判,閔應植爲同義禁,黃浩錫爲司饔主簿,交涉衙門主事尹起晉·尹致昊·李鶴鎭·李鍾元,司果鄭秉夏,已上陞六事,承傳。典圜局委員宋憲斌·尹明善·李冕相,司事金斗煥·申泰兢·柳正秀·鄭恒朝·李遇永,已上陞六事,承傳。機器局幫辦具德喜,委員尹達榮·徐光弼·李敎奭·安浚·金鶴羽,司事李應翼·李庚稙·安享淳·吳麟燮,已上陞六事,承傳。外奉常主簿單林時挺,直長單林鎭東,分敎官單張基鍊,承文博士二單李秉燮·金東淳,著作二單金鎭衡·朱洛珪,正字二單方夏鎭·洪在現,副正字二單金基璜·朴治恒。
兵批,兼判書李載元病,參判曺殷承入直政事進,參議李東淵病,參知趙璟淳病,同副承旨徐光範進。以兵批言啓曰,平海郡守兼鬱陵島僉使下批事,統理軍國事務衙門草記,允下矣。兼江陵鎭管·平海兵馬同僉節制使·鬱陵島鎭水軍僉節制使下批之意,敢啓。傳曰,知道。
傳于柳芝榮曰,檢閱竝陞六。
傳于柳芝榮曰,前檢閱尹命燮·金喜洙·金春熙·閔正植,竝別兼春秋差下。
徐光範,以御營廳言啓曰,本廳軍色從事官兪鎭沃,身病甚重,勢難察任,改差,何如?傳曰,允。
吏曹啓目,粘連觀此承政院同副承旨徐光範上疏,則以爲,臣父相翊,方帶同知春秋館事矣。臣所帶春秋之銜,其爲應避,典式所載。伏乞聖明,亟令選部,照例遞改,以存公格亦爲白有臥乎所,相避之法,在下堂遞,承政院同副承旨徐光範所帶春秋館修撰官之銜,今姑減下,何如?判付。啓,依允。
禁衛大將閔泳翊疏曰,伏以,臣一年少白面耳,軍旅之事,未有學焉。間嘗憑仗王靈,遊歷方外,而未盡專對之責,徒懷辱命之懼,千萬不自意禁將特授之恩,忽下於夢想之外,臣誠滿心惶,不覺渾體掉慄矣。夫戎垣之任,是豈可夫夫而堪承者哉?古語曰,安注意相,危注意將,又曰君不擇將,以其卒予敵。今我殿下,修明軍制,方恢固國禦敵之圖,而及其推轂也。乃以如臣蒙騃輕淺者當之,此奚獨一軍皆驚?必爲武士之所解體,而傳笑於四方,見侮於隣國,孰謂明聖之擧措,至臣而若是斘乎?蓋嘗聞之,千夫之特,萬夫之長,必其才足以出類拔萃,智足以握奇制勝。然後威可彈壓,勇可折衝,而臣則無有一焉,而强使之將,只見棘霸之兒戲而已。聖上所以委寄干城者,豈亶止此哉?且歷考往古,以臣之年,爲臣之任者,罕有而絶無。臣以何人,據史牒罕有之職,創國朝絶無之例,而恬然若宿將之諳習鞱靲而不少避讓乎?臣身之狼狽,固不足暇恤,而恐僨殿下之戒事,震懍之極,忙具短章,悉暴衷懇。伏乞聖明,穆念用人之道,遐覽詰戎之政,亟收臣禁衛大將新授之命,以重軍營,以適履屐,實公私兩幸,亦生成微臣之大任至澤。臣不勝云云。答曰,省疏具悉。卿其勿辭行公。
上在昌德宮。停常參·經筵。
藥房提調洪鍾軒,副提調閔應植啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
李漢永啓曰,左副承旨金學洙,今日不爲仕進,卽爲牌招,何如?傳曰,允。
傳于柳芝榮曰,禮房承旨馳詣宗廟·永寧殿,奉審嫡奸以來。
柳芝榮啓曰,前檢閱尹命燮·金喜洙·金春熙·閔正植竝別兼春秋差下事,命下矣。竝令該曹,口傳單付,卽爲牌招,推移入直,何如?傳曰,允。
吏曹口傳政事,別兼春秋四單尹命燮·金喜洙·金春熙·閔正植。
注書朴永斗病,代以尹柱成,爲假注書。
趙臣熙啓曰,行都承旨閔應植藥院進,行左承旨李漢永須資出,左副承旨金學洙牌不進,右副承旨柳芝榮監祭進,同副承旨徐光範式暇出去,院中只有臣一人,伴直無人。行左承旨,所當牌招,而拘於廳規,不得請牌,何以爲之?敢稟。傳曰,牌招。
以左副承旨金學洙牌不進罷職傳旨,傳于趙臣熙曰,只推。
趙臣熙啓曰,行左承旨李漢永牌不進,伴直無人,左副承旨金學洙,旣有只推之命,更爲牌招,何如?傳曰,允。
趙臣熙,以議政府言啓曰,諸道都事,旣已革罷矣。從今以往,毋論增式,大小科初試,令各該道臣主試,而關北則令按撫事,竝與公都會試取,每歲首道薦人,明年爲始,關南則觀察使擇二人,關北則按撫使擇一人修啓事,分付,何如?傳曰,允。
又以內醫院都提調·提調意啓曰,本院提調,例不得兼帶金吾之任,而副提調閔應植,除拜同義禁矣。所帶同義禁,今姑許遞,何如?傳曰,允。
又以弘文館言啓曰,下番姑降入直,事甚未安。副修撰林永相,新除授修撰李義悳·權在洙,副修撰李友會,竝卽牌招,推移入直,應敎李起鍾,校理李泰容,一體牌招察任,何如?傳曰,允。
吏曹判書沈履澤疏曰,伏以,臣頃暴衷懇,仰冀恩諒,溫批優渥,勉臣勿辭,臣稽首莊誦,繼以皇恐,遂已不已有不敢焉者。故病雖難强而猶强之,職雖匪據而猶據之。至今日區區所苦者,惟以句當京察,爲卸免的期,三告加由,又出格外,臣誠茫然失圖,慓焉增懼,臣以臣事,臣自點檢,不知我殿下,奚取於臣而若是其不舍也。材器優歟,典故嫺歟,鑑裁明歟,衡稱平歟,衆情有厭服者歟,四方無譏笑者歟?至若某擬失檢,其事致僨,雖不可一一自實,纔有一毫不慊於心者,則皆失與僨也。一政二政,至于大政,反省注措,不特不慊而已。然而聖度容庇,同朝忠厚,虛縻半載,逭譴自在,誠爲僥倖之又僥倖,而況銓家,視京察如苽限,準此必解,遂成古事。此臣所謂卸免的期者,而臣旣竣此,忘廉戀榮,雖欲不去得乎?且臣病實,前疏備矣。天鑑在上,庶賜矜憐,此非一時无妄容可遄復者,則曹務殷繁,不宜久曠,公私事勢,行有不得,復申前懇,庸瀆聽卑。伏望聖上,亟遞臣冢宰重任,安心調病,則實天地父母顧復生成之澤也。臣無任云云。答曰,省疏具悉。長銓重任,何可輕遞?卿其勿辭行公。
兼兵曹判書李載元疏曰,伏以,臣之四叨見職,非昧蔑效之悚,自招妨賢之譏,而惟是感戴特旨,只思趨走之恭,積誠祈解,恐添瀆撓之罪,黽勉蹲冒,于今三數月矣。統軍旅而操演不能精熟,掌銓衡而鑑別不能稱當,句較金穀而府庫未免枵罄,此固臣蔑效之罪也。淸朝濟濟聞望之才俊磊落,而顧臣白首亢資,又抱癃痼之疾,尋常簿牒,每患俄頃之遺漏,筋力奔走,尤非衰謝者可强,此又臣防賢之實也。矧今京察已過,便成苽熟,三單纔徹,遽荷恩由,聖度縱出曲造微諒,愈切惶悶。古人云,陳力就列,不能者止,此謂臣今日準備語也。玆敢略具短牘,仰溷聰聽。伏乞聖上,俯垂鑑諒,亟遞臣本兵之任,俾公私耦幸焉。臣無任云云。答曰,省疏具悉。本兵重任,何可輕遞?卿其勿辭行公。
上在昌德宮。停常參·經筵。
傳于金學洙曰,駐津大員入侍。
傳于金學洙曰,政官牌招開政。
傳于金學洙曰,報恩郡守李耕稙,江西縣令金永耇,相換。
傳于金學洙曰,銀溪察訪洪鍾武,沙斤察訪高益鎭,相換。
傳于金學洙曰,康翎縣監金商珀,庇仁縣監李昌烈相換。
吏曹,康翎縣監金商珀,庇仁縣監李昌烈,沙斤察訪高益鎭,銀溪察訪洪鍾武,已上相換事,承傳。
傳于金學洙曰,傳敎遲滯之中官朴漢應·金漢宗,竝從重推考。
柳芝榮,以弘文館言啓曰,應敎李起鍾,時在忠淸道忠州地,副修撰李友會,時在全羅道南原地,經筵入番事緊,請竝斯速乘馹上來事,下諭。傳曰,許遞。
又以吏曹言啓曰,繕工監假監役官鄭奎榮·李啓宗·柳載洪,俱以身病,呈狀乞遞,竝改差,何如?傳曰,允。
有政。吏批,判書沈履澤牌招不進,參判兪晚源進,參議洪承穆在外未肅拜,右副承旨柳芝榮進。以吏批言啓曰,判書沈履澤,參議洪承穆在外未肅拜,小臣獨政未安,何以爲之?敢稟。傳曰,仍爲之。
又以吏批言啓曰,康翎縣監金商珀,庇仁縣監李昌烈相換事,命下矣。康翎縣監金商珀,以前任瑞山郡守,方在解由未出中,何以爲之?敢稟。傳曰,勿拘。以徐相雨爲應敎,吳有善爲副修撰,金昌秀爲同義禁,李明源爲承文判敎。
兵批,兼判書李載元病,參判曺殷承病,參議李東淵入直進,參知趙璟淳病,左副承旨金學洙進。楊花別將單金漢根,護軍趙秉鎬,副司直李起鍾,副司果李友會,以上竝單付。
吏批,再政。鄭在翼·金慶鍾·吳一慶,爲假監役,成均進士李健翼贈吏參,故郡守李學默贈吏議,故學生李五秀贈僕正例兼,已上義州府尹李道宰三代。
柳芝榮,以承文院言啓曰,冬至兼謝恩使,今旣差出矣。昨臘曆咨官回便漂民姜道行等出送事,今春節使回便使臣加賞事,漂民李桂述等出送事已上三起,以無方物磨鍊之意,分付該曹該院,何如?傳曰,允。
又以禁衛營言啓曰,本營哨官梁鍾律·韓奎東,俱有身病,勢難察任,竝改差,何如?傳曰,允。
又以禁衛營言啓曰,本營軍色從事官洪瀅周,身病甚重,勢難察任,今姑改差,何如?傳曰,允。
又以禁衛營言啓曰,本營千摠吳有善,以前任高山里僉使,金儀鳳前任穩城府使,騎士將張錫容,前任高嶺僉使,李鎰前任平安兵虞候,李鍾煥前任坡知僉使,俱在任所矣。領軍之職,久曠可悶,竝改差,何如?傳曰,允。
又以摠戎廳言啓曰,本廳千摠趙羲春,以前任茂山府使,上來尙遠,久曠可悶,改差,何如?傳曰,允。
校理李泰容疏曰,伏以,臣本庸愚,早登蜚英,出試字時,入侍經幄,恩深河海,效蔑絲毫,自同寸鮒汎濫於跡水之中,芒蜹宛轉於果核之內,而假息於仁天之下,庶幾得免大何,畢竟持身不謹,自犯罔赦之科,而善地薄竄,謬恩旋宥,無往非雨露霜雪之曲費造化也。父子相對,感涕盈腮,惟以身心塵刹,爲藉手之奉,生死隕結,爲銘肝之符,以沒餘齒而已。忽於寢夢之外,洊蒙玉署恩除,庚牌儼臨,臣倘怳震懍,莫省攸措。譬如幼而迷家者,復瞻父母之庭,歡欣顚倒,不顧事面,强顔出肅,以效微悃,奈此庸陋,固不敢猥側於淸朝橫經之列,況臣是何物,舊愆未滌,幸逭爲榮,而其可自同平人,抗顔逐隧乎?恩義之際,未敢徑情,愧懼之偏,若喪彝性,遲徊曆日,荐犯逋傲,進退維谷,窮蹙靡谷,玆敢略暴情實,仰塵聰聽。伏乞聖慈,亟收職名,俾臣退處畎畝,歌詠聖德,以遂終始生成之澤焉。臣於自劾之章,何敢贅他,而第念聖學緝熙之工,尤在於日就時敏,不容間斷,見今秋氣乍涼,夜漏稍長。伏願聖明,頻接臣隣,勤對方冊,涵泳溫繹,益臻高明之域。亦惟我東宮邸下,龍樓問寢之餘,日開書筵,志殷宗之典學,體虞舜之敎胄,千萬幸甚。臣無任云云。省疏具悉。遂事何必爲引?爾其勿辭察職。尾附事,當留念矣。
甲申七月初六日申時,上御重熙堂。駐津大員入侍時,右副承旨柳芝榮,假注書尹柱成,別兼春秋金喜洙·閔正植,駐津大員南廷哲,以次進伏訖。上曰,史官分左右。仍命駐津大員進前,廷哲進前。上曰,遠路無事往返乎?廷哲曰,王靈攸曁,幸得無擾往還矣。上曰,從事官亦善爲入去乎?廷哲曰,無頉入去,安穩留住矣。上曰,大院君安節,亦或承聞否?廷哲曰,向日從事官進去問安,諸節太平矣。上曰,再度陳奏,未蒙兪允,情私切迫。此箇事狀,中國人亦能知之否?廷哲曰,陳奏者再,遣使者屢,未能蒙允,寔係皇上處分,此箇事狀,中國人豈有不知之理乎?上曰,火輪船日行,爲幾里乎?廷哲曰,每日點鍾,行二十五里云矣。上曰,船中兵勇爲幾?廷哲曰,每一船管駕之人,槪爲五十人,其餘兵勇載運,隨宜添減云矣。上曰,外國領事館,皆與之來往,而其爲人,皆如何耶?廷哲曰,臣於通商諸國,若日本·英·美·德·俄領事官,皆嘗數次來往。領事諸人,皆其國之選者也,無不有過人之才,獨臣以不敏之才,猥膺是選矣。上曰,聞卿有文學,中國是尙文之地也,能以此相合,善於周旋云,可喜也。廷哲曰,聖敎至此,不勝惶恐。臣本不文,安能有此乎?上曰,吳提督住東數年,遺惠甚大,忽聞逝報,可勝慘惻。廷哲曰,中國人亦無不嘆惜之矣。上曰,東南兩局,亦嘗往觀之乎?廷哲曰,臣屢往見之,其製造之際,無不以實心行之,勤孜不已。雖我東諸臣,若能如此,以實心行實事,盡力王事,則我國興隆之機,實在於此。願殿下深留聖意,以盡懋實之政,東邦幸甚。上曰,聞北洋兵丁甚多,果然否?廷哲曰,兵丁不但其數之爲多而已,其節制亦甚嚴整,節制旣整,斯可謂强兵。苟欲盡節制之方,唯當先肅其紀綱矣。上曰,史官就座。仍命駐津大員先退,又命退,承史以次退出。
上在昌德宮。停常參·經筵。
柳芝榮啓曰,來十一日朝參日次矣,敢稟。傳曰,停。
吏曹,報恩郡守李耕稙,江西縣令金永耇已上相換事,承傳。
以義禁府徒流案,傳于金學洙曰,趙定熙·柳·尹錫元竝放。
柳芝榮,以宣惠廳言啓曰,本廳郞廳鄭基大·姜駿秀,今已瓜滿,而多有擧行事,遽難遞改,竝姑仍任,何如?傳曰,允。
又以弘文館言啓曰,新除授應敎徐相雨,副修撰吳有善,竝卽牌招察任,何如?傳曰,允。
又以成均館同知館事意啓曰,今七月初七日,儒生上旬輪次,當爲設行,而大提學未差,限內不得爲之之意,敢啓。傳曰,知道。
金學洙,以義禁府言啓曰,本府徒流案中全羅道泰仁縣流三千里定配罪人趙定熙,平安道中和府竄配罪人柳,慶尙道柒谷府流三千里定配罪人尹錫元等名下,放字書下矣。趙定熙·柳·尹錫元等放送事,分付各該道道臣之意,敢啓。傳曰,知道。
上在昌德宮。停常參·經筵。
柳芝榮啓曰,同副承旨徐光範,今日不爲仕進,卽爲牌招,何如?傳曰,允。
又啓曰,同義禁金昌秀,除拜後過三日,不爲出肅,依定式推考警責,仍卽牌招察任,何如?傳曰,允。
又啓曰,卽者修撰李義悳,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考驚責,何如?傳曰,允。
傳于柳芝榮曰,政官牌招開政。
傳于柳芝榮曰,在外工曹參判·同敦寧·敦寧都正·大司成,竝許遞,今日政差出。
傳于柳芝榮曰,呈告同成均·同經筵許遞,今日政差出。
柳芝榮啓曰,行都承旨閔應植·行左承旨李漢永·右承旨趙臣熙,不爲仕進,左副承旨金學洙,式暇出去,同副承旨徐光範牌不進,院中只有臣一人,伴直無人。右承旨所當牌招,而拘於廳規,不得請牌,何以爲之?敢稟。傳曰,牌招。
以同副承旨徐光範牌不進罷職傳旨,傳于柳芝榮曰,只推。
柳芝榮啓曰,右承旨趙臣熙牌不進,伴直無人。同副承旨徐光範,旣有只推之命,更爲牌招,何如?傳曰,允。以右承旨趙臣熙牌不進罷職傳旨,傳于柳芝榮曰,只推。
柳芝榮,以吏曹言啓曰,繕工監假監役官鄭在翼·金慶鍾·吳一慶,俱以身病,呈狀乞遞,竝改差,何如?傳曰,允。
柳芝榮啓曰,臣吏兵批兼進之意,敢啓。傳曰,知道。
有政。吏批,判書沈履澤牌招不進,參判兪晚源進,參議洪承穆在外未肅拜,右副承旨柳芝榮進。以吏批言啓曰,判書沈履澤牌招不進,參議洪承穆在外未肅拜,小臣獨政未安,何以爲之?敢稟。傳曰,仍爲之。
以南廷哲爲同敦寧,李源逸爲工曹參判,兪鉉昇爲敦寧都正,沈相學爲大司成,沈東臣爲同經筵,閔應植爲同成均,宣惠郞鄭基大·姜駿秀已上,姑爲仍任事,承傳。
兵批,兼判書李載元病,參判曺殷承病,參議李東淵病,參知趙璟淳入直進,右副承旨柳芝榮進。護軍趙秉式·朴齊萬·李鎰,副護軍宋世憲·徐明淳·吳有善·趙羲春·金儀鳳·張錫容·李鍾煥,副司果孫光鉉·尹炳虎·李敬文·金弘老·兪龍儀·金濟鉉·李基元·崔炳彝·崔永浩·崔堯隣·趙昇錫·白東億,以上竝單付。
吏批,再政。以李敏樹·朴魯宇·林澤基,爲假監役。
以司謁口傳下敎曰,前營北關抄上武士崔秉奎·金明雄·高萬億等三人,竝特賜武科。
兵曹口傳政事,禁衛千摠二單李殷洙·李容謙,騎士將三單具漢祖·金元堯·吳哲善。
兵曹口傳政事,摠戎千摠單李昆宇。
柳芝榮,以弘文館言啓曰,修撰李義悳,陳疏徑出,下番闕直,事甚未安。修撰權在洙,副修撰吳有善·林永相,竝卽牌招,推移入直,何如?傳曰,允。
又以御營廳言啓曰,本廳騎士將尙稷鉉,哨官朴台胤,俱有身病,勢難察任,竝改差,何如?傳曰,允。
又以御營廳言啓曰,本廳千摠李敎一,前任泰安府使,李在靖前任昌城府使,沈宜浩前任楚山府使,俱在任所,上來尙遠,久曠可悶,竝改差,何如?傳曰,允。
修撰李義悳疏曰,伏以,臣於持被之中,卽接家信,則臣父素患痰癖之症,迨此換節之時,一倍添劇,促臣歸視。臣聞此報,方寸煎灼,按住不得,玆敢忙陳短章,徑出禁扃。伏乞聖明,俯垂鑑諒,亟遞臣職,俾便歸護,且治臣擅離之罪,以肅朝綱焉。臣無任云云。省疏具悉。爾其勿辭救護。
上在昌德宮。停常參·經筵。
自未時至人定,灑雨下雨,測雨器水深一分。
自人定至初十日開東,灑雨下雨,測雨器水深九分。
柳芝榮啓曰,臣依定式,進詣香室奉審,則香祝樻·祝板袱子精潔之意,敢啓。傳曰,知道。
傳于柳芝榮曰,流徒案遲滯之差備中官姜悳周,汰去。
柳芝榮啓曰,行都承旨閔應植,軍國衙門進,行左承旨李漢永,左副承旨金學洙,不爲仕進,右承旨趙臣熙廚院進,同副承旨徐光範牌不進,院中只有臣一人,伴直無人。左副承旨,所當牌招,而拘於廳規,不得請牌,何以爲之?敢啓。傳曰,牌招。
傳于柳芝榮曰,往事不必更言,而箚批筵敎之際,予則謂洞然敷諭,卿之所執,無以挽回,所以有向日處分者也,今焉時往事已,且以卿癃衰,捿屑鄕里,甚爲奉慮,須勿處義,駕還京第,副予跂待之意事,遣史官傳諭于領府事。
傳于柳芝榮曰,向日處分,予豈可已而不已哉?箚批筵答,敷釋無餘蘊,而卿之所執彌堅,予所以慨歎不已者也。見今時候溽炎,鄕善起居,許久淹留,殊庸可悶。卿勿以旣往事爲引義,趣駕還第,無孤敦召之意事,遣史官傳諭于領敦寧。
以咸鏡假都事鄭基雨狀啓暗行御史移文內,文川郡守吳道泳段,事多不法故爲先罷黜事。傳曰,咸北繡衣,初無朝家命送,而何許頑悖之漢,冒僞行悖,至於論罪守令,是可曰國有法紀乎?以假都事言之,不計公文違格,徑先登聞,極涉妄率,竝令廟堂,稟處。
以同副承旨徐光範牌不進罷職傳旨,傳于柳芝榮曰,只推。
柳芝榮啓曰,左副承旨金學洙牌不進,伴直無人,同副承旨徐光範,旣有只推之命,更爲牌招,何如?傳曰,允。
以左副承旨金學洙牌不進罷職傳旨,傳于柳芝榮曰,只推。
柳芝榮,以統理交涉通商事務衙門啓曰,本衙門主事尹起晉有身病,邊樹移差軍國衙門主事,竝改差,其代,副司果丁學敎·秦尙彦差下,令該曹口傳下批,何如?傳曰,允。
吏曹口傳政事,統理交涉衙門主事二單丁學敎,秦尙彦。
柳芝榮,以統理交涉通商事務衙門言啓曰,仁川港文簿浩多,屬員苟艱,幼學邊錫運,書記官加差下,令該曹口傳付軍職,何如?傳曰,允。
前應敎宋道淳疏曰,伏以,臣草茅賤品,幸際聖明,早從門蔭,繼竊科名,荷天地陶匀之恩,誦無念爾祖之訓,遇榮兢昃,實懼資事之迷方,迺有恩侑之命,及於臣先祖祠版,念臣年弱學蔑,賜以三年之暇,臣是何人,偏蒙此作成之鴻私也?臣闔門感戴,榮動幽明,父兄宗黨,亦莫不以忠孝勉勵。臣雖愚騃,敢不思所以圖報之願,質本庸孱,兼又多病,光陰荏苒,烏頭無力,恐無以仰答聖恩之萬一,而不知措躬之所矣。月前伏聞褫傳,則以臣爲弘文館應敎者,而旋當遞改。然臣跧伏畎畝,前後屢除,一未趨肅,揆臣分義,萬萬惶蹙,而區區秉彝之天,豈以職事有無,有所間然於語默之地乎?臣竊伏聞近日以衣制變改事,已有節目之行關者,以致朝野之譁然,莫不傷歎,實未知聖意之所在也。臣生長委巷,知識淺陋,雖未能博古援今,而蓋冠之有緌,帶之有厲,衣之有曲裾圓袂,卽三代之遺制,而皇明所以損益,我朝所以遵守,殆五百年于玆,在今日先王之法服也。顧今寰區之內,無復衣冠之域,惟玆一隅靑邱,僅存一線微陽,凜凜然猶恐失墜,如碩果之不食,將爲杞·宋之懲矣。且漢人之來觀者,無不愀然興涕,如復覩漢官威儀,可見遺化之尙今未忘也。於戲,方今涒灘重回,風·泉之感,將何所寓慕,而及取其可象之衣章而褚之,輿情之閼滯,直欲痛哭流涕而不能自已者也。此不但目前之取笑於隣國,微管仲之歎,幾發於宣聖矣。第以戎事言之,强弱之勢,亶存乎綱紀之明不明如何,而上下之有章,貴賤之有表,亦綱紀中一事,奚取乎狹袖者之爲輕銳乎?處廊廟則有垂紳之儀,承祭祀則有齊明之盛,至於臨陣對敵之時,則自有韎韋之跗跓,有事則必有其服,有服則必有其義,借使冠章甫·衣逢掖者,當君父急難之際,莫不爲忠憤敵愾之士,豈可與儇佻易進者,同日而語也?今之卿士庶民之不爲詢同,已非徯志從欲,則殿下獨斷於上,誰與共垂衣裳之治乎?程子曰,事事而更之,將不勝其更,人人而去之,將不勝其去,此豈君臣上下同寅協恭之義也?竊願殿下,大示昭儉之德,如堯之茅茨短褐,禹之菲衣惡食,衛文之大布大帛,則孰不欽仰德意,上行下效,捷於影響哉?古訓曰,欲法堯·舜,當法祖宗。恭惟我祖宗成憲之美,秩然可視於文章儀度之間,何可舍此舊典之可法者,而欲行此大同之所不厭於人心者乎?臣之先祖臣,每擧擧於三古之制,精製深衣而恒着,至今傳來,士夫家多有取度。臣之情私,寧欲抱遺衣而焚死,豈可着無於禮之服,入祖先之廟乎?臣之所處,雖非論思之地,憂愛之忱,竟難泯默,敢陳有犯無隱之義,自底出位冒瀆之罪。伏乞聖慈,亟收成命,以遵先王之憲章,以洩億兆之沸鬱,非但爲一家一國之幸,實天下後世之幸。臣不勝惶凜隕穫云云。省疏具悉。衣制事成命已久,不可如是爲說也。
副司果權鳳熙疏曰,伏以,臣草野疎踪,樗櫟散材,又無學識可以備數於器使,則其於國計時務,何敢妄臚短長,而秉彝之性,天賦攸向,芻蕘之說,聖人或採,玆敢不顧僭越,猥暴微衷。伏願殿下,小省覽焉。管子曰,禮義廉恥,國之四維,四維不强,國乃滅亡,善哉言乎?若稽我朝,聖神繼作,亦嘗愼此四維,發政施仁,要在乎宣化,而人皆禮義之敎。任官授職,一出於公正,而士皆守廉恥之節,所以治隆於上,俗美於下,而小中華之稱,良有以也。夫何挽近以來,禮義之俗,益陷委靡,法綱日紊,變怪百出,至於再昨年軍擾而其亂極矣。我君臣上下,正宜同寅協恭,勵精圖治,弘濟于艱難,而因循恬嬉,遂成痼疾,不思所以振興之道,且臣之所以嘗切痛於心者也。昔朱子告宋孝宗曰,中原之戎虜易逐,而一己之私心難除。惟此一言,實爲百王之龜鑑,而直今日,尤宜切實,監戒者也。伏願聖明,正己克私,廣大光明,思如天日之同覆普照,而一政一令,一賞一罰,俾萬姓咸曰一哉,王心,則百度惟貞,庶績咸熙,朝廷正,百官正,從可以馴致矣。此豈非宗社之福,生民之願乎?竊惟今者新衣之制,非直取其祛繁就簡,亦出於大聖人尙儉節用之本意,而爲臣子者,不能報答,專尙侈麗,前日之苧布廣袖,變爲今時之甲紗搭護,量其尺數,雖若小減,而論其價直,不啻倍蓰,則上之所以欲節儉者,適足以益其奢風而已。此非更張中急務,而旣已改制,則須以我之土産,嚴立科條,三品以上,定以紬羅,三品以下,定以木苧,而如有違令者,施以當律,則庶可因此而禁奢尙儉矣。昔者衛文公之衣大布冠大帛而能復其國,隋煬帝之飾珠玉鋪錦繡而竟失天下,然則爲人主者,可不愼畏於奢儉之間歟?伏願繼自今,先自聖躬,躬行節儉,當費之地,猶思省費,當用之處,每思節用,至於飮食衣服賞賜餔讌,務存儉約,則下之從上,如風行草偃,而比及三年,民國稍贍矣。臣嘗聞鄕里有一病人,元氣凘敗,症勢難名,不計遠近,招集諸醫,而使治其病,則泉口喧咻,察症各異。今日用此人之藥,明日試彼人之劑,寒溫雜進,補瀉不一。譬如作舍道傍,三年不成,而百端治療,病日益深矣。於是,乃謝遣諸醫,只留高明者一人,委以死生,則彼醫者曰,病至此境,不可以時日可期,若治有方,可得生路,朝以診脈,時或察色,覃思妙訣,乃投良劑,試鍼炙以通經胳,用蔘朮以補元氣,回陽於不知不覺之中,收效於千辛萬苦之餘,循以歲月,得爲完人。凡醫人病,猶尙如此,況醫國之地,豈不萬萬愼重哉?竊伏聞淸燕之中,別入侍頗多云,此皆苟能直諒方正,補闕拾遺,則不亦善乎?然而雖使人人效忠,事事盡言,殆無異於向日雜進之醫矣。伏願殿下,深思醫國之道,收諸詢謨,協于龜筮,愼擇二品以上實德重望者一人,置諸鼎席,而亮采惠疇,如吳之百揆,百官總已,如周之冢宰,上下相孚,大小必咨,論道經邦,委任責成,則吳周之治隆,何足專美於古也?夫官職者,人主制用之公器也。任之得其人,則允修厥職,充之以不才,則是瘝厥官。玆故明王哲辟,尤爲難愼於擢用之際,稱其人才之優劣,授以資給之尊卑,初未嘗以門地而取之也。近來規模不弘,物情太甚,其所謂恢公者,不過是地閥之如何,色目之分排而已,此豈聖朝用人之法,本來如是也?所以廉恥都喪,紛競滋甚,昏夜令來,以圖富貴,世皆同然,恬不知愧。夫安有才德經綸之士,混雜於其中之理乎?以此而求人,正孟子所謂緣木求魚,其不可得也明矣。伏願殿下,深革其弊源,監于先王成憲,度德置位,稱材除官,而勿拘遠近京鄕貴賤,宣部,惟其人用之,則安知無懷瑾握瑜之士出而爲殿下臣乎?惟在深誠求之如何耳。又竊惟念乘轎之弊,挽近愈甚,公卿大夫,尙矣勿論,至於巿井子弟,閭巷匹庶,無不濫乘。蓋以人乘人,誠爲不可之甚者,而且京鄕丁壯,緣於生計,盡入轎軍,未及垂老,已成骨病,爲人上者,亦不可不念。從今以往,著爲定式,輔國以上及士族婦女,竝許乘轎,自正二品以下,至于方伯·守令微官散職,無論公私行,皆用乘馬之典,而雖士庶人,年踰七十,氣力衰癃者,以轎代馬,則亦不害爲惠養之政矣。臣嘗觀駕幸時,百官從行,皆出貰馬,而一日之費,多至四五十兩,此貧寒者之所可猝辦哉?是故臨時縣病,期圖頉免,雖緣事勢,而似近不敬,亦令各司,從長措處,買立公馬一匹,則非直使在官者,無艱於從公,亦可爲備馬政之一道矣。嗚呼,昧爽丕顯,成湯所以懋德也,夙興夜寐,武公所以抑戒也。亦願殿下,懋厥德,深自箴戒,無得失睡於陽氣閉藏之時,而萬機之暇,一日之間,接賢士大夫之時多,親宦官宮妾之時小,則聰明日益,志氣日强,天下之事,可從以理也。欽惟東宮邸下,天資仁孝,睿學夙就,聲聞遠播,中外咸仰,實爲國家萬年無彊之基本,而以殿下止慈之心,尤欲其博覽經史,該貫古今矣。現今大暑將退,新涼方生,此正离筵燈火可親之時,亟命春·桂坊官僚之明經有道術者,使之出入居處,輔導睿躬,而先敎小學,以察人倫之最要,次讀大學,以觀治百之大道,惜大禹之寸陰,效殷宗之時敏,以爲後日大用之本源,千萬善甚。仍竊念孟子告齊宣王曰,王之不王,不爲也,非不能也,臣亦曰,今此所陳,殿下不爲也,非不能也。此蓋出治之大綱,而其外擇守令以安民,選將材以鍊兵,減吏額以除民弊,敕諸道以禁火賊,竝是今日急務。伏乞留神財察,而不以人微而廢言,則臣不勝萬幸。臣無任愛君憂國踧踖屛營云云。省疏具悉。疏辭當留念矣。
副司果朴基溟疏曰,伏以,臣卽鄕曲一箇武夫,地閥卑微,見識淺短,不足比倫於人類,而幸際明時,沐浴聖化,卑竊科名,濫廁仕籍,恒切惶蹙,莫省措躬之所,而伏惟殿下,以堯·舜之仁,行文·武之政,百度修擧,庶績咸熙,八域含生,莫不延頸引領,而挽近以來,紀綱名分掃蕩,人心日以嶔巇,物價時以高騰,財用殫渴,國不可爲國,賦役稠疊,民不可爲民,況今舟車之變涉,營梱之鍊習,應用百倍難支,新鑄當五,通用葉錢,寔出於殿下爲國爲民之盛念,而此亦隨時變通,不得已而行之者也。噫,彼嶺·湖以南,關西·關北,人心强悍,王化遠阻,謂以當五,非久革罷,一不通用。甚至於方伯·守宰,各樣公納,督捧葉錢,行商牟利,輒以當五,幻弄上納,發號施令,不過是畿湖數百里近地,而藏置葉錢,只用當五,物價賣買之際,當五視若糞土。昨年農形,雖非大歉,米一升價爲九錢,盜賊滋興,死亡相續,國何以應用,民何以聊生?言念及此,寧不寒心痛骨哉?伏願殿下,廓揮乾斷,正名分立紀綱,別擇解事文臣,持以斧鉞,按廉各道物情,守宰有葉錢公納之弊,卽爲論罪啓罷,吏民有當五不用之習,又爲先斬後啓,葉與當無礙通用,然後人心鎭定,物價不高,盜賊寢熄,國有餘財,民有餘力,此豈非今日急先之大務哉?至若衣服之改制,果是祛繁就簡,節用愛民,而閭閻帖資之輩,衣以綾羅,飾以金玉,侈靡之風,響應影從,末由之弊,不可勝道。夫嶺南一道,土俗頑蠢,士氣輪囷,年前當百淸錢通用之時,不遵王令,已成套習,環東土三千里。何莫非殿下生成之物,而當五之不用,衣服之不改,豈是綱紀名分乎哉?臣以無此賤品,冒瀆崇聽。伏乞聖慈,俯垂鑑察焉。臣無任云云。省疏具悉。能說時弊,多有可採也。
上在昌德宮。停常參·經筵。
自開東至酉時,灑雨下雨,測雨器水深二分。
藥房副提調閔應植啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
李漢永啓曰,右承旨趙臣熙,左副承旨金學洙,今日不爲仕進,竝卽牌招,何如?傳曰,允。
又啓曰,臣漢永,今日入直禁軍戎器點考進去,下直之意,敢啓。傳曰,知道。
又啓曰,臣依定式,進詣仁政殿月臺,入直禁軍戎器點考,則皆無頉,仍以傳敎內辭意勞問,則亦皆好在云矣,敢啓。傳曰,知道。
傳于李漢永曰,藥院提調許遞,前望單子入之。內醫院提調前望單子入之,金壽鉉落點。
以同副承旨徐光範牌不進罷職傳旨,傳于李漢永曰,只推。
柳芝榮啓曰,假注書李日彦有身病,勢難察任,今姑改差,何如?傳曰,允。
李日彦改差,代以方夏鎭爲假注書。
傳于柳芝榮曰,政官牌招開政。
傳于柳芝榮曰,判尹外京兆堂上竝許遞,今日政差出。
傳于柳芝榮曰,在外敦寧都正許遞,今日政差出。
傳于柳芝榮曰,公事遲滯之中官金漢宗罷職。
傳于柳芝榮曰,疏批遲滯之中官沈周鉉推考。
傳于柳芝榮曰,在外吏曹參議許遞,前望單子入之。
吏曹參議前望單子入之,沈相漢落點。
柳芝榮啓曰,新除授吏曹參議沈相漢,一體牌招,何如?傳曰,允。
以右承旨趙臣熙,左副承旨金學洙牌不進罷職傳旨,傳于柳芝榮曰,只推。
柳芝榮,以議政府言啓曰,飭敎之下,廢擱公務,凡干封啓,一直替行,揆以事體,寗容若是,咸鏡監司林翰洙,施以罷職之典,何如?傳曰,允。
柳芝榮,以吏曹言啓曰,靈光郡守金永悳戶奴呈狀內,矣上典猝得身病,萬無遠赴之望云。其身病旣如是,則有難强令赴任,罷黜,何如?傳曰,驪州牧使金明鎭相換。
又以吏曹言啓曰,繕工監假監役官李敏樹·朴魯宇·林澤基,俱以身病,呈狀乞遞,竝改差,何如?傳曰,允。
又以吏曹言啓曰,宗親府參奉李禮和,以其身病,呈狀乞遞,竝改差,何如?傳曰,允。
議政府薦望,以鄭基會爲咸鏡監司。
有政。吏批,判書沈履澤牌招不進,參判兪晚源牌招不進,參議沈相漢進,左承旨李漢永進。以吏批言啓曰,判書沈履澤,參判兪晚源,竝牌招不進,小臣獨政未安,何以爲之?敢稟。傳曰,只出緊任。
以徐鶴淳爲同敦寧,吳俊泳爲左尹,趙準永爲右尹,柳惠魯爲敦寧都正,李大稙爲禮曹參議,咸鏡監司單鄭基會。
傳于柳芝榮曰,見窠皆今差出。
兵批,兼判書李載元病,參判曺殷承病,參議李東淵病,參知趙璟淳入直進,右副承旨柳芝榮進。僉知加設單尙稷鉉,護軍李敦夏·南廷哲,副護軍洪承穆·兪鉉昇,副司果柳遠振·尹炳虎·金璣五,以上竝單付,兼咸鏡道兵馬水軍節度使單鄭基會。
吏批,再政。以李謙容,爲宗廟參奉,梁柱海·姜在滈·朴文琼,爲假監役,假監役姜在滈,今超通政,朝官年八十,依法典加資。
三政。盧東容爲假監役,靈光郡守金永悳,驪州牧使金明鎭,已上相換事,承傳。
柳芝榮,以議政府言啓曰,以咸鏡假都事鄭基雨狀啓,暗行御史移文內,文川郡守吳道泳,事多不法爲先罷黜事,傳曰,咸北繡衣,初無朝家命送,而何許頑悖之漢,冒爲行悖,至於論罷守令,是可曰國有法紀乎?以假都事言之,不計公文違格,徑先登聞,極涉妄率,竝令廟堂稟處事,命下矣。近日北道之民邑事,深所悶念,而今玆冒稱繡衣,敢肆悖譎,萬萬驚。況至有直罷守令之擧,人心世變,胡至此極?端緖蹤踪,旣有現露,則跟捕之節,不須爲難。令道帥臣,刻期捉得,具格嚴囚後,形止火速馳聞。莫重封啓,未能審愼,難免妄錯之失,假都事鄭基雨,施以罷黜之典,何如?傳曰,允。
又以義禁府言啓曰,卽接月令醫員崔鏞手本,則以爲,時囚罪人鄭履源,猝得挾食,又添泄瀉,目下症形,實爲危劇云。罪人病勢如此,則一邊保放,一邊草記,載在法典矣。鄭履源姑爲保放之意,敢啓。傳曰,知道。
兵曹口傳政事,副司勇單邊錫運。
同敦寧南廷哲疏曰,伏以,臣於日昨,伏奉除旨以臣爲同知敦寧府事者,臣感恩怵義,固宜蹶趨承,而第臣本無敦寧,揆以格例,在所當遞,敢陳短章,仰瀆崇嚴。伏乞聖明,俯垂鑑諒,照例遞改,以存公格,以安私分,千萬幸甚。臣無任云云。答曰,省疏具悉。所請依施。
上在昌德宮。停常參·經筵。
自開東至人定,灑雨下雨,測雨器水深四分。自人定至十二日開東,灑雨下雨,測雨器水深三分。
李漢永啓曰,左副承旨金學洙,今日不爲仕進,卽爲牌招,何如?傳曰,允。
傳于柳芝榮曰,政官牌招開政。
傳于柳芝榮曰,臺諫竝許遞,今日政差出。
傳于柳芝榮曰,在外敦寧都正許遞,今日政差出。
兵曹口傳政事,副司果單趙東冕。
兵曹口傳政事,御營騎士將單金泰鉉。
柳芝榮,以吏曹言啓曰,成均館典籍嚴錫瓘,宗親府參奉李謙容,俱以身病,呈狀乞遞,竝改差,何如?傳曰,允。
又以吏曹言啓曰,繕工監假監役官梁柱海·朴文瑀·盧泰容,俱以身病,呈狀乞遞,竝改差,何如?傳曰,允。
有政。吏批,判書沈履澤牌招不進,參判兪晚源牌招不進,參議沈相漢進,右副承旨柳芝榮進。以吏批言啓曰,判書沈履澤,參判兪晚源,竝牌招不進,小臣獨政未安,何以爲之,敢稟。傳曰,只出緊任。以徐衡淳爲大司憲,李熙準爲大司諫,李起鍾爲執義,鄭友鉉爲司諫,李起東·黃時英,爲掌令,盧相益·洪鍾協爲持平,尹喆培爲獻納,李濟承·張基周爲正言,趙秉老爲敦寧都正。
兵批,兼判書李載元病,參判曺殷承病,參議李東淵病,參知趙璟淳入直進,左副承旨金學洙進。護軍李容直,副護軍朴蘭壽·柳惠魯,副司直李在淳·金復性·玄載辰·承履祥·莊錫泓·趙光眞,副司果宋秉宙·金壽馨,以上竝單付。
傳于柳芝榮曰,見窠皆令差出。
吏批,再政。以尹定求爲工曹參議,尹命燮·金喜洙·金春熙·閔正植爲典籍,申在翼·方元述·梁琪憲爲假監役,李淑爲宗府參奉。
李漢永,以統理軍國事務衙門言啓曰,歲再講武,有國大政也。積久寢櫊,甚非綢繆之義,而第念秋事漸殷,式科不遠,此際徵發,合有可念。今秋八道·四都水陸諸操巡歷巡點,竝姑停止,至若官門聚點,堤堰移役,另加團束,期有實效之意,分付慶尙左兵營,稟操之啓,過限不徹,該帥臣,從重推考,何如?傳曰,允。
又以禁衛營言啓曰,本營騎士將金元堯,身病猝重,勢難察任,改差,何如?傳曰,允。
金學洙,以義禁府言啓曰,保放罪人鄭履源,還囚捧供以入,而病勢一向未差,仍爲保放之意,敢啓。傳曰,知道。
上在昌德宮。停常參·經筵。
自開東至申時,灑雨下雨,測雨器水深四分。
傳于柳芝榮曰,秋涼已屆,晚霖不霽,言念穡事,誠切憂悶。四門榮祭,不卜日設行,獻官以近侍塡差,諸執事另爲擇差事,分付。
柳芝榮,以禮曹言啓曰,傳曰秋涼已屆,晚霖不霽,言念穡事,誠切憂悶,四門禜祭,不卜日設行,獻官以近侍塡差,諸執事另爲擇差事分付事,命下矣。四門榮祭,不卜日今十四日設行,三日而止事,知委,何如?傳曰,允。
傳于金學洙曰,疏批遲滯之中官沈周鉉罷職。
傳于金學洙曰,同副承旨許遞,前望單子入之。
兵曹口傳政事,御營千摠三單白樂駿·金澔均·李斗鉉。
事變假注書金鎭衡書啓,臣於本月初九日亥時量,敬奉聖諭,馳往傳諭于京畿永平東面水月里領敦寧府事金炳德所住處,則以爲,臣罪旣難貰,罰未丕蔽,屛伏自訟之中,收敍遽降,繼以敦召,遠宣聖恩,特施曠蕩,微衷冞增震懍,不敢煩辭附對。惟願遄被嚴誅云矣,敢啓。傳曰,知道。
承旨前望單子入之,嚴柱漢落點。
柳芝榮啓曰,新除授同副承旨嚴柱漢,時在京畿驪州地,斯速乘馹上來事,下諭,何如?傳曰,許遞,前望單子入之。
承旨前望單子入之,趙東弼落點。
柳芝榮啓曰,奏御文字,何等審愼,而禜祭單子,有所漏落,致勤下詢,事甚疎忽,極涉未安。臣之矇然捧入,不勝惶悚,當該吏曹堂上,不可無警,推考,何如?傳曰,從重推考,爾亦推考。
又以議政府言啓曰,道臣行部,卽係不容已者,而現今民邑事力,非伹有未逮之歎,式科試日,隔在開月,今秋八道巡歷竝停止。畿內陵·園,東北道陵寢奉審,以秩高守令,依近例替行事,知委,何如?傳曰,允。
金學洙,以義禁府言啓曰,卽接月令醫員崔鏞手本,則以爲,時囚罪人李鎬健,素患疝積,又慘毒感,目下症形,實爲危劇云。罪人病勢如此,則一邊保放,一邊草記,載在法典矣。李鎬健,姑爲保放之意,敢啓。傳曰,知道。
禁衛大將閔泳翊疏曰,伏以,臣自奉戎垣之命,心悸體慄,略控無似之實,仰冀亟遞之恩,及奉批旨,不允所懇,此緣臣辭拙誠淺,不能孚格,轉益惶隘,靡所止泊。假使臣劣,有寸能銖長,可以充備驅使,以殿下,眷注臣矜憐臣,猶將成就其才,稱當其力而用之,今使之驟進冒點,不少垂念於孱駒之敗轅,是何愛欲生之至恩大德,至此而終靳乎?且臣所帶長興提擧,亦是緊重事務,而頒放支調,近益艱絀,雖使踐歷老成人當之,尙無以能於幹濟,如臣純愚,如臣劣下,其何可左彌右縫,句當得去乎?究竟僨錯可立而待,玆敢畢暴情實,仰瀆崇嚴。伏乞聖慈,竝賜遞免,以爲公私耦幸,不勝大願。臣無任云云。答曰,省疏具悉。本兼諸務,何可竝解?所辭中長興提擧之任,依施。
大司成沈相學疏曰,伏以,臣稟質鹵莽,才識淺短,早竊科第,旣乏博學之工,歷揚內外,又蔑已試之效,涯分旣踰,淵谷如臨,卽伏奉除旨,以臣爲成均館大司成者,聞命震駴,益不知措躬之所也。夫爲官擇人,量才任職,卽聖世出治之要道也。故上而有器使之美,下而無瘝厥之患。凡百庶官,蓋莫不然,惟是職,古所稱國子先生也。長賢士之關而據皐比之席,講明聖賢之學,培植俊彦之才,其責任之不輕而重,有如是矣。遴揀之愼,自昔尤別,況今世級漸下?士趨日卑,瑾瑜之儒長,往於巖穴,絃誦之聲,幾絶于庠膠,于斯時也。固當選擇學問醇如,聞望素重之人,振起委靡之世敎,裨補作成之聖化,亦時務之所當先也。乃以如臣之無似者,苟焉以充,量才辭受,猶屬臣一身私義,有不敢張皇,而竊恐熙朝致治之道,所損不細,玆敢略陳短章,悉暴衷情。伏乞聖明,俯垂鑑諒,亟遞臣新授職名,俾公器不玷而私分獲安焉。臣無任云云。省疏具悉。爾其勿辭察職。
別兼春秋尹命燮疏曰,伏以,左副承旨臣金學洙,卽臣之妻兄也。臣之所帶別兼春秋之銜,揆以格例,在下當遞。玆敢援例陳章,仰瀆崇嚴。伏乞聖明,俯垂鑑諒,遞臣職名,以存公格焉。臣無任云云。省疏具悉。疏辭,下該曹稟處。
上在昌德宮。停常參·經筵。
傳于柳芝榮曰,受香承旨,仍爲奉審摘奸。
傳于金學洙曰,下直守令留待。
傳于金學洙曰,下直守令入侍。
傳于金學洙曰,政官牌招開政。
金學洙,以吏曹言啓曰,安山郡守李秉綸呈狀內,矣身猝得身病,萬無赴任之望云。其身病旣如是,則有難强令還任,罷黜,何如?傳曰,允。
傳于金學洙曰,安山郡守之代,前府使方天鏞除授。
金學洙,以吏曹言啓曰,前府使方天鏞,安山郡守除授事,命下矣。以前任通津府使,方在解由未出中,何以爲之?敢稟。傳曰,勿拘。
吏曹,安山郡守單方天鏞除授事,承傳。
兼春秋金東纓書啓,臣於本月初九日亥時量,敬奉聖諭,馳往傳諭于京畿驪州金沙面梨浦洞領中樞府事洪淳穆所住處,則以爲,臣罪戾深重,萬殞難贖,而薄罰已非蔽辜,曾未帀月,恩敍遽降,今又奉聖諭渙宣,辭旨懇摯,感極涕零,而顧臣屛蹙訟愆之中,伏地隕越,求死不得,何敢循例附對乎?惟願遄被嚴誅云矣,敢啓。傳曰,知道。
行左承旨李漢永書啓,臣承命,陪香祝奉神位版,詣崇禮門,仍爲奉審則無頉,祭物·祭器·祭井看審則精潔,諸執事·進排官摘奸則無頉矣。臣則以獻官將事畢,還奉神位版後,復命之意,敢啓。傳曰,知道。
右承旨趙臣熙書啓,臣承命,陪香祝奉神位版,詣敦義門,仍爲奉審則無頉,祭物·祭器·祭井看審則精潔,諸執事·進排官摘奸則無頉矣。臣則以獻官將事畢,還奉神位版後,復命之意,敢啓。傳曰,知道。
右副承旨柳芝榮書啓,臣承命,陪香祝奉神位版,詣興仁之門,仍爲奉審則無頉,祭物·祭器·祭井看審則精潔,諸執事·進排官摘奸則無頉矣。臣則以獻官將事畢,還奉神位版後,復命之意,敢啓。傳曰,知道。
同副承旨趙東弼書啓,臣承命,陪香祝奉神位版,詣肅靖門,仍爲奉審則無頉,祭物·祭器·祭井看審則精潔,諸執事·進排官摘奸則無頉矣。臣則以獻官將事畢,還奉神位版後,復命之意,敢啓。傳曰,知道。
金學洙啓曰,行都承旨閔應植不爲仕進,行左承旨李漢永,右承旨趙臣熙,右副承旨柳芝榮,同副承旨趙東弼差祭,院中只有臣一人,伴直無人。行都承旨,所當牌招,而拘於廳規,不得請牌,何以爲之?敢稟。傳曰,牌招。
又啓曰,行都承旨閔應植牌不進,伴直無人,所當更爲牌招,而拘於廳規,不得請牌,何以爲之?敢稟。傳曰,牌招。
金學洙,以吏曹言啓曰,濟原道察訪申鉉九呈狀內,矣身受由上京矣,親病猝重,萬無還官之望云。其親病旣如是,則有難强令還任,改差,何如?傳曰,允。
又以吏曹言啓曰,中學敎授金復性,西學敎授洪學周,俱以身病,呈狀乞遞,竝改差,何如?傳曰,允。
又以吏曹言啓曰,成均館典籍金春熙·閔正植,繕工監假監役官申在翼·方元述·梁鎭憲,俱以身病,呈狀乞遞,竝改差,何如?傳曰,允。
又以兵曹言啓曰,同知中樞府事金仁恒,僉知中樞府事權元默,宣傳官尹秉善,內禁衛將李正弼,兼司僕將李奎參,五衛將黃斗一·玄晶運·柳相榮·鄭羲淳·金膺平·林晉燮,景福宮衛將兪世永,慶熙宮衛將鄭,文臣兼宣傳官沈琦澤·尹瀷,守門將李原宇·張舜敎,俱以病難供職,呈狀乞遞,新除授全羅右水使徐光顯,以其親病沈重,時月之內,萬無離側赴任之望,戶奴呈狀乞遞,竝改差,部將李世應,除拜六朔,尙未肅拜,汰去,何如?傳曰,允。
又以兵曹言啓曰,去月三十日都目政事中,訓鍊主簿李起周,以在任遭故,第次除拜者,而間又遭故,尙未闋制云。臣之矇然擬入,不勝惶悚,原望筒勿施,何如?傳曰,允。
兵曹口傳政事,副司果金春熙·閔正植,以上竝單付。
金學洙,以吏曹言啓曰,光州牧使兪致喜呈狀內,矣身受由上京矣,猝得身病,萬無還官之望云。其身病旣如是,則有難强令還任,罷黜,何如?傳曰,長興府使宋綺老相換。
吏曹,光州牧使兪致喜,長興府使宋綺老,以上相換事,承傳。
金學洙啓曰,臣吏兵批兼進之意,敢啓。傳曰,知道。
有政。吏批,判書沈履澤陳疏,參判兪晚源進,參議沈相漢牌招不進,左副承旨金學珠進。以吏批言啓,判書沈履澤陳疏,參議沈相漢牌招不進,小臣獨政未安,何以爲之?敢稟。傳曰,仍爲之。又以吏批言啓曰,光州牧使兪致喜,長興府使宋綺老相換事,命下矣。長興府使宋綺老,以前任金堤郡守,方在解由未出中,何以爲之?敢稟。傳曰,勿拘。以申獻求爲同經筵,沈履澤爲長興提調,閔泳壽爲典籍,金思準爲中學敎授,鄭秀鉉爲西學敎授,沈憲之爲通津府使,朴宗定爲濟原察訪。
兵批,兼判書李載元病,參判曺殷承入直進,參議李東淵病,參知趙璟淳病,左副承旨金學洙進。啓曰,知訓鍊,今當差出,而當品中可擬之人乏少,從二品竝擬,何如?傳曰,允。以閔泳翊爲知訓鍊,李敎復·權思鍵爲同知,安鼎玉爲同訓鍊,李商應爲僉知,李淸烈爲宣傳官,李容觀爲內禁將,趙均夏爲兼司僕將,金可均·金載馥·金學理·金止善·李根壽·黃洙穆爲五衛將,林東鎭爲景福將,洪龍浩爲慶熙將,尹錫晉爲訓鍊主簿,金在容·金春熙爲文兼,李秉泓爲部將,梁文煥爲禁衛哨官,金泰亨爲御營哨官,姜福馨·尹錫禎爲守門將,權應燮爲全羅右水使,護軍金仁恒,副護軍嚴柱漢·徐光顯·李敎一·李在靖·李淑·尹秉善·沈宜浩·權元默,副司果石炯周·趙南益·金濟東·趙光錫·金裕衡,以上竝單付。
吏批,再政。以申泓均爲軍器主簿,李東櫓·吉鍾祐·鄭海朝爲假監役,李天治爲宗府參奉,宗府參奉李淑今超通政,朝官年八十,依法典加資。
兵批,再政。以黃鎭奎爲僉知,李明鎭·禹忠植爲訓鍊僉正,同知單林泰鎭,僉知三單金可均·金載馥·金止善,副護軍單趙均夏。三政。趙文奎爲宣傳官,裴榮樂爲訓鍊判官,同知單洪龍浩,僉知三單金學理·李根壽·黃洙穆。
以司謁口傳下敎曰,自今以後,例疏勿爲捧入事,分付。
以吏曹參議沈相漢牌不進罷職傳旨,傳于金學洙曰,只推。
金學洙,以禮曹言啓曰,因議政府草記,諸道都事,旣已革罷,從今以往,毋論增式大小科初試,令各該道臣主試,而關北則令按撫使竝與公都會試取事,允下矣。原事目中,以忠淸全羅等左道京試官,右道監司,慶尙左道監司,右道京試官,平安南道監句,北道京試官,咸鏡南道監司,北道按撫使,江原·黃海等道監司,試取事,改付標以入,而在前式科道臣主試時,三南左右道·平安南北道文東堂初試,令各其道臣合設試取矣。今亦依此擧行乎?敢稟。傳曰,依此擧行。
又以內醫院都提調·提調意啓曰,外醫金東錫,內鍼醫差下事,命下矣。外醫金東錫,內鍼醫差下,令該曹口傳付軍職,冠帶常仕,何如?傳曰,允。
又以兵曹言啓曰,卽伏見京畿監司金弘集狀啓,則本道進上奉進時,敦義門明日爲始開閉,令該曹稟旨分付爲辭矣。敦義門,依前例,令政院臨時請出標信開閉,何如?傳曰,允。
又以御營廳言啓曰,本廳別將柳冀喆,身病甚重,勢難察任,改差,何如?傳曰,允。
吏曹啓目,粘連觀此別兼春秋尹命燮上疏,則以爲,左副承旨臣金學洙,卽臣之妻兄也。臣之所帶別兼春秋之銜,揆以格例,在下當遞。伏乞聖明,遞臣職名,以存公格亦爲白有臥乎所,相避之法,在下當遞,史官春秋兼銜,法不當減下是白如乎,左副承旨金學洙所帶春秋館修撰官之任,今姑減下,何如?判付啓依允。
咸鏡監司鄭基會疏曰,伏以臣於日昨,伏奉除旨,以臣爲咸鏡道觀察使者,臣惶恧悸懼,居寵若驚,不寒而栗,如集于木。夫國家用人,何任不擇,而惟藩爲最,何藩不重,而惟北爲尤,處漢祖龍興之鄕,護舜帝象耕之邱,尊重之貌,敬謹之忱,逈有別於他省,而距京絶遠,其民質直,左海右嶺,農少商多,袵革之强,自古有稱,販漁之利,一隅獨綰,其武足以固圉,其貨足以裕民。由來習俗日卑,局凡日殘,百瘼如蝟毛之集,各樣同龜背之刮,勢漸就下,莫可收拾,而近者異舶之貨物交湊,新港之設劃草創,刁鑽之徒,夤緣財利,此又前日之所無也。必也明能察奸竇之細,威能鎭淆俗之薄,聰明才猷,又能剸繁而理劇,始可謂人與職相稱,而若臣者,稚魯茸闒,初無才能之可紀,立朝三十年,輥到八座之列,而何嘗有一言一事之裨補於國乎?且以踐歷言之,曾一作吏於東道巖邑,不過是徒費廩俸而已,若以無益於內者,收效於外,無績於小者,責成於大,古今官人之法,必無是理。況復賤疾頻尋,神精頓耗,慮焉而左顚右倒,事焉而前忘後失,置之閒司漫局,猶患其罷軟不勝,今乃强使處之雄藩,控制一省之務,則其不猶離奇承大廈,款段列上馬乎?臣若不量能度分,惟以高牙大纛,坐享厚祿,自爲得計,則徒見其公私僨誤而止,豈不大可懼哉?玆敢臚實陳章,仰瀆崇嚴。伏乞聖明,俯察由中之懇,特垂體下之念,亟遞臣新授之職,回授可堪之人,千萬幸甚。臣無任云云。答曰,省疏具悉。卿其勿辭往欽哉。
甲申七月十三日未時,上御重熙堂。下直守令入侍時,左副承旨金學洙,假注書方夏鎭,別兼春秋閔京鎬·金春熙,以次進伏,仁同府使李容鎬,柒谷府使李鳳宇,平海郡守申相珪,遂安郡守李奎聖,義興縣監尹敎正,熊川縣監蔡鼎默,連山縣監尹養善,定山縣監趙元植,進伏楹外訖。上曰,史官分左右。學洙進前奏曰,下直守令,使之進前,奏職姓名乎?上可之。容鎬等,以次進前,奏職姓名訖。學洙曰,宣諭別諭,七事講,何以爲之乎?上曰,爲之,可也。學洙出楹外,宣諭別諭後,容鎬等以次奏七事講訖。上命下直守令進前。容鎬等進前。上曰,今此入侍,欲爲面飭也。須體此意下去,善爲剸理對揚,而如或有不法之事,則九重雖邃,從當有聞知之道矣,各宜惕念對揚也。容鎬等曰,謹當悉心對揚矣。上曰,平海郡守,兼管鬱陵島新拓之事,當有所講究方略者,而亦曾見此島乎?相珪曰,臣未見此島,而從摠戎使臣李奎遠槪聞方略,則此島在大洋中,水路甚險,我國船隻,除春夏之交,無以通涉云。臣下去後,擬造船隻,略彷掛帆船制樣,可以常通,而船材亦取於島中,則勢將至明年矣。上曰,造船甚好,而若至明春,則太遲緩矣。雖從陸求材,期於此歲內造船也。此島旣有入居之民,則何可如是阻梗乎?相珪曰,此島入居之民,聞有六十餘戶,而從陸無以求得此等船材云,是所悶菀矣。上曰,下去後,與道伯商議方略,期圖速成也。相珪曰,謹當依敎矣。上命退。容鎬等退伏楹外訖。學洙曰,下直守令,使之先退乎?上可之。仍命史官就座,又命退,承史以次退出。
上在昌德宮。停常參·經筵。
自開東至人定,灑雨下雨,測雨器水深一寸。自人定至五更,灑雨下雨,測雨器水深一寸二分。
傳于柳芝榮曰,傳香承旨馳詣宗廟·景慕宮,奉審摘奸以來。
傳于金學洙曰,秋判許遞,前望單子入之。
刑曹判書前望單子入之,徐衡淳落點。
傳于金學洙曰,刑吏換房。
兵曹口傳政事,副司果單金東錫。
金學洙啓曰,行都承旨閔應植牌不進,行左承旨李漢永,右承旨趙臣熙,右副承旨柳芝榮,同副承旨趙東弼差祭,院中只有臣一人,伴直無人。行都承旨閔應植,所當更爲牌招,而拘於廳規,不得請牌,何以爲之?敢稟。傳曰,牌招。
又啓曰,行都承旨閔應植再牌不進,所當更爲牌招,而拘於廳規,不得請牌,何以爲之?敢稟。傳曰,牌招。
金學洙,以奎章閣言啓曰,明日卽書香閣秋孟朔大奉審日次,奉謨堂奉審日次,時原任閣臣,依節目進詣擧行之意,敢啓。傳曰,知道。
又以御營廳言啓曰,本廳別將,今當差出,而擬望之人乏少,外任竝擬,何如?傳曰,允。
兵曹口傳政事,御營別將單徐珩淳。
義禁府啓目,泰仁縣監鄭履源原情云云。問目內辭緣,泛稱遲晚,刑推得情,何如?判付啓,特爲放送。
義禁府啓目,咸鏡中軍李鎬健原情云云。問目內辭緣,泛稱遲晚,刑推得情,何如?判付啓,除刑推議處爲良如敎。
上在昌德宮。停常參·經筵。
藥房提調金壽鉉,副提調閔應植啓曰,伏未審日間,聖體若何,寢睡·水刺之節,何如?臣等率諸御醫,趙早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
傳于金學洙曰,吏刑換房。
傳于金學洙曰,吏曹判書有闕之代,前望單子入之。
傳于金學洙曰,下直守令留待。
傳于金學洙曰,下直守令入侍。
吏曹判書前望單子入之,尹滋承落點。
傳于金學洙曰,政官牌招開政。
金學洙啓曰,吏曹郞廳來言,臺諫有闕,政事,敢稟。傳曰,今日政差出。
金學洙,以吏曹言啓曰,成均館典籍尹命燮,繕工監假監役官李東櫓·吉鍾祐·鄭海朝,宗親府參奉李天沼,俱以身病,呈狀乞遞,竝改差,何如?傳曰,允。
兵曹口傳政事,副司果單尹命燮。
兵曹口傳政事,禁衛把摠單柳應魯。
金學洙啓曰,行都承旨閔應植軍國衙門直,行左承旨李漢永,右承旨趙臣熙,右副承旨柳芝榮,同副承旨趙東弼差祭,臣吏兵批兼進之意,敢啓。傳曰,知道。
以鄭順朝爲大司憲,沈履澤爲禮曹判書,南廷哲爲冬至副使,朴秉協爲典籍,安鍾淳·金溶聖·都奭龜爲假監役,李載冀爲宗府參奉。
兵批,兼判書李載元病,參判曺殷承病,參議李東淵入直進,參知趙璟淳病,左副承旨金學洙進。大護軍沈履澤,護軍李奎顔,以上竝單付。
吏批,再政。以宋張烈爲假監役,假監役都奭龜今超通政,朝官年八十三,依法典加資。
金學洙啓曰,行吏曹判書尹滋承,旣已出肅,而兼帶藝文提學,不爲肅謝,直爲出去,事甚未安,推考,何如?傳曰,允。
以吏曹參議沈相漢牌不進罷職傳旨,傳于金學洙曰,只推。
金學洙,以議政府言啓曰,北藩重地,許久曠務,誠萬萬可悶。新除授咸鏡監司鄭基會,使之從近辭朝,何如?傳曰,允。
又以議政府言啓曰,卽見慶尙右兵使韓圭卨所報,則尙州鎭校卒所捉火賊,合爲十七名,晉州鎭校卒所捉火賊,合爲十一名,而衝刃冒危,殫竭效力,極爲嘉尙,特許別般施賞爲辭矣。譏校尹順伯,挺身捉賊,被刃不捨,苟非到底奮力,曷以辦此?此合有拔例奬勸,道內瓜近邊將,作窠差送,林聖浩·姜善浩·朴命權·金在玉,不避危險,勤勞亦多,竝賞加,羅卒等,令帥臣從厚施賞,何如?傳曰,允。
又以奎章閣言啓曰,景慕宮望廟樓今望奉審,無頉之意,敢啓。傳曰,知道。
又以兵曹言啓曰,卽接廣智營入直哨官韓永植手本,則大報壇奉室後外墻垣二間許頹圮云。爲先令紫門監,堅實圍排,卽速修築,而把守軍兵,令該營量宜除出,限改築間,嚴加守直之意,分付,何如?傳曰,允。
又以兵曹言啓曰,卽接西所衛將鄭煥堯牒報,則集城門南邊內宮墻二處合四間許頹圮處,今已修築云。把守軍兵,還爲入直之意,敢啓。傳曰,知道。
又以兵曹言啓曰,卽接集春營入直哨官申椗手本,則集春門北邊墻垣二間許頹圮云。爲先令紫門監,堅實圍排,卽速修築,而把守軍兵,令該營量宜除出,限改築間,嚴加守直之意,分付,何如?傳曰,允。
又以御營廳言啓曰,本廳中軍李奎顔,身病甚重,勢難察任,改差,何如?傳曰,允。
兵曹,以安鼎玉爲御營中軍。
吏曹判書沈履澤疏曰,伏以臣自受命以來,呼號瀆擾者屢矣。才可勝任而謂之不勝,病不妨務而有妨,是欺天也。臣於殿下,厚受隆恩,炎行坎蹈,義有不避,而況握銓提衡,進退人物,寵榮在此,報效亦在此,何敢飾辭務外,告之不以實乎?臣聞事君之道,莫大於勿欺。夫勿欺者,眞實無僞之謂也。乏才能而曰乏才能,斯眞實也,有疾病而曰有疾病,病斯眞實也。敢溷聽而不憚煩,斯無僞也,未獲準則不知止,斯無僞也。臣之平日所藉手者,惟此而已,以我殿下日月之明,豈或有遺照者乎?只是臣誠未有以格高穹,言不足以感至尊,因循延施,三序嬗矣。反實歸僞,慙惶靡措,豈待乎外至之姍笑刺謗而然哉?臣伏讀前後聖批,每以重任何可輕遞而爲敎,臣因是而竊有仰復焉。典選重任之不宜輕遞,臣雖愚昧,亦豈不知,而臣所必欲求遞者,政爲其重任故耳。若夫閒司漫職,不係國家之大利害者,則無才而冒據,有病而瘝曠,尙可說也,至於冢宰,國家治忽之攸係,何可委之於無才有病之臣,而不聽其去,一例責成乎?昔大堯之爲天下君,其官人也,不過曰試可乃已,未試而未見其可,猶或不已,旣試而見其無可,當已而不已,非臣攸聞也。伏望殿下,俯諒臣眞實無僞之情,將臣銓任,亟賜遞解,千萬顒祝。臣無仕云云。答曰,省疏具悉。所請依施。
行護軍申檀疏曰,伏以臣於年前,猥以賤疾,敢暴微懇,冀賜永斥,辭不逹意,未蒙允兪,煩猥滋悚,惟譴何是俟,忽伏奉除旨,以臣爲冬至副使者,臣驚惶憂歎,莫省所以自措也。噫,臣之長短本末,莫逃淵鑑之明,頂踵毛髮,皆是恩造之隆。我聖上臨御二十餘年之間,曲被造化,偏承雨露,內外揚歷,罔非踰濫。僨誤郡邑,蒙恩諭於重授,病伏田野,注聖簡於特擢。亞銓華誥,遽降於晉秩之歲,度支寵命,又及於赴公之際。拔之坑坎,置諸衽席,榮動一世,曠絶千古,固當不擇夷險,蹶向前,以爲此生不報之報而已,豈敢爲一毫逡巡却顧之計哉?誠以臣素抱奇疾,醫書所謂雀目也。歲月浸久,有加無減,兩眼羞明,視物迷瞀,咫尺起動,須人扶將,尋常書札,必待傍倩,卽一廢棄物耳。秪緣賤名,尙寄朝籍,聖眷特記遺簪,屢荷恩除,徒犯逋慢,頑如木石,睯不知動,臣情到此,吁,亦慼矣。分義雖急往役,實病無望冒膺,徊徨繞壁,窮無所歸。至若專對重任,不可堪承,猶未暇張皇贅陳,玆敢據實呼籲,仰瀆崇嚴。伏乞聖慈,俯垂鑑諒,亟遞臣新授副价之銜,仍命選部,永刋仕版,兼治臣瀆撓之罪,以肅朝綱,以安私分,千萬幸甚。臣無任云云。答曰,省疏具悉。所請依施。
甲申七月十五日未時,上御重熙堂。下直守令入侍時,左副承旨金學洙,假注書方夏鎭,別兼春秋尹命燮·金春熙,以次進伏,永興府使李敎榮,昌城府使具然相,長淵府使吳慶然,安邊府使宋圭元,韓山郡守權錫耆,燕岐縣監韓龍源,平澤縣監孫振九,玉果縣監李萬翼,泰仁縣監金亮鉉,進伏楹外訖。上曰,史官分左右。學洙進前奏曰,下直守令,使之進前,奏職姓名乎?上可之。敎榮等以次進前,奏職姓名訖。學洙曰,宣諭別諭,七事講,何以爲之乎?上曰,爲之,可也。學洙出楹外,宣諭別諭後,敎榮等以次奏七事講訖。上命下直守令進前,敎榮等進前。上曰,今此招見,欲爲各別飭諭而然也。蓋守宰之切近民情,有甚於方伯,生民休戚,尤爲係焉,下去後各加勤勵,善爲剸理也。敎榮等曰,各別對揚矣。上曰,今時異於他日,邑事民憂,尤當念恤,而苟不如是,則點陟自在,勿以九重爲邃,須體此意,悉心對揚也。敎榮等曰,謹當惕念擧行矣。學洙曰,下直守令,使之先退乎?上可之。仍命史官就座,又命退,承史以次退出。
上在昌德宮。停常參·經筵。
傳于柳芝榮曰,禮房承旨馳詣受香所,奉審摘奸以來。
傳于柳芝榮曰,再明日眞殿茶禮,當自內親行矣,該房知悉。時原任大臣·閣臣·宗親·儀賓·二品以上入參。
傳于柳芝榮曰,再明日眞殿茶禮時,東宮當自內行禮矣,該房知悉。春桂坊及相禮,使之待令。
傳于柳芝榮曰,向有敷心之諭,謂卿指日還第。及見附牘,處義過當,是豈所望於卿者乎?事陳時往,宜置諸忘域,而今若因此久淹鄕第,非但事理之不必然,以卿戀君憂國之義,果何如也?卿其深諒,卽爲入闉事,遣史官,更爲傳諭于領府事。
傳于柳芝榮曰,凡屬過境往事者,歸之於雲消氷釋,而矧君臣上下相孚眷戀之地乎?卽見附牘,處義過當,慨歎之至,無以爲諭。今若因此久淹鄕第,以爲難進之端,則以卿憂愛忱誠,必不當如是做去,玆又敷陳肝膈,卿其更諒事,遣史官,更爲傳諭于領敦寧。
傳于柳芝榮曰,公事遲滯之中官金漢宗推考。
柳芝榮啓曰,行都承旨閔應植軍國衙門進,行左承旨李漢永不爲仕進,右承旨趙臣熙廚院進,左副承旨金學洙式暇出去,同副承旨趙東弼式暇,院中只有臣一人,伴直無人。右承旨,所當牌招,而拘於廳規,不得請牌,何以爲之?敢稟。傳曰,牌招。
以右承旨趙臣熙牌不進罷職傳旨,傳于柳芝榮曰,只推。
柳芝榮啓曰,右承旨趙臣熙牌不進,伴直無人。行左承旨李漢永,所當牌招,而拘於廳規,不得請牌,何以爲之?敢稟。傳曰,牌招。
吏曹口傳政事,禁府都事徐殷淳,繕工副奉事任在準,已上相換事,承傳。
兵曹口傳政事,御營中軍單安鼎玉。
柳芝榮,以司饔院監膳提調意啓曰,忠淸道八月令生松茸進上,今日來到,而膳狀日字,以七月十五日書塡,當日到院。膳狀所重,何等謹嚴,而如是疎忽,事體所在,誠極未安。該道臣從重推考,物種雖不得不捧入,而膳狀則還下送,使之改修,罔夜上送之意,分付,何如?傳曰,允。
又以兵曹言啓曰,今七月十九日大駕詣宗廟展謁,仍詣景慕宮展謁時,隨駕營門,當爲磨鍊矣。何營軍兵隨駕,何營軍兵留陣,而禁軍及馬步軍別抄軍,以幾番幾哨磨鍊,餘軍留營,何以爲之乎?敢稟。傳曰,禁營步軍一哨,騎士一番,禁將率領爲先廂,摠戎使御營旗鼓與率步軍一哨,騎士一番爲後廂,禁軍二番隨駕,別抄軍一哨,領付先廂尾局作行,一哨,領付後廂頭局作行,餘軍留營·留陣置之。
又以兵曹言啓曰,今七月十九日大駕詣宗廟展謁,仍謁景慕宮展謁時,王世子隨駕時陪衛,依前例磨鍊,而禁軍及先後牌軍兵,連以隨駕禁軍及前後廂軍兵仍用矣。今番則何以爲之乎?敢稟,傳曰,陪衛依前磨鍊,而禁軍及先後牌軍兵,以先後廂軍兵仍用。
又以禁衛營言啓曰,因兵曹草記,大報壇奉室後外墻垣二間許頹圮處,廣智營入直軍五名除出,哨官一員率領,限改築間,嚴加守直,而元入直軍,餘數不多,出番軍五名添入,警巡之意,敢啓。傳曰,知道。
又以禁衛營言啓曰,集城門南邊內宮墻二處合四間許頹圮處,今已修築,把守軍兵還爲入直事,自兵曹草記,蒙允矣。把守金虎門入直軍,還入直所,將則解送之意,敢啓。傳曰,知道。
又以義禁府言啓曰,今十九日動駕時,大駕各差備都事,王世子各差備都事,當以十六員磨鍊,而本府都事十員內,徐殷淳奉命在外,令該曹口傳相換,假都事六員,亦令該曹口傳差出,以爲分排學行,何如?傳曰,允。
上在昌德宮。停常參·經筵。
又啓曰,禮曹判書沈屨澤,除拜後過三日不爲出肅,依定式推考警責,仍卽牌招察任,何如?傳曰,允。
傳于柳芝榮曰,廟宮秋展謁,更待下敎。
傳于柳芝榮曰,邇來科弊誠痼矣。爲士子者,初不肄習工業,惟事鑽刺,爲試官者,亦不顧念對揚,惟視干囑,試場纔過,物議沸鬱,至於怨歸朝廷,駭惑民志,是可曰國有常憲乎?見今式科不遠,主司之臣,果能精白秉公,不着一私字,干囑鑽刺,將無所施乎?國體之尊卑,士趨之醇醨,關係非輕,而睯不知畏,有所犯科。三尺莫嚴,斷無假貸,京外試官,使之各別擇擬,自廟堂指辭,申飭于諸道主試道臣處。
傳于柳芝榮曰,政官牌招開政。
傳于柳芝榮曰,敦寧都正許遞,今日政差出。
傳于柳芝榮曰,呈告泮長許遞,今日政差出。
柳芝榮,以吏曹言啓曰,去閏五月十七日政新除授假監役陳基煥,去六月初四日政新除授假監役具永書,去六月初十日政新除授假監役宋錫江,俱以年未滿,至蒙恩點,原望筒勿施,何如?傳曰,允。
又以吏曹言啓曰,繕工監假監役官金溶聖·安鍾淳·宋張烈,俱以身病,呈狀乞遞,竝改差,何如?傳曰,允。
兵曹口傳政事,副司果單金喜洙。
有政。吏批,行判書尹滋承牌招不進,參判兪晚源牌招不進,參議沈相漢進,右副承旨柳芝榮進。以吏批言啓曰,行判書尹滋承,參判兪晚源,竝牌招不進,小臣獨政未安,何以爲之?敢稟。傳曰,只出緊任。以李東淵爲敦寧都正,李宅應爲大司成。
兵批,兼判書李載元病,參判曺殷承,參議成夏慶在外未肅拜,參知趙璟淳入直政事進,同副承旨趙東弼進。副護軍沈相學·趙秉老·柳冀喆,副司果張大賢,以上竝單付,統虞候閔眞植限一瓜仍任事,承傳。
傳于柳芝榮曰,見窠皆令差出。
吏批,再政。以成夏慶爲兵曹參議,尹起晉·李斗陽·安鍾冕爲典籍,吳羲善·朴守林·魏允喆爲假監役,李祖承爲宗府參奉。
柳芝榮,以侍講院言啓曰,今十八日眞殿茶禮親行敎是時,王世子自內行禮敎是時,有春坊待令之命,而兼說書韓光洙有身病,無以備員,何以爲之?敢稟。傳曰,許遞,前望單子入之。
兼說書前望單子入之,鄭寅昇添書落點。
柳芝榮,以侍講院言啓曰,新除授兼說書鄭寅昇,卽爲牌招察任,何如?傳曰,允。
又以承文院言啓曰,三節方物,當爲磨鍊,而前次入送之方物,多有留貯者。依已例,自今年以爲移准之意,分付該曹,何如?傳曰,允。
趙東弼,以御營廳言啓曰,北關王廟修改處,臣監董役,別單書入之意,敢啓。傳曰,知道。
又以御營廳言啓曰,因兵曹草記,本廳字內集春門北邊墻垣二間許頹圮處,出番哨軍八名,將校一人率領,限改築間,嚴加把守之意,敢啓。傳曰,知道。
兵曹啓目,粘連觀此統制使李元會啓本,則虞候閔貞植,莅任兩載,圖報靡懈,該營戰船,年久螦傷,難以駕海,今焉改造,物財而捐廩自備,工役而不勞民力,軍器之破傷者,公廨之頹圮處,到底繕葺,一新完備。以若薄廩,如是修擧,極爲嘉尙。今旣瓜滿,校吏軍民,惜去願借,屢訴不已。如此茂著之蹟,恐合褒揚之典,限一瓜仍任事,令該曹稟旨分付亦爲白有臥乎所,捐此薄廩,戰船與軍器·公廨之一新完備,殊庸嘉尙。依狀請,限一瓜仍任,何如?判付啓依允。
領議政金炳國箚曰,伏以廟宮展謁吉辰在邇,聖慕彌篤於見墻,群情胥切於瞻旄,而第今晚熱轉熾,無異庚節,熏蒸所及,閭里不淨。夫以此時,而觸冒勞衝,恐非大聖人節宣之宜,耿耿憂慮,猥具短牘。伏乞聖明,亟賜開納,稍退已涓之日,用懋保墻,用答忱恂,不勝幸甚。取進止。答曰,省箚具悉卿懇。卿懇旣如此,不得已勉從。仍傳于趙東弼曰,此批答,遣史官,傳諭。
上在昌德宮。停常參·經筵。
注書權榮洙病,代以朴周鉉爲假注書。
柳芝榮,以議政府言啓曰,卽見全羅監司金聲根,濟州牧使沈賢澤狀啓,則日本船三隻,以漁業次,持器械來到於旌義縣浦口矣。本島僻在滄溟,數十萬生靈,專資漁採,至於藿鰒,皆是女業,不欲與異國人,逐隊淆雜,勢將離散乃已,其措處之方,請令廟堂稟處矣。本州以窮海孤島,居民生活,只資漁採,而今若失業,則其所渙散,勢固然矣。令交涉衙門,從長妥辦,俾許多生靈,以爲安奠之地,何如?傳曰,允。
李漢永,以兵曹言啓曰,內吹·螺赤及龍虎營兼內吹·螺赤今秋等習角賞格木,謹依判下,別單分等頒給之意,敢啓。傳曰,知道。
又以禁衛營言啓曰,謹依本營兼內吹今秋等習角賞單啓下,洪鳳錫等三十二名處,各木綿二疋施賞之意,敢啓。傳曰,知道。
又以御營廳言啓曰,本廳騎士別將徐珩淳,前任通津府使,方在任所,上來尙遠,久曠可悶,改差,何如?傳曰,允。
又以御營廳言啓曰,兼內吹今秋等習角賞格,謹依單子判下,李昌鎭等三十二名處,各木二疋施賞之意,敢啓。傳曰,知道。
又以刑曹言啓曰,卽接黃海監司尹宇善文移,則白川郡徒一年半定配罪人金福成,限滿云矣。取考曹上配案,則福成身爲宮奴,使酒頭目,抗拒不服罪,癸未二月定配,今已限滿的實,依法典放送,徒流案頉下事,分付道臣之意,敢啓。傳曰,知道。
甲申七月十八日辰時,上詣眞殿。茶禮自內親行入侍時,行都承旨閔應植,行左承旨李漢永,右承旨趙臣熙,左副承旨金學洙,右副承旨柳芝榮,同副承旨趙東弼,記事官權榮洙·朴永斗,別兼春秋金貞均·尹命燮·金喜洙·金春熙·閔正植,提學閔泳穆,原任提學趙寧夏,原任直提學李載元·李鎬俊·南廷順·趙慶鎬,檢校直提學閔泳翊,直提學金弘集,原任直閣李喬翼·尹用求·金興均·尹泰駿,檢校直閣朴鳳彬·閔丙奭·鄭夏源,檢校待敎閔泳韶·徐光範·趙東冕·金用均,以次侍立。時至,通禮跪啓請出次。上具翼善冠·袞龍袍,出齋殿。通禮導上詣版位,跪啓請鞠躬四拜·興·平身。上行四拜禮。宗親儀賓二品以上,皆行四拜禮。通禮導上詣盥洗位,上盥洗訖。通禮導上詣第一室尊所監酌,仍詣神位前北向跪。通禮跪啓請三上香,應植奉香,芝榮奉爐,上三上香。應植奉爵跪進,上執爵以授芝榮,芝榮跪受奠于案上,連獻三爵,如儀訖。通禮跪啓請俯伏·興·平身。上俯伏·興·平身,次詣第二室·第三室·第四室·第五室·第六室,竝如上儀訖。通禮導上降復位,跪啓請鞠躬四拜·興·平身。上行四拜禮,宗親·儀賓·二品以上,皆行四拜禮訖。通禮跪啓禮畢,導上還入齋殿。諸臣以次退出。
上在昌德宮。停常參·經筵。
趙東弼啓曰,三皇忌辰日親行望拜禮,前期一日以稟事,曾有定式矣。今二十一日神宗皇帝忌辰日親行望拜禮,何以爲之?敢稟。傳曰,北苑望拜禮,當親行矣。
傳于趙東弼曰,政官牌招開政。
傳于趙東弼曰,呈告同經筵許遞,今日政差出。
傳于趙東弼曰,在外泮長·禮曹參議許遞,今日政差出。
傳于趙東弼曰,吏曹參判有闕之代,行護軍南廷哲除授。
吏曹,吏曹參判單南廷哲除授事,承傳。
事變假注書金鎭衡書啓,臣於本月十六日未時量,敬奉聖諭,馳往傳諭于京畿驪州金沙面梨浦洞領中樞府事洪淳穆所住處,則以爲,臣罪重罰輕,尙逭金木,惟日伏俟勘律,卽又荐奉溫諭,開釋之慰勉之,藹然若春噓物茁,寒谷發榮,臣之感激眷遇,與天無極,而臣罪臣自知之矣。命令之違抗也,事體之虧壞也,臣分蔑矣,朝綱墮焉,苟究厥辜,豈容薄罰而止乎?雖以欲生之大德,特垂曠絶之恩言,顧臣情踪,彌增老蹙,其被當律之前,萬無可以抗顔趨承,而百里驛程,屢勤敦召,尤有所惶恧靡措。切欲以文字陳籲,而見今賤疾委篤,神識出沒,儻獲稍可收拾,謹當冒控衷懇,冀蒙處分矣云矣,敢啓。答曰,知道。
兼春秋金東纓書啓,臣於本月十六日未時量,敬奉聖諭,馳往傳諭于京畿永平東面水月里領敦寧府事金炳德所住處,則以爲,臣附陳危哀,恭俟嚴誅,敦飭荐降,辭旨愈摯,諭之以相孚之義,勉之以憂愛之忱,且感且惶,蓋無所容措。臣愚不能移妄論而全昧時措,迷不知度,屢瀆而終歸力抗,自速人臣罔赦之罪,聖度包荒,薄施惟輕之典,恩眷曲庇,旋垂匪怒之敎。臣雖冥頑無狀,寧不知感戴洪造,仰承德意之萬一,而顧臣辜戾已著,非法可原,情踪轉蹙,無說自解。今若諉以時日稍久,義分莫嚴,冒進一步,重犯忘廉無憚之科,則國綱臣節,其將由臣而墮壞無餘。此臣不敢不以罪爲期,永劃靡他者也。席藁隕越,惟邦憲是俟云矣,敢啓。傳曰,知道。
趙東弼,以吏曹言啓曰,成均館典籍李斗陽,繕工監假監役官吳羲善·朴守林·魏允喆,宗親府參奉李祖承,俱以身病,呈狀乞遞,竝改差,何如?傳曰,允。
有政。吏批,行判書尹滋承牌招不進,參判南廷哲式㗇,參議沈相漢進,同副承旨趙東弼進。以吏批言啓曰,行判書尹滋承牌招不進,參判南廷哲式暇,小臣獨政未安,何以爲之?敢稟。傳曰,只出緊任。以金裕行爲禮曹參議,閔泳詔爲大司成,南廷哲爲同經筵。
兵批,兼判書李載元病,參判曺殷承病,參議未差,參知趙璟淳進,左副承旨金學洙進。同知單李根壽,護軍兪晚源,副護軍李大植·成夏慶·李宅應,副司果表啓根·韓元敎·崔陽源,以上竝單付。
傳于趙東弼曰,見窠皆令差出。
吏批,再政。以金允善·孫永汶·裴錫夏爲假監役,李廷善爲宗府參奉。
趙東弼,以禮曹言啓曰,今七月二十一日北苑望拜禮親行時,王世子祗迎陪參之節,何以爲之乎?敢稟。傳曰,依例靡鍊,祗迎置之。
金榮洙,以兵曹言啓曰,再明日北苑望拜禮時,本曹堂上侍衛,當爲備員,而參議成夏慶在外未肅拜,不得進參,令政院稟旨變通,仍令該曹以在京無故人,口傳差出,待下批牌招,以爲進參之地,何如?傳曰,允。許遞。
吏曹口傳政事,以趙翼永爲兵曹參議。
金學洙,以義禁府言啓曰,保放罪人李鎬健,當爲還囚,議處以入,而病勢一向未差,仍爲保放之意,敢啓。傳曰,知道。
義禁府啓目,粘連向前李鎬健亦,詞訟有違,其責濫殺,雖非故意,道啓論列,難逭當律,以此照律,何如?判付啓依允。
吏曹參判兪晚源疏曰,伏以臣於拜命之日,京察在卽,僚寀未備,事會無所推讓,瀝籲徒歸文飾,遂不免寅緣而冒膺,自顧惶恧,人謂斯何?據此匪據,殆浹數旬于玆矣。通塞之與聞而其能有激揚之風歟,代斲之依樣而其能有甄別之效歟?凡於銓綜承攝之地,蔑有毫分稱塞,而猶復淟認,則瘝患滋甚,毋寧早自䣃却,幸免大戾,是臣微諦也。顧今新舊貯望,群彦濟濟,臣若獨占公掄,久妨賢路,則濫竽之懼,先粃之愧,尤無容自安也。臣雖欲忘廉戀榮,耐久仍蹲,誠亦說不去而做不得也。且臣患苦痰眩之祟,近因金火之交,風邪衰虛而輒肆,症情嬰感而添劇,頃刻昏瞀,不省四到,跬步之不能自運,尙何望陳力而趨公乎?虛縻之悚,難强之實,有不敢泯默自阻,冒陳短牘。伏乞聖慈,俯垂憫諒,將臣貳銓之銜,劃賜鐫遞,以幸公私焉。臣無任云云。答曰,省疏具悉。所請依施。
上在昌德宮。停常參·經筵。
藥房提調金壽鉉,副提調閔應植啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
趙臣熙啓曰,右副承旨柳芝榮,今日不爲仕進,卽爲牌招,何如?傳曰,允。
趙東弼啓曰,明日北苑望拜禮,九卿當爲進參,而左參贊金尙鉉病不進,卽爲牌招,以爲淸齋之地,何如?傳曰,允。
金學洙啓曰,明日北苑望拜禮時,兩司長官,當爲進參,而大司諫李熙準在外,何以爲之?敢稟。傳曰,許遞。
又啓曰,北苑望拜禮時,兩司長官,當爲進參,而大司諫未差之代,政官牌招,開政差出,待下批仍卽牌招,以爲淸齋之地,何如?傳曰,前望單子入之。
大司諫前望單子入之,金宗漢落點。
柳芝榮啓曰,明日北苑望拜禮時,闕字牌及臚盒,當爲奉來,問路以何處爲之乎?敢稟。傳曰,集成門爲之。
傳于柳芝榮曰,明日出宮門路,以協陽門爲之。
金學洙,以統理軍國事務衙門言啓曰,禁直法意,何等嚴重,而本衙門主事權潚,不待交替,徑先出去,致此闕直之境,事未前有,萬萬驚駭。當該主事權潚,令該府拿問處之,何如?傳曰,允。
上在昌德宮。停常參·經筵。
上詣春塘臺,入幕次後,藥房·軍國衙門·內閣·政院·玉堂口傳問安。答曰,知道。世子宮入小次後,藥房·軍國衙門·內閣·政院·玉堂·春坊口傳問安。答曰,知道。北苑望拜禮還入幕次後,藥房·軍國衙門·內閣·政院·玉堂口傳問安。答曰,知道。世子宮還入小次後,藥房·軍國衙門·內閣·政院·玉堂·春坊口傳問安。答曰,知道。還內後,藥房·軍國衙門·內閣·政院·玉堂口傳問安。答曰,知道。世子宮還內後,藥房·軍國衙門·內閣·政院·玉堂·春坊口傳問安。答曰,知道。
柳芝榮啓曰,來二十五日,朝參日次,而誕日問安相値,頉稟之意,敢啓。傳曰,知道。
柳芝榮,以禮曹言啓曰,今七月二十一日親臨春塘臺,參班儒生應製試取時,王世子侍坐之節,何以爲之乎?敢稟。傳曰,依例磨鍊。
傳于趙東弼曰,戶房承旨與禮曹堂上·戶曹郞廳,馳詣宣武祠,奉審以來。
柳芝榮,以禮曹言啓曰,今日宣武祠奉審時,本曹堂上一員,當爲進去,而臣履澤別雲劍進,參判沈相薰奉命出疆,參議金裕行在外未肅拜,無以擧行,令政院稟旨變通,以爲進參之地,何如?傳曰,允。參判許遞,前望單子入之。
禮曹參判前望單子入之,李喬翼落點。
傳于柳芝榮曰,望拜禮後,當御春塘臺,參班儒·武應製試取矣。弘文提學牌招,武士則兵判,試藝於丹楓亭。
趙東弼啓曰,今日親臨春塘臺,參班儒生應製試取時,弘文提學牌招,命下矣。弘文提學洪祐吉在外,何以爲之?敢稟。傳曰,許遞,前望單子入之。
弘文提學前望單子入之,沈舜澤落點。
傳于柳芝榮曰,入格幼學李秉翼,此是桂坊也,守令待窠,首先擬入。
李漢永啓曰,禁直法意,何等嚴重,而卽見軍國衙門草記,則主事權潚,不待交替,徑先出去,以致闕直之境云,事未前有,萬萬駭然。所當重勘,而本院請推之外,無他可施之罰,何以爲之?敢稟。傳曰,已喩於統理衙門之批矣。
傳于趙東弼曰,公事遲滯之中官金漢宗,從重推考。
趙東弼,以議政府言啓曰,藩梱體統,由來自別,啓聞格式,何等審愼,而卽見南兵營捉得假御史狀啓謄報,則非但有衍語之張皇,拶逼道臣,無所顧忌,竝擧列邑,亦欠忠厚,至以矇不覺察,駭歎萬萬,肆然遣辭者,事未前有,極涉妄率。該兵使尹雄烈,施以譴罷之典,何如?傳曰,允。
又以司僕寺一二提調意啓曰,濟州出來先運年例進上馬八匹,三名日進上馬六十匹,凶咎駑駘馬二十匹,前武衛所別卜定馬十匹,合九十八匹內,四匹中路故失除,實納馬九十四匹,禾毛色別單書入之意,敢啓。傳曰,知道。
金學洙,以義禁府言啓曰,保放罪人李鎬健,當爲還囚,照律以入,而病勢一向未差,仍爲保放之意,敢啓。傳曰,知道。
義禁府啓目,粘連咸鏡中軍李鎬健矣本府議啓內,詞訟有違,其責濫殺,雖非故意,道啓論列,難逭當律。以此照律,罪杖一百收贖,告身盡行追奪,又永不敍,用私罪。奉敎依允爲旀,功議各減一等爲良如敎。
甲申七月二十一日辰時,上與王世子詣春塘臺。北苑望拜禮親行,參班儒生試取入侍時,行都承旨閔應植,行左承旨李漢永,右承旨趙臣熙,左副承旨金學洙,右副承旨柳芝榮,同副承旨趙東弼,記事官權榮洙·朴永斗,別兼春秋金貞均·尹命燮·金喜洙·金春熙·閔正植,提學閔泳穆,檢校直提學閔泳翊,直提學金弘集,檢校直閣朴鳳彬·閔丙奭·鄭夏源,檢校待敎閔泳韶·徐光範·趙東冕,待敎金用均,副校理南濟元,副修撰吳有善,以次待立。時至,通禮跪啓請外辨。上具翼善冠·衮龍袍·靑玉帶·黑皮靴,乘輿出待賢門。藥房提調金壽鉉,副提調閔應植進前奏曰,侵早勞働,聖體,若何?上曰,一樣矣。通禮前導,由協陽門·建陽門·銅龍門·景化門·靑陽門,詣降輿所。通禮跪啓請降輿。上降輿,入小次,傳曰,東宮問安,勿爲之。出傳敎傳曰,戶房承旨與禮曹堂上·戶曹郞廳,依定式馳詣宣武祠,奉審以來。出傳敎傳曰,還宮門路,以宜春門爲之。出傳敎小頃,通禮跪啓請外辨。上改具翼善冠·黑團領·袍靑鞓·素玉帶出次,步詣北苑帳殿前。通禮前導,詣拜位北向立。贊儀唱四拜,上行四拜禮,侍臣及參班儒·武,俱行四拜禮訖。贊儀唱跪,上跪。司香二員,進香案前三上香,俯伏·興·退。贊儀唱四拜,上行四拜禮訖。通禮跪啓禮畢。領議政金炳國進前奏曰,日候頗熱,聖體,若何?上曰,一樣矣。上還詣小次,改具翼善冠·衮龍袍出次。通禮跪啓請乘輿,入宣春門內小次。傳曰,出宮門路,以宣春門爲之。出傳敎小頃,上出次乘輿,詣春塘臺。通禮跪啓請降輿陞座,上降輿陞座。應植曰,儒生入次,請出標信,開布城,何如?上以已下標信擧行。應植讀奏文武擧子入門單子訖,仍奏曰,試所承旨,以何承旨擧行乎?上曰,都承旨擧行。又奏曰,試官使之行禮乎?上可之。讀券官沈舜澤行禮入就位。上命舜澤進前,書賦題限申時。舜澤跪書,對讀官吳有善捧出懸題。上入小次,命試官權退。應植,以司謁入稟曰,申時已過,收券且多,考試,何如?上命考試。應植,又以司謁入稟曰,取幾人乎?上命取十人。又以司謁入稟科次。上出次,命科次。應植曰,書等何以爲之乎?上曰,第一張草三下,其餘皆書次上。應植書等訖,對讀官吳有善進前,讀奏第一張第二句。上命止之。應植曰,坼封何以爲之乎?上曰,承旨坼奏。應植坼封讀奏訖。應植曰,預次五張,書外字乎?上可之。舜澤書外字訖。上命書傳敎曰,參班儒生應製賦居首草三下幼學吳石泳,直赴會試。之次次上幼學嚴柱河等二人,竝給二分。之次次上幼學朴春權等二人,竝給一分。之次次上幼學金炳熙等五人,各奎章全韻一件賜給。出傳敎又敎曰,入格儒生,明日待令。出傳敎又敎曰,還宮,當自內爲之矣,該房知悉。出傳敎應植請出標信解嚴。上還內,諸臣以次退出。
上在昌德宮。停常參·經筵。
傳于趙東弼曰,政官牌招開政。
注書朴永斗病,代以朴周鉉爲假注書。
傳于趙東弼曰,左副承旨許遞,前望單子入之。
承旨前望單子入之,金文鉉落點。
趙東弼啓曰,新除授承旨金文鉉,以前任安岳郡守,方在解由未出中,何以爲之?敢稟。傳曰,勿拘。
傳于趙東弼曰,此時迎送之弊,不可不念,南兵使尹雄烈,特爲分揀。
傳于趙東弼曰,飭已施矣,咸興判官鄭基雨,特爲分揀。
傳于趙東弼曰,鍊戎臺移駐兵丁營號,稱以親軍後營。
傳于趙東弼曰,親軍後營營務,都承旨閔應植仍察。
以司謁口傳下敎曰,親軍後營,移接於玉洞新定處所事,分付。
傳于趙東弼曰,入格儒生,延英門外施賞。
傳于趙東弼曰,在外同敦寧許遞,今日政差出。
傳于趙東弼曰,敦寧都正許遞,今日政差出。
傳于趙東弼曰,有實故玉堂許遞,今日政差出。
趙東弼,以吏曹言啓曰,繕工監假監役官金允玉·孫永汶·裵錫夏,宗親府參奉李廷善,俱以身病,呈狀乞遞,竝改差,何如?傳曰,允。
又以吏曹言啓曰,侍從臣父年七十人,每於歲首,抄啓加資,而新有應推恩人,雖非歲首,亦爲抄啓加資事,載在法典矣。侍從臣父年七十人,別單書入之意,敢啓。傳曰,知道。
有政。吏批,行判書尹滋承牌招不進,參判南廷哲陳疏,參議沈相漢進,右副承旨趙東弼進。以吏批言啓曰,行判書尹滋承牌招不進,參判南廷哲陳疏,小臣獨政未安,何以爲之?敢稟。傳曰,只出緊任。以金興均爲同敦寧,朴衡東爲副校理,李容萬爲敦寧都正。
兵批,兼判書李載元病,參判曺殷承入直進,參議趙翼永病,參知趙璟淳病,左副承旨柳芝榮進。護軍徐鶴淳·徐珩淳,副護軍李熙準·李東淵,副司直李奎鵬,以上竝單付。
傳于趙東弼曰,見窠皆令差出。
吏批,再政。嚴錫瓘爲典籍,金在斗·朴義東·尹羲淳爲假監役,李建綺爲宗府參奉。三政。黃東奎爲假監役,假監役尹羲淳今超通政,朝官年八十,依法典加資,幼學承鎭戎年七十,今超通政,侍從臣前持平承履祥父,加資事,承傳,幼學莊濟喆年七十,今超通政,侍從臣前持平莊錫泓父,加資事,承傳。
兵曹口傳政事,御營別將軍李奎會。
趙東弼,以禮曹言啓曰,禜祭設行後,積雨收霽,日候晴朗,當有報謝之節,四門報謝祭,擇日設行,何如?傳曰,允。
書筵官朴性陽疏曰,伏以臣年來病廢,奄奄牀簀,便一未泠之尸,凡朝家之政令施措,漠然不得聞,聞亦不能知,知亦不能言,蓋身不出則言不出,自有先賢之大防故也。孔子曰,不在其位,不謀其政。臣之所處,旣不可謂在其位,臣之所學,又不足以謀其政,區區常分,但當閉門守口,修吾初服,以爲塵刹報佛之計,而至於事之迫切肌膚者,有甚於疾痛之極,則安得不仰首一號於父母之前乎?伏見近日窄袖衣新定節目,未知制度之何所依據,時務之何所關係,而軒章周冕,從此毁裂,群情沸鬱,人皆有下喬入幽之歎。夫以我殿下之聰明聖智,何爲而爲此萬萬意外之擧乎?雖然,朝廷之得失利害,臣不敢妄言,所言者,只是惶蹙之情私耳。皮冠乃賤者之飾,而虞人不忘喪元,文身,是蠻越之俗,而宋人猶資章甫。服之不稱,古人所戒,臣雖螻蟻之微,生長禮義之國,平常服着,不出乎道袍·深衣·峨冠·博帶,而今焉一朝捨棄五百年遵行之法服,遽然爲簡率便儇之製,心有所不忍,故依舊膠守,終莫之改易,冒犯禁令,自分罔赦。伏乞聖慈,亟命有司,刋臣選籍,治臣方命之罪,以肅朝綱焉。臣無任云云。答曰,省疏具悉爾懇。秋序已深,凝竚方切,際見來牘,以衣製事,有所張皇矣。蓋古來法服,何嘗有革除乎?其所變通,卽不過援於古而酌於今,祛其繁而就其簡。已有節目行會,爾其體諒。誘腋矜式,薰陶成就,不在衣制,而在於實學。爾其賁然來思,朝夕左右,展施蘊抱,致澤君民,是爲急切之務,予以此深有所望焉。仍傳于趙東弼曰,此批答,遣地方官,傳諭。
上在昌德宮。停常參·經筵。
傳于柳芝榮曰,政官牌招開政。
傳于柳芝榮曰,副護軍徐光範,參議軍國事務。
柳芝榮啓曰,副護軍徐光範,參議軍國事務事,命下矣。今日政下批,何如?傳曰,允。
傳于柳芝榮曰,呈告同義禁·同成均許遞,今日政差出。
傳于柳芝榮曰,吏曹參判有闕之代,前望單子入之。
柳芝榮啓曰,行都承旨閔應植軍國衙門進,行左承旨李漢永不爲仕進,右承旨趙臣熙廚院進,右副承旨趙東弼式暇出去,同副承旨金文鉉未肅拜,院中只有臣一人,伴直無人。同副承旨,卽爲牌招,何如?傳曰,允。
又啓曰,同副承旨金文鉉陳疏,伴直無人。右承旨趙臣熙,所當牌招,而拘於廳規,不得請牌,何以爲之?敢稟。傳曰,牌招。
柳芝榮,以吏曹言啓曰,成均館典籍金順豹,以其身病,呈狀乞遞,改差,何如?傳曰,允。
又以吏曹言啓曰,繕工監假監役官金在斗·朴義東·黃東奎,俱以身病,呈狀乞遞,竝改差,何如?傳曰,允。
又以弘文館言啓曰,新除授副校理朴衡東,時在忠淸道淸州地,經筵入番事緊,請斯速乘馹上來事,下諭。傳曰,許遞。
柳芝榮啓曰,左承旨趙臣熙牌不進,伴直無人。同副承旨金文鉉,疏批已下,卽爲牌招,何如?傳曰,允。
又啓曰,臣吏兵批兼進之意,敢啓。傳曰,知道。
有政。吏批,行判書尹滋承牌招不進,參判未差,參議沈相漢進,左副承旨柳芝榮進。以吏批言啓曰,行判書尹滋承牌招不進,參判未差,小臣獨政未安,何以爲之?敢稟。傳曰,只出緊任。以金中植爲副校理,鄭海崙爲同義禁,南廷哲爲同成均,參議·軍國事務單徐光範。
兵批,兼判書李載元病,參判曺殷承病,參議趙翼永入直進,參知趙璟淳病,左副承旨柳芝榮進。護軍南廷哲·趙存禹·吳顯奎,副護軍金學洙·承鎭咸·莊濟喆,以上竝單付。
傳于柳芝榮曰,見窠皆令差出。
吏批,再政。以李舜範爲典籍,朴淵浩爲假監役,河容任爲假監役,金東圭爲假監役,護軍趙羲贊·林百鉉已上今加嘉義,副護軍趙存禹·吳顯奎已上今加嘉善,出身李台熙今超通政,北苑望拜禮時加資事,兵曹覆啓判下。
以右承旨趙臣熙罷職傳旨,傳于柳芝榮曰,只推。
吏曹參判前望單子入之,金晢根落點。
柳芝榮,以兵曹言啓曰,南水閣水門鐵環破傷處,今已修改矣。把守軍兵,解送直所之意,敢啓。傳曰,知道。
又以禁衛營言啓曰,本營火藥庫,旣屬操鍊局矣。入直將卒,解送之意,敢啓。傳曰,知道。
又以操鍊局言啓曰,各營移來破傷鐵物中五百斤,移送親軍前營之意,敢啓。傳曰,知道。
又以操鍊局言啓曰,各營軍器中破傷鐵物,一從會案所載,移置本局之意,敢啓。傳曰,知道。
又以司僕寺一二提調意啓曰,濟州山馬監牧官全完礎,癸未·甲申兩年條封進馬二匹,今纔上來,禾毛色別單書入之意,敢啓。傳曰,知道。
又以司僕寺一二提調意啓曰,濟州出來後運歲貢馬二百匹,前武衛所別卜定馬二十匹,合二百二十匹內五十二匹,中路故失,十匹永原府別驍士,五匹江華府別驍士,二匹御營廳別抄武士,十二匹親軍左營,十二匹親軍右營,十二匹親軍前營,十匹親軍後營,十二匹禁衛營,十二匹御營廳,十二匹兵曹軍馬分給除,實納馬六十九匹,禾毛色別單書入之意,敢啓。傳曰,知道。
又以義禁府言啓曰,卽接月令醫員玄東圭手本,則以爲,時囚罪人權潚,猝得關格,又添泄瀉,目下症形,實爲危劇云。罪人病勢如此,則一邊保放,一邊草記,載在法典矣。權潚,姑爲保放之意,敢啓。傳曰,知道。
吏曹參判南廷哲疏曰,伏以臣邇來所被恩除,皆出特簡,臣豈不知君之爲悅,膺命之爲恭哉?然而踰濫之極而吝悔生,驟躐之過而嗤點至,必然勢也。臣於是誠不敢知榮之爲榮,而惟有一段兢懼底意弸積于中,自矢殫竭往役,圖報於萬一,庶幾其獲免大戾,千萬不自意,又伏奉特除以臣爲吏曹參判者,臣是何人,乃敢仰繳聖恩,至此之疊也?借如臣有能可奬,有勩可紀,冥升無漸,未若平步之爲穩,又況器小而大受,效蔑而恩禂者乎?六官之屬,夫孰非綦重?至若亞銓一銜,其任尤別,蓋權衡人賢否高下而黜陟之,以佐王之治者,惟冢宰爲然,而爲之亞者,亦有時代斲。人物之所以盛衰,世道之所以升降,治化之所以汚隆焉者,未嘗不關於是,是豈夫夫所可冒玷也哉?開政有命,天牌儼臨,雖不得不張皇出肅,而第臣區區私義,亦有萬難蹲冒者,玆敢罄暴衷情,仰瀆邃嚴。伏乞聖明,亟收臣新授銓銜,俾公器重而私分安焉,幸甚。臣無任云云。答曰,省疏具悉。所請依施。
同副承旨金文鉉疏曰,伏以臣姿性鹵莽,學識淺短,釋褐以來,濫廁淸顯,居常兢惕,懍若淵氷。百里匪材,猥承分憂之責,三載居官,徒增僨誤之罪,止竟狼狽可立而俟,而至於今番民擾,臣之罪益無所逃矣。奸吏因曠官而恣意偸弄,頑民謂矯瘼而攔入邑底,人心雖曰不古,苟能才優字牧,先機操飭,束濕嚴於莎廳,德政及於蔀屋,則豈有此無前變怪也哉?究厥所由,責有攸歸,一則臣罪也,二則臣罪也,揆以當律,合置何辟。迺者道啓,優於容貸,而謂無所失,廟稟宜其論勘,而反請分揀。聖度包荒,特垂允可,臣於是罪反爲榮,尤無所措躬。恩造旣偏,蟄伏自訟,不意喉院除旨,又下於千萬夢想之外,召牌儼臨。臣感戴殊渥,固宜張皇出肅,少伸叩謝之忱,而第伏念臣身雖倖逭,罰不蔽辜,何敢抗顔而進,晏然若無故人乎哉?曲荷拂拭,縱欲四維之冒廉,自分揣量,實合三命之循走,悉暴衷懇,俯瀆崇嚴。伏乞聖明,俯垂鑑諒,亟遞臣見銜,仍下臣司敗,治臣當勘之律,以爲守土臣不職者戒焉。臣無任云云。答曰,省疏具悉。往事何必爲引?爾其勿辭察職
上在昌德宮。停常參·經筵。
藥房提調金壽鉉,副提調閔應植啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
柳芝榮啓曰,右副承旨趙東弼,今日不爲仕進,卽爲牌招,何如?傳曰,允。
以咸鏡假都事鄭基雨狀啓,觀察使林翰洙,飭敎之下,情踪轉益惶蹙,公務一向廢却,方物封進狀啓,臣敢此代行,惶恐待罪事,傳于金文鉉曰,勿待罪事,回諭。
以咸鏡假都事鄭基雨狀啓,觀察使林翰洙,飭敎之下,情踪轉益惶蹙,公務一向廢却,臣日本船問情狀啓,敢此代行,惶恐待罪事,傳于金文鉉曰,勿待罪事,回諭。
以咸鏡假都事鄭基雨狀啓,觀察使林翰洙,飭敎之下,情踪轉益惶蹙,公務一向廢却,臣雨澤狀啓,敢此待行,惶恐待罪事,傳于金文鉉曰,勿待罪事,回諭。
趙東弼,以弘文館言啓曰,新除授副校理金中植,時在忠淸道舒川地,經筵入番事緊,請斯速乘馹上來事,下諭。傳曰,許遞,前望單子入之。
玉堂前望單子入之,副校理尹泰興落點。
金文鉉,以禁衛營言啓曰,謹依下敎,焰硝廳付屬本營矣。別騎衛一人軍二名入直之意,敢啓。傳曰,知道。
又以司僕寺一二提調意啓曰,濟州後運貢馬,沿路故失,若是夥多,不善擇封之該牧使沈賢澤,不謹護送,以致故失多數之,地方官鴻山縣監鄭元世,大興郡守崔喜鎭,竝令該府拿問處之外,此先後運故失邑守令,竝捧現告,從重推考,何如?傳曰,不無斟量,竝從重推考。
領府事洪淳穆疏曰,伏以臣罪積如山,屛蹙窮鄕,惟日訟愆,未嘗食息暫弛,雖嶺海鈇鉞,固不足以蔽厥辜。匪意聖度包荒,察其愚而恕其妄,薄罰旣敍,思諭荐降,辭旨諄複,眷遇懇摯,有若陽春之布德,雨露之滋澤。臣雖愚迷,寧不識感激隆造,磨放之所莫酬也?第臣情踪,罪固難貰,則夫何敢更事覼縷?大抵爲臣子者,國有事焉,當諫而不諫,罪也,不當諫而强諫,亦罪也。向因卿士庶民之論,未可以癃癈不省識,晏然自阻,遂乃同聲屢讀,迄不知止者,縱謂三諫泣隨之義,全昧一分嚴畏之心,干冒天威,自速力抗之科,命令之不尊,義分之有壞,此皆臣天地間莫逃之罪戾。臣是朝暮人耳,事君之日短,以其所短之日,旣未克保有涵育之恩,逋慢殘喘,如窮無歸,惟當分甘邱壑,木石爲伍,而況臣宿疾,近益添篤,委淹床玆,輒須人運動。罪旣未勘,病實有劇,雖欲趨走進身,誠無奈何乎,則臣情到此,冞增壈悚,而且伏念千秋聖節,隔在不遠,跡阻呼嵩之列,北望觚稜,遙供九如之祝而已,耿結微忱,尤何可極乎?玆庸從縣道,冒籲情病。伏望聖慈,俯垂鑑諒,亟勘臣當被之律,永刋仕籍,以爲爲人臣不忠者戒焉。臣無任云云。答曰,省疏具悉卿懇。卿之駕還,日有正待,際見來章,又以旣往事,覼縷不止。此蓋數次敦諭,已察衷曲,更無餘蘊者也。卿何爲如是邁邁,有若不可已之處義乎?矧此時予之依戀,卿之誠愛,尤有異於他日。卿其勿復逡巡,卽爲登塗,封此眷眷之意。仍傳于金文鉉曰,此批答,遣史官,傳諭。
行吏曹判書尹滋承疏曰,伏以臣衰朽疎拙,萬萬無似,何嘗有一毫櫬當於冢宰之任哉?宜卽控實陳籲,退守本分,而上章路阻,蹶肅命,浹背惶汗,歷屢日而尙未收矣。夫吏牒所稱,稱是職者,有曰山公之啓事,有曰盧毓之考課,僅若個人而已。若臣者,地望素賤,不足以表率百工,才識湔劣,不足以甄綜九流,頹齡枯殼,聰明減耗,又不足以嫻習掌故,則官人之官,初不得人,而將欲得人於官人者,揆以事理,寧有是乎?此臣求解一念,不容晷刻緩也。今玆亞僚之疏引私義,卽緣臣而然,則臣豈可晏然蹲仍,甘自歸於廉維之外哉?此又臣一日難冒之一端也,玆陳短章,仰瀆崇嚴。伏乞聖慈,俯察由中之懇,特垂體下之念,亟遞臣所帶銓銜,俾安私分焉。臣無任云云。答曰,省疏具悉。卿其勿辭行公。
參議軍國事務申箕善疏曰,伏以臣姿駑學蔑,百不猶人,而濫竊科第,位已躋於緋玉,夙夜兢懼,愧無報於涓埃。機務處之趨走,內衙門之參議,萬不近似於如臣匪村,而謬恩荐加,黽勉承膺,跡隨人後而自分循默,才短酬世而一任拙,卽日月之明,所已燭照也。猶然愆尤山積,疵謗溢世,此乃負乘致寇,滿盈招損,理所宜然,亦臣之所夙慮者也。夫受國厚恩,而終蔑報效,策名當時,而不能自勵,卽一棄物耳。有臣如此,將復焉用?不惟臣分之宜自引退,抑亦淸朝之所合譴斥,故縮伏半載,訟愆俟勘,不敢以見職自居矣。今自政院,促臣就直,義分所在,固當蹶不暇,而以臣情踪,實不敢抗顔就列,玆敢瀝血陳章,仰瀆崇嚴。伏乞聖明,亟遞臣參議軍國之職,仍爲永刋仕籍,以安微分焉。臣無任云云。答曰,省疏具悉。不當如是爲引,勿辭察職。
副護軍金敎煥疏曰,伏以臣不肖無似,略申愚忠,向有以養兵事,猥控疏陳,竟荷優批,感惶靡措,冀下注措之音,歲月如流,尙靳成命,耿耿寤寐,益切寸忱,,爾來五洲聯和,售利角智,小大强弱,互相維持,而知時識勢之士,未嘗不以防守一款爲急先務。況今中國,與法失和,賠銀携貳,局勢立變,法之志,固不在安南一隅,而駸駸然傲視中國。善觀時變者,以爲强弱懸殊,弱者自守,則易爲和,小大均等,不肯相下,則必爲戰。戰釁一啓,則法以越海懸入,勢不可長,中國亦財匱於機廠,策應無路,究竟勝敗,不能逆睹,而兩虎相鬪,恐有辨莊子之在傍竊笑。以接壤最近者言之,貪虐如俄,巧黠如日,乘機逞肆,因風縱火,推波助瀾,則雖以英之强,米之信,必爲袖手而已。中國與法之誰得誰失,尙不暇論,吾東一丸之地,介處其間,將閉門高枕,恃和約而晏然恬嬉乎?此誠危急存亡之秋也,政宜君臣上下,明目張膽,旁求遺逸之雄俊,作新頹靡之法紀,使國勢回否爲泰,民情轉疑作信,京外諸處營壘鎭堡,敎鍊有素,則庶可以坐守而應變矣。京中則已有親軍營,又設敎鍊局,機沿則有海防營,忠州·春川,亦有操兵之所,非不爲陰雨之備,而太涉疎闊矣。査各國,皆以寓兵於農商,丁出於農,餉出於商,除文武以外,擧國之人,無人不爲兵,足以取法。東北·兩西,固宜防守,而三南,亦不可不汲汲設行。臣生長兩湖之地,形勢要害,事狀便否,曾所揣摩之久,故年前北入俄地,先察其兵務,粗得一班之見矣。臣本夫武,志在戎馬,顧雖愚迷,願以裹革爲矢,若使臣周旋於兩湖之間,塵刹圖報,庶效琄埃。至於籌餉,則沿海雜稅,山縣火結等,種種各色,出於實而歸於虛,皆可取以爲需,外他挪用,亦不待正供而綽有餘裕。伏願聖明,恕其狂妄,特加留意焉。且貨幣者,民國之膏血也,一有凝滯而不能流通,則秦痞漢瘇,不可醫矣。昨年當五之設,固仰聖算之逈出尋常,而施行不過京城而已,外而各道,皆有加計,訟牒紛紜,貨路枳壅,是豈鑄設之本意耶?衣裳者,一國之表章也,儻有殊製而不肯從俗者,則殷冔周冕,將焉用矣?窄袖之令,亦係時措之不得不然,而施行不過京城而已。中外去來者,江頭換着,五六十里外,競以窄袖相嘲,是豈變制之本意耶?此不可玩愒歲月,以爲一俗同風也。亟命直指繡衣,嚴飭道臣·守臣,星火知委,以重王網,俾正趨向焉。徒激蔡藿之忱,妄陳芻蕘之說,伏惟聖明裁擇焉。臣無任云云。省疏具悉。殊涉煩屑矣。
副護軍李定會疏曰,伏以臣卽造化中一微物耳,只以世祿孱裔,晚從蔭途,待罪下邑,絲毫無補,才疎性狷,不免罷歸,而幸際盛會,以犬馬之齒,蒙緋玉之資,恩榮大矣。臣雖至愚,亦嘗奉敎於君子,粗聞事君之義,少須臾不死,一陳管見,或報塵刹,是彝情也,是素志也。矧當國家有事之日,特降絲綸,詢及草野,反省之德音克彰,矯救之群策畢達,宜其治效斯捷,而虞憂未弛,臣所以瞻望象魏,徊徨久矣。伏竊惟之,帝王立極,至德配天,享國靈長,垂裕後昆,卽古聖人之所大願也。夫人之情,其分雖殊,各有所願,令聞長世,保其宗廟,卿大夫之願也。懷寶待時,立身揚名,賢士之願也。樂歲終身飽,凶年免於死亡,庶民之願也。各遂情願,上下均平,所謂絜矩之道也。然皇極五福,以錫民爲先,中庸九經,以尊賢爲首。男耕女織,以之供上,赴湯蹈火,以之敵愾者民也。漁釣之蹤,用之則可以揚鷹,王覇之才,捨之則止於飯中者賢也。彼之願一有不獲,則上之人,無以獨享耳,故聖王於此,必加曲逐之政,施之以至仁,求之以至誠,一念無間,惟恐或失,是蓋治平之大本也。苟如是,則國勢雖如綴旈,其終必爲磐泰。自古有國者,未嘗無艱恤之憂,而轉危爲安,皆是道也。昔夏少康,有衆一旅,岌嶪何如,而猶致中興。殷高宗,鬼方三年,憂勞何如,而終成大功。周成王,雖承燕翼之謨,而沖齡宅位,未免多難,君臣惕厲,卜世久長,後人以少年多疾克登上壽比之。此數君者,別無他道,衆心皆服,在位皆賢而已。我國雖偏小,自列聖以來,休養生息,芸蔥庶類,皆子視之民也,衣冠舊裔,皆賓興之士也。惟我殿下,以大中至正之道,勞徠振作,允德協下,則丕應徯志,各遂其願,軼駕三王,君臣保泰,豈無其道哉?朱子曰,正其本者,雖若迂緩,而實易爲力,救其末者,雖若切至,而實難爲功。伏未知萬幾之暇,淵穆之念,以何爲急,而修省之道,雖已極至,務敏之工,益復加勉。大本一立,上下同心,則其末不足憂耳。臣於平日柒室之中,追述古人陳善之義,次及濟民用人之政,委置塵篋久矣。今於咫尺之紙,無以張皇,披閱舊稿,分爲冊子四卷,一曰陳勉議,二曰東宮勉德,三則論軍田糴,四則論科擧薦擧,而文拙筆荒,雖極悚惶,冒瀆崇嚴,敢玆封進,淸讌之暇,或垂睿覽,則一二可採,非所敢冀,而平日志願,庶可畢矣。然職非言責,罪涉潛踰。伏惟天地父母,恕其妄而察其情焉。臣無任云云。省疏具悉。所進冊子,當留念矣。
忠淸道忠州幼學朴東洙疏曰,伏以臣才學庸孱,識見賤陋,卽一草野蠢蠢之氓也。以臣愚昧,不敢及於時務,而疾痛之極,必呼父母,理之自然,貧賤之甚,不畏斧鉞,勢所固然也。今此下民,貧且困焉,去去益甚,而臣亦貧困中一民也,誠意淺薄,文辭短拙,不可一一明白,而敢進大槪,伏願聖上,細細垂察焉。惟我東方雖小,蒼生之衆,不下於他國,土地所出,不下於他國,金銀之産,亦不下於他國,而獨民國之貧,甚於他國,何也?民非不足,地非不廣,産非不贍也。蓋國之本在民,民之本在農。農者天下之大本也,是故聖君在上,春以補之,秋以助之,庶民在下,晝爾茅之,宵爾索之。上以是勸勉,下以是勤勞,人人修業,家家力農,則國有盈庫,民有餘積,可以爲昇平之世矣。然則民國之貧富,但在乎農之勤不勤,明矣。匹夫匹婦,不可遊食審矣,而今之民,務於農者,百而其一,遊食之民,百而居九。一人耕之,十人食之,猶不可爲也,而況一人耕之,百人食之者乎?挽近以來,遊衣遊食,都無職業之民,非一非再,流連荒亡,以訛傳訛,酗酒雜技,放辟奢侈,無所不爲,而轉入於賊黨之徒者,不可勝數也。聖人有言,民無恒産,苟無恒心,放辟奢侈,無不爲已。天初生民,本無盜黨,此蓋無業之故也。以臣賤量思之,則驅民歸農,國富民安之術有十。方伯·守宰,擇以賢良方直之臣,民之所賦,只取十人,各項所斂於民者,竝爲除之。各邑吏屬,卽一擧行於守宰者也,而守宰一員所屬之吏,多則屢百名,小不下五六十名,幻弄作奸,皆由於吏輩,民間苦弊,亦皆由於吏輩也。邑事擧行,多則十人,小則五六人,可也。其他吏輩,竝皆除案,歸之農桑,官吏勿出民間,賦稅民皆自納,方伯·守宰,力敎農桑,其務一也。民之於官,畏之如虎,而今之貧官汚吏,不顧事體,以斂爲主,上失度規,下無法守,酷政日甚,賊民繼興,而方伯掩而置之,御史亦不能察之,莫重國事,寧有如是乎?守宰之於民,有虐政者,一一罷黜,永刋仕版,更勿敍用,立紀網正明分,其務二也。民之十五歲以上,皆佩號牌,而各邑官員,考以戶籍,以火印標於號牌,地名里名及士農工商中,各書其業刻之,朝官以角牌佩之,民之號牌,官員各別申飭,每年一次考籍考牌,官不厭煩,民無失法,一遵令行,其務三也。詳知民事,莫如本邑之人,擇其忠厚謹實之人爲邑長,與守宰相議決事。其次,面置面長,里置里長,又有五家作統之規,每五家以一統首領之,勸以士農工商之業。士農工商中無業者,統首報里長,里長報面長,以此追報,至於巡營,而終不聽敎者,此是化外之氓也,施以當律,其務四也。道路每三十里計,別置一員,而各邑吏校及各鎭校卒中,擇其善察者置之。每十里店,以店主爲路員,往來行人,考其號牌送之,而無號牌者,卽無業之人也,捕之告于官治之。聽其言察其色,不可欺者,人之貌也。員校各別察之,員校及店主,如有違法者,自官嚴治,而以此正式,則火賊之黨,從何以行路乎?不誅而自除。鄕之場市,卽貿易之場,而亂類都會處也。五家作統中,別置市員三四處,考其號牌而貿易,則商無見失之慮。商各有所繫之物,而各以所繫之物,貿易物價,勿爲濫利。出沒市肆,豪放自得,無所業無所關者,考其號牌而嚴禁,則亂類自擗,其務五也。酒者狂藥,糖者悅口而已,小無助於人,而其於民國,害莫大焉。以一年所出,計其所入,則酒糖之米,過其半矣。田民之力小,遊民之口多,田疇所出甚小,酒糖所入又多,理之所在,安得不貧?酒糖之屬,一切嚴禁,其務六也。當五新鑄,八域之民,或用或不用,人心漸變,物價倍騰,以一國之民,用與不用,不同一規,國令所在,安敢如是?蓋當五之鑄,與葉錢通用之意,而自當五用後,葉錢都無環行者,至於換錢之際,以倍易之,當初鑄錢之本意,安在哉?今之葉錢,反不如無也。永爲革罷,收諸道葉錢,更鑄當五,以立國網,以一民規,其務七也。僧巫之徒,徧滿一國,不耕而食,不織而衣,妖言妄說,惑世誣民,至有變風傷俗之境,寧有如許頑習,而此徒之衣之食之,從何而生乎?如干田民之所勤苦者也。行關各道,僧巫之屬,放之田野,歸于農桑,或於山中,自耕自織,更不得亂雜於民間,則此乃國之一大政也,其務八也。設科取士,本以勸文學之道也,而近日士習駭然,不讀一卷書,借文借筆,但以呈券爲主,而或幣立試,或賂掖屬,自下弄奸,無所不至。且一設科場,國財所費不小,而頻繁設場,此非取士之方,浪費國財而已。節製應製,竝勿設行,十年一次,只以庭試設行。且鄕·漢試之弊,近來尤甚,以士爲名者,目不識丁,但以請囑爲主。設科取士之擧,何等重大,而至於此乎?各道京試官,勿爲下送,每式年以各其營合設,而各道守宰中,以文學之人爲主試,自廟堂別爲申飭,出榜後參榜之士,招以面試,考其文筆,無文筆者,落榜而嚴刑遠配。漢城試亦然,以此遵行,則安敢更有如許之習乎?其務九也。京中之士,就於館學,習文習書,而有望重才學之人,薦于朝家,察其學行然後用之,閭巷之士,各就其邑鄕校敎之,而有望之人,自鄕中薦之,亦察其學行而用之。無論上下貴賤,有出衆之才,隨其才調用,其務十也。其外從民便易,因時變通之道,亦在執法之手端,而近世以來,昇平日久,人心懈慢,衆無所執,民不畏法,不可以仁義專主。威恩兼專,賞罰分明,然後乃可立法矣。臣伏見嚮日衣制變改之令,固知聖心出於從簡就便,抑奢崇儉之方也,而以綾緞寶具,別官之有無,品之高下。至於常賤輩,不得加緣,事有嚴令,而綾緞寶具,無不服之,紗服紅帶,儀如宰相。常賤之輩,盡爲施緣,文武難辨,上下混一。以若都下之民,若是其無嚴,況於遐方之人,又何可言乎?此蓋無網紀無法守之故也,臣恐貽笑於鄰國也。方今明君在上,賢臣在朝,聖化流行,四方之人,皆欲立於殿下之朝,天下之商,皆欲出於殿下之市。當此之時,以本國之人,雖一民,豈可無業乎?況今機務方張,機器且設,民國之憂,茫然無涯,君臣上下,戮力同心,盡心力行實事,務其本,治其民,則民之從之,如水之就下。庶民共之,其如是,則五百年宗社,三千里赤子,豈不大幸乎?臣本微賤,蟄伏窮鄕,惟知君臣父子其義一體而已。一自再昨年軍變後,無窮慙悼,生難擧頭,死不暝目,而於外國人,尤無抗顔之心。言念及此竊爲痛哭處也。杜門縮首,死於雨露之中,是臣區區之望,而伏念殿下憂蠻之深,敢不自安,死以仰瀆崇嚴。伏乞天地父母,先治臣無嚴之罪,亟垂明令,以除民國之憂焉。臣無任云云。省疏具悉。條陳頗有可採矣。
全羅道南原幼學吳鑑疏曰,伏以臣天下之勢,有不可爲之時,有不可不爲之時,國家之事,有不可變之機,有不可不變之機。以當今之事勢論之,機不可捨,時不可失,臣請以不可失之時,言其不可捨之機也。夫所謂有國之爲政者,貴在乎時措之宜,故三代之尙各異,而五覇之道不同。蓋聖以傳聖,智以應智,而三代五覇,尙各異道不同者,何也?在於順其時機則興焉,逆其時機則亡焉。由是觀之,天下之大,國家之重,只在乎時機而已。夫時機之謂者,譬如作舍焉,方其始之也,築地爲基,琢石爲璴,立其柱覆其瓦,墁其壁設其戶,使適其用。彼所謂經之營之者,非不美且固也。物久則弊,木久則蠧,理所必至,及其經年閱歲,簷宇漂風,而棟退樑崩,欄落椳解。當此之時,若非匠氏之修補,則是家也,豈能長久哉?然而家翁不知爲憂,恬然坐視,家屋全破後,至無何之際而棄之,則村人收之,而或爲公立場,或開拓而田之,曩使家翁,暫爲失時捨機,終爲他人之所奪,豈不惜哉?今陸有龍車,海有鯢船,又有電機,山巓水底,無不蔓連,而雖歐米之遠,不啻近於咫尺也。彼如英·法·米·魯·獨·伊·奧諸國,皆善於時機者也,故國威振於東西洋,而富且强焉。若印度之爲賤,安南之爲亂,琉球之爲民,皆不善於時機者也,故傾其社稷而辱且亡焉。彼暹羅者小國也,能稱帝四方,不敢觸焉者,亦善於時機而然也。臣以爲方今海內之事,當不可不爲之時,若不可不變之所謂急務者,議政事,而略其條有二,一曰裁判,二曰警察也。或曰,外國之裁判,則我邦之各部法司也,警察,則我之捕廳也,去其舊制,何乃區區模夷狄之法,而混先王之法之上乎?臣以爲不然矣。聖朝諸法道,其始則非不美且固也,恰如家室,爲風雨所破,姑未修補者也。際此之時,則夏不可不尙忠,殷不可不尙敬,周不可不尙文,五覇亦各行其道矣。臣之所謂警察者,巡査民間,至紀網正風俗,使人人勉勵而務其實者也,裁判則除勒梗而撫孤弱,杜奸穴而揚敎化,公決·訴訟·死獄等者也。蓋此二條,萬國皆行,而爲牧民之基礎,故年前全權大臣臣朴泳孝之先所奏請者,蓋由於此也。或又曰,弊無不生於新規,今國家多事,得人難使,生財難用,何能爲之乎?臣以爲不然矣。夫日月之所照,兩露之所添,何地草木不生,何水魚鱉不遊?故古之能善政者,不過乎用賢矣。殷湯迎伊尹於莘野,周文聘呂尙於磻溪,秦繆公擧百里奚於牛口之下而加之百姓之上,言聽計用,王天下而覇諸侯。由此觀之,則人才俊傑,不必生於世祿之家,而不必不生於草野之中也。且海內之財,譬如琢璞出玉,排沙簡金,當使億兆之民,各勤其業。生之者衆,食之者寡,則民財恒足,民財恒足,則國家之用,有何不贍,故管仲曰,天下不患無臣,天下不患無財。是所以謂也。伏念臣以下土賤蹤,敢有志於經濟之策,迺自弱冠,遊觀外國,略覽時務之要,則千揆萬緖,各殊其制,不可猝行於我國,惟栽判·警察二法,最爲治國之急勞,而如待症投劑,不可不先立者,故臣編輯其文,飜錄其條。然不在其位,難謀其政,故逡巡然退藏于草野矣。幸當我殿下勵政勤治之辰,躬自遊意於萬化之變,採用於時機之務,故不避猥越,敢陳瞽說,伏望細細垂察焉。臣無任云云。省疏具悉。能說時務,殊庸嘉尙。
慶尙道安義幼學田鶴淳疏曰,伏以臣聞千人之諾諾,不如一士之諤諤。臣本遐土賤品,雖不敢以士自處,幸得生長於聖明之世,從游於儒賢之門,粗知忠孝之方,春秋之義,常自以爲生,爲臣子,獨不得一日盡忠於君父之前而老死窮壑,至恨弸中矣。近伏聞殿下,以明四目達四聰之聖德,廣開言路,從諫如流,上自朝廷百官,下及閭巷匹夫,皆得上書,以盡其衷此誠布韋之臣,千載一時也,臣不勝感激歡欣,冒昧仰陳,伏乞聖明垂察焉。臣伏聞殿下,以我國衣服,多有不便,損益古制,斟酌時宜,刪繁就簡,祛奢尙儉,以周衣代氅衣,裕代道袍,使八域衣冠,煥然一新,猗歟盛矣,曷敢有岐貳之論哉?然而或者曰此非先王法服,着之不可也,臣則曰不然。法由王者出,時王之制,豈非法服乎?或者曰此亦先王法服,着之可也,臣則曰不然。均是先王法服,而取舍之間,自有義理存焉。夫我國之服,卽皇明匱制也。皇明之於我國,其鴻恩汪澤,果何如哉?五百年宗廟社稷之安享太平,三千里群黎百姓之得保性命,咸我神宗顯皇帝·毅宗烈皇帝再造之聖德也。竭天下之力,救一國之命,因是中國內渴,逐至顚覆,凡我衣此衣冠此冠者,孰不有窮天薄地,欲報罔極之痛哉?王澤旣沒,人文亦喪,天下萬國,皆爲薙髮左袵,而惟我孝宗大王,以日月之忠,江漢之忱,獨守皇明遺制,衣遵勿替,以明春秋大義於天下,至于今天下稱之曰,朝鮮禮義之邦者,蓋以衣冠文物,彬彬然有先王遺風故也。見今各國縱橫,壁壘相連,八域人心,疑懼未定,遽然有變服之令,臣恐先失望於忠志之士,將見笑於天下後世也。明之亡昔在甲申,而今當甲申,竝與遺制而變之,人心痛隕,無異於皇明殉社之日,此實秉彝之性,曷不然乎?伏乞殿下,講明義理,遵守舊制,用光先王之遺德,深追皇明之舊恩。臣愚以爲成命已下,有難還收,則以新服舊服,兩存而通用之。燕居無事之時,仍着舊服,動作有爲之日,或着新服,使之從便爲之,則庶幾義理以明,人心以定矣。殿下以彼銳我鈍,彼富我貧爲慮,而有此變服之命,然而國家富强之術,豈全在於變服一事而已哉?歷選前史,凡爲國家者,莫不以任賢使能,節用愛民,能成富强,未聞一人有變服之論也。當今之時,如欲富强,亦宜以廣求賢才爲急先務也。以殿下聰明聖智,不拘地閥,心誠求賢,則傅巖之築,渭濱之釣,何代無之?賢者在位,能者在職,出謀發慮,陳善納忠,則國家之富强,可計日以待矣。臣於此事,竊嘗講究者熟矣,請先以富國之術,略陳其槪。國家今日之勢,若不大加更張,則雖有經綸智謀如管·葛者,亦莫可奈何。蓋先得生財之道,然後乃可以言富也。國之財用,出於民稅,民稅出於田結,田結者,量田而一定者也。國財之用下,百倍於前日,民稅之捧上,一定而不易,則國安得以不貧,民安得以不困乎?自數百年昇平以來,民口繁殖,山野之間,草萊之地,盡闢而播穀,良田沃土,倍滋於前日,而逐土定結,逐結定稅,田稅之所出,亦倍於前日矣。然而國用常不足,民産常不給,其故何哉?蓋由於奸吏輩,誣弄隱匿,而田結之稅,太半爲渠輩之私貨也。道道皆然,邑邑如是,自今以往,嚴立法令,使明於算數者,査櫛田結,則八道之田結,必倍於前日,而田稅之所出,無一毫遺漏者,此不過一朔間事,少無害民之端矣。且以朝廷官爵言之,損其不急,一人兼數人之職,則頒祿之費,必半減於前日,各道守令則合其小邑,兩邑置一員,則俸廩之費,亦半減於前日矣。如是則廩有餘粟,庫有餘財,不可勝用矣。更以强兵之術,略陳其槪。蓋先定兵制,然後乃可以言强也。古者藏兵於農,國家無事,則兵皆爲農,國家有事,則農皆爲兵,民食足而兵力强,國財富而敎化行。我國兵制,雖未必盡合於古,而尙有可采者,卽各邑所謂束伍軍是也。一自戶布出後,兵制解弛,束伍軍輩,皆稱兩班,散走四方,藏蹤匿名,無一人自處以鄕兵者,所謂軍簿名色,只是紙上空文而已。若當板蕩之世,雖欲徵兵,已散之兵,何以收合,不習之兵,何以攻戰?敵兵入境,其將束手而待命矣。言念及此,可謂太息流涕者也。自今以往,先自機內,次及各道各邑,無論士族小民,錄其姓名,盡載於軍籍,而伍伍爲統首,什統置里長,百統置部長,各授以軍職官銜,以次陞遷,則軍令嚴明,行陣和穆,班常之名分自在,貴賤之等級不紊矣。春秋農隙之時,部長·里長,各率其統伍,訓鍊兵事,賞罰勤慢,使統內之民無敢私自遷去,則無一人漏籍者,無一民非兵者也。在上之人,行仁政於民,敎之以禮義,勸之以農桑,薄賦斂節財用,敎化浹洽於民心,脫有不虞之變,軍令一下,八路軍兵,一時自至,皆欲效死於王事。如是則國莫富於天下,兵莫强於天下,何畏乎隣國之富且强哉?不必以衣服變制,區區爲富强之術也。人皆曰諾諾,而臣獨曰不然,敢此仰瀆崇嚴。伏乞聖明,深察采納。以臣爲聖朝諤諤之一士,則臣死無愧於前人,聖德尤有光於前代矣,伏不勝惶恐之地。臣無任云云。省疏具悉。衣制事,節目已行,不宜如是爲說也。
上在昌德宮。停常參·經筵。
自開東至申時,灑雨下雨,測雨器水深二分。
大殿誕日,大殿,軍國衙門·內閣·政院·玉堂·朝廷百官單子問安。答曰,知道。大王大妃殿·王大妃殿·中宮殿·世子宮·世子嬪宮,軍國衙門·內閣·政院·玉堂·朝廷百官單子問安。答曰,知道。
以司謁口傳下敎曰,時原任大臣·奉朝賀·時原任賓客·時原任閣臣·時任春桂坊·內外衙門堂上·宗親·儀賓·玉堂主事·宗正卿二品以上·六曹·兩司長官·承史,當賜饌矣,留待。
傳于李漢永曰,權停例行禮時,侍衛軍兵,令各其營乾犒饋。
以權潚囚單子,傳于金文鉉曰,飭已施矣,分揀放送。
柳芝榮,以禮曹言啓曰,今此大殿誕日,前咸鏡監司林翰洙,賀箋不爲封進,事體所在,誠極未安,推考,何如?傳曰,允。
李漢永,以御營廳言啓曰,南水閣東邊水門鐵環破傷處,今已修改,把守軍兵解送直所事,自兵曹草記矣。把守東營入直軍,還入直所,而添入軍,依例解送之意,敢啓。傳曰,知道。
甲申七月二十五日,上御便殿。中國統領摠兵召見入侍時,行都承旨閔應植,記事官朴永斗,以次侍立訖。上具翼善冠·衮龍袍以出,立交椅前。中國統領摠兵諸人,以次升殿,行打恭禮。上擧手答揖,仍命傳語曰,請就椅。諸人各就椅。上命傳語曰,日氣微涼,諸位均好否?諸人曰,都好,都好。上命傳語曰,間有輪船來到,得承皇·皇太后聖安否?三人仰答曰,聖安。上曰,北洋大臣,亦爲泰平否?三人仰答曰,太平。上曰,各陣兵弁,久住陋處,必多喫苦。三人仰答曰,營房地方,極爲乾淨,兼承聖恩厚意,多受賞賜,不勝感激之至。上命傳語曰,請喫茶。諸人曰,多謝,多謝。上又命傳語曰,略具菲饌,請須下箸。諸人曰,蒙此厚饋,謝不敢當。喫罷告退,一齊出楹外,行揖禮以出。上答揖以送。承史以次退出。
上在昌德宮。停常參·經筵。
傳于金文鉉曰,受香承旨,仍爲奉審摘奸。
傳于金文鉉曰,咸鏡監司留待。
傳于金文鉉曰,咸鏡監司入侍。
傳于金文鉉曰,政官牌招開政。
注書權榮洙病,代以金炯穆爲假注書。
傳于金文鉉曰,在外同義禁許遞,今日政差出。
傳于金文鉉曰,在外敦寧都正許遞,今日政差出。
行左承旨李漢永書啓,臣承命陪香祝奉神位版,詣崇禮門,仍爲奉審則無頉,祭物·祭器·祭井看審則精潔,諸執事·進排官摘奸則無頉矣。臣則以獻官將事畢,還奉神位版〈後〉,復命之意,敢啓。傳曰,知道。
右承旨趙臣熙書啓,臣承命陪香祝奉神位版,詣敦義門,仍爲奉審則無頉,祭物·祭器·祭井看審則精潔,諸執事·進排官摘奸則無頉矣。臣則以獻官將事畢,還奉神位版後,復命之意,敢啓。傳曰,知道。
左副承旨柳芝榮書啓,臣承命陪香祝奉神位版,詣興仁之門,仍爲奉審則無頉,祭物·祭器·祭井看審則精潔,諸執事·進排官摘奸則無頉矣。臣則以獻官將事畢,還奉神位版後,復命之意,敢啓。傳曰,知道。
右副承旨趙東弼書啓,臣承命陪香祝奉神位版,詣肅靖門,仍爲奉審則無頉,祭物·祭器·祭井看審則精潔,諸執事·進排官摘奸則無頉矣。臣則以獻官將事畢,還奉神位版後,復命之意,敢啓。傳曰,知道。
金文鉉啓曰,行都承旨閔應植軍國衙門進,行左承旨李漢永,右承旨趙臣熙,左副承旨柳芝榮,右副承旨趙東弼差祭,院中只有臣一人,伴直無人。行都承旨,所當牌招,而拘於廳規,不得請牌,何以爲之?敢稟。傳曰,牌招。
又啓曰,行都承旨閔應植牌不進,伴直無人,所當更爲牌招,而拘於廳規,不得請牌,何以爲之?敢稟。傳曰,牌招。
金文鉉,以議政府言啓曰,式科試日,行將不遠矣。四道京試官,今日政差出,何如?傳曰,允。
又以吏曹言啓曰,繕工監假監役官朴淵浩·河容任·金東圭,俱以身病,呈狀乞遞,竝改差,何如?傳曰,允。
金文鉉啓曰,臣吏兵批兼進之意,敢啓。傳曰,知道。
有政。吏批,行判書尹滋承牌招不進,參判兪晚源進,參議沈相漢牌招不進,同副承旨金文鉉進。以吏批言啓曰,行判書尹滋承,參議沈相漢,竝牌招不進,小臣獨政未安,何以爲之?敢稟。傳曰,仍爲之。以金昌熙爲同義禁,徐光範爲敦寧都正,李勝宇爲忠淸道京試官,李重夏爲慶尙道京試官,洪炳一爲全羅道京試官,沈琦澤爲平安道京試官,副護軍李秀萬·李台熙,副司直朴衡東·金中植,副司果許·尹喬鎭·全仁宅·李晚昇。吏批,再政。以張晉弼·吳重默·趙洛奎爲假監役。
以吏曹參議沈相漢牌不進罷職傳旨,傳于金文鉉曰,只推。
金文鉉,以吏曹言啓曰,來八月初一日行宗廟朔祭,大祝前持平金鎭祐,時無職名,令該曹口傳付軍職,何如?傳曰,允。
兵曹口傳政事,副司果單金鎭祐。
咸鏡府尹鄭基會書。王若曰,地是西滸陶窰,肇基億萬年洪業,職則北門鎖鑰,專管卄四州雄藩,寄付不其重乎?簡畀知有在也。眷言嶺北之一路,卽是我東之重關,月遊之拱護瞻昂,佳氣蔥鬱,風習之勁悍調御,澤化覃遐。矧又譏征之間,易致生釁於殊俗,追惟開拓之遠,尤宜愼固其封疆,惟卿。選世藎忠,立朝令望,瓊琚玉佩,自內翰而聞名,琴鶴氷淸,已東州之薄試。趾文忠之遺䠱,棠愛尙存,推詩禮之傳家,獠俗丕變。按撫分管,少紓十州之賢勞,港廠新開,益繁兩國之接應。廟剡輿望之攸屬,屛翰重任之特宣,玆授卿以咸鏡道觀察使兼兵馬水軍節度使·都巡察使·咸興府尹。卿其克體至心,展布長算,施芃苗之膏潤,允宜匹休於周郇,期攬轡之澄淸,夫豈專美於漢范?自餘稟制,厥由典章。於戲,歲橋淸風,聲遠播於玉塞,民樓明日,望幾切於楓宸。展也其人,逖矣玆土,故玆敎示,想宜知悉。修撰權在洙製進。
甲申七月二十六日申時,上御重熙堂。咸鏡監司入侍時,同副承旨金文鉉,記事官朴永斗,別兼春秋金貞均,別兼春秋金喜洙,咸鏡監司鄭基會,以次進伏訖。上曰,史官分左右。仍命咸鏡監司進前。基會進前。上曰,北道與他道有異,豐·沛舊都,所重自別。且先代陵寢與濬源殿,在於此地,須到底敬謹察飭,而人心素有强悍之習,治固不易,各別對揚,期有實效也。基會曰,臣才具空疎,百不猶人,而猥膺重寄,恐無以對揚萬一,晝宵惶懍,靡所措躬矣。況豐·沛舊都,所重自別之地乎?民心雖曰强悍,其實質直,順其性而利導之,則亦可易化矣。上曰,方今開港元山,交接之道,實所關慮,下去後另爲探察,到底關飭也。基會曰,與各國協和之道,最是難愼,而下去後,期欲悉心交接,從長措劃矣。上曰,北關十州,王化最遠,民多難馴,故依此監司例,已屬按撫使,必有釐正之道矣。基會曰,旣有經略,使之新式,克祛民瘼,且有按撫使之分掌,專任管轄,則道伯之事務多簡,不難爲治,而以臣鹵闒茸,惟患不勝其任,轉益悚悶矣。上曰,有何難哉?不必過謙也。上曰,國富兵强,卽自古急務,而關南·關北,素稱勁强,從長變通,善爲措處也。基會曰,方今天下,專務富强之術,而自古我東之兵,又爲最强,辦備財用,然後兵制,亦可以就緖笑。上曰,十州屬他,營用似多苟艱,須講究方便之策也。基會曰,各項公用,各班支放,見縮不少,姑未知實數之幾何,而不可不充數給代矣。聞有列邑儲置云,以此補彼,則似可彌縫,謹當論報廟堂而釐正矣。上曰,洪原等處,聞有養兵千名之道,下去後從當詳知矣。基會曰,養兵必先足食,而旣無生財之方,則恐難經紀。且臣一介書生,何能知兵制乎?上曰,與兵使相議,善爲區劃也。基會曰,聖敎至此,謹當到底奉行矣。上曰,治民之道,在於順其志安其情,而關北,程途絶遠,又設按撫,則措置之方,比前似勝矣。基會曰,聖敎至當矣。上曰,安民爲第一政本矣。基會曰,治民如烹小鮮,撓之則不安,不撓民心則民乃自安矣。上曰,到界在何間,到營亦在何間乎?基會曰,出住東門外,數日遲滯,初一日發程,十二三日,似可到營,而且大比之科在前,不得不從速登程矣。上曰,然矣,善爲下去也。上命監司先退,仍命史官就座。又命退,承史以次退出。
上在昌德宮。停常參·經筵。
李漢永啓曰,左副承旨柳芝榮,今日不爲仕進,卽爲牌招,何如?傳曰,允。
注書朴永斗病,代以金榮善爲假注書。
傳于趙東弼曰,親軍後營,旣已設置矣。不可無領軍之人,都承旨閔應植,監督除授。
以司謁口傳下敎曰,親軍後營,印信鑄給。
傳于趙東弼曰南兵使尹雄烈,摠戎中軍除授。
傳于趙東弼曰,南兵營新鍊兵丁,上番於親軍前營事,分付。
以左副承旨柳芝榮牌不進罷職傳旨,傳于趙東弼曰,只推。
軍國衙門親軍後營監督都承旨閔應植。
吏曹口傳政事,親軍右營文案單尹相殷。
兵曹口傳政事,親軍右營軍司馬二單李承淵·鄭敬源。
趙東弼,以禮曹言啓曰,郊壇四孟朔,遺禮郞看審有無頉,自該曹草記事,曾有定式矣。發遣郞廳,東郊先農壇·星壇·先蠶壇·馬祖壇,南郊南壇·雩祀壇·漢江壇·司寒壇,北郊祈雨壇·厲壇,次第看審,則各壇壇上及四面紅箭門·墻垣·階砌,俱爲無頉,而南壇四面紅箭門·雩祀壇四面紅箭門·漢江壇四面紅箭門·司寒壇四面紅箭門顚仆,卽爲修改事,分付該監,此後看護等節,另加申飭之意,敢啓。傳曰,知道。
李漢永,以親軍右營言啓曰,本營事務甚煩,屬官未備,前正言李承淵,幼學鄭敬源,竝軍司馬差下,幼學尹相殷,文案差下,令該曹口傳下批,何如?傳曰,允。
又以親軍前營言啓曰,操鍊局移來破鐵五百斤,捧留之意,敢啓。傳曰,知道。
又以兵曹言啓曰,北苑望拜禮時,參班武士試射入格人等,講依別單判下施賞,而筒箇帿弓·長弓,以軍器寺所在者取來,頒給之意,敢啓。傳曰,知道。
又以兵曹言啓曰,謹依下敎,侍衛軍兵等處,乾犒饋分給之意,敢啓。傳曰,知道。
又以禁衛營言啓曰,謹依下敎,侍衛軍兵等處,乾犒饋分給之意,敢啓。傳曰,知道。
又以御營廳言啓曰,謹依下敎,侍衛軍兵等處,乾犒饋分給之意,敢啓。傳曰,知道。
前鴻山縣監金洛鉉疏曰,伏以臣桑楡短景,餘生凜凜,而筵銜擔身,寤寐思卸,去月又陳衷懇,冀刋職名,及伏奉聖批,諭之以展布,責之以啓沃。臣誠惝怳失圖,繼之隕越,而臣旣無可展之蘊,亦昧啓沃之方,則不可因仍泯默,玆敢更暴實狀。伏乞聖慈,察臣情蹤,永鐫選籍,俾與田夫野老,歌詠聖德,千萬至祝。至於衣制,前疏備陳,而伏奉聖批,若曰繁簡之際,漓樸繫焉,若曰就其服着,祛其冗襍,臣未敢知聖意,果以服着之就簡祛冗,可以致敎隆而俗樸也乎?竊伏念自數十年來,國家多事,徵斂太煩,長吏貪黷,民窮財竭,倫綱墜地,至逐守宰,而遠人交織,應接不暇。今當嚴防私竇,阜財養民,正倫立綱,使皆親上事長,則自强莫先於此,而徒欲以外飾之衣,導民而使强,不亦左乎?臣恐民益紛擾,而訛言愈興也。臣謹按,孔子則逢掖大袂,程子則長袖闊幅,故我國效之,長衫廣袖,至有中國人竹枝詞,則其來久矣。臣又聞今世所用廣袖袍,亦是中國遺制,而用於冠祭請業之時,幾百年矣,今何可謂之意造而廢之乎?臣又見禮曹關文下本道者,生進幼學,使着褡。褡之名,雖在古書,而所以承團領者,則豈可使祭家廟而拜師席者單着此服也乎?且我國戰服挾袖,自古有之,固簡便於習技從軍矣,又何必竝及於館學之儒,田畝之人乎?臣又聞聖敎,以朝祭喪禮之服不可變,臣竊以爲貢士赴試之服,私家祭弔敎學之服,亦不可變也。伏願聖明,特軫舊服之不可猝廢,文武之各有所宜,還收儒生褡之命,而使赴試之士,受業之徒,與冠昏祭弔等服,必用廣袖道袍,以存舊制,以息騷訛,不勝幸甚。臣無任云云。答曰,省疏具悉爾懇。秋序已深,馳戀方切,際見來章,依舊邁邁,曷勝悵歎?爾疏所稱阜財·養民·正倫·立綱,果不在於服着,而在於漸磨道齊之如何,則爾以林下宿德,來儀朝端,勁愼擔夯,展施厥薀,乃不可已之會,何爲退托不居,永矢澗河,莫回遐心乎?爾其斯速登塗,副此跂望。衣制變通,已有前後行會,而道袍初非古法,褡本非俗制也。於此,爾亦當有裁諒矣。仍傳于趙東弼曰,此批答,遣地方官,傳諭。
上在昌德宮。停常參·經筵。
李漢永啓曰,右承旨趙臣熙,左副承旨柳芝榮,同副承旨金文鉉,今日不爲仕進,竝卽牌招,何如?傳曰,允。
禮曹,來八月初二日行景慕宮秋享大祭香祝親傳,取稟。還入,奉敎攝儀改書下。
事變假注書金鎭衡書啓,臣於本月二十四日亥時量,敬奉聖批,馳往傳諭于京畿驪州金沙面梨浦洞領中樞府事洪淳穆所住處,則以爲,臣引罪陳懇,齎慄俟勘,及伏奉批敎,不惟不賜威罰,乃反山藪而包容之,帲幪而庇覆之,眷眷勉誨,可使冥豚知感。然而臣罪固自如矣,此若謂以事屬旣往,全昧惶蹙嚴畏之義,亦無忌憚之甚也。區區執諦,雖不敢不顧,微末去就,何關於輕重,而坐邀恩寵,歇泊無期,重犯抗命之誅,尤是臣罪上添罪,而第臣宿病,閱暑越劇,朝夕視蔭,惟符到是俟,旣痼之祟,詎望其時月向減乎?苟於早晚,疾或可力,謹當拚冒趨造,仰承德意云矣,敢啓。傳曰,知道。
兵曹,親軍後營監督單都承旨閔應植除授事,承傳。
李漢永啓曰,都承旨閔應植,親軍後營監督除授事,命下矣。卽爲牌招,傳授密符及傳令牌,何如?傳曰,允。
傳于柳芝榮曰,前別兼春秋尹相衍·趙東冕,竝還差。
柳芝榮啓曰,前別兼春秋尹相衍·趙東冕,竝還差下事,命下矣。令該曹口傳單付,牌招察任,何如?傳曰,允。
傳于李漢永曰,親軍後營,不可無將領,領官,依前營例差出。
親軍前營正領官單尹雄烈。
傳于李漢永曰,前南兵使尹雄烈,旣帶正領官矣。新鍊兵丁上番時,不待交龜,使之領率上來。
親軍後營左參領官單李根澔,右參領官單魯秉翼。
李漢永,以親軍後營言啓曰,本營右副領官,今當差出,而擬望之人乏少,外任竝擬,何如?傳曰,允。
親軍後營,以李奎顔爲左正領官,李南輯爲右正領官,任衡準爲左副領官,申泰熙爲右副領官。
柳芝榮啓曰,今番參班儒生應製試取時,幼學嚴柱河·嚴柱笏,原非忠良子孫,朴春權則初無擧案,其所援引,亦爲相左,而冒赴入格。士習之若是無嚴,極爲駭然,原榜中爲先拔去,付標以入,而冒赴儒生,不可仍置,竝令該曹依律處之,何如?傳曰,允。
傳于柳芝榮曰,發遣吏郞,諸執事淸齋與否,摘奸以來。
以司謁口傳下敎曰,南壇淸道,以中軍代行。
吏曹口傳政事,別兼春秋二單尹相衍·趙東冕。
兵曹,摠戎中軍單尹雄烈除授事,承傳。
以右承旨趙臣熙牌不進罷職傳旨,傳于柳芝榮曰,只推。
以咸鏡假都事鄭基雨狀啓,觀察使林翰洙,飭敎之下,情蹤轉益惶蹙,公務一向廢却,薦新封進狀啓,臣敢此代行,惶恐待罪事,傳于金文鉉曰,勿待罪事,回諭。
柳芝榮,以禮曹言啓曰,卽接延安進士劉冕夏所志,則以爲,同姓十九寸叔安憲,嫡·妾俱無子,以其同姓十八寸兄安景第二子貢夏,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依法典草記,稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,載在法典,而門長劉冕夏所訴旣如此,劉安景第二子貢夏,立爲劉安憲之後,何如?傳曰,允。
金文鉉,以統理軍國事務衙門言啓曰,近年海禁已開,黃海一帶之間,中國漁船,往來無常,若無自官稽査,則不但眞僞之混淆,且無知浦民,或有滋事之慮。白領僉使玄昇運,檢察官差下,中國漁船之來泊者,按票稽査,檢飭浦民,無違章程,以爲先事防範之地,何如?傳曰,允。
又以親軍後營言啓曰,軍醫前參奉閔謹鎬,令該曹口傳付軍職,何如?傳曰,允。
又以兵曹言啓曰,北水閣水門鐵窓破傷處,今已修改矣。把守軍兵,解送直所之意,敢啓。傳曰,知道。
又以禁衛營言啓曰,北水閣水門鐵窓破傷處,今已修改,把守軍兵,還爲入直事,自兵曹草記,蒙允矣。把守金虎門入直軍,還入直所,將則解送之意,敢啓。傳曰,知道。
上在昌德宮。停常參·經筵。
四更五更,灑雨下雨,測雨器水深三分。
藥房提調金壽鉉,副提調閔應植啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮,口傳問安。答曰,知道。
柳芝榮啓曰,右副承旨趙秉弼,今日不爲仕進,卽爲牌招,何如?傳曰,允。
傳于柳芝榮曰,禮房承旨與同副承旨,分詣宗廟·景慕宮,奉審摘奸,仍詣受香諸處,奉審摘奸以來。
傳于金文鉉曰,戶曹判書有闕之代,平安監司金永壽除授。
傳于金文鉉曰,平安監司有闕之代,都承旨閔應植除授。
傳于金文鉉曰,都承旨有闕之代,前望單子入之。
吏曹,戶曹判書單金永壽除授事,承傳。
承旨前望單子入之,朴定陽落點。
金文鉉啓曰,吏曹郞廳來言,平安監司下批政事,取稟。傳曰,當日爲之。
吏曹,前南兵使尹雄烈今加嘉善,摠戎中軍除授事,承傳。
兵曹口傳政事,親軍前營正領官單尹雄烈。
兵曹口傳政事,禁衛騎士將單金基俊。
金文鉉,以議政府言啓曰,向因主事尹致昊上疏批旨,南梱事,令按撫使覈實登聞之意,啓稟行會矣。卽見其査本騰報,則臚列諸條,與當初道啓,少無差爽,動稱籌餉,而徵斂無節,輒憑募兵,而騷擾轉劇,怨讟載路,荷擔相續。至若親騎衛之齋任,本無戊寅節目·乙亥節目,亦非判下定式,而儒林事,自是藩邑之責,則鄕憲碑之刋剝時,校任之塡充,全昧事體,擧措乖悖。此若以已遞而勿論,無以解北民之冤鬱,前南兵使尹雄烈,爲先罷職,令該府拿問嚴勘。梱帥之治與不治,按道之臣,豈無核察,而其子之徹章分疏,非徒有違格例,到今本事,自歸誣罔,尹致昊,亦令該府照律處之。査啓中無所論跋,殊欠體段,按撫使趙秉稷,施以重推之典。民間所斂之錢,令新道臣詳査推覓,一一還給後,形止修啓。鄕世儒奔競之弊,自營邑善爲調停,另成節目,以爲永遵勿替事,分付,何如?傳曰,允。
以主事尹致昊照律傳旨,傳于金文鉉曰,特爲分揀。
傳于金文鉉曰,呈告泮長與同義禁,竝許遞,今日政差出。
兵曹口傳政事,副護軍單閔泳韶。
金文鉉啓曰,密符親納,例也,而前後營監督閔應植,謂有身病,使其敎長替納,事甚未安,推考,何如?傳曰,允。
又啓曰,卽者親軍後營參領官來言,本營監督,閔應植,移拜平安監司,而因傳敎監督倣守禦使例差除,有闕則將官來告政院,稟旨擧行事,定式云矣。親軍後營監督差出一款,何以爲之,敢稟。傳曰,前營監督兼察。
又啓曰,親軍後營監督,前營監督兼察事,命下矣。兼察親軍後營監督韓圭稷,卽爲牌招,聽傳敎,何如?傳曰,允。
兵曹口傳政事,親軍後營左正領官單李奎顔,右正領官單李南輯,左副領官單任衡準,右副領官單申泰熙,左參領官單李根澔,右參領官單魚秉實。
傳于金文鉉曰,發遣吏郞,諸執事淸齋與否,摘奸以來。
金文鉉啓曰,行都承旨朴定陽未肅拜,行左承旨李漢永,右承旨趙臣熙不爲仕進,左副承旨柳芝榮監祭進,右副承旨趙東弼牌不進,院中只有臣一人,伴直無人,右承旨,所當牌招,而拘於廳規,不得請牌,何以爲之,敢稟。傳曰,牌招。
左副承旨柳芝榮書啓,臣承命馳詣宗廟尊所奉審則無頉,祭物·祭器·祭井看審則精潔,執事·進排官摘奸則無頉,仍詣景慕宮,尊所奉審則無頉,祭物·祭器·祭井看審則精潔,諸執事·進排官摘奸則無頉,仍詣南壇,壇上神位版奉審則無頉,祭物·祭器·祭井看審則精潔,諸執事·進排官·佾舞·工人摘奸則無頉,仍詣木覓山,神位版奉審則無頉,祭物·祭器·祭井看審則精潔,諸執事·進排官摘奸則無頉,仍詣漢江壇,壇上神位版奉審則無頉,祭物·祭器看審則精潔,諸執事·進排官摘奸則無頉矣。臣還詣南壇享所,仍留監祭,待將事畢,還奉神位版後,復命之意,敢啓。傳曰,知道。
以右副承旨趙東弼牌不進罷職傳旨,傳于金文鉉曰,只推。
金文鉉啓曰,右承旨趙臣熙牌不進,伴直無人。右副承旨趙東弼,旣有只推之命,所當更爲牌招,而拘於廳規,不得請牌,何以爲之?敢稟。傳曰,牌招。
以右承旨趙臣熙牌不進罷職傳旨,傳于金文鉉曰,只推。
金文鉉,以吏曹言啓曰,繕工監假監役官張晉弼·吳重默·趙洛奎,俱以身病,呈狀乞遞,竝改差,何如?傳曰,允。
有政。吏批,行判書尹滋承,參判金晳根,俱以病不來,參議沈相漢進,同副承旨金文鉉進。以吏批言啓曰,行判書尹滋承,參判金晳根,俱以病不來,小臣獨政未安,何以爲之?敦稟。傳曰,只出緊任。
金文鉉啓曰,臣吏兵批兼進之意,敢啓。傳曰,知道。以李萬稙,爲大司成,李漢永爲同義禁,平安監司單閔應植除授事,承傳。
兵批,兼判書李載元病,參判曺殷承病,參議趙翼永病,參知趙璟淳入直進,同副承旨金文鉉進。護軍單申橚,兼平安道水軍節度使單閔應植。
吏批,再政。禮賓提調金永壽·魚允中,以洪理燮·韓儀敬·柳興弼爲假監役。
金文鉉,以吏曹言啓曰,今此景慕宮秋享大祭初獻官,當爲塡差,而議政府領議政金炳國,藥院都提調,例不得塡差,南寧尉尹宜善,完平君李昇應,錦綾尉朴永孝,俱有身病,兼兵曹判書李載元承候官,例不得塡差,議政府左贊成閔台鎬,行知中樞府事金炳始,俱以督辦,例不得塡差,行知中樞府事趙寧夏,例不得塡差,行知中樞府事閔泳緯在外,行上護軍沈舜澤,判敦寧府事閔泳穆,俱以賓客,例不得塡差,行上護軍金箕錫捕將,例不得塡差,行上護軍金炳㴤在外,督辦軍國事務金有淵,督辦例不得塡差,行上護軍李鎬俊有身病,上護軍尹秉鼎在外,無可差之員,何以爲之?敢稟。傳曰,完平君塡差。
又以奎章閣言啓曰,明日卽書香閣朔奉審日次,臣進詣擧行之意,敢啓。傳曰,知道。
又以御營廳言啓曰,本廳千摠李斗鉉,身病甚重,勢難察任,改差,何如?傳曰,允。
行戶曹判書金有淵疏曰,伏以臣於見職,當初冒膺,入之不量也,旋復固辭,試之蔑效也,一辭二辭,至于四三,而必辭乃已者,荏苒玩日揭月,迄今低徊。責臣者,屢瀆之徒涉不誠,訕臣者,久蹲之何其無恥?臣皆受以爲罪,無院可辨。然於心竊自有萬萬惶隘焉。哀情未逹,懇之不容不瀆,恩諒未準,勢之不容不蹲,此猶可原而可悲。第才與病,非人力所强。眞不可强而强曰可强,是誣也,誣是不以實之告也。核其實而容其罪,則豈止於不誠無恥而已乎?臣以是病上添病,積年痰火之眩,自春頻肆,經冬感寒之嗽,至秋尙劇,榮衛漸涸,若不保朝夕樣,神精益耗,都不省可否事。使此財賦重務,置諸芭籬邊物,所謂度支之長,坐一土木偶人,眞箇病狀之强,不得者如是,則其才具之强不强,猶屬病之强而後診耳。今臣之不有嚴畏,荐煩號籲,非但瘝溺之一日爲悶,或恐前仗控實,反歸飾虛。臣雖無狀,焉敢誣也哉?伏惟我殿下,旣以臣愚之無僞爲信,而謬寄金穀之任,又以臣病之難强爲眞,而曲許鞶帶之任,則終始生成之澤,與天罔涯。若以臣爲可强而不强,則還施告君不以實之律,亦所甘心。窮迫之切,言不知裁,尤不勝悚慄。伏乞聖明,察斯矜斯,將臣本兼諸銜,竝賜鐫改,俾公私耦幸,千萬血祝。臣無任云云。答曰,省疏具悉。本兼諸務,何可竝遞?所辭度支之任,依施。
上在昌德宮。停常參·經筵。
自人定至初二日開東,灑雨下雨,測雨器水深一寸八分。
趙東弼啓曰,來初五日,朝參日次矣,敢稟。傳曰,停。
傳于趙東弼曰,禮房承旨馳詣景慕宮,奉審摘奸以來。
傳于趙東弼曰,今初五日日次儒生殿講,以製代講,通方外爲之,試紙用大好紙,春塘臺親臨磨鍊。
金文鉉啓曰,行大司憲鄭順朝,謂以先壠有事,陳疏徑行,原疏纔已退却,而事甚未安,推考,何如?傳曰,允。
傳于金文鉉曰,輕囚放釋。
傳于金文鉉曰,不無斟量者存,前南兵使尹雄烈罷拿,特爲分揀。
傳于金文鉉曰,萬頃縣竄配罪人李寅命放。
傳于金文鉉曰,遠惡島圍籬安置罪人洪運燮·李承弼,安置罪人李秉翼·柳肯秀·李載旭·南廷益·李相惇,竄配罪人洪時愚,定配罪人李泰鉉,竝放逐鄕里。
以義禁府徒流案,傳于金文鉉曰,李忠鎬·吳章默·趙晩植·李周永·金鳳洙·宋熙斗·鄭在範·韓龍敎·金羽均·嚴敏永竝放。
以義禁府徒流案,傳于金文鉉曰,李鳳鎬·柳寅衡·金秉燮·鄭泌鉉·權在禹·洪恩燮·李敎元·李秉洙竝放。
趙東弼,以司僕寺一二提調意啓曰,御駕轎一坐,睿駕轎一坐,今旣造成之意,敢啓。傳曰,知道。
傳于趙東弼曰,駕轎造成時,司僕提調以下,別單書入。
兵曹口傳政事,副司勇單閔謹鎬。
趙東弼,以奎章閣言啓曰,景慕宮望廟樓今朔奉審,無頉之意,敢啓。傳曰,知道。
金文鉉,以刑曹言啓曰,各道油紙徒流案中,江原道淮陽張雲學,狼川孫鳳鶴,杆城裵學振,江陵柳千萬,金化安正玉,歙谷柳星烈,杆城金千汝,三陟李淳興,洪川劉泰興,金化李順永,金城李卜乭·吳允玉,高城僧花山,蔚珍私奴必永,洪川金興周,平海金在得,春川金千得·宋芝動,平海林聖錄,安峽李度益,蔚珍白慶洙,杆城都文煥,襄陽朱仁植,狼川房一文,楊口李士鎭,襄陽柳相用,洪川咸月龍,三陟趙泰慶,江陵姜光守,洪川宋相連·金允澤,通川李孟七,襄陽李完永,三陟金致伯,淮陽金永煥,鐵原聞肖雲,金城僧在云,江陵金永基,金化千汝石,平海李泰奎,平昌李源夏,襄陽李魯鎭,洪川金莫同,金城郭應律,江陵李道日,楊口金始源,平海文武喜,平昌張元祚,洪川朴炳玉,蔚珍金用鳳,麟蹄李相說,楊口趙用文,杆城權永奎,蔚珍金斗述,橫城宋用鉉,安峽朴濟貞,金化趙鳳學,旌善李學汝,安峽奴龍福,金城朴在權,狼川康基豊,忠淸道報恩李興奎,定山金德業,洪州方仲根,鎭岑尹敬東,懷仁咸光玉,丹陽鄭完漢,延豐鄭元錫,報恩鄭在鳳,槐山朴永三·金盛凡,沃川梁鳳鶴,永春鄭敬五,懷德徐貴成,文義沈長洪,忠州元漢甲,鎭川白云集,新昌朴駿祥,淸州權會圭,溫陽黃鎭成,定山玄仁孫,木川李仁奉,新昌朴啓伯,沃川金彭吉,忠州私奴哲柱,木川李道元·金君錫,牙山宋德裕,文義朴致甲,扶餘白容汝,靑山朴正韶,定山崔應鳳,全義李成欽,永春朴永址·李啓俊,鎭岑李輝貞,陰城余和執,淸風李京西,堤川金致元,靑陽朴基守,淸風金學來,定山河相洛,槐山李長石,永春李儒能,淸風禹亨龜,鴻山金千龍,沃川安道致,淸風林東吉,永同崔哲伊,黃澗金允長,永同郭求錫,韓山金允植,瑞山文尙權,懷德趙學連,禮山元在一,韓山裵承俊,鴻山金汝章,文義宋圭翼,舒川崔學烈,扶餘金憙成,韓山李元順,藍浦金明夏,陰城施章錫,槐山奉達文,定山韓永培,文義金亨鎭,全義孫世根,鎭川千月牙,黃海道豐川李景默·金文京,白翎金順石,瑞興李海昌,金川孔雲瑞·朴石崇,松禾徐光一,豐川朴必興·崔允萬,長連徐用基,松禾李壽吉·劉永祐,椒島李魯日,金川崔遇先,平山尹學洙,谷山李京麟,平山李集男,谷山尹太山,平山張基奉,金川金任權,豐川邊致賢,遂安廉萬金,安岳趙學乭,谷山李章宇,安岳李學吉,平山李潤錫,瑞興尹基俊,松禾李昇鉉,谷山朴老元,鳳山潘弼周,新溪崔景文,鳳山辛元必·黃贊祚,黃州金炳元,松禾沈宜俊,兎山安瑩中,松禾朴伯同,新溪趙亨夏,松禾徐贊權,遽安鄭必俊,兎山李秉斗,谷山金成裕,兎山金明執,遂安趙福孫,新溪孫千萬,平安道順安景福綱,江西柳榮啓,甑山全尙永,順安孫宗玉,中和宋吉伊,祥原金心述,江西崔重元,祥原姜弘植,孟山金永學,江東李興俊,碧潼趙壽鳳,渭原申德秀,朔州崔學伊,渭原朴文弘,朔州金仁甫,德川權永奎,順安曺昇允,楚山金昌根,三和崔春祺,龍岡金福根,中和金炳弘,陽德朴齊和,殷山趙龍仁,三和趙厚根,熙川金宗瑬,殷山申泰圭,慈山元洛昌,江西林㘽昭,雲山李仲達,永柔申光西,龍岡金益孝,郭山李周成,永柔崔雲卿,祥原朴一釗,德川閔丁鎬,慈山金寸石,博川兪自斤淳,殷山尹正福,鐵山盧鼎河,嘉山朴廷瑾,郭山奉元叔,熙川李贊直,成川高化順,渭原孫靑龍,雲山張古音,朔州朴聖寬,全羅道茂朱黃永秀,和順金奉石,求禮朴文虎,海南曺丁吉,長水李時宗,興陽金長石·朴基永,海南薛尙哲,順天金完成,長水芮時榮,玉果金千伊,珍山姜斗萬,薪智島裵相範,荏子島張鎭奎,長城李興龍,金甲島金鎭玉,珍島田壽業,茂朱李順龍,黑山島洪觀錫,和順宋石孫,任實鄭聖泰,康津高聖男,雲峯金漢成,康津李甲守,長興李允成,長城崔熙喆,泰仁朴仁永,康津具順五,荏子島申乭三,智島吳泰錫,同福金慶成,海南李靈光,礪山宋啓用,求禮李士連,寶城禹命七,興德朴義見,求禮權聖瑞,光陽申尙來,長水朴義弘,寶城田敬淑,谷城朴淳基,珍山韓公烈,谷城皇甫榛,興陽安柱默,寶城張鎭晦,長城李永雲,高山崔秉喜,光陽金三明,昌平金重漢,康津朴致伯,同福柳可植,珍山僧謹浩,寶城朴玉伊,興陽金忠元,茂朱呂祺永,樂安丁大瑀,順天朴奎八,康津李聖奎,雲峯崔貞石,珍山金馬不,高山金德秀,康津任聖模,南原李奇烈,鎭安崔鳳來,南原裵正千,康津徐仁甫,雲峯黃鳳顯,淳昌鄭國亨,高山金京五,鎭安洪鍾旭,錦山宋鳳奎,礪山金甘用,任實李文奎,礪山金福星,泰仁李根悌,同福尹祖淳,〈淳〉昌明健厚,潭陽金錫好,康津李世馥,慶尙道山淸金相珠,咸陽梁漢基,寧海趙璧弘,山淸金元昌,寧海河而淑,英陽文明得,知禮趙已化,聞慶李公仁,巨濟李在根,義城尹德順,醴泉鄭昌俊,慶山李昌植,聞慶金興寬,彦陽金昌植,永川李秀益,高靈韓世煥,三嘉朴順奉,長鬐朴喜淵,龍宮孔學聖,慶山僧義淡,盈德金七得,安義金德濟,知禮僧化郁,尙州李淵在,慶州吳文白,河東朴元甲,英陽鄭勳敎,固城尹卜順,安義李聖春,河東李鐵柱,順興鍾乭蒙,寧海安光斗·李悅祖,咸陽徐水萬,慈仁李民寅,禮安申景武,安東尹炳玹,密陽吳右性,柒原金元三,昌寧尹明心,奉化李宗吉,比安申達凡,長鬐柳應夏,安義柳順根,丹城金永瑞,泗川沈明文,咸陽柳汝心,順興全日永,龍宮金夫成,梁山尹永寬,寧海陳萬億,咸安安致弘,開寧林在豊,安義李會臣,河東宋致三,慶州趙明巡,山淸李根實,知禮金悅秀,咸昌郭致九,興海張興成,豐基金應漢,延日李元永,興海任瑞弘,咸陽姜長卜,聞慶王德九,固城趙干仲,巨濟元公善,長鬐林命鉉,英陽柳允成,興陽閔載永,延日金奎鉉,順興崔達甫,山淸申奉孫,咸鏡道德源金石祿·趙昌植,北靑玉淳·兪致用·朴俊龍·金福同,三水吳鎭浩·金德汝,高原韓景俊·金公先,甲山徐昌石,吉州陳奉煥·趙碩乭·崔季眞,明川具秉曦·奇景先,安邊鄭泰兢,利原鄭敬老,洪原池成海,永興文正祿,定平朴周甫·安孝用,江原道江陵李應奎,麟蹄閔泳運,春川宋元石,三陟李奉龍,平昌盧寬岳,襄陽金判孫,通川韓全石,杆城高京乭,狼川鄭允石,平海李順哲,平昌朴春植,通川朴順奉,江陵金奉吉,杆城曺用福,鐵原邊鶴圭,淮陽安正西,楊口趙成用,江陵李浩絢,春川孫太益,狼川姜衡八,麟蹄李在玄,楊口韓義八,鐵原趙鳳吉,淮陽金星述,楊口韓萬逵,高城李理書,平海金正眞·金柱鶴,鐵原金龍甲,平康金英秀,春川宋仁五·金士水,忠淸道淸風韓漢哲,沃川曺啓憙,靑山呂達龍,沔川白判萬,黃海道遂安李京俊,豊川金聖圭,松禾私奴甫非,金川私奴正先,鳳山裵璋短,黃州李良甫,新溪金基元,平安道陽德韓大彦,咸從盧聖述,江西崔南龍,三登崔永一,碧潼吳觀一,咸從權聖範,雲山金北千,江原道麟蹄朴正浩,三陟劉大興·李贊夏,伊川梁元明,三陟林寬石,江陵崔秉斗,全羅道荏子島白完世,礪山朴承軫,任實南斗郁,寶城李承實,樂安丁大瑀,海南林相觀,咸平崔永之,長興韓載根,羅州徐載雲,海南張興淳,慶尙道星州趙已卜,河東玄鎭黙,聞慶李應祥,淸道鄭性玉,咸昌任濟能,咸鏡道定平金箕憲·李化允·金光巖,端川金德薰,永興李台安,文川李震宇等,放字書下矣。謹依書下,竝卽放送事,分付各該道道臣之意,敢啓。傳曰,知道。
上在昌德宮。停常參·經筵。
自開東至巳時,灑雨下雨,測雨器水深二分。
金文鉉啓曰,三品官之毋得過三日循例請牌,曾有定式矣。大司成李萬稙,除拜後過三日不爲出肅,事體所在,誠極未安,從重推考,仍卽牌招察任,何如?傳曰,允。
傳于趙東弼曰,待敎金用均馳詣仁陵,奉審摘奸,仍留監祭,仍詣獻陵,一體奉審以來。
金文鉉啓曰,臣文鉉敬奉聖敎,馳往義禁府,取考囚徒案,則無時囚,故仍往典獄署,取閱囚徒案,則辭緣推覈間嚴囚罪人五名,所犯贓錢備納間嚴囚罪人三名,公錢備納間嚴囚罪人三名,淸陣移送罪人五名,不可以輕囚論,故竝仍囚,其餘他錢不報閭里作拏各司直囚罪人林學秀等八名,係是輕囚,故竝依傳敎,放送之意,敢啓。傳曰,知道。
傳于金文鉉曰,政官牌招開政。
注書權榮洙病,代以鄭承鉉爲假注書。
兵曹口傳政事,御營千摠單吳順泳。
傳于金文鉉曰,呈告同春秋許遞,今日政差出。
以慶尙監司趙康夏狀啓,薦新進上胡桃,節序差晩,姑未成實,限內不得封進,惶恐待罪事,傳于金文鉉曰,勿待罪事,回諭。
金文鉉啓曰,明日傳香,禮房承旨,當爲齋宿,左副承旨柳芝榮,所當牌招,而拘於廳規,不得請牌,何以爲之?敢稟。傳曰,牌招。
有政。吏批,行判書尹滋承牌招不進,參判金晳根進,參議沈相漢牌招不進,右副承旨趙東弼進。以吏批言啓曰,行判書尹滋承,參議沈相漢,竝牌招不進,小臣獨政未安,何以爲之?敢稟。傳曰,仍爲之。趙東弼,以吏曹言啓曰,繕工監假監役官洪理燮·韓儀敬·柳興弼,俱以身病,呈狀乞遞,竝改差,何如?傳曰,允。以金玉均爲同春秋。兵批,兼判書李載元病,參判曺殷承進,參議趙翼永病,參知趙璟淳病,同副承旨金文鉉進。副護軍李斗鉉。吏批,再政。以鄭宅敎·全在健·田潤成爲假監役。
以吏議參議沈相漢牌不進罷職傳旨,傳于金文鉉曰,只推。
傳于金文鉉曰,疏批誤書之中官朴漢應,從重推考。
趙東弼,以禮曹言啓曰,今八月初五日親臨春塘臺,日次儒生殿講以製代講試取時,王世子侍坐之節,何以爲之乎?敢稟。傳曰,依例磨鍊。
又以內醫院都提調·提調意啓曰,年例燕貿唐藥材,依例別單書入之意,敢啓。傳曰,知道。
金文鉉,以義禁府言啓曰,遠惡島圍籬安置罪人洪運燮,李承弼,安置罪人李秉翼·柳肯秀·李載旭·南廷益·李相惇,竄配罪人洪時愚,定配罪人李泰鉉,竝放逐鄕里事,承傳啓下矣。全羅道興陽縣呂島圍籬安置罪人洪運燮,羅州牧黑山島圍籬安置勿揀赦前罪人李承弼,羅州牧智島安置罪人李秉翼·柳肯秀,珍島府金甲島安置勿揀赦前罪人李載旭,康津縣古今島安置罪人南廷益,興陽縣鹿島安置勿揀赦典罪人李相惇,靈光郡荏子島竄配勿揀赦典罪人洪時愚,益山郡減等定配罪人李泰鉉等,卽爲放逐鄕里事,分付該道道臣之意,敢啓。傳曰,知道。
又以義禁府言啓曰,本府徒流案中,平安道宣川府遠惡地定配罪人李鳳鎬,咸鏡道安邊府流三千里定配罪人柳寅衡,洪原縣遠惡地定配罪人金秉燮,慶尙道尙州牧流三千里定配罪人權在禹,善山府流三千里定配罪人洪恩燮,固城府遠惡地定配罪人李敎元,禮安縣流三千里定配罪人李秉洙,全羅道錦山郡流三千里定配又永不敍用罪人李忠鎬,流三千里定配罪人宋熙斗,咸悅縣流三千里定配罪人趙晩植·韓龍敎,樂安郡遠惡地定配罪人吳章黙,康津縣遠惡地定配罪人李周永,珍山郡流三千里定配罪人金鳳洙,求禮縣遠惡地定配罪人鄭在範,茂朱府流三千里定配罪人金羽均,寶城郡遠配罪人嚴敏永,江原道原州牧徒一年半定配又永不敍用罪人鄭泌鉉等名下,放字書下矣。李鳳鎬·柳寅衡·金秉燮·權在禹·洪恩燮·李敎元·李秉洙·李忠鎬·宋熙斗·趙晩植·韓龍敎·吳章黙·李周永·金鳳洙·鄭在範·金羽均·嚴敏永·鄭泌鉉等放送事,分付該道道臣之意,敢啓。傳曰,知道。
上在昌德宮。停常參·經筵。
大王大妃殿進御二錢重人蔘粟米飮,自今日一貼式,限二貼煎入事,榻前下敎。
柳芝榮啓曰,右副承旨趙東弼,今日不爲仕進,卽爲牌招,何如?傳曰,允。
傳于金文鉉曰,右副承旨許遞,前望單子入之。
承旨前望單子入之,尹定求落點。
傳于金文鉉曰,工曹參議有闕之代,前望單子入之。
工曹參議前望單子入之,閔泳愚添書落點。
吏曹,工曹參議閔泳愚,今加通政加資事,承傳。
傳于柳芝榮曰,發遣吏郞,諸執事淸齋與否,摘奸以來。
以右副承旨趙東弼牌不進罷職傳旨,傳于金文鉉曰,只推。
柳芝榮,以侍講院言啓曰,本院正書朝報,自仁祖朝至翼宗朝睿覽件,藏庤於景福宮春坊冊庫,而卽聞全數閪失,自本院究覈,則昨年臘月,中官沈能和,偸置於內班院軍士金順吉家,潛賣於摠戎廳砲手方完實處,而爛敗數本,今旣覓得,則端緖畢露,指證的確矣。正書朝報,所重何如,而致此偸賣之變,事未前有,萬萬驚悚。已失之朝報,不容不搜覓乃已,該中官及符同諸漢,捉致嚴覈之擧,竝令攸司,稟處,何如?傳曰,允。竝令秋曹嚴覈取招以入。
金文鉉,以摠戎廳言啓曰,本廳屬北漢管城將安鼎玉,移拜御營廳中軍矣。今當差出,而擬望之人乏少,外任竝擬,何如?傳曰,允。
又以義禁府言啓曰,萬頃縣竄配罪人李寅命放事,承傳,啓下矣。全羅道萬頃縣竄配罪人李寅命放送事,分付該道道臣之意,敢啓。傳曰,知道。
上在昌德宮。停常參·經筵。
傳于柳芝榮曰,禮房承旨馳詣受香諸處,奉審摘奸以來。
傳于柳芝榮曰,政官牌招開政。
傳于柳芝榮曰,奉審閣臣入侍。
傳于柳芝榮曰,御營大將有闕之代,上護軍金箕錫除授。
柳芝榮啓曰,新除授御營大將金箕錫,卽爲牌招,傳授命召,何如?傳曰,允。
兵曹口傳政事,御營大將單金箕錫。
傳于柳芝榮曰,呈告同成均·同經筵許遞,今日政差出。
傳于柳芝榮曰,副護軍閔丙奭,參議軍國事務。
柳芝榮啓曰,副護軍閔丙奭,參議軍國事務事,命下矣。今日政下批,何如?傳曰,允。
傳于柳芝榮曰,明日出宮門路,以協陽門爲之。
柳芝榮啓曰,今此試官望中,時無職名人,令該曹口傳付軍職,何如?傳曰,允。
傳于柳芝榮曰,公事不審之中官金漢宗,推考。
兵曹口傳政事,副司果單金昇均。
柳芝榮,以吏曹言啓曰,繕工監假監役官鄭宅敎·全在健·田潤成,俱以身病,呈狀乞遞,竝改差,何如?傳曰,允。
有政。吏批,行判書尹滋承牌招不進,參判金晳根牌招不進,參議洪殷謨進,右副承旨柳芝榮進。以吏批言啓曰,行判書尹滋承,參判金晳根,竝牌招不進,小臣獨政未安,何以爲之?敢稟。傳曰,只出緊任。以鄭元夏爲敦寧都正,金奎弘爲同經筵,金晳根爲同成均。兵批,兼判書李載元病,參判曺殷承病,參議趙翼永入直進,參知徐光範病,右承旨趙臣熙進。副護軍趙東弼·趙璟淳,以上竝單付。吏批,再政。以金昌學·洪在鉉·李寬衡爲假監役,兼執義單李重夏,兼掌令三單李勝宇·洪炳一·沈琦澤,參議軍國事務單閔丙奭。三政。以金東虬爲假監役,假監役李寬衡今超通政,朝官年八十一,依法典加資。
柳芝榮,以禮曹言啓曰,卽接宗廟署所報,則明日日次儒生殿講以製代講試取時,本署官員,俱爲觀光云矣。依定式,本曹正郞高永錫,假官差送,以爲代直後赴試之地,何如?傳曰,允。
又以禮曹言啓曰,卽接社稷署所報,則明日日次儒生殿講以製代講試取時,本署官員,俱爲觀光云矣。依定式,本曹佐郞劉秉洙,假官差送,以爲代直後赴試之地,何如?傳曰,允。
又以禮曹言啓曰,卽接永禧殿官員所報,則明日日次儒生殿講以製代講試取時,本殿官員,俱爲觀光云矣。依定式,假官一員,令吏曹以成均館官員口傳啓下,以爲代直後赴試之地,何如?傳曰,允。
又以兵曹言啓曰,明日春塘臺親臨日次儒生殿講以製代講試取時,本曹堂上侍衛,當爲備員,而參知趙璟淳有身病,不得進參,令政院稟旨變通,仍令該曹以在京無故人口傳差出,待下批牌招,以爲進參之地,何如?傳曰,許遞。
吏曹口傳政事,以徐光範爲兵曹參知。
柳芝榮,以刑曹言啓曰,承政院啓辭內,今番參班儒生應製試取時,幼學嚴柱河·嚴柱笏,原非忠良子孫,朴春權則初無擧案,其所援引,亦爲相左,而冒赴入格。士習之若是無嚴,極爲駭然,原榜目中爲先拔去,什標以入,而冒赴儒生,不可仍置,令該曹依律處之,何如?傳曰,允事,批下矣。謹依批旨,罪人嚴柱河,先爲捉得,故依大典會通諸科條濫入者水軍充定之文,依例令兵曹擧行,嚴柱笏,咸鏡道咸興府朴春權定平府,俱已下去云,發關該道,使之竝卽捉上,待押來奉行之意,敢啓。傳曰,知道。
又以義禁府言啓曰,今初五日日次儒生殿講以製代講通方外爲之時,本府都事,皆爲赴擧,只有武都事一員,當直入直,而本府入直公事·回公都事及通化門·明光門·靑陽門·月覲門·集春門禁亂都事,無以推移。假都事七員,令該曹口傳差出,以爲分排擧行,何如?傳曰,允。
協辦軍國事務韓圭稷疏曰,伏以臣以百不肖之蹤,承萬不堪之任,頃者一籲,殫竭肝膈,辭拙誠淺,尙未蒙兪音,夙夜憂懼,區區微忱,涯分靡申,臣情到此,吁,亦慼矣。現今國家多事,宜掄才器,俾各典職,而臣之僨誤已著,愆尤愈甚。戎政則紀律不嚴,一任縱弛,竊盜則詗跟不明,橫發滋蔓,內而兵丁放恣,外而商隊貽弊,此皆臣死不避辜。加之以操鍊句管,如臣魯鈍無藝,尤非所能蠡測,而淟涊盤礴,拖至今日,於是乎觸事憒劣,無往非罪。雖欲奔走蹶,擧塵裨泰,庶或有贖黥補劓之萬一,其奈夸父之力,盡於楹間,豎亥之步,窮於廡下,一日而有一日之溺職,二日而有二日之瘝官,此而不已。臣之嶺海金木,有不暇論,緣臣不肖,將貽國家無窮之患,有臣如此,亦奚以爲?臣雖木頑石冥,思之爛熟,使延一縷於九死之餘,已是天地父母之恩,而矧玆一朝冥升,寵之以咫尺之地,縻之以將兵之任,歷數今昔,如臣遭際,鮮有其匹,五內如結,萬隕難報。若使因循蹲冒,抗顔周行,則徒見罪上添罪,無日可贖,其如廉防何,公議何?伏乞聖慈,特垂矜諒而哀憐之,凡臣所帶諸任,一切鐫改,仍治臣瘝溺之罪,以全公器,以安私分,千萬血祝。臣無任云云。答曰,省疏具悉。本兼諸務,何可竝解?所辭中御將之任,依施。
甲申八月初四日午時,上御重熙堂。奉審閣臣入侍時,右承旨趙臣熙,假注書金榮善,別兼春秋金春熙·閔正植,檢校待敎金用均,以次進伏訖。上曰,史官分左右。仍命閣臣進前。用均進前奏曰,臣承命馳詣仁陵,陵上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉,仍詣獻陵,陵上奉審則安寧,碑閣·丁字閣奉審則無頉,還詣仁陵,仍留監祭,將事安寧之意,敢此仰達矣。上曰,陵上皆太平乎?用均曰,陵上安寧矣。上曰,何時將事乎?用均曰,三更量將事矣。上曰,從何處作路乎?用均曰,渡西氷庫往還矣。上曰,沿路農形,何如?用均曰,大登豐矣。上命史官就座,仍命閣臣先退。又命退,承史以次退出。
上在昌德宮。停常參·經筵。
藥房提調金壽鉉,副提調朴定陽啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
傳于金文鉉曰,禮房承旨馳詣文廟,奉審摘奸以來。
傳于金文鉉曰,廟宮展謁,再明日爲之。
禮曹,來八月初七日行社稷大祭香祝親傳,取稟。還入,奉敎攝儀改書下。
傳于金文鉉曰,登遣吏郞,諸執事淸齋與否,摘奸以來。
傳于金文鉉曰,入格儒生,明日待令。
以司謁口傳下敎曰,喧嘩之排設房軍士,移送秋曹,照律嚴勘。不飭之當該司鑰,令攸司從重科治。
金文鉉,以禮曹言啓曰,宗廟·永寧殿·永禧殿·景慕宮秋奉審,以今八月初七日,已爲推擇啓下,而伊日動駕相値,故令日官韓應翼更爲推擇,則同月初十日爲吉云。以此日擧行,何如?傳曰,允。
又以御營廳言啓曰,本廳騎士將,今當差出,而擬望之人乏少,外任竝擬,何如?傳曰,允。
又以御營廳言啓曰,本廳騎士將韓鎭祐·金泰鉉,俱有身病,勢難察任,竝改差,何如?傳曰,允。
又以摠戎廳言啓曰,本廳千摠李鼎宇身病甚重,勢難察任,改差,何如?傳曰,允。
甲申八月初五日時,上與王世子詣春塘臺。日次儒生殿講以製代講入侍時,行都承旨朴定陽,行左承旨李漢永,右承旨趙臣熙,左副承旨尹定求,右副承旨柳芝榮,同副承旨金文鉉,記事官朴永斗,別兼春秋閔京鎬·金貞均·趙東冕·閔正植,直提學金弘集,檢校直提學閔泳翊,檢校直閣沈相薰·朴鳳彬·閔丙奭·鄭夏源,待敎金用均,檢校待敎閔泳韶·徐光範·趙東冕,校理李泰容,修撰李義悳,以次侍立。時至,通禮跪啓請外辦。上具翼善冠·衮龍袍,乘輿出宜春門。藥房提調金壽鉉,副提調朴定陽進前奏曰,侵早勞動,聖體,若何?上曰,一樣矣。至春塘臺,降輿陞座。承旨讀入門單子九萬五千三百七十八人訖,仍奏曰,侍衛從陞中有試官蒙點人,使之下去,一體行禮乎?上可之。引儀引讀券官缺入就位,行四拜禮訖。上命書賦題,年年此日慶,同樂萬民心,限申時。試官跪書,仍讀奏訖,對讀官奉出懸題。上命試官權退,上入小次。以司謁入稟曰,先張已入,出標信開布城,呈券儒生,使之次次出送,何如?上曰,以已下標信擧行,可也。以司謁口傳下敎曰,喧嘩之排設房軍士,移送秋曹,照律嚴勘。不飭之當該司鑰,令攸司從重科治。出榻敎上出次。定陽曰,收券已多,考試,何如?上曰,可也。定陽曰,今番取幾人乎?上曰,取百人。試官考試訖。定陽曰,讀券,何以爲之乎?上曰,對讀官讀之。對讀官讀第一張訖。上命止之。試官奏曰,書等,何以爲之乎?上曰,二十人竝書三下,其餘竝書次上,可也。試官書等訖。定陽曰,坼封,何以爲之乎?上曰,承旨爲之,可也。坼封讀奏訖。上命書傳敎曰,日次儒生殿講以製代講賦居首三下幼學南翊元·李秉喬,進士宋榮大,竝直赴殿試。之次三下幼學鄭文和·尹濟炳·徐光升·李圭錫·金永濟·李麟應·吳弼朝·金龍浩,竝付進士榜末。之次三下幼學李倬等九人,竝直赴會試。之次次上幼學尹明采等十二人,竝給二分。之次次上幼學金敎麟等十三人,竝給一分。之次次上幼學鄭寅榮等二十五人,竝付監試初試榜末。之次次上幼學鄭泰柬等三十人,各奎章全韻一件賜給。傳曰,入格儒生,明日侍令。少頃,上還內。諸臣以次退出。
上在昌德宮。停常參·經筵。
自人定至初七日開東,灑雨下雨,測雨器水深一寸三分。
金文鉉啓曰,明日大駕詣宗廟,入齋室後,大王大妃殿·王大妃殿問安,何承旨進去乎?敢稟。傳曰,左副承旨進去。
傳于柳芝榮曰,禮房承旨馳詣社稷,奉審摘奸以來。
傳于金文鉉曰,入格儒生入侍。
兵曹口傳政事,御營騎士將二單丁若豊·張羲文。
傳于金文鉉曰,政官牌招開政。
傳于金文鉉曰,在外工曹參議許遞,今日政差出。
傳于金文鉉曰,金郊察訪金學魯,黃山察訪崔鼎獻相換。
金文鉉,以兵曹言啓曰,再明日動駕時,本曹堂上守宮及侍衛,當爲備員,而參知徐光範內閣進,不得進參,令政院稟旨變通,仍令該曹以在京無故人口傳差出,待下批牌招,以爲進參之地,何如?傳曰,允。許遞。
吏曹口傳政事,以尹龜永爲兵曹參知。
吏曹,兵曹參議單尹龜永,參知單趙翼永。
傳于金文鉉曰,明日出宮內門路,以協陽門爲之。
金文鉉啓曰,行都承旨朴定陽,行左承旨李漢永,右承旨趙臣熙,左副承旨尹定求不爲仕進,右副承旨柳芝榮監祭進,院中只有臣一人,伴直無人。左副承旨,所當牌招,而拘於廳規,不得請牌,何以爲之?敢稟。傳曰,牌招。
又啓曰,左副承旨尹定求牌不進,伴直無人。右承旨趙臣熙,所當牌招,而拘於廳規,不得請牌,何以爲之?敢稟。傳曰,牌招。
以左副承旨尹定求牌不進罷職傳旨,傳于金文鉉曰,只推。
金文鉉,以吏曹言啓曰,繕工監假監役官金昌學·洪在鉉·金東虬,俱以身病,呈狀乞遞,竝改差,何如?傳曰,允。
又啓曰,臣吏兵批兼進之意,敢啓。傳曰,知道。
有政。吏批,行判書尹滋承牌招不進,參判金晳根牌招不進,參議沈相漢進,同副承旨金文鉉進。以吏批言啓曰,行判書尹滋承,參判金晳根,竝牌招不進,小臣獨政未安,何以爲之?敢稟。傳曰,只出緊任。以沈相萬爲工曹參議,李起宅爲朔州府使,洪用觀爲永同縣監,朴文會爲橫城縣監。兵批,兼判書李載元病,參判曺殷承病,參議尹龜永,參知趙翼永入直進,同副承旨金文鉉進。以權用哲爲管城將,護軍韓鎭祐,副護軍閔泳愚·李鼎宇·金泰鉉。傳于金文鉉曰,見窠皆令差出。吏批,再政。以柳禮均·徐有章·金大雄爲假監役。三政。以金永道爲假監役,假監役金大雄今超通政,朝官年八十,依法典加資,金郊察訪金學魯,黃山察訪崔鼎獻,已上相換事,承傳。
金文鉉,以弘文館言啓曰,副修撰吳有善差祭,下番闕直,事甚未安。修撰李義悳·權在洙,副修撰林永相,竝卽牌招,推移入直,何如?傳曰,允。
又以弘文館言啓曰,下番闕直,事甚未安。修撰李義悳·權在洙,副修撰林永相有身病,吳有善差祭,應敎徐相雨,副應敎趙秉翊,校理徐誼淳,副校理南濟元·尹泰興,竝卽牌招,推移姑降入直,何如?傳曰,允。
又以兵曹言啓曰,因刑曹草記,今番參班儒生應製試取時濫入罪人嚴柱河,依律文降定水軍,令兵曹擧行事,傳曰,知道事,命下矣。濫入罪人嚴柱河,平安道中和府水軍充定,定驛子押送之意,敢啓。傳曰,知道。
又以兵曹言啓曰,謹依下敎,侍衛陪衛軍兵等處,乾犒饋分給之意,敢啓。傳曰,知道。
又以禁衛營言啓曰,本營哨官康錫憲·韓用喆,身爲入直將領,擅離直所,竝汰去之意,敢啓。傳曰,知道。
又以禁衛營言啓曰,謹依下敎,侍衛陪衛軍兵與環衛軍兵等處,乾犒饋分給之意,敢啓。傳曰,知道。
又以御營廳言啓曰,本廳軍色從事官尹相衍,身病甚重,勢難察任,改差,何如?傳曰,允。
又以御營廳言啓曰,謹依下敎,侍衛陪衛軍兵與環衛軍兵等處,乾犒饋分給之意,敢啓。傳曰,知道。
又以御營廳言啓曰,本廳千摠,今當差出,而擬望之人乏少,外任竝擬,何如?傳曰,允。
兵曹口傳政事,摠戎千摠單李昌權。
金文鉉,以義禁府言啓曰,今初七日動駕時,本府都事,以大駕各差備,全數進參,而王世子各差備都事,無以推移。假都事六員,令該曹口傳差出,以爲分排擧行,何如?傳曰,允。
又以刑曹言啓曰,以司謁口傳下敎曰,喧嘩之排設房軍士,移送秋曹,照律嚴勘,不飭之當該司鑰,從重科治事,命下矣。謹按律文,則大明律宮內忿爭條有曰,殿內忿爭,聲徹御在所者,杖六十徒一年。排設房軍士吳壽乭·池小成,各決杖六十後,壽乭江原道淮陽府,小成忠淸道沔川郡,徒一年定配所,竝卽押送,不飭之當該司鑰金漢珪,依律文決杖一百,從重科罪之意,敢啓。傳曰,知道。
領議政金炳國疏曰,伏以臣以此委劇之病,惶蹙之情,冒沒祗肅,若昧廉防,只是感恩眷而怵義分,粗伸夷險之忱而已,非敢爲自任仍蹲計也。願今國事之艱棘,民心之渙散,日甚一日,汲汲乎殆。藉使臣才具足以效彌綸,精力足以趁期會,尙不堪一身獨擔,兩肩俱赬。矧臣僨誤多積,才旣不逮於匡弼,貞痼益篤,力又莫效於奔奏。至於大小公會,所謂摠百官之首相,多未參班,已極惶恧,時或舁疾强赴,步不能趨,坐不能跪,亦往往顚躓而失儀。古人所謂臣不足言,有辱朝廷者此耳,日月之明,豈無容光之所獨照也?且伏念三公爲職,如推車子,必須左右來輔,前後引翼,始乃曁有其濟。雖在㐅安之時,必備其人,未有如今日之苟艱,況又使如臣不移之愚,難醫之疾,一任其專據於此際,以致廟堂之空虛也哉?宿德新望,群彦林立,不患注意之無人,知臣又莫如君,無待夢卜,簡惟在心,爰立而共貞,則實民國之大幸,目下之先務也。夫急病讓夷,人臣之常節,臣若有推諉占便之意,而敢有此煩瀆,神明豈不可畏?臣自出膺之後,抱此耿耿,久欲一懇於前席,而病勢末由簉朝,玆不獲已具牘仰陳。伏乞聖明,深軫而曲諒之,亟卜賢德,無曠天職,不勝至祝。臣無任云云。答曰,省疏具悉卿懇。卿之邇來愼節,非不仰慮,調理保嗇,自當勿藥。且論道經邦,初非筋力奔走之職,卿其諒之。鼎席雖不可不備,乃僚同心,總率旣尊,大事自決,擔夯且重。迨此事計艱棘之會,其所篤棐宏濟之責,惟在於卿,卿又諒之。仍傳于金文鉉曰,此批答,遣史官,傳諭。
平安監司閔應植疏,云云。答曰,省疏具悉。卿其往省焉。
上在昌德宮。停常參·經筵。
大駕詣宗廟入齋室後,藥房·軍國衙門·內閣·政院·玉堂口傳問安。答曰,知道。大王大妃殿·王大妃殿遣承旨問安。答曰,知道。展謁還入齋室後,藥房·軍國衙門·內閣·政院·玉堂口傳問安。答曰,知道。仍詣景慕宮入齋室後,藥房·軍國衙門·內閣·政院·玉堂口傳問安。答曰,知道。展謁還入齋室後,藥房·軍國衙門·內閣·政院·玉堂口傳問安。答曰,知道。還宮後,藥房·軍國衙門·內閣·政院·玉堂口傳問安。答曰,知道。
尹定求啓曰,來十一日,朝參日次矣,敢稟。傳曰,停。
李漢永啓曰,司僕寺內乘來言,捲簾,取稟。傳曰,捲三面。
傳于金文鉉曰,再明日眞殿茶禮,當自內親行矣,該房知悉,時原任大臣·閣臣·宗親·儀賓·二品以上入參。
傳于金文鉉曰,再明日眞殿茶禮時,東宮,當自內行禮矣,該房知悉,春桂坊及相禮,使之待令。
柳芝榮,以奎章閣言啓曰,守宮檢校直閣李承純,卽爲牌招,何如?傳曰,允。
李漢永,以兵曹言啓曰,今日動駕時,本曹堂上守宮及侍衛,當爲備員,而新除授參議尹龜永在外未肅拜,不得進參,令政院稟旨變通,仍令該曹以在京無故人口傳差出,待下批牌招,以爲進參之地,何如?傳曰,允。許遞。
兵曹,以具然泓爲摠戎中軍。
兵曹口傳政事,摠戎中軍單具然泓。
尹定求,以侍講院言啓曰,卽接翊衛司所報,則今日宗廟·永寧殿·景慕宮展謁王世子隨駕敎是時,本司當爲全數陪衛,而右翊衛洪用觀,移拜永同縣監,無以備員云,何以爲之?敢稟。傳曰,令該曹口傳差出。
兵曹口傳政事,以宋秉琮爲左翊衛。
柳芝榮啓曰,臣以大王大妃殿·王大妃殿問安進去,下直之意,敢啓。傳曰,知道。
吏曹口傳政事,以朴宗鉉爲兵曹參議。
吏曹,兵曹參議單趙翼永,參知單朴宗鉉。
金文鉉啓曰,卽者義禁府都事來言,今日動駕時,衛外擊錚罪人金尙龍等一百五十一名,依例移送秋曹云矣,敢啓。傳曰,知道。
金文鉉,以議政府言啓曰,卽見咸鏡北道按撫使趙秉稷狀啓,則關北人物之衆,無損於他道,文學之興,不讓於盛時,而式年監試額數之關南取五十人,關北取二十人者,不無向隅之歎。自今年秋試爲始,依關南例,取五十人以爲定式事,請令廟堂稟處矣。南北試額之多寡不同,當初著式,非無斟量,而現今人物之繁,文藝之興,視昔有殊,則不容無更張之擧,特依狀請施行事,分付,何如?傳曰,允。
又以奎章閣言啓曰,大駕今已還宮,守宮檢校直閣李承純,依定式減下,何如?傳曰,允。
又以兵曹言啓曰,謹依下敎,隨駕隨輿軍兵等處,乾犒饋分給之意,敢啓。傳曰,知道。
甲申八月初七日□時,大駕與王世子詣宗廟·景慕宮。展謁擧動入侍時,行都承旨朴定陽,行左承旨李漢永,右承旨趙臣熙,左副承旨尹定求,右副承旨柳芝榮,同副承旨金文鉉,假注書缺,別兼春秋閔京鎬·金喜洙·金貞均·尹相衍·趙東冕·金春熙·閔正植,直提學金弘集,檢校直提學閔泳翊,檢校直閣沈相薰·朴鳳彬·閔丙奭·鄭夏源,待敎金用均,檢校待敎金永悳·閔泳韶·徐光範·趙東冕,校理李泰容,修撰尹泰興,以次侍立。時至,通禮跪啓請外辦。上具翼善冠·衮龍袍,乘輿出宣化門。藥房提調金壽鉉,副提調朴定陽進前奏曰,侵早勞動,聖體,若何?上曰,一樣矣。仍出協陽門。通禮跪啓請降輿乘輦,上降輿乘輦,仍出肅章門·進善門·敦化門外。通禮跪啓請諸臣上馬,進發至宗廟大門外。通禮跪啓請降輦乘輿,上降輦乘輿,至齋殿門外。通禮跪啓請降輿,上降輿,入齋殿。命書傳敎曰,入齋室後及展謁後,東宮問安勿爲之。時至,通禮跪啓請出次,上改具冕服,出西挾門,步詣東神門外。通禮跪啓請執圭,定陽跪進圭,上執圭,入詣版位。通禮跪啓請鞠躬四拜·興·平身,上鞠躬四拜·興·平身。通禮導上詣第一室殿內奉審,次詣各室,奉審如儀訖。定陽曰,侍衛軍兵,使之來待于西神門乎?上可之。仍步詣西神門,詣永寧殿版位,西向立。通禮跪啓請鞠躬四拜·興·平身,上鞠躬四拜·興·平身。通禮導上詣殿內奉審,次詣各室,奉審如儀訖。還出殿門外,大臣進前奏曰,親行廟謁,聖孝克伸,侵早勞動,聖體,若何?上曰,一樣矣。還詣齋殿門外,通禮跪啓請釋圭,上釋圭,定陽跪受圭。上入齋殿。少頃,改具翼善冠·衮龍袍以出,乘輿至宗廟大門外。通禮跪啓請降輿乘輦,上降輿乘輦,進發至景慕宮大門外。通禮跪啓請降輦乘輿,上降輦乘輿,入齋室展拜。時至,上改具冕服,入就版位,行再拜禮,陞詣殿內奉審訖,步詣望廟樓,就版位行四拜禮,仍陞,命閣臣捧帳奉審訖,還御齋室。傳曰,還宮門路,以逌瞻門·月覲門·宜春門爲之。少頃,傳曰,諸司預備。上改具翼善冠·衮龍袍,乘輿出逌瞻門,由昌慶宮月覲門,至宜春門外。定陽請出標信解嚴。上還內,諸臣以次退出。
上在昌德宮。停常參·經筵。
尹定求啓曰,右副承旨柳芝榮,今日不爲仕進,卽爲牌招,何如?傳曰,允。
傳于金文鉉曰,京試官留待。
傳于金文鉉曰,京試官入侍。
傳于金文鉉曰,南兵營,卽關南·北,要衝巨鎭也。此時委重,與前逈別,兵使,改以咸鏡南道統禦使,凡係體制等節,一依統制使例施行事,著爲定式。
金文鉉啓曰,持平盧相益,以其親病,投章徑行,原疏纔已捧入矣。所當直捧遞差傳旨及禁推傳旨,而此與無端下鄕有異,從重推考,何如?傳曰,允。
金文鉉啓曰,卽者戶曹郞廳來言,再明日宗廟·永寧殿·永禧殿秋奉審時,判書當爲進參,而判書金永壽在外,次堂例不得擧行云,何以爲之?敢稟。傳曰,次堂擧行。
傳于金文鉉曰,政官牌招開政。
傳于金文鉉曰,在外同義禁許遞,今日政差出。
傳于金文鉉曰,敦寧都正許遞,今日政差出。
以慶尙監司趙康夏狀啓,河東府民家漂壓事,傳于金文鉉曰,嶺外歉荒之餘,又有此水災,民戶漂壓,若是夥多,極爲可悶。渰死人生前身·還布,依例蠲減,生者之結搆奠接,一時爲急,原恤典外,自營邑別加顧助,使之未寒前入處,形止隨卽登聞事,廟堂措辭關飭。
以全羅監司金聲根狀啓,南原等邑民家漂頹事,傳于金文鉉曰,湖南水災,若是偏酷,驚惕之至,寢息靡安。家戶之漂頹,人命之渰壓,已是萬萬可悶,而念其失所棲遑之民,庇身糊口,竝沒其策,呼號顚連,其何以支保乎?死者掩埋,生者搆接,果係一時爲急,自營邑各別顧助,俾有實效,其生前身還·布,依例蠲減,而內帑錢三千兩,特爲頒下,使各其邑守令遍行慰諭,結給災民,以示朝廷懷恤之意,廟堂措辭行會。
以平安監司金永壽狀啓,義州府民家漂頹事,傳于金文鉉曰,民家之漂頹,若是夥多,聞甚驚慘。結搆奠接之方及渰死屍身掩埋之節,原恤典外,別加從厚助給之意,廟堂措辭,分付。
以咸鏡道假都事王用周狀啓,咸興等邑民家漂頹事,傳于金文鉉曰,極備之警,若是夥多,言念民事,萬萬驚憫。淹死之埋痊,漂頹之結搆,另加存恤,俾無一夫失所之患事,廟堂措辭,分付。
傳于金文鉉曰,益山郡守之代,沃川郡守朴齊應除授。
傳于金文鉉曰,沃川郡守之代,未準朔守令中擬入。
柳芝榮,以吏曹言啓曰,沃川郡守朴齊應,益山郡守除授事,命下矣。以前任鴻山縣監,方在解由未出中,何以爲之?敢稟。傳曰,勿拘。
吏曹,益山郡守單朴齊應除授事,承傳。
柳芝榮,以議政府言啓曰,前監役李炳翰,助納軍需,極庸嘉尙,令該曹六品職調用,以示激奬之意,何如?傳曰,允。
又以吏曹言啓曰,宗親府參奉李建綺,以其身病,呈狀乞遞,改差,何如?傳曰,允。
又以吏曹言啓曰,奉常寺主簿金東軾,繕工監假監役官柳禮均·徐有章·金永道,俱以身病,呈狀乞遞,竝改差,何如?傳曰,允。
金文鉉,以兵曹言啓曰,宣傳官李載駿,以其病難供職,呈狀乞遞,係是加設窠,減下,何如?傳曰,允。
又以兵曹言啓曰,同知中樞府事權思鍵,僉知中樞府事李商應,宣傳官李淸烈,內禁衛將李容觀,兼司僕將趙均夏,羽林衛將李彰夏,五衛將李根壽·金止善·金學理·黃洙穆,曹司五衛將申樂熙,景福宮衛將林泰鎭,慶熙宮衛將洪龍浩,文臣兼宣傳官金在容·金春熙,俱以病難供職,呈狀乞遞,新除授全羅右水使權應燮,素患痰癖之症,一倍添劇,萬無登途赴任之望,戶奴呈狀乞遞矣。實病旣如此,則有難强令赴任,竝改差,南村別將吳命鷁,身病猝重,萬無赴任之望云,罷黜,何如?傳曰,允。
有政。吏批,行判書尹滋承牌招不進,參判兪晩源進,參議未差,右副承旨柳芝榮進。以吏批言啓曰,行判書尹滋承牌招不進,參議未差,小臣獨政未安,何以爲之?敢稟。傳曰,仍爲之。以洪寧周爲敦寧都正,尹滋承爲掌樂提調,韓必殷爲奉常主簿,吳鎰泳爲沃川郡守,趙秉世爲同義禁。兵批,兼判書李載元進,參判曺殷承病,參議趙翼永病,參知朴宗鉉病,同副承旨金文鉉進。以李祖淵·宋應來爲同知,李鳳儀爲同訓鍊,沈相學爲僉知,韓鎭行爲宣傳官,宋啓憲爲內禁將,李觀應爲兼司僕將,閔致儉爲羽林將,洪祐大·金永柱·朴海聞·劉泰永·金根厚·高濟善爲五衛將,閔丙奭·李昌鎬爲曹司五衛將,吳彦泳爲忠翊將,崔有鉉爲景福將,朴永鎭爲慶熙將,南惟熙爲中樞都事,申泓均爲訓鍊判官,金喜洙·朴衡東爲文兼,李基鎬爲部將,李正圭爲禁衛從事官,金濟容·李珽周爲哨官,李容觀爲全羅右水使,黃憲周爲江華中軍,李澤永爲平安中軍,金載馥爲慶尙中軍,李德峻爲南村別將,同知加設單尹雄烈,護軍金永哲·權思鍵,副護軍沈相漢·尹龜永·鄭元夏·李商應·金大雄·權應燮·李淸烈·李載駿,副司果朴齊參·金贊根·李原宇·高元鎬。吏批,再政。以金鳳翼爲軍器主簿,李圭達·曺永承·高承巘爲假監役,李道稷爲宗府參奉。兵批,再政。以李敏兢爲宣傳官,朴秀麟爲五衛將,趙應顯爲宣傳官,閔用植爲訓鍊主簿,閔敬鎬爲禁衛哨官,同知單劉泰永,僉知三單金永柱·朴海聞·高濟善,副護軍趙鏞·李弼魯。三政。以孫成憲爲訓鍊僉正,鄭九鉉·郭漢益爲守門將,同知單金根厚·崔百鉉·朴永鎭。四政。以崔圭五爲訓鍊判官。五政。以沈宜一爲訓鍊主簿。六政。以趙文奎爲御營把摠。七政。以李相翼爲宣傳官。八政。以李敏翼爲禁衛哨官。
傳于金文鉉曰,吏曹參議有闕之代,前望單子入之。
吏曹參議前望單子入之,洪殷謨落點。
傳于金文鉉曰,公事遲滯之中官金漢宗,從重推考。
金文鉉,以禁衛營言啓曰,謹依下敎,隨駕隨輿軍兵等處,乾犒饋分給之意,敢啓。傳曰,知道。
又以御營廳言啓曰,本廳騎士將丁若豊,前任平安中軍張羲文,前任慶尙中軍,俱在任所,上來尙遠,久曠可悶,竝改差,何如?傳曰,允。
又以御營廳言啓曰,謹依下敎,隨駕隨輿軍兵等處,乾犒饋分給之意,敢啓。傳曰,知道。
吏曹參議沈相漢疏。云云。省疏具悉。所請依施。
持平盧相益疏。云云。省疏具悉。爾其勿辭往護。
甲申八月初八日申時,上御重熙堂。京試官入侍時,同副承旨金文鉉,記事官權榮洙,別兼春秋金貞均·金喜洙,慶尙道京試官李重夏,全羅道京試官洪炳一,平安道京試官沈琦澤,以次進伏訖。上曰,史官分左右。仍命京試官進前,重夏等進前。上曰,向日以科試有飭敎矣,汝等見之乎?重夏曰,奉覽矣。上曰,旣有飭敎,不必更諭,而終不如面飭,故召見汝等,若是申申,汝等必精白對揚也。重夏曰,莫重大比之科,何敢一毫容私乎?上曰,大比之科,何等愼重,而前者每召見面飭,則都歸文具,深切慨歎。今番則汝等能實心試取乎?試取之善不善,自有燭知之道矣。若或挾私,則非但有損試體,卽汝等之身命攸關也。且斷不饒貸,當嚴處矣,自量爲之也。重夏曰,聖敎至此,謹當盡心奉行矣。上曰,試所何道何邑乎?重夏曰,臣所掌則慶尙道陜川試所矣。炳一曰,臣所掌則全羅道昌平試所矣。琦澤曰,臣所掌則平安道泰川試所矣。上曰,何日當抵達乎?重夏曰,以十八日抵達排站矣。上曰,一日行幾里乎?重夏曰,盤纏定式,每日行八十里爲定,而今此排站,則或有風雨之慮,加排一日矣。上曰,似然矣。出榜當在何日乎?重夏曰,每於終場後間一日出榜,或終場翌日出榜,隨其事勢而爲之也。上曰,出榜後當卽復路耶?重夏曰,出榜後卽當復路矣。上曰,善爲下去也。仍命京試官先退,又命史官就座。又命退,承史以次退出。
上在昌德宮。停常參·經筵。
注書朴永斗病,代以朴治恒爲假注書。
兵曹口傳政事,御營騎士將二單李貞祜·朴兢壽。
柳芝榮,以侍講院言啓曰,明日眞殿茶禮親行敎是時,王世子自內行禮敎是時,有春坊待令之命,而兼司書李重夏,奉命出去,無以備員,何以爲之?敢稟。傳曰,許遞,前望單子入之。
兼司書前望單子入之,尹相翊添書落點。
柳芝榮,以侍講院言啓曰,新除授兼司書尹相翊,卽爲牌招察任,何如?傳曰,允。
又以侍講院言啓曰,卽接翊衛司所報,則明日眞殿茶禮親行敎是時,王世子自內行禮敎是時,有桂坊待令之命,而新除授右翊衛宋秉琮在外,右洗馬金翊洙受由在外,無以備員云,何以爲之乎?敢稟。傳曰,右翊衛宋秉琮,工曹佐郞李琬夏相換,右洗馬金翊洙,童蒙敎官趙鳳鎬相換。
甲申八月初九日□時,上與王世子詣眞殿茶禮親行入侍時,行都承旨朴定陽,行左承旨李漢永,右承旨趙臣熙,左副承旨尹定求,右副承旨柳芝榮,同副承旨金文鉉,記事官朴永斗,別兼春秋閔京鎬·金喜洙·金貞均·尹相衍·趙東冕·金春熙·閔正植,直提學金弘集,檢校直提學閔泳翊,檢校直閣沈相薰·朴鳳彬·閔丙奭·鄭夏源,待敎金用均,檢校待敎金永悳·閔泳韶·徐光範·趙東冕,校理尹泰興,修撰林永相,以次侍立。時至,通禮跪啓請外辨。上具翼善冠·衮龍袍,出齋殿。通禮導上詣版位,跪啓請四拜·興·平身,上行四拜禮訖。通禮導上詣盥洗位,上盥洗訖。通禮導上詣第一室尊所,定陽奉香,芝榮奉爐,上三上香,奉盞跪進,上執盞,以授芝榮,芝榮奠于案上,上連獻三盞。第二室·第三室·第四室·第五室·第六室行禮如上儀訖。通禮導上降復位。通禮跪啓請四拜,上行四拜禮。通禮跪啓禮畢。大臣進前奏曰,侵早勞動,聖體,若何?上曰,一樣矣。上還入齋殿,命承史先退。諸臣以次退出。
上在昌德宮。停常參·經筵。
藥房提調金壽鉉,副提調朴定陽啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝〈此〉仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
李漢永啓曰,左副承旨尹定求,同副承旨金文鉉,今日不爲仕進,竝卽牌招,何如?傳曰,允。
傳于柳芝榮曰,藥院都提調有闕之代,前望單子入之。
內醫都提調前望單子入之,領府事洪淳穆落點。
傳于金文鉉曰,政官牌招開政。
金文鉉啓曰,兵曹郞廳來言,統禦使下批政事,取稟。傳曰,當日爲之。
傳于金文鉉曰,臺鍊竝許遞,前望單子入之。
臺諫前望單子入之,掌令李燦植落點。
傳于金文鉉曰,鏡城判官有闕之代,洪原縣監洪鍾協除授。
傳于金文鉉曰,洪原縣監有闕之代,副司果洪秉厚除授。
吏曹,洪原縣監洪秉厚,鏡城判官洪鍾協,已上除授事,承傳。
傳于金文鉉曰,前縣監兪鎭一,今日政六品職擬入。
傳于金文鉉曰,忠淸兵使趙載觀,統禦使除授。
吏曹,忠淸兵使趙載觀,今加嘉善,統禦使除授事,承傳。
金文鉉,以吏曹言啓曰,橫城縣監朴文會戶奴呈狀內,矣上典身病沈重,萬無赴任之望云。其身病旣如是,則有難强令赴任,罷黜,何如?傳曰,允。
又以吏曹言啓曰,前縣監兪鎭一,六品職擬入事,命下矣。以前任石城縣監,方在解由未出中,何以爲之?敢稟。傳曰,勿拘。
又以吏曹言啓曰,繕工監假監役官李圭達·曺永承·高承巘,宗親府參奉李道稷,俱以身病,呈狀乞遞,竝改差,何如?傳曰,允。
又以吏曹言啓曰,侍從臣父年七十人,每於歲首抄啓加資,而新有應推恩人,雖非歲首,亦爲抄啓加資事,載在法典矣。侍從臣父年七十人,別單書入之意,敢啓。傳曰,知道。
有政。吏批,行判書尹滋承牌招不進,參判金晳根牌招不進,參議洪殷謨進,同副承旨金文鉉進。以吏批言啓曰,行判書尹滋承,參判金晳根,竝牌招不進,小臣獨政未安,何以爲之?敢稟。傳曰,只出緊任。以李容直爲大司憲,李在敬爲大司諫,鄭憲時爲執義,李鳳圭爲司諫,尹榮大爲掌令,洪祐楨·朴壽昌爲持平,吳有善爲獻納,尹英秀·吳光洙爲正言,李承泌爲金城縣監,金秉沃爲橫城縣監。兵批,兼判書李載元病,參判曺殷承病,參議趙翼永入直進,參知朴宗鉉在外未肅拜,右副承旨柳芝榮進。大護軍鄭順朝,副護軍金宗漢·李秉正,副司直李起鍾·鄭敎鉉·李起東·黃時英·盧相益·洪鍾協·尹喆培,以上竝單付,咸鏡南道統禦使單趙載觀。吏批,再政。以洪祐衍爲典牲主簿,趙東赫·嚴星浩·李章烈爲假監役,李範會爲宗府參奉,李喜元爲副修撰,申克休·張基周爲典籍,李秀彦爲顯陵令。三政。以車能文爲崇陵令,兪鎭一爲禮賓主簿。四政。以卞鍾獻爲貞陵令。五政。以丁大森爲掌樂主簿。六政。以李晩胤爲監察。七政。以李炳翰爲敦寧主簿,前假監役李秉正年七十今超通政,侍從臣校理李泰容父加資事,承傳。
傳于金文鉉曰,再明日秋到記,仁政殿命官爲之,右承旨馳往泮宮,明日夕食堂收取以來。
□□朴治恒有頉,代以朴周鉉爲假注書。
以左副承旨尹定求牌不進罷職傳旨,傳于金文鉉曰,只推。
以統長潘敬淵手本,武藝別監朴榮馝,座上別監全泰亨無數亂打事,傳于金文鉉曰,令兵判決棍除下。
金文鉉,以議政府言啓曰,卽見慶尙監司趙康夏所報,則枚擧昌寧縣監南學熙牒呈以爲,本縣辛巳·壬午兩年條惠廳米太中七百六十四石零,卽通津故敗沙工河命樞·河南甲所納條,而命樞則已爲伏法,南甲則仍爲逃躱,指徵無處,特軫民邑事勢,許以詳定代納爲辭矣。正供法意甚重,固難低昂,而第念該邑,弊到極處,所犯沙工,亦旣用律,則此合有通變之政。特依報辭施行,使之趁速淸帳,在逃漢,期於捉得,按法處之事,分付,何如?傳曰,允。
又以奎章閣言啓曰,景慕宮望廟樓今秋大奉審,臣用均與本宮提調金益容宗正卿,進詣展奉,奉審無頉之意,敢啓。傳曰,知道。
又以成均館大司成意啓曰,今此監試初試時照訖講,前期定日,自本館草記事,已有禮曹節目啓下矣。日字當爲預定,自今月十三日爲始,開講之意,敢啓。傳曰,知道。
又以兵曹言啓曰,謹依下敎,武藝別監朴榮馝,決棍十度除下之意,敢啓。傳曰,知道。
又以禁衛營言啓曰,焰硝廳入直將卒,解送之意,敢啓。傳曰,知道。
又以摠戎廳言啓曰,本廳千摠李昌權,以前任江華中軍,上來尙遠,久曠可悶,改差,何如?傳曰,允。
吏曹啓目,文科新及第李震翼名字改以雲翼,訓鍊院僉正李冕承名字改以俊,出身崔德潤名字改以仁淳事爲等如,告狀,依例令藝文館給帖,何如?判付啓依允。
領議政金炳國箚曰,伏以臣之見叨嘗藥,纔三箇月于玆矣。筋力之自效,忱誠之粗伸,惟是職爲然,顧何敢輒事瀆擾,欲占其便,而第臣病情,雖云免危,餘祟尙苦,長委床席,重以脅痰頑結,蠢動不得,外內交治,迄無分效。從前隳曠,已是賤分之所未敢安,有不可一往虛縻,而今日日次候班,又無以自力趨進,滿心惶陒,益靡所容措,玆敢短章控籲。伏乞聖明,特垂憐察,將臣所帶保護之任,劃賜鐫免,不勝至祝。取進止。答曰,省箚具悉卿懇。愼節奉慮,所辭藥院之任,今姑勉副,卿其安心調理。仍傳于金文鉉曰,此批答,遣史官,傳諭。
上在昌德宮。停常參·經筵。
自人定至十二日開東,灑雨下雨,測雨器水深一寸二分。
注書權榮洙在外,代以兪鎭弼爲假注書。
傳于柳芝榮曰,吏曹參判有闕之代,前望單子入之。
吏曹參判前望單子入之,李源逸落點。
柳芝榮啓曰,今此試官望中,時無職名人,令該曹口傳付軍職,何如?傳曰,允。
又以禮曹言啓曰,卽接社稷署所報,則明日秋到記試取時,本署官員,俱爲觀光云矣。依定式,本曹佐郞劉秉洙,假官差送,以爲代直後赴試之地,何如?傳曰,允。
又以禮曹言啓曰,卽接永禧殿官員所報,則明日秋到記試取時,本殿官員,俱爲觀光云矣。依定式,假官一員,令史曹以成均館官員口傳啓下,以爲代直後赴試之地,何如?傳曰,允。
又以觀象監領事提調意啓曰,本監天文學官生金鍾協,伏承付之三曆官額外待窠陞實事,命下矣。謹依此擧行之意,敢啓。傳曰,知道。
又以弘文館言啓曰,新除授副修撰李喜元,卽爲牌招察任,何如?傳曰,允。
兵曹口傳政事,摠戎千摠單李鍾緖。
吏曹參判金晳根疏。云云。答曰,省疏具悉。所請依施。
上在昌德宮。停常參·經筵。
自開東至巳時,灑雨下雨,測雨器水深二分。
傳于柳芝榮曰,考官閔種默,讀券官沈舜澤,命官爲之。
金文鉉啓曰,右邊捕盜大將韓圭稷,以親軍前營監督,兵丁操鍊次,明日三仙坪出去矣。所佩命召及大將牌·傳令牌,何以爲之?敢稟。傳曰,仍佩往來。
傳于柳芝榮曰,政官牌招開政。
傳于柳芝榮曰,科次入侍。
傳于柳芝榮曰,秋到記講居首通幼學金翼濟,製述賦居首三下進士宋鍾協,竝直赴殿試。講之次通幼學康奉圭等十三人,製述之次草三下生員丁大緯,竝直赴會試。講之次略幼學文在禹等十五人,製述之次次上進士金敎憲等二人,竝給二分。講之次略幼學金箕元等八人,製述之次次上進士金鼎薰等二人,竝給一分。講之次粗幼學金壽僖等三人,製述之次次上進士申暘湜等四人,各奎章全韻一件賜給。
傳于柳芝榮曰,入格儒生,明日待令。
傳于柳芝榮曰,今日政遷轉守令,勿拘常格,通融擬入。
傳于柳芝榮曰,呈告同義禁許遞,今日政差出。
柳芝榮,以吏曹言啓曰,繕工監假監役官趙東赫·嚴星浩·李章烈,俱以身病,呈狀乞遞,竝改差,何如?傳曰,允。
又以吏曹言啓曰,宗親府參奉李範會,以其身病,呈狀乞遞,改差,何如?傳曰,允。
又以吏曹言啓曰,去閏五月十五日政,假監役官梁宗煥,年未滿至蒙恩點,原望筒勿施,何如?傳曰,允。
有政。吏批,以金永哲爲工曹參判,李源逸爲同義禁,閔種烈爲密陽府使,白冕行爲景陽察訪,柳海琇·徐正民·李軒浩爲假監役,李鼎奭爲宗府參奉。兵批,護軍曺殷承,副護軍金鶴鎭·朴宗鉉·李昌權,副司果金鼎默·韓鍾履·韓昌履·崔陽源·李圭煥·尹悳善·鄭洎榮·孔基魯,以上竝單付。吏批,再政。以閔致駿爲梁山郡守。三政。以尹秉觀爲丹城縣監。
以吏曹參議洪殷謨牌不進罷職傳旨,傳于柳芝榮曰,只推。
吏曹,來乙酉式年監試初試照訖考講一所試官五望李肇信·朴衡東·鄭勉洙·全在鳳·卞鋈,二所照訖試官五望權在洙·申錫淵·洪贊燮·任憲鎬·全洪敎。
兵曹口傳政事,護軍單金晳根。
尹定求,以戶曹言啓曰,各道年分事目,從當磨鍊以入矣。災傷覆審,勿送敬差官,專委道臣,旣成近例。今年亦依此擧行事,分付,何如?傳曰,允。
柳芝榮,以奉常寺提調意啓曰,各陵園秋夕祭享所用藥果煎造後,進上看品藥果二十立,依定式封進之意,敢啓。傳曰,知道。
又以兵曹言啓曰,本曹參判曺殷承呈辭受由,參知朴宗鉉在外未肅拜,參議趙翼永今日差祭出去。宿衛重地,不可暫曠,令政院稟旨變通,竝令該曹以在京無故人口傳差出,待下批牌招,卽爲推移入直之地,何如?傳曰,允。參判·參知許遞,前望單子入之。
兵曹堂上前望單子入之,參判李啓魯,參知李鳳九落點。
協辦軍國事務閔種默疏。云云。答曰,省疏具悉。旣有已例,卽爲考講。
甲申八月十二日二更,上御重熙堂。科次入侍時,行都承旨朴定陽,假注書兪鎭弼,別兼春秋閔京鎬·尹相衍,讀券官行上護軍沈舜澤,行吏曹判書尹滋承,行護軍金晳根,對讀官成均館大司成李萬稙,行副護軍趙鍾弼,副司果金在容,成均館司成鄭寅學,副司果尹相衍,以次侍立訖。上曰,收券爲幾何?定陽進前奏曰,收券爲二百三十餘張矣。上曰,試券入之。定陽奉進試券于榻上。上親覽後取二張,仍敎曰,何張爲勝?舜澤曰,第初張爲勝矣。上曰,此張別置之,餘券竝皆考之。仍敎曰,考講幾畢乎?定陽曰,今已畢講矣。上入次。舜澤考試訖。上出次,仍命試官進前。舜澤進前奏曰,讀券,何以爲之乎?上曰,對讀官讀之。相衍讀奏第一張,至五句,上命止之。仍敎曰,第一張書正三下,第二張書草三下,其餘竝書次上,舜澤書等訖。定陽曰,坼封,何以爲之乎?上曰,承旨坼封,可也。定陽坼封讀奏訖。舜澤曰,預差,竝書外字乎?上可之。舜澤書外字訖。上命試官先退。又命退,承史以次退出。
上在昌德宮。停常參·經筵。
柳芝榮啓曰,同副承旨金文鉉,今日不爲仕進,卽爲牌招,何如?傳曰,允。
又啓曰,顯隆園秋夕祭,今日當爲傳香,而園官尙不入來,以致時刻之已過,事未前有,萬萬駭然。香祝則今方使忠義齎傳下送,而莫重受香之有此替傳,極爲驚悚,當該園官,所當重勘,而本院請推之外,無他可施之罰,何以爲之?敢稟。傳曰,拿處。
傳于柳芝榮曰,再明日眞殿茶禮,當自內親行矣。該房知悉。時原任大臣·閣臣·宗親·儀賓·二品以上入參。
傳于柳芝榮曰,再明日眞殿茶禮時,東宮當自內行禮矣。該房知悉。春桂坊及相禮,使之待令。
傳于金文鉉曰,入格儒生入侍。
金文鉉,以御營廳言啓曰,本廳別將李奎會,身病甚重,勢難察任,改差,何如?傳曰,允。
甲申八月十三日申時,上御重熙堂。入格儒生入侍時,同副承旨金文鉉,假注書朴周鉉,別兼春秋趙東冕·閔正植,以次進伏,幼學金翼濟,進士宋鍾協·李徽善,序立階下訖。上曰,史官分左右。文鉉奏曰,入格儒生中康奉圭等四十七人,有身病,不得待令,而待令儒生,使之陞堂奏職姓名乎?上可之。翼濟等以次陞堂,奏職姓名,退立階下訖。文鉉曰,入格儒生,使之頒賞行禮乎?上可之。文鉉出楹外頒賞行禮。文鉉進前奏曰,儒生等使之退出乎?上曰,退出,而直赴二人,承旨出呼新來進退也。文鉉曰,招入院隷擧行乎?上可之。文鉉出楹外進退訖。上曰,退出。仍命史官就座,又命退承史,以次退出。
上在昌德宮。停常參·經筵。
傳于柳芝榮曰,禮房承旨馳詣宗廟·永寧殿·永禧殿·景慕宮,奉審摘奸,仍詣受香諸處,奉審摘奸以來。
傳于金文鉉曰,京試官留待。
傳于金文鉉曰,京試官入侍。
金文鉉啓曰,假注書兪鎭弼有身病,勢難察任,今姑改差,何如?傳曰,允。
傳于金文鉉曰,政官牌招開政。
傳于金文鉉曰,呈告同敦寧·同經筵·弘文提學許遞,今日政差出。
傳于金文鉉曰,敦寧都正許遞,今日政差出。
兵曹口傳政事,護軍單金興均。
金文鉉,以吏曹言啓曰,繕工監假監役官柳海琇·徐正民·李軒浩,宗親府參奉李鼎奭,俱以身病呈狀乞遞,竝改差,何如?傳曰,允。
有政。吏批,行判書尹滋承牌招不進,參判李源逸牌招不進,參議洪殷謨進,同副承旨金文鉉進。以吏批言啓曰,行判書尹滋承,參判李源逸,竝牌招不進,小臣獨政未安,何以爲之?敢稟。傳曰,只出緊任。以趙濟華爲同敦寧,李定會爲敦寧都正,李承純爲同經筵,曺錫輿爲弘文提學。兵批,兼判書李載元病,參判李啓魯病,參議趙翼永病,參知李鳳九入直進,右副承旨柳芝榮進。護軍李奎會,副護軍洪寧周,副司果張應龍·黃峻老。吏批,再政。以李種淵·朴樂鎭·鄭瑗榮爲假監役,李周憲爲宗府參奉,假監役李種淵今超通政,朝官年八十依法典加資。三政。以許鈺爲假監役。
柳芝榮,以奎章閣言啓曰,明日卽書香閣望奉審日次,臣進詣擧行之意,敢啓。傳曰,知道。
又以弘文館言啓曰,下番修撰臣權在洙,以照訖講二所試官,今日儒生試講時晝仕出去,而每每草記,事涉煩瀆,此後則除草記往來之意,敢啓。傳曰,知道。
又以長生殿郞廳,以都提調·提調意啓曰,本殿所儲板材,數旣無多,品且不適,其在愼遠之道,不容不措備,發遣敬差官於黃腸木所在三道,使之斫取以來,何如?傳曰,允。
甲申八月十四日□時,上御重熙堂。忠淸道京試官入侍時,同副承旨金文鉉,假注書朴宗鉉,別兼春秋趙東冕·閔正植,忠淸道京試官李勝宇,以次進伏訖。上曰,史官分左右。上曰,京試官進前。勝宇進前。上曰,以科弊事,向有飭敎矣。見之否?勝宇起伏對曰,承覽矣。上曰,每有申飭,別無實效,人心向背,未嘗不由於此,所以又有別飭者也。精白秉公,予當有知之之道,此卽汝性命關頭也。勝宇曰,謹當實心對揚矣。上曰,此汝性命關頭也,各別秉公也。勝宇曰,聖敎如是鄭重,不勝惶悚,謹當精白對揚矣。上曰,試所何邑?勝宇曰,溫陽邑也。上曰,自京爲幾里?勝宇曰,二百二十里也。上曰,今將發程,當行幾里?勝宇曰,今已日暮,今方辭陛,明當發行矣。上曰,近日亂場之弊,種種有之,此何故也?勝宇曰,曾聞有一種悖頹,每因多士之會,或有作弊云矣。上曰,各別嚴束,可也。勝宇曰,謹當別般操飭矣。上曰,何日當爲出榜?勝宇曰,此在收券之多寡,考試之遲速,速可以終場翌日出榜矣。上曰,復命當在何間?勝宇曰,似於晦前復命矣。上命京試官先退,又命退,承史以次退出。
上在昌德宮。停常參·經筵。
藥房提調金壽鉉,副提調朴定陽啓曰,伏未審日間,聖體若何,寢睡·水刺之節,何如?臣等率諸御醫趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
注書朴永斗病,代以宋鍾贊爲假注書。
傳于金文鉉曰,再明日當御春塘臺,演操親軍矣。該房知悉。寶劍外侍衛,竝置之。
傳于金文鉉曰,再明日殿座時,東宮侍座之節,依例磨鍊,輔德·兼輔德·桂坊陪衛外,竝置之。
兵曹口傳政事,御營別將單李奎鶴。
金文鉉,以奎章閣言啓曰,景慕宮望廟樓,今望奉審無頉之意,敢啓。傳曰,知道。
上在昌德宮。停常參·經筵。
夜五更,月食。
金文鉉啓曰,左副承旨尹定求,右副承旨柳芝榮,今日不爲仕進,竝卽牌招,何如?傳曰,允。
又啓曰,卽者敦寧府錄事來言,明日月食救食時,堂上一員,當爲進參,而領敦寧金炳德在外,判敦寧閔泳穆,知敦寧徐璟淳,俱有身病,同敦寧趙濟華陳疏,都正李定會在外,無進參之員云,判敦寧·知敦寧,竝卽牌招,何如?傳曰,允。
傳于金文鉉曰,在外知經筵許遞,前望單子入之。
知經筵前望單子入之,李寅命落點。
金文鉉啓曰,新除授知經筵李寅命,方在被謫蒙放中,何以爲之?敢稟。傳曰,蕩滌敍用。
傳于金文鉉曰,親軍操鍊,退行於再明日。
以右副承旨柳芝榮牌不進罷職傳旨,傳于金文鉉曰,只推。
傳于金文鉉曰,政官牌招開政。
傳于金文鉉曰,在外敦寧都正許遞,今日政差出。
金文鉉啓曰,判敦寧閔泳穆,知敦寧徐璟淳牌不進推考傳旨,今方捧入,而月食救食時,當爲進參,如是違牌,事甚未安,竝更牌招,何如?傳曰,知敦寧許遞,今日政差出。
傳于金文鉉曰,黃海兵使尹錫五,慶尙左兵使閔敬鎬相換。
金文鉉,以吏曹言啓曰,羅州牧使趙奭永呈狀內,矣身受由上京,矣身病猝重,萬無還官之望云,其身病旣如是,則有難强令還任,罷黜,何如?傳曰,居昌府使朴奎東相換。
又以吏曹言啓曰,繕工監假監役官朴泰鎭·鄭瑗榮·許鈺,宗親府參奉李周薰,俱以身病呈狀乞遞,竝改差,何如?傳曰,允。
又以吏曹言啓曰,禮曹正郞洪羲麟,佐郞韓兢烈,俱以身病呈狀乞遞,竝改遞,何如?傳曰,允。
又以兵曹言啓曰,同知訓鍊院事李祉秀·白樂薰,僉知中樞府事沈相學,宣傳官許熽,五衛將朴海壽·劉泰永·金根厚·高濟善,景福宮衛將崔有鉉,慶熙宮衛將朴永鎭,文臣兼宣傳官金喜洙·朴衡東,守門將金相稷·鄭九鉉,俱以病難供職呈狀乞遞,竝改差,何如?傳曰,允。
又以兵曹言啓曰,宣傳官鄭永澤,以其身病乞遞,係是加設,減下,何如?傳曰,允。
有政。吏批,行判書尹滋承牌招不進,參判李源逸進,參議洪殷謨牌招不進,左副承旨尹定求進。以吏批言啓曰,行判書尹滋承,參議洪殷謨,竝牌招不進,小臣獨政未安,何以爲之?敢稟。傳曰,仍爲之。
金文鉉,以吏批言啓曰,來乙酉式科生進初試時監試官,例以文監察分差矣。蔭官二員,依近例作窠,權付司果,其代,當以槐院參上差出,而可擬之人乏少,以曾經臺侍排擬以入之意,敢啓。傳曰,知道。
以趙敬夏爲知敦寧,朴齊鴻爲同敦寧,閔泳煥爲敦寧都正,韓敬源·閔種默爲知經筵,韓兢烈·洪羲麟爲監察,朴永薰爲司錄,羅州牧使趙奭永,居昌府使朴奎東,已上相換事,承傳。
兵批,兼判書李載元進,參判李啓魯入直進,參議趙翼永病,參知李鳳九病,同副承旨金文鉉進。以李奎會爲同知,徐珩淳·尹雄烈爲同訓鍊,李在田爲僉知,吳成默爲宣傳官,尹章善·趙東洛·鄭漢圭·朴基淵爲五衛將,李基榮爲景福將,金仲烈爲慶熙將,兪鎭沃·李基東爲文兼,李敏奭·廉致璹爲守門將,尹錫五爲黃海兵使,柳冀喆爲忠淸兵使,大護軍徐璟淳,護軍趙濟華,副護軍閔泳煥·沈相學·李定會·許熽,副司果尹英烈·李鼎漢,以上竝單付。
吏批,再政。金準熙·金天赫·崔祥右爲假監役,李佐應爲宗簿參奉。
兵批,再政。以李敏濟爲右捕從,同知單李基榮,僉知三單鄭漢圭,尹章善·趙東洛,黃海兵使尹錫五,慶尙左兵使閔敬鎬,以上相換事,承傳。
三政。以安弼求爲宣傳官,同知單金仲烈,僉知單朴基淵。
以吏曹參議洪殷謨牌不進罷職傳旨,傳于金文鉉曰,只推。
金文鉉啓曰,明日傳香,禮房承旨當爲齋宿,右副承旨柳芝榮,旣有只推之命,更爲牌招,何如?傳曰,允。
以右副承旨柳芝榮再牌不進罷職傳旨,傳于金文鉉曰,只推。
金文鉉,以親軍前營言啓曰,左副領官李鍾觀,成命之下,趁不從戎,而屢次曉諭,一直撕捱,故捉致臣營,更加嚴飭,則謂有情勢之萬難彈束,如前頑拒,揆以師律,萬萬無嚴,爲先汰去,其罪狀,令該府拿問嚴勘,何如?傳曰,事關師律,爲先記過,卽速從戎。
又以吏曹言啓曰,今初十日政侍從臣父年七十加資人李秉正,校理李泰容本生父矣。例是大臣筵稟後,始蒙推恩移施之典,而曚然入啓,至蒙加資,臣不勝惶恐,原單子勿施,何如?傳曰,允。
同敦寧趙濟華疏云云。答曰,省疏具悉。所請依施。
草土臣徐載弼疏云云。省疏具悉。戎事起復,古多其例,所重有在,何可如是撕捱?卽速察任。
上在昌德宮。停常參·經筵。
尹定求啓曰,來二十一日,朝參日次,而宣陵忌辰祭齋戒相値,頉稟之意,敢啓。傳曰,知道。
又啓曰,右副承旨柳芝榮,今日不爲仕進,卽爲牌招,何如?傳曰,允。
傳于金文鉉曰,藥院都提調·御營都提調有闕之代,領議政爲之。
傳于金文鉉曰,明日出宮門路,以宜春門爲之。
以義禁府徒流案,傳于金文鉉曰,慶光國放。
金文鉉,以兵曹言啓曰,禁軍別將白南益,身病猝重,無望供職,呈狀乞遞矣。實病旣如此,則有難强令察任,改差,何如?傳曰,允。
兵曹,以李敏應爲禁軍別將。
兵曹口傳政事,禁軍別將單李敏應。
柳芝榮,以議政府言啓曰,科弊申飭,向日特敎,旣嚴且重,京外主試之臣,必當悉心對揚,而先自場外,另加檢束,然後場圍之內,始可齊整矣。近來規制蕩然,無所防限,或設接於通衢大路,或散處於公廨閭舍,抱券攔入,淆雜莫甚,誠萬萬寒心,復或有此等之習,該擧子移法司,依律勘處,不飭之試官及禁亂官,難免論勘之意,預先分付於四館所,何如?傳曰,允。
又以承文院言啓曰,月食已過,禮部回咨,按例撰出,付撥下送灣府,以爲入送之地,何如?傳曰,允。
又以禮曹言啓曰,卽接楊根幼學金在益所志,則以爲矣身同姓十四寸弟在璇,嫡妾俱無子,以其同姓四寸弟在濚第二子祚鉉,欲爲繼後,兩家諸族,相議完定,而在璇夫妻,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據而不得登聞者,許令該曹論理草記事,載在法典,而門長金在益所訴旣如此,金在濚第二子祚鉉,立爲金在璇之後,何如?傳曰,允。
領府事洪淳穆疏曰,伏以臣之病勢,轉益沈痼,自從下鄕以來,混跡樵牧,奄奄一癃廢之物而已。念臣兼管諸司,無非愼重緊要,尤非居鄕之臣有可晷刻暫帶,伏望將臣所有五提擧之任,亟令鐫改俾職事,無廢焉。臣無任云云。答曰,省疏具悉卿懇。附牘以後,予曰岐待,際有愼節,乃失所圖,以悵以慮,曷有其極?日候漸涼,自當遄復常度,須卽駕還,副此至意,卿雖以樞銜優遊,急病讓夷之義,無間於時任·原任,況以卿老成體國,何可往來鄕曲,不思所以左右匡輔乎?所辭中藥院·武庫·御營提擧,今姑勉副,卿其安心調理。仍傳于金文鉉曰,此批答,遣史官傳諭。
上在昌德宮。停常參·經筵。
傳于金文鉉曰,監試試官,以亞卿中擇擬以入。
傳于金文鉉曰,政官牌招開政。
傳于金文鉉曰,義州府尹李道宰,參議軍國事務。
金文鉉啓曰,義州府尹李道宰,參議軍國事務事,命下矣。今日政下批,何如?傳曰,允。
傳于金文鉉曰,義州府尹有闕之代,參議軍國事務閔丙奭除授。
吏曹,義州府尹單,閔丙奭除授事,承傳。
傳于金文鉉曰,法司堂上竝許遞,前望單子入之。
法司堂上前望單子入之,刑曹判書洪澈周,參判南廷哲添書落點,參議權應善,漢城判尹李寅應,左尹趙準永落點。
傳于金文鉉曰,排設趁不待令之當該司鑰,令攸司從重科治。
傳于金文鉉曰,在外同敦寧·敦寧都正·工曹參議許遞,今日政差出。
柳芝榮,以弘文館言啓曰,副校理尹泰興,文公事官試所進,上番闕直,事甚未安。副校理南濟元在外,應敎徐相雨,副應敎趙秉翊,校理李泰容·徐誼淳,竝卽牌招,推移入直,何如?傳曰,允。
傳于柳芝榮曰,有實故玉堂許遞,今日政差出。
柳芝榮,以吏曹言啓曰,守義州府尹李道宰,參議軍國事務除授事,命下矣。以前任春川府使,方在解由未出中,何以爲之?敢稟。傳曰,勿拘。
又以吏曹言啓曰,成均館典籍朴秉協,除拜過限,尙未肅拜,繕工監假監役官崔祥右·金準熙·金天赫,俱以身病呈狀乞遞,竝改差,何如?傳曰,允。
又以兵曹言啓曰,同知訓鍊院事梁柱華,兼訓鍊院都正吳晋泳,兼司僕將李觀應,五衛將尹章善·趙東洛·鄭漢奎·朴基淵,景福宮衛將李基榮,文臣兼宣傳官李基東,俱以病難供職,呈狀乞遞,新除授忠淸兵使柳冀喆,以其親病沈重,時月之內,萬無離側赴任之望,戶奴呈狀乞遞,竝改差,何如?傳曰,允。
又以兵曹言啓曰,南兵使以咸鏡南道統禦使下批矣。南虞候亦以咸鏡南道統虞候下批之意,敢啓。傳曰,知道。
有政。吏批,行判書尹滋承牌招不進,參判李源逸牌招不進,參議洪殷謨進,右副承旨柳芝榮進。以吏批言啓曰,行判書尹滋承,參判李源逸,竝牌招不進,小臣獨政未安,何以爲之?敢稟。傳曰,只出緊任。以鄭光淵爲應敎,沈東臣爲右尹,趙基晋爲同敦寧,尹成鎭爲工曹參判,金鶴鎭爲敦寧都正,嚴錫瓘爲禮曹正郞,金弘圭爲佐郞,柳觀秀爲典籍,鄭在榮·姜漢朝·李軒鎬爲假監役。兵批,兼判書李載元病,參判李啓魯病,參議趙翼永入直進,參知李鳳九病,同副承旨金文鉉進。以鄭雲翼爲同訓鍊,李敎復爲兼訓鍊都正,元世昌爲兼司僕將,裵永孝·李瓚儀·安相奭爲五衛將,金載祿爲景福將,閔正植爲文兼,李敏應爲忠淸兵使,大護軍李寅命·徐衡淳,護軍金永哲·朴齊鴻·白南益,副護軍閔泳煥·柳冀喆·金洛鎭,副司果李台鎬,以上竝單付。傳于柳芝榮曰,見窠皆令差出。
吏批,再政。以李建永爲典籍,參議軍國事務單李道宰,故學生閔敬植,贈吏參例兼,義州府尹閔丙奭考。
兵批,再政。以李重爲同知,全錫源爲乶下僉使,同知單金載祿,僉知單元世昌·李瓚儀·安相奭,護軍吳俊永,統禦虞候單朴熙房。
金文鉉,以禮曹言啓曰,今此乙酉式年監試初試一所,設場於本曹矣。上直郞廳,依例移直朝房之意,敢啓。傳曰,知道。
又以義禁府言啓曰,本府徒流案中慶尙道安義縣遠地定配罪人慶光國名下,放字書下矣。慶光國放送事,分付該道道臣之意,敢啓。傳曰,知道。
吏曹啓目,〈粘連〉觀此慶尙監司趙康夏畢賑狀啓及別單,則補賑邑善山府使趙駿九,抄飢躬執,優備救急,種租補給,闔境賴活,捐廩租六百石零,錢一千一百五十兩零是如爲白有臥乎所,優數捐補,合施褒賞,似當施以陞敍調用之典是白乎旀,金山郡守尹洤,捐廩錢二千三百四十兩零,淸河縣監閔致憲,捐廩錢二千四十兩零,安奇察訪安潤明,捐廩錢一千五百十兩零是如爲白有臥乎所,上項兩邑守令,一驛察訪,俱合褒賞,似當施以兒馬賜給之典是白乎旀,各邑私賑人中善山前司勇朴道煥,租六百九十八石五斗二升,鹽二十二石八斗七升,錢二百九十三兩一錢七分是如爲白有臥乎所,似當施以相當職調用是白乎矣,竝只係干恩賞,臣曹不能擅便,上裁,何如?判付。啓,依回啓施行爲良如敎。
甲申八月十八日□時,上與王世子,詣春塘臺親軍演操親臨入侍時,行都承旨朴定陽,行左承旨李漢永,右承旨趙臣熙,左副承旨尹定求,同副承旨金文鉉,假注書缺,別兼春秋閔京鎬·趙東冕·金喜洙·金春熙·閔正植,閣臣缺,侍讀官尹泰興,檢討官李喜元,以次侍立,時至,通禮跪啓請外辦,上具軍服,乘座馬出宜春門,藥房提調金壽鉉,副提調朴定陽進前奏曰,侵早勞動,聖體,若何?上曰,一樣矣。壽鉉等又向睿前奏曰,勞動已多,睿體,若何?答曰,一樣矣。宣傳官跪啓稟鳴金二下大吹打,仍詣春塘臺,通禮跪啓請降馬,上降馬陞座,王世子隨詣侍座,宣傳官跪啓稟鳴金三下吹打止,兵判·各營使具軍服,以軍禮現訖。上命各營使入參,仍命兵丁試藝,敎長等各率兵丁,具服色器械,左旋右退,放砲使刀,一場演操訖。上命退兵隊,漢永請出標信解嚴,宣傳官跪啓請鳴金二下大吹打,仍由宜春門還內,諸臣以次退出。
上在昌德宮。停常參·經筵。
傳于柳芝榮曰,再明日當御春塘臺,演操親軍矣。該房知悉,寶劍外侍衛,竝置之。
傳于柳芝榮曰,再明日殿座時,東宮侍座之節,依例磨鍊,輔德·兼輔德·桂坊陪衛外,竝置之。
傳于柳芝榮曰,上護軍沈舜澤拜相。
柳芝榮啓曰,上護軍沈舜澤拜相事,命下矣。政官牌招開政,下批,何如?傳曰,允。傳于柳芝榮曰,右議政,摠理軍國事務。
柳芝榮啓曰,右議政,摠理軍國事務事,命下矣。今日政下批,何如?傳曰,允。
傳于柳芝榮曰,賓客有闕之代,前望單子入之。
賓客前望單子入之,右賓客金永壽落點。
吏曹,右賓客單閔泳穆,左副賓客單尹滋承,右副賓客單金永壽。
傳于柳芝榮曰,在外敦寧都正,呈告同經筵·同義禁許遞,今日政差出。
柳芝榮啓曰,假注書朴周鉉有身病,勢難察任,今姑改差,何如?傳曰,允。
朴周鉉改差,代以張益厚爲假注書。
傳于柳芝榮曰,弼善有闕之代,前望單子入之。
弼善前望單子入之,閔京鎬添書落點。
傳于柳芝榮曰,文學有闕之代,前望單子入之。
文學前望單子入之,尹榮植落點。
柳芝榮啓曰,卽者副修撰李喜元,以其親病,投章徑行,原疏纔已捧入矣。所當直捧禁推傳旨,而此與無端徑行有異,推考警責,何如?傳曰,允。
又啓曰,行都承旨朴定陽,行左承旨李漢永,右承旨趙臣熙,左副承旨尹定求不爲仕進,同副承旨金文鉉式暇出去。院中,只有臣一人,伴直無人,左副承旨所當牌招,而拘於廳規,不得請牌,何以爲之?敢稟。傳曰,牌招。
又啓曰,左副承旨尹定求牌不進,伴直無人,右承旨趙臣熙,所當牌招,而拘於廳規,不得請牌,何以爲之?敢稟。傳曰,牌招。
柳芝榮,以弘文館言啓曰,上番闕直,事甚未安,副校理南濟元在外,尹泰興試所進,副應敎趙秉翊,校理李泰容·徐誼淳,竝卽牌招,推移入直,何如?傳曰,允。
又啓曰,應敎鄭光淵,副校理尹泰興,副修撰林永相試所進,副應敎趙秉翊,校理李泰容·徐誼淳有身病,副校理南濟元,副修撰李喜元在外,玉堂上下番俱空,事甚未安,修撰李義悳·權在洙,竝卽牌招入直,何如?傳曰,允。
又以吏曹言啓曰,繕工監假監役官鄭在榮·姜漢朝·李軒鎬,俱以身病,呈狀乞遞,竝改差,何如?傳曰,允。
又啓曰,臣吏兵批兼進之意,敢啓。傳曰,知道。
有政。吏批,行判書尹滋承牌招不進,參判李源逸進,參議洪殷謨牌招不進,右副承旨柳芝榮進。以吏批言啓曰,行判書尹滋承,參議洪殷謨,竝牌招不進,小臣獨政未安,何以爲之?敢稟。傳曰,仍爲之。以鄭基翊爲敦寧都正,李淳翼爲同經筵,魚允中爲同義禁,右議政單,沈舜澤拜相事,傳敎,摠理軍國事務單,沈舜澤。
兵批,兼判書李載元病,參判李啓魯病,參議趙翼永入直進,參知李鳳九病,右副承旨柳芝榮進。副護軍金鶴鎭,副司直徐相雨·洪瀅周,以上竝單付。
吏批,再政。以鄭海年·趙鏞韶·徐相耆爲假監役。
以左副承旨尹定求牌不進罷職傳旨,傳于柳芝榮曰,只推。
以吏曹參議洪殷謨牌不進罷職傳旨,傳于柳芝榮曰,只推。
兵曹,以安鼎玉爲禁軍別將。
兵曹口傳政事,禁軍別將單安鼎玉。
柳芝榮,以一所四館所試官意啓曰,今此式年監試初試,今方設行,而擧子數多,禮曹前庭狹窄,有難容接,而在前如此之時,有公廨通設之例,今亦依已例通設之意,敢啓。傳曰,知道。
又以奉常寺提調意啓曰,祭享所用秋等中脯,今月十九日始造之意,敢啓。傳曰,知道。
又以侍講院言啓曰,新除授弼善閔京鎬,卽爲牌招察任,何如?傳曰,允。
又以侍講院言啓曰,新除授文學尹榮植,卽爲牌招察任,何如?傳曰,允。
義禁府啓目,顯隆園令金台濟原情云云。傳旨內辭緣,泛稱遲晩,刑推得情,何如?判付。啓,除刑推議處爲良如敎。
副修撰李喜元疏云云。省疏具悉。爾其勿辭往護。
上在昌德宮。停常參·經筵。
藥房提調金壽鉉,副提調朴定陽啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,可如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
柳芝榮啓曰,同副承旨金文鉉,今日不爲仕進,卽爲牌招,何如?傳曰,允。
禮曹,來十月初二日行宗廟冬享大祭,親祭取稟。奉敎敬依。
張益厚有頉,代以李日彦爲假注書。
以右承旨趙臣熙牌不進罷職傳旨,傳于柳芝榮曰,只推。
傳于柳芝榮曰,原任直提學洪英植,檢校差下。
傳于柳芝榮曰,藥院提調許遞,前望單子入之。
傳于柳芝榮曰,國之置相,如人之有股肱,翊亮承弼之得其人,而百度修擧,國乃爲國,此其所以其難其愼也。望實之隆,必歸於卿者,以其器宇宏深,規矱謹密,兼之以踐歷旣久,績庸且茂,蔚然爲朝野之所想望,則於是乎不待夢卜,而吾之相定矣。予之委寄如此,卿之擔負如此,幸勿備例巽讓,卽起膺命,須與元輔,同寅共貞,弘濟我艱業事,遣史官傳諭于右議政。
兼春秋朴斗杓書啓,臣於本月二十日申時量,敬奉聖諭,馳往傳諭于南部明禮坊上鍾峴契議政府右議政沈舜澤所住處,則以爲臣以百無肖似之蹤,伏奉萬不堪承之命,惶霣震駴,五內失守,伏地戰慄,罔知攸達云矣。敢啓。傳曰,知道。
傳于柳芝榮曰,明日出宮門路,以宜春門爲之。
柳芝榮啓曰,卽者義禁府都事來言,時囚罪人金台濟,當爲議處,而判義禁金有淵有身病,次堂例不得擧行云,判義禁卽爲牌招,何如?傳曰,允。
以司謁口傳下敎曰,士官長徐載弼率生徒,使之明日待令。
柳芝榮,以奎章閣言啓曰,原任直提擧洪英植,檢校差下事,命下矣。卽爲牌招察任,何如?傳曰,允。
金文鉉,以刑曹言啓曰,侍講院啓辭內,本院正書朝報,自仁祖朝至翼宗朝睿覽件,藏庤於景福宮春坊冊庫,而卽聞全數闉失,自本院究覈,則昨年臘月中官沈能和,偸置於內班院軍士金順吉家,潛賣於摠戎廳砲手方完實處,而爛敗數本,今旣覓得,則端緖畢露,指證的確矣。正書朝報,所重,何如,而致此偸賣之變,事未前有,萬萬驚悚。已失之朝報,不容不搜覓乃已,該中官及符同諸漢,捉致嚴覈之擧,竝令攸司稟處,何如?傳曰,竝令秋曹嚴覈取招以入事,命下矣。謹依傳敎,罪人金順吉·方完實等,到底嚴覈,則金順吉所供內,以爲以內班院軍士,長入待令,在家恒少,而昨年臘月念間,內侍沈能和,休紙三十餘封逢授,故無疑而受置於家中矣。追聞之則沈能和還爲持去,放賣於方完實處,而不知其何樣休紙,亦不知偸出與否云,方完實所供內,以爲本以摠戎廳砲手,家在於造紙署近處,紙商爲業矣。昨年臘月晦間,內侍沈能和來見曰,我有休紙,爾須買之,問其出處,答以無論某處所出,設有日後事端,我自擔當,爾何關係乎?果爲無疑買得,而紙品年久腐傷,合二百十斤,或散賣於各處,或和水還紙云矣。觀此所供,偸出之罪,在於沈能和,而已爲下去于黃海道金川地,發關該道,待捉上嚴覈,金順吉·方完實,先爲取招以入之意,敢啓。傳曰,知道。
又以刑曹言啓曰,正書朝報捧置之金順吉,買得之方完實,先已査實以入,而沈能和,今纔自現,故到底嚴覈,則所供內,以爲本以內侍府郞廳,戊寅年遭故後,別無入番矣。內班院軍士金順吉子四卜,卽景福宮都廳軍士,而昨年臘月,來言家有休紙,願賣於可買人處,故果與所親紙商方完實,偕往四卜家,斥賣居間而已,偸出一款,則査問於四卜,自可洞燭云,故與在囚金順吉,面質更覈,則順吉所供內,以爲渠之所懷,已悉於前招,而當初休紙受置之時,四卜入番,不得問之,稚子三乭言內,何許不知人,持來任置云云。今聞沈能和所招,則以四卜之持來,推諉指目,而四卜,令前出他,未能詳知云矣。參互所供,沈能和之發明,不可一言而準信,金四卜,緊出供招,在逃未覈,期於捉得,詳査以入之意,敢啓。傳曰,知道。
又以畿沿海防衙門言啓曰,本衙門兵礟支放之需,就各宮免稅結取剩入用事,自廟堂回啓允下矣。原摠一萬八百八十七結九十九負內,一百四結雜頉除,實一萬七百八十三結九十九負,每結十兩式取剩,合錢十萬七千八百三十九兩九戔,自今爲始,年例取用,永爲定式,何如?傳曰,允。
又以兵曹言啓曰,大報壇守直官鄭殷植,以其身病,呈狀乞遞,改差,何如?傳曰,允。
兵曹,以具駿鉉爲御營中軍。
協辦軍國事務洪英植疏云云。答曰,省疏具悉。所辭諸務,何可竝解閣銜?依施。
上在昌德宮。停常參·經筵。
尹定求啓曰,來二十五日朝參日次,而景陵忌辰祭正日相値,頉稟之意,敢啓。傳曰,知道。
金文鉉啓曰,假注書李日彦,謂有身病,今日廳座,不爲入來,事未前有,萬萬該然,所當重勘,而本院請推之外,無他可施之罰,何以爲之?敢稟。傳曰,從重推考。
又啓曰,應敎鄭光淵,副校理尹泰興,副修撰林永相試所進,副校理南濟元,副修撰李喜元在外,修撰李義悳·權在洙有身病,玉堂上下番俱空,事甚未安,副應敎趙秉翊,校理李泰容,徐誼淳,竝卽牌招,推移入直,何如?傳曰,允。
傳于金文鉉曰,日昨敷喩,雖未罄衷蘊,而委毗之重,期望之切,亦已略具之矣。以卿平素國耳公耳之心,想必犂然膺命,直前擔做,及見附牘,尙作例規,是豈予眷注之本意,亦豈卿範世宰物急病讓夷之義哉?卿試思之。此誠何等時也?顧予寡昧,治不徯志,目下事計,茫無涯畔,其所以維持經濟,相須而相資者,卽惟我列朝同德之後裔弼亮棐迪,克世其家也,卿非其人哉?卿若念及於此,不待予言之再,而實有所感回者矣。卿其諒之,以副如渴之望事,遣史官更爲傳諭于右議政。
事變假注書金鎭衡書啓,臣於本月二十一日午時量,敬奉聖諭,馳往傳諭于南部明禮坊上鍾峴契議政府右議政沈舜澤所住處,則以爲臣自奉謬恩以來,震剝慄惕,歷日靡措,卽又王人,洊宣聖諭,知遇之隆,畀付之重,期待之切,萬萬非無狀如臣所敢承當者,衷情轉迫,直欲鑽地而不可得矣。第臣陋質賤品,全不稱私,實無以仰承德意,則不敢縮伏泯默,又不敢張皇附奏,謹當冒入實封,仰請處分云矣。敢啓。傳曰,知道。
金文鉉啓曰,士官長徐載弼,飭敎之下,謂有情勢,不爲待令,揆以事體,極爲駭然,所當重勘,而本院請推之外,無他可施之罰,何以爲之?敢稟。傳曰,記過待令。
內醫提調前望單子入之,曺錫輿落點。
傳于金文鉉曰,明日九日製,通方外爲之,試紙用大好紙,春塘臺親臨磨鍊。
傳于金文鉉曰,政官牌招開政。
傳于金文鉉曰,直提學未差之代,今日政差出。
傳于金文鉉曰,在外玉堂許遞,今日政差出。
金文鉉,以吏曹言啓曰,繕工監假監役官鄭海年·趙鏞韶·徐相耆,俱以身病呈狀乞遞,竝改差,何如?傳曰,允。
有政。吏批,行判書尹滋承牌招不進,參判李源逸牌招不進,參議洪殷謨進,右副承旨尹定求進。以吏批言啓曰,行判書尹滋承,參判李源逸,竝牌招不進,小臣獨政未安,何以爲之?敢稟。傳曰,只出緊任。以閔應植爲直提學,洪瀅周爲副校理,宋伯玉爲副修撰。
兵批,兼判書李載元病,參判李啓魯病,參議趙翼永病,參知李鳳九入直進,同副承旨金文鉉進。副護軍鄭基翊,副司直南濟元,副司果李喜元,以上竝單付。傳于尹定求曰,見窠皆令差出。
吏批,再政。以李根秀爲敦寧都正,任箕常爲司僕主簿,文致祥·柳曰寶·鄭學述爲假監役。
三政。以金尙俊爲假監役,假監役柳曰寶今超通政,朝官年八十,依法典加資,玄濟昶爲氷庫別提。
傳于金文鉉曰,明日出宮門路,以協陽門爲之。
兵曹口傳政事,御營中軍單具駿鉉。
金文鉉,以議政府言啓曰,義州府尹閔丙奭,以其身病呈狀乞遞,有難强令赴任,改差,何如?傳曰,允。
尹定求,以議政府言啓曰,戶惠衙門米邊,自來不敷,而挽近歲入,尤爲減縮,各項應下,因此積滯,竟至莫可收拾之境,此不可但以悶然言,第念畿甸幾邑之限年代捧,雖出於萬不得已之政,而正賦法意,本自嚴重,目下經費,若是窘絀,則豈可無通變之道乎?驪州·豊德·竹山·抱川·朔寧·陽智等邑,所納稅穀,不待限年,竝自甲申,依前以本色收納,以爲一分牽補之地,何如?傳曰,允。
尹定求,以禮曹言啓曰,今八月二十二日親臨春塘臺九日製試取時,王世子侍坐之節,何以爲之乎?敢稟。傳曰,依例磨鍊。
又以奎章閣言啓曰,新除授直提學閔應植,卽爲牌招察任,何如?傳曰,允。
又以奎章閣言啓曰,新除授直提學閔應植敎旨安寶次,濬哲之寶請出之意,敢啓。傳曰,知道。
又以弘文館言啓曰,上番闕直,事甚未安,應敎鄭光淵試所進,副應敎趙秉翊,校理李泰容·徐誼淳有身病,副校理一員,副修撰一員未差,副校理尹泰興,副修撰林永相文公事官試所進,修撰權在洙,卽爲牌招,姑陞入直,何如?傳曰,允。
金文鉉,以郵征總局言啓曰,本局事務,方行創始,屬員備置,不容少緩,司果李象萬,司猛金樂集,進士安宗洙,幼學朴泳好·沈相耆·徐載昌·洪昺厚·徐光肅·趙漢尙·李商在·申洛均·南宮檍·趙昌敎·安昱相,竝本局司事,差下,令該曹口傳下批,何如?傳曰,允。
又以兵曹言啓曰,卽接東營入直哨官沈宜建手本,則入直軍直所後宮墻四間許頹圮,水門桶近處宮墻外面二間許缺落云,爲先令紫門監,堅實圍排,卽速修築,而把守軍兵,令該營量宜除出,限改築間嚴加守直之意,分付,何如?傳曰,允。
又以禁衛營·御營廳言啓曰,建陽門西邊外墻垣二間,丹鳳門東邊墻垣五間,集春門北邊墻垣二間,今八月二十二日爲始,兩營合力改築之意,敢啓。傳曰,知道。
敦寧都正鄭基翊疏云云。省疏具悉。所請依施。
上在昌德宮。停常參·經筵。
金文鉉啓曰,判義禁金有淵牌不進推考傳旨,今方捧入,而開坐命下之後,如是違牌,事甚未安,更爲牌招,何如?傳曰,允。
傳于金文鉉曰,平安監司留待。
傳于金文鉉曰,平安監司入侍。
傳于金文鉉曰,入格儒生任穉宰·鄭宜默·朴顯陽,此是桂坊也。守令待窠,首先擬入。
傳于金文鉉曰,再明日當於春塘臺臨觀,日本兵制公使,仍爲召見矣。該房知悉。
傳于金文鉉曰,再明日殿座時,東宮侍座之節,依例磨鍊。
柳芝榮,以弘文館言啓曰,上番闕直,事甚未安。應敎鄭光淵試所進,副校理尹泰興,文公事官試所進,副應敎趙秉翊,校理李泰容·徐誼淳,新除授副校理洪瀅周,竝卽牌招推移入直,副修撰宋伯玉,一體牌招察任,何如?傳曰,允。
金文鉉,以御營廳言啓曰,本廳別將李奎鶴,身病甚重,勢難察任,改差,何如?傳曰,允。
又以御營廳言啓曰,因兵曹草記,本廳字內東營直所後宮墻四間許頹圮處,東營入直軍五名除出,以該入直哨官率領,限改築間嚴加守直,而水門桶近處宮墻外面二間許缺落處,亦令該入直軍五名,限修改間晝察夜巡之意,敢啓。傳曰,知道。
又以義禁府言啓曰,今此九日製通方外爲之時,本府都事十員內,七員赴擧,二員監試初試一二所禁亂官進去,只有武都事一員,當直入直,而本府入直公事,回公都事及通化門·月覲門·明光門·靑陽門·集春門禁亂都事,無以推移,假都事七員,令該曹口傳差出,以爲分排擧行,何如?傳曰,允。
甲申八月二十二日＀時,上與王世子詣春塘臺。九日製通方外儒生試取時,行都承旨朴定陽,行左承旨李漢永,右承旨趙臣熙,左副承旨尹定求,右副承旨柳芝榮,同副承旨金文鉉,假注書缺,別兼春秋閔京鎬·趙東冕·金喜洙·閔正植·金春熙,閣臣缺,修撰李義悳,以次侍立。時至,通禮跪啓請外辦,上具翼善冠·衮龍袍,乘輿出宜春門,藥房提調缺,副提調朴定陽進前奏曰,侵早勞動,聖體,若何?上曰,一樣矣。提調等又向睿前奏曰,勞動旣多,睿體,若何?答曰,一樣矣。仍詣春塘臺。通禮跪啓請降輿,上降輿陞座。定陽進前奏曰,儒生今當入場矣。出標信開市城,何如?上曰,以已下標信擧行,可也。定陽曰,侍衛從陞人中有試官蒙點人,使之下去一體行禮乎?上可之。引儀引讀券官缺入就位,引儀唱鞠躬四拜興平身,試官等行四拜禮訖。定陽讀奏入門單子九萬三千五百七十三訖。上命試官進前,試官進前,上命書賦題,試官等跪書爲周國之楨幹,限申時,仍讀奏訖。對讀官等奉出懸題,定陽奏曰,先張已入,開布城,呈券儒生,使之次次出送乎?上可之。上命試官權退,上入小次,少頃,定陽以司謁入稟曰,今番取幾人乎?上曰,取百人。上出次,命科次。定陽奏曰,書等何以爲之乎?上曰,十人書三下,其餘竝書次上,可也。試官書等訖。對讀官讀奏一張。上曰,止之。定陽曰,坼封,何以爲之乎?上曰,承旨坼封,可也。定陽坼封讀奏訖。上命書傳敎曰,九日製賦居首草三下幼學權道煥等十人,竝直赴會試,之次次上幼學姜履維等二十人,竝給二分,之次次上幼學朴逌鎭等二十人,竝給一分,之次次上幼學崔鳳岡等五十人,各奎章全韻一件賜給。又命書傳敎曰,入格儒生任穉宰·鄭宜默·朴顯陽,此是桂坊也。守令待窠,首先擬入。傳曰,入格儒生,明日待令。傳曰,還宮,當自內爲之矣。該房知悉。通禮跪啓請禮畢,上降座入小次,漢永請出標信解嚴,諸臣以次退出。
甲申八月二十二日,上御缺平安監司入侍時,承史缺,平安監司閔應植,以次進伏訖。上曰,史官分左右。上曰,平安監司進前。應植進前缺。
上在昌德宮。停常參·經筵。
金文鉉啓曰,判義禁金有淵再牌不進推考傳旨,今方捧入,而開坐命下之後,如是違牌,事甚未安,更爲牌招,何如?傳曰,允。
傳于柳芝榮曰,檢校直閣朴鳳彬馳詣景陵,奉審摘奸,仍留監祭,局內諸陵,一體奉審以來。
金文鉉啓曰,假注書宋鍾贊有身病,勢難察任,今姑改差,何如?傳曰,允。
宋鍾贊改差,代以玄圭根爲假注書。
柳芝榮啓曰,試官之出榜詣闕例也,而式年監試初試一所試官鄭憲時,監試官韓兢烈,謂有身病,自外徑歸,事甚未安,竝推考,何如?傳曰,允。
又啓曰,試官之出榜詣闕例也,而式年監試初試二所監試官洪羲麟,謂有身病,自外徑歸,事甚未安,推考,何如?傳曰,允。
吏曹口傳政事,郵征總局司事十四單,李象萬·金樂集·安宗洙·朴泳好·沈相耆·徐載昌·洪昺厚·徐光肅·趙漢尙·李商在·申洛均·南宮·趙昌敎·安昱相。
傳于金文鉉曰,入格儒生,延英門外施賞。
傳于金文鉉曰,明日出宮門路,以宜春門爲之。
以黃海監司尹宇善狀啓,長連縣監申錫孝,三載爲治,一念圖報,每年上納之自加預貸,各洞農牛之捐廩買給,至於山城役費,廨宇修葺,亦皆自備,似此優異之績,合有褒奬之典,令該曹稟處事,傳于金文鉉曰,極爲嘉尙,加資許用營將履歷。
兵曹口傳政事,御營別將單李冕榮。
柳芝榮,以弘文館言啓曰,上番,無他推移之員,不得已以下番,姑陞入直之意,敢啓。傳曰,知道。
又以弘文館言啓曰,上番姑陞入直,事甚未安,應敎鄭光淵試所進,副應敎趙秉翊,校理李泰容·徐誼淳,副校理洪瀅周·尹泰興,竝卽牌招,推移入直,何如?傳曰,允。
金文鉉,以統理軍國事務衙門言啓曰,頃以沁營砲糧六千石,付之忠州,俾作兵丁餼料之意,啓稟行會,而今自該邑不爲鍊操矣。所劃砲糧,從玆以往,移屬海防衙門,以備軍需,何如?傳曰,允。
又以兵曹言啓曰,卽接北所衛將李儒行牒報,則弘化門北邊月廊築墻一間許頹圮云,爲先令紫門監,堅實圍排,卽速修築,而把守軍兵,亦令該營量宜除出,限改築間嚴加守直之意,分付,何如?傳曰,允。
又以禁衛營·御營廳言啓曰,大報壇奉室後外墻垣二間許,景秋門南邊墻垣內面築墻六間許缺落處,今八月二十四日爲始,兩營合力改築之意,敢啓。傳曰,知道。
又以御營廳言啓曰,本廳中軍具駿鉉,身病甚重,勢難察任,改差,何如?傳曰,允。
又以義禁府言啓曰,卽接月令醫員朴興洙手本,則以爲時囚罪人金台濟,猝得狹食,又添泄瀉,目下症形,實爲危劇云,罪人病勢如此,則一邊保放,一邊草記,載在法典矣。金台濟,姑爲保放之意,敢啓。傳曰,知道。
上護軍沈舜澤疏曰,伏以臣策名立朝,今爲三十五年,居然致身於崇顯之班,濫竊之愧,辜負之悚,未嘗不顔騂背汗,惟以謝却榮觀,爲餘生之計,豈意此不當之特命,至及於無似之賤臣哉?夫置相,國之大政也,用舍進退,安危係焉。輔世長民之德,彌綸經濟之才,旁求朝野,何患無之,而不稽夢卜,拈出臣名,苟然充位,其在周官不必備之訓,不亦左乎?殿下所以命臣,臣之所以藉手,非但無可據,亦無其說,伏乞亟賜渙汗之音,以重天職,以彰聖簡焉。答曰,省疏具悉卿懇。自卿爰立之後,予所喜幸,卽以卿體休有容,斷斷無他也。奉讀來章,何其退讓逡巡而不居也?第以卿疏句語,反說之可乎?藩寄宣布,卿有著績,選部激揚,卿有懋實,館閣黼黻,卿有贊美,此皆卿則曰不能,予則曰能也,然則雖以周官不必備惟其人言之,輔世長民,卿其人也,彌綸經濟,卿其人也。卿若曰不可,予則曰誰其可者也?此所以托付於卿,倚毗於卿,卿須諒此至意,卽速簉朝。仍傳于金文鉉曰,此批答遣史官傳諭。
甲申八月二十三日＀時,上與王世子詣春塘臺。親軍演操親臨入侍時,行都承旨朴定陽,行左承旨李漢永,右承旨趙臣熙,左副承旨尹定求,右副承旨柳芝榮,同副承旨金文鉉,史官缺,檢校直閣朴鳳彬,檢校待敎趙東冕,應敎鄭光淵,修撰宋伯玉,以次侍立,時至,通禮跪啓請外辦,上具軍服,乘座馬,出宜春門,王世子亦以軍服座馬隨出,藥房提調曺錫輿,副提調朴定陽進前奏曰,侵早勞動,聖體,若何?上曰,一樣矣。錫輿等,又向睿前奏曰,勞動旣多,睿體,若何?答曰,一樣矣。宣傳官跪啓稟鳴金二下大吹打,仍詣春塘臺,通禮跪啓請降馬,上降馬陞座,王世子隨詣侍座,宣傳官跪啓稟鳴金三下吹打止,兵判各營使具軍服,以軍禮現訖。上命兵丁試藝,敎長等各率兵丁,具服色器械,左旋右退,放砲使刀,一場演操訖。上命退兵隊,漢永,請出標信解嚴,宣傳官跪啓稟鳴金二下大吹打,上入宜春門還內,諸臣以次退出。
上在昌德宮。停常參·經筵。
自開東至未時,灑雨下雨,測雨器水深一寸一分。
大王大妃殿進御二錢重人蔘粟米飮,自今日一貼式限二貼煎入事,榻前下敎。
李漢永啓曰,右承旨趙臣熙,今日不爲仕進,卽爲牌招,何如?傳曰,允。
傳于柳芝榮曰,日昨之批,已諭予志,更無餘蘊,則卿必有犂然領會者,而尙無向前擔當之意,悶鬱之極,曷以爲定?顧今民生困瘁,國計艱絀,綱紀頹靡,而俗習淆訛,岌岌然若傾廈漏船,有失柱不得之勢,苟欲扶持而全安之,則惟在乎輔相之職,如厚棟而任重,用楫而濟巨也。自卿甌卜以後,側聽輿論,咸曰卿之才德,可以贍民而裕國,卿之器量,可以肅紀而鎭俗,攢手相喜,企望方切,卿則一辭退讓,有若邁邁於當世之務者,予誠左右思而莫有其說矣。玆又不憚繁複,卿其更諒焉事,遣史官傳諭于右議政,仍與偕來。
傳于柳芝榮曰,政官牌招開政。
李漢永啓曰,判義禁金有淵牌不進推考傳旨,今方捧入,而開坐命下之後,如是違牌,事甚未安,更爲牌招,何如?傳曰,許遞,今日政差出。
又啓曰,親軍左營監督李祖淵掃墳事,京畿龍仁陽智等地,今方出去矣。所佩密符及傳令牌,何以爲之,而將兵之任,不可一刻無摠察之人,何以爲之?敢稟。傳曰,仍佩往來,右監督兼察。
又啓曰,親軍左營監督,右監督兼察事,命下矣。兼察親軍左營監督尹泰駿,卽爲牌招聽傳敎,何如?傳曰,允。
傳于柳芝榮曰,雨勢如此,今日殿座,待下敎。
以右承旨趙臣熙牌不進罷職傳旨,傳于柳芝榮曰,只推。
兵曹,以李文永爲御營中軍。
傳于柳芝榮曰,敦寧都正許遞,今日政差出。
傳于柳芝榮曰,順川郡守金在浩,堂上宣傳官加設單付。
柳芝榮,以吏曹言啓曰,繕工監假監役官文致祥·鄭學述·金尙俊,俱以身病,呈狀乞遞,竝改差,何如?傳曰,允。
有政。吏批,行判書尹滋承牌招不進,參判李源逸牌招不進,參議洪殷謨進,左承旨李漢永進。以吏批言啓曰,行判書尹滋承,參判李源逸,竝牌招不進,小臣獨政未安,何以爲之?敢稟。傳曰,只出緊任。以趙文夏爲敦寧都正,李源命爲判義禁。
兵批,兼判書李載元病,參判李啓魯病,參議趙翼永病,參知李鳳九入直進,右副承旨柳芝榮進。以金弘鉉爲舒川浦僉使,同知單裵永孝,宣傳官加設單金在浩,護軍具駿鉉,副司果崔道淑·金夏連·金周璉·金在聲·金文魯·洪人植,副司勇鄭煥圭。傳于柳芝榮曰,見窠皆令差出。
吏批,再政。以柳漢相·李潡澧·姜錫根爲假監役,尹泳璣爲順川郡守。
柳芝榮,以議政府言啓曰,卽見開城留守李憲稙所報,則本營句管關西小米二萬石,今年耗條二千石,依例劃給爲辭矣。支放給代,便成年例,以海西所在丙寅別備穀耗條,依此數劃送,何如?傳曰,允。
又以禮曹言啓曰,卽接公州幼學李志秀所志,則以爲再從姪正愚嫡妾俱無子,以其同姓四寸弟喬愚第三子雲翼,欲爲繼後,兩家諸族,相議完定,而喬愚夫妻,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據而不得登聞者,許令該曹論理草記事,載在法典,而門長李志秀所訴旣如此,李喬愚第三子雲翼,立爲李正愚之後,何如?傳曰,允。
李漢永,以御營廳言啓曰,因兵曹草記,本廳字內弘化門北邊月廊築墻一間許頹圮處,弘化門入直軍五名除出,以該入直哨官率領,限改築間嚴加守直之意,敢啓。傳曰,知道。
又以御營廳言啓曰,本廳軍色從事官金貞均,身病甚重,勢難察任,改差,何如?傳曰,允。
同知李祖淵疏云云。答曰,省疏具悉。卿其勿辭往省焉。
上在昌德宮。停常參·經筵。
藥院提調曺錫輿,副提調朴定陽啓曰,伏未審日間,聖體,若何,寢睡水刺之節,何如?臣等率諸御醫趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
李漢永啓曰,右承旨趙臣熙,左副承旨尹定求,同副承旨金文鉉,今日不爲仕進,竝卽牌招,何如?傳曰,允。
事變假注書金鎭衡書啓,臣於本月二十四日酉時量,敬奉聖諭,馳往傳諭于南部明禮坊上鐘峴契議政府右議政沈舜澤所住處,則以爲臣冒徹章籲,期格聽卑,溫批誕宣,不賜開允,過情之奬,敷心之誨,百回莊誦,稽首隕越,臣何敢當?惶恧靡措,今又簪筆之臣,齎傳寵諭,諄諄乎譬之以傾廈漏船,懇懇乎擔之以厚棟用楫,開示肅溫,勉勵備至,至於偕來之命,在賤臣尤萬萬踰濫者也。爵命由臣而玷,恩禮由臣而䙝,四方瞻聆,莫不愕貽,臣之悚蹙,倘復如何?山恩海德,愈往愈重,至今日隆寄厚毗而極矣。趨走爲恭,臣所講也,夷險不揀,臣所矢也。苟有一分堪承一分稱塞者,何敢冒煩屢瀆,不思仰副聖意乎?以臣而視職,則左右無當,以職而視臣,則千萬不近,於職不可一日冒忝,於分不敢一刻自安,更擬申暴,恭俟恩諒,而王人之陋地相守,冞增皇隘,伏願亟賜召還,千萬至祝云矣。臣旣承偕來之命,故姑爲仍留之意,敢啓。傳曰,知道。
傳于尹定求曰,奉審閣臣入侍。
尹定求啓曰,開坐事,命下矣。新除授判義禁李源命,卽爲牌招,何如?傳曰,允。
議政府薦望,以李永爲義州府尹。
尹定求啓曰,卽者戶曹郞廳來言,再明日宗廟·永寧殿修改時,判書當爲進參,而判書金永壽在外,次堂例不得擧行云,何以爲之?敢稟。傳曰,次堂擧行。
親軍前營右正領官單,尹雄烈。
兵曹口傳政事,御營中軍單,李文永。
以右承旨趙臣熙,同副承旨金文鉉牌不進罷職傳旨,傳于尹定求曰,只推。
李漢永,以左邊捕盜廳言啓曰,近者賊患益熾,另飭詗捕,日前捉得,吳百孫爲名之賊漢,平問取招,行賊情節,渠旣自服,姑爲嚴囚,昨夜夜深後,忽有喊聲震洞,無慮數百名,各持稜杖,直入仕官廳,打破廳舍,在囚罪人,渾被捉去,不知下落,又往本廳,欲爲打破,奪去賊囚云,故不勝萬萬驚駭,發送御營,入番校卒,使之守直捕廳,幸免毁破,當場光景,無異一場接戰,捉得兩漢,査問其名目,則乃是義禁府羅將,捉囚賊漢吳哥,謂之以渠輩加出羅將而期欲奪去,有此成群作黨,打破公廨,又毁捕校家,至於三處,聚會該府,尙不散去,其意尤極叵測,法綱所在,誠甚痛惋,此若任置,法無所施,作拏諸漢,一一詗捉,分輕重,按律酌處,恐未知何如,而臣待罪本廳,不能憚壓,幺麽徒隸,致此無前之變,惶恐待罪之意,敢啓。傳曰,苟有可冤,何患無控訴之道,而輒聚徒黨,起鬧行悖,是何無嚴之習乎?此不可尋常處之,令廟堂稟處,卿勿待罪。
尹定求,以議政府言啓曰,卽因左捕廳草記批旨內,苟有可冤,何患無控訢之道,而輒聚徒黨,起鬧行悖,是何無嚴之習也?此不可尋常處之,令廟堂稟處事,命下矣。詗戢之地,其所嚴密,果何如,而現捉之賊,旣服情節,固當斷之以律,而近日俗習,雖曰悖頑,幺麽羅卒,乃敢成群聚黨,突入仕官廳,恣行打破,奪去徒囚者,大係變怪,決難容貸,就捕兩漢,爲先移送秋曹,築底鉤問,作挐諸漢,刻期跟捕,竝令該曹這這嚴覈,摘發首倡,出付軍門,亟施梟警之律,其餘照法刑配之意,分付,何如?傳曰,允。
李漢永,以刑曹言啓曰,因統長口傳下敎,於義宮所囚白完喆·池成龍·徐允秀·白正圭等,捉致本曹,僞刻印文,假作宮帖委折,到底嚴覈,則白完喆所供內,以爲與池成龍,頗有親分矣。去六月分,成龍來言,江陵·三陟兩邑浦口收稅,洽爲千金,汝若有圖出宮家帖文,以爲下往收稅,則上納依例奉行,汝亦有居間酬勞之效云,故罔念法紀之重,且緣家勢之貧,自書帖文,圖書與印信,亦自暗刻,出給池成龍後,公事債錢七百兩,使玄學元如數覓來而用之云。池成龍所供內,以爲本以長湍居民,寓居於美洞近處矣。得聞江陵·三陟浦口收稅錢不少之說,圖差監官次,六月分往議於白完喆處,完喆所答,可有帖文得出之道,中間所費,少不下千餘兩,成事後如數拮据云,故依其言辦給七百兩,以求帖文矣。七月分,完喆出給帖文曰,此是於義宮差帖也,安知其帖文之眞假乎?使所親人卞成大,持公文下送收稅云。徐允秀所供內,以爲居生於內資洞近處,與白完喆家相接,而今初二日,完喆來訪同坐矣。居未幾,不知何許二人,率一女子一童入門,欲捉白完喆,則完喆示其左股傷處,難以徒步請得乘轎而往,其中女人爲得轎子,暫爲出往,於斯之際,完喆卽出門外而逃走,則以中間干涉之罪,被捉於該宮云。白正圭所供內,與徐允秀,同里居生,而今初三日夕後,徐漢之母,來門喚出,故莫知其故,出往見之,宮屬突入捉去,牢囚於宮內,謂以完喆之族黨,責現完喆,而姓雖同白,本非族黨,如是被捉,豈不冤枉云。觀此諸供,白完喆段,罔念法紀之嚴重,敢肆財利之私慾,僞帖僞印,自書自刻,罪犯十惡,難逭一律。池成龍段,帖文之眞假,雖曰不知,做事之腸肚,旣爲相連,隨從之律,烏可得免?徐允秀段,不知罪犯之輕重,但念同里之顔私,從中干與,有難全恕。白正圭段,姓同而旣非族黨,隣共而亦無參涉,罪人斯得,合有參恕,竝固當依律勘處,而旣伏承嚴覈之命,故謹捧招以入之意,敢啓。傳曰,知道。
以司謁口傳下敎曰,秋曹在囚罪人白完喆罪犯,自有當施之律,而特貸一縷,嚴刑三次後,遠惡島限己身爲奴,勿揀赦前。
李漢永,以統理軍國事務衙門言啓曰,包蔘之其增其減,亶由於因時量勢而然矣。自今年以二萬二百斤爲定,何如?傳曰,允。
又以兵曹言啓曰,來九月十月當上番騎兵一百六十三名所著襦衣,本曹點考後,仍令該曹題給之意,敢啓。傳曰,知道。
甲申八月二十五日申時,上御重熙堂。奉審閣臣入侍時,左副承旨尹定求,假注書李日彦,別兼春秋閔京鎬·閔正植,檢校直閣朴鳳彬,以次進伏訖。上曰,史官分左右。仍命奉審閣臣進前。鳳彬進前奏曰,臣承命馳詣景陵,陵上奉審則安寧,碑閣·丁字閣奉審則無頉,祭物·祭器·祭井看審則精潔,諸執事進排官摘奸則無頉,仍詣健元陵,陵上奉審則安寧,碑閣·丁字閣奉審則無頉,仍詣顯陵,陵上奉審則安寧,碑閣·丁字閣奉審則無頉,仍詣穆陵,陵上奉審則安寧,碑閣·丁字閣奉審則無頉,仍詣徽陵,陵上奉審則安寧,碑閣·丁字閣奉審則無頉,仍詣崇陵,陵上奉審則安寧,碑閣·丁字閣奉審則無頉,仍詣惠陵,陵上奉審則安寧,碑閣·丁字閣奉審則無頉,仍詣元陵,陵上奉審則安寧,碑閣·丁字閣奉審則無頉,仍詣綏陵,陵上奉審則安寧,碑閣·丁字閣奉審則無頉,還詣景陵,仍留監祭,將事安寧之意,敢此仰達矣。上曰,諸陵陵上,俱爲太平,而碑閣·丁字閣亦無頉乎?鳳彬曰,果皆安寧矣。上曰,何時將事乎?鳳彬曰,三更量將事矣。上曰,昨日冒雨而行耶?鳳彬曰,冒細雨而行矣。上曰,來往時從新作路乎?鳳彬曰,從新作路作行矣。上曰,路多泥濘耶?鳳彬曰,間間有泥濘矣。上曰,歷路收穫,果何如耶?鳳彬曰,近以雨勢,或有收穫,或有未穫者矣。上命閣臣先退,又命史官就座,仍命退承史,以次退出。
上在昌德宮。停常參·經筵。
李漢永啓曰,右承旨趙臣熙,右副承旨柳芝榮,同副承旨金文鉉,今日不爲仕進,竝卽牌招,何如?傳曰,允。
傳于尹定求曰,臨觀日本兵制,召見公使,今日爲之。
傳于尹定求曰,出宮門路,以宜春門爲之。
傳于尹定求曰,政官牌招開政。
傳于金文鉉曰,親軍諸營,卽宿衛之任,所重自有別焉。監督之稱,不過一時權宜也。現今軍容稍成,營制頗定稱號,改爲親軍營使,以曾經將任人差除,營中文牒,一依御營使之稱御營大將例,所佩符信虎符及傳令牌,造給以爲式,前營監督韓圭稷爲前營使,左營監督李祖淵爲左營使,禁衛大將閔泳翊爲右營使,右營監督尹泰駿爲後營使,竝令該曹口傳下批。
金文鉉啓曰,新除授親軍前營使韓圭稷,左營使李祖淵,右營使閔泳翊,後營使尹泰駿,竝卽牌招,傳授虎符及傳令牌,何如?傳曰,允。
統理軍國衙門,親軍前營使韓圭稷,左營使李祖淵,右營使閔泳翊,後營使尹泰駿。
兵曹口傳政事,親軍前營使單韓圭稷,親軍左營使單李祖淵,親軍右營使單閔泳翊,親軍後營使單尹泰駿。
傳于金文鉉曰,海防摠管,旣領三道西沿水陸軍務,體任非輕,不可無信驗,密符及敎諭書傳授,造給兵符,以重節制,著爲定式。
金文鉉啓曰,海防總管,體任非輕,不可無信驗,密符及敎諭書傳授事,命下矣。總管畿沿海防事務閔泳穆,卽爲牌招,傳授密符及敎諭書,何如?傳曰,允。
傳于金文鉉曰,摠戎使許遞。
傳于金文鉉曰,摠戎使有闕之代,前營左正領官李敎獻除授。
金文鉉啓曰,新除授摠戎使李敎獻,卽爲牌招,傳授密符及敎諭書,何如?傳曰,允。
兵曹口傳政事,摠戎使單李敎獻。
傳于金文鉉曰,呈告禮曹參判許遞,今日政差出。
傳于金文鉉曰,敦寧都正許遞,今日政差出。
以司謁口傳下敎曰,親軍營印信,依內下見樣造入。
以司謁口傳下敎曰,前營,北道抄上武士金寬郁·金秉憲賜第。
尹定求,以吏曹言啓曰,繕工監假監役官柳漢相·李潡澧·姜錫根,俱以身病,呈狀乞遞,竝改遞,何如?傳曰,允。
有政。吏批,行判書尹滋承牌招不進,參判李源逸進,參議洪殷謨牌招不進,左副承旨尹定求進。以吏批言啓曰,行判書尹滋承,參議洪殷謨,竝牌招不進,小臣獨政未安,何以爲之?敢稟。傳曰,仍爲之。以李冕榮爲禮曹參判,鄭漢朝爲敦寧都正,義州府尹單李永。
兵批,兼判書李載元病,參判李啓魯入直進,參議趙翼永病,參知李鳳九病,同副承旨金文鉉進。護軍李圭遠,副護軍趙文夏,副司果朴聚五·洪大植,以上竝單付。
吏批,再政。以崔龍祥·李根義·黃基鉉爲假監役。
傳于金文鉉曰,還宮當自內爲之矣。該房知悉。
以右承旨趙臣熙,右副承旨柳芝榮牌不進罷職傳旨,傳于金文鉉曰,只推。
以吏曹參議洪殷謨牌不進罷職傳旨,傳于金文鉉曰,只推。
以全羅監司金聲根狀啓曰,群山僉使李在頀,蒞任兩載,殫竭誠力,捧稅必精,民頌載路,見今瓜期尙遠,民有願借之訴,似此茂績,合施褒賞之典,令該曹稟旨分付事,傳于金文鉉曰,有此聲績,聞甚嘉尙,特許防禦使履歷。
金文鉉,以御營廳言啓曰,本廳別將李冕榮,身病甚重,勢難察任,改差,何如?傳曰,允。
承文院校檢尹善柱疏曰,伏以臣登籍十四年,曾無一二可,爲國拮据無策,心閒而物自閒,賦性耑愚不知,人唯而渠亦唯,莫須安石之拗,將無寇準之獃,只有衷赤不渝,可質上蒼而無媿,頃蒙溫批,獲免多尤,惟聖主丕覆于微臣,而小心養疴而藏拙,未敢輕身而去,敢言兩袖淸風,佇見熙運方來,別有一天紅日,用智禦國固爲畢世之榮,以臣愛君,敢不終身而服,縷衷莫罄,力疾更陳,備邊禦敵,有國之重事,理兵足食,備禦之大經,兵不理則無可用之師,食不足則無可固之地,理兵在制置得所,足食在斂導有方,當今先務者在理財,人無加賦,官不費財,坐致邊儲,數逾百萬,足食之源計存,而理兵之術未定,敢試籌量,庶備採擇,京而前後三陣,左右兩營宵旰念及,將擇其人,操練之方,饋餉之策,有非臣所暇論,臣本關西人也,請以關西之制置斂導條陳焉。夫兵有二道,有攻取之兵,有備禦之兵,攻取者,欲勝其敵,先練其兵,用之於救急,則權以紓難,用之於暫敵,則緩以應機,故事有便宜,輒不拘常制,謀有奇詭,特不詢人情,進退死生,惟將所命,此所謂攻取之兵也。賤力而貴智,惡殺而好生,鎭封疆守要害,務農以足食,練卒以蓄威,非萬全不謀,非百剋不鬪,寇小至,則張聲勢以遏其入,寇大至,則謀其大以邀其歸,利焉則勸,習焉則安,保親戚則樂生,顧家業則忘死,故可以理術禦,不可以法制驅,此所謂備禦之兵也。夫江界等沿江七邑,界大國而距京師千里,曾於宣廟時,李文正公臣珥,嘗陳枕灣設屯養兵十萬之議而不果,至今言者有悔,在我國,不願有政取之兵,只願守祖宗疆土,養得守禦之兵,足矣。夫東津一鎭,西關舊防,始雖爲陰雨桑土,今焉作告朔犧羊,城餉取耗,各樣策應,今爲萬金之多,虛名舞飽,由來百年之久,此所謂兵則有名無實,餉則隨出自消,沿邊各邑把守百數處,在下按例遵行五百年,每守之一將十卒,給其日料,隨算其多口積費,厚其歲用,其職也伺察潛越,始慮也精詳徧周,邊政滋久,下習懈弛,潛盜其十卒原料,收歸於一將私橐,守守將卒之所給,都計累累,糜費之數帳甚夥,而鎭而守之,幾千石餉糈,旣存原穀,而矯而捄之,一二條計策,不無其道,厚昌·慈城之加結劃給,每歲數萬金,兩邑設始之初,自上特許救弊,初以十年爲限,兩邑奠接之後,自下還納原數,是果相須之道,今過限年,尙留劃給之文簿,已成完局,不妨還收之處分,關西各邑使客支供米未査實條,見幾萬兩,營有關飭,官欲査覈,吏吏舞智,邑邑效嚬,此隱而彼隱,隱映糢糊,利說而和說,說去粧撰,此皆見沒吏腹,一齊喧謄民口,以上四條,折中數定,不下數十萬,以此夥多之財,足以養幾千之兵,沿邊七邑,民素强勁,射獵爲生,草行露宿,野處殺獸,若據險得地,練習有方,實天下精兵也。不必遠募兵,勇以守邊圉,委本道觀察使,關至各該郡,募少壯者,募一丁之家,給牛一頭,竝賜種子,勸之播植,是所謂寓兵於農,末乃兵不得不强,食不得不足,豈可與他州來戌者之焂往而忽來者,同等而論哉?臣之愚衷,斷不能自已者,玆尾附焉。伏惟春宮邸下,睿智日長,睿學日就,殿下今日政事,卽邸下異日政爲也。若今日學堯·舜,則異日治堯·舜矣。今日襲文·武,則異日成文·武矣。若反是則類皆如是而推,可不畏哉,可不懼哉?際此秋日晶方夜讀時,林下碩德,山中巨擘,日加召致,宵亦晉接,講至理於靈沿鳶魚活潑,講奧旨於靈臺,麋鹿攸伏,不亦休哉?不亦樂哉,臣無任云云。省疏具悉。疏辭當有朝家措處,而尾附事留念矣。
上護軍沈舜澤疏曰,伏以凡人臣遭時登庸,自古訖今,皆有其實,或有公諒正直,匡輔君德者,或有經術學識,贊揚治理者,或有德望器量鎭物勵俗者,或有智慮籌劃,救時革弊者,所處不同所就各異,然蓋由乎本領根基,措諸事業者若是耳。是以論其世者,先論其相,而如臣疎拙,譬如推車子一人,有不勝任者,則棄輔輸載,勢所必至也。昔齊景公招虞人以旌不至,夫虞人小官,尙且如是,聖人以其非其招不往,義而取之,今臣匪據之職所守之義,奚止如虞人之旌招,而詎可不以不往之取,有望於我殿下乎?伏望亟收臣議政之職秩,無任顒祝焉。答曰,省疏具悉卿懇。本領根基,措諸事業,卿言是矣。卿之家,赫世隆顯,與國同休,卿以孝友之姿,承忠莊之訓,通籍以來三十餘年,外內著績旣多,朝野儲望已久,本領根基,孰有過於卿者?至於措諸事業,卽卿一出後事也。然則貞觀至和之治,罔俾專美,而房·杜文富之德量事功,卿豈多讓乎哉?卿之尙此逡巡,良由予敬禮之不足,實爲慙歎,以卿平日體國之義,則似當有更諒者存焉。仍傳于金文鉉曰,此批答,偕來史官傳諭,期於偕來。
前五衛將李京烈疏云云。省疏具悉。所陳多有近似之論也。
甲申八月二十六日□時,上與王世子詣春塘臺。臨觀日本兵制及日本公使召見親臨入侍時,行都承旨朴定陽,行左承旨李漢永,左副承旨尹定求,注書缺,別兼春秋閔京鎬·閔正植,待敎金用均,應敎鄭光淵,修撰宋伯玉,以次侍立。時至,通禮跪啓請外辦,上具翼善冠衮龍袍,乘輿出宜春門。藥房提調曺錫輿,副提調朴定陽進前奏曰,侵早勞動,聖體,若何?上曰,一樣矣。錫輿等又向睿前奏曰,勞動旣多,睿體,若何?答曰,一樣矣。仍詣春塘臺。通禮跪啓請降輿,上降輿陞座。缺
上在昌德宮。停常參·經筵。
事變假注書金鎭衡書啓,臣於本月二十六日初更量,敬奉聖諭,馳往傳諭于南部明禮坊上鍾峴契議政府右議政沈舜澤所住處,則以爲臣洊控衷懇,顒俟恩諒,及承批敎,十行鄭重,勗之以世臣同休,申之以古相匹美,臣是何人,當此眷注?轉益懍蹙,莫知爲計,君臣之義,秉彝之所同得,圖報之誠,受恩之所同願。若使臣赴湯火蹈白刃,則顧甚愚庸,尙可自勵,斷斷此心,庶質神明,而至於輔相之職弼亮之責,萬萬非空疎如臣愚闇如臣,所能勝任也。大小輕重之際,去就可否之間,千方審裁,百回揣量,寧敢負隆眷而辜聖恩,不當以臣身而僨國事,明命屢抗,迷執莫改,惟以不報之報,爲一段自效之道,違駕屨之訓,觸鈇鉞之威,是豈臣可已而不已也哉?前奏後奏,益犯僭猥,一日二日,徒煩酬應,慢傲至此,罪無所逃,只自瞻天徊徨,席地戰灼而已云矣。臣旣承偕來之命,故姑爲仍留之意,敢啓。傳曰,知道。
金文鉉啓曰,正言吳光洙,旣入闕中,不爲傳啓,直爲出去,事甚未安,推考,何如?傳曰,允。
又啓曰,親軍左營使李祖淵,時在京畿龍仁等地,虎符及傳令牌傳授,一時爲急,斯速乘馹上來事,下諭,何如?傳曰,允。
傳于金文鉉曰,藥院都提調有闕之代,右議政爲之。
以演操親軍時前營將卒以下別單,傳于金文鉉曰,左正領官李敎獻,右正領官尹錫五,各兒馬一匹賜給,左副領官李鍾觀,許用水使履歷,右副領官李圭曾,許用防禦使履歷,左參領官申從均,右參領官李駿漢,竝特陞三品履歷,軍醫鄭斗永陞六,其餘敎師敎長別軍官執事以下,竝依判下施賞。
傳于金文鉉曰,予之欲必致者,爲民事國計而斷不可已者也。卿之所苦辭者,卽彌文例讓而乃不必然者也。於斯二者,自有公私輕重之莫越界分,而卿以疏奏,予以批諭,上下相持,曠延時日,是豈所望於卿者乎?噫,以有爲之才,居有爲之地,展施蘊抱拯濟艱險,使朝野永賴,臣主俱榮,誠爲難得之好機會,而聽予藐藐,莫之挽回,其於匪躬盡瘁之義得無有可議者乎?更敷肝膈之言,庸寄心膂之托,卿其趣駕簉朝,以副臨軒之望事,遣左副承旨傳諭于右議政,仍與偕來。
傳于金文鉉曰,偕來史官還入。
左副承旨尹定求書啓,臣於本月二十七日未時量,敬奉聖諭,馳往傳諭于南部明禮坊上鍾峴契議政府右議政沈舜澤所住處,則以爲臣跡同觸藩,義在循墻,屢犯天憲,日夕俟勘,不唯不加譴何,乃反誨勉之,更煩喉舌之臣,至諭心膂之托,諄複隆摯,夐越尋常,有若曰爲民事國計而斷不可已,又若曰拯濟艱險,朝野永賴,蓋勤勤孜孜,爲民與國也,凡厥在廷,孰不激感?況以匪躬盡瘁,責之於臣者乎?臣旣無其德,又無其才,誠恐於民國事計,未有小裨益,必致大狼狽而止。是以臣每奉一番敦勉,輒增一番慙慄。蹇傲之壞臣分,臣非不知也,瀆屑之損國體,臣非不知也。冥如豚魚,頑如木石,不思所以蠢動者,非爲臣身而然也,爲民國而然也。不擇副手,則灔澦之險,不可以濟,不求良醫,則膏肓之深,不可以治,灔澦膏肓,猶且然矣,況民國乎?臣於是雖欲從之,末由也已。若臣情私,尙有所未盡下燭者,謹當悉輸衷忱,更冀恩諒,而近侍仍留,倚切悚仄。伏願亟收偕來,仍洽臣慢命之罪焉云矣。臣旣承仍與偕來之命,故姑爲仍留之意,敢啓。傳曰,知道。
金文鉉啓曰,禁衛大將閔泳翊疏批依施事,命下矣。將兵之任,不可一刻無摠察之人,何以爲之?敢稟。傳曰,前營使兼察。
又啓曰,命召親納,例也,而前禁衛大將閔泳翊,謂有身病,使其營校替納,事甚未安,推考,何如?傳曰,允。
又啓曰,禁衛大將前營使兼察事,命下矣。兼察禁衛大將韓圭稷,卽爲牌招,聽傳敎,何如?傳曰,允。
傳于金文鉉曰,摠戎使許遞。
金文鉉啓曰,御營大將金箕錫疏批依施事,命下矣。將兵之任,不可一刻無摠察之人,何以爲之?敢稟。傳曰,前營使兼察。
又啓曰,命召密符親納,例也,而前御營大將金箕錫,前摠戎使李敎獻,謂有身病,使其營校替納,事甚未安,竝推考,何如?傳曰,允。
又啓曰,摠戎使許遞事,命下矣。將兵之任,不可一刻無摠察之人,何以爲之?敢稟。傳曰,前營使兼察。
又啓曰,御營大將·摠戎使,前營使兼察事,命下矣。兼察御營大將·摠戎使韓圭稷,卽爲牌招,聽傳敎,何如?傳曰,允。
傳于柳芝榮曰,前正言李承淵,修撰除授。
吏曹,修撰單李承淵除授事,承傳。
傳于金文鉉曰,前兵使鄭騏澤,御營中軍除授,使之起復從戎。
兵曹口傳政事,御營中軍單,鄭騏澤除授事,承傳。
傳于金文鉉曰,機器局旣爲創設,軍器寺移付於本局,凡屬戎機,專管制造。
傳于金文鉉曰,海防衙門,乃畿輔西沿要衝,而江華府亦在其管轄中矣。海防摠管兼帶江華留守,諸般節制之存革增減,令廟堂爛商稟處。
傳于金文鉉曰,軍制變通,多有國朝已例,且今務實之政不可因循,捱過各營,量宜移付於親軍諸營,禁軍及別抄騎士,兵判姑爲管領,善爲措處之方,軍務司堂上就議總理大臣,節目以入。
傳于金文鉉曰,工曹判書許遞,前望單子入之。
工曹判書前望單子入之,金允植添書落點。
傳于金文鉉曰,前營正領官有闕之代,御營中軍鄭騏澤除授。
兵曹口傳政事,親軍前營正領官單鄭騏澤除授事,承傳。
金文鉉啓曰,卽者義禁府都事來言,時囚罪人金台濟,當爲議處,而判義禁李源命在外,次堂例不得擧行云,何以爲之?敢稟。傳曰,許遞,前望單子入之。
判義禁前望單子入之,李鎬俊落點。
兵曹口傳政事,御營別將單洪南周。
柳芝榮,以禮曹言啓曰,卽接連山幼學金箕和所志,則以爲十一寸叔相極無子,以其同姓十寸弟相世第二子箕善,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,載在法典,而門長金箕和所訴旣如此,金相世第二子箕善,立爲金相極之後,何如?傳曰,允。
又以弘文館言啓曰,新除授修撰李承淵,卽爲牌招察任,何如?傳曰,允。
金文鉉,以禁衛營言啓曰,本營軍色從事官金昇均,身病甚重,勢難察任,今姑改差,何如?傳曰,允。
又以摠戎廳言啓曰,本廳中軍具然泓,身病甚重,勢難察任,改差,何如?傳曰,允。
又以刑曹言啓曰,僞造印文罪人白完喆等査實勘處草記,傳曰,知道。以司謁口傳下敎曰,秋曹在囚罪人白完喆罪犯,自有當施之律,而特貸一縷,嚴刑三次後,遠惡島限己身爲奴,勿揀赦前事,命下矣。謹依傳敎,罪人白完喆,嚴刑三次,全羅道康津縣薪智島遠惡島,限己身爲奴勿揀赦前定配所,準三次加刑押送,池成龍,縱云不知,難免其從,依律文隨從者減一等嚴刑一次黃海道兎山縣,徒三年定配所,卽爲押送,徐允秀,干涉罪人,不可全恕,嚴刑一次,懲勵放送,白正圭姓雖同矣,非其族黨,參酌放送之意,敢啓。傳曰,知道。
又以御營廳言啓曰,本廳別將今當差出,而擬望之人乏少,外任竝擬,何如?傳曰,允。
領議政金炳國箚曰,伏以臣重經危惡之證,氣息尤爲凘綴,神思益復昏耗,委淹床席,殆無省識,理不可更作完人,而臣所兼綰諸務,體嚴事殷,有不容許久兜攬,一任隳瘝,此在公私事計所宜然也。顧臣冒據之首揆,已是說做不得,則他猶屬緩聲,而先卸得一分擔荷,少不至顚其趾,而赬其肩矣,玆庸具牘仰懇。伏乞聖明,特垂諒察,將臣所帶太社·內局·廚院·禁·御兩營提擧之任,劃賜鐫免,俾安賤分,不勝幸甚。取進止。答曰,省箚具悉卿懇。愼節奉慮,所辭中內局·禁·御提擧之任,今姑勉副,卿其安心調理。仍傳于金文鉉曰,此批答遣史官傳諭。
行御營大將金箕錫疏曰,伏以臣屢蒙將兵之任,有百僨誤,無一報效,居常恧蹙,靡所容措。且臣蒲質早衰,邇來善病,痰火時升,咳喘苦劇,胃土浸損,飮啖末由,戎政焉,自致曠闕,而瘝隳之,軍需焉,不能籌度,而裕阜之,臣若憑恃寵靈,恬然蹲冒,則止竟狼狽,日甚一日矣。玆敢不避猥越,疾聲呼籲於仁覆之下。伏乞聖明,俯垂矜諒,亟遞臣本兼之職,俾衆務無曠,私分獲安,千萬至祝。臣無任云云。答曰,省疏具悉。本兼諸務,何可竝解?御將與武庫提擧之任,依施。
知訓鍊閔泳翊疏云云。答曰,省疏具悉。苦懇旣如是,所請依施。
上在昌德宮。停常參·經筵。
卯時,下霜。
金文鉉啓曰,明日常參·經筵,取稟。傳曰,停。
又啓曰,司諫李鳳奎,旣入闕中,不爲傳啓,直爲出去,事甚未安,推考,何如?傳曰,允。
傳于金文鉉曰,政官牌招開政。
傳于金文鉉曰,呈告藝文提學許遞,今日政差出。
傳于金文鉉曰,敦寧都正許遞,今日政差出。
傳于金文鉉曰,右營使閔泳翊,協辦軍國事務。
金文鉉啓曰,右營使閔泳翊,協辦軍國事務事,命下矣。今日政下批,何如?傳曰,允。
傳于金文鉉曰,自今爲始,親軍諸營使,雖非原帶軍國衙門督協辦人,依前監督例,兼管軍務司堂上,著爲定式。
金文鉉,以吏曹言啓曰,繕工監假監役官崔龍祥·李根義·黃基鉉,俱以身病,呈狀乞遞,竝改差,何如?傳曰,允。
有政。吏批,行判書尹滋承牌招不進,參判李源逸牌招不進,參議洪殷謨進,同副承旨金文鉉進。以吏批言啓曰,行判書尹滋承,參判李源逸,竝牌招不進,小臣獨政未安,何以爲之?敢稟。傳曰,只出緊任。以朴周陽爲敦寧都正,金允植爲藝文提學,協辦軍國事務單閔洙翊,兼江華留守單閔泳穆。
兵批,兼判書李載元病,參判李啓魯病,參議趙翼永入直進,參知李鳳九病,右副承旨柳芝榮進。上護軍金箕錫,大護軍洪鍾軒,副護軍李冕榮·鄭漢朝,副司直權在洙,以上竝單付。傳于金文鉉曰,見窠,皆令差出。
吏批,再政。金元植·林淳卨·秋鏞明爲假監役,贈吏參金善泰,贈吏判例兼,工曹判書金允植考。
金文鉉,以統理軍國事務衙門言啓曰,傳曰,軍制變通,多有國朝已例,且今務實之政,不可因循,捱過各營,量宜移付於親軍諸營,禁軍及別抄騎士,兵判姑爲管領,善後措處之方,軍務司堂上就議總理大臣,節目以入事,命下矣。各軍門之一時通變,事係重大,其便其否,有難遽爾裁斷,詢問時原任大臣·兵判而處之,何如?傳曰,博詢之請,良由愼重,而營制分合,時急之務,予意所在,卿已諒悉,別無更爲詢問,又不可少緩節目,卽爲書入。
又以兵曹言啓曰,禁軍別將安鼎玉,身病猝重,無望供職,呈狀乞遞矣。實病旣如此,則有難强令察任,改差,何如?傳曰,允。
兵曹,以李敎復爲禁軍別將。
又以義禁府言啓曰,保放罪人金台濟,當爲還囚議處以入,而病勢一向未差,仍爲保放之意,敢啓。傳曰,知道。
義禁府啓目,粘連向前金台濟亦,因病代差,縱有可據,事係祀典,難以全恕,以此照律,何如?判付。啓,依允。
上在昌德宮。停常參·經筵。
柳芝榮啓曰,明日常參·經筵,取稟。傳曰,停。
又啓曰,親軍左營使李祖淵,自鄕上來云,卽爲牌招,傳授虎符及傳令牌,何如?傳曰,允。
傳于柳芝榮曰,同副承旨許遞,前望單子入之。
承旨前望單子入之,柳落點。
柳芝榮啓曰,新際授承旨柳,方在被謫蒙放中,何以爲之?敢稟。傳曰,蕩滌敍用。
左副承旨尹定求書啓,臣於本月二十九日未時量,敬奉聖批,傳諭于南部明禮坊上鍾峴契議政府右議政沈舜澤所住處,則以爲臣伏讀聖批下者,首尾凡一百二十有六言,字字句句,愈往隆重,雖以古昔晠際招延宏碩,未或有過此者,非臣所敢承聞,非臣所敢承當,感涕交逬,繼以震,至若此乃一定移易不得,事勢義分,當有財量之敎,勉臣責臣,不啻丁寧,臣豈不知尊王命敬王言,而猶且違之者,必其情之不得已也。又豈不知壞臣分蔑臣義,而猶且慢之者,必其勢之不得不然耳。殊遇則罕聞往昔,隆寄則政當有爲,而感激在此,報答亦在此,然拜命爲十餘日,而有無限籌算,熙載非一二條,而有無窮憂虞,以膺爲不當,以不膺爲當,此謂不得已之情也。事而能致,召而不俟,在道斯正,在禮斯嚴,然覆餗之戒,不可不守,伐檀之刺,不可不創,量能度分,必辭乃已,此謂不得不然之勢也。不得已之情旣如此,不得不然之勢又如此,籲天而淺誠未孚,引日而積罪未勘,禮數久䙝,紀網益隳,此臣所以固守溝瀆之微諒,冀蒙天地之曲遂者也。攢手祈祝,泥首戰掉,唯恩諒是俟,嚴讉是俟云矣。臣旣承期於偕來之命,故姑爲仍留之意,敢啓。傳曰,知道。
傳于柳芝榮曰,卿之疏爲三,而予之諭已五矣。繁複往來,延拖度日,辭已竭矣,意已窮矣。尙未問幡然簉朝之期,誠禮未盡,予實有可慙,而情志不孚,卿獨無可議乎?顧今許多艱棘,指不勝摟,日前卿所云云,灔澦之德,膏肓之深,不足以喩其危且急焉。卽劇梢之責長桑之術,唯在於卿之一著手,而今乃穩坐平視,雍容暇豫,而語人曰我不能,人孰信之哉?傾言至此,披露無餘,由予著急之情,日甚一日,卿其克禮至意,濟此時艱事,偕來承旨更爲傳喩于右議政,期於偕來。
左副承旨尹定求書啓,臣於本月二十九日酉時量,敬奉聖諭,傳諭于南部明禮坊上鍾峴契議政府右議政沈舜澤所住處,則以爲臣奉聖諭而讀聖批者爲八遭矣。古語有云,一言之感,使人捐軀,敵以下猶然,況君臣之際乎?一言猶然,況不止一言乎?違慢抗傲,臣罪益著,退斥譴罰,邦憲莫嚴,而包荒之德,與天同大,求助之念,惟日不足,諭臣以許多艱棘,責臣以穩坐平視,臣雖極無狀至不肖,豈敢坐視艱棘而不思一著手乎?臣心莫暴,秪益悚隘,臣以臣身不敢自有,凡在任使,奔走唯命,竊自謂知臣莫如君,豈意臣之平素有恃于上者乃至於此,而日月之明,有未盡照燭者耶?不然,以我聖上之則哲,察臣空疎,諒臣懍懍,參之以職之大小,責之輕重,事之當否,必不待臣縷縷爲說,而其將有處臣者矣。一出門事君,此身便非己有,朱子之言也,奉令承敎,可幸無罪,樂毅之言也。臣於此個義諦,非不講劘,雖有矢心,實無藉手,思之已審,慮之已熟,決不敢冒亦參之愧,取焉用之譏耳。硜硜之諒,亶在於是,方寸煎熬,罔知攸對,唯願威罰之遄加云矣。臣旣承期於偕來之命,故姑爲仍留之意,敢啓。傳曰,知道。
傳于柳芝榮曰,在外臺諫許遞,前望單子入之。
臺諫前望單子入之,掌令李範晉落點。
傳于柳芝榮曰,挾輦·挾輿·搶劍把摠,竝加資,挾輦·挾輿·搶劍哨官,竝陞六。
兵曹,前哨官洪在英·具然昌·李建壽·金基明,已上陞六事,承傳。
吏曹,前把摠柳應魯·趙鍾晢·柳珽·李胥漢,已上今加通政加資事,承傳。
親軍前營左正領官單,鄭騏澤。
柳芝榮,以禮曹言啓曰,卽接金浦幼學金夏復所志,則以爲族孫重鼎無後,以其同姓十四寸兄重德第二子在欽欲爲繼後,兩家諸族,相議完定,而生養父母,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據而不得登聞者,許令該曹論理草記事,載在法典,而門長金夏復所訴旣如此,金重德第二子在欽,立爲金重鼎之後,何如?傳曰,允。
趙臣熙,以統理軍國事務衙門言啓曰,謹依下敎,龍虎營·禁衛營·御營廳·摠戎廳移付親軍四營節目,與軍務司堂上,爛漫商確,條列書入之意,敢啓。傳曰,知道。
又以操鍊局言啓曰,本局新建二百九十九間半間,今已畢役之意,敢啓。傳曰,知道。
又以義禁府言啓曰,保放罪人金台濟,當爲還囚,照律以入,而病勢一向未差,仍爲保放之意,敢啓。傳曰,知道。
又以義禁府言啓曰,水原府留守洪祐昌狀啓內,顯隆園令金台濟,參奉金志均,竝令攸司拿處事,啓下矣。金台濟前以他罪方在就囚中,待開坐捧供,金志均時在直所,待替直拿囚,何如?傳曰,允。
義禁府照目,粘連顯隆園令金台濟矣,本府議啓內,因病代差,縱有可據,事係祀典,難以全恕,以此照律,罪笞五十收贖,解見任別敍,私罪。奉敎依允爲旀,功議各減一等爲良如敎。
右議政沈舜澤疏曰,伏以臣抗命觸憲,于今幾日,四諭二批,反紆殊寵,眷寄之渥,河海不足喩其深也,奬詡之隆,華衮不足喩其榮也,敷心誨勉之殷勤,家人父子,又不足喩其親且比也,爲臣子而得此於君父者,凡幾人乎?臣雖世世生生,爲犬爲馬,猶不足仰酬萬一,區區一身之去就,尙何敢商度較計?然而引日傲慢,迷不知變,懇懇焉號籲而不已者,豈有他哉?惟其千不敢當萬不敢當之眞情實狀耳。臣本愚拙寡陋,全無識見,立志則不能遠大,行不出於圈套,遇事則不能刻核,動或違於規矩,點閱平生,無足需時,然隆天厚地,恩造罔極,濫竊要劇,僨錯許多,而聖度寬假,不陷大戾,臣亦自謂天下之倖人也。人或由是而認若無甚放倒,句當得去,竟不免欺世之不足,至於欺天,欺天之罪,自知其不可贖矣。矧今日殿下所發歎而諭於臣者,卽惟曰國計艱絀,民生困瘁,俗習淆訛,紀網頹靡,所求助而勉於臣者,亦惟曰裕國贍民,肅紀鎭俗,是誠何如時也,而以此時濟此艱,又當須何如人也?此之不愼,而任非其人,及其艱絀者,不能裕之,困瘁者,不能贍之,頹靡者,不能肅之,淆訛者,不能鎭之而後,始加責焉,則不已晩矣。顧奚補於國計民生俗習紀網也哉?然則不如己之於未著手之前,毋貽伊悔也。惟殿下念哉。噫,士生斯世,遭遇聖主,躬克左右,展布其所蘊,澤流于下,聲施於後,古今人臣之所至榮大願也,苟有其實,臣獨何爲而不爲哉?無德無才,良可自悼,恩言愈摯,而不敢奉承,義分彌虧,而未暇顧恤,縮伏惶阨,如窮無歸,此殆臣命卒之秋也。玆又冒悚畢陳,言不知裁。惟聖明以民國爲重,亟賜鞶帶之褫,仍治臣辜負瀆屑之罪,以厲群工,千萬幸甚。臣無任云云。答曰,省疏具悉卿懇。跂望之餘,巽牘又至,是何牢執之甚也?予之置卿於輔相者,豈私於卿而榮其身而已哉?一則爲民國也,二則爲民國也,寡昧之交修,揆地之共貞,庶僚之董正,皆在於卿之出膺,則卿所擔負,旣如是重且大,而予所倚毗,亦豈不厚且切也乎?此乃一定而移易不得者,則其於事勢義分,卿當有財量,予何多誥爲也?仍傳于柳芝榮曰,此批答偕來承旨傳諭,期於偕來。
協辦交涉通商事務金晩稙疏曰,伏以臣於五月,乞解未解,黽勉承職,又閱四箇月矣。雖欲竭力對揚,才不稱心,議論之席,邈若塗聽,辦事之際,坐如泥塑,安有如此而久縻協辦之名乎?至於分掌之同文語學,無望作成,博文·旬報,有時間斷,苟究其故,寔由於臣之不學其職,隨事僨誤也。伏乞亟遞臣協辦之任,以重公事焉。答曰,省疏具悉。此時此任,何可輕解?卿其勿辭行公。
上在昌德宮。停常參·經筵。
藥房提擧曺錫輿,副提調朴定陽啓曰,伏未審日間聖體,若何?寢睡水刺之節,何如?臣等率諸御醫趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
柳芝榮啓曰,明日常參·經筵,取稟。傳曰,停。
又啓曰,右副承旨柳,時在京畿交河地,斯速乘馹上來事,下諭,何如?傳曰,允。
傳于柳芝榮曰,禮房承旨馳詣宗廟·景慕宮,奉審摘奸以來。
柳芝榮啓曰,新除授掌令李範晉,方在刊削中,何以爲之?敢稟。傳曰,蕩滌敍用。
傳于柳芝榮曰,政官牌招開政。
傳于柳芝榮曰,以批以諭,申複煩屑,如焚溺之待救拯,不遑作徐步緩聲也,卿其諒之否乎?每見卿牘,輒以不稱不能,爲鄭重揖遜,而第觀古來名碩,得其位也,初不欲自許自任,蓋出於三揖一辭難進易退之義,然惟在其時與事之緩急焉已矣。顧今時象事計,果可宜緩而無急乎?以堯·舜君民爲心,則畎畝版築之間,亦幡然改樂,況卿以喬木世閥,德著聞望,位致崇顯,中書新銜,卽進一步級,而憂國愛君之誠,又不讓與古人矣。予豈無敦卿勉卿,必欲感回卿心而止乎?卿之指日出膺,予方立俟回音事,偕來承旨,更爲傳諭于右議政,期於偕來。
右副承旨尹定求書啓,臣於本月三十日酉時量,敬奉聖諭,傳諭于南部明禮坊上鍾峴契議政府右議政沈舜澤所住處,則以爲臣濫蒙恩禮而不知感,干冒威尊而不知畏,日奉德音,一例違傲,屢籲反歸於媒寵,積罪難逭於漫命,天覆海涵,溫諭誕宣,開示則慈父之牖迷也,提撕則嚴師之導蒙也。況又勉之以在時緩急,申之以指日出膺,有若微末去就之關係國事者然,眷毗寄托之重,至此而又深一節,惶懼慄蹙之私,至此而又加一倍,臣之情窮矣,臣之勢迫矣。臣欲更事陳暴,則天聽愈邈,仍復泯默,則臣分愈缺,其在今日爲臣而計,惟有冒進前席,面懇冀倖之一條路而已。第臣震剝怔忪之餘,舊疾添肆,無由殫束,稍加調將,庶可自力,而惟允邇臣,多日相守,尤爲臣皇難進之端,伏願先賜收還,俾安賤分云矣。臣旣承期於偕來之命,故姑爲仍留之意,敢啓。傳曰,知道。
傳于柳芝榮曰,聞右相不日簉朝云,爲國事萬幸,偕來承旨還入,以安大臣之心。
傳于柳芝榮曰,呈告同經筵·同成均許遞,今日政差出。
柳芝榮啓曰,因兵曹啓目,摠戎使今旣減下,所佩兵符,令本院燒火事,允下矣。以爲燒火,何如?傳曰,允。
又啓曰,臣吏兵批兼進之意,敢啓。傳曰,知道。
又以吏曹言啓曰,繕工監假監役官金元植·秋明·林淳卨,俱以身病,呈狀乞遞,竝改差,何如?傳曰,允。
有政。吏批,行判書尹滋承牌招不進,參判李源逸牌招不進,參議洪殷謨進,右副承旨柳芝榮進。以吏批言啓曰,行判書尹滋承,參判李源逸,竝牌招不進,小臣獨政未安,何以爲之?敢稟。傳曰,只出緊任。以韓敬源爲大司憲,李鎬翼爲同經筵,李源逸爲同成均,兼掌令李勝宇減下。
兵批,兼判書李載元病,參判李啓魯病,參議趙翼永病,參知李鳳九入直進,右副承旨柳芝榮進。訓鍊僉正加設三十六單,李裕健·洪埰·閔台鎬·韓用圭·李敎英·李寬植·金在遇·鄭圭瓚·李敎稷·李敏哲·崔雲煥·朴泰遠·尹達源·李彰烈·李鶴成·申鴻模·趙常顯·李靖奎·梁文煥·具天喜·閔致斗·申用均·邊錫麟·孫觀遠·李洪來·金相殷·金泰亨·金泰觀·李敎錫·李熙一·趙文奎·趙載完·邊徹圭·李正圭·李鍾林·邊得圭,判官加設二單李學潡·朴鍾赫,主簿加設六單金濟容·閔鳳鎬·李珽周·李敏翼·孫殷達·金鳳翼,參軍加設單李萬鍾,奉事加設三單池相翊·金應有·金壽麟,上護軍廉志善,大護軍李殷洙·金泰亨,護軍李容直·具然泓,副護軍金文鉉·鄭健植·李容謙·李炳鎬·吳順泳·白樂俊·金澔均·李鍾緖·金炳虎,副司直李燦稙,副司果趙鍾哲·柳應魯·柳珽·李肯漢,以上竝單付。傳于柳芝榮曰,見窠皆令差出。
柳芝榮,以吏批言啓曰,禁衛營都提調·提調,御營廳都提調·提調減下事,命下矣。禁衛營都提調,御營廳都提調,今方有闕,而禁衛營提調李載元,御營廳提調李載元,減下之意,敢啓。傳曰,知道。
又以吏批言啓曰,軍器寺都提調·提調減下事,命下矣。都提調·提調,今方有闕,而提調李載元減下之意,敢啓。傳曰,知道。
吏批,再政。以李圭夏·林琪洙·全錫範爲假監役,禁衛營都提調,御營廳都提調,禁衛營提調,御營廳提調李載元,已上減下,軍器寺都提調·提調,提調李載元,已上減下,軍器正朴有鎭,今加通政加資事,承傳。
柳芝榮啓曰,行都承旨朴定陽藥院進,行左承旨李漢永不爲仕進,右承旨趙臣熙式暇出去,左副承旨尹定求偕來進,右副承旨柳在外。院中,只有臣一人,伴直無人,行左承旨所當牌招,而拘於廳規,不得請牌,何以爲之?敢稟。傳曰,牌招。
又啓曰,行左承旨李漢永牌不進,伴直無人,行都承旨朴定陽,所當牌招,而拘於廳規,不得請牌,何以爲之?敢稟。傳曰,牌招。
以全羅監司金聲根狀啓,靈光郡人命渰死事,傳于柳芝榮曰,人命渰死,聞甚驚慘,原恤典外,別加顧助,如有生前身還布,竝蕩減,未拯屍身,期於拯得事,廟堂措辭分付。
以江原監司閔致序狀啓,蔚珍縣民家漂頹人命渰死事,傳于柳芝榮曰,民家之漂頹,人命之渰死,若是夥多,聞甚矜惻,原恤典外,別加顧助,渰死人生前身還布,竝蕩減,其結構奠接之方,廟堂,各別措辭分付。
以江原監司閔致序狀啓,三陟府民家漂頹人命渰死事,傳于柳芝榮曰,聞甚驚慘,原恤典外,別加顧助,渰死人生前身還布,竝蕩減,漂戶結構之方,廟堂各別措辭分付。
兵曹,禁軍別將單李敎復。
柳芝榮,以奎章閣言啓曰,明日卽書香閣朔奉審日次,臣進詣擧行之意,敢啓。傳曰,知道。
又以奎章閣言啓曰,原任待敎金奎軾父喪第三日,依定式遣檢書官致弔,仍爲勸粥以來之意,敢啓。傳曰,知道。
又以弘文館言啓曰,校理徐誼淳差祭,上番闕直,事甚未安,應敎鄭光淵,副應敎趙秉翊,校理李泰容,副校理洪瀅周·尹泰興,竝卽牌招,推移入直,何如?傳曰,允。
又以刑曹言啓曰,議政府啓辭內,卽因左邊捕盜廳草記批旨內,苟有可冤,何患無控訴之道,而輒聚徒黨,起鬧行悖,是何無嚴之習也?此不可尋常處之,令廟堂稟處事,命下矣。詗戢之地,其所嚴密,果何如,而現捉之賊,旣服情節,則固當斷之以律,而近日俗習,雖曰悖頑,幺麽羅卒,乃敢成群聚黨,突入仕官廳,恣行打破,奪去囚徒者,大係變怪,決難容貸,就捕兩漢,爲先移送秋曹,築底鉤問,作挐諸漢,刻期跟捕,竝令該曹這這嚴覈,摘發首倡,出付軍門,亟施梟警之律,其餘照法刑配之意,分付,何如?傳曰允事,批下矣。謹依傳敎,左捕廳移來罪人金鍾大·李允基等,到底嚴覈,則鍾大所供內,以爲義禁府羅卒擧行,而以同僚吳鳳起,橫被賊贓,捉囚於左捕廳事,因以其子守同呼冤,齊會作挐之時,不無參涉,而其時先倡發論者,秋億哲也,同黨之漢,則孟學先·朴興千,全學敎也,外他諸漢,無以記得云。李允基所供內,以爲亦以羅卒,同參於作挐之場,而發論者同黨者,與金鍾大所招,別無異同云。故吳守同·秋億哲·孟學先·朴興千·全學敎等,一竝捉來査問,則守同所供內,以爲渠父鳳起,橫捉於捕廳,故欲爲救出,呼冤於羅卒等處矣。羅卒等呼訴不得,至於作挐,而實無參涉於當場云。秋億哲所供內,以爲聞同僚橫罹之說,憤冤之地,卽當齊進救出,而有何顧忌,如是觀望乎?對衆發言矣。於斯之間,衆人作黨,而去執此言端而歸咎者,實爲冤枉云,孟學先·朴興千·全學敎等所供內,以爲俱以加出羅卒,所任呼訴之時,知委同參而已。至若作挐之事,實由於秋億哲之高聲發言,激動衆人之致云矣。觀此諸供,秋億哲段,先發一言,激動衆心,紛挐之所由起,諸招之所同然,縱其悖頑,致此變怪,首倡之目,無容更議,出付軍門,亟施梟警,金鍾大·李允基等,不念法紀,敢肆悖習,同參起鬧之場,焉逭隨從之律?各嚴刑一次後,鍾大平安道鐵山府,允基慶尙道彦陽縣遠惡地定配所,孟學先·朴興千·全學敎等段聚會徒黨,往來呼訴,同謀之罪,在所難免,各嚴刑一次後,學先江原道洪川縣,興千忠淸道禮山縣,學敎黃海道平山府定配所,竝卽押送,吳守同段爲父稱冤,容或無怪?由渠作梗,有難全恕,嚴刑一次,懲勵放送,何如?傳曰,允。
又以刑曹言啓曰,左捕廳作挐罪人首倡秋億哲梟警草記,傳曰允事,命下矣。謹依傳敎,罪人秋億哲,當日蔓川坪梟首警衆次,典獄署參奉臣李直浩,押去擧行之意,敢啓。傳曰,知道。
又以刑曹言啓曰,罪人秋億哲,當日蔓川坪梟首警衆之意,敢啓。傳曰,知道。
又以左邊捕盜廳言啓曰,謹依議政府草記批旨,臣廳在囚罪人金宗大·李潤基,竝移送秋曹之意,敢啓。傳曰,知道。日記廳堂上金炳秀郞廳朴永斗李命九
上在昌德宮。停常參·經筵。
柳芝榮啓曰,明日常參·經筵,取稟。傳曰,停。
又啓曰,來初五日,朝參日次矣。敢稟。傳曰,停。
傳于柳芝榮曰,吏曹參判有闕之代,協辦交涉通商事務金晩植除授。
吏曹,吏曹參判單金晩植除授事,承傳。
柳芝榮,以議政府言啓曰,傳曰,海防衙門乃畿輔西沿要衝,而江華府亦在其管轄中矣。海防摠管兼帶江華留守,諸般節制之存革增減,令廟堂爛商稟處事,命下矣。海防衙門之建置,旣有攸重,則沁留之特命兼帶,寔由於鞏固縝密之聖意也。曾前鎭撫營所管軍務,今竝屬於海防衙門,則鎭撫營號,不必疊設,鎭撫使之銜減下,印信送于禮曹,使之銷刓,摠管兵符方新造,則留守兵符上送政院,以爲燒火,外他各項存減之事,令該摠管審察釐正之地,何如?傳曰,允。
又以議政府言啓曰,卽見咸鏡監司鄭基會狀啓,則因按撫使趙秉稷移文,關北十州軍田糴文案及帳籍,限三式年條及藥材外進獻各種數爻,修成冊移送之節,有難擅便,以待朝家處分爲辭矣。此不容不趁卽區別,以便擧行,依按撫使移文施行之意,分付,何如?傳曰,允。
又以議政府言啓曰,卽見平安監司金永壽狀啓,則枚擧義州前府尹金綺秀牒呈以爲,昨春經略使之減革五鎭,不無意見,而自朔州仇寧境至該府,洽爲百餘里之間,只置玉江一砦將者,揆以邊情,終是疎虞,水口鎭復設,永爲該府自辟窠事,請令廟堂稟處矣。向日鎭堡之革減經略使稟請,非無酌量,而今以灣報道啓觀之,只置一砦將於百餘里之間者,邊情攸重,甚涉疎虞,水口鎭依前復設,仍作該府自辟之意,分付,何如?傳曰,允。
又以吏曹言啓曰,今此霜降祭設行時,東關王廟·南關王廟·北關王廟獻官,例以三營將臣塡差矣。今番則何以爲之?敢稟。傳曰,以四營使塡差。
又以禮曹言啓曰,今九月二十五日中宮殿誕日陳賀時,王世子致詞陳賀之節,依例磨鍊乎?敢稟。傳曰,權停。
又以奎章閣言啓曰,景慕宮望廟樓,今朔奉審,無頉之意,敢啓。傳曰,知道。
又以奎章閣言啓曰,卽接內需司牒報,則咸興·永興兩本宮十月別大祭時,造燭封香吉日,今月十八日卯時,衣襨香燭祭品奉詣吉日,同月十九日巽時俱吉云,以此日時擧行之意,敢啓。傳曰,知道。
又以兵曹言啓曰,今此冬至兼謝恩使一行赴燕時,所把驛馬,預先分定,然後可無窘急之弊,今亦依例前期知委,而應把驛馬五十六匹內,忠淸道十一匹,全羅道十三匹,慶尙道二十三匹,來十月十五日京中逢點,江原道五匹,咸鏡道四匹,直送安州,來十月十八日逢點事,各道監司處行移,何如?傳曰,允。
吏曹參判李源逸疏曰,伏以臣濫叨見職,盤礴蹲仍,殆若全昧廉防者,是豈臣得已而然哉?感激恩造,怵畏義分,黽勉逡巡,式至于今,參聞銓注之間,與議激揚之政,代斲不無一二,綦任非比尋常,而襪線無補,涓埃未報,臣何敢妄恃包容之聖度,不思所以斥退之義乎?第臣質本虛脆,素患痰癖,値玆換節之時,一倍越添,按住不得,動作艱楚,則時日彈束,實無其望,敢陳短章。伏乞聖明,俯垂鑑諒,亟遞臣所帶吏曹參判之職,不勝幸甚。臣無任云云。答曰,省疏具悉。所請依施。
上在昌德宮。停常參·經筵。
柳芝榮啓曰,明日常參·經筵,取稟。傳曰,停。
又啓曰,因兵曹啓目,摠管畿沿海防事務所佩兵符,令本院造給事,允下矣。兵符今旣新造,摠管畿沿海防事務閔泳穆,卽爲牌招傳授,前摠戎廳所屬南陽·坡州·長湍·朔寧·麻田·高陽·交河·陽川·積城·漣川等邑束伍軍,移屬海防衙門後,十邑兵符左隻,自該廳今方來納矣。一體傳授,何如?傳曰,允。
又啓曰,假注書李日彦有身病,勢難察任,今姑改差,何如?傳曰,允。
李日彦改差,代以朴永薰爲假注書。
傳于柳芝榮曰,政官牌招開政。
傳于柳芝榮曰,在外同敦寧,呈告敦寧都正許遞,今日政差出。
柳芝榮啓曰,行都承旨朴定陽廚院進,行左承旨李漢永,右承旨趙臣熙不爲仕進,左副承旨尹定求式暇出去,右副承旨柳在外。院中,只有臣一人,伴直無人,右承旨所當牌招,而拘於廳規,不得請牌,何以爲之?敢稟。傳曰,牌招。
傳于柳芝榮曰,左副承旨·右副承旨許遞,前望單子入之。
承旨前望單子入之,沈相漢·趙東弼落點。
柳芝榮啓曰,右承旨趙臣熙牌不進,伴直無人,新除授同副承旨趙東弼,卽爲牌招,何如?傳曰,允。
以右承旨趙臣熙牌不進罷職傳旨,傳于柳芝榮曰,只推。
柳芝榮,以吏曹言啓曰,繕工監假監役官李圭夏·林琪洙·全錫範,俱以身病呈狀乞遞,竝改差,何如?傳曰,允。
柳芝榮啓曰,臣吏兵批兼進之意,敢啓。傳曰,知道。
有政。吏批,行判書尹滋承牌招不進,參判李源逸進,參議洪殷謨牌招不進,左副承旨柳芝榮進。以吏批言啓曰,行判書尹滋承,參議洪殷謨竝牌招不進,小臣獨政未安,何以爲之?敢稟。傳曰,仍爲之。以閔德鎬爲同敦寧,洪正謨爲敦寧都正,書題單丁大熤,長連縣監申錫孝,今加通政加資事,承傳。
兵批,兼判書李載元病,參判李啓魯病,參議李翼永病,參和李鳳九入直進,左副承旨柳芝榮進。護軍李源逸·趙基晉,副護軍朴周陽,副司果洪性厚·金秉斗,以上竝單付。
吏批,再政。以申沃均·高錫鳳·金壽瓊爲假監役。
以吏曹參議洪殷謨牌不進罷職傳旨,傳于柳芝榮曰,只推。
柳芝榮,以親軍前營言啓曰,謹依節目判下,本營分授內外入直及巡邏校卒,今日爲始派定,別單書入之意,敢啓。傳曰,知道。
又以親軍左營言啓曰,謹依節目判下,本營分授內外入直及巡邏校卒,今日爲始派定,別單書入之意,敢啓。傳曰,知道。
又以親軍右營言啓曰,謹依節目判下,本營分授內外入直及巡邏校卒,今日爲始派定,別單書入之意,敢啓。傳曰,知道。
又以親軍後營言啓曰,玉洞所在兵丁,移接於新營之意,敢啓。傳曰,知道。
又以親軍後營言啓曰,謹依節目判下,本營分授內外入直校卒,今日爲始派定,別單書入之意,敢啓。傳曰,知道。
上在昌德宮。停常參·經筵。
柳芝榮啓曰,明日常參·經筵,取稟。傳曰,停。
又啓曰,右副承旨沈相漢,今日不爲仕進,卽爲牌招,何如?傳曰,允。
禮曹,今九月二十五日中宮殿誕日陳賀時應行節目,參考前例,磨鍊爲白去乎,依此擧行,何如?啓權停爲良如敎。
傳于柳芝榮曰,右議政入侍。
傳于柳芝榮曰,京畿監司金弘集,知春秋除授。
吏曹,知春秋單金弘集,今超資憲除授事,承傳。
傳于沈相漢曰,京畿監司有闕之代,協辦軍國事務沈相薰除授。
吏曹,京畿監司單沈相薰除授事,承傳。
傳于沈相漢曰,發遣吏郞,諸執事淸齋與否,摘奸以來。
吏曹口傳政事,郵征局司事單成翊永。
柳芝榮,以禮曹言啓曰,卽接咸陽幼學盧光懋所志,則以爲族姪奎嫡妾,俱無子,以其同生弟載子卓鉉,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受明有可據而不得登聞者,許令該曹論理草記事,載在法典,而門長盧光懋所訴旣如此,盧載子卓鉉,立爲盧奎之後,何如?傳曰,允。
又以郵征局言啓曰,分局將設,屬員未敷,幼學成翊永,本局司事差下,令該曹口傳下批,何如?,傳曰,允。
沈相漢以兵曹言啓曰,集春門北邊墻垣頹圮處,今已畢築矣。把守軍兵解送直所之意,敢啓。傳曰,知道。
又以刑曹言啓曰,今番參班儒生應製試取時,初無擧案,冒赴入格之定平幼學朴春權,發關該道,待捉上擧行事,已有所草記蒙允,而朴春權,今纔自現矣。依水軍充定之律文,令兵曹擧行之意,敢啓。傳曰,知道。
甲申九月初三日未時,上御重熙堂。右議政入侍時,左副承旨柳芝榮,假注書朴永薰,別兼春秋閔京鎬·閔正植,右議政沈舜澤,以次進伏訖。上曰,史官分左右。仍敎曰,大臣進前。舜澤進前奏曰,秋候連此淸佳,聖體若何,上曰,一樣矣。舜澤曰,寢睡·水刺之節,何如?上曰,一樣矣。舜澤曰,大王大妃殿氣候,何如?上曰,一樣矣。舜澤曰,王大妃殿氣候,何如?上曰,一樣矣。舜澤曰,中宮殿氣候,何如?上曰,安順矣。舜澤曰,世子宮氣候,何如?上曰,平順矣。仍敎曰,近日日氣甚淸和矣。舜澤曰,然矣。仍奏曰,辭免事云云。上曰,卿今登筵,予心充然,如有得也。見今民事國計茫無涯畔,卿須勿巽讓,與元輔同寅協贊,扶傾濟艱,是予如渴之望也。出擧條仍敎曰,屢日跂望之餘,卿今登筵,予心誠欣幸矣。卿須深察時憂,體予至意也。舜澤曰,臣本庸愚,萬不近似,而仰感恩造,俯怵義分,遂至於抗顔冒進,而豈臣之所可安,亦豈臣之所可堪也哉?今承聖敎,尤萬萬感悚矣。上曰,以卿之儲望德量,扶傾濟艱,似非爲難,須勿過辭,殫心匡輔也。舜澤曰,以臣之才,至於扶傾濟艱,尤無以堪承矣。上曰,中外物議,咸有稱誦於卿,而予又聞之者,久矣。舜澤曰,臣苟有一半分才具之可以仰承德意者,則今於前席,日月監臨,勉戒如是諄複,眷寄如是隆重,曷敢不殫智竭慮,思所以萬一報答乎?臣之極無似萬不近之實,卽通朝之所共悉,而連承聖敎,委毗至此,尤切懍慄,莫知攸對矣。上曰,卿之先世,已經大臣者,多矣,果爲幾人乎?舜澤曰,以臣直派言之,凡五奉相誥,而故領相忠惠公連源,於臣爲十三代祖矣。上曰,屢世旣多大臣,況卿兼有德望,豈不爲輔相之材乎?仍敎曰,故相臣沈象奎,於卿爲近族乎?舜澤曰,於臣爲數十寸,而故相臣沈煥之與臣之曾祖判書臣豊之,爲再從兄弟矣。上曰,見今國計民憂,殆有甚於前日,輔予不逮,期副至切之望也。舜澤曰,屢承鄭重之聖敎,循分惶愧,只切懍惕矣。上命史官就座,仍命大臣先退,又命承史以次退出。
上在昌德宮。停常參·經筵。
柳芝榮啓曰,明日常參·經筵,取稟。傳曰,停。
又啓曰,同副承旨趙東弼,今日不爲仕進,卽爲牌招,何如?傳曰,允。
傳于柳芝榮曰,禮房承旨馳詣受香諸處,奉審摘奸以來。
傳于柳芝榮曰,前平安監司入侍。
柳芝榮啓曰,親軍前營使韓圭稷,左營使李祖淵,以東南關王廟獻官,今方受香出去矣。所佩虎符及傳令牌,韓圭稷兼帶右邊捕盜大將,命召及大將牌傳令牌,何以爲之,而將兵之任,不可無一刻摠察之人,捕將重任,亦不可暫曠,在前如此之時,有他邊大將兼察之例,今番則何以爲之?敢稟。傳曰,兼察置之,仍佩往來,捕將他邊大將兼察。
又啓曰,右邊捕盜大將他邊大將兼察事,命下矣。兼察右邊捕盜大將金箕錫,卽爲牌招,聽傳敎,何如?傳曰,允。
又啓曰,行都承旨朴定陽迎接所進,行左承旨李漢永,右承旨趙臣熙不爲仕進,右副承旨沈相漢式暇出去,同副承旨趙東弼有身病。院中,只有臣一人,伴直無人,右承旨所當牌招,而拘於廳規,不得請牌,何以爲之?敢稟。傳曰,牌招。
又啓曰,右承旨趙臣熙牌不進,伴直無人,行左承旨李漢永,所當牌招,而拘於廳規,不得請牌,何以爲之?敢稟。傳曰,牌招。
以右承旨趙臣熙牌不進罷職傳旨,傳于柳芝榮曰,只推。
柳芝榮,以親軍後營言啓曰,謹依節目判下,本營將卒,今初四日爲始,輪回巡邏之意,敢啓。傳曰,知道。
又以親軍前營·左營·右營·後營言啓曰,集春門北邊宮墻頹圮處,今已畢築之意,敢啓。傳曰,知道。
又以親軍後營言啓曰,集春門北邊頹圮處,今已畢築,自兵曹草記蒙允矣。把守將卒解送之意,敢啓。傳曰,知道。
右議政沈舜澤箚曰,伏以臣迫於嚴命,旣冒膺相職矣。前兼太常提擧,在法不宜仍帶,乞下臣章于該曹,照例稟處焉。取進止。答曰,省箚具悉卿懇。所辭下該曹稟處。仍傳于柳芝榮曰,此批答遣史官傳諭。
甲申九月初四日酉時,上御重熙堂。前平安監司入侍時,行都承旨朴定陽,假注書玄圭根,別兼春秋閔京鎬·金春熙,前平安監司金永壽,以次進伏訖。上曰,史官分左右。仍命前平安監司進前,永壽進前。上曰,遠路善爲上來乎?永壽曰,無事上來矣。上曰,各邑三政,別無巨瘼乎?永壽曰,各邑三政,雖無大苦弊,而以目下事,有所仰達者矣。今年道內年形,始有大登之望矣。夏經巨浸,秋多風雹,山野失稔,淸北諸邑,已判大歉,淸南則雖有稍可之處,統論則均是荒年也。仍奏曰,本道各邑之餉還捧糴,今當開廒,歉歲民情,實多艱乏,取其被災尤甚邑,只今年捧其耗穀,而原穀則姑爲停退,以示朝家恤民之政,恐好,令廟堂稟處,何如?上曰,依爲之。出擧條仍敎曰,又有何弊痼乎?永壽曰,使客公行之盤纏定例,自昨春施行,寔出減省之意也。定例節目之外,又多公行之費,而以節目之不載,故勢難自邑措備,畢竟區劃無處,是爲孔路之一瘼,令廟堂關問道臣,以爲定例中添補磨鍊,恐未知何如?上曰,依爲之。出擧條永壽曰,冒據重寄,今已爲二載也。才識鈍滯,自多僨誤之事,明命未克對揚,徒貽丙枕西顧之憂,日夜悚懍,無容自措。不意恩命荐降,揆分榮感,萬萬兢懼,藩任遞解,私分萬幸,而見叨才賦之任,職務綦重,以臣鹵劣,豈可堪承乎?尤所憂悶憧憧矣。上曰,已知有治績故特除矣。度支急務,是生財之方,善爲講究,可也。永壽曰,蓋此任以名碩時雋,莫不逡巡,則臣今以何才識,以何力量,豈敢有擔夯之望乎?今日則雖拚棄廉維,冒昧出肅,而不可恬然仍冒,從當陳疏矣。上曰,辭疏近於文具,勿爲之,可也。上曰,箕營軍政,何如?永壽曰,營下有親衛士三百名,雖皆鍊習砲放,而以軍制言之,則萬不成樣矣。上曰,前箕伯先退。仍命史官就座,又命承史以次退出。
上在昌德宮。停常參·經筵。
自卯時至申時,灑雨下雨,測雨器水深七分。
藥房副提調朴定陽啓曰,伏未審日間,聖體若何,寢睡·水刺之節,何如?臣率諸御醫趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿不必入侍矣。
大王大妃殿·王大妃殿·中宮殿,口傳問安。答曰,知道。
世子宮·世子嬪宮,口傳問安。答曰,知道。
柳芝榮啓曰,明日常參·經筵,取稟。傳曰,停。
又啓曰,右副承旨沈相漢,同副承旨趙東弼,今日不爲仕進,竝卽牌招,何如?傳曰,允。
傳于柳芝榮曰,政官牌招開政。
趙東弼啓曰,卽者義禁府都事來言,時囚罪人金台濟,當爲捧供,而判義禁李鎬俊,同義禁魚允中有身病,李漢永呈辭受由,只有同義禁李源逸一員,不得備員開坐云,判義禁李鎬俊,同義禁魚允中,竝卽牌招,何如?傳曰,允。
又啓曰,判義禁李鎬俊牌不進推考傳旨,今方捧入,而開坐命下之後,如是違牌,事甚未安,更爲牌招,何如?傳曰,許遞,前望單子入之。
判義禁前望單子入之,金箕錫落點。
傳于趙東弼曰,督辦交涉通商事務有闕之代,協辦金弘集陞差。
趙東弼啓曰,督辦交涉通商事務有闕之代,協辦金弘集陞差事,命下矣。今日政下批,何如?傳曰,允。
傳于趙東弼曰,呈告同義禁·戶曹參判許遞,今日政差出。
傳于趙東弼曰,同敦寧·敦寧都正許遞,今日政差出。
以右副承旨沈相漢牌不進罷職傳旨,傳于趙東弼曰,只推。
傳于趙東弼曰,聞慶縣監鄭寅壽,交河郡守朴海聞相換。
柳芝榮,以吏曹言啓曰,聞慶縣監鄭寅壽,交河郡守朴海聞相換事,命下矣。交河郡守朴海聞,以前任眞寶縣監,方在解由未出中,何以爲之?敢稟。傳曰,勿拘。
又以吏曹言啓曰,聞慶縣監鄭寅壽,交河郡守朴海聞相換事,命下矣。交河郡守朴海聞,方在居中,何以爲之?敢稟。傳曰,蕩滌。
又以吏曹言啓曰,繕工監假監役官申沃均·高錫鳳·金壽瓊,俱以身病呈狀乞遞,改差,何如?傳曰,允。
趙東弼,以兵曹言啓曰,兼司僕將元世昌,五衛將河運一·安相奭·裵永孝·李瓚儀,曹司衛將李昌鎬,景福宮衛將金載祿,慶熙宮衛將金佑烈,文臣兼宣傳官閔正植,俱以病難供職,呈狀乞遞,竝改差,何如?傳曰,允。
有政。吏批,行判書尹滋承進,參判李源逸牌招不進,參議洪殷謨牌招不進,左副承旨柳芝榮進。以南廷哲爲戶曹參判,韓喆愚爲同敦寧,李寬衡爲敦寧都正,金允植爲知經筵,金弘集爲同義禁,金光鉉·鄭龍朝爲禁府都事,金和容·鄭裕周·金程環爲假監役,李承麟爲南部都事,申肯休爲北部都事,閔載德爲假引儀,李載完爲奉常提調,督辦交涉通商事務單金弘集,聞慶縣監鄭寅壽,交河郡守朴海聞以上相換事,承傳。
兵批,兼判書李載元進,參判李啓魯病,參議趙翼永入直進,參知李鳳九病,同副承旨趙東弼進。以洪南周爲同訓鍊,金在浩爲兼司僕將,李景儀·金燾一·沈相俊·沈觀晉·全養麟爲五衛將,金宗漢·李商應爲曹司衛將,白南鳳爲忠壯將,金完基爲景福將,金佑烈爲慶熙將,李承龜爲訓鍊僉正,許爲文兼,孫興杓爲守門將,金道盛爲金烏別將,同知單趙東洛,部將參上加設單申福模,守門將單蔡賢,仍其職陞六事,承傳部將加設單朴應學·尹泳寬·李建英,南行加設單李圭寬·鄭蘭敎·申應熙·鄭鍾振·白樂雲·李秉虎·林殷明·申重模·鄭行徵,守門將加設單李殷石·李昌奎·宋泰仁·張漢奎·張斗鉉·金景銓,護軍閔德鎬,副護軍尹定求·柳·洪鍾大·洪正厚,副司果李敎源·尹孝炳·曺斗煥·黃厚淵·鄭斗永·王殷植,兼京畿兵馬水軍節度使單沈相薰,以上竝單付。
吏批,再政。以李起鎬爲刑曹參判,知義禁單金弘集,兼掌令沈琦澤,平安道京試官減下,以吳致穆爲假監役,假監役金和容,今超通政,朝官年八十,依法典加資。
兵批,再政。以許應爲部將,同知單金完基,僉知三單,金燾一·沈相俊·金養麟,副司果李敎源·尹孝炳·曺斗煥·黃厚淵。
以吏曹參議洪殷謨牌不進罷職傳旨,傳于趙東弼曰,只推。
柳芝榮,以吏曹言啓曰,來乙酉式年文科東堂試官中,時無職名人,令該曹口傳付軍職,何如?傳曰,允。
兵曹口傳政事,副司果單愼炳佑。
柳芝榮,以禮曹言啓曰,今此乙酉式年文科初試一所,設場於本曹矣。上直郞廳,依例移直朝房之意,敢啓。傳曰,知道。
又以禮曹言啓曰,大小科陳試人,草記許赴事,曾有定式,而己卯二月春到記殿講給一分入格幼學金鎭模,遭故陳試矣。今已闋服,依例許赴於式年文科初試,使之較藝等第之意,分付,何如?傳曰,允。
又以禮曹言啓曰,大小科陳試人,草記許赴事,曾有定式,而壬午九月九日製給一分入格幼學金永業,同年十月遭制陳試矣。以製述生,兼有講工,今番從願許赴事,呈單矣。依願許赴於今此式年文科初試,使之較藝等第之意,分付,何如?傳曰,允。
又以禮曹言啓曰,卽接四館所牒呈,則癸未八月日次儒生殿講,以製代講入格幼學趙寧九·徐光弼·任善準,同年九月秋到記殿講入格幼學玄明昊,製述入格進士金禎均,同年十一月館學儒生應製入格幼學朴揆陽·趙貞鎬·李震翼,同年十二月柑製入格幼學李源憙·金德洙,甲申二月館學儒生應製入格幼學李致沆·姜益秀·李敏植·金載善,童蒙金應權,同年二月人日製入格進士盧,同年三月參班儒生應製入格幼學黃鍾岐·洪鍾燦,同年同月春到記殿講入格幼學吳泰殷,製述入格幼學閔哲勳,進士金晩秀,同年五月館學儒生應製入格幼學李俒·嚴益祚·沈遠河,同年八月日次儒生殿講,以製代講入格幼學南翊元·李秉喬·宋榮大,同年同月秋到記殿講入格幼學金翼濟,製述入格進士宋鍾協,以上直赴殿試,癸未四月春到記殿講入格幼學李載榮·黃錫薰·崔炳道·朴永奎·李彙杰·朴世翼·沈宜奎·李㝡永·閔圭顯·金定濟·金箕元·金台性·張·李玄升·林鍾大·白斗七·周鳳翰·梁學堯,同年九月秋到記殿講入格幼學金昌潤·張璟默·李相標·白寅濟·白用濟·李鍾韺·張·尹相燮·金弼源·鄭在健·趙重燮·梁哲謨·宋泰顯·李鍾夔·裵哲淳·崔寅柱·崔錫英,甲申三月春到記殿講入格幼學李鍾五·林奎彰·李敎和·廬廷濟·張珪遠·金壽僖·李載英·奇宇冕·宋柱勳·李浩璋,同年八月秋到記殿講入格幼學康奉圭·金相英·鄭繼善·金泰鴻·李鍾烈·張炳翊·玄載昊·朴治璜·金昌運·金冕晉·白虎燮,以上直赴會試,癸未四月春到記殿講入格幼學文秉圭·趙昌均·崔秉瑞·李鍾元,同年九月秋到記殿講入格幼學金相楚·孔在翊·金昌世·任憲周,甲申三月春到記殿講入格進士鮮于燃,幼學金鼎基·宋在三·李奎淵·田孝永·金秉夏·白樂膺·李鍾乾,同年八月秋到記殿講入格幼學文在禹·尹憲柱·朴東陽·趙永濟·朴秉銓·朴治呂·朴晦采·李奎淵·李昌鎬·張益憲·金禹河·趙光涵·宋在瀅·金鍾爀,以上給二分,癸未四月春到記殿講入格幼學李璉圭·白顯兌·白台行·劉泰洙,同年九月秋到記殿講入格幼學金弼台·宋鎭瀅·李琬熙·宋鍾燮,甲申八月秋到記殿講入格幼學金鼎源,以上給一分事,命下,竝於今番分等許赴事,報來矣。幼學趙寧九等二十九人,直赴於來乙酉式年文科殿試,幼學李載榮等五十八人,直赴於文科覆試講經,給二分幼學文秉圭等三十人,給一分幼學李璉圭等九人,依例許赴於文科初試,較藝等第之意,分付,何如?傳曰,允。
又以禮曹言啓曰,卽接四館所牒呈,則癸未十一月館學儒生應製入格給二分幼學李子淵,甲申二月三日製入格給二分幼學盧永輔,同年七月參班儒生應製入格給二分幼學鄭容默,同年八月九日製入格幼學李世柱·金錫奎,俱以製述生,兼有講工,今此式年文科,從願許赴事,報來矣。製述講經直赴會試及給分人,勿論增式別試,從願許赴事,載在法典,幼學盧永輔等五人,依願許赴於今此式年文科初試,使之較藝等第之意,何如分付,傳曰,允。
趙東弼,以親軍前營言啓曰,南兵營新鍊兵丁四百十四人員,右正領官尹雄烈領來,故今方入營之意,敢啓。傳曰,知道。
又以兵曹言啓曰,因刑曹草記,今番參班儒生應製試取時,濫入罪人朴春權,依律文降定水軍,令兵曹擧行事,傳曰知道事,命下矣。濫入罪人朴春權,平安道寧遠郡水軍充定,定驛子押送之意,敢啓。傳曰,知道。
又以兵曹言啓曰,駕前別抄禁軍騎士及將卒,名以馬軍所,磨鍊節目啓下矣。凡於啓稟時,依前龍虎營例擧行之意,敢啓。傳曰,知道。
又以兵曹言啓曰,東營入直騎士二十五人,南營入直騎士二十五人,合五十人,番將率領,竝爲入直於南營之意,敢啓。傳曰,知道。
吏曹啓目,粘連觀此議政府右議政沈舜澤箚子,則以爲前兼太常提擧,在法不宜仍帶,乞下臣章于該曹,照例稟處亦爲白有臥乎所,奉常寺係是都提調衙門,則似不當仍帶是白乎矣,大臣所帶遞仍當否,臣曹不敢擅便,上裁,何如?判付。啓,依回啓施行爲良如敎。
吏曹啓目,宣傳官洪集周名字,改以鍵周,出身黃煜名字,改以熅,出身崔仁衡名字,改以斗衡,前僉正韓鍾履名字,改以澤履事爲等如告狀,依例令藝文館給帖,何如?判付。啓,依允。
行知中樞府事金炳始疏曰,伏以凡人臣丐免之懇,才不逮則辭,病難强則辭,有一乎此,義在必辭,今臣兼是二者而尙此蹲冒,人之嗤罵尙矣。雖欲自解,亦無其說,洊陳七籲,終靳一兪,誠未孚於格聰,跡自歸於傷廉,撫躬自悼,情亦窮矣。臣之現帶外務·餉務,有國之重任也,接應之浩穰,支調之要劇,不可一日瘝曠,殿下之已所深燭者,則必不視同汗漫,任其委屬也,臣若無可辭之義而煩瀆之至此,則是矯飾也,誣罔也,宜加威罰,明示王政之嚴,今乃不罪不斥,虛抛日月,臣之惶隘憫蹙,已不勝言,其於朝體國計,兩無攸當,庸是憂懼,非止一己之私。竊伏睹我聖上愛物體下之恩,普施而均造,廷臣之凡所陳情,無不曲遂其願者,臣雖無似,亦化育中一物,獨抱窮迫之情,自阻覆燾之仁,安得無憾於大匀之化也?臣之退處郊坰,已有日矣。將息要藉於水泉,沈痼無望於刀圭,種種危惡之祟,未遑殫擧,而最是痰眩而若處族磨,火鬱而如坐深甑,運用收拾,轉難自力,如是而尙可擔做策勵乎?神思昏懵之中,略控情實,冒煩崇聽。伏望聖明,特垂矜恤,將臣兩務之重,回授堪任,治臣屢溷之罪,以警具僚,公私幸甚。臣無任云云。答曰,省疏具悉。卿之屢懇旣如是,督辦之任,依施。
上在昌德宮。停常參·經筵。
柳芝榮啓曰,明日常參·經筵,取稟。傳曰,停。
又啓曰,右副承旨沈相漢,今日不爲仕進,卽爲牌招,何如?傳曰,允。
趙東弼啓曰,假注書玄圭根有身病,勢難察任,今姑改差,何如?傳曰,允。
玄圭根改差,代以高溶爲假注書。
趙東弼啓曰,開坐事,命下矣。新除授判義禁金箕錫,卽爲牌招,何如?傳曰,允。
柳芝榮啓曰,修撰李義悳,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
傳于趙東弼曰,協辦交涉通商事務金晩植,知春秋除授。
吏曹,知春秋單金晩植,今超資憲除授事,承傳。
傳于趙東弼曰,吏曹參判,參議有闕之代,行護軍金永哲,副護軍閔泳煥除授。
吏曹,吏曹參判單金永哲,參議單閔泳煥除授事,承傳。
以右副承旨沈相漢牌不進罷職傳旨,傳于趙東弼曰,只推。
柳芝榮,以禮曹言啓曰,卽接四館所牒呈,則甲申八月日次儒生殿講,以製代講入格給二分幼學鄭在完,以製述生兼有講工,今此式年文科,從願許赴事,報來矣。製述·講經直赴會試及給分人,勿論增式別試,從願許赴事,載在法典,幼學鄭在完,依願許赴於今此式年文科初試,使之較藝等第之意,分付,何如?傳曰,允。
又以弘文館言啓曰,修撰李義悳,陳疏徑出,下番闕直,事甚未安,副修撰林永相在外,修撰李承淵,副修撰宋伯玉,竝卽牌招,推移入直,何如?傳曰,允。
趙東弼,以兵曹言啓曰,馬軍所巡令手十一名,牢子十四名,已爲磨鍊啓下,而謹依下敎,四營巡牢中各五名,又爲移屬本所之意,敢啓。傳曰,知道。
又以武一所試官意啓曰,臣所今日平明開場,而擧子捧單數,天字·半字十三人矣。先自木箭試取之意,敢啓。傳曰,知道。
又以武二所試官意啓曰,臣所今日平明開場,擧子捧單數自天字·半字十六人矣。先自木箭試取之意,敢啓。傳曰,知道。
又以武一所試官意啓曰,臣所今日應射擧子十三人內,入格十人矣。木箭旣已畢試,鐵箭鱗次試取之意,敢啓。傳曰,知道。
又以武一所試官意啓曰,臣所今日鐵箭應射擧子十人,俱爲入格矣。鐵箭旣已畢試,片箭·騎芻·騎槍·鳥銃,當爲試取,而無一人應試,各技皆已畢試,今方修整榜目之意,敢啓。傳曰,知道。
又以武二所試官意啓曰,臣所今日木箭應射擧子十六人內,入格十六人矣。木箭今已畢試,鐵箭鱗次試取之意,敢啓。傳曰,知道。
又以武二所試官意啓曰,臣所今日鐵箭應射擧子十六人內,入格十六人矣。各技皆已畢試,今方修正榜目之意,敢啓。傳曰,知道。
趙東弼啓曰,試官之出榜詣闕,例也,而武一所監試官李肯濂,二所監試官趙箕夏謂有身病,自外徑歸,事體未安,竝推考,何如?傳曰,允。
義禁府啓目,顯隆園令金台濟原情云云。問目內辭〈緣〉,泛稱遲晩,刑推得情,何如?判付。啓,除刑推議處爲良如敎。
上護軍李鎬俊疏曰,伏以臣無似賤品,猥叨專對之命,夙宵懍慄,歷累月而靡屆,夫是職也,古難其人,隨旌節而採謠俗,委幣玉而修信睦,苟非辭令足以諭志,謀慮足以覘國,莫宜充選,以臣菲材蔑識,雖在膂力方强之時,猶懼其不克句當,況今犬馬之齒,居然爲六十四矣。稟質自少虛脆,貞痼到老添劇,重以春夏以還,風火益肆,血證頻苦,眞元澌脫,脈息委弱,脚軟則尺地不能移,聲嗄則傍人亦難曉,或至視聽之失官,言語之錯序,其不至癃廢樣子者幾希,比當節換,諸祟闖發,晝夜呻囈,形殼徒存,奄奄若日之下山,想到遼·薊之間,煙樹蒼茫,風雪淒寒,驅四牡之騑騑,懷征夫之駪駪,已不覺神疲而氣索,其能竣役反命,有未可必,老馬爲駒,昔人所譏,臣若不量其力,致有顚仆狼狽,則臣罪之難贖,已無可言,其爲辱君命而僨使事,又豈細慮也哉?臣之蒙被恩造,與天無極,磨放薤粉,不足爲萬一酬報,夫安敢夷險燥濕之是擇,而以若衰尫昏綴,實無毫分堪承之望。玆敢冒悚控籲。伏乞聖明,特垂諒察,亟賜變通,仍治臣瀆擾之罪,以警具僚焉。臣無任云云。答曰,省疏具悉。所請依施。
吏曹參議洪殷謨疏曰,伏以臣於見職,冒據匪據,已有日矣。夫周官六典,首列天曹,參佐之責,雖與長·亞有間,若其通塞之與聞,唱注之代斲,寔爲三品淸峻之塗,是以朝家之所遴簡,一體難愼,有非如臣空疎者所可輕授而濫膺也,審矣。臣於除拜之初,非不自知其萬不稱當,而感恩怵義,始旣張皇出肅,繼又黽勉行政,只欲少伸其超走而已,猶復淟涊蹲仍,久妨賢路,則僨官事而招物議,將何以自贖乎?且臣賦質脆弱,每患痰祟,値此寒涼代序,宿症闖發,委頓床笫,末由殫束,綦重之職,由臣瘝曠,尤非細故。玆敢略陳衷懇,仰瀆崇嚴。伏乞聖慈,俯垂鑑諒,亟遞臣所帶吏曹參議之銜,以便公私焉。臣無任云云。省疏具悉。所請依施。
修撰李義悳疏曰,伏以臣於持被之中,卽接家信,則臣母素患痰癖之症,迨此換節之時,一倍添劇,臣聞此報方寸煎灼,按住不得。玆敢忙陳短章,徑出禁扃。伏乞聖明,俯垂鑑諒,亟遞臣職,俾便救護,且治臣擅離之罪,以肅朝綱焉。臣無任云云。省疏具悉。爾其勿辭救護。
上在昌德宮。停常參·經筵。
柳芝榮啓曰,來十一日,朝參日次矣。敢稟。傳曰,停。
又啓曰,明日常參·經筵,取稟。傳曰,停。
又啓曰,右副承旨沈相漢,今日不爲仕進,卽爲牌招,何如?傳曰,允。
傳于柳芝榮曰,政官牌招開政。
傳于柳芝榮曰,呈告同成均,在外敦寧都正許遞,今日政差出。
傳于柳芝榮曰,在外同春秋許遞,今日政差出。
傳曰,幼學李垠鎔,今日政瓜近敎官作窠擬入。
柳芝榮,以吏曹言啓曰,義禁府都事金光鉉·鄭龍朝,南部都事李承麟,北部都事申肯休,俱以身病,呈狀乞遞,竝改差,何如?傳曰,允。
又以吏曹言啓曰,繕工監假監役官鄭裕周·金程環·吳致穆,俱以身病,呈狀乞遞,竝改差,何如?傳曰,允。
有政。吏批,行判書尹滋承進,參判金永哲在外未肅拜,參議閔泳煥在外未肅拜,左副承旨柳芝榮進。以金疇鉉爲敦寧都正,趙文永爲同成均,金允植爲同春秋,金晩植爲謝恩兼冬至正使,元世洵·姜蕓爲禁府都事,兪秤煥爲南部都事,尹榮錫爲北部都事,李載榮·徐玳淳·元允俊爲假監役。
兵批,兼判書李載元病,參判李啓魯病,參議趙翼永入直進,參知李鳳九病,同副承旨趙東弼進。同知單李景儀,僉知單金宗漢,副護軍洪殷謨·李寬衡·金和容,以上竝單付。
吏批,再政。以房洙權爲假監役,李垠鎔爲童蒙敎官,假監役文允俊,今超通政,朝官年八十,依法典加資,知春秋單金允植,兼執義李重夏京試官減下。
以右副承旨沈相漢牌不進罷職傳旨,傳于趙東弼曰,只推。
柳芝榮,以議政府言啓曰,卽見江原道督鍊御史李道宰別單,則其一,新設兵隊放料,五月則用別貿穀一百十石,自六月至七月,則春川府癸未條田稅·大同·三手中取用,大米六十六石十二斗,田米一百二十一石二斗,餘在大米八十六石九斗,田米三百五十三石八斗留庫,而稅穀支放,雖伏承聖諭,正供所重自別,則自邑仍用,有欠事體,田稅·大同·三手米與田米癸未條,以該府留在軍需錢中,詳定代納事也。稅穀之劃補支放,亶由於軍食無缺之聖意也。此則特令詳定代納。其一,春川府所屬糧餉廳屯田畓與新設屯田畓,雖自今春收賭,明年支放,太半不足,本府大同田米二百七十石,自明年亦爲詳定代納事也。屯租所收,預料其不足,則依其數營邑從長措處,正供事體自別,不當課歲擧論置之事,分付,何如?傳曰,正賦果難詳代,而軍需所用,與他有別,自明年亦爲特施。
又以議政府言啓曰,卽見黃海監司尹宇善所報,則以爲延安府南八坊虛結九百九結六十二負五束,去壬戌,特蒙十年權減,至壬申以其限滿出稅,又於甲戌,更展十年,則今年爲限滿,而連歲失稔之餘出稅末由白川郡虛結一百五十八結三十六負四束,若不別般矯捄,則末流之弊,勢將無邑乃已,上項兩邑虛結,竝特許永陳爲辭矣。延安則限滿而輒請更展,實是難繼之政,白川則苟有陳結,待年分宜其參酌俵災,而今此道臣之拈出兩邑,先爲報府者,已知其窮蔀荒土猝無徵稅之望而然,國結所重,雖難擧議,事係民隱,合施另恤,延安·白川陳結,竝限五年蠲稅,庸示朝家曠絶之德意,而道臣·守宰築底査櫛,期於趁限復摠事,行會,何如?傳曰,允。
又以議政府言啓曰,卽見平安前監司金永壽所奏,則各邑餉還,今當開廒,歉歲民情,實爲艱乏,就其被災尤甚邑,只今年捧其耗穀,原穀則姑爲停退事,請令廟堂稟處矣。餉穀法意,縱有綦重,儉歲民情,宜存顧恤,而今此陳請,寔由於十分酌量而然,依所奏施行之意,分付,何如?傳曰,允。
趙東弼,以戶曹言啓曰,各司各種壬午元貢內,除當年用下,餘數米三千五百十六石十二斗四合二夕,錢一千八百四十二兩,分道磨鍊,別單書入之意,敢啓。傳曰,知道。
柳芝榮,以弘文館言啓曰,下番闕直,事甚未安,修撰李義悳陳疏受由,李承淵,副修撰宋伯玉有身病,林永相在外,應敎鄭光淵,副應敎趙秉翊,校理李泰容·徐誼淳,副校理洪瀅周,竝卽牌招,推移入直,何如?傳曰,允。
又以承文院言啓曰,卽見都京禮部咨文,則朝鮮各員,如由海道抵京,北洋大臣遵照定例,先期知照本部事也。以承領之意,撰出回咨,付撥下送灣府,以爲入送之地,何如?傳曰,允。
趙東弼,以統理軍國事務衙門言啓曰,卽見黃海兵使鄭雲翼所報,則以爲隨營牌入防,多年停番之餘,責以徵赴,則邑勢民情,必致罔措,依已例停番,毋論元保軍,每名二兩式收布雇丁爲辭矣。徵防自昔定制,收布挽近權行也。揆諸綢繆之義,非不疎虞,而第今民邑事勢,尤先軫恤,姑依報辭施行之意,分付,何如?傳曰,允。
又以義禁府言啓曰,保放罪人金台濟,還囚捧供以入,而病勢一向未差,仍爲保放之意,敢啓。傳曰,知道。
吏曹啓目,中樞都事李盛潤名字,改以承潤,前五衛將金大鏞名字,改以大熙,前判官李承業名字,改以廷來,副司果金源錫名字,改以永培,蛇梁萬戶金錫祥名字,改以錫成,出身李承昊名字,改以承老,鄭東河名字,改以東夏,韓鳳吉名字,改以鎭明事,爲等如告狀,依例令藝文館給帖,何如?判付。啓,依允。
上在昌德宮。停常參·經筵。
柳芝榮啓曰,明日常參·經筵,取稟。傳曰,停。
李漢永啓曰,右承旨趙臣熙,右副承旨沈相漢,今日不爲仕進,竝卽牌招,何如?傳曰,允。
柳芝榮啓曰,行都承旨朴定陽廚院進,行左承旨李漢永在外,右承旨趙臣熙,右副承旨沈相漢牌不進,同副承旨趙東弼式暇出去。院中,只有臣一人,伴直無人,行都承旨所當牌招,而拘於廳規,不得請牌,何以爲之?敢稟。傳曰,牌招。
以右承旨趙臣熙,右副承旨沈相漢牌不進罷職傳旨,傳于柳芝榮曰,只推。
柳芝榮啓曰,行都承旨朴定陽牌不進,伴直無人,右副承旨沈相漢旣有只推之命,卽爲牌招,何如?傳曰,允。
柳芝榮,以親軍前營言啓曰,本營事務轉益浩繁,前監役劉興敏軍司馬差下,令該曹口傳下批,何如?傳曰,允。
又以親軍左營言啓曰,武庫旣屬本營矣。自今日爲始,軍二十名,將校一人率領入直之意,敢啓。傳曰,知道。
同敦寧韓喆愚疏曰,伏以臣於日昨伏奉除旨,以臣爲同知敦寧府事者,臣感恩怵義,張皇出肅,粗伸叨謝之忱,而第臣本無敦寧,揆以格例,自在應遞,敢陳短章,仰瀆崇嚴。伏乞聖明,俯賜鑑諒,照例遞改,以存公格,以安私分,千萬幸甚。臣無任云云。答曰,省疏具悉。所請依施。
上在昌德宮。停常參·經筵。
柳芝榮啓曰,明日常參·經筵,取稟。傳曰,停。
又啓曰,同副承旨趙東弼,今日不爲仕進,卽爲牌招,何如?傳曰,允。
禮曹,冬至兼謝恩使拜表吉日,十月二十八日午時,方物封裹,同月二十五日。
兵曹口傳政事,副司勇單劉興敏。
傳于柳芝榮曰,明日當御春塘臺,演操親軍前營上番兵丁矣。該房知悉,寶劍外侍衛,竝置之。
傳于柳芝榮曰,明日殿座時,東宮侍座之節,依例磨鍊,桂坊陪衛外,竝置之。
以司謁口傳下敎曰,明日殿座時,承旨二員,史官二員入直,閣臣侍座時,輔德·兼輔德入直,春坊來待。
柳芝榮啓曰,試官之出榜詣闕,例也,而一所參試官洪祐禎監試官韓兢烈,謂有身病,自外徑歸,事甚未安,竝推考,何如?傳曰,允。
又啓曰,試官之出榜詣闕,例也,而二所參試官尹英秀,監試官洪羲麟,謂有身病,自外徑歸,事甚未安,竝推考,何如?傳曰,允。
又啓曰,卽者副校理尹泰興,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
傳于柳芝榮曰,政官牌招開政。
以右副承旨沈相漢牌不進罷職傳旨,傳于柳芝榮曰,只推。
柳芝榮啓曰,行都承旨朴定陽不爲仕進,行左承旨李漢永在外,右承旨趙臣熙廚院進,右副承旨沈相漢,同副承旨趙東弼牌不進。院中,只有臣一人,伴直無人,右副承旨旣有只推之命,更爲牌招,何如?傳曰,允。
以同副承旨趙東弼牌不進罷職傳旨,傳于柳芝榮曰,只推。
柳芝榮啓曰,右副承旨沈相漢牌不進,伴直無人,同副承旨趙東弼,旣有只推之命,更爲牌招,何如?傳曰,允。
又啓曰,行吏曹判書尹滋承牌不進推考傳旨,今方捧入,而開政命下之後,如是違牌,事甚未安,參判金永哲,參議閔泳煩在外,判書更爲牌招,何如?傳曰,允。
以右副承旨沈相漢牌不進罷職傳旨,傳于柳芝榮曰,只推。
柳芝榮,以禮曹言啓曰,卽接開城府幼學韓鍾大所志,則以爲族兄聖琦嫡妾俱無子,以其同姓四寸弟聖燁第二子錫冕,欲爲繼後,兩家諸族,相議完定,而養家父母,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據而不得登聞者,許令該曹論理草記事,載在法典,而門長韓鍾大所訴旣如此,韓聖燁第二子錫冕,立爲韓聖琦之後,何如?傳曰,允。
又以禮曹言啓曰,全羅道觀察使封進今九月令宗廟薦新石榴,來十月令宗廟薦新柚子,今初十日薦進,而景慕宮薦新則慶尙道例爲封進矣。本道所封未及上來,莫重薦獻,不可後時,依前例,以宗廟薦新加封石榴柚子,同日一體薦進,何如?傳曰,允。
又以禮曹言啓曰,卽接慶尙監司趙康夏移文,則以爲軍威縣鄕校大成殿南邊一柱漸頹,本地慮有頹壓之患,去七月十三日移安位版矣。不幾日殿屋三間,果爲頹覆,其所重葺,不容遲緩,修改後還安祭香祝,照例磨鍊下送云矣。軍威縣鄕校修改後,還安祭香祝,卽令該司照例磨鍊下送,從便卜日設行之意,分付,何如?傳曰,允。
又以弘文館言啓曰,副校理尹泰興,陳疏徑出,上番闕直,事甚未安,應敎鄭光淵,副應敎趙秉翊,校理李泰容·徐誼淳,副校理洪瀅周,竝卽牌招,推移入直,何如?傳曰,允。
又以弘文館言啓曰,上番闕直,事甚未安,應敎鄭光淵,副應敎趙秉翊,校理李泰容·徐誼淳,副校理洪瀅周有身病,尹泰興陳疏受由,副修撰林永相在外,修撰李義悳·李承淵,竝卽牌招,推移姑陞入直,何如?傳曰,允。
又以司僕寺一二提調意啓曰,大靜前縣監金奎任,遞任進上馬二匹,令纔上來,禾毛色別單書入,依例內廐立養之意,敢啓。傳曰,知道。
又以義禁府言啓曰,保放罪人金台濟,當爲還囚議處以入,而病勢一向未差,仍爲保放之意,敢啓。傳曰,知道。
義禁府啓目,粘連向前金台濟亦擅許之從謬,濫斫之遺察,係是溺職,有難參恕,以此照律判付,何如?啓依允。
副校理尹泰興疏曰,伏以臣於持被之中,卽接家信,則臣有老母,當此寒節,宿病闖發,一倍添劇,促臣歸視,臣聞此報,方寸煎灼,按住不得,玆敢忙陳短章,徑出禁扃。伏乞聖慈,俯垂鑑諒,亟遞臣職,俾便救護,且治臣擅離之罪,以肅朝綱焉。臣無任云云。省疏具悉。爾其勿辭救護。
上在昌德宮。停常參·經筵。
藥房提調曺錫輿,副提調朴定陽啓曰,伏來審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
柳芝榮啓曰,明日常參·經筵,取稟。傳曰,停。
又啓曰,右副承旨沈相漢,今日不爲仕進,卽爲牌招,何如?傳曰,允。
又啓曰,吏曹參議閔泳煥,自鄕上來云,卽爲牌招,何如?傳曰,允。
傳于柳芝榮曰,出宮門路,以宜春門爲之。
傳于趙東弼曰,在外敦寧都正許遞,今日政差出。
傳于趙東弼曰,吏曹參議疏批已下,卽爲牌招。
趙東弼啓曰,卽者觀象監官員來言,今此雜科初試時,提調當爲進參,而提調閔台鎬有身病,不得進參云,卽爲牌招,何如?傳曰,掌樂一提調相換。
又啓曰,卽者司譯院官員來言,雜科初試,再明日當爲開場,而提調金炳始有身病,閔泳緯在外,不得設行云,何以爲之,而提調金炳始卽爲牌招,何如?傳曰,允。二提調·長興提調相換。
沈相漢,以吏曹言啓曰,繕工監假監役官李載榮·徐玳淳·房洙權,南部都事兪秤煥,北部都事尹榮錫,俱以身病,呈狀乞遞,竝改差,何如?傳曰,允。
又以吏曹言啓曰,承文院著作金鎭衡,以其身病呈狀乞遞,改差,何如?傳曰,允。
有政。吏批,行判書尹滋承進,參判金永哲在外未肅拜,參議閔泳煥牌招不進,右副承旨沈相漢進。以曺殷承爲同敦寧,姜爲敦寧都正,金永壽爲知經筵,李鍾崙·權昌壽爲禁府都事,李寅泰·鄭利采·殷奎燮爲假監役,徐鴻淳爲南部都事,趙秉益爲北部都事,李鍾協·徐九淳爲監察。
兵批,兼判書李載元病,參判李啓魯病,參議趙翼永病,參知李鳳九入直進,同副承旨趙東弼進。同知金佑烈,護軍韓喆愚,副護軍文允俊·金疇鉉,副司勇趙復永,以上竝單付。
吏批,再政。以李鼎漢爲宗簿主簿,尹英烈爲引儀,觀象監提調閔台鎬,掌樂院提調尹滋承,司譯院提調閔泳緯,長興庫提調沈履澤,以上相換事,承傳,全羅道京試官洪炳一,兼掌令減下。
以吏曹參議閔泳煥牌不進罷職傳旨,傳于趙東弼曰,只推。
沈相漢,以禮曹言啓曰,來十月初二日行宗廟冬享大祭親行時,永寧殿依例遣大臣攝行,何如?傳曰,允。
趙東弼,以親軍左營言啓曰,臣祖淵進詣南廟有頉處,看審修改後,別單書入之意,敢啓。傳曰,知道。
又以親軍右營言啓曰,臣泳翊進詣東廟有頉處,看審修改後,別單書入之意,敢啓。傳曰,知道。
又以親軍後營言啓曰,臣泰駿進詣北廟有頉處,看審修改後,別單書入之意,敢啓。傳曰,知道。
又以親軍右營言啓曰,武藝別監朴命哲,本營內山一牌字內駱山近處中松三株,無難斫代,而係是掖屬,不敢擅便,何以爲之?敢稟。傳曰,旣已除下,下本營依律勘處。
又以刑曹言啓曰,咸鏡北道按撫使趙秉稷狀啓內,鏡城府徒一年定配罪人姜命祿限滿矣。取考曹上配案,則命祿以凌辱士夫罪,癸未八月到配,今已限滿的實,依法典放送後,徒流案頉下事,分付道臣之意,敢啓。傳曰,知道。
吏曹參議閔泳煥疏曰云云。省疏具悉。往事何忍說也?今此特除,意實有在,爾其勿辭察職。
上在昌德宮。停常參·經筵。
趙東弼啓曰,明日常參·經筵,取稟。傳曰,停。
傳于趙東弼曰,再明日眞殿茶禮,當自內親行矣。該房知悉,時原任大臣·閣臣·宗親·儀賓二品以上入參。
傳于趙東弼曰,再明日眞殿茶禮時,東宮當自內行禮矣。該房知悉,春·桂坊·相禮,使之待令。
趙東弼啓曰,司譯院提調金炳始牌不進推考傳旨,今方捧入,而明日雜科初試時,當爲進參,如是違牌,事甚未安,更爲牌招,何如?傳曰,典設提調金在顯,令該曹口傳相換。
吏曹口傳政事,司譯提調金炳始,典設提調金在顯,以上相換事,承傳。
趙東弼啓曰,明日召對,取稟。傳曰,爲之。
趙東弼,以禮曹言啓曰,水原留守洪祐昌狀啓,顯隆園令金台濟,參奉金志均,令攸司拿處事,命下矣。假官一員依例差送,以爲代直後就拿之地,何如?傳曰,允。
又以弘文館言啓曰,上番闕直,事甚未安,副校理尹泰興陳疏受由,應敎鄭光淵,副應敎趙秉翊,校理李泰容·徐誼淳,副校理洪瀅周,竝卽牌招,推移入直,何如?傳曰,允。
又以郵征局言啓曰,郵征將始行用矣。所有本局職制章程,事務章征,郵征規則,京城內郵征往復開設規法及京城·仁川間往復郵征規法,各具冊子以入之意,敢啓。傳曰,知道。
又以親軍前營言啓曰,謹依下敎,南兵營上番兵丁等處,一一勞問後,仍爲犒饋之意,敢啓。傳曰,知道。
又以義禁府言啓曰,保放罪人金台濟,當爲還囚,照律以入,而病勢一向未差,仍爲保放之意,敢啓。傳曰,知道。
義禁府照目,顯隆園令金台濟矣,本府議啓內,擅許之從謬,濫斫之遺察,係是溺職,有難參恕,以此照律,罪杖八十收贖,奪告身三等私罪。奉敎,不無斟量者存,特爲分揀放送。
上在昌德宮。停常參·經筵。
沈相漢啓曰,明日常參·經筵,取稟。傳曰,停。
又啓曰,卽者宗廟署官員來言,再明日望祭受香時,提調以獻官當爲進參,而提調韓敬源有身病,不得進參云,卽爲牌招,何如?傳曰,允。
傳于趙東弼曰,農桑造織之務,瓷甎牧畜紙茶之屬,皆關係經用,可以裕國利民,故已有掌內司多少經紀,而不可無掌事幹務之屬員,設局置官後諸般措處,令軍國衙門磨鍊節目以入,此外更有敎民興業之事,掌內司依例草記稟處。
沈相漢啓曰,宗廟提調韓敬源牌不進推考傳旨,今方捧入,而望祭獻官當爲進參,如是違牌,事甚未安,更爲牌招,何如?傳曰,允。
沈相漢,以弘文館言啓曰,上番闕直,事甚未安,應敎鄭光淵,副應敎趙秉翊,校理李泰容·徐誼淳,副校理洪瀅周有身病,尹泰興陳疏受由,副修撰林永相在外,修撰李義悳·李承淵竝卽牌招,推移姑陞入直,何如?傳曰,允。
又以侍講院言啓曰,明日眞殿茶禮親行敎是時,王世子自內行禮敎是時,有春坊待令之命,而文學尹榮植有身病,無以備員,何以爲之乎?敢稟。傳曰,許遞,前望單子入之。
文學前望單子入之,金裕成落點。
沈相漢,以侍講院言啓曰,新除授文學金裕成,卽爲牌招察任,何如?傳曰,允。
甲申九月十二日初更,上御重熙堂。召對入侍時,參贊官趙東弼,侍讀官李泰容,檢討官宋伯玉,待敎金用均,假注書朴永薰,記注官李禧龍,別兼春秋閔正植,各持綱目第四卷以次進伏訖。上曰,史官分左右。仍開卷。上曰,上番讀之。泰容讀自留侯病,止爲皇太子衛軍覇上。上曰,釋義。泰容釋義訖。上曰,文義奏之。泰容曰,漢高帝以雄傑之主,猶忽其宗統之大,溺於燕好之私,常欲易太子,留侯招致鴻鳳,輔成羽翼,因說令太子監關中兵,以安儲位,不搖邦本,其節義智謀,遠過於人,故程子曰,高祖之任子房,亦不足以盡其術矣。上曰,漢高祖創業之功,皆子房之力,而前後功臣莫先於子房,此眞所謂磐石之功也。高帝之欲易太子,大一欠事,子房之納諫,必當其可,而高帝隨聽隨用,果是駕馭之術,豈不壯哉?泰容曰,聖敎切當矣。太子天下本,本一搖則天下動,晉獻公之於驪姫,秦始皇之於扶蘇,皆由徇私而致亂,漢高帝去秦不古鑑殷未遠,猶欲廢嫡立少,蓋於嫡妾之分,不凌不逼,實是帝王家大關係也。子房言之必當,高帝聽之易用,宗社磐泰,山河帶礪,固可謂馭群雄屈群策之大度矣。上曰,下番讀之。伯玉讀自布之初反,止相救爲奇。上曰,釋義。伯玉釋義訖。上曰,文義奏之。伯玉曰,英布,本一驪山反徒耳,渠之臣節,不足深誅也。以漢高帝駕馭群雄之術論之,則天下旣定,一代功臣若菹醢韓·彭之類,不能無憾於天地之大也。上曰,以若高帝之豁達大度,致疑於功臣,竟不能保全,此未免一欠事也。伯玉曰,大抵人君之道,使臣以禮,而推誠服人,則爲人臣者,惟盡職分,然後君臣相孚,百事可做矣。伏願殿下澄省焉。上曰,參贊官讀之。東弼讀自布善用兵,止餘皆走。上曰,釋義。東弼釋義訖。上曰,文義奏之。東弼曰,臣所讀,卽摠論上文,而文義則上下番儒臣,備陳無餘,臣無敷衍更達者矣。上曰,閣臣讀之。用均讀自安能相救,止何苦而反。上曰,釋義。用均釋義訖。上曰,文義奏之。用均曰,布是楚之梟將,則置陳之法,其如項籍者,宜矣。上曰,高帝望其布陣之精密,果如項籍軍,故惡之而有此問也。上掩卷,仍命史官就座,又命退,諸臣以次退出。
上在昌德宮。停常參·經筵。
柳芝榮啓曰,明日常參·經筵,取稟。傳曰,停。
趙東弼啓曰,今日眞殿茶禮時,承旨當爲備員,而行左承旨李漢永在外,何以爲之?敢稟。傳曰,許遞,前望單子入之。
承旨前望單子入之,李源逸落點。
柳芝榮啓曰,宗廟提調韓敬源牌不進推考傳旨,今方捧入,而望祭獻官當爲進參,如是違牌,事甚未安。更爲牌招,何如?傳曰,許遞,令該曹口傳差出。
注書朴永斗病,代以鄭承鉉爲假注書。
傳于柳芝榮曰,政官牌招開政。
傳于柳芝榮曰,呈告禮曹判書在外,敦寧都正許遞,今日政差出。
傳于趙東弼曰,疏批遲滯之中官沈周鉉推考。
柳芝榮啓曰,明日召對,取稟。傳曰,爲之。
又啓曰,行吏曹判書尹滋承,參議閔泳煥牌不進,參判金永哲在外,推考傳旨及罷職傳旨,今方捧入,而開政命下之後,如是違牌,事甚未安。判書更爲牌招,何如?傳曰,參議只推,待明朝一體牌招。
傳于柳芝榮曰,在外吏曹參判許遞,前望單子入之。
吏曹參判前望單子入之,徐臣輔落點。
柳芝榮,以奉常寺提調意啓曰,祭享所用秋等中脯三百六十三貼,今九月十三日畢造,而所入牛隻爲三十六首矣。進上看品中脯二貼,依定式封進之意,敢啓。傳曰,知道。
又以親軍右營言啓曰,謹依草記批旨,武藝別監朴命哲,嚴棍二十度勘處之意,敢啓。傳曰,知道。
督辦軍國事務金有淵疏曰,伏以臣之父母墳山,在於京畿交河地,而外內奔走,未遑自暇,省掃之曠,居然四載矣。霜露感愴,此時益切,身縻職名,不敢擅離,猥控短章,仰瀆崇嚴。伏乞聖慈,俯垂鑑諒,遞臣督辦之銜,賜臣往返之由,俾伸情私,區區至祝。臣無任云云。答曰,省疏具悉。卿其勿辭,從便往來。
副護軍李驥彦疏曰,伏以鋤耰錢鎛者,難與講鍾鼓管籥之音,兜矛弓劍者,莫與論簠簋俎豆之儀,然蒭蕘賤品也,而大雅曰詢于蒭蕘,庶人蠢愚也,而洪範曰謀及庶人,臣以蠢愚賤品,幸生忠孝之家,長於仁賢之都,業文課學,而年及八耋,猥忝國庠,榮感之極,悃愊則深且切矣。才學俱蔑,雖不足講論時務,敢不略陳情素,罄輸衷曲也。竊伏惟爲國治安之謨,不出義理上做去,當今急務有八條,一曰得人才,二曰養義兵,三曰嚴科制,四曰務農桑,五曰重爵祿,六曰減外任月俸,七曰修煙臺,八曰禁淡蓓。吁,得人才如之何?夫人才,國之元氣也,元氣肹嚮,然後身其剛康,人才登庸,然後國以治平矣。詩曰,濟濟多士,文王以寧,赳赳武夫,公侯干城,士以才德補政,武以勇略衛國,蓋文武竝用,長久之術也。明君在上,竭誠旁求,恃賢如,腹心賞祿有功,則人樂爲用,故軍誌曰,治國安家得人人者,謂其英雄之人,而英雄者,國之幹也,故曰,羅其英雄,則敵國窮,國之興替,其不在得人乎?禮著造士,易尙養賢,玉之在璞擲則瓦石,追琢則珪璋,水之發源,壅閼則汚泥,疎濬則川沼,仄席攬英,引進而崇其術業,歷試而發其器能,得伊·呂之才,則可成湯·武之王業,得毅·蠡之略,則可做燕越之覇功,自昔有爲之君,豈有不得其人而能王能覇者乎?亘古迄今,才不借於異代,天生一代,才足了一代事,則居今之世,足了今世之事者,亦今之伊·呂也,今之毅·蠡也,豈不以得人才爲先務乎?且人之才能,各有長短,宗匠順輪桷之用,故枉直無廢,材良御適夷險之宜,故駑驥無失性,治莫盛於唐虞,各任所能,不務兼備,故用能平九土,播百穀,敷五敎,序五刑,禮樂鬱興,蠻夷率服,曁鳥獸魚鼈亦莫不寧,蓋由擧得其人,任得其所,何代無賢人之才德,與時升降,好之則至,抑之則衰,惟在君上導率之如何耳。吁,養義兵如之何?國家之治亂,其猶天地之陰晴也,時無長晴之理,而天地則固自如矣。治或生亂,亂或資治,恃治而不修,則治或生,亂遭亂而能懼,則亂或資治,禦亂莫如理兵,理兵莫如恤民,而恤民在結人和而足食,理兵在得人才而善調,軍誌曰,雖石城十仞湯池百步,非德不能保,無粟不能守,故晁錯論安邊之策,要在務衆而積穀,充國建破羌之議,先務養兵而屯田,今國家甄人才而分屯要害,懷民衆而勸課農業,自强之策,頗已完備矣。又於京師,多選勇士,敎養別技,是乃任宏所謂技巧者,兵法之一種也,豈不欽仰哉?亦有不擾軍政,而使兵自强之道,第自京師,遠洎營邑,各設義兵廳,上而卿士皆以義將稱,下而儒武皆以義士稱,毋論士農工商吏胥奴隷僧保,其列邑鄕將吏奴則各以其屬爲長,凡民則擇儒武爲長,僧保則以僧爲長,都以義兵稱號,使之聽令於該邑守宰,其中有智略異等忠義出類者,恪別褒賞,則處處願忠,樂義之士,必將聞風而興起,不令而自勵,實爲天下之精兵矣。至於深山幽谷沿海各處,亦皆仿此而爲之,因地設險,隨時應變,以售緩急而已。以之而少寬軍政,逃故闕額,勿充虛名,隣族軍布,一傡蕩減,制其民産,安堵田里,則大小人民,皆自作義士,自樂義兵,自衛其鄕,臨難應猝,不可勝用也。軍讖曰,使城自保,令士自處,其不信矣乎?吁,嚴科制如之何?我朝之以科第取人,莫此之美且善也。自昔名賢碩輔,皆由科擧中出來,則其規也緊於唐虞之詢咨,其選也賢於殷周之夢卜也。詩賦焉觀其志性,義疑焉觀其才能,論策焉觀其器局,箋表焉觀其言行,詔制誥箴銘頌,學問之所發越也,講經·武藝·雜科·技術之所博通也。初會試時,愼其秘封照訖,以杜私關,考其帳籍技藝,以明黜陟,其他禁防諸節,何等嚴明,而法久弊生,勢所固然。夫何近來,賣文賣筆,無所忌憚,代射·代講,自爲能事,不知文筆之爲何事,而有登大小科者,不知弓銃之爲何物,而有登武藝科者,其於進用,有何補益於國哉?科規日漸解弛,無初試而冒入會圍,隱然入格者,比比有之。且親臨之科,或不入場屋,而偃臥自家,借文·借射,高捷文武科者,每每有之,實非臣子事君之道,亦豈先聖朝設科之本意哉?凡百科規,載在國典,不必索言備論,而科規諸條,非特入場時揭示,科擇行關時,播諭各道,爲先照訖講嚴勅受之,隨其單子,照點入門,會試時亦如是申勅,毋使亂入作梗,然後無文筆者,不可冒進,有才行者,庶可有造矣。吁,務農桑如之何?自古帝王之政,莫不以農桑,爲天下之大本,而唐虞三代太平之治,皆本於此,故孔子曰,旣庶矣,富之,旣富矣,敎之。孟子,明明君制民之産,仰足以事父母,俯足以育妻子,然後驅而之善,故民之從之也輕。聖賢之論王政,不過如此,則富國之術,無他,百畝之田勿奪其時,五畝之宅樹之以桑而已。箕疇八政,首以食貨,太公三略,務以耕桑,何莫非養民制産享國安邦之術耶?後世儒者之談論治道,言必稱堯·舜,口不絶三代,而至於農桑之說,則斥以功利,未嘗有掛齒者,槪以正心誠意爲恒談,而姑未知王政之所由立也。古者以六府孔修,三事就緖,爲王政之先務,而降及後世,漢文帝以爲,農者天下之大本,極致豐富,故當是時,家給人足,風流篤厚,此乃三代後一太平也。唐太宗用魏徵之言,斗米三四錢,此又皇漢後一太平也。至大明時,太祖高皇帝又以農桑爲務,天子親耕,皇后親蠶,敎天下民課歲種桑,雖下隷,皆着紋繡,違者充軍,至洪武末,有瑞麥之頌,致甘露之祥,豐富之治,又爲盛唐後一太平也。惟我殿下,丕承祖宗屢洽之政,欲復古昔帝王之治,以農桑爲重務,乃命統理衙門,行關于八路,廣修堤堰,多種桑麻黍稌,比前倍蓰,桑麻剩年鬱茂,民産自饒,又爲大明後一太平也。乘此盛治,益務其政,尤極至當,故敢此仰贅焉。吁,重爵祿如之何?官人以賢士必供職,賞人以功臣,必盡誠,蔑效而授爵,則爵輕,非功而施祿,則祿煩,爵祿王國之綱,一綱或紊,萬目皆弛,臣於科時,每每赴京而觀,則街路市肆,無非朝官貴人,問之則曰僉同知衛將護軍等職名也。仍問有何功名而得其好官乎,彼曰,別無功名而得便借銜云,太半如是也。靑朱雜沓於胥徒,金玉爛熳於輿皁,薰蕕莫辨,涇·渭難分,彼空然借銜者,冠帶服飾,無異柱石之老相,依然巖廊之勳臣,差品列異章服,所以表尊貴也。賦秩廩錫貨財,所以彰勳德也,在昔黃帝氏爲文章表貴賤,永示千萬世不易之王章也。伏願殿下,勿置以年久己行之事,收議於廟堂,改其衣制,辨別尊卑貴賤,恐未知如何。吁,減外任月捧,如之何?外官之厚廩優俸,賞其治郡之績也。古者官刺史祿二千石,今者蕞爾偏邦,監司祿多至十餘萬石,然而遞任數年,或有桂玉之歎,未知緣何用費而然也。然則雖多奚益,國朝施設之初,外官廩俸,不過自奉之適足,而京師內儲,皆爲豐富矣。粵在壬丙創攘,外方倉庾匱乏,郡邑無儲,許多軍兵饋餉無路,甚至侵掠閭里,奪民財貨,山野之間,餓殍相連,諸路牧伯,猝難變通,自致僨事,故靖亂之後,京捧錢穀,優數劃付於外道,故外官月捧,自爲倍前,內職頒祿,自致無餘,爲仕者皆以外任爲重,不求禁闥之任,是豈奉職之道理乎?臣聞君之理國,若身之使臂,臂之使指則小大適稱,而身所以能使臂者,身大於臂,臂所以能使指者,臂大於指故也。不可使指大於臂,臂大於身,京師者,監營之本,監營者,郡懸之本也。其勢當令京師如身,監營如臂,郡縣如指,執柄行權,王者之通典也。須減外任月俸之半,輸之京師,恢用國家經用,則於理似無臲卼矣。吁,修煙臺,如之何?煙臺者,烽燧之臺,而遠地傳信,可謂不疾而速也。一依高句麗山城之例,修保之,可矣。朝鮮曾於三國之時,山河鼎峙,干戈日尋,民不安堵,故列邑皆設山城,以爲捍衛之地,以各邑士大夫爲城將,皆有統領,闔境之人,不得任其潰散,聞有敵變,則各率其父母妻子,一時淸野,撤入山城,敵兵入境,則野無所掠,欲伐其城,則父母兄弟之兵,盡力拒守,山城之設險,夫如是之重,而自三國統合以後,專尙文敎,武略不競,城守之法,漸至廢弛,惜哉。今時則旣無朝夕之警,亦有古今之異,竊料便簡而易就,永久而無廢者,莫如煙臺之增修也。中國則地平路遠,只爲烽燧而設,我東則山川險阻,處處要害,一夫當關,萬夫莫開者,在在皆然,若廣設煙臺,隨其地勢,每臺守置數十人,或數百人或數千人,堅其臺榭,固其城垣,脫有緩急,則多輸兵糧,據守避兵,毋出其鄕,各盡智力,把截賊路,則賊不敢近,欲避此適,彼則凌山越谷,兵馬難行,欲便道取疾,則到底有礙,進退狼顧,又無所措,我則堅壁固守,以逸待勞而已。然則煙臺之設備,猶勝於巨邑之城守,而邊圉之長策,莫善於此,期以數年可見成效,而隣敵之患,不足深慮矣。吁,禁淡蓓,如之何?澹蓓,俗所傳澹婆者,色美性淫,欲取天下男而未果如慾,含惋入地,化爲草,古之虞美人草,王昭君草也。其草也,非菜非穀,而摘葉時宿於陰,曝於陽,燒存性悅人口,其花則軟紅而味甘多子,其葉則色鮮而煙香多津液,兼五味而燥且冽,醫方所謂消痰劑也。雖云消痰,而別無特效,甚苦且毒,而人無老少賢愚,皆自嗜悅者,惑於草性之淫也。凡於飮食之節,毋禁於尊前,而惟獨淡草之禁於尊前者,眞是淫物之不得褺狎於尊前也。肆於中廟朝,一傡痛禁,而適値嘉禮時,因循遂寢矣。毋論男女貴賤,不敎而貪嗜,頗覺好色,人之常情也。實非甘旨之物,而禁防甚棘,曁兒童走卒,隱避暗居,乘隙暫吸爲快,皆迷惑之甚也。移其情而事父事君,如是之專心,好賢好德,如是之甚好,愛人愛物,如是之甚愛,則天下無不是底人也。第觀人家器什,則火爐·灰板·煙竹·唾器·溺缸·舌榼·囊匣等物,皆爲淡草設,而多以金·銀·銅·錫·瑤玉·綺錦·奇本賁飾,而煙筒尤侈麗也。簡竹則或染或雕或漆,以是致誠者,多比如爲女色,而不惜貨財也。至若良田沃土,不種穀多種淡草,其害穀害財,不可尋常論也。味其甘肥耶,劑其飽飫耶,抑亦救荒耶,益壽耶?吮吸之間,只是損氣而已。食不知其味,而人皆嗜好,一直妖怪之草也。緣此而觸傷口吻,或至致斃之境,因此而延燒器物,亦多被災之端,其爲國家禍害,儻如何哉?惟玆淡草,斷當禁絶,而禁斷之道,亦爲不難,下令之日,已儲之草,代以樵蘇,自各道各邑,嚴勅防曲,閭里截勿耕種,此草限三年不種,則自然禁斷,而如或違令者,隨其輕重,受贖充軍,再三犯禁者,施以五刑之律,則必當禁絶,而國之財貨,此嬴饒矣。伏惟殿下,裁處焉。夫知無不言之謂盡,事君以義之謂忠,臣之夙心,以此爲奉上之道,以此爲輔政之資,久矣。粵自入學講道窮理切擬贊主澤民之功,而今已年暮矣。幸逢休明,無所施諸行事,故敢以時務八條,空言覶縷於前,或有千慮一得,則不以人廢言,不以言廢事,方今休運靈長,治敎遠訖。舜闢四門,周通九道,矧惟我東宮邸下,貳極纘德,四重宣光,仁孝日聞於邇遐,睿學月將於緝熙,千萬歲無窮之福,兆於此,士生斯世,縕袍華於佩玉,飮水甘於冽鼎,際玆升平日久,民不見軍務之事,故年間上都將士,鼓喊於闕外,遠方商舶,輻湊於海曲,八路大小人民,不知所然,遑遑焉奔走於道路,棲息於山谷矣。邇者倀倀失道之人,得聞擧孝廉甄才諝,廣開進賢之路,勸農商通商貨,永奠安民之業,稍稍還集于故里,依舊安堵,士曰時哉,民曰樂哉,然而衆庶者至愚而神,其蚩蚩鄙吝,實是愚也,而冥冥之中,上之得失,靡不辨,上之好惡,靡不知,上之所祕,靡不傳,上之所言,靡不察,此其類於神也。誠願殿下,示敦朴爲,先斂五福,敷錫玄默,自修威德,竝施誕行八條之時務,則遠人自服,國泰民安,永享太平於無疆矣。臣無任云云。省疏具悉。所陳諸條,或有可採也。
忠州進士慶焌等疏曰,伏以辰居之所而衆星拱之,天道也,經始之臺,以民力爲之,人道也,天人之際,豈不畏哉?臣等生此禮義之邦,冠儒服儒者,定名分立紀綱而已。嗚呼,去壬午六月軍兵之亂,頹此紀綱,紊此名分,稱之以吾儒者,恬然越視,則綱紀不復振矣,名分不復正矣。惟我母聖后住御于忠州藏后院,而奉迎之日,八域臣民咸曰臨御之所,非疇昔之閭閻也。起宮闕而表之,以示尊嚴之義理昭然,而置以私室,則尊嚴之不明,視同閭閻則堂廉之給不分,故臣等自去年十月,不避斧鉞,敢陳微誠,五朔叫閽,四度獻疏,未蒙允兪之恩批,臣等之誠悃,有所未盡而然歟?臣等非不知聖意攸在,群情莫遏,此宮之建,何可已也?先告君父,後建宮宇,使愚夫愚婦,咸知奉上尊君之道,於義當然,故臣等敢效扶義之忱,先辦家貲,買其家封其門,又封遺漏之衣,而猥自三月,營建宮宇,始開木石之役,費至萬餘,而前忠州牧使臣閔應植,拘於歉歲,姑使中止,故卽爲停役矣。去七月,又使忠州鎭營,捉營建有司進士臣慶焌之七十病兄,廿歲弱子,竝爲着枷牢囚,人至死境,家至敗亡,然則爲國之士,不復作矣。獻忠之路,永爲塞矣。豈不痛迫哉?雖家敗身亡,宮宇竣成,則無復餘恨也,而以臣等之愚,誠雖一日不可忘其尊嚴之義,置以私室矣。伏乞天地父母,俯垂鑑諒,特許允兪,以副萬一區區之誠焉。臣等無任云云。省疏具悉。此事已有前日之批,更勿煩瀆。
鐵原幼學李喜完等疏曰,伏願殿下,細垂察納焉。伏以褒忠旌孝,昭代之令典,揚善彰美,士林之公議也。惟我聖上登極後,大開文明之治,有虞舜之大德,東宮邸下有文王世子孝仁,則朝野莫不懽欣蹈舞,忠愛之悃,請以萬世之祝,奉獻於旒纊之下,實萬世無疆之休矣。於是乎天運暫否,不意當不忍言壬午夏之軍擾,在野外億兆士民遠莫及之歎,不以盡滅悖亂之軍,痛莫甚焉。在朝比周·召輔弼近侍臣故領相李最應,忠翼公臣故輔國金輔鉉,忠獻公臣故輔國閔謙鎬,忠肅公臣故參判閔昌植根天貫日之忠,共當惶悚之地,手無尺寸之兵,翼蔽左右,天陛之前,蹈白刃如樂地,而盡忠竭力,竝命於王事,死亦生也。扶宗社於萬世,立大義於千秋,不愧于古人之堂堂忠義也。通天下之人心,與三忠臣之義同爲心,盡掃狂風亂雲,日月竝明,丹綸煌煌,以定一國人心,特賜三忠諡號,聖恩如天,臣等雖在畎畝耕讀之士,然伏不勝慕忠之義理,從四方而來,不避猥越,惶恐伏地,齊聲仰籲于禁闥之前。伏乞天地父母,我聖主特念三忠臣大義,旌表其閭,使四方多士以效三忠之義,樹風聲於百世之意,臣等竊伏念無任云云。省疏具悉。此在朝家處分,非爾所知也。
甲申九月十三日＀時,上與王世子詣眞殿。茶禮親行入侍時,行都承旨朴定陽,行左承旨李漢永,右承旨趙臣熙,左副承旨柳芝榮,右副承旨沈相漢,同副承旨趙東弼,記事官朴永斗,別兼春秋金春熙·閔正植,待敎金用均,校理李泰容,修撰宋伯玉,以次侍立。時至,通禮跪啓請外辦,上具翼善冠·衮龍袍,出齋殿,通禮導上詣版位,跪啓請四拜興平身,上行四拜禮訖。通禮導上詣盥洗位,上盥洗訖。通禮導上詣第一室尊所,承旨奉香,承旨奉爐上三上香,承旨奉盞跪進,上執盞,以授承旨,奠于案上,上連獻三盞,次詣第二室·第三室·第四室·第五室·第六室,行禮如上儀訖。通禮導上降後位,跪啓詣四拜禮,上行四拜禮,通禮跪啓禮畢,大臣進前問候訖。以下缺
上在昌德宮。停常參·經筵。
柳芝榮啓曰,明日常參·經筵,取稟。傳曰,停。
又啓曰,右副承旨沈相漢,同副承旨趙東弼,今日不爲仕進,竝卽牌招,何如?傳曰,允。
又啓曰,新除授吏曹參判徐臣輔,一體牌招,何如?傳曰,允。
吏曹口傳政事,以閔種默爲宗廟提調。
傳于柳芝榮曰,禮房承旨馳詣宗廟·景慕宮,奉審摘奸以來。
傳于柳芝榮曰,今見前營上番兵丁演操,則彀率步伐,頗有可觀,經年效勞,甚庸嘉尙,前南兵使尹雄烈,特爲加資。
柳芝榮啓曰,假注書高溶有身病,勢難察任,今姑改差,何如?傳曰,允。
高溶改差,代以方夏鎭爲假注書。
柳芝榮啓曰,行都承旨朴定陽機器局進,行左承旨李源逸不爲仕進,右承旨式暇出去,右副承旨沈相漢,同副承旨趙東弼,牌不進。院中只有臣一人,伴直無人,行左承旨所當牌招而拘於廳規,不得請牌,何以爲之?敢稟。傳曰,牌招。
柳芝榮,以吏曹言啓曰,繕工監假監役官李寅泰·鄭利采·殷奎燮,南部都事徐鴻淳,北部都事趙秉益,俱以身病,呈狀乞遞,竝改差,何如?傳曰,允。
柳芝榮啓曰,臣吏兵批兼進之意,敢啓。傳曰,知道。
有政。吏批,行判書尹滋承牌招不進,參判徐臣輔進,參議閔泳煥牌招不進,左副承旨柳芝榮進。以吏批言啓曰,行判書尹滋承,參議閔泳煥,竝牌招不進,小臣獨政未安,何以爲之?敢稟。傳曰,仍爲之。以金弘集爲禮曹判書,洪鍾大爲敦寧都正,呂圭益爲大司成,鄭寅學爲宗府正。
兵批,兼判書李載元病,參判李啓魯入直進,參議趙翼永病,參知李鳳九病,左副承旨柳芝榮進,以宋紀濂爲伐登僉使,同知單沈觀晉,大護軍沈履澤,護軍金永哲·李漢永,副護軍姜·李萬稙,副司直尹榮植,副司果李喜鼎·高永善,以上竝單付。
吏批,再政。以南廷綺爲司成,李祖冕·安學淳爲禁府都事,金秉熙·李宗海·金思欽爲假監役,李範學爲南部都事,韓翊天爲北部都事,承文著作單方夏鎭,正字單金基璜,副正字單玄圭根。三政。以趙東冕爲司僕正,故同知陰道常,贈兵判例兼,忠節卓異贈職事,承傳。故學生林秀俊·權淳,贈監察,孝行卓異贈職事,承傳。
以右副承旨沈相漢,同副承旨趙東弼牌不進,罷職傳旨,傳于柳芝榮曰,只推。
柳芝榮啓曰,行左承旨李源逸牌不進,伴直無人,同副承旨趙東弼,旣有只推之命,更爲牌招,何如?傳曰,允。
以吏曹參議閔泳煥牌不進,罷職傳旨,傳于柳芝榮曰,只推。
柳芝榮以奎章閣言啓曰,明日卽書香閣望奉審日次,臣進詣擧行之意,敢啓。傳曰,知道。
又以觀象監試官意啓曰,今番陰陽科初試時,天文學只九人,地理學只一人,命課學只一人,以十一人修整榜目以入之意,敢啓。傳曰,知道。
上在昌德宮。停常參·經筵。
藥房副提調朴定陽啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿不必入侍矣。
大王大妃殿·王大妃殿·中宮殿,口傳問安,答曰,知道。世子宮·世子嬪宮,口傳問安。答曰,知道。
柳芝榮啓曰,明日常參·經筵,取稟。傳曰,停。
又啓曰,右副承旨沈相漢,今日不爲仕進,卽爲牌招,何如?傳曰,允。
傳于柳芝榮曰,禮房承旨馳詣宣武祠,奉審摘奸以來。
傳于趙東弼曰,政官牌招開政。
傳于趙東弼曰,館錄爲之。
柳芝榮啓曰,館錄爲之事,命下矣。副提學未差之代,今日政差出,何如?傳曰,前望單子入之。
副提學前望單子入之,尹泰駿落點。
傳于趙東弼曰,前南兵營兵丁之全數久留,事甚悶然,使之輪回上番,俾紓遠地民情事,分付前營。
以司謁口傳下敎曰,前營上番前南兵營兵丁中,下送者回糧,從厚題給事,分付前營。
以右副承旨沈相漢牌不進罷職傳旨,傳于趙東弼曰,只推。
傳于趙東弼曰,右副承旨許遞,前望單子入之。
承旨前望單子入之,金永哲落點。
傳于趙東弼曰,疏批遲滯之中官金漢宗,推考。
趙東弼啓曰,正言尹英秀,以其親病,投章徑行,原疏纔已捧入矣。所當直捧遞差傳旨及禁推傳旨,而此與無端下鄕有異,從重推考,何如?傳曰,允。
以駕轎造成時司僕提調以下別單,傳于趙東弼曰,提調洪淳穆,內下大豹皮一令賜給,提調李載元,內下豹皮一令賜給,兼內乘鄭完點,兒馬一匹賜給,內乘申從均陞敍,別看役姜湕六品職待窠首先擬入,其餘牌將·日官·畵員·員役·工匠等,竝依判下施賞。
以演操親軍前營上番兵丁時將卒以下別單,傳于趙東弼曰,前兵使尹雄烈兒馬一匹賜給,忠武衛副領官元世亨,蔭初仕待窠首先調用,劉昇熙譯院等第首先調用,方希年,參領官金和律,親騎衛副領官金弘植·南相弼,參領官高錫重,許用中軍履歷,忠武衛參領官吳允協·廉承宗·李長夏,守門將加設單付,待窠陞實,金斗衡,部將加設單付,待窠陞實,其餘敎師隊首以下,竝依判下施賞。
柳芝榮啓曰,行吏曹判書尹滋承,參判徐臣輔牌不進,參議閔泳煥陳疏,推考傳旨,今方捧入,而開政命下之後,如是違牌,事甚未安,判書參判竝更牌招,何如?傳曰,允。
又啓曰,吏曹參議閔泳煥,疏批已下,一體牌招,何如?傳曰,允。
柳芝榮,以奎章閣言啓曰,景慕宮望廟樓,今望奉審,無頉之意,敢啓。傳曰,知道。
領議政金炳國疏曰,伏以臣之邇來情與病,有不可一日蹲據於三事之首,而特蒙我聖上隆眷厚注,逈出尋常,辜負之多而誅罰不加,違傲之積而期勉愈摯,前後諭敎,不啻孚豚魚而格木石。臣於是感戴先於辭巽,廉防輕於義分,包羞齋怵,一伸叩謝之悃,而時値鼎席俱虛,雖期會簿領,亦無推諉之所用,不敢遽爾呼籲,只自寤寐摽拊,如執熱者之思濯,擔重者之望卸。迺者賢德是卜,倚毗有地,臣誠爲公而喜不寐,亦爲私而可以言去矣。臣之頃者冒膺,旣出於四維之外,則物議嗤點,固難自辨,然苟有塵刹報效之道,豈遑他顧,而人力之所不容者,疾病是耳。臣之屢朔沈痼,庶有天鑑所燭悉,而間又重嬰危證,幾死僅甦,眞元益敗,頑痰愈肆,筋骸之拘攣,神思之迷霿,較昔尤甚,床席運動,必須扶將,頃刻見聞,輒致遺忘,淹淹昏綴,朝夕視蔭,以至廟務之多滯,衙仕之久闕。此尤臣滿心悚隘,病上添病,雖欲抖擻策勵,曁僚共貞,仰答委寄之萬一,莫可奈焉,顧其情則慼矣,問其病則急矣。玆敢伏枕瀉腔,仰首哀鳴,伏乞聖明,特垂諒恤,將臣所帶元輔總理之銜,劃行鐫免,俾國事幸而賤分安,不勝血祝。臣無任云云。答曰,省疏具悉卿懇。大僚去位,自有其時,顧今日卿可以言去乎?謇謇匪躬,卿之體國也,休休有容,卿之接物也,以如此德望如此器量當如此艱棘,不欲擔夯,逡巡退托,乃事理之說不去,朝野之論將謂斯何?卿之愼節,非不仰慮,臥閤論道,綽有其餘,況民國之病,深於膏肓,良醫對投,卽弼亮棐迪之牽補彌綸,則卿何以辭予,予何以捨卿乎?雖日封十牘萬無以奉副,卿其諒之。仍傳于趙東弼曰,此批答遣史官傳諭。
吏曹參議閔泳煥疏曰,伏以臣抱窮天徹地之慟,不復以生人自居,記簪之寵縱侈,彈冠之思永斷,猥陳格外之疏,顒俟體下之仁,及承批旨,特恕僭越,至以不忍爲敎而慰勉之。臣奉此恩言,面詑於母,口告於廟,不覺感淚之如雨,臣亦觕具彝性,何敢忍提情私?且臣閤家,受國厚恩,嵩山巨瀆,未足爲喩,赴湯蹈火,猶所不避。況今好爵以縻之,欲使閱劫之灰噓煖,經霜之卉回蘇,其所圖報,惟趨走恭而已。抑又油然而出,自不能已者,願入脩門,昵近耿光,而追惟前事,驚魂靡定,纔闋外除,餘哀如新,過九街則足趑趄,遇一人則顔忸怩,自公之召雖勤,進身之路末由,吁亦窮且隘矣。伏乞聖慈,俯賜鑑憐,先遞臣不衷之銜,繼治臣屢瀆之罪,仍置臣於朝籍之外,俾伸至冤之情,以卒曲遂之澤,千萬血祝,臣無任云云。省疏具悉。情事與義分,自有異焉,爾其勿辭察職。
正言尹英秀疏曰,伏以臣家在京畿交河地,而臣父素患痰癖之證,而當此換節之時,一倍添劇,專人來到,促臣歸視。臣自聞此報,方寸煎灼,按住不得,徑尋鄕路,伏乞聖明,俯垂鑑諒,亟遞臣職,以便救護,仍治臣擅離之罪,以昭法紀焉。臣無任云云。省疏具悉。爾其勿辭往護。
上在昌德宮。停常參·經筵。
柳芝榮啓曰,明日常參·經筵,取稟。傳曰,停。
趙東弼啓曰,新除授行右承旨金永哲,時在水原地,斯速乘馹上來事,下諭。傳曰,允。
柳芝榮啓曰,館錄爲之事,命下矣。新除授行副提學尹泰駿,卽爲牌招,何如?傳曰,允。
傳于趙東弼曰,五金乃山澤之利,而有補於贍民裕國者也。開礦採取,自掌內司專管句檢,冒奸之弊,另行禁斷,而設局寘官等節,令軍國衙門,節目磨鍊以入。
傳于柳芝榮曰,批卿之疏,已罄衷蘊,反復說去矣。卿於此時,何可言去乎?見今事計遑汲,泮渙,累卵重碁,不足喩其危且急焉,則其宏濟篤棐,惟輔相之任是倚是賴,今乃規規於進退去就之節,不思所以直擔大耐,是豈厚望於卿者乎?向日事,卿之處義尙屬過當,何可曰冒膺,右揆出仕,有同寅共貞之喜,尤何可以言去乎?卿須順時調嗇,亟圖自醫而醫國,實公私莫大之幸也。玆以別諭,庸敷肝膈,須體至意,更勿以巽牘相聞事,遣史官傳諭于領議政。
傳于柳芝榮曰,呈告弘文提學·同經筵,在外泮長·敦寧都正許遞,今日政差出。
傳于趙東弼曰,傳敎誤傳之中官金漢宗,從重推考。
傳于柳芝榮曰,協辦交涉通商事務尹泰駿,協辦軍國事務還差下。
柳芝榮啓曰,協辦交涉通商事務尹泰駿,協辦軍國事務還差下事,命下矣。今日政下批,何如?傳曰,允。
傳于柳芝榮曰,前參議軍國事務,閔丙奭還差下。
柳芝榮啓曰,前參議軍國事務,閔丙奭還差下事,命下矣。今日政下批,何如?傳曰,允。
事變假注書金鎭衡書啓,臣於本月十六日酉時量,敬奉聖諭,馳往傳諭于北部寬仁坊大寺洞契議政府領議政金炳國所住處,則以爲臣之猥控血懇,亶出必呼之義,而誠意淺薄,未格聽卑之天,徊徨憫塞,若窮無歸,繼又簪筆之臣,臨宣特諭,戒之以累卵重碁,責之以直擔大耐,辭旨諄複,有若詔迷而誨蒙,且感且惶,不覺汗淚之交逬也。噫,臣之頂與踵,皆我聖上賜,則豈不欲竭力而擔,冒廉而耐?只恐以累卵也故,擔之必輸,重碁也故,耐之必敗。矧臣病情,漸至乖盭,四大俱癈,百祟迭攻,有非藥石可治。時日可痊,猶復蹲仍虛縻,非第臣私分之萬萬難安,其於公家事計,尤豈容隳瘝之若是也?惟恩眷隆重,違傲是怵,且精思昏霿,構綴亦艱,姑此泯默,莫省攸措云矣。敢啓。傳曰,知道。
傳于趙東弼曰,公事不審之中官柳東燮,推考。
趙東弼啓曰,卽者義禁府都事來言,時囚罪人金志均,當爲捧供,而判義禁金箕錫,有身病,知義禁金弘集,以前任京畿監司,未交龜,同義禁李源逸呈辭受由,只有同義禁魚允中一員,不得備員開坐云。未交龜與受由,何以爲之,而判義禁,卽爲牌招,何如?傳曰,有實病實故,金吾堂上竝許遞,今日政差出。
柳芝榮,以吏曹言啓曰,繕工監假監役官金秉熙·李宗海·金思欽,南部都事李範學,北部都事韓翊天,俱以身病,呈狀乞遞,竝改差,何如?傳曰,允。
有政。吏批,行判書尹滋承牌招不進,參判徐臣輔進,參議閔泳煥牌招不進,左副承旨柳芝榮進。以吏批言啓曰,行判書尹滋承,參議閔泳煥,竝牌招不進,小臣獨政未安,何以爲之,敢稟,傳曰,仍爲之。又啓曰,會寧府使,今當差出,而可擬之人乏少,曾經堂上兵使,竝擬,何如?傳曰,允。以李彙承爲敦寧都正,趙秉式爲同經筵,尹滋承爲弘文提學,閔丙奭爲大司成,李昌鎬爲會寧府使,李鎬俊爲判義禁,金允植爲知義禁,李應夏爲同義禁。
兵批,兼判書李載元病,參判李啓魯病,參議趙翼永入直進,參知李鳳九病,同副承旨趙東弼進,以劉尙億爲昇天堡萬戶,同知單李海斗,副護軍沈相漢·呂圭益·洪鍾大,副司果方時榮,以上竝單付。
吏批,再政。以李震相·尹滋卨爲禁府都事,鄭基鉉·宋尙麟,元世亨爲假監役,趙秉輅爲南部都事,柳國衡爲北部都事,前兵使尹雄烈,今加嘉義,會寧府使李昌鎬,今加嘉善,以上加資事,承傳。協辦軍國事務單尹泰駿,參議軍國事務單閔丙奭。
上在昌德宮。停常參·經筵。
柳芝榮啓曰,來二十一日,朝參日次矣。敢稟。傳曰,停。
又啓曰,明日常參·經筵,取稟。傳曰,停。
又啓曰,明日召對,取稟。傳曰,爲之。
又啓曰,卽者義禁府都事來言,時囚罪人金志均等,當爲捧供,而判義禁李鎬俊,同義禁李應夏,未肅拜,知義禁金允植,以前任江華留守,未交龜,只有同義禁魚允中一員,不得備員開坐云。未交龜何以爲之,而判義禁李鎬俊,同義禁李應夏,竝卽牌招,何如?傳曰,允。知義禁許遞。
又啓曰,密符親納,例也,而前京畿監司金弘集,謂有身病,使其褊裨替納,事甚未安,推考,何如?傳曰,允。
又啓曰,行都承旨朴定陽廚院進,行左承旨李源逸,左副承旨趙臣熙,不爲仕進,行右承旨金永哲在外,同副承旨趙東弼式暇出去。院中只有臣一人,伴直無人,左副承旨所當牌招,而拘於廳規,不得請牌,何以爲之?敢稟。傳曰,牌招。
又啓曰,左副承旨趙臣熙牌不進,伴直無人,行左承旨李源逸,所當牌招,而拘於廳規,不得請牌,何以爲之?敢稟。傳曰,牌招。
以左副承旨趙臣熙牌不進罷職傳旨,傳于柳芝榮曰,只推。
以司謁口傳下敎曰,閑良金寬郁·金秉憲,竝賜武科。
柳芝榮以議政府言啓曰,統梱瓜期,在今月矣。此帥臣莅營以後,悉心擧職,聲績旣著,軍民惜去,統制使李元會,姑令仍任,俾責成效,何如?傳曰,允。
又以議政府言啓曰,卽見慶尙監司趙康夏狀啓,則備陳綿農判歉之狀,仍請各營各衙門軍身布及樂工保布,竝以純錢代捧,親軍營砲保,限五分四代錢事,令廟堂稟旨分付矣。今年綿農之被損於長霖,傳聞攸及,自有領略,而第其峽沿之間,優遜各殊,何可謂之全省同歉乎?軍需雖有所重,民情亦宜存恤,兵曹及各營納布,五分一許代,各衙門鈍錢砲保,事體自別,寘之,何如?傳曰,允。
又以統理軍國事務衙門言啓曰,卽見忠淸監司朴齊寬狀啓,則道內泰安地安興鎭,陞作防營之後,設置砲軍,初無激勸之典,鍊習隨懈。泰安府砲手三十名,防營砲手七十名,移付該營,竝與諸將校,每於十月,合設都試,將官與砲手中各取優等,使之直赴殿試,沿海十九邑鎭砲手初試,使各其邑如例設行,依前仍付於監營都試事,請令統理軍國事務衙門,稟處矣。海防重地,設砲鍊技,係是緩急之用,而苟非恩賞,曷以奬勸?道臣陳啓,必有酌量,所請竝許施,何如?傳曰,允。
行副提學尹泰駿疏曰,伏以臣之釋褐,今三年于玆耳。淵鑑所燭,媸陋畢現,而凡於事務去處歷試殆遍,以至逐隊衙仕,而絲效未著,玷名師轅,而籌劃蔑稱,居常愧栗,莫知計慮攸出。迺者匪分寵旨,又下於寢夢之表,臣誠惝怳錯愕,益不知置身之所也。噫,玉署長席,責任綦重,蓋其論思啓沃,則言行互資,潤飾草創則文學相須,簡授之難且愼,固不待臣言之畢,而沿今溯昔,可按而知也,曷嘗有如臣空疎如臣庸昧,苟然承受而晏然冒據者乎?且今館圈有命,而臣於本館,曾蒙中批,不得主持淸選,在例莫越,不可以因緣一肅而泯默自阻也。伏望聖明,俯賜鑑諒,亟令鐫改臣新授副提學之任,以幸公私,不勝至祝。臣無任云云。答曰,省疏具悉。所請依施。
上在昌德宮。停常參·經筵。
柳芝榮啓曰,明日常參·經筵,取稟。傳曰,停。
又啓曰,同副承旨趙東弼,今日不爲仕進,卽爲牌招,何如?傳曰,允。
傳于柳芝榮曰,同副承旨許遞,前望單子入之。
柳芝榮啓曰,臣與同副承旨趙東弼,伴直矣,纔已許遞出去,伴直無人,左副承旨趙臣熙,所當牌招,而拘於廳規,不得請牌,何以爲之?敢稟。傳曰,牌招。
傳曰,左承旨·左副承旨,許遞,前望單子入之。
承旨前望單子入之,李道宰·金文鉉落點。曺寅承添書落點。
柳芝榮啓曰,新除授承旨李道宰,以前任春川府使,方在解由未出中,何以爲之?敢稟。傳曰,勿拘。
又啓曰,左副承旨趙臣熙許遞,伴直無人,新除授承旨曺寅承,卽爲牌招,何如?傳曰,允。
柳芝榮,以禮曹言啓曰,來十月初二日行宗廟冬享大祭親行時,省牲省器之節,依例以親臨磨鍊乎?敢稟。傳曰,依例磨鍊。
又以武臣堂上祿試射試所試官意啓曰,今日武臣堂上祿試射設行,而日勢已暮,不得畢試,未畢試之類,明日繼試之意,敢啓。傳曰,知道。
又以義禁府言啓曰,保放罪人金志均·李敎七等,還囚,捧供以入,而病勢一向未差,仍爲保放之意,敢啓。傳曰,知道。
甲申九月十八日初更,上御重熙堂。召對入侍時,參贊官柳芝榮,檢校直閣朴鳳彬,侍讀官李泰容,檢討官李義悳,假注書鄭承鉉,記注官金東纓,別兼春秋趙東冕,各持綱目第四卷,以次進伏訖。上曰,史官分左右,仍開卷。上曰,上番讀之。泰容讀自燕王綰謀反,止連兵不決。上曰,釋義。泰容釋義訖。上曰,文義奏之。泰容曰,人臣事君,如子事父,父雖不慈而怒撻,子不敢疾怨,盧綰以與帝居同閈,生同日學同師,特王之燕衣被飮食賞賜親幸,雖蕭·曹等,莫能及之,惟盡其職分,以思圖報,自倍餘人,而內懷疑懼,陰結反逆,日以自危,語泄謀露,卒至走胡。司馬公曰,爲臣不忠,無所自容者,綰之謂也。上曰,無功而王,尤當感戴,不惟不爲之恩,乃至於反人而不知義,豈不爲萬世之罪人乎?泰容曰,聖敎切當矣。太史公曰,高帝愛綰如子,非有大功,而王列地,帝之于綰厚矣。反懷二心,見疑失身,其庸妄辜負,果是爲人臣者莫大之罪也。上曰,下番讀之。義悳讀自至是豨裨將降言之,止雖扁鵲何益罷之。上曰,釋義。義悳釋義訖。上曰,文義奏之。義悳曰,盧綰之於漢祖,蒙萬古曠絶之恩數,而有此叛逆之心,又有君召之命,而至於稱病不行,實後世爲人臣之所共憤歎者也。上曰,綰之於召,惟當小心改過,而稱病不行,此實反狀之莫掩者也,雖欲免罪,烏可得也?義悳曰,聖敎切當矣。上曰,參贊官讀之。芝榮讀自后問陛下百歲後,止規摹弘遠矣。上曰,釋義。芝榮釋義訖。上曰,文義奏之。芝榮曰,周勃爲人雖欠少文,而以重厚有德,必曰安劉氏,高帝用人,可謂有先知之鑑矣。上曰,高帝明達,不但好謀能聽,至於用人,各任其才,豈可一人而能盡庶事乎?自古帝王之用人,於此可見矣。仍敎曰,閣臣讀之。鳳彬讀自太子盈卽位,止治無大於此者乎。上曰,釋義。鳳彬釋義訖。上曰,文義奏之。鳳彬曰,呂后之惡,莫甚於此,惠帝若以大義力爭,母子之情,豈無聽從之理,而乃反日飮淫樂不聽政者,蓋出於柔弱之致,所以有司馬公篤小仁,未知大誼之論也。上曰,呂后多有所不忍行之事,而推此一事,烏得免後世之謗?惠帝亦徒善而不能格諫,可謂篤於小仁而不知大誼也。鳳彬曰,呂后雖惡,亦一女中英雄也,惠帝若能據義諫之,豈至此境乎?上曰,觀其友愛,可謂仁善之君,而但欠柔弱也。鳳彬曰,聖敎誠然矣。仍奏曰,蕭何豈不知曹參之賢,而今於詢問之際,不欲露出姓名,只以知臣莫如主爲對,及問曹參何如,始乃頓首曰,帝得之矣。臣死不恨,大抵人臣薦人之道,不得不遠嫌而然矣。上曰,蕭何薦曹參,先以知臣莫如主爲對者,安知不出於欲觀人君用人如何之意乎?鳳彬曰,聖敎切當矣。仍奏曰,何與曹參,素有嫌隙,然至於薦擧,不以私害公,此所以爲賢相也。上曰,人臣爲國之道,豈可以嫌隙爲私乎?鳳彬曰,蕭何置田宅,必於窮僻處曰,後世賢師吾儉,此果賢宰相敎子孫之道,至若不賢,毋爲勢家所奪之說,自不無末俗澆薄之病矣。仍奏曰,曹參告舍人,趣治行,是出於自負之深,而雖與何有嫌,然繼何爲相,事無變更,一遵何約束,故漢家相業,以蕭·曹爲第一矣。上掩卷,仍命史官就座,又命退。諸臣以次退出。
上在昌德宮。停常參·經筵。
柳芝榮啓曰,明日常參·經筵,取稟。傳曰,停。
又啓曰,左副承旨李道宰,右副承旨金文鉉,今日不爲仕進,竝卽牌招,何如?傳曰,允。
又啓曰,館錄爲之事,命下矣。副提學未差之代,政官牌招,開政差出,何如?傳曰,前望單子入之。
又啓曰,明日召對,取稟。傳曰,爲之。
傳于柳芝榮曰,檢校待敎趙東冕,馳詣華寧殿,奉審摘奸,仍詣健陵·顯隆園,一體奉審以來。
傳于曺寅承曰,政官牌招開政。
傳于曺寅承曰,藥院提調許遞,前望單子入之。
內醫提調前望單子入之,李鎬俊落點。
傳于曺寅承曰,呈告同成均,在外敦寧都正許遞,今日政差出。
以司謁口傳下敎曰,泰安防禦使洪在羲,使之從便往來事,分付該道道帥臣。
金文鉉,以吏曹言啓曰,東學敎授鄭寅星,以其身病,呈狀乞遞,改差,何如?傳曰,允。
又以吏曹言啓曰,繕工監假監役官鄭基鉉·宋尙麟·元世亨,南部都事趙秉輅,北部都事柳國衡,俱以身病,呈狀乞遞,竝改差,何如?傳曰,允。
有政。吏批,行判書尹滋承牌招不進,參判徐臣輔進,參議閔泳煥牌招不進,右副承旨金文鉉進。以吏批言啓曰,行判書尹滋承,參議閔泳煥,竝牌招不進,小臣獨政未安,何以爲之?敢稟。傳曰,仍爲之。以李基正爲敦寧都正,金晩植爲知義禁,徐鶴淳爲同成均,林羲相爲東學敎授,奉常直長單方夏鎭。
兵批,兼判書李載元病,參判李啓魯病,參議趙翼永病,參知李鳳九入直進,同副承旨曺寅承進,護軍李源逸,副護軍趙東弼·趙臣熙·李彙承,以上竝單付,統制使李元會姑爲仍任事,承傳。
吏批,再政。以李溟翼·李能九爲禁府都事,成一鎬爲南部都事,尹洵爲北部都事,申泰玉·朴重龍·黃善卿爲假監役。三政。文德升爲假監役,假監役黃善卿,今超通政,朝官年八十,依法典加資。
以吏曹參議閔泳煥牌不進罷職傳旨,傳于曺寅承曰,只推。
金文鉉,以議政府言啓曰,見今冬節將屆,都下米穀極艱,有錢莫售,景色遑急幾萬生靈之所藉以爲命者,專靠諸路之懋遷,而近來列邑,輒皆閉藏,罔念共濟之意,京外商賈,販買路絶,揆諸事理,寧容若是?爲先三懸鈴關飭於京畿·海西·三南,亟令從便許貿,而萬一有認若文具,如前防遏之弊,則該守令先罷後拿,不飭之道臣難免別般規警,一體分付,何如?傳曰,允。請糴移粟,古之政也。何可任其防遏乎?別般措辭關飭,俾有實效,可也。
曺寅承,以兵曹言啓曰,今九月二十日,禁軍戎器點考日次,而本曹有故,不得設行之意,敢啓,傳曰,知道。
義禁府啓目顯隆園參奉金志均原情云云。問目內辭緣,泛稱遲晩,刑推得情,何如?啓,除刑推議處爲良如敎。
又啓目,白翎僉使李敎七原情云云。問目內辭緣,泛稱遲晩,刑推得情,何如?判付。啓,除刑推議處爲良如敎。
上在昌德宮。停常參·經筵。
藥房都提調沈舜澤,副提調朴定陽啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。
大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
進御加味地黃湯,自今日五貼式,日次製入事,榻前下敎。
曺寅承啓曰,明日常參·經筵,取稟。傳曰,停。
朴定陽,以內醫院都提調意啓曰,本院提調,例不得兼帶金吾之任矣。提調李鎬俊所帶判義禁,今姑許遞,何如?傳曰,允。
傳于曺寅承曰,再明日眞殿茶禮,當自內親行矣。該房知悉,時·原任大臣·閣臣·宗親·儀賓二品以上入參。
傳于曺寅承曰,再明日眞殿茶禮時,東宮當自內行禮矣。該房知悉,春桂坊及相禮,使之待令。
傳于曺寅承曰,政官牌招開政。
傳于曺寅承曰,在外同成均敦寧都正許遞,今日政差出。
曺寅承啓曰,行吏曹判書尹滋承,參判徐臣輔牌不進,推考傳旨,今方捧入,而開政命下之後,如是違牌,事甚未安。參議閔泳煥陳疏,判書·參判,更爲牌招,何如?傳曰,待明朝牌招。
又啓曰,卽者義禁府都事來言,時囚罪人金志均等,當爲議處,而判義禁未差,次堂例不得擧行云,何以爲之?敢稟。傳曰,未差之代,前望單子入之。
判義禁前望單子入之,金有淵落點。
曺寅承,以統理軍國事務衙門言啓曰,中國駐陣,現無策應之事,則迎接所今不必疊置,協辦軍國事務朴定陽所帶迎接官,減下,何如?傳曰,允。
又以兵曹言啓曰,今九月二十日辛酉巳初初刻十分,立冬改火進上時,宗廟署·社稷署·永禧殿·永寧殿·景慕宮·毓祥宮·景祐宮,依例改火,議政府·內閣·承政院·侍講院·翊衛司·漢城府,一體頒火之意,敢啓。傳曰,知道。
注書朴永斗疏曰,伏以臣與同副承旨臣曺寅承,有親査應避之嫌矣。稽之國典,有難冒應,揆以法例,在所當遞,玆敢陳章仰瀆,伏乞聖明,照例鐫改,以存公格,以安私分,千萬幸甚。臣無任云云。省疏具悉。疏辭下該曹稟處。
甲申九月二十日申時,上御重熙堂。藥房入診入侍時,都提調沈舜澤,副提調朴定陽,檢校待敎閔泳韶,假注書鄭承鉉,記注官李禧龍,別兼春秋金春熙,以次進伏。醫官李能基·李命錫·金興圭·朴應鍾,進伏楹外訖。上曰,史官分左右。舜澤進前奏曰,秋日淸佳,聖體,若何?上曰,一樣矣。舜澤曰,寢睡·水刺之節,何如?上曰,一樣矣。舜澤曰,大王大妃殿氣候,何如?上曰,一樣矣。舜澤曰,王大妃殿氣候,何如?上曰,一樣矣。舜澤曰,中宮殿氣候,何如?上曰,安順矣。舜澤曰,世子宮氣候,何如?上曰,平順矣。舜澤曰,世子嬪宮氣候,何如?上曰,平順矣。仍敎曰,近日日氣淸涼,無妨矣。舜澤曰,日氣甚好矣。仍奏曰,醫官待令,使之入診乎?上可之。能基等以次入診,退伏楹外訖。舜澤曰,脈候奏之。能基等起伏奏曰,脈候左右三部調均矣。舜澤奏曰,調理湯劑,今當議定矣。上可之。舜澤顧謂醫官,調理湯劑,諸醫官爛商議定也。能基等曰,加味地黃湯,依前方繼進,恐好矣。舜澤曰,諸醫官之議如此,以此繼進,無容更達,而雖是前方,更爲正書入鑑後,自今日煎入矣。上曰,自今日五貼式製入,可也。定陽〈曰〉,筵退後出,榻敎擧行矣。上可之。仍敎曰,日前廟啓之批,似已見之,而挽近都下穀價翔貴,民情日益遑汲,此或因外道防穀而不得流通之故也,念之及此,甚用悶沓矣。舜澤曰,日昨批敎,已爲行會,而所謂防穀,法制之所未有也。監司管轄一省,守令管轄一境,故守令,或爲一邑之民,或防一境之穀,然監司則均視一省,尙欲疏防。況今關飭之後,必當悉心對揚,將使京外幾萬生靈,均被實惠厚澤,而京師卽公私穀都會之地。且今年形,所聞京畿·湖西·海西,皆登稔,而近於豊,兩南之幾郡邑,雖經水災,不無失稔,統計諸路,未謂歉歲,而幾日以前,都下市廛,至於米穀之難以賣買,凡民情景,極其遑汲。數日以來,米商稍集,米市亦開,雖未有如前日之山積,較諸已往,可謂安堵,萬萬多幸矣。上曰,當五是萬無變通之理,而私鑄則必禁乃已,小民無知,轉生騷訛,必因奸細輩,希覬通用之令,欲售私鑄之計也。道臣守宰,非但不能明諭而息訛,兼或有因此而要利者,聞甚痛惋矣。舜澤曰,小民騷訛,奸細希覬,果如聖敎,而至於按道之臣,寧有是也?假使許多守宰中,或有得此謗者,固行冀州按事,而豈有不能自治而治人之理乎?大抵無知小民之不信朝令者,職由於習俗之不如古,而天下萬事,無信不立,何況禁鑄與通行乎?今此萬無變通之理,雖不可家喩而戶說,惟此一信字,如天行四時則何患乎當禁而不禁,何患乎當通而不通?然自然之信,其效遠而久,使然之信,其效近而蹔,顧今上下之間,務使京外大小民,有信而無疑,則穀價自然而平,錢幣自然而通矣。上曰,遠道聞或有當五所不及之處,物價因此而有低昂云,甚可歎矣。舜澤曰,湖西則米直每斗不過七八錢,而都下則每升殆過一兩,此亦不由於年形豊歉,而實由於信疑相半,民無定志之致也。上命大臣先退,仍命史官就座。又命退。諸臣以次退出。
甲申九月二十日三更,上御重熙堂。召對入侍時,參贊官金文鉉,檢校待敎閔泳韶,侍讀官李泰容,檢討官李義悳,假注書鄭承鉉,記注官李禧龍,別兼春秋金春熙,各持綱目第四卷,以次進伏訖。上曰,史官分左右。仍開卷。上曰,上番讀之。泰容讀自參曰獄市所以竝容也,止天下事非若所當言也。上曰,釋義。泰容釋義訖。上曰,文義奏之。泰容曰,參自以戰鬪功多,而封賞,每在於何之後,有隙矣。及其推賢而代相,不介微嫌,斷然是爲國忘私之心也。蓋立法易,守法難,參以人豪,壹遵勿失,擇用掾屬樸厚之人,養成漢家寬大之風,聲施後世,爲一代宗臣。書曰人之有技,若己有之者,參之謂矣。上曰,自古人臣之爲國,豈可以嫌隙相介乎?蕭何之推賢,曹參之遵守,眞可謂漢家名相,亦足以稱道於後世矣。泰容曰,聖敎切當矣。當時之民,久苦秦苛,而幸漢之寬,如大寒後陽春,故參以淸淨無爲爲治,民歌寧壹,漢世賢相,必稱蕭·曹者,此也。上曰,下番讀之。義悳讀自至朝時帝讓參曰,止橫行匈奴中。上曰,釋義。義悳釋義訖。上曰,文義奏之。義悳曰,夷狄之習,自來困則卑順,彊則驕逆,辭雖䙝嫚,惟當報書,責之置之度外,而樊噲欲妄興師旅,搖動天下,果是面謾也。上曰,樊噲雖欲妄動師旅,御夷之道,不若愻辭懷柔,使自感服,而征伐,是不得已之事,豈可不愼且審也?義悳曰,樊噲,卽一武夫耳。但以血氣之勇,莫知懷柔之道,而有此妄言矣。上曰,高帝以勞苦得天下,而惠帝垂拱,參等守職,爲相三年,百姓歌之,迨此寧壹之時,豈可更動師旅乎?義悳曰,聖敎切當矣。天下初定,庶可偃武修文之時也。上曰,參贊官讀之。文鉉讀自季布曰噲,可斬也。止因獻馬遂和親。上曰,釋義。文鉉釋義訖。上曰,文義奏之。文鉉曰,冒頓素蔑倫常,殺父妻母,不可以人理論之,是時漢爲天下主,而高后,女主也,遺書致敬,宜有別於高帝之時,乃反䙝辭侮慢,至於此極,此其所以爲夷狄禽獸者也。噲之言,雖涉率爾,見無禮於君上,忠憤所激,亦或無怪,而及夫季布責噲之論,高后乃能釋然霽怒,善而用之,遜辭爲報,竟使冒頓,復使來謝曰,未嘗聞中國禮義,陛下幸而赦之,此其言深有所感服而發者也。上曰,夷狄,卽禽獸也,季布以爲,得其善言不足喜,得其惡言,不足怒也,報書遜辭,可以爲懷柔之道矣。文鉉曰,聖敎誠然矣。所以自古帝王御夷狄之道在於服之以德,不在於震之以威也。上曰,閣臣讀之。泳韶讀自夏五月,止豈不繆哉。上曰,釋義。泳韶釋義訖。上曰,文義奏之。泳韶曰,挾書,乃秦末之苛律,而漢興之初,固宜亟除之,至是乃除,猶爲稍晩矣。上曰,制禮之時,何不先除此律乎?高帝創業,不修文學,推此可知矣。泳韶曰,叔孫通,漢之知禮者,而聞其君知過欲改之意,不告亟改,而反謂之人主無過擧,司馬公所謂,敎其君文過,遂非甚切當語也。然則叔孫,非眞知禮,乃是善諛者也。上曰,古之帝玉,孰不無過,改則無過,故患其不自知也,而叔孫通,乃敎其君以文過,遂非司馬公之評,可以爲後世之鑑戒矣。泳韶曰,古之明主,豈謂無過,過而能改爲貴,而今惠帝,雖不能自覺其過聞通言而知過欲改,非後世庸主之比也。上曰,急壞複道,庶幾無過,而乃聽通言,詔立原廟,惠帝可謂仁善,而欠其剛斷矣。泳韶曰,聖敎切當矣。上掩卷,仍命史官就座。又命退。諸臣以次退出。
上在昌德宮。停常參·經筵。
夜自四更至二十二日開東,灑雨下雨,測雨器水深三分。
金文鉉啓曰,來二十五日,朝參日次,而誕日問安相値,頉稟之意,敢啓。傳曰,停。
又啓曰,明日常參·經筵,取稟。傳曰,停。
禮曹,來十一月初四日行景慕宮冬享大祭,香祝親傳,取稟。奉敎恭依。
傳于曺寅承曰,左副承旨許遞,前望單子入之。
承旨前望單子入之,吳俊泳落點。
傳于曺寅承曰,掌樂一堤調,司譯一提調相換。
傳于曺寅承曰,長興庫提調,典醫監一提調相換。
曺寅承啓曰,因兵曹啓目,南兵使,改以統禦使所佩兵符,令政院改造下送,舊兵符上送政院,使之燒火事,允下矣。兵符今旣新造,統禦使辭朝日,傳授舊兵符上送事,下諭,何如?傳曰,允。
又啓曰,開坐事,命下矣。新除授判義禁金有淵,卽爲牌招,何如?傳曰,允。
又啓曰,卽者義禁府都事來言,時囚罪人金志均等,當爲議處,而判義禁金有淵在外,次堂例不得擧行云,何以爲之?敢稟。傳曰許遞,前望單子入之。
判義禁前望單子入之,金箕錫落點。
曺寅承啓曰,開坐事,命下矣。新除授判義禁金箕錫,卽爲牌招,何如?傳曰,允。
曺寅承,以吏曹言啓曰,繕工監假監役官申泰玉·朴重龍·文德升,俱以身病,呈狀乞遞,改差,何如?傳曰,允。
有政。吏批,行判書尹滋承牌招不進,參判徐臣輔進,參議閔泳煥陳疏,右副承旨金文鉉進。吏批啓曰,行判書尹滋承牌招不進,參議陳疏,小臣獨政未安,何以爲之?敢稟。傳曰,仍爲之。以朴昌壽爲敦寧都正,韓章錫爲同成均。
兵批,兼判書李載元病,參判李啓魯病,參議趙翼永病,參知李鳳九入直進,同副承旨曺寅承進,副護軍李基正·黃善卿,竝單付。
吏批,再政。以南廷薰·金晉永·韓益信爲假監役。
三政。以金永鍵爲假監役,前假監役韓益信,今超通政,朝官年八十,依法典加資,掌樂提調閔台鎬,司譯提調金在顯,長興提提閔泳緯,典醫監提調李鎬俊,以上相換事,承傳。
傳于曺寅承曰,未肅拜吏曹參議許遞,前望單子入之。
吏曹參議前望單子入之,趙忠熙落點。
金文鉉啓曰,新除授吏曹參議趙忠熙,以前任靈光郡守,方在解由未出中,何以爲之?敢稟。傳曰,勿拘。
金文鉉,以侍講院言啓曰,明日眞殿茶禮親行敎是時,王世子自內行禮敎是時,有春坊待令之命,而弼善閔京鎬呈辭受由,兼弼善趙東冕奉命在外,無以備員,何以爲之乎?敢稟。傳曰,竝許遞,前望單子入之。
又以內醫院都提調意啓曰,駝駱粥,自十月初一日,當爲封進依定式擧行事,預爲分付司僕寺之意,敢啓。傳曰,知道。
又以畿沿海防衙門言啓曰,頃因臣疏,廟堂回啓,許令設鎭大阜,牧官亦已革罷矣。謹査大阜諸島,曾屬牧官專管,而司僕寺節目,倣京畿之永宗,湖南之法聖例,邑自邑鎭自鎭,以至分籍一款已有陳達,屢承批旨云云。今方置鎭設防,則該島土地民人竝分籍,如永宗·法聖之爲獨鎭,所收賦稅,付之軍需,邊備可以增固。且大阜·永宗兩牧場,現存馬匹,太半玄黃,日就耗失,旣無所管,與其等棄,寧許京外各軍門分取騎卜,以無用資實用,恐合事宜,令廟堂稟處,何如?傳曰,允。
行右承旨金永哲疏曰,伏以臣爲人子而抱窮天之慟,在人理而無生世之意,猶不自滅,至今苟全,吁其頑且冥矣。惟是聖念垂愍先臣,貤之以上秩,加之以節惠,隱卒致侑,恩典課朞,先臣有知,必當含結於泉下,臣之姑保一縷,亦我聖上恤孤之澤攸曁耳。堊廬居諸,偏忙於臣,祥禫倏焉畢制,筵几靡所寄哀,只欲依楸而替陟岵之望,攀柏而效終身之慕,匪意簪履之記,洊紆於三年不呼之餘,水部銓地,除旨聯翩,繼又以夙夜之銜,自公而召,闔門相與誦戴,鄕村亦皆光色,愴舊榮新,自不覺感淚之無從。嗚呼冤哉,先臣之立朝近四十年間,出入邇密,厚被洪造,及乎受知於殿下,一堂風雲,視如家人,不世殊遇,感激欲報,常以武候之鞠躬盡悴,死而後已爲慕焉。不幸九門莫嚴之地,猝遭千古所無之變,當日罔極,穹壤茫茫,以先臣生死向前之願,縱不避肝腦之塗。臣以先臣之子,庸殘懦怯,不能挺身捍衛於亂軍之中,又不能捐軀竝命於鋒鏑之下,不孝之罪,萬殞難贖,未死之前,一日可忘,私制雖闋,而臣腸已灰,恩命欲承,而臣顙先泚,拚誥飮泣,上墓祗告,益切不洎之情,吉月而朝,聖人行之,一節之走,臣分然矣。第臣悲苦,不敢以恒人自居,更何忍紆靑拖紫,隨冠冕而入脩門乎?下諭出自曠典,餘哀實難趨膺,用敢冒悚,瀝血馳驛籲閽,伏望日月之明,燭臣窮迫之狀,亟遞職名,仍刊朝籍,俾守邱壠之側,粗伸風樹之痛,是臣區區血祝。臣無任云云。答曰,省疏具悉。往事尙忍言哉?今此馹召,意有在焉,卿其勿辭,上來肅命。
吏曹參議閔泳煥疏曰,伏以臣之至冤至慟,非惟臣所不忍言,亦我殿下所不忍聞,敢以不忍言之言,屢瀆於不忍聞之聞者,豈不知萬萬罪悚?蓋以窮無所歸,迫不得已也。日者批旨,至以情事與義分之有異,責誨嚴摯,臣一讀而感淚被面,再讀而惶汗浹背,不省措躬之所。噫,人臣事君,義分雖重,今臣情事,卽前疏所陳,生而爲不孝之子者也,不孝於親而欲事其君,是又義分之所不敢,其於心誠戚戚矣,亦瞿瞿矣。臣之頑如木如石,而不卽自滅,以有慈母在堂,形影相弔,依以爲命耳。臣母非是子則不欲生,臣亦非是母則不如死,此所以至今苟全,而顧何忍自同恒人,冠帶從仕,揚揚乎出入禁闥,呼唱途路乎?乃敢前後政牌,屢犯違傲,雖積違傲而得罪於義分,若蒙恩諒而俾伸其情事,則是臣罪反爲榮,死亦知恩,今又承召,實難趨膺。玆不避瀆撓之誅,仰首哀鳴,伏願聖上,天地之大而覆之愍之,日月之明而燭之憐之,先將銓職,亟許鐫遞,仍令選部,勿復擧擬,俾臣母子相守於楸隴,畢此餘生,則律以臣分,嶺海亦甘,而參以私情,風樹無憾。臣不勝涕泣戰灼之至云云。省疏具悉。不可如是堅執,卽爲肅命。
慶州生員李能模等疏曰,伏以窮則變,變則通,天地之理也。臣等無罪沈錮,抱冤齎痛,三百有年所矣。列聖朝憂愍矜惻之敎,諸名碩調用恢公之論,炳如日星,重如和關,而式至今日,尙無變通矣。何幸聖德重新,天日復明,仰體三代之法,立賢無方,俯察群下之情,無隱不彰,惟才是用,內以銓曹,外以梱鉞,廣蕩而無礙,臣等之須臾無死者,以有今日而然也。聚首相賀,萬歲呼嵩,咸曰大哉王言,一哉王心,感戴洪造,圖報無地,更何有所憾於仁覆之天,而惟此嶺南一區億萬此類,何可以仕宦,而疏其鬱解其冤也,最恨家庭之內,倫行倒喪,鄕曲之間,老少無分,以至夫校院任司之列,擯斥而不與,出入有防限,言語有等分,不敢齒於人類,獨向隅飮泣,戚戚然無所依歸,少無今日蕩平這氣像。臣等之所以不能忍痛泯默,有所論詰,則必脅之曰朝廷自朝廷,鄕曲自鄕曲,一傡牢執,鐵限尙嚴,人倫斁絶,和氣損傷,生逢聖明之世,終歸倫外之物,哀我人斯,吁亦慼矣。朝廷自是殿下之朝廷,鄕曲亦是殿下之鄕曲也,地有遠邇,而仁風所及,有何遠邇之區別乎?遐土風俗,狃於見聞,今其鄕曲之防限,百倍於仕路之淸顯,是誠曷故,至於嶺俗則大有甚焉。若日月之明,照而不照,江河之澤,流而不流,半國臣庶,擧皆無生之樂,有死之心,伏願殿下,一視朝野,收置涵育,使之正倫於家庭之內,通任於俎豆之列,俾無一夫之不獲,則不但臣等之萬殞其身,一死報國,而至於泉壤下飮恨之鬼,亦將感泣徹天矣。私情所迫,不避猥誅,千里裹足,敢叫九閽,伏乞殿下,哀之矜之,悶之恤之,俾遂生成之澤,千萬血祝。臣無任云云。省疏具悉。宜有疏鬱之政,令道臣,詳査措處。
上在昌德宮。停常參·經筵。
柳芝榮啓曰,明日常參·經筵,取稟。傳曰,停。
春坊前望單子入之,弼善金昇均,兼弼善閔京鎬添書落點。
傳于曺寅承曰,奉審閣臣入侍。
傳于柳芝榮曰,政官牌招開政。
曺寅承啓曰,行吏曹判書尹滋承,參判徐臣輔,參議趙忠熙牌不進,推考傳旨及罷職傳旨,今方捧入,而開政命下之後,如是違牌,事甚未安,判書·參判,更爲牌招,何如?傳曰,允。參議只推,待明朝一體牌招。
兵曹口傳政事,副司果單閔京鎬。
柳芝榮,以禮曹言啓曰,來十月初二日,行宗廟冬享大祭親行時,王世子亞獻之節,依例磨鍊乎?敢稟。傳曰望廟樓省牲省器後,先爲還宮磨鍊。
又以侍講院言啓曰,新除授弼善金昇均,兼弼善閔京鎬,竝卽牌招察任,何如?傳曰,允。
又以兵曹言啓曰,東營騎士入直事,自統理軍國事務衙門節目中,改付標啓下矣。南營·東營兩處,各二十五人式,各其番將,率領入直之意,敢啓。傳曰,知道。
吏曹啓目粘連,觀此承政院注書朴永斗上疏,則以爲臣與同副承旨臣曺寅承,有親査應避之嫌矣。揆以法例,在所當遞,伏乞聖明,照例鐫改,以存公格亦爲白有臥乎所,相避之法,在下當遞,承政院注書朴永斗,依例改差,何如?判付。啓,依允。
左副承旨李道宰疏曰,伏以臣與行左承旨臣吳俊泳,有親査應避之嫌矣。規以法例,在所當遞,伏乞聖明,照例鐫改,以存公格。臣無任云云。省疏具悉。疏辭下該曹稟處。
甲申九月二十二日□時,上御缺奉審閣臣入侍時,承史缺檢校待敎趙東冕,以次進伏訖。上曰,史官分左右。上曰,閣臣進前。東冕進前奏曰,臣承命馳詣華寧殿,殿內奉審則安寧,祭物·祭器·祭井看審則精潔,諸執事摘奸則無頉,仍詣健陵,陵上奉審則安寧,碑閣丁字閣奉審則安寧,次詣顯隆園,園上奉審則安寧,碑閣丁字閣奉審則安寧,還詣華寧殿,仍留監祭,將事安寧之意,敢達矣。以下缺上命閣臣先退。仍命承史。以次退出。
上在昌德宮。停常參·經筵。
午時灑雪。
金文鉉啓曰,明日常參·經筵,取稟。傳曰,停。
傳于曺寅承曰,太廟冬享大祭,遣大臣攝行,一依親祭例磨鍊。
禮曹,來十月初二日行宗廟冬享大祭,永寧殿攝行祭香祝親傳,取稟。奉敎敬依。
傳于曺寅承曰,承旨有闕之代,前望單子入之。
承旨前望單子入之,金學洙落點。
傳于曺寅承曰,呈告工曹判書·知經筵·知春秋·藝文提學,許遞,今日政差出。
傳于曺寅承曰,呈告同義禁,在外同成均·敦寧都正,許遞,今日政差出。
金文鉉,以吏曹言啓曰,成均館典籍全洪敎,以其身病,呈狀乞遞,改差,何如?傳曰,允。
又以吏曹言啓曰,繕工監假監役官南廷薰·金晉永·金永鍵,俱以身病,呈狀乞遞,竝改差,何如?傳曰,允。
有政。吏批,行判書尹滋承進,參判徐臣輔牌招不進,參議趙忠熙進,右副承旨金文鉉進。吏批啓曰,副提學,今當差出,而擬望之人乏少,承旨竝擬,何如?傳曰,允。以南一祐爲副提學,金晩植爲工曹判書,金弘集爲知經筵,申獻求爲知春秋,洪祐吉爲藝文提學,洪在正爲敦寧都正,徐臣輔爲同義禁,申檀爲同成均,黃海龍·安敎胄·魏達千,爲假監役,姜鏋爲典籍。
兵批,兼判書李載元病,參判李啓魯進,參議趙翼永病,參知李鳳九病,同副承旨曺寅承進,護軍金永哲,副護軍閔泳煥·朴昌壽·韓益信,以上竝單付。
吏批,再政。以尹相賢爲戶曹參議,崔始榲爲假監役,假監役魏達千,今超通政,朝官年八十,依法典加資,同春秋單申獻求。
金文鉉,以議政府言啓曰,卽見畿沿海防衙門草記啓下者,則大阜今方設鎭,該島土地民人,竝分籍,依永宗·法聖例爲獨鎭,所收賦稅,付之軍需。且大阜·永宗兩牧場馬匹,許令京外各軍門,分取騎卜事,請令廟堂稟處矣。設鎭置官,所以重海防也,獨鎭分籍,旣有可援之例,竝與賦稅之移付軍需,馬匹之各營分取,依所啓許施,何如?傳曰,允。
又以議政府言啓曰,卽見全羅監司金聲根狀啓,則備陳綿農判歉之狀,仍請親軍營砲保折半代錢,兵曹及各軍門各衙門番布竝純錢代捧事,令廟堂稟旨分付矣。本道綿農,値潦受痒,非曰不然,而左沿右峽,優劣互錯,則亦不可以全省歉荒論,依嶺南已施之例,兵曹及各營,五分一許代,各司純錢砲保,與他有別,本色準納事,分付,何如?傳曰,允。
又以議政府言啓曰,卽見平安監司閔應植狀啓,則各邑銃手射手,逐朔咸聚營下,課試頒賞,而通一年計劃居首銃手,遷轉黃龍山城別將自辟窠,居首射手,遷轉城山鎭別將,自辟窠,銃射手之次閑良,直赴都試,出身加資事,竝請令廟堂稟處矣。弓馬之鄕鍊習技藝,係是急先之務,而不容無另示奬勸,竝依道臣所請施行,何如?傳曰,允。
又以議政府言啓曰,卽見江原監司閔致序狀啓,則江陵等九邑被災尤甚,如例納還,則將有渙散之歎,支放用下及今番黃腸運費等會減者,參量厥數,均排代錢,外他當捧本穀,限明秋停退,大同布及各軍布,特許純錢代納事,竝請令廟堂,稟旨分付矣。連月長霖,歲乃卒痒,而嶺東最甚,誠萬萬矜悶矣。收糴征布,縱有攸重,窮蔀事勢,宜先另恤,況道臣之不待年分狀本,有此馳啓其遑汲之狀,有可想到,還穀則不得不應用者,代錢分排,而其餘特爲停退,大同軍布,實難全數許施,竝折半代錢,庸示朝家如傷之德意,何如?傳曰,允。
吏曹啓目粘連,觀此承政院左副承旨李道宰上疏,則以爲臣與行左承旨臣吳俊泳,有親査應避之嫌矣。揆以法例,在所當遞,伏乞聖明,照例遞改,以存公格,亦爲白有臥乎所,相避之法,在下當遞,承政院左副承旨李道宰改差,何如?判付。啓,依允。
兵曹啓目,觀此慶尙監司趙康夏畢賑狀啓,則南村前別將朴基璘段,殘鎭薄俸爲民傾倒,歲前後私賑十四次,其多捐廩各穀,爲四十九石零,錢爲三十兩零是如爲白乎旀,私賑別單中,陜川前五衛將李元奭段,素稱急難之風,能行賙貧之義,所賑租八十三石錢四百兩是如爲白有臥乎所,南村前別將朴基璘段,以若殘鎭,損廩賑濟,殊爲嘉尙,似當施以右職調用之典是白乎旀,陜川前五衛將李元奭段,出義賙貧,合有褒賞,似當施以外職調用之典是白乎矣。係于恩賞,不敢擅便,上裁,何如。判付。啓,依回啓施行爲良如敎。
領議政金炳國,右議政沈舜澤等箚曰,伏以太廟冬享,筮日諏吉,黃流玉瓚,聖慕將伸,龍旂和鈴,載見有期,受戒殷禮,隔在數日,而顧今薄雨勁風,暄餘驟寒,天行感疾,近熾於坊巷之間,輦路所過,極不淨潔,此時觸冒,徹夜勞動,誠恐有違於六氣節宣,臣等不勝區區憂慮。玆敢聯陳愚忱,伏乞亟寢親將之命,許以攝行磨鍊焉。取進止。答曰,省箚具悉卿等之懇,卿等之苦懇旣如是,不得已勉從。仍傳于曺寅承曰,此批答,遣史官傳諭。
上在昌德宮。停常參·經筵。
藥房提調李鎬俊,副提調朴定陽啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜,大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。
大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
柳芝榮啓曰,明日中宮殿誕日問安相値,視事頉稟之意,敢啓。傳曰,知道。
曺寅承啓曰,卽者義禁府都事來言,時囚罪人金志均等,當爲議處,而判義禁金箕錫未肅拜,次堂例不得擧行云,判義禁卽爲牌招,何如?傳曰,允。
金文鉉以統理軍國事務衙門言啓曰,進士兪起濬,幼學閔周鎬,竝本衙門主事差下,兪起濬付農商司,閔周鎬付掌內司,使之擧行,何如?傳曰,允。
吏曹啓目,副司果金元載名字,改以敎昌,守門將姜福馨名字,改以有馨,出身趙慶雲名字,改以慶運,姜斗馨名字,改以益馨,金壯祿名字,改以基準,吏文學官金炳熙名字,改以炳旭事,爲等如告狀,依例令藝文館給帖,何如?判付。啓,依允。
上在昌德宮。停常參·經筵。
中宮殿誕日。大殿·大王大妃殿·王大妃殿,軍國衙門·內閣·政院·玉堂·朝廷二品以上·六曹堂上·兩司長官口傳問安。答曰,知道。
中宮殿,軍國衙門·內閣·政院·玉堂·朝廷二品以上·六曹堂上·兩司長官單子問安。答曰,知道。
世子宮·世子嬪宮,軍國衙門·內閣·政院·玉堂·春桂坊·朝廷二品以上·六曹堂上·兩司長官口傳問安。答曰,知道。
柳芝榮啓曰,明日常參·經筵,取稟。傳曰,停。
上在昌德宮。停常參·經筵。
曺寅承啓曰,明日常參·經筵,取稟。傳曰,停。
金學洙啓曰,右副承旨金文鉉,今日不爲仕進,卽爲牌招,何如?傳曰,允。
注書權榮洙病,代以朴永學爲假注書。
傳于曺寅承曰,義州府尹留待。
傳于曺寅承曰,義州府尹入侍。
傳于曺寅承曰,待敎陞六。
傳于曺寅承曰,副司正趙鼎九陞六。
傳于曺寅承曰,注書權榮洙,前注書朴永斗,竝陞六。
傳于曺寅承曰,政官牌招開政。
曺寅承啓曰,注書有闕之代,被薦人鄭圭燮·丁圭會·任大準薦狀,依例成送吏曹之意,敢啓。傳曰,知道。
傳于曺寅承曰,在外同成均·玉堂竝許遞,今日政差出。
曺寅承,以吏曹言啓曰,繕工監假監役官黃海龍·安敎胄·崔始榲,俱以身病,呈狀乞遞,竝改差,何如?傳曰,允。
金學洙以畿沿海防衙門言啓曰,本衙門陸軍別將,依事目以富平府使許璡差下,令該曹下批,何如?傳曰,允。
有政。吏批,行判書尹滋承牌招不進,參判徐臣輔牌招不進,參議趙忠熙進,同副承旨曺寅承進。以吏批言啓曰,行判書尹滋承,參判徐臣輔,竝牌招不進,小臣獨政未安,何以爲之?敢稟。傳曰,只出緊任。
以金用均爲校理,趙鼎九爲副校理,李軒卿爲副修撰,沈相萬爲敦寧都正,李祖淵爲同成均,軍國衙門主事二單,兪起濬·閔周鎬。
兵批,兼判書李載元病,參判李啓魯病,參議趙翼永入直進,參知李鳳九病,左副承旨金學洙進,副護軍洪在正,副司直徐誼淳·洪瀅周·林永相,副司果權榮洙·金用均·朴永斗·趙鼎九,以上竝單付,畿沿海防衙門陸軍別將單許璡。
傳于曺寅承曰,見窠皆令差出。
吏批,再政。以沈相漢爲工曹參議,金永燦·高傑東·申錫煥爲假監役,鄭圭燮爲注書。三政。以趙達權爲假監役,丁奎會爲注書,假監役申錫煥,今超通政,朝官年八十,依法典加資。
曺寅承啓曰,新除授注書鄭圭燮·丁奎會,竝卽牌招察任,何如?傳曰,允。
以右副承旨金文鉉牌不進罷職傳旨,傳于曺寅承曰,只推。
曺寅承,以戶曹言啓曰,臣永壽,與正郞臣金寅根,進詣景福宮,差備內與守宮內官,眼同看審,則各殿堂以下,間間有雨漏及有頉處,從便修改之意,敢啓。傳曰,知道。
又以戶曹言啓曰,泥洞築臺·追慕洞碑閣·淨業院碑閣·戲竹軒,依定式發遣本曹郞廳奉審,則姑無頉處之意,敢啓。傳曰,知道。
又以戶曹言啓曰,慶熙宮,依定式發遣本曹郞廳奉審,而如干有頉處,從便修改之意,敢啓。傳曰,知道。
又以戶曹言啓曰,訓鍊院·慕華館,依定式發遣本曹郞廳摘奸,則姑無頉處之意,敢啓。傳曰,知道。
又以奉常寺提調意啓曰,東籍親耕田所種稻打作,則所出爲一石五斗,皮稷打作則所出爲一石二斗,皮粘粟打作則所出爲五斗,皮唐黍打作則所出爲一石二斗,豆打作則所出爲十三斗,太打作則所出爲十四斗之意,敢啓。傳曰,知道。
金學洙,以親軍前營·左營·右營·後營言啓曰,大報壇奉室後外墻垣二間許頹圮處,前禁衛營·御營廳,合力修築事,草記蒙允,而營門旣爲分營,則今九月二十五日爲始,四營合力修築之意,敢啓。傳曰,知道。
工曹判書金晩植疏曰,伏以臣行當奉命出疆矣。臣之父母墳山,在於京畿廣州地,而臣進秩以後,尙未得焚黃,且今往還三千餘里,動費五六個月,原隰驅馳,雖無言私之暇,霜露怵惕,尤切曠省之感,玆不容不及今往汛。玆敢短章陳籲,伏乞聖慈,俯垂鑑諒,特許臣往來之暇,俾伸情私焉。臣無任云云。答曰,省疏具悉。卿其勿辭往省焉。
敦寧都正洪在正疏曰,伏以臣於日昨,伏奉除旨,以臣爲敦寧府都正者,臣感恩怵義,固宜蹶趨承,而第臣本無敦寧,揆以格例,在所當遞,敢陳短章,仰瀆崇嚴。伏乞聖明,俯垂鑑諒,照例遞改,以存公格,以安私分,千萬幸甚。臣無任云云。答曰,省疏具悉。所請依施。
甲申九月二十六日申時,上御重熙堂。義州府尹入侍時,同副承旨曺寅承,假注書鄭承鉉,記注官金東纓別兼春秋閔京鎬,義州府尹李永,以次進伏訖。上曰,史官分左右。寅承曰,義州府尹,使之進前奏職姓名乎?上可之。永進前奏職姓名,退伏楹外訖。上曰,義州府尹進前。永進前。上曰,灣府非但爲邊上重地,關市交易,比前有異,稅則與諸般事,不容不益加善處,下去後實心對揚也。永曰,臣才識淺短,誠難以仰對萬一,是惶恐矣。上曰,置兵,所以禦侮也,邊關重地,宜有養兵,而聞邑甚凋弊,歲又大荒云,爲民情悶然矣。永曰,年形已近大無,民情轉益遑汲,誠不知何以懷保,而保民,乃所以養兵也。上曰,鍊兵之節,該道臣下直,時已有筵敎,與道臣,爛商措處,可也。永曰,當與道臣,相議爲之矣。上曰,聞灣府曾有設置之兵,而未詳其數爻矣。永曰,臣亦近始聞知,姑未詳其數爻,而蓋養兵不貴多數,貴其精銳。上曰,爾於字牧與御史,歷試者多,而輒有聲績之入聞,故廟堂之所特差以遣者也,益加誠心做去,以副此望也。永曰,臣於往日分憂膺命之地,俱免罪過,誠僥倖也。今此聖敎之下,以臣蔑裂,恐無以仰塞,尤不勝悚悶矣。上曰,灣府初見乎?永曰,臣於年前待罪定州時,暫往見之矣。上曰,以昔視今,想益凋殘矣。永曰,以今所聞,其時猶爲豊盛之時矣。上曰,交易之利,在乎出多入小,而必也天造物小,人造物多然後,可以興旺矣。永曰,誠如聖敎矣。上曰,日本則出口物中,何者最多乎?永曰,絲茶最多矣。上曰,日本之茶絲,英美之麥,佛蘭之緞,俄羅之牛皮,德之磁器,皆其國産之盛稱者,爾嘗見之乎?永曰,臣於年前日本行時,或有得見者矣。上曰,我國物産中,如大豆及牛皮,見貴於各國云矣。永曰,見釜山出口,則牛皮·大小豆·海菜等物爲多,似爲各國之所貴者也。上曰,三南有茶乎?永曰,聞或有之云矣。上曰,七事講曰,農桑盛,我國亦未嘗無絲茶,而民不爲業矣。使民務此,則計將何以乎?永曰,須因勢導之,則自有漸就之效矣。上曰,萊府與灣府,大小何如,而港口交易,亦有多少之不同乎?永曰,萊府,地方偏小,而灣府地方,亦然云矣。萊港灣江交易之多少不同,姑未詳知矣。上曰,柵門以後至九連城地,以大豆取油,大利於民云。灣之距此不遠,如可取法敎民則好矣。永曰,凡係利民之事,不容少緩,而聖敎又若是諄複,苟可取法則曷不圖效乎?上曰,厚昌·慈城·江界·昌城沿江之地,曾有樹木鬱密,而近來淸人,無難斫去云,此豈可任其斫伐乎?不可不送人看檢,而近有稅則之例,則依例定稅固好矣。不爾則一草一木,不可無端與人,一切嚴禁亦可矣。永曰,送人看審其樹木與地界形便後,當與道臣相議,從長措處矣。上曰,灣府之於彼境,只隔一衣帶水,而若成氷則便同陸地,無難潛越,此是大關邊情者也。若依他處港口例通路,則可無是弊,詳察形便,參酌事勢,或論報於政府,亦或狀聞,可也。永曰,聖敎誠甚切當,而形便與物議,亦難喻度質定,謹當下去後,詳察廣探爲之矣。上曰,形便與物議,如爾言,然今此筵飭,亦不可無也。仍敎曰,九連城創設蔘稅,以銀爲兩,六七錢之多,是爲大弊,今當使行,欲圖變通爾,亦與三使臣相議也。永曰,謹當如敎矣。上曰,何日離發而何時到任乎?永曰,日間發行,來旬後當抵任所矣。上曰,今則無路文,自爾如是矣。仍敎曰,善爲下去也。寅承曰,宣諭別諭,何以爲之乎?上曰,出去爲之也。上命義州府尹先退。仍命史官就座。又命退。承史以次退出。
上在昌德宮。停常參·經筵。
曺寅承啓曰,明日常參·經筵,取稟。傳曰,停。
金學洙啓曰,右副承旨金文鉉,今日不爲仕進,卽爲牌招,何如?傳曰,允。
曺寅承啓曰,注書鄭圭燮,時在京畿高陽地,斯速乘馹上來事,下諭,何如?傳曰,允。
金文鉉,以弘文館言啓曰,新除授校理趙鼎九,副修撰李軒卿,竝卽牌招察任,何如?傳曰,允。
上在昌德宮。停常參·經筵。
曺寅承啓曰,明日常參·經筵,取稟。傳曰,停。
注書丁奎會病,代以朴周鉉爲假注書。
曺寅承,以兵曹言啓曰,卽接弘化門入直敎鍊官金興駿手本,則弘化門南邊月廊火防一間許,外面缺落云,爲先令紫門監堅實圍排,卽速修築,而亦令巡邏營門,申飭校卒,限改築間各別晝察夜巡之意,分付,何如?傳曰,允。
上在昌德宮。停常參·經筵。
曺寅承啓曰,明日常參·經筵,取稟。傳曰,停。
吳俊泳啓曰,右承旨柳芝榮,今日不爲仕進,卽爲牌招,何如?傳曰,允。
傳于曺寅承曰,政官牌招開政。
傳于曺寅承曰,在外同經筵許遞,今日政差出。
傳于曺寅承曰,敦寧都正許遞,今日政差出。
柳芝榮啓曰,明日召對,取稟。傳曰,爲之。
柳芝榮,以吏曹言啓曰,繕工監假監役官金永燦·高傑東·趙達權,俱以身病,呈狀乞遞,竝改差,何如?傳曰,允。
有政。吏批,行判書尹滋承牌招不進,參判徐臣輔進,參議趙忠熙牌招不進,右承旨柳芝榮進。以吏批言啓曰,行判書尹滋承,參議趙忠熙,竝牌招不進,小臣獨政未安,何以爲之?敢稟。傳曰,仍爲之。以趙夔熙爲敦寧都正,申錫䄵·尹榮信爲同經筵。
兵批,行判書李載元病,參判李啓魯病,參議趙翼永病,參知李鳳九入直進,右副承旨金文鉉進,副護軍沈相萬·申錫煥,以上竝單付。
吏批,再政。以沈錫祚·梁禹龜·梁鎭禹,爲假監役。
以吏曹參議趙忠熙牌不進罷職傳旨,傳于柳芝榮曰,只推。
柳芝榮,以議政府言啓曰,莊陵禮堂奉審,當行於今年,而每念民邑事勢退定多有已例,待明年擧行,何如?傳曰,允。
又以議政府言啓曰,卽見忠淸監司朴齊寬狀啓,則備陳綿農慘歉之狀,仍請兵曹及各衙門所納軍布,竝純錢,親軍營納砲保,一體代捧,舒川等七邑以苧上納者,亦許代納事,令廟堂稟旨分付矣。水潦爲災,淸曝無幾,綿農之未免失稔,傳聞可驗,而惟其此峽彼野,截補長短,則亦非全省之攸同。特依嶺·湖南已施之例,兵曹及各營,五分一代錢,各司純錢砲保,事體有異,寘之七邑苧布,竝許代納事,分付,何如?傳曰,允。
又以議政府言啓曰,卽見咸鏡北道按撫使趙秉稷狀啓,則行營都試,以會寧府使主試試取之意,前經略使魚允中,狀請定式,而第伏念六鎭形便,一不躬審,難以揣度。且親騎衛八百名,每年一次期會者,而將不見其卒,卒莫知其將,邊備疎虞,誠非細慮,嚴冬前簡率馳往看審後,回到行營,設行都試事,請令廟堂稟旨分付矣。行營都試之令會寧府使主試,雖出於臨時通變之政,而現今按撫事體,較前有異,啓中所論,其勢良然,依狀辭許施之意,分付,何如?傳曰,允。
吳俊泳,以戶曹言啓曰,時御所內各司,依定式發遣本曹正郞臣李禧龍,與兵曹參知臣李鳳九,佐郞臣朴淇鍾,東所衛將臣閔龜鎬,西所衛將臣鄭煥堯,南所衛將臣金可均,北所衛將臣洪祐大,眼同看審,則姑無雨漏處之意,敢啓。傳曰,知道。
又以戶曹言啓曰,臣永壽,與正郞臣李禧龍,依定式進詣時御所,周回宮墻奉審,則如干有頉處,從便修改之意,敢啓。傳曰,知道。
柳芝榮,以觀象監領事提調意啓曰,今番千歲曆別單時,天文學前正李應泰,前參奉金榮㳣三曆官,待窠首先調用事,命下矣。今無見窠,姑付額外,待窠陞實之意,敢啓。傳曰,知道。
上在昌德宮。停常參·經筵。
藥房提調李鎬俊,副提調朴定陽啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。
大王大妃殿·王大妃·中宮殿,口傳問安。答曰,知道。世子宮·世子嬪宮,口傳問安。答曰,知道。
柳芝榮啓曰,明日宗廟冬享大祭齋戒相値,視事頉稟之意,敢啓。傳曰,知道。
又啓曰,明日常參·經筵,取稟。傳曰,停。
又啓曰,同副承旨曺寅承,今日不爲仕進,卽爲牌招,何如?傳曰,允。
傳于柳芝榮曰,禮房承旨馳詣宗廟·景慕宮,奉審摘奸以來。
傳于金學洙曰,政官牌招開政。
傳于金學洙曰,有實故玉堂許遞,前望單子入之。
玉堂前望單子入之,副校理金裕成·尹相翊,副修撰尹吉求,落點。
柳芝榮,以侍講院言啓曰,文學金裕成,方在直中,移拜副校理矣。上番闕直,事甚未安。輔德鄭夏源,兼輔德閔泳韶,弼善金昇均,兼弼善閔京鎬,兼文學李軒卿,竝卽牌招,推移入直,何如?傳曰,允。
傳于金學洙曰,前主事朴齊永,副正字洪鍾憲,正言除授。
吏曹,正言朴齊永·洪鍾憲,已上除授事,承傳。
傳于金學洙曰,副正字鄭承鉉,正言除授。
吏曹,正言鄭承鉉除授事,承傳。
柳芝榮,以弘文館言啓曰,館錄事,命下矣。應敎·校理一員,副校理一員,修撰二員,副修撰一員,未差,新除授副校理尹相翊,副修撰尹吉求,竝卽牌招,以爲會圈之地,何如?傳曰,允。
又以弘文館言啓曰,下番無他推移之員,不得已以上番姑降入直之意,敢啓。傳曰,知道。
特進官,金晩植·韓圭稷·具完植·李奎遠·李敎獻·朴承儒·金九鉉·朴弘壽·洪英植·尹泰駿·魚允中·金玉均·申獻求·閔應植·南廷哲·金完秀·沈相薰·李祖淵·閔致序·閔龜鎬·李泰應·尹泰亨·徐兢淳·趙基晉·金善根·閔德鎬。
弘文錄三點,趙鍾宇·金炳秀·鄭承鉉·柳觀秀·宋秉宙·閔啓鎬·尹命燮·尹相衍·金喜洙·李承九·朴彝陽·閔京鎬·趙秉聖·金奎濚·尹瀷·朴岐勳·朴永斗·宋奎會·閔泳壽·李龜相·南周元·鄭佑默·尹尙學·李瑞永·閔正植·洪鍾憲·朴齊永·李晩正·李秀洪·尹起晉·金貞均·權榮洙·金春熙,以上三十四人。
傳于金學洙曰,文學有闕之代,前望單子入之。
文學前望單子入之,金裕成落點。
傳于金學洙曰,在外法司堂上敦寧都正許遞,今日政差出。
傳于金學洙曰,發遣吏郞,諸執事淸齋與否,摘奸以來。
傳于金學洙曰,明日出宮門路,以協陽門爲之。
禮曹,來十月初二日行宗廟冬享大祭,永寧殿攝行祭香祝親傳,取稟。還入奉敎,攝儀改書下。
傳于金學洙曰,杆城郡守高永喜·砥平縣監李秉勉,相換。
以同副承旨曺寅承牌不進罷職傳旨,傳于金學洙曰,只推。
柳芝榮,以吏曹言啓曰,繕工監假監役官沈錫祚·梁禹龜·梁鎭禹,西學敎授鄭秀鉉,俱以身病,呈狀乞遞,竝改差,何如?傳曰,允。
又以吏曹言啓曰,童蒙敎官李垠鎔,以其身病,呈狀乞遞,改差,何如?傳曰,允。
有政。吏批,行判書尹滋承牌招不進,參判徐臣輔牌招不進,參議趙忠熙進,承旨進。以吏批言啓曰,行判書尹滋承,參判徐臣輔,竝牌招不進,小臣獨政未安,何以爲之?敢稟。傳曰,只出緊任。以李弼鎔爲應敎,李肇信爲校理,李在淳·尹錫圭爲修撰,權謙洙爲副修撰,李鎬翼爲刑曹參判,閔泳韶爲敦寧都正。
兵批,兼判書李載元病,參判李啓魯病,參議趙翼永病,參知李鳳九入直進,左副承旨金學洙進。護軍李起鎬,副護軍趙夔熙,副司直鄭匡淵·李泰容·趙鼎九·尹泰興,副司果李義悳·李承淵·宋伯玉·李軒卿·朴齊永·洪鍾憲·尹英秀·吳光洙,以上竝單付。
吏批,再政。以李元祺爲右通禮,金命基爲掌樂正,許襫爲西學敎授,李熙圭·朴英度·劉弘烈,爲假監役,李祖玄爲童蒙敎官,杆城郡守高永喜,砥平縣監李秉勉,已上相換事,承傳。
柳芝榮,以奎章閣言啓曰,明日卽書香閣朔奉審日次,臣進詣擧行之意,敢啓。傳曰,知道。
金學洙,以郵征〈摠〉局言啓曰,本局司事各課分掌,別單書入之意,敢啓。傳曰,知道。
又以郵征摠局言啓曰,郵征事務,自今十月初一日開行之意,敢啓。傳曰,知道。
又以郵征摠局言啓曰,郵征事務,行將創始,而郵征局鋪置之處,郵征物運載之時,不可無旗章,以爲標識,故合用旗章,圖畫以入之意,敢啓。傳曰,知道。
又以郵征摠局言啓曰,本局司事,自今十月初一日輪回入直之意,敢啓。傳曰,知道。
又以兵曹言啓曰,廣智營西邊墻垣頹圮處,今已畢築矣。把守軍兵解送之意,敢啓。傳曰,知道。
領中樞府事洪淳穆疏曰,伏以臣之賤齒,今已六十有九,而差過幾朔,迺恰滿七耋,禮經致仕之期也。顧臣脆薄之質,自少善病,方其盛壯時,已若衰謝之人,竟獲到玆年紀者,誠非始料攸及也。以臣之匪才蔑識,百無一能,不堪作明時需用,而立朝四十餘載,過蒙我三聖人涵育陶甄之澤,造就簡拔,坦步亨衢,遂至于四登元輔,恩至渥矣,榮已極焉。知足知止,防滿等語,猶屬臣尋常私恤,感戴有邱山之重,圖酬乏涓埃之微,居恒愧懼,惴若集木,每淸夜捫心,仰屋長歎,區區蘊結于中者,惟在於早自引退,跧伏畎畝,念念口誦塵刹之報,而猶且貪慕寵祿,淟涊盤礴,徒犯古人鍾漏之戒。今焉年至病甚,陳就之所無奈,則安得不備辭奏懷,厚有望於仁天欲生之大德乎?臣自經年前危疾,便成癃癈之物,坐焉而不得起,立焉而不得步,必須人扶將,卽一土木形骸。凡人之所以爲生,是氣也,而其氣枯涸,不啻若風中之絮,霜後之葉,身同棲苴,動惟喘急,胃不化穀,滯輒泄數,眞元日益脫落,榮衛時漸凘削,灘舟之勢,有退無進,夫如是而何能維持頹景乎?病久不治,謂之膏肓,而可使良醫,望走砭焫之,莫逞技也。玆土有名泉,居人疾痼,多見其效,今若許臣退處,久飮於此,庶可以服氣山澤,日月計功,是乃幈庇之終始隆造,浩蕩無涯也。玆敢冒籲積蘊之懇,伏望聖慈,特垂矜恤,亟允臣休致之請,俾如縷殘喘,獲延須臾,不勝大願至祝。臣無任云云。答曰,省疏具悉卿懇。卿之尙處鄕第,企望方切,際見來章,忽以休致爲辭,茫然自失,無以爲諭,患度雖或彌留,優遊西樞,自當有調嗇之效。且大僚進退,早晩惟在於民國事勢緩急夷險而已。何嘗以年躋古稀,乃作必退之界限耶?顧今百度泮渙,浸浸有收拾不得之勢,其所牽補彌綸,惟老成宿望是倚是賴,卿何忍遽以此言,相聞於如此遑汲之時乎?實非所望於平日也,卿其諒之。仍傳于金學洙曰,此批答,遣史官傳諭。
甲申九月三十日五更。上御重熙堂。召對入侍時,參贊官金學洙,侍講官趙秉翊,侍讀官金用均,檢校待敎趙東冕,假注書朴周鉉,記注官李禧龍·金東纓,各持綱目第四卷,以次進伏訖。上曰,史官分左右。仍開卷,上曰,上番讀之。秉翊讀自胡氏曰天子七廟,至宜陽雨血。上曰,釋義。秉翊釋義訖,上曰,文義奏之。秉翊曰,古之人君,以改過爲美,而今漢王之立原廟也,通之言其曰,無過擧者,竊非事君之道矣。天子七廟,可以致敬,而又作原廟,乃是通之過,則後世烏可免胡氏之譏乎?爲人臣者,甚爲愛惜矣。上曰,人之改過爲美,而今通之言甚不合於臣分矣。上曰,下番讀之。用均讀自五年冬,止長安城成。上曰,釋義。用均釋義訖,上曰,文義奏之。用均曰,傳云災不虛生,必有所召,今此災異之屢見,必是呂氏專制之兆也。又奏曰,使民以時,故築城必用正月也。上曰,非奪農之時,故築城矣。上曰,參贊官讀之。學洙讀自六年冬十月,止以周勃爲太尉,上曰,釋義。學洙釋義訖,上曰,文義奏之。學洙曰,臣所讀自止內,別無敷衍仰達者矣。上曰,閣臣讀之。東冕讀自七年春正月,止太后畏君等,上曰,釋義。東冕釋義訖,上曰,文義奏之。東冕曰,辟彊之言,爲陳平等計則得矣,而爲漢謀則可謂不忠矣。南北軍之權,歸於諸呂,而漢室之勢幾乎難救,安得免後世之譏議乎?上曰,爲漢之心,不當如是,而雖危險之時,豈可爲姑息之計乎?上掩卷,仍命史官就座,又命退,諸臣以次退出。日記廳堂上金炳秀郞廳李命九朴永斗
上在昌德宮。停常參·經筵。
自辰時至午時,灑雨下雨,測雨器水深二分。
柳芝榮啓曰,來初五日朝參日次矣。敢稟。傳曰,停。
又啓曰,明日常參·經筵,取稟。傳曰,停。
又啓曰,右副承旨金文鉉,今日不爲仕進,卽爲牌招,何如?傳曰,允。
傳于柳芝榮曰,禮房承旨馳詣宗廟永寧殿,奉審摘奸以來。
曺寅承,以統理交涉通商事務衙門言啓曰,德國使臣,齎其國書而來,將爲陛見之意,敢啓。傳曰,知道。
傳于曺寅承曰,德國國書,今日當於便殿親受,公使仍爲召見矣。該房知悉。
曺寅承,以統理交涉通商事務衙門言啓曰,今日巽時,臣等與德國使臣曾額德,將批準條約互換之由,敢啓。傳曰,知道。
曺寅承啓曰,明日召對,取稟。傳曰,爲之。
又啓曰,行都承旨朴定陽軍國衙門進,行左承旨吳俊泳不爲仕進,右承旨柳芝榮監祭進,左副承旨金學洙廚院進,右副承旨金文鉉牌不進,院中只有臣一人,伴直無人,左副承旨,所當牌招,而拘於廳規,不得請牌,何以爲之?敢稟。傳曰,牌招。
又啓曰,左副承旨金學洙牌不進,伴直無人,行左承旨吳俊泳,所當牌招,而拘於廳規,不得請牌,何以爲之?敢稟。傳曰,牌招。
以右副承旨金文鉉牌不進罷職傳旨,傳于曺寅承曰,只推。
以左副承旨金學洙牌不進罷職傳旨,傳于曺寅承曰,只推。
曺寅承,以奎章閣言啓曰,景慕宮望廟樓,今朔奉審,無頉之意,敢啓。傳曰,知道。
又以弘文館言啓曰,下番闕直,事甚未安。副修撰尹吉求,新除授修撰李在淳·尹錫圭,副修撰權謙洙,竝卽牌招,推移入直,應敎李弼鎔,校理李肇信,一體牌招察任,何如?傳曰,允。
又以親軍前營·左營·右營·後營言啓曰,廣智營西邊墻垣頹圮處,今已畢築,把守軍兵,解送直所事,自兵曹,草記蒙允矣。把守廣智營入直將卒,還入直所之意,敢啓。傳曰,知道。
又以兵曹言啓曰,馬軍所騎士將金基俊·吳哲善,俱以身病,猝重勢難察任,竝改差,何如?傳曰,允。
又以兵曹言啓曰,馬軍所騎士別將及騎士將,今當差出,而擬望之人乏少,外任竝擬,何如?傳曰,允。
又以兵曹言啓曰,馬軍所新營,定于桂山洞之意,敢啓。傳曰,知道。
上在昌德宮。停常參·經筵。
柳芝榮啓曰,明日常參·經筵,取稟。傳曰,停。
又啓曰,三品官之毋得過三日循例請牌,曾有定式矣。敦寧都正閔泳韶,除拜後過三日不爲出肅,事體所在,誠極未安,從重推考,仍卽牌招察任,何如?傳曰,允。
注書鄭圭燮病,代以朴治恒爲假注書。
曺寅承啓曰,吏曹郞廳來言,大臣置處政事,取稟。傳曰,當日爲之。
傳于曺寅承曰,呈告知經筵許遞,今日政差出。
傳于曺寅承曰,協辦軍國事務閔泳翊,機器局總辦差下。
傳于曺寅承曰,管城將權用哲,許用防禦履歷,典圜局幫辦還差下。
曺寅承啓曰,管城將權用哲,典圜局幫辦還差下事,命下矣。今日政下批,何如?傳曰,允。
傳于曺寅承曰,吏曹參判有闕之代,行護軍張錫龍除授。
吏曹,吏曹參判單,張錫龍除授事,承傳。
柳芝榮,以吏曹言啓曰,領議政金炳國勉副事,命下矣。領敦寧當爲從座目下批,而領敦寧金炳德,今方見帶,何以爲之?敢稟。傳曰,領敦寧判府事,下批。
又以吏曹言啓曰,繕工監假監役官李熙奎·朴英度·劉弘烈,俱以身病,呈狀乞遞,竝改差,何如?傳曰,允。
又以吏曹言啓曰,成均館典籍尹起晉·全在鳳,俱以身病,呈狀乞遞,竝改差,何如?傳曰,允。
又以吏曹言啓曰,去九月十九日政,新除授假監役官黃善慶,以年未滿,至蒙恩點,原望筒勿施,何如?傳曰,允。
曺寅承,以兵曹言啓曰,宣傳官吳成默,五衛將李景儀·金燾一·沈相俊·沈觀晉·全養麟·李海斗,曹司衛將李商應,忠壯衛〈將〉閔德顯,景福宮衛將金完基,俱以病難供職,呈狀乞遞,竝改差,何如?傳曰,允。
又以兵曹言啓曰,宣傳官金在浩·李敏承,俱以病難供職,呈狀乞遞,係是加設,竝減下,何如?傳曰,允。
又以兵曹言啓曰,兼司僕將柳敦秀·金在浩,俱以身病猝重,無望供職,呈狀乞遞,領軍之任,不可久曠,竝改差,其代依例口傳差出,何如?傳曰,允。
兵曹口傳政事,以李敏哲·宋淳億,爲兼司僕將。
有政。吏批,行判書尹滋承病,參判張錫龍進,參議趙忠熙病,右承旨柳芝榮進。啓曰,行判書尹滋承,參議趙忠熙,俱以病不來,小臣獨政未安,何以爲之?敢稟。傳曰,仍爲之。以朴周雲爲副校理,金晩植爲知經筵,王濟千爲引儀,權榮洙·朴永斗爲典籍,領敦寧單金□□。再政。以鄭宜默爲尙衣主簿,金永洙·金宗鎰·李順吉爲假監役,機器局總辦單閔泳翊,典圜局幫辦單權用哲。
兵批,兼判書李載元進,參判李啓魯病,參議趙翼永病,參知李鳳九入直。同副承旨曺寅承進。啓曰,全羅兵虞候,今當差出,而擬望之人乏少,他道水虞候,竝擬,何如?傳曰,允。曺寅承,以兵批言啓曰,領敦寧金炳德,判府事下批事,命下矣。判中樞二窠他大臣俱爲見帶,依例加設下批之意,敢啓。傳曰,知道。以李海斗爲同知,趙羲贊·李長會爲同訓鍊,李恒儀爲宣傳官,徐鵷淳·高宅榮·張寅植·吳應默·朴獜成·閔德顯爲五衛將,閔肯植爲曹司衛將,朴樞鎭爲忠壯將,趙敬權爲景福將,宣正魯爲全羅兵虞候,判府事加設單金□□,部將南行加設單金斗衡·文弘祚,守門將加設單吳允協·廉承宗·金德煥,護軍徐臣輔,副護軍李敏承·金在浩·吳成默,以上單付。及第愼奎晠,今加折衝加資事,兵曹覆啓判下。再政。以閔泳秀爲侍直,李承潤爲慶尙左水虞候,同知單高宅榮,僉知單徐鵷淳,副護軍金永秀·愼奎晠。三政。以李敏翼爲中樞都事,同知單張寅植。
領議政金炳國疏曰,伏以臣之前月血懇,積誠者蓋久矣。至誠未有不格,臣愚以爲一陳蘄懇而卽蒙孚格,及奉批敎,反愈鄭重,繼以別下特諭,眷遇也殊,勉留也切,有若微末進退,關國家事計者然。臣擎讀盤辟,自歎誠意之淺淺,不覺惶汗之熱熱,竊伏念臣身之不自有,而惟鞠瘁後已者,常矢于心,苟無必辭之義,難强之勢,何敢爲此煩瀆?第臣之奈何不下也,有三台司之猥叨,將一紀,廟務之耑裁。且兩載,蔑有半籌寸樹之裨益,漸至紀綱日弛,俗習日頹,財日渴而民日窮,公私遑汲,若不保朝夕,此臣才具之不逮而所必辭也。罪宜同勘,罰未丕蔽,處僚而恒蹙蹙,對人而輒赧赧,徒諉寵眷之是憑,罔恤廉義之全隳,晏然自據於具瞻之首,甘自歸無忌彈之科,此臣情地之靡措而又必辭也。以脆薄之質,加貞痼之祟,奄奄如大耋之嗟,自入是年屢經危證,已痿之脚,今不能暫動暫移,舊結之痰,今未得一屈一伸。近又右手一指惡瘇,似癭毒,亘通臂漸至遍體而刺疼,醫言分野最屬重地,時日難望痊完云,此臣病狀之必辭中難强也,有於此己,不宜久玷重任。況兼其三,尙欲總百工而贊萬幾者,非但爲貽羞於朝廷,亦不可使聞於隣國。噫,臣以無似,偏被聖恩,以才則致鼎餗之覆而不施顯斥,以情則負邱山之釁而獨蒙倖逭,以病則爲藥以濟,給暇以調,顧臣一縷尙存,實我缺生之也。今又特準其籲,俾善其去,則身自輕而心自安,怡神於泉石,專意於刀圭,或不無萬一回蘇之望,是尤我。玆敢不避瀆擾,冒缺願缺强之急,劃遞臣議政·總理兩銜,俾臣少贖瘝曠之辜,更延須臾之喘,不勝區區至祝,臣無任云云。答曰,省疏具悉卿懇。向日疏批與別諭,罄敷蘊言,竊謂卿病患而調痊,事務擔夯,喜幸際切,巽牘又至,茫然失圖,無以爲計。顧今事勢如潰爛之莫可收拾,而寡躬之委毗,朝野之屬望,相與爲支柱彌綸者,惟在於輔相棐迪,克殫謀猷,其何忍斂然退讓,不思救拯之道乎?然,一疏二疏,曠久相持,反非禮敬之義,故元輔總理之任,竝姑勉副,欲遂卿一遞苦心已也,卿其安意調理。仍傳于曺寅承曰,此批答,遣史官傳諭。
吏曹參判徐臣輔疏曰,伏以臣於見職,不念齊竽之濫,而自歸燕石之混,抗顔冒膺,屢遭代斲,已開旬朔矣。夫熙朝命官,尤重選部,以其持心公正,稱物平允,進退激揚之際,如蔘苓芝朮之對投,櫲樟梗楠之適用,然後始可仰裨治體,俯循物議,而臣果其人乎哉?堂堂名器,由臣而玷辱,濟濟明廷,指臣而嗤點,臣雖無恥,何敢妄恃寵靈,揚揚若固有而不知止乎?一日二日,僨誤滋大,與其向前而蔑效,不若退後而守分也。且臣姿本虛弱,素抱貞痼,每値寒候頑積肆苦,痰咳添祟,常喘喘如癃廢狀。近又風眩忽劇,床褥起居,亦不能由意,如是而何可彈束於時日之內乎?惶愧已切於虛縻,悶隘無望於自力,玆敢不避猥屑,疾聲呼籲於仁覆之下。伏乞聖慈,燭臣不稱,憫臣難强,將臣所帶銓銜,亟命鐫斥,俾公器重而私分安焉。臣無任云云。答曰,省疏具悉。所請依施。
甲申十月初二日,上御缺。召對入侍時,參贊官曺寅承,檢校直閣閔丙奭,侍讀官金用均,檢討官尹錫圭,假注書朴周雲,兼春秋朴斗杓,別兼春秋尹相衍,各持綱目第缺卷,以次進伏訖。
上在昌德宮。停常參·經筵。
柳芝榮啓曰,明日常參·經筵,取稟。傳曰,停。
柳芝榮,以弘文館言啓曰,新除授副校理朴周雲,時在慶尙道安東地,經筵入番事緊,請斯速乘馹上來事,下諭。答曰,許遞。
上在昌德宮。停常參·經筵。
金文鉉啓曰,明日常參·經筵,取稟。傳曰,停。
傳于曺寅承曰,政官牌招開政。
傳于曺寅承曰,副司果李觀會·李基肇,竝校理除授,承文副正字盧泳敬,副司果李建永,竝副校理除授,副司果安僖遠·魏道源,竝修撰除授,副司果愼炳佑·白誠洙,竝副修撰除授。
金文鉉,以吏曹言啓曰,承文院著作方夏鎭以其身病,呈狀乞遞,改差,何如?傳曰,允。
又以吏曹言啓曰,繕工監假監役官金永洙·金宗鎰·李順吉,俱以身病,呈狀乞遞,竝改差,何如?傳曰,允。
有政。吏批,行判書尹滋承牌招不進,參判張錫龍牌招不進,參議趙忠熙進,右副承旨金文鉉進。啓曰,行判書尹滋承,參判張錫龍竝牌招不進,小臣獨政未安,何以爲之?敢稟。傳曰,只出緊任。以趙性鎬爲副校理。
兵批,兼判書李載元病,參判李啓魯病,參議趙翼永入直進,參知李鳳九病,同副承旨曺寅承進。同知單趙敬權,僉知單金在浩,副司直單朴周雲。
吏批,再政。以高時勉爲軍資正,許元淑·嚴文鉀·李德奎,爲假監役。三政。以宣五采爲假監役,假監役李德奎,今超加通政,朝官年八十,依法典加資。
上在昌德宮。停常參·經筵。
藥房副提調朴定陽啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。
大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
曺寅承啓曰,明日常參·經筵,取稟。傳曰,停。
吏曹,校理李觀會·李基肇,副校理盧泳敬·李建永,修撰安禧遠·魏道源,副修撰愼炳祐·白誠洙,已上除授事,承傳。
傳于曺寅承曰,初十日次對,進定於再明日。
金學洙啓曰,卽伏見咸鏡監司鄭基會今春夏等褒貶啓本,則守令無一人居中居下,殊無嚴明殿最之意,推考警責,何如?傳曰,允。
曺寅承啓曰,玉堂上下番俱空,事甚未安,應敎李弼鎔,副應敎趙秉翊,新除授校理李觀會·李基肇,副校理盧泳敬·李建永,修撰安禧遠·魏道源,副修撰愼炳祐·白誠洙,竝卽牌招,推移入直,何如?傳曰,允。
又啓曰,掌令尹榮大,以其親病,投章徑行,原疏纔已捧入矣。所當直捧遞差傳旨及禁推傳旨,而此與無端下鄕有異,從重推考,何如?傳曰,允。
兵曹口傳政事,馬軍所騎士將單韓進源·洪鍾烈。
曺寅承,以弘文館言啓曰,修撰魏道源,時在咸鏡道咸興地,副修撰白誠洙時在江華地,經筵入番事緊,請竝斯速乘馹上來事,下諭。答曰,許遞。
金學洙,以親軍前營·左營·右營·後營言啓曰,丹鳳門東邊宮墻五間,建陽門西邊外宮墻四間,內司僕後面宮墻四間頹圮處,及內司僕水門南邊,宮墻一間半外面缺落處,今十月初五日爲始,四營合力改築之意,敢啓。傳曰,知道。
又以兵曹言啓曰,弘化門北邊月廊頹圮處,今已畢築矣。把守軍兵,解送直所之意,敢啓。傳曰,知道。
掌令尹榮大疏曰,伏以臣家在慶尙道豐基地,卽接家信,則臣母素有痰癖之症,當此換節之時,一倍添劇。臣聞此報,方寸煎灼,按住不得,玆敢忙陳短章,徑尋鄕路。伏乞聖明,俯垂鑑諒,亟遞臣見帶之銜,俾便歸護,仍治臣擅離之罪,以昭法紀焉。臣無任云云。答曰,省疏具悉。爾其勿辭往護。
上在昌德宮。停常參·經筵。
柳芝榮啓曰,明日常參·經筵,取稟。傳曰,停。
又啓曰,右副承旨金文鉉今日不爲仕進,卽爲牌招,何如?傳曰,允。
傳于曺寅承曰,兼文學有闕之代,前望單子入之。
傳于金文鉉曰,政官牌招開政。
傳于金文鉉曰,呈告同春秋許遞,今日政差出。
傳于金文鉉曰,幼學李敬承,今日政敦寧參奉擬入。
傳于金文鉉曰,明日次對,待下敎。
傳于金文鉉曰,吏曹判書有闕之代,前望單子入之。
兵曹口傳政事,上護軍單尹滋承。
傳于金文鉉曰,公事遲滯之中官金漢宗,推考。
傳于金文鉉曰,公事不審之中官沈周鉉,從重推考。
柳芝榮,以吏曹言啓曰,繕工監假監役官許元淑·嚴文鉀·宣五采,俱以身病,呈狀乞遞,竝改差,何如?傳曰,允。
有政。吏批,判書未差,參判張錫龍進,參議趙忠熙牌不進,右承旨柳芝榮進。啓曰,判書未差,參議趙忠熙牌招不進,小臣獨政未安,何以爲之?敢稟。傳曰,仍爲之。以吳有善爲修撰,洪學周爲副修撰,金櫶濟爲典籍,南廷哲爲同春秋。
兵批,兼判書李載元病,參判李啓魯病,參議趙翼永進,參知李鳳九病,右副承旨金文鉉進,副司直李肇信·金用均·趙性鶴·尹相翊,副司果李在淳·尹錫圭·魏道源·尹吉求,以上竝單付。
吏批,再政。以張錫裕爲獻納,兪致恒·閔致章·鄭然學爲假監役,金在殷爲固城府使,李敬承爲敦寧參奉。
以吏曹參議趙忠熙牌不進罷職傳旨,傳于金文鉉曰,只推。
吏曹判書前望單子入之,金有淵落點。
金文鉉,以親軍前營·左營·右營·後營言啓曰,景秋門南邊宮墻四間內面缺落處,今十月初七日爲始,四營合力改築之意,敢啓。傳曰,知道。
又以親軍右營言啓曰,本營文案尹相殷,軍司馬鄭敬源,以身病,勢難察任,竝減下,何如?傳曰,允。
又以義禁府言啓曰,保放罪人金志均·李敎七等,當爲還囚,議處以入,而病勢一向未差,竝仍爲保放之意,敢啓。傳曰,知道。
義禁府啓目粘連,向前李敎七亦,逃逸雖云詗捕,邊禁已失操飭,律例所在,有難參恕,以此照律,何如?判付。啓,依允。
又啓目粘連,向前金志均亦,飭效在於斫後,不報實緣昧例,法意所在,難以全恕,以此照律,何如?判付。啓,依允。
右議政沈舜澤疏曰,伏以月六賜對,國之彝章,曠餘有命,義當蹶,而第臣衰朽,近添感冒,枯痰黏喉,發嗽輒汗,擁衾委第,不可以風現狀若玆,末由趨承,王命由臣而不行,國體由臣而尤損,隳禮壞分,彌增惶隘。敢具短箚仰陳之,伏乞亟降威罰,以警具僚焉。取進止。答曰,省箚具悉卿懇。愼節奉慮,賓對自當退行,卿其安心調理,如有時急公務,須卽裁處,仍傳于金文鉉曰,此批答,遣史官傳諭。
行吏曹判書尹滋承疏曰,伏以無似賤臣,猥叨天官之長,黽勉行公,今焉易四箇月矣。是豈臣才有所可堪,病有所可强而然哉?一則感激洪私,不遑自顧其廉防也,一則怵畏義分,不敢更瀆其情實也。踧踧不安,寢夢頻驚,每違牌招,逋慢居多,或赴政席,露拙無餘,齊竽之濫,於斯極矣,黔驢之技,亦已止矣。噫,有官守者不得其職則去,今臣冒據是何等重任,而一日二日,任其瘝曠也哉?且臣自少嬰疾,到老愈深,注夏餘祟,經秋未蘇,終日所食,不過幾匙,而痞氣常若中滿,溏泄不禁下利。以此見狀,無望時日間彈束,古人所謂政事堂豈養病坊者,不幸近之矣。臣之一身,卽造化陶甄中物,仕之聖恩也,已之聖恩也,其進也,紆以殊渥而榮寵之,其去也,憐其衷懇而體諒之,是皆我聖上終始生成之恩也。玆陳短章,仰瀆崇嚴,伏乞聖慈,俯垂鑑察,亟遞臣所帶吏曹判書之職,以便公私,千萬幸甚。臣無任云云。答曰,省疏具悉。所請依施。
上在昌德宮。停常參·經筵。
柳芝榮啓曰,來十一日朝參日次矣。敢稟。傳曰,停。
又啓曰,明日常參·經筵,取稟。傳曰,停。
又啓曰,左副承旨金學洙,同副承旨曺寅承,今日不爲仕進,竝卽牌招,何如?傳曰,允。
傳于柳芝榮曰,民之休戚,係於守令臧否矣。貪鄙之說,至及於九重深嚴之中,而及見諸道等題,則只以無告瘦病幾邑,寘之中下,塞責而止,黜幽陟明,全失法意,吐强茹柔,難副物議,是豈對揚懷保之義哉?今臘殿最,未知將如何磨勘,而若不痛革前謬,顧忌掩護,有所低仰,循私蔑公,不念民國受病,則此果承宣按察之地所敢行者乎?自廟堂措辭,行會于各道道帥臣處。
柳芝榮啓曰,行都承旨朴定陽機器局進,行左承旨吳俊泳式暇,左副承旨金學洙,同副承旨曺寅承牌不進,右副承旨金文鉉式暇出去,院中只有臣一人,伴直無人,行都承旨所當牌招,而拘於廳規,不得請牌,何以爲之?敢稟。傳曰,牌招。
以左副承旨金學洙,同副承旨曺寅承牌不進罷職傳旨,傳于柳芝榮曰,只推。
柳芝榮啓曰,行都承旨朴定陽牌不進,伴直無人,同副承旨曺寅承,旣有只推之命,更爲牌招,何如?傳曰,允。
傳于柳芝榮曰,前監役姜漢朝,議藥同參差下。
兼文學前望單子入之,李輔榮落點。
柳芝榮,以弘文館言啓曰,新除授修撰吳有善,副修撰洪學周,竝卽牌招察任,何如?傳曰,允。
又以侍講院言啓曰,新除授兼文學李輔榮,卽爲牌招察任,何如?傳曰,允。
又以統理交涉通商事務衙門言啓曰,本衙門主事朴齊純,奉命在外,今姑減下,其代司果李琠差下,令該曹,口傳下批,何如?傳曰,允。
又以義禁府言啓曰,全羅監司金聲根狀啓內,固城府使鄭海植,古群山僉使崔憙奉,竝爲先罷黜,其罪狀,令攸司稟處事,啓下矣。鄭海植,時在任所云,依例發遣府羅將拿來,崔憙奉,亦在任所,依例發遣府書吏,交代後拿來,何如?傳曰,待待命拿囚。
又以義禁府言啓曰,保放罪人金志均·李敎七等,當爲還囚,照律以入,而病勢一向未差,竝仍爲保放之意,敢啓。傳曰,知道。
義禁府照目粘連,白翎僉使李敎七矣,本府議啓內,逃逸雖云詗捕,邊禁已失操飭,律例所在,有難參恕,以此照律,罪笞五十收贖,解見任別敍,私罪。奉敎依允爲旀,功減一等爲良如敎。
又照目粘連,顯隆園參奉金志均矣,本府議啓內,飭效在於斫後不報,實緣昧例,法意所在,難以全恕,以此照律,罪笞五十收贖,解見任別敍,私罪。奉敎依允爲旀,功減一等爲良如敎。
上在昌德宮。停常參·經筵。
柳芝榮啓曰,明日常參·經筵,取稟。傳曰,停。
又啓曰,左副承旨金學洙,今日不爲仕進,卽爲牌招,何如?傳曰,允。
又啓曰,卽伏見咸鏡北道按撫使趙秉稷今春夏等褒貶啓本,則守令無一人居中居下,殊無嚴明殿最之意,推考警責,何如?傳曰,允。
傳于曺寅承曰,左賓客有闕之代,前望單子入之,左賓客前望單子入之,閔泳緯落點。吏曹,左賓客單閔泳緯。
以左副承旨金學洙牌不進罷職傳旨,傳于曺寅承曰,只推。
吏曹,統理交涉衙門主事單,李琠。
柳芝榮,以議政府言啓曰,卽見廣州留守南廷順年分狀啓,則新災一款,不爲擧論,流來舊災九十六結八十八負一束,連加査括,隨起執稅計料,而本府軍餉及各衙門今秋當捧各穀竝耗,期於歲前準捧事,請令廟堂,稟旨分付矣。夏間凄冷之攸害,或致減却幾分,而及到檢田之節,災摠旣無擧論,則闔境之均熟可知,至於陳結之査括充稅,餉穀之竝耗準捧,依狀請許施,何如?傳曰,允。
又以議政府言啓曰,卽見咸鏡監司鄭基會分等狀啓,則洪原等二邑,寘之稍實,高原等七邑,寘之之次,安邊等五邑,寘之尤甚,後錄諸條,竝請令廟堂,稟旨分付矣。久雨不開,晴曝罕見,浸瀜汰覆,勢所必至,然而較諸深北,稍有勝焉。三等分劑,自有料度,依施,其一,道內糶糴,旣爲永停,新設社還則名雖分留,實無積儲,又値歉荒,莫可收捧,賑資辦出,全沒計策事也。歲乃告歉,民情顑頷,言念景色,誠極矜憐,本道旣無發倉之需,隣省亦乏移粟之資,其在朝家若恫之義,豈忍坐視而莫之救乎?就南關各邑儲留錢中,量宜措劃,毋或有窮蔀捐瘠之患。其一,式年各邑戶籍·點船案·各驛形止案,姑爲停止,待明秋修正磨勘事。其一,尤甚邑限明秋勿定配所事也。其一,端川以南進捧吏,姑爲停止事也。其一,推奴徵債,限明秋防禁事也。四條付陳,俱係災歲恤民之政,依所請施行,何如?傳曰,允。
又以議政府言啓曰,卽見忠淸監司朴齊寬災實分等狀啓,則公州等十五邑,寘之尤甚,洪州等二十四邑鎭,寘之之次,大興等十六邑,寘之稍實,事目災外,不足災三千三百六十五結四十四負四束特許準劃,後錄諸條,竝請令廟堂,稟旨分付矣。其一,軍保歲抄及各鎭編伍軍兵歲末成冊,竝爲退行事也。其一,洪州等十二邑鎭各司所納箭竹,量宜權減事也。其一,尤甚邑限明秋,勿定配所事也。其一,推奴徵債,限明秋防塞事也。久潦而未免痒稼之歎,晩霜而竟收食實之效,區分之則縱或有稍遜,統論之而足稱爲登稔,分劑自有斟量,依施事目外八百五十結劃下,使之均俵,至若附陳諸條,多有已例,且係便民,竝依狀請施行,箭竹尤甚邑折半,之次邑三分一,特爲蠲減,何如?傳曰,允。
又以議政府言啓曰,卽見平安監司閔應植分等狀啓,則稍實名色,不爲擧論。平壤等二十三邑,寘之之次,義州等二十一邑,寘之尤甚,後錄諸條,竝請令廟堂,稟旨分付矣。其一,各邑鎭帳外火田,四分一權減,鎭堡給代不足條,戶結分排,從便區劃事也。其一,陳田火田,還加起執摠,依近例停免事也。其一,各宮房各衙門屯田,從實執摠,其中內閣屯土之在於淸北者,別遣摘奸,俾無冤徵事也。其一,道內城餉穀,尤甚邑或折半或三分二停退,待明秋收捧事也。其一,尤甚邑限明秋勿定配所事也。其一,推奴徵債,限明秋防塞事也。本省多原少野,素尙田種,而今夏長霖,往往有沈墊之患,竟至失稔,甚可憂悶,兩等分劑,必存酌量,竝與後錄諸條而依施,若乃尤甚邑餉穀停退,果係一分紓力之方,而頃因前道臣回奏已有覆啓行會,今不須架疊,此則寘之,何如?傳曰,允。
又以內醫院都提調提調意啓曰,前監役姜漢朝,議藥同參差下事,命下矣。前監役姜漢朝,議藥同參差下,令該曹,口傳付軍職冠帶常仕,何如?傳曰,允。
知事金炳始疏曰,伏以臣有病支離,無望醒復,淹時而乖證疊仍,攩寒而宿祟觸肆,飮㗖轉却,眩痺更劇,以臣實狀,視臣現務,何莫非耐當不得者,而冑筵橫經之職,責任尤重。況今睿學日新,講席勤開臣於左右之列,聞望素乏,雙隻之程,趨走又曠,偃伏惶隘,不敢自安。玆陳短章,庸暴衷懇,伏乞聖慈,特垂諒恤,亟遞臣賓客之銜,以幸公私焉。臣無任云云。答曰,省疏具悉。所請依施。
上在昌德宮。停常參·經筵。
柳芝榮啓曰,明日常參·經筵,取稟。傳曰,停。
金學洙啓曰,臣學洙,今日入直,禁軍戎器點考進去,下直之意,敢啓。傳曰,知道。
又啓曰,臣依定式,進詣香室奉審,則香祝櫃·祝板·袱子精潔之意,敢啓。傳曰,知道。
又啓曰,臣依定式,進詣仁政殿月臺入直禁軍戎器點考,則皆無頉,仍以傳敎內辭意勞問,則亦皆好在云矣,敢啓。傳曰,知道。
曺寅承啓曰,假注書朴周鉉有身病,勢難察任,今姑改差,何如?傳曰,允。
朴永學改差,代以玄圭根爲假注書。
兵曹口傳政事,副司勇單姜漢朝。
曺寅承,以議政府言啓曰,以戢盜事,特敎廟飭,何等申嚴,而劫掠之患,到處滋蔓,聽聞攸及,愈往駭惋,不分昏夜,白晝而肆然橫行,毋論公貨私卜,而逢輒攘奪,行旅由是而阻滯,居民由是而繹騷。甚至有輦轂肅淸之下,閭閻叢集之間,聚黨持械,恐嚇攫取,似此變怪,曾所未有。左右捕將,姑先施以重推之典,且其營梱詗察之地,果不聞而不之禁制乎?抑知之而莫之剿除乎?苟非然者,安有是也?雖以地方官言之,何可袖手恬然,不思所以鋤治之方乎?慨歎之極,寧欲無言,目下爲民祛害之政,尤急於此,大則調發砲軍,小則派送校卒,另設方略,廣加偵探,隨機團束,刻期殄滅,而現促賊盜之幾許,出力勤捕之誰某,這這懸錄,成冊,修報本府,以爲拔例論賞事,別船申飭於兩捕廳及八道道帥臣·四都留守處畿內守令之不得擅離,已有年前啓稟行會,而近聞一直解弛云,豈有如許事體乎?嗣後則更毋敢如是之意,一體分付,何如?傳曰,允。內而捕廳,外而鎭營,其所職掌卽緝盜也。且前後朝飭果何如,而近日明火賊黨,無處無之,閭里蕩殘,商旅滯閼,苟能克念對揚,另行捕捉,則寧有是也?以列邑守宰言之,境內盜黨,白晝橫行,袖手坐視,使民不得奠安者,是果百里分憂之道乎?思之及此,誠不覺駭歎,竝姑令戴罪擧行,左右捕將及各道道帥臣營將邑倅緝捕之方,卽爲講究,不日剿滅,出力效勞之校屬,亦卽指名登聞,以爲別般論賞之意,火速行會。
又以議政府言啓曰,卽見水原留守洪祐昌年分狀啓,則新災一款,不爲擧論,流來舊災九十九結四十六負六束,期於査括盡充,推奴徵債,限明秋防塞事,請令廟堂稟旨分付矣。積澇過而旣無少痒,肅霜退而終獲大登,今觀檢災之不執,可驗環境之攸同,舊陳之査充,自有朝飭,推徵之防塞,便成年例,竝依狀辭施行,何如?傳曰,允。
又以議政府言啓曰,卽見全羅監司金聲根所報,則羅州牧飛禽島元結二百三十五結七十七負一束,壬午因朝令,限三年許代,明年爲始,當如例出稅,而今夏潦水,田畓各穀,已判全棄,若以本色責納,勢將空島乃已,特許限五年更令代納,俾紓民力爲辭矣。前此許代,已是曠典,限滿輒展,不當擧議,而第念窮島薄田,偏被水災,哀彼鶉鵠之類,勢難按式責納,特許限三年代錢,以示懷保之意,何如?傳曰,允。
又以統理軍國事務衙門言啓曰,卽見平安監〈司〉閔應植狀啓,則本營作隊左右列軍兵,逐年輪回,冬三朔入防習操,自是已例,而年形旣未免歉,軍伍尙多闕額。今若如例行操,則苟充替點,全沒鍊習之義,行資留糧,徒貽來往之弊,依近例停免事,請令統理軍國事務衙門稟處矣。穡事失稔,民情宜恤,操習雖有所重,停免亦多已例,依狀請許施,何如?傳曰,允。
又以兵曹言啓曰,今初十日,一內禁軍番次,而該番將宋啓憲,身病猝重,無望供職云,改差其代,依例口傳差出,何如?傳曰,允。
兵曹口傳政事,以李允用爲內禁將。
曺寅承,以兵曹言啓曰,建陽門西邊墻垣頹圮處,今已畢築矣。把守軍兵,解送直所之意,敢啓。傳曰,知道。
又以兵曹言啓曰,馬軍所騎士別將,今當差出,而擬望之人乏小,外任竝擬,何如?傳曰,允。
上在昌德宮。停常參·經筵。
藥房副提調朴定陽啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿不必入侍矣。
大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
明日常參·經筵,取稟。傳曰,停。
傳于曺寅承曰,政官牌招開政。
傳于曺寅承曰,呈告泮長許遞,今日政差出。
傳于曺寅承曰,呈告敦寧都正許遞,今日政差出。
傳于曺寅承曰,呈告同義禁許遞,今日政差出。
傳于曺寅承曰,左副承旨許遞,前望單子入之。
承旨前望單子入之,崔鳳九落點。
金文鉉,以吏曹言啓曰,繕工監假監役官兪致恒·閔致章·鄭然默,俱以身病,呈狀乞遞,竝改差,何如?傳曰,允。
有政。吏批,行判書金有淵式暇,參判張錫龍牌招不進,參議趙忠熙進,右副承旨金文鉉進。啓曰,行判書金有淵式暇,參判張錫龍牌招不進,小臣獨政未安,何以爲之?敢稟。傳曰,只出緊任,以金永穆爲大司成,權膺善爲敦寧都正,南廷哲爲同義禁,金貞均爲兵曹正郞。
兵批,兼判書李載元病,參判李啓魯病,參議趙翼永入直進,參知李鳳九病,同副承旨曺寅承進。護軍曺殷承,副司果韓奎源,以上竝單付。
吏批,再政。以南一祐爲同敦寧,張錫龍爲同經筵,洪萬厚·朴舜炯·都錫輔爲假監役。
兵曹口傳政事,副護軍單閔泳韶。
以京畿監司沈相薰狀啓,龍仁縣令朴應鍾,莫重正賦,肆然代捧,經歲愆納,爲先罷黜,其罪狀,令攸司稟處事,傳于曺寅承曰,特爲參量者存,姑令戴罪擧行,惠廳所納,令廟堂稟處。
曺寅承,以親軍前營言啓曰,建陽門西邊墻垣頹圮處,今已畢築,把守軍兵解送事,自兵曹草記矣。該把守將卒,竝解送之意,敢啓。傳曰,知道。
又以兵曹言啓曰,在前京內外動駕時,軍數例爲稟旨擧行矣。動駕時軍數,依前稟旨擧行乎?敢稟。傳曰,依前稟旨擧行。
又以兵曹言啓曰,在前殿座與闕外動駕時,御前前排,禁御兩營及龍虎營抄擇,侍衛挾輦軍一百名,禁衛營軍兵槍劍軍六十名,扈陪軍三十名,御營廳軍兵擧行,而禁御兩營,移屬輦軍,槍劍軍扈陪軍,以何營軍兵擧行乎?敢稟。傳曰,挾輦軍·槍劍軍·扈陪軍,四營輪回擧行,而殿座時挾輦軍一百八十名,槍劍軍四十名,闕外動駕時挾輦軍三百四十名,槍劍軍一百名,竝以侍衛兵丁仍用,扈陪軍二十名,磨鍊擧行,前排二十四䨥磨鍊,亦以四營擧行。
又以兵曹言啓曰,在前殿座時,京內外動駕時,與朝廷問安時,金·弘兩處入直軍除出,闕門把守,或有建陽門·銅龍門入直軍除出把守之時,而禁·御兩營,移屬親軍四營,則把守軍,依前以四處入直軍,除出擧行乎?敢稟。傳曰,依前擧行。
又以兵曹言啓曰,在前親臨庭試與節製時,春塘臺下設布帳,禁·御兩營,合力擧行,設布帳外環衛軍,兩營出番軍除出排立,或有集春門開門時,北營入直軍三十名,除出把守矣。兩營移屬親軍四營設布帳與排立軍,以何營擧行,北營移屬前營集春門外把守軍亦以何營軍兵擧行乎?敢稟。傳曰,設布帳與排立軍,四營合力擧行,集春門外把守,以北營入直軍二十名,除出擧行。
又以兵曹言啓曰,在前王世子動輿時與侍座時,挾輿軍七十名,禁衛營軍兵中抄擇陪衛,槍劍軍三十名,御營廳軍兵中除出,陪衛睿前前排各三十雙,禁御兩營抄擇陪衛矣。禁·御兩營,移屬親軍四營,則挾輿軍與槍劍軍,睿前前排,以何營軍兵擧行乎?敢稟。傳曰,挾輿軍·槍劍軍,四營輪回擧行,而闕內動輿與侍座時,挾輿軍一百七十名,槍劍軍三十名,闕外動輿時,挾輿軍三百二十名,槍劍軍八十名,竝以陪衛兵丁仍用,前排二十䨥磨鍊,亦以四營擧行。
協辦交涉通商事務金晩植疏曰,伏以臣於外務協辦之任,萬不稱當,陳章丐免,業已屢度,而尙未蒙允兪之音,蓋以衙務自有督辦,至於協辦之職,責非專委,或可以充位備員而已。亦自知其才之不足辦事,而懷戀聖眷,黽勉蹲冒,惟以課日赴署,爲盡職之地。今者臣有原濕之役,往返之間,將費五六朔矣。從前出疆之人,如有所帶職名,雖閒司漫職,必陳疏辭遞,蓋憫其久曠也。今臣所帶外務之官,非比閒漫,豈可虛縻半年,罔念名實之相乖哉?玆敢復陳短章,冒瀆崇嚴,伏乞聖明,俯垂鑑察,亟遞臣外務協辦之任,俾公器無曠,私分獲安焉。臣無任云云。答曰,省疏具悉。所請依施。
上護軍李鎬俊疏曰,云云。答曰,省疏具悉。貢人事,令廟堂稟處,卿其勿辭行公。
上在昌德宮。停常參·經筵。
曺寅承啓曰,明日常參·經筵,取稟。傳曰,停。
以親軍後營演操看品時將官以下別單,傳于曺寅承曰,左正領官李奎顔,右正領官李南輯,各兒馬一匹賜給,左副領官任衡準,許用防禦履歷,左參領官李根澔,特陞六品職履歷,右參領官魚秉翼,六品職待窠首先擬入,別軍官鄭基玄,許用中軍履歷,李宣用·洪鍾爀,竝加資,軍醫閔瑾鎬陞六,其餘敎師·敎長·執事以下,竝依判下施賞。
曺寅承啓曰,卽者景慕宮官員來言,望祭提調,以獻官當爲進參,而提調金益容有身病,不得進參云,卽爲牌招,何如?傳曰,允。
兵曹口傳政事,馬軍所騎士將單李昌鎬。
曺寅承以兵曹言啓曰,騎士別將李昌鎬,身病猝重,勢難察任,改差,何如?傳曰,允。
吏曹啓目粘連,觀此慶尙監司趙康夏狀啓,則以爲松羅察訪李喜成,殫誠奉職,民瘼隨處補捄,驛樣漸至蘇醒,捐出薄廩,救恤貧民,賴以安堵,窠期不遠,民情惜去是如爲白有臥乎所,治績旣若是優著,松羅察訪李喜成,依狀請限一窠仍任,何如?判付。啓,依允。
吏曹啓目粘連,觀此慶尙監司趙康夏狀啓,則以爲安奇察訪安潤明,志在撫民,治切祛瘼,屬郵賴安,馬政克擧,自備五百七十兩,以補公用,該驛公廨,不用民力,自備一千餘兩,一新修葺,本驛大馬一匹闕額者,自備三百兩代立,屬站馬價與冗費,洽爲一千餘兩,別恤之外,又捐四百五十兩,派給各站,賴以全活,似此優異,合有示意是如,褒賞一款,令該曹考例稟處亦爲白有臥乎所,治績若是茂著,似當施以陞敍調用之典是白乎矣。係干恩賞,臣曹不敢擅便,上裁何如?判付。啓,依回啓施行爲良如敎。
上在昌德宮。停常參·經筵。
曺寅承啓曰,明日常參·經筵,取稟。傳曰,停。
又啓曰,假注書朴治恒有身病,勢難察任,今姑改差,何如?傳曰,允。
朴治恒改差,代以朴永學爲假注書。
傳于曺寅承曰,政官牌招開政。
曺寅承啓曰,景慕宮提調金益容牌不進推考傳旨,今方捧入,而望祭獻官,當爲進參,如是違牌,事甚未安。更爲牌招,何如?傳曰,許遞。今日政差出。
議政府薦望,以金箕錫爲水原留守。
曺寅承啓曰,新除授水原留守金箕錫,今日政下批,何如?傳曰,允。
傳于曺寅承曰,左捕將有闕之代,大護軍李敎獻除授。
傳于曺寅承曰,定平府使之代,副司果片佐彦除授。
吏曹,定平府使單片佐彦除授事,承傳。
曺寅承,以吏曹言啓曰,繕工監假監役官洪萬厚·朴舜炯·都錫輔,俱以病乞遞,竝改差,何如?傳曰,允。
崔鳳九以兵曹言啓曰,同知訓鍊院事鄭雲翼·洪南周,俱以除授在外,上來無期,同知中樞府事李海斗,五衛將徐鵷淳·高宅榮·張定植·吳膺默·朴麟成,景福宮衛將趙敬權,文臣兼宣傳官許襫,俱以病難供職,呈狀乞遞,竝改差,何如?傳曰,允。
又以兵曹言啓曰,騎士別將,今當差出,而擬望之人乏少,外任竝擬,何如,傳曰,允。
有政。吏批,行判書金有淵牌招不進,參判張錫龍進,參議趙忠熙牌不進,同副承旨曺寅承進。啓曰,行判書金有淵,參議趙忠熙,竝牌招不進,小臣獨政未安,何以爲之?敢稟。傳曰,仍爲之。以李種淵爲敦寧都正,趙鍾弼爲兵曹參知,金允植爲景慕宮提調。
兵批,兼判書李載元進,參判李啓魯病,參議趙翼永病,參知李鳳九入直,左副承旨崔鳳九進,以李承鈺爲同知,許熠·李昌鎬爲同訓鍊,李寅用·李元和·徐相文·朱离達·李鍾健爲五衛將,池在獜爲景福將,金在遇爲宣傳官,郭漢益爲訓鍊主簿,金用均爲文兼,宋啓憲爲忠淸水使,守門將加設單,李奎泓·張大奎·金千奉·河興龍·韓舜謙·崔在鉉·金宜桓·林章浣,護軍洪南周·李昌鎬·李海斗,副護軍金學洙·權膺善·李鳳九,副司果閔瑾鎬,以上竝單付。
吏批,再政。以朴英淳·金東元·黃璟天,爲假監役,以徐相揆爲監察,兼春秋單王用周,松羅察訪李喜成,限一瓜仍任事,承傳,兼水原留守單金箕錫。
兵批,再政。以李敏翼爲訓鍊僉正,梁柱翼爲守門將,同知單池在獜,僉知三單,李寅用·李元和·徐相文。三政。以金宜秀爲中樞都事,洪埰爲右捕從,李敏翼爲西水羅萬戶,僉知二單,朱离達·李鍾健。四政。以李錫禹·任獜鎬爲訓鍊僉正,以趙箕夏爲訓鍊主簿。五政。以安弼求·沈宜卨爲訓鍊判官。六政。以魚秉翼爲宣傳官,具大植爲部將,李冕宰爲宣傳官,兼摠理使單金箕錫。
兵曹口傳政事,馬軍所騎士別將單梁柱星。
以吏曹參議趙忠熙牌不進罷職傳旨,傳于曺寅承曰,只推。
曺寅承,以議政府言啓曰,因龍仁縣令朴應鍾罷黜狀啓,判付內,特有參量者存,姑令戴罪擧行,惠廳所納,令廟堂稟處事,命下矣。正賦所重顧何如,而擅自代捧,已是妄率,淹拖歲年,尤涉可駭,道臣之請勘該倅,事體不容已者,而今玆特旨參恕,寔由於軫念數遞而然也。至若壬午條大同米,旣因歉歲民情而代捧,則依此收納之意,分付該廳該道,何如?傳曰,允。
崔鳳九以兵曹言啓曰,在前兩營騎士別將差出時,一窠水使以上,一窠邊禦以上差出矣。騎士移屬馬軍所,則別將依前差出乎?敢稟。傳曰,騎士別將亞將以下差出,騎士將,防禦以下差出。
又以兵曹言啓曰,丹鳳門東邊墻垣頹圮豦,今已畢築矣。把守軍兵,解送直所之意,敢啓。傳曰,知道。
敦寧都正權膺善疏曰,云云。答曰,省疏具悉。所請依施。
上在昌德宮。停常參·經筵。
崔鳳九啓曰,明日常參·經筵,取稟。傳曰,停。
又啓曰,右副承旨金文鉉,今日不爲仕進,卽爲牌招,何如?傳曰,允。
兵曹,左邊捕盜大將單李敎獻除授事,承傳。
軍國衙門,左邊捕盜大將單李敎獻。
崔鳳九啓曰,新除授左邊捕盜大將李敎獻,卽爲牌招,傳授命召及大將牌·傳令牌,何如?傳曰,允。
又啓曰,命召親納,例也,而前左邊捕盜大將金箕錫,謂有身病,使其軍官替納,事甚未安。推考,何如?傳曰,允。
傳于崔鳳九曰,明日次對,依例來會。
崔鳳九啓曰,明日傳香禮房承旨,當爲齋宿,右承旨柳芝榮,所當牌招,而拘於廳規,不得請牌,何以爲之?敢稟。傳曰,牌招。
以右副承旨金文鉉牌不進罷職傳旨,傳于崔鳳九曰,只推。
崔鳳九以議政府言啓曰,頃因忠淸監司朴齊寬狀啓,所請軍布,兵曹及各營,五分一各司純錢代納,親軍營砲,保置之之意,覆啓行會矣。卽見該道臣狀啓,則復陳綿農慘歉之狀,仍請兵曹及各營軍布,自今年十月至明年九月,特許純錢代納,親軍營砲保,亦爲代錢事,更令廟堂,稟旨分付矣。綿花,旱種也,遇澇失稔,非曰不然,而第其全省之內,自有勝遜之殊,軍需不可不念,民情亦不可不恤,兵曹及各營納布,更以三分一代錢,砲保事體尤別,以本色收納事,分付,何如?傳曰,允。
又以議政府言啓曰,卽見黃海監司尹宇善狀啓,則備陳綿農慘歉之狀,仍請親軍營砲保,限折半代錢,兵曹及各衙門軍布,竝以純錢代捧事,請令廟堂,稟旨分付矣。喜燥之種,値潦而損,固其勢然矣。若曰通一省全歉,則殆非始料攸及,依他道已施之例,兵曹及各營,五分一代錢,各司純錢砲保,事體自別,置之何如?傳曰,允。
又以親軍前營·左營·右營·後營言啓曰,丹鳳門東邊宮墻五間頹圮處,今已畢築,把守軍兵解送事,自兵曹草記矣。該把守前營將卒,竝解送之意,敢啓。傳曰,知道。
又以親軍前營·左營·右營·後營言啓曰,景秋門南邊宮墻四門內面缺落處,今已畢築之意,敢啓。傳曰,知道。
又以兵曹言啓曰,騎士別將梁柱星,以前任忠淸水使,方在任所,遞來尙遠,領軍之職,久曠可悶,改差,何如?傳曰,允。
應敎李弼鎔疏曰,伏以臣,天下之鮮民也。纔生十歲,嚴父見背,而惟臣偏母,以險釁之命,備顧復之恩,臣殘喘之保到今日,惟臣母之勤之勞之,是恃是賴焉耳。惟是之故,從幼至長,未離臣母之懷,朝夕煦濡,祗知烏鳥之私,歲年流邁,長懷鷗鳩之咏,而以臣無似,猥霑朝籍,簪筆橫經,厚蒙陶甄,每奉一番除旨,輒增一番感激,母子相對,以榮爲涕者,計今十四年所矣。第臣母素稟奇薄,夙遭禍難,晝燭孤影,陽界非心,而以臣爲命,視日如年,苟連一縷,行近八旬,哀痛在心,憂勞轉甚,數年之間,癃廢已極,而臣抱此情理,中夜彷徨,前有慰悅之方,莫避猥越之懼。伏況上天,以曲遂爲仁,聖上以孝爲政,而奉檄之喜,古人已然,專城之養,至情所同,儻因一時焜燿,得有幾月之怡豫,則崦嵫之暉可娛,河海之澤莫量,是臣九死難報再生之幸也。儻聖慈,有以鑑燭而愍恤之,特命選部,差遣一小縣,俾臣得以將母就養,獲伸區區之情,則卽亦天地父母之賜也。臣無任云云。答曰,省疏具悉。疏辭,下該曹稟處。
戶曹判書金永壽疏曰,仕以臣度支叨命,在西臬待罪之日,寵誥惟煌,遐陬動色,顧此寒素蕞陋,詎意異數之曠絶至斯,按藩二載,愆尤山積,大何幸免,薪擔且重,譬若疲駑服箱,纔躡功郲之艱,又遭大行之險,蹄蹶折,立俟而見。豈不欲疾聲仰籲,一暴肝膈,而納節之前,義不敢先,返命之後,例有莫越,拚廉叨肅,日征月邁,揚揚若才猷力量之能自堪膺者然,自有四維以來,曾或有靦恬如臣者乎?顔騂背栗,愈久惶慄,伏惟聖眷,未敢知奚取於臣,而在熙朝官人綜實揀良之義,一何其左。臣本臃腫苦窳,不適器使,雖尋常家幹,瞢不經心,莫之理會,矧玆一國之金穀去處乎?夫大農司會,其務藂薈,其任綦重,六部之最要樞,百司之所資需也,簿書雲委,窠目絲棼,奸僞眩幻,弊痼難醫,考往覈今,非一朝夕可期。第以歲供之帛布米穀,量入算出,其出贏其入朒,支調應用,常計不足,重以委輸多愆,經費益絀,百僚月餼,方垂乏絶,諸司朔頒,積未派劃,軍吏則聚首呼飢,貢民則納券告退,頷顑湟汲,晷刻難保,而公需不恒,猶爲日繁,儐館接應,從以時窘,目下見狀,不止若漏船剝床之急者也。百責之萃,卽一有司,而苟問其人,乃冗孱倥侗,全不近似者耳,蓄儲之匱,臣可以畫裕之乎,管鑰之慢,臣可以束勵之乎?句檢劑會,裁制銖量,又非臣耐當可能,而自以謂能之者,惟聽胥吏,占位署漫,不省可否事,已則聖明所以授臣之愚,所以藉手者,豈至於是哉?臣雖欲感戴隆施,勉竭其必不能之力,祗見其不自量者甚矣。方不可圓,蓬不可楹,有非人力强之,則臣之見職去就,恐無煩乎再三仰瀆也。伏望聖慈,鑑臣衷之斷由審實,諒臣言之匪出飾塞,亟遞臣財賦之任,回授可堪之彦,俾國計紓而私分安。千萬顒祝云云。答曰,省疏具悉。度支重任,何可輕遞?卿其勿辭行公。
上在昌德宮。停常參·經筵。
柳芝榮啓曰,明日常參·經筵,取稟。傳曰,停。
又啓曰,同副承旨曺寅承,今日不爲仕進,卽爲牌招,何如?傳曰,允。
又啓曰,三品官之毋得過三日循例請牌,曾有定式矣。兵曹參知趙鍾弼,除拜後過三日不爲出肅,事體所在,誠極未安,從重推考,仍卽牌招察任,何如?傳曰,允。
傳于柳芝榮曰,禮房承旨馳詣宗廟·景慕宮,奉審摘奸以來。
傳于金文鉉曰,政官牌招開政。
金文鉉啓曰,假注書朴永學,有身病,勢難察任,今姑改差,何如?傳曰,允。
傳于金文鉉曰,各邑之京司所納,皆有程限,守宰督其輸轉,道臣考其勤慢,卽莫越之典也,夫何營邑,任其逋虧,月愆歲積,以至於莫可收拾,民國受病者,是可曰克擧其職乎?各衙門未收多寡,必有其數,而不日推刷之道,道守臣不可曰不知,自廟堂,措辭嚴飭,使之定限淸帳。
金文鉉啓曰,明日次對,兩司當爲進參,除在外未署經外,未肅拜呈告人員,竝待開門牌招,何如?傳曰,允。
傳于金文鉉曰,在外玉堂許遞,今日政差出。
柳芝榮,以吏曹言啓曰,繕工監假監役官朴英淳·金東元·黃璟天,俱以身病,呈狀乞遞,竝改差,何如?傳曰,允。
有政。吏批,行判書金有淵牌招不進,參判張錫龍進,參議趙忠熙牌招不進,右副承旨金文鉉進。啓曰,行判書金有淵,參議趙忠熙,竝牌招不進,小臣獨政未安,何以爲之?敢稟。傳曰,仍爲之。以李承淵爲修撰,曺錫輿爲判義禁。
兵批,兼判書李載元病,參判李啓魯病,參議趙翼永病,參知李鳳九入直進,右承旨柳芝榮進。大護軍洪祐昌,副司果安禧遠,以上竝單付。
吏批,再政。以鄭雲浩·朴來九·咸用敏爲假監役,保寧兼府使單宋啓憲。
以吏曹參議趙忠熙牌不進罷職傳旨,傳于金文鉉曰,只推。
以同副承旨曺寅承牌不進罷職傳旨,傳于金文鉉曰,只推。
以全羅道黃腸敬差官禮曹正郞高永錫狀啓,所封木品,未能盡善,惶恐待罪事,傳于曺寅承曰,勿待罪事,回諭。
兵曹口傳政事,馬軍所騎士別將單洪圭。
柳芝榮,以奎章閣言啓曰,明日,卽書香閣冬孟朔大奉審日次,奉謨堂奉審日次,時原任閣臣,依節目進詣擧行之意,敢啓。傳曰,知道。
金文鉉,以義禁府言啓曰,咸鏡監司,鄭基會狀啓內,定平府使張翼斗,爲先罷黜,其罪狀,令攸司稟處事,啓下矣。張翼斗,時在任所云,依例發遣府羅將拿來,何如?傳曰,待待命拿囚。
上在昌德宮。停常參·經筵。
藥院都提調沈舜澤,提調李鎬俊,副提調朴定陽啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
柳芝榮啓曰,明日常參·經筵,取稟。傳曰,停。
又啓曰,左副承旨崔鳳九,今日不爲仕進,卽爲牌招,何如?傳曰,允。
朴永學改差,代以方夏鎭爲假注書。
傳于曺寅承曰,大臣政府堂上引見。
曺寅承以奎章閣言啓曰,臣等進詣書香閣,御眞展奉審無頉,而奉謨堂及閣內諸處,亦爲無頉之意,敢啓。傳曰,知道。
傳于曺寅承曰,統禦使留待。
傳于曺寅承曰,統禦使入侍。
以大司諫李在敬,司諫李鳳奎,獻納張錫裕,執義鄭憲時,持平洪裕禎·朴壽昌牌不進罷職傳旨,傳于曺寅承曰,只推。
以左副承旨崔鳳九牌不進罷職傳旨,傳于曺寅承曰,只推。
曺寅承,以議政府言啓曰,近日經用浩多,而戶惠衙門庫儲不敷,無他措劃之方,就畿內附近邑還米中限二千石,量宜分排,從便運納,毋或淹延事,分付道臣,立本之節,從後稟處,何如?傳曰,允。
又以奎章閣言啓曰,景慕宮望廟樓,今望奉審,無頉之意,敢啓。傳曰,知道。
又以弘文館言啓曰,新除授修撰李承淵,卽爲牌招察任,何〈如〉?傳曰,允。
吏曹啓目粘連,觀此平安監司閔應植狀啓,則以爲朔州前府使申泰熙,莅纔周歲,惠洽一境,痼瘼永祛,窮蔀賴安,軍器之修繕,廨宇之改觀,不煩民力,似此優異之績,合有褒賞之典,令該曹稟處亦爲白有臥乎所,申泰熙之茂績旣若是,似當施以熟馬賜給之典是白乎矣,係干恩賞,臣曹不敢擅便,上裁,何如?啓。許用防禦履歷。
吏曹啓目粘連,觀此弘文館應敎李弼鎔上疏,則以爲臣母年近八旬,癃廢已極,抱此情理,中夜彷徨,聖慈鑑燭而愍恤之,特命選部,差遣一小縣,俾伸區區之情,亦爲白有臥乎所,李弼鎔之家貧親老,菽水難繼之狀,卽通朝之所共知,許畀一邑,俾遂便養之願,允合於孝理之政是白乎矣,經幄之臣,出補外邑,事體不輕,臣曹不敢擅便,上裁,何如?判付。啓,依回啓施行爲良如敎。
甲申十月十五日,上御缺。統禦使入侍時,承史閣臣缺,統禦使趙載觀,以次進伏訖。上曰,史官分左右。上曰,統禦使進前。載觀進前,缺。
甲申十月十五日午時,上御重熙堂。藥房入診,大臣·政府堂上引見同爲入侍時,都提調沈舜澤,提調李鎬俊,副提調朴定陽,記事官丁奎會,記注官李禧龍·朴斗杓,檢校待敎趙東冕,行都承旨朴定陽,事變假注書金鎭衡,記注官李禧龍·朴斗杓,右議政沈舜澤,行吏曹判書金有淵,行上護軍李鎬俊,戶曹判書金永壽,右參贊李玄翼,協辦韓圭稷·尹泰駿·李祖淵,校理李建永,以次進伏。醫官李能基·李命錫·鄭楫·鄭弘烈,進伏楹外訖。上曰,史官分左右。仍命大臣進前。舜澤進前奏曰,近日天氣稍寒,聖體,若何?上曰,一樣矣。舜澤曰,寢睡·水刺之節,何如?上曰,一樣矣。舜澤曰,大王大妃殿氣候,何如?上曰,一樣矣。舜澤曰,王大妃殿氣候,何如?上曰,一樣矣。舜澤曰,中宮殿氣候,何如?上曰,安順矣。舜澤曰,世子宮氣候,何如?上曰,一樣矣。仍敎曰,近者日氣猝寒也。舜澤曰,日寒如深冬矣。又奏曰,醫官待令,使之入診乎?上曰,可之。能基等,以次入診,退伏楹外訖。舜澤曰,脈候奏之。能基等起伏奏曰,脈候左右三部調均矣。上曰,次對爲之。舜澤曰,臣冒據匪據,實無一分承當之道而仰成有地,伴食在下,事勢相因,不敢言私,元輔去位,臣今獨縻,任責有專,推諉無所,兢恐縮懍,尤不知所以爲計。夫廊廟樞要之重,必須德量猷略而處之,臣誠萬萬非其人也。見今老成舊德,卿班儁彦,蔚然有當世之望者,殿下於此簡拔之,畀以匡輔彌綸之責,則民國艱虞,庶幾有濟,而由臣之猥蒙謬恩,至使獨任而專裁,朝體之苟且,賤分之懍愧,顧何如哉?次對有命,遂不免冒進前席,而疎曠短淺,有不可淹者,重擔非一肩可任,大車非一手可推,臣身狼狽,不遑自恤,其於國事民事何哉?惟殿下,深惟遠圖,亟命枚卜,以備鼎席,使朝野,永有所賴,而如臣凡庸者,卽賜斥退,千萬至祝。上曰,鼎席之備,乃早晩間事,而以卿蘊抱,又當艱劇,其何以退托巽讓乎?匡補寡昧,拯濟民國,竊有厚望於卿也。出擧措舜澤曰,人臣之責難於君者,莫不願其君之爲堯爲舜,而堯·舜之政,豈有他哉?修己而以安百姓而已矣。我殿下聰明睿智,侔乎堯·舜,而今百姓,未底於安者,修己或有未盡也歟。大抵君心,爲布萬化之本,表端影直其勢自然,不如是,今日振一弛綱,明日革一積弊,終必有孚格之效矣,惟殿下,懋哉。現前上下所同憂者,惟財用是耳,府庫竭矣,杼柚空矣。經費恒式,猶且不贍,一或有緩急不虞之用,則從何着手,無中辦有乎?國計至此,孰不寒心?雖使古先賢碩,論令之事計,蓋舍中節無他善策,唐臣陸贄告其君曰,能節,雖虛必盈,不節,雖盈必虛,古今稱爲格言者,以其理之所必然也。臣嘗伏讀純廟御製文有曰,善治國者,本於愛民,知愛民者,本於節財,大哉聖訓,實爲萬世詒燕之謨,伏願殿下,深留澄省焉。上曰,節用果爲生財之本,所陳皆切實緊要,當體念,而勿失矣。出擧措舜澤曰,向日特敎惓惓乎民事,以嚴殿最黜貪吏,爲保民寗邦之本,凡厥在廷,莫不欽頌,而況諸道按事之臣,曷敢不思所以悉心對揚乎?然而各邑目下難支之弊,卽守令之用度無節也,遞易太頻也,仕者雖一小縣,祿以代耕,自可贍衣食而庇家眷,或自赴任之前,取用太濫,邸債吏債,已過原俸,及其彌縫無計,未免掊克多方,窮蔀私藏,受其剝斂,雖犯贓律,恬不知恥。且數遞徑歸,官無久算。都以挨過姑息爲能事,雖是循未暇施措,正供由是而愆期,文簿由是而幻弄,紛紛送迎,徵費於民,大小邑樣,無不凋殘,此眞黃覇所謂數易長吏,則吏緣爲奸,民受其害,來者未必勝去者也。此之爲弊,的然可知,而苟欲捄得,莫如愼擇而久任,未準朔以前,切勿遷轉之意,另飭銓曹,恐好矣。因此而又有仰達者,春初賓筵,以守令別薦事,至有實績人需用之命,薦牘啓下,幾近一年,其所區處,不過一二,而仍作銓家之休紙,雖有龔·黃·杜·召,將何以究其才展其蘊乎?薦而弗試,奚薦之爲,事之無實,莫此甚矣。申飭銓曹,不拘常格,一依成命,各別收用,何如?上曰,愼擇守令,何時不然,而至於近年,尤爲急務,如非久任,其何以責其成績乎?別薦人,亦宜收用,竝申飭銓曹,可也。出擧條上曰,以財用言之,近日上納,無不愆期,各道道臣,苟能操束,寧有是也?舜澤曰,昨奉特敎,纔已行會,而道臣似當嚴飭,必有實效矣。上曰,顧今日寒漸劇未幾而塞江矣。道臣守宰,不念國法,稅穀出給船主之後,發船等節全不察飭,其罪不在於道臣守宰,而在於誰也?屢次申飭之下,如是愆納,萬萬駭然。怙此寬恕容貸,而自廟堂,更爲關飭,如是而一向愆滯,不可尋常處之,若隨現論啓,則予當嚴處乃已,以此意,措辭別飭,期有實效。舜澤曰,日寒如此,塞江亦慮,而道臣守宰,雖有操飭,然而船主輩,或稱候風,惟意遲發,偸幻淹滯,無弊不生,果〈爲〉萬萬痛惋矣。謹依下敎,更書行會,而如有如前愆納之弊,隨聞論啓,仰請嚴勘矣。上曰,竊發之患,處處有之,向於廟啓,亦有批飭,實由於任職者之不善譏捉而然,各別申飭,可也。舜澤曰,京外竊發之聞,去益驚惋,向有啓稟,批旨截嚴,亦已行會,則各道道帥臣,使之購賞詗緝,不日剿除矣。上曰,淸陣所送之物,姑未畢送云,數爻依於年例,無過此月而輸送之意,分付也。舜澤曰,此是海西木花乎?上曰,然矣。舜澤曰,謹當依下敎申飭,期於此月晦內畢送矣。上曰,中國泰安船出來,而似無他事云矣。舜澤曰,此船出來,臣於謄報,已見之矣。上曰,日寒此早,漸近深冬,上納未到,極爲悶然,上江已塞,下江姑未塞云,然否?舜澤曰,所聞然矣。上曰,若然則稅船不得上來,凡於事計,實爲悶沓矣。舜澤曰,江塞則稅船亦阻,爲國計憧憧憂悶矣。定陽曰,諸宰奏事。有淵曰,無所奏矣。定陽曰,玉堂所懷奏之。建永曰,云云。缺。
上在昌德宮。停常參·經筵。
曺寅承啓曰,明日常參·經筵,取稟。傳曰,停。
又啓曰,判義禁曺錫輿,除拜後過三日不爲出肅,依定式推考警責,仍卽牌招察任,何如?傳曰,允。
傳于曺寅承曰,社稷都提調有闕之代,右議政爲之。
傳于金文鉉曰,政官牌招開政。
傳于金文鉉曰,呈告禮曹參判·兵曹參判·同義禁·同成均,許遞,今日政差出。
金文鉉,以吏曹言啓曰,繕工監假監役官鄭雲浩·朴來九·咸國敏,俱以身病,呈狀乞遞,竝改差,何如?傳曰,允。
有政。吏批,行判書金有淵牌招不進,參判張錫龍牌招不進,參議趙忠熙進,右副承旨金文鉉進。以吏批言啓曰,行判書金有淵,參判張錫龍竝牌招不進,小臣獨政未安,何以爲之?敢稟。傳曰,只出緊任。以吳益泳爲禮曹參判,徐臣輔爲兵曹參判,李祖淵爲同義禁,閔種默爲同成均。
兵批,兼判書李載元病,參判徐臣輔未肅拜,參議趙翼永病,參知趙鍾弼入直進,同副承旨曺寅承進。五衛將加設三單,金景信·李圭軾·丁伊俊,護軍李啓魯,副護軍鄭海駿,以上竝單付。
傳于金文鉉曰,見窠皆令差出。
吏批,再政。以許傳爲弘文提學,姜道致·蔡象獜·卓元昊爲假監役。三政。以宋台濂爲假監役,假監役卓元昊,今超通政,朝官年八十,依法典加資。
領敦寧金炳國箚,缺。答曰,省箚俱悉卿懇,愼節奉慮,所辭中太社提擧之任,今姑勉副,卿其安心調理。仍傳曰,此批答,遣史官傳諭。
上在昌德宮。停常參·經筵。
上在昌德宮。停常參·經筵。
上在昌德宮。停常參·經筵。
上子時在宣仁門外吳軍門陣,午時移御下都監袁軍門陣,停常參·經筵。
傳缺。乾犒饋分給,遣宣傳官勞問。
傳于李喬翼曰,藥院提調許遞,前望單子入之。
內醫提調前望單子入之,趙秉鎬落點。
傳于李喬翼曰,今番各營兵丁之被害受傷,若恫在己,一一摘奸,死者使之厚埋,傷者各別醫治,以示存恤之意,分付各營。
傳曰,都承旨有闕之代,李喬翼除授。
傳于李喬翼曰,督辦交涉通商事務金弘集,拜相。
傳于李喬翼曰,判尹有闕之代,大護軍閔種默除授。
傳于李喬翼曰,督辦交涉通商事務有闕之代,護軍趙秉鎬除授。
傳于李喬翼曰,前交涉通商事務穆麟德,還差。
傳于李喬翼曰,日前各營將官減下人,竝還差。
傳于李喬翼曰,宣惠堂上有闕之代,魚允中除授。
傳于李喬翼曰,江華留守有闕之代,兵曹判書金允植缺。
傳于李喬翼曰,別抄軍領官以副護軍金敎煥差下使之領率擧行。
傳于李喬翼曰,總管畿沿·海防事務有闕之代,行護軍李奎遠除授。
缺兵房有闕之代,行護軍白南益差下。
傳于李喬翼曰,前營右正領官有闕之代,行護軍申橚差下。
傳于李喬翼曰,後營參領官李根澔減下前五衛將高永根差下。
傳于李喬翼曰,機器局委員尙澐宣傳官加設單付。
傳于李喬翼曰,水原留守金箕錫,使之當日辭朝,密符,以前留守所佩,仍佩。
傳于李喬翼曰,前中軍趙存億,海防營軍司馬差下。
傳于李喬翼曰,惠商公局堂上,以前營使李敎獻差下。
傳于李喬翼曰,禮曹判書,兵曹判書相換。
傳于李喬翼曰,海防摠管李奎遠,使之當日辭朝,以前摠官所佩,仍佩。
傳于李喬翼曰,左副承旨·右副承旨,許遞,承旨前望單子入之。李道宰·曺寅承落點。
傳于李喬翼曰,開城中軍趙存斗,別軍職差下。
傳于李喬翼曰,前營使許遞,知事李敎獻除授。
傳于李喬翼曰,左營使許遞,兵房李奎奭除授。
傳于李喬翼曰,前右營使閔泳翊起復,還任前職。
缺。
傳于李喬翼曰,左捕將許遞,右營兵房申奭熙除授,缺。
傳于李喬翼曰,判府事沈舜澤,復拜左相。
傳于李喬翼曰,外務衙門堂上竝許遞,前督辦金弘集·前協辦金允植,竝還差下,副司果徐相雨,參議差下。
上在下都監。停常參·經筵。
傳于曺寅承曰,在外承旨許遞,慈山府使柳宗植除授,慈山府使之代後營副領官申泰熙除授。
曺寅承啓曰,新除授同副承旨柳宗植,時在慈山府任所,斯速乘馹上來事,下諭,何如?傳曰,許遞。前望單子入之。
承旨前望單子入之,朴周陽落點。
傳于曺寅承曰,路上紮駐之各營軍兵,令各其營乾犒饋分給,遺宣傳官勞問。
傳于曺寅承曰,輕囚放釋。
曺寅承,以吏曹言啓曰,後營副領官申泰熙,慈山府使除授事,命下矣。以前任朔州府使,方在解由未出中,何以爲之?敢稟。傳曰,勿拘。
吏曹,慈山府使申泰熙除授事,承傳。
傳于曺寅承曰,後營副領官有闕之代,參領官高永根陞差,參領官之代,前判官金鍾源差下。
傳于曺寅承曰,新經變亂,人心向善,不可無霈施之典,壬午以後無論公私罪案,自絶島圍籬安置以下,竝放。
傳于曺寅承曰,向來衣制變通,不過宴服之祛繁就簡也。泥古之見,多以更張爲疑,夫宴服,異於法服,强拂人情,殊非因俗之道,自今搢紳士庶宴居所着,任其從便。
行都承旨臣李喬翼,左承旨臣申錫游,右承旨臣朴周陽,左副承旨臣申箕善,右副承旨臣李道宰,同副承旨臣曹寅承等啓曰,今日之變,尙忍言哉?乘輿再度播越,宮禁遂成戰場,此誠亘古所無之變,而若其恐動君父,矯召外兵,稱以環衛,而實則要脅,甚至蹂躪禁庭,戕害宰輔,使我殿下,受其挾制,斷飮食之路,逐伏侍之人,以至各殿宮,一切操持,一夜間遽成滔天之禍。凡此所爲,卓操傕氾之所不敢爲,不但臣等之所不共戴,東方臣民,孰不欲食其肉而寢其皮哉?第念亂逆,一日不治,則國無一日之綱常,金玉均·洪英植·朴泳孝·徐光範·徐載弼等,亟令王府拿鞠得情,快正邦刑,以雪神人之憤,以示亂賊之懼焉。答曰,亂賊之禍,從古何限,而近日五賊之變往牒所無,心驚膽戰,不堪想到,當有處分矣。
傳于曺寅承曰,行知中樞府事金炳始拜相。
李喬翼啓曰,行知中樞府事金炳始拜相事,命下矣。政官牌招開政,下批,何如?傳曰,允。
傳于曺寅承曰,左承旨·左副承旨,許遞,前望單子入之。
承旨前望單子入之,姜文馨·權膺善,落點。
傳于曺寅承曰,禮曹判書有闕之代,工曹判書金晩植除授。
傳曰,工曹判書有闕之代,知宗正卿李寅應除授。
傳于曺寅承曰,統理軍國衙門革罷。
傳于曺寅承曰,郵征局革罷。
傳于曺寅承曰,西路募兵,除已抄外,更勿加抄之意,自廟堂,關飭于該道道帥臣。
傳于曺寅承曰,前兵曹判書李載元,還授前職。
李喬翼啓曰,前兵曹判書,李載元還授前職事,命下矣。卽爲牌招,傳授命召,何如?傳曰,允。
傳于曺寅承曰,戶曹判書,金永壽還差。
傳于曺寅承曰,前戶曹參判南廷哲,還授前職。
傳于曺寅承曰,經筵竝許遞,前望單子入之。
經筵前望單子入之,李憲稙落點。
傳于曺寅承曰,白川郡守有闕之代,積城縣監李憲基除授。
積城縣監之代,左營軍司馬吳麟燮除授。
傳于曺寅承曰,被謫蒙放罪人李景夏,蕩滌敍用。
傳于曺寅承曰,掌令李範晉,修撰除授。
傳于曺寅承曰,督辦交涉通商事務趙秉鎬,大官差下,監理仁川港通商事務洪淳學,副官差下,使之前往仁川,商辦事宜。
傳于曺寅承曰,日寒如此,宿衛軍兵,遣宣傳官勞問以來,令各其營乾犒饋。
以司謁口傳下敎曰,此時異於他日,前判書尹滋悳·鄭範朝,使之從權承候。
曺寅承,以吏曹言啓曰,積城縣監李憲基,白川郡守除授事,命下矣。以前任狼川縣監,方在解由未出中,何以爲之?敢稟。傳曰,勿拘。
有政。吏批,判書以下缺,以李重德爲掌令,尹龜永爲刑曹參議,領議政單沈舜澤,左議政單金弘集,右議政單金炳始拜相事,承傳,世子師單沈舜澤,世子傅單金弘集,開城留守單趙準永。
曺寅承,以兵曹言啓曰,前判書李景夏,自吏曹送西矣。資級係是輔國,知中樞有闕代,依例下批之意,敢啓。傳曰,知道。
兵批,知中樞單李景夏,副護軍申錫游·申箕善,兼管理使單趙準永。
兵曹口傳政事,護軍李憲稙,親軍後營副領官單高永根,參領官單金鍾源。
吏曹,督辦交涉通商事務單金弘集,協辦交涉通商事務單金允植,以上差下事,承傳。漢城判尹單閔種默除授事,承傳。協辦交涉通商事務單徐相雨,今超通政差下事,承傳。督辦交涉通商事務單趙秉鎬,今超資憲除授事,承傳,協辦交涉通商事務單穆麟德還差下事,承傳。戶曹判書單金永壽,參判單南廷哲,以上還授事,承傳,右賓客單尹滋承,左副賓客單金永壽。
傳于曺寅承曰,自十七日至十九日申前,傳敎還收政事與啓辭草記等文蹟,竝勿施。
行大司憲韓敬源,大司諫李在敬,執義鄭憲時,司諫李鳳奎,持平洪祐楨·朴壽昌,獻納張錫裕等聯名箚曰,伏以惟天惟祖宗默佑陰隲,萬姓蘄嚮,百靈呵護,我殿下播越營壘間居然數宿,而天步不愆,玉度冞康。臣等誠不勝忭祝之忱,而迄未聲討者,職由倉皇靡暇,含忍幾日,髮益豎膽益掉,按住不得,齊聲仰籲焉。噫,古今天下,寧有如今番諸賊金玉均·洪英植·朴泳孝·徐光範·徐載弼等之窮凶絶悖極逆大憝者乎?渠輩以世祿之家,罔念天常,素蓄禍心,始也設宴行刺,終焉宣言有變,恐動宸聽,逼至尊而移蹕,誘挾日人,環宮掖而耀兵,熙朝碩輔,一網打盡,血濺宮庭,將相重任,霎時兜攬,恣行跋扈宗社之危懍如綴旒,生民之命迫在呼吸。何幸中國駐兵,保護聖躬,擧國臣民,慶忭惟均,第一賊雖已授首,諸賊尙多漏網,根窩尙閟,王章未伸,輿情之憤惋幽鬱,容有極哉?臣等謂已死之英植,亟施拏戮之典,斷不可已也,在逃諸賊,刻期詗捕於域中,一邊購求於各國,快正邦刑焉。取進止。答曰,省箚具悉。五賊之窮凶絶悖,言之痛心,當有處分矣。
應敎李弼鎔,副應敎趙秉翊,校理李觀會·李基肇,副校理盧泳敬·李建永,修撰李承淵,副修撰愼炳佑·洪學周等,聯箚曰,嘻噫痛矣。亂臣賊子何代無之,而豈有如金玉均·洪英植·朴泳孝·徐光範·徐載弼等五賊之窮凶極惡哉?矯召外兵,威脅君父,蹂躪禁庭,戕害宰輔,至於乘輿播越,聖體震驚,肘腋之變,遽成滔天之禍。此則莽·操·懿·溫之所不敢爲者,非但我東臣民之所不共戴,實萬古綱常之亂賊,若使此賊,一日容貸於覆載之間,則人紀民彝,無以維持。臣等心戰膽掉,不暇張皇,而五賊,亟令王府拿鞫得情,快正邦刑,餘黨,竝爲鉤覈,一切施法,俾神人,雪其憤,而亂逆,知所懼焉。取進止。答曰,省箚具悉。如此亂賊,尙得假息於覆載之間,人心安得無拂鬱乎?當卽有處分矣。
左議政李載元疏,缺。答曰,省疏具悉卿懇。卿之處地,卿之秉執,予所深知矣。所辭職名,特爲還收,以安卿心,卿其諒之。
上在下都監。停常參·經筵。
傳于李喬翼曰,明日當先爲還御矣。該房知悉。
傳于李喬翼曰,明日還御時軍數,以宿衛軍兵,仍用先後廂,節目竝置之。
傳于李喬翼曰,國運不幸,梟獍妖孽,出於世冑貴顯,醞釀之禍,必非一朝一夕之故,罪人金玉均·朴泳孝·徐光範·徐載弼,亟令王府具格拿來,南間囚。
傳于李喬翼曰,開城留守,使之不日辭朝。
傳于李喬翼曰,行護軍徐珩淳,楊州牧使除授。
傳于李喬翼曰,楊州牧使徐珩淳,使之當日辭朝。
傳于李喬翼曰,前護軍洪淳馨起復,使之依前承候於王大妃殿。
傳于李喬翼曰,上護軍尹滋承,分內醫提調差下。
以慶尙道黃腸敬差官申狀啓,黃腸尺數,不滿事目內定式,惶恐待罪事,傳于朴周陽曰,勿待罪事,回諭。
朴周陽,以兵曹言啓曰,還御景福宮事,命下矣。昌德宮衛將三員,當爲差出,而以景福宮衛將金兢淵·梁柱煥·池在麟移差,使之輪番之地,何如?傳曰,允。
以司謁口傳下敎曰,發遣左右捕廳從事官軍官及四營標下軍各三十名,把守各國公使館三處所事,分付。
朴周陽,以議政府言啓曰,兵曹判書金允植,本府堂上差下,何如?傳曰,允。
又以議政府言啓曰,本府有司堂上二員有闕,李鎬俊·洪鍾軒有身病,減下,其代兵曹判書金允植,行護軍金昌熙·嚴世永,前參判魚允中差下,使之察任,何如?傳曰,允。
又以弘文館言啓曰,新除授修撰李範晉,時在京畿楊州地,經筵入番事緊,請斯速乘馹上來事,下諭。答曰,許遞。前望單子入之。
玉堂前望單子入之,修撰南濟元落點。
行大司憲韓敬源,大司諫李在敬,執義鄭憲時,司諫李鳳奎,持平洪祐禎·朴壽昌,獻納張錫裕等,聯名箚曰,伏以臣等一籲再籲,天聽愈邈,兪音尙靳,荐承勿復煩瀆之敎,且惶且悚,相顧徊徨,益不勝憂歎之至。顧何敢更事瀆撓,而以若諸罪人之負犯關係,縱推涵宥之衷,竝施曠蕩之典,臣等不思所以積誠仰籲,期寢成命,則是壞臺體而弛朝綱者,豈非臣等之罪乎?此所謂寧被屢瀆之辜,不敢爲順承之計者也。矧玆處分一下,歷屢日而公議轉鬱,玆敢不避嚴畏,相率更籲,伏乞聖慈,亟賜反汗,使莫重之邦憲,無至虧隳焉。取進止。答曰,省箚具悉。今此特霈,以寓咸新之意,其勿更煩。
應敎李弼鎔,副應敎趙秉翊,校理李觀會·李基肇,副校理盧泳敬·李建永,修撰李承淵,副修撰愼炳佑·洪學周等,伏以臣等,卽伏見傳敎下者,自壬午以後,無論公私罪案,島配·圍籬安置罪人以下竝放之命,第伏念國有成憲,罪有定名,隨其輕重,審其赦宥,乃是不易之典,而今此霈施,縱緣聖大包容之德,至重者王章也,莫掩者輿論,則何可遽爾放釋,不分其速之罪戾乎?臣等職忝論思,不敢泯默,相率聯籲,伏乞聖明,亟寢成命,以重邦憲焉。取進止。答曰,省箚具悉。已諭於臺箚之批,勿煩。
正言鄭承鉉·洪鍾憲等疏曰,伏以臣等,卽伏見傳敎下者,有壬午以後圍籬安置以下諸罪人竝放之命矣。臣等愕然相顧,不覺憂歎之至,噫,諸罪人之負犯,關係果何如,而今何遽爾全釋乎?特施霈施之澤,寔出於大聖人包荒盛德,固欽仰萬萬,而蓋莫嚴者邦憲也,莫遏者輿情也。王章由是而漸壞,公議由是而益沸,此豈不大可懼哉?臣等職忝言事,旣以未署經,不得趨參於聯箚之末,又不容泯默,玆敢短章仰籲,伏乞聖明,亟寢成命,以重法紀焉。臣無任云云。答曰,省疏具悉。已諭於聯箚之批矣。
副司果宋伯玉疏曰,伏以臣本居郊外,聞變後蒼黃入城,則亂臣賊子,何代無之而未有如十八日之變矣。第伏念大駕移駐,于今三日,尙未還宮,百官萬民,驚惶之餘,繼以㦖鬱,盡皆痛哭不欲生者也。但今日國家之危急存亡,迫在呼吸之間,而大抵正衙所重,不可一日暫離者也,況我殿下,荷五百年宗社之重,臨三千里疆域之大,値此艱棘之會,國勢一傾,不可復支,民心一動,不可復安。且聖躬,連夜經宿于行在之所,而三軍當寒,暴露于氷雪之中,擧一國臣民之情,儻復如何哉?伏願聖上,穆然深思,卽日回鑾于大內,上念宗廟·社稷之重,下副百官萬民之望,則宗社幸甚,生靈幸甚。仍伏念國勢有綴旒之危,民生有倒懸之急,以微臣犬馬之愚衷,粗有一得之見,以效芹曝之誠者,久矣。當此蒼黃之際,不暇大聲疾呼,而先陳短章,亟請還宮焉。臣不勝俯伏涕泣激切云云。省疏具悉。還御事,當有處分矣。
領敦寧金炳國,判府事金炳德,領議政沈舜澤,左議政金弘集箚缺,答曰,省疏具悉卿等之懇。近日之變,往昔所未聞所未見之事也,思之短氣,寧欲無言?箚中諸賊,當有處分矣。
上在昌德宮。停常參·經筵。
上自下都監還宮後,藥房·內閣·政院·玉堂·朝廷百官口傳問安。答曰,知道。
傳于李道宰曰,路上紮駐軍兵,令各其營乾犒饋分給,遣宣傳官勞問。
傳于朴周陽曰,左承旨馳詣宗廟永寧殿·景慕宮,奉審以來。
傳于權膺善曰,右承旨馳詣永禧殿,奉審以來。
傳于李喬翼曰,漢城左尹〈有〉闕之代,前望單子入之。
京兆堂上前望單子入之,尹雄烈落點。
傳于曺寅承曰,金吾堂上有闕之代,前望單子入之。
金吾堂上前望單子入之,魚允中落點。
傳于李道宰曰,還宮門路,以宣仁門爲之。
傳于李喬翼曰,明日大王大妃殿·王大妃殿·中宮殿·世子宮·世子嬪宮,還御矣。該房知悉,分司與不緊侍衛·陪衛,竝置之。
傳于李喬翼曰,明日還御時,左議政進去。
傳于李道宰曰,明日各殿宮還御時,前營左營兵丁各一哨,步軍各一哨,左營使率領,爲前廂,右營·後營兵丁各一哨,步軍各一哨,前營正領官代領,爲後廂,禁軍一番磨鍊。
傳于權膺善曰,藥院提調許遞,前望單子入之。
內醫提調前望單子入之,洪鍾軒落點。
傳于權膺善曰,判敦寧有闕之代,知事李景夏除授。
傳于李道宰曰,右營領官申泰休,兼帶哨官減下,其代哨長金龍鎬差下。
傳于權膺善曰,工曹判書許遞,吏曹判書金有淵除授,吏曹判書有闕之代,兵曹判書李載元除授,兵曹判書有闕之代,協辦交涉通商事務金允植除授。
傳于李道宰曰,大臣姑爲入宿。
李喬翼啓曰,時·原任大臣,爲承候來待矣。傳曰,入侍。
又啓曰,時·原任閣臣,爲承候來待矣。傳曰,入侍。
李喬翼以議政府言啓曰,見今事務旁午,前主事李重夏,副司果李勝宇·沈琦澤,文公事官差下,直赴金明均,勿拘差下,使之擧行,何如?傳曰,允。
又以吏曹言啓曰,新除授積城縣監吳麟燮,身病猝重,萬無赴任之望云,其身病旣如是,則有難强令赴任,罷黜,何如?傳曰,允。左營軍司馬金基衡除授。
權膺善,以禮曹言啓曰,今此大王大妃殿·王大妃殿,還宮時,自上當有祗迎之節,祗迎處所,以何處擧行乎?敢稟。傳曰,闕門外爲之。
又以禮曹言啓曰,今此大王大妃殿·王大妃殿·中宮殿·世子宮·世子嬪宮,還宮時,宗親文武百官,出就城門外,祗迎陪從事,知委擧行,何如?傳曰,允。
傳于李道宰曰,明日出宮門路,以貳極門·宣仁門爲之。
權膺善,以弘文館言啓曰,新除授修撰南濟元,時在忠淸道結城地,經筵入番事緊,請斯速乘馹上來事,下諭。答曰,許遞。
李道宰以兵曹言啓曰,今十月二十四日大駕詣興仁門內祗迎時,隨駕軍兵,當爲磨鍊矣。何營軍兵隨駕,何營軍兵留陣,而禁軍及馬步軍·別抄軍,以幾番幾哨磨鍊,餘軍留營,何以爲之乎?敢稟。傳曰,前營·左營兵丁各一哨,步軍各一哨,後營使率領,爲先廂,右營·後營兵丁各一哨,步軍各一哨,左營兵房代領,爲後廂,禁軍一番磨鍊,前營使率步軍一哨,騎士二番留陣。
曺寅承,以義禁府言啓曰,壬午以後,無論公私罪案,自絶島圍籬安置以下,竝放事,命下矣。全羅道康津縣古今島圍籬安置罪人李彙林·曺秉萬,羅州牧智島圍籬安置罪人崔華植,興陽縣鹿島圍籬安置罪人任度準,靈光郡荏子島圍籬安置罪人權在斗,羅州牧黑山島圍籬安置勿揀赦典罪人李容鎬等,撤去圍籬後放送。咸悅縣定配罪人徐奭輔,珍山郡定配罪人柳冀大,康津縣薪智島定配勿揀赦前罪人安時協,興陽縣鹿島限己身充軍罪人金禹用,珍島府金甲島定配勿揀赦前罪人李周憲,平安道鐵山府竄配罪人劉元植,江原道安峽縣定配又五年禁錮罪人金斗河,忠淸道定山縣定配勿揀赦前罪人徐周輔等,放送事,分付各道道臣。全羅道羅州牧黑山島圍籬安置罪人朴遇賢,圍籬安置勿揀赦前罪人尹相和,珍島府金甲島圍籬安置罪人孫永老·黃載顯,安置罪人尹胄鉉,羅州牧智島安置罪人金平默,康津縣薪智島圍籬安置罪人李晩孫,安置罪人吳夏泳,古今島安置罪人姜凡秀,興陽縣鹿島圍籬安置罪人姜晉奎,靈光郡荏子島安置罪人李敦應,慶尙道安義縣竄配姜㳣等,方在臺啓中,不得擧行意,敢啓。傳曰,知道。卽速擧行。
正言鄭承鉉·洪鍾憲等疏曰,伏以天眷吾東,祖宗默佑,我殿下播越營壘,居然數宿,而天步不愆,玉度冞康,臣等誠不勝懽祝之忱,而迄未聲討者,職由於倉皇靡暇,含忍幾日,髮益豎而膽益掉矣。按住不得,齊聲仰籲焉。噫嘻痛矣,亂臣賊子,從古何限,而豈有如今番諸賊金玉均·洪英植·朴泳孝·徐光範·徐載弼等之窮凶絶悖極逆大憝者乎?渠輩以世祿之臣,罔念天常,素抱禍心,始也設宴行刺,末乃宣言有變,恐動宸聽,逼至尊而移蹕,誘挾日人,環宮掖而耀兵,熙朝碩輔,一網打盡,將相重任,霎時兜攬,宗社之危,懍如綴旒,生民之命,迫在呼吸。何幸中國駐兵,保護聖躬,擧國臣民,慶忭惟均,第一賊,雖已授首,諸賊尙多漏網,根窩尙閟,王章未伸,輿情之憤惋,容有極哉?臣等職忝言事,旣以未署經,未得趨參於聯箚之末,又不容泯默,玆敢短章仰籲,伏乞聖明,赫然震發,廓揮乾斷,請已死之英植,亟施孥戮之典,在逃諸賊,刻期跟捕於域中,一邊購求於各國,夬正邦刑,已捕之生徒徐載昌等,亟令王府,設鞫得情,竝施一律焉。臣無任云云。省疏具悉。已諭於聯箚之批矣。
行大司憲韓敬源,大司諫李在敬,執義鄭憲時,司諫李鳳奎,持平洪祐楨·朴壽昌,獻納張錫裕等聯名箚。缺。答曰,省箚具悉。已有前批,更勿煩瀆。
甲申十月二十三日□時,上御樂善齋。時原任大臣·閣臣承候入侍時,左承旨朴周陽,記事官鄭圭燮,兼春秋車驥衡,別兼春秋尹相衍,領議政沈舜澤,左議政金宏集,右議政金炳始,原任缺原任直提學李鎬俊·韓敬源,原任直閣李鎬翼,檢校直閣朴鳳彬,原任待敎趙鼎九,以次進伏訖。上曰,史官分左右。仍命大臣進前。舜澤進前奏曰,勞動旣多,聖體,若何?上曰,一樣矣。舜澤曰,各殿宮諸節,午後又爲承聆乎?上曰,今又承聞矣。又奏曰,天氣雖寒,日候甚佳,還御萬安,臣民慶祝,不可以言語形達,今此逆變,振古所無,數日移次,今已還御,無異於中興之會也。政令施措之間,如非大奮發大振作,國勢之岌嶪,難以挽回,人心之渙散,無以固結,伏願殿下,留神深省焉。上曰,卿之今日此言,誠極好矣,而今此變亂,寔由於寡德所召,曷勝愧歎也。舜澤曰,上國兵丁,旣已環衛,我國宿衛,尤不容疎虞,各營使及兵曹判書,使之別省記入直,何如?上曰,依爲之。各營使旣已駐札,解嚴前不得退去矣。兵曹判書姑爲入直。出榻敎上曰,大臣亦爲入直好矣。舜澤曰,臣等若入直,則當有省記矣。上曰,前或有大臣入宿之傳敎,似有其例矣。舜澤曰,領敦寧來詣闕外,而病實難强,未得登筵矣。上曰,領敦寧所患,尙無勝度乎?舜澤曰,彌留之症,當寒添劇云矣。又奏曰,明日各殿宮還御時,左相旣承進去之傳敎,而臣等亦當祗迎於門外,敢此仰達矣。上曰,依所奏爲之。以下缺。
上在昌德宮。停常參·經筵。
大王大妃殿·王大妃殿·中宮殿·世子宮·世子嬪宮還宮後,大殿·大王大妃殿·王大妃殿·中宮殿·世子宮·世子嬪宮,藥房·內閣·政院·玉堂·朝廷百官口傳問安,答曰,知道。
藥房都提調沈舜澤·提調洪鍾軒·副提調李喬翼啓曰,移次有日,還御萬安,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。臣等不任區區伏慮,敢來問安,竝此仰稟。答曰,知道。不必入侍矣。大王大妃殿·王大妃殿·中宮殿,口傳問安,答曰,知道。世子宮·世子嬪宮,口傳問安,答曰,知道。
傳于曺寅承曰,當此危疑之時,時任大臣,亦爲入宿矣。卿等體國之誠,豈有間於時·原乎?卽速入城,以慰予心事,遣史官傳諭于李奉朝賀·金判府事。
傳于曺寅承曰,侍衛軍兵毛具,從便爲之。
傳于曺寅承曰,宿衛軍兵,令各其營乾犒饋,遣宣傳官勞問以來。
曺寅承啓曰,時·原任大臣,爲承候來待矣。傳曰,入侍。
又啓曰,時·原任閣臣,爲承候來待矣。傳曰,入侍。
傳于曺寅承曰,兵曹參議許遞,前望單子入之。
兵曹參議前望單子入之,趙秉轍落點。
傳于曺寅承曰,在外玉堂許遞,前望單子入之。
玉堂前望單子入之,修撰李範晉落點。
以司謁口傳下敎曰,別抄軍,付之右營。
吏曹,判敦寧單李景夏除授事,承傳。
曺寅承,以奎章閣言啓曰,守宮檢校直閣徐相祖,卽爲牌招,何如?傳曰,允。
又以兵曹言啓曰,今日祗迎時,臣曹軍數草記,先後廂與留陣磨鍊事,批下,而祗迎處所,更以宣仁門外爲之事,命下矣。先後廂,勿爲磨鍊,而不可無結陣之節,留陣,依前草記批下札駐之意,分付,何如?傳曰,允。
又以奎章閣言啓曰,大駕今已還宮,守宮檢校直閣徐相祖,依定式減下,如何?傳曰,允。
又以觀象監都提調意啓曰,首任三曆官李俊養,有所做錯,曾爲汰去矣。今已過限,謹依先朝受敎定式,自闕復屬金在翼待窠陞實之意,敢啓。傳曰,知道。
又以親軍前營言啓曰,前禁衛營·御營廳·摠戎廳記薄,今旣磨勘矣。三營印信三顆及禁·御兩營軍餉色從事官印信四顆合七顆,竝收送禮曹之意,敢啓。傳曰,知道。
又以司譯院都提調·提調意啓曰,漢學堂上譯官李應相·尹夏禎·崔昌濂·玄昌運·方漢奎·吳致翼,淸學堂下譯官玄鍑·方徹,倭學堂上譯官秦尙彧,係是久次之人,各加一資,漢學堂下譯官安載健,倭學堂上譯官安桂榮,履歷俱備,竝加資施行,以爲前頭任使之地,何如?傳曰,允。
甲申十月二十四日午時,上御樂善齋。時任大臣,時·原任閣臣入侍時,座目缺。上曰,史官分左右。仍命大臣進前。舜澤進前奏曰,日氣劇寒,勞動之餘,聖體,若何?上曰,一樣矣。舜澤曰,今日各殿宮還御萬安,不勝慶祝矣。大王大妃殿氣候,何如?上曰,一樣矣。舜澤曰,王大妃殿氣候,何如?上曰,一樣矣。舜澤曰,中宮殿氣候,何如?上曰,安順矣。舜澤曰,世子宮氣候,何如?上曰,平順矣。舜澤曰,世子嬪宮氣候,何如?上曰,平順矣。仍敎曰,各殿宮還御太平,慶祝無比矣。舜澤曰,移次經宿,已屢日,而今旣還御,實是臣民之福矣。上曰,然矣。仍敎曰,冬候甚淸且潔矣。舜澤曰,日氣雖寒,幸爲淸佳矣。上曰,領·右相,祗迎於何處乎?舜澤曰,東大門外穎湄亭洞口矣。上曰,王大妃殿所御所相近,故祗迎於此乎?舜澤曰,然矣。上命大臣就座,仍命史官就座,又命大臣先退,諸臣以次退出。
甲申十月二十四日酉時,上詣宣仁門外。各殿宮還御祗迎入侍時,行都承旨李喬翼,左承旨朴周陽,右承旨權膺善,左副承旨李道宰,右副承旨姜文馨,同副承旨曺寅承,記事官鄭圭燮·丁奎會,別兼春秋尹相衍,以下座目缺以次侍立。時至,通禮跪啓請外辦。上具翼善冠·衮龍袍,出宣華門。藥房提調洪鍾軒·副提調李喬翼進前奏曰,侵早勞動,聖體,若何?上曰,一樣矣。仍出貳極門,至宣仁門外。通禮跪啓請降輿,上降輿,入幕次後,問安勿爲之事,下敎。上曰,各殿宮行次遠近,數數探來也。大王大妃殿乘輿將至,通禮跪啓請出次,上出次。通禮導上詣祗迎位,通禮跪啓請鞠躬,上鞠躬,通禮跪啓請平身,上平身。王大妃殿乘輿又至,竝如上儀。中宮殿·世子宮·世子嬪宮還宮後,還入幕次,問安勿爲之事,下敎。上命左副承旨姜文馨,勞問負商·袱商接長各一人,與試驗場義兵將二人。上降座乘輿,由宣仁門,入貮極門,至宣華門。文馨請出標信解嚴,還內後,諸臣以次退出。
上在昌德宮。停常參·經筵。
大王大妃殿·王大妃殿·中宮殿·世子宮·世子嬪宮,還宮翌日,大殿·大王大妃殿·王大妃殿·中宮殿·世子宮·世子嬪宮,內閣·政院·玉堂口傳問安,答曰,知道。朝廷百官問安。答曰,知道。
藥房都提調沈舜澤·提調洪鍾軒·副提調李喬翼啓曰,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿·王大妃殿·中宮殿·世子宮·世子嬪宮勞動後,氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,世子宮·世子嬪宮氣候平順,卿等不必入侍矣。大王大妃殿·王大妃殿·中宮殿,口傳問安,答曰,知道。世子宮·世子嬪宮,口傳問安,答曰,知道。
權膺善啓曰,明日常參·經筵,取稟。傳曰,停。
事變假注書金鎭衡書啓,臣於本月二十四日辰時量,敬奉聖諭,馳往傳諭于京畿楊州別非面退川里奉朝賀李裕元所住處,則以爲臣今日各殿宮還御之路,祗迎而退,未及半程,王人踵至,諭之以危疑之時,促之以卽速入城,臣驚悚交切,筆不下紙。臣雖老且病,曷敢不生死向前,仰答聖心,而日勢已晩,寒疾又添,舁到城外,容俟明天入闉云矣。敢啓。傳曰,知道。
又書啓,臣於本月二十四日辰時量,敬奉聖諭,馳往傳諭于京畿楊州蘆原面卯洞判府事金炳德所到處,則以爲,臣於屛伏俟勘之中,伏聞變起,蒼黃乘輿離次,驚惋震迫,奔問是急,不敢以情踪惶蹙,偃處鄕居,遑遽趲進,而皇天攸佑,還御萬安,慶幸萬萬。臣又寅緣淹留,自同無故,則尤是無彈之甚,旋尋鄕路,重速逕庭,際伏奉別諭下者,辭旨懇摯,感隕之至,他不暇顧,拚棄冒沒,回程入都,而臣之情實,當有陳暴之日云矣。敢啓。傳曰,知道。
李喬翼,以議政府言啓曰,拜表日子,已爲涓吉,而槐院文書,未及告竣,更以來月旬前擇入之意,分付該曹,何如?傳曰,允。
傳于李道宰曰,宿衛軍兵,遣宣傳官勞問,令各其營乾犒饋。
李道宰,以親軍前營言啓曰,謹依司謁口傳下敎,別抄軍,付之右營之意,敢啓。傳曰,知道。
又以親軍前營言啓曰,謹依下敎,宿衛軍兵等處,乾犒饋分給之意,敢啓。傳曰,知道。
又以親軍左營言啓曰,謹依司謁口傳下敎,別抄軍,付之右營之意,敢啓。傳曰,知道。
又以親軍左營言啓曰,謹依下敎,宿衛軍兵等處,乾犒饋分給之意,敢啓。傳曰,知道。
又以親軍右營言啓曰,謹依司謁口傳下敎,別抄軍,付之本營之意,敢啓。傳曰,知道。
又以親軍右營言啓曰,謹依下敎,宿衛軍兵等處,乾犒饋分給之意,敢啓。傳曰,知道。
又以親軍後營言啓曰,謹依下敎,本營屬別抄軍,付之右營之意,敢啓。傳曰,知道。
又以親軍後營言啓曰,謹依下敎,宿衛軍兵等處,乾犒饋分給之意,敢啓。傳曰,知道。
又以兵曹言啓曰,謹依下敎,宿衛軍兵等處,乾犒饋分給之意,敢啓。傳曰,知道。
行大司憲韓敬源,大司諫李在敬,執義鄭憲時,司諫李鳳奎,持平洪祐楨·朴壽昌,獻納張錫裕等箚曰,伏以臣等,以諸罪人特宥事,昨陳聯籲,恭俟兪音,卽伏奉批旨下者,以寓咸新之意爲敎,喩之而勿煩,臣等非不知大聖人好生之德,欽誦萬萬。第念莫嚴者王章也,莫過者公議。職忝諫諍,憂慨弸中,玆敢相率申籲,仰瀆崇聽。伏乞聖明,更加三思,亟寢成命焉。取進止。答曰,省箚具悉。今番大霈,自有斟量者存,其勿更煩。
應敎李弼鎔,副應敎趙秉翊,校理李觀會·李基肇,副校理盧泳敬·李建永,修撰李承淵,副修撰愼炳佑·洪學周等箚曰,伏以臣等,以諸罪人特宥事,昨陳齊聲之籲,冀蒙反汗之音,及伏奉批旨,尙靳允兪,非不知大聖人好生之德,出於尋常,而竊恐邦憲,由是而益壞,堤防,由是而漸弛,此豈細故也哉?臣等不勝抑鬱之至,申控執藝之義。伏乞聖明,淵然深思,亟寢成命焉。取進止。答曰,省箚具悉。霜雪旣久,亦有布德之日,其勿更煩。
上在昌德宮。停常參·經筵。
卒左贊成成服後,世子嬪宮,藥房·內閣·政院·玉堂口傳問安。答曰,罔極。
世子嬪宮進服二錢重人蔘粟米飮一貼煎入事,榻前下敎。
權膺善啓曰,明日常參·經筵,取稟。傳曰,停。
傳于曺寅承曰,日前之變,尙忍言哉?此重臣,以忠藎之家,世稟通明之天姿,文學足以華國,才猷足以理物,彌論時艱,鞠瘁王事,予之倚毗委任,豈但以處地之自別而然哉?惟其公正之秉執,積爲凶逆之所忌,變亂之際,遭此慘禍,予心衋傷震悼,果何如哉?卒左贊成閔台鎬喪,遣承旨致祭,祭文,當親撰以下,特贈上相職,節惠之典,不待狀擧行,葬需,從厚輸送,東園副器一部擇送,祿俸,限三年輸送,其子待闋服調用。
傳于曺寅承曰,禍變之慘,一至此哉?此重臣以通練之才猷,贍敏之文華,居肺腑之親,受心膂之托,衛國之誠,名爲朝野之所誦。由是之故,凶黨仇視,毒鋒竟及,予心驚衋,曷以爲諭?卒知中樞府事趙寧夏喪,遣承旨致祭,祭文,當親撰以下,特贈上相職,節惠之典,不待狀擧行,葬需,從厚輸送,東園副器一部擇送,其子待闋服調用。
傳于曺寅承曰,此重臣之慘禍,尙忍言哉?性度愼密,文識淹博,國耳公耳之心,同朝之所共知,而寡躬之所深倚也,因此而積忤凶徒,竟被慘禍,予心之驚悼衋傷,果何如哉?卒判敦寧閔泳穆喪,遣承旨致祭,祭文,當親撰以下,特贈上相職,節惠之典,不待狀擧行,葬需,從厚輸送,東園副器一部擇送,其子待闋服調用。
傳于曺寅承曰,此宰臣之慘禍,尙忍言哉?稟性貞介,遇事謹密,不擇夷險,殫心王室,予所以眷注而委任者也。迺爲凶徒之積齮,卒被毒手之所中,心焉驚悼,歷日未已。卒參判尹泰駿喪,遣承旨致祭,祭文,當親撰以下,特贈左贊成,節惠之典,不待狀擧行,葬需,從厚輸送,東園副器一部擇送,其子待闋服調用。
傳于曺寅承曰,此宰臣之慘禍,尙忍言哉?以聰穎之才,愼密之性,遭時艱虞,受國委任,至寄以戎垣之重矣。今被凶徒之毒鋒,予心驚慘,當復如何?卒參判李祖淵喪,遣承旨致祭,祭文,當親撰以下,特贈左贊成,節惠之典,不待狀擧行,葬需,從厚輸送,東園副器一部擇送,其子待闋服調用。
傳于曺寅承曰,此將臣之遭禍,尙忍言哉?以鞱靲之略,任干城之重,艱虞之會,注意何如,而凶鋒所及,慘禍至此,言念戎事,驚歎何已?卒判書韓圭稷喪,遣承旨致祭,祭文,當親撰以下,特贈左贊成,節惠之典,不待狀擧行,葬需,從厚輸送,東園副器一部擇送,其子待闋服調用。
傳于曺寅承曰,宿衛軍兵,遣宣傳官勞問,令各其營乾犒饋。
以全羅道黃腸敬差官高永錫狀啓,所封木品,未滿定式,惶恐待罪事,傳曰,勿待罪事,回諭。
以慶尙道黃腸敬差官申狀啓,黃腸有名無實,不準尺數,惶恐待罪事,傳曰,勿待罪事,回諭。
傳曰,左捕將許遞,判敦寧李景夏除授。
議政府,左邊捕盜大將李景夏。
兵曹,左邊捕盜大將單李景夏除授事,承傳。
曺寅承啓曰,新除授左邊捕盜大將李景夏,卽爲牌招,傳授命召及大將牌·傳令牌,何如?傳曰,允。
曺寅承,以議政府言啓曰,今番變亂之由,不容不先通於禮部衙門及北洋衙門,咨文,令文任撰出,付送於節使之行,追又具奏文入送,何如?傳曰,允。
權膺善,以禮曹言啓曰,來十一月初五日冬至,大殿·大王大妃殿·王大妃殿·中宮殿朝賀時,王世子進致詞行禮之節,依例磨鍊乎?敢稟,傳曰,權停。
禮曹,來十一月初五日冬至朝賀時,應行節目,參考前例磨鍊爲白去乎,依此擧行,何如?啓,權停爲良如敎。
李道宰,以兵曹言啓曰,卽接西所入直衛將朴秀麟牒報,則北水閣水門鐵環破傷云。爲先令紫門監,堅實圍排,卽速修改,而把守軍兵,令該營量宜除出,限修改間,嚴加守直之意,分付,何如?傳曰,允。
又以兵曹言啓曰,來十一月十二月當上番騎兵一百六十三名所着襦衣,本曹點考後,仍令該曹題給之意,敢啓。傳曰,知道。
又以義禁府言啓曰,全羅道羅州牧黑山島圍籬安置罪人朴遇賢,圍籬安置勿揀赦典罪人尹相和,智島安置罪人金平默,珍島府金甲島圍籬安置罪人孫永老·黃載顯,安置罪人尹胄鉉,康津縣薪智島圍籬安置罪人李晩孫,安置罪人吳夏泳,古今島安置罪人姜凡秀,興陽縣鹿島圍籬安置罪人姜晉奎,靈光郡荏子島安置罪人李敦應,慶尙道安義縣竄配罪人姜㳣等,方在臺啓中,不得擧行事,雖伏承卽速擧行之命,而見今臺啓方張,格例不可違越,不得擧行之意,敢啓。傳曰,飭敎之下,豈可如是?卽速擧行。
大司憲韓敬源,大司諫李在敬,執義鄭憲時,司諫李鳳奎,掌令李重德,持平洪祐禎·朴壽昌,獻納張錫裕等疏曰,伏以臣等,言議骫骳,風裁湔劣,本不近似於淸朝耳目之任,而惟瘝溺是懼,譴何是竢,近以諸罪人特宥事,相率聯籲,至于三四,辭拙誠淺,尙未能感回聖聽,惶懼慙恧,不敢以見職自居。第惟憂歎憤惋之情,弸轖于中,又不敢微忱之未格,終難泯默,自阻於淵鑑之下,玆更冒死仰籲。伏乞聖明,亟賜兪音焉。取進止。答曰,省箚具悉。已有處分,不必如是支煩也。
上在昌德宮。停常參·經筵。
權膺善啓曰,明日常參·經筵,取稟。傳曰,停。
李道宰啓曰,左邊捕盜大將李景夏,時在京畿楊州地,命召及大將牌·傳令牌傳授,一時爲急,斯速乘馹上來事,下諭,何如?傳曰,允。
又啓曰,左邊捕盜大將李景夏在外,捕將重任,不可一刻暫曠。在前如此之時,有他邊大將兼察之例,今番則何以爲之?敢稟。傳曰,他邊大將兼察。
又啓曰,左邊捕盜大將,他邊大將兼察事,命下矣。兼察左邊捕盜大將李鳳九,卽爲牌招,聽傳敎,何如?傳曰,允。
傳于權膺善曰,參議交涉通商事務徐相雨,禮曹參判除授。
吏曹,禮曹參判單徐相雨,今加嘉善除授事,承傳。
傳于權膺善曰,禮曹參判徐相雨,特差全權大臣,協辦交涉通商事務穆麟德,特差副大臣,使之前往日本,辦理事宜。
曺寅承,以義禁府言啓曰,全羅道羅州牧黑山島圍籬安置罪人朴遇賢,圍籬安置勿揀赦前罪人尹相和,智島安置罪人金平默,珍島府金甲島圍籬安置罪人孫永老·黃載顯,安置罪人尹胄鉉,康津縣薪智島圍籬安置罪人李晩孫,安置罪人吳夏泳,古今島安置罪人姜凡秀,興陽縣鹿島圍籬安置罪人姜晉奎,靈光郡荏子島安置罪人李敦應,慶尙道安義縣竄配罪人姜㳣等,竝放事,連伏承卽速擧行之命,而臺啓方張,格例莫越,成命之下,不得擧行之意,敢啓。傳曰,卽速擧行。
傳于曺寅承曰,臺諫竝許遞,前望單子入之。
以司謁口傳下敎曰,中官柳載賢身死,棺板一部題給事,分付戶曹。
權膺善,以禮曹言啓曰,因議政府草記,拜表日子,更以來月旬前擇入事,允下矣。令日官金昌勳更爲推擇,則拜表吉日,來十一月初二日巽時,方物封裹,十月二十八日爲吉云。以此日退定,原粘目中改付標以入之意,敢啓。傳曰,知道。
又以承文院言啓曰,卽見盛京禮部咨文二度出來者,則一是夏季統巡會哨緣由事也,一是冬季統巡着派前往事也。回咨竝按例撰出,付撥下送灣府,以爲入送之地,何如?傳曰,允。
李道宰,以親軍前營言啓曰,謹依下敎,宿衛軍兵等處,乾犒饋分給之意,敢啓。傳曰,知道。
又以親軍左營言啓曰,因兵曹草記,北水閣水門鐵環破傷處,將校一人·軍八名定送,限修改間嚴加守直之意,敢啓。傳曰,知道。
又以親軍左營言啓曰,謹依下敎,宿衛軍兵等處,乾犒饋分給之意,敢啓。傳曰,知道。
又以親軍右營言啓曰,謹依下敎,宿衛軍兵等處,乾犒饋分給之意,敢啓。傳曰,知道。
又以親軍後營言啓曰,謹依下敎,宿衛軍兵等處,乾犒饋分給之意,敢啓。傳曰,知道。
又以兵曹言啓曰,昨夜敦化東挾門留門時,標信宣傳官李豊載·守門將金永珪,擅離信地,疎虞莫甚。當此戒嚴之時,留門標信之所重,果何如,而無難擅離之狀,萬萬痛駭。闕門留門時守門,尤爲自別,不在信地,亦極痛駭,此不可尋常處之。宣傳官李豊載·守門將金永珪,爲先馱去,其罪狀,令該府拿問嚴勘,何如?傳曰,姑爲記過。
上在昌德宮。停常參·經筵。
傳曰,禮曹判書有闕之代,前望單子入之。
禮曹判書前望單子入之,鄭順朝落點。
傳曰,同經筵未差之代,前望單子入之。
同經筵前望單子入之,韓章錫·李容元落點。
傳曰,協辦交涉通商事務穆麟德,兵曹參判除授。
傳曰,宗正卿李載完·行護軍申獻求,協辦交涉通商事務,副護軍金鶴鎭·朴齊敎,參議交涉通商事務。
以司謁口傳下敎曰,達字·小達字·省字,令政院造成以入。
傳曰,兼輔德有闕之代,前望單子入之。
兼輔德前望單子入之,金性均落點。
傳曰,同春秋許遞,前望單子入之。
同春秋前望單子入之,林翰洙落點。
傳曰,知義禁許遞,前望單子入之。
知義禁前望單子入之,申正熙落點。
政院啓曰,卽者景慕宮官員來言,明日朔祭,神位版出安奉還時,提調一員,當爲進參,而提調金允植,江華留守兼帶,不得進參云,何以爲之?敢稟。傳曰,許遞,今日政差出。
又啓曰,新除授同春秋林輸洙,方在罷職中,何以爲之?敢稟。傳曰,敍用。
又啓曰,新除授知義禁申正熙,方在職牒還授中,何以爲之?敢稟。傳曰,敍用。
吏曹口傳政事,以趙東冕爲檢詳。
傳曰,宿衛軍兵,令各其營乾犒饋分給,遣宣傳官勞問。
以司謁口傳下敎曰,左捕將李景夏,令政院嚴飭,使之卽速入來。
傳曰,公事不審之中官沈周鉉,推考。
刑曹啓曰,卽接典獄署牒報,則今十九日本曹所囚沈能和等十四人,打破獄門,擧皆逃走云矣。王獄監守,何等愼重,而不能嚴束,致此逃失,揆以法紀,誠極駭然。典獄署當該入直官員,令該府拿問處之,何如?傳曰,允。
有政。吏批,參判張錫龍進。缺以李啓魯·朴容大爲同春秋,以洪祐昌·趙秉鎬·韓敬源爲知經筵。
兵批,缺。
上在昌德宮。停常參·經筵。
藥房都提調沈舜澤,提調洪鍾軒,副提調李喬翼啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
權膺善啓曰,明日常參·經筵,取稟。傳曰,停。
傳于權膺善曰,禮房承旨馳詣宗廟·景慕宮,奉審摘奸以來。
傳于權膺善曰,達字·小達字·省字,令政院造成以入。
以司謁口傳下敎曰,符信及內敎·內令,竝令政院造成以入。
傳于權膺善曰,江華留守有闕之代,督辦交涉通商事務趙秉鎬除授。吏曹江華留守單趙秉鎬除授事,承傳。
傳于權膺善曰,江華留守趙秉鎬,使之除下直。
權膺善啓曰,卒左贊成閔台鎬等諡望,議政府粘目啓下矣。政官牌招開政,下批,何如?傳曰,允。
傳于權膺善曰,副使南廷哲,仍差問候官,使之轉往保定府,問候以來。
傳于權膺善曰,砥平縣監高永喜,參議交涉通商事務。
權膺善啓曰,砥平縣監高永喜,參議交涉通商事務事,命下矣。今日政下批,何如?傳曰,允。
傳于權膺善曰,楊根郡守王景說,始興縣令趙容九相換。
吏曹,楊根郡守王景說,始興縣令趙容九,已上相換事,承傳。
曺寅承,以義禁府言啓曰,全羅道羅州牧黑山島圍籬安置罪人朴遇賢,圍籬安置勿揀赦前罪人尹相和,智島安置罪人金平默,珍島府金甲島圍籬安置罪人孫永老·黃載顯,安置罪人尹胄鉉,康津縣薪智島圍籬安置罪人李晩孫,安置罪人吳夏泳,古今島安置罪人姜凡秀,興陽縣鹿島圍籬安置罪人姜晉奎,靈光郡荏子島安置罪人李敦應,慶尙道安義縣竄配罪人姜㳣等放事,連伏承卽速擧行之命,而臺啓方張,格例有不可違越者,成命之下,末由擧行之意,惶恐敢啓。傳曰,卽速擧行。
臺諫前望單子入之,持平申克休,正言李濟承落點。
傳于曺寅承曰,新除授臺諫,卽爲牌招,停啓以入。
持平申克休·正言李濟承等啓曰,噫嘻痛矣。國榮之通天罪惡,萬戮惟輕,千剮難贖,而尙屈王章,是可曰國有常刑乎?噫嘻,諸賊之眼無國母,恣行胸臆,危逼之逆節,憯毒之凶計,暗相綢繆,罔有紀極,主張者榮賊。亂逆之犯分干紀者,從古何限,而豈有若此賊之至凶極悖者乎?雖以弘·瞻之凶肚,來·黯之毒手,未足以喩其惡也。此實載籍所無之極惡大憝,而聲討未加,鬼誅先及,一國之公憤,鬱而不洩,三尺之邦憲,久猶莫伸,至今追思,不覺骨靑膽掉而髮豎眦裂也。當此義理大明,凶逆嚴討之時,藥院之日記,旣已査出,臺臣之緘辭,如是明的,則追奪之當律,不容一刻少緩也,決矣。千罪萬惡,咸萃一身,製給凶疏,沮遏大計,煽動人心,潛圖國脈者,已有浮於莽·溫之凶,而幸賴我正宗大王廓揮乾斷,特降允兪,而傳旨未卽頒下,典刑尙稽夬施,神人之憤惋,容有極哉?請物故罪人國榮,亟施孥戮之典焉。噫嘻,痛矣。賊裕之罪,可勝誅哉。辛酉夏一疏,包凶蓄禍,暗售梟獍之腸,都人尹姞等句語,排布陰譎,曲堗徒薪之援比,指意凶憯,卽此一段,其沮戲大婚之凶肚,背馳正宗大王之逆節,綻露無餘。渠以今日北面之臣,乘國運不幸之時,而疑亂熒惑,潛圖不逞之計,是可忍也,吁亦憯矣。亂臣賊子之干常犯紀,從古何限,而豈有如此賊之窮凶絶悖者哉?且其所納爰辭,見捉文書中不道不滿之說,愈出愈凶,至於外朝不知之言,詩句引用之意而極矣,而末乃以渠之旁祖權韠時事,隱然自況者,尤何等窮天地所無之極送大憝也。凡在橫目之列者,莫不骨驚膽掉,手磔口臠,而賦性獰慝,忍杖抵賴,王章未伸,鬼誅先及,神人之憤痛,寧有極哉?噫,原疏之陰憯,逆腸難掩,鞫招之凶慝,斷案已成,雖未及結案,便是已結案之劇逆,而且於安默·魯賢·在民三賊伏法之後,其凶謀逆節,尤益彰著,此與身死旣久之後,追律之例大異焉,不可援用尙魯追施之律,請物故罪人裕,亟施孥戮之典焉。噫嘻,痛矣。今此鍾·振兩賊之凶,思之膽掉,言之骨冷。蓋其陰謀逆節,适·璉之今又出也,凶言悖說,雲·海之所不道也,乃是窮天地亘宇宙之極惡大憝。雖幸天討略行,王章少伸,尙何足快雪神人之憤也哉?鍾一則藉其門蔭,獲沾祿仕,國家何負於渠,而梟心獍腸,與生俱生?幸西賊之有警,則曰當爲蜀漢分院兵助勢之策,湖南伯得差之願,無非劇逆之斷案,而乃與振采·友文等,結爲血黨,五字八字之凶言,猶爲不足,而必以二字,至不道之言,和應於合有變通之說,甚至街路上訩訛而極矣。振采則伎倆妖慝,行止閃忽,出沒京鄕,左道誑惑,連腸接肚於鍾一·光友之徒,憑藉讖緯之書,濟其邪誕之術,二萬石軍糧之積庤,縉紳家火具之潛埋,指卯日擧事爲期云者,莫非做作妖言,煽動人心之計,而至於第一子指擬之目,十三日至凶之說,與鍾一,一而二·二而一也。似此今古所無之逆,不可只施治逆之常典。适·雲已行之例,不用於此兩賊而將何施乎?請大逆不道罪人鍾一·振采,竝施适·雲之例。逆賊友文,跡本卑微,性又奸慝,投身於鍾一,甘作爪牙,許心於振采,結爲兄弟,托鍾一於振采,則謂以可用,薦振采於鍾一,則稱有神術。逆賊光友,本以鄕曲賤孽,托爲凶徒死士,父事振采,兄事友文,欲輸軍糧則轉致南陽,凡爲群凶之指使,率皆挺身樂赴,將臣家,將欲火攻,所營,何事?店舍綢繆之言,致後丁寧和應,南中兵火之說,延壽爛熳酬酢,卽此數段,已足爲諸賊之眞贓斷案。至於正月十三日凶言,卽是窮宙窮宇所未有所未聞之極逆情節,而無不參知,則罪止誅身,失之大輕,王章不嚴,輿憤未洩。請逆賊友文·光友,加施孥戮之典,致後·延壽,竝施拏籍之典焉。噫嘻,痛矣。亂臣賊子,從古何限,而豈有如榮瑾窮凶絶悖者乎?本以鬼蜮之性,素蓄梟獍之心,親密守禎而結爲死黨,延接鳳周而相與同室,綢繆謀議,打成一片。論災異於南山而肆發憯悖之說,觀奇貨於北謫而先倡負來之言,醞釀則嘯聚武士也,施設則乘夜火攻也。惟其狡譎飾辭,頑毒忍杖,亂逆之端緖,雖無盡輸,凶憯之情節,無不參涉,神人之所共憤,覆載之所難容,萬戮猶輕,王尺已施,而不可誅止其身,失之太輕。請謀反大逆不道知情不告罪人榮瑾,極施孥戮之典焉。噫嘻,痛矣。崔鳳周·李奎和之罪,可勝誅哉。今番鞫獄,卽窮天地亘宇宙所未有之一大變怪,鳳周凶謀逆節,無不同參,賊徒匪類,擧皆相通,親密守禎,許以死友,服事榮瑾,作爲血黨,究厥情犯,與兩賊,一而二·二而一也。旣已稱款於知情,則豈可有貸於王法乎?又此李奎和則接肚於賊禎,聯脈於逆瑾,思亂樂禍,圖爲不軌之陰祕,糾結計議,已出衆招之丁寧,端緖旣著,盤覈未竟,則亦何以從輕而發配乎?以此諸賊之至凶絶悖,一串貫來,厥罪惟均。是皆殪殄滅之無遺者,而元惡未服常憲,兩賊尙逭當律,酌處之成命遽降,憤鬱之輿論轉深,言之膽掉,思之骨顫。此而謂無所窮犯而容之,謂不足深誅而貸之,付之惟輕,不施極律,則伏莽之戒,燎原之漸,豈不大可懼哉?請楸子島安置罪人崔鳳周,黑山島定配罪人李奎和,更爲設鞫得情,快正典刑焉。噫嘻,痛矣。朴載仁之罪,可勝誅哉?忠逆之殊,彝性之所易曉也,明張之急,分義之所難抑也。噫,彼載仁,雖是蟣蝨之賤,旣托仕籍,則不可但以遐土蠢氓論,而脘把至憯之牘,目閱絶悖之說,則奔走號遑來告之不暇,而偃息恬嬉,不思所以人得以誅之者,此曷故焉?若無平日綢繆於逆順凶馹,則憯牘悖說,胡爲而至哉?此必有所由然而然也。傳書兩漢之未卽執住,謂以覰氣色而遽逃,藏牘幾日而不爲告官,稱以値事機之巧湊,直不過鬼形之潛匿,鴞音之巧飾,負犯至重,干係甚大,宜其窮覈情實,殄絶亂萌,施以順·馹已施之律,而三尺不加,一縷尙貸,使之假息於海島之中,包涵於覆載之間,則其可曰國有典憲乎?臣等之相率聯籲,卽王章之所必伸,輿情之所共憤也,而聖度過加寬容,尙靳兪音,益不勝抑鬱之至。請黑山島減死定配罪人載仁,亟令王府,嚴鞫得情,快施極律焉。噫嘻,痛矣。鍾三之罪,可勝誅哉。所謂邪學,斁倫敗常,惑世誣民,國家無窮之憂,未有甚於此者也。渠旣忝在朝籍,苟具彝性,豈或侵染,而乃反糾結異類,看作奇貨,或聚首講習於深夜密室,或揚眉誇張於稠人廣坐,毁撤家廟,自歸禽獸之域,嘯聚徒黨,便成逋逃之藪,執手告別,事敎主如嚴父,甘心護法,尊邪書若神明,此是渠莫掩之眞贓,罔赦之斷案,而反有王府拿來之命,脫身亡命,是心無父無君,變名易姓,其計至奸至慝,抵賴鞫庭,難化梟獍之腸,憑藉外國,罔非鬼域之情。鳳周,世濟其惡,天生戾氣,洋舶之潛越,醜類包藏禍心,京闉之綢繆同室,甘爲凶魁,乃祖軍卒之稱,尙今唾罵,悖孫傳襲之惡,吁亦痛惋。潛懷賣國之凶圖,倡出無根之妖言,煽動一世,眩惑群聽,苟究情節,鍾三·鳳周,一而二·二而一也。近日邪術肆行,禍機之醞釀,無不根窩於此,憂深休莽,何異於黃巾·綠林?禍將滔天,有浮於洪水·猛獸,何幸太陽中天,奸狀莫逃,快伸三尺之章,遄伏肆市之典,神人之憤,庶可少洩,而似此巨魁,不可只誅其身而已。請謀叛不道罪人鍾三·鳳周,竝施孥戮之典焉。噫嘻,痛矣。演承·洛承之罪,可勝誅哉。所謂邪孽醜類,種下生種,斁倫敗常,人不爲人,根深窩成,蔓延蒂固,貪財色而誑誘,嘯聚徒黨,鋤而復萌,撲之愈熾,不知何樣禍機伏在何地,其爲民國無窮之憂,將無止屆也。演承,渠本簪紳後裔,屢經芻牧之任,分已侈矣,榮固大矣。苟有一分彝性,宜思百倍報效,而乃反糾合邪徒,看作奇貨,凶如子登而是爲渠叔,妖如洛承而是爲渠弟,一門淫朋,同惡相濟,積年浸染,賦性至慝。鳳周·在誼,俱是邪窩,寅緣在誼,交通鳳周,惟一·大洙,無非邪類,相識惟一,親知大洙,詭謀祕計,明若串貫而環連,凶圖悖節,互相蛇蟠而蚓結。至於洋醜之敬一,乃是邪學之巨魁也。渡海潛來,隱形匿影,如非偏惑於此,則初無相從之時,而偕弟屈膝前席之,相禮甚恭,與婢慣面,內室之酒會頻來,通用錢貨,情誼倍加,慇懃輸送,魚脯饋遺,從又絡繹,甘心設法,奉敎主若神明,聚首講習,視禍囿爲樂地。此是渠莫掩之眞贓,罔赦之斷案,而鞫庭抵賴,難化猂毒之性,捕査緊干,焉逭鬼面之態?洛承,戾氣所種,天生凶狡,旣受學於尙敎,篤信邪書之傳習,又伴讀於鍾三,深結世好之舊誼,禮事幾萬里外禽獸不若之醜夷,陰包四十年間梟獍已成之腸肚,照洋鏡而觀洋畫,跡何祕於醞釀,倡妖言而造妖書,意專在於眩惑,慫慂乃兄,膽滋肝黠之萌,聯絡同黨,打成逋逃之藪,蓋此指畫排布,最爲至憯絶慝,其在綢繆和應,皆歸千罪萬惡。國人之曰可殺,猶爲緩聲,王法之所必誅,不宜小淹,究厥情節,其兄其弟,卽一而二·二而一也。近日邪說肆行,皆緣此輩之接踵,憂深伏莽,何異白蓮·黃巾?禍將滔天,有浮洪水猛獸,何幸天道孔昭,神理不僭,魯觀之斧鉞已施,禹鼎之魑魅莫逃,庶幾邦憲不墜,輿情少伸,而似此凶醜,不可只誅其身而止。請正法罪人演承·洛承,亟施孥戮之典焉。噫嘻,痛矣。鞫廳罪人晩植等之罪,可勝誅哉?渠以蟣蝨之類,敢懷虺蜮之計,嘯聚徒黨,醞釀排布,妖讖之煽惑,財貨之欺騙,已極罔赦之案,而南海出道之說,極其絶悖,德山募兵之計,尤是凶計。此是近古所無之逆節也。巨魁成七,雖是漏網,晩植等諸罪人陰謀祕計,心腸貫一,仇機毒天,情跡無貳,若不大加懲創,亟施典刑,則亂臣賊子,其將接踵而起,寧不大可懼哉?端緖旣露,鞫覈未竟,酌處之處分遽降,臣等愕然失圖,不勝抑鬱。請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死定配罪人朴晩源,荏子島減死定配罪人沈永澤,鹿島減死定配罪人魚致元,蛇島減死定配罪人鄭在永,蝟島減死定配罪人鄭弘哲,呂島減死定配罪人崔鳳儀,馬島減死定配罪人朴士允,古今島減死定配罪人張景老,快施邦憲,以重獄體,俾伸輿論焉。噫嘻,痛矣。亂臣賊子,從古何限,而豈有如今番鞫獄諸罪人之窮凶絶悖者哉?昌實·汝江,俱以蟣蝨之賤,素蓄梟獍之腸,邪術之沈溺而斁絶彝倫,異類之糾結而醞釀禍機,敢生射天之心,暗售賣國之計,遂至越層溟而招寇,稱亂沁都,引賊船而下陸作變德山,此實窮天地亘萬古所未有之極逆大憝也。何幸天道孔昭,乾斷赫然,帳殿親問之下,端緖畢露,奸狀莫逃,快伸三尺之章,遄伏肆市之典,神人之憤,庶可少洩,而似此君讐國賊,決不可孥戮而止。苟有加於此之極律,則何不施於此賊乎?至於敦浩,亦一邪徒中巨慝,締結匪類,潛懷異圖,形跡極其誕祕,情節尤爲狡惡,與汝江,一而二·二而一也。德山凶犯時隨往同參,卽渠萬戮難貸之斷案,而陰謀祕計,多所與聞,凶肚逆腸,昭不可掩,今此只誅其身,不可蔽其罔赦之極罪。請謀叛大逆不道罪人昌實,謀叛不道罪人汝江,亟施适·雲已施之律,知情不告罪人敦浩,施以孥戮之典焉。噫嘻,痛矣。亂臣賊子,何代無之,而豈有如今日弼濟·歧鉉·玉鉉諸賊之窮凶極惡者乎?俱是覆載之所不容,神人之所共憤,宜其殪殄滅之無遺育易種者,審矣。歧鉉則逋逃之主而弼濟之奇貨也,玉鉉則奸凶之魁而弼濟之根窩也。憑藉讖緯,煽動人心者弼濟,而歧賊實爲主張,醞釀禍機,嘯聚徒黨者弼濟,而玉賊實爲謀主。萑盜之警,屢發於郡邑,莽戎之變,潛伏於嶺南,一境從以騷訛,百靈罹其凶害,究厥心腸,論其罪惡,則弼濟卽兩鉉也,兩鉉,便一弼賊也。何幸神目如電,天網莫逃,三賊束手,一時授首,固知作孽者難逭,有罪者必伏,而弼賊之律,旣施以适·雲之例,則今此歧·玉之罪,浮於弼賊,而乃反以弼賊之次律施之者,其非失刑之大者乎?請謀反大逆罪人歧鉉,知情不告罪人玉鉉,一以弼濟所施适·雲之例施之焉。噫嘻,痛矣。亘萬古環六合所未聞所未見之極逆大憝,豈有如今番鞫獄諸罪人乎?應龍·潤根,俱以蟣蝨之跡,素蓄梟獍之腸,欺人騙財,一生所業,何事貪利忘義,萬死不顧其身,觀燈之詩誦傳,挑成怨憝之階,祭山文之代綴,牢結凶慝之窩,四字隱語,罪有關於宗社,一句悖說,跡難容於穹隤,作之者應龍,而受頤指於潤根,寫之者潤根,而得手法於應龍,兩箇凶種,打成一塊,前後唱和,綢繆醒釀,其實一而二·二而一也。何幸天道孔昭,乾斷赫然,帳殿親問之下,奸狀莫掩,端緖畢露,快伸三尺之章,竝伏肆市之典,神人之憤,庶可少洩,而似此君讐國賊,決不可戮其身而止。請犯上大逆不道罪人應龍·潤根,竝施适·雲之例。至於古今島減死定配罪人金應鳳,金堤郡定配罪人金俊文,亦與凶徒,同惡相濟者也。揆以王章,不可島配而止,亟施邦憲,以重獄體焉。噫嘻,痛矣。亂臣賊子,從古何限,而豈有如今日興榮之極逆者乎?渠以乃祖之孫,世襲簪纓,家傳詩禮,敦尙名敎,律身守約,宜其渠家之古風,而奈之何一種戾氣,闖出於柳下·司馬之間,久蓄梟獍之性,兼藏鬼蜮之射,明火劫財,自家而及國,脅劍藏銃,隱身而除人,以至於托葬募丁,設計凶憯,合兵犯邑,造意陰祕,締結匪類,綢繆黨與,斜紙軍號,負柴爲名,無非興榮之排布也。柒谷·安東,相應爲約,亦是興榮之經綸也。此有甚於綠林之嘯聚,亦相符於百蓮之糾結,究厥情跡,萬死猶輕,千剮難贖,至今思惟,骨戰而膽掉,髮豎而眦裂也。宜有窮覈其罪,殪滅無遺,而天討未行,鬼誅先加,至使凶身經斃,莽·卓之凶心未暴,懿·溫之逆節未彰,神人共憤,刑法失中。此若以其身已死而不施極律,則亂賊無所懼而王法無所施。至於鞫廳諸罪人等言之,沈聃應之符同,張赫晉之周旋,金應淵之連腸接肚,驗察之聽計從令,姻結則李士元之參涉,往會則林根實之和應,蛇盤蚓結,鵂鳴狼逐,或有謀主者,或有合勢者,心腸貫一,情跡無貮,端緖幾露,鞫覈未竟,酌處之處分遽降,臣等愕然失圖,不勝憂惋。請經斃罪人興榮,亟行适·雲已施之例,亦施嗣賊孥戮之典。光州牧定配罪人沈聃應·興陽縣定配罪人張赫晉·長興府定配罪人李士元·任實縣定配罪人林根實·玉果縣定配罪人金應淵·順天府定配罪人驗察,亟令王府,更加嚴鞫,夬正邦憲,以重獄體焉。噫嘻,痛矣。今番鞫獄諸罪人,卽振古以來所未有之極凶絶悖者也。哲均,厚被國恩,濫躋梱帥,苟有一分秉彝,宜思百倍圖報,而奈其陰譎之狀,奰慝之情,便成技癢,嘯聚匪類,甘作窩主,信惑雜術,釀成禍機,李觀一之邀致密室,無事不議,朴景良之附耳細語,有言皆從,海舶打壘,反思用術而驚動,火藥暗投,竟售思亂而樂禍,凶節盡露,斷案已成。東根,以蟣蝨之賤,常蓄虺蜮之性,伴觀一而同合,踪跡甚祕,招景良而分酌,腸肚相連,假托月夜之赴飮,自底火塊之撲面,無非哲均之所指使,其凶謀祕計,與哲均,一而二·二而一也。至於善敎,性本凶戾,跡又詭譎,出沒京鄕,爲哲均之狎客,締結術數,爲觀一之薦主,不待刑訊,渠自輸款,今不可只誅其身而止。請謀叛不道罪人哲均·東根,知情不告罪人善敎,竝施孥戮之典焉。噫嘻,痛矣。亂臣賊子,從古何限,而豈有如今番鞫獄諸罪人之窮凶絶悖者乎?秉淵,鬼蜮成性,梟獍其心,結導賢爲神交,蓋其醞釀之有素,仗春晩爲義子,以之奔走而使役,爲氣脈之先占,乃敢自誇相術而自負,潛圖不軌,僞作宮奴而掌庫,已極設心之巧,辦備戎器而私庤,欲待時而動,求埋神戈而二字缺莫非出於妖慝。爲計至憯,凶圖莫掩,逆節畢露,此亘萬古所未有之極逆大憝。何幸天道孔昭,罪人斯得,似此凶逆之賊,不可孥戮而止?苟有加於此之律,則何不施於此賊乎?啓豐,賦性凶悖,行己憯慝,狡如秉淵而結爲心腹之交,凶如導賢而又復腸肚之連,搬運隱僻,若形影之相隨,造備器服,乃綢繆而和應,至於掌庫之受牌,甘作凶徒之窩窟,千金不惜,情可見於難側,一串如貫,凶則同於包藏,與秉淵,一而二·二而一也。豈不可只誅其身而止?李英俊,渠之姓名,亦出賊招,而以其染疾,雖不得刑訊,一不盤覈,施以島配,亦有乖於鞫體。請謀叛大逆不道罪人秉淵,亟施适·雲之律,知情不告罪人啓豐,加施孥戮之典,薪智島定配罪人李英俊,更令王府,設鞫得情,快正邦憲焉。噫嘻,痛矣。赫晉·祐秀·鳳周等罪,可勝誅哉。渠以鄕曲蟣蝨之跡,締結徒黨,糾合匪類,排布之源委,醞釀之脈絡,至窮絶慝,窮天地亘萬古之所未有極逆大憝也。向因傳敎下者,三罪人令本道用律,雖由於我殿下慮深張大,事從權宜之聖德,而其體至嚴,其法至重,則此獄之究竟,不可張大慮深權宜而行者,明矣。今此道啓用辟,巨魁且殲,諸罪人窮凶餘罪,何可以孥戮而止,破瀦而斷乎?請處法罪人赫晉·祐秀·鳳周諸罪人,亟施适·雲已施之律,使此王法伸而邦憲明焉。噫嘻,痛矣。亂臣賊子,從古何限,而豈有如今番在鶴之窮凶極惡者乎?渠本蟣蝨之類,濟以梟獍之性,冒禁投匭,自托闢衛之名,肆意下筆,暗售怨懟之心,情節自歸憯慝,援引罔非悖戾,烈焰急一字缺,唱爲齊獄禁咻之嚆矢,溫批恩綸,反擬衛君·宋帝之覆轍,敢曰不能之句,逆腸已露,又爲無容之說,凶肚莫掩,喜事樂禍,犯分干紀,亘萬古所未有之凶孽也。擧一世所共誅之大憝也。魑魅莫逃,庶幾邦憲未墜,輿情少洩,似此凶逆,不可只誅其身而止。請犯上不道罪人在鶴,亟施孥戮之典焉。噫嘻,痛矣。亂臣賊子,從古何限,而豈有如今番鞫獄諸罪人之窮天地亘宇宙極逆大憝乎?言之膽掉,思之骨靑。驥泳·鼎鎬·哲九,俱以梟獍,素蓄虺蜮之計,平日之包藏,無非失志,而怨國,積年醞釀,盡是稱兵而招亂,假托斥倭之名,敢售不軌之圖,會議內室,募人外道,龍虎兵之爲備,耀金門之突入,排布祕密,謂沁都之先犯,將京城之直向,凶謀奰慝,千金厚資,與時而自當,二字凶言,卜夜而設計,連腸接肚,殆同蛇蟠而蚓結,前唱後應,無異鵂鳴而梟應。諸賊之至凶絶悖,一串貫來,厥罪惟均,情跡難掩,端緖畢露。惟幸天討略行,王章少伸,尙何足夬雪神人之憤也哉?似此惡逆,不可但以孥戮而止,破瀦而斷矣。請謀叛大逆不道罪人驥泳·鼎鎬·哲九等,亟施适·雲已行之律,以正邦憲焉。噫嘻,痛矣。達善·斗榮·鍾海·鍾學·東述之惡逆,亘古所未聞所未見,而萬戮猶輕,千剮難贖。噫,彼諸賊,素以陰險梟獍之性,俱蓄狡譎虺蜮之心,與驥·鼎而同謀,甘作爪牙,會鍾街而合隊,自許頭領,給錢募軍,假托約日而伐倭,造燈爲號,計將乘夜犯闕,傳都錄而遵約,做謀極惡,陷沁營而向京,其說至凶。內堂會議,混是不軌之黨,衆招同惡,無非莫掩之跡,究厥心腸,論其罪惡,則與驥·鼎·哲三賊,無處不議,無謀不參,明若貫串而環連,互相蛇蟠而蚓結,今此五賊之罪,浮於三賊,而乃反以三賊之次律施之者,其非失刑之大者乎?輿情憤鬱,國論沸騰。請謀反不道罪人達善·斗榮·鍾海·鍾學,與謀反大逆知情不告罪人東述,竝施孥戮之典焉。噫嘻,痛矣。今番鞫獄諸罪人,卽振古以來所未有之至凶絶悖者也。中鎬·然應·建燮·哲鎬·彙靖,俱以鬼蜮之類,素蓄梟獍之性,綢繆締結,外雖托於伐倭,醞釀排布,內實售於犯闕,擬稱左廂之號,陰謀畢露於造符,自詡六士之術,凶計莫憯於將斧,事貴神速,或恐携貳之端,假托偵探,反造凶逆之計,都錄執事,設始便同主張,片雲誕術,誑惑自是伎倆,究厥心腸,論其罪惡,則與驥·鼎·哲三賊,三而五·五而三也。今此五賊之只誅其身,不足以蔽其罔赦之罪。請謀反不道罪人中鎬·然應·建燮,與謀叛大逆不道罪人·知情不告罪人哲鎬·彙靖,竝施孥戮之典焉。噫嘻,痛矣。柳道奭·兪鎭應·魚用海之罪,可勝誅哉。衆招同惡,形跡莫掩於捕案,招辭已出於鞫庭,究厥心腸,論其罪犯,不可以尋常置之也。若不到底窮覈,快施當律,則其可曰邦有常憲乎?鞫事未竟,寬典遽降,公議轉益沸鬱,王章易至墮損。請鹿島安置罪人柳道奭,鏡城府定配罪人兪鎭應,朔州府定配罪人魚用海,更令王府,嚴加鞫覈,明正典刑焉。噫嘻,痛矣。罪人李炳埴,素以陰險梟獍之性,同謀於徒黨,納招於鞫庭,萬戮猶輕,千剮難贖,邦刑未加,先致其身。然以若罔赦之罪,亦不可以處之尋常,輿情憤鬱,國論沸騰。請物故罪人李炳埴,施以孥戮之典焉。噫嘻,痛矣。世級漸降,人心日渝,千奇萬怪,群生疊出,而豈有如源進者乎?渠以簪纓之列,宜守謹飭之操,奈其賦性祕譎,行己閃忽,喜事之習,自束伎倆,樂禍之心,使成能事,妄肆樞機,殆同狂夫之不擇發,誹訕朝廷,專出小人之無忌彈,是豈臣分之所敢爲?抑亦淵鑑之所幽燭。特施惟輕之典,雖出包容之典,其於罰不蔽辜,何所畏而知懼?噫,莫嚴者,王章也,莫遏者,輿論也。此若不嚴加處分,則國綱將無以振肅,民志亦無以底定。聖鑑悉燭,王章少伸,乃施以賜死之典,猶未洩輿情之憤,臣等玆敢相率洊瀆。請罪人源進支屬,亟施散配,以正邦憲焉。噫嘻,痛矣,應準·會正之罪,可勝誅哉。渠輩俱以世族簪纓,位著崇顯,其所敬畏,尤倍餘人,而至於撰咨議禮,不敬無畏之罪,掀露無餘矣。嗚呼,六月之變,亘萬古所未有,擧一世所共憤,而撰咨之文,有曰劫害相臣,仍犯王宮,旣曰犯王宮,終曰宗社生靈之福,當此天地翻覆日月晦塞之時,措辭間,全無至慟底意,罔極中乃反以禍爲福,斁倫敗常,胡至此極?是可忍也,孰不可忍也?且以儀禮言之,衣襨從權之擧,何等大變禮,而全不審愼,只以數次疏啓,有若尋常塞責者然,遽爾磨鍊,頒布使中外縞素,雖臣民慟慨,苟有人理,臣分寧或若是?思之及此,孰不心寒而骨戰也?夫王章,如或未伸,則國綱由是漸頹,豈不大可懼哉?兩罪人之所犯,其端雖異三尺律之莫掩,厥罪惟均,旣施以賜死之典,猶未雪憤惋之心,臣等之不避煩瀆,以箚以啓,豈可已而不已者哉?關係旣重,處分惟輕。請賜死罪人應準·會正支屬,竝施散配,以伸邦憲焉。噫嘻,痛矣。亂臣賊子,從古何限,而豈有如今番賜死諸罪人之負犯哉?俱以梟獍之性,兼有蛇蚓之結,譸張誣逼,無所畏戢,怨懟之說,肆口無憚,陰奰之行,十目莫掩,至憯至凶,胡至此極?俱是乘時樂禍,包藏陰圖,萬有一分彝性,豈其肆然萌心哉?是可忍也,孰不可忍也?今此賜死諸罪人支屬之處分,尙未承蒙,臣等不勝抑鬱,玆敢相率洊瀆。請賜死諸罪人顯德·采夏·載晩·秉昌·宇熙支屬,竝施散配,亟降明命,以伸王章焉。噫嘻,痛矣。亂臣賊子,人人得而誅之,春秋之大義也。大夫國人,皆曰殺之則殺之,鄒傳攸載。今於白樂寬之罪,必以誅之而殺之者,以其窮天極惡,極地至兇,莫遏擧一世憤惋,不忍少須臾容貸也。渠本蟣蝨之蹤,兼以梟獍之性,久抱禍心,敢投凶疏,字字是不道不敬,句句是無嚴無畏,至於言必稱下四字,且自乃今知至民從之節,詬天之猶不足而罵日焉,犯分之無所忌而誣上焉,有非在我朝鮮地,爲殿下臣者,所敢生於心而出於口,若是之悖也。此已萬戮之有餘罪,而又有所駭痛者。以殿下流竄之人,反謂之忠,公顯有黨同之跡,以今日朝廷之諸臣,竝擬之四凶,欲售網打之計。若其脫獄,雖不足深責於渠,而當日軍變,亘萬古所無,爲此軍之所脫者,必此軍之欲生者,此可以見賊情相連,烏得免亂黨之同律歟?厥罪罄竹而同書,其辟伏斧而無惜。若以島籬薄施,則豈可關石莫掩乎?斷案已具,輿情轉沸。請濟州牧圍籬安置罪人白樂寬,亟令王府,設鞫得情,快正典刑焉。答曰,不允。兩司合啓中,朴遇賢事·孫永老事,黃載顯·洪時中事,李晩孫·姜晉奎事,申㰔事,金平默事,尹相和事,李敦應事,吳夏泳·尹胄鉉·姜凡秀事,停啓。顯德等支屬事中,一百二十八字抹去,是可忍也下,孰不可忍也,今此賜死諸罪人支屬之處分,尙未承蒙,臣等不勝抑鬱,玆敢相率洊瀆,請賜死諸罪人顯德·采夏·載晩·秉昌·宇熙支屬,竝施散配,亟降明命,以伸王章焉。六十四字添入
正言李濟承啓曰,梟示罪人性世與極逆載榮,一而二,二而一也。換着軍服,潛入宮庭,粧出纏帶,暗售網打,是何等排布設施,凶謀祕計也?設鞫七朔,禍根窩窟,竟未究覈,只施梟示之律,輿情之憤鬱,固無可言,而不可以已爲梟示,不施當律。請梟示罪人性世,亟施孥戮之典焉。答曰,不允。三司合啓中姜㳣事,停啓。
有政。吏批,兼判書李載元牌不進,參判張錫龍進,參議趙忠熙牌不進,右承旨權膺善進。吏批啓曰,兼判書李載元,參議趙忠熙竝牌招不進,小臣獨政未安,何以爲之?敢稟。傳曰,仍爲之。又啓曰,楊根郡守王景悅,始興縣令趙容九相換事,命下矣。楊根郡守王景說,以前任麻田郡守,方在解由未出中,始興縣令趙容九,以前任漣川縣監,方在解由未出中,何以爲之?敢稟。傳曰,勿拘。諡望,以閔台鎬爲忠文,趙寧夏爲忠文,閔泳穆爲文忠,韓圭稷爲忠壯,尹泰駿爲忠貞,李祖淵爲忠貞,參議交涉通商事務單高永喜。兵批,判書金允植病,參判穆麟德病,參議趙秉轍入直進,參知趙鍾弼病,同副承旨曺寅承進。同知加設單金景信,僉知加設二單,李圭軾·丁伊俊,大護軍申正熙,護軍林輸洙,以上竝單付。吏批,再政。以洪敬燮爲執義,安翊豊爲司諫,金益容爲知經筵,趙光祐爲典籍。
權膺善,以議政府言啓曰,江華留守,今非海防摠管兼職,則鎭撫營號,依前復設印信,令儀曹還爲下送,所佩兵符,令喉院卽爲新造以給,何如?傳曰,允。
又以議政府言啓曰,卽見江原監司閔致序災實分等狀啓,則原州等四邑,置之稍實,洪川邑十三邑,置之之次,江陵等九邑,置之尤甚,事目災五十結外,不足災三百三十二結二負,特許準劃,後錄諸條,竝請令廟堂稟旨分付矣。其一,各軍門·各宮房·各衙門有土免稅,從時起收稅之意,捧甘嚴飭事。其一,尤甚邑,限明秋勿定配所事也。其一,推奴徵債,限明秋防塞事也。嶺東諸邑水潦之警,前後狀牒,自有領悉,而還糴之停退,布納之錢代,已是朝家矜恤之德意也。若其嶺西則年形稍勝矣,三等分劑,必有斟裁,依施,事目災外,限一百結劃下,使之精俵,附錄諸條,多已有例,竝許施,何如?傳曰,允。
又以議政府言啓曰,卽見全羅監司金聲根災實分等狀啓,則珍島等十五邑鎭,置之尤甚,全州等二十七邑,置之之次,茂朱等十五邑,置之稍實,事目災二百結及全州等十二邑無亡減稅條三千八百二十結十九負外,不足災四萬一千四百八十三結三十負二束,特許準劃,後錄諸條,竝請令廟堂稟旨分付矣。其一,京外所納箭竹,尤甚邑折半,之次邑三分一蠲減事也。其一,尤甚邑勿定配所事也。其一,推奴徵債,限明秋防塞事也。風雨爲災,穡事被損,自有傳聞之可驗,而至秋候晴曝,霜信差遲,參酌而較挈之,則足可謂康年,而災摠之至於此多,誠非所料。限二千八百結劃下,使之斯速均俵,近萬結舊陳之更墾無期,逐年謄啓者,是豈重正賦之意哉?嚴飭各邑,査櫛復摠,分等自有斟量,竝與尤甚勿配,推徵·防塞依施,箭竹,尤甚邑三分一,之次邑四分一蠲減,何如?傳曰,允。
又以議政府言啓曰,卽見慶尙監司趙康夏災實分等狀啓,則尤甚名色,不爲擧論,慶州等四十一邑,置之稍實,昌原等三十邑,置之之次,事目災二百結外,不足災六千五百九十一結四十一負四束,特許準劃,査得還起六結五十六負二束,竝令當年出稅,新還起二十五結二十三負五束,懸錄田案,限三年免稅事,竝請令廟堂稟旨分付矣。縱有潦損風減,不過杞榟之朽,逮至秋曝,霜晩乃獲,倉箱之滿,旣無尤甚之名目,可喜年形之均稔,分等依施,似此之歲,俵災之政,固不可擧議,而沿邑痒稼,民情宜恤,限八百結劃下,使之精實派給事,分付,何如?傳曰,允。
又以議政府言啓曰,北道先運襦衣一千二百領,照數捧上,稱量看品後,仍爲監封逢授於齎去禁軍,沿路輸運及本道頒給等節,依已例措辭關飭之意,敢啓。傳曰,知道。
又以禮曹言啓曰,郊壇四孟朔,遣禮郞看審有無頉,自該曹草記事,曾有定式矣。發遣郞廳,東郊先農壇·星壇·先蠶壇·馬祖壇,南郊南壇·雩祀壇·漢江壇·司寒壇,北郊祈雨壇·厲壇,次第看審,則各壇壇上及四面紅箭門·墻垣·階砌,俱爲無頉,而南壇四面紅箭〈門〉,雩祀壇四面紅箭〈門〉,漢江壇紅箭門,司寒壇四面紅箭門顚仆,卽修改事,分付該曹,此後看護等節,另加申飭之意,敢啓。傳曰,知道。
又以禮曹言啓曰,行左贊成閔台鎬喪,當有遣宮官致弔·致祭之節,擇日擧行,何如?傳曰,允。
又以奎章閣言啓曰,明日卽書香閣朔奉審日次,臣進詣擧行之意,敢啓。傳曰,知道。
李道宰,以兵曹言啓曰,禁軍祿試射,今朔內,當依定式試取,而本曹有故,不得設行之意,敢啓。傳曰,知道。
曺寅承,以義禁府言啓曰,壬午以後,無論公私罪案,自絶島圍籬安置以下,竝放事,命下矣。全羅道羅州牧黑山島圍籬安置罪人朴遇賢,圍籬安置勿揀赦前罪人尹相和,珍島府金甲島圍籬安置罪人孫永老·黃載顯,康津縣薪智島圍籬安置罪人李晩孫,興陽縣鹿島圍籬安置罪人姜晉奎等,撤去圍籬後放送,珍島府金甲島安置罪人尹胄鉉,羅州牧智島安置罪人金平默,康津縣薪智島安置罪人吳夏泳,古今島安置罪人姜凡秀,靈光郡荏子島安置罪人李敦應,慶尙道安義縣竄配罪人姜㳣等,卽爲放送事,分付各該道道臣之意,敢啓。傳曰,知道。
又以義禁府言啓曰,卽接月令醫員高俊弼手本,則以爲,時囚罪人李直浩,素患疝積之症,挾感復發,目下症形,實爲危劇云。罪人病勢如此,則一邊保放,一邊草記,載在法典矣。李直浩,姑爲保放之意,敢啓。傳曰,知道。日記廳堂上金炳秀,郞廳朴永斗·李命九
上在昌德宮。停常參·經筵。
權膺善啓曰,來初五日朝參日次矣,敢稟。傳曰,停。
又啓曰,明日常參·經筵,取稟。傳曰,停。
禮曹,來十一月初四日行景慕宮冬享大祭,香祝親傳,取稟。還入奉敎,攝儀改書下。
傳于李道宰曰,宿衛軍兵,各其營乾犒饋,遣宣傳官,勞問以來。
注書丁奎會書啓,臣於本月初一日辰時量,以外南山植木摘奸事,敬奉聖敎,出崇禮門,至南關王廟主山及植木處看審是白乎則,松橡茂密是白遣,由靑鶴亭,至舊失火處,曲曲看審是白乎則,長松簇立,稚木叢密,新植之株,經歲漸茂是白遣,自冷井洞,至栗峴是乎則,松林茂盛是白遣,仍詣南壇奉審是乎則,壇砌·門墻,竝無壞缺處,而主山案山,樹木甚盛是白遣,自文峴至梨泰院後麓水閣峴是乎則,土性瘠确,稚松之着根浮薄,年久不繁是白遣,至馬石橋是乎則,松橡蒙翳,而間有風仆之木是白遣,仍詣漢江壇看審,則亦爲無頉是白遣,自雁峯伏兵峴,轉至斗湖看審司寒壇,則紅箭門及砌,姑爲無頉,而自舞鶴峯,所經外南山諸處,一一看審,則別無斫㾗之意,敢啓。傳曰,知道。
曺寅承啓曰,明日拜表,兩司當爲進參,除在外外,呈告人員,竝待開門牌招,何如?傳曰,允。
以江原道黃腸敬差官工曹佐郞李尙珪狀啓,所封黃腸,尺度不得一準事目,惶恐待罪事,傳于曺寅承曰,勿待罪事,回諭。
以慶尙監司趙康夏狀啓,開寧縣監徐相熙遭父喪事,傳于曺寅承曰,令該曹口傳差出。
吏曹口傳政事,以卞鍾獻爲開寧縣監。
權膺善,以議政府言啓曰,本府公事官洪翰燮,奔走勤仕,已滿二十四朔,依例陞敍,或守令除授事,捧承傳施行,何如?,傳曰,允。
又以宗親府言啓曰,璿源各派冠童錄名成冊,修正以入,而舊件請出之意,敢啓。傳曰,知道。
又以吏曹言啓曰,因大臣所奏,諸賊應坐支屬中,有官爵者,令該曹竝行削奪官職事,命下矣。玉均父副護軍金炳基,本生父炳台,泳孝父大護軍朴元陽,兄司事泳好,英植父領府事洪淳穆,兄護軍洪萬植,光範父護軍徐相翊,泳寬父慶尙左兵使尹錫五,應學父前牧使朴鼎和等,竝爲削奪官職之意,敢啓。傳曰,知道。
又以吏曹言啓曰,今朔爲始,當爲儲窠,而若出縣令以上窠,則京職中可擬之人,每患苟艱,雖非啓請邑,限都政前,以限滿守令,勿拘純望,通瀜備擬,以爲次次遷轉之地,而雖値口傳政事之時,亦爲一體擧行,便成近例,依此爲之,何如?傳曰,允。
朴周陽,以戶曹言,禮曹啓下關據,卒行議政府左贊成閔台鎬,行知中樞府事趙寧夏,摠管畿沿海防事務閔泳穆喪,棺槨價木綿,協辦軍國事務韓圭稷·李祖淵·尹泰駿喪,棺價木綿,當爲輸送,而東園副器一部輸送事,命下,則棺槨價不爲上下,曹例定式。故依定式竝置之之意,敢啓。傳曰,知道。
權膺善,以奎章閣言啓曰,景慕宮望廟樓,今朔奉審,無頉之意,敢啓。傳曰,知道。
李道宰,以統理交涉通商事務衙門言啓曰,幼學朴戴陽,全權大臣從事官差下,令該曹口傳付軍職,何如?傳曰,允。
又以親軍前營言啓曰,謹依下敎,宿衛軍兵等處,乾犒饋分給之意,敢啓。傳曰,知道。
又以親軍左營言啓曰,謹依下敎,宿衛軍兵等處,乾犒饋分給之意,敢啓。傳曰,知道。
又以親軍右營言啓曰,謹依下敎,宿衛軍兵等處,乾犒饋分給之意,敢啓。傳曰,知道。
又以親軍後營言啓曰,謹依下敎,宿衛軍兵等處,乾犒饋分給之意,敢啓。傳曰,知道。
又以兵曹言啓曰,每當儲窠之月,虛司果不得循例區處,而在前積滯之時,有勿拘擬入之例,今亦依此擧行,以爲次次疏滯之地,何如?傳曰,允。
又以兵曹言啓曰,謹依下敎,宿衛軍兵等處,乾犒饋分給之意,敢啓。傳曰,知道。
上在昌德宮。停常參·經筵。
權膺善啓曰,明日常參·經筵,取稟。傳曰,停。
曺寅承啓曰,今日拜表時,憲府則監察代行矣。雖無諫院,依例行禮之意,敢啓。傳曰,知道。
傳于曺寅承曰,三使臣入侍。
傳于曺寅承曰,宿衛軍兵,令各其營乾犒饋,遣宣傳官,勞問以來。
傳于曺寅承曰,開寧縣監卞鍾獻,木川縣監洪鍾五相換。朔寧郡守安駿玉,砥平縣監高永喜相換。淸河縣監閔致憲,淸安縣監金勝均相換。
以咸鏡監司鄭基會狀啓,中軍趙羲完,持已廉簡,臨事綜詳,繕城戢奸,禁釀屛雜,輿情惜去,褒賞之典,令該曹稟處事,傳于曺寅承曰,極爲嘉尙,許用邊地履歷。
傳于曺寅承曰,發遣吏郞,諸執事淸齋與否,摘奸以來。
兵曹口傳政事,副司勇單朴戴陽。
曺寅承,以議政府言啓曰,卽見京畿監司沈相薰災實狀啓,則三等分劑,不爲擧論,各樣新災二千一百結七十五負九束,準數劃下,甲戌胎封時,沿路果川等三邑流來虛結三百五十八結八十一負一束,已蒙十年減稅,今旣限滿,而皆是川浦汰覆,起墾無路,特令限十年更加展限,後錄諸條,竝請令廟堂稟處矣。其一,大興·臨津·長山等餉穀,依已例全數捧留本邑,附近民之自願輸納者,依願許施耗條,竝以代錢輸送事也。其一,前禁·御兩營·江都留餉米太及守摠兩營壯抄牙兵身米,依已例代錢收捧事也。其一,各衙門·各宮房屯土,勿拘定摠,從實收稅事也。其一,推奴徵債,限明秋防塞事也。迨春耕而膏澤優渥,趁秋獲而秉穗遺滯,設有霪霾之少痒,不過供抱之寸朽,三等之分劑不擧,一路之登熟可驗。似此樂歲,奚論災政,而幾個邑潦損雹傷,不容不曲恤,限五百結,特爲劃下,使之精實俵散,果川等三邑,虛結之限滿請退,揆以壤賦所重,固難擧議,而胎封時,以沿路所經,朝家軫念,逈有異焉,更許限五年蠲稅,外他諸條,非但援例,俱係便民,竝依施,何如?傳曰,允。
又以議政府言啓曰,卽見黃海監司尹宇善災實分等狀啓,則瑞興等五邑,置之尤甚,海州等十一邑,置之之次,信川等七邑,置之稍實,事目災一百五十結外,不足災四千二百九十九結十七負九束,特許準劃,後錄諸條,竝請令廟堂稟旨分付矣。其一,還摠小米,限折半以相當穀代捧,待明秋還作本色事也。其一,親軍營結作米,以錢上納事也。其一,海州·平山·鳳山,司饔院納保米,白川掌樂院納保米,依已例每名二兩式上納事也。其一,延安等五邑,均廳免稅米太,以詳定執錢上納事也。其一,推奴徵債,限明秋防塞事也。其一,尤甚邑限明秋,勿定配所事也。水潦所經峽郡之黍粟,旣儉,霜信稍遲,野邑之秔稻遂登,三等分劑,必有裁量,依施,所請災摠,殊涉夥然,事目外畓災五百結,綿田災一百結,特許劃卜,使之卽速均俵,附陳諸條,已多其例,依狀請施行。至若結作米,以今軍需之枵罄,何可擧議代納乎?竝以本色輸上之意,分付,何如?傳曰,允。
又以奉常寺提調意啓曰,各陵各至祭享所用藥果煎造後,進上看品藥果二十立,依定式封進之意,敢啓。傳曰,知道。
李道宰,以兵曹言啓曰,北水閣水門鐵環破傷處,今已修改矣。把守軍兵,解送直所之意,敢啓。傳曰,知道。
又以親軍前營言啓曰,謹依下敎,宿衛軍兵等處,乾犒饋分給之意,敢啓。傳曰,知道。
又以親軍左營言啓曰,北水閣水門鐵環破傷處,今已修改,把守軍兵解送事,自兵曹草記矣。把守將卒解送之意,敢啓。傳曰,知道。
又以親軍左營言啓曰,謹依下敎,宿衛軍兵等處,乾犒饋分給之意,敢啓。傳曰,知道。
又以親軍右營言啓曰,謹依下敎,宿衛軍兵等處,乾犒饋分給之意,敢啓。傳曰,知道。
又以親軍後營言啓曰,謹依下敎,宿衛軍兵等處,乾犒饋分給之意,敢啓。傳曰,知道。
甲申十一月初二日,上御樂善齋。三使臣入侍時,同副承旨曺寅承,注書丁奎會,別兼春秋閔京鎬·金春熙,謝恩兼冬至正使金晩植,副使南廷哲,書狀官尹命植,以次進伏訖。上曰,史官分左右。仍敎三使臣進前,晩植等以次進前。上曰,此時送卿,於予心益覺悵然,而卿等戀結之忱,亦當愈倍於他時矣。晩植曰,然矣。上曰,今番變亂雖防,三營之極力保護,誠甚感荷。倭人叵測之狀,三營定難之功,從當咨奏,而爲先稱謝於禮部,可也。晩植曰,當如聖敎矣。上曰,副使轉進保定府,問候以來,而衰耄之齡,久未還次,予之情私,極爲悶迫矣。雖不敢煩瀆於咨奏,以此情私,詳陳于禮部,可也。廷哲曰,當如敎矣。上曰,如有機密可聞之事,卽爲從速通奇于北洋船便,可也。晩植曰,當如敎矣。上曰,副使當轉向天津,勢難同爲復命,以書啓馳奏.可也。廷哲曰,若到天津,則當有公幹矣。事勢有難一時復命,當以書啓馳奏矣。上曰,書狀官異於上副使,往來于各國公使館處,隨所見聞,廣探以來。命植曰,謹當奉敎矣。上曰,何時到灣,何時渡江,而來月何間,可抵皇城乎?晩植曰,發行十餘日到灣,而留灣亦爲十餘日,則來月初渡江,念六七日間,可以得抵矣。上曰,到灣後,如有可聞者,卽速通奇後,入去,可也。仍命曰,今當遠離,仰瞻,可也,而東宮之仰瞻,可也。晩植等起伏仰瞻訖。上曰,三使臣先退。仍命史官就座,又命退承史,以次退出。
上在昌德宮。停常參·經筵。
權膺善啓曰,明日常參·經筵,取稟。傳曰,停。
傳于權膺善曰,禮房承旨,馳詣景慕宮,奉審摘奸以來。
傳于李道宰曰,宿衛軍兵,令各其營乾犒饋,遣宣傳官,勞問以來。
傳于李道宰曰,別抄軍領官,泰安府使洪在羲兼差下,左哨官,前五衛將金泳九差下,右哨官,前五衛將金敎煥差下。
傳于權膺善曰,發遣吏郞,諸執事淸齋與否,嫡奸以來。
曺寅承啓曰,明日冬至望闕禮習儀時,兩司當爲進參,除在外外,呈告人員,竝待開門牌招,何如?傳曰,允。
傳于李道宰曰,後營使許遞,大護軍申正熙除授。
李道宰啓曰,新除授親軍後營使申正熙,卽爲牌招,傳授虎符及傳令牌,何如?傳曰,允。
權膺善,以議政府言啓曰,卽見全羅監司金聲根狀啓,則靈光郡角耳島漂到人八名問情,則俱是日本商人之逢風漂到者,而彼願由陸,速往仁川,再來救船云,請令廟堂稟旨分付矣。船旣水沈,則願從旱路,無怪其然,而當此隆沍,氷程迂回,實係可念。擇給完固船隻,別定差員,着實護送,次次領付于仁川港,而越海粮饌,量宜措備,以示朝家之至意,船材汁物,令該地方,各別看守,而竝以此分付兩湖及京畿道臣處,何如?傳曰,允。
又以吏曹言啓曰,江華府判官李承耆,以其身病,呈狀乞遞矣。其身病旣如是,則有難强令還任,罷黜,何如?傳曰,允。令該曹勿拘常格,口傳各別擇差,使之當日下送。
吏曹口傳政事,以沈宜琬爲江華判官。
權膺善,以長興庫提調意啓曰,御供所重,果何如,而今朔進排苔席與紙屬,因貢人輩之逃躱,以致闕供之境,事未前有,萬萬驚悚,該貢人,令秋曹期於詗捉,嚴懲計料,而臣亦惶恐待罪之意,敢啓。傳曰,知道。勿待罪。
李道宰,以兵曹言啓曰,謹依下敎,宿衛軍兵等處,乾犒饋分給之意,敢啓。傳曰,知道。
又以親軍前營言啓曰,謹依下敎,宿衛軍兵等處,乾犒饋分給之意,敢啓。傳曰,知道。
又以親軍左營言啓曰,謹依下敎,宿衛軍兵等處,乾犒饋分給之意,敢啓。傳曰,知道。
又以親軍右營言啓曰,謹依下敎,宿衛軍兵等處,乾犒饋分給之意,敢啓。傳曰,知道。
又以親軍後營言啓曰,謹依下敎,宿衛軍兵等處,乾犒饋分給之意,敢啓。傳曰,知道。
戶曹參判南廷哲疏曰,伏以臣,膺命出疆,纔已辭陛,瞻望觚稜,益切戀結之忱。竊計原隰往回,將至半歲之久,則見帶戶曹參判兼同知義禁府事·春秋官事之藏,不可虛縻,故玆從縣道,猥陳短章。伏乞聖明,亟許遞改,以安微分焉,臣無任云云。答曰,省疏具悉。所請依施。
上在昌德宮。停常參·經筵。
藥房都提調沈舜澤,提調洪鍾軒,副提調李喬翼啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安,答曰,知道。
權膺善啓曰,明日常參·經筵,取稟。傳曰,停。
又啓曰,啓覆例於陽復前擧行,而八路年事,未爲齊登,不得如例擧行之意,敢啓。傳曰,知道。
又啓曰,明日冬至望闕禮,依例爲之之意,敢啓。傳曰,知道。
曺寅承啓曰,臣寅承,今日冬至望闕禮習儀進去,下直之意,敢啓。傳曰,知道。
傳于權膺善曰,禮房承旨,馳詣宗廟·永禧殿·景慕宮,受香諸處,奉審嫡奸以來。
傳于曺寅承曰,宿衛軍兵,令各其營乾犒饋,遣宣傳官,勞問以來。
傳于李道宰曰,司僕都提調有闕之代,領議政爲之。
傳于曺寅承曰,宗廟都提調有闕之代,左議政爲之。
傳于曺寅承曰,全權大臣·副大臣,竝除下直。
傳于曺寅承曰,親軍營都提調,右議政爲之。
傳于曺寅承曰,漢城左尹許遞,前望單子入之。
左尹前望單子入之,嚴世永落點。
權膺善啓曰,祀典所重,何等愼重,而禧陵冬至祭獻官郭基洛,趁不入來,以致傳香之過時,事體所在,萬萬駭然。原單子使之改付標以入,當該獻官,所當重勘,而本院請推之外,無他可施之罰,何以爲之,而不能檢察之吏曹堂上,從重推考,何如?傳曰,允。拿處。
議政府,親軍後營使單申正熙。
兵曹口傳政事,親軍後營使單申正熙,護軍單南廷哲。
李道宰啓曰,虎符親納,例也,而前後營使李鳳九,謂有身病,使其營校替納,事甚未安,推考,何如?傳曰,允。
以司謁口傳下敎曰,後營使申正熙,使之卽爲受符事,令政院嚴飭。
傳于李道宰曰,此時防守,不可少緩,前左營及江華兵丁,各其中軍代領,出駐江頭。
曺寅承,以議政府言啓曰,蔚梱方有闕矣。此時此任,不可暫曠,令該曹口傳,各別擇差,使之不日下送,何如?傳曰,允。
兵曹口傳政事,以李鍾晉爲慶尙左兵使。
傳于曺寅承曰,政官牌招開政。
傳于□□曰,典圜局管理有闕之代,戶曹判書金永壽差下。
傳于曺寅承曰,典圜局摠辦有闕之代,幇辦安鼎玉陞差。
曺寅承啓曰,典圜局管理有闕之代,戶曹判書金永壽差下事,命下矣。今日政下批,何如?傳曰,允。
又啓曰,典圜局摠辦有闕之代,幇辦安鼎玉陞差事,命下矣。今日政下批,何如?傳曰,允。
傳于曺寅承曰,主事鄭憲時,參議交涉通商事務。
曺寅承啓曰,主事鄭憲時,參議交涉通商事務事,命下矣。今日政下批,何如?傳曰,允。
姜文馨,以吏曹言啓曰,奉常寺正李重夏,以其身病,呈狀乞遞,改差,何如?傳曰,允。
又以吏曹言啓曰,朔寧郡守安駿玉,砥平縣監高永喜,相換事,命下矣。朔寧郡守安駿玉,以前任魯城縣監,方在解由未出中,砥平縣監高永喜,以前任杆城郡守,方在解由未出中,何以爲之?敢稟。傳曰,竝勿拘。
曺寅承,以兵曹言啓曰,本曹正郞金貞均,身病猝重,呈狀乞遞,宿衛重地,不可久曠,今姑改差,何如?傳曰,允。
又以兵曹言啓曰,同知中樞府事李承鈺,宣傳官韓鎭行,內禁衛將李允用,兼司僕將李敏哲,五衛將李寅用·李元和·徐相文·李鍾健·朱离達,曹司五衛將金宗漢·閔肯植,景福宮衛將池在麟,宣傳官李冕宰,俱以病難供職,呈狀乞遞,新除授忠淸水使宋啓憲,素患痰癖之症,一倍添劇,萬無登途赴任之望,戶奴呈狀乞遞矣。實病旣如此,則有難强令赴任,竝改差,何如?傳曰,允。
有政。吏批,兼判書李載元牌招不進,參判張錫龍牌招不進,參議趙忠熙進,□□□承旨□□□進。以吏批言啓曰,兼判書李載元,參判張錫龍,竝牌招不進,小臣獨政未安,何以爲之?敢稟。傳曰,只出緊任。以張錫龍爲同義禁,尹成鎭爲會寧府使,趙寬在爲金川郡守,金奎濚爲兵曹正郞,開寧縣監卞鍾獻,木川縣監洪鍾五相換,朔寧郡守安駿玉,砥平縣監高永喜相換,淸河縣監閔致憲,淸安縣監金勝均,以上相換事,承傳。參議交涉通商事務單鄭憲時,今加通政差下事,承傳。
兵批,判書·參判·參議·參知·承旨竝缺。以兵批言啓曰,領中樞方有闕矣。依例從座目,判中樞府事宋近洙陞付之意,敢啓。傳曰,知道。以金壽鉉·許傳爲知事,李應夏爲同知,金東壽爲兼訓鍊都正,任原鎬爲宣傳官,金寅浩爲內禁將,王謹鎬爲兼司僕將,金炳旭·申源朝·孟浩鎔·朴興植·崔迎春爲五衛將,鄭憲時·柳承根爲曹司衛將,李燾增爲騎士將,李日根爲景福將,洪在夏·具然煜爲守門將,南起元爲左捕從,吳瓚泳爲宣傳官,元浚爲守門將,李正弼爲忠淸水使,李秉泓爲仁遮外萬戶,李基善爲金沙別將,領府事單宋近洙,護軍李南輪·李鳳九·李承鈺,副護軍宋啓憲·韓鎭行,司果沈萬澤·朴鴻陽,兼鎭撫使單趙秉鎬,以上單付。
吏批,再政。以李珪永爲工曹參判,朴鍾善爲奉常正,申榕爲三登縣令,李象弼爲貞陵令。
兵批,再政。以朴永善爲訓鍊僉正,許洹爲部將,同知單崔迎春,僉知三單,王謹鎬·申源朝·柳承根,以上單付。
吏批,三政。以李會元爲昌陵令。
兵批,三政。以曺錫七爲部將,同知單李日根。
吏批,四政。以趙性憙爲仁陵令。
五政,以李容夏爲懿陵令。
六政,以李洛應爲英陵令。
七政。以成冕鎬爲宗廟令。
八政。以柳台衡爲工曹佐郞,典圜局管理事務單金永壽,摠辦單安鼎玉,以上單付。
權膺善,以禮曹言啓曰,今此行議政府左贊成閔台鎬喪,嬪宮供上,以素膳,限公除日封進事,草記允下矣。公除止於今日,自明日依例復常膳,封進之意,分付,何如?傳曰,允。
李道宰,以親軍前營言啓曰,謹依下敎,宿衛軍兵等處,乾犒饋分給之意,敢啓。傳曰,知道。
又以親軍左營言啓曰,謹依下敎,宿衛軍兵等處,乾犒饋分給之意,敢啓。傳曰,知道。
又以親軍右營言啓曰,謹依下敎,宿衛軍兵等處,乾犒饋分給之意,敢啓。傳曰,知道。
又以親軍後營言啓曰,謹依下敎,宿衛軍兵等處,乾犒饋分給之意,敢啓。傳曰,知道。
上在昌德宮。停常參·經筵。
曺寅承啓曰,明日常參·經筵,取稟。傳曰,停。
朴周陽啓曰,右承旨權膺善,今日不爲仕進,卽爲牌招,何如?傳曰,允。
傳于曺寅承曰,宿衛軍兵,令各其營乾犒饋,遣宣傳官,勞問以來。
曺寅承啓曰,卽見明陵冬至祭獻官洪承憲書啓,則齋郞昌陵參奉趙相晉,不爲待令,以敬陵令尹敎善替行云。祀典所重,何等謹嚴,而有此替行,極爲驚悚?當該齋郞,所當重勘,而本院請推之外,無他可施之罰,何以爲之,而不審塡差之吏曹堂上,亦不可無警,從重推考,何如?傳曰,允。拿處。
禮曹,進士覆試來二月二十二日,生員覆試同月二十四日,生進放榜三月十五日巽時,文科講經同月二十日,武科覆試同月同日,文科會試講畢後間一日,文武科殿試四月初九日,文武科放榜同月十八日巽時,雜科覆試同月二十一日,雜科放榜同月三十日巽時。
曺寅承,以統理交涉通商事務衙門言啓曰,本衙門主事鄭憲時陞差,參議高永喆,有身病改差,其代司勇朴戴陽,司事張博差下,令該曹口傳下批,何如?傳曰,允。
吏曹口傳政事,統理交涉衙門主事朴戴陽·張博。
曺寅承,以議政府言啓曰,關西先運襦衣二百四十九領,紙衣二百六十六領,照數捧上稱量,綿品紙品,亦爲看審後,仍爲監封逢授於齎去禁軍處,沿路輸運及本道頒給等節,各別措辭關飭之意,敢啓。傳曰,知道。
又以兵曹言啓曰,謹依下敎,宿衛軍兵等處,乾犒饋分給之意,敢啓。傳曰,知道。
又以親軍前營言啓曰,謹依下敎,本營右正領官臣申橚,率敎長三人,將校四人,兵丁二百名,步軍一百名,各色標下軍五十四名,出駐楊花津之意,敢啓。傳曰,知道。
又以親軍前營言啓曰,謹依下敎,宿衛軍兵等處,乾犒饋分給之意,敢啓。傳曰,知道。
又以親軍左營言啓曰,謹依下敎,本營兵房臣白南益,率哨官一員,哨將二人,將校四人,兵丁二百名,哨軍一百名,各色標下軍五十四名,出駐麻浦之意,敢啓。傳曰,知道。
又以親軍左營言啓曰,謹依下敎,宿衛軍兵等處,乾犒饋分給之意,敢啓。傳曰,知道。
又以親軍右營言啓曰,謹依下敎,宿衛軍兵等處,乾犒饋分給之意,敢啓。傳曰,知道。
又以親軍後營言啓曰,謹依下敎,宿衛軍兵等處,乾犒饋分給之意,敢啓。傳曰,知道。
上在昌德宮。停常參·經筵。
曺寅承啓曰,明日常參·經筵,取稟。傳曰,停。
朴周陽啓曰,右承旨權膺善,今日不爲仕進,卽爲牌招,何如?傳曰,允。
曺寅承啓曰,卽者義禁府都事來言,時囚罪人李直浩等,當爲捧供,而判義禁曺錫輿呈辭受由,知義禁申正熙後營入直進,同義禁魚允中有身病,只有同義禁張錫龍一員,不得備員開坐云。呈辭受由,與入直進,何以爲之,而同義禁魚允中,卽爲牌招,何如?傳曰,允。呈辭受由許遞,前望單子入之。
判義禁前望單子入之,金有淵落點。
曺寅承,以議政府言啓曰,卽見全羅監司金聲根所報,則枚擧靈光郡守金明鎭牒呈,以爲本邑西九面陳結七百結,旣蒙己卯之二年減稅,又蒙辛巳之三年寬限,而丙丁以後,不修潰堰,今年穡事,又被風災,此若如前責稅,餘存幾戶,勢將流散,特許更減幾年之稅爲辭矣。該郡旣經丙丁大荒,且値連年暵澇,流民未集,陳土不闢,按式責賦,勢實末由。邑牒營報,一辭告悶,其在懷保之義,合施優恤之政,更令限三年,特爲減稅事,行會,何如?傳曰,允。
又以議政府言啓曰,卽見咸鏡監司鄭基會狀啓,則永興浦落元田六十七結四十七負一束,續田二結九十負,咸興浦落元田二十二結三十五負八束,畓四結十八負七束,續田二十二結十四負四束,合一百十九結六負,全不取禾,勢難責徵,限三年姑爲停稅,使此災民,賴以奠保事,請令廟堂稟旨分付矣。漂戶渰命,已蒙矜恤之典,而哀此赤立之氓,責彼白徵之稅,則甚非朝家如傷之意,特依狀請,限三年停減事,分付,何如?傳曰,允。
李道宰,以親軍前營言啓曰,卽接楊花鎭防守本營右正領官申橚所報,則以爲率敎長三人,將校四人,兵丁二百兵,步軍一百名,各色標下軍五十四名,今十一月初五日申時量,到楊花鎭結陣云矣。敢啓。傳曰,知道。
又以親軍前營言啓曰,卽接楊花鎭防守本營右正領官申橚所報,則以爲防守將卒,去夜無事經夜云矣。敢啓。傳曰,知道。
又以親軍左營言啓曰,卽接麻浦防守本營兵房白南益所報,則以爲率哨官一員,哨長二人,將校四人,兵丁二百名,哨軍一百名,各色標下軍五十四名,今十一月初五日申時量,到麻浦結陣云矣。敢啓。傳曰,知道。
又以親軍左營言啓曰,卽接麻浦防守本營兵房白南益所報,則以爲防守將卒,無事經夜云矣。敢啓。傳曰,知道。
傳于李道宰曰,左營兵房白南益改差,副護軍沈宜宏差下。
傳于李道宰曰,宿衛軍兵及楊花津·麻浦留陣軍兵,令各其營乾犒饋,遣宣傳官,勞問以來。
李道宰,以兵曹言啓曰,內禁衛將李健植,身病猝重,無望供職云。領軍之將,不可久曠,改差,其代依例口傳差出,何如?傳曰,允。
兵曹口傳政事,李雲宰爲內禁將。
上在昌德宮。停常參·經筵。
曺寅承啓曰,來十一日朝參日次矣。敢稟。傳曰,停。
又啓曰,明日常參·經筵,取稟。傳曰,停。
朴周陽啓曰,右承旨權膺善,今日不爲仕進,卽爲牌招,何如?傳曰,允。
曺寅承啓曰,開坐事,命下矣。新除授判義禁金有淵,卽爲牌招,何如?傳曰,允。
傳于曺寅承曰,宿衛軍兵及楊花津·麻浦留陣軍兵,令各其營乾犒饋,遣宣傳官,勞問以來。
以司謁口傳下敎曰,欽差幫辦北洋大臣不日出來云,水原留守,出待南陽境上,迎候護行事,令政院有旨成送。
傳于曺寅承曰,前禁·御兩營之分屬四營者,合爲一營,營號以親軍別營爲稱,制置等節,該營使就議廟堂,節目以入。
傳于曺寅承曰,親軍別營使前營使李敎獻除授,前營使之代,判敦寧李景夏除授。
以司謁口傳下敎曰,別營使虎符·傳令牌新造間,先授密符。
議政府,親軍前營使單李景夏,親軍別營使單李敎獻。
傳于曺寅承曰,右承旨許遞,前望單子入之。
承旨前望單子入之,洪鍾大落點。
傳于曺寅承曰,戶曹參判有闕之代,前望單子入之。
戶曹參判前望單子入之,魚允中落點。
傳于曺寅承曰,兵曹參議趙秉轍,工曹參判除授。
吏曹,工曹參判單趙秉轍,今加嘉善除授事,承傳。
李道宰,以兵曹言啓曰,本曹參判穆麟德奉命在外,參知趙鍾弼呈辭受由,參議趙秉轍移差,工曹參判除授,宿衛重地,不可暫曠,令政院稟旨變通,竝令該曹,以在京無故人,口傳差出,待下批牌招,卽爲推移入直之地,何如?傳曰,允。參知許遞。
兵曹口傳政事,親軍左營兵房單沈宜宏。
曺寅承,以議政府言啓曰,中國欽差幫辦北洋大臣出來云。機器局總辦朴定陽,迎接官還差,何如?傳曰,允。
又以議政府言啓曰,卽見京畿監司沈相薰所報,則依本府啓下關,戶·惠廳移送米二千石,區劃於楊州·富平·高陽·安山·金浦·陽川·始興·果川等八邑,今秋當捧還米中,推移分排,而窮冬殘戶之氷程辛苦,不可形言,且立本之節,亦不可不預爲商量。就各該邑所納大同米中,除給此數,補充還穀,八邑還米之輸納,比他偏苦,則不無賙恤之政,當捧還米,特爲折半停退。喬桐·通津兩邑,雹蟲失農,尤爲矜憐,此亦一例折半停還。以前日詳定邑言之,驪州·抱川·豐德·陽智·竹山·朔寧等六邑,皆未及限滿,遽然革罷,民邑事勢,蘇完無望,特依各其邑已定限年,仍舊許施爲辭矣。還米今旣執用,則不容不趁卽立本,而道報之請,以大同換充,雖出於曲軫民邑事勢,而此時正賦告蹙,實係可悶。立本之節,從後講究施行,各該邑之隆寒轉輸,宜存顧恤,竝與喬·通兩邑,而許令折半停還,至於驪州等邑,詳代之還寢,有不可闊狹,竝依前行會,本色責稅之意,分付,何如?傳曰,允。
李道宰,以兵曹言啓曰,謹依下敎,宿衛軍兵等處,乾犒饋分給之意,敢啓。傳曰,知道。
又以親軍前營言啓曰,卽接楊花鎭防守本營右正領官申橚所報,則防守將卒,去夜無事經夜云矣。敢啓。傳曰,知道。
又以親軍前營言啓曰,謹依下敎,宿衛軍兵及楊花鎭軍兵等處,乾犒饋分給之意,敢啓。傳曰,知道。
又以親軍前營言啓曰,謹依下敎,宿衛軍兵及楊花津留陣軍兵等處,乾犒饋分給之意,敢啓。傳曰,知道。
又以親軍前營言啓曰,卽接楊花鎭防守右正領官申橚所報,則今日午時量,吳統領,使通事犒饋次,猪七口領送,故防守將卒等處,這這分給云矣,敢啓。傳曰,知道。
又以親軍左營言啓曰,卽接麻浦防守本營兵房白南益所報,則以爲防守將卒,無事經夜云矣,敢啓。傳曰,知道。
又以親軍左營言啓曰,謹依下敎,宿衛軍兵及麻浦陣軍兵等處,乾犒饋分給之意,敢啓。傳曰,知道。
又以親軍左營言啓曰,謹依下敎,宿衛軍兵及麻浦留陣軍兵等處,乾犒饋分給之意,敢啓。傳曰,知道。
又以親軍右營言啓曰,謹依下敎,宿衛軍兵等處,乾犒饋分給之意,敢啓。傳曰,知道。
又以親軍後營言啓曰,謹依下敎,宿衛軍兵等處,乾犒饋分給之意,敢啓。傳曰,知道。
又以義禁府言啓曰,明陵齋郞昌陵參奉趙相晉拿處事,傳旨啓下矣。趙相晉下去京畿楊州地云,依例發遣府羅將拿來,何如?傳曰,待命拿囚。
又以刑曹言啓曰,長興庫啓辭內,御供所重果何如,而今朔進排苔席與紙屬,因貢人輩之逃躱,以致闕供之境,事未前有,萬萬驚悚。該貢人令該曹期於詗捉,嚴懲計料,而臣亦惶恐待罪之意,敢啓。傳曰,知道。勿待罪事,批下矣。該貢人李慶龍捉來,而謹按律文,則大明律逃避差役條有曰,逃避差役者,杖一百,其應供奉御用之物,加二等杖七十徒一年半,依此律,罪人李慶龍,決杖七十後,忠淸道牙山縣定配所,卽爲押送之意,敢啓。傳曰,知道。
又以義禁府言啓曰,保放罪人李直浩,還囚捧供以入,而病勢一向未差,仍爲保放之意,敢啓。傳曰,知道。
吏曹啓目,行副護軍徐光斗名字,改以丙斗,兵曹正郞徐載厚名字,改以廷厚,光陵令徐載琬名字,改以廷琬事爲等如,告狀依例令藝文館給帖,何如?判付。啓,依允。
吏曹啓目,司僕寺主簿金英植名字,改以亨植事告狀,依例令藝文館給帖,何如?判付。啓,依允。
義禁府啓目,典獄署參奉李直浩原情云云。傳旨內辭緣,泛稱遲晩,刑推得情,何如?啓,除刑推議處爲良如敎。
又啓目,禧陵獻官郭基洛原情云云。傳旨內辭緣,泛稱遲晩,所當請刑是白乎矣,曾經侍從,勿爲請刑,載在法典,議處,何如?判付。啓,依允。
上在昌德宮。停常參·經筵。
李道宰啓曰,明日常參·經筵,取稟。傳曰,停。
又啓曰,新除授左副承旨洪鍾大,卽爲牌招,何如?傳曰,允。
兵曹,親軍別營使單李敎獻,親軍前營使單李景夏,以上除授事,承傳。
曺寅承啓曰,新除授親軍前營使李景夏,卽爲牌招,傳授虎符及傳令牌,何如?傳曰,允。
又啓曰,新除授親軍別營使李敎獻,卽爲牌招,傳授密符,何如?傳曰,允。
洪鍾大啓曰,大王大妃殿慈敎·小慈敎造成吉日,令日官金東萬推擇,則今初九日午時爲吉云。以此日時擧行之意,敢啓。傳曰,知道。
又啓曰,中宮殿內敎·小內敎,世子宮達字·小達字·省字,世子嬪宮內令·小內令造成吉日,令日官金東萬推擇,則今初九日午時爲吉云。以此日時擧行之意,敢啓。傳曰,知道。
吏曹口傳政事,以任冕鎬爲兵曹參議,朴海哲爲參知。
傳于洪鍾大曰,工曹判書許遞,行護軍朴瑄壽除授。
吏曹,工曹判書單朴瑄壽,今超資憲除授事,承傳。
傳于曺寅承曰,宿衛軍兵,令各其營乾犒饋,遣宣傳官,勞問,楊花津·麻浦留陣軍兵,亦一體勞問以來。
洪鍾大,以議政府言啓曰,本府堂上年七十減下,雖有新式,而現帶將任,則勿拘差下,何如?傳曰,允。
又以迎接官言啓曰,丁提督汝昌,率隨員六人,兵隊四十名,今日未時量,入來宣仁門外吳統領陣中之意,敢啓。傳曰,知道。
曺寅承,以親軍前營言啓曰,卽接楊花鎭防守本營右正領官申橚所報,則防守將卒,去夜無事經夜云矣。敢啓。傳曰,知道。
又以親軍左營言啓曰,卽接麻浦防守本營兵房沈宜宏所報,則以爲昨日午時量,吳統領,使通事犒饋次,猪七口領送,故防守將卒等處,這這分給云矣。敢啓。傳曰,知道。
又以親軍左營言啓曰,卽接麻浦防守本營兵房沈宜宏所報,則以爲防守將卒,無事經夜云矣。敢啓。傳曰,知道。
又以親軍前營言啓曰,謹依下敎,宿衛軍兵等處,乾犒饋分給之意,敢啓。傳曰,知道。
又以親軍左營言啓曰,謹依下敎,宿衛軍兵等處,乾犒饋分給之意,敢啓。傳曰,知道。
又以親軍右營言啓曰,謹依下敎,宿衛軍兵等處,乾犒饋分給之意,敢啓。傳曰,知道。
又以親軍後營言啓曰,謹依下敎,宿衛軍兵等處,乾犒饋分給之意,敢啓。傳曰,知道。
又以親軍別營言啓曰,謹依下敎,宿衛軍兵等處,乾犒饋分給之意,敢啓。傳曰,知道。
又以兵曹言啓曰,謹依下敎,宿衛軍兵等處,乾犒饋分給之意,敢啓。傳曰,知道。
又以兵曹言啓曰,馬軍所騎士別將洪鍾烈,身病猝重,勢難察任,改差,何如?傳曰,允。
又以兵曹言啓曰,馬軍所騎士將洪鍾烈,誤以騎士別將啓遞草記,批下矣。原草記勿施,以騎士將草記,改修整以入之意,敢啓。傳曰,知道。
又以兵曹言啓曰,馬軍所騎士將洪鍾烈,身病猝重,勢難察任,改差,何如?傳曰,允。
又以兵曹言啓曰,馬軍所擧行條例,別單書入,而將官·校卒等料布,以前龍虎營上下之數,將爲磨鍊,則米三千八百六十七石,木五十五同十三疋,太二千八百十石,小米二十四石,赤豆十九石,爲不足矣。別武士·駕前別抄騎士·門旗手等,以前所屬各營接濟條,分排移來,以爲需用之地,何如?傳曰,允。
上在昌德宮。停常參·經筵。
洪鍾大啓曰,明日常參·經筵,取稟。傳曰,停。
傳于曺寅承曰,宿衛軍兵,令各其營乾犒饋,遣宣傳官勞問,楊花津·麻浦留陣軍兵,亦一體勞問以來。
以司謁口傳下敎曰,別營新營,以前御營廳新營爲之。
兵曹口傳政事,馬軍所騎士將單許熽。
洪鍾大,以議政府言啓曰,卽見咸鏡北道按撫使趙秉稷分等狀啓,則茂山一邑,置之稍實,會寧一邑,置之之次,吉州等八邑,置之尤甚,拯濟奠安,惟在設賑,而所管道內,旣停糶糴,無他變通。新設社還十州都摠,只是二萬石,而昨秋半捧,今春民自還分,當此歉年,無以責捧,後錄諸條,竝請令廟堂稟旨分付矣。其一,乙酉式各邑戶籍點船案,各驛形止案,姑爲停止,待明秋磨勘事也。其一,尤甚邑,限明秋勿定配所事也。其一,明川·吉州進捧吏,姑爲停止事也。其一,推奴徵債,限明秋防禁事也。巨浸所過,旣多沈墊之害,嚴霜且迫,竟無收藏之望,摠計十州之內,强分三等之別,窮蔀顑頷之狀,殆無彼此,萬萬慘惻,不忍想到。新設社還,以今民力,果難責捧,一竝停退,目下賙賑之政,不容少緩,而所管原還,旣令永停,則他無措劃之道。就各邑所在曾前開市所需錢中,參酌排比,亟圖拯救之策,庸宣朝家若保之德意,而形止隨卽馳聞,後錄諸條,俱係災歲恤民者也。竝依狀請施行,何如?傳曰,允。
曺寅承,以親軍前營言啓曰,卽接楊花鎭防守本營右正領官申橚所報,則防守將卒,去夜無事經夜云矣。敢啓。傳曰,知道。
又以親軍前營言啓曰,謹依下敎,宿衛軍兵等處,乾犒饋分給之意,敢啓。傳曰,知道。
又以親軍左營言啓曰,卽接麻浦防守本營兵房沈宜宏所報,則以爲防守將卒,無事經夜云矣。敢啓。傳曰,知道。
又以親軍左營言啓曰,謹依下敎,宿衛軍兵等處,乾犒饋分給之意,敢啓。傳曰,知道。
又以親軍右營言啓曰,謹依下敎,宿衛軍兵等處,乾犒饋分給之意,敢啓。傳曰,知道。
又以親軍後營言啓曰,謹依下敎,宿衛軍兵等處,乾犒饋分給之意,敢啓。傳曰,知道。
又以親軍別營言啓曰,謹依下敎,宿衛軍兵等處,乾犒饋分給之意,敢啓。傳曰,知道。
又以兵曹言啓曰,謹依下敎,宿衛軍兵等處,乾犒饋分給之意,敢啓。傳曰,知道。
又以義禁府言啓曰,判義禁金有淵,時無職名,令該曹口傳付軍職,何如?傳曰,允。
又以義禁府言啓曰,保放罪人李直浩,當爲還囚議處以入,而病勢一向未差,仍爲保放之意,敢啓。傳曰,知道。
義禁府啓目粘連,向前李直浩亦,司獄法意,何等愼嚴,而重囚逃逸,雖在蒼黃,未能檢飭,焉逭當律?以此照律,何如?判付。啓,依允。
義禁府啓目粘連,向前郭基洛亦,莫重受香,致此失待,事係祀典,有難例勘,施依定配之典,何如?判付。啓,依允。
義禁府啓目,昌陵參奉趙相晉原情云云。傳旨內辭緣,泛稱遲晩,刑推得情,何如?判付。啓,除刑推議處爲良如敎。
上在昌德宮。停常參·經筵。
藥房都提調沈舜澤,提調洪鍾軒,副提調李喬翼啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
洪鍾大啓曰,明日常參·經筵,取稟。傳曰,停。
又啓曰,右副承旨姜文馨,今日不爲仕進,卽爲牌招,何如?傳曰,允。
兵曹口傳政事,上護軍單金有淵。
吏曹,親軍左營兵房單沈宜弘,今加嘉善差下事,承傳。
傳于曺寅承曰,宿衛軍兵,令各其營乾犒饋,遣宣傳官勞問,楊花津·麻浦留陣軍兵,亦一體勞問以來。
傳于曺寅承曰,前後營軍制,依左右營例磨鍊,正領官改以兵房,副領官改以領官,參領官改以哨官。
以司謁口傳下敎曰,京畿監司沈相薰,從便往來。
洪鍾大,以議政府言啓曰,向因嶺伯所報,昌寧縣故敗沙工所納米二千三百七十九石零中,用律沙工條米太七百六十四石零,特許詳定代納,在逃漢期於捉得督刷之意,覆啓行會矣。卽見該道臣趙康夏所報,則犯逋沙工,俱未跟捉,本色準納,果無其道,上項所逋米太一千六百十四石零,特許準數詳定爲辭矣。前此許代,卽其伏法漢之所逋,則莫重正供之從中乾沒者,決不當一例擧論,而漏網沙工,汔未跟捕,指徵無路,淸帳沒策。米太一千六百餘石,以其時時價,斯速了納,在逃漢,刻期捉得,直施梟警後,馳聞事,分付,何如?傳曰,允。
又以議政府言啓曰,北關後運紙衣六百七十六領,照數稱量,木品·紙品,亦爲看審監封,逢授於齎去禁軍處。沿路輸運及本道頒給等節,更爲各別關飭之意,敢啓。傳曰,知道。
又以宗廟署都提調意啓曰,今此宗廟望祭時,廟司四員,不可不備,而本署令成信永與都提調金弘集,有內從四寸應避之嫌,不得進參,合有變通之道。令成信永,令該曹口傳相換,以爲及時擧行之地,何如?傳曰,允。
吏曹口傳政事,宗廟令成信永,平市令南世祐,已上相換事,承傳。
洪鍾大,以迎接官言啓曰,丁提督汝昌,率隨員六人,兵隊四十名,今日辰時量,出去馬山浦之意,敢啓。傳曰,知道。
曺寅承,以親軍前營言啓曰,卽接楊花鎭防守本營右正領官申橚所報,則防守將卒,去夜無事經夜云矣。敢啓。傳曰,知道。
又以親軍前營言啓曰,謹依下敎,宿衛軍兵等處,乾犒饋分給之意,敢啓。傳曰,知道。
又以親軍左營言啓曰,卽接麻浦防守本營兵房沈宜宏所報,則以爲防守將卒,無事經夜云矣。敢啓。傳曰,知道。
又以親軍左營言啓曰,謹依下敎,宿衛軍兵等處,乾犒饋分給之意,敢啓。傳曰,知道。
又以親軍右營言啓曰,謹依下敎,宿衛軍兵等處,乾犒饋分給之意,敢啓。傳曰,知道。
又以親軍後營言啓曰,謹依下敎,宿衛軍兵等處,乾犒饋分給之意,敢啓。傳曰,知道。
又以親軍別營言啓曰,謹依下敎,宿衛軍兵等處,乾犒饋分給之意,敢啓。傳曰,知道。
又以兵曹言啓曰,謹依下敎,宿衛軍兵等處,乾犒饋分給之意,敢啓。傳曰,知道。
又以義禁府言啓曰,時囚罪人郭基洛,施以定配之典,議處公事判付內,依允矣。郭基洛,全羅道綾州牧定配,而以議啓內辭意,具罪目依例發遣府書吏,押送配所,何如?傳曰,允。
又以義禁府言啓曰,保放罪人李直浩,當爲還囚照律以入,而病勢一向未差,仍爲保放之意,敢啓。傳曰,知道。
義禁府啓目粘連,向前趙相晉亦,囚供分疏,縱有可援,祀典攸重,難以全恕,以此照律,何如?判付。啓,依允。
又啓目粘連,典獄署參奉李直浩矣。本府議啓內,司獄法意,何等愼嚴,而重囚逃逸,雖在蒼黃,未能檢飭,焉逭當律?以此照律罪,杖七十,徒一年半定配,依法典收贖,公罪,奉敎依允。
上在昌德宮。停常參·經筵。
洪鍾大啓曰,再明日仁陵忌辰祭齋戒正日相値,視事頉稟之意,敢啓。傳曰,知道。
又啓曰,右副承旨姜文馨,今日不爲仕進,卽爲牌招,何如?傳曰,允。
傳于曺寅承曰,檢校直閣朴鳳彬,馳詣仁陵,奉審摘奸,仍留監祭,仍詣獻陵,一體奉審以來。
傳于曺寅承曰,宿衛軍兵,令各其營乾犒饋,遣宣傳官勞問,楊花津·麻浦留陣軍兵,亦一體勞問以來。
傳于曺寅承曰,傳敎遲滯之中官沈周鉉,從重推考。
洪鍾大,以宗廟署都提調意啓曰,今此宗廟望祭時,廟司四員,不可不備,而新除授令南世祐,身病沈篤,不得進參,合有變通之道。令南世祐,令該曹口傳相換,以爲及時擧行之地,何如?傳曰,允。
吏曹口傳政事,宗廟令南世祐,儀賓都事韓應周,以上相換事,承傳。
曺寅承,以親軍前營言啓曰,卽接楊花津防守本營右正領官申橚所報,則防守將卒,去夜無事經夜云矣。敢啓。傳曰,知道。
又以親軍前營言啓曰,謹依下敎,宿衛軍兵等處,乾犒饋分給之意,敢啓。傳曰,知道。
又以親軍左營言啓曰,卽接麻浦防守本營兵房沈宜宏所報,則以爲防守將卒,無事經夜云矣。敢啓。傳曰,知道。
又以親軍左營言啓曰,謹依下敎,宿衛軍兵等處,乾犒饋分給之意,敢啓。傳曰,知道。
又以親軍右營言啓曰,謹依下敎,宿衛軍兵等處,乾犒饋分給之意,敢啓。傳曰,知道。
又以親軍後營言啓曰,謹依下敎,宿衛軍兵等處,乾犒饋分給之意,敢啓。傳曰,知道。
又以親軍別營言啓曰,謹依下敎,宿衛軍兵等處,乾犒饋分給之意,敢啓。傳曰,知道。
又以兵曹言啓曰,謹依下敎,宿衛軍兵等處,乾犒饋分給之意,敢啓。傳曰,知道。
上在昌德宮。停常參·經筵。
大王大妃殿進御二錢重人蔘粟米飮,自今日一貼式,限二貼煎入事,榻前下敎。
洪鍾大啓曰,右副承旨姜文馨,今日不爲仕進,卽爲牌招,何如?傳曰,允。
傳于曺寅承曰,宿衛軍兵,令各其營乾犒饋,遣宣傳官勞問,楊花津·麻浦留陣軍兵,亦一體勞問以來。
傳于曺寅承曰,別營兵房,後營右正領官李南輯差下,領官濟州牧使沈賢澤差下。
兵曹口傳政事,親軍別營兵房單李南輯,領官單沈賢澤。
洪鍾大,以議政府言啓曰,慶尙左水使釜山僉使俱有闕矣。此時此任,尤當擇擬,其代令該曹口傳差出,不日下送,何如?傳曰,允。
兵曹口傳政事,以金寅浩爲慶尙左水使,崔錫弘爲釜山僉使。
曺寅承,以兵曹言啓曰,馬軍所騎士別將洪圭,騎士將許熽,俱以身病猝重,勢難察任,竝改差,何如?傳曰,允。
議政府薦望,以洪圭爲濟州牧使。
傳于曺寅承曰,訓鍊僉正具然恒·李承龜,後營哨官差下,後營敎師李奎浤,哨官陞差。
洪鍾大,以宗廟署都提調意啓曰,再明日宗廟望祭時,廟司四員,不可不備,而新除授令韓應周,身病沈篤,不得進參,合有變通之道。令韓應周,令該曹口傳相換,以爲及時擧行之地,何如?傳曰,允。
吏曹口傳政事,宗廟令韓應周,永禧殿令趙景夏,以上相換事,承傳。
洪鍾大,以禮曹言啓曰,卽接濟州牧使沈賢澤狀啓謄報,則去十月令薦新唐金橘·柑子,一一摘取,唐金橘爲九十二箇,柑子爲一百六箇,肇慶廟薦新唐金橘十六箇,柑子十四箇封進,所餘唐金橘爲七十六箇,柑子爲九十二箇,宗廟·景慕宮薦新,排比無路。故謹援已例,都封上送于禮曹,以爲稟旨薦獻之地爲辭矣。在前橘果稀結之時,已有減數薦獻之例,今亦依前例,分排當日薦進,何如?傳曰,允。
曺寅承,以親軍前營言啓曰,卽接楊花津防守本營右正領官申橚所報,則防守將卒,去夜無事經夜云矣。敢啓。傳曰,知道。
又以親軍前營言啓曰,謹依下敎,宿衛軍兵等處,乾犒饋分給之意,敢啓。傳曰,知道。
又以親軍左營言啓曰,卽接麻浦防守本營兵房沈宜宏所報,則以爲防守將卒,無事經夜云矣。敢啓。傳曰,知道。
又以親軍左營言啓曰,謹依下敎,宿衛軍兵等處,乾犒饋分給之意,敢啓。傳曰,知道。
又以親軍右營言啓曰,謹依下敎,宿衛軍兵等處,乾犒饋分給之意,敢啓。傳曰,知道。
又以親軍後營言啓曰,謹依下敎,宿衛軍兵等處,乾犒饋分給之意,敢啓。傳曰,知道。
又以親軍別營言啓曰,謹依下敎,宿衛軍兵等處,乾犒饋分給之意敢啓。傳曰,知道。
又以兵曹言啓曰,謹依下敎,宿衛軍兵等處,乾犒饋分給之意,敢啓。傳曰,知道。
吏曹啓目,機器局委員徐光弼名字,改以丙善,副護軍徐光潤名字,改以丙潤,前主事徐光祚名字,改以丙壽,前司事徐光肅名字,改以丙肅事爲等如告狀,依例令藝文館給帖,何如?判付。啓,依允。
義禁府照目粘連,昌陵參奉趙相晉矣。本府議啓內,囚供分疏,縱有可援,祀典攸重,難以全恕,以此照律罪,笞五十收贖,解見任別敍,私罪奉敎依允爲旀,功減一等爲良如敎。
上在昌德宮。停常參·經筵。
洪鍾大啓曰,明日常參·經筵,取稟。傳曰,停。
又啓曰,右副承旨姜文馨,今日不爲仕進,卽爲牌招,何如?傳曰,允。
傳于洪鍾大曰,宿衛軍兵,令各其營乾犒饋,遣宣傳官勞問,楊花津·麻浦留陣軍兵,亦一體勞問以來。
傳于洪鍾大曰,奉審閣臣入侍。
傳于洪鍾大曰,右副承旨許遞,前望單子入之。
承旨前望單子入之,申泰寬落點。
以司謁口傳下敎曰,駕後吹打,自今爲始,各營吹鼓手中九十名,移付宣傳官廳,以兼內吹磨鍊。
洪鍾大,以永禧殿提調意啓曰,明日永禧殿望焚香時,殿司一員,當爲受香,而令宋萬燮方在入直,參奉金炳億呈辭在外,新除授令韓應周身病沈篤,不得進參,當有變通之道。令韓應周,令該曹口傳相換,以爲及時受香擧行之地,何如?傳曰,允。
又以議政府言啓曰,三南·海西今年綿農,擧被歉荒,各項木邊,實難以本色責納。故連因道啓,雖已分數許代,而目下恤民之政,莫急於此。戶·惠廳·兵曹各營所納甲申條,不得不應用外,竝以時價收捧事,分付各該衙門及諸道道臣,何如?傳曰,允。
又以議政府言啓曰,新除授濟州牧使,令該曹口傳下批,催促下送,何如?傳曰,允。
吏曹口傳政事,濟州牧使單洪圭。
洪鍾大,以議政府言啓曰,迎接官朴定陽有實病,今姑減下,何如?傳曰,允。
又以議政府言啓曰,今此中國欽差大臣之行,事體尤別,漢城判尹閔種默,迎接使差下,何如?傳曰,允。
又以議政府言啓曰,卽聞俄國船,以我國有事,來泊濟物浦云。不可無勞問之擧,令仁川監理事務洪淳學,卽速專往,以爲致意之地,何如?傳曰,允。
又以禮曹言啓曰,卽接濟州牧使沈賢澤狀啓謄報,則來十二月令薦新洞庭橘,初不結實,橘果一一摘取,乳甘爲六十三箇,宗廟·景慕宮薦新乳甘,無以備數。故謹援已例,都封上送于禮曹,以爲稟旨薦獻之地爲辭矣。在前橘果稀結之時,已有減數薦獻之例,今亦依前例,分排當日薦進,何如?傳曰,允。
又以親軍前營言啓曰,卽接楊花鎭防守本營右正領官申橚所報,則防守將卒,去夜無事經夜云矣。敢啓。傳曰,知道。
又以親軍前營言啓曰,謹依下敎,宿衛軍兵等處,乾犒饋分給之意,敢啓。傳曰,知道。
又以親軍左營言啓曰,卽接麻浦防守本營兵房沈宜宏所報,則以爲防守將卒,無事經夜云矣。敢啓。傳曰,知道。
又以親軍左營言啓曰,謹依下敎,宿衛軍兵等處,乾犒饋分給之意,敢啓。傳曰,知道。
又以親軍右營言啓曰,謹依下敎,宿衛軍兵等處,乾犒饋分給之意,敢啓。傳曰,知道。
又以親軍後營言啓曰,謹依下敎,宿衛軍兵等處,乾犒饋分給之意,敢啓。傳曰,知道。
又以親軍後營言啓曰,本營正領官,改以兵房,副領官改以領官,參領官改以哨官事,命下矣。右正領官李南輯,移差別營兵房,左正領官李奎顔,改以兵房,左副領官任衡準減下,右副領官高永根,改以領官,左參領官金鍾源,右參領官魚秉翼,改以哨官,令該曹口傳下批,何如?傳曰,允。
兵曹口傳政事,親軍後營兵房單李奎顔,領官單高永根,哨官二單,金鍾源·魚秉翼。
兵曹口傳政事,親軍後營哨官三單,具然恒·李承龜·李奎浤。
洪鍾大,以親軍別營言啓曰,謹依下敎,宿衛軍兵等處,乾犒饋分給之意,敢啓。傳曰,知道。
又以兵曹言啓曰,今十七日一內禁軍番次矣。該番將有闕之代,依承傳口傳擬入之意,敢啓。傳曰,知道。
兵曹口傳政事,以金思翊爲內禁將。
兵曹口傳政事,馬軍所騎士別將單李熙善,騎士將單金用來。
洪鍾大,以兵曹言啓曰,謹依下敎,宿衛軍兵等處,乾犒饋分給之意,敢啓。傳曰,知道。
吏曹啓目,副司果白樂雲名字,改以樂豐事爲等如,告狀,依例令藝文館給帖,何如?判付。啓,依允。
甲申十一月十三日,上御重熙堂。奉審閣臣入侍時,承史缺,奉審閣臣朴鳳彬,以次進伏訖。上曰,史官分左右。上曰,閣臣進前。鳳彬進前奏曰,臣承命詣仁陵,陵上奉審則安寧,碑閣·丁字閣奉審則安寧,祭物·祭器看審則安寧,諸執事摘奸則無頉,仍詣獻陵,陵上奉審則安寧,碑閣·丁字閣奉審則安寧,還詣仁陵,仍留監祭,將事安寧之意,敢達矣。缺上命閣臣先退,仍命退承史,諸臣以次退出。
上在昌德宮。停常參·經筵。
洪鍾大啓曰,明日常參·經筵,取稟。傳曰,停。
朴周陽啓曰,新除授左副承旨申泰寬,卽爲牌招,何如?傳曰,允。
洪鍾大啓曰,同副承旨曺寅承,今日不爲仕進,卽爲牌招,何如?傳曰,允。
又啓曰,卽者宗廟署官員來言,今日望祭受香時,提調以獻官,當爲進參,而提調閔種默,迎接使進,不得進參云。何以爲之?敢稟。傳曰,許遞,前望單子入之。
宗廟提調前望單子入之,李玄翼落點。
傳于洪鍾大曰,禮房承旨馳詣宗廟·景慕宮,奉審摘奸以來。
傳于洪鍾大曰,宿衛軍兵,與楊花津·麻浦留陣軍兵,遣宣傳官,勞問以來。
傳于洪鍾大曰,今番亂變之際,都下人民,多致死亡云。凶黨之禍,爰及無辜婦孺,甚痛慘惻。其令廟堂,知委漢城府,訪問死者親屬,別般議恤。
注書鄭圭燮病,代以朴永薰爲假注書。
以左副承旨申泰寬,同副承旨曺寅承牌不進罷職傳旨,傳于洪鍾大曰,只推。
朴周陽啓曰,左副承旨申泰寬,疏批已下,卽爲牌招,何如?傳曰,允。
吏曹口傳政事,永禧殿令韓應周,戶曹佐郞宋秉斗,以上相換事,承傳。
洪鍾大,以奎章閣言啓曰,明日卽書香閣望奉審日次,臣進詣擧行之意,敢啓。傳曰,知道。
又以弘文館言啓曰,副校理盧泳敬差祭,上番闕直,事甚未安。應敎李弼鎔在外,副應敎趙秉翊,校理李觀會·李基肇,副校理李建永,竝卽牌招,推移入直,何如?傳曰,允。
又以親軍前營言啓曰,卽接楊花鎭防守本營右正領官申橚所報,則防守將卒,去夜無事經夜云矣。敢啓。傳曰,知道。
又以親軍左營言啓曰,卽接麻浦防守本營兵房沈宜宏所報,則以爲防守將卒,無事經夜云矣。敢啓。傳曰,知道。
左副承旨申泰寬疏曰,伏以,臣於春間,猥蒙承宣之列,祗以趨走爲恭,夙夜是懼,際値太廟親祼,諸執事捧擧案時,第三室祝史,初不待令,面稟請罪,而至承査問之命,徒信享色之言,以實病仰達矣。及伏見尹瀷供草啓下者,以初不見享帖爲辭,則享色之當場誣告,欲其倖逭,而臣誠被欺認眞,自犯誣罔之科,實庸惶恧,無地自容。召牌儼臨,義難冒膺,短章自列,恭竢勘罰。伏乞聖明,亟治臣誣慢之罪,庸戒溺職者之失焉。臣無任云云。省疏具悉。往事何必爲引?爾其勿辭察職。
上在昌德宮。停常參·經筵。
藥房都提調沈舜澤,副提調李喬翼啓曰,伏未審日間,聖體若何,寢睡·水刺之節,何如?臣等率諸御醫,趁早入趁,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
李喬翼啓曰,明日常參·經筵,取稟。傳曰,停。
又啓曰,同副承旨曺寅承,今日不爲仕進,卽爲牌招,何如?傳曰,允。
李喬翼,以內醫院都提調意啓曰,提調洪鍾軒,今日問安,不爲仕進,卽爲牌招,何如?傳曰,允。
傳于申泰寬曰,宿衛軍兵,與楊花津·麻浦留陣軍兵,遣宣傳官,勞問以來。
注書下奎會呈辭,代以方夏鎭爲假注書。
傳于李喬翼曰,藥院提調許遞,前望單子入之。
內醫提調前望單子入之,金壽鉉落點。
傳于申泰寬曰,訓鍊僉正金世熙,前營哨官差下,前營敎長趙慶重·李應浩,哨官陞差。
傳于申泰寬曰,右捕將許遞,後營使申正熙除授。
兵曹,右邊捕盜大將單,申正熙除授事,承傳。
議政府,右邊捕盜大將單申正熙。
申泰寬啓曰,新除授右邊捕盜大將申正熙,卽爲牌招,傳授命召及大將牌·傳令牌,何如?傳曰,允。
又啓曰,命召親納,例也,而前右邊捕盜大將李鳳九,謂有身病,使其軍官替納,事甚未安,推考,何如?傳曰,允。
以全羅道黃腸敬差官禮曹正郞高永錫狀啓,前後所封間或有未滿黃廣者,揆以事體,莫非臣不善奉職之致,惶恐待罪事,傳于申泰寬曰,勿待罪事,回喩。
以同副承旨曺寅承牌不進罷職傳旨,傳于申泰寬曰,只推。
申泰寬,以奎章閣言啓曰,景慕宮望廟樓,今望奉審,無頉之意,敢啓。傳曰,知道。
又以侍講院言啓曰,新除授兼輔德金性均,時在京畿豐德地,書筵入番事緊,斯速乘馹上來事,下諭,何如?傳曰,許遞,前望單子入之。
兼輔德前望單子入之,閔丙奭落點。
申泰寬,以侍講院言啓曰,新除授兼輔德閔丙奭,卽爲牌招察任,何如?傳曰,允。
又以弘文館言啓曰,上番闕直,事甚未安,應敎李弼鎔在外,副應敎趙秉翊,校理李觀會·李基肇,副校理盧泳敬·李建永,竝卽牌招,推移入直,何如?傳曰,允。
又以親軍前營言啓曰,卽接楊花鎭防守本營右正領官申橚所報,則防守將卒,去夜無事經夜云矣。敢啓。傳曰,知道。
又以親軍前營言啓曰,本營正領官,改以兵房,副領官改以領官,參領官改以哨官事,命下矣。左正領官鄭騏澤減下,右正領官申橚,改以兵房,左副領官李鍾觀減下,右副領官李奎曾,改以領官,左參領官申從均,右參領官李駿漢,改以哨官,令該曹口傳下批,何如?傳曰,允。
又以親軍左營言啓曰,卽接麻浦防守本營兵房沈宜宏所報,則以爲防守將卒,無事經夜云矣。敢啓。傳曰,知道。
又以刑曹言啓曰,卽接左捕廳文移,則本廳在囚投書罪人吳永萬,私鑄錢罪人姜允信·任昌成等,減死定配事,奉承傳敎移送矣。罪人吳永萬,平安道价川郡,姜允信全羅道同福縣,任昌成慶尙道高靈縣,減死定配所,竝卽押送之意,敢啓。傳曰,知道。
又以刑曹言啓曰,卽接左捕廳文移,則本廳在囚罪人李泰玄·吳秀永等減死定配事,奉承傳敎移送矣。罪人李泰玄全羅道錦山郡,吳秀永慶尙道固城府,減死定配所,竝卽押送之意,敢啓。傳曰,知道。
吏曹啓目,行護軍金敬均名字,改以弘圭事,告狀,依例令藝文館給帖,何如?判付。啓,依允。
上在昌德宮。停常參·經筵。
曺寅承啓曰,明日常參·經筵,取稟。傳曰,停。
申泰寬啓曰,右副承旨洪鍾大,今日不爲仕進,卽爲牌招,何如?傳曰,允。
傳于曺寅承曰,宿衛軍兵,與楊花津·麻浦留陣軍兵,遣宣傳官,勞問以來。
以右副承旨洪鍾大牌不進罷職傳旨,傳于曺寅承曰,只推。
兵曹,親軍前營左正領官鄭騏澤,左副領官李鍾觀,以上減下事,承傳。
兵曹口傳政事,親軍前營兵房單申橚,領官單李奎曾,哨官二單,申從均·李駿漢。
曺寅承,以議政府言啓曰,卽見京畿監司沈相薰謄報,則日本大使井上馨,來泊於仁川云。漢城左尹嚴世永,伴接官差下,使之除下直出往,何如?傳曰,允。
又以迎接使言啓曰,吳欽差續欽差及營務處潘子駿·羅豐祿以下諸員,率兵丁二百名,今日申時量,入來南別宮之意,敢啓。傳曰,知道。
又以親軍前營言啓曰,卽接楊花鎭防守本營兵房申橚所報,則防守將卒,去夜無事經夜云矣。敢啓。傳曰,知道。
又以親軍左營言啓曰,卽接麻浦防守本營兵房沈宜宏所報,則以爲防守將卒,無事經夜云矣。敢啓。傳曰,知道。
上在昌德宮。停常參·經筵。
曺寅承啓曰,來二十一日朝參日次矣。敢稟。傳曰,停。
又啓曰,明日常參·經筵,取稟。傳曰,停。
申泰寬啓曰,右副承旨洪鍾大,今日不爲仕進,卽爲牌招,何如?傳曰,允。
傳于李道宰曰,宿衛軍兵,與楊花津·麻浦留陣軍兵,遣宣傳官,勞問以來。
以右副承旨洪鍾大牌不進罷職傳旨,傳于曺寅承曰,只推。
曺寅承,以親軍前營言啓曰,卽接楊花鎭防守本營兵房申橚所報,則防守將卒,去夜無事經夜云矣。敢啓。傳曰,知道。
又以親軍左營言啓曰,卽接麻浦防守本營兵房沈宜宏所報,則以爲防守將卒,無事經夜云矣。敢啓。傳曰,知道。
傳于李道宰曰,沿江出駐將卒,使之解入。
曺寅承,以議政府言啓曰,日本大使所駐館所,以畿營爲之,道臣則姑爲移接于新營事,分付,何如?傳曰,允。
又以議政府言啓曰,卽接左右捕廳所報,則北靑押上假御史罪人李尙鉉及隨從河星七等十一名,取招修成冊牒報云矣。此囚所犯,向於前南梱狀本,有所臚陳矣。僞寶假符,今已輸款,封庫罷官,亦旣現露,情節之窮凶,擧措之絶悖,卽係亘古未有之變也。若其吏民之刑囚,錢財之勒索,猶屬細故,有百當誅,無一可貸。罪人李尙鉉,押送于德源府,令該府使,大會軍民,梟首警衆,隨從河星七等七漢,藉曰見欺而踵往,難免聽嗾而同惡,竝移送秋曹,嚴刑遠配,其餘驛夫三名及訟冤人,別無深罪之端,亦令秋曹,懲勵放送,何如?傳曰,允。
又以迎接使言啓曰,吳欽差續欽次,率隨員四十人,兵丁三百名,今日午時量,詣闕之意,敢啓。傳曰,知道。
又以親軍前營言啓曰,謹依下敎,楊花鎭出駐本營將卒,解入之意,敢啓。傳曰,知道。
又以親軍左營言啓曰,謹依下敎,麻浦出駐將卒,解入之意,敢啓。傳曰,知道。
上在昌德宮。停常參·經筵。
曺寅承啓曰,明日常參·經筵,取稟。傳曰,停。
申泰寬啓曰,右副承旨洪鍾大,今日不爲仕進,卽爲牌招,何如?傳曰,允。
以慶尙左水使李熙善狀啓,進上靑魚,趁未封進,惶恐待罪事,傳于曺寅承曰,勿待罪事,回諭。
以右副承旨洪鍾大牌不進罷職傳旨,傳于曺寅承曰,只推。
曺寅承,以議政府言啓曰,松禁,國之大政也,況都城四山之培植長養,所重尤別者乎。挽近愚頑之類,不畏法令,狼藉犯斫,聽聞攸及,萬萬驚駭。苟自各其營字內,築底糾摘,則寧有若是蕩弛之理乎?失飭之該將臣,竝捧現告,施以重推之典,嗣後則各別察禁,隨其現發,照律嚴繩之意,分付何如?傳曰,允。
又以賑恤廳言啓曰,今番亂變之際,都下民人,多致死亡云,凶黨之禍,爰及無辜婦孺,甚庸慘惻,其令廟堂,知委漢城府,訪問死者親屬,別般議恤事,命下矣。依漢城府嫡奸成冊,各部字內致死人,合五十名,各木二疋式,一一頒給之意,敢啓。傳曰,知道。
又以承文院言啓曰,卽見都京禮部咨文出來者,本年夏季統巡會哨緣由,具奏奉旨知照事也。回咨按例撰出,付撥下送灣府,以爲入送之地,何如?傳曰,允。
又以迎接使營啓曰,吳欽差續欽差一行,今日申時量,還來南別宮之意,敢啓。傳曰,知道。
又以兵曹言啓曰,內禁衛將金思翊,除授在外,上來無期云。領軍之將,不可久曠,改差,其代依例口傳差出,何如?傳曰,允。
又以兵曹言啓曰,馬軍所騎士將金用來,以前任釜山僉使,方在任所,替來尙遠,領軍之將,不可久曠,改差,何如?傳曰,允。
又以兵曹言啓曰,馬軍所騎士別將李熙善,以前任慶尙左水使,方在任所,替來尙遠,領軍之將,不可久曠,改差,何如?傳曰,允。
又以兵曹言啓曰,淸人居接於南營矣。入直騎士等,移接於東營,同爲入直之意,敢啓。傳曰,知道。
吏曹啓目,副護軍金德均名字,改以德圭,新及第金明均名字,改以明圭事爲等如,告狀依例令藝文館給帖,何如?判付。啓,依允。
上在昌德宮。停常參·經筵。
曺寅承啓曰,明日乃是小寒,自明日日暖間,視事頉稟之意,敢啓。傳曰,知道。
朴周陽啓曰,右承旨李道宰,右副承旨洪鍾大,今日不爲仕進,竝卽牌招,何如?傳曰,允。
兵曹口傳政事,以李敏臯爲內禁將。
兵曹口傳政事,馬軍所騎士別將單李奎鶴,騎士將單許熽。
以右副承旨洪鍾大牌不進罷職傳旨,傳于曺寅承曰,只推。
曺寅承,以迎接使言啓曰,本所事務浩多,交涉通商事務衙門主事李琠·秦尙彦,本所郞廳差下,使之察任,何如?傳曰,允。
李道宰,以親軍別營言啓曰,傳曰前禁·御兩營之分屬四營者,合爲一營,營號以親軍別營爲稱,制置等節,該營使就議廟堂,節目以入事,命下矣。臣敎獻,就議廟堂後,謹具節目以入之意,敢啓。傳曰,知道。
吏曹啓目,章陵參奉金文均名字,改以文圭,行護軍金興均名字,改以興圭,弼善金昇均名字,改以昇圭,別兼春秋金貞均名字,改以貞圭,副司果金用均名字,改以用圭,行副護軍金澔均名字,改以澈圭,前學官金桂均名字,改以泰圭,五衛將金可均名字,改以錫圭事爲等如,告狀,依例令藝文館給帖,何如?判付。啓,依允。
判府事宋近洙疏曰,伏以,近日之變,尙忍言哉,尙忍言哉?亂臣賊子,何代無之,而豈有若此輩之凶慝?作逆犯上,何事不有,而豈有若今日之危迫也?臣居遠病蟄,晩始傳聞,聞亦不悉,而至於殿幄離次,兵刃交集,嵇紹之血,王允之屍,當場景色,思之膽掉,言之齒切?幸賴祖宗默佑,神明交相,轉危爲安,回鑾泰平,遠近輿情,痛泣未已,頂祝旋切。臣自前月半間,夙疾之外,忽添風痰之祟,頷下喉際,結核如拳,將有成膿之漸,勺水不善下,腰脅膀胱之間,牽引酸痛,少或屈伸,輒發狂叫,戶外跬步,莫可生意,主辱臣死,固無可及,而奔問起居,亦不自遂,君父蒙難,蒼黃危急,而臣則在家偃息,晏然不動,臣之無禮無誠,無義無情,一至於此,臣之有生,誠不如死。伏乞亟命司敗,議臣當勘,以爲爲人臣不忠者之戒焉。臣今朝夕就盡,覲耿無望,憂愛一念,耿耿在中。嗚呼,殿下以今日事,爲何由而致也?臣竊以爲殿下,聽察未周,信用匪人,子賊錯認,檟棘莫辨,終使引豺虎於室屋,棲蠭蠆於褌襦,鉅牙密厲,鋒尾潛搖,嚮之慫慂譸幻,以惑聰聽之類,與之醞釀排布,已非一朝夕,而殿下方且撫愛呴濡,以瓌異爲奇翫,以詭誕爲實謀,以致機緘猝發,宗社幾危,伏惟殿下,亦當惕然而悔,瞿然而省也。蓋自五六年來,若而乳臭之輩,結駟連航,更出迭入,綢繆於邦域之外,擅恣於禁密之中,出則倫·近之情迹可疑,入則伾·文之朋淫孔彰,費用不貲,而未有絲補於民國之隱,措置極煩,而只蓄群疑於臣庶之心,畢竟變亂,果不外於平日指數之中,脅喝逞凶,浮於自點之謀,招誘反噬,同一弘立之腸,古所謂察影而知形者,其不已昭昭而可徵乎?噫,往事旣已然矣。說病將以救藥,懲前所以毖後。伏願殿下,益加奮發振勵,嘉靖邦國如殷高宗,興衰撥亂如周宣王,於不休哉,於不盛哉?臣旣不能竭蹷奔趨,以伸分義,輒以狂瞽謬妄,瀆冒崇嚴,又當萬死,臣無任云云。答曰,省疏具悉卿懇。今番亂逆之變,寔由予寡昧之致,展讀來章,慙歎交集。如卿老成,體國之誠,朝夕納誨,奸謀何由得入乎?禍患之餘,望助尤切,此非卿養病之時,俟日寒稍弛,卽爲上來,以輔予懲毖之治。仍傳于曺寅承曰,此批答,遣地方官傳諭。
上在昌德宮。停常參·經筵。
藥房都提調沈舜澤,提調金壽鉉,副提調李喬翼啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
李道宰啓曰,左副承旨申泰寬,右副承旨洪鍾大,今日不爲仕進,竝卽爲牌招,何如?傳曰,允。
曺寅承啓曰,原任大臣·奉朝賀,依下敎來待矣。傳曰,入侍。
曺寅承,以統理交涉通商事務衙門言啓曰,日本全權大使井上馨,齎其國書而來,將爲陛見之意,敢啓。傳曰,知道。
傳于曺寅承曰,日本國書,明日當於便殿親受,大使仍爲召見矣。該房知悉。
以右副承旨洪鍾大牌不進罷職傳旨,傳于曺寅承曰,只推。
甲申十一月二十日,上御樂善齋。原任大臣·奉朝賀引見入侍時,同副承旨曺寅承,注書缺,別兼春秋閔京鎬,檢校直閣鄭夏源,判府事金炳德,奉朝賀李裕元,以次進伏訖。上曰,史官分左右。上曰,判府事·奉朝賀進前。炳德進前問候,各殿問候訖。裕元進前奏曰,間伏承屢次入侍之命,而臣之病狀,至今未差,一未登筵,不勝惶蹙矣。上曰,以有患節而然矣,何必爲辭?裕元曰,時日稍久,闕內凡節,次次整頓乎?上曰,尙未整頓,而方有可議事,故召卿矣。缺上命大臣先退,又命退承史,諸臣以次退出。
上在昌德宮。停常參·經筵。
李喬翼啓曰,來二十五日朝參日次矣。敢稟。傳曰,停。
又啓曰,右承旨李道宰,右副承旨洪鍾大,今日不爲仕進,竝卽牌招,何如?傳曰,允。
禮曹,來十二月初六日孝裕獻聖宣敬正仁慈惠弘德純化文光元成肅烈明粹協天隆穆壽寧禧康顯定徽安大王大妃殿誕日陳賀時,應行節目,參考前例磨鍊爲白去乎,依此擧行,何如?判付。啓,旣承慈敎,權停爲良如敎。
傳于曺寅承曰,日本全權大使,方要商辦,事體與前尤異,全權大臣左議政爲之,從速妥辦事,遣史官傳諭。
傳于曺寅承曰,典設提調許副。
傳于曺寅承曰,典設提調有闕之代,漢城左尹嚴世永除授。
吏曹,典設提調單,嚴世永除授事,承傳。
洪鍾大,以禮曹言啓曰,來十二月初六日大王大妃殿誕日陳賀時,王世子致詞陳賀之節,依例磨鍊乎?敢稟。傳曰,權停。
曺寅承,以兵曹言啓曰,南營居接之中國人,今已移接矣。入直騎士等,還爲入直之意,敢啓。傳曰,知道。
又以兵曹言啓曰,卽接西所衛將朴秀麟牒報,則景秋門北邊墻垣半間許頹圮云。爲先令紫門監堅實圍排,卽速修築,而把守軍兵,令該營量宜除出,限修築間,嚴加守直之意,分付,何如?傳曰,允。
甲申十一月二十一日,上御樂善齋。日本公使陛見入侍時,承史缺。上曰,史官分左右。缺日本公使井上馨·竹添,傳語官淺山進見,井上馨有所奏,淺山近上前直達。炳始呼督辦責曰,宜使通事聽言奏達,乃敢如是直達乎?督辨始乃聽其言而遞達。井上馨謂有從容仰達,請辟左右。上命侍從全退。炳始曰,雖辟左右,臣等不可退也。上謂井上馨曰,諸臣皆退,但令大臣留此。井上馨曰,大臣誰也?上指舜澤等曰,此三大臣也。井上馨曰,大臣之名,謂何?上未及下答。炳始大叱曰,欲知大臣之名,退出後問於他人,可也,何敢無禮,如是直請乎?上擧手止之而勿言。井上馨曰,欲談辦,國王當親爲乎,使誰專權乎?上曰,當使專權爲之。井上曰,專權誰當爲之?上曰,當差專權大臣也。井上曰,何大臣乎?上未及下答。炳始曰,如是迫問,何其無禮?不必指名下答,只以親信大臣中,差送專權爲敎,恐好。上如是答敎。井上以明日談辦之意,仰奏而退。少頃,又命大臣入侍。上曰,俄於日使接見時,予有失體乎?炳始曰,有何失體乎?上曰,卿於叱責日使之時,不知事機之將如何,不能無憧憧,欲卿勿言,倉卒中不覺揮手而止之。彼使所見,此爲失體也。炳始曰,未可曰失體,亦何必驚動?上曰,伊時不無疑慮,而追思之,卿之如是爲言,甚是爽快也。炳始曰,旣違事體,孰不欲如是爲言乎?上曰,此事自淸陣已聞之曰,朝廷惟有金某一人,大讚之云。從今尤不必固辭相職也。炳始曰,臣職之去就,何關於此言乎?上曰,他國人亦如是爲言,則其聞望可知。予雖欲遞卿之職,其可得乎?上曰,史官就座。命大臣先退,仍命退承史,以次退出。
上在昌德宮。停常參·經筵。
朴周陽啓曰,右承旨李道宰,同副承旨曺寅承,今日不爲仕進,竝卽牌招,何如?傳曰,允。
傳于洪鍾大曰,說書有闕之代,前望單子入之。
以右承旨李道宰,同副承旨曺寅承牌不進罷職傳旨,傳于洪鍾大曰,只推。
洪鍾大,以議政府言啓曰,關西後運襦衣二百十七領,紙衣三十四領,照數稱量,木品紙品,亦爲看審監封,逢授於齎去禁軍處,沿路輸運及本道頒給等節,更爲各別關飭之意,敢啓。傳曰,知道。
又以親軍前營言啓曰,親軍別營制置等節,旣有節目判下矣。本營軍制,與應行節目,更爲磨鍊以入之意,敢啓。傳曰,知道。
又以親軍別營言啓曰,景秋門北邊墻垣半間許頹圮處,把守軍兵,令該營量宜除出,限修築間,嚴加守直事,自兵曹草記矣。西營入直軍四名,將校一人率領把守,而該入直軍餘數不多,出番軍四名添入,警巡之意,敢啓。傳曰,知道。
又以親軍左營言啓曰,親軍別營制置等節,旣有節目判下矣。本營軍制,與應行節目,更爲磨鍊以入之意,敢啓。傳曰,知道。
又以親軍右營言啓曰,親軍別營制置等節,旣有節目判下矣。本營軍制,與應行節目,更爲磨鍊以入之意,敢啓。傳曰,知道。
又以親軍後營言啓曰,親軍別營制置等節,旣有節目判下矣。本營軍制,與應行節目,更爲磨鍊以入之意,敢啓。傳曰,知道。
上在昌德宮。停常參·經筵。
朴周陽啓曰,右承旨李道宰,同副承旨曺寅承,今日不爲仕進,竝卽牌招,何如?傳曰,允。
傳于申泰寬曰,濟州牧使留待。
傳于申泰寬曰,濟州牧使入侍。
傳于洪鍾大曰,同副承旨許遞,前望單子入之。
承旨前望單子入之,徐胄淳落點。
傳曰,向因艱棘之會,諸大臣多日入宿矣。自今以後,姑爲置之,而顧今國事,尙未底定,須君臣交泰,聚精會神,然後庶有扶顚持危之望。自明朝以來,相臣有入閣辦事之例,今可仿行其意。時·原任大臣逐日來會于賓廳,隨事稟裁。
傳于洪鍾大曰,政府有司堂上四員加差下。
傳曰,政府有司堂上,輪回入直。
傳于洪鍾大曰,親軍營提調,各營使例兼。
以司謁口傳下敎曰,親軍營公事提調,各營使,輪回爲之,而今番則後營使爲之。
以右承旨李道宰牌不進罷職傳旨,傳于洪鍾大曰,只推。
洪鍾大,以議政府言啓曰,卽見平安監司閔應植狀啓,則兵隊一千二百名,爲先抄擇,而營下親衛士,與陪持軍官,各部不緊將官,一竝罷遣,以其料米三千六百四十石零,錢二萬九千七十九兩零,劃付軍需,而陪持之役,依前以軍牢擧行,各邑砲軍,隨其可革,取料補用,列邑所納月課錢六千九百六十六兩零,亦爲劃下,俾作軍器造繕之資,江界·慈城·厚昌等三邑所受己巳加結錢一萬九十六百五十三兩零,本非恒定之物,且東津鎭革罷,其支放米四百九十三石零,錢三千九百十七兩零,竝與上項江界等邑加結錢,移作養兵之需事,請令廟堂稟處矣。諸條通變,事係愼重,有難猝乍議到,更加商酌,從後稟處,何如?傳曰,允。
又以迎接使言啓曰,吳欽差,率隨員四十人,兵丁三百名,今日巳時量,進去議政府之意,敢啓。傳曰,知道。
又以迎接使言啓曰,吳欽差,率隨員四十人,兵丁三百名,今日巳時量,進去議政府矣。午時量還來南別宮之意,敢啓。傳曰,知道。
又以兵曹言啓曰,馬軍所騎士將許熽,身病猝重,勢難察任,改差何如?傳曰,允。
甲申十一月二十三日,上御缺。濟州牧使入侍時,承史缺。濟州牧使洪圭,以次進伏訖。上曰,史官分左右。上曰,濟州牧使進前。圭進前。上曰,濟州程道絶遠,生民困瘁,且處在海中,其所愼重,頗有別焉。今番特爲廟薦委寄,爾其安民鎭撫也。圭曰,臣才識空疎,未知何以鎭撫,實所憧憧也。上曰,曾經湖南外任否?圭曰,臣外任則未經,而年前靑山島設鎭時鎭將也。上曰,然則可知濟州風俗也。圭曰,水路絶遠,未能詳聞,而槪有聞知風物。然今爲十餘年之久矣,何可記達乎?上曰,雖然,已知風俗,則似可詳審察飭也。圭曰,謹當悉臣對揚矣。上曰,離發幾日抵達乎?圭曰,陸地千里,十餘日可抵云,而候風之際,遲速未能預度矣。上命濟州牧使先退,仍命退承史,諸臣以次退出。
上在昌德宮。停常參·經筵。
朴周陽啓曰,右承旨李道宰,今日不爲仕進,卽爲牌招,何如?傳曰,允。
洪鍾大啓曰,新除授同副承旨徐胄淳,時在全羅道順天府任所,斯速乘馹上來事,下諭,何如?傳曰,許遞,前望單子入之。
傳于洪鍾大曰,承候官別入直,輪回爲之。
傳于洪鍾大曰,承史·閣臣·春·桂房·玉堂,別入直置之。
傳于洪鍾大曰,兵判別入直置之,各營使輪回,二員入直。
傳于洪鍾大曰,各營兵丁原入直外,解送該營,留營軍兵,一體解送。
傳于洪鍾大曰,江華兵丁,解送本府。
以司謁口傳下敎曰,江華兵丁,再明日看品勞問後下送。
洪鍾大啓曰,假注書朴永薰有身病,勢難察任,今姑改差,何如?傳曰,允。
朴永薰改差,代以金炯穆爲假注書。
傳于洪鍾大曰,日本大使井上馨,明日召見矣。該房知悉。
以忠淸監司朴齊寬狀啓,庇仁縣監金商珀身死事,傳于洪鍾大曰,令該曹勿拘常格,口傳差出,催促下送。
以右承旨李道宰牌不進罷職傳旨,傳于洪鍾大曰,只推。
兵曹口傳政事,馬軍所騎士將單姜奎馨。
洪鍾大,以議政府言啓曰,今日午時,左議政臣金宏集,與日本全權大臣井上馨,議定條約,交鈐之意,敢啓。傳曰,知道。
又以議政府言啓曰,行大護軍洪祐昌·李寅命,戶曹判書金永壽,協辦交涉通商事務李載完,竝本府堂上還差,何如?傳曰,允。
又以議政府言啓曰,本府有司堂上四員,加差下事,命下矣。行上護軍李鎬俊,行大護軍李寅命,戶曹判書金永壽,行都承旨李喬翼差下,竝令察任,何如?傳曰,允。
又以左右捕廳言啓曰,謹依議政府草記批旨,臣廳在囚北靑押上假御史罪人李尙鉉,押送于德源府,令該府使,大會軍民,梟首警衆,隨從河星七等七漢,竝移送秋曹,嚴刑遠配,其餘驛夫三名及訟冤人,別無深罪之端,令秋曹懲勵放送事,允下矣。臣廳在囚罪人李尙鉉,押送于德源府,隨從河星七等七漢及其餘驛夫三名,與訟冤人,竝移送秋曹之意,敢啓。傳曰,知道。
又以刑曹言啓曰,議政府啓辭內,卽見左右捕廳所報,則北靑押上假御史罪人李尙鉉及隨從河星七等七名,取招修成冊牒報云矣。此囚所犯,向於前南梱狀本,有所臚陳矣。僞寶假符,今已輸款,封庫罷官,亦旣現露,情節之窮兇,擧措之絶悖,卽係亘古未有之變也。若其吏民之刑囚,錢財之勒索,猶屬細故,有百當誅,無一可貸。罪人李尙鉉,押送于德源府,令該府使,大會軍民,梟首警衆,隨從河星七等七漢,藉曰見欺而踵往,難免聽嗾而同惡,竝移送秋曹,嚴刑遠配。其餘驛夫三名及訟冤人,別無深罪之端,亦令秋曹懲勵放送事,命下矣。謹依傳敎,罪人河星七·孫昌祚·金雲集·金鼎鉉·盧舜稷·李在璿·金尙俊,各嚴刑一次後,星七全羅道靈光郡,昌祚羅州牧,雲集慶尙道機張縣,鼎鉉彦陽縣,舜稷平安道嘉山郡,在璿孟山縣,尙俊泰川縣,遠地定配所,竝卽押送,金千所回·金世奉·朴鳳俊·姜炳周等,各決杖一百,懲勵放送之意,敢啓。傳曰,知道。
判府事金炳德疏曰,伏以,臣之情悰,何敢入嚴城一步,而惟奔問爲急,蒼黃顚倒,不顧廉防,及伏覩乘輿還御,攢手歡祝,而復尋待罪之鄕,匪意路中,忽奉還入之諭,辭旨懇惻,當此時承此敎,凡有秉彝,寧不感泣?其於義分,又不他恤,雖不敢不以惟命爲對,臣心惶蹙,尤有倍焉。臣本所見局,而所執迷,捩手轉喉,動輒招咎,至於前夏賓啓事,而臣之罪益大矣。薄罰旣未蔽辜,旋敍特出再造,在臣殞結之報,只是趨走之恭,而徒諉奔問之爲義分,恬然若無釁無滓人,偃處輦轂之下,尤是義分之未敢安也。且屢勤召命,蔑效毫末裨益,冒悚陳章,徑尋鄕路,彌增一大戾矣。第伏念目今國家多事,有不暇以區區之私,仰煩酬應,而如此艱危之際,尤當以張四維勵群工爲務。玆敢不避猥越,瀝陳衷情。伏乞聖明,更施臣未盡勘之律,永刊仕籍,俾整朝綱,是不勝大願至祝。臣無任云云。答曰,省疏具悉卿懇。顧今國勢之岌嶪,民心之渙散,其可曰患難已定乎?所以寡昧之倚恃於卿者,不啻若頹廈之一木,急流之孤舟。以卿平日憂國之誠,亦豈可追提往事,爲引退之義諦乎?須勿思長,卽須造朝。仍傳于洪鍾大曰,此批答,遣史官傳諭。
經筵官金洛鉉疏曰,伏以,臣逋病山中,惶蹙俟罪,至於今番變出之初,遠未卽聞,經亂之後,亦未卽陳疏進慰,罪上添罪,玆敢據實自列。伏乞聖明,亟治臣罪,以昭法紀焉。臣又伏聞聖心警惕,政令一新,衣制復奮,實爲初頭盛擧,臣不勝欽仰萬萬也。雖然天眷聖明,警之以此,若或有初解終,又復如前,則又不知更有何警。臣竊念今日急務,在於正倫節財抑私爲本也。孟子深戒梁王之言利,又曰未有仁而遺其親者也,未有義而後其君者也。若又言利不已,至於臣而遺君,子而忘親,亂逆盜賊,將接踵而起,則臣恐習技兵隊,不爲我用也,豈不大可懼哉?且伏聞旣非緊急從軍者,而聖明輒使越禮起復,不少顧畏,則亦何以扶倫綱而正人心乎?伏願聖明,躬率正倫之道,又必抑私而節財,財穀專付有司,政令必詢老成,無改先王之正法,無用新進之利說,千萬至祝。臣無任云云。答曰,省疏具悉爾懇。陳勉之言,辭簡意切,當體念服膺,而第自古讀書之士,雖身處嵁巖,而憂國之誠,未嘗小間於在廷臣僚,況値艱虞之會,爾須幡然上來,輔導寡躬。仍傳于洪鍾大曰,此批答,遣地方官傳諭。
上在昌德宮。停常參·經筵。
藥房都提調沈舜澤,提調金壽鉉,副提調李喬翼啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
李道宰啓曰,左副承旨申泰寬,今日不爲仕進,卽爲牌招,何如?傳曰,允。
吏曹口傳政事,以趙景夏爲庇仁縣監。
以左副承旨申泰寬牌不進罷職傳旨,傳于洪鍾大曰,只推。
承旨前望單子入之,李敎稙落點。
說書前望單子入之,尹容植添書落點。
洪鍾大,以侍講院言啓曰,新除授說書尹容植,卽爲牌招察任,何如?傳曰,允。
李道宰,以親軍前營言啓曰,謹依下敎,兵丁原入直外解送,新營留營軍兵,解送之意,敢啓。傳曰,知道。
又以親軍左營言啓曰,謹依下敎,兵丁原入直外解送,本營留營將卒,一體解送之意,敢啓。傳曰,知道。
又以親軍右營言啓曰,謹依下敎,兵丁原入直外解送,本營留營將卒與北漢留營將卒,一體解送之意,敢啓。傳曰,知道。
又以親軍後營言啓曰,謹依下敎,兵丁原入直外解送,本營留營將卒,一體解送之意,敢啓。傳曰,知道。
又以親軍別營言啓曰,謹依下敎,本營留營軍兵,解送之意,敢啓。傳曰,知道。
又以兵曹言啓曰,謹依下敎,馬軍所留營軍兵,解送之意,敢啓。傳曰,知道。
又以司僕寺一二提調意啓曰,兼內乘鄭完默,以其身病,呈狀乞遞矣。不可强令察任,今姑改差,其代令該曹口傳差出,何如?傳曰,允。
上在昌德宮。停常參·經筵。
李道宰啓曰,右副承旨申泰寬,今日不爲仕進,卽爲牌招,何如?傳曰,允。
又啓曰,左副承旨李敎稙,時在京畿加平地,斯速乘馹上來事,下諭,何如?傳曰,許遞,前望單子入之。
傳于李道宰曰,沁營兵丁,今旣解嚴矣。多日暴露,不可無示意之擧,賞給綿布,自親軍營頒下,回還路資,令惠廳量宜計給。
吏曹口傳政事,以李承喜爲宗廟令。
兵曹口傳政事,以申桓爲兼內乘。
洪鍾大啓曰,假注書方夏鎭有身病,勢難察任,今姑改差,何如?傳曰,允。
方夏鎭改差,代以朴周鉉爲假注書。
承旨前望單子入之,趙臣熙落點。
洪鍾大啓曰,吏曹郞廳來言,大臣置處,政事,取稟。傳曰,當日爲之。
洪鍾大,以吏曹言啓曰,議政府右議政金炳始勉副事,命下矣。當爲置處,而本曹時無相當窠,依例送西之意,敢啓。傳曰,知道。
有政。吏批,兼判書李載元牌招不進,參判張錫龍進,參議趙忠熙牌招不進,同副承旨洪鍾大進。以吏批言啓曰,兼判書李載元,參議趙忠熙,竝牌招不進,小臣獨政未安,何以爲之?敢稟。傳曰,仍爲之。以李世宰爲禮曹判書,趙敬夏·朴瑄壽·徐璟淳爲知經筵,李僖魯·趙濟華爲同經筵,趙秉轍爲同春秋,金炳翊爲同成均,丁大森爲孝昌園令,姜羲元爲引儀,尹瀗爲順天府使,右議政金炳始勉副事,傳敎。兼保寧府使單李正弼,成均生員趙發永贈吏參例兼,工曹參判趙秉轍考。
兵批,判書金允植,參判穆麟德,參議任冕鎬病,參知朴海哲入直進,左副承旨李道宰進。以兵批言啓曰,右議政金炳始勉副送西事,命下矣。當爲隨品置處,而領中樞一窠,判中樞二窠,他大臣俱爲見帶,依例從座目,判中樞加設下批之意,敢啓。傳曰,知道。以高明喆爲明月萬戶,判府事加設單金炳始,同知加設單李熙善,畿沿海防衙門軍尉十二單,具然泰·洪·具俊善·朴泳豐·閔獜鎬·權友燮·南錫獜·鄭淳龍·李商雨·金鴻濟·鄭昇朝·李源鎬,上護軍金有淵,大護軍鄭順朝,副護軍權膺善·姜文馨·曺寅承·徐胄淳·李敎稙·趙鍾弼·梁柱星·許熽·金用來·姜在英,以上竝單付。
以右副承旨申泰寬牌不進罷職傳旨,傳于洪鍾大曰,只推。
右議政金炳始疏曰,伏以,竊嘗聞主辱臣死,臣之道也。臣偏被隆渥,備位崇顯,忍見我殿下,蒙塵於營壘之間,而臣愚頑無狀,不能卽死於鋒鏑之下,恩已辜矣,分已虧矣。走伏行在,惟俟嚴誅之遄被而已,不意中書除旨,乃下於千萬夢寐之外,臣五內震恐,莫省所措,直欲鑽地以入,而時値蒼黃,義急蹶,從他笑罵,恬然出膺,至于今伴食公席,若固有之,誠所謂不知世間有羞恥事者也。臣何敢僥倖一時之謬恩,而晷刻蹲冒於萬萬不近似之地乎?噫,今日國家之勢,眞危急存亡之秋也。郊壘相望,封樁一空,凶逆內訌,竊盜外滋,國力日耗,而强隣狺狺,民生日瘁,而帀域擾擾,其岌嶪將墜之狀,不可以累卵喩也。此時彌綸扶持之道,亶在於輔相之得人,而一或謬擧,則其將置國家於何地乎?臣之不材,我聖上固已鑑燭無餘,擬議此任,宜無是理,而必於震驚之際,偶記簪履之舊,未及裁察,誤有是命也,卽一患難中事也。到今鼎餗之覆,旣可灼知,則鞶帶之禠,豈容少緩乎?以臣之所蒙被,今當丙枕憂勞之日,苟可以少竭駑鈍,粗酬洪造,則糜粉亦甘,赴蹈何辭?但此時此任,大關於民國安危,不容不瀝衷仰懇,必卸乃已,初非備例禮讓,以應故事而止也。伏乞聖明,諒臣言之至苦,念相職之攸重,亟遞臣議政之銜,以幸國事,以安私分焉。臣無任云云。答曰,省疏具悉卿懇。向日甌卜,出於蒼黃之際,不及備文盡禮,而卿卽不辭起膺,周旋於艱難之中,今此郊壘纔撤,巽牘遽至,可見卿之苦衷,其在禮使之義,有難以虛文相持。所辭議政之銜,今姑勉副,卿亦有以諒予之心矣。勿以居位去位有間,逐日來會,協贊庶務。仍傳于洪鍾大曰,此批答,遣史官傳諭。
草土臣洪淳馨疏曰,伏以,惟天惟祖宗,眷佑我邦家,宮闈廓淸,乘輿還御,中外欣忭,曷有其極?臣於蒼黃之際,奉有起復承候之命,驚惶震迫,不遑他顧,顚倒於陪扈之列,趨走於起居之班,此臣義分情禮之不容已者也。夫三年之制,禮防莫嚴,古者或因軍旅之事,而非此人莫可勾當,則特使之奪情,此乃一時從權,有非如臣所可擬議。今若諉釋衰之有可援,忘衣錦之不自安,出入邇密,自視如平人,此臣情理之所不忍者也。且臣本孤露,早失怙恃,惟祖孫相依爲命,獲戾神明,竟至見背,哀慟隕絶,去益罔涯,而無他弟兄,朝夕饋奠,亦必待臣,古人所云鮮民之生不如死之久矣者,卽臣之謂也。如又不得終制,少報顧育之恩,不第臣畢生至恨,亦豈聖朝所以興孝敦俗之意也哉?義分則固已粗伸,情理則實所難抑。玆將悲苦之辭,仰懇仁愛之天。伏乞聖明,特垂矜恤,收還臣起復之命,以安賤分,不勝千萬血祝。臣無任云云。答曰,省疏具悉。卿之所處,異於他人,移孝爲忠,正謂卿今日地也,其勿辭行公。
副護軍李斗鉉疏曰,伏以,臣一靺韋賤品耳,學蔑才疎,智短識淺,顧不敢與論於淸朝時措之務,而區區赤忱,未嘗自後於人,敢冒出位之嫌,猥陳窺斑之見,惟聖明採納焉。夫倭之於我國,屬一衣帶水,粵自羅·麗,和而旋反,反而旋和,尋常反覆,奸狡莫測,逮至龍蛇,爲亂滋大,上自國家朝廷,下迄閭巷匹庶,乃作世讐而止矣。雖無勦滅之力,宜其擯斥之遠,而挽近容接我境,開港設館者,不但依遵公法,寔出於我殿下包荒大度,則固當感戴之不暇,而噫,彼竹添,敢蹈舊習,陰懷不測,挾謀五凶,蚓結蛇盤,變起倉卒,圍逼我至尊,臧害我賢臣。幸賴大帥一揮,宗社再造,抑亦惟天惟祖宗,默佑於冥冥也。書曰除惡務本,五兇之引類作亂,資於竹添,竹添之麾兵助勢,黨於五兇,始而締結,終而藪匿。然則竹添之於五兇,卽二而一也。今聲討其罪,然後亦可以有辭於天下萬國。竊伏聞齎書,還復遜辭,別無臚列,如是則狡酋適足掩罪,而我國愈往示弱矣。臣不敢知信使今行,是問罪乎,是修和乎?若問罪,則其捨竹添,而討之者,誰也?若修和,則不斬竹添,而和其可議乎?藉使朝而修和,必復夕而召禍矣,與其開門而揖盜,無寧就機而制敵。顧今急務,廟堂講陰雨之備,關防增樓櫓之修,藉力於上邦,恃援於各國,亟圖捍禦之策,永社講好之路。此非臣一己之私言,乃一國之輿論也,非一國之輿論,亦粵天下後世之公議也。且湖南之雲峯,嶺南之聞慶,關北之鐵嶺,卽我國咽喉也。一或備虞之疎漏,則慮有外寇之猖獗,其防守之節,密飭道帥臣,豫爲措劃,恐合時宜。伏願殿下,勿以人微而廢言焉。臣無任云云。省疏具悉。可見大同之公憤,而所論亦有可採。
前正言李羲鳳疏曰,伏以,嗚呼,痛哉。今之事勢,如風波漏船,檣傾楫摧,茫無際涯,安危在卽,不容不多招篙師而力推之,乃可以利涉矣。今力推之策,何也?惟外禦內修,而討大逆鎭人心而已。伏願亟命修信使于日本,問其沒因由,而先事惹釁之端,繼以懷柔焉。無我先失,今列國行人,皆目擊也,公議自在,則彼必內愧於心,蓋柔以制强,是曰外禦也。又使親軍營把守宮城內外,而嚴宮閽還設禁,御營把守四大門,外內而嚴巡邏焉。觀夫海防自安興鎭,至仁富平·江華府,是咽喉重地,而今大虛也。願飭使各該地方,所屬營調發戒嚴,具砲堆石,募置弓手,無使曠官,列置斥堠,而自安興鎭,至珍島·釜山·平海等地,環西南東各海浦港,亦使戒嚴焉。且南·北漢兩城之米鹽儲置,古例也,亦另飭該掌而爲之焉。蓋中外盡職,是曰內修也,又令王府捕拿,極逆所逋者,泳孝·玉均·光範·載弼諸漢,亟正邦刑焉。蓋掃蕩凶類,是曰聲討也,又令該掌發庫藏,如干翫好無益之物,分賞于軍勞者,宣諭八域,公稅軍錢外,許多民斂,願皆蠲減焉。蓋公無私藏,是曰鎭人心也,懋哉懋哉。夫天將之眷佑,是萬世不忘曠絶之大惠也。願遣使天朝,以謝再造之恩,益請王師,以爲大加依賴焉。臣無任云云。省疏具悉。所陳多有可採,當留念矣。
副司果宋伯玉疏曰,伏以,臣於日前,猥陳愚衷,伏承開納之優批,臣誠惶隕感祝,而第伏念國家有綴旒之危,民生有倒懸之急云者,已發其端於前疏之尾。故玆敢以國家之大本領者一,今日之急先務者十,荐陳之,伏願聖明澄省焉。夫國家之大本領,卽殿下之心也。君爲一國之主宰,而萬民響應,心爲一身之根本,而百體從令。孟子曰格君心之非,一正君而國定矣。董子曰,正心以正朝廷,正朝廷以正百官,正百官以正萬民,正萬民以正四方且志者,心之所之也,故立志必先乎其大者。志乎堯·舜,則堯·舜而王矣,志乎桓·文,則桓·文而覇矣,志乎漢·唐·宋·明,則四代而止矣。伏願殿下,先正其心,立志以堯·舜自期,廓然大公,無一毫私意,則朝廷百官,八域萬民,罔敢不正,而殿下每發一念,輒曰此意出於公耶私耶,每行一事,又曰此事合於理耶慾耶,如此則生於其心,發於其政,朝夕旬月之間,符驗之效,捷於影響矣。其急先務之一曰,聲討諸逆,設鞫孥律。凡危難之際,必先正紀綱,擧措合宜,則民心悅服,國勢增重。春秋之法,亂臣賊子,人人得以誅之,至若今日諸逆,窮凶絶悖,罪浮于晉敦·唐泚,則諸設鞫窮覈,亟施孥戮破瀦之當律,以洩覆載神人之共憤也。二曰,遣使各國,布告事情。臣請亟先咨奏中朝,備陳我邦變亂之由,曁袁將救禦之績。且以日本公使言之,開館許港,立約通商之後,所宜謹守章程,不違條約,而今反與我國逆臣,脅逼我君王,戕殺我宰輔,倡爲古今天下所未有之變亂,謂其被欺誣,則不智不明也,謂其同謀議,則不仁不義也。彼公使必居二者之間矣。然則勢雖彊而理實曲矣。彼無容三尺之喙,而莫掩天下之目也。臣請派遣使行於各國,布告曲直之事情,則亦可回危爲安,轉弱爲彊也。三曰,大下綸音,勿蹈前轍。昔禹·湯罪已,其興也勃焉。輪臺之悔,方士仙人,悉皆罷遣,奉天之詔,驕將悍卒,莫不感泣,尺一之紙,感人心肺,反復勝於百萬之師。竊伏念壬午七月綸音之下,臣見父老婦孺,見者泣誦,聞者欽歎,只願少須臾無死,思見德化之盛矣。二朞之間,翫愒悠泛,不幸而又遭今日之變亂。臣請渙發德音,先自剋責,夬示悔悟,哀痛之深意,勿蹈前轍悠泛之文具焉。四曰,肅淸宮禁,以絶私謁。上自宮闈之內,端莊齊肅,下曁左右近習,無敢恃恩寵,以亂典常,納賄賂,以行請謁,此是朱子告其君之辭也。伏願殿下,體此言而力行之,無一話一言之不出於正,無一念一事之不由於正。至於貴威近臣,旬五承候而已,宦官女謁,各恭其職,但當使之守門傳命,與夫衣服酒食之是議也。禁門有啓閉之時,堂陛謹朝謁之禮,使君門如天,則朝禮日尊,而無私謁雜進之徑矣。五曰,政歸有司,勿爲書下。尙書曰,元首叢脞哉,股肱惰哉,萬事墮哉,叢脞繁碎之謂也。君行臣職,則臣惰事墜,故衡石程書,衛士傳餐,無補於古人勤政之實效,而御筆指揮,乃宋季之秕政。若夫中批書下,除目未出,而姓名先播,恐累於聖朝官人之明也。中庸之九經曰,官盛任事,敬大臣也。大臣猶不當親細事,況一日萬機,躬親細務,若百執事之爲哉?至於奉行文書,按例順旨,一胥吏足矣,復安用銓官爲哉?臣請用人行政之際,宜付有司之責,務其至公無私,而總攬權綱,則君逸而臣勞矣。六曰,愼惜官爵,永杜私獻。夫爵祿者,先王之所以任賢使能,厲世摩鈍,而駕馭鼓舞之柄也。韓昭侯之治,以嚬笑爲愛,唐宣宗之世,以緋紫爲榮,惟有非常之功者,待以不次之官。今則爵賞屑越,資階超濫,受之者反不爲榮,而譁笑溢世,奔競成俗,赤芾三百,實掛風人彼其之譏。且伏念八域貢獻,自有惟正之供,而猶患民力之貧絀。嗚呼,古之天王,求金求車於列國,春秋譏其私求。夫財物,本非天降地輸也,勢必剝割赤子,鞭撻黎庶而後,大州小縣,以充私獻之數耳。何忍以生靈之膏血,棄之於侈靡之費,又何以責貪汙之官哉?其流必至於民窮作賊而已。伏願殿下於此等處,尤加澄省焉。七曰,擇任郡縣,安民戢盜。方今百萬生靈,如在漏船之中,不保朝夕者,其咎專在於字牧之官,不能實心對揚,實惠安撫。或迫於飢寒,或苦於征斂,赤子化爲龍蛇,潢池之弄兵,萑苻之告警,暋不知畏。伏願愼簡廉明循良之吏材,先爲安戢而招撫,且申嚴隣里什伍節制之法,賊徒自相捕斬之賞,則何患乎蜂起蟻屯之賊哉?八曰,官方軍制,汰冗復舊。內而京司,外而州縣,冗官冗吏,俱是坐費廩祿。自夫年前減省之後,新設官員,還過減省之舊數,而得不補失,五營變爲四營,而兵丁多取市井無賴之流,所學技藝,外若新異,而內或驕惰,且名目節制,不相慣習,武衛親軍,旣未得力於壬午之變,四營新制,又無著效於今日之亂。大抵兵貴精少,而不取林衆,技貴專習,而不取花套。臣請官方旣爲減省,則不宜頻改。至於軍制,參量舊營之名目,鍊習新學之技藝,而亦只在將得其人,與士卒,同甘苦勞佚,則師出以律,得其親上死長之心矣。九曰,不寶遠物,以害有益。我國之金穀綿布,民生之日用,如菽粟水火也。近緣海外遠方倭繒·洋緞,鍾表奇巧之屬,價絶高翔,物不堅緻者,以彼易此,得寸失尺,誠國計之大可憂者也。至於燕市珠貝翫好之物,別求遠貿,役耳目之侈靡,而上行下效,公私財竭。伏願殿下,法古之明君,焚珠玉錦繡於殿前,菲衣染練,先斥無益之寶玩,則孰敢逞邪媚作淫巧,以蕩上心哉?且請後苑池臺之娛,不急土木之役,傡勿復行,用自節而財自裕,則賦役有常,而田野被惠矣。貢價無滯,而都市安業矣。此是今日莫大最急之政,可解民生倒懸之勢也。凡此事件,國史書之,野史記之,播於外國,傳於後世,孰不仰殿下從善昭儉,卓冠百王之治也?十曰,作事有漸,令出惟行。近年以來,殿下之苦心睿算,更易絃轍,變舊創新,固知我聖上,因時制宜,富國强兵之深意,凡在臣隣,孰不欽仰,而但患作事無漸,出令旋反,而造端宏大,成切汔少。伏願殿下,大小元事,倣古酌今,因彼知此,苟有利於民國,無論何法,先必咨諏廟堂,謀及卿士庶人,詢謀僉同,然後每燭其萬全之策,上下同心,內外戮力,發號施令,惟行不反,今日行一事,明日行一事,次第積漸,不急近功,而惟求實事,不顧少害,而只就大計,斷之以勇,示之以信,則邦本永固,內修外和之策,知所先後矣。抑臣於此,又竊有感而自悲焉。臣以王室宰輔之後孫,世受國恩,臣又以孤露餘生,抱病江湖,晩通朝籍,只知有君父,而不惜身家,凡爲人臣子者,孰無忠國愛君之心?臣則尤不敢遠離於輦轂之下,屑屑往來,每登啓沃論思之席,不能別有忠言奇謀,以裨聖聽,臣罪大矣,仰愧古人,俯慙初心也。玆敢刳瀝肝肺,以效芹曝之誠,涓埃之報耳,愚忠所激,言不知裁。儻蒙聖明,思其狂僭,留神財擇,奮發聖志,亟恢良圖焉,則豈非古人所謂殷憂啓聖,多難興邦之會乎?臣無任云云。省疏具悉。所陳諸條,深中今日之病。爾以經幄近臣,進此讜言,甚庸嘉尙。宜書之一通,置諸左右。
前忠義金東錫疏曰,伏以,憂天杞民,愚則愚矣,獻芹野人,誠則誠矣。臣卽一遐方空疎遺民,旣不在其位,何敢犯不謀政之訓也?伏見近日之變,尙忍言哉?其在臣民之道,凡有血氣者,忠憤所激,義理自動,斷斷愚衷,不無藜藿之心,貿貿淺見,敢進芻蕘之說,玆冒萬死,條列三段。一曰,朝廷之上,文武之臣,多用老成才德之人也。二曰,營陣之中,將卒之任,多取義氣智勇之士也。三曰,人材之用,必以才行純,不〈以人〉閥閱也,何哉?近日惡少輩之奸逆,豈非前車後鑑耶?方其大內蒼黃,中外汹沸之時,若非天朝大人義理之勇救,則毒禍爻象,果未知何如也。自壬午至有今日,皇恩如天,北望攢頌,感結衷腸已而。東方雖小,自羅·麗以來,逮夫我朝,道德賢士,智勇名將,聞於天下者,代不乏絶矣,如之何輩出於古時,而獨不多於今日乎?匪無其人,必在其用與不用也。是以周文王,載呂尙,而天下之老歸之,燕昭王,師郭隗,而四方之賢多矣。詩曰方叔元老,又〈曰〉肆成人有德。然則帝王之治,豈不在於老成才德之用乎?六鞱曰勇仁智,三略曰,羅其英雄,則敵國窮,崇禮重祿,則智士至,義士輕死。直解曰,將孰有能,兵衆孰强,士卒孰鍊,兵學曰,選編必取年大貌偉力猛者。然則戰守之勝,亦不在於義氣智勇之用乎?古昔賢相良將,多出於耕釣牧賣微賤之中,難以一一枚擧。然韓信之多多益善,本來袴下之人,子龍之渾身梨花,初是幕下之才也。以我國論之,故帥臣李舜臣之困於牙山,林慶業之屈於忠州也,安知其草野匹夫,終爲一等功臣,三國名將乎?然則人才之用,何必純以席勢華閥之人乎?大凡用人之道,偏不信任,偏不寵愛,亦專不用地門,必須親君子遠小人,秉公執正,用其中於民,則何患不轉危復安也?近日四五奸逆,皆世祿貴門之臣也,又況職淸品高,恩寵信任,兼爲拔例,而包藏禍心,罔有紀極。由此觀之,純以閥閱,何益於用哉?伏願殿下省察焉。臣草野賤氓,聞見未及乎朝政,計活不出乎農桑,林下十年讀書,山間七載,早學弓砲之技,兼有義氣之勇力。故欲奉殿下之有事,欲備國家之不虞,自壬午軍變以後,待命于都下者,于今三年矣。閑散無任,又手無尺寸之兵,身無羽翼之卒,前日大變,不得竭力爲忠,死罪死罪,惶恐惶恐,伏願殿下鑑諒焉。且夫養兵之要,練習於無事之時,出用於有事之日,又兵丁之丁字,卽壯丁之謂也,而臣以蠢愚局見,翫其左右前後營兵丁,則或有長不滿五六尺,年不及二十歲者,姑以喫着圖生,但謀斗料兩錢,進退坐作,不過虛影子似,無意輕死赴敵者,多矣。我國峽邑之善砲者,所用鳥銃,裁藥放丸,其容手煩難,百倍於洋銃,而猶能三步一放,猛虎惡獸,百發百中,小無懼色也。今此兵丁所持者洋銃及上國銃,藥丸之放,與我國銃,甚至易,而及其臨急之放,步法錯亂,手容遲鈍,或逃或散,外多懼容,此非師曲兵老耶?所謂江南兵丁,輕進易退也,何也?非敎之不善,亦非鍊之不習,其人之氣質强弱,京鄕判異,其心之虛實輕重,幼壯逈殊故也。臣意則兵丁不可不抄選壯丁,減去幼弱。且所謂倭技兵丁,卽泛駕之卒也,尤先除去焉。凡我國之强兵善砲者,惟平安道淸北七邑,江原道嶺西十七邑是也。此等地善手砲一哨兵,可當例習砲一枝兵,何也?其手端易速,其足習强捷,其性氣悍毒無怯,知進而不知退,爭死而癖於好勝故也。殿下必欲養兵以備急,募兵以禦敵,戒於無虞,慮於不憂,右兩道砲軍中,別抄其最上者一部,合付親軍營,以調鍊之,則不十日而所向無敵矣。臣嘗誦朱元晦論曰,彼人之奸計,常存於和之外,我人之志慮,常陷於和之中,正謂今日事勢也。我縱善受,彼以惡來,我雖修好,彼每生隙,此將奈何?噫,彼四逆,不幸失捕,如曰捕之則已,否則又必走於人面豺心之窟,以蜜口劍腹,層成禍根,不見是圖?臣雖無明知的見,獨以爲不無後慮也。假使今日更好,不出期年,安知無復今日之憂乎?兵法曰,知彼知己,百戰百勝。然則我國旣深知彼人之奸計後患,而先爲任賢得人,內外同心,講兵蓄糧,堅守豫備,則何慮之有?不以姑息爲上計,惟以遠慮爲長策焉。昔我宣祖朝壬辰之亂,先受賊而後有援於皇朝,猶有大捷中興。今則先有援於上國,而後有賊慮,此事半古而功必倍也。且我國地形,白頭元脈,東南順下數三千里,及其盡頭,更逆龍千餘里。故人之性氣,先有順怯,而終到極處,必有惡毒,回頭克之理多矣,而上下民心,自丙寅以後,累經危難,至于近日大變,已皆自激忠憤,此克彼之漸也。且我國古稱多義兵之成功,而伏聞近日,多有倡義之士,此亦勝彼之漸也。伏願殿下,不以我寡彼衆爲憂,惟以任賢授能爲務,仁義爲干櫓,忠信爲甲冑,則雖百萬强敵,不足爲也。今夫我國之兵算,有七勝也,彼人之兵算,有四敗也。伏念春宮邸下,天稟仁孝,睿智日長,臣民上下謳歌者誠力者,咸願戴己。近日之變,已多義兵之奉迎,此兵算之一勝也。臣聞之,天朝袁大人,天下義氣之英雄,而多出勇援之算,天兵亦與我國人民,皆同心同力,此兵算之二勝也。臣又聞之,穆大人,天下義理之人傑,而旣爲我國之客卿,多有外連之力,故朝野人士,毋不敬從,此兵算之三勝也。我國民心,一聞攻斥之論,則雖尺童,無不齊聲,一聞和好之論,則雖瞽躄,亦無不憤歎。民心卽天心也,天人相合,此兵算之四勝也。草野城市之間,義氣智勇之士,莫不忠憤倡義,此兵算之五勝也。當今雖以國用小,而無資兵糧爲憂。然三南·兩西鉅萬石富民者,若一聞攻賊之議,則忠義所激,上下一心,母不欲自願輸納,以資足用,此兵算之六勝也。方今天人之理,到此極處,皆包回頭返逐之心,此兵算之七勝也。方今天下條約,以通商連好,爲一大義理,而彼人來斯,我人厚待矣.有何不測之兇計?付同人國之奸逆,先失其義,得罪於天下,悖義者亡,其敗一也。彼人恃國土之大,矜人財之富,港好隣國,以無名之兵,妄加人臣之謀逆,使大內播遷,因之以殺害忠良,兵驕者敗,其敗二也。彼人亦有君有臣之國也,人國之亡命逆臣,潛受隱匿云,果然則無道者衰,其敗三也。彼人亦和中之一國,今先失好於天下,天下必共擊之,孤立者危,其敗四也。以我七勝之算,何患乎四敗之彼乎?伏願殿下,留神澄省。外虞不憂,內備惟先,禦敵非難,得人爲難?軍讖曰,香餌之下,必有死魚,重賞之下,必有勇夫。以禮士用才之道求人,今豈無人耶?自古聖帝明王,或創業中興,未聞獨斷自善,必與賢相良將,旁招俊乂,而成蕃衛之壯,故得人則得衆,得衆則得國,其返也亦與此意相似也,可不儆歟?文焉而必用贊贊,股肱於內,武焉而必有赳赳,心腹於外,然後四方無事,外戶不閉矣。是以南界有馬將之立銅,蠻不侵漢,北門有寇相之鎖鑰,狄不犯宋,周同十亂之德,齊誇千里之照,可不得人乎,亦不擇人乎?內而百司堂郞之臣,外而八道監守之臣,非曰無賢,亦匪無其人也。蓋人才者器用也,器有大小,用稱大小,故大不可小用,小不可大用也。文有徒文之材,亦有兼武之文,武有徒武之才,亦有兼文之武。其曰文武竝用,才德兼備,然後大可用於今日有事之時也。時·原任將相及文武卿宰中,才德老成之臣,今多徵起而左右之,縉紳·儒生·吏胥中,有智謀膂力在外者,亦務攬其心而營鎭之,巖穴城市之間,其有文武智勇俱備之才,不計常賤而貴祿之。其曰虛名無實者之借勢從權,拘私朋舊,以薦竊位之弊,尤當嚴飭焉。必得其人,各勝其任,使含氣之類,咸願得志,廟算內勝,戎籌外禦,則災害日去,福祿日來,民心自然安堵,邦籙賴以奠固,爲萬世開太平,更基於今日矣。先賜採納,後加誅戮,國家幸甚,私分幸甚。臣無任云云。省疏具悉。嘉乃向上之誠矣。
參議交涉通商事務朴齊敎疏曰,伏以,臣以庸陋之質,抱深痼之疾,跧伏田里,累拒朝旨,恒切微分之自悚,豈復榮途之或期,而不意玆者,蒙被誤恩,以臣參議交涉通商事務,非常之命,特降草野,撫已惶恐,危衷震越,誠不知其所出也。蓋其職則專管交隣,事務繁大,顧其人則茫昧時措,不分東西,豈可以此人而擔此職乎?責聾審聽,借瞽辨色,猶屬歇后語也。然臣之才器不稱,雖無可言,猥荷恩寵,感激居先,筋力效勞,趨走爲恭,亦是臣分之所當然,而臣疾旣痼矣。近因寒節,又添輪行之感,轉劇彌留之疾,新證宿祟,內外交攻,食飮全却,不任動作。以若委苦之狀,萬無登途之望。臣自聞命以來,驚惶失據,若隕淵谷。臣是何物,屢被異數,每輒偃蹇,敢以螻蟻之微,猥暴狗馬之疾,不憚其煩,至於如此,僭分極矣。若非其勢之萬不得已,則亦何敢出此?徊徨屢日,轉益懍慄,玆敢冒萬死呼籲。伏乞天地父母,憐臣危迫之踪,鐫臣新授之銜,毋俾交涉重地,蹔時曠員,在於公私,不勝幸甚。臣無任云云。省疏具悉。所請依施。
忠義尹舜儀等疏曰,伏以,臣聞,臣之於君,猶子之於父,左右服勤,所在致命,古今之通義,天地之常經也。爲人臣子者,雖平日無事之時,思所以盡其職分之所在,況於不幸有變之日乎?竊伏念臣等,以忠勳之後,職忝忠義之名,則報答之誠,宜不後於餘人,而未盡死事之義於君父,蒙難之日,敢陳抗顔之奏於宮省,還御之時,顧名思義,有罪難逭,而旣往之失欲贖,方來之戒將尋。玆敢冒萬死仰籲,惟聖明留神焉。臣竊照臣等之職名,雖若尋常,曰忠曰義,備責攸重,臣等之掌任,亦若閑散,惟傘惟鉞,衛護是擔。然而入直止於本廳,陪輦惟在幸行,則實近文事,反欠武備,雖欲自盡其世受之義於國家有事之際,寧有可得於宮禁深嚴之地乎?敢冒媒進之嫌,願遂服勤之誠。伏望殿下,克許臣等以弓劍之侍於至密之地,如別軍官例。將臣所帶之職名,定爲初仕實職,則無事之侍衛,有事之禦侮,周室之忠良,可遂以寧之美,漢家之帶礪,庶永共若之誓矣。特垂淵亮,俾成至願焉。臣無任云云。省疏具悉。
永同幼學金秉熙等疏曰,伏以,亂臣賊子,從古何限,而豈有如朴泳孝·朴泳敎·洪英植·金玉均·徐光範之極凶絶悖者乎?語其資品,則崇班淸顯,論其地閥,則古家世祿也。有何不足,而罔念結草之報,敢懷賣國之計,窮千古亘萬世未聞未有之亂逆也?況使隣國失和,聖主動駕,搢紳遭慘,嬪宮呼天,此何變也,是何事也?如非天將之助,則國計民憂,果何如哉?噫,彼逆蹤,彰露幾日,而尙未有誅戮之處分,何以雪隣國之恥,曷以慰天將之勞乎?以日人言之,則兩國旣是交好之地,安有負約妄動之擧乎?外國之人,不知事實,誤中凶計,致此失措,在此不在彼也,凶彼逆徒,萬戮猶輕,於日人,更何深咎乎?設有日人之先失,古人云寧人負我,無我負人。捨其細過,更修舊好,則豈非大聖人包容萬物,裕近懷遠之義乎?曲垂鑑諒,凶黨英植·泳敎,雖曰伏辜,亟施加律,逃躱元凶與同謀徒黨,這這追捕,一一摘發,設鞫得情,竝施不道之律,以絶亂萌焉。故左贊成臣閔台鎬,故判書臣趙寧夏,臨難成仁,贈施上相棹楔之典,故營使臣尹泰駿·韓圭稷·李祖淵,竝施優異之恩,前右營使臣閔泳翊,精忠炳日,遠邦來和,以表不世之勳,今此扈從文武諸臣,不次擢用,使萬世矜式,則豈非殿下之股肱,國家之柱石乎?懋哉懋哉。今以嶺南儒疏言之,則新定衣制,寔出於愛民節儉之盛意也,實無關於民政,有何新舊之論乎?況値蒼黃之際,視若尋常,聚徒叫閤,幸而得中,則要功釣名,還鄕討索之計也。奈何因事踵起,少無顧忌,此豈非亂類乎?設有允下之處分,其於隣國之瞻視,何哉?實非臣子之道理也,施以竄配之典,得遂輿情焉。臣等俱以忠義之後裔,生長於草野之間,棲遑於輦轂之下矣。及聞此變以來,自不覺心寒骨冷,聚首撫胸,不避鈇鉞之誅,而冒瀆崇嚴。伏乞聖明,勿以人廢言,快正典刑,一以安宗社,一以慰臣民焉。誠惶誠恐,臣無任云云。省疏具悉。
前正言朴龍栽疏曰,伏以,臣卑微無似之蹤,通籍數十年,窮伏海鄕,歌詠聖澤矣。近日賊臣,出於世祿之家,締結日使,致此千古所無之變亂,臣聞不勝驚憤,蒼黃上來,則幸賴天朝袁大人之救護,玉駕還御,生靈得安,感頌攢祝,八域同均。第伏念日人之於我國,自前侵犯,而待之以厚,則尙未生釁矣。今此兵船來泊於仁川云者,未知何意,而擇其文武兩全之人,善爲防守,則無他深慮也。古語云民心卽天心也。民心之惡日人,卽天心之惡日人也,天心民心如是,則雖有十萬兵甲之來,何足畏哉?見今國用罄空,軍糧難繼,特下十行溫綸於京內京外八道民人等處,則自公卿以下,至于士庶人,皆以憂國防敵之心,自願助納者,十有八九矣。擧其助納之多寡,拔例施以賞典,可謂公私均宜之政也。軍糧可繼,而外侮何患者哉?伏乞聖上,俯垂鑑諒,仍治臣短章猥瀆之罪焉。臣無任云云。答曰,省疏具悉。
訓鍊僉正張敎駿疏曰,伏以,臣靺韚賤品,遐鄕疎踪,智略空疎,見識蔑劣,顧何敢出位冒瀆,與論於軍國大事,而見今國勢岌嶪,議論不一,存亡之機,繫乎一轉移之間耳,如臣愚陋,豈不欲竭盡忠悃,以報涓埃哉?臣雖冒犯誅戮,如或絲毫有輔於國計,則臣身不足恤也,伏願聖明垂察焉。夫倭之於我東,已自國初,屢爲邊境之憂,急則請和,緩則復反,反覆無常,奸狡莫甚。龍蛇以前八年之間,永結和好,彼人之入居都城,尙有其地。于時文烈公臣趙憲,持斧伏闕,痛哭呼籲,力陳當斥之義,而言不見採,卒致蹂躙充斥之禍,宗社幾覆,陵寢遇變,大駕播越,兵燹之猖獗,從古罕儔,此誠萬世不共天之讐也。我國兵力凋殘,竟不能涉海盪巢,鋤除其根,而至若飮頭嘗膽之心,則雖婦孺倪耄,曷嘗以歲久而少弛哉?近年以來,和議復作,港口通商,尙矣勿論,許入都城,任渠跳踉,所謂公館,穹崇樓梧,俯瞰長安,無不窺察,大內咫尺,鍊兵放礮,人心危疑,氣像愁慘。假使本國親信之臣,有此威勢,殿下固宜如芒刺之在背,況彼狡賊,何據而深信之,以致今日不測之禍乎?噫嘻,痛矣。泳孝·英植·玉均·光範·載弼五賊之罪,尙何忍言?內懷不軌,符同一郞,召兵犯闕,威脅君父,矯制拜官,擅殺宰輔,五步之匕旣近,七日之圍莫解,親軍無用武之地,壯士絶效忠之路。何幸皇天眷佑,寶籙無疆,天將一呼,腥穢盡掃,當此之時,殿下固宜孥戮五賊之家,以扶綱常,跟捕五賊之黨,以絶根柢。且因倭人之先失,永絶和好,則庶幾有辭於天下萬國,而今聞五賊之支屬,尙貸視息,和議復起,信使涉海,仍不歸罪於一郞,而含糊說去,只以和好爲上計,誰爲殿下出此議,冀使一郞,抗顔於天下,而我國歸於自速之科,則天將靖亂保護之恩,竟歸何地?噫,爲此計者,若曰五賊無罪,天將無功,則殿下其亦信之乎?天將若曰一郞果無罪,則吾謾出無名之兵,殺無罪之人云,而有自慊之語,則殿下以何辭而答之乎?若曰一郞無罪,則信使渡海之日,彼人若責我國之無端生釁,則抑又何辭而答之乎?惟彼一郞,情窮勢蹙,內而得罪於渠國,外而無辭於列國,强以和之一字,誘引我國,圖脫其罪,而其罪旣脫,則必將歸咎於我國矣,抑又何辭而答之乎?且彼旣有罪,則雖欲動兵,固無名,而旣云無罪,則兵出有名,將不久而侵犯矣,抑又何辭而抵敵乎?和斥之利害,其明若觀火,而迫頭之患,又有大於此者。今若聲倭之有罪,則公法中諸國,必將興兵討倭矣。失此機會,而若畏一倭之絶和,强搆好辭,以有曰無,欺蔽萬國,以反公法,則罪不在一郞,而咎反在我,惟彼萬國,相率興兵,問我生釁於日國,則抑又何辭而答之乎?又況和議更成,則都民渙散,八域離心,雖有緩急,似無爲殿下而效死者矣,殿下誰恃而爲國乎?此皆必然之勢也。以殿下之明達,何不深察於幾微之際乎?借使苦其兵革,憐我生靈,强爲姑息之計,則必待彼國之斬一郞押四賊,以謝於我國,然後許之未晩,何必掩彼之罪,而惹我之恥,急急於修和乎?噫,我先請而和,則和固難信,彼有罪而斥,則斥亦有辭,削之反,不削亦反,正謂今日準備語也。伏願殿下,廓揮乾斷,以絶日人之和,以停信使之行,只宜繕兵修武,以備不虞而已。臣竊料今日之形勢,都城之素鍊親軍,不謂不精,畿沿則天兵有保護之勢,猗角旣成,可謂有恃矣。至若兵食之調辦,是爲鉅款,而若聞絶和之敎,則久鬱之人心,必將出義效忠,簞食以餉矣,此亦可恃也。但倭寇之扼喉要衝,惟嶺南一路也,而嶺南關阨之最要者,卽東萊·蔚山·晉州·統營·鳥嶺·竹嶺·秋風嶺也。臣愚以謂梱帥守宰,各別擇差,使之防禦扼喉,則此今日之急務也。臣雖愚陋無知,豈肯以不經之說,震驚君父,騷擾民心哉?特以社稷存亡,在此一機,玆敢泣血仰籲,不避斧鉞之誅。伏願殿下留神省察焉。臣無任云云。省疏具悉。疏語合有斟酌矣。
承文副正字金榮善疏曰,伏以,臣遐土賤劣,猥忝科第,固知守賤分不暇,而其於朝家之政令施措,不敢言不敢聞矣。至於萬古所無之變,百王所守之法,以若臣子之分,何不可一號於君父之前乎?去十月十九日五賊之徒,包禍縱奸,是何等大律之難赦,大義之當誅者乎?臣惟螻蟻之性,犬馬之分,自其日後,心戰骨慄,罔知攸措。況紸纊之下,廟堂之上乎?旣誅一惡,急捕四賊,以雪臣民切齒之痛,而兇姦之徒,挾倭符黨,使五百年宗社,將危於霎時,其根柢非託於一時也,所養由素,其幾年矣。倭酋之本心,初不知天理之可復,又不知倫理之可崇,究其心地,見利忘義,蹤欲斁倫,是豚是犬,乃獸乃禽矣。殿下爲何而恩養乎,爲何而居華乎?入居京師,高臺廣廈,闊步躁躍,而道路以目,神人側足,非他也,乃壬辰冤死之祖先子孫民庶也。臣雖駑鈍,爲吾君上計之,更不接蹤於內界,編戶於中夏,則庶無後日此等之變也。今焉幸蒙天朝都督之威鎭略定,宗社無顚覆之患,生民無累卵之危,實殿下之洪福,東邦無疆之休。然箭在弦上,不可不發,衷在欲竭,不敢不達。伏乞聖慈,俯諒垂察焉。禦敵之道,大略有三,一曰,得主將。凡用兵,不在於兵之多少,在於將之賢愚也。二曰,精軍卒。若以不敎民而用之,是謂棄其民也,三曰,嚴部伍。部伍若不嚴,則翺翔散渙,反爲生民之害也。以若鍊軍精卒,所將得人,則城狐社鼠,豈可血刃而禦乎?以我之逸,待彼之勞,以我之長,攻彼之短,此所謂有不戰,戰則必勝矣。往年學技於倭,而有何所用於今日乎?書曰,不作無益害有益,誠是今日所用之語也。治國之道,大略有三,一曰,親賢臣遠小人也。諸葛武侯之佐昭烈,常稱親賢臣遠小人,前漢所以興隆也,親小人遠賢臣,後漢所以傾頹也,嗚呼,善哉。禮義由賢者出,則爲國之道,捨此而奚適耶?變妖自小人生,則亡國之鑑,捨此而奚照耶?此所謂無於水鑑,當於民鑑也。惟我殿下,發揮乾斷,必欲反危爲安,易亂爲治,則尤先所祛者,苞苴之行,面諛之口,以開忠諫之路,罔以辯言,亂舊章,惟守列聖朝成憲也。二曰,無啓寵,無恥過也。啓寵則以私滅公,逢迎之習滋長,民罔允懷也,其歸在於何許之地耶?恥過則惡人之直言忠謀,讒諂設機之徒,接踵而至,其流歸於何許之處耶?古人曰,王者無私,無私卽天德也,德與天合,而國之不治者,未之有也。三曰,節用其財而仁民也。夫財者,人主禍福之權也,生民所恃爲生者也。周之文王,不敢盤游以庶邦,惟正之供矣。殿下何不體此而力行耶?皐陶曰,在知人在安民,安民者,知人之效也,知人者,安民之本也。殿下留念於此,而先務知人焉。內輔旣得,則作心發政,無非敎化良規也,外宰精擇,則生民之塗炭,國紀之倒懸,可化可解也。以臣之愚陋幺麽,其於禦敵治國,何敢妄議於聖明之朝乎?惟是平日所聞所講者,敢忘僭越,罪固罔赦。伏乞特垂聽卑之聰,亟治臣濫分妄言之罪,臣心實甘,臣衷實幸。無任云云。省疏具悉。所陳諸條,無非切實,當留念矣。
前五衛將李京烈疏曰,伏以,臣以一介武夫,才不射雕,射不穿札,而其忠君憂國之斷斷衷志,自有彝性之所不能已者。故於月前,敢陳蕘說,猥蒙隆批,臣誠感泣惶懍,莫省所以自措。曷敢以柒嫠之憂,更瀆黈纊之下?今此奸臣煽禍,倭酋猖獗,殺害忠良,犯闕蹂躙,至有大駕之播遷,此實爲人臣子之耳不忍聞,口不可道,而危急存亡,迫在呼吸,幸賴天將之誅討,復見天日,環東土億萬臣庶,孰不手舞足蹈?然竊伏念今之事勢,有痛哭者焉,有未解者焉。夫倭者,我國百世讐也。昔龍蛇之變,燒我宮室,辱我陵寢,此是不共戴天者也。果何年來,誤聽奸臣之言,祖宗陵寢之讐,視若薄物細故,稱以交隣,互相往來,畢竟則揖讓之迎接之,雜處於億兆生民之中,而交涉我通商我,致有此萬古所無之變?事當討滅之不暇,而不惟不討,乃反以區區之說,講和云云,此有大不然也。彼之所謂和也者,陰謀奸計,恒存於和之外,我之所謂和也者,迂規闊模,常陷於和之中。古事之不忘,今事之師也,前車之旣覆,後車之鑑也。今何赦其罪,而求其和也耶?且以勢不及,力不足而言之,壬辰之秀吉,以百萬之衆,其出於不意,而蔽海而來,關防無戰守之備,隣邦無救援之兵,三千里江山,空空然如入無人之境,竟致龍灣之辱,至有天將之來援,宗社乃安矣。今也則軍卒器械,無所不備,沿海關防,無所不守,雖無奏請之勞,而天兵日至,亦無召募之命,而義旅雲集。若以此時,剿滅凶酋,易於反掌,事半功倍。不此之爲,而乃以堂堂之禮義國,反屈區區之讐敵徒,臣之所以痛哭者此也。伏願殿下,勿聽無稽之議,亟下討倭之命,則軍勢日增,士氣日激矣。如臣空疎,雖無韓·彭之材,願效張·許之忠矣。且以當今兵技言之,前後營軍丁,雖有新技演習,數不滿萬餘,而技術步法,與彼酋相等,有何彼譎我正,彼緩我急之道乎?關北·關東·關西砲軍,則年久習技,乃我東方幾千年樹立之本也,舍是而取誰乎?伏願亟下召募之命,則臣雖蔑劣,關東省內,則自當先容,欲報其萬一之〈效〉也。伏願殿下垂察焉。臣之道內鬱陵島之利害,已陳於前疏,不必架疊,而蓋此島異於他島,地廣土沃,譬若漢之山東矣。使吾民開拓而奠居,則不出幾年,爲一邦之蔽藩,其稅斂,足當一隅之用,而今何委之於倭酋,作彼利竇耶?眞所謂資寇兵而齎盜糧,此臣之所以未解者也。假使三陟營將,放逐彼人之來接者,曉喩我民之附近者,使之隨力開墾,因以奠接焉,則此非伐人國得一城也。伏願殿下,留神澄省,本營將極擇嚴明有知略者。今若視以散地冗官,循例差送,則使此我國之膏腴,反作彼酋之藩屛。伏願殿下,留神澄省,勿以人微而廢其言,先賜納採,後加誅戮,則國家幸甚,私分幸甚。臣無任云云。省疏具悉。疏辭頗有可採。
陽城義兵倡首李敎奭疏曰,伏以,臣卽一微末賤班,斗筲小器,而粗具秉彝之性,有關忠義之分,奮不顧身,視死如歸,素所蓄積于中耳。不幸挽近以來,國步多艱,倭奴住京,迄今有年矣。奸臣兇蘖,藉端構煽,托以交隣和好,三百年不共戴天之讐敵,使之擁兵,以據於都城南北要衝之地,或受其兵技,或交涉通商,梟鳴鷹和,腸肚相連,陰圖不軌,一朝緩急,臣所已料,而退伏江湖,日夜憂歎。卽於本月二十日,轉聞倭酋畢竟猖獗,謀殺宰臣,脅逼至尊,禍迫不測之報,臣神寒膽裂,北望痛哭,召募同志,倡率赴倭,決一死戰,以殉國家之急,何幸皇朝將臣,躬冒矢石,以救御駕,宗社賴安,此實皇朝再造之恩,欲報其德,河海莫量。至若逆魁之如干伏法,小洩神人之憤,而在逃諸賊,期於捉得,到底嚴査,殄滅之無遺類,以嚴邦憲,似不待臣言而裁處也。大抵設或與各國,開港交易,港口自在,豈無防限?公使住京,一二人猶足,而奚至使倭陳兵住京,惟意恣行,遭此罕古之變乎?臣實恥之。臣之召募義軍,只不滿百,而追聞住蹕於下都監陣中,覲行爲急,揀率三十人,趨到畿營,則大駕安寧還御,各殿宮儲宮,亦已次第還御,臣不勝慶忭之忱。倭賊之入寇,迫在朝夕,雖孩提之童,亦似明知。伏乞聖明留神澄省,亟圖捍禦之策,永保磐泰之鞏,千萬至祝。臣無任云云。省疏具悉。招募勤王,事甚嘉尙,今可以退保鄕里。
禮安進士李中瓚疏曰,伏以,王章設而群慝必誅,邦籙定而勳臣乃封,小惡必懲,小勞必賞,此皆聖帝明王,威威庸庸,致治之道也。故周官三百,秋官掌明罰之職,大辟之死,不以千鍰而開贖,地官掌封建之典,太常之紀,以及五世而彰績。至若麟閣·凌雲·凌烟,傳代,旌表之節,何莫非誅亂懲暴,揚忠勸功之道也?逮于我朝五百年間,兵革非幾,而忠烈閭表之典,與世偕作,南怡之祠於關北,林慶業之祠於湖西,李如栢之祠於箕都,石尙書之祠於灣州,儘是朝家之盛典,表一代之寸效,示萬世之輿輝也。由是而王澤滾滾於上,軍功繼繼於下,縱或有邊境之警,赴死如渴,舍生取義,如軍讖所謂香餌之下,必有巨魚,重賞之下,必有死士者是耳。洪惟我主上殿下,承祖宗彊大之業,受天命維新之運,陶鑄靑邱一邦,便如中華三代之治,而不幸奸凶蘖芽,亂逆交締,作千古無前之變,而彼倭兵之逼近御座,殺戮狼藉,跳躪宮闈,鎗炮叢立,則噫,我文恬武恃之人,非不知赴死爲義,而獨華陣大帥,袁世凱·吳兆有·張光田,挺身布義,單刀赴陣,炮丸飛雹,出子龍梨花之身,鋒刃束臠,揮雲長出關之刀,波開浪裂,奉聖御出險地,彼倭兵之四散逃遁,皆其風力之所及,雖古之名將,尙何過此?是皆殿下當日所親見者,則臣不必疊陳容喙,而誠非三帥之力,則我國之危,定無言矣。昔壬辰之亂,李提督以六七萬之衆,尙避倭炮之衝突,轉戰數年,始乃捷復,鑾輿還都,而今三帥則不踰時刻,逐奔壬亂之餘酋,宗社由是而安,凶逆由是而誅,都民由是而靖,雖是天心所助,天必以三帥,定我東千百歲大功嵬勳也。朝家他日策功定勳之道,臣何敢妄瀆天意,而至於今日都民慶祝之誠,士林願慕之意,則王章施矣。彼五賊奸慝之罪,讞之大辟,斷以太阿,不留時日,以行大舜氏四罪,而天下咸服之典。勳臣定矣?太常之紀麟閣之畫,凌雲·凌烟之像,自有朝廷處置之得宜,而以民之願則勒碑頌功,立祠寓慕,一依關北南怡之祠,湖西慶業之祠,箕城如栢之祠,蠻鄕石星之祠,則不但爲我東世世之美,其有光於天下萬世褒忠勸功之道也。至於倭寇之尙此爲亂,則以殿下神武明聖之姿,旰食宵衣,丙枕未安,其爲臣民之道,使天地父母,若是其憂勤惕慮,則孰敢不殫一慮而竭一誠,爲前嘗之籌也?臣竊以爲倭寇之患,自古有之,歷羅麗數千載,皆不免窮寇之害,而戰姑不可解,和亦不足恃。昔齊晉構兵,而齊侯問征,曰君處北海,寡人處南海,風馬牛不相及之地,不料君之加兵於此也。倭之於我,非風馬牛相及之地也。世降聖遠,今以火船相交,然此就讐而媚情,揖盜而開門,其禍何量?但以春秋之盟依爲,則交商通販,不必持兵携刃,領事相信,當如萬國之法,而何獨以悍毒之貌,奸譎之情,逼人城宮,爛作兵館,視若無人,而竟與奸臣亂逆之徒,密戾潛吹,作無君無臣之變,甚於壬亂,此其戰不可解也。唐太宗與突利可汗,盟于便橋之北,而歸復旋反,太宗曰,吾與爾盟約甚好,義結兄弟,我無負汝,而汝何負約,侵掠我地?爲因復盟,而卽復反。今此倭人之凶腸奸肺,以利爲鋒,反不如突利之冥頑蠢蚩,萬譎交攻,千奸雜締,將朝和而夕反,此其和不足恃者也。彼竹添者,渠亦有其君而有其民,爲人臣而爲人子者也。黨於惡而迫人君,可謂忠乎?入其國而禍其民,可謂仁乎?憑逆徒而殺人臣,可謂義乎?禍隣國而危父母,可謂孝乎?是則天下萬世人心之同誅者也,而以我殿下,克仁克寬之政,放之於亂陣之道,從而禮之於賓館之席,是不過曰畏彼之强,而怯我之弱,爲少須臾無事之計也。今天朝之助護我邦,是萬古所無堂堂大國之勢,而無申包胥秦庭七日之哭,而成周都督曹軍大破之狀矣。以正以奇之陣,如熊如虎之士,槍炮矛劍之利,旄鉞糗糧之積,將朝暮相信,水陸竝行,則是所謂有備無虞,有恃無懼,可逞壬辰之讐,以振會稽之棲,而不此之爲,以區區修好爲計,則是不啻更生昨日之變,將上負皇朝保護之恩,下失臣民憤奮之情,而況宣廟之皇靈,臨之在上,其曰我受天命,克艱克恤,爲後生後孫無疆赫赫之業,而迺者爲肯構肯播未逮之訓,則無乃殿下所慼然於中者乎?漢以苟安,而有北地王之死,唐以姑息,而有蕃鎭之禍,此皆殿下平日所講究者也。秦求之虐,非隣邦之可親,鄲圍之迫,有急人之好義。伏願我主上殿下,廓揮乾剛,外以天兵之衆,爲戰勝之道,內以親營之勇,爲自强之策,無事夫夫,勿使貽笑於各國之計也。臣伏見變亂之後,朝紳之人,復或有移去於鄕庄墓第者,此切非臣子之道。太平之時,不出都門,富貴貪叨,而艱虞之世,恩寵罔念,以全軀保安之計爲上,故向變之時,侍從之臣無幾,是誠寒心。自今之後,更捧現告,變亂後辭朝者,依典罷斥,不齒朝籍。以臣愚忱,似合朝綱之事也。臣無任云云。省疏具悉。義憤所激,足見敵愾,尾附語可警廷僚。
上在昌德宮。停常參·經筵。
朴周陽啓曰,新除授右承旨趙臣熙,卽爲牌招,何如?傳曰,允。
李道宰啓曰,右副承旨申泰寬,今日不爲仕進,卽爲牌招,何如?傳曰,允。
傳于洪鍾大曰,賓客有闕之代,前望單子入之。
賓客前望單子入之,右賓客李鎬俊落點。
傳于洪鍾大曰,同經筵許遞,前望單子入之。
同經筵前望單子入之,趙康夏落點。
李道宰啓曰,親軍前營使左邊捕盜大將李景夏謂以縱緣事會,冒沒出膺,情踪去益惶蹙,萬難仍據,逬出城外,虎符傳令牌及命召,使其營校與軍官替納,所當請罪,而係是輔國,何以爲之,而將兵之任,不可一刻無總察之人,何以爲之,而捕將重任,亦不可一刻蹔曠。在前如此之時,有曾經大將權察之例,今番則何以爲之?敢稟。傳曰,兼察,置之,卽爲牌招。
又啓曰,親軍後營使右邊捕盜大將申正熙謂以冒膺,雖怵義分,情蹤轉益危蹙,逬出城外,虎符傳令牌及命召大將牌·傳令牌,使其營校與軍官替納,武臣之稱以處義,遽然擅離,紀綱所在,萬萬駭然。所當重勘,而本院請推之外,無他可施之罰,何以爲之,而將兵之任,不可無總察之人,何以爲之,而捕將重任,亦不可一刻暫曠。在前如此之時,有曾經大將權察之例,今番則何以爲之?敢稟。傳曰,兼察,置之,卽爲牌招。
洪鍾大啓曰,吏曹郞廳來言,大臣置處,政事,取稟。傳曰,當日爲之。
李道宰啓曰,親軍前營使左邊捕盜大將李景夏奉牌闕外,終不承膺,所當請罪,而係是輔國,何以爲之?敢稟。傳曰,軍務方殷,査覈未畢,終不承膺,分義道理,豈容若是?施以畿沿投畀之典,前營使左捕將,別營使兼察,牌招聽傳敎。
又啓曰,親軍後營使右邊捕盜大將申正熙奉牌闕外,終不承膺,紀綱所在,萬萬駭然。所當重勘,而本院請推之外,無他可施之罰,何以爲之?敢稟。傳曰,軍務方殷,査覈未畢,終不承膺,分義道理,豈容若是?施以畿沿投畀之典,後營使右捕將,左營使兼察,牌招聽傳敎。
洪鍾大,以吏曹言啓曰,議政府左議政金弘集勉副事,命下矣。當爲置處,而本曹時無相當窠,依例送西之意,敢啓。傳曰,知道。
又以吏曹言啓曰,成均館典籍朴永斗以其身病,呈狀乞遞,改差,何如?傳曰,允。
有政。吏批,兼判書李載元病,參判張錫龍進,參議趙忠熙病,同副承旨洪鍾大進。吏批啓曰,兼判書李載元,參議趙忠熙俱以病不來,小臣獨政未安,何以爲之?敢稟。傳曰,仍爲之。吏批言啓曰,會寧都護府使尹成鎭戶奴呈狀內,矣上典身病沈重,萬無赴任之望云。其身病旣如是,則有難强令赴任,罷黜,何如?傳曰,楊州牧使徐珩淳相換。吏曹,會寧府使尹成鎭,楊州牧使徐珩淳,已上相換事,承傳。以申星雨爲典籍,朴履陽·李政翼爲掌樂主簿,南一祐爲慶尙監司。左議政金弘集勉副事,傳敎。
兵批,判書金允植病,參判穆麟德病,參議任冕鎬病,參知朴海哲入直進,右副承旨申泰寬進。以兵批言啓曰,左議政金弘集勉副送西事,命下矣。當爲隨品置處,而領中樞一窠,判中樞二窠,他大臣俱爲見帶,依例從座目判中樞加設下批之意,敢啓。傳曰,知道。
判府事加設單,金弘集,護軍趙康夏,兼慶尙道兵馬水軍節度使單南一祐。
吏批,再政。以蔡慶默·王夔修爲監察,韓喆愚爲同敦寧。前五衛將吳致翼,今加嘉善加資事,承傳,右賓客單尹滋承,左副賓客單李鎬俊。
洪鍾大,以議政府言啓曰,泮試磨勘,原有定限,而尙此稽延,殊涉未安。勿拘齋日,斯速告訖之意,申飭成均館,何如?傳曰,允。
又以承文院言啓曰,本院公事提調洪鍾軒,有身病,不得察任云,今姑減下,兵曹判書金允植差下,何如?傳曰,允。
左議政金弘集疏曰,伏以皇天隲佑,國難底定,此誠我殿下啓聖興邦之會,小大群情,蘄嚮惟切。臣於向日,不能捐軀鋒鏑之下,以酬臣死之義,乃於轅門奔問之初,忽有非常之命,臣方驚惶顚倒,四大非有,秪知鞠瘁之是急,遑恤辭受之爲重,蒼黃受命,執靮行間,以至乘輿還御,亦已帀月有奇,而一向冒沒趨走者,是豈臣微分有可一日安於此而然哉?誠以四郊多壘,艱虞日棘,義不敢言私也,今焉入宿纔撤,退伏私次,靜夜自惟,若痛定思痛,始覺所據之匪分,駭汗遍體,不省所以爲計也。顧臣智慮,不足於勘亂,器量不足於鎭物,年德不足於長民,不但臣之自知甚審,抑爲聖明之所洞悉,則未敢知當初非常之命,何爲而至於此也?夫三事之職,朝廷之尊卑,國勢之安危,民心之向背,係焉。雖平常無事之時,且當愼其疇咨,協以夢卜,今乃不稽物議之可合,不度才具之短長,倉卒擧畀,曾不留難,其於臨難托重之果,何如哉?人將曰,彼夫也,乘時媒榮,不識羞恥,殆非所以尊朝廷安國勢鎭民心之道也。隣國之人,其將謂我國無人,而益生輕漢之心,又豈細故也哉?往日之不辭卽膺,今日之亟請必遞,量時度義,其情則一也,震越之至,辭不知裁。伏乞聖慈,念國體之綦重,憐臣情之迫隘,將臣所帶議政之任,劃行收還,以幸公私。臣無任云云。答曰,省疏具悉卿懇。自卿拜命以來,周旋於患難之中,殫竭於交際之務,不遑一日自安矣。今郊壘纔撤,憂虞尙多,永懷窘雨,不可捨卿,而禮遇之地,不宜久使賢勞,故所辭議政之任,今姑勉副,卿其諒予之心,勿以釋負自居,逐日來會,與元輔同寅協贊,匡濟時艱。仍傳于洪鍾大曰,此批答,遣史官傳諭。
兼吏曹判書李載元疏曰,伏以臣於長銓之銜,前已嘗三叨矣,材器則無一相稱,精力則有百不逮,屢試蔑效,倖逭大盭,至於今番膺命於變故之餘,受任於艱棘之際,在臣義分,不敢爲張皇巽辭計,尙玆蹲仍,厭然若固有,私心悚恧,愈往靡已。顧今國勢岌嶪,憂虞溢目,政須君臣上下,協勵奮發,克圖懲毖,而官人必擇,尤爲急先所務,則此時秉銓之職,豈可使如臣空疎衰朽,試不可而已者,重冒而益瘝哉?臣今白首充秩,所戀者,國耳。鞠瘁圖報,自謂不後於人,今臣覶縷,詎敢爲一毫退托占便之私哉?誠以揣摩自審,究說其近似而不得焉,則一日淟涊,任他尸素,爲國計萬萬泄悶矣。且兼管三提擧,何莫非責任綦重,而虛縻滋悚,義當必辭,玆敢悉暴肝膈,冒瀆仰陳。伏乞聖明,俯垂淵諒,將臣所帶吏曹判書及太僕·尙方·舌院三提調之任,竝賜鐫免,回授才望可堪之人,俾天職無曠,微分獲安,不勝大願至祝。臣無任云云。答曰,省疏具悉。本兼諸務,何可輕遞?卿其勿辭行公。
江華留守趙秉鎬疏曰,伏以皇天默佑,國難甫定,群情先咷而後笑,邦基轉危而爲安,忻忭之忱,小大惟均。臣於去月二十日超秩,授外務督辦之任,又於二十九日,繼下沁都居留之命,臣驚惶震懍,罔知攸措。固不容晷刻承當,第於是時,變生倉卒,乘輿播越,駴機叵測,擧朝波蕩,承命於危迫之際,奔走於蒼黃之中,臣雖知非其人,義不敢避,而有除輒膺者也。顧今大慝未獲,神人尙憤,外虞雖緩,內修尤急,此時任使之道,責成之方,寧復尋常,而少忽之哉?竊伏念臣本蒙騃,百無肖似,辯不足以酬對於儐接,智不足以折衝於樽俎,雖在昇平無事之時,汗漫庶品之官,論以綜核,亟宜鐫斥。況値玆艱虞之日,進八座而命以交涉保釐,此何等峻秩也,亦何等重寄也,而乃苟且因仍,謬加冒據哉?噫,外務重任也,而已蔑辦理之才,保障重地也,而終乏彈壓之望,此不待臣自辨,而淵鑑至明,早已燭悉。伏願聖慈,察臣言之非飾,念斯時之爲難,將臣所帶督辦及留守之銜,亟賜遞改,仍命竝收新超資級,俾國事無至僨誤,公器不爲虛冒,則不徒臣私分之幸而已。臣無任云云。答曰,省疏具悉。此時此任,何可輕遞?卿其勿辭行公。
前參奉南周淳疏曰,伏以臣所居處,卽豐沛之鄕,而素以卑微之踪,謬蒙殊恩,至登朝籍,感戴微忱,恨蔑涓埃之報,今適僑居都下,驟當亘古所無之變,臣雖朽鈍,亦具彝性,則豈無敢死效力之誠哉?臣與本道居前五衛將臣許楞,幼學臣鄭昌室,方欲募義赴敵,勤王勘亂,幸賴袁大人親冒炮丸,挺身奮勇,殲厥醜類,宮聞〈肅淸〉,使我東五百年宗社,危而復安,此誠不世之大勳偉績也。欲報萬一,昊天罔極,其在敬天師答盛烈之地,庸敢不倡義擧而垂不朽哉?以臣愚見,建一生祠于臣等所居淨潔之地,春秋享祀,一以報天陛欽恤之盛德,一以伸我朝崇奉之菲誠,則不遐爲畫丹靑而鐫金石,享悠久而頌無窮也哉?雖然,新經變亂,軍民多擾,經用浩繁,酬接無暇,實不敢仰請建祠也,臣等雖是遐土愚昧,衷情所激,有不容自已,竊欲各出幾許財力,祠屋之設,享祀之節,當有措劃擔夯之方。伏乞聖明,俯垂鑑諒,特令廟堂關諭于本道,使臣等出力竣事,以爲伸大義表崇報之地焉。臣無任云云。省疏具悉。此在朝家措處,非爾所知也
上在昌德宮。停常參·經筵。
傳于申泰寬曰,吏曹參議有闕之代,前望單子入之。
吏曹參議前望單子入之,沈相萬添書落點。
申泰寬啓曰,行都承旨李喬翼,左承旨朴周陽廚院進,右承旨趙臣熙,左副承旨李道宰,不爲仕進,同副承旨洪鍾大式暇出去,院中只有臣一人,伴直無人。左副承旨所當牌招,而拘於廳規,不得請牌,何以爲之?敢稟。傳曰,牌招。
又啓曰,左副承旨李道宰牌不進,伴直無人,右承旨趙臣熙所當牌招,而拘於廳規,不得請牌,何以爲之?敢稟。傳曰,牌招。
申泰寬,以義禁府言啓曰,親軍前營使左邊捕盜大將李景夏,後營使右邊捕盜大將申正熙,施以畿沿投畀之典事,承傳啓下矣。李景夏京畿富平府,申正熙仁川府竝投畀,而以承傳內辭意,具罪目依例發遣府都事,押送于各其配所,何如?傳曰,允。
傳于申泰寬曰,前前營使左捕將李景夏,前後營使右捕將申正熙竝分揀,仍任前職,卽爲牌招,傳授虎符命召。
申泰寬,以吏曹言啓曰,景慕宮臘享大祭初獻官,當爲塡差,而領敦寧金炳國,判府事金弘集·金炳始俱有身病,領議政沈舜澤藥院都提調,例不得塡差,南寧尉尹宜善有身病,完平君李昇應拘忌,行知事閔泳緯,行上護軍李鎬俊俱以賓客,不得塡差,行上護軍金炳溎·尹秉鼎,俱爲在外,無可差之員,何以爲之?敢稟。傳曰,正卿中塡差。
吏曹參議趙忠熙疏曰,伏以臣待罪南郡,凡十有八朔,而三政罔效,百弊弗擧,上不能對揚分憂,下無以矯捄群瘼,辜負鴻恩,徒竊厚廩,階前萬里,合置郵罰,而反以臣代之以承宣之職,生成之恩,河海莫量,從玆以往,投閒置散,退伏鄕廬,歌咏聖澤,圖報塵刹,是臣區區之志,匪意三銓恩詰,有隕自天,臣聞命驚惶,莫省攸措。噫,楦麟梁鵜,古人所譏,而未有如臣之萬萬不似者矣。政牌儼臨,循墻路阻,黽勉出肅,淟涊蹲冒,已過三朔。夫周官六翼,天官爲最,以其官人官之謂也,經以才識,緯以門閥,握板唱注,雖專責於長席,秤量進退,亦與聞於參佐,其所愼重,雖使古名碩當之,尙此逡巡退讓。況臣於此職,果其人乎哉?臣生長寒素,見聞孤陋,今使之甄拔流品,激揚淸濁,何異於斲朽求文,酌眢期泉也哉?臣稟質脆軟,僅存軀殼,前後南邑,水土失宜,痰咳冷泄,便成貞痼,近値驟寒,所嬰諸症,一倍闖肆,委淹床玆,彈束無望,違傲之悚,妨賢之嫌,又添一祟,敢綴衷悃,仰瀆宸聰。伏乞聖慈,俯垂鑑諒,將臣吏曹參議之任,亟賜鐫改,毋至瘝曠,千萬幸甚。臣無任云云。答曰,省疏具悉。所請依施。
上在昌德宮。停常參·經筵。
申泰寬啓曰,同副承旨洪鍾大,今日不爲仕進,卽爲牌招,何如?傳曰,允。
又啓曰,卽者社稷署官員來言,今此臘享大祭,神位板出安奉還時,提調一員,當爲進參,而都提調沈舜澤,提調趙敬夏有身病,不得進參云,提調卽爲牌招,何如?傳曰,提調許遞,令該曹口傳差出。
傳于洪鍾大曰,明日當御便殿,布告敷心之諭矣。時·原任大臣以下,依常參例來會。
以左副承旨李道宰牌不進罷職傳旨,傳于洪鍾大曰,只推。
以右承旨趙臣熙牌不進罷職傳旨,傳于洪鍾大曰,只推。
吏曹口傳政事,以洪祐昌爲社稷提調。
洪鍾大,以義禁府言啓曰,前前營使左邊捕盜大將李景夏,前後營使右邊捕盜大將申正熙竝分揀事,命下矣。李景夏·申正熙投畀竝分揀之意,敢啓。傳曰,知道。
洪鍾大啓曰,親軍前營使左邊捕盜大將李景夏,飭敎之下謂以情踪轉益懍蹙,奉牌闕外,終不受符,事體所在,誠極未安。所當請罪,而係是輔國,何以爲之?敢稟。傳曰,屢飭之下,一向違牌,師律所在,寧容若是?記過待令。
又啓曰,親軍後營使右邊捕盜大將申正熙,飭敎之下謂以恩命,雖極感惶,情踪去益危蹙,奉牌闕外,終不受符,紀綱所在,萬萬駭然。所當重勘,而本院請推之外,無他可施之罰,何以爲之?敢稟。傳曰,屢飭之下,一向違牌,師律所在,寧容若是?記過待令。
傳于洪鍾大曰,前營使左捕將李景夏,後營使右捕將申正熙記過分揀,仍傳虎符命召傳令牌·大將牌。
以司謁口傳下敎曰,前營使左捕將李景夏,後營使右捕將申正熙記過待令,便殿爲之。
傳于洪鍾大曰,發遣吏郞,諸執事淸齋與否,摘奸以來。
傳于洪鍾大曰,臺諫竝許遞,前望單子入之。
臺諫前望單子入之,大司憲韓敬源,大司諫李在敬,執義李在淳,司諫李鳳奎,掌令呂圭亨·尹泰興,持平申克休·李濟承,獻納張錫裕,正言尹英秀·洪鍾憲落點。
吏曹啓目,前水使徐光鼎名字,改以丙應,前兵使徐光復名字,改以丙懋,前水使徐光顯名字,改以丙勳,前營將徐光泰名字,改以丙憙,前府使徐載豊名字,改以廷圭,訓鍊僉正徐載斗名字,改以廷斗事爲等如,告狀依例令藝文館給帖,何如?判付啓,依允。
吏曹啓目,海防營軍尉朴泳豊名字,改以勝鉉,行護軍方孝涵名字,改以斗衡,姜億成名字,改以鳳周,金完孫名字,改以完玉事爲等如,告狀依例令藝文館給帖,何如?判付啓,依允。
領議政沈舜澤疏曰,伏以臣,罪有當勘,而未及勘,職在必辭,而不卽辭,時憂日棘,迄今未遑,而惶蹙懍慄之私,何嘗晷刻忘諸?噫,歷觀往籍,有國以來,相得其人,相盡其道,而豈有危亂如此之時否,半夜逞兇,而宮禁之不早嚴,臣之罪也,至尊移次,而駐蹕之未與聞,臣之罪也,外寇敢肆圍逼,諸賊恣行威福,而不能爲百官萬民,倡冒槍砲赴急難,挺身奉上,却寇討賊者,亦臣之罪也。臣本匪材,冒據勻軸,不能當亂而弭亂,當危而扶危,臣罪至此,自有邦憲,而蒼皇之中,譴責不及,臣有臣心,豈敢自安?麻制際宣,賢德彙升,共貞之幸,在臣若偏,而臣於是,一陞再陞,遂玷首席,雖在常時,固當力辭。況以積罪待勘之踪,尤何可一日冒據乎?然而目下所遇,不敢循常,機務簿牒,稟覆裁決,晏然若無故者,誠以訟愆未晩,盡分爲急故耳,今焉兵衛已撤,禁宿亦罷,驚魂稍定,始可以言私。殿下謂今日是何等時也?國勢民業,法度紀綱,軍制財用,無一可恃,有百可憂,正宜君臣聚精,上下責難,使政令施措,動合衆志,然後或可以稍挽岌嶪,少收泮渙,而殿下之命以元輔,眷毗倚仗者,乃變前蔑績變後待罪之臣耳,朝論巷議,大缺所望。其必曰,有何德量,正己率下歟,有何謨猷,引君當道歟,有何籌策,救時濟艱歟?平時承佐,猶此不可。況今新經變亂,萬事叢脞,轉危傾否,上相如此,此時時事,亦可知矣。此非惡臣攻臣而然,卽是爲國家眞情實談也,可不懼哉?矧臣辜有未蔽,不先正己,揚揚廊廟,謀斷指揮,則群僚無以警勵,輿人無以信服,此臣所以冒陳章籲,期於獲譴者也。伏望聖上,罷臣匪據之職,允臣自劾之請,遄伏常憲,庸振弛綱,則國體幸甚。愚臣幸甚,臣無任云云。答曰,省疏具悉卿懇。向來亂變,寔由予涼德所致,豈爲卿引之端乎?夫輔相之任,大擔重,何時不然,而況値艱虞之會,維持顚危,保合渙散,非有德量才猷夙負朝野之望者,其孰能之乎?此予所以爰立卿未久,而擢置元輔之任也。今左右相,相繼解職,鼎席單虛,予之倚恃於卿者,彌深且專,卿須體予至意,益勉鞠瘁之義,更勿控辭,以幸國事。仍傳于洪鍾大曰,此批答,遣史官傳諭。
知事閔泳緯疏曰云云。答曰,省疏具悉。所請依施。
協辦交涉通商事務李載完疏曰,伏以臣,今年甫三十,器蔑斗筲,地屬葭莩,厚蒙拔擢,滾躋貳卿,歷試無虛日,臣每一膺命,非昧滿溢之懼,義分之怵焉,而恬若固有,情勢之迫焉,而黽勉趨走,從他笑罵,有不暇顧。第以我殿下日月之明,亦未嘗不深燭臣萬不堪需用,而煦濡眷愛,必欲曲恩庇而同休戚者也。其於熙朝懋官之義,不亦謬哉?顧今國難甫夷,百度創攘,上下奮勵,懲毖做績,如臣劣,初不當濫廁於群工之列。況交涉之衙,事務劇要,協辦之任,遴選尤別者哉?講信敦睦,謹修章牒,立約抽征,管理關港,自有督辦之總裁,而與聞末議,同寅協濟,其責亦不輕,決非夫夫之所可勝當也。臣若徒藉榮寵,隨行逐隊,課日赴任,坐堂尸素,有如丹靑之瞽,則公而損懋實之政,私而速無恥之譏,誠非細故。臣之前後蒙被,藪海猶淺,區區一念,夷險何擇,而量材度力,不可者止,上不至辜負渥澤,下不至玷褻名器,亦未必非圖報之萬一耳,玆敢披瀝肝腔,冒犯瀆撓。伏乞聖明,念重任之不可虛縻,諒苦懇之匪出飾讓,亟許鐫改臣所帶協辦之銜,以全終始生成之澤,不勝血祝。臣無任云云。答曰,省疏具悉。所請依施。
上在昌德宮。停常參·經筵。
藥房提調金壽鉉,副提調李喬翼啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿,氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安,答曰,知道。世子宮·世子嬪宮,口傳問安,答曰,知道。
朴周陽啓曰,今日常參入侍時,承旨當爲備員,右承旨趙臣熙不爲仕進,卽爲牌招,何如?傳曰,允。
洪鍾大啓曰,今日常參入侍時,兩司長官當爲進參,而行大司憲韓敬源,大司諫李在敬病不進,竝卽牌招,何如?傳曰,允。
又啓曰,今日常參入侍時,禮曹堂上當爲進參,而判書李世宰差祭,參判徐相雨,參議金裕行病不進,參判·參議竝卽牌招,何如?傳曰,允。參議許遞,前望單子入之。
禮曹參議前望單子入之,朴鳳彬添書落點。
洪鍾大,以禮曹言啓曰,傳曰,明日當御便殿,布告敷心之諭矣,時·原任大臣以下,依常參例來會事命下矣。儀註依常參例磨鍊以入,而自上具翼善冠·衮龍袍,應參之官以黑團領行禮事,知委擧行,何如?傳曰,允。
傳于洪鍾大曰,禮房承旨,馳詣社稷·宗廟·永禧殿·景慕宮,奉審摘奸以來。
傳于洪鍾大曰,再明日當詣宗廟·景慕宮展謁矣,該房知悉。門路北墻門·月覲門·逌覲門爲之。
諭在廷臣僚及八道紳士·耆老·民人等書。王若曰,嗚呼,予以否德,托在萬民之上。有用賢之志,而不明知人,懷願治之心,而不識治要。自臨御以來,二十有一年。宵衣旰食,不遑暇息。而庶務叢脞,百工解體。委任不專,績用不成。群小寅緣雜進,眩惑聰明,亂形日章,而不自覺悟,馴致於十月之變,而幾危宗社。嗚呼,變亂之生,匪降自天。職競由人,哀我六七宰輔,十百生靈,竝及中州勇士。隣邦商民,何辜于天?慘被橫禍,歷日已久,愈覺隱恫于心。自今以後,予知所懲矣,玆敷心腹腎臟,誕告爾百僚庶民。夫集衆人之智,以輔一人,猶患不足。況以一人之智,代百工之事,安得不致亂乎?自今以後,與汝萬民約,予不敢自作聰明,予不敢下干庶務。不接細人,不蓄私財,惟公是聽。人君之責,在於擇相,宰相之職,惟在薦賢。自今以後,國家理亂,予罔知,專責政府,委任仰成。惟爾政府,協心輔政,知無不爲,勿趑趄顧望,承迎苟合,以襲前日之謬。惟爾群工百執事,各任其職,無憚無撓,予不干乃事。凡用人制事,必公論定,然後稟決於予,無不允從。嗚呼,惟爾百僚庶民,曁八道紳士,咸聽予言。自今以後,予不親瑣務,不用細人。垂拱於上,責成於下。惟爾政府百執事,無或趑趄顧望,承迎苟合。嗚呼,患難之餘,天心悔禍。若不及今修擧,助予一人,禍亂之生,方未艾也。惟爾政府廓然秉公,予無不敬從,若疑予公心之非眞,希合其私心。此非大臣之體,惟爾政府有罪。嗚呼,予出玆矢心,予言不欺,惟爾中外百僚庶民,想宜知悉。
傳于洪鍾大曰,承候官輪回別入直,置之。
傳于李道宰曰,判府事金炳始,復拜相職。
李道宰啓曰,判府事金炳始,復拜相職事命下矣。政官牌招,開政下批,何如?傳曰,允。
傳于李道宰曰,右承旨許遞,前望單子入之。
承旨前望單子入之,柳芝榮落點。
傳于李道宰曰,啓字誤踏之中官李朱夏推考。
以大司諫李在敬牌不進罷職傳旨,傳于李道宰曰,只推。
有政。吏批,兼判書李載元牌招不進,參判張錫龍進,參議未差,承旨缺進。以吏批言啓曰,兼判書李載元牌招不進,參議未差,小臣獨政未安,何以爲之?敢稟。傳曰,仍爲之。以徐相雨爲同春秋,朴履陽爲引儀,李政翼爲尙端主簿。右議政單金炳始復拜相職事,傳敎。
兵批,判書金允植病,參判穆麟德病,參議任冕鎬入直進,參知朴海哲病,右承旨柳芝榮進。副護軍趙臣熙·朴齊敎·趙忠熙·金裕行,副司直安翊豊·洪敬燮,以上竝單付。
吏批,再政,以金鳳祐·崔錫斗爲掌樂主簿。
傳于李道宰曰,吏曹參議有闕之代,前望單子入之。
吏曹參議前望單子入之,李道宰添書落點。
李道宰,以宣惠廳言啓曰,十一月令宗廟薦新天鵞,全羅道當次,而貢人處使之趁期封進矣,月令已盡,尙未捉得,莫重薦新,致此過限,萬萬未安。臣則惶恐待罪,該貢人令攸司從重科治,期於捉得,卽爲封進之意,分付禮曹,何如?傳曰,允。勿待罪。
又以奎章閣言啓曰,明日,卽書香閣朔奉審日次,臣進詣擧行之意,敢啓。傳曰,知道。
判敦寧李景夏疏曰,臣於再昨年,冒據武衛之任也,變出部下,蔓延滋大,竟至痛迫之境,臣若平日,苟能彈壓而鎭束,則豈致猖獗之如彼哉?自知難逭,延頸待戮,而聖念寬大,特屈王章,典貸一縷,譴止圍棘,曾未周年,特蒙賜宥,歸伏鄕廬,是豈臣夢想之所蘄祝哉?今於變亂之時,雖以負犯如臣,有除輒膺者,其在蒼黃急遽,只顧分義道理,不敢於言私而陳情也。顧今大亂纔定,以臣窮迫情踪,豈可一日而冒據乎?伏乞亟遞臣職本兼諸職,仍治臣前後罪名焉。臣無任云云。答曰,省疏具悉。往事,何必爲引?卿其勿辭行公。
後營使申正熙疏曰,伏以臣,宜死不死,一縷尙延,眞木石之不若,而獲保首領,自島而鄕,莫非我殿下全保之至仁洪渥,罪難貸於覆載,恩更重於山海,感極涕零,報答無地。第臣負犯之深重,雖使自爲之說,無一可恕,自有輿論之尙沸,王章之莫嚴,蟄伏俟勘之中,忽遭國難,只知奔赴之爲急,若忘罪累之自如,蒼黃登塗,走伏城外,不意將兵有命,敦飭繼降,怵畏義分,不敢爲逡巡之計,靦然冒膺,禁裏宿衛,荏苒爲十數日之頃。廉維之掃如,尙復何言,而情踪危蹙,益不知所處,今幸朝儀稍整,兵衛弛嚴,始可以言臣情私,納符屛伏,恭俟嚴誅,薄譴旋仍,匪怒伊榮,臣於是,尤不任惶懍震越之至。興念疇昔,又及時事,只自痛心塞臆而已,前旣負罪於變亂之中,今又呈身於軍旅之事,國體虧矣,臣分蔑矣。臣苟懷寵忘恥,因罪媒榮,恬然若無故,是小人之無忌憚也。臣雖至愚,何敢爲此?庸玆憂懼,義難暫仍,席藁私次,冒陳短章。伏乞聖明,俯賜鑑諒,先收臣本兼諸職,仍勘臣前後孤恩慢命之罪,以嚴國綱,千萬血祝之至。臣無任云云。答曰,省疏具悉。往事,何必如是爲引?卿其勿辭行公。
吏曹參議沈相萬疏曰,云云。省疏具悉。所請依施。
甲申十一月三十日,上御熙政堂。常參例入侍時,承史缺。上曰,史官分左右,缺炳始曰,目今國計茫蒼,民憂遑汲,何事不弊,到劇處,而苟究其由,固非一朝一夕之故,因循恬嬉,遂至於收拾不得,誠可痛恨矣。自經變亂之後,君臣上下,尤宜警惕淬礪,圖所以整欹補漏之方,而臣以庸陋,未嘗有一言一事之仰裨於宵旰憂勤之時,拊躬慙悚,靡所止屆,際玆親頒恩綸,辭旨懇惻,責躬求治之敎,丁寧反復,此正轉危爲安之會也。凡百臣僚,孰不欽誦萬萬,而第伏念,爲治之要,惟在於以實心行實政,一其法令,使民志知所趨向,辨其邪正,俾國體無或淆濫也,法令不信,仁政亦無以布施矣,邪正混進,庶績自底於叢脞矣。然則惻怛之音,日敷于下,忠讜之言,日陳于前,畢竟歸於汗漫文具而止矣,存亡之機,在今日懋實與否而已。伏願殿下,念哉念哉。上曰,前此敷喩,不爲不多,徒歸文具,予甚懊悔,今有此張大之擧者,欲與卿等,持守而不變也,卿言至此,敢不銘佩?仍敎曰,今日敷心之諭,宜有所洞悉,而自古治要,强嚴之餘,尙寬,寬柔之餘,尙嚴。顧今君臣上下,當振作淬礪,無襲前謬,乃可有效,卿等須體此意,同寅協贊,俾成更化之治,是所厚望。舜澤曰,云云。上曰,自今大小庶務,委任政府,予意有在,必先立三丈之木,各別董飭,可也。舜澤曰,云云。宏集曰,云云。炳始曰,今奉諭音,大小臣民,自當一倍惕然警勵,而聖心確然,每於群下之進言,如可以採用,則卽可聽納,然後必有翕受敷施之效矣。上曰,凡於政令施爲,一遵祖宗之法,則可以垂拱無爲,而今日君臣所共勉也。舜澤曰,云云。宏集曰,云云。炳始曰,法無別樣新奇,我朝自有良法美規,而旣不遵守,遂至於法久弊滋,今此宣諭,亦非新法,實申明舊規也。缺日記廳堂上金炳秀。郞廳朴永斗·李命九。
上在昌德宮。停常參·經筵。
政院啓曰,來初五日,朝參日次,而崇陵忌辰祭正日相値,頉稟之意,敢啓。傳曰,知道。
又啓曰,明日大駕詣宗廟入齋室後,大王大妃殿·王大妃殿問安,何承旨進去乎?敢稟。傳曰,右副承旨進去。
傳曰,禮房承旨,馳詣受香所,奉審摘奸以來。
傳曰,前別軍職沈遠澤·李圭性·李恒儀竝還差下,副護軍趙載恒,前縣監閔相能竝別軍職差下。
傳曰,明日出宮內門路,以崇德門爲之。
傳曰,司饔都提調有闕之代,金判府事爲之。
傳曰,卿之在野,凡幾年矣,向來西樞養閒之聽許,爲念卿年邁多病,不欲久責賢勞也。誰知卿長往不返,使予禮待之本意,反遂卿引退之遐心乎?況今變亂之餘,國勢危如累棋,庶事棼若亂絲。卿以匡濟之才,懷進退之憂,恐不可高蹈林樊,置時事於忘域,卿須體予至意,俟日候稍和,卽爲簉朝,共濟時艱事。遣地方官傳諭于領府事。
傳曰,卿之向日廟疏經歸,果何故也?宰相之曰可曰否,慶曆治世之所不能無,而未聞韓·富諸賢,因此而有退去之心,今卿所以引義長往者,卽衣判一事也,予之伊時處分,固知過中,已下衣判從便之敎,足知予不憚改過矣。君臣之間,貴相知心,予雖不敏,豈不諒卿憂愛之誠乎?今變亂之餘,外憂滋大,民志不靖,此時老成如卿,德望如卿,不我遐棄,朝夕納誨,則庶有一分濟屯之望,故予之思卿,不啻如渴者之欲飮矣。卿須諒予苦心,卽爲簉朝,以幸民國事。遣地方官傳諭于金判府事。
傳曰,逐日來會,正欲爲朝夕論思也。以卿雅量,以卿樸忠,豈可以居位有異,而或有間斷乎?卽爲簉朝,協贊匡濟之策事。遣史官傳諭于金判府事。
傳曰,日前,旣有時·原任大臣逐日來會之處分矣,此時懋實之政,不宜徒事虛文,勿拘常例,時常晉接,隨事稟裁,以寓置諸左右之意事。遣史官傳諭于時·原任大臣。
傳曰,予之知卿者深,故爰立之擧,不待考卜,而除旨一下,輿論自協。雖於邇月鞠瘁之餘,暫遂卿巽讓之志,顧今民國事計,去益罔涯,政須實心實政,庸副卿昨筵良箴,則尤何可使卿老成,多日就閒於西樞乎?忠貞矢心而夷陰燥濕,在所不避,恬簡持身而甘辛酸鹹,無適不當,以卿歷試已箸之績,庸可期將事大展之猷爲也。卿其偕我元輔,克勉推車之義,卽日簉朝,以辭如渴之想事。遣史官傳諭于右議政。
洪鍾大,以吏曹言啓曰,卽接司僕寺牒報,則以爲,明日動駕敎是時,本司正例爲進輿差備,而正尹命植奉命出壃矣。其代,以在京無故人卽爲變通,以爲差備擧行之地云,改差,其代口傳備擬以入之意,敢啓。傳曰,知道。
吏曹口傳政事,以宋佰玉爲司僕正。
兵曹口傳政事,副司直單尹命植。
洪鍾大,以禮曹言啓曰,今十二月十二日宗廟·景慕宮展謁出還宮時,王世子祗迎及隨駕之節,依例磨鍊乎?敢稟。傳曰,依例磨鍊,祗迎,置之。
又以侍講院言啓曰,明日宗廟·景慕宮展謁王世子隨駕敎是時,本院當爲全數進參,而司書李載崐受由在外,兼說書未差,無以備員,何以爲之乎?敢稟。傳曰,司書許遞,與未差之代,前望單子入之。
春坊前望單子入之,司書趙秉翊,兼說書韓光洙落點。
柳芝榮,以兵曹言啓曰,今十二月初二日大駕詣宗廟展謁,仍詣景慕宮展謁時門路,北墻門·月覲門·逌覲門爲之事,命下矣。取考謄錄,則壬午年自內動駕時,禁衛大將,率旗鼓前排,都領建陽門·弘化門入直軍,自月覲門外至逌瞻門排立,大將率旗鼓前排,步軍一哨,宗廟大門外,排立作門矣。今番則建陽門·弘化門入直軍,何營大將,只率前排,自月覲門外至逌覲門排立,何營大將,只率前排,何營步軍一哨,宗廟大門外排立作門,而御前前排二十四雙,輿前前排二十雙,依前草記批下,以四營擧行乎?敢稟。傳曰,別營使只率前排,都領建陽門·弘化門入直軍,自月覲門外至逌覲門排立,前營使,只率前排,別營步軍一哨,宗廟大門外排立,而前排五營擧行。
傳曰,廟宮展謁,更待下敎。
兵曹口傳政事,僉知加設四單,沈遠澤·李奎性·李恒儀·趙載恒,訓鍊僉正加設單閔相能。
洪鍾大,以漢城府言啓曰,京內京外戶口摠數,每年十二月初一日修啓,自有定式,故曾於八月初一日,行會八道,使之趁日限修成冊報來矣,全羅道尙稽違限,事未前有,獻民數事體,何等重大,如是疎忽,極爲未安。該道道臣,爲先推考,當該擧行營吏,卽爲捉上重治,成冊段罔夜上送,竝與各道而同爲入啓之地,何如?傳曰,允。
又以禮曹言啓曰,來乙酉年正朝,大殿·大王大妃殿·王大妃殿·中宮殿朝賀時,王世子進致詞行禮之節,依例磨鍊乎?敢稟。傳曰,權停。
又以奎章閣言啓曰,景慕宮望廟樓今朔奉審無頉之意,敢啓。傳曰,知道。
柳芝榮,以兵曹言啓曰,馬軍所騎士將姜奎馨身病猝重,勢難察任,改差,何如?傳曰,允。
領敦寧金炳國箚曰,伏以在昔聖世亦或有逆孼之芽其間,而至凶極憝,未有如今番諸賊,凡東土顱圓趾方之倫,孰不骨顫而膽裂,幸賴天地之靈,罪人自底黜伏,先誅者稍伸輿憤,漏網者猶未殪殄,王章快施,一日爲遲,痛惋之極,尙何言哉?仍伏念,臣之病勢,日加一證,向也,半體不遂,今則四肢百骸,無處不然,如碎如刺,左右扶而莫可運動,幾朔一未得候班趨造,昨日常參盛擧也,十行敷諭,謁然惻然,雖老羸癃疾,必皆扶杖往聽,而亦未能前席昵承,有臣如此,不如死之,久矣。且臣所綰兼務,俱是綦重,曩陳辭箚,未蒙竝遞之恩,以若朝夕視蔭之狀,遂復一任虛縻,致使職事愈曠而廉義轉隳,已非聖廟綜實之政,在臣私分,尤豈不萬萬恧縮哉?玆敢冒悚仰瀆。伏乞聖明,特垂諒察,將臣所帶廚院·舌院提擧之任,劃賜鐫免,不勝幸甚。取進止。答曰,省箚具悉卿懇。昨日常參,係是罕擧,以卿老成憂國之地,入參之誠,豈在人後,而愼節彌留,不能登筵,曷任奉慮?所辭中廚院提擧之任,今姑勉副,卿其安心調理,俟間簉朝,敷陳嘉謨。仍傳曰,此批答,遣史官傳諭。
上在昌德宮。停常參·經筵。
柳芝榮啓曰,行大司憲韓敬源,執義李在淳,掌令尹泰興,大司諫李在敬,司諫李鳳奎,正言尹英秀,旣入闕中,不爲傳啓,直爲出去,事甚未安。竝推考,何如?傳曰,允。
事變假注書金鎭衡書啓,臣於本月初一日初更量,敬奉聖諭,馳往傳諭于中部寬仁坊大寺洞契議政府右議政金炳始所住處,則以爲,臣頃者冒膺,雖屬蒼黃,旋蒙恩遞,感戴洪造,曾未幾日,忽伏奉復授之命於千萬夢外,繼又十行恩綸,敦勉隆摯,擎讀惶汗,跼蹐靡措,不知所以爲對矣云矣,敢啓。傳曰,知道。
傳于申泰寬曰,昨日之諭,已罄悉予蘊矣,時事之不可緩圖,鼎席之不可不備,卿必不待予言而曉然知之矣。猶此謙挹低徊,有若泥常拘例者然,是豈平日所望於卿者哉?國之安危,惟仗大臣,大臣有直前擔夯之意,則予亦恃而自安,大臣有逡巡退讓之意,則予亦心神靡定,元首股肱之諭,至此而益覺親切矣。其勿更辭,卽速簉朝,以副予側席之望事。遣史官傳諭于右議政,仍與偕來。
事變假注書金鎭衡書啓,臣於本月初二日酉時量,敬奉聖諭,馳往傳諭于北部寬仁坊大寺洞契議政府右議政金炳始所住處,則以爲,臣於是任,豈或有毫分倣樣者乎?向奉非常之命於危亂之際,不遑他顧,奔蹶冒膺,去就顚倒,中外嗤罵,何幸獲遞於帀月之餘,豈意旋授於數日之頃?心神之戰掉,稍定而冞悸,物議之駭惑,暫息而復騰,未審我聖上則哲之明,今當勵精圖治之日,何爲而復有此謬擧也?伏奉聖諭荐下,偕來有命,諄複之摯,委毗之重,尤非如臣庸陋所可承當也。臣苟有分寸之能,少可裨補萬一,則以臣矢心向前,夷險不擇之願,何苦爲逡巡却顧,自速於孤恩負國之科哉?見今岌嶪之勢,危如累棋,此時置相,有關休戚,聖念之愼簡在此,群情之顒企在此,今乃輕畀於萬萬無肖者,以致國體緣臣而愈壞,民志緣臣而愈咈,臣罪至此,尤難自贖。附奏體嚴,不敢張皇,謹當收召循精,冒入文字,恭俟處分,簪筆之臣,陋次相守,冞增悚蹙,亟賜召還,以存事體,千萬至祝云矣。臣旣承仍與偕來之命,故姑爲仍留之意,敢啓。傳曰,知道。
禮曹,來乙酉年正朝朝賀時,應行節目,參考前例磨鍊爲白去乎,依此擧行,何如?啓,權停例爲良如敎。
申泰寬,以侍講院言啓曰,新除授司書趙秉翊,兼說書韓光洙竝卽牌招察任,何如?傳曰,允。
吏曹啓目,前忠壯將崔錫均名字,改以翊均,前五衛將金甲均名字,改以甲圭事爲等如,告狀依例令藝文館給帖,何如?判付。啓,依允。
上在昌德宮。停常參·經筵。
藥房都提調沈舜澤,提調金壽鉉,副提調李喬翼啓曰,節屆隆冬,寒事轉甚,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?世子宮氣候,何如?世子嬪宮氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,世子宮·世子嬪宮氣度平順,卿等不必入侍矣。大王大妃殿·王大妃殿·中宮殿,口傳問安,答曰,知道。世子宮·世子嬪宮,口傳問安,答曰,知道。
申泰寬啓曰,同副承旨洪鍾大,今日不爲仕進,卽爲牌招,何如?傳曰,允。
又啓曰,正言洪鍾憲旣入闕中,不爲傳啓,直爲出去,事甚未安。推考,何如?傳曰,允。
傳于申泰寬曰,日寒如此,輕囚放釋。
傳于申泰寬曰,日寒如此,內外各營入直軍兵及各門守門軍薄衣與流丐,遣宣傳官摘奸以來。
申泰寬,以義禁府言啓曰,卽接月令醫員高俊弼手本,則以爲,時囚罪人鄭有恂,素患疝積之症,處冷復發,目下症形,實爲危劇云。罪人病勢如此,則一邊保放,一邊草記,載在法典矣,鄭有恂姑爲保放之意,敢啓。傳曰,知道。
又啓曰,臣泰寬敬奉聖敎,馳往義禁府,取考囚徒案,則時囚罪人鄭有恂以長興庫主簿,地衣趁不待令,罪名係是輕囚,故依傳敎放送,仍往典獄署,取閱囚徒案,則應坐嚴囚罪人二名,係是重囚,故竝仍囚,其餘各司直囚罪人李昌龍等八名,係是輕囚,故竝依傳敎放送之意,敢啓。傳曰,知道。
傳于申泰寬曰,吏曹判書有闕之代,前望單子入之。
吏曹判書前望單子入之,李鎬俊落點。
以同副承旨洪鍾大牌不進罷職傳旨,傳于申泰寬曰,只推。
申泰寬啓曰,明日傳香禮房承旨,當爲齋宿,同副承旨洪鍾大,旣有只推之命,更爲牌招,何如?傳曰,允。
傳于申泰寬曰,承旨有闕之代,前望單子入之。
傳于申泰寬曰,都承旨許遞,前望單子入之。
承旨前望單子入之,閔泳煥·李敎夏落點。
申泰寬,以內醫院都提調·提調意啓曰,年例各殿宮進上臘藥所入牛黃一百六部一錢一里七毫,麝香一百七十九部七分四里八毫,竝令戶曹·宣惠廳進排,而丙申定式牛黃四十部一錢八分六里五毫,以本院春秋兩等元貢中,取用,何如?傳曰,允。
又以侍講院言啓曰,新除授司書趙秉翊時在京畿安城地,兼說書韓光洙時在忠淸道牙山地,書筵入番事緊,竝斯速乘馹上來事,下諭,何如?傳曰,允。
兼吏曹判書李載元疏曰,伏以臣於日昨,猥控由中之懇,未蒙體下之批,愧誠辭之淺拙,旣不能孚格,顧情實之難强,萬不可蹲冒。臣之試可蔑效,非止一再,而見職綦重,又非閒漫之比,區區求解,豈或爲一身之私哉?誠以較長短而激淸濁,使濟濟群彦布列淸朝,膺一代之需用,賁熙世之聲明,非如臣昏愚衰朽者之所一日冒據,臣庸是憂懼,食息靡甘,祈免一念,殆成心痗。況今我殿下,聖志奮發,百度修擧,大小群工,各率厥職,而以如臣殘劣,處如此重務,非第臣意慮之所說不近似也。其在聖朝重名器之義,豈無物議之雌黃乎?歷日裁量,憫益切,玆敢不避猥屑,申暴衷懇。伏乞聖明,俯垂鑑諒,將臣本兼諸任,竝行鐫免,以安公私,千萬血祝。臣無任云云。答曰,省疏具悉。本兼諸務,何可竝解?所辭中長銓之任,依施。
上在昌德宮。停常參·經筵。
申泰寬啓曰,右副承旨洪鍾大,今日不爲仕進,卽爲牌招,何如?傳曰,允。
又啓曰,臣與左副承旨李道宰伴直矣,移拜吏曹參議,伴直無人。新除授同副承旨李敎夏卽爲牌招,何如?傳曰,允。
傳于李敎夏曰,禮遇之地,一切敦迫,非予之素志,而艱虞溢目,求助愈急,不暇以虛文彌禮,有防寔事,卿豈不諒予心,而以疏以奏,曠日相持,是果相孚之意乎?卿以奔蹶出膺,爲難冒之義,則予已一疏卽副,粗伸卿心之不安矣。今者復拜,又非倉猝,卿猶以前事爲言,不亦過乎?顧今民志囂然,去就靡定,須卿雅量以鎭之,百務隳廢,整頓無術,須卿才猷以濟之。卿雖堅欲退之心,蒼生之望卿尤切,卿雖執撝謙之志,寡昧之倚卿益重,卿之今日所處,惟有進而同憂,不能退而獨善,予不多誥,卿其裁量,無庸虛徐事。遣左副承旨,傳諭于右議政,仍與偕來。
傳于李敎夏曰,偕來史官還入。
以右副承旨洪鍾大牌不進罷職傳旨,傳于李敎夏曰,只推。
李敎夏啓曰,臣與左副承旨申泰寬伴直矣,以右議政金炳始偕來事,纔已出去,伴直無人。右副承旨洪鍾大,旣有只推之命,所當更爲牌招,而拘於廳規,不得請牌,何以爲之?敢稟。傳曰,牌招。
左副承旨申泰寬書啓,臣於本月初四日初更量,敬奉聖諭,馳往傳諭于北部寬仁坊大寺洞契議政府右議政金炳始所住處,則以爲,臣以奏以疏,罄臚情實,庶幾聖慈憫恤,獲蒙允兪,及奉批旨,反徼恩寵,繼又夙夜之良,臨宣敦綸,期勉過重,寵眷彌隆,飾讓媒榮,臣罪滋大,此殆臣命卒之秋也。撫躬慘悼,靡所止屆,以臣之所遭遇,以臣之所蒙被,塵刹酬報之願,寤寐如結,況値此艱虞之會,豈不欲直前擔夯?少紓我〈殿下〉丙枕之憂,而今焉自劃心籌,屢忤恩召,寧被嚴誅,不敢爲冒膺計者,一則慮國事也,二則慮國事也。臣才不足以裨一籌,智不足以辦一事,卽一懵然無知之類,而今若置之廊廟,使之訏謨,朝體隳矣,民望缺矣,輿議必喧騰矣。其所以貽害國事,豈可量已哉?此臣之量力度義,決退讓能,自以爲體國之第一義諦也。偏被眷遇而慢傲至此,瞻望涕泣,惟俟譴罰而已,邇臣淹留,冞增惶悶,亟命召還,不勝至祝云矣。臣旣承仍與偕來之命,故姑爲仍留之意,敢啓。傳曰,知道。
兵曹口傳政事,護軍單李喬翼。
摘奸宣傳官吳瓚泳書啓,臣於當日辰時量,衣薄摘奸事,敬奉承政院所下聖敎,自通化門至永肅門,闕內各所入直軍兵及各門守直騎兵軍等處,布諭聖念,一一詳審是白乎則,上下所着衣服,雖有厚薄之不同,專賴周衣而禦寒是白乎矣,其中所着至薄,寒苦最切者,這這抄出後,姓名竝以後錄于左是白齊。通化門龍宮騎兵崔昌達,豊川騎兵崔同伊,豊川騎兵金伯玄,忠州騎兵申江伊,臨陂騎兵安周弘,咸悅騎兵金子明,忠州騎兵金石伊,陽城騎兵金成培,弘化門高城騎兵金卜同,遂安騎兵宋二同,宣仁門朔寧騎兵金大吉,安城騎兵金辰五,陽城騎兵尹千萬,楊州騎兵金聖根,利川騎兵成天玉,堤川騎兵金月卜,朔寧騎兵朴老味,陽城騎兵成寬用,安城騎兵朴致和,丹鳳門義城騎兵李根年,楊州騎兵安順福,陽城騎兵李石伊,高山騎兵白靑龍,長湍騎兵朴奉石,堤川騎兵尹云乭,長湍騎兵金順乭,陽城騎兵白點釗,楊州騎兵尹奉云,砥平騎兵崔元俊,敦化門東挾杆城騎兵金萬根,楊州騎兵姜宗吉,忠州騎兵宋洛汝,長湍騎兵金時化,朔寧騎兵車乭伊,杆城騎兵千弘良,安城騎兵金大哲,砥平騎兵李先汝,敦化門西挾陽城騎兵金萬興,堤川騎兵金萬哲,朔寧騎兵安泰山,杆城騎兵李昌彔,杆城騎兵黃哲釗,朔寧騎兵李老味,陽城騎兵安宗興,金虎門唐津騎兵尹先逈,鳳山騎兵金於仁,洪州騎兵許長用,忠州騎兵金大北,鳳山騎兵金去卜,忠州騎兵金正俊,堤川騎兵金老味,忠州騎兵金水業,楊州騎兵金得仲,砥平騎兵吳致成,楊州騎兵李長福,利川騎兵韓萬石,楊州騎兵金完植,景秋門楊州騎兵金奉云,陽城騎兵崔漢京,新溪騎兵高汝良,曜金門江陵騎兵姜吉西,陽城騎兵崔今石,富平騎兵金順得,長湍騎兵張士順,富平騎兵宋完根,安城騎兵張士福,安城騎兵安吉突,已上六十七名,傳曰,知道。衣資令兵曹題給事,分付。
摘奸宣傳官吳殷泳書啓,臣於本月初三日辰時量,以衣薄及流丐摘奸事,敬奉承政院所下傳敎,馳往別營·新營後營·新營馬軍所·新營前營·新營南小營火藥庫·東營·集春營·廣智營及光熙門·五間水門·興仁之門·惠化門入直軍兵及各門守直軍等,一一詳審是白乎則,所着衣服,雖有厚薄之不齊,俱無呼寒之患是白乎矣,光熙門卜直軍崔喜孫·金福伊,興仁之門卜直軍崔士益·姜壽命,惠化門卜直軍姜奉石·朴漢石等六名,薄着畏寒之狀,實爲矜惻是白遣,仍往東部舟橋流丐幕,面面詳察是白乎則,流丐五十名,呼寒啼飢,景狀矜惻,故一一勞問後,雖一名,無或逐出幕外之意,各別申飭於領首流丐處是白遣,次往中部廣通橋上下幕是乎則,上幕流丐三十名,下幕流丐三十五名,飢寒之狀,比諸舟橋流丐幕,別無差殊,故亦爲一體申飭是白齊。傳曰,知道。空石與顧恤之方,令該廳題給,守門軍衣薄,令該營題給事,分付。
摘奸宣傳官尙澐書啓,臣於本月初三日辰時量,以衣薄及流丐摘奸事,敬奉承政院所下傳敎,馳往南營·西營·左營·新營右營·新營典圜局及肅靖門·敦義門·彰義門·昭義門·崇禮門入直軍兵及各門守直軍等,一一詳審是白乎則,所着衣服,雖有厚薄之不齊,俱無呼寒之患是白乎矣,敦義卜直軍金石汝·鄭老味,彰義門卜直軍朴龍伊·金石伊,昭義門卜直軍金在元·朴靑龍,崇禮門卜直軍元致用·金卜伊等八名,薄着畏寒之狀,實爲矜惻是白遣,仍往南門外流丐幕,面面看審是白乎則,流丐六十名,呼寒啼飢,景狀矜惻,故一一勞問後,雖一名,無或逐出幕外之意,各別申飭於領首流丐處是白齊。傳曰,知道。空石與顧恤之方,令該廳題給,守門軍薄衣,令該營題給事,分付。
以咸鏡監司鄭基會狀啓,安邊府使宋圭元身病罷黜事,傳曰,令該曹口傳各別擇差,催促下送。
李敎夏以禮曹言啓曰,卽接安城幼學鄭奎煥所志,則以爲,同姓二十寸弟東煥,嫡妾俱無子,以其同姓十寸兄日煥第二子學敎,欲爲繼後,兩家諸族,相議完定,而生家父母,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,載在法典,而門長鄭奎煥所訴旣如此,鄭日煥第二子學敎,立爲鄭東煥之後,何如?傳曰,允。
又以兵曹言啓曰,謹依薄衣摘奸宣傳官吳瓚泳書啓判下,闕內各門薄衣騎兵崔昌達等六十七名處,木各一疋,去核各二斤題給之意,敢啓。傳曰,知道。
右議政金炳始疏曰,伏以人臣事君之節,當審愼乎辭受進退,卽惟曰,分義也,曰,廉防也,第分義與廉防,有時有輕重先後,蓋其情則一也。臣之當初謬簡,寔萬萬夢外,而于時乘輿經宿於行間殿宮,離次於郊外,危迫之狀,若在呼吸,至於臣一身之放倒昌披,有不暇恤,極知訾敖四至,譏議群沸,而靦然卽膺,內自包羞而已。幸於帀月之後,特荷洪造,曲遂微諒,瞻天感泣,闔門攢誦,不意乍解旋授,以臣代臣,弼亮重任,有若非臣莫可者然,豈日月之明,或有遺照,而天地之大,不能無憾?臣於聖上,義則君臣,情猶父子,臣雖無狀,豈忍一分有規避之計而然乎?誠以向日之冒沒呈身,分義爲先也,今日之亟,請必遞,廉防爲重也。見今國難甫定,民心胥動,如風濤之船,尙未止泊,其安其危,卽須臾間耳,惟冀副手之梢工,左右齊力,而如或有庸夫一柁之誤,則傾倒之勢,救將何及?此時揆輔,實急副手之責,而若臣者,眞孱劣愚闇之一庸夫也,不惟臣之自知甚審,抑朝論巷議之所共悉也,則臣何可不量而入,欲報國而自底於負國乎?未敢知聖意或在於試可乃已,則是有皎然明著者。臣於向日,雖不敢以大官自處,而浹月入宿,頻賜召接,宜若寸籌半策之出於愚愛,而其奈素乏才猷,竟無仰裨,噤口而坐,袖手而退,已試之蔑效,旣如是矣,復何足試可云乎?臣世受國恩,偏蒙隆渥,及今報圖之願,卽彝性所激也,決不欲備例飾讓也。工於謀身也,怠於趨功也,而天賦所限,欲效末由,若詭托分義,夤緣貪榮,乃冒據匪據,可辭不辭則止竟爲辜恩僨事之歸,而人臣廉防,亦將由臣而壞矣,此臣所以政堂一步,視若鐵限,莫回株守者。再控附奏,已涉悚猥,而猶恐有未盡俯諒者,玆敢瀝血陳章,荐瀆崇嚴。伏乞天地父母,念政本之綦重,察臣情之迫塞,亟遞臣議政之銜,回授賢能,以幸國事。臣不勝大願云云。答曰,省疏具悉卿懇。多日側席之餘,忽見巽牘又至,不覺惘然失圖也。卿疏所云,分義廉防,時有輕重先後,此正予所欲言者也。向日造次膺命,誠爲時事危迫,分義之所不當辭也,今纔歷日,艱棘日甚,卿謂一月之間,已安已治,迨此閑暇,可以講論廉防,賁飾泰平耶?然則又何以有風濤之諭也?予以爲,卿之去就,卽在分義中,姑未可議到於廉防矣。且所謂廉防者,爲其貪戀祿位,冒進而不之止也,以卿平日恬退之志,必不毁防而干進,此一世之所共知也。卿其勿爲逡巡,以副予如渴之望事。偕來史官,更爲傳諭,仍與偕來。
上在昌德宮。停常參·經筵。
藥房都提調沈舜澤,提調金壽鉉,同副承旨李敎夏啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安,答曰,知道。世子宮·世子嬪宮,口傳問安,答曰,知道。
以右副承旨洪鍾大牌不進罷職傳旨,傳于李敎夏曰,只推。
李敎夏,以內醫院都提調·提調意啓曰,副提調閔泳煥,今日問安,不爲仕進,卽爲牌招,何如?傳曰,允。
傳于李敎夏曰,吏曹參判有闕之代,前望單子入之。
吏曹參判前望單子入之,鄭泰好落點。
吏曹口傳政事,以朴齊敎爲安邊府使。
傳于李敎夏曰,敦勉旣至數四,誠已積矣,辭已竭矣。卿則一向持重,爲自畫之計,無乃予之誠猶未至而辭猶未達歟,何浼浼若是耶?予自數日以來,緣積勞之祟,神氣不寧,在卿忠愛之地,不宜覶縷,致煩酬應,若聞卿之簉朝,則予必霍然良已矣。卿若猶以辭受爲重,不以駕屨爲念,非予之所敢知也,卿其諒之,卿其諒之事。偕來承旨,更爲傳諭于右議政,期於偕來。
左副承旨申泰寬書啓,臣於本月初五日未時量,敬奉聖諭,馳往傳諭于中部寬仁坊大寺洞契議政府右議政金炳始所住處,則以爲,以臣無似,再辱聖簡,重隳朝體,已是難貰之罪也。敢又屢瀆章奏,致煩聰聽者,固是罪上添罪,極涉悚栗,而仰念國事,俯量微分,以古訓不能者止,量而後入之義,硜硜自守,矢諸心曲,期於積誠格回,必辭乃已矣,及伏奉今下恩諭,實不勝憧憧之至。在臣分義,不遑他顧,謹當冒沒趨膺,悉陳未畢之懇,仰冀生成之澤,而邇臣來淹,冞切惶蹙,先賜召還,千萬至祝云矣。臣旣承期於偕來之命,故姑爲仍留之意,敢啓。傳曰,知道。
傳于李敎夏曰,聞右相明日簉朝云,爲國事萬幸。偕來承旨還入,以安大臣之心。
藥房口傳啓曰,臣等伏聞入診醫官所傳之言,則聖體有感候之節云,伏不勝憂慮之至。臣等率醫官入診,詳察聖候,議定湯劑,千萬顒祝,惶恐敢啓。答曰,知道。今已向差,卿等不必入侍矣。
傳于李敎夏曰,右副承旨許遞,前望單子入之。
承旨前望單子入之,趙東協落點。
李敎夏啓曰,明日傳香,禮房承旨當爲齋宿,新除授同副承旨趙東協,卽爲牌招,何如?傳曰,允。
李敎夏以親軍前營言啓曰,謹依宣傳官書啓判下,本營字內敦義門卜直軍金石汝·鄭老味,昭義門卜直軍·金在元·朴靑龍等處,各木一疋,去核二斤題給之意,敢啓。傳曰,知道。
又以親軍左營言啓曰,謹依宣傳官書啓判下,本營字內崇禮門卜直元致用·金卜伊,光熙門卜直崔喜孫·金福伊等處,各木綿一疋,去核二斤題給之意,敢啓。傳曰,知道。
又以親軍右營言啓曰,謹依宣傳官書啓判下,本營字內彰義門入直卜直朴龍伊·金石伊等處,各木綿一疋,去核二斤題給之意,敢啓。傳曰,知道。
又以親軍後營言啓曰,謹依傳敎,惠化門卜直姜奉石·朴漢石,各木一疋,去核二斤,考例以給之意,敢啓。傳曰,知道。
又以親軍別營言啓曰,謹依傳敎,興仁之門卜直崔士益·姜壽命等處,各木一疋,去核二斤,考例以給之意,敢啓。傳曰,知道。
上護軍李鎬俊疏曰,伏以臣,庸鈍衰耄,蔑一枋樣於熙朝任使之末,前後僨誤,只切愧赧,乃於日昨,因政府有司堂上加差之敎下,賤名猥及於揆擧,至蒙恩命,心神震駴,莫省所以自措也。夫是職也,廊廟訏謨之與聞,民國事務之參劃,其爲綦重,與他逈異,雖平昔無事之日,苟非知識之贍敏,才猷之鍊達,莫宜居之。矧今喪亂纔經,庶事棼如之時乎?噫,臣之前此濫叨,爲六年之久,蔑有籌劃,私自訟愆,間伏蒙鞶褫之聖眷,感惶交摯,今未幾日,復忝是任,有若非臣莫可者然,已試蔑效,卽淵鑑之所燭,而誤恩,奚爲而至此哉?微分轉益悶隘,而是猶緩辭耳。第臣素抱貞痼,卽通朝共知,而重以比者,偶犯下堂之戒,宿症添劇,省覺全無,故移蹕之際,旣未能冒難陪扈,還御之後,亦無以隨班趨走。苟有一分可强之實,頑非木石,而豈或如是哉?至若賓銜之荐蒙恩眷,尤是夢想之表,而彈束無路,出肅末由,懍蹙之至,惶汗浹背,俱不敢張皇仰贅,而才旣不逮,病又沈淹,不可以一任瘝曠,故玆敢據實暴籲。伏乞聖明,俯垂矜諒,竝遞臣所帶職名,以重公器,以安私分焉。臣無任云云。答曰,省疏具悉。所辭諸務,何可竝解?有司之任,依施。
吏曹參判張錫龍疏曰,伏以臣,樗櫟材也,駑駘質也,遭遇明時,厚沐恩造,節次推遷,滾到亞卿之列,涯分已極,愧懼冞積。卽所自勉者,惟以冗班散地,筋力趨走,直半分涓涯之報而已,迺者自天有隕,授臣以吏曹參判之任,臣誠惝怳悸恐,罔知所以容措也。夫專管一部,縱謂與長席有異,小宰貳佐,亦自較他司不同,而以臣昔叨三銓之任,殆若宿硏重來之地,冒沒出膺,若固自有,屢經代斲,不知止休者,已閱數朔矣。驢技已殫,羊質難貿,瘡疣畢露,絲毫無補,幸不至大僨誤者,實賴我殿下包容之盛澤,臣何嘗一分稱塞於恩命也耶?雌黃之譏,理所必至,尸素之忱,自知甚明,與其向前而蔑效,不若退後而守分。且臣素患痰咳之症,遇寒輒肆,頻經公役,又添毒感,喘眩嘔吐,一倍苦劇,以今見狀,有非時日之可瘳,職名虛縻,久據滋悚,玆敢陳暴衷懇,冒瀆崇嚴。伏乞聖明,俯垂鑑諒,將臣職名,亟賜鐫改,俾公器重而私分安焉。臣無任云云。答曰,省疏具悉。所請依施。
協辦交涉通商事務卞元圭疏曰,伏以臣,地本卑微,人且闒䢆,材旣乏於適用,分自甘於永棄,自頃國家多事,用人無方,破除資格,曲費陶甄,乃使如臣無似,冒玷統署之列,居常惶懼,若集于木,不惟銘鏤之私,仰感熏沐,抑亦圖報之誠,頫勉赴蹈。淟涊無恥,苟度時月,而値變亂艱虞之會,趨走爲恭,控辭無階,然丐解一念,曷嘗食息少弛也?至於賤疾沈痼,乖證迭發之狀,極知猥屑,不敢縷述,而際玆外務旁午之地,致有緣臣瘝曠之歎,日夜憂煎,又添一病。臣若徒懷嚴畏,自阻於閔覆之天,是下負臣心,上負國恩也,隕越之至,辭不知裁。伏乞天地父母,少垂憐恤,將臣所帶協辦之任,亟行鐫斥,俾蒙終始之澤,則顧臣未死之年,皆我殿下賜也,不勝大願至祝。臣無任云云。答曰,省疏具悉。所請依施。
副司果沈琦澤疏曰,伏以臣於日昨常參之廷,得隨百官之後,伏承聆敷心之聖諭,眞切懇惻,有足感木石而孚豚魚,臣始不覺涕淚之被面,繼之以手舞足蹈也。第伏念,天地之所以生成萬物,惟曰,一不息而已,聖王之所以懷保兆民,亦惟曰,一不息而已,所謂不息者,何也?持之堅固而行之悠久也,故天地之時序,歷萬歲而不差,聖王之政法,俟百世而不惑。三代盛際,尙矣無論,若漢之文帝,宋之仁宗,號爲後世之賢君,而恭儉之德,寅畏之心,終始如一,罔或間斷,故能身致太平,而基國家長久之業,自餘時君世主,非無欲治之志,而國家閑暇之時,不能存苞桑之誡,及當禍亂之作,罪己之詔,責躬之言,非不勤且至矣。又不能持之以堅固,行之以悠久,進銳退速,有始鮮終,事變纔過,怠荒之意已萌,禍亂甫平,宴安之毒復肆,善端如雨澮之立涸,私慾似燒草之吹生,故奉天之下詔,無救乎藩鎭之復反,靖康之開言,何益於城門之再閉乎?臣每讀史至此,未嘗不廢書而歎也。今殿下天縱睿知,終始典學,承祖宗積累之基,法堯·舜精一之心,寤寐思賢,夙夜憂民,於今爲二十一年之久矣。宜其治成制定,以應重熙之運,而奈之何上而天災屢見,下而民志未靖,外而敵國之患日深,內而凶逆之變滋生,其故,何也?臣愚死罪,竊以爲,殿下求治之意,雖切,而昧出治之本,好善之心,雖長,而無好善之實,故動靜之間,敬不勝怠,用舍之際,公不滅私,行與言違,實與名反,而治道日下矣。日昨聖諭,値亂變之後,修省之意,懲毖之策,靡有餘蘊,聳動群聽,而臣愚死罪,竊以爲,政令之不便者,不患殿下之不能改之也,謀猷之可採者,不患殿下之不能用之也。所不敢知者,殿下能持之堅固,而行之悠久也,何者?丙寅之歲,洋擾始起,伊日殿下有警惕之心矣,壬午之年,軍變又作,此時殿下有哀痛之敎矣。此皆轉危爲安之會,而曾未幾何,百度廢弛,恬嬉猶前,如綸之王言,只爲古紙之陳談,喚醒之群情,亦欿然而餒,苶然而沮,至于今日。聖諭愈諄諄,而民聽益藐藐,此皆由於臣下之不能對揚之罪,而亦殿下所當反躬省察處也,故臣愚願殿下,體天地不息之道,法聖王不息之心,擇善而持之以堅固,勵精而行之以悠久,使萬化澄淸而百僚齊肅,則上可以感動天心,下可以保合民志,外可以消弭敵國之患,內可以杜折亂逆之萌,中興之盛,侔匹夏殷,而漢·宋小康之治,有不足而道矣。至若事爲施措,則歷代之政謨俱存,先王之典章昭載,遵守則如金石之不刊,矯革則似琴瑟之更張,此又有廟堂之奏草野之言,臣不必更事張皇,而惟以堅固悠久四字,爲殿下言之。伏望殿下,勿謂民之不信上也,堅固則民斯信之矣,勿謂天之不眷下也,悠久則天乃眷之矣。其所以行之者,誠也,故聖人有言曰,誠者,物之終始,不誠,無物,又曰,至誠,無息,不息則久,久則徵,臣復以誠一字,爲殿下言之。臣品旣庸愚,職非言責,而柒嫠之憂,野芹之誠,根於彝性,磨滅不得,越俎之論,不避僭妄。臣無任云云。省疏具悉。所陳當留念矣。
上在昌德宮。停常參·經筵。
大王大妃殿誕日。大殿,內閣·政院·玉堂·朝廷二品以上·六曹堂上口傳問安,答曰,知道。
大王妃殿,內閣·政院·玉堂·朝廷二品以上·六曹堂上單子問安,答曰,知道。王大妃殿·中宮殿·世子宮·世子嬪宮,內閣·政院·玉堂·朝廷二品以上·六曹堂上口傳問安,答曰,知道。
傳于趙東協曰,原任直閣金興圭馳詣睿陵,奉審摘奸,仍留監祭,局內諸陵,一體奉審以來。
傳于趙東協曰,公事不審之中官李朱夏,從重推考。
以內醫副提調閔泳煥牌不進罷職傳旨,傳于趙東協曰,只推。
趙東協,以議政府言啓曰,完伯已箇滿矣。其代,令政院政官牌招,開政差出,何如?傳曰,允。
又以議政府言啓曰,行護軍趙秉世本府堂上差下,仍察有司之任,何如?傳曰,允。
又以議政府言啓曰,向因關西道臣狀啓,親衛士陪持軍官各部不緊將官,一竝罷遣,陪持,依前以軍牢擧行,各邑砲軍,量宜革罷,列邑所納月課錢,亦爲劃付東津鎭,革罷其支放米錢,江界等三邑加結錢與上項革罷各樣料條,竝移屬軍需事。諸條所請,以更加商酌,從後稟處之意,纔有覆啓行會,而卽又見該監司閔應植所報,則自十月已爲抄兵,鍊習技藝,接濟時急,措劃沒策,萬萬罔措云矣。事係更張,不無愼重,而第念旣創之兵制,有難中撤,已設之餼料,不宜停滯。況按藩之臣,以啓以報如是申懇,則其必有深裁便否而然。諸條所請,竝爲許施,俾責善後之效,何如?傳曰,允。
都承旨閔泳煥疏曰,伏以臣悲苦之情,惶懍之狀,聖上之已俯燭矣,故曾於三銓蒙恩之時,一疏再疏至於三疏,而畢暴衷懇,幸蒙鐫遞之命,臣不勝感激怵惕之至。退伏江郊,無復進取之念矣,不幸十月凶逆之變,出於蕭墻之內,宗社幾危,宮駕播遷,宰輔被禍,而臣未及聞知,不能見危致命,獨全其軀,憂憤悸恐之甚,死猶餘恨,迺者知申特點,忽下於夢想之外,未敢知殿下寵愛臣。何若是其偏,以臣爲肺腑之親,而置諸喉舌之任耶?臣學術滅裂,見識謏寡,不習國朝古事,全昧當世急務,其於惟允之地,何敢一朝而居其職也哉?況又當此危疑之際,中外之事,必多可否,出納復逆之端,以臣愚昧,實難以承當,玆不避瀆撓之嫌,冒陳情私。伏乞聖明,特垂鑑諒,亟遞臣見職,以便公私之義分焉。臣無任云云。省疏具悉。飭敎之下,豈可如是?爾其勿辭察職。
上在昌德宮。停常參·經筵。
進御二錢重人蔘粟米飮,自今日一貼式,限二貼煎入事,榻前下敎。
王大妃殿進御二錢重人蔘粟米飮,自今日一貼式,限二貼煎入事,榻前下敎。
中宮殿進御二錢重人蔘粟米飮,自今日一貼式,限二貼煎入事,榻前下敎。
閔泳煥啓曰,藥房三提調,持粟米飮來待矣。傳曰,封入。
趙東協啓曰,來十一日,朝參日次矣,敢稟。傳曰,停。
傳于趙東協曰,協辦交涉通商事務金允植督辦陞差。
趙東協啓曰,協辦交涉通商事務金允植督辦陞差事,命下矣。今日政下批,何如?傳曰,允。
注書鄭圭燮病,代以金榮善爲假注書。
傳于趙東協曰,行護軍朴定陽協辦交涉通商事務。
趙東協啓曰,行護軍朴定陽,協辦交涉通商事務事,命下矣。今日政下批,何如?傳曰,允。
傳于趙東協曰,金吾堂上竝許遞,前望單子入之。
金吾堂上前望單子入之,判義禁李景夏,知義禁申正熙,同義禁朴容大·李應夏落點。
傳于趙東協曰,臺諫竝許遞,前望單子入之。
臺諫前望單子入之,大司諫李鳳九添書落點。
大司憲洪鍾軒,執義鄭光淵,掌令金基龍·閔致亮,持平金命基·李基東,司諫李晩容,獻納李鍾律,正言金東軾·李羲鳳落點。
有政。吏批啓曰,行判書李鎬俊牌招不進,參判鄭泰好式暇,小臣獨政未安,何以爲之?敢稟。傳曰,只出緊任。以李容稙爲副應敎,尹榮信爲全羅監司。
兵批言啓曰,前監司金聲根,自吏曹送西,而瓜滿監司,例爲隨品付樞銜矣,資級係是嘉善,當爲同中樞下批,而時無見窠,依例作闕下批之意,敢啓。傳曰,知道。
同知單金聲根,訓鍊僉正加設二單,申泰弘·崔丙斗,護軍張錫龍·李奎會,副護軍洪鍾大·沈相萬,副司果李載崐,以上竝單付,同知作窠單李奎會,兼全羅道兵馬水軍節度使單尹榮信。
傳于趙東協曰,見窠皆令差出。
吏批,再政。以張漢相爲兼引儀,李喆和爲禧陵參奉。承文著作單方夏鎭,督辦交涉通商事務單金允植,協辦交涉通商事務單朴定陽。
京畿監司沈相薰狀啓,判府事金炳德敦諭,齎送于地方官永平郡守,使之馳往傳諭矣,節到付該郡守鄭淳默牒呈內,敬奉聖諭,馳往判府事金炳德所住處,則以爲,臣引罪陳籲,歸鄕俟勘,批敎遠宣,諭飭繼降,所以開釋而勉誨者,諄複懇摯,可使孚豚魚而感木石,如臣無似,何以獲此於聖明也?含結惶隕,不知所出。臣之向來冒入嚴城,猥登前席,直以變亂中區區微諦,有不可顧,而猶悚其分濫恩褻,今何敢自幸譴罰之不加,全抛廉義之攸重乎?第玆國家多事之時,以賤末去就,屢煩酬應,徒邀恩寵,罪益添罪。臣雖至愚,寧昧身不自有之義,而臣之積苦貞祟,奄成癃廢,近復重傷於觸撼驅頓之餘,委綴叫囈,若將垂盡,此臣情勢之外,又是難强之實,苟可以早晩自力,謹當拚冒趨造,仰承德意矣。如是牒呈,緣由馳啓云云。踏啓字。
趙東協以議政府言啓曰,本府新差有司堂上李寅命,方在外云,令政院申飭上來,使之卽速察任,何如?傳曰,允。
江華留守趙秉鎬疏曰,伏以臣,猥以匪才,叨據重任,兢懼怵迫,食息靡安,頃陳衷懇,冀蒙鑑格,誠淺辭拙,未獲恩諒,殆同循例辭遜,苟充文具者然,臣不覺栗然而粟,懍然而悸也。今臣所帶之職,一則是外國交涉,一則是海圉保障,責任之重,管轄之要,俱不可晷刻而曠者也,以臣之才判,不能左應右酬,兼聽竝觀。矧玆新經變亂,民心未定之際乎?蓋沁都一方,處水門關阨之地,京師之安危,係焉。苟一日不莅其地親其事,則便一日無沁都也,況可閱月曠之乎?且聞挽近以來,積痼久瘼,層滋疊生,雖使智者當之,固難責效於時月。矧如臣鹵莽庸蔑,全昧着手之所者,顧何能振擧彈壓,望其有勇而知方也哉?且督辦之爲任,事務重大,應接浩穰,一言一紙之間,關係非輕,斷不可置諸一隅而兼管以行,雖欲竭蹶趨奔,易日視事,勢不能得矣。臣伏讀批敎,若曰,此時此任,何可輕遞?噫,此時固非常之時,而此任固非常之任也。惟非常之人,然後始可與擬於此時此任,而豈可因循委蛇,玩愒歲月,委積弊於尋常,置重任於汗漫而已哉?且日者臨軒之敎,痛切肌膚,警動臣庶,勤勤懇懇於勿襲前謬,各任其職之意。臣於是,伏俟淵鑑攸燭,不待臣再控披瀝之籲,已蒙鞶褫之恩,而顧未得聞命焉,抑聖衷欲姑使之試可,而爲難於銷刻,則臣竊以爲不然。夫溺天職壞名器,百僚苟充於備數,庶事終歸僨誤,則其必國不可爲國矣,悔將無及,試於何有?臣雖至愚,寧不知大可懼哉?臣遭際聖明,偏蒙隆渥,不幸値艱虞之會,承委畀之重,豈不欲肝腦塗地,涓埃圖報,而若不揆才智,徒以趨走爲恭,不戒負乘之災,則其始欲報國者,將至於負國乃已矣。臣遲回歷日,思不獲已,唐突干冒,洊陳苦衷。伏乞天地父母,念國事之愼重,諒臣言之懇迫,仍將臣所帶督辦·留守之任,竝行鐫遞,俾公務毋瘝而私分獲安焉。臣無任云云。答曰,省疏具悉。所辭諸務,何可竝解?督辦之任,依施。
上在昌德宮。停常參·經筵。
閔泳煥啓曰,藥房提調·副提調持粟米飮來待矣。傳曰,封入。
朴周陽啓曰,右承旨柳芝榮,左副承旨申泰寬,今日不爲仕進,竝卽牌招,何如?傳曰,允。
趙東協啓曰,時·原任大臣有時急稟達事,率金吾堂上·左右捕將來詣閤外請對矣。傳曰,今於史官之回,已知卿等請對之由,方有處分,不必入侍矣。
傳于趙東協曰,捕廳在囚罪人李喜貞·金奉均·申重模·李昌奎·李允相·吳昌模·徐載昌·車弘植·南興喆·高興宗·李點乭·崔英植令王府具格拿來,南間囚。
傳于趙東協曰,庭鞫爲之。傳于趙東協曰,委官,右議政爲之。
傳于趙東協曰,知義禁許遞,前望單子入之。
知義禁前望單子入之,金益容落點。
趙東協啓曰,庭鞫爲之事,命下矣。時·原任大臣命招,金吾堂上·左右捕將·兩司·諸臺竝卽牌招,以爲參鞫之地,何如?傳曰,允。
傳于趙東協曰,庭鞫處所,以前禁衛營爲之。
傳于趙東協曰,當該承旨從重推考。
傳于趙東協曰,兵·刑換房。
趙東協啓曰,事變假注書金鎭衡有身病,勢難察任,今姑改差,何如?傳曰,允。
金鎭衡改差,代以鄭寅燮爲事變假注書。
以右承旨柳芝榮,左副承旨申泰寬牌不進罷職傳旨,傳于趙東協曰,只推。
以江原道黃腸敬差官李尙珪狀啓,前後所封黃腸,間或有尺度之未準品理之未精,有違事目,惶恐待罪事,傳于趙東協曰,勿待罪事,回諭。
趙東協,以議政府言啓曰,卽見忠淸監司朴齊寬所報,則枚擧公州·恩津·燕岐·泰安等四邑守令牒呈,以爲,己庚辛壬癸五年條稅穀未納,究其源委,則實是幾許年積弊之漸次推移,未得拔本,而邑沒措處之方,吏無辦納之策,弊到劇處,合有變通,四邑各年條未納米七千九百九十四石零,太四百九十二石零,抄出成冊上送,特許以各年時價輸納,得蒙蘇完之澤,爲辭矣。四邑未納年條,雖似稍近,究其愆淹之實,則自經歉荒之後,舊納虧欠,新捧挪引,駸駸然今至難醫之境矣。供稅攸重,固難低昂,而參諸道報,念彼民情,則苟非別般曠施,莫可整欹而補漏,上項米太,依所請許以各年時價收捧,趁速告勘,而至若癸未條則不可擧論。必以本色待開春卽爲輸納之意,申飭行會,何如?傳曰,允。
又以弘文館言啓曰,新除授副應敎李容稙,時在京畿加平地,經筵入番事緊,請斯速乘馹上來事,下諭。傳曰,許遞。
右議政金炳始箚曰,伏以臣,卽伏奉委官爲之之命,亂逆方討,鞫覈爲急,固當蹶趨承之不暇,而第臣家自來有區區私義,凡於金吾圭讞之任,皆嘗引避,不得冒膺,顧何可自臣身遽繣乎?玆敢忙具短牘,猥暴衷懇,惟聖慈曲賜鑑諒,亟許變通,千萬幸甚。取進止。答曰,省箚具悉卿懇。旣有往例,今不必言私,鞫體嚴重,卽爲進去。仍傳曰,此批答,遣史官傳諭。
上在昌德宮。停常參·經筵。
柳芝榮啓曰,左副承旨申泰寬,今日不爲仕進,卽爲牌招,何如?傳曰,允。
金榮善有頉,代以方夏鎭爲假注書。
傳于趙東協曰,右捕將許遞,別營使李敎獻除授。
柳芝榮啓曰,命召親納,例也,而前右邊捕盜大將申正熙謂有身病,使其軍官替納,事甚未安。推考,何如?傳曰,允。
議政府,右邊捕盜大將單李敎獻。
柳芝榮啓曰,新除授右邊捕盜大將李敎獻,卽爲牌招,傳授命召及大將牌·傳令牌,何如?傳曰,允。
傳于趙東協曰,今番軍功將卒,令各其營別單書入。
傳于趙東協曰,批答誤書之中官李有泰,從重推考。
柳芝榮,以左右捕盜廳言啓曰,臣廳在囚罪人李喜貞·金奉均·申重模·李昌奎·李允相·吳昌模·徐載昌·車弘植·南興喆·高興宗·李點乭·崔英植等十二名,竝移送義禁府之意,敢啓。傳曰,知道。
又以義禁府言啓曰,今此庭鞫時,假都事十員,令該曹口傳差出,以爲擧行,何如?傳曰,允。
又以義禁府言啓曰,今此庭鞫時,本府都事,不可不備員,而都事李溟翼,以身病沈重,無以進參。一員未差,李溟翼令該曹口傳相換,未差之代,亦令該曹口傳差出,以爲擧行,何如?傳曰,允。
又以義禁府言啓曰,今此庭鞫時,本府都事,不可不備員,而新除授都事李鍵在外,令該曹口傳相換,以爲擧行,何如?傳曰,允。
吏曹口傳政事,以李炳翰爲禁府都事,禁府都事李溟翼,童蒙敎官李健,已上相換事,承傳。
柳芝榮,以義禁府言啓曰,今此庭鞫時罪人往來之際,軍兵圍排之事,依例令別營擧行,何如?傳曰,允。
義禁府問事郞廳六單,鄭寅奭·李重夏·李勝宇·張錫裕·尹泰興·呂圭亨。
以左副承旨申泰寬牌不進罷職傳旨,傳于趙東協曰,只推。
以黃海監司尹宇善狀啓,海州牧人命囕死事,傳于趙東協曰,人命之囕死,若是夥多,聞甚矜惻。元恤典外,別加顧助,如有生前身還布,竝蕩減事,廟堂措辭,分付。
罪人李喜貞·金奉均·申重模·李昌奎·李允相·吳昌模·徐載昌·車弘植·南興喆·高興宗·李點乭·崔英植等原情。
趙東協,以議政言啓曰,卽見全羅監司金聲根狀啓謄報,則固城府壬午條田稅米太所載賃船一隻,昨年十月來到古群山前洋,而時値風高,待解氷無滯護送之意,題飭於該鎭僉使矣,拖過今春,竟無發船之報,故到底密探,則該船主金永柱,潛載放賣於統營·東萊·韓山·元山等地,以其價錢,或任置,或散貸,其所作奸,隨處狼藉。使該僉使詳査照檢,放賣米價一千九百七十四兩零及所貿稅太二十石之任置者,照數捧留,各人散貸條,一竝捉囚收刷,該船主發捕捉得,所犯情節,嚴覈取招後,具格牢囚於群山鎭獄,監色之初不同騎,必有和應,竝請令廟堂稟處矣,正賦法意,何等嚴重,許多奸弄,已是痛惋,而至於此漢狼藉發賣之罪而極矣。情節皆服,斷案旣成,三尺自在,一刻難貸,罪人金永柱,押送右水營,令該帥臣大會軍民,梟首警衆,稅船之監色同騎,卽莫越之式,而苟無和應之跡,安有逃禍之理?各別譏獲,窮覈取招後,按律直斷,形止馳啓事,行會于兩南道臣處,何如?傳曰,允。
又以刑曹言啓曰,行刑鎖匠有闕,姑未代定矣,卽接典獄署所報,則自右捕廳移來重囚罪人李莫同,自願其代云,依已例塡差擧行之意,敢啓。傳曰,知道。
領敦寧金炳國箚曰,伏以劇逆凶賊,今以已捕者,有庭鞫之命,時·原任大臣,應參訊坐,而臣亦忝其列矣,其在沐浴之義,固當駕屨之不俟,而第臣病情,近益添劇,三數日來,重患暴下,元氣隨陷,委頓㱡㱡,若頃刻垂盡之狀,召牌之下,末由趨承,滿心惶隕,靡所容措,玆附疾痛必呼之義,冒罪控實。伏乞聖明,亟降威罰,以警具僚焉。取進止。答曰,省箚具悉卿懇。愼節奉慮,鞫體雖重,當寒勞撼,有妨將攝,不必進參,卿其安心調理。仍傳于趙東協曰,此批答,遣史官傳諭。
判府事金炳德疏曰,臣之邇來病情,轉至添劇,欲起旋仆,殆無蠢動之望,有臣如此,生亦何爲?臣之兼管諸務,有非癃廢者所可虛縻。伏乞俯垂鑑諒,閟宮·太常·軍監提擧竝行鐫免,治臣慢蹇之罪焉。臣無任云云。答曰,省疏具悉卿懇。頃見附奏,繼讀來章,愼節尙未快復,曷勝奉慮?所辭中閟宮提擧之任,今姑勉副,卿其安心調理,俟間簉朝,以副予企佇之意。仍傳曰,此批答,遣史官傳諭。
上在昌德宮。停常參·經筵。
藥房提調金壽鉉,右承旨柳芝榮啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安,答曰,知道。世子宮·世子嬪宮,口傳問安,答曰,知道。
柳芝榮啓曰,左副承旨申泰寬,今日不爲仕進,卽爲牌招,何如?傳曰,允。
趙東協,以內醫提調意啓曰,副提調閔泳煥,今日問安,不爲仕進,卽爲牌招,何如?傳曰,允。
兵曹,右邊捕盜大將單李敎獻除授事,承傳。
吏曹口傳政事,禁府都事李鍵,繕工監役金堯莢,已上相換事,承傳。
柳芝榮,以義禁府言啓曰,今此庭鞫時,本府都事,不可不備員,而新除授都事金堯莢在外,令該曹口傳相換,以爲擧行,何如?傳曰,允。
吏曹口傳政事,禁府都事金堯莢,繕工副奉事徐殷淳,已上相換事,承傳。
柳芝榮,以義禁府言啓曰,問事郞廳,以鞫廳大臣意啓曰,文書浩繁,擧行多端,副司果李泰容·兪鎭沃·吳炳文·吳有善竝問事郞廳加差下,何如?傳曰,允。
柳芝榮啓曰,親軍後營使申正熙,病親〈往護〉事,忠淸道鎭川地,今方出去矣。所佩虎符及傳令牌,何以爲之,而將兵之任,不可一刻無摠察之人,何以爲之?敢稟。傳曰,前營使兼察,仍傳虎符·傳令牌。
又啓曰,親軍後營使,前營使兼察,仍傳虎符·傳令牌事,命下矣。兼察親軍後營使李景夏,卽爲牌招聽傳敎,傳授虎符及傳令牌,何如?傳曰,允。
又啓曰,親軍別營使虎符·傳令牌,左邊捕盜大將大將牌·傳令牌,今旣新造矣。別營使李敎獻,左邊捕盜大將李景夏竝卽牌招,使之傳授,何如?傳曰,允。
以內醫副提調閔泳煥牌不進罷職傳旨,傳于趙東協曰,只推。
罪人李喜貞更推後,刑問一次,訊杖第八度停刑,罪人金奉均更推後,刑問一次,訊杖第十三度停刑,罪人申重模更推後,刑問一次,訊杖第八度停刑,罪人李昌奎更推後,刑問一次,訊杖第七度停刑,罪人李允相更推後,刑問一次,訊杖第六度停刑,罪人吳昌模更推後,刑問一次,訊杖第六度停刑,罪人徐載昌更推後,刑問一次,訊杖第五度停刑,罪人車弘植更推後,刑問一次,訊杖第五度停刑,罪人高興宗更推後,刑問一次,訊杖第五度停刑,罪人南興喆更推後,刑問一次,訊杖第五度停刑,罪人李點乭更推後,刑問一次,訊杖第七度停刑,罪人崔英植更推後,刑問一次,訊杖第五度停刑。
柳芝榮,以親軍前營言啓曰,謹依下敎,今番軍功將卒別單書入之意,敢啓。傳曰,知道。
又以兵曹言啓曰,禁軍別將李敎復身病猝重,無望供職,呈狀乞遞矣。實病旣如此,則勢難更令察任,改差,何如?傳曰,允。
兵曹,以金東壽爲禁軍別將。
柳芝榮,以兵曹言啓曰,馬軍所騎士別將李奎鶴身病猝重,勢難察任,改差,何如?傳曰,允。
又以兵曹言啓曰,東營騎士直所中國人來接矣,入直騎士等,移接於南營之意,敢啓。傳曰,知道。
後營使申正熙疏曰,伏以臣之父母家在二百里之地,恒切烏鳥之私情,忽於昨日,臣父病報,陸續顚倒,罔夜到京,臣自聞此報,方寸煎灼,不能奮飛,而但伏念,臣之所帶職名,事係將任,不敢納符擅離,故玆敢涕泣懇乞,冒陳短章於紸纊之下。伏乞天地父母,俯垂鑑諒,特遞臣所帶後營使之職,使臣不待晷刻,登道下鄕,歸見老父,生以護養,死以終孝,以免忠孝之罪人焉。臣不勝瞻天仰聖血泣懇乞之至云云。答曰,省疏具悉。卿其從便往護。
上在昌德宮。停常參·經筵。
申泰寬啓曰,同副承旨趙東協今日不爲仕進,卽爲牌招,何如?傳曰,允。
傳于趙東協曰,都承旨許遞,前望單子入之。
承旨前望單子入之,李憲稙落點。
以司謁口傳下敎曰,右營領官申泰休中軍兼察代,主將司令。
趙東協,以義禁府言啓曰,今此庭鞫時,本府都事,不可不備員,而新除授都事徐殷淳在外。令該曹口傳相換,以爲擧行,何如?傳曰,允。
吏曹口傳政事,禁府都事徐殷淳,繕工監役閔宗鎬,已上相換事,承傳。
兵曹口傳政事,馬軍所騎士別將單,李樂熙。
兵曹口傳政事,禁軍別將單金東壽。
罪人李喜貞更推後,刑問一次,訊杖第六度停刑,罪人金奉均更推後,刑問一次,訊杖第七度停刑,罪人申重模更推後,刑問一次,訊杖第七度停刑,罪人李昌奎更推後,刑問一次,訊杖第六度停刑,罪人李允相更推後,刑問一次,訊杖第五度停刑,罪人吳昌模更推後,刑問一次,訊杖第四度停刑,罪人徐載昌更推後,刑問一次,訊杖第三度停刑,罪人車弘植更推後,刑問一次,訊杖第五度停刑,罪人南興喆更推後,刑問一次,訊杖第三度停刑,罪人高興宗更推後,刑問一次,訊杖第三度停刑,罪人李點乭更推後,刑問一次,訊杖第四度停刑,罪人崔英植更推後,刑問一次,訊杖第三度停刑。
上在昌德宮。停常參·經筵。
傳于趙東協曰,原任直閣徐相祖馳詣顯隆園,奉審摘奸,仍留監祭,健陵·華寧殿,一體奉審以來。
傳于趙東協曰,吏曹參議有闕之代,前望單子入之。
吏曹參議前望單子入之,姜落點。
趙東協啓曰,卽者宗廟署官員來言,再明日望祭受香時,提調以獻官當爲進參,而提調李玄翼有身病,不得進參云,卽爲牌招,何如?傳曰,許遞,令該曹口傳差出。
吏曹口傳政事,以朴瑄壽爲宗廟提調。
趙東協啓曰,行都承旨李憲稙,右承旨柳芝榮,不爲仕進,左承旨朴周陽廚院進,左副承旨申泰寬式暇出去,右副承旨李敎夏庭鞫進,院中只有臣一人,伴直無人。右承旨所當牌招,而拘於廳規,不得請牌,何以爲之?敢稟。傳曰,牌招。
以京畿監司沈相薰狀啓,南陽府使梁弼煥遭父喪事,傳于趙東協曰,令該曹口傳各別擇差,催促下送。
吏曹口傳政事,以崔鳳九爲南陽府使。
罪人金奉均·李喜貞·申重模·李昌奎·李點乭·李允相等捧遲晩,罪人吳昌模更推後,刑問一次,訊杖第二度停刑,罪人徐載昌更推後,刑問一次,訊杖第三度停刑,罪人車弘植更推後,刑問一次,訊杖第四度停刑,罪人南興喆更推後,刑問一次,訊杖第三度停刑,罪人高興宗更推後,刑問一次,訊杖第三度停刑,罪人崔英植更推後,刑問一次,訊杖第五度停刑。
趙東協啓曰,闕門開閉,何等重大,而今日鞫案入來時,標信祗受之前,金虎門經先開鑰云,事未前有,萬萬驚駭。常時不飭之兵曹入直堂上推考,郞廳及守門將,竝所當重勘,而本院請推之外,無他可施之罰,何以爲之?敢稟。傳曰,如是經先開鑰,事甚駭歎。兵曹堂上從重推考,郞廳爲先罷職,令該府拿問勘處,守門將爲先汰去,令該府拿問重勘。
以司謁李命錫手本,別監趙永鎭,泥醉爛熳,突入閤門,座上別監,無數亂打事,傳于趙東協曰,閤門咫尺之地,如是惹鬧,極爲無嚴。令兵曹嚴棍後,移送秋曹,遠地定配。
趙東協,以議政府言啓曰,卽見左右捕廳所報,則十月二十日殺害日本人磯林眞三之罪人金太興,今月初六日,捉得於南門外,嚴覈取招,節節自服,殺害的實爲辭矣。依續約懲辦,令該廳施律警衆,何如?傳曰,允。
又以兵曹言啓曰,謹依下敎,別監趙永鎭嚴棍二十度後,移送秋曹之意,敢啓。傳曰,知道。
吏曹參議李道宰疏曰,云云。答曰,省疏具悉。所請依施。
上在昌德宮。停常參·經筵。
傳曰,政官牌招開政。
傳曰,在外同敦寧·敦寧都正許遞,今日政差出。
傳曰,同副承旨許遞,前望單子入之。
承旨前望單子入之,金學洙落點。
罪人奉均·喜貞·重模·昌奎·點乭·允相捧結案。
罪人弘植·載昌·興喆·興宗·英植捧遲晩。
罪人弘植·載昌·興喆·興宗·英植捧結案。
傳曰,庭鞫撤罷。
義禁府罪人奉均年二十六矣結案白等,矣身根脚段,父秉性生存,父矣父有寬,母崔召史,母矣父永淳,竝只故白良乎,父母以胎生於南部弘谷,移居中部貫洞,入籍居生是白〈乎〉旀,行凶節次段,以梟獍之惡種,作鷹犬於凶魁,自異域之同行逆臣,視以心腹,逮陰圖之相助生徒,親如兄弟,寢房祕密之議,每使近前而參聽,賊藪奰慝之謀,亦惟居間而釀成,郵征局作變之際,排鋪已察,景慕宮闌入以後,情節尤凶,帀布徒黨,假稱護衛,屠殺卿輔,各有分掌,戾氣所使,忍說左帥之慘禍,毒鋩攸及,莫慰中官之冤魂,此誠千古未有之變,焉逭三尺亟施之律?謀反大逆不道的實遲晩的只罪,不待時凌遲處斬爲白乎事。
義禁府罪人喜貞年五十九矣結案白等,矣身根脚段,父完根,父矣父益在,母朱召史,母矣父尙元,竝只故白良乎,父母以胎生於東部統內,移居于中部巡廳洞,入籍居生是白乎旀,行凶節次段,本以軍伍之賤,妄生覬倖之心,始與寅鍾結爲兄弟,終隨玉均·泳孝謀危國家,汲汲稱亂之計,同參十三夜會議,密密助逆之跡,非特一二事干連,郵征局作變之後,與載弼而暫匿,曜金門來待之期,偕重模而同往,通標入宮,卽受領官之僞署,帶劍立殿,惟聽賊臣之陰嗾,情節掀露,衆招已的,罪惡貫盈,三尺焉逭?謀反大逆不道的實遲晩的只罪,不待時凌遲處死爲白乎事。
義禁府罪人重模年二十三矣結案白等,矣身根脚段,父膺源生存,父矣父喜文故,母金召史生存,母矣父善求故白良乎,父母以胎生於孝敬橋,移居于南部蜻蛉橋,入籍居生是白乎旀,行凶節次段,本以生徒之名,陰懷凶賊之圖,玉均·載弼之家,視以窩窟,塔洞僧房之會,潛相嘯呼,旬三夜酒席之會議,耳可忍聞,十六柄環刀之分佩,計亦甚毒,郵征局釀亂之始,相與蛇蟠而蚓結,曜金門赴約之際,果然梟鳴而鵂應,軍職之僞署而挺身入闕,侍衛之假稱而持兵上殿,情節已露,雖百喙而難容,王章莫嚴,豈三尺之可逭?謀反大逆不道的實遲晩的只罪,不待時凌遲處死爲白乎事。
義禁府罪人昌奎年四十三矣結案白等,矣身根脚段,父靈瑞,父矣父宣,母金召史,母矣父萬在,竝只故白良乎,父母以胎生於楊州二踏面,移居于中部笠洞,入籍居生是白乎旀,行凶節次段,本以常漢下流,託在負商左社,附逆魁而傾心投誠,結凶黨而通肚連腸,十七日之事變,預所參謀,百餘名之調發,假託赴難,納印信於玉均,情狀已著,聽指嗾於寅鍾,手脚畢露,偕生徒而同惡相濟,入宮禁而謂時可乘,副領官僞署,如恐不及,一口刀分授,將欲何爲,衆招具在,〈雖〉辭而莫掩,尺律至嚴,詎王章之或逭?〈竝〉謀反大逆不道的實遲晩的只罪,不待時凌遲處死爲白乎事。
義禁府罪人點乭年二十七矣結案白等,矣身根脚段,父仲石故,父矣父名不知故,母玄召史生存,母矣父名不知故白良乎,父母以胎生於鐵原邑內,入籍居生是如可,移居于北部大安洞是白乎,行凶節次段,以皁隷賤鄙之流,處紅峴凶逆之家,信任則如爪如牙,出沒焉爲鬼爲蜮,先惡巨慝之會,無一時不隨,至憯絶悖之說,無一事不知,十七夜郵局之宴,專主緊任,八人字氷洞之變,自居奇功,供犯的確,端緖彰露,自犯必殛之辜,焉逭當施之律?謀反不道的實遲晩的只罪,不待時斬爲白乎事。
義禁府罪人允相年三十三矣結案白等,矣身父元根生存,父矣父熙運故,母許召史生存,母矣父名不知故白良乎,父母以胎生於北部樓閣洞,移居于中部鞋廛後洞,入籍居生是白乎旀,行凶節次段,素以獰頑之性,內懷奸慝之志,急於徼利而深結賊魁,謂可乘勢而遍交亂黨,至憯絶慝之說,始發於光範家後園,樂禍召亂之心,陰附於寅鍾輩凶藪,別軍職之約,唾手以待,郵征局之宴,通肚相議,知大不道之計而猶復助惡,蓄小無憚之心而專事黨逆,情節畢露,自有衆目之覩,典憲昭揭,焉逭肆市之誅?〈竝〉謀反不道的實遲晩的只罪,不待時斬爲白乎事。
義禁府啓曰,謀反大逆不道罪人奉均·喜貞·重模·昌奎,及謀叛不道罪人點乭·允相等,旣承服正刑矣。父母妻妾子女祖孫兄弟姊妹,子之妻妾,伯叔父兄弟之子,年歲姓名存沒居住,令漢城府考出帳籍,亦爲分付五部及各該道應坐諸人,一一査出,修成冊牒報後,依律擧行,而籍沒家産,破家瀦澤等事,令各該司捧承傳擧行,何如?傳曰,允。
義禁府罪人弘植年十八矣結案白等,矣身根脚段,父宗秀故,父矣〈父〉名不知故,母盧召史生存,母矣父名不知故白良乎,父母以胎生於東部瓜洞,入籍居生是白乎旀,知情不告節次段,處身則以僧而還俗,賦性焉極黠而且奸,玉均駕海之行,胡然同舟而往,載弼入宮之路,爲之提燈而隨,禁中一步之地,已犯罔赦之罪,閤內兩日之留,是何無嚴之甚,黨惡之情迹自露,寧容巧撰?鋤兇之典憲昭揭,合施顯戮,知情不告的實遲晩的只罪,不待時斬爲白乎事。
義禁府罪人載昌年十九矣結案白等,矣身根脚段,父光彦生存,父矣父相夔故,母李召史生存,母矣父箕來故,白良乎,父母以胎生於恩津九子谷面,移居于西部社洞,入籍居生是白乎旀,知情不告節次段,生髮未燥,已有外交之異志,戾氣所鍾,常懷內奰之陰圖,家門之所襲染,載弼爲兄,光範爲叔,隣里之最交結,泳孝是友,玉均是黨,服着多怪,務違本邦之俗,出處殊常,潛蓄他日之計,僧房謀議之會,旣已同參,郵局變亂之事,敢曰,不知,此誠十手之所指,逆節難掩,自有三尺之莫嚴,王章焉逭?知情不告的實遲晩的只罪,不待時斬爲白乎事。
義禁府罪人興喆年三十矣結案白等,矣身根脚段,父七甲故,父矣父命業故,母張召史生存,母矣父名不知故白良乎,父母以胎生於北部十字橋,移居于北部鍊洞,入籍居生是白乎旀,知情不告節次段,本以奸細之徒,兼有奰惡之志,假托學醫之名而締結異國,陰〈做〉濟惡之計而趨附賊臣,情跡詭異,兩年混不軌之徒,供招眩幻,千金爲難明之案,都人毁屋,可見平日之行悖,凶徒招伴,益露本心之黨逆,端緖畢露,雖百喙而難容,典憲莫嚴,詎三尺之可逭?知情不告的實遲晩的只罪,不待時斬爲白乎事。
義禁府罪人英植年四十二矣結案白等,矣身根脚段,父仁善故,父矣父名不知故,母金召史故,母矣父名不知故,白良乎,父母以胎生於北部壯洞,移居中部校洞,入籍居生是白乎旀,知情不告節次段,本以蟣蝨之賤,久懷蛇虺之毒,糾結醞釀之謀,慣聞諸生徒論議,獰頑憸黠之性,夙佩小錦陵稱號,爲凶鍾〈而〉設酒相待,惟聽同黨之指嗾,遇逆孝而把袖以問,詎昧其主之行止?情跡本自陰慝,端緖今已掀露,玆稽簡孚之辭,宜亟當施之律,〈竝〉知情不告的實遲晩的只罪,不待時斬爲白乎事。
義禁府啓曰,知情不告罪人弘植·載昌·興喆·興宗·英植竝不待時斬事,照律啓下矣。當爲擧行,而罪人薄昏行刑,有乖法意,依雨未晴夜未明例,待朝行刑,載在法典,待明朝擧行之意,敢啓。傳曰,知道。
義禁府啓曰,卽因兩司及時原任大臣箚子,罪人英植施以孥戮之典事,批旨允下矣。罪人英植以謀反大逆不道凌遲處死律施行,而其父母妻妾子女祖孫兄弟姊妹,子之妻妾,伯叔父兄弟之子年歲姓名存沒居住,令漢城府考出帳籍,亦爲分付五部,及各該道應坐諸人,一一査出,修成冊報來後,兄弟妻妾用适·雲例擧行,而籍沒家産,破家瀦澤等事,令各該司捧承傳擧行,何如?傳曰,允。
戶曹參判魚允中疏曰,伏以臣本不材,不足以備任使之末,凡有幹當,雖欲矢心直前,殫竭駑鈍,動輒得謗,事竟蔑效,此聖鑑之所深燭,輿論之所公傳也。竊欲退處閑地,得以優遊自適,不意於月前,授臣以惠局提擧,政府有司之任,時値變故,急於奔趨,不敢辭遜,黽勉就職。夫管金穀之嬴絀,參訏謨之密勿,非夫夫之所能,在昔無事之時,惟難其人,必擇一時碩輔,才猷足以濟事,聞望可以服衆者而處之。況今荐經多亂,國步杌捏,以言乎政府,則百僚失職,庶事皆隳,憂虞澒洞,匡濟無策,以言乎惠局,則貢賦多滯,封樁俱虛,支調不繼,軍民失哺,此正危急存亡之秋也。曩者聖諭,深軫治要,辭旨懇摯,規模宏遠,君臣上下,亟宜洗心易慮,振紀立政,續幾墜之天命,收已散之人心,不宜循常蹈故,復尋前轍也。凡摠裁庶務,自有體國之大僚,而朝夕承辦,其責亦重,豈容如臣空疎戇妄,而廁跡於其間哉?至若小司農之職,雖是宿趼,已試無效,亦不當一向虛縻,徒增罪戾。伏乞聖明,俯賜鑑諒,將臣本兼諸職,竝許鐫免,置臣冗散,俾得隨分自效,實公私幸甚。臣無任云云。答曰,省疏具悉。此時此任,何可輕遞?卿其勿辭行公。
領敦寧金炳國,領議政沈舜澤,判府事金弘集,右議政金炳始箚曰,伏以庭鞫有日,盤覈纔畢,輸款諸凶,皆已伏法,而此惟誅黨而已,元凶巨慝,尙此假息於天壤之間,國恥未雪,君讐未復,臣等沬飮之忱,益難按抑。第玉均等五賊及凶徒之出於鞫招者,或在逃而未捕,或已斃而未戮,因是而王府誅殛之典,尙爾稽緩,使此窮天亘宙載籍所無之凶逆,首領尙完,支屬自如,非但神人之憤鬱而轉激,事理舛戾,莫此爲甚。今此諸賊之爲極逆大憝,不待更覈,而斷案已著,臣等謂亟令王府,一一核閱,勿論在逃已斃,先行按律定罪,昭揭天憲,在逃者另飭詗捕,已斃者竝加追戮,至於應坐收司之節,皆依律擧行,俾得夬正邦憲,少洩輿憤焉。取進止。答曰,省箚具悉。今悉鞫獄,治其黨與而已,渠魁未捕,先論支屬,其可曰,快伸王章乎?應坐收司中英植孥戮一事,已允於臺箚之批矣,卿等其諒之。仍傳曰,此批答,遣史官傳諭。
大司憲洪鍾軒,大司諫李鳳九,掌令金基龍,持平金命基,正言李羲鳳等聯名箚曰,伏以自天地剖判以來,亂逆之至凶絶憯者,豈有如今此諸賊乎?惟彼醜類,寔繁有徒,一從遊覽異域,輒肆狂淫,藐視本國,開門揖盜,甚於王鎔,賣國求利,過於蘇循。負塗之豕,已載一車,而終乃要挾外寇,動逼乘輿,儵忽之頃,駴機迫急,當是之時,天地爲之霿翳,神鬼爲之熛怒,擧國臣民,莫不蒼黃憤迫。直欲生臠此諸賊,而賴天之靈,宗社危而後安,日月重昭,氛祲永靖,而噫,彼元凶巨慝,潛形遁跡,尙此假息覆載之間,臣等沬血飮泣,寧欲無言?第伏念,今番鞫廳,伏法之群凶,皆其死黨,或聚首謀逆,或攘臂行凶,或以傔隷效力,或以兄弟知情,皆當草薙禽獮,痛絶根株。臣等謂點乭以下諸賊,竝施極律,以嚴天討,以正人紀。且玉均·泳孝·光範·載弼等令王府拿囚之命,今旣屢月,尙未就捕,擧國憤恨,孰甚於此哉?伏願聖明,廓揮乾斷,更加嚴勅,刻期詗捕於邦域,一邊購求於隣國,設鞫訊覈,快正典刑,已死之英植則亟施孥戮之典,俾重邦憲而洩輿憤焉。取進止。答曰,省箚具悉。點乭以下諸賊,已有處分,勿煩,英植事依施。
上在昌德宮。停常參·經筵。
柳芝榮啓曰,左副承旨申泰寬,右副承旨金學洙,今日不爲仕進,竝卽牌招,何如?傳曰,允。
又啓曰,本院今秋冬等褒貶,當爲磨勘,而行都承旨李憲稙不爲仕進,不得如例磨勘之意,敢啓。傳曰,知道。
傳于柳芝榮曰,傳香承旨,馳詣宗廟·景慕宮,奉審摘奸以來。
傳于柳芝榮曰,金吾堂上竝許遞,今日政差出。
兵曹口傳政事,大護軍朴瑄壽,副司果李濟承,以上竝單付。
柳芝榮,以吏曹言啓曰,新除授安邊府使朴齊敎戶奴呈狀內,矣上典身病沈重,萬無赴任之望云。其身病旣如是,則有難强令赴任,罷黜,何如?傳曰,允。
又以吏曹言啓曰,中學敎授金思準,南學敎授洪晉游,西學敎授許,繕工監假監役官蔡象麟·姜道致·宋台濂俱以身病,呈狀乞遞,竝改差,何如?傳曰,允。
又以吏曹言啓曰,東學敎授林羲相以其身病,呈狀乞遞,改差,何如?傳曰,允。
又以吏曹言啓曰,狼川縣監玄昔運戶奴呈狀內,矣上典受由上京矣,身病猝重,萬無還官之望云。其身病旣如是,則有難强令還任,罷黜,何如?傳曰,允。
又以兵曹言啓曰,宣傳官李恒儀,內禁衛將李敏皐,兼司僕將王謹鎬,五衛將鄭煥堯·金炳旭·申源朝·崔迎春,忠壯衛將申錫圭,景福宮衛將李日根,文臣兼宣傳官兪鎭沃,宣傳官金昌模俱以病難供職,呈狀乞遞,竝改差,卽接守門將廳牒報,則守門將崔文卿,無難闕直,賦性橫悖,不與比肩作僚云,汰去,何如?傳曰,允。
又以兵曹言啓曰,每都政,新資五窠例爲差出,而營將·中軍·僉使姑無準二十朔者,就其中朔數最多者,依已例推移內遷,何如?傳曰,允。
傳于柳芝榮曰,左副承旨·右副承旨許遞,前望單子入之。
柳芝榮啓曰,臣吏·兵批兼進之意,敢啓。傳曰,知道。
有政。吏批,行判書李鎬俊進,參判鄭泰好牌不進,參議姜在外未肅拜,右承旨柳芝榮進。以尹相翊爲副應敎,梁憲洙爲工曹判書,沈東臣爲同敦寧,鄭憲時爲敦寧都正,李寅命爲知經筵,吳尙鉉爲掌樂正,卞鋈爲兵曹佐郞,趙鼎九爲東學敎授,金用圭爲中學敎授,趙秉聖爲南學敎授,朴岐勳爲西學敎授,金命洙·元世喬·韓鼎珩爲假監役,申泰寬爲安邊府使。典圜局幫辦單李應俊,校書判校方孝隣今加通政,滿三十朔,依法典陞堂上。
兵批,判書金允植進,參判穆麟德病,參議任冕鎬病,參知朴海哲入直,右承旨柳芝榮進。以沈宜弘·具然泓爲同訓鍊,徐廷圭爲宣傳官,任衡準爲內禁將,柳珽爲兼司僕將,李敎性·金光默·洪謹周·趙存斗爲五衛將,洪秉悳爲忠翊將,韓圭東爲忠壯將,李祚憲爲景福將,任翼尙爲慶熙將,李範晉爲文兼,申暹熙爲守門將,姜彝會·李昌翼爲宣傳官,張禹植爲忠淸兵虞候,崔興寬爲注文僉使,馬振河爲古群山僉使,宋秉祜爲許沙僉使。華寧殿守門將單李敦祜,赴戰嶺別將單韓文國,牛嶺別將單金百烈,大護軍韓敬源,護軍李敎復,副護軍閔泳煥·李在敬·李道宰·趙東協·金學洙·申泰寬·方孝隣,副司直李在淳·李鳳奎·尹泰興·申克休·張錫裕·李容稙,副司果尹英秀·洪鍾憲,以上竝單付,尙州營將金禎根姑爲仍任事,承傳,及第李範疇·李龍九,副司果李基峻·金允元今加折衝,以上兵曹覆啓判下。
吏批再政。以趙秉世爲右尹,兪鎭沃爲狼川縣監,曺錫輿爲判義禁,朴瑄壽爲知義禁,張錫龍·申獻求爲同義禁。
兵批,再政。以具志爲守門將,韓承洛爲部將。同知單李祚憲,僉知三單,柳珽·李敎性·金光默,加設單趙存斗,副護軍李範疇·張基南·許在瓚·李龍九,以上竝單付。
吏批,三政。左尹單趙秉世,右尹單嚴世永。
柳芝榮啓曰,行都承旨李憲稙,不爲仕進,左承旨朴周陽廚院進,左副承旨·右副承旨,前望未下,同副承旨李敎夏牌不進,院中只有臣一人,伴直無人。左承旨所當牌招,而拘於廳規,不得請牌,何以爲之?敢稟。傳曰,牌招。
承旨前望單子入之,洪承穆·李正來落點。
柳芝榮啓曰,左承旨朴周陽牌不進,伴直無人。新除授同副承旨李正來,卽爲牌招,何如?傳曰,允。
傳于柳芝榮曰,前後營使申正熙起復,仍任前職。
傳于柳芝榮曰,典圜局委員李應俊幫辦陞差,令該曹下批。
柳芝榮,以議政府言啓曰,向以變亂事實,追付奏文之意,啓稟蒙允矣。令文任備細撰出,齎奏官典圜局幫辦李應俊,差送,何如?傳曰,允。
又以奎章閣言啓曰,明日,卽書香閣望奉審日次,臣進詣擧行之意,敢啓。傳曰,知道。
又以左右捕廳言啓曰,謹依議政府草記批旨,賊害日本人從犯罪人元漢甲,出付軍門,大會軍民,梟首警衆事,允下矣。臣廳在囚罪人元漢甲,出付別營之意,敢啓。傳曰,知道。
又以親軍別營言啓曰,罪人元漢甲,大會軍民於蔓川坪,梟首警衆之意,敢啓。傳曰,知道。
大司憲洪鍾軒,大司諫李鳳九,掌令金基龍,持平金命基,正言李羲鳳等聯名箚曰,伏以臣等以鞫獄已酌處罪人及未就捕凶逆事,聯陳沫飮之忱,冀降允兪之音,及伏奉批旨下者,英植事,卽蒙處分,少洩憤鬱,而似此巨慝,不可但以孥戮而止,亟施适·雲之律,以正典憲,八賊事,以勿煩爲敎,臣等愕然失圖,不勝惋歎之至。噫,彼點乭以下諸逆,亦皆群凶死黨,萬古大憝也。梟腸獍肚,蛇盤蚓結,陰謀祕計,莫不參犯,反節凶窩,已悉掀露,究厥情跡,與奉均輩,一而二也,律止藁街,未施瀦澤,王章由是有絀,輿情由是益沸。至於玉均等四凶,渠亦自知其罪犯,難容覆載,敢越重溟,尙漏法網,實是南狩之大首,禹鼎之逃形,千斬猶輕,而三尺未伸,神人之憤,尤復如何哉?伏乞聖明,更加三思,已伏諸罪,竝施極律,仍行聲明於隣邦,緹騎馳捕,應坐收司之節,按律先施,夬正典刑焉。取進止。答曰,省箚具悉。已諭於前批,勿煩。
校理李基肇,副校理盧泳敬·李建永,修撰李承淵·李範晉,副修撰洪學周等聯名箚曰,伏以噫嘻痛矣,亂臣賊子,何代無之,而豈有如今之諸賊窮凶劇逆乎?惟彼醜類,寔繁有徒,醞釀悖惡,輒肆淫巧,遊歷異域,久懷賣國,而終乃開納外寇,脅迫乘輿,俄忽之頃,駴機危逼,天地晦盲,鬼神憤怒,擧國臣民,莫不蒼黃憤迫。直欲食其肉衣其皮,而何幸皇天隲佑,宗廟復安,日月回泰,氛祲永靖,而噫,彼元凶巨慝,潛形遁跡,尙此假息於覆載之間,臣等膽戰骨掉,寧欲無言。第伏念,今番鞫廳伏法之群凶,皆其黨與,而頭會謀逆,攘臂行凶,以傔隷而效力,以兄弟而知情,皆當草薙禽獮,痛絶根柢。臣等謂點乭以下諸賊,竝施極律,以嚴天討,以正人紀。且玉均·泳孝·光範·載弼等令王府拿囚之命,今屢月,尙未就捕,擧國憤恨,孰甚於此哉?伏願聖明,廓揮乾斷,更加嚴飭,刻期詗捕於邦域,一邊購求於隣國,設鞫訊覈,快正典刑,俾重邦憲而洩輿憤焉。取進止。省箚具悉。已諭於臺箚之批矣。
草土臣洪淳馨疏。缺答曰,省疏具悉。卿之情理,雖切,今日所處之地,當以分義爲重,其勿更煩,卽爲行公。
上在昌德宮。停常參·經筵。
藥房提調金壽鉉,副提調李憲稙啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安,答曰,知道。世子宮·世子嬪宮,口傳問安,答曰,知道。
洪承穆啓曰,右副承旨李敎夏今日不爲仕進,卽爲牌招,何如?傳曰,允。
兵曹口傳政事,親軍後營使單申正熙,起復仍任前職事,承傳,議政府,親軍後營使單申正熙。
李正來啓曰,延祥詩春帖子製述人,旣已抄啓矣。弘文提學許傳,待明朝牌招,使之出韻科次,何如?傳曰,弘文提學許遞,前望單子入之。
弘文提學前望單子入之,尹滋承落點。
李正來啓曰,延祥詩春帖子,當爲出韻科次矣。新除授弘文提學尹滋承,待明朝牌招,何如?傳曰,允。
又啓曰,假注書方夏鎭有身病,勢難察任,今姑改差,何如?傳曰,允。
方夏鎭改差,代以朴永薰爲假注書。
傳于李正來曰,傳命誤傳之中官沈周鉉,罷職。
傳于李正來曰,傳敎誤傳之司謁,爲先汰去,令攸司照法嚴繩。
以右副承旨李敎夏牌不進罷職傳旨,傳于李正來曰,只推。
李正來啓曰,卽伏見諸道今秋冬等褒貶啓本,則平安監司閔應植,守令無一人居下,咸鏡北道按撫使趙秉稷,無一人居中居下,殊無嚴明殿最之意,竝推考警責,何如?傳曰,允。
又啓曰,卽伏見諸道今秋冬等褒貶啓本,則江華留守趙秉鎬,前忠淸水使梁柱星,全羅左水使李熙甲,慶尙左水使李熙善,邊將無一人居中居下,黃海水使閔致卨,平安兵使李鍾健,無一人居下,殊無嚴明殿最之意,竝推考警責,何如?傳曰,允。
李正來,以宗廟言啓曰,本府郞廳等今秋冬等褒貶等第,當爲磨勘,而堂上俱有實病實故,限內不得爲之之意,敢啓。傳曰,知道。
又以議政府言啓曰,卽見京畿監司沈相薰所報,則枚擧交河郡守鄭寅壽牒呈,以爲,前官在任時,適値歉荒,壬午條均廳納大同米每石二十一兩,免稅米每石十五兩三錢,太每石五兩七錢,癸未條惠廳納大同米,均廳納大同米每石四十兩,免稅米每石三十一兩,太每石十五兩式代錢,發令收捧,而以其所捧實數,今欲本色上納,則不足之數,殆過其倍,上項均·惠兩廳所納米,一從兩年所捧時價,特許代納爲辭矣。正供本有攸重,則固不當低昂,而觀於道報,殘邑事勢,實無以本穀責納,特依所請施行,使之趁速告勘事,行會,何如?傳曰,允。
又以議政府言啓曰,頃因畿伯所報驪州等六邑詳定,以本色責稅之意,覆啓行會矣,卽見該道臣沈相薰所報,則竹山甲申條各營各司排納錢五千一百兩,陽智甲申條各營各司排納錢一千九百十六兩,自辛巳詳定排納者,而見今責徵無處,不若蕩減之爲愈。驪州辛巳條宣惠廳大同米二百八十九石,到京江致敗,穀物腐傷,尙今愆滯,每石六兩式詳定代納,恐合便宜。豐德復設無幾,邑樣凋殘,而大同砲糧情費之夥數不足,馱價之糜費多端,塗抹末由,大同折半詳定,朔寧素以殘局,僻在最峽,四十八灘漕運之節,虛費日月,每有失手之歎,折半詳定代納,爲辭矣。今於本色出稅之後,竹山·陽智之公逋排充,旣沒其策,則不容無別般軫念,兩邑各營各司甲申排納條,竝爲蠲蕩,驪州臭載米,徵捧末由,淸帳無期,特令以其時時價代納,豐德復邑幾年,汔未就緖,朔寧險灘運漕,民情可恤。竝以已許之限年,大同折半詳定,而朔寧則太邊,依前勿論事,分付,何如?傳曰,允。
又以議政府言啓曰,今甲申年秋冬等褒貶,當爲等第,而臣等俱有身病,限內不得磨勘之意,敢啓。傳曰,允。
又以中樞府言啓曰,本府郞廳及醫員·錄事等今年秋冬等褒貶,當爲等第,而領中樞府事臣宋近洙,判中樞府事臣申應朝,臣金炳德俱爲在外,臣金宏集有身病,限內不得磨勘之意,敢啓。傳曰,知道。
又以敦寧府言啓曰,府郞廳等今秋冬等褒貶等第,當爲磨勘,而以領事金炳國有身病,不得爲之之意,敢啓。傳曰,知道。
又以儀賓府言啓曰,府郞廳今秋冬等褒貶等第,當爲磨勘,而南寧尉臣尹宜善有身病,限內不得爲之之意,敢啓。傳曰,知道。
又以忠勳府言啓曰,本府今甲申年秋冬等褒貶,當爲磨勘,而有司堂上完陵君臣李景宇,鈴春君臣尹榮信,俱有身病,無以備員,限內不得爲之之意,敢啓。傳曰,知道。
又以耆老所言啓曰,本所堂上多有身病,無參座之人,今甲申年秋冬等褒貶,限內不得磨勘之意,敢啓。傳曰,知道。
又以吏曹言啓曰,本曹所屬司饔院官員等矣今秋冬等褒貶,當爲等第,而因本院都提調有故,不得磨勘之意,敢啓。傳曰,知道。
又以戶曹言啓曰,時御所內各司,依定式發遣本曹正郞臣李禧龍與兵曹參知臣朴海哲,佐郞臣韓白奎,東所衛將臣李儒行,西所衛將臣朴興植,南所衛將臣閔德顯,北所衛將臣洪祐大眼同看審,則姑無雨漏處之意,敢啓。傳曰,知道。
又以戶曹言啓曰,本曹郞廳·員外郞及所屬各司官員等今甲申秋冬等褒貶,當爲磨勘,而臣永壽有身病,限內不得磨勘之意,敢啓。傳曰,知道。
又以漢城府言啓曰,本府郞廳及五部官員今甲申年秋冬等褒貶,當爲等第,而判尹臣閔種默有身病,限內不得磨勘之意,敢啓。傳曰,知道。
又以宣惠廳都提調意啓曰,本廳郞廳等今甲申年秋冬等褒貶,當爲等第,而臣等俱有身病,限內不得磨勘之意,敢啓。傳曰,知道。
又以禮曹言啓曰,今此所屬各司官員等褒貶時,光陵參奉李寅承與判書臣李世宰,有應避之嫌,不得同議磨勘,別啓本以入之意,敢啓。傳曰,知道。
又以禮曹言啓曰,各陵園·本曹郞廳·員外郞·四學童蒙敎官·通禮院·圖畫署官員等今甲申年秋冬等褒貶等第以入,而宗廟署·社稷署·永禧殿·景慕宮·承文院·成均館·奉常寺·典牲署·掌樂院·禮賓寺·東西氷庫·觀象監·內醫院·司譯院·典醫監·東·南·北關王廟官員等褒貶,各其司領事·都提調·提調及堂上有故,或不備,不得一時磨勘之意,敢啓。傳曰,知道。
又以奎章閣言啓曰,景慕宮望廟樓,今望奉審無頉之意,敢啓。傳曰,知道。
又以奎章閣言啓曰,本閣今年甲申年秋冬等褒貶,當爲磨勘,而提學二員,直提學一員,直閣·待敎俱未差,不得擧行,外閣褒貶,亦不得爲之之意,敢啓。傳曰,知道。
又以春秋館領監事意啓曰,本館今秋冬等褒貶,當爲等第磨勘,而以堂上·郞廳不備,不得爲之之意,敢啓。傳曰,知道。
又以藝文館言啓曰,本館今秋冬等褒貶,當爲等第磨勘,而以堂上·郞廳不備,不得爲之之意,敢啓。傳曰,知道。
又以弘文館言啓曰,新除授副應敎尹相翊,卽爲牌招察任,何如?傳曰,允。
又以弘文館領館事意啓曰,今秋冬等本館褒貶,當爲等第磨勘,而以大提學不備,限內不得爲之之意,敢啓。傳曰,知道。
又以侍講院言啓曰,今秋冬等褒貶,當爲等第磨勘,而師沈舜澤有身病,傅·貳師俱爲未差,限內不得爲之之意,敢啓。傳曰,知道。
又以親軍左營言啓曰,謹依下敎,戰亡兵丁別單書入之意,敢啓。傳曰,知道。
又以親軍後營言啓曰,謹依下敎軍功人別單書入之意,敢啓。傳曰,知道。
又以兵曹言啓曰,今甲申年秋冬等褒貶等第,磨鍊以入,而曹所屬司僕寺·典設司·訓鍊院官員等褒貶,因各其司提調及堂上有故,不得一體磨勘之意,敢啓。傳曰,知道。
又以兵曹言啓曰,今甲申年秋冬等褒貶啓本中,刀擦三處之意,敢啓。傳曰,知道。
又以刑曹言啓曰,屬司典獄署官員等今秋冬等褒貶,本曹參議,例與刑房承旨,同爲磨勘,而該房承旨有實故,限內不得磨勘以入之意,敢啓。傳曰,知道。
又以義禁府言啓曰,今秋冬等府郞廳褒貶等第,當爲磨勘以入,而堂上有故,限內不得擧行之意,敢啓。傳曰,知道。
又以義禁府言啓曰,咸鏡監司鄭基會啓本內,安邊前府使尹祖榮,不可以已遞而勿論,其罪狀,令攸司稟處事啓下矣。尹祖榮下去江原道伊川地云,依例發遣府書吏,拿來,何如?傳曰,待待命拿囚。
又以義禁府言啓曰,卽因兩司及時·原任大臣箚子,罪人英植施以孥戮之典事,批旨允下矣。罪人英植以謀反大逆不道凌遲處死律施行,而其父母妻妾子女,祖孫兄弟姊妹,子之妻妾,伯叔父兄弟之子,年歲姓名存沒居住,令漢城府考出帳籍,亦爲分付五部及各該道,應坐諸人一一査出,修成冊報來後,兄弟妻妾用适·雲例擧行,而籍沒家産,破家瀦澤事,令各該司捧承傳,擧行,何如?傳曰,允。
又以工曹言啓曰,今秋冬等褒貶,當爲磨勘以入,而判書臣梁憲洙未肅拜限內不得爲之之意,敢啓。傳曰,知道。
吏曹啓目,行副護軍金性均名字,改以性圭,行副護軍金定均名字,改以定圭,前學官金悌均名字,改以寅圭,前別提徐光翼名字,改以丙翼,檢書官金能均名字,改以冕圭,前府使李熙正名字,改以熙重,公事官李鉉九名字,改以鉉國,副司果金星均名字,改以星圭,前令金泳均名字,改以泳圭,出身吳泳鎭名字,改以台泳,副司猛金在弼名字,改以在䛃,顯隆園參奉金志均名字,改以敬圭,宣傳官金昌模名字,改以興模,濟用主簿韓應輔名字,改以應一事爲等如,告狀,依例令藝文館給帖,何如?啓,依允。
大司憲洪鍾軒,大司諫李鳳九,掌令金基龍,持平金命基,正言李羲鳳等聯名箚曰,伏以今番亂賊,卽窮天地亘萬古所無之大逆也,凶彼巨慝,及其醜類,雖千剮萬戮,猶不足爲雪國恥而伸輿憤。或有徑斃,或有在逃,鞫而結案者,亦或有律輕而法屈,臣等所以洊陳沫飮之章,不得請則不敢止,及伏奉批旨下者,兪音終靳,實不勝抑菀之至。噫,彼玉均·泳孝·光範·載弼等窮凶絶悖之跡,擢髮亦難數,寢皮有餘惋,當場失捕,至今假息,已是刑政之大失,而厥罪有浮适·雲,則其律宜先孥籍。英植則雖施追戮之典,尙遲極律之加,至於點乭·允相,本是蟣蝨之賤,俱參鬼蜮之謀,其凶肚逆腸,與奉均輩四賊,少無異焉。弘植等五賊前後行凶,至祕且憯,則非但知情而已,吳昌模之鞫庭爰辭,端緖掀露,而鬼誅先加於圜扉,亂領未懸於藁街,遲晩,雖不及捧,正律,當與諸凶一施。若乃生徒逆類,綢繆陰謀,奔走助惡,以至和應外寇,戕殺宰輔,究厥凶獰,直是幾箇重模,而或斃或逃,未正典憲,是可曰,國有三尺乎?謹按大明律曰,凡謀反及大逆,但共謀者,不分首從,皆凌遲處死,由此言之,實無首從之可別,而皆宜置極典,明矣。伏願聖明,淵然深思,廓然遠覽,在逃玉均等四凶及諸賊,竝刻期逮捕,快正刑章,雖未逮之前,收司應律,不可一日稽矣。英植及點乭·允相竝依奉均等已施之律,弘植等五賊與昌模及生徒,出於鞫招,而已斃者,在逃者,亟令王府覈査其名,竝施孥戮,俾邦憲嚴而衆憤洩焉。取進止。答曰,省箚具悉。已有前批,勿煩,昌模事及凶徒已斃者,一例依施。
副應敎尹相翊,校理李基肇,副校理盧泳敬·李建永,修撰李承淵·李範晉,副修撰愼炳佑·洪學周等聯名箚曰,伏以臣以鞫獄已酌處罪人及未就捕凶逆事,聯陳痛惋之忱,冀降允兪之音,及伏奉批旨,以已諭於臺箚之批,爲敎,臣等相顧抑鬱,繼之以憤惋之至。噫,彼點乭以下諸逆,亦皆群凶死黨,萬古大憝也,梟腸獍肚,蛇盤蚓結,莫不參犯反節,凶窩已悉掀露,究厥情跡,與奉均輩一而二也,而律止藁街,未施瀦澤,王章由是而未伸,輿情由是而益沸。至於玉均等四凶,渠亦自知其罪犯,難容於覆載,敢越重溟,尙漏法網,實是南狩之大首,禹鼎之逃形,千斬猶輕,而三尺未伸,神人之憤,尤復如何哉?伏乞聖明,更加三思,已伏諸罪人,竝施極律,仍行聲明於隣邦,緹騎馳捕,應坐收司之節,按律先施,夬正典刑焉。取進止。答曰,省箚具悉。已諭於臺箚之批矣。
上在昌德宮。停常參·經筵。
李正來啓曰,知義禁朴瑄壽,同敦寧沈東臣除拜後過三日,不爲出肅,竝依定式推考警責,仍卽牌招察任,何如?傳曰,允。
又啓曰,卽伏見京畿監司沈相薰,開城留守趙準永,全羅右水使李容觀,平安監司閔應植,咸鏡北道按撫使趙秉稷等今秋冬等褒貶啓本,則邊將無一人居中居下,殊無嚴明殿最之意,竝推考警責,何如?傳曰,允。
行大司憲洪鍾軒,行大司諫李鳳九,掌令金基龍,持平金命基,正言李羲鳳等啓曰,噫嘻痛矣,國榮之通天罪惡,萬戮猶輕,千剮難贖,而尙屈王章,是可,曰國有常刑乎?噫,諸賊之眼無國母,姿行胸臆,危逼之逆節,憯毒之凶計,暗相綢繆,罔有紀極,主張者榮賊。亂逆之犯分干紀者,從古何限,而豈有若此賊之至凶極悖者乎?雖以弘·瞻之凶肚,來·黯之毒手,未足以喩其惡也。此實載籍所無之極惡大憝,而聲討未加,鬼誅先及,一國之公憤,鬱而未洩,三尺之邦憲,久猶莫伸,至今追思,不覺骨靑膽掉,而髮豎眦裂也。當此義理大明,凶逆嚴討之時,藥院之日記,旣已査出,臺臣之緘辭,如是明的,則追奪之當律,不容一刻少緩也,決矣。千罪萬惡,咸萃一身,製給凶疏,沮遏大計,煽動人心,潛圖國脈者,已有浮於莽·溫之凶,而幸賴我正宗大王廓揮乾斷,特降允兪,而傳旨未卽頒下,典刑尙稽夬施,神人之憤惋,容有極哉?請物故罪人國榮,亟施孥籍之典。噫嘻痛矣,賊裕之罪,可勝誅哉?辛酉夏一疏,包凶蓄禍,暗售梟獍之腸,都人尹姞等句語,排布陰譎,曲堗徙薪之援比,指意凶憯,卽此一段,其沮戲大婚之凶肚,背馳正宗大王之逆節,綻露無餘。渠以今日北面之臣,乘國運不幸之時,而疑亂熒惑,潛圖不逞之計,是可忍也,吁亦憯矣。亂臣賊子之干常犯紀,從古何限,而豈有若此賊之窮凶絶悖者哉?且其所納爰辭,見捉文書中,不道不滿之說,愈出愈凶,至於外朝不知之言,詩句引用之意而極矣,而末乃以渠之傍祖權鞸時事,隱然自況者,尤何等窮天地所無之極逆大憝也?凡在橫目之列者,莫不骨驚膽掉,手磔口臠,而賦性獰慝,忍杖抵賴,王章未伸,鬼誅先及,神人之憤痛,容有極哉?噫,原疏之陰憯,逆腸難掩,鞫招之凶慝,斷案已成,雖未及結案,便是已結案之劇逆,而且於安默·魯賢·在民三賊伏法之後,其凶謀逆節,尤益彰著,此與身死旣久之後追律之例,大異焉,不可援用尙魯追施之律。請物故罪人裕,亟施孥戮之典。噫嘻痛矣,今此鍾·振兩賊之凶,思之膽掉,言之骨冷,其陰謀逆節,璉·适之今又出也,凶言悖說,雲·海之所不道也。是乃窮天地亘宇宙之極惡大憝,雖幸天討略行,王章少伸,尙何足快雪神人之憤也哉?鍾一則藉其門蔭,獲沾祿仕,國家何負於渠,而梟心獍腸,與生俱生,幸西賊之有警,則曰,當爲蜀漢,分院兵助勢之策,湖南伯得差之願,無非劇逆之斷案,而乃與振采·友文等,結爲血黨,五字八字之凶言,猶爲不足,而必以二字至不道之言,和應於合有變通之說,甚至街路上訩訛而極矣。振采則伎倆妖慝,行止閃忽,出沒京鄕,左道誑惑,連腸接肚於鍾一·光友之徒,憑藉讖緯之書,濟其邪誕之術,二萬石軍糧之積庤,縉紳家火具之潛埋,指卯日而擧事爲期云者,莫非做作妖言,煽動人心之計,而至於第一子指擬之目,十三日至凶之說,與鍾一一而二二而一,似此古今所無之逆,不可只施治逆之常典。适·雲已行例,不用於此兩賊而將何施乎?請大逆不道罪人鍾一·振采竝施适·雲之例。逆賊友文,跡本卑微,性又奸慝,投身於鍾一,甘作爪牙,許心於振采,結爲兄弟,托鍾一於振采則謂以可用,薦振采於鍾一,則稱有神術。逆賊光友,本以鄕曲賤孽,托爲凶徒死士,父事振采,兄事友文,欲輸軍糧則轉致南陽,凡爲群凶之指使,率皆挺身而樂赴,將臣家將欲火攻,所營,何事?店舍綢繆之言,致後丁寧和應,南中兵火之說,延壽爛熳酬酢,卽此數段,已足爲諸賊之眞贓斷案,至於正月十三日凶言,卽是窮宙亘宇所未有所未聞之極逆情節,而無不參聞,無不參知,則罪止誅身,失之太輕,王章不嚴,輿憤未洩。請逆賊友文·光友加施孥戮之典,致後·延壽竝施孥籍之典。噫嘻痛矣,亂臣賊子,從古何限,而豈有如榮瑾之窮凶絶悖者乎?本以鬼蜮之性,素蓄梟獍之心,親密守禎,而結爲死黨,延接鳳周,而相與同室,綢繆謀議,打成一片。論災異於南山,而肆發憯悖之說,觀奇貨於北謫,而先倡負來之言,醞釀則嘯聚武士也,設施則乘夜火攻也,惟其狡譎飾辭,頑毒忍杖,亂逆之端緖,雖無盡輸,凶憯之情節,無不參涉,神人之所共憤,覆載之所難容,萬戮猶輕,三尺已施,而不可誅止其身,失之太輕。請謀反大逆不道知情不告罪人榮瑾亟施孥戮之典。噫嘻痛矣,崔鳳周·李奎和之罪,可勝誅哉?今番鞫獄,卽窮天地亘萬古所未有之一大變怪,鳳周凶謀逆節,無不同參,一而二二而一也。旣已稱款於知情,則豈可有貸於王法乎?又此李奎和則接肚於賊禎,連脈於逆瑾,思樂禍亂,圖爲不軌之陰祕,糾結計議,已出衆招之丁寧,端緖旣著,盤覈未竟,則亦何以從輕而發配乎?似此諸賊之至凶絶悖,一串貫來,厥罪惟均。是皆殪殄滅之無遺者,而元惡未服常憲,兩賊尙逭當律,酌處之成命遽降,憤鬱之輿論轉深,言之膽掉,思之骨,此而謂無所躬犯而容之,謂不足深誅而貸之,付之惟輕,不施極律,則伏莽之戎,燎原之漸,豈不大可懼哉?請楸子島安置罪人崔鳳周,黑山島定配罪人李奎和,更爲設鞫得情,快正典刑焉。噫嘻痛矣,朴載仁之罪,可勝誅哉?忠逆之殊,彝性之所易曉也,明張之急,分義之所難抑也。噫,彼載仁,雖是蟣蝨之賤,旣托仕籍,則不可但以遐土蠢氓,論,而腕把至憯之牘,目閱絶悖之說,則奔走號遑,來告之不暇,而偃息恬嬉,不思所以人得以誅之者,此曷故焉?若無平日綢繆於逆順凶馹,則憯牘悖說,胡爲而至哉?此必有所由然而然也。傳書兩漢之未卽執住,謂以覰氣色而遽逃,藏牘幾日而不爲告官,稱以値事機之巧湊,直不過鬼形之潛匿,鴞音之巧飾,負犯至重,干係甚大,宜其窮覈情實,殄絶亂萌,施以順·馹已施之律,而三尺不加,一縷尙貸,使之假息於海島之中,包涵於覆載之間,其可曰,國有典憲乎?臣等之相率聯籲,卽王章之所必伸,輿情之所共憤也,而聖度過加寬容,尙蘄兪音,益不勝抑鬱之至。請黑山島減死定配罪人載仁,亟令王府,嚴鞫得情,快施極律焉。噫嘻痛矣,鍾三之罪,可勝誅哉?所謂邪學,斁倫敗常,惑世誣民,國家無窮之憂,未有甚於此者也。渠旣參於朝籍,苟具彝性,豈或浸染,而乃反糾結異類,看作奇貨,或聚講習於深夜密室,或揚眉誇張於稠人廣坐,毁撤家廟,自歸禽獸之域,嘯聚徒黨,便成逋逃之藪,執手告別,事敎主如嚴父,甘心護法,尊邪書若神明。此是渠莫掩之眞贓罔赦之斷案,而及有王府拿來之令,脫身亡命,是心無父無君,變名易姓,其計至奸至慝,抵賴鞫庭,難化梟獍之腸,憑藉外國,罔非鬼蜮之情,鳳周,世濟其惡,天生戾氣,洋迫潛越醜類,包藏禍心,京闉之綢繆同室,甘爲凶魁,乃祖軍卒之稱,尙今唾罵,悖孫傳襲之惡,吁亦痛惋。潛懷賣國之凶圖,倡出無根之妖言,煽動一世,眩惑群聽,苟究情節,鍾三·鳳周,一而二二而一也。近日邪術之肆行,禍機之醞釀,無不根窩於此,深憂伏莽,何異黃巾綠林?禍將滔天,有浮洪水猛獸,何幸太陽中天,奸狀莫逃,快伸三尺之章,遄伏肆市之典,神人之憤,庶可少洩,而以此巨魁不可只誅其身而已。謀反不道罪人鍾三·鳳周,竝施孥戮之典。噫嘻痛矣,演承·洛承之罪,可勝誅哉?所謂邪孽醜類,種下生種,斁倫敗常,人不爲人,根深窩成,蔓延蔕固,貪財色而誑誘,嘯聚其徒黨,鋤而復萌,撲之愈熾,不知何樣禍機,伏在何地,其爲民國無窮之憂,將無止屆也。演承,渠以簪紳後裔,屢經芻牧之任,分已侈矣,榮固大矣。苟有一分彝性,宜思百倍報效,而反糾合邪徒,看作奇貨,凶如子登而是爲渠叔,妖如洛承而是爲渠弟,一門淫朋,同惡相濟,積年侵染,賦性至慝,鳳周·在誼,俱是邪窩,夤緣在誼,交通鳳周,惟一·大洙,無非邪類,相識惟一,親知大洙,詭謀祕計,明若串貫,而環連凶圖悖節,互相蛇蟠而蚓結,至於洋醜之敬一,乃是邪學之巨魁也。渡海潛來,隱形匿影,如非偏惑於此,則初無相從之時,而偕弟屈膝,前席之相禮甚恭,與婢慣面,內室之酒會頻來,通用錢貨,情誼倍加慇懃,輸送魚脯,饋遺從又絡繹,甘心設法,奉敎主若神明,聚首習講,視禍囿爲樂地,此是渠莫掩之眞贓罔赦之斷案,而鞫庭抵賴,難化猂毒之性,捕査緊干,焉逭鬼面之態?洛承,戾氣所鍾,天生凶狡,旣受學於尙敎,篤信邪書之傳習,又伴讀於鍾三,深結世好之舊誼,禮事幾萬里外禽獸不若之醜夷,陰包四十年間梟獍已成之腸肚,照洋鏡而觀洋畫,跡何祕於醞釀,倡妖言而造妖書,意專在眩惑,慫慂乃兄,膽滋奸黠之萌,聯絡同黨,打成逋逃之藪。蓋此指劃排布,最爲至憯絶慝,其在綢繆和氣,皆歸千罪萬惡,國人之曰,可殺,猶屬〈緩〉聲,王法之所必誅,不宜少淹,究厥情節,其兄其弟,卽一而二二而一也。近日邪說之肆行,皆緣此輩之接踵,憂深伏莽,何異白蓮黃巾?禍將滔天,有浮洪水猛獸,何幸天道孔昭,神理不僭,魯觀〈之〉斧鉞已施,禹鼎之魑魅莫逃,庶幾邦憲不墜,輿情少洩,而似此凶醜,不可只誅其身而止。請正法罪人演承·洛承亟施孥戮之典焉。噫嘻痛矣,鞫廳罪人晩植等之罪,可勝誅哉?渠以蟣蝨之類,敢懷虺蜮之計,嘯聚徒黨,醞釀排布,妖讖之煽惑,財貨之欺騙,已極罔赦之案,而南海出道之說,極其絶悖,德山募兵之計,尤是凶計,此是近古所無之逆節也。巨魁成七,雖是漏網,晩植等諸罪,陰謀祕計,心腸貫一,仇機毒天,情迹無貳,若不大加懲創,亟施典刑,則亂臣賊子,其將接踵而起,寧不大可懼哉?端緖旣露,鞫覈未竟,酌處之處分劇降,臣等愕然失圖,不勝抑鬱。請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖仲,智島減死定配罪人朴晩源,金甲島〈減死定配罪人〉成夏瞻,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老快施邦憲,以重獄體,俾伸輿論焉。噫嘻痛矣,亂臣賊子,從古何限,而豈有如今番鞫獄諸罪人之窮凶絶悖者哉?昌實·汝江,俱以蟣蝨之賤,素蓄梟獍之腸,邪術之沈溺而斁絶彝倫,異類之糾結而醞釀禍機,敢生射天之心,暗售賣國之計,遂至越層溟而招寇,稱亂沁都,引賊船而下陸,作變德山,此實窮天地亘萬古所未有之極逆大憝也。何幸天道孔昭,乾斷赫然,帳前親問之下,端緖畢露,奸狀莫逃,夬伸三尺之章,遄伏肆市之典,神人之憤,庶可少洩,而似此君讐國賊,決不可孥戮而止。苟有加於此之極律,則何不施於此賊乎?至於敦浩,亦一邪徒中巨慝,締結匪類,潛懷異圖,形迹極其誕祕,情節尤爲狡惡,與汝江,一而二二而一也。德山凶犯時,隨往同參,卽渠萬戮難貰之斷案,而陰謀祕計,多所與聞,凶肚逆腸,昭不可掩,今此只誅其身,不可蔽其罔赦之極罪。請謀叛大逆不道罪人昌實,謀反不道罪人汝江,亟施适·雲已施之律,知情不告罪人敦浩,施以孥戮之典焉。噫嘻痛矣,亂臣賊子,何代無之,而豈有如今日弼濟·岐鉉·玉鉉諸賊之窮凶極惡者乎?俱以覆載之所不容,神人之所共憤,宜其殪殄滅之,無遺育易種者,審矣。岐鉉則逋逃之主,而弼濟之奇貨也,玉鉉則奸凶之魁,而弼濟之根窩也,憑藉讖緯,煽動人心者弼濟,而岐賊,實爲主張,醞釀禍機,嘯聚徒黨者,弼濟,而玉賊,實爲謀主,雀盜之警,屢發於郡邑,萑戎之變,潛伏於嶺關,一境從以騷訛,百靈罹其凶害,究厥心腸,論其罪惡,則弼濟卽兩鉉也,兩鉉便一弼濟也。何幸神目如電,天網莫逃,三賊束手,一時授首,固知作孼者難逭有罪者必伏,而弼賊之律,旣施以适·雲之例,則今此岐·玉之罪,浮於弼賊,而反以弼賊之次律施之者,其非失刑之大者乎?請謀叛大逆罪人岐鉉,知情不告罪人玉鉉,一以弼濟所施适·雲之例,施之焉。噫嘻痛矣,亘萬古環六合所未聞所未見之極逆大憝,豈有如今番鞫獄諸罪人乎哉?應龍·潤根,俱以蟣蝨之迹,素蓄梟獍之腸,欺人騙財,一生所業,何事,貪利忘義,萬死不顧其身,觀燈詩之誦傳,挑成怨懟之階,祭山文之代綴,牢結凶慝之窩,四字隱語,罪有關於宗社,一句悖說,跡難容於穹隤。作之者應龍,而受頤指於潤根,寫之者潤根,而得手法於應龍,兩箇凶種,打成一塊,前後唱和,綢繆醞釀,其實一而二二而一也。何幸天道孔昭,乾斷赫然,帳前親問之下,奸狀莫掩,端緖畢露,夬伸三尺之章,竝伏肆市之典,神人之憤,庶可少洩,而似此君讐國賊,決不可戮其身而止。請犯上大逆不道罪人應龍·潤根,竝施适·雲之例。至於古今島減死定配罪人金應鳳,金堤郡定配罪人金俊文,亦與凶徒,同惡相濟者也,揆以王章,不可島配而止。亟施邦憲,以重獄體焉。噫嘻痛矣,亂臣賊子,從古何限,而至於今日鞫廳諸罪人等言之,沈聃應之符同,金應淵之連腸接肚,驗察之聽計從令,往會則林根實之和應,蛇蟠蚓結,鵂鳴狼逐,或有主謀者,或有合勢者,心腸貫一,情迹無貳,端緖旣露,鞫覈未竟,酌處之命,遽下,憺然失圖,不勝憂慨。請光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察等,亟令王府,更加嚴鞫,快正邦憲,以重獄體焉。噫嘻痛矣,今番鞫獄諸罪人,卽振古以來所未有之極凶絶悖者也。哲均,厚被國恩,濫躋梱帥,苟有一分秉彝,宜思百倍圖報,而奈其陰譎之狀,奰慝之情,便成技癢,嘯聚匪類,甘作窩主,信惑雜術,釀成禍機,李觀一之邀致密室,無事不議,朴景良之附耳細語,有言皆從,海舶打疊,反思用術而驚動,火藥暗投,竟售鬼辭而樂禍,凶節盡露,斷案已成。東根以蟣蝨之賤,常蓄虺蜮之性,伴觀一而同合,踪跡甚祕,招景良而分酌,腸肚相連,假月夜之赴飮,自底火塊之撲面,無非哲均之所指使,其凶謀祕計,與哲均一而二二而一也。至於善敎,性本凶戾,跡又詭譎,出沒京鄕,爲哲均之狎客,締結術數,爲觀一之薦主,不待刑訊,渠自輸款,今不可只誅其身而止。請謀叛不道罪人哲均·東根,知情不告罪人善敎,竝施孥戮之典焉。噫嘻痛矣,亂臣賊子,從古何限,而豈有如今番鞫獄諸罪人之窮凶絶悖者乎?秉淵,鬼蜮成性,梟獍其心,結遵賢爲神交,蓋其醞釀之有素,使春晩爲義子,以之奔走而使役,爲氣脈之先占,乃敢自誇相術而自負,潛圖不軌,僞作宮奴而掌庫,已極設心之巧,辦備戎器而私庤,欲待時而動,求埋神戈而缺莫非出於妖慝,爲計至憯,凶圖莫掩,逆節畢露,此亘萬古所未有之極逆大憝,何幸天道孔昭,罪人斯得,似此凶逆之賊,不可孥戮而止。苟有加於此之律,則何不施於此賊乎?啓豊,賦性凶悖,行己憯慝,狡如秉淵而結爲心腹之交,凶如遵賢而又復腸肚之連,搬運隱僻,若形影之相隨,造備器服,乃綢繆而和應,至於掌庫之受牌,甘作凶徒之窩窟,千金不惜,情可見於難測,一串如貫,凶則同於包藏,與秉淵一而二二而一也。豈可只誅其身而止?李英俊,渠之姓名,亦出賊招,而以其染疾,惟不得刑訊,一不盤覈,施以島配,亦有乖於鞫體。請謀叛不道罪人秉淵,亟施适·雲之律,知情不告罪人啓豊,加施孥戮之典,薪智島定配罪人李英〈俊〉,更令王府,設鞫得情,夬正邦憲焉。噫嘻痛矣。赫晉·祐秀·鳳周等罪,可勝誅哉?渠以鄕曲蟣蝨之跡,締結徒黨,糾合匪類,排布之源委,醞釀之脈絡,至凶絶慝,窮天地亘萬古之所未有極逆大憝也。向因傳敎下者,三罪人令本道用律,雖由於我殿下慮深張大,事從權宜之聖德,而其體至嚴,其法至重,則此獄之究,竟不可張大,慮深權宜而行者,明矣。今此道啓用辟,巨魁且殲,諸罪人窮凶餘罪,何可以孥戮而止,破瀦而斷乎?請處法罪人赫晉·祐秀·鳳周等諸罪人,亟施适·雲已施之律,使此王法伸而邦憲明焉。噫嘻痛矣,亂臣賊子,從古何限,而豈有如今番在鶴之窮凶極惡者乎?渠本蟣蝨之類,濟以梟獍之性,冒禁投匭,自托闢衛之名,肆意下筆,暗售怨懟之心,情節自歸憯慝,援引罔非悖戾,烈焰急缺,唱爲齊嶽楚咻之嚆矢,溫批恩綸,反擬衛君·宋帝之覆缺,敢曰,不能之句,逆腸已露,又爲無容之說,凶肚莫掩,喜事樂禍,犯分干紀,亘萬古所未有之凶孽也,擧一世所共誅之大憝也,魑魅莫逃,庶幾邦憲未墜,輿情少洩,似此凶逆,不可只誅其身而止。請犯上不道罪人在鶴,亟施孥戮之典焉。噫嘻痛矣,亂臣賊子,從古何限,而豈有如今番鞫獄諸罪人之窮天地亘宇宙極逆大憝乎?言之膽掉,思之骨靑。驥永·鼎鎬·哲九,俱以梟獍〈之性〉素蓄虺蜮之計,平日包藏,無非失志而怨國,積年醞釀,盡是稱兵而招亂,假托斥倭之名,敢售不軌之圖,會議內室,募人外道,龍虎兵之爲備,耀金門之突入,排布祕密,謂沁都之先犯,將京城之直向,凶謀奰慝,千金厚資,與時而自當,二字凶言,卜夜而設計,連腸接肚,殆同蛇蟠而蚓結,前唱後應,無異鵂鳴而梟應。請賊之至凶絶悖,一串貫來,厥罪惟均,而情迹難掩,端緖畢露,雖幸天討略行,王章少伸,尙何足以夬雪神人之憤也哉?以此惡逆,不可但以孥戮而止,被瀦而斷矣。請謀叛大逆不道罪人驥泳·鼎鎬·哲九等,亟施适·雲已行之律,以正邦憲焉。噫嘻痛矣,達善·斗榮·鍾海·鍾學·東述之惡逆,亘古所未聞所未見,而萬戮猶輕,千剮難贖。噫,彼諸賊,素以陰險梟獍之性,俱蓄狡譎虺蜮之心,與驥·鼎而同謀,甘作爪牙,會鍾街而合隊,自許顯領,給錢募軍,假托約日而伐倭,造燈爲號計,將乘夜而犯闕,傳都錄而遵約,做謀極惡,陷沁營而向京,其說至凶,內堂會議,混是不軌之黨,衆招同惡,無非莫掩之迹。究厥心腸,論其罪惡,則與驥·鼎·哲三賊,無處不議,無謀不參,明若串貫而環連,互相蛇蟠而蚓結,今此五賊之罪,浮於三賊,而乃反以三賊之若律施之者,其非失刑之大者乎?輿情憤鬱,國論沸騰,請謀叛不道罪〈人〉達善·斗榮·鍾海·鍾學與謀叛大逆知情不告罪人東述,竝施孥戮之典焉。噫嘻痛矣,今番鞫獄諸罪人,卽振古以來所未有之至凶絶悖者也,中鎬·然應·建燮·哲鎬·彙靖俱以鬼蜮之類,素蓄梟獍之性,綢繆締結,外雖托於伐倭,醞釀排布,內寬售於犯闕,擬稱左廂之號,陰謀畢露於造符,自詡六士之術,凶計莫憯於將斧,事貴神速,或恐携貳之端,假托偵探,反造凶逆之計,都錄執事,設始便同主張,片雲誕術,誑惑自是伎倆,究厥心腸,論其罪惡,則與驥·鼎·哲三賊三而五,五而三也。今此五賊之只誅其身,不足以蔽其罔赦之罪。請謀反不道罪人中鎬·然應·建燮,與謀反大逆不道罪人知情不告罪人哲鎬·彙靖,竝施孥戮之典焉。噫嘻痛矣,罪人李炳埴,素以陰險梟獍之性,同謀於徒黨,納招於鞫庭,萬戮猶輕,千剮難贖,邦刑未加,先致其身,以若罔赦之罪,亦不可以尋常處之,輿情憤鬱,國論沸騰。請物故罪人李炳埴,施以孥戮之典焉。噫嘻痛矣,世級漸降,人心日渝,千奇萬怪,群生疊出,而豈有如源進者乎?渠以簪纓之列,宜守謹飭之操,奈其賦性祕譎,行己閃忽,喜事之習,自來伎倆,樂禍之心,便成能事,忘肆樞機,殆同狂夫之不擇發,誹訕朝廷,專出小人之無忌憚,是豈臣分之所敢爲,抑亦淵鑑之所幽燭?特施惟輕之典,雖出包容之典,其於罰不蔽辜,何所畏而知懼。噫,莫嚴者,王章也,莫遏者,輿論也,此若不嚴加處分,則國綱將無以振肅,民志亦無以底定,聖鑑悉燭,王章少伸,乃施以賜死之典,猶未洩輿情之憤,臣等玆敢相率洊瀆。請罪人源進支屬,亟施散配,以正邦憲焉。噫嘻痛矣。應準·會正之罪,可勝誅哉?渠輩俱以世族簪纓,位著崇顯,其所敬畏,尤倍餘人,而至於撰咨議禮,不敬無畏之罪,掀露無餘矣。嗚呼,六月之變,亘萬古所未有,擧一世所共憤,而撰咨之文有曰,劫害相臣,仍犯王宮,旣曰,犯王宮,終曰,宗社生靈之福,當此天地翻覆日月晦塞之時,措辭間全無至慟底意,罔極中乃反以禍爲福,斁倫敗常,胡至此極,是可忍也,孰不可忍也?且以儀禮言之,衣襨從權之擧,何等大變禮,而全不審愼,只以數次疏啓,有若尋常塞責者然,遽爾磨鍊頒布,使中外縞素,惟臣民慟慨,苟有人理臣分,寧或若是?思之及此,孰不心寒而骨戰也?夫王章如或未伸,則國綱由是漸頹,豈不大可懼哉?兩罪人之所犯,其端雖異,三尺律之莫掩,厥罪惟均,旣施以賜死之典,猶未雪憤惋之心,臣等之不避煩瀆,以箚以啓,豈可已而不已者哉,關係旣重,處分惟輕,賜死罪人應準·會正支屬,竝施散配,以伸邦憲焉。噫嘻痛矣,亂臣賊子,從古何限,而豈有如今番賜死罪人之負犯哉?俱以梟獍之性,兼有蛇蚓之結,譸張誣逼,無所畏戢,怨懟之說,肆口無憚,陰奰之行,十目莫掩,至憯且凶,胡止此極?俱是乘時樂禍,包藏陰圖,萬有一分彝性,豈其肆然萌心哉?是可忍也,孰不可忍也?今此賜死諸罪人支屬之處分,尙未承蒙,臣等不勝抑鬱,玆敢相率荐瀆。請賜死諸罪人顯德·采夏·載晩·秉昌·宇熙支屬,竝施散配,亟降明命,以伸王章焉。噫嘻痛矣,亂臣賊子,人人得而誅之,春秋之大義也,大夫·國人皆曰,可殺則殺之,鄒訓攸載,今於白樂寬之罪,必以誅之而殺之者,以其窮天之極惡,極地之至凶莫遏,擧一世憤惋,不忍少須臾容貸也。渠本蟣蝨之蹤,兼以梟獍之性,久包禍心,敢投凶疏,字字是不道不敬,句句是無嚴無畏,至於言必稱下四字。且自乃今知,至民從節,詬天之猶不足而罵日焉,分犯之無所忌而誣上焉,有非在我朝鮮地爲殿下臣者,所敢生於心出於口,若是之悖也。此已萬戮之有餘罪,而又有所駭痛者,以殿下流竄之人,反謂之忠公,顯有黨同之迹,以今日朝廷之諸臣,竝擬之四凶,欲售網打之計,若其脫獄,雖不足深責於渠,而當日軍變,亘萬古所無,爲此軍之所脫者,必此軍之欲生者,此可以見賊情相連,烏得免亂黨之同律歟?厥罪罄竹而同書,其辟伏斧而無斧,若以島籬薄施,則豈可閟石莫掩乎?斷案已具,輿情轉沸。請濟州牧圍籬安置罪人白樂寬,亟令王府,設鞫得情,快正典刑焉。噫嘻痛矣,反國之逆,犯闕之賊,古或有之,而豈有如今番諸凶之至憯絶慝者乎?惟彼英植·泳孝·玉均·光範·載弼輩,俱是簪纓之裔,尙未毛羽之成,藉家勢而早登仙籍,受國恩而或通禁臠,始如胡孫街戲,持身酣媟,遂蓄狼子野心,出言背誕,及夫游歷日東,自謂遍觀天下,神魂迷蕩,視家邦如弊屣,行迹詭祕,認寇賊若同室,輸異類以肝膽,梟鳴鵂應,締凶徒爲心腹,蛇蟠蚓結,竟以賣國之習,乃作射天之擧,假托衛扈而半夜招寇,脅遷乘輿而幾日恣凶,襟紳環門而頓足,覲路塞矣,兵刃充庭而蹀血,良人殲矣。自除官爵,太阿倒在渠手,公肆猖獗,宗社幾危一髮,援師整隊而入,猶敢槍砲迎格,羽蹕間路而出,還復聲力阻搪,凡此戎首禍魁,雖食肉寢皮,不足以〈洩〉神人之憤,而一英植之當場剮戮,猶歎三尺之未伸,四凶賊之越海隱遁,尤貽一國之所恥,然則徑斃者之不卽追戮,而只施孥籍,已是枉法,在逃者之久未逮捕,而尙保支屬,大爲失刑,而點乭爲玉賊之爪牙,允相連逆範之腸肚,郵局之宴,氷洞之火,寅鍾之約,皆其主張,而已爲掀露,則直是大慝之鷹犬,凶窩之鬼蜮。弘植則旣同玉均泛海之舟,又引載弼犯宮之燈,粧撰雖巧,情迹莫掩,載昌則以弼賊之同氣,與孝·玉之黨惡,雖生髮之未燥,亦凶謀之悉參,興宗則通心肝於亂魁,作耳目於賊藪,變亂之釀起郵司,逋逃之指向仁川,已發就鞫之招,焉逭黨逆之律?興喆則托醫名而締結異國,包禍心而趨附賊臣,奸細之態,奰慝之跡,旣十手之所指,豈寸舌之可掉?英植則醞釀之謀,慣聞諸生徒聚議,憸黠之性,自詡小錦陵佩號,爲凶鍾而執杯相酬,遇逆孝而摻袖共問,凡此同惡相濟,非但知情不告。至若昌模,則素以韎韋之孽,相從潑皮之類,無職入闕,少無忌憚,仗劍立陛,顯有包藏,奉均·喜貞,卽其前矛,重模·昌奎亦是同窩,而鞫訊未竟,鬼誅先加,常刑猶絀,輿情益激。噫,禹鼎之逃,終必照燭之形,魯觀之誅,先須殄滅無遺,典憲一或墮壞,國憂亶在湫攸,寧不大可懼哉?請徑斃罪人英植加施适·雲之律,在逃罪人泳孝·玉均·光範·載弼等先行收司之典,謀叛罪人點乭·允相,物故罪人昌模,竝用極律,知情不告罪人弘植·載昌·興宗·興喆·英植亦施孥戮之典焉。答曰,不允,英植及點乭等事,勿煩,四賊及弘植等事,依允。
行大司憲洪鍾軒,掌令金基龍,持平金命基等啓曰,新除授執義鄭匡淵時在京畿果川地,掌令閔致亮時在慶尙道山淸地,持平李基東時在全羅道南原地,請竝斯速乘馹上來事,下諭,答曰,許遞。
正言李羲鳳啓曰,梟示罪人性世與極逆載榮,一而二二而一也。換着軍服,潛入宮庭,粧出纏帶,暗售網打,是何等排布設〈施〉,凶謀祕計也?設鞫七朔,禍根窩窟,竟未究覈,只施梟示之律,輿情之憤鬱,固無可言,而不可以已爲梟示,不施當律。請梟示罪人性世,亟施孥戮之典焉。
又啓曰,新除授司諫李晩容時在慶尙道禮安地,獻納李鍾律時在京畿高陽地,正言金東軾時在京畿竹山地,請竝斯速乘馹上來事,下諭。答曰,不允,下諭事,許遞。
傳于李正來曰,都憲許遞,前望單子入之。
大司憲前望單子入之,韓敬源落點。
李正來,以議政府言啓曰,本府文公事官金明圭以其實病,呈狀乞遞,減下,何如?傳曰,允。
李敎夏以親軍右營言啓曰,今日本營別抄兵丁砲放時,右哨官金敎煥,身爲一哨管領,莫重軍法,何等審愼,而違誤軍令,晩時來到之狀,萬萬駭然。爲先汰去,何如?傳曰,允。
又以刑曹言啓曰,傳曰,傳敎誤傳之司謁,爲先汰去,令攸司照律嚴繩事命下矣。謹按律文,則大明律制書有違條有曰,傳寫失錯者杖一百,罪人秦楨益,依此律文杖一百,懲勵放送之意,敢啓。傳曰,知道。
義禁府啓目,兵曹佐郞朴淇鍾,守門將具然煜等原情云云。傳旨內辭緣,泛稱遲晩,所當請刑是白乎矣,朴淇鍾段,曾經侍從,勿爲請刑,載在法典,議處,具然煜段,刑推得情何如?判付啓,依允爲旀,除刑推議處爲良如敎。
上在昌德宮。停常參·經筵。
李正來啓曰,二十一日,朝參日次矣,敢稟。傳曰,停。
傳于李正來曰,海防摠管李奎遠,東南開拓使差下。
李敎夏啓曰,卽者義禁府都事來言,時囚罪人朴淇鍾等,當爲議處,而判義禁曺錫輿呈辭受由,次堂例不得擧行云,何以爲之?敢稟。傳曰,判義禁許遞,前望單子入之。
判義禁前望單子入之,金有淵落點。
李敎夏啓曰,開坐事,命下矣。新除授判義禁金有淵,卽爲牌招,何如?傳曰,允。
行大司諫李鳳九,掌令金基龍,持平金命基,正言李羲鳳等啓曰,請物故罪人國榮亟施孥籍之典。措辭見上請物故罪人裕亟施孥戮之典。措辭見上請大逆不道罪人鍾一·振采竝施适·雲之例。措辭見上請逆賊友文·光友加施孥戮之典,致後·延壽竝施孥籍之典。措辭見上請大逆不道知情不告罪人榮瑾,亟施孥戮之典。措辭見上請黑山島減死定配罪人載仁亟令王府,嚴覈得情,夬施極律焉。措辭見上請謀反不道罪人鍾三·鳳周竝施孥戮之典。措辭見上請正法罪人演承·洛承亟施孥戮之典。措辭見上請楸子島減死定配罪人鄭晩植,黑山島定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死定配罪人朴晩源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,夬施邦憲,以重獄體,俾伸輿論焉。措辭見上請謀反大逆不道罪人昌實,謀反不道罪人汝江亟施适·雲已施之律,知情不告罪人敦浩亟施孥戮之典焉。措辭見上請謀反大逆罪人岐鉉,知情不告罪人玉鉉,一以弼濟所施适·雲之例施,之焉。措辭見上請大逆犯上不道罪人應龍·潤根亟施适·雲之例,至於古今島減死島配罪人金應鳳,金堤郡定配罪人金俊文,亦與凶徒,同惡相濟者也,揆以王章,不可島配而止。亟施邦憲,以重獄體焉。措辭見上請光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察等,亟令王府,更加嚴鞫,夬正邦憲,以重獄體焉。措辭見上請謀反不道罪人哲均·東根,知情不告罪人善敎竝施孥戮之典。措辭見上請謀反大逆不道罪人秉淵亟施适·雲已施之例,知情不告罪人啓豊施以孥戮之典,薪智島定配罪人李英俊,更令王府,設鞫得情,夬正邦憲焉。措辭見上請大逆不道罪人赫晉·祐秀·鳳周等諸罪人,亟施适·雲已行之律,使此王法伸而邦憲明焉。措辭見上請犯上不道罪人在鶴亟施孥戮之典。措辭見上請謀反大逆不道罪人驥泳·鼎鎬·哲九等亟施适·雲已施之律,以正邦憲焉。措辭見上請謀反不道罪人達善·斗榮·鍾海·鍾學與謀反大逆不道知情不告罪人東述竝施孥戮之典。措辭見上請謀反不道罪人中鎬·然應·建燮與謀反大逆不道罪人知情不告罪人哲鎬·彙靖竝施孥戮之典焉。措辭見上請物故罪人李炳埴施以孥戮之典。措辭見上請罪人源進支屬亟施散配,以正邦憲焉。措辭見上請賜死罪人應準·會正支屬竝施散配,以伸邦憲焉。措辭見上請賜死罪人顯德·采夏·載晩·秉昌·宇熙支屬竝施散配,以伸王章焉。措辭見上請濟州牧圍籬安置罪人白樂寬,亟令王府,設鞫得情,夬正典刑焉。措辭見上噫嘻痛矣,反國之逆,犯闕之賊,古或有之,而豈有如今番諸凶之至憯絶慝者乎?惟彼英植·泳孝·玉均·光範·載弼輩,俱是簪纓之裔,尙未毛羽之成,藉家勢而早登仙籍,受國恩而或通禁臠,始若糊孫街戲,持身酣媟,遂畜狠子野心,出言背誕,及夫遊歷日東,自謂遍觀天下,神魂迷蕩,視家邦如弊屣,行跡詭秘,認寇敵若同室,輸異類以肝膽,梟鳴鵂應,締結凶徒爲心腹,蛇盤蚓結,竟以賣國之習,乃作射天之擧,假托扈衛而半夜招寇,脅遷乘輿而幾日恣凶,襟紳環門而頓足,覲路塞矣,兵刃充庭而蹀血,良人殲矣。自除官職,太阿倒在渠手,公肆猖獗,宗社幾危一髮,援師整隊而入,猶敢搶砲迎格,羽蹕間路而出,還復聲力阻搪。凡此戎首禍魁,雖食肉寢皮,不足以洩神人之憤,而一英植之當場剮戮,猶歎三尺之未伸,四凶賊之越海隱遁,尤貽一國之所恥,今此泳孝等四凶之先行收司,弘植等五賊之亦施孥戮。雖伏承允兪之音,王章未及盡伸,輿情尤爲轉激,而點乭爲玉賊之爪牙,允相連範逆之腸肚,郵局之宴,氷洞之火,寅鍾之約,皆其主張,而已爲掀露,則直是大慝之鷹犬,凶窩之鬼蜮。弘植則旣同玉均泛海之舟,又引載弼犯宮之燈,粧撰雖巧,情踪莫掩,載昌則以弼賊之同氣與孝·玉之黨惡,雖生髮之未燥,亦凶謀之悉參,興宗則通心肝於亂魁,作耳目之賊藪,變亂之釀起郵司,逋逃之指向仁川,已發就鞫之招。焉逭黨逆之律?興喆則托醫名而諦結異國,包禍心而趨附賊臣,奸細之態,奰慝之跡,旣十手之所指,豈寸舌之可掉?英植則醞釀之謀,慣聞諸生徒聚議,憸黠之性,自詡小錦陵佩號,爲凶鍾而執杯相酬,遇逆孝而摻袖共問,凡此同惡相濟,非但知情不告。至若昌模,則素以韎韋之孽,相從潑皮之徒,無職入闕,少無忌憚,仗劍立陛,顯有包藏。奉均·喜貞,卽其前矛,重模·昌奎亦是同窩,而鞫訊未竟,鬼誅先加,常刑由絀,輿憤益激。噫,禹鼎之逃,終必照燭其形,魯觀之誅,先須殄滅無遺,典憲一或隳懷,國憂亶在缺寧不大可懼哉?請徑斃罪人英植加施适·雲之律,在逃罪人泳孝·玉均·光範·載弼等,刻期逮捕與謀反罪人點乭,允相,物故罪人昌模,知情不告罪人弘植·載昌·興宗·興喆·英植,亦施适·雲已施之典焉。答曰,不允。英植及點乭等事,已有處分,勿煩,逮捕事,依允。
正言李羲鳳啓曰,梟示罪人性世,與極逆載榮一而二二而一也。換着軍服,潛入宮庭,粧出纏帶,暗售網打,是何等排布設施,凶謀秘計也?設鞫七朔,禍根窩窟,竟未究覈,只施梟示之律,輿情憤鬱,固無可言,而不可以已爲梟示,不施當律。請梟示罪人性世亟施孥戮之典焉。答曰,不允。合啓中所恥下,三十六字抹去,懼哉下,今此泳孝等四凶之先行收司,弘植等五賊之亦施孥戮,雖伏承允兪之音,王章未及盡伸,輿憤尤爲轉激,四十一字添入,載弼等下,六字抹去,刻期逮捕與五字添入,昌模下,四字抹去,英植亦下,三字抹去,竝施适·雲已施六字添入。
李敎夏,以親軍左營言啓曰,軍醫有闕之代,幼學李奎采差下,令該曹口傳付軍職,使之冠帶常仕,何如?傳曰,允。
兵曹口傳政事,副司勇單李奎采。
李正來,以武士堂上祿試射試所試官意啓曰,今日武臣堂上祿試射設行,而日勢已暮,不得畢試,未畢試之類,明日繼試之意,敢啓。傳曰,知道。
又以兵曹言啓曰,中國人來接于馬軍所新營矣。入直將卒,移接於桂山洞新營之意,敢啓。傳曰,知道。
李敎夏,以刑曹言啓曰,因義禁府啓辭,謀反大逆不道罪人英植籍沒家産破家瀦澤事,命下矣。英植奴婢有無,令京兆考出帳籍,亦爲知委五部及各該道,使之一一査出,修成冊報來後,永屬公賤之意,敢啓。傳曰,知道。
敦寧都正鄭憲時疏曰,云云。答曰,省疏具悉。所請依施。
上在昌德宮。停常參·經筵。
行大司憲韓敬源,行大司諫李鳳九,掌令金基龍,持平金命基,正言李羲鳳等啓曰,請物故罪人國榮亟施孥籍之典。措辭見上請物故罪人裕亟施孥戮之典。措辭見上請大逆不道罪人鍾一·振采竝施适·雲之例。措辭見上請逆賊友文·光友加施孥戮之典,致後·延壽竝施孥籍之典。措辭見上請大逆不道知情不告罪人榮瑾亟施孥戮之典。措辭見上請黑山島減死定配罪人載仁,亟令王府,嚴覈得情,快施極律焉。措辭見上請謀反不道罪人鍾三·鳳周竝施孥戮之典焉。措辭見上請正法罪人演承·洛承亟施孥戮之典焉。措辭見上請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死定配罪人朴晩源,荏子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老夬施邦憲,以重獄體,俾伸輿論焉。措辭見上請謀反大逆不道罪人昌實,謀反不道罪人汝江亟施适·雲已施之律,知情不告罪人敦浩亟施孥戮之典焉。措辭見上請謀反大逆罪人岐鉉,知情不告罪人玉鉉,一以弼濟所施适·雲之例,施之焉。措辭見上請大逆犯上不道罪人應龍·潤根亟施适·雲之例,至於古今島減死島配罪人金應鳳,金堤郡定配罪人金俊文,亦與凶徒,同惡相濟者也,揆以王章,不可島配而止。亟施邦憲,以重獄體焉。措辭見上請光州牧定配罪人沈聃應,任實縣定配罪人林根實,玉果縣定配罪人金應淵,順天府定配罪人驗察等,亟令王府,更加嚴鞫,夬正邦憲,以重獄體焉。措辭見上請謀反不道罪人哲均·東根,知情不告罪人善敎竝施孥戮之典焉。措辭見上請謀反大逆不道罪人秉淵亟施适·雲已施之例,知情不告罪人啓豊施以孥戮之典,薪智島定配罪人李英俊,〈更〉令王府,設鞫得情,夬正邦憲焉。措辭見上請大逆不道罪人赫晉·祐秀·鳳周等諸罪人亟施适·雲已行之律,使此王法伸而邦憲明焉。措辭見上請犯上不道罪人在學亟施孥戮之典。措辭見上請謀反大逆不道罪人驥泳·鼎鎬·哲九等亟施适·雲已施之律,以正邦憲焉。措辭見上請謀反不道罪人達善·斗榮·鍾海·鍾學與謀反大逆不道知情不告罪人東述,竝施孥戮之典焉。措辭見上請謀反不道罪人中鎬·然應·建燮與謀反大逆不道罪人知情不告罪人哲鎬·彙靖竝施孥戮之典。措辭見上請物故罪人李炳埴施以孥戮之典。措辭見上請罪人源進支屬亟施散配,以正邦憲焉。措辭見上請賜死罪人應準·會正支屬,竝施散配,以伸邦憲焉。措辭見上請賜死罪人顯德·采夏·載晩·秉昌·宇熙支屬竝施散配,以伸王章焉。措辭見上請濟州牧圍籬安置罪人白樂寬,亟令王府,設鞫得情,夬正典刑焉。措辭見上噫嘻痛矣,反國之逆,犯闕之賊,古或有之,而豈有如今番諸凶之至潛絶慝者乎?惟彼英植·泳孝·玉均·光範·載弼輩,俱是簪纓之裔,尙未毛羽之成,藉家勢而早登仙籍,受國恩而或通禁臠,始若糊孫街戲,持身酣媟,遂畜狠子野心,出言背誕,及夫游歷日東自謂遍觀天下,神魂迷蕩,視家邦如弊屣,行跡詭祕,認寇賊若同室,輸異類以肝膽,梟鳴鵂應,締結凶徒爲心服,蛇盤蚓結,竟以賣國之習,乃作射天之擧,假托扈衛而半夜招寇,脅遷乘輿而幾日恣凶,襟紳環門而頓足,覲路塞矣,兵刃充庭而蹀血,良人殲矣。自除官職,太阿倒在渠手,公肆猖獗,宗社幾危一髮,援師整隊而入,猶敢搶砲迎格,羽蹕間路而出,還復聲力阻搪。凡此戎首禍魁,雖食肉寢皮,不足以洩神人之憤,而一英植之當場剮戮,獨歎三尺之未伸,四凶賊之越海隱循,尤貽一國之所恥,今此泳孝等四凶之先行收司,弘植等五賊之亦施孥戮。惟伏承允兪之音,王章猶未盡伸,輿情尤爲轉激,而點乭爲玉賊之爪牙,允相連範逆之腸肚,郵局之宴,氷洞之火,寅鍾之約,皆其主張,而已爲掀露,則直是大慝之鷹犬,凶窩之鬼蜮。弘植則旣同玉均泛海之舟,又引載弼犯宮之燈,粧撰雖巧,情踪莫掩,載昌則以弼賊之同氣與孝·玉之黨惡,雖生髮之未燥,亦凶謀之悉參,興宗則通心肝於亂魁,作耳目之賊藪,變亂之釀起郵司,逋逃之指向仁川,已發就鞫之招。焉逭黨逆之律?興喆則托醫名而諦結異國,包禍心而趨附賊臣,奸細之態,奰慝之跡,旣十手之所指,豈寸舌之可掉?英植,爲凶鍾而執杯相酬,遇逆孝而摻袖共問,凡此同惡相濟,非但知情不告。至若昌模,則素以韎韋之孽,相從潑皮之類,無職入闕,少無忌憚,仗劍立陛,顯有包藏,奉均·喜貞,卽其前矛,重模·昌奎,亦是同窩,而鞫訊未竟,鬼誅先加,常刑由絀,輿憤益激。噫,禹鼎之逃,終必照燭其形,魯觀之誅,先須殄滅無遺,典憲一或隳壞,國憂亶在湫攸,寧不大可懼哉?請徑斃罪人英植加施适·雲之律,在逃罪人泳孝·玉均·光範·載弼等,刻期逮捕與謀反罪人點乭·允相,物故罪人昌模,知情不告罪人弘植·載昌·興宗·興喆·英植竝加施适·雲已施之典焉。答曰,不允,英植及點乭等事,已有處分,勿煩,逮捕事,依允。
正言李羲鳳啓曰,梟示罪人性世與極逆載榮,一而二二而一也。換着軍服,潛入宮庭,粧出纏帶,暗售網打,是何等排布設〈施〉,凶謀祕計也?設鞫七朔,禍根窩窟,竟未究覈,只施梟示之律,輿情之憤鬱,固無可言,而不可以已爲梟示,不施當律。請梟示罪人性世亟施孥戮之典焉。答曰,不允。
合啓中王章下,猶字添入,二字抹去,英植下,二十四字抹去,英植下,亦字抹去,竝字下,加字添入。
傳于洪承稷曰,臺諫竝許遞,前望單子入之。
傳于洪承穆曰,今番鞫案,懲討爲重,故已允臺請,而參以諸招,不無差等之別,一依鞫廳議律施行事,分付義禁府。
左承旨臣朴周陽,左副承旨臣洪承穆等啓曰,伏以臣等卽伏見傳敎下者,以已允臺請之諸賊事,有一依鞫廳議律施行之命,臣等相顧愕眙,竊不勝憂歎之至。噫,今番諸賊之關係,果何如也?覆載難容,神人共憤,雖施以孥戮之典,不足以夬伸王章。況臺論峻發,成命有日,而今乃以差等之別,遽有此處分,非不參酌之聖意,而絲綸一布,則必致中外之沸鬱,臣等職忝惟允,義難泯默,玆敢冒籲。伏乞聖明,亟降還收之命焉。惶恐敢啓。答曰,知道。不必如是爲煩,卽速頒布。
洪承穆,以吏曹言啓曰,文川郡守吳道泳,受由上京矣,身病猝重,萬無還赴之望云。其身病旣如是,則有難强令還任,罷黜,何如?傳曰,允。
又以侍講院言啓曰,新除授司書趙秉翊,自鄕上來云,卽爲牌招察任,何如?傳曰,允。
又以親軍右營言啓曰,本營別抄右哨官汰去代,執事金始弘差下,使之察任,何如?傳曰,允。
義禁府啓目粘連,向前朴淇鍾·具然煜等亦,朴淇鍾段,闕門開閉,何等謹嚴,而不待標信,致此經開,不飭之失,在所難免是白遣,具然煜段,闕門開閉,何等嚴重,而不待標信之祗受,有此門鑰之徑開,做錯非細,難免重勘,竝以此照律何如?判付。啓,依允。
副修撰李承淵疏曰,伏以臣以草野疎逖之蹤,荷天地雨露之私,獲參科第,忝叨從班,迺者秋間轅門從事之職,瀛館新除之命,有隕自天。臣誠感激恩造,邇近耿光,內而無補於經幄,外而蔑效於幕籌,兢懼冞切,涯分已濫,而第臣有懇迫至切之私,何可徒懷嚴畏,不思所以一番仰陳於仁覆之天也哉?臣老父老母,年迫七旬,衰朽轉甚,氣息凜綴,滋補之節,刀圭之方,人子情理,不容少緩,而臣家素淸貧,旅仕多年,計又疎拙,菽水之供,常患屢空,蔘朮之劑,尙何可論?每思古人奉檄之喜專城之養,自不覺油然有感于中。烏鳥情私,時日悶急,玆敢不避僭畏,罄暴情實。伏願聖明,克體遂物之仁,撫念孝理之政,亟命選部,許畀南州一小縣,俾伸便養歸護之願,臣不勝千萬區區之祝。臣於陳情之章,何敢贅附他說,而竊伏念,聖學緝熙于光明,典念于終始,寔我東臣民之所欽仰不已,而書曰,好問則裕,自用則小,更伏乞聖明,際此艱虞之會,尤惜尺寸之陰,有餘不能不盡,不足不能不勉,慥慥乎顧行,孜孜乎尙論,日夕乾乾,自疆不息,勿忘乎博古通今,多識於前言往行,推類擴充,以達於聰明,罔覺厥修,克監于成憲,於不休哉,於不盛哉?臣不勝無任云云。答曰,省疏具悉。疏辭,許令該曹稟處,尾附事,當留念矣。
上在昌德宮。停常參·經筵。
朴周陽啓曰,右承旨柳芝榮,右副承旨李敎夏,同副承旨李正來,今日不爲仕進,竝卽牌招,何如?傳曰,允。
李正來啓曰,時·原任大臣率禮堂,爲承候來待矣。傳曰,入侍。
又啓曰,時·原任閣臣,爲承候來待矣。傳曰,入侍。
藥房口傳啓曰,纔於筵中,伏承世子宮有靡寧之節,臣等不任區區伏慮之至。亟許臣等率醫官入診,詳察症候焉,惶恐敢啓。答曰,知道。今已向差,卿等不必入侍矣。
傳于李正來曰,別兼春秋金貞圭減下。
傳于李正來曰,批答誤書之中官金應鉉,推考。
以右承旨柳芝榮牌不進罷職傳旨,傳于李正來曰,只推。
兵曹口傳政事,親軍右營別隊別將單,趙存斗差下事,承傳。
李正來,以議政府言啓曰,以慶尙前監司趙康夏狀啓,漕運掩滯之昌原等二十邑守令罪狀,竝令攸司稟處事,判付,有令廟堂稟處之命矣,漕輸法意,何等綦重,朝家令飭,又復申嚴,而拖淹程限,極涉可駭。道臣論勘,事體固然,而第念,許多守令之當此催科,一時就理,則其於民邑事務,恐有瘝弊之端,竝姑令戴罪察任,而藉曰,風高未發,穀數自在,設令氷泊不進,形止可驗。此何不消詳區別,而今始修啓於冬序已晩之後乎?其未發而該邑捧留,其已發而他地停泊,更令道臣到㡳摘察,如有瞞不以實之邑,則劃卽登聞,直施罷勘,斷不可饒恕。以此意另飭分付,何如?傳曰,允。
又以迎接使言啓曰,吳欽差·續欽差,率隨員四十人,兵丁七十名,今日午時量,詣闕之意,敢啓。傳曰,知道。
李敎夏,以兵曹言啓曰,今十二月十九日己丑夜子初初刻十三分立春改火進上時,宗廟署·社稷署·永禧殿,永寧殿·景慕宮,毓祥宮,景佑宮依例改火,議政府·內閣·承政院·侍講院·翊衛司·漢城府一體頒火之意,敢啓。傳曰,知道。
又以司僕寺內乘,〈以〉提調意啓曰,兼內乘申桓以其身病,呈狀乞遞矣,不可强令察任。今姑改差,其代,令該曹口傳差出,何如?傳曰,允。
兵曹口傳政事,以沈遠澤爲兼內乘。
吏曹啓目,前主簿金宜均名字,改以宜圭,副司果黃龍淵名字,改以普淵,文科直赴趙貞鎬名字,改以信鎬,前五衛將崔迎春名字,改以榮在,副司果金在喆名字,改以正弼,前五衛將太敬玉名字,改以敬沃,劉達元名字,改以智赫,副司果劉基豊名字,改以義赫,出身朴馹來名字,改以寅和,金鎭玉名字,改以鎭鉉,訓鍊僉正任麟鎬名字,改以璨鎬,副司果韓鎭宅名字,改以宅敎,出身張永植名字,改以龍植,前都正金用柱名字,改以東璇,前判官劉天赫名字,改以坰,部將閔鴻柱名字,改以興植事爲等如,告狀,依例令藝文館給帖,何如?判付。啓,依允
義禁府照目粘連,兵曹佐郞朴淇鍾,守門將具然煜等矣本府議啓內,朴淇鍾段,闕門開閉,何等謹嚴,而不待標信,致此徑開,不飭之失,在所難免是白遣,具然煜段,闕門開閉,何等嚴重,而不待標信之祗受,有此門鑰之徑開,做錯非細,難免重勘。竝只以此照律罪,朴淇鍾段笞五十,收贖,解見任,別敍,具然煜段杖八十,收贖,奪告身三等,竝只私罪,奉敎依允爲旀,竝只功減一等爲良如敎。
領敦寧金炳國,領議政沈舜澤,判府事金弘集,右議政金炳始等聯名箚曰,伏以臣等前席稱慶之請,卽是情禮之不可已者,而我殿下謂屬聖躬,靳賜兪音,執謙之盛德,臣等非不欽仰萬萬。玉度之多日愆和,雖若寒節例候,而皇天垂隲,祖宗默佑,珍劑奏效,遄臻康復,以當日群情之焦遑,至今日八域之抃祝,雖以無於禮之禮,尙可創而行之,而況典有的據,事係應行者乎?雖以閭巷匹庶言之,人家父兄,偶遘疾病,煎迫之餘,霍然良已,則爲其子弟,歡欣自倍,飾喜於門闌,同慶於鄕隣,自是天理人情之所固然。況臣等上奉千乘之尊,獲覩翌瘳之喜,其欲賁儀而獻賀者,廢閣而不擧,則臣等所以仰承聖意者,反有愧於匹庶之賤矣。且今玆之慶,非殿下一身之慶,卽一國大同之慶也,又非特一國大同之慶,卽於萬年无疆之慶也。古所謂筵中起舞,殿上皆呼萬歲者,政指如今,臣等躬逢之慶,而臣等若於此時,不思所以擧儀文而致歡抃,則其可曰,事君父盡誠,而爲臣子效分乎?今於偶諐節宣,有此不日康復,吉祥和氣,充滿區域,當此之時,尤豈可使情禮之不可已者而已之以阻億兆蒼生顒若之至願也哉?伏望殿下,更加三思,亟許臣等之請,告布之禮,涓吉擧行焉。取進止。答曰,省箚具悉卿等之懇。俄於筵中,已悉予意,而一時无妄之祟,旋卽差勝,尤何必張大爲也?卿等之言,雖若是切摯,果無以允從矣,卿等其諒之。仍傳曰,此批答,遣史官傳諭。
甲申十二月十九日申時,上御樂善齋。時·原任大臣·閣臣率禮堂承候入侍時,左承旨朴周陽,假注書朴周鉉,記注官朴斗杓,別兼春秋金春熙,領議政沈舜澤,判府事金弘集,右議政金炳始,原任直提學金永壽·金允植,南廷順,原任直閣李喬翼·尹用求·金興圭·魚允中,檢校直閣沈相薰,朴鳳彬·閔丙奭,原任直閣金文鉉,檢校直閣鄭夏源,原任待敎趙鼎九,檢校待敎趙東冕,禮曹判書李世宰,參判徐相雨,參議朴鳳彬以次進伏訖。上曰,史官分左右。仍命大臣進前,舜澤進前奏曰,夕間日候更寒,聖體,若何?上曰,一樣矣。舜澤曰,寢睡·水刺之節,何如?上曰,一樣矣。舜澤曰,大王大妃殿氣候,何如?上曰,一樣矣。舜澤曰,王大妃殿氣候,何如?上曰,一樣矣。舜澤曰,中宮殿氣候,何如?上曰,安順矣。舜澤曰,世子宮氣候,何如?上曰,近患感症,今已向差矣。舜澤曰,自內連進湯劑,而果奏效否?上曰,連試發散之劑,而症勢則較予所經之祟,極平順矣。舜澤曰,萬萬慶幸矣。弘集曰,感節卽因比候不調之致,而伏不勝憧憧仰慮。炳始曰,世子宮靡寧之候,今爲幾日乎?上曰,已數日矣。舜澤曰,世子嬪宮氣候,何如?上曰,平順矣。舜澤曰,向日玉度偶諐,藥院至徹口啓,珍劑奏效,今已康復,此乃宗社無疆之福,臣民莫大之慶,而今雖常和之時,起居寢睡之際,亦加十分愼攝焉。人之愛身,雖其不然,而至尊則上受列聖之付托,下係兆民之蘄嚮,尤不可自輕也,聖念若或及此,則自可存保嗇之道,臣等逢此曠前慶會,歡抃慶祝之心,不可以言語形達,而敢以告布稱慶,仰請矣。上曰,調養之方,當留念,而至於告布稱慶,甚不當也。弘集曰,聖候不日康復,此實宗社莫大之慶也,群下懽抃,無以形達矣。炳始曰,今日乃瘳之慶,實曠前莫大,而稱慶告布,自有彝典,惟願亟下成命焉。上曰,一時无妄之祟,旋獲差勝,果爲欣幸,而何可以此爲賀禮乎?舜澤曰,聖躬之安,卽宗社之慶也,自前人主有慶則受賀,非欲爲張大而然也,卽所以仰告洋洋,悅豫之靈,俯答欣欣抃祝之忱也。撝謙之盛德,非不欽誦,而臣等所仰請者,天理人情之不得不然也,卽我家禮亦然也,特降兪音,俾伸群情,千萬顒祝矣。上曰,此時,何可爲張大之擧乎?舜澤曰,此非張大之擧也,群下莫不顒祝,而稱慶之節,未蒙允兪,則輿情,豈不抑鬱乎?弘集曰,此時也,故尤切慶忭之忱,今此臣等仰請,尙云晩矣。上曰,此時諸大臣之慶幸,似或然矣,而於予心,終有所不便矣。舜澤曰,聖敎雖如是靳許,百官萬民大同之情,恐不可遏也。上曰,已差,可矣。又何必稱慶耶?俟間欲展謁太廟,此無異告布矣。舜澤曰,展謁之禮,告布之節,自有不同,何可以此謂之稱慶乎?上曰,卿等之言,雖如此,予心終有所不安矣。舜澤曰,此非豫大之請,亦循國家彝章,則殿下何爲而若是靳許,以阻一國大同之情乎?下情萬萬抑鬱矣。臣等退出後,當有聯箚仰請矣。上曰,不必如是矣。炳始曰,世子宮,進何湯劑乎?上曰,連服荊防敗毒之劑三貼,善爲發散,而予亦向進六貼,已有效矣。炳始曰,辭免事云云。上曰,卿之復拜相職,在予靜攝之際,尙未得一席禮接,深庸耿耿,今聞嘉謨,實獲我心,卿以八條良箴,責難於予,予敢不服膺?予亦當以引君當道,知無不言八字,責難於卿,卿勿更爲辭巽,以副交勉之意。出擧條炳始曰,今承恩批,轉益惶蹙,而臣以無似,何可又此冒據乎?上曰,此非辭巽之時,卽前擔夯,是所望焉。炳始曰,此時也,故輔相之任,尤宜愼擇,聖敎至此,尤不勝慄慄。又曰,臣旣不能事事。雖以今番按獄言之,議讞之際,審斷不嚴,恐或失當,尙切惶蹙矣。上曰,鞫案已結,諸囚之當死者皆死,有何更言乎?炳始曰,伏見傳敎下者,以諸囚所招之不無差等,至有一依鞫廳議律施行之敎,適輕適重之間,欽恤之聖意,有可以仰揣,而旣準之臺請,遽下反汗之音,恐有欠於獄體之愼重,故敢此仰達矣。上曰,有所斟酌而處分者也,卿不必以是爲言也。仍敎曰,奉均,卽自景祐宮,常隨予後者,思之痛心,今此顯戮,猶可少洩其憤也。炳始曰,奉均情節,諸囚中尤窮凶絶悖矣。弘集曰,渠魁之外,奉均情節,鞫廳諸賊中,最爲凶慘矣。上曰,寅鍾·善貞,卽向日把門禁人者也,巨魁雖未獲,諸賊伏法,亦云快矣。炳始曰,元惡尙未就捕,神人之憤菀,益甚矣。舜澤曰,諸賊皆已輸款,而巨魁尙稽王法,神人之憤菀,轉激矣。上曰,外間亦有患陽毒,而此是人人所一經之祟云矣。舜澤曰,此乃感熱所祟也。弘集曰,亦有不患之人,非如紅疹之人人必經也。上曰,袁世凱之急去,爲其親病云矣。弘集曰,外間不識其由,多有疑怪矣。上曰,三營將領褒功請賞之事,直爲奏聞當爲耶?弘集曰,此係恩賞大典,事體自別,直爲奏聞,似好矣。上曰,此意令文任撰出,而袁世凱更請出送之意,亦爲措辭,可也。舜澤曰,奏聞措辭,謹依下敎知委矣。上曰,袁世凱入去後,吳兆有似爲主持矣。舜澤曰,然矣。上曰,史官就座,又命大臣先退,又命諸臣以次退出。
上在昌德宮。停常參·經筵。
藥院都提調沈舜澤,提調金壽鉉,副提調李憲稙啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?世子宮調攝氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,世子宮氣度平順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
李正來啓曰,假注書朴周鉉有身病,勢難察任,今姑改差,何如?傳曰,允。
李正來,以禮曹言啓曰,卽接護軍洪秉緯單子,則以爲,卑職九寸姪蘭燮,嫡·妾俱無子,以其同姓八寸兄理燮子在濂,欲爲繼後,兩家諸族,相議完定,而理燮夫妻,俱爲作故,拘於常規,不得循例禮斜,依法典草記,稟處事,呈單矣。凡係繼宗立後,兩邊與受,明有可據,而不得登聞者,許令該曹論理草記事,載在法典,而門長洪秉緯單辭旣如此,洪理燮子在濂,立爲洪蘭燮之後,何如?傳曰,允。
李敎夏,以統理交涉通商事務衙門言啓曰,仁川港書記官彭翰周有身病,改差,代幼學兪箕煥差下,令該曹付軍職,使之察任,何如?傳曰,允。
又以機器局言啓曰,司事吳麟燮有闕之代,幼學朴準卨差下,令該曹口傳下批,何如?傳曰,允。
吏曹啓目,點連觀此弘文館修撰李承淵上疏,則以爲,臣老父老母,年迫七旬,衰朽轉甚,氣息凜綴,滋補之節,刀圭之方,人子情理,不容少緩,而臣家素淸貧,菽水之供,常患屢空,蔘朮之劑,尙何可論?烏鳥情私,時日悶急,玆敢不避僭畏,罄暴實情。伏願聖明,亟命選部,許畀一小縣,俾伸便養歸護亦爲白有臥乎所,李承淵之家貧親老之狀,卽通朝之所共知,許畀一邑,俾伸至情,允合於孝理之政是白乎矣,經幄之〈臣〉,出補外邑,事體不輕,臣曹不敢擅便,上裁,何如?判付。啓依回啓施行爲良如敎。
吏曹啓目,粘連觀此咸鏡北道按撫使趙秉稷狀啓,則以爲,會寧府使洪南周,五載爲治,一念圖報,每存徹桑之念,黎民望之如活佛,士卒恃之若長城,非但一邑之循吏,可謂邊上之良牧。當此歉荒之時,民之仰哺者,不可以千數,而一聞邸報,擧皆失望,髫白成群,齊聲願借。參互民情,揆以事勢,則如今歉年,決不可付之生手,更加一年仍任,以慰群情,恐合事宜,令該曹,稟處亦爲白有臥乎所,窠滿差代,乃是金石之典。新除授府使徐珩淳,已爲辭朝,狀請內辭緣,置之,何如?判付。啓依允。
領敦寧金炳國,領議政沈舜澤,判府事金弘集,右議政金炳始等聯名箚曰,伏以臣等敢陳擧國同情之懇,恭俟上天必從之音,誠淺辭拙,宸聽愈邈,相顧抑塞,不知所云。今者批敎,又復諄諄,臣等愚迷之見,竊以爲不然。臣等今日之請,揆之天理而在所必行,求之人情而在所不已,雖以撝謙之至意,亦不可以臣等之言爲非所當言。殿下已察其情理之當然,而特以事屬聖躬,拒而靳許,不欲行亨大之擧也。然而殿下一身,上受列聖付托之重,下係兆民蘄嚮之深,今於違豫之餘,有此康復之喜,皇天祖宗之所賜也。皇天祖宗之佑,可不仰答,百官萬民之所慶也,百官萬民之願,可不俯循?凡所以飾喜而稱賀,雖無可援之例,猶可必行,而況我家禮所嘗有者乎?儀文疎節之斷不可不行者,終又靳持,不賜開允,則上下之情志,其可曰流通而無礙,古今之彝式,其可曰悉備而無闕耶?臣等之其欲行當行之禮者,誠不可已也。聖念儻或及此,則其所俯許,必不待臣等之畢辭矣。群情悶鬱,復此瀆擾。伏願亟回淵衷,遄降兪音,以副區區顒祝之望焉。取進止。答曰,省箚具悉卿等之懇。卿等之苦懇至此,一向靳持,反非事體,不得已勉從,卿等其諒之。仍傳于李正來曰,此批答,遣史官,傳諭。
副應敎尹相翊,校理李基肇,副校理盧泳敬·李建永,修撰李承淵·李範晉,副修撰愼炳佑·洪學周等聯名箚曰,伏以,臣等卽伏見傳敎下者,以已允臺請之諸賊事,有一依鞫廳議律施行之命,臣等相顧愕眙,竊不勝憤惋之至。噫,今番諸賊之劇逆,肝肚相連,情跡掀露,窮宙亘古難貰之大憝也。雖施以孥戮之典,猶不足以夬伸王章,況公議峻發,成命已久,而今乃以差等之別,遽有此處分,臣等非不知參酌之聖意,而似此悖逆,有若尋常干犯,適輕適重,則亂賊將無所知戢,邦憲將無所伸威,豈不大可懼哉?且絲綸一布,必致中外之沸鬱,臣等職忝論思,按住不得,玆敢相率聯籲。伏乞聖明,淵然深思,亟降還收之命,以正典刑焉。取進止。答曰,省箚具悉。已有處分,勿煩矣。
上在昌德宮。停常參·經筵。
傳于李正來曰,今日大院君晬辰也,遠外悵慕益切,雲峴宮,遣都承旨問候以來。
李正來啓曰,來二十五日,朝參日次,而徽慶園忌辰祭齋戒相値,頉稟之意,敢啓。傳曰,知道。
朴周鉉改差,代以朴聖根爲假注書。
朴聖根有頉,代以金甲敎爲假注書。
吏曹口傳政事,機器局司事單朴準卨。
李敎夏,以義禁府言啓曰,因兩司箚子,物故罪人昌模及凶徒已斃者竝施孥戮事批旨內,昌模事及凶徒已斃者,一例依施事,命下,兩司合啓,在逃罪人玉均·泳孝·光範·載弼等,先行收司之典事,依允矣。罪人昌模,以謀叛不道律施行,而其父母·妻妾·子女·祖孫·兄弟,年歲·姓名·存沒·居住,令漢城府考出帳籍,亦爲分付五部及各該道,應坐諸人,一一査出,修成冊報來後,依律擧行,而籍沒家産·破家瀦澤等事,令各該司捧承傳擧行,凶徒已斃者,亦令漢城府及左右捕廳,一一修成冊報來後,一例擧行,在逃罪人玉均·泳孝·光範·載弼等,父母·妻妾·子女·祖孫·兄弟·姊妹·子之妻妾·伯叔父·兄弟之子,一一査出,先爲捉囚事,分付漢城府五部及各該道道臣之意,敢啓。傳曰,知道。
上在昌德宮。停常參·經筵。
朴周陽啓曰,右承旨柳芝榮,左副承旨洪承穆,今日不爲仕進,仍卽牌招,何如?傳曰,允。
李正來啓曰,時·原任大臣率禮堂,爲承候來待矣。傳曰,入侍。
又啓曰,時·原任閣臣,爲承候來待矣。傳曰,入侍。
朴永薰改差,代以朴聖根爲假注書。
傳于李正來曰,明日當往接吳欽差·續欽差矣,該房知悉,不緊侍衛,竝置之。
傳于李正來曰,政官牌招開政。
李敎夏啓曰,卽伏見咸鏡南道統禦使趙載觀今秋冬等褒貶啓本,則邊將無一人居中居下,殊無嚴明殿最之意,推考警責,何如?傳曰,允。
傳于李正來曰,右承旨·左副承旨竝許遞,前望單子入之。承旨前望單子入之,權膺善·鄭夏源落點。
傳于李正來曰,輔德有闕之代,前望單子入之。輔德前望單子入之,洪承穆落點。
傳于李正來曰,呈告同敦寧許遞,今日政差出。
傳于李正來曰,谷山府使之代,南陽府使崔鳳九除授。
傳于李正來曰,瓜近敎官作窠,幼學李範升擬入。
李正來,以吏曹言啓曰,繕工假監役官元世喬·韓鼎珩·金命洙,俱以身病,呈狀乞遞,竝改差,何如?傳曰,允。
有政。吏批,以李憲周爲同敦寧,李淑爲敦寧都正,領府事宋近洙爲景慕宮都提調,趙文永爲同經筵,徐佑淳爲刑曹佐郞,任箕常爲儀賓都事,金瑨鉉爲監察,韓龍珪爲校書判校,王彦商爲典籍,李鍾緖爲南陽府使,朴敦壽·李秉學·朴奎浩爲假監役,李範升爲童蒙敎官,東南開拓使單李奎遠。
兵批,行判書金允植病,參判李鳳九病,參議任冕鎬病,參知朴海哲入直進,左副承旨李敎夏進。同知單任翼尙,上護軍卞元圭,大護軍韓敬源·洪鍾軒,護軍李鳳九·沈東臣,副護軍柳芝榮·洪承穆·李奎鶴·姜奎馨·柳興秀·李熙重,副司直鄭匡淵·李晩容·閔致亮·金基龍·李基東·金命基·李鍾律,副司果金東軾·李羲鳳,副司勇兪箕煥,以上竝單付,及第朴永蓍今加折衝加資事,承傳。
吏批,再政。以柳沂秀爲掌樂僉正,承履祥爲刑曹佐郞。三政。李明稙爲廣興守。四政。成載瑾爲漢城庶尹。五政。李龍應爲景陵令。六政。尹敎善爲莊陵令。七政。朴應漢爲敬陵令。八政。尹泌求爲惠陵令。九度。李文榮爲敦寧判官。十政。姜龜秀爲典牲判官。
傳于李正來曰,明日出宮內門路,以崇德門爲之。
忠淸監司朴齊寬狀啓,道內沃川居領府事宋近洙敦諭一度,謹依有旨內辭意,行會於地方官沃川郡守處矣。卽接該郡守吳鎰泳牒呈內節祗受有旨,使關據本郡居領府事宋近洙處敦諭一度,齎奉馳往傳諭,則領府事宋近洙附奏內,臣飾巾待盡之際,伏承格外恩諭,萬萬惶隕,罔知攸措是如,玆以牒報亦爲白有等,以緣由馳啓。
李正來,以禮曹言啓曰,因時·原任大臣聯箚,旣伏承勉從之批旨矣。上候平復告廟·陳賀·頒敎吉日,令日官韓應翼推擇,則今十二月二十七日·二十九日俱吉云,以何日擧行乎?敢稟。傳曰,二十九日定行。
又以禮曹言啓曰,睿候平復告布之節,令儀曹擇日擧行事,命下矣。睿候平復告廟·陳賀·頒敎吉日,令日官韓應翼推擇,則今十二月二十七日·二十九日俱吉云,以何日擧行乎?敢稟。傳曰,二十九日定行。
又以兵曹言啓曰,今十二月二十三日,大駕往接吳欽差·續欽差時,隨駕營門,當爲磨鍊矣。何營軍兵隨駕,何營軍兵留陣,而禁軍及馬步軍·別抄軍,以幾番幾哨磨鍊,餘軍留營,何以爲之乎?敢稟。傳曰,別營步軍一哨,馬軍所騎士一番,前營使率領爲先廂,別營步軍一哨,馬軍所騎士一番,左營使率領爲後廂,禁軍一番隨駕,別抄軍一哨磨鍊,餘軍留營。留陣置之。
又以兵曹言啓曰,明日動駕時,本曹堂上守宮及侍衛,當爲備員,而參判穆麟德,奉命在外,不得進參,令政院稟旨變通,仍令該曹以在京無故人口傳差出,待下批牌招,以爲進參之地,何如?傳曰,允。許遞。
吏曹口傳政事,以李鳳九爲兵曹參判。
李正來,以兵曹言啓曰,慶尙前監司趙康夏狀啓,道內別試武士入格人等起送事,纔已啓下矣。在前嶺南別試武士上來者,依本道入格技藝,自臣曹有更試草記之例。今日宣薦內禁衛試取時,同爲試取之意,敢啓。傳曰,知道。
又以兵曹言啓曰,嶺南別試武士,更爲試取事,草記允下後,以其本道入格技藝試取,則大邱閑良申文旭·李起龍,俱以病不上來,慈仁閑良張永珏,講書入格。在前抄上武士試取時,能講者,閑良直赴會試,依判下擧行矣。今此講書入格張永珏,別單書入之意,敢啓。傳曰,知道。
領中樞府事宋近洙疏曰,臣之年邁多病,殿下亦所矜愍,而向陳情實,別諭繼降,誠不知如臣病癈之蹤,何以獲此格外異數也。第臣癃痼,今已三年于玆,轉側須人,只俟符到而已,林樊高蹈,豈臣近似?惟殿下,勿以目前姑息爲幸,益究宗社無疆之計,則何患無經術智謀爲殿下共濟者也?伏願亟治臣罪,仍汰臣樞筦之銜焉。臣無任云云。答曰,省疏具悉卿懇。延佇之餘,接讀來章,知愼節之彌留,奉慮無已。目前姑息,豈予之所自安哉?今聞老成嘉謨,足以振予之氣。寒事垂盡,天氣向和,卿其從容登途,以盡匡弼之責。至於樞筦閒銜,不必辭解,卿其諒之。仍傳于李正來曰,此批答,遣地方官,傳諭。
甲申十二月二十二日未時,上御樂善齋。時原任大臣·閣臣率禮堂承候入侍時,左承旨朴周陽,假注書金甲敎,記注官李禧龍,別兼春秋趙東冕,領議政沈舜澤,判府事金弘集,右議政金炳始,原任直提學金永壽·金允植·南廷順,原任直閣李喬翼·李鎬翼·尹用求·金興圭·魚允中,檢校直閣沈相薰·朴鳳彬·閔丙奭,原任直閣金文鉉·檢校直閣鄭夏源,原任待敎趙鼎九·檢校待敎閔泳韶,禮曹判書李世宰,參議朴鳳彬,以次進伏訖。上曰,史官分左右。仍命大臣進前。舜澤進前奏曰,日氣甚佳,聖體,若何?上曰,一樣矣。舜澤曰,寢睡·水刺之節,何如?上曰,一樣矣。舜澤曰,大王大妃殿氣候,何如?上曰,一樣矣。舜澤曰,王大妃殿氣候,何如?上曰,一樣矣。舜澤曰,中宮殿氣候,何如?上曰,安順矣。舜澤曰,世子宮,以感患靡寧矣,近節,何如?上曰,近果快復,甚庸嘉幸。舜澤曰,世子嬪宮氣候,何如?上曰,平順矣。舜澤曰,我東宮邸下,睿度偶諐,節宣·珍劑奏效,日臻常和,此誠宗社·臣民莫大之慶,而殿下其間憂慮之情,可以仰想矣。大抵病愈後調攝之必愼必戒者,不出乎寢食二事。古書曰,先寢食而後醫藥。一起居一匙箸,常誨之以益加小心,十分愼護,是臣區區之祝也。藥院口啓入徹之時,雖伏奉向差之聖批,憧憧憂煎當何如,而康復後欣欣相告,歡聲協氣,充溢於字內,百官萬民,莫不欲大庭舞蹈,少伸情禮。謹稽國彝,我列聖朝,凡有此慶,輔擧此儀,而越我殿下,已於戊寅,亦行之矣。仰告陟降悅豫之靈,俯答蘄嚮抃祝之忱,實是天理人情之所當然,今日臣等攢手齊請,殿下於此,何可不循大同之願乎?伏乞亟降明命,令該曹告布之節,涓日擧行焉。弘集曰,日昨聯籲,獲蒙準可,不勝慶幸萬萬。此際睿候不日康復,兩慶之一時竝湊,實萬億年無疆之休。伏願亟允臣等之請,俾擧彝典焉。炳始曰,天佑宗祊,睿候遄臻康復,聖心悅豫,群情懽欣,今此仰請告布,粵有彝典,而卽大同之願也。亟下成命,千萬至祝。上曰,依爲之。仍敎曰,久日靡寧,猶爲憂慮矣,今則快復,自東朝尤有所嘉悅也。命大臣就座。世宰進前奏曰,今番上候平復,告布陳賀,擇吉入啓矣。世子宮患候平復,告布陳賀,亦爲擇日擧行,何如?上曰,依爲之。出擧條世子宮告布陳賀儀節,臣等筵退後,以草記稟定,何如?上曰,依爲之。出擧條仍傳曰,睿候平復告布之節,令儀曹擇日擧行事,榻前定奪。世子宮出座,上命諸臣進前詳瞻。舜澤曰,今始仰瞻,睿度康復,萬萬慶祝矣。弘集曰,仰瞻睿表,安復常度,曷任慶祝?炳始曰,面部㿀痕亦稀疎矣。上曰,兩頰略有痕矣。炳始曰,如是仰瞻,尤切慶祝。久坐酬接似難便,入次,恐好矣。上曰,然矣。世子宮仍爲入次。舜澤曰,俄者伏見動駕傳敎矣。日候雖暄,此時勞動,有妨於節宣之方,臣等不勝區區憂慮矣。上曰,吳欽差出來後,尙稽往接之禮,實欠事體。今則所愼良已,日氣甚佳,第以駕轎來往後,善爲調嗇,似無失攝之慮矣。弘集曰,南館動駕,事面雖不得不然,而靜攝之餘,冒寒勞動,下情實深憧憧矣。炳始曰,明日動駕,卽禮遇之盛意,而此時勞動,下情不勝憧憧。上曰,吳欽差發行,隔在數日,以何處作路云耶?舜澤曰,雖未詳聞,或有濟物浦作路之說矣。弘集曰,今日申時,欽使見邀,臣等方欲進去,而前議中書院電線二事,必有更問,如何答之乎?上曰,電線此是好事,且吳使旣有申勸,則不可不造設,而書院事,第自京內一處試之,可也。舜澤曰,電線非不好矣,而鳩財沒策,是所悶然矣。上曰,大臣偕往,商確善答也。弘集曰,林翰一員來留,月俸自上國支給,甚爲不便,亦似不受我國廩俸矣。若請秀才一人爲師,恐好矣。上曰,然矣。秀才或秩卑中一人,請來無妨矣。第往商議,可也。仍命大臣先退,又命史官就座。又命退,諸臣以次退出。
上在昌德宮。停常參·經筵。
大駕詣南小館入幕次後,藥房·內閣·政院·玉堂口傳問安。答曰,知道。大王大妃殿·王大妃殿遣承旨問安。答曰,知道。世子宮遣宮官問安。答曰,知道。接見還入幕次後,藥房·內閣·政院·玉堂口傳問安。答曰,知道。還宮後,藥房·內閣·政院·玉堂口傳問安。答曰,知道。
權膺善啓曰,司僕寺內乘來言,捲窓毛帳,取稟。傳曰,捲三窓,毛帳爲之。
李正來,以奎章閣言啓曰,守宮檢校直閣姜,卽爲牌招,何如?傳曰,允。
又以侍講院言啓曰,新除授輔德洪承穆,卽爲牌招,何如?傳曰,允。
傳于權膺善曰,侍衛軍兵毛具,從便爲之。
李正來啓曰,時原任大臣,有稟達事,率禮堂來詣閤外請對矣。傳曰,入侍。
傳于李正來曰,都承旨·右副承旨·同副承旨外,承旨竝許遞,前望單子入之。承旨前望單子入之,兪致範·宋世憲落點。
李正來啓曰,臣與左副承旨李敎夏伴直矣,纔已許遞出去,伴直無人。新除授左副承旨宋世憲,所當牌招,而拘於廳規,不得請牌,何以爲之?敢稟。傳曰,牌招。
傳于李正來曰,檢校待敎趙東冕,同副承旨除授。
吏曹,同副承旨單趙東冕今加通政除授事,承傳。
李正來,以禮曹言啓曰,以上候平復陳賀吉日推擇草記,傳曰,二十九日定行事,命下,以睿候平復陳賀吉日推擇草記,傳曰,二十九日定行事,命下矣。告布陳賀,當爲合設擧行,慶名,以上候平復·睿候平復合二慶稱號,何如?傳曰,允。
又以禮曹言啓曰,還御後稱慶告布之節,令儀曹擇日擧行事,伏承成命矣。告廟頒敎陳賀吉日,令日官韓應翼推擇,則今十二月二十七日·二十九日俱吉云,以何日定行乎?敢稟。傳曰,二十九日合設擧行。
又以奎章閣言啓曰,大駕今已還宮,守宮檢校直閣姜,依定式減下,何如?傳曰,允。
又以兵曹言啓曰,宣薦內禁衛取才三技入格別單及宣部守三薦參上武臣前銜作散人別取才入格矢數·落仕年條·居住·薦名,各其名下,懸註以入之意,敢啓。傳曰,知道。
吏曹啓目,粘連觀此弘文館副校理盧泳敬上疏,則以爲,臣母今年迫七旬,飢寒成疾,急喘全瞶,若將不保朝夕,而藥餌必須,菽水難繼,只恨懸鶉之勢,難保哺烏之情。伏乞聖慈,俯垂矜憐,特命銓曹,許畀一邑,俾遂蟻螻私情亦爲白有臥乎所,盧泳敬之家貧親老之狀,卽通朝之所共知,許畀一邑,以遂便養,允合於孝理之政是白乎矣,經幄之臣,出補外邑,事體自別,臣曹不敢擅便,上裁,何如?啓依回啓施行爲良如敎。
吏曹啓目,粘連觀此平安監司閔應植狀啓,則以爲,博川郡守李象協段,公廨軍器,煥然改觀,邑痼民瘼,靡不矯革,凡厥施措,一切以便民恤窮,赫譽日聞是白遣,熙川郡守尹慶善段,廩捧旣多優捐,闔境均被實惠,群情惟恐良手之或失。似此優異之績,合有酬賞之典亦爲白有臥乎所,上項兩邑守令之治績,如是優異,而瓜期在邇,竝限一瓜仍任,何如?判付。啓依允。
副校理盧泳敬疏曰,伏以臣遐土疎踪,才駑學蔑,萬不近似於經幄之列,而迺於去十月初五日,特除遽降,以臣爲弘文館副校理者,臣惶隕感激,莫省容措。涯分極榮,絲毫蔑報,而何敢隆恩之更希?臣於是有不得已之情私焉,懸磬之歎,空瓢之憂,實爲過於人者,而人之審之也亦多矣。嗚呼,情地如是,而臣母今年迫七旬,飢寒成疾,急喘全瞶,若將不保朝夕,而藥餌必須,菽水莫繼,只限懸鶉之勢,難保哺烏之情。勢於斯而窮矣,情於斯而慼矣,窮慼甚於疾痛,敢引必呼之義,不避僭越,冒瀆崇嚴。伏乞聖慈,頫垂矜憐,特命銓曹,許畀一邑,俾遂蟻螻私情,則豈直無一夫不獲其所?實亦有補於以孝治國之道矣。得伸私計,庶無風樹之痛,歌詠聖澤,偏多雨露之渥,情計所逼,言淚俱發,不知所云,無容更贅,而區區芹忱,亶在聖學一事。當此艱虞之會,益加乾惕念,終始典于學,而晝經夜史,撮其蘊奧,驗國家安危,察生民休戚,緝熙乎日就時敏之工,底績乎內修中興之道,則太平之治,可期而待,此乃宗社生靈之福也。伏願懋哉懋哉。臣無任云云。省疏具悉。疏辭,許令該曹,稟處。尾附事,當留念矣。
甲申十二月二十三日酉時,上御樂善齋。時原任大臣率禮堂請對入侍時,同副承旨李正來,假注書朴聖根,記注官李禧龍,別兼春秋趙東冕,領議政沈舜澤,判府事金弘集,右議政金炳始,禮曹判書李世宰,參議朴鳳彬,以次進伏訖。上曰,史官分左右。仍命大臣進前。舜澤進前奏曰,今日勞動後,聖體,若何?上曰,一樣矣。舜澤曰,寢睡·水刺之節,何如?上曰,一樣矣。舜澤曰,大王大妃殿氣候,何如?上曰,一樣矣。舜澤曰,王大妃殿氣候,何如?上曰,一樣矣。舜澤曰,中宮殿氣候,何如?上曰,安順矣。舜澤曰,世子宮氣候,何如?上曰,平順矣。舜澤曰,世子嬪宮氣候,何如?上曰,平順矣。舜澤曰,向日逆變,卽千古所未有,而惟天惟祖宗陰隲默佑,除亂掃氛,宮闕廓淸,我殿下曁我各殿宮還御正衙,日月復明,此誠宗社無疆之慶,而以當日聖躬所經歷,宗祧獲安,復鞏萬年,則天下後世,其永有辭。臣等於此,回咷爲笑,稽典稱慶之請,固不可一日少緩,而連値事會,尙爾因循泯默者,皆臣等之不職也。此係國彝應行不可已之事,而環東土含生之類,莫不欲夬覩盛擧,少伸舞蹈之忱。伏願亟降明命,誕擧縟儀,以副百官萬民顒祝之望焉。弘集曰,皇天眷佑,國難底定,乘輿還御泰平,各殿宮回鑾萬安,邦基重鞏,禁籞肅淸,臣民欣忭,帀域同情,此誠宗社莫大之慶,而告布尙稽·彜典攸闕,連値事會,今始仰請,伏願亟降成命焉。炳始曰,今番所經,卽千古所無之事,故今日仰請,亦曠古罕有之慶矣。臣等所奏,帀域同情,伏願亟下成命焉。上曰,依爲之。仍敎曰,當初事尙忍言哉?至於各殿宮還御泰平,此是慶幸,而事關慈殿,不得不允從矣。又敎曰,今日往見兩欽差,則皆爲欣悅,還宮後卽爲來謝。且言日後通問,永永勿替,其意甚切矣。弘集曰,親臨送別,欽使安得不忭感乎?上曰,兩欽差送古銅鏡·手鎗及鎗法冊子,不獲已受之矣。弘集曰,此與他物有異,受之無損矣。仍奏曰,日前欽使筆談,伏想乙覽,而電線事已咨明乎?上曰,已送咨矣。書院事,規制,當何如?弘集曰,書院規制,不取詩賦詞章,以經義治事爲主,此宋臣胡瑗敎弟子之法。蓋學問,先講經義,以立忠孝本領,次講治事,以務經濟事功,此外另有格致之學。近日時局一變,如算數·製造·汽船·鎗礟等學,亦不可不旁通者也。欽使言養士一人,當如養兵,一名之,資則遠方之士,亦自樂趨而勤學。國家作人,必有素養,假使百人中得二三大器,將來必得其效,雖費百萬,不足惜也。臣等無似,才智淺短,誠不合於此時托任,而苟有王佐之才,居其位則向日必無變亂,而目下亦何憂不治且安乎?其爲國家之利當如何?所以欽使有少養一營兵,以爲資養數百士之論矣。上曰,其規制,誠好矣。大臣就座。世宰進前奏曰,今此大殿各殿宮還御稱慶陳賀,今伏承成命矣。擇日擧行,以草記稟呈,何如?上曰,依爲之。又所啓,今此告布陳賀儀節,亦於筵退後,以草記稟呈矣。上曰,依爲之。仍命大臣先退,又命退,諸臣以次退出。
上在昌德宮。停常參·經筵。
趙東冕啓曰,左右史不可不備,別兼春秋閔京鎬·尹相衍·金喜洙·金春熙,竝卽牌招,推移入直,何如?傳曰,允。
李正來,以議政府言啓曰,卽見江華留守趙秉鎬狀啓,則武士等今春秋都試及新營兵丁等砲都試所屬四營武士等砲都試,謹當設行,而當此隆冬,永雪海路,許多擧子之齋糧來往,易致窘急之慮,待明春合設事,請令廟堂稟旨分付矣。歲除在邇,必多相妨,依狀請施行事,分付,何如?傳曰,允。
又以議政府言啓曰,卽見江華留守趙秉鎬狀啓,則本營兵丁赴于京陣,與營下將士把守各處者,本府人民,或納錢財而助需,或納牛隻魚藿而饋軍,迨此時出義願補,事甚嘉尙,各人褒賞之典,請令廟堂稟處矣。爲念兵士之勞苦,有此錢物之願助,其所出義,誠爲嘉尙,前中軍金淵奎,前五衛將洪喜俊,前司果曺相炯竝賞加,訓鍊主簿朴輔景相當職調用,幼學尹熙普郞階成給,其餘各人,竝令該營量宜施賞,何如?傳曰,允。
又以議政府言啓曰,卽見忠淸監司朴齊寬狀啓,則甲戌胎封時,沿路結城等六邑舊災冤徵條三百三十六結六負,特蒙十年停稅,限年已過,而地無寸墾,人多流亡,徒擁結簿,遍徵族隣,上項六邑蒙頉結,特許更展十年之限,使各該邑着力勸耕,隨起執卜事,請令廟堂稟旨分付矣。限滿而輒請更展,揆以國結所重,固難議到,而第此幾邑之朝家軫念,與他有異,且其地陳民散,猶夫前日,則不可無終始懷恤,特許限五年停稅事,分付,何如?傳曰,允。
又以禮曹言啓曰,以還御後稱慶告布陳賀吉日推擇草記,傳曰,二十九日合設擧行事,命下矣。陳賀慶名,以上候平復,濬候平復,大殿·各殿宮還御合三慶稱號,何如?傳曰,允。
又以禮曹言啓曰,今十二月二十九日上候平復,睿候平復,大殿·各殿宮還御稱慶陳賀合慶設行事,啓下矣。同日曉頭,先行告祭於宗廟·永寧殿·社稷·景慕宮,午時頒敎陳賀,而大殿·大王大妃殿·王大妃殿·中宮殿陳賀箋文·方物·物膳,世子宮方物·物膳,依例封進事,知委京外,箋文頭辭,令文任撰出,何如?傳曰,允。外道方物·物膳,置之。
又以禮曹言啓曰,今十二月二十九日上候平復,睿候平復,大殿·各殿宮還御稱慶陳賀時,外道方物·物膳置之事,命下矣。在前陳賀外道方物·物膳置之之時,各殿進獻,議政府·六曹及京廳方物,京畿物膳則例爲封進,今亦依前例封進,而世子宮進獻,京廳方物,京畿物膳,亦爲封進之意,敢啓。傳曰,知道。
又以禮曹言啓曰,今此上候平復,睿候平復,大殿·各殿宮還御稱慶陳賀時,王世子進箋文致詞,表裏行禮之節,依例磨鍊乎?敢稟。傳曰,勿爲磨鍊。
又以禮曹言啓曰,今十二月二十九日上候平復,睿候平復,大殿·各殿宮還御陳賀節目,當爲磨鍊,而謹稽謄錄,則有親臨受賀之例,亦有權停擧行之例矣。今番則乃是無前之大慶,受賀之節,何以爲之乎?敢稟。傳曰,權停例爲之。
又以迎接使言啓曰,吳欽差·續欽差一行,今日卯時量,盡爲離發之意,敢啓。傳曰,知道。
上在昌德宮。停常參·經筵。
藥房提調金壽鉉,副提調李憲稙啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
李正來啓曰,今此皇曆,京畿監營二件,一件營上,一件勅使所經邑分上,黃海監營二件,一件營上,一件勅使所經邑分上,平安監營四件,一件營上,三件勅使所經邑分上,水原府·開城府·江華府·廣州府·江原監營·忠淸監營·全羅監營·慶尙監營,咸鏡監營各一件營上事,自本院依例成有旨,下送京各司,應爲頒賜二十六件,亦爲依例頒給之意,敢啓。傳曰,知道。
傳于李正來曰,政官牌招開政。
傳于李正來曰,在外同敦寧·敦寧都正許遞,今日政差出。
傳于李正來曰,呈告泮長許遞,今日政差出。
以別兼春秋閔京鎬·尹相衍·金喜洙·金春熙牌不進罷職傳旨,傳于李正來曰,只推。
李正來啓曰,左右史不可不備,別兼春秋閔京鎬·尹相衍·金喜洙·金春熙,旣有只推之命,竝卽牌招,推移入直,何如?傳曰,允。
李正來啓曰,行都承旨李憲稙藥院進,左承旨鄭夏源奉命在外,右承旨兪致範,左副承旨宋世憲在外,同副承旨趙東冕內閣進,院中只有臣一人,同副承旨,卽爲牌招,何如?傳曰,允。
李正來,以吏曹言啓曰,繕工監假監役官朴敦壽·李秉學·朴奎浩,俱以身病,呈狀乞遞,竝改差,何如?傳曰,允。
有政。吏批,行判書李鎬俊牌招不進,參判鄭泰好牌招不進,參議姜進,右副承旨李正來進。以吏曹言啓曰,行判書李鎬俊,參判鄭泰好竝牌招不進,小臣獨政未安,何以爲之?敢稟。傳曰,只出緊任。以李聖謨爲同敦寧,趙雲競爲敦寧都正,申獻求爲大司成,李敎獻爲知義禁,黃浩錫爲監察,博川郡守李象協,熙川郡守尹慶善,已上限一瓜仍任事,承傳,贈持平李宗燁贈吏議,學生李彦斗贈僕正,已上兵曹參判李鳳九祖考·曾祖考。兵批,判書金允植病,參判穆麟德病,參議任冕鎬入直進,參知朴海哲病,左承旨鄭夏源進。以張奎煥爲三防別將,護軍李憲周·金永穆,副護軍李淑·朴周陽·權膺善,李敎夏,副司勇朴勝龍,以上竝單付。吏批,再政。以申慶均·姜苰·高載旭爲假監役。
以同副承旨趙東冕牌不進罷職傳旨,傳于李正來曰,只推。
傳于李正來曰,檢校待敎閔泳韶·金永悳,竝減下。
傳于李正來曰,原任直閣金文鉉,原任待敎金用圭,竝檢校差下。
李正來,以議政府言啓曰,因秋曹草記,松禾縣殿牌作變罪人按覈敬差官,令該曹差出事,允下矣。當此窮歲,隆沍來往之際,不無爲弊之端,且有康翎已例,敬差官差送一款寘之,殿牌還安之節,令本道涓吉擧行,罪人旣捧結案,依律勘斷後,登聞之意,竝爲分付,何如?傳曰,允。
又以奎章閣言啓曰,原任直閣金文鉉,原任待敎金用圭,檢校差下事,命下矣。事當卽爲牌招,而時値夜深,待明朝牌招,何如?傳曰,允。
草土臣閔泳翊疏曰,伏以臣卽覆載間一罪人也。國賊未討而義在沬血,父讐未復而禮不反兵,所以蹙蹙若窮人之無歸,何可揚揚乎周行之復仄哉?臣門之與凶孽,畛域旣分,薰蕕不同,乃被積年之齮齕,竟中曩日之奇禍,言之痛骨,思之腐心,宜其滅死無訛,而尙此偸生苟延者,卽欲一暴衷赤於丹陛之前,使天下後世有以知臣家之無辜,臣心之無他,而變起之夜,凶鋒先及臣身,被刺之場,神魂莫有省覺。名以將任,不能赴難於播越之所,恩又誤降,使之起復於蒼黃之中,鋒鏑餘生,斧鉞是俟,曷敢言私,自速罪辜?今纔收召神精,冒控悲苦。噫,壬午軍變,尙忍言哉?臣季父臣忠肅公謙鎬,遇害於前三年之間,餘殃未盡,憯刃復起於今日,臣之所生父臣台鎬,又遭此變,臣亦絶而復甦,僅存視息,此皆古今之所未有也。第伏念臣家,家傳詩禮,世篤忠貞,遭値聖明之際,與共休戚之義。今焉一門荐禍,如是之烈,洩冤無地,難諶者天。況今我坤聖,自御壼以來,濯龍之戒,諄復剴切,不啻若慈母之詔迷子,凡於戚畹,靡不裁抑,而臣以無似,依舊是將兵之任,此實冥升之咎,召災之由也。伏願繼自今,監轍於前,懲羹于後,雖在臣諸族之列,宜存招損之戒,益勉退遜之心,朝內而財權兵炳,省外而觀察閫鉞,無俾盤據而蹲仍,有防賢能之路,不許濫觴而驟升,以啓將來之倖。或托葭莩之戚,猥叨淸要,卽擇草莽之賢,移授其職,或有親媟而任使者,亦皆疎斥而罷遣之。或可退修書籍,或宜歸全門業,拓賢路毋遐玉音,興讓風永載金科。馬氏兄弟之未嘗改官,遠法東漢,張門子弟之自奏停升,近取中朝,則庶見國無怨謗之言,人無嫉妬之心。此非但熙朝之有光,抑可使臣病之頓已。伏乞聖慈,諒臣言之至切,念臣門之得保,先遞臣營使之銜,回授可堪之材,不勝大願至祝。臣無任云云。答曰,省疏具悉。滿幅辭旨,悽惋惻怛,不堪竟讀。卿家之屢經禍變,非卿家之事,乃爲國受難也。風霜摧折之餘,卿獨孑然廑存,此無乃天意欲保全卿家,以輔我國家耶?一點丹衷,耿耿不已,雖在床笫呻吟之中,猶不忘憂國之忱,甚庸嘉歎。所辭右營使之任,非出例讓,故今姑依施。卿其安心調病,從速平痊,以慰予心。
上在昌德宮。停常參·經筵。
李正來啓曰,大小達字·省字,今旣造成矣。內入吉日時,令日官金東萬推擇,則今二十七日午時爲吉云,以此日時擧行之意,敢啓。傳曰,知道。
又啓曰,親軍右營使閔泳翊疏批,依施事,命下矣。將兵之任,不可一刻無摠察之人,何以爲之?敢稟。傳曰,右營使兼察,牌招聽傳敎。
以別兼春秋閔京鎬·尹相衍·金喜洙·金春熙再牌不進罷職傳旨,傳于李正來曰,只推。
傳于李正來曰,政官牌招開政。
傳于李正來曰,在外同敦寧·敦寧都正竝許遞,今日政差出。
李正來啓曰,行都承旨李憲稙不爲仕進,左承旨鄭夏源,同副承旨趙東冕內閣進,右承旨兪致範,左副承旨宋世憲在外,院中只有臣一人,伴直無人。同副承旨,卽爲牌招,何如?傳曰,允。
又啓曰,今二十九日上候平復,睿候平復,大殿·各殿宮還御稱慶陳賀頒敎文,當爲製進,藝文提學洪祐吉在外,弘文提學尹滋承,待明朝牌招,使之製進,何如?傳曰,允。
又啓曰,右承旨兪致範,時在京畿楊根地,左副承旨宋世憲,時在忠淸道淸州地,竝斯速乘馹上來事,下諭,何如?傳曰,竝許遞,前望單子入之。承旨前望單子入之,柳芝榮·權膺善落點。
李正來啓曰,行吏曹判書李鎬俊,參判鄭泰好,參議姜牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,待明朝一體牌招。
又啓曰,同副承旨趙東冕牌不進,伴直無人。新除授左副承旨權膺善,所當牌招,而拘於廳規,不得請牌,何以爲之?敢稟。傳曰,牌招。
以同副承旨趙東冕牌不進罷職傳旨,傳于李正來曰,只推。
又以兵曹言啓曰,東營居接之中國人,今已出去矣。入直騎士等還接之意,敢啓。傳曰,知道。
大護軍李寅命疏曰,臣於縮伏訟愆之中,忽聞國家事變,蒼黃入城,馳詣行在,幸獲仰瞻,玉度太平,實宗社生民之福,而況臣身投南荒之餘,及夫朝儀稍整之後,則以臣情踪,不敢久留,復歸鄕廬,卽接邸報,以籌堂加差轎回入直事,間有特敎。迨此艱棘之會,分義道理,固當聞命顚倒,不遑他顧。以若負犯,曲加涵貸,薄竄旋宥,特旨太偏,豈不感激馳赴,以圖萬一之報,而今何可諉之以滓穢之已湔,恬然彈束,不顧同朝之嗤點哉?伏望亟治臣未勘之律,還收臣不當之職,以安微分焉。答曰,省疏具悉。往事何必爲引?卿〈其〉勿辭行公。
上在昌德宮。停常參·經筵。
傳于李正來曰,廟宮展謁,再明日爲之,自內磨鍊。
以親軍右營軍功將卒別單,傳于權膺善曰,兵房申奭熙加資,領官申泰休宣傳官加設單付,其餘哨官·什長·兵丁等,竝依判下施賞。
傳于李正來曰,大小慈敎·大小內敎·大小達字與省字·大小內令符信,今旣造成內入矣。該房承旨以下,別單書入。
傳于李正來曰,藥院提調許遞,前望單子入之。內醫提調前望單子入之,李寅命添書落點。
傳于李正來曰,內閣提學有闕之代,前望單子入之。
傳于李正來曰,左承旨·右承旨許遞,前望單子入之。承旨前望單子入之,鄭夏源·趙鍾弼落點。
傳于李正來曰,頒敎文中,赦句添入。
李正來啓曰,頒敎文中,赦句添入事,命下矣。弘文提學尹滋承,旣在闕中,使之添入,何如?傳曰,允。
又啓曰,頒敎文中,赦句添入事,命下矣。某罪以下宥之乎?敢稟。傳曰,雜犯死罪以下,竝宥。
李正來,以吏曹言啓曰,本曹開拆坐起時,考見諸道褒貶啓本,則陽川縣令任泰準,以欲巧反拙爲目,堤川縣監李秀元,以振勵少欠爲目,熊川縣監蔡鼎默,以簿如詳察,言豈欠商爲目,興陽縣監李建晳,以徒善非善,弗畏入畏爲目,高山察訪王用周,以稅當無怨爲目,則俱以寘諸下考,而寘諸中考,殊無嚴明殿最之意,四道道臣,竝推考警責,陽川縣令任泰準,堤川縣監李秀元,熊川縣監蔡鼎默,興陽縣監李建晳,高山察訪王用周,竝罷黜,何如?傳曰,允。
又以吏曹言啓曰,繕工監假監役官姜苰·高載旭,俱以身病,呈狀乞遞,竝改差,何如?傳曰,允。
有政。吏批,行判書李鎬俊牌招不進,參判鄭泰好進,參議姜牌招不進,右承旨權膺善進。以吏批言啓曰,行判書李鎬俊,參議姜,竝牌招不進,小臣獨政未安,何以爲之?敢稟。傳曰,仍爲之。以金晳根爲同敦寧,尹相賢爲敦寧都正,李敏翊爲司僕主簿,崔在淵爲引儀。兵批,判書金允植病,參判李鳳九病,參議任冕鎬入直進,參知朴海哲病,右副承旨李正來進。宣傳官加設單申泰休,部將加設單尹炳圭,守門將加設單南宮杓·金圭漢·金鍾桓·趙定錫,以上仍其職陞六事,承傳,崔洛周·李斗璜·朴完奎·李順七·金長祿·尹壽弘·韓聖根·李景善·陳順龍·金相雲·李完成·朴致雲·李聖雲·金永根·金明先,護軍李聖模,副護軍兪致範·宋世憲·趙雲兢,以上竝單付。
吏批,再政。以鄭基翊爲戶曹參議,李奎學爲典設主簿,具元植·李昌文爲假監役,崔永仁爲和陵參奉,崔光在爲引儀,洪瀅周爲興陽縣監,校書館提調單金永壽。
以吏曹參議姜牌不進罷職傳旨,傳于李正來曰,只推。
內閣提學前望單子入之,金永壽落點。
傳于李正來曰,有實故玉堂竝許遞,前望單子入之。
李正來,以內醫院都提調·提調意啓曰,堂上醫官,多有年老,領率甚爲苟艱,金溵·崔性愚·李時成,竝加一資,使之領率,李兢柱·鄭禮秀,仕久勤勞,特爲加資,外醫李龍夏,術業精明,內鍼醫差下,令該曹口傳付軍職,冠帶常仕,何如?傳曰,允。
又以嘉禮都監儀軌廳提調意啓曰,本都監儀軌,纔已修正,奎章閣所上件,侍講院所上件,依例粧冊以入,禮曹及鼎足山城·五臺山·太白山·赤裳山城四處史庫所上件,亦爲分送之意,敢啓。傳曰,知道。
又以奎章閣言啓曰,新除授提學金永壽,事當卽爲牌招,而時値夜深,待明朝牌招,何如?傳曰,允。
又以侍講院言啓曰,今二十九日陳賀權停例行禮于樂善齋敎是時,本院當爲全數進參,而兼說書韓光洙在外,無以備員,何以爲之?敢稟。傳曰,許遞,前望單子入之。兼說書前望單子入之,鄭寅昇落點。
吏曹啓目,前五衛將金弘植名字改以斗植,前五衛將金東錫名字改以樂奭,前五衛將金潤渙名字改以永善,前判官金承烈名字改以敬燮,前判官金命烈名字改以命燮,折衝車喜貞名字改以禹鼎,前校理金元均名字改以應圭,前學官李鎬鼎名字改以鎬謙事爲等如告狀,令藝文館給帖,何如?判付。啓依允。
上在昌德宮。停常參·經筵。
趙鍾弼啓曰,同副承旨趙東冕今日不爲仕進,卽爲牌招,何如?傳曰,允。
傳于權膺善曰,傳香承旨馳詣社稷,宗廟·永寧殿·景慕宮,奉審摘奸以來。
傳于趙鍾弼曰,政官牌招開政。
傳于趙鍾弼曰,直閣有闕之代,前望單子入之。直閣前望單子入之,李範晉添書落點。
趙鍾弼啓曰,新除授直閣李範晉,今日政下批,何如?傳曰,允。
傳于趙鍾弼曰,明日出宮內門路,以協陽門爲之。
傳于趙鍾弼曰,廟宮展謁,更待下敎。
傳于趙鍾弼曰,啓字誤踏之中官李朱夏推考。
玉堂前望單子入之,副應敎趙秉翊落點。
趙鍾弼,以侍講院言啓曰,新除授兼說書鄭寅昇,卽爲牌招察任,何如?傳曰,允。
又以侍講院言啓曰,今二十九日陳賀權停例行禮于樂善齋敎是時,本院當爲全數進參,而新除授兼說書鄭寅昇有身病,無以備員,何以爲之?敢稟。傳曰,許遞,前望單子入之。
傳于趙鍾弼曰,司書兼說書有闕之代,前望單子入之。
以同副承旨趙東冕牌不進罷職傳旨,傳于趙鍾弼曰,只推。
權膺善,以吏曹言啓曰,平山都護府使玄濟普戶奴呈狀內,矣上典受由上京矣,身病沈重,萬無還任之望云。其身病旣如是,則有難强令還任,罷黜,何如?傳曰,長湍府使相換。
又以吏曹言啓曰,繕工監假監役官具元植·李昌文,和陵參奉崔永仁,俱以身病,呈狀乞遞,竝改差,何如?傳曰,允。
以吏批言啓曰,行判書李鎬俊,參判鄭泰好,竝牌招不進,小臣獨政未安,何以爲之?敢稟。傳曰,只出緊任。以金思準·李友會爲副校理,南廷綺·趙南軾爲修撰,李爲副修撰,副司直尹相翊·盧泳敬·李建永,副司果李承淵·李範晉·愼炳祐,以上竝單付。
傳于權膺善曰,見窠皆令差出。
權膺善,以吏批言啓曰,平山都護府使玄濟普,長湍都護府使趙羲轍相換事,命下矣。平山都護府使玄濟普,以前任龍川府使,方在解由未出中,何以爲之?敢稟。傳曰,勿拘。
吏批,再政。利川府使李兢柱今加正憲特爲加資事,承傳。以鄭光淵爲司成,李泰植·金斗熙爲假監役,曺弼承爲和陵參奉,校書·校理兼直閣單李範晉,平山府使玄濟普,長湍府使趙羲轍,已上相換事,承傳。
以咸鏡監司鄭基會狀啓,端川府人命渰死事,傳于趙鍾弼曰,人命渰死,聞甚矜惻。元恤曲外,別加顧助,如有生前身·還布,竝蕩減,未拯屍身期於拯得事,廟堂措辭關飭。
兵曹口傳政事,副司勇單李龍夏。
權膺善,以議政府言啓曰,頃因內需司啓下單子,安邊·德源等地洑稅收捧宮監焚殺之漢,捉囚窮覈,區別啓聞之意,發關該道矣。卽見咸鏡監司鄭基會啓本,則枚擧會査官永興府使李敎榮,咸興判官鄭基雨査報以爲,朴學性·李連淑·金用鉉等三漢,爲此獄緊犯,而卽地逃躱,尤極忿惋,嚴飭各鎭營,期於跟捕,金仁永·趙錫凡,雖往洑所,初不參於作拏之場,嚴益孫,旣非洑民,又無主論同參之跡,竝令一體還囚,伏竢處分,餘外諸人,別無加究,竝爲保放,初檢時酷施牢刑,勒定正犯之安邊前府使尹祖榮罪狀,令攸司,稟處,査官永興前府使李命宰,覆査官文川郡守吳道泳,雷同前案,不分首從,難免疎謬之失云矣。始也鬧起於洑稅之濫徵,終焉變極於宮監之燒殺,乘當夜而兇黨已散,閱多月而首犯未捕,獄情其何以決折,國法亦安所勘斷乎?在逃罪人朴學性等三漢,刻期詗捉,窮覈得情後,亟施當律。在囚金仁永·趙錫凡·嚴益孫,竝令道臣照律處之。外他諸人,旣無可罪之端,則不必許久囚繫,竝參酌放送。初檢官尹祖榮,道啓旣請攸司稟處,今無更論。査官李命宰,覆査〈官〉吳道泳,亦不可無警,施以重推之典,何如?傳曰,允。
又以議政府言啓曰,卽見義州府尹李永狀啓謄報,則義州人李山仲·張季喜,前五月到鳳凰城等處,賣葯抵堡,竝無執照,僅有書狀官發給腰牌,送交本國,査照接收事,盛京禮部咨文出來,而兩漢待解送査覈,推招登聞云矣。旣持書狀憑牌,則雖與無端冒越有異,而逗留不返,竟至送交,其在懲後之道,不宜全釋,待狎還,令該府尹照法處之,將此事由,措辭回咨之意,分付槐院,何如?傳曰,允。
又以議政府言啓曰,賀儀隔日,罷散人敍用,令該曹口傳付軍職,使之參班,何如?傳曰,允。
又以禮曹言啓曰,今十二月二十九日上候平復,睿候平復,大殿·各殿宮還御稱慶陳賀時,大王大妃殿·王大妃殿·中宮殿,百官進致詞箋文,表裏行禮儀註,直爲書入各殿之意,敢啓。傳曰,知道。
又以奉常寺言啓曰,各陵園正朝祭享所用藥果煎造後,進上看品藥果二十立,依定式封進之意,敢啓。傳曰,知道。
又以奎章閣言啓曰,新除授提學金永壽,敎旨安寶次,濬哲之寶請出之意,敢啓。傳曰,知道。
又以奎章閣言啓曰,新除授直閣李範晉,事當卽爲牌招,而時値夜深,待明朝牌招入直,何如?傳曰,允。
又以漢城府言啓曰,朝官年八十,士庶年九十,士族婦女年九十應資老人別單,今方修正以入,而通政李秉鉉,今年爲百歲,而前已遺漏於別單矣。相考年歲後,依例入錄之意,敢啓。傳曰,知道。
又以漢城府言啓曰,濟州三邑民數,今始上來,依例入錄之意,敢啓。傳曰,知道。
又以漢城府言啓曰,今甲申年獻民數時,全羅道民數,今始上來,故同爲入啓,而濟州三邑民數,姑未上來矣。海島之往來遲速,有難預度,不得一時磨勘,此時待其上來,追後入錄之意,敢啓。傳曰,知道。
又以司譯院都提調·提調意啓曰,今番兩欽差入住南館時,差備譯官,多有效勞,堂上譯官李泰秀·秦喜永·崔昌濂·方文鏞·玄昌運·秦喜哲·安桂榮·李應昌·金圭善,各加一資,韓文奎·金載禹·李應三·李應俊·李應憲·玄濟普·金載信,旣是資窮,以其子姪中,付之乙酉春夏等祿職,堂下譯官金在玉·李鳴善·全中基·李應元·趙德煥·李時善,李斗炯·金益泳,亦竝付乙酉秋冬等祿職,以示酬勞之典,何如?傳曰,允。
又以畿沿海防衙門言啓曰,臣衙門軍司馬朴羲成有身病,今姑減下之意,敢啓。傳曰,知道。
又以左右捕盜廳言啓曰,謹依下敎,臣廳在囚罪人金女阿只·全女神通·李漢承·金女阿只乳女兒貞宜,崔女阿只乳女兒卜蘭·崔女阿只·黃萬喆·李源鍾·朴應一·李亨鎭·韓應三等十三名,仍囚,李和鍾·趙德昌·孟德柱等三名,移送秋曹刑配,權昌植·朴奉煥·李學成·廉在用·徐守正·李敬孫·金基俊·韓女阿只等八名,嚴懲放送,金女阿只·白鶴鎭等二名,放送之意,敢啓。傳曰,知道。
又以刑曹言啓曰,卽因義禁府啓辭批旨,咸鏡道安邊府緣坐爲婢罪人金召史,全羅道光陽縣流二千里安置罪人慶孫,竝卽押送于各其配所之意,敢啓。傳曰,知道。
又以義禁府言啓曰,卽接北部牒報及成冊,則謀叛不道罪人昌模妻金召史年三十二,父晉泳年六十一,母李召史年六十一,嫡兄聖模年三十五,弟慶孫年十二,懸錄報來矣。謹按律文,則婦人年六十及廢疾,竝免緣坐之罪。昌模母李召史,以年過六十,依律文免坐,金召史咸鏡道安邊府緣坐爲婢,父晉泳慶尙道河東,嫡兄聖模平安道肅川府,弟慶孫全羅道光陽縣,竝依律文流二千里安置,而右罪人等,方囚北部云,昌模父晉泳·嫡兄聖模等,依例發遣府書吏,押送于各其配所,妻金召史·弟慶孫等,令刑曹押送于各其配所,何如?傳曰,允。
領敦寧金炳國,領議政沈舜澤,判府事金宏集,右議政金炳始聯名箚曰,伏以太廟·閟宮展謁,今有成命矣。宸慕益切於見墻,輿情胥欣於瞻旄,而第今天氣隆寒,觸冒爲難,玉候纔已康復,珍攝宜加少愈,臣等不勝憂慮之忱,猥具短牘,仰瀆崇嚴。伏乞聖明,俯賜兪允,暫退已定之日,用答群下之望,千萬幸甚。取進止。答曰,省箚具悉卿等之懇。卿等之苦懇旣如是,不得已勉從。仍傳于趙鍾弼曰,此批答,遣史官,傳諭。
上在昌德宮。停常參·經筵。
藥房提調李寅命,副提調李憲稙啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿氣候一樣,中宮殿氣候安順,卿等不必入侍矣。大王大妃殿·王大妃殿·中宮殿,口傳問安。答曰,知道。世子宮·世子嬪宮,口傳問安。答曰,知道。
李正來啓曰,今日正朝望闕禮習儀時,憲府則監察代行矣。雖無諫院,依例行禮之意,敢啓。傳曰,知道。
權膺善啓曰,臣膺善,今日正朝望闕禮習儀進去,下直之意,敢啓。傳曰,知道。
傳于李正來曰,輕囚放釋。
李正來啓曰,頒赦事,命下矣。未承授推考傳旨,自本院依例爻周之意,敢啓。傳曰,知道。
傳于鄭夏源曰,朝家之軫念貢市,卽所以懷保都民之意,而近因經用窘絀,貢市受價,積滯未下,言念事勢,極爲矜悶。錢十萬兩,木二百同,特爲內下,令廟堂量宜分劃戶。惠廳,以爲一分紓力之方。
兵曹口傳政事,副護軍朴齊夏·李晩由,副司果宋圭元,以上竝單付。
傳于鄭夏源曰,賓客有闕之代,前望單子入之。賓客前望單子入之,左賓客金尙鉉落點。
吏曹左賓客單尹滋承,右賓客單李鎬俊,左副賓客單金尙鉉。
春坊前望單子入之,司書李軒卿,兼說書尹容植添書落點。
鄭夏源,以侍講院言啓曰,新除授司書李軒卿,兼說書尹容植,竝卽牌招察任,何如?傳曰,允。
傳于鄭夏源曰,有實故玉堂許遞,前望單子入之。玉堂前望單子入之,副校理金裕成落點。
傳于鄭夏源曰,文學有闕之代,前望單子入之。文學前望單子入之,趙秉翊添書落點。
鄭夏源,以侍講院言啓曰,新除授文學趙秉翊,卽爲牌招察任,何如?傳曰,允。
說書前望單子入之,金永迪添書落點。
鄭夏源,以侍講院言啓曰,新除授說書金永迪,卽爲牌招察任,何如?傳曰,允。
李正來啓曰,臣正來敬奉聖敎,馳往義禁府,取考囚徒案,則無時囚,故仍往典獄署,取閱囚徒案,則應坐罪人四名,公穀不納罪人一名,不可以輕囚論,故竝仍囚,其餘他錢不報敺打,各司直囚罪人趙聖一等八名,係是輕囚,故竝依傳敎放送之意,敢啓。傳曰,知道。
以義禁府赦單子,傳于李正來曰,尹祖榮·李秉文·鄭洛鎔·洪運燮·李承弼·李秉翼·柳肯秀·李載旭·南廷益·李相惇·洪時愚·李泰鉉,竝放。
傳于鄭夏源曰,吏兵批歲抄點下者,倣例捧傳旨。
傳于鄭夏源曰,別歲抄點下者,依例捧傳旨。
傳于鄭夏源曰,藥院都提調以下,別單書入。
傳于鄭夏源曰,春桂坊以下,別單書入。
以藥院都提調以下別單,傳于鄭夏源曰,都提調領議政沈舜澤,鞍具馬一匹面給。提調金壽鉉,熟馬一匹面給。副提調閔泳煥,半熟馬一匹面給,其餘醫官·員役等,竝依判下施賞。
以藥院都提調以下別單,傳于鄭夏源曰,都提調領議政沈舜澤鞍具馬一匹面給。提調金壽鉉熟馬一匹面給。副提調李憲稙半熟馬一匹面給。其餘醫官·員役等,竝依判下施賞。
以大小慈敎·大小內敎·大小達字·省字,大小內令符信造成時該房承旨以下別單,傳于鄭夏源曰,前承旨副護軍李道宰,右副承旨李正來,各內下鹿皮一令賜給。別看役前令姜健,今日政六品職擬入。其餘牌將·計士·日官·寫字官·畫員·員役·工匠等,竝依判下施賞。
以春桂坊以下別單,傳于鄭夏源曰,師領議政沈舜澤,大豹皮一令賜給。左賓客尹滋承,右賓客李鎬俊,左副賓客金尙鉉,右副賓客金永壽,贊善宋秉璿,各熟馬一匹賜給。輔德洪承穆,兼輔德閔丙奭,書筵官金洛鉉·朴性陽,各半熟馬一匹賜給。弼善金昇圭,兼弼善閔京鎬,文學趙秉翊,兼文學李輔榮,司書李軒卿,兼司書尹相翊,說書金永迪,兼說書尹容植,左翊衛任穉宰,右翊衛李琬夏,左司禦金明洙,右司禦李鎬奭,左翊贊朴顯陽,右翊贊李秉翼,左衛率李憲翼,右衛率鄭演亮,左副率李聖烈,右副率宋憲祖,左侍直金容元,右侍直閔泳秀,左洗馬尹成求,右洗馬趙鳳鎬,各兒馬一匹賜給。其餘寫字官·畫員·員役等,竝依判下施賞。
傳于鄭夏源曰,別軍職李敎獻·尹雄烈·安鼎玉·沈遠澤·趙載恒·李奎性·李恒儀·李允用·閔肯植·尙稷鉉·任光鎬·趙存斗·金膺模·申復均·鄭周永·閔相能·李奎聖·具然恒·李根澔·李鍾林·李明憲·趙羲斌·李豊鎬·申泰弘·鄭夔憲,各兒馬一匹賜給。下人等,竝考例施賞。
傳于鄭夏源曰,待令中官鄭之良·金在亮·鄭泰吉·金圭復·李裕鼎·黃允明·金圭錫,李章鎬·柳東燮·李漢容·文有用·朴奎鉉·朴漢應·金錫勳·金應鉉·羅世煥·金弘錫·李有泰·沈周鉉·金漢宗·李存謙·李朱夏,承傳色中官尹基衡·鄭海俊·金東曄·金履豊·李炳鼎·白樂胤,各兒馬一匹賜給。燈燭房內官吳秉直·文華鉉·李吉龍·李慶弼,待令差備內官康厚根·崔起崙·車錫胄·李弼模·李承表·高錫珍,竝內府調用。傳命司謁白殷圭·安敬煥·朴浩植·李鶴柱·秦楨益·朴愿植·潘敬淵·金道春,司謁李命錫·車孝貞,司鑰河成一·趙興哲·金漢奎,竝相當職調用。別監,竝考例施賞。
傳于鄭夏源曰,中官朴正淳·金漢宗,世子宮中官金錫勳·金弘錫,竝百官加親授。
傳于鄭夏源曰,世子宮承言色中官黃允明·李章鎬,竝加資。兼長番中官金在寬·文有用·朴奎鉉·朴漢應·金錫勳·羅世煥·金弘錫·沈周鉉,各兒馬一匹賜給。薛里內官洪圭夏·羅台錫,掌務內官朴鍾祿·李晩東,差備內官邊成一·金昌謨·裴守儉·金弼永·趙載煥·申泰用·金斗煥·金萬洙,竝內府陞敍。司鑰趙興龍·尹東善,書筵廳司謁白殷圭·安敬煥,竝相當職調用。別監,竝考例施賞。
鄭夏源啓曰,吏曹郞廳來言,百官加下批政事,取稟。傳曰,當日爲之。
傳于鄭夏源曰,發遣吏郞,諸執事淸齋與否,摘奸以來。
鄭夏源啓曰,明日傳香,禮房承旨,當爲齋宿。行都承旨李憲稙,所當牌招,而拘於廳規,不得請牌,何以爲之?敢稟。傳曰,牌招。
又啓曰,吏曹郞廳來言,政事當日爲之事,命下矣。行判書李鎬俊,參判鄭泰好,參議姜,俱以病不來,不得開政云,竝卽牌招,何如?傳曰,允。
鄭夏源,以禮曹言啓曰,上候平復,睿候平復,大殿·各殿宮還御後,祗告廟社,頒赦八方,此是國家莫大之慶,設科取士,亦係應行之典。今番慶科,以何科設行,而何間擇吉乎?敢稟。傳曰,除初試庭試,日字來三月念前擇入。
又以禮曹言啓曰,來乙酉年正朝朝賀時,大王大妃殿·王大妃殿·中宮殿百官陳賀儀註,直爲書入各殿之意,敢啓。傳曰,知道。
又以弘文館言啓曰,新除授副校理李友會,時在全羅道南原地,副修撰趙南軾,時在慶尙道尙州地,李,時在京畿仁川地,經筵入番事緊,請竝斯速乘馹上來事,下諭。傳曰,竝許遞。
趙鍾弼,以兵曹言啓曰,來乙酉年各處頒給信漢符別單,各宮房新定式頒給信漢符別單,文宰·武臣·蔭官二品以上人員章標頒給別單,修整以入之意,敢啓。傳曰,知道。
又以親軍營言啓曰,今十二月二十九日·三十日年終放砲起火時,臣敎獻率差官·將校,別破陣監放,而器械數爻及姓名單子,書入之意,敢啓。傳曰,知道。
又以親軍前營言啓曰,花島鎭卒甲申條試放都計劃入格軍兵,別單書入之意,敢啓。傳曰,知道。
又以親軍左營言啓曰,今十二月二十九日·三十日年終放砲時,臣奎奭率將官·將校,別破陣監放,而器械數爻及姓名單子,書入之意,敢啓。傳曰,知道。
又以親軍前營言啓曰,今十二月二十九日·三十日年終放砲起火時,臣景夏率將官·將校,別破陣監放,而器械數爻及姓名單子,書入之意,敢啓。傳曰,知道。
又以親軍右營言啓曰,今十二月二十九日·三十日年終放砲時,兼營使臣奎奭,率將官·將校,別破陣監放,而器械數爻及姓名單子,書入之意,敢啓。傳曰,知道。
又以親軍後營言啓曰,今十二月二十九日·三十日年終放砲起火時,臣景夏率將官·將校,別破陣監放,而器械數爻及姓名單子,書入之意,敢啓。傳曰,知道。
又以司僕寺一二提調意啓曰,分養馬故失·瘦瘠不馴守令,每於畢上納後,依法典施罰,而有赦令則例皆蕩滌矣。今年所納分養馬有頉邑守令現告成冊,今始來到,而係是宥旨前事,何以爲之?敢稟。傳曰,蕩滌。
李正來,以刑曹言啓曰,左右捕盜廳啓辭內,謹依下敎,臣廳在囚罪人金女阿只·全女神通·李漢承·金女阿只乳女兒貞宜·崔女阿只乳女兒卜蘭·崔女阿只·黃萬喆·李源鍾·朴應一·李亨鎭·韓應三等十三名,仍囚,李和鍾·趙德昌·孟德柱等三名,移送秋曹刑配,權昌植·朴奉煥·李學成·廉在用·徐守正·李敬孫·金基俊·韓女阿只等八名,嚴懲放送,金女阿只·白鶴鎭等二名,放送之意,敢啓。傳曰,知道事,命下矣。謹依傳敎,罪人李和鍾·趙德昌·孟德柱,各嚴刑一次後,和鍾江原鐵原府,德昌狼川縣,德柱忠淸道泰安府,定配所押送,而適値不用杖日,待用杖,嚴刑押送之意,敢啓。傳曰,知道。
上在昌德宮。停常參·經筵。
大殿·大王大妃殿·王大妃殿·中宮殿,內閣·政院·玉堂·朝廷二品以上·六曹堂上除夕單子問安。答曰,知道。世子宮·世子嬪宮,內閣·政院·玉堂·春坊·朝廷二品以上·六曹堂上除夕單子問安。答曰,知道。
趙東冕啓曰,明日正朝望闕禮,依例爲之之意,敢啓。傳曰,知道。
鄭夏源啓曰,右承旨權膺善,今日不爲仕進,卽爲牌招,何如?傳曰,允。
傳于鄭夏源曰,傳香承旨馳詣社稷·宗廟·永禧殿·景慕宮,奉審摘奸,仍詣受香諸處,奉審摘奸以來。
以司謁口傳下敎曰,星壇淸道,以兵房代。
傳于趙鍾弼曰,右營使有闕之代,前右營使閔泳翊除授。
以司謁口傳下敎曰,右營使閔泳翊,待差病,使之授符。
傳于趙鍾弼曰,右營前兵房申奭熙,左營前哨官梁道煥,竝使之起復從戎。
以咸鏡監司鄭基會狀啓,本道今年穡事,無前大歉,各穀失稔,南·北惟同,民勢湟汲,若不一體救恤,則顚連溝壑,迫在朝夕,令廟堂稟旨分付,別般優劃事,傳于李正來曰,關北卽我家豐沛之鄕,而全省失稔,道啓告悶,聞甚憂歎,丙枕靡安。特下內帑錢一萬兩,以助賑恤之資,道臣·守宰,想宜接濟有方,而十分對揚,俾無一民捐瘠之患事,廟堂措辭,分付。
李正來,以吏曹言啓曰,繕工監假監役官李泰植·金斗熙,俱以身病,呈狀乞遞,改差,何如?傳曰,允。
又以吏曹言啓曰,中官黃允明·李章鎬加資事,命下矣。階是資窮,何以爲之?敢稟。傳曰,竝代加。
有政。吏批,行判書李鎬俊牌招不進,參判鄭泰好牌招不進,參議姜進,右副承旨李正來進。啓曰,行判書李鎬俊,參判鄭泰好,竝牌招不進,小臣獨政未安,何以爲之?敢稟。傳曰,只出緊任。以李範晉爲副應敎,吳炳文爲副校理,林羲相爲修撰,南奎熙爲副修撰。兵批,判書金允植病,參判李鳳九病,參議任冕鎬病,參知朴海哲入直進,左副承旨趙鍾弼進。副司直金思準·李友會,副司果趙南軾·李,副司正尹容植,以上竝單付,楊花別將單浪昌寬。吏批,再政。以姜健爲司饔主簿,李敎哲·李圭燮爲假監役,兼直閣單李範晉。
傳于李正來曰,發遣吏郞,諸執事淸齋與否,摘奸以來。
鄭夏源,以議政府言啓曰,傳曰,朝家之軫念貢市,卽所以懷保都民之意,而近因經用窘絀,貢市受價,積滯未下,言念事勢,極爲矜悶,錢十萬兩,木二百同,特爲內下,令廟堂量宜分劃戶惠廳,以爲一分紓力之方事,命下矣。恩敎斯摯,帑貨特頒,許多貢市人年底遑汲之事勢,賴此而紓得幾分矣。凡在瞻聆,孰不攢祝?謹依下敎,戶曹錢八萬兩,木一百三十同,惠廳錢二萬兩,木七十同,分排劃給之意,敢啓。傳曰,知道。
又以議政府言啓曰,向日陪扈時效力諸人,不可無褒賞之政,令吏兵曹隨其相當職,以爲各別收用之地,何如?傳曰,允。
又以議政府言啓曰,向日諸罪人跟捕時,多有效勞之人,合施論賞之典。左捕廳軍官首捕宋昌殷邊將待窠差送,副捕朴重根賞加,右捕廳軍官首捕李明錫邊將待窠差送,副捕金弘信賞加,惠商公局首捕崔鎭榮·魯在弘·李基汶·趙春植·金鳳純·池興龍竝邊將待窠差送,其餘竝令該廳·該局施賞,何如?傳曰,允。
又以議政府言啓曰,向以劫奪華人貨物之白翎島强盜在逃首倡李昌西·柳永石·禹在己三漢,定限譏捉之意,嚴飭發關矣。卽見黃海監司尹宇善所報,則以爲,右項三漢,今玆捉得,牢囚營獄云矣。聚黨焚劫,已極駭悖,而商務所關,亦係不輕。現囚三漢,更加窮覈,摘出渠魁,押送水營,令該帥臣大會軍民,梟首警衆,其餘兩漢,嚴刑遠配事,分付道臣,何如?傳曰,允。
又以議政府言啓曰,迎接官嚴世永,聞有身病,今姑減下,何如?傳曰,允。
又以奎章閣言啓曰,明日卽書香閣朔奉審日次,臣進詣擧行之意,敢啓。傳曰,知道。
又以成均館行大司成意啓曰,每於歲末,圓點儒生·準點儒生別單書入事,曾有定式矣。依定式,當年條準·圓點儒生,別單書入之意,敢啓。傳曰,知道。
又以弘文館言啓曰,上番校理臣李基肇,下番修撰臣洪學周,以宗廟·永寧殿春享大祭祭官,今日肄儀時,晝仕出去之意,敢啓。傳曰,知道。
又以弘文館言啓曰,新除授副校理金裕成,卽爲牌招察任,何如?傳曰,允。
李正來,以義禁府言啓曰,咸鏡北道按撫使趙秉稷狀啓內,吉州前牧使尹錫仁,不可以已遞,而有所容貸,其罪狀,令攸司,稟處事,啓下,穩城前府使金儀鳳,其罪狀,令攸司,稟處事,啓下矣。尹錫仁下去京畿楊根地,金儀鳳下去楊州地云,依例發遣府書吏,竝拿來,何如?傳曰,待待命拿囚。
領議政沈舜澤箚曰,伏以天佑大東,三慶竝湊,呼嵩縟儀,同日載擧,此誠國家無疆之籙也,薄海群生,莫不蹈抃於歡聲協氣之中。況臣職忝保護,躬逢慶會,欣頌攢祝,自倍餘人。際伏見藥院別單下者,鞍駟隆賞,洊寵於臣,臣以何勞,乃敢領有?固知聖念出於廣慶惠重事體之意,而嚬笑君所惜也,辭受臣所愼也。苟或不惜不愼,則其歸也必致濫䙝,玆豈非今日上下所當交勉也哉?乘謝之禮,猥不敢效,庸具短箚,仰冀鑑諒。伏乞亟收臣所被濫賞,以重彝典,以安賤分焉。取進止。答曰,省箚具悉卿懇。卿其勿辭,安心領受。仍傳于李正來曰,此批答,遣史官,傳諭。
同敦寧金晢根疏曰,伏以臣於日昨,伏奉除旨,以臣爲同知敦寧府事者,臣感恩怵義,章皇出肅,粗伸叩謝之忱,而第臣本無敦寧,揆以格例,在所當遞,敢陳短章,仰瀆崇嚴。伏乞聖明,俯賜鑑諒,照例遞改,以存公格,以安私分焉。臣無任云云。答曰,省疏具悉。所請依施。
校理李基肇疏曰,伏以臣以遐土疎踪,才短學蔑,萬不近似於經幄之列,而特除恩旨,寔是千萬夢想之外,臣感激惶隕,莫省措躬之所也。何敢以見職自居,而第臣有至切之情私,玆敢不避猥越,仰陳於天地父母之前,伏乞聖明矜察焉。臣有老母,年今七旬,又多疾病,而家計貧窶,調養失宜,臣則從仕在遠,已多歲年,董生之田,不耕於朝出,子路之米,未負於百里,子職虧矣,人道闕矣。誠恐事親日短,得罪於孝理之聖世,所以區區至願,惟在於得一小縣,以其廩祿,供朝夕甘旨之未,效烏鳥反哺之情。臣無任云云。省疏具悉。疏辭,令該曹,稟處。日記廳堂上金炳秀郞廳朴永斗李命九