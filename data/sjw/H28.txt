上在昌德宮。常參·經筵,以代理停。
大殿·中宮殿,內閣·政院正朝單子問安。答曰,知道。世子宮,內閣·政院·春坊單子問安。答曰,知道。朝廷二品以上·六曹堂上·兩司長官單子問安。答曰,知道。世子嬪宮,內閣·政院·春坊單子問安。答曰,知悉。王世子詣仁政殿月臺,親上致詞·表裏·箋文後,內閣·政院·藥房·春坊口傳問安。答曰,知道。
韓義運達曰,明日宗廟春享大祭齋戒相値,常參頉稟之意,敢達。令曰,知道。
承旨前望單子入之,李憲球添書代點。
傳于李奎鉉曰,領府事韓用龜,判府事金思穆,令該曹,歲饌外食物衣資加送,仍令存問以來,故領議政金致仁妻李氏,故領議政徐龍輔妻朴氏,故領議政金載瓚妻李氏,故右議政林漢浩妻李氏,故安恩君妻尹氏,故恩信君禛妻洪氏,故晉安君彦植妻愼氏,竝依昨年例擧行。
令于朴永元曰,陪衛軍兵毛具。
令于韓義運曰,旣承下敎,景祐宮春享祭香祝,先農祭香祝代傳矣,該房知悉。
韓義運,以奎章閣言啓曰,箋文封進,事體甚重,而原任直閣金邁淳,以安邊府使,謂有情勢,今此正朝箋文及陳賀箋文,不爲封進,誠極未安。從重推考,何如?傳曰,允。
又以禮曹言啓曰,今此正朝及中宮殿寶齡四旬陳賀諸道所封箋文中,肅川府使李圭徹,雖非應封官,以別軍職封箋矣,一體看審捧入之意,敢啓。傳曰,知道。
令于韓義運曰,惟我八道方伯與四都守臣,咸聽此諭。國非民,無以爲依,民非農,無以爲食,民之於國,農之於民,豈不重且大歟?目今民生有倒懸之急,國勢無可恃之道矣,安得使吾民,無失農桑,不飢不寒,各自樂於昇平和氣之域耶?噫,春耕夏耘,終歲勤苦,背面焦枯,手足皺坼,粒粒辛苦,不歸口腹之充,穰穰收穫,終見甁罌之空,上以應粢盛御供之需,下以備貢賦糶糴之納。兼又剝割之政,浚其膏血,苛毒之刑,濫加笞箠,官督急於星火,殘命自就穽陷,呼號道路,流亡相續,若使在上者,少垂惻隱之心,略施撫慈之澤,則民之困瘁,一至此極哉?粤自祖宗,深仁厚澤,浹人骨髓,且我大朝,洪恩廣惠,視之如子,凡八域含生,莫不涵育於仁天雨露之中,咸知愛戴之誠,不作渙散之擧者,可見其培養已久,民性本善,顧余否德,猥膺代聽,夙夜憂懼,如履薄氷。雖有愛民之苦心,尙無惠民之實政,民之望余,如渴求飮,余之視民,頓若相忘,民將謂何?余實多愧,尙在沖年,深處宮禁,只知宴安之爲樂,不識民生之疾苦,周文如傷之視,尙矣毋論,漢家賑貸之恩,亦此未遑,孤負民情,靡所自措。方今三陽初屆,萬品將蘇,此政吾民卽田耕作之時,前秋告歉,能無飢餓之病耶,窮蔀喫貧,能無絶糧之患耶?西疇耕牛,應無賃貰之資,南畝秧馬,必多勞苦之歎,若使上下之田,終成一望之陳,則設邑置官,將焉用彼?在藩之臣,則巡審一路,黜陟臧否,守土之臣,則躬行田野,勸課農桑,竟使萬姓咸熙,八方皆登,則庶可解宵旰之慮,亦可無顚連之患,曷不休哉,曷不休哉?階前萬里,知在一接,手裏太阿,本自無私,咸各知悉,無或有誤。
令于韓義運曰,元朝慶辰,縟儀己擧,余小子欣忭之忱,曷有其極?不可無示意之擧,陳賀時禮房承旨·禮貌官,竝加資。
金鏴,以吏批言達曰,社稷攝事時壇下執禮副司果朴容壽陞敍,今此陳賀時禮貌官侍講院文學張敎根加資事,令下矣。朴容壽,已經準職,張敎根,雖已資窮,未經準職,何以爲之?敢稟。令曰,加資勿拘。＜이미지오류＞
令于李憲球曰,前公忠監司留待。
令于李憲球曰,坐直承旨入對,前公忠監司同爲入對。
令于金鏴曰,發遣吏郞,諸執事淸齋與否,摘奸以來。
令于金鏴曰,旣承下敎,政官牌招開政,賞典下批。
備邊司,以李鐵求爲平安兵使。
有政。吏批,判書朴宗薰牌不進,參判徐憙淳進,參議金敎喜牌不進,右承旨韓義運進,啓曰,判書朴宗薰,參議金敎喜竝牌不進,小臣獨政未安,何以爲之?敢稟。傳曰,仍爲之。以洪重燮爲文學,張敎根爲戶曹參議,金永爲軍器僉正,禹尙俊爲懿昭墓守衛官,祭酒單宋穉圭,軍器直長單金錫龜,奉事單李元晢,副奉事單權億,參奉單朴萬春,養賢庫直長單張鉉哲,右承旨韓義運,今加嘉善,副司果朴容壽,文學張敎根,今加通政事承令,故檢閱李崑秀,贈吏參弘提奎提例兼,刑曹參判李若愚考。
兵批,判書南履翼病,參判尹羽烈病,參議李羲肇病,參知朴熙顯入直進,同副承旨李憲球進。同知李基遠,僉知金漢喆·尹昌大,副護軍朴容壽·張敎根,副司果權奎容,副司勇沈彝鎭,以上竝單付,平安道兵馬節度使單李鐵求。
以吏曹參議金敎喜牌不進罷職令旨,令于鏴曰,只推。
韓義運,以奎章閣言達曰,景慕宮望廟樓,今朔奉審無頉之意,敢達。令曰,知道。＜/이미지오류＞
朴永元,以兵曹言達曰,今正月初三日宗廟永寧殿春享大祭時,守門當爲塡差,而本曹郞廳·都摠府郞廳·五衛將,除入直與在外,排擬苟艱,依定式軍門將官,代差以入之意,敢達。令曰,知道。
兵曹口傳政事,副護軍林處鎭·金喆遠,副司果盧光斗,以上竝單付。
韓義運,以禮曹言啓曰,太廟歲首展謁吉日,以何間推擇乎?敢稟。傳曰,以今月旬前擇入,景祐宮,當同日展拜矣。
又以禮曹言啓曰,太廟以展謁取稟草記,傳曰,以今月旬前擇入,景祐宮,當同日展拜矣事,命下矣。太廟展謁,景祐宮展拜吉日,令日官洪晩中推擇,則今正月初六日爲吉云,以此日定行乎?敢稟。傳曰,依此日爲之。
又以禮曹言啓曰,景慕宮展謁,每於孟春·孟秋取稟事,定式矣,今春展謁吉日,以何間推擇乎?敢稟。傳曰,以今月旬後,擇入,可也。
又以禮曹言啓曰,以景慕宮展謁取稟草記,傳曰,以今月旬後擇入,可也事,命下矣。展謁吉日,令日官洪晩中推擇,則今正月十五日爲吉云,以此日定行乎?敢稟。傳曰,依此日爲之。
又以禮曹言啓曰,太廟歲首展謁日,一體展謁於永禧殿,而酌獻禮當次之年,則歲首展謁,只行於太廟事,定式矣,今年,卽永禧殿酌獻禮年次,今番太廟展謁時,永禧殿展謁之禮,不爲磨鍊之意,敢啓。傳曰,酌獻禮,以來月旬前擇入,可也。
又以禮曹言啓曰,以今年卽永喜殿酌獻禮年次,依定式歲首展謁,不爲磨鍊事,草記,傳曰,酌獻禮,以來月旬前擇入,可也事,命下矣。酌獻禮吉日,令日官洪晩中推擇,則來二月初九日爲吉云,以此日定行乎?敢稟。傳曰,依此日爲之。
又以禮曹言啓曰,今此太廟展謁,景祐宮展拜出還宮時,王世子祗迎及隨駕之節,依例磨鍊乎?敢稟。傳曰,依例磨鍊,景祐宮還宮時祗迎之節,置之。
又以禮曹言啓曰,今此景慕宮展謁出還宮時,王世子祗迎及隨駕之節,依例磨鍊乎?敢稟。傳曰,依例磨鍊。
又以禮曹言啓曰,今此永禧殿酌獻禮親行出還宮時,王世子祗迎及隨駕之節,依例磨鍊乎?敢稟。傳曰,依例磨鍊。
又以禮曹言啓曰,製述文臣年滿五十一歲人員,專經文臣年滿四十一歲人員,竝依前例減下,別單書入,而御覽官案,亦爲改修正以入之意,敢啓。傳曰,知道。
韓義運,以禮曹言達曰,製述文臣年滿五十一歲人員,專經文臣年滿四十一歲人員,竝依前例減下,別單書入,而睿覽官案,亦爲改修正以入之意,敢達。令曰,知道。
朴永元,以備邊司言達曰,本司武郞廳沈昌奎,奔走勤仕,已滿十五朔,依例六品遷轉事,捧承令施行,何如?令曰,依。
副提學金蘭淳書曰,伏以人窮則呼天,呼之者,非不知天之邈然無適,不能療己之創痛,緩己之困苦,然猶呼之而不已者,顧以生人之本在天,而理窮勢極,則其情不得不反本而控訴也。臣以情則悲哀如割,以勢則焦迫窮蹙,忘其逋慢之積罪,冒犯鈇鉞之嚴誅,荐上辭本,恭俟處分,及奉書答,不惟不賜譴何,至給救護之暇,彼創痛困苦之人,雖日號泣於天,天自冥冥不應,是天不諒人而若有可憾。今臣一再呼而已蒙救護之恩,是聽卑之心,慈覆之仁,視天之冥冥不應,亦可無憾,特臣之情誠太薄,文辭太拙,未有以大見孚而大感動,故蒙被矜念,止於三日之暇由,苟非然者,何鞶遞之恩,不可望於終朝哉?於是乎臣之言行,有負於君親矣,惶恧愧悚,益無所自容。然臣之情勢,終亦不可以自已,則又安得不更一大聲疾籲,庶幾聰聽之無遺,仁覆之曲全乎?今臣母病,實非一朝无妄之祟,臣兄弟三人,弟有貞疾,十年醫治,莫有毫效,臣母晝夜扶抱,焦渴煎泣,形貌之鑠脫,神氣之澟綴,已無可言,而況當望七衰落之年,久抱京鄕離違之苦,奄聞臣兄不意之慼,心驚腸摧,叫號昏絶。自是以來,積祟悉發,舊病新痛,迭相侵乘,寢食全闕,醫藥罔效,有時省覺,則搥心叩胸,冤號徹地,及其澌盡,則神識沈冥,不能辨人,如此情景,他人見之,尙覺罔措。臣心之荒亂煎迫,當復如何?爲今之道,惟有臣不離暫刻,省視扶將,糜以日月,隨事寬譬,然後庶幾漸次握延,以望粗安,如其不得保護,少失尤悔,將無所及,此臣所以不敢以由限之滿,遽懷出膺之圖者也。圈事之緣臣而遲滯,誠爲國體而可悶,然竊念,淸朝才彦,林立麻列,雖非賤臣,不患無人,若臣母之扶護,非臣一身,無可代者,公私輕重,雖曰有分,此指國事之莫大者,與事關自己而言,非謂人子之急於親,反有遜於尋常政事之間也。顧今离明代照,孝理之政,尤爲急務中最先者,臣之畢暴哀懇,渴仰曲遂之私者,豈僥倖之望也?臣於見職,本無可引之私義,見職,又淸華之極選,人之艶羡,終古已然,臣是何人,不知其榮,反以爲憂,必欲辭免,以取占便之譏,自犯屢瀆之誅哉?誠以至情所迫,不獲遂則不敢已故耳。伏乞离明,哀之憐之,矜之悶之,亟許遞臣職名,以便私分,仍治臣猥越瀆擾之罪,以勵朝綱焉。臣無任云云。答曰,覽書具悉。卿其勿辭,救護母病。
戊子正月初一日卯時,王世子詣仁政殿月臺,親上致詞·箋文·表裏入對時,行都承旨金鏴,右承旨韓義運,左副承旨朴永元,右副承旨鄭知容,假注書徐念淳,記事官李根友·成遂默,原任提學朴宗薰,檢校直提學趙鍾永,檢校待敎徐憙淳,以次陪立。時至,王世子具遠遊冠·絳紗袍,乘輿出重華門·貳極門,至協陽門外,相禮贊請降輿,王世子降輿,相禮跪贊請執圭,王世子執圭,相禮引王世子,由仁政東門就拜位北向立,相禮跪贊請鞠躬四拜興平身,王世子鞠躬四拜興平身,引儀引承文院提調金履喬,濟用監提調鄭晩錫,就東階下立,相禮贊請跪,王世子跪,承文院官員,陞詣殿內,奉致詞函出,跪授履喬,履喬跪受,以授義運,義運跪進,王世子受函,以授義運,義運跪受,還置於案,濟用監官員,奉禮物函出,跪授晩錫,晩錫跪受,以授義運,義運跪進,王世子受函,以授義運,義運跪受,還置於案,引儀引承文院提調·濟用監提調還本位,相禮跪贊請山呼,王世子呼千歲,相禮跪贊請山呼,王世子呼千歲,相禮跪贊請再山呼,王世子呼千千歲,相禮跪贊請俯伏興四拜興平身,王世子俯伏興四拜興平身,義運陞詣殿內,奉致詞·箋文·禮物函,各置於龍亭,由正門出,相禮跪贊請鞠躬,王世子鞠躬,相禮跪贊請平身,王世子平身,相禮跪贊請入便次,王世子入便次,相禮跪贊請出次,王世子出次,相禮跪白禮畢,相禮跪贊請入便次,王世子入便次,相禮跪贊請出次,王世子出次。中宮殿行禮,時至,行禮如儀。鏴曰,今日東唱引儀做錯非細,所當重勘,而本院請推之外,無他可施之罰,何以爲之乎?令曰,拿處,可也。出擧條領議政南公轍,左議政李相璜,右議政李存秀進前奏曰,景籙無彊,坤殿寶齡,光躋四旬,今當元朝,縟儀誕擧,睿孝彌光,群情普懽矣,侵早勞動,睿體,何如?令曰,一樣矣。相禮引王世子,由東門出,過協陽門,相禮跪贊請乘輿,王世子乘輿,由貳極門還內,諸臣以次退出。
戊子正月初一日午時,王世子座重熙堂,受賀入對時,行都承旨金鏴,行左承旨李奎鉉,右承旨韓義運,左副承旨朴永元,右副承旨鄭知容,假注書徐念淳,記事官李根友·成遂默,原任提學朴宗薰,檢校直提學趙鍾永,檢校待敎徐憙淳,以次陪立。時至,王世子具遠遊冠·絳紗袍,乘輿由壽康門至重熙堂陞座,諸臣分左右侍立,掌儀唱引儀分引宗親·文武百官入就位,引儀引師傅·大臣·國舅,由左階陞堂,師傅·大臣·國舅再拜,王世子答拜,掌儀唱引儀分引師傅·大臣·國舅,出就門外位,宗親·文武一品以下鞠躬四拜興平身,掌儀唱引儀分引師傅·大臣·國舅,還入就位,代致詞官致詞訖,師傅·大臣·國舅再拜,王世子答拜,引儀分引師傅·大臣·國舅出,宗親·文武一品以下再拜,引儀引出,禮貌官跪白禮畢,王世子乘輿,由重陽門至壽康門還內,諸臣以次退出。
戊子正月初一日酉時,王世子座重熙堂。坐直承旨入對,前公忠監司同爲入對時,同副承旨李憲球,假注書金大根,記事官李根友·成遂默,前公忠監司徐俊輔,以次進伏訖。令曰,前公忠監司進前。俊輔進前,令曰,其間安過否?俊輔曰,君靈攸曁,幸得無事矣。令曰,湖西年事,何如耶?俊輔曰,秋霖後,田穀失稔,民頗艱食,猶不至災年矣。令曰,交龜,在何處耶?俊輔曰,到天安邑爲之矣。令曰,歲初綸音,誰當製進耶?憲球曰,左承旨李奎鉉製進矣。令退,諸臣以次退出。
上在昌德宮。常參·經筵,以代理停。
藥房提調洪起燮,副提調金鏴達曰,辰屆三元,禮成慶賀,睿孝冞光,群情胥悅。伏未審夜間,大殿聖體,若何,中宮殿氣候,若何?勞動之餘,睿體,何如?臣等不任區區伏慮,敢來問安。答曰,知道。大殿聖體萬安,坤殿玉度康寧,而三元慶朝,賀儀禮成,歡欣之忱,無以爲喩矣。
韓義運達曰,明日常參,取稟。令曰,停。
李憲球達曰,行大司憲南履翼,執義尹正鎭呈辭,掌令二員,持平二員未差,監察茶時之意,敢達。令曰,知道。
韓義運達曰,左副承旨朴永元,右副承旨鄭知容,今日不爲仕進,竝卽牌招,何如?令曰,依。
令于韓義運曰,禮房承旨,馳詣宗廟·永寧殿,奉審摘奸以來。
兵曹判書前望單子入之,金鏴添書代點。
令于韓義運曰,承旨有闕之代,旣承下敎,前望單子入之。
承旨前望單子入之,朴齊一代點。
令于韓義運曰,禮曹參判有闕之代,旣承下敎,前望單子入之。
禮曹參判前望單子入之,徐俊輔代點。
以假引儀成泳默拿處徽旨,令于李憲球曰,特爲分揀。
李憲球達曰,新除授兵曹判書金鏴,旣在闕中,不爲肅謝,直爲出去,事甚未安。推考,何如?令曰,依。
李憲球啓曰,新除授兵曹判書金鏴,卽爲牌招,命召傳授,何如?傳曰,允。
李憲球達曰,兵曹判書金鏴牌不進推考徽旨,今方捧入,而命召傳授,一時爲急,更爲牌招,何如?令曰,依。
韓義運達曰,行都承旨朴齊一未肅拜,行左承旨李奎鉉不爲仕進,行右承旨韓義運監祭進去,左副承旨朴永元,右副承旨鄭知容牌不進,院中只有臣一人,伴直無人。行左承旨李奎鉉,所當牌招,而拘於廳規,不得請牌,何以爲之?敢稟。令曰,牌招。
李憲球達曰,兵曹判書金鏴再牌不進推考徽旨,今方捧入,而命召傳授,一時爲急,連事違召,無意承膺,事體所在,誠極未安。所當更請牌招,而係是一日三牌,何以爲之?敢稟。令曰,更爲牌招。
韓義運啓曰,吏曹郞廳來言,應資老人加資下批政事,取稟。傳曰,當日爲之。
又啓曰,吏曹郞廳來言,政事當日爲之事,命下,而判書朴宗薰,參判徐憙淳,參議金敎喜,俱以病不來,不得開政云,竝卽牌招,何如?傳曰,允。如有違牌,勿爲呼望。
有政。吏批,判書朴宗薰進,參判徐憙淳進,參議金敎喜進,右承旨韓義運進。以金鏴爲軍器提調,金洛龍爲右通禮,金春敍爲軍器判官,李莊緖爲元陵別檢。前僉知徐澈修·李義路·朴致燮,前曹司五衛將尹善養,前五衛將鄭處宗,前中軍李喆,前五衛將辛致輔·洪胤濟·劉學基,以上今加嘉善,前虞候李大濟,前縣監李彦熙,前佐郞金致正,前主簿李思集,前參奉李楘,以上今加通政,以上朝官年八十·九十,依定式加資事,承令。知春秋單金鏴,訓鍊都監提調單金鏴,禁衛提調單金鏴,御營提調單金鏴。
兵批,判書南履翼病,參判尹羽烈病,參議李羲肇病,參知朴熙顯入直進,同副承旨李憲球進。同知單白尙質,副司果單趙完植。
以左副承旨朴永元,右副承旨鄭知容牌不進罷職令旨,令于韓義運曰,只推。
李奎鉉,以漢城府言達曰,今番加資老人別單中,故府使李喆純妻淑夫人尹氏,誤以淑人書入達下矣,臣之矇然不察之罪,惶恐待罪,而原別單中以淑夫人改付標之意,分付該曹,何如?令曰,依。卿則推考,可也。
上在昌德宮。常參·經筵,以代理停。
李奎鉉,以都摠府言啓曰,今日入直內三廳武兼·禁軍及軍兵等,中日習射技,請出標信。傳曰,知道。
李奎鉉達曰,明日常參,取稟。令曰,停。又達曰,行大司憲南履翼,執義尹正鎭呈辭,掌令二員,持平二員未差,監察茶時之意,敢達。令曰,知道。
又達曰,左副承旨朴永元,右副承旨鄭知容,今日不爲仕進,竝卽牌招,何如?令曰,依。右副承旨與都〈承〉旨·左承旨許遞,旣承下敎,前望單子入之。
承旨前望單子入之,申在植·鄭知容代點,朴容壽添書代點。
李奎鉉達曰,新除授左副承旨鄭知容,同副承旨朴容壽,竝卽牌招,何如?令曰,依。
令于李奎鉉曰,下直守令留待。
令于李奎鉉曰,左承旨入對,下直守令同爲入對。
鄭知容達曰,兵曹判書金鏴書答已下,卽爲牌招,傳授命召,何如?令曰,依。
鄭知容,以都摠府言達曰,今此動駕時,侍衛·寶劍·守宮及陪衛,當爲備員,而副摠管李光憲·李若愚,俱有實故,申鴻周·金守基,俱有實病,柳和源以禁軍別將,陣上進,一員未差,無以備員。令政院稟令變通,仍令該曹,以在京無故人,口傳差出,待下批牌招,以爲備員進參之地,何如?令曰,依。
鄭知容達曰,因都摠府草記,今此動駕時侍衛·寶劍·守宮及陪衛,當爲備員,而副摠管李光憲·李若愚,俱有實故,申鴻周·金守基,俱有實病,柳和源以禁軍別將,陣上進,一員未差,無以備員。令政院稟令變通,仍令該曹,以在京無故人,口傳差出,待下批牌招事,依下矣,合有變通之道,何以爲之?敢稟。令曰,竝許遞,旣承下敎,前望單子入之。
摠管前望單子入之,都摠管金履喬,副摠管權丕應·呂東植·朴岐壽·趙寅永·具信喜代點。
鄭知容達曰,兵曹判書金鏴牌不進推考徽旨,今方捧入,而命召傳授,一時爲急,如是違牌,事甚未安。更爲牌招,何如?令曰,依。又達曰,兵曹判書金鏴再牌不進推考徽旨,今方捧入,而傳授命召,一時爲急,連事違召,無意承膺,事體所在,誠甚未安。所當更請牌招,而係是一日三牌,何以爲之?敢稟。令曰,更爲牌招。
又達曰,兵曹判書金鏴三牌不進推考徽旨,今方捧入,而命召傳授,一時爲急,連事違召,終不承膺,事體所在,誠極未安。所當更請牌招,而係是一日四牌,何以爲之?敢稟。令曰,更爲牌招。
以右承旨朴永元牌不進罷職令旨,令于李奎鉉曰,只推。
以全羅監司李光文狀達,靈巖郡人物渰死事,令于李奎鉉曰,人物之渰死,已至於三十二名之多,聞甚矜惻,元恤典外,別加顧助,如有生前身還布,竝蠲蕩埋置之方,令該邑倅,着意出力優給事,令道臣另加嚴飭事,分付,可也。
假注書徐念淳書達,臣於本月初一日未時量,敬奉令敎,馳往明陵蜂峴,巡審摘奸是白乎則,石築堅緻,樹木鬱密是白乎旀,峴上結幕處守直之節,亦皆着實擧行是白如乎,仍詣昭顯墓看審是白乎則,植木叢茂,各處守護,竝皆無頉之意,敢達。令曰,知道。
宣傳官李錫遠書達,臣於本月初一日未時量,以外南山及東南蠶室摘奸事,敬奉令敎,馳詣楊州牧古楊州面東蠶室摘奸是白乎則,大小桑木合八千八百二株內,半邊朽傷木,爲一百八十株,新植爲一百三十二株,而疎密,雖曰不同,旣無剪斫之弊,且多漸茂之意是白乎旀,次詣果川縣上北面南蠶室摘奸是白乎則,大小桑木,合爲九千四百九十九株內,半邊朽傷木一百三十株,新植爲一百三株,而田之平鋪,樹之簇立,無異於東蠶室是白如乎,上項兩處監考等良中,益加禁養之意,申明嚴飭是白遣,次詣外南山,自一牌至四牌,一一看審是白乎則,長松穉松,擧皆茂密,山腰以下,雜以橡木,隨其土地之厚薄,雖有長短之不齊,到處同然是白如乎,巡山參軍及禁松軍等處,各別禁養之意,嚴飭是白遣,四處祭壇,旣是所經一體看審,則階砌門垣,俱爲無頉是白如乎,諸壇壇直處,惕念守護修掃之意,一一申飭是白齊。令曰,知道。
李奎鉉,以吏批言達曰,侍從臣父年七十人,每於歲首,抄啓加資事,載在法典矣,侍從臣父年七十人,別單書入之意,敢達。令曰,知道。
又以吏批言達曰,今番應資老人中,平安道申本,前僉知楊澤九,以曾經朝官,已爲加資於年前八十三時,今又以年滿九十抄達,係是疊請,當該不審之道臣推考,楊澤九加資,置之,何如?令曰,依。
鄭知容,以都摠府言達曰,副摠管金魯甲,以御營中軍·軍兵等中日試射事,南小營晝仕出去之意,敢達。令曰,知道。
又以兵曹言啓曰,今正月初六日,大駕詣宗廟展謁,仍詣景祐宮展拜時,何營軍兵隨駕,何營軍兵留陣?禁軍及馬步軍,以幾番幾哨磨鍊,而餘軍留營,何以爲之乎?敢稟。令曰,訓局步軍八哨,馬軍五哨,訓將率領爲先廂,御營廳鄕軍四哨,訓局步軍四哨,兩營騎士各二番,摠使都領爲後廂,禁軍二番爲之,御將率該廳標下軍及禁衛營京軍一哨留陣,留營置之,可也。
又以備邊司言達曰,卽見北兵使李復淵狀達,則枚擧會寧府使李觀植牒呈,以爲,開市咨文,例自灣府上送,謄下市邑,而今番則通官齎來出給,故地方官,以其違例,不敢遽然領受,雖已還授,而臣亦不敢擅便,請令廟堂,稟令分付矣。開市咨文,旣有自灣府出來者,則今此彼人齎來,非但違越格例,有不可憑此爲信,使之嚴辭還給,似此微細之事,至煩狀達稟處者,事體屑越。該帥臣,推考警責,肆然受來之譯學,令該院從重勘處,何如?令曰,依。
李憲球,以刑曹言達曰,口傳下敎內,私婢明艷,遠地定配,勿揀赦典事,命下矣。謹依傳敎,私婢明艷,慶尙道機張縣定配所,卽爲押送之意,敢達。令曰,知道。
吏曹判書朴宗薰書曰,伏以坤聖寶齡,光躋四旬,大庭騰賀,睿孝益隆,元朝迓吉,邦籙無彊,凡我小大臣僚曁萬億含生,孰不蹈舞攢頌於協氣歡聲之中也?仍伏念臣,所帶銓任,義所當去,辭必可準,事理較然,無待煩陳,第疾痛者,雖認療定之有期,而不能不呼號以求醫,束縛者,緃知寬脫之在卽,而未嘗不匍匐以乞解。況銓衡之重,去就之嚴,奚翅疾痛束縛之關於一身而止乎?臣器能裁識,本不近似於是職,一或承乏,再尤無說,而秖緣眷庇腆渥,巽辭未格,怵迫勉承,盤桓荏苒,居然過京察而歲亦改矣。臣之當遞,以時則可,譬如棲管之灰,氣至則飛,解纜之船,水到則浮,雖欲更遲斯須,有不可得矣。若使臣憑恃寵靈,安於淟涊,則且無論廉維之頓傷,亦豈不重有損於朝廷事體乎?抑臣因是而竊有所仰暴者。臣於四五年來,中外所歷,無非至要而劇煩,首尾相仍,殆無虛日,力任旣拂其性,器受又過其量,未效一日之責,而徒敝五官之用。重以齒與衰謀,衰隨病深,表裏交鑠,心血燥涸,精不周物,甚或忘前而遺後,氣不管體,幾至欲起而旋仆,外似平常,內實耗癃,一此不已,誠恐遂成廢疾,竝與尋常供給而不可爲矣。唯澄神息慮,置此身心於夷曠淡泊之境,屛除燥妄,收納本眞,賴天之靈,得以迓續分寸,則在臣身,固爲延生之丹符,而在聖朝遂物之化,亦一事耳,此又臣所以急於乞遞,不敢以晷刻緩也,言雖猥屑,意實眞切。伏乞睿慈,特垂照諒,亟解臣銓職,以卒生成之澤,不勝大願至祝。臣無任云云。答曰,覽書具悉。銓任,豈可輕遞?勿辭行公。
兵曹判書金鏴書曰,伏以歲籥載新,景籙益臻,慈齡光躋於四旬,縟儀誕擧於三呼,率土歡祝,小大惟均。仍伏念,爲人臣而受恩於國家者,歷數往昔,殆臣是一人耳,以庸愚而受知則太過,以單寒而致位則太驟,上以累則哲之明,下以犯冥升之戒,揆以常理,災必及身,而猶且朝除夕遷,有進無躓者,一則曲保之恩也,二則曲保之恩也。臣於是感祝居先,身不自有,使之參籌座,而與聞廟務,則臣不辭,廁館閣而俾掌絲綸,則臣不辭,知申爲一院之長,亞銓爲天官之貳,而臣皆有除輒受,視若固有者,是豈臣樂爲而爲哉?誠以有恩莫報,無才可效,惟以夷險不擇生死向前,爲一分少酬之地耳。然而塵刹終無裨報,而玷累猶多,盈成已極涯分,而憂畏徒積,焦心薰慮,寢夢猶驚,惟望繼玆以往,獲免權要之務,少占冗散之地,庶可以頌戴恩造,歇泊此身,今玆本兵特擢之令,又何爲而至哉?臣之前後所叨,罔非濫竽,則不特見職爲然,而第念臣,銀緋纔過一朞,秩資遽躋八座,名器之褻,有不暇論,而以臣視臣,此何貌樣?且況見職,比他尤別,進退一世之靺,管轄三營之卒伍,戎政由是而出,邦國由是而平,周家六官,大司馬,是耳。職任之緊要,權威之隆赫,孰有重於此職者乎?今乃以藐然一書生,畀之以一國主兵之任者,在朝家官人之政,已萬萬失當,而有不可使聞於八方也。噫,臣今四大幸無疾病,年紀不至衰邁,若使緩步循序,隨衆推遷,則臣雖無似,蹶國事,報答絲毫,而今則不然,比如乳兒之不節其哺,暴加飽飫,不病者未之或聞,其勢必至,夫以父母之慈,豈忍爲是哉?徒知其飽之之爲可喜,而不知適足以害之也。今以我邸下特達之明,若果照察此理,愛臣而必欲生之,則豈待臣言之畢,而特賜鑑諒也哉?臣於內閣持被之中,忽承特除之令,四體投地,五內失守,不敢以身在闕中,晏然出肅,徑出禁門,退伏私次,召牌屢臨,兢蹙冞切,玆敢收召神精,冒控文字。伏乞离明,特垂哀憐,亟許鐫遞,以幸私分,以重公器焉。臣無任云云。答曰,覽書具悉。卿其勿辭行公。
戊子正月初三日辰時,王世子座重熙堂。左承旨入對,下直守令同爲入對時,行左承旨李奎鉉,假注書金大根,記事官李根友·成遂默,長湍府使趙禹錫,知禮縣監宋錫老,以次進伏訖。令曰,下直守令進前。禹錫·錫老進前,令曰,以次奏職姓名。禹錫·錫老奏職姓名。令曰,七事奏之,可也。禹錫·錫老以次奏七事,令曰,汝等下去,着實爲之也。奎鉉曰,宣諭爲之乎?令曰,筵退後爲之,可也。令守令先退。令曰,都承旨入來乎?奎鉉曰,尙未承牌矣。令曰,左副承旨,誰也?奎鉉曰,鄭知容也。令退,承·史以次退出。
上在昌德宮。常參·經筵,以代理停。
藥房提調洪起燮,左承旨李奎鉉啓曰,歲籥載新,景籙滋至,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
李奎鉉達曰,明日常參,取稟。令曰,停。
鄭知容達曰,合辭許久闕達,事甚未安。呈告人員,竝卽牌招,何如?令曰,依。
申在植達曰,右承旨朴永元,右副承旨李憲球,同副承旨朴容壽,今日不爲仕進,竝卽牌招,何如?令曰,依。如有違牌,勿爲呼望。
令于申在植曰,下直守令·邊將·察訪留待。
令于申在植曰,都承旨入對,下直守令·邊將·察訪同爲入對。
備忘記,撫夷萬戶金應漢,仇寧萬戶金大喆下直,各長弓一張,長箭一部,片箭一部,筒兒一箇賜給。
李奎鉉達曰,館錄爲之事,令下矣,行副提學金蘭淳,由限已過,卽爲牌招,何如?令曰,依。
令于申在植曰,右副承旨·同副承旨許遞,卽承下敎,前望單子入之。
承旨前望單子入之,徐耕輔代點,金裕憲添書代點。
申在植達曰,新除授行左承旨徐耕輔,同副承旨金裕憲,竝卽牌招,何如?令曰,依。
李奎鉉達曰,行副提學金蘭淳牌不進推考徽旨,今方捧入,而館錄令下之後,如是違牌,事甚未安。更爲牌招,何如?令曰,依。
朴永元達曰,兵曹判書金鏴三牌不進推考徽旨,今方捧入,而命召傳授,一時爲急,一向違召,終不承膺,事體所在,極爲未安。所當更請牌招,而係是一日四牌,何以爲之?敢稟。令曰,更爲牌招。
令于朴永元曰,除拜已至多日,召牌不啻幾何,而一向逡廵者,是何道理乎?爲先從重推考,更以前牌催促,如有違牌,勿爲呼望。
令于鄭知容曰,當該注書,從重推考。
令于鄭知容曰,臺諫如有違牌,勿爲呼望。
鄭知容達曰,行大司憲南履翼,執義尹正鎭陳書,掌令二員,持平二員未差,監察茶時之意,敢達。令曰,知道。
令于鄭知容曰,俄有申飭,而臺諫尙無詣臺之人,如有一分紀綱,寧敢如是?日前所達,無異左契,則於敵以下,猶不可食言,況於余乎?使之卽刻詣臺,而若不入來,卽捧遠竄令旨。
令于鄭知容曰,大官放逐,令旨之下,已過幾朔,尙不停達者,寧有如許朝體乎?今日內與曺鳳振等,同爲停達,毋更爭執,如是下令之後,不爲停達,則當有處分之道矣。
令于鄭知容曰,更思之,申綱·黃允中之名,旣出於奎·坤之招,則有不可輕易放逐,前下令旨,還收。
李奎鉉達曰,行副提學金蘭淳再牌不進推考徽旨,今方捧入,而館錄令下之後,一向違召,無意承膺,事體所在,誠極未安。所當更請牌招,而係是一日三牌,何以爲之?敢稟。令曰,更爲牌招。
朴永元達曰,卽伏見兵曹判書金鏴推考徽旨達下者,無付籖,而只踏小達字,公事達下,何等審愼,而如是疎忽,事甚駭然。當該中官,所當重勘,而本院請推之外,無他可施之罰,何以爲之?敢稟。令曰,從重推考。
令于李奎鉉曰,玉堂未差之代,旣承下敎,前望單子入之。
玉堂前望單子入之,校理洪晩燮代點。
令于李奎鉉曰,新除授玉堂,卽爲牌招,如有違牌,勿爲呼望。
令于申在植曰,發遣吏郞,諸執事淸齋與否,摘奸以來。
朴永元,以都摠府言達曰,今此動駕時,侍衛·寶劍·守宮及陪衛,當爲備員,而副摠管具信喜在外,金炳朝有實故,權丕應·呂東植俱有實病,一員未差,無以備員。令政院稟令變通,仍令該曹,以在京無故人,口傳差出,待下批牌招,以爲備員進參之地,何如?令曰,竝許遞,與未差之代,旣承下敎,前望單子入之。
摠管前望單子入之,都摠管洪奭周,副摠管申緯·李瀅夏·金道喜·鄭漪代點。
申在植,以吏曹言啓曰,卽接司僕寺牒報,則以爲,再明日宗廟·景祐宮擧動時,本寺正,爲進輿差備,而正洪遠謨,奉命出疆,卽速變通,以爲擧行之地云,司僕寺正洪遠謨改差,其代,口傳備擬以入,何如?傳曰,允。
吏曹口傳政事,以李明緖爲司僕正。
朴永元,以摠戎廳言達曰,本廳中軍趙華錫,身病猝重,勢難察任,改差,何如?令曰,依。
兵曹,以具信喜爲摠戎中軍。
徐耕輔,以宣惠廳言達曰,昨年秋事,諸道稍登,而惟湖南一道,災結夥然,至於一萬七千結之多,營邑需八分一,各樣價四分一,依近例減分磨鍊之意,敢達。令曰,知道。
朴永元,以訓鍊都監言達曰,木局千摠趙文錫,身病甚重,勢難察任,改差,何如?令曰,依。
又以禁衛營言達曰,本營千摠李周豐,身病猝重,勢難察任,改差,何如?令曰,依。
兵曹判書金鏴書曰,伏以臣之前後濫叨,凡爲幾遭,而辭本無過於一陳,出膺不待於屢召,究竟觀來,徒歸例讓,則今於見職,奚獨爲必辭之擧哉?然而由前則區區願忠,自有一段之苦心,由後則斷斷微諒,便若萬重之鐵限,臣請冒昧而歷陳之。伏念臣,家本單素,世守謹約,臣雖無似,亦嘗奉敎於君子,用以藉手,庶幾無隳,而千萬不自意,特達之知,逈出千古,隆重之渥,殆偏一身,用之也,不以其漸,任之也,如彼其專,朝夕推遷,罔非踰濫之職,左右兜攬,摠是華顯之貫,于以帲幪臣·拂拭臣,靡不用極。譬如雨露之自天有隕,而物不得而逃焉,夫豈眞造化之私於一物哉?臣固知滿盈之爲懼,驟升之爲戒,每中夜繞壁,淸曉撫心,此身之歇泊,將在何地?餘生之息補,終有幾日,轉輾思惟,輒又自解曰,許身於國,則身非自有,致命於上,則死且不避,而況恩感已沁於骨髓,蹤跡已玷於近密,欲奉身而長往,則未忍便訣,欲禔躬而高蹈,則無辭自措,殆若負重擔者,欲卸而不得,被束縛者,願解而無由也,惟當一念王室,生死向前,少酬萬一之恩,而不敢復爲身家之謀,用是因循,式至于今,向所謂一段苦心者,此也。繼伏念,官人之道,在所難愼,名器之重,不可輕褻,自通籍而至于緋玉,自緋玉而至于八座,間經幾層階級,顧何等峻截,則率以循常久次之法,有非一二十年所可滾到,而亦非人之可擬者也。今臣通籍則纔及六年,緋玉則僅過一期,而有如坦路平步,拾級而躋之,此豈爲淸朝美事耶?且況人才罕有兼通,器用各適其宜,所以小受而不可大受者,有之,能於文而不能於武者,有之,以至錢穀甲兵政事才諝,不一其端,而莫不皆然,臣於百事,莫適攸當,而至於見職,尤萬萬不近矣,以其本業則書生也,以其資歷則新進也。凡於詰戎之政,茫茫乎若瞽者之責視,其何以鑑別韎韋之流,管轄韜鈐之伍,以副中權之任也哉?今乃誤恩特加,除書誕降,非特一軍皆驚,必將四方傳笑,以臣自量,將不免隨處僨敗,有未可以一日堪承,今所謂萬重鐵限者,此也。今使臣感激恩寵,擺棄廉隅,黽勉出膺,又不免如前之爲,則臣身狼狽,固不足恤,而必將仰累睿德而止,貽辱朝廷而止,臣豈忍爲是哉?前此陳辭,微諒有在,斷非出於循例飾讓,而文辭拙訥,未蒙恩諒,玆復輸瀉腔血,冒控至懇,庶可以仰格睿聽,特賜揆予之恩也。伏乞离明,俯垂鑑諒,曲加矜憐,亟遞臣本兵之任,以幸公私焉。臣無任云云。答曰,覽書具悉。又何支離乎?勿辭,卽爲入來肅謝。
行大司憲南履翼書曰,伏以臣,性旣疎闇,年又衰邁,耳目之任,本不近似,千萬不自意,都憲恩除,忽下於待罪本兵之日,召牌踵門,繼有勿呼望之令。臣且感且悚,不敢言病,義重求對,蹶出膺,擬借方寸之地,以伸懲討之義,而誠薄辭拙,不能仰格,盛禮將擧,瀆擾非時,嚴令荐降,義分是懼,不得以議及僚臺,約日傳達仰奏,而繼又請若於傳達之後,未蒙兪音,則臣當如前求對爲辭者,或慮其因此,而緩於聲討故也。臣退自閤外,卽爲往復諸臺,以同日齊會,可否停當之意,則諸臺無一辭攜貳,故臣曉赴朝房,將擬會議,而諸僚忽皆有故不來矣。傳達求對之間,事體何等嚴重,而僚員不備,則非臣一人所敢獨對而擅斷者,審矣,諸臺之不卽齊會,雖未知實故之如何,而揆以臺體,寧有是哉?臣之不能見孚於僚臺,尤係臣難冒之一端矣。噫,君讎國賊,旣不能碎首天陛,以嚴明張之義,而乃反相持於求對傳達之間,玩愒時日,有臣如此,生不如死,召牌之下,無緣承膺,玆敢冒入文字。伏乞离明,特垂鑑諒,俾莫嚴懲討,無至稽滯之地,仍治臣不職之罪,以勵臣分,以昭法紀焉。臣無任云云。令曰,還給。
執義尹正鎭書曰,伏以臣,自揆拙劣,淸朝耳目之任,本不近似,而今竊有區區私情之當下懇迫者。臣母素抱風痺之疾,常須藥物,或得粗安,而少失調攝,輒復委劇矣,自從日昨風寒之後,外傷重添,宿祟闖肆,肢體麻木而寒熱交作,胸膈煩鬱而寢啖俱阻,風之爲病,翻轉無定,治必隨症,晷刻是較。臣方左右扶將,不勝煼灼,而顧以終鮮之身,他無傍護之人,時日之內,末由離捨供職,玆敢疾聲仰籲於睿慈之下。伏乞俯垂矜諒,卽賜遞改,俾得以安意救護,仍勘臣瀆擾之罪,以肅朝綱,千萬幸甚。臣於丐免之章,何可贅他,而芹曝之忱,不能自已,謹此附陳焉。惟我邸下,以重華之協,攝萬幾之繁,董勵群工,修擧百度,卽此政謨治法,無往非帝王之學,而第伏念,理明而後事得,體立而後用行,不求諸明理立體之學,而規規於日用事爲之末,則條令雖具,而不免於徒法,聰察雖周,而易歸於小知。是故,自昔聖君哲辟,蓋未有勤政而不本於勤學者也,臣不必遠引前代,請以當法祖宗之義,爲邸下誦之。洪惟我先大王,集群聖之大統,鼓萬物而同化,天經地緯,固無待於講學,旰食宵衣,亦無暇於講學,而每於罷朝之後,竟日讀書,至于夜分,引接諸臣,討論商確,三餘之工,必有程課,若値幸行之日,則必於其前日,兼讀翼日程課。聖敎若曰,予於書,日讀某書幾遍,日看某書幾行,雖在怱忙,未嘗或廢,又若曰,人間可喜事,無過於機務之餘,與數三文士,談經論詩討古證今之爲有益身心也。猗歟至哉,有以仰見純亦不已,聖而益聖之盛德大業,此豈非邸下之所當監法者乎?邇來書筵,召對停撤居多,間或一再開筵,而旋又許久倚閣,臣未敢知,燕閒蠖濩之中,果不撤講讀歟?以邸下天緃之姿,奉大朝躬行之敎,凡諸遊觀玩好之妨工而奪志者,必不在所好矣。臣固知初政方急於振紀,後日不盡於爲學,而朱夫子有言,勿謂今日不學而有來日,惟厥匹庶之學,尙以間斷爲戒,顧今睿學方進,寸陰當惜,是可以姑徐徐云乎哉?大小章奏之以典學仰勉者,前後相續,而輒賜嘉納之答,未見採用之效,知之非艱,古訓斯在,從而不改,炯戒可鑑,玆當履端之會,敢效進德之頌。伏願繼自今,輪行講對,毋或作掇,實心實學,日臻於高明廣大之域,則治平之化,亦將指日而益隆矣,豈不休哉?豈不休哉,臣無任云云。令曰,還給。
戊子正月初四日辰時,王世子代臨春塘臺,一內禁軍試射入對時,行都承旨申在植,假注書徐念淳,記事官徐箕淳·成遂默,以次陪立。王世子具戎服,乘座馬,出重華門,令曰,下直守令·邊將·察訪入對。出令旨狼川縣監閔永勳,漣川縣監洪養默,陽智縣監洪蓍謨,靈山縣監金泳根,咸昌縣監李鳳九,撫夷萬戶金應漢,寅火堡萬戶李孝達,仇寧萬戶金大喆,黃山察訪金洛駿,利仁察訪李鍾岱,居山察訪崔宗赫,以次俯伏。令曰,進前奏職姓名。永勳等,以次進前,奏職姓名訖,令曰,下去善爲之也。令曰,守令退出。在植曰,宣諭自本院爲之乎?令曰,可也。王世子由貳極門·銅龍門·靑陽門至春塘臺,降座馬陞座,小開門節次,宣傳官如例擧行訖。承傳宣傳官跪稟陞壇號令,號令訖,兵曹判書金鏴參現退出,在植跪稟宰樞執鼓試射節次,宣傳官依例擧行。在植曰,宣傳官參現之際,旣多生疎,擧行之節,亦未鍊熟,常時不能訓飭之行首宣傳官李源祖推考,何如?令曰,依爲之。出令旨少頃,王世子降座乘座馬,由靑陽門·重華門還內,承史以次退出。
上在昌德宮。常參·經筵,以代理停。
申在植達曰,明日動駕相値,常參頉稟之意,敢達。令曰,知道。
朴永元達曰,備邊司郞廳來言,今日賓廳日次,而無時急稟定事,不得來會云矣,敢達。令曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
申在植達曰,行右承旨李奎鉉,今日不爲仕進,卽爲牌招,何如?令曰,依。
令于金裕憲曰,傳香承旨與同副承旨,分詣受香諸處,奉審摘奸以來。
徐耕輔達曰,臣耕輔依定式進詣香室,奉審香祝樻·祝板袱子,則精潔之意,敢達。令曰,知道。
又達曰,行副提學金蘭淳三牌不進推考徽旨,今方捧入,而館錄令下之後,連事違召,終不承膺,事體所在,誠甚未安。所當更請牌招,而係是一日四牌,何以爲之?敢稟。令曰,更爲牌招。
又達曰,行副提學金蘭淳牌不進推考徽旨,今方捧入,而館錄成令,已至閱月,一向違召,無意承膺,事體所在,誠極未安。更爲牌招,何如?令曰,依。
朴永元達曰,新除授平安兵使李鐵求,時在寧邊府任所,有除朝辭赴任之令矣,密符則以前兵使許溟所佩傳授,諭書則安寶,使院吏齎傳,何如?令曰,依。
徐耕輔達曰,行副提學金蘭淳再牌不進推考徽旨,今方捧入,而館錄令下之後,如是違召,終不承膺,事體所在,誠甚未安。所當更請牌招,而係是一日三牌,何以爲之?敢稟。令曰,更爲牌招。
傳于徐耕輔曰,明日還宮時,貢市堂上,率貢市人,宗廟洞口待令。
傳于朴永元曰,明日出宮內門路,以協陽門爲之。
令于朴永元曰,明日出宮內門路,以貳極門爲之。
申在植,以吏曹言達曰,社稷署令金騏獻,宗簿寺主簿申大膺,成均館典籍沈能恕等呈狀內,矣身素患痰癖之症,當此換節之時,一倍添劇,時日內萬無起動供職之望,卽速入達遞改云。其身病俱如是沈重,則有難强令察任,竝改差,何如?令曰,依。
朴永元,以兵曹言達曰,明日宗廟·景祐宮動駕時,本曹堂上守宮及侍衛·陪衛,當爲備員,而參議李羲肇有身病,無以進參。令政院稟令變通,仍令該曹,以在京無故人,口傳差出,待下批牌招,以爲備員之地,何如?令曰,許遞,旣承下敎,前望單子入之。
兵曹參議前望單子入之,張敎根添書代點。
吏曹,兵曹參議朴熙顯,參知張敎根。
朴永元,以兵曹言達曰,宣傳官南錫圭,曹司五衛將兪應煥,五衛將弼祚殷,俱以病難供職,呈狀乞遞,慶尙監營中軍許宓,身病猝重,時月之內,萬無登途赴任之望,呈狀乞遞。實病旣如此,則不可强令赴任,竝改差,何如?令曰,依。
又以兵曹言達曰,卽接宣傳官廳牒報,則宣傳官趙義錫,以曹司許參之時,不遵廳風,法外討索,獨爲立異,擧措駭妄,有不可與之作僚。擧廳齊報,矣身居淸選之職,作此鄙陋之擧者,前所未有,極爲駭然,汰去,何如?令曰,依。
又以兵曹言達曰,宣薦內禁衛·額外內禁衛試射入格人,謹依達下別單,分等施賞,而弓箭,以軍器寺所在者,取來頒給之意,敢達。令曰,知道。
又以備邊司言啓曰,卽見黃海監司沈能岳狀啓,則以爲,來二月當禁衛上番軍,兵使當爲點送,而沿路廚傳,爲弊可悶,以兵虞候使之替行事,請令廟堂稟旨分付矣。當此春務方殷之時,列邑廚傳之弊,不可不念,且虞候替點,亦多近例,依狀請施行之意,分付,何如?傳曰,允。
又以義禁府言達曰,明日宗廟·景祐宮動駕時,大駕各差備都事及輿側左右考喧都事,當以十二員分差,而本府都事十員內,一員奉令在外,只有九員,無以推移。出使都事徐騏輔之代,令該曹口傳相換,假都事二員,亦令該曹,口傳差出,以爲分排擧行之地,何如?令曰,依。
吏曹口傳政事,禁府都事徐騏輔,司饔奉事沈能格相換。
上在昌德宮。常參·經筵,以代理停。
王世子詣敦化門外,入幕次後,內閣·政院·藥房·春坊口傳問安。答曰,知道。大駕詣宗廟入齋室後,王世子板位問安。答曰,知道。內閣·政院·玉堂·藥房口傳問安。答曰,知道。王世子入齋室後,內閣·政院·藥房·春坊口傳問安。答曰,知道。展拜後,王世子板位問安。答曰,知道。內閣·政院·玉堂·藥房口傳問安。答曰,知道。王世子展拜後,內閣·政院·藥房·春坊問安。答曰,知道。仍詣景祐宮展拜後,王世子板位問安。答曰,知道。內閣·政院·玉堂·藥房口傳問安。答曰,知道。王世子展拜後,內閣·政院·藥房·春坊口傳問安。答曰,知道。還內後,內閣·政院·藥房·春坊口傳問安。答曰,知道。
李奎鉉達曰,明日常參,取稟。令曰,停。
傳于金裕憲曰,侍衛軍兵毛具。
令于朴永元曰,陪衛軍兵毛具。
申在植啓曰,司僕寺內乘來言,捲簾毛帳,取稟。傳曰,捲三面,毛帳爲之。
傳于申在植曰,貢市堂上,率貢市人入侍。
李奎鉉達曰,行副提學金蘭淳牌不進推考徽旨,今方捧入,而館錄令下之後,如是違牌,事甚未安。更爲牌招,何如?令曰,依。
鄭知容達曰,義禁府都事來言,今日動駕時,駕側鳴錚罪人廉聖殷,移送秋曹云矣,敢達。令曰,知道。
朴永元,以兵曹言達曰,文臣兼宣傳官李游夏病難供職,呈狀乞遞,羅暖萬戶金性浩,老父今年爲七十一歲,無兄弟獨身,法不當遠離赴任,呈狀乞遞。邊將之親年七十歲,無兄弟獨身者,許遞其任,載在法典,竝改差,何如?令曰,依。
又以兵曹言達曰,義州別武士丙戌條都試時,秋等片箭沒技崔雲轍,以比較見落事,因道臣狀聞覆達,而依回達施行事,判下矣。依北道都試沒技人許赴例,直赴殿試,何如?令曰,依。
戊子正月初六日卯時,大駕詣宗廟春展謁,景祐宮展拜入侍時,行都承旨申在植,行右承旨李奎鉉,同副承旨金裕憲,假注書金大根,記注官崔致輔,記事官成遂默,檢校直提學趙鍾永,待敎金英淳,以次侍立。時至,上具翼善冠·衮龍袍,乘輿出宣化門,藥房提調洪起燮,副提調申在植進前曰,侵早勞動,聖體,若何?上曰,一樣矣。至協陽門外,降輿乘輦,仍由肅章門·進善門,出敦化門進發,至宗廟大門外,降輦乘輿入廟門,仍詣齋室。展拜時至,通禮跪啓請外辦,上具冕服,至神門外,在植跪進圭,上執圭入詣板位,行四拜禮,入殿內奉審,命本署提調朴宗薰,戶曹判書鄭晩錫,禮曹判書趙鍾永入侍,奉出第六室冊寶奉審訖,詣永寧殿就板位,行四拜禮,入殿內奉審,出殿門釋圭,在植跪受圭。領議政南公轍,左議政李相璜,右議政李存秀進前曰,展拜禮成,勞動旣多,聖體,若何?上曰,一樣矣。還御齋室,改具翼善冠·衮龍袍,乘輿出廟大門,至洞口外,命駐蹕,仍敎曰,貢市堂上,率貢市人入侍。奎鉉進前曰,當以已下標信,開作門乎?上曰,可也。貢市堂上李止淵·金敎根,率貢市人入侍時,上使奎鉉,問其弊瘼,奎鉉奉命出,盡捧所懷。上曰,下于備邊司。上仍命進發,至景祐宮外,降輦乘輿,入宮大門,詣齋室後,上曰,王世子問安,置之,問安勿爲之事。出駕敎少頃,通禮跪啓請外辦,上就板位,行再拜禮,入廟內奉審,奉出冊印奉審,還御齋室,還宮時,上乘輿出宮大門,降輿乘輦,由敦化門·進善門·肅章門,入協陽門·宣化門,奎鉉請出標信。上曰,解嚴則王世子還內後,爲之,可也。仍爲還內,諸臣以次退出。
戊子正月初六日卯時,王世子隨駕,詣宗廟春展謁,仍詣景祐宮展拜入對時,行左承旨徐耕輔,左副承旨朴永元,右副承旨鄭知容,假注書徐念淳,記事官徐箕淳·洪在喆,原任提學朴宗薰,檢校待敎徐憙淳,以次陪立。時至,相禮跪白外備,王世子具翼善冠·衮龍袍,乘輿出重華門·貳極門,至協陽門外,降輿步過前路,至仁政門外,乘輿出敦化東挾門,降輿入幕次。大駕至,王世子就祗迎位,鞠躬祗迎訖,乘輦進發,詣宗廟,降輦乘輿,由西門入齋室,改具冕服,詣板位前,行四拜禮,入殿內奉審訖,仍詣永寧殿,由東挾門入,就板位前,行四拜禮,奉審殿內訖,還入齋室。少頃,改具翼善冠·衮龍袍,乘輿出祗迎位。大駕至,鞠躬祗迎訖,隨詣宗廟洞口外駐輦所侍立,貢市堂上入侍後,大駕進發。少頃,王世子乘輦進發,至景祐宮大門外,降輦乘輿,由西門入,降輿入齋室。展拜時至,入就位行再拜禮,入廟內奉審訖,還入齋室。少頃,相禮跪白外備,王世子乘輿,出宮大門外,乘輦進發,至敦化門外,降輦乘輿,由東挾門入,至仁政門外,降輿步過前路,至協陽門外,乘輿由建陽門·貳極門還內,諸臣以次退出。
上在昌德宮。常參·經筵,以代理停。
申在植達曰,明日常參,取稟。令曰,停。
朴永元啓曰,來十一日,朝參日次,而元陵忌辰祭齋戒相値,頉稟之意,敢啓。傳曰,知道。
申在植達曰,來十一日,輪對日次,而元陵忌辰祭齋戒相値,頉稟之意,敢達。令曰,知道。
又達曰,來十一日,專經文臣殿講日次,而元陵忌辰祭齋戒相値,頉稟之意,敢達。令曰,知道。
又達曰,行右承旨李奎鉉,今日不爲仕進,卽爲牌招,何如?令曰,依。
備忘記,茂山府使李勉大,雲峯縣監朴元植下直,各長弓一張,長箭一部,片箭一部,筒兒一箇賜給。
朴永元達曰,行大司憲南履翼,執義尹正鎭,司諫洪永觀,獻納趙,以避嫌之不爲捧入,陳書徑出。原書雖不得不捧入,而詣臺臺臣之陳書徑出,事體未安,不可無警,推考,何如?令曰,依。
令于朴永元曰,諸臺事,駭然又寒心,强引千不當之事,爲此陳書出去者,此非存臺體也,卽謀避之計也。嚴下處分,非難事,適足以中其願,原書還給,諸臺更爲牌招,違牌勿爲呼望。
令于朴永元曰,臺書旣還給,承宣書亦爲還給。
申在植達曰,假注書徐念淳,身病猝重,勢難察任,今姑改差,何如?令曰,依。
又達曰,行副提學金蘭淳再牌不進推考徽旨,今方捧入,而館錄令下之後,連事違召,無意承膺,事體所在,誠甚未安。所當更請牌招,而係是一日三牌,何以爲之?敢稟。令曰,更爲牌招。
徐念淳改差,代以徐戴淳爲假注書。
申在植達曰,行副提學金蘭淳牌不進推考徽旨,今方捧入,而館錄令下之後,如是違牌,事甚未安。更爲牌招,何如?令曰,依。
朴永元達曰,行大司憲南履翼,執義尹正鎭,司諫洪永觀,獻納趙,飭令之下,謂有情勢,奉牌闕外,不卽承膺,事體所在,誠極未安。竝推考,何如?令曰,依。情勢,何情勢?累次嚴飭之下,如是奉牌,是何事體與道理乎?連加嚴飭,使之卽刻詣臺。
令于申在植曰,說書許遞,旣承下敎,前望單子入之。
說書前望單子入之,金鼎集代點。
申在植,以侍講院言達曰,說書李源益以入直,纔已許遞出去矣,下番闕直,事甚未安。新除授說書金鼎集,卽爲牌招入直,何如?令曰,依。
又以成均館同知館事意達曰,今正月初七日,儒生上旬輪次,當爲設行,而大提學金履喬以身病,限內不得爲之之意,敢達。令曰,知道。
朴永元,以兵曹言啓曰,今正月十五日,大駕詣景慕宮展謁時,何營軍兵隨駕,何營軍兵留陣?禁軍及馬步軍,以幾番幾哨磨鍊,而餘軍留營,何以爲之乎?敢稟。傳曰,訓局步軍十哨,馬軍五哨,訓將率領爲先廂,兩營鄕軍各三哨,訓局入直馬軍,御將都領爲後廂,禁軍入直,與二番爲之,摠使率該廳標下軍及禁營騎士一番,京軍一哨留陣,留營扈衛軍官椎牌軍,置之。
又以訓鍊都監言達曰,本局把摠李肇淵,身病甚重,勢難察任,改差,何如?令曰,依。
大司憲南履翼,執義尹正鎭,司諫洪永觀,獻納趙等書曰,伏以臣等,始焉求對,今焉傳達,已極巽軟,而特以所恃者,頃日賓對之敎也,所値者,元朝慶禮之辰也,頃日令敎若曰,雖一年求對,余欲不從則不從,雖傳達,余欲從之則從之,此臣等之所仰恃者也,求對拖至於除夕,而盛儀將擧於翌朝,嚴令荐降,至有萬萬懇惻之敎,此臣等之所適値者也。於是乎不得不黽勉奉承,仍以若於傳達之後,未蒙兪音,則臣等謹當如前求對之意,仰奏矣,今此傳達,無異求對之時急,衷情如沸,顒俟處分,迺因意外停達之令,忽有傳達還下之擧。夫臺達停達,付之一世公議,有非數三臺臣之所可倉卒議到者,而且況臣等之目下懲討,何等嚴急,則傳達處分之前,停達一款,初非可論,而嚴急之懲討,迄無節拍,意外之停達,一向督迫,是則邸下之使臣等傳達者,乃爲停達之地而然耶?萬萬非所仰恃於邸下者,而亦萬萬非黽勉奉承之本意,實不能無憾於睿照之下也。臺達本自體重,當日內未承批,尙有提稟之故規,臣等之今日臺達,尤爲莫急,而還下已至經宿,更徹亦阻其路,上下相持,只在於停達,此何擧措,此何光景?此莫非臣等骫骳湔劣誠未仰孚之致,相顧慙惶,無地自容。以若情踪,不可晏然於臺次,故昨於動駕還宮之後,相率引避,喉院以還下二字,半夜執難,不許捧入,雖尋常臺避,不宜若是,今者見格,誠是料外,只緣臣等之見輕以致臺體之虧損,從此臺端一步,轉成艮限,玆不得不聯陳短章,逬出禁扃,席藳朝房,泥首俟譴。伏乞离明,俯賜鑑諒,重勘臣等之前後罪負,以嚴懲討,以重臺體,千萬幸甚。臣等無任云云。還給。
右副承旨鄭知容,同副承旨金裕憲等書曰,伏以臣等,卽見詣臺諸臺臣聯書到院者,誠不勝瞿然之至。日昨臺達入達之後,令敎縷縷,以三司之旣備,使之全一通更修正以入,昨下口傳令旨,又以初非還下之意,有所開釋,而諸臺臣,忽於經日之後,謂以傳達之還下,請入避辭。臣等非不知臺避之體重,而只以還下二字之異於本實,屢次往復,不敢遽然捧入矣,今此臺臣,以臣等之不捧,謂之料外,引以見輕,至於陳書徑出之擧,臣等亦何可晏然泯默而已乎?玆敢聯綴短籲,忙出禁扃。伏乞离明,俯垂鑑諒,亟賜遞免,以謝臺言,以安私分焉。臣等無任云云。還給。
上在昌德宮。常參·經筵,以代理停。
李奎鉉達曰,明日常參,取稟。令曰,停。
朴永元達曰,行大司憲南履翼,執義尹正鎭奉牌闕外,掌令二員,持平二員未差,監察茶時之意,敢達。令曰,知道。
朴永元啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
申在植達曰,右副承旨鄭知容,同副承旨金裕憲,今日不爲仕進,竝卽牌招,何如?令曰,依。
又達曰,行副提學金蘭淳再牌不進推考徽旨,今方捧入,而館錄成令,今已多月,日事違召,無意變動,事體道理,俱極未安。所當更請牌招,而係是一日三牌,何以爲之?敢稟。令曰,更爲牌招。
朴永元達曰,行大司憲南履翼,執義尹正鎭,司諫洪永觀,獻納趙,特令申飭,不啻縷縷,卽下令旨,尤何等嚴截,而一向以情勢,爲言,連加催促,無意變動,事體道理,俱萬萬未安。竝從重推考,何如?令曰,依。
申在植達曰,假注書金大根,身病猝重,勢難察任,令姑改差,何如?令曰,依。
金大根改差,代以吳取善爲假注書。
申在植達曰,行副提學金蘭淳牌不進推考徽旨,今方捧入,而館錄令下,已至多日,連事違召,無意承膺,事甚未安。更爲牌招,何如?令曰,依。
令于申在植曰,戶曹判書有闕之代,旣承下敎,前望單子入之。
戶曹判書前望單子入之,朴宗薰代點。
申在植啓曰,吏曹郞廳來言,本曹判書有闕,政事,取稟。傳曰,前望單子入之。
吏曹判書前望單子入之,鄭晩錫添書落點。
令于朴永元曰,諸臺奉牌,有若情勢然者,豈不可歎乎?達辭之還下云云,此何言也?還下,卽不從其言,不答其辭,而還下達辭之謂也。蓋達辭中,有可以修整事,故還爲出給,使之修整入達,則諸臺稱爲還下者,已非實題。且以事實之不如是,日前下令,則諸臺皆曰,然,則非還下云矣,今忽又以還下二字,强作情勢者,無乃急於徑出,忘却前言耶?昨日上書,卽是空然做出徑出之階梯,故果不爲答矣,乃以此亦謂之還給,而作爲奉牌之情勢乎?若以萬萬不誠實之事,雖十日·二十日奉牌,決無處分之理。且諸臺若思一分體面,必不待余言之畢而入來,自政院,卽爲申飭入來,更勿以入來不入來,煩稟,可也。
以右副承旨鄭知容,同副承旨金裕憲牌不進罷職令旨,令于申在植曰,只推。
以咸鏡假都事李玄始狀達,咸興·明川等邑人物渰死事,令于申在植曰,聞甚矜惻,元恤典外,別加顧助,如有生前身還布,竝蠲蕩,拯得埋置,令該倅着念,另加申飭,俾無實惠未及之歎事,分付,可也。
朴永元,以兵曹言達曰,同知中樞府事李達誠·金漢雋,僉知中樞府事金聲徹·崔箕煥,文臣兼宣傳官李鼎在,俱以病難供職,呈狀乞遞。竝改差,何如?令曰,依。
又以兵曹言達曰,甲巖權管之以有薦出身差遣,自是定式,而去臘月都政差除權管崔亨晉,旣無薦名,則不可仍置於初仕窠。原單子勿施,何如?令曰,依。
又以兵曹言達曰,去冬等能麽兒考講時,都摠府經歷權友容,訓鍊院判官申鍾命·李藎永,主簿鄭民行·申勉求·金熙鍾,中樞府經歷李喜晩,都事魏鍾敏,武臣兼宣傳官申錫浩·金珍·康鵬南·鄭鳳賢·高惠鎭·李厚,部將元永祖,戶曹佐郞權曦二次不通,武臣兼宣傳官鄭煥東,守門將韓大爀一次不通。依定式竝從重推考,何如?令曰,依。
兼戶曹判書鄭晩錫書曰,伏以上穹篤棐,景籙無彊,慈齡光躋於四旬,縟儀誕擧於三元,睿孝冞隆,臣民胥悅。仍伏念臣於月前,三徹辭本,畢陳情蘊,忱誠淺薄,未蒙孚格,怵迫勉承,淟涊蹲冒,而賤疾轉至癃癈,見任末由擔夯,日夕悸恐,若隕淵谷,耿耿一念,惟在祈免。譬如執熱者思濯,被縛者求解,而豈或晷刻間暫忘哉?蓋此度支,重任也,劇務也,凡厥萬貨之出納,百度之支調,窠目絲棼,簿書雲委,一有照管之或疎,句檢之或忽,則差毫謬千,大關利害,而國計之贏詘,民力之舒慘,皆於是乎係。是故,上必量材而授焉,下必揣分而膺焉,非他閒司漫局之比也。臣於是任,千不似萬不近,而始旣承乏濫吹,今乃再叨三玷,乍遞旋畀,有若非此莫可者然,臣誠惶恐恧,莫省其所以也。蓋未論才具之可合不可合,而若或老且病,精不周物,力不就列,則決不能堪也,溯考往昔,年逾耆耋而能承是任者,果有幾人否乎?臣固未之或聞也。臣若憑恃寵眷,而恬若固有,藉托宿趼,而苟然冥行,則臣身之狼狽,固不足恤,公議之嗤笑,亦不暇論,而本曹事務之大小僨敗,可立而待,是豈不大可憂懼哉?仰惟离明,倘或念及於此,則不待臣言之畢,而必有所處之也。且念臣之引年乞退,雖若只爲臣一身去就,而實有關於世道之汚隆,是豈可已而不已者哉?古者人生十歲,就傅始學,學至三十年之久而始仕,仕又至三十之久而許令致仕,此禮經之明訓也。古昔聖王,順乎天理,節其人心,爲萬世裁制防範,其學其仕,皆以三十年,爲限,其所以養廉恥崇禮敎之道,可謂至矣。今臣賤齒已過七旬,而通籍爲四十六年,從仕旣準其限,而又剩其半數,致仕之限,亦已蹉過了一年矣,然則其仕也,重違防限,而得罪於禮經者,甚大,臣何敢又復盤桓顧戀,不自知退,以大傷士夫之廉維,重貽朝紳之羞恥,而玷汚於世道乎?臣雖不肖無狀,決不忍爲此也。噫,臣蒙被國恩,與天無極,苟有萬分一酬報之道,固當湯火之不避,薤粉之不辭,顧此峻秩厚祿,夫何所厭苦,而必若是懇扣辭遜乎?秖緣臣年至病痼,符到是俟,實無筋力奔走之望,仰靠委任之睿眷,俯負願忠之夙心,撫膺悲歎,生不如死,倘蒙我邸下曲加矜憐,亟遞見帶之職名,仍許休致之恩例,俾得退歸田里,苟延餘生,以頌天地生成之澤,以圖身心塵刹之報,則非但爲微臣之至願大幸,抑亦有光於無物不遂之盛德至仁矣。臣無任云云。答曰,覽書具悉。引年之請,雖不得許,度支之任,今姑許遞。
上在昌德宮。常參·經筵,以代理停。
李奎鉉,以都摠府言啓曰,今日入直內三廳武兼·禁軍及軍兵等,中日習射技,請出標信。傳曰,知道。
李奎鉉達曰,明日常參,取稟。令曰,停。
金裕憲達曰,行大司憲南履翼,執義尹正鎭奉牌闕外,掌令二員,持平二員未差,監察茶時之意,敢達。令曰,知道。
金裕憲啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
李奎鉉達曰,右副承旨鄭知容,今日不爲仕進,卽爲牌招,何如?令曰,依。
備忘記,厚州府使李義權,牛峴僉使玄著永下直,各長弓一張,長箭一部,片箭一部,筒兒一箇賜給。
李奎鉉達曰,行副提學金蘭淳再牌不進推考徽旨,今方捧入,而館錄令下,已至多日,如是違召,無意承膺,事甚未安。所當更請牌招,而係是一日三牌,何以爲之?敢稟。令曰,更爲牌招。
令于金裕憲曰,漢城右尹許遞,旣承下敎,前望單子入之。
漢城右尹前望單子入之,金元根添書代點。
李奎鉉達曰,漢城右尹金元根,旣入闕中,不爲肅謝,直爲出去,事甚未安。推考,何如?令曰,依。
令于金裕憲曰,弼善許遞,旣承下敎,政官牌招開政。
李奎鉉達曰,行副提學金蘭淳牌不進推考徽旨,今方捧入,而館錄令下之後,如是違召,事甚未安。更爲牌招,何如?令曰,依。
令于金裕憲曰,明日次對,依例來會。
金裕憲,以備邊司言達曰,日前因北兵使狀達,彼人齎來開市咨文,使卽退却之意,有所回達矣,今見該兵使李復淵追後登聞,則前所齎來咨文,非別件文蹟,卽年例交市通官之品級名字書來者,而前則不從北關出來,每與禁例計單,自灣府上來,自本司謄送北關者,則今年之禁例計單與品級名字之分而出送者,實未知其彼中事端,而文蹟,果非創覩,雖同前套,似當詳細問情。且又飜謄名字品級所書之原咨,據實登聞,而當初問情,極不分明,狀達亦甚糢糊,以致屢煩稟處者,誠爲駭然。原咨文使之卽捧該兵使,不可問備而止,施以越俸三等之典,咨文之分二路出送者,前所未有,禮部之緣何致此,不可不具由以送,令槐院,措辭添入於回咨文之意,分付,何如?令曰,依。
右副承旨鄭知容書曰,伏以兩司·諸臣,以引避之見阻,至於徑出,臣卽伊夜在直之該房也,其爲難安,視諸伴直之僚,較有甚焉,及伏覩臺書還給時令旨及昨日之令敎下者,自初事實,旣蒙睿鑑之洞悉,而諸臺之至今奉牌者,其所爲引,雖未必專在於避辭之不捧,然猶復以情勢爲言,則臣之不可晏然自處者,與初無異,到今去就,惟有一遞,召牌之下,趨承末由,玆不得不干冒瀆擾,略暴情實。伏乞离明,俯賜鑑諒,亟遞臣職,仍治臣罪,以昭法紀,以安私分,千萬幸甚。臣無任云云。覽書具悉。於爾何有?勿辭察職。
上在昌德宮。常參·經筵,以代理停。
藥房提調洪起燮,副提調申在植啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候,爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿·世子宮口傳問安。答曰,知道。世子嬪宮口傳問安。答曰,知悉。
鄭知容達曰,行大司憲南履翼,執義尹正鎭書答未下,掌令二員,持平〈二員〉未差,監察茶時之意,敢達。令曰,知道。
李奎鉉達曰,明日·再明日,元陵忌辰祭齋戒正日相値,常參頉稟之意,敢達。令曰,知道。
申在植達曰,行左承旨徐耕輔,今日不爲仕進,卽爲牌招,何如?令曰,依。
備忘記,廣梁僉使金俊英,古城僉使李益煥下直,各長弓一張,長箭一部,片箭一部,筒兒一箇賜給。
傳于朴永元曰,大臣·備局堂上引見。
李奎鉉達曰,行副提學金蘭淳再牌不進推考徽旨,今方捧入,而館錄令下之後,連事違召,無意承膺,事體所在,極爲未安。所當更請牌招,而係是一日三牌,何以爲之?敢稟。令曰,更爲牌招。
朴永元啓曰,臣永元,今日入直禁軍戎器點考進去,下直之意,敢啓。傳曰,知道。
又啓曰,臣依定式進詣仁政殿月臺,入直禁軍戎器點考,則皆無頉,仍以傳敎內辭意勞問,則亦皆好在云矣,敢啓。傳曰,知道。
李奎鉉達曰,行副提學金蘭淳牌不進推考徽旨,今方捧入,而館錄令下,已至多日,連事違召,終不承膺,事甚未安。更爲牌招,何如?令曰,依。
兵曹,以許溟爲摠戎中軍。
李奎鉉,以禮曹言達曰,永禧殿春奉審,若値酌獻禮當次之年,則酌獻禮前,例爲擧行矣,今正月二十四日,臣曹與戶曹堂上,進去奉審,何如?令曰,依。
又以禮曹言達曰,皇壇壇上及祭器等,每年孟春,戶·禮曹堂上,進去奉審事,曾有定式矣,今正月二十七日,臣曹與戶曹堂上,進去奉審後稟處,何如?令曰,依。
朴永元,以兵曹言達曰,今月十一日,武臣賓廳武經講書日次,而以國忌齋戒相値,不得爲之之意,敢達。令曰,知道。
戊子正月初十日辰時,上御熙政堂。藥房入診,大臣·備局堂上引見入侍時,提調洪起燮,副提調申在植,假注書徐戴淳,檢校直閣李嘉愚,左副承旨朴永元,假注書吳取善,事變假注書金奎燮,記事官洪在喆·成遂默,領議政南公轍,右議政李存秀,工曹判書李羲甲,知中樞府事金履喬,廣州留守金魯敬,禮曹判書趙鍾永,漢城判尹李錫奎,戶曹判書朴宗薰,右參贊李勉昇,大護軍金敎根·李止淵,兵曹判書金鏴,行護軍柳相亮·李石求·申絅·朴綺壽,校理洪晩燮,以次進伏,醫官李惟鐸·李命運·金殷相·安橚,進伏楹外訖。公轍曰,新歲日氣陽和,而朝夕則猶寒,聖體氣候,若何?上曰,一樣矣。公轍曰,寢睡·水刺之節,何如?上曰,一樣矣。公轍曰,中宮殿氣候,何如?上曰,一樣矣。公轍曰,世子宮氣候,何如?上曰,一樣矣。公轍曰,元孫宮今爲二歲,聖心尤當嘉悅,而進乳諸節,一向平順,下情益不勝歡忭矣。起燮曰,醫官入診,何如?上可之,惟鐸等以次診候訖,奏曰,脈候左右三部調均矣。起燮問醫官曰,調理湯劑,當議定乎?惟鐸曰,月前已進湯劑,不必更議矣。上曰,次對爲之。公轍曰,左相有面癤,不得入來矣。公轍曰,歲之元日之元,正月之元,天得一地得一聖人得一,景祿滋至,聖德益隆,縟儀誕擧,睿孝冞光,大小臣民,莫不慶忭於歡聲協氣之中,甚盛甚盛。臣久有所懷,而間未登筵,未能仰陳,今當歲首,竊附相府陳勉之故事,敢效一得之愚矣。殿下臨御已近三紀,終未能率作興事,以成從欲之治,諸臣之以此前後進言者,多矣,一日二日,因循暇豫,三代之至治,尙矣無論,漢·唐之少康,亦未易比倫,而仰瞻天顔,已有非昔時之歎,殿下反顧堯·舜自期之初心,能不悵然而自歎乎?顧今离明繼照,萬機分勞,周文,以武王爲子而無憂,然其緝熙之工,未聞有間斷也,而近日講筵之停廢,朝臣之罕接,猶夫前也,紀綱日益頹弛,民生日益困瘁,了未聞一事一政之奮發振作。學問,卽帝王爲治之大本,而前則常以應以文具,爲悶,今則竝與文具而束閣之,當今之憂,莫有大於此者矣,殿下荷天之佑,福祿無彊,誕受寶冊,巍巍乎爀爀乎承列祖之耿光,裕後昆而昌熾,大德得名,猗歟盛哉。昔我英宗大王,壬辰受號之後,下敎若曰,一政一令,若有違於是,則諸臣其交儆予,大哉言乎,殿下今日,亦當以聖祖之心,爲心,聖德大業,日新又新,非徒名之乃允蹈之,然後可以盡繼述之道,而上順天心,下答民望者,亶在於此矣。臣敢拜〈手〉稽首,以此爲新歲之獻焉。上曰,所陳極爲切當,當留念矣。出擧條又所啓,登科十年人之陞六,自是法典,今亦有限滿當陞之諸人,依例陞六之意,分付銓曹,何如?上曰,依爲之。出擧條又所啓,頃因京畿監司金鐮狀達,坡州排捧條中指徵無處者九十八石,許令停捧,軍餉充補之方,令道臣,就道內穀簿中可合移劃者,爛商指報後,更爲稟處之意,覆奏行會矣。卽見該監司所報,則以爲,軍餉支放,自有元數,不可不給代,而道內穀簿,他無變通,惟勅需穀,稍有餘裕,依庚辰陽智已施之例,該邑停捧米九百八十石,竝今年耗九十八石,合一千七十石,就勅需耗,移劃給代,其外可捧者三百八十六石,則限三年減耗排捧,爲辭矣。勅需割出,雖係難愼,餉耗支放,亦當給代,且是耗條,而又有庚辰已施之例,竝與可捧條減耗排捧之請,特爲依施,何如?上曰,依爲之。出擧條公轍曰,卽見咸鏡前監司金啓河狀達,則以爲,安邊等七邑,昨秋被災,較他最甚,窮蔀民情,將不免仳離,公賑一款,雖不敢遽議,至若無依可矜之類,不可不從便救急,常賑折米三千石,私賑折米八百石,特爲劃下,以爲排巡繼給之資事,請令廟堂稟令分付矣。蓋公賑則當請公穀,非公賑則不當請公穀,而今此狀辭,殊欠別白,令新道臣,詳察民情事勢,苟是不可不公賑者,則更爲狀請後,稟處,何如?上曰,依爲之。出擧條公轍曰,諸道春操稟啓,今已齊到矣,詰戎,國之大事,而久廢之餘,或暫行之,則軍民皆瞠然,以爲朝家不欲休養,反貽繹騷,語操於今日,誠難矣哉。昨年諸路之農形,雖曰,少康,比之再昨年則有損,昨年之停之者,今年何可行之乎?今春八道·四都水陸諸操巡歷巡點,竝姑停止,且觀年事之成就,秋操設行,斷不可已,整備以待之意,預令知悉。至於官鎭門聚點,若能如式爲之,則無行操之名,而有行操之實,部伍之塡充,器械之備補,另行董飭,無或少忽,堤堰修築處,移點完役,卽是東作先務,且有每歲關飭,使之從便擧行,各樣都試,依例設行,何如?上曰,依爲之。出擧條公轍曰,兵判家在城外,而有大臣祠版與年老三寸,使之從便往來,似好,故敢此仰達矣。上曰,依此爲之。又所啓,前因北兵使狀達,以開市咨文,分二路出來事,措辭添入於回咨之意,草記蒙依矣,更思之,旣明知禮部成送咨文,則不必如此,措辭一款,姑置之,似好,故敢達矣。上曰,依此爲之。存秀曰,歲籥載新,邦籙無彊,慶賀誕擧,品物昭蘇,此正王者體元行仁之時也。端臨法筵,詢訪治謨,元正陳勉,況又故事,而臣識旣鹵莽,辭又拙澁,莫效芹曝之誠,不勝慙悚之至。俄者領相,以講筵久停,有所仰勉,猗我英廟朝五十年治平,寶齡已躋於倦勤,聖學已極於高明,何待乎講讀討論,而先大王在春邸時,英廟同爲幸臨於玉署,講小學·大學·聖學輯要等書,此非但終始典學之念也,實是垂裕貽燕之謨也。今日之紹述,益有光於聖孝,伏望深留聖念焉。上曰,所陳好矣,當留念矣。出擧條上曰,大臣就座。石求曰,今番廟宮動駕前,臣廳中軍有窠,以前兵使具信喜,擬望受點,而在外云,故申飭入來,俾爲參陣矣,謂有身病,不爲入來,動駕不參,極爲未安,記過待令之意,分付矣,又稱病勢難强,仍不來待,聞其病狀,不甚緊重,以有情勢,如是逡巡云,揆以分義,萬萬駭然。記過不待大關師律,中軍具信喜,爲先汰去,其罪狀,令該府拿問處之,何如?上曰,依爲之。出擧條晩燮曰,臣以非才,添居論思之任,今當歲首次對,猥登筵席,昵近耿光,榮幸之極,更無可達,而區區願忠之誠,秉彝同得,敢借方寸之地,猥陳愚淺之說,惟聖明垂察焉。當玆新春,日晷舒長,頻開經筵,日接儒臣,溫繹經傳,正當其時,聖學高明,雖足乎己,無待於外,好問則裕,自用則小,仲虺之戒成湯,丁寧反復,湯,聖君,仲虺,賢臣也,以賢臣告聖君,不過如此,則其不爲後世人主之所可監法者哉?帝王之學,與匹庶不同,必經傳而傳心法,史記而觀治體,必以經傳,不離左右,念玆在玆,今日見一善事,明日行一善政,眞積力久,則不待自勉,而萬善咸有於吾身,一政一令,無一不出於善,萬姓觀感,四方風動。伏願殿下,懋哉懋哉。又有一言仰請者,元孫宮尺衣漸長,臣民慶忭,庸有極哉?雖未及耳提面命之時,胎敎有驗,蒙養政急,蚤擇良順寡言之人,服侍左右,言語動作,必勤必愼,使之常目在之,則良知良能之觸物而發,不知之中,自然有先入之效,閭巷聰慧之兒,數歲或有知文字者。況聰明睿智,自與常人殊者乎?輔養之方,豈可以未離襁褓而少忽之哉?伏願留念焉。上曰,當留念矣。出擧條公轍曰,近來備堂,次對時無所奏事,曾或問備,而今此歲首登筵,又復寥寥,事甚未安矣。上曰,大臣以下先退。公轍等以次先退。上曰,注書,誰也?永元曰,吳取善矣。上曰,注書,誰之子也?永元曰,前郡守吳顯相之子,故忠臣吳達濟之後孫矣。上曰,與吳致愚爲族親乎?永元曰,同族而寸數遠矣。上曰,上注書,誰之子也?永元曰,故領相徐龍輔之子矣。命退,承·史以次退出。
上在昌德宮。常參·經筵,以代理停。
鄭知容達曰,行大司憲南履翼,執義尹正鎭書答未下,掌令二員,持平二員未差,監察茶時之意,敢達。令曰,知道。
李奎鉉達曰,來十六日,漢學文臣殿講日次矣,敢稟。令曰,待下令爲之。
令于李奎鉉曰,禮房承旨,馳詣元陵,奉審摘奸,局內諸陵,一體奉審以來。
李奎鉉達曰,行副提學金蘭淳再牌不進推考徽旨,今方捧入,而館錄令下,已至閱月,連事違召,無意承膺,事體所在,誠極未安。所當更請牌招,而係是一日三牌,何以爲之?敢稟。令曰,更爲牌招。
令于金裕憲曰,留院公事入之。
李奎鉉達曰,行副提學金蘭淳牌不進推考徽旨,今方捧入,而館錄令下之後,如是違牌,終不承膺,事體所在,極爲未安,更爲牌招,何如?令曰,依。
令于李奎鉉曰,玉堂有闕之代,旣承下敎,前望單子入之。
玉堂前望單子入之,修撰洪永觀,副修撰金鍏代點,應敎李景在,副應敎徐萬淳,添書代點。
李奎鉉達曰,新除授副修撰金鍏,以前任江東縣監,方在解由未出中,何以爲之?敢稟。令曰,勿拘。
以平安監司徐能輔狀達,鐵山府民家失火事,令于徐耕輔曰,民家失火,已至於五十四戶之多,聞甚矜惻,元恤典外,別加顧助,結構奠接之方,道伯另飭該邑倅,出力優給,俾無一民失所棲遑之歎,可也事,分付。
事變假注書金奎燮書達,臣於本月初十日未時量,以東·南·北郊諸壇奉審摘奸事,敬奉令敎,馳往風雲雷雨壇奉審以是白乎則,階砌曲墻及紅箭門壇上下莎草,俱爲無頉是白遣,仍詣雩祀壇奉審是白乎則,階砌曲墻及紅箭門內莎草,俱爲無頉是白遣,仍詣漢江龍壇奉審是白乎則,階砌曲墻及壇上紅箭門內莎草,俱爲無頉是白遣,仍詣司寒壇奉審是白乎則,階砌曲墻及壇上紅箭門上下莎草,俱爲無頉是白乎旀,以日暮止宿,十一日平明,馳詣馬祖壇奉審是白乎則,階砌曲墻及紅箭門上下莎草,俱爲無頉是白遣,仍詣先農壇奉審是白乎則,階砌曲墻及壇上紅箭門內莎草,俱爲無頉是白乎旀,仍詣先蠶壇奉審是白乎則,階砌曲墻及紅箭門內莎草,俱爲無頉是白遣,仍詣祈雨壇及厲壇奉審是白乎則,階砌曲墻及紅箭門上下莎草,俱爲無頉是白乎所,仍爲復令之意,敢達。令曰,知道。
申在植,以吏曹言達曰,新除授成均館典籍權馦呈狀內,矣身素患痰癖之証,挾感添劇,時月之內,萬無起動供職之望云,身病旣如是沈重,則有難强令察任,改差,何如?令曰,依。
鄭知容,以義禁府言達曰,摠戎廳中軍具信喜拿問處之事,徽旨達下,而具信喜下去京畿楊州地云,依例發遣府書吏拿來,何如?令〈曰〉,待待令拿囚。
又以右邊捕盜廳言達曰,本廳兼從事官申鳳圭,身病猝重,勢難察任,改差,何如?令曰,依。
上在昌德宮。常參·經筵,以代理停。
金裕憲達曰,明日常參,取稟。令曰,停。
李奎鉉達曰,行大司憲南履翼,執義尹正鎭書答未下,掌令二員,持平二員未差,監察茶時之意,敢達。令曰,知道。
申在植達曰,行左承旨徐耕輔,今日不爲仕進,卽爲牌招,何如?令曰,依。
金裕憲達曰,行副提學金蘭淳再牌不進推考徽旨,今方捧入,而館錄令下,已至閱月,連事違召,無意承膺,事體所在,極爲未安,所當更請牌招,而係是一日三牌,何以爲之?敢稟。令曰,更爲牌招。
申在植達曰,兼吏曹判書鄭晩錫,參判徐憙淳,參議金敎喜牌不進推考徽旨及罷職令旨,今方捧入,而開政令下之後,如是違召,事甚未安。判書·參判,竝更牌招,何如?令曰,參議只推,一體更爲牌招。
又達曰,兼吏曹判書鄭晩錫,參判徐憙淳,參議金敎喜牌不進推考徽旨及罷職令旨,今方捧入,而開政令下之後,如是違牌,事甚未安。判書·參判,竝更牌招,何如?令曰,參議只推,與判書·參判,一體更爲牌招。
金裕憲達曰,行副提學金蘭淳牌不進推考徽旨,今方捧入,而館錄令下,已至多日,連事違召,無意承膺,事體所在,誠極未安。更爲牌招,何如?令曰,副提學之牌不進,可謂迄可休矣,近日朝體與紀綱,雖曰無奈何,寧有如許貌樣乎?副提學金蘭淳罷職。
令于金裕憲曰,旣承下敎,副提學前望單子入之。
申在植達曰,兼吏曹判書鄭晩錫,參判徐憙淳,參議金敎喜再牌不進推考徽旨及罷職令旨,今方捧入,而開政令下之後,如是違牌,事甚未安。判書·參判,所當更請牌招,而係是一日三牌,何以爲之?敢稟。令曰,參議只推,與判書·參判,更爲牌招。
又達曰,兼吏曹判書鄭晩錫,參判徐憙淳,參議金敎喜三牌不進推考徽旨及禁推徽旨,今方捧入,而開政令下之後,連事違召,無意承膺,事體所在,誠極未安。判書·參判,所當更請牌招,而係是一日四牌,何以爲之?敢稟。令曰,參議分揀,夜深,與判書·參判,一體待明朝,更爲牌招。
令于鄭知容曰,凡朝廷罪人之法,罪有一年而赦,或有二三年而赦,又或有終身不可赦者,而究其心與跡,而爲赦與仍之政矣,今番諸罪人放逐之令,非但究其心與跡而已。余小子當今年稱慶之會,識喜廣慶,卽出於人情天理之不可已者,則爲臺閣諸臣者,何不諒余之心同余之慶,而爲此乖當之擧於元月識喜之時乎?如能知此箇事理,應必卽爲停達,以視擧世同歡之意,自政院,招致兩司長吏,一一布諭,使諸臺,卽刻詣臺。
鄭知容達曰,行大司憲南履翼,執義尹正鎭,獻納趙,特令申飭之下,一向奉牌,謂以傳達下答之前,臺廳一步,欲進末由,屢度催促,終不詣臺,事體所在,誠極未安。竝推考,何如?令曰,依下令旨,字字出於中心,而臺臣終不知悟,則上下情志,若是不相孚矣,余以何心,更對諸臺臣,諸臺臣,亦以何顔,更爲登對乎?駭歎之極,寧欲無言,自政院,更爲布諭。
金裕憲,以弘文館言達曰,下番闕直,事甚未安。新除授應敎李景在,副應敎徐萬淳,修撰洪永觀,副修撰金鍏,竝卽牌招,以爲推移入直之地,何如?令曰,依。
以應敎李景在,副應敎徐萬淳,修撰洪永觀,副修撰金鍏牌不進罷職令旨,令于金裕憲曰,只推。
金裕憲,以弘文館言達曰,校理一員,副校理二員,修撰一員,副修撰一員未差,下番闕直,事甚未安。應敎李景在,副應敎徐萬淳,修撰洪永觀,副修撰金鍏,旣有只推之令,竝卽牌招,以爲推移入直之地,何如?令曰,依。
申在植,以吏曹言達曰,慶尙道都事張振一,江原道都事田齊賢等呈狀內,矣身素患痰癖之症,當此換節之時,一倍添劇,時月之內,萬無起動供職之望云,身病俱如是沈重,則有難强令察任,竝改差,何如?令曰,依。
鄭知容,以都摠府言達曰,今此動駕時,侍衛寶劍·守宮及陪衛,當爲備員,而都摠管金履喬·洪奭周,副摠管金道喜,俱有實病,無以備員,令政院稟令變通,仍令該曹,以在京無故人,口傳差出,待下批牌招,以爲備員進參之地,何如?令曰,竝許遞,旣承下敎,前望單子入之。
摠管前望單子入之,都摠管李勉昇·李止淵,副摠管趙晉和代點。
鄭知容,以都摠府言達曰,今日入直內三廳武兼禁軍及軍兵等,當爲中日習射技,而國忌正日相値,不得設行之意,敢達。令曰,知道。
金裕憲,以成均館知館事意達曰,今此監試初試時照訖開講,前期定日,自本館草記事,節目達下矣,日字當爲預定,自今月二十日爲始,開講之意,敢達。令曰,知道。
又以奉常寺都提調·提調意達曰,東耤親耕田所種九穀,先農祭後,卽爲起墾付種之意,敢達。令曰,知道。
行大司憲南履翼,執義尹正鎭,司諫洪永觀,獻納趙書曰,伏以臣等,以詣臺之臺臣,逬出朝房,卽前所未有之擧也。臣等雖甚愚迷,亦具恒性,焉敢故爲此前所未有之擧哉?臣等之詣臺,卽爲傳達也,傳達孰非體重,而目下懲討,尤萬萬嚴急,兪音之俟,晷刻是競,而傳達幾日,未承處分,若其處分之未承,或緣留中而未下,則喉院自當援例提稟,臣等亦當聚首恭俟,而旣徹之傳達,還留於喉院,忽以停達事,荐降督令,使之修整以入,設令可以停達者,由來臺規,例不得還取已徹之本,存拔於其間,而況臣等,未得準請於時急之懲討,則何可議到於意外停達乎?此而奉承,則是乃置懲討於餘事,而以停達爲先務也,古今天下,寧有如許臺閣乎?此臣等之所以末由奉承者,故以此意,往復喉院,而傳達之還徹,旣無其路,臣等之引避,又爲見阻,臣等進不得懲討,退不得引避,似此境界,卽臺閣中前所未有之事,徊徨抑塞,情窮勢蹙,實無以抗顔於臺廳。故逬出朝房,席藁俟勘,臺端一步,遂成鐵限,連承促令,而迷不知變,泥首經宿,如窮無歸。又伏奉令敎下者,十行諄複,旣牗迷而誨之,又申嚴而飭之,臣等百回莊誦,感惶靡措。苟有一分可進之路,何敢更事逋慢,冒犯嚴威,甘自歸於蔑分之科哉?令敎若曰,今忽又以還下二字,强作情勢,臣等,請原始而言之,傳達還給之翌日,口傳下令若曰,諸臺之謂以傳達還下者,此何言也?此非還下,卽使之修整以入爲敎,故臣等,謹以睿令,雖以非還下爲敎,而旣徹之傳達,還留於喉院,惟願還入傳達,卽賜處分。至於停達,則無以奉承之意,往復喉院矣,前後本實,卽如此焉,臣等雖萬萬無似,豈敢以謀避之計,忽地强引,作爲情勢乎?抑臣等竊有所抑鬱者,邸下之前後下施於臣等者,皆强督之令也,將欲使臣等,不顧臺體,不恤公議,唯睿令是從耶?名以臺官,若怵於嚴令,以承順爲事,則臣等固不足言,而堂堂淸朝,焉用此臺官爲哉?且當初諸罪人宥釋也,出納之地,猶爭執而被譴,今臣等所處,豈特出納而已乎?連日奉牌之下,嚴譴不加,昨者令飭之後,院達亦阻,到此地頭,直欲鑽地而不可得,玆敢披瀝衷懇,冒死聯籲。伏乞离明,遄降威罰,以勵臣分,以存臺體,仍令還入傳達,亟賜從兪,俾懲討毋稽,千萬血〈懇〉,臣等無任云云。令于金裕憲曰,兩司聯名上書還給。
上在昌德宮。常參·經筵,以代理停。
金裕憲達曰,行大司憲南履翼,執義尹正鎭奉牌闕外,掌令二員,持平二員未差,監察茶時之意,敢達。令曰,知道。
又達曰,明日常參,取稟。令曰,停。
又達曰,來十八日,專經武臣殿講日次矣,敢稟。令曰,待下令爲之。
備忘記,長淵縣監李景純下直,長弓一張,長箭一部,片箭一部,筒兒一箇賜給。
令于金裕憲曰,摠管有闕之代,旣承下敎,前望單子入之。
副摠管前望單子入之,李志淵代點。
令于金裕憲曰,兵曹參判許遞,旣承下敎,前望單子入之。
兵曹參判前望單子入之,趙晉和代點。
金裕憲達曰,兼吏曹判書鄭晩錫,參判徐憙淳,參議金敎喜牌不進推考徽旨及罷職令旨,今方捧入,而開政令下之後,如是違牌,事甚未安。判書·參判,竝更牌招,何如?令曰,參議只推,與判書·參判,一體更爲牌招,如有違牌,勿爲呼望。
以江原監司鄭元容狀達,橫城縣監朴大榮遭母喪事,令于金裕憲曰,未差之代,今日政擇差,催促下送。
金裕憲達曰,行都承旨申在植,行右承旨李奎鉉,左副承旨朴永元,右副承旨鄭知容式暇,行左承旨徐耕輔不爲仕進,吏·兵批兼進之意,敢達。令曰,知道。
有政。吏批,兼判書鄭晩錫未肅拜,參判徐憙淳進,參議金敎喜式暇,同副承旨金裕憲進。啓曰,判書鄭晩錫陳書入達,參議金敎喜式暇,小臣獨政未安,何以爲之?敢稟。傳曰,仍爲之。以金周默爲司諫,金鍏爲副校理,權馥爲弼善,洪奭周爲刑曹判書,朴容壽爲戶曹參議,金炳朝爲大司成,金元根·李若愚爲同義禁,金履喬爲左副賓客,朴宗薰爲禮賓提調,尹克培爲社稷令,魚在濂·田齊顯爲典籍,李潤聖爲宗簿主簿,李憲球爲寧邊府使,安性淵爲礪山府使,李圭祊爲安岳郡守,金奎集爲橫城縣監。訓鍊都監提調單朴宗薰,奉常參奉單丁庠敎,中學訓導單朴敏樹,耆老所守直官單尹孟烈,兼春秋四單李淵祥·申在獻·閔永勳·崔漢翼。贈吏參金載璉,贈吏判例兼,兵曹判書金鏴考,故府使韓泳,贈兵參例兼,五子登科子之親,依法典贈職事,禮曹覆達判下。
兵批,判書金鏴進,參判趙晉和未肅拜,參議朴熙顯入直,參知張敎根病,同副承旨金裕憲進。以徐澈修·尹善養·李羲路爲同知,金致正·朴宗球·李洛秀爲僉知,金鍵爲宣傳官,申大翕·李寬福爲五衛將,李羲肇爲曹司衛將,張彦汲爲宣傳官,李寅弼·洪重燮爲文兼,金性淵爲慶尙中軍,石成晉爲西北僉使,李南轍爲羅暖萬戶,金潤喆爲梨洞萬戶。赴戰嶺別將單金道淵,中嶺別將單朱鎭成,甲巖權管單崔元謙,雙靑權管單洪得尙,同知單崔命燁。大護軍劉學基,護軍朴齊一·韓義運·尹羽烈·金炳朝·李志淵·徐澈修·李羲路·朴致燮·尹善養·鄭處宗·辛致輔·李喆·許溟,副護軍李憲球·朴容壽·李羲肇·李大濟·李彦熙·金致正·李楘·李思集·徐格修·南錫圭·許宓,副司果許茂·柳夏永·金龍洛·金相稷·李敏衡·卜來相·金龍翼·趙相玉,副司正李源益,以上竝單付。知中樞金檢·崔聲遠,以上減下,及第申在檢,今加折衝加資事,承令。
吏批,再政。以金敎喜爲兼輔德,金元根爲刑曹參判,柳夏永爲監察。養賢主簿單魚在濂。
兵批,再政。以辛致輔爲五衛將,徐相奎爲訓鍊副正。大護軍金檢·崔聲遠,護軍單姜彝大,副護軍單辛景愈·申在儉。
金裕憲達曰,行都承旨申在植,行右承旨李奎鉉,左副承旨朴永元,右副承旨鄭知容式暇,行左承旨徐耕輔不爲仕進,臣獨在院,伴直無人,行左承旨徐耕輔,所當牌招,而拘於廳規,不得請牌,何以爲之?敢稟。令曰,竝許遞,旣承下敎,前望單子入之。
承旨前望單子入之,徐俊輔·洪敬謨·朴永元·洪學淵·鄭知容代點。
金裕憲達曰,伴直無人,新除授右副承旨洪學淵,所當牌招,而拘於廳規,不得請牌,何以爲之?敢稟。令曰,牌招。
行大司憲南履翼,執義尹正鎭,司諫洪永觀,獻納趙達曰,噫嘻痛矣,以能賊萬古所無之逆魁,不卽正刑,徑先致斃,輿情莫不痛惋,此豈可以尋常物故,置而不論哉?論其平日罪犯,則陰樹逆種,密倡凶論,慫慂恒·簡,爲渠羽翼,糾結厚·獜,自作窩主,待國洞執命之日,擬占台府,當李潭秉銓之時,把弄朝權。且以醴酒之說,大北之論,肆然脅持,百計嘗試,倡爲追崇之說,恐動儕類,沮遏代聽之逆,皆其部曲,則亂本凶圖,甚於耈·輝·師·興,究其情節,已是萬戮猶輕,而及夫賊吉之招出後,凶言逆情,尤益綻露無餘矣。噫,癸亥反正之說,太甲桐宮之言,推戴逆禶之謀,某也爲大將,某也爲吏判,某也爲閫帥等說,爛漫於前後諸賊之供,而妖任埋凶之計,究其本則能賊也,逆範懷刃之凶,究其本則能賊也。特以凶頑之故,忍杖徑斃,王章未伸,擧國同憤,試以渠之招辭觀之,雖優爲謀逆,以不少之人,何可遽然承服?又以爲,如欲殺之,則速出斬之等語,肆然發惡,而且太甲桐宮之說,果如諸賊一席酬酢於展開書傳,講其文義云者,與相吉·澤遂之招,若合符契,卽此一節,乃渠之結案,旣已遲晩後物故,則不可以未及結案置之。趾賊一門之窮凶極惡,自有天地以來所未有者,而限以國法,猶貸其凶種之穉少者,梟種稍長,安知不更肆獍惡,如範·吉等所爲者耶?澤遂,爛漫同參於啓能凶慘不道之謀,而只誅其身,王章已失,輿憤未洩,其陰凶情節,其弟萬無不知之理,請遲晩後物故罪人啓能,亟施孥籍,趾賊等凶種,快施邦刑,獻遂,設鞫得情。噫嘻痛矣,從古亂逆何限,而豈有如夏賊之窮凶極惡者哉?語其凶言,則雲·海之所不道,論其逆節,則賊鏡之所不爲,見者骨寒,聞者膽掉,實是窮天地亘古今所未聞所未有者也。此豈渠一人之所作爲,一時之所做出?和同之類,必有其人,黨與之討,不容少忽,而旣搜之文書,竝皆付丙,未露之端緖,全不究覈,獄體疎虞,寧不凜然?到今追究之道,惟在於親屬奴傔之及時訊鞫,而章疏之請,尙未蒙允。此雖出於先大王包涵寬假之至仁盛德,而至於夏賊子女,囚禁待年之命,臣等尙今抑鬱,寧欲溘然。夫逆種之待年殄滅,乃指尋常治逆之律文也,今此夏賊,旣是開闢以來所無之逆,其於獜·亮之稱兵,鏡·虎之凶言,不啻百倍,則古今天下,安有以此賊子女,而有待年與否之可論哉?及至今日,年限已過,則尤不可晷刻容貸於覆載之間矣。夏賊之外,豈復有夏賊,而乃者逆恭又出,則今日群下之骨驚膽掉,直欲手磔口臠之心,尤有倍於夏賊初出之時矣。噫,彼恭賊,敢於鞫庭,提誦夏賊之凶書,乃以相議勸成納招,又發夏賊所不道之凶言,則梟獍種子腸肚相連,亦一夏賊,而特其逆節之發露,差有先後耳。千剮萬斫,未足以洩輿憤,收孥瀦澤,不可謂當其律,夏賊之變,已用适·雲之例,則今於此賊,決不可異同也,明矣。噫,其一家之內,生出二夏賊,則此非一朝一夕之故,其凶言逆謀,傳襲有素,平日爛漫酬酢,一室之尋常倡和,推此可知,恭賊正刑之後,一二同情之類,旣無究問之道,而斗·恒尙今假息於覆載之間,則夏·恭兩賊之黨與同情,萬無不知之理。目今究覈之道,惟在於此,而雖以向來連伊事言之,渠以賊傔之妻,敢生凶濫之心,至有擊錚之擧,此亦古今所無之變怪,而渠不過幺麽一賤女,則決非渠所可獨辦者也。是必其夫暗地指使,爲此嘗試之計,據此一事,劇逆親屬之從中跳踉,復事綢繆之狀,昭不可掩,此而若不窮覈嚴斷,則未知何樣禍機,伏在何地。今於事端旣露之後,尤不容暫緩盤覈,請夏賊子女,亟施跪斬之典,斗恭親屬應坐之類,一依适·雲例擧行,斗恒及夏賊親屬,奴傔連伊夫妻,竝嚴鞫得情,夬正典刑。噫嘻痛矣,明謙之凶謀逆節,實是亘萬古所無之賊也,身爲閫帥四字刀割已是劇逆之斷案,而乙巳春諸賊指日擧兵之時,自擬內應大將,至於書給四柱,先占身數,其所爲計,至凶極獰,而八字刀割逆復之愛姪也,一門之內,日夜綢繆,兩賊之間,出沒紹介,危機急變,迫在呼吸,何幸逆謀自綻,天討快行,而誅殛之典,止及其身,收孥之律,尙未擧行,揆以獄體,不免疎虞,以謙,以逆復之子,傳襲其父之凶圖,七字刀割鉤覈之路,惟在此賊之盤問,而不加究覈,不捧結案,遽爾用刑,只施應坐,而籍産之典,雖已擧行,收孥之律,在所不已。逆復之變,振古所無,殄滅無遺育者,政爲此賊準備語,則其在鋤逆種杜後患之道,殄之滅之,不容少忽,而好石之以年未滿,循例爲奴者,揆以邦刑,萬萬乖當,夫待年用法,乃是尋常治逆之律,而至於此賊,實無異於古之适·雲,今之趾·夏,則其凶種逆孽之待年與否,更無可論。請明謙·以謙,亟施孥戮,逆復庶子好石,亟施處絞。噫嘻痛矣,亂逆之變,從古何限,而豈有若嶺啓中諸賊之窮凶極惡者哉?嗚呼,際庚申天崩地坼之痛,大小中外,惟有血泣攀號,直欲無生而已。噫,彼逆魁時景等兄弟,渠亦今日臣民耳,抑何凶肚,包藏禍心?闖此擧國哀遑之時,敢生嘯聚不軌之謀,假托占夢,誑惑人心,妄附星緯,煽動妖言,驅脅蚩蠢之村氓,乘夜直犯於官府,肆發縛官上京擧兵除惡等語,究其逆節,實有浮於獜·亮,而鯨鯢之戮未加,魑魅之形先滅,雖未及如法結案,而此等凶逆,當施孥戮之典。金樂敎,則以玄慶之妻娚,參聞醫官可疑之說,而不卽直招,及與時皞面質之後,始乃吐實,究厥情節,萬萬狡慝。凡此諸賊,雖或有首從之別,而其在誅亂根重獄體之道,不可自外勘斷而止。請時景·時昱,竝施孥籍之律。金樂敎,亟令王府,設鞫嚴覈,快正邦刑。七行刀割焉。噫嘻痛矣,亂臣賊子,從古何限,而豈有若家煥·承薰·樂敏·哲身等之窮凶情節者哉?主張邪敎,詿誤迷俗,相率入於無父無君之域者,已是亘古所無之變怪,而就以恒·儉輩鞫案觀之,其所綢繆排布,至凶絶悖之狀,不可但以邪學言也,請來大舶,裝載兵器,曰以脅持,曰以判決云者,卽是适·璉之餘套,而獜·亮之後身也。賴天之靈,旋加誅殛,而向使其計得售,則白蓮·黃巾之變,有不足言,而國之爲國,未可知也。追惟及此,不覺毛骨俱竦,恒·儉諸賊,雖是凶獰,特不過鄕曲卑微之類,而乃其首惡而指使者,家煥輩是已。觀於銀子辦出之計,郵卒裝送之謀,可知其逋逃主於淵藪,羌胡伏於輦轂也。春間治獄之時,只以邪黨而誅鋤,或徑先物故,或誅止其身,而儉賊之鞫案始出,渠輩之逆節昭著,則神人之憤,久而益切,實欲手磔口臠而不可及矣。恒·儉,乃其枝葉,而旣伏典刑,則家煥,諸賊之爲厥根柢者,獨可逭於儉賊已施之律乎?請物故罪人家煥·哲身,正法罪人承薰·樂敏,施以孥籍之典。噫嘻痛矣,國榮·陽澤之通天罪惡,萬戮猶輕,千剮難贖,而尙屈王章,是可曰,國有常刑乎?噫,諸賊之眼無國母,恣行胸臆,危逼之逆節,㦧毒之凶計,暗相綢繆,罔有紀極。主張者榮賊,而陽澤焉承望,至於丙申節獻之闕封,己亥宮女之逮訊,而倫綱之斁敗無餘地矣。處在保護之任,而端陽之例供,肆然廢停,共坐深嚴之地,而宮人拷掠,期於誣服,亂逆之犯分干紀者,從古何限,而豈有若此輩之至凶極悖者乎?雖以弘·瞻之凶肚,來·黯之毒手,未足以喩其惡也。此實載籍所無之極惡大憝,而聲討未加,鬼誅先及,一國之公憤,鬱而未洩,三尺之邦憲,久猶莫伸,至今追思,不覺骨靑膽掉,而髪豎眦裂也。當此義理大明,凶逆嚴討之時,藥院之日記,旣已査出,臺臣之緘辭,如是明的,則追奪之當律,不容一刻少緩也,決矣。陽澤則家已孥籍,官亦追奪,更無加施之律,而至於國榮,則千罪萬惡,咸萃一身,製給凶疏,沮遏大計,煽動人心,潛圖國脈者,已有浮於莽·溫之凶,而今者陽澤之干犯彰著,其首惡則實榮賊也,凶魁則亦榮賊也,幸賴我先大王,廓揮乾斷,特降允兪,而傳旨未卽頒下,典刑尙稽夬施,神人之憤惋,容有極哉?請物故罪人國榮,亟施孥籍之典。噫嘻痛矣,賊裕之罪,可勝誅哉?辛酉夏一疏,包凶蓄禍,暗售梟獍之腸,都人尹·姞等句語,排布陰譎,典堗徙薪之援比,指意凶㦧,卽此一段,其沮戲大婚之凶肚,背馳先王之逆節,綻露無餘,渠以今日北面之臣,乘國運不幸之時,而疑亂熒惑,潛圖不逞之計,是可忍也,吁亦㦧矣。亂臣賊子之干常犯紀,從古何限,而豈有若此賊之窮凶絶悖者哉?且其所納爱辭,見捉文書中不道不滿之說,愈出愈凶,至於外朝不知之言,詩句引用之意而極矣,而末乃以渠之傍祖權鞸時事,隱然自況者,尤何等窮天地所無之劇逆大憝也?凡在橫目之列者,莫不骨驚膽掉,直欲手磔口臠,而賦性獰慝,忍杖抵賴,王章未伸,鬼誅先及,神人之憤痛,容有極哉?噫,原疏之陰㦧,逆腸難掩,鞫招之凶慝,斷案已成,雖未及結案,便是已結案之劇逆,而且於安默·魯賢·在民三賊伏法之後,其凶謀逆節,尤益彰著,此與身死旣久之後,追律之例,大有異焉,不可援用尙魯追施之律,請物故罪人裕,亟施孥戮之典。噫嘻痛矣,亂臣賊子,何代無之,而豈有如漢祿之窮天地亘古今至凶至悖罔測不道之賊耶?八字凶言,一世傳播,聽之骨顫,思之髪豎,而特以證據無人,根因莫知,聲討之擧,至今未行,遂使劇賊臥斃,輿憤莫泄,古今天下,寧有是耶?何幸乾道孔昭,元惡斯得,知申之疏,打破其眞贓,重臣之奏,繼而爲明證,嗚呼,尙忍言哉?一種不逞之徒,乃敢讎視我君父,必欲謀危我宗國,梟音獍舌,脈絡相通,蛇糾蚓結,腸肚互連,量·能之殊塗共轍,無不干犯於莫重莫大,煥·裕之護法傳神,莫非誣逼於不忍不敢,國勢日就岌嶪,倫彝幾至斁喪,千怪百變,疊生層出。以至於達賊不道之奏,如貫一串,苟究其本,則莫不源委於漢祿,根柢於漢祿,求之往牒,未有如此賊之窮凶絶悖者也。食肉寢皮,已矣無及,瀦宅破家,尙云輕典,追奪之律,雖幸蒙允,孥戮之請,尙此靳兪,至以自有受敎爲批,臣等誠不勝抑塞悲憤之至,邸下試思之,前乎漢祿而豈有如漢祿,後乎漢祿而豈有如漢祿?剖斬之律,劓殄之誅,設或創行而施之,誠未爲過當,則惟此追奪之名,雖謂之生前一律,而顧其擧行,則不過是收奪告身而已,以此律而施之於此賊,果可以快雪君父之讎,少洩臣民之憤耶?适·雲之所不敢,而此賊敢爲之,鏡·夏之所不忍,而此賊忍爲之,烏可以曾有受敎,不之權變,一味膠鼓,致使當行之天討不行,必伸之王法不伸也哉?且況凶種逆孽,尙繁其徒,豈可使戴頭假息,依舊跳踉,以貽國家無窮之憂,以遺臣民共戴之恥耶?應行之律,不容晷刻少緩,請逆賊漢祿,亟施孥戮之典。噫嘻痛矣,亂臣賊子,從古何限,而豈有如龜柱之窮凶絶慝也哉?其許多罪惡,許多逆節,擢髪難數,罄竹難書,而以渠地處,不念報效之道,徒懷凶譎之腸,始因傾軋之習,而潛蓄禍心,長其覬覦之計,而遂懷凶圖,必欲傾覆我宗社,動搖我國本,群聚凶徒,自作窩主,醞釀旣久,排布愈密,八字凶言,一串貫來,同室之內,腸肚相連,若其根柢也,源委也,莫非此賊,而得保首領,臥弊牗下,凡今日含生之倫,孰不腐心痛骨?如不欲生,而最其大明律一事,卽有天地君臣以來所未有之極逆大憝也,思之膽掉,言之骨靑,直欲手磔口臠,食肉寢皮者也。且況不道之凶計,有自來於當時,潛藏之禍機,愈益肆於今日,譸張糾結,種下生種,裕·玉·煥·達之凶謀祕計,莫不傳神於此賊,護法於此賊,而跪敦之律,燃卓之典,尙未快施,神人之憤,容有極哉?向來追奪之擧,不足爲此賊之當律,況其梟獍之凶種尙遺,國家之隱憂無窮,請追奪罪人龜柱支屬應坐之類,一依尙魯例,施以散配之典。噫嘻痛矣,凶魁亂本,從古何限,而豈有如鍾秀之至凶絶悖者哉?本以奰慝之性,濟以陰譎之行,撐腸柱腹,都是禍心,聽言觀眸,罔非戾氣,平生伎倆,專在於凶國而讎君,晝宵營爲,亦出於戕人而害物,好惡所到,忠逆立判,利勢所在,逋逃咸萃。附己者,謂之向國,而奬拔汲引,如恐不及,異己者,謂之背馳,而擠陷網打,無所不至。於是乎助虐逞凶之徒,擧皆爲其羽翼,逐臭䑛瀝之輩,莫不受其指使,傳授凶圖,釀成煥·日滔天之禍,鼓唱悖論,馴致裕·玉讎國之計,一番逆變起,而罔不根柢於渠,一番凶獄出,而罔不窩窟於渠,渠之血黨死友,擧皆干犯天討,以誅以奪,而以渠鯨鯢之魁,獨爲漏網之魚者,蓋緣其凶熖,雖死不衰,餘威歷久尙熾,根窩更有之論,指目有歸,而無敢連討者,明白洞快之敎,聖批昭揭,而無敢對揚者,一世腐心,而擧朝緘口,有識憂歎,厥惟久矣。何幸乾道孔昭,自作難逭,渠之平生斷案,無端呈露於爲其卵育,吹噓感德,思報願爲鍾秀一死者之口,則雖使鍾秀,對質於鞫庭,必將滿口輸款,而無一辭自明之端矣。噫,敬·觀之窮凶而染成者,渠也,龜·祿之絶慝而掩護者,渠也,渠以爲見驅,則觀鎬曰見驅,渠以爲非逆,則觀鎬曰非逆,耳濡口滑,看作茶飯,先入之見,掩諱不得,慣聞之處,丁寧納招,則龜·祿·秀·敬之和盤托出,打成一片之狀,至是而畢露無餘矣。大抵鍾秀之一生藉口,欺人而欺心者,卽不過渠所謂士流也,渠所謂義理也,而論其行己,則發跡於逆戚之門,而爲其私狎之客,托身於榮賊之家,而備盡謟諛之態,至勸其兄,願留榮賊,究其情狀,卽一患得失之鄙夫,則渠所謂士流,吁亦醜矣。且夫渠所謂義理者,本出於逆祿之凶論,賊龜之陰圖,而直是作賊作逆之一大斷案耳。噫,彼龜·祿輩,包藏不軌,謀危宗社,及夫國本已固,凶計莫售之後,鍾秀,以其血黨,自知無幸,乃以死中求生之計,說出渠輩所謂義理二字,以爲掩護龜·祿輩眞贓之妙籌長策,龜·祿之眞贓旣掩,則鍾秀之身計得矣。鍾秀之身計旣得,則龜·祿之眞贓掩矣,其一而二,二而一之狀,不亦凶且慘乎?惟我先大王,至精至微之義,昭揭曰星,建天地而不悖,俟百世而不惑,則雖有怪鬼十千輩,寧或售疑亂之計,而鍾秀敢以掠美之術,欲爲立幟之資,指無謂有,眩惑群聽,有若怪鬼不逞之徒,眞箇爲朝夕壞亂之擧,而非渠則莫可扶植者然,肆然上逼於莫重莫嚴之地,以是而脅持君父,以是〈而〉威喝朝野,魯賢之逆變,由是而醞釀,達·衡之邪說,由是而源委,候班不參之逆節在此,史局割席之凶肚在此,而改號時違牌,行幸後悖論,皆其逆謀慝計之昭,不可掩者矣。至於逆敬之三條凶言,卽自鍾秀圈套中出來,而賊觀之謂龜賊義理主人之招,亦由鍾秀悖舌中薰襲,則前後情跡,沕然相符矣。臣等合辭所陳,剽竊先王之義理,矯誣先王之秉執者,正謂此也。及其家計已成,手段漸滑,則誣衊無所不至,譸張無所不有,筵本二跋,旣伏罔赦之案,讆言五條,莫掩自倡之跡。入告出語,變幻無常,左闔右捭,機關至密,千罪萬惡,擢髪難數,而臣等之最所憤嫉而痛惋者,又有在焉。以渠之眷遇也,密邇也,逆祿之八字凶言,旣已自渠口傳說,賊龜之乙未冬悖說,亦必先他人聞知,則何不於先大王一初淸明,庶政維新之會,斷去宿處,嚴斥凶論,使夫迷溺不悟者,曉然知龜·祿之不可染跡,而乃反附麗依歸,推詡尊仰,壞亂世道,詿誤人心,以致許多逆變,無限厲階,而其惡稔矣,其禍極矣,若使當日朝廷之上,初不生出一鍾秀,則龜·祿之賊勢,何由而鴟張,龜·祿之餘醜,孰從而蚓結乎?然則今日國勢所以至於痛哭流涕之境者,雖源於龜·祿,而助成者鍾秀也,雖發於敬·觀,而主張者鍾秀也,則論其罪犯,有浮於龜·祿·敬·觀,而敬賊已施之律,尙難貸也,龜·祿應坐之典,烏可已乎?特以大官之曾添也,鬼誅之先加也,故依律處斷,雖恨未及,尙魯已例,在所不已,幸賴乾斷廓然,天討亟行,鍾秀黜享追奪之請,雖蒙夬允,而梟獍之凶種尙遺,國家之隱憂無窮,請追奪罪人鍾秀支屬應坐之類,一依尙魯·漢祿例施行。噫嘻痛矣,今此鍾·振兩賊之凶,思之膽掉,言之骨靑,蓋其陰謀逆節,适·璉之今又出也,凶言悖說,雲·海之所不道也,是乃窮天地亘宇宙之極惡大憝,雖幸天討略行,王章少伸,尙何足以快洩神人之憤也哉?鍾一則藉其門蔭,獲沾祿仕,國家何負於渠,而梟心獍腸,與生俱生,幸西賊之有警,則十八字刀割分院兵助勢之策,湖南伯得差之願,無非劇逆之斷案,而乃與振采·光友等,結爲血黨,五字八字之凶言,猶爲不足,而必以二字至不道之言,和應於合有變通之說,甚至街路上訩訛而極矣。振采則技倆妖慝,行止閃忽,出沒京鄕,左道誑惑,連腸接肚於鍾一·光友之徒,憑藉讖緯之書,濟其邪誕之術,二萬石軍糧之積峙,搢紳家火具之潛埋,七字刀割指卯日而擧事爲期云者,莫非做作妖言煽動人心之計,而七字刀割十三日至凶之說,與鍾一,一而二,二而一,似此今古所無之逆,不可只施治逆之常典,适·雲已行之例,不用於此兩賊,而將何施乎?請大逆不道罪人鍾一·振采,竝施适·雲之例,逆賊友文,跡本卑微,性又奸慝,投身於鍾一,甘作爪牙,許心於振采,結爲兄弟,托鍾一於振采,則謂以可用,薦振采於鍾一,則稱有神術,逆賊光友,本以鄕曲賤孽,托爲凶徒死士,父事振采,兄事友文,八字刀割欲輸軍糧,則轉到南陽,凡爲群凶之指使,率皆挺身而樂赴,十一字刀割將臣家將欲火攻,所營何事,店舍綢繆之言,致後丁寧和應,南中兵火之說,延壽爛漫酬酢,卽此數段,已足爲諸賊之眞贓斷案,至於正月十三日凶言,卽是窮宙亘宇所未有所未聞之極逆情節,而無不參聞,無不參知,則罪止誅身,失之太輕,王章不嚴,輿憤未洩,請逆賊友文·光友,加施孥戮之典,致後·延壽,竝施孥籍之典。今番逆獄之至凶至㦧,實是亘古之所罕,鍾·振諸賊,雖已伏法,情節猶未盡究,黨與猶未盡鋤,治逆之法,豈容如是?噫,彼李永純,當西賊有警之日,曾霑祿仕之在鄕者,莫不入處城闉,以效奔問之誠,而渠以侍從之列,蒼黃下鄕,事若知幾,跡渉殊常。況以鍾一爲姝夫,致後爲死友,掌中書字之語,出於後招,指日往來之說,證以一傔,則綢繆之跡,明若觀火。永喆,鍾一之姪子也,始以應坐而發配,致後之娚姝也,旋因鞫招而就拿,則枝上之枝,種下之種,可以畢究。矧又鍾萬之猝斃,添一疑端,鞫治未竟,竝加酌處,獄體疎虞,輿憤轉激。請李永純·永喆等,更爲設鞫嚴問,期於得情,快正典刑。噫嘻痛矣,曺鳳振之罪,可勝誅哉?渠以世祿之臣,偏受罔極之恩,致位八座,叨寄兩藩,若有人性,宜念臣分,而乃於今番遞歸之日,旣承大朝俯詢之音,則固當仰體德意,備陳聞見,而不此之爲,直以無弊爲辭,及登离筵,始進諸條所錄,民邑軫念,一是無間,而其以所達於邸下者,不欲陳之於大朝,果何故也?將謂大朝不必咨謀於群下耶,抑謂郡下不當奏事於大朝耶?不然,曰無曰有,何其頃刻之判異也?於敵以下,固不可較計彼此,君父之前,尙何敢顧瞻前後乎?旨意莫掩於回互,形跡自歸於侮慢,無嚴不敬,一至於此,蔑倫犯分,孰大於是?邸下深燭情狀,渙發辭敎,此淑人心靖世道之一助,而昨者合達答旨,只降島配之令,雖緣臣等之誠淺,愈見輿情之憤鬱,若使當律未施,從此亂臣賊子,將何所懲畏乎?請島配罪人曺鳳振,設鞫得情,明正典刑。噫嘻痛矣,亂逆之變,振古何限,而豈有如李肇源之劇逆大憝窮凶絶悖者哉?渠以世祿之臣,偏被聖朝之恩,八座兜攬,已極於榮顯,一門盤據,不離於權要,苟有一分人心,宜思百倍圖報,而其奈梟獍之性,與生俱生,鬼蜮之謀,非今斯今,攘臂弩眼,罔非戾氣,柱腹撐腸,都是禍心,至於甲戌之冬,肆發至凶至㦧罔測不道之說而極矣。當上下焦遑之日,渠乃潛懷異圖,綢繆於金基厚,蹤跡陰祕,情節叵測,而至於近日章箚之間,基厚之凶書始發,則眞贓畢露,斷案已成,蓋其凶書,卽不敢道不忍言之逆謀也。謀雖同於基厚,而慫慂者肇源也,書雖出於基敍,而指使者肇源也。其罪犯於莫重莫嚴爲賊爲逆之狀,睿鑑之照如日月,令旨之嚴如斧鉞,此誠神人之所共憤,王法之所不貸,凶如肇賊,逆如肇賊,而若使假息晷刻,共戴一天,則其可曰世有三綱而國有三尺乎?至於同參之金基厚,以肇源之血黨,基敍之至親,凶謀逆節,無不綢繆,卽與肇源·基敍,二而一者也。請安置罪人李肇源,亟令王府,設鞫得情,明正典刑。金基厚,一體嚴鞫,施以當律焉。噫嘻痛矣,金基敍之罪,可勝誅哉?千妖萬惡,咸萃一身,自在韋布,作凶徒之奇貨,及占倖第,爲權門而輻湊,一自廢枳之後,恒懷不逞之心,假托鬼魅,誑惑人心,卽此一事,可見其平生所爲無非邪沴,乃於甲戌冬上下焦遑之日,潛懷凶謀,與李肇源·金基厚,綢繆密勿,受其指使,作書轉送於時相,而乃是不忍言不敢道之說,論其逆節,卽與肇源,腸肚相貫,語其罪惡,亦與肇源,毫髪無差,環東土含生之倫,莫不欲手磔口裂食肉寢皮,此豈可一刻容貸於覆載之間者哉?雖施島置之典,而王章未伸,尙稽肆市之律,而輿憤愈鬱,請楸子島荐棘罪人金基敍,亟令王府,設鞫得情,快正典刑。答兩司曰,不從。時景等事,裕事,龜柱支屬事,亟停勿煩。夏賊等事,國榮事,更勿煩達。鍾一·振采事,友文·光友事,致後·延壽事,李永純·永喆等事,不從。曺鳳振事,島配非輕律,勿煩。李肇源·金基厚·金基敍等事,此是國之大刑政,當仰稟大朝後處分矣。
行大司憲南履翼,執義尹正鎭達曰,噫嘻痛矣,世道詿誤,義理晦塞,至於今番秋曹兩囚而極矣。渠以鄙悖之流,潛蓄凶慘之計,肆發通文,投諸賢關,遣辭陰險,引用凶悖,字字狡慝,句句閃忽,耳目難掩,手脚盡露,聞者髪豎,思之膽掉,固當卽地設鞫,不日正刑,而只令秋曹,盤覈情節,略加刑訊,旋卽酌處,雖出於大聖人好生之德,豈有亂言不道自服遲晩,而罰止島配,假息覆載之間者乎?若以言出卑賤,事已勘處,置而不論,其可曰闡義理而嚴懲討乎?請金甲島爲奴罪人申鼎朝,古今島爲奴罪人韓鼎鎭,亟令王府,卽爲拿來,嚴鞫得情,快正典刑。噫嘻,王綱不振,世變層生,駸駸然自歸於凌犯之科者,至於申綱·黃允中而極矣。渠輩俱以蟣蝨之賤,敢懷梟獍之心,假托校宮之復設,而或發悖通,潛伺場屋之試士,而或投悖券,蜚訕作怪包藏眩亂之許多罪惡,已是至凶絶悖,而至若秦坑之說,誣逼莫嚴,錢唐之比,指擬無倫,此爲渠輩罔赦之斷案,譸張傾陷,情狀難掩,誣上惑下,無所不至。噫,此豈如渠鄕曲愚蠢之類,所可獨辦也哉?其暗地受嗾之狀,平日醞釀之計,明若燭照。賢關之聲討,旣盡且詳,大僚之回啓,至嚴且明,而兪音終靳,王章未伸,大聖人包容之德,雖出於忠厚鎭物不治爲治之道,而國之所以爲國,以其有刑章也。此而不問,一任其倖逭迷藏,則羸豕之戒,伏莽之憂,有不可勝言。思之及此,寧不凜然?至於今番奎·坤兩賊之凶,卽是振古所無之變,而綱之名,狼藉出於奎賊之口,有曰,能文善生,有曰,綱之論豐德事,必被竄,有曰,綱亦吾黨,苟非聲氣素相關通,脈絡素相連接,賊坤,何以屢言於賊奎,何以悉吐於鞫庭乎?卽此綱之包藏禍心,讎視國家,要藉豐德之革合,作爲煽亂之張本者,實與奎·坤之凶書,相爲表裏,相爲影響。綱而不誅,則奎·坤猶自在,奎·坤旣誅,則綱何以獨漏,根窩未破,憂虞轉深。請充軍罪人申綱,遠配罪人黃允中,亟令王府,拿鞫嚴覈,快施正刑。噫嘻痛矣,世道詿誤,義理晦塞,至於韓植林上書中句語而極矣。辛壬義理,若日星之揭,丙申處分,如鈇鉞之嚴。泰億之爲凶爲逆,爲今日臣子者,人孰不知?掩護鏡賊之情,至凶且㦧,和應虎凶之狀,絶悖無倫,至今追惟,心寒膽掉。噫,彼植林,抑獨何心,稱以言事,書王府旣奪之官爵,稱擧國所廢之姓字,引而爲說,殆若無故之人哉?夫亭亭當當蟠天極地磨滅他不得者,卽辛壬義理也。入則爲忠,出則爲逆,婦孺輿儓之所知也。曾謂名登仕籍,身居臺地者,反不知婦孺輿儓之所知也耶?萬萬無是理矣。渠雖遐鄕賤品,渠之曾祖在垣,已於辛壬之際,力袒悖論,爲其嚆矢,故耳目濡染,襲以爲常,乃於一初淬勵之時,闖發肆然嘗試之計,安知無不逞之徒,潛伏幽隱,嗾成此駭悖之擧也哉?俄下處分,雖極嚴正,氷霜之漸,慮無不至。其在嚴隄防折奸萌之道,不可但施屛裔而止。請屛裔罪人韓植林,拿鞫得情,快正典刑。噫嘻痛矣,義理堙塞,世變層生,至於今番睦台錫事而極矣。惟我毅宗烈皇帝,以三五之聖,當百六之運,殉社大節,卓越千古,而至若建虜猖獗,我邦濱危,則命將東援,閔覆之德,惻怛之意,與神宗皇帝壬辰再造,其揆一也。環東土含生之倫,莫不恩浹骨髓,愈久愈深,而英宗大王,特配壇壝之享,庸寓風泉之感,以何心腸,肆然誣詆,泚筆於章奏之間,顯然指斥,自犯於罔赦之罪者,萬萬痛惋。若其書中句語之挾雜,造意陰慘,遣辭駭悖,非一朝一夕之故也,論其情跡,彝倫斁絶,語其負犯,鈇鉞猶輕,不可絶島定配而止。請島配罪人睦台錫,亟令王府,設鞫嚴問,快正典刑。噫嘻,趙璟鎭,憸詖之性,鄙瑣之行,爲世所目,與人不齒者,久矣。至於日昨筵達,何爲而發也?外託進言,內蓄禍心,旨意閃忽,遣辭㦧毒。蓋其心,固不在於論一人評一事,故言不成理,面背殊形,狡譎情態,昭不可掩,此豈如渠所可獨辦哉?自有不逞之徒,暗地窺覘,頤指氣使。假名於柳榮五而機關潛動,接踵於趙璟鎭而手脚畢露。其計則愈出愈巧,而顯售嘗試,其意則無忌無憚,而陰懷壞亂,所欲嘗試者,果是何事,必欲壞亂者,抑獨何心?朝廷之憂虞,固不止於履霜堅氷,世道之變怪,終必至於禍人家國。況當一初淸明之會,寧容此輩挾雜之術乎?此而不到底盤覈,掀蕩根窩,則非但刑政之失當,抑亦滋蔓之難圖,顧何異於蘊火而待熄,養癰而望痊哉?聖度縱出於含忍,除奸去慝,決非含忍之事。情狀雖待其自露,匿影幻身,恐無自露之日,鞫令遽輟,群情如沸,箚籲未準,公議愈鬱。請黑山島荐棘罪人趙璟鎭,亟令王府,拿鞫得情,快正典刑。宗廟冬享大祭王世子攝行時,祭監監察權曦以爲,廟內奉審時,諸享官執事,例皆就位,而第四室齋郞兵曹佐郞趙秉玖,茫然不知,終不入來,奉審禮畢,而始乃入來,頓無在廟肅雝之儀,廟庭行色,顚倒蒼黃,決非敬將之道,非但爲當日之失禮,後弊之漸,不可以長,齋郞趙秉玖怠忽之罪,不可無警責之道云矣。監臺呈課旣如此,請前佐郞趙秉玖,施以譴罷之典。答府曰,申鼎朝等事,不從,申綱·黃允中等事,不從,韓植林事,勿煩,睦台錫事,勿煩,趙璟鎭事,已有大朝處分,勿煩,呈課事,依達。
司諫洪永觀,獻納趙達曰,罪人克觀,以妖任之同氣,凶謀逆節,爛漫同參,而嚴訊之下,抵賴不服,未克究覈,未及承款,王章莫伸,輿憤莫洩。請金甲島爲奴罪人克觀,更令王府,嚴鞫得情,快正王法。逆賊尙魯,卽是千萬古所未有之劇賊,而孥戮之典,旣施旋寢。噫,此賊之未伏王章,徑自殞斃,已極神人之憤矣。假使此賊,頑然尙在,則千剮萬斫,不足以懲其罪,孥之戮之,在法當然。凡係祖宗朝金科王條,猶或隨時變通,則今此追孥之禁,自近年斷然定行,守之太固,致使應行之律,不得施於此賊。萬一有日後惡逆之如尙魯窮凶者,抵賴不服,頑忍徑斃,則孥戮之法,其將不施乎?罪在罔赦,事關後弊,請逆賊尙魯,亟施孥戮之典。梟示罪人性世,與劇逆載榮,一而二,二而一也。換着軍服,潛入禁庭,粧出纏帶,暗售網打,是何等排布設施,是何等凶謀祕計也?設鞫七朔,根因窩窟,終未究覈,只施梟示之律,輿情之憤惋,固無可言,而不可以已爲梟示,不施當施之律。請梟示罪人性世,亟施孥戮之典。噫嘻痛矣,人心陷溺,世變層生,至於秋曹兩囚而極矣。渠以卑微之流,敢畜凶悖之心,肆發通文,投諸賢關,造意閃忽,引用絶悖,字字狡慝,句句凶逆,耳目難掩,手脚盡露,聞者髮豎,見之膽掉。幸賴首善之地,至有捲堂之擧,固當卽地設鞫,不日置辟,而只令秋曹,盤覈情節,略加刑訊,旋卽酌處,秋堂聯疏,實出執藝之義,而特以好生之聖念,遂付傅輕之科,世豈有亂言不道,自服遲晩,而生出獄門,假息覆載之間者乎?今若諉之於言出卑賤,事已勘配,而置而不論,則其可曰國有三尺乎?請金甲島爲奴罪人申鼎朝,古今島爲奴罪人韓鼎鎭,亟令王府,設鞫得情,快正典刑。噫嘻,人心陷溺,世變層生,至有申綱·黃允中輩而極矣。渠以鄕曲鄙微之類,敢懷譸張傾陷之計,或發通而圖聚不逞之徒,或投劵而冒犯莫嚴之地,秦坑是何等時,而比擬無難,錢唐是何等事,而指斥有歸?渠輩包藏,雖急於敲撼朝廷,而獨不念自犯於上誣聖德罪在罔赦乎?各邑已例,春曹之文獻昭在,三罪竝發,賢關之聲討又嚴,今不須更事贅陳,而蓋其醖釀如此,跳踉如此,憑恃和應,明若觀火,則雖聖朝寬大,每事包容,而伏莽未去,滋蔓可憂,思之及此,寧不凜然哉?大僚覆奏,明辨無餘,鬼蜮情狀,無所遁匿,而鉏根潰癰之論,寔出遠慮,何邸下不念生道殺人之義,而亦靳一兪也耶?況於今番奎賊之招,申綱之名,不啻狼藉,至謂以能文善生,又謂之綱亦吾黨,可與同心而共事,脈絡之連通,表裏之和應,至此昭綻,無復餘蘊,然則奎·坤,是已伏法之申綱也,申綱,是未就鞫之奎·坤也,設鞫治逆,將以致天討也,根窩未破,憂虞轉深,則豈可以鞫事之已撤,而有所持難於更設乎?請充軍罪人申綱,遠配罪人黃允中,亟令王府,拿鞫嚴問,盤覈得情,快伸典刑。噫嘻痛矣,世級日下,變怪層生,至於韓植林事而極矣。噫,泰億,是何等凶逆也?密贊鏡賊之跡,至凶且㦧,定策國老之說,絶悖無倫,終始梟獍之殿茅,爛漫虎之窩窟,三凶居一,萬惡俱備,于今百餘年之爲東土臣民者,無不戟手而裂眦,心寒而膽掉,丙申處分,昭揭日星,聾瞽之人,亦皆聞知,則噫,彼植林,亦今日此面於朝廷者也,豈有不聞不知之理,而乃敢以逆臣官爵姓名,肆然筆之於章奏之間,其官則稱以大臣,其言則謂之建白,陽爲迷罔之狀,陰售嘗試之計,旨意所在,情狀莫掩,而渠祖在垣,曾於辛壬之際,力袒凶論,爲其嚆矢,傳染旣久,熟處難忘,乃於邸下一初之政,敢欲螮蝀於太淸,此豈如渠蟣蝨之賤,所可獨辦?必有一種不逞之徒,潛伏幽陰之中,爲之慫慂而指嗾,將以眩亂而誑惑,此若不窮覈而嚴處,則羸豕霜氷,慮無不至,俄下處分,雖極嚴正,而其在明義理嚴隄防之義,不可以屏裔薄勘而止,請屏裔罪人韓植林,嚴鞫得情,快正典刑。噫嘻痛矣,義理晦塞,變怪層生,至於睦台錫事而極矣。我朝之於皇明,蒙被渥澤,與天無極,義則君臣,恩猶父子,故凡係皇朝事,備盡尊敬,無敢措斥,而彼台錫者,肆然筆諸章奏,誣逼毅宗皇帝,求過於無過之地,敢言其所不敢言,遣辭狂悖,用意陰慘,此不但我朝之賊臣,實是皇朝之罪人。此而不加重辟,則義理日益晦蒙,人心日益陷溺,而小中華一域,無復讀春秋者。且其龍淵·山虎等句語,絶悖無嚴,此豈人臣所敢道哉?終篇旨意,極其閃忽,要不出挾雜之計,已施之律,不足以懲其罪。請島配罪人睦台錫,亟令王府,拿鞫嚴問,明正典刑。噫嘻,世道詿誤,人心㦧慝,怪鬼之徒,敢售跳踉之習,惎讒之說,莫掩萌孽之漸,至於今番趙璟鎭事而極矣。驟看外面,不過論一重臣,罰擬薄罷,而細究情跡,暗蓄叵測心術,壞亂朝廷者也,此豈幺麽一不逞,倉卒間所可獨辦者哉?渠本射影之蜮毒,濟以媚人之狐性,幽陰之嗾,必有所聽,狡惡之態,不忍正視。向者柳禜五之隱暎嘗試,極其痛惋,今焉璟鎭之顯露手勢,豈非一套中現幻出來乎?吁,亦愈往愈巧至凶至㦧者矣。此必有一種樂禍之類,潛伏暗地,縱其嚆矢,爲矛爲殿,釀出亂本者也,此豈可看作一人一家之事而已哉?思之及此,寧不凜然?鞫覈有令,群情胥快,及伏承大朝酌處之命,不勝愕眙抑鬱之至,此雖出於大聖人好生之德藏疾之度,而生道殺人,卽辟以止辟之義也。今日刑政,惟在於一番嚴鞫,鋤治根柢,打破窩窟矣。若含忍而待其自露,則指使者倖逭,和應者寔繁,又將互換頭面,締結腸肚,種種作淸平世大變怪,則朝著少寧靖之日,亂類無止戢之道,決非細故,豈不爲無窮之憂者哉?請黑山島荐棘罪人趙璟鎭,亟令王府,嚴鞫得情,快正典刑焉。答院曰,不從,申鼎朝等事,不從,申綱·黃允中等事,不從,韓植林事,勿煩,睦台錫事,勿煩,趙璟鎭事,已有大朝處分,勿煩。
兵曹口傳政事,大護軍單趙萬永。
以應敎李景在,副應敎徐萬淳,修撰洪永觀,副修撰金鍏牌不進罷職令旨,令于金裕憲曰,只推。
金裕憲,以弘文館言達曰,校理一員,副校理二員,修撰一員,副修撰一員未差,下番闕直,事甚未安。應敎李景在,副應敎徐萬淳,修撰洪永觀,副修撰金鍏,旣有只推之令,竝卽牌招,以爲推移入直之地,何如?令曰,依。
以應敎李景在,副應敎徐萬淳,修撰洪永觀,副修撰金鍏再牌不進罷職令旨,令于金裕憲曰,只推。
吏曹,今式年監試初試照訖講一所試官權馥·宋祥來·南履炯·朴宗吉·徐箕淳,二所試官尹正鎭·洪羲弼·李憲兢·趙基謙·李鼎在。
右議政李存秀書曰,伏以三陽泰來,百祥咸湊,坤殿寶籌,恰躋四旬,呼嵩之縟儀誕擧,準海之睿孝冞光,抃頌之忱,率普惟均。臣以無似,獲際盛會,攅祝之餘,思效芹曝,以裨我邸下祈永迓休之化,而識旣蔑裂,辭又短拙,雖懷願忠,莫能敷陳,誠不勝悚恧之至。惟邸下,益念我大朝殿下分勞之重,兢兢業業,日新又新,無以逸豫害政,無以嗜好奪志,愼起居以務保嗇,勤咨訪以達聰明。臨事則不可先其末而遺本,求治則不可銳其進而退速,罔失法度,樂聞讜言,燕閒之際,常若上帝之鑑臨,芬華之中,輒思小民之疾苦,克副天心之眷顧,庸答八方之蘄嚮,則太平萬歲,其自今永永無疆矣。夫出治之本,在乎講學,斯義也,不惟臣嘗言之,前後丞弼論思之臣,蓋莫不言之,我邸下亦未嘗不卽賜嘉納之答矣。側聽滋久,漠然無施行之實,知而不行,不如不知,從而不改,不如不從,臣恐翕受之睿答,徒爲訑訑拒人之歸也。邸下試思之,昨春以後,周歲之間,開講討論,凡有幾日,誦讀溫繹,曾有幾卷,歲月易遒,扞格多端,十寒之憂,寤寐憧憧,惟邸下深加儆惕,亟恢轉圜之度,無若前日之作輟,以進緝熙光明之域,千萬顒祝。仍伏念臣才器謭劣,不能堪稱於職任,疾病沈痼,無以勉强於陳就,形殻雖存,神精銷亡,雖百執事之末,不足苟充,而誤蒙知顧,拔之人望之外,置之三事之列,寵簡特達,恩諭諄複,心肝感激,忽忘其身。拚命捨義,倉猝承受,譬如夢境之恍惚,醉步之顚倒,端居點〈檢〉,尤悔百端,冒沒之罪,旣往莫追,入而後量,尙或自贖,間値大慶曠前,盛禮荐擧,臣子常分,未敢言私,淟涊盤礴,以迄于今,而若其求解一念,固未嘗食息而弛,跬步而忘也。噫,輔相之職,何等關係,苟非其人,民國受其病,如臣者,內無所蘊之學識,外無可展之才具,進不能敷奏昌言,裨補睿德,退不能革祛弊謬,懷保小民,甚至於簿書末節,全未協贊,筋力常禮,亦多闕廢,一味尸素,玷辱名器,聖朝所以授臣此任者,豈欲臣如是也哉?臣何敢徒擁重任,虛度時日,以重陷於忘廉沒恥之科乎?臣抱玆耿耿,久擬陳暴,而荏苒囁嚅,至于今日。歲籥已改,品彙咸昭,茂對天時,維新庶政,此其時也。斥退無用之庸夫,改卜賢德,卽新庶政中第一先務也。雖以賤疾言之,强起床笫,一番彈束,則痰眩倍劇,咳喘益肆,駿奔之列,幾乎顚仆而失儀,陪扈之班,未免蹩蹙而駭瞻。臣雖欲貪戀榮祿,一向蹲仍,其於國體之虧損,四方之嗤笑,何哉?反覆揣量,有遞而已,披瀝肝膈,冒死仰籲。伏願睿慈,曲察由中之懇,特推體下之仁,仰稟大朝,將臣議政之任,亟賜鐫免,以卒生成之澤,則臣當含恩攅手,隕結以報也,臣無任云云。答曰,覽書具悉卿懇。勉余之辭,字字誠忠,言之懇實,前言之未能躬行,可勝愧歎?來猶可追,受以爲過,至於辭遜,卿何容易發此?國事之賴以爲重,民生之賴以爲安,果何如?且晉膺枚卜,亦非累月矣,豈可爲求退計耶?美疴自當卽瘳,重任不可輕解,卿其盡心王室,更無言私。仍令于金裕憲曰,此下答,遣史官,往諭于右議政。
兼吏曹判書鄭晩錫書曰,伏以臣之忝叨度支也,猥控微懇,冒瀆崇聽,若不知分義之嚴畏者,良由已痼之癃病,終不可以陳就,有截之禮防,終不可以踰越而然也。幸蒙我邸下离明普照,無微不燭,睿德丕冒,無物不遂,不加譴罰,特許遞免,臣伏承下答,感極而涕逬,竊自謂今以後,謝劇投閑,省事息慮,苟延不幾何之餘景,而休致恩例,亦庶或因此而冀倖矣,千萬不自意,恩除繼降於當日,以臣爲吏曹判書者,臣誠驚惶爽惑,莫省所以得此於聖明之世也。夫冢宰之職,爲六官最,秉銓衡而低昂一世之賢士大夫,治化之汚隆,世道之興替,於是乎係焉,其任也至重,其責也甚鉅,有非人人所宜僥冒也,審矣。是以自國朝以來,掄揀必愼,苟非宏才碩德,負一時重望者,未或不逡巡退讓也。若臣者,以其才則庸憃而不足以鑑別賢愚,以其識則謏寡而不足以激揚淸濁,以其氣力則巽懦而不足以恢公屏私,痛革奔競之弊習。且臣於本曹,曾未歷試,銓注格例,殆同聾瞽,在世路,罕與過從,班簿閥閱,莫辨涇渭,如是而使之一朝擢長於銓席,則譬如山禽初入室堂,莫知其東西上下,而其大小遠近之狼狽,可立而待矣。抑又有一事之決難承膺者,臣旣以度支之爲任重,賤齒之爲年至,連章屢控,懇扣辭避,而間不曾踰日,又何可恬然冒據於見職乎?引年旣無異同,而見職之爲重,反有加於前職,則昔之所辭,今之所受,豈不甚乖戾乎?其去就之顚倒,廉恥之虧壞,非但臣身之全沒着落而已,其所以卑朝廷羞當世,而貽累於聖朝之治化者,有不可勝言者矣。臣雖愚陋,不忍爲此也。由前而才旣不稱,由後而義有難安,左思右量,實萬萬不可堪不敢承,則無寧早被斥退,不至於久玷名器,終誤國事之爲重添臣罪也。鐵限在前,株守莫變,召牌荐臨,末由祇承,冒犯違傲,惶隕靡措,而又伏承勿呼望之令,進退不得,情窮勢蹙,不敢偃息私次,謹詣禁扄之外,具陳情懇,干瀆睿聽,尤合死罪。伏乞邸下,俯垂鑑諒,亟遞臣銓任,仍許臣休退,俾重務毋曠,微諒獲全,公私不勝幸甚,臣無任云云。答曰,覽書具悉。卿其勿辭行公。
右尹金元根書曰,伏以臣於日昨,以寧邊府使,將肅恩命,纔入脩門,千萬夢想之外,忽伏奉漢城府右尹代點之除旨,臣聞令錯愕,蒼黃逬退,五內迷悶,莫省所以致此也。有國之重,莫先於用人,而卿月之班,尤非人人兜攬,是以恩擢廟剡,皆有所據,皆有其名,才能足以需世則授之,文詞足以華國則授之,勞勩足以褒紀則授之。猶且其難其愼,不妄其授者,誠以礪世範俗之具,關世道之隆汚,係國家之治忽也。今臣庸材蔑學,百無一當,況且釋褐屬耳,未有所試,於上三者,何取於臣,而有此誤恩也?然而誤恩之至此,睿意必以臣地忝近戚,昵侍有年,欲使之侈其銜耀其身而已矣,卿月之重,豈爲臣侈耀而設之哉?此臣所以錯愕迷悶,左右想而不得其說者也。夫干祿而求名,懷榮而戀寵,卽古今仕宦者之恒情。臣素無高蹈之志,晩竊科第之名,則所願,固未嘗遠於一資半級之間,而遭際离明,曾所揚歷,已多於餘人,今此晉秩,又荷曠絶之殊私,不勞而獲之,亦可謂適中其願,抑何故輒欲辭巽而缷免,一段秉彝之心,蓋有所瞿瞿却顧而不敢進者,邸下之所以授之者,旣無所據而無其名,則其爲虧損於睿德,固已大矣。臣恬然冥然,視若固有,而揚揚躍出,則其爲忘廉而冒恥,孰有甚於此?八方之聞之者,將曰,邸下不忍卿宰之重秩,惟以侈耀近戚爲事,又將指臣而曰,是夫也,惟藉日月之光,而昧然超躐,無所顧憚,邸下雖臨筵發令,明其非出於不可得。臣雖百啄齊鳴,亦無以解齊人之駭感,弭士夫之唾罵,豈不誠大可懼而大可羞也哉?臣家受國恩如天,曾無絲毫之報答,而又將以臣之故,玷累睿德,臣雖萬被誅戮,其可以自贖乎?抑臣門戶之盛,世所罕比,雖使懍惕兢懼,恒存淵氷之戒,猶恐不免於顚越,況敢貪戀寵利,進進不已,其不幾於自促僨敗乎?禽獸觸綱,尙或左右,赤子入井,猶將奔救,邸下不惟不左右之不奔救之,殆若驅納而立視之,是豈臣平日所望於邸下者哉?玆敢不避嚴畏,瀝血哀懇。伏乞离明,特賜鑑燭,收還新授爵秩,使睿德無虧,私分獲安,千萬顒祝,臣無任云云。答曰,覽書具悉。余意有在,卿其勿辭行公。
上在昌德宮。常參·經筵,以代理停。
朴永元達曰,明日動駕相値,常參頉稟之意,敢達。令曰,知道。
鄭知容啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
令于朴永元曰,傳香承旨,馳詣宗廟·景慕宮,奉審摘奸以來。
令于徐俊輔曰,左承旨許遞,旣承下敎,前望單子入之。
承旨前望單子入之,朴岐壽代點。
令于朴永元曰,禮曹堂上,戶·工曹判書,司饔提調,掌樂提調來待。
以右副承旨洪學淵牌不進罷職令旨,令于徐俊輔曰,只推。
徐俊輔達曰,右副承旨洪學淵,旣有只推之令,卽爲牌招,何如?令曰,依。
朴永元達曰,禮曹堂上,戶·工曹判書,司饔提調,掌樂提調,依下令來待矣。令曰,入對。
令于朴永元曰,禮曹參判有闕之代,旣承下敎,前望單子入之。
禮曹參判前望單子入之,金元根添書代點。
令于朴永元曰,文學許遞,旣承下敎,前望單子入之。
文學前望單子入之,趙基謙代點。
令于朴永元曰,戶·禮判,明日還宮後來待。
令于鄭知容曰,按覈使,明日來待。
傳于鄭知容曰,明日出宮內門路,以協陽門爲之。
令于朴永元曰,明日出宮內門路,以貳極門爲之。
行大司憲南履翼,執義尹正鎭,獻納趙等達曰,請遲晩後物故罪人啓能,亟施孥籍。趾賊等凶種,快施邦刑,獻遂,設鞫得情。措辭見上請夏賊子女,亟施跪斬之典,斗恭親屬應坐之類,一依适·雲例擧行,斗恒及夏賊親屬,奴傔連伊夫妻,竝嚴鞫得情,快正典刑。措辭見上請明謙·以謙,亟施孥戮,逆復庶子好石,亟施處絞。措辭見上請時景·時昱,竝施孥籍之律。金樂敎,亟令王府,設鞫嚴覈,快正邦刑。措辭見上十六字刀割請物故罪人家煥·哲身,正法罪人承薰·樂敏,施以孥籍之典。措辭見上請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振釆,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請李永純·永喆等,更爲設鞫嚴問,期於得情,快正典刑。措辭見上噫嘻痛矣,亂逆之變,振古何限,而豈有如李肇源之劇逆大憝,窮凶絶悖者哉?渠以世祿之臣,偏被聖朝之恩,八座兜攬,已極於榮顯,一門盤據,不離於權要,苟有一分人心,宜思百倍圖報,而其奈梟獍之性,與生俱生,鬼蜮之謀,非今〈斯今〉,攘臂弩眼,罔非戾氣,柱腹撐腸,都是禍心,至於甲戌之冬,肆發至凶至憯罔測不道之說而極矣。當上下焦遑之日,渠乃潛懷異圖,綢繆於金基厚,蹤跡陰祕,情節叵測,而至於近日章箚之間,基叙之凶書始發,則眞臟畢露,斷案已成。蓋其凶書,卽不敢道不忍言之逆謀也。謀雖同於基厚,而慫慂者肇源也,書雖出於基叙,而指使者肇源也。其罪犯於莫重莫嚴,爲賊爲逆之狀,睿鑑之照如日月,令旨之嚴如斧鉞,此誠神人之所共憤,王法之所不貸,凶如肇賊,逆如肇賊,而若使假息晷刻,共戴一天,則其可曰世有三綱而國有三尺乎?至於同參之金基厚,以肇源之血黨,基叙之至親,凶謀逆節,無不綢繆,卽與肇源·基叙,二而一者也。惟彼三凶之請鞫,于今幾月於玆,而睿答輒承勿煩,群情去益如沸,卽伏奉令答下者,有此是國之大刑政,當仰稟大朝後處分之敎矣。惟其爲大刑政也,故處分之俟,一時爲急,請黑山島荐棘罪人李肇源,亟令王府,設鞫得情,明正典刑。金基厚,一體嚴鞫,施以當律焉。噫嘻痛矣,金基叙之罪,可勝誅哉?千妖萬惡,咸萃一身,自在韋布,作凶徒之奇貨,及占倖第,爲權門而輻湊,一自廢枳之後,恒懷不逞之心,假托鬼魅,誑惑人心,卽此一事,可見其平生所爲,無非邪沴。乃於甲戌冬上下焦遑之日,潛懷凶謀,與李肇源·金基厚,綢繆密勿,受其指使,作書轉送於時相,而乃是不忍言不敢道之說。論其逆節,卽與肇源,腸肚相貫,語其罪惡,亦與肇源,毫髮無差。環東土含生之倫,莫不欲手磔口裂食肉寢皮,此豈可一刻容貸於覆載之間者哉?雖施島置之典,而王章未伸,尙稽肆市之律,而輿憤愈鬱,惟彼三凶之請鞫,于今幾月於玆,而睿答輒承勿煩,郡情去益如沸,卽伏奉令答下者,有此是國之大刑政,當仰稟大朝後處分之敎矣。惟其爲大刑政也,故處分之俟,一時爲急,請楸子島荐棘罪人金基叙,亟令王府,設鞫得情,快正典刑。曺鳳振事,停達。答兩司曰,不從,時景等事,裕事,龜柱支屬事,亟停勿煩,夏賊等事,國榮事,更勿煩達。鍾一·振采事,友文·光友事,致後·延壽事,李永純·永喆等事,不從,李肇源·金基厚等事,金基叙事,當入稟大朝後處分矣,姑勿煩。
行大司憲南履翼,執義尹正鎭等達曰,請金甲島爲奴罪人申鼎朝,古今島爲奴罪人韓鼎鎭,亟令王府,卽爲拿來,嚴鞫得情,快正典刑。措辭見上請充軍罪人申綱,遠配罪人黃允中,亟令王府,拿鞫嚴覈,夬施典刑。措辭見上請屏裔罪人韓植林,拿鞫得情,快正典刑。措辭見上請島配罪人睦台錫,亟令王府,設鞫嚴問,快正典刑。措辭見上請黑山島荐棘罪人趙璟鎭,亟令王府,拿鞫得情,快正典刑。措辭見上答府曰,申鼎朝等事,不從,申綱·黃允中等事,不從,韓植林事,勿煩,睦台錫事,勿煩,趙璟鎭事,已有大朝處分,勿煩。
獻納趙達曰,請金甲島爲奴罪人克觀,更令王府,嚴鞫得情,快正王法。措辭見上請逆賊尙魯,亟施孥戮之典。措辭見上請梟示罪人性世,亟施孥戮之典。措辭見上請金甲島爲奴罪人申鼎朝,古今島爲奴罪人韓鼎鎭,亟令王府,設鞫得情,快正典刑。措辭見上請充軍罪人申綱,遠配罪人黃允中,亟令王府,拿鞫嚴問,盤覈得情,夬伸典刑。措辭見上請屏裔罪人韓植林,嚴鞫得情,快正典刑。措辭見上請島配罪人睦台錫,亟令王府,拿鞫嚴問,明正典刑。措辭見上請黑山島荐棘罪人趙璟鎭,亟令王府,拿鞫得情,快正典刑。措辭見上三司合達,沈象奎事,停達。答院曰,不從,申鼎朝等事,不從,申綱·黃允中等事,不從,韓植林事,勿煩,睦台錫事,勿煩,趙璟鎭事,已有大朝處分,勿煩。
令于鄭知容曰,傳達中二停而三不停,卽何公議耶?姑爲退去,更擇公議後,卽爲停達,小存事體事,自政院布諭。
鄭知容達曰,明日動駕,兩司侍臣,當爲進參,兩司諸臺,竝待開門牌招,何如?令曰,依。
以兼輔德金敎喜,弼善權馥,兼弼善洪永觀牌不進罷職令旨,令于徐俊輔曰,只推。
朴永元,以奎章閣言達曰,明日,卽書香閣春孟朔大奉審日次,而動駕相値,不得擧行之意,敢達。令曰,知道。
又以弘文館言達曰,應敎李景在差祭,校理一員,副校理一員,修撰一員,副修撰二員未差,下番闕直,事甚未安。副應敎徐萬淳,修撰洪永觀,旣有只推之令,與新除授副校理金鍏,一體牌招,以爲推移入直之地,何如?令曰,依。
以副應敎徐萬淳,副校理金鍏,修撰洪永觀牌不進罷職令旨,令于徐俊輔曰,只推。
徐俊輔,以司僕寺一二提調意達曰,兼內乘安性淵,昨日政移拜礪山府使矣,其代,令該曹口傳差出,以爲推移入直之地,何如?令曰,依。
兵曹口傳政事,以南錫圭爲兼內乘。
鄭知容,以義禁府言達曰,明日景慕宮動駕時,大駕各差備都事,輿側左右考喧都事及本府入直都事,當以十二員分差,而本府都事只有十員,無以推移,假都事二員,令該曹口傳差出,以爲分排擧行之地,何如?令曰,依。
行護軍韓義運書曰,伏以三陽泰來,百祿鼎至,自天之祐,吉無不利。猗歟,我中宮明敬殿下,寶齡光躋於四旬,賀儀誕擧於三朝,福履無疆,睿孝冞彰,歡欣蹈舞,八域同情。臣於此際,猥忝執事之列,身登玉陛,手擎瑤函,周旋於鹵簿臚唱之際,趨走於歡聲喜氣之中,榮固已極,勞於何有,而伏奉睿旨,以臣爲嘉善大夫,臣於是惝怳震懍,歷屢日而莫省措躬之所也。臣以百無肖似之身,文質無當,才器最下,本不足備數於淸朝器使之末,而偏蒙我兩聖朝陶甄作成之澤,出入於臺閣之列,翺翔於喉舌之班,于今三十年所。前後所踐歷,罔非踰分,恩私莫量於河海,報答蔑效於涓埃,尋常愧懼,若隕淵谷。近又於下邑解紱之際,復叨銀臺宿硏之地,臣於逖違之餘,瞻依日月,承宣一初之政令,衣被重离之寵光,自量己分,志願滿足,而不意非常之寵擢,亦及罔功之賤品。臣是何人,得此於盛時,臣固知我邸下特垂廣慶之念,有此推恩之擧,而今臣所叨之地,卽所謂命德之器也。秩比二品,班惡六卿,自非才猷地望表著當世者,上不可以濫授,下不可以冒膺也,明矣。是以自古名碩,莫不於此而逡巡退避,則今乃加之於如臣謭劣無績可紀之人者,得不有累於淸朝綜核之政乎?臣於其時,身在禁中,且緣事會,義分是懼,感激居先,雖不得不章皇出肅,而揣分量才,仍冒實無其望,玆敢冒入文字,仰塵睿覽。伏乞离明,俯燭微諒,亟令還收臣新授爵秩,俾公器無玷,私分獲安,不勝大願。臣無任云云。答曰,覽書具悉。卿其勿辭行公。
戊子正月十四日未時,王世子座攸好軒。禮曹堂上·戶工曹判書·司饔提調·掌樂提調入對時,右承旨朴永元,假注書吳取善,記事〈官〉徐箕淳·成遂默,兼工曹判書李羲甲,行禮曹判書趙鐘永,掌樂提調趙萬永,戶曹判書朴宗薰,司饔提調朴周壽,禮曹參議鄭禮容,以次進伏訖。令曰,史官分左右。令曰,今日之召接卿等者,余當此年,祝慶飾喜之心,容有其極,而仰體坤殿撝謙之德,不敢張大,將欲自內進爵,卿等之意,何如?鐘永曰,進爵儀節,當爲稟定,而依昨年進爵時儀節擧行乎?令曰,比昨年稍當省約矣。宗薰曰,當此慶年,以無窮之睿孝,行飾喜之盛擧,雖張大其禮,未必有豐亨豫大之嫌,而今此省約之令,實出於仰體撝謙之德,誠不勝欽仰,臣等豈有異見乎?鐘永曰,日字,以何間推擇乎?令曰,自內先令擇日,則二月十一日爲吉云,以此日爲之,可也。鐘永曰,日字旣承下令,而時刻則當自臣曹,推擇草記矣。令曰,依此爲之。鐘永曰,處所,以何處爲之乎?令曰,以慈慶殿爲之,仍令宗薰曰,筵退後進去看審,可也。宗薰曰,昨年旣經修理,則似不費工役矣。令曰,不必更爲修理,而窓戶如有穿破處,則改塗,好矣。令萬永曰,樂器則登軒架鐘磬,竝除之,可也。萬永曰,登軒架雖除之,其餘樂器,自當備例磨鍊,而方響敎坊鼓,則自當用之矣。令曰,缶·鼓·笛·觱栗·琵琶·伽倻琴·稽琴,當用之矣。鐘永曰,爵數,何以爲之乎?令曰,以三爵爲之。鐘永曰,第二爵第三爵親上與否,何以爲之乎?令〈曰〉,依昨年例爲之。鍾永曰,進爵時,有進致詞等節次,今番則何以爲之乎?令曰,第一爵致詞及樂章與箋文,當親撰,第二爵第三爵致詞及親上箋文頭辭,令檢校提學撰進,而進表裏則置之,可也。周壽曰,味數,用幾味乎?令曰,三味爲之。周壽曰,器數,用幾器乎?令曰,五器爲之。周壽曰,別行果,用幾器乎?令曰,昨年用幾器乎?周壽曰,用三十器矣。令曰,或有用十器之例乎?周壽曰,十器則無其例,而三十器以下之例則多矣。令曰,今番以十五器爲定也。令曰,今番則儀仗,只用涼日傘·水晶仗·金鈇鉞,其餘則當不爲磨鍊,外補階,比昨年長廣,減其半,內補階,則比昨年稍廣大,直接於正門之限,而布帳外隔二簾,列坐樂生於補階之末爲可,而儀仗旣不盡入,則外習儀,亦不當爲之矣。鐘永曰,儀仗奉持之外,讀致詞樂章及先後唱等差備,亦不少,女伶不可不磨鍊矣。令曰,此則當以女官,推移以用,而自內可以習儀矣,笏記則以眞諺,各一件書入也。周壽曰,明溫公主別行果,亦爲磨鍊乎?令曰,唯。仍令曰,樽花則勿爲之,只床花磨鍊,而以散花爲之。又令曰,今番則只以進茶湯·進饅頭磨鍊也。周壽曰,進鹽水則勿爲磨鍊乎?令曰,唯。鐘永曰,儀註與笏記中兩殿尊號奉書乎?令曰,不必如是矣。鐘永曰,內外賓進參,亦依昨年例爲之乎?令曰,姑未講定,從當下令矣。宗薰曰,廚院監造,當以該院郞廳擧行,而旣不設都監,則臣等諸曹,別無郞廳差定之事,如有追後稟定之事,則當以戶曹草記爲之矣。令曰,唯。令曰,工曹則別無擧行之事乎?羲甲曰,姑未知有何擧行矣。宗薰曰,器皿床排等物,旣有昨年所用,似不爲新造,而如或有鍮器等造成之事,當自工曹擧行,而凡百物力,則當自臣曹,依例上下矣。永元曰,進爵事,登對諸臣,雖承下令,而以令敎頒布,然後可以自下擧行矣。令曰,唯。宗薰曰,臣以前任吏曹事,有所仰達者。今番應資老人中,楊州通政洪胤濟,以朝官年八十,入於狀聞,故循例下批矣,追考胤濟,曾於甲申,以士庶年九十,加資至經五衛將,故事甚疑訝,使該道更爲査實,則果是一人,而年則己未生也,前之冒年超資,今之減年陞品,俱係僞濫,極甚駭妄,洪胤濟所授兩資,竝勿施。前後道臣·邑倅之初不詳覈,糢糊報聞者,殊涉不審,竝從重推考,何如?令曰,依爲之。出擧條宗薰曰,本曹經用木物遺儲不敷,前頭所用,不可不及今措備,而卜定舊例,爲弊多端,故方依近例,自本曹定差人,下送于江原道産松邑,給價貿取於私養山,而第近來毋論公私,宜松山,擧皆童濯,準尺之材絶無僅有,每在懸崖斷壑距浦踔遠之地,其斫也備經危險,其運也竭盡氣力,一木之求,不知費了幾民之力,今旣不得已有此貿斫之擧,凡係除弊利運之方,固當倍加着念,拔例嚴飭於地方邑及沿路邑,斫取時勒買濫斫之弊,另行禁察,流下時勿侵護送之節,各別董飭,毋或少忽之意,分付該道,何如?令曰,依爲之。出擧條箕淳曰,文學洪重燮,以上番入直,纔已許遞出去矣。上番闕直,事甚未安,內閣進臺廳進外,兼弼善洪永觀,新除授兼輔德金敎喜,弼善權馥,文學趙基謙,竝卽一體牌招,以爲推移入直之地,何如?令曰,依爲之。出擧條令書令敎曰,來月十一日,自內進爵,以伸小子區區之忱,該房知悉。又令書令敎曰,第二爵第三爵致詞及箋文頭辭,令內閣檢校提學撰進。又令書令敎曰,戶·禮判,明日還宮後來待。又令書令敎曰,禮曹參判有闕之代,旣承下敎,前望單子入之,金元根代點。永元曰,金元根不在原前望中,當以添書代點頒布乎?令曰,唯。令曰,禮堂以下先退。鐘永等退出。令曰,今日坐直承旨,誰也?永元曰,小臣及左副承旨鄭知容矣。令承史退出,以次退出。
上在昌德宮。常參·經筵,以代理停。
夜自一更,月暈。
大駕詣景慕宮,入齋室後,王世子板位問安。答曰,知道。內閣·政院·玉堂·藥房口傳問安。答曰,知道。王世子入齋室後,內閣·政院·玉堂·藥房·春坊口傳問安。答曰,知道。展拜後,王世子板位問安。答曰,知道。內閣·政院·玉堂·藥房口傳問安。答曰,知道。
王世子展拜後,內閣·政院·玉堂·藥房·春坊口傳問安。答曰,知道。還宮時,宮大門外祇迎所,王世子入幕次後,內閣·政院·玉堂·藥房·春坊口傳問安。答曰,知道。還內後,王世子版位問安。答曰,知道。內閣·政院·玉堂·藥房口傳問安。答曰,知道。王世子還內後,內閣·政院·玉堂·藥房·春坊口傳問安。答曰,知道。
藥房提調洪起燮,副提調徐俊輔啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候,爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
朴永元啓曰,司僕寺內乘來言,捲簾·毛帳取稟。傳曰,捲三面,毛帳依例爲之。
朴永元達曰,明日常參,取稟。令曰,停。
鄭知容達曰,行大司憲南履翼呈辭,執義尹正鎭牌不進,掌令二員,持平二員未差,監察茶時之意,敢達。令曰,知道。
朴永元達曰,備邊司郞廳來言,今日賓廳日次,而動駕相値,不得來會云矣,敢達。令曰,知道。
徐俊輔達曰,刑曹判書洪奭周,同義禁李若愚,除拜後過三日不爲出肅,竝依定式推考警責,仍卽牌招察任,何如?令曰,依。
又達曰,今日動駕,承旨當爲備員,而右副承旨洪學淵書答未下,無以備員,何以爲之?敢稟。令曰,許遞,旣承下敎,前望單子入之。
承旨前望單子入之,金敎喜代點。
傳于徐俊輔曰,出宮時,王世子祇迎之節,置之。
傳于朴永元曰,侍衛軍兵毛具。
傳于朴永元曰,侍衛軍兵,雨具從便爲之。
令于朴永元曰,陪衛軍兵毛具。
令于徐俊輔曰,新除授承旨,使之先進參後謝恩。
鄭知容達曰,按覈使李道在,依下令來待矣。令曰,輿前待令。
金敎喜達曰,戶曹判書〈朴宗薰〉,禮曹判書趙鍾永,依下令來待矣。令曰,入對。
鄭知容達曰,義禁府都事來言,今日動駕時,駕側鳴錚罪人私奴山奉,移送秋曹云矣,敢稟。令曰,知道。
以執義尹正鎭,司諫金周默,獻納趙牌不進罷職令旨,令于鄭知容曰,只推。
金敎喜,以奎章閣言達曰,景慕宮望廟樓,今望奉審無頉之意,敢達。令曰,知道。
又以弘文館言達曰,應敎李景在,副應敎徐萬淳,旣有只推之令,竝卽牌招察任,何如?令曰,依。
鄭知容,以義禁府言達曰,江原道利川府中道付處罪人沈象奎,全羅道珍島郡金甲島島配罪人曺鳳振,去年十月十七日達下本道放未放成冊中,竝放歸田里書下,而臺達方張,不得擧行矣,今則臺達已停,沈象奎·曺鳳振,竝放歸田里事,分付各該道道臣,何如?令曰,依。
戊子正月十五日辰時,大駕詣景慕宮,春展謁擧動入侍時,行都承旨徐俊輔,右承旨金敎喜,同副承旨金裕憲,假注書徐戴淳,記注官崔致輔,記事官成遂默,待敎金英淳以次侍立。時至,通禮跪啓請外辦,上具翼善冠·衮龍袍,乘輿出宣化門,至協陽門外,降輿乘輦。藥房提調洪起燮等進前奏曰,侵曉勞動,聖體,若何?上曰,一樣矣。仍由肅章門·進善門,出敦化門,進發至宗廟前路,上降輦步過,仍乘輦詣景慕宮外,降輦乘輿,入宮大門內,降輿入齋室。少頃,上改具冕服,就板位行再拜禮,入廟內奉審冊印,仍詣望廟樓,行四拜禮,仍爲奉審,還御齋室,改具翼善冠·衮龍袍,乘輿出宮大門,降輿乘輦,進發至宗廟前路,一如出宮時,由敦化門·進善門·肅章門,入協陽門·宣化門還內,出標信解嚴,諸臣以次退出。
戊子正月十五日辰時,王世子詣景慕宮。春展謁動輿入對時,行左承旨朴岐壽,左副承旨朴永元,右副承旨鄭知容,假注書吳取善,記事官金鼎集·洪在喆,檢校待敎徐憙淳以次陪立。時至,相禮跪白外備,王世子具翼善冠·衮龍袍,乘輿出重華門外,按覈使李道在入對。令曰,善爲往還乎?道在曰,無事往返矣。令曰,聖廟作變之狀,果何似耶?道在曰,所見誠萬萬驚心矣。令曰,邑樣何如耶?道在曰,境內儒林,皆以爲驚悚,而至於邑樣,臣旣不久留,未得詳知矣。道在曰,嘉山郡鄕校番生林學奎,校僕奴一健,當日不善守護之罪,實合嚴刑遠配,故還囚郡獄,以待處分之意,已爲措辭馳達矣。日前令旨回下時,未承處分,故不敢自下酌處,而臣則雖已復令,兩漢之罪,不宜仍置,使道臣照律刑配,恐不可已,故敢此仰達矣。令曰,令道臣嚴刑遠配,可也。出擧條道在退出。王世子進發至仁政門外,降輿步過,乘輿至敦化門外,降輿乘輦,至宗廟前路,降輦步過,乘輦詣景慕宮門外,降輦乘輿,入西挾門,降輿入齋室。少頃,改具冕服,至版位行再拜禮,入室內奉審,仍詣望廟樓奉審訖,改具翼善冠·衮龍袍,出宮西挾門入幕次。大駕還發祇迎訖,少駐進發,至宗廟前路,降輦步過,乘輦至敦化門外,乘輿至仁政門外,降輿步過協陽門外,乘輿入貳極門·重華門還內,諸臣以次退出。
戊子正月十五日申時,王世子座攸好軒。右承旨入對,戶·禮判同爲入對時,右承旨金敎喜,假注書徐戴淳,記事官金鼎集·成遂默,行禮曹判書趙鍾永,戶曹判書朴宗薰以次進伏訖。令曰,禮曹擧行中,有何可達者乎?鍾永曰,昨伏見下令書下後,詳考已往儀軌,則乙卯夏延禧堂進饌及己巳春進饌時,俱無進箋之例,蓋進箋儀節,每在於陳賀之時,至於進饌,則雖亦出於飾慶頌祝之意,而比之陳賀,則有間故也。今番進爵時,進箋之節,不爲磨鍊,似好,故仰達矣。令曰,昨日下令中及箋文頭辭五字删去,可也。令曰,補階處所,果詳細看審乎?宗薰曰,再昨日暮時看審,而殿庭之內,平均鋪設,俾無高低,而東南西,皆令連接於行閣窓壁,則比昨年當稍廣闊,行閣則從外邊通路,似好矣,寶慶門,在簾內然後可以便宜,而朱簾之外,形止太狹,則恐或有難便之慮矣。令曰,然則朱簾,從寶慶門南楹,逶迤轉曲以設,則門在簾內,而簾外可以稍廣矣。宗薰曰,如是甚好,補階鋪設後,更當觀形便爲之矣。令曰,此外當一依昨年爲之乎?宗薰曰,鋪陳似當有如干添補矣。令曰,雨具無不足之慮乎?宗薰曰,雨具則昨年所造亦不小,今番補階雖稍廣,若使雨具,遍覆庭內,則恐欠通明,此亦當更爲試設,如可添補,則觀勢爲之,而工役不甚浩大矣。令曰,朱簾紬甲帳,似應不足矣。宗薰曰,當隨簾廣而添造矣。令曰,外此有何工役乎?宗薰曰,鍮器皿床卓之屬,昨年所用,當仍用,似無新造,司饔院熟設所入,當爲策應,而亦必半減,見今造成,只是花子而已,花子數爻,謹當隨下令擧行,而絲圈花,謹考乙卯·己巳已例,皆以一枝進用,而昨年未及詳考,以兩枝磨鍊,合十枝造入,其中五枝,似不入用矣。今番則以五枝擧行,似宜,而不敢自下質定矣。令曰,五枝造入也。鍾永曰,昨伏承涼日傘·金鉞斧·水晶杖·外儀仗除之之令敎,而世子宮·嬪宮儀仗,何以爲之乎?令曰,此亦一例擧行,而嬪宮則只以涼繖扇用之,可也。鍾永曰,雖使女官奉持,若無女伶,則誰可奉傳乎?令曰,使中官傳之,可也。令曰,習儀所用床卓,則昨年以何處所在進排乎?宗薰曰,尙衣院及紫門所在入用,今亦似當有之矣。鍾永曰,宗親儀賓戚臣若參班,則引接與行酒等節,亦當使誰擧行乎?令曰,此亦當使中官等擧行矣。鍾永曰,昨年進爵儀軌撰成草本,後見之,則初因口傳下令,以內外命婦,草記擧行,而其後又因口傳下令,內外命婦,以左右命婦書之,撰成儀註,而皆是口傳下令,故無文跡之頒下者,後日欲考例,則將不知內外命婦,何以爲左右命婦之委折矣,當初內外命婦所書處,以左右命婦改書,恐好矣。令曰,改書,可也。鍾永曰,然則其時政院日記中,若有此等處,則言于政院,亦使改之乎?令曰,依此爲之。令戶·禮判先退,鍾永·宗薰退出,仍令退,承史以次退出。
上在昌德宮。常參·經筵,以代理停。
夜自四更五更,月暈。
朴岐壽達曰,明日常參,取稟。令曰,爲之。
鄭知容達曰,合辭方張之時,兩司無詣臺之員,事甚未安。未肅拜·呈告人員,竝卽牌招,何如?令曰,依。
令于朴岐壽曰,右承旨許遞,旣承下敎,前望單子入之。
承旨前望單子入之,李羲準代點。
朴岐壽達曰,假注書吳取善,身病猝重,勢難察任,今姑改差,何如?令曰,依。
吳取善改差,代以李敦榮爲假注書。
令于朴永元曰,司饔提調來待。
令于朴永元曰,左副承旨入對,司饔提調同爲入對。
令于朴岐壽曰,再明日人日製,通方外爲之,試紙用大好紙,處所以春塘臺爲之矣,該房知悉。
鄭知容達曰,義禁府都事來言,時囚無得過三日滯囚,曾有定式矣。時囚罪人具信喜,當爲捧供,而判義禁金履喬有身病,同義禁李若愚未肅拜,一員未差。只有同義禁趙寅永一員,不得開坐云,判義禁金履喬,同義禁李若愚,竝卽牌招,何如?令曰,依。
司諫金周默達曰,臣言議風釆,本不合於淸朝言責之任,而亞諫除旨忽下於夢想之外,臣歷日兢惶,雖不得不章皇出肅,粗伸叩謝之忱,而第臣於合達中,有私義之不可冒參者,頃叨是職,以此引避,得蒙體諒之恩,今臣處義,宜無異同,其何可一刻晏然於臺次乎?賤疾適苦今始來避,所失尤大,請令遞斥臣職。答曰,依達。
令于鄭知容曰,臺諫有闕之代,旣承下敎,前望單子入之。
鄭知容達曰,行大司憲南履翼,執義尹正鎭牌不進,掌令二員未差,持平二員未差,監察茶時之意,敢達。令曰,知道。
以執義尹正鎭,獻納趙牌不進罷職令旨,令于鄭知容曰,只推。
朴岐壽達曰,明日常參,六曹長官·判尹及參贊一員,當爲進參,而兼吏曹判書鄭晩錫,刑曹判書洪奭周,判尹李錫奎,左參贊洪羲俊,右參贊李勉昇病不進,竝待開門牌招,何如?令曰,依。
又達曰,明日常參,兩司當爲進參,呈告人員,竝待開門牌招,何如?令曰,依。
令于朴岐壽曰,諸大臣俱有愼節云,明日常參,待大臣差復姑停。
以副應敎徐萬淳牌不進罷職令旨,令于朴岐壽曰,只推。
朴岐壽,以弘文館言達曰,副應敎徐萬淳,旣有只推之令,卽爲牌招察任,何如?令曰,依。
鄭知容,以義禁府言達曰,同義禁李若愚,時無職名,令該曹口傳付軍職,何如?令曰,依。
兵曹口傳政事,護軍單李若愚。
朴岐壽,以侍講院言達曰,兼輔德金敎喜,時無職名,令該曹口傳付軍職,何如?令曰,依。
兵曹口傳政事,副護軍單金敎喜。
以副應敎徐萬淳牌不進罷職令旨,令于朴岐壽曰,只推。
朴永元,以兵曹言達曰,今正月十七日武臣堂上朔試射試官望,纔已受點,而常參相値,不得爲之之意,敢達。令曰,知道。
又以訓鍊都監言達曰,本局千摠柳相穆,身病甚重,勢難察任,改差,何如?令曰,依。
義禁府申目,摠戎廳中軍具信喜原情云云。徽旨內辭緣,泛稱遲晩,所當請刑是白乎矣,曾經閫帥,勿爲請刑,載在大典通編,議處,何如?判付達依準。
右副承旨洪學淵書曰,伏以臣匪才薄識,本不備數於任使之末,而昨年猥忝東堂試事,黽勉冒膺,雖與主席差間,而考閱擢黜,厥責惟均,榜眼纔布,物情不齊,甚至有泮齋捲堂之擧,聲罪狼藉,遣辭危怖,臣慙憤欲死,何面可顯,臣本迂疎,未暇揆量,妄以謏寡,濫廁參副,標魯未分,軋茁莫辨,鼎䆴之金丹未售,滄海之明珠多遺,畢竟品目等題之間,有不能一一稱停,則使彼靑衿鼓篋之士,固宜不能無不平,而以古人明鏡直繩之譽,責臣而咎臣,則臣固拜受之不暇,今彼所臚列,皆是白地構捏,暗裏沒把之事也。名以淸朝有司之任,遭此迂衊於赴擧之生者,抑前古所未聞之擧也。身名之僇辱,猶屬私憂,其於累睿簡而羞當世,當如何哉?噫,臣之策名立朝,歲月亦多,平素言行,有所孚信於人,則薄俗雖渝,浮言雖訛,人之爲言,豈至此之甚哉?臣撫躬自悼,滄浪在彼,睿度包容,雖逭嚴誅,臣情悚恧,自分廢黜,連承除旨,不敢冒進,旋荷體諒之恩,尙切感惶之私,不意玆者,恩除又降,庚牌荐臨,臣怵畏義分,固當駕屨不俟,而區區情悰,久益難安,廉防是懼,承膺無路,玆敢略入文字,仰暴危懇。伏乞离明,亟削臣所帶之職,仍治臣溺職之罪,以昭法紀,以安私分,不勝幸甚,臣無任云云。答曰,覽書具悉。往事不必追提,勿辭,爾職已爲許遞矣。
戊子正月十六日午時,王世子座攸好軒。左副承旨入對,司饔提調同爲入對時,左副承旨朴永元,假注書徐戴淳,記事官金鼎集·洪在喆,司饔提調朴周壽以次進伏訖。令曰,司饔提調進前。周壽進前。令曰,床數已爲酌定乎?周壽曰,件記未及盡爲修整,再明間當入達矣。令曰,熟設所下屬,當減數矣。周壽曰,今番務從省約,故雖以員役輩言之,姑未定數,而比昨年,似可減矣。令司饔提調先退,周壽退出,令退,承史以次退出。
上在昌德宮。常參·經筵,以代理停。
鄭知容達曰,明日座堂相値,常參頉稟之意,敢達。令曰,知道。
又達曰,合辭方張之時,兩司無詣臺之員,事甚未安。呈告人員,竝卽牌招,何如?令曰,依。
鄭知容啓曰,來二十一日,朝參日次矣,敢稟。傳曰,停。
金裕憲達曰,來二十一日,輪對日次矣,敢稟。令曰,當次人受點,後日次待令。
鄭知容啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
李羲準達曰,左副承旨朴永元,今日不爲仕進,卽爲牌招,何如?令曰,依。
鄭知容達曰,卽者刑曹郞廳來言,衛外撃錚罪人等,當爲捧供,而判書洪奭周未肅拜,次堂例不得擧行云,判書洪奭周,卽爲牌招,以爲捧供之地,何如?令曰,次堂擧行。
令于鄭知容曰,明日出宮門路,以貳極門爲之。
鄭知容達曰,行大司憲南履翼,執義尹正鎭牌不進,掌令二員,持平二員未差,監察茶時之意,敢達。令曰,知道。
以執義尹正鎭,獻納趙牌不進罷職令旨,令于鄭知容曰,只推。
以左副承旨朴永元牌不進罷職令旨,令于李羲準曰,只推。
以副應敎徐萬淳牌不進罷職令旨,令于金裕憲曰,只推。
金裕憲,以弘文館言達曰,副應敎徐萬淳,旣有只推之令,卽爲牌招察任,何如?令曰,依。
李羲準,以漢城府言達曰,孝烈之表著者,每式年歲首抄啓事,曾有定式矣,自各部搜訪報來者,合爲十人,故呈單則移送禮曹,孝烈各人姓名居住,別單書入之意,敢達。令曰,知道。
鄭知容,以兵曹言達曰,同知中樞府事徐澈修·尹善養·李義路,僉知中樞府事朴宗球·李洛秀·金致正,俱以病難供職,呈狀乞遞,竝改差,何如?令曰,依。
又以義禁府言達曰,明日春塘臺人日製試取時,本府都事皆爲赴擧,只有武都事一員,本府入直,當直入直,公事回公都事,靑陽門·月覲門·集春門禁亂都事,無以推移,假都事五員,令該曹口傳差出,以爲分排之地,何如?令曰,依。
上在昌德宮。常參·經筵,以代理停。
代臨人日製罷,還內後,內閣·政院·藥房·春坊口傳問安。答曰,知道。
朴永元達曰,明日常參,取稟。令曰,停。
鄭知容達曰,行大司憲南履翼,執義尹正鎭呈辭,掌令二員,持平二員未差,監察茶時之意,敢達。令曰,知道。
朴永元啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
徐俊輔達曰,行右承旨朴岐壽,今日不爲仕進,卽爲牌招,何如?令曰,依。
令于徐俊輔曰,下直守令留待。
令于徐俊輔曰,下直守令入對。
令于朴永元曰,陪衛軍兵毛具。
以副應敎徐萬淳牌不進罷職令旨,令于徐俊輔曰,只推。
徐俊輔,以弘文館言達曰,副應敎徐萬淳,旣有只推之令,卽爲牌招察任,何如?令曰,依。
令于金裕憲曰,發遣吏郞,諸執事淸齋與否,摘奸以來。
朴永元,以都摠府言達曰,今日入直內三廳武兼禁軍及軍兵等,當爲中日習射技,而人日製代臨相値,不得設行之意,敢達。令曰,知道。
李羲準,以戶曹言達曰,養志堂椽木等修改吉日,令日官崔福基,更爲推擇,則來二月十八日卯時爲吉云,以此日時擧行之意,敢達。令曰,知道。
戊子正月十八日辰時,王世子詣春塘臺。代臨人日製儒生試取入對時,行都承旨徐俊輔,行左承旨李羲準,左副承旨朴永元,右副承旨鄭知容,假注書李敦榮,記事官李根友·洪在喆,原任提學朴宗薰,原任直提學金鏴,檢校待敎徐憙淳以次陪立。時至,王世子具翼善冠·衮龍袍,乘輿出重華門。藥房提調洪起燮,副提調徐俊輔進前曰,侵早勞動,睿體,若何?令曰,一樣矣。令曰,下直守令進前。襄陽府使朴英載,慈仁懸監李淵祥,以次進前,令奏職姓名及七事,英載·淵祥,俱奏職姓名七事訖。令曰,下去着實爲之。仍令守令退,英載·淵祥以次退出。王世子由貳極門·靑陽門,仍詣春塘臺,降輿陞座,掌儀唱試官行禮,讀劵官戶曹判書朴宗薰,吏曹參判徐憙淳,行護軍朴綺壽,對讀官輔德李嘉愚,副護軍徐英淳,應敎李景在,副校理金鍏以次行禮。仍陞階就位,令書睿題,宗薰·憙淳,承令書詩題瓊樓滿,押樓,限申時,懸題訖。令曰,今番取二十人,可也。宗薰曰,養志堂修改日字,以來二月初九日前,已擇入達下矣。伊日南殿動駕相値,更爲擇日擧行,似好,故敢此仰達矣。令曰,望後擇入,可也。王世子入小次,少頃,王世子出次,令諸承旨持公事進前。俊輔曰,臣吏房無公事矣。羲準曰,臣戶房無公事矣。永元曰,臣禮房代房無公事,兵房有公事二張矣。仍讀奏訓鍊主簿李寅華病親呈辭訖。令曰,一張,都承旨讀奏。俊輔讀中樞都事魏鍾敏病親呈辭,竝親達下。知容曰,臣刑房無公事矣。羲準曰,臣工房代房無公事矣。俊輔曰,明日傳香,禮房承旨當爲齋宿,行右承旨朴岐壽,更爲牌招,何如?令曰,依爲之。出擧條王世子入小次,少頃,王世子出次。令曰,對讀官竝推考。出令旨令科次,令曰,今年慶年也,宜有告布設科取士之擧,而以坤聖撝謙之盛德,不得爲之,而今番當取二人賜第矣。令上第一第二券,親坼祕封下,永元讀奏諸劵封內訖。令曰,人日製居首詩三下一進士尹興圭,三下二進士金炳韶,竝直赴殿試,之次三下三進士金晉敎,直赴會試,之次草三三下幼學李重聃等七人,各給二分,次上幼學鄭世臣等十人,竝令該曹,考例施賞。出令旨令曰,入格儒生,明日待令。出令旨相禮跪白禮畢,王世子乘輿,由靑陽門·貳極門還內,諸臣以次退出。
上在昌德宮。常參·經筵,以代理停。
朴永元達曰,明日常參,取稟。令曰,停。
鄭知容達曰,合辭方張之時,兩司無詣臺之員,事甚未安。呈告人員,竝卽牌招,何如?令曰,依。
李羲準達曰,行右承旨朴岐壽,今日不爲仕進,卽爲牌招,何如?令曰,依。
令于金裕憲曰,傳香承旨,馳詣受香諸處,奉審摘奸以來。
朴永元啓曰,禁衛大將申絅,御營大將柳相亮,以東南關王廟獻官,今方受香出去矣,所佩竝來請還納,何以爲之,而將兵之任,不可一刻無摠察之人,何以爲之?敢稟。傳曰,仍佩往來,禁將,摠使兼察,御將,訓將兼〈察〉,牌招聽傳敎。
令于鄭知容曰,左副承旨入對,入格儒生同爲入對。
鄭知容達曰,行大司憲南履翼,執義尹正鎭牌不進,掌令二員,持平二員未差,監察茶時之意,敢達。令曰,知道。
以執義尹正鎭,獻納趙罷職令旨,令于鄭知容曰,只推。
金裕憲,以弘文館言達曰,副應敎徐萬淳,旣有只推之令,卽爲牌招察任,何如?令曰,依。
朴永元,以漢城府言達曰,每年歲首回榜人,各部搜訪報來後草記事,曾有定式矣。今年回榜人職姓名年歲居住及登科年月日,別單書入之意,敢達。令曰,知道。
右議政李存秀書曰,伏以臣於日前,不揆僭猥,冒陳衷懇,瀆撓之罪,伏地恭竢。簪筆之臣,降臨陋巷,誕宣睿答,十行辭旨,鄭重隆摯,雙擎莊誦,感涕面,至於來猶可追四字,睿意藹然,悔旣往之間斷,勉方來之緝熙,臣奉如金石,信如四時,延頸而企,攅手而頌。第臣疾病實狀,猶未見諒,匪據重擔,不許鐫免,惶隕隘塞,大失所圖。噫,君臣之間,尊卑截然,而下有籲呼之懇,上有體諒之恩者,以其誠之孚也,辭之達也。今臣籲呼披瀝汗血,而睿聽漠然,不賜體諒,此實臣誠未孚格辭不別白之罪也。臣之貞疾,卽通朝之所共知,而前者上書之未及悉陳者,非但以醜穢之狀,有不敢張皇煩瀆而然也。人器職名,本不相稱,伴食幾乎周歲,醜拙畢露無餘,當遞之義,此尢爲大,故病之難强,猶未暇詳,豈邸下未盡俯燭,而謂其不至於沈痼,尙可以黽勉驅策歟?臣請冒萬死,復申疾痛之呼,以祈睿監之垂察焉。臣受氣甚薄,自在少壯,已不猶人,喀血頑痰,最是膏肓,桑楡未迫,蒲柳將零,元氣愈衰,病氣愈壯,衰壯相懸,不能抵敵。於是乎三焦不運,百症迭發,氣升則眩,中痞而嘔,肢體麻軟,神精昏迷,方其劇時,便一僵尸,及夫少間,雖或動作,而痛苦呻吟,傍觀矜憐。冬㬉而未免長時怯寒,歲新而不得與物同春,奄奄垂盡,頓無陽界意思。蓋臣素無尺寸之長,早犯不幸之戒,前後三十五年之間,淸要華膴,內外兜攬,畢竟又叨此千萬不當之重任,過福之災,理所必至,宜乎其嬰此難醫之疾,而自量症勢,實非時月可療。中書重地,旣非臣養病之坊,而以若沈綿膠固之狀,强策於不可强之地,勞役外迫,憂愧內煎,委頓顚仆,理必無幸,惟有斷動作息思慮,屏人靜居,專意刀圭,磨以歲月,然後賴天之靈,庶或可以少延殘喘,以邸下愛欲生之德,豈不惻然而憫念之乎?臣之猥膺恩命,亦已屢朔,而狗馬之疾,日甚一日,今始求解,尙已晩矣。謹稽政府故事,新拜之或半年或數三朔,因病蒙遞者,其例不止一二,而亦有一請卽允,不俟屢懇者,亦可見上下相與之一出於誠信也。顧臣無似,何敢援比於古人,而我邸下體下以仁,使臣以禮,臣安得不以古人之所已得者,仰冀於今日乎?伏願离照,俯賜鑑燭,亟許鞶遞,仍勘臣屢瀆之罪,以尊國體,以安私分焉,臣無任云云。答曰,覽書具悉卿懇。卿之巽牘,又何爲再至於旬日之內也?愼節自是宿患,豈不漸次差復,且輔相之任,何可輕易遞易乎?卿之老成何如,余之依賴何如,而今忽求遞,豈有如許國體乎?卿雖萬番上章,余則萬萬無許免之理,勿復苦辭,卽起視事。仍令于金裕憲曰,此下答,遣史官,往諭于右議政。
戊子正月十九日辰時,王世子座重熙堂。左副承旨入對,入格儒生同爲入對時,左副承旨朴永元,假注書徐戴淳,記事官徐箕淳·洪在喆以次進伏。入格儒生進士尹興圭·金炳韶·金晉敎,幼學李重聃,生員鄭興敎,幼學徐有薰·鄭天和·金益文,進士任百豐·洪孝燮·鄭世臣,幼學閔景箕,進士李源弼,幼學韓宓履·金奭均,進士權涑,幼學徐慶淳·徐有象·任翼常·金學均陪立堂下訖。令曰,儒生以次進前,各奏職姓名,可也。興圭等進前,各奏職姓名,退立堂下。令曰,文忠公九代孫金炳韶賜樂。出令旨令曰,注書出去,公事持入也。賤臣承令持入。令曰,公事奏之。永元讀奏黃海監司沈能岳申本,守令·僉使·萬戶·察訪五犯罪無乎事及武兼柳相濂病親呈辭訖,竝親達下。令曰,下番呼直赴殿試人新來也。在喆承令呼新訖,給分以上人先退,其餘以次領賞,行禮如儀訖。令儒生先退,仍令退,承史以次退出。
上在昌德宮。常參·經筵,以代理停。
夜自四更至五更,月暈。
藥房提調洪起燮,副提調徐俊輔啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候,爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
朴永元達曰,明日常參,取稟。令曰,停。
鄭知容達曰,合辭方張之時,兩司無詣臺之員,事甚未安。呈告人員,竝卽牌招,何如?令曰,依。
朴永元達曰,備邊司郞廳來言,今日賓廳日次,而領議政南公轍,左議政李相璜有身病,右議政李存秀呈辭,不得來會云矣,敢達。令曰,知道。
朴永元啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
令于金裕憲曰,司饔院提調明日來待。
朴永元達曰,行大司憲南履翼,執義尹正鎭牌不進,掌令二員,持平二員未差,監察茶時之意,敢達。令曰,知道。
以執義尹正鎭,獻納趙牌不進罷職令旨,令于朴永元曰,只推。
以右議政李存秀初度呈辭,令于金裕憲曰,不許下答。
以副應敎徐萬淳牌不進罷職令旨,令于朴岐壽曰,只推。
朴岐壽,以弘文館言達曰,副應敎徐萬淳,旣有只推之令,卽爲牌招察任,何如?令曰,依。
朴岐壽,以禮曹言啓曰,大報壇祭享,每年三月上旬內擇日設行事,曾有定式矣。吉日,令日官李一遂推擇,則來三月初七日爲吉云,以此日擧行,而初雖以親祭磨鍊,亦多有攝行之例,今番何以爲之乎?敢稟。傳曰,王世子攝行磨鍊。
朴岐壽,以禮曹言達曰,禧陵陵上主峯後龍脊脈汰落處,主峯來龍右邊微汰處,役處不甚浩大,補築之節,使本陵官及地方官,眼同修築事,昨秋因京畿監司別具狀達,待今春擧行事,自臣曹回達達下矣。補築吉日時,令日官崔聲遠推擇,則來二月二十七日卯時爲吉云,以此日時始役,而先告事由祭,同月二十一日寒食節享兼行,祝文中措辭添入,而所入物種及使用役軍,依昨春英陵局內汰落處修築時例,令地方官量入定待,與本陵官員兼監役,眼同擧行事,分付,何如?令曰,依。
又以禮曹言達曰,康陵陵上曲墻䐉後汰落處,內靑龍內白虎肩胛,主龍右邊沙汰處補築之節,待今春擧行事,昨秋臣曹堂上,奉審書達,達下矣。補築吉日時,令日官崔聲遠推擇,則來二月二十五日卯時爲吉云,以此日時始役,而先告事由祭,同月二十一日寒食節享兼行,祝文中措辭添入,而謹考謄錄,則昨秋光陵陵上階砌下沙汰處補土時,以地方官楊州牧使,補土堂上差〈下〉,物力區劃,役軍器械等事,使之預先措備,臣曹堂上,進去監董矣。今亦依此擧行,恐合事宜,以此分付,何如?令曰,依。
又以禮曹言達曰,昌陵兩位陵上曲墻後微汰處,主峯後脈汰落處,役處不甚大段,補築之節,使本陵官及地方官,眼同修築事,昨秋因京畿監司別具狀達,待今春擧行事,自臣曹回達,達下,而本陵丁字閣殿內正間滲漏處修改吉日時,以來二十一日卯時推擇,纔已達下矣。今此汰落處補築之役,同日趁吉時,同爲始役,而補築之由,同日寒食節享祝文中,一體添入,而所入物種及使用役軍,依昨春英陵局內汰落處修築時例,令地方官,量入定待,與本陵官員兼監役,眼同擧行事,分付,何如?令曰,依。
又以禮曹言達曰,順懷墓墓上曲墻䐉後脊脈沙汰處補築之節,待今春擧行事,昨秋臣曹堂上,奉審書達,達下矣。補築吉日時,令日官崔聲遠推擇,則來二月二十五日卯時爲吉云,以此日時始役,而先告事由祭,同月二十一日寒食節享兼行,祝文中措辭添入,而謹考謄錄,則去乙酉年翼陵陵上外龍虎肩胛沙汰處補土時,物力區劃役軍器械等事,令京畿監司,預先措備,以地方官高陽郡守,補土差使員差下,與本墓官員兼監役,眼同監役,而臣曹堂上,進去監董矣。今亦依此擧行,恐合事宜,以此分付,何如?令曰,依。
又以禮曹言達曰,來三月初七日,行大報壇祭,王世子攝事時,王世子省牲器·省鼎鑊·視滌漑·監取明水火等節,依例磨鍊乎?敢稟。令曰,依例磨鍊。
又以禮曹言達曰,郊壇四孟朔,遣禮郞看審有無頉,自該曹草記事,曾有定式矣。發遣郞廳,東郊先農壇·先蠶壇·馬祖壇,南郊南壇·雩祀壇·漢江壇·司寒壇,北郊祈雨壇·厲壇,次第看審,則壇上及四面紅箭門墻垣階砌,俱爲無頉,此後看護等節,另加申飭之意,敢達。令曰,知道。
朴永元,以都摠府言達曰,副摠管朴基宏,以文臣堂下朔試射試官,慕華館晝仕出去之意,敢達。令曰,知道。
又以備邊司言達曰,卽見訓鍊都監所報,則今年本局中旬所用賞格木一百同,依例劃下,以爲及時需用爲辭矣。該營中旬,旣屆年限,自當如例設行,所入物力,以平安監營別餉遼軍兩庫木中一百同劃給,使之取用,何如?令曰,依。
右議政李存秀初度呈辭不許下答。王世子若曰,覽旬日之連章,纔悉心曲之敷諭,引一時之愼節,又何意外之懇辭?愕失所圖,諒非始望。惟卿朝著宿望,公輔令姿,儀範端凝,將以見坐鎭一世,操履堅確,蔚然爲矜式百僚,自先朝而受知,歷試旣遍,逮昨年而枚卜,眷遇冞隆,不料丐閒之章。迺在仰成之際,廊廟憂悴,縱榮衛之或傷,藥餌扶將,庶陽和之遄復,況今小子代理之日,尢非大臣求退之辰,晉擢未周,宜盡殫竭之義,鼎席方備,政須寅協之方,余方望卿若斯,卿胡棄余至此?於戲,進退間安危斯係,所以申申,君臣際誠信相孚,豈容邁邁?亟斷乞解之章,益勉濟屯之道,所辭宜不許。故玆令示,想宜知悉。知製敎洪永觀製進。
刑曹判書洪奭周書曰,伏以陽和獻發,景祿滋新,我坤聖殿下寶籌恰躋四旬,呼嵩之縟禮載擧,進爵之吉辰又涓,知年愛日,睿孝彌光,瞻聽所曁,普均攅頌。臣以床玆病蟄之踪,幸値跛躄咸聳之會,竭蹶趨班,粗伸鰲忭之忱,而退歸之路,重襲寒威,宿症添肆,貼席㱡㱡,加以鬢際之核,結而不散,紅暈浮腫,延及牙頰,調治數旬,有進無減。日前周廬除旨,出自特點,而廟宮班聯,俱闕陪扈,嫚命隳分,震懼方切,不意譴罰不加,誤恩洊降,司寇重任,又縻於伏枕呻囈之中,臣於是進退阨塞,益不知措躬之所也。臣之病狀,實非一朝一夕之故,本以蒲柳之早朽,加之茶毒之積苦,榮衛內鑠,風濕外攻,痰壅而膠,血升而咯,上攻則口眼偏喎,下注則肚腹俱脹,暄暖之節,雖或少蘇,一遇風寒,如期復作,種種醜穢之證,有不敢盡瀆於章奏之間,而若其癃廢沈痼,不復可望於陳力,則不惟臣之所自分,抑亦通朝之所共悉也。今當換節,餘寒猶峭,而風木之氣,挾痰又盛,向之浮腫者,浸淫滋蔓,且轉而成丹毒矣。深居密室,猶恐觸風,庭戶步武,末由自力,雖欲擔舁一肅,少伸義分,而亦萬萬不可得。況可冀其課日赴坐,淸理庶獄,以自逭於怠官廢事之誅哉?顧臣無似,濫叨峻秩,受恩如天,無一報答,進旣無忠言嘉謨,以資獻替,退不能發慮奮庸,以效官守,區區所可自勉者,唯在於筋力奔走,不避燥濕,而窮命所祟,貞疾又乘之矣,拊躬自憐,謂之何哉?詞訟曠務,晷刻可悶,泯伏屢日,爲罪滋大,玆不得不畢暴情實,仰干崇嚴。伏乞离明,俯垂矜諒,亟令鐫削臣見帶職名,仍治臣瀆擾之罪,以安賤分,俾延殘喘,千萬幸甚,臣無任云云。答曰,覽書具悉。所請依施。
上在昌德宮。常參·經筵,以代理停。
朴永元,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
朴永元啓曰,來二十五日,朝參日次矣,敢稟。傳曰,停。
朴永元達曰,明日先農壇香祝代傳相値,常參頉稟之意,敢達。令曰,知道。
鄭知容達曰,合辭方張之時,兩司無詣臺之員,事甚未安。呈告人員,竝卽牌招,何如?令曰,依。
朴永元啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
令于朴岐壽曰,司饔提調,更待下令來待。
以右議政李存秀再度呈辭,令于朴岐壽曰,不許下答。
鄭知容達曰,卽者義禁府都事來言,時囚無得過三日滯囚,曾有正式矣,時囚罪人具信喜,當爲議處,而判義禁金履喬有身病,次堂例不得擧行云,判義禁金履喬,卽爲牌招,以爲開坐之地,何如?令曰,依。
又達曰,判義禁金履喬牌不進推考徽旨,今方捧入,而開坐令下之後,如是違牌,事甚未安。更爲牌招,何如?令曰,依。違牌勿爲呼望。
朴岐壽啓曰,卽者義禁府都事來言,時囚罪人具信喜,當爲議處,而判義禁未差,次堂例不得擧行云,判義禁未差之代,政官牌招,開政差出,何如?傳曰,前望單子,入于小朝。
鄭知容達曰,行大司憲南履翼,執義尹正鎭牌不進,掌令二員,持平二員未差,監察茶時之意,敢達。令曰,知道。
以執義尹正鎭,獻納趙牌不進罷職令旨,令于鄭知容曰,只推。
令于鄭知容曰,明日出宮門路,以貳極門爲之。
令于鄭知容曰,發遣吏郞,諸執事淸齋與否,摘奸以來。
鄭知容,以兵曹言啓曰,來二月初九日,大駕詣永禧殿,親行酌獻禮時,何營軍兵隨駕,何營軍兵留陣?禁軍及馬步軍,以幾番幾哨磨鍊,而餘軍留營,何以爲之乎?敢稟。傳曰,訓局步軍十八哨,馬軍五哨,訓將·摠使率領,爲先後廂,禁軍二番爲之,御將率京軍一哨,騎士三番留陣,扈陪軍留營,置之。
鄭知容,以都摠府言達曰,副摠管金魯甲,以御營中軍軍兵等,中日試射事,南小營晝仕出去之意,敢達。令曰,知道。
又以義禁府言達曰,廣州留守金魯敬狀達內,本府判官金箕景,爲先罷黜,其罪狀,令攸司稟處事,達下矣。金箕景,今方待令,拿囚之意,敢達。令曰,知道。
右議政李存秀再度呈辭不許下答。王世子若曰,溫諭纔宣,實出敷腹,懇章又至,莫回遐心,自愧淺誠,復此多誥。顧今難虞之溢目,豈宜輔相之丐身,民憂國計之若無津,何以弘濟?世道人心之益如水,誰當挽回?尙賴如卿老成,庶期輔余小子。韓忠獻之夷險不貳,足以矜式百僚,楊丞相之淸儉自持,可使模楷一代,夫何投閒之請,遽在求助之時,方春美痾,自有遄瘳之理,鎭日辭牘,實非相孚之情。矧今可憂者多端,豈忍便棄而求去?休戚與之共,政欲垂拱而仰成,筋力不相煩,何妨臥閤而論道?於戱,卿無必可去之義,余有決難捨之心。伊昔中書,亦有卄四之考,未及周歲,胡至再三之辭?亟斷來章,勉副至意,所辭宜不許。故玆令示,想宜知悉。知製敎洪永觀製進。
知事金履喬書曰,伏以臣素患寒積之祟,重添於旬日之內,症勢忒苦,有難供職,而臣所帶金吾,見有時囚,爲慮其許久淹滯,連呈辭單,未及登徹,繼而有賓客除旨,賓客之不得與金吾相兼,舊例則然,今因開坐議定,召牌荐降,仍有勿呼望之令,而以病以義,無以趨承,玆不得不短章仰籲。伏乞离明,亟令遞臣金吾之任,回授無故之人,以便公私,不勝幸甚,臣無任云云。答曰,覽書具悉。所請依施。
上在昌德宮。常參·經筵,以代理停。
先農壇祭代傳香罷,還內後,內閣·政院·藥房·玉堂·春坊口傳問安。答曰,知道。
朴岐壽達曰,明日常參,取稟。令曰,停。
鄭知容達曰,合辭方張之時,兩司無詣臺之員,事甚未安。呈告人員,竝卽牌招,何如?令曰,依。
令于朴岐壽曰,禮房承旨,馳詣受香所,奉審摘奸以來。
令曰,陪衛軍兵毛具。
副提學前望單子入之,金蘭淳代點。
朴岐壽達曰,新除授副提學金蘭淳,方在罷散中,何以爲之乎?令曰,敍用。
又達曰,館錄爲之事,令下矣。行副提學金蘭淳,卽爲牌招,何如?令曰,依。
又達曰,行副提學金蘭淳牌不進推考徽旨,今方捧入,而館錄令下之後,如是違牌,事甚未安。更爲牌招,何如?令曰,依。
鄭知容達曰,行大司憲南履翼,執義尹正鎭牌不進,掌令二員,持平二員未差,監察茶時之意,敢達。令曰,知道。
以執義尹正鎭,獻納趙牌不進罷職令旨,令于鄭知容曰,只推。
以右議政李存秀三度呈辭,令于金裕憲曰,不許下答。
判義禁前望單子入之,李羲甲代點。
鄭知容達曰,新除授判義禁李羲甲,卽爲牌招,以爲開坐之地,何如?令曰,依。
令于鄭知容曰,判義禁有闕之代,旣承下敎,前望單子入之。
判義禁前望單子入之,金在昌代點。
鄭知容達曰,新除授判義禁金在昌,卽爲牌招,以爲開坐之地,何如?令曰,依。
又達曰,卽者義禁府都事來言,時囚罪人具信喜,當爲議處,而判義禁金在昌在外,次堂例不得擧行云,何以爲之?敢稟。令曰,許遞,旣承下敎,前望單子入之。
判義禁前望單子入之,李錫奎添書代點。
鄭知容達曰,新除授判義禁李錫奎,卽爲牌招,以爲開坐之地,何如?令曰,依。
朴永元,以兵曹言達曰,內吹螺赤及龍虎營兼內吹今春等習角賞格木,謹依達下別單,分等施賞之意,敢達。令曰,知道。
又以訓鍊都監言達曰,本局兼內吹今春等習角賞格,謹依達下單子,木綿二十四疋施賞之意,敢達。令曰,知道。
又以禁衛營言達曰,謹依本營兼內吹今春等習角賞單達下,愼石哲等十一名處,木綿各二疋施賞之意,敢達。令曰,知道。
又以御營廳言達曰,本廳兼內吹今春等習角賞格,謹依單子達下,李禧哲等十一名處,各木二疋施賞之意,敢達。令曰,知道。
右議政李在秀三度呈辭不許下答。王世子若曰,金甌擇賢,方幸鼎席之備,瓊函告病,是何巽牘之勤?愧余誠之未孚,庶卿心之可挽。惟卿,柱石重望,圭璋令姿,襲家庭之遺風,世傳忠孝,副公輔之重寄,身佩安危,志操廉淸,荷大朝知遇之盛,言議正直,務一世寅協之謨,肆當小子代理之初,爰有老成枚卜之擧,蒼生加額,爭喜司馬相之入來,黃屝許身,方賴裴晉公之坐鎭,夫何仰成之際,遽上丐閑之章,國事多難,尤宜先憂而後樂,美痾雖苦,可期昔疾而今瘳,亟改幡然之圖,須體至切之眷。於戲,卿何忍棄余而去?余必無舍卿之心。君臣相孚,盍慰側席之思,元老同位,益勉推車之方。亟斷來章,庸副至意。所辭宜不許。故玆令示,想宜知悉。知製敎洪晩燮製進。
兼工曹判書李羲甲書曰,伏以臣卽伏奉除旨,以臣爲判義禁府事者,開坐有令,召牌踵臨,臣固當竭蹶趨承,而臣方叨左賓客之任,時帶宮銜者,不得兼綰金吾,格例卽然,玆敢短章仰籲。伏惟离明,俯賜鑑諒,將臣新除金吾之職,卽令遞改,以存公格,以安賤分,不勝大願,臣無任云云。答曰,覽書具悉。所請依施。
戊子正月二十二日辰時,王世子詣仁政殿月臺,先農壇祭代傳香入對時,行左承旨李羲準,行右承旨朴岐壽,左副承旨朴永元,同副承旨金裕憲,假注書李敦榮,記事官金鼎集·洪在喆,原任提學朴宗薰以次陪立。時至,王世子具翼善冠·衮龍袍,出重華門,藥房提調洪起燮進前奏曰,侵早勞動,睿體,若何?令曰,一樣矣。仍由貳極門,至協陽門,相禮贊請降輿,王世子降輿,至仁政門,由東挾門就縟位,引儀引初獻官南延君球,詣縟位之左,王世子傳香祝如儀訖,降階就祗送位,球奉香祝,由正階出,王世子祗送訖,由仁政殿東挾門,至協陽門外,相禮贊請乘輿,王世子乘輿,由貳極門·重華門還內,諸臣以次退出。
上在昌德宮。常參·經筵,以代理停。
鄭知容達曰,明日常參,取稟。令曰,爲之。
又達曰,合辭方張之時,兩司無詣臺之員,事甚未安。呈告人員,竝卽牌招,何如?令曰,依。
鄭知容啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
令于鄭知容曰,近日朝廷事,可謂百度解弛,莫可收拾矣。上自大官,下至百執事之末者,皆有向國一心,不憚夷險之意,則庶可以維持度日,而今則反是,大官不欲久居,巽章呈告,迄無已時,國事將無可恃,民命將見近止,以余否德,猥膺代聽,如有可爲之姿日新之政,則豈或有擧皆却顧,不欲立朝之心乎?自顧慙歎,寧欲無言,而無聞歲首常參之尙今未行,亦甚悶然,二十四日,當行常參,該房知悉。
金裕憲達曰,行副提學金蘭淳再牌不進推考徽旨,今方捧入,而館錄令下之後,如是違牌,事甚未安。所當更請牌招,而係是一日三牌,何以爲之?敢稟。令曰,更爲牌招。
鄭知容達曰,判義禁李錫圭牌不進推考徽旨,今方捧入,而開坐令下之後,如是違牌,事甚未安。更爲牌招,何如?令曰,依。
以右議政李存秀四度呈辭,令于金裕憲曰,不許下答。
令于金裕憲曰,副提學旣肅謝,玉堂竝牌招,如有違牌,勿爲呼望。
鄭知容達曰,行大司憲南履翼,執義尹正鎭牌不進,掌令二員,持平二員未差,監察茶時之意,敢達。令曰,知道。
以執義尹正鎭,獻納趙牌不進罷職令旨,令于鄭知容曰,只推。
鄭知容達曰,明日常參,兩司當爲進參,呈告人員,竝待開門牌招,何如?令曰,依。
又達曰,明日常參,六曹長官,當爲進參,而兼吏曹判書鄭晩錫未肅拜,待開門牌招,何如?令曰,依。
金裕憲,以內醫院都提調意達曰,院內醫李圭南有頉代,鄭有曾差下事,令下矣。依下令,前典醫監主簿鄭有曾差下之意,敢達。令曰,知道。
又以弘文館言達曰,下番無他推移之員,不得已以上番,姑降入直之意,敢達。令曰,知道。
又以吏曹言達曰,新除授典獄署參奉趙雲鉉,除拜過限未肅拜,依例改差,何如?令曰,依。
又以吏曹言達曰,軍器寺副正金命孝呈狀內,矣身素患痰癖之症,當此換節之時,挾感添劇,時日之內,萬無起動供職之望云,身病旣如是沈重,則有難强令察任,改差,何如?令曰,依。
鄭知容,以兵曹言達曰,翊衛司洗馬尹興圭,病難供職,呈狀乞遞,改差,何如?令曰,依。
又以義禁府言達曰,新除授判義禁李錫奎,時無職名,令該曹口傳付軍職,何如?令曰,依。
兵曹口傳政事,上護軍單李錫奎。
義禁府申目,廣州判官金箕景原情云云。問目內辭緣,泛稱遲晩,刑推得情,何如?判付達,除刑推議處爲良如敎。又申目,粘連向前具信喜亦陣上不進,記過不待,雖緣病勢之沈重,揆以事體,誠甚未安。以此照律,何如?判付達依準。
右議政李存秀四度呈辭不許下答。王世子若曰,敷心屢諭,冀情志之或孚,引疾連章,又辭遜之彌固,良用爲慨,莫知所云。第惟卿衷赤之爲國家,卽是余平素之所期仰,荷兩朝知遇之盛,固知竭心圖酬,襲累世忠貞之風,尤當鞠躬盡瘁,矧乎雅望宿德,足以扶顚持危,若無津涯,非舟楫而曷濟?爰置廊廟,擬柱石之賴安,方當委任而仰成,胡遽奉身而求退?謝太傅蒼生之望,此誠何時,裴中立錄野之思,不亦太過。余實舍卿不得,卿無棄余如遺,初不能誠心而待賢,縱慙皎駒之將去,亦豈容老成之遯野,終使鳴鳥之不聞?於戲,前後悉悃愊之言,上下有休戚之義,春晷漸暖,愼節有回陽之方,時事孔艱,忠藎非去朝之日,相持累日,徒使國體而有傷,亟改初圖,實合公耳而忘己,所辭宜不許。故玆令示,想宜知悉。知製敎洪晩燮製進。
上在昌德宮。只常參·經筵,以代理停。
金裕憲達曰,明日常參,取稟。令曰,停。
鄭知容達曰,行大司憲南履翼陳書,執義尹正鎭牌不進,掌令二員,持平二員未差,監察茶時之意,敢達。令曰,知道。
朴永元啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
李羲準達曰,行右承旨朴岐壽,今日不爲仕進,卽爲牌招,何如?令曰,依。
以右議政李存秀五度呈辭,令于金裕憲曰,不許下答。
令于鄭知容曰,八道民生,何處不倒懸,而都民爲八道之本,尤豈不先加撫恤乎?近聞法司之官,不能盡愛恤之政,又或有枉法之事,無告之民,已不勝其苦,且況不畏王法之豪强班族,橫侵之事,無所不至,討索之弊,亦無不有,城內與江上居民,遑遑有不保朝夕之慮者,非一非再云,國有三尺,焉敢如是?旣往則屬之令前,雖不索言,先自廟堂,各別嚴飭於法司,法司則糾察五部及江上諸處,如有一毫侵虐之端,卽爲照法嚴繩,使我民生,保各奠安。此令旨,書揭于廟堂及諸法司壁上,以爲常目之資焉。
以執義尹正鎭,獻納趙牌不進罷職令旨,令于鄭知容曰,只推。
鄭知容達曰,執義尹正鎭,獻納趙,旣有只推之令,竝更牌招,以爲常參進參之地,何如?令曰,牌招,如有違牌,勿爲呼望。
李羲準達曰,假注書徐戴淳,身病猝重,勢難察任,今姑改差,何如?令曰,依。
金裕憲,以弘文館言達曰,臣等以新錄事,今方齊會本館,雖已備員,而修撰洪永觀在外,上來遲速,有難等待,正字金英淳內閣進,旣有帶職僚員,則有違館規,不得會圈,何以爲之?敢達。令曰,竝許遞。
吏曹口傳政事,待敎單金英淳。
朴永元,以都摠府言達曰,今日入直內三廳武兼禁軍及軍兵等,當爲中日習射技,而常參座堂相値,不得設行之意,敢達。令曰,知道。
右議政李存秀五度呈辭不許下答。王世子若曰,十行之渙綸誕宣,謂卿必諒,五度之巽牘繼至,失余所圖,苟念如渴之誠,庶回若浼之志,況今艱虞之溢目,寧容老成之休身,當百度解弛之辰,政須明良而喜起,念四方頹靡之俗,疇能戒休而董威。故向日枚卜以來,而小子委毗也重,端委廊廟,庶期弘猷之濟難,調劑酸鹹,實藉雅望之鎭俗,胡因愼節之无妄?有此辭巽之太過,機務多罔涯之憂,詎緩交修之道?君臣貴相須之義,實無必去之端,雖政令咸熙之時,重任不宜輕釋,況寡昧代聽之際,大官豈可遽歸,復用諄諄焉告之,無懷望望然去也。於戲,平日之眷顧靡替,肆勤敷心之音,大臣之去就不輕,益勉匪躬之節,勉副至意。亟斷來章,所辭宜不許。故玆令示,想宜知悉。知製敎洪晩燮製進。
戊子正月二十四日辰時,王世子座重熙堂。常參入對時,左副承旨朴永元,同副承旨金裕憲,假注書李敦榮,記事官徐箕淳·成遂默,原任直提學朴綺壽,先行再拜禮,以次陞堂,贊儀唱常參官入就拜位。東班,領議政南公轍,左議政李相璜,行禮曹判書趙鐘永,左參贊洪羲俊,戶曹判書朴宗薰,副提學金蘭淳,吏曹參判徐憙淳,漢城左尹任存常,禮曹正郞金聲,吏曹佐郞張鳳周,戶曹佐郞權曦,監察李尙祜,司錄李培林,執義尹正鎭,獻納趙,副應敎徐萬淳。西班,兼工曹判書李羲甲,兵曹判書金鏴,刑曹參議朴潞壽,兵曹正郞高萬九,刑曹佐郞吳羽常,工曹佐郞金命喜以次入就位,贊儀唱再拜,常參官以次行禮如儀訖。贊儀唱有達事官陞堂,無達事官退出,公轍·相璜·鐘永·宗薰·鏴·蘭淳·憙淳·正鎭··萬淳以次陞堂,其餘退出。公轍曰,春氣稍寒,大殿聖體,若何?令曰,安寧矣。公轍曰,寢睡·水刺之節,何如?令曰,一樣矣。公轍曰,中宮殿氣候,何如?令曰,安寧矣。公轍曰,睿體,何如?令曰,一樣矣。公轍曰,伏見昨下令旨,莫非臣等不善承佐而然,萬萬悚懍,無地自容矣。相璜曰,臣等不職無狀,百隷俱怠,漸至於近日貌樣,而臣等非但有不能董率之罪,自臣等而躬犯重戾,致煩昨日嚴令,惟願遄被威譴,贖此死罪而已。令曰,奏事,可也。公轍曰,歲首初筵,臣等每有陳勉故事,而臣於向日,以勤學·身敎二條,有所獻規,此乃當今之第一先務,外此而他求,則千言萬語,徒覺其繁而不切矣。顧今春煦漸舒,政好讀書之時,伏願自今頻開講筵,勿以臣言爲老生常談,而深加澄省焉。元孫宮衣尺漸長,知思日開,身敎之道,尤不可以雖小元孫,而少忽其愚物而示法,若論身敎之中何者爲先,亦莫如典學一事,臣不勝犬馬惓惓之誠,有此仰達矣。令曰,所陳當服膺矣。公轍曰,臣欲有一番仰達而未果矣。昨年國家無前之大慶,連爲稠疊,識喜廣慶之睿心,靡不用極,故自然賞爵,亦無如此多之時矣。一年之內,加資者幾人,受賞者幾人,殆不可勝數。其人無非當爲之人,謂之朝廷得人則可,而濫屑則未也。然而爵與賞,卽人君礪世磨鈍之具,故自古以愼惜爲貴矣。昔在肅廟朝,有爵賞過濫之時,故相臣南九萬,奏以雖曰,其人皆堪是位,論以官方,失之矣矣。其言,眞識治體之論也,今則位著濟濟,不患不足,此後雖値邦家慶禮之時,邸下每存其難其愼之意,一資級一幣袴,愛之惜之,以遵古聖王德懋功懋之義,科擧亦與爵賞無異,此亦勿頻設勿多取焉。先大王臨御二十五年之間,愼惜爵賞,屢形於辭敎,臣嘗有仰覩仰聞者,故年前以此陳白於大朝殿下,猥蒙嘉納之敎。凡恩賞,宜務簡而峻,若頻且多,而人人皆可得焉,則有何貴乎?深加留念,區區之望也。令曰,所陳當體念矣。出擧條公轍曰,聞銓堂之言,各道京試及掌試都事,及今差出,然後可以趁期下去,而公忠都事黃,平安都事李正耆有身病,咸鏡都事申冕周在外云,三道都事竝改差,期日不遠,政官,令政院稟旨牌招開政,卽爲差出,何如?令曰,依爲之。出擧條公轍曰,摠戎使李石求,以其祖父緬禮,來月旬後欲往來,郊外三十里之地,不過數三日之間,而前此將臣之有此情私者,或有仍佩往來之例,故敢此仰達矣。令曰,當稟大朝矣。相璜曰,今日卽歲首初對也,臣非敢自附於相府進言之故事,實有愚衷之不能自已者,敢此仰達矣。恢聽受,實爲制治之急務,聽受不恢,則無以開聰明而資忠益,雖欲求治,去治愈遠,而愈不可得矣。我邸下代聽以來,求助之切,屢形於辭旨,廷臣之懷誠願忠者,宜若日有論諫,自效於上,而今且經歲,寥寥無聞,是豈眞朝無闕事而然哉?殆上有以致此耳。就以講學一事言之,前後大臣·儒臣之以是仰勉,非曰,外此更無獻替者,亶以講學爲修治之大本也。故特擧其大者而言,至若施措事爲之可以補拾者,蓋將繼此而隨事陳規耳。今邸下自此事而有若不槪於衷,有言則雖似翕受,夷考則未見敷施,勉愈至而效愈邈,是豈群下之所仰望於邸下者哉?此如水火菽粟之爲日用常行,可樂而不爲疲者,尙且有說而不繹之歎,若有眞言讜論,咈於心而逆於耳者,則邸下之必求諸道,不至於訑訑拒人者,有未敢仰必,近日言路之不廣,安知不由於是乎?講學固是大事,而臣愚過慮,又不止講學一事而已。伏望亟加睿思,先從講學而一心慥慥,以示改不吝從如流之盛德,嘉言罔伏,而有補於治理者甚多,更願深惟遠覽,毋孤群下之望焉。令曰,所陳切實,當服膺矣。出擧條相璜曰,藥房提調洪起燮,聞有實病,今姑許遞,何如?令曰,依爲之。出擧條令曰,大臣就座。鐘永曰,徽慶園香炭山,定在江原道春川·洪川·楊口·杆城四邑,而春·洪·楊三邑收稅,則無弊捧納,而杆城則稱以陳地,尙不起墾,未免有名無實之歎。當初啓下劃屬之土,有不可因循而抛置,分付該道道臣,發遣褊裨,眼同本倅,詳細看審,形止報來後稟處,何如?令曰,依爲之。出擧條鐘永曰,今此進爵時儀註笏記,當自臣曹修整以入,依己巳年例,容入物役,取用於該曹,似好,故仰達矣。令曰,依此爲之。宗薰曰,田稅木綿升數尺量,自有法典所載,民亦知正供所重,致誠織造,非他雜稅可比,而挽近以來,年年劣下,漸不成樣,內外需用,每患苟艱。至於貢人所受,則價或至詳定之半,誠甚矜憫。此蓋由外邑奸吏輩,換品料利於捧稅之時,在道逗留,到京觀望,專爲幻弄之地,民力所輸,歸於渠輩肥己之資。莫重正稅,反爲都民稱冤之端,事之痛駭,莫此爲甚。道臣苟能着意察飭,守令苟能悉心奉法,則寧有是乎?自今年另加嚴飭,各邑守令,親執收捧,逐端標記,以所標之標號,發送之日時,一一書塡於陳省,以爲到京後憑信照察之地。若其曹中捧上時,循私苟充之弊,則自臣曹操束嚴戢,而如是別飭之後,外邑擧行,又或有如前麤短稽忽之習,則該守令,斷當從重論勘,爲先以此章出擧條申明,知悉各該道,何如?令曰,依爲之。出擧條宗薰曰,別營所放訓局軍兵料米太,各色軍兵分等不一,自十二斗,遞減至七斗,不得不斗量分給,而量穀之際,非但紛挐忒甚,亦有厚薄不均之弊。假令十斗之受,贏或至於十一斗有餘,縮亦至於九斗以內,蓋以斗解斛,多寡不同,勢固難平,而亦不無情僞之售其間,在軍兵,有不均稱冤之患,在本倉縮米之夥多,亦未嘗不由於此。今若依軍資監例,斛子分等造成,以十二斗·十斗·九斗·七斗容入四等爲準,隨其料科,解量以分,則許多弊端,可以永袪,與訓將相議,亦以爲便,以此定式,似好,而不可不一經睿裁,故敢此仰達矣。令曰,依爲之。出擧條鏴曰,西關十鎭邊將中六窠,北關八鎭邊將中五窠,以訓鍊副正通望人差送,箇滿後仍差各其道守令,卽先朝受敎,而一遵定式,行之屢年矣。忽自十餘年來,此法寢而不行,每以無勢殘弁,差送列鎭,鎭弊無可捄之道,仕路有積滯之歎,當初受敎定式之意,果安在哉?自今以往,一遵故規,毋或違越,西關·北關十一鎭邊將,一以副正經僉中,擇其人器地閥,擬望差送,待瓜滿陞差初倅,以爲捄鎭弊復舊例之地,何如?令曰,依爲之。出擧條蘭淳曰,臣於昨朝,伏見令敎下者,臣奉讀未半,不勝惶懍,繼之以憂歎,夫百度解弛,朝體乖常,非但群下不能對揚其萬一,而果如邸下所下令敎之引以爲咎者也。如欲振紀綱尊朝體飭群工熙庶務,不若日用事爲之間,一以誠實相孚,然後其效捷於影響,久而靡懈,遂至于四方風動百僚觀感,曷足比一時令敎如嚴霜之振肅者哉?苟究爲治之本,則不出乎誠實二字,誠實之本,亦由乎學問中出來。二帝三王之治載乎經,歷代得失之蹟備於史,人君不於經史上鑑法,則更於何處可以藉手也哉?邸下於經史上,尙未得潛心玩味,有此一書筵之停掇,若於蜎蠖之暇幽獨之所,探索玩究,進進不已,則以邸下好學之誠,必有樂此不倦,不待群下之所仰勉,而顧今登筵諸臣,或以職事敷奏,或以睿學陳戒,則一例答之以服膺留念。又以依爲之三字下令,初無咨訪可否詢問求助,今日如是,明日如是,則旣懈之百度,何以飭之,已頹之紀綱,何以振之乎?雖下十行嚴令,亦自歸於無實之文具而已。惟願邸下,必以誠實,爲求治之本,凡群下陳戒之言,翕受敷施,以實心行實政,則疇敢不實心對揚,今日筵退後,卽降書筵召對之令,頻接臣僚,討論經傳,毋使間斷,則此是敷施實心之效也,惟邸下懋哉懋哉。令曰,所陳好矣,當體念矣。出擧條憙淳曰,宗簿寺正鄭東煥,承文院判校金履垕,俱爲除拜後過限未肅拜,竝依例改差,何如?令曰,依爲之。出擧條憙淳曰,臣待罪長興提擧,今已有月,而詳採該庫事情,則地衣契貢人,實有難支之痼瘼矣。該貢地衣之諸處所進排,俱有所重,亦極浩繁,而掖屬及各司下隷輩借奪偸竊之弊,粵自先朝壬子飭敎以後,得以寢息矣。事久解弛,日甚一日,遂至莫可保存之境。今亦依壬子飭敎,自廟堂申明節目,而如有犯科,則當者及該頭目,一併除汰,移法司嚴繩。且該貢之一年受價,不能當一年進排,物種措備,每患不足,積久受絀,轉至匱竭,況此進爵與幸行時擧行在卽,雖有別受價,亦無以當其所入。若不及今別般軫恤,則莫可撟捄目前之急,使該曹商度事勢,就其受價中從長變通,俾無傷經費,稍紓貢力,似好,故敢此仰達矣。令曰,先朝飭敎旣成節目,內而統長司謁,外而各司郞官,如或有如前犯科之事,則當照法嚴勘,而捄弊之方,出與戶判相議,從長措處,可也。正鎭·曰,請遲晩後物故罪人啓能,亟施孥籍,趾賊等凶種,快施邦刑,獻遂,設鞫得情。措辭見上令曰,不從。出擧條正鎭·曰,請夏賊子女,亟施跪斬之典,斗恭親屬應坐之類,一依适·雲例擧行,斗恒及夏賊親屬,奴傔連伊夫妻,竝嚴鞫得情,快正典刑。措辭見上令曰,不從。出擧條正鎭·曰,請明謙·以謙,亟施孥戮,逆復庶子好石,亟施處絞。措辭見上令曰,不從。出擧條正鎭·曰,請時景·時昱,竝施孥戮之律,金樂敎,亟令王府,設鞫嚴覈,快正邦刑。措辭見上令曰,不從。出擧條正鎭·曰,十六字刀割措辭見上令曰,不從。出擧條正鎭·曰,請物故罪人家煥·哲身,正法承薰·樂敏,施以孥籍之典。措辭見上令曰,不從。出擧條正鎭·曰,請物故罪人國榮,亟施孥籍之典。措辭見上令曰,不從。出擧條正鎭·曰,請物故罪人裕,亟施孥戮之典。措辭見上令曰,不從。出擧條正鎭·曰,請逆賊漢祿,亟施孥戮之典。措辭見上令曰,不從。出擧條正鎭·曰,請追奪罪人龜柱支屬應坐之類,一依尙魯例,施以散配之典。措辭見上令曰,不從。出擧條正鎭·曰,請追奪罪人鍾秀支屬應坐之類,一依尙魯·漢祿例施行。措辭見上令曰,不從。出擧條正鎭·曰,請大逆不道罪人鍾一·振釆,竝依适·雲之例。措辭見上令曰,不從。出擧條正鎭·曰,請逆賊友文·光友,加施孥戮之典,致後·延壽,竝施孥籍之典。措辭見上令曰,不從。出擧條正鎭·曰,請李永純·永喆等,更爲設鞫嚴問,期於得情,快正典刑。措辭見上令曰,不從。出擧條正鎭·曰,請黑山島荐棘罪人李肇源,亟令王府,設鞫得情,明正典刑,金基厚,一體嚴鞫,施以當律焉。措辭見上令曰,仰稟大朝後處〈分〉矣。出擧條正鎭·曰,請楸子島荐棘罪人金基敍,亟令王府,設鞫得情,快正典刑。措辭見上令曰,仰稟大朝後處分矣。出擧條永元曰,執義尹正鎭,傳達之際,露出笏記,推考,何如?令曰,依爲之。出擧條永元曰,獻納趙,合達傳達之際,不爲起伏,推考,何如?令曰,依爲之。出擧條正鎭曰,請金甲島爲奴罪人申鼎朝,古今島爲奴罪人韓鼎鎭,亟令王府,卽爲拿來,嚴鞫得情,快正典刑。措辭見上令曰,不從。出擧條正鎭曰,請充軍罪人申綱,遠配罪人黃允中,亟令王府,拿鞫嚴覈,快施典刑。措辭見上令曰,不從。出擧條正鎭曰,請屏裔罪人韓植林,拿鞫得情,快正典刑。措辭見上令曰,勿煩。出擧條正鎭曰,請島配罪人睦台錫,亟令王府,設鞫嚴問,快正典刑。措辭見上令曰,勿煩。出擧條正鎭曰,請黑山島荐棘罪人趙璟鎭,亟令王府,拿鞫得情,快正典刑。措辭見上令曰,勿煩。出擧條曰,請金甲島爲奴罪人克觀,更令王府,嚴鞫得情,快正王法。措辭見上令曰,不從。出擧條曰,請逆賊尙魯,亟施孥戮之典。措辭見上令曰,不從。出擧條曰,請梟示罪人性世,亟施孥戮之典。措辭見上令曰,不從。出擧條曰,請金甲島爲奴罪人申鼎朝,古今島爲奴罪人韓鼎鎭,亟令王府,設鞫得情,快正典刑。措辭見上令曰,不從。出擧條曰,請充軍罪人申綱,遠配罪人黃允中,亟令王府,拿鞫嚴問,盤覈得情,快伸典刑。措辭見上令曰,不從。出擧條曰,請屏裔罪人韓植林,嚴鞫得情,快正典刑。措辭見上令曰,勿煩。出擧條曰,請島配罪人睦台錫,亟令王府,拿鞫嚴問,明正典刑。措辭見上令曰,勿煩。出擧條曰,請黑山島荐棘罪人趙璟鎭,亟令王府,嚴鞫得情,快正典刑。措辭見上令曰,勿煩。出擧條永元曰,臺臣被推之後,不爲避嫌,遽傳府院前違者,有違臺體,兩司臺諫,竝推考,何如?令曰,依爲之。出擧條正鎭曰,臣愚迷拙劣,淸朝臺閣之任,本不近似,而冒登前筵,生疎畢露,至有承宣之請推,以此情跡,何可晏然於臺次乎?請令斥遞臣職。令曰,勿辭,亦勿退待。出擧條曰,臣言議風釆,本不合於淸朝納言之任,而特令常參,呼望路阻,他不暇顧,冒沒登筵,合達之際,未及同爲起伏,至被承宣請推之擧,以此情踪,其何可一刻晏然於臺次乎?請令斥遞臣職。令曰,勿辭,亦勿退待。出擧條正鎭曰,承宣以臣之不爲避嫌,而仍爲傳達,有請推之擧矣。臣之愚見,則傳達,重於避嫌,若使臣之避嫌,遲待所懷之後,則承宣之請推,固其宜也,而今以不先避嫌於傳達之時爲責,則承宣之奏,未知其爲得當,當該承旨推考,何如?令曰,不從。出擧條正鎭曰,臣冒忝臺地,頃者隨長僚後,連日求對,莫效碎首之忠,畢竟傳達,未免順旨之歸。縱云懲討無間,自是緩急有殊,公議之斥,早晩側俟,而同朝忠厚,譴評不聞,迺者傳達之答中滯,停達之令先督,上下相持,俯仰靡措,甘犯逬出之罪,力抗申嚴之威,迷滯之執,逋負如山,而睿度包容,誅罰不加,點檢終始,無往而非倖逭,長亞雖別,而周旋則同焉。銜聯伊卑,故悚懍尤倍之,及夫特恢轉環,典貸株守,軫臺體之難進,許傳達之還徹,使之入來聽答。於是乎明張之地,他不暇顧,隨諸僚後,復詣臺次,凡此去就之間,雖自謂煞有斟量,粗存臺規,而執其跡,則踉蹌顚倒,有駭瞻聆。嗚呼,國家之設置臺閣,將以恢忠諍而勵直裁,匡救將順,兩得其宜,而若臣者骫骳巽軟,殆相反焉。由前則撫躬自歎,由後則無面復抗,不敢以見職自居,今因常參有令,違牌無路,雖不得不冒沒登對,而惶恧之情,益難自容,第臣竊有因此而自附於芹曝者,君臣之間,分義固截嚴,而夫子有曰,君使臣以禮,鄒聖有言,責難於君謂之恭。若上之使下,以馳驟爲事,則非所謂禮使也,下之事上,以承順爲務,則非所謂責難也。然而好順承而憚違咈,常情易然,位高勢尊之地,尤宜以此爲戒,故舍己從人,大舜所以讃帝堯,莫矯其非,子思所以警衛侯,臣等之所仰望於邸下者,卽爲堯而爲舜也。惟我邸下以重協而攝萬幾,董勵群工則睿飭赫嚴,嘉納群言則令旨鄭重,凡在臣鄰,孰不欽仰萬萬,而求助雖切,而未見採用之效,徕諫雖勤,而終近文具之科,邸下反而思之,代理今將朞年,亦必有治不徯志之歎矣。伏願繼自今,工夫則加勉於眞實,施措則必期於悠久,董勵群工之中,常存禮使之義,嘉納群言之際,益開責難之路,是臣區區之望也。令曰,當留念矣。出擧條裕憲曰,傳達未畢,臺臣被推,則爲先避嫌,自是古例,而執義尹正鎭,俄者推考之後,不卽避嫌,連爲傳達,承旨之以此請推,事體卽然,乃反請推承旨,又復不爲再避,被推反推,旣欠事面,當避不避,亦損臺體,當該臺臣,推考,何如?令曰,依爲之。出擧條相璜曰,筵體至嚴,而前席私語,極爲未安。承旨金裕憲,執義尹正鎭,竝從重推考,何如?令曰,依爲之。出擧條正鎭曰,臣愚戇朴拙,本不近似於淸朝言議之任,而俄者請推承宣,以臣愚見,則謂有所據於臺體矣。今乃荐被承宣問備之擧,以此情踪,何可一刻晏然於臺次乎?請令斥遞臣職。令曰,勿辭,退待物論。出擧條正鎭退出。曰,執義請推承旨時,臣則不爲進前,而執義今承退待之令,臣進退極爲難安矣。裕憲曰,獻納趙,旣就座而復進前,煩達不當達之事,推考,何如?令曰,依爲之。出擧條曰,俄者執義進前,而臣未及進前者,以執義之獨爲請推承宣故也。至承臺臣推考之令下者,執義則引避而退待,臣則進退無據,故有所奏對,進退之際,做錯非細,至有承宣請推之擧,臣滿心慙恧,無地自容,以此情踪,何可一刻晏然於臺次乎?請令斥遞臣職。令曰,勿辭,退待物論。出擧條退出。萬淳曰,以講學一事,前後諸臣之敷陳,屢矣。今此常參登對,諸僚之所眷眷仰勉,莫不以講學,爲當今先務,而只蒙體念之令敎,未見力踐之實效,此所以下之陳勉,歸於文具,上之優容,有同例敎,今臣又以勉學之說仰達者,亦未免文具之歸,而第伏念人主一心,萬化之源,邸下果能於學問上,孜孜以經傳爲本,沈潛玩索於堯·舜·孔·顔之所以爲聖,參之以史冊,反復討論於漢唐宋明之何以爲治,則緝熙光明之工,於斯可見,而修齊治平之效,自今伊始,不亦休哉?古人有云,大禹聖人,猶惜寸陰,後人當惜分陰,今方春晷漸長,講學此其時也。伏願邸下,深留睿念焉。令曰,當留念矣。出擧條令諸臣退,引儀引大臣先退,鐘永等以次退出,又令退,承史以次退出。
上在昌德宮。常參·經筵,以代理停。
藥房副提調徐俊輔啓曰,伏未審日間,聖體若何,寢睡·水刺之節,何如?臣率諸御醫,趙早入診,詳察聖候,爲宜。中宮殿氣候,何如?臣不任區區伏慮,敢來問安,竝此仰稟。答曰,知道。中宮殿氣候安順,卿不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
金裕憲達曰,明日常參,取稟。令曰,停。
鄭知容達曰,行大司憲南履翼書答未下,執義尹正鎭引避退待,掌令二員,持平二員未差,監察茶時之意,敢達。令曰,知道。
朴永元達曰,備邊司郞廳來言,今日賓廳日次,而領議政南公轍,左議政李相璜,無時急稟定事,右議政李存秀呈辭,不得來會云矣,敢達。令曰,知道。
徐俊輔達曰,行左承旨李羲準,行右承旨朴岐壽,今日不爲仕進,竝卽牌招,何如?令曰,竝許遞,旣承下敎,前望單子入之。
承旨前望單子入之,徐耕輔·洪敬謨代點。
徐戴淳改差,代以南獻中爲假注書。
鄭知容啓曰,因領議政南公轍筵達,政官,令政院稟旨牌招開政,京試官及掌試都事差出事,依下矣。政官牌招,開政差出,何如?傳曰,允。
又啓曰,兼吏曹判書鄭晩錫,參判徐憙淳牌不進推考徽旨,今方捧入,而開政命下之後,如是違牌,事甚未安。判書陳書,參議未差,參判更爲牌招,何如?傳曰,允。
令于鄭知容曰,吏判書答已下,與參判一體牌招,如有違牌,勿爲呼望。
鄭知容達曰,執義尹正鎭,獻納趙,引避退待,已至經宿,尙未處置,事甚未安。行大司憲南履翼書答已下,卽爲牌招,以爲處置之地,何如?令曰,依。
又達曰,卽者副應敎徐萬淳,以其親病,陳書徑出,原書纔已捧入矣,所當直捧禁推徽旨,而此與無端徑出有異,推考警責,何如?令曰,依。
以右議政李存秀六度呈辭,令于鄭知容曰,不許下答。
朴永元,以都摠府言達曰,副摠管金魯甲,以御營中軍,新舊番軍兵點考事,南小營晝仕出去之意,敢達。令曰,知道。
又以禁衛營言達曰,臣絅進詣南廟,有頉處看檢修改後,別單書入之意,敢達。令曰,知道。
又以御營廳言達曰,東關王廟有頉處,臣監董修改後別單書入,而殿庭翠屏及御幕前翠屏,待日暖修補之意,敢達。令曰,知道。
特進官金鏴·申絅·徐有榘·李友秀·鄭基善·洪命周·朴晦壽·徐憙淳·李紀淵·權敦仁·洪敬謨·李翊會·徐耕輔·李瀅夏·朴岐壽·金道喜·尹羽烈·鄭祖榮·李奎鉉·任存常·朴基宏·金炳朝·趙寅永·李若愚·韓義運·金元根。
弘文錄四點,朴宗璜·申冕周·李基華·金逸淵·李鎭華·柳幼獜·李在鶴·崔昇羽·趙錫龜·閔永勳·鄭煥義·黃浩民·李應信·李根友·李穆淵·韓鎭㦿·吳致淳·李正耆·徐有贊·林永洙·李鼎在·趙秉常·兪章煥·李寅弼·洪重燮·金胤根·徐箕淳·朴宗吉·趙秉龜·趙基謙,以上取三十人。
義禁府照目,粘連摠戎中軍具信喜矣本府議達內,陣上不進,記過不待,雖緣病勢之沈重,揆以事體,誠甚未安。以此照律,罪笞五十收贖,解見任別敍,私罪,奉令依準爲旀,功議各減一等爲良如敎。又申目,粘連向前金箕景亦徑歸私次,屢呈辭狀,殺獄掘檢,終不擧行,病雖難强,跡涉規避,以此照律,何如?判付達依準。
右議政李存秀六度呈辭不許下答。王世子若曰,溫諭甫宣,庶遐心之可挽,辭單又至,愧誠意之莫孚,或未深思,玆申明誥,永念輔相之任甚重,不宜去就之際太輕,坐廟堂而論道經邦,可見安危之注意,與國家而同休共戚,所貴終始之匪躬。矧今小子代聽之時,政須老成匡輔之日,如扶巨廈,藉卿而爲棟樑,若涉大川,用卿而爲舟楫,淸望雅量,足以標率乎百僚,敏識英猷,足以綜理乎庶務,云胡仰成之際,反上釋負之章?鼎席纔備於半年,方期協心而共濟,巽牘遽在於元月,豈容奉身而請閒,顧時勢可言去乎,而余意必欲留者。於戲,難進易退,雖古人高尙之風,先公後私,卽王臣盡瘁之道,以卿股肱之義,聽余心腹之辭,所辭宜不許。故玆令示,想宜知悉。知製敎徐萬淳製進。
兼吏曹判書鄭晩錫書曰,伏以臣於見職,以其才則不啻竽濫,以其情則莫改株守,不敢冒進者非一。故猥控由中之懇,冀垂體下之恩,而微誠反歸於例讓,睿念尙靳於唯可,此莫非臣言行無素,未能孚格之致也。撫躬慙悚,若無所容,揆以道理,何敢費辭更籲,而然干瀆之罪,罪止臣身,冒進之累,累及官方,彼此輕重,相去甚懸,安得不申暴誠悃,以冀睿察乎?夫銓綜之法,至精且艱,本非人人之可能。是以自古難其人而重其選,必得如孝先之亮直,彦輔之公忠,山濤之簡靜,顧譚之精密然後,始可以稱塞其職,若臣之最居人下者,有何所取,而使之苟然充位也?蓋人材優劣,知之甚難幾失不言之鬷蔑,則以臣疎闇,其何能稱其輕重,度其長短,而不差一代之衡尺乎?俗習奔競,恬不爲怪,率多可惜之師德,則以臣庸懦,其何能絶其干謁,斷其牽掣,而只談今夕之風月乎?臣旣自知甚明,自量甚熟,而何可强其所不能,以自速其無限狼貝無限罪戾乎?此臣之不敢冒進者一也。臣道莫先於嚴恭,而若其去就之節,不可不裁義而行焉。是故先正文純公臣李滉有言曰,人臣事君,可進則以進爲恭,不可進則以不進爲恭,而進爲不恭,夫豈不義,而先正言之哉?蓋恭是義之所在,而事或不合於義,則非所謂恭也。臣之所願者恭耳,而或恐錯認以不恭爲恭,自歸蔑義之科矣。今臣年齒之宜卽休退,今日甚於前日,而在前日則引年,在今日則從宦,其可謂合於義乎?職任之號爲華顯,冢宰加於度支,而在度支則力辭,在冢宰則冒膺,亦可謂合於義乎?此箇義諦,較然明甚,雖三尺童之蒙騃,亦可曉解,不難取舍,臣何敢昧然冒犯,反以非義爲恭乎?此臣之不敢冒進者二也。臣族本單寒,跡又孤畸,百無肖似,四無攀援,幸蒙我大朝殿下曁我邸下深仁厚澤,濫塵崇顯,遠踰涯分,而未效涓埃之報,每多撻市之恥,恒切履氷之懼,而又復廁跡於權要之津,投身於睢盱之場,則人忌鬼猜,福過災生,乃是理勢之所必然,而邸下雖復欲哀憐庇覆,竊恐其不可得也。此臣之不敢冒進者三也。有一於此,猶且不可,而況兼其三而竝有之乎?臣若全昧廉恥之爲何件物事,僨誤之爲何等罪犯,而恬然厭然揚揚躍出,則一世唾罵,猶屬餘事,而其於玷名器累聖簡,何哉?此臣所以寧被鈇鉞之嚴誅,而終不敢冒進者也。伏惟睿慈,曲加矜察,特許前書所請,俾遂至願,則臣雖至頑極迷,而銘骨鏤肝,生隕死結,永圖不報之報,敢以是血懇而泣祝焉,臣無任云云。答曰,覽書具悉。添書特除,聖意有在,卿其勿辭,一心對揚。
行大司憲南履翼書曰,伏以有國刑政,莫嚴者治逆,治逆而不施當律,其可曰國有刑政乎?噫,彼李肇源輩凶圖逆節,觀於前後箚達,眞贓畢露,斷案已具,而閱月求對,上下相持,徒有亟討之名,未見快施之實,其在國體,隳損極矣。臣之日前傳達,實出於萬不獲已者,已是睿鑑之所俯燭,而伏奉令旨,以仰稟大朝處分爲答,臣退伏私次,恭竢赫斷,而時日已過,兪音尙靳,天討以致稽緩,輿憤久益沸鬱,此臣所以縮伏悸恧,不省攸爲者也。且伏念臣衰耄蔑劣,便一聾瞽,令飭之下,處事多舛,停連之際,物議難愜,臣身之僨誤,固不足恤,臺體之掃地,尤當如何?見今賤疾,觸冷又發,旬日之間,轉成危劇,頑痰痞結,積氣衝亘,咳喘交作,飮啖今却,脚部痿痺,眞元大陷,一仆床笫,莫省四到,房闥轉側,已不自力,臺端趨造,尤無其望,其視古人輿疾之義,誠不勝萬萬悚惕矣。矧今常參有令,召牌儼臨,若使臣病,一分有可强之勢,則臣豈敢不竭力趨赴,以伸明張之義,而病狀如右,蠢動末由,坐失聲討之會,徒犯逋慢之罪,有臣如此,生不如死,跼地蹙天,靡所措躬,玆敢不避猥越,冒瀆文字。伏乞离明,廓揮睿斷,俾亂逆快伏典刑,亟削臣職,使朝綱無至紐解,千萬幸甚,臣無任云云。答曰,覽書具悉。卿之明張之義,汔可休矣,勿辭行公。
副應敎徐萬淳書曰,伏以臣於持被之中,卽接家信,臣老母素患風痰之病,近因日候之不調,外感內傷,證情甚劇,促臣歸視,臣自聞此報,按住不得,玆敢忙陳短章,徑出禁扃。伏乞离明,治臣瀆撓之罪,以肅朝綱,諒臣救護之情,以安私分,千萬幸甚,臣無任云云。覽書具悉。爾其勿辭,救護親病。
上在昌德宮。常參·經筵,以代理停。
洪敬謨達曰,明日常參,取稟。令曰,停。
鄭知容達曰,執義尹正鎭,獻納趙引避退待,已至多日,尙未處置,事甚未安。行大司憲南履翼,卽爲牌招,以爲處置之地,何如?令曰,依。
徐俊輔達曰,同副承旨金裕憲,今日不爲仕進,卽爲牌招,何如?令曰,依。
鄭知容達曰,兼吏曹判書鄭晩錫,特令申飭之下,謂有私義之難安,奉牌闕外,無意承膺,事甚未安。參判徐憙淳,亦爲奉牌,不卽入來,竝推考,何如?令曰,依,飭令之下如是者,何道理耶?私義自私義,事體自事體,吏曹判書從重推考,與參判一體嚴飭,使之卽爲入來開政。
徐俊輔達曰,卽者副校理金鍏,以其親病,陳書徑出,原書纔已捧入矣。所當直捧禁推徽旨,而此與無端徑出有異,推考警責,何如?令曰,依。
令于洪敬謨曰,再明日專經文臣殿講,三明日專經武臣殿講,四明日漢學文臣殿講,處所春塘臺爲之,該房知悉。
洪敬模達曰,副應敎徐萬淳,副校理金鍏受由,校理一員,副校理一員,修撰二員,副修撰二員未差,玉堂上下番俱空,事甚未安。應敎李景在,校理洪晩燮,卽爲牌招入直,何如?令曰,依。
令于洪敬謨曰,漢學文臣殿講,待下令爲之。
以應敎李景在,校理洪晩燮牌不進罷職令旨,令于洪敬謨曰,只推。
洪敬謨達曰,玉堂上下番俱空,事甚未安。應敎李景在,校理洪晩燮,旣有只推之令,竝更牌招入直,何如?令曰,依。
以右議政李存秀七度呈辭,令于徐俊輔曰,不許下答。
鄭知容達曰,行大司憲南履翼牌不進,執義尹正鎭引避退待,掌令二員,持平二員未差,監察茶時之意,敢達。令曰,知道。
徐俊輔達曰,兼吏曹判書鄭晩錫,特令申飭,不啻截嚴,而一向奉牌,無意變動,事體道理,誠極未安,從重推考。參判徐憙淳,亦爲奉牌,終不入來,一體從重推考,何如?令曰,依。吏判之奉牌,誠未知何故也。若有情勢,則容或無怪,而然而事到無奈何之地,惟可黽勉出膺,況此吏判之初無可執之情勢乎?似必以前旣引年,今又出膺此任,爲辭免之義,而此則有大不然者,添書特除,旣是曠前之禮遇,其在分義,固當先謝恩命,以伸道理,則成就終始,自有造化。惜乎,此重臣,何不念此箇事理,一向固執,徒傷體面乎?自政院,另加嚴飭,勿復以政官去就煩稟,可也。
令于徐俊輔曰,吏判書答已下,卽爲嚴飭牌招,使之肅謝。
徐俊輔,以吏批言達曰,掌試都事,例以侍從差送矣,全羅都事白思坤,未經侍從,依例改差,何如?令曰,依。
朴永元,以兵曹言達曰,五衛將慶恒運·金履元,俱以病難供職,呈狀乞遞,竝改差,何如?令曰,依。
有政。吏批,兼判書鄭晩錫進,參判徐憙淳進,參議未差,行右承旨洪敬謨進。啓曰,刑曹判書,今當差出,而擬望之人乏少,政府西壁竝擬,何如?傳曰,允。以李元默爲吏曹參議,趙萬協爲修撰,洪羲俊爲刑曹判書,朴周壽爲判尹,金道喜爲刑曹參判,韓義運爲右尹,金鏴爲知經筵,李奎鉉·朴岐壽爲同義禁,洪奭周爲藝文提學,李錫奎爲內醫提調,韓啓翼爲判校,李趾秀爲宗簿正,金弘洛爲軍器副正,李章漢爲瓦署別提,洪淳謨爲繕工奉事,沈彝鎭爲典獄參奉。李正耆爲公忠都事,權徽爲慶尙都事,趙秉常爲全羅都事,徐箕淳爲黃海都事,黃爲江原都事,李游夏爲咸鏡都事,朴宗吉爲平安都事,朴齊顔爲廣州判官,張鳳周爲金泉察訪,南履炯爲公忠道京試官,李敏會爲慶尙左道京試官,李憲兢爲全羅左道京試官,宋祥來爲平安南道京試官。學錄單尹孟烈,奉常奉事單崔致常,副奉事單卓雲翰,康陵補土堂上單鄭基一。贈吏判李敬寬,贈左贊成例兼,贈吏參李宗周,贈吏判例兼,贈吏議李鼎在,贈吏參例兼,以上判義禁李錫奎三代,故縣令李立中,贈吏參例兼,故都政李顯允,贈吏議,故郡守李湛,贈僕正,以上同知李義洛三代,故通德尹光輔,贈吏參例兼,故通德尹慶運,贈吏議,以上同知尹善養兩代。
兵批,判書金鏴進,參判趙晉和病,參議朴熙顯入直進,參知張敎根病,右副承旨鄭知容進。以朴致燮·鄭處宗·申緯爲同知,金元根爲副摠管,黃仁杞·李楘·安禹權爲僉知,柳亮源·李喆爲五衛將,曺鵬爲都摠經歷,兪星煥爲洗馬,張彦郁爲在德萬戶。山馬監牧官單金商霖,小農權管單成華鎭,大護軍洪奭周,護軍申在植·李奎鉉·李羲準·朴岐壽·徐徹修·尹善養·李義路,副護軍洪學淵·朴宗球·李洛秀·金致正,副司直金周默·洪重燮,以上竝單付。以鄭東彬爲訓鍊習讀,前萬戶高行淳,今加折衝加資事承令。
傳于徐俊輔曰,廣州判官,英陽縣監相換。
洪敬謨,以成均館行大司成意達曰,今此照訖講二所試官執義尹正鎭,有實故不得進參,令政院稟令變通,以爲備員捧講之地,何如?令曰,依。
洪敬謨達曰,因成均館草記,照訖講二所試官尹正鎭,有實故不得進參,令政院稟令變通事,依下矣。合有變通之道,何以爲之?敢稟。令曰,改差。
以同副承旨金裕憲牌不進罷職令旨,令于徐俊輔曰,只推。
以應敎李景在,校理洪晩燮再牌不進罷職令旨,令于洪敬謨曰,只推。
以藥丸契貢人等所懷,令于徐耕輔曰,如是稱冤,容或無怪,善爲措處,俾無更煩。
朴永元,以漢城府言達曰,過期未婚之類,分付各部,搜訪報來矣,東部·西部·南部·北部四部,以無乎報來,故中部所報,別單書入之意,敢達。令曰,知道。
又以禁衛營言啓曰,來二月當二番前部右司屬黃海道四哨軍兵逢點實數四百五名,已爲點閱整齊,來二月初一日,與銅龍門·建陽門·西營·新營入直將官軍兵等,依例遞代後,舊軍放送之意,敢啓。傳曰,知道。
又以禁衛營言啓曰,來四月當三番前部後司屬黃海道四哨軍兵,來三月二十五日,京中逢點,依例準二朔立番之意,本道監兵使處,預爲知委,何如?傳曰,允。
又以御營廳言啓曰,本廳來二月·三月兩朔,應立左部前司屬慶尙右道四哨軍兵四百九名,今已逢點整齊矣,二月初一日,與舊番前部後司軍兵,替代立番後,舊軍放送之意,敢啓。傳曰,知道。
又以御營廳言啓曰,本廳來四月·五月兩朔應立左部左司屬慶尙右道四哨軍兵,三月二十五日,京中逢點,四月初一日,與前司軍兵,當爲替代立番,而依定奪,每哨以九十八名磨鍊,趁期調送事,本道監兵使處,措辭知會之意,敢啓。傳曰,知道。
朴永元,以御營廳言達曰,本廳千摠金鉉弼,身病甚重,勢難察任,改差,何如?令曰,依。
義禁府照目,粘連廣州前判官金箕景矣本府議達內,徑歸私次,屢呈辭狀,殺獄掘檢,終不擧行,病雖難强,跡涉規避,以此照律,罪杖六十收贖,奪告身一等,私罪,奉令依準爲旀,功議各減一等爲良如敎。
右議政李存秀七度呈辭不許下答。王世子若曰,安危大臣在,政須需時之良謨,休戚家國同,是何巽牘之日至?亟回浼浼之念,克體懇懇之誠,顧余寡昧之姿,恃卿老成之佐。譬作廈屋,深幸棟樑之材,若濟巨川,庶殫舟楫之策。鹹酸辛苦之交濟,調劑有須,水旱疾疫之荐臻,彌綸可仗,胡爲望望欲去?徒然日日尋章,際遇兩朝,初無言不用道不合則可退,夷險一節,何乃年未至病未深而便休?榮衛欠和,縱或一時之爲憂,神明所佑,寧患二豎之招災,亟斷乞解之章,悉思濟屯之責。義重體國,旣見李鄴侯之獻身,誠深報君,莫言汲長孺之多病。於戲,朝野咸望風釆,方切無遽歸之心,輔相共濟時艱,是豈敢言私之日,此何時也,寧庸辭爲?所辭宜不許,故玆令示,想宜知悉。知製敎洪晩燮製進。
兼吏曹判書鄭晩錫書曰,伏以臣庸陋賤品,蒙被國恩,與天無極,苟有一半分報效之道,固當夷險不擇,生死向前,而況玆天官長席,所稱華顯之極選也,聖心特簡,別是曠絶之隆恩也。又況昨今所伏奉睿答令旨,德音春溫,寵渥海涵,俱非螻蟻賤臣所敢承當者,臣雖豚魚之迷木石之頑,寧不感泣銘鏤?蹶祗謝,而猶復奉牌縮伏,冥然頑然,若不知分義之截嚴者,是豈臣樂乎爲哉?顧其中實有所萬不獲已而然也。蓋其人器之千萬不相稱,癃病之千萬不可强,姑不敢一一煩陳,而最是咫尺之微諒,竊有所決不敢冒膺者,臣年齒之衰老,與前無異,職名之華顯,在今有加,而前旣引年而力辭,今乃忘老而冒受,則去就全沒着落,一身便作兩截,前之辭是,則今之所受,不免於貪榮趨利,今之受是,則前之所辭,自歸於飾讓占便,此皆鄙夫之伎倆,而臣子之極罪也,臣何敢爲此,亦何忍爲此也?朱夫子有言,士大夫辭受出處,實關風俗之盛衰,臣之不肖無狀,亦嘗備數於大夫之列矣。今若忘廉冒恥,顚倒昌披,壞了一世之風俗,則臣雖萬殞,而亦何以贖其罪哉?此臣所以寧被鈇鉞之嚴誅,而終不敢爲冒進計,飭令屢下,迷不知變,敢效獄中上書之義,冒入文字,干瀆睿聽。伏乞离明,哀之憐之,亟削臣職,仍治臣罪,以爲爲人臣辜恩慢命者之戒焉,臣無任云云。答曰,覽書具悉。余已示意設言,而卿不悔心知悟者,是豈相孚相信之道乎?一肅而以俟成就,卽是道理,不膺而獨立己見,有傷事面,卿其深量,毋有後悔。
副校理金鍏書曰,伏以臣卽接家信,臣之老母素患痰癖之疾,當此換節之時,一倍添劇,食飮頓減,症情危惡,家僮踵至,促臣歸視,臣自聞此報,方寸煎熬,有難一時按抑,玆不得不忙陳短章,徑出禁門。伏乞离明,俯賜鑑諒,特遞臣職,以便救護,仍治臣罪,以昭法紀焉。覽書具悉。爾其勿辭救護。
上在昌德宮。常參·經筵,以代理停。
金裕憲,以都摠府言啓曰,今日入直內三廳武兼禁軍及軍兵等,中日習射枝,請出標信。傳曰,知道。
徐俊輔達曰,明日·再明日座堂,三明日,來初一日,穆陵忌辰祭齋戒正日相値,常參頉稟之意,敢達。令曰,知道。
金裕憲達曰,執義尹正鎭,獻納趙引避退待,已至多日,尙未處置,事甚未安。行大司憲南履翼,卽爲牌招,以爲處置之地,何如?令曰,依。
徐俊輔達曰,來初一日,輪對日次,而穆陵忌辰祭正日相値,頉稟之意,敢達。令曰,知道。
金裕憲啓曰,御營廳將官來言,今日本廳軍兵,日次私習云矣,敢啓。傳曰,知道。
徐俊輔達曰,左副承旨朴永元,今日不爲仕進,卽爲牌招,何如?令曰,依。
洪敬謨達曰,知經筵金鏴,旣入闕中,不爲肅謝,直爲出去,事甚未安。推考,何如?令曰,依。
徐俊輔達曰,玉堂上下番俱空,已至經宿,事甚未安。應敎李景在,校理洪晩燮,旣有只推之令,竝更牌招,推移入直,何如?令曰,依。
令于徐俊輔曰,專經文臣·專經武臣殿講處所,以魚水堂爲之。
以應敎李景在,校理洪晩燮牌不進罷職令旨,令于徐俊輔曰,只推。
徐俊輔達曰,玉堂上下番俱空,已至經宿,事甚未安。應敎李景在,校理洪晩燮,旣有只推之令,竝卽牌招,以爲推移入直之地,何如?令曰,依。
以右議政李存秀八度呈辭,令于金裕憲曰,不許下答。
金裕憲達曰,行大司憲南履翼牌不進,執義尹正鎭引避退待,掌令二員,持平二員未差,監察茶時之意,敢達。令曰,知道。
徐俊輔,以侍講院言達曰,明日專經文臣殿講時,宮官當爲全數進參,而兼弼善洪永觀,兼司書李根友在外,司書未差,令政院稟令變通差出,待下批牌招,以爲備員之地,何如?令曰,依。
徐俊輔達曰,因侍講院草記,明日專經文臣殿講時,宮官當爲全數進參,而兼弼善洪永觀,兼司書李根友在外,司書未差,令政院稟令變通差出,待下批牌招備員事,依下矣。合有變通之道,何以爲之?敢稟。令曰,竝許遞,與司書未差之代,旣承下敎,前望單子入之。
春坊前望單子入之,兼弼善沈鈁,司書兪章煥,兼司書李景在代點。
令于金裕憲曰,明日出宮門路,以貳極門爲之。
以左副承旨朴永元牌不進罷職令旨,令于金裕憲曰,只推。
徐俊輔,以內醫院都提調意達曰,本院提調,例不得兼帶刑獄之官矣,提調李錫奎所帶判義禁之任,今姑許遞,何如?令曰,依。
又以成均館行大司成意達曰,今此照訖講一所試官朴宗吉,移拜平安道都事,徐箕淳,移拜黃海道都事,其代,令該曹口傳差出,以爲備員捧講之地,何如?令曰,依。
金裕憲,以兵曹言達曰,專經武臣講官加抄達人員及減下人員,別單書入之意,敢達。令曰,知道。
右議政李存秀八度呈辭不許下答。王世子若曰,余豈欲若玆多誥也?忱辭屢宣,卿不可相助爲理耶?懇牘續徹,玆勉股肱之義,更敷心腹之言,上下之間,莫善於孚格情志,輔相之道,亶在乎殫竭心誠。肆昔元聖之翼沖王,以棐迪而克篤,亦越武侯之輔幼主,尙鞠瘁而不辭,念否德猥以沖齡,粵前歲代聽庶務,襲謨訓於列聖,懼深淵氷,受付托於大朝,戒存堂構,國計民憂之孔棘,其奈溢目之時艱,治法政謨之未諳,爰求協心之賢佐。惟卿以喬木世族,輔余爲柱石良臣,傳詩禮於名家,可喜典型之克肖,恥奔競於世路,所貴恬約之自持,律身剛方,有毅然特立之操,硬脊擔夯,勉公耳忘私之風,肆新卜克孚於台垣,果胥慶允叶於輿望,德望愈蔚,譬之則廊廟琮璜,倚毗方隆,恃之若泰山盤石,夫何一朞之未及,遽然八度之呈辭?雖聽納之未恢,不能聞善而勇邁,而匡救之有道,固當積誠而諭衷,繼初筵而益陳嘉謨,固知所望者此,因微痾而若許丐退,豈是相須之心?於戲,蔀屋多惸困之嘆,余所恒恤,朝著有泮渙之象,疇克胥匡,亟回遐心,庸斷乞解之請,深體至意,益勉調鼎之方,所辭宜不許。故玆令示,想宜知悉。知製敎李景在製進。
上在昌德宮。常參·經筵,以代理停。
鄭知容達曰,執義尹正鎭,獻納趙引避退待,已至多日,尙未處置,事甚未安。行大司憲南履翼,卽爲牌招,以爲處置之地,何如?令曰,依。
朴永元啓曰,禁衛營將官來言,今日本營軍兵,日次私習云矣,敢啓。傳曰,知道。
徐俊輔達曰,刑曹判書洪羲俊,參判金道喜,判尹朴周壽,同義禁朴岐壽·李奎鉉,除拜後過三日不爲出肅,竝依定式推考警責,仍卽牌招察任,何如?令曰,依。
又達曰,三品官之無得過三日循例請牌,曾有定式矣。吏曹參議李元默,除拜後過三日不爲出肅,事體所在,誠極未安。從重推考,仍卽牌招察任,何如?令曰,依。
令于朴永元曰,陪衛軍兵毛具。
令于洪敬謨曰,戶·禮判來待。
鄭知容達曰,行大司憲南履翼牌不進,執義尹正鎭引避退待,掌令二員,持平二員未差,監察茶時之意,敢達。令曰,知道。
以右議政李存秀九度呈辭,令于徐俊輔曰,不許下答。
以兼司書李景在牌不進罷職令旨,令于洪敬謨曰,只推。
洪敬謨,以侍講院言達曰,今日專經文臣殿講時,宮官當爲全數進參,而兼弼善沈鈁在外,無以備員,令政院稟令變通差出,待下批,與兼司書李景在,一體牌招,以爲進參之地,何如?令曰,依。在外春坊許遞,旣承下敎,前望單子入之。
兼弼善前望單子入之,洪晩燮代點。
令于朴永元曰,戶·禮判入對。
令于朴永元曰,明日出宮門路,以貳極門爲之。
以吏曹參議李元默牌不進罷職令旨,令于徐俊輔曰,只推。
以應敎李景在牌不進罷職令旨,令于洪敬謨曰,只推。
以校理洪晩燮牌不進罷職令旨,令于洪敬謨曰,只推。
以兼司書李景在牌不進罷職令旨,令于洪敬謨曰,只推。
洪敬謨,以禮曹言達曰,臣鐘永與戶曹判書臣朴宗薰,進詣皇壇奉審,則幣篚蓋具二箇,饌卓巾四件,尊卓巾一件,座面紙一件,鼎羃四箇,籩羃·尊羃各五箇,籩十坐,豆四坐,鑾刀鈴二箇,隅板一坐,俎床二坐,奉室風遮大草芚一浮,懸竹二箇,雉尾箒一柄,雉尾雨傘一柄,紙香大廳地衣十五張,付內七張,雉尾箒一柄,雉尾從享位紫的褥一件,衣地衣四張,付內二張,闕字牌雨備一件,黑軍服一件,敬奉閣風遮大草芚一浮,懸竹二箇,御齋室風遮大草芚一浮,滿花方席一件,竝破改備。鍮東海二坐,鍮甑蓋一箇,大燭臺盞一箇,飮福爵耳一箇,竝破添鐵修補。紅紬衣四件,皁紬衣六件,白紬中單五件,白紬裙四件,白紬帶五箇,白布襪六部,靑革帶四箇,幞頭一部,价幘冠·進賢冠·皮弁冠各三部,烏皮履四部,鍾架子一座,鍾流蘇四巨里,五層絲磬流蘇四巨里,五層雉尾鍾磬結紅索一艮衣,磬懸絲三把,磬匣一件,角搥二柄,琴絃九,瑟絃十,琴匣一件,麾一坐,中端照燭一坐,中端干六箇,戚五箇,舞翟三十六箇,五層雉尾路鼗纓三箇,柳笥二部,竝破改備。紅紬衣四件,皁紬衣三件,白紬中單·白紬裙各四件,烏皮履十部,瑟一坐,頭板竝破修改。壇上甲黃幕一浮內二幅,甲黃帳一浮內二幅,內簷甲黃帳二浮內一幅,甲黃帳二浮內二幅,油遮日六浮內二十張,白布遮日一浮內二幅,前面黃帳一浮內二幅,白木外揮帳二浮內一幅,黃綿絲大束乼二艮衣,黃綿絲中束乼·小束乼各一艮衣,黃綿絲三甲所廣別大束乼各二艮衣,大束乼一艮衣,排設竹十箇,朱漆奉持郞三箇內一箇,體木二箇頭鐵,從享位白布遮日一浮內一幅,白布揮帳一浮內一幅,油遮日二浮內十張,中束乼·小束乼各二艮衣,三甲所一艮衣,排設竹二箇,登軒架白布遮日二浮內一幅,中束乼一艮衣,饌幕白布遮日一浮內一幅,油遮日二浮內十張,白布揮帳一浮內一幅,三甲所一艮衣,排設竹二箇,典祀廳油遮日一浮內十張,白布揮帳一浮內一幅,小束乼·三甲所各一艮衣,排設竹二箇,尊所油遮日二浮內十張,竝破改備事,分付各該司,何如?令曰,依。
朴永元,以禁衛營言達曰,去夜初更量,中禁金繼元,本營巡邏被捉,而係是掖屬,不敢擅便,何以爲之?敢達。令曰,移送秋曹,依律勘處。
又以刑曹言達曰,因禁衛營達辭,去夜初更量,犯夜中禁金繼元,移送秋曹,依律勘處事,令下矣。金繼元,依更數,決笞三十放送之意,敢達。令曰,知道。
吏曹,照訖講一所試官朴宗吉有頉,代金胤根,徐箕淳有頉,代林永洙,二所試官尹正鎭有頉,代洪重燮。
右議政李存秀九度呈辭不許下答。王世子若曰,上下貴相知心,方愧情志之未格,去就務在得體,何遽遜牘之又呈?余固自反而責躬,卿豈無故而釋負?惟卿爰立之擧,在余代聽之初,重望特著於朝班,夙蒙先大王簡拔,一節不變於夷險,蔚有古良臣典型,若涉無津,政思中流之舟楫,得賢共國,奚啻大廈之棟樑。大夫國人之曰賢,益驗枚卜之允協,泰山喬嶽之不動,佇見澤利之普施,豈意一時愆和之端,遽致屢單丐免之請?不欲相位之久據,鼎席凡幾月而同寅,特以疾病而爲言,巽章至九上而未已。大官之進退斯重,實是瞻聆之攸關,朝廷之恩遇方隆,豈或禮際之有缺?余果悅之而不繹,想前奏而自慙,今方愕爾而失圖,冀遐心之必挽。於戲,余方切援而止之,念卿宜回必欲去之心,一德相孚,推家人視臣之意,三陽方泰,卽無妄勿藥之時,亟斷來章,勉副諄諭,所辭宜不許。故玆令示,想宜知悉。知製敎李景在製進。
戊子正月二十八日辰時,王世子詣魚水堂。代臨專經文臣殿講入對時,行都承旨徐俊輔,行左承旨徐耕輔,行右承旨洪敬謨,左副承旨朴永元,右副承旨鄭知容,假注書李敦榮,記事官兪章煥·成遂默,原任提學朴宗薰,原任直提學金鏴,檢校待敎徐憙淳以次陪立。時至,王世子具翼善冠·衮龍袍,乘輿出重華門。藥房提調李錫奎,副提調徐俊輔進前奏曰,朝氣甚寒,睿體,若何?令曰,一樣矣。王世子由貳極門·靑陽門,詣魚水堂,降輿陞座。贊儀唱試官以下再拜,試官及應講諸臣,如儀行禮訖。考官行上護軍金履喬,戶曹判書朴宗薰,兵曹判書金鏴,行副護軍趙容和·洪穉圭,兵曹參知張敎根,戶曹參議朴容壽以次陞堂就座,令開講。履喬曰,例當抽栍捧講,而應講之人卷次不齊,抽栍則置之,恐好,故玆仰達矣。令曰,唯。應講諸臣以次應講。令曰,試官以下食代權退。王世子入便次,少頃出次。令曰,戶·禮判還內後待令。賤臣承令出傳,仍進伏,令試官還入捧講。令曰,監察柳夏永汰去。出令旨應講諸臣以次應講訖,相禮跪白禮畢。王世子降座陞輿,由靑陽門·貳極門還內,諸臣以次退出。
戊子正月二十八日申時,王世子座攸好軒。戶·禮判入對時,左副承旨朴永元,假注書南獻中,記事官兪章煥·成遂默,禮曹判書趙鐘永,戶曹判書朴宗薰以次進伏訖。令曰,儀註今寫幾許乎?鐘永曰,今方繕寫矣。令曰,儀軌何當訖役乎?宗薰曰,割付則幾盡爲之,而圖式姑未刻出,待圖式盡刻,始可開印矣。鐘永曰,儀軌前面,若書以丁亥進爵儀軌,則後日考據難便,以慈慶殿進爵整禮儀軌書之,似好,故敢達矣。令曰,依此爲之。令曰,今番儀註,別無删改處乎?鐘永曰,別無可改處矣。令曰,南殿酌獻禮,擇在何日耶?鐘永曰,二月初九日矣。令曰,酌獻禮之行於二月,曾亦有例否?鐘永曰,如非酌獻年次,則正月直入展謁取稟,酌獻當次之年,則歲初展謁,不爲取稟之意,自臣曹草記,待二月始入酌獻禮取稟,而今番則於歲首草記,特命以二月擇日矣。在前則南殿酌獻禮,多在於三月,而二月之有例與否,未及詳考矣。令曰,南殿酌獻後,繼行文廟酌獻,此是前例耶?鐘永曰,南殿酌獻則有年次,故自臣曹草記取稟。文廟酌獻則每因特敎行之矣。宗薰曰,文廟酌獻,每在於南殿酌獻之年,故或誤認以文廟酌獻亦有年次,而其實則元無禮節之相關,而只是南殿酌獻後,多有行文廟酌獻之時耳。令曰,文廟酌獻後,或有不設科之例乎?宗薰曰,酌獻禮後不爲試士,雖未知曾有已例與否,而旣行盛禮,仍設科試,使參班儒生,得以觀光,故謁聖試,曾有城外儒生不得赴擧之語,而近例則雖不行會外道,亦或前期發令,故遠道儒生,亦得來會矣。令曰,儀註書入,可趁初二日習儀乎?鐘永曰,書役浩多,恐未及盡寫矣。令曰,然則可以趁三度習儀乎?鐘永曰,趁此日則可以盡寫矣。令曰,儀註成出後,各殿宮皆爲書入乎?鐘永曰,大殿書入件眞書儀註一本,中宮殿書入件諺書儀註一本,世子宮書入件眞書儀註一本,世子嬪宮書入件諺書儀註一本,眞諺笏記合四件,明溫公主笏記一件,中使女官笏記各一件,儀註與笏記合爲十一件矣。令曰,諺書儀註則不必書入,而如或已爲繕寫則奉入亦好,此則出去後,觀其始役與否,以爲進退,而因政院微稟也。令曰,戶·禮判先退。鐘永等退出。令曰,各殿宮所入儀註·笏記都封,竝入于小朝,則自小朝當爲分進,此意,承旨傳於禮判也。令曰,假注書,誰也?永元曰,今慈山府使南履懋之侄,履愚之子也。令曰,履翼爲幾寸?賤臣曰,五寸叔也。令曰,南興中爲幾寸?賤臣曰,十二寸也。令退,承史以次退出。
上在昌德宮,常參·經筵,以代理停。
代臨武臣專經殿講罷,還內後,內閣·政院·藥房·春坊口傳問安。答曰,知道。
鄭知容達曰,執義尹正鎭,獻納趙引避退待,已至多日,尙未處置,事甚未安。行大司憲南履翼,卽爲牌招,以爲處置之地,何如?令曰,依。
令于朴永元曰,陪衛軍兵雨具。
令于朴永元曰,陪衛軍兵毛具。
洪敬謨達曰,照訖講一二所榜目,去夜來呈,而兩所榜目中,俱有違格,故不得不還給,今纔改修整以入矣。奏御文字,何等愼重,而有此違格,以致經宿入徹,事未前有,誠極駭然。當該一二所試官,所當重勘,而本院請推之外,無他可施之罰,何以爲之?敢稟。令曰,拿處。
令于朴永元曰,專經武臣殿講居首人,依例捧令旨。
以右議政李存秀十度呈辭,令于徐俊輔曰,不許下答。
鄭知容達曰,行大司憲南履翼牌不進,執義尹正鎭引避退待,掌令二員,持平二員未差,監察茶時之意,敢達。令曰,知道。
洪敬謨,以弘文館言達曰,下番闕直,事甚未安。應敎李景在,副應敎徐萬淳,副校理金鍏,竝卽牌招,以爲推移,姑降入直之地,何如?令曰,依。
又以成均館行大司成意達曰,昨日照訖講時,幼學兪冕煥,與其子致敎,俱爲應講於一二所,父子之不得同所赴擧,法典所載矣。該儒之違式應講,士習可駭,其在重科規之道,不可仍置,竝爲停擧之意,敢達。令曰,知道。
朴永元,以御營廳言達曰,本廳千摠尹永培,身病甚重,勢難察任,改差,何如?令曰,依。
吏曹申目,前郡守成進默名字,與聖廟作變罪人進默同名,以道默改名事告狀,依例令藝文館給帖,何如?判付達依準。
兼司書李景在書曰,伏以臣與兼輔德臣金敎喜,有三寸姑母夫應避之嫌,揆以格例,在下當遞,玆敢短章仰籲。伏乞离明,俯賜鑑諒,亟遞臣新除兼司書之職,俾存公格焉,臣無任云云。答曰,覽書具悉。所請依施。
右議政李存秀十度呈辭不許下答。王世子若曰,天地交而曰泰,縱愧誠禮之或欠,君臣貴於相孚,胡爲控辭之愈切?卿無遽歸於今日,余則深望於老成,念卿廊廟之才,卽我邦國之彦,立朝垂四十載,文學政事之備兼,無他斷一介臣,孝敬忠貞之克篤,歷內外而恩遇已盛,深知國耳公耳之忠,置左右而倚毗冞勤,政期臣哉隣哉之治,矧今小子代理之際,豈宜大臣引疾之時?文太師二十年秉匀,尙不敢告休之計,裴平章三五日入閤,庸克副勉留之言,進亦憂而退亦憂,何必江湖投閒之擧,年彌邵而德彌邵,能無葵藿傾陽之誠,心腹之諭屢宣辭已竭矣,股肱之托倘念義可去耶?苟遐心之莫回,奈國事之卒棘。於戲,疾病聖人之不免,何妨臥閤而論,輔相有國之所依,莫懷釋負之意,大官無潔身之義,休云宜去之有三,古人盡鞠躬之忱,須念可愛者非一,何用多誥?亟斷來章,所辭宜不許。故玆令示,想宜知悉。知製敎洪晩燮製進。
戊子正月二十九日辰時,王世子座魚水堂,代臨專經武臣殿講入對時,行都承旨徐俊輔,行左承旨徐耕輔,行右承旨洪敬謨,左副承旨朴永元,右副承旨鄭知容,假注書南獻中,記事官金鼎集·成遂默,原任提學朴宗薰,檢校待敎徐憙淳以次陪立。時至,王世子具翼善冠·衮龍袍,乘輿出重華門,仍由貳極門·靑陽門,詣魚水堂。相禮跪告降輿,王世子降輿陞座,令試官以下行禮。引儀唱試官及應講諸臣以下再拜,考官兵曹判書金鏴,行大護軍李止淵,行護軍李石求,參考官行副護軍尹聲大,禮曹參議鄭禮容,行副護軍李謙會·李存敬行禮訖,以次陞堂就位。令曰,參考官奏職姓名。聲大等以次奏職姓名。令書令敎曰,專經文臣殿講居首人,依例捧令旨。出令旨令開講,應講諸臣以次應講訖。相禮跪告禮畢,仍贊請乘輿,王世子降座乘輿,出靑陽門,至光德門外。令書令敎曰,向日申飭之後,跟隨下人之如前雜亂者,事甚駭然。不飾之當該禁喧郞廳,令該府拿問處之,濫率人員,捧現告。出令旨仍由貳極門,入重華門還內。諸臣以次退出。
上在昌德宮。常參·經筵,以代理停。
藥房提調李錫奎,副提調徐俊輔啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候,爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
鄭知容達曰,執義尹正鎭,獻納趙引避退待,已至多日,尙未處置,事甚未安。行大司憲南履翼,卽爲牌招,以爲處置之地,何如?令曰,依。
朴永元達曰,備邊司郞廳來言,今日賓對日次,而國忌齋戒相値,不得來會云矣,敢達。令曰,知道。
徐俊輔達曰,同副承旨金裕憲,今日不爲仕進,卽爲牌招,何如?令曰,依。
令于洪敬謨曰,禮房承旨,馳詣宗廟·景慕宮,奉審摘奸以來。
洪敬謨達曰,副摠管金元根,旣入闕中,不爲肅謝,直爲出去,事甚未安。推考,何如?令曰,依。
令于朴永元曰,旣稟大朝,摠戎使李石求省墓時,密符使之仍佩往來。
令于朴永元曰,副摠管金元根許遞,旣承下敎,前望單子入之。
摠管前望單子入之,副摠管申在植代點。
鄭知容達曰,行大司憲南履翼牌不進,執義尹正鎭引避退待,掌令二員,持平二員未差,監察茶時之意,敢達。令曰,知道。
以右議政李存秀十一度呈辭,令于洪敬謨曰,不許下答。
令于洪敬謨曰,發遣吏郞,諸執事淸齋與否,摘奸以來。
洪敬謨達曰,省記捧入,自有時刻,而今日吏曹省記,趁不來呈,始到於呼申已久之後,以致擧行之遲滯,事未前有,萬萬駭然,當該吏曹郞廳,所當重勘,而本院請推之外,無他可施之罰,何以爲之?敢稟。令曰,令該府拿問嚴勘。
令于朴永元曰,留院公事入之。
以應敎李景在,副校理金鍏牌不進罷職令旨,令于洪敬謨曰,只推。
以副應敎徐萬淳牌不進罷職令旨,令于洪敬謨曰,只推。
洪敬謨達曰,校理洪晩燮,副校理金鍏差祭,修撰趙萬協在外,校理一員,副校理一員,修撰一員,副修撰二員未差,玉堂上下番俱空,事甚未安。應敎李景在,副應敎徐萬淳,旣有只推之令,竝更牌招,以爲推移入直,何如?令曰,依。
洪敬謨,以成均館行大司成意達曰,今此照訖講二所試官副司果李憲兢,有實病不得進參,令政院稟令變通,以爲備員捧講之地,何如?令曰,依。
洪敬謨達曰,因成均館草記,照訖講二所試官李憲兢,有實病不得進參,令政院稟令變通事,依下矣。合有變通之道,何以爲之?敢稟。令曰,改差。
以同副承旨金裕憲牌不進罷職令旨,令于洪敬謨曰,只推。
以應敎李景在,副應敎徐萬淳牌不進罷職令旨,令于洪敬謨曰,只推。
以徐相奎等囚單子,令于鄭知容曰,特爲分揀放送。
洪敬謨,以議政府領·左相意達曰,本府每於歲首,例爲觀察使·節度使薦,而右議政臣李存秀呈辭,臣等俱有故,不得限內議薦之意,敢達。令曰,知道。
朴永元,以都摠府言達曰,今日內三廳武兼禁軍及軍兵等,當爲中日習射技,而國忌齋戒相値,不得設行之意,敢達。令曰,知道。
又以兵曹言達曰,今正月各廳堂下武臣朔試射,臣曹連因有故,不得爲之之意,敢達。令曰,知道。
又以兵曹言達曰,景福宮衛將李基遠,病難供職,呈狀乞遞,武臣兼宣傳官金志和除授在外,過限未上來,竝改差,何如?令曰,依。
右議政李存秀十一度呈辭不許下答。王世子若曰,國家須輔相之重,其托也重,君子愼去就之際,不宜自輕,於古人有鞠躬盡瘁之義,而今日非言私告退之時,況以卿喬木世臣,幸作余柱石良佐,淸操雅望,菀然爲標準百僚,博識宏猷,綽乎有綜理庶務,故大朝倚毗斯篤,其任則麴蘖鹽梅,伊小子仰成冞勤,厥責乃腹心手足,豈意汲內史告病之牘,終有疏太傅謝退之心?美痾當復陽和,是不過无妄之祟,枚卜纔經半載,初豈有可去之端?如論一身之退休,雖綽綽有餘裕者,試看庶務之叢脞,何浼浼若是恝耶?屢度之渙音已宣,不禁常見之念,前席之晉接久曠,尤切遐棄之歎,苟念國事之多艱,何忍明時之便訣,余惟切圖任舊之眷,卿宜斷辭以疾之章。於戲,矢不復言,前後之敦迫已至,庶或默諒,上下之情志要孚,亟回遐心,勉副至意,所辭宜不許。故玆令示,想宜知悉。知製敎洪晩燮製進。
上在昌德宮。常參·經筵,以代理停。
未時申時,日有兩珥。
洪敬謨達曰,明日常參,取稟。令曰,停。
鄭知容達曰,執義尹正鎭,獻納趙引避退待,已至多日,尙未處置,事甚未安。行大司憲南履翼,卽爲牌招,以爲處置之地,何如?令曰,依。
鄭知容啓曰,來初五日朝參日次矣,敢稟。傳曰,停。
洪敬謨達曰,吏文製述,何日爲之乎?敢稟。令曰,初七日爲之。
又達曰,文臣製述,何日爲之乎?敢稟。令曰,初十日爲之。
令于洪敬謨曰,禮房承旨,馳詣永禧殿·景慕宮,奉審摘奸以來。
令于洪敬謨曰,皇壇祭享時,受誓戒與肄儀處所,竝以春塘臺爲之,齋宿處所,以摛文院爲之。
洪敬謨達曰,玉堂上下番俱空,已至經宿,事甚未安。應敎李景在,副應敎徐萬淳,旣有只推之令,與校理洪晩變,副校理金鍏,一體牌招,以爲推移入直之地,何如?令曰,依。
以右議政李存秀十二度呈辭,令于徐俊輔曰,不許下答。
洪敬謨,以禮曹言啓曰,每年各陵展謁,春則二三月,秋則八九月取稟事,曾有定式矣。今春展謁,定於何陵,而以何間擇吉乎?敢稟。傳曰,以今月晦間,健陵親祭爲之擇入。
傳于洪敬謨曰,今番健陵幸行時,仍詣顯隆園展謁親祭,華寧殿展拜親行酌獻禮矣。該房知悉。
傳于洪敬謨曰,今番幸行時,京擧動例爲之,凡係民事,務從省約,出還宮時,植炬除之。屬於役民事,皆以儲置米會減,虎網子,依前勿爲擧行。
傳于洪敬謨曰,今番幸行時,諸道監司,勿爲出待境上,行部亦勿拘爲之事,自廟堂卽爲行會事,分付。
臺諫前望單子入之,司諫李游夏,掌令權徽代點。
鄭知容達曰,行大司憲南履翼牌不進,執義尹正鎭引避退待,掌令權徽未肅拜,一員未差。持平二員未差,監察茶時之意,敢達。令曰,知道。
鄭知容啓曰,吏曹郞廳來言,臺諫有闕,政事,取稟。傳曰,前望單子,入于小朝。
洪敬謨達曰,卽者景慕宮官員來言,明日奉審,提調一員當爲進參,而都提調南公轍,提調李錫奎,俱有身病,不得進參云。提調李錫奎,卽爲牌招進參,何如?令曰,提調許遞,旣承下敎,前望單子入之。
景慕宮提調前望單子入之,金履喬代點。
令于金裕憲曰,留院公事入之。
令于洪敬謨曰,都事有闕之代,旣承下敎,令該曹口傳差出。
吏曹口傳政事,以李是遠爲慶尙都事,白東奎爲咸鏡都事。
吏曹,照訖講一所試官李憲兢有頉代,韓鎭㦿。
以應敎李景在,副應敎徐萬淳,校理洪晩燮,副校理金鍏牌不進罷職令旨,令于洪敬謨曰,只推。
假注書李敦榮書達,臣於本月初一日辰時量,以外南山植木摘奸事,敬奉令敎,出崇禮門,至南關王廟主山及案山植木處,看審是白乎則,松橡鬱密是白遣,自靑鶴亭,至舊失火處,面面周審是乎則,老木穉株,叢帀茂盛是白遣,自典牲署後面,至冷井洞,則大木參差,擁蓋一山是白遣,仍詣南壇看審是白乎則,壇砌門墻,竝無圮傷處,而主山及案山,樹木甚盛是白遣,自文峴,至梨泰院後麓水閣峴是白乎則,土性瘠确,略有穉松是白遣,前至馬石橋是白乎則,松橡蒙翳而間有風仆之木是白遣,仍詣漢江壇,看審是白乎則,亦爲無頉是白遣,自雁峰伏兵峴,至斗湖司寒壇看審,則亦爲無頉是白遣,自無學峰,所經外山諸處,一一看審是白乎則,別無斫痕之意,敢達。令曰,知道。
洪敬謨,以奎章閣言達曰,景慕宮望廟樓,今朔奉審無頉之意,敢達。令曰,知道。
洪敬謨,以禮曹言啓曰,以陵幸取稟草記,傳曰,以今月晦間,健陵親祭爲之擇入事,命下矣。幸行吉日,令日官崔聲遠推擇,則今二月晦間,連値拘忌,無可合吉日云,何以爲之乎?敢稟。傳曰,以念後更爲擇入。
又以禮曹言啓曰,以健陵幸行,今二月晦間,連値拘忌,無可合吉日事草記,傳曰,以念後更爲擇入事,命下矣。令日官崔聲遠,更爲推擇,則今二月二十一日,二十二日俱吉云,以何日定行乎?敢稟。傳曰,以二十二日爲之。
又以禮曹言啓曰,今此健陵幸行出宮時,王世子闕門外祗送,還宮時城門外祗迎及隨駕等節,何以爲之乎?敢稟。傳曰,隨駕磨鍊。
洪敬謨,以禮曹言達曰,來三月初七日行皇壇祭享時,肄儀處所,以春塘臺爲之事令下,而謹考謄錄,則昨年十二月十二日行社稷臘享大祭肄儀王世子臨見時,王世子具翼善冠·衮龍袍,座春塘臺東階上褥位,西向臨視矣。今番亦依此磨鍊擧行乎?敢稟。令曰,依例磨鍊。
又以承文院都提調意達曰,院吏文學官徐有始有闕代,幼學南範壽差下,吏文學官沈彝鎭呈遞代,幼學成永淳差下,竝使之付軍職,冠帶常仕,何如?令曰,依。
又以成均館行大司成意達曰,文廟守僕,依宗社守僕例,試才抄擇別單達下事,曾有定式矣。守僕鄭大一瓜朔,代以生徒守僕試才抄擇,備三望受點次,別單書入之意,敢達。令曰,知道。
鄭知容,以禁衛營言達曰,去夜初更量,幼學鄭彦錫,被捉於本營巡邏,而係是士子,依例移送秋曹之意,敢達。令曰,知道。
又以刑曹言達曰,因禁衛營達辭,去夜初更量,犯夜幼學鄭彦錫,移送秋曹事令下矣。鄭彦錫依更數決笞三十度,放送之意,敢達。令曰,知道。
又以刑曹言達曰,謹依下令,稱以無氷還納標紙之氷庫首貢人張文赫,各別嚴杖一百,放送之意,敢達。令曰,知道。
右議政李存秀十二度呈辭不許下答。王世子若曰,渙綸日降,余不啻屢百言,巽牘朝呈,卿胡至十二度?過讓迄可休矣,誠禮或未盡歟?念小子代聽萬幾,而同德曰有一二,眷疆域民物之衆,遺大投艱,賴輔弼疑丞之賢,同休共戚。治不傒志,余方旰食而宵衣,簡惟在心,卿乃旱霖而川揖,豈意枚卜之未久,乃見辭單之遽尋?卿病雖苦於一時,視余憂而孰切,卿懇雖上於連日,視余諭而孰勤?若其登筵而訏謨,自可復常之少待,至於臥閤而論道,初非頤攝之有妨。於戲,乞身於强健之時,旣無可去之義,鞠躬於夷險之際,盍念相須之深?亟回遐心,無替休令。所辭宜不許,故玆令示,想宜知悉。知製敎徐萬淳製進。
上在昌德宮。常參·經筵,以代理停。
金裕憲達曰,明日常參,取稟。令曰,停。
鄭知容達曰,合辭方張之時,兩司無詣臺之員,事甚未安。除引避退待外,未肅拜·呈告人員,竝卽牌招,何如?令曰,依。
朴永元啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
徐耕輔達曰,行右承旨洪敬謨,今日不爲仕進,卽爲牌招,何如?令曰,依。
備忘記,礪山府使安性淵,西北僉使石成晉下直,各長弓一張,長箭一部,片箭一部,筒兒一箇賜給。
鄭知容達曰,執義尹正鎭,獻納趙引避退待,已至多日,尙未處置,事甚未安。未肅拜外,行大司憲南履翼,卽爲牌招,以爲處置之地,何如?令曰,依。
金裕憲達曰,玉堂上下番俱空,事甚未安。應敎李景在,副應敎徐萬淳,校理洪晩燮,副校理金鍏,旣有只推之令,竝更牌招,推移入直,何如?令曰,竝許遞。旣承下敎,前望單子入之。
又達曰,今此京外守令·邊將薦擧單子三百四十九張,依例捧入,而其中應薦不薦人,令該曹察推,何如?令曰,依。
傳于朴永元曰,軍士房承旨入侍。
以右議政李存秀十三度呈辭,令于金裕憲曰,不許下答。
鄭知容達曰,行大司憲南履翼,掌令權徽牌不進,執義尹正鎭引避退待,掌令一員,持平二員未差,監察茶時之意,敢達。令曰,知道。
以司諫李游夏,掌令權徽,牌不進罷職令旨,令于鄭知容曰,只推。
兵曹,健陵顯隆園幸行時軍令,二十二日出宮,龍驤鳳翥亭少駐,始興縣行宮晝停,自闕門二十三里。華城行宮宿所,自始興縣行宮晝停所四十里。二十三日健陵展謁,自華城宿所二十里,以上八十三里。親祭顯隆園展謁親祭,還詣華城華寧殿展拜,親行酌獻禮,行宮宿所。二十四日始興行宮晝停,當日還宮。
金裕憲,以奎章閣言達曰,景慕宮望廟樓,今春大奉審,臣嘉愚,與本宮提調金履喬,進詣展奉,奉審無頉之意,敢達。令曰,知道。
又以侍講院言達曰,兼弼善洪晩燮,時無職名,令該曹口傳付軍職,何如?令曰,依。
又以司饔院都提調·提調意達曰,每當幸行經宿時,各邑地方官進排御供物膳,日下雉鮮及各司供上,一體進排于經宿所,乃是事例,而近來連有除之之命,雖出於除民弊之聖意,曾以草記稟旨後行會于畿營之意,有所稟定矣。今此健陵幸行時,各邑進排,依例知委監膳提調·郞廳,先期進詣,何如?令曰,旣承下敎,依近例除之。
又以成均館行大司成意達曰,今此照訖講一所試官弼善權馥,相禮宋祥來,俱有實故,不得進參,令政院稟令變通,以爲備員捧講之地,何如?令曰,依。
又以禮曹言達曰,經宿動駕時告廟,前二日爲之事,禮文所載矣。今此幸行時告廟,當爲磨鍊,而寒食節享,在今二十一日。在前如此之時,已有兼行之例,宗廟·景慕宮告由祭,寒食祭兼行,祝文中措辭添入,而依例遣大臣設行,何如?令曰,依。
金裕憲,以禮曹言啓曰,今二月二十二日健陵·顯隆園親祭時,王世子亞獻之節,依例磨鍊乎?敢稟。傳曰,依例磨鍊。
朴永元,以都摠府言達曰,副摠管朴基宏,以戶曹參判,景慕宮奉審事,晝仕出去之意,敢達。令曰,知道。
朴永元,以兵曹言啓曰,今此健陵幸行時,何營軍兵隨駕,何營軍兵留都,禁軍及馬步軍,以幾番·幾哨磨鍊乎?敢稟。傳曰,訓將率步軍八哨,馬軍三哨爲先廂,御將率訓局步軍四哨,該營鄕軍三哨,騎士二番爲後廂,禁將率該營標下軍及三營餘軍留都,禁軍三番隨駕,餘軍留營,依例爲之。
又以兵曹言啓曰,在前幸行時,挾輦軍四百名或三百名,餘軍二百名或一百名磨鍊,而丙戌年健陵幸行時,挾輦軍三百名,餘軍二百名磨鍊矣。今番則何以爲之乎?敢稟。傳曰,以三百名爲之,一百名餘軍爲之。
又以兵曹言啓曰,在前經宿幸行時侍衛,例爲稟旨磨鍊,而丙戌年健陵幸行時,依辛巳年例,兵曹·都摠府,堂上·郞廳各二員,五衛將二員,武兼八員隨駕矣。今番則何以爲之乎?敢稟。傳曰,依此爲之。
又以兵曹言啓曰,今此健陵幸行王世子隨駕時陪衛,兵曹·都摠府,堂上·郞廳各一員,五衛將二員,武兼四員,依例磨鍊,而翊衛司則丙戌年健陵幸行隨駕時,因下敎全數磨鍊矣。今亦依此擧行乎?敢稟。傳曰,依丙戌年例爲之。
又以兵曹言啓曰,在前幸行時,摠戎使率訓局餘軍,弘化門外留陣矣。今亦依此擧行,何如?傳曰,允。
又以兵曹言啓曰,在前健陵幸行時,龍驤鳳翥亭少駐,始興縣晝停所留駐時,先廂步軍一哨作門矣。今亦依此擧行,何如?傳曰,允。
又以兵曹言啓曰,今此幸行時,舟師大將,當爲差出,而訓鍊大將·御營大將隨駕,只有禁衛大將一人,無以擬望。若値如此之時,則有摠戎使竝擬之例,今亦依此擬望,何如?傳曰,允。
又以兵曹言啓曰,在前健陵幸行時,舟師軍物,以大小間稟旨排立,而近年連以小軍物擧行矣。今番則何軍物排立乎?敢稟。傳曰,以小軍物爲之。
又以兵曹言啓曰,在前經宿幸行時,城外屏門把守,動駕行過後,入來留都營,回鑾時出去把守矣。今亦依此擧行,何如?傳曰,允。
又以兵曹言啓曰,在前幸行時,畿邑所管斥堠·伏兵·傳語軍,各隨地方擧行矣。今亦依此擧行,何如?傳曰,允。
又以兵曹言啓曰,在前健陵幸行時,水原留守,率步軍五哨及別驍士二番,別軍官八十人,出待于遲遲臺,爲先廂,步軍則行宮墻外環衛,而仍用於陵所扈衛,還宮時至遲遲臺,竝爲解送矣。今亦依此擧行,何如?傳曰,允。
又以兵曹言啓曰,在前健陵幸行時,華城·始興設布帳,以墻垣之堅固,不爲磨鍊矣。今亦依此擧行,何如?傳曰,允。
朴永元,以兵曹言達曰,幸行回鑾後,隨駕軍兵犒饋,近年連以乾物分給矣。今亦依此擧行,何如?令曰,依。
朴永元,以司僕寺一二提調意啓曰,今此健陵·顯隆園幸行時及王世子隨駕時,各差備入把馬數,磨鍊別單書入,而其中驛馬,竝令兵曹,依例知委各驛,使之直爲入把,何如?傳曰,允。
又以司僕寺一二提調意啓曰,今此健陵·顯隆園幸行時及王世子隨駕時,補把驛馬,勿論遠近道,限五十匹分排,知委各驛,以爲入用之地,何如?傳曰,允。
朴永元,以舟橋司言達曰,舟橋排設,令日官崔聲遠推擇,則今月初六日午時爲吉云,以此日時始役之意,敢達。令曰,知道。
又以備邊司言達曰,卽見公忠前監司徐俊輔所報,則以爲,淸風·堤川,俱以船路之不便,稅大同運輸之弊,實爲民邑難支之端。淸風府田稅,堤川縣田稅大同,依丹陽·永春例,永許代錢上納爲辭矣。丹陽·永春之許其純錢上納者,卽出於萬不獲已之政,則此不可援以爲例,遽然仰請。且惟正之供,事面自別,亦不可有請輒許,而船運旣極難便,民情亦所當念。堤川縣大同,特許代錢上納,至於田稅,則不但有所重,顧今度支事勢,有難一體許施。兩邑代錢之請,竝置之,何如?令曰,依。
義禁府申目粘連,吏曹正郞李賢默原情云云。徽旨內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付達依準。又申目,照訖講一所試官洪羲弼,二所試官李發源等原情云云。徽旨內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付達依準。又申目,禁喧郞廳洪百儀原情云云。徽旨內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付達依準。又照目,奉常寺參奉丁庠敎,承文院校檢愼尙欽,權知承文院副正字李源益·趙然春,副司果李在鶴等矣,今正月二十八日專經文臣殿講時居不,竝依定式推考,罪各笞四十收贖,付過還職,私罪。奉令依準,竝只功減一等爲良如敎。
右議政李存秀十三度呈辭不許下答。王世子若曰,辭已渴矣,凡渙綸之幾宣,誠未孚耶?何巽牘之又至?余不多誥,公無遽歸。念小子代聽將朞,賴大僚贊襄維日,民憂國計之茫無涯畔,是誠何時?古家世臣之厥有典型,相須爲理。宿德之仰之如斗,實合坐閤而論治,中書之簡惟在心,不待卜甌而協夢。方冀鞠躬而盡瘁,奚爲奉身而丐閒?榮衛雖愆,固知昔疾之今愈,休戚是共,宜體旰食而宵衣。於戲,初無可去者三,須諒余言不再。中外之想望方切,豈意邁邁至斯?上下之誠信貴孚,盍念諄諄然告?庸副至意,亟斷來章。所辭宜不許,故玆令示,想宜知悉。知製敎閔英世製進。
戊子二月初二日午時,上御熙政堂。兵曹判書持軍令入侍時,左副承旨朴永元,假注書李敦榮,記事官金輦·成遂默,兵曹判書金鏴以次進伏訖。鏴跪請軍令,永元讀奏軍令。上命踏啓字,下永元,還授鏴。鏴進前奏曰,南行宣傳官李寅熙,强引不當引之事,終不出仕於自臣曹連飭之後。年少新進武弁之稱以撕捱,仍不供職者,有關紀律,亦係後弊。爲先汰去,何如?上曰,依爲之。出擧條上命兵判先退,鏴退出,又命退,承史以次退出。
上在昌德宮。常參·經筵,以代理停。
朴永元,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
鄭知容達曰,合辭方張之時,兩司無詣臺之員,而執義尹正鎭,獻納趙引避退待,亦至多日,尙未處置,事甚未安。未肅拜·呈告人員,竝卽牌招,何如?令曰,依。
金裕憲達曰,明日毓祥宮春享祭齋戒相値,常參頉稟之意,敢達。令曰,知道。
朴永元啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
徐耕輔達曰,行右承旨洪敬謨,右副承旨鄭知容,今日不爲仕進,竝卽牌招,何如?令曰,依。
金裕憲達曰,今初九日永禧殿酌獻禮,祭文當爲製進,大提學金履喬,待明朝牌招,使之製進,何如?令曰,依。
朴永元達曰,事變假注書金奎燮,身病猝重,勢難察任,今姑改差,何如?令曰,依。
金奎燮改差,代以朴敏樹爲事變假注書。
令于金裕憲曰,傳香處所,以明政殿爲之,門路以保定門爲之。
徐耕輔達曰,明日傳香,禮房承旨當爲齋宿,行右承旨洪敬謨,更爲牌招,何如?令曰,依。
以右議政李存秀十四度呈辭,令于金裕憲曰,不許下答。
金裕憲達曰,因成均館草記,照訖講一所試官權馥·宋祥來,俱有實故,不得進參,令政院稟令變通事依下矣。合有變通之道,何以爲之?敢稟。令曰,改差。
吏曹,照訖講一所試官權馥有頉代,副司果鄭煥義,宋祥來有頉代,副司果柳幼獜。
朴永元達曰,行大司憲南履翼,掌令權徽牌不進,執義尹正鎭引避退待,掌令一員,持平二員未差,監察茶時之意,敢達。令曰,知道。
以右副承旨鄭知容,牌不進罷職令旨,令于金裕憲曰,只推。
以掌令權徽,司諫李游夏牌不進罷職令旨,令于朴永元曰,只推。
令于金裕憲曰,發遣吏郞,諸執事淸齋與否,摘奸以來。
金裕憲,以侍講院言達曰,明日景祐宮春享祭香祝代傳時,宮官當爲全數進參,而兼司書未差,無以備員,令政院稟令變通差出,以爲進參之地,何如?令曰,旣承下敎,前望單子入之。
春坊前望單子入之,兼司書姜浚欽代點。
朴永元,以兵曹言達曰,明日景祐宮春享祭王世子親傳香時,本曹堂上陪衛二員,當爲備員,而參判趙晉和社稷大祭肄儀進去,參議朴熙顯有身病,無進參之員。參判·參議,令政院稟令變通,仍令該曹,以在京無故人口傳差出,待下批,牌招,以爲備員之地,何如?令曰,竝許遞,旣承下敎,前望單子入之。
兵曹堂上前望單子入之,參議李羲肇代點,參判申鴻周添書代點。
兵曹,以李石求爲舟師大將。
朴永元,以兵曹言啓曰,今此幸行出還宮時,摠戎使李石求,以舟師大將,前期出去,而入來間留陣軍兵,率領無人矣。在前如此之時,有中軍代領之例,今番則何以爲之乎?敢稟。傳曰,中軍代領。
金裕憲,以吏曹言達曰,今此文宣王釋奠祭亞獻官,當以大司成塡差,而從二品大司成,則草記塡入事,曾有定式矣。時任大司成金炳朝,乃是嘉善,依例塡差以入之意,敢達。令曰,知道。
又以吏曹言達曰,今此文宣王釋奠祭祭官中時無職名人,令該曹口傳付軍職,何如?令曰,依。
兵曹口傳政事,護軍趙晉和,副司果吉顯範,竝單付。
兵曹口傳政事,副司果單洪晩燮。
朴永元,以兵曹言達曰,今此幸行時,侍衛之職,不可不備,宣傳官有闕之代,依例口傳差出,何如?令曰,依。
兵曹口傳政事,以尹喜柱爲宣傳官。
金裕憲,以吏曹言達曰,新除授社稷署令尹克培呈狀內,矣身素患痰癖之症,當此換節之時,一倍添劇,時日之內,萬無起動供職之望云。身病旣如是沈重,則有難强令察任,改差,何如?令曰,依。
朴永元,以兵曹言達曰,內禁衛將柳文儉,羽林衛將徐良輔,俱以病難供職,呈狀乞遞,竝改差,何如?令曰,依。
右議政李存秀十四度呈辭不許下答。王世子若曰,鼎席未周一朞,胡遐心之太遽?巽牘已越十度,愧淺誠之莫孚。非欲徒循故規,須聽若玆多諭。受知於兩聖朝繼述之際,實有取焉,枚卜於余小子聽理之初,夫豈偶爾?嗚呼此何等時也,未可相助爲理耶?文恬武嬉,毛髮無不受病,民窮財竭,嘑噏若將阽危。雖君臣同心而協謀,猶懼不濟,儻輔相袖手而視瘠,誰與爲治?矧巖廊委畀之方隆,不啻如旱用作霖,金用作礪,在故家忠貞之世篤,尤當思公耳忘私,國耳忘家,不料一埤之餘,遽見屢瀆之懇。縱値榮衛之或損,此不過暫祟於積勞,第今艱虞之方屯,其何可輕釋於重負,白太傅之乞身康健,卿雖占閑,裴中立之獨佩安危,余豈欲捨?於戲,雖有必可辭之義,猶難勉從,況無深自引之端,寧容遽許?庸副至意,亟斷來章。所辭宜不許,故玆令示,想宜知悉。知製敎金周默製進。
兼吏曹判書鄭晩錫書曰,伏以臣荐犯方命之誅,重陷辜恩之罪,律之邦憲,嶺海猶輕,而乃蒙睿慈,曲加寬假。前後所下令旨,委曲鄭重,諄複懇摯,句句異渥,字字寵光,而其中若曰,成就終始,自有造化,又若曰,一肅而以俟成就,益可仰無物不遂所願必從之至仁大德。臣誠感淚被面,銘骨鏤肝,奉之如金石,信之如四時,竊自喜鞶帶之褫,必不終朝,而鍾漏之譏,亦可因此而獲免,是以不遑他恤,祗謝恩命,義分雖伸,而放倒則極矣。反顧初心,如負大何,跼高蹐厚,靡所容措。惟一念顆祝者,只在於遄蒙明旨,獲遂至願,而今已歷日踰月,重任虛縻,名器久玷,臣之抑塞悶隘,不啻百倍於前矣。噫,臣旣鐵限難越,株守莫改,力抗嚴召,冒陳微懇,以不敢冒出之義,丁寧質言於离明之下,而今乃諉以暫膺,恬若固有,昨日行一政,今日行一政,明日又明日,伈伈然行政,淟涊盤礴,而不思所以自處,則前日之所力辭者,無非假飾,都是虛套,而將自歸於內而欺心外而欺人,以至欺世欺天之科矣。然則人臣罪惡,孰有大於此者乎?雖使臣省心曲恕,猶且辨之甚難,若他人執迹泛論,將以何辭自解也?由是焉撫躬自悼,無面可施,慙懼竝切,氷炭交爭,日夜煎迫,不能暫安。將此垂死之喘,加以熏心之厲,銷鑠澌滅,其何能久?此殆臣命卒之時,以我邸下體下之仁,宜不忍其至於此極也。臣姑當靜默以處,恭竢處分,不合支蔓爲說,更煩聰聽,而第一日仍冒,更添臣一日之罪,二日未解,更添臣二日之罪,臣安得徒懷嚴畏,不思哀籲乎?且臣狗馬賤疾,觸冒風寒,重添毒感,肢節刺痛,胸膈煩悶,虛熱潮升,冷汗泉流,痰咳劇而氣息凜綴,風眩作而精神昏霿,委貼床笫,不省四到,以致曹務之一切瘝曠,冢宰爲任,其果如是而已乎?此非但臣身之罪上添罪,其在國體,尤不可不作速變通也。以情以病,無一分可留之勢,於公於私,有萬般當退之由,參前倚衡,不容暫緩,玆敢披肝瀝血,冒昧干瀆,尤合死罪。伏乞邸下,俯垂矜諒,曲賜哀憐,將臣職名,亟行鐫免,察臣癃衰,仍許休退,俾蒙終始生成之澤,千萬血祝。臣無任云云。答曰,覽書具悉。終當有許解之時,卿其勿辭行公。
上在昌德宮。常參·經筵,以代理停。
申時,日有右珥。
金裕憲達曰,明日常參,取稟。令曰,停。
鄭知容達曰,行大司憲南履翼呈辭,執義尹正鎭引避退待,掌令權徽未肅拜,掌令一員,持平二員未差,監察茶時之意,敢達。令曰,知道。
徐耕輔達曰,行右承旨洪敬謨,今日不爲仕進,卽爲牌招,何如?令曰,依。
令于金裕憲曰,傳香承旨,與同副承旨,分詣受香諸處,奉審摘奸以來。
鄭知容達曰,執義尹正鎭,獻納趙引避退待,已至多日,尙未處置,事甚未安。行大司憲南履翼,卽爲牌招,以爲處置之地,何如?令曰,依。
徐耕輔達曰,假注書李敦榮,身病猝重,勢難察任,今姑改差,何如?令曰,依。
李敦榮改差,代以徐念淳爲假注書。
以右議政李存秀十五度呈辭,令于金裕憲曰,不許下答。
令于金裕憲曰,吏文製述,退行於初八日。
令于金裕憲曰,吏文製述,文臣製述處所,以魚水堂爲之。
令于金裕憲曰,昨秋增廣時,略有令飭,而未知其十分有效者,此雖有司之責,而余亦不能無愧矣。若使紀綱先立於上,人心有率於下,則寧或有是哉?士趨之正與不正,在於主試之公與不公。且主試者,一心恢公,八路之士望洽然,則國家賴此而安矣,主試者,設心行私,八路之士論拂鬱,則國家因此而危矣。今日之主試者,獨非今日北面者耶?如有一分向上之心,豈不存心於國家安危,人心向背之間耶?余以此事屢煩提飭者,果是主試者所可安者乎?雖以多士言之,今之赴擧,卽他日事君之計,而不遵令飭,依舊奔競,則豈不愧古人先欺君之戒乎?隨從雜亂之弊,前有罪父兄之敎,必無犯科之歎,而昨秋之科,亦不能一遵令飭者多矣。今番則各其父兄,先事誨飭,毋或犯罪,又自廟堂,嚴立科條,各別禁飭,而余亦臨時,豈可無別般探察之道乎?此令旨,分付廟堂,使之着念擧行。
令于金裕憲曰,各道京試官及都事,當面諭下送,使之再明日待令。
令于金裕憲曰,留院公事入之。
徐耕輔達曰,明日傳香,禮房承旨當爲齋宿,行右承旨洪敬謨,更爲牌招,何如?令曰,依。
金裕憲,以禮曹言達曰,英陵·寧陵祭享時香祝,齋官前期三日陪往,而程途稍遠,故節享日字,與忌辰祭享,相距不遠,則同爲祗受,曾有已例矣。今二月十七日行英陵忌辰祭受香時,同月二十一日行本陵寒食祭香祝,同爲祗受,同日行寧陵寒食祭受香時,同月二十四日行本陵忌辰祭香祝,同爲祗受之意,分付,何如?令曰,依。
又以禮曹言達曰,康陵·順懷墓局內沙汰處補築之役,今二月二十五日推釋,臣曹堂上,進去監董事,草記依下矣。臣曹堂上,當於前一日辭朝分進,而伊日適値幸行還宮前,勢將退行,更爲擇日擧行,何如?令曰,依。
又以禮曹言達曰,卽接長興庫所報,則以爲,本庫應辦之役,去丙戌年別試文科講經兩所合設時,獨當擧行,而今此式年監試初試一所,又爲當次,在前兩所合設時,加給一井間一添助,考例施行,以除貢弊事報來矣。取考謄錄,則大小科場應辦之役,八主掌官,輪回擧行,而若値兩所合設,仍令一司專當,爲軫偏苦之弊,加給一井間一添助,以準兩次應役,曾有濟用監·軍資監·廣興倉已行之例。今亦依此施行事,分付,何如?令曰,依。
鄭知容,以兵曹言達曰,今此健陵·顯隆園幸行時,各差備所把驛馬,別單磨鍊以入,而本曹驛馬外不足之數,依前例京畿驛馬十五匹補把事,分付本道之意,敢達。令曰,知道。
又以訓鍊都監言達曰,本局把摠沈說泰,身病甚重,勢難察任,改差,何如?令曰,依。
又以禁衛營言達曰,本營哨官李鼎熙,身病猝重,勢難察任,改差,何如?令曰,依。
又以摠戎廳言達曰,本廳中軍許溟,以前任平安兵使,姑未交龜,幸行前不得入來,改差,何如?令曰,依。
兵曹,以李晢爲摠戎中軍。
右議政李存秀十五度呈辭不許下答。王世子若曰,上下之情志,貴在無蘊,余不憚重言而復言,輔相之責任,本自不輕,古亦有宜去而不去。故文平章之九十歲執政,尙不以老病必辭,郭令公之卄四考中書,曷嘗聞久專爲解?況卿,日則淺於甄卜,年尙遠於車懸。正色立朝端凝,張曲江風度,有猷告后密勿,李贊皇廟籌。四方之想望鬱然,惟進退宜所自重,一時之愆度適爾,而去就初非可論,夫何單辭之呈,至於屢度不止?是豈爰立之本意也?大失初圖,將欲必退而後已耶?所引何事,王臣蹇蹇,憂國自可以忘身,相府潭潭,何妨臥閤而論道?矧今艱虞之溢目,政宜承弼之協心。世道人心之莫可挽回,欲賴卿恬退之雅望,治法政謨之茫無頭緖,欲藉卿彌綸之弘猷。顧一代委任之責,非無領左揆老成,幸三司備位之辰,尤合大小政夾贊。於戲,律古人鞠躬之義,於卿心得無愧乎?罄今日敷腹之言,而余意必欲留者,拜陵之鑾駕方啓,値具僚從邁之時,祝岡之兕觥將稱,豈相臣引入之日?須亟斷於來章,庸勉副乎至意。所辭宜不許,故玆令示,想宜知悉。知製敎金周默製進。
戊子二月初四日辰時,王世子詣明政殿月臺。景祐宮春享祭香祝代傳入對時,行左承旨徐耕輔,左副承旨朴永元,右副承旨鄭知容,假注書南獻中,記事官金鼎集·咸遂默,原任直提學朴綺壽以次陪立。時至,王世子具翼善冠·衮龍袍,乘輿出萬八門。藥房提調李錫奎進前奏曰,侵早勞動,睿體,若何?令曰,一樣矣。仍由保定門,至明政門外。相禮跪告降輿,王世子降輿,入東挾門就褥位。相禮引初獻官永明尉洪顯周,詣褥位左。王世子傳香祝如儀訖,降階就祇送位。顯周奉香祝,由正階出。王世子祗送訖,由明政殿東挾門,至光德門·保定門,入萬八門還內。諸臣以次退出。
上在昌德宮。常參·經筵,以代理停。
藥房提調李錫奎,同副承旨金裕憲啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
金裕憲達曰,明日惠陵忌辰祭齋戒,再明日社稷節祭齋戒相値,常參頉稟之意,敢達。令曰,知道。
鄭知容達曰,合辭方張之時,兩司無詣臺之員,而執義尹正鎭,獻納趙引避退待,亦至多日,尙示處置,事甚未安。未肅拜·呈告人員,竝卽牌招,何如?令曰,依。
鄭知容啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
鄭知容達曰,備邊司郞廳來言,今日賓廳日次,而領議政南公轍,左議政李相璜,俱有身病,右議政李存秀呈辭,不得來會云矣,敢達。令曰,知道。
備忘記,在德萬戶張彦郁下直,長弓一張,長箭一部,片箭一部,筒兒一箇賜給。
令于金裕憲曰,傳香承旨,馳詣受香所,奉審摘奸以來。
令于鄭知容曰,戶·刑換房。
金裕憲,以內醫院提調意達曰,副提調徐俊輔,今日問安,不爲仕進,卽爲牌招,何如?令曰,依。
金裕憲達曰,行大司憲南履翼,掌令權徽牌不進,執義尹正鎭引避退待,掌令一員,持平二員未差,監察茶時之意,敢達。令曰,知道。
以司諫李游夏,掌令權徽牌不進罷職令旨,令于金裕憲曰,只推。
以右議政李存秀十六度呈辭,令于鄭知容曰,不許下答。
以京畿監司金鐮狀達,坡州牧使尹禹鉉,親病沈重,屢呈辭狀,不得已罷黜事,令于鄭知容曰,令該曹口傳差出,催促下送。
吏曹口傳政事,以金秉喆爲坡州牧使。
右議政李存秀十六度呈辭不許下答。王世子若曰,渙音盡挽歸之意,余旣以諭以綸,巽牘切告退之心,卿胡愈往愈摯?須體鞠躬之義,莫孤敷心之誠ㅍ顧惟民國之艱虞,已悉前後之書答,廊廟上有猷有爲之事,想或領會於心,君臣際相與相須之方,抑亦素講其誼。然鎭日辭單之擧,莫念國體而改圖,愧屢度溫諭之言,將歸應文而備數。余試言老成之責,卿必審去就之端。病彌篤年彌高,此時老大臣乞骸,言不行道不用,然後士君子奉身。情勢較看,果或有此二者,猷謨入告,顧其任則重焉。伊誠信之相孚,上下交須一體,貴燮理之盡職,輔弼自異庶官。余旣許卿以心,卿亦事余以實。於戲,黃閣之擔責斯重,宜體鼎象三之休,紫泥之渙諭屢宣,庶贊乾龍五之治,宜念交泰殷須之道,亟斷乞解陳懇之章。所辭宜不許,故玆令示,想宜知悉。知製敎洪晩燮製進。
上在昌德宮。常參·經筵,以代理停。
金裕憲達曰,行大司憲南履翼呈辭,執義尹正鎭引避退待,掌令權徽未肅拜,掌令一員,持平二員未差,監察茶時之意,敢達。令曰,知道。
金裕憲啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
令于鄭知容曰,傳香承旨,馳詣文廟,奉審摘奸以來。
金裕憲達曰,行都承旨徐俊輔,行左承旨徐耕輔,行右承旨洪敬謨,左副承旨朴永元不爲仕進,右副承旨鄭知容式暇,臣獨在院,伴直無人。左副承旨朴永元,所當牌招,而拘於廳規,不得請牌,何以爲之?敢稟。令曰,牌招。
令于金裕憲曰,同副承旨入對,京試官·都事同爲入對。
金裕憲達曰,左副承旨朴永元牌不進,伴直無人。行右承旨洪敬謨,所當牌招,而拘於廳規,不得請牌,何以爲之?敢稟。令曰,牌招。
以左副承旨朴永元牌不進罷職令旨,令于金裕憲曰,只推。
金裕憲達曰,行右承旨洪敬謨牌不進,伴直無人。左副承旨朴永元,旣有只推之令,所當更爲牌招,而拘於廳規,不得請牌,何以爲之?敢稟。令曰,牌招。
又達曰,執義尹正鎭,獻納趙引避退待,已至多日,尙未處置,事甚未安。未肅拜外,行大司憲南履翼,卽爲牌招,以爲處置之地,何如?令曰,依。
以右議政李存秀十七度呈辭,令于金裕憲曰,不許下答。
金裕憲達曰,明日傳香,禮房承旨當爲齋宿。行右承旨洪敬謨,所當牌招,而拘於廳規,不得請牌,何以爲之?敢稟。令曰,牌招。
又達曰,兼吏曹判書鄭晩錫,參判徐憙淳,參議李元默牌不進推考徽旨及罷職令旨,今方捧入,而開政令下之後,如是違牌,事甚未安。判書·參判,竝更牌招,何如?令曰,參議只推,與判書·參判,一體更爲牌招,如有違牌,勿爲呼望。
有政。吏批,兼吏曹判書鄭晩錫進,參判徐憙淳進,參議李元默進,行右承旨洪敬謨進。以李錫奎爲左參贊,金炳朝爲刑曹參判,金在昌爲判義禁,李止淵爲弘文提學,金尙元爲吏曹佐郞,都寅曄爲社稷令,許茂爲監察,金懋爲引儀,李培秀爲司僕主簿。兼執義單李敏會,兼掌令二單南履炯·宋祥來,兼持平單李憲兢,承文博士單李治達。廣州判官朴齊顔,英陽縣監李鼎民相換事承傳。軍器寺正李悌彬今加通政,滿三十朔陞堂上。故學生鄭文濟贈戶參例兼,故學生鄭遇弼贈左承旨例兼,以上同知鄭處宗兩代,故通德朴休一贈吏參例兼,同知朴致燮考。
兵批,判書金鏴病,參判申鴻周入直進,參議李羲肇病,參知趙容和未肅拜,同副承旨金裕憲進。同知辛致輔,僉知柳亮源,護軍金道喜·金蘭淳·朴熙顯·張敎根,副司勇成永淳·鄭泌,副護軍李齊彬,以上竝單付。
吏批,再政。以金敎喜爲大司成,金明根爲軍器正,金龍翼爲典籍。故學生辛光復贈戶參例兼,故學生辛景夏贈左承旨,故學生辛斗寅贈僕正,以上同知辛致輔三代。
令于金裕憲曰,發遣吏郞,諸執事淸齋與否,摘奸以來。
金裕憲,以成均館行大司成意達曰,今此照訖講一所試官,副司果鄭煥義,在外不得進參,令政院稟令變通,以爲備員捧講之地,何如?令曰,依。
金裕憲達曰,因成均館草記,今此照訖講一所試官,副司果鄭煥義,在外不得進參,令政院稟令變通事依下矣。合有變通之道,何以爲之?敢稟。令曰,改差。
吏曹,一所試官鄭煥義改差代,司書兪章煥。
以左副承旨朴永元,再牌不進罷職令旨,令于金裕憲曰,只推。
金裕憲,以吏曹言達曰,今此永禧殿酌獻禮祭官中,時無職名人,令該曹口傳付軍職,何如?令曰,依。
兵曹口傳政事,副司果李景在·徐萬淳·洪晩燮·金鍏,以上竝單付。
金裕憲,以禮曹言達曰,今此幸行還宮前,如有薦新之物,卽爲薦進,而依例報于留都大臣,以爲馳達之地,何如?令曰,依。
又以承文院都提調意達曰,院吏文學官南範壽呈遞代,幼學鄭泌差下,使之付軍職,冠帶常仕,何如?令曰,依。
又以奉常寺都提調·提調意達曰,祭享所用春等中脯,依定式今二月初六日,始造之意,敢達。令曰,知道。
又以都摠府言達曰,今日入直內三廳武兼禁軍及軍兵等,當爲中日習射技,而國忌齋戒相値,不得設行之意,敢達。令曰,知道。
又以兵曹言達曰,再明日王世子代臨魚水堂,吏文製述試取時,本曹堂上陪衛二員,當爲備員,而參知張敎根有身病,不得進參。令政院稟令變通,仍令該曹,以在京無故人口傳差出,待下批,牌招,以爲備員進參之地,何如?令曰,許遞,旣承下敎,前望單子入之。
兵曹堂上前望單子入之,參知趙容和添書代點。
金裕憲,以兵曹言啓曰,今此幸行王世子隨駕時,禁軍一番,挾輿餘軍一百名,亦爲磨鍊,量宜替代,何如?傳曰,允。
右議政李存秀十七度呈辭不許下答。王世子若曰,日費百餘言多誥,謂當相孚,朝見十七度辭單,不知所喩。大臣任天下之重,進退不可自輕,君子酌時中之宜,去就唯義是視,卿或未甚思也。今誠何如時耶?財涸民窮,公私竝歸罄竭,風頹俗弊,文武徒尙恬嬉,若臟腑毛髮,無不受傷,孰能對症投藥?雖股肱心膂,交相爲理,尙難扶顚濟危。矧玆萬幾代聽,余小子凜若淵谷,苟非二三同德,伊今日茫無津涯,自卿廊廟之延登,實協朝野之想望。歷試也久,恃之若大廈棟樑,托重者深,屹然爲中流砥柱。淸彝素檢,痛革四方之侈風,正論昌言,坐鎭一世之流俗,推是以往,熟路不難馭車,賴而有成,棼絲庶可就緖。余方注意冞篤,卿忽奉身乞休,鼎席未滿周年,嗟素蘊豈云盡布?巽牘殆無虛日,而勉留反歸應文。大僚不比庶官,豈以筋力爲禮?昔疾庶幾今愈,必賴神明所扶。憂國重於憂身,所貴匪躬之節,醫民譬若醫病,寧可袖手而觀?時事每一念而多艱,方切求助之意,辭章輒屢煩而不止,恐非體國之誠。倘念先公而後私,想不待余言之再,雖欲難進而易退,其奈無可去者三。於戲,謂時政無可爲歟?何忍遽捨?恐禮貌有未盡者,反顧多慙,殫一心而夷險向前,宜思盡瘁,在三輔而年紀差少,豈容丐閒?卿其幡然改之。余則辭已竭矣。所辭宜不許,故玆令示,想宜知悉。知製敎洪晩燮製進。
戊子二月初六日午時,王世子座重熙堂。同副承旨入對,各道京試官·都事同爲入對時,同副承旨金裕憲,假注書徐念淳,記事官金鼎集·成遂默,慶尙左道京試官李敏會,全羅左道京試官李憲兢,平安南道京試官宋祥來,公忠都事李正耆,全羅都事趙秉常,黃海都事徐箕淳,江原都事黃,咸鏡都事白東奎以次進伏訖。令曰,史官分左右。令曰,京試官·都事進前,奏職姓名。敏會等以次進前,奏職姓名。令曰,汝等今將下去,玆招諭矣。科擧之公不公,關係甚重,公則有益於國,不公則貽害於國。汝等俱以世祿之臣,害於國之事,必不爲之,而今番下去後,恢張公道,毋或用私,各別小心,俾有實效,而如是之後,如或一毫用私,則自有聞知,亦當別般處分矣,惕念,可也。令敏會等先退,敏會等退出。裕憲曰,科期甚迫,各道京試官,以未付兼臺,姑無以發行矣。令曰,刑曹參判有闕之代,旣承下敎,政官牌招開政。出令旨令曰,各道都事,皆令仍爲下直。出令旨令曰,史官就座,仍令退,諸臣以次退出。
上在昌德宮。常參·經筵,以代理停。
夜自一更,至初八日開東,灑雨下雨,測雨器水深爲八分。
洪敬謨達曰,明日永禧殿酌獻禮致齋,再明日酌獻禮,三明日座堂相値,常參頉稟之意,敢達。令曰,知道。
金裕憲達曰,行大司憲南履翼呈辭,執義尹正鎭引避退待,掌令權徽未肅拜,掌令一員,持平二員未差,監察茶時之意,敢達。令曰,知道。
金裕憲啓曰,來十一日朝參日次矣,敢稟。傳曰,停。
金裕憲達曰,來十一日輪對日次矣,敢稟。令曰,當次人受點,後日次待令。
徐俊輔達曰,行左承旨徐耕輔,左副承旨朴永元,右副承旨鄭知容,今日不爲仕進,竝卽牌招,何如?令曰,依。
令于洪敬謨曰,禮房承旨,馳詣社稷,奉審摘奸以來。
傳于金裕憲曰,初九日永禧殿酌獻禮後,仍詣儲慶宮展拜矣,該房知悉。王世子隨駕之節,一體磨鍊。
金裕憲達曰,執義尹正鎭,獻納趙引避退待,已至多日,尙未處置,事甚未安。未肅拜外,行大司憲南履翼,卽爲牌招,以爲處置之地,何如?令曰,依。
以右議政李存秀十八度呈辭,令于金裕憲曰,不許下答。
令于金裕憲曰,發遣吏郞,諸執事淸齋與否,摘奸以來。
令于金裕憲曰,明日出宮門路,以貳極門爲之。
以左副承旨朴永元,右副承旨鄭知容牌不進罷職令旨,令于金裕憲曰,只推。
徐俊輔,以吏曹言啓曰,卽接通禮院牒報,則以爲,明日代臨吏文製述時,相禮宋祥來,身病猝發,萬無進參之路,卽速變通,以爲及時擧行之地云。通禮院相禮宋祥來改差,其代口傳備擬以入,何如?傳曰,允。
吏曹口傳政事,以李景在爲相禮。
徐俊輔,以吏曹言達曰,因承政院達辭,守令薦應薦不薦人,令該曹推察事依下矣。判敦寧府事金在昌,行上護軍任希存,行大護軍洪奭周,豐安君柳相祚,漢城府判尹朴周壽,行護軍金銑·李文會·朴宗正·金愚淳·吳翰源·金熙周·洪遇變,同知中樞府事權丕應,行護軍朴宗琦·金陽淳·金基常·李光憲,同知敦寧府事南寅老,行護軍申在植·呂東植,江華留守徐有榘,行護軍權敦仁·李翊會·尹羽烈,漢城府右尹韓義運,行護軍朴基豐·權逴·金煐,俱爲應薦而不薦,竝依例推考警責,何如?令曰,依。
金裕憲,以禮曹言達曰,禧陵陵上主峰後龍脊脈左邊,成坎四處,長或四十餘尺,廣或十餘尺,深或八九尺,主峰來龍右邊微汰一處,長八十餘尺,廣四尺,深二尺,皆是雨水之漸次浸泄,成坎微汰者。役處不甚浩大,其所補築之節,使本陵官及地方官,眼同擧行事,昨秋因京畿監司狀達,依狀請施行,而凍節漸迫,興役非時,待今春始役事,自臣曹回達達下,而今已開春,故補築之由,今二月二十一日寒食節享兼行,同月二十七日卯時始役,所入物種及使用役軍,令地方官量入定待,與本陵官員,眼同補築事,草記依下,纔已知委矣。卽伏見本陵官之報臣曹者,則昨秋畿營奉審時,樹木叢雜之間,岡巒周帀之中,霎時踏驗,未保其從某至某,細入酌量,而去月二十八日齋官與地方官,眼同尺量,則主峰後龍脊脈汰落處,長九百尺,上中廣十三尺,深八尺,下廣二十二尺,深六尺,肩胛左邊微汰三處,長或一百四五十尺,廣或十餘尺,深或八九尺,來龍右邊汰落處,長一百九十四尺,上廣十尺,深四尺,下廣六尺,深三尺。似此浩大之役處,以若而陵軍,從便擧行,則雖曠延時月,萬無完役之望,自本曹別行看審,俾此莫重之役,得免僨誤之患云矣。畿伯狀達,齋官論報,若是相反,其在愼重之道,有不敢只憑文字,遽然決定。臣曹堂上,進往看審後,更爲稟處,何如?令曰,依。
又以都摠府言達曰,今此動駕時,侍衛·寶劍·守宮及陪衛,當爲備員,而都摠管李冕昇,副摠管李止淵在外,都摠管朴周壽呈辭受由,副摠管申在植有實故,李瀅夏有實病,無以備員。令政院稟令變通,仍令該曹,以在京無故人口傳差出,待下批,牌招,以爲備員進參之地,何如?令曰,竝許遞,旣承下敎,前望單子入之。
摠管前望單子入之,都摠管金賢根·金敎根,副摠管李羲準·申在植·李友秀代點。
金裕憲,以兵曹言達曰,因承政院達辭,邊將應薦不薦人員,令該曹察推事令下矣。漢城府判尹朴周壽,右尹韓義運,刑曹參判金炳朝,行護軍李忠運·金魯甲,禮曹參議鄭禮容,刑曹參議朴潞壽,安東府使安光直,鐵原府使李顯英,會寧府使李觀植,俱爲應薦而不薦,竝推考警責,何如?令曰,依。
又以備邊司言達曰,卽見咸鏡監司金箕殷狀達,則以爲,洪原·利原,俱以之次邑,民勢遑汲,亦與尤甚邑無異,而還穀不敷,種糧難繼。富寧營賑折米二千三百石,明川營賑折米七百石,分半移劃於兩邑,以爲嗣歲添還之資事,請令廟堂稟令分付矣,民勢旣甚渴悶,還穀又極不敷,且狀聞後待回下移粟,旣有乙酉定式,依狀請施行事,分付,何如?令曰,依。
右議政李存秀十八度呈辭不許下答。王世子若曰,辭有盡而意有餘,不憚申告,望愈深而聽愈邈,恐或未思,余將復洞言之,卿其少留意也。士君子辭受之節,實係世道之汚隆,古大臣進退之間,唯視時義之當否。久則久速則速,非曰無用舍行藏,樂而樂憂而憂,抑亦有先後輕重。引經據禮,年旣至而乞休,度己量時,道不合則求去。措國勢於泰山盤石,倘見治成而制定,窮勝事於鼎鍾園林,亦許就閑而釋負,於古蓋有行者,在上亦不强焉。今於卿則不然,豈此時之可退?擢以置諸三事,寧或禮貌之少衰,年未及於六旬,方喜精力之尙旺,登庸纔八九朔,展布未一二施。雖或起居之愆和,固知昔者疾今愈,不以趨走而爲禮,亦當聽其所自便。顧今日治歟否歟?宜一念國耳公耳。离筵代聽,嗟小子未敢遑寧,鼎席協恭,擧一世莫不想望,尙時事有可爲者,非賢輔誰與共之?余則再三思惟,卿實無當退之義。卿雖十八呈告,余豈有曲副之心?只欲常常見焉,何遽望望去也?於戲,剛方正直之節,曾所稔知,彌綸弘濟之猷,勿復固讓。金門玉漏,曳履之聲思聞,綠野紅亭,投紱之請奚至?豈相持而彌日?宜卽起而造朝。所辭宜不許,故玆令示,想宜知悉。知製敎沈啓錫製進。
上在昌德宮。常參·經筵,以代理停。
夜自一更二更,月暈。
代臨吏文製述罷還內後,內閣·政院·藥房·春坊口傳問安。答曰,知道。
金裕憲達曰,行大司憲南履翼呈辭,執義尹正鎭引避退待,掌令權徽未肅拜,掌令一員,持平二員未差,監察茶時之意,敢達。令曰,知道。
徐俊輔達曰,判義禁金在昌,除拜後過三日不爲出肅,依定式推考警責,仍卽牌招察任,何如?令曰,依。
又達曰,三品官之無得過三日循例請牌,曾有定式矣。大司成金敎喜,除拜後過三日不爲出肅,事體所在,誠極未安。從重推考,仍卽牌招察任,何如?令曰,依。
金裕憲達曰,執義尹正鎭,獻納趙引避退待,已至多日,尙未處置,事甚未安。未肅拜外,行大司憲南履翼,卽爲牌招,以爲處置之地,何如?令曰,依。
令于徐耕輔曰,當該獻官,從重推考,傳香承旨罷職。
令于金裕憲曰,工·刑換房。
令于鄭知容曰,左承旨·右副承旨,分詣受香諸處,奉審摘奸以來。
令于朴永元曰,承旨有闕之代,旣承下敎,前望單子入之。
承旨前望單子入之,權敦仁代點。
令于金裕憲曰,刑曹判書有闕之代,旣承下敎,前望單子入之。
以右議政李存秀十九度呈辭,令于徐俊輔曰,不許下答。
朴永元,以都摠府言達曰,今此動駕時,侍衛·寶劍·守宮及陪衛,當爲備員,而都摠管李止淵,副摠管李羲準·李友秀,俱有實故,無以備員。令政院稟令變通,仍令該曹,以在京無故人口傳差出,待下批,牌招,以爲備員進參之地,何如?令曰,竝許遞,旣承下敎,前望單子入之。
摠管前望單子入之,都摠管鄭晩錫,副摠管朴岐壽·李紀淵代點。
朴永元,以都摠府言達曰,今此動駕時,侍衛·寶劍·守宮及陪衛,當爲備員,而都摠管鄭晩錫有實病,副摠管朴歧壽·申在植俱有實故,無以備員。令政院稟令變通,仍令該曹,以在京無故人口傳差出,待下批,牌招,以爲備員進參之地,何如?令曰,依。
朴永元達曰,因都摠府草記,今此動駕時,侍衛·寶劍·守宮及陪衛,當爲備員,而都摠管鄭晩錫有實病,副摠管朴岐壽·申在植俱有實故,無以備員,令政院稟令變通,仍令該曹,以在京無故人口傳差出,待下批,牌招事依下矣。合有變通之道,何以爲之?敢稟。令曰,竝許遞,令該曹,在京無故人,口傳差出。
兵曹口傳政事,以朴岐壽爲都摠管,趙寅永·具信喜爲副摠管。
兵曹,副摠管單朴岐壽。
徐耕輔達曰,明日動駕,兩司侍臣,當爲進參,未肅拜人員,竝待開門牌招,何如?令曰,依。
傳于朴永元曰,明日出宮內門路,以協陽門爲之。
令于朴永元曰,明日出宮內門路,以貳極門爲之。
右副承旨鄭知容書達,臣承令馳詣南壇,壇上神位板奉審則無頉,祭物·祭器·祭井看審則精潔,諸執事·進排官·佾舞·工人摘奸則無頉。仍詣木覓山,神位板奉審則無頉,祭物·祭器·祭井看審則精潔,諸執事·進排官摘奸則無頉。仍詣漢江壇,壇上神位板奉審則無頉,祭物·祭器·祭井看審則精潔,諸執事·進排官摘奸則無頉矣。臣則還詣南壇享所,仍留監祭,待將事還奉神位板後,復令之意,敢達。令曰,知道。
朴永元,以兵曹言達曰,僉知中樞府事李楘·安禹權,五衛將申大翕·李寬福,俱以病難供職,呈狀乞遞,竝改差,何如?令曰,依。
金裕憲,以義禁府言達曰,明日永禧殿動駕時,大駕各差備都事,輿側左右考喧都事及本府入直都事,當以十二員分差,而本府都事,只有十員,無以推移。假都事二員,令該曹口傳差出,以爲分排擧行之地,何如?令曰,依。
右議政李存秀十九度呈辭不許下答。王世子若曰,言之所喩者淺,未孚中心,義有不得而辭,須念大體,顧艱憂之未濟,何遜讓之太過?惟卿,四十年立朝,內外任歷試,陳力就列,蓋常以經濟自期,藉手事君,亦惟曰夷險不擇。受藩寄而宣化,不憚南征北還,掌邦政而論治,迭居天官地部,終始如一,惟知向國而奉公,勞悴雖多,未嘗畏煩而厭事。輔相之委毗旣重,國家之安危攸關,謂當竭力向前,與共底於大道,遽欲奉身長往,曾不足以少留。居寵若驚,乃道家自私之語,急流而退,非王臣盡瘁之誠。余實莫省所由,卿何屢懇不止?步登文陛,有仙鶴出世之姿,坐鎭巖廊,若猛虎在山之勢,飭群工而綜庶務,捨斯其誰?礪衰俗而振頹綱,惟卿是藉。惟其蘄仰之甚切,所以敦勉之冞勤,陽春漸舒,只待美疴之遄復,夙夜乾惕,惟望嘉猷之濟屯。余若玆重言復言,卿莫曰當去故去。於戲,坐享優閒之樂,自爲計則善焉,臥念宗社之憂,獨何安於心也?須體至意,亟斷來章。所辭宜不許,故玆令示,想宜知悉。知製敎沈啓錫製進。
戊子二月初八日辰時,王世子詣魚水堂。代臨吏文製述試取入對時,行都承旨徐俊輔,行左承旨徐耕輔,左副承旨朴永元,右副承旨鄭知容,假注書南獻中,記事官姜浚欽·成遂默,原任直閣徐萬淳以次陪立。時至,王世子具翼善冠·衮龍袍,乘輿出重華門。藥房提調李錫奎進前奏曰,侵早勞動,睿體,若何?令曰,一樣矣。仍由貳極門·光德門·靑陽門,詣魚水堂,降輿陞座。令試官以下行禮,掌儀唱試官以下行禮,讀券官戶曹判書朴宗薰,行護軍權敦仁·李若愚,對讀官輔德李嘉愚,行副護軍林翰鎭·趙庭和·李鼎臣行禮如儀訖,令試官及應試人退待賓廳。王世子降座,中官奉御題筩,授承旨,承旨授賤臣,賤臣奉出賓廳,頒示御題表朝鮮國王賀聖節,限未時,仍奉還入。王世子陞座,令曰,留院公事入之。出令旨賤臣承令出傳,少頃,諸承旨次第進伏。令曰,公事讀奏,可也。俊輔曰,臣吏房有公事矣。讀奏慶尙監司鄭基善狀達,黃山察訪金洛駿到任事,慶尙監司鄭基善狀達,松羅察訪全彝煥到任事,慶尙監事鄭基善狀達,固城縣令李定鉉到任事,咸鏡監司狀達,居山察訪崔宗赫到任事訖。俊輔曰,呈辭一張,則臣眼昏無以讀奏矣。令曰,右副承旨讀奏,可也。知容讀奏,仍奏刑曹判書洪羲俊再度呈辭訖,竝親達下。知容曰,臣戶房代房而無公事矣。俊輔曰,臣禮房代房而無公事矣。耕輔曰,臣兵房代房而有公事矣。讀奏廣州留守金魯敬狀達,濫騎驛馬無乎事訖,令達下。耕輔曰,臣刑房而無公事矣,知容曰,臣工房而無公事矣。令曰,刑曹判書有闕之代,旣承下敎,前望單子入之。出令旨令曰,今日傳香,何時爲之乎?賤臣承令出問,以巳時傳香之意,還奏進伏。王世子入小次,申後令曰,科次入對。左副承旨朴永元,假注書南獻中,記事官金鼎集·成遂默,讀券官戶曹判書朴宗薰,左承旨權敦仁,行護軍李若愚,對讀官輔德李嘉愚,行副護軍林翰鎭·趙庭和·李鼎臣以次進伏訖。令曰,科次爲之,而李嘉愚讀券,可也。嘉愚以次讀奏,宗薰以次書等訖。永元坼封,讀奏三下一權知承文院副正字權溭,三下二權知承文院副正字李源益,草三下兵曹佐郞洪煥訖。令曰,其餘退去坼榜,可也。永元曰,今日吏文製述時,副司果吳致淳,旣已懸進,至入於書達中,而仍不入來,事體所在,誠極駭然。所當重勘,而本院請推之外,無他可施之罰,何以爲之乎?令曰,拿處,可也。出擧條令試官先退,宗薰等退出。少頃,王世子出次,相禮跪告禮畢,王世子降座乘輿,出金馬門,由靑陽門·貳極門,入重華門還內,諸臣以次退出。
上在昌德宮。常參·經筵,以代理停。
自人定至夜五更,灑雨下雨,測雨器水深三分。
王世子詣永禧殿展拜後,內閣·政院·玉堂·藥房·春坊口傳問安。答曰,知道。王世子酌獻禮後,內閣·政院·玉堂·藥房·春坊,二品以上·六曹堂上口傳問安。答曰,知道。大駕仍詣儲慶宮,入齋室後,王世子板位問安。答曰,知道。內閣·政院·玉堂·藥房口傳問安。答曰,知道。世子宮,內閣·政院·玉堂·藥房·春坊口傳問安。答曰,知道。展拜後,內閣·政院·玉堂·藥房口傳問安。答曰,知道。世子宮展拜後,內閣·政院·玉堂·藥房·春坊口傳問安。答曰,知道。還內後王世子板位問安。答曰,知道。內閣·政院·玉堂·藥房口傳問安。答曰,知道。王世子還內後,內閣·政院·玉堂·藥房·春坊口傳問安。答曰,知道。
朴永元啓曰,司僕寺內乘來言,捲簾,取稟。傳曰,捲三面。
金裕憲達曰,行大司憲南履翼呈辭,執義尹正鎭引避退待,掌令權徽牌不進,掌令一員,持平二員未差,監察茶時之意,敢達。令曰,知道。
令于徐耕輔曰,玉堂有闕之代,旣承下敎,前望單子入之。
玉堂前望單子入之,校理權馥,副校理金鍏代點。
令于徐耕輔曰,新除授玉堂,卽爲牌招,使之先進參後謝恩。
金裕憲達曰,執儀尹正鎭,獻納趙引避退待,已至多日,尙未處置,事甚未安。未肅拜外,行大司憲南履翼,卽爲牌招,以爲處置之地,何如?令曰,依。
以右議政李存秀二十度呈辭,令于徐耕輔曰,不許下答。
金裕憲達曰,卽者義禁府都事來言,今日動駕時,輿側鳴錚罪人金富一,移送秋曹云矣,敢達。令曰,知道。
令于朴永元曰,明日出宮門路,以貳極門爲之。
以司諫李游夏,掌令權徽牌不進罷職令旨,令于金裕憲曰,只推。
徐耕輔,以弘文館言達曰,本館下番,無他推移之員,不得已以上番,姑降入直之意,敢達。令曰,知道。
又以侍講院言達曰,明日座堂時,宮官當爲全數進參,而弼善未差,無以備員,令政院稟令差出,以爲備員進參之地,何如?令曰,依。
徐耕輔,以吏曹言啓曰,卽接通禮院牒報,則以爲,明日代臨文臣製述時,相禮李景在,身病猝發,無以進參,卽速變通,以爲及時擧行之地云。通禮院相禮李景在改差,其代口傳備擬以入,何如?傳曰,允。
徐耕輔,以禮曹言達曰,卽接宗廟署所報,則今日朝時,七祀堂西壁外邊,全頹云矣。墻壁頹落,在於正殿至近之地,則自前每有慰安之擧,慰安祭不卜日,今十一日設行,改築之節,擇日擧行,何如?令曰,依。
又以禮曹言達曰,卽接社稷署所報,則本署壇內北壝門西邊灰墻二間許,今日午時量,頹圮云矣。壇內墻垣頹圮,如非神室至近之處,則慰安之節,不爲磨鍊。今亦依前例,慰安不爲磨鍊,而改築之役,今二月十三日卯時本署神室薍簾修改時,一體始役。先告事由祭,同日曉頭設行,祝文,令藝文館撰出,所入物種,令各該司磨鍊進排,亦令繕工監,別定監役官,趁吉日時擧行事,分付,何如?令曰,依。
朴永元,以訓鍊都監言達曰,本局局別將吳準常,身病甚重,勢難察任,改差,何如?令曰,依。
金裕憲,以刑曹言達曰,今日動駕時,北部良人金富一,爲其父德祖定配請放事,擊錚於衛外,而處所旣在三處之外,依定式勿施之意,敢達。令曰,知道。
右議政李存秀二十度呈辭不許下答。王世子若曰,忱辭反涉於彌文,便成課日,遐心冞堅於遜牘,無意簉朝,禮敬居先,事雖嫌於敦迫,安危攸繫,義難副於請休。卿旣引疾爲辭,余將以身喩國。嘉言攸伏,氣血關而難通,庶政多隳,眞元從以受病,苟非醫國之良手,曷試壽民之神方?惟卿,以匪躬之誠,有苦口之利,承家之忠孝曰篤,便同三世之華扁,立朝之踐歷旣多,洞見百病之源委,雖曰積弊之已痼,殆成膏肓,尙賴賢輔之交須,及今救治,胡遽奉身而求解,如欲斂手而傍觀?余本非抱疾忌醫,何忍捨去?卿苟能若恫在己,必不言私。矧當小子代摠之辰,尤急大臣調護之責。雷肆延佇,思聞藥石之良規,台席協恭,庶資梅鹽之互濟。於戲,李文靖之譬若看病,今時則然,范仲淹之請爲良醫,古人所許,須念鞠躬之義,勿替輔翼之誠。所辭宜不許,故玆令示,想宜知悉。知製敎沈啓錫製進。
戊子二月初九日辰時,大駕詣永禧殿酌獻禮,仍詣儲慶宮展拜擧動入侍時,行都承旨徐俊輔,行右承旨徐耕輔,同副承旨金裕憲,假注書南獻中,記注官崔致輔,記事官成遂默,待敎金英淳以次侍立。時至,通禮跪啓請外辦,上具遠遊冠·絳紗袍,乘輿出宣化門。藥房提調李錫奎進輿前奏曰,侵早勞動,聖體,若何?上曰,一樣矣。仍出協陽門·肅章門,至仁政門外降輿所,通禮跪啓請降輿乘輦,上降輿乘輦。裕憲進圭,上執圭。由進善門·敦化門,至永禧殿紅箭門外,通禮跪啓請降輦乘輿,上降輦乘輿,由殿大門,至齋殿門外,通禮跪啓請降輿,上降輿入齋室。上曰,王世子問安置之,問安勿爲之事。出榻敎少頃,上具冕服以出。通禮跪啓請執圭,耕輔進圭,上執圭,詣板位,行望殿禮,西向四拜訖,升自東階,詣第一室奉審後,次詣各室奉審,竝如上儀訖,奉審第二室舊本影禎,還詣齋殿。上曰,王世子問安置之,問安勿爲之事。出榻敎少頃,通禮跪啓請外辦。上詣板位,行四拜禮,宗親文武百官亦以次行禮訖,贊禮前導,詣盥洗〈位〉訖。上升詣第一室尊所,仍詣神位前三上香,小退跪,仍執盞·獻盞訖,大祝副司果徐萬淳進跪讀祝。贊禮啓請俯伏興平身,上俯伏興平身,次詣各室,以次行禮,如上儀訖。贊禮前導詣望瘞位,望瘞訖,還御齋殿。仍敎曰,王世子問安置之,問安勿爲之事。出榻敎少頃,通禮跪啓請外辦,上具翼善冠·衮龍袍,出齋殿。通禮跪啓請乘輿,上乘輿,由殿大門,至紅箭門外,通禮跪啓請降輿乘輦。上降輿乘輦,仍詣儲慶宮大門外,通禮跪啓請降輦乘輿,上降輦乘輿入宮大門,至齋室門外,降輿入齋室。時至,通禮跪啓請外辦,上出齋室,詣板位,行展拜禮訖,奉審竹冊銀印,還詣齋室。仍敎曰,王世子問安置之。出榻敎上曰,諸司預備。通禮跪啓請外辦,上出齋室,乘輿出宮大門外,通禮跪啓請降輿乘輦,上降輿乘輦,回鑾由敦化門·進善門,至仁政門外,降輦乘輿,由協陽門,入宣化門還內。命出標信解嚴,諸臣以次退出。
戊子二月初九日辰時,王世子隨駕,詣永禧殿酌獻禮,仍詣儲慶宮展拜入對時,行左承旨權敦仁,左副承旨朴永元,右副承旨鄭知容,假注書徐念淳,記事官金鼎集·洪在喆,原任提學朴宗薰,檢校待敎徐憙淳以次陪立。時至,相禮跪白外備,王世子具遠遊冠·絳紗袍,乘輿出重華門·貳極門,至協陽門外,降輿步過前路,至仁政門外,乘輿出敦化東挾門,降輿入幕次。大駕至,王世子就祗迎位,鞠躬祗迎訖。乘輦進發,詣永禧殿紅箭門外,降輦乘輿,由西挾門,降輿入齋室。問安勿爲之事。出令旨望殿禮時至,隨殿下詣板位上,行四拜禮,仍由東門入陞階,詣殿內奉審訖。殿下還齋室,王世子降階祗送,還入殿內,奉審陳設。酌獻禮時至,殿下由東門入,王世子降階祗迎,仍隨詣板位,行四拜禮,隨殿下陞階入殿內,行禮如儀,隨殿下詣降復位,行禮如儀訖,王世子還入齋室。少頃,相禮跪白外備,王世子改具翼善冠·衮龍袍,乘輿出紅箭門外祗迎位,大駕至,祗迎訖。乘輦進發,至儲慶宮大門外,降輦乘輿,入齋室。少頃,隨殿下入就板位上,行再拜禮,仍隨詣廟內,奉審印冊,還入齋室。少頃,相禮跪白外備,王世子乘輿出宮洞口祗迎位,大駕至,祗迎訖。乘輦進發,至敦化門外,降輦陞輿,至仁政門外,降輿步過前路,至協陽門外乘輦,由建陽門·貳極門·重華門還內。諸臣以次退出。
上在昌德宮。常參·經筵,以代理停。
王世子代臨魚水堂,文臣製述試取,還內後,內閣·政院·藥房·春坊口傳問安。答曰,知道。
藥房副提調徐俊輔啓曰,酌獻南殿,禮成拜宮,伏未審夜間,聖體若何,寢睡·水刺之節,何如?臣率諸御醫,趁早入診,詳察聖候爲宜。中宮殿氣候,何如?世子宮隨駕之餘,氣候,何如?臣不任區區伏慮,敢來問安,竝此仰稟。答曰,知道。中宮殿氣候安順,世子宮氣度平順,卿不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
徐耕輔達曰,明日常參,取稟。令曰,停。
朴永元達曰,行大司憲南履翼呈辭,執義尹正鎭引避退待,掌令權徽未肅拜,掌令一員,持平二員未差,監察茶時之意,敢達。令曰,知道。
又達曰,備邊司郞廳來言,今日賓廳日次,而座堂相値,不得來會云矣,敢達。令曰,知道。
備望記,坡州牧使金秉喆,羅䐘萬戶李南轍下直,各長弓一張,長箭一部,片箭一部,筒兒一箇賜給。
朴永元達曰,執義尹正鎭,獻納趙引避退待,已至多日,尙未處置,事甚未安。未肅拜外,行大司憲南履翼,卽爲牌招,以爲處置之地,何如?令曰,依。
令于徐耕輔曰,禮房承旨,馳詣宗廟,奉審摘奸以來。
以右議政李存秀二十一度呈辭,令于徐俊輔曰,遣史官封還。
徐耕輔啓曰,因侍講院草記,明日座堂,宮官當爲全數進參,而弼善未差,無以備員,令政院稟令差出事依下矣。未差之代,政官牌招,開政差出,何如?傳曰,前望單子,入于小朝。
弼善前望單子入之,高時臣代點。
吏曹口傳政事,以徐萬淳爲相禮。
令于徐俊輔曰,吏文製述居首人,依例捧令旨。
令于徐耕輔曰,內醫提調有闕之代,旣承下敎,前望單子入之。
內醫提調前望單子入之,金敎根代點。
徐耕輔,以侍講院言達曰,新除授弼善高時臣,時在全羅道昌平地,書筵入番事緊,斯速乘馹上來事,下諭,何如?令曰,許遞,旣承下敎,前望單子入之。
弼善前望單子入之,沈啓錫添書代點。
左參贊李錫奎書曰,伏以南殿展禮,墻慕克伸,時雨淸塵,鑾蹕穩旋,區區下情,不勝慶忭之至。仍伏念待罪藥院,浹旬于玆矣。猥忝保護之地,頻承起居之候,忱誠粗伸,榮耀且多。第臣癃朽之質,强策無望,而又自近日以來,風露所崇,重添毒感,頑痰痞結,寒熱交攻,呼吸則腹肚牽疼,動作則頭目眩暈。陪扈義重,不敢言私,力疾就列,幾乎顚仆,歸伏陋止,一倍添頓,汗流如漿,神精昏霿,嘔逆却食,不省四到,今日候班,亦不得隨參,私心悚懍,當復如何?以此病狀,爲趁聽漏之限,自效嘗藥之誠,其勢末由,有臣如此,生不如死。玆不得不敢將賤疾實狀,冒死呼籲。伏乞睿慈,特垂鑑諒,亟遞臣所帶藥院之任,以幸公私,仍治臣瀆擾之罪,千萬幸甚。臣無任云云。答曰,覽書具悉。有疾如此,所帶藥院之任,今姑許遞。
大司成金敎喜書曰,伏以臣於日前,伏奉除旨,以臣爲成均館大司成者,臣聞命惝怳,莫知所措也。臣之湔劣,百無一能,猥荷拂拭之恩,滾到至此,前後忝叨,莫非濫竽。反顧回思,未嘗不惶汗沾衣,而況今所蒙新除,尤萬萬不稱。夫太學者,所以作育人才,爲四方之表準,虞廷之敎胄,周官之造士,皆是也。我朝建官,旣倣三代之遺制,敎養成就之責,專在於是,苟非學足以探索古訓,望足以矜式當世,則莫宜居之。列朝以來,膺是任者,鴻儒碩輔,磊落相望,流風餘韻,有足聽聞,逮至近日,掄選雖不及古昔盛時,要皆一時之名勝,未有如臣之庸庸碌碌,最居人下者也。臣少而失業,長益荒廢,經術學識,固無論已,至於區區文藝之末,猶不辨其魚魯,雖爲經生擧人,亦未能焉。今使之長賢士之關,據皐比之席,則濟濟靑衿,必將嗤笑之不暇,固何論於培植作興,仰贊聖朝崇儒右文之盛,以效責任之萬一也哉?南殿酌獻,陪參議重,且値齋日,書籲路阻,雖不得不黽勉出膺,粗伸區區之忱,不可以已肅恩命,視若固有,蹲仍盤礴,略入文字,仰瀆睿聽。伏乞离明,俯垂鑑諒,亟改臣新授職名,以重公器,以安私分,不勝幸甚。臣無任云云。覽書具悉。爾其勿辭察職。
吏曹參議李元默書曰,伏以,臣伏奉前月二十六日除書,以臣爲吏曹參議者,聞令驚惶,不知所以自措也。噫,淸朝愼揀,何官不然,而至若甄敍流品,激揚淸濁,才俊竝列於選注,物情厭服於銓錝,平允明達,以贊昭代董正之治者,卽選部之任,尤爲綦重,有不與他曹等焉。佐貳之責,雖或有間於長席,而然其通塞之無不與聞,緊任之有時代斲,則其選之峻而任之要,未始不與周官宰夫之以佐其長,唐宋侍郞之以貳其職者相侔。歷選往牒,掄簡若玆,故雖前輩之淸裁雅望,取重一世者,莫不却顧逡巡,未敢視以倘來,其不可人人而濫授也,審矣。臣本受性愚鈍,百不猶人,遲暮科名,已是倖濫,榮途一步,夢想不到,加以志隨年頹,病已衰劇,跧伏窮巷,罕與人接,見聞旣孤,聾瞽日甚。夷考其中,直一儱侗無用之庸夫耳,以何鑑賞,辨別賢否,以何才識,諳練典故,仰承我大朝簡拔之隆眷哉?況今文謨詒燕,舜攝協華,百僚拭目,萬姓延頸,此固邸下磨礪奮發,期臻一治之會也。如欲朝無倖位,野無遺才,百釐庶熙,廩廩乎古昔盛際,則其責專在於銓衡之先擇其人,其難愼,視前尤別。政宜竗揀當世之才彦,俾盡一初之對揚,而今乃以如臣無似之賤,苟然充位於人望之外,是何異於揭土木而被文繡,策駑駘而就長途乎?飭令截嚴,違牌無路,門鑰已下,號籲亦阻,逃遁不得,冒沒祗肅,而自顧去就,冞增恧蹙,又安敢以夤緣一出,恬若固有,因仍匪據之地,罔恤苟蹲之譏也哉?玆敢悉暴衷懇,仰溷睿聰。伏乞离明,特垂諒察,亟遞臣職名,仍治臣瀆撓之罪,以重銓選,以安私分,不勝大願。臣無任云云。覽書具悉。爾其勿辭察職。
戊子二月初十日辰,王世子詣魚水堂。代臨文臣製述試取入對時,行左承旨權敦仁,行右承旨徐耕輔,左副承旨朴永元,右副承旨鄭知容,假注書徐念淳,記事官姜俊欽·成遂默,原任直閣徐萬淳以次陪立。時至,王世子具翼善冠·衮龍袍,乘輿出重華門,由貳極門·靑陽門,詣魚水堂。相禮跪贊請隆輿,王世子降輿陞座,引儀唱試官以下再拜,讀券官知中樞府事金履喬,行護軍金蘭淳·李紀淵,輔德李嘉愚,兵曹參知趙容和,副護軍徐英淳·尹聲大及應試文臣等行再拜禮訖,履喬等以次就座,仍令頒紙。令書表題曰,擬唐韓愈進平淮西碑,限未時,懸題訖,令試官權退。令曰,公事持入,賤臣承令持入,令敦仁等分讀。敦仁等以次讀奏,京畿監司金鐮申本,順懷墓曲墻腦後沙汰處補築物力,令廟堂稟令分付事,京畿監司金鐮狀達農形事,仍親達下訖。令曰,科次爲之。履喬承令科次,以次書等,敦仁以次坼封讀奏訖。相禮跪白禮畢,王世子由靑陽門·貳極門還內,諸臣以次退出。
上在昌德宮。常參·經筵,以代理停。
徐耕輔達曰,明日進爵相値,常參頉稟之意,敢達。令曰,知道。
金裕憲達曰,合辭方張之時,兩司無詣臺之員,而執義尹正鎭,獻納趙引避退待,亦至多日,尙未處置,事甚未安。未肅拜·呈告人員,竝卽牌招,何如?令曰,依。
朴永元啓曰,禁衛營將官來言,今日本營軍兵,日次私習云矣,敢啓。傳曰,知道。
朴永元達曰,卽伏見咸鏡監司金箕殷安邊等邑災民救急事狀達達下者,年月行,旣書月日,而不塡日字,臣之矇然捧入,不勝惶悚。原狀達,旣已達下,雖不得還下送,而該道臣不可無警,推考,何如?令曰,該道臣從重推考,爾則推考。
徐耕輔達曰,假注書南獻中,身病猝重,勢難察任,今姑改差,何如?令曰,依。
朴永元啓曰,摠戎使李石求,掃墳事今方出去,而所佩密符,有仍佩往來之令矣。將兵之任,不可一刻無摠察之人,何以爲之?敢稟。傳曰,訓將兼察。
又啓曰,摠戎使訓將兼察事,命下矣。兼察摠戎使趙萬永,卽爲牌招聽傳敎,何如?傳曰,允。
金裕憲達曰,卽者義禁府都事來言,時囚無得過三日滯囚,曾有定式矣。時囚罪人洪義弼·李發源·洪百儀·李賢默等,當爲議處,而判義禁金在昌未肅拜,次堂例不得擧行云。判義禁卽爲牌招,以爲開坐之地,何如?令曰,依。
又達曰,判義禁金在昌牌不進推考徽旨,今方捧入,而開坐令下之後,如是違牌,事甚未安。更爲牌招,何如?令曰,依。
令于徐耕輔曰,各司飯果申飭,已自先朝,何等嚴截,而近日所聞,漸益駭然矣。今番則自廟堂各別禁斷,俾無如前蕩然之歎。不遵令飭之各該司各營門堂上與將臣,隨其現發,草記嚴勘事,分付廟堂。
令于徐耕輔曰,文臣製述入格人,依例捧令旨。
金裕憲達曰,判義禁金在昌再牌不進推考徽旨,今方捧入,而開坐令下之後,連事違召,事甚未安。所當更請牌招,而係是一日三牌,何以爲之?敢稟。令曰,更爲牌招,如有違牌,勿爲呼望。
又達曰,判義禁金在昌,飭令之下,謂有情勢,奉牌闕外,無意承膺,事體所在,誠極未安。推考,何如?令曰,依。更爲嚴飭入來,使之卽爲肅謝。
又達曰,行大司憲南履翼,掌令權徽牌不進,執義尹正鎭引避退待,掌令一員,持平二員未差,監察茶時之意,敢達。令曰,知道。
以司諫李游夏,掌令權徽牌不進罷職令旨,令于金裕憲曰,只推。
南獻中改差,代以徐戴淳爲假注書。
徐耕輔,以弘文館言達曰,下番闕直,事甚未安。副校理金鍏,卽爲牌招,姑降入直,何如?令曰,依。
以副校理金鍏牌不進罷職令旨,令于徐耕輔曰,只推。
徐耕輔,以弘文館言達曰,修撰趙萬協,時在京畿楊州地,經筵入番事緊,請斯速乘馹上來事,下諭。答曰,依達。
又以奉常寺都提調·提調意達曰,祭享所用春等中脯三百四十六貼八條,今二月十一日畢造,而所入牛隻,爲三十五首矣。進上看品中脯二貼,依定式封進之意,敢達。令曰,知道。
朴永元,以兵曹言達曰,今月十四日,二羽禁軍番次矣。該番將未差之代,依承傳口傳擬入之意,敢達。令曰,知道。
兵曹口傳政事,以趙晉錫爲羽林將。
朴永元,以司僕寺一二提調意達曰,今此幸行,與寒食相値,各宮房祭去馬,勢無以分排,自各該宮房貰用之意,分付,何如?令曰,依。
又以備邊司言達曰,卽見京畿監司金鐮申本,則以爲,順懷墓曲墻腦後沙汰處補築之役,極甚浩大,物力錢,先以三千兩劃下,鐵器械及空石,令營門·戶曹進排,而鐵器械則用後還下,外他雜物,自本營分定進排,役軍依例雇軍使用,相地官·奏時官,令該司定送事,請令廟堂稟令分付矣。以若所請,較諸役處,雖不無斟量,終未免夥多。以禁·御兩營錢各一千兩,分排劃送,而監董之際,若能撙節排比,隨處操束,則此必無不足之慮,無或更爲加請之意,分付。器械雜物,令各該衙門,依例進排,相地官·奏時官,亦爲定送之意,分付該監,何如?令曰,依。
又以備邊司言達曰,頃因咸鏡前監司金啓河狀達,安邊等七邑救急所需公穀請劃事,令新道臣,詳察民情事勢,苟是不可不公賑者,則更爲狀請後稟處之意,覆奏行會矣。卽見該監司金箕殷狀達,則以爲,設賑·救急,其名雖殊,歉歲賙飢,彼此無異,而但設賑則張大,救急則簡便。且有辛未·壬午已例,依前道臣狀請,常賑折米三千石,私賑折米八百石,特爲劃下事,請令廟堂稟令分付矣。公賑請穀救急則否例也,而觀此新道臣狀達,七邑民勢,嗷嗷顚連。名雖救急,實則設賑也,欲避張大之名者苟,援引辛·壬之例者謬,而蔀屋事情,朝家旣已聞知,則豈可以例之有無爲拘,而不思懷恤之政乎?就狀辭所請,常賑折米三千石,特爲許劃,使之排巡賙飢,無一民捐瘠之患事,分付,何如?令曰,依。
右議政李存秀書曰,伏以臣聞禮經之訓曰,三揖而進,一辭而退,蓋言其進宜遲而退宜速也。臣則書再上而長單之徹,卄有一度矣。睿聽邈然,不惟不賜矜許,乃至有封還之令,臣誠惘然失圖,撫躬慙悼。如臣無似,固不敢與論於古君子進退之節,而亦不能無憾於使臣以禮之睿化也。臣之疾病實狀,前旣悉暴,今不敢更擧其醜穢之症,每每煩瀆,而根柢已深,膏肓難醫,其不可復望於陳力則決矣。离照所燭,無微不徹,睿慈所被,無物不遂,夫豈以賤臣,謂可以黽俛驅策,不卽準許也?特以官名有異於庶僚,故不欲輕加鐫免,有所鄭重,以迄于今矣。然而如是相持之際,中書協贊之重,自不免有瘝曠之嘆,此臣所以冒犯瀆擾,鎭日連籲而不敢止也。書有之,無曠庶官,蓋以天職之重,不可一日而或闕也。且況輔相之職,尤非庶官之比,虛其位而待其人,尙云可也,備其員而不擧其職,則上有濫授之失,下冒素餐之愧,其害之及於朝廷,又將有不可勝言者。以臣空疎,以臣謭劣,猥玷三事之列,本不足謂備員,況病淹床笫,刀圭以外,漫不省戶外事,其爲曠務,孰甚於此?今臣癃痼之症形,雖歷月踰時,萬無更出之望,所祈祝者,惟得請與得罪二端而已,其得請也,固當感恩無地,其得罪也,亦所甘心無恨。一日相持,損一日之國體,二日相持,損二日之國體,夫然後始許鐫斥,而加臣譴罰,亦何補於旣往之瘝務乎?倘邸下念及於此,則其所體諒,宜不待臣言之畢矣。宋臣歐陽脩之言曰,天鑑孔昭,而一言可以感動者,在能致其誠,臣之前後哀籲,何止一言,而猶未蒙睿鑑之回照者,亶由臣誠意淺薄不能感動。此固臣之罪也,而以邸下體下之仁,使此一介癃疾之殘喘,不得遂其至切之願,則其在曲成萬物之德,亦豈不有歉也哉?玆敢畢暴衷懇,冒死申控,言出肝膈,毫無假飾。伏乞离明,諒之察之,哀之憐之,將臣議政之銜,劃卽許免,改卜賢德,以幸國事,仍勘臣屢瀆之罪,以昭法紀,以安賤分焉。臣無任云云。答曰,覽書具悉卿懇。卿之呈告者,已過二十度,前後上書,亦非一再,愼節雖未卽瘳,辭懇何乃太過?且況晉膺枚卜,未滿一年,余豈可輕易捨卿?然而一向靳許者,非但有欠禮使,以卿進退亦憂之念,應不以時·原任有間,況乍解不足爲悵於余心。卿之議政之銜,姑爲許副。仍令于金裕憲曰,此下答,遣史官往諭于右議政。
大護軍李止淵書曰,伏以爲官擇人之政廢,而遴選不重,循名責實之義衰,而任用乖宜,此近世之通患,而亦莫甚於臣之今日所叨也。臣少嘗習爲功令,出入試闈,而才凡識淺,廑免乎飮墨曳白而已,畢竟一第,特僥倖焉爾。自玆以還,二十年餘,廁跡淸要,致位崇顯,一則遭際聖明也,二則承藉先蔭也。臣旣未敢以文學自居,同朝亦未嘗以文學處臣,似此本末,睿鑑庶亦悉燭,臣焉敢矯飾爲也?尋常詞章,卽不過士之末藝,苟能從事硏槧,孰不依樣葫蘆?臣則得魚忘筌,荒嬉及老,叩其中則如眢無泉,循其外則如鞹無毛,曷嘗毫分髣髴於館閣之需,而一朝擧而畀之,將欲責之以辭命之重,此所謂官由人卑,名與實乖者也。臣安得不惝怳慙恧,繼之以憂歎也?噫,古昔晠際,名碩輩出,淵雲華國,自有定價,雖老師宿儒之綽有聲譽者,文苑一塗,亦未能造次進步,其難蓋如彼,而今也如臣矇陋,無難自致,若臣可爲,人孰不可?其將血指汗顔,而自不知其羞愧耶?抑諉世降才謝,而人必不以爲怪耶?於是乎臣之不可冒膺也審矣。臣雖至愚,豈忍爲貽累朝廷取譏當世之擧哉?臣受國厚恩,報效無地,筋力奔走,夷險何擇,而若其分所不當,才所不堪,寧可以違慢獲罪,不可以承奉爲恭。玆敢不避猥越,畢暴情實。伏乞睿慈,俯賜諒察,遞臣弘文提學之銜,仍令選部,亟行改正,俾物議無譁,名器無褻,臣不勝大願切祝焉。臣無任云云。答曰,覽書具悉。卿其勿辭行公。
上在昌德宮。常參·經筵,以代理停。
中宮殿寶齡四旬進爵後,大殿·中宮殿,內閣·政院·玉堂·藥房口傳問安答曰,知道。世子宮,內閣·政院·藥房·春坊口傳問安。答曰,知道。世子嬪宮,內閣·政院·藥房·春坊口傳問安。答曰,知悉。
徐耕輔達曰,明日常參,取稟。令曰,停。
金裕憲達曰,行大司憲南履翼呈辭,執義尹正鎭引避退待,掌令權徽未肅拜,掌令一員,持平二員未差,監察茶時之意,敢達。令曰,知道。
朴永元啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
金裕憲達曰,執義尹正鎭,獻納趙引避退待,已至多日,尙未處置,事甚未安。未肅拜外,行大司憲南履翼,卽爲牌招,以爲處置之地,何如?令曰,依。
令于徐耕輔曰,禮房承旨,馳詣社稷,奉審摘奸以來。
金裕憲達曰,判義禁金在昌,特令申飭之下,一向奉牌,屢度催促,無意承膺,誠極未安。從重推考,何如?令曰,宜欲一伸,今姑許遞。
徐俊輔啓曰,吏曹郞廳來言,大臣置處政事,取稟。傳曰,當日爲之。
又以吏曹言啓曰,右議政李存秀許副事令下矣。當爲置處,而領敦寧一窠,國舅今方見帶,本曹時無相當窠,依例送西之意,敢啓。傳曰,知道。
朴永元,以兵批言啓曰,右議政李存秀許副送西事,命下矣。當爲隨品置處,而領中樞一窠,判中樞二窠,他大臣及輔國,判書朴宗來,今方見帶,判中樞朴宗來,知中樞有闕之代降付,其代下批之意,敢啓。傳曰,知道
有政。吏批,兼判書鄭晩錫病,參判徐憙淳進,參議李元默病,右副承旨鄭知容進。啓曰,判書鄭晩錫,參議李元默,竝病不來,小臣獨政未安,何以爲之?敢稟。傳曰,仍爲之。以朴升鉉爲副校理,李錫奎爲判義禁,趙鍾永爲右副賓客,林原培爲禮曹佐郞,元永麟爲永興府使。整理使單朴宗薰。故縣監任希澤贈戶參例兼,同知任完常考。
兵批,判書金鏴病,參判申鴻周入直進,參議李羲肇病,參知趙容和病,左副承旨朴永元進。判中樞單李存秀,知中樞單朴宗來,同知單李喆,大護軍洪羲俊,副護軍李楘·安禹權,副司直高時臣,副司果宋祥來,副司勇南範壽,以上竝單付。華寧殿守門將單金翼源。
金裕憲達曰,新除授判義禁李錫奎,卽爲牌招,以爲開坐之地,何如?令曰,依。
令于金裕憲曰,時·原任閣臣入對。
徐耕輔達曰,前檢閱金英淳薦狀公事達下矣。令該曹口傳單付,仍卽牌招入直,何如?令曰,依。
吏曹口傳政事檢閱單金英淳。
吏曹口傳政事,兼待敎單金英淳。
徐耕輔,以弘文館言達曰,下番闕直,事甚未安。副校理金鍏,旣有只推之令,卽爲牌招,姑降入直,何如?令曰,依。
又以禮曹言達曰,卽接徽陵參奉所報,則昨日酉時量,本陵陵上曲墻,自午方至巽方,內面頹圮,而以鍮尺計量,廣爲二十五尺,高爲二尺云矣。陵上曲墻內面頹圮,則有慰安之節,慰安祭不卜日,今十四日設行,而改築之役,臣曹堂上,進去奉審後,稟處,何如?令曰,依。
又以禮曹言達曰,卽伏見本曹參議臣鄭禮容,禧陵局內汰落處看審書達,則主峰右邊太落處,長一百八十尺,後龍脊脈汰落處,長八百尺,肩胛左邊汰落三處內,一處長一百尺,一處長一百二十八尺,一處長二百三尺,而役處浩大,恐難從便補築爲辭矣。頉處果若是闊大,則使役軍丁,無以專責於地方官,一依今番順懷墓局內汰落處補土時例,物力區劃,役軍·器械等事,令京畿監司,預先措備。以地方官高陽郡守,補土差使員差下,與本陵官,眼同擧行,而臣曹堂上,依例進去監董事,竝爲分付,何如?令曰,依。
朴永元,以都摠府言達曰,今日入直內三廳武兼禁軍及軍兵等,當爲中日習射技,而進爵相値,不得設行之意,敢達。令曰,知道。
又以兵曹言達曰,今二十二日健陵幸行時,本曹郞廳守宮侍衛及各差備,當爲備員,而正郞洪百儀拿處,不得進參。爲先改差,其代仍令該曹,以在京無故人口傳差出,以爲進參之地,何如?令曰,依。
吏曹口傳政事,以李根友爲兵曹正郞。
朴永元,以兵曹言達曰,新除授羽林將趙晉錫,時無職名,依例口傳付軍職以入之意,敢達。令曰,知道。
兵曹口傳政事,副護軍單趙晉錫。
戊子二月十二日申時,王世子座慈慶門外幕次,時·原任閣臣入對時,同副承旨金裕憲,假注書徐戴淳,記事官兪章煥·成遂默,原任提學金履喬·朴宗薰,檢校直提學趙鐘永,原任直提學洪奭周·金鏴·朴綺壽,直提學趙寅永,原任直閣徐俊輔·朴永元,檢校直閣李嘉愚,原任直閣徐萬淳,檢校待敎徐憙淳,待敎金英淳以次進伏訖。履喬等進前奏曰,日吉辰良,進爵禮成,睿孝冞光,群情胥悅,臣等益不勝懽欣慶忭之忱矣。此時大朝聖體,若何?令曰,安寧矣。中宮殿氣候,若何?令曰,安寧矣。睿體,若何?令曰,一樣矣。令曰,就座,仍令賜饌頒花。履喬等以次領受訖。仍令退,諸臣以次退出。
上在昌德宮。常參·經筵,以代理停。
夜一更二更月暈,自五更至十四日開東,灑雨下雨,測雨器水深四分。
進爵翌日,大殿·中宮殿·世子宮,朝廷二品以上·六曹堂上單子問安。答曰,知道。
權敦仁達曰,明日·再明日弘陵忌辰祭齋戒·正日,三明日·十七日英陵忌辰祭齋戒·正日相値,常參頉稟之意,敢達。令曰,知道。
金裕憲達曰,合辭方張之時,兩司無詣臺之員,而執義尹正鎭,獻納趙引避退待,亦至多日,尙未處置,事甚未安。未肅拜·呈告人員,竝卽牌招,何如?令曰,依。
又達曰,弘文提學李止淵,旣入闕中,不爲肅謝,直爲出去,事甚未安。推考,何如?令曰,依。
傳于權敦仁曰,今番幸行時,王世子祗迎之節,依例磨鍊。
令于權敦仁曰,今番進爵時,戶·禮堂郞以下,書達捧入。
金裕憲達曰,行大司憲南履翼,掌令權徽牌不進,執義尹正鎭引避退待,掌令一員,持平二員未差,監察茶時之意,敢達。令曰,知道。
以司諫李游夏,掌令權徽牌不進罷職令旨,令于金裕憲曰,只推。
以副校理金鍏牌不進罷職令旨,令于權敦仁曰,只推。
權敦仁,以弘文館言達曰,下番闕直,事甚未安。副校理金鍏,旣有只推之令,卽爲牌招,姑降入直,何如?令曰,依。
又以弘文館言達曰,新除授副校理朴升鉉,時在公忠道忠州地,經筵入番事緊,請斯速乘馹上來事,下諭。令曰,依達。
金裕憲,以兵曹言啓曰,來三月初七日大報壇祭王世子攝行時,墻外環衛軍兵,當爲磨鍊,而謹稽謄錄,則昨年三月王世子攝行時,訓局步軍四哨除出,中軍率領排立矣。今亦依此擧行乎?敢稟。傳曰,依此爲之。
金裕憲,以兵曹言達曰,留都營狀啓,例爲付撥,而或有時急之事,則京畿驛馬待令,曾有定式矣。今亦依此擧行,何如?令曰,依。
又以備邊司言達曰,永興府使徐相祿,在任身死矣。返柩時擔軍,依法典題給之意,分付所經各道,何如?令曰,依。
又以訓鍊都監言達曰,今此幸行時,隨駕武藝別監一百七十人饌價錢,每人每日各三錢,門旗手二十七名饌價錢,每名每日各一錢五分,依例分給之意,敢達。令曰,知道。
又以禁衛營言達曰,去夜初更量,幼學李明浩,被捉於本營巡邏,而係是士子,依例移送秋曹之意,敢達。令曰,知道。
又以舟橋司言達曰,舟橋排設,今日畢役之意,敢達。令曰,知道。
又以刑曹言達曰,因禁衛營達辭,去夜初更量,犯夜幼學李明浩,移送秋曹事令下矣。李明浩依更數決笞三十度,放送之意,敢達。令曰,知道。
禁府申目粘連,向前李賢默亦,省記入徹,自有定時,則晩後來呈,雖緣病劇,稽緩之罪,有難參恕,以此照律,何如?判付達,慶禮順成,欣忭冞切,特爲分揀放送。又申目粘連,向前洪羲弼·李發源等亦,奏御文字,何等審愼,而榜目修正,多有違格,以致入徹之遲滯,事極疎忽,有難參恕,竝只以此照律,何如?判付達,一體分揀放送。又申目粘連,向前洪百儀亦,跟隨飭令,前後申嚴,則身爲禁喧,不能檢察,違令之罪,在所難免,以此照律,何如?判付達,一體分揀放送。又申目,副司果吳致淳原情云云。徽旨內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付達,一體分揀放送。
上在昌德宮。常參·經筵,以代理停。
自開東至申時,灑雨下雨,測雨器水深三分。
金裕憲達曰,行大司憲南履翼呈辭,執義尹正鎭引避退待,掌令權徽未肅拜,掌令一員,持平二員未差,監察茶時之意,敢達。令曰,知道。
又達曰,執義尹正鎭,獻納趙引避退待,已至多日,尙未處置,事甚未安。未肅拜外,行大司憲南履翼,卽爲牌招,以爲處置之地,何如?令曰,依
令于權敦仁曰,傳香承旨,馳詣宗廟·永寧殿·景慕宮,奉審摘奸,仍詣弘陵,奉審摘奸,局內諸陵,一體奉審以來。
以副校理金鍏牌不進罷職令旨,令于鄭知容曰,只推。
鄭知容達曰,應敎·副應敎前望未下,校理一員,修撰一員,副修撰二員未差,校理權馥差祭,副校理朴升鉉,修撰趙萬協在外,玉堂上下番俱空,事甚未安。副校理金鍏,旣有只推之令,卽爲牌招入直,何如?令曰,依。
以副校理金鍏再牌不進罷職令旨,令于鄭知容曰,只推。
鄭知容達曰,玉堂上下番俱空,事甚未安。副校理金鍏,旣有只推之令,更爲牌招入直,何如?令曰,依。
鄭知容,以禮曹言達曰,昌陵主峰左邊及後脈左右邊土皮剝落,兩位陵上曲墻後土皮微脫,役處不甚大段,使本陵官及地方官,從便補築事,昨秋因京畿監司狀達,依狀請施行,而以凍節漸迫,待春始役之意,自臣曹回達達下。故今二月二十一日寒食節享兼告,同日卯時,始役補築事,草記依下矣。卽伏見本陵官之報臣曹者,則大王陵上曲墻左邊汰落處,長四十一尺,廣四尺,深三尺,王后陵上主脈左邊汰落處,長八百六尺,上廣十五尺,深三尺,中廣八尺,深四尺,下廣二十一尺,深六尺,兩位陵上曲墻後汰落處,長三百三尺,上廣九尺,深四尺,下廣三尺,深二尺。似此浩大之役,不可以只令本倅·齋官,從便補築,自本曹別行看審,不然則退待秋間爲辭矣。今以齋官所報,較看畿伯狀達,則頉處大小,若是判異,臣曹堂上,所當一番詳審,迨此修築,而第伏念禧陵·順懷墓局內補土之役,在今二十七日,若又添之以昌陵補土之役,則一郡之內,三役竝時,邑力民力,俱難專意。依齋官所報,姑待秋間臣曹堂上進去奉審後稟處,恐未差晩,亦合於愼重之道,依此擧行,何如?令曰,依。
金裕憲,以兵曹言達曰,今月十七日,一內禁軍番次矣。該番將未差之代,依承傳口傳擬入之意,敢達。令曰,知道。
兵曹,以安光質爲內禁將。
金裕憲,以備邊司言達曰,向以科場雜亂,特下令旨,十行辭敎,嚴重懇惻。今日赴擧之人,除非京華世祿之裔,皆是鄕黨自飭之士,豈敢不頓改舊習,一遵新令,而設禁之道,不可不先事嚴飭。且科場事目,旣具且備,而有司或失於按行,則臨場雜亂之弊,亦難保其必無。先自試官,另飭該曹,各別選擇,以爲對揚德意之萬一。分付四館所及禁亂所,必自入門之時,曉諭多士,無敢負門爭先,以致雜沓蹂躙之患。照訖帖文,憑準詳察,隨從募入之類,一一査出,出付秋曹,以亂場律施行,率入之儒生,亦施冒禁之律。自本司,亦當別遣文武郞廳,糾察摘發。以此爲先申嚴於各其所司,又令士子,預爲知悉,無或犯科,何如?令曰,依。向日令飭,果是余中心之言,而爲士子者,若有一分畏法之心,寧或犯科耶?然而隨從之弊,不可不先事痛禁。分付成均館大司成·同成均,分往一二所門外,棘圍外五六十步之內,勿使負門先接之類,一或近前。如或有冒禁近前之人,一一出付秋曹,治以亂場之律,使開闈後始許徐徐入場之意,嚴明分付於成均館。
又以御營廳言達曰,本廳騎士將吳鼎周,以別軍職,職務相妨,改差,何如?令曰,依。
上在昌德宮。常參·經筵,以代理停。
藥房都提調李相璜,提調金敎根,行右承旨徐〈耕〉輔啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿·世子宮口傳問安。答曰,知道。世子嬪宮口傳問安。答曰,知悉。
朴永元達曰,行大司憲南履翼呈辭,執義尹正鎭引避退待,掌令權徽未肅拜,掌令一員,持平二員未差,監察茶時之意,敢達。令曰,知道。
又達曰,備邊司郞廳來言,今日賓廳日次,而國忌正日相値,不得來會云矣,敢達。令曰,知道。
朴永元啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
朴永元達曰,執義尹正鎭,獻納趙引避退待,已至多日,尙未處置,事甚未安。未肅拜外,行大司憲南履翼,卽爲牌招,以爲處置之地,何如?令曰,依。
徐耕輔啓曰,今此幸行時,何大臣留都乎?敢稟。傳曰,李判府事留都。
以副校理金鍏再牌不進罷職令旨,令于徐耕輔曰,只推。
徐耕輔達曰,玉堂上下番俱空,已至經宿,事甚未安。副校理金鍏,旣有只推之令,與校理權馥,一體牌招,推移入直,何如?令曰,依。
徐耕輔,以內醫院都提調意達曰,副提調徐俊輔,今日問安,不爲仕進,卽爲牌招,何如?令曰,依。
徐耕輔達曰,今此健陵·顯隆園親祭祭文及華寧殿親行酌獻禮祭文,當爲製進,大提學金履喬,待明朝牌招,使之製進,何如?令曰,依。
令于徐耕輔曰,留院公事入之。
令于徐耕輔〈曰〉,今番進爵,雖自內擧行,余小子慶忭之忱,不可無示意之擧。司饔院都提調金思穆,內廐馬鞍具一匹面給,檢擧提調朴周壽,廐馬一匹面給,監造官朴宗聞陞敍,尙衣院提調金祖淳,內廐馬鞍具一匹面給,僉正李奎淵陞敍,戶曹判書朴宗薰,正郞洪羲錫,各內下表裏一次賜給,禮曹判書趙鍾永,內下大虎皮一令賜給,正郞趙渡,上弦弓一張賜給,掌樂提調朴宗來·趙萬永,各熟馬一匹賜給,正李鎭華,僉正南進和,主簿洪疇·洪栴,各上弦弓一張賜給,風物監造提調趙萬永,內下大豹皮一令賜給,僉正南進和,內下表裏一襲賜給。令于徐耕輔曰,進爵時熟設次知李團宜·李奇遠,竝熟馬一匹賜給,從事官金始兌·金聖行,令內府竝陞敍,監官李興潤·秦東奭,統長黃大呂·金道亮,竝加資,牌將李得祿兒馬一匹賜給,牌將趙和璧邊將除授,其餘依達下施賞。熟設次知李團宜加資,李奇遠大塵皮一令賜給,排設次知金承業·李奇遠·吳鶴昌竝加資,啓請內侍申英遠,進揮巾差備梁大宜,竝熟馬一匹賜給,進御饌差備金鎭鍈·崔錫麟·金允光·朴敏昌·崔吉昌·金應九·趙浚英·吳英煥,擧行甚多,竝加資,贊請中使朴道性,前引中使洪命福,挾侍申英遠·吳仁業,擧麾差備鄭喜常·申寬吉,贊笏中使金應昌,竝加資,寶劍差備智達成·李昌詡,日傘差備吳福謙,陽傘差備吳信甲,水晶杖差備田喜畯,金鉞斧差備朴光錫,繖扇差備智達成·李昌詡,中宮殿雲劍差備崔錫麟·玉潤祥,陽傘差備徐完世,繖扇差備兪應會·李祉亨,世子宮日傘差備許昌福,陽傘差備金喜善,繖扇差備金宜祿·慶文佑,水晶杖差備金夢說,金鉞斧差備姜錫永,世子嬪宮陽傘差備許銀,繖扇差備池有長·安景昌,竝半熟馬一匹賜給,排設司鑰李仁機·文潤行·李繼得,書房色司鑰李壽亨·金禧盛,世子宮司鑰朴英秀·金聖圭,代房金禧盛,各兒馬一匹賜給,內役時看役白聖奎加資,看役書員崔世業帖加成給。
令于徐耕輔曰,進爵時掌樂院執拍典樂成始文·金昌河·柳建茂,擧行甚多,竝帖加,風物監造姜彝五加資,計士洪冕遂敎授除授,其餘樂工·工匠等,竝依達下施賞。司饔院熟設飯監全榮瑞,自前擧行甚多,賞加,計士李秉學等六人,竝高品付料,別例房執吏書吏金精默等七人,竝從自願免賤,寫字官李東鉉,書役甚多,以其子特付司果,寫字官金宗漢,永付司果,其餘各司員役·工匠等,竝依達下施賞。
兵曹,以鄭晩錫爲留都大將。
以校理權馥牌不進罷職令旨,令于徐耕輔曰,只推。
以副校理金鍏牌不進罷職令旨,令于徐耕輔曰,只推。
以全羅監司李光文狀達,康津縣監趙存奎,邑吏作奸,偸結斂錢,爲先罷黜,其罪狀,令攸司稟處事,令于徐耕輔曰,令該曹口傳差出,催促下送。
吏曹口傳政事,以金益鍾爲康津縣監。
徐耕輔,以奎章閣言達曰,景慕宮望廟樓,今望奉審無頉之意,敢達。令曰,知道。
又以內醫院都提調·提調意達曰,自前幸行時,若是經宿之地,則陪從掌務官,例自司僕寺補把馬許給矣。今番幸行時,掌務官一員,補把馬一匹許給之意,分付該寺,何如?令曰,依。
又以禮曹言達曰,今二月二十七日禧陵·順懷墓局內沙汰補築時,臣曹堂上,當爲分進監董,而兩陵雖非同局之內,相距不遠,則有兼進之例,今亦依此擧行,何如?令曰,依。
朴永元,以都摠府言達曰,今日入直內三廳武兼禁軍及軍兵等,當爲中日習射技,而國忌正日相値,不得設行之意,敢達。令曰,知道。
又以兵曹言達曰,今此健陵幸行在近,本曹堂上侍衛及陪衛,不可不備員,而參議李羲肇有實故,不得進參。令政院稟令變通,仍令該曹,以在京無故人口傳差出,待下批,牌招察任,何如?令曰,許遞,旣承下敎,前望單子入之。
兵曹參議前望單子入之,金正喜添書代點。
朴永元,以兵曹言達曰,新除授內禁衛將安光質,時無職名,依例口傳付軍職以入之意,敢達。令曰,知道。
兵曹口傳政事,副護軍安光質。
朴永元,以兵曹言達曰,文臣兼宣傳官李寅弼,除授在外,過限未上來,洪重燮病難供職,呈狀乞遞。竝改差,何如?令曰,依。
又以義禁府言達曰,全羅監司李光文狀達內,康津縣監趙存奎,爲先罷黜,其罪狀,令攸司稟處事達下矣。趙存奎時在任所,依例發遣府羅將,拿來,何如?令曰,待待令拿囚。
戊子二月十五日辰時,上御熙政堂。藥房入診入侍時,都提調李相璜,提調金敎根,行右承旨徐耕輔,假注書徐念淳,記注官卓瑊,記事官成遂默,待敎金英淳以次進伏,醫官李惟鐸·李亨基·金珪·李顯養進伏楹外訖。相璜曰,近日日候不調,聖體,若何?上曰,一樣矣。相璜曰,寢睡·水刺之節,何如?上曰,一樣矣。中宮殿氣候,何如?上曰,一樣矣。相璜曰,日前進爵禮成,睿孝冞光,臣等不勝欣忭之忱矣。上曰,醫官入診。惟鐸·亨基以次入診候,退伏奏曰,脈候左右三部調均矣。相璜奏曰,在前幸行時,進御江心水,例爲馱去,或有置之之例,今番則何以爲之乎?上曰,置之,可也。命退,諸臣以次退出。
上在昌德宮。常參·經筵,以代理停。
朴永元達曰,行大司憲南履翼呈辭,執義尹正鎭引避退待,掌令權徽未肅拜,掌令一員,持平二員未差,監察茶時之意,敢達。令曰,知達。
又達曰,執義尹正鎭,獻納趙引避退待,已至多日,尙未處置,事甚未安。未肅拜外,行大司憲南履翼,卽爲牌招,以爲處置之地,何如?令曰,依。
又達曰,同副承旨金裕憲,今日不爲仕進,卽爲牌招,何如?令曰,許遞,旣承下敎,前望單子入之。
鄭知容達曰,玉堂上下番俱空,已至經宿,事甚未安。校理權馥,副校理金鍏,旣有只推之令,竝卽牌招,推移入直,何如?令曰,依。
傳于朴永元曰,摠管有闕之代,前望單子入之。
摠管前望單子入之,金元根落點。
兵曹,副摠管單金元根。
以校理權馥,副校理金鍏牌不進罷職令旨,令于鄭知容曰,只推。
鄭知容達曰,玉堂上下番俱空,已至多日,事甚未安。校理權馥,副校理金鍏,旣有只推之令,竝更牌招,推移入直,何如?令曰,依。
朴永元,以兵曹言達曰,健陵幸行在近,本曹堂上侍衛·陪衛,不可不備員,而新除授參議金正喜有身病,不得進參。令政院稟令變通,仍令該曹,以在京無故人口傳差出,待下批,牌招察任,何如?令曰,許遞,旣承下敎,政官牌招開政。
兵曹口傳政事,副護軍單金正喜。
令于朴永元曰,都承旨·右承旨竝許遞,旣承下敎,前望單子入之。
令于朴永元曰,左承旨許遞,旣承下敎,前望單子入之。
承旨前望單子入之,李完植·李光正·金元根·金正喜代點。
鄭知容,以吏批言達曰,權知承文院副正字宋持養,以文臣製述連三次居首,加資事令下矣。未及資窮,又未經準職,何以爲之?敢稟。令曰,陞六。
又以吏批言達曰,卽接司憲府移文,則以爲,監察許茂,全羅道南原地在外,今此監試初試時,監試官望,無以備員云。司憲府監察許茂改差,其代今日政備擬以入之意,敢稟。令曰,知道。
又以吏批言達曰,中官李團宜·申英遠·金承業·朴道性·李奇遠·洪命福,監官李興潤加資事令下矣,而本資俱是崇祿,今無可加之資,何以爲之?敢稟。令曰,竝代加。
有政。吏批,兼判書鄭晩錫牌不進,參判徐憙淳進,參議李元默牌不進,左副承旨鄭知容進。啓曰,判書鄭晩錫,參議李元默竝牌招不進,小臣獨政未安,何以爲之?敢稟。傳曰,仍爲之。以李鼎臣爲兵曹參議,洪羲俊爲分內醫提調,李遇亨爲監察,鄭義命爲典籍。
兵批,判書金鏴病,參判申鴻周入直進,參議未差,參知趙容和病,右承知朴永元進。護軍單徐俊輔·徐耕輔,副護軍單金裕憲·李羲肇。
朴永元,以兵曹言啓曰,闕內入直訓鍊都監局別將·把摠·哨官及內三廳將·守門將·禁衛營把摠·哨官等番單子,每中日入啓受點矣。今此幸行相値,勢難受點,依例今二月二十六日入直人員,二十一日入啓單子,竝爲受點,趁期替直,分所單子,待受點卽爲書入,大省記及別省記,自今二十二日,二十四日至,二十一日預爲書入。京中軍號,亦自二十二日,二十四日至,二十一日預爲啓下,留置政院,逐日頒布,行在所軍號,自行在所啓下,頒布之意,敢啓。傳曰,知道。
朴永元,以兵曹言達曰,巡將監軍單子,每日入達受點矣。今此幸行相値,勢難受點,依例今二月二十一日單子,預爲排日受點,逐日受牌之意,敢達。令曰,知道。
又以兵曹言達曰,今二月十七日武臣堂上朔試射日次,而國忌正日,不得爲之之意,敢達。令曰,知道。
又以摠戎廳言達曰,本廳屬北漢管城將李殷會,身病沈重,勢難察任,改差,何如?令曰,依。
判府事金思穆箚曰,伏以進爵禮成,睿孝彌光,慶忭之忱,小大惟均。仍伏念臣卽一視蔭餘喘耳,恒居奄奄,鬼事已迫,尙何有一分省識,照管職事,而卽伏見令旨下者,以臣名忝廚院都相,至有天廐上駟之錫,惝怳驚凜,莫省所以致此也。臣於前月篤疾之後,床簀危喘,一倍凜綴,當此千一之慶辰,獲遇無前之盛擧,而身居掌膳之地,漫無所知,一未能進身董察。縱荷聖朝寬大,不加瘝曠之誅於耄癃之身,而今此寵賚之章,混及於伏枕惶蹙之中,是奚但以惜嚬笑爲喩也哉?臣受恩三朝,與天無極,今於垂死之日,縱不能進一言擧一職,以效塵刹之報,而其何忍以非分濫賞,恬若固有,上以損懋賞之典,下以壞辭受之節哉?且臣於昨秋,亦嘗猥膺便蕃之賜,而辭遜不得,冒沒祗領,至今追惟,愧汗浹背,又安可夤緣倖會,荐紆罔功之寵,而不思所以據實自列之義乎?伏乞离明,亟賜收還,俾恩賞無褻,微分獲安焉。取進止。答曰,覽箚具悉卿懇。愼節奉慮,卿其安心領受,勿復固辭。仍令于鄭知容曰,此下答,遣史官往諭于金判府事。
領敦寧金祖淳箚曰,伏以康爵載進,睿孝彌光,臣民頌忭,曷有其已?夜伏見賞典下者,以臣待罪尙方提擧,至有鞍具馬面給之令,臣誠惝怳慙恧,不知措躬之所也。大凡司存之臣,奉行其事,卽是職分,本非可稱。況今所被,實屬無名,初無奉行之可言,安有恩賞之可施?皮之不存,毛將焉傅者,眞可謂準備語也。縱欲冒受,得不顔厚?然此臣言私者耳。賞罰者,國家馭世之大柄,罔功者坐受殊典,可紀者又將何加?不圖邸下此擧,大有遜於韓昭之藏袴也。憂愛之誠,竊附箴獻。伏乞亟賜收還之令,深存懋賞之戒焉。取進止。答曰,覽箚具悉卿懇。卿其安心領受,勿復固辭。仍令于鄭知容曰,此下答,遣史官往諭于領敦寧。
上在昌德宮。常參·經筵,以代理停。
鄭知容達曰,明日常參,取稟。令曰,停。
又達曰,行大司憲南履翼呈辭,執義尹正鎭引避退待,掌令權徽未肅拜,掌令一員,持平二員未差,監察茶時之意,敢達。令曰,知道。
又達曰,執義尹正鎭,獻納趙引避退待,已至多日,尙未處置,事甚未安。未肅拜外,行大司憲南履翼,卽爲牌招,以爲處置之地,何如?令曰,依。
鄭知容啓曰,來二十一日朝參日次,而健陵親祭散齋相値,頉稟之意,敢達。傳曰,知道。
鄭知容達曰,來二十一日輪對日次,而健陵親祭散齋相値,頉稟之意,敢達。令曰,知道。
鄭知容啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
鄭知容達曰,右副承旨金正喜,今日不爲仕進,卽爲牌招,何如?令曰,依。
又達曰,新除授同副承旨李完植,時在南兵營任所,斯速乘馹上來事,下諭,何如?令曰,依。
又達曰,行都承旨金元根,左承旨李光正不爲仕進,右承旨朴永元式暇,右副承旨金正喜牌不進,同副承旨李完植在外,院中只有臣一人,伴直無人。左承旨李光正,所當牌招,而拘於廳規,不得請牌,何以爲之?敢稟。令曰,牌招。
以校理權馥再牌不進罷職令旨,令于鄭知容曰,只推。
以副校理金鍏牌不進罷職令旨,令于鄭知容曰,只推。
鄭知容達曰,玉堂上下番俱空,已至多日,事甚未安。校理權馥,副校理金鍏,旣有只推之令,竝更牌招,推移入直,何如?令曰,依。
鄭知容,以都摠府言達曰,今此幸行時,侍衛當爲備員,而副摠管趙寅永內閣守宮,金魯甲以御營中軍陣上進,一員未差,無以備員。令政院稟令變通,仍令該曹,以在京無〈故〉人口傳差出,待下批,牌招,以爲備員進參之地,何如?令曰,依。
鄭知容達曰,因都摠府草記,今此幸行時,侍衛當爲備員,而副摠管趙寅永內閣守宮,金魯甲御營中軍陣上進,一員未差。無以備員,令政院稟令變通,仍令該曹,口傳差出,待下批,牌招事依下矣。合有變通之道,何以爲之?敢稟。令曰,竝許遞,旣承下敎,前望單子入之。
摠管前望單子入之,都摠管金在昌,副摠管金守基·權逴代點。
鄭知容,以兵曹言達曰,今此健陵幸行時,本曹堂上侍衛及陪衛,當爲備員,而參判申鴻周有實故,不得進參。令政院稟令變通,仍令該曹,以在京無故人口傳差出,待下批,牌招察任,何如?令曰,依。
鄭知容達曰,因兵曹草記,今此幸行時,本曹堂上侍衛及陪衛,當爲備員,而參判申鴻周有實故,不得進參,令政院稟令變通,仍令該曹,口傳差出事依下矣。合有變通之道,何以爲之?敢稟。令曰,許遞,旣承下敎,前望單子入之。
又達〈曰〉,卽者成均館官員來言,今此監試初試儒生入門時,大司成·同成均,當爲分往試所門外,而大司成金敎喜二所進,同成均金鏴·徐憙淳俱有身病,一所則無進去之員云。同成均金鏴·徐憙淳,竝卽牌招,以爲進去之地,何如?令曰,依。
又達曰,同成均金鏴·徐憙淳牌不進推考徽旨,今方捧入,而試期在卽,如是違牌,事甚未安。更爲牌招,何如?令曰,依。
令于鄭知容曰,同成均竝許遞,旣承下敎,前望單子入之。
同成均前望單子入之,鄭尙愚代點,金炳朝添書代點。
鄭知容達曰,新除授同成均鄭尙愚·金炳朝,竝卽牌招,以爲試所進去之地,何如?令曰,依。
以右副承旨金正喜牌不進罷職令旨,令于鄭知容曰,只推
鄭知容,以吏曹言達曰,今戊子式年監試初試試官,當爲磨鍊以入,而擬望之人乏少,承旨竝擬,何如?令曰,依。
令于鄭知容曰,監試初試一二所試官入對。
令于鄭知容曰,左承旨·右承旨·同副承旨,竝許遞,旣承下敎,前望單子入之。
令于鄭知容曰,試官承旨許遞,旣承下敎,前望單子入之
承旨前望單子入之,權敦仁·朴岐壽·徐左輔·朴容壽代點。
鄭知容達曰,坐直無人,新除授行左承旨權敦仁,行右承旨朴岐壽,右副承旨徐左輔,同副承旨朴容壽,竝卽牌招,何如?令曰,依。
令于權敦仁曰,春到記再明日爲之,處所魚水堂爲之,該房知悉。明日朝食堂,遣承旨收取以來。
兵曹口傳政事,副護軍單鄭知容。
兵曹口傳政事,副護軍單金正喜。
以吏曹參議李元默牌不進罷職令旨,令于權敦仁曰,只推。
以副校理金鍏再招不進罷職令旨,令于權敦仁曰,只推。
權敦仁,以吏曹言達曰,今此寒食祭祭官,當爲磨鍊,除老病·公頉,實無推移排比之路。依近例春坊官員及刑官·司饔院官員年六十以上人員,通融塡差以入,而其中時無職名人,令該曹口傳付軍職,何如?令曰,依。
又以禮曹言達曰,今此戊子式年監試初試一所,設場於本曹矣。上直郞廳,依例移直朝房之意,敢達。令曰,知道。
又以兵曹言達曰,今此幸行時,領軍之將,不可不備,而羽林衛將趙晉錫身病猝重,萬無供職之望,呈狀乞遞。改差,其代依例口傳差出,何如?令曰,依。
又以司僕寺一二提調意達曰,今此健陵幸行時,內乘二員,當爲隨駕矣。假內乘一員,令該曹口傳差出,使之入直,而回鑾後卽爲減下,何如?令曰,依。
又以備邊司言達曰,卽見補土堂上楊州牧使鄭基一狀達,則以爲,康陵局內汰落諸處補築之役,極爲浩大,物力錢先以四千五百兩劃下,則謹當從略需用,有餘則還納,不足則加請,木物自畿營進排,鐵器·械雜物及空石,自三軍門·畿營·戶曹·摠戎廳,分定進排,相地官·奏時官,令該曹定送事,請令廟堂稟令,分付矣。役處雖云浩大,操束下屬,撙節省約,則所入不多,工可就完,而近來陵役,不能如此,甚非爲所重克謹克愼之意。以禁·御兩營錢,各一千兩,兵曹錢五百兩,分排劃送,使之取用。陵所有頉處,陵官之從便修改,旣有受敎,自始頉之時,若能各自惕念,隨汰隨補,則末梢豈有漸至張大之患?此莫非前後陵官,不能恪勤擧職之致。且今番陵墓役事,一時竝擧,畿邑民斂,亦當隨事省減,而營邑吏校,憑藉所重,貽弊年復年增加,事之悚然,莫此爲甚。以若所劃錢,綽略監董,俾無更加請,各邑分定外誅求之弊,亦爲嚴加糾察,俾紓一分民力,而如是申飭之後,苟或不遵,則補土堂上與本陵官,亦當有論責之擧,以此意分付。器械雜物,令各衙門及畿營,依例進排,相地官·奏時官,亦爲定送,何如?令曰,依。
又以備邊司言達曰,今番幸行時,畿邑分辦之科外誅求,各司飯果之違越定例者,不可不別歧廉探,科場亂雜,亦當各別禁察。副司果李寅弼·洪重燮·韓鎭㦿,文學趙基謙,竝文備郞差下,以爲分遣擧行之地,何如?令曰,依。
又以備邊司言達曰,貢市人詢瘼事,命下矣。取見其所懷,則貰馬契貢人等,以爲矣貢擧行,卽是四種土物與沈藏輸運之役,而營役時進排,假量爲三千馱,則出關不過三百馱,故落本已不知爲幾許,且以運價言之,土木與沈藏之差等者,實有同貢異例之歎。自今運價,一依沈藏例上下,土物亦依進排數爻出關事也。出關之剋減,運價之差等,渠輩稱冤,固非一再,而長短絶補,各有依據,不可遽議通變。至於參互例式,俾無冤濫,惟在該曹之隨處照察,以此分付司宰監。黃大口契貢人等,以爲本貢自作貢後,別定差人,下送北關,受大口價於列邑,貿取於鏡城府海民等處,以爲進排矣。今則魚品比前漸劣,價本轉加高騰,屢千里輸運,五六朔留連,糜費自然夥多,落本年加歲增,莫可支保,將至渙散。自今依他貢例,北關受價,特令自惠廳收捧上下,以爲貿取進排之地事也。大口貢價之自前不爲上納,自本道直下於貢人,自有法意,而今此貢人輩之欲受價於惠廳者,外面驟看,雖若不過援倣他貢之規例,而其實則魚價欲自京空食,大口則欲復售白奪海民之舊習也。且其所懷,變幻事實,痛駭莫甚。置之。狀頭,令該曹照法嚴繩。營繕軍契舊貢人等,以爲矣貢官付之後,本貢價本及國役所入之一萬八千兩,竝不出給者,極爲冤鬱,令廟堂措辭分付於戶曹,戊寅移御時所入未上下條,卽爲出給,本貢亦令還屬,俾爲復業支保之地事也。始旣避役納券,況又積負排報,則在渠無可稱冤,屢煩大關民習。置之。鎭堡藥丸契舊貢人等,以爲三南·海西各邑之月課所用藥丸,自京設貢造送,而鎭堡則雖有藥丸價留布,而未及作貢,求貿無路,鍊習停廢。粵在二去丙寅,始爲設貢,行之數年,因市民爭端,權爲革罷,又於丙子,自訓局草記蒙允,發關各道,欲爲復設,而竟致中止,朔布依舊消融,戎政未免疎虞。特依各邑月課契例,還爲復貢爲辭,而令旨內如是稱冤,容或無怪,善爲措處,俾無更煩事令下矣。二去丙寅,欲設還寢,則可知其不當設,故其時廟議,卽爲還寢也。丙子又有嶺南道臣防啓,詳陳其貽弊殘鎭之委折,卽爲停止。此不過欲設卽寢者,渠輩本不足謂貢人,而今忽自稱舊貢人,煩籲於詢瘼之下,有若本有之貢,中間革罷,失業稱冤者,駭然莫甚。置之。立廛市民等,以爲矣廛所供御衣襨及各處進排匹緞價,戶曹則以丁銀上下,燕貿則以天銀換送,每年落本,爲數千兩,充補無路,廛勢日蹙。向於乙酉,以此陳瘼,雖有自戶曹出給錢九千兩,恒留矣廛,以爲殖利添補之擧,而所殖不能補不足之一二,恒留條則還納本曹,貿緞價則以天銀磨鍊上下事也。乙酉變通之後,又復煩聒者,極甚猥濫。置之。銀木廛市民等,以爲矣廛逢授進排,卽天銀·地銀,而戶曹則以丁銀價逢授銀一兩,落本爲錢一兩,逢授若多,則落本轉增,廛勢蕩敗,將至難保,亟令該曹,從便變通事也。弊根病源,專在於丁銀之價歇,吹鍊之折本,從前陳瘼,非不軫念,而市直上下,固自隨時不同,則久遠事例,有難輕易變改。依前置之。帽子廛市民等,以爲關西錢二萬五千兩貸下事,已有辛未成命,而尙未受來,依前判下,更爲發關,俾卽出給事也,成命則幾近卄載,貸下則未受一文者,事面極爲苟且,稱冤容或無怪,更爲發關,依前判下出給之意,分付該道。衣廛市民等,以爲紬緞一種,依床·鞋·絲·樺四廛例,特爲禁亂,雉雞廛市民等,以爲生雉一種,特許禁亂,匙召廛市民等,以爲鍮鑄鐵匙箸,特禁亂賣事也。鞋廛·烟草廛市民等,以爲復禁通共事也。三廛市民之各請一二種禁亂者,雖出於榷利矯弊之計,而通共行之已久,則禁亂不可輕許,鞋廛·烟草廛民等所懷,亦極猥越。竝置之,何如?令曰,依。
又以備邊司言達曰,卽見龍紋席子契舊貢人李潤健上言,則以爲,當初龍紋席子設貢時,矣等以擔當擧行之意,呈訴廟堂,獲蒙許施,至有節目及帖文成給者,而適因事端,仍爲還寢矣。逮至辛未作貢,移付於修理契,俾爲該貢權減添助之資,而見今該貢權減條,旣已復舊,席契則特依戊辰例,使矣等與長興庫員役,作爲內外貢擧行爲辭,而判付內,稟處事令下矣。席契之移付修理契者,蓋出於充補修理契權減之數,而該契今旣復貢,則席契人雖與年久隨行者有異,到今欲爲還推,容或無怪。但依近例,以還穀磨鍊,則渠輩無聊賴之益,末由應役,若依舊規,以大同出給,則經費有耗縮之歎,事勢難便,不可遽議。置之,何如?令曰,依。
戊子二月十七日酉時,王世子座魚水堂,監試一二所試官入對時,左副承旨鄭知容,假注書徐念淳,記事官姜俊欽·成遂默,一所試官朴綺壽·金鼎均·李禮延,二所試官申在植·鄭知容·閔英世,一所監試官朴在皥,二所監試官曺相振,以次進伏訖。令曰,卿等知向日京試官面諭之事乎?卿等俱以宰臣,今當試役,固知明白秉公,而余之所以期望於卿等,果何如也?須各勉勵,一心對揚,無誤國事,豈不好哉?今已日暮,入門時擧子,恐多致傷之慮,卽速出去,可也。綺壽等曰,臣於試事,切有稟定事矣。今此監試日字,適値幸行之際,動駕前若出榜,則事甚便當,而三年一次大比之科,八方多士,咸萃觀光,一兩日內草率了當,恐有多士失望之歎。如將拖至回鑾後,則爲日滋久,凡百弊端,亦爲不少,敢此仰達矣。令曰,動駕後隨時出榜,以長度上送于行在所,卿等則仍歸私次,待回鑾復命,可也。綺壽等曰,復命前各歸私次,事體未安,當於公廨,以齋宿一體各其退待回鑾後,謹當復命矣。令曰,依此爲之好矣。令退,諸臣以次退出。
上在昌德宮。常參·經筵,以代理停。
朴永元達曰,明日座堂相値,常參頉稟之意,敢達。令曰,知道。
徐左輔達曰,合辭方張之時,兩司無詣臺之員,執義尹正鎭,獻納趙引避退待,尙未處置,事甚未安。未肅拜·呈告人員,竝卽牌招,何如?令曰,依。
徐左輔啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
令于朴永元曰,聞二所則果無弊設場,而一所則負門爭先之弊,比前科尤有甚焉,至有儒生死亡之歎云。若有一分紀綱,寧或如是?同成均雖未及肅拜出去,文武備郞及禁亂官,豈可無罪乎?事過後竝拿處,終場入門,則無敢如是之意,自廟堂更爲嚴飭,可也。
徐左輔達曰,行大司憲南履翼,掌令權徽牌不進,執義尹正鎭引避退待,掌令一員,持平二員未差,監察茶時之意,敢達。令曰,知道。
以司諫李游夏,掌令權徽牌不進罷職令旨,令于徐耕輔曰,只推。
臺諫前望單子入之,掌令金大坤,持平權馦代點。
金元根啓曰,吏曹郞廳來言,臺諫有闕,政事,取稟。傳曰,前望單子入于小朝。
金元根達曰,卽者吏曹郞廳來言,康津縣監金益鍾,兩司俱未署經云。除在外·引避退待外,未肅拜·呈告人員,竝卽牌招,何如?令曰,依。
令于徐左輔曰,明日出宮門路,以貳極門爲之。
兵曹口傳政事,以李悌彬爲羽林將。
刑曹判書前望單子入之,李勉昇代點。
兵曹參判前望單子入之,李友秀添書代點。
兵曹,守宮從事官單金胤根。
以同副承旨朴容壽牌不進罷職令旨,令于徐左輔曰,只推。
朴永元,以弘文館言達曰,下番闕直,事甚未安。副校理金鍏,旣有只推之令,卽爲牌招,姑降入直,何如?令曰,依。
金元根,以吏曹言啓曰,卽接通禮院牒報,則以爲,今此幸行時,左右通禮,不可不備,而左通禮姜浚欽身病猝重,萬無進參之路,卽速變通,以爲及時擧行之地云。通禮院左通禮姜浚欽改差,其代口傳備擬以入,何如?傳曰,允。
吏曹口傳政事,以李竣祜爲左通禮。
朴永元,以禮曹言達曰,卽接惠陵參奉所報,則今此寒食節享時,兩官當爲備員,而令金命珠,身病猝重,萬無進參之路云矣。祭享時,兩官不可不備,實病令,今姑改差,其代令該曹,以在京無故人口傳差出,以爲備員將事之地,何如?令曰,依。
又以禮曹言達曰,卽接章陵參奉所報,則今此寒食節享時,兩官當爲備員,而令許結受由下鄕,勢無趁期上來之望云矣。祭享時,兩官不可不備,在外令,今姑改差,其代令該曹,以在京無故人口傳差出,以爲備員將事之地,何如?令曰,依。
又以一所試所意達曰,今此儒生入門時,禮曹狹窄,萬無容接之道矣。自前如此之時,有中樞府通用之例,今亦依此爲之之意,敢達。令曰,知道。
徐左輔,以都摠府言達曰,今日入直內三廳武兼禁軍及軍兵等,當爲中日習射技,而宗廟修改相値,不得設行之意,敢達。令曰,知道。
又以都摠府言達曰,今此幸行時,侍衛·寶劍·守宮及陪衛,當爲備員,而都摠管金在昌,副摠管李紀淵,俱有實故,權逴在外,金守基有實病,二員未差。無以備員。令政院稟令變通,仍令該曹,以在京無故人口傳差出,待下批牌招,以爲備員進參之地,何如?令曰,依。
又以兵曹言達曰,卽接訓鍊都監旗牌官李源豐手本,則通化門越邊含春苑墻垣三間許,頹圮云。爲先令繕工監,堅實圍排,依例樹柵,卽速修築,而衛軍二名定立,限改築間,嚴加守直,亦令巡邏營門,申飭校卒,各別巡察之意,分付,何如?令曰,依。
又以義禁府言達曰,明日春到記爲之時,本府都事十員內,二員監試一二所禁亂官進去,五員赴擧,只有三員,而本府入直·當直入直·公事回公都事及靑陽門·集春門禁亂都事,無以推移。假都事二員,令該曹口傳差出,以爲分排擧行之地,何如?令曰,依。
又以刑曹言達曰,備邊司達辭內,貢市人詢瘼事,命下矣。取見其所懷,則黃大口契貢人等,以爲本貢,自作貢後,別定差人,下送北關受大口價於列邑,貿取於鏡城府海民等處,以爲進排矣。今則魚品比前漸劣,價本轉加高騰,屢千里輸運,五六朔留連,糜費自然夥多,落本年加歲增,莫可支保,將至渙散。自今依他貢例,北關受價,特令自惠廳收捧上下,以爲貿取進排之地事也。大口貢價之自前不爲上納,自本道直下於貢人,自有法意,而今此貢人輩之欲受價於惠廳者,外面驟看,雖若不過援倣他貢之規例,而其實則魚價欲自京空食,大口則欲復售白奪海民之舊習也。且其所懷,變幻事實,痛駭莫甚。置之。狀頭,令該曹照法嚴繩,何如?令曰,依事令下矣。謹按律文,則大明律詐僞條有曰,詐不以實者,杖一百徒三年。黃大口契貢人狀頭全孝植,依此律決杖一百後,江原道平海郡徒三年定配所,卽爲押送之意,敢達。令曰,知道。
上在昌德宮。常參·經筵,以代理停。
代臨春到記罷,還內後,內閣·政院·玉堂·藥房·春坊口傳問安。答曰,知道。
朴永元達曰,明日·再明日健陵親祭散齋,三明日·二十三日致齋,二十四日寧陵忌辰祭正日相値,常參頉稟之意,敢達。令曰,知道。
徐左輔達曰,行大司憲南履翼牌不進,執義尹正鎭引避退待,掌令權徽·金大坤令旨未下,持平權馦在外,持平一員未差,監察茶時之意,敢達。令曰,知道。
又達曰,執義尹正鎭,獻納趙引避退待,已至多日,尙未處置,事甚未安。行大司憲南履翼,卽爲牌招,以爲處置之地,何如?令曰,依。
金元根達曰,行右承旨朴岐壽,同副承旨朴容壽,今日不爲仕進,竝卽牌招,何如?令曰,同副承旨許遞,旣承下敎,前望單子入之,待下批,與行右承旨一體牌招。如有違牌,勿爲呼望。
承旨前望單子入之,尹聲大代點。
令于徐左輔曰,統將黃大呂,令攸司科治。
以司諫李游夏牌不進罷職令旨,令于徐左輔曰,只推。
以掌令權徽·金大坤牌不進罷職令旨,令于徐左輔曰,只推。
金元根達曰,守令署經事令下矣。司諫李游夏,掌令權徽·金大坤,旣有只推之令,與行大司憲南履翼,一體牌招,以爲署經之地,何如?令曰,依。
徐左輔達曰,因都摠府草記,今此幸行時,侍衛·寶劍·守宮及陪衛,當爲備員,而都摠管金在昌,副摠管李紀淵有實故,權逴在外,金守基有實病,二員未差,無以備員。令政院稟令變通,仍令該曹,口傳差出,待下批,牌招事依下矣。合有變通之道,何以爲之?敢稟。令曰,竝許遞,旣承下敎,前望單子入之。
摠管前望單子入之,都摠管金履載,副摠管金蘭淳·李紀淵·徐耕輔·李翊會·李忠運代點。
朴永元達曰,今此試官中時無職名人,令該曹口傳付軍職,何如?令曰,依。
吏曹口傳政事,以兪漢芝爲章陵令,金弘柱爲惠陵令。
以副校理金鍏牌不進罷職令旨,令于朴永元曰,只推。
以司諫李游夏再牌不進罷職令旨,令于徐左輔曰,只推。
以掌令權徽·金大坤牌不進罷職令旨,令于徐左輔曰,只推。
以江原監司鄭元容狀達,原州牧民家失火人物燒死事,令于朴岐壽曰,聞甚憐惻,元恤典外別加顧助,如有生前身還布,竝蠲蕩事,分付。
朴永元,以弘文館言達曰,下番闕直,事甚未安。副校理金鍏,旣有只推之令,卽爲牌招,姑降入直,何如?令曰,依。
又以侍講院言達曰,兼司書姜浚欽,時無職名,令該曹口傳付軍職,何如?令曰,依。
兵曹口傳政事,副司果單李景在·姜浚欽。
朴永元,以成均館大司成意達曰,本館入直,久任郞廳外,他郞不得入直,若有代員替直之事,則草記代直事,曾有定式矣。司成洪羲弼,直講洪龜燮,俱爲差祭,典籍魚在濂,二所封彌官進去,時無入直之員,以他郞官,姑爲代直,何如?令曰,依。
朴歧壽,以禁衛營言啓曰,健陵·顯隆園幸行時,本營留都事,命下矣。建陽門則把摠李道權,別武士鄭點淳·金祥琥,鄕軍六十名,銅龍門則哨官孫尙信,鄕軍三十名,西營則哨官張鉉應,鄕軍四十名率領入直,新營則千摠元永象,騎士將李國世,哨官成東柱·盧潤鎭,敎鍊官池達浩,騎士二十五人,兼別破陣二名,鄕軍三十名率領入直,南別營則哨官柳漢培,別騎衛一人,京中哨官十三名率領守直,火藥庫則哨官李枝郁,別破陣七名,兼別破陣六名率領守直之意,敢啓。傳曰,知道。
戊子九月十九日辰時,王世子詣魚水堂。代臨春到記儒生分製講試取入對時,行都承旨金元根,行左承旨權敦仁,左副承旨朴永元,同副承旨尹聲大,假注書徐戴淳,記事官金鼎集·金英淳,原任提學朴宗薰,原任直提學金鏴,檢校待敎徐憙淳以次陪立。時至,相禮跪贊請外備,王世子具翼善冠·衮龍袍,乘輿出重華門。藥房提調金敎根,副提調金元根進前奏曰,早朝勞動,睿體,若何?令曰,一樣矣。仍出貳極門,詣魚水堂。相禮跪贊請降輿,王世子降輿陞堂。令曰,試官以下行禮。引儀唱試官及儒生再拜,讀券官知中樞府事金履喬,吏曹參判徐憙淳,行護軍趙寅永,對讀官輔德李嘉愚,兵曹參議趙容和,副護軍洪穉圭,副司果李景在,考官戶曹判書朴宗薰,兵曹判書金鏴,行護軍李奎鉉,參考官副護軍李道在·徐英淳,副司果姜浚欽·洪晩燮以次行禮後,陞堂就座訖。令書題銘仁政殿,限未時,履喬·憙淳奉令書題。令曰,開講。宗薰曰,今番則以抽栍擧行乎?令曰,從便爲之,可也。令曰,食代已久,何不趁時待令乎?試官竝從重推考。出令旨令曰,公事持入。賤臣承令出持入。令曰,公事分讀。元根讀奏全羅監司李光文狀達,礪山府使安性淵到任事。敦仁讀奏開城留守李鍾運狀達,厚陵·齊陵奉審,仍爲離發上去事。永元讀奏全羅監司李光文狀達,中軍金益範到任事。聲大讀奏水原留守金逌根狀達,後司把摠柳光魯改差代,前郡守申彦謨差下事,公忠監司朴晦壽申本,罪人崔啓卜物故事,竝親達下後就座。令曰,製述居首銘三下一幼學趙在慶,講居首略幼學李在翊,竝直赴會試,製述之次三下生員洪錫謨,講之次略幼學朴基慶,竝給一分,製述次上進士朴承輝等三人,講粗幼學申命範等十人,竝令該曹,考例施賞。出令旨令曰,入格儒生,明日延英門外施賞。出令旨相禮跪白禮畢,王世子乘輿,由金馬門,至貳極門,入重華門還內,諸臣以次退出。
上在昌德宮。常參·經筵,以代理停。
藥房提調金敎根,行右承旨朴岐壽啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
徐左輔達曰,合辭方張之時,兩司無詣臺之員,執義尹正鎭,獻納趙引避退待,尙未處置,事甚未安。除在外·差祭外,未肅拜·呈告人員,竝卽牌招,何如?令曰,依。
朴岐壽達曰,備邊司郞廳來言,今日賓廳日次,而無時急稟定事,不得來會云矣,敢達。令曰,知道。
朴岐壽啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
令于朴永元曰,禮房承旨,馳詣宗廟·永禧殿·景慕宮,奉審摘奸,仍詣受香諸處,一體奉審摘奸以來。
傳于朴永元曰,宗廟夏享大祭,王世子攝行磨鍊。
朴永元,以內醫院提調意達曰,副提調金元根,今日問安,不爲仕進,卽爲牌招,何如?令曰,許遞。
朴岐壽達曰,今此幸行時,本院印信,當爲齎去,禮曹印信一顆,留院時取用,何如?令曰,依。
徐左輔達曰,行大司憲南履翼,掌令權徽牌不進,執義尹正鎭引避退待,掌令金大坤差祭,持平權馦在外,一員未差,監察茶時之意,敢達。令曰,知道。
以司諫李洊夏,掌令權徽牌不進罷職令旨,令于徐左輔曰,只推。
朴永元達曰,守令署經事令下矣。司諫李游夏,掌令權徽·金大坤,旣有只推之令,竝更牌招,行大司憲南履翼,所當更請牌招,而係是一日三牌,何以爲之?敢稟。令曰,依。更爲牌招。
朴岐壽,以都摠府言達曰,今此幸行時,侍衛·寶劍·守宮及陪衛,當爲備員,都摠管金履載在外,副摠管李忠運·金蘭淳俱有實故,一員未差。無以備員。令政院稟令變通,仍令該曹,以在京無故人,口傳差出,待下批,牌招,以爲備員進參之地,何如?令曰,依。
朴岐壽達曰,因都摠府草記,今此幸行時,侍衛·寶劍·守宮及陪衛,當爲備員,而都摠管金履載在外,副摠管李忠運·金蘭淳有實故,一員未差,無以備員。令政院稟令變通,仍令該曹,口傳差出,待下批,牌招事,依下矣。合有變通之道,何以爲之?敢稟。令曰,竝許遞,與未差之代,旣承下敎,前望單子入之。
以副校理金鍏牌不進罷職令旨,令于朴永元曰,只推。
朴永元,以弘文館言達曰,下番闕直,事甚未安。副校理金鍏,旣有只推之令,卽爲牌招,姑降入直,何如?令曰,依。
朴岐壽,以備邊司言達曰,卽見京畿監司金鐮申本,則以爲,禧陵局內汰落處補築之役,極爲浩大,物力錢先以四千兩劃下,鐵器械雜物,自三軍門進排,用後還下,空石·木物,自各營門·戶曹·摠戎廳及本營,分定進排,役軍依近例雇軍使用,相地官·奏時官,令該司定送事,請令廟堂稟令分付矣。陵役事體,旣重且大,已行看審,而涓吉惟當,趁期始役,不容少緩。但今各陵墓役事,一時多有竝擧,適又幸行相値,畿邑民力,無以自紓。且與新頉之時急有異,容俟一朔之暇,以四月旬前後,更爲擇日擧行,物力與器械,臨時區劃,何如?令曰,依。
又以備邊司言達曰,本司文郞廳李寅弼,當此分送摘奸之時,稱以在外,終不上來,故問於該曹,則初無受由而下鄕云,揆以事體,極爲駭然。令該府拿問處之。軍職之無論堂上·堂下,無呈辭則不得下鄕,自是法式,而近來此弊,比比有之,此亦紀綱頹弛之一端。後勿如是之意,嚴飭該曹,何如?令曰,依。
徐左輔,以義禁府言達曰,平安監司徐能輔狀達內,楚山前府使金鎭恒罪狀,令攸司稟處事,達下矣。金鎭恒方在平安道楚山地云,依例發遣府書吏,拿來,何如?令曰,待待令拿囚。
上在昌德宮。常參·經筵,以代理停。
朴岐壽啓曰,來二十五日朝參日次矣,敢稟。傳曰,停。
金元根達曰,守令署經事令下矣。司諫李游夏,掌令權徽,旣有只推之令,與行大司憲南履翼,一體牌招,以爲署經之地,何如?令曰,依。
以司諫李游夏,掌令權徽牌不進罷職令旨,令于徐左輔曰,只推。
掌令金大坤達曰,噫嘻痛矣。世道詿誤,義理晦塞,至於今番秋曹兩囚而極矣。渠以鄙悖之流,潛蓄凶慘之計,肆發通文,投諸賢關。遣辭陰險,引用凶悖,字字狡慝,句句閃忽,耳目難掩,手脚盡露,聞者髮豎,思之膽掉。固當卽地設鞫,不日正刑,而只令秋曹,盤覈情節,略加刑訊,旋卽酌處。雖出於大聖人好生之德,豈有亂言不道,自服遲晩,而罰止島配,暇息覆載之間者乎?若以言出卑賤,事已勘處,置而不論,其可曰闡義理而嚴懲討乎?請金甲島爲奴罪人申鼎朝,古今島爲奴罪人韓鼎鎭,亟令王府,卽爲拿來,嚴鞫得情,快正典刑。噫嘻,王綱不振,世變層生,駸駸然自歸於凌犯之科者,至於申綱·黃允中而極矣。渠輩俱以蟣蝨之賤,敢懷梟獍之心,假托校宮之復設,或發悖通,潛伺場屋之試士,而或投悖券,蜚訕作怪,包藏眩亂之許多罪惡,已是至凶絶悖,而至若秦坑之說,誣逼莫嚴,錢唐之比,指擬無倫,此爲渠輩罔赦之斷案,譸張傾陷,情狀難掩,誣上惑下,無所不至。噫,此豈如渠鄕曲愚蠢之類,所可獨辨也哉?其暗地受嗾之狀,平日醞釀之計,明若燭照。賢關之聲討,旣盡且詳,大僚之回啓,至嚴且明,而兪音終靳,王章未伸。大聖人包容之德,雖出於忠厚鎭物不治爲治之道,而國之所以爲國,以其有刑章也。此而不問,一任其倖逭迷藏,則羸豕之戒,伏莽之憂,有不可勝言。思之及此,寧不凜然?至於今番奎·坤兩賊之凶,卽是振古所無之變,而綱之名,狼藉出於奎賊之口,有曰能文善生,有曰綱之論豐德事必被竄,有曰綱亦吾黨,苟非聲氣素相關通,脈絡素相連接,賊坤何以屢言於賊奎,賊奎何以悉吐於鞫庭乎?卽此綱之包藏禍心,讎視國家,要藉豐德之革合,作爲煽亂之張本者,實與奎·坤之凶書,相爲表裏,相爲影響。綱而不誅,則奎·坤猶自在,奎·坤旣誅,則綱何以獨漏?根窩未破,憂虞轉深。請充軍罪人申綱,遠配罪人黃允中,亟令王府,拿鞫嚴覈,快施典刑。噫嘻痛矣。世道詿誤,義理晦塞,至於韓植林上書中句語而極矣。辛壬義理,若日星之揭,丙申處分,如斧鉞之嚴。泰億之爲凶爲逆,爲今日臣子者,人孰不知?掩護鏡賊之情,至凶且憯,和應虎凶之狀,絶悖無倫,至今追惟,心寒膽掉。噫,彼植林,抑獨何心,稱以言事,書王府旣奪之官爵,稱擧國所廢之姓字,引而爲說,殆若無故之人哉?夫亭亭當當,蟠天極地,磨滅他不得者,卽辛壬義理也。入則爲忠,出則爲逆,婦孺輿儓之所知也。曾謂名登仕籍,身居臺地者,反不知婦孺輿儓所知也耶?萬萬無是理矣。渠雖遐鄕賤品,渠之曾祖在垣,已於辛壬之際,力袒悖論,爲其嚆矢,故耳目濡染,襲以爲常。乃於一初淬勵之時,闖發肆然嘗試之計,安知無不逞之徒,潛伏幽隱,嗾成此駭悖之擧也哉?俄下處分,雖極嚴正,氷霜之漸,慮無不至。其在巖隄防折奸萌之道,不可但施屛裔而止。請屛裔罪人韓植林,拿鞫得情,夬正典刑。噫嘻痛矣。義理堙塞,世變層生,至於今番睦台錫事而極矣。惟我毅宗烈皇帝,以三五之聖,當百六之運,殉社大節,卓越千古,而至若建虜猖獗,我邦濱危,則命將東援,閔覆之德,惻怛之意,與神宗皇帝壬辰再造,其揆一也。環東土含生之倫,莫不恩浹骨髓,愈久愈深,而英宗大王,特配壇壝之享,庸寓風泉之感。以何心腸,肆然誣詆,泚筆於章奏之間,顯然指斥,自犯於罔赦之罪者,萬萬痛惋。若其書中句語之挾雜,造意陰慘,遣辭駭悖,非一朝一夕之故也。論其情跡,彝倫斁絶,語其負犯,鈇鉞猶輕,不可絶島定配而止。請島配罪人睦台錫,亟令王府,設鞫嚴問,快正典刑。噫嘻,趙璟鎭憸詖之性,鄙瑣之行,爲世所目,與人不齒者久矣。至於日昨筵達,何爲而發也?外託進言,內蓄禍心,旨意閃忽,遣辭憯毒。蓋其心,固不在於論一人評一事,故言不成理,面背殊形,狡譎情態,昭不可掩。此豈如渠所可獨辦哉?自有不逞之徒,暗地窺覘,頤指氣使。假名於柳榮五,而機關潛動,接踵於趙璟鎭,而手脚畢露。其計則愈出愈巧,而顯售嘗試,其意則無忌無憚,而陰懷壞亂。所欲嘗試者,果是何事,必欲壞亂者,抑獨何心?朝廷之憂虞,固不止於履霜堅氷,世道之變怪,終必至於禍人家國。況當一初淸明之會,寧容此輩挾雜之術乎?此而不到底盤覈,掀蕩根窩,則非但刑政之失當,抑亦滋漫之難圖,顧何異於蘊火而待熄,養癰而望痊哉?聖度縱出於含忍,除奸去慝,決非含忍之事,情狀雖待其自露,匿影幻身,恐無自露之日。鞫令遽輟,群情如沸,箚籲未準,公議愈鬱。請黑山島荐棘罪人趙璟鎭,亟令王府,拿鞫得情,快正典刑。執義尹正鎭,以爲愚戇朴拙,本不近似於淸朝言議之任,而俄者請推承宣,以臣愚見,則謂有所據於臺體矣。今乃荐被承宣問備之請,以此情蹤,何可一刻晏然於臺次乎?引嫌而退。獻納趙,以爲俄者執義進前,而臣未及進前者,以執義之獨爲請推承宣故也。至承臺臣推考之令下者,執義則引避而退待,臣則進退無據,故有所奏對,而做錯非細,至有承宣請推之擧,臣滿身慙恧,無地自容,以此情蹤,何可一刻晏然於臺次乎?引嫌而退。嫌避之端,元非大段,不可以此,輕遞言官。請執義尹正鎭,獻納趙,竝出仕。新除授持平權馦,時在江原道原州地,請斯速乘馹上來事,下諭。答府曰,申鼎朝等事,不從。申綱·黃允中等事,勿煩。韓植林·睦台錫·趙璟鎭等事,勿煩,斯速停達。處置事依達,下諭事依達。
徐左輔達曰,執義尹正鎭,獻納趙,旣已處置,竝卽牌招出仕,何如?令曰,依。
以執義尹正鎭,獻納趙牌不進罷職令旨,令于朴永元曰,只推。
以司諫李游夏牌不進罷職令旨,令于徐左輔曰,只推。
金元根達曰,吏曹郞廳來言,明日幸行時,兩司當爲進參,而諫院無隨駕之員云。司諫李游夏,獻納趙,竝卽牌招,何如?令曰,依。如有違牌,勿爲呼望。
又達曰,康津縣監金益鍾,憲府則雖已署經,諫院則大司諫,正言二員前望未下,司諫李游夏陳書,只有獻納趙一人,不得備員,署經,何以爲之?敢稟。令曰,一司除署經。
摠管前望單子入之,都摠管金蘭淳,副摠管李奎鉉·鄭漪·李升權代點。
兵曹,副摠管單金蘭淳。
朴岐壽,以兵曹言啓曰,今此幸行時,右邊捕盜大將趙華錫,以西班,陪從隨駕矣。依前例回鑾間,左邊捕盜大將李晳,姑令兼察,何如?傳曰,允。
朴岐壽啓曰,今此幸行時,右邊捕盜大將趙華錫,以西班陪從隨駕,回鑾間左邊捕盜大將李晳兼察事,允下矣。兼察右邊捕盜大將李晳,卽爲牌招聽傳敎,何如?傳曰,允。
傳于朴岐壽曰,明日出宮內門路,以協陽門爲之。
令于朴岐壽曰,明日出宮內門路,以貳極門爲之。
以副校理金鍏牌不進罷職令旨,令于朴永元曰,只推。
朴永元,以弘文館言達曰,下番無他推移之員,不得已以上番,姑降入直之意,敢達。令曰,知道。
又以侍講院言達曰,明日幸行時,宮官當爲全數進參,而文學趙基謙,以文備邊郞,事過後拿處事,令下矣。無以備員,令政院稟令變通差出,以爲備員進參之地,何如?令曰,付過進參。
又以禮曹言達曰,莊陵年次奉審,待今春擧行事,大臣筵達蒙依矣。今已開春,臣曹堂上,卽爲進去奉審,何如?令曰,依。
又以禮曹言達曰,來四月初十日行宗廟夏享大祭,王世子攝事時,一依親祭例,永寧殿遣大臣攝行,何如?令曰,依。
又以禮曹言達曰,來四月初十日行宗廟夏享大祭,王世子攝事時,王世子省牲·省器之節,依例磨鍊乎?敢稟。令曰,依例磨鍊。
朴岐壽,以都摠府言達曰,今日入直內三廳武兼禁軍及軍兵等,當爲中日習射技,而健陵親祭,致齋相値,不得設行之意,敢達。令曰,知道。
又以兵曹言達曰,今二月二十一日武臣賓廳講書日次,而幸行隔日,不得爲之之意,敢達。令曰,知道。
朴岐壽,以扈衛廳留都大臣意啓曰,臣承命留都,一依兵曹啓下事目,率領扈衛軍官軍士,今日申時量,結陣扈衛之意,敢啓。傳曰,知道。
徐左輔,以義禁府言達曰,備邊司文郞廳李寅弼拿問處之事,徽旨達下矣。李寅弼下去京畿廣州地云,依例發遣府羅將,拿來,何如?令曰,待待令拿囚。
又以刑曹言達曰,卽接漢城府移文,則以爲,望遠亭合井里,氷魚船來泊,曾有判下定式及京兆完文,而金九鼎·金重炫,敢生溪壑之慾,搶奪專利,依律勘處云。故捉來嚴査,則其都賈專利之罪,俱已遲晩,事當照法嚴勘,而金重炫雖是出身,如渠卑微之類,不必移送王府,自臣曹直爲勘斷,何如?令曰,依。
司諫李游夏書曰,伏以臣頃於病伏之中,伏承北道掌試之命,而臣年紀衰邁,疾病侵尋,適當換節,一倍添劇,委頓床笫,萬無起動之望,瞻望雲天,未伸叩謝之忱,伏枕憂恐,歷日悶隘。乃者薇垣前望代點,忽下於千萬夢想之外,臣且驚且感,實不知疎賤如臣,何以得此恩造也。噫,是職也,卽臣屢叨蔑效之地耳。衮職有闕,曾無一字之補,官師相規,未效一日之責,居常愧懼,如集于木。況今重离繼照,百度惟貞,尤以耳目之官爲重,前望之入,屢日始下者,蓋出於其難其愼,不欲輕畀之念,而今乃以如臣衰朽聾瞽者,責其爲耳爲目,其與大舜初政,明目達聰之義,不亦遠乎?此已臣自畫之一端,而況臣目下病勢,兩朔沈淹之餘,又添關格之症,幾死僅甦,而食飮全却,氣力澌綴,雖戶闥出入,尙未免須人扶護。以是之故,召牌屢降,一味違傲,是豈臣可已而不已哉?今者幸行隔宵,隨駕有令,至有違牌勿爲呼望之敎,而顧臣病情,如右所陳,蠢動無路,而怵畏義分,不敢偃伏私次,玆敢舁到闕下,疾聲哀籲。伏乞睿慈,察臣病狀之萬萬難强,亟令鐫削臣職,俾得安意調治,以延危喘,因治臣逋慢之罪,以昭法紀焉。臣方丐免,不宜贅他,而事在目下,不容泯默,玆敢附陳一言,惟邸下垂察焉。我國科擧之弊,至于近日而極矣。奔競成習,下無自修之士,私意橫流,上無對揚之人,將至於人不爲人國不爲國,識者之憂,厥惟久矣。我邸下深軫此弊,前後令飭,何等截嚴,而乃於日昨,一所入門之時,雜亂之弊,比前尤甚,至有儒生死亡之患,聽聞所及,豈勝驚駭?邸下洞察此狀,雖有文武備郞及禁亂官,事過後拿處之敎,而爲主試者,苟能仰體令旨,善爲操束,則豈至於是乎?臣謂當該試官,亦不可無警,竝施以譴罷之典宜矣。臣無任云云。覽書俱悉。爾言非曰非矣,放榜之前,不可處分。爾其勿辭察職。
上在華城行宮。常參·經筵,以代理停。
世子宮詣敦化門外祗迎所,入幕次後,內閣·政院·藥房·春坊口傳問安。答曰,知道。大駕詣龍驤鳳翥亭後,王世子板位問安。答曰,知道。內閣·政院·玉堂·藥房口傳問安。答曰,知道。世子宮,內閣·政院·藥房·春坊口傳問安。答曰,知道。仍詣始興縣,入行宮後,王世子板位問安。答曰,知道。內閣·政院·玉堂·藥房口傳問安。答曰,知道。世子宮,內閣·政院·藥房·春坊口傳問安。答曰,知道。仍詣華城入行宮後,世子宮,內閣·政院·藥房·春坊口傳問安。答曰,知道。中宮殿,世子宮以宮官夕問安。答曰,知道。中宮殿,守宮承旨·內閣·藥房口傳問安。答曰,知道。
朴岐壽啓曰,司僕寺內乘來言,捲窓,取稟。傳曰,依例爲之。
大駕自龍驤鳳翥亭,詣始興縣行宮晝停所時軍令,初吹辰正一刻,二吹辰正二刻,三吹辰正三刻。
大駕自始興縣晝停所,詣華城行宮宿所時軍令,初吹午正一刻,二吹午正二刻,三吹午正三刻。
朴永元啓曰,王世子稟旨就次。傳曰,知道。
又啓曰,禮貌官來言,百官稟旨就次。傳曰,知道。
傳于朴岐壽曰,還宮日字,以二十五日爲之矣,該房知悉。
大駕自華城行宮,詣陵所時軍令,初吹卯正一刻,二吹卯正二刻,三吹卯正三刻。
朴岐壽,以兵曹言啓曰,華城城門放鑰,回鑾間,依都城門例,自臣曹擧行之意,敢啓。傳曰,知道。
戊子二月二十二日卯時,大駕詣華城行宮幸行入侍時,行都承旨金元根,行右承旨朴岐壽,同副承旨尹聲大,假注書徐念淳,記注官崔致輔,記事官成遂默,待敎金英淳,以次侍立。時至,上具戎服,乘駕轎出宣化門。藥房提調金敎根進曰,侵曉勞動,聖體,若何?上曰,一樣矣。由協陽門·進善門,出敦化門,宣傳官啓請招搖旗三行分立訖。進發至崇禮門外小住,宣傳官跪啓稟鳴金二下大吹打。進發至露梁舟橋,兵曹判書金鏴跪稟渡涉號令節次,宣傳官如法擧行訖。至龍驤鳳翥亭,通禮跪啓請降轎,上降轎入幄次。上曰,出宮時,王世子祗迎之節,置之。少頃,上具軍服出幄次,乘駕轎進發,至始興行宮幄次前。通禮跪啓請降轎,上降轎,入御行宮。上曰,京畿監司率各務差使員,還宮時,待令于始興縣行宮。少頃,通禮跪啓請外辦,上出幄次,乘轎進發,至華城長安門外。宣傳官跪啓稟鳴金三下吹打止,仍由新豐樓·左翊門·中陽門,入御行宮幄次。上曰,王世子問安置之。命侍衛權退,諸臣以次權退。
戊子二月二十二日辰時,大駕詣華城行宮幸行,王世子隨詣入對時,行左承旨權敦仁,左副承旨朴永元,右副承旨徐左輔,假注書徐戴淳,記事官金鼎集·洪在喆,原任提學朴宗薰,檢校直提學趙鐘永,原任直提學金鏴,檢校待敎徐憙淳,以次陪立。時至,相禮跪贊請外備,王世子具軍服,乘輿出重華門。藥房提調金敎根,副提調權敦仁進前奏曰,侵曉勞動,睿體,若何?令曰,一樣矣。由貳極門,至協陽門外,相禮跪贊請降輿,王世子降輿,步過仁政門外。相禮跪贊請乘輿,王世子乘輿,由敦化東挾門出,降輿入幕次。大駕至,王世子出就板位,鞠躬祗迎,還入幕次。少頃出幕次,王世子乘馬出崇禮門,渡舟橋,至龍驤鳳翥亭前。相禮跪白降馬,王世子降馬,入幄次。少頃,相禮跪贊請外備,王世子出幄次,乘輿出東挾門外,降輿乘駕轎,進發至始興縣行宮門外。相禮跪白請降轎,王世子降轎,由東挾門,入幄次。少頃,王世子出幄次,乘駕轎至遲遲臺,降轎乘馬,入長安門,至新豐門外。相禮跪贊請降馬乘輿,王世子降馬乘輿,由東挾門,入維與門行宮後,諸臣以次權退。
上在華城行宮。常參·經筵,以代理停。
大殿,內閣·政院·玉堂·藥房·朝廷二品以上·六曹堂上經宿口傳問安。答曰,知道。世子宮,內閣·政院·藥房·春坊·朝廷二品以上·六曹堂上口傳問安。答曰,知道。王世子隨詣健陵,入齋室後,內閣·政院·藥房·春坊口傳問安。答曰,知道。仍詣顯隆園親祭後,世子宮,內閣·政院·藥房·春坊·朝廷二品以上·六曹堂上口傳問安。答曰,知道。還詣入齋室後,王世子板位問安。答曰,知道。內閣·政院·玉堂·藥房口傳問安。答曰,知道。世子宮,內閣·政院·藥房·春坊口傳問安。答曰,知道。還詣入行宮後,世子宮,內閣·政院·藥房·春坊口傳問安。答曰,知道。上詣華寧殿酌獻禮後,還詣入行宮後,王世子板位問安。答曰,知道。內閣·政院·玉堂·藥房口傳問安。答曰,知道。世子宮,內閣·政院·藥房·春坊口傳問安。答曰,知道。中宮殿,世子宮以宮官朝問安。答曰,知道。夕問安。答曰,知道。中宮殿,守宮承旨·內閣·藥房·朝廷二品以上口傳問安。答曰,知道。
傳于朴永元曰,王世子經宿問安,置之。
問安勿爲之事下敎。
傳于朴永元曰,出宮時,王世子祗迎之節,置之。
傳于朴岐壽曰,侍衛軍兵雨具,從便爲之。
令于朴岐壽曰,陪衛軍兵雨具。
應敎前望單子入之,金鍏添書代點。
傳于尹聲大曰,明日大提學與留守,偕往鄕校,本府儒生試取,摠戎使與摠理中軍,偕詣敎場,本府武士試取。
傳于朴永元曰,還宮時,王世子祗迎之節,置之。
朴永元啓曰,王世子稟旨就次。傳曰,知道。
又啓曰,禮貌官來言,百官稟旨就次。傳曰,知道。
令于朴永元曰,陵園官以下別單書入。
戊子二月二十三日辰時,大駕詣健陵·顯隆園親祭入侍,行都承旨金元根,行右承旨朴岐壽,同副承旨尹聲大,假注書徐念淳,記注官崔致輔,記事官成遂默,待校金英淳以次侍立。時至,上具軍服,出幄次乘駕轎。藥房提調金敎根進曰,侵早勞動,聖體,若何?上曰,一樣矣。由中陽門·左翊門·新豐樓,出八達門。宣傳官跪啓稟鳴金二下大吹打,至陵所洞口,宣傳官跪啓稟鳴金三下吹打止,仍詣健陵齋室,上降轎入齋室。上曰,王世子問安置之。上改具翼善冠·黲袍·烏犀帶·黑皮靴,出幄次,乘輿至健陵紅箭門外。通禮跪請降輿,上降輿詣展謁板位,行四拜禮,仍詣陵上奉審,次詣碑閣奉審,入小次。岐壽啓曰,通禮不卽待令,以致擧行之遲滯,事甚未安。當該通禮,所當重勘,而本院請推之外,無他可施之罰,何以爲之乎?上曰,從重推考,可也。行禮時至,上出小次,贊禮前導,上陞自東階,詣板位行四拜禮,仍詣尊所,次詣神位前北向跪,行禮如儀訖,贊禮前導,上詣望燎位燎訖,上詣辭陵禮版位,行四拜禮。上曰,王世子問安置之。上曰,百官揷羽。上曰,自陵洞口,至崇禮門外捧上言。通禮跪啓請乘輿,上乘輿詣顯隆園紅箭門外。通禮跪啓請降輿,上降輿,詣望園禮版位,行再拜禮,仍詣尊所,次詣神位前,行禮如儀訖。贊禮前導,上詣望燎位燎訖,上詣辭園禮版位,行再拜禮,出紅箭門外。上曰,王世子問安置之。通禮跪啓請乘輿,上乘輿。藥房都提調李相璜進曰,陵園展禮,聖慕克伸,聖體,若何?上曰,一樣矣。仍進發至顯隆園齋室門外,通禮跪啓請降輿,上降輿,入齋室幄次,少頃,通禮跪啓請外辦,上還具軍服,出幄次。通禮跪啓請乘駕轎,上乘轎,至陵洞口外,宣傳官跪啓稟鳴金二下大吹打,仍進發至八達門外,宣傳官跪稟鳴金三下吹打止。上入八達門,由新豐樓·左翊門·中陽門,入御行宮幄次。上曰,王世子問安置之。命侍衛權退,諸臣以次權退。
戊子二月二十三日辰時,大駕詣健陵·顯隆園親祭擧動,王世子隨詣入對時,行左承旨權敦仁,左副承旨朴永元,右副承旨徐左輔,假注書徐戴淳,記事官金鼎集·洪在喆,原任提學朴宗薰,檢敎直提學趙鍾永,原任直提學金鏴,檢校待敎徐憙淳以次陪立。時至,相禮跪贊請外備,王世子具軍服,乘輿出維與門。藥房提調金敎根,副提調權敦仁進前奏曰,連日勞動,睿體,若何?令曰,一樣矣。出新豐東挾門外,相禮跪贊請降輿乘駕轎,王世子降輿乘駕轎,進發〈至〉健陵洞口門外,相禮跪贊請降駕轎乘輿,王世子降駕轎乘輿,至祗迎所,相禮跪贊請降輿,王世子降輿。少頃,大駕至,王世子鞠躬祗迎訖。仍詣齋室,改具翼善冠·黲袍·烏犀帶·黑皮靴,出齋室門外乘輿,至紅箭門外降輿,仍詣板位,行四拜禮訖,步詣陵上奉審,仍詣碑閣奉審後,入小次。親祭時,禮貌官引王世子,入詣靈座前,行亞獻禮,仍行辭陵禮訖。相禮跪贊請乘輿,王世子乘輿,至顯隆園紅箭門內,相禮跪贊請降輿,王世子降輿。大駕至,王世子鞠躬祗迎後,仍詣板位,行再拜禮,步詣園上奉審,仍詣碑閣奉審訖。禮貌官引王世子,入詣靈座前,行亞獻禮,仍行辭園禮訖,乘輿入齋室。少頃,相禮跪贊請外備,王世子改具軍服,乘輿出紅箭門外,相禮跪贊請降輿乘馬,王世子降輿乘馬,至新豐門外,相禮跪贊請降馬乘輿,王世子降馬乘輿,入維與門還內,諸臣以次權退。
戊子二月二十三日申時,大駕詣華寧殿,行酌獻禮入侍時,行都承旨金元根,右承旨朴岐壽,同副承旨尹聲大,假注書徐念淳,記注官崔致輔,記事官成遂默,待敎金英淳以次侍立。時至,通禮跪啓請外辦,上具翼善冠·衮龍袍,出幄次。通禮跪啓請乘輿,上乘輿,出中陽門·左翊門·新豐樓,至華寧殿齋殿門外,通禮跪啓請降輿,上降輿入齋殿。上曰,王世子問安置之。少頃,上出幄次,詣望殿禮版位,行四拜禮,贊禮前導,上陞自東階,入詣殿內奉審訖,還入齋殿。行禮時至,上出幄次,贊禮前導,上陞自東階,入詣神位前北向跪,行禮如儀訖,上降復位,行四拜禮,仍詣望瘞位瘞訖。岐壽啓曰,通禮俄承問備之後,又不待令,致勤下敎,事未前有,萬萬駭然。左右通禮,竝所當重勘,而本院請推之外,無他可施之罰,何以爲之乎?上曰,事過後竝拿處,可也。上曰,王世子問安置之。上出齋殿門外,通禮跪啓請乘輿,上乘輿,由新豐樓·中陽門,至幄次前。通禮跪啓請降輿,上降輿,入御行宮,諸臣以次退出。
戊子二月二十三日申時,大駕詣華寧殿酌獻禮擧動,王世子隨詣入對時,行左承旨權敦仁,左副承旨朴永元,右副承旨徐左輔,假注書徐戴淳,記事官金鼎集·洪在喆,原任提學朴宗薰,檢校直提學趙鐘永,原任直提學金鏴,檢校待敎徐憙淳以次陪立。時至,相禮跪贊請外備,王世子具翼善冠·衮龍袍,乘輿由維與門,出新豐東挾門外,相禮跪贊請降輿入幕次,王世子降輿入幕次。令曰,問安勿爲之。出令旨大駕至,相禮跪贊請出幕次,王世子出幕次,鞠躬祗迎訖。隨詣華寧殿門外,相禮跪贊請降輿,王世子降輿入齋室。問安勿爲之。出令旨少頃,相禮跪贊請行禮,王世子出齋室,詣板位行望殿禮訖,入詣神位前,行亞獻禮後,降復位,行四拜禮,還入齋室。相禮跪贊請外備,王世子出殿門外,相禮跪贊請乘輿,王世子乘輿,由新豐東挾門,入維與門還內,諸臣以次權退。
上在華城行宮。常參·經筵,以代理停。
大殿,內閣·政院·玉堂·藥房·朝廷二品以上·六曹堂上經宿口傳問安。答曰,知道。世子宮,內閣·政院·藥房·春坊·朝廷二品以上·六曹堂上口傳問安。答曰,知道。中宮殿,世子宮以宮官朝問安。答曰,知道。夕問安。答曰,知道。中宮殿,守宮承旨,內閣·藥房口傳問安。答曰,知道。
傳于朴永元曰,王世子經宿問安置之。
朴永元達曰,明日動駕相値,常參頉稟之意,敢達。令曰,知道。
傳于朴岐壽曰,本府武士,還宮後,令留守試取。
令于權敦仁曰,本府城內士庶,年七十以上人收單,士庶中年三十九·四十人,竝收單事,分付留守。
傳于朴永元曰,還宮時,南關王廟,遣王世子奠酌矣。該房知悉。
大駕自始興縣晝停所還宮時軍令,初吹卯正一刻,二吹卯正二刻,三吹卯正三刻。
以陵園官以下別單,令于權敦仁曰,健陵令徐有皓陞敍,參奉金炳先陞六,顯隆園令李暾陞敍,參奉李基恢陞六,守僕·員役等,竝考例施賞。
令于金元根曰,旣承下敎,政官牌招開政。
朴岐壽,以兵曹言達曰,南關王廟奠酌時,大祝,例以文臣訓鍊正塡差矣。時任訓鍊正李奎東改差,其代今日政差出,何如?令曰,依。
朴岐壽,以兵批言啓曰,文臣訓鍊正,今當差出,而擬望之人乏少,以二望擬入之意,敢啓。傳曰,知道。
有政。吏批,兼判書鄭晩錫守宮,參判徐憙淳進,參議李元默留都,右副承旨徐左輔進。啓曰,判書鄭晩錫守宮,參議李元默留都,小臣獨政未安,何以爲之?敢稟。傳曰,仍爲之。以洪奭周爲右參贊,徐長輔爲禮曹參判,洪彦謨爲戶曹參議,洪徹榮爲西部令,金在宣爲扶餘縣監。
兵批,判書金鏴進,參判李友秀侍衛入直,參議趙容和守宮,參知李鼎臣陪衛,行右承旨朴岐壽進。以李學道·李思集爲僉知,徐有㲈·李炯爲五衛將,柳鼎養·徐格修爲曹司五衛將,崔道根爲景福將,徐萬淳爲訓鍊正,李煥絅·李邦鉉爲判官,兪章煥·韓鎭㦿爲文兼,李雲英爲武兼,李晢爲南兵使,李應植爲管城將。僉知單李悌彬,護軍申鴻周,副護軍李光正·朴容壽·李完植,副司果宋持養·金炳先·李基恢,以上竝單付。
令于金元根曰,健陵·顯隆園參奉,令該曹口傳差出。
令于權敦仁曰,華寧殿提調以下,別單書入。
以華寧殿提調以下別單,令于權敦仁曰,提調水原留守金逌根加資,令水原判官金民淳陞敍。衛將水原中軍任百觀,守門將金彦柱·金益源,竝依庚午年例爲之,守僕·員役等,竝依庚午年例爲之。
令于金元根曰,華寧殿提調以下賞典,令該曹口傳下批。
尹聲大達曰,臣聲大與大提學金履喬,偕往鄕校,本府儒生試取,則收券一千一百三十張,捧入之意,敢達。令曰,知道。
令于尹聲大曰,科次入對。
令于尹聲大曰,入格儒生,明日待令。
金元根,以吏曹言啓曰,卽接通禮院牒報,則以爲,今此幸行還宮時,相禮不可不備,而相禮徐萬淳,移拜訓鍊院正矣。有闕之代,卽速變通,以爲及時擧行之地云。通禮院相禮未差之代,口傳備擬以入,何如?傳曰,允。
吏曹口傳政事,以李景在爲相禮。
兵曹,以李石求爲左邊捕盜大將。
朴永元,以禮曹言達曰,還宮時南關王廟,遣王世子奠酌事,命下矣。祝文,令藝文館撰出,何如?令曰,依。
又以禮曹言達曰,今二月二十五日南關王廟王世子奠酌禮時,當有散·致齋之節,而正日只隔一日,散齋勢未及磨鍊。王世子致齋一日於水原府行在所,諸享官及陪衛之官應從升者,竝致齋一日於行在所,陪享百官諸衛之屬守衛廟門者,亦於行在所淸齋一宿事,知委,何如?令曰,依。
又以禮曹言達曰,今此還宮時,南關王廟,王世子奠酌禮時,諸享官具甲冑隨駕,百官仍以戎服,依例陪參事,知委,何如?令曰,依。
戊子二月二十四日午時,王世子詣華陽樓入對時,行都承旨金元根,行左承旨權敦仁,左副承旨朴永元,假注書徐戴淳,記事官金鼎集·洪在喆,原任提學朴宗薰,檢校直提學趙鐘永,原任直提學金鏴,檢校待敎徐憙淳以次陪立。時至,王世子具軍服,乘藍輿出慶華門。藥房提調金敎根,副提調權敦仁進前奏曰,連日勞動,睿體,若何?令曰,一樣矣。仍出拱宸門降輿,座華陽樓。永元曰,南關王廟奠酌禮,祭文當爲撰出,大提學金履喬,卽爲牌招,使之製進,何如?令曰,依爲之。出擧條永元曰,南廟奠酌時,文訓鍊正,今當差出,而在前有時任三司勿拘差擬之命,故敢此仰達矣。令曰,勿拘,可也。出擧條少頃,由八達門·東將臺·訪花隨柳亭·華虹門·西將臺,入慶華門還內,諸臣以次權退。
戊子二月二十四日戌時,王世子詣東將臺夜操入對時,行都承旨金元根,行左承旨權敦仁,行右承旨朴岐壽,左副承旨朴永元,假注書徐戴淳,記事官金鼎集·洪在喆,原任提學朴宗薰,檢校直提學趙鐘永,原任直提學金鏴,檢校待敎徐憙淳以次陪立。時至,相禮跪贊請外備,王世子具軍服,乘輿由維與門,出新豐東挾門外,相禮跪贊請降輿乘馬,王世子降輿乘馬,至梅香橋邊,鳴金大吹打,王世子入幕次,吹打止。少頃,王世子具甲冑,出幕次乘馬,稟吹打,王世子到轅門前,吹打止。王世子詣將臺,稟大吹打,分旗幟左右。王世子詣臺上後,吹打止。永元曰,南關王廟奠酌時,配位及門神祭祝文頭辭,當考已行之例,而庚午以前,則謄錄入於香室回祿中,庚午以後,則無奠酌之禮,故無以考據前例云。頭辭,令禮堂停當似好,故敢此仰達矣。令曰,依此爲之。兵曹判書金鏴着甲冑,跪稟開門,宣傳官跪稟小開門吹打。兵曹判書·宣傳官仍行參現,各班挨次報叩頭。兵曹判書跪稟升壇,宣傳官跪稟升壇號令,放信砲三聲,鳴金吹打止金。訓鍊大將趙萬永,御營大將柳相亮,禁軍別將柳和源,摠理中軍任百觀,着甲冑參現,仍退出。宣傳官奉信箭,祗受於摠理中軍,率旗鼓及五哨軍兵進陣,排立於東城一面,以面操例擧行。宣傳官跪稟走火號令,放信砲一聲,擧起火一枝後走火畢。宣傳官跪稟燃炬號令,放信砲三聲,放起火三枝燃炬一柄,城上各兵,齊應燃炬。宣傳官跪稟點炬號令,放信砲一聲,吹天鵝聲一聲,共三吹,城上各兵,應砲吶喊,共三吹。宣傳官跪稟仆炬號令,放信砲三聲,臺上仆炬,城上各兵仆炬。宣傳官跪稟吶喊號令,放信砲,吹天鵝聲,共三次,城上各兵,齊應吶喊後止金。兵曹判書跪稟下城,宣傳官跪稟下城號令,放信砲三聲,鳴金大吹打,各兵下城,鳴金吹打。宣傳官奉信箭,祗受於訓鍊大將·御營大將·禁軍別將,使之各回原地。又祗受於摠理中軍,以其所率軍兵,依出宮時例,分作先後牌,陪衛於還宮時之例擧行。王世子入小次。少頃,具軍服,乘馬至梅香橋,宣傳官稟吹打止,至新豐門外,相禮跪贊請降馬乘輿,王世子降馬乘輿,入維與門還內,諸臣以次權退。
上在昌德宮。常參·經筵,以代理停。
自午時至申時,日暈。
大殿,內閣·政院·玉堂·藥房·朝廷二品以上·六曹堂上經宿口傳問安。答曰,知道。世子宮,內閣·政院·藥房·春坊·朝廷二品以上·六曹堂上口傳問安。答曰,知道。還宮時,詣始興縣入行宮後,王世子板位問安。答曰,知道。內閣·政院·玉堂·藥房口傳問安。答曰,知道。世子宮,內閣·政院·藥房·春坊口傳問安。答曰,知道。仍詣鳳翥亭後,內閣·政院·玉堂·藥房口傳問安。答曰,知道。世子宮自始興縣,仍詣南關王廟入幕次後,內閣·政院·藥房·春坊口傳問安。答曰,知道。展拜後口傳問安。答曰,知道。奠酌後口傳問安。答曰,知道。中宮殿,世子宮以宮官朝問安。答曰,知道。
中宮殿,守宮承旨·內閣·藥房·朝廷二品以上口傳問安。答曰,知道。世子宮還內後,內閣·政院·玉堂·藥房·春坊口傳問安。答曰,知道。
傳于朴永元曰,王世子經宿問安,置之。
藥房都提調李相璜,提調金敎根,副提調權敦仁啓曰,眞殿親祼,聖慕克伸,行宮經宿,勞動旣多。伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。世子宮氣候,何如?臣等不任區區下忱,敢此問安,竝爲仰稟。答曰,知道。世子宮氣度平順,卿等不必入侍矣。
朴永元達曰,明日常參,取稟。令曰,停。
朴岐壽達曰,備邊司郞廳來言,今日賓廳日次,而動駕相値,不得來會云矣,敢達。令曰,知道。
大駕自華城行宮,還詣始興縣晝停所時軍令,初吹未正一刻,二吹未正二刻,三吹未正三刻。
令于朴永元曰,入格儒生入對。
傳于朴永元曰,還宮時,王世子祗迎之節,置之。
傳于朴岐壽曰,龍驤鳳翥亭,當少駐矣。侍衛·雲寶劍外置之,軍兵路上留駐。
傳于朴永元曰,南廟洞口外,王世子祗迎勿爲之。
吏曹口傳政事,以李昌在爲健陵參奉,李鼎翼爲顯隆園參奉。水原留守金逌根,今加崇政加資事承令。
兵曹,以金煐爲摠戎中軍。
朴岐壽啓曰,新除授左邊捕盜大將李石求,卽爲牌招,傳授命召及大將牌·傳令牌,何如?傳曰,允。
徐左輔啓曰,卽者義禁府都事來言,今日幸行時,駕側鳴錚罪人趙貞復等十四人,移送秋曹云矣,敢啓。傳曰,知道。
朴岐壽,以摠理營言達曰,謹依下令,臣營軍兵等處,一一從厚犒饋之意,敢達。令曰,知道。
戊子二月二十五日子時,王世子座維與宅。水原府儒生科次入對時,同副承旨尹聲大,假注書徐戴淳,記事官姜浚欽·洪在喆,試官大提學金履喬,水原留守金逌根,對讀官應敎金鍏,校理權馥以次進伏訖。令曰,試券讀奏。對讀官姜浚欽讀奏一張訖。四張親覽坼封,仍令曰,賦居首三下一幼學嚴錫履,三下二幼學韓宓履,三下三進士趙鶴年,三下四幼學金箕晩,竝直赴殿試。之次三下五參奉具秉魯,直赴會試。草三下幼學李定億等五人,竝給二分,次上洪純謨等十二人,竝令該曹,考例施賞。仍令退,諸臣以次退出。
戊子二月二十五日卯時,王世子座維與宅。入格儒生入對時,左副承旨朴永元,假注書徐戴淳,記事官金鼎集·洪在喆以次進伏。入格儒生幼學嚴錫履·韓宓履,進士趙鶴年,幼學金箕晩,參奉具秉魯,幼學李定億·尹行斗·金學衡·丁若綏·洪純謨·李鼎九·沈晉永,生員金在晉,幼學蔡果永以次陪立庭下訖。令曰,入格儒生,次次進前,奏職姓名,可也。錫履等各奏職姓名,退立堂下訖。令曰,直赴殿試及給分人先退,其餘施賞,未及待令者,令該府施賞,可也。頒賞行禮如儀訖。令儒生先退,錫履等先退,又令退,承史以次退出。
戊子二月二十五日卯時,大駕自華城還宮擧動入侍〈時〉,行都承旨金元根,行右承旨朴岐壽,同副承旨尹聲大,假注書徐念淳,記注官崔致輔,記事官成遂默,待敎金英淳以次侍立。時至,通禮跪啓請外辦,上具軍服,出幄次。通禮跪啓請乘駕轎,上乘轎。藥房都提調李相璜,提調金敎根進曰,連日勞動,聖體,若何?上曰,一樣矣。仍進發由中陽門·左翊門·新豐樓,出長安門,宣傳官跪啓稟鳴金二下大吹打,至始興行宮幄次前,通禮跪請降轎,上降轎,入御幄次。上曰,京畿監司,率各務差使員入侍。岐壽進伏楹外,賤臣·致輔·遂默·英淳以次進立階左。京畿監司金鐮,一路都差使員楊州牧使鄭基一,道路橋梁差使員坡州牧使金秉喆,出宮傳語差使員金浦郡守李時佐,還宮傳語差使員楊根郡守李秉奎,日傘奉持差使員重林察訪金潤龜,待令馬差使員平邱察訪朴惟正,以次進伏楹外訖。上曰,各奏職姓名。鐮等起伏,各奏職姓名。上曰,無弊乎?鐮曰,北漢餉還,爲畿民切骨難支之弊,前後道臣·繡衣,連有陳請,尙不矯捄。當初以米八千餘石,分給於十四邑,酌量民勢,計數排分者,及至甲寅部還釐革之時,又以七千二百餘石,添付於各邑,厥數加倍,其弊益甚。往來之艱苦,耗費之夥濫,已示勝言,而斂散之際,奸僞日滋,春收太半紅腐,秋納便同白徵,支保無策,流散相續,不可不及今變通。甲寅以後加劃米七千二百餘石段,仍留各其邑,較戶分排,糶糴取耗,移送于山城,則在摠營,別無大損,在畿民,實爲息肩保生之道。長湍一邑,孔路積弊,實難救濟,而大興城餉,益爲痼瘼,較諸北漢之餉,尤有甚焉,民不支堪,擧皆荷擔,邑報民狀,連續告愬。大興城餉各穀二千二百石零,亦爲仍留長湍,作爲松營穀,松營所在某樣穀中,依此數換作餉還,各其本邑,糶糴取耗,則在松營,爲本府附近之民,雖或有弊,必不如長湍之甚,而在長湍,可祛積痼難醫之瘼。請令廟堂竝爲稟處,何如?上曰,依爲之。出擧條基一等曰,別無弊矣。命退,鐮等退出。上曰,還宮時,龍驤鳳翥亭當少住矣。軍兵路上留住。出榻敎少頃,通禮跪請外辦,上出幄次,乘駕轎進發,至龍驤鳳翥亭,上降轎入幄次。上曰,南關王廟洞口外,王世子祗迎之節,置之。少頃,通禮跪啓請外辦,上出幄次,乘駕轎至鷺梁津頭,渡涉節次,宣傳官如法擧行,上進發渡橋。岐壽啓曰,替馬之際,不善擧行,當該司僕寺官員,所當重勘,而本院請推之外,無他可施之罰,何以爲之乎?上曰,事過後拿處,可也。駕前下敎至崇禮門外,宣傳官跪啓稟鳴金三下吹打止。上入崇禮門·敦化門,由進善門·肅章門·協陽門,解嚴節次,宣傳官依例擧行,上由宣化門還內。上曰,王世子問安置之。諸臣以次退出。
戊子二月二十五日辰時,大駕自華城行宮還宮擧動,王世子隨詣入對時,行左承旨權敦仁,左副承旨朴永元,右副承旨徐左輔,假注書徐戴淳,記事官金鼎集·洪在喆,原任提學朴宗薰,檢校直提學趙鐘永,原任直提學金鏴,檢校待敎徐憙淳以次陪立。時至,相禮跪贊請外備,王世子具軍服,乘輿由中陽門·左翊門,出新豐東挾門外,相禮跪贊請降輿乘駕轎,王世子降輿乘駕轎,至遲遲臺下。令曰,左副承旨·華城留守,同爲入對,永元·華城留守金逌根進前。令曰,華城一府,所重自別,一草一木,無非我先朝精力所到處,而邇來凡百,有漸不如古之歎。卿其着意保釐,且飭本官,使之隨處盡心,而雖以植木言之,往往有稀疎處,此亦益加種植,可也。仍令曰,年七十以上及三十九·四十歲人,各賜米三斗肉二斤。入格儒生中未及施賞者,自本府詳細頒下之意,已有所下令,着實擧行,可也。逌根承令退出。仍詣遲遲臺。相禮跪贊請降轎,王世子降轎,親詣碑閣周覽訖。乘駕轎,至始興行宮門外,相禮跪贊請降轎乘輿,王世子降轎乘輿,入行宮。少頃,相禮跪贊請外備,王世子具軍服,乘輿出行宮門外,相禮跪贊請降輿乘馬,王世子降輿乘馬,至南關王廟門外。相禮跪贊請降馬乘輿,王世子降馬乘輿,由東挾門,入小次。少頃,相禮前引,至拜位西向立。相禮跪贊請鞠躬四拜興平身,王世子鞠躬四拜興平身,相禮引王世子,詣廟內奉審訖,相禮前引,還幕次。奠酌時至,相禮跪白外備,王世子具甲冑,盥帨以出,贊禮趙鐘永前引,入自東門,詣拜位西向立。贊禮贊請鞠躬四拜興平身,王世子鞠躬四拜興平身,贊禮引王世子,詣顯靈昭德武安王神座前,北向立。贊禮贊請跪,王世子跪,永元奉香,敦仁奉爐跪進,王世子三上香,執幣·獻幣,永元奉爵跪進,王世子執爵·獻爵。贊禮跪請俯伏興少退跪,大祝訓鍊正徐萬淳進神位右,讀祝文訖。贊禮跪請還復位,王世子還復位。贊禮跪請鞠躬四拜興平身,王世子行四拜禮,贊禮前導,王世子詣望燎位燎訖,王世子還幕次。令曰,諸司預待。出令旨相禮跪贊請外備,王世子具軍服,乘輿出廟東挾門外。相禮跪贊請降輿乘馬,王世子降輿乘馬,由崇禮門,至敦化門外。相禮跪贊請降馬乘輿,王世子降馬乘輿,入敦化東挾門,至仁政門外。相禮跪贊請降輿,步過協陽門外。相禮跪贊請乘輿,王世子乘輿,由建陽門·貳極門,入重華門還內。諸臣以次退出。
上在昌德宮。常參·經筵,以代理停。
大殿·中宮殿·世子宮,內閣·政院·玉堂·朝廷二品以上·六曹堂上翌日口傳問安。答曰,知道。世子嬪宮,內閣·政院·玉堂口傳問安。答曰,知悉。
藥房提調金敎根,副提調權敦仁啓曰,陵園展謁,聖慕克伸,回鑾萬安,群情胥悅。移蹕屢日,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?世子宮隨駕之餘,氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,世子宮氣度平順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
朴永元達曰,明日常參,取稟。令曰,停。
徐左輔達曰,合辭方張之時,兩司無詣臺之員,事甚未安。除在外外,未肅拜·呈告人員,竝卽牌招,何如?令曰,依。
徐左輔啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
金元根達曰,行右承旨朴岐壽,今日不爲仕進,卽爲牌招,何如?令曰,依。
尹聲大達曰,試官之出榜詣闕,自是例也,而監試初試一所試官朴綺壽·金正均·李禮延,監試官朴在皥,謂有情勢,自外徑歸,事甚未安。竝推考,何如?令曰,依。
金元根達曰,右參贊洪奭周,除拜後過三日不爲出肅,依定式推考警責,仍卽牌招察任,何如?令曰,依。
朴永元達曰,卽者應敎金鍏,以其親病,陳書徑出,原書纔已捧入矣。所當直捧禁推徽旨,而此與無端徑出有異,推考警責,何如?令曰,依。
金元根達曰,假注書徐念淳,身病猝重,勢難察任,今姑改差,何如?令曰,依。
令于朴岐壽曰,水原馬步軍校,依庚午例,令留守試取。
令于權敦仁曰,南關王廟奠酌時祭官以下,別單書入。
朴永元達曰,卽者吏曹郞廳來言,式年文科東堂初試試官,當爲擬入,而判書鄭晩錫,參判徐憙淳,參議李元默,俱以病不來,不得擧行云。竝卽牌招,何如?令曰,依。
徐念淳改差,代以金大根爲假注書。
朴永元達曰,兼吏曹判書鄭晩錫,參判徐憙淳,參議李元默牌不進推考徽旨及罷職令旨,今方捧入,而試望當爲擬入,如是違牌,事甚未安。判書·參判,竝更牌招,何如?令曰,依。
以吏曹參議李元默牌不進罷職令旨,令于朴永元曰,只推。
朴永元達曰,吏曹參議李元默,旣有只推之令,一體更爲牌招,何如?令曰,依。
徐左輔達曰,行大司憲南履翼,執義尹正鎭,掌令權徽·金大坤牌不進,持平權馦在外,一員未差。監察茶時之意,敢達。令曰,知道。
以執義尹正鎭,掌令權徽·金大坤,司諫李游夏,獻納趙牌不進罷職令旨,令于徐左輔曰,只推。
徐左輔達曰,卽者義禁府都事來言,今日幸行時,輿側鳴錚罪人宋順來等一百五十九人,移送秋曹云矣,敢達。令曰,竝原情捧入。
以左議政李相璜掃墳呈辭,令于尹聲大曰,給由馬,澆奠床備給。
朴永元,以吏曹言達曰,今此戊子式年東堂文科一二所試官,今方備擬以入,而其中時無職名人,令該曹口傳付軍職,何如?令曰,依。
兵曹口傳政事,副司果單鄭東煥。
朴永元,以禮曹言達曰,今此戊子式年文科初試一所,設場於本曹矣。上直郞廳,依例移直朝房之意,敢達。令曰,知道。
徐左輔,以兵曹言達曰,近來紀綱,雖知其莫可攸爲,而昨日宣傳官事,尤萬萬駭痛矣。先後廂姑未解嚴,留都營尙在闕下,而身爲宣傳官,入直與留門擧行外,各自徑歸,無一留廳者,幺麽武臣之放肆無嚴,莫此爲甚。若不嚴加懲勵,將何以明師律立頹綱乎?昨日徑先出去之宣傳官,一一捧現告,竝先汰去,拿問嚴勘,何如?令曰,依。
又以兵曹言達曰,今番健陵·顯隆園幸行時,隨駕將校·軍兵·各差備等犒饋,依定奪,以乾物分給之意,敢達。令曰,知道。
又以兵曹言達曰,依定式,水原府巡牢次知敎鍊官四人,前排巡牢一百十二名處,回糧米代錢,各五錢分給之意,敢達。令曰,知道。
又以訓鍊都監言達曰,本局別將尹相重,身病甚重,勢難察任,改差,何如?令曰,依。
又以訓鍊都監言達曰,今番幸行時,隨駕將官·將校·軍兵及武藝別監等犒饋,依定奪,以乾物磨鍊分給之意,敢達。令曰,知道。
又以禁衛營言達曰,謹依下令,擧行稽滯之本營塘馬騎士申光玉,嚴棍懲勵之意,敢達。令曰,知道。
又以禁衛營言達曰,隨駕本營將官·將校·軍兵等處,依定奪,乾犒饋磨鍊分給之意,敢達。令曰,知道。
又以禁衛營言達曰,謹依啓下及達下,前排軍信箭手四名,各木二疋,牢子六十九名,巡令手六十五名等處,各木一疋,施賞之意,敢達。令曰,知道。
又以御營廳言達曰,隨駕將官及駕前別抄將校·軍兵等處,依定奪,乾犒饋磨鍊分給之意,敢達。令曰,知道。
又以御營廳言達曰,謹依啓下及達下,前排軍信箭手四名,各木二疋,牢子七十三名,巡令手六十九名等處,各木一疋,施賞之意,敢達。令曰,知道。
又以摠戎廳言達曰,今番幸行時隨駕將校·軍兵等處,乾犒饋依定式磨鍊,分給之意,敢達。令曰,知道。
又以舟橋司言達曰,舟橋,自今日撤排之意,敢達。令曰,知道。
左議政李相璜箚曰,伏以仙寢親祼,宸慕克伸,鑾蹕陪旋,睿度冞康,區區下情,無任忭祝。仍伏念臣請暇省楸,行將陛辭矣。臣之兼帶藥院提擧,職是保護,不宜暫曠,而今臣此行,由畿而峽,計往還當費多日,其間虛縻,非但私分爲悚,國體亦不容如是,玆敢具牘陳懇。伏乞睿慈,俯垂諒察,亟賜變通,以幸公私焉。取進止。答曰,覽箚具悉卿懇。卿其所帶藥院之任,今姑許副。仍令于朴永元曰,此下答,遣史官往諭于左議政。
應敎金鍏書曰,伏以臣退自候班,得接家信,臣母素患痰癖,近添外感而益肆,方其苦劇,食飮頓減,氣息凜綴,達夜失睡,煩燥爲緊,諸般症形,少無所減,家僮〈踵〉至,促臣歸視。臣自聞此報,衷情煎迫,有難晷刻按住,不得不忙陳短章,徑出禁門。伏乞睿慈,俯賜諒察,遞臣職以便救護,治臣罪以昭法紀。臣無任云云。覽書具悉。爾其勿辭救護。
上在昌德宮。常參·經筵,以代理停。
午時未時,灑雨下雨,測雨器水深一分。
尹聲大,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
尹聲大達曰,明日常參,取稟。令曰,停。
又達曰,合辭許久闕達,事甚未安。除在外〈外〉,未肅拜·呈告人員,竝卽牌招,何如?令曰,依。
又達曰,來初一日輪對日次,而禧陵忌辰祭齋戒相値,頉稟之意,敢達。令曰,知道。
尹聲大啓曰,御營廳將官來言,今日本廳軍兵,日次私習云矣,敢啓。傳曰,知道。
尹聲大達曰,右副承旨徐左輔,今日不爲仕進,卽爲牌招,何如?令曰,依。
又達曰,行都承旨金元根,行右承旨朴岐壽不爲仕進,行左承旨權敦仁,左副承旨朴永元式暇,右副承旨徐左輔牌不進,院中只有臣一人,伴直無人。行右承旨朴岐壽,所當牌招,而拘於廳規,不得請牌,何以爲之?敢稟。令曰,牌招。
又達曰,行大司憲南履翼,執義尹正鎭,掌令權徽·金大坤牌不進,持平權馦在外,一員未差,監察茶時之意,敢達。令曰,知道。
以執義尹正鎭,掌令權徽·金大坤,司諫李游夏,獻納趙牌不進罷職令旨,令于尹聲大曰,只推。
以右副承旨徐左輔牌不進罷職令旨,令于尹聲大曰,只推。
尹聲大,以禮曹言達曰,卽接四館所牒呈,則丁亥十一月柑製入格進士韓用幹,同年十二月日次儒生殿講入格幼學洪鐘應,戊子正月人日製入格進士尹興圭·金炳韶,同年二月水原府儒生試取入格幼學嚴錫履·韓宓履,進士趙鶴年,幼學金箕晩,以上直赴殿試,戊子二月春到記殿講入格幼學李在翊,直赴會試,丙戌二月春到記殿講入格生員金履默,同年九月秋到記殿講入格幼學全榮澤,丁亥二月春到記殿講入格幼學李敦素·尹致悳·金玉龍,同年七月秋到記殿講入格幼學黃起源,以上給二分,乙酉十月秋到記殿講入格幼學金應鍾·安允兢,戊子二月春到記殿講入格幼學朴基慶,以上給一分,竝於今番,分等許赴事報來矣。進士韓用幹等八人,直赴於今此式年文科殿試,幼學李在翊,直赴於文科覆試講經,生員金履默等九人,許赴於文科初試,使之較藝等第之意,分付,何如?令曰,依。
又以成均館大司成意達曰,本館入直,久任郞廳外,他郞不得入直,若有代員替直之事,則草記代直事,曾有定式矣。司成洪羲弼呈旬,直講洪龜燮二所縫彌官進,典籍魚在濂一所縫彌官進,時無入直之員,以他郞官姑爲代直,何如?令曰,依。
朴岐壽,以備邊司言達曰,會寧·慶源開市,今已完畢。令槐院撰出咨文,別定禁軍,騎撥下送于灣府,使之傳給鳳城將處,以爲轉致北京之地,何如?令曰,依。
又以兵曹言達曰,謹依判下成冊,今番健陵·顯隆園幸行時,元內吹金宗炯等三十一名處,木各一疋分給之意,敢達。令曰,知道。
又以兵曹言達曰,五衛將辛致輔·李喆,除授在外,過限未上來,慶熙宮衛將趙慶瑗,病難供職,呈狀乞遞。竝改差,何如?令曰,依。
又以武一所試官意達曰,臣所今日平明開場,擧子捧單數,自天字至黃字半字,合爲一百六十一人,而先自木箭試取之意,敢達。令曰,知道。
又以武二所試官意達曰,臣所今日平明開場,擧子捧單數,自天字至玄字半字,合爲一百四十七人矣。先自木箭試取之意,敢達。令曰,知道。
又以禁衛營言達曰,本營千摠李貞坤,身病猝重,勢難察任,改差,何如?令曰,依。
上在昌德宮。常參·經筵,以代理停。
尹聲大達曰,明日常參,取稟。令曰,停。
徐左輔達曰,合辭許久闕達,事甚未安。除在外外,未肅拜·呈告人員,竝卽牌招,何如?令曰,依。
金元根達曰,左副承旨朴永元,右副承旨徐左輔,今日不爲仕進,竝卽牌招,何如?令曰,依。
朴岐壽達曰,臣岐壽以同義禁,今日本府坐起,進去下直之意,敢達。令曰,知道。
徐左輔達曰,卽者刑曹郞廳來言,大報壇祭享受誓戒王世子攝行時,聽誓文官本曹判書,例爲進參,而判書李勉昇在外未肅拜,次堂例不得擧行云,何以爲之?敢稟。令曰,許遞。旣承下敎,前望單子入之。
刑曹判書前望單子入之,洪起燮代點。
徐左輔達曰,新除授刑曹判書洪起燮,卽爲牌招,以爲誓戒進參之地,何如?令曰,依。
又達曰,行大司憲南履翼,執義尹正鎭,掌令權徽·金大坤牌不進,持平權馦在外,一員未差,監察茶時之意,敢達。令曰,知道。
以執義尹正鎭,掌令權徽·金大坤,司諫李游夏,獻納趙牌不進罷職令旨,令于徐左輔曰,只推。
以左副承旨朴永元牌不進罷職令旨,令于尹聲大曰,只推。
尹聲大達曰,卽者吏曹郞廳來言,扶餘縣監金在宣,憲府則雖已署經,諫院則尙未署經云,未肅拜·呈告人員,竝卽牌招,何如?令曰,依。
徐左輔達曰,明日次對,兩司當爲進參,除在外外,未肅拜·呈告人員,竝待開門牌招,何如?令曰,依。
令于尹聲大曰,日次儒生殿講,再明日春塘臺爲之,該房知悉。
徐左輔達曰,明日傳香,禮房承旨當爲齋宿,左副承旨朴永元,所當牌招,而拘於廳規,不得請牌,何以爲之?敢稟。令曰,牌招。
令于朴永元曰,日次儒生殿講,以製述代之,來初二日爲之矣,該房知悉。
令于徐左輔曰,明日出宮門路,以貳極門爲之。
以南關王廟奠酌時,祭官以下別單,令于朴永元曰,進幣官兵曹判書金鏴,熟馬一匹面給,奠幣官兵曹參知李鼎臣,半熟馬一匹賜給,贊禮禮曹判書趙鐘永,熟馬一匹面給,典祀官奉常正金秀萬,廟司參軍金五福,執禮司僕正李明緖,執尊宣傳官李奎煥,大祝訓鍊正徐萬淳,盥洗位都摠經歷李顯稷·李昞植,爵洗位都摠都事權友容·白龜鎭,協律郞宣傳官李容駿,贊者引儀李義勝·張東厚,謁者假引儀康文顯·李一亨,贊引假引儀成泳默·安喜祥,祭監監察洪耆燮·李遇亨,各兒馬一匹賜給,配位獻官行護軍趙華錫,半熟馬一匹賜給,大祝宣傳官金翰喆,祝史武臣兼宣傳官柳永魯,齋郞武臣兼宣傳官李厚,各長弓一張賜給,門神位獻官宣傳官李源祖,筒箇一部賜給,大祝宣傳官李敏敎,祝史武臣兼宣傳官梁建洙,齋郞武臣兼宣傳官任泰錫,各長弓一張賜給,相禮李景在,兒馬一匹賜給,掌議吳慶億,東西唱引儀李義勝·張東厚,各長弓一張賜給,陪香官校書校理金鎭聲,書寫忠義韓光臣,各上弦弓一張賜給,訓鍊參軍金五福·申景周,各上弦弓一張賜給,守僕鄭興魯·李百坰帖加,協律郞南進和,依庚午年例施賞爲之,其餘牌將·員役·守僕·樂工等,竝依庚午年例施賞。
吏曹粘連,觀此侍講院文學趙基謙上書,則以爲,臣與右承旨朴岐壽,有娚妹應避之嫌,揆以格例,不可晏然蹲冒,亟遞臣所帶春秋之銜,俾存公格亦爲白有臥乎所,相避之法,在下當遞是白乎矣,春坊兼帶春秋,法不得減下,右承旨朴岐壽所帶春秋館修撰官之任,今姑減下,何如?判付達,依準。
義禁府申目,宣傳官張彦汲·白魯洙·李圭殷·吳一善·李南軾·韓亨植·鄭琠·李敎益·柳相質等原情云云。徽旨內辭緣,泛稱遲晩,所當請刑是白乎矣,宣傳官勿爲請刑,載在大典通編,竝只議處,何如?判付達,依準。又申目,明川府使吳致豐原情云云。徽旨內辭緣,泛稱遲晩,所當請刑是白乎矣,曾經宣傳官勿爲請刑,載在大典通編,議處,何如?判付達,依準。又申目,司僕寺僉正李羲斗原情云云。徽旨內辭緣,泛稱遲晩,刑推得情,何如?判付達,除刑推議處爲良如敎。又申目,通禮院左通禮李竣祜,右通禮金洛龍等原情云云。徽旨內辭緣,泛稱遲晩,所當請刑是白乎矣,曾經侍從勿爲請刑,載在大典通編,竝只議處,何如?判付達,依準。又申目,備邊司文郞廳李寅弼原情云云。徽旨內辭緣,泛稱遲晩,所當請刑是白乎矣,曾經侍從勿爲請刑,載在大典通編,議處,何如?判付達,依準。又申目,楚山前府使金鎭恒原情云云。問目內辭緣,泛稱遲晩,刑推得情,何如?判付達,除刑推議處爲良如敎。又申目,監試初試一所禁亂官兪春柱,備邊司武郞廳鄭寅基等原情云云。徽旨內辭緣,泛稱遲晩,兪春柱段,刑推得情,鄭寅基段,所當請刑是白乎矣,曾經宣傳官勿爲請刑,載在大典通編,議處,何如?判付達,依準爲旀,兪春柱段,除刑推議處爲良如敎。
義禁府申目,帖連向前金鎭恒亦,舊還未捧,雖緣荐歉,糴法至嚴,有難容貸,以此照律,何如?判付達,依準。又申目,粘連向前李寅弼亦,初不受由,任自下鄕,備郞差下之後,趁不來待者,誠極未安。以此照律,何如?判付達,依準。又申目,粘連向前兪春柱·鄭寅基等亦,前後令飭,不啻申嚴,而儒生入門之際,不能先事檢察,爭先雜亂之弊,尤有甚於前科,違令之罪,在所難免,竝只以此照律,何如?判付達,依準。又申目,粘連向前張彦汲·白魯洙·李圭殷·吳一善·李南軾·韓亨植·鄭琠·李敎益·柳相質等亦,先後廂姑未解嚴,留都營尙在闕下,徑先退出,事極駭然,竝只以此照律,何如?判付達,依準。又申目,粘連向前吳致豐亦,軍器修補,旣有營關,則不思自己之當爲,反報前官之所修,跡涉因人,事實錯誤,以此照律,何如?判付達,依準。又申目,向前李羲斗亦,身爲掌馬之任,替馬之際,不善擧行者,難免溺職之罪,以此照律,何如?判付達,依準。
徐左輔以武一所試官意達曰,臣所今日平明開場,昨日未畢試木箭,仍爲試取之意,敢達。令曰,知道。
又以武二所試官意達曰,臣所今日平明開場,昨日未畢試木箭,仍爲試取之意,敢達。令曰,知道。
又以武一所試官意達曰,臣所今日木箭應射擧子四十二人內,三矢入格二人,二矢入格二人,一矢入格六人,合爲十人矣,日暮姑停之意,敢達。令曰,知道。
又以武二所試官意達曰,臣所今日木箭應射擧子六十四人內,入格四十一人矣,日暮姑停之意,敢達。令曰,知道。
又以武二所試官意達曰,臣所今日木箭應射擧子八十三人內,入格五十九人矣,木箭今已畢試,鐵箭鱗次試取之意,敢達。令曰,知道。
又以訓鍊都監言達曰,本局千摠沈日永,身病甚重,勢難察任,改差,何如?令曰,依。
文學趙基謙上書,伏以,臣與右承旨臣朴岐壽,有娚妹應避之嫌,揆以格例,不可晏然蹲冒。玆敢短章仰籲。伏乞离明,俯垂鑑諒,亟遞臣所帶春秋之銜,俾存公格焉。臣無任云云。覽書具悉。爾之書辭,下該曹稟處。
上在昌德宮。常參·經筵,以代理停。
自午時至申時,日暈。
藥房提調金敎根,副提調權敦仁啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
朴永元達曰,明日再明日禧陵忌辰祭齋戒正日,三明日懿昭墓忌辰祭齋戒,初四日初五日元陵忌辰祭齋戒正日,初六日大報壇祭齋戒相値,常參頉稟之意,敢達。令曰,知道。
徐左輔達曰,行大司憲南履翼,執義尹正鎭,掌令權徽·金大坤牌不進,持平權馦在外,一員未差,監察茶時之意,敢達。令曰,知道。
徐左輔啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
金元根達曰,行右承旨朴岐壽,今日不爲仕進,卽爲牌招,何如?令曰,依。
令于朴永元曰,禮房承旨,馳詣宗廟·景慕宮,奉審摘奸以來。
令于權敦仁曰,大臣·備局堂上引接。
令于朴永元曰,日次儒生製述置之,以殿講爲之。
令于徐左輔曰,日前宣傳官事,果萬萬駭痛,而爲觀來頭,特爲仍任放送,使兵判決棍各七度,以爲嚴師律懲後習也。
徐左輔啓曰,左邊捕盜大將李石求許遞事,令下矣。捕將之任,不可一刻無摠察之人,在前如此之時,有他邊大將兼察之例,今番則何以爲之?敢稟。傳曰,他邊大將兼察。
又啓曰,左邊捕盜大將,他邊大將兼察事,命下矣。兼察左邊捕盜大將趙華錫,卽爲牌招聽傳敎。何如?傳曰,允。
兵曹,以徐鳳淳爲左邊捕盜大將。
徐左輔啓曰,新除授左邊捕盜大將徐鳳淳,卽爲牌招,傳授命召及大將牌·傳令牌,何如?傳曰,允。
以執義尹正鎭,掌令權徽·金大坤,司諫李游夏,獻納趙牌不進罷職令旨,令于徐左輔曰,只推。
金元根達曰,扶餘縣監金在宣,憲府則雖已署經,諫院則大司諫·正言二員前望未下,司諫李游夏,正言趙令旨未下,無以備員署經,何以爲之?敢稟。令曰,一司除署經。
朴永元啓曰,進賀兼謝恩使,令政院稟旨差出事,令下矣。政官牌招開政,何如?傳曰,允。
令于朴永元曰,書狀官,玉堂·兩司中,雖未陞品,勿拘擬入。
金元根,以吏批言達曰,內醫院都提調,今當差出,而無故大臣,只有二員,以二望擬入之意,敢達。令曰,知道。
又以吏批言達曰,童蒙敎官趙鶴年呈狀內,矣身素患痰癖之症,一倍添劇,萬無供職之望,卽速入達遞改云。身病旣如是,則有難强令察任,改差,何如?令曰,依。
又以吏批言達曰,宗簿寺正李趾秀,除拜後過限未肅拜,依例改差,何如?令曰,依。
有政。吏批,兼判書鄭晩錫牌不進,參判徐憙淳進,參議李元默牌不進,左副承旨朴永元進。啓曰,判書鄭晩錫,參議李元默,竝牌招不進,小臣獨政未安,何以爲之?敢稟。傳曰,仍爲之,以李存秀爲內醫都提調,閔致和爲軍資正,李允植爲社稷令,南延君球爲進賀兼謝恩使,李奎鉉爲副使,趙基謙爲書狀官,校書正字單丁庠敎,承文副正字單權秉德,故學生南尙直贈童敎,孝行卓異贈職事,承傳。
兵批,判書金鏴病,參判李友秀病,參議趙容和病,參知李鼎臣入直進,行左承旨權敦仁進。同知崔道根,大護軍李勉昇,以上竝單付。
吏批,再政。以鄭憲容爲中部都事,金相喜爲童蒙敎官。
以吏曹參議李元默牌不進罷職傳旨,傳于金元根曰,只推。
以司諫李游夏牌不進罷職令旨,令于徐左輔曰,只推。
以獻納趙牌不進罷職令旨,令于徐左輔曰,只推。
義禁府申目,粘連向前李竣祜·金洛龍等亦,身爲通禮,不爲待令,揆以事體,誠甚可駭,竝只以此照律,何如?判付達,依準。
朴永元,以弘文館言達曰,下番闕直,事甚未安。應敎金鍏,由限已過,卽爲牌招,以爲姑降入直,何如?令曰,依。
徐左輔,以兵曹言達曰,內禁衛將安光質,病難供職,呈狀乞遞,改差,何如?令曰,依。
又以兵曹言達曰,今二月各廳堂下武臣朔試射,臣曹連因有故,不得爲之之意,敢達。令曰,知道。
又以備邊司言啓曰,卽見水原留守金逌根狀啓,則以爲,,本營及所屬安山等五邑軍兵,已經點閱於幸行參陣之時,今春官門聚點,仍爲停止事,請令廟堂稟旨分付矣。旣經幸行,且有已例,依狀請使之停止,何如?傳曰,允。
又以訓鍊都監言達曰,本局把摠尹得燁,身病甚重,勢難察任,改差,何如?令曰,依。
又以武一所試官意達曰,臣所今日木箭應射擧子七十四人內,三矢入格二人,二矢入格六人,一矢入格六人,昨日入格十人,合爲二十四人矣。日暮姑停之意,敢達。令曰,知道。
又以武一所試官意達曰,臣所今日平明開場,昨日未畢試木箭,仍爲試取之意,敢達。令曰,知道。
又以武二所試官意達曰,臣所今日平明開場,昨日未畢試鐵箭,仍爲試取之意,敢達。令曰,知道。
又以武一所試官意達曰,臣所今日木箭應射擧子四十五人內,三矢入格一人,二矢入格一人,一矢入格四人,昨日入格十四人,再昨日入格十人,合爲三十人矣。木箭旣已畢試,鐵箭鱗次試取之意,敢達。令曰,知道。
又以武二所試官意達曰,臣所今日鐵箭應射擧子四人內,入格四人矣。日暮姑停之意,敢達。令曰,知道。
又以武一所試官意達曰,臣所今日鐵箭應射擧子三十人內,三矢入格二十八人,二矢入格一人,一矢入格一人,合爲三十人矣。鉄箭旣已畢試,片箭鱗次試取之意,敢達。令曰,知道。
又以武一所試官意達曰,臣所今日片箭應射擧子三十人內,無一人入格矣。片箭旣已畢試,騎芻鱗次試取之意,敢達。令曰,知道。
戊子二月二十九日子時,王世子詣春塘臺。大報壇祭受誓戒入對時,左副承旨朴永元,假注書金大根,記事官兪章煥·成遂默以次陪立。時至,相禮跪請外備。王世子具遠游冠·絳紗袍,乘輿出重華門。藥房提調金敎根進前奏曰,侵夜勞動,睿體,若何?令曰,一樣矣。仍由貳極門·靑陽門,至春塘臺詣褥位。諸享官及宗親·文武百官·忠良子孫,行再拜禮訖。吏曹判書讀誓文,刑曹判書聽誓文,在位諸臣行再拜禮,相禮跪白禮畢。王世子乘輿出靑陽門,由貳極門·重華門還內。禮貌官請出徽旨,軍兵解嚴,承史以次退出。
戊子二月二十九日辰時,王世子座重熙堂。大臣·備局堂上引接入對時,行左承旨權敦仁,假注書金大根,事變假注書朴敏樹,記事官金鼎集·金英淳,領議政南公轍,兼工曹判書李羲甲,大護軍趙萬永,戶曹判書朴宗薰,大護軍金敎根,刑曹判書洪起燮,兵曹判書金鏴,護軍柳相亮·李石求·申絅以次進伏訖。令曰,承旨進前,史官分左右。令曰,事變,誰也?敦仁曰,朴敏樹也。令曰,何鄕人也?敦仁曰,安東人也。令曰,誰之子?敏樹曰,慶雲之子也。公轍進前奏曰,今番幸行時,日氣淸和,回鑾萬安,下情不勝欣慶之至。大殿聖體,若何?令曰,安寧矣。寢睡·水刺之節,何如?令曰,安寧矣。中宮殿氣候,何如?令曰,安寧矣。公轍曰,隨駕勞動之餘,睿體,若何?令曰,一樣矣。令曰,次對爲之。公轍曰,卽見冬至使先來啓達,則回子之亂,今盡討平,稱慶勅書,旣已順付,使臣祗迎時,又有以此意歸告之諭,別有格外賞賜,不可無專价賀謝之擧,令政院稟旨,政官牌招開政差出,使名以進賀兼謝恩使下批,何如?令曰,依爲之。出擧條公轍曰,別使差出之後,行期不可遲緩,拜表吉日,令該曹以四月旬前後推擇,乾糧若待各道求請,則實有未及期限之慮。故近年以來,連自京廳備給,今亦依已例,使行盤纏與員役路需,竝令該廳磨鍊以給,兩西則使行下去時,從便取用之意,分付,何如?令曰,依爲之。出擧條公轍曰,卽見京畿監司金鐮所報,則以爲,本道常賑秋穀見存之數,爲四千七百餘石,半分之耗,纔爲數百包,而應下則將近二千石,其勢自至於割本那貸,見今加下折租,爲四千八百九十五石零。因是而吏逋日滋,倉簿漸淆,實爲全一道心腹之疾。若以本司句管嶺南移貿米耗條,許令永付於常賑之用,則竝與本穀半分耗,而庶可排比於一年之需。至於加下,亦不可不及今劃報,就該廳夏穀中,限五千石移報爲辭矣。本穀漸縮,而應下自如,耗條不繼,而那貸轉多,以至吏逋滋而穀簿紊,爲本道痼弊,到今橋捄,不容少緩。嶺南移貿米耗條之自今年永劃,特依所請,而若或用下無節,一任濫觴,又有割犯元穀之弊,則該道臣,斷當從重論勘,以此嚴飭,至於加下,則分付該廳,亦卽劃報,何如?令曰,依爲之。出擧條公轍曰,卽見禮曹所報,則枚擧東西氷庫牒呈,以爲昨年冬暖無氷,不得鑿納於近江,遠伐於背陰處,加入雇價米,爲二百九十三石,依例加磨鍊上下爲辭矣。在前如此之時,每有加磨鍊之擧,今亦依例劃給之意,分付惠廳,何如?令曰,依爲之。出擧條公轍曰,卽見永宗防御使李吉會所報,則以爲,本鎭處兩都咽喉,三南要衝,緩急有恃,在沁·喬之先,而江華·喬桐,則俱有都試,獨漏於本鎭者,非但有向隅之歎,實欠關防捍衛之道。依沁都·喬桐例,特設都試,以爲募民鍊武之地爲辭矣。本鎭之陞爲防營者,蓋爲關防要害,而今乃轉成殘堡,將士無慰悅之道,誠爲可悶。緩急可恃,雖不可與沁都同論,豈下於喬桐乎?但如此小鎭,不必多取,特設都試,每試取優等一人,不害爲激勸之一助,而此亦科制,下詢兵判及諸將臣處之,何如?令曰,兵判之意,何如?兵曹判書金鏴曰,防營之設都試,法意有在,而獨於永宗而無之者,果不無向隅之歎。且可爲募入與激勸之方,則許設都試,恐無不可矣。令曰,諸將臣之意,何如?訓鍊大將趙萬永曰,臣於閤外,俄已聞之矣。永宗處在沁都·喬桐之間,雖是彈丸一島,關防則果緊,而凋殘忒甚。若設都試,以爲激勸之地,則似好矣。御營大將柳相亮曰,臣於本鎭事情,雖未熟諳,而關防旣有所重,則都試之設,在慰悅興勸之方,果爲得當,臣亦更無〈無〉他見矣。摠戎使李石求曰,臣曾待罪本鎭,略知形便事情矣。本鎭雖彈丸小島,卽南海要衝,其爲關防甚緊,而鎭樣殘弊,支放且薄,人不來集,射技且疎。今若設都試開科路,則募士激勸慰悅之方,俱甚便好矣。禁衛大將申絅曰,本鎭形便,臣旣不能詳悉,則其便否利害,固不敢臆料仰對,而大臣·兵判·諸將臣,已有所仰達,臣亦無他見矣。令曰,依爲之。出擧條萬永曰,訓局自來支用苟艱,苦無矯救之策。故近始略有所經紀者矣。依鑄錢本節目,本局與惠廳,合力設鑄,以補公用之地,何如?令曰,依爲之。出擧條絅曰,臣於宣廳免新事,聞極駭歎,不可不及今矯革,故敢此仰達矣。竊伏念淸選之列新進之會,輒試戲翫,自是該廳故事,而積弊歲以層生,廳憲日益壞了,所謂日用名色,轉至濫觴,科外討索,不有限節,間多有鄙瑣之謗,此若任其恣行,不卽操束,則方來之弊,有不可勝言矣。謹稽先朝丙辰,特令三營將臣,酌定節目,啓下揭板,昭如日星,奉若金石,而曾未幾何,渝靡成習,有百可駭,無一遵守,事之寒心,莫此爲甚。從今以往,申明察飭,其時定式五條,常目憧憧,不敢違越,而如是筵稟,使之恪遵之後,或有襲謬不率之類,則許令削其薦汰其職,而不能摘發之行首及承傳宣傳官,竝從重嚴勘,使年少氣銳之輩,得爲勵廉飭躬之地,而至於內三廳,丙辰之飭敎裁抑一也,而近來放倒,擧皆效顰於宣廳云,今此警飭之初,亦不可異同,一體分付,何如?令曰,依爲之。出擧條敦仁曰,今日賓對,兩司無一人進參,事甚未安。違牌諸臺,竝推考,何如?令曰,依爲之。出擧條英淳曰,臣以本館事,有所仰達矣。四處史庫之三年一次曝曬事,曾有定式,而赤裳·鼎足,今爲年次,五臺·太白,已爲六七年之久,而屢經潦水,不可遷就,竝卽擇日,次第擧行,而本館曝曬,又當年次,一體擧行,何如?令曰,依爲之。出擧條公轍曰,四處同時曝曬,則列邑廚傳之弊,不可不念,許多年廢閣,亦非法意。聞五臺·太白曝曬過限,已爲六七年之久矣,此兩處,先爲曝曬,其外則更待擧行,似好矣。令曰,可。令曰,下直守令入對。敏樹承令出傳,與康津縣監金益鍾,同爲進伏。令曰,進前奏職·姓名。益鍾進前奏職·姓名訖,令于敦仁宣諭,敦仁宣諭訖,令守令先退,令大臣及諸宰先退,公轍以次退出。令曰,諸承旨持公事入對。賤臣承令出傳,右副承旨徐左輔,同副承旨尹聲大趍入進伏。左輔曰,臣刑房無公事矣,兵房代房,有公事一張矣。仍讀奏平安監司徐能輔狀達,開市大國人物貨成冊上送事,親達下。聲大曰,臣工房而無公事矣。仍令持公事承旨先退。令曰,乙卯六月日記入之。鼎集承令出傳持入。少頃令退,承史以次退出。
上在昌德宮。常參·經筵,以代理停。
徐左輔達曰,行大司憲南履翼,執義尹正鎭,掌令權徽·金大坤呈辭,持平權馦在外,一員未差,監察茶時之意,敢達。令曰,知道。
朴岐壽啓曰,來初五日,朝參日次,而元陵忌辰祭正日相値,頉稟之意,敢啓。傳曰,知道。
又啓曰,別付料兵房來言,西北別付料親臨試射,每於季春取稟事,曾有定式矣,今番則以何日爲之乎?敢稟。傳曰,王世子代臨爲之。
又啓曰,西北別付料親臨試射,王世子代臨爲之事,命下矣。日字及處所,何以爲之?敢稟。傳曰,今十一日春塘臺爲之。
朴永元,以奎章閣言達曰,卽接內需司牒報,則咸興·永興兩本宮四月別大祭時,造燭封香吉日,今月十五日辰時,衣襨香燭祭品奉詣吉日,同月十六日卯時俱吉云,以此日時擧行之意,敢達。令曰,知道。
令于朴永元曰,十五日詣慶熙宮·會祥殿齋宿,十六日興政堂,親傳咸興·永興兩本宮衣襨香燭,該房知悉。
令于朴岐壽曰,明日出宮門路,以貳極門爲之。
以應敎金鍏牌不進罷職令旨,令于朴永元曰,只推。
禁府照目,粘連明川前府使吳致豐矣本府議達內,軍器修補,旣有營關,則不思自己之當爲,反報前官之所修,跡涉因人,事實錯誤,以此照律,罪杖六十收贖,奪告身一等私罪,奉令依準爲旀,功減一等爲良如敎。又照目,粘連司僕寺僉正李羲斗矣本府議達內,身爲掌馬之任,替馬之際,不善擧行者,難免溺職之罪,以此照律,罪笞四十收贖,附過還職私罪,奉令依準爲旀,功減一等爲良如敎。又照目,粘連監試初試一所禁亂官兪春柱,備邊司武郞廳鄭寅基等矣本府議達內,前後令飭,不啻申嚴,而儒生入門之際,不能先事檢察,爭先雜亂之弊,尤有甚於前科,違令之罪,在所難免,竝只以此照律罪,各笞五十收贖,解見任別敍私罪,奉令依準爲旀,功議各減一等爲良如敎。又照目,粘連楚山前府使金鎭恒矣本府議達內,舊還未捧,雖緣荐歉,糴法至嚴,有難容貸,以此照律,罪杖八十收贖,奪告身三等私罪,奉令依準爲旀,功減一等爲良如敎。又照目,粘連備邊司文郞廳李寅弼矣本府議達內,初不受由,任自下鄕,備郞差下之後,趁不來待者,誠極未安。以此照律,罪笞五十收贖,解見任別敍私罪,奉令依準爲旀,功議各減一等爲良如敎。
朴永元,以奎章閣言達曰,景慕宮望廟樓,今朔奉審,無頉之意,敢達。令曰,知道。
又以弘文館言達曰,下番闕直,事甚未安。應敎金鍏,旣有只推之令,卽爲牌招,以爲姑降入直,何如?令曰,依。
朴永元,以禮曹言啓曰,毓祥宮展拜,每年季春取稟事,曾有受敎,而延祐宮展拜,一體取稟事,亦有新定式矣。展拜吉日,以何間推擇乎?敢稟。傳曰,以旬間擇入,延祐宮·宣禧宮·藏譜閣,一體展拜磨鍊。
又以禮曹言啓曰,以毓祥宮·延祐宮展拜,取稟草記。傳曰,以旬間擇入,延祐宮·宣禧宮·藏譜閣,一體展拜磨鍊事,命下矣。展拜吉日,令日官崔聲遠推擇,則今三月十三日爲吉云,以此日定行乎?敢稟。傳曰,以此日爲之。
又以禮曹言啓曰,今此毓祥宮·延祐宮·宣禧宮·藏譜閣展拜出還宮時,王世子祗迎及隨駕之節,依例磨鍊乎?敢稟。傳曰,依例磨鍊。
朴岐壽,以都摠府言啓曰,今日入直內三廳,武兼禁軍及軍兵等,當爲中日習射技,而國忌齋戒相値,不得設行之意,敢達。令曰,知道。
又以兵曹言啓曰,今三月十五日,王世子詣慶熙宮會祥殿齋宿,十六日興政堂,咸興·永興兩本宮衣襨香燭親傳時,陪衛軍兵,當爲磨鍊,而謹考謄錄,則昨年九月慶熙宮齋宿動輿時,訓局步軍八百名,馬軍二哨,中軍率領爲先後牌,禁軍二番磨鍊矣。今亦依此擧行乎?敢稟。傳曰,依此爲之。
又以兵曹言達曰,前宣傳官事,果萬萬駭痛,而爲觀來頭,特爲仍任放送,使兵判決棍各七度,以爲嚴師律懲後習可也事,令下矣。謹依下令,前宣傳官白魯洙·李圭殷·吳一善·張彦汲·李南軾·韓亨植·鄭琠·柳相質·李敎益,各決棍七度後,仍任之意,敢達。令曰,知道。
又以備邊司言達曰,春務方殷之時,曠官可悶。上京守令,令該曹催促下送,何如?令曰,依。
又以備邊司言達曰,卽見江原監司鄭元容狀達,則以爲,道內各衙門應留條中,各穀二萬石,依已例特許加分,以補詳定不足事,請令廟堂,稟令分付矣。詳定則當有添補,農糧則每患艱乏,本道加分,已成年例,今亦依狀請施行,何如?令曰,依。
又以武一所試官意達曰,臣所今日騎芻應射擧子三十人內,無一人得中矣。鳥銃·騎槍,當爲試取,而無一人應試者,各技皆已畢試,今方計劃,修正榜目之意,敢達。令曰,知道。
又以武二所試官意達曰,臣所今日鐵箭應射擧子九十六人內,入格九十四人矣。鐵箭今已畢試,片箭鱗次試取,而元貫革外,加設四貫革之意,敢達。令曰,知道。
又以武二所試官意達曰,臣所今日片箭應射擧子九十八人內,入格三人矣。片箭今已畢試,鳥銃鱗次試放,而元貫革外,加設二貫革之意,敢達。令曰,知道。
又以武二所試官意達曰,臣所今日鳥銃應榜擧子七人內,入格四人矣。日暮姑停之意,敢達。令曰,知道。
又以武二所試官意達曰,臣所今日平明開場,昨日未畢試鳥銃,仍爲試放之意,敢達。令曰,知道。
又以武二所試官意達曰,臣所今日鳥銃應放擧子九十一人內,入格三十一人矣。鳥銃今已畢放,騎芻鱗次試取之意,敢達。令曰,知道。
又以武二所試官意達曰,臣所今日騎芻應射擧子三十七人內,入格一人矣。騎芻今已畢試,騎槍當爲鱗次試取,而無一人應試者,各技皆已畢試,仍爲計劃,修正榜目之意,敢達。令曰,知道。
徐左輔,以義禁府言達曰,時囚罪人張彦汲·白魯洙·李圭殷·吳一善·李南軾·韓亨植·鄭琠·李敎益·柳相質等,特爲仍任放送事,承令達下矣。張彦汲·白魯洙·李圭殷·吳一善·李南軾·韓亨植·鄭琠·李敎益·柳相質等,竝放送之意,敢達。令曰,知道。
上在昌德宮。常參·經筵,以代理停。
還內後,內閣·政院·藥房·春坊口傳問安。答曰,知道。
徐左輔達曰,行大司憲南履翼,執義尹正鎭,掌令權徽·金大坤呈辭,持平權馦在外,一員未差,監察茶時之意,敢達。令曰,知道。
令于朴永元曰,留院公事入之。
令于朴永元曰,明日出宮門路,以貳極門爲之。
以應敎金鍏牌不進罷職令旨,令于朴永元曰,只推。
吏曹,監試覆試學禮考講一所試官魚在濂·李鎭華,二所試官洪龜燮·李明緖。
金元根,以吏曹言達曰,因備邊司草記,春務方殷之時,曠官可悶,上京守令,令該曹催促下送事,依下矣。自臣曹催促,則肅川府使李圭徹,茂長縣監徐有贊,禮安縣監沈興鎭已爲下去。全州判官金履禕,韓山郡守柳仁根,俱以爲今日下去云。信川郡守朴鎬壽,初四日下去云。嘉山郡守徐相五,親病沈重,萬無還官之望云。其親病旣如是,則有難强令還任,嘉山郡守徐相五改差,瑞山郡守李彙寧,以覲親事,受由於慶尙道禮安地,禮山縣監李在正,以省掃事,受由於興海地,竝今斯速還官之意,發關知委於該道道臣處,何如?今曰,依。
權敦仁,以宣惠廳言達曰,昨年十二月,以羅州大同八船九船之晩發,該牧使趙咸永,令該府拿問處之事,草記,令曰,姑觀勤慢,待明春更爲稟處可也事,令下矣。羅州大同八船九船,今已次第到泊,無弊上納之意,敢達。令曰,知道。
朴岐壽,以兵曹言啓曰,今三月十三日,大駕詣毓祥宮展拜,延祐宮展拜,宣禧宮展拜,藏譜閣展拜時,何營軍兵隨駕,何營軍兵留陣,禁軍及馬步軍,以幾番幾哨磨鍊,而餘軍留營,何以爲之乎?敢稟。傳曰,訓局步軍十哨,馬軍五哨,訓將率領爲先廂,訓局步軍五哨,摠使率領爲後廂,禁軍二番爲之,留營留陣置之,可也。
又以兵曹言達曰,今月十三日動駕時,宣傳官侍衛,不可不備,而前宣傳官張彦汲·白魯洙·李圭殷·吳一善·李南軾·韓亨植·鄭琠·柳相質·李敎益,旣有仍任之令,竝口傳下批,何如?令曰,依。
兵曹口傳政事,宣傳官單張彦汲·白魯洙·李圭殷·吳一善·李南軾·韓亨植·鄭琠·柳相質·李敎益,以上仍任事,承令。
朴岐壽,以備邊司言啓曰,卽見黃海監司沈能岳狀啓,則以爲,來四月當禁衛上番軍兵,使當爲點送,而爲念廚傳之弊,使近邑營將替行,亦多已例,以後營將平山府使點送事,請令廟堂,稟旨分付矣。不但廚傳爲弊,適當使行之迎送,民邑必多繹騷,替點且成近例,依狀請施行,何如?傳曰,允。
奉朝賀金履翼書曰,伏以,天休滋至,邦慶洊臻,臣民歡忭,中外惟均,矧今日吉辰良,陵園之展虔萬安,雲消塵淸,殿宮之鑾蹕穩旋,此實孝思之仰格,可卜休命之迓續,病伏田廬,尤切頌禱之願,遙望羽旄,曷任欣喜之忱?仍伏念,臣之癃廢跧蟄,居然十餘年,身外世事,一切謝却,至於門內百爲,亦未嘗與聞者,久矣,不料宗族之間,生出意外事端,關係至重,勢難泯默,不得已略擧顚末,陳暴事實,惟邸下,垂察焉。族弟全州判官臣履禕來言,族兄故參奉臣履源,年老無子,請以賤息爲之後。故果有憐其情而繼絶之意,族兄身後,忽有事故之不容許者,已於年前,明白說與於族兄之庶子華淳矣,忽於再昨年,微聞華淳,圖出禮斜之說,叩問於渠,則一直牢諱,故認以風傳,而初未之疑也。乃於今年春初,始來首實,蓋其圖出,實在丙戌七月矣。仍又質問曰,禮斜之法,須有兩家父母與受着銜,然後方可成案,吾旣不知,則何據而成案乎?則答云人或言雖無本生親文蹟,門長着銜,足以具案云。故果爲受銜於楊根奉朝賀,成出禮斜云,果有是否云云。臣聞此言,不覺瞠然而驚。臣旣年老而居僻,族人輩之有子無子,初不相聞,其許其不,何以知之?此所謂皮毛不存,惟彼華淳,雖急繼絶,迫於至情,誤聽人言,未諳格例,爲此爽實乖理之擧,而臣之支離斯世,名忝門長,乃於莫重啓達文字,居然自歸於不誠無實之科,撫躬慙悼,若不自容,而況人倫與受,關係甚重,造命正名,彝典至嚴,不宜苟且虛假之若是。故非不知私門酬酢之煩瀆猥屑,而乃敢冒昧陳說,仰瀆崇嚴。伏願邸下,明燭本實,分付該曹,原文案,置之勿施之科,以爲重倫紀嚴彝典之地焉。臣無任云云。答曰,覽書具悉。許養雖有成命,盜斜自有常律,令該曹稟處,可也。
戊子三月初二日辰時,王世子代臨春塘臺,日次儒生殿講入對時,行都承旨金元根,行左承旨權敦仁,行右承旨朴岐壽,左副承旨朴永元,右副承旨徐左輔,假注書金大根,記事官金鼎集·金英淳,原任提學朴宗薰,原仕直提學金鏴,直提學趙寅永,檢校待敎徐憙淳,以次陪立。時至,王世子具翼善冠·衮龍袍,乘輿出重華門外。藥房提調金敎根曰,侵早勞動,睿體,若何?令曰,一樣矣。仍由貳極門·靑陽門,詣春塘臺,相禮贊請降輿,王世子降輿乘座。令試官以下行禮,贊儀唱試官以下再拜,試官及應講儒生等,行禮如儀訖。考官兵曹判書金鏴,吏曹參判徐憙淳,直提學趙寅永,參考官侍講院輔德李嘉愚,兼輔德金敎喜,相禮李景在,副司果宋持養,以次就座。令開講。鏴曰,在前有抽栍之例,今番則何以爲之乎?令曰,拈出,可也。儒生等以次應講。令曰,試官以下,食代權退。王世子入便次,少頃,令考官還入開講,儒生等應講訖。王世子出次,令曰,考官先退,修正榜目也。岐壽曰,令旨則何以爲之乎?令曰,從當下令矣。相禮跪白禮畢?王世子乘輿,由靑陽門·貳極門還內。諸臣以次退出。
上在昌德宮。常參·經筵,以代理停。
午時未時,日暈。
夜自五更至初四日開東,灑雨下雨,測雨器水深五分。
王世子代臨春塘臺,大報壇祭肄儀罷還內後,內閣·政院·藥房·玉堂·春坊口傳問安。答曰,知道。
尹聲大達曰,行大司憲南履翼,執義尹正鎭,掌令權徽·金大坤呈辭,持平權馦在外,一員未差。監察茶時之意,敢達。令曰,知道。
朴岐壽啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
令于朴永元曰,禮房承旨馳詣懿昭墓,奉審摘奸以來。
權敦仁達曰,假注書徐戴淳,身病猝重,勢難察任,今姑改差,何如?令曰,依。
徐戴淳改差,代以趙秉憲爲假注書。
朴岐壽達曰,卽者行大司憲南履翼,謂以先壠有事,陳書徑行,事甚未安。原書纔已退却矣,推考,何如?令曰,依。
令于朴永元曰,明日出宮門路,以貳極門爲之。
朴永元,以弘文館言達曰,下番無他推移之員,不得已以上番姑降入直之意,敢達。令曰,知道。
又以禮曹言達曰,卽接四館所報,則以爲,今番一所監試初試時,安東幼學李正翼,初終場俱爲入格,又有李正模,入格於終場,而其年本居住生養父名,一如正翼,故自本所査實,則正模果是正翼之虛名疊呈者,而至於俱中云矣。科場用奸,何等重律,而一人之一場疊券,曾所未有之變怪,事之寒心,莫此爲甚。原榜目中,竝爲拔去,其罪狀,令攸司從重勘處,當該試官及四館官員,俱有不察之失,竝推考警責,何如?令曰,依。此不可但以科場作奸,尋常論罪,出付嚴刑,遠惡地充軍,限己身停擧,不審之試官,竝施罷職之典。
又以承文院都提調意達曰,今番進賀兼謝恩使行齎去文書進賀一起,詔書順付謝恩一起,格外賜縀謝恩一起,依例具方物入送,而漂民出送謝恩一起,冬至使臣參宴謝恩一起,賜物謝恩一起,則待其節使之復命,以別伸謝悃之意,撰出緣由咨,定禁軍騎撥下送于灣府,使之先通禮部後,仍爲順付,平壤漂民出送謝恩一起,先通稱謝咨,已爲入送於禮部矣,此亦一體順付,何如?令曰,依。
又以成均館同知館事大司成意達曰,今三月初三日,儒生課試,當爲設行,而大提學金履喬以身病,限內不得爲之之意,敢達。令曰,知道。
戊子三月初三日辰時,王世子詣春塘臺。大報壇攝行肄儀入對時,行左承旨權敦仁,行右承旨朴岐壽,左副承旨朴永元,同副承旨尹聲大,假注書金大根,記事官金鼎集·洪在喆,原任提學朴宗薰,原任直提學金鏴,原任直閣徐萬淳,檢校待敎徐憙淳,以次陪立訖。王世子具翼善冠·衮龍袍,乘輿出重華門,由貳極門,至靑陽門,詣春塘臺,降輿就褥位前。令曰,習儀爲之。岐壽曰,承旨·宮官中,以何員使之進參乎?令曰,同副承旨尹聲大,說書金鼎集進去,可也。肄儀罷後,相禮跪白禮畢。王世子乘輿,由靑陽門·貳極門,仍詣重華門還內後,諸臣以次退出。
上在昌德宮。常參·經筵,以代理停。
自開東至申時,灑雨下雨,測雨器水深九分。
王世子詣摛文院後,內閣·政院·藥房·玉堂·春坊口傳問安。答曰,知道。
徐左輔達曰,行大司憲南履翼,持平權馦在外,執義尹正鎭,掌令權徽·金大坤呈辭,持平一員未差,監察茶時之意,敢達。令曰,知道。
令于朴永元曰,禮房承旨馳詣元陵,奉審摘奸,局內諸陵,一體奉審以來。
令于朴岐壽曰,陪衛軍兵雨具。
權敦仁達曰,事變假注書朴敏樹,身病猝重,勢難察任,今姑改差,何如?令曰,依。
朴敏樹改差,代以張鉉喆爲事變假注書。
徐左輔達曰,持平權馦,下諭後過限不上來,依定式遞差,令旨及禁推徽旨,捧入之意,敢達。令曰,知道。
以前持平權馦禁推徽旨,令于徐左輔曰,分揀。
權敦仁啓曰,吏曹郞廳來言,臺諫有闕,政事,取稟。傳曰,前望單子,入于小朝。
令于尹聲大曰,留院公事入之。
令于朴岐壽曰,閣臣入對。
權敦仁達曰,卽者奉常寺官員來言,今初七日大報壇祭享時,祭物及明水,提調例爲看品,而都提調韓用龜有實病,提調金履載在外,不得擧行云,何以爲之?敢稟。令曰,提調許遞,旣承下敎,前望單子入之。
奉常提調前望單子入之,朴宗薰代點。
權敦仁,以禮曹言達曰,卽接典牲署所報,則今三月初七日行大報壇祭享時,所用犧牲看品,本署提調與本曹參判,當爲眼同擧行,而提調有闕未差,無以擧行云矣。提調有闕之代,令政院稟令變通,以爲趁期看品之地,何如?令曰,依。
權敦仁啓曰,因禮曹草記,今初七日行大報壇祭享時,犧牲看品,典牲提調,當爲擧行,而提調未差,無以擧行,有闕之代,令政院稟令變通,以爲看品之地事,依下矣。未差之代,政官牌招,開改差出,何如?傳曰,前望單子,入于小朝。
典牲提調前望單子入之,朴宗薰代點。
令于權敦仁曰,發遣吏郞,諸執事淸齋與否,摘奸以來。
朴岐壽,以都摠府言達曰,今日入直內三廳武兼禁軍及軍兵等,當爲中日習射技,而國忌齋戒相値,不得設行之意,敢達。令曰,知道。
權敦仁,以宣惠廳言達曰,口傳下令,內壯勇營罷後,均廳所屬草藥材價米,移屬內需司事,令下矣。均廳所屬草藥材價米一千石,謹依下令,自今年移屬內需司之意,敢達。令曰,知道。
戊子三月初四日辰時,王世子詣摛文院。齋宿入對時,行左承旨權敦仁,行右承旨朴岐壽,左副承旨朴永元,假注書金大根,記事官姜俊欽·洪在喆,原任提學朴宗薰,原任直提學金鏴,原任直閣徐萬淳,檢校待敎徐憙淳,以次陪立。時至,禮貌官跪請外備。王世子具翼善冠·衮龍袍,乘輿出重華門。藥房提調金敎根,進前奏曰,侵早勞動,睿體,若何?令曰,一樣矣。仍由貳極門,至協陽門,降輿至仁政門外,乘輿詣摛文院,降輿入齋室,諸臣權退。
戊子三月初四日未時,王世子座摛文院。齋宿時閣臣入對時,行右承旨朴岐壽,假注書金大根,記事官姜俊欽·洪在喆,原任提學金履喬·朴宗薰,原任直提學金鏴,檢校直閣李嘉愚,原任直閣徐萬淳,檢校待敎徐憙淳,以次進伏訖。履喬等曰,霑濕勞動,睿體,若何?令曰,一樣矣。令曰,今日閣直,誰也?嘉愚曰,小臣入直矣。令閣臣先退,履喬等退出。在喆曰,本館曝曬日字,以初七日,達下矣。下番金英淳,適有實病,昨已出去,待其就直,更爲擇日,以爲備員擧行之地,似好矣。令曰,依此爲之。又令退,承史以次退出。
上在昌德宮。常參·經筵,以代理停。
內閣·政院·玉堂·春坊經宿口傳問安。答曰,知道。
藥房提調金敎根,副提調權敦仁啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿口傳問安。答曰,知道。世子嬪宮口傳問安。答曰,知悉。
藥房提調金敎根,副提調權敦仁達曰,移次齋宿,伏伏未審夜間,睿體,何如?臣等不任區區伏慮,敢來問安。答曰,知道。
徐左輔達曰,行大司憲南履翼在外,執義尹正鎭,掌令權徽·金大坤呈辭,持平二員未差,監察茶時之意,敢達。令曰,知道。
朴岐壽達曰,備邊司郞廳來言,今日賓廳日次,而國忌正日相値,不得來會云矣,敢達。令曰,知道。
令于朴永元曰,禮房承旨馳詣受香所,奉審摘奸以來。
權敦仁達曰,事變假注書張鉉喆,身病猝重,勢難察任,今姑改差,何如?令曰,依。
張鉉喆改差,代以丁庠敎爲事變假注書。
令于朴永元曰,守令有闕之代,旣承下敎,政官牌招開政。
令于朴永元曰,嘉山郡守,文蔭武中,勿拘常格,各別擇差。
朴永元,以吏批言達曰,承文院判校韓啓翼,除拜後過限未肅拜,依例改差,何如?令曰,依。
有政。吏批,判書鄭晩錫牌不進,參判徐憙淳進,參議李元默牌不進,同副承旨尹聲大進。啓曰,判書鄭晩錫,參議李元默牌不進,小臣獨政未安,何以爲之?敢稟。傳曰,仍爲之。以徐萬淳爲副應敎,洪晩燮爲校理,李趾秀爲副校理,高時臣爲副修撰,趙萬永爲判尹,李光憲爲刑曹參判,金元根爲活人提調,朴榮顯爲判校,宋祥來爲宗簿正,金裕鎭爲溫陵令,金龍洛爲監察,徐有民爲嘉山郡守。
兵批,判書金鏴進,參判李友秀入直,參議趙容和陪衛進,參知李鼎臣陪衛進,右副承旨徐左輔進。以金道喜·秦東奭爲同知,李存敬爲內禁將,李復馨·李羲午爲五衛將,崔達曾爲忠翊將,洪道河爲慶熙將,柳翊魯爲宣傳官,金重根爲衛率,朴義鎭·張仁源爲訓鍊主簿,李完基爲咸興監牧官,同知單李炯,僉知單徐相五,大護軍朴周壽,護軍金炳朝,副司直權馦,以上竝單付。假內乘李應謙減下事,承令。
以吏曹參議李元默牌不進罷職令旨,令于朴永元曰,只推。
令于朴永元曰,發遣吏郞,諸執事淸齋與否,摘奸以來。
以慶尙監司鄭基善狀達,昌原府民家失火事,令于權敦仁曰,聞甚矜惻,元恤典外,別加顧助,結構奠接之方,該邑倅各別着意擧行,使實惠下究之地事,令廟堂措辭分付於道臣,可也。
上在昌德宮。常參·經筵,以代理停。
內閣·政院·藥房·玉堂·春坊經宿口傳問安。答曰,知道。仍詣大報壇入齋室後,內閣·政院·藥房·玉堂·春坊口傳問安。答曰,知道。省牲省器,還入齋室後,內閣·政院·藥房·玉堂·春坊口傳問安。答曰,知道。親押還入齋室後,內閣·政院·藥房·玉堂·春坊口傳問安。答曰,知道。陳設奉審,還入齋室後,內閣·政院·藥房·玉堂·春坊口傳問安。答曰,知道。
朴永元達曰,明日常參,取稟。令曰,停。
徐左輔達曰,行大司憲南履翼在外,執義尹正鎭,掌令權徽·金大坤呈辭,持平二員未差,監察茶時之意,敢達。令曰,知道。
朴岐壽啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
令于朴永元曰,在外掌樂提調許遞,旣承下敎,前望單子入之。
掌樂提調前望單子入之,金鏴添書代點。
令于朴永元曰,明日春塘臺參班儒武試取矣,該房知悉。
令于朴永元曰,製述試官,大提學爲之,試射兵判爲之,竝待開門牌招。
令于朴岐壽曰,明日出宮門路,以貳極門爲之。
朴岐壽,以兵曹言達曰,今月初九日,二羽禁軍番次,而該番將李悌彬,病難供職,呈狀乞遞,改差,其代口傳差出,何如?令曰,依。
兵曹口傳政事,以洪梡爲羽林將。
戊子三月初六日辰時,王世子詣大報壇,攝行動輿入對時,行左承旨權敦仁,行右承旨朴岐壽,左副承旨朴永元,假注書金大根,記事官姜浚欽·洪在喆,原任提學朴宗薰,原任直提學金鏴,原任直閣徐萬淳,檢校待敎徐憙淳,以次陪立。時至,禮貌官跪請外備。王世子具遠遊冠·絳紗袍,乘輿出摛文院,詣大報壇齋室,展拜時至,禮貌官跪請外備。王世子改具冕服,乘輿至朝宗門外,降輿由洌泉門詣版位,行四拜禮,詣壇上奉審訖,省器,仍詣敬奉閣,奉審皇朝御筆訖,入幕次。省牲時至,禮儀使跪請外備。王世子詣省牲所,省牲訖,仍詣典祀廳,省鼎鑊,監取明水火訖,由洌泉門至朝宗門外,乘輿還詣齋室。塡祝時至,禮貌官跪請外備。王世子改具冕服,乘輿至朝宗門外,降輿由洌泉門,詣壇上塡祝訖,仍奉審陳設訖,還由洌泉門,至朝宗門外,乘輿還詣齋室。承史仍爲陪立。
上在昌德宮。常參·經筵,以代理停。
王世子詣大報壇經宿後,內閣·政院·藥房·玉堂·春坊·朝廷二品以上口傳問安。答曰,知道。親祭後,內閣·政院·藥房·玉堂·春坊·朝廷二品以上口傳問安。答曰,知道。還內後,內閣·政院·藥房·玉堂·春坊口傳問安。答曰,知道。王世子代臨春塘臺參班應製儒生試取,還內後,內閣·政院·藥房·玉堂·春坊口傳問安。答曰,知道。
尹聲大達曰,行大司憲南履翼在外,執義尹正鎭,掌令權徽·金大坤呈辭,持平二員未差,監察茶時之意,敢達。令曰,知道。
朴永元啓曰,來十一日,朝參日次矣,敢稟。傳曰,停。
朴岐壽達曰,明日再明日,健陵忌辰祭齋戒·正日相値,常參頉稟之意,敢達。令曰,知道。
又達曰,來十一日,輪對日次,而座堂相値,頉稟之意,敢達。令曰,知道。
朴永元達曰,刑曹參判李光憲,除拜後過三日,不爲出肅,依定式推考警責,仍卽牌招察任,何如?令曰,依。
傳于朴永元曰,原任直閣朴永元,馳詣健陵,奉審摘奸,仍詣顯隆園·華寧殿,一體奉審以來。
權敦仁達曰,右副承旨徐左輔,今日不爲仕進,卽爲牌招,何如?令曰,許遞。旣承下敎,前望單子入之。
承旨前望單子入之,鄭知容代點。
權敦仁達曰,新除授右副承旨鄭知容,卽爲牌招,何如?令曰,依。
又達曰,假注書金大根,身病猝重,勢難察任,今姑改差,何如?令曰,依。
金大根改差,代以吳取善爲假注書。
朴岐壽達曰,大提學金履喬牌不進推考徽旨,今方捧入,而參班儒生試取,令下之後,如是違牌,事甚未安。更爲牌招,何如?令曰,依。
又達曰,行大提學金履喬再牌不進推考徽旨,今方捧入,而儒生試取,令下之後,連事違召,無意承膺,事甚未安。所當更請牌招,而係是一日三牌,何以爲之?敢稟。令曰,弘文提學牌招。
令于朴岐壽曰,守令有闕之代,旣承下敎,令該曹口傳差出。
朴岐壽,以吏曹言啓曰,卽接通禮院牒報,則以爲,今日代臨參班儒生應製應射時,相禮不可不備,而相禮李景在,身病猝發,萬無進參之路,卽速變通,以爲及時擧行之地云。通禮院相禮李景在改差,其代口傳備擬以入,何如?傳曰,允。
吏曹口傳政事,以趙基謙爲相禮。
以平安監司徐能輔申本,魚川察訪安仁爲先罷黜,都事朴宗吉,博川郡守李行淳罪狀,竝令攸司稟處事,令于尹聲大曰,科弊可謂無可奈何矣。南·北道俱爲參榜之吳珍諄,限己身停擧,遠惡地充軍。不避親嫌,冒赴入格之安仁,亦爲充軍。魚川察訪安仁,博川郡守李行淳,令該府拿問定罪,試官不必深罪,竝從重推考,可也。
以江原監司鄭元容狀達原州牧民家失火事,令于權敦仁曰,聞甚矜惻,元恤典外,別加顧助,結構奠接,令道臣另飭該邑倅,着意擧行事,分付。
尹聲大,以都摠府言達曰,今日入直內三廳武兼禁軍及軍兵等,當爲中日習射技,而試取相値,不得設行之意,敢達。令曰,知道。
尹聲大,以摠戎廳言達曰,本廳中軍金煐,身病猝重,勢難察任,改差,何如?令曰,依。
又以刑曹言達曰,謹依下令,內侍府員役李聖得·田順泰等,竝爲捉來,査實其所犯情節,則其侵漁外邑色吏之罪,俱已遲晩矣。謹按律文,則大典通編雜令條有曰,侵漁貢吏者杖一百。李聖得·田順泰等,各決杖一百,放送之意,敢達。令曰,知道。
南延君球書曰,伏以臣,積殃在躬,月前哭長子之喪,方此悲遑之中,伏見政目下者,則以臣爲進賀兼謝恩使,臣聞命倘徨,不知攸措。臣本以湔劣之姿,素乏專對之譽,則苟然充數,貽羞非細,行人之難愼,自古爲然,臣何敢冒當重任,驅馳原隰乎?此臣之所以自知者明。又有私情之所悶隘者,臣之老母,年今七十有四,素抱奇疾,無他子女,相依爲命者,卽臣一人,而床席之扶將,藥餌之調護,不可須臾離也。況今毒慼之後,宿病添劇,眞元漸脫,每於北堂之問晨,殆同西山之迫日。以此情踪,怵畏分義,銜命出疆,則在臣塞外陟屺之思,固不足恤,而老母病中,倚閭之情,有不忍言。誦古人事母日短之語,不覺三復而流涕。玆敢疾聲呼籲於离明之下。伏乞察臣情地,入稟大朝,特遞臣正使之任,以終生成之澤焉。臣無任云云。答曰,覽書具悉卿懇。卿之親候,素知康健,四五朔出疆,亦非久離,卿其勿辭行公。
刑曹參判李光憲書曰,伏以,仙寢陪謁,拚宸慕於雨露,皇壝攝祼,寓睿感於風泉,凡在臣工,不勝欣祝攢仰之忱。仍伏念臣於昨年春,伏蒙譴削,屛跡江干,杜門自訟,曾未幾月,特下蕩敍之典,秋曹周廬,恩除繼下,臣每一奉旨,祗益慙懍,靡所容措。千萬不自意,今日誤恩,又何爲而及於無狀賤臣也?噫,向者臣罪,臣亦無辭自解。夫無賴成黨,白晝橫挐,誠熙世之變怪也,而其事出於臣廊下,苟使臣平日御家得其道,豈有是也?特以臣時在任所之故,當日之擧,臣所不及知也,而不知亦罪也。至今追思,尙不覺惶汗沾背。臣本儱侗,百不猶人,而始由蔭塗,濫廁宰列,外內任職,且三十年所,迄無尺寸之效,而顧迺以賤隷輩至微瑣之事,上累睿聽,致煩處分,此尤臣撫躬恧蹙,不敢復爲抗顔之計者也。居家而庸聵如此,當官盡職,尙何責乎?頃値國家慶賀稠疊,跛躄皆聳,蹈舞爲急,臣於是時,不敢不猥隨冠冕之後,粗伸禱頌之私,而今若以是爲進身之階,揚揚彈冠,略無羞愧,則是誠何狀人也?召牌之下,承膺無路,玆敢冒入文字,畢暴情實。伏乞离明,特賜鑑諒,亟遞臣所帶刑曹參判之任,仍勘臣瀆擾之罪,以嚴朝綱,以安賤分焉。臣無任云云。答曰,覽書具悉。往事不必復提,卿其勿辭行公。
戊子三月初七日子時,王世子詣大報壇,攝行祭入對時,行左承旨權敦仁,行右承旨朴岐壽,左副承旨朴永元,假注書金大根,記事官姜浚欽·洪在喆,原任提學朴宗薰,原任直提學金鏴,原任直閣徐萬淳,檢校待敎徐憙淳,以次陪立。時至,禮貌官跪請外備。王世子具冕服,乘輿至朝宗門,降輿由洌泉門詣版位,行晨祼禮訖。禮儀使跪請行初獻禮。王世子詣壇上,行初獻禮如儀降復位,詣壇上。行亞獻禮如儀降復位,詣壇上。行終獻禮如儀降復位,詣壇上。行受胙禮如儀。詣望燎位望燎訖。禮儀使跪白禮畢。王世子由洌泉門,至朝宗門,乘輿詣齋室。禮貌官跪請外備。王世子改具遠遊冠·絳紗袍,乘輿至仁政門外,降輿至協陽門外,乘輿由貳極門還內。禮貌官請出徽旨,軍兵解嚴,承史以次退出。
戊子三月初七日辰時,王世子詣春塘臺。參班儒武應製試取入對時,行左承旨權敦仁,行右承旨朴岐壽,右副承旨鄭知容,假注書趙秉憲,記事官兪章煥·成遂默,原任提學朴宗薰,檢校待敎徐憙淳,原任直閣徐萬淳,以次陪立。時至,禮貌官跪白外備。王世子具翼善冠·衮龍袍,乘輿出重華門。藥房提調金敎根,進前奏曰,侵早勞動,睿體,何如?令曰,一樣矣。仍由貳極門,詣春塘臺陞座,令儒武入門。令曰,弘文提學牌去來,知入。敦仁曰,弘文提學李止淵在外云矣。令曰,應製試官,以應射試官兼行。出令旨試官兵曹判書金鏴,對讀官李嘉愚·權馥·沈啓錫,以次進伏訖。令鏴書睿題賦春秋首書春王,限申時,懸題。鏴曰,武士試取時,不可無參試官,以行首別軍職李鍾英,宣傳官趙存中,差定擧行,似好矣。令曰,可。令武士放射。武士等應射訖。鏴曰,榜目,令參試官,追後修入,似好矣。令曰,可。行禮曹判書趙鐘永,佐郞林原培,康陵局內汰落處補築後入來,親呈肅單。令曰,禮曹判書留待。出令旨令曰,禮曹判書入對。出令旨鐘永進伏。今曰,奉審則,何如?鐘永曰,以役處觀之,則果甚闊大矣。蓋其土性浮,輒爲雨水所破,非有泉澗之源而然也。其所汰落,長或爲八十餘把六十餘把,雖欲以空石盛土而塡補,殆無限量,不可着手。故多聚磚石,鱗次累築,間以巨薪,交錯隔絶,使其流下之土,自然充塞,以補其空,則完固可久之道,大勝於土築之效。故前此泰陵局內補土時,亦用此例,已施有效云。聞於陵屬及本州看役吏校等之言,亦皆然矣。令曰,畢役在何時乎?鐘永曰,石築之役,再昨雖已訖工,而只以生土覆之,無所被於土皮,則所見未安。故多採穉松,密密種種,以是之故,今日卯時,僅始畢役,仍遂復路矣。令退,鐘永先退。令曰,收券之今爲幾張,知入,可也。賤臣承令趨出,還入奏曰,收券今爲四十八張矣。王世子入便次,少頃,復爲座堂。令曰,試券隨呈隨考,可也。令曰,對讀官李嘉愚對讀,可也。鏴曰,今番取幾人乎?令曰,取十人,可也。鏴考試訖奏曰,等則何以書之乎?令曰,三張書以正字三下,二張書以草三下,五張書以次上,可也。鏴書等。令曰,正字三下一試券入之,仍親坼祕封下之,之次九張,敦仁拆封,竝三下一,次第讀奏封內。令敦仁書令旨曰,參班儒生應製賦居首三下一洗馬兪星煥,直赴殿試,之次三下生員趙存榮等二人,各給二分,之次草三下幼學金學根等二人,各給一分,之次次上幼學李命九等五人,竝令該曹,考例施賞。出令旨令曰,入格儒生明日待令。出令旨相禮白禮畢。王世子乘輿,入重華門還內,諸臣以次退出。
上在昌德宮。常參·經筵,以代理停。
大殿·中宮殿·世子宮,經宿翌日,內閣·政院·玉堂口傳問安。答曰,知道。世子嬪宮口傳問安。答曰,知悉。世子宮,朝廷二品以上·六曹堂上口傳問安。答曰,知道。
藥房提調金敎根,行右承旨朴岐壽達曰,伏未審日間,大殿聖體,若何?中宮殿氣候,若何?壇享禮成,侵曉還內,勞動之餘,睿體,何如?臣等不任區區伏慮,敢來問安。答曰,知道。大殿聖體萬康,坤殿玉候康吉矣。大殿,中宮殿口傳問安。答曰,知道。世子嬪宮口傳問安。答曰,知悉。
進御二錢重人蔘粟米飮,自今日一貼式,限二貼煎入事,榻前下敎。中宮殿進御二錢重人蔘粟米飮,自今日一貼式,限二貼煎入事,榻前下敎。
朴岐壽啓曰,藥房提調持粟米飮來待矣。傳曰,封入。
鄭知容達曰,行大司憲南履翼在外,執義尹正鎭,掌令權徽·金大坤呈辭,持平二員未差,監察茶時之意,敢達。令曰,知道。
令于鄭知容曰,入格儒生入對。
朴岐壽,以內醫院提調意達曰,副提調權敦仁,今日問安,不爲仕進,卽爲牌招,何如?令曰,依。
令于尹聲大曰,今番判下原情中,有廟堂稟處者,有該曹稟處者,竝斯速回達,俾無遲滯之弊事,分付。
令于尹聲大曰,幼學趙希道,出付秋曹,嚴査以達。
令于尹聲大曰,前後擊錚上言之尙未回達者與今番擊錚上言回達,一體斯速回達事,分付廟堂及各該司。
令于尹聲大曰,觀此南原童蒙黃河淸之原情,則其母孝烈,已有兩朝褒揚之命云,令道臣卽速行會,詳査登聞,可也。
令于尹聲大曰,此上言中,報恩幼學權基,振威幼學崔文哲,安山幼學元永仁,水原出身文世祿,俱以山訟事稱冤,令道臣詳査狀聞,可也。
令于尹聲大曰,觀此平山童蒙李遠昌上言,則淑徽宮宮監之濫捧稅事稱冤,令道臣詳査狀聞,可也。
令于尹聲大曰,觀此襄陽幼學金有浩等原情,則淑靜宮田畓,在於本縣,而宮監輩侵漁之弊稱冤矣,令道臣更査登聞,可也。
令于尹聲大曰,此原情中,瑞山居李春芳,華城幼學李周新,砥平幼學李殷緖,全州幼學全學俊,晉州幼學金鑑等,廣州幼學金興衛,羅州李燦國,牙山居李明哲等,交河幼學金在默,利川幼學安慶福等,瑞興幼學李檍等,長湍幼學李景祿,交河幼學李八松等,俱以軍役事稱冤,令道臣詳査狀聞,可也。
令于尹聲大曰,此上言中,永興幼學李元植,積城幼學黃載雲,牙山居李潤福,永同居李尙渭等,白川幼學李光雲,俱以軍役事稱冤,令道臣詳査狀聞,可也。
令于尹聲大曰,此原情中,抱川幼學李漢龜,長湍幼學李相猷,竹山幼學鄭匡周,長湍幼學康正璿,通津幼學李勉益,中部良人李春得,松都幼學具弘鼎,水原幼學朴慶權,金川幼學高景欽,忠州良人金占大,陽城幼學李溪夏,陰竹幼學禹光宅,漣川幼學李昇鎭,舊豐德寡女尹召史,俱以山訟稱冤,令道臣詳査狀聞,可也。
兵曹,以許溟爲摠戎中軍。
吏曹口傳政事,以金初淳爲淸道郡守。
以全羅監司李光文狀達,南原府民家燒燼事,令于尹聲大曰,聞甚矝惻,元恤典外,別加顧助事,令廟堂措辭分付。
以黃海監司沈能岳狀達,遂安郡民家燒燼事,令于尹聲大曰,民家失火,爲百戶之多,人命亦一爛死,聞甚驚慘。元恤典外,別加顧助,爛死人,如有生前身還布,蠲蕩,被燒民戶之結構奠接之方,令道臣另飭該邑,別般優助,俾有實效之地事,分付。
尹聲大,以禮曹言達曰,禧陵局內汰落處補築之役,以四月旬前後,更爲擇日擧行事,自廟堂草記依下矣。令日官崔聲遠,更爲推擇,則來四月十三日卯時爲吉云,以此日時擧行事,分付,何如?令曰,依。
又以禮曹言達曰,因平安監司徐能輔申本,南·北道俱爲參榜之吳珍諄,限己身停擧,遠惡地充軍,不避親嫌,冒赴入格之安仁,亦爲充軍事,令下矣。平安北道監試初試榜目中,吳珍諄·安仁,則自本道,已爲拔去,只就南道監試初試榜目中,吳鎭諄拔去,付標以入之意,敢達。令曰,知道。
又以義禁府言達曰,平安監司徐能輔申本內,魚川察訪安仁,博川郡守李行淳等罪狀,令攸司稟處事,達下矣。安仁·李行淳,俱在任所云,依例發遣府羅將,竝拿來,何如?令曰,竝待待令拿囚。
鄭知容,以兵曹言達曰,訓鍊都監挾輦把摠哨官,禁衛營槍釰把摠哨官,滿二十四朔後,啓稟加資陞六事,曾有定式矣。今此槍釰把摠金榮秀,已滿二十四朔,依定式加資,何如?令曰,依。
又以禁衛營言達曰,本營千摠沈有祖,身病猝重,勢難察任,改差,何如?令曰,依。
戊子三月初八日辰時,王世子座重熙堂。入格儒生入對時,右副承旨鄭知容,假注書吳取善,記事官姜俊欽·成遂默,以此進伏。洗馬兪星煥,生員趙存榮·洪鍾薰,幼學金學根·李重聃·李命九·洪鍾華·金浩根·尹岐鎭·金敬根,序立階下訖。令曰,史官分左右,令儒生進前。星煥等以次進前,奏職·姓名。至學根,令曰,年爲幾何?學根曰,年爲三十矣。令曰,誰之子也?學根曰,故學生臣久淳之子矣。令曰,居何處乎?學根曰,居黃橋矣。至命九,令曰,年爲幾何?命九曰,年爲二十四矣。令曰,誰之族也?知容曰,重聃之姪·錫夏之從孫矣。至浩根,令曰,年爲幾何?浩根曰,年爲二十一矣。令曰,誰之子也?浩根曰,故學生臣厚淳之子矣。令曰,居何處乎?浩根曰,居黃橋矣。令曰,與金學根爲族親乎?浩根曰,爲四寸矣。令曰,誰之後孫也?浩根曰,文忠公金尙容之八代孫矣。令曰,離居淸風溪,何也?浩根曰,自然離居矣。至岐鎭,令曰,年爲幾何?岐鎭曰,年爲二十矣。令曰,誰之子也?岐鎭曰,僉正臣謙圭之子矣。令曰,居何處乎?岐鎭曰,居倉洞矣。令曰,誰之後孫也?岐鎭曰,文正公尹煌之後孫矣。至敬根,令曰,誰之子也?敬根曰,故學生臣逈淳之子矣。令曰,居何處乎?敬根曰,居水橋矣。令曰,誰之後孫也?敬根曰,文正公金尙憲之八代孫矣。令給分以上儒生先退,其餘頒賞,行禮如儀訖,仍爲先退。令史官就座,令退,承史以次退出。
上在昌德宮。常參·經筵,以代理停。
鄭知容達曰,明日常參,取稟。令曰,停。
尹聲大達曰,行大司憲南履翼在外,執義尹正鎭,掌令權徽·金大坤呈辭,持平二員未差,監察茶時之意,敢達。令曰,知道。
鄭知容啓曰,藥房提調持粟米飮來待矣。傳曰,封入。
傳于尹聲大曰,奉審閣臣入侍。
鄭知容達曰,卽者司譯院官員來言,明日譯科初試時,提調當爲備員開場,而提調朴宗薰,以觀象監提調,陰陽科進去,譯科無以備員云,何以爲之?敢稟。令曰,司譯提調許遞,旣承下敎,前望單子入之。
司譯提調前望單子入之,洪奭周代點。
鄭知容達曰,卽者司譯院官員來言,明日譯科初試〈時〉,提調當爲備員,而新除授提調洪奭周有身病,不得開場云,卽爲牌招,使之進參,何如?令曰,許遞。旣承下敎,前望單子入之,待下批,牌招進參。
司譯提調前望單子入之,李友秀添書代點。
鄭知容達曰,卽者觀象監官員來言,明日雜科初試時,提調當爲備員,而一提調金祖淳有身病,不得進去云,何以爲之?敢稟。令曰,許遞,旣承下敎,前望單子入之。
觀象監提調前望單子入之,金敎根代點。
鄭知容達曰,卽者典醫監官員來言,明日醫科初試時,提調當爲備員,而本監一提調李相璜,惠民提調金在昌在外,惠民提調金敎根,觀象監試取進,無以備員云,何以爲之?敢稟。令曰,觀象監提調兼帶許遞,旣承下敎,前望單子入之。
惠民提調前望單子入之,李錫奎代點。
尹聲大,以備邊司言達曰,北兵使李復淵,以其身病,連呈辭狀。實病旣如此,則有難强令察任,今姑改差,何如?令曰,依。
又以濬川司言達曰,本司都廳禁衛營千摠沈有祖改差,代以訓鍊都監千摠李謙會差下,使之察任,何如?令曰,依。
又以漢城府言達曰,令敎內,此上言中報恩幼學權基,振威幼學崔文哲,水原幼學朴慶權,俱以山訟稱冤,令道臣詳査狀聞可也事,令下矣。謹依令敎,竝爲分付於各該道守臣之意,敢達。令曰,知道。
又以刑曹言達曰,幼學趙希道,出付秋曹,嚴査以達事,令下矣。希道鳴錚之後,仍卽逃躱,廣加譏詗,終不就捕,今方自臣曹,多發刑吏,嚴加跟探,而亦令左右捕盜廳,刻期詗捕,以爲嚴査之地,何如?令曰,各別嚴飭,斯速譏詗,可也。
以全羅監司李光文狀達,鎭安縣民家失火事,令于鄭知容曰,聞甚矜惻,元恤典外,別加顧助事,令廟堂措辭分付。
戊子三月初九日酉時,上御熙政堂。奉審閣臣入侍時,同副承旨尹聲大,假注書吳取善,記注官崔致輔,記事官成遂默,原仕直閣朴永元,以次進伏訖。永元進前奏曰,俄因承傳色,已爲仰奏,而陵園所華寧殿奉審,俱爲無頉,臣仍爲監祭以來矣。上命退,諸臣以次退出。
上在昌德宮。常參·經筵,以代理停。
夜自一更至三更,月暈。
藥房都提調李存秀,提調金敎根,副提調權敦仁啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿·世子宮口傳問安。答曰,知道。世子嬪宮口傳問安。答曰,知悉。
尹聲大,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
鄭知容達曰,明日座堂相値,常參頉稟之意,敢達。令曰,知道。
尹聲大達曰,合辭方張之時,兩司無詣臺之員,事甚未安。除在外外,未肅拜·呈告人員,竝卽牌招,何如?令曰,依。
尹聲大啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
尹聲大達曰,備邊司郞廳來言,今日賓廳日次,而領議政南公轍有身病,左議政李相璜在外,不得來會之意,敢達。令曰,知道。
鄭知容達曰,卽者典醫監官員來言,今日醫科初試時,提調當爲備員,而本監一提調李相璜,惠民提調金在昌·李錫奎俱在外,不得設場云,何以爲之?敢稟。令曰,一提調外,竝許遞。旣承下敎,前望單子入之。
惠民提調前望單子入之,洪起燮代點,徐憙淳添書代點。
尹聲大達曰,卽者義禁府都事來言,時囚無得過三日滯囚,曾有定式矣。時囚罪人李竣祜·金洛龍,當爲照律,而判義禁李錫奎在外,次堂例不得擧行云,何以爲之?敢稟。令曰,許遞。旣承下敎,前望單子入之。
判義禁前望單子入之,金鏴添書代點。
尹聲大達曰,新除授判義禁金鏴,卽爲牌招,以爲開坐之地,何如?令曰,依。
又達曰,判義禁金鏴牌不進推考徽旨,今方捧入,而開坐令下之後,如是違牌,事甚未安。更爲牌招,何如?令曰,依。
又達曰,判義禁金鏴再牌不進推考徽旨,今方捧入,而開坐令下之後,連事違召,不卽承膺,事體所在,誠極未安。所當更請牌招,而係是一日三牌,何以爲之?敢稟。令曰,牌招。
又達曰,行大司憲南履翼在外,執義尹正鎭,掌令權徽·金大坤牌不進,持平二員未差,監察茶時之意,敢達。令曰,知道。
以執義尹正鎭,掌令權徽·金大坤,司諫李游夏,獻納趙牌不進罷職令旨,令于尹聲大曰,只推。
尹聲大,以都摠府言達曰,今此動駕時,侍衛·寶劍·守宮及陪衛,當爲備員,而副摠管鄭漪·李紀淵在外,申緯有實病,無以備員,令政院稟令變通,仍令該曹,以在京無故人,口傳差出,待下批,牌招,以爲備員進參之地,何如?令曰,竝許遞。旣承下敎,前望單子入之。
摠管前望單子入之,都摠管金履喬,副摠管金陽淳·朴宗喜代點。
備邊司,以李觀植爲北兵使。鄭知容啓曰,兵曹郞廳來言,北兵使下批政事,取稟。傳曰,當日爲之。
又啓曰,吏曹郞廳來言,政事當日爲之事,命下,而判書鄭晩錫,參議李元默病不來,參判徐憙淳,以惠民提調雜科進,不得開政云。判書·參議,竝卽牌招,何如?傳曰,允。
又啓曰,兼吏曹判書鄭晩錫,參議李元默牌不進推考徽旨及罷職傳旨,今方捧入,而開政命下之後,如是違牌,事甚未安。判書更爲牌招,何如?傳曰,允。參議只推,一體牌招。
有政。吏批,兼判書鄭晩錫病,參判徐憙淳雜科進,參議李元默進,同副承旨尹聲大進。啓曰,判書鄭晩錫牌招不進,參判徐憙淳雜科進,小臣獨政未安,何以爲之?敢稟。傳曰,只出緊任。又啓曰,春坊闕員,今當差出,而擬望之人乏少,外任竝擬,何如?傳曰,允。又啓曰,會寧府使,今當差出,而當品中可擬之人乏少,堂上曾經兵使,竝擬,何如?傳曰,允。以李景在爲修撰,鄭東煥爲副修撰,李鼎在爲文學,金履喬爲判義禁,金克善爲南部令,安光質爲會寧府使,趙渡爲魚川察訪,兼鏡城府使單李觀植,兼掌令南履炯,公忠左道京試官減下。
兵批,判書金鏴病,參判李友秀病,參議趙容和入直進,參知未差,右副承旨鄭知容進。同知單洪道河,僉知單李羲午,護軍白東薳·李復淵,副護軍徐左輔·李鼎臣,以上竝單付。咸鏡北道兵馬水軍節度使單李觀植。
尹聲大達曰,新除授判義禁金履喬,卽爲牌招,以爲開坐之地,何如?令曰,依。
尹聲大,以兵曹言達曰,今十三日毓祥宮動駕時,本曹堂上守宮及侍衛·陪衛,當爲備員,而參知李鼎臣呈辭,不得進參,令政院稟令變通,仍令該曹,以在京無故人,口傳差出,待下批牌招,以爲備員之地,何如?令曰,依。
尹聲大達曰,因兵曹草記,今十三日毓祥宮動駕時,本曹堂上守宮及侍衛·陪衛,當爲備員,而參知李鼎臣呈辭,不得進參,令政院稟令變通,仍令該曹,以在京無故人,口傳差出,待下批牌招事,依下矣。合有變通之道,何以爲之?敢稟。令曰,許遞。旣承下敎,前望單子入之。
尹聲大,以都摠府言達曰,今此動駕時,侍衛·寶劍·守宮及陪衛,當爲備員,而副摠管金陽淳·朴宗喜,俱有實病,無以備員,令政院稟令變通,仍令該曹,以在京無故人,口傳差出,待下批牌招,以爲備員進參之地,何如?令曰,依。
尹聲大達曰,因都摠府草記,今此動駕時,侍衛·寶劍·守宮及陪衛,當爲備員,而副摠管金陽淳·朴宗喜,俱有實病,無以備員,令政院稟令變通,仍令該曹,以在京無故人,口傳差出,待下批牌招事,依下矣。合有變通之道,何以爲之?敢稟。令曰,竝許遞。旣承下敎,前望單子入之。
鄭知容,以吏曹言達曰,贈諡忠憲公李忠元延諡,定行於今三月十三日京畿驪州地鄕家云矣,敢達。令曰,知道。
又以禮曹言達曰,各陵園墓所,今春植木及播橡,依定式,擧行後,株數斗數,區別報來,故別單書入,而健陵·顯隆園植木,則本府留守,已爲區別狀達矣,敢達。令曰,知道。
尹聲大,以刑曹言達曰,禮曹達辭內,卽接四館所所報,則以爲,今番一所監試初試時,安東幼學李正翼,初終場,俱爲入格,又有李正模入格於終場,而其年本居住生養父名,一如正翼,故自本所査實,則正模果是正翼之虛名疊呈者,而至於俱中云矣。科場用奸,何等重律,而一人之一場疊券,曾所未有之變怪,事之寒心,莫此爲甚。原榜目中,竝爲拔去,其罪狀,令攸司從重勘處,當該試官及四館官員,俱有不察之失,竝推考警責,何如?令曰,依。此不可但以科場作奸,尋常論罪,出付嚴刑,遠惡地充軍,限己身停擧,不審之試官,竝施罷職之典事,令下矣。謹依令旨,罪人李正翼,嚴刑一次後,全羅道光陽縣,充軍定配所,卽爲押送之意,敢達。令曰,知道。
又以刑曹言達曰,趙希道今纔就捕,故嚴加究覈,則所供內,以爲書納封內,雖曰幼學,實無班名,而本以開國功臣復興君趙胖之後裔,寒微至此,故敢懷希覬之意,妄冀軫恤之恩,而行文上言,似不如句文之詠歎,果以句文爲之,而篇內辭意,則亶出於自處抱忠,冀得事君之意,此外實無他情云。故使之口誦,又令手書,則其所躬犯,斷然無疑。渠以幺麽賤類,冒干蹕路,無嚴之罪,已係罔赦,而滿紙荒怪之語,泛稱希覬,平問之下,游辭漫漶,尤極痛惡,所當仰請刑訊,而旣有嚴査以達之令,徽裁,何如?令曰,今觀所供,別無更問之端,刑問一次後,徒一年定配,可也。
兵曹判書金鏴書曰,伏以,臣之致身於朝廷者,久矣,萬殞莫酬於隆渥,一念罔及於私計,有令輒膺,有除輒受,不敢爲崇廉飾讓之擧,不敢爲砥名勵行之操,不敢以濫分爲防,不敢以招災爲戒,其升則躐級而越階,其進則冥行而擿埴,以至于歲初特擢而極矣。一辭再辭,而不獲辭,則不敢復辭,因仍冒據,于今三朔,此豈臣認爲倘來,恬若固有者哉?誠以區區自矢之心,尤有重且大者存耳。然而彝性則未嘗不具,心識則未嘗全泯,每於公退之餘,點檢身家,職務之瘝曠爲幾,政措之僨誤爲幾,名器之玷褻,何如,廉防之撕乖,何如?自不覺慄然而心驚,怵然而夢悸,譬如進百尺之竿者,欲下而旣不可得,欲升而亦無進步處也。今此金吾之任,又何爲而及於臣身也?臣誠惝怳震惕,直欲鑽地以入,而不可得也。夫王府議讞,自古攸重,體聖王哀敬之意,循廷尉公平之法,或宥或刑之際,萬命攸係,適輕適重之間,三尺至嚴,自非宿望耆德之夙爲推重者,則莫宜居之,未或有如臣無似之濫叨者也。此猶有不暇論,而只就職秩資歷而言之,朝家之用人,必以其漸,人臣之進階,自有其序,今乃冥升不已,又加一秩,此誠何等恩數,何等格例也?臣是六年前蔭官耳。居然躋崇高之班,視八座而尤加隆焉,則在臣一人之私,猶屬細故,其爲淸朝之累,當何如哉?臣旣由前而不得固讓,則由後而宜無可辭,而至於見職,誠萬萬不敢承當。召牌之下,進身無望,玆敢猥陳短章,仰暴衷懇。伏乞离明,俯垂鑑諒,曲加矜憫,亟收臣新授爵秩,以安私分,以重公器,千萬至祝。臣無任云云。答曰,覽書具悉。今見卿書,誠有所犂然相感,且不欲躁進者,余知卿素心矣。判金吾特擢反汗,卿其盡心他職。
戊子三月初十日辰時,上御熙政堂。藥房入診入侍時,都提調李存秀,提調金敎根,副提調權敦仁,假注書趙秉憲,記注官卓瑊,記事官成遂默,直提學趙寅永,以次進伏。醫官李惟鐸·金殷相·金珪·安橚,進伏楹外訖。存秀起伏奏曰,近日春寒稍解,聖體,若何?上曰,一樣矣。存秀曰,寢睡·水刺之節,何如?上曰,一樣矣。存秀曰,中宮殿氣候,何如?上曰,一樣矣。存秀曰,醫官入診,何如?上可之。殷相·珪·橚等,以次入診訖,退伏奏曰,脈候左右三部調均矣。存秀曰,聞醫官所奏,則脈候極爲調均,湯劑不必議定云矣。上命大臣就座,又命史官就座。仍命退,諸臣以次退出。
上在昌德宮。常參·經筵,以代理停。
自巳時至申時,日暈。
鄭知容達曰,明日常參,取稟。令曰,停。
又達曰,行大司憲南履翼在外,執義尹正鎭,掌令權徽·金大坤呈辭,持平二員未差,監察茶時之意,敢達。令曰,知道。
又達曰,行都承旨金元根,行左承旨權敦仁,行右承旨朴岐壽不爲仕進,左副承旨朴永元在外,同副承旨尹聲大式暇,院中只有臣一人,伴直無人,行右承旨朴岐壽,所當牌招,而拘於廳規,不得請牌,何以爲之?敢稟。令曰,竝許遞。旣承下敎,前望單子入之。
承旨前望單子入之,李光文·徐耕輔·朴岐壽·李奎鉉·朴永元代點。
鄭知容達曰,新除授行都承旨李光文,時在全羅監營任所,右副承旨朴永元,時在京畿長湍地,竝斯速乘馹上來事,下諭,何如?令曰,依。
又達曰,行都承旨李光文,右副承旨朴永元在外,行左承旨朴岐壽,行右承旨徐耕輔,行左副承旨李奎鉉未肅拜,伴直無人,行左副承旨李奎鉉,所當牌招,而拘於廳規,不得請牌,何以爲之?敢稟。令曰,牌招。
令于鄭知容曰,判義禁有闕之代,旣承下敎,前望單子入之。
判義禁前望單子入之,金逌根添書代點。
副摠管前望單子入之,尹尙圭·洪命周代點。
兵曹參知前望單子入之,張敎根代點。
鄭知容達曰,卽者典醫監官員來言,醫科昨已設場,而本監提調申在植有實病,不得備員開場云,何以爲之?敢稟。令曰,許遞。旣承下敎,前望單子入之。
典醫監提調前望單子入之,趙鐘永代點。
兵曹口傳政事,上護軍單金逌根,行護軍單金元根。
鄭知容,以忠勳府言達曰,今此京畿砥平居鍾城君李雲露十三代孫李殷緖,以軍役頉給上言事,令道臣詳査狀聞事,令下矣。自臣府行會道臣之意,敢達。令曰,知道。
又以刑曹言達曰,因趙希道査實,草記,令曰,今觀所供,別無更問之端,刑問一次後,徒一年定配可也事,令下矣。罪人趙希道,嚴刑一次後,黃海道長連縣,徒一年定配所,押送之意,敢達。令曰,知道。
又以刑曹言達曰,今番幸行時,擊錚人英陽趙貞復,爲其高祖德隣結牒事也。此非臣曹所管,令吏曹稟處,何如?令曰,依。
又以刑曹言達曰,今番幸行時,擊錚人懷德宋民圭,爲其祖能相復逸事也。此非臣曹所管,令吏曹擧行,何如?令曰,依。
又以刑曹言達曰,今番幸行時,擊錚人知禮金致郁,永同金成彦,安東金庭敎,世系辨正事,慶州李珪,譜系釐正事,白川康氏,爲其子徐瓚輔還歸本宗事也。此非臣曹所管,竝令禮曹擧行,何如?令曰,依。
又以刑曹言達曰,今番幸行時,水原境擊錚人永同全益廉,爲其母復讐事,而前因其兄之鳴冤,行査本道,而査案姑未達下,果川境擊錚人松禾李召史,爲其子朴同伊殺獄稱冤,長淵姜召史,爲其夫李賢培殺獄稱冤,而査案未回達,不待決處,有此呼籲,極涉無嚴。竝原情勿施,何如?令曰,依。
又以刑曹言達曰,今番擊錚原情中,南原黃河淸,其母孝烈,已有兩朝褒揚之命云,平山李遠昌,淑徽宮宮監之濫稅稱冤,全州全學俊,晉州金鑑,廣州金興衛,羅州李燦國,牙山李明哲·李潤福等,交河金在默,利川安慶福等,交河李八松,永興李元植,長湍李景祿,瑞興李檍等,俱以軍役稱冤,令道臣詳査狀聞可也事,令下矣。謹依令旨,行會各該道,而苟非事關四件,無敢鳴錚煩籲,法例至嚴,則特賜査處,雖出德意,濫越之罪,在所當懲,考律勘處,何如?令曰,依。
又以刑曹言達曰,今番幸行時,擊錚人楊州宋順來,爲其祖瑩中伸理事,楊根李氏,爲其媤父時偉伸理事,西部李祖夏,爲其曾祖商輅伸理事,李秉淵,爲其高祖杭伸理事,龍仁尹定鉉,爲其父行恁伸理事也。俱係義禁府所管,令該府擧行,何如?令曰,依。
又以刑曹言達曰,今番擊錚原情中,安山元永仁,水原文世祿,抱川李漢龜,長湍李相猷·康正璿,竹山鄭匡周,通津李勉益,中部李春得,開城府具弘鼎,金川高景欽,忠州金占大,陽城李溪夏,陰竹禹光宅,漣川李昇鎭,舊豐德尹召史,俱以山訟稱冤,令道臣詳査狀聞可也事,令下矣。係是山訟,令漢城府擧行,何如?令曰,依。
判義禁金履喬書曰,伏以臣,卽伏奉判金吾除旨,以開坐有令,召牌踵臨,臣義當祗肅趨承,而今臣見叨於左副賓客之任,宮銜之不得兼綰金吾,故例卽然,玆敢短章仰籲。伏乞离明,俯賜鑑諒,亟遞臣金吾之銜,以存公格,千萬幸甚。臣無任云云。答曰,覽書具悉。所帶金吾之任,今姑許遞。
戊子三月十一日辰時,王世子代臨春塘臺。西北別付料試射入對時,右副承旨鄭知容,假注書趙秉憲,記事官兪章煥·成遂默,以次陪立。王世子具戎服,乘座馬,出重華門至春塘臺,降座馬陞座。小開門節次,宣傳官如例擧行訖,承傳宣傳官,跪稟陞壇號令,號令訖。兵曹判書金鏴,參現退出。知容跪稟宰樞執鼓試射節次,宣傳官依例擧行。知容曰,試射時,參試官,使誰擧行乎?令曰,宣傳官趙存中,別軍職徐相五擧行,可也。王世子入便次,試射訖,出次降座,乘座馬,由重華門還內。承史以次退出。
上在昌德宮。常參·經筵,以代理停。
朴岐壽達曰,合辭方張之時,兩司無詣臺之員,事甚未安。除在外外,未肅拜·呈告人員,竝卽牌招,何如?令曰,依。
又達曰,明日動駕相値,常參頉稟之意,敢達。令曰,知道。
朴岐壽啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
鄭知容達曰,行左副承旨李奎鉉牌不進,伴直無人,所當更請牌招,而拘於廳規,不得請牌,何以爲之?敢稟。令曰,更爲牌招。
朴岐壽達曰,明日動駕,承旨當爲備員,而行都承旨李光文,右副承旨朴永元在外,無以備員,何以爲之?敢稟。令曰,竝許遞。旣承下敎,前望單子入之,待下批,牌招察任。
承旨前望單子入之,徐俊輔·李寅溥代點。
朴岐壽達曰,明日動駕,承旨當爲備員,而新除授行都承旨徐俊輔在外,無以備員,何以爲之?敢稟。令曰,許遞。今日政,差出。
又達曰,卽者義禁府都事來言,時囚罪人李竣祜·金洛龍,當爲照律,而判義禁金逌根在外,次堂例不得擧行云,何以爲之?敢稟。令曰,許遞。旣承下敎,前望單子入之。
判義禁前望單子入之,趙鐘永代點。
朴岐壽達曰,新除授判義禁趙鐘永,卽爲牌招,以爲開坐之地,何如?令曰,依。
李寅溥達曰,行大司憲南履翼在外,執義尹正鎭,掌令權徽·金大坤牌不進,持平二員未差,監察茶時之意,敢達。令曰,知道。
以執義尹正鎭,掌令權徽·金大坤,司諫李游夏,獻納趙牌不進罷職令旨,令于李寅溥曰,只推。
備邊司,以朴周壽爲水原留守。
徐耕輔啓曰,水原留守,當爲下批矣。政官牌招開政,何如?傳曰,允。
李寅溥,以兵曹言達曰,五衛將柳亮源,翊衛司洗馬兪星煥,俱以病難供職,呈狀乞遞,竝改差,何如?令曰,依。
令于徐耕輔曰,領相之子,旣有昨年承傳,今日政,洗馬擬入。
李寅溥,以兵曹言達曰,新除授參知張敎根在外,再明日動駕時,無以備員,令政院稟令變通,仍令該曹,以在京無故人,口傳差出,待下批,牌招察任,何如?令曰,依。
又達曰,因兵曹草記,參知張敎根在外,明日動駕時,無以備員,令政院,稟令變通,仍令該曹,以在京無故人,口傳差出事,依下矣。合有變通之道,何以爲之?敢稟。令曰,許遞.,今日政差出。
徐耕輔,以吏曹言啓曰,卽接通禮院牒報,則以爲,今此擧動時,左右通禮,不可不備員,而左通禮李竣祜,右通禮金洛龍,方在拿處中,不得進參,其代卽速變通,以爲備員及時擧行之地云。通禮院左通禮李竣祜,右通禮金洛龍竝改差,其代口傳備擬以入,何如?傳曰,允。
吏曹口傳政事,以洪永觀爲左通禮,以柳幼麟爲右通禮。
徐耕輔啓曰,兼吏曹判書鄭晩錫,參議李元默牌不進推考徽旨及罷職傳旨,今方捧入,而開政命下之後,如是違牌,事甚未安。參判徐憙淳雜科進,判書更爲牌招,何如?傳曰,允。參議只推,一體牌招。
傳于徐耕輔曰,明日出宮門路,以協陽門爲之。
令于徐耕輔曰,明日出宮門路,以貳極門爲之。
徐耕輔,以侍講院言達曰,明日動駕時,宮官當爲全數進參,而說書未差,無以備員,令政院稟令差出,以爲備員進參之地,何如?令曰,依
以水原府校吏等,詢瘼別單,令于朴岐壽曰,華城一府,卽我先大王經始之地,而昔日之顧恤愛護,果何如?此別單,自廟堂從長稟處,俾有實效。至於西北屯設始,卽爲一府裕食之道,則班戶之廣占作弊者,誠極駭惋。從今以後,班戶則一切禁斷,惟以常民將吏卒隷,許其耕作之意,成節目施行事,分付華城留守處,可也。
公忠道堤川居獨女文召史原情,令于李寅溥曰,此若不嚴明査得,法將焉用,冤將何雪乎?監司親執行査,必覈得其實狀,從速回達,而若或顧藉邑倅不直陳,則該監司,難免掩護之罪,知悉擧行。
北部居白慶世上言,令于李寅溥曰,爲父鳴冤,雖不必罪,猥濫甚矣,置之。
鍊戎臺居民周翼臣等上言,令于李寅溥曰,稱冤似無怪矣,令京兆從公決給,俾無更煩,可也。
江華居朴聖菜上言,令于朴岐壽曰,班戶之行惡,奸民之欺人,誠切痛駭,留守親執行査以聞。
楊州興國寺宜賢等上言,令于徐耕輔曰,此不可仍置,勿論,自禮曹從長稟處,可也。
以黃海監司沈能岳狀達,薦新石首魚,限內不得封進,惶恐待罪事,令于徐耕輔曰,勿待罪事,回諭。
徐耕輔,以奎章閣言啓曰,守宮檢校直閣徐萬淳,待開門牌招,何如?傳曰,允。
徐耕輔達曰,明日動駕,兩司侍臣,當爲進參,未肅拜·呈告人員,竝待開門牌招,何如?令曰,依。
徐耕輔,以弘文館言達曰,副校理李趾秀,時在公忠道沃川地,修撰李景在,時在京畿驪州地,副修撰高時臣,時在全羅道昌平地,鄭東煥,時在京畿龍仁地,經筵入番事緊,請竝斯速乘馹上來事,下諭。令曰,依達。
又以吏曹言達曰,因刑曹草記,今番幸行時,擊錚罪人英陽幼學趙貞復,爲其高祖德鄰給牒事,令吏曹稟處,懷德幼學宋民圭,爲其祖能相復逸事,令吏曹擧行事,依下矣。趙貞復·宋民圭等,昨年秋擊錚原情,日前覆達時,趙德鄰給牒事,則癸亥追奪,旣因於一世之公議,則不可以其後孫之呼籲,遽議參恕之典。宋能相復逸事,則昨年春,自臣曹仰請廟堂稟處,廟堂尙未覆達,而不待朝家處分,鳴金呼籲,極爲猥越。故竝爲仰請置之,已蒙依準,今亦無同異,兩人原情內辭緣,置之,何如?令曰,依。
李寅溥,以兵曹言達曰,西北別料軍官及未付料軍官試射入格人,謹依達下,別單施賞,而弓箭·弓矢·上弦弓箭竹,以軍器寺所在者取來,頒給之意,敢達。令曰,知道。
又以兵曹言達曰,今此進賀兼謝恩使一行赴燕時,所把驛馬,預爲分定,然後可無窘急之弊。應把驛馬二十九疋內,公忠道五疋,全羅道八疋,慶尙道十二疋,來四月初十日,京中逢點,江原道二疋,咸鏡道二疋,直送安州,來四月十五日逢點事,各道監司處行移,何如?令曰,依。
又以義禁府言達曰,明日動駕時,大駕各差備都事及輿側左右考喧都事,本府入直都事,當以十二員分差,而本府都事,只有十員,無以推移。假都事二員,令該曹口傳差出,以爲分排擧行之地,何如?令曰,依。
上在昌德宮。常參·經筵,以代理停。
動駕時,王世子敦化門外祗迎所入幕次後,內閣·政院·藥房·春坊口傳問安。答曰,知道。大駕詣毓祥宮,入齋室後,王世子版位問安。答曰,知道。內閣·政院·藥房·玉堂口傳問安。答曰,知道。世子宮,內閣·政院·藥房·春坊口傳問安。答曰,知道。毓祥宮展拜後,內閣·政院·藥房·玉堂口傳問安。答曰,知道。世子宮,毓祥宮·延祐宮展拜後,內閣·政院·藥房·春坊口傳問安。答曰,知道。還內後,內閣·政院·藥房·春坊口傳問安。答曰,知道。
李寅溥達曰,明日常參,取稟。令曰,停。
鄭知容達曰,行大司憲南履翼在外,執義尹正鎭,掌令權徽·金大坤牌不進,持平二員未差,監察茶時之意,敢達。令曰,知道。
李寅溥啓曰,司僕寺內乘來言,捲簾,取稟。傳曰,捲三面。
有政。吏批,兼判書鄭晩錫牌招不進,參判徐憙淳雜科進,參議李元默進,行左承旨徐耕輔進。啓曰,兼判書鄭晩錫牌招不進,參判徐憙淳雜科進,小臣獨政未安,何以爲之?敢稟。傳曰,只出緊任。又啓曰,全羅監司,今當差出,而擬望之人乏少,承旨竝擬,何如?傳曰,允。
以申在植·徐英淳爲承旨,以徐戴淳爲說書,李渭達爲兵曹參知,徐耕輔爲全羅監司,兼掌令單趙基謙,水原留守朴周壽,華寧殿提調朴周壽,會寧府使安光質,今加嘉善加資事,承令。贈吏判金龍淳贈左贊成例兼,贈吏參金履基贈吏判例兼,以上判義禁金逌根兩代。
兵批,判書金鏴病,參判李友秀病,參議趙容和入直進,參知未差,行左承旨朴岐壽進。以尹命烈·白東薳爲副摠管,李河祥爲參知,姜鎭華爲五衛將,李奎東爲訓鍊正,鄭世翼爲翊贊,尹羲烈爲武兼,金大英·金璹爲守門將,南芝耇爲洗馬,護軍徐俊輔·李光文·權敦仁,副護軍朴永元·尹聲大·張敎根,副司正金鼎集,摠理使單朴周壽,禁衛把摠金榮秀今加折衝加資事,承令。
李寅溥達曰,今日動駕,承旨當爲備員,而行左承旨朴岐壽須資出去,與新除授行都承旨申在植,所當牌招,而拘於廳規,不得請牌,何以爲之,而新除授同副承旨徐英淳,卽爲牌招,何如?令曰,依。都承旨·左承旨竝許遞。旣承下敎,前望單子入之。
承旨前望單子入之,金陽淳·朴岐壽代點。
李寅溥達曰,今日動駕,承旨當爲備員,而行左副承旨李奎鉉不爲仕進,卽爲牌招,何如?令曰,許遞。旣承下敎,前望單子入之,待下批牌招,使之先進參後謝恩。
承旨前望單子入之,權敦仁代點。
令于李寅溥曰,新除授承旨,竝卽牌招,使之先進參後謝恩。
鄭知容達曰,判義禁趙鐘永牌不進推考徽旨,今方捧入,而開坐命下之後,如是違牌,事甚未安。更爲牌招,何如?令曰,依。
金陽淳,以吏批言達曰,今日政,說書望徐戴淳,與本曹參判徐憙淳,同生兄弟,相避不爲啓請,直爲擬望,至蒙恩點,矇然之失,臣不勝惶恐,而原望筒勿施,何如?令曰,依。
令于金陽淳曰,說書有闕之代,旣承下敎,政官牌招開政。
吏曹,兵曹參議單李渭達,參知單趙容和。
以執義尹正鎭,掌令權徽·金大坤,司諫李游夏,獻納趙牌不進罷職令旨,令于鄭知容曰,只推。
朴岐壽,以奎章閣言啓曰,大駕今已還宮,守宮檢校直閣徐萬淳,依定式減下,何如?傳曰,允。
鄭知容,以刑曹言達曰,因堤川居文召史擊錚原情,令曰,此若不嚴明査得,法將焉用,冤將何雪乎?監司親執行査,必覈得其實狀,從速回達,而若或顧藉邑倅,不爲直陳,則該監司難免掩護之罪,知悉擧行事,令下矣。謹依令旨,親執査究,從速狀聞事,發關分付於該道道臣之意,敢達。令曰,知道。
又以刑曹言達曰,因江華府居朴成彩上言,令曰,班戶之行惡,奸民之欺人,誠切痛駭,留守親執行査以聞事,令下矣。謹依令旨,親執査究狀聞事,發關分付于該守臣之意,敢達。令曰,知道。
行禮曹判書趙鍾永書曰,伏以臣,伏奉判金吾除旨,開坐有令,召牌儼臨,臣義當祗肅,曷敢逋慢,而第今見叨於右副賓客之任,宮銜之不得兼綰刑獄,格例卽然,玆敢荐違嚴召,短章陳籲。伏乞离明,俯賜鑑諒,亟遞臣金吾之任,以存公格,千萬幸甚。臣無任云云。答曰,覽書具悉。所帶判金吾之任,許遞。
戊子三月十三日卯時,大駕詣毓祥宮·宣禧宮。展拜擧動入侍時,行都承旨金陽淳,左副承旨李寅溥,同副承旨徐英淳,假注書趙秉憲,記注官卓瑊,記事官洪在喆,檢校直閣李嘉愚,以次侍立。時至,通禮跪啓請外辦。上具翼善冠·衮龍袍,乘輿出宣化門。藥房都提調李存秀進前奏曰,侵早勞動,聖體,若何?上曰,一樣矣。出協陽門·肅章門,至仁政門。通禮跪啓請降輿乘輦。上降輿,乘輦,進發由進善門·敦化門。王世子祗迎後,仍爲隨駕。上至毓祥宮大門外,通禮跪啓請降輦乘輿。上降輦乘輿,入齋室。少頃,上與王世子,詣板位行再拜禮,仍入室奉審,仍詣奉安閣,詣板位行再拜禮,奉審還入齋室。命書傳敎曰,王世子問安,置之。仍敎曰,延祐宮,遣王世子行禮矣,該房知悉。出榻敎通禮跪啓請外辦。上與王世子,乘輿至宣禧宮,入齋室後,少頃,詣板位行再拜禮,仍入室奉審後,命書傳敎曰,藏譜閣,遣王世子展拜,該房知悉。仍敎曰,還宮時,王世子祗迎之節,置之。仍敎曰,還宮後,王世子問安,置之,問安竝勿爲之。鼓三嚴,通禮跪啓請外辦。上乘輿出宮大門,通禮跪啓請降輿乘輦。上降輿乘輦,進至彰義宮大門外。通禮跪啓請降輦,上降輦步過宮大門外,通禮跪啓請乘輦,上乘輦,由六曹前路·敦化門·進善門,至仁政門,通禮跪啓請降輦乘輿,上降輦乘輿,入肅章門·協陽門·宣化門還內。出標信解嚴,諸臣以次退出。
戊子三月十三日卯時,大駕與王世子,詣毓祥宮·宣禧宮展拜擧動,王世子詣延祐宮·藏譜閣·懿昭廟展拜動輿入對時,行左承旨權敦仁,行右承旨朴岐壽,右副承旨鄭知容,假注書吳取善,記事官兪章煥,記注官崔致輔,原任提學朴宗薰,檢校待敎徐憙淳,以次陪立。時至,王世子具翼善冠·衮龍袍,乘輿出重華門。藥房提調金敎根進前奏曰,侵早勞動,睿體,若何?令曰,一樣矣。至協陽門外,相禮贊請降輿。王世子降輿,至仁政門外。相禮贊請乘輿。王世子乘輿,至敦化門外祗迎所,入幕次。少頃,大駕至,王世子出祇迎位,祇迎後,入幕次,少頃,乘輦進發。令曰,設置紅馬木,法意有在,而今有騎馬於紅馬木內者,事甚駭然,一一知入。仍令曰,祗迎班人馬雜亂,不能禁飭之押班監察,知名以入。令書令旨曰,當該東西班押班監察汰去,□□進發,至毓祥宮入齋室。少頃,詣版位上,詣版位展拜奉審。上仍詣奉安閣,王世子隨詣,展拜奉審。王世子承下敎,詣延祐宮,展拜奉審,還詣毓祥宮入齋室。少頃,上詣宣禧宮,王世子乘輿,先至宮大門外,入祗迎所幕次後,問安勿爲之事,下令。出令旨大駕至,王世子祗迎後,乘輿至宣禧宮入齋室。少頃,駐蹕于太古亭淸風溪,試取童蒙二百七十人頒賞,還詣宣禧宮。少頃,相禮跪白外備。王世子承下敎,詣藏譜閣,問安勿爲之事,下令。出令旨展拜奉審,仍詣懿昭廟,展拜奉審後,問安勿爲之事,下令。出令旨乘輿至大門外,相禮贊請降輿乘輦。王世子降輿乘輦,由六曹前路,至敦化門外,降輦乘輿,至仁政門外,降輿過協陽門,乘輿由貳極門還內。諸臣以次退出。
上在昌德宮。常參·經筵,以代理停。
金陽淳達曰,明日再明日,動輿相値,常參頉稟之意,敢達。令曰,知道。
鄭知容達曰,合辭方張之時,兩司無詣臺之員,事甚未安。除在外外,未肅拜·呈告人員,竝卽牌招,何如?令曰,依。
令于徐英淳曰,傳香承旨馳詣宗廟·景慕宮,奉審摘奸以來。
有政。吏批,兼判書鄭晩錫進,參判徐憙淳式暇,參議李元默進,右副承旨鄭知容進。以李謙在爲說書,金履載爲司饔提調,金逌根爲司䆃提調,朴宗來爲典設提調,金祖欽爲禮曹正郞,金宗奎·尹克培爲監察,宋能圭爲京畿都事,趙羲民爲興海郡守,故學生李胤商贈戶參例兼,故學生李以玉贈左承旨,故學生李震標贈司僕正,以上同知李夏春三代。
兵批,判書金鏴病,參判李友秀病,參議李渭達入直進,參知趙容和病,左副承旨李寅溥進。護軍單申在植,副司直單洪遠謨。
鄭知容,以吏批言啓曰,卽接司憲府移文,則以爲,今此監試覆試時,臺監當爲備員擬望,而監察金龍洛在外未肅拜,無以備員云。司憲府監察金龍洛改差,其代口傳備擬以入,何如?傳曰,允。
吏曹口傳政事,以李潤聖爲監察。
鄭知容達曰,卽者義禁府都事來言,今日動駕時,輿側鳴錚罪人金華淳等九人,移送秋曹云矣,敢達。令曰,知道。
鄭知容啓曰,卽者義禁府都事來言,時囚無得過三日滯囚,曾有定式矣。時囚罪人李竣祜·金洛龍,當爲照律,而判義禁未差,次堂例不得擧行云。未差之代,政官牌招,開改差出,何如?傳曰,前望單子,入于小朝受點。
判義禁前望單子入之,鄭晩錫代點。
鄭知容達曰,新除授判義禁鄭晩錫,卽爲牌招,以爲開坐之地,何如?令曰,依。
鄭知容,以兵曹言達曰,明日慶熙宮,王世子齋宿時,本曹堂上陪衛二員,當爲備員,而參知趙容和有實故,無以進參,令政院稟令變通,仍令該曹,以在京無故人,口傳差出,待下批牌招,以爲備員之地,何如?令曰,依。
鄭知容達曰,因兵曹草記,明日慶熙宮,王世子齋宿時,本曹堂上陪衛二員,當爲備員,而參知趙容和有實故,無以進參,令政院稟令變通,仍令該曹,以在京無故人,口傳差出,待下批牌招事,依下矣。合有變通之道,何以爲之?敢稟。令曰,許遞。旣承下敎,前望單子入之。
兵曹參知前望單子入之,嚴燾代點。
吏曹,兵曹參議單嚴燾,參知單李渭達。
鄭知容達曰,行大司憲南履翼在外,執義尹正鎭,掌令權徽·金大坤呈辭,持平二員未差,監察茶時之意,敢達。令曰,知道。
以執義尹正鎭,掌令權徽·金大坤,司諫李游夏,獻納趙牌不進罷職令旨,令于鄭知容曰,只推。
令于鄭知容曰,明日出宮內門路,以萬安門爲之。
令于鄭知容曰,旣承下敎,瑞蔥臺試射,今二十日慕華館爲之矣,該房知悉。
鄭知容,以備邊司言達曰,今番冬至使回還時,平亂勅諭,順付出來矣。到京日迎接儀節,令該曹照例擧行,何如?令曰,依。
金陽淳,以禮曹言啓曰,因備邊司草記,今番冬至使回還時,平亂勅諭,順付出來,到京日迎接儀節,令該曹照例擧行事,依下矣。取考謄錄,則順付詔書入京日,百官郊迎,殿庭行禮,而自上行禮之節,依正至聖節望闕禮時例磨鍊,今亦依此擧行之意,敢啓。傳曰,知道。
又以禮曹言啓曰,取考謄錄,則順付詔書,到京日頒詔後,有卽日頒敎之擧矣。今亦依此擧行,何如?傳曰,允。
金陽淳,以內醫院都提調·提調意達曰,御供事體,何等嚴重,而今此慶尙左兵使封進半乾全鰒,色渝體小,全不成樣。其在重御供尊事體之道,決不可捧入,還爲退送,使之卽速改封進,當該兵使任聖皐,罷職,何如?令曰,依。
鄭知容,以漢城府言達曰,刑曹草記內,今番擊錚原情中,安山元永仁,水原文世祿,抱川李漢龜,長湍李相猷·康正璿,竹山鄭匡周,通津李勉益,中部李春得,開城府具弘鼎,金川高景欽,忠州全點大,陽城李溪夏,陰竹禹光宅,漣川李昇鎭,舊豐德尹召史,俱以山訟稱冤,令道臣詳査狀聞可也事,令下矣。係是山訟,令漢城府擧行何如事,達下矣。謹依令敎,分付於各該道守臣之意,敢達。令曰,知道。
水原留守朴周壽書曰,伏以,祗謁宮廟,宸慕克伸,陪扈淸蹕,睿體益康,大小歡欣,中外惟均。仍伏念臣,向蒙恩私,獲解戎寄,謏才蔑效,幸免管轄之責,殘骸善病,曲遂調養之願,優遊散地,歌詠聖澤,今纔三朔有餘矣。忽於此際,賤名又登於廟剡,恩除遽侈於居留,臣聞命惝怳,益不勝惶愧踧踖之至。嗚呼,以臣處地,忝叨是職,俾得以拱護仙寢,昵近乎月出之遊,灑掃眞殿,瞻依於日表之臨,則其於戲不忘之思,愀如復見之感,豈不誠百倍於常情,而乃將丐免之章,以效克讓之美也哉?第玆華城一府,雖曰分司,而與兩都南城,大有別焉。其建置之制度,宏遠之規劃,莫非我先大王精力之所到,誠孝之攸曁也。以至於錢穀甲兵,城濠樓櫓之盛,田宅市井,山川草木之微,一是皆從大聖人造化權度中積累而成者也。故蓋自設施之初膺是任者,除非望實俱隆,才諝素著者,則上不可以輕授,下不可以冒叨,歷數後前,未有如臣無似苟然充位者也。若使臣,只知怵畏,不自量度,視以倘來,晏然冒膺,則畢竟僨誤,可立以俟也,廉隅之虧,其懼猶小,則哲之累,所關至大。玆敢不避猥越,仰瀆离明。伏願睿慈,俯垂鑑諒,特賜鐫改,回授可堪之人,以重保釐,以安賤分,千萬幸甚。臣無任云云。答曰,覽書具悉。卿其勿辭行公。
上在昌德宮。常參·經筵,以代理停。
藥房提調金敎根,副提調金陽淳啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
鄭知容達曰,行大司憲南履翼在外,執義尹正鎭,掌令權徽·金大坤呈辭,持平二員未差,監察茶時之意,敢達。令曰,知道。
又達曰,備邊司郞廳來言,今日賓廳日次,而動輿相値,不得來會云矣,敢達。令曰,知道。
令于權敦仁曰,戶·禮換房,兵·刑換房。
令于鄭知容曰,右副承旨入對。
令于金陽淳曰,陪從承史·閣臣入對。
令于徐英淳曰,漢學文臣殿講,上齋儒生應製,明日爲之,處所以金商門爲之。
令于徐英淳曰,明日上齋儒生應製時,原任直提學主試。
令于徐英淳曰,明日出宮門路,以廣達門爲之。
李寅溥達曰,新除授北兵使李觀植,時在會寧府任所,有除朝辭赴任之令矣。密符則以前兵使李復淵所佩傳授,諭書則安寶,使院吏齎傳,何如?令曰,依。
徐英淳,以弘文館言達曰,下番闕直,事甚未安。應敎金鍏,副應敎徐萬淳,竝卽牌招,以爲推移姑降入直之地,何如?令曰,依。
以校理權馥牌不進罷職令旨,令于徐英淳曰,只推。
徐英淳,以奎章閣言達曰,景慕宮望廟樓,今望奉審,無頉之意,敢達。令曰,知道。
又以禮曹言達曰,大小科陳試人,草記許赴事,曾有定式矣。壬午條陞補初試入格幼學許濬,癸未條公道會初試入格幼學鄭夔和,乙酉式年監試入格幼學金亮璜·元學斗·鄭聖年·徐海豐·曺榮昊·林鳳周,丁亥年增廣監試初試入格幼學安懿重·申義泳·洪在亨·趙敎淳·郭永英·韓用鎭·李敎會·權器潤·鄭晉錫·朴庚壽·嚴鼎老·金克淵·金太元,俱爲陳試。故取考其公文,則明白無疑,而在喪及朞服未葬,父子俱參人,竝許陳試,法典所載,一竝許赴於今此監試覆試之意,敢達。令曰,知道。
又以禮曹言達曰,今此戊子式年監試覆試一所,設場於本曹矣。上直郞廳,依例朝房移直之意,敢達。令曰,知道。
又以禮曹言達曰,今此戊子式年監試覆試試官,當爲磨鍊,而擬望之人乏少,承旨竝擬,何如?令曰,依。
又以禮曹言達曰,今此戊子式年監試覆試試官,當爲磨鍊,而堂下無故可擬之人乏少,依近例,以堂上官通融擬入,而時無職名人,令該曹口傳付軍職,何如?令曰,依。
兵曹口傳政事,副護軍單趙容和。
鄭知容,以兵曹言啓曰,昨年十月春塘臺王世子代臨瑞葱臺時,兵曹判書隨駕,將臣各率旗鼓,先入信地迎接矣。今亦依此例,兵曹判書·訓鍊大將·御營大將,各率旗鼓,先詣信地迎接事,磨鍊,何如?傳曰,允。
又以兵曹言啓曰,今此慕華館,王世子代臨瑞葱臺時,駕前別抄·駕後禁軍·別隊馬兵等,例爲應射矣。駕前別抄·駕後禁軍等,使之先詣信地,分左右札住,而別隊馬兵,則先牌馬兵頭局,鱗次作行事磨鍊,何如?傳曰,允。
又以兵曹言啓曰,今三月二十日慕華館,王世子代臨瑞葱臺試射時,陪衛軍兵,當爲磨鍊,而在前動輿時,訓局步軍八百名,馬軍二哨,中軍率領爲先後牌,禁軍二番磨鍊矣。今番則何以爲之乎?敢稟。傳曰,依此磨鍊。御營中軍率該營鄕軍三百名,騎士二番爲後牌。
又以兵曹言啓曰,今三月二十日慕華館,王世子代臨瑞葱臺試射時,設布帳及斥堠伏兵,當爲磨鍊,而取考謄錄,則癸亥年慕華館親行瑞葱臺時,因下敎竝置之矣。今番則何以爲之乎?敢稟。傳曰,竝置之。
鄭知容,以刑曹言達曰,今三月十三日動輿時,吉州幼學鄭成翊擊錚原情,或稱忠孝褒奬,或稱科第特賜,橫豎爲說,不啻無嚴,苟非四件切冤時刻危急之事,雖在處所應許之地,尙有唐突煩籲之罪,而今此成翊之鳴錚,旣非三橋,又非四件,而放肆如此,極爲可駭。近來民習,愚則狃恩,奸則望倖,此等處,不可無別般懲一之擧,而旣是遐氓,聽言觀貌,又涉狂易,原情勿施,自臣曹懲治放送之意,敢達。令曰,知道。
又以刑曹言達曰,今三月十三日動輿時,擊錚人東部良人洪壽龍,爲其兄壽命殺獄稱冤事也。已捧結案,而再三瀆擾,極涉無嚴,原情勿施,嚴飭放送之意,敢達。令曰,知道。
以慶尙監司鄭基善狀達,咸安郡民家失火事,令于權敦仁曰,聞甚矜惻,元恤典外,別加顧助事,令廟堂分付該道臣處,可也。
義禁府申目,康津前縣監趙存奎原情云云。問目內辭緣,泛稱遲晩,所當請刑推是白乎矣,曾經宣傳官,勿爲請刑,載在大典通編,議處,何如?判付達,依準。又申目,茂山前萬戶石雲乾原情云云。問目內辭緣,泛稱遲晩,刑推得情,何如?判付達,際刑推議處爲良如敎。又照目,粘連通禮院左通禮李竣祜,右通禮金洛龍矣本府議達內,身爲通禮,不爲待令,揆以事體,誠甚可駭。以此照律罪,各笞五十收贖,解見任別敍只私罪,奉令依準爲旀,竝只功減一等爲良如敎。
戊子三月十五日辰時,王世子詣慶熙宮。齋宿動輿入對時,行都承旨金陽淳,行左承旨權敦仁,右副承旨鄭知容,同副承旨徐英淳,假注書趙秉憲,記事官姜浚欽,記注官崔致輔,原任提學朴宗薰,檢校直提學趙鐘永,原任直提學金鏴,原任直閣徐萬淳,檢校待敎徐憙淳,以次陪立。時至,相禮贊請外備。王世子具翼善冠·衮龍袍,由萬安門以出,至仁政殿庭。藥房提調金敎根,副提調金陽淳進前奏曰,侵早勞動,睿體,若何?令曰,一樣矣。仍出仁政門,相禮跪贊請乘輿。王世子乘輿,出敦化門。相禮跪贊請降輿乘輦,王世子降輿乘輦,進發至泥洞屛門。令曰,下人濫率,前後飭令,何如,而今日祗迎班濫率之弊,比前日尤有甚焉,事極駭然。卽爲嚴飭於東西班,可也。知容呼禮都監書吏,宣令訖,還入。令曰,百官則以多率下人,有若誇耀者然,番番申飭,終不悛改,是豈成說乎?明日還宮時,若又如今日,則斷當竝前罪嚴勘,以此意布諭,可也。知容承令出傳。進發至景福宮前路,相禮跪贊請降輦。王世子降輦以過。相禮跪贊請乘輦。王世子乘贊,至興化門外。相禮跪贊請降輦乘輿。王世子降輦乘輿,由建明門,入顯謨門。英淳奏曰,明日所用香,已爲裁折奉安矣。令曰,唯。入興泰門還內。諸臣以次權退。
戊子三月十五日申時,王世子座隆武堂。右副承旨入對時,右副承旨鄭知容假注書趙秉憲,記事官姜浚欽,記注官崔致輔,兵曹判書金鏴,訓鍊大將趙萬永,以次進伏訖。令曰,城外瑞葱臺已例,果何如乎?鏴曰,姑未詳考已例,而聞癸亥參班人之言,則兵判及先後廂大將,先爲出去,率旗鼓迎接參現後,軍兵試射放節次,仍爲擧行,而大駕親臨時,駕前別抄與駕後禁軍,例爲隨駕,而動輿時,則例不當隨往。故使之先詣信地,分左右札駐,而至於別隊馬兵,則例不爲拘。故使之鱗次作行於先牌頭局,而前牌都監中軍領率,後牌御營中軍領率之意,纔已草記蒙允矣。令曰,唯。萬永曰,都監中軍領率馬步軍,當爲前牌,而營門只有大旗幟一部,大將領率先往信地矣。郊幸代臨,況又閱武,則事體自別,而前牌中軍無旗幟,極涉疎虞。自今爲始,動輿時及衛外前後牌軍磨鍊之時,則中軍以小軍物旗幟領率,似好,而事係軍物擧行,下詢兵判處之,何如?令曰,兵判之意,何如?鏴曰,郊外動輿時,前牌中軍之無旗幟先導者,事體極涉疎虞,宜有一番稟定,而訓將所達小軍物擧行,果甚便好,此後則因爲定式擧行,何如?令曰,依爲之。出擧條鏴曰,明日香祝親傳儀註,自禮曹磨鍊以入,而衣襨封裹,則儀註初不分別磨鍊者,已自昨年,如是擧行矣。自今爲始,以衣襨親封裹,添入於儀註,仍爲定式之意,分付禮曹,似好。故敢此仰達矣。令曰,依此爲之。知容曰,執義尹正鎭,旣入闕中,不出姑停望,直爲出去,事甚未安。推考,何如?令曰,依爲之。出擧條令兵判·訓將先退,令史官就座,仍令退,承史以次退出。
上在昌德宮。常參·經筵,以代理停。
王世子詣慶熙宮齋宿後,內閣·政院·藥房·春坊口傳問安。答曰,知道。朝廷二品以上·六曹堂上口傳問安。答曰,知道。親傳香後,內閣·政院·藥房·春坊口傳問安。答曰,知道。王世子座金商門,漢學文臣殿講,上齋儒生應製試取,還內後,內閣·政院·藥房·春坊口傳問安。答曰,知道。
鄭知容達曰,明日常參,取稟。令曰,停。
又達曰,行大司憲南履翼在外,執義尹正鎭,掌令權徽·金大坤呈辭,持平二員未差,監察茶時之意,敢達。令曰,知道。
令于權敦仁曰,科次入對。
徐英淳,以弘文館言達曰,下番闕直,事甚未安。校理權馥,旣有只推之令,卽爲牌招,姑降入直,何如?令曰,依。
鄭知容,以備邊司言達曰,本司文郞廳李寅弼·洪重燮,受點於試望,趙基謙,以臺銜見遞,只有韓鎭㦿一人,今此科場,無以分遣摘奸,兵曹正郞李根友,文郞廳差下,以爲擧行之地,何如?令曰,依。
鄭知容,以兵曹言啓曰,今此慕華館,王世子代臨瑞葱臺時,訓局步軍中二百名除出,除器械將官率領,隨輿軍兵札駐間,先爲環衛,何如?傳曰,允。
鄭知容,以都摠府言達曰,今日入直內三廳,武兼禁軍及軍兵等,當爲中日習射技,而衣幣香燭親傳相値,不得設行之意,敢達。令曰,知道。
鄭知容達曰,卽者義禁府都事來言,出還宮時,輿側鳴錚罪人崔致成等四人,移送秋曹云矣,敢達。令曰,原情捧入。
戊子三月十六日寅時,王世子座長樂殿。陪從承史·閣臣·陪香承旨·閣臣入對時,行都承旨金陽淳,行左承旨權敦仁,右副承旨鄭知容,同副承旨徐英淳,假注書趙秉憲,記事官姜浚欽,記注官崔致輔,原任提學朴宗薰,檢校直提學趙鐘永,原任直提學金鏴,直提學趙寅永,原任直閣徐萬淳,檢校待敎徐憙淳,以次進伏訖。令賜饌,諸臣祇受侍食訖,令退,諸臣以次退出。
戊子三月十六日辰時,王世子座興政堂。咸興·永興兩本宮衣襨香燭親傳入對時,行都承旨金陽淳,行左承旨權敦仁,右副承旨鄭知容,同副承旨徐英淳,假注書趙秉憲,記事官李謙在,記注官崔致輔,原任提學朴宗薰,檢校直提學趙鐘永,原任直提學金鏴,原任直閣徐萬淳,檢校待敎徐憙淳,以次進伏,直提學趙寅永,亦以陪香閣臣進伏訖。王世子具翼善冠·衮龍袍,座親傳位。親審衣襨香燭及祭品訖,閣屬官以次封裹,宗薰等對擧以進,敦仁對擧。以授京畿都事宋能圭,能圭跪受,以授執事官,仍奉彩轝,祭品亦奉架子上訖,相禮贊請詣祗送位。王世子詣祗送位,彩轝至,祗送如儀。令退,承史·閣臣,以次退出。
戊子三月十六日辰時,王世子詣金商門。漢學文臣殿講,上齋儒生應製試取入對時,行都承旨金陽淳,行左承旨權敦仁,右副承旨鄭知容,同副承旨徐英淳,假注書趙秉憲,記事官兪章煥,記注官崔致輔,原任提學朴宗薰,檢校直提學趙鐘永,原任直提學金鏴,原任直閣徐萬淳,檢校待敎徐憙淳,以次陪立。時至,王世子具翼善冠·衮龍袍,乘輿出興泰門。藥房提調金敎根,副提調金陽淳進前奏曰,離次經宿,睿體,若何?令曰,一樣矣。仍詣金商門,降輿陞座,令儒生入門。贊禮唱試官以下再拜,試官及應講諸臣,應製諸生,如儀行禮訖。考官戶曹判書朴宗薰,吏曹參判徐憙淳,行護軍金蘭淳,參考官行副護軍閔致成·洪穉圭·金裕憲,敦寧都正任文白,讀券官兵曹判書金鏴,對讀官大司成金敎喜,弼善沈啓錫,司書兪章煥,以次陞堂就座訖。令鏴書題詩艶陽質,押陽,限申時,懸題訖,令開講。宗薰曰,抽栍乎,拈出乎?令曰,拈出,可也。應講諸臣,以次應講訖。王世子入便次,少頃,出次。令曰,余則當還內,兵曹判書及左承旨,仍留試取以入。令呼禮畢,相禮跪白禮畢。王世子乘輿,由興泰門還內,諸臣以次權退。
戊子三月十六日申時,王世子座集慶堂。科次入對時,行左承旨權敦仁,假注書趙秉憲,記事官兪章煥,記注官崔致輔,讀券官兵曹判書金鏴,對讀官大司成金敎喜,弼善沈啓錫,以次進伏訖。令曰,史官分左右。令曰,諸試券中,有能知解題者乎?鏴曰,或有知之者,或有不知者,故所取十五張內,不知解題者,亦爲三數張矣。令曰,科次爲之。啓錫以次讀奏試券訖,鏴曰,等則何以書之乎?令曰,二張書以正字三下,三張書以草三下,十張書以次上,可也。鏴書等,敦仁讀奏封內訖。令曰,上齋儒生應製詩居首三下一進士申佐模直赴會試,之次三下進士金熽給二分,之次草三下生員李時在等三人,各給一分,之次次上進士李光翼等十人,各奎章全韻一部賜給。出令旨令曰,入格儒生明日待令。出令旨令曰,試官先退,令史官就座。令曰,日力已晩,方欲還宮,筵退後,卽入外備,可也。令退,諸臣以次退出。
戊子三月十六日酉時,王世子還宮入對時,行都承旨金陽淳,行左承旨權敦仁,右副承旨鄭知容,同副承旨徐英淳,假注書趙秉憲,記事官兪章煥,記注官崔致輔,原任提學朴宗薰,檢校直提學趙鐘永,原任直提學金鏴,原任直閣徐萬淳,檢校待敎徐憙淳,以次陪立。時至,相禮跪白外備。王世子乘輿,由興泰門以出,至興化門外。相禮贊請降輿乘輦。王世子乘輦進發,至景福宮前路,低輦以過。至敦化門外,相禮贊請降輦乘輿。王世子乘輿,至仁政門。相禮贊請降輿。王世子降輿,步過協陽門。相禮贊請乘輿。王世子乘輿,入貳極門。藥房提調金敎根進前奏曰,離次經宿之餘,向晩還宮,勞動亦多,睿體,若何?令曰,一樣矣。仍由重華門還內,諸臣以次退出。
上在昌德宮。常參·經筵,以代理停。
藥房提調金敎根,副提調金陽淳達曰,伏未審日間,大殿聖體,若何?中宮殿氣候,若何?移次齋宿,親傳香燭,勞動之餘,睿體,何如?臣等不任區區伏慮,敢來問安。答曰,大殿聖體萬康,坤殿玉候康吉,而余則勞軀之餘,別無所損矣。大殿·中宮殿口傳問安。答曰,知道。世子嬪宮口傳問安。答曰,知悉。
徐英淳達曰,明日常參,取稟。令曰,停。
又達曰,來二十一日,朝參日次矣,敢稟。令曰,停。
又達曰,來二十一日,輪對日次矣,敢稟。令曰,爲之。
又達曰,合辭許久闕達,事甚未安。除在外外,未肅拜·呈告人員,竝卽牌招,何如?令曰,依。
金陽淳達曰,行左承旨權敦仁,行右承旨朴岐壽,左副承旨李寅溥,今日不爲仕進,竝卽牌招,何如?令曰,依。
令于徐英淳曰,傳香承旨馳詣受香所,奉審摘奸以來。
令于金陽淳曰,入格儒生入對。
金陽淳達曰,假注書趙秉憲,身病猝重,勢難察任,今姑改差,何如?令曰,依。
趙秉憲改差,代以金鼎集爲假注書。
徐英淳達曰,行都承旨金陽淳藥院進,行左承旨權敦仁,行右承旨朴岐壽,左副承旨李寅溥牌不進,右副承旨鄭知容式暇,院中只有臣一人,伴直無人。行右承旨朴岐壽,所當牌招,而拘於廳規,不得請牌,何以爲之?敢稟。令曰,牌招。
徐英淳啓曰,三皇忌辰日,親行望拜禮前期一日以稟事,曾有定式矣。今十九日,毅宗皇帝忌辰日,親行望拜禮,何以爲之?敢稟。傳曰,王世子奉審行禮。
徐英淳達曰,奉審行禮事,命下矣。齋宿處所,以何處爲之乎?敢稟。令曰,暎花堂爲之。
令于徐英淳曰,太廟夏享大祭受誓戒肄儀,當親臨矣。處所以春塘臺爲之,齋宿處所,以摛文院爲之。
以左副承旨李寅溥牌不進罷職令旨,令于徐英淳曰,只推。
徐英淳達曰,行右承旨朴岐壽再牌不進,伴直無人,左副承旨李寅溥,旣有只推之令,所當更請牌招,而拘於廳規,不得請牌,何以爲之?敢稟。令曰,牌招。
又達曰,行大司憲南履翼在外,執義尹正鎭,掌令權徽·金大坤牌不進,持平二員未差,監察茶時之意,敢達。令曰,知道。
以執義尹正鎭,掌令權徽·金大坤,司諫李游夏,獻納趙牌不進罷職令旨,令于徐英淳曰,只推。
徐英淳達曰,卽者應敎金鍏,以其親病,陳書徑出,原書纔已捧入矣。所當直捧禁推徽旨,而此與無端徑出有異,推考警責,何如?令曰,依。
以校理權馥牌不進罷職令旨,令于徐英淳曰,只推。
徐英淳達曰,應敎金鍏受由,校理洪晩燮試所進,副校理朴升鉉·李趾秀,修撰趙萬協·李景在,副修撰高時臣·鄭東煥在外,玉堂上下番俱空,事甚未安。校理權馥,旣有〈只推〉之令,與副應敎徐萬淳,一體牌招,推移入直,何如?令曰,依。
以副應敎徐萬淳,校理權馥牌不進罷職令旨,令于徐英淳曰,只推。
徐英淳達曰,玉堂上下番俱空,事甚未安。副應敎徐萬淳,校理權馥,旣有只推之令,竝更牌招,推移入直,何如?令曰,依。
令于徐英淳曰,明日出宮門路,以貳極門爲之。
徐英淳,以吏曹言啓曰,卽接通禮院牒報,則以爲,明日王世子齋宿時,相禮不可不備,而相禮趙基謙,身病猝重,不得進參,卽速變通,以爲及時擧行之地云。通禮院相禮趙基謙改差,其代口傳備擬以入,何如?傳曰,允。
徐英淳,以都摠府言達曰,副摠管朴基宏,以武臣堂上祿試射試官,訓鍊院晝仕出去之意,敢達。令曰,知道。
徐英淳,以兵曹言啓曰,今此王世子奉室行禮時,墻外環衛軍,依今三月大報壇祭攝行時例,訓局步軍四哨除出,中軍率領排立,何如?傳曰,允。
徐英淳,以司譯院都提調·提調意達曰,淸學訓長,郞官生訓誨之任,而今方有闕,以該學堂下譯官李復永差定,依例付祿,使之各別勸譯,何如?令曰,依。
又以刑曹言達曰,昨日動輿時,猥濫擊錚人永川崔致成等,全州姜萬燁,魯城印綬珏,永同全益廉原情,俱以猥字書下矣。依書下竝爲勿拖,而其中全益廉,査案未達之前,連事瀆擾,極爲無嚴,懲治放送之意,敢達。令曰,知道。
義禁府申目,粘連向前石雲乾亦,旣受乘障之任,專事肥己之計,米粟木布馬匹等,許多物件,或犯用其庫儲,或剝割其番軍,其爲鄙瑣,罔有紀極。至登帥臣之狀達,而全然分疎,歸之下輩之構誣者,尤極痛駭,以此照律,何如?判付達,依準。又申目,粘連向前趙存奎亦,職在分憂,全未事事,以災結則莫察其偸弄,以民庫則莫禁其濫下,以戶斂則至於再次,而罔念窮蔀之受弊,不可以其無身犯而有所原恕,以此照律,何如?判付達,依準。
南延君球書曰,伏以,臣於前書,旣陳懇迫之狀矣,及奉睿批,辭旨隆重,於是乎且惶且感,不敢言私,庶竭魯鈍,冒當專對,而臣先山,在於楊州·龍仁等地,今當暮春之時,政宜加土之役,況又出疆在邇,掃塋尤急。伏乞邸下,特賜旬日之暇,往省先壠,俾伸私情焉。臣無任云云。答曰,覽書具悉。所請依施。
廣州留守金魯敬書曰,伏以,臣之屢世墳塋,在於公忠道禮山地,曠未省掃,今焉有年,而猥忝分司,職守綦重,旣無以越疆往來,又不得隨衆請由,念臣蒙被洪恩,建牙擁旄,所以爲一身榮耀者,至矣,而不能以此時一展掃先人之邱墓,在臣私心,能不怵然。今當濡露之節,倍切攀柏之思,且以臣不肖,臣之父母墳山,地未叶吉,卽圖改葬,自臣壯歲,奔走經營,不遑寢食,殆將三十年所,尙未得永厝之地,而臣則已迫衰耄,遑急之情,日甚一日,方擬相地於傍近之域,次第營緬,而非臣躬往審視,亦無以料理。守臣之陳情蒙由,越境省掃,亦有已例,臣抱此情私,未敢自阻於慈覆之下,玆敢據實呼籲。伏乞离明,俯垂矜諒,特許臣往省先隴,俾伸至情,不勝大願。臣無任云云。答曰,覽書具悉。所請依施。
全羅監司徐耕輔書曰,伏以臣,猥以無似,厚蒙恩造,揚歷罔非踰濫,報益莫效涓塵,愧懼一念,恒切于中,忽於日昨,伏奉除旨,以臣爲全羅道觀察使者,臣於是,始焉惝怳,繼以滋惑,不知如臣無狀,何以得此於特簡之下也?夫藩宣之職,責任綦重,必其材具素優,成績已著,同朝稱之曰能然後,乃可居之,臣何當彷彿於是乎?臣往在蔭塗,亦嘗爲郡縣吏矣,顧未有一事猷爲,輒皆因循苟且而止,距心之罪,臣自知之。乃今才智無所加長,年紀反復衰邁,而以其所遇之大小,則按藩非治郡之比,試於小而蔑效,處其大而能濟者,臣未之聞也。且臣身多疾病,性不耐煩,盤錯利器,是誠不能,期會簿書,亦非其長,尙何以彈壓列郡之長吏,搜剔一路之奸蠧,仰體朝家委毗之盛意乎?臣於見職,旣不敢視以固有,則本道之事,亦不敢枚擧爲說,有若較量於臣身之能否,而顧以宦跡所及,略有睹記。蓋其人少質而其俗健訟,癡濫成習而偸弄多方,三政不擧,百度咸墜,幾乎無邑不然,田野不闢,杼柚俱空,其殆每年益甚,況是惟正之賦,甲於諸道,國計贏絀,專係於此路,肆其爲任之重,爲治之難,有如是矣。臣若罔念重寄之匪據,徒知刺史之爲榮,節旄旗纛,揚揚而往,畢竟不免於不勝任之罪,則臣身狼狽,有不足言,在朝廷用人之政,寧容若是之苟艱乎?參倚揣量,冒膺無望,玆敢悉暴情實,仰瀆离聽。伏乞睿慈,俯賜鑑燭,將臣新除職名,回授可堪之人,使重任無曠,私分獲安,不勝幸甚。臣無任云云。答曰,覽書具悉。卿其勿辭往欽哉。
應敎金鍏書曰,伏以,臣於持被之中,得接家信,臣母素抱貞疾,而近因日候之不適,又添外感,寒熱交作,咳嗽孔劇,寢食俱減,症情爲緊,家僮踵至,促臣歸視,臣自聞此報,衷情焦灼,有難一刻按住,玆不得不忙陳短章,徑出禁門。伏乞睿慈,俯垂諒察,遞臣所叨之職,以便救護,治臣擅離之罪,以昭法紀焉。臣無任云云。覽書具悉。爾其勿辭,救護親病。
說書李謙在書曰,伏以,臣於三昨,伏奉除旨,以臣爲侍講院說書者,義重叨謝,不敢逡巡,雖不得不冒沒出肅,而臣之從兄臣鼎在,方叨文學之職,春秋兼銜之相避,格例莫嚴,玆敢不揆僭猥,短章仰瀆。伏惟离明,俯賜鑑諒,亟令選部,照例遞改,以存公格,以安私分,不勝幸甚。臣無任云云。覽書具悉。書辭下該曹稟處。
戊子三月十七日午時,王世子座魚水堂,入格儒生入對時,行都承旨金陽淳,假注書吳取善,記事官姜浚欽·金輦,以次進伏。申佐謨·李時在·趙存榮·李光翼·李昆裕·趙得林·權涑·金在萬·安用默·李源明·李懿喆·林膺洙,以次序立階下訖。令曰,史官分左右。又令儒生進前。儒生等各奏職·姓名,至時在,令曰,與工判爲族親乎?陽淳曰,然矣。至光翼,令曰,誰之子也?光翼曰,李兢愚之子矣。令曰,立朝人有族親乎?光翼曰,直閣李嘉愚,爲臣十一寸叔矣。至得林,令曰,年爲幾何?得林曰,年爲二十九矣。令曰,與趙徽林爲兄弟乎?得林曰,然矣。令曰,趙徽林年爲幾何?得林曰,年爲二十一矣。令給分以上人先退,給分以下人頒賞如儀訖。陽淳達曰,入格儒生三人,有故未入來矣。又達曰,在前宗親·儀賓·大臣赴燕時,御醫一員,例爲定送,今番則亦依例望定以入乎?令曰,依此爲之。令史官就座,仍令退,承史以次退出。
上在昌德宮。常參·經筵,以代理停。
王世子詣暎花堂後,內閣·政院·藥房·玉堂·春坊口傳問安。答曰,知道。
李寅溥達曰,行大司憲南履翼在外,執義尹正鎭,掌令權徽·金大坤呈辭,持平二員未差,監察茶時之意,敢達。令曰,知道。
權敦仁達曰,明日奉室行禮,再明日動輿相値,常參頉稟之意,敢達。令曰,知道。
鄭知容啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
金陽淳達曰,行右承旨朴岐壽,今日不爲仕進,卽爲牌招,何如?令曰,依。違牌勿爲呼望。
又達曰,卽者吏曹郞廳來言,興海郡守趙羲民,憲府則雖已署經,諫院不備,不得署經云,何以爲之?敢稟。令曰,一司除署經。
以副應敎徐萬淳,校理權馥再牌不進罷職令旨,令于權敦仁曰,只推。
權敦仁達曰,玉堂上下番俱空,事甚未安。校理權馥,旣有只推之令,卽爲牌招入直,何如?令曰,依。
吏曹口傳政事,相禮望筒,徐萬淳添書代點。
權敦仁達曰,今此順付詔書入京日,頒敎文,令藝文館撰出事,禮曹單子達下,而行大提學金履喬嫌不進,弘文提學李正淵,藝文提學洪奭周在外,不得擧行,何以爲之?敢稟。令曰,弘藝文提學竝許遞。旣承下敎,前望單子入之。
弘·藝文提學前望單子入之,弘文提學洪羲俊,藝文提學金鏴代點。
權敦仁達曰,明日奉室行禮時,九卿當爲齋宿,而左參贊李錫奎,右參贊洪奭周在外,刑曹判書洪起燮試所進,何以爲之?敢稟。令曰,竝許遞。旣承下敎,前望單子入之。
又達曰,明日奉室行禮時,兩司長官,當爲齋宿,而行大司憲南履翼在外,大司諫前望未下,何以爲之?敢稟。令曰,大司憲許遞。旣承下敎,前望單子入之。
左右參贊前望單子入之,左參贊洪羲俊,右參贊金敎根代點。
刑曹判書前望單子入之,李海愚代點。
大司憲前望單子入之,權丕應代點。
大司諫前望單子入之,朴永元添書代點。
權敦仁達曰,明日奉室行禮時,兩司長官,當爲齋宿,新除授大司憲權丕應,大司諫朴永元,竝卽牌招,以爲淸齋之地,何如?令曰,依。
又達曰,明日奉室行禮時,九卿當爲齋宿,新除授左參贊洪羲俊,右參贊金敎根,刑曹判書李海愚,竝卽牌招,以爲淸齋之地,何如?令曰,依。
令于金陽淳曰,刑曹判書許遞。旣承下敎,前望單子入之。
刑曹判書前望單子入之,金履喬代點。
權敦仁達曰,明日奉室行禮時,兩司長官,當爲齋宿,而大司諫朴永元在外,何以爲之?敢稟。令曰,許遞。旣承下敎,前望單子入之。
又達曰,明日奉室行禮時,九卿當爲齋宿,而新除授刑曹判書金履喬試所進,何以爲之?敢稟。令曰,許遞。旣承下敎,前望單子入之。
刑曹判書前望單子入之,趙貞喆代點。
大司諫前望單子入之,趙晉和代點。
權敦仁達曰,明日奉室行禮時,九卿當爲齋宿,刑曹判書趙貞喆,卽爲牌招,以爲淸齋之地,何如?令曰,依。
又達曰,明日奉室行禮時,兩司長官,當爲齋宿,行大司諫趙晉和,卽爲牌招,以爲淸齋之地,何如?令曰,依。
令于鄭知容曰,近來節享與科時,卿宰之下鄕甚多,事極駭然。在外卿宰,令政院申飭,使之不多日內上來。
令于金陽淳曰,刑曹判書·大司諫竝許遞。旣承下敎,前望單子入之。
吏曹申目,粘連達下是白有亦,觀此侍講院說書李謙在上書,則以爲,臣之從兄鼎在,方叨文學,春秋兼銜之相避,格例莫嚴,亟令選部,照例遞改,以存公格亦爲白有臥乎所,春坊所帶春秋,俱未得減下,則相避之法,在下當遞,侍講院說書李謙在,今姑改差,何如?判付達,依準。
權敦仁,以侍講院言達曰,今日齋宿時,宮官當爲全數進參,而說書未差,無以備員,令政院稟令差出,以爲備員之地,何如?令曰,依。
權敦仁啓曰,因侍講院草記,今日齋宿時,宮官當爲全數進參,而說書未差,令政院稟令差出事,依下矣。政官牌招,開政差出,何如?傳曰,前望單子,入于小朝。
說書前望單子入之,徐念淳代點。
以校理權馥牌不進罷職令旨,令于權敦仁曰,只推。
令于鄭知容曰,明日出還宮門路,以集成門爲之。
吏曹口傳政事,以趙雲龜爲宗廟令。
兵曹口傳政事,上護軍單金履喬,大護軍單洪起燮。
權敦仁,以禮曹言達曰,章陵兩位陵上莎草蹲縮處修改之役,卽爲擇日擧行事,達下矣。修改吉日時,令日官崔聲遠推擇,則來四月十三日卯時爲吉云,以此日時擧行,何如?令曰,依。
戊子三月十八日辰時,王世子詣暎花堂。大報壇奉室行禮齋宿入對時,行都承旨金陽淳,行左承旨權敦仁,行右承旨朴岐壽,左副承旨李寅溥,右副承旨鄭知容,假注書吳取善,記事官兪章煥,記注官卓瑊,原任提學朴宗薰,檢校直提學趙鐘永,原任直提學金鏴,原任直閣徐萬淳,檢校待敎徐憙淳,以次陪立。時至,相禮跪白外備。王世子具翼善冠·衮龍袍,乘輿出重華門。藥房提調金敎根進前奏曰,侵早勞動,睿體,若何?令曰,一樣矣。進發至暎花堂前。相禮跪請降輿。王世子降輿入次,諸臣輪次陪立閤外。
上在昌德宮。常參·經筵,以代理停。
內閣·政院·藥房·玉堂·春坊經宿口傳問安。答曰,知道。奉室行禮後口傳問安。答曰,知道。還內後口傳問安。答曰,知道。
李寅溥達曰,大司憲權丕應未肅拜,執義尹正鎭,掌令權徽·金大坤呈辭,持平二員未差,監察茶時之意,敢達。令曰,知道。
鄭知容啓曰,禁衛營將官來言,今日本營軍兵,日次私習云矣,敢啓。傳曰,雨勢如此,後日次爲之。
又啓曰,御營廳將官來言,今日本廳軍兵,日次私習云矣,敢啓。傳曰,雨勢如此,後日次爲之。
令于朴岐壽曰,戶房承旨與禮曹堂上·戶曹郞廳,依定式馳詣宣武祠,奉審以來。
傳于權敦仁曰,奉審禮堂入侍。
令于李寅溥曰,誤踏省字,罪雖重,入仕未久,生疎所致,當該中官,捧現告從重推考。
鄭知容啓曰,左邊捕盜大將徐鳳淳,以訓鍊都監中軍,明日瑞葱臺出去矣。所佩命召及大將牌·傳令牌,何以爲之?敢稟。傳曰,仍佩往來。
權敦仁達曰,玉堂上下番俱空,已至多日,事甚未安。校理權馥,旣有只推之令,卽爲牌招入直,何如?令曰,依。
權敦仁,以吏曹言啓曰,卽接司僕寺牒報,則以爲,今此瑞葱臺動輿時,主簿二員,俱爲差備擧行,而一員未差,卽爲口傳差出,以爲擧行之地云。司僕寺主簿未差之代,口傳備擬以入,何如?傳曰,允。
吏曹口傳政事,以丁學冕爲司僕主簿。
令于鄭知容曰,明日出宮内門路,以貳極門爲之。
權敦仁,以禮曹言達曰,章陵兩位陵上莎草蹲縮處修改吉日時,以來四月十三日卯時推擇,纔已達下矣。陵上莎草修改時,有設都監擧行之例,亦有因特敎勿設都監,政府以下進去監董之例,今番則何以爲之乎?敢稟。令曰,政府以下,進去監董,可也。
鄭知容,以都摠府言達曰,今日入直內三廳武兼禁軍及軍兵等,當爲中日習射技,而奉室行禮代臨相値,不得設行之意,敢達。令曰,知道。
又以兵曹言達曰,今三月二十日,文臣朔試射日次,而瑞葱臺試射相値,不得爲之之意,敢達。令曰,知道。
又以兵曹言達曰,通化門越邊含春苑墻垣頹圮處,今已畢築矣。守直衛軍,解送之意,敢達。令曰,知道。
又以兵曹言達曰,鍾閣守直習讀官李龍哲來告內,今日巳時量,南部居李碩喜爲名漢,潛入鍾閣矢隙,將欲打鍾之際,乃爲守卒所捉云。擧措不但驚駭,情節有難測度,爲先捉送秋曹,使之嚴覈勘處,守直法意,何等嚴重,而有此白晝幾至打鍾之境,當該入直習讀官,亦不可無警,令該府拿問處之,何如?令曰,依。
又以備邊司言達曰,水原府校吏等,詢瘼別單判付內,華城一府,卽我先大王經始之地,而昔日之顧恤愛護,果何如?此別單,自廟堂從長稟處,俾有實效。至於西北屯設始,卽爲一府裕食之道,則班戶之廣占作弊者,誠極駭惋。從今以後,班戶則一切禁斷,惟以常民與將吏卒隷,許其耕作之意,成節目施行事,分付華城留守處可也事,令下矣。取見其別單,則其一,平薪鎭軍錢土稅,旣屬本府,僉使亦依各道各營例,許令本府自辟事也。該鎭之屬之本府,作爲自辟,非但事係官方,且是湖西獨鎭,則事體不可遽議,置之。其一,楓島人民則自來屬之本府,土稅則自南陽大阜牧官收捧,而稅納增加,島民漸散,漕稅船護送之地,將有空虛之慮。自今本島土稅,亦屬本府,以爲島民奠接之地事也。該島土稅之當初定稅,謂之皮穀五六石,而末乃添加,厥數倍蓰云。倍蓰於五六石,則都數不過爲十餘石內外,島民之漸至渙散者,言或過實。且數爻極其零星,亦爲置之。其一,蠲補庫錢二千兩,自乙巳放債,取殖於將吏,而四十餘年之間,人多散亡,便成鬼錄,侵隣侵族,弊痼難醫。上項本錢,依辛巳年例,蕩減利條,亦爲從長給代事也。本庫殖利,前貸已成鬼錄,當捧每患侵徵,吏民難支,勢所使然,而至於蕩債結代,亦非輕議,令守臣從長論報,更爲稟處。其一,本府各廛設始,蓋出於爲居民之盛德,而挽近凋殘,廛空人散,奠接沒策,方營貿取生苧曝白,以賣京廛,亂廛特許勿禁,以爲華民生利之一助事也。生苧曝白事,自是京廛民聊賴之資,則奪此與彼,非但有礙事面,一視之政,不可輕許,置之。至於西北屯之班戶作弊,判下令旨,不啻嚴重,已自本司,行關該府矣。成節目擧行後,形止卽爲狀達之意,分付守臣處,何如?令曰,依。
左議政李相璜書曰,伏以臣,始而籲哀冀倖,苦不能知止者,單一徹而章凡七八上矣。間又屛息收聲,嚴不得復言者,歲已更而月且四五易矣。前之如彼者,臣非可已而不已也,後之如此者,臣又非可已而遂已也。怵迫震悚,雖不免於中已,轉輾窮蹙,有不可以終已,則因極無所,臣將安仰?臣若以辭一不獲,而不敢於申籲,則是自阻也,義不忍爲是,上又以偶一遺燭,而更靳於回照,則是終棄也,理亦當無是。玆又冒死陳瀆,惟邸下察焉。臣之近狀,實离鑑之所俯臨也。肌肉消脫,耳目瞀聵,由其眞元之不能接也,步趨常憂顚仆,由其形神之不相守也。奏對動失要窽,每一公退,輒自赧汗,顧安得無傍人之從而議臣者乎?然此亦就臣少愈時言耳。少愈如是,其劇可知。纔蒙恩由,迤涉畿峽,是豈臣病骸之所能任哉?蓋臣此行,別有賤私,而抑又崦嵫餘景,距地無幾,若失今不往,履露伸情,懸知更無他日。如是思惟,寸寸登程,而霧雨霰雹,重有感觸,主証客祟,表裏交攻,十步九憩,幾殊者數,淹經旬日,僅還郊墅,病氣益肆,轉不可爲,積聚憑凌,奔若豕突,筋絡抽掣,疼如鍼刺,屬向暖之時候,而寒禁無異大冬,有傍問之親眷,而眩頓不省何人,見雖縷喘僅屬,其實卽一未冷之屍耳。床玆動息,尙自如此,況可擬議於復廁周行,與聞廊廟之末議乎?一舍非遙,而自力反面,實無其望,義分都虧,生不如死,敢臚情實,重于聰聽,非不知唐突之爲罪,蓋亦恃閔覆之孔仁。玆因縣道,附徹苦懇。伏乞睿慈,特垂哀憐,將臣台司見銜,仰稟許解,俾延殘喘,仍治臣慢蹇之罪,以警具僚,公私不勝幸甚。臣無任云云。答曰,覽書具悉卿懇。卿之還第,余日企望,巽章何爲而至哉?卿之愼節,卽是衰齡例症,有不必深慮。顧今國事多艱,民生倒懸,余之所依賴而仰成者,卽卿與首揆而已,此豈余捨卿之時,又豈卿捨余之日乎?卿之有言,余果不從歟,余之有失,卿欲不誡歟?何如是浼浼欲去乎?思之及此,非徒愕爾,繼又悚然。且鄕廬棲屑,有非攝養之所,亟斷來章,卽日還朝,以副余如渴之懷焉。仍令曰,此下答,遣史官往諭于左議政。
戊子三月十九日卯時,王世子詣大報壇,展拜入對時,行都承旨金陽淳,行左承旨權敦仁,行右承旨朴岐壽,左副承旨李寅溥,右副承旨鄭知容,假注書吳取善,記事官徐念淳,記注官卓瑊,原任提學朴宗薰,檢校直提學趙鍾永,原任直提學金鏴,原任直閣徐萬淳,檢校待敎徐憙淳,以次陪立。時至,相禮跪白外備。王世子具翼善冠·黑團領乘輿。藥房提調金敎根進前奏曰,移次經宿,睿體,若何?令曰,一樣矣。進發由集成門,至齋殿門外。相禮跪請降輿。王世子降輿入齋殿。少頃,相禮跪白外備。王世子出齋殿,乘輿至朝宗門外,降輿由朝宗門·洌泉門夾門,至奉室前版位,行四拜禮後,奉審室內,仍詣壇上奉審,又詣敬奉閣奉審訖,還由洌泉門,至朝宗門外,乘輿至齋殿門外,降輿入齋殿。少頃,相禮跪白外備。王世子出齋殿乘輿,還由集成門還內。諸臣以次退出。
戊子三月十九日午時,上御熙政堂。奉審禮堂入侍時,行左承旨權敦仁,假注書吳取善,記注官金輦·李湜,禮曹參判徐長輔,以次進伏訖。上命進前。敦仁·長輔進前,史官分左右。上曰,奉審無頉乎?長輔曰,陵上奉審,則莎草或有頹落處,依例修補,曲墻亦有頹圮處,故言于道伯,使之趁時修築,丁字閣奉審,則樑上塗灰,有荒落處,而不至時急,故節享時告由修改之意,言于陵官矣。上命就座,又命史官就座。仍命退,諸臣以次退出。
上在昌德宮。常參·經筵,以代理停。
王世子詣慕華館·瑞葱臺罷還內後,內閣·政院·玉堂·藥房·春坊口傳問安。答曰,知道。朝廷二品以上·六曹堂上口傳問安。答曰,知道。藥房提調金敎根,副提調金陽淳啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
權敦仁達曰,明日常參,取稟。令曰,停。
李寅溥達曰,大司憲權丕應未肅拜,執義尹正鎭,掌令權徽·金大坤呈辭,持平二員未差,監察茶時之意,敢達。令曰,知道。
鄭知容達曰,備邊司郞廳來言,今日賓廳日次,而動輿相値,不得來會云矣,敢達。令曰,知道。
丁庠敎奉令在外,代以金奎燮爲事變假注書。
令于鄭知容曰,當該春坊,從重推考。
以校理權馥牌不進罷職令旨,令于權敦仁曰,只推。
李寅溥達曰,卽者義禁府都事來言,今日出宮時,輿側鳴錚罪人柳曾若等三十三人,移送秋曹云矣,敢達。令曰,原情捧入。
戊子三月二十日卯時,王世子詣慕華館。代臨瑞葱臺試射入對時,行都承旨金陽淳,行左承旨權敦仁,行右承旨朴岐壽,右副承旨鄭知容,假注書金鼎集,記事官徐念淳·成遂默,原任提學朴宗薰,檢校直提學趙鍾永,原任直提學金鏴,檢校待敎徐憙淳,以次陪立。時至,王世子具軍服,乘輿出重華門。藥房副提調金陽淳進前曰,侵早勞動,睿體,何如?令曰,一樣矣。陽淳曰,提調金敎根問安,姑未承批,方在藥院,當追後進參矣。仍由貳極門,至協陽門外,降輿步過,至仁政門外,乘輿出敦化東挾門,降輿乘馬,進發由崇禮門出,過畿營前路。王世子降馬入幕次,改具甲冑,出幕次,乘馬詣慕華館,降馬陞座訖。知容曰,禁衛大將申絅,以其身病,擔舁出來,而勢難參現,敢此仰達矣。令曰,參現除之,可也。兵曹判書金鏴,訓鍊大將趙萬永,御營大將柳相亮,摠戎使李石求等以下,具甲冑以次參現。知容曰,參現之際,擧行有所做錯,當該宣傳官,所當重勘,而本院請推之外,無他可施之罰,何以爲之乎?令曰,記過,可也。出擧條知容曰,兵曹判書·各營將臣,仍留壇上監試,中軍卽還信地,何如?令曰,唯。石求曰,北漢山城行宮及倉舍·寺刹頹圮處甚多,前使在營時,必欲修補而未及矣。今年則不得不隨毁修葺,而從前摠使,多有親審董役之例,臣亦從近上城,遍察諸處,擬將隨急修改,故敢此仰達矣。令曰,依爲之。出擧條追擊節次,依例擧行。少頃,王世子入小次,改具軍服,出次陞座。知容跪稟擧床,宣傳官跪稟奏樂,令陪從諸臣分坐,以次賜饌,諸臣以次祗受訖。令曰,文學李鼎在,座前出入,擧措駭然,拿處。出令旨宣傳官稟試射擧行。鏴曰,日勢向晩,應射人數夥多,明日使各該營將臣試取,似好矣。令曰,今日日勢尙早,御將與摠使,分所試取。鏴曰,瑞蔥臺試藝爲主,今日內射藝,旣不得竝行,則爲先試藝,似好矣。令曰,依此爲之。少頃,王世子入小次,令曰,陪衛軍兵雨具,從便爲之。出令旨以司謁口傳下令曰,還宮時,兵判與各營將臣,只率旗鼓前排,別陪從隨輿。又以司謁口傳下令曰,日力尙早,雨事不注,試射斯速擧行。少頃,王世子出次。知容曰,因刑曹言,罪人李碩喜,卽當嚴覈勘處,而本曹判書前望未下,次堂例不得擧行云,何以爲之乎?令曰,次堂擧行,可也。出擧條石求曰,內試射及瑞葱臺,每有別軍職宣傳官監試之令敎,則渠輩俱以近密之臣,奉令承敎,固當恪勤察飭,俾無自下弄奸之習,而不惟不能爲此,身犯無忌,始以顔面容奸,終焉捧賂偸錄,醜說狼藉,挽近益甚,臣等常深痛歎,而今日參試官別軍職吳致賢,武藝別監試記中,邊一中者,暗錄以三中四分,究其所爲,極涉無嚴。此不嚴處,後弊難言,故敢此仰達矣。令曰,拿處,可也。出擧條知容曰,俄有諸將臣陪從之令矣。禁將則病難隨輿,令中軍陪從,何如?令曰,唯。鏴曰,臣與諸將臣,陪從於後牌尾局而隨輿,可乎?令曰,唯。還宮時至,相禮跪贊請外備。王世子降座乘馬,仍由崇禮門入,至敦化門外,降馬乘輿,由東挾門入,至仁政門外,降輿步過,至協陽明外,乘輿由建陽門·貳極門還內。諸臣以次退出。
上在昌德宮。常參·經筵,以代理停。
大殿·中宮殿·世子宮,郊館翌日,內閣·政院·玉堂·春坊口傳問安。答曰,知道。世子嬪宮口傳問安。答曰,知悉。世子宮,朝廷二品以上·六曹堂上單子問安。答曰,知道。
藥房提調金敎根,副提調金陽淳達曰,伏未審夜間,大殿,聖體,若何?中宮殿,氣候,若何?郊館臨試勞動之餘,睿體,何如?臣等不任區區伏慮,敢來問安。答曰,大殿聖體萬康,中宮殿玉度康寧,而余亦安矣。大殿,中宮殿口傳問安。答曰,知道。
朴岐壽達曰,明日常參,取稟。令曰,停。
徐英淳達曰,合辭許久闕達,事甚未安。未肅拜·呈告人員,竝卽牌招,何如?令曰,依。
徐英淳啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,來二十五日,朝參日次,而明陵忌辰祭齋戒相値,頉稟之意,敢啓。傳曰,知道。
朴岐壽達曰,左副承旨李寅溥,右副承旨鄭知容,今日不爲仕進,竝卽牌招,何如?令曰,依。
徐英淳達曰,輪對官來待矣。令曰,入對。
朴岐壽達曰,臣岐壽,以同義禁,今日本府坐起進去,下直之意,敢達。令曰,知道。
徐英淳達曰,行都承旨金陽淳藥院進,行左承旨權敦仁式暇,行右承旨朴岐壽禁府坐起進,左副承旨李寅漙,右副承旨鄭知容牌不進,院中只有臣一人,伴直無人。行右承旨朴岐壽,所當請牌,而拘於廳規,不得請牌,何以爲之?敢稟。令曰,竝許遞,旣承下敎,前望單子入之。
以左副承旨李寅溥,右副承旨鄭知容牌不進罷職令旨,令于徐英淳曰,只推。
承旨前望單子入之,申緯·李奎鉉·李完植·朴永元·鄭知容代點。
令于徐英淳曰,新除授承旨,卽爲牌招,如有違牌,勿爲呼望。
徐英淳達曰,新除授右承旨朴永元,時在京畿長湍地,同副承旨李完植,以前任南兵使,時在任所,竝斯速乘馹上來事,下諭,何如?令曰,依。
又達曰,今此順付詔書入京日,頒敎文當爲製進,藝文提學金鏴,卽爲牌招製進,何如?令曰,依。
又達曰,大司憲權丕應,執義尹正鎭,掌令權徽·金大坤牌不進,持平二員未差,監察茶時之意,敢達。令曰,知道。
以執義尹正鎭,掌令權徽·金大坤,司諫李游夏,獻納趙牌不進罷職令旨,令于徐英淳曰,只推。
徐英淳,以弘文館言達曰,下番闕直,事甚未安。校理權馥,旣有只推之令,應敎金鍏,由限已過,竝卽牌招,以爲推移姑降入直之地,何如?令曰,依。
以應敎金鍏,校理權馥牌不進罷職令旨,令于徐英淳曰,只推。
以京畿楊根金千得原情,令于徐英淳曰,營邑事萬萬駭然,令京兆行會道臣,張班之偸葬,卽爲掘去,豪悍犯法之張姓人,令秋曹嚴刑遠配,可也。
徐英淳達曰,卽者刑曹郞廳來言,昨日動輿時,鳴錚罪人等,所當卽爲稟處,而判書未差,次堂例不得擧行云,何以爲之?敢稟。令曰,待判書下批擧行。
鄭知容,以禮曹言達曰,卽接南原幼學崔希瑗所志,則以爲,族姪奎欽,嫡妾俱無子,以其同姓八寸兄奎彬第二子再權,欲爲繼後,兩家相議完定,未及禮斜之前,奎欽夫妻,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受文蹟,明有可據,而不得登聞者,許令該曹論理草記事,曾有筵奏定式,而門長崔希瑗所訴旣如此,依定式,崔奎彬第二子再權,立爲崔奎欽之後,何如?令曰,依。
又以兵曹言達曰,內弓人金慶漢,矢人吳壽明·金應顯來告內,渠等二十年服役,今已限滿,造納弓矢,亦過千數云。故依定式,取考知弓品堂上啓下單子及本曹錄置成冊,則弓人金慶漢,戊辰年入屬,今爲二十一年服役,造納弓子,合爲一千五十四張,矢人吳壽明·金應顯,己巳年入屬,今爲二十年服役,造納長片箭,俱爲一千二百部的實矣。今此弓人金慶漢,矢人吳壽明·金應顯服役年條,造納弓矢數爻,俱已準限,竝依定式,帖加成給,何如?令曰,依。
徐英淳,以漢城府言達曰,京畿楊根居良人金千得擊錚原情令敎內,營邑事萬萬駭然,令京兆行會道臣,張班之偸葬,卽爲掘去,豪悍犯法之張姓人,令秋曹嚴刑遠配可也事,令下矣。謹依令敎,行會於該道臣之意,敢達。令曰,知道。
又以刑曹言達曰,今三月十九日兵曹達辭內,鍾閣守直習讀李龍哲來告內,今日巳時量,南部居李碩喜爲名漢,潛入鍾閣矢隙,將欲打鐘之際,乃爲守卒所捉云,擧措不但驚駭,情節有難測度,爲先捉送秋曹,使之嚴覈勘處。守直法意,何等嚴重,而有此白晝幾至打鍾之境,當該入直習讀,亦不可無警,令該府拿問處之,何如?令曰,依事,令下矣。李碩喜捉致,嚴覈其欲爲打鍾委折,則所供內,以爲渠以漢江居生之民,本無恒産,流離丐乞,今月十九日,適到鍾閣近處,狂心猝發,闖入鍾閣,以石欲打之際,爲守卒之所捉,而實無訴冤之事云矣。聽言稽貌,殆若失性,觀渠供辭,別無隱情,謹按律文,則大明律詐爲條有曰,詐不以實者,杖一百徒三年。李碩喜,依此律決杖一百後,公忠道大興郡,徒三年定配所,卽爲押送之意,敢達。令曰,知道。
以平安監司徐能輔狀達,德川郡民家燒燼事,令于鄭知容曰,聞甚矜惻,元恤典外,別加顧助,結構奠接之方,令廟堂措辭分付。
以全羅監司狀達,全州府民家燒燼事,令于鄭知容曰,聞甚矜惻,元恤典外,別加顧助,結構奠接之方,令廟〈堂〉措辭分付。
義禁府照目,粘連廢茂山前萬戶石雲乾本府議達內,旣受乘障之任,專事肥己之計,米粟木布馬疋等,許多物件,或犯用其庫儲,或剝割其番軍,其爲鄙瑣,罔有紀極。至登帥臣之狀達,而全然分疏,歸之下輩之構誣者,尤極痛駭。以此照律,罪杖八十收贖,告身盡行追奪,徒二年定配私罪,奉令依準。又照目,粘連康津前縣監趙存奎本府議達內,職在分憂,全未事事,以災結則莫察其偸弄,以民庫則莫禁其濫下,以戶斂則至於再次,而罔念窮蔀之受弊,不可以其無身犯而有所原恕。以此照律,罪杖八十收贖,奪告身三等私罪,奉令依準爲旀,功減一等爲良如敎。又照目,成均館典籍金履喆原情云云。徽旨內,今三月十六日漢學文臣殿講時,居不依定式推考罪,笞四十收贖,附過還職私罪,奉令依準。又申目,鐘閣習讀官李龍哲原情云云。徽旨內辭緣,泛稱遲晩,刑推得情,何如?判付達,除刑推議處爲良如敎。
戊子三月二十一日辰時,王世子座演慶堂。輪對官入對時,同副承旨徐英淳,假注書金鼎集,記事官徐念淳·成遂默,以次進伏。輪對官義盈庫直長洪明燮,南學訓導金熙逌,內贍寺主簿韓鎭書,廣興倉令尹五榮,長興庫奉事李象祖,掌苑署別提裴弘達,司圃署別提李基琬,養賢庫兼奉事洪履信,典牲署判官韓用鏶,議政府司錄李培林,忠勳府都事鄭始容,西氷庫別檢柳和元,西學訓導李冀禎,瓦署別提李章漢,中樞府經歷李喜晩,都事李琇,敦寧府判官柳英根,主簿洪明厚,司䆃寺僉正南履愚,主簿申匡一,以次進伏楹外訖。令曰,史官分左右,輪對官進前,奏職·姓名。明燮等以次進前,奏職·姓名。至象祖,令曰,族親中有立朝者耶?象祖曰,判書臣李勉昇,爲臣之至親矣。至裴弘達,令曰,國初功臣裴克廉之後孫耶?弘達曰,非也。至李基琬,令曰,居在何處?基琬曰,居在端川矣。至鄭始容,令曰,誰之子乎?始容曰,仁川府使臣鄭東勉之子也。令曰,誰之至親乎?始容曰,江原監司臣鄭元容四寸矣。至李琇,令曰,宣薦乎,部薦乎?琇曰,宣薦矣。至洪明厚,令曰,誰之子乎?明厚曰,故進士臣洪薳之子矣。至南履愚,令曰,與前兵判南履翼,爲幾寸乎?履愚曰,四寸矣。令曰,曾經何官耶?履愚曰,曾經翊贊矣。令曰,職掌奏之。明燮等以次奏職掌。令曰,遺在奏之。明燮等以次奏之。令曰,所懷奏之。明燮等以無所懷奏之。以次退出,仍令退,承史以次退出。
上在昌德宮。常參·經筵,以代理停。
鄭知容,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
鄭知容達曰,合辭許久闕達,事甚未安。未肅拜·呈告人員,竝卽牌招,何如?令曰,依。
申緯達曰,明日再明日,英陵忌辰祭齋戒正日,二十五日二十六日,明陵忌辰祭齋戒正日相値,常參頉稟之意,敢達。令曰,知道。
鄭知容啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
申緯達曰,假注書金鼎集,身病猝重,勢難察任,今姑改差,何如?令曰,依。
金鼎集改差,代李殷相添書代點。
令于鄭知容曰,今此回達,非曰不可,而事面亦係非輕,議于大臣以聞,可也。
令于鄭知容曰,此貢之一辭稱冤,誠無怪矣。修理契,今旣復貢,則席契之還付舊貢,事理當然,依前出給後,貢價則姑依修理契上下例施行,可也。
令于鄭知容曰,李秉汶之三次見屈者,似非理,果不能無疑矣。此等處,若或有抑弱扶强之患,則堂堂王法,豈可爲守令·監司之所低昂操縱?則毋敢一毫掩諱,從實更査以聞,而階前萬里,自有照燭,十分惕念擧行之意,分付,可也。
令于鄭知容曰,此訟顚末,亦多有可疑之端,與李秉汶原情,一體更爲明査以聞,可也。
令于鄭知容曰,此原情,不可只以猥屑退却矣,山城如不廢撤,則不可無矯救之政,而若又有害於畿民,亦所十分愼審。利害便否之間,令廟堂稟處。
鄭知容達曰,大司憲權丕應,執義尹正鎭,掌令權徽·金大坤牌不進,持平二員未差,監察茶時之意,敢達。令曰,知道。
以執義尹正鎭,掌令權徽·金大坤,司諫李游夏,獻納趙牌不進罷職令旨,令于鄭知容曰,只推。
申緯,以弘文館言達曰,下番闕直,事甚未安。應敎金鍏,校理權馥,旣有只推之令,竝卽牌招,以爲推移姑降入直之地,何如?令曰,依。
鄭知容,以漢城府言達曰,京畿振威幼學李秉汶山訟擊錚原情覆達令敎內,李秉汶之三次見屈者,似非理,果不能無疑矣。此等處,若或有抑弱扶强之患,則堂堂王法,豈可爲守令·監司之所低昂操縱。則毋敢一毫掩諱,從實更査以聞,而階前萬里,自有照燭,十分惕念擧行之意,分付可也事,令下。安城幼學李敦行山訟擊錚原情覆達令敎內,此訟顚末,亦多有可疑之端,與李秉汶原情,一體更爲明査以聞可也事,令下矣。謹依令敎,竝爲分付該道臣之意,敢達。令曰,知道。
鄭知容,以兵曹言啓曰,來四月初十日宗廟夏享大祭王世子攝行時,陪衛軍兵,當爲磨鍊,而謹考謄錄,則昨年四月大祭攝行,訓局步軍八百名,馬軍二哨,中軍率領爲先後牌,禁軍二番磨鍊矣。今亦依此擧行乎?敢稟。傳曰,依此磨鍊。
鄭知容,以御營廳言達曰,瑞葱臺試射,柳葉箭入格駕前別抄朴枝秀等二人邊二中,各弓箭一部,金潤爀等十一人邊一中,各長弓一張,片箭入格駕前別抄趙應復等三人邊一中,各帿弓一張,謹依別單達下,以內下弓箭施賞之意,敢達。令曰,知道。
又以義禁府言達曰,時囚罪人石雲乾,杖八十收贖,告身盡行追奪,徒二年定配照律公事判付內,依準事,達下矣。石雲乾,杖八十收贖,告身盡行追奪,黃海道瑞興府龍泉驛,徒二年定配,而以議達內辭意,具罪目,依例發遣府羅將,押送配所,何如?令曰,依。
上在昌德宮。常參·經筵,以代理停。
李奎鉉達曰,大司憲權丕應未肅拜,執義尹正鎭,掌令權徽·金大坤呈辭,持平二員未差,監察茶時之意,敢達。令曰,知道。
以應敎金鍏,校理權馥牌不進罷職令旨,令于申緯曰,只推。
申緯達曰,副應敎未差,校理洪晩燮差祭,副校理朴升鉉·李趾秀,修撰趙萬協·李景在,副修撰高時臣·鄭東煥在外,玉堂上下番俱空,事甚未安。應敎金鍏,校理權馥,旣有只推之令,竝卽牌招入直,何如?令曰,依。
李奎鉉啓曰,左邊捕盜大將徐鳳淳,以訓鍊都監中軍,瑞葱臺未畢試試射放事,今日慕華館出去矣。所佩命召及大將牌·傳令牌,何以爲之?敢稟。傳曰,仍佩往來。
以應敎金鍏,校理權馥牌不進罷職令旨,令于申緯曰,只推。
李奎鉉,以兵曹言達曰,今三月二十二日立夏改火進上時,宗廟署·社稷署·永禧殿·永寧殿·景慕宮·毓祥宮·宣禧宮·景祜宮·慶壽宮,依例改火,奎章閣·議政府·承政院·漢城府,一體頒火之意,敢達。令曰,知道。
又以御營廳言達曰,瑞葱臺試放時,鳥銃入格本廳兼內吹太仁起等四名貫一中邊一中,各木布各一疋,李禧哲等四名邊二中,各布二疋,崔仁福等二名邊一中,各木一疋,謹依別單達下,以本廳木布施賞之意,敢達。令曰,知道。
敎中外大小臣僚軍民閑良人等書。王若曰,邊烽息警,仰天威之載揚,歸軺宣綸,感皇恩之遠曁,率由彝典,用告多方。蠢爾回子之不庭,久矣王師之出塞,華夷蠻貊罔不率,敢小醜之弄兵,干戈戚揚爰啓行,赫天怒之命討,何幸月捷三之報,爰致曰闢百之功。按區宇一統之圖,王者無敵,奠宗社萬年之業,天命用休。玆當四海之同歡,爰睹十行之特降。均視內服,儼帝誥之誕宣,順付東軺,矧聖念之曲軫,斯誠率普之慶,詎緩播告之脩?於戲,紫泥啓緘,荷龍光之密邇,黃圖考貢,頌鴻基之永鞏。故玆敎示,想宜知悉。藝文提學金鏴製進。
上在昌德宮。常參·經筵,以代理停。
鄭知容達曰,大司憲權丕應未肅拜,執義尹正鎭,掌令權徽·金大坤呈辭,持平二員未差,監察茶時之意,敢達。令曰,知道。
鄭知容啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,左邊捕盜大將徐鳳淳迎詔事,慕華館,今方出去矣。所佩命召及大將牌·傳令牌,何以爲之?敢稟。傳曰,仍佩往來。
申緯達曰,假注書吳取善,身病猝重,勢難察任,今姑改差,何如?令曰,依。
吳取善改差,代以李敦榮爲假注書。
申緯達曰,玉堂上下番俱空,事甚未安。應敎金鍏,校理權馥,旣有只推之令,竝卽牌招入直,何如?令曰,依。
傳于李奎鉉曰,三使臣留待。
傳于李奎鉉曰,三使臣入侍。
以應敎金鍏,校理權馥牌不進罷職令旨,令于申緯曰,只推。
申緯達曰,玉堂上下番俱空,已至多日,事甚未安。應敎金鍏,校理權馥,旣有只推之令,竝更牌招入直,何如?令曰,依。
申緯,以承文院都提調言達曰,今此節使回便齎來勅書一道,提調一員陪進,奉安于禮曹奉安閣後,仍行奉審之意,敢達。令曰,知道。
鄭知容,以兵曹言達曰,宣傳官李源祖,景福宮衛將白尙質,慶熙宮衛將崔命燁,翊衛司洗馬南芝耈,俱以病難供職,呈狀乞遞,五衛將李炯,除授在外,過限未上來,竝改差,何如?令曰,依。洗馬則除拜未久,調理供職事,分付。
又以兵曹言達曰,瑞葱臺試射放入格宣傳官中,官司鑰別監·假別監,事知弓人·矢人·武藝別監·門旗手·駕後禁軍·交龍旗馬上捧持,步下捧持及排設房所屬司僕寺牽馬陪馬醫,司僕內吹近仗軍士,龍虎營兼內吹等,謹依達下別單,弓失木布,分等施賞,而弓矢以內下件頒給,木布本曹所在,分給之意,敢達。令曰,知道。
又以都摠府言達曰,副摠管李升權,以禁衛中軍,瑞葱臺未畢試射放事,南別營晝仕出去之意,敢達。令曰,知道。
戊子三月二十四日午時,上御熙政堂。回還使臣入侍時,行左承旨李奎鉉,假注書李殷相,記注官李湜,記事〈官〉金輦,正使宋冕載,副使李愚在,書狀官洪遠謨,以次進伏訖。上曰,使臣進前。冕載等進前。上曰,無事往還乎?冕載等曰,王靈攸曁,無事往還矣。愚在曰,臣等下直時,皇帝使近侍禧恩宣諭曰,楊威將軍,生摛巨逆張格爾,此意往告云,故敢此仰達矣。上命使臣先退,冕載等先退。又命退,承史以次退出。
上在昌德宮。常參·經筵,以代理停。
自卯時至未時,灑雨下雨,測雨器水深二分。
藥房都提調李存秀,提調金敎根,副提調申緯啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿·世子宮口傳問安。答曰,知道。世子嬪宮口傳問安。答曰,知悉。
鄭知容達曰,大司憲權丕應未肅拜,執義尹正鎭,掌令權徽·金大坤呈辭,持平二員未差,監察茶時之意,敢達。令曰,知道。
又達曰,備邊司郞廳來言,今日賓廳日次,而國忌齋戒相値,不得來會之意,敢達。令曰,知道。
鄭知容啓曰,今三月二十七日,祿都目政事爲之之意,敢啓。傳曰,知道。
以應敎金鍏,校理權馥再牌不進罷職令旨,令于申緯曰,只推。
申緯達曰,玉堂上下番俱空,已至多日,事甚未安。應敎金鍏,校理權馥,旣有只推之令,竝卽牌招入直,何如?令曰,依。
以應敎金鍏,校理權馥牌不進罷職令旨,令于申緯曰,只推。
申緯達曰,玉堂上下番俱空,已至多日,事甚未安。應敎金鍏,校理權馥,旣有只推之令,竝卽牌招入直,何如?令曰,依。
鄭知容,以都摠府言達曰,副摠管洪命周,以騎兵點考坐起,外兵曹晝仕出去之意,敢達。令曰,知道。
又以都摠府言達曰,今日入直內三廳武兼禁軍及軍兵等,當爲中日習射技,而國忌齋戒相値,不得設行之意,敢達。令曰,知道。
李奎鉉,以戶曹言達曰,臣宗薰,與正郞洪羲錫,依定式進詣彰義宮藏譜閣奉審,則姑無頉處之意,敢達。令曰,知道。
又以戶曹言達曰,臣宗薰,與正郞洪羲錫,進詣慶熙宮差備內,達下手本中有頉處,眼同看審,則各殿堂行閣椽木,間間有腐傷處,故今方次次修改,而始役則擇日擧行之意,敢達。令曰,知道。
鄭知容,以御營廳言達曰,南小營試射放時,柳葉箭入格把摠韓用夏邊一中,木一疋,敎鍊官朴道成貫一中邊一中,木布各一疋,李基鼎邊一中,木一疋,片箭入格敎鍊官朴道成貫一中邊一中,木布各一疋,金鍾禹貫一中,木一疋,鳥銃入格御前前排軍鄭命基邊三中,木二疋布一疋,申完哲等二名貫二中,各木二疋,曺永信等十二名貫一中邊一中,各木布各一疋,李好成等十三名邊二中,各布二疋,金昌儀等七名貫一中,鄭漢春等三十一名邊一中,各木一疋,輿前前排軍尹得貴貫二中,木二疋,李啓興等二名貫一中邊一中,各木布各一疋,南春得等四名邊二中,各布二疋,朴萬孫等二十二名邊一中,各木一疋,駕後吹打手金龍得等二名邊三中,各木二疋布一疋,金喜燦等二名貫二中,各木二疋,趙文大等二名貫一中邊一中,各木布各一疋,姜聖寬等十四名邊二中,各布二疋,元亨仁等四名貫一中,嚴德弘等九名邊一中,各木一疋,輿後槍劍軍田光爀等三名貫一中邊二中,各木布各二疋,金雲得等四名貫一中邊一中,各木布各一疋,鄭喜益等十名邊二中,各布二疋,景寬順等二名貫一中,金奇特等三十五名邊一中,各木一疋,帳幕軍金興福貫二中,木二疋,秦在崇等六名邊二中,各布二疋,蔡奇特等二名貫一中,李用得等十七名邊一中,各布一疋,謹依別單達下,以本廳木布施賞之意,敢達。令曰,知道。
戊子三月二十五日辰時,上御熙政堂。藥房入診入時時,都提調李存秀,提調金敎根,副提調申緯,假注書李殷相,記注官卓瑊,記事官金輦,檢校待敎徐憙淳,以次進伏,醫官李惟鐸·李命運·李亨基·金珪,進伏楹外訖。存秀起伏奏曰,近日日候和暢,聖體,若何?上曰,一樣矣。存秀曰,寢睡·水刺之節,何如?上曰,一樣矣。存秀曰,中宮殿氣候,何如?上曰,一樣矣。存秀曰,醫官入診,何如?上曰,置之。上命大臣就座,又命史官就座。仍命退,諸臣以次退出。
上在昌德宮。常參·經筵,以代理停。
申緯達曰,明日常參,取稟。令曰,停。
鄭知容達曰,大司憲權丕應未肅拜,執義尹正鎭,掌令權徽·金大坤呈辭,持平二員未差,監察茶時之意,敢達。令曰,知道。
申緯達曰,右副承旨徐英淳,今日不爲仕進,卽爲牌招,何如?令曰,依。
以右副承旨徐英淳牌不進罷職令旨,令于申緯曰,只推。
以校理權馥再牌不進罷職令旨,令于申緯曰,只推。
以應敎金鍏牌不進罷職令旨,令于申緯曰,只推。
申緯達曰,玉堂上下番俱空,已至多日,事甚未安。應敎金鍏,校理權馥,旣有只推之令,與校理洪晩燮,一體牌招,推移入直,何如?令曰,依。
以應敎金鍏再牌不進罷職令旨,令于申緯曰,只推。
以校理權馥·洪晩燮牌不進罷職令旨,令于申緯曰,只推。
申緯,以承文院都提調意達曰,曾於甲辰節使之回,此後賀謝,只進表文,勿送方物事,別有皇旨。故每依此擧行,而自己未頒諡勅順付時,以其異於尋常進賀,竝方物入送,具由移咨,而其後有方物,則有緣由咨文之例矣。今此專使賀謝,方物旣已磨鍊,入送緣由咨文,令文任撰出,何如?令曰,依。
鄭知容,以禁衛營言達曰,瑞葱臺試射放時,柳葉箭片箭入格哨官金東珪,敎鍊官李洛培,塘馬騎士金宗元等四人,鳥銃入格帳幕軍金胤興等二十一名,槍劍軍金致瑞等一百二十三名,前排軍金景得等一百十五名,兼內吹柳大千等十名,吹打手李鶴燁等四十一名,謹依單子達下,以內下筒箇弓子及本營木布,施賞之意,敢達。令曰,知道。
鄭知容,以禁衛營言啓曰,來四月當三番前部後司屬黃海道四哨軍兵逢點實數四百五名,已爲點閱整齊,來四月初一日,與銅龍門·建陽門·西營·新營入直將官·軍兵等,依例替代後,舊軍放送之意,敢啓。傳曰,知道。
又以禁衛營言啓曰,來六月當三番左部前司屬公忠道四哨軍兵,來五月二十五日,京中逢點,依例準二朔立番之意,本道監兵使處,預爲知委,何如?傳曰,允。
又以御營廳言啓曰,本廳來四月五月兩朔,應立左部左司屬慶尙右道四哨軍兵四百九名,今已逢點整齊矣。四月初一日,與舊番前司軍兵,替代立番後,舊軍放送之意,敢啓。傳曰,知道。
又以御營廳言啓曰,本廳來六月七月兩朔,應立左部中司屬全羅左道四哨軍兵,五月二十五日,京中逢點,六月初一日,與左司軍兵,當爲替代立番,而依定奪,每哨以九十八名磨鍊,趁期調送事,本道監兵使處,措辭知會之意,敢啓。傳曰,知道。
左議政李相璜書曰,伏以臣,具賤疾難强之由,申前冬未卒之懇,未蒙兪音,祗辱誤恩,王人齎諭,遠屈荒郊,慈撫嚴誨,載色載笑,感懼交竝,不省所達。至於二字令旨,實非上之所可施之於下者,此卽臣前日所蒙反汗於上者,而今又加之於臣,所以致此,莫非臣罪,跼天蹐地,何所自容。臣之移次席藁,求死不得者,歷屢日猶一日也。由臣之行無素孚,辭有不達,前後披肝瀝血之籲,下而不能遂至切之願,上而重以貽辭令之累,論厥辜戾,合被何辟。惟有歸身司敗,以俟處分,而奈臣見狀,宿証新祟,實如前書所陳,視蔭之喘,與鬼爲隣,萬轉千廻,蠢動無望,泯然蹙伏,若不知變,臣分都虧,生不如死。臣方鈇鉞是俟,顧何敢更有瀆擾,若無嚴畏,而情窮勢迫,無所於歸,竊附古人獄中上書之義,玆敢冒昧,區區憂愛,實有望於以前日之許於臣者,重施之於今日,不至於主威之下褻,仍勘臣當被之律,毋致王章之或撓也。臣雖至微,蓋嘗備數於造化覆育中一物,攢手之祝,亦不能無冀倖於俯垂矜察,獲被閔覆曲遂之至仁大德耳,奉承嚴令,自列請譴,宜不容晷刻少緩,而病昏到極,神思不續,數行構綴,亦難自力,縣道塵徹,拖至數宿之久,跡涉暇豫,尤增死罪。臣無任云云。答曰,覽書具悉卿懇。日前書答後,意謂卿開心上來,巽章不覺失圖。二字難安,似是悚然二字,卿旣難安,特令還收,以安卿心,卿亦卽日還第,勿復上章,以安余心焉。仍令于鄭知容曰,此下答,遣史官宣諭于左議政所住處。
上在昌德宮。常參·經筵,以代理停。
自巳時至申時,日暈。
申緯達曰,明日常參,取稟。令曰,停。
徐英淳達曰,合辭許久闕達,事甚未安。未肅拜·呈告人員,竝卽牌招,何如?令曰,依。
申緯達曰,來初一日,輪對日次,而生進放榜相値,頉稟之意,敢達。令曰,知道。
徐英淳啓曰,御營廳將官來言,今日本廳軍兵,日次私習云矣,敢啓。傳曰,知道。
備忘記,南兵使李晢下直,長弓一張,長箭一部,片箭一部,筒兒一箇賜給。
李奎鉉達曰,臣奎鉉,以同義禁,本府坐起進去,下直之意,敢達。令曰,知道。
申緯達曰,玉堂上下番俱空,已至多日,事甚未安。應敎金鍏,校理權馥·洪晩燮,旣有只推之令,竝卽牌招,推移入直,何如?令曰,依。
令于申緯曰,左承旨·右承旨·同副承旨,竝許遞,旣承下敎,前望單子入之。
承旨前望單子入之,洪敬謨·柳相亮·林翰鎭代點。
申緯達曰,新除授承旨洪敬謨,方在罷散中,何以爲之?敢稟。令曰,敍用。
令于申緯曰,新除授承旨,卽爲牌招,如有違牌,勿爲呼望。
申緯達曰,新除授行左承旨洪敬謨,時在公忠道天安地,斯速乘馹上來事,下諭,何如?令曰,許遞。旣承下敎,前望單子入之。
承旨前望單子入之,李若愚代點。
申緯達曰,新除授行左承旨李若愚,卽爲牌招,何如?令曰,依。
林翰鎭啓曰,御營大將柳相亮,移拜承旨矣。將兵之任,不可無一刻摠察之人,何以爲之?敢稟。傳曰,禁將兼察,牌招聽傳敎。
令于林翰鎭曰,御營大將仍任。
以應敎金鍏,校理權馥·洪晩燮牌不進罷職令旨,令于申緯曰,只推。
申緯達曰,玉堂上下番俱空,已至多日,事甚未安。應敎金鍏,校理權馥·洪晩燮,旣有只推之令,竝更牌招,推移入直,何如?令曰,依。
林翰鎭達曰,大司憲權丕應,執義尹正鎭,掌令權徽·金大坤牌不進,持平二員未差,監察茶時之意,敢達。令曰,知道。
以執義尹正鎭,掌令權徽·金大坤,司諫李游夏,獻納趙牌不進罷職令旨,令于林翰鎭曰,只推。
申緯,以吏曹言達曰,中部都事鄭憲容呈狀內,矣身素患痰癖之症,當此換節之時,一倍添劇,時日之內,萬無起動供職之望云。其身病旣如是沈重,則有難强令察任,改差,何如?令曰,依。
吏批,兼判書鄭晩錫進,參判徐憙淳進,參議李元默病,行都承旨申緯進。以李日瀅爲宗簿主簿,李敏衡爲典籍,方孝善爲典設別提,尹希大爲中部都事,兼執義洪遠謨,冬至兼謝恩使書狀官,宋祥來平安南道京試官,兼持平李憲兢全羅左道京試官,已上竝減下,故學生李命淳贈童蒙敎官,孝行卓異,贈職事,承令。
兵批,判書金鏴進,參判李友秀病,參議嚴燾病,參知李渭達入直,同副承旨徐英淳進。啓曰,慶尙左兵使,今當差出,擬望之人乏少,同道水使竝擬,何如?傳曰,允。以李止淵·南履翼爲知事,尹羽烈·李瀅夏爲同知,李鍾英爲宣傳官,徐相五爲五衛將,文命紀爲景福將,崔養池爲慶熙將,趙熙錫爲訓鍊正,柳相杓爲武兼,尹義儉爲慶尙左兵使,上護軍李錫奎,大護軍趙貞喆·洪奭周·南履翼,護軍金陽淳·朴岐壽·權敦仁·李奎鉉·趙晉和,副護軍朴永元·李寅溥·李完植·李源祚·黃勉基·金榮秀,副司果趙基謙,副司正李謙在。
申緯,以吏批言達曰,奉常寺奉事崔致常,副奉事卓雲翰,除拜後過限未肅拜,依例改差,何如?令曰,依。
吏批,再政。以李友秀爲承旨,以金元根·李奎鉉爲同經筵,李若愚爲同春秋,金相稷爲典籍,洪百淳爲活人別提,許結爲咸鏡都事,趙存常爲鎭海縣監,奉常奉事單黃晦瑛,副奉事單金鳳梧。
兵批,再政。以趙存中爲慶尙左水使,同知單崔養池,僉知單文命紀,護軍洪敬謨·柳相亮。
兵批,三政。以尹喜豐爲宣傳官,李淵愚爲司禦。
以慶尙監司鄭基善狀達,草溪郡民家失火事,令于徐英淳曰,聞甚矜惻,元恤典外,別加顧助,結構奠接之方,令廟堂措辭分付。
林翰鎭,以都摠府言達曰,副摠管尹命烈,以工曹參判,於義本宮奉審事,晝仕出去之意,敢達。令曰,知道。
義禁府申目,侍講院文學李鼎在原情云云。徽旨內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付達,依準。又申目,別軍職吳致賢原情云云。徽旨內辭緣,泛稱遲晩,所當請刑是白乎矣,別軍職勿爲請刑,載在大典通編,議處,何如?判付達,依準。
全羅監司徐耕輔書曰,伏以臣,猥膺藩寄,行將陛辭矣,臣之父母憤山,在於長湍·開城等地,一省於遠離之前,情理之所不容已,敢陳私懇,仰瀆睿聽。伏乞离明,俯垂鑑諒,特賜往還之暇,俾伸區區之至情,千萬幸甚。臣無任云云。答曰,覽書具悉。所請依施。
行左承旨李奎鉉書曰,伏以,臣以無似,猥叨專對之任,辭陛之期,隔在旬餘矣。臣之父母墳山,在於京畿安山地,間緣公私事故,久闕省掃,今當出疆之行,益切濡露之感,儻蒙恩暇,趁今往省,則至情庶可少伸,玆控短籲,仰瀆聰聽。伏乞睿慈,俯垂鑑諒,特許臣往來之暇,千萬幸甚,臣無任云云。答曰,覽書具悉。所請依施。
上在昌德宮。常參·經筵,以代理停。
林翰鎭,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
林翰鎭達曰,合辭許久闕達,事甚未安。未肅拜·呈告人員,竝卽牌招,何如?令曰,依。
申緯達曰,明日再明日,光陵忌辰祭齋戒正日,來初一日,生進放榜相値,常參,頉稟之意,敢達。令曰,知道。
林翰鎭啓曰,禁衛營將官來言,今日本營軍兵,日次私習云矣,敢啓。傳曰,知道。
申緯達曰,行右承旨李若愚,右副承旨鄭知容,今日不爲仕進,竝卽牌招,何如?令曰,依。
以應敎金鍏,校理權馥·洪晩燮再牌不進罷職令旨,令于申緯曰,只推。
申緯達曰,玉堂上下番俱空,已至多日,事甚未安。應敎金鍏,校理權馥·洪晩燮,旣有只推之令,竝卽牌招,推移入直,何如?令曰,依。
林翰鎭達曰,大司憲權丕應,執義尹正鎭,掌令權徽·金大坤牌不進,持平二員未差,監察茶時之意,敢達。令曰,知道。
以執義尹正鎭,掌令權徽·金大坤,司諫李游夏,獻納趙牌不進罷職令旨,令于林翰鎭曰,只推。
以右副承旨鄭知容牌不進罷職令旨,令于申緯曰,只推。
以應敎金鍏,校理權馥·洪晩燮牌不進罷職令旨,令于申緯曰,只推。
申緯達曰,玉堂上下番俱空,已至多日,事甚未安。應敎金鍏,校理權馥·洪晩燮,旣有只推之令,竝更牌招,推移入直之地,何如?令曰,依。
吏曹,文科覆試典禮考講,一所試官洪龜燮·金秀萬,二所試官魚在濂·朴宗休。
李友秀,以戶曹言達曰,臣宗薰,與佐郞臣金㝡秀,依定式進詣鄕校洞,於義宮奉安閣奉審,則姑無頉處之意,敢達。令曰,知道。
又以戶曹言達曰,大嬪宮,依定式發遣本曹郞廳奉審,則姑無頉處之意,敢達。令曰,知道。
又以戶曹言達曰,臣宗薰,與佐郞臣金㝡秀,工曹參判臣尹命烈,佐郞臣金命喜,依定式進詣於義本宮奉審,則姑無頉處之意,敢達。令曰,知道。
又以戶曹言達曰,文昭殿碑閣·蠶壇碑閣·追慕洞碑閣·淨業院碑閣·流霞亭·養正齋,依定式發遣本曹郞廳奉審,則追慕洞碑閣,淨業院碑閣,姑無頉處,文昭殿碑閣,椽木一箇腐傷,蠶壇碑閣雨漏二庫,流霞亭雨漏五庫,墻垣瓦子脫落,養正齋雨漏三庫,分付各該司,使之卽速修改之意,敢達。令曰,知道。
申緯,以禮曹言達曰,卽接晉州幼學鄭榦所志,則以爲,族孫斗贇,嫡妾俱無子,以其同姓八寸弟碩贇第二子曾元,欲爲繼後,兩家諸族,相議完定,而未及禮斜,斗贇夫妻,俱爲作故,拘於常規,不得循例禮斜,依定式草記稟處事,呈狀矣。凡係〈繼〉宗立後,兩邊與受文蹟,明有可據,而不得登聞者,許令該曹論理草記事,曾有筵奏定式,而門長鄭榦所訴旣如此,依定式,鄭碩贇第二子曾元,立爲鄭斗贇之後,何如?令曰,依。
林翰鎭,以禁衛營言達曰,本營千摠元永象,身病猝重,勢難察任,改差,何如?令曰,依。
又以義禁府言達曰,咸鏡監司金箕殷狀達謄報內,都事白東奎,爲先罷黜,其罪狀,令攸司稟處云矣。白東奎,今方待令,拿囚之意,敢達。令曰,知道。
義禁府申目,粘連向前李鼎在亦,前席進止,尤宜謹愼,而伊日擧措,未免顚錯,不可以新進生疎,有所曲恕,以此照律,何如?判付達,依準。又申目,粘連向前吳致賢亦,矢數加錄,雖甚可駭,而忙中錯認,容或無怪,追後釐正,有難深罪,以此照律,何如?判付達,依準。又申目,粘連向前李龍哲亦,鐘閣重地,雜人攔入,幾至打鍾之境,而職在守直,不能禁之於未然之前,揆以法例,難逭重勘,以此照律,何如?判付達,依準。
上在昌德宮。常參·經筵,以代理停。
林翰鎭達曰,大司憲權丕應未肅拜,執義尹正鎭,掌令權徽·金大坤呈辭,持平二員未差,監察茶時之意,敢達。令曰,知道。
申緯達曰,行右承旨李若愚,今日不爲仕進,卽爲牌招,何如?令曰,依。
以校理權馥·洪晩燮再牌不進罷職令旨,令于申緯曰,只推。
以應敎金鍏牌不進罷職令旨,令于申緯曰,只推。
申緯達曰,玉堂上下番俱空,已至多日,事甚未安。應敎金鍏,校理權馥·洪晩燮,旣有只推之令,竝卽牌招,推移入直,何如?令曰,依。
又達曰,明日傳香,禮房承旨當爲齋宿,行右承旨李若愚,更爲牌招,何如?令曰,依。如有違牌,勿爲呼望。
以校理權馥·洪晩燮牌不進罷職令旨,令于李若愚曰,只推。
以應敎金鍏再牌不進罷職令旨,令于李若愚曰,只推。
令于李若愚曰,發遣吏郞,諸執事淸齋與否,摘奸以來。
李友秀,以戶曹言達曰,時御所內各司,依定式發遣本曹正郞臣洪羲錫,與兵曹參知臣李渭達,佐郞臣柳宜貞,東所衛將臣崔慶鎭,西所衛將臣曺允植,南所衛將臣李會點,北所衛將臣李羲午,眼同看審後,有頉處,別單書入,而修改日字,擇日擧行之意,敢達。令曰,知道。
鄭知容,以訓鍊都監言達曰,今番瑞葱臺試射及洗馬坪試射放時,本局將官·將校·軍兵等,射砲藝入格之類,謹依達下單子,以內下筒箇弓箭,戶曹木布,施賞之意,敢達。令曰,知道。
上在昌德宮。常參·經筵,以代理停。
夜一更,流星出天中淡雲間,入南方天際,尾長二三尺許,色赤光照地。
藥房提調金敎根,副提調申緯啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候,安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
林翰鎭達曰,大司憲權丕應未肅拜,執義尹正鎭,掌令權徽·金大坤呈辭,持平二員未差,監察茶時之意,敢達。令曰,知道。
又達曰,備邊司郞廳來言,今日賓廳日次,而國忌正日相値,不得來會云矣,敢達。令曰,知道。
李若愚達曰,玉堂上下番俱空,已至多日,事甚未安。應敎金鍏,校理權馥·洪晩燮,旣有只推之令,竝卽牌招,推移入直,何如?令曰,依。
令于李若愚曰,禮房承旨馳詣宗廟·景慕宮,奉審摘奸,仍詣受香所,一體奉審摘奸以來。
李若愚達曰,同經筵金元根,旣入闕中,不爲肅謝,直爲出去,事甚未安。推考,何如?令曰,依。
林翰鎭達曰,慶尙左水使尹義儉,移拜左兵使,有除朝辭赴任之令矣。密符則以前所授仍佩,諭書則安寶,使院吏齎傳,何如?令曰,依。
申緯達曰,明日生進放榜,兩司侍臣,當爲進參,未肅拜·呈告人員,竝待開門牌招,何如?令曰,依。
以應敎金鍏,枚理洪晩燮牌不進罷職令旨,令于李若愚曰,只推。
林翰鎭,以兵曹言達曰,今三月各廳堂下武臣朔試射,臣曹連因有故,不得爲之之意,敢達。令曰,知道。
又以禁衛〈營〉言達曰,本營中軍李升權,身病甚重,勢難察任,今姑改差,何如?令曰,依。
又以御營廳言達曰,本廳千摠閔植,身病甚重,勢難察任,改差,何如?令曰,依。
上在昌德宮。常參·經筵,以代理停。
李若愚達曰,明日常參,取稟。令曰,停。
林翰鎭達曰,大司憲權丕應未肅拜,執義尹正鎭,掌令權徽·金大坤牌不進,持平二員未差,監察茶時之意,敢達。令曰,知道。
林翰鎭啓曰,來初五日朝參日次矣,敢稟。傳曰,停。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
傳于李若愚曰,景祐宮夏享祭,王世子攝行磨鍊。
以執義尹正鎭,掌令權徽·金大坤·司諫李游夏,獻納趙牌不進罷職令旨,令于林翰鎭曰,只推。
以校理權馥牌不進罷職令旨,令于李若愚曰,只推。
李若愚達曰,玉堂上下番俱空,已至多日,事甚未安。應敎金鍏,校理權馥·洪晩燮,旣有只推之令,竝卽牌招,推移入直,何如?令曰,依。
以應敎金鍏,校理洪晩燮牌不進罷職令旨,令于李若愚曰,只推。
以校理權馥再牌不進罷職令旨,令于李若愚曰,只推。
刑曹判書前望單子入之,李止淵代點。
以平安監司徐能輔狀達安州牧民家失火事,令于李友秀曰,聞甚矜惻,元恤典外,別加顧助,結構奠接之方,令廟堂措辭分付。
以黃海監司沈能岳狀達,鳳山郡民家燒燼事,令于李友秀曰,聞甚矜惻,元恤典外,別加顧助,結構奠接之方,令廟堂措辭分付。
以江原監司鄭元容狀達,平昌郡民家失火事,令于李友秀曰,聞甚矜惻,元恤典外,別加顧助,結構奠接之方,令廟堂措辭分付。
李若愚,以奎章閣言達曰,景慕宮望廟樓今朔奉審,無頉之意,敢達。令曰,知道。
林翰鎭,以兵曹言達曰,明日王世子春塘臺誓戒時,本曹堂上陪衛二員,當爲備員,而參判未差之代,令該曹以在京無故人,口傳差出,待下批,牌招進參,何如?令曰,依。
吏曹口傳政事,以白東薳爲兵曹參判。
林翰鎭,以都摠府言達曰,今日入直內三廳武兼禁軍及軍兵等,當爲中日習射技,而生進放榜相値,不得設行之意,敢達。令曰,知道。
李友秀,以戶曹言達曰,壽靜殿春舌等修改吉日,令日官金宜鍾推擇,則今四月十九日卯時爲吉云,以此日時擧行之意,敢達。令曰,知道。
林翰鎭,以兵曹言達曰,五衛將李復馨,文臣兼宣傳官韓鎭㦿,宣傳官李敏性,俱以病難供職,呈狀乞遞,新除授慶尙左水使趙存中戶奴呈狀內,矣上典老父今年七十一歲,且無兄弟,法不當遠離赴任云。閫帥之親年七十歲,無他兄弟者,許遞其任,載在法典,竝改差,何如?令曰,依。
又以訓鍊都監言達曰,本局別將尹敏東身病甚重,勢難察任,改差,何如?令曰,依。
又以訓鍊都監言達曰,本局把摠李容鉉身病甚重,勢難察任,改差,何如?令曰,依。
又以摠戎廳言達曰,本廳哨官李得潞身病猝重,勢難察任,改差,何如?令曰,依。
行判中樞府事李存秀箚曰,伏以,太廟夏禴,躬攝有令,時享,禮之盛也,親祼,孝之大也。以大孝而行盛禮,惟當欽仰之不暇,何敢妄犯瀆擾,請寢成令,而第近因日候之不調,睿度愆和,雖已卽臻勿藥之喜,將攝之節,尤當致愼於少愈之後,享期雖隔一旬,誓戒在於明夜,此時觸冒夜氣,勞動躬臨,實非保嗇之方。節宣之義,臣職忝保護,不勝憂慮,敢控短箚,猥溷睿聽。伏乞仰稟大朝,特寢躬攝之令焉。取進止。答曰,覽箚具悉卿懇。微恙今則快差,豈可不躬攝乎?勿煩。仍令于申緯曰,此下答,遣史官往諭于李判府事。
說書徐念淳書曰,伏以,臣所帶春秋兼銜,與同知春秋館事臣李若愚,有內外從應避之嫌,玆敢援例陳章。伏乞离明,俯垂鑑諒,亟許遞改,俾存公格,以安私分焉。臣無任云云。覽書具悉。爾之書辭,下該曹稟處。
上在昌德宮。常參·經筵,以代理停。
自巳時至申時,灑雨下雨,測雨器水深八分。
李若愚達曰,明日常參,取稟。令曰,停。
林翰鎭達曰,合辭許久闕達,事甚未安。未肅拜·呈告人員,竝卽牌招,何如?令曰,依。
備忘記,會寧府使安光質下直,長弓一張,長箭一部,片箭一部,筒兒一箇賜給。
傳于李若愚曰,生進入侍。
令于李若愚曰,生進謝恩當親受矣,該房知悉。
令于徐英淳曰,下直守令留待。
李若愚達曰,玉堂上下番俱空,已至多日,事甚未安。應敎金鍏,校理權馥·洪晩燮,旣有只推之令,竝卽牌招,推移入直,何如?令曰,依。
令于申緯曰,公事遲滯之當該中官,捧現告令該府拿處。
李若愚達曰,卽者議政府錄事來言,章陵陵上莎草修改時,政府當爲進去,而領議政南公轍有身病,左議政李相璜在外,無以進去云,何以爲之?敢稟。令曰,李判府事進去。
傳于李若愚曰,卽聞韓領府事病患不輕云,遣御醫持相當藥物問疾,仍令不離看病。
令于李若愚曰,遣輔德韓領府事問疾以來。
令于徐英淳曰,回還三使臣來待。
令于徐英淳曰,回還三使臣入對。
林翰鎭達曰,大司憲權丕應,執義尹正鎭,掌令權徽·金大坤牌不進,持平二員未差,監察茶時之意,敢達。令曰,知道。
以執義尹正鎭,掌令權徽·金大坤,司諫李游夏,獻納趙牌不進罷職令旨,令于林翰鎭曰,只推。
以校理權馥·洪晩燮牌不進罷職令旨,令于李若愚曰,只推。
令于李若愚曰,兼輔德·文學·兼說書有闕之代,旣承下敎,前望單子入之。
春坊前望單子入之,兼輔德李光正,文學金鍏,兼說書金英淳代點。
李若愚,以侍講院言達曰,明日誓戒時,宮官當爲全數進參,而輔德李嘉愚,新除授兼輔德李寅溥俱有實故,無以備員。令政院稟令變通差出,待下批,牌招察〈任〉,以爲進參之地,何如?令曰,竝許遞,旣承下敎,前望單子入之。
春坊前望單子入之,輔德徐左輔,兼輔德李寅溥代點。
令于李若愚曰,出宮門路,以貳極門爲之。
林翰鎭達曰,司諫李游夏旣入闕中,不爲肅謝,直爲出去,事甚未安。推考,何如?令曰,依。
以兼說書金英淳牌不進罷職令旨,令于李若愚曰,只推。
李若愚,以弘文館言達曰,下番無他推移之員,不得已以上番姑降入直之意,敢達。令曰,知道。
申緯,以吏曹言達曰,今此宗廟夏享大祭祭官中,時無職名人,令該曹口傳付軍職,何如?令曰,依。
兵曹口傳政事,護軍朴基宏,副司果金洛龍·洪百儀以上竝單付。
林翰鎭,以禁衛營言啓曰,本營中軍今當差出,而擬望之人乏少,外任竝擬,何如?傳曰,允。
兵曹,以趙恩錫爲禁衛中軍。
兵曹口傳政事,副護軍單李嘉愚。
吏曹申目粘連達下是白有亦,觀此侍講院說書徐念淳上書,則以爲,臣所帶春秋兼銜,與同春秋李若愚,有內外從應避之嫌。伏乞亟許遞改,俾存公格亦爲白臥乎所,相避之法,在下當遞是白乎矣,春坊所帶春秋,法不得減下,則同春秋李若愚,似當遞改,而係是宰臣所帶,遞仍當否,臣曹不敢擅便,徽裁,何如?判付達。依回達施行爲良如敎。
戊子四月初二日辰時,上御熙政堂。生進入侍時,行都承旨申緯,行左承旨李友秀,行右承旨李若愚,右副承旨鄭知容,同副承旨徐英淳,假注書李殷相,記注官李湜,記事官金輦,檢校直閣李嘉愚以次進伏。生員李榏·金星觀·鄭稙·姜鎰永·姜敬煥·李旼鉉·安東昇·金相楫·李壔·徐兢輔·李應寅·閔馨在·金在度·趙重和·朴齊憲·崔之觀·魚錫五·趙然道·金肇淵·洪在慶·金鼎淵·申錫疇·申昇模·李琬秀·鮮于淑·柳㝡均·申在秉·姜申永·鄭一圭·金顯淳·宋相億·鄭遠韶·崔衡均·李垷·洪履彬·鄭煥祖·金光文·鄭基元·陸相龍·徐有薰·丁繼榮·金錫獜·趙箕淳·孫貞復·曺蓍明·余夏鎭·崔斗默·曺讚奎·金益洙·尹滋益·金萬根·尹秀寅·徐慶輔·朴寅圭·申名祿·金奎璜·金亨淳·蔡光禹·李止遠·朴永淳·李顯郁·金光頀·李喆榮·鄭時達·洪在晩·李宗禹·李始永·金祥璜·朴致正·李以斗·洪在和·李開文·李南運·金基直·李敎寅·禹錫玹·韓宇祥·吳軫行·吳致翼·朴齊珩·柳本元·朴宗鶴·閔琦顯·鄭德河·趙弘淳·李載信·崔瑞河·權躋良·趙敎淳·張復永·黃基河·文鐘海·李敏翼·張致翮·嚴錫鼎·趙秉緯·南駿冀·李鼎俊·金璣吉·丁若永,進士閔種淑·秦中璞·趙建和·許瓚·朴初壽·朴依敬·黃鐘蓍·崔吉煥·申錫孝·黃鍾憲·鄭天和·朴應爀·朴履坦·崔基萬·李曦·李欽·金尙祿·尹福圭·吳致琦·朴顯圭·鄭老容·朴冕敎·李台鉉·崔龍垕·金炳喬·柳永斗·李龍在·閔種寅·崔雲應·尹守慶·趙喜永·李象敬·李文翼·李愚淵·徐有喬·洪世圭·洪瓚周·金顯重·洪健厚·金鳴鐸·閔世珩·李哲鎬·李敎會·權純仁·李在翧·南英中·金奭均·朴斅默·金基纘·金肯淵·尹肇一·安龜洪·李日舒·金始淵·李鶴圭·成鎭敎·崔埴·宋一儁·尹兢圭·朴來修·李駿休·韓性敎·申錫龜·尹載近·李克淵·鄭基承·李福信·李鍾器·徐相龍·安孝天·吳肯默·柳聖源·李泰欽·金德喜·朴梯·南孝重·權·金學性·黃錫坤·沈有澤·尹鐘英·金萬根·安養魯·韓宅鐘·崔載善·李秉孝·洪秉琦·安秉良·趙達源·朴台源·尹禹圭·金洙根·李觀沼·徐光贊·盧光懋·申錫愚·卓景顔·兪永煥·金愼根,以次分東西序立庭下訖。上曰,新恩行禮,可也。若愚曰,俄已自外行禮矣。上曰,宣醞亦已爲之乎?若愚曰,然矣。命新恩進前,各奏職姓名。若愚曰,生員五人,進士五人,以次進前奏職姓名恐好矣。上可之。榏等進前各奏職姓名,至兢輔。上曰,誰之子乎?若愚曰,徐有敦之子矣。緯曰,故相臣徐命均之曾孫矣。傳曰,朴齊憲·洪健厚·吳致翼賜樂。出榻敎賤臣出頒傳敎還入,命賜樂人行禮。齊憲等行四拜禮,又命賜樂人,使之張樂先出去,齊憲等先退。若愚曰,雨意甚緊,生進分東西合十人,進前奏職姓名恐好矣。上可之。至在晩,上曰,誰之子乎?在晩曰,洪綏燮之子矣。命新恩先退,榏·種淑等以次先退,命史官就座。仍命退,承史以次退出。
戊子四月初二日辰時,王世子座重熙堂。生進謝恩親受入對時,行都承旨申緯,行左承旨李友秀,行右承旨李若愚·左副承旨林翰鎭,右副承旨鄭知容,同副承旨徐英淳,假注書李敦榮,記事官徐念淳·金輦以次進伏。生員李榏·金星觀·鄭稙·姜鎰永·姜敬煥·李旼鉉·安東昇·金相楫·李壔·徐兢輔·李應寅·閔馨在·金在度·趙重和·朴齊憲·崔之觀·魚錫五·趙然道·金肇淵·洪在慶·金鼎淵·申錫疇·申昇模·李琬秀·鮮于淑·柳㝡均·申在秉·姜申永·鄭一圭·金顯淳·宋相億·鄭遠韶·崔衡均·李垷·洪履彬·鄭煥祖·金光文·鄭基元·陸相龍·徐有薰·丁啓榮·金錫獜·趙箕淳·孫貞復·曺蓍明·余夏鎭·崔斗默·曺讃奎·尹滋益·金益洙·金萬根·尹秀寅·徐慶輔·朴寅圭·申名祿·金奎璜·金亨淳·蔡光禹·李止遠·朴永淳·李顯郁·金光頀·李喆榮·鄭時達·洪在晩·李宗禹·李始永·金祥璜·朴致正·李以斗·洪在和·李開文·金南運·金基直·李敎寅·禹錫玹·韓宇祥·吳軫行·吳致翼·朴齊珩·柳本元·閔琦顯·朴宗鶴·鄭德河·趙弘淳·李載信·崔瑞河·權躋良·趙敎淳·張復永·黃基河·文鍾海·李敏翼·張致翮·嚴錫鼎·趙秉緯·南駿冀·李鼎俊·金璣吉·丁若永。進士閔種淑·秦中璞·趙建和·許瓉·朴初壽·朴依敬·黃鍾蓍·崔吉煥·申錫孝·黃鍾憲·鄭天和·朴應爀·朴履坦·崔基萬·李曦·李欽·金尙祿·尹福圭·吳致琦·朴顯圭·鄭老容·朴冕敎·李台鉉·崔龍垕·金炳喬·柳永斗·李龍在·柳致敎·閔種寅·崔雲應·尹守慶·趙喜永·李象敬·李文翼·李愚淵·徐有喬·洪世圭·洪瓉周·金顯重·洪健厚·金鳴鐸·閔珩世·李哲鎬·李敎會·權純仁·李在翧·南英中·金奭均·朴斅默·金基纘·金肯淵·尹肇一·安龜洪·金始淵·李鶴圭·成鎭敎·宋一儁·尹兢圭·朴來修·李駿休·韓性敎·申錫龜·尹載近·李克淵·鄭基承·李福信·李鍾器·徐相龍·安孝天·吳肯默·李泰欽·金德喜·朴梯·南孝重·權·金學性·黃錫坤·沈有澤·尹鍾英·安養魯·韓宅鍾·崔載善·李秉孝·洪秉琦·安秉良·趙達源·朴台源·尹禹圭·金洙根·李觀沼·徐光贊·盧光懋·申錫愚·卓景顔·兪永煥·金愼根等分東西序立。若愚曰,生進後拜人,旣令隨入,登筵諸臣中亦有後拜人,一體行禮乎?令曰,唯。贊儀唱再拜,生進竝行再拜禮,仍宣醞訖。令曰,豐原府院君趙顯命祀孫進士趙建和·文忠公李廷龜祀孫進士李文翼,故相臣趙璥祀孫進士趙喜永,兵曹判書金鏴子進士金始淵竝賜樂。出令旨令曰,賜樂人與大朝賜樂人,先爲進前。齊憲進前,令曰,年今幾何?齊憲曰,二十一歲矣。致翼進前,令曰,年今幾何?致翼曰,三十九歲矣。健厚進前,令曰,年今幾何?健厚曰,二十四歲矣。令曰,白牌不書大淸年號乎?健厚曰,不書矣。健厚趨出,令曰,書以崇禎紀元後幾年乎?右副承旨問知以入。知容出問奏曰,只書年月云矣。建和進前,令曰,年今幾何?建和曰,三十七歲矣。文翼進前,令曰,年今幾何?文翼曰,三十歲矣。喜永進前,令曰,年今幾何?喜永曰,十八歲矣。始淵進前,令曰,年今幾何?始淵曰,十九歲矣。建和等行賜樂後再拜禮,友秀·若愚,爲文翼後拜,還入伏。令賤臣竝墨戲,仍令張樂先退。令曰,生進各一人以次進前,可也。榏·鍾淑以次進前,至初壽。令曰,與晦壽爲幾寸?初壽曰,爲遠族矣。至壔,令曰,光文之子乎?若愚曰,然矣。至兢輔,令曰,與堂輔爲幾寸,兢輔曰,堂輔之兄矣。令曰,年今幾何?兢輔曰,二十五歲矣。至欽,令曰,居於何地?欽曰,居在宜寧矣。至顯圭,令曰,日次幾番入格乎?顯圭曰,二番入格矣。至然道,令曰,與然春爲幾寸?然道曰,爲四寸兄矣。令曰,年今幾何?然道曰,二十四歲矣。至炳喬,令曰,與炳韶爲兄弟乎?炳喬曰,炳韶之兄矣。令曰,炳朝之弟乎?炳喬曰,然矣。令曰,年今幾何?炳喬曰,二十八歲矣。至㝡均,令曰,年今幾何?㝡均曰,六十四歲矣。令曰,居於何地?㝡均曰,居在陽智矣。至申永,令曰,年今幾何?申永曰,二十一歲矣。至世圭,令曰,日次幾番入格乎?世圭曰,三次入格矣。至基元,令曰,年今幾何?基元曰,二十二歲矣。令曰,誰之孫乎?知容曰,故相臣弘淳之曾孫也。至錫獜,令曰,年今幾何?錫獜曰,二十三歲矣。至基纘,令曰,年今幾何?基纘曰,二十歲矣。至萬根,令曰,年今幾何?萬根曰,二十六歲矣。令曰,顯祖,誰也?萬根曰,故相臣尙容之九代孫也。至光頀,令曰,年今幾何?光頀曰,七十八歲矣。令曰,居於何地?光頀曰,居在長城矣。至兢圭,令曰,年今幾何?兢圭曰,十六歲矣。令曰,興圭之弟乎?若愚曰,然矣。至在晩,令曰,年今幾何?在晩曰,十九歲矣。至性敎,令曰,年今幾何?性敎曰,二十三歲矣。令曰,領府事之從孫乎?若愚曰,然矣。令曰,領府事病患,近日加減,何如?性敎曰,一向沈重矣。至基承,令曰,年今幾何?基承曰,二十六歲矣。令書令旨曰,入對承旨子鄭基承賜樂。出令旨基承行賜樂後再拜禮,知容爲後拜還入伏。令賤臣墨戲,仍令知容先退,張樂率出。至福信,令曰,年今幾何?福信曰,二十一歲矣。令曰,誰之孫乎?友秀曰,故相臣李秉模之孫也。至肯默,令曰,年今幾何?肯默曰,三十四歲矣。至學性,令曰,年今幾何?學性曰,二十二歲矣。令曰,與東健爲幾寸?學性曰,爲三寸叔矣。至有澤,令曰,年今幾何?有澤曰,二十一歲矣。令曰,與靑城尉爲幾寸?有澤曰,爲十寸矣。至載信,令曰,年今幾何?載信曰,三十歲矣。至錫鼎,令曰,年今幾何?錫鼎曰,二十八歲矣。令曰,與錫履爲幾寸?錫鼎曰,爲六寸弟矣。至秉緯,令曰,年今幾何?秉緯曰,二十四歲矣。令曰,與訓將爲幾寸?秉緯曰,爲七寸叔矣,至愼根,令曰,年今幾何?愼根曰,三十歲矣。令曰,蘭淳子乎?若愚曰,然矣。生進等俱就位,令生進先退,生進以次退出。念淳曰,明日誓戒時,宮官當爲全數進參,而兼輔德金敎喜受由在外,文學李鼎在方在拿處中,兼說書成遂默奉令在外,無以備員。令政院稟令變通差出,待下批,牌招進參之地,何如?令曰,依爲之。出擧條若愚曰,因說書徐念淳所達,明日誓戒時,兼輔德金敎喜,兼說書成遂默在外,文學李鼎在拿處,無以備員,令政院稟令變通差出,待下批,牌招事依下矣。合有變通之道,何以爲之乎?令曰,竝許遞,可也。出擧條令曰,下直守令入對。出令旨賤臣承令出頒,還入伏,會寧府使安光質,興海郡守趙羲民以次進伏訖。令曰,守令進前奏職姓名。光質·羲民以次奏職姓名及七事訖。令緯宣諭,緯退伏楹外,宣諭別諭訖。令守令先退,又令退,承史以次退出。
戊子四月初二日申時,王世子座重熙堂。回還三使臣入對時,同副承旨徐英淳,假注書李敦榮,記事官徐念淳·金輦,正使宋冕載,副使李愚在,書狀官洪遠謨,以次進伏訖。令曰,史官分左右。令曰,日前復命時適患感,未及召見矣,卿等無事往還乎?冕載等起伏奏曰,無事往還矣。令曰,彼中事,何如?冕載曰,詳具於書狀官狀達,而外此別無可以仰達者矣。令曰,獻馘似在何間云耶?冕載曰,似在五月間云矣。令使臣先退,又令退,承史以次退出。
上在昌德宮。常參·經筵,以代理停。
李若愚達曰,明日再明日宗廟夏享大祭散齋,初六日初七日泰陵忌辰祭齋戒正日,初八日初九日夏享大祭致齋相値,常參頉稟之意,敢達。令曰,知道。
林翰鎭達曰,合辭許久闕達,事甚未安。未肅拜·呈告人員,竝卽牌招,何如?令曰,依。
備忘記,水原留守朴周壽下直,長弓一張,長箭一部賜給。
鄭知容啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
申緯達曰,行左承旨李友秀今日不爲仕進,卽爲牌招,何如?令曰,依。
傳于申緯曰,遣史官韓領府事,問疾以來。
傳于李若愚曰,水原留守入侍。
令于申緯曰,水原留守入對。
鄭知容達曰,卽者義禁府都事來言,時囚無得過三日滯囚,曾有定式矣。時囚罪人李鼎在·吳致賢·李龍哲等當爲照律,白東奎·李行淳·李祉亨等當爲捧供,而判義禁鄭晩錫受由,同義禁李奎鉉在外,一員未差。只有朴岐壽一員,不得開坐云,何以爲之?敢稟。令曰,判義禁許遞,旣承下敎,前望單子入之。
判義禁前望單子入之,趙萬永添書代點。
鄭知容達曰,新除授判義禁趙萬永,卽爲牌招,以爲開坐之地,何如?令曰,依。
又達曰,判義禁趙萬永牌不進推考徽旨,今方捧入,而開坐令下之後,如是違牌,事甚未安。更爲牌招,何如?令曰,依。
又達曰,判義禁趙萬永再牌不進推考徽旨,今方捧入,而開坐令下之後,連事違召,不卽承膺,事甚未安。所當更請牌招,而係是一日三牌,何以爲之?敢稟。令曰,待明朝牌招。
鄭知容達曰,密符親納例也,而前水原留守金逌根,謂有身病,使其偏裨替納,事甚未安。推考,何如?令曰,依。
申緯啓曰,吏曹郞廳來言,臺諫有闕,政事,取稟。傳曰,前望單子,入于小朝受點。
正言前望單子入之,黃浩民·李憲兢代點。
令于鄭知容曰,大司憲牌招,使之試所進去。
令于鄭知容曰,大司憲有闕之代,旣承下敎,前望單子入之。
大司憲前望單子入之,洪起燮代點。
徐英淳達曰,臣與右副承旨鄭知容伴直矣,纔因臺書,同爲徑出,坐直無人,行右承旨李若愚,左副承旨林翰鎭,竝卽牌招,何如?令曰,依。
醫官金珪書啓,臣敬奉下敎,馳往西部皇華坊聚賢洞契大貞洞領中樞府事韓用龜家,齎傳蔘料,詳診脈度,則左脈浮弦,右脈虛弱,而症情則感後餘症,轉成滯痘。六朔沈重,百症交劇,粥飮泥滯未下,小水乾澁不通,手足浮高,肚腹膨滿,連用眞武湯蔘苓飮之屬,俱無效應云,而臣則旣承不離看病之命,故姑爲仍留之意,詮次,敢啓。傳曰,知道。
徐英淳,以禮曹言達曰,今此戊子式年文科覆試講經試官,當爲磨鍊,而堂下無故可擬之人乏少,依近例以堂上官通瀜擬入之意,敢達。令曰,知道。
又以禮曹言達曰,大小科陳試人草記許赴事,曾有定式矣。乙酉式年文科初試入格幼學權惠仁·申應朝·楊廷懿·李周瓛·金星弼·河錫哲·趙樂洙,俱爲陳試,故取考其所受公文,則明白無疑,而在喪及朞服未葬人竝許陳試,法典所載,一體許赴於今此式年文科覆試講經之意,敢達。令曰,知道。
又以禮曹言達曰,今此戊子式年文科覆試講經一所,設場於本曹矣,上直郞廳,依例移直朝房之意,敢達。令曰,知道。
又以兵曹言達曰,今此式年武科覆試試官望磨鍊以入,而當品中可擬之人乏少,堂上曾經兵使,竝擬以入之意,敢達。令曰,知道。
又以兵曹言達曰,五衛將徐相五·徐有磬俱以病難供職,呈狀乞遞,竝改差,何如?令曰,依。
又以備邊司言達曰,頃因京畿監司金鐮狀達,禧陵局內汰落處補築之役,以四月旬前後更爲擇吉擧行,物力與器械臨時區劃之意,有所草記覆達矣。今聞吉日已涓,始役不遠,以禁御兩營錢各一千兩劃送,使之取用。役處雖云浩大,操束下屬,撙節用下,則所入不多,工可就完,而近來陵役,不能如此,甚非爲所重致謹之意。且自始頉時,若能隨汰隨補,一遵受敎,則末梢豈有漸至張大之患?此莫非前後陵官不能事事之致,言念及此,豈不悚然乎?以若所劃錢,從其緊急處,綽約修築,俾無更加請各邑分定之外,營邑吏校憑藉作弊之端,亦令嚴加糾察,俾紓一分民力,而如是申飭之後,苟或違令,則補土差員與本陵官,亦當有論責之擧。以此意分付,鐵器械及空石木物,令三軍門·戶曹·摠戎廳·畿營分定進排,相地官·奏時官,亦爲定送之意,分付該監,何如?令曰,依。
又以刑曹言達曰,今三月二十日動輿時,因楊根良人金千得以山訟事擊錚原情。令曰,營邑事萬萬駭然,令京兆行會道臣,張班之偸葬,卽爲掘去,豪悍犯法之張姓人,令秋曹嚴刑遠配可也事令下矣。張姓人旣在該邑,分付道臣擧行之意,敢達。令曰,知道。
又以刑曹言達曰,今三月二十日動輿時,猥濫擊錚人西部姜敬文·金周玉,南部崔壽範,楊根奴興福,安城柳曾若等原情,以勿施書下。南部金炳顯·呂宗顯,北部金富一,江華金有聲,富平黃光顯,忠州金箕中,豐川金謨蘭,海州具允亨,平壤金召史,義州田國元,羅州金得聲,高敞金遇秋,高山吳宗潤,知禮文應勤,咸興金榮斗·金致玭等原情,以猥字書下矣。謹依書下,竝勿施之意,敢達。令曰,知道。
大司憲權丕應書曰,伏以,臣衰老癃廢之物耳,奄奄殘喘,與世相忘者,至於七八年矣。偏蒙我邸下不遺簪履之舊,昨春以來,都憲·摠管前望代點,至再至三,臣雖病昏呻囈之中,所賦恒性,猶未全泯,則豈不知感激恩私,一出叩謝,退塡邱壑,殆無所恨?第臣素患貞疾,已成膏肓,痰火上升,消渴竝作,疝積衝亘,呼吸難通,從前未甚衰之時,猶以調治少穌,到今已全老之後,無奈醫技亦窮。種種症形,鬼事日近,束帶趨朝,斷無其望,鎭日庚牌,輒事逋慢,惶蹙之極,若將添病。際玆召牌,係是試事,例不敢違,而目下病情,十分危劇,神識昏暈,臂脚麻痺,轉側隨人,蠢動末由,且兼泄痢,無時注瀉,雖不敢一一冒瀆,似此醜穢之狀,其不可冒入淸禁也審矣。以勢則行不得者,以情則至迫隘矣,進退維谷,氷炭交戰,臣旣抱此,而不一陳懇,則是自阻於仁覆之天耳。與其徒懷嚴畏,畢竟狼狽,毋寧悉暴事情,冀幸變通,玆敢擔詣朝房,冒死呼籲,見阻於喉院。蓋其爲說曰,臺章旣無,尾附曰,試牌不得陳懇,臣亦數十年出入邇列者,粗聞古規,近例不可違越,豈不識承宣之所知,而臣今情窮勢迫,不避少違事體之嫌,竊附疾痛必呼之義,所以有是擧,而且以承宣言之,旣知臣病重實情,則合有矜念之心,不害爲同朝忠厚之風。凡事亦有隨時闊狹之道,臣今年過七十有餘矣。素患疝積,數旬陞降,又添毒痢,晝宵登溷,氣息喘喘,昏窒頻頻,若以是證,朝暮溘然,便非異事,則其急迫之境,可以默揣。且以若貌樣,雖入鎖院,決不可行臺監之事,不待智者而知之,不但爲臣之地,其在重試事之道,早自入稟,速卽通變。實協惟允之責,而不此之爲,專以阻搪爲事,將至公私狼狽而不之恤焉,此臣所以謂事有闊狹,而不勝慨然於承宣者也。伏乞离明,俯垂矜諒,亟賜鞶褫,以便公私,不勝大願,臣無任云云。答曰,覽書具悉。卿之實病旣如此,所請依施,而承宣之事,亦無恠矣。俄有飭令,故不得遽然入稟也,別無如是慨心矣。
右副承旨鄭知容,同副承旨徐英淳聯名書曰,伏以,臣等卽伏見大司憲權丕應到院之書,以其病稟之不卽許入,至有侵斥之語,臣等實不勝瞿然之至。臣等非不知此臺臣之老病實狀,而當初無尾附之臺章,果爲格例之所拘,不得捧入,至於入稟,則試牌體重,不得不有所鄭重者矣。今於代點已下之後,乃反以專事阻搪等說,爲之致慨,臣等滿心慙恧,不敢晏然在直,聯籲忙出。伏乞离明,俯垂鑑燭,亟遞臣等見帶之職,仍治臣等擅離之罪,以肅朝綱,以安私分,千萬幸甚,臣等無任云云。覽書具悉。爾等別無所損,勿辭察職。
令水原留守朴周壽書。王世子若曰,北門之鎖鑰非輕,誰膺一面之寄,東郊之保釐斯重,暫撤八座之班,肆庸注意也深,亶出在心之簡。惟卿,家傳詩·禮,世篤忠貞,同休戚而不憚勤勞,素盡心於酬國,戒盈滿而常懷兢惕,早受訓於過庭。風範端凝,已見蜚英於妙歲,規模恬靜,可期任重於遠途,治焉用於牛刀,外補而暫屈畿縣,威已著於虎略,中權則久掌摠戎,念在朝倚毗之繄誰,賴有卿夷險之不擇。眷彼華南之巨鎭,實我漢北之重關,水陸之會,道里之均,作三路之管轄,城郭之雄,倉廩之富,壯一方之金湯。昔先朝經始于玆,迺平日志事攸在,龜兆叶吉,鬱佳氣於寢園,兕觥承歡,藹宸孝於長樂,嗟乎龍馭之云邈,儼然象設之相連。珠邱之暮雲傷心,年深鼎湖弓劍,眞殿之寶幀入望,月遊漢廟衣冠,肆委重有別於他方,奈爲治最難於今日。軍儲難繼,慮關防之因疎,民戶不增,豈賦斂之或厚?苟非材具之素著,難責罅漏之乃完,爰思擇人以任,徒欲得君之重,玆授卿以水原府留守兼摠理使。卿其祗服寵令,勉恢宏猷,練卒乘而修城池,體重宸特畀之念,簡詞訟而息奸猾,致三輔大治之休。固知其竭力而殫誠,是所謂視外而猶內,灑掃不缺,慰我展省之餘懷,制置得宜,藉卿屛翰之雄略,故玆令示,想宜知悉。知製敎金英淳製進。
戊子四月初三日子時,王世子代臨春塘臺。宗廟夏享大祭受誓戒入對時,行都承旨申緯,行左承旨李友秀,行右承旨李若愚,右副承旨鄭知容,同副承旨徐英淳,假注書李殷相,記事官徐念淳·金輦,原任提學朴宗薰,檢校直提學趙鐘永,原任直提學金鏴,檢校待敎徐憙淳,以次陪立。時至,王世子具遠遊冠·絳紗袍,乘輿出重華門。藥房提調金敎根進前曰,侵夜勞動,睿體,何如?令曰,一樣矣。仍由貳極門·靑陽門,詣春塘臺。相禮贊請降輿,王世子降輿,相禮贊請執圭,王世子執圭,仍詣褥位立,諸享官及宗親文武百官行再拜禮訖。讀誓文官漢城判尹趙萬永,聽誓文官刑曹判書李止淵,陞自左偏階,俱就位。萬永讀誓文訖,俱降復位,諸享官及宗親文武百官,又行再拜禮訖。相禮跪曰,禮畢,贊請釋圭,王世子釋圭,相禮贊請乘輿,王世子由靑陽門·貳極門還內,諸臣以次退出。
戊子四月初三日辰時,上御熙政堂。水原留守入侍時,行右承旨李若愚,假注書李敦榮,記注官卓瑊,記事官金輦,水原留守朴周壽,以次進伏訖。上曰,史官分左右,水原留守進前。周壽進前,上曰,奏職姓名。周壽起伏奏職姓名。上曰,下去善爲之,與陵園官植木,從便疏拓,可也。命周壽先退,又命退,承史以次退出。
戊子四月初三日辰時,王世子座重熙堂。水原留守入對時,行都承旨申緯,假注書李殷相,記事官徐念淳·金輦,水原留守朴周壽,以次進伏訖。令曰,史官分左右,水原留守進前奏職姓名。周壽進前奏職姓名。令曰,下去,着實爲之,可也。仍令先退,周壽先退。緯進奏曰,明日式年文武科試所,臺試官當爲分所進去,而臺諫前望留中未下,無以分排矣,今日下處分恐好矣。令曰,前望俄已受點以下矣。令曰,今日仕直注書,誰也?緯曰,李殷相矣。令史官就座,仍令退,承史以次退出。
上在昌德宮。常參·經筵,以代理停。
徐英淳,以都摠府言啓曰,今日入直內三廳武兼禁軍及軍兵等中日習射技,請出標信。傳曰,知道。
徐英淳啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
徐英淳達曰,行右承旨李若愚,左副承旨林翰鎭牌不進,坐直無人,行右承旨李若愚,更爲牌招,行左承旨李友秀,一體牌招,何如?令曰,依。
以左副承旨林翰鎭牌不進罷職令旨,令于徐英淳曰,只推。
徐英淳達曰,事變假注書金奎燮身病猝重,勢難察任,今姑改差,何如?令曰,依。
金奎燮改差,代以丁庠敎爲事變假注書。
令于徐英淳曰,都承旨·左承旨·右承旨·左副承旨·右副承旨,竝卽牌招,如有違牌,勿爲呼望。
令于徐英淳曰,左承旨有闕之代,旣承下敎,前望單子入之。
承旨前望單子入之,李鍾運代點。
徐英淳達曰,新除授左承旨李鍾運,時在開城府任所,斯速乘馹上來事,下諭,何如?令曰,依。
令于徐英淳曰,三日製明日春塘臺當親臨矣,該房知悉。
令于徐英淳曰,三日製通方外,試紙用大好紙。
令于徐英淳曰,明日出宮門路,以賓陽門爲之,還宮門路,以貳極門爲之。
徐英淳達曰,判義禁趙萬永書答已下,卽爲牌招,何如?令曰,依。
行大司憲洪起燮達曰,臣於都憲重任,初何嘗萬一稱當,而恩點特降,庚牌遽臨,試事違召,曾有飭敎,怵畏居先,顚倒出肅,而顧臣向來情勢,實由見輕,院書對擧,譏嘲備至,臺體全壞,慙悚尙切,其無以抗顔自立於堂堂耳目之地,卽一世之所共知也。且於合辭,有區區私義之不可聯參者,合辭旣不可得參,則例不敢以職名自居,非但臣從前引避,輒蒙體諒,同朝之間,未或有如臣所處,而一日晏然者,敦俗之化,便成令式,臣雖欲泯默蹲仍,容可得乎?請令遞斥臣職,答曰,依達。
令于徐英淳曰,大司憲有闕之代,旣承下敎,前望單子入之。
大司憲前望單子入之,洪起燮代點。
徐英淳以武一所試官意達曰,臣所今日鐵箭應射擧子四十九人內,三矢入格四十四人矣,日暮姑停之意,敢達。令曰,知道。
又以武二所試官意達曰,臣所今日鐵箭試取,而三矢入格爲十七人矣,日暮姑停之意,敢達。令曰,知道。
又以武二所試官意達曰,臣所今日平明開場,而初試擧子當付元額八十九人內,無緣不呈單爲十六人,捧單實數七十三人矣,先自木箭試取之意,敢達。令曰,知道。
又以武二所試官意達曰,臣所今日平明開場擧子捧單數,自天字至地字半字合爲七十七人矣,先自木箭試取之意,敢達。令曰,知道。
又以武一所試官意達曰,臣所今日木箭應射擧子七十三人內,三矢入格二十人,二矢入格十八人,一矢入格十八人,合爲四十九人矣。木箭旣已畢試,鐵箭鱗次試取之意,敢達。令曰,知道。
又以武二所試官意達曰,臣所今日木箭應射擧子七十七人內,三矢入格二十四人,二矢入格二十三人,一矢入格十三人合爲六十人矣。木箭今已畢試,鐵箭鱗次試取之意,敢達。令曰,知道。
又以禮曹言達曰,卽接景慕宮官員所報,則今此三日製試取時,本宮官員俱爲觀光云矣。假官一員,依定式以成均館官員口傳達下,以爲代直後赴試之意,敢達。令曰,依。
又以禮曹言達曰,卽接春川幼學申光岳所志,則以爲,族叔旰嫡妾俱無子以其同姓八寸兄暉第二子光徵,欲爲繼後,兩家相議完定,未及禮斜,生養父母俱爲作故,拘於常規,不得循例禮斜,依定式草記稟處事呈狀矣。凡係繼宗立後,兩邊與受文蹟,明有可據,而不得登聞者,許令該曹論理草記事,曾有筵奏定式,而門長申光岳所訴旣如此,依定式,申暉第二子光徵,立爲申旰之後,何如?令曰,依。
醫官金珪書啓,領中樞府事韓用龜病症,今朝更爲詳察,則左右脈度諸般症形,與昨日,別無加減,而過夜神氣一向昏沈。藥則主家連試蔘苓之屬,而病中以爲,緣臣賤疾,珍劑特降,已極感惶,太醫之來留私次,益切悚悶云矣。臣則姑爲仍留之意,詮次啓達。答曰,知道。仍留看病。
徐英淳,以義禁府言達曰,春塘臺三日製儒生試取時,本府都事皆爲赴擧,只有武都事一員,而文科覆試一二所禁亂都事,武科會試一二所禁亂都事,本府入直,當直入直。公事回公都事,靑陽門·月覲門·集春門禁亂都事,無以推移,假都事九員,令該曹口傳差出,以爲分排擧行之地,何如?令曰,依。
又以禁衛營言達曰,本營千摠沈能俊身病猝重,勢難察任,改差,何如?令曰,依。
又以武一二所試官意達曰,臣所明日當爲開場試取,而三日製座堂相値,姑停之意,敢達。令曰,依。
義禁府照目粘連,侍講院文學李鼎在矣本府議達內,前席進止,尤宜謹愼,而伊日擧措,未免顚錯,不可以新進生疎,有所曲恕,以此照律,罪笞四十收贖,附過還職,私罪,奉令依準爲旀,功減一等爲良如敎。又照目粘連,別軍職吳致賢矣本府議達內,矢數加錄,雖甚可駭,而忙中錯認,容或無恠,追後釐正,有難深罪,以此照律,罪杖八十收贖,奪告身三等,私罪,奉令依準爲旀,功減一等爲良如敎。又照目粘連,鍾閣習讀官李龍哲矣本府議達內,鍾閣重地,雜人攔入,幾至打鍾之境,而職在守直,不能禁止於未然之前,揆以法例,難逭重勘,以此照律,罪杖八十收贖,奪告身三等,私罪,奉令依準。
判義禁趙萬永書曰,伏以,臣卽儱侗無用之一庸夫耳,猥荷我大朝殿下曁我邸下曠絶之遇,十數年來,遽超八座,居常兢惕,若涉淵氷,而目下所叨戎垣貨府,又係至重至要之任。臣夙宵憂懼,不敢遑寧,思所以積誠陳懇,仰冀生成之澤,而特緣朝家多事,未暇言私耳,乃者判金吾特授之令又下矣。是何誤恩之至於是極也?臣始也惝怳,繼而愧恧,直欲循墻而不可得也。夫崇品,顯秩也,中批,殊眷也,雖於望實素隆,年德竝尊之人,有不宜輕授而濫加,乃反施之於如臣處地。除旨一頒,瞻聆俱駭,負乘之戒,猶屬臣身,鵜梁之譏,得不仰累乎?抑又伏念,臣之頂踵,非臣所有,況於進退辭受之間,固宜一聽於造化,而臣之所藉手者,惟在於避遠權要而已。邸下之所體諒者,惟在於終始全澤而已,則以今所被,揆諸此義,果何如哉?臣於是,殆若窮困之呼天,疾痛之呼父母,有不暇緩聲也。伏乞离明,俯賜鑑察,特垂反汗之音,俾臣不至於福過而災生,則此實我邸下曲成之仁也,臣無任云云。答曰,覽書具悉。判禁特除,意有所焉,勿辭行公。
都承旨申緯書曰,伏以,臣於昨日在院時,大司憲權丕應,陳書到院,故取見其辭,則首尾言病,而已無一言及於其他,凡臺臣疏無尾附者,不得捧納,格例卽然也。臣亦豈不知此宰臣老病之可念,而拘於格例,不得捧納,且雖欲如宰臣之言,有所闊狹,而獨不念試體之綦重,後弊之難防乎?畢竟以病稟之不許入,侵斥院中,多費聲氣,宰臣事不亦過乎?坐直之承宣,陳書逬出,喉院爲之一空,景色甚爲蒼黃。苟究其事之轉激,卽臣退書之所致,其所謂病稟之不許入云者,不過執言之端,何有於坐直之人哉?只緣臣人微望輕,忝居一院之長,不能見重於同朝,有此意外之事端,一則臣罪,二則臣罪,以此情蹤,何敢晏然於供職乎?伏乞离照,亟賜鐫斥,仍治臣瀆撓之罪,以昭法紀焉,臣無任云云。答曰,覽書具悉。卿則援例矣,何有於卿?勿辭行公。
左承旨李友秀書曰,伏以,臣適有拘忌,不敢赴院,因坐直僚員之徑出,令牌降臨,仍有勿呼望之令。卽當不俟駕屨,而臣臨視切己之喪,未及淸齋,況當誓戒之後,卽入禁扄,非但分義之未安,實有違於莫嚴之齋令,不敢爲冒入之計,隨牌來詣朝房,猥暴情實。伏乞离明,俯賜鑑諒,亟遞臣職,仍治臣瀆撓之罪,以昭法紀焉,臣無任云云。答曰,覽書具悉。所請依施。
上在昌德宮。常參·經筵,以代理停。
夜自五更至初六日開東,灑雨下雨,測雨器水深四分。
三日製罷還內後,內閣·政院·藥房·春坊口傳問安。答曰,知道。
藥房提調金敎根,副提調申緯啓曰,伏未審日間,聖體若何,寢睡·水刺之節,何如?臣等率諸御醫,趁早入診,聖候爲宜,中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
鄭知容達曰,大司憲洪起燮,執義尹正鎭,掌令權徽·金大坤試所進,持平二員未差,監察茶時之意,敢達。令曰,依。
林翰鎭達曰,今日賓廳日次,而座堂相値,不得來會之意,敢達。令曰,知道。
申緯達曰,同副承旨徐英淳今日不爲仕進,卽爲牌招,何如?令曰,依。如有違牌,勿爲呼望。
令于李若愚曰,明日出宮門路,以賓陽門爲之。
備邊司以金炳朝爲開城留守。
醫官金珪啓達,領府事韓用龜病症,今朝詳細看診,則脈度與症情,比昨別無動靜,藥則主家連用蔘苓飮,而太醫尙未召還,病心益切悚惶云矣。臣則仍留之意,詮次啓達。答曰,知道。不離看病。
戊子四月初五日卯時,王世子詣春塘臺。三日製儒生試取入對時,行都承旨申緯,行右承旨李若愚,右副承旨鄭知容,假注書李敦榮,記事官姜浚欽,記注官李湜,檢校直提學趙鐘永,以次陪立。時至,王世子具翼善冠·衮龍袍,出賓陽門。藥房提調金敎根,副提調申緯進前奏曰,侵早勞動,睿體,若何?令曰,一樣矣。至明政門外,相禮贊請乘輿,王世子乘輿,由靑陽門,詣春塘臺,降輿升座。讀券官戶曹判書朴宗薰,兵曹判書金鏴,吏曹參判徐憙淳,對讀官兼輔德李寅溥,相禮徐萬淳,校理權馥,副司果洪重燮行再拜禮,仍就座。令書睿題,宗薰·鏴,承令書詩摩訶池,押池,限申時,懸題訖。宗薰曰,時任提學例當主筆,而臣今非時任,鏴見帶藝文提學,何以爲之乎?令曰,時任提學主筆,可也。入小次,小頃出小次,令科次,令上第一券,親坼糊名下,知容讀奏諸券封內訖。令書令旨曰,三日製詩居首三下一進士姜漢喆直赴會試,之次三下幼學南駿應等四人各給二分,之次次上幼學朴載宏等十人,竝令該曹考例施賞。出令旨仍令院隷·泮吏,尋入入格儒生進士姜漢喆,幼學南駿應·朴有恒,進士趙然明,幼學沈魯冕·朴載宏·白東爀·沈景澤。進士任得常,幼學南芝耇,業儒柳瞻·幼學沈明奎,進士李源膺,幼學尹致歲·金一鉉等十五人,行再拜禮,以次進前奏職名訖。令頒賞,頒賞訖,令退,漢喆等退出,相禮跪白禮畢。王世子乘輿,還由靑陽門·貳極門還內,諸臣以次退出。
上在昌德宮。常參·經筵,以代理停。
自開東至人定,灑雨下雨,測雨器水深五分。
王世子代臨明政殿月臺。宗廟夏享大祭肄儀罷還內後,內閣·政院·玉堂·藥房·春坊口傳問安。答曰,知道。
鄭知容達曰,行大司憲洪起燮,執義尹正鎭,掌令權徽·金大坤試所進,持平二員未差,監察茶時之意,敢達。令曰,知道。
令于李若愚曰,肄儀親臨處所,以明政殿月臺爲之。
藥房口傳達曰,宗廟夏享大祭肄儀,有臨見之下令,時刻將屆,儀衛已備,而顧今雨勢連注,實無開霽之望,此時勞動,大非節宣之方。伏乞亟寢成令焉,惶恐敢達。答曰,俄令明政殿月臺爲之,從複道出來,別無致濕之慮矣。
申緯達曰,假注書李敦榮身病猝重,勢難察任,今姑改差,何如?令曰,依。
李敦榮改差代,徐念淳添書代點。
令于李若愚曰,說書有闕之代,旣承下敎,前望單子入之,說書前望單子入之,金鼎集代點。
李若愚,以侍講院言達曰,明日齋宿時,宮〈官〉當爲全數進參,而新除授說書金鼎集在外,無以備員,令政院稟令變通差出,待下批,牌招,以爲進參之地,何如?令曰,依。
李若愚達曰,因侍講院草記,明日齋宿時,宮官當爲全數進參,而新除授說書金鼎集在外,無以備員,令政院稟令變通差出,待下批,牌招,以爲進參事,依下矣。合有變通之道,何以爲之?敢稟。令曰,許遞,旣承下敎,前望單子入之。
說書前望單子入之,金大根代點。
令于林翰鎭曰,明日出宮門路,以貳極門爲之。
醫官金珪書啓,領中樞府事韓用龜病症,今朝更爲詳察,則脈度與諸症,別無動靜,胸膈煩悶,達宵未睡,朝來神氣,比昨益昏,藥則連用蔘苓之屬,而主家以爲,太醫之多日相守,病心冞切,惶阨云矣。臣則,姑爲仍留之意,詮次啓達。傳曰,知道。不離看病。
林翰鎭以武一所試官意達曰,臣所今日開場,再昨日未畢試鐵箭,仍爲試取之意,敢達。令曰,知道。
又以武一二所試官意達曰,臣所明日平明,當爲開場,而代臨肄儀相値,待還內試取之意,敢達。令曰,知道。
戊子四月初六日辰時,王世子代臨明政殿月臺。宗廟夏享大祭肄儀入對時,行右承旨李若愚,同副承旨徐英淳,假注書李殷相,記事官徐念淳·金輦,原任提學朴宗薰,檢校直提學趙鐘永,原任直提學金鏴,檢校待敎徐憙淳以次陪立。時至,王世子具翼善冠·衮龍袍,步出賓陽門。藥房提調金敎根進奏曰,雨勢如此,連日勞勳餘,睿體,何如?令曰,一樣矣。仍由複道,詣月臺,至褥位西向立。令曰,皇壇祭享肄儀時,軒架之作與不作,使典樂知入,可也。若愚曰,皇壇祭享肄儀時,陳而不作云,而今値齋日,故亦不得爲之矣。令承史使行禮,若愚與賤臣承令趨出,仍肄儀。令曰,堂上執禮,以輔德徐左輔改付標,可也。行禮訖,禮儀使跪曰,禮畢。仍由賓陽門還內,諸臣以次退出。
上在昌德宮。常參·經筵,以代理停。
王世子詣摛文院入齋室後,內閣·政院·藥房·玉堂·春坊口傳問安。答曰,知道。
林翰鎭啓曰,來十一日朝參日次矣,敢稟。傳曰,停。
申緯達曰,來十一日專經文臣殿講日次矣,敢稟。令曰,爲之。
李若愚達曰,來十一日輪對日次矣,敢稟。令曰,知道。
鄭知容達曰,行大司憲洪起燮,執義尹正鎭,掌令權徽·金大坤試所進,持平二員未差,監察茶時之意,敢達。令曰,知道。
林翰鎭啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
令于申緯曰,左承旨許遞,旣承下敎,前望單子入之。
承旨前望單子入之,閔致成代點。
申緯達曰,新除授左副承旨閔致成,卽爲牌招,何如?令曰,依。
又達曰,新際授左副承旨閔致成時在京畿驪州地,斯速乘馹上來事,下諭,何如?令曰,許遞。旣承一下敎,前望單子入之。
承旨前望單子入之,李羲準代點。
慶尙監司鄭基善狀達,薦新生竹笋節候尙早,實無及期封進,惶恐待罪事,令于李若愚曰,卿其勿待罪事,回諭。
林翰鎭,以都摠府言達曰,今日入直內三廳武兼禁軍及軍兵等當爲中日習射技,而國忌正日相値,不得設行之意,敢達。令曰,知道。
醫官金珪啓,領中樞府事韓用龜病症,朝來看審,則脈度神氣,比昨一樣,昏煩少無動靜,藥亦別無他試之方,連用蔘苓飮,而病中以爲,賤疾一向支離,王人之留住陋室,已至多日。私心惶蹙,去益靡措,乞命召還,俾得安意調治,千萬顒祝云矣,臣則仍留之意,詮次啓達。答曰,知道。不離看病。
林翰鎭以武二所試官意達曰,臣所今日午時量開場,再昨日未畢試鐵箭,仍爲試取之意,敢達。令曰,知道。
又以武一所試官意達曰,臣所今日鐵箭應射擧子五人內,三矢入格五人,再昨日入格四十四人,合爲四十九人矣。鐵箭旣已畢試,片箭鱗次試取,而元貫革外加設四貫革之意,敢達。令曰,知道。
又以武一所試官意達曰,臣所今日片箭應射擧子四十九人內,一矢入格六人矣。片箭旣已畢試,騎芻鱗次試取之意,敢達。令曰,知道。
又以武一所試官意達曰,臣所今日騎芻應射擧子四十九人內,二中入格四人,一中入格二人,合爲六人矣。騎芻旣已畢試,騎槍當爲試取,而無一人應試,鳥銃鱗次試取之意,敢達。令曰,知道。
又以武二所試官意達曰,臣所今日鐵箭應射擧子四十三人內,三矢入格三十九人,一矢入格三人,再昨日入格十七人,合五十九人矣。鐵箭今已畢試日暮姑停之意,敢達。令曰,知道。
又以武一所試官意達曰,臣所今日鳥銃應放擧子四十九人內,貫二中一人,貫一中一人,邊二中二人,邊一中十人,合爲十四人矣,日暮姑停之意,敢達。令曰,知道。
又以武一二所試官意達曰,臣所未畢試應射擧子,明日當爲試取,而今初七日初八日摛文院齋宿相値,初九日宗廟夏享大祭動輿相値,連爲停試之意,敢達。令曰,知道。
戊子四月初七日辰時,王世子詣摛文院。宗廟夏享大祭齋宿入對時,行都承旨申緯,行左承旨李若愚,右副承旨鄭知容,同副承旨徐英淳,假注書李殷相,記事姜浚欽·金輦,原任提學朴宗薰,檢校直提學趙鐘永,原任直提學金鏴,檢校待敎徐憙淳,以次陪立。時至,王世子具翼善冠·衮龍袍,乘輿出重華門。藥房提調金敎根進奏曰,連日勞動,睿體,何如?令曰,一樣矣。仍由貳極門,至協陽門外。相禮贊請降輿,王世子降輿,步過仁政門前路乘輿,王世子至摛文院降輿,入詣堂內。諸臣以次權退。
上在昌德宮。常參·經筵,以代理停。
世子宮經宿後,內閣·政院·藥房·玉堂·春坊口傳問安。答曰,知道。
鄭知容達曰,行大司憲洪起燮,執義尹正鎭,掌令權徽·金大坤試所進,持平二員未差,監察茶時之意,敢達。令曰,知道。
令于申緯曰,左承旨許遞,旣承下敎,前望單子入之。
承旨前望單子入之,洪學淵代點。
申緯達曰,新除授右副承旨洪學淵,卽爲牌招,何如?令曰,依。
徐英淳達曰,卽者議政府司祿來言,初十日方物封裹時,政府西壁當爲進參,而左參贊洪羲俊試所進,右參贊金敎根嫌不進,無以備員開坐云,何以爲之?敢稟。令曰,竝許遞,旣承下敎,前望單子入之。
參贊前望單子入之,左參贊金履喬,右參贊南履翼代點。
申緯,以內醫院都提調意達曰,提調金敎根時無職名,令該曹口傳付軍職,何如?令曰,依。
兵曹口傳政事,大護軍金敎根。
令于徐英淳曰,發遣吏郞,諸執事,淸齋與否,摘奸以來。
徐英淳達曰,卽者議政府司錄來言,今月初十日方物封裹時,政府西壁當爲進參,而左參贊金履喬嫌不進,右參贊南履翼在外,無以備員開坐云,何以爲之?敢稟。令曰,竝許遞,旣承下敎,前望單子入之。
申緯,以吏曹言達曰,司僕寺正李明緖呈狀內,矣身素患痰癖之症,當此換節之時,一倍添劇,時日之內,萬無起動供職之望云。其身病旣如是,則有難强令察任,改差,何如?令曰,依。
兵曹口傳政事,副司果李明緖。
洪學淵,以兵曹言達曰,今四月初十日宗廟永寧殿夏享大祭時,守門當爲塡差,而本曹郞廳·都摠府郞廳·五衛將,除入直與在外,排擬苟艱,依定式軍門將官,代差以入之意,敢達。令曰,知道。
徐英淳以成均館知成均館事意達曰,本館入直久任郞廳外,凡郞不得入直,若有代員替直之事,則草記代直事,曾有定式矣。司成洪羲弼,直講洪龜燮,典籍魚在濂,俱爲差祭,時無入直之員,以他郞官姑爲代直,何如?令曰,依。
醫官金珪書啓,領中樞府事韓用龜病症,連爲詳診,則脈度與諸症,比昨別無可言之動靜,藥則連以蔘苓之屬,依前用之,而臣則姑爲仍留之意,詮次啓達。答曰,知道。不離看病。
上在昌德宮。常參·經筵,以代理停。
世子宮經宿,內閣·政院,藥房·春坊口傳問安。答曰,知道。仍詣宗廟入齋室後口傳問安。答曰,知道。王世子遣宮官,大殿·中宮殿朝夕口傳問安。答曰,知道。犠牲看稟後口傳問安。答曰,知道。
申緯達曰,明日方物封裹,再明日座堂相値,常參頉稟之意,敢達。令曰,知道。
徐英淳達曰,明日代臨方物看品處所,以何處爲之乎?敢稟。令曰,重熙堂爲之。
又達曰,十一日專經文臣殿講爲之事令下矣,處所以何處爲之乎?敢稟。令曰,春塘臺爲之。
洪學淵達曰,行大司憲洪起燮,執義尹正鎭,掌令權徽·金大坤試所進,持平二員未差,監察茶時之意,敢達。令曰,知道。
徐英淳啓曰,應敎·副應敎未差,校理權馥·洪晩燮,修撰李景在差祭,副校理朴升鉉·李趾秀,修撰趙萬協,副修撰高時臣·鄭東煥在外,玉堂上下番俱空,事甚未安。未差之代,政官牌招開政,待下批,牌招入直,何如?傳曰,有實故及在外人竝許遞,前望單子入于小朝。
參贊前望單子入之,李錫奎·洪奭周代點。
兵曹口傳政事,副司果權馥·洪晩燮·李景在竝單付。
醫官金珪書啓,領中樞府事韓用龜病症,更爲看診,則三部脈度,諸般症形,比昨無甚有異,而但夜睡未穩,神氣漸損,食飮益減,藥則連用蔘苓飮,而臣則姑爲仍留之意,詮次啓達。傳曰,不離看病。
戊子四月初九日辰時,王世子詣宗廟。夏享大祭攝行動輿入對時,行都承旨申緯,行左承旨李若愚,左副承旨鄭知容,同副承旨徐英淳,假注書李殷相,記事官兪章煥·金輦,原任提學朴宗薰,檢校直提學趙鐘永,原任直提學金鏴,檢校待敎徐憙淳以次陪立。時至,王世子具遠遊冠·絳紗袍,乘輿出摛文院門。藥房提調金敎根進奏曰,移次經宿,睿體,何如?令曰,一樣矣。仍由敦化東挾門出,降輿乘輦,進發至洞口內。令曰,動輿時人馬之紛畓,余之前日申飭,何如而今見輿駕未發,人馬雜遝,如有一分紀綱,豈容如是?諸臣中誰家人馬,知入,可也。知容承令趨出,査問後還奏曰,臣多般査問,終未覈得其誰家人馬,而似是承史·閣臣·春桂坊陪在衛內者人馬,自然致此紛畓矣。令曰,更爲嚴飭,無至再犯。至於太廟洞口內,勿許人馬之攔入,可也。知容承令出傳,仍至宗廟大門外,降輦乘輿,由西挾門,至降輿所。王世子入齋室,少頃,展拜時至,王世子改具冕服,詣望廟禮位,西向立,贊儀唱行禮,王世子行四拜禮。仍詣廟內第一室奉審,次詣各室奉審如儀訖。相禮前引詣省器位,視滌濯,執事者以次擧羃告潔,王世子仍詣永寧殿,行望殿禮,殿內奉審省器,如上儀訖。入幕次,少頃,王世子改具遠遊冠·絳紗袍,仍詣省器位,南向立。禮儀使趙鐘永贊請省牲,掌牲令率其牢屬,北向跪,擧手曰,腯,諸大祝各巡牲一帀,西向擧手曰,充,仍牽出犠牲。令曰,大祝中牽出犧牲,中路放牽,不至典祀廳者,知名以入,可也。英淳知名奏之。令曰,大祝朴宗璜·李根友·權大肯·李景在,竝事過後拿處。出令旨省牲訖,禮儀使引王世子還齋室。令曰,親塡祝,仍爲陳設奉審,該房知悉。出令旨親押時至,王世子改具冕服以出,仍詣宗廟月臺褥位,西向立。相禮贊請跪搢圭,王世子跪搢圭,杳室官捧香祝跪授英淳·英淳傳捧東向跪進,仍準祝,王世子親押訖。令曰,香祝入安陳設後爲之,可也。令曰,宗廟提調與禮房承旨看審廟內陳設,左承旨看審殿內陳設,可也。仍入幕次,少頃,詣廟內奉審陳設,次詣永寧殿奉審陳設,仍令都承旨奉審宗廟饌饅,禮房承旨奉審永寧殿饌饅,陳設奉審訖。王世子仍還齋室,諸臣以次輪回詣閤。
上在昌德宮。常參·經筵,以代理停。
世子宮經宿後,內閣·政院·藥房·春坊口傳問安。答曰,知道。朝廷二品以上·六曹堂上口傳問安。答曰,知道。親祭後,內閣·政院·藥房·春坊口傳問安。答曰,知道。朝廷二品以上·六曹堂上口傳問安。答曰,知道。還內後,內閣·政院·藥房·春坊口傳問安。答曰,知道。
藥房提調金敎根,副提調申緯啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
鄭知容,以都摠府言啓曰,今日入直內三廳武兼禁軍及軍兵等中日習射技,請出標信。傳曰,知道。
洪學淵達曰,行大司憲洪起燮,執義尹正鎭,掌令權徽·金大坤試所進去,持平二員未差,監察茶時之意,敢達。令曰,知道。
鄭知容啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
鄭知容達曰,備邊司郞廳來言,今日賓廳日次,而領議政南公轍有身病,左議政李相璜在外,不得來會云矣,敢達。令曰,知道。
洪學淵達曰,卽者義禁府都事來言,今日還宮時,輿側鳴錚罪人文秀璧,移送秋曹云矣,敢達。令曰,知道。
鄭知容達曰,今此試官望中時無職名人,令該曹口傳付軍職,何如?令曰,依。
兵曹口傳政事,上護軍單金履喬。
申緯以議政府左參贊意達曰,今日方物看品時,六曹堂上當爲進參,而吏曹判書鄭晩錫,參議李元默病不來,參判徐憙淳內閣進,判書·參議,令政院牌招,以爲進參之地,何如?令曰,依。
又以禮曹議政府左參贊意達曰,方物各種睿覽還下,而黃畫龍裌綃袱一件更爲新備之意,敢達。令曰,知道。
鄭知容達曰,臣知容今日方物封裹進去,下直之意,敢達。令曰,知道。
醫官金珪書啓,領中樞府事韓用龜病症大槪,脈度漸有低下之意,諸般症形,去益危篤,藥則姑爲停止,而病中以爲,太醫之終始相守,萬萬惶懍,以一縷未盡之前,撤還之意,縷縷言及,而臣旣伏承不離之命,故仍留之意,詮次啓達。答曰,知道。不離看病。
令于洪學淵曰,明日出宮門路,以貳極門爲之。
以吏曹參議李元默牌不進罷職令旨,令于洪學淵曰,只推。
徐英淳,以內醫院都提調·提調意達曰,前鍼醫朴器成旣已闋服,依例還屬本院,令該曹口傳付軍職冠帶常仕,何如?令曰,依。
申緯,以吏曹言達曰,因京畿監司金鐮狀達,長湍府使趙禹錫,令該曹今日內嚴飭下送事達下矣。自臣曹催促,則以爲,當日發行云矣,敢達。令曰,知道。
又以禮曹言達曰,今此章陵陵上莎草修改時別看役,以前參軍許潤,前五衛將趙行倫差下,使之擧行,何如?令曰,依。
鄭知容以武一所試官意達曰,臣所今日平明開場,未畢試鳥銃仍爲試取之意,敢達。令曰,知道?
又以武一所試官意達曰,臣所今日鳥銃應放擧子三十五人內,貫三中入格一人,貫一中邊一中入格一人,邊三中入格一人,邊二中入格三人,邊一中入格三人,前日鳥銃入格十四人,合爲二十三人矣。鳥銃旣已畢試,仍爲開講試取之意,敢達。令曰,知道。
又以武二所試官意達曰,臣所今日平明,片箭開場,以八貫革試取之意,敢達。令曰,知道。
又以武二所試官意達曰,臣所今日片箭應射擧子五十九人內,邊一中入格三人矣。片箭畢試,鳥銃鱗次試取,而六貫革設行之意,敢達。令曰,知道。
又以武二所試官意達曰,臣所今日鳥銃應放擧子四十八人內,邊三中入格一人,邊二中入格二人,貫一中入格四人,邊一中入格十三人,合爲二十人矣。鳥銃今已畢放,騎蒭鱗次試取之意,敢達。令曰,知道。
又以武二所試官意達曰,臣所今日騎蒭應射擧子二十九人內,二中入格三人,一中入格六人,合爲九人矣。騎蒭畢試,騎槍當爲試取,而無一人應試者,仍爲開講之意,敢達。令曰,知道。
洪學淵,以兵曹言達曰,今四月十一日武臣賓廳武經講書日次,而專經文臣殿講代臨相値,不得爲之之意,敢達。令曰,知道。
又以兵曹言達曰,景福宮衛將崔道根,慶熙宮衛將洪道河·崔養池俱以病難供職,呈狀乞遞,竝改差,何如?令曰,依。
又以訓鍊都監言達曰,謹依下令,環衛哨官徐冀輔,決棍十度,汰去之意,敢達。令曰,知道。
又以摠戎廳言達曰,今此戊子式年武科殿試時,本廳招搖旗次知前敎鍊官及南陽·長湍別驍士直赴人,別單書入之意,敢達。令曰,知道。
徐英淳以成均館知成均館事意達曰,文廟守僕,依宗·社守僕例,試才抄擇,別單達下事,曾有定式矣。守僕李民覺自退,代以事知守僕試才抄擇,備三望受點次,別單書入之意,敢達。令曰,知道。
戊子四月初十日子時,王世子詣宗廟。夏享大祭攝行入對時,行都承旨申緯,行左承旨李若愚,左副承旨鄭知容,同副承旨徐英淳,假注書李殷相,記事官兪章煥·金輦,原任提學朴宗薰,檢校直提學趙鐘永,原任直提學金鏴,檢校待敎徐憙淳以次陪立。時至,王世子具冕旒冠·黲袍·玉帶·赤舃以出。禮儀使趙鐘永,引王世子至東門外,贊請執圭,王世子執圭,入就位西向立,執禮請行事,禮儀使贊請行事。軒架作保太平之樂,保太平之舞作,樂八成,執禮請四拜,禮儀使贊請鞠躬四拜興平身,王世子行四拜禮,樂九成。執禮請行晨祼禮,禮儀使引王世子詣盥洗位,贊請搢圭,王世子搢圭,盥洗訖。禮儀使贊請執圭,王世子執圭禮儀使引王世子陞自阼階,詣第一室尊所,西向立。登歌作保太平之樂,保太平之舞作,執尊擧羃,瓚爵官酌鬱鬯,禮儀使引王世子,詣神位前北向立。贊請跪搢圭,王世子跪搢圭,緯奉香,英淳奉爐,王世子三上香,禮儀使贊請執瓚灌地,進幣瓚爵官趙萬永捧瓚跪進。王世子執瓚灌地,以瓚授奠幣瓚爵官李元默,禮儀使贊請執幣獻幣,萬永奉幣跪進。王世子執幣授元默·元默受幣奠于案,禮儀使贊請執圭,俯伏興平身,王世子執圭,俯伏興平身。次詣各室,上香灌鬯奠幣如上儀,登歌止,禮儀使引王世子降復位,執禮請進饌,軒架作豐安之樂,諸祝史撤毛血盤,授齋郞而出。典祀官引饌入自正門,捧俎官等各捧牲匣,薦俎官捧奠于各室,執禮請行初獻禮,禮儀使引王世子,詣第一室尊所西向立。萬永酌醴齊訖,禮儀使引王世子詣神位前,跪搢圭,禮儀使贊請執爵獻爵,萬永捧爵跪進,王世子執爵授元默,奠于神位前,王世子執圭,俯伏興少退跪,樂止。大祝進,東向跪讀祝文訖,王世子俯伏興平身,次詣各室,酌獻讀祝竝如上儀,禮儀使引王世子降復位,保太平之舞退,定太平之舞進。執禮請行亞獻禮,亞獻官洪顯周行亞獻禮如儀訖,執禮請行終獻禮,終獻官李羲甲行終獻禮如儀訖。令曰,坐於尊所者,知名以來。知容知名奏之。令曰,倚柱而睡者,知名以來。知容知名奏之。仍令招來洪遠謨進前,令曰,肅敬之地,豈可如是怠慢乎?遠謨曰,死期將迫,事已至此,無辭可達矣。仍送還尊所,令書令旨曰,執尊魚在濂·洪遠謨,事過後竝拿處。執禮請行飮福禮,禮儀使引王世子詣飮福位,跪搢圭,禮儀使贊請受爵,萬永奉爵跪進,王世子受爵飮訖。萬永受爵授大祝,復於坫,禮儀使贊請受俎,薦俎官朴宗薰奉俎跪進,王世子受俎以授宗薰,出授司饔院官訖。王世子俯伏興平身降復位,禮儀使贊請四拜,王世子行四拜禮,仍詣望燎位,望燎訖,禮儀使贊請禮畢,引王世子還入齋室。令曰,諸司預待。出令旨相禮贊請外備,王世子改具遠遊冠·絳紗袍,乘輿以出,藥房提調金敎根進奏曰,徹夜勞動,睿體,何如?令曰,一樣矣。仍乘輿至大門外,降輿乘輦,進發至敦化東挾門外,降輦乘輿,由進善門至仁政門前路,步過至協陽門外乘輿,由貳極門·重華門還內。諸臣以次退出。
戊子四月初十日辰時,王世子座重熙堂。方物看品入對時,行都承旨申緯,行左承旨李若愚,右副承旨洪學淵,同副承旨徐英淳,假注書徐念淳,記事官兪章煥·金輦,以次進伏訖。令曰,方物中點下者,以次看品,可也。賤臣及章煥·輦承令以次擧行。令曰,方物之精擇封裹,前後申飭,何如而今年猶不若昨年樣,以此意分付戶判,各別精擇封裹,可也。緯承令傳于戶曹郞廳。令曰,方物中未盡看品者,戶判看品,而左承旨出去,同爲看品,可也。若愚承令退出,看品訖。令曰,史官就座。令曰,式暇承旨許遞,旣承下敎,前望單子入之。入之朴永元代點。出令旨令退,承史以次退出。
上在昌德宮。常參·經筵,以代理停。
藥房提調金敎根,副提調申緯達曰,伏未審夜間,大殿聖體,若何?中宮殿氣候,若何?移次齋宿,廟享禮成,勞動旣多,睿體,何如?臣等不任區區伏慮,敢來問安。答曰,大殿聖體萬康,坤殿玉度康吉,余亦一樣矣。大殿·中宮殿口傳問安。答曰,知道。世子嬪宮口傳問安。答曰,知悉。
朴永元達曰,明日常參,取稟。令曰,停。
又達曰,來十六日漢學文臣殿講日次矣,敢稟。令曰,待下令爲之。
又達曰,來十六日日次儒生殿講日次矣,敢稟。令曰,待下令爲之。
洪學淵達曰,行大司憲洪起燮,掌令權徽試所進去,執義尹正鎭,掌令金大坤呈辭,持平二員未差,監察茶時之意,敢達。令曰,知道。
備忘記,全羅監司徐耕輔下直,長弓一張,長箭一部賜給。
傳于洪學淵曰,全羅監司留待。
令于申緯曰,全羅監司留待。
傳于洪學淵曰,全羅監司入侍。
朴永元達曰,輪對官來待矣。令曰,輿前入對。
申緯,以吏曹言啓曰,卽接通禮院牒報,則以爲,明日代臨文臣殿講時,相禮不可不備,而相禮徐萬淳身病猝重,萬無進參之路,卽速變通,以爲及時擧行之地云。通禮院相禮徐萬淳改差,其代口傳備擬以入,何如?傳曰,允。吏曹口傳政事,以李竣祜爲相禮。
鄭知容,以兵曹言啓曰,今四月二十二日戊子式年武科殿試節目,當爲磨鍊,而凡於殿試,親臨與命官,前期稟旨後磨鍊事,曾有定式矣。今番則何以爲之而處所以何處擧行乎?敢稟。傳曰,王世子代臨處所,春塘臺爲之。
有政。吏批,兼判書鄭晩錫陳書入達,參判徐憙淳進,參議李元默牌招不進,行都承旨申緯進。啓曰,判書鄭晩錫陳書入達,參議李元默牌招不進,小臣獨政未安,何以爲之?敢稟。傳曰,仍爲之。以金正喜爲兼輔德,李奎鉉爲戶曹參判,洪奭周爲右賓客,權敦仁爲同義禁,李友秀爲同成均,趙基謙爲司僕正,開城留守單金炳朝,折衝金光晢,今加嘉善。武臣堂上試射連三次居首,依法典加資事,兵曹申目判下。右賓客單金履喬,左副賓客單趙鍾永,右副賓客單洪奭周。
兵批,判書金鏴進,參判白東薳病,參議嚴燾入直進,參知李渭達病,右副承旨洪學淵進。啓曰,京畿水使今當差出,而當品中可擬之人乏少,堂上曾經兵使及他道兵使,竝擬,何如?傳曰,允。又啓曰,慶尙左水使今當差出,而擬望之人乏少,未準朔禁軍將及他道防禦使,竝擬,何如?傳曰,允。以金逌根·金履載爲知事,魏光彦·全承祖爲同知,洪羲俊·趙恩錫爲副摠管,芮義孝爲僉知,申在儉·沈誾之·李濟道爲五衛將,蔡東奎爲宣傳官,李鍾英爲京畿水使,李存敬爲慶尙左水使,徐仁喆爲安義僉使。大護軍洪羲俊·南履翼,護軍權丕應·李友秀·李羲準·李鍾運·趙恩錫,副護軍閔致成·林翰鎭·趙存中,副司直朴升鉉·李趾秀·李鼎在,副司果趙萬協·高時臣·鄭東煥,副司正徐念淳·金鼎集,管理使單金炳朝以上竝單付。
洪學淵達曰,監試官執義尹正鎭謂有情勢,獻納趙謂有身病,自外徑歸,事甚未安。竝推考,何如?令曰,依。
又達曰,武二所監試官掌令金大坤,正言黃浩民謂有身病,自外徑歸,事甚未安。竝推考,何如?令曰,依。
又以武一所試官意達曰,臣所今日應講擧子三十七人內,入格十四人矣。各技皆已畢試,今方計劃,修正榜目之意,敢達。令曰,知道。
以吏曹參議李元默牌不進罷職令旨,令于申緯曰,只推。
醫官金珪書啓,領中樞府事韓用龜病症,今朝看診,則脈度與諸症少無加減,一向危篤,藥則七錢重人蔘粟米飮煎用,而臣則姑爲仍留之意,詮次啓達。答曰,知道。不離看病。
申緯,以吏批言達曰,閫帥臣父年七十以上人,每於歲首,抄啓加資,而新有應推恩人,雖非歲首,亦爲抄啓加資事,載在大典通編矣。閫帥臣父年七十以上人,別單書入之意,敢達。令曰,知道。
李若愚,以戶曹言達曰,時御所內各司雨漏修改吉日,令日官金宜鍾推擇,則今四月十六日卯時爲吉云,以此日時擧行之意,敢達。令曰,知道。
洪學淵,以御營廳言達曰,今此式年武科殿試時,本廳將校·軍兵直赴應試人及應頉人,別單書入之意,敢達。令曰,知道。
又以刑曹言達曰,謹依口傳下令,議政府使令權永秀,捉來査問,則班次擧行,自致喧聒云,此與無端攔入有間,自臣曹考律勘放之意,敢達。令曰,決杖一百,放送。
令全羅監司徐耕輔書。王世子若曰,屬以方面重寄,誰是翰屛之材,出自亞卿崇班,庸試盤錯之器,得於僉擧,簡在余心。眷彼湖南一區,卽我海東重鎭,一千年佳氣蔥鬱,依如周柒沮·漢沛豐。五十州物産阜殷,有若夏荆·楊·宋江·浙,路接冠蓋舟車之湊,壯哉三道要衝,地稱粟米麻絲之饒,居然一大都會。惟其甲兵之富,財賦之出,視諸路無與比焉,凡玆軍國之費,公私之需,而一邦專資於是,第凋弊莫甚於近日,而憂虞有倍於他都。峽邑多旱,海郡多風,每患民不安業,溫州之紙,蕺山之扇,奈此吏爭售奸,駔詐之俗風尙存,土民以爭訟爲事。魚鹽之末利亦失,浦戶則窮困難支,邊圉太疎,非無前人備御之策,倉廒俱罄,尤急今日蓄儲之方,苟非漢吏之惟良,難寄蜀州之重任。惟卿,簪纓華閥,圭璋令姿,苦櫱淸氷,早襲家庭靑氈之訓,肖孫瑞物,曾荷先朝華衮之褒。風範端凝,菀有賢宰相地望,志操恬謹,允爲士大夫模楷,早由蔭途,公平之譽,已稱於嶺邑畿郡,及登宰列,夷險之節,歷試於銀臺銓曹。惟前後簡拔之有來,伊內外望實之俱著,玆授卿以全羅道觀察使·兼兵馬水軍節度使·巡察使·全州府尹。卿其祇服寵命,亟殫乃心,懲貪勵廉,旣嚴守令之黜陟,薄斂蠲役,尤宜民庶之懷安。惟居家孝悌之風,用以省方設敎,秉在朝淸謹之操,何難宣化承流,伊保障繭絲之各適其宜。惟在綜理之克擧,如車輪鳥翼之不可偏廢,所貴寬猛之相須,宜體九重雨露之惠,亟軫一路福星之照,其餘裁稟,厥有憲章。於戲,宣旬之役將行,應多北宸之懸念,來暮之歡方切,佇見南民之播謠,故玆令示,想宜知悉。知製敎洪晩燮製進。
戊子四月十一日辰時,上御熙政堂。全羅監司入侍時,右副承旨洪學淵,假注書徐念淳,記注官卓瑊,記事官金輦,全羅監司徐耕輔,以次進伏訖。上曰,史官分左右,監司進前。耕輔進前,命奏職姓名,耕輔奏職姓名。上曰,下去着實爲之,可也。耕輔起伏,命就座,學淵·耕輔就座,命史官就座,命退。耕輔先退,承史以次退出。
戊子四月十一日辰時,王世子代臨春塘臺。文臣殿講,輪對官同爲入對時,行都承旨申緯,行左承旨李若愚,右承旨朴永元,左副承旨鄭知容,同副承旨徐英淳,假注書李殷相,記事官兪章煥,記注官崔致輔,原任提學朴宗薰,檢校直提學趙鐘永,原任直提學金鏴,檢校待敎徐憙淳,以次陪時立。時至,王世子具翼善冠·衮龍袍,乘輿出重華門。藥房提調金敎根奏曰,勞動餘睿體,何如?令曰,一樣矣。又奏曰,藥院所在白淸不足,則曾有別卜定取用之例矣。見今庫儲垂乏,所産平安·慶尙·全羅,公忠·江原等五道監營及平安兵營,各五斗式取用,何如?令曰,唯。緯曰,輪對官來待矣。令曰,入對。輪對官司僕僉正李羲斗,主簿丁學冕,軍器正金明根,禁府都事兪春柱·尹學善·鮮于瓅以次進輿前奏職姓名。令曰,職掌奏之。羲斗等以次奏職掌。令曰,遺在奏之。羲斗等仰對。令曰,所懷奏之。羲斗等皆以無所懷仰對。奏訖,羲斗等先退,仍由貳極門至靑陽門,詣春塘臺。相禮贊請降輿,王世子降輿陞座,贊儀唱試官以下再拜,試官及應講諸臣如儀行禮訖。考官戶曹判書朴宗薰,兵曹判書金鏴,行護軍權敦仁,參考官行副護軍李嘉愚·趙秉鉉·趙容和·張敎根以次陞階就座。永元曰,副司果林永洙以試官應頉,未入於書達中矣,今旣畢試,依例應講,付之末端,恐好矣。令曰,追書達捧入,可也。永元讀奏追書達,令開講,諸臣以次應講。令曰,行步遲緩承宣,無請罪之擧,豈可成說乎?令書令旨曰,副正字李寅皐拿處。緯曰,全羅監司留待有令,隨輿來待矣,伏聞入侍有命,旋卽進去,故敢此仰達矣。令曰,入侍後來待,可也。王世子入便次。令曰,試官以下食代權退。令曰,全羅監司入對。出令旨王世子座幕次,全羅監司入對時,右承旨朴永元,假注書李殷相,記事官兪章煥,記注官崔致輔,全羅監司徐耕輔,以次進伏。令曰,史官分左右,全羅監司進前奏職姓名。耕輔進前奏職姓名。令曰,下去着實爲之,仍令先退。耕輔先退,令曰,兼輔德,誰也?永元曰,李寅溥矣。令曰,兼輔德許遞,旣承下敎,政官牌招開政。出令旨令退,承史以次退出。試官等仍還入,諸臣以次應講訖,王世子出次,相禮跪白禮畢,王世子由靑陽門·貳極門還內。諸臣以次退出
上在昌德宮。常參·經筵,以代理停。
鄭知容達曰,合辭許久闕達,事甚未安。試所進去外,呈告人員,竝卽牌招,何如?令曰,依。
朴永元達曰,明日拜表,再明日三明日順陵忌辰祭齋戒正日相値,常參頉稟之意,敢達。令曰,知道。
鄭知容啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳日次私習云矣,敢啓。傳曰,知道。
李若愚達曰,右副承旨洪學淵,同副承旨徐英淳今日不爲仕進竝卽牌招,何如?令曰,依。
又達曰,假注書徐念淳身病猝重,勢難察任,今姑改差,何如?令曰,依。
徐念淳改差,代以金錫淳爲假注書。
鄭知容啓曰,臣知容以入直禁軍戎器點考進去,下直之意,敢啓。傳曰,知道。
又啓曰,臣依定式,進詣仁政殿月臺,入直禁軍戎器點考則皆無頉,仍以傳敎內辭意勞問,則亦皆好在云矣,敢啓。傳曰,知道。
金錫淳在外,代以徐戴淳爲假注書。
正言黃浩民達曰,臣言議風采,本不合於淸朝耳目之任,而薇垣特除,忽下於千萬夢想之外,庚牌繼臨,試事在卽,怵畏義分,張皇出肅,而第臣於本院,曾經納言,揆以格例,在所當遞。竣事之前,不敢瀆撓,今始來避,請令遞斥臣職。答曰,依達。
令于朴永元曰,臺諫有闕之代,旣承下敎,前望單子入之。
朴永元達曰,行大司憲洪起燮,掌令權徽試所進去,執義尹正鎭,掌令金大坤牌不進,持平二員未差,監察茶時之意,敢達。令曰,知道。
以右副承旨洪學淵,同副承旨徐英淳牌不進罷職令旨,令于李若愚曰,只推。
以執義尹正鎭,掌令金大坤,獻納趙牌不進罷職令旨,令于朴永元曰,只推。
朴永元達曰,明日拜表,兩司當爲進參,試所進去外未肅拜·呈告人員,竝待開門牌招,何如?令曰,依。
令于朴永元曰,專經文臣殿講居首人,依例捧令旨。
醫官金珪書啓,領中樞府事韓用龜病症大槪,脈度與諸症,比昨別無顯勝,而夜則間間交睫,神氣之昏涔,似有減意,藥則連用粟米飮,而病中以爲,御醫之相守,已至旬日,尙未蒙召還之命,私心惶蹙,如添一症之意,縷縷懇乞而臣不敢擅便,姑爲仍留之意,詮次啓達。傳曰,知道。爾則還來。
又書啓,臣旣伏承還來之命矣,依下敎自今日還來之意,詮次啓達,傳曰,知道。
朴永元,以備邊司言達曰,卽見開城前留守李鍾運狀達,則以爲,例分旣畢,麥事尙遠,農民種糧,在在艱乏,本府所管各邑鎭留庫各穀限一千一百石特許加分事,請令廟堂稟處矣。加分本非經法,餉還尤難輒許,而守臣所達,旣據民情,麥嶺艱食,在所當念,依狀請數爻,許令加分,何如?令曰,依。
兵曹,今四月二十二日戊子式年武科王世子代臨春塘臺殿試敎是時,直赴殿試人規矩,片箭三矢一百三十步一巡一中,柳葉箭五矢一百二十步一巡二中,講書粗已上以上,取一技代點。
兵曹,今四月二十二日戊子式年武科王世子代臨春塘臺殿試敎是時,元榜人規矩,鐵箭三矢一百五十步,片箭三矢一百三十步一巡一中,柳葉箭五矢一百二十步一巡二中,講書粗已上以上,取二技代點。
義禁府申目,魚川前察訪安仁,博川郡守李行淳等原情云云。問目內辭緣,泛稱遲晩,所當請刑是白乎矣,李行淳段,曾經宣傳官,勿爲請刑,載在大典通編,議處,安仁段,刑推得情,何如?判付達,依準爲旀,除刑推議處爲良如敎。又申目,咸鏡前都事白東奎原情云云。問目內辭緣,泛稱遲晩,所當請刑是白乎矣,曾經侍從勿爲請刑,載在大典通編,議處,何如?判付達,依準。又申目,大祝朴宗璜·李根友·權大肯·李景在等原情云云。徽旨內辭緣,泛稱遲晩,所當請刑是白乎矣,曾經侍從勿爲請刑,載在大典通編,竝只議處,何如?判付達,依準。又申目,執尊魚在濂·洪遠謨等原情云云。徽旨內辭緣,泛稱遲晩,所當請刑是白乎矣,曾經侍從勿爲請刑,載在大典通編,竝只議處,何如?判付達,依準。又申目,權知承文院副正字李寅皐原情云云。徽旨內辭緣,泛稱遲晩,所當請刑是白乎矣,曾經侍從勿爲請刑,載在大典通編,議處,何如?判付達,依準。又申目,中官李祉亨原情云云。徽旨內辭緣,泛稱遲晩,所當請刑是白乎矣,長番內官勿爲請刑,載在大典通編,議處,何如?判付達,依準。又照目,副司果韓鎭㦿·李冕植,禮曹佐郞林原培,權知承文院副正字洪大稱·尹致秀,成均館博士金奎燮等原情云云。徽旨內,今四月十一日專經文臣殿講時居不,竝只依定式推考,罪各笞四十收贖,附過還職,私罪,奉令依準爲旀,韓鎭㦿段,功議各減一等。李冕植·洪大稱·尹致秀·金奎燮等段,竝只功減一等爲良如敎。
開城留守金炳朝書曰,伏以,臣以年則强仕尙遠,以人則闒茸無比,釋褐未滿十載,寵秩遽至二品,冥升之戒,盈履之懼,淵谷在前,氷炭交中。今於千萬不自意,又伏承開城留守新除之旨,臣誠惝怳驚隕,益不知措躬之所也。噫,居留之職,責任甚大,而四都之中,松京爲最,子女玉帛,素稱殷富,土馬儲胥,自來壯實,近畿保障之重,殆甚於邊藩固圉之地。苟非老成足以彈壓,才諝足以剸理,則尠有不僨事者,而今乃以如臣年淺望輕者,擧以授之,不少難愼。其在淸朝綜核之政,果未知爲十分稱停而若臣所處,則實無異僬僥之千匀,蚊蝱之太山,反覆思惟,承膺無路,玆敢披瀝衷懇,冒昧塵瀆。伏乞睿慈,特賜鑑諒,亟許遞改,俾重任無濫,賤分獲安焉,臣無任云云。答曰,覽書具悉。卿其勿辭行公。
上在昌德宮。常參·經筵,以代理停。
午時至申時,日暈。
李若愚達曰,來十八日專經武臣殿講日次矣,敢稟。令曰,待下令爲之。
洪學淵達曰,行大司憲洪起燮,掌令權徽試所進,執義尹正鎭,掌令金大坤牌不進,持平二員未差,監察茶時之意,敢達。令曰,知道。
洪學淵啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
申緯達曰,同副承旨徐英淳今日不爲仕進,卽爲牌招,何如?令曰,依。
傳于洪學淵曰,三使臣入侍。
令于申緯曰,三使臣留待。
令于申緯曰,三使臣入對。
朴永元達曰,臣永元依定式進詣香室,奉審香祝櫃·祝版袱子,則精潔之意,敢達。令曰,知道。
洪學淵達曰,今日拜表時,憲府則監察代行矣,雖無諫院,依例行禮之意,敢達。令曰,知道。
洪學淵啓曰,左邊捕盜大將徐鳳淳,今日拜表,慕華館出去矣。所佩命召及大將牌·傳令牌,何以爲之?敢稟。傳曰,仍佩往來。
以全羅監司李光文狀達綾州牧民家失火事,令于李若愚曰,聞甚矜惻,元恤典外,別加顧助,如有生前身還布,竝蠲蕩事,令廟堂措辭分付,可也。
申緯以承文院議政府左參贊意達曰,今日慕華館査對時,六曹堂上當爲進參,而吏曹判書鄭晩錫,參議李元默病不來,參判徐憙淳內閣進,判書,參議,令政院卽爲牌招,以爲備員擧行之地,何如?令曰,依。
以同副承旨徐英淳牌不進罷職令旨,令于申緯曰,只推。
以吏曹參議李元默牌不進罷職令旨,令于申緯曰,只推。
以執義尹正鎭,掌令金大坤,獻納趙牌不進罷職令旨,令于洪學淵曰,只推。
洪學淵,以都摠府言達曰,今日入直內三廳武兼禁軍及軍兵等當爲中日習射技,而拜表相値,不得設行之意,敢達。令曰,知道。
又以摠戎廳言達曰,本廳中軍許溟身病猝重,勢難察任,改差,何如?令曰,依。
又以訓鍊都監言達曰,本局哨官徐麟爀身病甚重,勢難察任,改差,何如?令曰,依。
又以訓鍊都監言達曰,今此式年武科殿試時,本局軍兵漢旅及武藝廳中,直赴殿試應試應頉之類,竝別單書入之意,敢達。令曰,知道。
又以禁衛營言達曰,今此戊子式年武科殿試時,本營將校軍兵中直赴應試人,別單書入之意,敢達。令曰,知道。
又以濬川司言達曰,濬川今月十六日,自松杞橋始役之意,敢達。令曰,知道。
戊子四月十三日辰時,上御熙政堂。三使臣入侍時,右副承旨洪學淵,假注書李殷相,記注官卓瑊·李湜,上使南延君球,副使李奎鉉,書狀官趙基謙以次進伏訖。命使臣進前,球等進前。上曰,無事往還,可也。命賜球臘藥別封七種,扇子七把,賜奎鉉臘藥大封六種,扇子四把,賜基謙臘藥中封五種,扇子三把,賞賜訖。仍命以次先退,球等先退,命史官就座,又命退,承史以次退出。
戊子四月十三日辰時,王世子座重熙堂。三使臣入對時,行都承旨申緯,假注書徐戴淳,記事官金大根,記注官李湜,上使南延君球,副使李奎鉉,書狀官趙基謙以次進伏訖。令曰,史官分左右,三使臣進前。令曰,日候漸熱,無事往還,可也。令曰,今日當宿高陽乎?球等曰,然矣。令三使臣先退,球等先退,令史官就座,仍令退,承史以次退出。
上在昌德宮。常參·經筵,以代理停。
自辰時至酉時,灑雨下雨,測雨器水深一分。
洪學淵達曰,行大司憲洪起燮,掌令權徽試所進,執義尹正鎭,掌令金大坤呈辭,持平二員未差,監察茶時之意,敢達。令曰,知道。
申緯達曰,右承旨朴永元今日不爲仕進,卽爲牌招,何如?令曰,依。
令于李若愚曰,傳香承旨,馳詣宗廟·景慕宮,奉審摘奸以來。
傳于洪學淵曰,章陵修改大臣以下入侍。
令于徐英淳曰,章陵修改大臣以下留待。
令于徐英淳曰,大臣以下入對。
令于徐英淳曰,留院公事入之。
行大司憲洪起燮達曰,臣於見職,本係非分,區區私義,又難冒膺,而引避依達,許其自伸,特點更授,俾監試事,感惶交極,逃遁無所。遂敢往役,今纔復令,而合辭旣不可聯參,則其無以片刻蹲仍於臺次,卽睿鑑之所已燭也,請令遞斥臣職。答曰,依達。
令于洪學淵曰,大司憲有闕之代,旣承下敎,前望單子入之。
洪學淵達曰,文一所監試官司諫李游夏,謂有身病,自外徑歸,事甚未安。推考,何如?令曰,依。
以公淸水使朴潤榮申本,靈巖郡人物渰死事,令于徐英淳曰,聞甚矜惻,原恤典外,別加顧助,如有生前身還布,竝蠲蕩事,分付。
以金守基爲摠戎中軍。
申緯,以奎章閣言達曰,明日卽書香閣夏孟朔大奉審日次,時原任閣臣,依節目進詣擧行之意,敢達。令曰,知道。
以右承旨朴永元牌不進罷職令旨,令于申緯曰,只推。
洪學淵,以刑曹言達曰,今番式年監試初試時,場內場外襍亂之類,自一所捉送爲十五人,自二所捉送爲二十一人,而其中安鎔,初場則呈券一所,終場則冒入二所,依律文降定水軍,令兵曹擧行。金元昌,變着服色,越入場內,酗酒作挐,無所顧忌,言念紀綱,萬萬駭惡,自臣曹考律嚴勘。其餘沈樂仁·張賢甲·金必信·金道元·李東秀等五人,俱以照訖帖有頉,至於現捉,律文中應試人無照訖者,停擧,竝令成均館擧行。李周榮·崔時賢·鄭夏鍾·鄭興信·呂在寬·李羲周·李寬鉉·尹明采·李埻·崔載崙·趙容吉·鄭昌信·墨壽榮等十三人,或逗遛場內,不卽出去,或書題書頭,不能辨解,不可無警,竝自臣曹分輕重照勘。韓龍三·張完成·尹尙一等三名持人科具,偕往試所,開門之際,爲人推擠,混入於棘圍內,竝爲現捉。外此移送之衛軍及陪隷等十三名,俱是不勤於使役,旣無作奸於科場,則不必深罪,亦自臣曹懲勵放送,何如?令曰,依。
義禁府申目粘連,向前朴宗璜·李根友·權大肯·李景在等亦,牽牲之際,不能審愼,雖曰未諳規例,難免錯誤之科,竝只以此照律,何如?判付達依準。又申目粘連,向前魚在濂·洪遠謨等亦,享所周旋,何等謹愼,而有所不審,自歸怠忽,竝只以此照律,何如?判付達,依準。又申目粘連,向前白東奎亦,身爲主試,設場不嚴,儒生起閙,則其所壞損試體,不言可想,晩後懸題,雖與罷場,差有間焉,受侮駭聽,不可參恕,以此照律,何如?判付達,依準。又申目粘連,向前安仁段,初不直說於試座酬酢,又不首實於本府納供,科試法意,相避截嚴,親弟赴試,寧或不知,囚供所稱坐遠聽瑩,事勢無怪,臨場換紙,終歸窘遁,以此照律爲白乎旀。李行淳段,身爲邑倅,旣不能先事檢飭,又不能嚴束籍吏,吳珍諄之兩所竝試,雖非所知,其爲不察等,竝只以此照律,何如?判付達,依準。又申目粘連,向前李寅皐亦,出入之際,擧止生疎,雖曰新進所致,難免失措之歸,以此照律,何如?判付達,依準。又申目粘連,向前李祉亨亦,身爲中官,莫重公事,致有此遲滯之擧,疎忽莫甚,以此照律,何如?判付達,依準。
戶曹參判李奎鉉書曰,伏以,臣以無似,猥叨專對之任,纔已辭陛,行將出疆,瞻望觚稜,不勝戀結,臣之本兼職名,不宜仍帶往還,玆從縣道,敢陳短章。伏乞离明,特賜鐫遞,無曠職事,以安微分焉,臣無任云云。答曰,覽書具悉。所請依施。
戊子四月十四日申時,上御熙政堂。章陵修改大臣以下入侍時,右副承旨洪學淵,假注書徐戴淳,記注官李湜,記事官金輦,判府事李存秀,繕工監提調金履喬,禮曹判書趙鐘永,觀象監提調朴宗薰以次進伏訖。上曰,大臣以下進前。存秀奏曰,日間聖體,若何?上曰,一樣,各殿宮氣候亦一樣矣。存秀曰,陵上莎草,雖不全然蹲縮,隨處修補則洽過太半,恐有新舊不均之慮,故一新改封。屛風石年久動退,間有罅隙,補以新石,事涉未安,以油灰從便塡補矣。存秀曰,臣等蕫役之餘,周審局內中最近諸處,則內靑龍肩胛有路,而其闊無異大路,故詳問委折,則陵軍輩往來邑底時,由此自前有微路,而其亦禁斷,崗脊以內,陵官禁之,以外,本邑禁之矣。年久之後,日漸蕩然,至有持牛馬者無難踰越之弊,漸成大路,所見極爲悚悶,分付畿營,嚴飭本邑與陵官,使之依前分崗脊禁斷,仍令種樹塞路,而一番申飭而止,則稍久之後,必將如前蕩然矣。此後道臣春秋奉審狀聞中,塞路形止,別爲措辭,如東陵洞口疏池形止措語之例爲之事,竝爲分付,何如?上曰,依爲之。出擧條命大臣以下先退,存秀等先退。仍命退,承史以次退出。
戊子四月十四日申時,王世子座攸好軒。章陵修改大臣以下入對時,同副承旨徐英淳,假注書徐戴淳,記事官金大根·金輦,判府事李存秀,繕工監提調金履喬,禮曹判書趙鐘永,觀象監提調朴宗薰,以次進伏訖。令曰,史官分左右,大臣以下進前。存秀奏曰,俄者入侍,大殿聖體萬安,中宮殿玉度安寧,臣等不勝欣忭,日間睿體,若何?令曰,一樣矣。存秀曰,今番修改時,陵上莎草,太半蹲縮,所當隨處修補,而恐有新舊不均之慮,一新改封。屛風石以年久之致,間有罅隙處,若補以新石,則事涉未安,故以油灰從便塡補矣。令曰,罅隙處爲幾許?存秀曰,不過三四指許矣。莎草着根前,雨暘不適,則慮有枯損,使陵官晝則或覆以樹枝油芚,夜則撤去,以爲霑潤浥露之道矣,今者之雨,實爲可幸矣。蕫役之餘,周審局內,則靑龍肩胛有路,而其闊無異大路,故令種樹塞路,使道臣春秋奉審後狀聞事,俄已入侍時出擧條矣。令曰,何時畢役乎?存秀曰,昨日申時量訖役矣。令曰,本陵幸行,在於何時乎?存秀曰,先朝丁巳八月華城幸行時展謁矣。令曰,卿於其時隨駕乎?存秀曰,其時臣以顯隆園典祀官先詣,回鑾時自安山行宮,陪往本陵矣。令大臣以下先退,存秀等先退。令曰,坐直承旨,誰也?英淳曰,右副承旨洪學淵與小臣矣。令史官就座,仍令退,承史以次退出。
上在昌德宮。常參·經筵,以代理停。
藥房提調金敎根,副提調申緯啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
徐英淳達曰,明日常參,取稟。令曰,停。
洪學淵達曰,大司憲·持平二員未差,執義尹正鎭,掌令金大坤呈辭,掌令權徽試所進,監察茶時之意,敢達。令曰,知道。
洪學淵啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
洪學淵達曰,備邊司郞廳來言,今日賓廳日次,而國忌正日相値,不得來會云矣,敢達。令曰,知道。
洪學淵達曰,文二所監試官,掌令權徽,正言李憲兢,謂有身病,自外徑歸,事甚未安。竝推考,何如?令曰,依。
徐英淳,以奎章閣言達曰,今日書香閣大奉審,時原任閣臣當爲進參,而原任直閣徐萬淳時無職名,令該曹口傳付軍職,何如?令曰,依。
兵曹口傳政事,副司果單徐萬淳。
兵曹口傳政事,大護軍單洪起燮。
徐英淳,以奎章閣言達曰,景慕宮望廟樓今望奉審,無頉之意,敢達。令曰,知道。
洪學淵,以禁衛營言達曰,本營中軍趙恩錫,以前任喬桐水使,未及上來,久曠可悶,今姑改差,何如?令曰,依。
上在昌德宮。常參·經筵,以代理停。
申緯達曰,明日常參,取稟。令曰,停。
徐英淳,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
徐英淳達曰,合辭許久闕達,事甚未安。呈告人員,竝卽牌招,何如?令曰,依。
徐英淳啓曰,禁衛營將官來言,今日本營軍兵,日次私習云矣,敢啓。傳曰,知道。又啓曰,御營廳將官來言,今日本廳軍兵,日次私習云矣,敢啓。傳曰,知道。
申緯達曰,右承旨朴永元今日不爲仕進,卽爲牌招,何如?令曰,依。
以判府事李存秀焚黃呈辭,令于李若愚曰,給由馬澆奠床備給。
令于徐英淳曰,正言有闕之代,旣承下敎,前望單子入之。
傳于申緯曰,今見逝單,老成之相繼零落,不勝愴歎,況其祥和慈諒之姿,不易得於今日乎?卒領府事韓用龜成服日,遣承旨致弔,祿俸限三年仍給,其餘令該曹依例擧行。
申緯,以禮曹言啓曰,五禮儀大臣之喪,自上有擧哀之節,而取考謄錄,則或因特敎擧行矣。自下有不敢循例取稟之意,敢啓。傳曰,擧哀,置之。
又以禮曹言達曰,卒領中樞府事韓用龜,曾經師矣,師之喪,自有擧哀臨弔之節,而或因特令擧行,自下不敢循例取稟之意,敢達。令曰,入稟大朝後,下令矣。
令于申緯曰,旣承下敎,今番擧哀臨弔之節,置之。
以右承旨朴永元牌不進罷職令旨,令于申緯曰,只推。
徐英淳達曰,臣與行左承旨李若愚伴直矣。纔因臺書,同爲徑出,坐直無人,行都承旨申緯,右承旨朴永元,卽爲牌招,何如?令曰,書答已下,徑出承旨,竝牌招入直。
兵曹,以許溟爲禁衛中軍。
申緯,以禮曹言達曰,今此戊子式年文科會試,試官當爲磨鍊,而擬望之人乏少,承旨竝擬,何如?令曰,依。
又以禮曹言達曰,今此戊子式年文科會試,試官當爲磨鍊,而堂下無故可擬之人乏少,依近例以堂上官通瀜擬入之意,敢達。令曰,知道。
徐英淳,以備邊司言達曰,卽見黃海監司沈能岳狀達,則以爲,本營支放穀停退蕩減條給代,每以加分耗請得取用,便成年例,道內會付穀應留條中各穀限一萬四千石特許加分事,請令廟堂,稟令分付矣。本道支放,自來不足,加分給代,已成近例,依狀請數爻,許施,何如?令曰,依。
又以禁衛營言達曰,本營騎士別將金相順,身病猝重,勢難察任,改差,何如?令曰,依。
又以兵曹言達曰,因刑曹草記,今番監試初試時,安鎔,初場則呈券一所,終場則冒入二所,依律文降定水軍,令兵曹擧行事依下矣。冒入罪人安鎔,全羅道興德縣,水軍充定,定驛子押送之意,敢達。令曰,知道。
義禁府照目粘連,魚川前察訪安仁,博川郡守李行淳等矣本府議達內,安仁段,初不直說於試座酬酢,又不首實於本府納供,科試法意,相避截嚴,親弟赴試,寧或不知?囚供所稱坐遠聽瑩,事勢無怪,臨場換紙,終歸窘遁,以此照律爲白乎旀。李行淳段,身爲邑倅,不能先事檢飭,又不能嚴束籍吏,吳珍諄之兩所竝試,雖非所知,其爲不察,竝只以此照律罪,安仁段,杖一百收贖,告身盡行追奪,徒三年定配,李行淳段,笞五十收贖,解見任別敍,竝只私罪,奉令依準爲旀,竝只功減一等爲良如敎。又照目粘連,咸鏡都事白東奎矣本府議達內,身爲主試,設場不嚴,儒生起閙,則其所壞損試體,不言可想,晩後懸題,雖與罷場,差有間焉,受侮駭聽,不可參恕,以此照律,罪杖八十收贖,奪告身三等,私罪,奉令依準爲旀,功減一等爲良如敎。又照目粘連,大祝朴宗璜·李根友·權大肯·李景在等矣本府議達內,牽牲之際,不能審愼,雖曰未諳規例,難免錯誤之科,竝只以此照律,罪各笞四十收贖,附過還職,竝只私罪,奉令依準爲旀,朴宗璜·李根友·權大肯段,竝只功減一等,李景在段,功議各減一等爲良如敎。又照目粘連,執尊魚在濂·洪遠謨等矣本府議達內,享所周旋,何等謹愼,而有所不審,自歸怠忽,竝只以此照律,罪各杖八十收贖,奪告身三等竝只私罪,奉令依準爲旀,竝只功減一等爲良如敎。又照目粘連,權知承文院副正字李寅臯矣本府議達內,出入之際,擧止生疎,雖曰新進所致,難免失措之歸,以此照律,罪笞四十收贖,附過還職,私罪,奉令依準爲旀,功減一等爲良如敎。又照目粘連,中官李祉亨矣本府議達內,身爲中官,莫重公事,致有此遲滯之擧,疎忽莫甚,以此照律,罪笞五十收贖,解見任別敍,私罪,奉令依準爲旀,功減一等爲良如敎。
徐英淳以義禁〈府〉言達曰,時囚罪人安仁,杖一百收贖,告身盡行追奪,徒三年定配照律判付內,依準,功減一等事令下矣。安仁功減一等,杖九十收贖,告身盡行追奪,黃海道遂安郡位羅驛,徒二年半定配,而以議達內辭意,具罪目依例發遣府羅將,押送配所,何如?令曰,依。
左議政李相璜書曰,伏以宿齋詣廟,享事順成,侵曉回輿,睿度冞康,區區下情,實爲抃幸。仍伏念,臣之瀆冒,良亦支離,以臣視臣,自嫌其如此,固宜睿聽之見厭,而淺誠之未孚也。然猶如癡如慢,苦不知止者,夫豈臣得已而然哉?臣有難貰之罪,而何問不加,慰勉愈勤,有必死之疾,而職名虛縻,窮蹙轉深,此臣所以瀆冒之不已,而不得請則竟不可已耳。眩瞀之妨於酬接,自親眷而已然,麻痺之礙於步履,自庭戶而已然,積聚之隳突胸肚,難於忍耐,自安居而已然,必須偃臥按摩而始定。臣雖欲拚死自力,擔舁惟令,公朝之會,自不能無酬接,禁闥之趨,自不能無步履,若又奔豚氣肆,驀然衝上,將至於忍耐不住,而偃臥按摩,又非其所。臣之見狀,委實如此,勉强抖擻,勢有不行,日前答諭,憐臣癃衰,睿念至及於攝養,惟憂之慈,何以加此?然而臣之情實,則猶不免有容光之遺照耳。假使臣之所苦,止於例証,旣愆之力,自異於少壯之時,漸不能爲昨年之所能爲,況貞痼者自在,而客邪又相乘,種種敗兆,重以前日之所未嘗有,形神日離,竟惟無幸。陳力就列,不能者止,此固人臣進退之公義,而抑又臣有私懇,少嬰奇疾,羸鑠日甚,偶因宦遊,飮半年峽水,肌潤胃開,覺有效益。歸後耿耿,此事在心,就淸凉近郊,始或僑僦,仍爲誅卜,時疾劇歇,爲官去就,具由丐恩,往來棲息,今且二十年所。世少良醫,藥餌多誤,盥濯潄嚥,此最無害,臣之恒疾不死,或由於此,而亦我朝家始終恩念之攸曁也。臣今病苦如此,而闤市之間,臣居甚湫,醎鹵之泉,下咽成痰,嘔噎泥隔,無方可治,如得及此解綬,藉甘冽之性,而責疏導之功,遲以歲月,幾殊而甦,亦或有萬一之理。如其不然,得以安意就盡,不至貽累官次,亦臣之幸也,申控苦衷,其聲愈疾。伏乞睿慈,曲加愍念,將臣前請,亟賜兪可,俾延將死之微喘,以昭日生之大化,不勝血祝,臣無任云云。答曰,覽書具悉卿懇。愼節非不奉慮,而此時求退,是豈元老所忍爲之擧乎?棲屑荒野,尤爲可悶,卿其勿復固辭,卽爲上來視事,如或一向無肯意,則余當爲迎來之道,豈可食言於卿乎?多日深量,今始下答,有違故禮,不勝愧歎。仍令于徐英淳曰,此下答遣史官往諭于左議政所住處。
兼吏曹判書鄭晩錫書曰,伏以,臣之叨冒見任,未踰三朔,而若由其必辭之私義言,則其久也不啻抵幾箇年矣。蓋其才具之全不近似,年齒之恰當引退,疾病之末由陳就,何莫非必辭之端,而就其中尤有所必辭乃已,決不可晷刻暫緩者,自去年春初迄于今,冒陳衷懇,已至八九道矣。伏惟离明普照,想必俯燭無遺,而尙未蒙曲遂之澤,臣誠抑塞悶隘,靡所容措,秪恨菲薄之不能孚格也。然而於敵以下,旣與之成言,猶不敢不踐,況質言於君上,如彼其重複丁寧,而乃反變其初心,改其微諒,甘自歸於食言之科,則抑將爲何如人哉?是其倚托欺謾,反復趨避,患得患失,無禮無義,而君子之所棄,鄙夫之與歸也。此非徒王法之所不容貰,天下後世之持淸議者,亦且唾罵而嗤鄙之也,臣雖不肖無狀,豈敢爲此,亦豈忍爲此哉?且夫居是任者,必激濁而揚淸,抑奔競而崇廉讓,乃其職耳。臣之所處者,苟或如上所云,則其濁也莫甚,其競也無比,夫無諸己而後,始可以非諸人,其將何以激他濁而抑他奔競乎?是猶同浴而譏其祼,共醉而詈其酗,其所以瘝重務而玷名器,亦可謂未占有孚矣。然則雖使臣淟涊冒據,邸下亦將何所用之哉?此不待臣言之畢,而必有所處之之道也。又況臣癃廢之症,愈往愈劇,官以冢宰爲名,而非徒政牌之十常八違,積犯逋慢之誅而已。雖例式恒禮,亦多有曠闕,陵園幸行,而不能陪扈,賓筵引對,而不能趨參,至於起居班聯,而亦不能隨衆盡分,莫重天官,便作養痾之坊。臣之悚蹙,已不暇言,而國體虧損,尤當如何哉?前月陳章,伏承終當遞解之下答,臣當莊誦靜默,恭竢終朝之三遞,而但一日未解,添損一日之國體,二日仍冒,添損二日之國體,而臣之罪亦逐日增加,雖被萬殞,將無所贖,臣情到此,寧不窮且悲哉?此臣所以不避嚴畏,不憚瀆撓,冒萬死唐突哀籲者也。伏乞离明,府垂鑑諒,曲加哀憐,亟遞臣銓任,仍許臣休退,一以毋曠重務,一以俾全微諒,則不但爲微臣之至榮大幸,亦必有光於體群臣之睿德矣。臣無任云云。答曰,覽書具悉。已許一解,何至屢章?所帶銓任,今姑許遞。
戶曹判書朴宗薰書曰,伏以,臣孤露餘生,老益畸窮,相依爲命,惟有一兄耳。之任丹陽,已再閱歲,雖在不病平穩之時,懷戀係慮,未始不食息以之,近嬰毒痁,胃阻氣脫,見狀危篤,專伻狎至,旬日三四,臣身縻職次,不能奮飛,情私誠切迫矣。且臣兄年過六旬之外,病非一日之祟,而僻鄕醫治,難得其宜,客館孤寄,又無傍史,凡診視扶將,惟臣是俟,臣膠守常例,不思趨護,則實非天理人情之所可訓也。弟省兄病,縱無典式攸著,事兄如父,寔係倫常所許,其不當以冒越而自阻也審矣,玆將短章,猥暴和懇。伏乞睿慈,曲垂恕察,特許由暇,以伸切至之情,不勝顒祝。仍伏念,臣之見叨地部,職重務殷,不宜一日而曠厥次,亟令遞解,俾公私無牽掣之患,情法有互濟之美云云。答曰,覽書具悉。所請依施,而度支之任,豈可輕許?勿辭往還。
掌令權徽書曰,伏以臣於月前,伏奉嶺右掌試之令,繼又有掌憲特點,遽下於千萬夢想之外,旬日之囚,除旨聯翩,臣於是,且惶且感,靡所措躬。第伏念,臣姿性蒙愚,自分最居於人下,言議巽軟,初不近似於臺端,而間値幸行隔宵,違傲是懼,粗伸叨謝之忱,獲參迎候之班,陪扈鑾蹕,榮耀極矣。然而虛縻三朔之久,未效一日之責,以若湔劣,因仍蹲冒,固非微分之所敢出,況臣之宿祟眼眚,忽添於鎻院之餘,闔眼剌痛,不省四到。試役纔畢,未免私次之徑歸,至伏承問備之令,罪犯逋慢,已極悚蹙,際又試期在明,召牌遽降,揆分揣義,固當駕屨之不俟,而病情如右,蠢動無路,玆敢短章呼籲。伏乞离明,俯垂鑑諒,亟遞臣所帶之職,仍治臣瀆擾之罪,以昭法紀,以安私分,不勝幸甚。臣於丐免之章,不宜贅及他說,而事係朝體,敢此尾陳焉。巡將監軍之奉御牌而巡綽,係是奉命也,爲任不輕,事體至重也,故自古在昔,許乘驛騎,亶出於重事面尊朝體之美規,而挽近以來此法之不行久矣。臣於年前待罪騎郞時,屢伏承監軍之命,每見閑散巡將之勢貧騎乏者,受牌納牌之際,率多徒步而赴闕,以至巡夜之時,若値潦水泥濘,則未免沾足而行,人雖卑微,顧其任則奉命也。堂堂千乘之國,若因驛騎之不贍,而不得許乘,則此不但可駭於瞻聆,亦可謂有辱於朝廷,臣謂自今以往,巡將·監軍,皆令乘以驛騎,一以復舊規,一以尊朝體,斷不可已也。臣於月初,陳章到院,而在院承宣,以試牌呼望之時急,不爲捧納,屢度往復,一味阻搪,如是之際,日勢已晩,牌望之遲滯,誠不勝萬萬悚惶。故雖不得不自力賤疾,趨入脩門,而無論所言之輕重緊漫,係是言事之章,則循例捧入,固也。緣臣人微,不免有懷而未陳,反躬自省,固所慙恧,而承宣之乖例牢執,竊爲之慨然也。臣無任云云。覽書具悉。承宣之事,因日勢之晩,却書也,非阻搪也,誠未知爾如是慨咄也,所辭令該曹申明嚴飭,可也。勿辭察職。
行左承旨李若愚,同副承旨徐英淳書曰,伏以,臣等卽伏見掌令權徽書到院者,則以向日陳書時往復不捧者侵斥喉院,旣曰阻搪,又曰乖例。蓋臣等伊日之事,豈或謂臺章之不可捧,而試事時急,日勢已晩,以此往復,竟至還寢,則彼此皆出於爲試體而已,豈意歷日之後,有此嘖言之來耶?卽此而臣等不合於惟允之職審矣,玆不得不忙陳短章,徑出禁扄。伏乞离明,俯賜諒察,亟遞臣等之職,以安微分焉。臣無任云云。答曰,覽書具悉。卿等別無所誤,勿辭行公。
正言李憲兢書,伏以,臣受質虛脆,素多疾病,當此半歲患痢之餘,營衛消鑠,眞元凘脫,向者湖南試役,雖免顚仆,瘴土風霾,觸冒驅頓。歸伏床笫,添越委淹,而月初臺銜,前望特蒙,收簪之恩,適値試期,牌召踵臨,臣感恩怵義,力疾趨膺,浹望試圍,諸症倍極。最是宿苦痢祟,挾滯闖發,登溷無度,神識昏瞀,而鎖院之中,醫治無路,多般症形,疊生層加,轉益危惡,不省四到,昨者擔舁徑還,實非獲已,罰止問備,悚蹙冞切。且伏念,會試隔日,監臺試牌,又當在卽,而目下症樣,雖房闥之內,亦必須人轉側,時日間彈束蠢動,萬萬非可論,思之迫阨,如添一病,玆敢冒死呼籲。伏乞睿慈,俯賜鑑諒,特許鐫遞,俾得安意調治,仍降威罰,以昭法紀焉。臣於丐免之章,不宜贅他,而區區愚忱,有不能自已者。臣竊瞷我邸下,以周寢三朝之暇,分虞廷萬機之勞,蚤夜憂勤,不遑逸豫,發爲政令,動合典則。凡在瞻聆,莫不莊誦忭祝,而第嘗聞爲治之本,在於自修,自修之要,在於學問,必也讀書窮理而後,乃可以貫穿古今,監戒理亂。故說命曰,學于古訓,乃有獲務時敏,厥修乃來,周頌曰,日就月將,學有緝熙于光明。夫高宗·成王,殷周賢聖之君也。然猶勉之以時敏,美之以日就,則從古聖帝明王大有爲之治,豈不自學問中出來者耶?邸下雖在機務殷浩之中,宜懋典學終始之念,而近伏聞書筵講對,作撤無常,雖當無故之日,或多停下之時,未敢知邸下以謂睿學已造高明,更無事乎溫習之工歟?臣愚竊以爲未也,自古聖人,雖學已至於極處,道已明乎大本,未嘗以已至已明,或忽於進修之工,如天行不息,而功成於資物,泉流不舍,而進至於盈科。今邸下春秋富盛,寸陰宜惜,豈容荏苒因循,以致有寒曝之歎乎?固知邸下於深宮淸燕之中,常對方冊,惟日孜孜,而第講筵事體,本有法意,除非頉稟之日,則決不容久撤之至此也。伏願邸下,穆然遠思,益懋遜志之學,深軫出治之本,按式開講,毋或間斷,以爲內外交修之道,身心涵養之工,是臣區區之望也。臣無任云云。答曰,覽書具悉。陳勉之言切實,當留念,而所請依施。
上在昌德宮。常參·經筵,以代理停。
申緯達曰,明日停朝市相値,常參頉稟之意,敢達。令曰,知道。
洪學淵達曰,大司憲·持平二員未差,執義尹正鎭試所進,掌令權徽·金大坤呈辭,監察茶時之意,敢達。令曰,知道。
洪學淵啓曰,來二十一日朝參日次矣,敢稟。傳曰,停。
申緯達曰,來二十一日輪對日次矣,敢稟。令曰,當次人受點,後日次待令。
又達曰,右承旨朴永元今日不爲仕進,卽爲牌招,何如?令曰,依。
令于申緯曰,惜乎三朝宿德,廊廟耆舊,今焉長逝,可勝愴廓?慈仁敦厚之性,愷悌堅貞之操,豈或多得於後世薄俗乎?每於登對之時,見其風儀秀明,奏辭誠款,則余心之深好而禮遇者,奚特以前日之師傅而已哉?今承凶音,實爲國事,萬萬不幸,成服日,遣宮官致祭于卒領府事。
事變假注書丁庠敎書達,臣於本月十六日申時量,敬奉令諭,卽爲馳往于高陽下道面玄川里左議政李相璜所住處,宣諭是白乎,則以爲,今下令旨,萬萬震懍,有非臣子所敢承聞者。所以致此,莫非臣罪,精神遁喪,不暇蔓辭仰達。伏乞卽賜收還,而方拚死擔羿胥令於郡獄,惟願遄被鈇鉞之誅,以少贖釁負之萬一云矣。臣則仍爲復路,緣由馳達云云。答曰,昨日之答,旣無卿難安之句語,則何爲此萬萬過中之擧乎?雖出於急於求解,獨不念事面哉?余不多誥,望卿隨史官卽爲上來,以安余心。令于申緯曰,遣史官往諭于左議政所住處,仍卽偕來。
洪學淵達曰,左議政李相璜使其錄事,來納命召,何以爲之?敢稟。令曰,遣史官往傳。
丁庠敎奉令在外,代以李培林爲事變假注書。
申緯啓曰,吏曹郞廳來言,本曹判書有闕,政事,取稟。傳曰,政官牌招開政。
有政。吏批,判書未差,參判徐憙淳進,參議李元默牌不進,同副承旨徐英淳進。以金逌根爲吏曹判書。啓曰,新判書命招,同參政事,何如?傳曰,允。又啓曰,判書金逌根,參議李元默竝牌招不進,小臣獨政未安,何以爲之?敢稟。傳曰,仍爲之。以金元根爲戶曹參判,任存常爲刑曹參判,洪敬謨爲同義禁,趙寅永爲同經筵,方孝善爲瓦署別提,李圭殷爲固城縣令,尹錫祐爲銀溪察訪,洪起燮爲同春秋,學生李益模贈童敎,孝行卓異贈職事承令。故通德尹範圭贈戶參例兼,慶尙左兵使尹義儉考,行議軍趙華錫武嘉善,今加嘉義。年七十一,閫帥臣前慶尙左水使趙存中父,加資事承令,知春秋單洪起燮。
兵批,判書金鏴病,參判白東薳病,參議嚴燾病,參知李渭達入直進,右副承旨洪學淵進。護軍李光憲·李奎鉉·朴致燮·鄭處宗,副護軍李學道,副司果李景在·李憲兢·黃浩民以上竝單付,僉知單李濟道·申在儉。
以右承旨朴永元牌不進罷職令旨,令于申緯曰,只推。
以吏曹參議李元默牌不進罷職傳旨,傳于申緯曰,只推。
申緯,以禮曹言達曰,來五月初五日,行景慕宮夏享大祭,與端午節享相値,依前例只行大祭之意,祝文中措辭添入,何如?令曰,依。
又以禮曹言達曰,郊壇四孟朔,遣禮郞看審有無頉,自該曹草記事,曾有定式矣。發遣郞廳,東郊先農壇·先蠶壇·馬祖壇,南郊南壇·雩祀壇·漢江壇·司寒壇,北郊祈雨壇·厲壇,次第看審,則壇上及四面紅箭門墻垣階砌,俱爲無頉云,此後看護等節,另加申飭之意,敢達。令曰,知道。
洪學淵,以兵曹言達曰,今四月十七日武臣堂上朔試射試官望,纔已受點,而停朝市相直,不得爲之之意,敢達。令曰,知道。
上在昌德宮。常參·經筵,以代理停。
申緯達曰,明日常參,取稟。令曰,停。
洪學淵達曰,大司憲·持平二員未差,執義尹正鎭試所進,掌令權徽·金大坤呈辭,監察茶時之意,敢達。令曰,知道。
申緯達曰,右承旨朴永元今日不爲仕進,卽爲牌招,何如?令曰,依。
令于洪學淵曰,奉審禮堂入對。
李若愚啓曰,卒領府事韓用龜成服日,遣承旨致弔事,命下矣。何承旨進去乎?敢稟。傳曰,左承旨進去。
事變假注書丁庠敎書達,臣於本月十七日午時量,敬奉令諭,馳往高陽郡議政府左議政李相璜胥令所,卽爲宣諭是白乎,則以爲,昨日史官之回,附達危迫之衷,王人步跋,旋又臨宣睿諭,何問不及,慰勉愈摯,負罪賤臣,何敢當此?至於迎來之諭,臣之昨宵附達,自有昨冬嚴令以後,驚魂至今未定,每奉勉飭,震悚怵惕,過生疑㤼,遽煩前達,亦出於此。今承答諭之開釋,睿辭爲經,宜有以仰認徽旨之不如是,而臣之妄解,有所云云。臣之病錯,斯尤可知,然要非賤臣之所敢承聞者,到此地頭,雖踣斃於道路,苟知有臣分人理,豈敢頑然蠢然,無所變動,而賤疾見狀,雖或恃人擔舁,僅能抵此,如欲彈束赴公,則百爾思惟,實無其望。抑又臣前冬哀籲,誠未仰格,致煩嚴令,蒼黃出膺,距今不幾月矣。惟其病愈甚而勢愈蹙,又不免重有瀆犯,然若又因嚴令而冒沒,則將曰,始之如彼者爲蔽聽,而今之爲此者爲要恩乎?實非臣之所敢爲也。且毋論其人如何,如戲場偎儡,忽上忽下,變幻俄頃,從古名忝大官者,未聞有似此去就,此宜上之甚不欲如是,而臣亦斷不敢如是,以貽淸朝搢紳之羞。雖伏承隨史官上來之令,以病以情,蠢動無路,惟有遄伏鈇鉞,少贖死罪,而緣臣去就,史官來守民邑,見又受病,此亦臣罪,竝望亟賜收還云矣。臣旣承偕來之令,故姑爲仍留,緣由馳達云云。答曰,昨遣史官之後,意謂卿言下幡然,今見附奏,非但無肯意,雅執一向浼浼自念誠淺,不能感回卿心,寧欲無言而已。旣無可去之事端,又無可執之情勢,公然作此,無中生有之事者,誠未曉卿意之所在也。卿旣爲此過中之擧,余亦豈無應之之道乎?如是之際,事面果難穩當,卿心豈其妥安,余尤所樂爲也哉?上下之間,貴在知心,卿若知余之心,寧或至於如是耶?隨史官卽爲上來,余方側席而待,卿其諒之,卿其諒之。仍令曰,此宣諭使前去史官傳宣。
洪學淵達曰,左議政李相璜使其錄事,來納命召,何以爲之?敢稟。令曰,遣史官往傳。
以右承旨朴永元牌不進罷職令旨,令于洪學淵曰,只推。
洪學淵,以訓鍊都監言達曰,本局軍官及漢旅武藝廳中直赴殿試之類,已爲別單達下,而今番武藝廳試射時,直赴殿試爲三人矣,別單又爲書入之意,敢達。令曰,知道。
戊子四月十八日未時,王世子座重熙堂。禧陵奉審禮堂入對時,右副承旨洪學淵,假注書徐戴淳,記事官兪章煥·金輦,禮曹參判徐長輔以次進伏訖。令曰,史官分左右,禮堂進前。令曰,奉審則,何如?長輔曰,主峯脊脈及後龍左右肩胛汰落爲五處,而俱係緊要,又極浩大,故成坎處先以石築,更爲揷木編結,塡土被莎,務從堅緻。外此間間有微汰處,若不趁今修築,則將有漸大之慮,故一體補築,竝皆完固,補築處不得不植木,而今則非時,故待其當節,另加種樹,期於茂密之意,面飭陵官矣。令就座,仍令禮堂先退,長輔退出,又令退,承史以次退出。
上在昌德宮。常參·經筵,以代理停。
洪學淵,以都摠府言啓曰,今日入直內三廳武兼禁軍及軍兵等中日習射技,請出標信。傳曰,知道。
申緯達曰,明日常參,取稟。令曰,停。
洪學淵達曰,合辭許久闕達,事甚未安。試所進去外,呈告人員,竝卽牌招,何如?令曰,依。
申緯達曰,右承旨朴永元今日不爲仕進,卽爲牌招,何如?令曰,依。
洪學淵啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
李若愚啓曰,臣若愚,卒領府事韓用龜致弔進去,下直之意,敢啓。傳曰,知道。
執義尹正鎭達曰,臣自揆湔劣,本不合於耳目之任,邇來所經,尤不敢以臺閣自處,而兩次監試之牌,往役義重,逡巡無路,雖不得不冒沒趨承,第臣向旣違召於出仕,則末由行公於見職,臺規卽然,以此情踪,何可晏然仍冒乎?請令遞斥臣職。答曰,勿辭,亦勿退待。
洪學淵達曰,文科會試監試官司諫李游夏,謂有身病,自外徑歸,事甚未安。推考,何如?令曰,依。
又達曰,執義尹正鎭,避嫌承答之後,不爲傳達,卽爲出去,事甚未安。推考,何如?令曰,依。
事變假注書丁庠敎書達,臣於本月十八日亥時量,敬奉令諭,宣諭于高陽郡議政府左議政李相璜胥令所是白乎,則以爲,臣有當死之罪,而未蒙當被之律,眷念愈摯,令諭冞隆,今又伏奉上下一百有六十言,反覆開誨,如慈詔迷,有可以感豚魚而孚木石,雙擎九頓,感涕無從。臣雖至愚,敢不銜恩怵義,惟令是趨,而猶且如癡如癲,不知變動者,是豈臣規利便私,趨避夷險,敢爲此無事生事之計哉?萬萬非臣之實,不職宜去,甚病宜去,臣之宜去,夫豈待臣之自言,而若近俗之言情說勢者,必以此歸之於有所遭罹之人。然其實則凡心有所甚難强,力有所甚不能者,皆可用此語,若臣之目下病苦是已,其難强與不能之眞情實勢,豈止於一時造罹之比而已哉?臣之前後籲瀆,雖其語時有異同,大意則未嘗離此,臣不敢更爲章皇,而至於目下去就,則實有截然不可越之鐵限,此是前達之所尾暴者。臣之前冬陳病,蓋出於情實之不容已,而旣又怵迫震悚,不得不出矣。繼此以往,臣雖畢命官次,宜不敢復事籲瀆,而小人之情,終不能無冀倖於死生之際者,前事之不悛,而後擧之更煩,竟又微誠未孚,今日猶前日,致此跋寁,孽由自作,然旣不幸而犯此矣。若又自諉嚴畏,抗顔復出,則忽出忽入,是將曰,回戀云乎,戲劇云乎?臣甚不肖,顧何敢以大官自居,而亦未嘗非受上誤恩,而爲下具瞻者,自臣身而顚倒猖狓,擧措如此,則且無論貽羞於當世,由後視今,亦必有以臣去就,議今日朝廷者。臣實不敢爲此,臣又不忍爲此,到今愍諒之恩,雖不敢妄有希覬,而臣之泥首仰祝者,惟在於亟被嚴譴,少存大體而已。病思迷罔,重以震剝,數行陳徹,言不知裁,尤增死罪云矣。臣則旣承偕來之令,故姑爲仍留,緣由馳達云云。
申緯達曰,卽者議政府錄事來言,左議政李相璜以爲,雖伏承命召還傳之令,而重負未勘,方在泥首俟譴之中,不敢領受,尤增死罪云,仍納命召,何以爲之?敢稟。令曰,遣史官往傳。答曰,以衰病而作爲情勢,轉至於郡獄者,似有欠於宿德大臣體國之道,而此皆余誠淺禮薄之致,只自愧歎之不暇,亦不能無慨慨於老成矣。卿雖力辭萬萬,余則惟當踐言而必致乃已,以卿休休之量,寧或至於此耶?特遣近侍,卽爲偕入。仍令于申緯曰,此傳諭遣左承旨,往宣于左議政,仍與偕來。
令于申緯曰,偕來史官還入。
申緯達曰,左議政偕來左承旨進去事令下矣。行左承旨李若愚,卽爲牌招,何如?令曰,依。
申緯,以禮曹言啓曰,今四月二十二日戊子式年文科殿試節目,當爲磨鍊,而凡於殿試,親臨與命官,前期稟旨後擧行,曾有定式矣。今番則何以爲之而處所以何處擧行乎?敢稟。傳曰,王世子代臨,處所,以春塘臺爲之。
申緯,以禮曹言達曰,卽接四館所牒呈,則戊子三月壇享參班儒生應製入格,洗馬兪星煥直赴殿試事令下,今此式年文科殿試,依例許赴事報來矣。依所報許赴之意,分付,何如?令曰,依。
又以成均館大司成意達曰,今番監試初試,一二所赴擧時照訖有頉現捉人幼學沈樂仁·張賢甲·金必信·李道元·李東秀等五人,依律文施以停擧之罰,而令成均館擧行事,自秋曹草記達下矣。沈樂仁等五人,竝施停擧之意,敢達。令曰,知道。
判尹趙萬永書曰,伏以,臣於元戎重地,本非其任,而始也感激委毗,未敢力辭,終焉牽掣事會,尙此蹲冒,是豈臣曉夜食息之安於心哉?丐免一念,憧憧于中,見今朝家少事,臣可以冒昧言私,而臣之情理,亦有至切者,臣之請由省墓,洽爲四年于玆矣。職名長縻,莫展攀栢之慕,光陰易邁,恒結履露之感,而臣之爵秩,日加月增,居然至崇品之列,裁之以情,揆之以禮,考之以國家之法,乞暇告榮,在所不已。第臣所帶戎符,例不得任便呈告,此尤臣按住不得處也,玆敢略控衷悃,仰瀆离明。伏乞邸下,俯賜矜諒,特遞臣訓局之任,俾臣得以粗伸情私,千萬幸甚,臣無任云云。答曰,覽書具悉。元戎,重任也,不可輕許,省墓之行,卿其從便往來,余當入稟大朝矣。
水原留守朴周壽書曰,伏以,臣之父母墳山,在於京畿驪州地,而間因職事所縻,曠未省掃者,已有年所,每當雨露之節,益切風樹之感,擬徹私懇,仰請恩由,此際臣子齊憲獲忝上庠,禮當拜塋,臣切欲躬自率往,庸伸告慶之儀,少洩不洎之思,而職忝分司,不敢擅離,呈告請暇,公格之所不許。從前似臣情地者,或多冒陳衷懇,越境往省之例,故玆敢短章仰瀆。伏乞睿慈,俯垂鑑諒,特許來往,以伸至情,千萬幸甚,臣無任云云。答曰,覽書具悉。所請依施。
上在昌德宮。常參·經筵,以代理停。
藥房都提調李存秀,提調金敎根,副提調申緯啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿·世子宮口傳問安。答曰,知道。世子嬪宮口傳問安。答曰,知悉。
申緯達曰,明日常參,取稟。令曰,停。
洪學淵達曰,合辭許久闕達,事甚未安。呈告人員,竝卽牌招,何如?令曰,依。
又達曰,備邊司郞廳來言,今日賓廳日次,而領議政南公轍有身病,左議政李相璜方在胥令中,不得來會云矣,敢達。令曰,知道。
申緯達曰,同副承旨徐英淳今日不爲仕進,卽爲牌招,何如?令曰,依。
申緯啓曰,藥房三提調,持湯劑來待矣。傳曰,封入。
洪學淵啓曰,訓鍊大將趙萬永以掃墳事,永平·原州等地,今方出去矣。所佩命召,來請還納,何以爲之,而將兵之任,不可一刻無摠察之人,何以爲之?敢稟。傳曰,仍佩往來,禁將兼察。
又啓曰,訓將·禁將兼察事,命下矣。兼察訓鍊大將申絅,卽爲牌招聽傳敎,何如?傳曰,允。
以獻納趙,掌令權徽·金大坤牌不進罷職令旨,令于洪學淵曰,只推。
洪學淵達曰,大司憲·持平二員未差,執義尹正鎭,掌令權徽·金大坤牌不進,監察茶時之意,敢達。令曰,知道。
以執義尹正鎭,掌令權徽·金大坤,司諫李游夏,獻〈納〉趙牌不進罷職令旨,令于洪學淵曰,只推。
以右承旨朴永元牌不進罷職令旨,令于申緯曰,只推。
洪學淵達曰,卽者議政府錄事來言,左議政李相璜以爲,罪負未勘,惶蹙轉甚,方在郡獄胥令之中,雖伏承命召還傳之令,有不敢祗領云,仍納命召,何以爲之?敢稟。令曰,遣史官往傳。
行左承旨李若愚書達,臣於本月十九日亥時量,敬奉令諭,馳往于高陽郡議政府左議政李相璜胥令所,卽爲宣諭是白乎,則以爲,臣罪臣實自知,然而上之所以處臣者,不惟假貸,而至於縱容,不惟縱容,而侈以慰勉。今又宰列近臣,臨宣睿諭,此卽曠異之寵數,而遽及釁負之臣身,恩褻刑失,關係甚大,臣不暇以逭死爲幸,而不能不爲今日王章惜之,臣之泥首郡獄,今且積有日矣。劃地不入,常情所同,而臣乃若甘樂爲此,是豈臣之情也哉?由其勢有必去而情不得伸,跼高蹐厚,窮實無歸,今又惟有嶺海鈇鉞,始可以了臣去就,日夕顒俟,只在於玆,殆若囚人之望赦,其亦戚矣。賤疾見狀,誠有不可强者,而臣所自畫,亦非敢專以是爲歸,竟如無幸,則去住非可論已,幸而少間,則俛焉於趨走之恭,常分宜然。由是而言,臣之不以是丐恩,而必以獲戾爲準者,驟若無說可據,然臣情甚苦,實有萬萬欲已而不能已者,前此附達,已暴賤私,庶亦蒙离鑑之俯燭矣。乍却復前,朝隱暮見,入出卽當,備諸醜態,自有薦紳大夫以來,從未見有似許擧措,雖微官末僚,猶不敢以此事上。況臣之辱高位而長群工者,忍以是貽累於禮義範俗之睿化乎?目下去就,於此決矣。守株之愚,固爲夫人之所笑,溝瀆之諒,亦或有自守而不可回者,危迫之衷,惟望遄伏常憲,以樹將頹之法紀。若又因此而少有補於淸朝進退之防,則抑爲臣不報之報,此而獲遂,死且無憾云矣。臣則旣承偕來之令,故姑爲仍留,緣由馳達云云。答曰,卿之去就,私也,余之勉出,公也。私若勝公,則在卿不必爲美事,在余又當爲如何?大官躬迎,自古卽然,卿若一向固執,余何惜郊迎之擧乎?此非督迫之言,又非飾外之辭,卿其深諒,卿其深諒事,更爲宣諭,期與之偕入。
戊子四月二十日辰時,上御熙政堂。藥房入診入侍時,都提調李存秀,提調金敎根,副提調申緯,假注書李殷相,記注官崔致輔·卓瑊,檢校直閣李嘉愚,以次進伏,醫官李惟鐸·金珪·安橚進伏楹外訖。存秀曰,近日日候,午間則驟煖,聖體,若何?上曰,一樣矣。寢睡·水刺之節,何如?上曰,一樣矣。中宮殿氣候,何如?上曰,殿宮氣候一樣矣。存秀曰,醫官入診,何如?上可之。珪·橚等以次診候訖,退伏奏曰,左右三部調均矣。存秀問醫官曰,大體調均之中,詳細看之,則脈度,若何?珪·橚等曰,右關乍沈,恐是痰候未盡調和而然矣。存秀曰,醫官之奏旣如此,議定湯劑,何如?上可之。存秀問醫官曰,湯劑退去議定,而用何樣劑爲宜耶?珪曰,調理之劑,加入導痰之材恐好矣。存秀曰,向者聞有滋陰建脾湯自內製進之事,而臣等在嘗藥之地,不能與知於監煎之時,揆以事體,極爲未安矣。無論大劑與茶飮之屬,此後則必自藥院煎入恐好,故敢此仰達矣。存秀曰,纔蒙恩由,俄已下直,而今有湯劑議定之命,區區下情,不敢離發於此時矣,監煎事過後,更爲下直爲計矣。上曰,唯。存秀曰,臣之墳墓,在於安山地,祠版在於加平地東南路左,勢將逶迤作行,而省墓外無請暇之例矣。欲從便往來計,自下不得擅便,不容不一番仰稟,故敢此仰達矣。敎根曰,今番啓下淸心元六劑,安神丸五劑,蘇合元二十劑,廣濟丸三劑所入麝香,合爲四百五十七部內,春等用餘麝香八十九部六分一里除,實不足三百六十七部三分九里,令戶曹已爲取用,敢此仰達矣。命史官就座,又命退,諸臣以次退出。
上在昌德宮。常參·經筵,以代理停。
申緯達曰,明日座堂相値,常參頉稟之意,敢達。令曰,知道。
洪學淵啓曰,來二十五日朝參日次矣,敢稟。傳曰,停。
洪學淵達曰,合辭許久闕達,事甚未安。呈告人員,竝卽牌招,何如?令曰,依。
洪學淵啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
申緯達曰,右承旨朴永元今日不爲仕進,卽爲牌招,何如?令曰,依。
申緯啓曰,藥房提調·副提調持湯劑來待矣。傳曰,封入。
李培林奉令在外,代以丁庠敎爲事變假注書。
徐英淳達曰,卽者漢城府官員來言,幼學鄭匡周山訟回達,當爲擧行,而判尹趙萬永受由在外。次堂例不得擧行云,何以爲之?敢稟。令曰,許遞,旣承下敎,前望單子入之。
判尹前望單子入之洪起燮代點。
兵曹口傳政事,上護軍單趙萬永。
事變假注書丁庠敎書達,臣於本月二十日寅時量,伏奉還入之令,故今此復路之意,緣由馳達云云。
申緯達曰,卽者議政府錄事來言,左議政李相璜以爲,令諭之下,震迫罔措,求死不得,有不敢偃然寧處於見在之所,今方轉向稍遠之地,泥首於所到邑獄,爲恭竢嚴誅之計。雖伏承命召還傳之令,而冒死還納云,仍納命召,何以爲之?敢稟。令曰,遣史官往傳。
洪學淵達曰,大司憲持平二員未差,執義尹正鎭,掌令權徽·金大坤牌不進,監察茶時之意,敢達。令曰,知道。
以執義尹正鎭,掌令權徽·金大坤,司諫李游夏,獻納趙牌不進罷職令旨,令于洪學淵曰,只推。
令于洪學淵曰,明日出宮門路,以貳極門爲之。
以全羅監司李光文狀達龍潭等邑民家失火事,令于徐英淳曰,聞甚矜惻,元恤典外,別加顧助,結構奠接之方,令廟堂措辭分付。
洪學淵,以兵曹言達曰,今四月二十二日戊子式年武科,王世子春塘臺代臨殿試時,直赴殿試應試人,別單書入之意,敢達。令曰,知道。
又以兵曹言達曰,直赴殿試奉承傳武藝別監金友權等二百六人,隨其錄名,依例許赴於明日殿試之意,敢達。令曰,知道。
又以兵曹言達曰,武藝別監韓興周,其子用默,俱爲直赴殿試,奉承令矣。同時唱榜,有違法式,用默依例退付後殿試,何如?令曰,依。
又以兵曹言達曰,直赴殿試人之唱第前作故者,付之榜末,成給紅牌,曾有其例矣。敎鍊官徐冕奎,塘馬騎士宋仁澤等二人作故,今番殿試時,依例付之榜末,成給紅牌,何如?令曰,依。
又以兵曹言達曰,今月二十四日一內禁軍番次矣,該番將未差之代,依承傳口傳擬入之意,敢達。令曰,知道。
又以兵曹言達曰,今四月二十一日武臣賓廳講書時,禁衛營哨官張東翼·李枝郁·金義煥·金鍾坤·孫尙信,通鑑第一卷不通,依定式竝推考警責,何如?令曰,依。
又以兵曹言達曰,禁軍等所着甲冑年久破傷,不可不改造,今方始役,而所入物力,當自一軍色需用,遺儲不敷,勢難專當策應,以二軍色關西小米耗條錢中,量宜取用,何如?令曰,依。
又以義禁府言達曰,公忠監司朴晦壽申本內,天安郡守李應淵爲先罷黜,牙山縣監沈源祖罪狀,竝令攸司稟處事,達下矣。李應淵·沈源祖俱在任所云,依例發遣府羅將,竝拿來,何如?令曰,依。
又以義禁府言達曰,京畿監司金鐮狀達內,漣川前縣監李光濂·柳本學等罪狀,竝令攸司稟處事,達下矣。李光濂·柳本學今方待令,拿囚之意,敢達。令曰,知道。
上在昌德宮。常參·經筵,以代理停。
殿試罷還內後,內閣·政院·藥房·春坊口傳問安。答曰,知道。
朴永元達曰,明日常參,取稟。令曰,停。
洪學淵達曰,大司憲,持平二員未差,執義尹正鎭,掌令權徽·金大坤呈辭,監察茶時之意,敢達。令曰,知道。
洪學淵啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
申緯啓曰,藥房提調·副提調持湯劑來待矣。傳曰,封入。
兵曹口傳政事,以李寅植爲內禁將。
〈行〉左承旨李若愚書達,臣在於高陽郡,本月二十一日卯時量,伏奉令諭,卽爲宣諭于議政府左議政李相璜是白乎,則以爲,臣有積負,尙逭一死,而又伏奉爲人臣子萬萬所不敢承聞之令諭,臣罪至此,萬死猶輕。率以常分,惟有奔走震懾,惟令是趨,更何敢以去就二字,仰煩睿聽,有若游辭緩聲然哉?奈此溝瀆之諒,終有之死而迷不能改悟者,臣之前此哀鳴,實非臣牽强湊綴,曲成義諦,而敢爲是言也。去就非一人之私,而大關公義,有不敢置此身於四維之外,貽累於淸朝之士夫,臣之事我先朝曁大朝殿下,以至於立我邸下代理之廷者,今爲四紀有餘。自少而壯,游泳涵育於敦廉尙義,鼓舞陶鑄之中,汔此老白首,而乃於垂死之時,忽作此前却不定,顚倒失常之物,張郞當之舞,而爲恥笑之囮,則尙可以自廁於衣冠之倫耶?臣於向籲中戲場設譬,諒非臣甚言之辭,以目下怵迫之故,而負我朝家終始作成之恩,不惟不敢,亦所不忍,思之及此,惟有死無以蠢動而已。承此令旨,有不敢晷刻寧處於見在之所,蒼黃擔病,轉向稍遠之地,泥首於所到郡獄,爲恭俟鈇鉞之計,中路踣斃,有不暇恤,而臣竊有區區憂愛,終不敢以進退死生而間焉者。今下令旨,甚非所望於平日,卽賜反汗,是臣血祝,主威下褻,已爲睿令之累,而若以是而馳驟群下,使不得保有其所守,則其於世敎,又將何如也?臣非敢以事關臣身,而煩此將死之鳴也。過計之憂,有不能已,重犯僭瀆,尤增死罪云矣。仍卽轉向楊州牧是白乎所,臣旣承偕來之令,故今方隨往,緣由竝以馳達云云。答曰,卿之所執,如或有一毫難强,則余豈爲此必致乃已之擧耶?在廷諸臣,皆曰,吾有病而不可從仕,仍爲求退,其將朝廷無一人乎?余所致慨於卿者,果在此矣。且無情勢之可敵敦勉,而轉向尤遠之地者,余未知十分穩當,卿雖爲此過中乖當之事,以余敬禮,實無可爲之道。卿若念及於此箇道理,應或有如何之嫌,至於躬迎大官,非余所創,卽是古事,卿何以此爲余過擧乎?明日余當出郊,以待卿還矣。此意更爲宣諭。
令于朴永元曰,今日卽殿試日也,不可動輿,明日則當郊迎左相,該房知悉。
洪學淵,以兵曹言啓曰,今四月二十三日王世子郊迎左議政李相璜時,陪衛軍兵,當爲磨鍊,而取考謄錄,則今三月慕華館動輿時,訓局步軍八百名,馬軍二哨,中軍率領爲先牌。禁·御兩營鄕軍各三百名,騎士各二番,御營中軍都領爲後牌,禁軍二番磨鍊矣。今番則何以爲之乎?敢稟。傳曰,依慕華館例爲之。
令于朴永元曰,明日出宮內門路,以貳極門爲之。
行左承旨李若愚書達,臣在楊州牧邑內面邑內里,本月二十二日未時量,伏奉令諭,卽爲宣諭于議政府左議政李相璜胥令所是白乎,則以爲,令旨之下,萬萬震迫,萬萬驚惶,今方蒼黃前進,走伏金吾門外,恭竢嚴誅云矣亦爲白有等以,臣旣承偕來之令,故仍爲隨往緣由馳達云云。答曰,知道。
洪學淵達曰,卽者義禁府都事來言,左議政李相璜今方胥令于金吾門外,係是大臣去就,敢達。令曰,知道。
又達曰,卽者議政府錄事來言,左議政李相璜以爲,伏承萬萬非常不敢承聞之令旨,驚惶震剝,心神飛越,求死不得,來伏金吾門外,恭竢鈇鉞之誅云。仍納命召,何以爲之?敢稟。令曰,遣史官往傳。
行左承旨李若愚書達,左議政李相璜今纔入城,胥令于金吾門外,臣旣承偕來之令,故仍爲隨來之意,敢達。令曰,知道。
令于徐英淳曰,卿若一番出城,則余當一番郊迎,卿若十番出城,則余亦十番郊迎,余心已定,卿豈不諒?中間棲屑,已多日矣。卿其還第調將,數日後登對,以爲面敍,可也。仍令曰,此下答遣史官,宣諭于左議政。
令于徐英淳曰,大臣今旣還京,郊迎之令,今姑置之。
洪學淵,以都摠府言達曰,今日入直內三廳武兼禁軍及軍兵等,當爲中日習射技,而文武科殿試代臨相値,不得設行之意,敢達。令曰,知道。
令于朴永元曰,科場易書,設施之法意嚴重,而近來則轉成文具,徒見其無益而有弊,每欲一番變通,而今日適當殿試,欲自今除易書之規,其當否,令該曹收議於時·原任大臣·館閣堂上。
朴永元,以禮曹言達曰,令曰,科場易書,設施之法意嚴重,而近來則轉成文具,徒見其無益而有弊,每欲一番變通,而今日適當殿試,欲自今除易書之規,其當否,令該曹收議於時·原任大臣·館閣堂上事,令下矣。發遣郞廳收議,則行判中樞府事臣金思穆以爲,科場法意,何等嚴重,而病中神思,去益茫昧,未能指的仰對,惶悚惶悚云。議政府領議政臣南公轍以爲,易書之法,本爲防奸而設,然而主司公而士子無奔競,則雖不封,可也。不然則何可以一易書,盡防其百計行私之路哉?欲嚴科場,在於淸本源而已,易書有無,豈足關係?況今世級漸降,易書反爲作奸之階,聽聞多駭,雖以經費末節言之,無益而所傷甚多,法久則生弊,有如是矣。近時搢紳多士之論,多以爲合有通變,而第念此法,倣唐宋制科謄錄而行之旣久,便成金石之典。以臣一人謏淺之見,有難率爾仰對,伏望廣加詢問於諸大臣及館閣堂上,深量處之焉云。左議政臣李相璜在外,不得收議,行判中樞府事臣李存秀以爲,科場易書,法意嚴重,而近來則非但徒爲文具,反爲許多弊端之階梯,此豈易書法意之未盡善而生弊也?專由於科場不嚴之致也。嚴科場則弊自祛,豈可以科場不嚴而生弊,反除法意嚴重之易書乎?凡易書試卷,或有疑誤處,不得已考準,則雖試官,不得見其枝同本草,必於帳外臺官之前取見事,載之金石之典,以此觀之,則尤可驗法意之有在也。到今捄弊之道,只當益嚴科場而已,嚴科場之道,在於主試者之謹守法典,精白一心而已。苟如是也,赴試之士子,亦不敢生意於從中作弊,此爲捄弊之本,至於法典所在易書一款,恐不可除之。惟殿試則事體雖重,白文呈券,與或未成篇者以外,初無入落之可論,故先朝甲寅春,有因特敎一時闊狹之事,其時則非增廣與式年也,卽庭試也。直赴殿試人,亦付於榜中,而初試入格,而應試之券,則依法典易書,直赴殿試人之試券,則除其易書,同一殿試榜也,而原榜初試與直赴殿試人,區以別之。或易書或不易書,直赴殿試人之不爲易書,旣有已例,今番殿試,除其易書,恐未爲不可。不但今番也,雖永爲定式,亦無所不可,而至若初試入格而赴會試者,無論增廣與庭試別試,易書之法恐不當廢却,伏惟徽裁云。大提學臣金履喬以爲,在昔則收券數少,易書易於齊整,而不無嚴科場之效,在今則赴擧漸盛,收券極多,所謂易書,難於如式,未見其效,徒貽冗雜之弊。臣之愚見,以爲除之便,而旣係舊典,惟在廣詢而裁處云。藝文館提學知春秋館事臣金鏴以爲,易書雖是舊規,而未見其防奸,適足爲貽弊,則到今除却,已多其論,惟在廣詢而處之云。奎章閣直提學臣趙寅永以爲,科試易書,雖出防奸,法久弊生,有害無益,合有變通之道,而今下令旨,允叶時措,如臣膚淺,無容更議云。同知春秋館事臣趙晉和以爲,易書旣有原幅試券,則便屬文具,合有通變之道,而當初設施,法意有在,以臣謏見,無以指一仰對矣云矣。大臣·諸臣之議如此,徽裁,何如?令曰,大臣諸議如此,易書置之。
令于朴永元曰,科次入對。
朴永元,以禮曹言啓曰,今四月二十六日卯時戊子式年文武科放榜時,親臨與權停例,何以爲之?而處所以何處擧行乎?敢稟。傳曰,權停例磨鍊,處所以仁政殿爲之。
洪學淵,以刑曹言達曰,謹依下令,宮房田庄作戲之柳·許綽等,發刑吏捉來,爲先着枷嚴囚之意,敢達。令曰,宮庄之肆然作戲者,事極痛駭,嚴刑定配,可也。
戊子四月二十二日辰時,王世子詣春塘臺。文武殿試入對時,右承旨朴永元,右副承旨洪學淵,同副承旨徐英淳,假注書徐戴淳,記事官金大根·金輦,原任直提學金鏴,檢敎直閣李嘉愚,原任直閣徐萬淳以次陪立。時至,王世子具翼善冠·衮龍袍,乘輿出重華門。藥房提調金敎根進前奏曰,早朝勞動,睿體,若何?令曰,一樣矣。仍出貳極門,由靑陽門,詣春塘臺,降輿陞座,令試官以下行禮。讀券官行上護軍金履喬,刑曹判書李止淵,行護軍李翊會,對讀官侍講院輔德徐左輔,宗簿正宋祥來,副司果洪重燮,兵曹正郞李根友,考官行大護軍洪起燮,兵曹參判白東薳,行護軍柳相亮,參考官禮曹參議鄭禮容,副護軍金相順,訓鍊判官李煥絅,宣傳官張彦汲,率應試人行再拜禮訖,以次就座,永元讀奏入門單子訖。起燮奏曰,原榜及直赴人規矩過嚴,恐多有不得參榜者矣。殿試不過排定第次者,而例未有入落於其間,不可不更蒙處分,故敢達矣。學淵奏曰,殿試卽定其第次之科,而今番武科殿試規矩中,原榜人規矩,則鐵箭三矢一百五十步,片箭三矢一巡二中,柳葉箭一巡三中,講粗以上取三技。直赴人規矩,則鐵箭三矢一百五十步,片箭三矢一巡一中,柳葉箭一巡三中,講粗以上取二技,故入格之人,殆將無幾云,敢此仰達矣。令曰,規矩單子入之。原榜人規矩中片箭三矢一百三十步一巡一中,柳葉箭五矢一百二十步一巡二中,講書粗以上已上取二技。直赴人規矩中柳葉箭五矢一百二十步一巡二中,講書粗以上已上取一技,改代點。起燮奏曰,規矩旣蒙改下,今則頗歇,京外武士庶可免抑菀矣。又奏曰,前此武科殿試時每爲分所矣,今番則何以爲之乎?令曰,原榜外直赴人,以丹楓亭分所試取,可也。起燮奏曰,旣承分所之令,何試官進去試取乎?令曰,考官柳相亮,參考官金相順·張彦汲進去,可也。學淵奏曰,試取各技,以規矩單子,次第擧行乎?令曰,唯。令曰,書題,履喬·止淵書題頌河淸,限未時書訖。重燮·根友奉睿題懸之。王世子入幄次,口傳下令曰,丹楓亭喧嘩,若是無嚴,禁喧郞廳,知名以入也。宣傳官具載喆知名以入。口傳下令曰,記過待令,王世子出次。令曰,禁喧郞廳拿入,高萬九決棍十度後。令曰,前後申飭,何如而禁喧一向如前,烏在其禁喧之意乎?萬九曰,不勤擧行,不勝惶恐矣,令拿出。令曰,試券則試官持詣賓廳,待收議後試取,可也。相禮跪白禮畢,王世子乘輿出靑陽門,由貳極門,入重華門還內。諸臣以次退出。
戊子四月二十二日亥時,王世子座映花堂。殿試科次入對時,右承旨朴永元,假注書徐戴淳,記事官金大根·金輦,讀券官金履喬·李止淵·李翊會,對讀官徐左輔·宋祥來·洪重燮·李根友以次進伏訖。令曰,史官分左右,試官進前。履喬等進前。令曰,試券讀奏。根友讀奏二張訖。令曰,甲科三張,座前拆封,其餘出去拆封,可也。履喬曰,甲科三張書三下,乙科七張內三張書次上,四張書次中,丙科三十二張書次下,恐好矣。令曰,唯。履喬以次書等,永元拆封三張,讀奏祕封訖,令試官先退,履喬等先退。令曰,以蔭官登科者,亦爲注書乎?永元曰,已經直長·奉事者,俱是參下,故亦爲注書矣。令史官就座,仍令退,承史以次退出。
上在昌德宮。常參·經筵,以代理停。
朴永元達曰,明日常參,取稟。令曰,停。
洪學淵達曰,合辭許久闕達,事甚未安。呈告人員,竝卽牌招,何如?令曰,依。
申緯啓曰,藥房提調·副提調持湯劑來待矣。傳曰,封入。
令于申緯曰,左相今旣入城,偕來承旨則使之退去,可也。
事變假注書丁庠敎書達,臣於本月二十三日丑時量,敬奉令諭,馳往宣諭于金吾門外左議政李相璜胥令所,仍傳命召,則以爲,釁負至重,死有難贖,雖伏奉還第之令,未伏常憲之前,何敢偃息於私次乎?惟俟嚴誅云矣。臣卽復路之意,敢達。令曰,知道。
申緯達曰,左議政李相璜又使錄事來納命召,何以爲之?敢稟。令曰,遣史官往傳。
答曰,卿何爲此過中之擧?卿不還第,余心之不安,當如何哉?望卿看余懇懇,卽爲還第。仍令于申緯曰,此下答遣史官宣諭,見左相還第後復令。
事變假注書丁庠敎書達,臣於本月二十三日申時量,敬奉令諭,馳往宣諭于金吾門外左議政李相璜胥令所,則以爲,荐伏承退還私次之恩令,而屢煩酬應,萬萬惶悚,尤爲臣死罪,今方退伏私室,而稍俟收召驚魂,冒入文字,更請處分云矣。臣旣承左相還第後復令之令,而大臣今已還第,故臣則還入之意,敢達。令曰,知道。
申緯啓曰,吏曹郞廳來言,新恩政事,取稟。傳曰,當日爲之。
又啓曰,卽者吏曹郞廳來言,政事當日爲之事命下,而判書金逌根未肅拜,參判徐憙淳受由在外。參議李元默病不來,不得開政云,判書·參議,竝卽牌招,何如?傳曰,允。
又啓曰,行吏曹判書金逌根,參議李元默牌不進推考徽旨及罷職傳旨,今方捧入,而開政命下之後,如是違牌,事甚未安。判書更爲牌招,何如?傳曰,允。參議只推,一體牌招。
洪學淵達曰,大司憲·持平二員未差,執義尹正鎭,掌令權徽·金大坤牌不進,監察茶時之意,敢達。令曰,知道。
以執義尹正鎭,掌令權徽·金大坤,司諫李游夏,獻納趙牌不進罷職令旨,令于洪學淵曰,只推。
洪學淵,以兵曹言達曰,禁軍別將柳和源素患痰癖之症,一倍添劇,無望供職,呈狀乞遞,實病旣如此,則有難强令察任,改差,何如?令曰,依。
兵曹,以趙華錫爲禁軍別將。
洪學淵,以兵曹言啓曰,來五月初十日景祐宮夏享祭王世子攝行時,陪衛軍兵當爲磨鍊,而謹考謄錄,則昨年五月景祐宮夏享祭,攝行時,訓局步軍八百名,馬軍二哨,中軍率領爲先後牌,禁軍二番磨鍊矣,今亦依此擧行乎?敢稟。傳曰,依此磨鍊。
徐英淳,以禮曹言達曰,卽接章陵官員所報,則本陵兩位陵上莎草修改後,晝以遮陽,夜以灑水,漸次着根云矣,敢達。令曰,知道。
洪學淵,以刑曹言達曰,宮房田庄作戲之柳·許綽等嚴囚草記批旨內,宮庄之肆然作戲,事極痛駭,嚴刑定配可也事令下矣。謹依令旨,各嚴刑一次後,柳慶尙道軍威縣,許綽全羅道古阜郡,竝定配所,卽爲押送之意,敢達。令曰,知道。
義禁府申目,漣川前縣監李光濂,前縣監柳本學等原情云云。問目內辭緣,泛稱遲晩,竝只刑推得情,何如?判付達。除刑推議處爲良如敎。
奉朝賀金履翼書曰,伏以,臣罪犯罔赦,尙稽自訟,意欲覈實,恐又錯陳,蓋因庶族武出身華淳擊錚中辭語,而欲聞從孫前都事龍根替押事根因故也。亦慮該曹覆達之前,或有當者徑陳之禁,至今含忍,恒切悶迫,卽見從孫詳細報來之書,則果有賤臣許令替押之蹟,臣旣昏眊,事亦稍久,至有前書云云。今則似夢始覺,如醉初醒,執此以究則固未免蔽聰於代聽之新政,亦似欲棄疾於在疚之殘孫,此豈天理人情之所可忍爲哉?滿心惶懍,撫躬悲悼,且聞覆達前陳白,旣無古例中禁防,玆敢據實煩慁,乞蒙依法嚴勘。仍伏念,君臣之義,實是猶父子之親,子之於父,旣無所隱,臣之於君,奚獨不然?大抵華淳旣曰,爲亡父求嗣,則固宜十分詳愼,全務一遵典憲,而始也不先通知於厥兒所生之父,終焉不爲躬請於賤臣手筆之押,其所設施,巧且㦧矣。雖謂之盜斜,實無辭可明,況渠家近來所有之事故,臣雖初聞,人皆喧傳,設令渠父至今生存,亦不敢依前乞嗣。渠乃不自反顧,唐突鳴金於儀衛整肅之傍,以驚睿聽,其爲放恣無嚴,實是曾所未有,究厥源委,實爲傷痛。自昔臣家之素稱詩禮,卽我邸下之稔燭嘉尙,而到今如臣不肖,遽忝最尊,旣未能躬自檢束,固難望少輩謹飭。職此而致有華淳今番之事,上不畏天日之照臨,下不顧人彝之關係,彼何足言,責有所歸。蓋伏惟,大朝之年前成命,實則緣小臣之輕許替押,而目今臣又冒瀆,致煩累度酬應,一則臣罪,二則臣罪,泥首求死,不知容措,臣無任云云。答曰,覽書具悉。書辭下該曹稟處。
左副承旨鄭知容書曰,伏以,臣獲承恩暇,省掃先壠,還往恰滿旬日,職名尙縻夙夜,此時返面,不容少遲,而竊有私義之遽難冒進者,間因臺書之譏斥,至有僚員聯章徑出之擧,本事顚末已蒙睿鑑之悉燭,不必更事提說,而伊日在院,臣亦其一,豈可以事往時已,獨自泯默,晏然就職乎?玆不得不干冒瀆擾,露章自列。伏乞离明,俯賜鑑諒,亟遞臣職,以安私分,千萬幸甚,臣無任云云。覽書具悉。往事不必追提,爾其勿辭察職。
上在昌德宮。常參·經筵,以代理停。
申緯達曰,明日常參,取稟。令曰,停。
洪學淵達曰,合辭許久闕達,事甚未安。呈告人員,竝卽牌招,何如?令曰,依。
鄭知容啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
申緯達曰,行左承旨李若愚,右承旨朴永元今日不爲仕進,竝卽牌招,何如?令曰,依。
申緯啓曰,藥房提調·副提調持湯劑來待矣。傳曰,封入。
又啓曰,行吏曹判書金逌根,參議李元默再牌不進推考徽旨及罷職傳旨,今方捧入,而開政命下之後,如是違召,事甚未安。判書所當更請牌招,而係是一日三牌,何以爲之?敢稟。傳曰,更爲牌招。參議只推,一體牌招。
以吏曹參議李元默牌不進罷職傳旨,傳于申緯曰,只推。
申緯啓曰,行吏曹判書金逌根,參議李元默牌不進推考徽旨及罷職傳旨,今方捧入,而開政命下之後,如是違牌,事甚未安。判書金逌根,更爲牌招,何如?傳曰,允。參議一體牌招。
洪學淵,以吏批言達曰,今此戊子式年文科甲科第二人第三人,當付七品職,而時無見窠,生進·直長仕滿二人,依例六品遷轉後,推移付職,何如?令曰,依。
有政。吏批,行判書金逌根陳書未下,參判徐憙淳受由在外。參議李元默進,右副承旨洪學淵進。啓曰,判書金逌根陳書入達,參判徐憙淳受由在外。小臣獨政未安,何以爲之?敢稟。傳曰,只出緊任。又啓曰,宗簿寺直長李儒冕,禮賓寺直長鄭在容六品遷轉後,文科探花郞二人當爲付職,而宗簿寺直長李儒冕與吏房承旨申緯,有內外從應避之嫌,依都政仕滿參外相避勿拘陞遷之例,今亦勿拘遷轉,何如?傳曰,允。以金鍏爲副應敎,宋祥來爲兼文學,李鍾運爲左尹,徐秉淳爲天安郡守,金炳元爲丹陽郡守。故通德魏洪祖贈戶參例兼,故參奉魏泰始贈左承旨例兼,以上同知魏光彦兩代。
兵批,判書金鏴病,參判白東薳入直進,參議嚴燾病,參知李渭達病,左副承旨鄭知容進。副司正尹惠鎭·朴有煥以上竝單付。
吏批,再政。以李儒冕爲義盈主簿,鄭在容爲典設別提。
吏批,三政。典籍單兪星煥,軍器主簿單元,宗簿直長單李魯奎,禮賓直長單韓用榦。
洪學淵達曰,大司憲·持平二員未差,執義尹正鎭,掌令權徽·金大坤牌不進,監察茶時之意,敢達。令曰,知道。
以執義尹正鎭,掌令權徽·金大坤,司諫李游夏,獻納趙牌不進罷職令旨,令于洪學淵曰,只推。
以右承旨朴永元牌不進罷職令旨,令于申緯曰,只推。
鄭知容,以兵曹言達曰,今番殿試榜目中,別隊馬兵趙大玹之玹字,誤以鉉字書之,原榜目中付標以入,而不審之當該武試官,推考,何如?令曰,依。
又以御營廳言達曰,去夜初更量,幼學李觀沼犯夜被捉於本廳邏卒,依例移送秋曹之意,敢達。令曰,知道。
洪學淵,以刑曹言達曰,因御營廳達辭,去夜初更量,犯夜幼學李觀沼移送秋曹事令下矣。李觀沼依更數,決笞三十度,放送之意,敢達。令曰,知道。
上在昌德宮。常參·經筵,以代理停。
夜自五更至二十六日開東,灑雨下雨,測雨器水深二分。
藥房都提調李存秀,提調金敎根,副提調申緯啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿·世子宮口傳問安。答曰,知道。世子嬪宮口傳問安。答曰,知悉。
朴永元達曰,明日文武科放榜相値,常參頉稟之意,敢達。令曰,知道。
洪學淵達曰,大司憲,持平二員未差,執義尹正鎭,掌令權徽·金大坤呈辭,監察茶時之意,敢達。令曰,知道。
鄭知容達曰,備邊司郞廳來言,今日賓廳日次,而停朝市相値,不得來會云矣,敢達。令曰,知道。
朴永元達曰,同副承旨徐英淳今日不爲仕進,卽爲牌招,何如?令曰,依。
申緯啓曰,藥房三提調持湯劑來待矣。傳曰,封入。
朴永元達曰,玉堂上下番俱空,已至多日,事甚未安。新除授副應敎金鍏,卽爲牌招入直,何如?令曰,依。
以同副承旨徐英淳牌不進罷職令旨,令于朴永元曰,只推。
以副應敎金鍏牌不進罷職令旨,令于朴永元曰,只推。
朴永元達曰,玉堂上下番俱空,已至多日,事甚未安。副應敎金鍏,旣有只推之令,更爲牌招入直,何如?令曰,依。
朴永元,以吏曹言達曰,登科前已受司果祿者陞六,載在法典矣。文科新及第趙鶴年以童蒙敎官,登科前已受司果祿,依法典陞六,放榜在邇,令該曹口傳付軍職,何如?令曰,依。
兵曹口傳政事,副司果單趙鶴年。
鄭知容,以都摠府言達曰,今日入直內三廳武兼禁軍及軍兵等,當爲中日習射技,而停朝市相値,不得設行之意,敢達。令曰,知道。
又以訓鍊都監言達曰,去夜二更量,幼學尹之鍾犯夜被捉於本局邏卒處,依例移送秋曹之意,敢達。令曰,知道。
洪學淵,以刑曹言達曰,因訓鍊都監達辭,去夜二更量,犯夜幼學尹之鐘,移送秋曹事,令下矣。尹之鍾依更數,決笞五十度放送之意,敢達。令曰,知道。
行吏曹判書金逌根書曰,伏以,臣於昨年關西之行,遭値恠變,情理之慘毒,名行之敗衂,求之往古,實罕其比。慙恨次骨,萬念灰冷,自分爲世棄物,不齒恒人,以少贖平日無狀之罪,厚蒙我邸下矜悶惻怛之至意,必欲拔之坑坎之中,厝諸袵席之上。故向來之西銓特除,南府謫補,動輒積費睿慮,曲爲臣地,臣雖頑如木石,寧不知感?且況邸下,以臣起居之久曠,非情禮之所安,誨責備至,臣於是乎奉令承敎,黽勉供職,復入脩門,依近耿光,歲已周矣,是豈臣始慮之所到哉?然而中夜思之,自不覺忸怩于中者,若使古人,當臣昨年所遭値,則必將矢志自靖,與世相絶,固已滅跡竄影之久矣,寧復如臣之徊徨依戀於城闕輦轂之下哉?特以臣受國厚恩,遁逃無所,姑且包羞隱痛,不敢便訣於明時也。顧其心豈或有慕於榮利而然哉?迺於日昨,伏奉除旨,以臣爲吏曹判書者,臣惶霣震剝,不知死所,夫冢宰之職,爲六卿首,銓衡人物,進退百官,其位望之隆,責任之重,有非人人所可僥冒然。此於臣猶屬餘事,最是臣之目下情地,如右所陳,雖尋常閒漫之職,猶不敢自同餘人,揚揚爲進身之計。況此天官之長,榮耀崇顯,非他可比,關國家之治忽,係世敎之汚隆者乎?臣於年前,濫叨佐貳之任,而再控衷懇,輒蒙大朝曲諒之恩,在前官未甚高,身且無事之日,尙欲逡巡而退避。今也以有累之蹤,據益亢之地,不思所以自處之道,而反以趨走承膺爲心,則臣心之內愧,固不足恤,而人之視臣,將爲何如人也?然則臣之去就,有不待兩言而決者矣。噫,昔日邸下之所憂,憂臣之起居有闕,臣之所懼,懼臣之情禮莫伸,上下相勉,不出乎此,臣今依舊彈束,復廁周行,旬朔進見,無所爲拘,臣之至願已畢矣。從玆以往,勿復以職事處臣,投置散地,優游任分,俾得以如是究竟,則非但爲臣一分息補之道,抑亦我邸下終始生成之至德大惠也。臣安得不以此望於邸下,邸下亦安得不以此施之於臣乎?政牌屢臨,危蹙冞切,疾聲呼籲,仰瀆离明。伏乞睿慈,諒臣衷曲,憫臣情實,亟賜遞免,以安微分焉,臣無任云云。答曰,覽書具悉。卿之處地何如,余之期望何如,而卿則每以不當之情勢,欲辭倘來之官職者,是豈可成之事乎?已陳之說,不必更提,卿其卽出行公,以爲激揚之方。
戊子四月二十五日辰時,上御熙政堂。藥房入診入侍時,都提調李存秀,提調金敎根,副提調申緯,假注書李殷相,記注官卓瑊·李湜,直提學趙寅永以次進伏。醫官李惟鐸·金珪·安橚進伏楹外。存秀曰,旱餘日候甚煖,聖體,若何?上曰,一樣矣。寢睡·水刺之節,何如?上曰,一樣,殿宮氣候亦一樣矣。上曰,醫官診候,可也。珪·橚等以次診候訖,退伏奏曰,左右三部調均矣。存秀問醫官曰,大體調均之中,詳細看之,則右關沈脈,比前日次診候時,則若何耶?珪·橚等奏曰,脈度比前日次,頓然差勝矣。存秀曰,湯劑更爲議定乎?珪·橚等奏曰,湯劑十貼進御後,更爲議定,恐好矣。存秀曰,醫官之奏旣如此,湯劑後日次議定,似好矣。上可之。命史官就座,又命退,諸臣以次退出。
上在昌德宮。常參·經筵,以代理停。
自開東至午時,灑雨下雨,測雨器水深二分。
朴永元達曰,明日常參,取稟。令曰,停。
洪學淵達曰,合辭許久闕達,事甚未安。呈告人員,竝卽牌招,何如?令曰,依。
申緯啓曰,藥房提調·副提調持湯劑來待矣。傳曰,封入。
申緯達曰,假注書李殷相身病猝重,勢難察任,今姑改差,何如?令曰,依。
令于申緯曰,捧納承旨推考,當該注書從重推考。
李殷相改差,代以李㙽爲假注書。
李㙽有頉,代以韓鎭庭爲假注書。
以副應敎金鍏牌不進罷職令旨,令于朴永元曰,只推。
朴永元達曰,玉堂上下番俱空,已至多日,事甚未安。副應敎金鍏,旣有只推之令,更爲牌招入直,何如?令曰,依。
洪學淵達曰,大司憲·持平二員未差,執義尹正鎭,掌令權徽·金大坤牌不進,監察茶時之意,敢達。令曰,知道。
以執義尹正鎭,掌令權徽·金大坤,司諫李游夏,獻納趙牌不進罷職令旨,令于洪學淵曰,只推。
以黃海監司沈能岳狀達平山府民家失火事,令于李若愚曰,聞甚矜惻,元恤典外,別加顧助,結構奠接之方,令廟堂措辭行會,每以如是判下,則徒成文具,自今番至此後,各別嚴飭,實惠下究之地事,分付。
以副應敎金鍏再牌不進罷職令旨,令于朴永元曰,只推。
義禁府申目,天安前郡守李應淵原情云云。問目內辭緣,泛稱遲晩,刑推得情,何如?判付達。除刑推議處爲良如敎。
洪學淵,以兵曹言達曰,謹依口傳下令,嬪宮司鑰房下人朔下,依中宮殿司鑰房下人朔下例,別單書入,而新設以後未上下者,竝計朔上下之意,敢達。令曰,知道。
又以刑曹言達曰,謹依下令,與掖隷相鬪之金胤植,捉來査實,則胤植所供內以爲,渠於今月二十三日黃昏時,路逢掖隷尹命植,則命植頗有醉氣。渠以相親之故,欲以好言扶送,則命植反以不恭爲咎,至爲敺辱,如斯之際,互相詰難而已,別無犯手之事云矣。犯打之狀,雖爲漫漶,鬪鬨之由,旣已自服,所當考律勘處,而旣伏承査實之令,捧口招以入之意,敢達。令曰,相鬪之時,豈無犯手之理?更爲詳査以達,可也。
又以兵曹言達曰,卽者習讀官任鶴年所告內,今日黃昏時,白衣何許漢,彷徨於鍾閣門外,行止極爲殊常,故執捉詰問,則乃是南部居朴敦常爲名漢,而渠有至冤之事,方欲打鍾云云。故仍爲結縛牢囚,來告形止,事甚驚駭,有不可尋常處之,移送秋曹,以爲照法嚴繩之地,何如?令曰,依。
又以刑曹言達曰,兵曹達辭內,卽者習讀官任鶴年所告內,今日黃昏時,白衣何許漢,彷徨於鍾閣門外,行止極爲殊常,故執捉詰問,則乃是南部居朴敦常爲名漢,而渠有至冤之事,方欲打鍾云云。故仍爲結縛牢囚來告形止,事甚驚駭,有不可尋常處之,移送秋曹,以爲照法嚴繩之地,何如?令曰,依事令下矣。朴敦常之稱以訴冤,欲爲打鍾者,其奸僞情狀,極爲駭痛,謹按律文,則大明律詐僞條,有曰,詐不以實者,杖一百徒三年,朴敦常依此律,決杖一百後,公忠道靑山縣,徒三年定配所,卽爲押送之意,敢達。令曰,知道。
上在昌德宮。常參·經筵,以代理停。
申緯達曰,明日常參,取稟。令曰,停。
又達曰,來初一日輪對日次矣,敢稟。令曰,爲之。
洪學淵達曰,合辭許久闕達,事甚未安。呈告人員,竝卽牌招,何如?令曰,依。
鄭知容啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
申緯啓曰,藥房提調·副提調持湯劑來待矣。傳曰,封入。
傳于申緯曰,開城留守,慶尙左水使入侍。
令于申緯曰,開城留守,慶尙左水使留待。
令于申緯曰,開城留守,慶尙左水使入對。
備忘記,開城留守金炳朝下直,長弓一張,長箭一部,慶尙左水使李存敬下直,長弓一張,長箭一部,片箭一部,筒兒一箇賜給。
傳于申緯曰,新恩謝恩當親受,該房知悉。
令于申緯曰,新恩謝恩當親受,該房知悉。
申緯達曰,玉堂上下番俱空,已至多日,事甚未安。副應敎金鍏,旣有只推之令,卽爲牌招入直,何如?令曰,依。
以副應敎金鍏牌不進罷職令旨,令于申緯曰,只推。
令于洪學淵曰,判義禁許遞,旣承下敎,前望入之。
判義禁前望單子入之,李錫奎代點。
申緯,以侍講院言達曰,明日賓客相見禮時,宮官當爲全數進參,而文學未差,司書兪章煥在外,無以備員,令政院稟令變通差出,待下批,與未肅拜兼輔德金正喜,一體牌招,以爲備員進參之地,何如?令曰,依。
令于申緯曰,兼輔德·司書竝許遞,與文學未差之代,旣承下敎,前望單子入之。
春坊前望單子入之,兼輔德李元默,文學徐萬淳,司書吳致愚代點。
洪學淵達曰,大司憲·持平二員未差,執義尹正鎭,掌令權徽·金大坤牌不進,監察茶時之意,敢達。令曰,知道。
以執義尹正鎭,掌令權徽·金大坤,司諫李游夏,獻納趙牌不進罷職令旨,令于洪學淵曰,只推。
申緯達曰,玉堂上下番俱空,已至多日,事甚未安。副應敎金緯旣有只推之令,更爲牌招,何如?令曰,依。
令于洪學淵曰,兩司諸臺竝許遞,旣承下敎,前望單子入之。
申緯啓曰,吏曹郞廳來言,臺諫有闕,政事,取稟。傳曰,前望單子,入于小朝。臺諫前望單子入之,司諫權馥,掌令宋祥來代點。
令于洪學淵曰,新除授臺諫竝牌招,明日朝講,使之進參。
以司諫權馥牌不進罷職令旨,令于洪學淵曰,只推。
洪學淵,以刑曹言達曰,以金胤植査實草記,令曰,相鬪之時,豈無犯手之理?更爲詳査以達可也事批下矣。謹依令旨,使掖隷尹命植與金胤植,頭面査實,則尹命植所招內以爲,渠於今月二十三日,逢着金胤植於鍾樓近處,則胤植方帶醉氣,無端扶執,無數足踢,以至紅衣裂破,臂膊之皮脫云。金胤植所招內以爲,渠與尹命植,多年相親,而近來路上逢着,有若素昧者然,故心常憤慨,伊日相詰之際,自致衣袂之執裂,數次之足踢云矣。乘醉則彼此同然,起鬧則先後莫分,而畢竟裂衣足踢,乃是金胤植之所爲。今於對質之後,始爲自服者,其狡惡之狀,尤極駭痛,旣伏承更査以達之令,捧口招以入之意,敢達。令曰,裂衣足踢,今乃自服者,極爲狡惡,刑配,可也。
又以刑曹言達曰,以金胤植更査草記,令曰,裂衣足踢,今乃自服者,極爲狡惡,刑配可也事批下矣。謹依令旨,金胤植嚴刑一次後,慶尙道蔚山府定配,卽爲押送之意,敢達。令曰,知道。
令開城留守金炳朝書。王世子若曰,控護神京,地是漢馮翊夾輔,畁鎭畿甸,任重周畢公保釐,故委卿兩路咽喉之衝,庸敷余十行心腹之諭。眷玆開城重地,卽我漢京分司,城帶靑石,江襟碧瀾,關防壯金湯之勢,山抱白嶽,壤接黃海,都會最水陸之要。香祝絳旙,壽昌宮之體貌甚重,床門畫戟,管理營之統轄不輕,地連泌水華山之樓櫓城池,其勢則星羅碁置,路通灣府浿城之商賈駔,所利也海錯山珍。顧此地懷保之當先,嗟近日凋弊之益甚,禮成江舟楫散落,行旅之健訟多端,槖駝橋閭里蕭殘,使价之供億難繼,奢靡之習未殄。蓋緣齊什一競爭,凌犯之風尙存,誰知漢三尺可畏,猗此任不可輕矣,當是時屬之誰乎?惟卿,忠孝故家,圭璋令質,貞亮篤實之行,可見士君子模楷,綜明鍊達之才,早識眞宰相器局。按覈西省,克勤懲勵之方,出入銀臺,惟允承宣之職,耀金貂之崇秩,儼然黑頭相公,煥黼黻之宏猷,自是靑氈舊業。得來歐陽子之政,餘事文章,兼以張九齡之儀,端凝氣像,素知望實俱著,是庸眷注冞隆。玆授卿以開城府留守兼管理使。卿其式展令圖,祗服寵命,心存愛物,益勉察奸而恤窮,志切爲公,何憂革弊而去瘼?竹橋之穹石落落,宜扶萬代之綱常,崧院之絃誦洋洋,庶振百年之頹俗,踵賢父憇棠之蹟,歌到于今,勉肖子繩武之功,譽著式似。於戲,愼乃牧禦之策,體余倚毗之衷,北門掌鎖鑰之權,冀追寇平仲制閫之略,東山起圍碁之彦,庶見謝安石鎭物之風,故玆令示,想宜知悉。知製敎洪晩爕製進。
戊子四月二十七日辰時,上御熙政堂。下直留守·閫帥·新恩謝恩親受同爲入侍時,行都承旨申緯,行左承旨李若愚,左副承旨鄭知容,同副承旨徐英淳,假注書徐戴淳,記注官崔致輔,記事官金英淳,檢校直閣李嘉愚,開城留守金炳朝,慶尙左水使李存敬,以次進伏訖。上曰,史官分左右。緯奏曰,炳韶,開城留守之弟也,下去後陪後進前似好矣。上曰,唯。炳朝承命退下,命文武新恩進前,各奏職姓名,武科則只壯元進前,奏職姓名,可也。文科新恩兪星煥·李魯圭·韓用幹·洪鍾應·黃起源·嚴錫履·趙鶴年·宋欽鼎·尹興圭·孟明淳·金炳韶·金箕晩·趙民植·姜漢赫·李在翊·盧時珣·金大默·兪世煥·全榮澤·李致五·羅台晟·崔岡鎭·崔龍羽·權永壽·李元會·羅漢基·權道毅·申大元·柳養晦·孫相昊·李晩奎·金泰顯·金鉉燾·文起珽·李維馨·趙準孝·韓宓履·安允中·鄭衡模·金龍銓·吉鎭國·金廷雲等,武科壯元元進前。各奏職姓名,至鍾應,上曰,誰之子也?緯奏曰,故海西繡衣洪勝圭之子矣。上曰,未及復命而作故者乎?緯曰,然矣,至炳韶,上曰,松留之弟乎?緯曰,然矣。命留守·閫帥進前奏職姓名。炳朝·存敬進前奏職姓名訖,命史官就座。仍命留守·閫帥·新恩先退,又命退,承史以次退出。
戊子四月二十七日午時,王世子座重熙堂。下直留守·閫帥·新恩謝恩親受同爲入對時,行都承旨申緯,行左承旨李若愚,左副承旨鄭知容,同副承旨徐英淳,假注書韓鎭庭,記事官金大根·金英淳,開城留守金炳朝,慶尙左水使李存敬,以次進伏訖。令曰,史官分左右。令曰,留守·閫帥進前奏職姓名。炳朝·存敬以次進前奏職姓名。令曰,下去着實爲之。令曰,松留,何日發程乎?炳朝曰,當日爲之矣。令曰,何處交龜乎?炳朝曰,新門外天然亭矣。令曰,留守·閫帥先退,炳朝·存敬退出。令曰,文武科新恩進前,各奏職姓名。文科兪星煥·李魯奎·韓用幹·洪鍾應·黃起源·嚴錫履·趙鶴年·宋欽鼎·尹興圭·孟明淳·金炳韶·金箕晩·趙民植·姜漢赫·李在翊·盧時珣·金大默·兪世煥·全榮澤·李致五·羅台晟·崔崗鎭·崔龍羽·權永壽·李元會·羅漢基·權道毅·申大元·柳養晦·孫相昊·李晩奎·金泰顯·金鉉燾·文起珽·李維馨·趙準孝·韓宓履·安允中·鄭衡模·金龍銓·吉鎭國·金廷雲等以次進前,各奏職姓名。至羅台晟,令曰,誰之子孫乎?台晟曰,太祖朝佐理功臣羅仁柱後裔矣。年紀幾何?台晟曰,六十四歲矣。至羅漢基,令曰,居在何處?漢基曰,居淸州矣。至申大元,令曰,居在何處?大元曰,居寧海矣。至孫相昊,令曰,誰之子孫乎?相昊曰,故吏判仲暾之後裔矣。至李維馨,令曰,誰之子孫乎?維馨曰,故典籍臣慶纘之子矣。至鄭衡模,令曰,年幾何?衡模曰,六十七歲矣。至吉鎭國,令曰,居在何處?鎭國曰,居寧邊矣。誰之子孫?鎭國曰,冶隱吉再之後裔矣。武科元等以次進前,各奏職姓名訖,令新恩先退。星煥·等退出,令史官就座,令退,諸臣以次退出。
上在昌德宮。常參·經筵,以代理停。
未時申時,灑雨下雨,測雨器水深一分。
申緯達曰,明日常參,取稟。令曰,停。
徐英淳,以都摠府言啓曰,今日入直內三廳武兼禁軍及軍兵等中日習射技,請出標信。傳曰,知道。
徐英淳啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
申緯啓曰,藥房提調·副提調持湯劑來待矣。傳曰,封入。
申緯達曰,左副承旨鄭知容今日不爲仕進,卽爲牌招,何如?令曰,依。
又達曰,假注書徐戴淳·韓鎭庭身病猝重,勢難察任,竝姑改差,何如?令曰,依。
徐英淳達曰,事變假注書丁庠敎身病猝重,勢難察任,今姑改差,何如?令曰,依。
徐戴淳改差,代以金箕晩爲假注書。
韓鎭庭改差,代以金炳韶爲假注書。
丁庠敎改差,代以吉鎭國爲事變假注書。
以副應敎金鍏牌不進罷職令旨,令于申緯曰,只推。
申緯達曰,玉堂上下番俱空,已至多日,事甚未安。副應敎金鍏旣有只推之令,更爲牌招入直,何如?令曰,依。
申緯啓曰,吏曹郞廳來言,臺諫有闕,政事,取稟。傳曰,前望單子,入于小朝。
臺諫前望單子入之,獻納朴宗璜,持平黃浩民代點。
令于徐英淳曰,新除授臺諫竝牌招,明日朝講,使之進參。
令于徐英淳曰,在外獻納許遞,旣承下敎,前望單子入之。
獻納前望單子入之,金大坤代點。
金箕晩有頉,代以洪鍾應爲假注書。
金炳韶有頉,代以尹興圭爲假注書。
吉鎭國有頉,代以盧時珣爲事變假注書。
洪鍾應有頉,代以李晩奎爲假注書。
尹興圭有頉,代以韓宓履爲假注書。
盧時珣有頉,代以金鉉燾爲事變假注書。
李晩奎有頉,代以嚴錫履爲假注書。
韓宓履有頉,代以宋欽鼎爲假注書。
金鉉燾有頉,代以金泰顯爲事變假注書。
嚴錫履有頉,代以李魯奎爲假注書。
宋欽鼎有頉,代以韓用幹爲假注書。
金泰顯有頉,代以金龍銓爲事變假注書。
徐英淳達曰,卽者義禁府都事來言,時囚無得過三日滯囚,曾有定式矣。時囚罪人柳本學·李光濂·李應淵等,當爲議處,而判義禁李錫奎未肅拜,次堂例不得擧行云,判義禁卽爲牌招,以爲開坐之地,何如?令曰,依。
申緯達曰,端午帖製述人,旣已抄達矣,大提學金履喬受由在外,弘文提學未差,藝文提學金鏴,待明朝牌招,以爲出韻科次之地,何如?令曰,依。
又達曰,今此端午帖製述人中,時無職名人,令該曹口傳付軍職,何如?令曰,依。
兵曹口傳政事,副司果單尹正鎭。
以左副承旨鄭知容牌不遞罷職令旨,令于申緯曰,只推。
以副應敎金鍏再牌不進罷職令旨,令于申緯曰,只推。
以持平黃浩民牌不進罷職令旨,令于徐英淳曰,只推。
徐英淳,以御營廳言達曰,本廳千摠趙毅存身病甚重,勢難察任,改差,何如?令曰,依。
又以刑曹言達曰,因公忠監司朴晦壽狀達淸安縣徒二年半定配罪人趙召史遭媤母喪給暇事,放字書下矣。謹依書下,放送後徒流案頉下事,分付道臣之意,敢達。令曰,知道。
義禁府申目粘連,向前李應淵亦,檢案事體,何等審愼,而脈錄之圍改筆削,前後之輕重懸殊是白乎所,檢驗緣此而失實,獄情竟至於疑亂,以此照律,何如?判付達依準。又申目粘連,向前李光濂·柳本學等亦,舊逋未捧,或緣民戶之流絶,或値年事之歉荒是如,囚供發明,雖甚張皇是白乎乃,糶糴法意,本自嚴重,則未捧之數,如是夥然者,誠極可駭,有難參恕,竝只以此照律,何如?判付達依準。
上在昌德宮。常參·經筵,以代理停。
藥房都提調李存秀,提調金敎根,副提調申緯啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。
中宮殿·世子宮口傳問安。答曰,知道。世子嬪宮口傳問安。答曰,知悉。
申緯達曰,明日常參,取稟。令曰,停。
鄭知容達曰,備邊司郞廳來言,今日賓廳日次,而領議政南公轍,左議政李相璜俱有身病,不得來會云矣,敢達。令曰,知道。
備忘記,安義僉使徐仁喆下直,長弓一張,長箭一部,片箭一部,筒兒一箇賜給。
申緯達曰,右承旨朴永元今日不爲仕進,卽爲牌招,何如?令曰,依。
令于李若愚曰,傳香承旨馳詣宗廟·景慕宮,奉審摘奸以來。
申緯啓曰,藥房三提調,持湯劑來待矣。傳曰,封入。
申緯達曰,玉堂上下番俱空,已至多日,事甚未安。副應敎金鍏,旣有只推之令,卽爲牌招入直,何如?令曰,依。
韓用幹有頉,代以兪世煥爲假注書。
李魯奎有頉,代以李元會爲假注書。
金龍銓有頉,代以金大默爲事變假注書。
兪世煥有頉,代以孟明淳爲假注書。
李元會有頉,代以崔龍羽爲假注書。
金大默有頉,代以安允中爲事變假注書。
孟明淳有頉,代以趙準孝爲假注書。
崔龍羽有頉,代以趙民植爲假注書。
安允中有頉,代以羅台晟爲事變假注書。
趙準孝有頉,代以李在翊爲假注書。
趙民植有頉,代以黃起源爲假注書。
羅台晟有頉,代以李維馨爲事變假注書。
李在翊有頉,代以孫相昊爲假注書。
黃起源有頉,代以李致五爲假注書。
李維馨有頉,代以金廷雲爲事變假注書。
申緯達曰,卽者奉常寺官員來言,各陵端午祭祭物,提調當爲封進,而都提調未差,提調朴宗薰在外,不得擧行云,何以爲之?敢稟。令曰,許遞,旣承下敎,前望單子入之。
奉常提調前望單子入之,徐俊輔代點。
持平黃浩民,獻納金大坤等達曰,噫嘻痛矣,以能賊萬古所無之逆魁,不卽正刑,徑先致斃,輿情莫不痛惋,此豈可以尋常物故,置而不論哉?論其平日罪犯,則陰樹逆種,密倡凶論,慫慂恒·簡,爲渠羽翼,糾結厚·獜,自作窩主,待國洞執命之日,擬占台府,當李潭秉銓之時,把弄朝權。且以醴酒之說,大北之論,肆然脅持,百計嘗試,倡爲追崇之說,恐動儕類,沮遏代聽之逆,皆其部曲。則亂本凶圖,甚於耇·輝·師·興,究其情節,已是萬戮猶輕,而及夫賊吉之招出後,凶言逆情,尤益綻露無餘矣。噫,癸亥反正之說,太甲桐宮之言,推戴逆禶之謀,某也爲大將,某也爲吏判,某也爲閫帥等說。爛熳於前後諸賊之供,而妖任埋凶之計,究其本則能賊也,逆範懷刃之凶,究其本則能賊也。特以凶頑之故,忍杖徑斃,王章未伸,擧國同憤,試以渠之招辭觀之,雖優爲謀逆,以不少之人,何可遽然承服?又以爲如欲殺之則速出斬之等語,肆然發惡,而且太甲桐宮之說,果如諸賊一席酬酢於展開書傳講其文義云者,與相吉·澤遂之招,若合符契。卽此一節,乃渠之結案,旣已遲晩後物故,則不可以未及結案,置之。趾賊一門之窮凶極惡,自有天地以來所未有者,而限以國法,猶貸其凶種之穉少者,梟種稍長,安知不更肆獍惡,如範·吉等所爲者耶?澤遂爛熳同參於啓能凶慘不道之謀,而只誅其身,王章已失,輿憤未洩,其陰凶情節,其弟萬無不知之理。請遲晩後物故罪人啓能亟施孥籍,趾賊等凶種快施邦刑,獻壽設鞫得情。噫嘻痛矣,從古亂逆何限,而豈有如夏賊之窮凶極惡者哉?語其凶言,則雲·海之所不道,論其逆節,則賊鏡之所不爲,見者骨寒,聞者膽掉,實是窮天地亘古今所未聞所未有者也。此豈渠一人之所作爲,一時之所做出?和同之類,必有其人,黨與之討,不容少忽,而旣搜之文書,竝皆付丙,未露之端緖,全不究覈,獄體疎虞,寧不凜然?到今追究之道,惟在於親屬奴傔之及時訊鞫,而章疏之請,尙未蒙允,此雖出於先大王包涵寬假之至仁盛德,而至於夏賊子女囚禁待年之命,臣等尙今抑鬱,寧欲溘然。夫逆種之待年殄滅,乃指尋常治逆之律文也。今此夏賊,卽是開闢以來所無之逆,其於獜·亮之稱兵,鏡·虎之凶言,不啻百倍,則古今天下,安有以此賊子女而有待年與否之可論哉?及至今日,年限已過,則尤不可晷刻容貸於覆載之間矣。夏賊之外,豈復有夏賊,而乃者逆恭又出,則今日群下之骨驚膽掉,直欲手磔口臠之心,尤有倍於夏賊初出之時矣。噫,彼恭賊,敢於鞫庭,提誦夏賊之凶書,乃以相議,勸成納招,又發夏賊所不道之凶言,則梟獍種子,腸肚相連,亦一夏賊,而特其逆節之發露,差有先後耳。千剮萬斫,未足以洩輿憤,收孥瀦澤不可謂當其律,夏賊之變,已用适·雲之例,則今於此賊,決不可異同也明矣。噫,其一家之內,生出二夏賊,則此非一朝一夕之故,其凶言逆謀,傳襲有素,平日之爛熳酬酢,一室之尋常倡和,推此可知。恭賊正刑之後,一二同情之類,旣無究問之道,而斗恒尙今假息於覆戴之間,則夏·恭兩賊之黨與同情,萬無不知之理。目今究覈之道,惟在於此,而雖以向來連伊事言之,渠以賊傔之妻,敢生凶濫之心,至有擊錚之擧,此亦古今所無之變怪,而渠不過幺麽一賤女,則決非渠所可獨辦者也。是必其夫暗地指使,爲此嘗試之計,據此一事,劇逆親屬之從中跳踉,復事綢繆之狀,昭不可掩。此而若不窮覈嚴斷,則未知何樣禍機,伏在何地,今於事端旣露之後,尤不容暫緩盤覈。請夏賊子女亟施跪斬之典,斗恭親屬應坐之類,一依适·雲例擧行,斗恒及,夏賊親屬奴傔連伊夫妻,竝嚴鞫得情,夬正典刑。噫嘻痛矣,明謙之凶謀逆節,實是亘萬古所無之賊也。身爲閫帥,四字刀削已是劇逆之斷案,而乙巳春諸賊指日擧兵之時,自擬內應大將,至於書給四柱,先占身數,其所爲計,至凶極獰,而八字刀削逆復之愛姪也。一門之內,日夜綢繆,兩賊之間,出沒紹介,危機急變,迫在呼吸,何幸逆謀自綻,天討快行,而誅殛之典,止及其身,收孥之律,尙未擧行,揆以獄體,不免疎虞。以謙,以逆復之子,傳襲其父之凶圖,五字刀削鉤覈之路,惟在此賊之盤問,而不加究覈,不捧結案,遽爾用刑,只施應坐,而籍産之典,雖已擧行,收孥之律,在所不已。逆復之變,振古所無,殄滅無遺育者,政爲此賊準備語,則其在鋤逆種杜後患之道,殄之滅之,不容少忽,而好石之以年未滿循例爲奴者,揆以邦刑,萬萬乖當。夫待年用法,乃是尋常治逆之律,以至於此賊,實無異於古之适·雲,今之趾·夏,則其凶種逆孽之待年與否,更無論。請明謙·以謙,亟施孥戮,逆復庶子好石,亟施處絞。噫嘻痛矣,亂逆之變,從古何限,而豈有若嶺啓中諸賊之窮凶極惡者哉?嗚呼,際庚申天崩地圻之痛,大小中外,惟有血泣攀號,直欲無生而已。噫,彼逆魁時景等兄弟,渠亦今日臣民耳。抑何凶肚,包藏禍心,闖此擧國哀遑之時,敢生嘯聚不軌之謀,假托占夢,誑惑人心,妄附星緯,煽動妖言,驅脅蚩蠢之村氓,乘夜直犯於官府。肆發縛官上京擧兵除惡等語,究其逆節,實有孚於獜·亮,而鯨鯢之戮未加,魑魅之形先滅,雖未及如法結案,而此等凶逆,當施孥戮之典。金樂敎則以玄慶之妻娚,參聞醫官可疑之說,而不卽直招,及與時皞面質之後,始乃吐實,究厥情節,萬萬狡慝。凡此諸賊,雖或有首從之別,而其在誅亂根重獄體之道,不可自外勘斷而止。請時景·時昱,竝施孥籍之律,金樂敎亟令王府,設鞫嚴覈,快正邦刑。九行刀削噫嘻,亂臣賊子,從古何限,而豈有若家煥·承薰·樂敏·哲身等之窮凶情節者哉?主張邪敎,詿誤迷俗,相率入於無父無君之域者,已是亘古所無之變恠,而就以恒·儉輩鞫案觀之,其所綢繆排布,至凶絶悖之狀,不可但以邪學言也。請來大舶,裝載兵器,曰以脅持,曰以判決云者,卽是适·璉之餘套,而獜·亮之後身也。賴天之靈,旋加誅殛,而向使其計得售,則白蓮·黃巾之變,有不足言,而國之爲國,未可知也。追惟及此,不覺毛骨俱竦,恒·儉諸賊,雖是凶獰,特不過鄕曲卑微之類,而乃其首惡而指使者,家煥輩是已。觀於銀子辦出之計,郵卒裝送之謀,可知其逋逃主於淵藪,羌胡伏於輦轂也。春間治獄之時,只以邪黨而誅鋤,或徑先物故,或誅止其身,而儉賊之鞫案始出渠輩之逆節昭著,則神人之憤,久而益切,實欲手磔口臠而不可及矣。恒·儉乃是枝葉,而旣伏典刑,則家煥諸賊之爲厥根柢者,獨有逭於儉賊已施之律乎?請物故罪人家煥·哲身,正法罪人承薰·樂敏施以孥籍之典。噫嘻痛矣,國榮·陽澤之通天罪惡,萬戮猶輕,千剮難贖,而尙屈王章,是可曰,國有常刑乎?噫,諸賊之眼無國母,恣行胸臆,危迫之逆節,㦧毒之凶計,暗相綢繆,罔有紀極,主張者榮賊,而陽澤焉承望,至於丙申節獻之闕封,己亥宮女之逮訊,而倫綱之斁敗,無餘地矣。處在保護之任,而端陽之例供,肆然廢停,共坐深嚴之地,而宮人之拷掠,期於誣服,亂逆之犯分干紀者,從古何限,而豈有若此輩之至凶極悖者乎?雖以弘·瞻之凶肚,來·黯之毒手,未足以喩其惡也。此實載籍所無之極惡大憝,而聲討未加,鬼誅先及,一國之公憤,鬱而未洩,三尺之邦憲,久猶莫伸,至今追思,不覺骨靑膽掉,而髮豎眦裂也。當此義理大明,凶逆嚴討之時,藥院之日記,旣已査出,臺臣之緘辭,如是明的,則追奪之當律,不容一刻少緩也決矣。陽澤則家已孥籍,官亦追奪,更無加施之律,而至於國榮,則千罪萬惡,咸萃一身。製給凶疏,沮遏大計,煽動人心,潛圖國脈者,已有浮於莽·温之凶,而今者陽澤之干犯彰著,其首惡則實榮賊也,凶魁則亦榮賊也。幸賴我先大王廓揮乾斷,特降允兪,而傳旨未卽頒下,典刑尙稽夬施,神人之憤惋,容有極哉?請物故罪人國榮亟施孥籍之典。噫嘻痛矣,賊裕之罪,可勝誅哉?辛酉夏一疏,包凶蓄禍,暗售梟獍之腸,都人尹·姞等句語,排布陰譎,曲堗徙薪之援比,指意凶㦧,卽此一段,其沮戲大婚之凶肚,背馳先王之逆節,綻露無餘。渠以今日北面之臣,乘國運不幸之時,而疑亂熒惑,潛圖不逞之計,是可忍也,吁亦㦧矣。亂臣賊子之干常犯紀,從古何限,而豈有若此賊之窮凶絶悖者哉?且其所納爰辭,見捉文書中不道不滿之說,愈出愈凶,至於外朝不知之言,詩句引用之意而極矣,而末乃以渠之傍祖權鞸時事,隱然自況者,尤何等窮天地所無之劇逆大熟也?凡在橫目之列者,莫不骨驚膽掉,直欲手磔口臠,而賦性獰慝,忍杖抵賴,王章未伸,鬼誅先及,神人之憤痛,容有極哉?噫,原疏之陰㦧,逆腸難掩,鞫招之凶慝,斷案已成,雖未及結案,便是已結案之劇逆,而且於安默·魯賢·在民三賊伏法之後,其凶謀逆節,尤益彰著。此與身死旣久之後追律之例,大有異焉,不可援用尙魯追施之律。請物故罪人裕亟施孥戮之典。噫嗔痛矣,亂臣賊子,何代無之,而豈有如漢祿之窮天地亘古今,至凶至悖罔測不道之賊耶?八字凶言,一世傳播,聽之骨顫,思之髮豎,而特以證據無人,根因莫知,聲討之擧,至今未行,遂使劇賊臥斃,輿憤莫泄,古今天下,寧有是耶?何幸乾道孔昭,元惡斯得,知申之疏,打破其眞贓,重臣之奏,繼而爲明證,嗚呼,尙忍言哉?一種不逞之徒,乃敢讐視我君父,必欲謀危我宗國,梟音獍舌脈絡相通,蛇糾蚓結,腸肚互連。量·能之殊塗共轍,無不干犯於莫重莫大,煥·裕之護法傳神,莫非誣逼於不忍不敢,國勢日就岌嶪,倫彝幾至斁喪,千恠百變,疊生層出。以至於達賊不道之奏,如貫一串,苟求其本,則莫不源委於漢祿,根柢於漢祿,求之往牒,未有如此賊之窮凶絶悖者也。食肉寢皮,已矣無及,瀦宅破家,尙云輕典,追奪之律,雖幸蒙允,孥籍之請,尙此靳兪,至以自有受敎爲批,臣等誠不勝抑塞悲憤之至。邸下試思之,前乎漢祿而豈有如漢祿,後乎漢祿而豈有如漢祿?剖斬之律,劓殄之誅,設或創行而施之,誠未爲過當,則惟此追奪之名,雖謂之生前一律,而顧其擧行,則不過是收奪告身而已。以此律而施之於此賊,果可以夬雪君父之讐,少洩臣民之憤耶?适·雲之所不敢,而此賊敢爲之,鏡·夏之所不忍,而此賊忍爲之,烏可以曾有受敎,不之權變,一味膠鼓,致使當行之天討不行,必伸之王法不伸也哉?且況凶種逆孽,尙繁其徒,豈可使戴頭假息,依舊跳踉,以貽國家無窮之憂,以遺臣民共戴之恥耶?應行之律,不容晷刻少緩。請逆賊漢祿亟施孥戮之典。噫嘻痛矣,亂臣賊子從古何限,而豈有如龜柱之窮凶絶慝也哉?其許多罪惡,許多逆節,擢髮難數,罄竹難書,而以渠地處,不念報效之道,徒懷凶譎之腸。始因傾軋之習,而潛蓄禍心,長其覬覦之計,而遂懷凶圖,必欲傾覆我宗社,動搖我國本,群聚凶徒,自作窩主,醞釀旣久,排布愈密,八字凶言,一串貫來,同室之內,腸肚相連。若其根柢也源委也,莫非此賊,而得保首領,臥斃牖下,凡今日含生之倫,孰不腐心痛骨,如不欲生,而最其大明律一事,卽有天地君臣以來,所未有之極逆大憝也。思之膽掉,言之骨靑,直欲手磔口臠,食肉寢皮者也。且況不道之凶計,有自來於當時,潛藏之禍機,愈益肆於今日,譸張糾結,種下生種,裕·玉·煥·達之凶謀祕計,莫不傳神於此賊,護法於此賊,而跪敦之律,燃卓之典,尙未夬施,神人之憤,容有極哉?向來追奪之擧,不足爲此賊之當律,況其梟獍之凶種尙遺,國家之隱憂無窮。請追奪罪人龜柱支屬應坐之類,一依尙魯例,施以散配之典。噫嘻痛矣,凶魁亂本,從古何限,而豈有如鍾秀之至凶絶悖者哉?本以奰慝之性,濟以陰譎之行,撐腸柱腹,都是禍心,聽言觀眸,罔非戾氣,平生伎倆,專在於凶國而讐君,晝宵營爲,亦出於戕人而害物。好惡所到,忠逆立判,利勢所在,逋逃咸萃,附己者謂之向國,而奬拔汲引,如恐不及,異己者謂之背馳,而擠陷綱打,無所不至。於是乎助虐逞凶之徒,擧皆爲其羽翼,逐臭䑛瀝之輩,莫不受其指使,傳授凶圖,釀成煥·日滔天之禍,鼓唱悖論,馴致裕·玉讐國之計。一番逆變起而罔不根柢於渠,一番凶獄出而罔不窩窟於渠,渠之血黨死友,擧皆干犯天討,以誅以奪,而以渠鯨鯢之魁,獨爲漏網之魚者,蓋緣其凶熖雖死不衰,餘威歷久尙熾。根窩更有之論,指目有歸,而無敢連討者,明白洞快之敎,聖批昭揭,而無敢對揚者,一世腐心,而擧朝緘口,有識憂歎,厥惟久矣。何幸乾道孔昭自作難逭,渠之平生斷案,無端呈露於爲其卵育吹噓感德思報,願爲鍾秀一死者之口,則雖使鍾秀,對質於鞫庭,必將滿口輸款,而無一辭自明之端矣。噫,敬·觀之窮凶而染成者渠也,龜·祿之絶慝,而掩護者渠也。渠以爲見驅,則觀鎬曰,見驅,渠以爲非逆,則觀鎬曰,非逆,耳濡口滑看作茶飯。先入之見,掩諱不得,慣聞之處,丁寧納招,則龜·祿·秀·敬之和盤托出,打成一片之狀,至是而畢露無餘矣。大抵鍾秀之一生籍口,欺人而欺心者,卽不過渠所謂士流也,渠所謂義理也,而論其行己,則發跡於逆戚之門,而爲其私狎之客,托身於榮賊之家,而備盡謟諛之態,至勸其兄,願留榮賊,究其情狀,卽一患得失之鄙夫,則渠所謂士流,吁亦醜矣。且夫渠所謂義理者,本出於逆祿之凶論,賊龜之陰圖,而直是作賊作逆之一大斷案耳。噫,彼龜·祿輩包藏不軌,謀危宗社,及夫國本已固,凶計莫售之後,鍾秀以其血黨,自知無幸,乃以死中求生之計。說出渠輩所謂義理二字,以爲掩護龜·祿輩眞贓之妙籌長策,龜·祿之眞贓旣掩,則鍾秀之身計得矣,鍾秀之身計旣得,則龜·祿之眞贓掩矣。其一而二,二而一之狀,不亦凶且㦧乎?惟我先大王至精至微之義,昭揭日星,建天地而不悖,俟百世而不惑,則雖恠鬼十千輩,寧或售疑亂之計,而鍾秀敢以掠美之術,欲爲立幟之資,指無謂有,眩惑群聽,有若恠鬼不逞之徒,眞箇爲朝夕壞亂之擧,而非渠則莫可扶植者然,肆然上逼於莫重莫嚴之地。以是而脅持君父,以是而威喝朝野,魯·賢之逆變,由是而醞釀,達·瀅之邪說,由是而源委,候班不參之逆節在此,史局割席之凶肚在此,而改號時違牌,行幸後悖論,皆其逆謀慝計之昭不可掩者矣。至於逆敬之三條凶言,卽自鍾秀圈套中出來,而賊觀之謂龜賊義理主人之招,亦由鍾秀悖舌中薰襲,則前後情跡,沕然相符矣。臣等合辭所陳,剽竊先王之義理,矯誣先王之秉執者,政謂此也。及其家計已成,手段漸滑,則誣衊無所不至,譸張無所不有,筵本二跋,旣伏罔赦之案,讆言五條,莫掩自倡之跡。入告出語,變幻無常,左闔右捭,機關至密,千罪萬惡擢髮難數,而臣等之㝡所憤嫉而痛惋者,又有在焉,以渠之眷遇也邇密也。逆祿之八字凶言,旣已自渠口傳說,賊龜之乙未冬悖說,亦必先他人聞知,則何不於先大王一初淸明,庶政維新之會,斷去宿處,嚴斥凶論。使夫迷溺不悟者,曉然知龜·祿之不可染跡,而乃返附麗依歸,推詡尊仰,壞亂世道,詿誤人心,以致許多逆變,無限厲階,而其惡稔矣,其禍極矣。若使當日朝廷之上,初不生出一鍾秀,則龜·祿之賊勢,何由而鴟張,龜·祿之餘醜,孰從而蚓結乎?然則今日國勢所以至於痛哭流涕之境者,雖源於龜·祿,而助成者鍾秀也,雖發於敬·觀,而主張者鍾秀也。則論其罪犯,有浮於龜·祿·敬·觀,而敬賊已施之律,尙難貸也,龜·祿應坐之典,烏可已乎?特以大官之曾忝也,鬼誅之先加也。故依律處斷,雖恨未及,尙魯已例,在所不已,幸賴乾斷廓然,天討亟行,鍾秀黜享追奪之請,雖蒙夬允,而梟獍之凶種尙遺,國家之隱憂無窮。請追奪罪人鍾秀支屬應坐之類,一依尙魯·漢祿例施行。噫嘻痛矣,今此鍾·振兩賊之凶,思之膽掉,言之骨靑,蓋其陰謀逆節,适·璉之今又出也,凶言悖說,雲·海之所不道也。是乃窮天地亘宇宙之極惡大憝,雖幸天討略行,王章少伸,尙何足以快洩神人之憤也哉?鍾一則藉其門蔭,獲沾祿仕,國家何負於渠,而梟心獍腸,與生俱生,幸西賊之有警,則半行刀削分院兵助勢之策,湖南伯得差之願,無非劇逆之斷案,而乃與振采·光友等,結爲血黨。五字八字之凶言,猶爲不足,而必以二字至不道之言,和應於合有變通之說,甚至街路上訩訛而極矣。振采則技倆妖慝,行止閃忽,出沒京鄕,左道誑惑,連腸接肚於鍾一·光友之徒,憑藉讖緯之書,濟其邪誕之術。二萬石軍粮之積峙,搢紳家火具之潛埋,八字刀削指卯日而擧事爲期云者,莫非做作妖言,煽動人心之計,而八字刀削十三日至凶之說,與鍾一,一而二,二而一。似此今古所無之逆,不可只施治逆之常典,适·雲已行之例,不用於此兩賊,而將何施乎?請大逆不道罪人鍾一·振采,竝施适·雲之例。逆賊友文,跡本卑微,性又奸慝,投身於鍾一,甘作爪牙,許心於振采,結爲兄弟,托鍾一於振采,則謂以可用,薦振采於鍾一,則稱有神術。逆賊光友,本以鄕谷賤孽,托爲凶徒死士,父事振采,兄事友文,十字刀削欲輸軍粮則轉到南陽,凡爲群凶之指使,率皆挺身而樂赴。十一字刀削將臣家將欲火攻,所營何事,店舍綢繆之言,致後丁寧和應,南中兵火之說,延壽爛熳酬酢,卽此數段,已足爲諸賊之眞贓斷案。至於正月十三日凶言,卽是窮宙亘宇所未有所未聞之極逆情節,而無不參聞,無不參知,則罪止誅身,失之太輕,王章不嚴,輿憤未洩。請逆賊友文·光友,加施孥戮之典,致後·延壽,竝施孥籍之典。今番逆獄之至凶至㦧,實是亘古之所罕,鍾·振諸賊,雖已伏法,情節猶未盡究,黨與猶未盡鋤,治逆之法,豈容如是?噫,彼李永純,當西賊有警之日,曾添祿仕之在鄕者,莫不入處城闉以效奔問之誠,而渠以侍從之列,蒼黃下鄕,事若知機,跡涉殊常。況以鍾一爲妹夫,致後爲死友,掌中書字之語,出於後招,指日往來之說,證以一傔,則綢繆之跡,明若觀火。永喆·鍾一之侄子也,始以應坐而發配,致後之娚妹也,旋因鞫招而就拿,則枝上之枝,種下之種,可以畢究。矧又鍾萬之猝斃,添一疑端,而鞫治未竟,竝加酌處,獄體疎虞,輿憤轉激。請李永純·永喆等,更爲設鞫嚴問,期於得情,快正典刑。嘻嘻痛矣,亂逆之變,振古何限,而豈有如李肇源之劇逆大憝,窮凶絶悖者哉?渠以世祿之臣,偏被聖朝之恩,八座兜攬,已極於榮顯,一門盤據不離於權要,苟有一分人心,宜思百倍圖報,而其奈䲷獍之性,與生俱生,鬼蜮之謀,非今斯今。攘臂努眼,罔非戾氣,拄腹撐腸,都是禍心,至於甲戌之冬,肆發至凶至㦧罔測不道之說而極矣。當上下焦遑之日,渠乃潛懷異圖,綢繆金基厚,蹤跡陰祕,情節叵測,而至於近日章箚之間,基敍之凶書始發,則眞贓畢露,斷案已成,蓋其凶書,卽不敢道不忍言之逆謀也。謀雖同於基厚,而慫慂者肇源也,書雖出於基敍,而指使者肇源也。其罪犯於莫重莫嚴,爲賊爲逆之狀,睿鑑之照如日月,令旨之嚴如斧鉞,此誠神人之所共憤,王法之所不貸,凶如肇賊,逆如肇賊,而若使假息晷刻,共戴一天,則其可曰,世有三綱,而國有三尺乎?至於同參之金基厚,以肇源之血黨,基敍之至親,凶謀逆節,無不綢繆,卽與肇源·基敍,二而一者也。惟彼三凶之請鞫,于今幾月於玆,而睿答輒承勿煩,群情去益如沸,卽伏奉令答下者,有此是國之大刑政,當仰稟大朝後處分之敎矣。惟其爲大刑政也,故處分之俟,一時爲急。請黑山島荐棘罪人李肇源,亟令王府,設鞫得情,明正典刑,金基厚一體嚴鞫,施以當律焉。噫嘻痛矣,金基叙之罪,可勝誅哉?千妖萬惡,咸萃一身,自在韋布,作凶徒之奇貨,乃占倖第,爲權門而輻湊,一自癈枳之後,恒懷不逞之心,假托鬼魅,誑惑人心,卽此一事,可見其平生所爲,無非邪沴。乃於甲戌冬上下焦遑之日,潛懷凶謀,與李肇源·金基厚,綢繆密勿,受其指使,作書轉送於時相,而乃是不忍言不敢道之說。論其逆節,卽與肇源,腸肚相貫,語其罪惡,亦與肇源,毫髮無差,環東土含生之倫,莫不欲手磔口裂,食肉寢皮,此豈可一刻容貸於覆載之間者哉?雖施島置之典,而王章未伸,尙稽肆市之律,而輿憤愈鬱,惟彼三凶之請鞫,于今幾月於玆,而睿答輒承勿煩,群情去益如沸。卽伏奉令答下者,有此是國之大刑政,當仰稟大朝後處分之敎矣。惟其爲大刑政也,故處分之俟,一時爲急。請楸子島荐棘罪人金基敍,亟令王府,設鞫得情,快正典刑。答兩司曰,不從。時景等事,裕事,龜柱支屬事,亟停勿煩。夏賊等事,國榮事,更勿煩達。鍾一·振采事,友文·光友事,致後·延壽事,李永純·永喆等事,不從。李肇源·金基厚等事,金基敍事,當仰稟大朝後處分矣。
持平黃浩民達曰,噫嘻痛矣,世道詿誤,義理晦塞,至於今番秋曹兩囚而極矣。渠以鄙悖之類,潛蓄凶慘之計,肆發通文,投諸賢關,遣辭陰險,引用凶悖,字字狡慝,句句閃忽,耳目難掩,手脚盡露,聞者髮豎,思之膽掉。固當卽地設鞫,不日正刑,而只令秋曹,盤覈情節,略加刑訊,旋卽酌處,雖出於大聖人好生之德,豈有亂言不道自服遲晩,而罰止島配,假息覆載之間者乎?若以言出卑賤,事已勘處,置而不論,其可曰,闡義理而嚴懲討乎?請金甲島爲奴罪人申鼎朝,古今島爲奴罪人韓鼎鎭,亟令王府,卽爲拿來,嚴鞫得情,快正典刑。噫嘻,王綱不振,世變層生,駸駸然自歸於凌犯之科者,至於申綱·黃允中而極矣。渠輩俱以蟣蝨之類,敢懷梟獍之心,假托校宮之復設,而或發悖通,潛伺場屋之試士,而或投悖券。蜚訕作恠,包藏眩亂之許多罪惡,已是至凶絶悖,而至若秦坑之說,誣逼莫嚴,錢唐之比,指擬無倫,此爲渠輩罔赦之斷案,譸張傾陷,情狀難掩,誣上惑下,無所不至。噫,此豈如渠鄕曲愚蠢之類所可獨辦也哉?其暗地受嗾之狀,平日醞釀之計,明若燭照,賢關之聲討,旣盡且詳,大僚之回啓,至嚴且明,而兪音終靳,王章未伸。大聖人包容之德,雖出於忠厚鎭物,不治爲治之道,而國之所以爲國,以其有刑章也。此而不問,一任其倖逭迷藏,則羸豕之戒,伏莽之憂,有不可勝言,思之及此,寧不凜然?至於今番奎·坤兩賊之凶,即是振古所無之變,而綱之名,狼藉出於奎賊之口。有曰,能文善生,有曰,綱之論豐德,事必被竄,有曰,綱亦吾黨,苟非聲氣素相關通,脈絡素相連接,賊坤何以屢言於賊奎,賊奎何以悉吐於鞫庭乎?卽此綱之包藏禍心,讎視國家,要藉豐德之革,合作爲煽亂之張本者,實與奎·坤之凶書相爲表裏,相爲影響。綱而不誅,則奎·坤猶自在,奎·坤旣誅,則綱何以獨漏?根窩未破,憂虞轉深。請充軍罪人申綱,遠配罪人黃允中,亟令王府,拿鞫嚴覈,夬施典刑。噫嘻痛矣,世道詿誤,義理晦塞,至於韓植林上書中句語而極矣。辛壬義理,若日星之揭,丙申處分,如鈇鉞之嚴,泰億之爲凶爲逆,爲今日臣子者,人孰不知?掩護鏡賊之情,至凶且㦧,和應虎凶之狀,絶悖無倫,至今追惟,心寒膽掉。噫,彼植林,抑獨何心,稱以言事,書王府旣奪之官爵,稱擧國所廢之姓字,引而爲說,殆若無故之人哉?夫亭亭當當,蟠天極地,磨滅他不得者,卽辛壬義理也,入則爲忠,出則爲逆,婦孺輿儓之所知也。曾謂名登仕籍,身居臺地者,反不知婦孺輿儓之所知也耶?萬萬無是理矣。渠雖遐鄕賤品,渠之曾祖在垣,已於辛壬之際,力袒悖論,爲其嚆矢,故耳目濡染,襲以爲常。乃於一初淬礪之時,闖發肆然嘗試之計,安知無不逞之徒,潛伏幽隱嗾成此駭悖之擧也哉?俄下處分,雖極嚴正,氷霜之漸,慮無不至,其在嚴隄防折奸萌之道,不可但施屛裔而止。請屛裔罪人韓植林,拿鞫得情,夬正典刑。噫嘻痛矣,義理堙塞,世變層生,至於今番睦台錫事而極矣。惟我毅宗烈皇帝,以三五之聖,當百六之運,殉社大節,卓越千古,而至若建虜猖獗,我邦濱危,則命將東援,閔覆之德,惻怛之意,與神宗皇帝壬辰再造,其揆一也。環東土含生之倫,莫不恩浹骨髓,愈久愈深,而英宗大王,特配壇壝之享,庸寓風泉之感,以何心腸肆然誣詆,泚筆於章奏之間,顯然指斥,自犯於罔赦之罪者,萬萬痛惋。若其書中句語之挾雜,造意陰慘,遣辭駭悖,非一朝一夕之故也,論其情跡,彝倫斁絶,語其負犯,鈇鉞猶輕,不可絶島定配而已。請島配罪人睦台錫,亟令王府,設鞫嚴問,快正典刑。噫嘻,趙璟鎭,險詖之性,鄙瑣之行,爲世所目,與人不齒者久矣。至於日昨筵達,何爲而發也?外托進言,內蓄禍心,旨意閃忽,遣辭㦧毒,蓋其心固不在於論一人評一事,故言不成理,面背殊形,狡譎情態,昭不可掩,此豈如渠所可獨辦哉?自有不逞之徒,暗地闚覘,頤指氣使,假名於柳榮五而機關潛動,接踵於趙璟鎭而手脚畢露。其計則愈出愈巧,而顯售嘗試,其意則無忌無憚,而陰懷壞亂,所欲嘗試者,果是何事,必欲壞亂者,抑獨何心?朝廷之憂虞,固不止於履霜堅氷,世道之變怪,終必至於禍人家國,況當一初淸明之會,寧容此輩挾雜之術乎?此而不到底盤覈掀蕩根窩,則非但刑政之失當,抑亦滋蔓之難圖,顧何異於蘊火而待熄,養癰而望痊哉?聖度縱出於含忍,除奸去慝,決非含忍之事,情狀雖待其自露,匿影幻身,恐無自露之日,鞫令遽輟,群情如沸,箚籲未準,公議愈鬱。請黑山島荐棘罪人趙璟鎭,亟令王府,拿鞫得情,夬正典刑。答府曰,申鼎朝等事,不從。申綱·黃允中等事,不從。趙璟鎭·韓植林·睦台錫事,勿煩,斯速停達。
獻納金大坤達曰,罪人克觀,以妖任之同氣,凶謀逆節,爛熳同參,而嚴訊之下,抵賴不服,未克究覈,未及承款,王章莫伸,輿憤莫洩。請金甲島爲奴罪人克觀,更令王府,嚴鞫得情,夬正王法。逆賊尙魯,卽是千萬古所未有之劇賊,而孥戮之典,旣施旋寢。噫,此賊之未伏王章,徑自殞斃,已極神人之憤矣。假使此賊,頑然尙在,則千剮萬斫,不足以懲其罪,孥之戮之,在法當然,凡係祖宗朝金科玉條,猶或隨時變通,則今此追孥之禁,自近年斷然定行。守之太固,致使應行之律,不得施於此賊,萬一有日後惡逆之如尙魯窮凶者,抵賴不服,頑忍徑斃,則孥戮之法,其將不施乎?罪在罔赦,事關後弊。請逆賊尙魯,亟施孥戮之典。梟示罪人性世,與劇逆載榮,一而二,二而一也。換着軍服,潛入禁庭,粧出纏帶,暗售網打,是何等排布設施,是何等凶謀祕計也?設鞫七朔,根因窩窟,終未究覈,只施梟示之律,輿情之憤惋,固無可言,而不可以已爲梟示,不施當施之律。請梟示罪人性世,亟施孥戮之典。噫嘻痛矣,人心陷溺,世變層生,至於秋曹兩囚而極矣。渠以卑微之流,敢蓄凶悖之心,肆發通文,投諸賢關,造意閃忽,引用絶悖,字字狡慝,句句凶逆,耳目難掩,手脚盡露,聞者髮豎,見之膽掉。幸賴首善之地至有捲堂之擧,固當卽地設鞫,不日置辟,而只令秋曹,盤覈情節,略加刑訊,旋卽酌處,秋堂聯疏,實出執藝之義,而特以好生之聖念,遂付傅輕之科,世豈有亂言不道,自服遲晩,而生出獄門,假息覆載之間者乎?今若諉之於言出卑賤,事已勘配,而置而不論,則其可曰,國有三尺乎?請金甲島爲奴罪人申鼎朝,古今島爲奴罪人韓鼎鎭,亟令王府,設鞫得情,夬正典刑。噫嘻,人心陷溺,世變層生,至有申綱·黃允中輩而極矣。渠以鄕曲鄙微之類,敢懷譸張傾陷之計,或發通而圖聚不逞之徒,或投券而冒犯莫嚴之地。秦坑是何等時,而比擬無難,錢唐是何等事,而指斥有歸,渠輩包藏,雖急於敲撼朝廷,而獨不念自犯於上誣聖德,罪在罔赦乎?各邑已例,春曹之文獻昭在,三罪竝發,賢關之聲討又嚴,今不須更事贅陳,而蓋其醞釀如此,跳踉如此,憑恃和應,明若觀火,則雖聖朝寬大,每事包容,而伏莽未去,滋蔓可憂,思之及此,寧不凜然哉?大僚覆奏,明辨無餘,鬼蜮情狀,無所遁匿,而鋤根潰癰之論,寔出遠慮,何邸下不念生道殺人之義,而亦靳一兪也耶?況於今番奎賊之招,申綱之名,不啻狼藉,至謂以能文善生,又謂之綱亦吾黨,可與同心而共事,脈絡之連通,表裏之和應,至此昭綻,無復餘蘊。然則奎·坤是已伏法之申綱也,申綱是未就鞫之奎·坤也。設鞫治逆,將以致天討也,根窩未破,憂虞轉深,則豈可以鞫事之已撤,而有所持難於更設乎?請充軍罪人申綱,遠配罪人黃允中,亟令王府,拿鞫嚴問,盤覈得情,夬伸典刑。噫嘻痛矣,世級日下,變恠層生,至於韓植林事而極矣。噫,泰億是何等凶逆也?密贊鏡賊之跡,至凶且㦧,定策國老之說,絶悖無倫,終始梟獍之殿茅,爛熳虎龍之窩窟,三凶居一,萬惡俱備。于今百餘年之間,爲東土臣民者,無不戟手而裂眦,心寒而膽掉,丙申處分,昭揭日星,聾瞽之人,亦皆聞知,則噫,彼植林亦今日北面於朝廷者也。豈有不聞不知之理,而乃敢以逆臣官爵姓名,肆然筆之於章奏之間,其官則稱以大臣,其言則謂之建白,陽爲迷罔之狀,陰售嘗試之計,旨意所在,情狀莫掩,而渠祖在垣,曾於辛壬之際,力袒凶論,爲其嚆矢,傳染旣久,熟處難忘,乃於邸下一初之政,敢欲螮蝀於太淸,此豈如渠蟣蝨之賤,所可獨辦?必有一種不逞之徒,潛伏幽陰之中,爲之慫慂而指嗾,將以眩亂而誑惑,此若不窮覈而嚴處,則羸豕霜氷,慮無不至。俄下處分,雖極嚴正而其在明義理嚴隄防之義,不可以屛裔薄勘而止。請屛裔罪人韓植林,嚴鞫得情,夬正典刑。噫嘻痛矣,義理晦塞,變恠層生,至於睦台錫事而極矣。我朝之於皇明,蒙被渥澤,與天無極,義則君臣,恩猶父子,故凡係皇朝事,備盡尊敬,無敢指斥,而彼台錫者,肆然筆諸章奏,誣逼毅宗皇帝。求過於無過之地,敢言其所不敢言,遣辭狂悖,用意陰慘,此不但我朝之賊臣,實是皇朝之罪人,此而不加重辟,則義理日益晦蒙,人心日益陷溺,而小中華一域,無復讀春秋者。且其龍淵山虎等句語,絶悖無嚴,此豈人心所敢道哉?終篇旨意,極其閃忽,要不出挾雜之計,已施之律,不足以懲其罪。請島配罪人睦台錫,亟令王府,拿鞫嚴問,明正典刑。噫嘻,世道詿誤,人心㦧慝,恠鬼之徒,敢售跳踉之習,惎讒之說,莫掩萌孽之漸,至於今番趙璟鎭事而極矣。驟看外面,不過論一重臣,罰擬薄罷,而細究情跡,暗蓄叵測心術,壞亂朝廷者也,此豈幺麽一不逞倉卒間所可獨辦者哉?渠本射影之蜮毒,濟以媚人之狐性,幽陰之嗾,必有所聽,狡惡之態,不忍正視,向者柳榮五之隱暎嘗試,極其痛惋,今焉璟鎭之顯露手勢,豈非一套中現幻出來乎?吁亦愈往愈巧,至凶至㦧者矣。此必有一種樂禍之類,潛伏暗地,縱其嚆矢,爲茅爲殿,釀出亂本者也,此豈可看作一人一家之事而已哉?思之及此,寧不凜然,鞫覈有令,群情胥快,及伏承大朝酌處之命,不勝愕貽抑鬱之至,此雖出於大聖人好生之德藏疾之度,而生道殺人,卽辟以止辟之義也。今日刑政,惟在於一番嚴鞫,鋤治根柢,打破窩窟矣。若含忍而待其自露,則指使者倖逭,和應者寔繁,又將互換頭面,締結腸肚,種種作淸平世大變恠,則朝著少寧靖之日,亂類無止戢之道,決非細故,豈不爲無窮之憂者哉?請黑山島荐棘罪人趙璟鎭,亟令王府,嚴鞫得情,夬正典刑焉。答院曰,不從。申鼎朝等事,不從。申綱·黃允中等事,不從。韓植林·睦台錫·趙璟鎭事,勿煩,斯速停達。
以右承旨朴永元牌不進罷職令旨,令于申緯曰,只推。
以副應敎金鍏牌不進罷職令旨,令于申緯曰,只推。
申緯達曰,明日傳香,禮房承旨當爲齋宿,右承旨朴永元,卽爲牌招,何如?令曰,依。
以右承旨朴永元牌不進罷職令旨,令于申緯曰,只推。
申緯達曰,玉堂上下番俱空,已至多日,事甚未安。副應敎金鍏,旣有只推之令,更爲牌招入直,何如?令曰,依。
申緯,以禮曹言啓曰,來五月十五日中宮殿誕日陳賀時,王世子致詞陳賀之節,依例磨鍊乎?敢稟。傳曰,權停。
禮曹,來五月十五日中宮殿誕日陳賀時應行節目,參考前例磨鍊,依此擧行,何如?判付啓。權停爲良如敎。
鄭知容,以兵曹言達曰,今四月各廳堂下武臣朔試射,臣曹連因有故,不得爲之之意,敢達。令曰,知道。
義禁府照目粘連,漣川前縣監李光濂·柳本學等矣本府議達內,舊逋未捧,或緣民戶之流絶,或値年事之歉荒是如,囚供發明,雖甚張皇是白乎乃,糶糴法意,本自嚴重,則未捧之數,如是夥然者,誠極可駭,有難參恕。竝只以此照律,罪各杖八十收贖,奪告身三等,私罪,奉令依準爲旀,李光濂段,功議各減一等爲良如敎。又照目粘連,天安前郡守李應淵矣本府議達內,檢案事體何等審愼,而脈錄之圍改筆削,前後之輕重懸殊是白乎所,檢驗緣此而失實,獄情竟至於疑亂。以此照律,罪杖六十收贖,奪告身一等,私罪,奉令依準爲旀,功議各減一等爲良如敎。
戊子四月二十九日辰時,上御熙政堂。藥房入診入侍時,都提調李存秀,提調金敎根,副提調申緯,假注書徐戴淳,記事官卓瑊·李湜,待敎金英淳以次進伏。醫官李惟鐸·李亨基·金珪·安橚·趙宗翊·李顯養·韓相瑚·玄鳳瑞,以次進伏楹外訖。上曰,史官分左右。存秀進前奏曰,朝晝寒暖不調,聖體,若何?上曰,一樣矣。寢睡·水刺之節,若何?上曰,一樣矣。中宮殿氣候,若何?上曰,一樣矣。命橚·顯養入診,以次診候,退伏楹外奏曰,左右三部調均矣。存秀曰,使醫官等,湯劑繼進與停止,議定乎?上曰,唯。橚等奏曰,脈候比日前顯有差度,君子湯卽導下之劑,停止恐好矣。存秀曰,醫官之言如此,姑爲停止實合矣。進御加味君子湯,自明日停止事,榻前下敎。出榻敎命史官就座。仍命退,諸臣以次退出。
上在昌德宮。常參·經筵,以代理停。
朴永元達曰,明日常參,取稟。令曰,停。
鄭知容啓曰,來初五日朝參日次矣,敢稟。傳曰,停。
又啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
洪學淵達曰,合辭方張之時,諫院無詣臺之員,事甚未安。雜科進去外,呈告人員,卽爲牌招,何如?令曰,依。
申緯達曰,同副承旨徐英淳今日不爲仕進,卽爲牌招,何如?令曰,依。
備忘記,京畿水使李鍾英下直,長弓一張,長箭一部,片箭一部,筒兒一箇賜給。
令于朴永元曰,今年異於他年,故正朝已爲稱慶,而今當誕辰,余小子祝岡之忱,尤當如何?十五日殿庭,謹當率百官親上致詞及表裏,該房知悉。
令于申緯曰,京畿水使留待。
朴永元達曰,輪對官來待矣。令曰,入對。
令于申緯曰,諸承旨持公事入對,下直閫帥,輪對官同爲入對。
洪學淵達曰,持平黃浩民旣入闕中,不爲傳達,直爲出去,事甚未安。推考,何如?令曰,依。
孫相昊有頉,代以申大元爲假注書。
李致五有頉,代以姜漢赫爲假注書。
金廷雲有頉,代以文起珽爲事變假注書。
申大元有頉,代以柳養晦爲假注書。
姜漢赫有頉,代以權永壽爲假注書。
文起珽有頉,代以鄭衡模爲事變假注書。
以副應敎金鍏牌不進罷職令旨,令于朴永元曰,只推。
朴永元達曰,玉堂上下番俱空,已至多日,事甚未安。副應金鍏旣有只推之令,更爲牌招入直,何如?令曰,依。
以同副承旨徐英淳牌不進罷職令旨,令于申緯曰,只推。
以獻納金大坤牌不進罷職令旨,令于洪學淵曰,只推。
申緯,以吏曹言達曰,今此端午祭祭官,當爲磨鍊,而除老病公頉,實無推移排比之路,依近例春坊官員及刑官,司饔院官員年六十以上人,通瀜塡差以入,而其中時無職名人員,令該曹口傳付軍職,何如?令曰,依。
申緯,以司饔院監膳提調意達曰,膺師貢人等呼訴內,京貿山雉,今已垂乏,將無以推移封進云。依前傳敎定式,今日爲始,各殿宮日下生雉,以活鷄全數代封之意,敢達。令曰,知道。
朴永元,以禮曹言啓曰,今五月十五日中宮殿誕日陳賀,權停事命下,而王世子率百官親上致詞表裏事,纔有下令矣。王世子率百官親上致詞表裏行禮後,當有百官進致詞表裏行禮之節,何以爲之乎?敢稟。傳曰,依例磨鍊。
朴永元,以奎章閣言達曰,景慕宮望廟樓今朔奉審,無頉之意,敢達。令曰,知道。
鄭知容,以兵曹言達曰,五衛將李濟道文臣兼宣傳官兪章煥,俱以病難供職,呈狀乞遞,竝改差,何如?令曰,依。
又以兵曹言達曰,直赴殿試奉承傳武藝別監金友權等二百六人內,一百九十七人應試參榜,二人作故,所授帖文,收聚爻周,武藝別監韓用默父子相避,陳試,武藝別監金友權,親騎衛張鵬天,帳幕軍李興信,駕前別抄崔永倫,門旗手金大哲,挾輦軍李仁豐等六人,遭故不赴,竝依法典陳試,何如?令曰,依。
又以備邊司言達曰,卽見咸鏡監司金箕殷狀達,則以爲,昨年穡事,山沿俱歉,窮春民勢,甁罌已空,只以應分之還,萬無排巡之路,元還餉及交濟穀應留條中各穀一萬五千石特許加分事,請令廟堂稟旨令付矣。麥嶺艱食,民情當念,而分留法意,本自嚴重,今此所請,比近例終涉夥多,以一萬石許令加分,何如?令曰,依。
令喬桐水使李鍾英書。王世子若曰,海上開營,扼咽喉於三路,閫外授鉞,托心膂於一方,作予玉塞長城,往哉金湯重地,眷彼沿海諸鎭,孰如戴雲一區,華蓋傳熢,唇齒互倚沁府,月串開閘,呼吸直通甕津,設置倣統營衙門,艅艎萬軸,緩急爲京師藩蔽,組練三軍,美哉魏國山河,關防之勢旣重,抑爲晉陽保障,芻牧之責倂兼,邇來凋弊多端,久矣恬嬉成習,樓櫓舟楫,倂歸雨泐風磨,簽伍糇糧,未免歲耗月縮,嗟振刷宜及今日,故管轄尤難其人,惟卿,喬木世臣,靺韋君子,嘉乃賢祖,想見周方叔壯猷,蔚有儒風,咸推漢征虜雅致,繡斧南下,績素著於干城,銀臺內遷,榮已極於介冑,長身豐貌,常在羽衛之邇班,英才妙籌,久儲笠軗之雋望,爰加寵擢,庸示委毗。玆授卿以京畿水軍節度使兼三道統禦使喬桐府使,卿其克恢良圖,無孤隆簡,敿乃干敹乃甲,無或後時,高其壘深其溝,常若對敵,控扼數千里湖海,折衝樽俎之間,撫摩幾萬戶軍民,奠安袵席之上,自餘隨事區劃,惟在臨機稟裁。於戲,銅門鐵城,統龍驤之節制,碧油,紅旆,妥鯨海之波濤,借寇君於川,宜盡懷綏之責,任叔子於江漢,庶賴坐鎭之才,故玆令示,想宜知悉。知製敎沈啓錫製進。
戊子五月初一日午時,王世子座重熙堂。諸承旨持公事,輪對官,下直閫帥同爲入對時,行都承旨申緯,行左承旨李若愚,右承旨朴永元,左副承旨鄭知容,假注書徐戴淳,記事官姜浚欽·金英淳,喬桐水使李鍾英以次進伏。輪對官濟用判官金箕默,吏曹正郞李賢默,戶曹正郞洪羲錫,佐郞徐膺淳·金秀,東氷庫別檢洪升淵,儀賓都事宋持膺,禮曹正郞任百能,佐郞林百培,兵曹正郞朴宗休·李根友,東學訓導卓碩行,刑曹正郞洪章燮進伏楹外訖。令曰,史官分左右,公事奏之。緯曰,臣吏房,有公事二張矣。仍讀奏吏曹端午祭祭單子及吏曹祭官付軍職草記。若愚曰,臣戶房,有公事二張,而工房代房,無公事矣。仍讀奏全羅監司徐畊輔狀達臨陂縣大同裝發事及山訟回達事。永元曰,臣禮房,無公事矣。知容曰,臣兵房,有公事一張,而刑房代房,無公事矣。仍讀奏備邊司草記北關還餉穀加分事。竝親達下。永元曰,下番翰林以兼校書正字,受點於輪對,而今以史官入對,故不得在輪對之列矣。令曰,然則置之。令曰,輪對官進前奏職姓名。箕默等以次奏職姓名。令曰,職掌奏之。箕默等以次奏之。令曰,遺在奏之。箕默等以次奏之。令曰,所懷奏之。箕默等以無所懷奏之,以次退出。永元曰,俄下令敎,以十五日誕辰,親上箋文表裏爲敎矣。內殿誕辰陳賀,只有致詞,本無箋文,而惟稱慶別陳賀,乃有箋文,故該曹擧行,不無疑眩云矣。令曰,然則箋文二字,以致詞改書,可也。永元曰,令敎中有各道封箋方物置之之令,而內殿誕辰,本無外方封箋與方物,雖非置之之下令,自當不爲磨鍊云矣。令曰,俄者令敎中各道封箋方物云云,刪去,可也。永元曰,令敎當改書以入乎?令曰,改書直頒,可也。永元曰,誕辰陳賀,該曹旣已取稟於大朝,以權停命下矣。今有小朝親上致詞之禮,則不可無百官致詞之節,而旣承陳賀權停之敎,故自下不得磨鍊云矣。令曰,令禮曹更爲草記取稟於大朝,可也。令史官就座,仍令退,承史以次退出。
上在昌德宮。常參·經筵,以代理停。
洪學淵,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
朴永元達曰,明日寧陵忌辰祭齋戒,再明日景慕宮夏享大祭齋戒相値,常參頉稟之意,敢達。令曰,知道。
洪學淵達曰,合辭方張之時,兩司無詣臺之員,事甚未安。雜科進去外,呈告人員,竝卽牌招,何如?令曰,依。
申緯達曰,左副承旨鄭知容,同副承旨徐英淳今日不爲仕進,竝卽牌招,何如?令曰,依。
洪學淵啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
權永壽有頉,代以權道毅爲假注書。
柳養晦有頉,代以全榮澤爲假注書。
鄭衡模有頉,代以丁庠敎爲事變假注書。
權道毅有頉,代以羅漢基爲假注書。
全榮澤有頉,代崔岡鎭爲假注書。
羅漢基有頉,代以尹興圭爲假注書。
崔岡鎭有頉,代以金炳韶爲假注書。
洪學淵達曰,大司憲·執義·掌令一員,持平一員未差,掌令宋祥來雜科進,持平黃浩民牌不進,監察茶時之意,敢達。令曰,知道。
以獻納金大坤,持平黃浩民牌不進罷職令旨,令于洪學淵曰,只推。
以左副承旨鄭知容,同副承旨徐英淳牌不進罷職令旨,令于朴永元曰,只推。
以副應敎金鍏再牌不進罷職令旨,令于朴永元曰,只推。
朴永元達曰,玉堂上下番俱空,事甚未安。副應敎金鍏,旣有只推之令,卽爲牌招入直,何如?令曰,依。
朴永元,以禮曹言達曰,卽接典牲署所報,則今五月初五日行景慕宮夏享大祭所用犧牲看品,本署提調與本曹參判,當爲眼同擧行,而提調朴宗薰在外,無以擧行云矣。令政院稟令變通,以爲趁期看品之地,何如?令曰,依。
朴永元達曰,因禮曹草記,今五月初五日景慕宮夏享大祭所用犧牲看品,典牲提調當爲擧行,而提調朴宗薰在外,無以擧行,令政院稟令變通,以爲看品之地事,依下矣。合有變通之道,何以爲之?敢稟。令曰,許遞,旣承下敎,前望單子入之。
典牲提調前望單子入之,金敎根添書代點。
義禁府申目,牙山縣監沈源祖原情云云。問目內辭緣,泛稱遲晩,刑推得情,何如?判付達,除刑推議處爲良如敎。
檢閱洪在喆書曰,伏以,臣父臣起燮見帶春秋館知事矣。臣之兼銜,在所當遞。伏乞离明,曲諒微懇,亟許鐫改,以安私分,不勝幸甚,臣無任云云。覽書具悉。爾之書辭,下該曹稟處。
上在昌德宮。常參·經筵,以代理停。
鄭知容達曰,大司憲·執義·掌令一員,持平一員未差,掌令宋祥來雜科進,持平黃浩民差祭,監察茶時之意,敢達。令曰,知道。
朴永元達曰,同副承旨徐英淳今日不爲仕進,卽爲牌招,何如?令曰,依。
又達曰,假注書尹興圭·金炳韶時無職名,竝令該曹依例付軍職冠帶常仕,何如?令曰,依。
又達曰,玉堂上下番俱空,事甚未安。副應敎金鍏旣有只推之令,更爲牌招入直,何如?令曰,依。
令于朴永元曰,發遣吏郞,諸執事淸齋與否,摘奸以來。
兵曹口傳政事,副司果單李游夏。
以副應敎金鍏牌不進罷職令旨,令于朴永元曰,只推。
朴永元,以成均館大司成意達曰,本館入直,久任郞廳外,他郞不得入直,若有代員替直之事,則草記代直事,曾有定式矣。司成洪羲弼,直講洪龜燮俱爲差祭,典籍未差,時無入直之員,以他郞官姑爲代直,何如?令曰,依。
鄭知容,以禁衛營言達曰,今五月初二日番中日時,本營領軍哨官姜在浩片箭邊三中,依例別單書入之意,敢達。令曰,知道。
上在昌德宮。常參·經筵,以代理停。
午時,日暈。
朴永元達曰,明日常參,取稟。令曰,停。
鄭知容達曰,大司憲·執義·掌令一員,持平一員未差,掌令宋祥來雜科進,持平黃浩民差祭,監察茶時之意,敢達。令曰,知道。
鄭知容啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
令于朴永元曰,禮房承旨馳詣宗廟·永禧殿·景慕宮,奉審摘奸,仍詣受香諸處,奉審摘奸以來。
以副應敎金鍏牌不進罷職令旨,令于朴永元曰,只推。
朴永元達曰,玉堂上下俱空,事甚未安。副應敎金鍏,旣有只推之令,卽爲牌招入直,何如?令曰,依。
徐英淳,以戶曹言達曰,臣元根今日以全羅道法聖倉漕船點檢事,出來江上矣。同道群山倉所屬全州等七邑丁亥條田稅大同合米一萬五千五百五石零,太三千一百五十石零,本倉元漕船十九隻分載,聖堂倉所屬南原等八邑丁亥條田稅大同合米九千五百二十五石零,太二千四百八十六石零,本倉元漕船十二隻分載,追後來泊于西江前洋,故一體點檢之意,敢達。令曰,知道。
鄭知容,以備邊司言達曰,卽見京畿監司金鐮狀達,則以爲,本道還穀,自來不敷,而麥未及時,農糧難繼,留庫各穀中限二千石特許加分事,請令廟堂稟處矣。元還不敷,加分已成年例,麥熟又遲,農食際此方艱,依狀請數爻,許令加分,何如?令曰,依。
上在昌德宮。常參·經筵,以代理停。
自午時至申時,灑雨下雨,測雨器水深五分。
藥房提調金敎根,副提調申緯啓曰,伏未審日間,聖體若何,寢睡·水刺之節,何如?臣等率諸御醫,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
鄭知容,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
申緯達曰,明日常參,取稟。令曰,停。
鄭知容達曰,大司憲·執義·掌令一員,持平一員未差,掌令宋祥來雜科進,持平黃浩民差祭,監察茶時之意,敢達。令曰,知道。
鄭知容啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
鄭知容達曰,備邊司郞廳來言,今日賓廳日次,而領議政南公轍,左議政李相璜俱有身病,不得來會云矣,敢達。令曰,知道。
申緯達曰,右承旨朴永元今日不爲仕進,卽爲牌招,何如?令曰,依。
以副應敎金鍏牌不進罷職令旨,令于申緯曰,只推。
申緯達曰,玉堂上下番俱空,事甚未安。副應敎金鍏旣有只推之令,卽爲牌招入直,何如?令曰,依。
令于申緯曰,守令有闕之代,旣承下敎,政官牌招開政。
申緯達曰,行吏曹判書金逌根,參判徐憙淳,參議李元默牌不進推考徽旨及罷職令旨,今方捧入,而開政令下之後,如是違牌,事甚未安。判書,參判,竝更牌招,何如?令曰,參議只推,一體更爲牌招。
以右承旨朴永元牌不進罷職令旨,令于申緯曰,只推。
申緯達曰,行吏曹判書金逌根,參判徐憙淳,參議李元默再牌不進推考徽旨及罷職令旨,今方捧入,而開政令下之後,如是違召,事體所在,誠甚未安。判書陳書,參判所當更請牌招,而係是一日三牌,何以爲之?敢稟。令曰,牌招。
又達曰,吏曹參議李元默旣有只推之令,一體更爲牌招,何如?令曰,依。
以吏曹參議李元默再牌不進罷職令旨,令于申緯曰,只推。
以副應敎金鍏牌不進罷職令旨,令于申緯曰,只推。
申緯,以吏曹言達曰,贈諡文敏公周世鵬延諡,定行於今月十八日慶尙道柒原縣鄕家云矣,敢達。令曰,知道。
又以禮曹言達曰,昨日因昭寧園守奉官所報,本園及綏吉園端午祭享時所用氷丁楊·坡兩州例爲封進,而楊州則依例封進,坡州則闕納,故自本園文移,則該牧回移內,稱以昨年自畿營,夏享氷丁,至有減削云,而亦不輸送,兩園所享需,苟艱莫甚,玆以馳報云。故聞甚驚該,爲先關移該道,使之嚴飭本牧,星火進排,仍又査問其委折,則卽到該道臣回移內,取考丁亥夏等儲置案,則氷丁馱價,多有濫報,有所裁削,而今此祭享氷丁,謂以馱價減削,不爲及時備待,萬萬驚悚云。繼又接本園官今日所報,則坡州牧氷丁,當日卯時,來到園所,而過享之後,故氷丁卽爲還送云矣。祭享氷丁,自有所重,而稱頉闕納,萬萬驚悚,該牧使罪狀,爲先令該府拿問勘處,何如?令曰,依。
鄭知容,以兵曹言啓曰,今當儲窠之月,虛司果例不得循例區處,而在前積滯之時,有勿苟儲窠,以虛司果擬入之例矣。今亦依此擧行,以爲次次疏滯之地,何如?傳曰,允。
鄭知容,以義禁府言達曰,公忠監司朴晦壽狀達內,舒川郡守洪百泳爲先罷黜,其罪狀令攸司稟處事,達下矣。洪百泳今方待令,拿囚之意,敢達。令曰,知道。
義禁府申目,粘連向者沈源祖亦,殺獄檢驗,何等審愼,而實因則當以被踢,而以被傷懸錄,彼隻則當爲正犯,而以被告論定是白乎所,囚供則始因干犯在逃,詞證不備,而及至會査,詳覈歸正是如,以是發明是白乎乃,當初之檢案失實,不可以更査得情,有所參恕,以此照律,何如?判付達,依準。
左議政李相璜書曰,伏以,臣罪臣自知之,夫豈臣一死之所能贖哉?違慢之不足,而遽作遠逋之踪,鐫誨之不率,而竟煩非常之令,積虧義分,致累睿政,此已臣之罪也。伊日光景,夢魂猶驚,俯褻貳極之威尊,震駭一世之耳目,從古至今,自有君綱臣分以來,未之或聞,苟求所以,此又臣之罪也。然猶置之不問,待以無故,則國有常憲,寧有是也?刑所以輔治也。雖微眚薄過之偶有出入,人必謂之失刑,況以臣之釁負而可以與議於寬政乎?臣之更始煩懇,蓋出於疾痛之必呼,而所恃者,閔覆之至仁,畢竟淺誠未能孚格,飭諭每越常例,感恩怵義,秉彝所同,臣雖至愚,寧或昧此?然而却顧瞿瞿,不敢爲進寸之計者,竊以爲去就大防也。初旣設譬而質言,竟乃自茹其旣吐,顚倒二三,自欺欺天,則是眞不識羞恥之鄙夫耳。此所以抱咫尺之守,犯方命之誅,而迷不能知悟也。及夫嚴令一下,神魄飛褫,不暇顧廉防之爲何事,蒼黃奔越,冒入城闉,如急病之人,窒塞叫嚷,驟莫省其痛在何處,旣已稍收神爽,靜言思惟,則臣之今番擧措,由前而一皆漫詞蔽聰,由後直是固恩要寵,無往而非臣之自干天誅也。君綱不張,臣分全虧,負此罪戾,已無以自容,而進不得爲駕屨之恭,退不成爲溝瀆之諒,籧篨戚施,又何以施面目於當世之士夫哉?雖邸下以臣卑鄙,外之於四維範俗之中,治之以不治,獨不念五用之有常,而三尺不可低昂一夫之倖逭,而百僚無所懲畏乎?餘悸怔營,至今未定,病思迷罔,漫無省識,而亦自有耿耿不昧者存,徒以若偏之寵私,而未勘當死之辜犯,撓害公法,自臣身始,宿負之外,重加新戾,臣之所大懼者,又在於此。玆敢具牘自列,伏願邸下,遄降嚴誅,使將頹之憲紀,得以少肅,以爲爲人臣昧分慢令者之戒焉。未蒙處分之前,罔非臣求死之日,臨書隕越,不知所云,臣無任云云。答曰,覽書具悉卿懇。許久棲屑,安得無愼節?奉慮切切,自卿還朝,余所喜幸者,實爲國事與民命矣。以卿國耳公耳之心,又何爲此所陳?顧今一雨尙閟,兩麥受病,此豈體國大臣言退之時乎?俟間當行賓對,卿其登筵,余切企待。仍令曰,此下答遣史官往宣于左議政。
上在昌德宮。常參·經筵,以代理停。
徐英淳達曰,合辭許久闕達,事甚未安。雜科進去外,呈告人員,竝卽牌招,何如?令曰,依。
申緯達曰,明日再明日長陵忌辰祭齋戒正日,三明日景祐宮夏享祭致齋,初十日十一日孝昌墓忌辰祭齋戒正日相値,常參頉稟之意,敢達。令曰,知道。
又達曰,右承旨朴永元,左副承旨鄭知容今日不爲仕進,竝卽牌招,何如?令曰,依。
令于申緯曰,更思之,雖曰命吏,濫殺人命者,是豈可爲之事乎?萬萬驚愕,不可尋常處分,而但邑民詬辱佩符之官長,卽犯分也,犯分者法固當死,且近來人心,全無畏法守分之風,此等處不可少忽。該郡守論罪當否,問議大臣以稟。
申緯達曰,玉堂上下番俱空,事甚未安。副應敎金鍏,旣有只推之令,卽爲牌招入直,何如?令曰,依。
徐英淳達曰,大司憲·執義·掌令一員,持平一員未差,掌令宋祥來雜科進,持平黃浩民牌不進,監察茶時之意,敢達。令曰,知道。
以獻納金大坤,持平黃浩民牌不進罷職令旨,令于徐英淳曰,只推。
以右承旨朴永元,左副承旨鄭知容牌不進罷職令旨,令于申緯曰,只推。
申緯達曰,吏曹參判徐憙淳,參議李元默三牌不進推考徽旨及禁推徽旨,今方捧入,而開政令下之後,如是違召,事體所在,誠極未安。參判所當更請牌招,而係是一日四牌,何以爲之?敢稟。令曰,牌招。
以吏曹參議李元默三牌不進禁推徽旨,令于申緯曰,分揀。
申緯達曰,吏曹參議李元默,旣有分揀之令,一體牌招,何如?令曰,依。
有政。吏批,行判書金逌根陳書,參判徐憙淳進,參議李元默牌不進,行左承旨李若愚進。啓曰,判書金逌根陳書入達,參議李元默牌招不進,小臣獨政未安,何以爲之?敢稟。傳曰,仍爲之。又啓曰,坡州牧使今當差出,而本州以防禦重地,不可不擇差,同道未準朔守令,竝擬,何如?傳曰,允。以金元根爲同春秋,金逌根爲弘文提學,尹正鎭爲宗簿正,金東瑋爲孝昌墓守衛官,趙禹錫爲坡州牧使,姜時永爲舒川郡守,李根友爲龍岡縣令,李祉默爲金井察訪。校書著作單丁庠敎,承文正字單權秉德,麗王陵參奉單王師憲。
兵批,判書金鏴進,參判白東薳替直,參議嚴燾受由在外,參知李渭達入直進,同副承旨徐英淳進。以李勉昇·趙貞喆爲知事,李志淵爲都摠管,高擎說爲同知,李忠運爲副摠管,李學道·李師漢爲僉知,趙存中爲宣傳官,吳猷常爲景福將,金永老爲慶熙將,宣傳官李煥絅添書代點,沈毅鎭爲翊衛,沈啓錫爲文兼,申慤爲副率,李羲午爲安興僉使,李雄孫爲登山僉使,邊得運爲漢江別將。壬海別將單白希得,東林別將單金大弘,訓鍊主簿加設單申觀浩,副司直權徽·趙·朴宗璜,副司果兪章煥·李敏性,副司正尹興圭·金炳韶,以上竝單付。禁衛哨官姜在浩今加折衝加資事承令。副摠管單李志淵。
以吏曹參議李元默牌不進罷職令旨,令于李若愚曰,只推。
以副應敎金鍏牌不進罷職令旨,令于徐英淳曰,只推。
徐英淳達曰,玉堂上下番俱空,事甚未安。副應敎金鍏,旣有只推之令,更爲牌招入直,何如?令曰,許遞,旣承下敎,前望單子入之。
徐英淳,以訓鍊都監言達曰,本局千摠趙台錫身病甚重,勢難察任,改差,何如?令曰,依。
又以禁衛營言達曰,本營千摠李濟和身病猝重,勢難察任,改差,何如?令曰,依。
又以義禁府言達曰,坡州牧使金秉喆拿問勘處事,徽旨達下矣。金秉喆時在任所,依例發遣府書吏,交代後拿來,何如?令曰,待待令拿囚。
義禁府照目,粘連牙山縣監沈源祖矣本府議達內,殺獄檢驗,何等審愼,而實因則當以被踢,而以被傷懸錄,彼隻則當爲正犯,而以被告論定是白乎所,囚供則始因干犯在逃,詞證不備,而及至會査,詳覈歸正是如,以是發明是白乎乃,當初之檢案失實,不可以更査得情,有所參恕,以此照律,罪杖六十收贖,奪告身一等,私罪,奉令依準,功議各減一等爲良如敎。
上在昌德宮。常參·經筵,以代理停。
洪學淵達曰,大司憲·執義·掌令一員,持平一員未差,掌令宋祥來雜科進,持平黃浩民呈辭,監察茶時之意,敢達。令曰,知道。
鄭知容啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
又啓曰,來十一日朝參日次,而孝昌墓忌辰祭正日相値,頉稟之意,敢啓。傳曰,知道。
申緯達曰,來十一日輪對日次,而孝昌墓忌辰祭正日相値,頉稟之意,敢達。令曰,知道。
傳于申緯曰,明日當詣景祐宮展拜,雲寶劍置之,侍衛入直磨鍊,門路以曜金門爲之。
王世子隨駕祗迎之節,依例磨鍊。
申緯達曰,假注書尹興圭身病猝重,勢難察任,今姑改差,何如?令曰,依。
尹興圭改差,代以洪鍾應爲假注書。
鄭知容達曰,假注書洪鍾應時無職名,令該曹依例付軍職,使之冠帶常仕,何如?令曰,依。
鄭知容,以兵曹言達曰,再明日景祐宮動輿時,本曹堂上陪衛二員當爲備員,而參判白東薳有身病,參議嚴燾受由在外,無以進參,令政院稟令變通,仍令該曹以在京無故人口傳差出,待下批,牌招,以爲備員之地,何如?令曰,依。
鄭知容達曰,因兵曹草記,再明日景祐宮動輿時,本曹堂上陪衛二員當爲備員,而參判白東薳有身病,參議嚴燾受由在外,無以進參,令政院稟令變通,仍令該曹以在京無故人口傳差出,待下批,牌招事,依下矣。合有變通之道,何以爲之?敢稟。令曰,竝許遞,旣承下敎,前望單子入之。
兵曹堂上前望單子入之,參判李瀅夏,參議兪應煥代點。
申緯,以侍講院言達曰,明日動輿時,宮官當爲全數進參,而說書金大根呈辭受由,無以備員,令政院稟令變通差出,以爲備員進參之地,何如?令曰,與在外司書許遞,旣承下敎,前望單子入之。
春坊前望單子入之,司書兪星煥,說書李殷相添書代點。
令于申緯曰,日暵如此,民事可悶,上京守令,使之卽日下送。
令于申緯曰,旣承下敎,吏判前望單子入之。
兵曹口傳政事,上護軍單金逌根。
傳于鄭知容曰,明日出宮內門路,以協陽門爲之。
令于鄭知容曰,明日出宮門路,以貳極門爲之。
鄭知容,以兵曹言啓曰,在前景祐宮動駕時,訓鍊大將率廣智營西營入直軍,曜金門外布帳外排立矣。今亦依此擧行,何如?傳曰,允。
申緯,以禮曹言達曰,卽接章陵官員所報,則本陵兩位陵上莎草修改後,晝以遮陽,夜以灑水,漸次着根云矣,敢達。令曰,知道。
鄭知容,以訓鍊都監言達曰,本局局別將徐致輔身病甚重,勢難察任,改差,何如?令曰,依。
洪學淵,以義禁府言達曰,更思之,雖曰命吏,濫殺人命者,是豈可爲之事乎?萬萬驚愕,不可尋常處分,而但邑民詬辱佩符之官長,卽犯分也,犯分者法固當死,且近來人心,全無畏法守分之風,此等處不可少忽,該郡守論罪當否,問議大臣以稟事,令下矣。謹依令敎,問議于大臣,則判府事金思穆·李存秀,左議政李相璜,竝病未獻議,領議政南公轍以爲,守令不得擅殺人,而笞五十,許自斷刑訊,則須報營擧行,舒川倅之所以處此者,姑難以道達詳知,而近來綱頹俗頑,邑民犯分者,踵相屬焉。今此令旨,實出於正名分愼刑政之盛意,不勝欽仰萬萬,大抵挾劍官門,詬辱長吏在法當死,道臣旣令移囚,則自當按律處置,該倅之不俟究竟,先自用杖,以致徑斃者,似因忿氣之所使,終至失刑,甚爲可惜。然而此以擅殺論,則鄕曲愚頑,必當增氣肆惡,變無所不有,若原其情之異於殺無辜,恕其罪之犯於違公格,則流弊亦不可不念,此則當待王府問供,定其輕重,而恐不宜全赦無勘,伏惟徽裁云矣。大臣之議如此,徽裁,何如?令曰,大臣之議旣如此,拿囚捧供後,判金吾就議大臣稟處之意,分付義禁府。
行吏曹判書金逌根書曰,伏以,臣猥陳由中之懇,竊冀體下之恩,及伏奉答旨,恩言鄭重,勉諭諄複,臣誠感極涕出,圖報無地。然至若臣之情實,亦有所未盡照燭者,臣又不勝抑鬱之至,繼之以悶阨也。臣本以凡庸之質,生長仕宦之家,初無慕高遠之行,而厭榮利之心,故發身二十年,世所稱淸官美職,無不歷遍,而亦未嘗爲必辭之計。今於宦迹已盛之日,忽爲逡巡之態,以要飾讓之名哉?誠以其心,必有所切苦而甚惡,欲已而不得已之故也。答旨若曰,每以不當之情勢,欲辭倘來之官職者,是豈可成之事爲敎?臣請因是而畢陳焉。噫,自古朝紳之以情勢爲言者,皆因公私是非,義理得失,而隨事執迹,輒有論斷,故其可伸可屈,又皆以事理之當否,爲之判焉。今臣之所遭,究其裏面,實不關於如右兩者之所說,而卽其情理之慙痛悲恨,歷數往牒,寧有如臣奇怪險阨者哉?或者以爲,變出無關臣身,自他人言之,不害爲厚恕之論,而自臣身言之,事端雖若無涉於臣身,若非臣故,怪變又何從而發乎?此臣所以腐心痛骨,直欲溘然而無知者也。然則朝紳之凡有遭罹者,邸下皆得以曲爲之地,而至於臣之所値,邸下雖欲爲之掩護而昭晢之,亦必無其道矣。今臣負難洗之累,抱無窮之恨,而又復生心於名利之場,馳逐於睢盱之地,則不但爲當世士大夫之所唾罵,亦將爲百世之謬人,臣何忍爲此也?向來之濫叨西銓也,上下相持,積犯逋慢,至今追惟,餘悸尙在,而今又甘心爲此者,此臣所謂其心必有所切苦而甚惡,欲已而不得已者也。不然,以臣之所處,受國厚恩,夷險燥濕,義所不避,況此天官冢宰,爲人人之所艶慕,何苦力辭恩命,自歸於慢蹇之科哉?惟邸下以不可成之事,畢竟成就臣,惟臣以不可成之事,望其成就於邸下者,豈非天理人情之所當然乎?臣不能不厚望於邸下者此也。且銓任綦重,與他自別,一向瘝曠,事務委積,則其爲害於內外者,不一其端,而命令之壅閼,事體之虧損,無復餘地矣。臣罪至此,尤合萬殞,百回思量,按住不得,玆又冒瀆离明,畢暴血懇。伏願邸下,哀臣情之若是悲切,察臣言之斷出衷曲,特許遞解見職,俾公器無辱,微諒獲遂焉。臣無任云云。
答曰,覽書具悉。自卿之爲此任,余實喜長銓之得其人矣。一書再書,必遞爲期,以卿謹愼恬約,欲辭權要,則容或無怪,若以情勢,爲當遞之義理,則寧有是哉?雅量不必有違,一遞亦是禮待,故吏判之任,特爲許解,此後官職,勿復以情勢爲言。
兼司書姜浚欽書曰,伏以,臣以畎畝起廢之蹤,荷天地生成之澤,重入脩門,復廁宿趼,是豈臣所自期哉?出入講讀之筵,周旋陪衛之列,每自循省,怳如夢寐,榮感之極,涕淚自逬。夫犬馬亦知愛主,蛇雀猶知報恩,則臣亦人耳,具此四體,均賦五性,豈無忠愛之自然由中者,而況於年前,竝失怙恃,廓然天地,仰恃爲命者,獨有吾君而已,區區願忠之誠,夫豈犬馬蛇雀之不如,而第臣姿才駑劣,歷事兩朝,尙未一半分報效,則顧今年紀衰邁,就木不遠,雖欲報國,餘日幾何?臣嘗聞父母之敎,每以當官盡職爲戒,而以若恩造,有若辜負,將以何辭歸告於先父先母哉?身爲講官,職當啓沃,及今一言,以效片片赤心可乎?臣於日前晝講入對時,以講筵日開則有無窮之益,講筵停撤則有無窮之害,而不能造次枚陳爲奏矣。臣旣微發其端,不可不一陳底蘊,而素無口辯,難以言盡,故俄於前席,亦未承令,退歸直次,替陳文字,不勝萬萬惶悚。所謂無窮之益者,固不勝言,而槪擧其目,則凡有十益。開講之際,其勢不得不攝以威儀,收其身心,一益也。討論文義,講明義理,二益也。對越聖賢,私慾退聽,三益也。歷覽千古,深究治亂,四益也。頻接臣僚,日聞箴戒,五益也。留心經籍,漸祛外誘,六益也。因講學而自考意見之得失造詣之高下,七益也。問難之際,詳察群下才識之長短,志趣之偏正,可以助則哲之明,可以資得人之方,八益也。學識漸進,則大小政令,參以經義,是非易明,取舍不眩,九益也。講筵日開則儒化自行,中外之士,必聞風興起,益務誦習之工,十益也。蓋學問之於人,譬如衣食,無依食則不可以養口體,非學問則不可以治身心,學問之不可一日暫廢,猶衣食之不可一日暫闕,苟不學問,而欲求智慮之漸長,識見之日進,是猶不衣而求溫,不食而求飽也。然而帝王之不學,其害反甚於匹庶,匹庶之不學,害止於身家,帝王之不學,弊歸於民國,故講筵不開則其弊無窮,而槪擧其目則凡有十害。不志於學則其勢不能不樂放縱而惡拘檢,此其害一也。好逸豫而厭進修,此其害二也。防範一解,私慾日滋,此其害三也。不師古昔,莫知鑑戒,此其害四也。接賢士大夫之時少,則接寺人宮妾之時多,此其害五也。嗜好不專於書籍,則志尙易騖於外物,此其害六也。學不進而不知爲憂,識不明而不能自覺,此其害七也。其於群下,未嘗親叩其中,則不識長短,無以隨才致用,此其害八也。學識不明則政令多礙,或認金以爲鐵,或指黑以爲白,此其害九也。上無右文之化,則下無向學之心,駸駸一世,漸多魚魯之譏,此其害十也。蓋人有此身,未嘗有終日無爲者,故不有十益,則鮮有不歸於十害,卽古今之通患也。臣伏見昨春睿筆下令,念學問之不進,悼歲月之易流,至令宮官挾冊請對,又於近來,逐日開筵,迭講經史,滿朝諸臣,莫不欽頌贊歎,而第其開講之際,一向淵默,不賜可否,不與問難,又不令講官互相質疑,則睿學雖有未盡,何從而進益聰聽,或有未明,何從而開發乎?向所謂十益者,亦由於不恥下問,取人爲善,故上下之情,流通如天地之交泰,而澤流於民國。所謂十害者,亦由於不肯咨訪,自廣狹人,故上下之情,否隔如天地之不交,而害及於民國。然則爲人上者,豈可不勤於講學,而怠於延訪乎?伏願离明,其始自今,課日開講,反復問難,期有實效,而三講有故,則輒行召對,召對亦難,則俾陳故事,隨卽賜答,不厭其再三質問,則所謂十益,皆爲邸下受用之資,而所謂十害,亦爲邸下鑑戒之具,孔·孟·顔·曾之道,可由是而漸學,堯·舜·文·武之治,可由是而馴致矣。豈不盛哉,豈不休哉?臣無任云云。覽書具悉。十條陳勉,眞藥石之言,當留念,而爾之能言,極爲可嘉矣。
上在昌德宮。常參·經筵,以代理停。
上詣景祐宮。入齋室後,王世子板位問安。答曰,知道。內閣·政院·藥房·春坊口傳問安。答曰,知道。
展拜後,王世子板位問安。答曰,知道。內閣·政院·藥房·春坊口傳問安。答曰,知道。
世子宮,內閣·政院·藥房·春坊口傳問安。答曰,知道。
還內後,王世子板位問安。答曰,知道。內閣·政院·藥房·春坊口傳問安。答曰,知道。
世子宮,內閣·政院·藥房·春坊口傳問安。答曰,知道。
洪學淵達曰,大司憲·執義·掌令一員,持平一員未差,掌令宋祥來,持平黃浩民呈辭,監察茶時之意,敢達。令曰,知道。
朴永元啓曰,三皇忌辰日親行望拜禮,前期一日以稟事,曾有定式矣。今初十日太祖高皇帝忌辰日親行望拜禮,何以爲之?敢稟。傳曰,王世子奉室行禮。
朴永元達曰,奉室行禮事,命下矣。齋宿處所,以何處爲之乎?敢稟。令曰,籠山亭爲之。
令于朴永元曰,明日出宮內門路,以貳極門爲之。
令于朴永元曰,發遣吏郞,諸執事淸齋與否,摘奸以來。
以平安監司徐能輔狀達三和府人物渰死事,令于李若愚曰,聞甚矜惻,元恤典外別加顧助,如有生前身還布,竝蠲蕩事,分付。
申緯,以吏曹言達曰,今此景祐宮夏享祭王世子攝行時,執禮副應敎金鍏塡差,而纔已遞職矣。時無職名,令該曹口傳付軍職,何如?令曰,依。
兵曹口傳政事,副司果單金鍏。
鄭知容,以兵曹言啓曰,今五月初十日王世子奉室行禮時,墻外環衛軍,依今三月奉室行禮時例,訓局步軍四哨除出,中軍率領排立,何如?傳曰,允。
李若愚,以戶曹言達曰,謹奉傳敎,景祐宮正堂蘆簾等修改吉日時,令日官池宅龍推擇,則今五月十七日卯時爲吉云。以此日時擧行之意,敢達。令曰,知道。
戊子五月初八日卯時,上詣景祐宮。展拜入侍時,行都承旨申緯,行左承旨李若愚,右副承旨洪學淵,假注書金炳韶,記注官李湜,記事官成遂默,待敎金英淳以次侍立。時至,通禮跪啓請外辦。上具翼善冠·衮龍袍,乘輿出宣化門。藥房提調金敎根,副提調申緯進前奏曰,日候近熱,聖體,若何?上曰,一樣矣。仍由協陽門·曜金門,至景祐宮。通禮跪啓請降輿。上入齋室,展拜時至,通禮跪啓請外辦。上由齋室,仍詣展拜位,行禮訖,還入齋室。還宮時至,通禮跪啓請外辦。上乘輿,由曜金門·宣化門還內。學淵請出標信解嚴。諸臣以次退出。
戊子五月初八日辰時,上詣景祐宮展拜,王世子隨駕入對時,右承旨朴永元,左副承旨鄭知容,同副承旨徐英淳,假注書洪鍾應,記事官姜浚欽·洪在喆,檢校直提學趙鐘永,檢校待敎徐憙淳以次陪立。出宮時至,相禮跪贊請外備。王世子具翼善冠·衮龍袍,乘輿出重華門外。藥房提調金敎根進前奏曰,侵早勞動,睿體,若何?令曰,一樣矣。由貳極門至協陽門外。相禮跪贊請降輿。王世子降輿,步過仁政門外。相禮跪贊請乘輿。王世子乘輿,由曜金門詣祗迎位。令曰,問安勿爲之。出令旨大駕至,鞠躬祗迎訖。相禮跪贊請乘輿。王世子乘輿,仍隨詣景祐宮。展拜時至,王世子隨詣展拜位,行禮訖,還入便次。還宮時至,相禮贊請乘輿。王世子乘與出齋室門,詣祗迎位。令曰,問安勿爲之。出令旨由曜金門·貳極門還內。諸臣以次退出。
上在昌德宮。常參·經筵,以代理停。
夜自一更至三更,月暈。
王世子詣景祐宮,入齋室後,內閣·政院·藥房·春坊口傳問安。答曰,知道。
展拜後,內閣·政院·藥房·春坊口傳問安。答曰,知道。
親塡祝陳設奉審後,內閣·政院·藥房·春坊口傳問安。答曰,知道。
洪學淵達曰,大司憲·執義·掌令一員,持平一員未差,掌令宋祥來,持平黃浩民呈辭,監察茶時之意,敢達。令曰,知道。
朴永元達曰,明日奉室行禮時,九卿當爲進參,吏曹判書前望未下,戶曹判書朴宗薰在外,何以爲之,而左參贊李錫奎,右參贊洪奭周,兼工曹判書李羲甲病不進,竝卽牌招,以爲淸齋之地,何如?令曰,依。
令于朴永元曰,禮房承旨馳詣受香諸處,奉審摘奸以來。
臺諫前望單子入之,大司憲宋冕載,大司諫李光文代點。
朴永元達曰,明日奉室行禮時,兩司長官當爲進參,新除授行大司憲宋冕載,行大司諫李光文,竝卽牌招,以爲淸齋之地,何如?令曰,依。
令于朴永元曰,明日出還宮門路,以集成門爲之。
以公忠監司朴晦壽申本堤川縣監趙鎭剛爲先罷黜,其罪狀令攸司稟處事,令于鄭知容曰,如此不法之守令豈可不以法從事?令該府照法嚴繩,一以謝堤民之心,一以懲來後之弊,其代則各別擇差事,分付銓曹。
申緯,以吏曹言達曰,日暵如此,民事可悶,上京守令,使之卽日下送事,令下矣。自臣曹催促,則慈山府使南履懋,中和府使李煥庚,信川郡守朴鎬壽,文義縣令黃基協,楊口縣監吳徽常,新昌縣監李博鉉,鎭岑縣監全允淡,懷仁縣監李燁,已爲下去。文化縣令朴雲壽,盈德縣令申在翼,俱以爲今日下去云。襄陽府使朴英載,三登縣令趙㝡永,俱以爲親病沈重,萬無還官之望云。其親病旣如是,則有難强令還任,襄陽府使朴英載,三登縣令趙㝡永,竝改差。懷德縣監洪履燮,以覲親事受由於江原道麟蹄地,永川郡守金永翼以省掃事,受由於京畿廣州地,新溪縣令趙濟和,以省掃事,受由於江原道春川地,咸興判官李玄始,以省掃事,受由於公忠道定山地,竝令斯速還官之意,發關知委於各該道臣處,何如?令曰,依。
戊子五月初九日卯時,王世子詣景祐宮。夏享祭動輿入對時,行都承旨申緯,右承旨朴永元,左副永旨鄭知容,同副承旨徐英淳,假注書洪鍾應,記事官李殷相·洪在喆,原任直提學金鏴,檢校直提學趙鐘永,檢校待敎徐憙淳以次陪立。時至,王世子具翼善冠·衮龍袍,乘輿出貳極門,至協陽門外。相禮贊請降輿。王世子降輿,至仁政門外。相禮贊請乘輿。王世子乘輿,由進善門至敦化門外。相禮贊請降輿乘輦。王世子乘輦,至景祐宮大門外。相禮贊請降輦乘輿。王世子乘輿,至齋室門外。相禮贊請降輿。王世子降輿入齋室。少頃,相禮贊請外備。王世子出詣望位禮板位,行再拜禮,仍入室奉審訖,還入齋室。令曰,親塡祝後,仍爲祭物奉審,該房知悉。出令旨王世子詣東夾室。香室官奉香祝,跪授永元,永元傳捧東向跪進,仍準祝,王世子親押,看審廟內陳設,王世子還入齋室,諸臣輪回詣閤。
上在昌德宮。常參·經筵,以代理停。
夜自一更至三更,月暈。
內閣·政院·藥房·春坊經宿口傳問安。答曰,知道。朝廷二品以上·六曹堂上經宿口傳問安。答曰,知道。
行祭入齋室後,內閣·政院·藥房·春坊·朝廷二品以上·六曹堂上口傳問安。答曰,知道。
仍詣籠山亭後,內閣·政院·藥房·春坊口傳問安。答曰,知道。
內閣·政院·藥房·春坊經宿口傳問安。答曰,知道。
仍詣大報壇入齋室後,內閣·政院·藥房·春坊口傳問安。答曰,知道。
還入籠山亭,內閣·政院·藥房·春坊口傳問安。答曰,知道。
還內後,內閣·政院·藥房·春坊口傳問安。答曰,知道。
藥房提調金敎根,行左承旨李若愚啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
鄭知容啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
鄭知容達曰,備邊司郞廳來言,今日賓廳日次,而孝昌墓忌辰祭齋戒相値,不得來會云矣,敢達。令曰,知道。
令于李若愚曰,戶房承旨與禮曹堂上·戶曹郞廳,依定式馳詣宣武祠,奉審以來。
令于朴永元曰,禮房承旨馳詣孝昌墓,奉審摘奸以來。
申緯達曰,假注書金炳韶身病猝重,勢難察任,今姑改差,何如?令曰,依。
假注書金炳韶改差,代尹興圭添書代點。
洪學淵達曰,卽者義禁府都事來言,今日動輿時,輿側鳴錚罪人曺榮昊等九人,移送秋曹云矣,敢達。令曰,原情捧入。
申緯啓曰,吏曹郞廳來言,守令多窠,政事,取稟。傳曰,政官牌招開政。
有政。吏批,判書未差,參判徐憙淳進,參議李元默式暇,同副承旨徐英淳進。啓曰,判書未差,參議李元默式暇,小臣獨政未安,何以爲之?敢稟。傳曰,仍爲之。以李景在爲兵曹正郞,金永進爲北部令,李光載爲典籍,李復馨爲長湍府使,李衡柱爲襄陽府使,金㝡秀爲三登縣令,朴宗聞爲堤川縣監。
兵批,判書金鏴病,參判李瀅夏病,參議兪應煥入直進,參知李渭達病,右承旨朴永元進。同知單吳猷常,護軍白東薳·秦東奭,副護軍嚴燾·李河祥·李思集·尹膺烈·朴英載,副司果吳致愚,副司正金大根·洪鍾應,以上竝單付。
吏批,再政。以金昔淵爲戶曹佐郞,洪徹榮爲司饔僉正,兼養賢庫主簿單李光載。
朴永元,以進爵整禮儀軌所堂上意達曰,整禮儀軌,今已刊印繕寫矣。眞書六卷,諺書三件,謹爲封入,而內閣三件,西庫一件,直爲分上之意,敢達。令曰,知道。
令于朴永元曰,整禮儀軌所堂郞以下,別單書入。
以江原監司鄭元容狀達金化縣民家失火事,令于李若愚曰,聞甚矜惻,元恤典外,別加顧助事,分付。
鄭知容,以備邊司言達曰,暵乾如此,曠官可悶,未下直守令,皆令明日辭朝,今日政差代守令,待下批亦令明日辭朝,卽爲下去,何如?令曰,依。
又以禁衛營言達曰,本營哨官安義錫身爲伏兵將,擅離信地,萬萬驚駭。嚴棍汰去之意,敢達。令曰,知道。
又以御營廳言達曰,本廳哨官張大汲以去夜巡邏哨官,謂有身病,不爲行巡,揆以師律,萬萬駭然。決棍汰去之意,敢達。令曰,知道。
洪學淵,以義禁府言達曰,公忠監司朴晦壽申本內,堤川縣監趙鎭剛爲先罷黜,其罪狀令攸司稟處事判付內,如此不法之守令,豈可不以法從事?令該府照法嚴繩,一以謝堤民之心,一以懲來後之弊事,判下矣。趙鎭剛今方待令,拿囚之意,敢達。令曰,知道。
戊子五月初十日子時,王世子詣景祐宮。夏享祭親行入對時,行都承旨申緯,右承旨朴永元,左副承旨鄭知容,同副承旨徐英淳,假注書洪鍾應,記事官李殷相·洪在喆,檢校直提學趙鐘永,原任直提學金鏴,檢校待敎徐憙淳以次陪立。時至,王世子具翼善冠·衮龍袍以出。贊禮導王世子至板位前,贊禮贊請再拜。仍行奠幣禮,贊禮導王世子詣盥洗位,盥水訖,陞自東階,詣神位前,北向跪。緯奉香,永元奉爐以進。贊禮贊請三上香,王世子三上香。贊禮贊請執瓚灌地,進幣瓚爵官,趙萬永奉瓚跪進,王世子執瓚灌地。贊禮贊請執幣獻幣,萬永奉幣進,王世子執幣授奠幣瓚爵官李元默,奠于案。贊禮贊請降復位,贊禮贊請行初獻禮。王世子陞自東階,詣神位前,奉爵以進,王世子獻爵。大祝徐萬淳讀祝文訖,王世子俯伏興。贊禮導王世子降復位。執禮請行亞獻禮。謁者引亞獻官洪顯周,詣神位前,行禮訖。執禮請行終獻禮。謁者引終獻官金賢根詣神位前,行禮訖。贊禮導王世子,詣飮福位禮訖,降復位,行再拜禮。贊禮導王世子詣望燎位,禮訖。贊禮贊請禮畢。王世子還入齋室。令曰,諸司預待,諸臣以次陪立。相禮贊請外備。王世子還宮,至籠山亭齋所。
戊子五月初十日丑時,王世子詣籠山亭大報壇。奉審行禮,齋宿入對時,行都承旨申緯,右承旨朴永元,左副承旨鄭知容,同副承旨徐英淳,假注書洪鍾應,記事官李殷相·洪在喆,檢校直提學趙鐘永,原任直提學金鏴,檢校待敎徐憙淳以次陪立。時至,相禮跪白外備。王世子具翼善冠·衮龍袍,乘輿出。藥房提調金敎根進前奏曰,侵曉勞動,睿體,若何?令曰,一樣矣。王世子出景祐宮門外。相禮贊請乘輦。王世子乘輦進發,至敦化門外。相禮贊請降輦乘輿。王世子乘輿至仁政門。相禮贊請降輿。王世子降輿至協陽門外,乘輿由建陽門·靑陽門,至籠山亭,降輿入次。諸臣輪回詣閤。
戊子五月初十日辰時,王世子詣大報壇。奉審,行禮入對時,行都承旨申緯,右承旨朴永元,左副承旨鄭知容,同副承旨徐英淳,假注書洪鍾應,記事官李殷相·洪在喆,檢校直提學趙鐘永,原任直提學金鏴,檢校待敎徐憙淳以次陪立。時至,王世子具翼善冠·黑團領,乘輿。藥房提調金敎根進前奏曰,移次經宿,睿體,若何?令曰,一樣矣。進發由集成門,至齋殿門外。相禮跪請降輿。王世子降輿入齋殿。少頃,相禮跪白外備。王世子出齋殿,乘輿至朝宗門外降輿,由朝宗門·冽泉門夾門,至奉室前版位,行四拜禮後,奉審室內,仍詣壇上奉審,又詣敬奉閣奉審訖,奉安皇明太祖高皇帝聖政記,還由集成門,至籠山亭入次。少頃,相禮贊請外備。王世子改具翼善冠·衮龍袍,乘輿出,由靑陽門·貳極門還內。禮貌官請出徽旨解嚴。諸臣以次退出。
上在昌德宮。常參·經筵,以代理停。
經宿翌日,大殿·中宮殿,內閣·政院口傳問安。答曰,知道。
世子宮,內閣·政院·春坊·朝廷二品以上·六曹堂上口傳問安。答曰,知道。世子嬪宮,內閣·政院口傳問安。答曰,知悉。
藥房提調金敎根,副提調申緯達曰,伏未審夜間,大殿聖體,若何?中宮殿氣候,若何?宮享禮成,連日齋居,勞動之餘,睿體,何如?臣等不任區區伏慮,敢來問安。答曰,知道。大殿聖體萬安,坤殿玉度康吉矣。
申緯達曰,明日常參,取稟。令曰,停。
洪學淵達曰,行大司憲宋冕載在外,執義·掌令一員,持平一員未差,掌令宋祥來,持平黃浩民呈辭,監察茶時之意,敢達。令曰,知道。
鄭知容啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
令于徐英淳曰,留院公事入之。
令于徐英淳曰,當該承旨推考。
鄭知容,以都摠府言達曰,今日入直內三廳武兼禁軍及軍兵等,當爲中日習射技,而孝昌墓忌辰祭正日相値,不得設行之意,敢達。令曰,知道。
又以兵曹言啓曰,每都政,新資五窠,例爲差出,而今番都政,營將中軍姑無準二十朔者,雖未滿朔數,依例推移內遷,何如?傳曰,允。
又以兵曹言達曰,禁軍來秋冬等都試,因政府及本曹有故,不得設行,今已過時矣。在前如此之時,有仍停都試代行祿試射之例,今亦依此擧行,何如?令曰,依。
洪學淵,以刑曹言達曰,今番動輿時,擊錚人懷德宋民圭,南原李相基,魯城林告梅,鏡城金以華,昌平吳在成等原情,竝猥字書下矣。謹依書下,勿施之意,敢達。令曰,知道。
上在昌德宮。常參·經筵,以代理停。
未時申時,灑雨下雨,測雨器水深一寸五分。
洪學淵達曰,明日常參,取稟。令曰,停。
又達曰,合辭許久闕達,事甚未安。除在外外,未肅拜·呈告人員,竝卽牌招,何如?令曰,依。
李若愚達曰,右承旨朴永元,同副承旨徐英淳今日不爲仕進,竝卽牌招,何如?令曰,依。
令于李若愚曰,都承旨·同副承旨許遞,旣承下敎,前望單子入之。
承旨前望單子入之,徐俊輔·兪應煥代點。
令于洪學淵曰,弼善·文學·兼文學許遞,旣承下敎,前望單子入之。
春坊前望單子入之,弼善徐萬淳代點,文學成遂默,兼文學沈啓錫添書代點。
洪學淵達曰,左右史不可不備,檢閱洪在喆,卽爲牌招入直,何如?令曰,依。
以檢閱洪在喆牌不進罷職令旨,令于洪學淵曰,只推。
洪學淵,以侍講院言達曰,新除授兼文學沈啓錫時無職名,令該曹口傳付軍職,何如?令曰,依。
兵曹口傳政事,副司果單沈啓錫。
洪學淵達曰,左右史不可不備,檢閱洪在喆旣有只推之令,更爲牌招入直,何如?令曰,依。
又達曰,大司憲宋冕載在外,執義·掌令一員,持平一員未差,掌令宋祥來,持平黃浩民牌不進,監察茶時之意,敢達。令曰,知道。
以司諫權馥,獻納金大坤,掌令宋祥來,持平黃浩民牌不進罷職令旨,令于洪學淵曰,只推。
以右承旨朴永元,同副承旨徐英淳牌不進罷職令旨,令于李若愚曰,只推。
以江原監司鄭元容狀達杆城郡民家失大事,令于李若愚曰,聞甚矜惻,元恤典外,別加顧助事,令廟堂措辭分付。
醫官卞鍾淳書啓,進賀兼謝恩正使南延君球無事作行,今月初九日午時量,渡江入去之意,詮次啓達。傳曰,知道。
醫官卞鍾淳書達,進賀兼謝恩正使南延君球無事作行,今月初九日午時量,渡江入去之意,詮次書達。令曰,知道。
洪學淵,以禮曹言達曰,今五月十五日中宮殿誕日陳賀,王世子率百官親上致詞表裏行禮儀註,百官進致詞表裏行禮儀註,直爲書入中宮殿之意,敢達。令曰,知道。
又以禮曹言達曰,試考恩賜儒生直赴給分帖,過科後令成均館收聚,爻周後草記事,曾有定式矣。卽接成均館所報,則今此式年文科殿試時直赴殿試儒生洗馬兪星煥·尹興圭,敎官趙鶴年,進士韓用幹·金炳韶,幼學洪鍾應·嚴錫履·金箕晩·韓宓履,直赴會試儒生幼學李在翊,給分儒生幼學黃起源·全榮澤等十二人登科,給分儒生生員金履默等六人未參榜,合儒生十八人內,帖文十五張,收聚以送,而其中給分儒生幼學李敦素·金應鍾·朴基慶等三人,未及收帖,徑先下鄕,故知委該道,追後收送云矣。已收帖文,依例爻周,未收帖文,待其收來,爻周之意,敢達。令曰,知道。
又以兵曹言達曰,五衛將沈誾之除授在外,過限未肅拜,曺允恒,忠壯衛將李觀德,慶熙宮衛將尹昌大,俱以病難供職,呈狀乞遞,竝改差,何如?令曰,依。
又以禁衛營言達曰,去夜初更量,幼學南喬淳,業儒趙周淳被捉於本營巡邏,而係是士子,依例移送秋曹之意,敢達。令曰,知道。
又以刑曹言達曰,因禁衛營達辭,去夜初更量犯夜幼學南喬淳,業儒趙周淳,移送秋曹事,令下矣。南喬淳·趙周淳,依更數竝決笞三十度放送之意,敢達。令曰,知道。
義禁府申目,舒川郡守洪百泳原情云云。問目內辭緣,泛稱遲晩,所當請刑是白乎矣,旣有拿囚捧供後判金吾就議大臣稟處之令,申目達下,就議大臣稟處,何如?判付達,依準。
上在昌德宮。常參·經筵,以代理停。
夜自四更至十四日開東,灑雨下雨,測雨器水深二分。
兪應煥達曰,明日常參,取稟。令曰,停。
洪學淵達曰,合辭許久闕達,事甚未安。除在外外,未肅拜·呈告人員,竝卽牌招,何如?令曰,依。
洪學淵啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
徐俊輔達曰,右副承旨鄭知容今日不爲仕進,卽爲牌招,何如?令曰,依。
以檢閱洪在喆再牌不進罷職令旨,令于兪應煥曰,只推。
兪應煥達曰,左右史不可不備,檢閱洪在喆,旣有只推之令,卽爲牌招入直,何如?令曰,依。
令于洪學淵曰,向於左相書答,有將行賓對之語矣。十五日次對,進定於明日。
洪學淵達曰,明日次對,兩司當爲進參,除在外外,未肅拜·呈告人員,竝待開門牌招,何如?令曰,依。
令于洪學淵曰,兩大臣俱有愼節云,明日次對,調理間退定。
令于徐俊輔曰,堂上堂下罷削人及職牒未給人,竝蕩滌敍用,仍付軍職,十五日殿庭,使之參班。
令于兪應煥曰,檢閱洪在喆陞六。
兵曹口傳政事,副司果單洪在喆。
令于兪應煥曰,翰圈爲之。
兪應煥達曰,翰圈爲之事,令下矣。只有檢閱金英淳一人,無以備員擧行,曾經翰林二員,令該曹依例口傳單付,別兼春秋,卽爲牌招會圈,何如?令曰,依。
吏曹口傳政事,別兼春秋單洪在喆·成遂默。
吏曹判書前望單子入之,金在昌代點。
洪學淵達曰,行大司憲宋冕載在外,執義·掌令一員,持平一員未差,掌令宋祥來,持平黃浩民牌不進,監察茶時之意,敢達。令曰,知道。
以右副承旨鄭知容牌不進罷職令旨,令于徐俊輔曰,只推。
以司諫權馥,獻納金大坤,掌令宋祥來,持平黃浩民牌不進罷職令旨,令于洪學淵曰,只推。
洪學淵,以兵曹言達曰,再明日中宮殿誕日陳賀,王世子親上致詞表裏行禮時,本曹堂上陪衛二員,當爲備員,參議未差之代,令該曹以在京無故人口傳差出,待下批,牌招,以爲進參之地,何如?令曰,依。
吏曹口傳政事,以尹聲大爲兵曹參議。
吏曹,兵曹參議單李渭達,參知單尹聲大。
洪學淵,以兵曹言達曰,新除授正郞李景在身病猝重,屢度呈狀乞遞,宿衛重地,不可久曠,今姑改差,何如?令曰,依。
又以兵曹言達曰,禁軍甲冑,今方改造,而不可無監董之人,一內將李寅植,別監董差下,使之擧行,何如?令曰,依。
又以濬川司言達曰,濬川今日畢役之意,敢達。令曰,知道。
又以義禁府言達曰,謹依令敎,時囚罪人洪百泳捧供後,臣錫奎就議於領議政南公轍,詳考律文,則大明律捕亡條有曰,罪人本犯應死,而擅殺者杖一百,大典通編推斷條有曰,犯死罪杖一百,告身盡行追奪矣。邱載益之本犯,雖係應死,該倅之不待監營回題,施杖徑斃,亦係擅殺,則此律最爲襯當,而大臣之議亦如是,徽裁,何如?令曰,依大臣議施行。
又以義禁府言達曰,因本院就議大臣草記批旨內,依大臣議施行事,令下矣。取考律文,則大明律捕亡條有曰,罪人本犯應死,而擅殺者杖一百,大典通編推斷條有曰,犯死罪杖一百決杖,告身盡行追奪,雜令條有曰,王府決杖,代以金贖云矣。洪百泳杖一百收贖,告身盡行追奪,放送之意,敢達。令曰,知道。
檢閱洪在喆書曰,伏以,臣於檢閱成遂默之陞移文學也,有不容泯默者,謹稽本館故事,下位先陞,右僚挽執,前後相望,便成金石,臣旣忝在右僚,而今於下位未還降之前,不思執留,冒自替直,則違恒隳久,罪將何居?此非臣私,實關朝例,招牌荐臨,承膺無路,玆敢不避猥越,仰干睿聰,乞賜諒燭,依臣所請,俾存館規,不勝幸甚,臣無任云云。覽書具悉。爾亦陞六矣。
上在昌德宮。常參·經筵,以代理停。
自開東至酉時,灑雨下雨,測雨器水深二寸四分。
夜自五更至十五日開東,灑雨下雨,測雨器水深二分。
藥房提調金敎根,副提調徐俊輔啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
兪應煥達曰,明日中宮殿誕日相値,常參頉稟之意,敢達。令曰,知道。
鄭知容達曰,合辭許久闕達,事甚未安。除在外外,未肅拜·呈告人員,竝卽牌招,何如?令曰,依。
備忘記,坡州牧使趙禹錫下直,長弓一張,長箭一部,片箭一部,筒兒一箇賜給。
令于兪應煥曰,禮房承旨馳詣宗廟·景慕宮,奉審摘奸以來。
以別兼春秋成遂默牌不進罷職令旨,令于兪應煥曰,只推。
兪應煥達曰,翰圈爲之事,令下矣。別兼春秋成遂默,旣有只推之令,卽爲牌招會圈,何如?令曰,依。
鄭知容達曰,卽者別兼春秋洪在喆,謂有館規,陳書徑出,原書係是援例,故纔已捧入矣。所當直捧禁推徽旨,而此與無端徑出有異,推考警責,何如?令曰,依。
鄭知容達曰,行大司憲宋冕載在外,執義·掌令一員,持平一員未差,掌令宋祥來,持平黃浩民牌不進,監察茶時之意,敢達。令曰,知道。
以司諫權馥,獻納金大坤,掌令宋祥來,持平黃浩民牌不進罷職令旨,令于鄭知容曰,只推。
令于鄭知容曰,明日出宮門路,以貳極門爲之。
兪應煥,以奎章閣言達曰,原任直閣李景在當爲候班進參,而時無職名,令該曹口傳付軍職,何如?令曰,依。
兵曹口傳政事,僉知加設單吳致賢,護軍申緯·朴綺壽·金啓河·柳漢源·鄭來升·尹相重·金履協,副護軍徐英淳·李海淸·金敎喜·金鼎均·趙台榮·任聖臯·權膺祜·趙台錫·尹禹鉉·權思穆·李玉鉉·金鎭恒·李馨萬·尹敏東·金相宇·洪羲書·李濟遠·權聖祜·張翼·金履萬·金宅晦·金宗郁·宋彦民·金潤玉·崔英泰,副司果柳榮五·李相龍·韓弘敎·洪遠謨·魚在濂·李禮延·白東奎·鄭在絅·吉顯範·申冕周·朴長輿·金遇明·韓鍾運·李景在·金洛龍·韓啓翼·金履垕·權弘復·申履祿·沈能恕·趙秉玖·朴在皥·柳基豐·李秉龜·李鳳柱·文慶愛·吳致豐·金履鋼·李昇明·李應淵·張有聞·李憲猷·趙鍾淳·金箕景·李翼在·曺錫駿·李溟夏·南勉中·李勉翕·成達榮·李光濂·夫士敏·柳本學·趙存奎·吳彙良·任岳周·李儀朝·任燧·李煥奎·崔萬石·金仁瑞,副司勇李禾重·李益培,以上竝單付。
以咸鏡監司金箕殷狀達咸興府民家失火事,令于李若愚曰,聞甚矜惻,元恤典外,別加顧助,結構奠接之方,令廟堂措辭分付。
以江原監司鄭元容狀達鐵原府民家失火事,令于李若愚曰,聞甚矜惻,元恤典外,別加顧助,結構奠接之方,令廟堂措辭分付。
鄭知容,以都摠府言達曰,今日入直內三廳武兼禁軍及軍兵等,當爲中日習射技,而雨勢如此,不得設行之意,敢達。令曰,知道。
兪應煥,以成均館知館事意達曰,文廟守僕,依宗社守僕例,試才抄擇,別單達下事,曾有定式矣。守僕鄭象元汰去,代以曾經守僕,試才抄擇,備三望受點次,別單書入之意,敢達。令曰,知道。
別兼春秋洪在喆書曰,伏以,臣伏奉翰圈爲之之令,隨牌祗肅而臣父起燮,方知春秋館事矣。臣以兼銜請遞,前此陳章,事下該曹,顧何敢更瀆,而今此別兼,尤在必遞,援例蒙許,昭載掌故,職旣當遞,則圈事之無以冒參,其在公格私義,固無容更議,身旣趨召,宜先就直,而別兼成遂默纔已違牌,臣忝在右位,旣不能檢下,揆以館規,又不當替直,具由附控,徑出禁扄。伏乞离明,俯垂諒察,亟遞臣見帶之職,仍治臣擅離之罪,以安微分,以肅朝綱,不勝幸甚,臣無任云云。覽書具悉。爾之書辭,下該曹稟處。
上在昌德宮。常參·經筵,以代理停。
中宮殿誕日,大殿,內閣·政院口傳問安。答曰,知道。中宮殿單子問安。答曰,知道。
世子宮,內閣·政院·春坊口傳問安。答曰,知道。世子嬪宮口傳問安。答曰,知悉。
大殿,朝廷二品以上·六曹堂上·兩司長官口傳問安。答曰,知道。中宮殿單子問安。答曰,知道。世子宮口傳問安。答曰,知道。
親上致詞後,大殿·世子宮,朝廷二品以上·六曹堂上·兩司長官口傳問安。答曰,知道。
世子宮還內後,內閣·政院·春坊口傳問安。答曰,知道。
兪應煥達曰,明日常參,取稟。令曰,停。
鄭知容達曰,備邊司郞廳來言,今日賓廳日次,而陳賀相値,不得來會云矣,敢達。令曰,知道。
令于朴永元曰,甘霈得於慶日,三農慰滿,八域普欣,此際審理之政,不可少緩,入稟大朝旣承下敎,自昨年正月,至今年五月,無論已錄啓未錄啓者,分付秋曹及各道道臣,使之刻期擧行,以示遇慶疏冤之意,至於昨年以前未及審理者,亦繼此擧行事,一體分付。
令于徐俊輔曰,諸承旨持公事入對。
朴永元達曰,臣永元敬奉令旨,馳往義禁府,取考囚都案,則時囚罪人趙鎭剛·金秉喆,係是輕囚,故竝放送。仍爲馳往典獄署,取考囚都案,則結案罪人二名,殺獄罪人十八名,御寶僞造罪人三名,僞造臺疏批旨罪人一名,印信僞造罪人一名,係是重囚,故竝爲仍囚。其餘毆打酗酒他錢不報及各司直囚罪人池應瑞·池得仁·奴奉孫·崔致書·宣太恭·咸昌魯·李子昇·金召史·婢順今·尹一成·申益成·申起甲·劉得臣·崔致坤·趙尙顯·崔鳳翼·池福伊·金厚祥·朴秀信·金正得·李龍哲·金乭福·申仁得·延應喆·崔德行·安祥會·金英孫·尹光弼·崔得燁·崔貴福·朴福伊·金完吉·李春成·李福伊等三十四名,罪名係是輕囚,故竝放送之意,敢達。令曰,知道。
令于徐俊輔曰,知春秋洪起燮許遞,旣承下敎,前望單子入之。
令于朴永元曰,大司成有闕之代,旣承下敎,前望單子入之。
徐俊輔達曰,行吏曹判書金在昌,參判徐憙淳,參議李元默牌不進推考徽旨及罷職令旨,今方捧入,而開政令下之後,如是違牌,事甚未安。判書·參判,竝更牌招,何如?令曰,參議只推,與判書·參判一體牌招。
又達曰,行吏曹判書金在昌,參判徐憙淳,參議李元默再牌不進推考徽旨及罷職令旨,今方捧入,而開政令下之後,如是違召,事體所在,誠甚未安。判書·參判,所當更請牌招,而係是一日三牌,何以爲之?敢稟。令曰,參議只推,與判書·參判一體更爲牌招,如有違牌,勿爲呼望。
兵曹口傳政事,護軍單金元根。
鄭知容,以吏曹言達曰,上京守令中永川郡守金永翼受由於京畿廣州地,故斯速還官之意,發關知委於該道臣處矣。卽接回移,則以爲,永川郡守金永翼身病猝重,不得還官云。雖未知其病勢之如何,而當此農務方殷之時,不可遲待其差歇,罷黜,何如?令曰,依。
徐俊輔,以吏曹言達曰,敬陵令金英業呈狀內,矣身素患痰癖之症,當此換節之時,一倍添劇,旬月之內,萬無供職之望,斯速入達遞改云。其身病旣如是沈重,則有難强令察任,改差,何如?令曰,依。
鄭知容,以吏曹言達曰,禮貌官侍講院弼善徐萬淳陞敍事,令下矣。已經準職,何以爲之?敢稟。令曰,加資。
又以吏批言達曰,行都承旨徐俊輔今陞資憲矣。依例送西後,兼都承旨下批之意,敢達。令曰,知道。
有政。吏批,判書金在昌未肅拜,參判徐憙淳進,參議李元默式暇,右承旨朴永元進。啓曰,判書陳書入達,參議式暇,小臣獨政未安,何以爲之?敢稟。傳曰,仍爲之。以趙萬永爲判敦寧,朴綺壽爲戶曹參判,金道喜爲同經筵,趙寅永爲同春秋,李垿爲兵曹正郞,閔銑爲西部令,鄭在容爲司饔主簿,成近默爲永川郡守,朴有壽爲敬陵令。都承旨徐俊輔今加資憲,左副承旨兪應煥今加嘉善,弼善徐萬淳今加通政,以上加資事承令。兼都承旨單知事徐俊輔。
兵批達曰,都承旨徐俊輔,自吏曹送西矣。資級係是資憲,當爲知中樞下批,而時無見窠,依例作闕下批之意,敢達。令曰,知道。
兵批,判書金鏴病,參判李瀅夏病,參議李渭達入直進,參知尹聲大病,右副承旨鄭知容進。知事單都承旨徐俊輔,同知單金永老,大護軍金履載,副護軍徐萬淳·姜在浩,以上竝單付。
兪應煥,以奎章閣言達曰,景慕宮·望廟樓今望奉審,無頉之意,敢達。令曰,知道。
令于鄭知容曰,坐直承旨入對。
令于鄭知容曰,明日出宮門路,以貳極門爲之。
醫官卞鍾淳書啓,進賀兼謝恩正使南延君球連爲無事作行,今月初十日申時量,入柵前進之意,詮次啓達。傳曰,知道。
醫官卞鍾淳書達,進賀兼謝恩正使南延君球連爲無事作行,今月初十日申時量,入柵前進之意,詮次書達。令曰,知道。
僉知具康書曰,伏以,臣敢陳衷情,臣古家餘孫,先朝遺臣,豈欲離跬步之地?矯首遐思,第勢有所不容已者,臣聞古今通籍者,鞠躬事君,或在老年,精耗而致仕,或衰暮窮困,就食表薄,此謂不容已之勢也。今臣牛馬之齒,已過引年,欲借半面華山,耕鑿其中,以終餘年,此臣所以暮境一願也。今當便訣,宿昔所抱,不陳於是日,無所更得,玆將耿結之忱,敢有膚淺之辭,伏願邸下,不以人而廢其言。夫人君之學,異諸匹庶,觀經史治亂得失,今日見一善,行之於今日,明日又如此,日又月月又年,所積不可勝用,見善而不行曰,今日雖未之行,豈無他日?他日又如今日,此不如不見,有勞無益,故大舜孜孜爲善,成湯日日新,伏願邸下,懋哉懋哉。詩貴言志,而吟風咏月,乃騷人墨客之趣,文喜博覽,而奇文僻書,卽窮儒詭士之言,一日百篇,無補於國而恐分精力,故大有爲之君,於斯二者,未嘗留意,伏願邸下,懋哉懋哉。聖君賢王,無以爲寶,寶儉德,故大禹菲衣薄食,文王卑服康功,漢之光武衣大練,唐之高祖葛燈籠麻蠅拂,王者知儉則天下富,伏願邸下,懋哉懋哉。禮記曰,國無三年之積,國不國,故人君節用而愛民,節用者,愛民之本,若以有限之財,用之無限,誅求於民,民不奠居,轉于溝壑,君誰與保國乎?伏願邸下,懋哉懋哉。凡聚斂之臣,必至損下益上,上益下損,必然之勢。故孟獻子曰,與其有取斂之臣,寧有盜臣,有若曰,百姓足,君誰與不足,百姓不足,君誰與足?此言足以興邦,伏願邸下,念哉念哉。國依於民,民依於農,農者天下之大本也。人君處於九重之深,未盡四野之情,故詩之七月,卽民生稼穡之艱難,書之無逸,卽人君政德之勤孜,如此則足以知蔀屋之疾苦,伏願邸下,念哉念哉。天高地卑,以邈邈難合之勢,四時成萬物生,何也?通上下情之故。故陸贄曰,爲下者莫不願忠,爲上者莫不求理,然而下每苦上之不理,上每苦下之不忠,若是者兩情不通故也,旨哉言乎。上下通情,則人無惑而盡忠,君無疑而納忠,萬事自然而和,四宇自然而安,伏願邸下,念哉念哉。天生蒸人,合以爲國,人有口必有言,有心必有欲,故植謗木陳諫鼓,列爭臣之官,以宣其言。尊禮義安誠信,厚功業之賞,以歸其欲。錄片能而盡群材,忘小瑕而無棄物,可感神明,可服庶類,始爲有爲之功,卒爲無爲之治,伏願邸下,念哉念哉。凡此八條,人以爲陳談,陳談比如陳田,復得起耕,則安知不爲良田?臣爲陳田,邸下起耕,則安知嘉穀不出於厥土乎?伏願邸下,毋以陳田棄之,兼有國計民憂,無所拚捱,謹以所聞見利民國五條,仰曝离明之照,而言甚張皇,不可竝達於一紙之上,錄獻一部冊子,伏願細細睿覽,下於有司之臣,詢其可否焉。臣無任云云。覽書具悉。陳勉之言,誠切實,當體念,而所陳時弊,令廟堂稟處。
戊子五月十五日辰時,王世子詣仁政殿月臺。率百官,中宮殿親上致詞表裏入對時,行都承旨徐俊輔,行左承旨李若愚,右承旨朴永元,左副承旨兪應煥,右副承旨鄭知容,假注書尹興圭,記事官姜浚欽·金英淳,檢校直提學趙鐘永,原任直提學金鏴,檢校待敎徐憙淳,以次陪立。時至,王世子具遠游冠·絳紗袍,乘輿出重華門·貳極門,至協陽門外。令曰,承宣尙不詣閤,誠萬萬駭然矣。相禮跪贊請降輿,王世子降輿,相禮引王世子,由仁政東門,就拜位北向立。令曰,陪衛軍兵雨具。出令旨相禮跪贊請鞠躬四拜興平身,王世子鞠躬四拜興平身,引儀引承文院提調金履喬,濟用監提調鄭晩錫,就東階下西向立。相禮跪贊請跪,王世子跪,代致詞官陞詣殿內,捧致詞函就東階下北向跪,致詞訖,還置於案。承文院官員陞詣殿內,捧致詞函出,跪授履喬,履喬跪受以授應煥,應煥跪進。王世子受函以授應煥,應煥跪受,俊輔對擧,還置於案。濟用監官員捧禮物函出,跪授晩錫,晩錫跪受以授應煥,應煥跪進。王世子受函,以授應煥,俊輔又對擧,還置於案。引儀引承文院提調,濟用監提調還本位。相禮跪贊請俯伏興平身,應煥陞詣殿內,捧致詞禮物函,各置於龍亭,由正門出。相禮跪贊請鞠躬,王世子鞠躬,過則贊請平身,王世子平身。相禮跪贊請入便次。王世子入便次。應煥還至殿庭,王世子出次,應煥跪復令。相禮跪贊請俯伏興四拜興平身。王世子俯伏興四拜興平身,相禮跪白禮畢,相禮引王世子到仁政門內。領議政南公轍,判府事李存秀,領敦寧金祖淳,藥房提調金敎根進前。領議政南公轍曰,雨中勞動,睿體,若何?令曰,一樣矣。公轍曰,今日之雨,果喜雨矣。令曰,然。出仁政門,步過協陽門。相禮跪贊請乘輿,王世子乘輿入貳極門,至重華門外。令曰,輕囚放釋。出令旨還內,諸臣以次退出。
戊子五月十五日午時,王世子座重熙堂。諸承旨持公事入對時,行都承旨徐俊輔,左副承旨兪應煥,右副承旨鄭知容,同副承旨洪學淵,假注書尹興圭,記事官姜浚欽·金英淳,以次進伏訖。令曰,史官分左右。令曰,公事奏之。俊輔起伏奏曰,臣吏房,無公事矣。應煥起伏奏曰,臣禮房,有公事一張矣。仍讀奏醫官卞鍾淳謝恩正使南延君球無事入柵事,書達。令曰,知道。知容起伏奏曰,臣兵房,有公事一張矣。仍讀奏平安監司徐能輔申本邪學無乎事。親達下。知容奏曰,臣代房刑房,無公事矣。學淵起伏奏曰,臣工房及代房戶房,無公事矣。令曰,當此慶辰,親上表裏,余小子欣忭之忱,不可無示意之擧。行禮時禮房承旨兪應煥,對擧承旨徐俊輔竝加資,禮貌官徐萬淳陞敍,相禮承文院官員,濟用監官員,竝兒馬一匹賜給。掌儀東西唱引儀,代致詞官,竝上弦弓一張賜給。致詞表裏奉進時鼓吹典樂樂工及擧行通禮院書員,竝考例施賞。出令旨令曰,日次儒生殿講,以製代講,明日春塘臺爲之,該房知悉。出令旨令曰,日次儒生應製,內閣原任提學金履喬主試,對讀官檢校直閣李嘉愚,原任直閣李景在·徐萬淳爲之。出令旨令曰,旣承下敎,政官牌招開政,賞典下批。出令旨仍令史官就座,令退,承史以次退出。
戊子五月十五日酉時,王世子座重熙堂。坐直承旨入對時,右副承旨鄭知容,假注書洪鍾應,記事官姜浚欽·金英淳,以次進伏訖。令曰,史官分左右。令曰,公事奏之。知容讀奏水原留守朴周壽雨澤狀達,顯隆園·華寧殿奉審無事狀達,廣州留守金魯敬雨澤狀達,江華留守徐有榘雨澤狀達。親達下。令曰,今日翰林下番仕直乎?英淳奏曰,省記則內閣矣。令曰,翰圈何不爲之乎?知容奏曰,別兼春秋洪在喆以其父起燮之方帶知春秋,陳書矣。令曰,知春秋許遞,旣承下敎,前望單子入之。出令旨令曰,今年節製,及第幾人乎?英淳奏曰,人日製忠良應製,水原應製及第合爲七人矣。知容奏曰,明日日次儒生應製,以製代講令下矣。旣以代講下令,則異於應講,蔭官則何以爲之乎?令曰,使之觀光,可也。令曰,史官就座。令曰,明日陪從承旨,誰也?知容奏曰,右承旨朴永元與小臣矣。令曰,陪從注書,誰也?賤臣奏曰,小臣矣。令退,承史以次退出。
上在昌德宮。常參·經筵,以代理停。
王世子詣春塘臺,日次儒生應製罷還內後,內閣·政院,藥房·春坊口傳問安。答曰,知道。
朴永元達曰,明日常參,取稟。令曰,停。
鄭知容達曰,行大司憲宋冕載,掌令宋祥來,持平黃浩民呈辭,執義·掌令一員,持平一員未差,監察茶時之意,敢達。令曰,知道。
鄭知容啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
李若愚達曰,行右承旨兪應煥,同副承旨洪學淵今日不爲仕進,竝卽牌招,何如?令曰,與知申竝許遞,旣承下敎,前望單子入之,待下批,牌招察任。
承旨前望單子入之,申緯·徐英淳·金裕憲代點。
李若愚達曰,新除授右副承旨徐英淳時在京畿龍仁地,斯速乘馹上來事,下諭,何如?令曰,依。
吏批,再政。以宋祥來爲弼善,韓用鏶爲慶基殿令,崔崑重爲漢城主簿。判敦寧單鄭尙愚,知敦寧單趙萬永。
令于朴永元曰,旣承下敎,藥院都提擧前望單子入之。
內醫院都提調前望單子入之,領議政南公轍代點。
知春秋前望單子入之,李勉昇代點。
大司成前望單子入之,李光文代點。
李若愚啓曰,吏曹郞廳來言,臺諫有闕,政事,取稟。傳曰,前望單子入于小朝。
大司諫前望單子入之,李晉淵代點。
朴永元達曰,翰圈成令,已至多日,而別兼春秋洪在喆陳書徑出,尙不入來,卽爲牌招,以爲會圈之地,何如?令曰,依。
以整禮儀軌堂上以下別單,令于李若愚曰,儀軌校正堂上行禮曹判書趙鍾永,戶曹判書朴宗薰,各內下大虎皮一令賜給。郞廳禮曹正郞任百能,侍講院弼善沈啓錫,各兒馬一匹賜給。監董檢書官柳本藝,長弓一張賜給。計士尹得淵,寫字官李東秀·洪允福,畵員安英祥·朴禧英,高品付料。寫字官金宗漢,相當職調用。畵員朴禧瑞,邊將除授。唱準三人,內閣書吏二人,各木二匹賜給。書寫四人,多朔書役,足稱效勞,付之厚料衙門。其餘書吏·員役·軍士·工匠等,依戊午年例施賞。
申緯達曰,行吏曹判書金在昌,參判徐憙淳,參議李元默牌不進推考徽旨及罷職令旨,今方捧入,而開政令下之後,如是違牌,事甚未安。判書·參判竝更牌招,何如?令曰,參議只推,與判書·參判,一體更爲牌招。
又達曰,行吏曹判書金在昌,參判徐憙淳,參議李元默再牌不進推考徽旨及罷職令旨,今方捧入,而開政令下之後,如是違召,事體所在,誠甚未安。判書·參判,所當更請牌招,而係是一日三牌,何以爲之?敢稟。令曰,參議只推,與判書·參判一體更爲牌招,如有違牌,勿爲呼望。
朴永元,以侍講院言達曰,今日座堂時,宮官當爲全數進參,而新除授弼善宋祥來,卽爲牌招,以爲備員進參之地,何如?令曰,依。
鄭知容,以禁衛營言達曰,本營中軍許溟身病甚重,勢難察任,今姑改差,何如?令曰,依。
又以義禁府言達曰,公忠監司朴晦壽狀達內,懷仁縣監李鏵爲先罷黜,其罪狀令攸司稟處事,達下矣。李鏵時在任所云,依例發遣府羅將拿來,何如?令曰,待待令拿囚。
判府事李存秀箚曰,伏以,坤殿誕辰載屆,親上致詞,睿孝冞隆,率普均忭。仍念,臣伏蒙恩暇,將發省楸之行,見帶嘗藥之任,多日虛曠,極涉未安,玆敢短箚仰籲。伏乞离明,俯賜鑑諒,亟令變通,以重事體,以安賤分焉。取進止。答曰,覽書俱悉卿懇。卿將省楸,則保護之任,不可多日虛曠,所請許副。仍令于李若愚曰,此下答遣史官往諭于李判府事。
行吏曹判書金在昌書曰,伏以,慈齡光躋於四旬,縟儀誕擧於慶辰,睿孝準海,群情忭祝。仍伏念臣年前居銓,所遭罔測,情地至危,蟄伏自靖,簪笏久謝於鵷班,踪跡逖違於金門,分當歸身田野,日與耕叟耘婦,歌詠恩渥,而間嬰風病,朝夕待盡,至今濡滯於城闉之內,事與心違,悶蹙轉深,乃於千萬意想之外,伏奉東銓除旨,惝怳懍惕,靡所容措。雖微官散銜,被論於人,非比尋常則尙不可忘廉傷恥,復玷其職,況天官重任乎哉?傷弓驚示,禽鳥猶然,矧在於人,當作何心?顧臣情勢,不啻如艮限鐵障,去就一款,初無可論,開政有令,違牌路阻,惶隘之極,不暇緩聲。伏乞离明,俯燭自劃之義,亟削匪據之任,仍令有司嚴勘逋慢之罪,以昭法紀,以全微諒,不勝幸甚,臣無任云云。答曰,覽書具悉。卿若有眞箇可嫌之情勢,則余豈可以銓任復授於卿乎?所謂人言,卽急於使卿解去銓任,做出萬萬不近理不成說之言,卿若以此爲必辭之情勢,則適足以言者之言,反爲近理成說之言,卿其勿辭,卽爲肅謝。
戊子五月十六日辰時,王世子代臨春塘臺。日次儒生應製試取入對時,右承旨朴永元,左副承旨鄭知容,假注書洪鍾應,記事官姜浚欽·金英淳,檢校直提學趙鐘永,原任直提學金鏴,檢校直閣李嘉愚,檢校待敎徐憙淳,原任直閣李景在以次陪立。時至,禮貌官跪白外備。王世子具翼善冠·衮龍袍,乘輿出重華門。藥房提調金敎根奏曰,日熱勞動,睿體,何如?令曰,一樣矣。仍由貳極門,詣春塘臺陞座。令儒生入場。令曰,對讀官徐萬淳有頉代,成遂默爲之。出令旨讀券官大提學金履喬,對讀官副護軍李嘉愚,司果李景在,文學成遂默及應製儒生以次行禮訖。令履喬書睿題賦作斗以祈,限申時,懸題訖,王世子入便次。少頃,復爲座堂。令曰,公事入之。賤臣承令持入。令曰,右承旨讀奏。永元承令讀奏京畿監司金鐮雨澤狀達。親達下。令曰,儒生出榜後出送,可也。賤臣承令出傳。令曰,守令有闕之代,旣承下敎,政官牌招開政。出令旨令曰,都承旨申緯,左承旨李若愚,右副承旨徐英淳牌去來知入。知容奏曰,都承旨申緯,左承旨李若愚姑未承牌,右副承旨徐英淳方在龍仁地云矣。王世子入便次。都承旨申緯,左承旨李若愚,弼善宋祥來追後入來,以次進伏訖。王世子復爲座堂。令曰,應製取十人,可也。履喬考試訖。令曰,對讀官讀奏,可也。嘉愚等以次讀奏訖。令曰,五張書正字三下,三張書草三下,二張書正字次上,預次二張加取,書草次上,可也。履喬承令書等。令曰,正字三下三張試券入之,仍親坼秘封,令知容書令旨曰,日次儒生應製三下一進士徐元淳,三下二進士金學性,三下三進士徐憲淳,竝直赴殿試。之次三下進士朴熙豊,幼學李肯愚竝直赴會試。之次三下進士沈永之,進士洪遠燮,竝給二分。之次次上幼學尹赫烈,進士趙選,進士朴膺壽,各雅誦一件賜給。之次草次上生員朴宗鶴,進士南英中,各奎章全韻一件賜給。出令旨令曰,徐元淳·金學性·徐憲淳,竝賜樂。出令旨令曰,下番呼新。英淳承令呼新訖。令曰,儒生以次進前,各奏職姓名,可也。元淳等進前,各奏職姓名。至宗鶴,令曰,年幾何?宗鶴奏曰,年十九矣。令曰,誰之子也?宗鶴奏曰,連源之子矣。令曰,在朝近族,誰也?宗鶴奏曰,戶曹參判朴綺壽爲十五寸矣。令曰,直赴及給分先退,其餘儒生,以次頒賞,可也。令曰,輔德徐左輔率元淳出去,可也。左輔承令率元淳先退,儒生等以次退出。相禮跪白禮畢。王世子乘輿還內,諸臣以次退出。
上在昌德宮。常參·經筵,以代理停。
金裕憲,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
朴永元達曰,明日常參,取稟。令曰,停。
金裕憲啓曰,來二十一日朝參日次,而顯隆園忌辰祭正日相値,頉稟之意,敢啓。傳曰,知道。
金裕憲達曰,合辭許久闕達,事甚未安。除在外外,呈告人員,竝卽牌招,何如?令曰,依。
金裕憲啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
申緯達曰,行左承旨李若愚今日不爲仕進,卽爲牌招,何如?令曰,依。
朴永元達曰,來二十一日輪對日次,而顯隆園忌辰祭正日相値,頉稟之意,敢達。令曰,知道。
申緯達曰,行吏曹判書金在昌,特令申飭之下,渭有情勢,奉牌闕外,連加催促,無以承膺,事體所在,誠極未安。參判徐憙淳,參議李元默,亦爲奉牌,不卽入來,竝推考,何如?令曰,依。飭令之下,豈可如是乎?嚴飭使之入來肅謝。
金裕憲達曰,行大司憲宋冕載,持平黃浩民牌不進,執義·掌令二員,持平一員未差,監察茶時之意,敢達。令曰,知道。
以司諫權馥,獻納金大坤,持平黃浩民牌不進罷職令旨,令于金裕憲曰,只推。
申緯達曰,行吏曹判書金在昌,特令申飭,何等截嚴,而一向奉牌,無意變動,事體所在,誠極未安。參判徐憙淳,參議李元默,一例奉牌,亦不入來,竝從重推考,何如?令曰,依。嚴飭之下,如是違召,此何道理乎?情勢以下九字刀削更爲嚴飭,使之入來肅謝。
以全羅監司李光文狀達南原童蒙黃河請母朴氏孝烈査達事,令于朴永元曰,孝烈如是卓實,而只蒙以孝給復之典,以烈尙未褒賞者,此爲欠典,令該曹從速稟處,可也。
令于申緯曰,吏判書答已下,更爲牌招,如有違牌,勿爲呼望。
行吏曹判書金在昌書曰,伏以銓任卽臣自劃之地,而猥承除旨,懍惕靡指,昨因違牌之路阻,遂不敢不忘其僭屑,疾聲呼籲蕪拙之辭,雖不足以仰格睿聽,危蹙之情,竊庶幾於俯垂恩諒,若其逋慢之罪,實無所逃,而寬假之渥,不惟不加之誅,乃反十行下答,恩出分外,臣誠悸恐震越,莫省其何以仰對也。噫,人臣之進言也,宿齋而致敬,書笏而備遺,謹之至也。矧玆封章之體段,尤爲嚴重,尤爲兢業,如使臣可以泯伏俟令,則顧何敢一籲再籲,罔念謹嚴之戒,甘犯瀆擾之辜,而臣之不可復玷於見職,非徒微執之堅如石畫,雖輿㒗婦孺,亦皆知其當然。況朝廷之上,四維爲重,一或隳壞,餘無足言,臣雖無似,名廁薦紳之列,則忘廉冒恥,萬萬無是理矣。嶺海在前而末由變改,鐵鉞在後而固所甘心,情窮勢蹙申控危懇。伏乞离明,曲賜鑑燭,將臣職名劃卽刋汰,仍加嚴誅,以樹臣分,千萬幸甚,臣無任云云。答曰,覽書具悉。卿之情勢云者,余實未知其何謂也。彼之爲言,旣不過忘談而已,以此作爲情勢者,抑何義理?余言則聽之浼浼,彼言則避之矻矻,卿之所執,誠不可知也。卿雖百番陳章,余則必勉出乃已,卿其知之。
大護軍金敎根書曰,伏以,臣冒忝嘗藥之任,今至四朔,奔走殫竭,何敢言私,而第臣父母墳山,在於京畿驪州地,適有目下緊幹,不可不躬自往省,而程道稍遠,當費多日,保護重任,有難暫曠,玆敢不避煩猥,冒昧呼籲。伏乞睿慈,特垂曲諒,亟遞臣藥院提擧,俾得從便往來,以安賤分,不勝大願,臣無任云云。答曰,覽書具悉。所請依施。
知中樞府事徐俊輔書曰,伏以,今年卽我坤聖光躋四旬之年也。迺於誕彌載回之日,我邸下躬率百官,親上表裏,睿孝準四,華祝騰頌,天心叶一,甘霈知時,蹈舞群情,八域惟均,況臣職忝近密,叨陪盛禮,歡欣慶忭,自倍他人,竊伏念,臣庸愚湔劣,百不猶人,而少年通籍,厚被我先王之奬拔,中歲遘悶,偏蒙我大朝之極濟,飽經風霜,獲奠袵席,數十年間,節次推遷,官至亞卿,年迫六旬,而洎乎今日又有我邸下特擢之恩矣。三朝之覆庇若偏,一身之陶鑄斯極,糜粉隕結,未足以仰酬萬一也。惟我邸下,念切愛日,誠深祝岡,擧此餙慶志喜之心,加諸昵侍執事之蹤,有以仰推廣惠澤,靡不用極之睿思,而若臣則不過忝叨見職,隨衆周旋而已。秪幸吾身之親見,初無微勞之可紀,而今乃以跬步之奔奏,遽侈此八座之陞擢,臣誠惝怳悸恐,不省所以自措也。仍念,臣先臣兄弟,荷措年特達之知,盡平日圖報之忱,臣又繼武朝端,廁迹邇列,而患難餘生,心驚閱劫,疎迂賤姿,戒存知止,受命藩宣,堇免大何,寄跡江干,只思守分,犬馬之戀係恒切,鳬雁之去來自適,或庶幾保有身家,不墜先緖,若其更進一步,遂躋隆秩,非但臣意念之所不到,人亦未嘗以此輒許臣也。且況暫叨夙夜,效蔑殫竭,睿眷縱軫於拔例,誤恩實慙於罔功,其何敢晏若固有,恬不知懼,不思所以仰籲於體物盡性之下哉?玆敢不避煩猥,冒陳情實。伏乞离明,頫垂仁察,將臣新授資秩,亟行收還,以重公器,以安私分,臣無任云云。答曰,覽書具悉。卿其勿辭行公。
上在昌德宮。常參·經筵,以代理停。
申緯達曰,明日常參,取稟。令曰,停。
鄭知容達曰,合辭許久闕達,事甚未安。除在外外,呈告人員,竝卽牌招,何如?令曰,依。
申緯達曰,行左承旨李若愚今日不爲仕進,卽爲牌招,何如?令曰,依。
又達曰,戶曹參判朴綺壽除拜後過三日不爲出肅,依定式推考警責,仍卽牌招察任,何如?令曰,依。
又達曰,行吏曹判書金在昌特令申飭之下,謂有情勢,屢度催促,一向奉牌,無意承膺,事甚未安。從重推考,何如?令曰,依。昨日書答,已悉余意,則吏判之尙今逡巡者,是何事體與道理乎?招致啓板前,問達以入。
令于申緯曰,吏曹判書問達,置之,肅單捧入。
申緯達曰,行吏曹判書金在昌問達置之,肅單捧入事,令下之後,謂以情勢之決難冒膺,不爲肅謝,直爲出去,事體道理,萬萬未安。從重推考,何如?令曰,吏判之事,萬萬駭然,施以罷職之典。
令于申緯曰,吏曹判書有闕之代,旣承下敎,前望單子入之。
令于鄭知容曰,左副承旨入對。
申緯,以吏曹言達曰,因全羅監司徐耕輔狀達,受由上京守令催促下送事,達下矣。自臣曹催促,則綾州牧使李德秀,靈光郡守徐有素,沃溝縣監許晟,鎭安縣監曺錫玄,俱爲下去,任實縣監洪鍾遠,今日下去云,咸悅縣監李宅鉉,稅穀畢納後下去云,龍安縣監楚珏,覲親事受由,下去於咸鏡道明川地,故斯速還官之意,發關知委於該道臣處,而光州牧使尹致赫,金堤郡守趙雲明俱以爲身病猝重,不得下去云。雖未知其病勢之如何,而狀請催促之下,不卽下去者,揆以事體,誠極未安。光州牧使尹致赫,金堤郡守趙雲明,竝罷黜,法聖僉使韓道裕,非臣曹所關,令兵曹擧行,何如?令曰,依。
有政。吏批,判書未差,參判徐憙淳進,參議李元默進,同副承旨金裕憲進。以李一榮爲典牲判官,李懿喆爲司饔主簿,金鏴爲內醫提調,柳爲驪州牧使,李時學爲懷仁縣監,朴容壽爲光州牧使,鄭淵始爲金堤郡守。
吏批,再政。鄭在淇爲寧陵令,韓守一爲造紙別提。
兵批,判書金鏴病,參判李瀅夏病,參議李渭達病,參知尹聲大入直進。護軍兪應煥,副護軍洪學淵·金秉喆,以上竝單付。
鄭知容達曰,行大司憲宋冕載,持平黃浩民牌不進,執義·掌令二員,持平一員未差,監察茶時之意,敢達。令曰,知道。
以司諫權馥,獻納金大坤,持平黃浩民牌不進罷職令旨,令于鄭知容曰,只推。
兵曹,以具信喜爲禁衛中軍。
以慶尙監司鄭基善狀達,進上生竹笋限內不得封進,惶恐待罪事,令于申緯曰,卿其勿待罪事,回諭。
申緯,以禮曹言達曰,卽接章陵官員所報,則本陵兩位陵上莎草修改後,近因雨澤之沾潤,善爲着根云矣,敢達。令曰,知道。
又以成均館知館事意達曰,文廟守僕,依宗社守僕例,試才抄擇,別單達下事,曾有定式矣。守僕李信寬汰去,代以曾經守僕,試才抄擇,備三望受點次,別單書入之意,敢達。令曰,知道。
戊子五月十八日午時,王世子座魚水堂。左副承旨率雜科新恩入對時,左副承旨鄭知容,假注書尹興圭,記事官李殷相·金英淳以次進伏訖。令曰,史官分左右。仍令雜科出身引入。出身等序立庭中,引儀唱再拜行禮訖。令出身每一人循次進前。陰陽科出身金東稷等十人,譯科出身吳致中等十八人,醫科出身玄光哲等九人,律科出身朴最永等八人,以次進奏職姓名訖。引儀唱雜科出身引出,出身等退出。令曰,正言爲誰,知入。司謁承令出去還奏曰,二員俱未差矣。令曰,正言未差之代,旣承下敎,前望單子入之,洪重燮·權用經添書代點。出令旨令曰,在院承旨,誰也?徐英淳入來乎?知容曰,都承旨在院,而徐英淳姑未入來矣。令曰,金裕憲在院乎?知容曰,然矣。仍令史官就座。令曰,翰圈何以爲之乎?英淳曰,姑未爲之矣。令曰,速爲之。令退,承史以次退出。
上在昌德宮。常參·經筵,以代理停。
申緯達曰,明日再明日顯隆園忌辰祭齋戒正日相値,常參頉稟之意,敢達。令曰,知道。
鄭知容達曰,合辭許久闕達,事甚未安。除在外外,未肅拜·呈告人員,竝卽牌招,何如?令曰,依。
鄭知容啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
申緯達曰,行左承旨李若愚,右承旨朴永元今日不爲仕進,竝卽牌招,何如?令曰,依。
傳于申緯曰,檢校直閣李嘉愚馳詣顯隆園,奉審摘奸,仍詣健陵·華寧殿,一體奉審以來。
申緯達曰,假注書洪鍾應身病猝重,勢難察任,今姑改差,何如?令曰,依。
洪鍾應改差,代以韓宓履爲假注書。
正言洪重燮達曰,臣姿識鹵莽,言議巽劣,本不合於淸朝耳目之任,不意薇垣特點,有隕自天,繼又庚牌儼臨。臣於是,感恩怵義,雖不得不章皇出肅,而第臣於合達中,竊有私義之不可聯參者,在前如臣情地,輒蒙體諒,今日處義,宜無異同,以此情踪,其何可一刻晏然於臺次乎?請令遞斥臣職。答曰,依達。
令于鄭知容曰,正言有闕之代,旣承下敎,前望單子入之。
鄭知容達曰,行大司憲宋冕載,持平黃浩民牌不進,執義·掌令二員,持平一員未差,監察茶時之意,敢達。令曰,知道。
以司諫權馥,獻納金大坤,持平黃浩民牌不進罷職令旨,令于鄭知容曰,只推。
以右承旨朴永元牌不進罷職令旨,令于申緯曰,只推。
以全羅監司徐耕輔狀達淳昌郡民家失火事,令于金裕憲曰,聞甚矜惻,元恤典外,別加顧助,結構奠接之方,令廟堂措辭分付。
鄭知容,以兵曹言達曰,今五月二十日文臣朔試射日次,而顯隆園忌辰祭齋戒相値,不得爲之之意,敢達。令曰,知道。
戶曹參判朴綺壽書曰,伏以,聖人在上,邦休滋至,坤殿寶籌,光躋四旬,誕辰志慶,親上表裏,睿孝彌光,小大爭忭,又玆好雨知時,三農慰滿,秧馬成群,牧人占夢,民國之幸,孰大於此?仍伏念,臣本以庸陋,觸事疎闇,而春間試役,恩出特點,日已迫曛,辭免無路,不得不黽勉趨膺,而畢竟儒生入門之際,爭先紛沓,致有死亡之患。爲試官者苟能先事檢飭,俾遵令敎,則豈有是也?人言之來,臣固拜受之不暇,而至若儒生之疊呈試券,又是意慮所不到,柝榜之時,矇未摘發,晩始覺得,陳章自列,而時適連値齋日,見阻喉院,及夫春曹草記入達,而顧臣本罪之外,又著稽緩之失矣。一當試事,無往非罪,孤負特簡之恩,終歸僨誤之科,有臣如此,將復焉用?罪重罰輕,杜門恧蹙,撫躬靡措,無面可顯,不意旋蒙恩敍,繼侈新除,臣誠感激恩私,敢不隨牌膺命,以伸叩謝之忱,而前後罪名,條貫各異,臺言自如,便未蒙勘,臣何敢諉之時月稍久,而揚揚彈束,自同無故也哉?玆敢略暴情實,仰瀆祟嚴。伏乞离明,俯賜諒察,亟遞臣職,仍治臣以當勘之律,以爲不職者之戒焉,臣無任云云。答曰,覽書具悉。往事不必追提,卿其勿辭行公。
上在昌德宮。常參·經筵,以代理停。
藥房副提調申緯啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。中宮殿氣候,何如?臣不任區區伏慮,敢來問安,竝此仰稟。答曰,知道。中宮殿氣候安順,卿不必入侍矣。
中宮殿·世子宮口傳問安。答曰,知道。世子嬪宮口傳問安。答曰,知悉。
鄭知容達曰,行大司憲宋冕載,持平黃浩民呈辭,執義·掌令二員,持平一員未差,監察茶時之意,敢達。令曰,知道。
又達曰,備邊司郞廳來言,今日賓廳日次,而顯隆園忌辰祭齋戒相値,不得來會云矣,敢達。令曰,知道。
令于申緯曰,旣承下敎,戶判前望單子入之。
令于申緯曰,堤川前縣監趙鎭剛,旣放之矣。雖不得復囚,誠不可仍置勿論,限三年禁錮,以示法意。
令于朴永元曰,翰圈之多日延拖者,此何事體?新進少年之無嚴無憚,不可仍置,翰林與兩別兼,姑先從重推考,自政院刻別嚴飭,使之當刻成圈以入。
申緯達曰,假注書韓宓履時無職名,令該曹依例付軍職冠帶常仕,何如?令曰,依。
兵曹口傳政事,大護軍單朴宗薰。
鄭知容,以都摠府言達曰,今日入直內三廳武兼禁軍及軍兵等,當爲中日習射技,而顯隆園忌辰祭齋戒相値,不得設行之意,敢達。令曰,知道。
又以訓鍊都監言達曰,本局哨官梁景裕身病甚重,勢難察任,改差,何如?令曰,依。
戶曹判書朴宗薰書曰,伏以,我坤聖殿下,寶齡漸隆,誕辰載屆,大庭祝釐,睿孝彌光,八域臣庶,普切攢頌,臣以出入邇列之蹤,身伏近城之地,獨阻班綴,禮愆情缺,詹戀之餘,繼以悚惕。仍伏念,臣於頃日,不揆猥越,妄陳私懇,特蒙諒恕,許以由暇,少紓切至之情,不勝感結之忱,今豈宜更有干瀆,而第臣情地,不竝於人,雖不敢輒煩於睿聽,竊庶幾見諒於同朝矣。同氣之戚,人或有之,而門戶單薄,子姓鮮少,世殆無臣倫比,內而庀具,外而營兆,唯有臣孑然一身,而身帶重任,不可暫曠,欲且閣其私而專於公也,則情所不忍,欲不瘝於公而傍及私也,則勢所不行,公私縱有輕重,至若情理急切,關涉禮範處,私或有時而伸,私之所以伸,實未嘗無補於公耳。且臣震剝顚倒之餘,精爽遁失,貞疾添越,荒忽沈淹,人事虧絶,以此病狀,鉤校簿書,部判曹務,有非可議,而痛有急於病者,病不暇言也。臣於是職,非不自知其分不當不〈才〉不堪,而再叨之後,不辭而就有若擔夯向前者,豈無以哉?感激恩畀,思竭誠力,若其不效而去,則亦可以無嫌乎區區寸衷耳。其奈事故橫生,情窮勢迫,乃以至微之私,乞解至重之任,卽此可見其有甚不得已者在焉,判非便宜辭巽者類耳。玆敢齋沐治書,仰暴情實,神迷心苦,言不知裁。伏乞睿慈,俯賜矜諒,特遞臣所帶地部,以垂逮下遂物之澤,公私幸甚,臣無任云云。答曰,覽書具悉。情理果切悲矣。所帶度支之任,今姑許遞。
上在昌德宮。常參·經筵,以代理停。
申緯啓曰,來二十五日朝參日次矣,敢稟。令曰,停。
申緯達曰,明日常參,取稟。令曰,停。
金裕憲達曰,行大司憲宋冕載,持平黃浩民呈辭,執義·掌令二員,持平一員未差,監察茶時之意,敢達。令曰,知道。
申緯達曰,左副承旨鄭知容今日不爲仕進,卽爲牌招,何如?令曰,依。
又達曰,假注書尹興圭身病猝重,勢難察任,今姑改差,何如?令曰,依。
尹興圭改差,代以金箕晩爲假注書。
令于申緯曰,翰圈促令昨旣嚴重,而至經一晝一夜,尙無皁白,新進少官,蔑視飭令,罪將何居?此必喜事謀避之計,必欲敗圈而止,此習若長,終必至於何許地境乎?巳時前卽刻成圈以入,昨日承令承旨,爲先遞差,翰林與兩別兼,如或處分,則適中其願,使之戴罪擧行,而三尺在上,焉敢若是?自政院嚴加察飭。
令于申緯曰,承旨有闕之代,旣承下敎,前望單子入之。
承旨前望單子入之,高時臣代點。
申緯達曰,新除授同副承旨高時臣,卽爲牌招,何如?令曰,依。
翰林會圈三點,李寅臯·金大根·李謙在·吳取善·金鼎集·李敦榮·徐戴淳·趙秉憲。
令于申緯曰,明日翰林召試爲之,處所以春塘臺爲之,該房知悉。
申緯,以侍講院言達曰,明日翰林召試時,宮官當爲全數進參,而兼弼善洪晩燮,兼司書姜浚欽受由在外,無以備員,令政院稟令變通差出,以爲備員進參之地,何如?令曰,依。
申緯達曰,因侍講院草記,明日翰林召試時,宮官當爲全數進參,而兼弼善洪晩燮,兼司書姜浚欽受由在外,無以備員,令政院稟令變通差出事,依下矣。合有變通之道,何以爲之?敢稟。令曰,許遞,旣承下敎,前望單子入之。
春坊前望單子入之,兼弼善尹正鎭,兼司書洪在喆添書代點。
申緯達曰,新除授同副承旨高時臣,時在全羅道昌平地,斯速乘馹上來事,下諭,何如?令曰,依。
又達曰,翰林召試明日爲之事,令下矣。領監事以下館閣堂上,竝待開門令招,何如?令曰,依。
假注書金箕晩有頉,代金炳韶添書代點。
傳于徐英淳曰,奉審閣臣入侍。
令于徐英淳曰,明日出宮門路,以貳極門爲之。
以慶尙監司鄭基善狀達,禮安縣監沈興鎭,盈德縣令申在翼,玄風縣監宋一德,比安縣監李若源,淸河縣監李正幹等,竝令該曹催促下送事,令于申緯曰,方今悶旱之時,守令曠官,極爲可悶,令該曹卽速下送事,分付。
以左副承旨鄭知容牌不進罷職令旨,令于申緯曰,只推。
徐英淳,以扈衛廳大將意達曰,別將金相宇身病猝重,勢難察任,改差,何如?令曰,依。
戊子五月二十一日酉時,上御熙政堂。奉審閣臣入侍時,左副承旨徐英淳,假注書韓宓履,別兼春秋成遂默,記事官金英淳,檢校直閣李嘉愚以次進伏訖。上曰,史官分左右。嘉愚進前奏曰,顯隆園奉審則無頉,仍詣健陵·華寧殿,一體奉審則無頉矣。上命諸臣就座。上曰,注書,誰也?英淳奏曰,韓宓履矣。仍命退,閣臣·承史以次退出。
上在昌德宮。常參·經筵,以代理停。
自人定至二十三日開東,灑雨下雨,測雨器水深二寸九分。
鄭知容達曰,明日再明日健元陵忌辰祭齋戒正日相値,常參頉稟之意,敢達。令曰,知道。
金裕憲達曰,行大司憲宋冕載,持平黃浩民呈辭,執義·掌令二員,持平一員未差,監察茶時之意,敢達。令曰,知道。
徐英淳啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
令于申緯曰,下直邊將輿前待令。
假注書金炳韶在外,代洪鍾應添書代點。
鄭知容達曰,知春秋李勉昇在外,同春秋金元根呈辭受由,何以爲之,而大提學金履喬,弘文提學金逌根牌不進推考徽旨,今方捧入,而翰林召試令下之後,如是違牌,事甚未安。竝更牌招,何如?令曰,大提學更爲牌招,知春秋·同春秋·弘提竝許遞,旣承下敎,前望單子入之,待下批,牌招,先進參後謝恩。
弘文提學前望單子入之,金鏴代點。
知春秋·同春秋前望單子入之,知春秋洪奭周,同春秋徐憙淳代點。
令于鄭知容曰,領事更爲令招。
令于鄭知容曰,領監事更爲令招。
兵曹口傳政事,上護軍單趙鐘永。
吏曹口傳政事,檢閱單趙秉憲。
申緯,以吏曹言達曰,因慶尙監司鄭基善狀達,受由上京守令催促下送事,判付內方今悶旱之時,守令曠官極爲可悶,令該曹卽速下送事分付事判下矣。永川郡守金永翼,以其身病罷黜,差代新郡守成近默,行將從近辭朝,而其外諸守令處,自臣曹催促,則盈德縣監申在翼,淸河縣監李正幹,已爲下去,玄風縣監宋一德,受由於公忠道懷德地,比安縣監李若源,受由於江原道春川地,故以星火還官之意,關飭於各該道臣處,而禮安縣監沈興鎭,以爲身病沈重,萬無還任之望云。雖未知其病勢之如何,而不卽下去者,揆以事體,誠甚未安。禮安縣監沈興鎭,罷黜,何如?令曰,依。
行護軍兪應煥書曰,伏以坤聖母臨一國,寶齡光躋四旬,粵自元朝,已擧稱慶之典,矧玆誕辰尤切介壽之忱,貳極表裏之親上,龍袍帶雨,千官劍佩之隨後,螭陛獻賀,睿孝準海,歡聲溢宇。臣於是,職忝邇班,昵陪离明之光,周旋進箋之列,榮莫大焉,勞於何有?迺者錫類之睿念,特軫廣慶之隆渥,至以加秩之寵眷,加諸罔功之賤臣,臣誠惝怳震悸,歷屢日而靡所自措也。臣空疎湔劣,百無肖似,濫通朝籍,垂四十年,前後揚歷之殆遍,涓埃絲毫則蔑效,徒荷兩朝之恩渥,久積一身之罪戾,樗櫟之材,自知無用,蒲柳之質,亦已向衰,祗可謝跡榮途,退伏畎畝,歌詠聖澤,以畢餘生,不意騎省代點,有隕自天,喉院移拜,除旨聯翩,雙擎百拜,感極而涕,乃若伊日,不過以該房,按例擧行,逐隊奔走,粗伸蹈舞之忱而已,若其寅緣倖會,偏被誤恩,則是豈臣始望之所及也?夫朝廷之所惜者名器也,聖王之所愼者爵賞也。是以量材而授官,論功而施賞,匪材則上不可以濫授,無功則下不可以冒授。況乎嘉善之秩,以階則宰列也,以器則命德也,上之所以不爾汝而卿之者,可見其優禮之重也。今臣暫叨夙夜之任,初無微勞之可紀,而遽紆以亞卿之秩,則其在惜名器愼爵賞之道,果何如哉?惟我邸下,孝思不匱,是年是日,推恩廣惠,靡不用極,此固群下之所欽仰贊歎,而惟其論賞也官人也,亦不可忽,則濫竽之譏,㝠升之懼,猶屬臣一己之事,而玷朝廷之名器,招四方之譏議也審矣。官惟其人,聖王垂訓,服之不衷,古人存戒,如臣無狀,何以得此?自顧循省,惶隕愧恧,敢控血懇,冒瀆崇嚴。伏乞离明,俯垂諒察,將臣新授資秩,亟令收還,以重公器,以安私分焉,臣無任云云。答曰,覽書具悉。卿其勿辭行公。
戊子五月二十二日辰時,王世子代臨春塘臺。翰林召試試取入對時,行左承旨李若愚,左副承旨徐英淳,假注書韓宓履,記事官兪星煥·金英淳,原任直提學金鏴,檢校直閣李嘉愚,原任直閣李景在,檢校待敎徐憙淳以次陪立。時至,相禮贊請外備。王世子具翼善冠·衮龍袍,乘輿出重華門。藥房提調金鏴進前奏曰,日熱如此,睿體,若何?令曰,一樣矣。出貳極門,令曰,在院承旨,誰也?英淳奏曰,都承旨·右承旨·右副承旨矣。令曰,右副承旨守廳,都承旨·右承旨陪從。令曰,下直邊將入對。登山僉使李雄孫進前奏職姓名,誦六事。英淳宣諭別諭訖。令退。雄孫先退。仍由靑陽門,詣春塘臺。相禮跪贊請降輿。王世子降輿陞座。行都承旨申緯,右承旨鄭知容追後進伏。令曰,領事進不進,斯速知入,可也。仍入便次,少頃,出次,領事南公轍先陞堂就座。贊儀唱試官以下行再拜禮。大提學金履喬,弘文提學知春秋金鏴,同春秋徐憙淳·趙寅永,對讀官兼文學沈啓錫,司書兪星煥,文學成遂默及應試諸臣以次行禮訖。公轍進前奏曰,日熱甚酷,大殿聖體,若何?令曰,安寧矣。寢睡·水刺之節,何如?令曰,一樣矣。中宮殿氣候,何如?令曰,安寧矣。侵早勞動,睿體,若何?令曰,一樣矣。令書睿題賦文事訪於陶竇,限未時,懸題入便次。令曰,今番召試取三人。出令旨王世子出次,令曰,科次爲之。啓錫·星煥·遂默等以次對讀訖。公轍承令書等,知容坼封讀奏訖。英淳奏曰,召試被選當次人,令該曹依例口傳付職,牌招入直,何如?令曰,依爲之。又奏曰,時政記纂修事緊,召試被選人付職後,使之署前行公,何如?令曰,依爲之。出擧條相禮跪贊請禮畢。王世子降座乘輿,由靑陽門·貳極門還內。諸臣以次退出。
上在昌德宮。常參·經筵,以代理停。
自開東至人定,灑雨下雨,測雨器水深七寸八分。
自人定至二十四日開東,灑雨下雨,測雨器水深四分。
徐英淳達曰,大司憲宋冕載,持平黃浩民呈辭,執義·掌令二員,持平一員未差,監察茶時之意,敢達。令曰,知道。
令于鄭知容曰,禮房承旨馳詣健元陵,奉審摘奸,局內諸陵,一體奉審以來。
傳于徐英淳曰,宗廟秋享大祭,王世子攝行磨鍊。
吏曹判書前望單子入之,金在昌代點。
徐英淳達曰,新除授吏曹判書金在昌方在罷散中,何以爲之?敢稟。令曰,敍用。
徐英淳,以都摠府言達曰,今日入直內三廳武兼禁軍及軍兵等,當爲中日習射技,而國忌齋戒相値,不得設行之意,敢達。令曰,知道。
又以禮曹言達曰,卽接社稷署所報,則本署南壝門西邊灰墻二間許,今日午時量頹圮云矣。修改之節,待開霽擇吉擧行,何如?令曰,依。
又以兵曹言達曰,卽接訓鍊都監旗牌官鄭泰文手本,則通化門越邊含春苑墻垣五間許頹圮云。爲先令繕工監堅實圍排,依例樹柵,卽速修築,而衛軍二名定立,限改築間嚴加守直,亦令巡邏營門,申飭校卒,各別巡察之意,分付,何如?令曰,依。
上在昌德宮。常參·經筵,以代理停。
鄭知容達曰,明日常參,取稟。令曰,停。
金裕憲達曰,行大司憲宋冕載,持平黃浩民呈辭,執義·掌令二員,持平一員未差,監察茶時之意,敢達。令曰,知道。
申緯達曰,行左承旨李若愚今日不爲仕進,卽爲牌招,何如?令曰,依。
徐英淳達曰,假注書洪鍾應時無職名,令該曹依例付軍職,冠帶常仕,何如?令曰,依。
令于申緯曰,守令有闕之代,卽承下敎,政官牌招開政,如有違牌,勿爲呼望。
金裕憲達曰,行吏曹判書金在昌,特令之下,不爲入來,陳書到院矣。原書以國忌正日,纔已退却,而謂有情勢,奉牌闕外,事體所在,誠極未安。參判徐憙淳,參議李元默,亦爲奉牌,竝推考,何如?令曰,依,原書捧入。
戶曹判書前望單子入之,金魯敬代點。
令于申緯曰,吏判書答已下,肅拜與否,自政院卽刻知入。
有政。吏批,判書金在昌進,參判徐憙〈淳〉式暇,參議李元默進,右副承旨金裕憲進。以徐俊輔爲禮曹判書徐萬淳爲刑曹參議,金魯敬爲藝文提學,李奎秀爲戶曹正郞,鮮于瓅爲厚陵令,金魯敬爲禮賓提調,沈能俊爲三和府使,洪翼謨爲河東府使,南曦重爲昆陽郡守,李㬚爲禮安縣監。訓鍊都監提調單金魯敬。
兵批,判書金鏴病,參判李瀅夏病,參議李渭達入直進,參知尹聲大病,左副承旨徐英淳進。黃土岐權管單河宗天,副護軍朴永元·朴潞壽·李載亨,副司果洪重燮,副司正韓宓履·洪鍾應,以上竝單付。
金裕憲,以侍講院言達曰,新除授兼弼善尹正鎭時在京畿加平地,書筵入番事緊,斯速乘馹上來事,下諭,何如?令曰,依。
又以禮曹言達曰,卽接崇陵官員所報,則今番雨後,本陵丁字閣月臺石前面頹落,長爲四十五尺,高爲三層云矣。改築之節,不容少緩,而見今雨勢猶未快霽,待快霽擇日擧行,何如?令曰,依。
金裕憲,以備邊司言達曰,卽見水原留守朴周壽狀達,則以爲,本府所屬安山等三邑,元還尠少,排巡無路,本府所管南漢餉租留庫條中一千九百五十七石零特許加分事,請令廟堂稟令分付矣。農節排巡,民食宜念,而所請數爻,不至過多,依狀辭許令加分,何如?令曰,依。
又以兵曹言達曰,卽接慶熙宮入直衛將金漢喆牒報,則興元門南邊墻垣二間頹圮云。爲先令繕工監把子圍排,卽速修築,而亦令巡邏營門申飭校卒,限改築間嚴加巡察之意,分付,何如?令曰,依。
行吏曹判書金在昌書曰,伏以,臣罪臣自知之,大防莫越,微執已固,恩言鄭重而迷不知變,飭令屢下而睯不知畏,迺至問達有令,則不敢不冒入修門,而及承問達還寢之令,蒼黃徑退,竟陷於抗令壞分之科。律以邦憲,嶺海猶輕,而伏蒙睿度寬大,薄施譴罷,恩隆慢蹇冞彰,罰輕而悚蹙轉深。昨於千萬意想之外,伏奉選部除旨以臣代臣,特敍繼降,臣始焉惝怳,終焉悸懍,不知置躬之所也。顧臣所叨,若是他司之銜,則恩令之諄複至此,睿念之勤摯至此,雖以臣危蹙之情地,猶可以身不自有,行不俟駕,以伸叩謝之忱,而念玆銓任,則是顚沛之地,不容復溷,株守自在。且況前此凡有職名,雖係閒慢,一例引遞,今於匪分重任,苟或托以嚴畏,晏然出膺,此眞辭萬而受十萬,其爲壞損廉防,仰累明廷之事體,果何如哉?此臣所以參倚銓衡,終不敢爲冒進之計者也。未被當律之前,無非臣泥首俟令之日。伏乞离明,亟削臣必遞之職,仍令有司嚴勘違抗之罪,以勵臣分,千萬幸甚,臣無任云云。答曰,覽書具悉。卿之處義,誠切乖當,前者一遞,已是一伸,則以卿處地,將欲更不立於今日朝廷乎?待卿出肅,余當進水刺,卿其量爲去就。
上在昌德宮。常參·經筵,以代理停。
藥房提調金鏴,副提調申緯啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
申緯達曰,明日常參,取稟。令曰,停。
金裕憲達曰,合辭許久闕達,事甚未安。除在外外,呈告人員,竝卽牌招,何如?令曰,依。
徐英淳達曰,備邊司郞廳來言,今日賓廳日次,而領議政南公轍,左議政李相璜俱有身病,不得來會云矣,敢達。令曰,知道。
備邊司,以李止淵爲廣州留守。
金裕憲達曰,行大司憲宋冕載,持平黃浩民牌不進,執義·掌令二員,持平一員未差,監察茶時之意,敢達。令曰,知道。
以司諫權馥,獻納金大坤,持平黃浩民牌不進罷職令旨,令于金裕憲曰,只推。
以全羅監司徐耕輔狀達扶安縣人物渰死事,令于申緯曰,聞甚矜惻,元恤典外,別加顧助,如有生前身還布,竝蠲蕩事,分付。
徐英淳,以都摠府言達曰,副摠管具信喜以禁衛中軍,新舊番軍兵等點考事,禁衛營晝仕出去之意,敢達。令曰,知道。
徐英淳,以兵曹言達曰,別軍職吳致賢,因今番特敍之恩,仍付僉中樞矣。追聞以前任厚州府使,方在下等未準朔云,臣曹之矇然不察,徑付樞銜,不勝悚惶,原單子勿施,何如?令曰,依。
又以兵曹言達曰,考見諸道今春官鎭門聚點狀啓,則黃海兵使李恒權狀啓中道內團束軍兵聚點時,平山等三邑鎭戰馬服色軍器什物不無執頉云,全羅兵使李鼎會狀啓中道內束伍軍聚點時,古阜等兩邑器械或有破傷,服色間多渝弊云,慶尙右兵使南錫九狀啓中道內束伍軍兵聚點時,善山等五邑服色間間渝弊,器械小小執頉云矣。官鎭門聚點,旣係詰戎之政,軍器什物,乃是陰雨之備,則常時不能檢飭,亦不修改,致有此執頉之擧,其在戎政,誠甚疎忽。各該道執頉,當該邑鎭守令·邊將,竝推考警責,何如?令曰,依。
檢閱趙秉憲書曰,伏以,臣與輔德臣徐左輔,有姑母夫應避之嫌,臣之所帶春秋兼銜,自在當遞。伏乞离明,俯垂鑑諒,亟令照例遞改,以存公格焉。臣無任云云。覽書具悉。書辭下該曹稟處。
上在昌德宮。常參·經筵,以代理停。
金裕憲,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
申緯達曰,明日常參,取稟。令曰,停。
金裕憲達曰,合辭許久闕達,事甚未安。除在外外,未肅拜·呈告人員,竝卽牌招,何如?令曰,依。
申緯達曰,右承旨鄭知容今日不爲仕進,卽爲牌招,何如?令曰,依。
又達曰,禮曹判書徐俊輔除拜後過三日不爲出肅,依定式推考警責,仍卽牌招察任,何如?令曰,依。
金裕憲達曰,行大司憲宋冕載,持平黃浩民牌不進,執義·掌令二員,持平一員未差,監察茶時之意,敢達。令曰,知道。
以大司諫李晉淵,司諫權馥,獻納金大坤,持平黃浩民牌不進罷職令旨,令于金裕憲曰,只推。
以右承旨鄭知容牌不進罷職令旨,令于申緯曰,只推。
金裕憲,以禮曹言達曰,卽接齊陵官員所報,則今番雨後,本陵陵上午丁方曲墻內面十六尺頹圮云矣。慰安祭不卜日,今三十日設行,而改築之節,本府留守進去奉審,狀聞後稟處,何如?令曰,依。
又以禁衛營言啓曰,來八月當四番左部左司屬公忠道四哨軍兵,來七月二十五日,京中逢點,依例準二朔入番之意,本道監兵使處,預爲知委,何如?傳曰,允。
又以禁衛營言啓曰,來六月當三番左部前司屬公忠道四哨軍兵,逢點實數四百五名,已爲點閱整齊,來六月初一日,與銅龍門·建陽門·西營新營入直將官軍兵等,依例替代後,舊軍放送之意,敢啓。傳曰,知道。
又以御營廳言啓曰,本廳來八月九月兩朔應立左部右司屬全羅左道四哨軍兵,七月二十五日,京中逢點,八月初一日,與中司軍兵,當爲替代立番,而依定奪,每哨以九十八名磨鍊,趁期調送事,本道監兵使處,措辭知會之意,敢啓。傳曰,知道。
又以御營廳言啓曰,本廳來六月七月兩朔應立左部中司屬全羅左道四哨軍兵四百九名,今已逢點整齊矣。六月初一日,與舊番左司軍兵替代立番後,舊軍放送之意,敢啓。傳曰,知道。
吏曹申目,粘連達下是白有亦,亦觀此藝文館檢閱趙秉憲上書,則以爲,臣與輔德臣徐左輔,有姑母夫應避之嫌,臣之所帶兼銜,自在當遞,照例遞改,以存公格亦爲白有臥乎所,史官與春坊之春秋兼銜,法不得減下是白如乎,相避之法,在下當遞是白乎矣,從前似此相避,以其史官之兼銜春秋,與他自別,曾有春坊官員遞改之例矣。今亦無異同,侍講院輔德徐左輔,姑爲遞差,何如?判付達,依準。
吏曹參判徐喜淳書曰,伏以,臣忝叨銓職居然經歲而多月矣。早欲陳章,仰請恩諒,而瀆擾是懼,盤桓荏苒,久據非據,式至于今,其恧縮惶隘之心,何嘗食息暫已哉?間因長堂之不赴政席,多有代斲之時,每一行政,瘡疣輒出,前後顚錯之狀,不可枚擧,臣旣自知,人孰不知?私分震悚,無容恕措,然而尙此羈縻,不加譴斥者,特以天地之恩,無不包容,河海之澤,必欲藏匿,臣非不欲燥濕不揀,感激自效,而今若憑恃寵眷,一任蹲仍,則殆若蚊蝱之負山,僬僥之引匀,畢竟僨誤,勢所必至,雖以我邸下至慈至仁之悳,欲加曲護,恐不可及矣。臣固不足恤,而其爲貽累則哲,當何如哉?且臣之受稟脆薄,自幼善病,已不猶人,而素患痰濕之祟,自昨公退,猝爾添劇,氣升輒眩,肢體麻軟,胃閉却食,眞元凘敗委頓床笫,昏不省事,實無時日痊可之望,以若見職,或有不時召命,則目下病狀,實難跬步自力,反覆思量,與其坐違天牌,自犯逋慢失職之辜,毋寧亟陳衷懇,以訴恩遞,爲公私之兩得其宜,玆敢冒入文字,仰瀆离明。伏願睿慈,俯垂矜察,特令鐫改,仍治臣僭猥干瀆之罪焉。臣無任云云。答曰,覽書具悉。余豈不知卿心乎?亦有所諒,勿辭行公。
寧海府使鄭宗顯書曰,伏以,臣本疎逖之賤,猥忝芻牧之責,待罪海邑,已周一歲矣。九重分憂,何等恩榮,而才識蔑劣,莫效涓埃,夙夜憂懼,如臨淵谷,以其在任稍久,到底周察,凡於邑弊民瘼,急於蘇革者,論報道臣,一聽指揮,稍有整頓,而至於事涉更張,不得不關由朝家者,則不敢擅便,冒萬死仰煩紸䌙之下。伏乞邸下留神焉。蓋本邑僻在海曲,土瘠民貧,當初設邑之時,凡百公用,專責於海民,統計一年應役,則八次進上竝雜費爲二千兩,船鹽藿三條稅納爲七百九十兩,邑用諸役合爲四千餘兩,而海戶則昔之四五百戶,今爲百數,以百戶之民,當六千餘兩之重役,則一夫之納,合爲六千餘兩,萬里波濤,寄命扁舟者,安得以支堪乎?旣無可保之道,則散而之他,固其勢也,而目下民情,不啻塗炭,故臣於莅任之初,首先爬櫛,由來應役之數,減得三千餘兩,成出營邑完文,俾爲官民久遵之計,然於海民,不過爲勺水救薪之道而已。伐其枝葉而未拔其根,防其流派而不塞其源,故本源之弊固自在,本源之弊,卽漁船破亡之謂也。本邑案付船合爲二百三十七隻,而歲久年深,漸次破亡,今無形體者一百四隻,見存者一百三十二隻,而亦多破漏,其納稅則依案付數,逐年上納,蓋均廳稅納,用於給代,自有定數,依例上納,不得不然,而勿論船之存亡,一切責納於海民,一隻責二隻之稅,財安得不乏,民安得不困乎?使此漏船上生靈,日就流散,戶數漸縮,目下餘存,僅爲百戶,而就其中又多無告,前者五百戶之所納,今則徵於百戶,其矯捄之方,惟在於惟在於造新船以充元數,而邑力凋殘,萬無拮据之道,民窮轉甚,亦無變通之方,束手恬坐,忍見其嗷嗷之狀,此臣所以中夜撫枕,臨餐忘食,自分死罪者也。以臣愚淺之見,抑有一策可捄之路,本邑還簿摠計各穀,爲六千六百九十石,則其中二千石,以常賑衙門劃付,依法分給,則留庫條自當爲一千石,以此留庫,從民願加分,取其耗一百石,助給船戶,逐年造船,則不過五年,可充案付元數,而稅無白徵之冤,民有漁業之利,避海陞陸之民,還爲海戶,而戶增則役分,役分則稅輕,若爾則庶可見其復舊之效,而弊源自可祛矣。臣伏念,此事在朝家爲不費之惠,在海民爲保生之方,而生死肉骨之恩,當復如何也?伏願邸下,勿以人廢言,亟賜裁擇焉。臣無任云云。覽書具悉。爾之書辭,令廟堂稟處。
上在昌德宮。常參·經筵,以代理停。
鄭知容達曰,明日常參,取稟。令曰,停。
金裕憲達曰,合辭許久闕達,事甚未安。除在外外,未肅拜·呈告人員,竝卽牌招,何如?令曰,依。
金裕憲啓曰,御營廳將官來言,今日本廳軍兵日次私習云矣,敢啓。傳曰,知道。
李若愚達曰,左副承旨徐英淳今日不爲仕進,卽爲牌招,何如?令曰,依。
鄭知容達曰,來初一日輪對日次矣,敢稟。令曰,當次人受點,後日次來待。
金裕憲達曰,行大司憲宋冕載,持平黃浩民牌不進,執義·掌令二員,持平一員未差,監察茶時之意,敢達。令曰,知道。
以大司諫李晉淵,司諫權馥,獻納金大坤,持平黃浩民牌不進罷職令旨,令于金裕憲曰,只推。
以左副承旨徐英淳牌不進罷職令旨,令于李若愚曰,只推。
令于鄭知容曰,臺諫有闕之代,旣承下敎,前望單子入之。
以公忠監司朴晦壽狀達丹陽郡民家失火事,令于李若愚曰,聞甚矜惻,元恤典外,別加顧助事,令廟堂措辭分付。
鄭知容,以吏曹言達曰,咸興判官李玄始以省掃事,下往於公忠道定山地,故發關知委於該道道臣處,使之卽速還官矣。該判官李玄始纔已上來,而身病猝重,萬無還任之望云,罷黜,何如?令曰,依。
金裕憲,以兵曹言達曰,禁軍來秋冬等祿試射時,柳葉箭沒技人及別試鐵箭三矢能越一百五十步人,別單書入之意,敢達。令曰,知道。
又以兵曹言達曰,同知中樞府事高擎說病在鄕廬,上來無期云,西樞雖是閑局,不可一向虛縻,改差,何如?令曰,依。
又以禁衛營言達曰,本營騎士將李光根身病猝重,勢難察任,改差,何如?令曰,依。
又以左巡廳言達曰,昨夜初更量,黃橋路上執捉犯夜人武藝別監黃鍾遠,何以爲之?敢達。令曰,前後申飭,何等截嚴,則身爲武監,無難犯夜者,萬萬駭痛,移送訓局,決棍懲勵,可也。
又以訓鍊都監言達曰,謹依左巡廳草記判下,犯夜武藝別監黃鍾遠,決棍十度,懲勵之意,敢達。令曰,知道。
又以左右捕盜廳言達曰,謹依下令,攔路宮人毆打奴子罪人徐耕孫等,左右廳多發詗校,罪人徐耕孫,卽爲捉得,其餘金喜乭·崔義哲·徐興彬·金三福·劉完吉·宋快得·鄭大哲等七漢,渠輩自現,故竝移送秋曹之意,敢達。令曰,知道。
義禁府申目,懷仁前縣監李鏵原情云云。問目內辭緣,泛稱遲晩,刑推得情,何如?判付達,除刑推議處爲良如敎。
大司諫李晉淵書曰,伏以,臣百無肖似,策名立朝,二十有四年,猥蒙我大朝殿下拂拭之恩,濫躋緋玉之列,榮旣至矣,分已足矣,亦嘗承乏於臺閣之華,備數於州郡之繁,而了無絲毫之補,徒積尸素之歎,蒲柳之衰,居然已及,樗櫟之散,自知無用,每一循省,徒增愧懼,迺者諫長特點,忽下於下邑待罪之中,華誥隨降,庚牌踵臨,行路動色,闔門感祝,臣實驚怳,莫省所以自措也。噫,官以諫名,爲任惎重,況乎一院之長,地望自別,上可指陳衮闕,下可以箴儆官失,苟非諫諍之姿,直截之風,有足以感動人主,勅勵臣鄰,無愧班鶚之稱,殿虎之名然後,始可諫官也已矣。苟非然者,莫宜居之,臣是何人,敢叨是職,性本疎闇,旣乏拾遺之才,識又儱侗,全昧納牖之方,是不過仗馬之立,臺烏之噤而已,將焉用彼諫官爲哉?伏況臣之老父,年滿八旬,氣力已愆,一飯失宜,輒致閼滯,一寢失攝,恒多凘綴,如此之時,傍無弟兄,左右扶將,惟臣一人,乍出而少遲,則親有戀想之苦,經夜而未歸,則臣有憂慮之切,臣父視臣,如瞽之相,臣仰臣父,若影之形,雖閑司漫職,猶不可離捨而周旋,矧此見任,緊關何如,而尙可以黽勉從仕乎?伏願离明,俯垂鑑諒,亟遞臣職,以幸公私焉。臣於丐免之章,不宜贅他,而竊有區區之見,敢此附陳焉。我邸下以主鬯之重,膺代聽之勞,前以承祖宗四百年之基,後以繼子孫萬億載之業,大朝之付託至大,兆民之蘄望益切,斯誠無疆之休,亦惟無疆之恤,伏未知我邸下何以擔此重寄也。臣則曰,惟在邸下之一心,邸下必曰,亦惟在吾心。嗚呼,天生是人,必有是心,雖在閭巷匹庶,粗知讀書治躬者,亦無捨是而爲之者,況帝王之家?上奉宗社,下莅臣民,萬化於是而源本,萬事於是而樞紐,其可一刻或放,一處不存者乎?然而此心之用,常含兩端,公與私相爲消長,義與利相爲勝負,時與非相爲角立,善與惡相爲明分,一念之操焉而聖,一念之舍焉而狂,此心之公而義是而善,則用者必賢,而國以之治,此心之私焉而利非而惡,則用者必佞,而國以之亂,分界甚邇,而其歸甚遼,可不懼哉?一或昧此,則安於氣質,狃於習尙,欲動於中而不知窒,情勝於外而不知檢,淵淪天飛,氷寒火熱,特頃刻間耳。此箇事理,人孰不知,而或以爲,幽獨可肆而謂人之莫知,微隱可掩而謂人之足欺,殊不知肝病必現於目,肺疾必顯於聲,符驗之著於外者,奚翅十目之視,十手之指而已哉?洪惟我列聖朝,心傳堯·舜,道符周·孔,我邸下溫文夙就,睿知天成,其於心法之妙,必已有默契于中者,存此心於靜一之中,而常若上帝之寔臨,察此心於幾微之際,而每戒屋漏之有愧,心爲嚴師,理爲標準,應事接物之時,此心若涉於私與利,則必遏而絶之,勿使其滋長,此心果出於公與義,則必擴而充之,益致其廣大,一日二日,日新而不已,則成湯躋敬之德,周文緝熙之工,居然爲我之有,伏願离明,立心以爲大本焉。嗚呼,學之一字,便同陳腐,而其實有不然者。學者效也,己所未知,效人而知之,己所未行,效人而行之,是所謂學也。農者賤業也,效人而知之,然後耕耘可爲也,工者末藝也,效人而行之,然後技巧可施也。農工尙然,況人之爲學乎?又況帝王之爲學乎?三代以後,漢祖之豁達,唐宗之明決,最稱英君,多是美質,而以史考之,事之得者,或以偶然近理,而事之失者,罔非失學之故,其得之者,要不過伯者之科臼,其失之者,殆無異庸主之塗轍,以若不世之主,猶有不學之疵,況下於此者乎?自玆以降,時君世主,類多自恃才氣,虛憑文藝,謂學爲糟粕,謂學爲迂闊,謂學爲閒漫,謂學爲拘束,全昧君師之重,不免世俗之陋,留心於不急之察,馳情於無益之事,自以爲足以牢籠一世,而以後人觀之,不覺冷看,寥寥千古,滔滔一轍,可勝惜哉?是故古之聖王,莫不以此學爲先,禹惜寸陰而著克勤克儉之德,湯懋日新而有制心制事之盛,傅說進時敏之訓,周公獻無逸之戒,此豈無所以而然者?誠以柯則於聖言,鑑戒於古史,不可以一日不講而晷刻暫離也。肆惟我祖宗朝,最重經筵,一日三接之外,又有召對夜對之規,所講者格致誠正之學,修齊治平之要,家法已成,燕謨昭垂,伏願离明,講學以爲急務焉。嗚呼,言路,國家之血脈也。言路開則猶人之血脈流通也,言路閉則猶人之血脈壅閼也。言路之於國家,顧不重歟?元首股肱,本同一體,主榮與榮,主憂與憂,救其闕者,乃所以全其美也,弼其違者,乃所以成其德也。然則下當以規過爲心,而上則以求過爲急,臣當以補過爲能,而君則以改過爲善,情之交孚,若膠之投漆,動靜相資,如車之有輔,目或遺視而使之開明,耳或失聽而導之使聰,至於一政之得失,一事之從違,以理爲準,以義與比,則諫者衆,適足以彰我之好,諫者直,適足以示我之容諫,諫者甚讜而施之于政,則表我之能繹,諫者近訐而斥不以罪,則明我之能大,無往非爲君之德,故古之聖王,知其然也,急於求言,切於納諫,盤盂几杖,亦皆有銘,刀劍戶牖,莫不有戒,暬御有箴,工瞽有誦,朝設敢諫之鼓,市建誹謗之木,良以不如此,則不能來善而察邇也。苟非然者,君道上亢,臣志下壅,眩日月之明而螢爝皆鞱,慴雷霆之威而蠢動咸啞,顧望者不前,畏懦者思退,遜言日進,讜議蔑聞,如非性懷朝夕不敢忘之忠,心知天地無所逃之義者,孰肯抗犯顔之直,取逆耳之苦,進瀝肝之誠,懷嬰鱗之虞哉?肆惟我列聖朝,從諫弗咈,聽言如流,芻蕘必擇,葑菲無遺,史不絶書,人到今稱,伏願离明,恢聽納以廣言路焉。嗚呼,財用,有國之所重也,民命之所係也。國而無此,則不能支經用之費,民而無此,則不能延晷刻之命,或諭之以民心,以其愛之之切也,或稱之以民膏,以其取之之難也。故易著聚人之訓,傳垂絜矩之義,大禹以勤儉稱御邦之道,孔子以節愛揭爲國之本,財用之有關於民國,有如是矣。粵惟我國,介在海隅,土瘠民貧,土瘠故稅輕,民貧故賦薄,盡括一年之入,僅支一年之出,少遇水旱,未免遑急,此誠天下之貧國也。幸賴我列聖朝,忠厚立國,節儉爲治,民心固結而不解,國勢奠安而無虞,然開國以來,垂五百年,規模不期而益廣,用度自然而漸繁,祀享之重,軍國之殷,宮掖之用,宦妾之費,或相什佰,或相倍蓰,回顧域中,財出有限,地不加闢而或多陳棄,人不改聚而乃反流散,今以如是之民土,責出如是之物力,萬萬無是理矣。設遇不期之事,難度之變,則將何以支用乎?管晏復起,爲今之計,一則曰,節儉而已,二則曰,節儉而已。節則有度,儉則有制,有度則民不病,有制則財不傷,節與費相反,儉與侈判異,必若衛國之漕廬,漢室之草創,法大帛之冠,惜露臺之費,治身則以儉約爲要,遇事則以節用爲務,然後始可以弘濟我國家,袵席我民生,伏願离明,節財用以紓民力焉。凡此四條,初無新奇可喜之說,不過蹈襲前言,而譬如疏糲之飯,雖不若芻豢之悅,而食之則療飢,麤厲之布,雖不若錦繡之爛,而服之則禦寒,惟望財擇而取其中焉。臣無任云云。覽書具悉。四條陳勉,極爲切當體念,而所請依施。
上在昌德宮。常參·經筵,以代理停。
自卯時至午時,灑雨下雨,測雨器水深一寸六分。
鄭知容達曰,明日常參,取稟。令曰,停。
徐英淳達曰,合辭許久闕達,事甚未安。除在外外,呈告人員,竝卽牌招,何如?令曰,依。
鄭知容啓曰,禁衛營將官來言,今日本營軍兵日次私習云矣,敢啓。傳曰,後日次爲之。
鄭知容達曰,右副承旨金裕憲今日不爲仕進,卽爲牌招,何如?令曰,依。
徐英淳達曰,行大司憲宋冕載,持平黃浩民牌不進,執義·掌令二員,持平一員未差,監察茶時之意,敢達。令曰,知道。
以司諫權馥,獻納金大坤,持平黃浩民牌不進罷職令旨,令于徐英淳曰,只推。
以右副承旨金裕憲牌不進罷職令旨,令于鄭知容曰,只推。
鄭知容,以吏曹言達曰,新除授成均館典籍金相稷除拜後過限未肅拜,依例改差,何如?令曰,依。
又以禮曹言達曰,卽接章陵官員所報,則本陵兩位陵上莎草修改後,連因雨水之霑潤,善爲着根云矣,敢達。令曰,知道。
徐英淳,以刑曹言達曰,口傳下令內,宮人有病調治次,出去門外之路,無賴輩徐耕孫等,作黨攔路,多有駭怪之擧,至於毆打其奴子之境,近來紀綱,雖曰掃地,豈有如此之變乎?如此則宮人輩安得出入耶?令捕廳卽刻發捕,首魁則嚴刑二次後遠地定配,其餘隨從,嚴刑一次定配,務從嚴處事令下,而魁首徐耕孫,隨從金喜乭·崔義哲·徐興彬·金三福·劉完吉·宋快得·鄭大哲等,自捕廳捉送臣曹矣。謹依下令,上項罪人八名,箇箇考察,各別嚴刑一次後,首魁徐耕孫,待栲訊限滿,更加嚴刑一次,咸鏡道吉州牧,遠地定配所押送,隨從金喜乭平安道順天郡,崔義哲肅川府,徐興彬慶尙道居昌府,金三福陜川郡,劉完吉靈山縣,宋快得全羅道雲峯縣,鄭大哲咸平縣,竝定配所,卽爲押送之意,敢達。令曰,知道。
上在昌德宮。常參·經筵,以代理停。
徐英淳,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
鄭知容達曰,明日常參,取稟。令曰,停。
金裕憲達曰,合辭許久闕達,事甚未安。除在外外,呈告人員,竝卽牌招,何如?令曰,依。
申緯達曰,行左承旨李若愚今日不爲仕進,卽爲牌招,何如?令曰,依。
令于徐英淳曰,前北兵使留待。
令于徐英淳曰,前北兵使入對。
申緯啓曰,吏曹郞廳來言,守令有闕,政事,取稟。傳曰,政官牌招開政。
令于申緯曰,左承旨許遞,旣承下敎,前望單子入之。
承旨前望單子入之,朴永元代點。
申緯達曰,新除授左承旨朴永元,卽爲牌招,何如?令曰,依。
令于徐英淳曰,兼弼善·兼說書許遞,旣承下敎,前望單子入之。
春坊前望單子入之,兼弼善金周默,兼說書徐念淳添書代點。
申緯啓曰,行吏曹判書金在昌,參判徐憙淳·參議李元默牌不進推考徽旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
有政。吏批,行判書金在昌進,參判徐憙淳,參議李元默,竝牌招不進,右承旨鄭知容進。以徐萬淳輔德添書代點,以鄭晩錫爲刑曹判書,朴宗薰爲工曹判書,金魯敬爲知經筵,徐俊輔爲同義禁,趙鎭運爲顯隆園令,丁夏敎爲禁府都事,李在陽爲典設別提,金魯敬爲平市提調,權思漢爲竹山府使,南進和爲咸興判官,李秉溫爲慈仁縣監,崔致輔爲靑巖察訪,廣州留守單李止淵,故同知趙嶙贈戶參例兼,前慶尙右兵使趙文錫考,知義禁單徐俊輔。
兵批,判書金鏴進,參判李瀅夏病,參議李渭達病,參知尹聲大入直進,右副承旨金裕憲進。啓曰,訓鍊院正今當差出,而擬望之人乏少,外任竝擬,何如?傳曰,允。以金逌根爲知事,李紀淵·趙相仁爲同知,河始明·盧忠元·柳昌根·李有暻·李惇五·李光龍爲五衛將,金榮秀爲忠壯將,申從洛爲訓鍊正,張彦汲爲訓鍊僉正,申勉求爲訓鍊判官,成遂默爲文兼,曺鵬爲右捕從,柳億爲西道參軍,守禦使單李止淵,護軍李若愚·高擎說,副護軍李晉淵·徐左輔·李載亨,西道參軍李台成今加折衝加資事判下。
金裕憲達曰,行大司憲宋冕載,持平黃浩民牌不進,執義·掌令二員,持平一員未差,監察茶時之意,敢達。令曰,知道。
以司諫權馥,獻納金大坤,持平黃浩民牌不進罷職令旨,令于金裕憲曰,只推。
以吏曹參議李元默再牌不進罷職傳旨,傳于申緯曰,推考傳旨捧入。
義禁府申目,粘連向者李鏵亦,官隷之詬辱官長,雖極痛惡,報于監營,照法記之,事理當然是白去乙,濫施法外之刑,竟至致死之境者,揆以法理,不可容貸,以此照律,何如?判付達,依準。
戊子五月二十九日午時,王世子座重熙堂。前北兵使入對時,左副承旨徐英淳,假注書洪鍾應,記事官兪星煥·趙秉憲,前北兵使李復淵以次進伏訖。令曰,史官分左右。令曰,前北兵使進前。復淵進前。令曰,安過乎?復淵起伏奏曰,好在矣。令曰,北營無弊乎?復淵曰,無弊矣。令曰,交龜於何處乎?復淵奏曰,鏡城地爲交龜矣。令曰,前北兵使先退。令曰,春坊上番入直,誰也?星煥曰,兼文學臣沈啓陽矣。令曰,兼弼善·弼善·文學·兼說書,誰也?星煥曰,兼弼善尹正鎭,弼善宋祥來,文學成遂默,兼說書金英淳矣。令曰,在外春坊,誰也?星煥曰,正鎭方在外矣。令曰,兼弼善·兼說書許遞,旣承下敎,前望單子入之。出令旨令曰,今日不爲仕進承旨,誰也?英淳曰,左承旨李若愚矣。令曰,左承旨許遞,旣承下敎,前望單子入之。出令旨令曰,史官就座。令退,承史以次退出。
上在昌德宮。常參·經筵,以代理停。
藥房提調金鏴,副提調申緯啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
鄭知容達曰,明日常參,取稟。令曰,停。
金裕憲達曰,合辭許久闕達,事甚未安。除在外外,呈告人員,竝卽牌招,何如?令曰,依。
徐英淳達曰,備邊司郞廳來言,今日賓廳日次,而領議政南公轍,左議政李相璜,俱有身病,不得來會云矣,敢達。令曰,知道。
令于鄭知容曰,禮房承旨馳詣宗廟·景慕宮,奉審摘奸以來。
金裕憲達曰,行大司憲宋冕載,持平黃浩民牌不進,執義·掌令二員,持平一員未差,監察茶時之意,敢達。令曰,知道。
以司諫權馥,獻納金大坤,持平黃浩民牌不進罷職令旨,令于金裕憲曰,只推。
鄭知容,以吏曹言達曰,卽接江原監司鄭元容移文,則以爲,杆城郡守宋在誼以省掃事,受由上京,已爲兩朔,尙不還任,農時曠官,實爲可悶,催促下送爲辭,故自臣曹催促,則以爲,親病猝劇,萬無還任之望云,改差,何如?令曰,依。
鄭知容,以吏曹言啓曰,今當儲窠之時,若出郡守以上窠,則京職中可擬之人,每患苟艱,雖非啓請邑,限都政前,以限滿守令,勿拘純望,通瀜備擬,以爲次次遷轉之地,而雖値口傳政事之時,亦爲一體擧行,已成近例,今亦依此爲之,何如?傳曰,允。
鄭知容以奉常寺提調意達曰,東耤親耕田所種大麥打作則所出爲七石,小麥打作則所出爲十三斗之意,敢達。令曰,知道。
徐英淳,以備邊司言達曰,卽見慶尙監司鄭基善狀達,則以爲,右兵營還穀虛勘之數,極甚猥多,莫可收拾之狀,有所入聞,故別定査官,到底覈實,則吏奴欠逋,始自癸未,而兵營之每年加作取剩,實爲渠輩負犯之源委,至于令年,虛留米租太合爲一萬一千三百四十六石零,自今年爲始,刻期收捧之意,今方嚴飭該營,犯逋各人等,待其準捧,分輕重依律勘處計料,而前後兵使加作取剩,掩逋虛勘之罪,竝請令廟堂稟處矣。近來營閫之間,此等不法之事,比比入聞,而猶未盡信矣。今觀道臣狀達,嶺右餉穀,其將收拾不得矣。當此民生顚連,穀簿罄竭之時,保障重地,典守之方,尤宜自別,而各年兵使之無難犯科,至此之極,眼孔如有國法之可畏,豈敢爲此?其中數三帥臣,以其地處前程之武弁,始期其恪勤奉公,而不恤民生,不恤穀簿,作爲利己之資,高價執錢,減價作還,剝割取剩,致使幾萬石餉穀,如絲紊亂,仍成各倉虛勘之逋,是豈忍爲之事乎?營邑査達,如是詳的之後,雖喙長三尺,貪饕之罪,無辭可明,李近植旣已身故,其外兵使李觀植·白泓鎭·權膺祜,爲先竝令該府拿問,犯至三千石以上者,勿以襲謬立本,依例照勘,直用加倍重律,以爲懲一勵百之地,至於逋穀,則依道臣狀辭,使之除色落刻期收捧,犯逋諸漢,待其準捧,亦令本道照法嚴繩,何如?令曰,依。
又以兵曹言達曰,今五月堂下武臣朔試射,臣曹連値有故,不得爲之之意,敢達。令曰,知道。
又以訓鍊都監言達曰,本局千摠李完植,把摠具廷鉉俱有身病,勢難察任,竝改差,何如?令曰,依。
又以禁衛營言達曰,本營哨官金基浩身爲兼參軍,不勤巡山,汰去之意,敢達。令曰,知道。
吏曹申目,粘連達下是白有亦,因昌平幼學吳煒擊錚原情刑曹申目,令吏曹稟處亦爲白有等,以臣曹覆達內,前虞候吳相龜之見漏於歲首應資老人狀達委折,關問該道,待其報來,更爲稟處事,依下敎,是白乎所,發關知委於該道臣處矣。卽接全羅監司李光文回移,則以爲,取考帳籍,吳相龜之年,以己巳生明白載錄是白如乎,其所見漏的實是如爲白有臥乎所,應資人之有此遺漏,殊涉不審,當該道臣推考爲白乎旀,上項吳相龜年旣八十,法當受資,待後日政,加資下批,何如?判付達,依準。
義禁府照目,粘連懷仁前縣監李鏵矣本府議達內,官隷之詬辱官長,雖涉痛惡,報于監營,照法治之,事理當然是白去乙,濫施法外之刑,竟至致死之境者,揆以法理,不可容貸,以此照律,罪杖一百收贖,告身盡行追奪,永不敍用,私罪,奉令依準。
廣州留守李止淵書曰,伏以,臣於日昨,伏奉除旨,以臣爲廣州府留守者,臣聞令惝怳,不知所以自措也。臣本無似,最居人下,而偏荷聖朝不世之恩,前後踐歷,罔非踰濫,隨處尸素,一無報效,愧懼之心,未嘗一日暫弛,今此居留重任,又何爲以及於臣身也?南漢一區,卽臣之十餘世邱墓之鄕也。今雖舊業荒墜,後屬寢衰,而祖先父兄之餘風遺躅,尙有不可泯者,況臣之祖父之爲府尹,不過五十餘年,臣今復守玆土,獲踵前武,是豈臣夢想之所自期哉?擁旄之夸耀自倍,而奉檄之報喜無所,興念疇昔,感涕先零,倘使臣不克擔荷,終底僨誤,則將未免上以孤恩,下以忝先,此臣所以以榮爲懼,不敢出冒膺之計者也。至於保障之寄,固圉之策,初非近似於如臣庸愚,而城池之圮潰,軍民之凋瘵,器械之朽鈍,糧餉之匱縮,無非急務也殷憂也,而臣本籌劃疎短,施措昧方,其何彌綸牽補,修擧整頓也哉?左右思量,趨承無路,玆敢不避猥越,悉暴情實。伏乞离明,念重寄之不可輒授,諒微懇之非出飾讓,亟許鐫改,以幸公私,千萬顒祝,臣無任云云。答曰,覽書具悉。卿其勿辭行公。
上在昌德宮。常參·經筵,以代理停。
申緯達曰,明日常參,取稟。令曰,停。
徐英淳達曰,來初五日,朝參日次矣,敢稟。令曰,停。
金裕憲達曰,合辭許久闕達,事甚未安。除在外外,呈告人員,竝卽牌招,何如?令曰,依。
徐英淳達曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
申緯達曰,兼刑曹判書鄭晩錫,工曹判書朴宗薰,知義禁徐俊輔,除拜後過三日不爲出肅,竝依定式,推考警責,仍卽牌招察任,何如?令曰,依。
備邊司,以金魯甲爲北兵使。
徐英淳啓曰,兵曹郞廳來言,北兵使下批,政事,取稟。傳曰,當日爲之。
又啓曰,吏曹郞廳來言,政事當日爲之事命下,而判書金在昌,參判徐憙淳,參議李元默,俱爲病不來,不得開政云,竝卽牌招,何如?傳曰,允。
金裕憲達曰,行大司憲宋冕載,持平黃浩民牌不進,執義·掌令二員,持平一員未差,監察茶時之意,敢達。令曰,知道。
以司諫權馥,獻納金大坤,持平黃浩民牌不進罷職令旨,令于金裕憲曰,只推。
申緯,以奎章閣言達曰,景慕宮望廟樓,今朔奉審無頉之意,敢達。令曰,知道。
又以禮曹言達曰,來七月初八日,行宗廟秋享大祭,王世子攝事時,王世子省牲省器之節,依例磨鍊乎?敢稟。令曰,依例磨鍊。
申緯,以禮曹言啓曰,今六月十八日大殿誕日陳賀時,王世子致詞陳賀之節,依例磨鍊乎,敢稟。傳曰,權停。
又以禮曹言達曰,卽接廣州幼學兪厚柱所志,則以爲,族弟擎柱,嫡妾俱無子,以其同姓十六寸兄仁柱第二子益煥,欲爲繼後,兩家諸族,相議完定,而仁柱夫妻,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受文蹟,明有可據,而不得登聞者,許令該曹,論理草記事,曾有筵奏定式,而門長兪厚柱所訴旣如此,依定式,兪仁柱第二子益煥,立爲兪擎柱之後,何如?令曰,依。
又以禮曹言達曰,謹依下令,前銜畫員金宗欽,先付本署,加出待窠,陞實之意,敢達。令曰,知道。
徐英淳,以兵曹言達曰,內禁衛將李秉逵,兼司㒒將崔弘德,俱以病難供職,呈狀乞遞,五衛將柳昌根前任咸鏡監營中軍,李惇五前任平安兵虞候,李光龍前任南虞候,河始明前任三陟營將,李有暻前任順天營將,俱在任所,上來間該廳番次苟艱云,竝改差,何如?令曰,依。
金裕憲,以義禁府言達曰,前慶尙右兵使李觀植·白泓鎭·權膺祜等,竝拿問事,徽旨達下矣。白泓鎭·權膺祜等,今方待令,竝拿囚,李觀植,以北兵使,時在任所,依例發遣府都事,交龜後拿來,何如?令曰,待待令拿囚。
禮曹,今六月十八日大殿誕日陳賀時,應行節目,參考前例磨鍊爲白去乎,依此擧行,何如?判付啓,權停爲良如敎。
兼說書徐念淳書曰,伏以臣所帶春秋兼銜,與輔德臣萬淳,有從兄弟應避之嫌,敢陳短章,仰瀆崇聽。伏乞离明,俯賜鑑諒,照例遞改,俾公格重而私分安焉,臣無任云云。覽書具悉。書辭,下該曹稟處。
上在昌德宮。常參·經筵,以代理停。
金裕憲,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
鄭知容達日,明日常參,取稟。令曰,停。
金裕憲達曰,合辭許久闕達,事甚未安。除在外外,呈告人員,竝卽牌招,何如?令曰,依。
金裕憲啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
申緯啓曰,行吏曹判書金在昌,參判徐憙淳,參議李元默牌不進推考徽旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
傳于鄭知容曰,吏兵批歲抄點下者,依例捧傳旨。
金裕憲達曰,行大司憲宋冕載,持平黃浩民牌不進,執義·掌令二員,持平一員未差,監察茶時之意,敢達。令曰,知道。
以司諫權馥,獻納金大坤,持平黃浩民牌不進罷職令旨,令于金裕憲曰,只推。
有政。吏批,行判書金在昌進,參判徐憙淳,參議李元默牌不進,右副承旨金裕憲進。啓曰,咸興判官,今番差出,而本府以營下劇邑,物衆地大,素稱難治,不可不擇差,他道有聲績已準限未準朔守令,竝擬,何如?傳曰,允。以李景在爲應敎,徐念淳爲兼說書,兪應煥爲左尹,閔致成爲刑曹參議,洪禴煥爲戶曹正郞,申在順爲掌樂僉正,尹履誼爲齊陵令,吳一善爲定平府使,尹致泰爲杆城郡守,朴鎬壽爲咸興判官,李惟時爲高敞縣監。鏡城府使單金魯甲,江界府使李德鉉,仍任事承令,前虞候吳相龜,今加通政加資事承令,左尹韓義運,右尹兪應煥
兵批,判書金鏴病,參判李瀅夏病,參議李渭達入直進,參知尹聲大病,右承旨鄭知容進。僉知盧忠元·金榮秀,護軍李鍾運,副護軍李台成,以上竝單付,咸境北道兵馬水軍節度使單金魯甲。
以吏曹參議李元默牌不進罷職傳旨,傳于金裕憲曰,只推。
兵曹,以鄭來升爲御營中軍。
吏曹申目,粘連觀此兼侍講院說書徐念淳上書,則以爲,臣所帶春秋兼銜,與輔德臣萬淳,有從兄弟應避之嫌,照例遞改亦爲白有臥乎所,相避之法,在下當遞,而春坊之春秋兼銜,例不得減下是白如乎,兼侍講院說書徐念淳,依例改差,何如?判付達,依準。
吏曹申目,粘連觀此平安監司徐能輔狀達,則以爲,江界府使李德鉉瓜期已滿,法當遞代矣。該府自是極弊之局,矯捄之策,難付生乎,而該府使纔釐還弊,未及收效,査減屯稅,亦未了案,今若以滿瓜遞改,則恐不免虧簣之歎是白如乎,同府使李德鉉,限明春仍任事,令該曹稟處亦爲白有臥乎所,道臣狀辭,實合事宜,依狀請施行,何如?判付達,依準。
義禁府申目,前慶尙右兵使白泓鎭·權膺祜等原情云云。徽旨問目內辭緣,泛稱遲晩,所當請刑是白乎矣,曾經閫帥,勿爲請刑,載在大典通編,竝只議處,何如?判付達,依準。
上在昌德宮。常參·經筵,以代理停。
自辰時至午時,日暈。
鄭知容達曰,明日常參,取稟。令曰,停。
金裕憲達曰,合辭許久闕達,事甚未安。除在外外,呈告人員,竝卽牌招,何如?令曰,依。
備忘記,北兵使金魯甲,三和府使沈能俊下直,各長弓一張,長箭一部,片箭一部,筒兒一箇賜給。
申緯達曰,左承旨朴永元,左副承旨徐英淳,今日不爲仕進,竝卽牌招,何如?令曰,依。
又達曰,假注書洪鍾應,身病猝重,勢難察任,今姑改差,何如?令曰,依。
以金鼎集爲假注書。
令于鄭知容曰,中官趙俊英·申寬吉·金夢說,竝加資。
令于鄭知容曰,秦東奭·禹弘鼎·朴道性·孫大亨·金昌鍊·金宗軾,竝加資。
令于鄭知容曰,典樂柳健茂·金昌河帖加。
令于鄭知容曰,農務方張之時,守令之多日曠官,可悶。未下直閫帥·守令·察訪,皆令當日辭朝。
金裕憲達曰,行大司憲宋冕載,持平黃浩民牌不進,執義·掌令二員,持平一員未差,監察茶時之意,敢達。令曰,知道。
以司諫權馥,獻納金大坤,持平黃浩民牌不進罷職令旨,令于金裕憲曰,只推。
以左承旨朴永元,左副承旨徐英淳牌不進罷職令旨,令于申緯曰,只推。
申緯,以吏曹言達曰,新除授奉常寺奉事黃晦瑛,除拜過限未肅拜,依例改差,何如?令曰,依。
金裕憲,以備邊司言達曰,卽見公忠監司朴晦壽狀達,則以爲,道內穀簿,自來不敷,只以應分之數,實無排巡之路,還軍餉留庫條中,米租太各一千石,特許加分事,請令廟堂稟令分付矣。分留法意雖重,方農艱食,民情宜念,所請石數,亦不過濫,依狀辭許令加分,何如?令曰,依。
上在昌德宮。常參·經筵,以代理停。
自辰時至未時,灑雨下雨,測雨器水深一寸一分。
鄭知容達曰,明日常參,取稟。令曰,停。
金裕憲達曰,合辭許久闕達,事甚未安。除在外外,呈告人員,竝卽牌招,何如?令曰,依。
金裕憲啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
朴永元達曰,左副承旨徐英淳,今日不爲仕進,卽爲牌招,何如?令曰,依。
傳于朴永元曰,廣州留守留待。
傳于朴永元曰,廣州留守入侍。
備忘記,廣州留守李止淵下直,長弓一張,長箭一部賜給。
鄭知容達曰,右尹兪應煥,除拜後過三日不爲出肅,依定式推考警責,仍卽牌招察任,何如?令曰,依。
又達曰,玉堂上下番俱空,事甚未安。新除授應敎李景在,卽爲牌招入直,何如?令曰,依。
金裕憲達曰,密符親納例也,而前廣州留守金魯敬,謂有身病,使其褊裨替納,事甚未安。推考,何如?令曰,依。
又達曰,行大司憲宋冕載,持平黃浩民牌不進,執義·掌令二員,持平一員未差,監察茶時之意,敢達。令曰,知道。
以司諫權馥,獻納金大坤,持平黃浩民牌不進罷職令旨,令于金裕憲曰,只推。
以應敎李景在牌不進罷職令旨,令于鄭知容曰,只推。
鄭知容達曰,玉堂上下番俱空,事甚未安。應敎李景在,旣有只推之令,更爲牌招入直,何如?令曰,依。
以左副承旨徐英淳牌不進罷職令旨,令于朴永元曰,只推。
金裕憲,以都摠府言達曰,副摠管具信喜,以禁衛中軍,本營諸將官射會監試事,禁衛營晝仕出去之意,敢達。令曰,知道。
又以訓鍊都監言達曰,本局局別將權聖祜,身病甚重,勢難察任,改差,何如?令曰,依。
又以義禁府言達曰,全羅監司徐耕輔狀達內,錦山郡守宋宗洙,先爲罷黜,其罪狀,令攸司稟處事,達下矣。宋宗洙時在任所云,依例發遣府羅將拿來,何如?令曰,待待令拿囚。
兼說書徐念淳書曰,伏以臣以與從兄輔德臣萬淳,有應避之例,向已陳章,得蒙體諒矣。今除雖極感惶,當遞與前無異,玆敢不避猥越,更瀆离明。伏乞睿慈,亟許遞改,以重公格,千萬幸甚,臣無任云云。覽書具悉。書辭下該曹稟處。
戊子六月初四日辰時,上御熙政堂。廣州留守入侍時,左承旨朴永元,假注書金鼎集,記事官金英淳·趙秉憲,廣州留守李止淵,以次進伏訖。上曰,廣州留守,進前奏職姓名。止淵進前奏職姓名。仍命廣留先退。又命退,承史以次退出。
上在昌德宮。常參·經筵,以代理停。
自卯時至人定,灑雨下雨,測雨器水深三分。
藥房副提調申緯啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。中宮殿氣候,何如?臣不任區區伏慮,敢來問安,竝此仰稟。答曰,知道。中宮殿氣候安順,卿不必入侍矣。中宮殿·世子官口傳問安。答曰,知道。世子嬪官口傳問安。答曰,知悉。
金裕憲,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
金裕憲達曰,明日常參,取稟。令曰,停。
又達曰,合辭許久闕達,事甚未安。除在外外,呈告人員,竝卽牌招,何如?令曰,依。
金裕憲啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
金裕憲達曰,備邊司郞廳來言,今日賓廳日次,而領議政南公轍,左議政李相璜,俱有身病,不得來會云矣,敢達。令曰,知道。
又達曰,右承旨鄭知容,左副承旨徐英淳,今日不爲仕進,竝卽牌招,何如?令曰,依。
又達曰,假注書韓宓履,身病猝重,勢難察任,今姑改差,何如?令曰,依。
韓宓履改差,代以徐戴淳爲假注書。
令于金裕憲曰,巡邏之前後申飭何如,而一樣解弛,又復如前,雖以昨夜言之,犯夜被捉者甚多,事之駭然,莫此爲甚。兵曹判書,該營門大將,竝從重推考,該牌將決棍汰去,軍士決棍除案,犯夜被捉諸漢,自該營捉來嚴棍。
令于金裕憲曰,午鼓誤奏之禁漏官,令兵曹決棍汰去,下隷決棍除下。
金裕憲達曰,行都承旨申緯藥院進,左承旨朴永元式暇出去,右承旨鄭知容,左副承旨徐英淳牌不進,同副承旨高時臣在外,院中只有臣一人,伴直無人,行都承旨申緯,所當牌招,而拘於廳規,不得請牌,何以爲之?敢稟。令曰,牌招。
令于金裕憲曰,工刑換房。
以右承旨鄭知容,左副承旨徐英淳牌不進罷職令旨,令于金裕憲曰,只推。
金裕憲達曰,行都承旨申緯牌不進,伴直無人,左副承旨徐英淳,旣有只推之令,所當更爲牌招,而拘於廳規,不得請牌,何以爲之?敢稟。令曰,牌招。
以應敎李景在牌不進罷職令旨,令于金裕憲曰,只推。
金裕憲達曰,玉堂上下番俱空,事甚未安。應敎李景在,旣有只推之令,更爲牌招入直,何如?令曰,依。
又達曰,左副承旨徐英淳再牌不進,伴直無人,右承旨鄭知容,旣有只推之令,所當更爲牌招,而拘於廳規,不得請牌,何以爲之?敢稟。令曰,牌招。
又達曰,卽者義禁府都事來言,時囚無得過三日滯囚,曾有定式矣。時囚罪人白泓鎭·權膺祜等,當爲議處,而判義禁未差,次堂例不得擧行云,何以爲之?敢稟。令曰,旣承下敎,前望單子入之。
判義禁前望單子入之,朴宗薰添書代點。
金裕憲啓曰,吏曹郞廳來言,守令有闕,政事,取稟。傳曰,當日爲之。
金裕憲,以兵曹言達曰,午鼓誤奏之禁漏官,令兵曹決棍汰去,下隷決棍除下事,下令矣。依下令,禁漏官金壽漢,下隷李基龍,各決棍十度之意,敢達。令曰,知道。
金裕憲達曰,行大司憲宋冕載,持平黃浩民牌不進,執義·掌令二員,持平一員未差,監察茶時之意,敢達。令曰,知道。
以司諫權馥,獻納金大坤,持平黃浩民牌不進罷職令旨,令于金裕憲曰,只推。
以左副承旨徐英淳再牌不進罷職令旨,令于金裕憲曰,只推。
以應敎李景在再牌不進罷職令旨,令于金裕憲曰,只推。
金裕憲達曰,玉堂上下番俱空,事甚未安。應敎李景在,旣有只推之令,更爲牌招入直,何如?令曰,許遞,旣承下敎,前望單子入之。
又以都摠〈府〉言達曰,今日入直軍兵等,中日試射事,標信命下矣。雨勢如此,不得設行之意,敢達。令曰,知道。
又以訓鍊都監言達曰,謹依下令,巡邏當牌牌將金琦興·崔成得·金在等,竝決棍十度汰去,軍金履煥等八名,竝決棍十度除案,犯夜被捉李完奎等九名,竝嚴棍二十度,放送之意,敢達。令曰,知道。
上在昌德宮。常參·經筵,以代理停。
徐英淳達曰,合辭許久闕達,事甚未安。除在外外,呈告人員,竝卽牌招,何如?令曰,依。
申緯達曰,明日,再明日,明陵忌辰祭齋戒正日相値,常參頉稟之意,敢達。令曰,知道。
又達曰,左承旨朴永元,今日不爲仕進,卽爲牌招,何如?令曰,依。
金裕憲達曰,右承旨鄭知容再牌不進,伴直無人,左副承旨徐英淳,旣有只推之令,所當更爲牌招,而拘於廳規,不得請牌,何以爲之?敢稟。令曰,牌招。
又達曰,卽者義禁府都事來言,時囚罪人白泓鎭·權膺祜等,當爲議處,而新除授判義禁朴宗薰在外,次堂例不得擧行云,何以爲之?敢稟。令曰,次堂擧行。
令于徐英淳曰,判義禁許遞,旣承下敎,前望單子入之。
申緯啓曰,吏曹郞廳來言,政事當日爲之事命下,而行判書金在昌,參判徐憙淳,參議李元默,俱以病不來,不得開政云,竝卽牌招,何如?傳,曰,允。
又啓曰,行吏曹判書金在昌,參判徐憙淳,參議李元默牌不進推考徽旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
有政。吏批,行吏曹判書金在昌進,參判徐憙淳,參議李元默竝牌不進,行都承旨申緯進。以鄭誠一爲兵曹佐郞,徐有畬爲平市令,鄭在容爲引儀,李穆遠爲錦山郡守,南駿聲爲信川郡守,鄭羲淳爲安峽縣監,杞陽君單兪應煥,兼春秋單洪煥,學諭二單朴敏樹·卓雲翰。
兵批,判書金鏴病,參判李瀅夏病,參議李渭達病,參知尹聲大入直進,右副承旨金裕憲進。副護軍單吳相龜,副司直單李景在。
吏批,再政。以李潤聖爲肇慶廟令,洪明厚爲昌陵令,丁學冕爲監察,任泰魯爲慶山縣令,尹爲昌平縣令。
三政。以金命喜爲永禧殿令,閔樂鏞爲健元陵令,閔致祿爲司僕主簿。
以右承旨鄭和容再牌不進罷職令旨,令于徐英淳曰,只推。
徐英淳達曰,明日傳香,禮房承旨當爲齋宿,右承旨鄭知容,所當牌招,而拘於廳規,不得請牌,何以爲之?敢稟。令曰,牌招。
又達曰,行大司憲宋冕載,持平黃浩民牌不進,執義·掌令二員,持平一員未差,監察茶時之意,敢達。令曰,知道。
以司諫權馥,獻納金大坤,持平黃浩民牌不進罷職令旨,令于徐英淳曰,只推。
以左承旨朴永元牌不進罷職令旨,令于申緯曰,只推。
以吏曹參議李元默再牌不進罷職傳旨,傳于申緯曰,只推。
徐英淳,以訓鍊都監言達曰,今番鑄錢節目,當爲達下,而旣是訓局與惠廳,合力設鑄,則較於地部歲鑄有異,依年前禁營鑄錢例,所入物力,戶惠廳及禁御兩營封不動中,以換舊例,姑先推來,待新錢鱗次還報,而限三十萬兩開鑄之意,敢達。令曰,知道。
又以鑄錢所言達曰,鑄錢依筵稟定奪,來七月十七日爲始,鑄字洞均役廳設鑄,而訓局把摠李儒龍,惠廳郞廳鄭久容,竝本所郞廳差下,使之擧行,何如?令曰,依。
吏曹申目,粘連觀此兼侍講院說書徐念淳上書,則以爲,臣與從兄輔德臣萬淳,有應避之例,向已陳章,得蒙體諒矣。今除雖極感惶,當遞與前無異,亟許遞改,以重公格亦爲白有臥乎所,春坊之春秋兼銜,不得減下,故本職遞改,自是已例是白如乎,兼侍講院說書徐念淳,依例改差,何如?判付達,依準。
戶曹判書金魯敬書曰,伏以臣待罪分司,年衰才薄,周歲保釐,一味瘝素,只緣聖朝寬大,郵罰不加,鈴閣裘帶,幸得優遊,惟是終南淸漢,一念常繞,瓊宇玉宇,夢魂不離,不自意度支特除,出於千萬意慮之外,惝怳悸恐,莫省所以。噫,是職,卽我朝四百年理財之本也。苟得其人,足以裕國用,以致富庶,苟非其人,必也詘經費而爲虛耗,民力舒慘之大關,而國脈興衰之必由者也。得人失人之機,間不容髮,而其驗甚明,雖愚夫愚婦,孰不知之?是以古昔盛際,財賦有裕,積貯充溢,文學材智之士,磊落相望,而未必皆膺此任,則其難其愼,有如此者,今臣則不惟於昔人,萬不逮及,昏庸疎迂,百無寸長,至於理財一事,尤非所能,簿書筦鑰,不省爲何物,金穀輕重,不知爲何事,誠不足以備數於管庫之末,今若强其不能,苟然行之,鍾鼓之雅音,鶢鶋則駭之而已,冠裳之美制,猿狙則嚙之而已,一身之狠狽,固不足以恤,而公事之毁劃,良非細故,況臣犬馬之齒已暮,蒲柳之質先零,重以春夏之交,又得類瘧之証,痰火上升,神精昏瞀,發輒煩悶欲絶,見者若不自保,雖多試剋伐之劑,藉其涼冷之效,然其眞元自歸衰鑠,筋力無由完健,房闥之間,行輒欲顚,俄頃之事,茫然已忘,形殼徒存,殆同土偶,尙何以謹出納而省文書,勤趨走而董工役,以效一日之責乎?頃年之忝叨惠局也,精力猶未甚耗,疾病猶未甚劇,猶不能稱塞,顧今責任,綦重於前職,神精頓減於曩時,苟欲東西塗抹,上下支持,剔刷奸蠧,衣袽漏船,少答睿眷之萬一,則是所謂適越而北轅,此非但臣自知甚明,抑擧世之所共知,豈以邸下明睿所燭,寧或遺照而有此誤恩哉?臣受知邸下,已在賓僚,惟願白首餘生,不擇夷險,長依耿光,以效塵刹之報,苟非實情,何敢飭詐例讓,自陷於小人要君之科也?百爾思惟,惟當早早辭免,上不累生成之澤,下以免僨誤之罪,安閑自在,醫治病軀,復廁完人之列,從今歲月,皆我邸下所賜,玆敢披瀝呼籲。伏乞离明,特許鐫改,俾重任無曠,私分獲安,臣無任云云。答曰,覽書具悉。度支之除,意有在焉,勿辭行公。
知義禁徐俊輔,同義禁權敦仁·洪敬謨等書曰,伏以臣等,伏見本府都事言送達辭批旨,時囚罪人白泓鎭等議處,有令次堂擧行之令矣。臣等旣忝金吾之任,固當蹶趨承,而第伏念議讞事體,至嚴且重,判堂例爲擧行,次堂不得替當,自是王府法例也。以此之故,雖或有次堂擧行之敎,輒皆據例陳章,獲蒙允許,誠以法例之不可違越也。玆敢聯陳短章,仰瀆睿聽。伏乞亟寢成令,以存公格焉,臣等無任云云。答曰,覽書具悉。次堂例不得擧行,則待判堂出仕後擧行,可也。
上在昌德宮。常參·經筵,以代理停。
自午時至酉時,灑雨下雨,測雨器水深一寸二分,自人定至夜三更,灑雨下雨,測雨器水深五分。
鄭知容達曰,來十一日,朝參日次矣,敢稟。令曰,停。
又達曰,來十一日,輪對日次矣,敢稟。令曰,當次人受點,後日次來待。
徐英淳達曰,行大司憲宋冕載,持平黃浩民呈辭,掌令二員,持平一員未差,監察茶時之意,敢達。令曰,知道。
徐英淳啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
判義禁前望單子入之,金魯敬代點。
新除授判義禁金魯敬,卽爲牌招,以爲開坐之地,何如?令曰,依。
又達曰,判義禁金魯敬牌不進推考徽旨,今方捧入,而開坐令下之後,如是違牌,事甚未安。更爲牌招,何如?令曰,依,違牌勿爲呼望。
徐英淳,以備邊司言達曰,卽見統制使李惟秀所報,則以爲,餉耗比縮,屯稅漸減,目下支放,排比沒策,而以今營樣,措手無處,本營所管錢軍米,限五千石,依已例特爲許貸,則加分充報之節,當自本營,按例擧行爲辭矣。錢軍米雖與元餉,稍有間焉,係是緩急所需,則前劃尙未充完,今報又此請貸,揆以設施本意,所當靳持,而但本營支放,專靠於沿耗與屯稅,而歲入漸縮,不能當其應下,重閫事情,亦所當念,旣無從他拮据之道,則所可着手者,惟有此穀,而元數不敷,有難準施,以三千石,特爲許貸,使之排比取用,此後則本穀充補之前,更無敢如前煩請之意,竝爲分付,何如?令曰,依。
上在昌德宮。常參·經筵,以代理停。
自人定至夜三更,灑雨下雨,測雨器水深二分。
自開東至人定,灑雨下雨,測雨器水深一寸三分。
金裕憲達曰,明日常參,取稟。令曰,停。
徐英淳達曰,大司憲宋冕載,持平黃浩民呈辭,執義·掌令二員,持平一員未差,監察茶時之意,敢達。令曰,知道。
徐英淳,以都摠府言達曰,今日入直內三廳武兼禁軍及軍兵等,當爲中日習射技,而國忌正日相値,不得設行之意,敢達。令曰,知道。
又以兵曹言啓曰,卽接東道參軍金遜根牒報,則御營廳所授肅靖門東邊第一城廊近處,體城二間許頹圮云。爲先令繕工監,堅實圍排,分授軍門,卽速修築,而把守軍兵,亦令該軍門,量宜定送,限改築間,嚴加守直之意,分付,何如?傳曰,允。
又以兵曹言達曰,卽接東道參軍金遜根牒報,則御營廳所授肅靖門東邊第一城廊近處,體城二間許頹圮云。爲先令繕工監,堅實圍排,分授軍門,卽速修築之意,敢達。令曰,知道。
又以御營廳言啓曰,本廳字內肅靖門東邊第一城廊近處體城二間許頹圮處,令分授軍門,卽速修築,把守軍兵,量宜定送事,自兵曹草記矣。修築則待晴擧行,而出番鄕軍二十名,將官率領,限改築間,輪回嚴加把守之意,敢啓。傳曰,知道。
又以御營廳言達曰,本廳字內肅靖門東邊第一城廊近處體城二間許頹圮矣,待晴修築之意,敢達。令曰,知道。
上在昌德宮。常參·經筵,以代理停。
自開東至酉時,灑雨下雨,測雨器水深一分。
金裕憲達曰,明日常參,取稟。令曰,停。
又達曰,合辭許久闕達,事甚未安。除在外外,呈告人員,竝卽牌招,何如?令曰,依。
又達曰,行都承旨申緯,左承旨朴永元,右承旨鄭知容不爲仕進,左副承旨徐英淳式暇,同副承旨高時臣在外,院中只有臣一人,伴直無人,右承旨鄭知容,所當牌招,而拘於廳規,不得請牌,何以爲之?敢稟。令曰,牌招。
又達曰,右承旨鄭知容牌不進,伴直無人,左承旨朴永元,所當牌招,而拘於廳規,不得請牌,何以爲之?敢稟。令曰,牌招。
以右承旨鄭知容牌不進罷職令旨,令于金裕憲曰,只推。
金裕憲達曰,左承旨朴永元牌不進,伴直無人,右承旨鄭知容,旣有只推之令,所當更請牌招,而拘於廳規,不得請牌,何以爲之?敢稟。令曰,牌招。
又達曰,行大司憲宋冕載,持平黃浩民牌不進,執義·掌令二員,持平一員未差,監察茶時之意,敢達。令曰,知道。
以司諫權馥,獻納金大坤,持平黃浩民牌不進罷職令旨,令于金裕憲曰,只推。
以左承旨朴永元牌不進罷職令旨,令于金裕憲曰,只推。
金裕憲,以刑曹言達曰,謹依下令,莫重祭享宮需拒納之徐福鉉,爲先嚴刑一次後,仍爲枷囚,刻期督捧之意,敢達。令曰,知道。
上在昌德宮。常參·經筵,以代理停。
自卯時至人定,灑雨下雨,測雨器水深六分。
人定至十一日開東,灑雨下雨,測雨器水深一寸五分。
藥房提調金鏴,副提調申緯啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪官口傳問安。答曰,知悉。
鄭知容達曰,明日常參,取稟。令曰,停。
金裕憲達曰,合辭許久闕達,事甚未安。除在外外,呈告人員,竝卽牌招,何如?令曰,依。
金裕憲啓曰,禁衛營將官來言,今日本營軍兵,日次私習云矣,敢啓。傳曰,雨勢如此,後日次爲之。
又啓曰,御營廳將官來言,今日本廳軍兵,日次私習云矣,敢啓。傳曰,雨勢如此,後日次爲之。
又達曰,備邊司郞廳來言,今日賓廳日次,而大臣俱有身病,不得來會云矣,敢達。令曰,知道。
鄭知容達曰,左副承旨徐英淳,今日不爲仕進,卽爲牌招,何如?令曰,依。
又達曰,卽者義禁府都事來言,時囚罪人白泓鎭·權膺祜等,當爲議處,而判義禁金魯敬受由,次堂例不得擧行云,何以爲之?敢稟。令曰,判義禁許遞,旣承下敎,前望單子入之。
判義禁前望單子入之,趙鍾永代點。
金裕憲達曰,新除授判義禁趙鐘永卽爲牌招,以爲開坐之地,何如?令曰,依。如有違牌,勿爲呼望。
令于金裕憲曰,判義禁所帶賓客之任許遞,旣承下敎,前望單子入之。
令于金裕憲曰,中官趙浚英·曺喜寬·黃鍾和,有公事誤奏之罪,竝令該府,拿問處之。
金裕憲達曰,行大司憲宋冕載,持平黃浩民牌不進,執義·掌令二員,持平一員未差,監察茶時之意,敢達。令曰,知道。
以同諫權馥,獻納金大坤,持平黃浩民牌不進罷職令旨,令于金裕憲曰,只推。
以左副承旨徐英淳牌不進罷職令旨,令于鄭知容曰,只推。
金裕憲,以兵曹言達曰,今月十三日,三內禁軍番次矣。該番將未差之代,依承傳口傳擬入之意,敢達。令曰,知道。
又以兵曹言達曰,今六月初十日土王用事改火進上時,宗廟署·社稷署·永禧殿·永寧殿·景慕宮·毓祥宮·宣禧宮·景祐宮·慶壽宮,依例改火,奎章閣·議政府·承政院·漢城府,一體頒火之意,敢達。令曰,知道。
兵曹,以徐相五爲內禁衛將。
上在昌德宮。常參·經筵,以代理停。
徐英淳,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
鄭知容達曰,明日常參,取稟。令曰,停。
金裕憲達曰,合辭許久闕達,事甚未安。除在外外,呈告人員,竝卽牌招,何如?令曰,依。
徐英淳啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
鄭知容達曰,來十六日,日次儒生殿講日次矣,敢稟。令曰,待下令爲之。
金裕憲達曰,行大司憲宋冕載,持平黃浩民牌不進,執義·掌令二員,持平一員未差,監察茶時之意,敢達。令曰,知道。
以司諫權馥,獻納金大坤,持平黃浩民牌不進罷職令旨,令于金裕憲曰,只推。
鄭知容,以觀象監領事提調意達曰,三曆官護軍韓廷禹,副護軍李昌運,以七政誤着草記,汰去,而今旣過一考,依定式還付,何如?令曰,依。
徐英淳,以兵曹言啓曰,卽接東所衛將崔慶鎭牒報,則貳極門西邊內宮墻一間許,因雨頹圮云,爲先令紫門監,以杻把子及長木,堅實圍排,把守軍,以建陽門入直軍八名除出,限修築間嚴加守直之意,敢啓。傳曰,知道。
又以禁衛營言啓曰,因兵曹草記,貳極門西邊內宮墻一間許頹圮處,建陽門入直軍八名除出,哨官一員率領,限修築間嚴加守直之意,敢啓。傳曰,知道。
徐英淳,以都摠府言達曰,貳極門西邊內宮墻一間許頹圮之意,敢達。令曰,知道。
又以兵曹言達曰,卽接東所衛將崔慶鎭牒報,則貳極門西邊內宮墻一間許因雨頹圮云,爲先令紫門監,以杻把子及長木,堅實圍排,把守軍,以建陽門入直軍八名除出,限修築間嚴加守直之意,敢達。令曰,知道。
又以禁衛營言達曰,貳極門西邊內,宮墻一間許頹圮矣,限修築間嚴加守直之意,敢達。令曰,知道。
義禁府申目,中官趙浚英·曺喜寬·黃鍾和等原情云云。徽旨內辭緣,泛稱遲晩,所當請刑是白乎矣,長番內官,勿爲請刑,載在大典通編,竝只議處,何如?判付達,依準。
兼刑曹判書鄭晩錫書曰,伏以臣年至而迄未退,病痼而姑不殊,辭榮謝煩,飾巾俟符,忽於千萬夢想之外,伏奉秋官除旨,竊恐其有違於量材授任綜名核實之政,臣誠惝恍悚悸,莫省其所以也。噫,此癃衰賤品,崦嵫頹景,本非奔走供仕之時,卽通朝之所共知,而況於近日,重嬰暑感,水火不濟,寒熱交攻,胃敗阻食,形症危惡,元氣凘脫,而頭疼大發,津液枯涸,而喉渴滋甚,喘息堇延殘縷,精神如墮昏霧,遇事而在夕忘朝,接人而認甲爲乙,房闥瑣小,尙難照管,將何以閱實中外之獄案,糾檢大小之法禁,以盡其哀敬中正審克簡孚之道乎?今若諉以宿趼,冒昧承膺,則臣身之無限狼貝,姑不暇言,而其於國事之許多僨誤何哉?詞訟劇任,不可暫曠,審理新令,不可久稽,臣雖至愚極迷,豈或全昧此箇事理,而病旣纏骨,力不從心,寧被慢蹇之嚴誅,而不敢爲彈束趨進之計。臣罪至此,尤合萬殞,用是憂悸,病上添病,輾轉增劇,其何能久?顧此螻蟻微命之生死延促,雖不足恤,而以我邸下睿慈,宜不忍其至於此極,臣又安敢自阻,而不念其疾聲呼籲乎?倘蒙离明,察臣言之非由占便,諒臣病之宜被垂憐,將臣見帶秋官之任,亟許鐫免,俾得謝劇就閒,省事息慮,安意調將,庶或賴天之靈,少延殘喘,則自今日幾何日月,皆邸下賜也。然則曲遂竝生之至仁大德,可以無憾於博施普洽,而臣之所以隕結圖報,尤當如何哉?臣無任云云。答曰,覽書具悉。宿趼也,不足甚念,且審理至重,卿其勿辭,斯速行公。
行吏曹判書金在昌書曰,伏以臣於銓任,豈或有一分冒膺之望,而荐奉恩言,感祝之至,誠切叩謝,屢被嚴令,震悚之極,不遑他顧,遂不敢不章皇祗肅,連赴政席,分義雖伸,惶懼轉深,此際狗馬之疾,又因將攝之失宜,一倍添劇,諸症交加,風氣遍行則肢體不仁,眩暈忽作則神識全迷,眞元漸覺澌鑠,形殼日益換脫,臣固自知其無幸,而見之者亦莫不危之。顧今大政當前,殿最在卽,而以此危惡之病,萬萬無自力之勢,玆敢不避猥越,仰首呼籲。伏乞睿慈,曲垂矜憐,將臣職名,亟行鐫遞,仍勘瀆擾之罪,毋曠重任,俾安私分,千萬幸甚,臣無任云云。答曰,覽書具悉。旣出肅行政,且大政不遠,卿其勿辭行公。
上在昌德宮。常參·經筵,以代理停。
鄭知容達曰,明日常參,取稟。令曰,停。
徐英淳達曰,合辭許久闕達,事甚未安。除在外外,呈告人員,竝卽牌招,何如?令曰,依。
令于鄭知容曰,十八日,當詣殿庭,親上致詞表裏,該房知悉。
令于鄭知容曰,同副承旨許遞,旣承下敎,前望單子入之。
承旨前望單子入之,李若愚代點。
令于鄭知容曰,兼文學許遞,旣承下敎,前望單子入之。
兼文學前望單子入之,韓弘敎代點。
以濟州防禦使李行敎狀達,旌義縣人物渰死事,令于徐英淳曰,數多島民之一時渰沒,極爲驚慘,元恤典外,別加顧助,如有生前身還布,竝蠲蕩,近年以來,此判付徒成文具,此後則實惠下究之地事,令廟堂,各別嚴飭於該牧使處,可也。
徐英淳達曰,行大司憲宋冕載,持平黃浩民牌不進,執義·掌令二員,持平一員未差,監察茶時之意,敢達。令曰,知道。
以司諫權馥,持平黃浩民,獻納金大坤牌不進罷職令旨,令于徐英淳曰,只推。
鄭知容,以禮曹言啓曰,今六月十八日大殿誕日陳賀權停事命下,而王世子親上致詞表裏事,纔有下令矣。王世子率百官,親上致詞表裏行禮後,當有百官進致詞箋文表裏行禮之節,何以爲之乎?敢稟。傳曰,依例磨鍊。
又以禮曹言達曰,卽接元陵參奉所報,則本陵兩位陵上莎草,自去年秋冬霪雨以來,莎根露出,顯有枯損之漸,而解凍以後,又被春暵,旣露之根,日益萎枯,故依定式間間補植,以待得雨回蘇,而今夏雖有雨水之頻霑,已枯之根,永無復蘇之望,枯損處,謹以鍮尺尺量,則大王陵上莎草,自丑方至辰方,廣二十尺長十尺,自辰方至午方,廣十三尺長五尺,王后陵上莎草,自子方至辰方,廣三十尺長十七尺,自酉方至亥方,廣十三尺長九尺,目下所見,萬萬惶悶云矣。陵上莎草之枯損,若是闊大,極爲驚悚,奉審修改之節,恐不容少緩,而此是漸次枯損,與不時之頉有異,且六月·七月有拘忌,陵上改莎之役,例不得擧行,姑觀前頭雨澤蘇醒之如何,道臣秋審時,詳細奉審,別具狀聞後稟處,允合於愼重之道,以此分付,何如?令曰,依。
又以禮曹言達曰,卽接孝陵別檢所報,則本陵陵上西邊曲墻一間,北邊典墻一間,俱爲外面頹圮云矣。此與內邊頹圮有異,慰安奉審之節,不爲磨鍊,而改築之役,待快晴擇日擧行,何如?令曰,依。
徐英淳,以禁衛營言達曰,本營騎士別將柳相弼,身病猝重,勢難察任,改差,何如?令曰,依。
義禁府申目,粘連向前白泓鎭段,反作,自有當律,而取剩尤爲不正,加倍之律,在所難免,以此照律爲白乎旀,權膺祜段,雖捧未分,則取剩固無可論,雖貸已報,而私備自有當律,以此照律,何如?判付達,近來貪虐之風,全出於眼無國家之習矣。此等眼無國家之臣,若不以法從事,其將何以謝八方民心乎?言念及此,夜枕無眠,白泓鎭段,訊杖十五度後,依律以達,權膺祜段,特無偸食之眞贓,施威嚴問後以達爲良如敎。
徐英淳,以義禁府言達曰,時因罪人白泓鎭議處公事判付內,近來貪虐之風,全出於眼無國家之習矣。此等眼無國家之臣,若不以法從事,其將何以謝八方民心乎?言念及此,夜枕無眠,白泓鎭,訊杖十五度後,依律以達事,令下矣。謹依判付內辭意,白泓鎭,訊杖十五度後,取考律文,則大典通編倉庫條云,還上虛錄反作守令,徒三年定配,又五年禁錮,大明律加減罪例條云,凡稱加者,就本罪上加重,大典通編推繼條云,犯私罪杖一百以上決杖,告身盡行追奪,雜令條云,王府決杖,代以金贖矣。白泓鎭,徒三年定配,又五年禁錮,本罪上加等,杖一百收贖,告身盡行追奪,流二千里定配,何如?令曰,依。
上在昌德宮。常參·經筵,以代理停。
李若愚達曰,明日常參,取稟。令曰,停。
鄭知容達曰,合辭許久闕達,事甚未安。除在外外,呈告人員,竝卽牌招,何如?令曰,依。
鄭知容啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
申緯達曰,同副承旨金裕憲,今日不爲仕進,卽爲牌招,〈何如?〉令曰,依。
又達曰,假注書徐戴淳,身病猝重,勢難察任,今姑改差,何如?令曰,依。
徐戴淳改差,代以金錫淳爲假注書。
令于李若愚曰,宗廟秋享大祭,齋宿處所,以摛文院爲之,受誓戒處所,隷儀親臨處所,以春塘臺爲之,該房知悉。
鄭知容達曰,行大司憲宋冕載,持平黃浩民牌不進,執義·掌令二員,持平一員未差,監察茶時之意,敢達。令曰,知道。
以司諫權馥,獻納金大坤,持平黃浩民牌不進罷職令旨,令于鄭知容曰,只推。
以同副承旨金裕憲牌不進罷職令旨,令于申緯曰,只推。
鄭知容,以兵曹言啓曰,來七月初八日宗廟秋享大祭,王世子攝行時,陪衛軍兵,當爲磨鍊,而謹考謄錄,則今年四月夏享大祭攝行時,訓局步軍八百名,馬軍二哨,中軍率領爲先後牌,禁軍二番磨鍊矣。今亦依此擧行乎?敢稟。傳曰,依例磨鍊。
鄭知容,以義禁府言達曰,時囚罪人白泓鎭,徒三年定配,又五年禁錮,加等杖一百收贖,告身盡行追奪,流二千里定配照律草記批旨內依下矣。白泓鎭,杖一百收贖,告身盡行追奪,平安道三和府,流二千里定配,又五年禁錮,而以判付內辭意,具罪目,發遣府書吏,押送配所,何如?令曰,依。
義禁府申目,粘連向前趙浚英·曺喜寬·黃鍾和等亦,近侍擧行,固當十倍敬謹,而誤奏公事,厥罪非細,竝只以此照律,何如?判付達,依準。又申目,粘連中官趙浚英·曺喜寬·黃鍾和等矣本府議達內,近侍擧行,固當十倍敬謹,而誤奏公事,厥罪非細,竝只以此照律罪,各杖六十收贖,奪告身一等,私罪,奉令依準爲旀,竝只功減一等爲良如敎。
上在昌德宮。常參·經筵,以代理停。
朴永元,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
李若愚達曰,明日常參,取稟。令曰,停。
朴永元達曰,合辭許久闕達,事甚未安。除在外外,呈告人員,竝卽牌招,何如?令曰,依。
朴永元達曰,禁衛營將官來言,今日本營軍兵,日次私習云矣,敢啓。傳曰,知道。
又達曰,御營廳將官來言,今日本廳軍兵,日次私習云矣,敢啓。傳曰,知道。
李若愚達曰,左副承旨鄭知容,右副承旨徐英淳,同副承旨金裕憲,今日不爲仕進,竝卽牌招,何如?令曰,依。
令于李若愚曰,禮房承旨,馳詣宗廟·景慕宮,奉審摘奸以來。
令于朴永元曰,罰足以徵其罪,光陽縣定配罪人宋寅英,延日縣定配罪人金鳳潤,襄陽府定配罪人鄭基周,安邊府定配罪人金得喆,竝分揀放送。
令于朴永元曰,放逐鄕里罪人琴玉聲·崔健常放送。
令于朴永元曰,飭已施矣,趙浚英·曺喜寬·黃鍾和,竝蕩滌敍用。
李若愚啓曰,今春夏等褒貶,當爲磨勘,而注書二員未差,不得如例磨勘之意,敢啓。傳曰,知道。
朴永元達曰,行大司憲宋冕載,持平黃浩民牌不進,執義·掌令二員,持平一員未差,監察茶時之意,敢達。令曰,知道。
以司諫權馥,獻納金大坤,持平黃浩民牌不進罷職令旨,令于朴永元曰,只推。
以左副承旨鄭知容,右副承旨徐英淳,同副承旨金裕憲牌不進罷職令旨,令于朴永元曰,只推。
令于朴永元曰,公事所重,何等重大,則不謹看檢,至有汚紙之境,事未前有。當該中官金允光·元喜慶,令該府拿處嚴問,捧口招以入。
朴永元達曰,卽者義禁府都事來言,時囚罪人金允光·元喜慶等,嚴問捧口招以入事,令下矣。口招坐起堂上,當爲備員,而同義禁權敦仁有身病,洪敬謨受由,只有判義禁趙鐘永,知義禁徐俊輔,無以備員開坐云。何以爲之,而同義禁權敦仁,卽爲牌招,以爲備員開坐之地,何如?令曰,依。如有違牌,勿爲呼望,受由同義禁許遞,旣承下敎,前望單子入之。
又以都摠府言達曰,副摠管具信喜,以禁衛中軍,軍兵等中日試射事,南別營晝仕出去之意,敢達。令曰,知道。
又以禁衛營言達曰,本營哨官李鈿秀,身病猝重,勢難察任,改差,何如?令曰,依。
上在昌德宮。常參·經筵,以代理停。
藥房提調金鏴,副提調申緯啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
李若愚達曰,明日常參,取稟。令曰,停。
鄭知容達曰,合辭許久闕達,事甚未安。除在外外,呈告人員,竝卽牌招,何如?令曰,依。
又達曰,備邊司郞廳來言,今日賓廳日次,而上前開坼相値,不得來會云矣,敢達。令曰,知道。
李若愚達曰,右副承旨徐英淳,同副承肯金裕憲,今日不爲仕進,卽爲牌招,何如?令曰,依。
鄭知容啓曰,右邊捕盜大將趙華錫,以禁軍別將將鬼薦取才事,明日慕華館出去矣。所佩命召及大將牌·傳令牌,何以爲之?敢稟。傳曰,仍佩往來。
同義禁前望單子入之,趙寅永代點。
鄭知容達曰,北兵使李觀植,今春夏等褒貶,雖以日限未滿,不得磨勘頉,狀啓仍不修上,事甚未安。推考,何如?令曰,依。
又達曰,同義禁權敦仁,特令申飭之下,謂有情勢,奉牌闕外,連加催促,終不入來,事體所在,誠極未安。推考,何如?令曰,許遞。旣承下敎,前望單子入之,同義禁前望單子入之,權敦仁代點。
鄭知容達曰,開坐事,令下矣。新除授同義禁權敦仁,卽爲牌招,以爲開坐之地,何如?令曰,依。
李若愚,以司饔院監膳提調意達曰,今日監膳時,各殿宮日下生鮮,貢人輩,稱以潦漲,不得新捉,屢次點退,終未免腐傷。日勢漸晩,雖不得不捧入,而莫重御供,如是不謹,揆以事體,萬萬痛駭,當該貢人,今方令攸司科治,而臣亦惶恐待罪之意,敢達。令曰,勿待罪。
又以奎章閣言達曰,景慕宮望廟樓,今望奉審無頉之意,敢達。令曰,知道。
鄭知容達曰,行大司憲宋冕載,持平黃浩民牌不進,執義·掌令二員,持平一員未差,監察茶時之意,敢達。令曰,知道。
以司諫權馥,獻納金大坤,持平黃浩民牌不進罷職令旨,令于鄭知容曰,只推。
以右副承旨徐英淳,同副承旨金裕憲牌不進罷職令旨,令于李若愚曰,只推。
李若愚,以議政府領左相意啓曰,今戊子年春夏等褒貶,當爲等第,而臣等俱有身病,限內不得磨勘之意,敢啓。傳曰,知道。
鄭知容,以中樞府言啓曰,本府郞廳及醫員錄事等,今戊子年春夏等褒貶,當爲等第,而判中樞府事臣金思穆有身病,判中樞府事臣李存秀在外,限內不得磨勘之意,敢啓。傳曰,知道。
又以耆老所言啓曰,本所堂上,多有身病,無參坐之人,今春夏等褒貶,限內不得磨勘之意,敢啓。傳曰,知道。
李若愚,以敦寧府言啓曰,府郞廳等今春夏等褒貶等第,當爲磨勘,而以領事金祖淳身病,不得爲之意,敢啓。傳曰,知道。
又以儀賓府言啓曰,本府郞廳今春夏等褒貶等第,當爲磨勘,而堂上永明尉臣洪顯周·東寧尉臣金賢根,俱有身病,限內不得爲之之意,敢啓。傳曰,知道。
又以忠勳府言啓曰,本府今戊子年春夏等褒貶,當爲磨勘,而有司堂上豐安君臣柳相祚在外,鈴原君臣尹行直外任,堂上不備,限內不得爲之之意,敢啓。傳曰,知道。
又以奎章閣言啓曰,本閣今戊子年春夏等褒貶,當爲磨勘,而提學二員,直提學一員,直閣俱未差,不得擧行,外閣褒貶,亦不得爲之之意,敢啓。傳曰,知道。
又以吏曹言啓曰,今春夏等褒貶,當爲磨勘,而因本曹堂上有故,限內不得磨勘之意,敢啓。傳曰,知道。
又以戶曹言啓曰,本曹郞廳及所屬各司官員,今戊子春夏等褒貶,依前例磨鍊以入,而軍資監,因都提調未差,內資寺·濟用監·司䆃寺·內贍寺·平市署,因提調有故,不得磨勘。去秋冬等褒貶時,軍資監·內資寺·司圃署,因都提調·提調有故,限內不得磨勘矣。今則其時官員,已多遷轉,難以考績,依近例蕩滌,何如?傳曰,允。
又以禮曹言啓曰,今此本曹所屬各司官員等,褒貶等第時,惠民署前御啓本中,二處刀擦之意,敢啓。傳曰,知道。
又以禮曹言啓曰,今此所屬各司官員等褒貶時,顯陵參奉朴履浩,與參判臣徐長輔,有應避之嫌,不得同議磨勘,別啓本以入之意,敢啓。傳曰,知道。
又以禮曹言啓曰,各陵·殿·園·墓·本曹郞廳·四學童蒙敎官·通禮院·典牲署·掌樂院·禮賓寺·惠民署·圖畫署官員等,今戊子年春夏等褒貶,等第以入,而宗廟署·社稷署·景慕宮·弘文館·藝文館·春秋館·承文院·成均館·奉常寺·東西氷庫·東西活人署·觀象監·內醫院·司譯院·典醫監·東·南關王廟官員等褒貶,各其司領事·都提調·提調及堂上有故或不備,不得一時磨勘之意,敢啓。傳曰,知道。
鄭知容,以兵曹言啓曰,本曹今戊子年春夏等褒貶,等第磨鍊以入,而曹所屬軍器寺·司僕寺·訓鍊院·典設司官員及部將等褒貶,因各其司提調及堂上有故,不得一體磨勘之意,敢啓。傳曰,知道。
又以刑曹言啓曰,今春夏等褒貶,當爲磨甚,而兼判書鄭晩錫有身病未肅拜,限內不得磨勘以入之意,敢啓。傳曰,知道。
李若愚,以工曹言啓曰,今春夏等褒貶,當爲磨勘以入,而行判書朴宗薰在外,限內不得爲之之意,敢啓。傳曰,知道。
鄭知容,以義禁府言啓曰,今春夏等本府郞廳褒貶等第,當爲磨鍊以入,而堂上有故,限內不得擧行之意,敢啓。傳曰,知道。
又以都摠府言啓曰,本府郞廳及部將等,今戊子年春夏等褒貶,當爲磨勘,而時無首堂上,限內不得設行之意,敢啓。傳曰,知道。
又以濬川司都提調意啓曰,本司都廳及郞廳,今戊子年春夏等褒貶,當爲等第,而臣等俱有故,限內不得磨勘之意,敢啓。傳曰,知道。
李若愚,以宣惠廳都提調意啓曰,本廳郞廳等,今戊子春夏等褒貶,當爲等第,而臣等俱有故,限內不得磨勘之意,敢啓。傳曰,知道。
鄭知容,以訓鍊都監都提調意啓曰,本局從事官禁松參軍及諸將官等,今戊子年春夏等褒貶,當爲等第,而都提調臣金思穆有身病,限內不得磨勘之意,敢啓。傳曰,知道。
又以禁衛營都提調意啓曰,本營從事官及諸將官,今戊子春夏等褒貶,當爲等第,而臣公轍有身病,限內不得磨勘之意,敢啓。傳曰,知道。
又以御營廳言啓曰,本廳從事官及諸將官,今戊子年春夏等褒貶,當爲等第,而時無都提調,限內不得磨勘之意,敢啓。傳曰,知道。
義禁府申目粘連,向前權膺祜亦,以判付內辭意,發問目施威嚴問是白乎所,還穀貸用之罪,渠亦自服,而至於取剩一款,極口發明,終不輸款。所當請刑是白乎矣,曾經閫帥,勿爲請刑,載在大典通編是白遣,旣有嚴問以達之令,徽裁,何如?判付達。此囚之肯䋜,在於取剩與否,而剩錢之出,當在今春,則渠所發明,雖非粧撰,當初加作,臨歸貸用,旣皆自服。嚴訊究問,特爲安徐,本律之外加等擬律,使貪濫蔑法之徒,知所懲戢爲良如敎。
又申目,錦山前郡守宋宗洙原情云云。問目內辭緣,泛稱遲晩,刑推得情,何如?判付達。除刑推議處爲良如敎。又申目,中官金允光·元喜慶等原情云云。徽旨內辭緣,泛稱遲晩,所當請刑是白乎矣,長番內侍,勿爲請刑,載在法典是白遣,旣有嚴問捧口招之令,徽裁,何如?判付達。公事出納,何等重大,則不能檢察,以至紙汚之境者,厥罪不輕,觀此供辭,渠已自服,當該內官,名雖曰,當該從傍出納,而已至於金囚,則渠已頭目檢察也。所當十分審愼,而占便之致,不勤公事者,萬萬痛惋,此若不嚴治,後弊難言,以一懲百之道,固在施罰之重。金允光,海南縣定配,元喜慶,放逐鄕里,一以治不勤公事之罪,一以懲他日諸內官之習可也,爲良如敎。又申目粘連,前慶尙右兵使權膺祜矣更招公事判付內,此囚之肯䋜,在於取剩與否,而剩錢之出,當在今春,則渠所發明,雖非粧撰,當初加作,臨歸貸用,旣皆自服。嚴訊究問,特爲安徐,本律之外,加等擬律,使貪濫蔑法之徒,知所懲戢,罪杖七十收贖,告身盡行追奪,徒一年半定配私罪,奉令依準爲旀,功減一等爲良如敎。
鄭知容,以義禁府言達曰,放逐鄕里罪人琴玉聲·崔健常放送事,承令達下矣。琴玉聲·崔健常,竝放送之意,敢達。令曰,知道。
又以義禁府言達曰,光陽縣定配罪人宋寅英,延日縣定配罪人金鳳潤,襄陽府定配罪人鄭基周,安邊府定配罪人金得喆,竝分揀放送事,承令達下矣。宋寅英·金鳳潤·鄭基周·金得喆等,竝放送事,分付各該道道臣之意,敢達。令曰,知道
上在昌德宮。常參·經筵,以代理停。
李若愚達曰,明日常參,取稟。令曰,停。
鄭知容達曰,合辭許久闕達,事甚未安。除在外外,呈告人員,竝卽牌招,何如?令曰,依。
鄭知容啓曰,禁衛營將官來言今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
李若愚達曰,右承旨朴永元,同副承旨金裕憲,今日不爲仕進,竝卽牌招,何如?令曰,依。
李若愚啓曰,卽伏見今春夏等褒貶啓本,則黃海監司沈能岳,守令無一人居中居下。江原監司鄭元容,平安監司徐能輔,咸鏡監司金箕殷,守令無一人居下,殊無嚴明殿最之意,竝推考警責,何如?傳曰,允。
鄭知容啓曰,卽伏見諸道今春夏等褒貶啓本,則京畿水使李鍾英,邊將無一人居中居下。公忠水使朴潤榮,黃海水使李仁達,全羅左水使李誾彬,右水使韓應浩,平安監司徐能輔,慶尙監司鄭基善,南兵使李晢,無一人居下,殊無嚴明殿最之意,竝推考警責,何如?傳曰,允。
鄭知容達曰,行大司憲宋冕載,持平黃浩民牌不進,執義·掌令二員,持平一員未差,監察茶時之意,敢達。令曰,知道。
以司諫權馥,獻納金大坤,持平黃浩民牌不進罷職令旨,令于鄭知容曰,只推。
兵曹口傳政事,以崔光鉉爲兼司僕將。
鄭知容,以備邊司言達曰,坡州牧使趙禹錫罪狀,該道臣,纔已罷黜請勘矣。本州以孔道弊弊之局,將無以爲邑,故差送之際,非不另擇,而以其俸簿瘼巨,坐席未煖,百計圖避,纔得履歷,心亦自足,故爲生頉,作此駭異之擧措。未逾一年,三倅遞易,未必不由於此,而至于禹錫,尤非期料,此不可尋常勘處,依年前故相臣筵奏,令該府,施以投印之律。防禦履歷,仍爲勿施,以存一分紀綱,兼以使他武弁之工於利害趨舍者,有所知戒,道臣亦以勿拘擇差仰請,則弊到極處,尤宜拔例。無論文蔭武,以有聲績人勿拘資格,各別擇送,限蘇弊間久任,勿許遷轉,而道伯如或曲循遞遣,則亦難免重究,以此意竝爲分付,何如?令曰,依。
鄭知容,以兵曹言啓曰,坼見諸道褒貶啓本,則平安監司徐能輔啓本中,廣梁僉使金俊英,以圖終于始可以無過爲目。老江僉使趙永符,以柔善何傷爲目。平安兵使李鐵求啓本中,昌洲僉使金仁喆,以能察痼瘼宜斥奸猾爲目。天摩僉使胡繼祖,以毋事耕耘必察斧斤爲目。南兵使李晳啓本中,惠山僉使鄭宅信,以益勉克終爲目,則竝宜置中考,而置諸上考。江華留守徐有榘啓本中,濟物萬戶兪道希,以縱云憒憒寧憒毋濫爲目。平安兵使李鐵求啓本中,神光僉使孔鐵,以禁嶺胡弛爲目。玉江萬戶朴聖大,以瑣謗胡至爪近姑略爲目,則竝宜置下考,而置諸中考,須無嚴明殿最之意。各該道臣·守臣·帥臣,竝推考警責,廣梁僉使金俊英,老江僉使趙永符,昌洲僉使金仁喆,天摩僉使胡繼祖,惠山僉使鄭宅信,竝中考施行。濟物萬戶兪道希,神光僉使孔鐵,玉江萬戶朴聖大,竝下考施行,何如?傳曰,允。
鄭知容,以兵曹言達曰,慶尙監司鄭基善狀達,道內別試武士入格人等起送事,纔已達下矣。在前嶺南別試武士上來者,依本道入格技藝,自臣曹,有更試草記之例矣。今日宣薦內禁衛試取時,同爲試取之意,敢達。令曰,知道。
鄭知容,以兵曹言啓曰,鎭東萬戶郭正默,以三年窠邊將,連二等褒貶居中,其不職可知,依例罷黜,何如?傳曰,允。
鄭知容,以兵曹言達曰,景福宮衛將吳猷常,慶熙宮衛將金永老,文臣兼宣傳官成遂默,俱以病難供職,呈狀乞遞,竝改差,何如?令曰,依。
又以兵曹言達曰,今六月十七日,武臣堂上祿試射日次,而大殿誕日前一日,不得開坐,載在法典,以後日退行之意,敢達。令曰,知道。
鄭知容,以兵曹言啓曰,卽接東所衛將申在儉牒報,則貳極門西邊內宮墻頹圮處,今已修築云,把守軍兵,還爲入直之意,敢啓。傳曰,知道。
又以禁衛營言啓曰,因兵曹草記,貳極門西邊內宮墻頹圮處,今已修築,把守軍兵,還入直所,將則解送之意,敢啓。傳曰,知道。
鄭知容,以義禁府言達曰,時囚罪人權膺祜,杖七十收贖,告身盡行追奪,黃海道遂安郡位羅驛,徒一年定配,而以判付內辭意,具罪目,依例發遣府書吏,押送配所,何如?令曰,依。
又以義禁府言達曰,時囚罪人金允光·元喜慶等口招公事判付內,金允光,海南縣定配元喜慶,放逐鄕里事令下矣。金允光,全羅道海南縣定配,而以判付內辭意,具罪目,依例發遣府書吏,押送配所,元喜慶,放逐鄕里之意,敢達。令曰,知道。
上在昌德宮。常參·經筵,以代理停。
徐英淳達曰,來二十一日,朝參日次矣,敢稟。令曰,停。
鄭知容達曰,行大司憲宋冕載,持平黃浩民呈辭,執義·掌令二員,持平一員未差,監察茶時之意,敢達。令曰,知道。
徐英淳達曰,來二十一日,輪對日次矣,敢稟。令曰,當次人受點,後日次來待。
又達曰,明陳賀相値,常參頉稟之意,敢達。令曰,知道。
令于鄭知容曰,左承旨許遞,旣承下敎,前望單子入之。
令于徐英淳曰,弼善未差之代,旣承下敎,前望單子入之。
弼善前望單子入之,沈啓錫代點。
令于徐英淳曰,明日出宮門路,以貳極門爲之。
以右承旨朴永元,同副承旨金裕憲牌不進罷職令旨,令于徐英淳曰,只推。
鄭知容,以都摠府言達曰,今日入直內三廳武兼禁軍及軍兵等,當爲中日習射技,而大殿誕日前一日相値,不得設行之意,敢達。令曰,知道。
又以兵曹言達曰,今月十九日,二兼禁軍番次矣,該番將未差之代,依承傳口傳擬入之意,敢達。令曰,知道。
又以兵曹言達曰,宣薦內禁衛取才三技入格別單及宣部守三薦參上武臣前銜作散人別取才,入格矢數落仕年條居住薦名,各其名下,懸註以入之意,敢達。令曰,知道。
又以兵曹言達曰,嶺南抄上武士,更爲試取事,草記達下後,各以本道入格技藝試取,則蔚山閑良崔基英,高靈閑良朴慶虎,永川閑良鄭裕寬,尙州閑良李敏燮,興海閑良朴魯行·河應圖,玄風閑良郭沃金,義城閑良李東祿,義興閑良朴福澄片箭不。林春國,慶州出身李宇基,閑良李得陽,善山閑良盧章琥鐵箭不。永川出身曺炳奎講不。未入格者,竝依例給糧下送,而在前嶺南武士試取時,武技之中式者,閑良直赴殿試,出身初仕或軍門調用,能講與擧沙者,閑良直赴會試,出身初仕或軍門調用,依判下擧行矣。今此講書入格慶州出身丁景成,別單書入之意,敢達。令曰,知道。
又以兵曹言達曰,卽接東所衛將申在儉牒報,則貳極門西邊內宮墻頹圮處,今已修築云,把守軍兵,還爲入直之意,敢達。令曰,知道。
又以禁衛營言達曰,貳極門西邊內宮墻頹圮處,今已修築之意,敢達。令曰,知道。
又以義禁府言達曰,京畿監司金鐮狀達內,坡州牧使趙禹錫,爲先罷黜,其罪狀,令攸司稟處事,達下矣。趙禹錫,待新牧使交代後拿囚,何如?令曰,依。
上在昌德宮。常參·經筵,以代理停。
大殿誕日,內閣·政院單子問安。答曰,知道。
中宮殿口傳問安。答曰,知道。世子宮,內閣·政院·春坊口傳問安。答曰,知道。世子嬪宮口傳問安。答曰,知悉。
大殿,朝廷二品以上·六曹堂上·兩司長官·奉朝賀單子問安。答曰,知道。中宮殿·世子宮口傳問安。答曰,知道。王世子詣仁政殿,親上致詞表裏後,中宮殿·世子宮,朝廷二品以上·六曹堂上·兩司長官·奉朝賀口傳問安。答曰,知道。還內後,內閣·政院·藥房·春坊口傳問安。答曰,知道。
申緯達曰,明日常參,取稟。令曰,停。
令于申緯曰,左承旨許遞,旣承下敎,前望單子入之。
承旨前望單子入之,李元默代點。
令于申緯曰,吏曹參議有闕之代,旣承下敎,前望單子入之。
吏曹參議前望單子入之,鄭基一代點。
令于申緯曰,吏判之出肅行政,已近一朔,且大政只隔,而褒貶陞降,竝不爲之,朝廷貌樣,其果何如?百度之日漸解弛,莫可奈何,亦未必不由於此等事。令政院,各別申飭,使之不日擧行,都政必以原定日爲之之意,一體分付,擧行形止,卽刻知入。
令于徐英淳曰,諸承旨持公事入對。
令于李元默曰,千秋慶節親上表裏,余小子祝崗之忱,不可無示意之擧,陳賀時,禮房承旨李元默加資。相禮禮貌官·東西唱引儀·代致詞官·承文院·濟用監官,竝兒馬一匹賜給。其餘樂工,通禮院擧行書員,竝依昨月例施賞。
令于申緯曰,旣承下敎,政牌招開政,賞典下批。
申緯達曰,行吏曹判書金在昌參判徐憙淳,參議鄭基一牌不進推考徽旨及罷職令旨,今方捧入,而開政令下之後,如是違牌,事甚未安。判書·參判,竝更牌招,何如?令曰,參議只推,與判書·參判,一體更爲牌招,如有違牌,勿爲呼望。
有政。吏批,行判書金在昌進,參判徐憙淳式暇,參議鄭基一式暇,行都承旨申緯進。以鄭基一爲兼輔德,徐念淳爲兼說書,鄭鴻慶爲工曹參議,李翊會爲同經筵,宋冕載爲同春秋,丁夏敎爲工曹佐郞,沈獻永爲徽慶園令,朴惟儉爲引儀,李源祖爲坡州牧使,左副承旨李元默,今加嘉善加資事承令。
兵批,判書金鏴病,參判李瀅夏入直進,參議李渭達病,參知尹聲大病,右承旨鄭知容進。護軍李若愚,副護軍高時臣·李寅泰,副司直宋祥來,以上竝單付。
吏批,再政。徐世輔爲景慕宮令,金魯廣爲敦寧主簿,朴永元爲楊州牧使,知春秋單宋冕載。
承旨前望單子入之,李若愚代點。
李元默,以奎章閣言啓曰,箋文封進,事體甚重,而原任直閣水原留守朴周壽,安邊府使金邁淳,今此誕日,箋文不爲封進,誠極未安。竝從重推考,何如?傳曰,允。
又以禮曹言啓曰,今此大殿誕日陳賀時,諸道所封箋文中,肅川府使李圭徹,雖非應封官,以別軍職封箋矣,一體看審捧入之意,敢啓。傳曰,知道。
義禁府申目粘連,向前宋宗洙亦,重囚逃失,旣在於申明常典之後,則過限未捕,罪難參恕,以此照律,何如?判付達。先正之道學事功,可以百世宥之,今其祀孫所犯,則公罪也,且後弊,有不可不念,特爲放送爲良如敎。
戊子六月十八日辰時,王世子詣仁政殿。親上致詞表裏入對時,行都承旨申緯,左承旨朴永元,右承旨鄭知容,左副承旨李元默,右副承旨徐英淳,同副承旨金裕憲,假注書金鼎集,記事官洪在喆·趙秉憲,原任直提學金鏴,檢校直閣李嘉愚,原任直閣李景在,檢校待敎徐熹淳以次陪立。時至,王世子具冕服,座重熙堂。承史·閣臣·宮官,入就庭下,先行再拜禮,仍退出閤外,陪立如前。王世子乘輿出重華門,藥房提調金鏴進前曰,侵早勞動,睿體,何如?令曰,一樣矣。仍由貳極門,至協陽門外。相禮贊請降輿,王世子降輿,由仁政東挾門,入就拜位,行四拜禮。引儀引承文院提調金履喬,濟用監提調鄭晩錫,就階下西向立。相禮贊請跪,王世子跪,承文院官員,陞詣殿內,奉致詞函出,以授履喬,履喬跪受,以授元默,元默跪進。王世子受函,以授元默,元默跪受,還置於案,濟用監官員,奉禮物函出,跪授晩錫,晩錫跪受,以授元默,元默跪進。王世子受函,以授元默,元默跪受,還置於案,相禮贊請山呼,王世子呼千歲,相禮贊請山呼,王世子呼千歲。相禮贊請再山呼,王世子呼千千歲,仍行四拜禮。元默陞詣殿內,奉致詞箋文·禮物函,各置於龍亭,由正門出,王世子鞠躬平身訖,仍入便次,少頃出次,相禮跪白禮畢。領議政南公轍,判府事李存秀進前曰,誕辰載屆,縟儀已擧,臣等不勝慶祝之忱矣,睿體,何如?令曰,一樣矣。仍由東挾門出,至協陽門外乘輿,由建陽門·貳極門還內,諸臣以次退出。
戊子六月十八日午時,正世子座重熙堂。諸承旨持公事入對時,行都承旨申緯,左承旨朴永元,右承旨鄭知容,左副承旨李元默,右副承旨徐英淳,假注書金錫淳,記事官洪在喆·趙秉憲,以次進伏訖。令曰,公事奏之。緯曰,臣吏房無公事矣。永元曰,臣戶房有公事一張矣。奏讀平安監司徐能輔申本,嘉山等邑反庫事親達下。元默曰,臣禮房無公事矣。知容曰,臣兵房·刑房·代房無公事矣。英淳曰,臣工房無公事矣。令曰,注書,誰也?永元曰,金錫淳矣。令曰,家在何處?賤臣奏曰,居在壯洞矣。令曰,與奉朝賀爲幾寸乎?賤臣奏曰,爲七寸叔姪矣。令曰,吏曹參議有闕之代,旣承下敎,前望單子入之。出令旨令曰,旣承下敎,政官牌招開政,賞典下批。出令旨令曰,明日日次儒生殿講,以重熙堂爲之,該房知悉。出令旨令曰,再明日漢學文臣殿講,以重熙堂爲之,該房知悉。出令旨令退,承史以次退出。
上在昌德宮。常參·經筵,以代理停。
徐英淳達曰,明日座堂相値,常參頉稟之意,敢達。令曰,知道。
金裕憲達曰,行大司憲宋冕載,持平黃浩民呈辭,執義·掌令二員,持平一員未差,監察茶時之意,敢達。令曰,知道。
金裕憲,以兵曹言達曰,今六月二十日,文臣朔試射日次,而座堂相値,不得爲之之意,敢達。令曰,知道。
行右承旨李元默書曰,伏以節屆千秋,慶溢八域,寶籌彌隆,茀祿無疆,惟我邸下,推準海之孝,篤愛日之誠,誕擧謠觴,介眉壽於萬年,親奉瓊函,賁縟儀於三呼,物采孔嘉,情文允叶,一國興孝,萬姓均歡,此誠吾東方千一之盛會也。臣於此際,適忝近密,昵陪离明之光,周旋晉賀之列,獲覩爲幸,執事與榮,千萬不自意,恩賞之典,猥及於罔功之賤,擢臣以嘉善之階,臣誠惝怳震悸,歷日而不知所以自措也。此固錫類之念,特軫飾喜之擧,覃恩廣慶,靡不用極,而若臣則不過暫時之趨走,初無可紀之勞勩,其何敢憑恃寵靈,恬若固有,不顧不衷之戒,自速冒進之嫌哉?臣本無似,晩暮竊科,前後敡歷,已踰涯分,又況邇來所忝叨,不離乎華要淸峻之選。自知驢技之已殫,常懼蚊負之愈重,若其更進一步,驟躋貳卿之秩。非但區區意慮之所不到,人亦未嘗以此期臣,則今何可夤緣倖會,遽紆誤恩,上以累愼簡之政,下以招非分之譏乎?噫,卿月之班,古所稱命德之器也。決非人人之所可冒玷者,則曷嘗有匪其材而濫授,無其功而竊居,如臣今日之爲者哉?繁纓之惜,旣著聖訓,鞶帶之禠,寧俟終朝,玆敢冒入文字,悉暴衷懇。伏乞睿慈,俯垂鑑諒,收還臣新授之資,以重公器,以安賤分,不勝大願,臣無任云云。答曰,覽書具悉。卿其勿辭行公。
吏曹參議鄭基一書曰,伏以臣待罪畿邑,已逾一朞矣。奉檄而榮動魚軒,專城而情伸烏哺,感激洪私,闔門攢祝,不知所以圖酬萬一也。仍伏念臣自從仕之初,區區蘄望,只在於一麾,以效寸草之報暉而已。今幸至願獲遂,涯分已溢,夫豈有餘戀之及於榮塗也哉?不意玆者,伏奉除旨,以臣爲吏曹參議者,臣誠倘怳懍惕,不知所措。噫,淸朝愼簡,何官不然,而選部之職,地望愈峻,今臣所叨,雖異於長亞,淸望通議之無不與聞,緊任差出之有時代斲。未始不有銓衡之責,苟非才猷有素於平日,望實推重於當世者,莫宜居之,曷嘗有如臣無似,濫廁而竊吹者乎?夫備擬於淸顯之任者,資歷居先,參聞於甄別之論者,賞鑑是藉,臣跡起常調,晩始策名,前後告身不滿十紙。況通籍三年,居外又半之,非但一切世務,全無分曉,同朝顔面,相識者亦鮮,踐歷旣淺,見聞甚陋。雖使備員於閒漫百執事之末,猶懼不能勝任,尙可擬議於稱錘輕重激揚淸濁之地乎?況今兩明繼照,萬姓延頸,此固邸下磨鈍礪廉之會也。如欲朝無倖位,野無遺材,期臻一初淸平之治,則其責專在於銓任之先擇其人,見今材彦林立,先進老成之合膺竗簡者,不爲不多,而如臣渺末,一朝驟躐,見擢於人望之外,是何異於强蚊蝱而負山,責蛩蚷而馳河也?臣雖欲貪榮戀寵,晏然固有,且置臣一身顚沛,其爲玷名器而羞朝廷,諒非細故。且伏念臣之情理,自異餘人,每誦古人報劉日短之語,未嘗不怵焉感懼,準擬解紱之日,還養私次,不離左右,以慰崦嵫之餘景。今若馳騁仕路,不能專意於救護,則是豈向來丐養之本意乎?公焉而有僥濫之懼,私焉而有晨昏之戀,反覆思惟,惶悶冞深,方擬陳章控免,蘄荷睿恩,飭令截嚴,違牌路阻,不得不冒沒祗肅,而因仍蹲據,斷無其望,非爲效人飾辭,逡巡新除也。官旣不稱,情則切苦,經宵靡安,不避猥越,玆敢冒入文字,仰首呼籲。伏乞离明,克推體下之仁,曲察由中之懇,亟許遞改,以重官方,以安微分,不勝幸甚,臣無任云云。覽書具悉。爾其勿辭察職。
戊子六月十九日辰時,王世子座重熙堂。日次儒生殿講入對時,行都承旨申緯,左副承旨鄭知容,右副承旨徐英淳,同副承旨金裕憲,假注書金鼎集,記事官洪在喆·趙秉憲,原任直提學金鏴,檢校直閣李嘉愚,原任直閣李景在,以次陪立。時至,王世子具翼善冠·衮龍袍,陞座,陪衛諸臣,以次入就拜位,行再行禮,仍爲陞堂。考官行上護軍金履喬,戶曹參判朴綺壽,行護軍趙寅永,參考官副護軍李嘉愚·張敎根,副司果韓弘敎,文學成遂默及應講儒生,以次行禮。試官先爲陞堂,令開講,儒生等,仍行應講訖。令書令旨曰,日次儒生殿講居首通幼學李肯愚,直赴殿試,之次通幼學沈敦永,直赴會試。通生員尹宗儀,給二分,之次略生員朴宗鶴等十五人,各雅誦一件賜給。之次粗幼學洪在重等七人,竝令該曹,考例施賞。出令旨令曰,入格儒生,明日待令。出令旨相禮跪白禮畢。令曰,日省錄事,何以爲定乎?鏴曰,代聽後日記,若合付於日省錄,則多有掣礙之端,代聽後日記,另作他冊,以便考據,似好矣。履喬曰,若作別編,則冊名,亦當有酌定者矣。綺壽曰,代聽後日記,旣不可合付,則諸議,似好矣。寅永曰,退與諸閣臣相議,從當更爲稟定,似好矣。嘉愚曰,公家文字之詳備,莫如日省錄,不可不及今修正矣。鏴曰,冊名,以代聽日錄,爲定可乎?令曰,冊名則追後稟定,可也。令退,諸臣以次退出。
上在昌德宮。常參·經筵,以代理停。
藥房提調金鏴,副提調申緯啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
李元默達曰,明日常參,取稟。令曰,停。
徐英淳達曰,行大司憲宋冕載,持平黃浩民呈辭,執義·掌令二員,持平一員未差,監察茶時之意,敢達。令曰,知道。
鄭知容啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
鄭知容達曰,備邊司郞廳來言,今日賓廳日次,而座堂相値,不得來會云矣,敢達。令曰,知道。
申緯達曰,三品官之無得過三日循例請牌,曾有定式矣。工曹參議鄭鴻慶,除拜後過三日不爲出肅,事體所在,誠極未安。從重推考,仍卽牌招察任,何如?令曰,依。
令于申緯曰,入格儒生入對。
傳于李元默曰,景慕宮秋享大祭,王世子攝行磨鍊。
令于鄭知容曰,榜目達字無餘紙者,有欠謹愼,當該試官,竝從重推考。
令于申緯曰,雲山郡守朴弘錫,差任未久,今番中考,以上考施行之意,分付吏曹。
令于申緯曰,漢學文臣殿講居首人,依例捧令旨。
令于申緯曰,明日出宮門路,以貳極門爲之。
令于申緯曰,再明日出宮門路,以萬安門爲之,還宮門路,以貳極門爲之。
傳于李元默曰,社稷大祭·南壇祭·文宣王釋奠祭,香祝親傳,王世子攝行磨鍊。
鄭知容,以都摠府言達曰,今日入直內三廳武兼禁軍及軍兵等,當爲中日習射技,而漢學文臣殿講代臨相値,不得設行之意,敢達。令曰,知道。
申緯,以吏曹言啓曰,曹所屬宗簿寺·司饔院官員等矣,今春夏等褒貶,當爲等第,而俱因提調有故,不得磨勘之意,敢啓。傳曰,知道。
又以吏曹言啓曰,今日本曹開坼坐起時,考見諸道褒貶啓本,則豐基郡守韓光善,以盍察結謬爲目。南海縣令洪瀷,以島頑鄕歧不剛不制爲目。海南縣監申在衡,以嬖胡招謗爲目,則俱宜置下考,而置諸上考。光陽縣監李玄璣,以倉弊倘祛爲目,則宜置中考,而置諸上考,殊無嚴明殿最之意,兩道道臣,推考警責。豐基郡守韓光善,南海縣令洪瀷,海南縣監申在衡竝罷黜。光陽縣監李玄璣,中考施行,何如?傳曰,允。
李元默,以禮曹言達曰,來八月十五日,行毓祥宮·景祐宮·懿昭廟·文禧廟秋享祭與秋夕祭相値,只行秋享祭之意,祝文中措辭添入事,分付,何如?令曰,依。
徐英淳,以兵曹言達曰,今六月十七日,武臣堂上祿試射時,以後日退行事,草記依下矣。今二十一日設行,而試官望備擬以入之意,敢達。令曰,知道。
又以兵曹言達曰,今六月二十一日,武臣堂上祿試射試官望,纔已受點,而座堂相値,以後日退行之意,敢達。令曰,知道。
又以兵曹言達曰,今六月二十一日,武臣賓廳講書日次,而文臣製述代臨相値,不得爲之之意,敢達。令曰,知道。
又以刑曹言達曰,謹依令旨,景祐宮屯稅拒納之徐福鉉,嚴刑嚴囚,錢五百五十兩,今已準捧,輸納于本宮,而徐福鉉拒納宮需之罪,在所當懲,自臣曹嚴治放送之意,敢達。令曰,知道。
又以刑曹言達曰,謹依下令,罪人張信國,爲先嚴刑一次,待拷訊限滿,更加嚴刑一次後,咸鏡道三水府遠地定配所押送次,姑爲嚴囚。女順伊,慶尙道巨濟府遠地定配所,卽爲押送之意,敢達。令曰,知道。
戊子六月二十日辰時,王世子座重熙堂。漢學文臣殿講入對時,左副承旨鄭知容,右副承旨徐英淳,假注書金鼎集,記事官李殷相·趙秉憲,原任直提學金鏴,檢校直閣李嘉愚,原任直閣李景在,以次陪立。時至,王世子具翼善冠·衮龍袍陞座,陪衛諸臣,入就拜位,行再拜禮,以次陞堂。令曰,入格儒生入對。出令旨令曰,李友秀率直赴人入來,可也。幼學李肯愚·沈敦永,生員尹宗儀·朴宗鶴,進士徐用輔,幼學金永爵·尹赫烈·李源庚,進士洪遠燮,幼學徐兢淳,進士李正煥·李運河,幼學元炳敎·趙達永,進士尹行謨,幼學趙迪相·金思獻·洪在重·梁錫龜·愼始徽·金炳奎·申泰運·安喜壽·徐經輔,序立庭下。行再拜禮,以次陞堂,進前奏職姓名,還立庭下。令曰,直赴殿試人李肯愚賜樂。出令旨令曰,下番呼新來,可也。秉憲承令,呼新來訖,令頒賞,儒生等祗受行禮,仍爲退出。令曰,公事入之,入直閣臣守廳,在院承旨,使之入來,可也。賤臣承令趨出,持公事入來。行都承旨申緯,行左承旨李若愚,行右承旨李元默,同副承旨金裕憲,以次進伏。緯曰,臣吏房無公事矣。若愚曰,臣戶房有公事一張矣。讀奏京畿監司金鐮狀達。公忠道等邑大同船,無弊護送事親達下。英淳曰,臣禮房無公事矣。知容曰,臣兵房有公事三張矣。讀奏宗廟秋享大祭誓戒節目·疑儀節目·動輿節目親達下。裕憲曰,臣刑房有公事一張矣。讀奏江原監司鄭元容申本,罪人康信永,平海郡到配事親達下。元默曰,臣工房無公事矣。考官行上護軍金履喬,兵曹判書金鏴,行護軍李友秀,參考官副護軍趙容和·李鼎臣·林景鎭,戶曹參議洪彦謨及應講文臣,以次行禮。試官陞堂,令開講,應講文臣,以次應講訖,相禮跪白禮畢。鏴曰,侍衛武臣之皆着角指,先朝受敎,何等截嚴,而今日陪衛宣傳官別軍職,不着角指者,十之八九,此雖微細之事,足觀紀綱。臣之平日不能檢飭,殊極惶悚,陪衛之行首宣傳官及行首別軍職,竝從重推考,此後則毋敢如是之意,各別申飭,何如?令曰,依爲之。出擧條令曰,公事入之。左副承旨·右副承旨外試官及陪衛諸臣先退,賤臣承令趨出還入。左副承旨鄭知容,右副承旨徐英淳,假注書金鼎集,記事官李殷相·趙秉憲,以次進伏。知容曰,各房無公事矣。令曰,來八月朔文臣製述,明日春塘臺爲之,該房知悉。出令旨令曰,春等圓點儒生應製,再明日春塘臺爲之,該房知悉。出令旨仍令退,承史以次退出。
上在昌德宮。常參·經筵,以代理停。
自開東至人定,灑雨下雨,測雨器水深三寸二分。自人定至二十二日開東,灑雨下雨,測雨器水深五寸七分。
藥房口傳達曰,文臣製述代臨有令,時刻方屆,儀衛已備,而雨勢如此,恐無開霽之望,此時勞動,大非節宣之方,伏乞亟寢成令焉,惶恐敢達。令曰,知道。
徐英淳達曰,明日座堂相値,常參頉稟之意,敢達。令曰,知道。
又達曰,來二十五日,朝參日次矣,敢稟。令曰,停。
鄭知容達曰,行大司憲宋冕載,持平黃浩民呈辭,執義·掌令二員,持平一員未差,監察茶時之意,敢達。令曰,知道。
令于申緯曰,雨勢如此,軍兵之沾濕,不可不念,今日文臣製述,退定于二十五日。
徐英淳,以吏曹言啓曰,卽接通禮院牌報,則以爲,明日代臨春塘臺,儒生應製時,相禮不可不備,而相禮李竣祜,身病猝重,不得進參,卽速變通,及時擧行之地云。通禮院相禮李竣祜改差,其代口傳備擬以入,何如?傳曰,允。
鄭知容,以訓鍊都監·禁衛營·御營廳言啓曰,謹依下敎,宣禧宮近處捉虎次,善放砲手各四十名,定將校領送,使之竝力擧行之意,敢啓。傳曰,知道。
上在昌德宮。常參·經筵,以代理停。
自開東至人定,灑雨下雨,測雨器水深二寸五分。
藥房都提調南公轍,副提調申緯啓曰,庚炎轉甚,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?世子宮氣候,何如?世子嬪宮氣候,何如?元孫宮氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,世子宮·世子嬪宮·元孫宮氣度平順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
藥房口傳達曰,圓點儒生試取代臨,雖已成令,而顧今雨勢,一直霔下,此時沾濕勞動,萬萬非節宣之方。臣等職忝保護,實切區區憂慮之忱,玆敢相率仰籲,伏願亟令退行,以副群情,千萬顒祝,惶恐敢達。答曰,知道。
申緯達曰,明日常參,取稟。令曰,停。
鄭知容達曰,行大司憲宋冕載,持平黃浩民呈辭,執義·掌令二員,持平一員未差,監察茶時之意,敢達。令曰,知道。
備忘記,楊州牧使朴永元下直,長弓一張,長箭一部,片箭一部,筒兒一箇賜給。
令于申緯曰,圓點儒生應製,待快晴爲之。
李若愚達曰,右副承旨徐英淳,今日不爲仕進,卽爲牌招,何如?令曰,依。
申緯啓曰,今六月二十四日,都目政事爲之之意,敢啓。傳曰,知道。
申緯達曰,卽者宗廟署官員來言,第十二室後北苑階頹圮,提調一員,當爲奉審,而都提調未差,提調朴宗薰在外,不得擧行云,何以爲之?敢稟。令曰,未差之代,旣承下敎,前望單子入之。
令于李若愚曰,在外宗廟提調許遞,旣承下敎,前望單子入之。
宗廟提調前望單子入之,金魯敬代點。
吏曹口傳政事,以洪晩燮爲相禮。
申緯,以內醫院都提調意達曰,提調金鏴,今日問安,不爲仕進,卽爲牌招,何如?令曰,依。
以右副承旨徐英淳牌不進罷職令旨,令于金裕憲曰,只推。
金裕憲,以吏曹言達曰,宗簿寺正尹正鎭呈狀內,矣身素患痰癖之症,當此換節之時,一倍添劇,時日之內,萬無起動供職之望云,其身病旣如是,則有難强令察任,改差,何如?令曰,依。
又以禮曹言達曰,卽接宗廟署所報,則今日雨後,宗廟第十二室後北苑階五間許,全然頹圮云矣。正殿至近之地,有此頹圮之患,不可無慰安之節,慰安祭,不卜日,今二十四日設行,而改築之役,待快晴,擇日擧行,何如?令曰,依。
又以禮曹言達曰,卽接社稷署所報,則今日雨後,神室內上道里前面西邊第四五椽間及後面東邊第四五椽間,大段滲漏,鋪陳年久朽傷云矣。修改之節,不容少緩,而見今雨水未收,待快晴,擇日擧行,何如?令曰,依。
又以禮曹言達曰,卽接懿昭墓守衛官所報,則今日雨後,本墓墓上曲墻東北邊一間,外面頹圮云矣。與內面頹圮有異,慰安奉審之節,不爲磨鍊,改築之役,待快晴,擇日擧行,何如?令曰,依。
徐英淳,以奎章閣言達曰,若値大雨,則在直閣臣,不待備員,稟旨奉審事,載在閣志矣。雨勢連日大霔,臣進詣奉謨堂書香閣及閣內諸處,奉審之意,敢達。令曰,知道。
又以奎章閣言達曰,臣英淳,進詣書香閣奉審則無頉,而奉謨堂東簷及三門,宙合樓東北簷,俱爲滲漏,閣內諸處,亦多有間間滲漏處,待快晴修改之意,分付該曹,何如?令曰,依。
鄭知容,以兵曹言啓曰,卽接東所衛將南履衡牒報,則秋景苑東邊內宮墻一間許,半邊缺落云。爲先令紫門監,以杻把子及長木,堅實圍排,而此與全體頹圮有異,把守則銅龍門入直軍五名除出,限修築間嚴加守直之意,敢啓。傳曰,知道。
又以兵曹言達曰,卽接東所衛將南履衡牒報,則秋景苑東邊內宮墻一間許,半邊缺落云。爲先令紫門監,以杻杷子及長木,堅實圍排,而此與全體頹圮有異,把守則銅龍門入直軍五名除出,限修築間嚴加守直之意,敢達。令曰,知道。
又以兵曹言啓曰,卽接北所衛將姜鎭華牒報,則明政門南邊墻壁二間許,因雨頹圮云。爲先令紫門監,以杻把子及長木,堅實圍排,把守則係是弘化門入直軍直所近處,限修築間,令弘化門入直軍,晝察夜巡之意,敢啓。傳曰,知道。
又以兵曹言達曰,卽接北所衛將姜鎭華牒報,則明政門南邊墻壁二間許,因雨頹圮云。爲先令紫門監,以杻把子及長木,堅實圍排,把守則係是弘化門入直軍直所近處,限修築間,令弘化門入直軍,晝察夜巡之意,敢達。令曰,知道。
又以都摠府言達曰,明政門南邊墻壁二間許頹圮之意,敢達。令曰,知道。
又以都摠府言達曰,今日申時量,因雨水暴注,舊禁漏前圮處北邊簷椽二間許,又爲缺落之意,敢達。令曰,知道。
又以都摠府言達曰,秋景苑東邊內宮墻一間許頹圮之意,敢達。令曰,知道。
金裕憲,以訓鍊都監言啓曰,因兵曹草記,明政門南邊墻壁二間許頹圮處,弘化門入直軍五名除出,限改築間,晝察夜巡之意,敢啓。傳曰,知道。
又以兵曹言啓曰,卽接東道參軍金遜根牒報,則御營廳所授肅靖門東邊第三城廊近處,體城四間許頹圮云。爲先令繕工監,堅實圍排,分授軍門,卽速修築,而把守軍兵,亦令該軍門,量宜定送,限改築間嚴加守直之意,分付,何如?傳曰,允。
又以禁衛營言達曰,秋景苑內宮墻一間許,半邊缺落矣,限修築間嚴加守直之意,敢達。令曰,知道。
金裕憲,以禁衛營言啓曰,因兵曹草記,秋景苑內宮墻一間許,半邊缺落處,銅龍門入直軍五名除出,哨官一員率領,限修築間嚴加守直之意,敢啓。傳曰,知道。
又以御營廳言啓曰,本廳字內肅靖門東邊第三城廊近處體城四間許頹圮處,令分授軍門,卽速修築,把守軍兵量宜定送事,自兵曹草記矣。修築則待晴擧行而出番鄕軍二十名,將官率領,限改築間,輪回嚴加把守之意,敢啓。傳曰,知道。
又以義禁府言達曰,明日圓點儒生應製時,本府都事十員內,二員未差,七員赴擧,只有武都事一員,本部入直,當直入直都事,公事回公都事,靑陽門·明光門禁亂都事,無以推移,假都事四員,令該曹口傳差出,以爲分排擧行之地,何如?令曰,依。
兼說書徐念淳書曰,伏以臣所帶春秋兼銜,與輔德臣萬淳,有從兄弟應避之嫌,向以玆懇,再蒙恩諒矣。屢除感惶雖切,當遞前後無異,玆敢冒瀆睿聽。伏乞离明,俯賜鑑諒,亟許遞改,以重公格,千萬幸甚,臣無任云云。覽書具悉。書辭下該曹稟處。
上在昌德宮。常參·經筵,以代理停。
自五更至二十四日開東,灑雨下雨,測雨器水深一分。
金裕憲,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
徐英淳達曰,明日常參,取稟。令曰,停。
金裕憲達曰,合辭許久闕達,事甚未安。除在外外,呈告人員,竝卽牌招,何如?令曰,依。
金裕憲啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
李若愚達曰,假注書金鼎集,身病猝重,勢難察任,今姑改差,何如?令曰,依。
金鼎集改差,代以宋尙玉爲假注書。
令于徐英淳曰,傳香承旨,馳詣宗廟,奉審摘奸以來。
令于李若愚曰,此時守令,不可曠官,如有上來者,使之當日下送。
金裕憲,以兵曹言達曰,再明日春塘臺,王世子代臨,文臣製述時,本曹堂上陪衛二員,當爲進參,而參知尹聲大有身病,無以備員。令政院稟令變通,仍令該曹,以在京無故人,口傳差出,待下批,牌招,以爲進參之地,何如?令曰,依。
又達曰,因兵曹草記,再明日春塘臺代臨,文臣製述時,本曹堂上陪衛二員,當爲進參,而參知尹聲大有身病,無以備員,令政院稟令變通,仍令該曹,以在京無故人,口傳差出,待下批,牌招事依下矣。合有變通之道,何以爲之?敢稟。令曰,許遞,旣承下敎,前望單子入之。
又達曰,行大司憲宋冕載,持平黃浩民牌不進,執義·掌令二員,持平一員未差,監察茶時之意,敢達。令曰,知道。
以司諫權馥,獻納金大坤,持平黃浩民牌不進罷職令旨,令于金裕憲曰,只推。
徐英淳,以吏曹言達曰,此時守令,不可曠官,如有上來者,使之當日下送事,令下矣。自臣曹催促,則延安府使金漢淳,已爲下去,谷山府使朴蓍壽,龍潭縣令李鍾淳,鴻山縣監李㝡在,俱以爲當日下去云。晉州牧使李魯俊,安城郡守金永錫,俱以爲親病沈重,不得下去云。其親病旣如是,則有難强令還任,晉州牧使李魯俊,安城郡守金永錫,竝改差,何如?令曰,依。
又以禮曹言達曰,卽接穆陵參奉所報,則今月二十二日巳時量,本陵大王陵上壬方屛風石上,土脈內瀜,莎草外散,近一間蹲縮,故以鍮尺尺量,則自東至西,廣七尺二寸,高四尺五寸。懿仁王后陵上左邊曲墻外邊階砌外沙汰處,廣四間長五間云。惠陵令所報,則今月二十二日丑時量,本陵陵上莎草,自申方至酉方蹲縮處,以鍮尺尺量,則廣十八尺,高七尺五寸,深一尺云。元陵參奉所報,則今月二十二日卯時量,本陵兩位陵上莎草有蹲縮之患,故以鍮尺尺量,則大王陵上莎草,自子方至卯方,廣十七尺五寸,高七尺一寸,深一尺四寸。王后陵上莎草,自寅方至卯方,廣五尺三寸,高四尺三寸,深一尺云矣。莫重陵上莎草,有此蹲縮之患,萬萬驚悚,當有慰安之節,穆陵·惠陵·元陵慰安祭,不卜日,今二十五日設行,修改之役,依法典,政府以下進去奉審後稟處,而穆陵·懿仁王后陵上曲墻外邊沙汰處,雖非政府以下奉審處,一體看審,何如?令曰,依。
金裕憲,以兵曹言達曰,卽接東道參軍金遜根所報,則御營廳所授肅靖門東邊第三城廊近處,體城四間許頹圮云,爲先令繕工監,堅實圍排,分授軍門,卽速修築之意,敢達。令曰,知道。
又以兵曹言達曰,卽接東所衛將南履衡牒報,則秋景苑東邊內宮墻半間許半邊缺落云。爲先令紫門監,以杻杷子及長木,堅實圍排,而把守則銅龍門入直軍五名除出,限修築間,嚴加守直之意,敢達。令曰,知道。
又以兵曹言達曰,卽接慶熙宮入直衛將金漢喆牒報,則興元門北邊墻垣五間頹圮云。爲先令繕工監,把子圍排,卽速修築,而亦令巡邏營門,申飭校卒,限改築間嚴加巡察之意,分付,何如?令曰,依。
又以兵曹言達曰,卽接西所衛將盧忠元牒報,則中日閣東邊中松一株,柭根顚仆云,令該所,依例斫去之意,敢達。令曰,知道。
又以御營廳言達曰,本廳字內肅靖門東邊第三城廊近處體城四間許頹圮矣,待晴修築之意,敢達。令曰,知道。
又以都摠府言達曰,秋景苑南邊內宮墻半間許缺落之意,敢達。令曰,知道。
金裕憲,以兵曹言啓曰,卽接東所衛將南履衡牒報,則秋景苑東邊內宮墻半間許半邊缺落云。爲先令紫門監,以杻杷子及長木,堅實圍排,而把守則銅龍門入直軍五名除出,限修築間嚴加守直之意,敢啓。傳曰,知道。
又以禁衛營言啓曰,因兵曹草記,秋景苑內宮墻半間許半邊缺落處,銅龍門入直軍五名除出,哨官一員率領,限修築間嚴加守直之意,敢啓。傳曰,知道。
金裕憲,以禁衛營言達曰,秋景苑內宮墻半間許半邊缺落矣,限修築間嚴加守直之意,敢達。令曰,知道。
又以訓鍊都監·禁衛營·御營廳言達曰,卽接東關王廟守直官所報,則本廟西邊墻垣二間許頹圮云,爲先堅實圍排,待晴合力改築之竟,敢達。令曰,知道。
又以兵曹言達曰,今六月二十一日武臣堂上祿試射,後日退行事,草記依下矣。今二十三日設行之意,敢達。令曰,知道。
義禁府照目,吏曹佐郞金聖謙原情云云。徽旨內,今六月二十日漢學文臣殿講時居不,依定式推考,罪笞四十收贖,附過還職私罪,捧令依準爲旀,功減一等爲良如敎。
上在昌德宮。常參·經筵,以代理停。
自開東至申時,灑雨下雨,測雨器水深五分。
金裕憲達曰,合辭許久闕達,事甚未安。除在外外,呈告人員,竝卽牌招,何如?令曰,依。
鄭知容達曰,明日座堂,再明日,穆陵忌辰祭齋戒,三明日,健陵忌辰祭齋戒,二十八日二十九日,懿陵忌辰祭齋戒正日相値,常參頉稟之意,敢達。令曰,知道。
備忘記,坡州牧使李源祖下直,長弓一張,長箭一部,片箭一部,筒兒一箇賜給。
鄭知容達曰,卽者議政府錄事來言,今日穆陵·惠陵·元陵陵上莎草蹲縮處,政府當爲奉審,而領議政南公轍,左議政李相璜,俱有身病,無以進去云,何以爲之?敢稟。令曰,左議政進去。
傳于申緯曰,生民休戚,在於守令之治不治,今日政守令多窠,各別擇差,守令之得人,在於初仕之擇差,今番亦爲各別擇擬事,分付兩銓。
傳于申緯曰,皇朝人忠臣·淸白吏子孫,西北·松都人,竝各別調用,落仕最久人,亦爲收用事,分付兩銓。
傳于申緯曰,雖非親政,注書·尙瑞院官員,依例陞六。
令于李元默曰,別看役洪應燮外職調用,牌將金再興邊將除授,金復淳·金繼雄·安順吉加資,木手都邊首金重得帖加。
金錫淳陞六,代以金炳韶爲假注書。
宋尙玉陞六代,金鼎集添書代點。
申緯達曰,假注書金炳韶,時無職名,令該曹,依例付軍職,冠帶常仕,何如?令曰,依。
金裕憲達曰,大司憲·執義·掌令二員,持平二員未差,監察茶時之意,敢達。令曰,知道。
令于李元默曰,明日出宮門路,以貳極門爲之。
兵曹參知前望單子入之,李鼎臣代點。
有政。吏批,行判書金在昌進,參判徐憙淳進,參議鄭基一進,行都承旨申緯進。啓曰,今都目大政,各岐仕滿應遷者,相避及未準朔監察·禁府都事,戶曹·刑曹·工曹·漢城府郞官·平市署官員·五部令各司,久任時推人員,竝擬,何如?傳曰,允。
又啓曰,四館陞出六品時,例有九處講後遷轉之規,而承文院褒貶,如或有故過限,則四館積滯,不可不慮。故自前雖未經九處講,亦有陞六之規矣。今春夏等褒貶,不得爲之,故當出六品者,未免積滯,依例遷轉,何如?傳曰,允。又啓曰,蔭仕六品官之陞五品者,每於過都政後照擬,而見今在職者,絶無經一考之人,故五品官,無以推移備擬,未經一考之人,勿拘陞擬,何如?傳曰,允。以尹行獜爲司饔主簿,洪範猷·洪益謨爲氷庫別提,金耆升爲兵曹佐郞,李海慶爲莊陵令,南公轍爲宗廟都提調,李相璜爲社稷都提調,南公轍爲奉常都提調,金思穆爲軍資都提調,李相璜爲御營都提調,洪鍾浩爲活人別提,洪淳謨爲司圃直長,李象祖爲內資直長,蔡文永爲龍川府使,尹永培爲龜城府使,韓弘敎爲掌令,金鍏爲宗簿正,李在鶴爲咸平縣監,柳幼獜爲海南縣監,李賢默爲庇仁縣監。
令于申緯曰,在外及違牌臺諫,竝許遞,今日政差出。
令于申緯曰,輔德·說書竝許遞,今日政差出,金敎根爲大司憲,洪羲俊爲左副賓客,李敦榮爲說書,呂東簡爲江華經歷,金海淳爲興德縣監。故學生兪翊柱贈吏參例兼,杞淸君故奉事兪漢慶贈吏議,已上右尹杞陽君兪應煥兩代。吏批啓曰,吉州牧使,今當差出,而本州以防禦重地,不可不擇差,他道未準朔守令,竝擬,何如?傳曰,允。
又啓曰,慶源府使,今當差出,而本府以邊上重地,不可不擇差,他道未準朔守令,竝擬,何如?傳曰,允。
李東膺爲吉州牧使,金魯巖爲甲山府使,李復馨爲慶源府使,具載哲爲慶興府使,申錫朋爲朔州府使。吏批啓曰,晉州牧使·西原縣監,今當差出,而俱以營下劇邑,物衆地大,不可不擇差,他道及同道未準朔已準限守令,竝擬,何如?傳曰,允。
元錫範爲晉州牧使,閔鼎秀爲寧越府使,李常在爲西原縣監,林景鎭爲禮曹參議,劉志義爲直講。曲籍三單金奎燮·張鉉喆·李治達。洪明燮爲引儀,尹行獜爲監察,洪起燮爲冬至正使,柳鼎養爲副使,朴宗吉爲書狀官。吏批啓曰,臺諫多闕及大司成今當差出,而擬望之人乏少,承旨外任竝擬,何如?傳曰,允。洪永觀爲副應敎,李道在爲大司成,金益範爲南海縣令,崔弘德爲彦陽縣監,柳和中爲熊川縣監,李憲百爲平市主簿,鄭知容爲大司諫,申在獻爲掌令,李鳳純爲持平,洪徹榮爲繕工副正,趙完植爲監察,金熙逌爲典籍,金權爲省峴察訪,金鳳梧爲景陽察訪,鄭錫祚爲靑丹察訪。令于申緯曰,先正臣祀孫前郡守宋宗洙,府使擬入。申緯,以吏批言達曰,先正臣祀孫前郡守宋宗洙,府使擬入事令下,而前任錦山郡守時解由,方在未出中,何以爲之?敢稟。令曰,勿拘。李敬夏爲吏曹正郞,金啓淵爲右通禮,宋宗洙爲蔚山府使,徐憙淳爲氷庫提調,曺始剛爲桃源察訪,趙鎭敏爲安城郡守,沈源祖爲槐山郡守,李玄五爲豐基郡守,朴春壽爲珍山郡守,吳淳常爲陰竹縣監。贈吏判朴彦源,贈左贊成例兼,贈吏參朴師得,贈吏判例兼,贈吏議朴弼基贈吏參例兼,以上前判義禁朴宗薰三代。兼春秋二單李賢默·李秉溫。吳泰晉爲義盈直長,鄭埴爲繕工奉事,權永圭爲長興奉事,申紈爲康翎縣監,成好謙爲鏡城判官,李毅遠爲司〈諫〉,李景在爲執義,權馥爲應敎,韓弘敎爲校理,李禮延爲修撰。吏批啓曰,侍講院輔德,今當差出,而擬望之人乏少,承旨竝擬,何如?傳曰,允。李程淳爲尙瑞直長,鄭知容爲輔德,李游夏爲左通禮,洪百淳爲司饔僉正,崔鳳恒爲平安都事。吏批啓曰,原州牧判官,今當差,而本州以營下劇邑,素稱難治,不可不擇差,他道有聲績未準朔已準限守令,竝擬,何如?傳曰,允。李源達·洪益謨爲禁府都事,徐致輔爲長湍府使,洪履燮爲原州判官,鄭基植爲臨陂縣令,徐萬淳爲承旨。吏批啓曰,兼說書今當差出,而擬望之人乏少,相避竝擬,何如?傳曰,允。申命康爲中部令,金遇明爲掌令,趙秉憲爲兼說書,張彦汲爲博川郡守,金用基爲泗川縣監,任鼎常爲大司諫,李程淳爲禁府都事,洪冕容爲尙瑞副直長,李光文爲同經筵,田齊賢爲司藝,南興中爲結城縣監,金奎燦爲牙山縣監,林正鎭爲龍安縣監,沈宜晩爲聞慶縣監,南久淳爲宜寧縣監,李淵愚爲安義縣監,鄭始容爲黃澗縣監,金命喜爲昌寧縣監,沈毅鎭爲比安縣監,徐膺淳爲鎭川縣監,洪冕容爲尙瑞直長,權度爲繕工副奉事,金錫淳爲典籍,徐相奎爲定平府使,趙雲龜爲懷德縣監。故縣監韓洁贈禮參例兼,故學生韓命來贈左承旨,故通德韓橚贈僕正,以上左尹韓義運三代。洪鍾浩爲戶曹佐郞,金商一爲宗廟令,尹五榮爲顯陵令,吳泰瀚爲氷庫別提,閔致祿爲忠勳都事,金魯廣爲永禧殿令,李程淳爲刑曹佐郞,吳泰瀚爲司圃別提,金尙義爲康陵令,崔崑重爲漢城判官,李潤聖爲持平,愼必復爲獻納,成遂默·柳夏永爲正言,沈淳祖爲尙瑞副直長,權曦爲刑曹正郞,元爲工曹佐郞,李維城爲英陵令,洪耆燮爲弘陵令,金會友爲氷庫別提,鄭翼容爲宗廟令,朴齊崙爲貞陵令,沈淳祖爲司饔主簿,具乘魯爲濟用奉事,尹泰兢爲軍資奉事,安聖潾·李羲鏽爲兼引儀,李錫遠爲活人別提,金善永爲引儀,金宗彦爲軍器主簿,李治達爲肇慶廟令,鄭在容爲敦寧主簿,洪明燮爲漢城主簿,宋持養爲文學,沈碩圭爲尙瑞副直長,李尙祜爲戶曹佐郞,南濟和爲引儀,鄭祉榮爲永陵令,趙學點爲漢城主簿,黃鍾林爲宗廟副奉事,辛英秀爲活人別提,洪應謨·閔致遠·金碩淳爲監察,趙泰永爲禁府都事,徐弘秉爲引儀李源膺爲內資奉事,兪漢方爲慶基殿參奉,尹秀寅爲莊陵參奉,金洙根爲溫陵參奉,鄭龜容爲崇陵參奉,尹致容爲惠陵參奉,李儒勝爲明陵參奉,柳玉鳴爲弘陵參奉,朴基益·方允默爲假引儀。
兵批,判書金鏴進,參判李瀅夏進,參議李渭達進,參知李鼎臣進,右副承旨金裕憲進。啓曰,守令多窠,今當差出,而未準朔禁軍將及營將·邊將·虞候·中軍·都事·守令·察訪,竝擬,何如?傳曰,允。又啓曰,營將·中軍·虞候,今當差出,而擬望之人乏少,未準朔禁軍將及已準朔守令·虞候·僉使,竝擬,何如?傳曰,允。
又以兵批言啓曰,領中樞有闕之代,從座目,行判中樞府事金思穆,依例下批,其代輔國知中樞府事朴宗來,陞付之意,敢啓。傳曰,知道。領府事單金思穆,判府事單朴宗來·李海愚爲都摠管,洪建錫·鄭珪·許槃·鄭邦采爲五衛將。訓鍊主簿單金重炫本院去官,同知單洪聖益,僉知單崔慶鎭·李會點·林致浩·尹孝烈爲同知。趙世奎爲僉知,李顯稷·李喜晩爲宣傳官,張東七爲訓鍊主簿。僉知單柳昌根·河始明,護軍李光文,副護軍尹聲大。金裕憲,以兵批言達曰,同知中樞府事尹孝烈,五衛將韓義植·許宓·吳相龜,慶熙宮衛將朴應胤·朴鵬碩·金宗烈,景福宮衛將申英祿,俱以病難供職,呈狀乞遞,竝改差,何如?令曰,依。李東鉉爲同知,李台成爲五衛將,朴聖烈爲景福將,李煥絅爲都摠經歷,金秉浩爲御營把摠。訓鍊判官徐冀輔,主簿李宗煥·金東珪·孫尙郁,以上加設,依定式減下。鄭在心爲慶熙將,申從洛爲公州營將,曺鵬爲神光僉使,金重炫爲天摩僉使,金履淳爲魚游澗僉使。副護軍徐萬淳,副司正李殷相·洪敬謨爲副摠管,元永道爲咸鏡中軍,李悌彬爲薪島僉使,李行淳爲南虞候,李竣祜爲北評事。金裕憲,以兵批言達曰,五衛將許槃,前任江華府中軍,洪建錫前任公州營將,鄭珪前任忠州營將,鄭邦采前任北虞候,俱在任所,上來間該廳番次苟艱云。景福宮衛將朴聖大慶熙宮衛將鄭在心,文臣兼宣傳官沈啓錫,俱以病難供職,呈狀乞遞。新除授天摩僉使金重炫,老母今年爲八十一歲,魚游澗僉使金履淳,老母今年爲七十八歲,俱以法不當遠離赴任,呈狀乞遞,竝改差,何如?令曰,依。洪在喆爲文兼,申在健爲三陟營將,蔡學永爲江華中軍,許槃爲惠山僉使,李容鉉爲上土僉使。同知單朴聖烈,僉知單李台成。朴應胤爲慶熙將,高聖孫爲訓鍊加設判官,崔道挺·尹喜榮·洪龍珠爲主簿。同知單鄭在心·金鼎鎭。金大行爲守門將,南允東爲公忠水虞候,金珍爲全羅右水虞候,柳相朝爲鎭東萬戶,朴鵬碩爲慶熙將,元永貞爲忠州營將,兪漢宗爲順天營將,朴慶悳爲平安兵虞候,李光根爲北虞候。大護軍宋冕載,副司直權馥·黃浩民·金大坤,副司果權用經。金履載爲知事,尹守澈爲宣傳官,白龜鎭爲都摠經歷,蔡大永爲中樞經歷,李守文爲部將,張時良爲宣沙浦僉使,徐得象爲廣梁僉使,羅弘曄爲龍媒僉使,金德亨爲椒島僉使,文重友爲吾叉浦僉使,韓默齡爲碧團僉使,韓在儉爲老江僉使,安德煥爲昌洲僉使,趙孝孫爲天城萬戶,姜錫斗爲包伊萬戶。副護軍趙存卿·金鎭爀爲於蘭萬戶,朴東煥爲龍津萬戶,貢就錫爲濟物萬戶,金殷大爲吾老梁萬戶,朴宗愨爲玉江萬戶。公州營將申從洛,三陟營將申在健,江華中軍蔡學永,南虞候李行淳,上土僉使李容鉉,今加折衝加資事承令。李東協爲古突山別將,金福顯爲長木浦別將,朴枝興爲鳥嶺別將,吳億爲黃龍別將,金再興爲九月別將。護軍李寅會,副護軍李亨權·金時弼,副司正李昌五。兪星煥爲文兼,李尙文爲慈母別將,趙鼎煜爲笠巖別將,池範良爲浦項別將,金錫豐爲南固別將。副護軍申從洛·申在健·鄭壽基爲宣傳官,吳相龜爲五衛將,權載秉爲訓鍊僉正,鄭元箕爲訓鍊判官,李喜晩爲右捕從,韓義植·姜在浩·許宓爲五衛將,李大濟爲忠壯將,柳興禹爲慶尙左兵虞候。令于金裕憲曰,朝家之待山林,與大臣無異,贊善吳熙常子致翼,今日政洗馬擬入。申英祿爲景福將,金宗烈爲慶熙將,韓宅履爲訓鍊僉正,柳翊魯爲都摠都事,吳致翼爲洗馬,副護軍李發源·金思運。兵批啓曰,訓鍊院正,今當差出,而擬望之人乏少,外任竝擬,何如?傳曰,允。吳一善爲訓鍊正,申命沆爲宣傳官,安養誠爲部將,鄭元箕爲黃海兵虞候,金秉浩爲楸坡萬戶,柳相立爲都摠都事,李煥周爲武兼,金昌壽爲全羅中軍,李正新爲天摩僉使,文興周爲魚游澗僉使。副司正金炳韶·韓元植·李昞植爲御營把摠,李煥永爲訓鍊判官,尹羲烈爲主簿,金弘澤爲武兼。同知單朴應胤,僉知單韓義植·吳相龜·李大濟·李命弼·申錫祜。白亮采爲五衛將,元世勳爲宣傳官,柳翊魯·柳相立爲都摠經歷,李南軾爲訓鍊主簿。同知單朴鵬碩,僉知單許宓·高漢燮爲同知,文有錫爲景福將,金應采·閔邦翰爲慶熙將,同知單申英祿。李昌復爲慶熙將,兪致信爲訓鍊僉正,副司果朴宗吉·元世勳·邊擎仁爲都摠都事,尹羲烈爲訓鍊判官。同知單金宗烈,僉知單申錫德·李命弼·白亮采·李煥絅。權友容爲宣傳官,韓應一爲武兼,同知單金應采·韓亨植·李容駿爲訓鍊主簿,元世勳·洪爲都摠經歷,洪耆周爲司禦,李進奎爲翊衛,李敬達·洪永謨爲訓鍊副正,李赫·鄭民行爲都摠都事,副司果宋尙玉·洪吉謨爲訓鍊判官,鄭琠·金翰喆爲訓鍊主簿,同知單文有錫·尹羲烈爲都摠經歷,吳學東爲訓鍊主簿。同知單閔邦翰·李應謙爲訓鍊判官,同知單李昌復·李敏敎爲訓鍊主簿,柳相賁·沈昌奎·李昌五·金善問爲武兼,吳顯甲爲侍直,張大汲·申吉輔·李定熙·李煥遠·權奎秉·閔致鳳·朴來永·金善翼爲宣傳官。元柬·李益培爲武兼,李承德·李憲采·南衡壽·邊載文·趙栐豐·金壽喜爲部將。金鋗·崔秉秀·高鶴說·姜昌一爲守門將,權管秩嗭洞朴再崇,雲頭里金錫奎,小坡兒姜文煥·小吉號里李光洽。副司果鄭而訥·金尙休·韓大爀·鄭學權·李鼎猉·趙雲程·成益源·孫宗厚·元錫九。
金裕憲達曰,行大司憲金敎根,旣在闕中,不爲肅謝,直爲出去,事甚未安。推考,何如?令曰,依。
李元默達曰,玉堂上下番俱空,事甚未安。今日政新除授玉堂,竝待下批,牌招入直,何如?令曰,依。
徐英淳,以備邊司言達曰,頃因畿伯狀達,以坡牧擇差事,纔有草記矣。長湍今又有窠,畿邑中最稱弊局者湍·坡,魯衛而伯仲,苟非良手,難以振刷。長湍府使,以有聲績武弁,勿拘資格,另加擇送,限蘇弊間勿許遷轉之意,分付銓曹,如是而或有厭薄圖遞者,此亦依坡州前牧使例,施以投印之律,何如?令曰,依。
吏曹申目粘連達下是白有亦,觀此兼侍講院說書徐念淳上書,則以爲,臣所帶春秋兼銜,與輔德臣萬淳,有從兄弟應避之嫌,向以玆懇,再蒙恩諒。屢除感惶雖切,當遞前後無異,亟許遞改,以重公格亦爲白有臥乎所,春坊之春秋兼銜,不得減下。故本職遞改,自是已例,兼侍講院說書徐念淳,依例改差,何如?判付達依準。
左議政李相璜箚曰,伏以臣重負苟逭,泥首私次,惟鈇鉞是竢者,亦已有月矣。慶辰抃祝,小大同情,而獨阻班聯之末,賓會進退,前後皆恩,而未效趨走之恭,虧分闕禮,重增新戾,有臣如此,生不如死。今因東陵奉審,伏承賤臣進去之令旨,仙寢事重,上下驚惕,擧行宜亟,惟有聞令卽發而已。固何敢或有淹滯,更煩籲呼,而顧臣釁負之重,有不容憑上寵靈,自同恒人,非但臣自知之,抑亦擧世之所共知。今若夤緣滚急抗顔呈身,則淸朝去就之大防,將由臣厮壞,無復餘地,國有四維,寧有是也?臣固不足言,其於卿士大夫之代羞,街巷輿儓之竊罵,臣將何辭以自解?臣已不敢出此,而且臣病苦沈淹到極,積氣之隳突於胸肚,眩祟之升降於頭目,敗兆種種,久已作視蔭之喘,而自奉月前不敢承之嚴令,悸恐怔營,神魄尙未鎭定。倉黃奔逬,筋骸轉至危綴,諸證越添,又因近日暑濕,頭烘如坼,胃反成嘔,氣隨而下,見狀益苦。今若勉强驅頓,實有中路顚仆之慮,敢將情病實狀,冒死瀆犯。伏乞睿明,遄降威罰,以勵臣分,以肅法紀焉。取進止。答曰,覽箚具悉卿懇。奉審至重,愼節微,待快晴進去,事體毋至屑越矣。仍令于李元默曰,此下答,遣史官往諭于左議政。
行工曹判書朴宗薰書曰,伏以臣間因私故之急切,冒犯擅行之罪,悚惕俟勘,不敢自安于心。迺於日者,誤恩隆渥,睿筆特擢,以臣爲判金吾,是係從一品崇秩,在臣本階,又加一級矣。夫進秩,各有義例,如非德業才具,足以標世而需時,則亦或旌勩紀勞,庸作酬奬勸趨之資。不然,班行承乏,循資簡升者,又或有之。舍是數者,而徒然苟充,則直是僥冒焉已耳。名器褻而位著濫,非細故也,且因是官而加厥階矣。官旣未行而遞,則階是無實之名,理宜自歸勿論,而第崇政告身煥然頒下,榮光焜耀歷日愈侈。此臣所以手擎心恧,蹙蹙然靡所措躬也。臣之受聖朝恩,亦孔之多,歷徧華貫,曾蔑報效,頫仰馳逐之頃,居然老白首矣。近復喪威摧剝,志氣銷耗,疾病纏鑠,精力凋謝,已不堪於陳就,唯自存斂縮,置身優閒,以圖來日塵刹之報,卽其分耳。豈宜更有征進,下招負乘之咎,上累磨礪之政乎?玆敢略具文字,仰暴情實。伏乞睿慈,明降指揮,將臣所授新資,特與收還,俾公器私分,兩得其當,不勝大願,臣無任云云。答曰,覽書具悉。卿其勿辭,從速入來肅謝。
上在昌德宮。常參·經筵,以代理停。
藥房副提調申緯啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。中宮殿氣候,何如?臣不任區區伏慮,敢來問安,竝此仰稟。答曰,知道。中宮殿氣候安順,卿不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
徐英淳啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
金裕憲達曰,行大司憲金敎根,執義李景在,持平李潤聖未肅拜,掌令金遇明差祭,掌令申在獻,持平李鳳純在外,監察茶時之意,敢達。令曰,知道。
徐英淳達曰,備邊司郞廳來言,今日賓廳日次,而座堂相値,不得來會云矣,敢達。令曰,知道。
傳于李元默曰,檢校直閣李嘉愚,馳詣健陵,奉審摘奸,仍詣顯隆園·華寧殿,一體奉審以來。
令于申緯曰,承旨有闕之代,旣承下敎,前望單子入之。
承旨前望單子入之,姜浚欽代點。
傳于徐英淳曰,奉審大臣以下留待。
傳于徐英淳曰,奉審大臣以下入侍。
以應敎權馥,副應敎洪永觀,校理韓弘敎牌不進罷職令旨,令于李元默曰,只推。
李元默,以弘文館言達曰,校理一員,副校理二員,修撰一員,副修撰二員未差,修撰李禮延在外,下番闕直,事甚未安。應敎權馥,副應敎洪永觀,旣有只推之令,竝卽牌招,以爲推移姑降入直之地,何如?令曰,依。
以應敎權馥,副應敎洪永觀牌不進罷職令旨,令于李元默曰,只推。
李元默,以弘文館言達曰,修撰李禮延時在公忠道木川地,經筵入番事緊,請斯速乘馹上來事,下諭。令曰,依達。
同副承旨徐萬淳書曰,伏以臣與行左承旨臣李若愚,有內外從兄弟應避之嫌,揆以格例,在下當遞,敢陳短章,仰瀆离明。伏乞俯賜鑑諒,亟許遞改,以重公格,以安私分,千萬幸甚,臣無任云云。覽書具悉。爾之職許遞。
戊子六月二十五日辰時,王世子詣春塘臺。文臣製述入對時,行都承旨申緯,行左承旨李若愚,行右承旨李元默,左副承旨徐英淳,右副承旨金裕憲,假注書金鼎集,記事官兪星煥·趙秉憲,檢校直閣李嘉愚,以次陪立。時至,王世子具翼善冠·衮龍袍,乘輿出重華門,由貳極門·靑陽門,詣春塘臺陞座。引儀引試官及應製文臣,入就拜位。令曰,應製文臣中追後入來,行步遲緩者誰也?知入,可也。英淳承令還入奏曰,追後入來者,只二人云矣。令曰,幾至十餘人,而二人云者,何故也?追後入來之罪小,不卽首實之罪大,文臣竝招立階下,注書出去捧現告以入。賤臣承令還入,令曰,禮曹正郞金祖欽,佐郞姜䆃,兵曹佐郞金耆升,宗簿主簿李日瀅,禮賓直長韓用幹,典籍張鉉喆,學正洪履信,承文校檢愼尙欽,正字權秉德,東學訓導卓碩行,西學訓導李冀楨,副司果金大坤,竝爲先汰去,令該府拿問重勘。出令旨讀券官行戶曹判書金魯敬,戶曹參判朴綺壽,行護軍權敦仁,對讀官行副護軍李嘉愚·趙秉鉉·徐左輔·趙容和,如儀行禮,以次陞階就座。令書題表,擬宋竇儀謝諭以宰相須用讀書人,限未時懸題訖,令試官權退,王世子入小次,少頃出次。令曰,前三和府使留待。出令旨令曰,前三和府使入對。出令旨前三和府使李載亨進伏奏職姓名。令曰,本邑有何弊乎?載亨曰,別無弊矣。令退,載亨退出。令曰,新除授承旨牌招。出令旨令曰,陪衛軍兵雨具,從便爲之。出令旨考試訖,令書令旨曰,文臣製述表居首三下權知承文院副正字鄭琦和陞六。之次草三下典籍李敏衡等二人,依例捧令旨。相禮跪白禮畢,王世子乘輿,由靑陽門·貳極門還內。諸臣以次退出。
戊子六月二十五日酉時,上御熙政堂。穆陵·惠陵·元陵莎草蹲縮處奉審大臣以下入侍時,左副承旨徐英淳,假注書金炳韶,記事官金英淳·趙秉憲,左議政李相璜,繕工監提調金履喬,觀象監提調朴宗薰,禮曹判書徐俊輔,以次進伏訖。上曰,史官分左右,大臣進前。相璜進前奏曰,日候一向蒸鬱,聖體,若何?上曰,一樣矣。寢睡·水刺之節,何如?上曰,一樣矣。中宮殿氣候,何如?上曰,一樣矣。世子宮氣候,何如?上曰,一樣矣。元孫宮氣度一向安順乎?上曰,一樣安順矣。上曰,陵寢奉審形止,何如?相璜曰,穆陵大王陵上莎草汰缺處,長廣無幾,計不過莎草三四張,可以奉補。各陵寢似此小小有頉處,陵官之從便修改,自有受敎已例,今番亦以自本陵,便宜修改之意,言及於陵官,而王后陵寢曲墻外沙汰處,係是不可不趁卽補築處。然長廣尺數,亦不至闊大,此亦自本陵,調用本陵陵軍,又借助於隣陵陵軍,亦庶幾從便了竣。臣於今行,亦以此言於陵官,而臣等旣已承令看審,則與陵官之不報該曹,而自本陵從便如是擧行者,煞或有間,若以如干役費,就該道儲置中,令道臣酌量分數,劃給於本陵,則事面爲好。惠陵陵上莎草蹲縮處,亦當不至於全數修改,元陵修改時,同爲始役,只奉出蹲縮之莎土,而從便修補,恐亦爲好。偕進諸堂之言,皆以爲然,而元陵兩陵陵上莎草,則不可不全數修改,所見甚悚悶矣。上曰,就座。相璜曰,以臣釁負與情病,冒沒彈束,抗顔登對,且置臣去就之顚倒奊詬,淸朝四維,由臣而掃地無餘,實無以施面目於當世之士夫矣。陵所奉審,所重自別,而臣旣辭不獲令於小朝。若因臣去就,而至於曠日不得擧行,則賤臣死罪之外,將成何許國體?包羞擔病,他不暇顧,雖不得不冒赴,而若其竢勘望倖之下情,則今日以後,實無間於今日以前,退而攢顒者,惟在於得蒙我大小朝終始生成之澤,全此微諒而已。上曰,就座。命大臣以下先退,又命退。承史以次退出。
上在昌德宮。常參·經筵,以代理停。
未時申時,灑雨下雨,測雨器永深一寸一分。
金裕憲達曰,行大司憲金敎根,執義李景在,持平李潤聖未肅拜,掌令金遇明差祭,掌令申在獻,持平李鳳純在外,監察茶時之意,敢達。令曰,知道。
李元默達曰,右副承旨金裕憲,今日不爲仕進,卽爲牌招,何如?令曰,依。
傳于徐英淳曰,守令·邊將初仕人留待。
傳于徐英淳曰,守令·邊將初仕人入侍。
金裕憲,以都摠府言達曰,今日入直內三廳武兼禁軍及軍兵等,當爲中日習射技,而國忌齋戒相値,不得設行之意,敢達。令曰,知道。
又以備邊司言達曰,湖·嶺諸邑遍行祈雨之餘,農時民事,甚爲憂悶,都政新除中,兩南守令,使之不多日內辭朝,卽爲下去,何如?令曰,依。
又以備邊司言達曰,卽見全羅監司徐耕輔狀達,則以爲,鋤役方張,農糧艱乏,元還不敷,排巡難繼,道內還餉留庫中各穀限一萬石,特許加分事,請令廟堂稟令分付矣。當此農節艱食宜念,本道加分,便成年例,依狀請數爻特許加分,何如?令曰,依。
又以兵曹言啓曰,卽接南道參軍金翊根牒報,則禁衛營所授敦義門南邊體城五間許頹圮云。爲先令繕工監,堅實圍排分授軍門,卽速修築,而把守軍兵,亦令該軍門量宜定送,限改築間嚴加守直之意,分付,何如?傳曰,允。
戊子六月二十六日辰時,上御熙政堂。守令·邊將初仕人入侍時,左副承旨徐英淳,假注書金鼎集記事官,金英淳·趙秉憲,以次進伏。寧越府使閔鼎秀,吉州牧使李東膺,甲山府使金魯巖,慶興府使具載哲,朔州府使申錫朋,龍川府使蔡文永,龜城府使尹永培,長湍府使徐致輔,蔚山府使宋宗洙,定平府使徐相奎,鏡城判官成好謙,博川郡守張彦汲,咸平縣監李在鶴,海南縣監柳幼麟,庇仁縣監李賢默,昌寧縣監金命喜,鎭川縣監徐膺淳,黃澗縣監鄭始容,懷德縣監趙雲龜,安義縣監李淵愚,聞慶縣監沈宜晩,牙山縣監金奎燦,結城縣監南興中,泗川縣監金用基,比安縣監沈毅鎭,康翎縣監申紈,熊川縣監柳和中,彦陽縣監崔弘德,興德縣監金海淳,陰竹縣監吳淳常,莊陵參奉尹秀寅,溫陵參奉金洙根,以次進伏。宣傳官張大汲·金善翼·李定熙·李煥遠,亦爲進伏。上土僉使李容鉉,神光僉使曺鵬,椒島僉使金德亨,吾义浦僉使文重友,龍媒僉使羅弘曄,廣梁僉使徐得象,老江僉使韓在儉,昌洲僉使安德煥,天摩僉使李正新,魚游澗僉使文興周,楸坡萬戶金秉浩,濟物萬戶貢就錫,龍津萬戶朴東煥,於蘭萬戶金鎭赫,包伊萬戶姜錫斗,天城萬戶趙孝孫,玉江萬戶朴宗愨,吾老梁萬戶金大殷,以次進立階下訖。上曰,史官分左右,守令·邊將初仕人,各奏職姓名。鼎秀等,以次奏職姓名。仍卽退出,命退,承史以次退出。
上在昌德宮。常參·經筵,以代理停。
進御二錢重人蔘粟米飮,自今日一貼式限二貼煎入事,榻前下敎。
中宮殿進御二錢重人蔘粟米飮,自今日一貼式限二貼煎入事,榻前下敎。
申緯啓曰,藥房副提調,持粟米飮來待矣。傳曰,封入。
姜浚欽達曰,行大司憲金敎根,執義李景在,持平李潤聖未肅拜,掌令金遇明差祭,掌令申在獻,持平李鳳純在外,監察茶時之意,敢達。令曰,知道。
李元默達曰,來初一日,輪對日次矣,敢稟。令曰,當次人受點,後日次來待。
又達曰,左副承旨徐英淳,今日不爲仕進,卽爲牌招,何如?令曰,依。
又達曰,三品官之無得過三日循例請牌,曾有定式矣。大司成李道在,除拜後過三日不爲出肅,事體所在,誠極未安。從重推考,仍卽牌招察任,何如?令曰,依。
又達曰,假注書金鼎集,身病猝重,勢難察任,今姑改差,何如?令曰,依。
金鼎集改差,代洪鍾應添書代點。
以右副承旨金裕憲牌不進罷職令旨,令于李元默曰,只推。
姜浚欽達曰,卽者吏曹郞廳來言,定平府使徐相奎,博川郡守張彦汲,昌寧縣監金命喜,鎭川縣監徐膺淳,聞慶縣監沈宜晩,宜寧縣監南久淳,龍安縣監林正鎭,牙山縣監金奎燦,結城縣監南興中,興德縣監金海淳,康翎縣監申紈,陰竹縣監吳淳常,熊川縣監柳和中,兩司不備,不得署經云。除在外差祭未署經外,未肅拜人員,竝卽牌招,以爲署經之地,何如?令曰,依。
以左副承旨徐英淳牌不進罷職令旨,令于李元默曰,只推。
以大司成李道在牌不進罷職令旨,令于李元默曰,只推。
李元默,以弘文館言達曰,下番無他推移之員,不得已以上番,姑降入直之意,敢達。令曰,知道。
又以吏曹言達曰,通禮院相禮洪晩燮呈狀內,矣身素患痰癖之症,當此暑節,一倍添劇,旬日之內,萬無起動供職之望,卽速入達遞改云。其身病旣如是,則有難强令察任,改差,何如?令曰,依。
姜浚欽,以兵曹言達曰,卽接南道參軍金翊根牒報,則禁衛營所授敦義門南邊體城五間許頹圮云。爲先令繕工監,堅實圍排,分授軍門,卽速修築之意,敢達。令曰,知道。
又以禁衛營言達曰,本營字內敦義門南邊體城五間許頹圮矣。修築則待晴擧行之意,敢達。令曰,知道。
姜浚欽,以禁衛營言啓曰,本營字內敦義門南邊體城五間許頹圮處,把守軍兵,令該軍門,量宜定送事,自兵曹草記矣。哨官一員,出番卿軍二十名,嚴飭定送,限修築間輪回守直之意,敢啓。傳曰,知道。
又以訓鍊都監·禁衛營·御營廳言啓曰,三營發遣砲手,合力行獵矣。今日白岳山東邊,中豹虎一頭捉得,謹此封進,而捉虎將卒,自各該營,考例施賞。或有未盡捉者,更爲遍察,另加搜獵之意,敢啓。傳曰,知道。
姜浚欽,以左邊捕盜廳言達曰,本廳兼從事官柳相立,移拜都摠府經歷矣,職務相妨,改差,何如?令曰,依。
上在昌德宮。常參·經筵,以代理停。
申緯啓曰,藥房副提調,持粟米飮來待矣。傳曰,封入。
徐英淳達曰,行大司憲金敎根未肅拜,執義李景在令旨未下,掌令金遇明差祭,申在獻,持平李鳳純在外,李潤聖呈辭,監察茶時之意,敢達。令曰,知道。
李若遇達曰,右副承旨金裕憲,今日不爲仕進,卽爲牌招,何如?令曰,依。
令于李元默曰,禮房承旨馳詣懿陵,奉審摘奸以來。
洪鍾應在外,代以李謙在爲假注書。
李元默達曰,卽者校理韓弘敎,以其親病,陳書徑出,原書以國忌齋戒,纔已退却矣。所當直捧禁推徽旨,而此與無端徑出有異,推考警責,何如?令曰,依。
傳于李若愚曰,奉審閣臣留待。
傳于李若愚曰,奉審閣臣入侍。
以右副承旨金裕憲牌不進罷職令旨,令于姜浚欽曰,只推。
以執義李景在,司諫李毅遠牌不進罷職令旨,令于姜浚欽曰,只推。
李元默達曰,守令署經事,令下矣。執義李景在,司諫李毅遠,旣有只推之令,與大司憲金敎根,掌令金遇明,一體牌招,何如?令曰,依。
又以弘文館言達曰,校理一員,副校理二員,修撰一員,副修撰二員未差,修撰李禮延在外,校理韓弘敎陳書徑出,下番闕直,事甚未安。副應敎洪永觀,卽爲牌招,姑降入直,何如?令曰,依。
徐英淳,以兵曹言達曰,今六月二十八日立秋改火進上時,宗廟署·社稷署·永禧殿·永寧殿·景慕宮·毓祥宮·宣禧宮·景祐宮·慶壽宮,依例改火。奎章閣·議政府·承政院·漢城府,一體頒火之意,敢達。令曰,知道。
又以兵曹言達曰,有廳軍之勿侵他役與冒頉者論勘,昭載啓下事目,而卽見公忠道鎭川有廳納布成冊,則有廳軍禹景千,以身故懸頉,而京千,今方禁衛軍上番云。故招致査問,則果爲的實,該邑之以生爲故,兵營之循例修送,揆以軍政,萬萬痛駭。此若置而勿論,有關後弊,該邑守令,令該府拿問重勘,不飭之兵使罷黜,何如?令曰,依。
申緯,以承文院都提調意達曰,本院寫字官前銜姜顯承·李載煥·金宗漢·金成鉉·金應泰·白聞榮·金建洙陞實代。朴容夏·白師敏·趙和錫·金重琦·金羲年·崔泓·趙信煥,依例陞補,付軍職冠帶常仕。童蒙趙萬興·趙萬吉,筆才頗有成就之望,屬于本院隷習,使之鍊業,何如?令曰,依。
徐英淳,以御營廳言達曰,本廳哨官孫尙郁,身病甚重,勢難察任,改差,何如?令曰,依。
戊子六月二十八日申時,上御熙政堂。奉審閣臣入侍時,行左承旨李若愚,假注書李謙在,記事官金英淳·趙秉憲,檢校直閣李嘉愚,以次進伏訖。上曰,史官分左右,奉審閣臣,進前奏之。嘉愚曰,臣馳詣健陵陵上奉審則無頉,碑閣·丁字閣奉審則無頉,祭物·祭器·祭井看審則精潔,諸執事摘奸則無頉。仍留監祭,仍詣顯隆園,園上奉審則無頉,碑閣·丁字閣奉審則無頉,仍詣華寧殿,殿內奉審則無頉矣。命閣臣先退,嘉愚先退。仍命退,承史以次退出。
上在昌德宮。常參·經筵,以代理停。
李元默達曰,明日常參,取稟。令曰,停。
金裕憲達曰,行大司憲金敎根未肅拜,執義李景在,掌令金遇明令旨未下,申在獻,持平李鳳純在外,李潤聖呈辭,監察茶時之意,敢達。令曰,知道。
金裕憲啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
備忘記,公州營將申從洛,三陟營將申在健,忠州營將元永貞,順天營將兪漢宗下直,各長弓一張,長箭一部,片箭一部,筒兒一箇賜給。
李若愚達曰,左副承旨徐英淳,今日不爲仕進,卽爲牌招,何如?令曰,依。
又達曰,守令署經事,令下矣。執義李景在,掌令金遇明,司諫李毅遠,旣有只推之令,與行大司憲金敎根,一體牌招,何如?令曰,依。
傳于金裕憲曰,當該統長,令攸司科治。
令于李元默曰,圓點儒生應製,再明日爲之。
令于李元默曰,今雖不得已替行,心如不祭,況憧憧一念,在乎罇俎之間,當日躬往宗廟,省牲省器以還,有司磨鍊以入。
以京畿監司金鐮狀達,長湍·安城·陰竹民邑事勢一時可悶,三邑新除授守令,催促赴任事,令于李若愚曰,令該曹催促,使之當日下送。
以執義李景在,掌令金遇明,司諫李毅遠牌不進罷職令旨,令于金裕憲曰,只推。
以副應敎洪永觀牌不進罷職令旨,令于金裕憲曰,只推。
金裕憲,以都摠府言達曰,今日入直內三廳武兼禁軍及軍兵等,當爲中日習射技,而國忌正日相値,不得設行之意,敢達。令曰,知道。
又以義禁府言達曰,鎭川前縣監李儞,令該府拿問重勘事,徽旨達下矣。李儞下去公忠道天安地云,依例發遣府羅將拿來,何如?令曰,待待令拿囚。
又以禁衛營言達曰,本營騎士將李儒甲,身病猝重,勢難察任,改差,何如?令曰,依。
又以御營廳言達曰,本廳千摠李德謙,身病猝重,勢難察任,改差,何如?令曰,依。
領議政南公轍箚曰,伏以太廟秋享,承命躬攝,有司今方謹具,而誓戒在卽矣。近於祀典,睿念憧憧,未嘗令臣下替行,臣不勝欽仰讚歎,而顧今三庚未竟,炎熱方熾,此時之勞動行禮,有違聖人節宣之方,甚非所以仰體惟憂之聖念。凡今在廷之臣,無不以此爲言,不但臣以職忝保護,尤用悶慮而已。在前祈寒盛暑,廟宮享祀,多命攝行,秋節親將,尤絶罕,蓋時當極熱,乘輿之動作出入,宜加謹愼。或有不虞潦雨,則陪享多官之沾濕奔走,各營軍兵之露處經夜,在所當念,默想陟降昔日體下之盛意,此亦爲仰述之一道矣。玆敢具箚貢愚,伏望入稟大朝,亟寢成令,以副群情焉。取進止。答曰,覽箚具悉卿懇。祀典重事,豈可以一時勞動,寢躬攝之令耶?然旣奉聖敎,今番秋享大祭,遣大臣攝行。仍令于李元默曰,此下答,遣史官,往諭于領議政。
上在昌德宮。常參·經筵,以代理停。
藥房副提調申緯啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。中宮殿氣候,何如?臣不任區區伏慮,敢來問安,竝此仰稟。答曰,知道。中宮殿氣候安順,卿不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
金裕憲達曰,合辭許久闕達,事甚未安。除在外·未署經,令旨未下外,未肅拜·呈告人員,竝卽牌招,何如?令曰,依。
又達曰,備邊司郞廳來言,今日賓廳日次,而領議政南公轍,左議政李相璜,俱有身病,不得來會云矣,敢達。令曰,知道。
令于李元默曰,禮房承旨,馳詣宗廟·景慕宮,奉審摘奸以來。
李元默達曰,守令署經事,令下矣。執義李景在,掌令金遇明,司諫李毅遠,旣有只推之令,與行大司憲金敎根一體牌招,何如?令曰,依。
以執義李景在,掌令金遇明,司諫李毅遠牌不進罷職令旨,令于金裕憲曰,只推。
金裕憲達曰,執義李景在,掌令金遇明,司諫李毅遠,旣有只推之令,一體牌招,何如?令曰,依。
傳于李元默曰,宗廟·永寧殿秋享大祭香祝親傳,王世子攝行磨鍊。
姜浚欽達曰,副摠管洪敬謨,旣入闕中,不爲肅謝,直爲出去,事甚未安。推考,何如?令曰,依。
以左副承旨徐英淳牌不進罷職令旨,令于李元默曰,只推。
金裕憲達曰,行大司憲金敎根,執義李景在,掌令金遇明,持平李潤聖牌不進,掌令申在獻,持平李鳳純在外,監察茶時之意,敢達。令曰,知道。
以執義李景在,掌令金遇明,持平李潤聖,司諫李毅遠,獻納愼必復牌不進罷職令旨,令于金裕憲曰,只推。
令于金裕憲曰,明日出宮門路,以萬安門爲之。
李元默啓曰,應敎權馥,副應敎洪永觀差祭,校理韓弘敎陳書徑出,修撰李禮延在外,校理一員,副校理二員,修撰一員,副修撰二員未差,玉堂下番俱空,事甚未安。未差之代,政官牌招,開政差出,何如?傳曰,前望單子,入于小朝。
李元默,以吏曹言啓曰,卽接通禮院牒報,則以爲,明日代臨圓點儒生製述時,相禮不可不備,相禮有闕之代,卽速差出,以爲及時擧行之地云,相禮未差之代,口傳備擬以入,何如?傳曰,允。
吏曹口傳政事,以李敏會爲相禮。
李元默,以吏曹言啓曰,卽接通禮院牒報,則以爲,明日代臨圓點儒生應製時,相禮不可不備,而新除授相禮李敏會,時在公忠道忠州地,其代卽速變通,以爲及時擧行之地云。通禮院相禮李敏會改差,其代更爲口傳擬入,何如?傳曰,允。
令于李元默曰,相禮望,在外人擬望者,事甚疎忽,當該銓官,從重推考。
李元默,以吏曹言達曰,今此宗廟秋享大祭,遣大臣攝行祭,祭官中時無職名人,令該曹口傳付軍職,何如?令曰,依。
兵曹口傳政事,副司果單尹正鎭。
姜浚欽,以戶曹言達曰,廣興倉令尹五榮,移拜頭陵令矣。本倉多有修擧之事,難付生手,今姑仍任,何如?令曰,依。
又以戶曹言達曰,時御所內各司,依定式發遣,本曹正郞臣洪羲錫,與兵曹參知臣李鼎臣,佐郞臣文養正,東所衛將臣南履衡,西所衛將臣盧忠元,南所衛將臣崔慶鎭,北所衛將臣申錫佑,眼同看審後,有頉處別單書入,而修改,則擇日擧行之意,敢達。令曰,知道。
金裕憲,以兵曹言達曰,各廳堂下武臣朔試射,庚暑勿爲設行事,曾有定式矣。今六月及來七月朔試射,依定式停止之意,敢達。令曰,知道。
又以訓鍊都監·禁衛營·御營廳言啓曰,日前白岳山近處,豹虎一頭捉得後,內而仁旺山鷹峯,外而沙峴城北屯至,廣加搜覓,更無虎跡,發送砲手,今姑撤還之意,敢啓。傳曰,知道。
姜浚欽,以義禁府言達曰,明日圓點儒生應製時,本府都事十員內,七員赴擧,只有三員,而本府入直,當直入直,公事回公都事,明光門·靑陽門禁亂都事,無以推移,假都事二員,令該曹口傳差出,以爲分排之地,何如?令曰,依。
大司成李道在書曰,伏以臣蒲柳質衰,樗櫟材散,蔭路積仕,祗覺神精之已耗,榮途淸選,初非夢寐之所到,自竊科第,偏蒙洪造,放榜未及三日,乃有瀛館之親除,立朝纔爲半年,復侈恩資之超授,以至宮官之添書點下,使命之指名特畀。前後所被,罔非格外之異數,每自循省,感淚被面,而衷情耿結,莫效絲毫之裨益,榮寵虛紆,徒積惶愧之交中。千萬不自意國子新命,又及於無似之身,臣誠惝怳震懍,莫知所以措躬也。夫太學,賢士之所關,而治化之本源也。雖不能造德興藝,如周官之制,明體適用,遵湖學之規,而猶且博採公議,妙選當世,授以臯比之任,俾贊菁莪之化。不以其實之不如古而視之爲閒漫,故苟非地望可以矜式,德業可以導率者,莫或居之,中世以來,至于今行之者,蓋如此。今忽以如臣衰朽憒劣萬不近似者,苟然備數,則師儒表帥,尙矣毋論,雖尋常課試,將無以猶人而必有諸生之笑于列者矣。臣身之貽笑搢紳,有不暇恤,其於玷淸選而累朝政,何哉?況今才彦林立,聞望資歷之合於是職者,磊落相望,而臣以通籍屬耳。最居人下者,末至而居右,朝廷用人之方,顧不當如是,而臣雖欲抗顔冒據,恬若固有,獨不愧於心乎?臣之從前所叨諸職,何莫非僥濫,而揣分度力,不可冒膺,未有甚於此任,玆敢略具情實,冒陳短章。伏乞离明,俯垂鑑察,諒臣言之非出飾讓,念名器之不可苟授,亟遞見帶之職,回授可堪之人,公私幸甚,臣無任云云。覽書具悉。爾其勿辭察職。
說書李敦榮書曰,伏以臣季父臣相璜,見帶春秋館監事矣。今臣所叨職名,旣兼史銜,自在當遞,玆敢援例陳章。伏乞睿明,亟許鐫改,俾存公格,千萬幸甚,臣無任云云。覽書具悉。書辭下該曹稟處。
上在昌德宮。常參·經筵,以代理停。
徐英淳啓曰,來初五日朝參日次矣,敢稟。傳曰,停。
李元默達曰,明日常參,取稟。令曰,停。
金裕憲達曰,行大司憲金敎根未肅拜,執義李景在,掌令金遇明令旨未下,掌令申在獻,持平李鳳純在外,持平李潤聖呈辭,監察茶時之意,敢達。令曰,知道。
徐英淳啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
吏曹口傳政事,以尹正鎭爲相禮。
令于申緯曰,相禮改差,旣承下敎,前望單子入之。
相禮前望單子入之,金周默添書代點。
令于申緯曰,新除授相禮,使之先進參後謝恩。
以行大司憲金敎根牌不進推考徽旨,令于金裕憲曰,更爲牌招,如有違牌,勿爲呼望。
以執義李景在,掌令金遇明,司諫李毅遠牌不進罷職令旨,令于金裕憲曰,只推,更爲牌招,如有違牌,勿爲呼望。
以司諫李毅遠,獻納愼必復牌不進推考徽旨,令于金裕憲曰,更爲牌招,如有違牌,勿爲呼望。
李元默達曰,校理一員,副校理二員,修撰一員,副修撰二員前望未下,修撰李禮延在外,玉堂上下番俱空,事甚未安。應敎權馥,副應理洪永觀,校理韓弘敎,竝卽牌招,推移入直,何如?令曰,與在外玉堂竝許遞,旣承下敎,前望單子入之。
吏曹口傳政事,檢閱金鼎集。
李元默,以禮曹言啓曰,太廟展謁,每以春秋定式取稟矣。今秋展謁吉日,以何間推擇乎?敢稟。傳曰,望後念前擇入。
又以禮曹言啓曰,景慕宮展謁,每以孟春·孟秋定式取稟矣。今秋展謁吉日,以何間推擇乎?敢稟。傳曰,望後念前擇入。
又以禮曹言啓曰,以太廟展謁取稟草記,傳曰,望後念前擇入事,命下矣。展謁吉日,令日官崔聲遠推擇,則今七月十七日爲吉云,以此日定行乎?敢稟。傳曰,以十七日爲之。
又以禮曹言啓曰,以景慕宮展謁取稟草記,傳曰,望後念前擇入事,命下矣。展謁吉日,令日官崔聲遠推擇,則今七月十九日爲吉云,以此日定行乎?敢稟。傳曰,以十九日爲之。
又以禮曹言啓曰,今此太廟展謁出還宮時,王世子祗迎及隨駕之節,依例磨鍊乎?敢稟。傳曰,依例磨鍊。
又以禮曹言啓曰,今此景慕宮展謁出還宮時,王世子祗迎及隨駕之節,依例磨鍊乎?敢稟。傳曰,依例磨鍊。
又以奎章閣言達曰,景慕宮望廟樓今朔奉審,無頉之意,敢達。令曰,知道。
又以侍講院言達曰,兼文學韓弘敎時無職名,令該曹口傳付軍職,何如?令曰,依。
兵曹口傳政事,副司果單韓弘敎。
兵曹口傳政事,副司果單尹正鎭·朴來謙。
以咸鏡監司金箕殷狀達吉州牧人物致死事,令于李若愚曰,聞甚矜測,元恤典外,別加顧助,如有生前身還布,竝蠲蕩事,令廟堂措辭,分付。
徐英淳,以禁衛營言達曰,本營字內都城頹圮處改築時所入石子,今月初二日爲始,東郊蘆原近處,浮出取用之意,敢達。令曰,知道。
吏曹申目粘連達下是白有亦,觀此侍講院說書李敦榮上書,則以爲,臣季父臣相璜,見帶春秋館監事矣。今臣所叨職名,旣兼史銜,自在當遞,亟許鐫改,俾存公格亦爲白有臥乎所,春坊之兼帶春秋者,與領監事相避,則本職遞改,載在法典,侍講院說書李敦榮,依法典改差,何如?判付達依準。
行大司憲金敎根書曰,伏以,臣庸下劣,百無肖似,而歷敡殆遍於華膴,爵秩遽躋於崇顯,報蔑絲毫,懼切滿盈,加之蒲柳之質,望秋先零,狗馬之病,與歲俱深,惟冀解官調息,優遊郊坰,以圖不報之報而已。不意玆者,忽伏承都憲除旨,臣誠惶霣恧蹙,不知所以措躬之所也。夫臺閣之職,何莫非緊重,而風憲之長,地望尤別,固非如臣骩骳衰朽者所可堪承。且臣素患疝積之症,每當隆寒劇暑,輒致復發,動必旬月作苦,而近又潦熱無前,脫着失宜,重添泄痢之症。登溷無度,寢啖全却,支體不仁,行步蹇澁,若不及今調治,恐難復起爲人,守令署經,事係時急,牌望勿呼,飭令截嚴,而目下病狀,蠢動無路,玆不得不冒死呼籲。伏乞睿慈,特垂矜憫,卽賜鐫遞,俾卒生成之澤,仍治瀆撓之罪,以昭法紀焉。臣於丐免之章,宜不敢贅他,而願忠一念,寤寐如丹,猥將芹曝之忱,仰備蒭蕘之擇,不勝隕越之至。噫,言路之關人國家也尙矣。語其緊要則有若血脈之在身,論其通塞則無異呼吸之在口,以之占隆替之機而窮治亂之故,爲人上者,孰不欲痛祛媕妸,登庸鯁直,以固億萬年無疆之基,而只緣批鱗之言,常難於包容,遜志之論,每易於悅耳。好惡主於內而取舍形於外,則下之事上,自不能不視君心之趨向,爲之向背,此理勢之所必然者。臣不敢知,今日言路,可謂開乎否乎?士夫之間,風節委靡,朝著之上,言議遜軟,含糊鶻突,便作涉世之良策,峭厲激切,反歸昧事之愚夫,淸官美職則視同循序之階,而國計民憂則便置相忘之域。於是乎臺廳長鎖,公車寂寥,古人所謂仗馬臺烏之誠,不幸而近之矣。此豈世級旣降,俗弊轉痼,非一朝所可挽回而然哉?臣愚死罪竊以爲,我邸下雖無咈諫之心,而未有來諫之實,雖有奬言之美,而未有用言之效故耳。夫色辭之假借,不如誠心以悅繹,聲色之招徠,不如注措之採施,伏願克恢舍己之量,務盡納諫之道,則轉圜之德,從繩之效,其將匹休於三古矣。我朝取人之法,地閥是尙,故末流之弊,逕路甚窄,京華冠冕之家,毋論望實之有無,而歷遍淸要,草野寒畯之族,雖有抱負之超異,而未免坎坷,其視量能授官之道,立賢無方之義,固已遠矣。況柔遠疏滯之政,尤豈非今日之急務也乎?臣伏覩邸下之所擢拔而奬用者,多及疎逖,瞻聆咸聳,而外此遐鄕荒陬,抱才而潦倒者幾人,窮經而空老者幾人也?更乞益推察遠之明,深軫一視之公,布諭司牧,登進材良,申飭有司,振拔淹滯,則此又導迎祥和,迓續永命之一大助也,惟邸下深加留神焉。臣無任云云。答曰,覽書具悉。所陳之言甚好,當體念矣,卿其勿辭行公。
戊子七月初一日卯時,王世子詣春塘臺。圓點儒生試取入對時,行都承旨申緯,行左承旨李若愚,左副承旨徐英淳,右副承旨金裕憲,同副承旨姜浚欽,假注書金炳韶,記事官兪星煥·趙秉憲,原任提學金履喬·朴宗薰,原任直提學金鏴,直提學趙寅永,檢校直閣李嘉愚,檢校待敎徐憙淳·金正喜,待敎金英淳以次陪立。時至,王世子具翼善冠·衮龍袍,步出萬安門。藥房提調金鏴進前奏曰,侵早勞動,睿體,若何?令曰,一樣矣。由仁政東挾門出,相禮跪贊請乘輿,王世子乘輿,仍由永肅門,至春塘臺。相禮跪贊請降輿,王世子降輿陞座,引儀唱再拜,讀券官金履喬·朴宗薰·金鏴·趙寅永·徐憙淳,對讀官李嘉愚·金正喜·金英淳及應赴儒生行禮如儀訖。英淳曰,桂坊中赴擧人,使之應試,何如?令曰,唯。履喬等以次陞階就座,令履喬·宗薰書題賦遊於雲夢之臺,限申時,懸題。令曰,下直邊將留待。出令旨王世子入便次,少頃,出次陞座。緯曰,翰林被選當次人薦擧狀,今已達下矣,令該曹口傳單付,牌招入直,何如?令曰,依爲之。出擧條秉憲曰,時政記纂修事緊,召試被選當次人付職後,使之署前出仕,何如?令曰,依爲之。出擧條令曰,分軍部將拿處。出令旨令曰,當直都事之行步,何其遲緩也?仍令書令旨曰,當該當直都事,令該府拿問處之。令曰,當直都事之替送假官,是何道理?又令書令旨曰,當該當直都事汰去。令曰,下直邊將入對。出令旨濟物萬戶貢就錫進立階下,奏職姓名。令曰,六事奏之。就錫起伏奏六事。英淳承令宣諭訖,令退,就錫退出。王世子入便次,以口傳下令曰,今番則取十人,可也。令曰,還宮門路,以貳極門爲之。出令旨少頃,王世子出次。令曰,科次爲之。履喬曰,書以何等乎?令曰,二張書以正字三下,三張書以草三下,五張書以次上,預次一張,亦書次上。履喬書等。令曰,正字三下一試券入之,親坼祕封下之。令曰,之次十張,英淳坼封,竝三下一次第讀奏封內。令書令旨曰,圓點儒生應製賦居首三下一進士朴承輝直赴殿試,之次三下生員李廣愚給二分,草三下進士任序常等三人各給一分,次上進士李綱在等六人竝令該曹考例施賞。又令書令旨曰,入格儒生明日延英門外施賞。相禮跪白禮畢,王世子乘輿,由靑陽門,貳極門還內。諸臣以次退出。
上在昌德宮。常參·經筵,以代理停。
徐英淳,以都摠府言啓曰,今日入直內三廳武兼禁軍及軍兵等中日習射技,請出標信。傳曰,知道。
李元默達曰,明日常參,取稟。令曰,停。
金裕憲達曰,合辭許久闕達,事甚未安。除在外,未署經外,未肅拜·呈告人員,竝卽牌招,何如?令曰,依。
徐英淳啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
金裕憲達曰,行大司憲金敎根,執義李景在,掌令金遇明,持平李潤聖牌不進。掌令申在獻,持平李鳳純在外,監察茶時之意,敢達。令曰,知道。
以執義李景在,掌令金遇明,持平李潤聖,司諫李毅遠,獻納愼必復牌不進罷職令旨,令于金裕憲曰,只推。
李元默,以禮曹言達曰,卽接孝陵參奉所報,則今月初一日申時量,本陵陵上曲墻西邊一間許內面頹圮云矣。陵上曲墻,有此頹圮之患,當有慰安之節,慰安祭不卜日,今初四日設行,改築之役,臣曹堂上進去奉審後,稟處,何如?令曰,依。
徐英淳,以兵曹言啓曰,今七月十七日大駕詣宗廟展謁時,何營軍兵隨駕,何營軍兵留陣,禁軍及馬步軍,以幾番幾哨磨鍊,而餘軍留營,何以爲之乎?敢稟。傳曰,依春展謁例爲之。
又以都摠府言達曰,副摠管具信喜以禁衛中軍,軍兵等中日試射事,南別營晝仕出去之意,敢達。令曰,知道。
李元默,以成均館大司成意達曰,文廟守僕,依宗·社守僕例,試才抄擇,別單達下事,曾有定式矣。守僕鄭采淵汰去,代以事知守僕試才抄擇,備三望受點次,別單書入之意,敢達。令曰,知道。
假注書李謙在書達,臣於本月初一日未時量,敬奉下令,馳往明陵,蜂峴巡審摘奸是白乎則,防路之石築,久益堅固,障谷之榛荊,尤就叢密,牛馬通路,今非可論,撨牧微逕,亦未能尋是白遣。樹木段,松栢雜木,稚長參差,縱或不齊,而鬱然有成林之美是白乎旀,峴上結幕處守直之節,亦爲着實擧行是白去乎。仍詣昭顯墓局內諸處,亦皆這這看審是白乎則,階礎完實,莎草段茂密新鮮是白乎旀,大木密而且成拱,新植茁而漸成林,守護之節,亦爲無弊,兩處所見,一無現頉之意,敢達。令曰,知道。
上在昌德宮。常參·經筵,以代理停。
自二更至五更,灑雨下雨,測雨器水深三分。
李元默達曰,明日常參,取稟。令曰,停。
金裕憲達曰,合辭許久闕達,事甚未安。除在外,未署經外,未肅拜·呈告人員,竝卽牌招,何如?令曰,依。
申緯達曰,行左承旨李若愚,左副承旨徐英淳今日不爲仕進,竝卽牌招,何如?令曰,依。
又達曰,假注書金炳韶身病猝重,勢難察任,今姑改差,何如?令曰,依。
金裕憲達曰,行大司憲金敎根,執義李景在,掌令金遇明,持平李潤聖牌不進,掌令申在獻,持平李鳳純在外,監察茶時之意,敢達。令曰,知道。
以左副承旨徐英淳牌招不進罷職令旨,令于姜浚欽曰,只推。
以執義李景在,掌令金遇明,持平李潤聖,司諫李毅遠,獻納愼必復牌不進罷職令旨,令于姜浚欽曰,只推。
金裕憲,以兵曹言啓曰,七番將及駕後禁軍所着緞甲胄,各番禁軍所着木綿甲胄,年久破傷,今已改造矣,看品大緞甲胄一部,封進之意,敢啓。傳曰,知道。
義禁府申目粘連,向前金祖欽·姜導·金耆升·李日瀅·韓用幹·張鉉喆·洪履信·愼尙欽·權秉德·卓碩行·李冀楨·金大坤等亦,旣未能同時隨入,又不卽從實現告,失禮虧分,誠極駭然,竝只以此照律,何如?判付達依準。又申目粘連,向前洪鋈亦,軍人服色,所當察飭,而任他常着,事極可駭,以此照律,何如?判付達依準。又申目粘連,向前洪益謨亦,當直擧行,何等嚴急,而行步未免遲緩,再召又復稽滯,揆以事體,有難參恕,以此照律,何如?判付達依準。
義禁府申目,禮曹正郞金祖欽,佐郞姜䆃,兵曹佐郞金耆升,宗簿寺主簿李日瀅,禮賓寺直長韓用幹,成均館典籍張鉉喆,學正洪履信,承文院校檢愼尙欽,正字權秉德,東學訓導卓碩行,西學訓導李冀禎,副司果金大坤等原情云云。徽旨內辭緣,泛稱遲晩,竝只刑推得情,金大坤段,曾經侍從勿爲請刑,載在大典通編,議處,何如?判付達,依準爲旀,金祖欽·姜䆃·金耆升·李日瀅·韓用幹·張鉉喆·洪履信·愼尙欽·權秉德·卓碩行·李冀禎等段,竝只除刑推議處爲良如敎。
又申目,分軍部將洪鋈原情云云。徽旨內辭緣,泛稱遲晩,刑推得情,何如?判付達。除刑推議處爲良如敎。
又申目,當直都事洪益謨原情云云。徽旨內辭緣,泛稱遲晩,刑推得情,何如?判付達。除刑推議處爲良如敎。又申目,坡州前牧使趙禹錫原情云云。徽旨內辭緣,惶恐遲晩是白臥乎在亦,向前趙禹錫亦,因一推吏,連呈辭狀,至登道達,事體駭然。不可以囚供之發明,有所參恕,所當仰請議處,而日前廟堂草記,請施以投印之律,已承依下,以此照律,何如?判付達依準。
金裕憲,以義禁府言達曰,時囚罪人趙禹錫原情跋辭內,廟堂草記,請以投印之律,已承依下,以此律施行事判付內,依準事令下矣。守令之赴任後,厭避圖遞者,卽其地限三年定配,載在大典通編,趙禹錫卽其地京畿坡州牧,限三年定配,而以廟堂草記內辭意,具罪目,依例發遣府書吏,押送配所,何如?令曰,依。
檢閱金鼎集書曰,伏以,臣之妻父行左承旨臣李若愚,姑母夫行右承旨臣李元默,俱帶春秋館修撰官矣。臣之春秋兼銜,法有應避,在下當遞。伏乞离明,俯垂鑑諒,亟許遞改,以存公格焉,臣無任云云。覽書具悉。書辭下該曹稟處。
上在昌德宮。常參·經筵,以代理停。
夜二更三更,灑雨下雨,測雨器水深四分。
姜浚欽達曰,明日常參,取稟。令曰,停。
金裕憲達曰,合辭許久闕達,事甚未安。除在外·未署經外,未肅拜·呈告人員,竝卽牌招,何如?令曰,依。
備忘記,宣沙浦僉使張時良,玉江萬戶朴宗愨下直,各長弓一張,長箭一部,片箭一部,筒兒一箇賜給。
徐英淳啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
金炳韶改差,代尹興圭添書代點。
徐英淳達曰,假注書尹興圭時無職名,令該曹依例付軍職冠帶常仕,何如?令曰,依。
李元默達曰,假注書李謙在身病猝重,勢難察任,今姑改差,何如?令曰,依。
金裕憲達曰,大司憲金敎根,執義李景在,掌令金遇明,持平李潤聖牌不進,掌令申在獻,持平李鳳純在外,監察茶時之意,敢達。令曰,知道。
以執義李景在,掌令金遇明,持平李潤聖,司諫李毅遠,獻納愼必復牌不進罷職令旨,令于金裕憲曰,只推。
李元默,以司饔院監膳提調意達曰,今日監膳時,各殿宮日下生鮮貢人輩,稱以潦水之餘,不得新捉,屢次點退,終未免腐傷體小。日勢漸晩,雖不得不捧入,而莫重御供,如是不謹,揆以事體,萬萬痛駭,貢人今方令攸司科治,而臣亦惶恐待罪之意,敢達。令曰,勿待罪。
又以吏曹言達曰,宗簿寺正金鍏,禮曹正郞任百能,成均館典籍金錫淳俱以身病,呈狀乞遞,竝改差,何如?令曰,依。
徐英淳,以兵曹言啓曰,卽接東所衛將南履衡牒報,則秋景苑東邊內宮墻兩處頹圮,今已修築云,把守軍兵,竝還爲入直之意,敢啓。傳曰,知道。
徐英淳,以兵曹言達曰,卽接東所衛將南履衡牒報,則秋景苑東邊內宮墻兩處頹圮,今已修築云,把守軍兵,竝還爲入直之意,敢達。令曰,·知道。
徐英淳,以禁衛營言啓曰,因兵曹草記,秋景苑內宮墻缺落兩處,今已修築,把守軍兵,還入直所,將則解送之意,敢啓。傳曰,知道。
徐英淳,以禁衛營言達曰,秋景苑內宮墻缺落兩處,今已修築之意,敢達。令曰,知道。
又以兵曹言達曰,五衛將李台成·盧忠元,慶熙宮衛將金應采·閔邦翰·李昌復,武臣兼宣傳官李益培,部將李潤采,守門將崔秉秀,俱以病難供職,呈狀乞遞,竝改差,何如?令曰,依。
金裕憲,以義禁府言達曰,黃海監司沈能岳狀達內,長淵縣監李景純爲先罷黜,其罪狀,令攸司稟處事達下矣。李景純時在任所云,依例發遣府書吏拿來,何如?令曰,依。
吏曹申目粘連達下爲白有亦,觀此藝文館檢閱金鼎集上書,則以爲,臣之妻父行左承旨臣李若愚,姑母夫行右承旨臣李元默,俱帶春秋館修撰官矣。臣之春秋兼銜,法有應避,在下當遞,亟許遞改,以存公格亦爲白有臥乎所,相避之法,在下當遞是白乎矣,史官兼帶春秋,法不得減下是白如乎。左承旨李若愚,右承旨李元默所兼春秋館修撰官之任,竝當減下是白乎矣,宰臣兼帶遞仍當否,臣曹不敢擅便,徽裁,何如?判付達。依回達施行爲良如敎。
上在昌德宮。常參·經筵,以代理停。
藥房提調金鏴,副提調申緯啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
徐英淳,以都摠府言啓曰,今日入直內三廳武兼禁軍及軍兵等中日習射技,請出標信。傳曰,知道。
徐英淳達曰,明日常參,取稟。令曰,停。
又達曰,合辭許久闕達,事甚未安。除在外·未署經外,未肅拜·呈告人員,竝卽牌招,何如?令曰,依。
徐英淳啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
申緯達曰,行左承旨李若愚,行右承旨李元默,右副承旨金裕憲,今日不爲仕進,竝卽牌招,何如?令曰,依。
徐英淳達曰,備邊司郞廳來言,今日賓廳日次,而領議政南公轍,左議政李相璜俱有身病,不得來會云矣,敢達。令曰,知道。
又達曰,肅謝法意何等審愼,而部將安養誠旣呈肅單,不爲入來,事未前有,萬萬駭然。所當重勘,而本院請推之外,無他可施之罰,何以爲之?敢稟。令曰,爲先汰去,令該府拿問重勘。
又達曰,行都承旨申緯藥院進,行左承旨李若愚,行右承旨李元默,右副承旨金裕憲牌不進,同副承旨姜浚欽式暇出去,院中只有臣一人。伴直無人,行右承旨李元默,所當牌招,而拘於廳規,不得請牌,何以爲之?敢稟。令曰,牌招。
又達曰,行右承旨李元默再牌不進,伴直無人,所當更請牌招,而拘於廳規,不得請牌,何以爲之?敢稟。令曰,更爲牌招。
又達曰,行大司憲金敎根,執義李景在,掌令金遇明,持平李潤聖牌不進,掌令申在獻,持平李鳳純在外,監察茶時之意,敢達。令曰,知道。
以執義李景在,掌令金遇明,持平李潤聖,司諫李毅遠,獻納愼必復牌不進罷職令旨,令于徐英淳曰,只推。
以右副承旨金裕憲牌不進罷職令旨,令于徐英淳曰,只推。
徐英淳達曰,行右承旨李元默三牌不進,伴直無人,右副承旨金裕憲,旣有只推之令,更爲牌招,何如?令曰,依。
徐英淳,以司饔院監膳提調意達曰,昨日進排生鮮,全不成樣,故該貢人已爲移法司照勘,嚴加申飭矣。卽者貢人等呼訴內,當此潦水之餘,四處廣求,終未捉得,今日供上,尤不成樣,屢次點退,萬無改備之路。日勢漸晩,雖不得不捧入,而明日日下生鮮,將至闕供之境,莫重御供,不善措備,若是煩告者,貢人輩擧行,萬萬痛駭。令該曹加等勘罪,臣之不能檢飭,惶恐待罪,而到今事勢,實無以本色封進,在前如此之時,多有代封之例,而莫重供上,自下不敢擅便,惶恐敢達。令曰,勿待罪,事勢迫不得已,則姑爲代封,可也。
徐英淳,以吏曹言啓曰,卽接司僕寺牒報,則以爲,今此宗廟動輿時,本寺主簿二員,俱爲差備擧行,而主簿一員未差,卽爲差出,以爲擧行之地云。司僕寺主簿未差之代,口傳備擬以入,何如?傳曰,允。
徐英淳,以吏曹言達曰,新除授內資寺直長李象祖呈狀內,矣身素患痰癖之症,當此換節之時,一倍添劇,時日之內,萬無起動供職之望,卽速入達遞改云。其身病旣如是,則有難强令察任,改差,何如?令曰,依。
又以都摠府言達曰,副摠管具信喜以禁衛中軍,軍兵等中日試射事,南別營晝仕出去之意,敢達。令曰,知道。
又以兵曹言達曰,卽接慶熙宮入直衛將金漢喆牒報,則本宮內西所中松一株,拔根顚仆云,依例斫去之意,敢達。令曰,知道。
又以兵曹言達曰,七番將及駕後禁軍所着緞甲胄,各番禁軍所着木綿甲胄,今已改造矣。看品大緞甲胄一部封進,而監董員役及各色工匠邊首等,別單書入之意,敢達。令曰,知道。
上在昌德宮。常參·經筵,以代理停。
李元默達曰,明日動輿相値,常參頉稟之意,敢達。令曰,知道。
金裕憲達曰,合辭許久闕達,事甚未安。除在外,未署經外,未肅拜·呈告人員,竝卽牌招,何如?令曰,依。
備忘記,北虞候李光根,廣梁僉使徐得象下直,長弓一張,長箭一部,片箭一部,筒兒一箇賜給。
李謙在改差,代以徐戴淳爲假注書。
徐戴淳有頉,代以李殷相爲假注書。
李元默達曰,事變假注書丁庠敎身病猝重,勢難察任,今姑改差,何如?令曰,依。
丁庠敎改差,代以李培林爲事變假注書。
令于李元默曰,發遣吏郞諸執事,淸齋與否,摘奸以來。
令于金裕憲曰,明日出宮門路,以貳極門爲之。
令于李元默曰,左承旨·同副承旨許遞,旣承下敎,前望單子入之。
令于金裕憲曰,日熱如此,輕囚放釋。
李元默達曰,卽者典牲署官員來言,明日宗廟秋享大祭省牲時,本署提調例爲進參,而提調金敎根有身病,不得進參云,卽爲牌招,何如?令曰,許遞,旣承下敎,前望單子入之。
典牲提調前望單子入之,朴宗薰代點。
李元默,以侍講院言達曰,明日動輿時,宮官當爲全數進參,而說書未差,無以備員,令政院稟令變通差出,以爲備員進參之地,何如?令曰,依。
李元默啓曰,因侍講院草記,明日動輿時宮官當爲全數進參,而說書未差,無以備員,令政院稟令變通差出,以爲備員進參事依下矣。未差之代,政官牌招開政差出,何如?傳曰,前望單子入于小朝。
說書前望單子入之,金大根代點。
金裕憲達曰,行大司憲金敎根,執義李景在,掌令金遇明,持平李潤聖牌不進,掌令申在獻,持平李鳳純在外,監察茶時之意,敢達。令曰,知道。
以執義李景在,掌令金遇明,持平李潤聖,司諫李毅遠,獻納愼必復牌不進罷職令旨,令于金裕憲曰,只推。
吏曹口傳政事,以金履鍾爲司僕主簿。
兵曹口傳政事,副司果單金錫淳。
李元默,以吏曹言達曰,新除授慶興府使具載哲戶奴呈狀內,矣上典親年今爲七十三歲矣。素患風眩之症,又添暑泄,氣力凜綴,萬無離捨遠赴之望,卽速入達遞改云。其親病旣如是,則有難强令赴任,改差,何如?令曰,依。旣承下敎,政官牌招開政。
李元默達曰,行吏曹判書金在昌,參判徐憙淳,參議鄭基一牌不進推考徽旨及罷職令旨,今方捧入,而開政命下之後,如是違牌,事甚未安。判書·參判,竝更牌招,何如?令曰,依。
以吏曹參議鄭基一牌不進罷職令旨,令于李元默曰,只推。
李元默達曰,吏曹參議鄭基一,旣有只推之令,一體更爲牌招,何如?令曰,依。
以吏曹參議鄭基一再牌不進罷職令旨,令于李元默曰,只推。
李元默達曰,右副承旨金裕憲輕囚放釋進去,臣元默吏兵批兼進之意,敢達。令曰,知道。
有政。吏批,行判書金在昌陳書,參判徐憙淳進,參議鄭基一牌招不進,行右承旨李元默進。啓曰,判書金在昌陳書入達,參議鄭基一牌招不進,小臣獨政未安,何以爲之?敢稟。傳曰,仍爲之。
以李元默爲同義禁,李愚在爲同經筵,金英業·尹克培爲禮曹正郞,崔宗煥爲禮曹佐郞,金履喆爲兵曹佐郞,丁學冕爲工曹佐郞,朴昌擧爲宗簿正,李進奎爲顯陵令,金箕龍爲禁府都事,梁在孟·金善永爲監察,趙鶴年·魏迪喆·卜來相爲典籍,白思坤爲校檢,鄭琦和爲宗簿主簿,宋欽喆爲內資直長,洪冕周爲禮賓直長,尹喜豐爲慶興府使,洪應燮爲長淵縣監。廣興令單尹五榮,仍任事承令,兼春秋單金羽根,行副護軍李寅植今加嘉善,前縣監李慶鼎今加通政,以上加資事承令,奉常奉事單朴敏樹。
兵批,判書金鏴進,參判李瀅夏病,參議李渭達病,參知李鼎臣入直,行右承旨李元默進。以兪應煥爲副摠管,金錡·崔漢重爲五衛將,吳慶常爲忠壯將,金在厚·徐載瑋·金宗禮爲慶熙將,李景源·趙羲元爲部將,韓鎭華·柳勉根爲武兼,金遜根·丁景成爲守門將,趙雲永爲公忠兵使,金魯赫爲慶州營將。北道參軍單朴敏植,宣化浦權管單李潤光,護軍尹孝烈·魏光彦·全承祖,副護軍徐萬淳·鄭禮容·具載喆·芮義孝,副司直權馥·洪永觀·韓弘敎,副司果李禮延·鄭琦和,副司正李敦榮·尹興圭·李重榮。前判官安榮,守門將金錥,司果崔景熙以上今加折衝加資事承令。
吏批,再政。以曺相振·韓用鏞爲監察,趙相玉·金履迪爲典籍,沈宜永爲引儀,金在溫爲造紙別提。
兵批,再政。以具載哲爲宣傳官,金箕默爲翊衛,金華淳爲東道參軍,同知李寅植,僉知金錥·崔漢衆·吳慶常,副護軍李慶鼎·安榮。
金裕憲,以兵曹言啓曰,今七月十九日大駕詣景慕宮殿謁時,何營軍兵隨駕,何營軍兵留陣,禁軍及馬步軍以幾番幾哨磨鍊,而餘軍留營,何以爲之乎?敢稟。傳曰,訓局步軍八哨,馬軍三哨訓將率領爲先廂,禁衛營鄕軍三哨,御營廳騎士三番,摠戎使都領爲後廂。禁軍三番爲之,御將率該廳標下軍及京軍一哨留陣,餘軍留營置之,可也。
金裕憲,以兵曹言達曰,今七月初八日宗廟·永寧殿秋享大祭時,守門〈將〉當爲埴差,而本曹郞廳·都摠府郞廳,五衛將,除入直,排擬苟艱,依定式軍門將官代差以入之意,敢達。令曰,知道。
又以兵曹言達曰,禁軍甲胄改造時,監董員役及各色工匠邊首等,謹依判下別單,木布施賞之意,敢達。令曰,知道。
又以御營廳言達曰,本廳哨官徐兗輔身病甚重,勢難察任,改差,何如?令曰,依。
又以摠戎廳言達曰,本廳中軍金守基身病猝重,勢難察任,改差,何如?令曰,依。
兵曹,以趙恩錫爲摠戎中軍
上在昌德宮。常參·經筵,以代理停。
自開東至申時,灑雨下雨,測雨器水深一寸一分。
自三更至初八日開東,灑雨下雨,測雨器水深一寸七分。
王世子詣宗廟入齋室後,內閣·政院·藥房·春坊口傳問安。答曰,知道。展拜後,內閣·政院·藥房·春坊口傳問安。答曰,知道。省牲·省器後,內閣·政院·藥房·春坊口傳問安。答曰,知道。祭物親審後,內閣·政院·藥房·春坊口傳問安。答曰,知道。還內後,內閣·政院·藥房·春坊口傳問安。答曰,知道。
申緯達曰,明日常參,取稟。令曰,停。
徐英淳達曰,來十一日朝參日次矣,敢稟。傳曰,停。
申緯達曰,來十一日專經文臣殿講日次矣,敢稟。令曰,待下令爲之。
又達曰,來十一日輪對日次矣,敢稟。令曰,當次人受點,後日次來待。
金裕憲達曰,行大司憲金敎根未肅拜,執義李景在,掌令金遇明,持平李潤聖呈辭,掌令申在獻,持平李鳳純在外,監察茶時之意。令曰,知道。
令于徐英淳曰,陪衛軍兵雨具。
承旨前望單子入之,鄭知容·徐萬淳代點。
令于申緯曰,輔德有闕之代,旣承下敎,前望單子入之。
輔德前望單子入之,李魯集代點。
令于徐英淳曰,左副承旨入對。
金裕憲達曰,臣裕憲敬奉令旨,馳往義禁府,取考囚徒案,則時囚罪人金祖欽·姜䆃·金耆升·李日瀅·韓用幹·張鉉喆·洪履信·愼尙欽·權秉德·卓碩行·李冀楨·金大坤·洪鋈·洪益謨·安養誠等,係是輕囚故竝放送。仍爲馳往典獄署,取考囚徒案,則結案罪人二名,殺獄罪人二十名,御寶僞造罪人三名,僞造臺疏批旨罪人一名,殺獄干犯罪人一名,係是重囚,故竝爲仍囚。其餘酗酒毆打,招引人物,假稱禁亂,欺人取物,他錢不報及各司直囚罪人李景云·奇聖齊·徐日祿·宋士得·李興甲·金大兼·申在元·姜世興·全在禧·金道喆·金昌仁·金福同·尹泰得·金聲旭·申光郁·李得亨·安完吉·申喜榮·劉元柱·金鼎禹·李亨祥·韓今乭·崔命福·韓大千·劉時豐·朴五長·朱聖信·洪時澤·趙廷仁,醫女蓮心·映山紅·順節,宋厚弼·崔鼎有奴興福·李光秀·朴守吉·裵景漢·宋完得·李順誠奴七福·金昌禧·梁學心·梁海孫·張明汝·朴興根·趙鼎祿·李五榮奴云成·趙東臣·金得龜·崔致修·太鎭民·李禎國·鄭同伊·郭林浩·金禧景·朴昌根·琴在聲·張完根·鄭完哲·崔昌得·金昌福·金良弼·柳春根·金彦一·朴義榮·李春成·徐忠錫·禹大弘·金奉誠·李喜得·宋巖回等七十三人罪名係是輕囚,故竝放送之意,敢達。令曰,知道。
又達曰,卽者義禁府都事來言,今日動輿時,輿側鳴錚罪人李章植等二人,移送秋曹云矣,敢達。令曰,原情捧入。以華城幼學李章植擊錚原情,令于徐英淳曰,令本府詳査以達。
申緯,以成均館大司成意達曰,今七月初七日儒生上旬輪次,當爲設行,而大提學金履喬以身病,限內不得爲之之意,敢達。令曰,知道。
戊子七月初七日辰時,王世子詣仁政殿月臺。宗廟秋享大祭香祝代傳,仍詣宗廟,省牲器入對時,行都承旨申緯,行右承旨李元默,左副承旨徐英淳,假主書尹興圭,記事官兪星煥·趙秉憲,原任直提學金鏴,檢校直閣李嘉愚,檢校待敎徐憙淳,以次陪立。時至,王世子具翼善冠·衮龍袍,乘輿出重華門。藥房提調金鏴,副提調申緯進前曰,雨中勞動,睿體,若何?令曰,一樣矣。至協陽門外降輿,步過前路,由仁政東挾門,入就褥位南向立。引儀引宗廟,初獻官判府事李存秀,永寧殿初獻官洪顯周,以次詣縟位左,王世子傳香如儀訖,降階,就祗送位西向立。存秀等奉香祝,以次由正階出,王世子祗送訖,還入小次,令近仗軍士,香祝出正門後還報,俄而還報。王世子出仁政門,乘輿由敦化東挾門出,降輿乘輦,紅馬木近處毋得乘馬事下令,英淳出傳令敎。仍詣宗廟大門外,降輦乘輿,由西挾門,至降輿所,降輿入齋室。王世子改具冕服,由東神門入就縟位,行望廟禮,令陪衛軍兵來待于西神門外,賤臣承令出傳,仍詣廟內,奉審各室時。禮曹判書徐俊輔,禮房承旨李元默陪入奉審如儀,至第十三室,冊寶奉審,仍省器視滌濯,執事者以次擧羃告潔。詣永寧殿行望殿禮,殿內奉審如上儀,至第七室第十一室,冊寶奉審訖,省器亦如上儀。令書令旨曰,當該齋郞林勉洙·李鍾奎竝事過後拿處。王世子還入齋室,令曰,新除授承旨,使之先進參後謝恩。出令旨右承旨鄭知容,同副承旨徐萬淳追後詣閤,王世子改具遠遊冠·絳紗袍,詣省牲位南向立。禮儀使贊請省牲,掌牲令率其牢屬,北向跪,擧手曰,腯,諸大祝各巡牲一帀,西向擧手曰,充。仍牽牲出,省牲訖,禮儀使引王世子還齋室。令曰,右承旨·左副承旨入對。出令旨右承旨鄭知容,左副承旨徐英淳,假注書尹興圭,記事官兪星煥·趙秉憲,以次進伏訖。令史官往諭于獻官·大臣曰,今番雖不得已以攝行磨鍊,余心憧憧,曷有其極?須盡誠敬,善爲將事,而至於樂生等處,另加申飭,樂章節奏,無至失措,諸執事亦爲申飭,無至怠慢違禮之弊,可也。賤臣承令,詣大臣齋宿所,諭口傳令敎,還入奏。令于知容曰,今此攝行,實不勝如不祭之歎,爾則落後,監祭後復令,而每於攝享之時,輒多失儀之弊。今番則另加申飭,樂章節奏之間,俾毋或疎略,以至諸執事將事之際,苟或有占便欠敬之事,令監察一一呈課,爾亦隨見摘發,明日復令時,這這指告,可也。仍令曰,永寧殿監祭,誰當爲之乎?知容曰,注書一員,例當進去矣。令曰,今番則左承旨進去監祭,以俄者下令之事,爾其出去詳傳,同爲復令,可也。令曰,宗廟提調尙今等待乎?知容曰,然矣。令曰,何時退去乎?知容曰,還宮後似應退去矣。令曰,今番則使之看審陳設,罷享後退去,可也。令曰,將事禮畢後,卽使院隷馳告院中,使之卽地入稟,可也。又令曰,奉常提調入對。出令旨賤臣承令出傳,奉常提調徐俊輔進伏。令曰,史官分左右。令曰,祭物幾至熟設乎?俊輔曰,幾盡熟設矣。令曰,日熱如此,照氷不可不別般爲之矣。俊輔曰,宰殺盡爲看審後,另加照氷矣。令曰,卿則待祭物陳設,趁門鑰出去,可也。仍令奉常提調先退,俊輔退出。令書令旨曰,祭物當親審矣,該房知悉。令史官就座,令退,承史以次退出。少頃,王世子改具冕服,詣宗廟西月廊祭物照氷所,奉審訖,令陪衛軍兵來待于西神門外。賤臣承令出傳,王世子仍詣永寧殿,祭物奉審如上儀,還入齋室。令曰,諸司預待。出令旨王世子具翼善冠·衮龍袍,乘興以出,至廟門內,令左承旨·右承旨輿前入對。令曰,監祭事俄有所下令者,而必爲各別申飭,可也。令曰,余當齋坐便堂,以待過享,過享後卽爲往復院中,使之趁卽入稟,可也。又令曰,宗廟提調入對。賤臣承令出傳,宗廟提調金魯敬入對輿前。令曰,今番攝享,余心憧憧,卿須仍留,看審陳設,陳設之前,亦爲頻頻奉審祭物,而待罷享退去,可也。仍出廟門,降輿乘輦,至敦化門外,降輦乘輿,又至仁政門外降輿,步過協陽門乘輿,由貳極門還內。諸臣以次退出。
戊子七月初七日酉時,王世子座壽康齋。左副承旨入對時,左副承旨徐英淳,假注書李殷相,記事官兪星煥·金鼎集,以次進伏訖。令曰,今番雖不得躬享,而攝行省牲·省器,今纔還宮,而一心憧憧,猶切餘忱,俄有令飭,非不知着念對揚,而又送史官,更此申申,必益加致誠,俾無如不祭之歎。仍令于英淳曰,以此意書給注書,馳往享所,傳宣宗廟·永寧殿獻官,可也。令書令旨曰,俄令爾等監祭者,余不得躬享故也。將事之時,駿奔之列,必敬必誠之意,爾其更加申飭,樂作禮節之失措者,一一執頉,祭官之占便坐休者,亦爲記名,而俄者祭器之未精者,更爲洗滌耶?余當齋坐,以待禮成,爾其體余憧憧之意,惕念奉行。令于英淳曰,監祭承旨處,亦以此意,使之往傳,可也。仍令于賤臣曰,此令旨中雖已詳悉,罷享後祭器入欌等節,亦爲看審入來事,往傳于右承旨,而左承旨處,亦爲一體口傳,可也。令曰,承史權退閤外,以待注書同爲入來,可也。承史以次退待重華門外,賤臣承令往宣後入來,與承史復爲進伏。令曰,果已往宣乎?賤臣起伏奏曰,臣承令往傳于獻官處,則以爲,睿念憧憧,若是懇至,享事虔誠奉行云矣。又以睿令,傳宣于監祭承旨處,則以爲,俄承輿前飭令,又伏奉令諭,臣敢不惕念奉行,而樂作禮節及祭官怠慢,一一察飭而祭器則俄已精潔,洗滌後陳設云矣。令于英淳曰,余當齋坐以待,爾亦退待將事,卽爲入稟,可也。令退,承史以次退出。
上在昌德宮。常參·經筵,以代理停。
自開東至人定,灑雨下雨,測雨器水深一寸一分。
自人定至初九日開東,灑雨下雨,測雨器水深一寸。
鄭知容達曰,明日·再明日獻陵忌辰祭齋戒正日相値,常參頉稟之意,敢達。令曰,知道。
徐英淳,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
金裕憲達曰,合辭許久闕達,事甚未安。除在外·未署經外,未肅拜·呈告人員,竝卽牌招,何如?令曰,依。
徐英淳啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
備忘記,老江僉使韓在儉下直,長弓一張,長箭一部,片箭一部,筒兒一箇賜給。
令于李元默曰,左承旨·右承旨·左副承旨·右副承旨入對。
金裕憲達曰,行大司憲金敎根,執義李景在,掌令金遇明,持平李潤聖牌不進,掌令申在獻,持平李鳳純在外,監察茶時之意,敢達。令曰,知道。
以執義李景在,掌令金遇明,持平李潤聖,司諫李毅遠,獻納愼必復牌不進罷職令旨,令于金裕憲曰,只推。
以慶尙監司鄭基善狀達,密陽等邑人物渰死,民家漂頹事,令于李元默曰,水災邑之人命渰死,民家頹壓,如是之多,聞甚驚惻,元恤典外,別加顧助。如有生前身還布,竝蠲蕩,渰死人埋置之方,頹壓民家結構奠接之方,令各該邑倅着意優助,俾無一民栖遑失所之患事,令廟堂措辭關飭於該道臣處,可也。
以公忠監司朴晦壽狀達,公州等邑民家漂頹,人命渰死事,令于李元默曰,卽見此狀,民命之多爲渰死,聞甚驚惻,元恤典外,別加顧助。如有生前身還布,竝蠲蕩,渰死人埋置之方,令該邑倅着意優助事,令廟堂各別,分付。
以江原監司鄭元容狀達,江陵等邑蔘火結祛瘼事及山郡耳牟換作事,令于李元默曰,令廟〈堂〉爛尙稟處,可也。
令于鄭知容曰,吏曹判書有闕之代,旣承下敎,前望單子入之。
吏曹判書前望單子入之,徐能輔代點。
鄭知容,以侍講院言達曰,新除授輔德李魯集時在京畿驪州地,書筵入番事緊,斯速乘馹上來事,下諭,何如?令曰,依。
徐英淳,以都摠府言達曰,副摠管臣李升權,兵曹參議臣李渭達來詣中日廳,自宣傳官至武兼發射矣。雨勢如此,不得設行之意,敢達。令曰,知道。
又以摠戎廳言達曰,本廳哨官朴敏悳身病猝重,勢難察任,改差,何如?令曰,依。
金裕憲,以刑曹言達曰,因水原李章植擊錚原情,令曰,令本府詳査以達。因淳昌崔述擊錚原情,令曰,該道臣詳査以達事,令下矣。謹依下令詳査以達事,今方知委於該府·該道之意,敢達。
行吏曹判書金在昌書曰,伏以,臣重叨銓任,隕越懍惕,前後違慢,積犯大戾,嶺海金木,在法難逭,而惟邸下不惟不加之誅,恩言隆重,飭令截嚴。臣於是,感激居先,惶懍在中,遂至於抗難抗之顔,據匪據之職,每一赴公,輒覺忸怩,今則大政已過矣。藉使臣義無可辭,病亦可强,猶當祈免之不暇。況必辭之義,難强之病,不待臣自列,而庶蒙离明之照燭矣。京官考察,國之重政,而臣之無似,畢竟冒當,一政一望,罔非瘡疣,甚至身故人之誤擬初仕望,而臣之昏謬固陋,畢露無餘,做錯非細,合被大何。且臣自經昨年重病以來,形殼換脫,神精盡消,胃敗阻食,血燥廢寢,風氣動則肢體眩掉,痰火盛則胸膈迷悶,補瀉濕冷,刀圭罔效,飾巾待盡,自分無幸。雖於閒仕漫職,尙不可以陳力就列,念玆天官之長,非臣養病之坊,一日虛帶,增一日之悚悶,三度加由,恩出常格,開政有令,庚牌荐辱,衷情轉蹙,仰首呼籲。伏乞睿慈,俯垂鑑憐,將臣職名,亟賜鐫改,以卒生成之澤,千萬大願。臣無任云云。答曰,覽書具悉。旣經大政,病宜調理,所帶銓任,今姑許遞矣。
戊子七月初八日辰時,王世子座壽康齋。左承旨·右承旨·左副承旨·右副承旨入對時,行左承旨李元點,右承旨鄭知容,左副承旨徐英淳,右副承旨金裕憲,假注書李殷相,記事官兪星煥·金鼎集,以次進伏訖。令曰,監祭何以爲之乎?知容曰,宗廟祭享,平安過行,將事時,小臣與獻官,以令敎辭旨屢屢申飭,駿奔之際,小無怠慢,欠敬之意,樂作之時,亦無疎略失措之擧,而惟宮闈令二員,以行祭時離次之故,監察已爲呈課云矣。令曰,照氷何時徹退乎?知容曰,照氷,日暮時始爲徹退,而及至徹籩豆之時,祭品猶不似夏節熟設矣。伏承修掃後看審祭器入欌之令,故精潔洗滌入庫,而例於罷享翌日,奉常寺官員與工曹郞廳,眼同入庫云矣。元默曰,永寧殿祭享,平安過行,諸執事及樂作等節,竝皆無頉,而照氷則連加申飭,陳設時始爲徹退,日氣雖甚熱,少無餒敗之意。祭器則奉常寺官員,及本署官員例於過享後第二日,眼同照數監滌,始爲入欌封鎖云。故姑先精潔洗滌,入庫不得封鎖,洗滌之節,雖致靡不用極,而第其簠簋樽罍之屬,以銅鑄成,而外刻雲雷山岳之形,每當漑滌之際,甓末自不免留滯於雕鏤之隙。故外面看來,終不似明潔,而臣旣承更加洗滌之令,故祭品入盛之前,又使十分淨洗,而此不過聊伸誠敬而已,外樣則依舊矣。令曰,罷享之時,果在何時乎?知容曰,雨中雖未詳其早晏,而問諸守僕輩,則恰爲罷漏後食頃云,而未幾卽曙矣。元默曰,永寧殿罷享,在於宗廟亞獻時,亦爲罷漏時矣。令曰,漏後稍久,鐘罄之韾,猶有入聞者,此是送神時乎?知容曰,似然矣。令曰,奉常提調·宗廟提調,皆何時出去乎?知容曰,奉常提調·陳設後趁門限出去,而本署提調,看審陳設,仍爲來待,將事後看檢修掃出去矣。令曰,庭燎亦爲申飭乎?知容曰,設燎時雨勢連霔,火光雖不得通明,而果爲察飭,如數排設矣。令曰,將事入稟之時,果在何時乎?英淳曰,近曙入稟矣。令書令旨曰,明日七夕製爲之,大提學待明朝牌招。令曰,七夕製通方外爲之,試紙用大好紙。出令旨令曰,今日坐直承旨,誰也?知容曰,小臣與同副承旨臣徐萬淳矣。明日七夕製有令,而獻陵忌辰祭齋戒相値,故敢此仰達矣。令曰,非親臨則似無不可矣。知容曰,謹當退考謄錄以達矣。令曰,惟。仍令退,承史以次退出。
上在昌德宮。常參·經筵,以代理停。
自開東至人定,灑雨下雨,測雨器水深二分。
徐英淳達曰,行大司憲金敎根未肅拜,執義李景在,掌令金遇明,持平李潤聖呈辭,掌令申在獻,持平李鳳純在外,監察茶時之意,敢達。令曰,知道。
鄭知容達曰,右副承旨金裕憲,今日不爲仕進,卽爲牌招,何如?令曰,依。
又達曰,臣知容依定式進詣香室,奉審香祝櫃·祝板袱子,則精潔之意,敢達。令曰,知道。
又達曰,大提學金履喬牌不進推考徽旨,今方捧入,而七夕製令下之後,如是違牌,事甚未安。更爲牌招,何如?令曰,依。
又達曰,大提學金履喬旣已承牌,弘文提學金鏴,藝文提學金魯敬,竝卽牌招,同參考試,何如?令曰,依。
令于徐英淳曰,左副承旨持此睿題,與大提學偕往泮宮,七夕製試取以來。
徐英淳達曰,臣英淳敬奉睿題,與大提學金履喬偕往泮宮,七夕製試取,則收券爲一千二百十三張矣,捧入之意,敢達。令曰,知道。
令于鄭知容曰,入直兵曹堂上,試官加差下。
令于鄭知容曰,鄭知容·李嘉愚·沈啓錫·韓弘敎·成遂默,對讀官差下。
令于徐英淳曰,科次入對。
備邊司薦望,金魯敬爲平安監司。
以右副承旨金裕憲牌不進罷職令旨,令于鄭知容曰,只推。
以慶尙監司鄭基善狀達,安東府人物渰死,民家頹壓事及大邱等邑蟲災事,令于徐萬淳曰,水災之邑,人物之多致渰死,民家之如是頹壓者,聞甚驚惻,元恤典外,別加顧助。如有生前身還布,竝蠲蕩,埋置奠接之方,令該邑倅着意優助,又況蝕災如此,言念民事,萬萬悶迫,令該曹香祝急速下送,趁卽設行,以格冥響,可也。
鄭知容,以禮曹言達曰,來八月初三日景慕宮秋享大祭王世子攝行時,王世子省牲·省器之節,依例磨鍊乎?敢稟。令曰,依例磨鍊。
又以禮曹言達曰,卽接景慕宮官員所報,則明日七夕製試取時,本宮官員,俱爲觀光云矣。依定式假官一員,令吏曹以成均館官員口傳達下,以爲代直後赴試之地,何如?令曰,依。
又以禮曹言達曰,因慶尙監司鄭基善狀達,大丘等十四邑禾穀蟲蝕酺祭香祝,令該曹急速下送,趁卽設行事,令下矣。酺祭香祝,令該司照例磨鍊,急速下送,中央設壇,隨時卜日設行之意,行移,何如?令曰,依。
又以吏曹言達曰,北道參下前銜人,例不得檢擬於京司直長矣。日前政,內資寺直長朱欽喆,以前任德陵直長,擬望蒙點,臣之矇然擬入,不勝惶恐,原望筒勿施,何如?令曰,依。
徐英淳,以訓鍊都監言達曰,集成門北邊內宮墻三間許頹圮之意,敢達。令曰,知道。
又以兵曹言啓曰,卽接西所衛將林致浩牒報,則集成門北邊內宮墻三間許因雨頹圮云。爲先令紫門監,以杻把子及長木堅實圍排,把守則以金虎門入直軍十五名除出,限修築間嚴加守直之意,敢啓。傳曰,知道。
徐英淳,以兵曹言達曰,卽接西所衛將林致浩牒報,則集成門北邊內宮墻三間許因雨頹圮云。爲先令紫門監以杻把子及長木堅實圍排,把守則以金虎門入直軍十五名除出,限修築間嚴加守直之意,敢達。令曰,知道。
徐英淳,以訓鍊都監言啓曰,因兵曹草記,集成門北邊內宮墻三間許頹圮處,金虎門入直軍十五名除出,將校一人率領,限改築間嚴加守直之意,敢啓。傳曰,知道。
戊子七月初九日戌時,王世子座重熙堂。七夕製科次入對時,左副承旨徐英淳,假注書尹興圭,記事官金大根·金鼎集,讀券官金履喬·李渭達,對讀官鄭知容·李嘉愚·沈啓錫,以次進伏訖。令曰,史官分左右。令曰,對讀官讀奏試券也。啓錫進讀一張。令曰,他對讀官讀奏。嘉愚又進讀一張。令曰,他對讀官讀奏。知容又進讀一張,令曰,科次爲之。履喬曰,初以第二張爲魁,以文字生頉之故,降爲第二矣。令曰,上三張書三下,次二張書草三下,次五張書次上。履喬承令書等,仍奏曰,魁券書一字乎?令曰,依爲之。履喬書一字訖,令英淳坼封,英淳坼封讀奏祕封。令書令旨曰,七夕製賦居首三下一進士金炳喬直赴會試,之次三下幼學沈敬澤等二人各給二分,草三下幼學韓鎭序等二人各給一分,次上進士朴膺壽等五人,竝令該曹考例施賞。令書令旨曰,入格儒生明日待令。令試官先退,試官等以次退出。令曰,坐直承旨,誰也?英淳曰,右承旨臣鄭知容及小臣矣。令曰,春坊上番,誰也?大根曰,文學臣宋持養也。令史官就座,令退。承史以次退出。
上在昌德宮。常參·經筵,以代理停。
自開東至申時,灑雨下雨,測雨器水深三分。
藥房副提調申緯啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。中宮殿氣候,何如?臣不任區區伏慮,敢來問安,竝此仰稟。答曰,知道。中宮殿氣候安順,卿不必入侍矣。中宮殿,世子宮口傳問安。答曰,知道。世子嬪宮口傳問安。答曰,知悉。
李元默達曰,明日常參,取稟。令曰,停。
徐英淳達曰,行大司憲金敎根未肅拜,執義李景在,掌令金遇明,持平李潤聖呈辭,掌令申在獻,持平李鳳純在外,監察茶時之意,敢達。令曰,知道。
李元默達曰,右副承旨金裕憲,今日不爲仕進,卽爲牌招,何如?令曰,依。
徐英淳達曰,備邊司郞廳來言,今日賓廳日次,而國忌正日相値,不得來會云矣,敢達。令曰,知道。
令于徐萬淳曰,入格儒生延英門外施賞。
徐英淳啓曰,臣英淳以入直禁軍戎器點考進去,下直之意,敢啓。傳曰,知道。
又啓曰,臣依定式,進詣仁政殿月臺,入直禁軍戎器點考則皆無頉,仍以傳敎內辭意勞問則亦皆好在云矣,敢啓。傳曰,知道。
李元默啓曰,吏曹郞廳來言,平安監司下批政事,取稟。傳曰,當日爲之。
又啓曰,卽者吏曹郞廳來言,政事當日爲之事命下,而判書徐能輔在外,參判徐熹淳,參議鄭基一俱以病不來,不得開政云,參判·參議,竝卽牌招,何如?傳曰,允。
徐英淳,以吏批言啓曰,戶曹判書望新通中徐有榘以前任楊州牧使,方在解由未出中,而係是大臣薦,破格備擬以入之意,敢啓。傳曰,知道。
有政。吏批,判書徐能輔在外未肅拜,參判徐熹淳牌招不進,參議鄭基一進,同副承旨徐萬淳進。啓曰,判書徐能輔在外未肅拜,參判徐熹淳牌招不進,小臣獨政未安,何以爲之?敢稟。傳曰,只出緊任。平安監司單金魯敬,故府使趙鎭禎贈兵參例兼,都事趙儆贈左承旨,學生趙尙柱贈僕正,以上公忠兵使趙運永三代,以金鏴爲戶曹判書。
兵批,判書金鏴病,參判李瀅夏病,參議李渭達病,參知李鼎臣入直進,行左承旨李元默進。北道參軍沈能勳,同知金在厚,上護軍金在昌,護軍李寅植,副護軍宋啓榦,平安道兵馬水軍節度使管餉使單金魯敬以上竝單付。
徐萬淳達曰,命召親納,例也,而前兵曹判書金鏴使其軍官,替納命召,事甚未安。推考,何如?令曰,依。
徐英淳,以兵曹言達曰,內禁衛將李寅植,五衛將白亮采·李命弼,文臣兼宣傳官洪在喆·兪星煥俱以病難供職,呈狀乞遞,竝改差,何如?令曰,依。
又以訓鍊都監言達曰,本局哨官趙秉一身病甚重,勢難察任,改差,何如?令曰,依。
徐英淳,以訓鍊都監言啓曰,本局分授都城肅靖門西邊第七城廊近處體城四間許頹圮處,令該軍門卽速修築,把守軍兵,量宜定送事,自兵曹草記矣。今日爲始,砲手二十名,將校一人率領,限改築間嚴加守直之意,敢啓。傳曰,知道。
又以兵曹言啓曰,卽接西道參軍柳億牒報,則訓鍊都監所授肅靖門西邊第七城廊近處體城四間許頹圮云。爲先令繕工監堅實圍排,分授軍門卽速修築,而把守軍兵,亦令該軍門量宜定送,限改築間嚴加守直之意,分付,何如?傳曰,允。
徐英淳,以訓鍊都監言達曰,本局分授都城肅靖門西邊第七城廊近處體城四間許頹圮之意,敢達。令曰,知道。
又以兵曹言達曰,卽接西道參軍柳億牒報,則訓鍊都監所授肅靖門西邊第七城廊近處體城四間許頹圮云,爲先令繕工監堅實圍排,分授軍門,卽速修築之意,敢達。令曰,知道。
又以刑曹言達曰,善山府遠地定配罪人張淳,因畿營査達,以宜有參恕之意仰請徽裁,旣伏承依回達施行之判付矣。張淳卽爲放送後,徒流案頉下事,分付該道道臣之意,敢達。令曰,知道。
上在昌德宮。常參·經筵,以代理停。
徐萬淳,以都摠言啓曰,今日入直內三廳武兼禁軍及軍兵等中日習射技,請出標信。傳曰,知道。
李元默達曰,明日常參,取稟。令曰,停。
徐萬淳達曰,合辭許久闕達,事甚未安。除在外,未署經外,未肅拜·呈告人員,竝卽牌招,何如?令曰,依。
徐萬淳啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
備忘記,吉州牧使李東膺下直,長弓一張,長箭一部,片箭一部,筒兒一箇賜給。
李元默達曰,右承旨鄭知容,左副承旨徐英淳今日不爲仕進,竝卽牌招,何如?令曰,依。
又達曰,來十六日漢學文臣殿講日次矣,敢稟。令曰,知道。
又達曰,臣元默以同義禁,今日本府坐起進去,下直之意,敢達。令曰,知道。
以右副承旨金裕憲牌不進罷職令旨,令于徐萬淳曰,只推。
徐萬淳達曰,行都承旨申緯,右副承旨金裕憲不爲仕進,行左承旨李元默禁府坐起進,右承旨鄭知容,左副承旨徐英淳牌不進,臣獨在院,伴直無人。右副承旨金裕憲,所當牌招,而拘於廳規,不得請牌,何以爲之?敢稟。令曰,牌招。
徐萬淳啓曰,吏曹郞廳來言,兵曹判書有闕,政事,取稟。傳曰,前望單子入之,入于小朝。
兵曹判書前望單子入之,朴宗薰代點。
徐萬淳啓曰,新除授行兵曹判書朴宗薰,卽爲牌招,傳授命召,何如?傳曰,允。
徐萬淳達曰,行兵曹判書朴宗薰牌不進推考徽旨,今方捧入,而命召傳授,一時爲急,如是違牌,事甚未安。更爲牌招,何如?令曰,依。
又達曰,行兵曹判書朴宗薰再牌不進推考徽旨,今方捧入,而命召傳授,一時爲急,如是違牌,事甚未安。所當更請牌招,而係是一日三牌,何以爲之?敢稟。令曰,更爲牌招。
令于徐英淳曰,吏曹參判有闕之代,旣承下敎,前望單子入之。
徐萬淳達曰,行大司憲金敎根,執義李景在,掌令金遇明,持平李潤聖牌不進,掌令申在獻,持平李鳳純在外,監察茶時之意,敢達。令曰,知道。
以執義李景在,掌令金遇明,持平李潤聖,司諫李毅遠,獻納愼必復牌不進罷職令旨,令于徐萬淳曰,只推。
以右承旨鄭知容,左副承旨徐英淳牌不進罷職令旨,令于徐萬淳曰,只推。
令于徐萬淳曰,右副承旨許遞,旣承下敎,前望單子入之。
承旨前望單子,朴綺壽代點。
徐萬淳達曰,行都承旨申緯不爲仕進,行左承旨朴綺壽未肅拜,行右承旨李元默禁府坐起進,臣獨在院,伴直無人。左副承旨鄭知容,右副承旨徐英淳,旣有只推之令,右副承旨徐英淳,所當更請牌招,而拘於廳規,不得請牌,何以爲之?敢稟。令曰,牌招。
又達曰,右副承旨徐英淳牌不進,伴直無人,左副承旨鄭知容,所當更請牌招,而拘於廳規,不得請牌,何以爲之?敢稟。令曰,牌招。
以右副承旨徐英淳再牌不進罷職令旨,令于徐萬淳曰,只推。
徐萬淳達曰,左副承旨鄭知容再牌不進,伴直無人,右副承旨徐英淳,旣有只推之令,所當更請牌招,而拘於廳規,不得請牌,何以爲之?敢稟。令曰,牌招。
徐英淳,以吏曹言達曰,今此宗廟望祭祭官中時無職名人,令該曹口傳付軍職,何如?令曰,依。
兵曹口傳政事,護軍單徐憙淳。
兵曹口傳政事,副司果單金鍏·朴宗吉。
徐萬淳,以備邊司言啓曰,諸道秋操稟啓,今已齊到矣。今春,以待秋必爲設行之意,有所筵奏知委,而顧今三南蟲水爲災,西成之畢竟如何,姑未預料。畿甸與兩西,連値使价迎送,列邑疲困,北關則昨年年事,旣未免歉,民力尙有未蘇,前此八路,均占小康之歲,猶多停關。若於此時,責以徵赴之役,則積廢之餘,易致繹騷,今秋八道·三都水陸諸操巡歷巡點,竝姑停止,官鎭門聚點,依前關辭,使之着意擧行,各樣都試,覆審考講,依例設行之意,分付,何如?傳曰,允。
又以兵曹言達曰,今七月十一日武臣賓廳武經講書日次,而中日相値,不得爲之之意,敢達。令曰,知道。
義禁府申目,鎭川前縣監李儞原情云云。徽旨內辭緣,泛稱遲晩,刑推得情,何如?判付達。除刑推議處爲良如敎。又申目,齋郞林勉洙·李鍾奎等原情云云。徽旨內辭緣,泛稱遲晩,竝只刑推得情,何如?判付達。竝只除刑推議處爲良如敎。
吏曹參判徐憙淳書曰,伏以,臣之久於銓職,强所不能,自知已審,而頃伏承書答之鄭重,感激居先,瀆擾是懼,遂不敢更事陳暴,夤緣遲徊。又復行政者屢,而無一裨補,有百瘡疣,每自循省,警悚冞切。且今本曹判書臣能輔,於臣爲五寸叔矣。雖無公格之應避,堂內叔姪之竝據長亞之席,尤非私分之所敢安。玆控微懇,冀蒙裁鑑,伏願睿慈,亟行鐫改,以便公私焉,臣無任云云。答曰,覽書具悉。卿之至懇,余已諒矣,且情地如此,所帶亞銓之任,今姑許遞。
上在昌德宮。常參·經筵,以代理停。
自開東至辰時,灑雨下雨,測雨器水深九分。
朴綺壽達曰,明日常參,取稟。令曰,停。
徐英淳達曰,合辭許久闕達,事甚未安。除在外,未署經外,未肅拜·呈告人員,竝卽牌招,何如?令曰,依。
令于朴綺壽曰,朝報不審之當該春坊,捧現告從重推考。
徐萬淳達曰,戶曹判書金鏴除拜後過三日不爲出肅,依定式推考警責,仍卽牌招察任,何如?令曰,依。
又達曰,卽伏見京畿監司金鐮雨澤狀達還下者,則刀擦之㾗,不啻狼藉,致勤下令臣之矇然捧入,不勝惶悚,而該道臣之不能審愼,如是疎忽,事甚未安。從重推考,何如?令曰,文字奏御,何等審愼則如是疎忽者,事甚駭然,該道臣越捧一等,不察捧入之當該承宣,從重推考。
令于徐萬淳曰,兼說書許遞,旣承下敎,前望單子入之。
兼說書前望單子入之,徐戴淳代點。
李元默達曰,臣元默以同義禁,今日本府坐起進去,下直之意,敢達。令曰,知道。
以左副承旨鄭知容再牌不進罷職令旨,令于徐萬淳曰,只推。
以慶尙監司鄭基善狀達薦新胡桃,節序差晩,限內不得封進,惶恐待罪事,令于徐萬淳曰,卿其勿待罪事,回諭。
以開城留守金炳朝狀達蠲罷商稅設鑄捄弊事,令于徐萬淳曰,依所請從便開鑄。
徐英淳達曰,行大司憲金敎根,執義李景在,掌令金遇明,持平李潤聖牌不進,掌令申在獻,持平李鳳純在外,監察茶時之意,敢達。令曰,知道。
以執義李景在,掌令金遇明,持平李潤聖,司諫李毅遠,獻納愼必復牌不進罷職令旨,令于徐萬淳曰,只推。
朴綺壽,以禮曹言達曰,今此大丘等十四邑酺祭,依臣曹各年謄錄所載,以中央設壇,卜日設行之意,纔已草記依下矣。中央二字,不無疑眩,故更爲遍考,則設於中央邑,載於禮典增條小註,而香祝已爲各磨鍊下送云。一依禮典所載,只就中央邑設行,而加送香祝,則依定式一體望療之意,分付該道,何如?令曰,依。
義禁府申目粘連,向前林勉洙·李鍾奎等亦,擧羃之際,有此失措,事欠敬謹,誠極可駭,竝只以此照律,何如?判付達依準。又申目粘連,向前李儞亦,軍案修報,自有所重,而物故懸頉,矇未覺察,揆以擧行,萬萬可駭,以此照律,何如?判付達依準。
平安監司金魯敬書曰,伏以,臣自南城而忝度支,纔月餘耳,陪都無保釐之績,大農蔑綜理之才,夙夜懍惕,瘝溺是懼,千萬不自意,箕藩新除,又下於此際,臣誠惝怳踧踖,罔知攸措。竊伏念,西門鎖鑰,國之重寄也,關防則宣府大同也,民物則金陵·吳會也。絃誦傳箕聖之化,弓馬稱山西之材,鎭撫巡宣之責,自昔難愼,未有如臣之至魯下,至謭劣而冒據者也。況潢池盜弄,瘡痍未蘇,臣於往年,銜命而往來者屢矣。昔之充然,今則枵然,昔之繁華,今則蕭索,非復舊日面目,切須愛養護惜,整頓修擧,然後民生庶向蘇完,疆索賴以克鞏,所托之重,其視他省,不啻重且大矣。臣本愚鹵,無所肖似,正所云臣之少壯猶不如人者近之,況今聰明已鈍,精力又耗,尋常酬應,尙患其接續不得,若委之以剸繁之地,埤之以藩維之重,欲望其古人之坐整欹器,油然而退,烏可得也?臣之前後試可,非止一二,塵刹之微悃未效,河海之殊渥冞隆,臣每反躬自訟,不覺愧汗浹背。朽木不可以重雕,鉛刀不可以再割,姸媸長短,實莫逃於睿鑑之明,則臣未敢知何所取於無似賤品,復有此大藩之重畀乎?夫領略江山之勝,優游裘帶之樂,是仕宦者之至榮也。臣若有一分堪承之道,何敢爲此飾讓,瀆冒睿聽也哉?伏乞睿明,俯垂鑑燭,特遞臣關西伯之任,俾幸私分,以安國事,千萬幸甚,臣無任云云。答曰,覽書具悉。卿之踐歷方藩多矣,而今且任卿西藩者,豈余尋常之意耶?卿其勿負余恃卿之意,欽哉欽哉。
上在昌德宮。常參·經筵,以代理停。
自巳時至酉時,灑雨下雨,測雨器水深二分。
鄭知容啓曰,今日乃是處暑,自明日經筵當爲取稟,而老炎猶蒸,無異盛暑,姑看日候稍涼,更稟之意,敢啓。傳曰,知道。
鄭知容達曰,明日常參,取稟。令曰,停。
徐英淳達曰,合辭許久闕達,事甚未安。除在外,未署經外,未肅拜·呈告人員,竝卽牌招,何如?令曰,依。
徐英淳啓曰,禁衛管將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
備忘記,慶州營將金魯赫,薪島僉使李悌彬下直,各長弓一張,長箭一部,片箭一部,筒兒一箇賜給。
徐英淳達曰,來十八日專經武臣殿講日次矣,敢稟。令曰,待下令爲之。
又達曰,行大司憲金敎根,執義李景在,掌令金遇明,持平李潤聖牌不進,掌令申在獻,持平李鳳純在外,監察茶時之意,敢達。令曰,知道。
以執義李景在,掌令金遇明,持平李潤聖,司諫李毅遠,獻納愼必復牌不進罷職令旨,令于徐英淳曰,只推。
以黃海監司沈能岳狀達,薦新蓮實限內下得封進,惶恐待罪事,令于申緯曰,卿其勿待罪事,回諭。
以慶尙監司鄭基善狀達,尙州等邑蟲災及安東等邑民家漂頹事,令于申緯曰,今觀此狀,蟲災·水患俱極,彼南民何爲而酷被此災乎?言念及此,實爲罔措,蟲災則香祝已爲下送,虔誠禱事,頹壓民家,卿其各別申飭於該邑倅,結構奠接之方,着念優助,俾無一民至於失所捿遑之境,而且觀今則西成望斷,民心安得不洶懼而呼泣乎?卿其各別慰撫鎭安,余則玉樓丙枕,南顧之憂冞深,分憂之責,全寄於卿,卿其體余之意,夙夜匪懈,一心對揚,可也。
徐英淳,以訓鍊都監言達曰,本局把摠具聖魯身病甚重,勢難察任,改差,何如?令曰,依。
義禁府照目粘連,齋郞林勉洙·李鍾奎等矣本府議達內,擧羃之際,有此失措,事欠敬謹,誠極可駭,竝只以此照律,罪各笞四十收續,附過還職,竝只私罪,奉令依準。又照目粘連,鎭川前縣監李儞矣本府議達內,軍案修報,自有所重,而物故懸頉,矇未覺察,揆以擧行,萬萬可駭,以此照律,罪杖八十收贖,奪告身三等,私罪,奉令依準爲旀,功減一等爲良如敎。
戊子七月十三日辰時,王世子代臨春塘臺。一內禁軍試射時,令承史陪從,右副承旨徐英淳,假注書尹興圭,記事官洪在喆·金鼎集陪從。王世子具戎服乘座馬,出重華門,由靑陽門至春塘臺,降馬陞座,小開門節次,宣傳官如例擧行訖。承傳宣傳官跪稟陞壇號令,號令訖,兵曹判書朴宗薰參現退出,英淳跪稟宰樞執鼓。令曰,宣傳官金鍵,別軍職李圭徹參試官爲之,試射節次,宣傳官依例擧行。王世子入便次試射訖,王世子出次。英淳奏曰,今初八日宗廟·永寧殿秋享大祭時,享官及監祭承旨處令諭之語,其時書給注書,而此與令旨少異,故不爲頒布。且一經稟令後,追後書出,俾八方咸知我邸下享祀時憧憧之睿念似好,故敢此仰達矣。令曰,此果與令旨有異,且旣登諸筵說則置之,可也。仍乘座馬,由重華門還內。承史以次退出。
上在昌德宮。常參·經筵,以代理停。
自開東至辰時,灑雨下雨,測雨器水深一寸三分。
徐萬淳達曰,明日常參,取稟。令曰,停。
又達曰,合辭許久闕達,事甚未安·除在外,未署經外,未肅拜·呈告人員,竝卽牌招,何如?令曰,依。
令于鄭知容曰,禮房承旨馳詣宗廟·景慕宮,奉審摘奸以來。
徐萬淳達曰,行都承旨申緯,行左承旨朴綺壽不爲仕進,行右承旨李元默,左副承旨鄭知容,右副承旨徐英淳式暇,臣獨在院,伴直無人。行左承旨朴綺壽,所當牌招,而拘於廳規,不得請牌,何以爲之?敢稟。令曰,牌招。
又達曰,行左承旨朴綺壽牌不進,伴直無人,所當更請牌招,而拘於廳規,不得請牌,何以爲之?敢稟。令曰,更爲牌招。
王世子若曰,余小子以沖年否德,猥承代理,夙夜憂懼,若履薄氷,而生長九重,聞見不廣,世間之疾苦艱難,一切茫昧,民生倒懸,不能救燃眉之急,紀綱解墜,而不能爲振刷之政。公私之財穀罄竭,不能思節約之道,守宰之貪墨成風,不能用誅殛之罰,人才不能收攬,言路不能恢開,凡係利民之術,爲治之方,果未能一番着手者,是皆余學識不明,志慮未通故也。今乃始旱終澇,雨暘失宜,畢竟有秋,果難有期,又何三南蟲蝕之患,忽發於跨朔陰雨之中,捕捉無術,禾穀受毒。全道幾乎同然,西成似無其望,天之告罄,在余一人,而終使我無辜之幾百萬生民,迺罹此災者,天胡忍斯?天胡忍斯,余欲責躬而弭災,則果不無許多召災之端,或有宮室之興作,而不念節儉之美,或有遊豫之太康,而不思謹飭之工。施爲之間,未著愛民之至意,政令之上,未效爲治之苦心,講論經史,召接臣隣,亦不能克勤克誠,則天心安得不怒,災異安得不生乎?思之及此,不覺悚蹙而愧恧,自反改悟之道,雖在於余,斯民奠安之方,實賴於方伯·守宰。凡今便民救民之策,預各講究,可以狀達者則狀達,可以論報者則論報,屬於災民之事,有如救焚而拯溺,無或有失期晩時之歎事。卽速知委於三南道臣處,今此哀痛之諭,出於自責之意,大小臣隣,咸須知悉。
玉堂前望單子入之,應敎金鍏,副應敎柳致睦,校理金大坤·尹心圭,副校理洪晩燮·閔英世代點。
朴綺壽達曰,玉堂上下番俱空,事甚未安。新除授應敎金鍏,副應敎柳致睦,校理金大坤·尹心圭,副校理洪晩燮·閔英世,竝卽牌招,推移入直,何如?令曰,依。
以全羅監司徐耕輔狀達萬頃等邑蟲災熾盛事,令于徐萬淳曰,列邑之得雨形止,蟲災之寢息與否,陸續登聞事,星火行會于道臣處。
徐萬淳達曰,行大司憲金敎根,執義李景在,掌令金遇明,持平李潤聖牌不進,掌令申在獻,持平李鳳純在外,監察茶時之意,敢達。令曰,知道。
以執義李景在,掌令金遇明,持平李潤聖,司諫李毅遠,獻納愼必復牌不進罷職令旨,令于徐萬淳曰,只推。
徐萬淳,以奎章閣言達曰,明日卽書香閣秋孟朔大奉審日次,時原任·閣臣,依節目進詣擧行之意,敢達。令曰,知道。
又以都摠府言達曰,今日入直內三廳,武兼禁軍及軍兵等,當爲中日習射技,而雨勢如此,不得設行之意,敢達。令曰,知道。
又以兵曹言達曰,卽接宗廟署入直訓鍊院判官李邦鉉牒報,則宗廟大門西邊舊築墻垣二間許頹圮云。臣宗薰馳詣看審後,爲先令繕工監以杻把子堅實圍排,依例樹柵,而衛軍二名定立,限改築間嚴加守直,令該曹卽速修築,亦令巡邏營門申飭校卒,另加巡察之意,分付,何如?令曰,依。
又以兵曹言達曰,卽接慶熙宮入直衛將徐載瑋牒報,則本宮內南所,中松一株拔根顚仆云,依例斫去之意,敢達。令曰,知道。
又以兵曹言達曰,宣薦內禁衛,額外內禁衛試射入格人,謹依達下別單,分等施賞,而弓矢·弓箭,以軍器寺所在者,取來頒給之意,敢達。令曰,知道。
徐萬淳,以兵曹言啓曰,卽接南道參軍金翊根牒報,則禁衛營所授敦義門南邊體城二間許頹圮云。爲先令繕工監堅實圍排,分授軍門,卽速修築,而把守軍兵,亦令該軍門量宜定送,限改築間嚴加守直之意,分付,何如?傳曰,允。
又以禁衛營言啓曰,本營字內敦義門南邊體城二間許頹圮處,把守軍兵,令該軍門量宜定送事,自兵曹草記矣。哨官一員,出番鄕軍二十名,嚴飭定送,限修築間輪回守直之意,敢啓。傳曰,知道。
徐萬淳,以兵曹言達曰,卽接南道參軍金翊根牒報,則禁衛營所授敦義門南邊體城二間許頹圮云,爲先令繕工監堅實圍排,分授軍門,卽速修築之意,敢達。令曰,知道。
上在昌德宮。常參·經筵,以代理停。
自五更至十六日開東,灑雨下雨,測雨器水深六分。
藥房副提調申緯啓曰,伏未審日間,聖體若何?寢睡·水刺之節,何如?臣率諸御醫,趁早入診,詳察聖候爲宜。中宮殿氣候,何如?臣不任區區伏慮,敢來問安,竝此仰稟。答曰,知道。中宮殿氣候安順,卿不必入侍矣。中宮殿·世子宮口傳問安。答曰,知道。世子嬪宮口傳問安。答曰,知道。
朴綺壽達曰,明日常參,取稟。令曰,停。
徐萬淳達曰,合辭許久闕達,事甚未安。除在外,未署經外,未肅拜·呈告人員,竝卽牌招,何如?令曰,依。
備忘記,平安兵虞候朴慶悳下直,長弓一張,長箭一部,片箭一部,筒兒一箇賜給。
徐萬淳達曰,備邊司郞廳來言,今日賓廳日次,而大臣俱有身病,不得來會云矣,敢達。令曰,知道。
朴綺壽達曰,右副承旨徐英淳今日不爲仕進,卽爲牌招,何如?令曰,依。
以京畿監司金鐮狀達朔寧等邑民家漂頹及人物渰死事,令于朴綺壽曰,聞甚矜惻,元恤典外,別加顧助,如有生前身還布,竝蠲蕩,結構奠接之方,各別另飭優給,使民不至於失所之境,可也。
朴綺壽,以都摠府言達曰,今此動駕時,侍衛·寶劍·守宮及陪衛,當爲備員,而都摠管金履喬,副摠管具信喜·洪敬謨,俱有實病,尹命烈在外,趙恩錫以摠戎中軍,陣上進,一員未差,無以備員。令政院稟令變通,仍令該曹,以在京無故人口傳差出,待下批,牌招,以爲備員進參之地,何如?令曰,依。
朴綺壽達曰,因都摠府草記,今此動駕時,侍衛·寶劍·守宮及陪衛,當爲備員,而都摠管金履喬,副摠管具信喜·洪敬謨俱有實病,尹命烈在外,趙恩錫以摠戎中軍,陣上進,一員未差,無以備員。令政院稟令變通,仍令該曹,以在京無故人口傳差出,待下批,牌招事依下矣。合有變通之道,何以爲之?敢稟。令曰,竝許遞,旣承下敎,前望單子入之。
摠管前望單子入之,都摠管金鏴·徐俊輔,副摠管申在植·金蘭淳·徐憙淳·朴岐壽代點。
以應敎金鍏牌不進罷職令旨,令于朴綺壽曰,只推。
朴綺壽,以弘文館言達曰,副應敎柳致睦,校理金大坤·尹心圭,副校理洪晩燮在外,修撰二員,副修撰二員未差,下番關直,事甚未安。應敎金鍏,旣有只推之令,卽爲牌招,姑降入直,何如?令曰,依。
又以吏曹言啓曰,卽接司僕寺牒報,則以爲,今此宗廟擧動時,本寺正例爲進輿差備,而正趙基謙奉命出疆矣。其代卽爲變通,以爲擧行之地云,司僕寺正趙基謙改差,其代口傳備擬以入,何如?傳曰,允。
吏曹口傳政事,以鄭東進爲司僕正。
徐萬淳達曰,行大司憲金敎根,執義李景在,掌令金遇明·申在獻,持平李潤聖牌不進,持平李鳳純在外,監察茶時之意,敢達。令曰,知道。
以執義李景在,掌令金遇明·申在獻,持平李潤聖,司諫李毅遠,獻納愼必復牌不進罷職令旨,令于徐萬淳曰,只推。
以右副承旨徐英淳牌不進罷職令旨,令于朴綺壽曰,只推。
朴綺壽,以奎章閣言達曰,景慕宮望廟樓今望奉審,無頉之意,敢達。令曰,知道。
徐萬淳,以兵曹言啓曰,來八月初三日景慕宮秋享大祭王世子攝行時,陪衛軍兵,當爲磨鍊而謹考謄錄,則昨年十一月景慕宮冬享大祭攝行時,訓局步軍八百名,馬軍二哨,中軍率領爲先後牌,禁軍二番磨鍊矣,今亦依此擧行乎?敢稟。令曰,依此爲之。
朴綺壽,以弘文館言達曰,新除授副應校柳致睦時在慶尙道安東地,校理金大坤時在公忠道牙山地,尹心圭地在石城地,副校理洪晩燮時在木川地,經筵入番事緊,請竝斯速乘馹上來事,下諭。令曰,依達。
又以司僕寺二提調意啓曰,濟州出來先運年例進上馬八匹,別御乘馬二十匹,山屯馬二百匹合二百二十八匹內,十匹到中路故失,十三匹到中路病留,十一匹到津頭逃逸,一匹到本寺病留除,實納馬一百九十三匹,禾毛色別單書入,而貢獻事體,何等嚴重,所封馬匹,擧皆病孱瘦瘠,比前尤甚。當該封進濟州牧使,從重推考,何如?傳曰,允。
又以兵曹言啓曰,卽接東道參軍金華淳牒報,則御營廳所授肅靖門東邊第二城廊近處體城二間許頹圮云。爲先令繕工監堅實圍排,分授軍門,卽速修築,而把守軍兵,亦令該軍門量宜定送,限改築間嚴加守直之意,分付,何如?傳曰,允。
又以兵曹言達曰,卽接東道參軍金華淳牒報,則御營廳所授肅靖門東邊第二城廊近處體城二間許頹圮云,爲先令繕工監堅實圍排,分授軍門,卽速修築之意,敢達。令曰,知道。
又以御營廳言啓曰,本廳字內肅靖門東邊第二城廊近處體城二間許頹圮處,令分授軍門,卽速修築,把守軍兵量宜定送事,自兵曹草記矣。修築則待晴擧行,而出番鄕軍二十名,將官率領,限改築間輪回嚴加把守之意,敢啓。傳曰,知道。
又以御營廳言達曰,本廳字內肅靖門東邊第二城廊近處體城二間許頹圮矣,待晴修築之意,敢達。令曰,知道。
又以禁衛營言達曰,本營字內敦義門南邊體城二間許頹圮矣,修築則待晴擧行之意,敢啓。令曰,知道。
領議政南公轍箚曰,伏以,臣忝叨藥院之任,今經屢箇月矣。狗馬賤疾,日漸癃痼之狀,竊想离明,久已俯燭,而又當今夏潦炎氣不敵暑,百病交攻,作一床笫上物,日次起居,輒使僚提替作。雖荷大小朝寬仁涵貸之德,郵罰不加,而由臣闕禮,國體虧損,私心之惶恧不安,猶屬餘事,保護之任,其重何如,而猶且如是瘝曠,他尙何說?每以瀆擾爲懼,不自陳列,則一日在職,有一日之悶,玆敢力疾構箚,冒煩睿聽。伏望邸下,察臣實狀,亟許遞解,仍令有司,勘其積闕常禮之罪,以尊朝綱,以勵臣分焉。取進止。答曰,覽箚具悉卿懇。愼節奉慮,所請依施。仍令于朴綺壽曰,此下答,遣史官往諭于領議政。
行兵曹判書朴宗薰書曰,伏以,臣於近日,屢上章牘,各有所辭,而言不離於情及病矣。顧今窮苦跧伏,情固猶前,病或加昔,第幸水部閒司,別無趨事按簿之程課期限,尙可以時行時止,私不妨公耳。誠不自意中權重任,又及於萬萬無似之身,在分不稱,於理不當,臣竊惑焉。年前臣嘗濫叨斯任,黽勉供給,不爲不久,曾無絲毫稱塞,祗有多少紕繆,財用則滲泄者未塞而支計窘跲,政注則淹屈者未振而差擬疎率。雖朝家過於仁原,不加誅斥,私自點檢,每不禁騂顔而汗背,蔑效之地,寧容再蹈?昔張詠之帥蜀,治兼恩威,民用畏愛,異績特著,去有可紀,故厥後重畀,物情與之。若薛田·張佶輩,無殊能可名者,未聞當時有甄除之擧,懋實之政,理合如此,愼簡之義,中外無間,何可諉以宿硏,不問能否乎?況臣於其時,旣無切苦之情私,而疾病衰耗,猶不至如今者之甚,尙能自强於趨走之末。以今揆昔,不翅斗懸,外而筋骸銷削,不能任步履登降之勞,內而精力耗脫,不能領朝夕俄忽之間,此皆苦衷貞疾爲之祟耳。兼以中暑傷濕,阻食嘔噎,日與刀圭爲謀,實無彈束從事之望,而召牌屢臨,受符事嚴,顚倒趨膺,諒不獲已,因循盤據。非但私義之所不敢出,誠恐貽累於聖朝綜核之政,玆敢畢瀝情懇,冒入文字。伏乞睿慈,俯垂諒察,亟遞臣所授兵曹判書之任,俾公器不至太褻,私分獲免再冒,不勝幸甚,臣無任云云。答曰,覽書具悉。卿之是任,宿硏也,豈有固辭?勿辭行公。
戶曹判書金鏴書曰,伏以,臣聞涉危者思安,負重者求釋,卽常情之所同然,而今臣愈進而不能退,愈重而不能息,將不知霣墜顚蹶之所矣。竊伏念,人臣之過蒙寵渥,驟躋隆顯,歷數古今,殆無臣比,以至今春本兵之任而極矣。臣於是任,豈不知疾聲力懇,思所以必免之擧哉?成以委托之初,眷注有在,塵刹之念,生死向前,寧甘以身試可,而自受拙醜之累,不忍上孤睿知,妄速偃蹇之誅。黽勉出膺,逮至于今,而若以古人之量才受任,進退以義者率之,則已落下第二義,臣誠不知其自解也。居然冒據,殆過半載,大政又已行矣。凡其施措注擬之間,撕壞僨敗,有未可一二數,則已爲睿鑑之所燭,而臣亦自知者,明矣。方擬上章丐免,以圖息補,千萬不自意,誤恩荐降,新銜又侈,此無異進百尺之竿而又進一步,缷右肩之擔而移之左肩,臣誠惝怳震惕,不知所以自措也。夫地部之任,自古有重,國家之經費,摠于一處,生民休戚,係于一司,周官司農,尙矣毋論,下此而良轉運眞鹽鐵,求諸往昔,亦落落無幾焉,則其才之難,有如是矣。苟非器局足以幹辦衆財,材識足以綜理庶務,蔚爲一世之所推詡,則莫宜居是職而任其責焉。惟臣則短於算計之學,而不辨歸除,昧於經理之事,而莫知營幹。凡於物情貨利,漫不省其何樣事,則簿書之繁亂,何以鉤奸而察漏,錢穀之浩汗,何以量多而較少乎?矧今國計枵然,民生倒懸,湯旱堯潦,竝萃今夏,嶺湖蟲蝕之報,日又踵至。雖在常年,入不當出,挪移補苴,苟且彌縫,而今焉八路助撤之收,已縮太半,百度經用之費,莫辦常數,則民國之憂方殷,有司之責斯存。雖以精鍊之材,任其節省救時之策,猶懼其不濟,乃以蒙闇疎闊之如臣者,擧而畀之者,豈有欠於聖朝器使之政也耶?噫,臣之伯父臣載瓚曾在相職,入告我大朝殿下,有曰,古者用人,器用各異,文學政事,錢穀甲兵,不能相通,而今則不然,一經淸顯,便是通才,左兜右攬,闕一爲恥。韙哉斯言,至今爲識者之傳誦,不圖臣身,乃蹈斯弊,文學政事之職,亦旣受而任之,今又自甲兵而轉而之錢穀,以臣視臣,其可曰,通才之無適不可者乎?只足以上累則哲之明,下爲伯父之罪人也,興言及此,不覺慙恧戰恐之交至也。然而臣身之匪臣私有者,久矣。冥擿不已,至于顚沛,臣不暇恤也,盈盛不戒,至于招災,臣不敢惜也。第未知邸下之所以光寵臣拂拭臣者,其將愛之欲其生乎,保之欲其全乎?惟宜縻之以閑散之職,寘之於閣僚之後,使之出入邇筵,昵近耿光,則斯可爲終始曲保之盛德至意,而今乃歷任權要,其責冞重。畢竟在公而僨事,在私而壞身,無以報恩造之萬一而止耳。臣雖至愚至頑,亦豈忍爲此哉?玆敢披露心肝,仰首鳴號。伏乞离明,俯垂矜憐,將臣新授職名,亟許鐫免,以便公事,以安私分,不勝大願,臣無任云云。答曰,覽書具悉。授卿是任,余意有在,卿其勿辭行公。
兼說書徐戴淳書曰,伏以,臣兄臣憙淳,見帶同知春秋館事矣。今臣所叨職名,旣兼史銜,在所當遞,伏乞离明,照例遞改,以存公格,千萬幸甚,臣無任云云。覽書具悉。書辭下該曹稟處。
上在昌德宮。常參·經筵,以代理停。
自開東至午時,灑雨下雨,測雨器水深二寸九分。
自人定至十七日開東,灑雨下雨,測雨器水深一寸二分。
鄭知容達曰,明日動駕相値,常參頉稟之意,敢達。令曰,知道。
李元默達曰,合辭許久闕達,事甚未安。除在外·未署經外,未肅拜·呈告人員,竝卽牌招,何如?令曰,依。
又達曰,右副承旨徐英淳,今日不爲仕進,卽爲牌招,何如?令曰,依。
令于李元默曰,左承旨許遞,旣承下敎,前望單子入之。
承旨前望單子入之,金裕憲代點。
傳于鄭知容曰,明日出宮內門路,以協陽門爲之。
令于鄭知容曰,明日出宮內門路,以貳極門爲之。
令于李元默曰,宗廟提調未差之代,旣承下敎,前望單子入之。
宗廟提調前望單子入之,徐俊輔添書代點。
鄭知容,以都摠府言達曰,今此動駕時,侍衛·寶劍·守宮及陪衛,當爲備員,而副摠管李忠運·金蘭淳·申在植·朴歧壽,俱有實故,無以備員,令政院稟令變通,仍令該曹,以在京無故人口傳差出,待下批牌招,以爲備員進參之地,何如?令曰,竝許遞,旣承下敎,令該曹在京無故人口傳差出,待下批牌招。
兵曹口傳政事,以李鍾運·韓義運·金煐·柳漢源爲副摠管。
鄭知容,以都摠府言達曰,今此動駕時,侍衛·寶劍·守宮及陪衛,當爲備員,而都摠管金鏴,以藥房提調進,徐俊輔,以宗廟提調進,副摠管柳漢源在外,金煐·李鍾運,俱有實病,無以備員,令政院稟令變通,仍令該曹,以在京無故人口傳差出,待下批牌招,以爲備員進參之地,何如?令曰,在外及實故摠營竝許遞,旣承下敎,前望單子入之。
摠管前望單子入之,都摠管宋冕載·金履載,副摠管朴綺壽·李友秀·權敦仁代點。
以右副承旨徐英淳牌不進罷職令旨,令于李元默曰,只推。
令于李元默曰,左承旨許遞,旣承下敎,前望單子入之。
承旨前望單子入之,李若愚代點。
以應敎金鍏牌不進罷職令旨,令于李元默曰,只推。
李元默,以弘文館言達曰,下番闕直,事甚未安。應敎金鍏,旣有只推之令,卽爲牌招,姑降入直,何如?令曰,依。
鄭知容達曰,行大司憲金敎根,執義李景在,掌令金遇明·申在獻牌不進,持平李鳳純在外,李潤聖陳書,監察茶時之意,敢達。令曰,知道。
以執義李景在,掌令金遇明·申在獻,司諫李毅遠,獻納愼必復牌不進罷職令旨,令于鄭知容曰,只推。
以應敎金鍏牌不進罷職令旨,令于李元黙曰,只推。
鄭知容達曰,明日動駕,兩司侍臣,當爲進參,除在外·未署經外,未肅拜·呈告人員,竝待開門牌招,何如?令曰,依。
李元默,以禮曹言達曰,卽接宗廟署所報,則今日雨後,宗廟正殿西邊內墻一間半許,外面頹落云矣。與內面有異,慰安之節,依前例不爲磨鍊,改築之役,待快晴擇日擧行,何如?令曰,依。
又以戶曹言達曰,各道年分事目,從近當磨鍊以入矣。災傷覆審,勿送敬差官,專委道臣,已成近例,今年亦依此擧行事,分付,何如?令曰,依。
鄭知容,以兵曹言達曰,今七月十七日,武臣堂上朔試射日次,而動駕相値,不得爲之之意,敢達。令曰,知道。
又以義禁府言達曰,今此宗廟秋展謁動駕及動輿時,大駕各差備都事九員及輿側左右考喧都事二員,本府入直都事一員,當以十二員分差,而都事沈能格,身病沈重,萬無進參之勢,其代,令該曹口傳差出,假都事二員,亦令該曹口傳差出,以爲分排擧行之地,何如?令曰,依。
吏曹口傳政事,以鄭憲容爲禁府都事。
鄭知容,以兵曹言達曰,今月十九日,一內禁軍番次矣。該番將未差之代,依承傳,口傳擬入之意,敢達。令曰,知道。
兵曹口傳政事,以李完植爲內禁將。
領議政南公轍箚曰,伏以近日連接湖·嶺諸路之狀達,始旱終澇,痒稼甚多,蟲患忽發,遍滿田野,如火之熾,如水之迅,哀彼半歲之勤苦,其將一朝而虛擲,臣方繞壁彷徨,中夜不寐,際伏見所下令敎,若曰,余果不無召災之端,凡大臣·三司及廟堂諸宰有言責藝事者之所未及言者,四字刀削邸下皆洞言之,末又示之以自反改悟之道。猗歟,十行之哀痛,允符六事之自責,體天悅民,莫捷於知過而自修,仁愛之天,其將悔禍,而南民扶扙聽詔,如得更甦矣。然而徒施於言,謂之文具,踐之於行,謂之實心。遇災修省,不一其道,而邸下爲治之最急務,莫大於勤講學,亦莫先於頻接臣僚,咨訪治道。何謂勤講學爲修省之道?講學所以明理,理不明則天下萬事,交錯於前,而大小次第,無有統緖,欲修身則不知修身之本,欲改過則不知改過之要。讀書旣精,萬理俱通,則表裏精粗無不到,而全體大用。無不明。且敬天恤民,轉災爲祥之道,具載於聖賢方冊,日與賢士大夫,論難講磨,樂此不疲,則令旨中諸條自責者,不期祛而自祛。邸下今日,上順天心,下答民望者,豈有大於此者乎?何謂頻接臣僚爲弭災之本?人君之盛節,莫如勤政,況天心未豫之時乎?且今京外之財穀磬竭,傾府庫之所蓄,盡率土之所有,遑遑焉專捄經費而不足,萬一來頭有不可期之大賑,則將何以應之?邸下當頻召掌賦之臣及有司諸堂,錢穀之幾何,預先料量,凡元賑·常賑·營私賑之摠於會付各穀者及關北之交濟久置穀,近所置賑餘穀之可屬賙饑之資者,衙門不一。準折各異,使之一一抄出,以備睿覽,常以出入贏絀留意爲預備之策。此若不給,則爲人上者,其將立視其死,而莫之救歟。雖盡出京司內帑之財而繼之,無一民捐瘠,然後爲君牧民之責畢矣。京師,八路之銀錢木布所在,亦有區別,謄出成一冊子,入則常置於左右,出則咨訪於諸臣,毋徒尙淵默,毋蓄疑而不問,經紀措劃,日不暇給,嚴飭所司,一錢一粒,爲民而蓄之,爲民而惜之,不使妄出而濫用,邸下今日之遇災恤民,豈有先於此者乎?陳平,一漢相也,猶不屑於錢穀之出入,臣豈敢以此勸邸下,而勤政恤民,益明習國事,皆在其中,此非欲親細務而然也。孔子曰,節用而愛民,大學末章,言生財足國之道。知理財然後可以知節,節然後可以愛民,臣之此言,有識者必有以辨之矣。齊之遇旱,晏子以祈禱爲無益,宋之有水,責己恤民,而臧文仲知其將興,宋帝從李迪之言,罷土木營造,禁樂停宴,未幾飛蝗多赴海死。凡遇蟲水之災,修己而從諫,則德莫盛焉。今邸下不待諫,而先修其德,一言可以興邦,然念知之非艱,行之惟艱。臣之區區過慮,或恐邸下遇災則惕,災過則猶復伈泄,上天俯監其非出實心,而下民之至愚者,久而亦知爲文具,則於此誠無以爲計矣,豈不大可懼哉?昔在宣廟朝,彗星見,上下敎罪己,群臣多有進言,故儒臣李之菡謂先正臣李珥曰,君臣上下,善端開發,有恐懼修省之意,此非妖星,乃瑞星。之菡之言,似戲而有理。臣今因邸下善端之發,感戴聳動,略效瞽說,而尤惓惓以講學爲修己之本,咨訪爲恤民之要。苟邸下長存此心,不以有災無災而有間,亦不以人而廢言,太平萬世,其在斯矣。臣之狗馬賤疾,近益沈痼,百爾思量,實無强起供職,接濟歉歲之望。僚相亦有病故,賓對久闕,此時廟務之多滯,誠非細悶。抱此耿耿,不能自已,敢將文字,庸替面陳。伏望邸下,恕其狂妄而納其愚悃焉。取進止。答曰,覽箚具悉卿懇。滿心憂懼,寢食靡安,卿箚際至,誠忠懇到,如非愛余必欲善之至意,則何以有此?日昨令旨,卽不過遇災自責,何足稱道乎?轉災爲祥,奚但在余?余若有失,卿必爲言,卿如有陳,余須服膺。上下相勉,實心救民,則吾東雖小,豈或無濟活災民之道乎?可考冊子,則自廟堂分定堂上,謄出卽納,以爲常目之資,賓對亦當從近行之。左相以平日體國之誠,豈不簉朝乎?余不盡言,卿其諒之。仍令于鄭知容曰,此下答,遣史官往諭于領相。
持平李潤聖書曰,伏以臣跡起草茅,年迫桑楡,而猥忝科第,驟躋臺侍,受恩如海,報答無涓,只當陳力就列,鞠躬盡瘁,而第伏念,臺銜,重職也,風憲之所掌,言責之攸司,則必有激揚之風裁,讜直之論議,然後方合於是職,而臣則本以迂疎之性,只有巽軟之習,名以臺臣,萬不近似。況素抱咳喘之疾,當此霖暑之劇,金火之交,宿病闖發,日夕㱡㱡,庚牌屢降,不得承膺,逋慢冞增,怵惕俟罪,以此情勢,何敢久居於臺次乎?玆敢披瀝控籲。伏乞睿慈,特許鐫遞,以重臺體焉。臣於丐免之章,不宜贅他,而第有所感激於愚衷,敢以區區之見,有此附陳焉。臣昨伏見我邸下憂災責躬之至意,奉讀未了,不覺涕淚之交頤也。大哉,邸下之言,卽古聖王遇災修省之至意,而其憂憫之情,惻怛之旨,有足以格天地感鬼神矣。臣雖譾劣無狀,敢不竭愚陋淺薄之識見,仰對睿念之萬一乎?臣生長南土,年過六十,自丙午以來,屢經荒年,其災害之淺深,賑濟之方便,曾有見聞,今請略陳之。凡災害之中,蟲災最甚,旱澇之災,則或有不被之處,而蟲災則不然。無論坪之高下,壤之肥瘠,而隨處凝聚,則我稼之靑者化而黃,黃者化而腐,畢竟消瀜後乃已,雖粃糠不得以糊口,雖藁草不可以飼畜,此災之劇而毒者也。今觀三南道臣之達辭,則蟲災之彌滿若是,來頭之大歉已判,固當及今而預講其活民之方,何必待秋而始爲謨劃耶?臣玆敢以荒年當行之政,錄爲五條,以備睿覽。其一,卽經用之撙節也,其二,卽宿弊之釐正也,其三,卽災總之準許也,其四,卽設賑之責效也,其五,卽使民而相恤也。夫所謂經用之撙節者,蓋荒年之政,必以節用爲先,故周公之定制也。遇荒年,則百度皆從省約,考諸周禮可見,而由周以下,惟漢文得其遺意,其於後五年癸未旱蝗也,非無紅腐之積,而猶減服御省廩吏,此因所以對揚天災之道,故朱夫子美之,特揭于綱目,則荒歉之必當節用,瞭然可見。惟我國家,用度太豐,華侈漸長,所以經用常不足,而今此三南財賦所出之地,荒歉若彼,國計將何以措設,人生將何以拯濟也?臣竊以爲,自今以後,諸般經用,皆十減五六,以體古昔荒歉節用之遺制,似爲得宜。夫所謂宿弊之釐正者,其目不啻許多,而慨言其最急之弊,則有二者,其一,卽浮結之弊也。蓋己·甲荐歉之前,人民繁殖,故山原瘠确之處,亦皆耕墾而有結矣。一自經歉之後,民多流亡,則雖膏腴之土,亦不免陳廢之患,況瘠确之旱田乎?惟其旱田雖陳,無蠲稅之典,故無主之陳結,年年排徵於隣里,此所謂浮結也。浮結之弊,只由於久不量田之致,自今年限量田以前,永爲頉免浮結,似合於奠民之道。又其一,卽宮畓稅米之弊也。蓋各宮宮畓,散在列邑,而從前則宮差收稅矣。我先大王登極之初,洞燭宮差之作弊於民間,自丙申年移屬戶曹,而使船人運納焉,大聖人恤民之德,於乎,至矣。自是以後,無弊遵行者,數十餘年矣。近年則又生別般之弊,別營別庫,本無入直之官,每於郞廳因事開坐時,始爲捧上,故船人運來,貯置江邊,或至曠月而未納。這間偸竊欠縮之弊,守直逗留之費,與夫霖潦之所沾濕腐傷,藁之所編緝蓋覆,其費不些,而及其捧上時,各項下隷,多般徵求,不饜不已。船人以此所費,每每排徵於各邑時作之民,民不勝其苦。此弊不去,則必爲農民之膏肓,若其祛弊之道,則固非自下之所敢妄陳,惟在睿裁之軫念如何耳。夫所謂災總之準許者,蓋歉歲執災之法,非一守宰之所可遍審於闔境,故使民成冊,而成冊之初,不能無濫入與冤漏之弊。道臣以此成冊,報于備局,則備局謂災總之過多,必有減削,故乃其俵災之時,全災之庫,多漏於蠲稅之秩,此豈朝家救荒均惠之本意乎?今年則申飭守宰,災結之成冊,勿委吏胥,躬自看審,精實執災,以報廟堂準數許施,然後朝家之恩澤,可以滂沛而均沾矣。夫所謂設賑之責效者,蓋荒年之政,惟在於活民,是故禹有歷山之發金,湯有莊山之鑄幣,而九潦七旱,無一人之捐瘠。其後孟子在齊,未有一事之施措,而所可見者,只是發棠而已,則賑濟之法,豈非關重哉?我國之倉稟,固所以備荒歉也。近年以來,穀簿漸滋,每邑四色穀之石數,殆乎十倍於其邑之戶數,似非不足於設賑,而夫何己甲之歲,三南各邑,莫不設賑,而猶不能救餓殍之相枕?此所謂有其名而無其實也。今年亦必有設賑,伏乞嚴飭守宰,俾有實效焉。夫所謂使民而相恤者,蓋人之同居,固有相恤之道,以鄒賢所論井田之制觀之,八家之同井者,有隣保相助之誼,以宋儒所定鄕約之條言之,一鄕之同約者,有患難相恤之規。雖其世級漸降,美俗不可挽回,而每當歉年,則穀價惟至貴,而他物皆不能售價,故閭閻之間,穀與錢俱乏,饒戶之有穀者,莊儲而不肯相資,所以有東隣備穀,而西隣塡壑之弊也。通計各邑,饒戶之儲穀者甚多,若使此穀通行,而貪富相恤,則亦可爲救民之一助。然非有公家飭令,則彼儲穀者,必不肯賙急於隣里矣,伏惟睿裁焉。凡此五條,皆是陳芻而已。臣之識見,本自淺短,故只以曾者荒政之所不能行而民情之所願者,彙以仰陳,而惟其奉行之道,則專係守宰之一心對揚而已。臣又伏念,昔者宋景德言而災妖消除,唐皇罪己而將卒感泣。伏覩十行睿旨,若是懇至,豈無所以全活我民,而推以充之,則東方其三五乎?臣以疎逖之蹤,微末之官,不當與論於國家之政令,而惟其不堪漆室之隱憂,丹葵之素性,玆敢略陳蕘說,以效芹忱。臣無任云云。覽書具悉。見爾之書,甚有條理,令廟堂,稟處。爾其勿辭察職。
上在昌德宮。常參·經筵,以代理停。
自開東至午時,灑雨下雨,測雨器水深六分。
藥房口傳啓曰,太廟展謁,成命已宿,儀衛皆備,時辰將屆,而霖雨滂沱,蒸熱轉劇,此時之沾濕勞動,恐違聖人節宣之方,快晴之後,更卜吉日,禮無少虧,且多已例。臣等職忝保護,不勝憂慮,玆敢相率仰籲。伏乞亟寢今日動駕之命,千萬顒祝,惶恐,敢啓。答曰,知道。再明日同爲展謁矣。
鄭知容啓曰,來二十一日,朝參日次矣,敢稟。傳曰,停。
鄭知容達曰,明日常參,取稟。令曰,停。
金裕憲達曰,行大司憲金敎根未肅拜,執義李景在,掌令金遇明·申在獻,持平李潤聖牌不進,持平李鳳純在外,監察茶時之意,敢達。令曰,知道。
以執義李景在,掌令金遇明·申在獻,持平李潤聖,司諫李毅遠,獻納愼必復牌不進罷職令旨,令于金裕憲曰,只推。
鄭知容達曰,來二十一日,輪對日次矣,敢稟。令曰,爲之。
令于李元默曰,同副承旨許遞,旣承下敎,前望單子入之。
承旨前望單子入之,洪學淵代點。
李元默達曰,新除授右副承旨洪學淵,卽爲牌招,何如?令曰,依。
令于李元默曰,左承旨許遞,旣承下敎,前望單子入之。
承旨前望單子入之,李完植代點。
洪學淵,以奎章閣言達曰,原任直閣徐萬淳,明日當爲候班進參,而時無職名,令該曹口傳付軍職,何如?令曰,依。
兵曹口傳政事,副護軍單徐萬淳。
洪學淵,以弘文館言達曰,下番闕直,事甚未安。應敎金鍏,旣有只推之令,卽爲牌招,姑降入直,何如?令曰,依。
以應敎金鍏牌不進罷職令旨,令于洪學淵曰,只推。
洪學淵,以禮曹言達曰,卽接宗廟署所報,則今日雨後,永寧殿西邊內墻一間許內面頹落云矣。與全體頹圮有異,慰安之節,不爲磨鍊,而改築之役,待快晴擇日擧行,何如?令曰,依。
又以禮曹言達曰,卽接永禧殿官員所報,則今日申時量,正殿東邊內墻一間許全體頹圮云矣。正殿至近之地,有此墻垣之頹圮,萬萬驚悚,當有慰安之節。慰安祭,不卜日,今十九日設行,改築之役,待快晴擇日擧行,何如?令曰,依。
鄭知容,以都摠府言達曰,今此動駕時,侍衛及陪衛,當爲備員,而都摠管金履載·宋冕載,副摠管李友秀,俱有實病,無以備員,令政院稟令變通,仍念該曹,以在京無故人口傳差出,待下批牌招,以爲備員進參之地,何如?令曰,實病非至於委頓之境,則姑可强爲行公,變通草記勿施,卽爲牌招,如有違牌,勿爲呼望。
又以都摠府言達曰,副摠管朴綺壽,時無職名,令該曹口傳付軍職,何如?令曰,依。
兵曹口傳政事,護軍單朴綺壽。
鄭知容,以都摠府言達曰,副摠管韓義運,以漢城府左尹,本府坐起晝仕出去之意,敢達。令曰,知道。
鄭知容,以兵曹言啓曰,宗廟展謁時,訓局步軍八哨,馬軍五哨,訓鍊大將率領爲先廂,御營廳鄕軍四哨,訓局步軍四哨,兩營騎士各二番,摠戎使都領爲後廂,禁軍二番爲之,御營大將率該廳標下軍及禁衛營,京軍一哨留陣,留營置之。景慕宮展謁時,訓局步軍八哨,馬軍三哨,訓鍊大將率領爲先廂,禁衛營·御營廳鄕軍各三哨,御營廳騎士三番,摠戎使都領爲後廂,禁軍三番爲之,御營大將率該廳標下軍及京軍一哨留陣,留營置之事,伏奉下敎,節目俱爲啓下,而再明日同爲展謁事,命下矣。十九日宗廟·景慕宮展謁,旣在同日,則隨駕軍兵,不宜異同,以何節目擧行乎?敢稟。傳曰,景慕宮展謁時例爲之。
鄭知容,以兵曹言達曰,今月十九日,一內禁軍番矣。該番將有闕之代,依承傳,口傳擬入之意,敢達。令曰,知道。
兵曹口傳政事,以安光贊爲內禁將。
鄭知容,以兵曹言達曰,卽接慶熙宮入直衛將徐載瑋牒報,則開陽門西邊墻垣四間頹圮云。爲先令繕工監,把子圍排,卽速修築,而亦令巡邏營門,申飭校卒,限改築間,嚴加巡察之意,分付,何如?令曰,依。
又以訓鍊都監言達曰,去夜四更量,幼學權石憲犯夜,被捉於本局邏卒處,依例移送秋曹之意,敢達。令曰,知道。
金裕憲,以刑曹言達曰,因訓鍊都監達辭,去夜四更量犯夜幼學權石憲,移送秋曹事,令下矣。權石憲,依更數,決笞五十度,放送之意,敢達。令曰,知道。
同副承旨徐萬淳書曰,伏以臣之外從兄臣李若愚,纔拜行左承旨矣,在下當遞,格例卽然,敢陳短章,仰瀆睿聽。伏乞离明,亟賜遞改,以便公私,千萬幸甚。臣無任云云。覽書具悉。書辭,下該曹,稟處。
檢閱金鼎集書曰,伏以臣與新除授行左承旨臣李若愚,有妻父應避之嫌,臣之所帶春秋兼銜,在所當遞。伏乞离明,特賜遞改,以便公私,不勝幸甚。臣無任云云。覽書具悉。書辭,下該曹,稟處。
上在昌德宮。常參·經筵,以代理停。
元孫宮生辰,大殿·中宮殿,內閣·政院·玉堂·朝廷二品以上·六曹堂上口傳問安。答曰,知道。世子宮,內閣·政院·玉堂·春坊·朝廷二品以上·六曹堂上口傳問安。答曰,知道。世子嬪宮,內閣·政院·玉堂·春坊口傳問安。答曰,知悉。元孫宮,單子問安。答曰,知悉。
洪學淵達曰,明日動駕相値,常參,頉稟之意,敢達。令曰,知道。
令于洪學淵曰,禮房承旨馳詣永禧殿,奉審摘奸以來。
傳于申緯曰,時原任大臣·閣臣·二品以上入侍。
令于申緯曰,昔在先朝辛亥有今我大殿初度應製之擧,二十日,亦設通方外應製,以爲示意,處所春塘臺爲之。該房知悉。
傳于洪學淵曰,明日出宮內門路,以協陽門爲之。
令于洪學淵曰,明日出宮內門路,以貳極門爲之。
洪學淵,以弘文館言達曰,下番闕直,事甚未安。應敎金鍏,旣有只推之令,卽爲牌招,姑降入直,何如?令曰,依。
傳于洪學淵曰,知敦寧趙萬永內廐馬一匹面給,直提學趙寅永內下大豹皮一令賜給,副司果趙秉龜內下大鹿皮一令賜給。
申緯達曰,明日動駕,兩司侍臣當爲進參,除在外,未署經外,未肅拜·呈告人員,竝待開門牌招,何如?令曰,依。
以漢城府民家頹壓別單,令于李元默曰,恤典,令該廳卽爲分給事,分付。
洪學淵,以禮曹言達曰,卽接健元陵令所報,則昨日雨後,本陵陵上曲墻五間許外面頹圮云矣。與內面頹圮有異,依定式,慰安奉審之節,不爲磨鍊,改築之役,待快晴擇日擧行,何如?令曰,依。
金裕憲,以兵曹言啓曰,卽接西道參軍柳億牒報,則訓鍊都監所授彰義門西邊第四城廊近處體城七間許頹圮云。爲先令繕工監堅實圍排,分授軍門,急速修築,而把守軍兵,亦令該軍門量宜定送,限改築間,嚴加守直之意,分付,何如?傳曰,允。
金裕憲,以兵曹言達曰,卽接西道參軍柳億牒報,則訓鍊都監所授彰義門西邊第四城廊近處體城七間許頹圮云。爲先令繕工監堅實圍排,分授軍門,急速修築之意,敢達。令曰,知道。
金裕憲,以訓鍊都監言啓曰,本局分授都城彰義門西邊第四城廊近處體城七間許頹圮處,令該軍門卽速修築,把守軍兵量宜定送事,自兵曹草記矣。今日爲始,砲手二十名,將校一人率領,限改築間,嚴加守直之意,敢啓。傳曰,知道。
金裕憲,以訓鍊都監言達曰,本局分授都城彰義門西邊第四城廊近處體城七間許頹圮之意,敢達。令曰,知道。
戊子七月十八日辰時,上御景春殿。時原任大臣·閣臣·二品以上入侍時,行都承旨申緯,行左承旨李元默,右副承旨金裕憲,同副承旨李完植,假注書尹興圭,記事官趙秉憲·金鼎集,領府事金思穆,領議政南公轍,判府事李存秀,檢校提學金祖淳,原任提學金履喬·朴宗薰,檢校直提學趙鐘永,原任直提學洪奭周·金鏴·朴綺壽,直提學趙寅永,原任直閣徐俊輔·李光文·朴永元·徐萬淳·李景在,檢校直閣李嘉愚,檢校待敎徐憙淳·金正喜,永明尉洪顯周,東寧尉金賢根,判府事朴宗來,兼刑曹判書鄭晩錫,上護軍金在昌,平安監司金魯敬,左參贊李錫奎,知敦寧趙萬永,大護軍金履載,判尹洪起燮,大護軍南履翼·趙貞喆,水原留守朴周壽,韓陵君李海愚,禮曹參判徐長輔,兵曹參判李瀅夏,刑曹參判任存常,工曹參判尹命烈,左尹韓義運,右尹兪應煥,開城留守金炳朝,同知金道喜·李紀淵,行護軍李友秀·金啓河·朴宗正·尹尙圭·吳翰源·李愚在·趙晉和·朴齊一·金陽淳·李鍾運·申在植·洪命周·金蘭淳·李志淵·權敦仁·洪敬謨·李翊會·金元根·朴基宏·白東薳·申鴻周·柳相亮·申絅·李石求·趙華錫·柳和源·許溟·鄭來升·具信喜·李升權·李忠運·趙恩錫·徐鳳淳·金守基,以次進伏訖。思穆曰,潦雨新晴,聖體若何?上曰,一樣矣。又曰,中宮殿氣候,何如?上曰,一樣矣。又曰,元孫宮晬辰載屆,大小歡忭之忱,曷有其極,而殿下悅豫之心,尤當如何哉?上曰,唯。保母奉元孫宮出。上命諸臣仰瞻,諸臣以次仰瞻訖。命史官分左右。思穆曰,岐嶷之姿,逈出尋常,實吾東億萬無疆之基矣。公轍曰,岐嶷之姿,逈異凡兒,而喤喤之聲,尤爲大而好矣。命二品以上先退,又命史官就座。命大臣·閣臣·承史·春桂坊宣饌,諸臣以次祗受侍食訖。命退,諸臣以次退出。
戊子七月十八日辰時,上御景春殿。時原任大臣·閣臣·二品以上入侍,王世子侍坐入對時,右承旨鄭知容,假注書李殷相,記事官金大根·金英淳以次進伏訖。令曰,奉審承旨入對。出令旨左副承旨洪學淵進前奏曰,臣承令馳往永禧殿,尊所奉審則精潔,祭物·祭器·祭井奉審則精潔,諸執事·進排官摘奸則無頉矣。令曰,祭品果精備乎?學淵曰,祭品皆精備,而未及熟設矣。令曰,獻官處亦爲申飭乎?學淵曰,已爲申飭矣。令奉審承旨先退,學淵先退。仍令退,承史以次退出。
上在昌德宮。常參·經筵,以代理停。
王世子詣敦化門外,入幕次後,內閣·政院·藥房·春坊口傳問安。答曰,知道。大駕詣宗廟,入齋室後,王世子板位問安。答曰,知道。內閣·政院·藥房口傳問安。答曰,知道。王世〈子〉入齋室後,內閣·政院·藥房·春坊口傳問安。答曰,知道。展拜後,王世子板位問安。答曰,知道。內閣·政院·藥房口傳問安。答曰,知道。王世子展拜後,內閣·政院·藥房·春坊口傳問安。答曰,知道。仍詣景慕宮,王世子詣廟門外,入幕次後,內閣·政院·藥房·春坊口傳問安。答曰,知道。大駕詣景慕宮,入齋室後,王世子板位問安。答曰,知道。內閣·政院·藥房口傳問安。答曰,知道。王世子入齋室後,內閣·政院·藥房·春坊口傳問安。答曰,知道。展拜後,王世子板位問安。答曰,知道。內閣·政院·藥房口傳問安。答曰,知道。王世子展拜後,內閣·政院·藥房·春坊口傳問安。答曰,知道。還內後,王世子板位問安。答曰,知道。內閣·政院·藥房口傳問安。答曰,知道。王世子還內後,內閣·政院·藥房·春坊口傳問安。答曰,知道。
藥房口傳啓曰,展謁已有成命,衛整備時辰且屆,而顧今雨勢,將有滂沱之慮。此時勞動沾濕,大非節宣之方,伏乞亟寢成命焉。惶恐,敢啓。答曰,知道。雨勢不甚大段,勿煩。
洪學淵達曰,明日座堂相値,常參,頉稟之意,敢達。令曰,知道。
金裕憲達曰,行大司憲金敎根呈辭,執義李景在,掌令金遇明·申在獻,持平李潤聖牌不進,持平李鳳純在外,監察茶時之意,敢達。令曰,知道。
鄭知容啓曰,司僕寺內乘來言,捲簾,取稟。傳曰,捲三面。
洪學淵啓曰,三皇忌辰日親行望拜禮,前期一日以稟事,曾有定式矣。今二十一日神宗皇帝忌辰日,親行望拜禮,何以爲之?敢稟。傳曰,王世子奉室攝行。
洪學淵達曰,奉室攝行事,命下矣。齋宿處所,以何處爲之乎?敢稟。令曰,籠山亭齋宿爲之。
令于金裕憲曰,明日齋宿時,陪衛入直磨鍊。
令于洪學淵曰,明日出宮門路,以貳極門爲之。
以應敎金鍏牌不進罷職令旨,令于洪學淵曰,只推。
洪學淵,以弘文館言達曰,下番闕直,事甚未安。應敎金鍏,旣有只推之令,卽爲牌招,姑降入直,何如?令曰,依。
令于洪學淵曰,久未行賓對,果緣左相愼節矣。今幸向差,三南之告災,亦極驚心,再明日依例來會。
以全羅監司徐耕輔狀達,茂朱等邑蟲災少無寢息事,令于李元默曰,卽見此狀,蟲災猶未寢息,言念民事,萬萬切悶。嗣後形止,連續登聞事,令廟堂各別另飭,可也。
以黃海監司沈能岳狀達,新溪等邑民家頹壓事,令于李元默曰,聞甚矜惻,元恤典外,別加顧助,結構奠接之方,令廟堂措辭關飭於該道臣處,可也。
以公忠監司朴晦壽狀達,泰安等邑蟲災酺祭設行事,令于洪學淵曰,蟲災尙不寢息,實甚悶迫。香祝,令該曹卽速下送,虔誠設行事,分付,嗣後形止,陸續登聞事,令廟堂各別另飭,可也。
以執義李景在,掌令金遇明·申在獻,持平李潤聖,司諫李毅遠,獻納愼必復牌不進罷職令旨,令于金裕憲曰,只推。
金裕憲啓曰,卽者義禁府都事來言,今日動駕時,駕側鳴錚罪人梁載洪,輿側鳴錚罪人呂宗顯等二名,移送秋曹云矣,敢達。傳曰,知道。原情捧入。
洪學淵,以禮曹言達曰,卽接宗廟署所報,則今日酉時量,宗廟正殿西邊內墻一間許外面頹圮云矣。外面頹圮,例無慰安之節,慰安祭不爲磨鍊,而改築之役,待快晴擇日擧行,何如?令曰,依。
又以禮曹言達曰,卽接景慕宮官員所報,則明日應製試取時,本宮官員,俱爲觀光云矣。依定式,假官一員,令吏曹,以成均館官員口傳達下,以爲代直後赴試之地,何如?令曰,依。
又以禮曹言達曰,因公忠監司朴晦壽狀達,泰安等邑蟲災酺祭香祝,令該曹卽速下送,虔誠設行事,令下矣。酺祭香祝,令該司照例磨鍊,急速下送,就中央邑設壇,隨時卜日設行之意,行移,何如?令曰,依。
金裕憲,以兵曹言啓曰,今七月二十一日王世子奉室行禮時,墻外環衛軍,依今五月奉室行禮時例,訓局步軍四哨除出,中軍率領排立,何如?傳曰,允。
金裕憲,以兵曹言達曰,今七月二十日,文臣朔試射日次,而座堂相値,不得爲之之意,敢達。令曰,知道。
又以義禁府言達曰,今此春塘臺代臨通方外應製時,本府都事十員內,九員赴擧,只有武都事一員當直入直,而本府入直都事·公事回公都事及靑陽門·月覲門·集春門禁亂都事,無以推移,假都事五員,令該曹口傳差出,以爲分排擧行之地,何如?令曰,依。
洪學淵,以成均館大司成意達曰,文廟守僕,依宗社守僕例,試才抄擇別單達下事,曾有定式矣。守僕李集成汰去,代以曾經守僕試才抄擇,備三望受點次,別單書入之意,敢達。令曰,知道。
洪學淵,以司僕寺一二提調意啓曰,濟州出來後運三名日,進上馬六十匹,差備進上馬八十匹,歲貢馬二百匹,凶咎駑駘馬二十匹,合三百六十匹內,十九匹中路故失,二十九匹到中路病留,五匹到津頭逃逸,三匹到本寺病留,一百匹訓鍊都監,二十五匹禁衛營,二十五匹御營廳,十二匹兵曹軍馬分給除,實納馬一百四十二匹禾毛色,別單書入之意,敢啓。傳曰,知道。
金裕憲,以刑曹言達曰,謹依口傳下令,照羅赤李貴星,捉來査問,則衛外諠譁之罪,旣已遲晩矣。自臣曹考律勘處之意,敢達。令曰,知道。杖一百放送。
左議政李相璜箚曰,伏以昨日卽我元孫宮初度之慶辰也。咸簉在廷,協氣洋溢,胥歡如雷,而臣以待勘之踪,獨違班聯,今日廟宮展謁,鑾蹕夙戒,輿衛隨詣,宸誠睿慕,僾然於周旋陞降之際,而臣乃泯伏如昨,又阻從邁之例,誠禮都闕,此何人斯?撫躬悸懍,不省所云。昨奉史官宣諭,冒僭昧死,略有苦衷之附達者,而無論臣前後釁犯,卽此違慢,尤非彝則常分之所敢出。凡有離閡,記存之私,至及於悵然,則於敵以下,尙云知感,況臣子之於君上乎?弧辰相賀,卽親戚隣里之常,況爲人臣子之於吾君世嫡,爲八域群生之所愛戴蘄嚮,延頸係心之地乎?惟此事理,疎逖猶然,而況乎偏蒙國恩,生而長且老於三朝帲幪雨露之中,以至忝宥密而廁輔佐,如臣所處者之炳然如丹,宜有別於餘人者乎?臣於昨冬百日候班,因去就有防,不能躡諸大臣之後塵,遂違甲觀覲光之願,至今夢繞禁闥,寤寐如結。今又重逢嘉會,若一進身,則瞻英姿而聆琅音,慰宿昔而滿志願,庶幾在是,其所以樂趨而勇進,固將不命其承,況又申之以諄諄然命之乎?臣始承令諭,油然而下感激之涕,藹然而發耿結之私,病枕躍如,如將起者,公門翼如,如將趨者,忽又反顧,若有從後而挽臣住者曰,夫也無憚,乃欲玩法而蔑裂之,夫也無恥,乃欲忘廉而拚棄之,持此而往,何以施面目於當世之士夫云爾。自言自惟,臣亦無以自解,赧然而汗,廢然而沮,樊圃瞿瞿,限界在彼。臣有身心,亦有不能自由者,上孤恩旨,下負微忱,竟不免重犯逋傲,舊釁未勘,新戾愈大。有臣如此,安所自容?惟有遄伏鈇鉞,以少贖死罪之萬一而已。雖睿度海涵,懋尙寬政,不宜一味假貸,貽損朝綱,玆敢短牘自列,仰請處分,而若又以愍恤之仁,卒生成之澤,不至永棄臣於四維之外,則臣雖死之日,猶生之年,呻囈所發,言不知裁,尤無所逃誅。取進止。答曰,覽箚具悉卿懇。昨筵未參,余心則果甚悵,而卿之情勢二字,誠不勝爲惑矣。有何事端,而作爲情勢?大官有言,八方爲信,豈不有欠於自重乎?再明日,當行賓對,卿其入參,余所企望。仍令于李完植曰,此下答,遣史官往諭于左議政。
戊子七月十九日辰時,上詣宗廟·景慕宮。展謁擧動入侍時,行左承旨李元默,同副承旨李完植,假注書尹興圭,記注官洪煥,記事官趙秉憲,直提學趙寅永,檢校待敎徐憙淳,待敎金英淳,以次侍立。時至,上具翼善冠·衮龍袍,乘輿出宣化門。藥房提調金鏴進前奏曰,侵早勞動,聖體若何?上曰,一樣矣。傳曰,還宮時門路,弘化門爲之。又傳曰,雨勢如此,雨具從便爲之。竝出駕前下敎出協陽門,降轝乘輦,仍進發,出敦化門,至宗廟大門外,降輦乘轝,入齋殿,改具冕服,由東神門,入至褥位,行望廟禮。仍陞各室奉審,至第十五室,冊寶奉審訖。命侍衛軍兵來待于西神門外。賤臣出傳。上由西神門,詣永寧殿,行望殿禮,各室奉審如上儀,至第七室·第八室,冊寶奉審訖。還入齋殿,上改具翼善冠·衮龍袍,乘轝出廟門外,乘輦至景慕宮大門外,降輦乘轝,入齋殿,改具冕服,行禮及宮內奉審·冊寶奉審如上儀。傳曰,百官行禮,依例爲之。賤臣出傳。仍詣望廟樓,行禮奉審如儀,還入齋殿。少頃,上改具翼善冠·衮龍袍,乘轝出宮門,乘輦由弘化門·建陽門·協陽門,還內。出標信解嚴,諸臣以次退出。
戊子七月十九日辰時,大駕詣宗廟·景慕宮。秋展謁擧動,王世子陪參入對時,右承旨鄭知容,左副承旨洪學淵,右副承旨金裕憲,假注書李殷相,記事官金大根·金鼎集,原任直閣徐俊輔,檢校直閣李嘉愚,以次陪立。時至,王世子具翼善冠·衮龍袍,乘輿出貳極門,至協陽門外降輿,步過至仁政門外,乘輿由敦化東夾門出,降輿入幕次。大駕至,就祗迎位,鞠躬祗迎訖,乘輦進發,詣宗廟門外,降輦乘輿,由西挾門入幕次,改具冕服,詣板位前,行四拜禮,入廟內奉審訖。仍詣永寧殿,由東夾門,入就板位前,行四拜禮,奉審殿內。仍詣景慕宮,由西門入幕次,改具冕服,入就板位前,行再拜禮,奉審室內訖。仍詣望廟樓,行四拜禮奉審訖,還由西門出。還宮時至,王世子改具翼善冠·衮龍袍,乘輿出宮大門外,入幕次。令曰,問安勿爲之。出令旨大駕還發,祗迎如禮,乘輦進發,由弘化西夾門入還內。諸臣以次退出。
上在昌德宮。常參·經筵,以代理停。
自卯時至午時,灑雨下雨,測雨器水深一寸五分。
王世子詣籠山亭,內閣·政院·藥房·春坊口傳問安。答曰,知道。
藥房副提調申緯啓曰,廟宮展禮,勞動旣多,伏未審夜間,聖體若何?寢睡·水刺之節,何如?臣率諸御醫,趁早入診,詳察聖候爲宜。中宮殿氣候,何如?臣不任區區伏慮,敢來問安,竝此仰稟。答曰,知道。中宮殿氣候安順,卿不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
洪學淵達曰,明日奉室攝行相値,常參,頉稟之意,敢達。令曰,知道。
金裕憲達曰,行大司憲金敎根,執義李景在,掌令金遇明·申在獻,持平李潤聖呈辭,持平李鳳純在外,監察茶時之意,敢達。令曰,知道。
備忘記,長淵縣監洪應燮下直,長弓一張,長箭一部,片箭一部,筒兒一介賜給。
鄭知容達曰,備邊司郞廳來言,今日賓廳日次,而座堂相値,不得來會云矣,敢達。令曰,知道。
洪學淵達曰,明日奉室攝行時,九卿當爲進參,而吏曹判書徐能輔在外,何以爲之,而兼刑曹判書鄭晩錫,左參贊李錫奎,右參贊洪奭周病不進,竝卽牌招,以爲淸齋之地,何如?令曰,只刑曹判書·左右參贊竝牌招。
又達曰,明日奉室攝行時,兩司長官當爲進參,而行大司憲金敎根,大司諫任鼎常病不進,竝卽牌招,以爲淸齋之地,何如?令曰,竝許遞,旣承下敎,前望單子入之,待下批牌招淸齋。
大司憲前望單子入之,柳相祚代點。
大司諫前望單子入之,徐英淳代點。
洪學淵啓曰,明日王世子奉室攝行時,九卿當爲進參,工曹判書未差之代,政官牌招,開政差出,何如?傳曰,前望單子入之,入于小朝。
工曹判書前望單子入之,金敎根代點。
令于金裕憲曰,近日中官輩,放恣無忌憚,日日尤甚,末流之弊,將不至於何境乎?此亦非細慮,防微杜漸之道,不可不嚴束。雖以昨日事言之,公事之不謹,下令之誤傳,而責令則聽若尋常,少無驚怯之色,是何如是無忌憚而弛紀綱乎?若不嚴治此輩,後日難言,當該承言色罷職,公事當該中官,與受之中官,誤傳下令之中官,竝捧現告,令該府拿問嚴勘,以懲他宦寺輩無忌憚蔑紀綱之類,可也。
吏曹參判前望單子入之,鄭元容代點。
令于申緯曰,三南守令如有闕,當此蟲災之時,今日政勿拘常格,各別擇差事,分付銓曹。
以應敎金鍏牌不進罷職令旨,令于洪學淵曰,只推。
洪學淵,以弘文館言達曰,下番闕直,事甚未安。應敎金鍏,旣有只推之令,卽爲牌招,姑降入直,何如?令曰,依。
以漢城府民家頹壓別單,令于李元默曰,恤典,令該廳卽爲分給事,分付。
以大司諫徐英淳牌不進罷職令旨,令于金裕憲曰,只推。
洪學淵,以禮曹言達曰,元陵兩位陵上莎草修改吉日時,以來八月十九日辰時推擇,達下矣。陵上莎草修改時,有設都監擧行之例,亦有因特敎,勿設都監,政府以下進去監董之例,今番則何以爲之乎?敢稟。令曰,政府以下進去。
又以禮曹言達曰,來八月初三日,行南壇祭香祝親傳,王世子攝行事,命下矣。傳香在於初二日,而與景慕宮秋享大祭王世子攝行出宮相値,故謹依五禮儀,宮園儀所載節目中,壇祭傳香時服色,以翼善冠·衮龍袍磨鍊,宮享出宮時服色,以遠遊冠·絳紗袍磨鍊以入之意,敢達。令曰,知道。
洪學淵,以禮曹言啓曰,世子宮代理後,當有日下雉鮮,而尙未磨鍊者,蓋緣未遑之致。世子宮供上所封京畿封進日下雉鮮,磨鍊以入,何如?傳曰,允。
又以禮曹言啓曰,世子宮供上所封京畿封進日下雉鮮磨鍊以入事,草記,允下矣。別單磨鍊書入之意,敢啓。傳曰,知道。
鄭知容,以都摠府言達曰,今日入直內三廳武兼·禁軍及軍兵等,當爲中日習射技,而代臨試取相値,不得設行之意,敢達。令曰,知道。
又以兵曹言達曰,五衛將金錥,以其親病在鄕,勢難遠離供職,姜在浩,部將趙栐豐,守門將金遜根·丁景成,俱以病難供職,呈狀乞遞,竝改差,何如?令曰,依。
鄭知容,以兵曹言啓曰,卽接南道參軍金翊根牒報,則禁衛營所授敦義門南邊體城一間許,又爲頹圮云。爲先令繕工監,堅實圍排,分授軍門,卽速修築,而與前日頹圮處,旣是傍近,則把守軍兵,不必加定,以前把守軍兵,限改築間,仍爲嚴加守直之意,分付,何如?傳曰,允。
又以禁衛營言啓曰,本營字內敦義門南邊體城一間許,又爲頹圮,而與前日頹圮處,旣是傍近,則把守軍兵,不必加定事,自兵曹草記矣。以前把守軍兵,限修築間,仍爲嚴加守直之意,敢啓。傳曰,知道。
鄭知容,以兵曹言達曰,卽接南道參軍金翊根牒報,則禁衛營所授敦義門南邊體城前日頹圮傍近處一間許,又爲頹圮云。爲先令繕工監,堅實圍排,分授軍門,一體卽速修築之意,敢達。令曰,知道。
又以禁衛營言達曰,本營字內敦義門南邊體城前日頹圮傍近處一間許,又爲頹圮矣。修築則待晴擧行之意,敢達。令曰,知道。
戊子七月二十日辰時,王世子詣春塘臺。通方外應製試取入對時,行都承旨申緯,行左承旨李元默,右承旨鄭知容,左副承旨洪學淵,右副承旨金裕憲,假注書尹興圭,記事官洪在喆·金鼎集,檢校直閣李嘉愚,待敎金英淳,以次陪立。時至,王世子具翼善冠·衮龍袍,乘輿出重華門。藥房提調金鏴,副提調申緯進前曰,侵早勞動,睿體若何?令曰,一樣矣。令曰,陪衛軍兵雨具,從便爲之。出令旨由貳極門·靑陽門,至春塘臺,降輿陞座。試官大提學金履喬,兵曹判書朴宗薰,戶曹判書金鏴,行護軍徐憙淳,行副護軍李嘉愚·金正喜,待敎金英淳,行禮如儀訖。令履喬·宗薰書睿題曰,君子萬年,永錫爾類。賦限申時,書畢。正喜·英淳奉傳宣展官,宣展官下去懸題訖。令曰,新除授工曹判書牌招。又令曰,明日出宮門路,以集成門爲之,還宮門路,以明禮門爲之。竝出令旨仍入小次。少頃,出次陞座,令呼禮畢。仍令曰,科次入對,當於籠山亭爲之,令試官試取十張以來,可也。又令曰,余當自內直詣籠山亭,陪從承史·閣臣及陪衛軍兵,來待于籠山亭,可也。仍還入小次,諸臣以次退出。
戊子七月二十日午時,王世子詣籠山亭。大報壇奉室行禮齋宿入對時,行都承旨申緯,右承旨鄭知容,左副承旨洪學淵,右副承旨金裕憲,假注書尹興圭,記事官洪在喆·金鼎集,檢校直閣李嘉愚,待敎金英淳,以次祗迎于籠山亭前。王世子具翼善冠·衮龍袍,乘油屋轎,至籠山亭前,降轎入次,令試所承旨鄭知容及陪從閣臣李嘉愚,還去試取以來也。知容·嘉愚承令還去春塘臺。酉時,試官等試取十張及例次二次以來,呼司謁微稟。令曰,科次入對。出令旨知容·興圭·在喆·鼎集及履喬等,以次進伏訖。令曰,史官分左右。仍令讀奏試券。英淳進讀一張。令曰,李嘉愚讀券也。嘉愚又進讀一張訖。令曰,書等,可也。履喬曰,何以書等乎?令曰,三張書正字三下,又二張書草三下,又五張書次上,可也。履喬承令書等訖。令曰,上二張上之。睿手親坼後還下。知容讀奏祕封訖。履喬取例次二張,竝書外字。三下三金洙根,以封內有頉,書違字拔去後,令書令旨曰,通方外儒生應製賦居首三下一生員安潤蓍,之次三下二幼學李公翼,竝直赴殿試,草三下幼學李啓宇等二人,竝給二分,次上幼學丁秀敎等五人,竝令該曹考例施賞。又令書令旨曰,入格儒生,今日帳前待令。賤臣出傳令旨,還入伏。令曰,試官先退。試官以次退出。令曰,江原監司有闕之代,旣承下敎,政官牌招開政。仍令曰,見窠皆令差出。竝出令旨令曰,公事持入也。賤臣持公事一張入伏,知容讀奏江原監司鄭元容雨澤狀達達下。令曰,新榜分館爲之乎?知容曰,姑未爲之矣。令曰,自政院,申飭,使之不日內爲之,可也。令曰,入格儒生促入也。賤臣出傳,還奏曰,丁秀敎·任漢直·尹之翰,家遠未卽待令云矣。令曰,只六人召入。生員安潤蓍,幼學李公翼·李啓宇,生員閔致文,進士金始淵·金愼根,以次序立階下。令進前奏職姓名訖。令給分以上人先退。領賞人領賞,如儀行禮,以次退出。令曰,春坊上下番,持春秋召對,可也。在喆承令出,與文學宋持養,司禦洪耆周,各持春秋第一卷進伏。召對訖,令春坊先退,仍令史官就座,又令退。承史以次退出,諸臣輪回詣閤。
上在昌德宮。常參·經筵,以代理停。
王世子奉室行禮齋宿後,內閣·政院·藥房·春坊經宿口傳問安。答曰,知道。
皇壇入齋室後,內閣·政院·藥房·春坊口傳問安。答曰,知道。
展拜後,內閣·政院·藥房·春坊口傳問安。答曰,知道。還內後,內閣·政院·藥房·春坊口傳問安。答曰,知道。
洪學淵達曰,明日常參,取稟。令曰,停。
鄭知容達曰,來二十五日,朝參日次矣,敢稟。令曰,停。
金裕憲達曰,行大司憲柳相祚,持平李鳳純在外,執義李景在,掌令金遇明,持平李潤聖呈辭,掌令申在獻未肅拜,監察茶時之意,敢達。令曰,知道。
令于李元默曰,戶房承旨與禮曹堂上·戶曹郞廳,依定式馳詣宣武祠,奉審以來。
洪學淵達曰,輪對官來待矣。令曰,微感之氣未寧矣,更以後日次當召接矣。
李元默達曰,假注書尹興圭,身病猝重,勢難察任,今姑改差,何如?令曰,依。
尹興圭改差,代以嚴錫履爲假注書。
嚴錫履在外,代金炳韶添書代點。
令于鄭知容曰,大臣患節,雖未知何如,賓對不行,已過幾朔,且今三南告災,憂虞溢目,此豈上下伈泄之時乎?且以領左相體國恤民之誠,似不待余言之畢,而犂然動心,卽爲簉朝,分遣史官宣傳余此意。
鄭知容達曰,明日次對,兩司當爲進參,除在外·未署經外,未肅拜·呈告人員,竝待開門牌招,何如?令曰,依。
李完植,以吏批言達曰,內醫都提調,今當差出,而無故大臣,只有二員,以二望擬入之意,敢達。令曰,知道。
李元默,以兵批言達曰,陞資拜營將者,瓜滿前以不職遞罷,則不計朔數多少,還收資級,載在法典矣。前尙州營將李宜植,旣已罷黜,所授加資,依例還收之意,敢達。令曰,知道。
有政。吏批,判書徐能輔,參判鄭元容在外未肅拜,參議鄭基一進,同副承旨李完植進。啓曰,判書徐能輔,參判鄭元容在外未肅拜,小臣獨政未安,何以爲之?敢稟。傳曰,只出緊任。以尹正鎭爲修撰,朴來謙爲副修撰,徐憙淳爲戶曹參判,洪羲瑾爲參議,徐能輔爲知經筵,鄭元容爲藝文提學,韓用鏶爲濟用判官,鄭東煥爲南學敎授,李存秀爲內醫都提調,朴宗薰爲軍器提調,徐能輔爲平市提調,李寅亮爲內資直長,李紀淵爲江原監司,沈啓錫爲務安縣監,訓鍊都監提調二單金鏴·朴宗薰,奉常副奉事單卓雲翰。
兵批,行判書朴宗薰進,參判李瀅夏病,參議李渭達入直,參知李鼎臣病,行左承旨李元默進。以趙·安榮·尹弘鼎爲五衛將,林永洙爲文兼,閔行鎭爲部將,蔡東逌·李元耆爲守門將,趙建洙爲尙州營將,張永燮爲慶尙中軍,同知單徐載瑋,護軍李若愚,副護軍任鼎常·洪彦謨以上竝單付,前營將李宜植折衝,今降禦侮。
吏批,再政。以洪永觀爲修撰,吳致愚爲副修撰,李基華爲弼善,宋持膺爲慶基殿令,金鏴爲禮賓提調。
兵批,再政。以金啓河爲同知,諸安國爲五衛將,金胤根爲文兼,同知單金宗禮,僉知單趙·安榮·尹弘鼎。
以應敎金鍏牌不進罷職令旨,令于洪學淵曰,只推。
洪學淵,以弘文館言達曰,下番闕直,事甚未安。應敎金鍏,旣有只推之令,與新除授修撰尹正鎭·洪永觀,副修撰朴來謙·吳致愚,一體牌招,以爲推移入直之地,何如?令曰,依。
以慶尙監司鄭基善狀達,農形事,令于洪學淵曰,卽見此報,萬萬悶迫。嗣後形止,連續登聞,而酺祭已爲設行乎?亦爲斯速登聞事,分付。
以公忠監司朴晦壽狀達,農形事,令于洪學淵曰,聞此報,列邑之蟲災未寢息,萬萬悶迫。酺祭香祝,已爲降矣,虔誠禱事,十行敷心之諭,體余憧憧之意,另加惕念,一心對揚,可也。
洪學淵,以禮曹言達曰,惠陵陵上莎草蹲縮處,尺量雖似稍濶,形止則不至一新修改,元陵陵上莎草修改時,一體修補事,政府奉審書達達下,而元陵陵上莎草修改時,政府以下進去事,令下矣。惠陵陵上莎草修改,一體監董,何如?令曰,依。
又以賑恤廳言達曰,謹依漢城府民家頹壓恤典別單達下,西部字內全家頹壓十七戶,各錢二兩,全家漂失二戶,各錢二兩,完少頹多十一戶,頹壓小戶一戶,各布一疋代錢一兩,南部字內全家頹壓三戶,各錢二兩,完少頹多三戶,各布一疋代錢一兩,北部字內全家頹壓三戶,各錢二兩,完少頹多三戶,完多頹少一戶,各布一疋代錢一兩,依例分給之意,敢達。令曰,知道。
又以賑恤廳言達曰,謹依漢城府民家頹壓恤典別單達下,西部字內全家頹壓二十八戶,各錢二兩,完少頹多六戶,各布一疋代錢一兩,北部字內全家頹壓三十一戶,各錢二兩,完少頹多二十四戶,完多頹少二戶,各布一疋代錢一兩,東部字內全家頹壓四戶,各錢二兩,南部字內全家頹壓十九戶,各錢二兩,完少頹多四戶,各布一疋代錢一兩,依例分給之意,敢達。令曰,知道。
又以刑曹言達曰,今月十九日動駕時衛外擊錚人等,稟處事,令下矣。取見其原情,則參禮驛卒梁載洪驛弊稱冤事也,南部良人呂宗顯船業見奪事也。非但事非四件,凡城內擊錚者,惠政橋·通雲橋·把子橋三處外勿施事,曾有受敎定式,而今此梁載洪·呂宗顯之擊錚,俱在三處之外,竝依定式,勿施之意,敢達。令曰,知道。
左議政李相璜箚曰,伏以臣之前後積犯,罔非重戾,而至於慶辰違對,賓會懸病,而尤無所逃誅矣。迺邸下何問不加,牖導冞勤,史官銜旨,又臨陋止,誠不知負罪賦臣,何以得此?臣旣辭而不獲則有進而已,感激居先則有進而已。況災憂滿目,睿念憧憧,延訪之盛,溢於辭敎,奉讀周章,實感斯會,雖進而無補萬一,旣濫廁於訏謨承弼之地矣。上而仰承德意,下而與聞末議,亦其職耳,然則又有進而已。宜進者非一,而徊徨跼蹐,步武不前,終有不能已於疾聲而更呼者,其情諒亦慼矣。臣雖甚微不肖,顧安敢無所據,而拗曲牽合,强成義諦,以爲希倖便私之圖哉?臣之所處,雖若有異於名罣簡書,然心有所不敢安則情也,義有所不敢冒則勢也。進退有防,而今若顚倒二三,淸議在所擯棄,典憲有常,而或至依藉逭免,頹綱何以收拾?雖强顔冒出,自諉於駕屨之恭,世苟有以義而律人者,其肯以常分則然,而憐臣而見諒乎?雖寬政所及,得逭於金木之誅,世苟有傳經而審法者,其肯以今日之倖,而置臣而不論乎?臣之所甚愧而大畏者,實在於此。一時簡書,遇之者雖難冒安然,彼猶有說可解則已焉耳。揆度叮嚀,往復於義與分之間,臣腸蓋一日而屢回矣。然嚴畏之私,終不能揜進退之公。況以幸漏於惠文之治,自安於延英之步,恬然厭然,委蛇周行,又將爲無憚之尤者乎?參倚前衡,終未得可進之說,恩旨愈勤,而蠢動無望。以情以勢,微衷轉苦,重犯抗傲,諒非臣甘樂爲此。然執跡論臣,辜恩慢令,義分都虧,積戾累釁,新舊交加,有臣如此,生不如死,惟願遄伏鈇鉞,少贖死罪而已。臣有病苦,久已作視蔭之喘,一縷如寄,不堪供驅策之用,而旣有前此屢瀆,非但更煩爲悚,抑又以病視情,情有較重於病者。病是一身生死之私,而情有關於有國之四維,日前籲達之不敢及此,蓋由於是,然亦不能無望於欲生曲遂之至仁大化也。窮隘之極,其鳴甚哀,惟邸下愍察焉。取進止。答曰,覽箚具悉卿懇。蔽一言曰,余若盡誠盡禮,卿何爲若是浼浼?今已日暮,敦迫亦甚不安矣。賓對退以明早,卿得諒余至意,卽起簉朝。仍令于鄭知容曰,此下答,遣史官往諭于左議政。
戊子七月二十一日卯時,王世子詣大報壇。奉室行禮入對時,行都承旨申緯,行左承旨李元默,右承旨鄭知容,左副承旨洪學淵,右副承旨金裕憲,假注書尹興圭,記事官洪在喆·金鼎集,檢校直閣李嘉愚,待敎金英淳,以次陪立。時至,王世子具翼善冠·衮龍袍,乘輿出籠山亭,由集成門,至齋室前,降輿入次,改具黑圓領,乘輿至朝宗門外降輿,步由冽泉門入,至奉室前,行禮奉審竝如儀,至大報壇前,漢旅二人前引奉審訖,還出朝宗門乘輿。令曰,戶房承旨馳詣宣武祠,奉審以來。出令旨至齋室前,降輿入次。少頃,改具翼善冠·衮龍袍,乘輿由明禮門·進善門·貳極門,還內。諸臣以次退出。
上在昌德宮。常參·經筵,以代理停。
鄭知容達曰,明日常參,取稟。令曰,停。
金裕憲達曰,行大司憲柳相祚,持平李鳳純在外,執義李景在,掌令金遇明·申在獻,持平李潤聖牌不進,監察茶時之意,敢達。令曰,知道。
鄭知容啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
備忘記,公忠兵使趙運永,神光僉使曺鵬下直,各長弓一張,長箭一部,片箭一部,筒兒一筒賜給。
申緯達曰,行左承旨李元默,今日不爲仕進,卽爲牌招,何如?令曰,依。
鄭知容達曰,假注書金炳韶,時無職名,令該曹依例付軍職,冠帶常仕,何如?令曰,依。
以應敎金緯,修撰尹正鎭·洪永觀,副修撰朴來謙·吳致愚牌不進罷職令旨,令于洪學淵曰,只推。
洪學淵,以弘文館言達曰,下番闕直,事甚未安。應敎金鍏,修撰尹正鎭·洪永觀,副修撰朴來謙·吳致愚,旣有只推之令,竝卽牌招,以爲推移入直之地,何如?令曰,依。
事變假注書李培林書達,臣於本月二十一日戌時量,敬奉令諭,馳往傳宣于南部會賢坊松峴契左議政李相璜所住處,則以爲,臣以積釁之踪,有冒死之籲,申控短箚,顒俟處分,而及奉恩答,睿聽愈邈,徊徨跼蹐,臣又於何因極?臣雖至愚,粗具恒性,亦非全昧義分之不可虧,恩令之不可孤,顧何敢一事違抗,自速重戾,而臣所以瞿瞿反顧者,去就大防也。臣之怵迫顚倒,雖若只屬臣一己之私,廉義範俗,方隆盛化,刑法輔治,厥有常典。若以臣之進退,而玷累而干撓焉,則不亦大有關於世敎乎?溝瀆之諒,縱似硜硜,若其一段迷執,亦未嘗無介然於其中者。苟非然者,臣何苦而慢令瀆尊,甘自陷於罔赦之科哉?泥首攢手,惟願遄伏邦憲而已云矣,敢達。令曰,知道。卿之一向浼浼,作爲情勢,余果未曉其故。卿若有眞箇難進之情勢,則余何可强迫不已乎?余則盡誠盡禮,期於勉出而已。卿如終日不簉朝,則余當終日坐堂而待卿,如經夜不簉朝,則余當經夜坐堂而待,卿其諒之,余不多誥。仍令于鄭知容曰,此下答,遣史官,往諭。
令于鄭知容曰,大臣·備局堂上引接。
鄭知容啓曰,右邊捕盜大將趙華錫許遞事,令下矣。捕將之任,不可一刻暫曠,在前如此之時,有他邊大將兼察之例,今番則何以爲之?敢稟。傳曰,他邊大將兼察。
又啓曰,右邊捕盜大將,他邊大將兼察事,命下矣。兼察右邊捕盜大將徐鳳淳,卽爲牌招,聽傳敎,何如?傳曰,允。
以大司諫徐英淳,司諫李毅遠,獻納愼必復,執義李景在,掌令金遇明·申在獻,持平李潤聖牌不進罷職令旨,令于金裕憲曰,只推。
槐院分館,洪鍾應·黃起源·嚴錫履·宋欽鼎·尹興圭·孟明淳·金炳韶·金箕晩·趙民植·姜漢赫·李在翊·兪世煥·李致五·崔龍羽·權永壽·李元會·羅漢基·權道毅·申大元·柳養晦·孫相昊·李晩奎·趙準孝·韓宓履,以上三點。
申緯,以司饔院監膳提調意達曰,畿營所封日次雉鮮,自今日始爲封進,而依兩殿進上代封之例,以活鷄來納。其所代納,旣在進上代封之後,故雖爲捧納,而今此供上,係是新磨鍊封進之初日,其在重事面之道,合有一番稟定。初無狀請,徑先代封,殊涉未安。該直臣不可無警,推考,何如?令曰,依。
洪學淵,以禮曹言達曰,郊壇四孟朔,遣禮郞看審有無頉,自該曹草記事,曾有定式矣。發遣郞廳,東郊先農壇·先蠶壇·馬祖壇,南郊南壇·雩祀壇·漢江壇·司寒壇,北郊祈雨壇·厲壇,次第看審,則壇上及四面紅箭門·墻垣·階砌,俱爲無頉云。此後看護等節,另加申飭之意,敢達。令曰,知道。
鄭知容,以都摠府言達曰,副摠管兪應煥,以漢城府右尹,本府坐起,晝仕出去之意,敢達。令曰,知道。
鄭知容,以司僕寺一二提調意啓曰,濟州山馬監牧官金商霖丁亥·戊子兩年條封進馬二匹,今纔上來,禾毛色別單書入之意,敢啓。傳曰,知道。
鄭知容,以御營廳言達曰,去夜三更量,幼學李儒漢犯夜,被捉於本廳邏卒處,依例移送秋曹之意,敢達。令曰,知道。
金裕憲,以刑曹言達曰,因御營廳達辭,去夜三更量犯夜幼學李儒漢,移送秋曹事,令下矣。李儒漢,依更數,決笞五十度,放送之意,敢達。令曰,知道。
平安監司金魯敬書曰,伏以臣父母墳山,在於公忠道禮山地,久曠省掃。頃於待罪居留之時,陳情蒙由,緣臣狗馬賤疾,未及作行。今當遠離,益切霜露之感,乞於辭陛之前,特許臣往省,俾伸至情焉。臣無任云云。答曰,覽書具悉。卿其往省焉。
戊子七月二十二日申時,王世子座重熙堂。大臣·備局堂上引接入對時,右承旨鄭知容,假注書金炳韶,事變假注書李培林,記事官兪星煥·金鼎集,領議政南公轍,左議政李相璜,行上護軍趙鐘永,知敦寧趙萬永,行兵曹判書朴宗薰,工曹判書金敎根,判尹洪起爕,水原留守朴周壽,戶曹判書金鏴,禮曹判書徐俊輔,行護軍柳相亮·李石求·申絅,副校理閔英世,以次進伏訖。令曰,史官分左右。令曰,大臣進前。公轍等曰,近日日候,晨夕微涼,晩炎猶劇,大殿聖體若何?令曰,安寧矣。公轍等曰,寢睡·水刺之節,何如?令曰,一樣矣。公轍等曰,中宮殿氣候,何如?令曰,安寧矣。公轍等曰,睿體若何?令曰,一樣矣。公轍曰,向有微感靡寧之節,今果復常乎?令曰,尙未快復矣。公轍曰,及今進服茶飮之屬,恐好矣。令曰,方服二香正氣散矣。相璜曰,元孫宮氣度,連爲安康乎?令曰,一樣矣。相璜曰,元孫宮初度纔過,小大歡忭,如何可極,仰想殿宮嘉悅,益復無比。臣以負罪之踪,未登伊日筵對,惶悚之外,値此千載一遇之慶辰,不得伸延頸之誠,區區下情,至今耿結悵戀,無以形容仰達矣。令曰,次對爲之。公轍曰,卽見江原前監司鄭元容狀達,則以爲,本道火結之弊,前因道狀繡單,恩減無餘,而獨江陵·三陟,尙未蒙盡減之惠,哀彼殘生,離散相續。今若就昨年所請貸蔘價錢中四百緡,限七年劃給,七年以後,以還耗取用,竝黃腸耳牟耗作錢中二百緡,本道所管續結錢中一百緡,合七百緡劃伏,則庶足爲方便之道。且道內穀簿中耳牟,本無逐年發賣之例,每歲竝耗添加,故大爲山民弊端。會付還二萬一千六百斛零中,限四千斛,趁今斂捧之時,以詳定價作錢,待秋成以土宜穀換作,黃腸還耗九百石零,亦以詳定價作錢,二百緡則取爲火結給代,其餘則每年換作他穀事,竝請令廟堂稟令分付,而判付內,令廟堂爛商稟處,可也事,令下矣。關東諸邑之火結冤徵,幾皆減免,而惟此江·陟,尙未盡蠲,其在一視之政,合有曲軫之擧。如此給代,別無掣礙之可論,而亦不害爲變動之方,依道達施行。至於耳牟之換作,外他諸道,旣多已施之例,亦許所請,而換作之際,另加察飭,俾無穀簿紊亂之弊事,一體分付,何如?令曰,依爲之。出擧條公轍曰,卽見黃海監司沈能岳所報,則以爲,管餉別會穀,當初劃定數爲七千石,耗條與應下,幾爲相當,而別下年年有之,輒致不足。昨年則應別下都數,至爲一千六百七十餘石,其中一千三百四十七石,則以耗條及元穀推移報給,餘數三百二十五石及今春等加下一百十一石,姑爲未報,而見今元穀,只餘六千二百十八石零,實有漸致耗縮之慮。以元賑私賑穀中折米限二千石,特爲許劃,以爲取耗支用爲辭矣。應下雖與本耗相當,別下乃至加倍有餘,則元穀之割犯,耗條之不足,勢所必至,而以今穀簿,實無準劃之道。加下條四百三十六石,元穀減縮條七百八十二石,合折米一千二百十八石,就私賑穀中劃給,俾充元數,且報加下,何如?令曰,依爲之。出擧條公轍曰,以北漢僧徒等擊錚原情,令曰,此原情,不可只以猥屑退却矣。山城如不廢撤,則不可無矯救之政,而若又有害於畿民,亦所十分審愼利害便否之間,令廟堂,稟處事,令下矣。取見其原情,則以爲,北漢設始之初,以其高峯絶險,非軍兵之所可宿留,故募入僧徒,作爲僧軍以守之,又就餉穀中除出四千六百七十餘石,劃付僧徒,使之糶糴,取其耗,以爲僧軍支放矣。甲乙大歉之後,受還之民,率多逋亡,狃頑之習,因復拒納,本穀歲縮,而今餘二千餘石,實無僧徒糶糴之望,亦有支放不繼之歎。自今依元餉例,移轉於附近四邑,無弊斂散,未捧條二千五百九十餘石,亦卽變通,以爲充數之道爲辭,而俄於閤外,聞摠帥之言矣。還弊已痼,雖官長臨之,猶難準捧,則以僧制俗,其勢末由,到今矯捄,在所不已,而餘在米之畿邑添糴,弊亦不些,第爲移付於管城將,特令無耗分俵於城內居民及各寺僧徒,以爲每年改色之地。支放不足,則以該廳封不動錢中一萬四千兩,作穀於兩西,取耗執錢,貿米以用,至於未捧條,收捧與停蕩間從便了殺之意,竝爲分付,何如?令曰,依爲之。出擧條公轍曰,卽見摠戎使李石求所報,則以爲,北漢山城行宮及公廨倉庫與寺刹,擧皆朽傷,不可不及今修葺,而本廳財力,自來凋殘,無他拮据之策,空名帖限四百張,依已例頒下,以爲需用之地爲辭矣。空名帖,如非大賑,實難輕許,而前此行宮與倉廨修葺之役,多有已施之例,今亦以三百張成給之意,分付該曹,何如?令曰,依爲之。出擧條公轍曰,卽見黃海兵使李恒權報本司辭緣,則本營管餉穀,屢經停蕩,原穀歲縮,昨冬會案時在折米爲七千二百四十一石零,耗條爲七百二十四石,而各樣應下,則常年爲一千一百六十六石零,閏年爲一千二百十三石零。以此耗條,應彼例下,輒爲不足,漸益割本,自今不足之數,就本營勅需庫耗小米七百六十五石零中,每年移劃添付,以爲支放給代之資爲辭矣。勅穀自有所重,移劃實係難愼,而第管餉旣縮,支放自如,勢漸割本,將至匱竭,其在通變之道,合有闊狹之政。且該營勅需,比他雖謂之頗有餘裕,未爲過矣。耗條之如干取用,別無所損,依所報許施,何如?令曰,依爲之。出擧條公轍曰,行上護軍金在昌,知事金逌根,吏曹參判鄭元容,行護軍李光文·朴綺壽,竝備堂還差,金逌根海西句管,戶曹判書金鏴關東句管差下,使之察任,何如?令曰,依爲之。出擧條公轍曰,右捕將趙華錫見帶之職,已爲年久,而病又難强云,今姑許遞,何如?令曰,依爲之。出擧條公轍曰,今年農形,初則有善就之望,忽然蟲水爲災,連接三南,狀達所聞,極爲愁慘矣。頃下十行之令旨,瞻聆所及,感激聳動,咸以爲轉災爲祥,此其機會,不勝莊誦欽仰之至。歉歲備豫之道,莫如貯蓄而節用。其次外邑之捧糴必精,以需嗣歲之接濟也。其次船粟,此則必不得已,然後可以議到,而船運往來之際,役巨而民勞,至難之事也。然而今年年事,豈或至於此境乎?今方依下令,分定諸堂,抄出冊子,諸般措處之道,當次第講究,而此亦末也。日前臣箚中,以講學咨訪爲出治弭災之本者,人必以爲迂闊陳談,而臣則以愛戴無窮之誠,以爲此當今之第一急務。講學所以明理,理不明則立志不固,持守不確。凡向者責躬諸條中講論經史,召接臣隣之不能克勤克誠,紀綱之無以振刷,財用之不思節約,宮室之興作,遊豫之太康,雖或改悔於一時,而旣久之後,又復如前,無有實效矣。人君欲明習國事,熟諳民情,則非頻接臣僚,勤其咨訪,終無可知之道,雖或有過,而亦無可聞之道。捨己從人,故爲堯·舜,不聞其過,故爲秦,於此可知矣。臣常伏讀英宗大王御製自省編中,有曰,初雖有過,旋卽覺悟,旣覺之後,不欲復爲。聖訓昭揭,與顔子不貳過,前後一揆,而可以爲萬世子孫之監法矣。今登前席,又以此莊誦而陳之,儻邸下以聖祖之言爲法,則有光於繼述之道,而何難乎轉災爲祥,何憂乎一番之凶年乎?伏望留神聽納焉。令曰,忠愛之言,當體念矣。相璜曰,以臣釁負,至於冒沒登對,顚倒二三,臣實無對人之顔,臣固不足恤,緣臣去就而貽累於淸朝進退之大防,尤爲拊躬自悼。且以國家刑政言之,臣之前後違抗,虧分干紀者,一向假貸,不加何問,而何以振頹綱而警具僚乎?惟有遄被威譴,然後始可以少贖死罪之萬一,而若使臣得免爲四維外一物,則實邸下終始生成之至仁大德也。區區血祝,惟在於此而已。伏見日前令旨下者,敬天怒而恤民命,哀痛惻怛,善端藹然,殷湯六責,遠可以匹美,宋景三言,有不足比論。苟無天人相須之理則已,德意及此,而其有不回怒而豫,轉災而祥者乎?非但目下如此,宗社萬年太平之基本,實在於是。臣雖病喘如寄,思見德化之成,實有少須臾無死之願,然臣又不能無因此而憧憧者。邸下所以反求而自警者,凡爲四事,其二之諭以興作遊豫者,旣斷然爲非,戒之在是,念念慥慥,力行不已,自當至於不勉而能。然若其功效之表見於外,則計以日月,始可以信服群情,而至於其二之諭以講論召接者,有異於此。竊意令下之後,不俟終日,而日講之停,晝接之稀,猶復前日,以恐懼修省之盛,有燕安因循之私,或似乎悠汎伈泄,固知萬萬無是慮,而抑睿旨所在,得無以爲燕涓之中,經史在御,自可對越聖賢,不必專資臨講之功,抑又以爲賑救之方,中外有臣,稍待粗成頭緖,繼亦當有延訪之政。然臣愚死罪,敢以爲不然。惟今日八域大小,自奉德音以來,其所以拭目延頸者,尤有倍於前日,雖曰內修之實,無待外著之文。然風聲所及,姑無可以赫然聳聽者,則小人本無遠識,其得無盻盻而泄泄,有未敢保。必邸下旣有言在先,必踐而亟行之,以示勇遷之意,其所以綏動而慰答之者,庶幾使近止之民,是孚而是恃,雖溝壑在卽,而知袵席有望,則不待來春議貸,而必先收其效矣。講討召接之停曠爲悶,何時不然,而此時爲尤。日者元輔箚辭,先就此二事而反復致意者,蓋出於此。臣又以是爲獻,若不以語陳而忽之,又不以人微而廢言,則實爲幸甚。勤講學卽我朝家法,精一相傳,緝熙懋工,著爲成憲,永詒燕翼,而英廟朝典學之盛,臣猶有及聞於前輩者。雖在大耋之年,靡懈三晝之講,允符於成湯之敬躋,武公之抑戒,五紀郅隆,大猷時升,召接之勤,臣有仰覩於先朝者矣。咨諏延訪,非但在於賓會之時,諸臣之處宥密掌金穀,以至於百凡有司之非閑漫職事者,寢殿便服,頻賜引對,如視家人,使得盡言,故民生之疾苦,財賦之羸詘,訟獄之疎淹,與目下之當應接,方來之當措處者,兼總竝貫,猶恐一事之或遺。聖知天縱,固何待於諸臣之仰贊,而惟其好問好察,講之有素,如是其甚盛也,故事物之來,沛然有裕,泛應曲當,動協群情,親賢樂利,遺澤至今。兩聖朝裕後之宏謨,豈非我邸下今日所當繼述而監法者乎?宋臣范祖禹之言曰,欲法堯·舜,當法祖宗。惟邸下念哉。令曰,老成之言,當銘心。以卿體國之誠,不宜屢次固辭。此後次對,連爲進參,是余所望也。公轍曰,左相之今日簉朝,於國事誠萬幸矣。左相辭免,輒以情病爲言,而臣之病狀,比左相尤有加焉,今當遇災修省之際,未暇言私矣。左相則精神筋力,有勝於臣,措處機務,非如臣昏憒所可與比,左相若頻頻登對,弘濟國事,則豈不喜幸乎?相璜曰,領相所奏,雖出於故事,賤臣病狀,領相亦未嘗不知,而僚寀之間,不見㦖念,殊非所望於領相者矣。令曰,都堂錄,從近爲之甚好矣。公轍曰,姑俟日,候稍涼,與僚相相議擧行矣。令曰,大臣就座,諸宰奏事。萬永曰,掌樂院樂工服色與風物,每年春秋奉審,雖執頉修改,厥數多不過十分一,則春之改者,經潦輒渝,秋之改者,經冬又然。此非他,每過祭享時,則風物服色,急急藏庫,濕者未乾,綻者未補,更當享時,則全不成樣,不但所見不淨,實爲事體未安。臣意則每年春秋,收改物力,假令風物爲四百餘兩,服色爲一千一百餘兩,自今年爲始,限三年先爲例下,皇壇·宗廟·永寧殿·社稷·景慕宮·文廟·諸山川所用風物與服色,一新修改,繼以間二年依此都下,以爲修改之定式,而過享後則風物依前藏置於風物本庫,服色使樂工都聚,藏置於本院,該郞掌之隨頉隨補,則必有其效,而在地部無濫下之費,在樂院無渝傷之歎,故敢此仰達。令曰,依爲之。出擧條鏴曰,臣之待罪度支,爲日無多,本曹之經用多寡,簿書期會,果未及詳細照察,而適見文書中當捧者,則倭譯玄義洵,渠以蟣蝨之賤,本曹錢貸下未納之數,爲十二萬七千餘兩之多矣。當初乾沒,雖未知何故,至今未納,旣如是夥多,則施以一律,固無所惜,尙保殘喘,已是失刑,而保放渠家,偃仰自在,公貨有永失之慮,王法無可施之日,國言喧騰,輿情拂鬱。言念及此,誠極駭惋,玄義洵,令秋曹更爲牢囚,定限嚴刑,未納公錢,使之盡數收捧,何如?令曰,依爲之。出擧條鏴曰,關西賊變後,籍産田畓,付之糧餉廳,以補軍需,在法當然,而特軫經亂各邑經用之不足,因大臣筵奏,姑付之該道者,卽出於一時權宜之政,則今於年久之後,固當依古例還屬。且臣於年前繡行時,親閱各邑文簿,則籍産之爲郡邑公用者甚少,爲吏鄕私橐者居多,實惠則未及於下究,稅納則乾沒於中間,揆以經法,實無所當。淸北各邑所在賊産田畓,發關於本道道臣,一一還屬於糧餉廳,以爲收稅公用之地,何如?令曰,依爲之。出擧條石求曰,山城僧還,久爲僧徒切骨之弊,今幸通變,在渠輩實爲惠澤矣。本廳封不動中一萬四千兩,作穀於兩西,取耗支放,亦甚便好,而第本廳自來凋殘,錢條不敷,今以此數除出,則餘儲無幾,來頭不時需用,無處着手。若以戶曹留庫中限六七千兩貸來,以本廳補土所錢利條,每年一千兩式排年報償,事甚穩便,敢此仰達矣。令曰,依此爲之。石求曰,北漢行宮與廨舍,在在頹圮,今方隨處修葺矣。本城卽都城後殿,其爲緊重何如,而常時無留住守護之人,管城將設置,法意有在,而不爲長留本城之故,城堞也公廨也松政也餉穀也,未能常時巡察禁飭,此甚疎虞。且行宮長時空虛之故,頹圮尤易,此後則使城將恒留本城,而入處於行宮,毋得擅離下來事,申飭施行,何如?令曰,依爲之。出擧條鏴曰,摠戎使所奏之事,臣亦曾所稔聞,而至於度支公錢許貸之請,誠有行不得者。度支卽經用衙門也,除非按例公用之事,則雖有自上處分,本曹據例請寢者,乃是重經用之法意也。且當曹儲不敷,三南告災之時,七千金公貨,何可容易許貸乎?更議於有公貨之他衙門,推移排用,容或可也。臣曹事勢則果無以許貸,故敢此仰達矣。令曰,與惠堂相議措處,可也。公轍曰,初不停當,遽以度支某樣錢,得諾於判堂樣仰達者,事涉率爾,摠戎使李石求,推考,何如?令曰,依爲之。出擧條公轍曰,三南之告災此甚,凡係民隱,在所當念,而訓局陞戶上來之際,爲弊不小,姑爲停退似好,而此不可自下直請者矣。令曰,苟利於民,何難之有?三南陞戶,限一式停退,可也。出令旨公轍曰,俄於閤外,聞兵判言,昨今年越薦出身之當爲赴防者積滯云。赴防法意有在,固難遽議停撤,而近因歲歉,每多除防之時。今年西北秋事,雖未可預料,屢歉之餘,主客俱困之弊,不可不念。今亦依近例除防之意,分付,何如?令曰,依爲之。出擧條英世曰,伏以臣初登前席,神思不周,只就目下事,仰達矣。見今旱澇成災,蟲蝕痒稼,道臣之狀達踵至,鄕民之遑急可想,來頭之民憂國計,有可以預慮,此政上下交勉,轉災爲祥之時也。向伏見令敎之諭三南,箚批之下相臣,悔責備至,痛切懇惻,有可以對天心慰民情,臣固欽仰攢祝之不暇,而大凡人情,遇警恐懼於一時易,在心兢惕於平日難。伏願我邸下,恒以此省察,益懋睿德,讀書而明理,勤政而勵下,勿以災祛而少忽,亦勿以日久而或弛,政令施措之間,燕閒潛獨之中,一心對越,常如遇災之日,則非但水害蟲災之可消,太平無疆之休,實基於此,而上天之眷愛,民心之蘄向,乃是移轉之一大機會也,可不兢念也哉?臣嘗聞天之示警,多在聖明之世,蓋欲其奮發警省,增益其所不能也。殷后修德,桑穀自枯,宋君責己,熒惑徙度,其應捷於影響,此豈非今日之所鑑乎?又有所仰陳者,今之言者,莫不以頻開書筵爲第一急務,而積雨方霽,新涼乍動,召接宮僚,講論經義,以格致誠正之學爲操存省察之工,期至於緝熙光明之域,是臣區區之望也。宋臣范祖禹嘗告其君曰,凡人之進學,莫不於少時。今聖質日長,數年之後,恐不得如今日之專,至哉言也,臣竊爲邸下勉之。臣得此方寸可言之地,而見識淺短,言辭拙訥,草草所陳,未免塞責之歸,伏不勝悚恧之至。令曰,所陳切實,當留念矣。出擧條知容曰,今日賓對,兩司無一人進參,事甚未安。兩司諸臺,竝推考,何如?令曰,依爲之。出擧條公轍曰,今日賓對,行於久不爲之餘,遇災之時,無異求助,而兩司諸臺之無一人進參,誠極未安。不可循例問備而止,竝以重推施行,何如?令曰,大臣所奏誠然矣。今日賓對不參之兩司諸臺,竝從重推考,可也。出擧條令曰,更鼓已深,大臣及諸宰先退。玉堂與事變假注書亦爲先退,公轍等以次退出。令曰,次對之侵夜爲之,或有已例乎?知容曰,俄於閤外,聞大臣言,則昔在先朝,亦多有夜行賓對之時云矣。令曰,初一日齋宿處所,以摛文院爲之。出令旨令曰,二十七日漢學文臣殿講,二十九日專經文武臣殿講,以重熙堂爲之。出令旨令曰,雖非日次,二十七日輪對官來待。出令旨令退,承史以次退出。
上在昌德宮。常參·經筵,以代理停。
自未時至人定,灑雨下雨,測雨器水深九分。
自人定至夜二更,灑雨下雨,測雨器水深三分。
鄭知容,以都摠府言啓曰,今日入直內三廳武兼·禁軍及軍兵等,中日習射技,請出標信。傳曰,知道。
洪學淵達曰,明日常參,取稟。令曰,停。
金裕憲達曰,合辭許久闕達,事甚未安。除在外·未署經外,未肅拜·呈告人員,竝卽牌招,何如?令曰,依。
鄭知容啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
申緯達曰,三品官之無得過三日循例請牌,曾有定式矣。戶曹參議洪羲瑾,除拜後過三日不爲出肅,事體所在,誠極未安。從重推考,仍卽牌招察任,何如?令曰,依。
金裕憲啓曰,新除授右邊捕盜大將金煐,卽爲牌招,命召及大將牌·傳令牌傳授,何如?傳曰,允。
以應敎金鍏,修撰尹正鎭·洪永觀,副修撰朴來謙·吳致愚牌不進罷職令旨,令于洪學淵曰,只推。
洪學淵,以弘文館言達曰,下番闕直,事甚未安。應敎金鍏,修撰尹正鎭·洪永觀,副修撰朴來謙·吳致愚,旣有只推之令,竝卽牌招,以爲推移入直之地,何如?令曰,依。
金裕憲達曰,行大司憲柳相祚,持平李鳳純在外,執義李景在,掌令金遇明·申在獻,持平李潤聖牌不進,監察茶時之意,敢達。令曰,知道。
以大司諫徐英淳,司諫李毅遠,獻納愼必復,執義李景在,掌令金遇明·申在獻,持平李潤聖牌不進罷職令旨,令于金裕憲曰,只推。
以平安監司徐能輔狀達,平壤等邑民家漂頹,人物渰死事,令于李元默曰,聞甚矜惻,元恤典外,別加顧助,如有生前身·還布,竝蠲蕩,結構奠接之方,令廟堂措辭關飭於該道臣處,可也。
以黃海監司沈能岳狀達,平山等邑民家漂頹,人物渰死事,令于李元默曰,聞甚矜惻,元恤典外,別加顧助,如有生前身·還布,竝蠲蕩,結構典接之方,令廟堂措辭分付於該道臣處,可也。
義禁府申目,中官李祉亨·金雲璧·黃鐘和等原情云云。徽旨內辭緣,泛稱遲晩,所當請刑是白乎矣,長番內官勿爲請刑,載在大典通編,議處,何如?判付達,依準。
兵曹申目粘連,黃海道·慶尙道·全羅道各邑鎭軍兵今春官鎭門聚點時,服色·器械執頉是白在,平山府使尹勉鎭,殷栗縣監金羽根,善積僉使崔弘深,善山府使金在三,安義前縣監兪長柱,咸陽郡守李益秀,聞慶縣監李常在,南海前縣令洪瀷,古阜郡守宋友淵,萬頃監令金晉淵等矣官鎭門聚點,旣係詰戎之政軍器什物,乃是陰雨之備,則當時不能檢飭,亦不修改,致有此執頉之擧,其在戎政,誠甚疎忽。各該道執頉當該邑鎭守令·邊將,竝推考警責,罪各杖八十收贖罪,向前尹勉鎭等,右律以施行,何如?判付達,依準爲旀,金在三段,功議各減一等,金羽根·兪長柱·李益秀·李常在·宋友淵·金晉淵等段,竝只功減一等爲良如敎。
洪學淵,以禮曹言啓曰,世子宮供上所封京畿封進日下雉鮮磨鍊別單,纔已啓下矣。日下雉鮮,今旣封進,則朔望雉鮮,自在減下,別單書入之意,敢啓。傳曰,知道。
金裕憲,以都摠府言達曰,副摠管韓義運,以漢城府左尹,本府坐起,晝仕出去之意,敢達。令曰,知道。
金裕憲,以兵曹言啓曰,卽接西所衛將林致浩牒報,則集成門北邊內宮墻頹圮處,今已修築云。把守軍兵,還爲入直之意,敢啓。傳曰,知道。
又以訓鍊都監言啓曰,集成門北邊內宮墻三間許頹圮處,今已畢築,把守軍兵還爲入直事,自兵曹草記矣。把守軍兵還入直所,將校解送之意,敢啓。傳曰,知道。
上在昌德宮。常參·經筵,以代理停。
自卯時至人定,灑雨下雨,測雨器水深三分。自人定至二十五日開東,灑雨下雨,測雨器水深二寸九分。
鄭知容達曰,明日常參,取稟。令曰,爲之。
金裕憲達曰,合辭許久闕達,事甚未安。除在外·未署經外,未肅拜·呈告人員,竝卽牌招,何如?令曰,依。
備忘記,上土僉使李容鉉,楸坡萬戶金秉浩下直,各長弓一張,長箭一部,片箭一部,筒兒一箇賜給。
令于鄭知容曰,右承旨入對。
兼說書前望單子入之,金鼎集代點。
說書前望單子入之,李敦榮代點。
金裕憲達曰,行大司憲柳相祚,持平李鳳純在外,執義李景在,掌令金遇明·申在獻,持平李潤聖牌不進,監察茶時之意,敢達。令曰,知道。
以大司諫徐英淳,司諫李毅遠,獻納愼必復,執義李景在,掌令金遇明·申在獻,持平李潤聖牌不進罷職令旨,令于金裕憲曰,只推。
金裕憲達曰,明日常參,六曹長官當爲進參,而兼刑曹判書鄭晩錫病不進,待開門牌招,何如?令曰,依。
以應敎金鍏牌不進罷職令旨,令于洪學淵曰,只推。
以修撰尹正鎭·洪永觀,副修撰朴來謙·吳致愚牌不進罷職令旨,令于洪學淵曰,只推。
洪學淵,以弘文館言達曰,下番關直,事甚未安。應敎金鍏,修撰尹正鎭,副修撰吳致愚,旣有只推之令,竝卽牌招,以爲推移入直之地,何如?令曰,依。
以京畿監司金鐮狀達,龍仁等邑民家漂頹,人物壓死事,令于李元默曰,蟲災之如是,實甚悶迫,而又被水患,民家之頹壓,人命之壓死,聞甚矜惻。元恤典外,別加顧助,如有生前身·還布,竝蠲蕩,結構奠接之方,各別另飭於各該邑倅,着意優助,俾有實效之地事,令廟堂措辭關飭於該道臣處,可也。
以公忠監司朴晦壽申本,全益默獄情嚴覈登聞事,令于金裕憲曰,卿其更査處之,可也。
以公忠監司朴晦壽狀達,農形事,令于李元默曰,雨澤及蟲災之寢息與否,連續登聞事,令廟堂各別另飭事,分付。
鄭知容,以都摠府言達曰,副摠管韓義運,以漢城府左尹,本府坐起,晝仕出去之意,敢達。令曰,知道。
鄭知容,以兵曹言達曰,專經武臣講官加抄達人員,別單書入之意,敢達。令曰,知道。
又以訓鍊都監言達曰,集成門北邊內宮墻三間許頹圮處,今以畢築之意,敢達。令曰,知道。
又以兵曹言達曰,卽接西所衛將林致浩牒報,則集成門北邊內宮墻頹圮處,今已修築云。把守軍兵還爲入直之意,敢達。令曰,知道。
義禁府申目粘連,向前李祉亨·金雲璧·黃鍾和等亦,莫重公事,慢忽擧行,至於下令之誤傳,論厥罪狀,俱極駭然,竝只以此照律,何如?判付達依準。
洪學淵,以吏曹言達曰,因黃海監司沈能岳狀達,金川郡守閔致文,受由發行於公忠道丹陽地,本郡有此水患,災民接濟之道,頹戶結構之方,有不容少緩,而此時曠官,誠爲可悶,令該曹催促下送事,達下矣。自臣曹催促,則以爲,明日下去云矣,敢達。令曰,知道。
江原監司李紀淵書曰,伏以臣聞受不報之厚恩者,身必隕處無實之極榮者,名必壞,政爲臣今日準備也。臣之本末長短,卽睿鑑之所已悉燭,曷嘗一毫髣髴於器使之列,而特以知遇曠絶,寵渥隆深,歷試旣遍,滚到子此,居常兢懼,獨屬己私,誠恐則哲之明,由臣而爲累也,故惟願避遠名途,保免大戾,幸不至終孤曲庇之德意而已。又忽於千萬夢想之外,東藩除旨,有隕自天,驚懍震,繼之以感淚無從也。顧今朝著之上,儲地望而富材具,可合方面之寄者,指不勝僂,而乃擧以畀之於臣,將謂臣之足堪是任乎?則聖朝官人之政,不料若此之乖繆也。抑不恤他餘,而只侈臣華銜,餉臣淸分耶?則誤恩之若是偏加,又萬萬非臣之福也。臣未敢知睿意所在,而安得不竊爲之惝怳憂歎也?噫,仕宦而至方伯,卽恒人之所共艶願者,而臣命畸祚薄,祿養未卒,慟纏孤露,星霜屢遵,今焉手擎華詰,報喜無所,厚廩列鼎,誰與爲樂?此已臣情地之所自切悲者,而又於目下,別有私義之無異公格者,蓋兄弟之分據藩輔,卽古今所絶無者也。臣兄方任居留,而臣又冒膺旬宣之職,則一門雙節,雖甚夸耀於當世,小器受盈,得不見惡於神理乎?就以官方之苟艱,公器之僭屑論之,則似不待臣言之畢而有所以處臣也,臣安敢覼縷爲也?疾聲之呼,不暇他及,略暴情實,仰瀆离明。伏乞睿慈,念重寄之不可輕畀,諒臣言之非出例讓,亟改臣新授職名,以垂終始生成之澤,不勝血祝焉。臣無任云云。答曰,覽書具悉。一門雙節,古有已例,卿何提此而辭之乎?勿辭其往欽哉。
戊子七月二十四日申時,王世子座觀物軒。右承旨入對時,右承旨鄭知容,假注書金炳韶,記事官兪星煥·金鼎集,以次進伏訖。令曰,史官分左右。令曰,右副承旨坐直乎?知容曰,左承旨臣李元默,左副承旨臣洪學淵坐直矣。令曰,全羅道黃河淸之母褒旌之事,記知乎?知容曰,未能記知,退出後當詳考入稟矣。令曰,唯。令曰,明日兩大臣俱爲入參云耶?知容曰,進不進,姑未入來矣。令曰,臺諫誰爲入來云耶?知容曰,俱爲不進云矣。令書令旨曰,明日常參,久停之餘也,因臺諫之不進,不得爲之,則是豈成說乎?兩司諸臺,竝明日待開門牌招,如有違牌,勿爲呼望。又令書令旨曰,在外兼說書許遞,旣承下敎,前望單子入之。又令書令旨曰,說書許遞,旣承下敎,前望單子入之。令曰,未下直守令,皆令明日辭朝。出令旨令曰,史官就座。仍令退,承史以次退出。
上在昌德宮。常參·經筵,以代理停。
藥房提調金鏴,副提調申緯啓曰,伏未審日間,聖體若何?寢睡·水刺之節,何如?臣等率諸御醫,趁早入診,詳察聖候爲宜。中宮殿氣體,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
鄭知容達曰,明日常參,取稟。令曰,停。
又達曰,備邊司郞廳來言,今日賓廳日次,而常參相値,不得來會云矣,敢達。令曰,知道。
備忘記,慶興府使尹喜豐下直,長弓一張,長箭一部,片箭一部,筒兒一箇賜給。
令于洪學淵曰,禮房承旨馳詣社稷,奉審摘奸以來。
令于洪學淵曰,下直守令留待。
令于洪學淵曰,下直守令入對。
李元默達曰,臣元默以同義禁,今日本府坐起進去,下直之意,敢達。令曰,知道。
鄭知容,以兵曹言達曰,再明日王世子代臨重熙堂,漢學文臣殿講時,本曹堂上陪衛二員,當爲備員,而參知李鼎臣受由,令政院稟令變通,仍令該曹,以在京無故人口傳差出,待下批牌招,以爲進參之地,何如?令曰,許遞,旣承下敎,前望單子入之。
兵曹參知前望單子入之,金敎喜代點。
吏曹,兵曹參議金敎喜,參知單李渭達。
以應敎金鍏,修撰尹正鎭,副修撰吳致愚牌不進罷職令旨,令于洪學淵曰,只推。
洪學淵,以弘文館言達曰,校理金大坤·尹心圭,副校理洪晩燮在外,副應敎·修撰一員未差,下番闕直,事甚未安。應敎金鍏,修撰尹正鎭,副修撰吳致愚,旣有只推之令,副修撰朴來謙,書答已下,竝卽牌招,以爲推移入直之地,何如?令曰,依。
令于金裕憲曰,臺諫有闕之代,旣承下敎,前望單子入之。
臺諫前望單子入之,執義洪永觀代點。
令于金裕憲曰,臺諫有闕之代,旣承下敎,前望單子入之。
臺諫前望單子入之,司諫柳致睦代點。
以全羅監司徐耕輔狀達,陞戶抄上限一式退限,禁御軍上番限明秋退限事,令于鄭知容曰,令廟堂從速稟處,可也。
洪學淵,以成均館大司成意達曰,臣聞居齋儒生等今日夕食堂不爲設行,馳詣泮宮,招致諸生,問其捲堂之由,則諸生等書進所懷以爲,伏以先正臣文成公李珥,卽我東方夫子也。其道德學問,非徒爲冠儒服儒者之所尊慕崇奉,雖愚夫愚婦而與知焉,一或有凌侮侵逼者,則此斯文之亂賊也,百世之罪人也。臣等於月初,得見朝紙,則以長淵縣監臣李景純火燒先正鄕社條約事,至有該道臣狀達論罪之境令于洪學淵曰,下直守令入對。事關斯文,不勝驚駭,其時卽欲聲討,而海邑旣是先正臣杖屨之鄕,則當此無前之變怪,宜有校院儒通,姑俟其通文,詳知其委折,然後齊聲共討,恐合審愼之道,故尙此遲待矣。海州校通昨果來到,其文有曰,長淵倅李景純,以常漢之賤孽勒出座首之任,故一邑齊憤,以有違約條之意,屢次聯訴,則因此激怒,嚴棍諸人曰,官家分付,反不如栗谷約條乎?乃於場市之日,出坐通衢,取出鄕社約條及鄕案,一時火燒,使官隷輩大聲通告於衆人都會之中曰,今日長淵縣監盡燒栗谷約條及鄕案,此意知悉云,故士林以此由告于營門,則營門別定査官,一一嚴覈後,卽爲狀罷。景純聞此事機,潛囑邑人之親信者,覓得人家所在約條冊子,現納營門,以爲粧撰掉脫之計,而供案自在,眞贓莫掩,其前後設施,尤極凶且巧矣云云。噫,彼景純,卽不過么麽一武弁,而亦在橫目之列,則焉敢侵凌毁辱於先賢莫重之地,若是其無嚴乎?況此約條,垂範來裔,手澤猶存,凡爲後學者,寶之若琬琰,信之若蓍龜,而一朝灰燼於武夫之手者,此實四百年初有之變怪也。思之及此,寧不心寒而毛悚乎?蓋景純,性本狼毒,世襲驕溢,讎視士林,自來伎倆,渠祖得濟故捉泮儒於科時弛禁之夜,渠父石求結縛儒生於捕廳校卒之手,渠叔鐵求蔑辱進士於搆誣草記之中,前後俱被譴罷之典,而頑不知悛惡習滋長,至於景純而極矣。今此長淵一事,實是斯文之一大厄會也。究厥罪狀,不可齒之於人類者審矣。臣等以尊賢衛道之誠,誓不欲與同中國,方欲伏閤請討,而齋任在外,末由治書,貽羞賢關,莫此爲甚,以此情悰,何可晏然入堂乎?退伏私次,恭俟處分云云。臣以聖廟捲堂,事體至重,卽爲還入之意,多般開諭,諸生等終不回聽,何以爲之?敢達。令曰,李景純若果燒火鄕約,則何可以無識武夫,置而不罪乎?然而明其爲罪,渠必知罪,故鄕約冊子燒火與否,今方行査矣。待査事上來,當有處分,諸生卽爲勸入之意,曉諭,可也。
李元默,以戶曹言達曰,時御所內各司雨漏處修改吉日時,令日官洪晩中推擇,則今七月二十六日卯時爲吉云。以此日時擧行之意,敢達。令曰,知道。
又以兵曹言達曰,武科出身已越宣薦人,纔因大臣筵達,旣已除赴防矣。除赴防,則有納米之例,亦有因特敎除納米之時,今番則何以爲之乎?敢稟。令曰,除納米,可也。
又以兵曹言達曰,卽接慶熙宮入直衛將徐載瑋牒報,則開陽門西邊墻垣五間頹圮云。爲先令繕工監,堅實圍排,卽速修築,而亦令巡邏營門,申飭校卒,限改築間,嚴加巡察之意,分付,何如?令曰,依。
又以訓鍊都監言達曰,本局千摠任聖臯,身病甚重,勢難察任,改差,何如?令曰,依。
義禁府申目,長淵前縣監李景純原情云云。問目內辭緣,泛稱遲晩,所當請刑是白乎矣,曾經宣傳官勿爲請刑,載在大典通編,議處,何如?判付達,此囚之罪與不罪,在於鄕約冊子,燒火與否,則不可無一番行査,分付該道臣,使之詳査以達,此囚段姑爲保放爲良如敎。
義禁府照目粘連,中官李祉亨·金雲璧·黃鍾和等矣本府議達內,莫重公事,慢忽擧行,至於下令之誤傳,論厥罪狀,俱極駭然。以此照律,罪各杖一百收贖,告身盡行追奪,私罪,奉令依準爲旀,竝只功減一等爲良如敎。
執義李景在書曰,伏以臣以菲薄之姿,愚蒙之質,蒙被我大小朝洪造厚恩,立朝七年,歷揚淸顯,絲毫無補,涯分已踰,居常兢惕,以榮爲懼。不意前月大政,又叨亞憲新除,驚惶震懍,於是尤甚。蓋臣之譾劣,前後所叨,孰非濫竽,而至於臺閣之任,地望自別,苟非風采嚴憚,足以見孚於同朝,言議骯髒,足以取重於當世者,則莫宜居之,如臣疲巽魯鈍,雖欲强加淬勵,以效厥職,殆若僬僥適遠,籧篨負重,萬萬其不堪矣。自知旣明,迷執難回,遂不敢臺官自處,抗顔冒進,適値署經有令,牌望勿呼,雖不得不章皇出肅,粗伸怵畏之忱,而夤緣蹲據,義所不出,課日違召,惟俟嚴勘,曲貸之恩,未蒙鐫斥,逋慢之罪,徒積悶蹙,撫躬慙悚,實無所措。且臣稟賦綿弱,疢疾轉仍,每當夏秋之際,輒無完健之日,而又値今年潦暑,無前舊證新祟,一倍危劇,胸膈痞噎,幾廢飮啖,肢體羸尫,漸成勞瘵,宛轉床笫,蠢動無望。日前賓對之令,特下於屢月停閣之餘,臣固當追隨臣僚之後,少效一日之責,而病情如右,趨簉不得,罪著積違,合被重罰,而畢竟薄勘,止於問備,非罪伊榮,縮伏訟愆。迺者常參有令,庚牌辱臨,勅諭嚴截,違傲路阻,惶隘震懍,若添一病,玆敢猥陳衷懇,仰瀆崇嚴。伏乞睿慈,諒臣職之不可虛縻,憐臣病之實難强策,亟賜譴黜,以便公私焉。臣方丐免之不暇,豈容贅及他說,而苟有管蠡之見,可以仰備聰聽者,則亦何敢徒事泯默,不效其一得之愚哉?臣竊伏念,我邸下代聽之初,瞿然警省,惕然振勵,思有以大起頹綱,一新百度,廓揮英斷,雷厲風迅,修明舊典,綱擧目張。凡一政之施,一令之下,擧朝爲之震肅,八域莫不鼓舞,皆以爲太平之治,指日可期,夫何式至于今,治規欲立而不立,綱紀欲振而不振,朝象之伈泄益甚,民情之期望漸失,因循頹墮,將至於莫可收拾?古聖人大有爲之志,恐不當如是,而進銳退速之歎,不幸而近之矣。且今天心未豫,旱澇爲災,蟲蝕繼之,乃邸下震惕憂遑,哀痛之諭,叮嚀惻怛,責躬求助之意,溢於辭表,在廷臣隣,孰不欲感泣激勸,殫竭底蘊,思有以省愆之方,弭災之要,樂爲邸下告之哉?然側聽屢日,未聞有鯁言讜論,激仰凱切,指斥睿德之瑕疵,直陳朝政之闕失者,此其故何哉?臣愚死罪,竊以爲邸下平日於群下陳勉之章,雖示容受之意,實無聽施之效,體念二字,遂成例答,夫導之使言,悅而從之,尙患忠諫之不來。況以訑拒之念,施之以不誠之辭,雖汲黯之戇韓休之直,豈肯以無益之言,爲應文之具而已哉?此所以可言之事方殷,而前事之戒尙存,罪己之敎雖切,而陳戒之言不登,此豈非邸下之所當自反處耶?臣愚此說,自知其唐突僭妄,惟大何是俟,而顧其心,則亦出於斷斷無隱耳,苟邸下不以爲不槪,而欲使今日諸臣盡言不諱,則先取昨春以後章奏之間,可采者采之,可行者行之,深悔旣往之失,大恢翕受之量,則將見盛德日新,休治風動,太平萬世,眞箇指日可期,而忠言嘉猷日登於紸纊之前,其於轉災爲祥之道,豈患不得其要也哉?亦願邸下,淵然深思,勿以人廢言而深垂察焉。臣無任云云。覽書具悉。爾言甚忠,實當留念,而所請依施。
司諫李毅遠書曰,伏以臣之玷叨見職,今已兩箇月矣。有召輒違,式日爲課,是豈臣分之所敢出,而私心之所可安哉?夫耳目之任,非聾聵者可强,繩糾之職,非骩骳者可堪。臣本材散樗櫟,重之景迫桑楡,神精全消,筋力都廢,已無陳就之望,而爾來年漸邁而病漸痼,麻痺之証,源委已深,殆不遂乎四體,風丹之氣,升降無常,發輒遍於一面。近又暑潦爲祟,關格闖發,嘔泄交作,委身床玆,須人起居,日昨賓對之未參,已極悚惶,而今者常參有令,嚴召特降,分義所在,駕屨豈俟,而以若病狀,實無彈束登對之路,玆敢冒死呼籲。伏乞睿慈,俯垂矜諒,亟許鐫免,仍治臣逋慢之罪,以肅朝綱焉。臣方蘄免,豈敢以言責自居,有所贅陳?葵陽之傾,物性固然,芹曝之獻,野人亦爾,敢效一得之愚,仰瀆四達之聰,惟邸下垂察焉。臣伏讀日前令旨下者,十行責躬之敎,丁寧懇惻,無復餘蘊,固不待群下之更事陳勉,而若其對越修省之道,不外乎唐臣陸贄所謂以實不以文五字。臣未敢知,邸下自反自省之心無少解弛,常若上帝之監臨乎?萬有一兢惕於遇災之初,而不能持久,則這便非實也,震耀於發號之際,而或忽幽獨,則這便是文也。必也隨事隨處,必誠必實,民生之倒懸,思所以救解,則必以實心而懷保,紀綱之解紐,思所以振刷,則必以實心而奮勵,財穀罄竭,則必行節儉之實政,欲收人才,則勿以疎遠而忽之,惟其才是取,欲開言路,則勿以笑貌而爲之,惟其言是用,乃實心實政也。至於興作遊豫之戒,講讀召接之勤,尤爲自修之本,而邸下旣怵焉警懼,藹然悔悟,近日以來,已從召接而克勤焉。伏願常持此心,發之於政,法大堯之不堊宮垣,師文王之不敢盤遊,實心師法,則興作遊豫,不期息而自息矣。體宋宗日御經筵之規,念程子多接賢士之戒,實心體念,則講讀召接,不期勤而自勤矣。夫如是,則心旣實而政亦實,應天之道,於是乎至矣。古語曰,君心與天心相應,一念之善而祥風和氣。日前湖南狀達,蟲災有寢息之漸,此安知非邸下責己之一念,有以感應而然耶?儻邸下至誠無息,愼終如始,則天心益孚,災沴夬消,太平萬世,實基於今日,豈不休哉?豈不休哉?臣無任云云。覽書具悉。所辭切實,可不留心乎?所請依施。
副修撰朴來謙書曰,伏以臣才本空疎,學又蔑裂,不足備任使之列,而前後踐歷,罔非踰涯,居恒懍惕,如集于木,迺者玉署除旨,又下夢外,臣誠惶霣感激,莫省措躬之所也。義分是懼,叨謝宜亟,而不惟臣不稱之愧,尙切于中。臣於原濕之餘,重傷暑濕,宿疾闖苦,痰癖乘肆,宛轉床笫,刀圭罔效,以情以病,趨造無望,積犯違傲,冞增惶溢,玆敢略具文字,仰暴情實。伏乞离明,亟許鐫改,以便公私,不勝幸甚。臣今丐免,不宜贅他,而第伏念,臣於昨年,受任北幕,周行十州,幾近一期。春秋之科場,會·源之交市,次第幹當,邠岐之舊迹,華夷之定界,殆遍歷審,課文奬武,雖未能盡職,風謠俗習,粗有所領略。今於還朝之後,適當可言之會,敢將略而條件,臚列附陳,惟离明垂察焉。一曰,德陵·安陵舊碑事也。穆祖大王德陵,孝妣安陵,舊奉於慶興府南十里許,太宗庚寅,移奉于咸興,而兩陵遺墟數帿地,俱有石碑,一則刻以穆祖德陵,一則刻以孝妣安陵,卽皆遷陵前所竪也。謹考北道陵殿誌,兩陵遷奉咸興之後,德陵舊碑,仍在舊砆,安陵舊碑,埋失無傳。英廟己巳,因道臣啓聞,有德陵舊碑設閣之命,始役時,安陵舊碑,亦得之田壠間,又有一體建閣之命云矣。至今兩閣,巋然相望,誠爲稀異之古跡,而第伏念,陵寢之有石碑,所以徵信於後世也。今此陵寢旣遷,石碑尙存,恐非所以徵信後世,而揆諸事體,實爲未安處也。大抵舊碑仍存,旣無意義,久遠遺迹,亦不可埋沒無傳,則以臣愚見,特令文任,備述封陵遷陵之迹,或別立新石,或追刻於舊碑之陰,則可以修幾百年未遑之典,而亦當爲千億載徵信之道矣。伏望仰稟大朝,俯詢廟堂而處之焉。二曰,北閫變通事也。北關地廣人稀,田土不患不足,而水陸路遠,財穀不能流通,故若値豐登,穀不可勝食,而少遇災荒,民無以相資。昨年少歉,亦患艱食,鶉鵠顚連之狀,相望於道路。拯濟之策,專在字牧,而字牧或非其人,則小民偏陷塗炭,九重天陛,無望轉達,而千里監營,亦難赴愬,故官長恣行不法,小民惟令是從,彼亦赤子,寧不可哀?守令雖是近民之任,龔黃治法,旣難每人而責之,則必待承流宣化之臣,另行黜陟之政,而六鎭之距監營,已十五六日程矣。簿書往復,動踰旬朔,吏校廉察,莫辨眞僞,夫以千里外道臣,坐察千里外民情,誠行不得之政耳。竊伏念,詰戎之政,武臣未必優於文宰,而彈壓之權,文宰大有勝於武臣。今若以北關節度使之職,定爲文宰之窠,另擇文武備具者,而依濟州牧使例,替行道伯之任,守令考課之政,亦令專主,則地望自別,威惠竝行,戎政無廢弛之患,列邑有畏戢之道矣。國初定制時,六鎭猶未盡拓,界限初不分明,故摩天以北,只設節度使一員,專尙武備,置之羈縻之域,而到今兵革久息,生民安業,農功儒術,少無異於內地,則休養生息之政,不可專責於武臣,而設官置職之方,亦豈可拘於定制,不思所以隨時變通乎?此非獨臣之言也。中古按藩之臣,先已有此請,而事係更張,不得見施云。蓋北方民情,自古如是,而顧今世級漸降,民窮益甚,視中古不啻倍簁,則今日變通之方,尤不可一日緩也。伏望令廟堂,稟處焉。三曰,會寧·茂山割界事也。會寧府卽逐年交市之邑也。交市時許多供億,實爲會民難支之端。館舍修理之役,柴草生麻之費,旣專責於民,而卜物之轉輸,凍節之守直,又偏苦於民,弊端百出,民戶四散,昔之萬餘戶大邑,今不過爲四五千戶。且會寧邑倅,品秩雖高,而俸祿甚薄,市邑公費,倍於他邑,而官廚貧殘,最於北關,剩穀名色,不知創自何年,而前後邑倅之襲謬抵罪者,踵相接也。推是觀之,邑況之漸至殘薄,實非所以養廉之道,而亦非所以便民之術也。竊伏聞茂山府梁永鎭以北四社及加鱗端·板仇味兩津,本會寧地,而茂山新設時割付者也。一自厥後,幅員旣減,穀簿漸縮,而市弊民瘼,年增歲加,本邑之漸至凋瘵,良由此也。茂山新設,距今百餘年之間,菑畬浸闢,民物漸殷。臣於白頭山歷路,目見邑治以西百餘里之地,太半爲設邑以後新墾之地。今若以梁永鎭以北四社及兩津,還屬會寧,則茂山失地之害小,而會寧添戶之利大矣。至若茂山還弊,最稱難捄,朝家之每所軫念,而若以四社所屬之倉穀,隨其民移屬會寧,則還弊加減,亦無可論也。茂山之無海津,又所當念,而富寧·鏡城兩邑海津,不患不足,若以兩邑海津之附近於茂山處,量宜割付,則亦合便宜。伏望令廟堂,稟處焉。四曰,還弊釐正事也。北關還弊,最爲北民難支之端,千瘡百疣,指不勝摟,而擧其尤甚者,則公私穀之不能區別,最爲生弊之源也。蓋北關各邑,錢貨不行,故公私需用,皆藉於穀,而還餉也公用也官廩也,初不區別,統稱還穀,而還穀之中,米穀雜穀,無有定數,互相代捧,名曰折米。冬春畢糴之後,凡一切官廚需用,輒以一片帖紙,取用於倉穀,無復界限,而名曰帖子。或先貸倉穀而待秋後,以廩餘雜種,作穀充報,而名曰作穀。爲官長者,若不能量入爲出,則自致虛留,充納無路。官長先旣犯法,故吏鄕從而作奸,許多倉穀,無難取用,此倉已罄,則那移於彼倉,米穀不足,則又犯於皮穀。上下交征,如用私物,而畢竟充納之方,或以邑民之私債,或以商賈之外上,夤緣混錄,出秩竝督,還穀法意,豈亶使然哉?是故秋冬捧糴時,民納精實之米,而窮春分糴時,民受皮雜之穀,無歲不然,無邑不然。此外,虛留也臥還也濫捧也,無弊不有,而苟求其源,則公私穀之不能區別,實爲之祟也。臣伏聞北關此弊,其來已久,連登繡啓,屢勤朝飭,至於揭板申禁,而迄未有成效云,誠不勝慨然處也。此若不趁今矯捄,則哀彼殘民,恐無支保之望。臣謂另飭道臣,北關各邑,無論邑倉與外倉,還穀也公用應下條也官廩也,分儲三庫,而別其文簿,嚴其出入,無相混同,無相推貸,還穀各色,竝以本邑收捧,勿爲代捧,而畢糴後別岐廉探,隨現論勘,俾爲一分矯弊之道,而無如前日伈泄之歎,宜矣。伏望令廟堂察飭焉。五曰,人才收用也。夫五嶺以北,六鎭之地,距京都二千餘里,粵自開拓之後,猶有蕃胡之憂,故鎭堡相枕,禁網甚密,式至今昇平日久,海晏而河淸,已三百年于玆矣。弓馬之業,雖其長技,而絃誦之聲,間亦不絶,搜羅甄拔,尤宜致意,而前後顯達,槪無幾人,棄障攻駒,看作華膴,枯項黃䤋,老死牖下,誠乖聖世一視之政,而詎無北人向隅之歎也。況龍興舊地,與他自別,漢之豐沛,唐之晉陽,屢勤列祖顧恤之念,而京察飭敎,徒歸文具,臣竊爲之慨然也。況北俗本自獷悍,禮俗未盡周洽,而若不以文敎維持,則其民將益貿貿然莫知親上死長之義,故北關文敎,尤不可不行,而激勸興作之方,正爲今日之急務也。臣在北日久,或延接文士,或採探物論,則十室忠信,亦不爲無人。鍾城幼學南大任,姿性端雅,學業專篤,家儲遺經,集諸生而訓誨,足不出門,爲一鄕之矜式。富寧幼學姜祥國,固窮讀書,飭躬修行,家甚貧窶,而取與必以義,地最荒僻,而隣境亦稱譽。吉州幼學林宗七,自少志學,博通經籍,操守之堅,超出流俗,孝謹之行,播聞鄰鄕。此三人者,皆北方之秀也。臣於歷路,竝爲延見,而叩其所存,亦不負所聞。臣謂此三人,竝宜令該曹調用,以示慰悅遠人之意,則其於激勸興作之方,似當有助也。伏望令廟堂,稟處焉。六曰,儒賢貤贈事也。北關開拓之後,其俗貿貿然專尙弓馬,不事文學,至於經術,尤所茫昧。及文忠公閔鼎重按本道,文忠公李端夏·文簡公金昌協,相繼爲評事,俱以興學化俗爲己任,文風稍振,儒化或行。時則有若鏡城故持平李載亨,姿性近道,踐履甚篤,經學理氣,無不淹博,所著性理諸說·禮義諸辨及璣衡筭數等書,可驗其造詣之高,而性又至孝,其事父母,白首靡懈,州里上下,皆稱曰李孝子。至於義理所當爲,不以禍福撓,故承旨金濟謙謫隣州被淫禍也,禍色彌天,而獨躬往哭奠,衆怒洶騰,而逌然不一辨,平日秉執之確,尤可知矣。及朝廷待之徵土,旌招屢勤,而肥遯冞固,窮居敎授,造道益高。文康公金昌翕,嘗北遊相訪,至有吾道其北之語矣。以遐荒一學子,非有高人一等處,能如是乎?蓋其奮起北陲,倡明吾道,門路旣正,樹立甚卓,凡今日北關之人士,稍知有經術義理者,皆其功也。臣謂宜施以貤贈之典,以示崇奬儒賢之意,俾爲聳動北俗之地也。伏望令廟堂,稟處焉。七曰,禁所革罷事也。昔在北關開拓之初,驅逐醜類,邊地空虛,故遷南族以實之,而猶有蕃胡搶攘之患,邊民奸細,不可不防也,南族之逃歸,不可不禁也。於是乎設置高山·楚原·德山·谷口四禁所,以察人畜之往來,以防物貨之貿遷,載在國典,遵行已久。到今昇平日久,禁網疎濶,南商北賈往來無礙,而猶有禁所法意,故關吏之操縱多端,行旅之賄賂肆行,是豈先王譏而不征之意乎?沿江邊邑,西北無間,而西關則未聞設禁,獨於北關,有此厲禁者,亦豈朝家一視之政乎?且伏念設禁本意,所以防北關人畜及物貨,而今此禁所,列置於南關各邑,竝與南關行旅而亦不得互相往來,尤非設禁之本意也。臣謂今此四禁所,一竝革罷,未爲不可,而古制若難猝革,則只設一禁所於摩天嶺下,而收稅之規,一切嚴防,以存古制,以便行旅,宜矣。伏望令廟堂,稟處焉。臣無任云云。覽書具悉。書辭,令廟堂,稟處,爾其勿辭察職。
戊子七月二十五日辰時,王世子座重熙堂。常參入對時,行左承旨李元默,右承旨鄭知容,左副承旨洪學淵,右副承旨金裕憲,假注書金炳韶,記事官洪在喆·金鼎集,直提學趙寅永,檢校直閣李嘉愚,先行再拜禮,以次陞堂。掌儀唱引儀引大臣陞堂再拜,領議政南公轍陞堂再拜。王世子答再拜。公轍還就門外位。引儀唱常參官入就拜位,東班左參贊李錫奎,判尹洪起燮,戶曹判書金鏴,禮曹判書徐俊輔,吏曹參議鄭基一,掌令金遇明,副校理閔英世,獻納愼必復,禮曹正郞尹克培,吏曹佐郞金尙元,戶曹佐郞李尙祜,監察金碩淳,司錄李培林,西班行兵曹判書朴宗薰,工曹判書金敎根,刑曹參議閔致成,兵曹正郞高萬九,刑曹正郞洪章燮,工曹佐郞丁學冕,以次入就位。引儀唱再拜,常參官以次行禮如儀訖。引儀唱有達事官陞堂,無達事官退出,公轍·宗薰·鏴·遇明·必復·英世,以次陞堂,其餘退出。令曰,史官分左右,大臣進前。公轍曰,日間大殿聖體若何?令曰,安寧矣。公轍曰,寢睡·水刺之節,何如?令曰,一樣矣。公轍曰,中宮殿氣候,何如?令曰,安寧矣。公轍曰,睿體何如?令曰,一樣矣。公轍曰,日前感嗽之候,快復常節乎?令曰,比前稍勝矣。公轍曰,感候猶未平復,此時勞動,有非節宣之道,而連有座堂之令。此非急務,姑爲退行,恐好矣。令曰,常參爲之。公轍曰,民生之倒懸,莫今時若,此由於守令之不得其人。臣非謂今之守令,皆不得人,紀綱日壞,名節日頹,昔之畏法者,今不畏法,前之自好者,今不自好,淸廉反爲迂闊之目,而潤屋利己看作能事,甚則染指舞弄於國穀公納。外此鄙瑣之事,比比有之,而黜陟彰癉之政,置之忘域,寥寥無聞,民皆疾首相告曰,吾之道內,無方伯久矣。財安得不竭,民安得不散?皇朝之律,盜四十貫以上,論以斬,我朝懲貪之法,與治逆無異,贓法之嚴,本自如此矣。諸道狀達,徒言蟲盛,而未聞有懲貪之政。臣謂黜一貪吏,勝捕百萬蟲蝗,豈今日守宰皆廉謹奉法,無一爲民蟊賊者而然歟?此未敢信也。將臣奏達,申飭於諸道道臣,不待殿最,如有尤無良者,毋憚大吏,無畏强禦,亦無以殘蔭冷武塞責,使之誠心廉察,另行査櫛。如是而又復闔眼挨過,不欲取怨,則他日還朝,將以何辭納符而反面乎?且今年三南之災報,未可預料,而此政亦專在於守令,雖非貪汚,若昏不解事,柔難束下,則吏緣爲奸,民不受惠。年前自其道內,有啓請相換之例,而事涉苟艱,間又有弊,此等邑倅,執災前直爲罷遣,實爲上念國計,下恤民命之道。如或掩置而現發於日後繡行與本司摘奸,則該倅之論罪姑無論,孤負委寄之責,自有所歸,竝以此分付,何如?令曰,依爲之。出擧條公轍曰,人材不給之時,銓部欲擇守令,而每以資格爲拘,故得人爲尤難。牧民之官,常時猶可極擇,況歉歲乎?待三南年分狀達之來到,尤甚邑守令雖或有闕,限明年麥秋,毋論文蔭武,竝勿拘常格而差送,尤甚邑,如有善治而瓜滿人,則狀聞仍任之意,銓堂及道臣處,分付,何如?令曰,依爲之。出擧條公轍曰,左相向日賓對之後,所患有添,無由登對,待後次入參之意,送言於臣矣。令曰,大臣就座,諸宰奏事。宗薰曰,西北別付料,卽朝家懷綏奬勸之政也。令該道抄上,自本曹付料,試藝則輒賜親臨,久勤則必除邊將,設置規制,不輕而重,而近來日漸懈弛,身手技藝,慢不選擇,只以疲孱閑雜之類,苟充定送。及至本曹試才時,六兩遠射,尙矣無論,柳片恒業,全不成樣,甚至有冒屬橫差,圖占乘障之弊,設施本意,終歸蕩然,河朔武士,擧懷失望,揆以紀綱,誠足寒心。前後申飾,節目俱在,自今申明知委于兩道道帥臣處,必以好身手善射藝者,抄擇上送,自本曹試才付料,一依節目施行,而復或有如前無實之弊,則另加論責之意,更爲申飭,何如?令曰,依爲之。出擧條宗薰曰,武將家人之材器可用,而不事箕裘者,自臣曹筵稟別薦,已多其例。故將臣具善行玄孫述祖,故將臣鄭汝稷曾孫宅善,故將臣張志恒曾孫寅植,摠戎使李石求子昌純,地處凡百,俱合奬拔,爲先以哨官差下之意,分付三營門,何如?令曰,依爲之。出擧條鏴曰,觀此江原監司鄭元容狀達,則條陳本道民瘼,其中三條,請令本曹稟處矣。其一,平康本非産麻之土,民情自來願錢,而使一結之民,惠廳則納以錢,戶曹則納以布,爲弊甚多,竝許純錢上納事也。其一,狼川有黃豆上納者爲三十五斛,此穀於此邑,本非土宜,縣吏每斂錢,田氓貿取遠境,冗費繁弊,民邑俱困,自明年以錢代納,每斛準三緡,則在京司足以代用,在狼民可以除弊事也。其一,歙谷間經沿革,而自復邑以後,鄕校位土五結,未及遵式劃付,因循至今,事面苟艱,甚是闕典,依通編所載,卽爲劃付事也。田稅所重,與大同逈異,則以錢代布,非但有違經法,作布同數,旣甚不多,大同所納,又爲代錢,則民弊庶可稍除。田稅則依舊以本色上納,黃豆則非特有田稅所重,石數又甚零星,兼以此豆,劃送司䆃寺,以爲御供素饌之需,則以錢代納,實非可論。校宮位土,例自該邑校宮,得來有土,則特許免稅,卽是有土免稅之載在通編者,而至於劃給元結,本無是例。三件所請,竝置之,何如?令曰,依爲之。出擧條令曰,臺諫進前。知容曰,掌令金遇明,獻納愼必復進前之際,擧措顚錯,竝推考,何如?令曰,依爲之。出擧條遇明·必復曰,噫嘻,痛矣,以能賊萬古所無之逆魁,不卽正刑,徑先致斃,輿情莫不痛惋,此豈可以尋常物故,置而不論哉?論其平日罪犯,則陰樹逆種,密倡凶論,慫慂恒·簡,爲渠羽翼,糾結厚·獜,自作窩主,待國洞執命之日,擬占臺府,當李潭秉銓之時,把弄朝權。且以醴酒之說,大北之論,肆然脅持,百計嘗試,倡爲追崇之說,恐動儕類,沮遏代聽之逆,皆其部曲,則亂本凶圖,甚於耇·輝·師·興,究其情節,已是萬戮猶輕,而及夫賊吉之招出後,凶言逆情,尤益綻露無餘矣。噫,癸亥反正之說,太甲桐宮之言,推戴逆禶之謀,某也爲大將,某也爲吏判,某也爲閫帥等說,爛熳於前後諸賊之供,而妖任埋凶之計,究其本則能賊也,逆範懷刃之凶,究其本則能賊也。特以凶頑之故,忍杖徑斃,王章未仲,擧國同憤。試以渠之招辭觀之,雖優爲謀逆,以不少之人,何可遽然承服?又以爲如欲殺之,則速出斬之等語,肆然發惡,而且太甲桐宮之說,果與諸賊,一席酬酢於展開書傳,講其文義云者,與相吉·澤遂之招,若合符契。卽此一節,乃渠之結案,旣已遲晩後物故,則不可以未及結案置之。趾賊一門之窮凶極惡,自有天地以來所未有者,而限以國法猶貸其凶種之稚少者,梟種稍長,安知不更肆獍惡,如範·吉等所爲者耶?澤遂爛熳同參於啓能凶慘不道之謀,而只誅其身,王章已失,輿憤未洩。其陰凶情節,其弟萬無不知之理。請遲晩後物故罪人啓能,亟施孥籍,趾賊等凶種,快施邦刑,獻遂設鞫得情。令曰,不從。出擧條遇明·必復曰,噫嘻,痛矣,從古亂逆何限,而豈有如夏賊之窮凶極惡者哉?語其凶言,則雲·海之所不道,論其逆節,則賊鏡之所不爲,見者骨寒,聞者膽掉,實是窮天地亘古今所未聞所未有者也。此豈渠一人之所作爲,一時之所做出?和同之類,必有其人,黨與之討,不容少忽,而旣搜之文書,竝皆付丙,未露之端緖,全不究覈,獄體疎虞,寧不凜然?到今追究之道,惟在於親屬奴傔之及時訊鞫,而章疏之請,尙未蒙允。此雖出於先大王包涵寬假之至仁盛德,而至於夏賊子女囚禁待年之命,臣等尙今抑鬱,寧欲溘然。夫逆種之待年殄滅,乃指尋常治逆之律文也。今此夏賊,卽是開闢以來所無之逆,其於獜·亮之稱兵,鏡·虎之凶言,不啻百倍,則古今天下,安有以此賊子女,而有待年與否之可論哉?及至今日,年限已過,則尤不可晷刻容貸於覆載之間矣。夏賊之外,豈復有夏賊,而乃者逆恭又出,則今日群下之骨驚膽掉,直欲手磔口臠之心,尤有倍於夏賊初出之時矣。噫,彼恭賊,敢於鞫庭,提誦夏賊之凶書,乃以相議勸成納招,又發夏賊所不道之凶言,則梟獍種子,腸肚相連,亦一夏賊,而特其逆節之發露,差有先後耳,千剮萬斫,未足以洩輿憤,收孥瀦宅,不可謂當其律。夏賊之變,已用适·雲之例,則今於此賊,決不可異同也,明矣。噫,其一家之內,生出二夏賊,則此非一朝一夕之故,其凶言逆謀,傳襲有素,平日之爛熳酬酢,一室之尋常倡和,推此可知。恭賊正刑之後,一二同情之類,旣無究問之道,而斗恒尙今假息於覆載之間,則夏·恭兩賊之黨與同情,萬無不知之理。目今究覈之道,惟在於此,而雖以向來連伊事言之,渠以賊傔之妻,敢生凶濫之心,至有擊錚之擧,此亦古今所無之變怪,而渠不過么麽一賤女,則決非渠所可獨辦者也。是必其夫暗地指使,爲此嘗試之計,據此一事,劇逆親屬之從中跳踉,復事綢繆之狀,昭不可掩。此而若不窮覈嚴斷,則未知何樣禍機,伏在何地。今於事端旣露之後,尤不容暫緩盤覈。請夏賊子女亟施跪斬之典,斗·恭親屬應坐之類,一依适·雲例擧行,斗恒及夏賊親屬奴傔連伊夫妻,嚴鞫得情,夬正典刑。令曰,不從。出擧條遇明·必復曰,噫嘻,痛矣,明謙之凶謀逆節,實是亘萬古所無之賊也。身爲閫帥,十三字刀削乙巳春諸賊指日擧兵之時,自擬內應大將,至於書給四柱,先占身數,其所爲計,至凶極獰,而八字刀削逆復之愛姪也。一門之內,日夜綢繆,兩賊之間,出沒紹介,危機急變,迫在呼吸。何幸逆謀自綻,天討快行,而誅殛之典,止及其身,收孥之律,尙未擧行,揆以獄體,不免疎虞。以謙以逆復之子,傳襲其父之凶圖,七字刀削鉤覈之路,惟在此賊之盤問,而不加究覈,不捧結案,遽爾用刑,只施應坐,而籍産之典,雖已擧行,收孥之律,在所不已。逆復之變,振古所無,殄滅無遺育者,政爲此賊準備語,則其在鋤逆種杜後患之道,殄之滅之,不容少忽,而好石之以年未滿循例爲奴者,揆也邦刑,萬萬乖當。夫待年用法,乃是尋常治逆之律,而至於此賊,實無異於古之适·雲,今之趾·夏,則其凶種逆孽之待年與否,更無可論。請明謙·以謙,亟施孥戮,逆復庶子好石,亟施處絞。令曰,不從。出擧條令曰,掌令金遇明推考。出令旨知容曰,掌令金遇明,傳達之際,露出笏記,有違格例,獻納愼必復,合達之時,不爲起伏,未免做錯,推考,何如?令曰,一體推考,可也。出擧條公轍曰,臺諫傳達之際,每因笏記之露出,多有問備者,昔在先朝時,因故重臣鄭昌順所達,許其露出,仰奏矣。近又因不得露出,以致有做錯之擧矣。遇明·必復曰,噫嘻,痛矣,亂逆之變,從古何限,而豈有若嶺啓中諸賊之窮凶極惡者哉?嗚呼,際庚申天崩地坼之痛,大小中外,惟有血泣攀號,直欲無生而已。噫,彼逆魁時景等兄弟,渠亦今日臣民耳,抑何凶肚,包藏禍心,闖此擧國哀遑之時,敢生嘯聚不軌之謀,假托占夢,誑惑人心,妄附星緯,煽動妖言,驅脅蟲蠢之村氓,乘夜直犯於官府,肆發縳官上京,擧兵除惡等語?究其逆節,實有浮於獜·亮,而鯨鯢之戮未加,魑魅之形先滅,雖未及如法結案,而此等凶逆,當施孥戮之典。金樂敎,則以玄慶之妻娚,參聞醫官可疑之說,不卽直招,及與時暭面質之後,始乃吐實,究厥情節,萬萬狡慝。凡此諸賊,雖或有首從之別,而其在誅亂根重獄體之道,不可自外勘斷而止。請時景·時昱,竝施孥籍之律,金樂敎,亟令王府,設鞫嚴覈,夬正邦刑。令曰,不從。出擧條遇明·必復曰,十行刀削遇明·必復曰,噫嘻,亂臣賊子,從古何限,而豈有若家煥·承薰·樂敏·哲身等之窮凶情節者哉?主張邪敎,詿誤迷俗,相率入於無父無君之域者,已是亘古所無之變怪,而就以恒·儉輩鞫案觀之,其所綢繆排布,至凶絶悖之狀,不可但以邪學言也。請來大舶,裝載兵器,曰以脅持,曰以判決云者,卽是适·璉之餘套,而獜·亮之後身也。賴天之靈,旋加誅殛,而向使其計得售,則白蓮·黃巾之變,有不足言,而國之爲國,未可知也,追惟及此,不覺毛骨俱竦。恒·儉諸賊,雖是凶獰,特不過鄕曲卑微之類,而乃其首惡而指使者,則家煥輩是已。觀於銀子辦出之計,郵卒裝送之謀,可知其逋逃主於淵藪,羌胡伏於輦轂也。春間治獄之時,只以邪黨而誅鋤,或徑先物故,或誅止其身,而儉賊之鞫案始出,渠輩之逆節昭著,則神人之憤,久而益切,實欲手磔口臠而不可及矣。恒·儉乃其枝葉,而旣伏典刑,則家煥諸賊之爲厥根柢者,獨可逭於儉賊已施之律乎?請物故罪人家煥·哲身,正法罪人承薰·樂敏,施以孥籍之典。令曰,不從。出擧條遇明·必復曰,噫嘻,痛矣,國榮·陽澤之通天罪惡,萬戮猶輕,千剮難贖,而尙屈王章,是可曰國有常刑乎?噫,諸賊之眼無國母,恣行凶臆,危逼之逆節,憯毒之凶計,暗相綢繆,罔有紀極。主張者榮賊,而陽澤焉承望?至於丙申節獻之闕封,己亥宮女之逮訊,而倫綱之斁敗,無餘地矣。處在保護之任,而端陽之例供,肆然廢停,共坐深嚴之地,而宮人之拷掠,期於誣服。亂逆之犯分干紀者,從古何限,而豈有若此輩之至凶極悖者乎?雖以弘·瞻之凶肚,來·黯之毒手,未足爲喩其惡也。此實載籍所無之極惡大憝,而聲討未加,鬼誅先及,一國之公憤,鬱而未洩,三尺之邦憲,久猶莫伸,至今追思,不覺骨靑膽掉而髮竪眦裂也。當此義理大明,凶逆嚴討之時,藥院之日記,旣已査出,臺臣之緘辭,如是明的,則追奪之當律,不容一刻少緩也,決矣。陽澤則家已孥籍,官亦追奪,更無加施之律,而至於國榮,則千罪萬惡,咸萃一身。製給凶疏,沮遏大計,煽動人心,潛圖國脈者,已有浮於莽·溫之凶,而今者陽澤之干犯彰著,其首惡則實榮賊也,凶鬼則亦榮賊也。幸賴我先大王廓揮乾斷,特降允兪,而傳旨未卽頒下,典刑尙稽夬施,神人之憤惋,容有極哉?請物故罪人國榮,亟施孥籍之典。令曰,不從。出擧條遇明·必復曰,賊裕之罪,可勝誅哉?辛酉夏一疏,包凶蓄禍,暗售梟獍之腸,都人尹·姞等句語,排布陰譎,曲堗徙薪之援比,指意凶憯,卽此一段,沮戲大婚之凶肚,背馳先王之逆節,綻露無餘。渠以今日北面之臣,乘國運不幸之時而疑亂熒惑,潛圖不逞之計,是可忍也?吁,亦憯矣,亂臣賊子之干常犯紀,從古何限,而豈有若此賊之窮凶絶悖者哉,且其所納爰辭,見捉文書中不道不滿之說,愈出愈凶,至於外朝不知之言,詩句引用之意而極矣,而末乃以渠之傍祖權鞞時事,隱然自況者,尤何等窮天地所無之劇逆大憝也?凡在橫目之列者,莫不骨驚膽掉,直欲手磔口臠,而賦性獰慝,忍杖抵賴,王章未伸,鬼誅先及,神人之憤痛,容有極哉?噫,原疏之陰憯,逆腸難掩,鞫招之凶慝,斷案已成,雖未及結案,便是已結案之劇逆,而且於安默·魯賢·在民三賊伏法之後,其凶謀逆節,尤益彰著。此與身死旣久之後追律之例,大有異焉,不可援用尙魯追施之律。請物故罪人裕,亟施孥戮之典。令曰,不從。出擧條遇明·必復曰,噫嘻,痛矣,亂臣賊子,何代無之,而豈有如漢祿之窮天地亘古今至凶至悖罔測不道之賊耶?八字凶言,一世傳播,聽之骨顫,思之髮豎,而特以證據無人,根因莫知,聲討之擧,至今未行,遂使劇賊臥斃,輿憤莫泄,古今天下,寧有是耶?何幸乾道孔昭,元惡斯得,知申之疏,打破其眞贓,重臣之奏,繼而爲明證。嗚呼,尙忍言哉?一種不逞之徒,乃敢讎視我君父,必欲謀危我宗國,梟音獍舌,脈絡相通,蛇糾蚓結,腸肚互連。量·能之殊塗共轍,無不干犯於莫重莫大,煥·裕之護法傳神,莫非誣逼於不忍不敢。國勢日就岌嶪,倫彝幾至斁喪,千怪百變,疊生層出,以至於達賊不道之奏,如貫一串。苟究其本,則莫不源委於漢祿,根柢於漢祿,求之往牒,未有如此賊之窮凶絶悖者也。食肉寢皮,已矣無及,瀦宅破家,尙云輕典,追奪之律,雖幸蒙允,孥籍之請,尙此靳兪,至以自有受敎爲批,臣等誠不勝抑塞悲憤之至。邸下試思之。前乎漢祿,而豈有如漢祿,後乎漢祿,而豈有如漢祿?剖斬之律,劓殄之誅,設或創行而施之,誠未爲過當,則惟此追奪之名,雖謂之生前一律,而顧其擧行,則不過是收奪告身而已。以此律而施之於此賊,果可以夬雪君父之讐,少洩臣民之憤耶?适·雲之所不敢,而此賊敢爲之,鏡·夏之所不忍,而北賊忍爲之,烏可以曾有受敎,不之權變,一味膠鼓,致使當行之天討不行,必伸之王法不伸也哉?且況凶種逆孽,尙繁其徒,豈可使戴頭假息,依舊跳踉,以貽國家無窮之憂,以遺臣民共戴之恥耶?應行之律,不容晷刻少緩。請逆賊漢祿,亟施孥戮之典。令曰,不從。出擧條遇明·必復曰,噫嘻,痛矣,亂臣賊子,從右何限,而豈有如龜柱之窮凶絶慝也哉?其許多罪惡,許多逆節,擢髮難數,罄竹難書,而以渠地處,不念報效之道,徒懷凶譎之腸,始因傾軋之習而潛蓄禍心,長其覬覦之計而遂懷凶圖,必欲傾覆我宗社,動搖我國本,群聚凶徒,自作窩主,醞釀旣久,排布愈密,八字凶言,一串貫來,同室之內,腸肚相連。若其根柢也源委也,莫非此賊,而得保首領,臥斃牖下,凡今日含生之倫,孰不腐心痛骨,如不欲生,而最其大明律一事,卽有天地君臣以來所未有之極逆大憝也。思之膽掉,言之骨靑,直欲手磔口臠,食肉寢皮者也。且況不道之凶計,有自來於當時,潛藏之禍機,愈益肆於今日,譸張糾結,種下生種,裕·玉·煥·達之凶謀祕計,莫不傳神於此賊,護法於此賊,而跪敦之律,燃卓之典,尙未夬施,神人之憤,容有極哉?向來追奪之擧,不足爲此賊之當律,況其梟獍之凶種尙遺,國家之隱憂無窮。請追奪罪人龜柱支屬應坐之類,一依尙魯例,施以散配之典。令曰,不從。出擧條遇明·必復曰,噫嘻,痛矣,凶魁亂本,從古何限,而豈有如鍾秀之至凶絶悖者哉?本以奰慝之性,濟以陰譎之行,撑腸柱腹,都是禍心,聽言觀眸,罔非戾氣。平生伎倆,專在於凶國而讎君,晝宵營爲,亦出於戕人而害物,好惡所到,忠逆立判,利勢所在,逋逃咸萃,附己者謂之向國而奬拔,汲引如恐不及,異己者謂之背馳而擠陷,網打無所不至。於是乎助虐逞凶之徒,擧皆爲其羽翼,逐臭䑛瀝之輩,莫不受其指使,傳授凶圖,釀成煥日滔天之禍,鼓唱悖論,馴致裕王讎國之計。一番逆變起,而罔不根柢於渠,一番逆獄出,而罔不窩窟於渠,渠之血黨死友,擧皆干犯天討,以誅以奪,而以渠鯨鯢之魁,獨爲漏網之魚者,蓋緣其凶焰,雖死不衰,餘威歷久,尙熾根窩。更有之論,指目有歸,而無敢連討者,明白洞快之敎,聖批昭揭,而無敢對揚者,一世腐心,而擧朝緘口,有識憂歎,厥惟久矣。何幸乾道孔昭,自作難逭,渠之平生斷案,無端呈露於爲其卵育吹噓,感德思報,願爲鍾秀一死者之口,則雖使鍾秀對質於鞫庭,必將滿口輸款,而無一辭自明之端矣。噫,敬·觀之窮凶而染成者,渠也,龜·祿之絶慝而掩護者,渠也。渠以爲見驅,則觀鎬曰見驅,渠以爲非逆,則觀鎬曰非逆,耳濡口滑,看作茶飯,先入之見,掩諱不得,慣聞之處,丁寧納招,則龜·祿·秀·敬之和盤托出,打成一片之狀,至是而畢露無餘矣。大抵鍾秀之一生藉口,欺人而欺心者,卽不過渠所謂士流也,渠所謂義理也,而論其行己,則發跡於逆戚之門,而爲其私押之客,托身於榮賊之家,而備盡諂諛之態,至勸其兄,願留榮賊。究其情狀,卽一患得失之鄙夫,則渠所謂士流,吁,亦醜矣。且夫渠所謂義理者,本出於逆祿之凶論,賊龜之陰圖,而卽是作賊作逆之一大斷案耳。噫,彼龜·祿輩,包藏不軌,謀危宗社,及夫國本已固,凶計莫售之後,鍾秀以其血黨,自知無幸,乃以死中求生之計,說出渠輩所謂義理二字,以爲掩護龜·祿輩眞贓之妙籌長策。龜·祿之眞贓旣掩,則鍾秀之身計得矣,鍾秀之身計旣得,則龜·祿之眞贓掩矣。其一而二二而一之狀,不亦凶且憯乎?惟我先大王至精至微之義,昭揭日星,建天地而不悖,俟百世而不惑,則雖有怪鬼十千輩,寧或售款亂之計,而鍾秀敢以掠美之術,欲爲立幟之資,指無謂有,眩惑群聽,有若怪鬼不逞之徒,眞箇爲朝夕壞亂之擧,而非渠則莫可扶植者然,肆然上逼於莫重莫嚴之地,以是而脅持君父,以是而威喝朝野。魯賢之逆變,由是而醞釀,達瀅之邪說,由是而源委。候班不參之逆節在此,史局割席之凶肚在此,而改號時違牌,行幸後悖論,皆其逆謀慝計之昭不可掩者矣。至於逆敬之三條凶言,卽自鍾秀圈套中出來,而賊觀之謂龜賊義理主人之招,亦由鍾秀悖舌中薰襲,則前後情跡,沕然相符矣。臣等合辭所陳,剽竊先王之義理,矯誣先王之秉執者,正謂此也。及其家計已成,手段漸滑,則誣衊無所不至,譸張無所不有。筵本二跋,旣伏罔赦之案,讏言五條,莫掩自倡之跡。入告出語,變幻無常,左闔右捭,機關至密,千罪萬惡,擢髮難數,而臣等之最所憤嫉而痛惋者,又有在焉。以渠之眷遇也邇密也,逆祿之八字凶言,旣已自渠口傳說,賊龜之乙未冬悖說,亦必先他人聞知,則何不於先大王一初淸明,庶政維新之會,斷去宿處,嚴斥凶論,使夫迷溺不悟者曉然知龜·祿之不染跡,而乃反附麗依歸,推詡尊仰,壞亂世道,詿誤人心,以致許多逆變,無限厲階,而其惡稔矣,其禍極矣。若使當日朝廷之上,初不生出一鍾秀,則龜·祿之賊勢,何由而鴟張,龜·祿之餘醜,孰從而蚓結乎?然則今日國勢所以至於痛哭流涕之境者,雖源於龜·祿,而助成者鍾秀也,雖發於敬·觀,而主張者鍾秀也,則論其罪犯,有浮於龜·祿·敬·觀,而敬賊已施之律,尙難貸也,龜·祿應坐之典,烏可已乎?特以大官之曾忝也,鬼誅之先加也,故依律處斷,雖恨未及,尙魯已例,在所不已。幸賴乾斷廓然,天討亟行,鍾秀出享追奪之請,雖蒙夬允,而梟獍之凶種尙遺,國家之隱憂無窮。請追奪罪人鍾秀支屬應坐之類,一依尙魯·漢祿例施行。令曰,不從。出擧條遇明·必復曰,噫嘻痛矣,今此鍾·振兩賊之凶,思之膽掉,言之骨靑。蓋其陰謀逆節,适·璉之今又出也,凶言悖說,雲·海之所不道也。是乃窮天地亘宇宙之極惡大憝,雖幸天討略行,王章少伸,尙何足以快洩神人之憤也哉?鍾一則藉其門蔭,獲沾祿仕,國家何負於渠,而梟心獍腸,與生俱生?幸西賊之有警,則十八字刀削分院兵助勢之策,湖南伯得差之願,無非劇逆之斷案,而乃與振采·光友等,結爲血黨,五字八字之凶言,猶爲不足,而必以二字至不道之言,和應於合有變通之說,甚至街路上訩訛而極矣。振采則技倆妖慝,行止閃忽,出沒京鄕,左道誑惑,連腸接肚於鍾一·光友之徒,憑藉讖緯之書,濟其邪誕之術,二萬石軍糧之積峙,搢紳家火具之潛埋七字刀削指卯日而擧事爲期云者,莫非做作妖言,煽動人心之計,而九字刀削十三日至凶之說,與鍾一一而二二而一,似此今古所無之逆,不可只施治逆之常典,适·雲已行之例,不用於此兩賊,而將何施乎?請大逆不道罪人鍾一·振采,竝施适·雲之例。令曰,不從。出擧條遇明·必復曰,逆賊友文,跡本卑微,性又好慝,投身於鍾一甘作爪牙,許心於振采,結爲兄弟,托鍾一於振采則謂以可用,薦振采於鍾一則稱有神術。逆賊光友,本以鄕曲賤孽,托爲凶徒死士,父事振采,兄事友文九字刀削欲輸軍糧則轉到南陽,凡爲群凶之指使,率皆挺身而樂赴,十二字刀削將臣家將欲火攻,所營何事?店舍綢繆之言,致後丁寧和應,南中兵火之說,延壽爛熳酬酢,卽此數段,已足爲諸賊之眞贓斷案。至於正月十三日凶言,卽是窮宙亘宇所未有所未聞之極逆情節,而無不參聞,無不參知,則罪止誅身,失之太輕,王章不嚴,輿憤未洩。請逆賊友文·光友,加施孥戮之典,致後·延壽,竝施孥籍之典。令曰,不從。出擧條遇明·必復曰,今番逆獄之至凶至憯,實是亘古之所罕,鍾·振諸賊,雖已伏法,情節猶未盡究,黨與猶末盡鋤,治逆之法,豈容如是?噫,彼李永純,當西賊有警之日,曾霑祿仕之在鄕者,莫不入處城闉,以效奔問之誠,而渠以侍從之列,蒼黃下鄕,事若知幾,跡涉殊常。況以鍾一爲妹夫,致後爲死友,掌中書字之語,出於後招,指日往來之說,證以一傔,則綢繆之跡,明若觀火。永喆,鍾一之姪子也,始以應坐而發配,致厚之娚妹也,旋因鞫招而就拿,則枝上之枝,種下之種,可以畢究。矧又鍾萬之猝斃,添一疑端,而鞫治未竟,竝加酌處,獄體疎虞,輿憤轉激。請李永純·永喆等,更爲設鞫嚴問,期於得情,快正典刑。令曰,不從。出擧條遇明·必復曰,噫嘻,痛矣,亂逆之變,振古何限,而豈有如李肇源之劇逆大憝,窮凶絶悖者哉?渠以世祿之臣,偏被聖朝之恩,八座兜攬,已極於榮顯,一門盤據,不離於權要,苟有一分人心,宜思百倍圖報,而其奈梟獍之性,與生俱生,鬼蜮之謀,非今斯今,攘臂努眼,罔非戾氣,柱腹撐腸,都是禍心,至於甲戌之冬,肆發至凶至憯罔惻不道之說而極矣。當上下焦遑之日,渠乃潛懷異圖,綢繆於金基厚,蹤跡陰祕,情節叵測,而至於近日章箚之間,基敍之凶書始發,則眞贓畢露,斷案已成。蓋其凶書,卽不敢道不忍言之逆謀也。謀雖同於基厚,而慫慂者肇源也,書雖出於基敍,而指使者肇源也。其罪犯於莫重莫嚴,爲賊爲逆之狀,睿鑑之照如日月,令旨之嚴如斧鉞,此誠神人之所共憤,王法之所不貸。凶如肇賊,逆如肇賊,而若使假息晷刻,共戴一天,則其可曰世有三綱,而國有三尺乎?至於同參之金基厚,以肇源之血黨,基敍之至親,凶謀逆節,無不綢繆,卽與肇源·基敍二而一者也。惟彼三凶之請鞫,于今幾月於玆,而睿答輒承勿煩,群情去益如沸。卽伏奉令答下者,有此是國之大刑政,當仰稟大朝後處分之敎矣。惟其爲大刑政也,故處分之俟,一時爲急。請黑山島荐棘罪人李肇源,亟令王府,設鞫得情,明正典刑,金基厚一體嚴鞫,施以當律焉。令曰,勿煩。出擧條遇明·必復曰,噫嘻,痛矣,金基敍之罪,可勝誅哉?千妖萬惡,咸萃一身,自在韋布,作凶徒之奇貨,及占倖第,爲權門而輻湊,一自廢枳之後,恒懷不逞之心,假托鬼魅,誑惑人心。卽此一事,可見其平生所爲,無非邪沴。乃於甲戌冬上下焦遑之日,潛懷凶謀,與肇源·金基厚,綢繆密勿,受其指使,作書轉送於時相,而乃是不忍言不敢道之說。論其逆節,卽與肇源,腸肚相貫,語其罪惡,亦與肇源,毫髮無差,環東土含生之倫,莫不欲手磔口裂,食肉寢皮,此豈可一刻容貸於覆載之間者哉?雖施島置之典,而王章未伸,尙稽肆市之律,而輿憤愈鬱。惟彼三凶之請鞫,于今幾月於玆,而睿答輒承勿煩,群情去益如沸。卽伏奉令旨下者,有此是國之大刑政,當仰稟大朝後處分之敎矣。惟其爲大刑政也,故處分之俟,一時爲急。請楸子島荐棘罪人金基敍,亟令王府,設鞫得情,夬正典刑。令曰,勿煩。出擧條遇明曰,臣言議拙訥,風采巽劣,本不合於淸朝耳目之任,而竟蒙掌憲除旨,常參有令,牌望勿呼,冒沒登筵,奏達之際,做錯多端,至有承宣問備之擧,惶恐慙恧,不知措躬之所也。以此情踪,何敢冒居於臺次乎?請令遞斥臣職。令曰,勿辭,亦勿退待。出擧條遇明曰,噫嘻,痛矣,世道詿誤,義理晦塞,至於今番秋曹兩囚而極矣。渠以鄙悖之流,潛蓄凶慘之計,肆發通文,投諸賢關,遣辭陰險,引用凶悖,字字狡慝,句句閃忽,耳目難掩,手脚盡露,聞者髮豎,思之膽掉,固當卽地設鞫,不日正刑,而只令秋曹,盤覈情節,略加刑訊,旋卽酌處,雖出於大聖人好生之德,豈有亂言不道,自服遲晩,而罰止島配,假息覆載之間者乎?若以言出卑賤,事已勘處,置而不論,其可曰闡義理而嚴懲討乎?請金甲島爲奴罪人申鼎朝,古今〈島〉爲奴罪人韓鼎鎭,亟令王府,卽爲拿來,嚴鞫得情,快正典刑。令曰,不從。出擧條遇明曰,噫嘻,王綱不振,世變層生,駸駸然自歸於凌犯之科者,至於申綱·黃允中而極矣。渠輩俱以蟣蝨之賤,敢懷梟獍之心,假托校宮之復設,而或發悖通,潛伺場屋之試士,而或投悖券,蜚訕作怪,包藏眩亂之許多罪惡,已是至凶絶悖,而至若秦坑之說,誣逼莫嚴,錢唐之比,指擬無倫。此爲渠輩罔赦之斷案,譸張傾陷,情狀難掩,誣上惑下,無所不至。噫,此豈如渠鄕曲愚蠢之類所可獨辦也哉?其暗地受嗾之狀,平日醞釀之計,明若燭照,賢關之聲討,旣盡且詳,大僚之回啓,至嚴且明,而兪音終靳,王章未伸。大聖人包容之德,雖出於忠厚鎭物,不治爲治之道,而國之所以爲國,以其有刑章也。此而不問,一任其倖逭迷藏,則羸豕之戒,伏莽之憂,有不可勝言。思之及此,寧不稟然?至於今番奎·坤兩賊之凶,卽是振古所無之變,而綱之名狼藉出於奎賊之口,有曰能文善生,有曰綱之論豐德事,必被竄,有曰綱亦吾黨。苟非聲氣素相貫通,脈絡素相連接,賊坤何以屢言於賊奎,賊奎何以悉吐於鞫庭乎?卽此綱之包藏禍心,讐視國家,要藉豐德之革合,作爲煽亂之張本者,實與奎·坤之凶書,相爲表裏,相爲影響。綱而不誅,則奎·坤猶自在,奎·坤旣誅,則綱何以獨漏?根窩未破,憂虞轉深。請充軍罪人申綱,遠配罪人黃允中,亟令王府,拿鞫嚴覈,夬施典刑。令曰,不從。出擧條遇明曰,噫嘻,痛矣,世道詿誤,義理晦塞,至於韓植林上書中句語而極矣。辛壬義理,若日星之揭,丙申處分,如鈇鉞之嚴,泰億之爲凶爲逆,爲今日臣子者,人孰不知?掩護鏡賊之情,至凶且憯,和應虎凶之狀,絶悖無倫,至今追惟,心寒膽掉。噫,彼植林,抑獨何心,稱以言事,書王府旣奪之官爵,稱擧國所廢之姓字,引而爲說,殆若無故之人哉?夫亭亭當當,蟠天極地,磨滅他不得者,卽辛壬義理也。入則爲忠,出則爲逆,婦儒輿儓之所知也。曾謂名登仕籍,身居臺地者,反不如婦儒輿儓之所知也耶?萬萬無是理矣。渠雖遐鄕賤品,渠之曾祖在垣,已於辛壬之際,力袒悖論,爲其嚆矢,故耳目濡染,襲以爲常。乃於一初淬勵之時,闖發肆然嘗試之計,安知無不逞之徒,潛伏幽隱,嗾成此駭悖之擧也哉?俄下處分,雖極嚴正,氷霜之漸,慮無不至,其在嚴隄防折奸萌之道,不可但施屛裔而止。請屛裔罪人韓植林,拿鞫得情,夬正典刑。令曰,勿煩。斯速停達,可也。出擧條遇明曰,噫嘻,痛矣,義理堙塞,世變層生,至於今番睦台錫事而極矣。惟我毅宗烈皇帝,以三五之聖,當百六之運,殉社大節,卓越千古,而至若建虜猖獗,我邦濱危,則命將東援,閔覆之德,惻怛之意,與神宗皇帝壬辰再造,其揆一也。環東土含生之倫,莫不恩浹骨髓,愈久愈深,而英宗大王,特配壇壝之享,庸寓風泉之感。以何心腸,肆然誣詆,泚筆於章奏之間,顯然指斥,自犯於罔赦之罪者,萬萬痛惋。若其書中句語之挾雜,造意陰慘,遣辭駭悖,非一朝一夕之故也。論其情迹,彝倫斁絶,語其負犯,鈇鉞猶輕,不可絶島定配而止。請島配罪人睦台錫,亟令王府,設鞫嚴問,夬正典刑。令曰,勿煩。斯速停達,可也。出擧條遇明曰,噫嘻,趙璟鎭憸詖之性,鄙瑣之行,爲世所目,與人不齒者久矣。至於日昨筵達,何爲而發也?外託進言,內蓄禍心,旨意閃忽,遣辭憯毒,蓋其心固不在於論一人評一事,故言不成理,面背殊形,狡譎情態,昭不可掩,此豈如渠所可獨辦哉?自有不逞之徒,暗地窺覘,頤指氣使。假名於柳榮五而機關潛動,接踵於趙璟鎭而手脚畢露,其計則愈出愈巧而顯售嘗試,其意則無忌無憚而陰懷壞亂,所欲嘗試者,果是何事,必欲壞亂者,抑獨何心?朝廷之憂虞,固不止於履霜堅氷,世道之變怪,終必至於禍人家國。況當一初淸明之會,寧容此輩挾雜之術乎?此而不到底盤覈,掀蕩根窩,則非但刑政之失當,抑亦滋蔓之難圖,顧何異於蘊火而待熄,養癰而望痊哉?聖度縱出於含忍,除奸去慝,決非含忍之事,情狀雖待其自露,匿影幻身,恐無自露之日。鞫令遽輟,群情如沸,箚籲未準,公議愈鬱。請黑山島荐棘罪人趙璟鎭,亟令王府,拿鞫得情,夬正典刑。令曰,勿煩。斯速停達,可也。出擧條遇明曰,新除授行大司憲柳相祚,時在慶尙道安東地,持平李鳳純,時在咸鏡道鏡城府任所,請竝斯速乘馹上來事,下諭。令曰,依達。出擧條遇明曰,宗廟秋享大祭時祭監監察洪應謨呈課據,宮闈令金仁郁·尹達衡等,莫重祭享,擅離班次,不可無警責之道。請宮闈令金仁郁·尹達衡等,施以罷職之典。令曰,依達。出擧條知容曰,掌令金遇明,傳達之後,徑先就座,事甚未安。推考,何如?令曰,從重推考,可也。出擧條必復曰,罪人克觀,以妖任之同氣,凶謀逆節,爛熳同參,而嚴訊之下,抵賴不服,未克究覈,未及承款,王章莫伸,輿憤莫洩。請金甲島爲奴罪人克觀,更令王府,嚴鞫得情,夬正王法。令曰,不從。出擧條必復曰,逆賊尙魯,卽是千萬古所未有之劇賊,而孥戮之典,旣施旋寢。噫,此賊之未伏王章,徑自殞斃,已極神人之憤矣。假使此賊,頑然尙在,則千剮萬斫,不足以徵其罪,孥之戮之,在法當然。凡係祖宗朝金科玉條,猶或隨時變通,則今此追孥之禁,自近年斷然定行,守之太固,致使應行之律,不得施於此賊,萬一有日後惡逆之如尙魯窮凶者,抵賴不服,頑忍徑斃,則孥戮之法,其將不施乎?罪在罔赦,事關後弊。請逆賊尙魯,亟施孥戮之典。令曰,不從。出擧條必復曰,梟示罪人性世,與劇賊載榮一而二二而一也。換着軍服,潛入禁庭,粧出纏帶,暗售網打,是何等排布設施,是何等凶謀祕計也?設鞫七朔,根因窩窟,終未究覈,只施梟示之律,輿情之憤惋,固無可言,而不可以已爲梟示,不施當施之律。請梟示罪人性世,亟施孥戮之典。令曰,不從。出擧條必復曰,噫嘻,痛矣,人心陷溺,世變層生,至於秋曹兩囚而極矣。渠以卑微之流,敢蓄凶悖之心,肆發通文,投諸賢關,造意閃忽,引用絶悖,字字狡慝,句句凶逆,耳目難掩,手脚盡露,聞者髮豎,見之膽掉。幸賴首善之地,至有捲堂之擧,固當卽地設鞫,不日置辟,而只令秋曹盤覈情節,略加刑訊,旋卽酌處。秋堂聯疏,實出執藝之義,而特以好生之聖念,遂付傅輕之科,世豈有亂言不道自服遲晩,而生出獄門,假息覆載之間者乎?今若諉之於言出卑賤,事已勘配,而置而不論,則其可曰國有三尺乎?請金甲島爲奴罪人申鼎朝,古今島爲奴罪人韓鼎鎭,亟令王府,設鞫得情,夬正典刑。令曰,不從出擧條必復曰,噫嘻,人心陷溺,世變層生,至有申綱·黃允中輩而極矣。渠以鄕曲卑微之類,敢懷譸張傾陷之計,或發通而圖聚不逞之徒,或投券而冒犯莫嚴之地,秦坑是何等時而比擬無難,錢唐是何等事而指斥有歸,渠輩包藏,雖急於敲撼朝廷,而獨不念自犯於上誣聖德,罪在罔赦乎?各邑已例,春曹之文獻昭在,三罪竝發,賢關之聲討又嚴,今不須更事贅陳,而蓋其醞釀如此,跳踉如此,憑恃和應,明若觀火,則雖聖朝寬大,每事包容,而伏莽未去,滋蔓可憂,思之及此,寧不凜然哉?大僚覆奏,明辨無餘,鬼蜮情狀,無所遁匿,而鉏根潰癰之論,寔出遠慮,何邸下不念生道殺人之義,而亦靳一兪也耶?況於今番奎賊之招,申綱之名,不啻狼藉,至謂以能文善生,又謂之綱亦吾黨,可與同心而共事,脈絡之連通,表裏之和應,至此昭綻,無復餘蘊。然則奎·坤是已伏法之申綱也,申綱是未就鞫之奎·坤也。設鞫治逆,將以致天討也。根窩未破,憂虞轉深,則豈可以鞫事之已撤,而有所持難於更設乎?請充軍罪人申綱,遠配罪人黃允中,亟令王府,拿鞫嚴問,盤覈得情,夬伸典刑。令曰,不從。出擧條必復曰,噫嘻,痛矣,世級日下,變怪層生,至於韓植林事而極矣。噫,泰億是何等凶逆也?密贊鏡賊之跡,至凶且憯,定策國老之說,絶悖無倫,終始梟獍之殿茅,爛熳虎龍之窩窟,三凶居一,萬惡俱備,于今百餘年之間,爲東土臣民者,無不戟手而裂眦,心寒而膽掉。丙申處分,昭揭日星,聾瞽之人,亦皆聞知,則噫,彼植林,亦今日北面於朝廷者也,豈有不聞不知之理,而乃敢以逆臣官爵姓名,肆然筆之於章奏之間,其官則稱以大臣,其言則謂之建白,陽爲迷罔之狀,陰售嘗試之計,旨意所在,情狀莫掩,而渠祖在垣,曾於辛壬之際,力袒凶論,爲其嚆矢,傳染旣久,熟處難忘,乃於邸下一初之政,敢欲螮蝀於太淸,此豈如渠蟣蝨之賤所可獨辦?必有一種不逞之徒,潛伏幽陰之中,爲之慫慂而指嗾,將以眩亂而誑惑,此若不窮覈而嚴處,則羸豕霜氷,慮無不至。俄下處分雖嚴正,而其在明義理嚴隄防之義,不可以屛裔薄勘而止。請屛裔罪人韓植林,嚴鞫得情,夬施典刑。令曰,勿煩。斯速停達,可也。出擧條必復曰,噫嘻,痛矣,義理晦塞,變怪層生,至於睦台錫事而極矣。我朝之於皇明,蒙被渥澤,與天無極,義則君臣,恩猶父子,故凡係皇朝事,備盡尊敬,無敢指斥,而彼台錫者,肆然筆諸章奏,誣逼毅宗皇帝,求過於無過之地,敢言其所不敢言,遣辭狂悖,用意陰慘。此不但我朝之賊臣,實是皇朝之罪人,此而不加重辟,則義理日益晦蒙,人心日益陷溺,而小中華一域,無復讀春秋者。且其龍淵山虎等句語,絶悖無嚴,此豈人臣所敢道哉?終篇旨意,極其閃忽,要不出挾雜之計也,已施之律,不足以懲其罪。請島配罪人睦台錫,亟令王府,拿鞫嚴問,明正典刑。令曰,勿煩。斯速停達,可也。出擧條必復曰,噫嘻,世道詿誤,人心憯慝,怪鬼之徒,敢售跳踉之習,惎讒之說,莫掩萌孽之漸,至於今番趙璟鎭事而極矣。驟看外面,不過論一重臣,罰擬薄罷,而細究情跡,暗蓄叵測心術,壞亂朝廷者也,此豈么麽一不逞倉卒間所可獨辦者哉?渠本射影之蜮毒,濟以媚人之狐性,幽陰之嗾,必有所聽,狡惡之態,不忍正視。向者柳榮五之隱暎嘗試,極其痛惋,今焉璟鎭之顯露手勢,豈非一套中現幻出來乎?吁,亦愈往愈巧,至凶至憯者矣。此必有一種樂禍之類,潛伏暗地,縱其嚆矢,爲茅爲殿,釀出亂本者也,此豈可看作一人一家之事而已哉?思之及此,寧不凜然?鞫覈有令,群情胥快,及伏承大朝酌處之命,不勝愕貽抑鬱之至。此雖出於大聖人好生之德,藏疾之度,而生道殺人,卽辟以止辟之義也。今日刑政,惟在於一番嚴鞫,鋤治根柢,打破窩窟矣。若含忍而待其自露,則指使者倖逭,和應者寔繁,又將互換頭面,締結腸肚,種種作淸平世大變故,則朝著少寧靖之日,亂類無止戢之道,決非細故,豈不爲無窮之憂者哉?請黑山島荐棘罪人趙璟鎭,亟令王府,嚴鞫得情,夬正典刑焉。令曰,勿煩。斯速停達,可也。出擧條遇明曰,臣初登筵席,擧措多錯,傳達之際,連遭承宣請推之擧,滿心惶恧,靡所措躬。以此情踪,何可晏然於臺次乎?請令遞斥臣職。令曰,退待物論。出擧條遇明退出。必復曰,臣言議風采,本不合於淸朝耳目之任,而特蒙納言除旨,常參有令,嚴旨遽下,義分是懼,冒沒登對,奏達之際,做錯非至一再,至被承宣連推之擧,臣滿心慙恧,無地自容。以此情踪,其何敢一刻晏然於臺次乎?請令遞斥臣職。令曰,退待物論。出擧條必復退出。令曰,玉堂進前。英世進前奏曰,無所懷矣。令曰,無所懷則何爲陞堂乎?知容曰,副校理閔英世,旣已陞堂,謂無所懷,雖緣生疎,實涉顚倒,推考,何如?令曰,依爲之。出擧條令大臣以下先退。引儀引大臣先退,宗薰等以次退出。仍令閣臣先退。寅永·嘉愚退出。令曰,下直守令入對。出令旨賤臣承令出傳,還爲進伏,慶興府使尹喜豐,務安縣監沈啓錫,以次進伏訖。令曰,下直守令進前,奏職姓名。至喜豐,令曰,下去着實爲之,可也。至啓錫,令曰,三南告災之時,爾以春坊出宰,盡心對揚,可也。令曰,宣諭。學淵宣諭楹外訖。令曰,七事奏之。喜豐等,以次奏七事。令下直守令先退。又令退,承史以次退出。
上在昌德宮。常參·經筵,以代理停。
李完植,以都摠府言啓曰,今日入直內三廳武兼·禁軍及軍兵等,中日習射技,請出標信。傳曰,知道。
洪學淵達曰,明日·再明日·三明日景慕宮秋享大祭散齋,初一日·初二日致齋相値,常參,頉稟之意,敢達。令曰,知道。
李完植達曰,合辭方張之時,兩司無詣臺之員,事甚未安。除在外·未署經·引避退待外,未肅拜·呈告人員,竝卽牌招,何如?令曰,依。
備忘記,鎭東萬戶柳相朝下直,長弓一張,長箭一部,筒兒一箇賜給。
李完植達曰,掌令金遇明,獻納愼必復引避退待,已至經宿,尙未處置,事甚未安。大司諫徐英淳,掌令申在獻,持平李潤聖,竝卽牌招,何如?令曰,依。違牌,勿爲呼望。
掌令申在獻,持平李潤聖等達曰,請金甲島爲奴罪人申鼎朝,古今島爲奴罪人韓鼎鎭,亟令王府,卽爲拿來,嚴鞫得情,快正典刑。措辭見上請充軍罪人申綱,遠配罪人黃允中,亟令王府,拿鞫嚴覈,夬施典刑。措辭見上請屛裔罪人韓植林,拿鞫得情,夬正典刑。措辭見上請島配罪人睦台錫,亟令王府,設鞫嚴問,夬正典刑。措辭見上請黑山島荐棘罪人趙璟鎭,亟令王府,拿鞫得情,夬正典刑。措辭見上新除授司諫院司諫柳致睦,時在慶尙道安東地,請斯速乘馹上來事,下諭。掌令金遇明以爲,初登筵席,擧措多錯,傳達之際,連遭承宣請推之擧,滿心惶恧,靡所措躬。以此情蹤,何可晏然於臺次乎?引嫌而退。獻納愼必復以爲,言議風采,本不合於淸朝耳目之任,而特蒙納言除旨,常參有令,嚴召遽下,義分是懼,冒沒登對,奏達之際,做錯非止一再,至被承宣連推之擧,臣滿心慙惡,無地自容。以此情蹤,其何敢一刻晏然於臺次乎?引嫌而退。臺臣避嫌,自是援例,不可以此遽遞其官。請掌令金遇明,獻納愼必復竝出仕。答府曰,申鼎朝等事,不從。申綱·黃允中等事,不從。趙璟鎭·韓植林·睦台錫事,勿煩,斯速停達。下諭事及處置事,依達。
以應敎金鍏,修撰尹正鎭,副修撰朴來謙·吳致愚牌不進罷職令旨,令于洪學淵曰,只推。
令于洪學淵曰,大司諫許遞,旣承下敎,前望單子入之,待下批一體牌招。
大司諫前望單子入之,李魯集代點。
令于洪學淵曰,輔德有闕之代,旣承下敎,前望單子入之。
輔德前望單子入之,徐英淳代點。
令于洪學淵曰,說書有闕之代,旣承下敎,前望單子入之。
說書前望單子入之,南獻中代點。
傳于洪學淵曰,奉審禮堂留待。
傳于洪學淵曰,奉審禮堂入侍。
洪學淵,以弘文館言達曰,上番副校理臣閔英世,以社稷大祭祭官,今日議政府肄儀時,晝仕出去之意,敢達。令曰,知道。
以漢城府民家頹壓別單,令于李完植曰,恤典,令該廳卽爲分給事,分付。
洪學淵,以吏曹言達曰,今此景慕宮秋享大祭王世子攝行時,祭官中時無職名人,令該曹口傳付軍職,何如?今曰,依。
兵曹口傳政事,副司果單李景在。
洪學淵,以成均館大司成意達曰,本館草記,答曰,李景純若果燒火鄕約,則何可以無識武夫,置以不罪乎?然而明其爲罪,渠必知罪,故鄕約冊子燒火與否,今方行査矣。待査事上來,當有處分,諸生卽爲勸入之意,曉諭,可也事,令下矣。臣謹依睿敎,招致諸生,傳宣令旨,仍卽勸入,則諸生等以爲,睿敎若是鄭重,不勝惶感,謹當還入云,故仍設食堂,臣則退去之意,敢達。令曰,知道。
李完植,以禁衛營言啓曰,來八月當四番左部左司屬公忠道四哨軍兵逢點,實數四百五名,已爲點閱整齊,來八月初一日,與銅龍門·建陽門·西營·新營入直將官·軍兵等,依例替代後,舊軍放送之意,敢啓。傳曰,知道。
又以御營廳言啓曰,本廳來八月九月兩朔應立左部右司屬全羅左道四哨軍兵四百九名,今已逢點整齊矣。八月初一日,與舊番中司軍兵替代立番後,舊軍放送之意,敢啓。傳曰,知道。
又以禁衛營啓曰,來十月當四番左部中司屬四哨內,公忠道三百九十九名,京畿六名,來九月二十五日,京中逢點,依例準二朔立番之意,兩道監·兵使處,預爲知委,何如?傳曰,允。
李完植,以義禁言達曰,時囚罪人李景純原情公事判付內,此囚之罪,與不罪在於鄕約冊子燒火與否,則不可無一番行査,分付該道臣,使之詳査以達,此囚段,姑爲保放事,令下矣。謹依判付,行査登聞事,分付道臣,李景純,姑爲保放之意,敢達。令曰,知道。
說書李敦榮書曰,伏以臣猥蒙恩除,忝叨見職,而臣季父臣相璜,見監春秋館事矣。揆以常典,臣實當遞,玆敢援例陳章。伏乞睿明,亟許鐫改,以存公格焉。臣無任云云。覽書具悉。所請依施。
戊子七月二十六日申時,上御熙政堂。孝陵曲墻修改禮堂入侍時,左副承旨洪學淵,假注書李殷相,記事官趙秉憲·金鼎集,禮曹參判徐長輔,以次進伏訖。上曰,禮堂進前。長輔進前。上曰,奉審則何如?長輔曰,臣馳往孝陵,詳細奉審後,西邊曲墻一間許內外面全頹,西邊外面一間許·北邊外面一間許頹落處及東邊內面間間缺落處,先爲堅固改築,而元奉審外,今番雨後,又有辰方曲墻下層臺石五立動退傾仄,故一體改築,今日卯時始役,未時訖工矣。命禮堂先退,長輔先退。又命退,承史以次退出。
上在昌德宮。常參·經筵,以代理停。
自卯時至人定,灑雨下雨,測雨器水深四分。
自人定至二十八日開東,灑雨下雨,測雨器水深一寸二分。
金裕憲達曰,合辭方張之時,兩司無詣臺之員,事甚未安。除在外·未署經·牌招達辭令旨未下外,呈告人員,竝卽何如?令曰,依。
鄭知容啓曰,御營廳將官來言,今日本廳軍兵,日次私習云矣,敢啓。傳曰,知道。
洪學淵達曰,來初一日,輪對日次,而景慕宮秋享大祭齋戒相値,頉稟之意,敢達。令曰,知道。
令于洪學淵曰,漢學文臣殿講,待下令爲之。
洪學淵達曰,輪對官來待矣。令曰,今日欲召接矣,夜間忽發齒痛,不能巾櫛,故不得召接,晦日來待,可也。
金裕憲達曰,掌令金遇明,獻納愼必復,旣已處置,竝卽牌招出仕,何如?令曰,依。
以大司諫李魯集,執義洪永觀牌不進罷職令旨,令于金裕憲曰,只推。
金裕憲達曰,大司諫李魯集,執義洪永觀,旣有只推之令,一體牌招,何如?令曰,依。
又達曰,行大司憲柳相祚,持平李鳳純在外,執義洪永觀,掌令金遇明·申在獻,持平李潤聖牌不進,監察茶時之意,敢達。令曰,知道。
以大司諫李魯集,執義洪永觀,掌令申在獻,持平李潤聖牌不進罷職令旨,令于金裕憲曰,只推。
洪學淵,以弘文館言達曰,下番闕直,事甚未安。應敎金鍏,修撰尹正鎭,副修撰吳致愚,旣有只推之令,竝卽牌招,以爲推移入直之地,何如?令曰,依。
以應敎金鍏,副修撰吳致愚牌不進罷職令旨,令于洪學淵曰,只推。
鄭知容,以兵曹言達曰,內吹螺赤及龍虎營兼內吹螺赤今秋等習角賞格木,謹依達下別單,分等施賞之意,敢達。令曰,知道。
又以訓鍊都監言達曰,本句兼內吹今秋等習角賞格,謹依達下單子,木綿二十四疋施賞之意,敢達。令曰,知道。
又以禁衛營言達曰,謹依本營兼內吹今秋等習角賞單達下,愼石哲等十一名處,木綿各二疋施賞之意,敢達。令曰,知道。
又以御營廳達曰,本廳兼內吹今秋等習角賞格,謹依單子達下,李禧哲等十一名處,各木二疋施賞之意,敢達。令曰,知道。
又以訓鍊都監言達曰,謹依兵曹判書朴宗薰擧條達下,別薦人具述祖·李昌純,竝本局加設哨官差下之意,敢達。令曰,知道。
又以禁營言達曰,謹依兵曹判書朴宗薰擧條達下,別薦閑良張寅植,本營加設哨官差下之意,敢達。令曰,知道。
又以御營廳言達曰,謹依兵曹判書朴宗薰擧條達下,別薦人鄭宅善,本廳加設哨官差下之意,敢達。令曰,知道。
獻納愼必復書曰,伏以臣本遐土疎蹤,遭遇聖明,倖竊科名,于今二十有八年矣,濫廁臺端,亦已屢矣,而姿性愚魯,識見淺短,徒切葵藿之忱,而未效涓埃之報,心常悚蹙,如負大何。千萬夢想之外,薇院除旨,又下於旅寓病伏之中,臣誠感激惶隕,莫知所以措躬之所也。迺者常參有令,嚴召繼降,臣怵畏義分,力疾登對,而奏達之際,做錯多端,揆以臺體,合被重勘,而睿度包容,罰止問備,訟愆銜恩,非罪伊榮,以臣無似,何以得此於邸下也?夫是職也,上而衮闕是補,下而官師是箴,其責也重,其選也峻,決非如臣迂拙無用之人所可冒據也,明矣。且臣年旣衰邁,病又侵尋,素患痰症,當署添發,漸次肆毒,至成背瘇,坐臥起居,不能任意,陳力就列,萬無其望。以若病勢,其何可歷月虛縻於淸朝耳目之任乎?玆敢略入文字,冒死呼籲。伏乞睿慈,俯垂矜諒,亟賜鞶遞,仍治臣逋慢之罪,以肅朝綱焉。臣方丐免之不暇,豈敢以言責自居,有所贅陳,而區區願忠之心,不能自已,敢陳陳腐之說,惟邸下垂察焉。夫君民一也,君以民爲體,民以君爲心,君人者所以運用我身體也,兆庶者所以衛護我腹心也。凡我一國生靈之憂樂逸勞,生死榮悴,皆系於在上之人,而民苟病矣,君不能獨寧,正猶支體困瘁,心腹受病,則君之於民一體而相須者有如是矣。禮曰,人者,天地之心。夫天地以人爲心,而人者以君爲心,人君一心,所以範圍兩儀,而根柢萬化者也。是以五事之驗而雨暘若焉,一念之感而星雲應之,聖人耐以天下爲一人,而箕疇之民用平康,虞治之阜吾民財,特影耳響耳。嗚呼,今年亢旱,振古所無,繼之以水患,重之以蟲災,環三南幾百里之地勢,將無穀而乃已。臣未知天災時變,洊酷不止者,抑何意也?漢臣董仲舒有言曰,國家將有大殃,天乃先出災異以譴告之,不知自省,又出怪異以警懼之,尙不知變,傷敗乃至,〈以〉此見天心之仁愛人君,而欲弭其災殃也。今我邸下,新服厥命,勵精圖治,凡於恤民之事,靡不用極。臣伏見所下令敎,莫非反躬自責之意,至誠惻怛,溢於辭表,禁苑之呑蝗,未足爲盛,桑野之禱犠,不獨專美,臣奉讀百回,有以仰邸下之爲民心爲心也。昔宋君有君人之言,而妖星竟不爲災,臣未敢知今日水旱蟲損,豈非皇天之所以譴告而警懼之耶?旣譴告之,又警懼之矣,其將哀憐而悔禍,使斯民有更甦之望耶?臣卽伏見道臣狀達,蟲災近有寢息之漸,爲國家爲生民,不勝幸甚。然而節序已晩,人功難施,則已黃者不可以復靑,已蝕者不可以復苗,年事之西成,似無其望矣。臣未知如何而接濟,如何而賑恤,而廟堂言之詳矣,籌之熟矣,非臣愚見所可與議,而臣嘗聞之,危者保其安者也,亡者有其存者也。不有殷宗之夙夜祗懼,何以致嘉靖之化乎,不有周宣之側身修行,何以成中興之治乎?嗚呼,宴安,鴆毒也,奢侈,蟊疾也。臣伏讀令敎,以興作遊豫,汲汲乎自訟,以節儉勤飭,兢兢乎自勉,猗歟,大哉,邸下之言也。今日其轉災爲祥之一大機會乎?夫節儉則奢侈不足言也,勤飭則宴安非所憂也。伏願我邸下,繼自今不徒興作而已,凡於營爲之際,隨處節儉,非但遊豫而已,凡於施措之間,隨事勤飭。君臣上下,一體同心,革奢風則如雷震物,急民隱則如渴赴泉,牛毛襪線,不敢妄費,動則息養,不敢怠豫,以實心行實政,則上有好者,下必有甚焉者矣。挽回今日之世道者,其不在斯歟?然而爲是者,非苟然而已,其本之又有在焉。夫學問者,所以致知而施之行事者也。治心治躬之在是,成己成物之在是,由是而日知其所未知,由是而日行其所未行,知之旣明,觸理而貫穿,行之旣久,隨事而浹洽。過於前者,不貳於後,狃於故者,克祛於今,表裏交正,精粗無間,則堯之欽明,舜之濬恭,大禹之勤儉,成湯之躋敬,皆吾分內事也。記曰,化民成俗,其必由學。大學綱領,始於明德,終於新民。伏願我邸下,念君民一體之意,而益懋睿學,自彊不息,輝光日新,則無疆之休,實基於今日,豈不猗歟?休哉。臣無任云云。覽書具悉。所陳,好矣,當留念。所請依施。
上在昌德宮。常參·經筵,以代理停。
金裕憲達曰,合辭方張之時,兩司無詣臺之員,事甚未安。除在外·未署經·令旨未下外,未肅拜·呈告人員,竝卽牌招,何如?令曰,依。
金裕憲啓曰,禁衛營將官來言,今日本營軍兵,日次私習云矣,敢啓。傳曰,知道。
李元默達曰,右承旨鄭知容,今日不爲仕進,卽爲牌招,何如?令曰,依。
令于洪學淵曰,明日專經文武臣殿講,以八月初五日退行。
洪學淵啓曰,吏曹郞廳來言,臺諫有闕,政事,取稟。傳曰,前望單子入于小朝。
獻納前望單子入之,李集運代點。
金裕憲達曰,新除授獻納李集運,一體牌招,何如?令曰,依。
以掌令金遇明牌不進罷職令旨,令于金裕憲曰,只推。
金裕憲達曰,掌令金遇明,旣有只推之令,一體牌招,何如?令曰,許遞,旣承下敎,前望單子入之。
掌令前望單子入之,朱弼相代點。
金裕憲達曰,新除授掌令朱弼相,方在居中,何以爲之?敢稟。令曰,蕩滌。
又達曰,新除授掌令朱弼相,一體牌招,何如?令曰,依。
令于洪學淵曰,明日代傳香祝處所,明政殿月臺爲之。
令于洪學淵曰,明日出宮門路,以賓陽門爲之。
令于金裕憲曰,明日香祝代傳時,陪衛軍兵,置之。
令于洪學淵曰,發遣吏郞,諸執事淸齋與否,摘奸以來。
以右承旨鄭知容牌不進罷職令旨,令于李元默曰,只推。
金裕憲達曰,行大司憲柳相祚,掌令朱弼相,持平李鳳純在外,執義洪永觀,掌令申在獻,持平李潤聖牌不進,監察茶時之意,敢達。令曰,知道。
以大司諫李魯集,執義洪永觀,掌令申在獻,持平李潤聖牌不進罷職令旨,令于金裕憲曰,只推。
洪學淵,以吏曹言達曰,今此南壇祭祭官中,時無職名人,令該曹口傳付軍職,何如?令曰,依。
兵曹口傳政事,副護軍單李鼎臣。
金裕憲,以備邊司言啓曰,卽見全羅監司徐耕輔狀達,則以爲,本道穡事,已判歉荒,被災窮民,實合軫恤,訓局陞戶限一式退限,禁·御上番軍限明秋停番事,請令廟堂稟令分付,各宮房·各營·各衙門屯監勿爲下逆事,一體分付爲辭,而判付內,令廟堂從速稟處,可也事,令下矣。向以三南陞戶之貽弊民邑,旣承限一式退限之令,辭旨懇惻,德意藹然,今此上番軍之竝許停免,亦可爲一視災民之政。第本道只有御營軍當限徵上者,而混稱禁·御兩營,似失照檢而然,只御營軍停番,特爲許施,各宮房·各營·各司屯監,竝勿下送,使各該邑鎭一從災實,執稅上納之意,一體分付。軍兵上番,事體甚重,而不以狀啓修上者,有違節目,該道臣所當重勘,而當此年形未判之時,迎送宜念,姑先從重推考,使之戴罪行公,不察捧納之承旨,亦爲捧現告推考,何如?傳曰,允。
金裕憲,以都摠府言達曰,秋景苑東墻一間許,缺落之意,敢達。令曰,知道。
又以禁衛營言達曰,秋景苑內宮墻一間許頹圮矣。限修築間,嚴加守直之意,敢達。令曰,知道。
金裕憲,以兵曹言啓曰,卽接東所衛將諸安國牒報,則秋景苑內宮墻一間許,因雨頹圮云。爲先令紫門監,以杻把子及長木堅實圍排,把守軍以銅龍門入直軍八名除出,限修築間,嚴加守直之意,敢啓。傳曰,知道。
金裕憲,以兵曹言達曰,卽接東所衛將諸安國牒報,則秋景苑東邊內宮墻一間許,因雨頹圮云。爲先令紫門監,以杻把子及長木堅實圍排,把守軍以銅龍門入直軍八名除出,限修築間,嚴加守直之意,敢達。令曰,知道。
金裕憲,以禁衛營言啓曰,因兵曹草記,秋景苑內宮墻一間許頹圮處,銅龍門入直軍八名除出,哨官一員率領,限修築間,嚴加守直之意,敢啓。傳曰,知道。
金裕憲,以御營廳言達曰,本廳字內惠化門北邊第四城廊近處體城二間許頹圮矣。待晴修築之意,敢達。令曰,知道。
金裕憲,以兵曹言啓曰,卽接東道參軍金華淳牒報,則御營廳所授惠化門北邊第四城廊近處體城二間許頹圮云。爲先令繕工監,堅實圍排,分授君門,卽速修築,而把守軍兵,亦令該軍門,量宜定送,限改築間,嚴加守直之意,分付,何如?傳曰,允。
金裕憲,以兵曹言達曰,卽接東道參軍金華淳牒報,則御營廳所授惠化門北邊第四城廊近處體城二間許頹圮云。爲先令繕工監,堅實圍排,分授軍門,卽速修築之意,敢達。令曰,知道。
金裕憲,以御營廳言啓曰,本廳字內惠化門北邊第四城廊近處體城二間許頹圮處,令分授軍門,卽速修築,把守軍兵量宜定送事,自兵曹草記矣。修築則待晴擧行,而出番鄕軍二十名,將官率領,限改築間,輪回嚴加把守之意,敢啓。傳曰,知道。
李元默,以賑恤廳言達曰,謹依漢城府民家頹壓恤典別單達下,西部字內全家頹壓十六戶,各錢二兩,完少頹多六戶,各布一疋,代錢一兩,依例分給之意,敢達。令曰,知道。
江原監司李紀淵書曰,伏以臣於日昨,猥控情懇,瀆冒威尊,竊謂辭有所據,庶幾恩推曲諒,及伏奉睿答,諭之以已例,勉之以往欽,臣始焉感激,終又抑菀。夫我朝官職,雖重內而輕外,居留按察之所由設,均之有屛翰之托,故授節而宣綸也同,開府而辟僚也同,操便宜之柄,而制黜陟之權者,亦無不同也。所以朝廷之分排注擬,未嘗或偏於一室者,自古已然。設有中間一二之例,謂之適然則可也,決不當援以爲常,故臣於攀誥之初,劃有定計,拜章之日,引同公格者,此也。噫,臣之兄弟通籍,旣在同時,步武相聯,勢或無怪。然自他人觀之,則雖謂之迭占淸峻,把作家物,未始過也。況於昨秋,不旬月而竝蒙超擢,恩光赫然,聽聞聳若。臣之兄弟,每相對感泣,實不知何以致此,而尤所夙夜悸恐,若將隕墜者,誠以報答之願未遂而盈盛之災先至也。今又漢南·關東,旌纛竝輝,恃寵誇榮,恬若固有,則縱臣之忘廉冒恥,將奈人忌而鬼猜之何哉?苟非然者,委畀之眷渥若此,開諭之德意又若此,何苦爲力抗孤負之計?矧復蓬萊名區,世稱淸福,句漏仙丹,人多夙願,臣豈得之矣,亦何苦爲飾辭巧避之圖哉?由此由彼,俱非恒情之所宜出,而猶此齗齗不知止者,私意之所不可安,反有甚大焉故爾,臣焉敢矯也?仍竊伏念,邸下之於臣,假僭之隆,庇覆之勤,出尋常萬萬者,必非有取於臣之才與能,而特其一端直心,想或有默燭而然也。臣若自欺其心於得失之際,外托趨走承奉之恭,而甘歸苟且冒沒之科,則所以受知於邸下者,將未免破壞無餘,如是而欲望邸下之終始帲幪,其可得乎?臣於是自量已熟矣,見職去就,更無可議,玆敢不避僭屑,畢暴衷臆。伏乞睿慈,俯垂鑑諒,亟遞臣所帶江原道觀察使之銜,俾私分獲伸,仍治臣違慢之罪,以勵頹綱,不勝大願焉。臣無任云云。答曰,覽書具悉。前答豈不諭乎?卿不必如是固辭,更勿煩聽,往欽哉。
上在昌德宮。常參·經筵,以代理停。
王世子詣明政殿月臺,社稷秋享大祭香祝代傳還內後,內閣·政院·玉堂·藥房·春坊口傳問安。答曰,知道。
藥房都提調李存秀,提調金鏴,副提調申緯啓曰,伏未審日間,聖體若何?寢唾·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿·世子宮口傳問安。答曰,知道。世子嬪宮口傳問安。答曰,知悉。
金裕憲達曰,行大司憲柳相祚,掌令朱弼相,持平李鳳純在外,執義洪永觀未肅拜,掌令申在獻,持平李潤聖呈辭,監察茶時之意,敢達。令曰,知道。
鄭知容達曰,備邊司郞廳來言,今日賓廳日次,而社稷大祭齋戒相値,不得來會云矣,敢達。令曰,知道。
令于洪學淵曰,禮房承旨馳詣社稷·宗廟·景慕宮,奉審摘奸以來。
大司憲前望單子入之,朴綺壽代點。
李元默達曰,假注書李殷相,身病猝重,勢難察任,今姑改差,何如?令曰,依。
李殷相改差,代以洪鍾應爲假注書。
兵曹,禁衛營哨官張寅植,御營廳哨官鄭宅善竝加設。
洪學淵,以弘文館言達曰,上番無他推移之員,不得已以下番姑陞入直之意,敢達。令曰,知道。
鄭知容,以都摠府言達曰,今日入直內三廳武兼·禁軍及軍兵等,當爲中日習射技,而社稷大祭齋戒相値,不得設行之意,敢達。令曰,知道。
又以禁衛營言達曰,本營千摠李明植,身病猝重,勢難察任,改差,何如?令曰,依。
鄭知容,以御營廳言啓曰,因全羅監司徐畊輔狀達,該道本廳上番軍,限明秋停番事,自備局覆啓,允下矣。自今戊子十月至己丑五月合四當,爲該道上番軍當次,故仍爲停番,而竝資保依例收布上送之意,本道監·兵使處,預爲知會,何如?傳曰,允。
戊子七月二十九日卯時,王世子詣明政殿月臺。社稷秋享大祭香祝代傳入對時,行左承旨李元默,右承旨鄭知容,左副承旨洪學淵,右副承旨金裕憲,假注書金炳韶,編修官宋持養,記事官金鼎集,原任直提學金鏴,檢校待敎徐憙淳,以次陪立。時至,王世子具翼善冠·衮龍袍,步出賓陽門。藥房提調金鏴進前奏曰,日候不調,睿體若何?令曰,一樣矣。鏴曰,感候·齒痛,若何?令曰,有勝矣。相禮前引就褥位,引儀引初獻官陞詣褥位之左。相禮贊請跪。王世子跪。香室官員奉香祝,以次跪授學淵·學淵傳捧跪進,王世子受香祝,傳授初獻官鄭晩錫,晩錫跪受興。相禮贊請興。王世子興。相禮前引降就階下祗送位,晩錫奉香祝由正路出。王世子祗送訖,入幕次,令曰,輪對官入對。出令旨賤臣出傳還入,輪對官宗親府典簿李輝永,漢城府庶尹金錫喜,承文院判校朴榮顯,成均館典籍金奎燮,通禮院贊儀邊相岱,兼引儀朴鄷壽,假引儀李一亨,社稷署令都寅燁·金在敬,尙衣院主簿徐珌修,軍資監正閔致和,奉常寺主簿李鎭默,繕工監假監役元錫周,司宰監僉正尹慶烈,掌樂院僉正申在順,平市署直長趙然大,宗簿寺直長李魯奎,內贍寺直長金在善,廣興倉直長李和愚,掌苑署別提洪憲燮,司圃署直長洪淳謨,西氷庫別提金會友,以次進立訖。令曰,史官分左右。令曰,輪對官進前,奏職姓名。耀永等進前,奏職姓名。令曰,職掌及遺在奏之。輝永等以次奏之。令曰,所懷奏之。輝永等無所懷奏之。輝永等退出。知容曰,輪對官受點人中,有移職人,有差祭人,或有實故人,今番來待之人爲二十二人矣。王世子出幕次,步至賓陽門外。令曰,明日出宮門路,以貳極門爲之。出令旨令曰,大司憲許遞,旣承下敎,前望單子入之。出令旨仍由賓陽門還內。諸臣以次退出。
戊子七月二十九日辰時,上御熙政堂。藥房入診入侍時,都提調李存秀,提調金鏴,副提調申緯,檢校直閣李嘉愚,假注書李殷相,記事官趙秉憲·金鼎集,以次進伏,醫官李惟鐸·安橚·李顯養·韓相瑚,以次進伏楹外訖。存秀曰,日候過煥之餘,涼意猝緊,聖體若何?上曰,一樣矣。存秀曰,寢睡·水刺之節,何如?上曰,一樣矣。存秀曰,中宮殿氣候,何如?上曰,各殿宮氣候,亦一樣矣。存秀曰,伏聞醫官言,則正氣散進御云。近日諸節,更若何?上曰,別無所損矣。存秀曰,醫官使之入診,何如?上曰,醫官誰爲入來乎?存秀曰,安橚·李顯養·韓相瑚入來矣。上曰,只使安橚·韓相瑚入診,可也。橚·相瑚等,以次診候訖,退伏奏曰,脈候左右三部調均矣。存秀顧謂醫官曰,湯劑可以議定乎?橚曰,感候已爲平復,不必更爲議定湯劑,而待日氣快涼,議定調理之劑,恐好矣。存秀曰,醫官所奏如此,待快涼入診後,更爲議定,何如?上曰,唯。存秀曰,日前雨水,痒稼非細,而連夜暴霔,其勢甚急,三南蟲災,庶有洗滌之望矣。命史官就座,又命退,存秀等以次退出。
上在昌德宮。常參·經筵,以代理停。
王世子詣摛文院後,內閣·政院·藥房·玉堂·春坊口傳問安。答曰,知道。
鄭知容啓曰,來初五日,朝參日次矣,敢稟。傳曰,停。
金裕憲達曰,大司憲朴綺壽,執義洪永觀未肅拜,掌令朱弼相,持平李鳳純在外,掌令申在獻,持平李潤聖呈辭,監察茶時之意,敢達。令曰,知道。
鄭知容達曰,假注書洪鍾應,時無職名,令該曹依例付軍職,冠帶常仕,何如?令曰,依。
洪學淵達曰,吏文製述,以何日爲之乎?敢稟。令曰,待下令爲之。
承旨前望單子入之,呂東植代點。
申緯達曰,新除授行右承旨呂東植,卽爲牌招,何如?令曰,依。
又達曰,新除授行右承旨呂東植,時在京畿砥平地,斯速乘馹上來事,下諭,何如?令曰,依。
洪學淵,以弘文館言達曰,上番姑陞入直,事甚未安。應敎金鍏,副校理閔英世,竝卽牌招,以爲推移入直之地,何如?令曰,依。
以應敎金鍏,副校理閔英世牌不進罷職令旨,令于洪學淵曰,只推。
令于申緯曰,發遣吏郞,諸執事淸齋與否,摘奸以來。
洪學淵,以奎章閣言達曰,景慕宮·望廟樓,今朔奉審,無頉之意,敢達。令曰,知道。
洪學淵,以禮曹言啓曰,每年各陵展謁,春則二三月,秋則八九月,取稟事,曾有定式矣。今秋展謁,定於何陵而以何間擇吉乎?敢稟。傳曰,明陵展謁親祭,以念間擇入,可也。
又以禮曹言啓曰,以陵幸取稟草記,傳曰,明陵展謁親祭,以念間擇入,可也事,命下矣。幸行吉日,令日官崔聲遠推擇,則今八月念間,連値齋日與拘忌,惟念後二十七日爲吉云。何以爲之乎?敢稟。傳曰,以二十七日爲之。
又以禮曹言啓曰,今此明陵幸行出宮時,王世子闕門外祗送,還宮時城門外祗迎及隨駕等節,何以爲之乎?敢稟。傳曰,隨駕磨鍊,祗迎爲之。
鄭知容,以備邊司言達曰,本司武郞廳李重榮,通計前仕,奔走勤仕,今已滿十五朔,依例六品遷轉事,捧承令施行,何如?令曰,依。
又以備邊司言達曰,本司武郞廳李能權,奔走勤仕已滿十五朔,依例六品遷轉事,捧承令施行,何如?令曰,依。
又以備邊司言達曰,本司武郞廳梁迪洙,奔走勤仕已滿十五朔,依例陞敍,或守令除授事,捧承令施行,何如?令曰,依。
李元默,以戶曹言達曰,宗廟大門西邊墻垣頹圮處改築吉日,令日官金宜鍾推擇,則今八月初三日卯時爲吉云。以此日時擧行之意,敢達。令曰,知道。
禮曹,今八月初九日王世子生辰賀習儀乙良,百官除良,執事禮貌官兺,預爲講習爲白乎矣,正日,王世子具冕服,出坐重熙堂,宗親文武百官,以黑團領行禮事,知委擧行,何如?判付達權停爲良如敎。
戊子八月初一日辰時,王世子詣摛文院。景慕宮秋享大祭齋宿入對時,行都承旨申緯,右承旨鄭知容,左副承旨洪學淵,右副承旨金裕憲,假注書金炳韶,記事官兪星煥·趙秉憲,原任提學朴宗薰,原任直提學金鏴,檢校待敎徐憙淳,以次陪立。時至,禮貌官跪贊請外備。王世子具翼善冠·衮龍袍,乘輿出重華門。藥房提調金鏴,副提調申緯進前奏曰,侵早勞動,睿體若何?令曰,一樣矣。仍由貳極門,至協陽門降輿,至仁政門外乘輿,詣摛文院。諸臣權退。令曰,閣臣入對。出令旨
戊子八月初一日午時,王世子座大酉齋。閣臣入對時,左副承旨洪學淵,假注書金炳韶,記事官兪星煥·趙秉憲,原任提學金履喬·朴宗薰,檢校直提學趙鐘永,原任直提學金鏴,直提學趙寅永,檢校直閣李嘉愚,原任直閣徐萬淳·李景在,檢校待敎徐憙淳,待敎金英淳,以次進伏訖。令曰,史官分左右。履喬等曰,涼意稍生,睿體若何?令曰,一樣矣。履喬等曰,伏聞日前以齒痛,有靡寧之節矣。間已快復常節乎?令曰,有勝矣。令曰,日省錄,今至何境乎?履喬曰,今方修整矣。英淳曰,或始正書者矣。鏴曰,代聽日錄,則冊名不可不更爲稟定,故敢此仰達矣。令閣臣先退。履喬等退出。令曰,兵曹判書朴宗薰,姑勿退去。令曰,陵行以明陵下敎乎?宗薰曰,以明陵親祭下敎矣。令曰,明陵幸行,在於再昨年秋乎?宗薰曰,然矣。令曰,孝陵距明陵爲幾里乎?宗薰曰,未詳其程道之爲幾里,而似爲十餘里矣。令曰,比諸元陵距懿陵,遠近,何如?宗薰曰,似稍遠矣。令曰,明陵距禧陵,亦爲幾里乎?宗薰曰,與孝陵似是同局,而亦未詳知矣。令曰,兵判先退。宗薰退出。令曰,同副承旨許遞,旣承下敎,前望單子入之。出令旨賤臣出傳還入。令曰,左承旨守廳,在院承旨竝陪從。令退,承史以次退出。
上在昌德宮。常參·經筵,以代理停。
王世子詣仁政殿月臺,南壇祭代傳香後,內閣·政院·藥房·春坊口傳問安。答曰,知道。仍詣景慕宮入齋室後,內閣·政院·藥房·春坊口傳問安。答曰,知道。省牲·省器隷儀後,內閣·政院·藥房·春坊口傳問安。答曰,知道。還入齋室後,內閣·政院·藥房·春坊口傳問安。答曰,知道。
鄭知容達曰,明日常參,取稟。令曰,停。
徐英淳達曰,大司憲朴綺壽未肅拜,執義洪永觀差祭,掌令朱弼相,持平李鳳純在外,掌令申在獻,持平李潤聖呈辭,監察茶時之意,敢達。令曰,知道。
令于申緯曰,同副承旨許遞,旣承下敎,前望單子入之。
承旨前望單子入之,徐萬淳代點。
申緯達曰,新除授同副承旨徐萬淳,卽爲牌招,何如?令曰,依。
承旨前望單子入之,徐英淳代點。
吏曹參判前望單子入之,金元根添書代點。
摠管前望單子入之,都摠管南履翼·金鏴,副摠管朴岐壽·鄭元容·李愚在代點。
洪學淵書達,臣承令馳詣南壇壇上神位板奉審則無頉,祭物·祭器·祭井看審則精潔,諸執事·進排官·佾舞工人摘奸則無頉,仍詣木覓山,神位板奉審則無頉,祭物·祭器·祭井看審則精潔,諸執事·進排官摘奸則無頉,仍詣漢江壇壇上神位板奉審則無頉,祭物·祭器·祭井看審則精潔,諸執事·進排官摘奸則無頉矣。臣則還詣南壇享所,仍留監祭,待將事還奉神位板後,復令之意,敢達。令曰,知道。
徐萬淳達曰,卽者義禁府都事來言,今日動輿時,衛外鳴錚罪人金哲謨,移送秋曹云矣,敢達。令曰,原情捧入。
李元默,以司僕寺一二提調意啓曰,今此明陵行幸時及王世子隨駕時,各差備入把馬數,磨鍊別單書入,而其中驛馬,竝令兵曹,依例知委各驛,使之直爲入把,何如?傳曰,允。
又以司僕寺一二提調意啓曰,今此明陵行幸時及王世子隨駕時,補把驛馬,從近道限五十匹分排,知委各驛,以爲入用之地,何如?傳曰,允。
戊子八月初二日辰時,王世子詣仁政殿月臺。南壇祭香祝代傳入對時,行都承旨申緯,左副承旨鄭知容,右副承旨洪學淵,假注書金炳韶,記事官兪星煥·趙秉憲,原任提學朴宗薰,原任直提學金鏴,檢校待敎徐憙淳,以次陪立。時至,相禮跪白外備。王世子具翼善冠·衮龍袍,乘輿出摛文院。藥房提調金鏴,副提調申緯進前奏曰,離次經宿,睿體若何?令曰,一樣矣。至仁政門外降輿。相禮前引,由仁政東挾門就褥位,引儀引初獻官,陞詣褥位之左。相禮贊請跪。王世子跪。香室官員奉香祝,以次跪授知容,知容傳捧跪進。王世子受香祝,傳授初獻官金賢根。賢根跪受興。相禮贊請興。王世子興。相禮前引,降就階下祗送位。賢根奉香祝,由正路出。王世子祗送訖,出仁政東挾門外乘輿,還詣摛文院。諸臣權退。
戊子八月初二日辰時,王世子詣景慕宮。秋享大祭攝行動輿入對時,行都承旨申緯,左副承旨鄭知容,右副承旨洪學淵,假注書金炳韶,記事官兪星煥·趙秉憲,原任提學朴宗薰,原任直提學金鏴,檢校待敎徐憙淳,以次陪立。時至,相禮跪白外備。王世子具遠遊冠·絳紗袍,乘輿出摛文院,由敦化東挾門出。相禮贊請降輿乘輦。進發至宗廟前路,降輦步過,仍爲乘輦。令曰,當該司僕寺官員,從重推考。出令旨至景慕宮大門外,降輦乘輿,由西挾門,至降輿所,降輿入齋室。少頃,展拜時至,王世子改具冕服,詣展拜位。引儀唱行禮。王世子行再拜禮,仍詣廟內奉審訖。相禮前引詣省器位,視滌濯,執事者以次擧羃告潔。王世子仍詣望廟樓。令曰,百官行禮。賤臣出傳。引儀唱四拜。王世子行四拜禮訖,還入齋室,展拜後問安勿爲之事,下令。出令旨令曰,在外承旨許遞,旣承下敎,前望單子入之。出令旨令曰,新除授承旨,使之先進參後謝恩。出令旨令曰,左承旨·右副承旨,分詣受香諸處,奉審摘奸以來。出令旨省牲時至,王世子〈具〉遠遊冠·絳紗袍,詣省牲位。禮儀使徐俊輔贊請省牲,掌牲令率其牢屬,北向跪擧手曰,腯。大祝各巡牲一帀,西向擧手曰,充。省牲訖。令曰,右承旨與注書進去,隷儀爲之。知容及賤臣承令進去,隷儀訖。王世子還入齋室。令曰,親塡祝後,當祭物奉審,該房知悉。出令旨令曰,在外吏曹參判許遞,旣承下敎,前望單子入之。出令旨令曰,有實故摠管竝許遞,與未差之代,旣承下敎,前望單子入之。出令旨令曰,輔德有闕之代,旣承下敎,前望單子入之。出令旨親押時至,王世子改具冕服,詣廟內月臺褥位,西向坐。香室官員奉香祝,跪授知容,知容傳捧,東向跪進,仍爲準祝。王世子親押訖。知容以次跪受,以授宮司,入安於神位前。王世子仍爲祭物奉審後,還詣廟內。陳設如儀訖。相禮前引,還入齋室,諸臣輪回詣閤。
上在昌德宮。常參·經筵,以代理停。
大祭罷,入齋室後,內閣·政院·藥房·春坊口傳問安。答曰,知道。仍詣還內後,內閣·政院·藥房·玉堂·春坊口傳問安。答曰,知道。
鄭知容達曰,明日常參,取稟。令曰,停。
徐萬淳達曰,合辭方張之時,兩司無詣臺之員,事甚未安。除在外·未署經外,未肅拜·呈告人員,竝卽牌招,何如?令曰,依。
徐英淳啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
鄭知容達曰,都摠管金鏴,旣入闕中,不爲肅謝,直爲出去,事甚未安。推考,何如?令曰,依。
又達曰,卽者副修撰吳致愚,以其親病,陳書徑出,原書纔已捧入矣。所當直捧禁推徽旨,而此與無端徑出有異,推考警責,何如?令曰,依。
傳于徐英淳曰,軍士房承旨入侍。
徐英淳啓曰,因黃海監司沈能岳狀達,左邊捕盜大將徐鳳淳,以前任平山府使罪狀,令攸司稟處事,達下矣。捕將之任,不可一刻暫曠,在前如此之時,有他邊大將兼察之例,今番則何以爲之?敢稟。傳曰,他邊大將兼察。
又啓曰,左邊捕盜大將,他邊大將兼察事,命下矣。兼察左邊捕盜大將金煐,卽爲牌招聽傳敎,何如?傳曰,允。
徐萬淳達曰,大司憲朴綺壽,執義洪永觀,掌令申在獻,持平李潤聖牌不進,掌令朱弼相,持平李鳳純在外,監察茶時之意,敢達。令曰,知道。
以大司諫李魯集,執義洪永觀,掌令申在獻,持平李潤聖牌不進罷職令旨,令于徐萬淳曰,只推。
令于鄭知容曰,罰已施矣,李祉亨·金雲璧·黃鍾和,竝蕩滌敍用。
以江華留守徐有榘狀達,江華府人物渰死事,令于李元默曰,聞甚務惻,元恤典外,別加顧助,如有生前身·還布,竝蠲蕩事,分付。
以公忠監司朴晦壽狀達,進上紅柿·松茸,節序太早,限內不得封進,惶恐待罪事,令于鄭知容曰,勿待罪事,回諭。
鄭知容,以弘文館言達曰,上番闕直,事甚未安。應敎金鍏,副校理閔英世,竝卽牌招,以爲推移入直之地,何如?令曰,依。
又以奎章閣言達曰,景慕宮·望廟樓今秋大奉審,臣憙淳與本宮提調金履喬進詣,展奉奉審,無頉之意,敢達。令曰,知道。
鄭知容,以禮曹言啓曰,今八月二十七日明陵親祭時,王世子亞獻之節,依例磨鍊乎?敢稟。傳曰,亞獻之節,依例磨鍊。
又以內醫院都提調·提調意達曰,年例燕貿唐藥材,依例磨鍊,別單書入之意,敢達。令曰,知道。
徐英淳,以都摠府言達曰,今日入直內三廳武兼禁軍及軍兵等,當爲中日習射技,而宗廟奉審相値,不得設行之意,敢達。令曰,知道。
又以兵曹言啓曰,在前幸行當日回鑾時,侍衛連以全數磨鍊矣。今亦依此擧行,何如?傳曰,允。
又以兵曹言啓曰,今此幸行時隨駕營門,依定式,以春幸時隨駕營當爲磨鍊,而今春健陵幸行時,訓局步軍八哨,馬軍三哨,訓鍊大將率領爲先廂,御營大將率訓局步軍四哨,該營鄕軍三哨,騎士二番爲後廂,禁軍三番隨駕,禁衛大將率該營標下軍及三營餘軍留都矣。今番則禁軍及馬步軍,以幾番幾哨磨鍊乎?敢稟。傳曰,訓局步軍七哨,馬軍六哨,訓將率領爲先廂,訓局步軍五哨,兩營騎士各二番,摠使都領爲後廂,禁軍三番爲之,禁將率該營標下軍及三營馬步軍,留都·留營爲之,可也。
又以兵曹言啓曰,在前幸行時,摠戎使率訓局餘軍,弘化門外留陣矣。今亦依此擧行,何如?傳曰,允。御將率領。
又以兵曹言啓曰,在前幸行時,挾輦軍四百名或三百名,餘軍二百名或一百名磨鍊,而丙戌年明陵幸行時,挾輦軍三百名,餘軍二百名磨鍊,今春健陵幸行時,挾輦軍三百名,餘軍一百名磨鍊矣。今番則何以爲之乎?敢稟。傳曰,四百名,餘軍五十名爲之。
又以兵曹言啓曰,今此幸行王世子隨駕時,禁軍一番,挾輿軍三百名磨鍊陪衛,而挾輿餘軍一百名,亦爲磨鍊,量宜替代,何如?傳曰,允。
又以兵曹言啓曰,在前幸行時,先廂步軍一哨,晝停所連爲作門,十里外斥堠·伏兵·傳語軍,摠戎廳廣州府,各隨地方,以所屬束伍步軍排立矣。今亦依此擧行之意,分付,何如?傳曰,允。
徐英淳,以兵曹言達曰,幸行回鑾後,隨駕軍兵犒饋,近年連以乾物分給矣。今亦依此擧行,何如?令曰,依。
徐萬淳,以刑曹言達曰,昨日動輿時,濟州良人金哲謨,以其父復讎事,擊錚於衛外,而凡城內擊錚者,通雲橋·惠政橋·把子橋三處外,竝勿施事,曾有受敎定式矣。今此金哲謨之擊錚,旣在三處之外,依定式,勿施之意,敢達。令曰,知道。
又以刑曹言達曰,南部私奴世光發告內,其妻福蟾,被打於會洞居李班處,竟至殞絶云,故使之行檢矣。卽見初檢官牒報,則晉州監牧官李明五,適爲上京,因其婢子之逃失,謂以福蟾之招引,指使奴屬,迭加猛杖,九日致死,衆招同然。李明五之具格盤覈,在所不已,而名係朝籍,檢官有難直爲推捉,自臣曹捉送檢所,以爲如法盤問之意,敢達。令曰,知道。
明陵幸行時軍令,八月二十七日出宮,黔巖碑閣所晝停所,自闕門二十六里,明陵展謁,自晝停所十里,以上三十六里,親祭還詣黔巖碑閣所晝停,當日還宮。
廣州留守李止淵書曰,伏以臣待罪南城,纔及數月,雖素稱閒局,豈敢爲瘝曠之計,而第於目下,有切至之私,不得不冒昧仰控焉。臣之父母墳墓,在於京畿長湍地,而近經長霖,塋域壞缺,迨今秋令載屆,修治是亟,臣不躬檢,無以完事,而官守有限,擅便末由。且於月前,家有喪故,方將營窆於親山之側,臨穴庀終,情理卽然,而旣無以循例移告,期日此迫,悲悶交中。臣伏覩近來如臣所處者,多有仰陳實狀,獲蒙恩暇,一視之下,未敢自阻,不避煩猥,略暴微懇。伏乞睿慈,俯垂愍念,特許臣便道往來,俾得以一擧而兩伸情私,不勝幸甚。臣無任云云。答曰,覽書具悉。所請許施。
副校理洪晩燮書曰,伏以臣吉慶天申,景祿川至,又値我元孫宮誕辰初度之慶,八域含生,蹈舞忭祝,臣班忝近密,跡滯湖鄕,只得與一鄕士庶,遙伸慶忭之忱,而一心戀結,曷其有極?顧念臣以終鮮之跡,只有一兄,相依爲命,忽於前月,聞臣兄在木川任所,偶嬰毒痁,彌過旬望,日加危劇,急報踵至,時日難支。臣旣聞此報,急投辭單,蒼黃來視,多般藥治,幸得回生,而大病餘症,尙爾凜惙,日事憂遑之際,忽伏奉承政院諭旨下者,以臣爲弘文館副校理,特出睿旨,促令乘馹上來。臣誠惝怳感激,固當卽地蹶,而非但臣兄之病,尙未分人鬼,藥餌調護,非臣莫可。臣亦跋冒暑雨,晝夜看護之餘,又得滯泄,重添毒感,素患脚氣之症,復此闖發,而未遑調治,轉益危劇,食飮專廢,動作須人。以若病情,萬無時月間起動之望,北望京闕,惶隕悶隘,罔知攸措,玆不得已短章自列,敢因縣道封呈,臣罪至此萬殞難贖。伏乞离明,諒臣情勢,亟令刊改,因令攸司治臣慢命之罪,俾王章嚴而私分安焉。臣於請譴之章,不宜猥陳他說,而目下聽聞之所及,卽是千載一値之機會也。區區犬馬之忱,自不容不冒昧仰瀆,伏願邸下垂察焉。臣卽接邸報,我邸下以三南災報之日上,亟下責己之令,至及於宮室之興作,遊豫之太康。臣竊仰邸下儻非誠正之工,克臻乎精微之域,則邸下設有是過,必不能容易發諸辭令之間,使中外臣民咸共知之,若是其磊落光明也。此誠古帝王所不能行者,我東方億萬年無疆之休,亶在是歟。念昔成湯當民命近止之日,有嬰茅籲天之祝,而乃以宮室之崇,作爲罪己之事。噫,以湯之盛德,夫豈有宮室之侈盛,至於干召天災之境乎?第其一念之微,必有所不慊於心者,故至誠惻怛之意,自露於責躬之際,而天心孚格,靈霈隨應,其改過不吝之德,足以卓冠百王,而天人相與之際,其亦大可見矣。益之告舜曰,罔遊于逸。舜,大聖人也,而益猶以是戒之。周公,亦大聖也,其嘗儆戒於君上者,卽惟曰逸遊二字,鋪陳文王之大德,亦惟曰不敢盤于遊田。以此觀之,逸遊之弊,卽聖帝明王之炯戒,而三代以下,時君之所惡聞也。今我邸下,無難拈出,作爲罪己之辭,此臣所謂儻非誠正精微之極,必不得以發之也。夫此宮室遊豫之事,卽惟我邸下遇災加勉之盛意,而雖使有之,亦不過殷湯之自警而益周公先事告戒之義也。令下之後,頒示中外,布諭鄕曲,此土士民,多有來言於臣曰,惟我小朝,特軫弭災之方,至下責躬之音,辭旨之懇惻諄復,有足以感格天神,第五倫所謂一見決矣者,何幸於吾身親見之也?遠近相告,不啻乎置郵而傳之,此誠山東父老咸願少須臾無死,思見德化之盛者也。臣目見此狀,百倍感踊,旣又伏而思之,還竊不勝憂治危明之懷也。昔人有言,夫人有過,知之不難,言之爲難,言之不難,行之爲難,行之不難,久而無變爲尤難。今邸下旣言而行之矣,果能日新又新,聖而益聖,則舜·文·成湯之盛德,豈獨專美於有古也?雖然,朱子曰,中原之戎虜易逐,而一己之私意難除。臣愚未敢知邸下於燕涓蠖濩之中,幽獨易肆之地,能保無私意之復萌,而有害於天理之靄然者乎?苟或一念之間,不能下存養遏絶之工,則一毫之私,潛伏於天理之中,一過雖改,再過又作,潛滋暗長,不覺漸流於利慾之窠,此實甚可畏之機也。必須防微於未然之先,克察於有過之後,治之甚勇,防之甚密,則自當日進於高明之域矣。朱子曰,改過貴勇,防患貴㥘。至哉言乎。然其克治之法,又不可徒然而力制之也。其要無如講學以明理,痛加摑血條捧之工,主敬以存心,期臻明鏡止水之妙。如是則本源澄澈,人欲退聽,自底乎中和位育之功矣。亦宜頻開廟堂訏謨之筵,間行常參,務盡勤勵之誠,斥遠損下益上之弊,使之實心於對揚之策,妙揀文學行誼之彦。不時召接,勿限日三之規,絶去應文備數之例,使之殫誠於啓沃之責。禮延在外儒賢之臣,傍招林下讀書之士,置之師保贊翊之列。溫繹乎內外交修之地,講究乎天人消長之機,以盡端本出治之道。開言路則勿示以訑訑之色,以來牽据批鱗之風,公選注則宜委以侃侃之臣,以致鑑空衡平之美。抑奢濫以崇節儉,則先自宮掖始,以爲中外臣民觀法之本,懲貪墨以勵廉恥,則先自朝著始,以爲方伯守宰惕勵之表。革科弊以正士趨,則必用皇朝試擧之規,以捄一世私僞之習,振紀綱以興頹俗,則必用崔寔政論之說,以爲一代施措之宜。頻遣御史,以察民隱,時使審理,以淸刑獄,而皆以剛明公直者,擇而畀之,以盡奠安懷保之術,伸枉疎滯之方焉,則衆善咸擧,萬化徯應。使斯世渙然改觀,使斯民皥然忘災,此惟在邸下推此令旨之意,行之悠久而已,是豈非千載一値之大機會也哉?今玆水患蟲蝕之災,亶由上天至仁深眷,邸下之新服,有此警告,俾邸下惕念修飭,以應天道,以躋三代之隆也。今臣之所陳,雖若世儒陳談常法,而修齊治平之要,轉災爲祥之機,誠無以外此而他求也,惟邸下懋哉懋哉。臣無任云云。覽書具悉。所辭當留念,而爾之情理如是,所帶之職,許遞矣。
副修撰吳致愚書曰,伏以臣資質魯莽,學識蔑裂,論思重任,匪可擬議,而迺者玉署恩除,遽降於逖違之餘,召牌屢臨,義分是怵,冒沒祗肅,黽勉持被,每自循省,不勝惶愧。此際獲接家信,臣之偏母,素抱痰癖之症,近添暑祟,食飮〈全廢〉,眞元凜綴,委頓床笫,轉側須人。臣自聞此報,心神飛越,按住不得,猥徹文字,徑出禁扄。伏乞离明,遞臣見職,俾便救護,勘臣瀆擾,以昭法紀焉。臣於請急之章,不宜贅論,而見今三南,始旱終澇,殿之以賊蟊,稼穡卒痒,西成無望,民天靡恃,而大命近止,民憂國計,茫無涯畔。日昨十行睿旨,反躬自責,哀痛懇摯,有足以感神天而弭災患。凡厥瞻聆,孰不攢誦欽仰,而臣愚竊慮邸下一念之間,始勤而終怠,毫忽之頃,未免有因循退轉之意,則是邸下應天之道,秪爲備例文具而止耳。上天崇嚴,本不容以言語感格,而況所以感格之者,又止於如此而已,則其於應天以實之道,果何如也?書曰,非知之艱,行之惟艱。凡睿德之闕失,邸下已知之明矣。知而不行,其害反有甚於不知而不行,非但天怒不可回,民心無以復收,甚可懼也。臣於睿敎中數條,業欲爲邸下一言,抱此耿耿,今因明旨之下,妄效芹曝之誠,惟邸下察之。以言乎宮室,則邇來大內土木之役,興作頻仍,伐石運木,召匠雇丁,瞻聆所及,道路喧傳,有識之憂歎,厥惟久矣。竊惟祖宗傳家之法,蓋不越乎一儉字,而在昔肅廟,作一小亭,因臺閣金灝言,命毁撤之,至今傳誦,以謂盛德事。今邸下明兩繼照,受命代理,其所以光前裕後,迓續景命之圖,不待他求,亦惟在於昭儉一事,而挽近以來,侈風大作,上自朝廷,下至委巷,第宅器用,服飾飮食,踰濫奢靡,日盛月加,罔有紀極。夫以有限之財,充無藝之欲,其勢必至於傷財。財出於民,財傷則民窮,國依於民,民窮則國隨以顚隮,其理孔昭,而邸下旣不爲之懸法象魏而禁之,乃反躬蹈其轍而導之,竊不勝凜然而寒心也。以言乎遊豫,則蓋人君處富貴紛華之中,不以禮制心,遏人慾於將萌,則一心之微,衆慾攻之,其不爲駸駸引誘,流蕩忘返者幾希,可不戒哉?若夫取士試射之冒熱頻行,動輿移仗之侵暮還宮,非敢曰豫遊之失,而亦有妨於節宣之道。張燈列炬,或多有司之奔走,儀衛陪扈,必致軍兵之暴露,此不可不軫念者也。大抵天下之事,罔不本乎人主之一心,而治心之要,莫過於學問,學問之道,又莫先乎立志。志不立則學不進,學不進則德不成,其發於心術,措之事業,擧皆偏倚繆戾,無一得其正矣。是故惟我祖宗,最重經筵,惟日不足,旣設日三之講,繼之以召對·夜對,其終始典學之誠,在今日尤當仰法者也。近伏聞書筵之停輟居多,一部書經,五年未畢,時或開筵,而絶無反覆問難,究極理趣,未免爲十寒一曝。如此而詎望睿學之日新又新,克造乎緝熙光明,而爲出治之本乎?臣聞天地交濟,然後成泰,君臣相須,然後成治。近者賓對·常參,一再行之,而未見有咨詢延訪之勤,將何以望交濟相須之道,而施爲之間,政令之上,每多遺本而循末,忽大而務小,或拘拘於細故,察察以爲明,治法政謨,未得其要。此無他,邸下學問寡資,志不立而德未成故也。伏願邸下,奮發睿志,夙夜靡懈,當此恐懼修省之會,益懋學問求治之方,如日其更,應天以實焉。且夫遇災而責躬,其意豈徒然哉?將以求助於臣隣,以補其不逮也。是以祖宗盛際,每遇災異之日,輒下求言之敎,便成國朝之故事矣。今玆睿音,雖切於責己悔懊之意,而不及於虛心求助之誠,竝與故事之美而倚閣焉,則不幾近於訑訑而拒人乎?今當災憂溢目,民生倒懸之時,上而睿躬闕遺,下而時政得失,凡係可言者,不止一二,而側聽屢日,公車寥寥,此其故何哉?抑邸下來諫之意,有所未至,而群下有以窺其際也耶?伏願邸下,克恢如流之量,洞開不諱之門,不惟不拒導而來之,不惟來之,采而用之,使昌言嘉謨日進於前,則其持危爲安,轉災爲祥之機,亶在於玆矣。惟邸下勿以人廢言,不勝大願。臣無任云云。覽書具悉。所陳,好矣。當留念,而爾職許遞矣。
戊子八月初三日子時,王世子詣景慕宮。秋享大祭親行入對時,行都承旨申緯,右承旨鄭知容,左副承旨徐英淳,假注書金炳韶,記事官兪星煥·趙秉憲,原任提學朴宗薰,原任直提學金鏴,檢校待敎徐憙淳,以次陪立。時至,王世子具冕旒冠·黲袍·玉帶·赤舃以出。禮儀使徐俊輔引王世子至西門外,贊請執圭,王世子執圭就位,北向立。禮儀使贊請行事,軒架作,啓熙運之樂,啓熙運之舞作,樂八成,王世子行再拜禮。樂九成,禮儀使引王世子行晨祼禮,仍詣盥洗位盥手訖。禮儀使引王世子,陞自東階,詣尊所西向立,登歌作,啓熙運之樂,啓熙運之舞。執尊者擧羃,進幣瓚爵官酌鬱鬯。禮儀使引王世子,詣神位前北向立,贊請跪。王世子跪三上香,禮儀使贊請執瓚灌地,王世子執瓚灌地。禮儀使贊請執幣獻幣,王世子執幣獻幣,瓚爵官奠于案。禮儀使贊請興·平身,王世子興·平身,登歌止。禮儀使引王世子,降自東階復位。執禮請進饌,軒架作肅安之樂,祝史撤毛血盤,授齋郞而出。典祀官引饌入自正門,捧俎官捧牲匣,薦俎官捧奠于神位前,啓牲匣蓋。樂止,薦俎官以下降階復位。執禮贊請行初獻禮,禮儀使引王世子,陞自東階詣尊所西向立,登歌作啓熙運之樂,啓熙運之舞作。執尊者擧羃,進幣瓚爵官酌醴齊,禮儀使引王世子,詣神位前北向立,贊請跪。王世子跪。進幣瓚爵官跪進爵,禮儀使贊請執爵獻爵。王世子執爵獻爵,以爵授奠幣瓚爵官,奠于神位前,副爵亦如上儀。禮儀使贊請興·少退,王世子興·少退,北向跪。樂止,大祝進神位前,東向跪讀祝文訖。樂作,禮儀使贊請興·平身,王世子興·平身。樂止,禮儀使引王世子,降自東階復位,啓熙運之舞退,報隆恩之舞進。執禮請行亞獻禮,謁者引亞獻官李相璜盥手訖,陞自東階,詣尊所西向立,軒架作報隆恩之樂,報隆恩之舞。執尊者擧羃酌盎齊,謁者引亞獻官,詣神位前北向立,贊跪。執事者以爵授亞獻官,亞獻官執爵獻爵,以爵授執事,奠于神位前,副爵亦如上儀。謁者贊興·平身,引亞獻官,戶外樂止,仍降復位。執禮請行終獻禮,謁者引終獻官洪顯周,終獻官行禮,竝如亞獻儀訖,引降復位。進幣瓚爵官·薦俎官陞自東階,詣飮福位。大祝詣尊所,以爵酌上尊福酒。大祝持俎進,減神位前胙肉。禮儀使引王世子詣飮福位,進幣瓚爵官以爵跪進,禮儀使贊請受爵,王世子受爵飮訖。薦俎官以俎跪進,禮儀使贊請受胙。王世子受胙以授宮官,宮官捧俎出,授司饔院官員,禮儀使引王世子降復位。執禮請再拜禮,王世子行再拜禮,執禮請徹籩豆,大祝入徹籩豆,登歌作康安之樂。樂止,軒架作景安之樂。執禮請再拜禮,王世子行再拜禮。樂一成止,執禮請望燎,禮儀使引王世子詣望燎位。大祝取祝幣,詣望燎位,執禮請可燎,以幣焚於爐。大祝又取黍稷飯,藉用白茅,束之以篚,取祝置於坎。執禮請禮畢,禮儀使跪白禮畢,引王世子還入齋室。少頃,相禮跪贊請外備,王世子改具遠遊冠·絳紗袍,乘輿至大門外,降輿乘輦,進發至宗廟前路,降輦步過,仍爲乘輦,至敦化門外,降輦乘輿,由東挾門,至仁政門外,降輿步過,至協陽門外乘輿,仍由貳極門·重華門還內。諸臣以次退出。
戊子八月初三日午時,上御暎花堂。王世子侍座,軍士房承旨入侍時,左副承旨徐英淳,假注書金炳韶,記事官趙秉憲·金鼎集,以次進伏訖。上命宣傳官,兵曹判書持軍令入侍。行兵曹判書朴宗薰進伏,跪請軍令,英淳讀奏軍令。仍親啓下。英淳還授宗薰,宗薰退出。命退,承史以次退出。
上在昌德宮。常參·經筵,以代理停。
內閣·政院·玉堂翌日口傳問安。答曰,知道。
藥房副提調申緯達曰,伏未審夜間,大殿聖體若何,中宮殿氣候,若何?移次齋宿,宮享禮成,連日勞動之餘,睿體,何如?臣不任區區伏慮,敢來問安。答曰,大殿聖體安寧,中宮殿玉度安康,而余則勞攘之餘,別無所損矣。
鄭知容達曰,明日座堂相値,常參頉稟之意,敢達。令曰,知道。
徐萬淳達曰,合辭方張之時,兩司無詣臺之員,事甚未安。除在外,未署經外,未肅拜·呈告人員,竝卽牌招,何如?令曰,依。
李元默達曰,臣元默以同義禁,今日本府坐起進去,下直之意,敢達。令曰,知道。
令于徐萬淳曰,當該中官從重推考。
徐萬淳達曰,大司憲朴綺壽,執義洪永觀,掌令申在獻,持平李潤聖牌不進,掌令朱弼相,持平李鳳純在外,監察茶時之意,敢達。令曰,知道。
以執義洪永觀,掌令申在獻,持平李潤聖牌不進罷職令旨,令于徐萬淳曰,只推。
徐英淳達曰,今此試官望中時無職名人,令該曹口傳付軍職,何如?令曰,依。
兵曹口傳政事,副護軍單李完植。
以應敎金鍏,副校理閔英世牌不進罷職令旨,令于鄭知容曰,只推。
鄭知容,以弘文館言達曰,上番闕直,事甚未安。副應敎,副校理一員,修撰一員,副修撰二員未差,校理金大坤·尹心圭在外,應敎金鍏,副校理閔英世,旣有只推之令,竝卽牌招,以爲推移入直之地,何如?令曰,依。
徐英淳,以都摠府言達曰,副摠管兪應煥,以漢城府右尹,本府坐起,晝仕出去之意,敢達。令曰,知道。
又以兵曹言達曰,內禁衛將安光贊,五衛將安榮,武臣兼宣傳官韓鎭華,俱以病難供職,呈狀乞遞,竝改差,何如?令曰,依。
徐萬淳,以義禁府言達曰,時囚罪人李觀植今日當爲捧供,而罪犯深重,不可循例擧行,嚴問捧口招以入,何如?令曰,依。
又以義禁府言達曰,黃海監司沈能岳狀達內,平山前府使徐鳳淳·洪聖禧·李忠運·李榏·閔亨默·李謙會·申義直·金鉉弼·趙德永等罪狀,令攸司稟處事,達下矣。李榏·閔亨默·申義直等身死,勿論徐鳳淳·李忠運·李謙會·金鉉弼·趙德永等,今方待令,竝拿囚,洪聖禧下去京畿楊州地云,依例發遣府書吏拿來,何如?令曰,依,待待令拿囚。
大司諫李魯集書曰,伏以,臣至愚極陋,最居人下,樗櫟之材無用,蒲柳之質先秋,而況又十數年來,喪威餘生,膏肓已痼,神精全消,秪存枵然一形殼耳,跧伏田廬,望絶陳就,我邸下特垂記簪之眷,收召疎遠,侈以宮銜,臣感激隆私,力疾上來,則時値太廟之動輿,奉室之展拜,周旋於陪扈之列,奔趨於咫尺之地,禮貌疎闇,擧止顚錯,縱荷大度之包容,益切微忱之惶恧,而惟幸逖違之餘,獲遂昵瞻之悃,在臣分願,固已滿足,雖未及挾冊登筵,親承睿音,以臣空疎,固無足以備顧問,則恐孤特簡,只自兢懼,迺薇垣除旨,遽下此際,臣徊徨踖踧,莫省攸措。噫,淸朝耳目之官,關係何如,責任,何如?而若臣昏憒謭劣之狀,不待臣自列,离明業已洞燭矣。言議也風采也,顧何嘗一分近似於是職,而臣又棲屑旅次,觸冒潦濕,重得泄痢,輾轉危劇,晝宵登溷,不計度數,澌脫無餘,醜穢莫甚,以此症狀,時月內殫束登對,斷無其望,而浹旬虛縻,課日違召,惶恐悶隘,若添一病,玆敢冒死疾呼,仰瀆崇聽。伏乞睿慈,俯垂矜諒,亟許鐫斥,仍治臣逋慢之罪,以肅朝綱焉。顧臣情病,旣不以言官自處,則丐免之章,豈容贅及他說,而見今災憂溢目,睿念警惕,猗歟十行之誕宣,允符六事之自責,敬畏之至意,拯濟之苦心,惻怛懇摯,溢於辭表,此誠帝王之盛節,欽仰頌祝之不暇,區區愚淺,縱欲效一得之見,令旨下者,旣已盡之矣,臣何言哉?噫,人主一心,卽一天也,天人相感,孚應如響,則今玆旱澇極備,蟊蟲繼作,仁愛之天,警告我邸下,不啻諄諄,災不虛生,豈無所以然哉?某災之應於某事,臣不敢傅會爲說,而第以睿敎中諸條觀之,有一於此,尙足以召災,況非止於一二乎?大凡人孰無過,知之爲難,知之旣難,行之爲尤難,今邸下丁寧責躬之諭,不但百工兆庶擧皆聳聆,惟彼聽卑之天,亦已聞之矣。朱夫子有言曰,知如此是病,不如此是藥,邸下前日之如此是病,今日果能不如此乎否乎?明日又明日,皆能不如此乎否乎?不惟政令施爲之間,輒發是心,雖於燕閒幽獨之地,亦須常存是心,必以有則改之,無則加勉,着在睿衷,則傳所謂顧諟天之明命,書所云對越上帝,詩所稱上帝臨女,無貳爾心,正道此境界,而苟於動靜云爲之間,或有一毫未盡底意,則邸下前日之敎,反歸於文具矣,自古明王之遇災修省也,安有以文具而格天者乎?故曰,知而不行,則不可謂眞知,行而不誠,則不可謂力行,今邸下旣知之矣,可不行乎?苟行之矣,可不誠乎?知之眞行之誠,然後前日之敎,不歸於文具,而上天感應之實效,必使群黎百姓,徧爲爾德,伏願邸下,惟時懋哉。臣旣以眞知力行之效,仰勉睿德之萬一,而若其知之之實,行之之本,又專在於典于學三字,臣於日前,猥忝宮僚,殆至旬望,未覩書筵之盛儀,且伏聞五月以後,久無開講之日,此固庚炎赩爍,頉稟有例,機務浩繁,酬接無暇之致,而臣愚死罪。竊恐我邸下立志有所未礭,好學有所未篤,讀書涵泳之味,反遜於遊豫之樂,臨筵講論之趣,不及乎暬御之安,因循姑息,蹉過時日,終有歉於體上天不息之道,勉聖王緝熙之工也。且況無時召對,不拘頉限,每於問寢視政之暇晨夕淸涼之際,頻接臣僚,從容賜對,討論經史,諮訪治道,則資益之美,節宣之方,可以兩得其宜矣。恭惟我英宗大王,六月天甚熱,猶講學不轍,至夜鼓四下乃罷,大臣有言其太勞神用者,上曰,人主一心,萬化所本,豈可以日熱怠乎?大哉言乎,我聖祖五十年治平之化,實基於一念典學,而垂裕之謨,豈非邸下之所監法者乎?顧今積雨初收,新涼方生,晝講夜讀,天時正好,誠宜奮發睿志,日御法筵,臨經則務盡其格致誠正之實,讀史則必究其治亂得失之由,毋徒應文而備數,期得講明而探賾,俾不歸於荏苒歲月,寒暴間斷之科,而念念乎是,慥慥乎是,日就而月將,智崇而業廣,萬理明盡,衆欲退聽,則邸下之所當惡而未及祛者,不期祛而自祛,邸下之所當好而未及爲者,不期爲而自爲,而至於反躬弭災,敬天恤民之效,亶亦不外是矣。噫,今日之時弊民憂,邸下亦旣洞諭靡蘊,此正朱子所云譬如人之四肢百體,一毛一髮,無不受病者,而苟求受病之源,則奢侈是已,今自朝著,以至閭巷,靡濫成俗,日新月盛,一食之萬錢,一衣之百金,已是荼飯,而第宅宏傑,墻宇雕峻,至於几案玩好之物,遠貿燕肆,動費千金,文綉華麗之飾,下及齊民,僭擬巨室,遂使貴賤無別,等威不明,似此風習,卽數十年前所未有者,凡厥糜費,曷有限極,而此莫非生民膏血之椎剝中所出來者耳,如是而財安得不竭乎,民安得不困乎?古人有言曰,奢侈之害,甚於歉年。夫歉荒之害,猶可以歲計而月計也,奢侈之害,將至無窮,不可以歲月計也。耗人之食,殫人之財,貧富俱困,民國難支,不止爲幾許年歉荒也,雖然目前之急,固莫如歉荒,則念彼三南之災民,邸下之晝宵憂勤,寧或少緩,而此則有司存焉,外而分憂之臣,內而訏謨之地,自當有綢繆拮据之道,豈忍使邸下之赤子,塡于溝壑,而惟在邸下董飭之如何耳,此猶屬於目前一時之急也,若乃永久拯救之方,莫切於禁奢侈,而亦惟在於邸下導率之如何,傳曰,節用而愛民,書曰,愼乃儉德,惟懷永圖,禁奢之要,蓋在於崇儉,崇儉之本,又係於節用,故先正臣李珥曰,自上以帝堯茅茨土階爲心,內殿以馬后躬服大練爲法,節損宮中用度,儉約之制,始于掖庭,使士大夫家,觀感取則,達于庶民,然後痼習可革,天財不流,民力漸舒矣,此又先賢之格論,實出於惓惓憂國之至誠,而亦惟我宣廟所以嘉奬而采用者也。在今日法祖宗崇儒術之時,其所以恤民隱捄時弊之要道,舍是奚以哉?今我邸下惓惓以修省爲務,而至以興作遊豫,爲自引之端,此於節儉二字,蓋亦反其本矣。燒羊之費,只是一膳,而宋宗不進,露臺之役,不過百金,而漢帝不營,邸下之平日所自期者,豈欲處於漢宋中主之下哉?嗚呼,上有好者,下必有甚焉者,伏願邸下,更加惕念焉,臣無任云云。覽書具悉。所陳好矣,當體念,爾其勿辭察職。
上在昌德宮。常參·經筵,以代理停。
自卯時至人定,灑雨下雨,測雨器水深一寸一分。
自人定至初六日開東,灑雨下雨,測雨器水深二寸。
藥房提調金鏴,副提調申緯啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
徐英淳達曰,明日常參,取稟。令曰,停。
徐萬淳達曰,大司憲朴綺壽,執義洪永觀未肅拜,掌令朱弼相,持平李鳳純在外,掌令申在獻,持平李潤聖呈辭,監察茶時之意,敢達。令曰,知道。
徐英淳啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
徐英淳達曰,備邊司郞廳來言,今日賓廳日次,而座堂相値,不得來會云矣,敢達。令曰,知道。
令于李元默曰,左承旨馳往泮宮,夕食堂收取以來。
令于鄭知容曰,明日秋到記,春塘臺爲之,該房知悉。
令于徐萬淳曰,東伯事誠甚駭然,無必辭之端,必欲辭之,是何意乎?前後下答,何如?則又爲若此者,事體道理,俱極駭然,雖欲譴罷,彼乃適中其願,江原監司李紀淵,江原監司補外,使之當日辭朝。
令于洪學淵曰,江原監司留待。
令于洪學淵曰,江原監司入對。
備忘記,江原道觀察使李紀淵下直,長弓一張,長箭一部賜給。
令于徐英淳曰,明日出宮門路,以貳極門爲之。
以應敎金鍏牌不進罷職令旨,令于鄭知容曰,只推。
徐萬淳達曰,卽者修撰尹正鎭以其親病,陳書徑出,原書纔已捧入矣,所當直捧禁推徽旨,而此與無端徑出有異,推考警責,何如?令曰,依。
鄭知容達曰,副應敎·副校理一員,修撰一員,副修撰二員未差,校理金大坤·尹心圭在外,修撰尹正鎭陳書徑出,玉堂上下番俱空,事甚未安。應敎金鍏,副校理閔英世,竝卽牌招,推移入直,何如?令曰,依。
令于鄭知容曰,專經文武臣殿講居首人依例捧令旨。
徐英淳達曰,今此試官中時無職名人,令該曹口傳付軍職,何如?令曰,依。
申緯,以吏曹言啓曰,卽接通禮院牒報,則以爲,明日王世子代臨春塘臺秋到記時,相禮不可不備,而相禮金周默身病猝重,不得進參,其代卽速變通,以爲及時擧行之地云,通禮院相禮金周默改差,其代口傳備擬以入,何如?傳曰,允。
吏曹口傳政事,以李景在爲相禮。
李元默,以戶曹言達曰,宗廟大門西邊墻垣頹圮處,今已完築,依定式刻識年條後,改築間數及監董郞廳,看役計士姓名書入,而工匠等姓名,依例載之謄錄,以爲後考之意,敢達。令曰,知道。
徐萬淳,以義禁府言達曰,明日秋到記,以春塘臺爲之時,本府都事十員內,七員赴擧,只有三員當直入直都事,本府入直都事,公事回公都事,而集春門禁亂都事,靑陽門禁亂都事,無以推移,假都事二員,令該曹口傳差出,以爲分排擧行之地,何如?令曰,依。
義禁府申目,平山前府使徐鳳淳·李忠運·李謙會·金鉉弼·趙德永等原情云云。問目內辭緣泛稱遲晩,所當請刑是白乎矣,徐鳳純·李忠運·李謙會等曾經閫帥,金鉉弼曾經都摠經歷,趙德永曾經宣傳官,勿爲請刑,載在大典通編,竝只議處,何如?判付達,依準。
江原監司李紀淵書曰,伏以,臣敢將區區難冒之狀,再上辭本,披露無餘,而睿答鄭重,又閟準許,臣惶蹙抑塞,不知所措。夫朝臣之辭免官職,其端不一,而自上視之,皆若可已而可强,故曰,不才焉則假之以試可,曰疾病焉則許之以調理,曰情勢焉則昭晳而督迫,畢竟則分義勝於私情,此其勢不得不然也,至如臣者,卽無論其任之稱否,其例之有無,所惜者朝廷之事面也,所懼者士夫之廉恥也,受過分之福而立致其災殃,尤非私分之所敢出,故連章屢瀆而不知止,冀得以誠意仰孚,上下俱榮也,臣之所言,其眞唐突牽强,揆理無當,則劃卽譴斥,以勵常分,乃刑政之中也,苟其義有可據,而情有可矜,則曲從而成就之,不害爲盛世美事,今邸下捨此兩者,而一向慰勉,恩歸徒褻,事涉相持,此所謂不能無憾於天地也。噫,臣雖無似,亦造化中一物耳,優遊乎散地,涵泳乎汪澤,以全其性,以卒其命,則雨露霜雪,均之爲生成,而是邸下終始之賜也,今若棄置於四維之外,任其顚倒昌披,而不之恤,則烏在其仁愛曲保之意也?臣又有一言仰復者,煩聽之罪固大矣,而比之慢令則猶輕焉,慢令之辜固重矣,而比之貽累則反小焉,以不足有無之身,而輒致恩渥之謬,偏是貽累之一也,以決難承膺之勢,而仰要辭敎之屢勤,亦貽累之一也。貪榮冒赴,而壞聖朝崇讓之風,履盈速禍而傷上天好生之德,則此尤貽累之大者也,臣雖萬萬無狀,豈忍爲貽累朝政之擧,而徒畏煩聽之誅,曲避慢令之科哉?至於本道事情之多少狼狽,有非臣之所暇恤者,而在朝家軫念之道,恐不宜一味虛曠,臣竊爲之悶然也,縮伏屢日,轉益窮隘,玆敢洊犯猥越,疾聲申籲。伏乞睿慈,燭微諒之不可變改,念事體之不當羈縻,將臣職名,亟行改授,仍降威罰,勘臣當律,千萬切祝焉,臣無任云云。答曰,覽書具悉。前後下答,皆已諭矣,今則無辭更諭矣。
副校理閔英世書曰,伏以,不以人廢言,明主之盛節,非堯·舜不陳,聖人之至訓,敢效一得之愚,仰徹貳極之尊,伏願留神澄察焉。臣嘗聞朱子之言曰,天下之事,有本有末,正其本者,雖若迂緩而實易爲力,捄其末者,雖若切至而實難爲功,是以昔之善論事者,必深明夫本末之所在,而先正其本,則末之不治,非所憂矣,本者何也?誠以人主一心,卽萬化之原也。二帝·三王治天下之大經大法,莫要於尙書一部,而求其道與治者,必本於心,精一執中,建中建極,何莫非一心法傳授,而禮樂敎化,典章文物,發於其心,著於行事,推而至於家齊國治天下平,則心之德盛矣,此臣所以力究時弊,無非可言之事,而先從邸下一心上仰勉焉。夫君子之進德修業,莫不以修己治人,爲體用之學,而一心焉以爲之主,故大學·中庸之旨,實相表裏,而修己治人之道,無不該盡,大學八條,主於修身,而家國以下,則推行之功效也,中庸九經,本於修身,而親親以下,則推行之次序也,合而言之,則正心亦修身事也。臣謹以修己治人之目,捃摭先賢之旨,仰陳如左,修己之目有五,一曰立志。人以渺然一身,參天地而竝立學問之功,至以位育爲能事,故匹夫而得其君,尙以一夫之不被澤爲己憂,況人主都君師之位,任敎養之責,爲四方之表準,其任之重,爲如何哉?張橫渠曰,爲天地立心,爲生民立道,爲往聖繼絶學,爲萬世開太平,是固聖人之極功,而有志者之所準的也,自古守成之世,易致於懈弛,升平之餘,或流於宴安,方今之務,正宜發揚振作,上下相勉,勵精圖治之時也。昔我孝宗大王,嘗下敎曰,勤不勤,志也,志不勤,將何以爲國?伏願邸下,仰體聖訓,以立志爲聖學之先務,則凡百具僚,敢不對揚而丕應徯志乎?二曰窮理。人雖有志於學,知識蔽固,則力量不至,須是致知以窮其理,夫天道流行發育,凡有聲色貌像,而盈於天地之間者,莫不各有當然之則而自不容已,且以至切而近者言之,則心之爲物,實主於身,而其體則有仁義禮智之性,其用則有惻隱羞惡恭敬是非之情,渾然在中,隨感而應,次而及於身之所具,則有耳目口鼻四肢之用,又次而及於身之所接,則有君臣父子夫婦長幼朋友之常,外而至於人,則人之理不異於己也,遠而至於物,則物之理不異於人也,極其大而天地之運,古今之變,不能外也,盡於小則一塵之微,一瞬之頃,不能遺也,是乃上帝所降之衷,烝民所秉之彝,夫子所謂性與天道,子思所謂天命之性,程子所謂天然自有之中,張子所謂萬物之一原者,以其理之同,故於天下萬物之理,無不可知也。子夏曰,博學而篤志,切問而近思,仁在其中矣,言其或讀書講明義理,或論古今人物,別其是非,或應接事物而處其當否,皆窮理也,雖然帝王之學,與韋布不同,已爲臣民之主,已荷敎育之責,修己治人之道,不可一齊理會也。親近儒賢,講求經旨,容受諫諍,惟善是主,此皆窮理之事也,深有望於睿學之加勉焉。三曰養氣。孟子曰,我善養吾浩然之氣,又曰,其爲氣也,配義與道,無是餒也,是固在我之氣,故曰,非義襲而取之也。蓋燭理旣盡,取舍旣明,則實有諸己,而保其本然之天也,養之之術,亦非他求,去其物慾之害,而無所撓損而已。天地氣化,生生不窮,無一息之停,人之氣與天地相通,故良心眞氣,亦與之俱長,惟其外至之慾,戕害多端,故心日益放,氣日益蕩,必能制之於外,以安其內,則浩然之氣,盛大流行,將與天地同其體矣。易曰,雷出地奮豫,言陽氣時或潛藏,而及其以時而出也,赫然奮發,而不害其爲通暢和豫也。陽君象也,人君之德,以剛健爲主,故聽斷庶政,旋乾轉坤,關機闔開,雷厲風飛,然後可以大有爲也。竊念我邸下,任丕大之責,而當振發之會,伏願益勵陽剛之氣,以聳群聽。四曰正心。養心養氣,實是一事,而必須敬以持之,然後得其正矣。孟子曰,養心莫善於寡慾,周濂溪釋之曰,一者無慾,朱子謂一者無慾一句話頭,高未易用功,故伊川只說箇敬字敎人,執捉得定有箇下手處也。蓋一心之中,形氣性命之分,而有人心道心之異焉,危微操舍之際,苟有一時之間斷,則殆若銛鋒悍馬之難,制升而天飛,降而淵淪,熱而焦火,寒而凝氷,出入無時,莫知其鄕,故人慾未盡克祛,則無以復其天理也,自愼獨而約之,以至於不動心,而人慾之私,無不祛矣,自戒懼而精之,以至於從心所慾,而天理之公,無不著矣。敬者乃所以遏人慾存天理,而爲心學之要道也,方其未發也,敬以涵養,及其已發也,敬以省察,則此心之體,如鑑之空,如衡之平,發而應事,無不中節矣。邸下本原之工,有非淺陋所可窺測,而克己復禮之端,於是乎在矣,竊不勝懇祝之至。五曰檢身。正心所以治內,檢身所以治外,故大學之序,修身在正心之後,其用工之方,不過容貌視聽言動威儀,一循天則而已,詩云抑抑威儀,惟德之隅,言有諸內,必形諸外,故威儀之節,可驗其德之符也。又曰,敬愼威儀,維民之則,言正其衣冠,尊其瞻視,儼然有可畏可象之德,則易所謂大觀在上,有孚顒若者也。伏願邸下,無謂區區儀文之末節,而忽之內外交修,躬率以正,則必有觀化之效矣。治人之目有二,一曰用人。爲國之務,固非一事,而惟用人最是先務,蓋萬機之繁,兆民之衆,有非一人聽明所能獨理,故有大夫師長,以代工於內,有牧伯守令,以分憂於外,庶官得其人則治,非其人則亂,所係寧不重且大乎?臣謹考國朝以來,鴻儒碩士名公巨卿,多出湖·嶺之間,至於兩西·關東北,亦多聞人,名山大川扶輿磅礴之氣,鍾于人者,固未必豐於古而嗇於今也,惟在上之人,求而用之耳。詩曰,周王壽考,遐不作人,作人之道,不徒躬率之化而已,抑有導養之具焉,三代之設學校也,居其民人,相與學道藝,其中德則別之以知仁聖義忠和,行則同之以孝友睦姻任卹,藝則盡之以禮樂射御書數,推而及於鄕射飮酒,春秋合樂,養老勞農,考藝選言之政,至於受成獻䤋之事,無不出於學校之考課,士之朝夕所見聞,無非所以治天下國家之道,一日,取以備公卿百執事,其才行皆已素定,不待閱習而後能也,今也則此法廢已久矣,科擧取人,非不良法美制,而久而弊生,反有梏喪人才之歎,雖有豪傑之士,有不得以盡其材而效其知矣。惟願邸下,無患庶事之不理,而惟務庶官之得其人,無謂人才之不古若,而克盡所以求之之道,則爰致思皇之美,而允升于大猷矣。二曰安民。爲政多端,而其本則安民而已,易之大傳曰,天地之大德曰,生言欲使萬物,各得其所,而遂其生殖之理者,天地之心也,而人民者,生物之最貴者也,人君之職曰天職,位曰天位,祿曰天祿,若曰,天實立之,主其民物,使得遂其生殖之性者也,故書曰,德惟善政,政在養民,六府修三事和,九功之歌,上下相樂,而政化之盛,蔑以加矣。邸下雖居深宮之中,蔀屋艱楚之狀,昭如燭照而掌指,懇惻之意,屢發於令旨之宣,懲貪之政抑奢之敎,不啻諄複,臣固欽仰讚頌之不暇,而其所矯救之道,有不容少緩。伏願邸下,克推仁心仁聞,俾有實惠之下究也,凡此七條,先之以立志,以定其趨向,然後窮理以明之,養氣以充之,正心以主其內,檢身以飭其外,而修己之事備矣,用賢則懋知人之哲,爲政則施安民之惠,而治人之道成矣,其所以詳於修己,略於治人者,抑有本末之分焉。在書之洪範,皇極居次,五五者居中而布化,故在天爲太極,在人爲心,其位則君也,其理則道也,此所以心爲萬化之原,而皇極之所建也,旣正其本,則不過擧斯心加諸彼而已,多少弊瘼,固何必一一煩陳,而亦何足爲憂也?臣固仰睿學高明,日臻緝熙之域,而治心之方,布在聖經,頻開書筵,引接宮僚,諮詢討論,以盡修治之要,則聖益聖之道,亶在是矣,伏願恕其狂瞽而察其愚衷焉。臣又有所悚恧而悶阨者,釋褐雖久,鄕居居多,不閑朝儀,動輒生疎,瘡疣百出,尋常惶蹙,而頃日常參,無達事而居然升堂,擧措顚錯,壞損體貌,雖荷包容之睿眷,罰止問備,惶汗浹背,久猶悚懍,且況樗櫟之材,本自冗散,蒲柳之質,近益衰朽,無一所成,百不猶人,啓沃之謨,論思之責,豈如臣駑姿淺識所可堪承也哉?日前國社將事,適在遞直之餘,而侵曉駿奔,冒觸風露,痰結腰脅,屈伸不得,退息有日,漸劇無減,强策趨承,實無其望,而庚牌荐降,屢犯違傲,伏枕憂懼,無所容措。伏乞矜察臣疾病之狀,亟遞所帶之職,仍治臣違召之罪,以肅朝綱,以安私分,臣無任云云。覽書具悉。所陳好矣,當留念,而日前登筵做錯,生疎所致,何傷之有?勿辭察職。
修撰尹正鎭書曰,伏以,臣於直中,卽接家信,則臣母素患風痺之證,遇涼阧添,連日苦劇,神眩而體粟,眠煩而食閼,臣自聞此報,方寸煎灼,而終鮮之身,傍護旣無他人,獨滯之直,替出又無其路,猥徹短籲,徑出禁扄。伏乞睿慈,俯垂鑑諒,遞臣之職而勘臣之罪,俾私心安而朝綱肅焉,臣無任云云。覽書具悉。爾其勿辭救護。
令江原監司李紀淵書。王世子若曰,授節寄而簡心,余欲倚以爲重,徹巽牘而引義,卿何固辭至三?玆降補外之音,竝敷由中之諭,顧今日爲民之地,伊藩任最難其人,矧彼貊國名勝之區,實是鰈域衝繁之境,其界也接畿湖而介關嶺,防守有要害之稱,厥田則多磽确而少膏腴,民生無富庶之樂,銀鏤玉削管領萬二千峯,霧列星羅,控引卄六諸郡,邇來衆瘼之積萃,以致一方之凋殘,千章之嘉木日疎,只緣斧斤之濫斫,三稏之靈根歲貢,幾歎駔儈之舞姦,浦戶困魚鹽之征,靑州之貢多錯,山畬乏粟米之儲,兗土之賦惟貞,嗟頻年水旱之災,至今未已,顧一路懷保之責,捨卿其誰?惟卿,趾美名門,蜚英夙歲,篤厚凝重,風範器局之俱恢,練達綜明,政事文學之兼備,鯉庭襲訓,完福稱萬石之家,雁塔標名,雅望聯二宋之步,染華筆於翰苑,曾荷賜燭之榮,屹豐碑於成都,尙留製錦之蹟,掌國子而佐銓席,地望旣優,揚薇垣而長銀臺,歷試殆遍。粵自雷肆之接講,夙契已隆,向來京兆之進資,余意攸在,匪直盤錯之別器,特重屛翰之畀權,永念藩節之雙聯,視古例而難兄難弟,況玆棠化之重布,在卿家而是祖是孫,雖欲以謙約之苦心,懇懇必遞,何不體渙諭之至意,浼浼至斯?宜是時先公後私,故此擧非怒伊敎,玆授卿以江原道觀察使兼水軍節度使·巡察使·原州牧使,卿其祗服寵令,往愼乃司,省秋屆期,須襜帷之勑去,望風知戢,宜車轡之攬淸,吏治無小大重輕,惟在體國,民望係勞來匡直,所以累卿,位愈高而心愈卑,固知斂退之素操,視在外而猶在內,欲仗裨補之丹衷,自餘稟裁,厥有典憲。於戲,祿不逮養,豈樂仲由之萬鍾,職當分憂,須念士行之百甓,觚稜乍阻,想切去朝之思,棨戟遙臨,佇聞來暮之頌,故玆令示,想宜知悉。知製敎尹正鎭製進。
戊子八月初五日辰時,王世子座重熙堂。專經文武臣殿講入對時,行都承旨申緯,行左承旨李元默,右承旨鄭知容,左副承旨徐英淳,假注書洪鍾應,記事官南獻中·趙秉憲,直提學趙寅永,原任直閣徐俊輔,檢校直閣李嘉愚,以次進伏訖。王世子陞座,文臣講考官行上護軍金履喬,行上護軍趙鐘永,戶曹判書金鏴,參考官吏曹參議鄭基一,行副護軍李嘉愚,行副護軍趙容和,行副護軍鄭禮容,武臣講考官行兵曹判書朴宗薰,漢城判尹洪起燮,行護軍柳相亮,行副護軍張敎根,行副護軍李鼎臣,行副護軍李完植及應講文武臣,以次行禮,試官陞堂,令開講應講,文武臣以次應講,王世子入便次,令曰,試官以下食代,少頃,復爲陞座,令試官還入捧講,應講諸臣以次應講訖,令曰,江原監司推考。出令旨相禮跪曰,禮畢,令試官先退,令退,承史以次退出。
戊子八月初五日申時,王世子座觀物軒。江原監司入對時,右副承旨洪學淵,假注書金炳韶,記事官南獻中·趙秉憲,江原監司李紀淵以次進伏訖。令曰,史官分左右,令曰,江原監司進前奏職姓名,紀淵進前奏職姓名,令曰,一門雙節,極其榮耀,而旣有已例,則實無必辭之義,如是辭免,上下相持,事體道理,誠極未安。前後書答,不啻丁寧,而今日又復上書者,是豈成說乎?譴補出於匪怒之敎,卿於下去後,方面之任,一心對揚,以弛九重東顧之憂,紀淵曰,臣之私義有萬萬惶悚者,屢上辭懇,竟蒙謫補,下情尤萬萬悚蹙矣。令曰,宣諭,學淵宣諭訖,令曰,江原監司先退,紀淵退出,令曰,夕食堂收取以來乎?學淵曰,姑不入來矣。令曰,何其晩也?學淵曰,到記令下之後,多士齊會,然後可以收取,故以致差晩矣,令退,承史以次退出。
上在昌德宮。常參·經筵,以代理停。
自開東至申時,灑雨下雨,測雨器水深一分。
藥房口傳達曰,秋到記代臨,已有成令,時刻將屆,儀衛皆備,而顧今冷雨通宵,尙此霔下,頓無開霽之意,此時勞動,恐非節宣之方。伏乞亟寢成令焉,惶恐敢達。答曰,雨意不甚大段,勿煩。
藥房口傳再達曰,臣等俄上口達,顒俟亟寢之令矣。今承勿煩之下答,區區憂慮之忱,益不勝萬萬抑鬱,因雨特寢,亦多已例,待晴設行,少無所妨,固何必霑冒冷雨,勞動睿體,以違節宣,有損儀度乎?伏乞亟寢成令焉,惶恐敢達。答曰,已有令於政院矣。
徐萬淳達曰,大司憲朴綺壽,執義洪永觀未肅拜,掌令朱弼相,持平李鳳純在外,掌令申在獻,持平李潤聖呈辭,監察茶時之意,敢達。令曰,知道。
令于鄭知容曰,秋到記命官爲之。
令于鄭知容曰,明日漢學文臣殿講,重熙堂爲之,該房知悉。
令于申緯曰,大司憲有闕之代,旣承下敎,前望單子入之。
大司憲前望單子入之,柳相祚代點。
以應敎金鍏,副校理閔英世牌不進罷職令旨,令于鄭知容曰,只推。
鄭知容達曰,玉堂上下番俱空,事甚未安。應敎金鍏,副校理閔英世,旣有只推之令,竝卽牌招入直,何如?令曰,依。
令于鄭知容曰,科次入對。
徐英淳,以兵曹言達曰,卽者西部居李晩用爲名漢,着書吏服色,攔入闕內,肆然擊閤門傳漏鼓,不勝驚駭,自臣曹謹依受敎辭意,本事勿論,嚴棍二十度後,移送秋曹,照法嚴繩,而臣之常時不能檢飭,致有此雜類變服攔入之擧,不勝惶恐待罪,而當該守門將,不可無警,令該府拿問處之,何如?令曰,依。
徐萬淳達曰,卽見兵曹草記,則西部居李晩用,攔入闕內,擊閤門傳漏鼓云,莫重深嚴之地,有此雜人攔入之擧,萬萬驚駭,常時不能檢飭之兵曹入直堂上,從重推考,入直郞廳及當該守門將,竝所當重勘,而本院請推之外,無他可施之罰,何以爲之?敢稟。令曰,依,拿處。
申緯,以吏曹言達曰,今此文宣王釋奠祭祭官中時無職名人,令該曹口傳付軍職,何如?令曰,依。
鄭知容,以侍講院言達曰,兼弼善金周默時無職名,令該曹口傳付軍職,何如?令曰,依。
兵曹口傳政事,副司果單愼必復·金周默。
徐英淳,以都摠府言達曰,今日入直內三廳武兼禁軍及軍兵等當爲中日習射技,而座堂相値,不得設行之意,敢達。令曰,知道。
又以兵曹言達曰,今此明陵幸行時各差備所把驛馬別單,磨鍊以入,而本曹驛馬外,不足之數,依前例京畿驛馬十五匹補把事,分付本道之意,敢達。令曰,知道。
大司憲朴綺壽書曰,伏以,積雨新晴,天日澄朗,宮享攝事睿慕克伸,侵曉旋輿,玉度彌康,忻忭之忱,小大惟均。仍伏念,臣於日前周廬替直之餘,伏蒙見職恩點,臣誠惝怳錯愕,靡所容措。夫風憲之長,地望自別,上而補衮闕,下而糾官邪,勵民俗而敦風敎,一府諸僚,均任其責,而處首席者不啻綦重,所以國家之於此官,難愼其選,除非朝野想望風采,一世視以模楷者,則莫宜居之,今臣庸陋,最居人下之狀,莫逃淵鑑之下,而擧而畀之,不少留難,僬僥扛鼎,蚊蝱負山,未足爲喩,而臣恐貽笑四方,玷累睿簡,非細故也。顧臣前後所叨,何莫非踰濫,而至於此職,決無堪承之望,天牌屢臨,坐犯違傲,冞增悚惶,玆敢冒入文字,仰瀆崇嚴,伏願亟加鐫改,以重公器焉。臣旣不以見職自居,今於辭免之章,不宜贅他,而區區忠愛之誠,不能自已,敢此附陳,惟邸下垂察焉,臣伏覩向來令敎下者,遇災恤民,深示悔悟,成湯之六事自責,周宣之恐懼修省,何以加此?臣竊料邸下當此皇天警告之日,惕然兢畏,幡然改悟,善端之發,如火燃泉達,推是心而廣之,則太平萬世,其基今日,目下災傷,有不足憂,而一或遇災警惕,災過放忽,則十行令敎,終歸文具而止,臣未敢知我邸下,常存此心,其將悠久而不懈乎?此誠我東方大有爲之會,臣旣在言地,可無芹曝之獻,以丐螢爝之補乎?臣所欲言者,不過願我邸下,立志勤學,納忠直,振紀綱,崇節儉,謹天威,恤民隱而已,凡此數條,幾皆令敎中所擧論,而公車之章,亦多言之者,非有新奇可嘉之語,而爲治之要,實不外此,臣請略加敷衍而條陳之,夫立志云者,凡天下百千萬事,志不立則無一可爲者,小事尙然,況處億兆之上,理國家之大者乎?惟我邸下,受大朝命,代聽庶務,于今一年有半矣,非不求治而治未著實效,非不愛民而民未蒙實惠,以至百度解弛,風俗頹敗,姑未有以大慰群情者,玆曷故焉?我邸下以聰明英睿之姿,不患不做唐·虞之治,群下之所期望,實不在堯·舜之下,而竊觀斯世,漢唐少康之治,亦無以企及,此豈非我邸下立志不定,曾不以堯·舜三代自期而然耶?易曰,觀我生觀民也,淸燕深邃之中,萬化之源,固未易窺測,而觀夫在下之民俗,則瞭然有不可掩者矣。漢文帝謂張釋之曰,卑之無甚高論,後之論者以爲,此漢文之所以止爲漢文也。宋神宗謂程伯子曰,朕安敢望堯·舜,程子愀然曰,陛下此言,非天下之福也。夫君人者必以堯·舜自期,然後立志旣高,而發爲政令者,卓然有可觀,天德王道,由此而可進也,苟或將第一層,讓與別人,姑以牽架補漏爲心,則日就委靡頹墮,終至莫可收拾之境,此無他,志不立故也,夫心之所之,謂之志,譬諸射者之志於的,行者之志於舍,我邸下今欲一洗弊習,端本出治,則必志於堯·舜之治,行之以堅確,持之以恒久,將見環東土數千里比屋可封之治矣。所謂勤學云者,自非生知之聖,必資學問之益,夫學也者,將以明理也,雖以讀書爲主,而貴在沈潛玩味,力加思索,有所不通,則反覆講論於師友之間,不得不措,此是致知之工,而先儒之言曰,進學在致知,涵養須用敬,又曰,敬者,聖學之所以成始成終,又曰,未有致知而不在敬者,夫敬以直內,義以方外,至於萬理貫通,則此心之妙,如鑑空衡平,而事之臧否,人之賢邪,自然辨別無遺,此爲學之極工也,帝王家學問之效,尤與匹庶有異,一日爲學則施之政敎,而有一日之效,二日爲學則發於號令,而有二日之益,但作輟無常,則未免一曝十寒之患,日就月將,緝熙光明,所以爲古聖王爲學之盛節也。臣又聞古人有澄治思慮者,於坐處置兩器,每起一善念則投一白豆於器,起一惡念則投一黑豆於器,初間黑多白少,後漸白多黑少,後遂不復有黑,此是太極通書所云幾善惡底境界,而古人治心之方,實下工夫,有如此者,爲學而至於惡念盡消,善端充盈,則有國有家,而其有不平治者乎?今之告邸下者,皆請日開講筵,此言固是矣,而竊聞近日開講之際,不過宮官之一番讀奏,賓僚之一番陳義而已,上下之間,略無反覆論難,又不參之以時政得失,斯須之頃,掩卷退出如是設講,雖一日十行,終歸浮文而止,恐無毫末裨補於睿學也。在上之人,旣不味悅經旨,而姑以文具待之,在下者揣知上意之如是,亦姑以文具應之,駸駸然强所不欲而行之,其勢安得久遠而不厭乎?所以時月之間,停輟居多,是亦我邸下立志不固之致也。立志不固之致,前段略有所陳,而在上者旣無勇往直前,追軌勛華之志,則經籍間洋洋謨訓,皆吾分外事,與己略不相干,有何耐嚼之旨味乎?今我邸下旣以追軌勛華爲志,則學問自不得不勤,論辨自不得不明,而夏禹之惜寸陰,周文之不遑食,將見於今日矣。由是觀之,則立志勤學,本無二致,相須而成者也。伏願繼自今凡於開講之際,勿以文具爲事,必以討論爲主,不嫌重複,窮極到底,又於燕居之時,潛心方策,深加體認,而擬之事爲之間,毋或寓目於雜書,不必留心於詞藻,奮發睿志,惟日孜孜於聖學上,無少間斷焉,嗚呼我邸下,受宗社付托之重,貽甲觀垂裕之謨,學與不學,實關一國安危之機,可不勉哉,可不愼哉?夫例行文試頖製之屬,雖不當廢,而本非大關於治道者,稍待涼生而設行,亦可也。赤日流金,霖雨未收之時,每多行之,甚或引設秋等,有若不可晷刻稽滯者然,陪衛諸臣,挾輿軍兵,或胸喘膚汗,霑服失容而莫之顧,我邸下何不以此之勤,移之講學之工乎?雖劇暑之時,朝夕乘涼,豈無召接之暇,而此則一向停閣,顧先不急之務,臣竊以爲本末倒置,輕重易處也。其曰,納忠直云者,國家治亂,專係於斯,往轍昭昭可按而知,夫人君操生殺之柄,執予套之權,威侔雷霆,恩爲雨露,故爲人臣者,擧皆趨走承順,莫敢忤旨在上之人,見其然也,以爲臣事君之禮,本自如此,一或有犯顔嬰鱗之說,則便謂其傲慢不恭,甚或疑其沽直而疎棄之,雖或免於誅戮,而一斥不復矣。夫鯁直之臣,其好生惡死,樂富貴而悲貧賤,亦與人同耳,然而觸冒威嚴,進言不已者,此由一段憂國愛君之心,蘊結于中,有不可解者,憂其國甚於憂其家,愛其君過於愛其身,此非忠肝直腸得之於天者,則孰肯以不訾之軀,犯至尊之威哉?如此等人,有所論說,則爲人上者,雖翕受敷施,導之使言,猶恐諫者之不敢盡情,況疎遠而罪斥之乎?彼阿諛苟容者,雖有目下順旨之美,而此不過婦寺之忠,其實於國家安危之勢,生民休戚之由,莫之省悟,設或略有所知,而樂不敢言,此輩雖多,何利於國哉?古人云,仗節死義之臣,必於犯顔敢諫人中求之,而此人進用,則激勵頹俗,維持世道,眞箇不有仗節死義之事,由此言之,則人主之褒忠奬直,可不爲急先務乎?聽言之道,亦不甚難,書曰,有言逆于汝心,必求諸道,有言遜于汝志,必求諸非道,大抵逆耳之言,率多近道,順旨之語,幾皆反是,忠邪之辨,於是乎判,爲人上者,庶可知所取舍矣,顧今朝著之間,媕婀成習,承順唯諾,一視上意所向,至若匡救繩糾之風,寂然無聞我邸下其以爲以此朝廷貌樣,可致熙隆之治乎?雖堯·舜之世,一堂吁咈,曰可曰否,漢朝昇平,而賈生獻六歎之策,唐室乂安,而魏徵進十漸之疏,豈以今日朝廷,無闕事可言者歟?此臣所以中夜繞床,而不遑寐者也。所謂振紀綱云者,國之有紀綱,比如絲之有紀,綱之有綱,卑高貴賤,各安其分,而有所統率者也。是以善覘國者,不以一時之貧富强弱,而以其紀綱之存否,此所以韓愈之說,取比於人之有脈,而臣竊以爲,國之有紀綱,猶人之有浩然之氣,是集義所生,非義襲而取之也。凡朝廷之上,大小政令,無不合宜,然後紀綱有待而立,非一事之善,一政之美所可振肅者也,天無私覆,地無私載,日月無私照,王者奉三無私,以勞天下,王政至於無私,則何憂紀綱之不振乎?夫無私之大者,賞罰是已,賞罰者,人主御世之大柄,賞罰各有攸當,無有私意干其間,然後人心服而紀綱立,諸葛亮之言曰,宮中府中,俱爲一體,陟罰臧否,不宜異同,臣竊觀我邸下自代聽以來,別無刑罰之不中,而爵賞過濫則有可言者矣,見今金貂滿朝,殆近世所罕有,此其人孰非需世之良材,而但一時超陞,如彼其多,名器至重,人知易得,不審邸下,欲榮其身而悅其心乎?臣恐得者旣多,非不知感,而未必以爲榮也。抑爵命者出於上,而無有限極,若此等人,俱合進用,雖竝時拔擢,無損於事,有益於用而然歟?然則從前恩資之稠疊,未有如今日,此必有不當然者故耳,至於科第之盛多,又非爵賞可比,自昨春以後,國有大慶,連設科試,又經式科,得人旣多,而尋常泮製,又率多賜第,前科如是,後科如是,殆無限節,臣固知睿衷之出於奬拔人才,然而此非常行可繼之道也。到記柑製,例多賜第,而外此節製之每多汎及,何嘗有如此之例哉?夫科第取人,將以登進于朝也,取之過多,將何所容置哉?官位有限,新進林列,竊恐躁競日甚,傾軋成風,我邸下今日偶然之擧,將爲他日無窮之弊,終至國受其病而後已,邸下獨不念及於此耶?夏殷之世,建官惟百,而周三百焉,可謂盛矣,以天下之大,官止三百,猶以爲盛,矧惟我東方,卽海隅偏邦,人民鮮少,自前已病,其官職之繁冗,而今乃取人日廣,除非增加窠額,則實無區處之地,臣愚不知何以爲計也。見今士趨不端,倖門大開,操觚吮筆,尋行數墨,以要一時之決科,殆若頹波之赴砥柱,莫可挽回,古人所云修己治人,致君澤民之術,未必預有所講究,朝家旣疎於三物賓興之敎,而今就此中,朝拔一人,暮取一人,臣憂其少所補益於國家,而徒致人心日益澆漓,風俗日益弊壞,此亦紀綱不振之一端也。所謂崇節儉云者,自古聖帝明王,語其盛德,則必以節儉爲先,堯之采椽,禹之卑宮,漢文之罷露臺,唐宗之服澣衣,皆其表著者也。大抵節儉爲后德之本,而儉又節之本,蓋意在奢靡則用度旣廣,雖欲節約而不可得矣。古語云,奢侈之害,甚於天災,夫閭里豪右之務尙奢華者,固所痛心,而彼猶以誇矜眩耀爲事而然也,至於在上之人,深居九重,雖珠玉珍奇,左右羅列,誰復見之者?此不但不可爲,亦不足爲也。至於土木之役,傷財最甚,故峻宇雕墻,聖有明訓,而若夫逸豫之樂,其害有不可言者,雖以無逸一書觀之,自古賢君哲辟,未嘗留心於此,故壽考維祺,享國久遠,後世庸主,惟荒耽是從,身致禍敗者,踵相接也,此亦要之,不能節儉之致也。易曰,節以制度,書曰,愼乃儉德,今我邸下,春秋鼎盛,而日居紛華波蕩之中,臣固知睿質天縱,必不爲外物所移奪,而愚衷耿耿,不能無私憂過計者,惟邸下常加克己之工,以著節儉之效焉。所謂謹天戒云者,天人之際,精祲相盪,和氣致祥,乖氣致沴,此自然之理也。董仲舒曰,天心仁愛,人君必欲扶持而全安之,故先出災異而譴告之,不自知省,則又出怪異而警懼之,顧今先旱後澇,繼以蟲蝗,漢南三路,已判歉荒,遠近嗷嗷,民命近止,此豈無所以然哉?此必皇天,仁愛我邸下,故降此災異,有若耳提而面命,果見睿情之警惕,而高高在上,日監在玆,我邸下苟或應之以文不以實,則臣恐天心之終無以降格,可不懼哉?書曰,天視自我民視,天聽自我民聽,惠化旁流,民心悅服,則感回天心之機,夫豈外此哉?蓋應天以實之方,固不出上所陳五六條件,以實心立志,而可無委靡之患,以實心勤學,而可無悠泛之嘆,以實心納忠直,而讜正之論,日聞於前矣,以實心振紀綱,而淳美之俗,可見於今矣,以實心崇節儉,而可以安富尊榮矣,以實心謹天戒,而可以轉災爲祥矣,凡此數者,皆以實心行之,則恤民隱一事,自在其中,而顧今民生倒懸,衆瘼如蝟,雖難一一毛擧,而姑就其大者言之,則三政是耳,經界不正,而殘民有橫徵之冤,此田政之弊也,簽括騷擾,而村里多疊役之丁,此軍政之弊也,厚斂薄散,而奸吏售偸弄之習,此糴政之弊也,山氓海戶,誅求百端,而擧無樂業安生之心,任其責者,獨非方伯守宰之臣乎?當此歉荒之歲,尤當極其掄選,委任責成,而近觀道臣守令,不待箇滿而內移者多矣,如其不勝任而遞之則固善矣,若有善於治民而未究其績者則可不惜哉?我朝舊制,按察之職,巡行一路,無所定居,故一年而遞改,後因有弊,定爲二周年之限,堂上守令,亦不過限以三十朔,蓋人之初入官也,如入暗室,久而漸明,今此二朞州朔之限,固不足以展布所蘊,而此則已成邦典,不可擾改,今乃到官十餘朔,便卽遞歸,其於一路一邑之利病,有未及周知,將何以有所設施注措哉?不但此也。民邑許多弊瘼之中,迎送尤爲巨弊,一當遞易,吏緣爲奸,民受其害,後來者反或不如其故,故昔人以爲,治道去其太甚者,今我邸下之數遞外任,或未盡周察此弊而然耶?然而事有本末,若其恤民隱之大本,則上所論崇節儉一段是也,語曰,節用而愛人,夫在上者用財無節,則自然害及于民,而未見愛人之實,信乎崇節儉恤民隱之總爲一事,有不必分而二之矣。古聖王視民猶子,而常憂其匱乏,天災流行,而水旱蟲霜之不時也,乃大爲之儲蓄,以爲不虞之備,是以三年耕,必有一年之蓄,以三十年之通,必有九年之蓄,國無六年之蓄曰,急,無三年之蓄曰,國非其國,由此觀之,則儲蓄之政,最是恤民之大者,而今我國家一歲之入,不足以當一歲之出,庫儲枵然,國計哀痛,一遇凶歉如斯歲者,則立視民死,而束手無策,如是而尙可以爲國乎?旣往無論,而自今以後,我邸下當以恤民隱爲心,則必以衛文之大布大帛,自居以韓昭之愛惜弊袴爲規,一尺之帛,一斗之粟,罔或濫費,一以積儲爲務,或遇凶年饑歲,而賑濟之方,其必沛然有裕矣,惟邸下念哉。臣本孤畸,濫竊科第,偏蒙我大朝殿下陶鑄之恩,周旋邇列,數十年于玆,今又蒙我邸下翦拂之殊渥,官位益盛,超出等輩,自顧湔劣,何以得此。受恩如天,報答無地,雖爲國家粉骨碎身,少或有裨益則所不辭也。今因責躬之敎,顯示求助之意,丁寧惻怛,有足隕涕,臣於此時而不言,則更待何時?至若便文自營,曲避忌諱,只存三緘之戒,則是負邸下也,臣雖無狀,不忍爲此也。今臣七條所陳,皆非臣創爲之說,類多本之經傳,參以前史,明有可據,惟邸下勿以人廢言,又勿以支煩爲嫌,而細賜覽察焉,臣無任云云。答曰,覽書具悉。七條之陳勉誠好矣,當留念,而所請依施。
戊子八月初六日酉時,王世子座映花堂。秋到記科次入對時,右承旨鄭知容,左副承旨徐英淳,右副承旨洪學淵,假注書洪鍾應,記事官南獻中·趙秉憲,讀券官行上護軍趙鐘永,戶曹判書金鏴,戶曹參判徐憙淳,對讀官吏曹參議鄭基一,行副護軍李嘉愚,兼文學韓弘敎,副司果趙秉龜以次進伏訖。令曰,史官分左右ㅍ令曰,科次爲之。令曰,二張書正字三下,三張書草三下,四張書次上,可也。鐘永承令書等,令曰,三下一試券入之,仍親坼下,知容坼奏封內,令曰,秋到記講居首通幼學趙秉恒,製述表居首三下一進士李福信竝直赴殿試,講之次通幼學金在根,製述之次三下二進士鄭世翼竝直赴會試,講之次略幼學金巘柱等四人,製述之次草三下生員洪章燮等三人各給二分,講之次粗幼學孔煥鼎等六人,製述之次上進士柳本經等四人竝令該曹考例施賞。出令旨令曰,入格儒生明日待令。出令旨令試官先退,令曰,今日坐直承旨,誰也?知容曰,小臣與左副承旨徐英淳矣。令退,承史以次退出。
上在昌德宮。常參·經筵,以代理停。
徐萬淳達曰,行大司憲柳相祚,掌令朱弼相,持平李鳳純在外,執義洪永觀未肅拜,掌令申在獻,持平李潤聖呈辭,監察茶時之意,敢達。令曰,知道。
徐英淳啓曰,來十一日朝參日次矣,敢稟。傳曰,停。
鄭知容達曰,來十一日輪對日次矣,敢稟。令曰,當次人受點,後日次待令。
令于鄭知容曰,入格儒生入對。
以副校理閔英世牌不進罷職令旨,令于鄭知容曰,只推。
徐萬淳,以刑曹言達曰,兵曹達辭內,卽者西部居李晩用爲名漢,着書吏服色,攔入闕內,肆然擊閤門傳漏鼓,不勝驚駭,自臣曹謹依受敎辭意,本事勿論,嚴棍二十度後,移送秋曹,照法嚴繩,而臣之常時不能檢飭,致有此雜類變服攔入之擧,不勝惶恐待罪,而當該守門將,不可無警,令該府拿問處之,何如?令曰,依事令下矣。謹按律文,則大明律訴訟條,有曰,擊登聞鼓申訴,而不實者杖一百,李晩用依此律,決杖一百,放送之意,敢達。令曰,知道。
又以義禁府言達曰,公忠監司朴晦壽狀達內,公州鎭營將申從洛爲先罷黜,其罪狀,令攸司稟處事達下矣。申從洛時在任所,依例發遣府書吏,交代後拿來,何如?令曰,待待令拿囚。
義禁府申目,平山前府使洪聖禧原情云云。問目內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付達,依準。又照目,宗簿寺直長李魯奎原情云云。徽旨內,今八月初五日專經文臣殿講時居不,依定式推考罪,笞四十收贖,附過還職,私罪,奉令依準。又照目,訓鍊院主簿韓亨植·李容駿·金翰喆,武臣兼宣傳官沈肇永,備邊司郞廳李重榮·權奎容,訓鍊都監哨官禹弘儉,禁衛營哨官張英吉,御營廳哨官張泰秀等原情云云。徽旨內,今八月初五日專經武臣殿講時居不,依定式推考罪,各笞四十收贖,附過還職,私罪,奉令依準爲旀,韓亨植·金翰喆·沈肇永·權奎容等段,竝只功減一等爲良如敎。
持平李潤聖書曰,伏以,臣於前月,以請遞臺職之意,有所陳達,而未蒙依許,惶怵退伏,姑俟更下之令矣。自近日以來,仍霖澇之乖常,暑涼之不適,猝發泄痢,而症勢甚急,榮衛潰亂,水穀痞閡,臟腑攢痛,肢體痿冷,屢日調治,刀圭無功,而又以宿症咳嗽,乘時挾發,日夜喀喀,咽嗄而喉傷,以一縷之殘喘,値兩痾之交侵,抱此貞疾,徒縻職名,故每當違牌之時,則深愧不俟駕之訓,或値可言之時,則甘受立仗馬之譏,此豈非悚仄憫迫之地乎?不然則臣年雖衰老,志在事君,而幸忝侍臣之列,何故而必欲求退乎?自量病症,似難以時日收效,而莫重臺職,不可尸素,故玆敢不避煩猥之罪,而更進披瀝之訴。伏乞离明,俯察難强之病勢,特降鐫遞之恩旨,俾得退歸而調治焉。臣於頃日上書,已有所略陳,則宜不敢更有煩達,而第臣於病伏之中,偶有所得,而可以反隅於國事,故玆以附達於陳病丐免之餘,伏願睿慈,特垂裁擇焉。蓋臣之病症,初不如此之劇,前月晦間,因病勢之少逾,將攝失宜,遂成添重,至於此境,伏念身病國憂,其理一也,臣伏見三南蟲災漸消之報,繼登於道臣之狀達,惟願邸下,愼勿因此而少弛警惕之念焉。邸下之一念,爲一國之標準,苟使睿念之,憂勤,少異於前日下令之時,則在下之方伯守宰,必將窺測而對揚之,誠心怠矣,南土秋成之事,雖不可預料,而要之旱澇之告災,已在於蟲蝗之先,而蟲蝕之餘,必無完實之望,若使朝家憂恤之念,守宰賑濟之政,未免懈弛,則非所以上答天心,下慰民望之意也,伏願邸下,念哉念哉。臣又伏念,臣自有此病以來,醫師之言皆以爲,當先補氣血,而補氣血之方,其藥甚多,不可遍試,思得簡便速效之藥,而尙未得焉,臣反而思之,朝家補氣血之道,莫如离筵講學,講學必當以魯·鄒·洛·建之說,爲進修之方,以虞·夏·商·周之書,爲制作之規,而又以古今史冊,爲治亂之鑑,然後講學之道,方可該矣。然而萬幾煩劇之暇,何由逐日而多課乎?伏念,先正臣文成公李珥所撰聖學輯要一部,卽依八條間架,而會粹於經史宋儒之說以塡補之,至於每章之終,先正以當今之時務論斷之,或以闡明義理,或以直陳規諫,或論釐弊之道,或明取人之術,以至天人性命之源,文物制作之功,莫不畢備,而經傳之要訓粹語,無一遺漏,篇帙簡約,只爲四卷,然而比諸經傳,其工尤緊切,若以此書,開講於經筵,則似爲簡便,而便是先正常侍講筵也,豈不美哉?又伏念,先正以格致誠正之工夫,蘊陶鑄經濟之才局,而發爲文辭,故其平日疏箚,皆通明覬切,眞合於告君之文字,其外則惟唐臣陸贄之奏議,亦切實懇至,足以爲百王之蓍龜,故宋臣范祖禹等之在經筵也,以是奏議刊進,而其進獻之箚子,有曰,良醫雖已亡,而其藥猶在,願陛下服而試之云云,則其切要於治國之道,可見明矣。臣伏願取先正臣李珥之疏箚及唐臣陸贄之奏議,置於乙丙之左右,而以備常常之睿覽,則似可爲治務之一助矣。臣於病中,不堪愛君憂國之忱,而謹依古人以身疾喩朝廷之義,而進此二條焉,臣無任云云。覽書具悉。所陳好矣,當留念,爾其勿辭察職。
戊子八月初七日辰時,王世子座重熙堂。漢學文臣殿講,入格儒生同爲入對時,行都承旨申緯,行左承旨李元默,右承旨鄭知容,左副承旨徐英淳,右副承旨洪學淵,同副承旨徐萬淳,假注書洪鍾應,記事官兪星煥·趙秉憲,原任提學朴宗薰,原任直提學金鏴,直提學趙寅永,原任直閣徐俊輔,檢校待敎徐憙淳,以次侍立。時至,王世子具翼善冠·衮龍袍陞座,陪衛諸臣入就拜位,行再拜禮,以次陞堂。知容曰,入格儒生先爲入對乎?令曰,可也。進士李福信,進士鄭世翼,生員洪章燮,進士李文馨,進士李源膺,進士柳本經,進士金相喜,進士嚴錫明,生員趙存榮,幼學趙秉恒,幼學金在根,幼學金巘柱,進士趙得鉉,生員姜元默,幼學申命範,幼學孔煥鼎,幼學趙迪相,幼學李長陽,幼學元炳敎,幼學柳晢,幼學白彝煥序立庭下,行再拜禮,以次陞堂進前,各奏職姓名,還立庭下。令曰,下番呼新來,可也。秉憲承令呼新來訖,令頒賞儒生等祗受行禮,仍爲退出,考官行兵曹判書朴宗薰,戶曹參判徐憙淳,行護軍李若愚,吏曹參議鄭基一,行副護軍徐左輔·朴英載·洪穉圭及應講文臣,以次行禮,試官陞堂,令開講,應講文臣以次應講,王世子入便次。令曰,試官以下食代,小頃復爲陞座,令試官入來。賤臣承令出,與諸試官還入,應講文臣應講訖,假相禮跪白禮畢,令試官閣臣先退,萬淳曰,禁府申目判付中,有不可不稟改處,何以爲之乎?令曰,申目改書以入,已判付下者,令政院洗草,可也。令曰,相禮李景在不爲肅謝,徑欲遞免者,事甚未安。改差草記,當勿施矣,令政院申飭出仕,可也。令曰,今日坐直承旨,誰也?知容曰,姑未停當矣。令退,承史以次退出。
上在昌德宮。常參·經筵,以代理停。
自午時至申時,日暈。
鄭知容達曰,明日誕辰,再明日聖節望闕禮習儀相値,常參頉稟之意,敢達。令曰,知道。
洪學淵達曰,合辭方張之時,兩司無詣臺之員,事甚未安。除在外,未署經外,未肅拜·呈告人員,竝卽牌招,何如?令曰,依。
洪學淵啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營將官來言,今日本廳軍兵,日次私習云矣,敢啓。傳曰,知道。
李元默達曰,左副承旨徐英淳今日不爲仕進,卽爲牌招,何如?令曰,依。
令于鄭知容曰,漢學文臣殿講居首人,依例捧令旨。
鄭知容達曰,前檢閱金興根薦狀達下矣,令該曹口傳單付,卽爲牌招入直,何如?令曰,依。
吏曹口傳政事,檢閱單金興根。
令于洪學淵曰,此囚處分,誠難處矣,謂之燒火鄕約,則此非三尺童之所可爲,謂之初不燒火,則亦無明的可證,而無論燒與不燒,處置若不乖當,寧或致此葛藤,且其鄕案,雖不如鄕約之至重,此是一邑之多士名帖,則何可以一守宰輕易投火,擧措之無識駭妄,不可尋常處之,長淵前縣監李景純,卽施湖沿投畀之典,以謝中外多士之心。
令于鄭知容曰,明日出宮門路,以貳極門爲之。
洪學淵達曰,行大司憲柳相祚,掌令朱弼相,持平李鳳純在外,執義洪永觀,掌令申在獻,持平李潤聖牌不進,監察茶時之意,敢達。令曰,知道。
以大司諫李魯集,執義洪永觀,掌令申在獻,持平李潤聖牌不進罷職令旨,令于洪學淵曰,只推。
以左副承旨徐英淳牌不進罷職令旨,令于鄭知容曰,只推。
以京畿監司金鐮狀達,竹山府使權思漢身死事,令于鄭知容曰,令該曹口傳差出,催促下送。
鄭知容,以奎章閣言達曰,原任直提學朴綺壽明日當爲候班進參,而時無職名,令該曹口傳付軍職,何如?令曰,依。
兵曹口傳政事,護軍單朴綺壽。
洪學淵,以兵曹言達曰,今月十一日一內禁軍番次矣,該番將未差之代,依承傳口傳擬入之意,敢達。令曰,知道。
兵曹口傳政事,以趙台錫爲內禁將。
義禁府申目,前慶尙右兵使李觀植原情云云。徽旨問目內辭緣,泛稱遲晩,所當請刑是白乎矣,曾經閫帥,勿爲請刑,載在大典通編是白遣,旣承嚴問捧口招以入之令,徽裁,何如?判付達,犯用三千餘金之白泓鎭,亦已受刑被竄,則犯用近二萬之此囚,豈不用加倍之律?此等貪饕不法者,若不嚴懲,則何可謝八方民心乎,何可弭三南災異?嚴刑一次,取招以聞。
全羅監司徐耕輔書曰,伏以,臣猥以駑劣,冒據重寄,俎夏涉秋,一無事事,南顧之睿念方勤,而臣不能對揚,遇災之民情胥嗷,而臣不能鎭安,辜恩溺職,無往非罪,而若其昏謬顚錯之失,至於日前狀請事而極矣。忽忘事體之所在,罔覺罪戾之自速,滿心追訟,伏地戰懍,實不知措躬之所也,何敢以問備薄罰,謂以經勘,自同無罪,晏然於職次乎?況此旱澇蟲蝗,相繼爲患,一路告病,災形已具,今雖餘稼盡蘇,幸以成就,終竟年形,只當論其淺深於歉歲之中矣,荒政多端,民命係焉,以臣精神之短少,處事之粗率,其何能擔夯做去,不致僨誤乎?玆敢露章自列,冒昧干瀆。伏乞离明,俯垂諒燭,亟施臣當被之律,仍遞臣所帶之職,使民事無誤,私分獲安,臣不勝大願,臣無任云云。答曰,覽書具悉。事固無妄,推考卽警責,勿辭,惕念對揚。
黃海監司沈能岳書曰,伏以,臣於本月初一日,伏奉因長淵縣監李景純供辭,有先正鄕約燒火與否,令道臣査達之令旨,臣聞令惶恧,誠不知措躬之所也。景純之狀罷請勘,非關他事,卽以其燒火鄕案時,竝燒鄕約,而長淵·海州儒生等,或發通或呈單聲罪故也。臣營距長淵爲數日程,鄕約燒火與否,臣末由卽知,而特淵·海兩邑之儒通與儒單先發,故臣始得聞而驚駭,旣聞之後,不可掩置,卽爲狀罷而兼請勘律者也。臣雖無似,旣忝方伯之任,其於道內守令事,宜不敢不審不愼,而輒有所仰達也亦明矣。臣之所知旣如許,故狀達之辭亦如許,今若欲更査,是以臣査臣,固不成事理體貌,斷不可冒當,況狀達之時,一邊捉致該邑應問各人,親問於營庭,更以本州判官趙基復,定査官詳覈,則各人所供,大略與儒通儒單無舛,成案具在,有不可誣,而今見囚供,則其所自明之語,與臣狀達,不啻相反而歸之爽實之科,然則狀罷之臣與發通呈單之儒,同歸一體至此,臣尤何以擧行?玆敢略入文字,仰陳悚恧不敢當之情。伏乞离明,特垂諒察,別賜處分焉,臣無任云云。答曰,覽書具悉。卿言之如是無怪,行査置之。
上在昌德宮。常參·經筵,以代理停。
自申時至人定,灑雨下雨,測雨器水深二分。
自人定至初十日開東,灑雨下雨,測雨器水深二寸三分。
世子宮誕日,大殿·中宮殿,內閣·政院·玉堂口傳問安。答曰,知道。世子宮單子問安。答曰,知道。世子嬪宮口傳問安。答曰,知悉。
徐英淳達曰,行大司憲柳相祚,掌令朱弼相,持平李鳳純在外,執義洪永觀,掌令申在獻,持平李潤聖呈辭,監察茶時之意,敢達。令曰,知道。
鄭知容達曰,副摠管李愚在旣入闕中,不爲肅謝,直爲出去,事甚未安。推考,何如?令曰,依。
令于鄭知容曰,禮房承旨馳詣文廟,奉審摘奸以來。
鄭知容啓曰,明日聖節望闕禮,依例爲之之意,敢啓。傳曰,知道。
鄭知容達曰,應敎金鍏禁推,副應敎·副校理一員,修撰一員,副修撰二員未差,校理尹心圭·金大坤在外,玉堂上下番俱空,事甚未安。副校理閔英世,修撰尹正鎭,竝卽牌招入直,何如?令曰,依。
又達曰,檢閱金興根時在京畿富平地,斯速乘馹上來事,下諭,何如?令曰,依。
又達曰,明日聖節望闕禮習儀時,兩司當爲進參,除在外·未署經外,未肅拜·呈告人員,竝待開門牌招,何如?令曰,依。
吏曹口傳政事,以閔致書爲竹山府使。
徐英淳,以都摠府言達曰,今日入直內三廳武兼禁軍及軍兵等,當爲中日習射技,而誕辰相値,不得設行之意,敢達。令曰,知道。
又以備邊司言達曰,卽見慶尙監司鄭基善狀達,則以爲,今年穡事,已判失稔,而文武擧子之齎糧遠赴,糜費不些,道內公都會及各樣都試,今姑停止,待明秋合設事,請令廟堂稟令分付矣。在前如此之時,多有退行之例,依所請使之待明秋合設,何如?令曰,依。
又以備邊司言達曰,卽見廣州留守李止淵所報,則以爲,本城九處寺刹,卽是軍器城餉儲庤之所,而擧皆傾頹,一時難支,且城廨倉厫,在在顚圮,不可不及今經紀,本營間年添餉,兩西小米今年條一千石及甲申未及添餉條一千石,竝許取用,本府所納戶曹婢供給代錢五千兩,亦姑貸下,限十年排報,空名帖三百張,特許頒下,以爲排比竣役之地,而如或不足,則自本營綽約變通,以圖牽補修繕爲辭矣,前留守亦以此,昨冬有所狀請,而以京外錢穀之到處枵然,尙未區劃矣。今觀報辭,請劃之添餉條,卽是本府所管,而兩年條取用,實爲便好,婢貢給代條,雖係上納,而若於十年內排報,則與永劃有異,如是措劃,別無掣肘相妨之端,竝皆許施以爲經紀修繕之地,空名帖之頒給,亦多有此等處已施之例,以二百張成送,何如?令曰,依。
又以訓鍊都監·禁衛營·御營廳言達曰,東關王廟西邊墻垣二間許頹圮處,今月初十日爲始,三營合力改築之意,敢達。令曰,知道。
徐萬淳,以義禁府言達曰,時囚罪人李景純,卽施湖沿投畀之典事,承令達下矣。李景純全羅道務安縣投畀,而以承令內辭意,具罪目,依例發遣府書吏,押送配所,何如?令曰,依。
戊子八月初九日辰時,王世子詣仁政殿月臺。文廟釋奠大祭香祝代傳入對時,行都承旨申緯,右承旨鄭知容,左副承旨徐英淳,假注書洪鍾應,記事官洪在喆·金鼎集,原任提學朴宗薰,原任直提學金鏴,直提學趙寅永,檢校待敎徐憙淳以次陪立。時至,王世子具翼善冠·衮龍袍,乘輿出重華門,藥房提調金鏴進前奏曰,侵早勞動,睿體,若何?令曰,一樣矣。由貳極門至協陽門,相禮跪贊請降輿,王世子降輿,步出仁政殿,相禮前引就褥位,引儀引初獻官陞詣褥位之左,相禮贊請跪,王世子跪,香室官員奉香祝以次跪授知容,知容傳捧跪進,王世子受香祝傳授初獻官徐俊輔,俊輔跪受興,相禮贊請興,王世子興,相禮前引降就階下祗迎位,俊輔奉香祝,由正路出,王世子祗迎訖,入幕次。令曰,禮房承旨馳詣文廟,奉審摘奸以來。出令旨王世子出幕次,步出仁政門,至貳極門外,相禮跪贊請乘輿,王世子乘輿還內,諸臣以次退出。
上在昌德宮。常參·經筵,以代理停。
藥房副提調申緯啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。中宮殿氣候,何如?臣不任區區伏慮,敢來問安,竝此仰稟。答曰,知道。中宮殿氣候安順,卿不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
鄭知容達曰,明日常參,取稟。令曰,停。
徐萬淳達曰,行大司憲柳相祚,掌令朱弼相,持平李鳳純在外,執義洪永觀,掌令申在獻,持平李潤聖牌不進,監察茶時之意,敢達。令曰,知道。
徐英淳達曰,備邊司郞廳來言,今日賓廳日次,而聖節望闕禮習儀相値,不得來會云矣,敢達。令曰,知道。
鄭知容達曰,右副承旨洪學淵,今日不爲仕進,卽爲牌招,何如?令曰,依。
又達曰,今日聖節望闕禮習儀時,憲府則監察代行矣,雖無諫院,仍爲行禮之意,敢達。令曰,知道。
又達曰,臣知容今日聖節望闕禮習儀進去,下直之意,敢達。令曰,知道。
又達曰,假注書金炳韶身病猝重,勢難察任,今姑改差,何如?令曰,依。
金炳韶改差代,李殷相添書代點。
傳于徐英淳曰,聞靑陽府夫人病患云,遣御醫持藥物問疾以來。
醫官秦慶煥書啓,臣敬奉下敎,馳往中部堅平坊典醫監契靑陽府夫人家,齎傳藥物,詳問病症,則主家以爲,素患積滯,近益沈痼,食飮全却,泄瀉頻數,寒熱乍往乍來,煩燥時作時止,脈度則虛數無力,藥則用人蔘·芍藥湯云,而臣則伏承問疾以來之命,故卽爲還來之意,詮次啓達,答曰,知道。待明朝更往問疾以來。
以右副承旨洪學淵牌不進罷職令旨,令于鄭知容曰,只推。
以大司諫李魯集,執義洪永觀,掌令申在獻,持平李潤聖牌不進罷職令旨,令于徐萬淳曰,只推。
以咸鏡監司金箕殷狀達,咸興等邑民家頹壓,人物渰死事,令于徐英淳曰,聞甚矜惻,元恤典外,別加顧助,渰死人如有生前身還布,竝蠲蕩,頹壓戶結構奠接埋置之方,令該各邑倅着意優給事,令廟堂措辭關飭於該道臣處,可也。
徐英淳,以都摠府言達曰,副摠管韓義運,以漢城府左尹,本府坐起,晝仕出去之意,敢達。令曰,知道。
鄭知容,以吏曹言達曰,通禮院左通禮李游夏,成均館典籍趙鶴年,宗簿寺主簿鄭琦和,俱以身病,呈狀乞遞,竝改差,何如?令曰,依。
又以吏曹言達曰,兵曹正郞朴宗休,校書館判校盧尙熙,受由過限不上來,竝依例改差,何如?令曰,依。
徐英淳,以禁衛營言達曰,本營字內敦義門南邊體城二間許及一間許頹圮處,今八月十一日始役,改築之意,敢達。令曰,知道。
上在昌德宮。常參·經筵,以代理停。
夜自四更至十二日開東,灑雨下雨,測雨器水深八分。
靑陽府夫人卒逝後,大殿,內閣·政院·玉堂·藥房·朝廷二品以上·六曹堂上·大司諫口傳問安。答曰,知道。中宮殿,內閣·政院·玉堂·朝廷二品以上·六曹堂上·大司諫單子問安。答曰,罔極。藥房口傳問安。答曰,罔極。世子宮,內閣·政院·玉堂·藥房·春坊·朝廷二品以上·六曹堂上·大司諫口傳問安。答曰,知道。世子嬪宮,內閣·政院·玉堂·藥房·春坊口傳問安。答曰,知悉。大殿詣昌慶宮禁川橋,入幕次後,內閣·政院·玉堂·藥房口傳問安。答曰,知道。大殿擧哀後,內閣·政院·玉堂·藥房·百官奉慰單子問安。答曰,知道。中宮殿擧哀後,內閣·政院·玉堂·藥房奉慰單子問安。答曰,罔極。朝廷二品以上·六曹堂上·大司諫單子問安。答曰,罔極。世子宮擧哀後,內閣·政院·玉堂·藥房·春坊,百官奉慰單子問安。答曰,知道。世子嬪宮擧哀後,內閣·政院·玉堂·藥房·春坊奉慰單子問安。答曰,知悉。
鄭知容達曰,明日貞陵忌辰祭齋戒,再明日·三明日明陵忌辰祭齋戒正日相値,常參頉稟之意,敢達。令曰,知道。
徐萬淳達曰,行大司憲柳相祚,掌令朱弼相,持平李鳳純在外,執義洪永觀未肅拜,掌令申在獻,持平李潤聖呈辭,監察茶時之意,敢達。令曰,知道。
徐英淳啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
李元默達曰,假注書洪鍾應身病猝重,勢難察任,今姑改差,何如?令曰,依。
洪鍾應改差,代以韓宓履爲假注書。
傳于鄭知容曰,靑陽府夫人卒逝云,予心痛悼,在朝家禮待之道,致弔致賻,依例擧行,原致賻外,緞屬十端,布木各十同,錢二千兩,米五十石,全漆一斗,別爲輸送,禮葬凡事事禮,依例擧行。
藥房口傳啓曰,中宮殿千萬料外,遽遭此罔極之痛,必有傷損之節,臣等伏不勝憂慮之至,醫官二人,依例使之別入直,醫女二名,亦爲待令於差備近處,三錢重人蔘粟米飮煎入之意,惶恐敢啓。答曰,知道。
藥房口傳達曰,中宮殿千萬料外,遽遭此罔極之痛,必有傷損之節,臣等伏不勝憂慮之至,醫官二人,依例使之別入直,醫女二名,亦爲待令於差備近處,三錢重人蔘粟米飮煎入之意,惶恐敢達。答曰,知道。卽速待令。
令于鄭知容曰,惟我外祖母靑陽府夫人卒逝,余小子傷悼愴廓之情,已無可言,而以我坤聖出天之孝,猝當巨創,號擗罔極,哀毁過度,余小子此時罔措,尤當如何,醫官二人,依例直宿於差備門近處,三錢重粟米飮卽爲煎入。
鄭知容,以禮曹言啓曰,五禮儀,有殿下爲王妃父母喪擧哀之節,而取考謄錄,則或爲權停,或自內隨便行禮矣。今此靑陽府夫人之喪,擧哀之節,自下不敢循例磨鍊,何以爲之乎?敢稟。傳曰,依例磨鍊。
鄭知容,以禮曹言達曰,今此靑陽府夫人喪,中宮殿擧哀儀註,直爲書入中宮殿之意,敢達。令曰,知道。
又以禮曹言達曰,五禮儀,有王世子爲外祖父母喪擧哀之節,而孝廟朝甲午永嘉府夫人喪,有王世子自內擧哀之例,今此靑陽府夫人喪,擧哀之節,自下不敢循例磨鍊,何以爲之乎?敢稟。令曰,依例磨鍊。
又以禮曹言達曰,今此靑陽府夫人喪,嬪宮當有擧哀之節,擧哀儀註,直爲書入嬪宮之意,敢達。令曰,知道。
鄭知容啓曰,靑陽府夫人之喪擧哀之節,依例磨鍊事,命下矣。處所以何處爲之乎?敢稟。傳曰,昌慶宮禁川橋爲之。
鄭知容,以禮曹言啓曰,今此靑陽府夫人喪,擧哀處所,昌慶宮禁川橋爲之事,命下矣。出宮時王世子祗迎處所,以何處磨鍊乎?敢稟。傳曰,置之。
令于鄭知容曰,當擧哀於時敏堂舊基,該房知悉,陪衛,置之。
李元默達曰,靑陽府夫人喪擧哀時,承旨當爲備員,行都承旨申緯不爲仕進,所當牌招,而拘於廳規,不得請牌,何以爲之乎?敢稟。令曰,牌招,如有違牌,勿爲呼望。
傳于徐英淳曰,出還宮門路,以賓陽門爲之。
令于徐英淳曰,出宮門路,以協祥門爲之。
傳于鄭知容曰,遣承旨,慰問領敦寧以來。
鄭知容啓曰,遣承旨慰問領敦寧以來事,命下矣。何承旨進去乎?敢稟。傳曰,都承旨進去。
申緯啓曰,臣緯以領敦寧金祖淳慰問進去,下直之意,敢啓。傳曰,知道。
令于鄭知容曰,遣兼輔德,奉慰領敦寧以來。
令于鄭知容曰,遣入直宮官,奉慰諸舅以來。
傳于李元默曰,東園副板一件,輸送于靑陽府夫人喪。
傳于鄭知容曰,靑陽府夫人成服日,遣承旨致祭。
令于鄭知容曰,成服,當遣宮官致祭,祭文親撰以下,該房知悉。
洪學淵達曰,大司諫李魯集旣入闕中,不爲肅謝,直爲出去,事甚未安。推考,何如?令曰,依。
以平安監司徐能輔狀達,安州牧雹災與寧邊等邑民家頹壓人物渰死事,令于李元默曰,當此秋成之時,又被雹災,言念民事,萬萬驚心,而且有人命之渰死,民家之頹壓,亦甚驚惻,渰死人元恤典外,別加顧助,如有生前身還布,竝蠲蕩,渰死人埋置之方,頹壓戶結構奠接之方,令各該邑倅着意優助事,令廟堂措辭,關飭於該道臣處,可也。
鄭知容,以禮曹言啓曰,今此靑陽府夫人喪,素膳當爲磨鍊,而謹考謄錄,則大殿進素膳限五日,中宮殿進素膳限公除日矣,今番亦依此,自今日素膳封進事知委,何如?傳曰,允。
鄭知容,以禮曹言達曰,今此靑陽府夫人喪,素膳當爲磨鍊,而謹考謄錄,則外祖父母喪,限成服日進素膳矣,王世子·世子嬪宮素膳,自今日限成服日封進事,知委,何如?令曰,依。
鄭知容,以奎章閣言啓曰,檢校提學金祖淳,妻靑陽府夫人沈氏喪,依定式遣檢書官,傳給內賜賻物以來之意,敢啓。傳曰,知道。
李元默,以戶曹言啓曰,卒靑陽府夫人喪禮葬,本家不受云,何以爲之?敢啓。傳曰,知道。此是禮待古例之不可廢者,本家何可不受,依例擧行之意,更爲分付。
又以戶曹言啓曰,謹奉傳敎,卒靑陽府夫人喪禮葬還傳,則本家又不祗受云,何以爲之?敢啓。傳曰,知道。禮葬不受,實出本家謹約之意,葬需使度支從優輸送事,分付。
徐英淳,以都摠府言達曰,副摠管韓義運以漢城府左尹,本府坐起,晝仕出去之意,敢達。令曰,知道。
戊子八月十一日未時,上詣昌慶宮禁川橋。擧哀入侍時,行都承旨申緯,行左承旨李元默,右承旨鄭知容,左副承旨徐英淳,右副承旨洪學淵,假注書洪鍾應·李殷相,記事官趙秉憲·金鼎集,檢校直提學趙鐘永,直提學趙寅永,檢校直閣李嘉愚,檢校待敎徐憙淳·金正喜,待敎金英淳以次侍立。時至,上具翼善冠·黲袍·烏犀帶·黑皮靴,乘輿出賓陽門外,藥房提調金鏴,副提調申緯進前曰,秋涼太遽,此時勞動,聖體,若何?上曰,一樣矣。仍出明政門,詣昌慶宮禁川橋板位前,左通禮跪啓請降輿,上降輿入幕次,少頃,上詣板位,贊儀唱鞠躬·四拜興·平身,宗親·文武百官鞠躬·四拜興·平身,尙衣院官員進麤布帶,左通禮跪啓請降座,上降座坐,左通禮跪啓爲靑陽府夫人擧哀,上哭,贊儀唱俯伏哭,宗親文武百官俯伏哭,左通禮跪啓請止哭,上止哭,贊儀唱止哭興平身,宗親文武百官止哭興平身,左通禮跪啓請陞座,上陞座,引儀引班首詣奉慰位跪,贊儀唱跪,宗親文武百官跪,班首進名奉慰訖,贊儀唱俯伏興平身,宗親文武百官俯伏興平身,中宮殿進御三錢重粟米飮,自今日日再煎入。出榻敎左通禮跪啓請降座乘輿,上乘輿,由賓陽門還內,出標信解嚴,諸臣以次退出。
戊子八月十一日未時,王世子詣時敏堂舊基。擧哀入對時,右承旨鄭知容,左副承旨徐英淳,假注書李殷相,記事官南獻中·趙秉憲,原任直提學金鏴,原任直閣徐俊輔,直提學趙寅永,檢校待敎徐憙淳以次陪立。時至,王世子具翼善冠·黲袍·烏犀帶·黑皮靴,步出協祥門,至泰亨門外,藥房提調金鏴進前奏曰,日候稍暖,此時勞動,睿體,何如?令曰,一樣矣。仍詣時敏堂舊基,陞板位,贊儀唱鞠躬·再拜興·平身,宗親文武百官鞠躬·再拜興·平身,尙衣院官員進麤布帶,相禮贊請降座,王世子降座坐,相禮贊請爲靑陽府夫人擧哀,王世子哭,贊儀唱俯伏哭,宗親文武百官俯伏哭,相禮贊請止哭,王世子止哭,贊儀唱止哭興·平身,宗親文武百官止哭興·平身,相禮贊請陞座,王世子陞座,引儀引班首詣奉慰位,贊儀唱跪,宗親文武百官跪,班首進名奉慰訖,贊儀唱俯伏興·平身,宗親文武百官俯伏興·平身,相禮贊請降座還內,王世子降座,由泰亨門還內,諸臣以次退出。
上在昌德宮。常參·經筵,以代理停。
自開東至午時,灑雨下雨,測雨器水深二分。
大殿,內閣·政院·玉堂·藥房口傳問安。答曰,知道。中宮殿,內閣·政院·玉堂單子問安。答曰,罔極。藥房口傳問安。答曰,罔極。世子宮,內閣·政院·玉堂·藥房·春坊口傳問安。答曰,知道。世子嬪宮口傳問安。答曰,知悉。
徐萬淳達曰,行大司憲柳相祚,掌令朱弼相,持平李鳳純在外,執義洪永觀未肅拜,掌令申在獻,持平李潤聖呈辭,監察茶時之意,敢達。令曰,知道。
令于鄭知容曰,惟我坤聖,以不得躬親臨喪,罔極之中,尤爲罔極,余小子以親心爲心之道,何不一番躬弔,一以慰坤心,一以伸情禮乎?靑陽府夫人成服日,當行臨弔之禮,該房知悉。
行都承旨申緯,行左承旨李元默,右承旨鄭知容,左副承旨徐英淳,右副承旨洪學淵,同副承旨徐萬淳等達曰,臣等於靑陽府夫人喪成服日臨弔之令,有不勝區區憂慮之至,以邸下愴廓之念,體坤聖罔極之痛,有此躬臨之令,將伸至切之情,臣等豈敢不仰念睿誠,奉行惟勤,而國朝以來,此禮絶罕,見今冷雨成霖,朝晝異候,閭巷之間,多有感冒輪行之氣,此時勞動,已違節宣保嗇之方,況於殯殮纔過之地,或忽桃茢以先之戒乎?臣等自承此令,憂悶交切,玆敢相率仰籲。伏乞离明,更加三思,亟寢成令焉,惶恐敢達。答曰,此是出於至情,勿煩。
藥房口傳達曰,臣等卽伏見令旨下者,有靑陽府夫人喪成服日臨弔之令,區區下情,實不勝憂慮之至,今我邸下,仰體坤聖罔極之情,將行國朝罕有之禮,凡在臣隣,孰不感動於睿意之至切,而顧今冷雨非時注灑,兼以凄風終日不止,乍冷乍熱,朝晝異候,閭閻之間,感冒輪行之氣,比比有之,此時勞動,睿體枉臨喪次,有乖聖人節宣之方,仰貽兩殿惟疾之憂,此豈非邸下所宜惕然深念,幡然改圖者乎?臣等忝居保護之任,倍切憂灼之忱,不避煩猥,冒陳衷悃。伏乞更加三思,亟寢成令焉,惶恐敢達。答曰,已諭於院達矣。
以京畿監司金鐮狀達,高陽郡守金左根遭母喪事,令于申緯曰,令該曹口傳差出,催促下送。
吏曹口傳政事,以李海存爲高陽郡守。
申緯,以吏曹言達曰,因公忠監司朴晦壽狀達,淸風府使趙吉源以省掃事,受由於京畿楊州地,而見今秋成不遠,災政當前,此時曠官,誠爲可悶,令該曹催促下送事,達下矣。自臣曹催促,則以爲,身病猝重,不得下去云,身病旣如是沈重,則有難强令還任,淸風府使趙吉源,罷黜,何如?令曰,依。
申緯啓曰,吏曹郞廳來言,守令有闕,政事,取稟。傳曰,口傳差出,入于小朝受點。
吏曹口傳政事,以朴齊尙爲淸風府使,以鄭東萬爲金城縣令,以李遠翊爲玄風縣監。
申緯,以吏曹言達曰,今此秋夕祭及秋享祭祭官,當爲磨鍊,而除老病公頉,實無推移排比之路,依近例,春坊官員及刑官,司饔院官員年六十以上人,通融塡差以入,而其中時無職名人員,令該曹,口傳付軍職,何如?令曰,依。
兵曹口傳政事,副司果金遇明·朴來謙·任百能以上竝單付。
徐英淳,以都摠府言達曰,今日入直內三廳武兼禁軍及軍兵等當爲中日習射技,而國忌齋戒相値,不得設行之意,敢達。令曰,知道。
醫官卞鍾淳書啓,陳賀兼謝恩使南延君球無事作行,六月初九日,到北京留南小館,而待八月初七日,宴罷後回程計料之意,詮次啓達。傳曰,知道。
醫官卞鍾淳書達,陳賀兼謝恩使南延君球無事作行,六月初九日到北京,留南小館,而待八月初七日,宴罷後回程計料之意,詮次申達。令曰,知道。
申緯,以內醫院都提調意達曰,本院別付料四窠中,三窠例付三廳,首醫一窠若有闕,則草記稟旨事,曾有定式矣,今此金壽仁有頉,代以何醫官塡差乎?醫官望單子,依例書入之意,敢達。令曰,知道。
徐英淳,以兵曹言啓曰,今八月十四日王世子靑陽府夫人喪成服臨弔時,陪衛軍兵,當爲磨鍊,而謹考前例,則動輿時訓局步軍八百名,馬軍二哨,中軍率領爲先後牌,禁軍二番磨鍊矣,今亦依此擧行乎?敢稟。傳曰,依此爲之。
又以兵曹言啓曰,卽接北所衛將趙牒報,則明政門南邊墻壁二間許頹圮處,今已修築云,弘化門入直軍晝察夜巡,依例停止之意,敢啓。傳曰,知道。
徐英淳,以兵曹言達曰,卽接北所衛將趙牒報,則明政門南邊墻壁二間許頹圮處,今已修築云,弘化門入直軍晝察夜巡,依例停止之意,敢達。令曰,知道。
徐英淳,以訓鍊都監言啓曰,因兵曹草記,明政門南邊墻壁二間許頹圮處,今已修築,弘化門入直軍晝察夜巡,依例停止之意,敢啓。傳曰,知道。
徐英淳,以訓鍊都監言達曰,去夜初更量,幼學李安基犯夜被捉於本局邏卒處,依例移送秋曹之意,敢達。令曰,知道。
徐萬淳,以刑曹言達曰,因訓鍊都監達辭,去夜初更量犯夜幼學李安基,依例移送秋曹事,令下矣。李安基待用杖,依更數決笞三十度,放送之意,敢達。令曰,知道。
徐英淳,以御營廳言達曰,本廳哨官李重業過飮闕直,擧措駭妄,決棍汰去之意,敢達。令曰,知道。
修撰尹正鎭箚曰,伏以,臣俄伏見令敎下者,有靑陽府夫人喪成服日臨弔之令,而政院·藥院相繼請寢,未蒙依從矣。惟我邸下,克體純孝之慈心,欲伸至切之睿思,前後辭旨,丁寧懇惻,情禮俱叶,瞻聆胥感,臣等固當將順之不暇,而第國朝以來,此禮絶罕,謹稽肅廟朝·英廟朝,亦惟我大朝殿下,皆嘗有宗戚家臨弔之命,旋因群下請寢而勉從之,誠以禮所罕有,則情有所抑故也。況伏念,聖人之孝,莫大於自愛,顧今睿體新經感候,且於比日,煼慮於慈殿之承候,此時節宣,益宜自倍,而豈可勞動於寒暄交嬗之節,臨屈於殯殮甫過之所,重犯觸冒之戒,以失保嗇之方乎?臣竊恐邸下所以仰體慈殿之孝心者,反有以仰貽慈殿之唯憂,此實臣等之所憧憧伏慮者也,伏願亟回睿聽,勉循群情焉。取進止。答曰,覽箚具悉。已諭於院達矣。
上在昌德宮。常參·經筵,以代理停。
大殿,內閣·政院·玉堂·藥房口傳問安。答曰,知道。中宮殿,內閣·政院·玉堂單子問安。答曰,罔極。藥房口傳問安。答曰,罔極。世子宮,內閣·政院·玉堂·藥房·春坊口傳問安。答曰,知道。世子嬪宮口傳問安。答曰,知悉。
徐萬淳達曰,行大司憲柳相祚,掌令朱弼相,持平李鳳純在外,執義洪永觀未肅拜,掌令申在獻,持平李潤聖呈辭,監察茶時之意,敢達。令曰,知道。
又達曰,大司諫李魯集旣入闕中,不爲肅謝,直爲出去,事甚未安。推考,何如?令曰,依。
行都承旨申緯,行左承旨李元默,右承旨鄭知容,左副承旨徐英淳,右副承旨洪學淵,同副承旨徐萬淳等達曰,臣等昨伏承聯達答下者,以此是出於至情,勿煩爲令,臣等雙手擎讀,實不勝相顧憂悶之至,我邸下躬臨喪次之令,寔出於欲伸情禮之意,臣等非不欽仰讚歎,而此擧係是非常之禮,謹稽列聖朝故事,行之絶罕,雖以近例言之,向在丁卯,我大朝殿下勉循群請,旋寢成命,此政今日之所當仰遵者也。矧玆晩澇新涼,日候乖宜,其在節宣之方,尤宜十分愼護,此時勞動衝冒,寧不萬萬悶灼乎?臣等不避煩瀆,復此冒陳。伏乞更加深思,勉抑至情,仰體兩殿惟憂之念,俯答群下齊籲之悃,亟寢臨弔之令,千萬顒祝,惶恐敢達。答曰,已諭於諸大臣箚答矣。
藥房口傳達曰,臣等昨以靑陽府夫人喪躬臨之令,聯陳口達,仰請反汗矣,忱誠淺薄,睿心未回,臣等相顧愕貽愕眙[],益不勝憂慮之至。雨後凄冷,已非勞動之時,躬臨喪次,且是絶罕之例,則忝在保護之列者,豈敢不疾聲力懇,得請乃已乎,焦迫罔措,言不知裁。伏乞睿明,體兩殿惟憂之念,察群下至切之望,更加三思,亟寢成令焉,惶恐敢達。答曰,已諭於諸大臣箚答矣。
行都承旨申緯,行左承旨李元默,右承旨鄭知容,左副承旨徐英淳,右副承旨洪學淵,同副承旨徐萬淳等達曰,邸下之期欲臨弔者,是私情也,臣等之冒請反汗者,是公議也。私情則可以勉抑,公議則不可沮遏,今若終咈公議,徑行私情,則不但有欠於轉圜之量,竊恐或近於踰節之歸,邸下何不念及於此,而兩日聯籲,一味靳從,以致上下相持,大小齊鬱乎?臣等非敢謂邸下此擧,無據於古禮,其在保嗇之方,不宜勞動於此時,此臣等所以憂悶煎灼,屢瀆而不知止者也。伏乞節抑私情,勉循公議焉,惶恐敢達。答曰,已諭於諸答,勿煩。
藥房口傳再達曰,伏承下答,睿聽逾邈,臣等之連日煩籲,極知其萬萬悚惶,而第伏念,屢日悲擾,受損於不言之中者,亦已多矣。況今換節之際,涼燠不調,此時勞動,大非節宣,躬臨喪次,尤宜難愼,且列聖朝罕有之擧,何可斷行於今日乎?憂灼之極,不避屢瀆。伏乞穆然深思,勉循輿情焉,惶恐敢達。答曰,已諭於諸答,勿煩。
右承旨鄭知容,右副承旨洪學淵等達曰,臣等連伏承勿煩之下答,何敢爲强聒煩瀆之計,而禮出罕例,事關保嗇,相臣·儒臣之箚,至於再上,藥院之連籲,春坊之聯牘,皆以仰體而俯循爲請,則其所爲請,寧或可已而不已者乎?臣等非不知睿意之亶出至情,屢達之反涉猥越,而區區下忱,自有憂慮之憧憧,以不得請則不止爲期,而辭已竭矣,意已窮矣,冒昧申控,恭俟回聽焉,惶恐敢達。答曰,已諭於諸大臣之答矣。
藥房口傳三達曰,臣等之一籲再籲,連籲而不知止,是豈可已而不已者耶?固知我邸下出天之孝,當此坤聖罔極哀毁之時,期欲躬臨喪次,以慰慈心,果是情禮之所當然,臣等之欽仰感服,容有其極,而第伏念,帝王之孝,異於匹庶,仰以體惟疾之憂,俯以念節宣之方,保護睿體,是爲大孝,則邸下雖欲自輕,其可得乎?臣等之請,卽一世共公之言,伏願更勿靳許,亟賜開納焉,惶恐敢達。答曰,已諭於諸大臣箚答矣。
令于鄭知容曰,發遣吏郞,諸執事淸齋與否,摘奸以來。
鄭知容啓曰,靑陽府夫人喪成服日,遣承旨致祭事,命下矣。何承旨進去乎?敢稟。傳曰,都承旨進去。
令于徐英淳曰,明日出宮內門路,以貳極門爲之。
令于洪學淵曰,春坊上書入之。
徐英淳,以都摠府言達曰,明日動輿時,陪衛當爲備員,而都摠管南履翼,副摠管鄭元容在外,都摠管金鏴藥房提調進,副摠管李愚在·韓義運·兪應煥差祭,權敦仁·朴岐壽俱有實病,無以備員,令政院稟令變通,仍令該曹,以在京無故人口傳差出,待下批,牌招,以爲備員進參之地,何如?令曰,有實病摠管許遞,令該曹在京無故人,旣承下敎,口傳差出。
兵曹口傳政事,以李復淵·鄭來升爲副摠管。
徐英淳,以兵曹言達曰,明日王世子靑陽府夫人喪成服臨弔時,本曹郞廳陪衛及各差備,不可不備員,正郞二員有闕之代,令該曹以在京無故人口傳差出,以爲進參之地,何如?令曰,依。
吏曹口傳政事,以權馦·金奎燮爲兵曹正郞。
兵曹口傳政事,副護軍單林景鎭。
鄭知容,以禮曹言達曰,今此靑陽府夫人喪中宮殿成服儀註,直爲書入中宮殿之意,敢達。令曰,知道。
徐英淳,以訓鍊都監言達曰,明政門南邊墻壁二間許頹圮處,今已修築之意,敢達。令曰,知道。
領府事金思穆,領議政南公轍,左議政李相璜,判府事李存秀箚曰,伏以,君臨臣喪,於禮有之,況今靑陽府夫人之喪,我坤聖殿下,以出天之孝,方在哀號罔極之中,邸下仰體慈心,兼伸愴廓之情,有成服日臨弔之令,瞻聆所及,孰不感動,而區區下情,還不任憂慮之至。蓋此禮不但國朝之所罕有,顧今秋霖未收,日候凄冷,閭閻之間,多有感冒輪行之氣,勞動睿體,往臨喪次,恐貽兩殿之惟憂,亦有違於聖人節宣保嗇之道,近列保護之地,連控達辭,而下答尙此靳從,臣等於此,益切悶鬱,玆敢相率陳箚。伏乞离明,俯諒衷悃,更加三思,亟寢成令焉。取進止。答曰,覽箚具悉卿等之懇。卿等之言,何不諒余至情乎?勿煩爲望。仍令于鄭知容曰,此下答遣史官,往諭于諸大臣。
修撰尹正鎭箚曰,伏以,非常之禮,不可以徑行也,同聲之籲,不可以終咈也。竊伏念,臨弔私次,睿情雖切,而溯稽國乘,未見近例,仰慰慈心,睿孝特摯,而今玆輿駕,實關唯憂,近例旣罕,則情有屈焉,唯憂是體,則孝益光焉,睿候諸節之保嗇當,何如?睿體一動之愼重當,何如?而以時則凄冷不調,所臨則襚裨新殯,雖巫祝祓除,靈祗呵護,豈可以徑行非常之禮,終咈同聲之籲乎?臣伏聞先朝聖敎有曰,孝子以父母之心爲心,大哉言乎?惟我邸下之孝,亦以兩殿之心爲心,則顧今日勞動之擧,果可安兩殿之心乎?此臣所以非但以近例之罕爲援,亦必以唯憂之體爲祝也,重冒煩瀆,猥控愚悃。伏願勉抑至情,俯從群請焉。取進止。答曰,覽箚具悉。已諭於大臣之答矣,勿煩。
兼輔德鄭基一,弼善李基華,兼弼善金周默,文學宋持養,兼文學韓弘敎,司書兪星煥,兼司書洪在喆,說書南獻中,兼說書金鼎集等書曰,伏以,臣等昨伏見令敎下者,有靑陽府夫人喪臨弔之令,臣等不勝區區憂慮之至。惟我邸下,克推至切之睿思,仰體罔極之慈心,輿衛將移,辭旨惻怛,瞻聆所及,群情胥感,臣等固當將順之不暇,而第伏念,事關禮節,古例是倣,而謹稽列聖朝曁我大朝殿下,亦嘗有宗戚家躬弔之命,每因諸臣之請寢,抑情而勉從之,此豈非邸下所當遵行於今日者乎?見方秋氣早生,冷雨頻注,朝晝之寒燠互嬗,閭巷之感冒輪行,際此勞動,已違聖人節宣之方,況今睿心,多日煼煎於慈殿承候之餘,此時保嗇,尤宜自倍,而又於殯殮纔過之地,或忽桃茢以先之戒,則臣等之焦悶罔措,當復如何?藥院口達,院議堂箚,寔出於憂灼之忱,而答旨連下,兪音尙靳,臣等忝居宮僚之列,益切悶迫之至,玆敢相率陳請。伏乞离明,仰體兩殿惟憂之念,俯循群下齊聲之籲,淵然三思,亟寢成令焉,臣等無任云云。覽書具悉。已諭於大臣之答矣,勿煩。
領府事金思穆,領議政南公轍,左議政李相璜,判府事李存秀箚曰,伏以,臣等昨承成令,朝煩聯籲,蓋出於憧憧憂念之不能已者,及奉答諭,以何不諒余至情爲敎,推原敦親,辭旨懇怛,凡在瞻聆,孰不欽仰感歎,而第臣等之言,始非敢以臨弔之罕有是禮也,又非敢以一時動輿之恐煩睿躬,而欲獻此區區小忠也。冷雨纔過,涼候太遽,此時保嗇之方,尤不容少忽,而比聞委巷之間,輪氣熾行,雖凡人之稍知自愛者,尙欲審起居而遠薰染,以盡節宣之宜,況邸下之身,上奉兩殿之重,下係兆民之托,有不可以自有乎違所愼之戒,而貽惟憂之念,觸冒勞動,任情惟令者,實非所以仰體而俯答也,率籲未格,下情愈悶,玆又冒悚聯牘。伏乞亟回睿聰,勉循群下之請焉。取進止。答曰,覽箚具悉卿等之懇。卿等之再擧箚陳,豈不過乎?然而情禮則雖甚愴缺,大官之言,亦難恝然,明日臨弔之令還收。仍令于鄭知容曰,此下答,遣史官,往諭于諸大臣。
領敦寧金祖淳箚曰,伏以臣於震剝酸苦之中,昨伏聞臨弔之令旨,始也驚悚,繼以感泣,哀榮所被,庶幾使亡者復起,然伏竊以爲,此事雖云古有其禮,國朝數百年來,蓋未嘗聞覩焉,則銀臺·藥院·大臣·儒臣請寢之言,皆是也,謂邸下覽此,翻然準許,不少遲疑,及伏見答令下者,誠賤臣之所不敢曉也。臣雖悲擾靡遑,請因昨令大旨而略陳之。以親心爲心,固莫大之睿孝,臣不勝欽仰讚歎之至,至於此事,蓋亦有不必然者,自坤聖言之,內殿之臨幸私第,非有國典之所設限,抑亦古昔之或嘗行,而顧乃茹至慟含至恤,而不思其奔赴而洩哀者,無他,內殿之因私故動駕,本涉於瀆褻煩弊,而列朝已廢之例,不欲復創於今日也。今所以不得躬臨爲恨,蓋傷夫婦人之遠父母兄弟,如詩經所載列國后夫人妃姫自悼言志之類而已,非欲邸下之代行其禮也。且邸下之於坤聖,雖天倫無間,形氣旣分,隆殺有別,邸下之一臨弔,豈能恔坤聖無窮之思,罔涯之心也哉?無益徒增懷耳。此所謂不必然者,自邸下言之,坤聖之憂悴旣屢月矣,哀毁又有日矣,仄伏聞玉度凜綴,肌理憔損,號哭踰節,而或有昏窒之時,水漿勸進,而每少勉强之意,邸下方朝夕不離,躬瞻而焦迫矣,雖是半日之頃,豈可遽舍傍側,遠離宮闈,以行不急之禮節哉?此其輕重緩急,自有所當先,此又所謂不必然者,況此擧與尋常吉慶之禮有異,試思古禮先之桃茢之義,其爲凶咎不祥,不問可知,矧今殯斂纔訖,門庭之內,極不淨潔,加以比日,日氣乖常,甚妨節宣,此時之觸犯勞動,其爲貽憂於坤聖悲疚之懷,又當如何?豈惟坤聖,亦大朝殿下聖心之所不容已,此豈邸下力拒群請,徑情直行之事乎?臣之如是懇懇,非爲其事關臣家,泯默爲嫌,應文爲飾也,揆諸事理,實有不應然者故耳,玆敢猥入文字,罄陳愚見。伏願离明,淵然回思,俯賜察納,如或終有疑於睿心,將臣箚辭,從容仰達於坤聖,以爲不是也,則臣不敢復言,如或以爲是也,則宜循群請,亟寢成令焉。取進止。答曰,覽箚具悉卿懇。今番喪患,痛哭痛哭,以我坤聖出天之孝,號呼罔極,哀毁過度,三日之內,受損甚多,余小子焦遑悶迫,已不勝言,且咫尺喪次,慈駕旣不得躬臨,則小子之替行伸情,似或爲一分仰慰之道矣。喉院藥院之請,大臣儒臣之箚,非一非再,則其在敬大臣之道,不得已從許,而今見來箚,尤不覺潸然出涕,謹以箚辭,仰稟坤殿,卿其安心。仍令于鄭知容曰,此下答,遣史官,往諭于領敦寧。
上在昌德宮。常參·經筵,以代理停。
大殿除服後,內閣·政院·玉堂單子問安。答曰,知道。藥房口傳問安。答曰,知道。中宮殿,內閣·政院·玉堂單子問安。答曰,罔極。藥房口傳問安。答曰,罔極。世子宮,內閣·政院·玉堂·藥房·春坊口傳問安·答曰,知道。世子嬪宮除服後,內閣·政院·玉堂·春坊單子問安。答曰,知悉。藥房口傳問安。答曰,知悉。中宮殿靑陽府夫人成服後,大殿,內閣·政院·玉堂·朝廷二品以上·六曹堂上單子問安。答曰,知道。藥房口傳問安。答曰,知道。中宮殿,內閣·政院·玉堂·朝廷二品以上·六曹堂上單子問安。答曰,罔極。藥房口傳問安。答曰,罔極。世子宮,內閣·政院·玉堂·春坊·朝廷二品以上·六曹堂上單子問安。答曰,知道。藥房口傳問安。答曰,知道。世子嬪宮,內閣·政院·玉堂·春坊單子問安。答曰,知悉。藥房口傳問安。答曰,知悉。
徐英淳達曰,明日常參,取稟。令曰,停。
徐萬淳達曰,行大司憲柳相祚,掌令朱弼相,持平李鳳純在外,執義洪永觀未肅拜,掌令申在獻,持平李潤聖呈辭,監察茶時之意,敢達。令曰,知道。
令于鄭知容曰,禮房承旨馳詣宗廟·永寧殿·永禧殿·景慕宮,奉審摘奸,仍詣受香諸處,一體奉審摘奸以來。
申緯啓曰,臣緯,靑陽府夫人致祭進去,下直之意,敢啓。傳曰,知道。
李元默啓曰,時原任大臣爲承候來待矣。傳曰,入侍。
又啓曰,時原任閣臣爲承候來待矣。傳曰,入侍。
徐英淳達曰,時原任大臣爲承候來待矣。令曰,入對。
又達曰,時原任閣臣爲承候來待矣。令曰,入對。
鄭知容啓曰,應敎金鍏就理,校理金大坤·尹心圭在外,副校理閔英世,修撰尹正鎭差祭,副應敎·副校理一員,修撰一員,副修撰二員未差,玉堂上下番俱空,事甚未安。未差之代,政官牌招開政差出,何如?傳曰,未差之代,前望單子,入于小朝。
玉堂前望單子入之,副應敎權馥,副校理朴來謙,修撰趙萬協,副修撰李敏會·宋祥來代點。
鄭知容達曰,玉堂上下番俱空,事甚未安。新除授副應敎權馥,副校理朴來謙,修撰趙萬協,副修撰李敏會·宋祥來,竝卽牌招入直,何如?令曰,依。
令于申緯曰,蔘料之爲御藥所重,果何如,而近見藥院所在之蔘,則箇箇蠧破,無一可用,此必糊付者一經霖濕,乃致生蠧,自藥院嚴辭行關於封進各道,必勿造作,又勿糊付,乃以全體連鬚者,精擇上送,而毋論某道某邑,如或有一箇糊付之痕,該院不爲更稟,監司則罷職,守令則竄配事,直爲草記,而此令旨書揭院壁,以爲定式,可也。
以慶尙監司鄭基善狀達,進上山藥限內不得封進,惶恐待罪事,令于申緯曰,卿其勿待罪事,回諭。
令于徐英淳曰,湖南上番軍,旣已停番,則湖西亦不可異同,故已爲入稟大朝矣。湖西兩營上番軍,限明秋停番,以紓一分民力事,自廟堂行會於該道臣處。
鄭知容,以禮曹言達曰,靑陽府夫人喪,王世子·世子嬪宮供上,以素膳限成服封進事,草記依下矣,自明日依例復常膳封進之意,分付,何如?令曰,依。
又以禮曹言達曰,靑陽府夫人四仲朔四名日及忌日墓所祭需依例題給事,分付該司,而守墓軍令兵曹定給,何如?令曰,依。
又以承文院都提調意達曰,進賀使入宴緣由,先通禮部咨,今纔出來矣,承領回咨,依例撰出,正書安寶後,定禁軍騎撥下送于灣府,使之入送鳳城將處,以爲轉致北京之地,何如?令曰,依。
又以成均館大司成意達曰,文廟守僕,依宗·社守僕例,試才抄擇,別單達下事,曾有定式矣。守僕金應蕃瓜朔,代以曾經守僕,試才抄擇,備三望受點次,別單書入之意,敢達。令曰,知道。
徐英淳,以御營廳言達曰,去夜初更量,幼學徐有勳犯夜,被捉於本廳邏卒,依例移送秋曹之意,敢達。令曰,知道。
徐萬淳,以刑曹言達曰,因御營廳達辭,去夜初更量犯夜幼學徐有勳,移送秋曹事,令下矣。徐有勳待用杖,依更數決笞三十度,放送之意,敢達。令曰,知道。
戊子八月十四日辰時,上御熙政堂。時原任大臣,閣臣承候入侍時,行左承旨李元默,假注書李殷相,記事官趙秉憲·金鼎集,領議政南公轍,左議政李相璜,判府事李存秀,原任提學金履喬·朴宗薰,檢校直提學趙鐘永,原任直提學洪奭周·金鏴·朴綺壽,直提學趙寅永,原任直閣徐俊輔·李光文·朴永元,檢校直閣李嘉愚,原任直閣徐萬淳·李景在,檢校待敎徐憙淳·金正喜,以次進伏訖。公轍等曰,秋涼快生,聖體,若何?上曰,一樣矣。寢睡·水刺之節,何如?上曰,一樣矣。公轍曰,中宮殿當此之時,氣體,連若何?上曰,別無所損矣。公轍曰,哀號罔極之中,必有傷損之節,下情不勝憂慮之至,藥院煎進之粟米飮與粥飮之屬連爲勉進乎?命大臣就座,又命史官就座。上曰,亦將承候於小朝乎?鐘永曰,來待達辭,俄已入達,而姑未承下答矣。命大臣先退,公轍等先退。仍命退,承史以次退出。
戊子八月十四日午時,王世子座重熙堂。時原任大臣,閣臣承候入對時,左副承旨徐英淳,假注書韓宓履,記事官南獻中·金鼎集,領議政南公轍,左議政李相璜,判府事李存秀,原任提學金履喬·朴宗薰,檢校直提學趙鐘永,原任直提學洪奭周·金鏴·朴綺壽,直提學趙寅永,原任直閣徐俊輔·李光文·朴永元,檢校直閣李嘉愚,原任直閣徐萬淳·李景在,檢校待敎徐憙淳·金正喜,以次進伏訖。公轍進前奏曰,近日涼意頗緊,侍側悲遑之中,睿體,若何?令曰,一樣矣。中宮殿氣候過成服後,諸節哀痛中無添損乎?令曰,大段哀毁,萬萬伏憫。公轍曰,平日無窮孝思,益復罔涯,自內節哀之方,靡不用極,而區區下情,不勝憂慮之至,成服已過,使藥院諸臣,湯劑亦爲議定,似好矣。令于藥房提調金鏴曰,粟米飮煎進時刻稍晩矣。鏴曰,每於待開門入來後煎進,則自然差晩矣,自明日坐直承旨,監煎提調入來,卽爲封進,似好矣。令曰,依此爲之。令大臣就座,仍令退,公轍等先退,又令史官就座。令曰,近日何時開門乎?英淳曰,平明時矣。令曰,自明日差早開門,可也。仍令退,承史以次退出。
上在昌德宮。常參·經筵,以代理停。
藥房都提調李存秀,副提調申緯啓曰,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿口傳問安。答曰,知道。世子宮口傳問安。答曰,知道。世子嬪宮口傳問安。答曰,知悉。
藥房口傳啓曰,中宮殿屢日哀毁之中,奄經成服,必多傷損之節,粥飮不足以扶接元氣,臣等不勝焦迫之忱,方以進御水刺之意,仰請於中宮殿,伏願聖上,亟加勸進,千萬幸甚,惶恐敢啓。答曰,知道。
藥房口傳啓曰,伏未審屢日哀毁之中,此時氣候,何如?千萬意外,遭此大故,奄經成服,伏想情事益復罔極,粥飮設或勉進,水刺復常,一時爲急,臣等不任焦迫,敢此冒瀆。伏乞自今日進御水刺,以副臣民之望,不勝幸甚,惶恐敢啓。答曰,罔極中奄經成服,崩迫之慟,歷日益深而已矣。
藥房口傳達曰,中宮殿屢日哀毁之中,奄經成服,必多傷損之節,粥飮不足以扶接元氣,臣等不勝焦迫之忱,方以進御水刺之意,仰請於中宮殿,伏願邸下,亟加勸進,千萬幸甚,惶恐敢達。答曰,哀毁過度,只進糜飮之屬,此不足扶接元氣,萬萬焦迫,謹當仰勸矣。
徐英淳,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
徐英淳達曰,明日常參,取稟。令曰,停。
徐萬淳達曰,行大司憲柳相祚,掌令朱弼相,持平李鳳純在外,執義洪永觀未肅拜,掌令申在獻,持平李潤聖呈辭,監察茶時之意,敢達。令曰,知道。
徐英淳啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
徐英淳達曰,備邊司郞廳來言,今日賓廳日次,而無時急稟定事,不得來會云矣,敢達。令曰,知道。
傳于徐萬淳曰,平安監司留待。
傳于徐萬淳曰,平安監司入侍。
令于徐英淳曰,平安監司留待。
令于徐英淳曰,平安監司入對。
備忘記,平安監司金魯敬下直,長弓一張,長箭一部,片箭一部,筒兒一箇賜給。
以副應敎權馥,副校理朴來謙,副修撰宋祥來牌不進罷職令旨,令于李元默曰,只推。
李元默達曰,玉堂上下番俱空,已至多日,事甚未安。副應敎權馥,副校理朴來謙,副修撰宋祥來,旣有只推之令,與副校理閔英世,修撰尹正鎭,一體牌招,推移入直,何如?令曰,依。
李元默啓曰,應敎金鍏就理,校理金大坤·尹心圭,修撰趙萬協,副修撰李敏會在外,副應敎權馥,副校理閔英世·朴來謙,修撰尹正鎭,副修撰宋祥來差祭,玉堂上下番俱空,事甚未安。副提學未差之代,政官牌招,開政差出,何如?傳曰,允。
有政。吏批,判書徐能輔在外未肅拜,參判未差,參議鄭基一進,同副承旨徐萬淳進。啓曰,判書徐能輔在外未肅拜,參判未差,小臣獨政未安,何以爲之?敢稟。傳曰,只出緊任,以李光文爲副提學,金裕憲爲禮曹參議,鄭元容爲同義禁,吳羽常爲刑曹正郞,尹圭培爲宗簿主簿。
徐英淳,以兵曹言達曰,兼司僕將李志淵,景福宮衛將金漢喆,俱以病難供職,呈狀乞遞,竝改差,何如?令曰,依。
兵批,行判書朴宗薰進,參判李瀅夏病,參議金敎喜呈辭,參知李渭達入直進,左副承旨徐英淳進。達曰,陞資拜營將者,瓜滿前以不職遞罷,則不計朔數多少,還收資級,載在法典矣。前公州營將申從洛,旣已罷黜,所授加資依例還收之意,敢達。令曰,知道。以朴宗學·金錫秋·李櫓爲僉知,李亨煒·黃顯宅爲五衛將,徐昚輔·權師億·鄭裕俊爲忠翊將,成道默爲翊衛,趙存兢爲武兼,姜鎭華爲公州營將,護軍呂東植·鄭元容·徐鼎輔,副護軍金裕憲·鄭殷柱,司直李毅遠·洪晩燮,副司果吳致愚,副司正金大根竝單付,前營將申從洛折衝今降禦侮,及第鄭裕俊今加折衝加資事承令,以洪章煥爲兼司僕將,李寬植爲景福將。
李元默,以奎章閣言達曰,景慕宮·望廟樓今朔奉審,無頉之意,敢達。令曰,知道。
李元默,以禮曹言啓曰,靑陽府夫人喪,大殿供上,以素膳限五日封進事,草記允下矣。五日之限,止於今日,自明日依例復常膳封進之意,分付,何如?傳曰,允。
申緯,以內醫院都提調·提調意達曰,御藥封進,何等重大,而今秋西北監兵營封進鹿茸,極爲品劣,全不成樣,故屢次點退,使之換色以納,則其中南兵營,平安兵營所納者,一直品劣,無意擇納,事之痛駭,莫此爲甚。兩兵營審藥,出付秋曹,照律嚴勘,該兵使李晳·李鐵求,姑先從重推考,何如?令曰,依。
徐萬淳,以刑曹言達曰,內醫院達辭內,御藥封進,何等重大,而今秋西北監兵營封進鹿茸,極爲品劣,全不成樣,故屢次點退,使之換色以納,則其中南兵營,平安兵營所納者,一直品劣,無意擇納,事之痛駭,莫此爲甚,兩兵營審藥,出付秋曹,照律嚴勘,該兵使李晳·李鐵求,姑先從重推考,何如?令曰,依事令下矣,謹按律文,則大明律合和御藥條,有曰,揀擇不精者杖六十,不應爲條,有曰,不應得爲而爲之,事理重者杖八十,名例云,二罪俱發,以重者論,南兵營審藥方禹敬,平安兵營審藥方禹敏,從重論,竝杖八十,勘處之意,敢達。令曰,知道。
徐英淳,以訓鍊都監·禁衛營·御營廳言達曰,東關王廟西邊墻壁頹圮處,今已畢築之意,敢達。令曰,知道。
徐英淳,以禁衛營言啓曰,湖南上番軍,旣已停番,則湖西亦不可異同,故已爲入稟大朝矣。湖西兩營上番軍,限明秋停番,以紓一分民力事,自廟堂行會於該道臣處事,令下矣。來十月當四番左部中司屬公忠道三百九十九名,京畿六名依例點上之意,前已發關,而今伏承停番之令旨。自今戊子十月至己丑三月合三當,爲該道上番當次,故仍爲停番,竝資保收布上送之意,兩道監兵使處,更爲知委,何如?傳曰,允。
又以御營廳言啓曰,湖南上番軍,旣已停番,則湖西亦不可異同,故已爲入稟大朝矣。湖西兩營上番軍,限明秋停番,以紓一分民力事,自廟堂行會於該道臣處事令下矣,自己丑四月至九月合三當,竝資保依例收布上送之意,本道監兵使處,措辭知會,何如?傳曰,允。
義禁府照目,弘文館應敎金鍏,權知承文院副正字李敦榮等原情云云。徽旨內,今八月初七日漢學文臣殿講時居不,竝依定式推考,罪各笞四十收贖,附過還職,竝只私罪,奉令依準爲旀,金鍏段,功議各減一等爲良如敎。
行護軍李愚在書曰,伏以,臣自昨秋以來,卽一聖世之棄物耳。毋論臣罪之有無,人言之虛實,滿面刺黥,非剺削之可完,渾身滓穢,非薰沐之可湔,鏟迹畎畝,念絶榮路,非但臣之所自矢於心者,世之持淸議君子,亦以是待臣,昨冬專對之任,是亦出仕路而齒人類者也,顧何敢放倒冒沒,銜命出疆,而屢回靳免,誠淺語拙,終未見諒於憫覆之天,嚴旨荐下,往役義重,遂不得不靦然出膺,往返異域,彼殊俗之人,何以知臣,而或一相對,不覺騂發顔而汗沾背也?賴王之靈,復命于朝,從今以往,杜門深蟄,自訟愆尤而已,不意記簪之眷,愈往愈摯,經筵周廬,華誥聯翩,臣於逖違之餘,豈不欲周旋陪衛,昵瞻耿光,而艮限在前,跬步莫移,向日慶辰候班,粗伸歡祝之忱,而以本職之不爲出肅,至被喉院之察推,尙今追惟,悚蹙無地。昨於奉慰之班,寶劍修單,儀衛莫闕,時刻且屆,逃遁不得,遂致倒顚肅命,而顧臣情勢,昨猶今也,今亦昨也,豈可以夤緣事會而蹔出,遂以爲一伸而無復顧憚,仍因出入於咫尺羽衛之列乎?玆敢冒具文字,略暴衷懇。伏乞睿慈,俯垂鑑諒,亟遞臣見帶之職,仍令選部,勿復照擬,俾臣得以優遊歌詠,以安私分焉。臣不勝攢祝云云。答曰,覽書具悉。旣出之,復又何辭乎?勿辭行公。
令平安監司金魯敬書。王世子若曰,世臣有喬木之謂,圖任老成,國家惟屛翰是依,疇若余采,當是時屬之子矣,與共理其惟良乎。惟卿,相門典型,沁園家世,琳琅貯器,自布韋而負宰輔之望,圖書庋床,處鍾鼎而葆儒雅之色,遇事如發鉶刃,眼無全牛,接物若飮醇醪,談空萬馬,共王室休戚之義,忠懇有餘,襲家庭秉執之嚴,操履愈確,惟其望實之俱著,所以眷注之冞隆,手秉銓衡,口代王言,文學政事之非此莫可,出任藩宣,入掌邦賦,錢穀甲兵之無適不宜,胄筵接賓,范淳夫之講說可聽,禮闈試士,陸敬輿之鑑識至公,卿方膂力之尙强,余欲績庸之必究,眷彼關西一路,卽我海東重藩山河表裏之環繚封疆,亘遼·薊三千餘里城邑儲胥之碁錯管轄,列·灣·浿四十二州,商儈日繁,奸弊千竇,燕价歲赴,責應百端,郡縣罕氷蘖之聲,良欲靦面,關防忽雨桑之戒,寧不寒心?自古擇人而授之,顧今捨卿而誰也?威望重而可以著鎭壓之效,知遇深而可以責殫竭之圖,玆授卿以平安道觀察使·兼兵馬水軍節度使·都巡察使·管餉使·平壤府尹,卿其克愼乃猷,祗服厥命。勵廉白如趙淸獻,康濟小民,律貪墨如蘇孺文,毋憚大吏,畏威懷德寬猛互須,養士課儒,文武竝用,知卿踐履之久,余何勉焉?諒余懷保之勤,卿其往矣,其餘裁稟,自有故常。於戲,自保釐領度支之司,莫曰,內遷之屬耳,謂簡毗非尋常底意,須體下答之敷心,乙城秋生,應回玉樓之夢,丙枕宵晏,佇聞雪山之謠,故玆令示,想宜知悉。知製敎金周默製進。
戊子八月十五日辰時,上御熙政堂。平安監司入侍時,同副承旨徐萬淳,假注書韓宓履,記事官趙秉憲·金鼎集,以次進伏訖。上曰,平安監司進前,奏職姓名。魯敬進前奏職姓名,上曰,下去着實爲之,可也。命就座,魯敬就座。又命平安監司先退。仍命退,承史以次退出。
戊子八月十五日辰時,王世子座重熙堂。平安監司入對時,左副承旨徐英淳,假注書韓宓履,記事官南獻中·金鼎集,以次進伏訖。令曰,平安監司進前奏職姓名。魯敬進前奏職姓名,令曰,着實治之也。令英淳宣諭別諭訖,令曰,今日宿於何處乎?魯敬曰,當宿高陽矣,臣方以藩任辭朝,區區下情,不勝耿結之忱,敢此仰奏矣。坤殿遭此巨創,哀毁之中,必致受損,伏願邸下,仰勉保嗇之道焉。令退,魯敬先退,中宮殿進御人蔘粟米飮,自今日一貼式煎入事下令。令史官就座,仍令退,承史以次退出。
上在昌德宮。常參·經筵,以代理停。
世子宮除服後,大殿,內閣·政院·藥房口傳問安。答曰,知道。中宮殿,內閣·政院·藥房口傳問安。答曰,罔極。世子宮,內閣·政院·藥房·春坊單子問安。答曰,知道。世子嬪宮,內閣·政院·藥房·春坊口傳問安。答曰,知悉。
徐萬淳達曰,明日再明日崇陵忌辰祭齋戒正日相値,常參頉稟之意,敢達。令曰,知道。
又達曰,合辭許久闕達,事甚未安。除在外·未署經外,未肅拜·呈告人員,竝卽牌招,何如?令曰,依。
備忘記,高陽郡守李海存下直,長弓一張,長箭一部,片箭一部,筒兒一箇賜給。
藥房口傳啓曰,臣等昨以進御水刺之意,仰請於中宮殿下矣,及伏承諺書下答,未蒙俯許,下情憂悶,有不可勝言,水刺不進,今已多日,哀毁罔極之中,元氣之凜綴,乃是必至之勢,此時水刺勸進,不容一日少緩,玆敢不避煩猥,更此仰請。伏乞自上益加勸進,惶恐敢啓。答曰,知道。
藥房口傳啓曰,昨伏承諺書下答,勸進水刺之請,未蒙俯許,下情憂悶,有不可勝言,屢日哀毁之中,氣候凜綴,可以仰揣,此時豈可只以粥飮之屬,扶接元氣乎?不避瀆擾,更此仰達。伏乞體聖上憂慮之念,諒小朝焦迫之情,自今日亟進水刺,千萬幸甚,惶恐敢啓。答曰,成服纔過一日,而至慟如割矣,豈忍進饌饍乎?今見卿等之啓,心肝尤覺寸鑠,雖不進水刺,氣度別無虧損,望卿等勿慮焉。
藥房口傳達曰,昨伏承中宮殿下諺書下答,勸進水刺之請,未蒙俯許,下情焦灼,有不可勝言,屢日哀毁之中,扶接眞元之道,惟在於水刺,此豈可一日少緩乎?伏乞亟加勸進,以副顒祝之望,千萬幸甚,惶恐敢達。答曰,誠淺未蒙俯許,不勝焦迫,謹當仰勉矣,卿等盡誠仰請,可也。
藥房口傳再啓曰,臣等以中宮殿水刺勸進,連日仰籲,而誠淺辭拙,未蒙允許,區區下情,去益焦迫,今方再入口啓,祈回慈心。伏乞自上亟加勸進,以副臣民之望焉,惶恐敢啓。答曰,知道。
藥房口傳再啓曰,臣等之連日呼籲,非不知瀆擾之爲悚,而職在保護,誠出憂迫,至再至三不知止焉者,是豈備例而爲也哉?水刺之不進,今爲多日,眞元之受損,容有其極?一日不進,則受一日之損,二日不進,則受二日之損,臣民之憂悶,姑且勿論,小朝之焦迫,尤當如何?伏乞亟加三思,俯從臣等之請,千萬幸甚,惶恐敢啓。答曰,前批已諭,更勿煩請,庶可少慰罔極之心矣。
藥房口傳再達曰,卽伏見口達下答,又伏奉慈殿諺批,臣等焦遑抑塞,不知所達矣。今方再入口啓,祈回慈心,淺誠有難孚格,睿孝必底感回。伏乞更加勉進,以副臣等區區之望焉,惶恐敢達。答曰,淺誠未格於坤心,終靳許答,下情之焦迫,已不勝言,謹當從容仰勉矣。
鄭知容達曰,行副提學李光文旣入闕中,不爲肅謝,直爲出去,事甚未安。推考,何如?令曰,依。
傳于鄭知容曰,今番幸行日字,以九月旬間退行。
徐萬淳達曰,卽者義禁府都事來言,時囚毋得過三日滯囚,曾有定式矣。時囚罪人李觀植,當爲嚴刑取招,徐鳳淳·李忠運·李謙會·金鉉弼·趙德永·洪聖禧等,當爲議處,而判義禁趙鐘永有身病,次堂例不得擧行云,判義禁趙鐘永,卽爲牌招,以爲開坐之地,何如?令曰,許遞,旣承下敎,前望單子入之,待下批,牌招,以爲開坐之地。
判義禁前望單子入之,鄭晩錫代點。
徐萬淳達曰,判義禁鄭晩錫牌不進推考徽旨,今方捧入,而開坐令下之後,如是違牌,事甚未安。更爲牌招,何如?令曰,依。
鄭知容達曰,卽者吏曹郞廳來言,金城縣令鄭東萬,兩司俱未署經云,除在外·未署經外,未肅拜·呈告人員,竝卽牌招,以爲署經之地,何如?令曰,依,違牌,勿爲呼望。
又達曰,金城縣令鄭東萬,憲府則雖已署經,諫院則大司諫李魯集陳書,司諫柳致睦,獻納李集運在外,正言成遂默·柳夏永未署經,不得署經,何以爲之?敢稟。令曰,一司除署經。
以副應敎權馥,副校理朴來謙·閔英世,修撰尹正鎭,副修撰宋祥來牌不進罷職令旨,令于鄭知容曰,只推。
鄭知容達曰,玉堂上下番俱空,事甚未安。副應敎權馥,副校理朴來謙·閔英世,修撰尹正鎭,副修撰宋祥來,旣有只推之令,與應敎金鍏,一體牌招,推移入直,何如?令曰,依。
鄭知容,以禮曹言啓曰,傳曰,今番幸行日字,以九月旬間退行事,命下矣。幸行吉日,令日官崔聲遠更爲推擇,則來九月初九日爲吉云,以此日定行乎?敢稟。傳曰,依此日爲之。
徐萬淳,以兵曹言達曰,今八月十七日武臣堂上朔試射日次,而以國忌齋戒相値,不得爲之之意,敢達。令曰,知道。
明陵幸行時軍令,九月初九日出宮,黔巖碑閣所晝停所,自闕門二十六里,明陵展謁,自晝停所十里,以上三十六里,親祭還詣黔巖碑閣所晝停,當日還宮。
大司諫李魯集書曰,伏以,臣嚮陳情病,冀蒙體諒,及奉勿辭之令旨,臣誠抑菀惶悶,愈久益切,而瀆擾是懼,惟恭俟處分矣,日昨見差光陵享役,臨時貼到,嚴不敢言病,匍匐前詣,僅免顚仆,竣事纔返,寒戰大發,繼以身熱如熬,頭疼如碎,胸膈痞結,嘔泄竝作,素患癖積,從又闖肆,氣陷神眩,有時昏塞,宛轉床玆,達宵叫號,在傍觀者,莫不危之,而逆旅之中,救視無人,古人所云生行死歸之語,在臣卽境,不是過慮,以此症狀,彈束供職,固無可論,而虛縻之愧,積逋之罪,實不容自恕,況今以署經事,嚴召特降,違牌路阻,尤不勝惶懍悶隘,玆敢忍死擔舁,委身朝房,仰首鳴號於睿慈之下。倘蒙特垂矜悶,亟賜鐫遞,俾得安意調治,少延殘喘,則實終始生成之澤也。臣今委頓昏瞀之中,數行陳情,言猶不裁,則顧安能有所贅陳,而惟是區區一念,炳然如丹者,卽在於臣之前書所陳典睿學崇節儉二條,自伏承體念之答敎,竊有所感惶,攢頌不能自已者。夫古聖賢經訓,多用體字,凡曰,體天體物體仁,皆以身當之之義也,眞知事理則曰,體認,的見功效則曰,體驗,只一體字,足以盡眞實切實之意,然則天人孚感之際,卽不過切實用心於持敬而已,學問進修之工,亦不過眞實用力於克己而已,以實心而體認,以實心而體驗,則日用事爲,自歸實地境界,而實效之著見者,必至於體仁而不違,體物而不遺,體天而不息,夫然則邸下體念二字之喩,豈不爲上下相孚,君臣交濟之張本耶?臣方奉如金石,信若四時,拱手顒祝之不暇。嗚呼,邸下豈欺臣哉?伏願邸下,更加懋哉懋哉,臣無任云云。覽書具悉所請依施。
持平李潤聖書曰,伏以,疾病之沈綿者,不可以冒居莫重之職也,筋力之衰老者,不可以强責難行之事也。臣本以羸弱之氣質,年今六十有四,而衰甚於年,咳嗽泄痢,宿病連綿,而近日又得輪行之症,寒至則身顫,熱乘則頭痛,肢體痿冷,面部浮腫,舁歸泮邸,日事床笫。由是之故,雖有勿呼之降牌,而末由承膺,此誠惶怵憫迫之地,而第臣之所悚然預憂者,聞今陵行隔旬,侍從有職,以此病狀,何由馳驅而陪扈乎?痢度頻數,不可以貼鞍,寒熱交至,不可以遡風,此皆實狀之披瀝,非假一毫之例飾也。臣於頃日,已有再度之陳達,則今復煩籲,何等猥屑,而第以若不及今預達,而至於動駕之時,方始告病,則必有不能備員之患而罪戾尤大矣。凡辭職之時,必皆引疾,而臣之病勢則斷斷如右矣。伏乞离明,亟賜遞差,俾得公私之俱便,而更治臣煩瀆之罪,以肅朝綱焉,臣又有區區之淺見,而思有以效其芹曝之微誠者,伏惟垂察焉。人之所知,有泛知與眞知之分,所謂泛知者何也?凡事莫不各有當然之理,而是理也燦然明著,故衆人雖不能行是道,而亦無不知其理,此所謂泛知也,夫所謂眞知者何也?人莫不知菽粟之不可廢,故必有以得之,亦莫不知水火之不可蹈,故必有以避之,此所謂眞知也,天下之事,未有眞知而不能行者,其知而不能行者,其知非眞知故也。臣竊伏見近日章牘聯翩,多有剴切之謨·讜直之言,而皆承優答,蓋近來之最盛事也。然臣愚死罪,伏未知睿念,眞知其可好而好之耶?抑以爲言路不可遽塞,故姑爲優容耶?諸臣之言,皆出於忠悃之激發,而不自知裁,邸下若無別加採用之道,則從今以後,孰敢復以切直之言,懇懇而勉陳乎?自古有爲之君,皆眞知忠言之可好,故所以從諫如流,而其或知其言之可嘉,而不能採用者,泛知之故也。伏願我邸下,克懋眞知之工,而以泛知爲戒焉,臣無任云云。覽書具悉。所請依施。
上在昌德宮。常參·經筵,以代理停。
藥房口傳啓曰,臣等昨以中宮殿水刺勸進,再上口啓,未蒙開納之音,衷情轉益憂灼,今方更爲仰籲。伏願聖上,亟加勸進焉,惶恐敢啓。答曰,知道。
藥房口傳啓曰,昨上再啓,未蒙一兪,淺誠未能仰格,輿情去益憂迫。伏乞俯從禮制,曲循臣等之請,千萬伏望,惶恐敢啓。答曰,元良之情誠,竟不可不顧,亦因卿等之屢日懇請,雖切罔極之痛,第當從權而强進食飮矣,勿慮焉。
藥房口傳達曰,臣等昨伏承從容仰勉之下答,固知睿孝必有所感回慈心,而未進水刺,今至七日矣,區區憂慮之忱,終不能含默以俟,更此相率仰籲。伏乞亟加勉進,以副輿情焉,惶恐敢達。答曰,今承勉從之敎,萬萬喜幸矣。
中宮殿進御開鬱君子湯,自今日一貼式煎入事,榻前下敎。
中宮殿進御三錢重人蔘粟米飮,自明日停止事,下令。
徐萬淳達曰,行大司憲柳相祚,掌令朱弼相,持平李鳳純在外,執義洪永觀,掌令申在獻呈辭,持平一員未差,監察茶時之意,敢達。令曰,知道。
徐萬淳啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
鄭知容達曰,左副承旨徐英淳今日不爲仕進,卽爲牌招,何如?令曰,依。
徐萬淳啓曰,來二十一日,朝參日次,而宣陵忌辰祭齋戒相値,頉稟之意,敢啓。傳曰,知道。
洪學淵達曰,來二十一日輪對日次,而宣陵忌辰祭齋戒相値,頉稟之意,敢達。令曰,知道。
徐萬淳達曰,判義禁鄭晩錫再牌不進推考徽旨,今方捧入,而開坐令下之後,如是違牌,事甚未安。所當更爲牌招,而係是一日三牌,何以爲之?敢稟。令曰,許遞,旣承下敎,前望單子入之。
判義禁前望單子入之,李羲甲代點。
徐萬淳達曰,新除授判義禁李羲甲,卽爲牌招,以爲開坐之地,何如?令曰,依。
以應敎金鍏,副應敎權馥,副校理朴來謙·閔英世,修撰尹正鎭,副修撰宋祥來牌不進罷職令旨,令于洪學淵曰,只推。
洪學淵達曰,玉堂上下番俱空,事甚未安。應敎金鍏,副應敎權馥,副校理朴來謙·閔英世,修撰尹正鎭,副修撰宋祥來,旣有只推之令,與行副提學李光文,一體牌招,推移入直,何如?令曰,依。
徐萬淳達曰,司諫柳致睦,下諭後過限不上來,依定式,遞差令旨及禁推徽旨,捧入之意,敢達。令曰,知道。
以前司諫柳致睦禁推徽旨,令于徐萬淳曰,分揀。
徐萬淳達曰,判義禁李羲甲牌不進推考徽旨,今方捧入,而開坐令下之後,如是違牌,事甚未安。更爲牌招,何如?令曰,依。
又達曰,判義禁李羲甲再牌不進推考徽旨,今方捧入,而開坐令下之後,如是違牌,事甚未安。所當更爲牌招,而係是一日三牌,何以爲之?敢稟。令曰,待明朝牌招。
以應敎金鍏,副應敎權馥,副校理朴來謙·閔英世,副修撰宋祥來牌不進罷職令旨,令于洪學淵曰,只推。
洪學淵達曰,玉堂上下番俱空,事甚未安。應敎金鍏,副應敎權馥,副校理朴來謙·閔英世,副修撰宋祥來,旣有只推之令,與行副提學李光文,一體牌招,推移入直,何如?令曰,依。
洪學淵啓曰,吏曹郞廳來言,臺諫有闕,政事,取稟。傳曰,前望單子入之。
臺諫前望單子入之,大司諫朴齊一,司諫尹正鎭,持平蔡弘韻落點。
以左副承旨徐英淳牌不進罷職令旨,令于洪學淵曰,只推。
洪學淵,以奎章閣言達曰,宙合樓權奉冊寶,本閣所奉各年儀軌,移奉于外奎章閣事,令下矣。奉安吉日,令日官推擇,則今八月二十七日爲吉云,以此日擧行,何如?令曰,依。
又以禮曹言達曰,今此惠陵陵上莎草修改時別看役,前知事崔聲遠,前守門將金遜根差下,使之擧行,何如?令曰,依。
又以禮曹言達曰,今此元陵兩位陵上莎草修改時別看役,前知事秦東益,前判官徐冀輔差下,使之擧行,何如?令曰,依。
又以禮曹言達曰,崇陵丁字閣·月臺石頹圮處改築時,臣曹堂上進去監董事,達下矣。臣俊輔以惠陵·元陵陵上莎草修改時監董事,旣已進去,而崇陵同奉一局之內,一體看檢,何如?令曰,依。
又以禮曹言達曰,卽接章陵令所報,則近日虎患滋甚,白晝橫行於局內,至於囕害人命,奉審巡山等節,無以擧行云矣,莫重之地,虎患若是狼藉,萬萬驚悚,卽令該軍門發送砲手,期於獵捉事,分付,何如?令曰,依。
徐萬淳,以兵曹言達曰,今此幸行時,道路橋梁及扈衛等處看審次,事知兼司僕羽林衛,今八月十七日發送事,單子達下,而幸行日字,今旣退定,姑待臨時發送,何如?令曰,依。
洪學淵,以奉常寺都提調·提調意達曰,祭享所用秋等中脯,依定式,今八月十七日始造之意,敢達。令曰,知道。
徐萬淳,以兵曹言達曰,今月二十日一兼禁軍番次,而該番將洪章煥老病在鄕,上來無期云,改差,其代依例口傳差出,何如?令曰,依。
兵曹口傳政事,以李濟道爲兼司僕將。
徐萬淳,以御營廳言達曰,本廳字內惠化門北邊第四城廊近處體城二間許頹圮處,今八月十八日爲始,改築之意,敢達。令曰,知道。
上在昌德宮。常參·經筵,以代理停。
徐英淳達曰,明日常參,取稟。令曰,停。
徐萬淳達曰,行大司憲柳相祚,掌令朱弼相,持平李鳳純·蔡弘韻在外,執義洪永觀,掌令申在獻呈辭,監察茶時之意,敢達。令曰,知道。
徐英淳啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
以副應敎權馥,副校理朴來謙,副修撰宋祥來再牌不進罷職令旨,令于鄭知容曰,只推。
以應敎金鍏,副校理閔英世牌不進罷職令旨,令于鄭知容曰,只推。
鄭知容達曰,玉堂上下番俱空,事甚未安。應敎金鍏,副應敎權馥,副校理朴來謙·閔英世,副修撰宋祥來,旣有只推之令,與行副提學李光文,一體牌招,推移入直,何如?令曰,依。
徐萬淳達曰,兼判義禁李羲甲牌不進推考徽旨,今方捧入,而開坐令下之後,如是違牌,事甚未安。陳書到院,而原書以國忌正日,纔已退却矣,更爲牌招,何如?令曰,依。
徐英淳達曰,兼判義禁李羲甲再牌不進推考徽旨,今方捧入,而開坐令下之後,連事違召,無意承膺,事體所在,誠甚未安。陳書到院,而原書以國忌正日,纔已退却矣,所當更請牌招,而係是一日三牌,何以爲之?敢稟。令曰,更爲牌招。
又達曰,兼判義禁李羲甲三牌不進推考徽旨,今方捧入,而開坐令下之後,連事違召,不卽承膺,事體所在,誠極未安。所當更請牌招,而係是一日四牌,何以爲之?敢稟。令曰,所帶賓客之任,許遞,待明朝更爲牌招。
徐英淳,以都摠府言達曰,今日入直內三廳武兼禁軍及軍兵等,當爲中日習射技,而國忌齋戒相値,不得設行之意,敢達。令曰,知道。
徐英淳,以禁衛營言啓曰,因禮曹草記,章陵局內捉虎事,依下矣,本營善放砲手三十名,將校二人領率出送,着實行獵之意,敢啓。傳曰,知道。
上在昌德宮。常參·經筵,以代理停。
徐英淳達曰,明日常參,取稟。令曰,停。
又達曰,合辭許久闕達,事甚未安。除在外·未署經外,未肅拜·呈告人員,竝卽牌招,何如?令曰,依。
鄭知容達曰,右副承旨洪學淵,同副承旨徐萬淳今日不爲仕進,竝卽牌招,何如?令曰,依。
以應敎金鍏,副校理閔英世再牌不進罷職令旨,令于鄭知容曰,只推。
以副應敎權馥,副校理朴來謙,副修撰宋祥來牌不進罷職令旨,令于鄭知容曰,只推。
鄭知容達曰,玉堂上下番俱空,事甚未安。應敎金鍏,副應敎權馥,副校理閔英世·朴來謙,副修撰宋祥來,旣有只推之令,竝卽牌招,推移入直,何如?令曰,依。
令于鄭知容曰,前江原監司留待。
令于鄭知容曰,前江原監司入對。
鄭知容達曰,藝文提學鄭元容旣入闕中,不爲肅謝,直爲出去,事甚未安。推考,何如?令曰,依。
以應敎金鍏,副應敎權馥,副校理朴來謙·閔英世,副修撰宋祥來牌不進罷職令旨,令于鄭知容曰,只推。
鄭知容達曰,玉堂上下番俱空,事甚未安。應敎金鍏,副應敎權馥,副校理朴來謙·閔英世,副修撰宋祥來,旣有只推之令,竝更牌招,推移入直,何如?令曰,依。
徐英淳達曰,卽者義禁府都事來言,開坐事令下矣,口招坐起本府堂上,例爲備員,而知義禁徐俊輔奉令在外,同義禁李元默式暇,只有判義禁李羲甲,同義禁鄭元容二員,無以備員開坐云,何以爲之?敢稟。令曰,知義禁·同義禁竝許遞,旣承下敎,前望單子入之。
金吾堂上前望單子入之,同義禁李光文·金道喜代點。
徐英淳達曰,新除授同義禁金道喜,卽爲牌招,以爲開坐之地,何如?令曰,依。
又達曰,行大司憲柳相祚,掌令朱弼相,持平李鳳純·蔡弘韻在外,執義洪永觀,掌令申在獻牌不進,監察茶時之意,敢達。令曰,知道。
以司諫尹正鎭,執義洪永觀,掌令申在獻牌不進罷職令旨,令于徐英淳曰,只推。
以副應敎權馥,副校理朴來謙,副修撰宋祥來牌不進罷職令旨,令于鄭知容曰,只推。
徐萬淳,以都摠府言達曰,副摠管韓義運以漢城府左尹,本府坐起,晝仕出去之意,敢達。令曰,知道。
戊子八月十九日酉時,王世子座重熙堂。前江原監司入對時,右承旨鄭知容,假注書李殷相,記事官兪星煥·金鼎集,前江原監司鄭元容,以次進伏訖。令曰,前江原監司進前奏職姓名,元容進前奏職姓名。令曰,無弊乎?元容曰,別無目下巨弊矣。令曰,前江原監司先退,元容先退,令史官就座。仍令退,承史以次退出。
上在昌德宮。常參·經筵,以代理停。
藥房都提調李存秀,提調金鏴,副提調申緯啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿口傳問安。答曰,知道。世子宮口傳問安。答曰,知道。世子嬪宮口傳問安。答曰,知悉。
徐英淳達曰,明日·再明日宣陵忌辰祭齋戒正日相値,常參頉稟之意,敢達。令曰,知道。
又達曰,合辭許久闕達,事甚未安。除在外·未署經外,未肅拜·呈告人員,竝卽牌招,何如?令曰,依。
徐英淳啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
徐英淳達曰,備邊司郞廳來言,今日賓廳日次,而領議政南公轍奉令在外,左議政李相璜有身病,不得來會云矣,敢達。令曰,知道。
備忘記,公州營將姜鎭華下直,長弓一張,長箭一部,片箭一部,筒兒一箇賜給。
傳于徐英淳曰,奉審大臣以下留待。
傳于徐英淳曰,奉審大臣以下入侍。
以右副承旨洪學淵,同副承旨徐萬淳牌不進罷職令旨,令于徐英淳曰,只推。
徐英淳達曰,行都承旨申緯藥院進,行左承旨李元默,右承旨鄭知容式暇,右副承旨洪學淵,同副承旨徐萬淳不爲仕進,院中只有臣一人,伴直無人,同副承旨徐萬淳,卽爲牌招,何如?令曰,依。
又達曰,同副承旨徐萬淳牌不進,伴直無人,右副承旨洪學淵,卽爲牌招,何如?令曰,依。
以同副承旨徐萬淳牌不進罷職令旨,令于徐英淳曰,知推。
以應敎金鍏,副校理閔英世牌不進罷職令旨,令于徐英淳曰,只推。
徐英淳達曰,玉堂上下番俱空,已至多日,事甚未安。應敎金鍏,副應敎權馥,副校理閔英世·朴來謙,副修撰宋祥來,旣有只推之令,竝卽牌招,推移入直,何如?令曰,依。
又達曰,行大司憲柳相祚,掌令朱弼相,持平李鳳純·蔡弘韻在外,執義洪永觀,掌令申在獻牌不進,監察茶時之意,敢達。令曰,知道。
以執義洪永觀,掌令申在獻,司諫尹正鎭牌不進罷職令旨,令于徐英淳曰,只推。
徐英淳達曰,三司長官之不得兼金吾,自是法典,而行副提學李光文,移拜同義禁矣。副提學自在應遞,而昨日禁堂牌招時,旣不得同爲請牌,今日又捧副學辭單,臣之矇未覺察,不勝惶悚,而該副學之連呈辭單,事甚未安。推考,何如?令曰,依,爾則推考,副提學未差之代,旣承下敎,前望單子入之。
傳于洪學淵曰,見窠皆令差出。
有政。吏批,判書徐能輔在外未肅拜,參判未差,參議鄭基一進,右副承旨洪學淵進。啓曰,判書徐能輔在外未肅拜,參判未差,小臣獨政未安,何以爲之?敢稟。傳曰,只出緊任。又啓曰,玉堂闕員,今堂差出,而擬望之人乏少,外任竝擬,何如?傳曰,允。以李是遠爲修撰,金在昌爲刑曹判書,趙鐘永爲左賓客,鄭元容·徐鼎輔爲同經筵,韓用成爲工曹正郞,沈宜永爲刑曹佐郞,韓鍾運爲左通禮,朴致榮爲儀賓都事,李敏實·鄭在鑑爲典籍,洪顯周爲司䆃提調,徐能輔爲活人提調,朱欽喆爲淑陵奉事,冬至兼謝恩使洪起燮,副使柳鼎養,書狀官朴宗吉以上竝單付,禁府都事鄭憲容,濟用奉事成祐曾相換,果川縣監金永受,忠勳都事閔致祿相換,學正單洪履信,承文副正字單安允沆,兼春秋單金奎燮,江華留守徐有榘嘉善今超資憲,正卿陞擢事承傳,行副護軍柳鼎養折衝今加嘉善加資事承傳,兼掌令單朴宗吉,書狀官陞品事承傳,以張振一爲校書判校,左賓客單金履喬,右賓客單趙鐘永。
徐英淳,以兵曹言達曰,今月十五日政事,僉知中樞府事望,李穭副擬以入,至蒙恩點矣。今聞月前遭故云,臣之矇未覺察,不勝悚惶,而原望筒勿施,何如?令曰,依。
兵批,判書朴宗薰病,參判李瀅夏在外,參議金敎喜受由,參知李渭達入直進,左副承旨徐英淳進。僉知李亨煒·鄭裕俊·徐愼輔,護軍李光文·柳鼎養,副護軍李魯集·黃仁紀·李學道·李師漢,副司直柳致睦·李潤聖,以上竝單付。
以慶尙監司鄭基善狀達,安義縣人物渰死,民家漂頹事,令于徐英淳曰,聞甚矜惻,元恤典外,別加顧助,如有生前身還布,竝蠲蕩事,分付。
徐英淳,以都摠府言達曰,副摠管韓義運以漢城府左尹,本府坐起,晝仕出去之意,敢達。令曰,知道。
又以兵曹言達曰,今八月二十一日武臣賓廳講書日次,而國忌齋戒相値,不得爲之之意,敢達。令曰,知道。
戊子八月二十日未時,上御熙政堂。王世子侍坐,惠陵·元陵陵上莎草蹲縮處修改奉審大臣以下入侍時,左副承旨徐英淳,假注書李殷相,記事官趙秉憲·金鼎集,領議政南公轍,繕工監提調金履喬,觀象監提調金敎根,禮曹判書徐俊輔,以次進伏訖。公轍曰,秋日溫和,聖體,若何?上曰,一樣矣。公轍曰,寢睡·水刺之節,何如?上曰,一樣矣。公轍曰,中宮殿悲哀罔極之中,必多受損,近日諸節,何如?上曰,一樣矣。公轍曰,世子宮近當中宮殿悲哀之時,水刺與湯劑勸進之際,以致多日焦遑,睿候,何如?上曰,一樣矣。公轍曰,元陵兩位陵上莎草蹲縮處,則先自東方奉出舊莎,而舊土亦爲奉出後,築以淨土,被以新莎,昨日酉時畢役,而惠陵陵上莎草蹲縮處外,草色潤沃,土品堅緻,不至一新改封,故就蹲縮處,以淨土搗築,以新莎改排,元奉審外,若而枯損處,間間修補矣。今番役處,頗甚闊大,以木尺尺量,則自未方至亥方,廣爲八十二尺,高爲九尺矣。上曰,崇陵役處,禮判奏之。俊輔曰,崇陵前面月臺石頹圮處爲二層,故臣與本曹郞廳及戶曹郞廳眼同監董,昨日酉時畢役矣。公轍曰,頃見使行先來出來時啓達,則使臣旣已格外參宴,又爲領賞,來頭節行,不可無稱謝之擧矣,使名旣以謝恩爲稱,則副使當以從二品,書狀以陞品人差出,而在前如此之時,或有更爲差出之時,或有特敎陞資之命,故敢此仰達矣。上曰,依爲之,副使加資,書狀陞品。出擧條上曰,副使,誰也?英淳曰,柳鼎養矣。上曰,書狀,誰也?英淳曰,朴宗吉矣。上曰,朴宗吉已經玉堂乎?英淳曰,已參本館錄,姑未及爲都堂錄矣。公轍曰,使名旣以謝恩爲稱,令政院政官牌招,開政下批,何如?上曰,依爲之。出擧條公轍曰,適因言端,敢此仰奏矣,此人以先朝閣臣,許久沈滯,朝議稱屈,向又通望於度支之長,江華留守徐有榘,正卿陞擢,何如?上曰,依爲之。出擧條公轍曰,近聞領府事老病,長時綿綴,雖隔江一舍之地,難以離側往來云,果川縣監金永受,今日政以京司閑職中,使之相換,以便救護似好,故敢此仰達矣。上曰,依爲之。出擧條上曰,果川縣監卽下番之父耶?英淳曰,然矣。命大臣以下先退,公轍等先退。命史官就座。仍命退,承史以次退出。
上在昌德宮。常參·經筵,以代理停。
徐英淳達曰,行大司憲柳相祚,掌令朱弼相,持平李鳳純·蔡弘韻在外,執義洪永觀,掌令申在獻呈辭,監察茶時之意,敢達。令曰,知道。
徐英淳啓曰,來二十五日朝參日次,而徽陵忌辰祭齋戒相値,頉稟之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
徐英淳達曰,同副承旨徐萬淳,今日不爲仕進,卽爲牌招,何如?令曰,依。
傳于洪學淵曰,宗廟冬享大祭,王世子攝行磨鍊。
以副應敎權馥,副校理朴來謙,副修撰宋祥來牌不進罷職令旨,令于洪學淵曰,只推。
以應敎金鍏,副校理閔英世再牌不進罷職令旨,令于洪學淵曰,只推。
洪學淵達曰,玉堂上下番俱空,已至多日,事甚未安。應敎金鍏,副應敎權馥,副校理朴來謙·閔英世,副修撰宋祥來,旣有只推之令,與新除授修撰李是遠,一體牌招,推移入直,何如?令曰,依。
徐英淳,以都摠府言達曰,今日入直內三廳武兼禁軍及軍兵等,當爲中日習射技,而國忌齋戒相値,不得設行之意,敢達。令曰,知道。
徐英淳,以兵曹言達曰,卽接東所衛將諸安國牒報,則秋景苑東邊內宮墻頹圮處,今已修築云,把守軍兵,還爲入直之意,敢啓。傳曰,知道。
又以禁衛營言啓曰,因兵曹草記,秋景苑內宮墻頹圮處,今已修築,把守軍兵還入直所,將則解送之意,敢啓。傳曰,知道。
徐英淳,以禁衛營言達曰,頃因禮曹草記,章陵局內捉虎次,出送砲手,使之行獵矣,今月二十日局內後麓近處,捉得中豹虎一頭,謹此封進,而捉虎牙兵等,依例施賞,仍爲行獵之意,敢達。令曰,知道。
上在昌德宮。常參·經筵,以代理停。
徐萬淳達曰,明日常參,取稟。令曰,停。
又達曰,行大司憲柳相祚,掌令朱弼相,持平李鳳純·蔡弘韻在外,執義洪永觀,掌令申在獻呈辭,監察茶時之意,敢達。令曰,知道。
李元默達曰,右承旨鄭知容,左副承旨徐英淳今日不爲仕進,竝卽牌招,何如?令曰,依。
又達曰,行刑曹判書金在昌除拜後過三日不爲出肅,依定式,推考警責,仍卽牌招察任,何如?令曰,依。
以應敎金鍏,副應敎權馥,副校理朴來謙·閔英世,副修撰宋祥來牌不進罷職令旨,令于洪學淵曰,只推。
洪學淵達曰,玉堂上下番俱空,已至多日,事甚未安。應敎金鍏,副應敎權馥,副校理朴來謙·閔英世,副修撰宋祥來,旣有只推之令,竝卽牌招,推移入直,何如?令曰,依。
以右承旨鄭知容,左副承旨徐英淳牌不進罷職令旨,令于李元默曰,只推。
以濟州防禦使李行敎狀達,進上靑皮,未滿定例,惶恐待罪事,令于李元默曰,勿待罪事,回諭。
徐萬淳,以兵曹言達曰,卽接東所衛將諸安國牒報,則秋景苑東邊內宮墻頹圮處,今已修築云,把守軍兵,還爲入直之意,敢達。令曰,知道。
又以禁衛營言達曰,秋景苑內宮墻頹圮處,今已修築之意,敢達。令曰,知道。
洪學淵,以奉常寺都提調·提調意達曰,祭享所用秋等中脯三百四十八貼,今八月二十二日畢造,而所入牛隻爲三十五首矣,進上看品中脯二貼,依定式封進之意,敢達。令曰,知道。
義禁府申目,兵曹佐郞文養正,守門將李基瑩等原情云云。徽旨內辭緣,泛稱遲晩,刑推得情,何如?判付達,竝只除刑推議處爲良如敎。又申目粘連,向前洪聖禧亦,旣當甲戌大無,又致翌年遞歸,舊逋之不能盡數收殺,囚供雖或以此發明是白乎乃,糴法莫嚴,未捧旣多,不可有所參恕,以此照律,何如?判付達,依準。又申目粘連,向前徐鳳淳·李忠運·李謙會·金鉉弼·趙德永等亦,李忠運段,査櫛宿逋,督捧不爲不多,而畢竟餘數之未捧,有違糴法,不可以離官就理,有所參恕是白遣,李謙會·趙德永等段,囚供,則以爲,準數督捧云,而今此道査,猶有餘存之未捧,揆以糴法,有難容貸,竝只以此照律爲白乎旀,徐鳳淳段,兵荒之餘,瘡痍未蘇,還穀之不能收殺,事勢或然是白乎乃,道査中未捧,若是不小,糴法莫嚴,不可容恕,以此照律爲白乎旀,金鉉弼段,囚供,則以爲,枚報巡營,無遺收殺云,而道査中未捧爲一千三百七十四石之多,不可以渠之發明,有所參貰,以此照律,何如?判付達,依準。
上在昌德宮。常參·經筵,以代理停。
徐萬淳達曰,明日懿陵忌辰祭齋戒,再明日三明日徽陵忌辰祭齋戒正日相値,常參頉稟之意,敢達。令曰,知道。
又達曰,合辭許久闕達,事甚未安。除在外·未署經外,未肅拜·呈告人員,竝卽牌招,何如?令曰,依。
徐萬淳啓曰,禁衛營將官來言,今日本營軍兵,日次私習云矣,敢啓。傳曰,知道。。
又啓曰,御營廳將官來言,今日本廳軍兵,日次私習云矣,敢啓。傳曰,知道。
李元默達曰,左副承旨徐英淳,今日不爲仕進,卽爲牌招,何如?令曰,依。
以應敎金鍏,副應敎權馥,副校理朴來謙·閔英世,副修撰宋祥來牌不進罷職令旨,令于鄭知容曰,只推。
鄭知容達曰,玉堂上下番俱空,已至多日,事甚未安。應敎金鍏,副應敎權馥,副校理朴來謙·閔英世,副修撰宋祥來,旣有只推之令,竝卽牌招,推移入直,何如?令曰,依。
徐萬淳達曰,行大司憲柳相祚,掌令朱弼相,持平李鳳純·蔡弘韻在外,執義洪永觀,掌令申在獻牌不進,監察茶時之意,敢達。令曰,知道。
以執義洪永觀,掌令申在獻,司諫尹正鎭牌不進罷職令旨,令于徐萬淳曰,只推。
以左副承旨徐英淳牌不進罷職令旨,令于鄭知容曰,只推。
以公忠監司朴晦壽狀達,定山縣監李秉祜遭母喪事,令于鄭知容曰,令該曹口傳差出,催促下送。
吏曹口傳政事,以洪栴爲定山縣監。
鄭知容,以禮曹言達曰,來十月初四日行宗廟冬享大祭王世子攝行時,王世子省牲省器之節,依例磨鍊乎?敢稟。令曰,依例磨鍊。
又以禮曹言達曰,來十月初四日行宗廟冬享大祭王世子攝行時,一依親祭例,永寧殿,遣大臣攝行,何如?令曰,依。
徐萬淳,以御營廳言達曰,去夜初更量,幼學朴永之犯夜被捉於本廳邏卒處,依例移送秋曹之意,敢達。令曰,知道。
又以刑曹言達曰,因御營廳達辭,去夜初更量犯夜幼學朴永之,移送秋曹事令下矣。朴永之依更數,決笞三十度,放送之意,敢達。令曰,知道。
義禁府照目粘連,前平山府使徐鳳淳·李忠運·李謙會·金鉉弼·趙德永等矣本府議達內,李忠運段,査櫛宿逋,督捧不爲不多,而畢竟餘數之未捧,有違糴法,不可以離官就理,有所參恕是白遣,李謙會·趙德永等段,囚供,則以爲,準數督捧云,而今此道査,猶有餘存之未捧,揆以糴法,有難容貸,竝只以此照律爲白乎旀,徐鳳淳段,兵荒之餘,瘡痍未蘇,還穀之不能收殺,事勢或然是白乎乃,道査中未捧,若是不小,糴法莫嚴,不可容恕,以此照律爲白乎旀,金鉉弼段,囚供,則以爲,枚報巡營,無遺收殺云,而道査中未捧爲一千三百七十四石之多,不可以渠之發明,有所參貰,以此照律罪,李忠運·李謙會·趙德永等段,各杖六十收贖,奪告身一等,徐鳳淳段,杖八十收贖,奪告身三等,金鉉弼段,杖九十收贖,奪告身四等,竝只私罪,奉令依準爲旀,徐鳳淳等段,竝只功議各減一等爲旀,趙德永段,功減一等爲良如敎。又照目粘連,平山前府使洪聖禧矣本府議達內,旣當甲戌大無,又致翌年遞歸,舊逋之不能盡數收殺,囚供雖或以此發明是白乎乃,糴法莫嚴,未捧旣多,不可有所參恕,以此照律,罪杖七十收贖,奪告身二等,私罪,奉令依準爲旀,功減一等爲良如敎。又申目粘連,向者文養正·李基瑩等亦,門禁申飭,何等截嚴,而雜人攔入,矇不覺察,溺職之罪,不可參恕,竝只以此照律,何如?判付達,依準。
江華留守徐有榘書曰,伏以,臣待罪分司,周歲有餘,恩深譾拂,效蔑涓埃,夙宵憂悸,惟譴何是俟,纔因內閣知委,離營上京之路,伏奉正卿陞擢之恩旨,臣誠惝怳恧蹙,左右思而莫省,大僚之薦臣於前席,果出何說,及到都下,接見邸報,臣於是,手擎華誥,掩抑而不成聲,益不禁於乎不忘之思,塡臆而雷腸也。嗚呼,臣家之厚受國恩,與天無涯,四葉六卿,焜燿一世,而如臣眇末,早竊科第,秪益其盈盛之懼,則偏蒙我先朝陶甄之澤,參兩乎駑駘,繩削乎樗櫟,使得備數於西淸邇英之班,而惜保憐恤,迥越廷紳,頂踵毛髮,都歸造化,臣於畎畝屛蟄之中,回瞻玉堂,若隔前生,每莊誦三世內閣罕矣之隆批,輒不覺其聲先咽而淚先暗,祗自恨其追報之無地,下從之此遲而已。豈意昔年,未酬萬一之恩榮,復媒今日匪分踰涯之進步哉?況臣自起廢以來,寵擢僅滿二稔,踐歷不離外職,未曾與一時群彦,程功量能於器使之末,則今玆進秩,殆無異於超躐三級,歷數前後,實所罕聞,冥升之計,過福之災,固已慄慄淵谷,而在聖朝綜名覈實之政,亦豈容若是之無漸也?噫,臣以風波畏威之餘生,猥荷河海莫量之洪造,枯荄再蘇,簪笏依舊,專城養老,志願滿足,縱未能吐珠含環,少效雀蛇之報,而忍以身玷淸朝之名器,蹈滿溢之覆轍,孤負天地生成之仁也哉?冊寶陪進,期日已迫,而瞻望象魏,進身無路,玆敢略綴短章,仰瀆离明。伏乞俯賜鑑諒,亟令收還臣新授資秩,仍治臣瀆撓之罪,俾官方無濫,私分粗安,千萬幸甚,臣無任云云。答曰,覽書具悉。卿其勿辭行公。
行護軍柳鼎養書曰,伏以,滓穢賤臣,偏蒙拂拭之恩,拔之於久枳之餘,置之於竝生之列,頂踵咸沐於仁化,蹤跡復廁於周行,闔門感戴,圖報無地,迺者六月大政,猥承冬至副使之除,姿本庸瑣,初不近似於專對之責,而義重往役,未敢唐突於卸免之計,泯默蹲伏,今已兩月有餘矣。近因先來狀達,使名將改,如臣資級,自在當遞,千萬不自意陞資特命,有隕自天,以臣爲嘉善大夫者,臣且感且恧,誠莫省措躬之所也。以言乎銓格,則通政之階,固當改差,以言乎人器,則貳卿之列,孰非可任,而以臣無似,始焉濫充,終又驟陞,使之畢竟銜命,有若非此莫可者然,臣心愧蹙,有不暇言,而在朝廷任使之道,不亦有涉於苟簡也哉?且伏況卿月之地,乃所以命德而籲俊也,自非望實俱叶,公議咸歸者,則決不可使夤緣倖會,冒玷名器,上累聖世則哲之明,下招風人彼其之刺,臣今不敢爲循例飾辭,以效克讓之美事也。伏乞睿慈,俯賜鑑諒,亟命選部,收臣新授之資,遞臣所帶之任,使使事益重,官方無乖焉,臣無任云云。答曰,覽書具悉。卿其勿辭行公。
行護軍李光文書曰,伏以,臣昨伏見政院達辭,謂以臣之所帶副提學,因移拜同義禁,而自在應遞,臣愚竊以爲不然也。謹按通編小註,有曰,三司長官不得兼金吾·摠管,夫兼者,以實職兼帶他司之謂也。詳其文勢,彼金吾摠管,此不可以兼也,兼當勿施,實固自如也,然則政院之不以同金吾處臣,而初不請牌者,誠得矣,今之自引,臣莫之曉也。抑臣又有一說焉,弘文提學之於副學,同成均之於大司成,金吾堂上之於秋曹,互爲遞解,亦通編所載耳,其不許竝據,固也。至於三司之官,銓曹毋得以閑司遷轉,卽恒式然也,今若以兼銜之故,而便用互遞之法,如金吾秋曹之例,則與恒式一切相反,通編著令,寧有是也?特以三司長官秩二品以上者,可以兼金吾摠管,而以職務相妨,故設此文,俾不得兼之也,不然,烏在其重三司之義哉?典章之文,用意謹嚴,一字半句,各有攸當,不可以鶻突看了,此臣愚所以爲不然者也。然則臣之呈辭副學,豈得已也,而以臣所自處而言,則又豈容一日蹲冒於應遞之金吾乎?雖然官職辭受,卽人臣之大節也,當辭而不辭,當受而不受,均之爲失,而此事在官方,所關非細。伏乞將臣所奏,下銓部詳議覆達,俾臣知所去就焉,臣無任云云。答曰,覽書具悉。書辭下該曹稟處。
左副承旨徐英淳書曰,伏以,臣卽伏見宰臣李光文書本,則臣於是,有不得自安,又無以自明,臣亦不知所以處臣者也。蓋日前宰臣之受點於金吾前望也,始則臣亦如宰臣之見,認以實固自在,兼當勿施,不爲請牌,再度辭單,亦復如例捧入矣。際見吏曹謄錄,則丙寅年間,故重臣李始源,亦以副學,受點於金吾前望之後,連呈辭單,伊時承宣,以副學李始源移拜金吾之後,副學自在當遞,而連呈辭單,矇然捧入,至於自引,而請推副學,故取考本院日記,則果有是事,與今日宰臣之所處者,少無差爽,事旣一轍,昭載掌考,臣乃飜然,又有所達辭之擧,臣則不過是據丙寅已例,而宰臣之章,今又如此,論說法文,甚詳且悉,此臣所謂臣亦不知所以處臣者也。第念,臣疎闇庸陋,無職可稱,惟允之地,尤何敢擬議,而臣旣昧於官方,又無定見,昏謬顚錯之失,至使淸朝宰列之臣,不知所以去就者,臣罪於此,實無所逃,玆敢冒煩陳暴。伏乞离明,俯垂諒察,將臣承宣之銜,亟加譴斥,仍賜威罰,以爲溺職者之戒,不勝幸甚,臣無任云云。覽書具悉。已例昭昭,爾則據例而已,何傷之有乎?下該曹稟處,則余亦姑未知已例而下令者也,雖爲稟處,亦無妨矣,爾則勿辭察職。
上在昌德宮。常參·經筵,以代理停。
徐萬淳達曰,行大司憲柳相祚,掌令朱弼相,持平李鳳純·蔡弘韻在外,執義洪永觀,掌令申在獻呈辭,監察茶時之意,敢達。令曰,知道。
徐英淳啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
令于鄭知容曰,禮房承旨馳詣懿陵,奉審摘奸以來。
申緯達曰,吏曹郞廳來言,果川縣監閔致祿,憲府則雖已署經,諫院不備,不得署經云,除在外·未署經外,未肅拜人員,竝卽牌招,何如?令曰,一司除署經。
兵曹,以李復淵爲左邊捕盜大將。
徐英淳啓曰,新除授左邊捕盜大將李復淵,卽爲牌招,命召及大將牌·傳令牌,傳授,何如?傳曰,允。
以應敎金鍏,副應敎權馥,副校理朴來謙·閔英世,副修撰宋祥來牌不進罷職令旨,令于鄭知容曰,只推。
鄭知容達曰,玉堂上下番俱空,事甚未安。應敎金鍏,副應敎權馥,副校理朴來謙·閔英世,副修撰宋祥來,旣有只推之令,竝卽牌招,推移入直,何如?令曰,依。
鄭知容,以奎章閣言達曰,大殿敎命·竹冊·玉印·玉冊,中宮殿金寶·玉冊,明將奉往于外奎章閣矣,今日先爲奉出,權安于本院之意,敢達。令曰,知道。
徐英淳,以都摠府言達曰,今日入直內三廳,武兼禁軍及軍兵等,當爲中日習射技,而國忌齋戒相値,不得設行之意,敢達。令曰,知道。
上在昌德宮。常參·經筵,以代理停。
開東,有霜氣。
藥房都提調李存秀,副提調申緯啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿口傳問安。答曰,知道。世子宮口傳問安。答曰,知道。世子嬪宮口傳問安。答曰,知悉。
藥房口傳啓曰,中宮殿下多日哀毁之中,久執蔬水之節,必致眞元之損,區區下情,實不勝萬萬憂慮,滋補胃氣,莫若薑桂,復進常膳,一日爲急。伏乞聖上,亟思勸進之道,以副群情焉,惶恐敢啓。答曰,知道。
藥房口傳啓曰,竊伏念,哀毁過度,今幾日矣,久執蔬水之節,以致眞元之損,有非俯而就之之道,此時滋補薑桂之方,不容暫緩,勉進常膳,以副臣民區區之望焉,惶恐敢啓。答曰,近日常膳之請少間,故雖在罔極之中,稍自安矣,今聞此言,至慟如新,不自勝堪,更勿煩請,是所望也。
藥房口傳達曰,坤聖殿下哀毁過度,爲日已久,區區下情,實不勝憂慮萬萬,久執蔬水之節,易致眞元之損,此時滋補胃氣,莫若復進常膳。伏願邸下,委曲勸進,以副群情之顒祝焉,惶恐敢達。答曰,謹當仰勸矣。
申緯啓曰,藥房都提調·副提調持湯劑來待矣。傳曰,封入。
徐萬淳達曰,行大司憲柳相祚,掌令朱弼相,持平李鳳純·蔡弘韻在外,執義洪永觀,掌令申在獻呈辭,監察茶時之意,敢達。令曰,知道。
徐英淳達曰,備邊司郞廳來言,今日賓廳日次,而國忌齋戒相値,不得來會云矣,敢達。令曰,知道。
以應敎金鍏,副應敎權馥,副校理朴來謙·閔英世,副修撰宋祥來牌不進罷職令旨,令于洪學淵曰,只推。
洪學淵達曰,玉堂上下番俱空,已至多日,事甚未安。應敎金鍏,副應敎權馥,副校理朴來謙·閔英世,副修撰宋祥來,旣有只推之令,竝卽牌招,推移入直,何如?令曰,依。
以應敎金鍏,副應敎權馥,副校理朴來謙·閔英世,副修撰宋祥來牌不進罷職令旨,令于洪學淵曰,只推。
兵曹,以柳和源爲都監中軍。
申緯,以內醫院都提調意達曰,提調金鏴今日問安,不爲仕進,卽爲牌招,何如?令曰,依。
戊子八月二十五日辰時,上御熙政堂。藥房入診入侍時,都提調李存秀,副提調申緯,直提學趙寅永,假注書李殷相,記事官趙秉憲·金鼎集,以次進伏。醫官李惟鐸·李命運·金殷相·安橚進伏楹外訖。存秀曰,秋氣漸深,日候過涼,聖體,若何?上曰,一樣矣。存秀曰,寢睡·水刺之節,何如?上曰,一樣矣。存秀曰,中宮殿氣候,何如?上曰,各殿宮氣候一樣矣。存秀曰,醫官診候,何如?上可之。命運·殷相·橚等,以次診候訖,退伏奏曰,脈候左右三部調均矣。存秀問醫官曰,向於診筵,以待快涼湯劑議定之意,仰奏矣,調理湯劑,今日議定爲宜乎?命運等曰,涼意快生,議定湯劑,甚好矣。存秀曰,醫官所奏如此,湯劑退出後議定,恐好矣。上可之。緯曰,中宮殿進御開鬱君子湯七貼內,一貼自本院煎入,六貼則承令製入矣,計其日子,今已過七貼之限,停止榻敎,書出似好,故敢此仰達矣。上曰,唯。中宮殿進御開鬱君子湯,自今日停止事。出榻敎緯曰,幸行時,江心水自本院待令,而曾或有置之之命矣,今番則何以爲之乎?上曰,置之,可也。緯曰,藥蟹醢,待成熟,限三十次依例沈入之意,敢此仰達矣。上曰,一次爲幾箇乎?緯曰,大殿八十箇分二缸沈入,而各殿宮三十箇式一缸沈入矣,進御加味君子湯,自今日一貼式煎入事。出榻敎命史官就座。仍命退,諸臣以次退出。
上在昌德宮。常參·經筵,以代理停。
靑陽府夫人公除後,大殿,內閣·政院·玉堂·藥房·朝廷二品以上·六曹堂上口傳問安。答曰,知道。中宮殿,內閣·政院·玉堂·朝廷二品以上·六曹堂上單子問安。答曰,罔極。藥房口傳問安。答曰,罔極。世子宮,內閣·政院·玉堂·藥房·春坊·朝廷二品以上·六曹堂上口傳問安。答曰,知道。世子嬪宮,內閣·政院·玉堂·藥房·春坊口傳問安。答曰,知悉。
藥房口傳啓曰,臣等昨以中宮殿復膳之意,相率仰籲,未蒙允許,區區下情,去益憂悶,玆不得不復事呼籲,伏願聖上,更加勸進焉,惶恐敢啓。答曰,知道。
藥房口傳啓曰,臣等之昨日仰懇,是豈可已而不已者耶?薑桂多日不進,榮衛必致受損,且況復膳於公除之後,卽不易之古例也,臣等職任,忝在保護,忱誠倍切憂迫,敢又相率仰籲。伏乞俯從禮制,以副輿情焉,惶恐敢啓。答曰,以罔極情私,又當今日,雖切哀痛崩迫之心,而上奉眷念之聖意,又念元良之焦迫,卿等之悶鬱,已强進水刺矣。又何屢煩,使此罔極之心,至於難抑乎?更勿煩請,千萬爲望。
藥房口傳達曰,臣等昨伏承謹當仰勸之下答矣,固知睿孝必致格回,而公除已過,復膳尤急,區區憂忱,有不敢遲待時日,玆又相率呼籲。伏乞邸下,益加仰勉,期回慈心焉,惶恐敢達。答曰,誠未仰格,未回坤心,更爲仰勸矣。
徐英淳達曰,明日常參,取稟。令曰,停。
徐萬淳達曰,行大司憲柳相祚,掌令朱弼相,持平李鳳純·蔡弘韻在外,執義洪永觀,掌令申在獻呈辭,監察茶時之意,敢達。令曰,知道。
徐英淳啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
申緯啓曰,藥房三提調持湯劑來待矣。傳曰,封入。
申緯達曰,假注書李殷相身病猝重,勢難察任,今姑改差,何如?令曰,依。
李殷相改差,代以洪鐘應爲假注書。
申緯達曰,卽者吏曹郞廳來言,定山縣監洪栴,憲府則雖已署經,而諫院不備,不得署經云,除在外·未署經外,未肅拜人員,竝卽牌招,以爲署經之地,何如?令曰,依。
鄭知容,以禮曹言啓曰,靑陽府夫人喪,中宮殿供上,以素膳限公除封進事,草記允下矣,自明日依例復常膳封進之意,分付,何如?傳曰,允。
徐英淳,以訓鍊都監言達曰,本局別將柳相弼身病甚重,勢難察任,改差,何如?令曰,依。
上在昌德宮。常參·經筵,以代理停。
藥房口傳啓曰,臣等以坤殿復膳,鎭日仰請,而忱誠淺薄,慈心未格,區區下情,去益悶鬱,伏願聖上,益加勸進,以副臣民顒祝之望焉,惶恐敢啓。答曰,知道。
藥房口傳啓曰,臣等屢日瀆擾於悲哀罔極之中,非不知萬萬悚仄,而不得請則不可止耳,公除已過,禮制有限,久執疏節,尙未復膳,上貽聖心之眷念,下致睿孝之焦迫,一日二日,靳持未許者,大非臣等所仰望於我坤聖者也。伏乞更加三思,卽下一兪焉,惶恐敢啓。答曰,奄經昨日,而頑全如舊,罔極隕廓,容有其極?爲元良之焦慮,念卿等之懇勸,今下强從之意,悲冤之情,益難自抑矣。
藥房口傳達曰,臣等昨伏承坤聖諺書下答,相顧愕貽,轉益抑鬱,伏念常膳之不進,已過一望,哀毁旣過禮節,直元必多受損,此時復膳,不可晷刻少緩,臣等不避煩複,相率呼籲。伏乞邸下,益加仰勸,以副群情焉,惶恐敢達。答曰,今始得請,誠萬幸矣。
徐英淳,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
徐英淳達曰,明日常參,取稟。令曰,停。
徐萬淳達曰,合辭許久闕達,事甚未安。除在外·未署經令旨未下外,未肅拜·呈告人員,竝卽牌招,何如?令曰,依。
徐英淳啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
申緯達曰,來初一日輪對日次矣,敢稟。令曰,當次人受點,後日次待令。
又達曰,右承旨鄭知容今日不爲仕進,卽爲牌招,何如?令曰,依。
申緯啓曰,藥房提調·副提調持湯劑來待矣。傳曰,封入。
申緯達曰,假注書洪鍾應時無職名,令該曹依例付軍職,冠帶常仕,何如?令曰,依。
以司諫尹正鎭牌不進罷職令旨,令于徐萬淳曰,只推。
徐萬淳達曰,守令署經事令下矣,司諫尹正鎭,旣有只推之令,與行大司諫朴齊一一體牌招,以爲署經之地,何如?令曰,依。
以執義洪永觀,掌令申在獻,司諫尹正鎭牌不進罷職令旨,令于徐萬淳曰,只推。
徐萬淳達曰,司諫尹正鎭旣有只推之令,一體牌招,何如?令曰,依。
又達曰,行大司憲柳相祚,掌令朱弼相,持平李鳳純·蔡弘韻在外,執義洪永觀,掌令申在獻牌不進,監察茶時之意,敢達。令曰,知道。
徐英淳,以都摠府言達曰,副摠管韓義運以漢城府左尹,本府坐起,晝仕出去之意,敢達。令曰,知道。
徐英淳,以御營廳言啓曰,本廳字內惠化門北邊第四城廊近處體城二間許頹圮處,今已畢築矣,把守軍兵,依例撤罷之意,敢啓。傳曰,知道。
徐英淳,以禁衛營言達曰,章陵近處,捉得中豹虎一頭後,仍令行獵矣,今月二十五日,又於案山北麓,捉得大虎一頭,謹此封進,而捉虎牙兵等,依例施賞,仍爲行獵之意,敢達。令曰,知道。
上在昌德宮。常參·經筵,以代理停。
徐萬淳達曰,明日常參,取稟。令曰,停。
又達曰,合辭許久闕達,事甚未安。除在外·未署經·令旨未下外,未肅拜·呈告人員,竝卽牌招,何如?令曰,依。
李元默達曰,左副承旨徐英淳,右副承旨洪學淵今日不爲仕進,竝卽牌招,何如?令曰,依。
申緯啓曰,藥房副提調持湯劑來待矣。傳曰,封入。
以司諫尹正鎭牌不進罷職令旨,令于徐萬淳曰,只推。
徐萬淳達曰,司諫尹正鎭,旣有只推之令,一體牌招,何如?令曰,依。
以司諫尹正鎭牌不進罷職令旨,令于徐萬淳曰,只推。
徐萬淳達曰,守令署經事令下矣,司諫尹正鎭,旣有只推之令,與行大司諫朴齊一,更爲一體牌招,以爲署經之地,何如?令曰,依。
又達曰,行大司憲柳相祚,掌令朱弼相,持平李鳳純·蔡弘韻在外,執義洪永觀,掌令申在獻牌不進,監察茶時之意,敢達。令曰,知道。
以執義洪永觀,掌令申在獻,司諫尹正鎭牌不進罷職令旨,令于徐萬淳曰,只推。
徐萬淳達曰,守令署經事令下矣,司諫尹正鎭,旣有只推之令,與行大司諫朴齊一,更爲一體牌招,以爲署經之地,何如?令曰,一司除署經。
又達曰,密符親納,例也,而前平安監司徐能輔謂有身病,使其褊裨替納,事甚未安。推考,何如?令曰,依。
以右承旨鄭知容牌不進罷職令旨,令于李元默曰,只推。
以左副承旨徐英淳,右副承旨洪學淵牌不進罷職令旨,令于李元默曰,只推。
以公忠監司朴晦壽狀達,連山縣監沈能弘遭母喪事,令于李元默曰,令該曹口傳差出,催促下送。
吏曹口傳政事,以宋持膺爲連山縣監。
李元默,以弘文館言達曰,副應敎權馥,卽爲牌招察任,何如?令曰,依。
又以弘文館言達曰,修撰李是遠時在江華地,趙萬協時在京畿楊州地,副修撰李敏會時在公忠道忠州地,經筵入番事緊,請竝斯速乘馹上來事,下諭。令曰,依達。
以副應敎權馥牌不進罷職令旨,令于李元默曰,只推。
李元默,以敦寧府言達曰,今此式年御牒譜冊修整次,草記達下,依例修整,今旣畢役之意,敢達。令曰,知道。
又以禮曹言達曰,中宮殿當有日下雉鮮,而尙未磨鍊,世子宮封進日下雉鮮,纔已磨鍊啓下,則中宮殿亦當一體封進,磨鍊以入,何如?令曰,依。
徐萬淳,以都摠府言達曰,副摠管韓義運以漢城府左尹,本府坐起,晝仕出去之意,敢達。令曰,知道。
又以備邊司言達曰,本司有司堂上金鏴職務相妨,所帶摠管之任,今姑許遞,何如?令曰,依。
又以禁衛營言達曰,本營哨官全鎬臣謂有身病,每於公故,無難不參,揆以紀律,萬萬駭然,爲先汰去之意,敢達。令曰,知道。
又以御營廳言達曰,本廳字內惠化門北邊第四城廊近處體城二間許頹圮處,今已畢築矣。女墻仍爲始役,而肅靖門東邊第二城廊近處體城二間許頹圮處,今八月二十八日爲始,改築之意,敢達。令曰,知道。
又以刑曹言達曰,謹依下令,自捕廳押來罪人簾伊·喜伊·干欄·朴敬淳·異就善等,各嚴刑一次後,簾伊慶尙道巨濟府,喜伊咸鏡道鍾城府,干欄平安道江界府,竝勿限年定配,勿登赦典,朴敬淳公忠道陰城縣,異就善慶尙道迎日縣,僧覺勳全羅道光陽縣定配所,竝卽押送之意,敢達。令曰,知道。
義禁府照目粘連,兵曹佐郞文養正,守門將李基瑩等矣本府議達內,門禁申飭,何等截嚴,而雜人攔入,矇不覺察,溺職之罪,不可參恕,竝只以此照律罪,各笞四十收贖,附過還職,私罪,奉令依準爲旀,李基瑩段,功減一等爲良如敎。
上在昌德宮。常參·經筵,以代理停。
徐英淳達曰,明日常參,取稟。令曰,停。
徐萬淳達曰,合辭許久闕達,事甚未安。除在外·未署經外,未肅拜·呈告人員,竝卽牌招,何如?令曰,依。
徐英淳啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
申緯啓曰,藥房提調·副提調持湯劑來待矣。傳曰,封入。
令于徐萬淳曰,大司憲許遞,旣承下敎,前望單子入之。
大司憲前望單子入之,徐有榘添書代點。
備邊司,以申緯爲江華留守。
令于鄭知容曰,都承旨有闕之代,旣承下敎,前望單子入之。
承旨前望單子入之,鄭元容代點。
徐萬淳達曰,行大司憲徐有榘,掌令朱弼相,持平李鳳純·蔡弘韻在外,執義洪永觀,掌令申在獻牌不進,監察茶時之意,敢達。令曰,知道。
以執義洪永觀,掌令申在獻,司諫尹正鎭牌不進罷職令旨,令于徐萬淳曰,只推。
鄭知容,以禮曹言達曰,卽接元陵別檢所報,則本陵兩位陵上莎草修改後,陵官逐日奉審,則莎葉向靑,着根無慮云矣,敢達。令曰,知道。
又以禮曹言達曰,卽接惠陵令所報,則本陵陵上莎草修改後,陵官逐日奉審,則莎葉向靑,着根無慮云矣,敢達。令曰,知道。
又以禮曹言達曰,中宮殿供上所封京畿封進日下雉鮮磨鍊以入事,草記依下矣,別單磨鍊書入之意,敢達。令曰,知道。
又以禮曹言達曰,中宮殿供上所封京畿封進日下雉鮮磨鍊別單,纔已達下矣,日下雉鮮,今旣封進,則朔望雉鮮,自在減下,別單書入之意,敢達。令曰,知道。
鄭知容,以內醫院都提調·提調意達曰,前主簿沈宜臣自今月晦日,中宮殿承候事,令下矣。時無職名,令該曹口傳付軍職,使之承候,何如?令曰,依。
兵曹口傳政事,副司果單沈宜臣。
徐英淳,以都摠府言達曰,副摠管鄭來升以御營中軍,本營諸將官射會監試事,南別營晝仕出去之意,敢達。令曰,知道。
又以兵曹言達曰,忠翊衛將鄭裕俊,景福宮衛將文有錫,慶熙宮衛將金在厚,文臣兼宣傳官林永洙,俱以病難供職,呈狀乞遞,金胤根除授過限未肅拜,竝改差,何如?令曰,依。
徐英淳,以禁衛營言啓曰,本營字內敦義門南邊體城二間許及一間許頹圮處,今已畢築,把守軍兵依例撤罷,女墻仍爲始築之意,敢啓。傳曰,知道。
徐英淳,以禁衛營言達曰,本營字內敦義門南邊體城二間許及一間許頹圮處,今已畢築,女墻仍爲始築,而五間許頹圮處,始役改築之意,敢達。令曰,知道。
又以禁衛營言達曰,本營把摠李道權身病猝重,勢難察任,改差,何如?令曰,依。
又以訓鍊都監言達曰,北部甑山里居幼學尹益善,託以改莎,私斫字內松木,至於九十餘株之多矣,松禁法意何等嚴重,而無難冒犯,如此蔑法之類,不可尋常處之,移送秋曹,依法典嚴刑遠配,何如?令曰,依。
徐萬淳,以刑曹言達曰,訓鍊都監達辭內,北部甑山里居幼學尹益善,托以改莎,私斫字內松木,至於九十餘株之多矣,松禁法意,何等嚴重,而無難冒犯,如此蔑法之類,不可尋常處之,移送秋曹,依法典嚴刑遠配,何如?令曰,依事令下矣。尹益善嚴刑一次後,咸鏡道穩城府,遠地定配所,卽爲押送之意,敢達。令曰,知道。
上在昌德宮。常參·經筵,以代理停。
藥房都提調李存秀,提調金鏴,右承旨鄭知容啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿口傳問安。答曰,知道。世子宮口傳問安。答曰,知道。世子嬪宮口傳問安。答曰,知悉。
徐英淳,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
徐英淳達曰,明日救食相値,常參頉稟之意,敢達。令曰,知道。
徐萬淳達曰,合辭許久闕達,事甚未安。除在外·未署經外,未肅拜·呈告人員,竝卽牌招,何如?令曰,依。
徐英淳啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
徐英淳達曰,備邊司郞廳來言,今日賓廳日次,而大臣俱有身病,不得來會云矣,敢達。令曰,知道。
令于鄭知容曰,禮房承旨馳詣宗廟·景慕宮,奉審摘奸以來。
鄭知容啓曰,藥房都提調·提調持湯劑來待矣。傳曰,封入。
徐萬淳達曰,行大司憲徐有榘,掌令朱弼相,持平李鳳純·蔡弘韻在外,執義洪永觀,掌令申在獻牌不進,監察茶時之意,敢達。令曰,知道。
以執義洪永觀,掌令申在獻,司諫尹正鎭牌不進罷職令旨,令于徐萬淳曰,只推。
徐英淳,以都摠府言達曰,副摠管兪應煥以漢城府右尹,本府坐起,晝仕出去之意,敢達。令曰,知道。
鄭知容,以弘文館言達曰,副修撰宋祥來差祭,校理金大坤·尹心圭,修撰李是遠·趙萬協,副修撰李敏會在外,下番闕直,事甚未安。應敎金鍏,副校理朴來謙·閔英世,竝卽牌招,以爲推移姑降入直之地,何如?令曰,依。
又以禮曹言達曰,卽接安東幼學河震翼所志,則以爲,族姪應淸嫡妾俱無子,以其同姓八寸弟復淸第二子錫衷,欲爲繼後,兩家相議完定,未及禮斜,而應淸夫妻俱歿,拘於常規,不得循例禮斜,依定式,草記稟處事,呈狀矣。凡係繼宗立後,兩邊與受文蹟,明有可據,而不得登聞者,許令該曹論理草記事,曾有筵奏定式,而門長河震翼所訴旣如此,依定式,河復淸第二子錫衷,立爲河應淸之後,何如?令曰,依。
又以司譯院都提調·提調意達曰,月前以元定包蔘三千斤外,加定一千斤事,令下矣。方自本院,招問灣·松諸商,酌量後成給節目,而數旣增加,則元定京·灣商,難以經紀,另定京·灣商各一人,使之分排擔當,至於松商之許赴燕京,不但渠,輩兩多掣礙之端,不甚願赴,曾於戊申年,因彼中生事,防塞五處商賈,今於百餘年後,遽爾許赴,則他處商民,不無藉此希覬之慮,而松商則雖不赴燕,自來與京·灣商同事料理,未嘗不沾漑於燕利,今不必復開前旣永杜之路,以啓紛紜之弊,此則置之,造蔘之專任松商,亦有京·灣商之稱冤,灣·松商自有主客之別,而灣商不便,則松商亦無獨自辦造之道,依前令,京·灣商與松商等,通同造出,以爲均惠兩便之地,包蔘之數,今爲四千斤,較量彼中售賣,似或過多云,此後則雖一斤蔘,更勿擧論於增數事,嚴加定式,蓋此包蔘之設施,一以爲別使公用,一以爲一院屢百官生之資生,則其所支保之方,專在禁潛商一款,而近來法禁漸弛,奸竇層生,以致潛入之年增歲加,揆以紀綱,萬萬寒心。自今曆行及節行,別般搜檢,無或有一角濫入之意,令廟堂嚴飭於使臣及平安監司·義州府尹處,設門內潛商現發者,梟首境上,自是法典,且今令旨尤極截嚴,固當奉行之不暇,第法愈重則禁愈難,故包蔘創始之時,如有犯者之現捉,則贓物賞給陳告者,當者嚴刑定配事,成節目遵行,此亦依元節目施行,何如?令曰,依。禁潛一款,近成例套,無難冒犯云,是豈法意之攸在乎?今番一千斤加增,意有在焉,左右捕廳,各別譏詗於京外,松留·灣尹,亦爲惕念糾察,俾有實效,以牛皮一種言之,國中緊用之物,殆無限節,而許入彼中云,亦豈成說乎?弊竇則一也,自今爲始,自譯院定數,許給於灣人,以爲一切之法,可也。
徐英淳,以兵曹言達曰,今八月各廳堂下武臣朔試射,臣曹連因有故,不得爲之之意,敢達。令曰,知道。
又以備邊司言達曰,卽見禮曹申目,則枚擧東萊府使金䥧狀達,以爲關白生孫致慶,島主還島問慰,譯官請來裁判差倭,例當接待,所贈宴禮單雜物,依例磨鍊,而渡海譯官差出,雖有已例,事係邊情,請令廟堂稟處矣。島主之還島問慰,關白之生孫致慶,旣有各年已例,渡海譯官,令該院差送,使之問慰後,仍爲致慶,書契禮單與盤纏照例磨鍊之意,分付該曹該道,何如?令曰,依。
又以備邊司言達曰,卽見京畿監司金鐮狀達,則以爲,長湍府大同收米,過限已久,尙在未納,而目下民情,益切艱乏,本色責納,其勢末由,若以錢條代納,則果有收合之道,該邑大同米八百八十四石零,特許以錢代捧事,請令廟堂稟處矣。貢賦若是愆滯,法意可謂掃地,第該邑以弊弊之局,又當數遞,朝家今方拔例軫念,道達又如此,從便善處之方,令道臣往復該廳,俾有民邑紓力之效,何如?令曰,依。
上在昌德宮。常參·經筵,以代理停。
卯時,日食。
徐英淳啓曰,來初五日朝參日次,而明陵親祭散齋相値,頉稟之意,敢啓。傳曰,知道。
徐英淳達曰,明日常參,取稟。令曰,停。
洪學淵達曰,行大司憲徐有榘,掌令朱弼相,持平李鳳純·蔡弘韻在外,執義洪永觀,掌令申在獻呈辭,監察茶時之意,敢達。令曰,知道。
又達曰,卽者吏曹郞廳來言,連山縣監宋持膺,憲府則雖已署經,而諫院則不備,不得署經云,除在外·未署經外,未肅拜人員,竝卽牌招,何如?令曰,一司除署經。
鄭知容啓曰,藥房提調,持湯劑來待矣。傳曰,封入。
鄭知容達曰,檢閱金興根,陞付待敎薦狀公事,達下矣,令該曹口傳單付,何如?令曰,依。
吏曹口傳政事,藝文館待敎單金興根。
鄭知容達曰,檢閱徐戴淳薦狀公事,達下矣,令該曹口傳單付,牌招入直,何如?令曰,依。
吏曹口傳政事,檢閱單徐戴淳。
徐英淳達曰,幸行時,斥堠伏兵調發等節,先期狀啓,自是例也,而摠戎使李石求,謂有情勢,廢却公務,尙不修啓,武臣之不得處義,前後申飭,何等截嚴,而如是爲引,不卽擧行,揆以事體,誠甚未安。爲先從重推考,狀啓使之卽速修上,何如?令曰,武臣處義,誠甚駭然,施以譴罷之典。
徐英淳啓曰,摠戎使李石求,施以譴罷之典事,令下矣。將兵之任,不可一刻無摠察之人,何以爲之?敢稟。傳曰,御將兼察,牌招聽傳敎。
以應敎金鍏,副校理閔英世牌不進罷職令旨,令于鄭知容曰,只推。
鄭知容,以奎章閣言達曰,卽接內需司牒報,則咸興·永興兩本宮十月別大祭時,造燭封香吉日,今月十五日卯時,衣襨香燭祭品奉詣吉日,同月十六日卯時俱吉云,以此日時擧行之意,敢達。令曰,知道。
令于鄭知容曰,今月十五日,當詣慶熙宮,隆福殿齋宿,十六日興政堂,咸興·永興兩本宮衣襨香燭親傳矣,該房知悉。
鄭知容,以奎章閣言達曰,景慕宮·望廟樓,今朔奉審無頉之意,敢達。令曰,知道。
又以弘文館言達曰,下番闕直,事甚未安。副修撰宋祥來,卽爲牌招入直,何如?令曰,依。
以副校理朴來謙牌不進罷職令旨,令于鄭知容曰,只推。
鄭知容,以禮曹言達曰,卽者永禧殿官員所報內,今日朔焚香後,奉審殿內,則第五室紅綃面帳南邊第一幅下端五寸許鼠破,龕室內地衣縇及龍床上褥席,間間鼠咬云矣。莫重殿內,有此鼠破之患,萬萬悚悶,臣曹堂上進去奉審後,稟處,何如?令曰,依。
又以禮曹言達曰,臣俊輔進詣永禧殿,與本殿令金魯廣,參奉尹日善眼同,殿內有頉處,詳細奉審,則第五室紅綃面帳南邊第一幅下端五寸許鼠破,龕室內地衣及龍床上褥席,間間鼠咬,果如齋官所報矣。鼠穴雖已堅密防塞,而不可以此,有所放心,故申飭齋官,使之逐日奉審,刑止這這報來,而若或又有如前咬鑽欠潔之患,則修改之節,決不可因循,容俟日後齋官頉報之有無,更爲稟處,何如?令曰,依。
又以禮曹言達曰,昌陵局內沙汰處,補築之節,姑待秋間,臣曹堂上進去奉審後稟處事,草記依下矣,今已秋成,臣曹堂上進去奉審,何如?令曰,依。
又以司饔院監膳提調意達曰,各殿宮日下生雉,全數代封矣,今則秋節已深,山雉漸出,今日爲始,日下生雉,依例復舊封進之意,敢達。令曰,知道。
徐英淳,以兵曹言啓曰,今九月十五日,王世子詣慶熙宮,隆福殿齋宿,十六日興政堂,咸興·永興兩本宮衣襨香燭親傳時,陪衛軍兵,當爲磨鍊,而謹考謄錄,則今春慶熙宮齋宿動輿時,訓局步軍八百名,馬軍二哨,中軍率領,爲先後牌,禁軍二番磨鍊矣。今亦依此擧行乎?敢稟。傳曰,依此爲之。
又以備邊司言達曰,本司武郞廳鄭寅基,奔走勤仕,三滿十五朔,依例陞敍或守令除授事,捧承令施行,何如?令曰,依。
禁府申目,粘連向前李觀植亦,嚴刑一次,以判付內辭意,發問目嚴加究問是白乎則,所犯罪狀,旣已首服是白如乎,旣伏承嚴刑一次取招以聞之令,徽裁,何如?判付,達照律爲良如敎。
行都承旨鄭元容書曰,伏以臣於病煩昏綴之中,伏奉知申除旨,旣縻以淸華,又處之邇密,邸下之於賤臣,記念之盛,眷錄之隆,一何至此極也?病枕蹶起,感涕被面,苟可勉强,寧憚竭力,而臣質本脆弱,自幼善病,向在東州,再閱炎夏,山嵐水濕,井又不冽,氣痞痰凝,轉成痁症,間關道路,僅抵私次,而醫劑俗方,雜試無效,一經寒熱,氣血俱耗,嘔甚阻食,脚痿步,面黃肉脫,投身床席,方其痛也。無省無覺,雖其歇時,精思迷瞀,軒闥動作,亦難自力,彈束簉公,非日可期,瞻望瓊樓,曷勝戀結,臣之夙夜邇班,回首已十星霜耳,晨鞴霜靴,怳若前夢,今若重尋花磗之步,陪侍香案之前,則臣身之榮耀,不待言辭,而臣情之慰滿,當復,何如?力不從心,欲起還仆,要任虛縻,爲懼滋大,至於匪分兼銜,義當力辭,而病且昏錯,未暇緩聲,先將不可供劇之狀,暴實仰籲。伏乞睿慈,俯垂矜諒,卽解知申之任,俾院務無曠,而私心獲安,不勝大願。臣無任云云。答曰,覽書具悉。卿其勿辭行公。
上在昌德宮。常參·經筵,以代理停。
徐萬淳達曰,明日常參,取稟。令曰,停。
又達曰,合辭許久闕達,事甚未安。除在外·未署經外,未肅拜·呈告人員,竝卽牌招,何如?令曰,依。
徐萬淳啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本㕔軍兵,日次私習云矣,敢啓。傳曰,知道。
鄭知容達曰,左副承旨徐英淳,今日不爲仕進,卽爲牌招,何如?令曰,依。
鄭知容啓曰,藥房提調,持湯劑來待矣。傳曰,封入。
鄭知容達曰,事變假注書李培林,身病猝重,勢難察任,今姑改差,何如?令曰,依。
李培林改差,代以丁庠敎爲事變假注書。
令于洪學淵曰,都承旨·右承旨竝許遞,旣承下敎,前望單子入之。
承旨前望單子入之,徐憙淳·尹正鎭代點。
徐萬淳達曰,新除授同副承旨尹正鎭,卽爲牌招,何如?令曰,依。
令于徐萬淳曰,左承旨許遞,旣承下敎,前望單子入之。
承旨前望單子入之,鄭知容代點。
洪學淵達曰,藝文待敎金興根,自鄕上來云,卽爲牌招,何如?令曰,依。
徐萬淳達曰,行大司憲徐有榘,掌令朱弼相,持平李鳳純·蔡弘韻在外,執義洪永觀,掌令申在獻牌不進,監察茶時之意,敢達。令曰,知道。
以執義洪永觀,掌令申在獻牌不進罷職令旨,令于徐萬淳曰,只推。
令于洪學淵曰,輔德有闕之代,旣承下敎,政官牌招開政。
令于洪學淵曰,說書未差之代,今日政差出。
洪學淵達曰,吏曹判書徐能輔,參議鄭基一牌不進推考徽旨及罷職令旨,今方捧入,而開政令下之後,如是違牌,事甚未安。參判未差,判書更爲牌招,何如?令曰,依。參議只推,一體牌招。
洪學淵,以侍講院言達曰,今此幸行時,宮官當爲全數進參,而弼善李基華受由在外。無以備員,令政院稟令變通差出,以爲備員進參之地,何如?令曰,許遞,今日政差出。
又達曰,今初九日明陵親祭祭文,當爲製進,大提學金履喬,待明朝牌招,使之製進,何如?令曰,依。
以左副承旨徐英淳牌不進罷職令旨,令于徐萬淳曰,只推。
以副修撰宋祥來牌不進罷職令旨,令于徐萬淳曰,只推。
洪學淵,以弘文館言達曰,下番闕直,事甚未安。副修撰宋祥來,旣有只推之令,卽爲牌招入直,何如?令曰,依。
又以承文院都提調意達曰,日食已過,禮部回咨,依例撰出,正書安寶後,定禁軍騎撥下送于灣府,以爲入送鳳城將處,何如?令曰,依。
徐萬淳,以都摠府言達曰,副摠管韓義運,以漢城府左尹,本府坐起,晝仕出去之意,敢達。令曰,知道。
又以兵曹言達曰,今此冬至兼謝恩使一行赴燕時,所把驛馬,預爲分定,然後可無窘急之弊,今亦依例知委,而應把驛馬四十六匹內,公忠道八匹,全羅道十匹,慶尙道二十匹,來十月初十日京中逢點,江原道四匹,咸鏡道四匹,直送安州,來十月十五日逢點之意,各道監司處行移,何如?令曰,依。
又以兵曹言達曰,今月初五日,二內禁軍番次,而該番將李禎植,身病猝重,時月之內,萬無供職之望,呈狀乞遞,改差,其代依例口傳差出,何如?令曰,依。
兵曹口傳政事,以徐永淳爲內禁將。
徐英淳,以兵曹言達曰,兼司僕將李濟道,病難供職,呈狀乞遞,改差,何如?令曰,依。
徐萬淳,以義禁府言達曰,時囚罪人李觀植更招公事判付內,照律事,令下矣。李觀植初招公事判付內,犯用三千餘金之白泓鎭,亦已受刑被竄,則犯用近二萬之此囚,豈不用加倍之律,此等貪饕不法者,若不嚴懲,則何可謝八方民心,何可弭三南災異?嚴刑一次,取招以聞,更招公事判付內,照律罪取考律文,則大典通編倉庫條有曰,還上反作守令,以虛錄律論,虛錄守令,杖一百徒三年定配,又五年禁錮,大明律加減罪例條有曰,凡稱加者,就本罪上加重,大典通編推斷條有曰,犯私罪杖一百決杖,告身盡行追奪,雜令條有曰,王府決杖,代以金贖矣。李觀植杖一百,徒三年定配,又五年禁錮,本罪上加倍論,杖一百收贖,告身盡行追奪,流三千里定配,又五年禁錮,何如?令曰,依。
又以義禁府言達曰,時囚罪人李觀植,杖一百收贖,告身盡行追奪,流三千里定配,又五年禁錮照律草記批旨內,依下矣。李觀植杖一百收贖,告身盡行追奪,平安道碧潼郡,流三千里定配,又五年禁錮,而以初招更招公事判付內辭意,具罪目,依例發遣府書吏,押送配所,何如?令曰,依。
上在昌德宮。常參·經筵,以代理停。
徐英淳,以都摠府言啓曰,今日入直內三廳武兼禁軍及軍兵等,中日習射技,請出標信,傳曰,知道。
徐英淳達曰,明日常參,取稟。令曰,停。
尹正鎭達曰,合辭許久闕達,事甚未安。除在外·未署經外,未肅拜·呈告人員,竝卽牌招,何如?令曰,依。
徐英淳啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
徐憙淳啓曰,藥房提調·副提調,持湯劑來待矣。傳曰,封入。
傳于鄭知容曰,奉審禮堂入侍。
徐英淳啓曰,今此幸行時,何大臣留都乎?敢稟。傳曰,李判府事留都。
兵曹,以李錫奎爲留都大將。
令于徐英淳曰,飭已施矣,前摠戎使李石求敍用,摠戎使仍任。
徐英淳啓曰,前摠戎使李石求,敍用仍任事,令下矣。令該曹口傳付軍職,卽爲牌招,諭書令書及密符,事當更爲傳授,而此與新除授有異,在前如此之時,有前所授密符仍授之例,今番則何以爲之?敢稟。傳曰,允。前所授密符仍授。
兵曹口傳政事,摠戎使單李石求,護軍單李石求。
徐憙淳達曰,吏曹判書徐能輔,參議鄭基一再牌不進推考徽旨及罷職令旨,今方捧入,而開政令下之後,如是違牌,事甚未安。判書所當更請牌招,而係是一日三牌,何以爲之?敢稟。令曰,參議只推,與判書一體更爲牌招,如有違牌,勿爲呼望。
令于徐憙淳曰,吏判書答已下,卽爲牌招。
有政。吏批,判書徐能輔進,參判未差,參議鄭基一進,同副承旨尹正鎭進。啓曰,春坊闕員,今當差出,而擬望之人乏少,相避及外任,竝擬,何如?傳曰,允。以金蘭淳爲吏曹參判,鄭時善爲司諫,李晉淵爲輔德,趙秉常爲弼善,趙然春爲說書,柳鼎養爲戶曹參判,姜俊欽爲兵曹參議,閔致成爲大司成,尹羽烈爲同義禁,徐有榘爲同經筵,李勉友爲慶基殿令,李冕容爲引儀,洪哲謨爲掌樂主簿,金鍏爲西學敎授,鄭晩錫爲分內醫提調。江華留守單申緯,校書博士單丁庠敎,承文副正字單尹憙,兼春秋單沈啓錫,永禧殿典監單劉漢謙。前中軍金應晦今加嘉善,漆原縣監徐騏淳,前縣監金命爀今加通政,以上加資事承令。
兵批,行判書朴宗薰進,參判李瀅夏病,參議未差,參知李渭達入直進,右承旨徐英淳進。啓曰,全羅兵使,今當差出,而擬望之人乏少,同道及他道水使,竝擬,何如?傳曰,允。以趙鐘永爲知事,李元默爲都摠管,柳鼎養·李忠運·李寅植爲副摠管,辛致輔·全道佺爲同知,康綖·白慶楷爲僉知,諸安國爲兼司僕將,李慶鼎·朴民煥·金命爀·任希慶爲五衛將,李元臣爲忠翊將,盧壽岳爲景福將,田佐根爲慶熙將,李存敬爲全羅兵使,李濟道爲大興中軍,吳弼賢爲古今島僉使,高道完爲文城僉使,千懿淳爲梨津萬戶。同知單柳鼎養,僉知單黃顯宅,護軍鄭元容·李元默,副護軍金敎喜·李道在·李鼎會,副司直李基華,副司正洪鍾應·南獻中,以上竝單付。前判官柳銓均,前守門將朴民煥,以上今加折衝加資事承令,副摠管單李元默。
吏批,再政。以金鼎均爲刑曹參議,韓用成爲思陵令。兵曹參議單李渭達,參知單姜俊欽。
兵批,再政。以李魯協爲五衛將,具康爲曹司五衛將,安光贊爲慶尙左水使。同知單盧壽岳,僉知三單李慶鼎·朴民煥·金命爀,副護軍單柳銓均。
吏批,三政。以尹禹鉉爲鳳山郡守。
尹正鎭達曰,行大司憲徐有榘,掌令朱弼相,持平李鳳純·蔡弘韻在外,執義洪永觀,掌令申在獻牌不進,監察茶時之意,敢達。令曰,知道。
以執義洪永觀,掌令申在獻牌不進罷職令旨,令于尹正鎭曰,只推。
以副修撰宋祥來牌不進罷職令旨,令于徐憙淳曰,只推。
徐憙淳,以弘文館言達曰,下番闕直,事甚未安。副修撰宋祥來,旣有只推之令,卽爲牌招入直,何如?令曰,依。
以藝文待敎金興根牌不進罷職令旨,令于徐英淳曰,只推。
以全羅右水使韓應浩狀達,古今島鎭軍器餉穀,不能檢飭,惶恐待罪事,令于徐英淳曰,爾其勿待罪事,回諭。
徐英淳,以都摠府言達曰,副摠管鄭來升,以御營中軍軍兵等,中日試射事,南小營晝仕出去之意,敢達。令曰,知道。
又以兵曹言達曰,通化門越邊,含春苑墻垣頹圮處,今已畢築矣,守直衛軍解送之意,敢達。令曰,知道。
又以訓鍊都監言達曰,今此幸行時,隨駕武藝別監一百七十人饌價錢,每人三錢,門旗手三十名饌價錢,每名一錢五分,依例分給之意,敢達。令曰,知道。
徐英淳,以禁衛營言啓曰,章陵近處,大虎一頭,中豹虎一頭捉得後,連爲搜覓,更無虎跡,山行軍今姑撤還之意,敢啓。傳曰,知道。
徐英淳,以御營廳言達曰,本廳字內肅靖門東邊第二城廊近處體城二間許頹圮處,今已畢築矣。女墻仍爲始役,而第一城廊近處體城二間許頹圮處,今九月初四日爲始,改築之意,敢達。令曰,知道。
又以御營廳言啓曰,本廳字內肅靖門東邊第二城廊近處體城二間許頹圮處,今已畢築矣,把守軍兵,依例撤罷之意,敢啓。傳曰,知道。
尹正鎭,以義禁府言達曰,全羅右水使韓應浩狀達內,古今島僉使趙鎭厚,爲先罷黜,其罪狀,令攸司稟處事,達下矣。趙鎭厚時在任所,依例發遣府羅將,交代後拿來,何如?令曰,待待令拿囚。
吏曹判書徐能輔書曰,伏以臣待罪西藩,朞有三朔,曾無寸勞,徒費厚廩,䄡帷觀風,莫收澄淸之效,簿書殫勞,未有涓埃之報,每自循省,慙懼交中,惟譴何是竢,千萬不自意,郵罰不加,寵眷反紆,天官新命,有隕自天,除旨西下,一營動色,臣於是倘怳感激,繼以震懍,實未知不肖如臣,何以得此於聖明之世也,臣身榮耀,固無與比,而在朝家量才授職之方,豈容若是太苟簡也哉?噫,刺史至榮也,冢宰重任也,除非才猷足以鎭服,鑑識可以甄別,外能盡剸理之責,內堪效激揚之任者,其不可人人而冒據也明矣。臣是何人,左兜右攬,出殿入摠,有若無適不當,非此莫可者然哉?臣自叨藩寄,醜拙具露,蚊負莫勝,驢技已殫,關西人士,擧知其淺深長短久矣。今玆除目之出,必將相顧瞠然曰,彼夫也,曾不能了一省事,而乃使之操衡秉銓,甄量一世之才彦,朝廷之乏人,若是甚歟?一身取笑,固不足恤,貽累則哲,罪將何居?此尤臣所以左右揣量,而萬不敢爲冒膺之計者也。臣本疎闇,百無一長,銓綜人物,尤非其任,登明選公,尙矣無論,尋常資格,亦所茫昧。頃忝佐貳,有時代斲,而幸不底於大戾者,特以仰成於長席耳,然猶血指汗顔,瘡疣百出,至今追惟,尙切餘愧。今乃視若宿趼,揚揚躐居於曾所仰成之地,則其爲冒濫,尤非曩時之比,僬僥之强百斤,駑之責千里,非顚則僵,勢必不免。且臣之濫叨峻秩,今爲四歲,而曾未及一日試可於正卿之職,問其階,雖曰,資憲,顧其踐歷,不過是前任亞卿而已。朝家用人,自有次序,未試於八座之末,而徑躋於六官之長,求諸舊例,實所罕聞,況今髦彦林立,望實資地之先於臣者,殆非止一二數,則臣以何能,乃敢冒昧超躐,不思逡巡,上玷淸朝之官方,下招濫世之訾議哉?至若負乘之災,急走之躓,猶屬臣私憂,有不敢張皇瀆擾,而以邸下無物不遂之慈,想亦不待臣言之畢,而有以處臣者矣。參倚前衡,義在必辭,天牌荐降,呼望路阻,冒陳短章,略暴情實。伏乞离明,念名器之至重,察臣辭之匪飾,亟遞臣見帶之職。仍治臣逋慢之罪,以嚴國綱,以安私分,千萬幸甚,臣無任云云。答曰,覽書具悉。卿其勿辭行公。
戊子九月初三日辰時,上御熙政堂。奉審禮堂入侍時,左承旨鄭知容,假注書韓宓履,記事官金英淳·徐戴淳,禮曹參議金裕憲,以次進伏訖。上曰,詳細看審乎?裕憲進前奏曰,臣局內諸處次第看審,則陵上汰落處,間經夏潦,土皮又脫,以致長廣變形,大抵本陵主峯,土皮皆脫,木根不着,一經潦雨,則脊上之土,驅下脊間凹處而轉成壑谷,水盛則不能散流,一道鑿去,水落則鑿去之痕,見之可驚,此實積久土脫之故,非一時汰落也。其實根源之憂,在於土脫,上面四脊,無處不脫,故大王陵後脈右邊,又有今夏汰落處,今欲永絶後慮不可略加補築,非一二邑旬日間功力可論。以臣淺慮,幸行當前,土旺在邇,於焉之間,成冬則似難始役,待明春擇日補築,恐好矣。命禮堂就座。仍命退,禮堂先退,又命退,承史以次退出。
上在昌德宮。常參·經筵,以代理停。
徐英淳達曰,明日常參,取稟。令曰,停。
尹正鎭達曰,合辭許久闕達,事甚未安。除在外·未署經外,未肅拜·呈告人員,竝卽牌招,何如?令曰,依。
徐憙淳達曰,左副承旨洪學淵,右副承旨徐萬淳,今日不爲仕進,竝卽牌招,何如?令曰,依。左副承旨許遞,旣承下敎,前望單子入之。
承旨前望單子入之,李若愚代點。
徐憙淳達曰,新除授行左承旨李若愚,卽爲牌招,何如?令曰,依。
徐憙淳啓曰,藥房副提調,持湯劑來待矣。傳曰,封入。
傳于徐英淳曰,今番明陵幸行時,水原留守別隨駕事,分付。
令于徐憙淳曰,右副承旨有闕之代,旣承下敎,前望單子入之。
承旨前望單子入之,朴岐壽代點。
令于徐憙淳曰,說書有闕之代,旣承下敎,前望單子入之。
說書前望單子入之,金大根代點。
以藝文館待敎金興根牌不進罷職令旨,令于徐憙淳曰,只推。
徐憙淳達曰,藝文待敎金興根,旣有只推之令,卽爲牌招,何如?令曰,依。
以副修撰宋祥來牌不進罷職令旨,令于徐憙淳曰,只推。
徐憙淳,以弘文館言達曰,下番闕直,事甚未安。副修撰宋祥來,旣有只推之令,卽爲牌招入直,何如?令曰,許遞,旣承下敎,前望單子入之。
尹正鎭達曰,行大司憲徐有榘,掌令朱弼相,持平李鳳純·蔡弘韻在外,執義洪永觀,掌令申在獻牌不進,監察茶時之意,敢達。令曰,知道。
以執義洪永觀,掌令申在獻牌不進罷職令旨,令于尹正鎭曰,只推。
尹正鎭達曰,明日次對,兩司當爲進參,除在外·未署經外,未肅拜·呈告人員,竝待開門牌招,何如?令曰,依。
兵曹,守宮從事官單林永洙。
徐憙淳,以禮曹言達曰,卽接永禧殿令所報,則本殿第五室紅綃面帳及龕室內地衣龍床上褥席鼠破之由,纔已牒報,而伊後奉審,則前塞之鼠穴,姑不更鑽,而又於第三室溫堗上後壁,有鼠穴,可容三四指,深而無底,而龍床上彩花單席後面縇咬破,各室紅綃面帳,或有亂咬微咬,鼠屎散在於各室龍榻上褥席間,第四室第五室床巾,亦多亂咬,第二室舊影幀黑長樻蓋覆紅木袱上,鼠屎散落,而紅綃袱,間間咬破云矣。莫重之地,有此不潔之患,萬萬悚悶,修改之節,恐不容少緩,卽爲擇日擧行,何如?令曰,依。
又以禮曹言達曰,卽接懿陵參奉所報,則近日客虎,橫行於局內,至於噉食齋官所騎驢於齋室咫尺之地,奉審巡山之節,無以擧行云矣。陵上至近之地,有此虎患之狼藉,萬萬驚心,卽令該軍門,發送砲手,期於獵捉事,分付,何如?令曰,依。
徐英淳,以兵曹言達曰,巡將監軍單子,每日入達受點矣。今此幸行相値,勢難受點,依例今九月初八日受點人員,初九日至,使之仍察之意,敢達。令曰,知道。
徐英淳,以兵曹言啓曰,闕內入直訓鍊都監局別將·把摠·哨官及內三廳將,禁衛營把摠·哨官·守門將等,番單子,每中日入啓受點矣。今此幸行相値,勢難受點,依例回鑾翌日,入啓受點,分所單子,待受點卽爲書入之意,敢啓。傳曰,知道。
徐英淳,以兵曹言達曰,留都營狀啓,例爲付撥,而或有時急之事,則京畿驛馬待令,曾有定式矣。今亦依此擧行,何如?令曰,依。
又以摠戎廳言達曰,幸行不遠,而本廳中軍趙恩錫,呈辭在外,改差,何如?令曰,依。
又以摠戎廳言達曰,卽接北漢管城將李應植所報,則以爲,今夏潦雨後,本城訓鍊都監字內體城二間·女城三堞,禁衛營字內女城十一堞,御營廳字內女城一堞,頹圮云矣。趁卽修築之意,分付各該字內營門,何如?令曰,依。
義禁府申目,公州營將申從洛原情云云。問目內辭緣,泛稱遲晩,所當請刑是白乎矣,曾經宣傳官勿爲請刑,載在大典通編,議處,何如?判付達依準。
右副承旨徐萬淳書曰,伏以臣與新除授行左承旨臣李若愚,有內外從應避之嫌,揆以格例,在下當遞,敢陳短章,仰瀆离明。伏乞俯垂鑑諒,亟許遞改,千萬幸甚。臣無任云云。覽書具悉。爾職許遞矣。
說書趙然春書曰,伏以臣之所帶春坊兼銜,與兼輔德臣鄭基一,有姨母夫應避之嫌,揆以格例,在下當遞,玆敢援例陳章,仰瀆崇嚴。伏乞睿慈,俯垂鑑諒,亟令選部,照例遞改,以存公格,以安私分焉。臣無任云云。覽書具悉。爾職許遞矣。
上在昌德宮。常參·經筵,以代理停。
藥房提調金鏴,副提調徐憙淳啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。
中宮殿·世子宮口傳問安。答曰,知道。
世子嬪宮口傳問安。答曰,知悉。
尹正鎭達曰,明日明陵親祭散齋,再明日光陵忌辰祭齋戒,三明日初九日明陵親祭齋戒相値,常參頉稟之意,敢達。令曰,知道。
又達曰,行大司憲徐有榘,掌令朱弼相,持平李鳳純·蔡弘韻在外,執義洪永觀,掌令申在獻牌不進,監察茶時之意,敢達。令曰,知道。
尹正鎭啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
徐憙淳達曰,行左承旨朴岐壽,今日不爲仕進,卽爲牌招,何如?令曰,依。
又達曰,戶曹參判柳鼎養,吏曹參判金蘭淳,同義禁尹羽烈,除拜後過三日不爲出肅,竝依定式推考警責,仍卽牌招察任,何如?令曰,依。
又達曰,三品官之無得過三日循例請牌,曾有定式矣。刑曹參議金鼎均,除拜後過三日不爲出肅,事體所在,誠極未安。從重推考,仍卽牌招察任,何如?令曰,依。
徐憙淳啓曰,藥房提調·副提調,持湯劑來待矣。傳曰,封入。
傳于尹正鎭曰,大臣·備局堂上引見。
徐憙淳達曰,檢閱金鼎集,以其親病,陳書徑出,原書纔已捧入矣,所當直捧禁推徽旨,而此與無端徑出有異,推考警責,何如?令曰,依。
以藝文館待敎金興根牌不進罷職令旨,令于尹正鎭曰,只推。
尹正鎭達曰,藝文館待敎金興根,旣有只推之令,卽爲牌招,何如?令曰,依。
又達曰,左右史不可不備,藝文待敎金興根,旣有只推之令,與別兼春秋洪在喆·成遂默,檢閱金英淳·趙秉憲,一體牌招,推移入直,何如?令曰,依。
副修撰前望單子入之,柳致睦代點。
傳于尹正鎭曰,幸行時,王世子隨駕,衛內磨鍊。
傳于尹正鎭曰,今番幸行時,京擧動例爲之,凡係民事,務從省約,出還宮時,植炬除之,屬於役民事,皆以儲置米會減,虎網子,依前勿爲擧行。
徐憙淳,以侍講院言達曰,今此幸行時,宮官當爲全數進參,而新除授說書金大根在外,兼說書金鼎集呈辭受由,無以備員,令政院稟令變通差出,以爲備員之地,何如?令曰,竝許遞,旣承下敎,前望單子入之。
春坊前望單子入之,說書李殷相,兼說書金鼎集代點。
尹正鎭啓曰,卽伏見北兵使金魯甲今春夏等褒貶啓本,則邊將無一人居下,殊無嚴明殿最之意,推考警責,何如?傳曰,允。
尹正鎭,以都摠府言達曰,今此幸行時,侍衛寶劍·守宮及陪衛,當爲備員,而都摠管南履翼在外,副摠管李愚在有實病,一員未差,無以備員,令政院稟令變通。仍令該曹,以在京無故人口傳差出,待下批牌招,以爲備員進參之地,何如?令曰,依。
尹正鎭達曰,因都摠府草記,今此幸行時,侍衛寶劍·守宮及陪衛,當爲備員,而都摠管南履翼在外,副摠管李愚在有實病,無以備員,令政院稟令變通差出,待下批牌招事,依下矣。合有變通之道,何以爲之?敢稟。令曰,竝許遞,旣承下敎,前望單子入之。
摠管前望單子入之,都摠管金賢根,副摠管金基常·鄭漪代點。
行右承旨李若愚,同副承旨尹正鎭等達曰,臣等卽伏見摠管前望下者,金基常代點爲副摠管,臣等相顧愕貽,竊不勝憂歎之至。噫嘻,其從兄之負犯至重,臺達之聲討方張,今此基常,豈可比同於無故之人,擬議於官職之除乎?竊恐莫嚴之隄防,由是而漸弛,臣等職忝出納,義無以循例頒布,玆敢齊聲仰籲。伏乞亟許還收,以伸公議焉,惶恐敢達。令曰,勿煩,斯速擧行。
以執義洪永觀,掌令申在獻牌不進罷職令旨,令于尹正鎭曰,只推。
兵曹,以尹相重爲摠戎中軍。
尹正鎭,以弘文館言達曰,下番無他推移之員,不得已以上番,姑降入直之意,敢達。令曰,知道。
又以吏曹言達曰,今此敬陵攝行祭典祀官兼大祝,前修撰宋祥來塡差,而時無職名,令該曹口傳付軍職,何如?令曰,依。
又以都摠府言達曰,副摠管韓義運,以漢城府左尹,本府坐起,晝仕出去之意,敢達。令曰,知道。
尹正鎭,以御營廳言啓曰,懿陵局內,客虎橫行,噉食齋官所騎驢於齋室咫尺之地,卽令該軍門,發送校卒,期於獵捉事,自禮曹草記依下矣。本廳善放砲手五十名,定將校率領,今月初五日爲始,出送行獵之意,敢啓。傳曰,知道。
刑曹參議金鼎均書曰,伏以臣愚鹵譾劣,最出人下,而猥於今春,冒參試役,多士之負門致傷者,不能先時檢察,鄕儒之換名疊中者,又不能臨榜摘發,自速臺評,薄被恩譴,臣誠滿心慙恧,以罪爲榮,而不意數月之內,敍令特下,今又有秋曹佐貳之除,益不勝驚懍震惕之至。噫,朝家設法,莫嚴科場,士夫處義,專尙廉隅,臣之向日被譴,直由於榜眼之不察,則臺評固自在矣,顧何敢以威罰已行,時月稍久,晏然爲冒進之計哉?召牌之下,承膺無路,玆敢略控衷懇,仰瀆睿聰。伏乞特賜鑑諒,亟行鐫斥,以謝人言,以安賤分,不勝幸甚。臣無任云云。覽書具悉。往事不必追提,爾其勿辭察職。
檢閱金鼎集書曰,伏以臣卽接家信,則臣母素以痰癖之證,近因寒燠之不適,一倍添劇,委頓床笫,臣自聞此報,方寸煎灼,玆敢忙陳短章,徑出禁扄。伏乞离明,亟遞臣職,以便救護,仍治臣擅離之罪,以肅朝綱焉。臣無任云云。覽書具悉。爾其勿辭救護。
戊子九月初五日辰時,上御熙政堂。王世子侍坐,藥房入診,大臣·備局堂上引見同爲入侍時,提調金鏴,副提調徐憙淳,假注書韓宓履,記事官金鼎集·徐戴淳,待敎金英淳,同副承旨尹正鎭,假注書洪鍾應,事變假注書丁庠敎,領議政南公轍,左議政李相璜,知敦寧趙萬永,行兵曹判書朴宗薰,吏曹判書徐能輔,漢城判尹洪起燮,禮曹判書徐俊輔,行護軍柳相亮·李石求·申絅·朴綺壽,副應敎權馥,以次進伏,醫官李惟鐸·李命運·金殷相,進伏楹外訖。公轍曰,近來日候調和,聖體,若何?上曰,一樣矣。公轍曰,寢睡·水刺之節,何如?上曰,一樣矣。公轍曰,中宮殿氣候,何如?上曰,各殿宮氣候一樣矣。公轍曰,中宮殿公除奄過,常膳已復,玉度漸臻復常之望乎?上曰,次次差勝矣。上曰,醫官入診,可也。惟鐸等以次診候訖,退伏奏曰,脈候左右三部調均矣。鏴曰,湯劑當更爲議定乎?惟鐸曰,湯劑不必更議矣。上命藥房先退,鏴等退出。上曰,次對爲之。公轍曰,卽見全羅監司徐耕輔所報,則以爲,本營支放穀丙子未捧折米九千七十四石耗九百七石零,每年以乙亥賑餘穀,論報取用,而夏穀則已盡無餘,今年又將以秋穀米租取用矣,徒事割用,不思變通,則不出幾年,穀盡乃已。就本司句管穀中濟州牟代租一萬三千九百二十七石零,特爲劃下,與乙亥賑餘租八千七百五十七石零,合作本穀二萬二千六百八十五石,以準丙子未捧之代,自明年移付營穀,盡分取耗,俾補支放爲辭矣。丙子未捧耗之以乙亥賑餘穀給代,已成年例,而賑穀,又垂乏無餘,則今此變通之請,實是不得已者。依所報許施,而旣係營穀,則輒以欠逋與未捧,報請給代,事涉煩屑,此後則更無敢如前襲謬之意,竝爲分付,何如?上曰,依爲之。出擧條公轍曰,卽見黃海監司沈能岳狀達,則以爲,平山府吏奴還逋,始自辛未壬申停退之初,今近二十年之久,元穀虛留,年加歲增,重又耗上生耗,恰爲八千餘石之多,而犯逋諸漢,擧皆死亡,如干生存者之前後督捧,僅爲一千三百六十六石,其餘則更無收捧之道,不得不自本府某樣措處,以爲充數之地,而六千餘石之一時準充,其勢末由,上頂還逋小米六千六百四十七石零,特許限八年除耗排捧事,請令廟堂稟處矣。欠逋數爻之若是夥多,揆以糴法,萬萬寒心。各年邑倅,雖已勘處,其所收殺,亦不容一時少緩,而第其久逋,多成鬼錄。又其生存,皆是鶉鵠無依之類,旣知其難捧而徒事鞭朴,終無所益。前此他道及本道,亦有此等處闊狹之政,依道臣所請許施,而限八年除耗排捧之方,善爲措處,俾有穀簿充完之地,何如?上曰,依爲之。出擧條公轍曰,卽見黃海監司沈能岳狀達,則枚擧金川郡守閔致文牒呈,以爲本郡所屬大興山城餉穀,合爲六千四百餘石,而險路運輸,人力極艱,爲邑民切骨之瘼,今若依前分授於大小南面或便近畿邑,又或依白川郡已例,下捧於本郡,則無損於糴政,庶除其弊源,移屬與下捧間,從便變通事,請令廟堂稟令分付矣。金民爲弊,固所當念,餉還變通,便否難知,第令開城留守,商確論報,以爲從長稟處之地,何如?上曰,依爲之。出擧條公轍曰,卽見統禦使李鍾英所報,則以爲,本營穀之入於各年停蕩者,幾近六千石,耗條減縮,支放不足,輒致每年加下,又當造船,工費倍入,而勢到弩末,措手沒策,上項停蕩穀耗六百石,以各道某樣穀中,許劃取用,而如或不然,則就本府所在勅需穀中米六百石劃下,一以報加下,一以爲支用,而每年四十石式,自軍需庫措備,移送於勅庫,限十五年充報,事甚便宜爲辭矣。本穀旣入停蕩,耗條自致減縮,支放不繼,營樣凋弊,到今不可無矯捄之擧,而穀竭之歎,諸路同然,實無從他着手之處。至於勅穀,則雖有所重,餘儲稍裕,又有已例,且排年充報,與永劃有異,勅需米六百石,依所報許令取用,而若其移報之方,另加講究,無或做不似說之意,一體嚴飭,何如?上曰,依爲之。出擧條公轍曰,崇奬儒學,王政之所先,慰悅遠人,今日之急務,鏡城故持平李載亨,眞所謂豪傑之士,不隨俗而化者也。文簡公金昌協之爲評事,載亨負笈從學,心體躬踐,久而至於熟,則敎成於家,行信於鄕,能令悖子改行,去婦復還,賈豎之眩鬻者,爲平其直,一方翕然師尊,而聲聞日達於京師,大臣擧其經行,授桂坊南臺之職,載亨尤嚴於辛壬義理,故忠臣金濟謙之被禍也。載亨躬往弔祭,人皆惴慄危之,而不以禍福死生,動其心,北方之士,不盡詿誤者,其功甚大,英廟朝必欲徵致,令監司身往勸駕,其時監司馳啓,以載亨負重名而好黨論,奬用之恐壞世道,因此而老死蓬蓽,終於一鄕之善士,然其興起正學於方馬之俗,讀書種子,至今賴而不絶,臣常見其文集,心甚慕悅,向來儒臣之書,尤有所摭實者,玆以仰達。李載亨,令銓曹特贈亞卿,俾遐土人士,有所聳勸,何如?上曰,依爲之。出擧條公轍曰,平安兵使李鐵求,謂有情病,而曠癈營務,連以奴名,呈狀丐遞矣。日前摠使,旣承飭令,受符察任,則處義宜無異同,且重閫癈務,事體不輕,而武臣之無難過引,極爲未安。從重推考,嚴加申飭,俾卽行公,何如?上曰,依爲之。出擧條上曰,大臣就座,諸宰奏事。萬永曰,本廳各樣上納,本有月限,事目截嚴,而近來愆期之弊,愈往益甚,第以今年言之,尙多未納之邑,揆以法意,誠極駭然。各該守令,所當依式請勘,而見今秋務方殷,雖未得一例擧論,如是申飭之後,又復遲滯,拖至深冬,則自本道,直爲狀聞論勘之意,分付。大抵上納遲速,專係於道臣察飭之如何,苟能一遵事目,趁限考尺,則上納愆滯,寧或至此?自今爲始,申明舊典,一或違越,則該守令草記罷黜,不飭之當該道臣,難免重推之意,竝爲行會諸道,何如?上曰,依爲之。出擧條宗薰曰,南行宣傳官之滿六朔而受司果祿者,登科後陞六,纔有定式矣。前宣傳官李寅熙,雖未準朔,旣受司果祿,則今於登科之後,不可無區處,似當陞六施行,故敢此仰達矣。上曰,陞六,可也。出擧條宗薰曰,前僉使趙晉錫,前任滿浦僉使,時未滿十五朔而徑遞,不得施履歷矣,依近例,以曾經邊地履歷施行似好,故敢此仰達矣。上曰,唯。鏴曰,本曹鑄錢之歲以爲常,卽先朝戊申受敎,而近來曹儲不敷,排用極艱,待訓局鑄錢撤罷,將欲開鑄,而近者甲山生銅,無遜倭品,固當行關設店,收稅取用,而開店於無人絶峽之間,驅入其牟利無賴之輩者,弊固難言,事非遽議,但令前潛採之銅,多在於北關諸邑,有錢則可以貿取云。此則使北關守令中幹事者,從便貿送,以爲趁期設鑄之地,何如?上曰,依爲之。出擧條鏴曰,本曹每年公貿生銅二萬八千斤,彼人稱以騰貴,每患過期出送,而每年九送使例給禮單蔘,爲三十餘斤矣。以此單蔘之價,比彼貿銅之價,則價各爲二萬餘兩,而臣意則貿銅,使彼人勿爲出送單蔘,自我國不爲例給,以蔘換銅,似甚便好,而事係邊情,有難擅斷,下詢大臣處之,何如?上曰,大臣之意,何如?領議政南公轍曰,生銅則公貿,單蔘是贈給,名色各異,而蔘給每患相持,銅出亦多愆期。今若互換,事極便利,彼人如聽從則有利,雖不聽從,亦甚無害,依戶判所奏,令該院,差送幹事任譯,使之從近講定好矣。左議政李相璜曰,單蔘所入與公貿銅價,其數略綽相當,且倭情日狡,蔘每生梗,銅不時出,若有如是變通之道,則事甚便順,而二弊亦當自祛矣。上曰,依大臣議爲之,可也。出擧條石求曰,北漢僧還,弊至孔酷,大臣向已稟處矯革,而元還四千六百石內,未捧二千五百餘石蕩減,餘在穀,俟後從便措處之意,仰達矣。臣於其後,細加料量,又探僧徒事情,則留庫夥多,渠輩難以改色云,餘在穀二千石零內,五百石留庫,每年以無耗出給僧徒,以爲改色,其餘千餘石,作錢付之本廳,以爲不時公用之需,何如?上曰,依爲之。出擧條石求曰,北漢行宮及公廨,今已修改矣,臣於今月望間,擬將躬往遍審,故敢此仰達矣。上曰,唯。正鎭曰,今日賓對,無一人進參,事甚未安。違牌諸臺,竝推考,何如?上曰,依爲之。出擧條公轍曰,臣有門外飮水調病之所,而在前亦或有筵稟往來之事,故敢此仰達矣。上曰,從便往來,可也。上曰,承史就座。命大臣先退,公轍等退出。又命退,承史以次退出。
上在昌德宮。常參·經筵,以代理停。
朴岐壽,以都摠府言啓曰,今日入直內三廳武兼禁軍及軍兵等,中日習射技,請出標信,傳曰,知道。
尹正鎭達曰,合辭許久闕達,事甚未安。除在外·未署經外,未肅拜·呈告人員,竝卽牌招,何如?令曰,依。
朴岐壽啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
徐憙淳啓曰,藥房副提調,持湯劑來待矣。傳曰,封入。
徐英淳達曰,南兵使李晢,以惠山僉使許槃父年七十四歲,在法當遞事狀達,而原狀本到院,在於去月二十四日,連値齋日,未卽入達,以致遺失之境,今於日久之後,始爲覺得,莫重公事,未徹見失,萬萬驚悚,原狀達改修正上送之意,今方知委於該帥臣處,而臣之不能檢察,惶恐待罪,敢達。令曰,公事未及入徹而見失者,是何事耶?爾之不審,萬萬駭然,施以譴罷之典。
令于朴岐壽曰,承旨有闕之代,旣承下敎,前望單子入之。
承旨前望單子入之,韓耆裕代點。
朴岐壽達曰,新除授右副承旨韓耆裕,卽爲牌招,何如?令曰,依。
又達曰,卽者義禁府都事來言,時囚罪人申從洛,當爲議處,而同義禁李光文·尹羽烈未肅拜,金道喜受由,只有判義禁李羲甲一員,不得開坐云,而同義禁李光文,陳書承答之後,該曹姑未稟處,尹羽烈卽爲牌招,以爲備員開坐之地,何如?令曰,依。
藝文待敎金興根再牌不進罷職令旨,令于鄭知容曰,只推。
以別兼春秋洪在喆·成遂默,檢閱金英淳·趙秉憲牌不進罷職令旨,令于鄭知容曰,只推。
鄭知容達曰,左右史不可不備,藝文待敎金興根,別兼春秋洪在喆·成遂默,檢閱金英淳·趙秉憲,旣有只推之令,竝卽牌招,推移入直,何如?令曰,依。
又達曰,校理金大坤·尹心圭,修撰李是遠·趙萬協,副修撰柳致睦·李敏會在外,副校理朴來謙·閔英世差祭,玉堂上下番俱空,事甚未安。應敎金鍏,副應敎權馥,竝卽牌招,推移入直,何如?令曰,依。
朴岐壽達曰,同義禁尹羽烈牌不進推考徽旨,今方捧入,而開坐令下之後,如是違牌,事甚未安。更爲牌招,何如?令曰,許遞,旣承下敎,前望單子入之。
又達曰,行大司憲徐有榘,掌令朱弼相,持平李鳳純·蔡弘韻在外,執義洪永觀,掌令申在獻陳書,監察茶時之意,敢達。令曰,知道。
兵曹口傳政事,副司果單宋祥來。
朴岐壽,以都摠府言達曰,副摠管韓義運,以漢城府左尹,本府坐起,晝仕出去之意,敢達。令曰,知道。
韓耆裕,以戶曹言達曰,公忠道可興倉再運稅納,今始來到,而差使員陰城縣監徐有稷牒報內,稅米太二千四百五十九石零,準數領來之意報來,而及其捧上米二百三十石,太二十石零,仍不備納,故使之査實,則只有色吏一人,領運差員則不待入倉,到泊後仍卽下去云。法綱已無可言,後弊在所當念,色吏則出付秋曹,嚴刑督捧,領運差使員,爲先罷黜,都差使員忠州牧使,亦難免不能檢飭之罪,竝令該府,拿問處之,何如?令曰,依。
行大司諫朴齊一,執義洪永觀,掌令申在獻等書曰,伏以,臣等卽伏見摠管前望金基常點下者,相顧愕貽,繼之以痛哭流涕也。噫,金基厚之凶圖逆節,與李肇源,一而二,二而一者,腸肚相連,手脚盡露,此皆一世之所共憤,离明之所洞燭,特以一縷尙貸,三尺未加,故如基常輩應坐之類,偃處郊坰,自同平人,輿情之抑菀,公議之沸騰,久而愈切矣。今此前望代點,何爲而有此萬萬過中之擧也?肇·厚兩賊之尙今假息於覆載之間,已是失刑之大者,此莫非臣等不忠不誠,未能效古人明張沫飮之致,臣分虧矣,義理壞矣,世道之憂歎,容有極乎?到今一脈維持者,卽隄防,而隄防又如是蕩然,則其將國不得爲國,人不得爲人,喉院覆難,已可見公議之莫嚴,而終蘄反汗,臣等尤不勝抑塞悲憤,玆敢短章聯籲。伏乞睿明,亟加三思,特寢金基常摠管點下之令,以嚴隄防,以重懲討焉,臣等無任云云。答曰,覽書具悉。已諭於院答矣,勿煩。
江華留守申緯書曰,伏以臣百無肖似,最居人下,而釋褐於先朝在宥之世,偏蒙陶鑄之澤,屢奉奬借之敎,逮事我聖上,于今三十年所矣。命本窮畸,性又寡合,中間侮辱,恥在難洗,而前後拂拭之恩,坑坎而袵席之,居然躋卿月之班,生死肉骨,不足喩其萬一,臣於是閉門却掃,絶意榮進,歌詠聖澤,畢命蓬茨,竊庶幾以此爲不報之報,千萬不自意,遭逢我邸下不世之恩眷,拔之衆棄,置諸邇密,自春徂秋,步武不離於鑾坡,出入陪衛,起居昵近於香案,以臣管蒯之賤,値玆桑楡之景,得有今日,臣亦自訝。噫,臣之頂踵毛髮,皆屬造化,愚鈍湔劣,莫逃睿鑑,而迺者居留新除,有隕自天,低望特點,別是異數,是豈臣夢想之所到者?臣手擎華誥,感淚被面,莫省所以措躬也。念彼江都,爲國重寄,天塹開保障之地,戎政戒陰雨之備,緩急所恃,甲於四都,自非通才鍊識,莫宜居之,而如臣眇末,不足備數於人者,乃反擧而畀之,不少留難,責蚊蚋以負重,望駑駘以致遠,臣身之畢竟僨誤,雖不足恤,而爲累於則哲之明,恐非細故。左右參倚,實無冒膺之望,玆敢悉暴衷懇,仰瀆睿聽。伏乞离明,念官方之綦重,察臣辭之非飾,亟令鐫改,回授可堪,俾公器無濫,私分獲安,臣無任云云。答曰,覽書具悉。卿其勿辭行公。
檢閱徐戴淳書曰,伏以臣兄臣憙淳,見帶同知春秋館事之任矣,臣之兼銜,在所當遞。伏乞离明,亟賜鐫改,以存公格,不勝幸甚,臣無任云云。覽書具悉。書辭,下該曹稟處。
上在昌德宮。常參·經筵,以代理停。
尹正鎭達曰,行大司憲徐有榘,掌令朱弼相,持平李鳳純·蔡弘韻在外,執義洪永觀,掌令申在獻呈辭,監察茶時之意,敢達。令曰,知道。
朴岐壽啓曰,來十一日朝參日次矣,敢稟。傳曰,停。
鄭知容達曰,來十一日輸對日次矣,敢稟。令曰,當次人,受點後,日次來待。
鄭知容啓曰,藥房提調,持湯劑來待矣。傳曰,封入。
令于鄭知容曰,留院上書入之。
鄭知容達曰,玉堂上下番俱空,事甚未安。應敎金鍏,副應敎權馥,書答已下,更爲牌招,何如?令曰,依。
以應敎金鍏,副應敎權馥牌不進罷職令旨,令于鄭知容曰,只推。
鄭知容達曰,玉堂上下番俱空,事甚未安。應敎金鍏,副應敎權馥,旣有只推之令,竝卽牌招,推移入直,何如?令曰,依。
以藝文待敎金興根,別兼春秋洪在喆·成遂默,檢閱趙秉憲·金英淳牌不進罷職令旨,令于鄭知容曰,只推。
鄭知容達曰,左右史不可不備,藝文待敎金興根,別兼春秋洪在喆·成遂默,檢閱金英淳·趙秉憲,旣有只推之令,竝卽牌招,推移入直,何如?令曰,依。
尹正鎭達曰,卽者義禁府都事來言,開坐事令下,而判義禁李羲甲差祭,同義禁李光文,陳書承答之後,未及稟處,金道喜呈辭受由,金愚淳在外,不得開坐云,何以爲之?敢稟。令曰,判義禁外竝許遞,旣承下敎,政官牌招開政。
同義禁前望單子入之,金愚淳代點。
尹正鎭達曰,開坐事,令下矣。新除授同義禁金愚淳,卽爲牌招,何如?令曰,依。
朴岐壽,以都摠府言達曰,今此幸行時,侍衛寶劍·守宮及陪衛,當爲備員,而都摠管金賢根差祭,副摠管鄭漪在外,金基常有實故,無以備員,令政院稟令變通,仍令該曹,以在京無故人口傳差出,待下批牌招,以爲備員進參之地,何如?令曰,差祭及在外摠管許遞,旣承下敎,前望單子入之,待下批,與有實故摠管,一體牌招。
摠管前望單子入之,副摠管權敦仁·申在植代點。
鄭知容達曰,卽者吏曹郞廳來言,今此幸行時,兩司當爲隨駕,而諫院無進參之員云,行大司諫朴齊一,卽爲牌招,何如?令曰,依。
尹正鎭達曰,行大司諫朴齊一牌不進推考徽旨,今方捧入,而隨駕官當爲進參,如是違牌,事甚未安。更爲牌招,何如?令曰,大司諫許遞,旣承下敎,前望單子入之。
大司諫前望單子入之,韓耆裕代點。
鄭知容達曰,吏曹判書徐能輔,參判金蘭淳,參議鄭基一牌不進推考徽旨及罷職令旨,今方捧入,而開政令下之後,如是違牌,事甚未安。判書·參判,竝更牌招,何如?令曰,依。參議只推,待明朝一體牌招。
以京畿監司金鎌狀達,漣川縣監洪養默催促下送事,令于鄭知容曰,令該曹催促,使之當日下送。
吏曹申目,粘連達下是白有亦,觀此藝文館檢閱徐戴淳上書,則以爲,臣兄臣憙淳,見帶知春秋館事之任矣,臣之兼銜,在所當遞,亟賜鐫改,以存公格亦爲白有臥乎所,相避之法,在下當遞是白乎矣,史官之春秋兼銜,法不得減下是白如乎,徐憙淳所帶同春秋之任,似當許遞是白乎矣,宰臣所帶遞仍當否,臣曹不敢擅便,徽裁,何如?判付達,依回達施行爲良如敎。
朴岐壽,以禁衛營言啓曰,明陵幸行時,本營留都事,命下矣。建陽門則把摠李顯城,別武士金甫相·李圭明,鄕軍六十名,銅龍門則哨官金光瑞,鄕軍三十名,西營則哨官盧潤鎭,鄕軍四十名,率領入直,新營則千摠鄭繼周,騎士將李煥茂,哨官成東柱·朴南壽,敎鍊官朴興澄,騎士二十五人,兼別破陣二名,鄕軍三十名,率領入直,南別營則哨官劉白川,別騎衛一人,京中哨軍十三名,率領守直,火藥庫則哨官柳漢培,別破陣七名,兼別破陣六名,率領守直,都城頹圮一處則哨官曺勉承,鄕軍二十名,率領守直之意,敢啓。傳曰,知道。
尹正鎭,以義禁府言達曰,陰城縣監徐有稷,忠州牧使李謙秀,竝拿問處之事,徽旨達下矣。徐有稷·李謙秀,俱在任所云,依例發遣府羅將,竝拿來,何如?令曰,依。
應敎金鍏,副應敎權馥等書曰,伏以隄防二字,卽有國莫嚴之義,而有不可撕壞者也。臣等昨伏見金基常摠管點下者,誠不勝愕貽失圖,彼基常,卽基厚之從弟也。基厚之凶謀逆腸,畢露無餘,鐵案已固,丹書自在,則爲基常者,固已永枳仕路,不宜復齒朝籍,而今此意外除拜,殆若平常無故之人,豈不大有壞於隄防哉?隄防一壞,則其將國不得爲國,亂臣賊子,無所知懼矣,有識之憂歎,容有極哉?惟其特點之及於基常,抑謂其身無罪名而然耶?同堂之親,異於疎屬,藉令疎漏於恢網,豈合復廁於班聯?以若所遭,重蒙拂拭,歷數近古,寔所罕聞,其所以拂輿情而害朝廷,孰有大於此者乎?院達臺章,同聲迭籲,斯可見大同之論,而實出於嚴隄防之義,則宜其不俟終日,亟令反汗,而諭以勿煩,尙靳一兪,尤豈不重可憫惜哉?臣等職在論思,義難泯默,玆敢相率仰籲。伏乞离明,穆然深思,亟收金基常摠管之令,俾隄防無壞,輿情獲伸焉。臣等無任云云。覽書具悉。兩司聯書,甚過事,不必如是張大,爾等更勿煩瀆。
上在昌德宮。常參·經筵,以代理停。
夜一更二更月暈。
進御加味君子湯,明日停止,自再明日更爲煎入事,榻前下敎。
徐憙淳啓曰,藥房副提調,持湯劑來待矣。傳曰,封入。
尹正鎭達曰,行大司憲徐有榘,掌令朱弼相,持平李鳳純·蔡弘韻在外,執義洪永觀,掌令申在獻呈辭,監察茶時之意,敢達。令曰,知道。
令于李若愚曰,飭已施矣,前承旨徐英淳敍用。
令于李若愚曰,右副承旨未差之代,旣承下敎,前望單子入之。
承旨前望單子入之,徐英淳代點。
徐憙淳達曰,新除授右副承旨徐英淳,卽爲牌招,何如?令曰,依。
以藝文待敎金興根,別兼春秋洪在喆·成遂默,檢閱金英淳牌不進罷職令旨,令于徐憙淳曰,只推。
徐憙淳達曰,藝文待敎金興根,旣有只推之令,卽爲牌招,何如?令曰,依。
朴岐壽,以兵曹言啓曰,今此幸行時,左邊捕盜大將李復淵,以西班陪從隨駕矣,依前例回鑾間,右邊捕盜大將金煐,姑令兼察,何如?傳曰,允。
朴岐壽啓曰,因兵曹草記,今此幸行時,左邊捕盜大將李復淵,以西班陪從隨駕,回鑾間,右邊捕盜大將金煐,姑令兼察事,允下矣。兼察左邊捕盜大將金煐,卽爲牌招聽傳敎,何如?傳曰,允。
兵曹口傳政事,以洪羲俊·趙晉和·徐長輔·白東薳·鄭來升爲副摠管。
朴岐壽,以都摠府言達曰,今此幸行時,侍衛寶劍·守宮及陪衛,當爲備員,而副摠管鄭來升·權敦仁·金基常,俱有實故,申在植與金基常,有親避,兪應煥漢城府右尹隨駕進,無以備員,令政院稟令變通,仍令該曹,以在京無故人口傳差出,待下批牌招,以爲備員進參之地,何如?令曰,依。
朴岐壽達曰,因都摠府草記,今此幸行時,侍衛寶劍·守宮及陪衛,當爲備員,而副摠管鄭來升·權敦仁·金基常有實故,申在植與金基常有親避,兪應煥以右尹隨駕,無以備員,令政院稟令變通,待下批牌招事,依下矣。合有變通之道,何以爲之?敢稟。令曰,竝許遞,旣承下敎,令該曹,以在京無故人口傳差出,待下〈批〉牌招進參。
朴岐壽,以兵曹言達曰,明日幸行時,本曹堂上,守宮及侍衛·陪衛,當爲備員,而參知姜浚欽有身病,無以進參,令政院稟令變通,仍令該曹,以在京無故人口傳差出,待下批牌招,以爲進參之地,何如?令曰,依。
朴岐壽達曰,因兵曹草記,明日幸行時,本曹堂上,守宮及侍衛·陪衛,當爲備員,而參知姜浚欽有身病,無以進參,令政院稟令變通,仍令該曹,以在京無故人口傳差出,待下批牌招事,依下矣。合有變通之道,何以爲之?敢稟。令曰,許遞,旣承下敎,在京無故人口傳差出。
吏曹口傳政事,以洪彦謨爲兵曹參知。
傳于朴岐壽曰,明日出宮內門路,以協陽門爲之。
令于徐英淳曰,明日出宮內門路,以貳極門爲之。
朴岐壽達曰,慶尙左水使李存敬,移拜全羅兵使,有除朝辭赴任之令矣,密符則以前所授仍佩,諭書則安寶,使院吏齎傳,何如?令曰,依。
李若愚達曰,吏曹判書徐能輔,參判金蘭淳,參議鄭基一牌不進推考徽旨及罷職令旨,今方捧入,而開政令下,已至經宿,如是違牌,事甚未安。判書·參判,竝更牌招,何如?令曰,依。參議只推,一體牌招,如有違牌,勿爲呼望。
有政。吏批,判書徐能輔進,參判金蘭淳式暇,參議鄭基一進,左副承旨鄭知容進。以兪應煥爲刑曹參判,以宋冕載·柳河源·申絅爲同義禁,李翊會爲同春秋,李儒冕爲工曹正郞,玄烜爲陰城縣監,學諭二單朴敏樹·卓雲翰,書題單李錞,故持平李載亨贈吏參例兼,特賜亞卿事承傳,故兵使李文喆贈兵參例兼,全羅兵使李存敬考。
兵批,行判書朴宗薰進,參判李瀅夏進,參議李渭達病,參知未差,行左承旨朴岐壽進。護軍朴齊一·任存常·金應晦,副護軍洪學淵·徐萬淳,副司正金大根·趙然春,同知田佐根,僉知李寬植,竝單付。
吏批,再政。以洪命周爲右尹,王師羲爲義盈主簿,知義禁單宋冕載,左尹單洪命周,右尹單韓義運。
尹正鎭達曰,開坐事,令下矣。新除授知義禁宋冕載,同義禁柳河源·申絅,竝卽牌招,何如?令曰,依。
以應敎金鍏,副應敎權馥牌不進罷職令旨,令于李若愚曰,只推。
以藝文待敎金興根牌不進罷職令旨,令于李若愚曰,只推。
禮曹,來十月初四日行宗廟冬享大祭王世子攝事時,誓戒今九月二十六日重熙堂階上行禮爲白乎旀,肄儀同月二十九日諸享官議政府行禮事,知委,何如?判付達,誓戒處所,以春塘臺爲之爲遣,肄儀親臨矣,處所以明政殿月臺爲之,可也。
禮曹,來十月初四日行宗廟冬享大祭王世子攝事時,散致齋,依禮文擧行,何如?判付達依準爲旀,致齋處所,以摛文院爲之,可也。
徐憙淳,以禮曹言達曰,全羅道觀察使封進來十月令宗廟薦新柚子,今初九日薦進,而景慕宮薦新,則慶尙道例爲封進矣。本道所封,未及上來,莫重薦獻,不可後時,依前例以宗廟薦新加封柚子,同日一體薦進,何如?令曰,依。
李若愚,以吏曹言達曰,因京畿監司金鐮狀達,漣川縣監洪養默,令該曹催促下送事,判付內,令該曹催促,使之當日下送事,達下矣。自臣曹催促,則今日下去云矣,敢達。令曰,知道。
朴岐壽以扈衛廳留都大臣意啓曰,臣承命留都,一依兵曹啓下事目,率領扈衛軍官軍士,今日申時量,結陣扈衛之意,敢啓。傳曰,知道。
朴岐壽,以備邊司言達曰,卽見咸鏡監司金箕殷狀達,則以爲,本道穡事,未免歉荒,許多擧子之齎糧遠赴,在所當念,試邑供億,弊亦不些,本營親騎衛·南兵營武學,北兵營茂山以北親騎衛及武學等都試,竝姑停止,待明秋合設事,請令廟堂稟令分付矣。災歲停試,旣多已例,各樣都試,依狀辭竝許停退,而與昨年條,使之一體合設於明秋,何如?令曰,依。
朴岐壽,以御營廳言啓曰,本廳字內肅靖門東邊第一城廊近處體城二間許頹圮處,今已畢築矣,把守軍兵,依例撤罷之意,敢啓。傳曰,知道。
朴岐壽,以御營廳言達曰,本廳字內肅靖門東邊第一城廊近處體城二間許頹圮處,今已畢築矣。女墻仍爲始役,而第三城廊近處體城四間許頹圮處,今九月初十日爲始,改築之意,敢達。令曰,知道。
又以禁衛營言達曰,本營哨官尹喜榮,受由下鄕,過限不來,爲先汰去之意,敢達。令曰,知道。
尹正鎭,以刑曹言達曰,戶曹達辭內,公忠道可興倉再運稅納,今始來到,而差使員陰城縣監徐有稷牒報內,稅米太二千四百五十九石零,準數領來之意報來,而及其捧上米二百三十石,太二十石零,仍不備納,故使之査實,則只有色吏一人,領運差員則不待入倉,到泊後仍卽下去云,法綱已無可言,後弊在所當念,色吏則出付秋曹,嚴刑督捧,領運差使員,爲先罷黜,都差使員忠州牧使,亦難免不能檢飭之罪,竝令該府,拿問處之,何如?令曰,依事令下矣。謹依下令,當該色吏閔孝建,爲先嚴囚督捧,而過齋後嚴加刑訊,待畢納考律勘處之意,敢達。令曰,知道。
醫官卞鍾淳書啓,陳賀兼謝恩使南延君球,連爲無事,八月十三日,自北京離發,按站前進之意,詮次啓達。傳曰,知道。
醫官卞鍾淳書達,陳賀兼謝恩使南延君球,連爲無事,八月十三日,自北京離發,按站前進之意,詮次敢達。令曰,知道。
上在昌德宮。常參·經筵,以代理停。
大駕詣碑閣所,入幄次後,王世子板位問安。答曰,知道。內閣·政院·藥房·玉堂口傳問安。答曰,知道。
世子宮,內閣·政院·玉堂·藥房·春坊口傳問安。答曰,知道。仍詣明陵入齋室後,王世子板位問安。答曰,知道。內閣·政院·玉堂·藥房·朝廷二品以上·六曹堂上口傳問安。答曰,知道。
世子宮,內閣·政院·玉堂·藥房·春坊·朝廷二品以上·六曹堂上口傳問安。答曰,知道。
親祭後,王世子板位問安。答曰,知道。內閣·政院·玉堂·藥房·朝廷二品以上·六曹堂上口傳問安。答曰,知道。
世子宮,內閣·政院·玉堂·藥房·春坊·朝廷二品以上·六曹堂上口傳問安。答曰,知道。
王世子仍詣孝陵,入齋室後,內閣·政院·藥房·春坊口傳問安。答曰,知道。仍詣禧陵奉審後,內閣·政院·藥房·春坊口傳問安。答曰,知道。
大駕還詣碑閣所,入幄次後,王世子板位問安。答曰,知道。內閣·政院·玉堂·藥房口傳問安。答曰,知道。
世子宮,內閣·政院·玉堂·藥房·春坊口傳問安。答曰,知道。
還內後,王世子板位問安。答曰,知道。內閣·政院·玉堂·藥房·朝廷二品以上·六曹堂上口傳問安。答曰,知道。
世子宮,內閣·政院·玉堂·藥房·春坊·朝廷二品以上·六曹堂上口傳問安。答曰,知道。
徐憙淳達曰,明日常參,取稟。令曰,停。
朴岐壽啓曰,司僕寺內乘來言,捲窓,取稟。傳曰,捲三面。
尹正鎭達曰,卽者義禁府都事來言,今此幸行時,本府堂上一員,當爲隨駕,而判義禁李羲甲,知義禁宋冕載差祭,同義禁申絅留陳,柳河源未肅拜,無隨駕之員云,未肅拜同義禁,卽爲牌招,何如?令曰,依。
大駕自黔巖碑閣所,詣陵所時軍令,初吹午初初刻,二吹午初一刻,三吹午初二刻。
大駕自黔巖碑閣所,還宮時軍令,初吹酉正一刻,二吹酉正二刻,三吹酉正三刻。
戊子九月初九日卯時,大駕詣明陵親祭幸行入侍時,行都承旨徐憙淳,行左承旨朴岐壽,同副承旨尹正鎭,假注書韓宓履,記事官趙秉憲·徐戴淳,原任提學金履喬,原任直提學金鏴,原任直提學朴綺壽,原任直閣李光文,檢校直閣李嘉愚,以次侍立。時至,鼓三嚴,通禮跪啓請外辦,上具戎服,乘駕轎出宣化門。藥房提調金鏴,副提調徐憙淳進前奏曰,侵曉勞動,聖體,若何?上曰,一樣矣。仍由協陽門·敦化門,至崇禮門外,宣傳官跪啓稟鳴金二下吹打作。至慕華峴,以步轎踰峴後,復乘轎至碌磻峴,又如之。詣黔巖晝停所,入幕次後,以口傳下敎曰,軍兵食代,從速爲之。宣傳官承命分付,奏曰,食代皆已爲之云矣。傳曰,明陵親祭後,遣王世子詣孝陵,行攝行祭,仍詣禧陵奉審後,隨駕矣,該房知悉。出駕敎傳曰,禧陵遣大臣攝行祭,昭顯墓遣官致祭。出駕敎傳曰,京畿監司,率各務差使員,親祭後齋所待令。出駕敎仍命三吹,通禮跪啓請外辦,上出幕次,乘駕轎,進發至龍峴,以步轎踰峴後,復乘轎,進發至明陵洞口,宣傳官跪稟鳴金三下吹打止。上詣明陵入齋室,傳曰,右承旨·同副承旨,分詣局內諸陵奉審,順懷墓一體奉審以來。出駕敎通禮啓外辦,上具翼善冠·淺淡服·烏犀帶·黑皮靴,出齋室,乘輿至紅箭門外,降輿。通禮導上詣板位,行四拜禮,王世子以下在位者,皆行四拜禮。上仍詣階上板位,行四拜禮,贊禮徐俊輔前導,詣神位前跪。徐憙淳奉香,朴岐壽奉爐,上三上〈香〉岐壽奠爐于案上。贊禮啓請執爵獻爵,憙淳奉爵跪進,上執爵授岐壽,奠于神座前。贊禮啓請俯伏興少退跪,上俯伏興少退跪,王世子以下在位者,皆俯伏興少退跪。大祝入神座之右,跪讀祝文訖。上降復位。執禮啓請亞獻禮,禮貌官韓弘敎,引王世子入詣神座前,行亞獻禮。降復位。執禮請行終獻禮,終獻官左議政李相璜詣神座前,行禮如儀訖。降就位。贊禮啓請四拜興平身,上四拜興平身,王世子以下在位者,皆四拜興平身。贊禮導上詣望燎位,望燎訖。贊禮啓禮畢。通禮導上詣辭陵禮板位,行四拜禮。上仍出紅箭門外,左議政李相璜進前奏曰,日氣雖幸淸佳,勞動旣多,聖體,若何?上曰,一樣矣。還詣明陵齋室,傳曰,百官揷羽。出駕敎自明陵洞口,至崇禮門外捧上言事,駕前下敎。傳曰,京畿監司,率各務差使員入侍。出駕敎行都承旨徐憙淳,假注書韓宓履,記事官趙秉憲·徐戴淳,京畿監司金鐮,楊州牧使朴永元,坡州牧使李源祖,高陽郡守李海存,永平縣令李能秀,砥平縣監權㷞,桃源察訪曺始剛,平邱察訪朴惟正,偕入進伏訖,上命奏職姓名,京畿監司以下,以次起伏奏職姓名訖。上曰,無弊瘼乎?鐮曰,今春入侍時,以北漢還餉穀事仰奏,有令廟堂稟處之敎,而尙不回啓,此外無他更奏之事矣。永元等曰,無弊瘼矣。上命退,承史以此退出。傳曰,還宮時王世子祗迎,置之。出駕敎鼓三吹,通禮啓外備,上改具戎服,出齋室,乘駕轎出陵洞口。宣傳官跪稟鳴金二下吹打作,進發至龍峴,上以步轎踰峴,復乘駕轎,奉審承旨尹正鎭追到奏曰,臣敬奉下敎,進詣弘陵·昌陵,奉審則無頉矣。上曰,唯。還詣晝停所,少頃,命三吹,通禮跪啓請外辦,上出幕次,乘駕轎。宣傳官跪稟鳴金二下吹打作。進發至碌磻峴,上以步轎踰峴,還御駕轎,進發至慕華峴,至崇禮門外,宣傳官啓稟鳴金三下吹打止。入崇禮門·敦化門·協陽門·宣化門還內。宣傳官解嚴,諸臣以次退出。
戊子九月初九日卯時,大駕詣明陵親祭幸行,王世子陪參入對時,行右承旨李若愚,左副承旨鄭知容,右副承旨徐英淳,假注書洪鍾應,記注官韓弘敎,記事官金鼎集,原任直提學金鏴,原任直閣徐俊輔,檢敎直閣李嘉愚,原任直閣徐萬淳·李景在,待敎金英淳,以次陪立。時至,王世子具戎服,乘輿出重華門,由貳極門,至協陽門降輿。步過仁政門外乘輿,由敦化東挾門出,降輿入幕次。令曰,問安勿爲之。出令旨大駕至,王世子出就板位,鞠躬祗迎訖。乘馬進發,至崇禮門外,降馬乘轎,詣黔巖晝停所。相禮贊請降轎,王世子入幕次。少頃,乘轎至明陵洞口,降轎乘輿,入齋室。展謁時至,王世子具翼善冠·黲袍·烏犀帶·黑皮靴,出齋室門外乘輿,至紅箭門前祗迎位。大駕至,王世子鞠躬祗迎訖。仍隨詣板位,行四拜禮訖,王世子步詣陵上奉審,仍詣碑閣奉審訖。親察時至,禮貌官引王世子,入詣神座前,行亞獻禮,仍行辭陵禮訖。令曰,攝行祭祭文,令大提學製進。出令旨知容曰,辭陵禮行禮時,東唱引儀,未及待令,事甚駭然,所當重勘,而本院請推之外,無他可施之罰,何以爲之乎?令曰,事過後拿處,可也。出擧條王世子入幕次。詣孝陵時至,相禮贊請內嚴。少頃,又白外備,王世子改具戎服,乘輿至降輿所,降輿乘轎,至孝陵洞口降轎所。降轎乘輿,至幕次前,降輿入次。令曰,問安勿爲之。出令旨展謁時至,相禮贊請內嚴。少頃,又白外備,王世子改具翼善冠·黲袍·烏犀帶·黑皮靴,乘輿至紅箭門外,降輿詣拜位。行四拜禮訖。相禮引詣陵上奉審,仍詣碑閣奉審訖。攝行祭時至,贊禮前導,詣神位前。若愚奉香,英淳奉爐,王世子三上香,英淳奠爐于案上。贊禮請執酌獻酌,王世子獻酌。贊禮請俯伏興少退跪,王世子俯伏興少退跪。大祝讀祝文訖,王世子降復位。贊禮請四拜興平身,王世子四拜興平身。贊禮導王世子,詣望燎位,望燎訖。仍行辭陵禮訖。乘輿至禧陵,入幕次。令曰,問安勿爲之。出令旨相禮贊請內嚴。又白外備,王世子改具翼善冠·衮龍袍,乘輿至紅箭門外,降輿詣拜位,行四拜禮訖。相禮前引,詣陵上奉審,仍詣碑閣奉審訖。還出紅箭門外,乘輿至幕次前,降輿入次。詣晝停所時至,相禮贊請內嚴。又白外備,王世子改具戎服,乘輿至乘轎所,降輿乘轎。令書令旨曰,俄考日省錄,則先朝丙午年兩陵展謁後,有坡原府院君,先正臣金麟厚祠板致祭之擧,可以仰聖意也。在今日繼述之道,不可無示意之擧,坡原府院君祠板,明日遣承旨致祭,先正臣金麟厚祠板,令該曹,卜日遣禮官致祭,可也。仍詣晝停所。少頃,隨詣大駕進發,由崇禮門·敦化東挾門外,降轎乘輿,由進善門·貳極門還內。諸臣以次退出。
上在昌德宮。常參·經筵,以代理停。
大殿,內閣·政院·玉堂·朝廷二品以上·六曹堂上,翌日口傳問安。答曰,知道。
中宮殿,內閣·政院·玉堂口傳問安。答曰,知道。
世子宮,內閣·政院·玉堂·春坊·朝廷二品以上·六曹堂上口傳問安。答曰,知道。
世子嬪宮,內閣·政院·玉堂·春坊口傳問安。答曰,知悉。
藥房副提調徐憙淳啓曰,祗謁仙寢,聖慕克伸,侵夜回鑾,勞動旣多,伏未審夜間,聖體若何,寢睡·水刺之節,何如?臣率諸御醫,趁早入診,詳察聖候爲宜。中宮殿氣候,何如?世子宮氣候,何如?臣不任區區伏慮,敢來問安,竝此仰稟。答曰,知道。中宮殿氣候安順,世子宮氣度平順,卿不必入侍矣。
中宮殿·世子宮口傳問安。答曰,知道。
世子嬪宮口傳問安。答曰,知悉。
李若愚達曰,明日常參,取稟。令曰,停。
尹正鎭達曰,合辭許久闕達,事甚未安。除在外·未署經外,呈告人員,竝卽牌招,何如?令曰,依。
又達曰,備邊司郞廳來言,今日賓廳日次,而問安相値,不得來會云矣,敢達。令曰,知道。
徐憙淳啓曰,藥房副提調,持湯劑來待矣。傳曰,封入。
李若愚達曰,坡原府院君祠版,遣承旨致祭事令下矣艹何承旨進去乎?敢稟。令曰,右承旨進去。
又達曰,臣若愚·坡原府院君祠版致祭,進去下直之意,敢達。令曰,知道。
傳于李若愚曰,孝陵王世子攝行祭時,獻官以下諸執事,捧書啓以入,參奉以下員役等別單書入。
令于李若愚曰,輔德·弼善·文學·司書竝許遞,旣承下敎,前望單子入之。
春坊前望單子入之,輔德李嘉愚代點,弼善金鍏,文學金興根,司書金英淳添書代點。
李若愚達曰,假注書洪鍾應,身病猝重,勢難察任,今姑改差,何如?令曰,依。
洪鍾應改差,代以尹興圭爲假注書。
尹正鎭達曰,行大司憲徐有榘,掌令朱弼相,持平李鳳純·蔡弘韻在外,執義洪永觀,掌令申在獻牌不進,監察茶時之意,敢達。令曰,知道。
以大司諫韓耆裕,執義洪永觀,掌令申在獻牌不進罷職令旨,令于尹正鎭曰,只推。
尹正鎭達曰,卽者義禁府都事來言,今日幸行時,駕側鳴錚罪人金信權等三十四人,輿側鳴錚罪人尹道儉等六十八人,竝移送秋曹云矣,敢達。令曰,原情捧入。
右副承旨徐英淳,同副承旨尹正鎭等達曰,臣等卽伏見擊錚罪人原情之自金吾入來者,其中有李龍秀原情矣,噫嘻,肇源之負犯,是何等劇逆大憝也?前後之睿敎赫嚴,大小之聲討齊憤,而今此龍秀之稱以爲父訟冤,肆然鳴金者,萬萬驚惋,萬萬寒心。臣等相顧失色,誠不料世變之至於此也。凡擊錚罪人之自該曹推問,捧供以入,法意至嚴,而其或直命捧入原情者,乃是格外之特令,今龍秀之原情,卽變怪之大者,則豈可與尋常原情,混入於直爲捧入之列乎?臣等職忝出納,實無以直捧以入,玆敢相率仰籲,卽令還付該曹,以爲依法稟處之地焉。惶恐敢達。答曰,今始觀達,乃知此人原情也,爾等之事,誠笑矣。原情之見與不見,非關義理,且付法司捧供,非急事也。屢次下令,終不捧入,亦不當矣,卽爲捧入,可也。
李若愚以成均館同知館事意達曰,今九月初九日,儒生課試,當爲設行,而大提學金履喬,以幸行敎是時隨駕進參,限內不得爲之之意,敢達。令曰,知道。
尹正鎭,以兵曹言達曰,今番明陵幸行時,隨駕將校軍兵各差備等犒饋,依定奪,以乾物分給之意,敢達。令曰,知道。
又以訓鍊都監言達曰,今番幸行時,隨駕將官·將校·軍兵及武藝別監等犒饋,依定奪,以乾物磨鍊分給之意,敢達。令曰,知道。
又以禁衛營言達曰,隨駕本營將官·將校·軍兵等處,依定奪乾犒饋磨鍊分給之意,敢達。令曰,知道。
又以御營廳言達曰,隨駕將官及駕前別抄·將校·軍兵等處,依定奪乾犒饋磨鍊分給之意,敢達。令曰,知道。
又以御營廳言達曰,本廳中軍鄭來升,身病甚重,勢難察任,改差,何如?令曰,依。
又以摠戎廳言達曰,今番幸行時,隨駕將校·軍兵等處,乾犒饋,依定式磨鍊分給之意,敢達。令曰,知道。
又以備邊司言達曰,卽見黃海監司沈能岳狀達,則以爲,本道綿農,無論沿野,俱致歉荒,最尤甚海州等六邑,訓局砲保木折半代錢,各軍門各衙門軍身布,及江都所送選武布純錢,其外諸邑各軍門各衙門軍身布,江都所送選武布,竝令全數代錢事,請令廟堂稟令分付矣。綿農雖未免歉,軍需自有所重,當此年形稍康之時,保布代錢,有難許施,而第道臣狀辭,旣據民情,則亦不可一切防塞,海州等六邑,訓局砲保木三分一,各軍門各衙門軍身布及江都所送選武布,竝許折半代錢,其餘諸邑,則使之本色收納,何如?令曰,依。
又以御營廳言達曰,因禮曹草記,懿陵局內捉虎事,定將校率領砲手,今月初五日,出送行獵矣,初九日酉時量,崇陵局內,大虎一頭捉得,故謹此封進,而仍爲行獵之意,敢達。令曰,知道。
義禁府申目,粘連達下是白有亦,向前申從洛亦,負逋營屬,雖許徵督,不告而治,有乖體統,嗣後引義,亦涉輕率,以此照律,何如?判付達依準。
吏曹參判金蘭淳書曰,伏以仙寢祗展,聖慕冞光於將禮,鑾衛穩旋,睿誠克伸於趨扈,歡忭蹈舞,小大同情,仍竊伏念臣於日前,伏奉除旨,以臣爲吏曹參判者,臣震駴憂悸,歷屢日而不能自定也。臣本菲材,百無所當,僥冒朝籍,十有六年矣,伏蒙我邸下,不以卑鄙,特加拂擢,歷揚華膴,遽超卿班,臣於是顚倒倡披,隨除輒膺,他不暇顧,若固有之者,豈眞臣之才學有足堪承,絲毫可以裨補也哉?直以隆恩所被,感激居先,私分所處,殫竭爲急耳。然而反顧臣心,怵焉若驚,過福之懼,不衷之戒,固不待他人之譏刺,而臣未嘗不兢兢如淵谷矣。今此天官之職,責任尤別,藉曰,佐貳與長堂有異甄別流品,無不與聞,代斲行政,或時有命,其爲綦重,又何如哉?噫,量才授官,治世之大柄,揆務度力,臣節之大關,苟輕屑汎濫,不爲愼惜,則上之所以官之,下之所以處之,均歸無名,狼狽兩至,國之置名器,豈徒爾也?顧今才德交茂,望實俱隆者,指不勝摟,而遽以此萬萬不當之銜,畀之於萬萬不肖之身,臣雖欲憑恃寵靈,出而從政,其於物議之不少假借何哉?臣固無足恤,而其爲累睿簡而玷官方,非細故也。參倚前衡,自分已熟,而政牌屢違,呼望路阻,適値齋日,陳章見却,雖不得不冒沒肅命,其何可諉以已出,放倒廉偶,不思自處乎?玆敢披瀝衷懇,仰瀆离明。伏乞睿慈,念官職之不當濫授,諒臣言之非出飾讓,劃卽鐫免,俾安私分焉。臣無任云云。答曰,覽書具悉。卿其勿辭行公。
戶曹參判柳鼎養書曰,伏以臣之父母墳山,在於京畿南陽地,曠未省掃,間已周歲矣。迺於月前,猥蒙陞資之典,遂仍專對之任,銜恩有日,告慶無地,今又原濕之期漸近,霜露之感冞切,而身縻職事,不得擅離,玆敢猥瀑衷懇,仰瀆淸嚴。伏乞睿慈,俯垂鑑諒,俾於出壃之前,特許往來之暇,以伸人子之至情,千萬幸甚。臣無任云云。答曰,覽書具悉。卿其往省焉。
上在昌德宮。常參·經筵,以代理停。
朴岐壽達曰,明日常參,取稟。令曰,停。
尹正鎭達曰,合辭許久闕達,事甚未安。除在外·未署經外,呈告人員,竝卽牌招,何如?令曰,依。
朴岐壽啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
朴岐壽達曰,行右承旨李若愚,左副承旨鄭知容,今日不爲仕進,竝卽牌招,何如?令曰,依。
朴岐壽啓曰,藥房提調,持湯劑來待矣。傳曰,封入。
朴岐壽達曰,假注書尹興圭,時無職名,令該曹依例付軍職,使之冠帶常仕,何如?令曰,依。
傳于朴岐壽曰,孝陵王世子攝行祭時,亞獻官東寧尉金賢根,終獻官吏曹判書徐能輔,竝熟馬一匹面給,贊禮禮曹判書徐俊輔,內下大鹿皮一令賜給,典祀官金秀萬,執禮權馥,執尊洪永觀,竝兒馬一匹賜給。大祝李景在加資,祝史李寅弼,齋郞韓鎭㦿,陵司金學敏,各內下長弓一張賜給,其餘竝上弦弓一張賜給,別檢金學敏,參奉尹載輔,竝陞六,行首守僕,帖加成給,太廟守僕及書員以下守僕員役等,竝依丙午年例施賞。
傳于朴岐壽曰,今番賞典中,一人雖兼數事,毋得疊授。
尹正鎭達曰,行大司憲徐有榘,掌令朱弼相,持平李鳳純·蔡弘韻在外,執義洪永觀,掌令申在獻陳書,監察茶時之意,敢達。令曰,知道。
朴岐壽達曰,行都承旨徐憙淳,行右承旨李若愚,不爲仕進,左副承旨鄭知容,令旨未下。右副承旨徐英淳,式暇出去,同副承旨尹正鎭,陳書徑出,院中只有臣一人,伴直無人,行右承旨李若愚,卽爲牌招,何如?令曰,依。
令于朴岐壽曰,書答已下,卽爲牌招,使之入直。
朴綺壽達曰,行右承旨李若愚,同副承旨尹正鎭牌不進,伴直無人,行右承旨李若愚,更爲牌招,何如?令曰,同副承旨牌招,如有違牌,勿爲呼望。
以同副承旨尹正鎭牌不進罷職令旨,令于朴岐壽曰,只推。
令于朴岐壽曰,李龍秀原情勿施。
令于朴岐壽曰,擊錚原情及上言,竝下該曹稟處。
兵曹,以趙恩錫爲御營中軍。
朴岐壽,以侍講院言達曰,上番闕直,事甚未安。司書金英淳,旣已肅謝,姑陞入直之意,敢達。令曰,知道。
又以都摠府言達曰,副摠管韓義運,以漢城府左尹,本府坐起,晝仕出去之意,敢達。令曰,知道。
朴岐壽,以御營廳言啓曰,懿陵局內行獵,大虎一頭捉得後,連爲搜覓,更無虎跡,山行軍今姑撤還之意,敢啓。傳曰,知道。
朴岐壽,以御營廳言達曰,謹依啓下及達下,御前信箭手二名,挾馬牢子六名,巡令手六名,各木二疋,前排牢子三十名,巡令手二十八名,各木一疋,輿前信箭手二名,挾馬牢子三名,巡令手三名,各木三疋,前排牢子三十四名,巡令手三十二名,各木二疋施賞之意,敢達。令曰,知道。
又以禁衛營言達曰,謹依啓下及達下成冊,前排軍一百三十八名等處,賞木分給之意,敢達。令曰,知道。
大司諫韓耆裕箚曰,伏以臣卽伏見院議達辭,始知擊錚罪人李龍秀蹕路鳴冤之擧,自不覺心顫骨驚,按住不得,繼之以沬血飮泣而不能已也。噫,彼李肇源,負犯,何如,關係,何如?蓋其窮凶極悖之罪,絶慝至憯之狀,眞贓畢露,斷案已成,前後三司,聲討無餘,而尙今假息於覆載之間,已是失刑之大者,天網太恢,輿情轉激,爲其子者,固當縮伏自訟之不暇,而乃反唐突生心,肆然鳴金,略無忌憚,此果何等擧措,何等變怪也?此而若不嚴加處分,俾知畏戢,則竊恐從今以後,凶孽不逞之徒,或冀其疎釋,罪犯至重之輩,妄想其掉脫,不知何樣駭機,起於何地,將來之憂,容有極哉?有識之歎,亦豈已乎?臣雖未見其原情辭意之如何,而懲討之義,不容暫緩,憤鬱之情,一倍層激,忙陳短章,敢此仰瀆。伏乞邸下,淵然深思,廓揮睿斷,亟施當律,俾王法克伸,而公憤夬洩焉。取進止。覽箚具悉。已諭於儒臣之批矣,勿煩。
執義洪永觀,掌令申在獻等聯名箚曰,伏以世道陷溺,無變不有,以至今番李龍秀之擊錚而極矣。噫嘻,痛矣,肇源之負犯,卽振古所無之極逆大憝也,大小臣僚之聲討,何如?睿敎之前後處分,嚴如霜雪,有足以使亂臣賊子知懼,而噫,彼龍秀,苟有一分嚴畏之心,焉敢肆然犯蹕,有若尋常罪犯之爲父訟冤者乎?肇源之尙今假息於海島之中,已萬萬失刑,論其情節,揆以刑政,如龍秀之當在孥戮之類者,爲此跳踉嘗試之計,無嚴無憚,胡至此極?曩在壬申,漢祿之孫聖吉,有上言之變,上言,自政院直爲拔去,不敢入啓,大臣三司,齊聲嚴討矣。今此肇源之逆節,有浮於漢祿,則龍秀之鳴金,非比聖吉之上言,喉院今何敢捧入原情乎?臣等之所驚心痛骨者,凶如肇源,逆如肇源,而懲討不嚴,顯戮未加,甚至於今日之變怪層生,何邸下,不念大義之所關·王章之至嚴,而强令捧入乎?臣等憂憤所激,未暇緩聲,玆敢相率聯籲。伏乞离明,亟寢原情捧入之令,龍秀無嚴之罪,不可以該曹循例稟處而止,特施遠竄之典,以嚴隄防,少洩輿憤焉。取進止。覽箚具悉。已諭於儒臣之批矣,勿煩。
同副承旨尹正鎭書曰,伏以臣卽原情捧入之該房也,昨見擊錚諸罪人原情中,有李龍秀原情,不勝萬萬驚愕,萬萬憤惋,議及諸僚後,以不可直捧以入之意,仰稟於他原情入達之時,而捧入之促令連下,臣等之衷情轉激,遂至相率仰籲,而答敎若曰,原情之見與不見,非關義理,仍又有捧入之令,臣於是伏而思之,則擊錚原情,與上言有異。上言則自本院存拔,故當拔者直拔,固是例也,而擊錚原情,卽該司之所稟處者,而或有捧入之特令,則本院姑先都數出納而已,以其畢竟稟處,有該司存焉故也,特此龍秀之原情,大係世道之變怪。故其始也,果不得循例捧入,而若因不捧入,自本院,中寢其原情,則旣違於非關義理之令敎,亦將阻該司執藝之稟處,故遂不得不捧入矣。其始終之間,自以爲煞有斟量,而意者臺閣之執峻議者,猶或非之,果伏見憲臣聯箚之到院者,援引漢祿之孫聖吉上言自政院拔去之例,而結之曰,喉院今何敢捧入原情乎?何敢捧入之云,設令是未然之辭,臣旣畢竟捧入,則今成已然之事矣。臣於是不勝滿心慙悚之至,何敢諉以原情之異於上言,而晏然自恕乎?玆不得忙陳短章,徑出禁扃。伏乞俯垂鑑諒,亟賜嚴勘,以爲失職者之戒焉。臣無任云云。覽書具悉。爾之捧入,非爲妨於隄防,則憲臣之因此執責者,豈不過乎?勿辭察職。
副校理朴來謙,修撰李是遠等聯名箚曰,伏以臣等於直中,卽伏見院議達辭答下者,始知有李龍秀蹕路鳴金之擧。噫嘻,此何變怪也?夫肇源之凶圖逆節,卽國人之所共誅也,尙今海島之假息,已是朝家之失刑,則爲其子者,何敢生鳴冤之計,肆然爲犯蹕之擧哉?天網太恢,世變層生,履霜之堅氷,羸豕之躑躅,實爲今日無窮之憂也。臣等忠憤所激,按住不得,玆敢聯陳短箚,仰瀆离明。伏乞亟從肇源臺達,而仍又收還龍秀原情捧入之令,以正國綱,以折亂萌焉。取進止。答曰,覽箚具悉。昨旣諭於院議,今又何更煩?更勿煩瀆。
副應敎權馥,副校理閔英世等聯名書曰,伏以臣等卽伏見院議達辭答下,始知有李龍秀蹕路鳴金之擧。噫,彼肇源之凶圖逆節,卽國人之所齊憤而共誅者也,島棘之尙今假息,已是失刑之大者,則爲其子者,何敢肆然犯蹕而鳴冤乎?天網太恢,世變層生,霜氷之漸,羸豕之憂,實係今日無窮之慮,院議臺箚,聲討至嚴,可見公議之難遏,何邸下不念大義之所關·王章之截嚴,而勒令捧入乎?臣等忠憤所激,宜與入直諸僚,相率聯箚,而時値深夜,門鑰路阻,玆敢追到聯籲。伏乞离明,亟從諸臣之請,以爲嚴隄防而杜亂萌焉。臣等無任云云。覽書具悉。俄者聯箚,豈不諭乎?又何如是支煩乎?更勿煩瀆。
上在昌德宮。常參·經筵,以代理停。
進御加味君子湯,姑爲停止,自十五日更爲煎入事,榻前下敎。
朴岐壽,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
朴岐壽達曰,明日常參,取稟。令曰,停。
又達曰,合辭許久闕達,事甚未安。除在外·未署經外,呈告人員,竝卽牌招,何如?令曰,依。
朴岐壽啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
朴岐壽達曰,右副承旨徐英淳今日不爲仕進,卽爲牌招,何如?令曰,依。
徐憙淳啓曰,藥房副提調,持湯劑來待矣。傳曰,封入。
朴岐壽達曰,假注書韓宓履,身病猝重,勢難察任,今姑改差,何如?令曰,依。
又達曰,行大司憲徐有榘,掌令朱弼相,持平李鳳純·蔡弘韻在外,執義洪永觀,掌令申在獻陳箚,監察茶時之意,敢達。令曰,知道。
又達曰,行都承旨徐憙淳藥院進,行右承旨李若愚式暇,左副承旨鄭知容不爲仕進,右副承旨徐英淳令旨未下,同副承旨尹正鎭陳書徑出,院中只有臣一人,伴直無人,左副承旨鄭知容,卽爲牌招,何如?令曰,依。
令于朴岐壽曰,玉堂竝許遞,旣承下敎,前望單子入之。
令于朴岐壽曰,執義掌令許遞,旣承下敎,前望單子入之。
令于朴岐壽曰,同副承旨書答已下,卽爲牌招。
以同副承旨尹正鎭牌不進罷職令旨,令于朴岐壽曰,旣爲開諭,如是違牌者,事體道理,俱極駭然,施以不敍之典。
令于朴岐壽曰,同副承旨有闕之代,旣承下敎,前望單子入之。
以左副承旨鄭知容牌不進罷職令旨,令于朴岐壽曰,只推。
朴岐壽,以兵曹言啓曰,來十月初四日宗廟冬享大祭王世子攝行時,陪衛軍兵,當爲磨鍊,而謹考謄錄,則今年四月宗廟夏享大祭攝行時,訓局步軍八百名,馬軍二哨,中軍率領爲先後牌,禁軍二番磨鍊矣,今亦依此擧行乎?敢稟。傳曰,依此爲之。
朴岐壽,以禮曹言達曰,卽接元陵參奉所報,則本陵兩位陵上莎草修改後,雨露所濡,着根無慮云矣,敢達。令曰,知道。
又以禮曹言達曰,卽接惠陵參奉所報,則本陵陵上莎草修改後,雨露所濡,着根無慮云矣,敢達。令曰,知道。
又以兵曹言達曰,謹依判下成冊,今番明陵幸行時,元內吹金宗炯等三十一名處,木各一疋分給之意,敢達。令曰,知道。
義禁府照目,粘連公州營將申從洛矣本府議達內,負逋營屬,雖許懲督,不告而治,有乖體統,嗣後引義,亦涉輕率,以此照律,罪笞五十收贖,解見任別敍私罪,奉令依準爲旀,功減一等爲良如敎。又申目,通禮院引儀李義勝原情云云。徽旨內辭緣,泛稱遲晩,刑推得情,何如?判付達除刑推議處爲良如敎。
東寧尉金賢根書曰,伏以仙寢禮畢,鑾輿穩旋,歡欣慶忭,八域惟均,臣於是際,猥忝奉璋之列,倖免溺職之罪,實賴鴻私,顧蔑微效,何圖今者錫馬之寵,至及賤臣?臣誠惶恧,未暇乘謝,假使臣眞有駿奔之勞,職耳當然,義無可酬,況勞薄而賞濫,功蔑而恩重,靦然領受,有愧臣心,玆敢冒陳短章。伏乞收回成命,以安微分焉,臣無任云云。答曰,覽書具悉。卿其安心領受。
大司諫韓耆裕箚曰,伏以臣旣聞擊錚罪人李龍秀蹕路鳴冤之擧,不覺骨驚心寒,髮豎膽掉,忙陳短章,粗效沬飮之忱,伏未蒙允兪之音,臣於是乎衷情如沸,憂憤轉激,中夜彷徨,繞壁而不能寐也。噫,彼肇源,素蓄無君之心,久慣欺天之術,肆然以不忍聞不敢道之說,釀出亘萬古所未有之凶謀祕計者,吁亦狡且憯矣。不道之律,無將之討,不施於如許巨慝大憝,而將於何施之也?國論至今喧騰,輿情去益沸鬱,今此龍秀,稱以爲父訟冤,而迺敢唐突於淸蹕之前者,此誠無於前之一大變怪,而寔由於王章久稽,隄防不嚴故也。渠若有一分畏憚之心,其何敢生心於此等擧措乎哉?其在正國綱折亂萌之道,不可但以勿施而止。伏乞离明,克恢睿斷,亟施當勘之律,夬洩神人之憤焉。取進止。覽箚具悉。旣爲勿施,又何更煩乎?
執義洪永觀,掌令申在獻等聯名箚曰,伏以臣等昨以李龍秀無嚴放恣之罪,聯陳短箚,恭俟處分矣,未蒙依從,已不勝抑鬱。噫,彼龍秀此擧,豈尋常細故也哉?雖以渠原情觀之,專以徐萬修與故相臣爲欛柄,而此有一言可破者,渠若有可辨可訟之冤,昨春有圭鳴金之時,旣爲對擧,而何不明白指陳,囫說去,迺於萬修身故之後,始乃請質,且今故相作故之後,如是跳踉乎?以此觀之,其乘機嘗試之狀,尤萬萬無嚴而巧且憯矣,乃邸下何不嚴處,循例勿施而止乎?大抵肇源之罪,卽亘萬古所未有之劇賊,而凡今日北面於我大朝殿下曁小朝邸下者,孰不欲切齒腐心,食肉寢皮也哉?是所謂君讐國賊也,似此關係,似此負犯,而容易犯蹕,稱以爲父鳴冤者,萬古天下,寧有如許變怪乎?此而不嚴加處分,則不知何樣禍機,伏在幽陰之中,寧不凜然而寒心哉?且以承宣事言之,伏見自引之書,誠是意慮之外,臣等所云何敢捧入云者,卽以爲未然,而以承宣自引觀之,果已捧入而爲已然矣,其所自引,亦所當然,至於煞有斟量云者,果何語也?事關惡逆,莫重莫嚴之處,則固當他不較計,惟事執難,而不論其輕重,罔念其關係,而當初一達,不過按例,遽然捧入,其果爲惟允之義乎?亦豈有斟量輕重於其間乎?且其執峻議者猶或非之云者,尤不勝瞿然,事關懲討之大義,寧有緩峻之可論?臣等實未可曉也,臣等之愚衷轉激,按住不得,玆又相率聯籲。伏乞离明,廓揮明斷,龍秀無嚴之罪,亟施流竄之律,該承宣亦不可無警,姑施譴罷之典焉。取進止。答曰,覽箚具悉。旣諭諫院,則何更如是支煩乎?尾附事不從。
同副承旨尹正鎭書曰,伏以臣卽伏見憲臺聯箚到院者,以臣昨日自列之書,盛加論斥,至請譴罷之典,臣於是,不勝萬萬瞿然之至,情踪恧蹙,不暇緩聲,玆敢忙陳短籲,徑出禁扃。伏乞离明,亟賜嚴勘,以謝人言,以安微分焉。臣無任云云。覽書具悉。憲臣之箚,豈不過乎?然爾之事,余已知之,則何又如是乎?勿辭察職。
副應敎權馥,副校理朴來謙·閔英世,修撰李是遠等聯名箚曰,伏以臣等於昨日,聯陳憤惋之忱,而誠未仰格,不得準請,方切抑鬱之至。際伏見擊錚罪人李龍秀原情勿施之令,更無嚴處分之下者,臣等相顧憂歎,莫省睿意之攸在也。噫,肇源之負犯,卽載籍以來所未有之君讐國賊,而尙今假息,已是失刑,揆以國法,如龍秀者,當在孥戮之典,則何敢稱以訟冤,橫說豎說,肆然爲犯蹕之擧哉?夫昨秋肇源之疏請對質,何不於昨春徐萬修生存之日,今番龍秀之鳴金稱冤,又何不於今春故相臣在世之日乎?前後請辨,每在於言根已絶之後者,渠亦自知理屈,眞贓莫掩故也。然則其所云鳴冤者,反所以自服也。且以渠原情中辭語言之,渠輩旣知徐萬修之欲爲陳疏,逢人唱說,則又何不於伊時,自請卞質也?卽此一款,益難掩其情狀之窘遁也。嗚呼,肇源之逆節,卽一漢祿也。漢祿罪關我先大王,故我大朝殿下,不得不嚴處之,今此肇源,罪關我大朝殿下,則我邸下,亦安得不以我大朝殿下之所以處漢祿者,處肇源哉?往在壬申,漢祿之孫聖吉,有鳴冤之變,其時大臣三司,齊聲而共討之,今此龍秀之處地,亦一聖吉也,而渠敢以關係我大朝殿下之事,陳暴於邸下之前乎?倫綱滅矣,義理壞矣,此專由於肇源之尙今戴頭,故其遺種餘孽,敢懷嘗試之計,爲此跳踉之習也。此而不嚴加顯戮,將不知何樣變怪,接踵而起。伏願邸下,廓揮睿斷,肇源亟從臺請,快正典刑,龍秀亦依臺箚,嚴賜處分,俾王章伸而亂賊懼焉。取進止。答曰,覽箚具悉。旣諭之後,又何如是支煩乎?
上在昌德宮。常參·經筵,以代理停。
李若愚達曰,明日常參,取稟。令曰,停。
鄭知容達曰,行大司憲徐有榘,掌令朱弼相,持平李鳳純·蔡弘韻在外,執義,掌令一員未差,監察茶時之意,敢達。令曰,知道。
承旨前望單子入之,高時臣代點。
李若愚達曰,新除授同副承旨高時臣,卽爲牌招,何如?令曰,依。
又達曰,同副承旨高時臣,時在全羅道昌平地,斯速乘馹上來事,下諭,何如?令曰,依。
韓宓履改差代,金炳韶添書代點。
李若愚達曰,假注書金炳韶,時無職名,令該曹依例付軍職,冠帶常仕,何如?令曰,依。
鄭知容達曰,漢城府官員來言,上言回達,毋過三日,曾有定式矣,判尹洪起燮在外,次堂例不得擧行云,何以爲之?敢稟。令曰,判尹許遞,旣承下敎,前望單子入之。
李若愚達曰,卽者吏曹郞廳來言,陰城縣監玄烜,憲府雖已署經,諫院則大司諫韓耆裕呈辭,司諫鄭時善,獻納李集運在外,正言成遂默·柳夏永未署經,不得備員署經云,何以爲之?敢稟。令曰,一司除署經。
令于鄭知容曰,臺諫竝許遞,旣承下敎,前望單子入之。
李若愚達曰,明日傳香,禮房承旨當爲齋宿,行都承旨徐憙淳,所當牌招,而拘於廳規,不得請牌,何以爲之?敢稟。令曰,牌招。
令于李若愚曰,發遣吏郞,諸執事淸齋與否,摘奸以來。
以右副承旨徐英淳牌不進罷職令旨,令于李若愚曰,只推。
鄭知容,以兵曹言達曰,再明日王世子慶熙宮齋宿時,本曹堂上陪衛二員,當爲備員,而參判李瀅夏受由,不得進參,令政院稟令變通,仍令該曹,以在京無故人口傳差出,待下批牌招,以爲備員之地,何如?令曰,依。
鄭知容達曰,因兵曹草記,再明日慶熙宮齋宿時,本曹堂上陪衛二員,當爲備員,而參判李瀅夏受由,不得進參,令政院稟令變通,仍令該曹,以在京無故人口傳差出,待下批牌招事,依下矣。合有變通之道,何以爲之?敢稟。令曰,許遞,旣承下敎,在京無故人口傳差出,待下批牌招察任。
李若愚,以吏曹言啓曰,卽接通禮院牒報,則以爲,再明日王世子慶熙宮動輿時,相禮不可不備,而相禮李景在陞資,不得進參,其代卽速變通,以爲及時擧行之地云,通禮院相禮有闕之代,口傳備擬以入,何如?傳曰,允。
吏曹口傳政事,以李禮延爲相禮。
李若愚,以吏曹言達曰,宗廟望祭大祝,副校理朴來謙,景慕宮望祭大祝,修撰李是遠塡差,而纔已遞職,時無職名,竝令該曹口傳付軍職,何如?令曰,依。
兵曹口傳政事,副司果朴來謙·李是遠,竝單付。
李若愚,以吏曹言達曰,宗廟望祭大祝,前弼善趙秉常改付標塡差,而時無職名,令該曹口傳付軍職,何如?令曰,依。
兵曹口傳政事,大護軍洪起燮,副司果趙秉常,竝單付。
鄭知容,以備邊司言達曰,卽見全羅監司徐耕輔狀達,則以爲,本道綿農,未免歉荒,各樣身布之本色責納,其勢末由,訓局砲保,折半代錢,各軍門各衙門番布,純錢代捧事,請令廟堂稟令分付矣。本道年形,旣未均登,況又綿農告歉,民情宜念,而第其災實互錯,優劣不同,則亦不可無區別許代之擧,令道臣更爲十分許察,就綿歉最甚諸邑所納砲保三分一,兵曹及各營軍布折半,各司番布全數代錢,而一邊擧行後,列錄邑名,卽速報來之意,竝爲分付,何如?令曰,依。
又以備邊司言達曰,卽見全羅監司徐耕輔狀達謄報,則以爲,當此災歲,擧子齎糧之節,試邑供億之費,爲弊不少,本道公都會及選武馬兵都試,竝限明秋退行事,請令廟堂稟令分付矣。齎糧供億,爲弊不些,且有已施於他道者,依狀請施行,何如?令曰,依。
行刑曹判書金在昌書曰,伏以祗謁仙寢,克伸誠禮,日吉辰良,羽旄穩旋,小大欽祝,曷有其旣?仍伏念臣忝叨秋官,今番擊錚原情,當爲稟處,而其中宋能相,則事關於臣之八代祖先正臣長生矣,在臣私義,冒當回達,有非可論。且臣賤疾,挾感越添,頭疼身熱,膈滯痰眩,伏枕㱡㱡,末由赴衙,詞訟劇地,曠務爲悚,玆敢拜章陳籲。伏乞离明,俯垂鑑燭,亟遞臣見帶之職,仍治臣瀆擾之罪,俾朝綱肅而私分安焉,臣無任云云。答曰,覽書具悉。所請依施。
右副承旨徐英淳書曰,伏以臣卽伏見憲臺聯箚,則其中有以院議之當初一達,不過按例爲辭,臣於其時,雖非該房,以坐直而聯名矣。今於僚員之被斥,有不敢晏然者,玆陳短章,仰瀆离聽。伏乞睿慈俯垂諒察,亟遞臣職,俾安微分焉,臣無任云云。答曰,覽書具悉。爾則雖爲伴直,於爾何有?爾其勿辭察職。
正言成遂默書曰,伏以世道陷溺而變怪生,義理晦塞而亂賊肆,至於今番李龍秀擊錚而極矣。噫,彼肇源之負犯,果何如,關係,果何如?凶圖逆節,卽千古所無之大憝也,陰謀祕計,卽衆口喧傳之眞贓也。昨秋以來,大小臣僚,齊聲致討,斷案已成,輿憤久鬱,而尙今假息於海島之中者,揆以刑政,失之太寬,則今此龍秀之稱以鳴冤,肆然爲犯蹕之擧,欲售其嘗試之計者,無嚴無憚,胡至此極?且渠若有可辨可訟之冤,何必拖至今日言根已絶之後耶?此實由於王章久稽,國綱不振之故也,而若不嚴加處分,俾知畏戢,則履霜堅氷之漸,羸豕躑躅之憂,有不可勝言,思之及此,寧不凜然?三司聯籲,懲討齊發,尤可見王法之所不容,國人之所共誅也,何邸下不念大義之至重,天討之至嚴,而于今幾日,終靳一兪,只以原情之勿施,有若勘斷者然哉?臣之虛縻職名,月已屢易矣。未署之蹤,不敢以見職自居,尤何敢隨衆論事,而同聲之討,忠憤自激,玆將短籲,仰瀆崇聽。伏乞离明,廓揮睿斷,夬施當律,俾亂萌折而公憤洩焉。臣無任云云。答曰,覽書具悉。已諭於前答,勿煩。
上在昌德宮。常參·經筵,以代理停。
夜自四更至十五日開東,灑雨下雨,測雨器水深三分。
李若愚達曰,明日慶熙宮齋宿,再明日衣襨香燭親傳相値,常參頉稟之意,敢達。令曰,知道。
徐英淳達曰,大司憲,執義,掌令二員,持平二員未差,監察茶時之意,敢達。令曰,知道。
徐英淳啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
徐憙淳達曰,行左承旨朴岐壽,今日不爲仕進,卽爲牌招,何如?令曰,依。
令于李若愚曰,傳香承旨,馳詣宗廟·景慕宮,奉審摘奸,仍詣受香諸處,奉審摘奸以來。
徐英淳啓曰,禁衛大將申絅,御營大將柳相亮,以東·南關王廟獻官,今方受香出去,所佩命召,竝來請還納,何以爲之?而將兵之任,不可一刻無摠察之人,何以爲之?敢稟。傳曰,仍佩往來,禁將摠使兼察,御將訓將兼察。
又啓曰,禁將摠使兼察,御將訓將兼察事,命下矣。兼察禁衛入將李石求,兼察御營大將趙萬永,竝卽牌招聽傳敎,何如?傳曰,允。
令于李若愚曰,同副承旨許遞,旣承下敎,前望單子入之。
承旨前望單子入之,李景在添書代點。
李若愚達曰,事變假注書丁庠敎,身病猝重,勢難察任,今姑改差,何如?令曰,依。
丁庠敎改差代,以李培林爲事變假注書。
李若愚,以侍講院言達曰,明日動輿時,宮官當爲全數進參,而兼說書未差,無以備員,令政院稟令變通差出,以爲備員進參之地,何如?令曰,未差之代,旣承下敎,前望單子入之。
兼說書前望單子入之,趙秉憲代點。
徐英淳,以都摠府言達曰,今此動輿時,陪衛當爲備員,而都摠管洪羲俊,副摠管趙晉和·徐長輔·柳鼎養在外,白東薳有實故,李忠運·韓義運俱有實病,無以備員,令政院稟令變通,仍令該曹,以在京無故人口傳差出,待下批牌招,以爲備員進參之地,何如?令曰,依。
徐英淳達曰,因都摠府草記,今此動輿時,陪衛當爲備員,而都摠管洪羲俊,副摠管趙晉和·徐長輔·柳鼎養在外,白東薳有實故,李忠運·韓義運俱有實病,無以備員,令政院稟令變通,仍令該曹口傳差出,待下批牌招事,依下矣。合有變通之道,何以爲之?敢稟。令曰,竝許遞,旣承下敎,前望單子入之。
摠管前望單子入之,副摠管李光文·洪時濟·李錫祜·洪敬謨·鄭祖榮·趙華錫·趙恩錫代點。
徐英淳啓曰,卽者刑曹郞廳來言,擊錚罪人等,當爲捧供,而判書未差,次堂例不得擧行云,未差之代,政官牌招,開政差出,何如?傳曰,未差之代,前望單子入之,待下批,牌招擧行。
刑曹判書前望單子入之,鄭晩錫落點。
徐英淳達曰,卽者刑曹郞廳來言,擊錚罪人等,當爲捧供,而新除授判書鄭晩錫在外,次堂例不得擧行云,何以爲之?敢稟。令曰,判堂使之乘馹上來,以爲回達,可也。
判尹前望單子入之,金敎根代點。
吏曹口傳政事,以尹尙圭爲兵曹參判。
令于李若愚曰,明日動輿時,歷臨景福宮文昭殿舊基展拜矣,該房知悉。
令于徐英淳曰,明日出宮內門路,以貳極門爲之。
以慶尙監司鄭基善狀達,進上黃栗限內不得封進,惶恐待罪事,令于徐英淳曰,勿待罪事,回諭。
以慶尙監司鄭基善狀達,薦新柚子,未及成熟,莫重包貢,不能盡誠,惶恐待罪事,令于徐英淳曰,卿其勿待罪事,回諭。
徐英淳,以奉常寺都提調提調意達曰,東耤親耕田所種稻打作,則所出爲一石五斗,皮稷打作,則所出爲一石一斗,皮粘粟打作,則所出爲五斗,皮唐黍打作,則所出爲一石二斗,豆打作,則所出爲十三斗,太打作,則所出爲十四斗之意,敢達。令曰,知道。
李若愚,以吏曹言達曰,今此永禧殿告由祭獻官預差,前參判李瀅夏塡差,而時無職名,令該曹口傳付軍職,何如?令曰,依。
兵曹口傳政事,護軍李瀅夏,副司果成遂默,竝單付。
徐英淳,以兵曹言達曰,本曹佐郞文養正,身病猝重,屢度呈狀乞遞,宿衛重地,不可久曠,今姑改差,何如?令曰,依。
上在昌德宮。常參·經筵,以代理停。
王世子詣景福宮入幕次後,內閣·政院·藥房·春坊口傳問安。答曰,知道。
文昭殿舊基展拜後,內閣·政院·藥房·春坊口傳問安。答曰,知道。
仍詣慶熙宮後,內閣·政院·藥房·春坊口傳問安。答曰,知道。
藥房都提調李存秀,提調金鏴,行左承旨朴岐壽啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。
中宮殿·世子宮口傳問安。答曰,知道。
世子嬪宮口傳問安。答曰,知悉。
李景在達曰,大司憲,執義,掌令二員,持平二員未差,監察茶時之意,敢達。令曰,知道。
徐英淳達曰,備邊司郞廳來言,今日賓廳日次,而動輿相値,不得來會云矣,敢達。令曰,知道。
朴岐壽啓曰,藥房都提調持湯劑來待矣。傳曰,封入。
徐英淳,以都摠府言達曰,今此動輿時,陪衛當爲備員,而副摠管李光文·李錫祜·鄭祖榮·趙恩錫在外,趙華錫·鄭來升俱有實故,洪時濟·洪敬謨俱有實病,無以備員,令政院稟令變通,仍令該曹以在京無故人口傳差出,待下批牌招,以爲備員進參之地,何如?令曰,竝許遞,旣承下敎,前望單子入之,待下批牌招進參,如有違牌,勿爲呼望。
摠管前望單子入之,都摠管洪顯周·金賢根·金敎根,副摠管申在植·具信喜·白東薳·尹相重·李志淵代點。
令于徐憙淳曰,明日九日製,通方外爲之,試紙用大好紙,處所以金商門爲之,該房知悉。
徐憙淳達曰,卽者成均館官員來言,明日九日製,館堂一員,當爲進參,而知成均金履喬,同成均鄭尙愚,大司成閔致成在外,同成均李友秀有身病,無進參之員云,同成均李友秀,卽爲牌招,何如?令曰,依。大司成許遞,旣承下敎,前望單子入之。
大司成前望單子入之,金道喜代默。
令于徐憙淳曰,大司成許遞,旣承下敎,前望單子入之。
大司成前望單子入之,金敎喜代點。
令于徐英淳曰,明日出宮門路,以廣達門爲之。
令于徐英淳曰,明日還宮時出宮門路,以廣達門爲之。
徐憙淳,以奎章閣言達曰,景慕宮望廟樓,今望奉審無頉之意,敢達。令曰,知道。
又以禮曹言達曰,卽接景慕宮官員所報,則明日九日製試取時,本宮令三員,俱爲觀光云矣。依定式假官一員,令吏曹,以成均館官員口傳達下,以爲代直後赴試之地,何如?令曰,依。
徐英淳,以都摠府言達曰,今日入直內三廳武兼禁軍及軍兵等,當爲中日習射技,而動輿相値,不得設行之意,敢達。令曰,知道。
又以備邊司言達曰,卽見開城留守金炳朝狀達,則備陳舊豐德農形災損之狀,仍以爲,禁御兩營所管江都留餉米太,依已例詳定代捧,耗條亦以代錢收送,摠廳所管臨津餉穀捧留本邑耗條,代錢輸送,辛巳壬午停退還餉及辛巳停退各軍門各衙門身軍布,竝許仍停事,請令稟令分付矣。舊豐德地本斥鹵,易受災損,且於合屬之後,每有軫恤之擧,而今此諸條所請,俱據各年已例。至於留餉米太之耗條代錢,數亦無多,竝依狀辭許施,何如?令曰,依。
又以備邊司言達曰,卽見公忠監司朴晦壽狀達,則以爲,道內綿農,已判歉荒,各樣軍布之本色責納,其勢末由,自今年十月,至明年九月,訓局砲保,折半代錢,各衙門各營門軍布,竝許純錢代捧事,請令廟堂稟令分付矣。本道綿農,雖未均登,以年形論之,則比兩南稍勝,且此疆彼界,優劣不同,許代之擧,宜存區別,令道臣更爲十分詳察,就綿歉最甚諸邑所納砲保四分一,各營各司軍身布折半代錢,而一邊擧行後,列錄邑名,卽速報來之意,竝爲分付,何如?令曰,依。
又以訓鍊都監言達曰,本局分授都城肅靖門西邊第七城廊近處體城四間許頹圮處,今九月十五日爲始,改築之意,敢達。令曰,知道。
又以義禁府言達曰,明日九日製,通方外爲之時,本府都事,皆爲赴擧,只有武都事一員,而本府入直,當直入直公事回公都事,興化門禁亂都事,無以推移,假都事四員,令該曹口傳差出,以爲分排擧行之地,何如?令曰,依。
李若愚,以宣惠廳言達曰,卽伏見本廳平倉自納主人尹昌根,募民李栽壽等上言達下者以爲,設倉儲穀,募民守護,專爲他日緩急,而龍仁等十一邑陸運大同上納,每年爲四千石,倉民之賴以資生者,爲四十餘戶矣。近來各邑,儲置移劃,宮房免稅,年年增加,由是而倉納減縮,今不滿二千石,以故居民,過半散去,實爲保障之弊瘼,自今各邑儲置與免稅,移劃於水運各邑云矣。各樣免稅之逐年增加,非獨此十一邑爲然,水運諸邑,亦皆同然,則今無以變通,至於儲置之移劃一自都劃畿營之後,自該道分劃各邑,而初不句管於本廳,令道臣善爲措處之意,分付,何如?令曰,依。
戊子九月十五日辰時,王世子詣慶熙宮。咸興·永興兩本宮衣襨香燭代傳齋宿動輿,歷臨景福宮,文昭殿舊基展拜入對時,行右承旨李若愚,左副承旨鄭知容,右副承旨徐英淳,假注書金炳韶,記事官金英淳·徐戴淳,原任提學朴宗薰,原任直提學金鏴,原任直閣徐萬淳以次陪立。時至,相禮跪白外備,王世子具翼善冠·衮龍袍,乘輿出重華門,藥房提調金鏴進前奏曰,侵早勞動,睿體,若何?令曰,一樣矣。至協陽門降輿,步過至仁政門前路,乘輿出敦化東挾門,相禮贊請降輿乘輦,王世子降輿乘輦,進發至景福宮光化門外降輦所,相禮贊請降輦乘輿,王世子降輦乘輿,由光化東挾門,至幕次,相禮贊請降輿,王世子降輿入幕次。少頃,相禮前引,王世子詣文昭殿舊基碑閣所板位,引儀唱四拜禮,王世子四拜,百官行禮如儀訖,相禮前引,還入幕次。少頃,相禮跪白外備,王世子出幕次,相禮贊請乘輿,王世子乘輿,出光化東挾門外,相禮贊請降輿乘輦,王世子降輿乘輦,進發至興化門外降輦所,相禮贊請降輦乘輿,王世子降輦乘輿,由興化東挾門·建明門·興泰門,入隆福殿,諸臣以次權退。
上在昌德宮。常參·經筵,以代理停。
開東下霜。
內閣·政院·藥房·春坊·朝廷二品以上·六曹堂上經宿口傳問安。答曰,知道。
衣襨香燭代傳後,內閣·政院·藥房·春坊口傳問安。答曰,知道。
王世子詣金商門。九日製試取,還內後,內閣·政院·藥房·春坊口傳問安。答曰,知道。
還宮後,內閣·政院·藥房·春坊口傳問安。答曰,知道。
徐英淳達曰,明日常參,取稟。令曰,停。
又達曰,大司憲,執義,掌令二員,持平二員未差,監察茶時之意,敢達。令曰,知道。
朴岐壽啓曰,藥房都提調,持湯劑來待矣。傳曰,封入。
徐英淳,以兵曹言達曰,京畿坡州居幼學金宗殷,砥平居幼學李義龍,廣州居幼學金龍河,富平居幼學黃熠,江華居幼學申錫郁,黃海道兔山居幼學李伯元,咸鏡道咸興居幼學尹弼林,全羅道濟州居小民金慶信等上言,達下本曹,而限內不爲現身,竝依定式勿施之意,敢達。令曰,知道。
戊子九月十六日辰時,王世子座興政堂。咸興·永興兩本宮衣襨香燭代傳入對時,行都承旨徐憙淳,行右承旨李若愚,左副承旨鄭知容,右副承旨徐英淳,假注書金炳韶,記事官金英淳·徐戴淳,原任提學朴宗薰,原任直提學金鏴·朴綺壽,原任直閣徐俊輔·徐萬淳以次陪立。檢校直閣李嘉愚,亦以裁香閣臣陪立訖。王世子具翼善冠·衮龍袍,親審衣襨香燭及祭品訖。閣屬官以次封裹,宗薰曰,京畿監司,當爲陪進,而適値巡部,都事替行,都事例不得陞堂矣。令曰,代傳時,使禮曹判書擧行,可也。宗薰等對擧以進,憙淳對擧,以授禮曹判書徐俊輔,俊輔跪受,以授執事官,仍奉彩轝,祭品亦奉架子上訖。相禮贊請詣祗送位,王世子詣祗送位,彩轝至,祗送如儀訖。令憙淳曰,儒生先爲入場,可也。令曰,承史·閣臣退出詣閤。
戊子九月十六日午時,王世子詣金商門。九日製儒生試取入對時,行都承旨徐憙淳,行右承旨李若愚,左副承旨鄭知容,右副承旨徐英淳,假注書金炳韶,記事官李殷相·徐戴淳,原任提學朴宗薰,原任直提學金鏴,原任直閣徐萬淳以次陪立。時至,相禮跪白外備。王世子具翼善冠·衮龍袍,乘輿出興泰門,仍詣金商門,降輿陞座。引儀唱試官以下再拜,試官及應試儒生如儀行禮訖。讀券官行兵曹判書朴宗薰,戶曹判書金鏴,行護軍朴綺壽,對讀官侍講院文學金興根,侍講院司書金英淳,副司果成遂默以次陞階就座訖。知容曰,對讀官李嘉愚,陪香進去,姑未入來矣。憙淳曰,桂坊中赴擧人,使之應試,何如?令曰,唯。令宗薰·鏴,書題詩是月也菊有英,押英,限申時懸題。宗薰曰,金鏴時任弘文提學矣,使之主筆,何如?令曰,首試,誰也?宗薰曰,臣首試官矣。令曰,卿其主筆,可也。宗薰曰,前宣傳官柳光魯,爲其父前僉使相斗禁錮訟冤事上言,達下臣曹矣。凡係罪名宥仍,本非臣曹所管,今不得越例回達,故敢此仰達矣。令曰,上言勿施,可也。出擧條令呼禮畢,相禮跪白禮畢。王世子乘輿,由興泰門還內。諸臣以次退出。
戊子九月十六日申時,王世子座集慶堂。科次入對時,行都承旨徐憙淳,假注書金炳韶,記事官洪在喆·徐戴淳,讀券官行兵曹判書朴宗薰,戶曹判書金鏴,行護軍朴綺壽,對讀官侍講院輔德李嘉愚,侍講院文學金興根,侍講院司書金英淳,副司果成遂默以次進伏訖。令曰,史官分左右,令曰,科次爲之。遂默·英淳·興根·嘉愚等以次讀奏訖,宗薰曰,等則何以書之乎?令曰,三張書以正字三下,三張書以草三下,一張書以次上,預次一張,亦書次上,可也。宗薰書等訖,令憙淳讀奏封內訖。令曰,九日製詩居首三下一生員李允植,之次三下幼學李鼎賢,竝直赴會試,三下幼學趙發永,給二分,草三下生員李載信等三人,各給一分,次上進士南勉中等二人,各奎章全韻一件賜給。出令旨令曰,入格儒生,明日待令。出令旨令曰,試官先退。宗薰等先退,令史官就座,仍令退,承史以次退出。
戊子九月十六日酉時,王世子還宮入對時,行都承旨徐憙淳,行右承旨李若愚,左副承旨鄭知容,右副承旨徐英淳,假注書金炳韶,記事官金英淳·徐戴淳,原任提學朴宗薰,原任直提學金鏴,原任直閣徐萬淳,以次陪立。時至,相禮跪白外備。王世子具翼善冠·衮龍袍,乘輿由興泰門以出,至興化門外,相禮贊請降輿乘輦。王世子降輿乘輦,進發至景福宮前路,低輦以過,至敦化門外,相禮贊請降輦乘輿。王世子降輦乘輿,由敦化東挾門,至仁政門前路,相禮贊請降輿。王世子降輿,步過協陽門,相禮贊請乘輿。王世子乘輿,由貳極門·重華門還內。諸臣以次退出。
上在昌德宮。常參·經筵,以代理停。
大殿·中宮殿,內閣·政院口傳問安。答曰,知道。
世子宮,內閣·政院·春坊·朝廷二品以上·六曹堂上經宿翌日口傳問安。答曰,知道。
世子嬪宮,內閣·政院·春坊口傳問安。答曰,知悉。
進御加味君子湯,自明日停止事,榻前下敎。
藥房副提調徐憙淳達曰,伏未審日間,大殿,聖體,若何?中宮殿氣候,若何?移次齋宿,親傳香燭,勞動之餘,睿體,何如?臣不任區區伏慮,敢來問安。答曰,大殿聖體萬康,中宮殿氣候一樣,余亦勞攘之餘,別無所損矣。
徐英淳啓曰,來二十一日朝參日次矣,敢稟。傳曰,停。
徐英淳達曰,明日常參,取稟。令曰,停。
李景在達曰,大司憲,執義,掌令二員,持平二員未差,監察茶時之意,敢達。令曰,知道。
徐英淳啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
朴岐壽達曰,來二十一日輪對日次矣,敢稟。令曰,當次人,受點後,日次來待。
令于朴岐壽曰,傳香承旨,馳詣永禧殿,奉審摘奸以來。
徐憙淳啓曰,藥房都提調·副提調,持湯劑來待矣。傳曰,封入。
令于鄭知容曰,江華留守入對,入格儒生,下直邊將同爲入對。
備忘記,江華留守申緯下直,長弓一張,長箭一部賜給。
令江華留守申緯書。王世子若曰,島門重管轄之任,責專居留,銀臺撤密邇之班,望叶剡擧,玆頒十行之綸綍,庸畀一方之繭絲,眷彼水心城池,卽我海口關防,三路之舟楫雲委,奚但桐府之咽喉?十堡之臺隍星羅,亦爲松京之唇齒,天塹所設。美哉魏國山河,地利攸專,恃以晉陽保障,經略自列朝旣久,緩急較四都爲先。嗟,近日久安而恬嬉,備禦或懈,矧比歲荐饑而凋瘵,儲胥殆空,安得寇節度之全材,以畀北鎖之重?倘任張刺史之宿望,可紓西顧之憂,惟卿,器推瑚璉,譽擅黼黻。楊大年之才性穎異,夙著神童之稱,虞世南之學識該淹,蔚有祕書之具,嘗勞原隰之騑牡,北人尙問起居,薄試枳棘之棲鸞,西氓至今歌誦。惟文藻可以華國,顧材猷未盡需時,深巷靜居,超然圖書之嘯咏,榮塗斂跡,依如韋布之淸寒,而與世齟齬之嘆,幾年投閑而置散。蓋拔俗耿介之操,不欲和光而同塵,肆余眷注也深,久置出納之任,追先朝衮褒之眷,子眞是耶?體聖上簡拔之恩,余有受者,亦旣勞止,久矣夙夜之獨賢,迄可休焉,允宜內外之歷試,適都留咨若余采,而廟議僉以卿聞。玆授卿以江華府留守兼鎭撫使,卿其懋恢良圖,祇服新命,海鎭之節制委任,益殫報國之心,桐鄕之舊績留傳,政宜趾先之美,眞殿之風雲肅肅,警衛以誠,外閣之奎璧煌煌,藏修且勉。輕裘緩帶,自有羊叔子之嘉猷,淸鶴疎琴,不讓趙閱道之雅致,惟振刷毋循常格,若稟裁可援舊章。於戲,海山暇日,何妨臥閤之治?玉宇淸秋,應勞戀闕之夢,余不多誥,卿其往欽,故玆令示,想宜知悉。知製敎權馥製進。
戊子九月十七日辰時,王世子座重熙堂。江華留守,下直邊將,入格儒生同爲入對時,左副承旨鄭知容,假注書金炳韶,記事官金英淳·徐戴淳,江華留守申緯以次進伏。古今島僉使吳弼賢,梨津萬戶千懿淳進入階下,入格儒生李允植·李鼎賢·趙發永·李載信·徐相祐·金晉敎·南勉中·趙奎年序立階下訖。令曰,史官分左右,令曰,江華留守進前奏職姓名,緯進前奏職姓名。令曰,下去着實爲之,可也。令曰,何日發行,而交龜在於何處乎?緯曰,今日當離發,而前留守,須代於本營云,可以交龜於本營矣。令曰,就座。仍令留守先退,緯退出。知容曰,下直邊將,亦爲待令矣。令奏職姓名,弼賢·懿淳奏職姓名。令曰,六事奏之。弼賢等以次奏之。令知容宣諭,知容承令,宣諭楹外訖。仍令邊將先退,弼賢等退出。令曰,入格儒生,次第陞堂奏職姓名。允植等各奏職姓名。至鼎賢,令曰,年爲幾何?鼎賢曰,二十四矣。至載信,令曰,與李福信爲幾寸乎?載信曰,爲六寸矣。令曰,年爲幾何?載信曰,三十矣。令知容曰,載信誰之子孫乎?知容曰,故宰臣李植後裔矣。至奎年,令曰,居在何處乎?奎年曰,居在水原矣。近隨臣兄鶴年,居京矣。令曰,年爲幾何?奎年曰,三十矣。令曰,給分人先退,其餘則頒賞,可也。給分人退出,頒賞如儀行禮訖,仍退出。知容曰,臣於翰苑事,有所仰達者矣。預備翰林之設置法意,有在逐日曉進而暮退,或値上下番有頉之時,則循例替直,自是館規,而近年以來,非但無逐日仕進之事,竝與上下番有頉之時,亦不替直,輒使兼史代直。古規漸至弛廢,事面極爲苟艱,自今以後,申明舊規,俾勿如前之意,申飭何如?令曰,各別嚴飭,申明舊規,可也。出擧條令曰,方物封裹在邇,而昨年申飭之後,雖似少勝,亦未免麤劣矣。今番則預爲申飭,紙品紬品席子,各別另擇,俾勿如前,而若又有頉,則戶判以下,當不免重罪,以此分付,可也。知容曰,出去後,當發牌戶曹郞廳,聽令敎矣。令曰,唯。令史官就座,仍令退,承史以次退出。
上在昌德宮。常參·經筵,以代理停。
徐英淳達曰,明日常參,取稟。令曰,停。
李景在達曰,大司憲,執義,掌令二員,持平二員未差,監察茶時之意,敢達。令曰,知道。
徐英淳啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
徐英淳,以禮曹言達曰,麗王諸陵,禮官三年一次奉審,復舊例爲之事,曾有受敎定式矣,今年爲當次之年,依定式發遣本曹郞廳,看審以來,何如?令曰,依。
又以都摠府言達曰,今日入直內三廳武兼禁軍及軍兵等,當爲中日習射技,而永禧殿修改相値,不得設行之意,敢達。令曰,知道。
又以備邊司言達曰,卽見慶尙監司鄭基善狀達,則以爲,本道各邑諸色軍保之十年大都案當次,在於明年,而所入雜費,其數不些,災歲徵斂,在所當念,上項大都案改籍,限明秋退行事,請令廟堂稟令分付矣。軍案改籍,雖已當限,似此災歲,多有從前已施之例,依狀請使之退行,何如?令曰,依。
又以訓鍊都監·禁衛營·御營廳言達曰,北漢三營字內城堞頹圮處改築事,自摠戎廳草記依下,而當此深秋,今雖始役,成凍前勢難竣事,依壬午年例,待明春修築,何如?令曰,依。
又以訓鍊都監言達曰,本局從事官兪章煥,身病甚重,勢難察任,改差,何如?令曰,依。
又以摠戎廳言達曰,左部千摠柳聖魯,身病猝重,勢難察任,改差,何如?令曰,依。
上在昌德宮。常參·經筵,以代理停。
徐英淳達曰,明日常參,取稟。令曰,停。
李景在達曰,大司憲,執義,掌令二員,持平二員未差,監察茶時之意,敢達。令曰,知道。
令于李若愚曰,傳香承旨,馳詣受香所,奉審摘奸以來。
李若愚達曰,明日傳香,禮房承旨當爲齋宿,行都承旨徐憙淳,所當牌招,而拘於廳規,不得請牌,何以爲之?敢稟。令曰,牌招。
令于鄭知容曰,守令有闕之代,旣承下敎,政官待明朝牌招開政。
徐英淳,以都摠府言達曰,副摠管尹相重,以摠戎中軍,本營諸將官射會監試事,南小營晝仕出去之意,敢達。令曰,知道。
又以兵曹言啓曰,禁御兩營上番鄕軍,今旣停番矣,自來十月初一日,依前例建陽門入直軍,以訓局軍六十名,替代入直,銅龍門入直軍,以禁御兩營京中哨軍,三十名式輪回入直,而西營·東營·集春營入直軍,各四十名,各自該營,以助番牙兵,推移入直之意,分付,何如?傳曰,允。
又以禁衛營言啓曰,鄕軍停番間,依乙酉年例,助番牙兵二百四十名抄擇,各處所如前分排入直之意,敢啓。傳曰,知道。
又以御營廳言啓曰,鄕軍停番間,依乙酉年例,助番牙兵二百四十名抄擇,各處所如前排番入直之意,敢啓。傳曰,知道。
徐英淳,以御營廳言達曰,東關王廟有頉處,臣監董修改後,別單書入之意,敢達。令曰,知道。
義禁府申目,粘連達下是白有亦,向前李義勝亦,東西臚唱,職掌何如?而莫重行禮,未卽待令,不可以未及周旋,有所參恕,以此照律,何如?判付達依準。又申目,公忠道可興倉再運差使員陰城縣監徐有稷,都差使員忠州牧使李謙秀等原情云云徽旨內辭緣,泛稱遲晩,刑推得情,何如?判付達除刑推議處爲良如敎。
上在昌德宮。常參·經筵,以代理停。
藥房提調金鏴,副提調徐憙淳啓曰,伏未審日間聖體若何,寢睡·水刺之節,何如?臣等率諸御醫趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
李景在達曰,明日常參,取稟。令曰,停。
又達曰,大司憲,執義,掌令二員,持平二員未差,監察茶時之意,敢達。令曰,知道。
李景在啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
徐憙淳達曰,右副承旨徐英淳,今日不爲仕進,卽爲牌招,何如?令曰,依。
李景在達曰,備邊司郞廳來言,今日賓廳日次,而大臣俱有身病,不得來會云矣,敢達。令曰,知道。
傳于徐憙淳曰,眞殿茶禮親行時,時原大臣·閣臣,宗親·儀賓二品以上入參。
傳于徐憙淳曰,眞殿茶禮親行時,王世子亦爲入參。
傳于徐憙淳曰,檢校直閣李嘉愚,馳詣華寧殿,奉審摘奸,仍詣健陵·顯隆園,一體奉審以來。
傳于徐憙淳曰,景慕宮冬享大祭,王世子攝行磨鍊。
李景在達曰,密符親納例也,而前江華留守徐有榘,謂有身病,使其褊裨替納,事甚未安。推考何如?令曰,依。
以碧潼幼學安敎敬原情回達,令于李景在曰,爲其親弟赴兄之試所,爲兄使弟觀光,理之所無,揆以事情,則必也換紙矣,其時見道臣狀達,而雖有疑訝,然未知本事如何,故不得處分矣。今觀原情,坼榜之時,聽瑩之致,未辨慶兩音之相似,而亦不知換紙之故也。事固無疑,足有參酌之端,且仁與兄,情理宜無異同,定配罪人安仁,充軍罪人安仁,竝分揀放送事,行會道臣處,可也。
有政。吏批,判書徐能輔進,參判金蘭淳牌不進,參議鄭基一牌不進,行左承旨朴岐壽進。以徐有榘爲工曹判書,朴岐壽爲知春秋,李鎭默爲兵曹佐郞,尹載輔爲典設別提,韓兢人爲孝陵別檢,尹穳爲參奉,李鼎默爲慶尙都事,李宗心爲全羅都事,朴長復爲安邊府使,校書副正字單趙昌敎,奉常參奉單趙昌敎,同春秋單朴岐壽。
兵批,行判書朴宗薰進,參判尹尙圭入直進,參議李渭達病,參知洪彦謨病,同副承旨李景在進。啓曰,城津僉使,今當差出,而擬望之人乏少,同道及他道中軍,守令,竝擬,何如?傳曰,允。以李海範·吳繼淳爲同知,吳瑞良爲僉知,張羽成·李煥懋爲五衛將,表時顯·李民永爲慶熙將,金興根·金英淳爲文兼,金善一爲城津僉使,姜在浚爲公忠兵虞候,申義恒爲珍島監牧官。上護軍金在昌,大護軍徐有榘,護軍金道喜,副護軍高時臣·李晉淵·韓耆裕·閔致成·姜浚欽,副司直洪永觀·鄭時善·申在獻·朱弼相·李鳳純·蔡弘韻·李集運·權馥·金大坤·尹心圭·閔英世·宋持養,副司果柳夏永·趙萬協·李敏會·柳致睦·兪星煥·金學敏·尹載輔·李寅熙,副司正尹興圭·金炳韶,同知徐載瑋,僉知南履衡·徐格修·文命紀,以上竝單付。
以吏曹參議鄭基一牌不進罷職令旨,令于朴岐壽曰,只推。
徐憙淳,以內醫院都提調,提調意達曰,駞駱粥,自十月初一日當爲封進,依前例擧行事,預爲分付司僕寺之意,敢達。令曰,知道。
李景在,以兵曹言達曰,同知中樞府事辛致輔,僉知中樞府事金錫秋,病在鄕廬,上來無期云,西樞雖是閑局,不可一向虛縻,五衛將李亨煒·李魯協,景福宮衛將盧壽岳,慶熙宮衛將金宗禮·田佐根,俱以病難供職,呈狀乞遞,竝改差,何如?令曰,依。
醫官卞鍾淳書啓,進賀兼謝恩使南延君球,連爲無事作行,今月十六日亥時量,還渡江出來之意,詮次啓達,傳曰,知道。
義禁府照目粘連,通禮院引儀李義勝矣本府議達內,東西臚唱,職掌何如,而莫重行禮,未卽待令,不可以未及周旋,有所參恕,以此照律,罪笞五十收贖,解見任別敍私罪,奉令依準爲旀,功減一等爲良如敎。又申目粘連,向前徐有稷·李謙秀等亦,徐有稷段,田稅領納,法意甚重,而不待入倉,到泊旋歸者,已極疎率,實關後弊兺除良,米太之多數虧欠,雖云色吏之弄奸是白乎乃,不能察飭之罪,亦所難免,以此照律爲白乎旀,李謙秀段,稅船領運,自有他員,稅穀虧欠,又在到泊,則雖欲遙檢,其勢末由云者,囚供爲說,容或有據是白乎矣,身爲都差使員,而本邑裝發之穀,虧欠如此,其不能操束檢飭之失,有難參恕,以此照律,何如?判付達依準。
上在昌德宮。常參·經筵,以代理停。
李景在,以都摠府言啓曰,今日入直內三廳武兼禁軍及軍兵等,中日習射技,請出標信,傳曰,知道。
李景在啓曰,來二十五日朝參日次矣,敢稟。傳曰,停。
李景在達曰,明日再明日齊陵忌辰祭齋戒正日相値,常參頉稟之意,敢達。令曰,知道。
又達曰,大司憲,執義,掌令二員,持平二員未差,監察茶時之意,敢達。令曰,知道。
李景在啓曰,禁衛營將官來言,今日本營軍兵,日次私習云矣,敢啓。傳曰,知道。
以右副承旨徐英淳牌不進罷職令旨,令于鄭知容曰,只推。
朴岐壽,以禮曹言達曰,來十一月初四日行景慕宮冬享大祭王世子攝行時,王世子省牲省器之節,依例磨鍊乎?敢稟。令曰,依例磨鍊。
李景在,以都摠府言達曰,都摠管金敎根,以漢城府判尹,本府坐起,晝仕出去之意,敢達。令曰,知道。
又以備邊司言達曰,卽見公忠監司朴晦壽狀達,則以爲,道內儒生公都會覆試,當爲設行,而災邑設場之費,士子齎糧之弊,不可不念,特許姑停,待明秋合設事,請令廟堂稟令分付矣。旣有兩南已施之例,依狀請許令退行,何如?令曰,依。
又以御營廳言達曰,本廳騎士將韓亨祿,身病甚重,勢難察任,改差,何如?令曰,依。
又以御營廳言達曰,本廳哨官李命緯,巡山擧行,極涉駭然,爲先汰去之意,敢達。令曰,知道。
又以義禁府言達曰,遂安郡定配罪人安仁,分揀放送事,承令達下矣。黃海道遂安郡位羅驛,徒二年半定配罪人安仁,分揀放送事,分付該道道臣之意,敢達。令曰,知道。
又以義禁府言達曰,公忠兵使趙運永狀達內,虞候韓用正,爲先罷黜,其罪狀,令攸司稟處事達下矣。韓用正時在任所,依例發遣府羅將,交代後拿來,何如?令曰,依。
又以刑曹言達曰,因碧潼幼學安敎敬擊錚原情回達,令曰,爲其親弟赴兄之試所,爲兄使弟觀光,理之所無,揆以事情,則必也換紙矣,其時見道臣狀達,而雖有疑訝,然未知本事如何,故不得處分矣。今觀原情,拆榜之時,聽瑩之致,未辨慶兩音之相似,而亦不知換紙之故也。事固無疑,足有參酌之端,且仁與兄,情理宜無異同,定配罪人安仁,充軍罪人安仁,竝分揀放送事,行會道臣處,可也事,令下矣。臣曹所管泗川縣充軍罪人安仁,知委配所官,卽爲放送後,徒流案頉下事,分付道臣之意,敢達。令曰,知道。
醫官卞鍾淳書達,進賀兼謝恩使南延君球,連爲無事作行,今月十六日亥時量,還渡江出來之意,詮次敢達。令曰,知道。
義禁府照目,粘連陰城前縣監徐有稷,忠州牧使李謙秀等矣本府議達內,徐有稷段,田稅領納,法意甚重,而不待入倉,到泊旋歸者,已極疎率,實關後弊兺除良,米太之多數虧欠,雖云色吏之弄奸是白乎乃,不能察職之罪,亦所難免。以此照律爲白乎旀,李謙秀段,稅船領運,自有他員,稅穀虧欠,又在到泊,則雖欲遙檢,其勢末由云者,囚供爲說,容或有據是白乎矣,身爲都差使員,而本邑裝發之穀,虧欠如此,其不能操束檢飭之失,有難參恕。以此照律,罪徐有稷叚杖八十收贖,奪告身三等,李謙秀段,笞五十收贖,解見任別敍,竝只私罪,奉令依準爲旀,竝只功減一等爲良如敎。
上在昌德宮。常參·經筵,以代理停。
李景在達曰,大司憲,執義,掌令二員,持平二員未差,監察茶時之意,敢達。令曰,知道。
傳于徐英淳曰,今番宗廟冬享大祭,遣大臣攝行。
令于李若愚曰,本家雖不受,而伸情之擧,不可仍置,靑陽府夫人葬時各祭,令本道一一備送,凡諸擧行,一依從厚例擧行事,分付。
李若愚達曰,假注書尹興圭,身病猝重,勢難察任,今姑改差,何如?令曰,依。
尹興圭改差,代以嚴錫履爲假注書。
傳于徐英淳曰,奉審閣臣入侍。
以公忠監司朴晦壽狀達,庇仁縣監李賢默身死事,令于朴岐壽曰,令該曹口傳差出,催促下送。
吏曹口傳政事,以安塾爲庇仁縣監。
戊子九月二十二日辰時,上詣眞殿。親行茶禮入侍時,行都承旨徐憙淳,行右承旨李若愚,同副承旨李景在,假注書尹興圭,記事官趙秉憲·徐戴淳,直提學趙寅永以次侍立訖。上具翼善冠·衮龍袍,出幄次。通禮導上詣板位,啓請鞠躬四拜興平身,上行四拜禮,王世子以下二品以上儀賓,皆行四拜禮。通禮導上詣盥洗位,盥洗訖。詣第一室神位前跪,憙淳奉香,景在奉爐,上三上香。仍行奠爵禮,憙淳進爵,上受爵授景在,景在獻于王世子,王世子奠爵于神座前。上次詣第二室第三室,亦如上儀。通禮導上降復位,啓請鞠躬四拜興平身,上行四拜禮,王世子以下二品以上儀賓,皆行四拜禮訖。通禮導上還入幄次,諸臣以次退出。
戊子九月二十二日辰時,上詣眞殿茶禮,王世子入參入對時,行左承旨朴岐壽,左副承旨鄭知容,右副承旨徐英淳,假注書金炳韶,記事官金英淳·金鼎集,原任提學朴宗薰,原任直提學金鏴,原任直閣徐俊輔以次陪立。時至,王世子具翼善冠·衮龍袍,出幄次,入就位。上至,王世子鞠躬祗迎訖。行四拜禮,承命詣各位前,行奠爵禮,還就位,行四拜禮訖。上還入齋室,王世子鞠躬祗送訖,入小次。諸臣以次退出。
戊子九月二十二日申時,上御熙政堂。王世子侍座,奉審閣臣入侍時,右副承旨徐英淳,假注書金炳韶,記事官金鼎集·徐戴淳,檢校直閣李嘉愚,以次進伏訖。命史官分左右,閣臣進前。嘉愚進前奏曰,臣承命馳詣華寧殿,殿內奉審則無頉,祭物祭器祭井看審則精潔,諸執事摘奸則無頉,仍留監祭,享事平安過行。仍詣健陵,陵上奉審則無頉,碑閣丁字閣奉審則無頉,仍詣顯隆園,園上奉審則無頉,碑閣丁字閣奉審則無頉矣。命就座。仍命退,嘉愚先退,承史以次退出。
上在昌德宮。常參·經筵,以代理停。
徐英淳達曰,明日常參,取稟。令曰,停。
又達曰,大司憲,執義,掌令二員,持平二員未差,監察茶時之意,敢達。令曰,知道。
徐憙淳啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
李若愚達曰,左副承旨鄭知容,今日不爲仕進,卽爲牌招,何如?令曰,依。
徐英淳達曰,假注書嚴錫履,時無職名,令該曹依例付軍職,冠帶常仕,何如?令曰,依。
以左副承旨鄭知容牌不進罷職令旨,令于李若愚曰,只推。
李若愚,以禮曹言達曰,卽接徽慶園官員所報,則本園香炭山,以江原道春川·洪川·楊口·杆城等四邑劃付,而杆城則地本磅礴,無以起墾,方以憂悶,際聞慶尙道固城地浴智島,旣是閑曠之地,而居民皆願起墾,以此空曠之土,代定杆城陳地云矣。果如園官之報,則實合便宜,而未諳便否,令道臣探問報來後,以杆城,代土定屬,何如?令曰,依。
徐英淳,以兵曹言達曰,謹依下令,靑陽府夫人葬需所用內需司劃送木三十九同二十一疋十三尺五寸,本曹與宣惠廳,分半十九同三十五疋二十四尺二寸五分,輸送該司之意,敢達。令曰,知道。
又以備邊司言達曰,俵災捧糴之時,守令不可一時曠官,上京守令,令該曹催促,使之當日下送,未下直守令,亦令不多日內辭朝,何如?令曰,依。
上在昌德宮。常參·經筵,以代理停。
徐英淳達曰,明日常參,取稟。令曰,停。
徐英淳,以都摠府言啓曰,今日入直內三廳武兼禁軍及軍兵等,中日習射技,請出標信,傳曰,知道。
李景在達曰,大司憲,執義,掌令二員,持平二員未差,監察茶時之意,敢達。令曰,知道。
徐英淳啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
傳于鄭知容曰,宗廟冬享大祭香祝親傳,王世子攝行磨鍊。
鄭知容,以吏曹言達曰,因備邊司草記,上京守令,令該曹催促,使之當日下送,未下直守令,不多日內辭朝事,依下矣。自臣曹催促,則肅川府使李圭徹,舒川郡守姜時永,泰安郡守王道常,興德縣監金海淳,俱已下去,未下直守令安邊府使朴長復,今二十五日辭朝云,定州牧使洪赫,忠州牧使李謙秀,俱以身病沈重,不得下去云,定州牧使洪赫,忠州牧使李謙秀,竝罷黜,何如?令曰,依。
令于鄭知容曰,守令有闕之代,旣承下敎,政官牌招開政。
有政。吏批,判書徐能輔進,參判金蘭淳,參議鄭基一牌不進,同副承旨李景在進。啓曰,忠州牧使,今當差出,而本州物衆地大,素稱難治,不可不擇差,他道有聲績未準朔守令,竝擬,何如?傳曰,允。以卜來相爲奉常主簿,林亨壽爲軍器主簿,趙濟仁爲忠州牧使,柳相弼爲定州牧使。兼養賢直長單洪履信,通德〈郞〉李瑋洪贈童敎,孝行卓異贈職事,承令。
再政。以宋台霖爲典籍,李祖榮爲平壤庶尹。
鄭知容啓曰,兵批無緊窠,吏批無送西之人,無政事之意,敢啓。傳曰,知道。
以吏曹參議鄭基一牌不進罷職令旨,令于鄭知容曰,只推。
徐英淳,以備邊司言達曰,卽見進賀使啓達及灣尹咨文謄本,則使臣參宴與方物兩起移准等事,自當按例稱謝者,此三起則只以表文入送,至於御前別賜物,不可循例稱謝,另具方物以送,而旣有方物,則使號亦以謝恩兼冬至使,改付標以入之意,竝爲分付於該曹該院,何如?令曰,依。
鄭知容,以宣惠廳言達曰,謹依口傳下令,錢三千五百兩木十九同三十五疋二十四尺二寸五分,自本廳輸送內需司之意,敢達。令曰,知道。
上在昌德宮。常參·經筵,以代理停。
夜三更四更,灑雨下雨,測雨器水深二分,雷動電光。
藥房提調金鏴,副提調徐憙淳啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
徐憙淳啓曰,玉堂備員間,經筵頉稟之意,敢啓。傳曰,知道。
李景在達曰,明日常參,取稟。令曰,停。
又達曰,大司憲,執義,掌令二員,持平二員未差,監察茶時之意,敢達。令曰,知道。
徐憙淳達曰,行右承旨李若愚,右副承旨徐英淳,今日不爲仕進,竝卽牌招,何如?令曰,依。
李景在達曰,備邊司郞廳來言,今日賓廳日次,而大臣俱有身病,不得來會云矣,敢達。令曰,知道。
徐憙淳,以禮曹言達曰,卽接前監役金相謨所志,則以爲,族孫在澈,嫡妾俱無子,以其同姓二十寸兄在燾弟二子宜鉉,欲爲繼後,兩家相議完定,未及禮斜,在澈夫妻,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受文蹟,明有可據,而不得登聞者,許令該曹論理草記事,曾有筵奏定式,而門長金相謨所訴旣如此,依定式金在燾第二子宜鉉,立爲金在澈之後,何如?令曰,依。
李景在,以都摠府言達曰,副摠管尹相重,以騎兵點考坐起事,外兵曹晝仕出去之意,敢達。令曰,知道。
又以備邊司言達曰,卽見慶尙監司鄭基善分等狀達,則昌寧等二十六邑,置之尤甚,星州等三十六邑,置之之次,順興等九邑,置之稍實,後錄諸條,竝請令廟堂稟令分付,而執災一款,追後登聞爲辭矣。本道穡事,比兩湖被災最甚,雖峽勝於沿,田優於畓,而摠而論之,終未免歉多稔少,分等依狀請施行。其一,新還尤甚邑尤甚面之尤甚戶三分一,之次戶及之次稍實面之尤甚戶,之次邑尤甚面之尤甚戶四分一停退,尤甚邑稍實。之次面之之次戶,之次邑之次面之尤甚戶,稍實邑尤甚面之尤甚戶三分一,以相當穀準折代捧,待明秋還作本色,而尤甚邑中昌寧等五邑,尤甚面之尤甚戶折半,之次戶及之次稍實面之尤甚戶三分一,之次戶四分一停退。其餘當捧條,無論三等面戶,竝以相當穀,限折半準折代捧事也。還穀停退,目下雖似紓力,來頭反爲厲民,況嗣歲接濟,專資乎準糴,則所請果難許施,而但本道諸邑,幾無舊還,且尤甚邑事勢,非此則無以示惠,尤甚邑尤甚面尤甚戶,限四分一,之次戶及之次·稍實面之尤甚戶,限五分一許停,之次邑尤甚面之尤甚戶,則與尤甚邑稍實·之次面之之次戶,之次邑之次面之尤甚戶,稍實邑尤甚面之尤甚戶,竝令三分一相當穀,準折代捧。昌寧等五邑,則尤甚面戶三分一,之次戶及之次·稍實面之尤甚戶四分一,之次戶五分一停退,而折半代捧,亦爲依施。其一,晉州等三十三邑,各軍門·各衙門所納軍身布,竝純錢,訓局保布,折半代錢事也。其一,昌寧所納,各軍門·各衙門軍身布,竝純錢代捧,而其中折半,限明秋停退事也。今此三十餘邑之拈擧請代,必有斟量,而軍需所重,不可不念,且有兩湖已例,本道則就其中優存分數,訓局砲保三分一,兵曹及各營軍布三分二代錢,各司則使之純錢上納。至於昌寧一邑,尤當拔例軫恤,此則純錢代捧,折半停退。其一,漕運邑所在各宮房稅米,每石五兩代錢,訓局保米,樂工保米,每石三兩代錢收捧事也。宮房稅米,樂工保米,則許令全數代錢,訓局保米,則軍食所需,每患艱乏,使之折半代錢,而軍保米之六斗代錢二兩,自是定式,不可移易,以每石五兩收納。其一,山城餉穀,限折半捧留平倉,待明秋還納本所事也。其一,各年拯劣米,尤甚·之次邑限明秋停退事也。其一,尤甚·之次邑,限明秋勿定配所,推奴徵債防塞事也。拯劣米則纔有年前定式,有難闊狹,而新還旣已許停,尤甚邑則亦許停退,餉穀之半留平倉,推徵之限明秋防塞,竝爲許施,配所只令尤甚邑勿定,何如?令曰,依。
又以御營廳言達曰,本廳千摠柳基常,身病甚重,勢難察任,改差,何如?令曰,依。
上在昌德宮。常參·經筵,以代理停。
李景在達曰,明日常參,取稟。令曰,停。
又達曰,大司憲,執義,掌令二員,持平二員未差,監察茶時之意,敢達。令曰,知道。
徐憙淳達曰,行左承旨朴岐壽,右承旨李若愚,今日不爲仕進,竝卽牌招,何如?令曰,依。
以右副承旨徐英淳牌不進罷職令旨,令于李景在曰,只推。
李景在達曰,行都承旨徐憙淳內閣進,行左承旨朴岐壽,行右承旨李若愚牌不進,左副承旨鄭知容式暇出去,右副承旨徐英淳不爲仕進,院中只有臣一人,伴直無人,右副承旨徐英淳,所當牌招,而拘於廳規,不得請牌,何以爲之?敢稟。令曰,牌招。
徐英淳,以備邊司言達曰,卽見廣州留守李止淵災實狀達,則備陳本府農形災損之狀,仍以爲,地部劃下災十五結外,不足災一百三十四結二十九負七束,特許準劃,乙酉停退還餉及各年排捧條,竝許仍停,上中下道抄出窮殘最尤甚戶,以相當穀分數,準折代捧,待明秋還作本色事,請令廟堂稟處矣。本府地本磽确,且又濱海早澇,受損比他最甚,流來川浦,又幾爲百結,則今此災結加請,可見精略,特許準劃。至於還餉,則其數夥然,新舊竝督,民勢似難,乙酉停退條,許令仍停,各面窮殘最尤甚戶之分數代捧,亦爲依施,而排年條則當年所納,數旣無多,每有闊狹,徒致因循之弊,終無出場之期,依排定之數,使之準捧,何如?令曰,依。
又以兵曹言達曰,來十月十一月當上番騎兵二百二十八名所着襦衣,本曹點考後,仍令該曹題給之意,敢達。令曰,知道。
徐英淳,以訓鍊都監言啓曰,禁御兩營鄕軍停番間,建陽門入直,以訓局軍替代事,自兵曹草記蒙允矣。來十月初一日爲始,本局軍六十名,別武士二人,禁衛營把摠率領,入直於建陽門,而待標信擧行之意,敢啓。傳曰,知道。
又以禁衛營言啓曰,本營字內敦義門南邊體城五間許頹圮處,今已畢築,把守軍兵,依例撤罷,女墻仍爲始築之意,敢啓。傳曰,知道。
又以禁衛營言啓曰,禁御兩營鄕軍停番間,銅龍門,以兩營京中哨軍輪回入直,建陽門,以訓局軍替代入直,西營·東營,以助番牙兵,推移入直事,自兵曹草記蒙允矣。銅龍門則本營京中哨軍,與御營廳京中哨軍,間一朔三十名式輪回,本營哨官率領入直,建陽門則訓局軍六十名,本營把摠率領入直。西營則助番牙兵四十名,本營哨官率領入直,而竝待標信擧行,東營則本營助番牙兵,與御營廳助番牙兵,四十名式輪回,御營廳哨官率領入直。新營則京標下軍三十名,南別營則兼別破陣六名,火藥庫則別破陣八名守直,而來十月初一日爲始,替直下番軍兵,放送之意,敢啓。傳曰,知道。
又以御營廳言啓曰,禁御兩營鄕軍停番間,銅龍門入直,以兩營京中哨軍替代,東營·集春營入直,各自該營,以助番牙兵,推移替代事,自兵曹草記允下矣。來十月初一日爲始,銅龍門入直三十名,則本廳京中哨軍,與禁衛營京中哨軍,間一朔,禁衛營哨官率領入直,東營入直四十名,則本廳助番牙兵,與禁衛營助番牙兵,輪回入直。集春營入直四十名,則本廳助番牙兵全當,竝以本廳哨官率領入直,而待標信替代。新營則京標下軍三十名,依前例入直,而舊番鄕軍,仍爲放送之意,敢啓。傳曰,知道。
藝文提學鄭元容書曰,伏以臣猥奉恩命,擁節東出,委任如彼其盛,爲政如彼其久,而庸疎昧方,寸無可紀,上不能以宣上恩德,與民共樂,下不能周爰咨詢,爲民除害,池塘樓閣,坐度朝曛,漢廷共理之責,決不當若是,綜名核實,合施斥黜,而反媒寵數,爵命以召,有若治行增秩者然,求諸王政,不亦舛乎?臣心惕,不遑是恤,而竊恐東州士民,有以議聖朝官人之擧也。臣本以蒙愚,爲我大朝殿下所成就,庇覆眷顧,置之左右,馳騁當世,爲宗族交遊光寵,臣感激銘鏤,身不自有,日夜思所以殫竭報稱,而內外踐履,效力非曰,無階,才識鈍蔽,絲毫無自表見,臣懼深孤負,熲熲不自寧,豈意我邸下之所加於臣者?又出尋常,眷注之則恩批焜燿,寵錄之則華誥聯翩,周歲之間,赫然有光,臣之昔所感鏤而不自有者,又激動一層,而報稱之願,孤負之懼,又從以加一層矣。凡所任使,惟命當從,而第今所叨藝苑,卽朝廷之處文學之臣者也。臣聞有國之所布令而達務者,皆因文而宣,故所以象儀則而著物采,敍聲明而辨事理,發揚化源,推拓政本者,其責皆在於當世之鴻匠徹儒,掄簡之峻,㝡冠朝倫,以蘇軾之長江巨河之文,而初擬知制誥,韓琦難之,以爲更宜培養,未可據授,司馬光,渾厚有兩漢之風,而力辭內翰不受,此其任誠何如哉?我朝治敎休明,文風大闡,彬郁儒林之列,磊磊相望,而得與是選者,亦僅十之一二耳。臣淺躁闇鈍,才質俱下,幼服父兄課訓,肄習擧子,業未及就,而妙齡倖第,遂從仕宦,奔奏於車塵馬跡之間,與架籤縹緗,日益相疎,而懵懵汶汶,倥侗荒落,顧眄之頃,歲月如流,顚毛欲華,舊知隨耗,竟是四十五十焉而無聞者矣。特以臣之往日宦跡,多攝淸塗,遊雲龍之庭,而登玉堂入祕省,與金閨諸俊彦,綰帶論交,且素性疎率少修飾,往往從朋儕於翰墨遊戲之場,人之驟看者,徒循其跡,而意其粗習術藝,甚至於謬擬詞銜。臣雖本無欺人之意,而今不免於欺人,而又上欺朝廷矣,拊躬自歎,何面可顯?邸下縱不念臣身,獨不顧詞垣選法,從此大壞,至於輕朝廷而羞當世之士耶?神蓍之莖,靈龜蔭之,而以之藉豕則賤之如茨蘞矣,蒼莨之實,文鳳飼之,而以之豢牛則鄙之如菅稗矣,官由人輕,亦何異是?藝林一步,冒膺無望,屢度參倚,據實陳籲。伏願睿明,量臣愚分,鑑臣誠懇,早行斥罷,勿令更擬,以示愼睿簡重官典之意,而使臣身名獲完,則陶鑄生成之鴻恩,更有深於拔擢之外矣,臣無任云云。答曰,覽書具悉。卿其勿辭行公。
上在昌德宮。常參·經筵,以代理停。
徐英淳,以都摠府言啓曰,今日入直內三廳武兼禁軍及軍兵等,中日習射技,請出標信,傳曰,知道。
徐英淳達曰,明日常參,取稟。令曰,停。
李景在達曰,大司憲,執義,掌令二員,持平二員未差,監察茶時之意,敢達。令曰,知道。
朴岐壽達曰,來初一日輪對日次矣,敢稟。令曰,當次人,受點後,日次待令。
又達曰,行右承旨李若愚,左副承旨鄭知容,今日不爲仕進,竝卽牌招,何如?令曰,依。
又達曰,吏曹郞廳來言,庇仁縣監安塾,當爲署經,而兩司諸臺前望未下,不得署經云,何以爲之?敢稟。令曰,待下批,牌招署經。
臺諫前望單子入之,持平金大坤·黃浩民代點。
朴岐壽以成均館大司成意達曰,本館入直,久任郞廳外,他郞不得入直,若有代員替直之事,則草記代直事,曾有定式矣。司成洪羲弼呈旬,直講洪龜燮,典籍李光載俱爲受由,時無入直之員,以他郞官姑爲代直,何如?令曰,依。
徐英淳,以戶曹言達曰,文昭殿碑閣,蠶壇碑閣·追慕洞碑閣·淨業院碑閣,流霞亭·養正齋,依定式發遣本曹郞廳奉審,則文昭殿碑閣·蠶壇碑閣,姑無頉處,追慕洞碑閣,雨漏二庫,淨業院碑閣,雨漏二庫,流霞亭雨漏三庫,養正齋雨漏二庫,分付各該司,使之卽速修改之意,敢達。令曰,知道。
又以戶曹言達曰,臣鏴,與正郞臣洪羲錫,進詣慶熙宮差備內達下手本中有頉處及內各司有頉處,眼同看審,則不無間間修補處,而節候差晩,土功爲難,待明春漸次始役之意,敢達。令曰,知道。
又以戶曹言達曰,訓鍊院·慕華館,依定式發遣本曹郞廳摘奸,則姑無頉處之意,敢達。令曰,知道。
又以兵曹言達曰,僉知中樞府事白慶楷·吳瑞良,病在鄕廬,上來無期云,五衛將金命爀,病難供職,呈狀乞遞,竝改差,何如?令曰,依。
又以禁衛營言達曰,本營字內敦義門南邊體城五間許頹圮處,今已畢築,女墻仍爲始築之意,敢達。令曰,知道。
徐英淳,以御營廳言啓曰,本廳字內肅靖門東邊第三城廊近處體城四間許頹圮處,今已畢築矣,把守軍兵,依例撤罷之意,敢啓。傳曰,知道。
徐英淳,以御營廳言達曰,本廳字內肅靖門東邊第三城廊近處體城四間許頹圮處,今已畢築矣,女墻仍爲始役之意,敢達。令曰,知道。
上在昌德宮。常參·經筵,以代理停。
李景在達曰,明日常參,取稟。令曰,停。
又達曰,大司憲,執義,掌令二員未差,持平金大坤在外,黃浩民令旨未下,監察茶時之意,敢達。令曰,知道。
朴岐壽啓曰,吏曹郞廳來言,臺諫有闕,政事,取稟。傳曰,前望單子入于小朝。
以左副承旨鄭知容牌不進罷職令旨,令于朴岐壽曰,只推。
朴岐壽達曰,守令署經事,令下矣。大司憲,執義,掌令二員,大司諫,司諫,獻納,正言二員前望未下,持平金大坤在外,黃浩民令旨未下,何以爲之?敢稟。令曰,在外臺諫許遞,旣承下敎,前望單子入之,待下批,與違牌臺諫,竝更牌招,如有違牌,勿爲呼望。
臺諫前望單子入之,持平權馥代點。
以持平黃浩民牌不進罷職令旨,令于李景在曰,只推。
朴岐壽達曰,守令署經事,令下矣。憲府則大司憲,執義,掌令二員前望未下,持平權馥在外,只有黃浩民一人,諫院則諸臺前望未下,不得署經,何以爲之?敢稟。令曰,在外臺諫許遞,旣承下敎,前望單子入之,待下批,牌招察任,如有違牌,勿爲呼望。
持平前望單子入之,金周默代點。
朴岐壽達曰,庇仁縣監安塾,憲府則雖已署經,諫院則大司諫,司諫,獻納,正言二員前望未下,不得署經,何以爲之?敢稟。令曰,一司除署經。
上在昌德宮。常參·經筵,以代理停。
藥房副提調徐憙淳啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。中宮殿氣候,何如?臣不任區區伏慮,敢來問安,竝此仰稟。答曰。知道。中宮殿氣候安順,卿不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
徐英淳達曰,明日常參,取稟。令曰,停。
備忘記,慶尙左水使安光贊下直,長弓一張,長箭一部,片箭一部,筒兒一箇賜給。
徐英淳達曰,備邊司郞廳來言,今日賓廳日次,而大臣俱有身病,不得來會云矣,敢達。令曰,知道。
令于徐憙淳曰,禮房承旨,馳詣宗廟,景慕宮,奉審摘奸以來。
以領敦寧金祖淳亡妻歸葬呈辭,令于徐英淳曰,給由馬。
令于朴岐壽曰,禁衛營敎鍊官趙文奎加資。
持平金周默達曰,臣言議風裁,本不合於淸朝耳目之任,而持憲特點,忽下於夢想之外,繼而有勿呼望之令,臣怵畏義分,雖不得不章皇出肅,粗伸叩謝之忱,而第臣於合達中,私義之有不可聯參者,前者屢叨,以此引避,輒蒙體諒,今臣處義,宜無異同,且於本府,已經掌憲,揆以公格,在所當遞,以此以彼,其何可一刻晏然於臺次乎?昨値夜深,今始來避,所失尤大,請令遞斥臣職。答曰,依達。
徐憙淳,以侍講院言達曰,兼弼善金周默,時無職名,令該曹口傳付軍職,何如?令曰,依。
兵曹口傳政事,副司果單金周默。
李若愚,以戶曹言達曰,時御所內各司,依定式發遣本曹佐郞金昔淵,與兵曹參議李渭達,佐郞金履喆,東所衛將張羽成,西所衛將崔漢衆,南所衛將尹弘鼎,北所衛將李慶在,眼同看審後,有頉處別單書入,而修改則擇日擧行之意,敢達。令曰,知道。
徐英淳,以兵曹言啓曰,禁軍習陣,當爲設行,而本曹連因有故,不得爲之之意,敢啓。傳曰,知道。
徐英淳,以兵曹言達曰,今九月各廳堂下武臣朔試射,臣曹連因有故,不得爲之之意,敢達。令曰,知道。
又以備邊司言達曰,卽見江原監司李紀淵災實分等狀達,則原州等十一邑,置之稍實,平海等十五邑,置之之次,尤甚名色,不爲擧諭,災結則以地部劃下災五十結分俵,而後錄諸條,竝請令廟堂稟令分付矣。其一,原州·春川壬午未捧餘在條各穀二千一百十七石零,依昨年狀請,以舊未捧懸錄事也。其一,還穀當捧中豆太,無論稍實之次邑,限三分一,以相當穀準折代捧,待明秋還作本色事也。其一,推奴徵債,限明秋防塞事也。災結準以元劃,尤甚置不擧論,穡事雖得善就,而精約尤可喜也,分等依狀請施行,原·春兩邑之排捧餘在,昨年旣已許停,今亦依前仍置,豆太之相當穀代捧,推徵之限明秋防塞,亦爲許施,何如?令曰,依。
李景在,以義禁府言達曰,慶尙左兵使尹義儉狀達內,醴泉郡守宋基鼎罪狀,令攸司稟處事,達下矣。宋基鼎時在任所,依例發遣府羅將,拿來,何如?令曰,待待令拿囚。
上在昌德宮。常參·經筵,以代理停。
自巳時至申時,灑雨下雨,測雨器水深三分。
徐英淳,以都摠府言啓曰,今日入直內三廳武兼禁軍及軍兵等,中日習射技,請出標信,傳曰,知道。
徐英淳達曰,明日常參,取稟。令曰,停。
李景在達曰,大司憲,執義,掌令二員,持平一員未差,持平黃浩民書答未下,監察茶時之意,敢達。令曰,知道。
徐英淳啓曰,來初五日朝參日次矣,敢稟。傳曰,停。
傳于鄭知容曰,景祐宮冬享祭,王世子攝行磨鍊。
令于徐英淳曰,再明日傳香時門路,以仁和門爲之,陪衛置之。
鄭知容,以侍講院言達曰,再明日傳香時,宮官當爲全數進參,而兼輔德鄭基一呈辭受由,兼文學韓弘敎受由在外。兼司書未差,無以備員,令政院稟令,變通差出,以爲備員進參之地,何如?令曰,依。
鄭知容達曰,因侍講院草記,再明日傳香時,宮官當爲全數進參,而兼輔德鄭基一呈辭受由,兼文學韓弘敎受由在外。兼司書未差,無以備員,令政院稟令變通差出事,依下矣。合有變通之道,何以爲之?敢稟。令曰,兼輔德·兼文學竝許遞,與未差之代,旣承下敎,前望單子入之。
徐英淳,以兵曹言達曰,再明日宗廟冬享大祭王世子親傳香時,本曹堂上陪衛二員,當爲備員,而參判未差,參知洪彦謨有身病,不得進參,參知,令政院稟令變通,與參判未差之代,竝令該曹以在京無故人口傳差出,待下批,牌招進參之地,何如?令曰,依。
徐英淳達曰,因兵曹草記,再明日宗廟冬享大祭王世子親傳香時,本曹堂上陪衛二員,當爲備員,而參判未差,參知洪彦謨有身病,不得進參,參知,令政院稟令變通,與參判未差之代,竝令該曹以在京無故人口傳差出,待下批,牌招進參事,依下矣。合有變通之道,何以爲之?敢稟。令曰,許遞,與未差之代,令該曹口傳差出。
鄭知容,以奎章閣言達曰,景慕宮望廟樓,今朔奉審無頉之意,敢達。令曰,知道。
又以禮曹言達曰,來十一月十六日行永陵忌辰祭享,與冬至節享相値,依前例只行忌辰祭,祝文中,以此意措辭添入,何如?令曰,依。
李若愚,以漢城府言達曰,每年經潦後,無主未葬之類,搜訪登聞事,曾有定式矣。以各別詳審報來之意,嚴飭各部矣,各部所報,今玆齊到,故別單書入之意,敢達。令曰,知道。
徐英淳,以兵曹言達曰,今十月初一日立冬改火進上時,宗廟署·社稷署·永禧殿·永寧殿·景慕宮·毓祥宮,宣禧宮·景祐宮·慶壽宮,依例改火,奎章閣·議政府·承政院·漢城府,一體頒火之意,敢達。令曰,知道。
又以備邊司言達曰,本司武郞廳柳亨植,奔走勤仕,已滿十五朔,依例陞敍或守令除授事,捧承令施行,何如?令曰,依。
又以備邊司言達曰,卽見京畿監司金鐮災實分等狀達,則喬桐等十一邑鎭,置之尤甚,楊州等十三邑,置之之次,驪州等十邑,置之稍實,仍以爲事目災四百結外,不足災三千四十結八十九負,特許準劃,後錄諸條,竝請令廟堂稟令分付矣。其一,北漢平倉還餉,無論尤甚之次邑,竝令全數捧留,耗條,使之輸納事也。其一,還餉當捧條,尤甚·之次邑特許三分一,從民願準折代捧,砥平等八邑昨年代捧條,亦爲依前代捧,竝待明秋,還作本色事也。其一,乙酉停退還餉,姑令仍停事也。其一,大興·臨津·長山等餉穀,依已例竝全數捧留,本邑附近民之自願輸納本所者,依願許施,耗條代錢輸送事也。其一,乙酉停退各衙門軍身布及辛巳以前各年舊布,一竝仍停事也。其一,禁御兩營江都留餉米太,依已例以錢代捧,待明秋還作本色事也。其一,守摠兩營壯抄牙兵各樣身米,每斗四錢式以錢代捧事也。其一,推奴徵債,限明秋防塞事也。分等依狀請施行,畿甸之農,意謂稍勝於嶺·湖,及其收穫,大違所料。摠而言之,雖有些少淺深,而一省未免失稔,今見災結加請,約而無濫,特許準劃,至於移轉米,久爲畿民切骨難支之痼瘼。且於今春,道臣有所陳請,而餉糴法意,自有所重,迄未覆奏,因循仍置矣。第捧留與輸納,不可不詳察年形,有所闊狹,而前此雖有全數捧留之時,今年則不可遽用此例,只令尤甚邑三分二·之次邑折半捧留,耗條則本色輸納。還餉之尤甚·之次邑三分一代捧,砥平等八邑昨年代捧條之依前代捧,乙酉停退還餉身布及辛巳以前各年舊布之仍停,各處餉穀之捧留本邑,與近民之直納耗條之代錢,竝皆許施。禁御所管江都留餉,守摠所納各樣身米,亦令以錢代捧,推徵防塞,一體許施,何如?令曰,依。
徐英淳,以訓鍊都監言啓曰,本局分授都城肅靖門西邊第七城廊近處體城四間許頹圮處,今已畢築,女墻仍爲始役,把守將卒撤罷之意,敢啓。傳曰,知道。
徐英淳,以訓鍊都監言達曰,本局分授都城肅靖門西邊第七城廊近處體城四間許頹圮處,今已畢築,彰義門西邊第四城廊近處體城七間許頹圮處,今十月初二日爲始,改築之意,敢達。令曰,知道。
又以御營廳言達曰,本廳千摠尹明儉,身病甚重,勢難察任,改差,何如?令曰,依。
持平黃浩民書曰,伏以臣空疎拙訥,最居人下,倖竊科第,歷試外內,報蔑絲毫,恒切懍悚,千萬不自意,霜臺除旨,忽下於病伏私次之際,召牌儼臨,且感且惶。義固不俟駕屨,而素患痰癖之症,近因寒煖之不適,一倍添劇,頑痰內肆,寒粟外逼,運動起居,不能自力,坐犯違傲,甘受慢命之誅矣。繼有勿呼望之令,違牌路阻,雖不得不張皇出肅,而病勢越添,神精昏霧,且値日暮,姑停傳達,有若平日無可言無可討之事而循例姑停者然,莫嚴之臺體,緣臣而掃地無餘矣。返躬自省,不勝悚蹙之至。如臣巽劣,不合於耳目之任,且實病難强,萬無自力趨走之望。伏乞睿慈,俯垂鑑諒,亟遞臣所帶之職,俾臺體重而私分安焉。臣旣不敢以見職自處,且於丐免之章,不宜贅他,而事在目下,義嚴懲討,敢陳明張之義,惟邸下垂察焉。噫,彼李肇源罪犯,何如?關係,何如?凶圖逆節亘萬古所無之極惡大憝也。法網太闊,王章未伸,尙今假息於海島之中,已是失刑之大者也,莫嚴者懲討也,而懲討未行,莫重者義理也,而義理晦塞,則何以使亂臣賊子,有所知懼也?將不知何樣禍機,伏在何處。思之及此,寧不懍然而寒心哉?至於李龍秀之肆然鳴金於蹕路之前,卽往古所無之一大變怪也,安有其父之負犯若此,而爲其子者,敢生鳴冤之計哉?其無嚴無忌之狀,神人之齊憤也,其罪惡情犯之實,愚夫愚婦之所共討也,而三司連龥,終靳兪音,何邸下,不念輿論之莫遏而天討之至嚴,只以原情之勿施,有若已爲勘處者然哉?伏乞离明,廓揮睿斷,嚴賜處分,俾國法伸而亂賊懼焉,臣無任云云。覽書具悉。何可更煩?勿煩,所請依施。
上在昌德宮。常參·經筵,以代理停。
自開東至午時,有霧氣。
徐英淳達曰,明日宗廟冬享大祭齋戒相値,常參頉稟之意,敢達。令曰,知道。
李景在達曰,大司憲,執義,掌令二員,持平二員未差,監察茶時之意,敢達。令曰,知道。
徐憙淳達曰,事變假注書李培林,身病猝重,勢難察任,今姑改差,何如?令曰,依。
李培林改差,代以金漢益爲事變假注書。
吏曹口傳政事,以韓義運爲兵曹參判,以李晉淵爲兵曹參知。
吏曹,兵曹參議單李晉淵,參知單李渭達。
春坊前望單子入之,兼輔德李光正,兼文學洪在喆代點,兼司書成遂默添書代點。
徐憙淳,以侍講院言達曰,明日傳香時,宮官當爲全數進參,而輔德李嘉愚,新除授兼輔德李光正,俱有實故,無以備員,令政院稟令變通差出,以爲備員進參之地,何如?令曰,竝許遞,旣承下敎,前望單子入之。
春坊前望單子入之,輔德韓耆裕代點,兼輔德徐萬淳添書代點。
令于鄭知容曰,發遣吏郞,諸執事淸齋與否,摘奸以來。
徐憙淳,以禮曹言達曰,靑陽府夫人發引,定於今十月初五日寅時,安葬,定於同月十二日丑時云,發引時及安葬時,中宮殿當有望哭之禮,望哭儀註,直爲書入中宮殿之意,敢達。令曰,知道。
李景在,以備邊司言達曰,北道先運襦衣作木三十八同零,去核木花二千一百五十八斤零,照數捧上,尺量稱量後,仍爲監封,逢授於齎去禁軍處,沿路輸運及本道頒給時,各別惕念擧行,俾無尺寸斤兩從中閪失之弊事,別爲措辭關飭之意,敢達。令曰,知道。
義禁府申目,稷山兼任平澤縣監丁義準,牙山縣監金奎燦,安城前郡守金永錫等原情云云。徽旨問目內辭緣,泛稱遲晩,竝只刑推得情,何如?判付達除刑推議處爲良如敎。
上在昌德宮。常參·經筵,以代理停。
王世子詣仁政殿月臺,宗廟冬享大祭代傳香,還內後,內閣·政院·藥房·春坊口傳問安。答曰,知道。
徐英淳達曰,明日常參,取稟。令曰,停。
李景在達曰,大司憲,執義,掌令二員,持平二員未差,監察茶時之意,敢達。令曰,知道。
令于徐憙淳曰,禮工換房。
令于鄭知容曰,左副承旨,右副承旨入對。
令于鄭知容曰,禮房承旨,馳詣宗廟,奉審摘奸,仍留監祭。
金漢益有頉,代以金龍銓爲事變假注書。
金龍銓在外,代以丁庠敎爲事變假注書。
以兵曹參議李晉淵牌不進罷職令旨,令于徐英淳曰,只推。
左副承旨鄭知容書達,臣承令馳詣宗廟,尊所奉審則無頉是白遣,祭物·祭器·祭井看審則精潔是白遣,諸執事·進排官·佾舞工人摘奸則無頉是白乎等以,臣則仍留監祭,待將事復令之意,敢達。令曰,知道。
徐英淳達曰,門鑰事體,何等嚴重,而卽者放鑰後,司鑰來請通化門鑰匙,故問其委折,則謂以下鑰之際,失手誤鎖不得不開鑰改鎖云,聞甚驚駭,鑰匙則一邊出給,使之改鎖,而不能審愼,以致下鑰之未得趁時,事未前有,萬萬駭然。當該司鑰,令攸司從重科治,門考進去當該摠府郞廳,所當重勘,而本院請推之外,無他可施之罰,何以爲之?敢稟。令曰,依。令該府拿問處之。
徐英淳,以兵曹言達曰,闕門開閉,何等愼重,而今日通化門下鑰時,誤爲橫鎖,至有還開更鎖之擧,事甚駭然,當該門考都摠府郞廳,監鑰守門將,不可無警,令該府竝拿問處之,何如?令曰,依。
又以備邊司言達曰,謝恩兼冬至使拜表期日不遠,正使洪起燮,判中樞府事依例口傳單付下批之意,分付該曹,何如?令曰,依。
兵曹口傳政事,判府事單洪起燮。
兵曹口傳政事,副護軍單李嘉愚。
徐英淳,以備邊司言達曰,卽見平安監司金魯敬分等狀達,則中和等十邑,置之稍實,龍岡等二十八邑,置之之次,江界等四邑,置之尤甚,後錄諸條,竝請令廟堂稟令分付,而比摠災實,追後登聞爲辭矣。其一,各邑鎭帳外火田,限四分一權減,各鎭屬給代不足條,以各鎭間年儲留穀,從便區劃事也。其一,陳田火田之還加起執摠,姑許停免事也。其一,各宮房各衙門及奎章閣所屬屯土,依近例從實執摠事也。其一,當捧還穀,尤甚邑尤甚面里限三分一,以相當穀準折代捧,待明秋還作本色事也。其一,尤甚邑勿定配所事也。今年西農,雖曰,少損於夏澇,終見收功於秋晹,沿峽非無優劣,而各穀不至全棄,則足可謂少康之年,分等依狀請施行,各邑鎭火田之四分一權減,各鎭屬給代之儲留穀區劃,陳火田執摠停免,各屯土從實收稅,旣是年例,不必靳許,竝與還穀代捧勿定配所之請,而一體許施,何如?令曰,依。
又以備邊司言達曰,卽見黃海監司沈能岳災實分等狀達,則海州等七邑,置之尤甚,松禾等十一邑,置之之次,瑞興等五邑,置之稍實,仍以爲事目災二百結外,不足畓災二千五百七結六負一束,綿田災一千二十二結四十三負六束,特許加劃,後錄諸條,竝請令廟堂稟令分付矣。分等依狀請施行,本道農形,較他道少康,比昨年有勝,而加請災結,終未免稍多,事目外畓災二千結,綿田災七百結許劃,使之均俵。其一,殷栗縣無主陳廢田畓一百二十結八十四負三束,往在戊寅,因該倅疏請,還起間限十年從實裁減事,啓下定式,而尙今陳廢,無人墾闢,更退十年,每以當年災,如前俵給事也。若以當年災俵給,則不必更定年限,隨其還起,量宜裁減之意,分付。其一,海州等五邑辛未停退還餉,姑爲仍停事也。其一,沿海各邑所納各軍門各衙門保米太,無論尤甚之次邑,每名二兩,代錢收捧事也。其一,延安·白川癸亥甲子停退軍錢米布,依前仍停事也。其一,金川所在大興城餉,準數捧留於邑倉事也。其一,白川等四邑所納均廳免稅米太,依已例以詳定價,執錢上納事也。其一,各宮房各司火田,令各該邑從實執卜事也。其一,江都所送選武布,無論三等邑,使之純錢輸送事也。其一,本營牙兵,入防停止事也。其一,尤甚邑限明秋勿定配所事也。其一,推奴徵債,限明秋防塞事也。大興城餉,誠爲金民痼弊,而全數捧留,亦難議到,第依昨年例,附近民則輸納山倉,程途稍遠處,使之邑捧。海州等邑辛未停退還餉,延安等邑癸甲停退軍錢米布,年條旣久,有難竝督,許以仍停。軍保米太之代錢收捧,免稅米太之詳定執錢,火田之從實執卜,牙兵之入防停止,尤甚邑勿配,推徵之防塞,竝爲許施。選武布之折半代錢,非無斟量,而又此申請者,可知民勢之難辦,且多已例,亦令純錢輸送,何如?令曰,依。
吏曹申目,粘連達下是白有亦,觀此行護軍李光文上書,則以爲,臣昨伏見政院達辭,謂以臣之所帶副提學,因移拜同義禁,而自在應遞,臣愚竊以爲不然也。謹按通編小註有曰,三司長官,不得兼金吾摠管,夫兼者,以實職兼帶他司之謂也,詳其文勢,兼當勿施,實固自如也。弘文提學之於副學,同成均之於大司成,金吾堂上之於秋曹,互爲遞解,亦通編所載耳,其不許竝據固也。至於三司之官,銓曹毋得以閑司遷轉,卽恒式然也。今若以兼銜之故,而便用互遞之法,如金吾秋曹之例,則與恒式,一切相反,通編著令,寧有是也?特以三司長官秩二品以上者,可以兼金吾摠管,而以職務相防,故設此文,俾不得兼之也,不然,烏在其重三司之義哉?將臣所奏,下銓部詳議覆達,俾臣知所去就亦爲白有臥乎所,謹按通編所載,則有曰,三司長官,不得兼金吾摠管矣,以文勢觀之,似指兼職之當遞是白乎矣,取考臣曹謄錄,則三司長官之除金吾,皆遞本職是白乎所,考諸法文,參以曹例,本兼之孰遞孰仍,未敢指一覆達,而係是官方,令廟堂稟處,何如?判付達依準。
吏曹申目,粘連達下是白有亦,觀此水原府留守朴周壽狀達,則以爲,本府判官金民淳,今已瓜滿,而今春幸行敎是時,奉承輦路植木之令,而因旱乾,有未盡植處是白遣,又値陵園所植木疏剔,西北屯疏濬之役,多有判官擧行之事,而難付生手,本府判官金民淳,限竣役姑爲仍任,使之擧行亦爲白有臥乎所,滿瓜差代,自是法典是白乎矣,本府擧行難付生手,守臣請仍,事勢固然是白如乎,水原府判官金民淳,限畢役仍任事,依狀請施行,何如?判付達依準。
戊子十月初三日辰時,王世子詣仁政殿月臺,宗廟冬享大祭代傳香入對時,行都承旨徐憙淳,行左承旨朴岐壽,左副承旨鄭知容,右副承旨徐英淳,同副承旨李景在,假注書嚴錫履,記事官李殷相·徐戴淳,原任提學朴宗薰,原任直提學金鏴,原任直閣徐俊輔,直提學趙寅永,以次陪立。時至,王世子具翼善冠·衮龍袍步出仁和門,藥房提調金鏴,副提調徐憙淳進前奏曰,侵早勞動,睿體,若何?令曰,一樣矣。相禮前引就褥位南向立,引儀引宗廟初獻官左議政李相璜,陞詣褥位之左,相禮跪贊請跪,王世子跪,香室官員奉香祝,跪授知容,知容傳捧跪進,王世子受香祝,傳授相璜,相璜跪受,相禮跪贊請興,王世子興,相禮前引降就階下祗送位西向立,相璜奉香祝,由正路出,王世子祗送,令曰,七祀獻官,誰也?憙淳奏曰,司饔僉正洪百淳也,令書令旨曰,七祀獻官推考。賤臣承令出傳,相禮跪白禮畢。王世子由仁和門還內,諸臣以次退出。
戊子十月初三日辰時,王世子座重熙堂。左副承旨右副承旨入對時,左副承旨鄭知容,右副承旨徐英淳,假注書嚴錫履,記事官李殷相·徐戴淳,以次進伏訖。令曰,史官分左右。令曰,左副承旨進前,知容進前。令曰,今番不得躬享,省牲省器,亦不得爲之,余心憧憧,爾其馳詣宗廟,祭物祭器詳爲看審,亦爲監祭以來。知容曰,奉審後入來復令,更當馳詣監祭矣。令曰,仍留監祭,凡係擧行,着實申飭,獻官處亦以此意傳之,俾無如不祭之歎。令曰,左副承旨就座。令曰,右副承旨當爲坐直乎?英淳奏曰,今日坐直,姑未停當矣。令曰,爾其坐直,待將事禮畢後,自政院趁卽如前入稟,可也。余於今夜,亦當齋坐以待過享矣,令史官就座,仍令退,承史以次退出。
上在昌德宮。常參·經筵,以代理停。
李景在,以都摠府言啓曰,今日入直內三廳武兼禁軍及軍兵等,中日習射技,請出標信,傳曰,知道。
李景在達曰,明日常參,取稟。令曰,停。
又達曰,大司憲,執義,掌令二員,持平二員未差,監察茶時之意,敢達。令曰,知道。
令于鄭知容曰,左副承旨·同副承旨入對,藥房提調同爲入對。
令于李若愚曰,回還使臣留待。
傳于李景在曰,回還使臣入侍。
令于李若愚曰,回還使臣入對。
戊子十月初四日辰時,王世子座暎花堂,監祭承旨,同副承旨,藥房提調同爲入對時,左副承旨鄭知容,同副承旨李景在,假注書金炳韶,記事官李殷相·徐戴淳,藥房提調金鏴,以次進伏訖。令曰,史官分左右,令知容曰,監祭何以爲之乎?知容曰,奉審無頉之意,則昨已書達,而往諭飭令于獻官及監祭諸執事,則各別另念,而又伏承注書傳宣令飭,獻官以下,一心憧憧,將事之際,無敢怠慢,濟濟有儀,犧牲宰割,尊所洗滌。亞獻官徐俊輔,旣兼本署太常兩提擧,故眼同看審,極致精潔,陳設之際,同爲看審,樂章之節,另飭典樂,一無失儀,庭燎亦爲依數排設。凡係擧行,果免欠敬,安寧過享矣。令曰,修掃洗滌,何以爲之乎?知容曰,殿內則過享後初次修掃矣,待開東,殿內及廟庭,一一精掃,祭器則姑先洗滌入庫矣。令鏴曰,坤殿進御粟米飮,何以議定乎?鏴曰,臣與副提調,今方來待,將以口啓,大朝後口達爲計矣,伏承入對之令,先此登筵,而退出後當入稟矣。令曰,以令敎書出,可也。仍令書令旨曰,中宮殿進御三戔重人蔘粟米飮,自今日一貼式煎入事,下令。鏴曰,貼數則待下令停止乎?令曰,唯。知容曰,靑陽府夫人發引時,中宮殿望哭後,各殿宮當爲問安,而發引定於明日寅時矣。近日破漏,在於寅正二刻,而聞政府以下,亦將待漏,而諸會則自然遲滯,幾至昧爽,不必啓請標信,開而復閉,仍爲差早開門,更勿煩稟,恐好矣。令曰,唯。知容曰,十二日安葬,時亦在丑時云,伊日亦依此爲之乎?令曰,其時則臨時入稟,可也。知容曰,日候姑未甚寒,暖帽之從便脫着,曾有稟定之例矣,今亦依此爲之乎?令曰,唯。令史官就座,仍令退,諸臣以次退出。
戊子十月初四日午時,上御熙政堂。回還使臣入侍時,同副承旨李景在,假注書金炳韶,記事官金鼎集·徐戴淳,上使南延君球,書狀官趙基謙以次進伏訖。上曰,史官分左右,上曰,使臣進前,上曰,無事往還乎?球等起伏奏曰,王靈所曁,善爲往還矣。命使臣就座,仍命使臣先退,球等退出。命史官就座,又命退,承史以次退出。
戊子十月初四日未時,王世子座暎花堂,回還使臣入對時,行右承旨李若愚,假注書嚴錫履,記事官李殷相·徐戴淳,上使南延君球,書狀官趙基謙以次進伏訖。令曰,史官分左右,令曰,數千里程路,時値盛熱,何以往還乎?球等起伏奏曰,幸賴王靈,善爲往還矣。令曰,彼中事情,有可奏者乎?球曰,別無可奏之事,而勅奇則多般探問,而姑未得詳知矣。球起伏奏曰,元孫宮初度日已過,伏不勝慶幸矣。令使臣先退,球等先退。令曰,注書年幾許?賤臣起伏奏曰,二十五歲矣。令就座。仍令退,承史以次退出。
上在昌德宮。常參·經筵,以代理停。
自申時至人定,灑雨下雨,測雨器水深七分。
自人定至初六日開東,灑雨下雨,測雨器水深七分。
靑陽府夫人發引時,中宮殿望哭後,大殿·世子宮,內閣·政院·藥房·朝廷二品以上·六曹堂上口傳問安。答曰,知道。
中宮殿,內閣·政院·朝廷二品以上·六曹堂上單子問安。答曰,罔極。
藥房口傳問安。答曰,罔極。
世子嬪宮,內閣·政院·藥房口傳問安。答曰,知悉。
藥房提調金鏴,副提調徐憙淳啓曰,伏未審日間聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。
中宮殿·世子宮口傳問安。答曰,知道。
世子嬪宮口傳問安。答曰,知悉。
李若愚達曰,明日常參,取稟。令曰,停。
又達曰,大司憲,報義,掌令二員,持平二員未差,監察茶時之意,敢達。令曰,知道。
又達曰,備邊司郞廳來言,今日賓廳日次,而問安相値,不得來會云矣,敢達。令曰,知道。
又達曰,義禁府都事來言,時囚毋得過三日滯囚,曾有定式矣。時囚罪人丁義準·金奎燦·金永錫等,當爲議處,而判義禁李羲甲,呈辭受由,次堂例不得擧行云,何以爲之?敢稟。令曰,判義禁許遞,旣承下敎,前望單子入之。
判義禁前望單子入之,朴宗薰代點。
李若愚達曰,新除授判義禁朴宗薰,卽爲牌招,以爲開坐之地,何如?令曰,依。
又達曰,判義禁朴宗薰牌不進推考徽旨,今方捧入,而開坐令下之後,如是違牌,事甚未安。更爲牌招,何如?令曰,依。
朴岐壽,以吏曹言達曰,謝恩使行,今將復命,而書狀官趙基謙,旣遞實職,時無職名,令該曹口傳付軍職,何如?令曰,依。
兵曹口傳政事,副司果單趙基謙。
鄭知容,以禮曹言達曰,卽接前監役金相謨等十五人聯名單子,則以爲,所謂金箕巖,不知何許金哥,而冒稱光山之金,名以箕字爲行,其行止,已極殊常,而甚至醞釀無倫之凶謀,敢以故參判箕象第二子在燾之子宜鉉,繼后於渠之亡子在澈,僞着門長之銜,至呈該曹達下之境,貽辱一門,言之痛惋。繼絶存亡之法,何等重大,而以彼來歷不明氏族非類者,所敢生心者耶?潛誘喪心之人,勒受文蹟,以爲契券,在燾之喪性狂易,全沒省覺,擧世之所共知者,其所謂文蹟,豈足籍爲與受之證?事關倫紀,變係世道,卽爲草記斜出,依例勿施,箕巖之犯分喪倫,欺人盜斜之罪,依法重繩爲辭矣。凡繼後之法,昭穆分明,門長參證,然後始可擬議,而今此金箕巖,乃以不知何許之漢,假稱光山之金,慫慂喪性之在燾,僞着門長之銜,欲取故宰臣金箕象之孫,爲渠亡子之後者,揆以法綱,誠一變怪,不可只勘以圖出禮斜之律。當初立案,爻周勿施,其犯分蔑倫之狀,令該曹嚴刑査問後,施以定配之典,何如?令曰,依。
李若愚,以備邊司言達曰,卽見咸鏡監司金箕殷分等狀達,則茂山等三邑,置之最尤甚,北淸等九邑,置之尤甚,永興等四邑,置之之次,安邊等九邑,置之稍實,後錄諸條,竝請令廟堂稟令分付,而被災孔酷處賑濟與否,待歲末更爲停當計料爲辭矣。北農之荐値歉荒,誠爲憂悶,然三等之名,自是年分事目中一定之例,今乃旣曰尤,又曰最者,有違前規,且關後弊,道臣推考,最尤甚三邑以尤甚施行。其一,新還,最尤甚邑尤甚社里三分一,之次社里四分一停退,當捧條,最尤甚邑尤甚社里折半,尤甚邑尤甚社里三分一,之次邑尤甚社里四分一,以相當穀準折代捧,待明秋還作本色事也。新還停退,雖涉難愼,此不過三邑被災孔酷處,且其分數甚約,竝與尤甚之次邑尤甚社里代捧之請,而特爲依施。其一,各年未捧及停退舊還,竝許仍停事也。其一,茂山癸未排捧條及甲山壬午排捧條,依前仍停事也。其一,明川以南進俸吏停止事也。其一,尤甚邑限明秋勿定配所事也。其一,推奴徵債,限明秋防塞事也。諸條所請,旣多已例,且合軫恤竝皆許施,何如?令曰,依。
又以禁衛營言達曰,本營中軍具信喜,身病甚重,勢難察任,今姑改差,何如?令曰,依。
上在昌德宮。常參·經筵,以代理停。
自人定至初七日開東,灑雨下雨,測雨器水深三分。
鄭知容達曰,明日常參,取稟。令曰,停。
又達曰,大司憲,執義,掌令二員,持平二員未差,監察茶時之意,敢達。令曰,知道。
又達曰,右副承旨徐英淳,今日不爲仕進,卽爲牌招,何如?令曰,依。
令于鄭知容曰,靑陽府夫人卒哭日,中宮殿望哭之節,令儀曹磨鍊以入。
鄭知容達曰,行都承旨徐憙淳藥院進,行左承旨朴岐壽,行右承旨李若愚式暇,右副承旨徐英淳牌不進,同副承旨李景在受由在外。院中只有臣一人,伴直無人,行都承旨徐憙淳,所當牌招,而拘於廳規,不得請牌,何以爲之?敢稟。令曰,同副承旨許遞,旣承下敎,前望單子入之。
承旨前望單子入之,洪學淵代點。
鄭知容達曰,新除授同副承旨洪學淵,卽爲牌招,何如?令曰,依。
以右副承旨徐英淳牌不進罷職令旨,令于鄭知容曰,只推。
鄭知容達曰,判義禁朴宗薰再牌不進推考徽旨,今方捧入,而開坐令下之後,連事違召,無意承膺,事體所在,誠極未安。所當更請牌招,而係是一日三牌,何以爲之?敢稟。令曰,更爲牌招,如有違牌,勿爲呼望。
又達曰,卽者檢閱徐戴淳,以其親病,陳書徑出,原書纔已捧入矣,所當直捧禁推徽旨,而此與無端徑出有異,推考警責,何如?令曰,依。
又達曰,卽者檢閱趙秉憲·金鼎集,謂有館規,聯書徑出,原書纔已退却矣,所當直捧禁推徽旨,而此與無端徑出有異,竝推考警責,仍卽牌招入直,何如?令曰,依。
令于鄭知容曰,判義禁遞差代,旣承下敎,前望單子入之,待下批牌招,卽爲開坐。
判義禁前望單子入之,金履喬代點。
鄭知容達曰,義禁府都事來言,時囚罪人丁義準·金奎燦·金永錫等,當爲議處,而新除授判義禁金履喬在外,次堂例不得擧行云,何以爲之?敢稟。令曰,許遞,旣承下敎,前望單子入之。
判義禁前望單子入之,金在昌代點。
鄭知容達曰,新除授判義禁金在昌,卽爲牌招,以爲開坐之地,何如?令曰,依。
兵曹,以李寅植爲禁衛中軍。
以慶尙監司鄭基善狀達,長鬐縣監金慶淵遭父喪事,令于洪學淵曰,守令之多日曠官,誠甚悶然,旣承下敎,政官牌招開政。
洪學淵,以禮曹言達曰,靑陽府夫人卒哭日,中宮殿望哭之節,令儀曹磨鍊以入事,令下矣。謹稽五禮儀及臣曹謄錄,元無已例之可據,而係是莫重禮節,何以爲之乎?敢稟。令曰,昔於肅廟朝淸風府院君發靷安葬日,因下敎,始有內殿望哭之擧矣,今番卒哭日望哭,卽不過爲伸情禮,非有關於喪制,卽爲磨鍊以入,可也。
又以戶曹言達曰,時御所內各司雨漏修改吉日,令日官洪晩中推擇,則今十月初十日卯時爲吉云,以此日時擧行之意,敢達。令曰,知道。
鄭知容,以刑曹言達曰,禮曹達辭內,卽接前監役金相謨等十五人聯名單子,則以爲,所謂金箕巖,不知何許金哥,而冒稱光山之金,名以箕字爲行,其行止,已極殊常,而甚至醞釀無倫之兇謀,敢以故參判箕象第二子在燾之子宜鉉,繼后於渠之亡子在澈,僞着門長之銜,至呈該曹達下之境,貽辱一門,言之痛惋。繼絶存亡之法,何等重大,而以彼來歷不明氏族非類者,所敢生心者耶?潛誘喪心之人,勒受文蹟,以爲契券,在燾之喪性狂易,全沒省覺,擧世之所共知者,其所謂文蹟,豈足藉爲與受之證?事關倫紀,變係世道,卽爲草記,斜出依例勿施,箕巖之犯分喪倫,欺人盜斜之罪,依法重繩爲辭矣。凡繼後之法,昭穆分明,門長參證,然後始可擬議,而今此金箕巖,乃以不知何許之漢,假稱光山之金,慫慂喪性之在燾,僞着門長之銜,欲取故宰臣金箕象之孫,爲渠亡子之後者,揆以法綱,誠一變怪,不可只勘以圖出禮斜之律。當初立案,爻周勿施,其犯分蔑倫之狀,令該曹嚴刑査問後,施以定配之典,何如?令曰,依事,令下矣。謹依下令,金箕巖捉致嚴刑,究問其情節,則所供內,以爲渠以光山金姓,不失班名,而其子在澈,無后身死,故方欲立后之際,金在燾許其子宜鉉,故其門長之標·至親之言,更不親受親聽,而只信在燾之言,徑出禮斜,自顧罪犯,死無所惜云矣。渠之氏族旣不分明,昭穆又無考稽,而慫慂喪性之人,圖取華閥之子者,究厥設心,已極痛駭,而渠供中,門長之標·至親之言,更不親受親聽云者,卽是僞着盜斜之自服,其無倫蔑法,尤極絶悖。謹按通編,僞造文記奸詐現著者,杖一百流三千里,金箕巖以此律決杖一百後,平安道泰川縣,流三千里定配所,卽爲押送之意,敢達。令曰,知道。
判義禁朴宗薰書曰,伏以臣猥蒙判金吾之除,議囚有令,召牌荐降,義當竭蹶,曷敢逡巡?而第臣於此職,竊有私情之難冒者,便成傳家之義諦,今若以歲月之寢遠,遽自擺脫,則忸怩於心者,尤有倍焉。曾在佐貳,未得進身供職,竟獲恩遞,業已見諒於同朝矣。蓋情地之與臣相似者,擧皆辭避,聖朝敦厚之政,亦未嘗督而拂之,臣何敢嚴畏囁嚅,徒事違逋,不以實自暴乎?違牌路阻,不勝悶蹙,玆敢隨牌露章,仰塵崇聽。伏乞睿慈,特垂照諒,亟遞臣金吾之銜,仍令選部,勿復置臣姓名於金吾之望,俾不至每每瀆屑公私兩妨之地,千萬幸甚,臣無任云云。答曰,覽書具悉。所請依施。
檢閱徐戴淳書曰,伏以臣之偏母,年今七十三歲矣。積聚爲祟,已成貞疾,而數年以來,症形益痼,雖或苦歇有時,殆無寧日,近因日候之不調,病情一倍添劇,委頓床笫,轉側須人,飮食全却,氣息凜綴,家僮踵至,促臣歸侍,臣自聞此報,方寸煎灼,按住不得,玆敢忙陳短章,徑出禁扄。伏乞离明,俯垂矜諒,亟遞臣職名,以便救護,仍治臣擅離之罪,以昭法紀焉,臣無任云云。覽書具悉。爾其勿辭救護。
上在昌德宮。常參·經筵,以代理停。
洪學淵啓曰,來十一日朝參日次矣,敢稟。傳曰,停。
洪學淵達曰,明日常參,取稟。令曰,停。
又達曰,大司憲·執義·掌令二員,持平二員未差,監察茶時之意,敢達。令曰,知道。
又達曰,來十一日專經文臣殿講日次矣,敢稟。令曰,待下令爲之。
又達曰,來十一日輪對日次矣,敢稟。令曰,當次人受點,後日次待令。
又達曰,判義禁金在昌牌不進推考徽旨,今方捧入,而開坐令下之後,如是違牌,事甚未安。更爲牌招,何如?令曰,依。
又達曰,吏曹判書徐能輔,參判金蘭淳,參議鄭基一牌不進推考徽旨及罷職令旨,今方捧入,而開政令下之後,如是違牌,事甚未安。判書·參判,竝更牌招,何如?令曰,依,參議只推,一體牌招。
有政。吏批,判書徐能輔牌不進,參判金蘭淳進,參議鄭基一牌不進,同副承旨洪學淵進。啓曰,判書徐能輔,參議鄭基一,竝牌招不進,小臣獨政未安,何以爲之?敢稟。傳曰,仍爲之。以兪星煥·趙啓昇爲持平,金履喬爲右參贊,李元默爲右尹,徐能輔爲知春秋,李勉昇爲右副賓客,劉錫爲順懷墓守衛官,鄭宜淳爲律學敎授,崔聲遠爲長鬐縣監,兼掌令趙基謙減下,兼春秋單姜時永,水原判官金民淳,限畢役仍任事及大靜縣監朴尙律,今加通政加資事承令,左參贊單金履喬,右參贊單李錫奎。
兵批,判書朴宗薰進,參判韓義運病,參議李晉淵病,參知李渭達入直進,左副承旨鄭知容進,以徐有榘爲都摠管,朴升用·張周祐·朴明壎爲僉知,柳銓均爲五衛將,田大年爲景福將,金弘根爲衛率,權友容爲禁衛把摠,韓義植爲平壤中軍,李慶蕃爲惠山僉使,丁壽星爲金井別將,同知單表時顯,訓鍊判官加設李煥昇·柳相鼎,大護軍洪奭周,護軍尹尙圭,副護軍李景在·洪彦謨·白慶楷·許槃,副司直金大坤·權馥·黃浩民,副司果申義益,副司正嚴錫履,以上竝單付
兵批,再政。以李煥永爲宣傳官,同知單李民永,僉知單柳銓均。
兵批,三政。以金宗浩爲訓鍊判官,同知單田大年。
以吏曹參議鄭基一牌不進罷職令旨,令于洪學淵曰,只推。
洪學淵,以奎章閣言啓曰,原任直閣金邁淳母喪,依定式遣檢書官,致賻致弔,仍爲勸粥以來之意,敢啓。傳曰,知道。
洪學淵,以兵曹言達曰,卽接慶熙宮入直衛將徐載瑋牒報,則興化門北邊墻垣三間許頹圮云。爲先令繕工監,堅實圍排,卽速修築,而亦令巡邏營門,申飭校卒,限改築間,嚴加巡察之意,分付,何如?令曰,依。
又以都摠府言達曰,今日入直內三廳武兼禁軍及軍兵等,當爲中日習射技,而雨勢如此,不得設行之意,敢達。令曰,知道。
又以備邊司言達曰,關西先運襦衣二百四十九領,紙衣二百六十六領,照數捧上稱量,綿品紙品,亦爲看審後,仍爲監封,逢授於齎去禁軍處,沿路輸運及本道頒給等節,各別惕念事,措辭關飭之意,敢達。令曰,知道。
又以備邊司言達曰,卽見水原留守朴周壽災實狀達,則備陳本府農形災損之狀,仍以爲,地部劃下災二十結外,不足災八百七結二十六負四束,特許加劃,推奴徵債,限明秋防塞事,請令廟堂稟令,分付矣。本府畓摠,雖或最多於畿內,加請災結,未免稍過於分數,事目外六百七結零,特爲許劃,使之均俵,推徵防塞,一體許施,何如?令曰,依。
又以備邊司言達曰,頃因京畿年分狀達,北漢平倉還餉,以尤甚邑三分二,之次邑折半捧留之意,覆達行會矣。卽見該監司金鐮狀達,則更陳災民難支之狀,依前請全數捧留事,請令廟堂,稟處矣。道臣所請,雖出於軫民弊之意,城餉事目,亦難全然毁劃。故當初分數,不無斟量,而又有此申擧陳請者,可想其災民事勢之萬不獲已也。更許尤甚邑全數捧留,以示朝家曲恤之至意,何如?令曰,依。
又以備邊司言達曰,卽見公忠監司朴晦壽災實分等狀達,則公州等十七邑,置之尤甚,洪州等二十六邑鎭,置之之次,大興等十二邑,置之稍實。仍以爲,事目災一千二百結外,各樣不足災二萬三千七百四十一結十六負七束,特許加劃,後錄諸條,竝請令廟堂稟令分付,而議賑之節,容俟深冬,爛商陳稟爲辭矣。其一,新還餉尤甚邑尤甚戶,限折半,尤甚邑之次戶·之次邑尤甚戶,限三分一,之次邑之次戶·稍實邑尤甚戶,限四分一停退事也。其一,各營門各衙門身米,樂工保米,守·摠兩營牙兵收米,尤甚邑純錢,之次邑折半,稍實邑三分一代錢事也。其一,各年舊還餉及停退軍米布錢,無論三等邑,一倂仍停事也。其一,當捧還餉,尤甚邑三分二,之次邑折半,稍實邑三分一,以相當穀準折代捧,待明秋還作本色事也。其一,安興軍餉之散在各邑者,依近例姑許仍留事也。其一,各年拯劣米太之今年當納條,無論三等邑,限明秋仍停事也。其一,洪州等邑在囚敗船罪人,移送原籍官事也。其一,各軍都案,三等邑限明秋退勘事也。其一,軍保歲抄磨勘,勿爲定限,以春夏間所得閑丁,流伊充定,各鎭屬歲末成冊,一體退限事也。其一,尤甚之次邑戰龜防兵船改造改槊當限者,待明秋擧行事也。其一,牙山貢津倉所屬邑大同,追後裝發事也。其一,尤甚之次邑,勿定配所事也。其一,推奴徵債防塞事也。本道穡事,旱澇受損,兼以蟲蝕,畢竟成就,未免歉荒,分等依狀請施行。至於災結,則國計民命之間,關係甚重,道臣所請豈無審量,而比乙酉雖云少遜,較各年終涉稍多,事目外一萬九千七百四十一結零加劃,俾爲均俵,新還停退,雖似目前紓急,反爲來後厲民,況嗣歲還賑,亦惟在乎及今準糴,則果難依請許停。特令尤甚邑尤甚戶三分一,之次戶及之次邑尤甚戶四分一停退,當捧還餉,則尤甚邑折半,之次邑三分一,稍實邑四分一,使之準折代捧,各樣保米之請代,軍食所重,不可遽許,而災民事情,亦所當念許以尤甚邑三分二,之次邑折半代錢,新還旣許分停,舊還及停退軍米布錢,尤難竝督,亦許仍停,拯劣米太,定式屬耳,固不可輕易闊狹,而道臣旣有此陳請,則似此之歲,亦無以一切防塞,尤甚邑則依嶺南例許停,都案修上之連年請退,不但有違於重軍籍之意,易致從中疊徵之弊,此則如例磨勘事,分付。外此諸條,旣多已施之例,別無靳許之端,竝依狀辭施行,而配所,只令尤甚邑勿定,何如?令曰,依。
鄭知容,以戶曹言達曰,永災之毋得濫報,朝家之飭禁截嚴,而挽近以來,災頉之過多,比前尤甚。實結之減縮,逐歲不同,是豈細故也哉?溯考五十年畿甸·三南·海西·關東六道田案,則自戊戌至丁卯三十年之內,還起爲四萬三百七十八結,永災爲三萬六千六百七十八結,還起之加於永災,爲三千七百結。自戊辰至丁亥二十年之內,永災爲一萬七千九百二十四結,還起爲一萬一千二百五十八結,永災之加於還起,爲六千六百六十六結矣。前乎三十年,何永災之如彼少也?而後乎二十年,何永災之若是多乎,細究其所由,則人心不古,奸僞百出,所謂還起,盡歸於奸民猾胥之偸弄隱匿,而爲守宰者,全失檢田之致也。此若一向因循,終無別般令式,則國結其將消耗而後已。言念及此,誠極哀痛,曾在戊戌,以新還起最少邑守令,依還上居末例論罪事,自臣曹有筵稟定奪者,今亦修明舊章,而其中又有添入科條者,設有川浦沙永災處,無還起之相代者,則一切勿報之意,行關嚴飭,何如?令曰,依。
洪學淵,以禁衛營言達曰,本營字內敦義門南邊頹城改築三處女墻,今已畢築之意,敢達。令曰,知道。
上在昌德宮。常參·經筵,以代理停。
洪學淵達曰,明日常參,取稟。令曰,停。
又達曰,大司憲·執義·掌令二員未差,持平兪星煥·趙啓昇未肅拜,監察茶時之意,敢達。令曰,知道。
又達曰,行都承旨徐憙淳藥院進,行左承旨朴岐壽,行右承旨李若愚不爲仕進,左副承旨鄭知容式暇出去,右副承旨徐英淳服制,院中只有臣一人,伴直無人,行右承旨李若愚,所當牌招,而拘於廳規,不得請牌,何以爲之?敢稟。令曰,牌招。
洪學淵,以禮曹言達曰,靑陽府夫人卒哭日,中宮殿望哭儀註,直爲書入中宮殿之意,敢達。令曰,知道。
義禁府申目,粘連達下是白有亦,向前丁義準·金奎燦·金永錫等亦,丁義準段,稅船致敗之地方道臣,旣以稷山執定是白遣,且以不可但以元定式勘處之意,論陳於申本是白兺除良,鉤拯不容晷刻之遲滯,而不卽馳進者,事甚可駭。不可以猝遇逆風,還泊掌內而臭載,有所容恕,以此照律爲白乎旀。金奎燦段,船泊其境,已至五日,而不爲來護,及其覆敗之後,只爭境界,不卽摘奸,誠有慢忽之失是白加乎,不可以該倅到任未滿五日,置以勿論,以此照律爲白乎旀。金永錫段,晩時裝發,全數致敗,未裝之穀,尙有餘數是白兺除良,代送色吏,亦違常法,囚供雖以情勢難安,在京曠官爲辭是白乎乃,旣是穀主官,則終難參恕,以此照律,何如?判付達,依準。又申目,醴泉郡守宋基鼎原情云云。問目內辭緣,泛稱遲晩,刑推得情,何如?判付達,除刑推議處爲良如敎。又申目,都摠府都事邊擎仁原情云云。徽旨內辭緣,泛稱遲晩,所當請刑是白乎矣,都摠都事勿爲請刑,載在大典通編,議處,何如?判付達,依準。又申目,守門將鄭興敏原情云云。徽旨內辭緣,泛稱遲晩,刑推得情,何如?判付達,除刑推議處爲良如敎。
京畿監司金鐮書曰,伏以臣以北漢餉米全數捧留事,再次申請矣。伏見回達下者,尤甚各邑,果蒙採施,臣不勝欽仰攢頌,今方知委擧行,而之次六邑,則只許半留,而猶未蒙一視之澤,臣於是茫然失圖,不知所以爲計也。噫,彼畿民切骨難支之瘼,惟城餉爲甚,臣自莅任以來,一念憧憧,思所以一分穚捄之方,今春詢瘼,果以此陳達,及秋賜對,又敢申奏。蓋此不變通,則民不可以支生也。當初之山耗一斗,今又加之以春三升秋一斗,數外加斂,比他倍蓰,實往虛返,無異白徵,而程途之遠,或過百餘里,來往之費,每爲五六日,氷崖石确,雪虐風饕,男女負戴,馬牛顚踣,呼號宛轉,相與咨嗟曰,願毋受城餉而死,景色愁慘,有不忍言。雖在常年,猶患如此,況此饑歲,使彼無辜之民,驅諸必死之地,米未及倉,而民劉於途,此所以運留之間,卽斯民生死之機也。至於城民與倉屬,皆是不農不商呰窳偸生之類,糶糴之際,專仰機利,精粗之偸弄,不奪不饜,色落之奸濫,愈往愈甚。此卽朝家之所當嚴禁,而渠輩則視此爲生計,喋民之血,剝民之膚,以供其口吻,而視以爲常,莫之顧恤,是果城餉之重,重於民命,雖値災年,無敢誰何而然歟?且分數捧留,則惠未周洽,而弊又滋多,假如十斗米,城運五斗,邑納五斗,百里之轉輸自如,而兩所之耗費益多,不足爲目前之實惠,其所謂尤甚之次,不甚相遠,特不過强以別之者,邑之分等,差以毫釐,而民之得喪,判如霄壤,方春膏雨,無物不霑,而獨未及於一隅陰谷,則民情抑鬱,倘作何狀,而曠蕩恩典,恐不宜若是之斑駁也。城餉法意,至嚴且重,有不可全然毁劃,臣非不知,而事目頒下之後,亦多遇災闊狹之時,及至近年甲戌·辛巳·乙酉,皆蒙全數捧留之恩,以其不如此,不可以保民,而民重於餉,不得不變通也。目下年形與市直,比之辛巳,尤有甚焉,而辛巳則其時道臣,以此意陳疏仰請,批旨若曰,苟利於災年百姓,何恤他事?所請竝依施,我聖上軫恤災民之盛德至意,在廷諸臣,擧皆攢頌之不暇,今臣叨冒,又當災荒,何敢以瀆擾爲懼,而不思所以拯捄之方,以負我邸下委寄之意哉。此臣所以以達以書,屢瀆而不知止者也。伏乞离明,察民勢之十分危迫,軫民隱之一日莫保,今臣所請之次六邑餉米,依尤甚邑例,竝許捧留,俾此災歲窮民,得以咸囿惠澤,起死回生之地,千萬至祝,臣無任云云。答曰,覽書具悉。書辭,令廟堂,稟處。
上在昌德宮。常參·經筵,以代理停。
洪學淵達曰,明日常參,取稟。令曰,停。
李若愚達曰,大司憲·執義·掌令二員未差,持平兪星煥·趙啓昇未肅拜,監察茶時之意,敢達。令曰,知道。
朴岐壽達曰,左副承旨鄭知容,今日不爲仕進,卽爲牌招,何如?令曰,依。
以左副承旨鄭知容牌不進罷職令旨,令于朴岐壽曰,只推。
以京畿監司金鐮狀達,加平郡民家失火事,令于洪學淵曰,聞甚矜惻,元恤典外,別加顧助,結構奠接之方,令廟堂措辭關飭,使一民,當冬節無棲失之境,可也。
朴岐壽,以備邊司言達曰,頃因嶺南年分狀達,新還尤甚邑尤甚面尤甚戶,限四分一,之次戶及之次稍實面,之尤甚戶,限五分一停退之意,覆達行會矣。卽見該監司鄭基善狀達,則以爲,今年分等之尤甚之次,實難彼此於其間,顑頷遑急,一般無異,之次邑尤甚面尤甚戶,亦許五分一停退事,請令廟堂稟令,分付矣。詳陳民勢,又此申請,而五分之一,數亦不多,則宜有曲軫,不必靳持,依所請許施,何如?令曰,依。
吏曹申目,粘連達下是白有亦,因全羅道幼學安洙等上言,禮曹申目,令吏曹稟處亦爲白有等以,臣曹覆達內,贈左承旨朴光前加贈之典,係是超贈,事體至重。臣曹不敢擅便,議于大臣處之,何如?判付內,依下敎是白乎所,遣郞官收議于時·原任大臣,則領中樞府事金思穆,病未獻議云。領議政南公轍,以爲朴光前,以先正之門人,學問節義,爲先輩名賢所表章,俱有實蹟,而宣廟曁肅廟朝,旣蒙贈職,俎豆之所,又命宣額,崇報可謂至矣。非抄選儒賢及死節人,則超級易名,事係難愼,加贈從二品階,以副多士之望,恐合事宜,伏惟徽裁云。左議政李相璜,以爲朴光前學問節義,先正之奬詡,後賢之稱述,俱可按而知,誥贈院額,亦蒙兩聖朝崇報之特恩矣。今此多士之呼龥,愈久而愈可見公議,然至於超級易名之有所難愼,於是而仰請加贈一階者,領相議,誠爲得宜,臣亦無異見矣云。判中樞府事李存秀,病未獻議云。大臣之議如此,徽裁,何如?判付達,依回達施行爲良如敎。
吏曹申目,粘連達下是白有亦,觀此全羅監司徐耕輔狀達,則以爲,萬頃縣令金晉淵,瓜期不遠,準限交遞,自是法例,該縣以被災之邑災民接濟之策,固當預先經紀,則此不可付之生手。限明年麥秋仍任亦爲白有臥乎所,滿瓜遞改,自是常格是白乎矣,三南尤甚邑,如有善治而滿瓜人,則狀聞仍任之意,月前已有大臣筵奏是白如乎,本道年分狀達,雖未來到是白乎乃,道臣狀辭旣如此。萬頃縣令金晉淵,限明年麥秋仍任事,依狀請施行,何如?判付達,依準。
義禁府照目,粘連平澤縣監丁義準,牙山縣監金奎燦,安城前郡守金永錫等矣本府議達內,丁義準段,稅船致敗之地方道臣,旣以稷山執定是白遣,且以不可但以元定式勘處之意,論陳於申本是白兺除良,鉤拯不容晷刻之遲滯,而不卽馳進者,事甚可駭。不可以猝遇逆風,還泊掌內而臭載,有所容恕,以此照律爲白乎旀。金奎燦段,船泊其境,已至五日,不爲來護,及其覆敗之後,只爭境界,不卽摘奸,誠有慢忽之失是白如乎,不可以該倅到任未滿五日,置而勿論,以此照律爲白乎旀。金永錫段,晩時裝載,全數致敗,未裝之穀,尙有餘數是白兺除良,代送色吏,亦違常法,囚供則雖以情勢難安,在京曠官爲辭是白乎乃,旣是穀主官,則終難參涉,以此照律罪。丁義準段,以致敗地方官,不卽拯出律罷黜。金奎燦段,以違令律,笞五十收贖,解見任別敍。金永錫段,以不應爲事理重律,杖八十收贖,奪告身三等,竝只私罪,奉令依準爲旀。金奎燦段,功減一等,金永錫段,功議各減一等爲良如敎。又申目,粘連向前宋基鼎亦,進獻生熟鰒,過境之時,氷丁趁不等待,致有帥臣之狀達,其爲稽忽之罪,在所難免,以此照律,何如?判付達,依準。又申目,粘連向前邊擎仁亦,下鑰之際,有此橫鎖,而身爲門考摠郞,不能審察之罪,在所難免,以此照律,何如?判付達,依準。又申目,粘連向前鄭興敏亦,門鑰誤爲橫鎖,至於還開更鎖是白乎,則身爲守門將,誠有不審之罪,以此照律,何如?判付達,依準。
持平兪星煥書曰,伏以天下之變怪何限,而豈有如今番李龍秀事哉?噫,彼肇源之窮凶極惡,亘古所無之情節,已皆綻露,三司之所共懲討,一世之擧皆沬飮者,則渠雖喙長,亦當無以自明,而只因法綱太闊,王章未伸,當服顯戮者而假息於海島,應被收孥者而偃處於郊坰者,已是刑政之失於寬大,則在渠道理,惟當以一縷之得延,仰感洪恩,俯怵公議,屛息縮伏,以待處分而已,而乃敢肆然嗚金於蹕路之前,有若眞有可冤者之嗚呼於仁覆之下者然,吁亦凶且憯矣。噫,其罪犯之如彼其至重,眞贓之如彼其盡露,有萬難貰之罪,無一可呼之冤者,乃反不思王法之難逭,公論之莫遏,而徒懷僥倖之心,作此跳踉之習,則往古來今,極逆凶徒之有遺種餘孽者,其將蹈舞接踵而起,擧懷掉脫自解之計,而逆不得以施逆法,惡不得以用惡律乎?思之及此,不覺懍然而寒心矣。若使龍秀,苟有向國愛父之心,則何不泣諫於凶謀綢繆之時?乃敢呼龥於逆節彰露之後,無所憚畏,而遽欲乘機而嘗試之者,是豈臣分之所敢出,子職之所忍爲哉?眞可謂是父是子,世濟其惡者矣。伏願邸下,廓揮睿斷,肇源則亟從三司之請,夬正典刑,龍秀則亦依諸臺之箚,嚴賜處分,使王章有所伸而亂賊知所懼焉。臣因此懲討〈之〉事,而妄有所附陳者,惟邸下垂察焉。宋臣歐陽脩之言曰,天子曰是,諫官曰非,天子曰非,諫官曰是,立殿陛之前,與天子爭是非者,諫官也。由是觀之,人君御治之道,專以來諫官爲重,諫官事君之責,亦以爭是非爲貴,則諫官者,國家之耳目也。耳目不備,則人不得爲人,諫官不備,則國不得爲國者明矣。近伏見三司之官,閱月不備,淸朝無詣臺之員,明廷無進言之人。邸下之側,無有以諫爲名者,有識之竊歎久矣。固知邸下英睿之姿問學之功,無待乎諍言諫書之曰是曰非,而自古聖后,有好問好察之德,而未聞有閉絶言路而爲治者也。況今大論方張,懲討峻發之時,顧視臺閣,枵然無一人發口論事者。甚非國家所以設置臺閣,俾盡言責之本意也,政宜汲汲求貞亮鯁直之士,無或闕一,盡言不諱,開張風議,導發睿聰,肅正綱紀,大糾官邪,以少補邸下勵精之治,則幸甚幸甚。竊伏念臣學識魯莽,姿性巽劣,本不合於淸朝器使之末,而倖竊科第,遭逢盛際,唱名未幾,特除春坊,此莫非我邸下不世之恩渥,而自夏徂秋,步武不離於雷肆,入陪出扈,冠珮昵近於睿光,恩榮所被,門闌燀爀,如臣無似,何以得此?圖報無地,悚蹙冞切,纔蒙恩遞,持憲新除,又下此際,臣聞令惝怳,益不知措躬之所也。夫臺閣之任,是豈人人可據之地也?苟非直截之風,感動乎人主,謇諤之姿,勅勵乎臣鄰者,莫宜居之,臣何敢晏然自處若固有之者哉?且臣方在未署,揆以公格,亦無膺職之路,玆敢略暴微懇。伏乞离明,俯垂鑑諒,亟許鐫遞,俾重官方,以安私分焉,臣無任云云。覽書具悉。勿煩,所請依施。
上在昌德宮。常參·經筵,以代理停。
藥房提調金鏴,副提調徐憙淳啓曰,伏未審日間,聖體若何,寢睡·水刺之節,何如?臣等率諸御醫趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。
中宮殿·世子宮,口傳問安。答曰,知道。
世子嬪宮,口傳問安。答曰,知悉。
朴岐壽,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
朴岐壽達曰,明日常參,取稟。令曰,停。
又達曰,大司憲·執義·掌令二員,持平一員未差,持平趙啓昇未肅拜,監察茶時之意,敢達。令曰,知道。
又達曰,備邊司郞廳來言,今日賓廳日次,而大臣俱有身病,不得來會云矣,敢達。令曰,知道。
徐憙淳達曰,假注書金炳韶,身病猝重,勢難察任,今姑改差,何如?令曰,依。
又達曰,臣憙淳依定式進詣香室,奉審香祝櫃祝板袱子,則精潔之意,敢達。令曰,知道。
令于鄭知容曰,道臣之不能請代播災,卽係經法外之故矣。今年三南農形,雖不至於殺年慘歉,而始旱終澇,兼以蟲損,秋後收獲,大失所望,今冬無卒歲之資,來春乏耕作之糧,顚連號呼之狀,森然在目。雖未得爲裕食之道,豈或不念寧失之義?今年三南代播穀,則竝勿收稅,以示國家一半分顧恤之意事,令廟堂卽速行會於三南道臣處,可也。
徐憙淳啓曰,吏曹郞廳來言,臺諫有闕,政事,取稟。傳曰,前望單子入之,入于小朝。
洪學淵達曰,卽見刑曹坐不坐單子,則連三日無緣不坐矣。詞訟劇地,委屬可悶,當該堂上,不可無警,推考,何如?令曰,法官之無端不坐,事甚駭然,當該堂上,施以越捧一等之典。
金炳韶改差,代以洪鍾應爲假注書。
朴岐壽,以禁衛營言達曰,本營騎士將李重根,達下已至多日,謂有身病,終不來現,揆以師律,萬萬駭然。爲先汰去之意,敢達。令曰,知道。
義禁府照目,粘連守門將鄭興敏矣,本府議達內,門鑰誤爲橫鎖,至於還開更鎖是白乎,則身爲守門將,誠有不審之罪。以此照律,罪笞四十收贖,附過還職私罪,奉令依準。又照目,粘連都摠府都事邊擎仁矣,本府議達內,下鑰之際,有此橫鎖,而身爲門考摠郞,不能審察之罪,在所難免。以此照律,罪笞四十收贖,附過還職私罪,奉令依準爲旀,功減一等爲良如敎。又照目,粘連醴泉郡守宋基鼎矣,本府議達內,進獻生熟鰒,過境之時,氷丁趁不等待,致有帥臣之狀達,其稽忽之罪,在所難免。以此照律,笞五十收贖,解見任別敍私罪,奉令依準爲旀,功議各減一等爲良如敎。
持平趙啓昇書曰,伏以世道陷溺,變怪層生,至於今番李龍秀擊錚事而極矣。噫,彼肇源之負犯何如,關係,何如?蓋其窮凶極悖之罪,至憯絶慝之狀,眞贓畢露,斷案已成。前後臣僚,聲討無餘,而尙今假息於覆載之間,已是失刑之大者,則今此龍秀之肆然犯蹕,鳴金呼龥,有若尋常罪犯之爲父訟冤者然。無所嚴憚,胡至此極?此而若不嚴加處分,俾知畏戢,則隄防由是而益壞,王章由是而莫伸,將來之憂,容有其極哉?三司之懲討莫嚴,一世之公憤未洩,而何邸下終靳兪音,不念天討之至嚴輿論之莫遏乎?伏願离明,廓揮睿斷,夬施當律,以正國綱,以杜亂萌焉,臣因此而又有所貢愚焉。夫諫官者,人君之耳目,言路者,國家之血脈,而近見三司之官,許久不備,臺廳長鎖,諫書無聞,方當沬血而飮泣,無以接武而懲討。此豈非大可懼者,而烏在其置諫官開言路之義乎?惟願恢張睿聰,簡選讜直之人,濟濟登省,俾忠言正論,日陳於前,淵襟盡包容之度,朝紳有箴警之美,振紀綱而糾庶政,則豈不有光於盛德哉?竊伏念,臣姿性湔劣,百不猶人,而遭逢盛際,濫竊科第,通籍朝端,翺翔班行,自顧榮幸,已踰涯分,而持憲除旨,忽下於夢想之外。臣聞令惝怳,不知所以措躬也。夫臺閣之職,地望自別,責任甚重,苟非風采足以見孚於同朝,言議足以取重於當世者,則莫宜居之。如臣庸陋,豈有一分堪承之望乎?且臣於是職,方在未署,揆以公格,義難冒膺。玆敢略控情實,猥暴衷懇。伏乞睿慈,俯垂鑑諒,亟賜遞改,以安私分焉,臣無任云云。覽書具悉。勿煩,所請依施。
上在昌德宮。常參·經筵,以代理停。
洪學淵達曰,明日常參,取稟。令曰,停。
李若愚達曰,大司憲·執義·掌令二員,持平二員未差,監察茶時之意,敢達。令曰,知道。
洪學淵達曰,來十六日,漢學文臣殿講日次矣,敢稟。令曰,待下令爲之。
又達曰,來十六日,日次儒生殿講日次矣,敢稟。令曰,待下令爲之。
朴岐壽達曰,右副承旨徐英淳,今日不爲仕進,卽爲牌招,何如?令曰,依。
假注書洪鍾應在外代,尹興圭添書代點。
洪學淵啓曰,吏曹郞廳來言,臺諫有闕,政事,取稟。傳曰,前望單子入之,入于小朝。
以右副承旨徐英淳牌不進罷職令旨,令于朴岐壽曰,只推。
朴岐壽,以兵曹言達曰,禁軍別將趙華錫,身病猝重,時月之內,萬無供職之望,呈狀乞遞。領軍之任,不可暫曠,改差,何如?令曰,依。
兵曹,以趙恩錫爲禁軍別將。
洪學淵,以吏曹言達曰,司僕寺正鄭東進呈狀內,矣身素患痰癖之症,當此換節之時,一倍添劇,時日之內,萬無起動供職之望,卽速入達遞改云。其身病旣如是沈重,則有難强令察任,改差,何如?令曰,依。
上在昌德宮。常參·經筵,以代理停。
靑陽府夫人安葬時,中宮殿望哭後,大殿·世子宮,內閣·政院·藥房·朝廷二品以上·六曹堂上口傳問安。答曰,知道。
中宮殿,內閣·政院·朝廷二品以上·六曹堂上單子問安。答曰,罔極。
藥房口傳問安。答曰,罔極。
世子嬪宮,內閣·政院·藥房口傳問安。答曰,知悉。
徐憙淳達曰,明日常參,取稟。令曰,停。
李若愚達曰,大司憲·執義·掌令二員,持平二員未差,監察茶時之意,敢達。令曰,知道。
徐憙淳達曰,假注書尹興圭,時無職名,令該曹依例付軍職,冠帶常仕,何如?令曰,依。
又達曰,工曹判書徐有榘,旣入闕中,兼帶都摠管,不爲肅謝,直爲出去,事甚未安。推考,何如?令曰,依。
朴岐壽啓曰,臣岐壽,今日入直禁軍戎器點考,進去下直之意,敢啓。傳曰,知道。
又啓曰,臣依定式進詣仁政殿月臺,入直禁軍等戎器點考則無頉,仍以傳敎內辭意勞問則皆好在云矣,敢啓。傳曰,知道。
以京畿監司金鐮狀達,喬桐府人物渰死事,令于鄭知容曰,聞甚矜惻,元恤典外,別加顧助,如有生前身還布,竝蠲蕩,屍體之未拯得者,令各海邑期於拯得事,嚴飭,分付。
兵曹,以李復淵爲御營中軍。
徐憙淳,以侍講院言達曰,弼善金鍏入直矣,纔已受由下直,上番闕直,事甚未安。輔德韓耆裕呈辭受由,文學未差,兼輔德徐萬淳,兼弼善金周默,兼文學洪在喆,竝卽牌招,以爲推移入直之地,何如?令曰,依。
又以禮曹言達曰,圖畫署,有別遞兒祿窠,而畫員中勤勞國役者,使之次次許付矣。付祿李義養有頉代,畫員全應洙,前後國役,多有勤勞,依例許付,何如?令曰,依。
洪學淵,以兵曹言達曰,今十月十一日武臣賓廳武經講書時,武臣兼宣傳官李厚坤,司圃署別提李基琬,三略不通,依定式竝推考警責,何如?令曰,依。
又以訓鍊都監言達曰,本局別將白海鎭,身病甚重,勢難察任,改差,何如?令曰,依。
鄭知容,以漢城府言達曰,拯活人十五名以上者抄啓事,曾有定式矣。卽接西部都事趙所報,則栗島契洞任手本內,以爲今夏潦水屢漲,而本洞二百餘戶,處在水邊,俱爲水沈,將至漂流之境矣。出身金聖龜,閑良高相殷·金宗胤·朴龍珠·柳根華·金觀炯·朴東植,折衝鄭點淳,麻浦契居禁軍崔慶源·李光秀,閑良姜明哲·金亨基,前萬戶李極齡等十三人,各持船隻,漂溺之二百餘人命,盡爲救活。南部令金克善所報,則箭串一二三契中任手本內,今番潦水屢漲,許多人家,幾乎漂流之際,本洞一契居閑良韓宗喆·高民恒·安國大·金載玉,二契居閑良金翼信·劉應商,折衝池福尙,閑良金時燁,三契居出身申道善,折衝金德秀,閑良黃益柱等十一人,各持船隻,突入洶浪,出力拯救,爲三百有餘名云。故自臣府,更加査實,則其拯活實蹟,果如各部所報矣。其在激勸之道,宜有褒賞之典,而臣府則不敢擅便,令該曹考例稟處,何如?令曰,依。
上在昌德宮。常參·經筵,以代理停。
徐英淳,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
徐英淳達曰,明日常參,取稟。令曰,停。
又達曰,大司憲·執義·掌令二員,持平二員未差,監察茶時之意,敢達。令曰,知道。
又達曰,來十八日專經武臣殿講日次矣,敢稟。令曰,待下令爲之。
鄭知容達曰,明日傳香,禮房承旨當爲齋宿,而行都承旨徐憙淳,今日不爲仕進,所當牌招,而拘於廳規,不得請牌,何以爲之?敢稟。令曰,牌招。
以兼輔德徐萬淳,兼弼善金周默,兼文學洪在喆牌不進罷職令旨,令于徐英淳曰,只推。
徐英淳,以侍講院言達曰,上番連日闕直,事甚未安。兼輔德徐萬淳,兼弼善金周默,兼文學洪在喆,旣有只推之令,竝更牌招。輔德文學未差之代,令政院稟令變通差出,待下批一體牌招,以爲推移入直之地,何如?令曰,依。旣承下敎,政官牌招開政。
徐英淳達曰,吏曹判書徐能輔,參判金蘭淳,參議鄭基一牌不進推考徽旨及罷職令旨,今方捧入,而開政令下之後,如是違牌,事甚未安。判書·參判,竝更牌招,何如?令曰,依。參議只推,一體牌招。
有政。吏批,判書徐能輔牌不進,參判金蘭淳進,參議鄭基一牌不進,右副承旨徐英淳進。啓曰,判書徐能輔,參議鄭基一,竝牌招不進,小臣獨政未安,何以爲之?敢稟。傳曰,仍爲之。以李嘉愚爲輔德,趙基謙爲文學,鄭晩錫爲知經筵,徐有榘爲知春秋,朴基宏爲同義禁,洪起燮爲同成均,朴宗吉爲司僕正,鄭在容爲社稷令,萬頃縣令金晉淵,限明年麥秋仍任事承令,書題單太世雄,以趙鎭文爲平澤縣監。
兵批,行判書朴宗薰病,參判韓義運病,參議李晉淵入直進,參知李渭達病,左副承旨鄭知容進,副護軍韓耆裕·李莘耆·南鍾稙,副司直兪星煥·趙啓昇·金興根,副司正尹興圭,以上竝單付。
以兼輔德徐萬淳,兼文學洪在喆牌不進罷職令旨,令于徐英淳曰,只推。
徐英淳,以兵曹言啓曰,來十月初四日景慕宮冬享大祭王世子攝行時,陪衛軍兵,當爲磨鍊,而謹考謄錄,則今八月秋享大祭攝行時,訓局步軍八百名,馬軍二哨,中軍率領,爲先後牌,禁軍二番磨鍊矣。今亦依此擧行乎?敢稟。傳曰,依此爲之。
徐英淳,以備邊司言達曰,北關後運紙衣七百一領,照數稱量,木品紙品,亦爲看審監封,逢授於齎去禁軍處,沿路輸運及本道頒給等節,更爲各別關飭之意,敢達。令曰,知道。
又以右邊捕盜廳言達曰,本月初十日發巡後初更量,二牌巡邏軍官文繼行,裂破衣服,被髮來告,語不成聲。故詳問其委折,則巡過磗洞之時,逢着白衣犯夜之人,先問其役名,又考其夜標,雖稱春坊使令,初無犯夜之標,故多般詰問之際,厥漢毆打軍官,捽曳至大寺洞,幾至死境,僅爲逃脫云。聞甚驚駭,卽送他校卒,使之捉來,則少無畏忌,又打捕校,故艱辛捉致。然軍官所佩之通符,所重何如,夜禁之法意何如,而無難犯夜,連打捕校,若是無嚴,揆以紀綱,萬萬痛駭,爲先棍治牢囚矣。不意今日春坊使令輩,以其僚隷之捉囚,含憾於臣廳,反生角勝之計,成群作黨,或屯聚門外,或埋伏街上,各持器杖,逢着捕校,則輒打乃已。甚至於突入軍官廳,無數亂打,捽曳捉去之境。所謂校卒,獸駭鳥竄,莫敢現形於街路,觀其氣勢,將不知至於何境,紀綱之解弛,法禁之掃如,莫此爲甚。春坊使令,則與他司下隷有異,臣不得擅便,而如此蔑法之類,不可尋常處之,毆打捕校之使令等,竝出付秋曹,照律嚴勘,何如?令曰,犯夜之前後申飭何如,則春坊使令之無難犯夜,甚至捽曳軍官,毆打被傷之境,近日雖曰紀綱解弛,法禁掃如,渠何敢毆打佩符之軍官乎?萬萬痛駭,如此蔑法無嚴之類,不可尋常輕勘,犯夜之使令,作黨突入使令之首謀者,竝出付秋曹,犯夜之使令,各別嚴刑二次,絶島充軍,作黨突入之使令首謀者,竝嚴刑二次,遠地定配,竝勿揀赦典,以爲懲一勵百之地,可也。
又以侍講院言達曰,本院與他司自別,雖法司,或有推捉院隷之事,則必先進來,自是格例,而今十一日夜,院隷因公役來待朝房之際,右邊捕校,謂以犯夜,執捉起鬧,至於紅絲縛致,棍用治盜之棍,仍卽牢囚,祕不通路,莫辨死生,該廳之初不進來,任自推治已,是可駭,而院隷旣無所犯,則偏聽該校之言,深夜發捕,法外棍縛,尤極妄率。此而置之,不但本院體貌,墜壞無餘,且關後弊,當該捕校,令收司照法嚴繩,該捕將亦不可無罪,何以爲之?敢稟。令曰,犯夜之申飭,前後不啻屢屢,則院隷之無難犯夜,是何等法綱?雖不知公役之緊歇,此不過非急之公役,則待罷漏出使,猶不晩矣。何爲蔑法違禁,尋常犯夜乎?每欲以此,一番因端而嚴治,故已爲處分矣。爾等常時不察之責,不可不論,當該春坊,從重推考,可也。
令于徐英淳曰,捕廳事,每欲一番申飭,今因此端言之矣。該廳之設,治盜巡禁,則近來法綱,日益解弛,該廳事漸不如古。今則幾至於不得治盜巡禁之境,此無他,豪悍班奴與院隷輩之憑藉勢力作拏故也。觀此一事,他事可知。寧不寒心痛駭乎?今番痛治此輩者,以爲懲一勵百之道,自今以後,更有內閣·政院·春坊下隷及豪奴頑僕之與捕校作拏鬪鬨之弊,則斷當施加倍之律。以此意咸使聞知,無至於犯令獲罪之地意,書揭該司該廳,可也。
上在昌德宮。常參·經筵,以代理停。
徐英淳達曰,明日常參,取稟。令曰,停。
洪學淵達曰,大司憲·執義·掌令二員,持平二員未差,監察茶時之意,敢達。令曰,知道。
令于鄭知容曰,傳香承旨,馳詣宗廟·景慕宮,奉審摘奸以來。
鄭知容達曰,假注書嚴錫履,身病猝重,勢難察任,今姑改差,何如?令曰,依。
令于洪學淵曰,當該刑曹堂上,從重推考。
以吏曹參議鄭基一再牌不進罷職令旨,令于徐英淳曰,只推。
徐英淳,以奎章閣言達曰,明日卽書香閣冬孟朔大奉審日次,而時·原任閣臣,依節目進詣擧行之意,敢達。令曰,知道。
洪學淵,以右邊捕盜廳言達曰,本廳草記徽旨內,犯夜之前後申飭何如,則春坊使令之無難犯夜,甚至捽曳軍官,毆打被傷之境。近日雖曰紀綱解弛,法禁掃如,渠何敢毆打佩符之軍官乎?萬萬痛駭,如此蔑法無嚴之類,不可尋常輕勘。犯夜之使令,作黨突入使令之首謀者,竝出付秋曹,犯夜之使令,各別嚴刑二次,絶島充軍。作黨突入之使令首謀者,竝嚴刑二次,遠地定配,竝勿揀赦典,以爲懲一勵百之地可也事,令下矣。本廳捉囚犯夜罪人吳致成,移送秋曹之意,敢達。令曰,知道。
又以刑曹言達曰,右邊捕盜廳達辭內,本月初十日發巡後初更量,二牌巡邏軍官文繼行,裂破衣服,被髮來告,語不成聲。故詳問其委折,則巡過磗洞之時,逢着白衣犯夜之人,先問其役名,又考其夜標。雖稱春坊使令,初無犯夜之標,故多般詰問之際,厥漢毆打軍官,捽曳至大寺洞,幾至死境,僅爲逃脫云。聞甚驚駭,卽送他校卒,使之捉來,則少無畏忌,又打捕校。故艱辛捉致,然軍官所佩之通符,所重何如,夜禁之法意何如,而無難犯夜,連打捕校,若是無嚴,揆以紀綱,萬萬痛駭,爲先棍治牢囚矣。不意今日,春坊使令輩,以其僚隷之捉囚,含憾於臣廳,反生角勝之計,成群作黨,或屯聚門外,或埋伏街上,各持器杖,逢着捕校,則輒打乃已。甚至於突入軍官廳,無數亂打,捽曳捉去之境。所謂校卒,獸駭鳥竄,莫敢現形於街路,觀其氣勢,將不知至於何境,紀綱之解弛,法禁之掃如,莫此爲甚。春坊使令,則與他司下隷有異,臣不得擅便,而如此蔑法之類,不可尋常處之。毆打捕校之使令等,竝出付秋曹,照律嚴勘,何如?令曰,犯夜之前後申飭何如,則春坊使令之無難犯夜,甚至捽曳軍官,毆打被傷之境。近日雖曰紀綱解弛,法禁掃如,渠何敢毆打佩符之軍官乎?萬萬痛駭,如此蔑法無嚴之類,不可尋常輕勘。犯夜之使令,作黨突入使令之首謀者,竝出付秋曹。犯夜之使令,各別嚴刑二次,絶島充軍,作黨突入之使令首謀者,竝嚴刑二次,遠地定配,竝勿揀赦典,以爲懲一勵百之地可也事,令下矣。謹依下令,春坊使令之犯夜漢吳致成,作黨首謀漢金德基,竝各嚴刑一次後,致成全羅道康津縣薪智島充軍定配,德基平安道渭原郡遠地定配所,竝勿揀赦典,而待拷訊限滿,加刑一次,押送配所之意,敢達。令曰,知道。
上在昌德宮,常參·經筵,以代理停。
自申時至人定,灑雨下雨,測雨器水深三分。
藥房提調金鏴,副提調徐憙淳啓曰,伏未審日間,聖體若何,寢睡·水刺之節,何如?臣等率諸御醫趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。
中宮殿·世子宮,口傳問安。答曰,知道。
世子嬪宮,口傳問安。答曰,知悉。
徐憙淳達曰,明日常參,取稟。令曰,停。
朴岐壽達曰,大司憲·執義·掌令二員,持平二員未差,監察茶時之意,敢達。令曰,知道。
又達曰,備邊司郞廳來言,今日賓廳日次,而大臣俱有身病,不得來會云矣,敢達。令曰,知道。
令于洪學淵曰,回還副使留待。
令于洪學淵曰,回還副使入對。
令于徐憙淳曰,靑陽府夫人葬禮已過,虞卒且畢,我坤聖罔極之情,余小子愴傷之懷,尤當如何?四明日當躬臨矣,該房知悉。
嚴履錫改差,代以任百經爲假注書。
徐憙淳,以奎章閣言達曰,臣等進詣書香閣,御眞展奉,奉審無頉,而奉謨堂及閣內諸處,亦爲無頉之意,敢達。令曰,知道。
又以奎章閣言達曰,景慕宮望廟樓,今望奉審無頉之意,敢達。令曰,知道。
朴岐壽,以兵曹言啓曰,今十月十七日靑陽府夫人虞卒後,王世子躬臨時陪衛軍兵,依近日動輿時例,訓局步軍八百名,馬軍二哨,中軍率領,爲先後牌,禁軍二番磨鍊乎?敢稟。傳曰,依此爲之。
戊子十月十五日午時,王世子座暎花堂,回還副使入對時,同副承旨洪學淵,假注書尹興圭,記事官成遂默·金鼎集,副使李奎鉉以次進伏訖。令曰,史官分左右。又令曰,副使進前。令曰,數千里往返之際,中路生病云,深以爲慮,能得無事入來,甚爲喜幸。奎鉉起伏奏曰,原隰驅馳之餘,偶然得病,數十日苦劇,王靈所曁,幸得生還,而醫藥調治之故,以至多日濡滯,反面差遲,誠惶悚矣。令曰,勅奇,何如?奎鉉曰,他國事情,旣未詳聞,則未敢指的仰達,而禮部胥班,如我國書吏輩也。自下聞其言,則順付邊較重云,而臣則未得親聞矣。臣於柵門,見齎咨官之入去者,以勿爲急急斡旋,觀其事勢,徐徐圖之之意,另言之矣。又奏曰,今番使行,先於諸國,而他國使价則無一來者,皇帝深有喜色矣。令副使就座,仍令史官就座,令副使先退。又令退,承史以次退出。
上在昌德宮。常參·經筵,以代理停。
靑陽府夫人卒哭時,中宮殿望哭後,大殿·世子宮,內閣·政院·藥房·朝廷二品以上·六曹堂上口傳問安。答曰,知道。
中宮殿,單子問安。答曰,罔極。世子嬪宮,內閣·政院·藥房口傳問安。答曰,知悉。
朴岐壽,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
徐英淳達曰,明日常參,取稟。令曰,停。
朴岐壽達曰,大司憲·執義·掌令二員,持平二員未差,監察茶時之意,敢達。令曰,知道。
洪學淵,以禮曹言達曰,鎭安大君芳雨祠宇請額事上言,臣曹覆達,大臣收議粘目,判付內,依回達施行事,達下矣。宣額時,例有致祭之規,額號及祭文,竝令藝文館撰出,何如?令曰,依。
行兵曹判書朴宗薰書曰,伏以臣待罪本兵,今已四閱月矣。曩於承令之日,以宿趼而辭之,及奉恩答,以宿趼而勉之區區者,正以已有蔑效之實驗,不堪復蹈也,而盛眷所及,或以前者未有僨蹶之顯跡,不妨再試也。嚴不堪瀆,黽俛就職,痛自循省,冀幸尺寸之進,而畢竟鉛刀之用,割之難再,駑馬之步,齒且加長,曹務則隨分塗抹,漫無綜理之效,政注則時自杜撰,未見振擧之美,形於外者如此,固不可誣。乃若人所未及察而己所獨知者,精力之銷耗,志慮之衰退,日甚一日,回想數年以前,有似夢少年事,覺來惋悵耳。是尙可以勉强而爲之哉?所自知也,若是之審,而猶自遲回盤桓,棨戟門庭,領取赫舄之榮觀,韎韋程途,坐管黜陟之重權,則大方之笑,無說可解。古人所謂砥厲廉隅爲身防範者,定不如是也。況今朝著,自不乏人,儲望需用,磊落可數,乃以芻狗之陳,安此糠粃之前,寧不重有愧於廉防乎?此皆臣可辭之義,非言乎臣之私也。若以私而言,則臣之生平貞疾,卽醫家所謂㿗疝也。疝本祟濕,遇寒輒肆,近因節候之交,偶失涼燠之宜,外氣乘之,宿症兼之。方其上突,有似銛鋒而鑽之,及其下墜,又如頑石而縋之,筋絡攣搐,呼吸關結,危怖之形,作止無常,持此病狀,彈束奔奏,有非可議,簿書期會,亦所難强。此其妨公,又豈但屬臣一身之私乎?左右參倚,言出衷赤。伏乞睿慈,俯垂鑑諒,將臣所帶本兵之任,亟賜遞解,以幸公私,不勝大願,臣無任云云。答曰,覽書具悉。卿其勿辭行公。
上在昌德宮。常參·經筵,以代理停。
中宮殿進御人蔘粟米飮,自明日停止事,下令。
鄭知容啓曰,來二十一日朝參日次矣,敢稟。傳曰,停。
徐英淳達曰,明日常參,取稟。令曰,停。
鄭知容達曰,大司憲·執義·掌令二員,持平二員未差,監察茶時之意,敢達。令曰,知道。
徐英淳達曰,來二十一日輪對日次矣,敢稟。令曰,當次人受點,後日次來對。
備忘記,惠山僉使李慶蕃下直,長弓一張,長箭一部,片箭一部,筒兒一個賜給。
令于徐英淳曰,來十一月初三日景慕宮冬享大祭,出宮門路,以弘化門,作路以館峴爲之,初二日齋宿處所,以侍講院爲之。
令于徐英淳曰,再明日躬臨儀節,依臨弔例磨鍊以入事,分付禮曹。
令于徐英淳曰,右承旨許遞,旣承下敎,前望單子入之。
承旨前望單子入之,高時臣代點。
徐英淳,以侍講院言達曰,再明日動輿時,宮官當爲全數進參,而弼善金鍏,說書李殷相,受由在外,無以備員,令政院稟令變通差出,以爲備員進參之地,何如?令曰,與兼弼善,兼說書竝許遞,旣承下敎,前望單子入之,待下批,牌招察任。
春坊前望單子入之,說書李謙在,兼說書金鼎集代點,弼善金興根,兼弼善權馥添書代點。
以弼善金興根,兼弼善權馥牌不進罷職令旨,令于徐英淳曰,只推。
鄭知容,以都摠府言達曰,副摠管具信喜,以武臣堂上朔試射試官,慕華館晝仕出去之意,敢達。令曰,知道。
又以備邊司言達曰,卽見全羅監司徐耕輔分等狀達,則沃溝等十九邑鎭,置之尤甚,益山等二十四邑,置之之次,全州等十一邑,置之稍實。後錄諸條,竝請令廟堂稟處,而災結執摠及來頭賑捄之策,鱗次登聞爲辭矣。其一,新還餉尤甚邑尤甚面里尤甚戶,限折半,之次面里尤甚戶,之次邑尤甚面里尤甚戶,限三分一,之次面里尤甚戶,限四分一,稍實邑尤甚面里尤甚戶,限五分一停退事也。其一,當捧還餉中米租,無論三等邑,三等面里,尤甚戶則以相當穀準折代捧,待明秋還作本色事也。其一,各年舊還,無論三等邑,竝許仍停,高敞己巳反作,亦許仍置事也。其一,丙子未捧,依已例仍置事也。其一,山城軍餉,無論三等邑,城下近民,輸納城倉,程途稍間處,捧留邑倉事也。其一,己巳停退軍布,依前仍停事也。其一,三軍門及樂工保米,尤甚之次邑每名六斗,代錢二兩收捧,待明春上納事也。其一,京外箭竹,尤甚邑全數,之次邑折半蠲減事也。其一,尤甚邑勿定配所事也,其一,推奴徵債防塞事也,三等分劑,依狀請施行,新還停退,雖若紓急,嗣歲接濟,專賴分糶,則停固爲民,捧亦爲民,而今其所請,旣據災民難辦之狀,則量宜停捧,亦不害爲若保之政,尤甚邑尤甚面里尤甚戶,四分一許停,其餘則竝置之。還穀代捧,雖違糴法,災歲恤民,難守常例,特爲許施,待明秋還作本色,至若舊還,視年條之久近,較穡事之優劣,固當分數收捧,不可一例混停,況最近三年條所在邑,俱是之次稍實,則尤豈可全然仍置乎?此則從其石數多寡,二百石以上處全數,七百石以上至千餘石處,折半二千餘石處,四分一收捧,而各年條及高敞反作,實難竝督。依前仍停,軍保米之代錢,參以他道已施之例,許令尤甚邑全數,之次邑折半代納,京外箭竹,無論尤甚之次邑,竝許折半蠲減。外此諸條,亦爲依狀請施行,何如?令曰,依。義禁府申目,古今島前僉使趙鎭厚原情云云。問目內辭緣,泛稱遲晩,刑推得情,何如?判付達,除刑推議處爲良如敎。又申目,公州前兵虞候韓用正原情云云。問目內辭緣,泛稱遲晩,所當請刑是白乎矣,曾經宣傳官勿爲請刑,載在大典通編,議處,何如?判付達,依準。
上在昌德宮。常參·經筵,以代理停。
朴岐壽達曰,明日動輿相値,常參頉稟之意,敢達。令曰,知道。
高時臣達曰,大司憲·執義·掌令二員,持平二員未差,監察茶時之意,敢達。令曰,知道。
朴岐壽達曰,假注書尹興圭,身病猝重,勢難察任,今姑改差,何如?令曰,動輿後改差。
令于朴岐壽曰,明日靑陽府夫人家臨弔時,當致奠,祭文親撰以下矣,該房知悉。
令于高時臣曰,明日出宮門路,以貳極門爲之。
令于朴岐壽曰,說書許遞,旣承下敎,前望單子入〈之〉,待下批牌招,使之察任。
說書前望單子入之,徐念淳代點。
朴岐壽,以侍講院言達曰,明日動輿時,宮官當爲全數進參,而新除授弼善金興根,兼弼善權馥,俱有實故,無以備員,令政院稟令變通差出,以爲備員進參之地,何如?令曰,竝許遞,旣承下敎,前望單子入之。
春坊前望單子入之,弼善徐箕淳添書代點,兼弼善洪永觀代點。
朴岐壽,以侍講院言達曰,新除授弼善徐箕淳,時在全羅道全州地,書筵入番事緊,斯速乘馹上來事,下諭,何如?令曰,許遞,旣承下敎,前望單子入之,待下批牌招進參。
弼善前望單子入之,金周默代點。
朴岐壽,以吏曹言達曰,靑陽府夫人家,王世子致奠時,大祝金興根,時無職名,令該曹口傳付軍職,何如?令曰,依。
兵曹口傳政事,副司果單金興根。
高時臣,以兵曹言達曰,五衛將李慶鼎·柳銓均,慶福宮衛將田大年,慶熙宮衛將表時顯·李民永,俱以病難供職,呈狀乞遞,竝改差,何如?令曰,依。
又以訓鍊都監言達曰,本局把摠鄭弘相,身病甚重,勢難察任,改差,何如?令曰,依。
上在昌德宮。常參·經筵,以代理停。
王世子詣靑陽府夫人家,入幕次後,內閣·政院·藥房·春坊口傳問安。答曰,知道。
致奠臨弔後,內閣·政院·藥房·春坊·朝廷二品以上·六曹堂上奉慰單子問安。答曰,知道。
還宮後,內閣·政院·藥房·春坊口傳問安。答曰,知道。
徐憙淳達曰,明日常參,取稟。令曰,停。
高時臣達曰,大司憲·執義·掌令二員,持平二員未差,監察茶時之意,敢達。令曰,知道。
令于鄭知容曰,陪衛軍兵毛具,從便爲之。
高時臣達曰,卽者義禁府都事來言,今日動輿時,輿側嗚錚罪人李晩用,移送秋曹云矣,敢達。令曰,知道。
鄭知容,以都摠言達曰,今日入直內三廳武兼禁軍及軍兵等,當爲中日習射技,而動輿相値,不得設行之意,敢達。令曰,知道。
又以兵曹言達曰,謹依下令,刑曹書吏文鎭恒,嚴棍二十度之意,敢達。令曰,知道。
義禁府申目,粘連向前趙鎭厚亦,軍器修補米之乾沒,公穀虛留之諸般所犯,今已現露,計贓擬律爲白乎旀,新造戰船之上中裝,鋪板與鐵釘,俱爲稀疎,亦極駭然,以不謹監造之罪,照律,何如?判付達,依準。又申目,向前韓用正亦,拳打足踢及民錢勒貸,出付雜技,俱極駭然是白兺除良,捧賂監色,城餉逋縮,論其所犯,難免重勘,而帥臣狀達中,同逋縮之石數,旣不枚陳。今於臣府議讞,無以計贓擬律是白如乎,更令帥臣,同逋穀之石數,枚擧狀達後稟處爲白乎旀,此囚段,帥臣査達間,依例保放,何如?判付達,依準。
戊子十月十九日辰時,王世子詣靑陽府夫人家臨弔入對時,行都承旨徐憙淳,行左承旨朴岐壽,右承旨鄭知容,左副承旨徐英淳,假注書尹興圭,記事官成遂默·徐戴淳,原任提學朴宗薰,原仕直提學金鏴,直提學趙寅永,以次陪立。時至,相禮跪白外備,王世子具翼善冠·衮龍袍,乘輿出重華門。藥房提調金鏴,副提調徐憙淳進前奏曰,侵早勞動,睿體,若何?令曰,一樣矣。仍由貳極門,至協陽門外,降輿步過仁政門外,乘輿出敦化東挾門,降輿乘輦,進發至主人第大門內,降輦乘輿,入幄次。令曰,致奠行禮時,領敦寧祗迎置之。賤臣承令往傳,致奠時至,王世子改具黲袍·烏犀帶·黑皮靴,出次乘輿,至堂前降輿,相禮引王世子,入就靈座前。主人及諸親各服其服,入就堂下位。王世子跪,三上香,連奠三盞,少退跪,大祝副司果金興根,出靈座右,讀祭文訖。王世子俯伏興平身,贊禮贊請哭,王世子俯伏哭,主人以下皆哭。少頃,贊禮贊請止哭,王世子止哭,行再拜禮訖。相禮引王世子,詣致弔位,南向立。主人以下俯伏哭,贊禮贊請哭,王世子俯伏哭,陪從諸臣皆哭助哀。少頃,贊禮贊請止哭,王世子止哭,司儀引主人陞堂,西向立。王世子詣主人前,執手問慰主人,降復位,哭再拜訖。王世子乘輿,還入幄次。令曰,陪衛權退。令曰,諸司預待。出令旨還宮時至,相禮跪白外備,王世子改具翼善冠·衮龍袍,出次乘輿。至大門內降輿乘輦,仍進發至通雲橋前路,以喧譁及雜人攔入衛內事,左右考喧都事及挾輿將搶劍將,竝拿入,聽令敎後拿出。仍至敦化門外,降輦乘輿,至仁政門降輿,步過協陽門外乘輿,由貳極門·重華門還內,諸臣以次退出。
上在昌德宮。常參·經筵,以代理停。
藥房提調金鏴,副提調徐憙淳啓曰,伏未審日間聖體若何,寢睡·水刺之節,何如?臣等率諸御醫趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此令稟。答曰,知道。中宮殿氣候安順,卿等不必入侍矣。
中宮殿·世子宮,口傳問安。答曰,知道。
世子嬪宮,口傳問安。答曰,知悉。
洪學淵達曰,明日常參,取稟。令曰,停。
高時臣達曰,大司憲·執義·掌令二員,持平二員未差,監察茶時之意,敢達。令曰,知道。
令于鄭知容曰,大臣·備局堂上引接。
尹興圭改差,代以金箕晩爲假注書。
洪學淵達曰,來二十二日代臨方物看品處所,以何處爲之乎?敢稟。令曰,重熙堂爲之。
鄭知容,以都摠府言達曰,副摠管尹相重,以文臣朔試射試官,訓鍊院晝仕出去之意,敢達。令曰,知道。
又以訓鍊都監言啓曰,本局分授都城彰義門西邊第四城廊近處體城七間許頹圮處,今已畢築,女墻仍爲始役,把守將卒撤罷之意,敢啓。傳曰,知道。
戊子十月二十日辰時,王世子座壽康齋。大臣·備局堂上引接入對時,右承旨鄭知容,假注書任百經,事變假注書丁庠敎,記事官成遂默·徐戴淳,領議政南公轍,左議政李相璜,知敦寧府事趙萬永,行兵曹判書朴宗薰,判中樞府事洪起燮,戶曹判書金鏴,禮曹判書徐俊輔,行護軍柳相亮·李石求·申絅開城府留守金炳朝以次進伏訖。令曰,史官分左右。公轍等進前奏曰,近來日候,寒煖不調,大殿聖體,若何?令曰,安寧矣。寢睡·水刺之節,何如?令曰,一樣矣。中宮殿氣候,若何?令曰,安寧矣。公轍曰,昨日動輿,勞攘旣多,睿體,若何?令曰,一樣矣。令曰,次對爲之。公轍曰,京畿監司金鐮上書下答,有廟堂稟處之令矣。取見其書本,則復陳城餉轉輸之艱,民情遑汲之狀,仍請之次六邑所納北漢餉米,依尤甚邑例,竝許捧留本邑爲辭矣。道臣常以爲,畿邑許多痼瘼中,城餉上捧,最爲窮蔀難支之事,屢次仰達於行幸之時。又此書陳,其爲民苦心,誠爲懇至,而摠廳事目,亦不可全然毁劃,且之次六邑,與慘歉殺年有異,此所以參量事勢,分數許施者也。非廟堂之不相念而然,依前行會擧行之意,分付,何如?令曰,依爲之。出擧條公轍曰,長湍·金川兩邑所在大興城餉,纔因各該道年分狀請,許令捧留本邑矣。卽見開城留守金炳朝狀達,則以爲,兩邑穡事,不至於尤甚,而若復邑捧,則守堞軍民,望絶聊賴,必將渙而之四,保障設始之意。不容若是,上項大興城餉,依法例盡數還捧于本城事,請令廟堂,稟處矣。苟非餉捧,則城卒無以聊賴,全數輸納,則還民亦當愁苦。此所以兩相較絜,未見方便者也。金川則第使折半捧留,折半輸納,而長湍則衆瘼所聚,邑不爲邑,方擬蘇捄,不可以今年尤甚,責近年所未行者,依前捧留之意,分付。向前金川還餉之移屬與邑捧事,守臣所報,亦以爲無他變通之策,此則姑爲置之,何如?令曰,依爲之。出擧條公轍曰,卽見吏曹申目,則枚擧前副提學李光文上書,以爲三司長官,不得兼金吾摠管,卽通編所載,以文勢觀之,似指兼職之當遞,而取考臣曹謄錄,則三司長官之除金吾摠管,皆遞本職。考諸法文,參以曹例,本兼之孰遞孰仍,未敢指一覆達,請令廟堂,稟處矣。此事果不可無一番定式矣。通編所載,必是兼任金吾摠管當遞之謂也。臣之看文勢,與前副學同,而聞前後多遞本而仍兼云,此未知有何明據也。但三司長官雖重,而金吾摠管,有時乎事緊,則當有掣肘,此則銓曹,臨時稟旨處之爲可耶?事係官方,以臣愚見,無以的對,左相許,亦下詢處之,何如?令曰,左相之意,何如?左議政李相璜曰,以通編所載文勢看,則異於他職互爲遞解之文。蓋指兼職之當遞者,中間一二已例之因兼銜而遞本職者,雖未知何所依據。臣意則以遞兼銜而仍本職爲是矣。令曰,依大臣所奏施行,可也。出擧條公轍曰,卽見京畿監司金鐮所報,則以爲,利川前府使金喆淳所逋還餉,自己卯以後,已爲懸錄於磨勘成冊,而各等解由,因此爲拘,曾經利倅者,自阻官路,參以事勢,誠甚悶然,從長變通,俾除該邑無窮之弊爲辭矣。金喆淳還逋,十年懸錄,而尙未完充。今又身故,指徵無處,後來者因此拘礙,俱阻官路,在該邑,爲弊果無窮,此等處宜有闊狹,而解由之法,不輕而重,戶判今旣登筵,下詢處之,何如?令曰,戶判之意,何如?鏴曰,解由法意,本自嚴重,守令中或有上納未收及公穀欠縮,則不許解由。雖是不易之典,而利川前後府使,因一金喆淳,俱未出解由者,枳人仕路,亦屬甚悶。雖不得不爲一時通變之政,而若或援此爲例,擺壞解由之經法,則後弊不可不念。今日大僚筵奏及臣所陳達,永爲謄書於度支定例,以爲存舊例杜後弊之地,似好矣。公轍曰,戶判言果是矣。或有因此而由法蕩然,則亦甚不可,似此筵稟,特例外無得闊狹之意,載之度支謄錄,使之遵守好矣。令曰,依爲之。出擧條公轍曰,昨冬以北關犯越罪人事,道帥臣罷職,該邑倅竄配,而形止移咨之後,彼中回咨,依例出來矣。道帥臣旣已蒙敍,該倅亦當分揀,鳳山郡定配罪人李濟完,特爲放送似好,故敢此仰達矣。令曰,依爲之。出擧條令曰,大臣就座,諸宰奏事。萬永曰,癸未冬間,各宮房有無土還出結都合四千七百六十七結零,丙戌慶壽宮無土還出結七百十六結零。因伊時戶判所奏,以該結所出賦條,竝屬地部矣。夫地部掌稅,惠廳掌賦,自是不易之定式,而今此還出結之竝屬戶曹,終非經法。臣意則自今爲始,右項還出結大同,依式還屬惠廳爲宜,故敢此仰達矣。令曰,依爲之。出擧條萬永曰,訓局中旬,專爲分給賞格,慰悅軍伍之義也。設營初,或仲朔或春秋兩等,或一年一次,間因財力不足,或遠或近設行矣。先朝辛亥,以五年爲限,賞格物力,自廟堂區劃事,受敎定式,遵以行之。今春適當年限,劃得關西木一百同,而尙未拮据,拖至寒節,勢將待春設行,而定限自在,拘於物力,退年停試,極爲苟艱,今年如此,來後如期,實難料度,不可不及今變通矣。今番訓·惠兩局鑄錢,當有剩餘,就其中三萬六千兩,分送平安兵營及南兵營,待春作穀,名以訓局中旬穀,盡分取耗,毋入停蕩,每年除耗,以詳定例作錢上送,準四年收合,則可當中旬之資。如是遵行,則訓局無試才過期之歎,廟堂釋物力區劃之慮,下詢大臣處之,何如?令曰,大臣之意,何如?領議政南公轍曰,關西木區劃,每不如意,他道穀亦多有掣肘之時,常以此爲悶矣。訓將之如是措處,果爲善思,從此廟堂,永弛中旬物力辦理之憂,臣則以爲,甚好矣。左議政李相璜曰,訓局中旬財力之每煩稟劃者,誠爲難繼之道,而外道留儲錢穀之無幾者,益就消耗,臣亦嘗以是爲悶。今若如是變通,則非但無本營賞試過期苟艱之歎,嗣後則當不復以此事,仰煩朝家酬應,誠幸矣。令曰,依爲之。出擧條宗薰曰,前營將李宜植,以新資營將,身病狀罷,故循例降資矣。本事旣因象所共知之私義,則有異於不職與謀遞,且其遞歸時,朔數已滿十五,揆以法例,旣無所拘,採諸公議,亦甚稱屈。李宜植復資施行,許用履歷似好,故敢此仰達矣。令曰,依爲之。出擧條宗薰曰,備邊司郞廳李重榮,以仕滿陞六事,本司草記,達下矣。此是竝前仕已滿十五朔之謂,而第前職,旣以改差,則通計前仕於復拜之後者,臣曹元無此例,何以爲之乎?領議政南公轍曰,其時草記,臣果不審而爲之,甚爲惶悚矣。改差則不得繼仕,自是兵曹定式云。然則元草記,自當勿施矣。令曰,勿施,可也。出擧條鏴曰,本曹稅入,無論米田米太,一年所捧,不能當一年用下,常患有不足之歎,而米田米,則昨年有各貢移納者,僅爲支用於明年新捧之前。太則旣不前期貿置,明春所需,未免大縮。顧今事勢,無他變通,惟近道稅穀,促令上納,然後可無大段狼狽之患,而海西穀,則以船路最近之故,三月旬前上納,而乃是法典所載矣。必於正月內出浦氷泮後,卽時陸續運納,俾無經用絶乏之弊事,出擧條嚴飭知委,而若或稽緩,未及趁限,則該守令,斷當重勘,以此意一體分付,何如?令曰,依爲之。出擧條鏴曰,京畿所在戶曹穀簿,漸益枵然,一年耗入,不能支用下,加下名色,無邑無之。見今丁亥冬等加下,米爲五千六百八十五石,而會付穀及別會穀時在,不過二千餘石,僅存名色,實無取耗補用之道。若添入今年用下,則加下將爲八千餘石之多矣。民邑之受病,穀簿之紊亂,未有甚於此者,不可不及今變通。臣意則該道監營所管勅需米時在,爲一萬三千餘石,以此除出,劃報加下,且以一年用下言之,假令爲二千石內外,此則均役廳句管穀折米,今有三萬餘石,別無緊用處矣。就其中限二萬石,移作戶曹穀,盡分取耗,每年得二千石,足以支一年之用,而設有加用之歲,必有餘在之時,參量操節,折衷移用,切不得割犯元穀之意,分付道臣及都會官,而雖値歉歲,亦不擧論於停退中事,著爲定式,俾得永久遵行之地似好。故已與惠堂及道臣相議,而係是穀簿變通,下詢大臣處之,何如?令曰,大臣之意,何如?公轍曰,勅需果有餘裕,均穀姑無緊用,而戶曹穀,不可不及今充補。聞其事勢,如是變通之外,似無他道矣。相璜曰,加下不可不報,亦不可全然無戶曹穀名色,勢須有一番變通,而如欲變通,則勅需誠有所重,移劃亦甚爲難,然捨此,亦無他從便措處之方矣。令曰,依爲之。出擧條鏴曰,本院京貢人蔘,尙患不敷。故杆城·襄陽·江陵三邑所減蔘原價之儲留於惠廳者,筵稟推用,曾有定式矣。自今年三邑蔘錢,劃下於原營之請貸,而見今京貢,幾乎告罄,則當爲推用於從前儲留之中,而數爻則與惠堂相議取用,何如?令曰,依爲之。出擧條萬永曰,俄者戶判,以京畿所在戶曹會付穀不足,請得均廳句管軍作米二萬石矣。該道旣無戶曹句管穀可以補不足,則請劃均穀,雖出於事勢之不得已,第本穀,自是三萬石,則二萬石移錄戶曹之後,所餘一萬石數少,便屬無用,自明年盡分取耗,全耗會錄,勿入停蕩,則十二年,可準三萬石元數矣。仍爲如例半分,庶爲充補復舊之道,以此行會京畿道臣,何如?令曰,依爲之。出擧條炳朝曰,每當大政時,西北松都人各別收用之敎,便成金石。此實出於列聖朝軫念古都慰悅遠人之盛意,而西北武士,則每都目取才收用,獨於松京,未免有向隅之歎。故一府武士之登科者,今過二百餘人之多,而參上參下中,無一人有職名者,不但抑菀,亦足干和。弓馬之士,擧皆解體,無意肄習,西門要衝之地,武技之荒廢,亦甚可悶。臣意則縱不得如西北例每都目取才收用,自臣營另加試才,取其優等,備三望間都目修報,以爲收用激勸之地似好,而係是官制,下詢大臣,兵曹判書處之,何如?令曰,大臣之意,何如?領議政南公轍曰,舊都人收用,朝家之所軫念,見今武士之積滯,至於屢百人之多云,合有疏鬱之政,而兵批初仕,每患狹窄,此甚可悶矣。左議政李相璜曰,松都武士之積滯齎鬱,誠不可無變通慰悅之政。臣於領相所奏,亦無異見矣。令曰,兵判之意,何如?宗薰曰,松都人初仕前進者絶罕,故收用之路甚狹。創爲間都目取才調用之制,則其在疏鬱慰悅之政甚好。臣於守臣所奏,亦無異見。第每當都政,初仕輒患窠窄,今若無所通變於窠額,而只添區處之一路,則恐有窒礙之慮,此一款,更商兩便之道,似好矣。公轍曰,若別定一窠而區處,則似兩便,兵判從長講確,日後登筵時稟處,似好矣。令曰,依爲之。出擧條今曰,大臣諸宰先退,公轍等退出。令曰,史官就座。令曰,注書出去,問于大臣,都堂錄及揀擇坐起,從速爲之,而日字知入,可也。賤臣承令出傳,還入奏曰,公轍以爲,大提學今方在外,故其間不得爲之,待文衡入來,卽當爲之,而揀擇亦當同日爲之云矣。仍令退。承史以次退出。
上在昌德宮。常參·經筵,以代理停。
鄭知容啓曰,來二十五日朝參日次,而翼陵忌辰祭齋戒相値,頉稟之意,敢啓。傳曰,知道。
鄭知容達曰,明日代臨方物看品相値,常參頉稟之意,敢達。令曰,知道。
高時臣達曰,大司憲·執義·掌令二員,持平二員未差,監察茶時之意,敢達。令曰,知道。
鄭知容達曰,右副承旨洪學淵,今日不爲仕進,卽爲牌招,何如?令曰,依。
又達曰,假注書金箕晩,時無職名,令該曹依例付軍職,冠帶常仕,何如?令曰,依。
傳于徐英淳曰,宗廟臘享大祭,王世子攝行磨鍊。
以東寧尉金賢根覲親呈辭,令于徐英淳曰,給由馬。
鄭知容,以都摠府言達曰,副摠管李元默,以漢城府右尹,本府坐起,晝仕出去之意,敢達。令曰,知道。
又以司僕寺一二提調意達曰,晉州監牧官李明五,旣入殺獄,出場無期,不得不改差,而該牧執摠在卽,新牧官赴任,一時爲急,其代令該曹口傳差出,卽爲下送,何如?令曰,依。
義禁府照目,粘連古今島前僉使趙鎭厚矣本府議達內,軍器修補米之乾沒,公穀虛留之諸般所犯,今已現露,計贓擬律爲白乎旀,新造戰船之上中裝,鋪板與鐵釘,俱爲稀疎,亦極駭然。以不謹監造之罪,照律,罪杖一百收贖,告身盡行追奪私罪,奉令依準爲旀,功減一等爲良如敎。
說書徐念淳書曰,伏以臣與兼輔德臣萬淳,有從兄弟應避之嫌,玆敢援例陳章。伏乞离明,俯賜鑑諒,亟許遞改,以重公格,千萬幸甚,臣無任云云。覽書具悉。所請依施。
上在昌德宮。常參·經筵,以代理停。
夜自五更至開東,灑雨下雨,測雨器水深一分。
徐憙淳達曰,明日常參,取稟。令曰,停。
高時臣達曰,大司憲·執義·掌令二員,持平二員未差,監察茶時之意,敢達。令曰,知道。
令于徐憙淳曰,去八月朔日次儒生殿講,明日以重熙堂爲之,該房知悉。
令于徐憙淳曰,明日座堂時,陪衛及前庭鼓吹,置之。
以右副承旨洪學淵牌不進罷職令旨,令于徐憙淳曰,只推。
徐英淳,以議政府右參贊意達曰,今日方物看品時,六曹堂上,當爲進參,而吏曹·刑曹堂上,俱不進參,令政院竝卽牌招,以爲同參之地,何如?令曰,依。
以吏曹參議鄭基一牌不進罷職令旨,令于徐英淳曰,只推。
徐英淳達曰,臣英淳,今日方物封裹,進去下直之意,敢達。令曰,知道。
令于徐憙淳曰,不審當該承旨,從重推考。
以慶尙監司鄭基善狀達,慶州府民家失火事,令于徐英淳曰,聞甚矜惻,元恤典外,別加顧助,結構奠接之方,令廟堂措辭關飭。
兵曹口傳政事,以金聖圭爲晉州監牧官。
徐英淳,以戶曹言達曰,卽接禮曹達下移文,則因奉常寺所報,靑陽府夫人房,四仲朔四名日忌日祭物種,依前例令戶曹磨鍊事,入達依準矣。依前例加定分道,別單書入之意,敢達。令曰,知道。
鄭知容,以兵曹言達曰,今十月二十一日武臣賓廳講書時,禁衛營哨官張英吉,通鑑第二卷不通,金義煥,通鑑第一卷不通。依定式竝推考警責,何如?令曰,依。
又以都摠府言達曰,今日入直內三廳武兼禁軍及軍兵等,當爲中日習射技,而代臨方物看品相値,不得設行之意,敢達。令曰,知道。
又以訓鍊都監言達曰,本局分授都城彰義門西邊第四城廊近處體城七間許頹圮處,今已畢築之意,敢達。令曰,知道。
又以禁衛營言達曰,本營哨官金有興,身病猝重,勢難察任,改差,何如?令曰,依。
高時臣,以義禁府言達曰,鳳山郡定配罪人李濟完放送事,承令達下矣。黃海道鳳山郡徒三年定配罪人李濟完放送事,分付該道道臣之意,敢達。令曰,知道。
戊子十月二十二日辰時,王世子座重熙堂。代臨方物看品入對時,行都承旨徐憙淳,行左承旨朴岐壽,右承旨鄭知容,左副承旨徐英淳,假注書任百經,編修官金周默,記事官徐戴淳以次進伏訖。令曰,方物入之。憙淳等承令持入,以次看品訖。令曰,去八月朔日次儒生殿講,明日以重熙堂爲之,該房知悉。出令旨又令書令旨曰,明日座堂時,陪衛及前庭鼓吹置之。賤臣承令出傳,仍令退。承史以次退出。
上在昌德宮。常參·經筵,以代理停。
徐憙淳達曰,明日常參,取稟。令曰,停。
高時臣達曰,大司憲·執義·掌令二員,持平二員未差,監察茶時之意,敢達。令曰,知道。
令于洪學淵曰,日次儒生殿講,再明日重熙堂爲之,陪衛等節,依今日例爲之矣,該房知悉。
楊州牧使朴永元書曰,伏以臣待罪下邑,歲且半矣。材力淺短,無一事仰塞分憂之責,日夕惴恐,不知攸處。第於目下,有事關民命,不敢泯默者,凡係民邑緩急,許令守土之臣,陳疏登聞,卽國朝恤隱之盛德至意。臣何可徒懷猥越之懼,自阻於聽卑之下哉?玆敢略具短牘,據實陳暴焉。本道道臣,以畿甸所納北漢城餉穀尤甚之次邑竝許捧留本邑事,以狀以書,陳請者屢。及廟堂覆奏,尤甚邑特準所請,之次邑只許半留本州卽之次邑也。全留之未蒙準許,六邑均然。顧何敢獨以一邑之事,唐突干冒,冀倖特典,而第本州事情之較別於五邑者,有三焉。本州穡事,始旱終澇,高燥而枯縮,汚下而墊消,雖幸而成熟者,莖疎而穗闊,刈柄如輿薪之大,摘粟不釜斛之滿,十畝之收,不能當常年一畝之收,其爲甚歉如此。然道臣分等,置之之次者,以本州中近峽處最初年形,不至大騷,意或有錙銖之嬴,有此區別,而道臣書中,尤甚·之次,不甚相遠,特不過强而別之云者,卽實際語也。畢竟野峽俱病,轉轉就荒,滌場之後,益知其遠不及他邑。非但營邑覩聞之如此,雖老農之躬執銍刈者,始初猶不料其至於此極,災荒之毫無間於尤甚諸邑也如此,此一也。本州多奉陵寢,四接路衝,賦役徵調之煩,重爲畿邑之最。雖値樂歲,民力常窘,有朝夕不保之形,一遇歉荒,居又可知朝家之軫念本州,每有加於他邑,此二也。本州幅員廣大,有距城百里而遠者,運輸之艱,非他邑之比,此三也。今以偶冒之次之名,而未蒙尤甚所被之恩,則民情安得不愁怨而抑鬱乎?大抵城捧邑留,所納一也。歉歲之願留者,以其轉運之費,浮於所納故也。民之恒言曰,半留不如不留,謂其旣城復邑,反添往來繹騷也。今也驅困瘁之民,而責遠輸之役,擔載攀躋於氷雪石确之中,其不顚連而流散者幾希。方今离明繼照,惠化旁達,窮蔀愚民,咸知我邸下愛恤元元之至仁。臣旣目見切急之狀,不忍不爲一達於聰聽,而臣雖萬萬無狀,不敢以一時喣喣之意,爲干恩沽譽之計也。倘蒙睿慈,俯垂愍察,特賜處分,俾得全數捧留之惠,則臣謹當與一邑父老,莊誦德意,仰答若保如傷之恩,臣無任云云。覽書具悉。書辭,令廟堂,稟處。
戊子十月二十三日午時,王世子座重熙堂。日次儒生殿講入對時,行都承旨徐憙淳,行左承旨朴岐壽,右承旨鄭知容,左副承旨徐英淳,右副承旨洪學淵,假注書金箕晩,記事官金英淳·趙秉憲,原任提學金履喬·朴宗薰,原任直提學金鏴,原任直閣徐俊輔以次陪立。王世子具翼善冠·衮龍袍陞座。承史以下以次進伏。考官左參贊金履喬,行兵曹判書朴宗薰,戶曹判書金鏴,吏曹參議鄭基一,侍講院輔德李嘉愚,副司果金興根,副司果成遂默及應講儒生以次行再拜禮,試官陞堂。令開講。儒生等以次應講畢。令知容書令旨曰,去八月朔日次儒生殿講居首純通幼學趙在慶,直赴殿試。之次通幼學朴昇壽·曺雲承,竝直赴會試。通幼學尹敎成·洪永圭·徐名輔,竝給二分。通幼學金度均·洪翼燮,竝雅誦一件賜給。略幼學沈敦永等十七人,竝令該曹,考例施賞。令書令旨曰,入格儒生,明日待令。相禮跪白禮畢。仍令退。諸臣以次退出。
上在昌德宮。常參·經筵,以代理停。
夜四更五更,灑雨下雨,測雨器水深四分。夜四更,雷動電光。
洪學淵達曰,明日再明日翼陵忌辰祭齋戒正日相値,常參頉稟之意,敢達。令曰,知道。
高時臣達曰,大司憲·執義·掌令二員,持平二員未差,監察茶時之意,敢達。令曰,知道。
令于洪學淵曰,入格儒生入對。
洪學淵達曰,明日傳香,禮房承旨當爲齋宿。行都承旨徐憙淳,所當牌招,而拘於廳規,不得請牌,何以爲之?敢稟。令曰,牌招。
以平安監司金魯敬狀達,永柔縣殿牌作變罪人,各別譏詗,埋安當否,新造一款,令該曹稟處事,令于高時臣曰,刻期譏詗事,嚴飭,分付。
洪學淵以議政府領議政意達曰,今日都堂錄會圈時,政府·西壁·大提學·弘文提學·吏曹三堂上,例爲進參,而左參贊兼大提學金履喬,右參贊李錫奎,弘文提學金鏴,吏曹參判金蘭淳病不來。令政院竝卽牌招,以爲備員擧行之地,何如?令曰,依。
弘文錄揀擇四點李游夏·朴宗璜·李遠翊·申冕周·李基華·金逸淵·洪遠謨·柳幼麟·李在鶴·趙錫龜·閔永勳·黃浩民·李應信·李根友·李穆淵·韓鎭㦿·吳致淳·李正耆·徐有贊·林永洙·李鼎在·趙秉常·兪章煥·李寅弼·金胤根·洪重燮·徐箕淳·朴宗吉·趙秉龜·趙基謙。
吏曹申目,權知承文院副正字洪鍾應·黃起源·嚴錫履·宋欽鼎·尹興圭·孟明淳·金炳韶·金箕晩·趙民植·姜漢赫·李在翊·兪世煥·李致五·崔龍羽·權永壽·李元會·羅漢基·權道毅·申大元·柳養晦·孫相昊·李晩奎·趙準孝·韓宓履爲等如,口傳施行,何如?判付達,依準。
又申目,權知成均館學諭盧時珣·金大默·全榮澤·羅台晟·崔岡鎭·金泰顯·金鉉燾·文起珽·李維馨·安允中·鄭衡模·金龍銓·吉鎭國·金廷雲爲等如,口傳施行,何如?判付達,依準。
洪學淵,以禮曹言達曰,來十二月十八日行宗廟臘享大祭王世子攝行時,一依親祭例,永寧殿遣大臣攝行,何如?令曰,依。
又以禮曹言達曰,來十二月十八日行宗廟臘享大祭,王世子攝行時,王世子省牲省器之節,依例磨鍊乎?敢稟。令曰,依例磨鍊。
高時臣,以備邊司言達曰,卽見禮曹申目,則枚擧安邊幼學元重赫等上言,以爲永興宮闥里,卽我太祖大王鞠養之地也。聖朝遺蹟,至今尙在,而無立碑傳後之擧,實爲豐沛之欠典。依黑石里例,立碑記蹟,允合事宜,而事體重大,不敢擅便,請令廟堂,稟處矣。今觀北儒上言,宮闥里之有聖祖遺蹟,其事甚貴,其地不可使湮晦無傳矣。馳馬擊毬之場,皆有記蹟,黑石里之亦爲樹碑,依此例以表聖蹟於此地,實合於闡揚肇基之盛典,而事體至重,令道臣,春巡時奉審基址,更爲狀達後,立碑之役,使之擧行,何如?令曰,依。
又以備邊司言達曰,楊州牧使朴永元上書下答,有廟堂稟處之令矣。取見其書本,則以爲,本州災荒,毫無間於尤甚諸邑,北漢所納城餉,特許全數捧留爲辭矣。該倅之爲民苦心,誠爲懇摯,而今年畿農,不至於慘歉大無,故當初折半之許令捧留,實有參量彼此事勢而然也。六邑爲之次則一也,而該倅,以有上書之路而得請,則彼不得上書者之民,豈無向隅之冤乎?許則當竝許,不然則不宜施一而遺五,仍令依前行會擧行,何如?令曰,依。
又以御營廳言達曰,今十月二十四日騎士都試時各技優等人,別單書入之意,敢達。令曰,知道。
吏曹申目,粘連達下是白有亦,楊州幼學洪㻐上言判付內,令該曹稟處事令下敎白乎等以,臣曹覆達內,洪胤濟之今年準九十,無以摭實,關問道臣,詳査報來後,更爲稟處事,依下敎是白乎所。卽接京畿監司金鐮移文,則枚擧邑報,以爲洪胤濟,去己卯式,以年八十一,乙未生入籍,己卯式之年八十一,當爲己未生,則乙未之乙字,恐是己字之誤書。故其後乙酉式,又爲考準,則果是年八十七,己未生入籍的實,今戊子式,亦以年九十己未生入籍無差是如爲白有如乎,洪胤濟之今年準九十,若是丁寧,則在法當資,後日政加資下批,何如?判付達,依準。
江華留守申緯書曰,伏以臣父母墳山,在於京畿始興地,而臣職事所縻,久曠省掃,頃於辭陛之前,連値動輿之時,不敢言私。旋卽赴任,眷言松楸,心焉如結,便道往來,多有近例,而今適上京,冒陳私懇。伏乞睿慈,俯垂諒察,特許臣往省,俾伸至情焉,臣無任云云。答曰,覽書具悉。所請依施。
戊子十月二十四日午時,王世子座重熙堂。入格儒生入對時,右副承旨洪學淵,假注書金箕晩,記事官金英淳·徐戴淳以次進伏。入格儒生幼學趙在慶·朴昇壽·曺雲承·尹敎成·洪永圭·徐名輔·金度均·洪翼燮·沈敦永,進士李光翼,幼學徐兢淳·成載和·李後彬,生員徐兢輔,進士睦仁培·徐用輔,幼學沈敬澤·李豐翼,進士柳晩恭·李文馨·尹行謨·李,生員徐堂輔·鄭基轍·趙得鉉序立階下訖。令曰,史官分左右。令曰,都堂錄今日爲之乎?學淵曰,今日爲之云矣。令曰,入格儒生以次進前,各奏職姓名。在慶進前奏職姓名。令曰,誰之子孫乎?在慶曰,故判書臣德潤之孫矣。令曰,誰之子孫乎?在慶曰,故判書臣明鼎之曾孫矣。至朴昇壽,令曰,誰之子乎?學淵曰,今書狀臣宗吉之子矣。令曰,今行隨去乎?昇壽曰,不爲隨去矣。至洪永圭,令曰,與洪鍾應爲幾寸乎?永圭曰,爲七寸矣。令曰,居在何洞?永圭曰,居在桂洞矣。至徐名輔,令曰,與完伯爲幾寸乎?名輔曰,爲六寸矣。令曰,下番下去呼新。仍爲墨戲·戴淳承令,呼訖還入。令曰,直赴及給分人先退,入格人頒賞,可也。給分人退出,頒賞如儀行禮訖,仍退出。令曰,史官就座。仍令退。承史以次退出。
上在昌德宮。常參·經筵,以代理停。
藥房提調金鏴,副提調徐憙淳啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿,世子宮口傳問安。答曰,知道。世子嬪宮口傳問安。答曰,知悉。
徐英淳達曰,大司憲·執義·掌令二員,持平二員未差,監察茶時之意,敢達。令曰,知道。
又達曰,備邊司郞廳來言,今日賓廳日次,而國忌齋戒相値,不得來會云矣,敢達。令曰,知道。
徐憙淳達曰,行左承旨朴岐壽,今日不爲仕進,卽爲牌招,何如?令曰,依。
又達曰,假注書金箕晩,身病猝重,勢難察任,今姑改差,何如?令曰,依。
又達曰,今日拜表,憲府則監察代行矣。雖無諫院,依例行禮之意,敢達。令曰,知道。
傳于鄭知容曰,三使臣留待。
傳于鄭知容曰,三使臣入侍。
令于鄭知容曰,三使臣留待。
令于鄭知容曰,三使臣入對。
令于徐憙淳曰,日次儒生殿講,更待下令爲之。
行都承旨徐憙淳,右承旨鄭知容,左副承旨徐英淳,右副承旨洪學淵,同副承旨高時臣等達曰,昨夜轟燁之異,何爲而出於閉藏之節也?噫,災不虛生,必有所召。上天譴告,寧不兢畏?臣等不敢以某災應某事,如漢儒傅會之說,而竊覸邸下,近日政令施爲之際,立志殊欠於勤勵,理事殆近於因循,講筵久停,而睿學無緝熙之望,賓對多曠,而庶務有叢脞之歎,以至於言責之地,亦不備官,字牧之任,或未擇人,治具不張。民生大瘁,在下而人事旣不能修,則顧彼在上之仁天,安得無譴怒而示警也哉?夫人君一心,與天相通,孚感之理,捷於影響。故殷后六事自責,而旱魃弭虐,宋君一言之善,而星妖移度。在今日遇災修省之方,亶不外於邸下一心上懋實矣。伏願邸下,亟加警惕,益勉振勵,內而進德修業之功,外而臨政制事之間,勿以文具而備例,克軫自强而不息。推此實心,措諸實用,以爲應天以實之道,則轉災爲祥之機,其在斯矣。惟邸下懋哉懋哉,惶恐敢達。答曰,天災告警,在余一人,而卿等之陳勉,益切懇惻,可不惕然,當體念矣。
令于徐憙淳曰,昨夜轟燁之災,忽出於純陰之節,上天仁愛,告警丁寧。余小子驚懼震越,誠不知所以措躬。噫,諸道告歉,余未能實心懷保,百度皆病,余未能實心導率,講筵久停,有怠荒之歎,庶務叢脞,無振發之功。上不得孚格天心,下不得寧謐民生,水旱蟲蝕,爲今年極備之災,而又有此冬雷之變。災不虛生,必有所召,召災之本,其在余躬,撫心自愧,繼又哀痛,惟我廷臣,各進忠言,以爲我遇災修省之道焉。
傳于徐憙淳曰,夜間殷燁之告警,不勝悚惕之心。自今日減膳,避正殿三日。
令于徐憙淳曰,自今日減膳三日,以示一分警懼之意。
金箕晩改差,代以洪鍾應爲假注書。
令于徐憙淳曰,旣承下敎,政官牌招開政。
徐憙淳達曰,玉堂上下番俱空,事甚未安。今日政新除授玉堂,竝待下批牌招,推移入直,何如?令曰,依。
有政。吏批,判書徐能輔進,參判金蘭淳牌不進,參議鄭基一進,右副承旨洪學淵進。以金履載爲大司憲,洪命周爲大司諫,權馥爲執義,金周默爲司諫,趙萬協·權徽爲掌令,宋持養·李光載爲持平,李趾秀爲獻納,權用經·金錫淳爲正言,金興根爲副應敎,李基華·金英淳爲校理,徐箕淳·趙基謙爲副校理,金胤根·朴宗璜爲修撰,李寅弼·洪遠謨爲副修撰,金敎根爲知義禁,金炳韶爲說書,宋文熙爲敦寧主簿,金喆修爲黃海都事,金漢英爲重林察訪,承文正字單安允沆,南陽府使李命運,姑爲仍任事承令,故進士趙完珪贈持平,忠節卓異贈職事承令,學生曺聖允贈童蒙敎官,孝行卓異贈職事承令,學生金聲大贈童蒙敎官,孝行卓異贈職事承令。
兵批,行判書朴宗薰進,參判韓義運病,參議李晉淵病,參知李渭達入直進,左副承旨徐英淳進,金遜根·任榦爲五衛將,金宗軾·張泰翼爲慶熙將,李憲猷爲司禦,趙玄鈺爲宣傳官,柳相質爲訓鍊主簿,僉知單張洛賢,護軍李若愚,副司直金鍏·徐箕淳,副司果孟明淳·崔龍羽·申大元·柳養晦·全榮澤·羅台晟·鄭衡模,副司正李殷相·李謙在·徐念淳,以上竝單付,前營將李宜植復資事及前守門將金遜根今加折衝加資事,承令。
以慶尙監司鄭基善狀達,貢蔘不足之數,造蔘中擇取封進,惶恐待罪事,令于徐英淳曰,今番事勢,不得已如是。此後各別察飭,而卿其勿待罪事,回諭。
徐憙淳,以議政府右參贊意達曰,今日慕華館査對時,六曹堂上當爲進參,而刑曹判書鄭晩錫病不來,參判兪應煥受由在外,參議金鼎均嫌不進。判書鄭晩錫,令政院卽爲牌招,以爲備員擧行之地,何如?令曰,依。
徐憙淳,以禮曹言達曰,郊壇四孟朔,遣禮郞看審有無頉,自該曹草記事,曾有定式矣。發遣郞廳,東郊先農壇·先蠶壇·馬祖壇,南郊南壇·雩祀壇·漢江壇·司寒壇,北郊祈雨壇·厲壇,次第看審,則南壇先農壇·先蠶壇·雩祀壇·祈雨壇·漢江壇·馬祖壇·厲壇壇上及四面紅箭門墻垣階砌,俱爲無頉,而司寒壇南邊紅箭門顚仆,卽爲修改事,分付該監,而此後看護等節,另加申飭之意,敢達。令曰,知道。
徐英淳,以都摠府〈言〉達曰,今日入直內三廳武兼禁軍及軍兵等,當爲中日習射技,而國忌齋戒相値,不得設行之意,敢達。令曰,知道。
吏曹申目,權知承文院副正字孟明淳·崔龍羽·申大元·柳養晦,權知成均館學諭全榮澤·羅台晟·鄭衡模,俱爲登科前年滿五十,竝依法典,六品職遷轉,何如?判付達依準。
領議政南公轍,左議政李相璜聯名箚曰,伏以臣等俱以駑下之姿,忝居三事,寵祿旣優,責任甚重,夙夜憂懼,思極竭愚忠,以報塞萬一。況當純陰之月,雷乃告警,惟我大朝殿下聖念悚惕,避殿減膳,邸下降十行之旨,責躬懇至,使廷臣各盡忠言,此轉災爲祥之會也。臣等因邸下之求助,不敢泯默無言,言雖陳腐,意則可取,惟邸下垂察焉。邸下受大朝分勞之命,代聽國政,于今兩載,聰明英睿,令聞孔彰,承事兩殿,攝行廟宮享祀,一念洞屬,孝心無窮,帝王爲治之大本,根於品姿。八域臣民,延頸愛戴,思欲見政成制定,而奈之何近日以來,治不從欲,風俗日益淆漓,紀綱日益頹隳,百隷怠弛,一事不集。究其原,則正由臣等前所陳講學咨訪二事,欠闕而然爾。邸下於臣等之言,始似樂聞,留意服膺之答,丁寧承聆,而旣退之後,便置忘域,見今書筵召對之間斷停闕,積有月日。蓋人君,不以經傳,加窮格求放之工,則其勢必將遊豫,以聖賢方冊,爲迂遠無味,則不得不耽看小品雜書,以資其新異,睿明豈或有此,而臣等過計,常以爲憂。且邸下於前後筵席,勸講勉學之說,已多習聞,故以爲此臣下陳談常例。我則以文具應之,只唯唯爲可,若然則臣愚死罪,初不如咈其言之爲愈,咈其言則將有庶幾改之之望,而悅而不繹,聖人謂之末如之何也,可不懼哉?召接朝臣,咨訪政事,乃人君之盛節,臣等之以此爲言者,又不知幾遭,而邸下終未之行焉。豈邸下於國家事,已盡明習,故有自聖之心,而不屑於下問耶?抑問答酬酢之際,或恐臣下,窺其淺深,故雖有疑,而亦蓄而不問耶?自聖而不問,蓄疑而恥問,皆非盛德之所宜。且親賢士大夫之時少,則宦妾近習,易得以乘間相接,此輩所言,不過卑俚之事。所欲皆是干恩,豈有爲國長慮?今之士大夫,雖不如古之士大夫,朱子所稱先王之大道,莊士之讜言,如欲得聞,則必在此而不在彼也。顧今三南,被極備蟲蝗之災,將營賙賑,畿甸之農,秋後收獲,又大違始料,穀價翔貴,百姓之生業罄盡。易旣濟之象曰,君子以,思患而預防之,思患預防,莫如節儉,節儉又莫如由內而及外。蓋府庫之財,上奉郊廟祭饗,下爲水旱盜賊不虞之備,冢宰無不領之,而有司均節其出入者也。大內或有殿宇湫隘者之不得不葺理者,器具帷帳破漏者之不得不改造者。前亦有之,不是異事,而一有涉於不急之費無益之需者,宜務一切減省,絲毫皆蓄,以補國計民食。宋治平中,司馬光上言,禁庭之間,略有修造,理亦宜然,而陛下新臨天下,惠澤未孚於民,此非所以流聞四方光益聖德也。光雖有忠愛之心,宋帝如無納諫容直之德,則何以有此言?今之時,與宋之全盛豐亨,又加遠矣。財於天地間,只有此數,益於上則損於下,贏於此則絀於彼,損益贏絀之間,民之利害恩怨在焉。目今憂虞,不一其端,而財力之屈竭,又其最急者也。邸下顧何待臣等之言而知之,而登筵輒陳,擧筆不忘者,此亦臣等爲國之苦心也。臣等伏讀朝下睿敎,責己恤民惻怛惓惓,而至於進賢退不肖,爲治亂安危之所由判者,姑且倚閣尸素伴食之如臣等者,不賜策免,應天修省之實,將於何見之?高高彼蒼,何以知螻蟻小臣,而人之失職,列於六責之一,雖庶官末職,不可一有所失,況輔相承佐之重乎?以此觀之,今者之災,必因臣等而召之也。臣非敢以五行之說,傅會仰陳,而天人之相孚應,妖祥休咎之必不虛生,得於經傳者有之,不可誣也。伏乞睿慈,仰稟大朝,先將不肖之臣,亟令斥退,改卜賢德,以答天誕,千萬顒祝。取進止。答曰,覽箚具悉卿等之懇。以余小子之否德,叨承重命,夙夜戒懼,若涉春氷,而在今日天災之告警,實余小子否德之故也。卿等忠切之言,此余藥石也。敢不惕然乎?當服膺矣。卿等匡輔余小子,共濟國事。仍令于洪學淵曰,此下答,遣史官往諭諸大臣。
戊子十月二十五日辰時,上御熙政堂。三使臣入侍時,右承旨鄭知容,假注書任百經,記事官金鼎集·徐戴淳,上使洪起燮,副使柳鼎養,書狀官朴宗吉,以次進伏訖。上曰,史官分左右。上曰,三使臣進前。起燮等進前,仍命頒賜貂帽臘劑等六種,起燮等以次祗受訖。上曰,三使臣就座。上曰,三使臣先退。起燮等先退。仍命史官就座。又命退,承史以次退出。
戊子十月二十五日辰時,王世子座重熙堂。三使臣入對時,右承旨鄭知容,假注書任百經,記事官成遂默·徐戴淳,上使洪起燮,副使柳鼎養,書狀官朴宗吉,以次進伏訖。令曰,史官分左右。令曰,三使臣進前奏職姓名。起燮等以次進前,各奏職姓名訖。令曰,平安往來也。令曰,使臣就座。又令使臣先退。起燮等以次退出。令曰,說書有闕乎?知容曰,有闕矣。令曰,昨日都堂錄,無存拔乎?知容曰,本館錄三十人中,李鎭華·鄭煥義·崔昇羽拔之。李遠翊·洪遠謨·李游夏添入矣。令曰,說書之代,今日政新通之意,出傳于政官。令曰,史官就座。仍令退,承史以次退出。
上在昌德宮。常參·經筵,以代理停。
洪學淵啓曰,明日經筵,取稟。傳曰,停。
洪學淵達曰,明日常參,取稟。令曰,停。
又達曰,行大司憲金履載,掌令趙萬協·權徽,持平宋持養在外,執義權馥,持平李光載未肅拜,監察茶時之意,敢達。令曰,知道。
藝文館,鎭安大君祠宇,以淸德爲宣額。
藝文館,鎭安大君祠宇宣額書寫官,行護軍李翊會。
以副應敎金興根,校理李基華·金英淳,副校理趙基謙,修撰金胤根,副修撰洪遠謨牌不進罷職令旨,令于洪學淵曰,只推。
以修撰朴宗璜牌不進罷職令旨,令于洪學淵曰,只推。
洪學淵達曰,玉堂上下番俱空,事甚未安。副應敎金興根,校理李基華·金英淳,副校理趙基謙,修撰金胤根·朴宗璜,副修撰洪遠謨,旣有只推之令,竝卽牌招,推移入直,何如?令曰,依。
以修撰朴宗璜再牌不進罷職令旨,令于洪學淵曰,只推。
以副修撰洪遠謨牌不進罷職令旨,令于洪學淵曰,只推。
令于洪學淵曰,留院上書入之。
司諫金周默達曰,臣骫骳譾劣,萬不近似於淸朝諫諍之任,而亞諫除旨,忽下於待罪春坊之中,臣怵畏義分。雖不得不章皇出肅,粗伸叨謝之忱,而第臣於合達中,私義之有不可冒參者,屢叨是職。以此引避,輒蒙體諒,今臣處義,宜無異同,其何可一刻晏然於臺次乎?請令遞斥臣職。答曰,依達。
令于高時臣曰,遇災求言之時,稱以臺閣,無一進參於朝講者,豈可曰國有紀綱乎?除在外·未署經外,不爲行公諸臺,竝施竄配之典。
令于高時臣曰,臺諫有闕之代,旣承下敎,前望單子入之。
臺諫前望單子入之,執義洪晩燮,司諫洪永觀,持平吳致淳代點。
令于高時臣曰,新除授臺諫,竝待明朝牌招。
高時臣,以備邊司言達曰,水原句管各道穀見縮條今年耗米一千二百二十五石零,蕩債給代穀六百石,廣州句管關西·湖西穀見縮條丁亥耗米三百二十石零,松都句管關西穀今年耗代條二千石,自各該府,報請區劃矣。各營支放不足條之從他代劃,自是年例。華城則以關西·慈城補城穀中折米劃給,廣州則以湖南備局句管穀會錄耗中折米劃給,松都則以海西勅需穀耗作條中折米劃給,使之取用,何如?令曰,依。
又以備邊司言達曰,伏見今秋行幸時上言達下者,無非濫屑,萬萬驚駭。此若不爲嚴處,循例回達,則頑習無以懲戢,後弊不可形言。一竝勿施,其猥越愚濫之罪,分付該司及各道,以爲分輕重科治之地,何如?令曰,依。
大司諫洪命周書曰,伏以董仲舒有言曰,國家有失道,天乃先出災害以譴告之,不知自省,又出怪異以警懼之,今年災害,可謂備矣。先之以旱澇,仍之以蟲蝕,其先出而譴告之者,果何如也?其時令敎,十行申複,惕然自咎,藹然自悔,是眞所謂知自省也。乃於純陰之月,又出雷電之異,其轟然燁然可驚可愕之氣象,不特水旱蟲蝕之比,則此曷故焉?豈向來自責之令敎,終欠修省之實功,而未免自歸於文具而然耶?應天者,以實不以文,不實則雖至愚之下民,亦不可使信,況於上天乎?日昨令敎,自愧之不足,至於哀痛,邸下其甚懼之矣。臣愚膚淺,固不敢指某災爲某事之應,而大抵臣之所欲陳者,邸下已備言之,百度誠皆病矣,庶務誠叢脞矣。然就其中目下最急務,孰有加於荒政與講筵哉?伏聞明日,有朝講之令,是則修省之睿念,先從進修上加勉,明日以往,日月緝熙,臣方顒祝而恭俟,至於歉年懷保之策,此誠捄焚拯溺之事,非可以晷刻玩愒談笑措置者也。君臣上下,淬勵一心,殫思竭慮,夜以繼晝,財穀之簿,不離於眼,講究之言,不絶於口,然後阽危近止之民命,庶或有孑遺回蘇之望,而月六賓對,停轍居多,籌司坐起,廢而不行,伈泄擧緩,絶無遑汲竦動底意,如是而望懷保而寧謐,何異於却轅而求前耶?伏願邸下,思言之必可踐,思應之必以實,日接臣僚,實心咨訪,籌坐古規,董飭修明,八方之民命,灌注於精神,一廷之訏謀,必萃於耳目。又從而精擇守令,申明擧主之罪,別選繡斧,式嚴懲貪之典,使溝壑待盡之類,有袵席奠安之望,則民心所悅,天意自豫。今日應天之政,孰大於是?嗚呼,父母怒則子當起敬起孝,愈怒而不止,則當愈起敬而起孝。雷者天之怒也,邸下今日之恐懼,尤當十倍於前日之災,伏願念之念之,必以實心而行之焉。抑臣復有獻焉,雷亦有刑罰之象。近來李肇源懲討事,卽擧國明張之大義,而邸下力遏輿論,不賜兪音,甚至有其子肆然鳴錚之擧,義理之晦塞,隄防之不嚴,良足寒心,非時之雷,亦安知非失刑之所召乎?伏願邸下,戒之哉,亟從臺請焉。臣自在髫齓,癖積爲祟,每當換節,如期闖發,近於京兆衙坐,一倍添觸,委頓床玆,不省四倒,此際特點,非不感惶,而以此病情,實無時月內起動供職之望,且臣於合達,自來私義,有不可隨衆聯參,累叨臺地,以此陳懇,輒蒙體諒,書與達異,雖不敢張皇辭避,而其情勢之不可冒居則決矣。伏乞离明,俯垂諒察,亟遞臣薇垣之銜,以安私分,仍治臣瀆撓之罪,以肅法紀焉,臣無任云云。答曰,覽書具悉。所陳諸條,誠甚切實,當體念,而尾附事,勿煩。所請依施。
戶曹參判柳鼎養書曰,伏以臣猥忝專對之副,辭陛登程,纔已一宿矣。瞻望觚稜,竊不勝戀結之忱,第伏念臣之所帶地部佐貳之銜,非出疆之臣所可虛縻,玆從縣道,猥陳短章。伏乞离明,亟令遞改,使職事無曠,私分獲安焉,臣無任云云。答曰,覽書具悉。所請依施。
上在昌德宮。常參·經筵,以代理停。
朴岐壽啓曰,明日經筵,取稟。傳曰,停。
朴岐壽達曰,明日常參,取稟。令曰,停。
又達曰,來初一日輪對日次矣,敢稟。令曰,當次人受點,後日次待令。
又達曰,左副承旨徐英淳,今日不爲仕進,卽爲牌招,何如?令曰,依。
又達曰,假注書任百經,身病猝重,勢難察任,今姑改差,何如?令曰,依。
以左副承旨徐英淳牌不進罷職令旨,令于鄭知容曰,只推。
任百經改差,代以趙然春爲假注書。
朴岐壽,以弘文館言達曰,修撰朴宗璜,副修撰洪遠謨,書答已下,卽爲牌招察任,何如?令曰,依。
以修撰朴宗璜牌不進罷職令旨,令于鄭知容曰,只推。
朴岐壽啓曰,吏曹郞廳來言,臺諫有闕,政事,取稟。傳曰,前望單子,入于小朝。
執義洪晩燮達曰,臣於臺職,有除必辭,非但以言議風采,不能堪承而已。竊有私義之不可聯參於合達者,引此爲避,輒蒙鞶遞之恩,今於亞憲特除,義重叨謝,雖不得不章皇出肅,而前後處義,宜無異同,請令遞斥臣職,答曰,依達。
朴岐壽啓曰,吏曹郞廳來言,臺諫有闕,政事,取稟。傳曰,前望單子,入于小朝。
朴岐壽,以弘文館言達曰,新除授副校理徐箕淳,時在全羅道全州地,副修撰李寅弼,時在廣州地。經筵入番事緊,請竝斯速乘馹上來事,下諭〈何如?〉,答曰,依達。
朴岐壽,以禮曹言啓曰,今二十五日所下傳敎,自今日減膳三日事,命下矣。減膳三日之限,止於今日,自明日依例復舊封進事,分付,何如?傳曰,允。
朴岐壽,以禮曹言達曰,今二十五日所下令敎中,自今日減膳三日事,令下矣。減膳三日之限,止於今日,自明日依例復舊封進事,分付,何如?令曰,依。
高時臣,以義禁府言達曰,司憲府執義權馥,持平李光載,竝施竄配之典事,承令達下矣。權馥平安道順安縣,李光載全羅道茂朱府,竝竄配,而以承令內辭意,具罪目,依例發遣府羅將,押送各其配所,何如?令曰,依。
司諫洪永觀,持平吳致淳等達曰,噫嘻,痛矣。以能賊萬古所無之逆魁,不卽正刑,徑先致斃,輿情莫不痛惋。此豈可以尋常物故,置而不論哉?論其平日罪犯,則陰樹逆種,密倡凶論,慫慂恒簡,爲渠羽翼。糾結厚·獜,自作窩主,待國洞執命之日,擬占台府,當李潭秉銓之時,把弄朝權。且以醴酒之說大北之論,肆然脅持,百計嘗試,倡爲追崇之說,恐動儕類,沮遏代聽之逆,皆其部曲,則亂本凶圖,甚於耇·輝師興,究其情節,已是萬戮猶輕,而及夫賊吉之招出後,凶言逆情,尤益綻露無餘矣。噫,癸亥反正之說,太甲桐宮之言,推戴逆禶之謀,某也爲大將,某也爲吏判,某也爲閫帥等說,爛熳於前後諸賊之供,而妖任埋凶之計,究其本則能賊也。逆範懷刃之凶,究其本則能賊也。特以凶頑之故,忍杖徑斃,王章未伸,擧國同憤,試以渠之招辭觀之,雖優爲謀逆,以不少之人,何可遽然承服?又以爲如欲殺之則速出斬之等語,肆然發惡,而且太甲桐宮之說,果如諸賊一席酬酢於展開書傳講其文義云者,與相吉·澤遂之招,若合符契,卽此一節,乃渠之結案,旣已遲晩後物故,則不可以未及結案置之。趾賊一門之窮凶極惡,自有天地以來所未有者,而限以國法,猶貸其凶種之稚少者,梟種稍長,安知不更肆獍惡,如範·吉等所爲者耶?澤遂爛熳同參於啓能凶慘不道之謀,而只誅其身,王章已失,輿憤未洩,其陰凶情節,其弟萬無不知之理。請遲晩後物故罪人啓能,亟施孥籍,趾賊等凶種,快施邦刑,獻遂設鞫得情。噫嘻,痛矣。從古亂逆何限,而豈有如夏賊之窮凶極惡者哉?語其凶言,則雲·海之所不道,論其逆節,則賊鏡之所不爲。見者骨寒,聞者膽掉,實是窮天地亘古今所未聞所未有者也。此豈渠一人之所作爲,一時之所做出?和同之類,必有其人,黨與之討,不容少忽,而旣搜之文書,竝皆付丙,未露之端緖,全不究覈,獄體疎虞,寧不凜然?到今追究之道,惟在於親屬奴傔之及時訊鞫,而章疏之請,尙未蒙允。此雖出於先大王包涵寬假之至仁盛德,而至於夏賊子女囚禁待年之命,臣等尙今抑鬱欲溘然,夫逆種之待年殄滅,乃指尋常治逆之律文也。今此夏賊,卽是開闢以來所無之逆,其於獜·亮之稱兵,鏡·虎之凶言,不啻百倍,則古今天下,安有以此賊子女而有待年與否之可論哉?及至今日,年限已過,則尤不可晷刻容貸於覆載之間矣。夏賊之外,豈復有夏賊,而乃者逆恭又出,則今日群下之骨驚膽掉,直欲手磔口臠之心,尤有倍於夏賊初出之時矣。噫,彼恭賊,敢於鞫庭,提誦夏賊之凶書,乃以相議勸成納招,又發夏賊所不道之凶言,則梟獍種子,腸肚相連,亦一夏賊,而特其逆節之發露,差有先後耳。千剮萬斫,未足以洩輿憤,收孥瀦澤,不可謂當其律。夏賊之變,已用适·雲之例,則今於此賊,決不可異同也明矣。噫,其一家之內,生出二夏賊,則此非一朝一夕之故,其凶言逆謀,傳襲有素,平日之爛熳酬酢,一室之尋常倡和,推此可知。恭賊正刑之後,一二同情之類,旣無究問之道,而斗恒尙今假息於覆載之間,則夏·恭兩賊之黨與同情,萬無不知之理,目今究覈之道,惟在於此,而雖以向來連伊事言之,渠以賊傔之妻,敢生凶濫之心,至有擊錚之擧,此亦古今所無之變怪,而渠不過幺麽一賊女,則決非渠所可獨辦者也。是必其夫,暗地指使,爲此嘗試之計,據此一事,劇逆親屬之從中跳踉,復事綢繆之狀,昭不可掩。此而若不窮覈嚴斷,則未知何樣禍機,伏在何地。今於事端旣露之後,尤不容暫緩盤覈。請夏賊子女,亟施跪斬之典,斗恭親屬應坐之類,一依适·雲例擧行,斗恒及夏賊親屬奴傔·連伊夫妻,竝嚴鞫得情,夬正典刑。噫嘻,痛矣。明謙之凶謀逆節,實是亘萬古所無之賊也。身爲閫帥,十字刀割而乙巳春諸賊指日擧兵之時,自擬內應大將。至於書給四柱,先占身數,其所爲計,至凶極獰,而六字刀割逆復之愛姪也。一門之內,日夜綢繆,兩賊之門,出沒紹介,危機急變,迫在呼吸,何幸賊謀自綻?天討快行,而誅殛之典,止及其身,收孥之律,尙未擧行,揆以獄體,不免疎虞。以謙以逆復之子,傳襲其父之凶圖,八字刀割鉤覈之路,惟在此賊之盤問,而不加究覈,不捧結案,遽爾用刑,只施應坐而籍産之典,雖已擧行,收孥之律,在所不已。逆復之變,振古所無,殄滅無遺育者,正爲此賊準備語,則其在鋤逆種杜後患之道,殄之滅之。不容少忽,而好石之以年未滿循例爲奴者,揆以邦刑,萬萬乖當,夫待年用法,乃是尋常治逆之律,而至於此賊,實無異於古之适·雲,今之趾·夏,則其凶種逆孽之待年與否,更無可論。請明謙·以謙,亟施孥戮,逆復庶子好石,亟施處絞。噫嘻,痛矣。亂逆之變,從古何限,而豈有若嶺啓中諸賊之窮凶極惡者哉?嗚呼,際庚年天崩地坼之痛,大小中外,惟有血泣攀號,直欲無生而已。噫,彼逆魁時景等兄弟,渠亦今日臣民耳。抑何凶肚,包藏禍心,闖此擧國哀遑之時,敢生嘯聚不軌之謀,假托占夢,誑惑人心,妄附星緯,煽動妖言,驅脅蟲蠢之村氓,乘夜直犯於官府,肆發縛官上京擧兵除惡等語,究其逆節,實有浮於獜·亮,而鯨鯢之戮未加,魑魅之形先滅,雖未及如法結案,而此等凶逆,當施孥戮之典。金樂敎則以玄慶之妻甥,參聞醫官可疑之說,而不卽直招,及與時皞面質之後,始乃吐實,究厥情節,萬萬狡慝。凡此諸賊,雖或有首從之別,而其在誅亂根重獄體之道,不可自外勘斷而止。請時景·時昱,竝施孥籍之律,金樂敎亟令王府,設鞫嚴覈,夬正邦刑,七行刀割焉。噫嘻,亂臣賊子,從古何限,而豈有若家煥·承薰·樂敏·哲身等之窮凶情節者哉?主張邪敎,詿誤迷俗,相率入於無父無君之域者,已是亘古所無之變怪,而就以恒·儉輩鞫案觀之,其所綢繆排布,至凶絶悖之狀,不可但以邪學言也。請來大舶,裝載兵器,曰以脅持,曰以判決云者,卽是适·璉之餘套,而獜·亮之後身也。賴天之靈,旋加誅殛,而向使其計得售,則白蓮黃巾之變,有不足言,而國之爲國,未可知也。追惟及此,不覺毛骨俱竦。恒·儉諸賊,雖是凶獰,特不過鄕曲卑微之類,而乃其首惡而指使者,則家煥輩是已。觀於銀子辦出之計,郵卒裝送之謀,可知其逋逃主於淵藪,羌胡伏於輦轂也。春間治獄之時,只以邪黨而誅鋤,或徑先物故,或誅止其身,而儉賊之鞫案始出,渠輩之逆節昭著,則神人之憤,久而益切,實欲手磔口臠而不可及矣。恒·儉乃其枝葉,而旣伏典刑,則家煥諸賊之爲厥根柢者,獨可逭於儉賊已施之律乎?請物故罪人家煥·哲身,正法罪人承薰·樂敏,施以孥籍之典。噫嘻,痛矣。國榮·陽澤之通天罪惡,萬戮猶輕,千剮難贖而尙屈王章,是可曰國有常刑乎?噫。諸賊之眼無國母,恣行胸臆,危逼之逆節,憯毒之凶計,暗相綢繆,岡有紀極。主張者榮賊,而陽澤焉承望,至於丙申節獻之闕封,己亥宮女之逮訊,而倫綱之斁敗,無餘地矣。處在保護之任,而端陽之例供,肆然廢停,共坐深嚴之地,而宮人之拷掠,期於誣服,亂逆之犯分干紀者,從古何限,而豈有若此輩之至凶極悖者乎?雖以弘·瞻之凶胸,來·黯之毒手,未足以喩其惡也。此實載籍所無之極惡大憝,而聲討未加,鬼誅先及,一國之公憤,鬱而未洩,三尺之邦憲,久猶莫伸。至今追思,不覺骨靑膽掉而髮豎眦裂也。當此義理大明,凶逆嚴討之時,藥院之日記,旣已査出,臺臣之緘辭,如是明的,則追奪之當律,不容一刻少緩也決矣。陽澤則家已孥籍,官亦追奪,更無可施之律,而至於國榮,則千罪萬惡,咸萃一身,製給凶疏,沮遏大計,煽動人心,潛圖國脈者,已有浮於莽·溫之凶,而今者陽澤之干犯彰著,其首惡則實榮賊也,凶鬼則亦榮賊也。幸賴我先大王,廓揮乾斷,特降允兪,而傳旨未卽頒下,典刑尙稽夬施,神人之憤惋,容有極哉?請物故罪人國榮,亟施孥籍之典。噫嘻,痛矣。賊裕之罪,可勝誅哉?辛酉夏一疏,包凶蓄禍,暗售梟獍之腸,都人尹姞等句語,排布陰譎,曲突徙薪之援比,指意凶憯,卽此一段。其沮戲大婚之凶肚,背馳先王之逆節,綻露無餘,渠以今日北面之臣,乘國運不幸之時,而疑亂熒惑,潛圖不逞之計,是可忍也,吁亦憯矣。亂臣賊子之干常犯紀,從古何限,而豈有若此賊之窮凶絶悖者哉?且其所納爰辭,見捉文書中不道不滿之說,愈出愈凶,至於外朝不知之言,詩句引用之意而極矣,而末乃以渠之傍祖權鞸時事,隱然自況者,尤何等窮天地所無之劇逆大憝也。凡在橫目之列者,莫不骨驚膽掉,直欲手磔口臠,而賦性獰慝,忍杖抵賴,王章未伸,鬼誅先及,神人之憤痛,容有極哉?噫。原疏之陰憯,逆腸難掩,鞫招之凶慝,斷案已成。雖未及結案,便是已結案之劇逆,而且於安默·魯賢·在民三賊伏法之後,其凶謀逆節,尤益彰著。此與身死旣久之後追律之例,大有異焉。不可援用尙魯追施之律,請物故罪人裕,亟施孥戮之典。噫嘻,痛矣。亂臣賊子,何代無之,而豈有如漢祿之窮天地亘古今至凶至悖罔測不道之賊耶?八字凶言,一世傳播,聽之骨顫,思之髮豎,而特以證據無人,根因莫知,聲討之擧,至今未行。遂使劇賊臥斃,輿憤莫洩,古今天下,寧有是耶?何幸乾道孔昭,元惡斯得,知申之疏,打破其眞贓。重臣之奏,繼以爲明證。嗚呼。尙忍言哉?一種不逞之徒,乃敢讎視我君父,必欲謀危我宗國,梟音獍舌,脈結相通,蛇糾蚓結,腸肚互連,量能之殊塗共轍,無不干犯於莫重莫大。煥·裕之護法傳神,莫非誣逼於不忍不敢,國勢日就岌嶪,倫彝幾至斁喪,千怪百變,疊生層出。以至於達賊不道之奏,如貫一串,苟究其本,則莫不源委於漢祿,根柢於漢祿,求之往牒,未有如此賊之窮凶絶悖者也。食肉寢皮,已矣無及,瀦宅破家,尙云輕典,追奪之律。雖幸蒙允,孥戮之請,尙此靳兪,至以自有受敎爲批。臣等誠不勝抑塞悲憤之至,邸下試思之。前乎漢祿而豈有如漢祿,後乎漢祿而豈有如漢祿?剖斬之律,劓殄之誅,設或創行而施之,誠未爲過當,則惟此追律之名,雖謂之生前一律,而顧其擧行,則不過是收奪告身而已。以此律而施之於此賦,果可以夬雪君父之讎,少洩臣民之憤耶?适·雲之所不敢,而此賊敢爲之。鏡·夏之所不忍而此賊忍爲之,烏可以曾有受敎,不之權變,一味膠鼓,致使當行之天討不行,必伸之王法不伸也哉?且況凶種逆孽,尙繁其徒,豈可使戴頭假息,依舊跳踉,以貽國家無窮之憂,以遺臣民共戴之恥耶?應行之律,不容晷刻少緩。請逆賊漢祿,亟施孥戮之典。噫嘻,痛矣。亂臣賊子,從古何限,而豈有如龜柱之窮凶絶慝也哉?其許多罪惡,許多逆節,擢髮難數,罄竹難書,而以渠地處,不念報效之道,徒懷凶譎之腸,始因傾軋之習,而潛蓄禍心,長其覬覦之計,而遂懷凶圖,必欲傾覆我宗社,動搖我國本。群聚凶徒,自作窩主,醞釀旣久,排布愈密,八字凶言,一串貫來,同室之內,腸肚相連,若其根柢也源委也,莫非此賊,而得保首領,臥斃牖下,凡今日含生之倫,孰不腐心痛骨?如不欲生,而最其大明律一事,卽有天地君臣以來所未有之極逆大憝也。思之膽掉,言之骨靑,直欲手磔口臠,食肉寢皮者也。且況不道之凶計,有自來於當時,潛藏之禍機,愈益肆於今日,譸張糾結,種下生種。裕·玉·煥·達之凶謀祕計,莫不傳神於此賊,護法於此賊,而跪敦之律,燃卓之典,尙未夬施,神人之憤,容有極哉?向來追奪之擧,不足爲此賊之當律。況其梟獍之凶種尙遺,國家之隱憂無窮,請追奪罪人龜柱支屬應坐之類,一依尙魯例,亟施以散配之典。噫嘻,痛矣。凶魁亂本,從古何限,而豈有如鍾秀之至凶絶悖者哉?本以奰慝之性,濟以陰譎之行,撐腸拄腹,都是禍心,聽言觀眸,罔非戾氣,平生伎倆,專在於凶國而讎君,晝宵營爲,亦出於戕人而害物。好惡所到,忠逆立判,利勢所在,逋逃咸萃,附己者謂之向國,而奬拔汲引,如恐不及,異己者謂之背馳,而擠陷網打,無所不至。於是乎助虐逞凶之徒,擧皆爲其羽翼,逐臭䑛瀝之輩,莫不受其指使,傳授凶圖,釀成煥·日滔天之禍,鼓唱悖論。馴致裕·玉讎國之計,一番逆變起,而罔不根柢於渠,一番凶獄出,而罔不窩窟於渠。渠之血黨死友,擧皆干犯天討,以誅以奪,而以渠鯨鯢之魁,獨爲漏網之魚者。蓋緣其凶焰,雖死不衰,餘威歷久尙熾,根窩更有之論,指目有歸,而無敢連討者,明白洞快之敎。聖批昭揭,而無敢對揚者,一世腐心而擧朝緘口,有識憂歎,厥惟久矣。何幸乾道孔昭,自作難逭?渠之平生斷案,無端呈露於爲其卵育吹噓,感德思報,願爲鍾秀一死者之口,則雖使鍾秀,對質於鞫庭,必將滿口輸款,而無一辭自明之端矣。噫。敬·觀之窮凶,而染成者渠也。龜·祿之絶慝,而掩護者渠也。渠以爲見驅,則觀鎬曰見驅,渠以爲非逆,則觀鎬曰,非逆,耳濡口滑,看作茶飯,先入之見,掩諱不得,慣聞之處,丁寧納招,則龜·祿·秀·敬之和盤托出,打成一片之狀,至是而畢露無餘矣。大抵鍾秀之一生藉口,欺人而欺心者,卽不過渠所謂士流也,渠所謂義理也,而論其行已,則發跡於逆戚之門,而爲其私狎之客,托身於榮賊之家,而備盡諂諛之態,至勸其兄,願留榮賊,究其情狀,卽一患得失之鄙夫,則渠所謂士流,吁亦醜矣。且夫渠所謂義理者,本出於逆祿之凶論,賊龜之陰圖,而直是作賊作逆之一大斷案耳。噫。彼龜·祿輩,包藏不軌,謀危宗社,及夫國本已固,凶計莫遂之後,鍾秀以其血黨,自知無幸,乃以死中求生之計,說出渠輩所謂義理二字,以爲掩護龜·祿輩眞贓之妙籌長策,龜·祿之眞贓旣掩,則鍾秀之身計得矣。鍾秀之身計旣得,則龜·祿之眞贓掩矣,其一而二二而一之狀,不亦凶且憯乎?惟我先大王至精之義,昭揭日星,逮天地而不悖,俟百世而不惑,則雖有怪鬼十千輩,寧或售疑亂之計,而鍾秀敢以掠美之術,欲爲立幟之資,指無謂有,眩惑群聽,有若怪鬼不逞之徒,眞箇爲朝夕壞亂之擧,而非渠則莫可扶植者然,肆然上逼於莫重莫嚴之地,以是而脅持君父,以是而威喝朝野。魯賢之逆變,由是而醞釀,達瀅之邪說,由是而源委,候班不參之逆節在此,史局割席之凶肚在此,而改號時違牌,行幸後悖論,皆其逆謀慝計之昭不可掩者矣。至於逆敬之三條凶言,卽自鍾秀圈套中出來,而賊觀之謂龜賊義理主人之招,亦由鍾秀悖舌中薰襲,則前後情跡,沕然相符矣。臣等合辭所陳,剽竊先王之義理,矯誣先王之秉執者,政謂此也。及其家計已成,手段漸滑,則誣衊無所不至,譸張無所不有,筵本二跋,旣伏罔赦之案,讆言五條,莫掩自倡之跡,入告出語,變幻無常,左闔右捭,機關至密,千罪萬惡,擢髮難數,而臣等之最所憤嫉而痛惋者,又有在焉。以渠之眷遇也邇密也,逆祿之八字凶言,旣已自渠口傳說,賊龜之乙未冬悖說,亦必先他人聞知,則何不於先大王一初淸明庶政維新之會?斷去宿處,嚴斥凶論,使夫迷溺不悟者,曉然知龜·祿之不可染跡,而乃反附麗依歸,推詡尊仰,壞亂世道,詿誤人心,以致許多逆變無限厲階,而其惡稔矣,其禍極矣。若使當日朝廷之上,初不生出一鍾秀,則龜·祿之賊勢,何由而鴟張,龜·祿之餘醜,孰從而蚓結乎?然則今日國勢,所以至於痛哭流涕之境者,雖源於龜·祿,而助成者鍾秀也,雖發於敬·觀,而主張者鍾秀也,則論其罪犯,有浮於龜·祿·敬·觀,而敬賊已施之律,尙難貸也。龜·祿應坐之典,烏可已乎?特以大官之曾忝也,鬼誅之先加也。故依律處斷,雖恨未及,尙魯已例,在所不已,幸賴乾斷廓然,天討亟行。鍾秀黜享追奪之請,雖蒙夬允,而梟獍之凶種尙遺,國家之隱憂無窮,請追奪罪人鍾秀支屬應坐之類,一依尙魯·漢祿例施行。噫嘻,痛矣。今此鍾·振兩賊之凶,思之膽掉,言之骨靑,蓋其陰謀逆節,适·璉之今又出也,凶言悖說,雲·海之所不道也,是乃窮天地亘宇宙之極惡大憝。雖幸天討略行,王章少伸,尙何足以快洩神人之憤也哉?鍾一則藉其門蔭,獲沾祿仕,國家何負於渠,而梟心獍腸,與生俱生,幸西賊之有警,則十五字刀割分院兵助勢之策,湖南伯得差之願,無非劇逆之斷案,而乃與振采·光友等,結爲血黨,五字八字之凶言,猶爲不足,而必以二字至不道之言,和應於合有變通之說,甚至街路上訩訛而極矣。振采則伎倆妖慝,行止閃忽,出沒京鄕,左道誑惑,連腸接肚於鍾一·光友之徒,憑藉讖緯之書,濟其邪誕之術,二萬石軍糧之積峙,搢紳家火具之潛理,八字刀割指卯日而擧事爲期云者,莫非做作妖言,煽動人心之計,而九字刀割十三日至凶之說,與鍾一一而二二而一,似此今古所無之逆,不可只施治逆之常典。适·雲已行之例,不用於此兩賊,而將何施乎?請大逆不道罪人鍾一·振采,竝施适·雲之例,逆賊友文,跡本卑微,性又奸慝,投身於鍾一,甘作爪牙,許心於振采,結爲兄弟,托鍾一於振采,則謂以可用,薦振采於鍾一,則稱有神術。逆賊光友,本以鄕曲賤孽,托爲凶徒死士,父事振采,兄事友文,九字刀割欲輸軍糧,則轉到南陽,凡爲群凶之指使,率皆挺身而樂赴,十一字刀割將臣家將欲火攻,所營何事,店舍綢繆之言,致後丁寧和應,南中兵火之說,延壽爛熳酬酢,卽此數段,已足爲諸賊之眞贓斷案,至於正月十三日凶言,卽是窮宙亘宇所未有所未聞之極逆情節,而無不參聞,無不參知,則罪止誅身,失之太輕,王章不嚴,輿憤未洩。請逆賊友文·光友,加施孥戮之典。致後·延壽,竝施孥籍之典。今番逆獄之至凶至憯,實是亘古之所罕。鍾·振諸賊,雖已伏法,情節猶未盡究,黨與猶未盡鋤。治逆之法,豈容如是?噫。彼李永純,當西賊有警之日,曾霑祿仕之在鄕者,莫不入處城闉,以效奔問之誠,而渠以侍從之列,蒼黃下鄕,事若知幾,跡涉殊常。況以鍾一爲妹夫,致後爲死友,掌中書字之語,出於後招,指日往來之說,證以一傔,則綢繆之跡,明若觀火。永喆,鍾一之姪子也,始以應坐而發配,致後之娚妹也,旋仍鞫招而就拿,則枝上之枝,種下之種,可以畢究。矧又鍾萬之猝斃,添一疑端,而鞫治未竟,竝加酌處,獄體疎虞,輿憤轉激。請李永純·永喆等,更爲設鞫嚴問,期於得情,快正典刑。噫嘻,痛矣。亂逆之變,振古何限,而豈有如李肇源之劇逆大憝窮凶絶悖者哉?渠以世祿之臣,偏被聖朝之恩,八座兜攬,已極於榮顯,一門盤據,不離於權要,苟有一分人心,宜思百倍圖報,而其奈梟獍之性,與生俱生,鬼蜮之謀,匪今斯今,攘臂弩眼,罔非戾氣,拄腹撐腸,都是禍心,至於甲戌之冬,肆發至凶至憯罔測不道之說而極矣。當上下焦遑之日,渠乃潛懷異圖,綢繆於金基厚,蹤跡陰祕,情節叵測,而至於近日章箚之間,基敍之凶書始發,則眞贓畢露,斷案已成。蓋其凶書,卽不敢道不忍言之逆謀也。謀雖同於基厚,而慫慂者肇源也。書雖出於基敍,而指使者肇源也,其罪犯於莫重莫嚴,爲賊爲逆之狀,睿鑑之照如日月,令旨之嚴如斧鉞。此誠神人之所共憤,王法之所不貸,凶如肇賊,逆如肇賊,而若使假息晷刻,共戴一天,則其可曰,世有三綱而國有三尺乎?至於同參之金基厚,以肇源之血黨基敍之至親,凶謀逆節,無不綢繆,卽與肇源·基敍,二而一者也。惟彼三凶之請鞫,于今幾月於玆,而睿答輒承勿煩,群情去益如沸,卽伏奉令答下者,有此是國之大刑政,當仰稟大朝後處分之敎矣。惟其爲大刑政也,故處分之俟,一時爲急。請黑山島荐棘罪人李肇源,亟令王府,設鞫得情,明正典刑,金基厚一體嚴鞫,施以當律焉。噫嘻,痛矣。金基敍之罪,可勝誅哉?千妖萬惡,咸萃一身,自在韋布,作凶徒之奇貨,及占倖第,爲權門而輻湊,一自廢枳之後,恒懷不逞之心,假托鬼魅,誑惑人心。卽此一事,可見其平生所爲,無非邪沴,乃於甲戌冬上下焦遑之日,潛懷凶謀,與李肇源·金基厚,綢繆密勿,受其指使,作書轉送於時相,而乃是不忍言不敢道之說。論其逆節,卽與肇源,腸肚相貫,語其罪惡,亦與肇源,毫髮無差。環東土含生之倫,莫不欲手磔口裂,食肉寢皮。此豈可一刻容貸於覆載之間者哉?雖施島置之典,而王章未伸,尙稽肆市之律,而輿憤愈鬱,惟彼三凶之請鞫,于今幾月於玆,而睿答輒承勿煩,群情去益如沸。卽伏奉令答下者,有此是國之大刑政,當仰稟大朝後處分之敎矣。惟其爲大刑政也,故處分之俟,一時爲急。請楸子島荐棘罪人金基敍,亟令王府,設鞫得情,快正典刑。答兩司曰,不從。時景等事,裕事,龜柱支屬事,夏賊等事,國榮事,鍾一·振采事,友文·光友事,致後·延壽事,李永純·永喆等事,不從。李肇源·金基敍·金基厚等事,勿煩。
持平吳致淳達曰。噫嘻,痛矣。世道詿誤,義理晦塞,至於今番秋曹兩囚而極矣。渠以鄙悖之流,潛蓄凶慘之計,肆發通文,投諸賢關,遣辭陰險,引用凶悖,字字狡慝,句句閃忽,耳目難掩,手脚盡露,聞者髮豎,思之膽掉。固當卽地設鞫,不日正刑,而只令秋曹,盤覈情節,略加刑訊,旋卽酌處。雖出於大聖人好生之德,豈有亂言不道自服遲晩,而罰止島配,假息覆載之間者乎?若以言出卑賤,事已勘處,置而不論,其可曰闡義理而嚴懲討乎?請金甲島爲奴罪人申鼎朝,古今島爲奴罪人韓鼎鎭,亟令王府,卽爲拿來,嚴鞫得情,快正典刑。噫嘻。王綱不振,世變層生,駸駸然自歸於凌犯之科者,至於申綱·黃允中而極矣。渠輩俱以蟣蝨之類,敢懷梟獍之心,假托校宮之復設,而或發悖通,潛伺場屋之試士,而或投悖卷,蜚訕作怪,包藏眩亂之許多罪惡,已是至凶絶悖,而至若秦坑之說,誣逼莫嚴,錢唐之比,指擬無倫。此爲渠輩罔赦之斷案,譸張傾陷,情狀難掩,誣上惑下,無所不至。噫。此豈如渠鄕曲愚蠢之類所可獨辦也哉?其暗地受嗾之狀,平日醞釀之計,明若燭照。賢關之聲討,旣盡且詳,大僚之回啓,至嚴且明,而兪音終靳,王章未伸,大聖人包容之德,雖出於忠厚鎭物不治爲治之道,而國之所以爲國,以其有刑章也。此而不問,一任其倖逭迷藏,則羸豕之戒,伏莽之憂,有不可勝言,思之及此,寧不凜然?至於今番奎·坤兩賊之凶,卽是振古所無之變,而綱之名,狼藉出於奎賊之口。有曰能文善生,有曰綱之論豐德事必被竄,有曰綱亦吾黨,苟非聲氣素相關通,脈絡素相連接。賊坤何以屢言於賊奎,賊奎何以悉吐於鞫庭乎?卽此綱之包藏禍心,讎視國家,要藉豐德之革合,作爲煽亂之張本者,實與奎·坤之凶書,相爲表裏,相爲影響,綱而不誅,則奎·坤猶自在,奎·坤旣誅,則綱何以獨漏?根窩未破,憂虞轉深。請充軍罪人申綱,遠配罪人黃允中,亟令王府,拿鞫嚴覈,夬施典刑。噫嘻,痛矣。世道詿誤,義理晦塞,至於韓植林上書中句語而極矣。辛壬義理,若日星之揭,丙申處分,如鈇鉞之嚴,泰億之爲凶爲逆,爲今日臣子者,人孰不知?掩護鏡賊之情,至凶且憯,和應虎凶之狀,絶悖無倫。至今追惟,心寒膽掉。噫。彼植林,抑獨何心?稱以言事,書王府旣奪之官爵,稱擧國所廢之姓字,引而爲說,殆若無故之人哉?夫亭亭當當,蟠天極地,磨滅他不得者,卽辛壬義理也。入則爲忠,出則爲逆,婦孺輿儓之所知也。曾謂名登仕籍,身居臺地者,反不知婦孺輿儓之所知也耶?萬萬無是理矣。渠雖遐鄕賤品,渠之曾祖在垣,已於辛壬之際,力袒悖論,爲其嚆矢。故耳目濡染,襲以爲常,乃於一初淬勵之時,闖發肆然嘗試之計,安知無不逞之徒,潛伏幽隱,嗾成此駭悖之擧也哉?俄下處分,雖極嚴正,氷霜之漸,慮無不至,其在嚴隄防折奸萌之道,不可但施屛裔而止。請屛裔罪人韓植林,拿鞫得情,夬正典刑。噫嘻,痛矣。義理堙塞,世變層生,至於今番睦台錫事而極矣。惟我毅宗烈皇帝,以三五之聖,當百六之運,殉社大節,卓越千古,而至若建虜猖獗,我邦濱危,則命將東援,閔覆之德,惻怛之意,與神宗皇帝壬辰再造,其揆一也。環東土含生之倫,莫不恩浹骨隨,愈久愈深,而英宗大王,特配壇壝之享,庸寓風泉之感,以何心腸,肆然誣詆,泚筆於章奏之間,顯然指斥,自犯於罔赦之罪者,萬萬痛惋,若其書中句語之挾雜,造意陰慘,遣辭駭悖,非一朝一夕之故也。論其情跡,彝倫斁絶,語其負犯,鈇鉞猶輕,不可絶島定配而止。請島配罪人睦台錫,亟令王府,設鞫嚴問,夬正典刑。噫嘻,趙璟鎭憸詖之性,鄙瑣之行,爲世所目,與人不齒者久矣。至於日昨筵達,何爲而發也?外托進言,內蓄禍心,旨意閃忽,遣辭憯毒。蓋其心,固不在於論一人評一事。故言不成理,面背殊形,狡譎情態,昭不可掩,此豈如渠所可獨辦哉?自有不逞之徒,暗地闚覘,頤指氣使,假名於柳榮五,而機關潛動,接踵於趙璟鎭,而手脚畢露,其計則愈出愈巧,而顯售嘗試,其意則無忌無憚,而陰懷壞亂,所欲嘗試者,果是何事,必欲壞亂者,抑獨何心,朝廷之憂虞,固不止於履霜堅氷,世道之變怪?終必至於禍人家國,況當一初淸明之會,寧容此輩挾雜之術乎?此而不到底盤覈,掀蕩根窩,則非但刑政之失當,抑亦滋蔓之難圖,顧何異於蘊火而待熄,養癰而望痊哉?聖度縱出於含忍,除奸去慝,決非含忍之事。情狀雖待其自露,匿影幻身,恐無自露之日,鞫令遽撤,群情如沸,箚龥未準,公議愈鬱。請黑山島荐棘罪人趙璟鎭,亟令王府,拿鞫得情,夬正典刑。新除授掌令趙萬協,時在京畿楊州地,掌令權徽,時在永平地,請竝斯速乘馹上來事,下諭。答府曰,申鼎朝等事,不從。申綱·黃允中等事,不從。韓植林·睦台錫·趙璟鎭等事,勿煩。斯速停達,下諭事,依達。
司諫洪永觀達曰,罪人克觀,以妖任之同氣,凶謀逆節,爛熳同參,而嚴訊之下,抵賴不服,未及究覈,未及承款,王章莫伸,輿憤莫洩。請金甲島爲奴罪人克觀,更令王府,嚴鞫得情,夬正王法。逆賊尙魯,卽是千萬古所未有之劇賊,而孥戮之典,旣施旋寢。噫,此賊之未伏王章,徑自殞斃,已極神人之憤矣。假使此賊,頑然尙在,則千剮萬斫,不足以懲其罪,孥之戮之,在法當然。凡係祖宗朝金科玉條,猶或隨時變通,則今此追孥之禁,自近年斷然定行,守之太固,致使應行之律,不得施於此賊,萬一有日後惡逆之如尙魯窮凶者,抵賴不服,頑忍徑斃,則孥戮之法,其將不施乎?罪在罔赦,事關後弊,請逆賊尙魯,亟施孥戮之典,梟示罪人性世,與劇逆載榮一而二二而一也。換着軍服,潛入禁庭,粧出纏帶,暗售網打,是何等排布設施,是何等凶謀祕計也?設鞫七朔,根因窩窟,終未究覈,只施梟示之律,輿情之憤惋,固無可言而不可以已爲梟示,不施當施之律。請梟示罪人性世,亟施孥戮之典。噫嘻,痛矣。人心陷溺,世變層生,至於秋曹兩囚而極矣。渠以卑微之類,敢蓄凶悖之心,肆發通文,投諸賢關,造意閃忽,引用絶悖,字字狡慝,句句凶逆,耳目難掩,手脚盡露,聞者髮豎,見之膽掉,幸賴首善之地,至有捲堂之擧,固當卽地設鞫,不日置辟,而只令秋曹,盤覈情節,略加刑訊,旋卽酌處,秋堂聯疏,實出執藝之義,而特以好生之聖念,遂付傳輕之科。世豈有亂言不道自服遲晩,而生出獄門,假息覆載之間者乎?今若諉之於言出卑賤,事已勘配,而置而不論,則其可曰國有三尺乎?請金甲島爲奴罪人申鼎朝,古今島爲奴罪人韓鼎鎭,亟令王府,設鞫得情,夬正典刑。噫嘻,人心陷溺,世變層生,至有申綱·黃允中輩而極矣。渠以鄕曲鄙微之類,敢懷譸張傾陷之計,或發通而圖聚不逞之徒,或投券而冒犯莫嚴之地。秦坑是何等時,而比擬無難,錢唐是何等事,而指斥有歸,渠輩包藏,雖急於敲撼朝廷,獨不念自犯於上誣聖德,罪在罔赦乎?各邑已例,春曹之文獻昭在,三罪竝發,賢關之聲討又嚴。今不須更事贅陳,而蓋其醞釀如此,跳踉如此,憑恃和應,明若觀火,則雖聖朝寬大,每事包容,而伏莽未去,滋蔓可憂,思之及此,寧不凜然哉?大僚覆奏,明辨無餘,鬼蜮情狀,無所遁匿,而鉏根潰癰之論,寔出遠慮,何殿下,不念生道殺人之義,而亦靳一兪也耶?況於今番奎賊之招,申綱之名,不啻狼藉,至謂以能文善生,又謂之綱亦吾黨,可與同心而共事,脈絡之連通,表裏之和應,至此昭綻,無復餘蘊。然則奎·坤,是已伏法之申綱也,申綱,是未就鞫之奎·坤也,設鞫治逆,將以致天討也,根窩未破,憂虞轉深,則豈可以鞫事之已撤,而有所持難於更設乎?請充軍罪人申綱,遠配罪人黃允中,亟令王府,拿鞫嚴問,盤覈得情,夬伸典刑。噫嘻,痛矣。世級日下,變怪層生,至於韓植林事而極矣。噫,泰億是何等凶逆也?密纘鏡賊之跡,至凶且憯,定策國老之說,絶悖無倫,終始梟獍之殿矛,爛熳虎龍之窩窟,三凶居一,萬惡俱備,于今百餘年之間,爲東土臣民者,無不戟手而裂眦,心寒而膽掉。丙申處分,昭揭日星,聾瞽之人,亦皆聞知,則噫彼植林,亦今日北面於朝廷者也。豈有不聞不知之理,而乃敢以逆臣官爵姓名?肆然筆之於章奏之間,其官則稱以大臣,其言則謂之建白,陽爲迷罔之狀,陰售嘗試之計,旨意所在,情狀莫掩,而渠祖在垣,曾於辛壬之際,力袒凶論,爲其嚆矢,傳染旣久,熟處難忌,乃於邸下一初之政,敢欲螮蝀於太淸。此豈如渠蟣蝨之賤,所可獨辦?必有一種不逞之徒,潛伏幽陰之中,爲之慫慂而指嗾,將以眩亂而誑惑。此若不窮覈而嚴處,則羸豕霜氷,慮無不至,俄下處分,雖極嚴正,而其在明義理嚴隄防之義,不可以屛裔薄勘而止。請屛裔罪人韓植林,嚴鞫得情,夬正典刑。噫嘻,痛矣。義理晦塞,變怪層生,至於睦台錫事而極矣。我朝之於皇明,蒙被渥澤,與天無極,義則君臣,恩猶父子。故凡係皇朝事,備盡尊敬,無敢指斥,而彼台錫者,肆然筆諸章奏,誣逼毅宗皇帝,求過於無過之地,敢言其所不敢言,遣辭狂悖,用意陰慘,此不但我朝之賤臣,實是皇朝之罪人。此而不加重辟,則義理日益晦蒙,人心日益陷溺,而小中華一域,無復讀春秋者。且其龍淵山虎等句語,絶悖無嚴,此豈人臣所敢道哉?終篇旨意,極其閃忽,要不出挾雜之計,已施之律,不足以懲其罪。請島配罪人睦台錫,亟令王府,拿鞫嚴問,明正典刑。新除授獻納李趾秀,時在公淸道沃川地,正言權用經,時在淸風地,正言金錫淳,時在全羅道玉果縣,請竝斯速乘馹上來事,下諭。答院曰,不從。申鼎朝等事,不從。申綱·黃允中等事,不從。韓植林·睦台錫·趙璟鎭事,勿煩。斯速停達,下諭事,依達。
副應敎金興根校理李基華·金英淳,副校理趙基謙,修撰金胤根等聯名箚曰,伏以雷之收聲,在於仲秋,過是而發,已爲失時,矧玆孟冬純陰之月,半夜轟燁,不令不寧,其爲災也明甚。自春秋以來,先儒之論天人之際者多矣,而惟胡氏傳所論有曰,若以爲人事致之,則牽合傅會,泥而不通,若以爲氣數適然,則天人睽離,不相統攝,惟修德正事,然後可以平格。此言最精密,自入今年以來,始暵終澇,繼以蟲蝗,三南告饑,民不聊生,已是非常之災,而今又申之以雷異,則仁天警告之意,可謂丁寧,夫災不虛生,必有所召。臣等竊瞷我邸下,代聽以來,一念洞屬,二載憂勞,若無衮職之闕,而或不免應文而少實,擧末而遺本,何者?夫講學爲進德之本,勤政爲恤民之本,來諫爲達聰之本,而邸下於此三者,皆不能以實心而行實事,書筵日三之講,雖或按例,而略無問難尋繹之工,則顧何有資益,而至於近來,一切停閣,幾爲數月,則雖未敢知燕閒之時,溫習者何書,而邸下之於講學,不可謂緝熙,難望其有進德之實矣。賓廳月六之對,雖不全廢,而至於菑歲懷保之策,飢氓賙賑之方,亦未嘗別賜引接,廣加咨詢,則向來隱恤之旨,便歸文具,邸下之勤政,不免乎泛忽,難保其有恤民之實矣。廷臣進言,每賜體念之答,而一事二事,未見從改之效,至於近日懲討,乃是擧國同聲之言,而一例以勿煩二字,拒以不納,隨卽遞改,臺省之空,閱月逾時,邸下之於來諫,不幾乎訑訑,而其在達聰之實,不啻遠矣。凡此三者,乃是治忽之大關,而皆未免於遺本而不實,則上穹告警之意,安知不在於此,而在邸下戒懼修省之道,尤豈不加意於是,思所以孚格天心,轉災而爲祥乎?臣等學淺識蔑,雖不能探賾天人,敷衍說理,而愚衷所發,指陳無隱。伏願离明,勿以人廢言。於比三者,惕然奮發,益加警省,不勝顒祝之至。取進止。答曰,覽箚具悉。爾等之陳勉,誠甚切實,當體念矣。
行大司憲金履載書曰,伏以臣獲蒙由暇,往省先壟,淹留月餘,依近松楸,俯伸霜露之感,仰頌天地之私,而旅次棲屑,宿病闖發,爲就醫藥,擔羿還京,都憲除旨,忽下於此際,臣於是職旣屢叨矣。況當遇災求言之日,臣雖無昌言嘉謨,可以裨補萬一,而趨召肅命,進身臺省,罄竭愚陋,以效一日之責,卽分義之所當然,而顧臣病情,運動不得,始焉寒感深中,痰涎壅閼,因而宿積衝上,胸脅刺痛,食飮全却,轉側須人,時月之內,束帶供職,實無其望。此時言地之任其瘝曠,非但重添臣罪,在朝廷事體,亦甚苟簡,伏願离明,俯賜體諒,亟令遞改,以幸公私焉。臣自我邸下代聽之初,竊有區區欲一仰陳者,而間玷言地,適値有事,未遑及他,愚衷耿結,迄至于今。今邸下導之使言,而又復以乞免而泯默,則是終無責難之義,而自犯不敬之罪矣。臣豈敢爲是?夫學者之自修,與帝王之爲治,皆以立志爲先。蓋以志不立則意不誠,意不誠則大事小事,皆歸無實。如無根之木,枝柯焉傅,無源之水,枯涸可待。傳曰不誠無物,此之謂也。自古帝王之治,莫盛於唐·虞三代,而三代之後,更無三代何也?臣每讀史傳,輒掩卷太息,以爲唐·虞三代,豈終不可復耶?然斯民也,三代之所以直道而行也,患在於立志之不高爾。所謂王之不王,不爲也,非不能也。今惟我邸下,聰明睿智,實天所命,春秋方富。令聞夙彰,我大朝殿下,寄以付托之重,委以機務之繁,爰命代理,若舜攝堯。顧今列聖之德澤在人,一王之制度咸備,邸下朝發一令,夕馳八方,惟動丕應,風行草偃,邸下端拱宮中,可以從欲而治。爲唐爲虞爲禹·湯爲文·武,在邸下一念之間,將無所不可。不惟億兆臣庶之仰戴顒祝,實在於是。抑亦上天之眷佑期望於我邸下者在此,而臣愚死罪,竊恐我邸下立志之誠篤,或未副天心之所期望。故有此警告,將以奮發睿志也。夫堯·舜三王,大聖也,後世莫及焉。今言若易然者,雖若迂闊,其實有不然者,孟子曰,言堯之言,行堯之行,是亦堯而已。又曰舜何人也,予何人也?有爲者亦若是已矣。唐·虞之際雖邈,其治天下之大經大法,散在經傳者,猶可考信。如曰克明峻德,以親九族,九族旣睦,平章百姓者,堯之所以爲堯也。詢于四岳,明四目達四聰,樂取於人以爲善,好生之德,洽于民心者,舜之所以爲舜也。克勤于邦,克儉于家,菲飮食卑宮室,而致孝乎鬼神,盡力乎溝洫,恒惜寸陰,不自滿假者,禹之所以無間也。制三風十愆,儆于有位,不邇聲色,不殖貨利,德懋懋官,功懋懋賞,從諫弗咈,改過不吝者,湯之所以建中也。念終始典于學,遜志而時敏,道積于厥躬,不敢遑寧,嘉靖殷邦者,高宗之所以克紹也。徽柔懿恭,小心翼翼,自朝至于日中昃,不遑暇食,用咸和萬民,不敢盤于遊觀,以萬民惟正之供者,文王之所以合天也。踐其位行其禮,善繼志而善述事者,武王之所以爲達孝也。自昔人臣之進言於其君者何限,而求其要而切,簡而易知者,莫過於伊尹之曰,與治同道,罔不興,與亂同事,罔不亡,傅說之曰,事不師古而克永世,非說攸聞者也。古昔聖王做治之方,已治之驗,如彼其彰明較著,布在方冊,則後世人主之有志於治者,如睨柯而視則,指南而取路,要非高遠難行之事。邸下試以邸下動靜云爲之發於心慮,措諸政令者,參較比方於古昔聖王之治,則其合乎否乎,以邸下明睿,將如鑑燭之照矣。於其合者則益勉而益篤,於其否者則亟改而亟去,念念焉在是,事事焉如是,則邸下立志之誠篤,其孰不孚感,其孰不欽仰?今日臣工,雖不及唐·虞三代之人,然唐·虞三代之良法嘉猷,皆自少而學習,則皆將以所學者,日誦於邸下之前,將順其美,繩糾其違,君臣上下,交須互勉,期於一事爲一政令,無不沕合於唐·虞三代而後已。如是而治不臻於唐·虞三代,則臣請伏妄言之罪,在昔殷湯,遇災而以六事自責,如宮室包苴女謁䜛夫,是豈成湯之世所宜有,而若湯之心,則常加戒惕,懼有此失。故列於自責,而深自警察,所以竟無此數失,而孚格于天心也。邸下向日之敎,今下之令,其與成湯之六責,前後一揆,臣固欽歎萬萬,而就其中講學之久廢,延接之不頻,邸下旣深自引咎,明示悔悟,群下之陳勉,亦輒賜開納之答,而伊後至今,亦未聞書筵之日開而尋繹經旨。臣鄰之引接而廣詢治謨,臣竊惑焉。王言一出,信如四時,一或有失,其爲害於治道,不可勝言。今臣之憂,猶不在於講學之停延接之疎,而實恐民不信令,自今伊始,伏願邸下,深察而加念焉。臣於年前,因事陳書,亦以必法堯·舜爲辭矣。非堯·舜不陳,固人臣之常義,而至於臣則受國厚恩,與天無極。所以愛戴仰望我邸下者,誠不在漢·唐之下。雖今年迫桑楡,疾病纏身,若不保朝夕,而猶願少須臾無死,仰見德化之盛,生於三代之後,復見唐·虞三代之治,則臣雖死之日,猶生之年,玆敢忘其陳陋,冒昧塵瀆。伏乞邸下,矜其愚而鑑其衷,勿以其人而廢言,千萬幸甚,臣無任云云。答曰,覽書具悉。陳勉之言,誠極忠切,余當體念矣。卿其勿辭行公。
修撰朴宗璜書曰,伏以臣庸愚巽軟,最居人下,本不足備數於百執事之末,而倖占科第,濫廁朝端,翺翔於侍從之列,亦已年所矣。涯分已踰,塵刹未報,自愧不才,惟譴是俟,千萬不自意,玉署新除,遽及於臣身,臣聞令惝怳,益不省措躬之所也。夫啓沃之責,論思之任,自非器望淸峻學猷通鍊者,莫宜居之。是豈如臣空疎蔑裂者,所可堪承者哉?臣身之榮耀雖極,名器之玷汚非細,召牌之下,承膺無路,略暴情實,仰瀆睿聽,乞賜鐫遞,俾幸公私,千萬顒祝,臣方丐免,不敢贅他,而卽伏見令敎下者,遇災責躬之至意,哀痛惻怛,不獨專美於殷湯之六事,而爲今日臣子者,孰敢不欽仰莊誦,思所以對揚其德意哉?噫,災不虛生,必有所召,臣不敢以指的某事,仰答其萬一,而目今八路告歉,生靈嗷嗷,擧皆荷擔而立,若不保朝夕者然,俵災之政,賑濟之策,惟在於方伯守令之得其人而任其責,臣亦未敢信其然也。民情之遑急如此,顧無可救之道,則上天之示警,未必不由於是耶?伏願邸下,以實心行實政,日令廟堂,講究荒政便宜之策,時遣繡衣,廉察小民疾苦之情,使實惠得以下究,則庶幾轉災而爲祥,感召和氣,八域之民,咸戴睿化,而唐·虞之治,將復見於今日矣。書曰民惟邦本,本固邦寧,又曰天聰明自我民聰明,天明畏自我民明畏。惟邸下念哉懋哉。臣無任云〈云〉。覽書具悉。所陳之言切實,當體念,而爾其益勉啓沃之責。
副修撰洪遠謨書曰,伏以臣以久枳之蹤,最蒙拂拭之恩,頃年北邑之除,昨冬專對之任,俱出於終始曲保之澤,恩山德海,未足喩其高深,而跼天蹐地,莫知所以自措。從玆以往,惟將杜門省愆,攢頌恩私,要爲一分不報之報,而至若名塗進步,翺翔淸顯。非但臣之所不敢望,人亦不以是期臣,千萬不自意,瀛館除旨,忽下於夢想之外,庚牌繼降,瞻聆俱聳。臣是何人,獲此記存之異數,而不思所以蹶趨承,少伸叨謝之義哉?第臣自來所遭,不比尋常,則今雖欲憑恃寵靈,夤緣倖會,戀冒淸銜,揚揚出膺,而其奈私心之難安,公議之可畏何哉?玆敢略陳短章,仰瀆睿聽。伏乞亟賜鐫改,以幸公私焉。臣今自列之不暇,何可以職責自居,贅及他說,而適値事會,不容泯默,乃者雷異告災,睿心警惕,亟下懇惻之敎,廣求忠讜之言。臣誠智慮淺短,自顧無以仰答明旨,而苟有可言,亦何敢不盡其愚?竊伏念災異之作,未必爲深懼,惟懼災而無修省之實者,是謂之災。今日廷臣之對揚睿令,有懷畢陳,谹論長策,日積於公車之上。臣今雖爲之說,亦不外於是,則洋洋乎盈耳者,皆已陳之談耳。然若以已陳之談,而因無採施之實,則邸下所以求言,群下所以進言,適足爲應文具備故事而已。烏在乎遇災警畏,應天以實之意也哉?嗚呼,若商宗之桑穀,周宣之雲漢,因此恐懼,增修實德,則不惟災不爲災,災反爲祥。是以先民有言,敬天弭災之道,固莫如以實心行實政。試以令旨中四條責躬之敎言之,諸道告歉,而邸下必以實心懷保,則溝壑之民,可奠於袵席之安,百度皆病,而邸下必以實心導率,則熙隆之治,可底於唐·虞之化。講筵久停,則以實心,勤三晝之接,庶務叢脞,則以實心,勉九功之敍,一念在玆。惟以實地上做去,則仁愛之天,安得不悅豫,而災沴消弭之機,其在於是?惟邸下懋哉懋哉。臣無任云云。覽書具悉。所陳之言切實,當體念,而爾其益勉啓沃之責。
上在昌德宮。常參·經筵,以代理停。
洪學淵啓曰,明日經筵,取稟。傳曰,停。
徐英淳,以都摠〈府〉言啓曰,今日入直內三廳武兼禁軍及軍兵等,中日習射技,請出標信。傳曰,知道。
洪學淵達曰,明日再明日三明日景慕宮冬享大祭散齋,初二日初三日致齋相値,常參頉稟之意,敢達。令曰,知道。
又達曰,假注書洪鍾應,身病猝重,勢難察任,今姑改差,何如?令曰,依。
洪鍾應改差,代以李在直爲假注書。
令于洪學淵曰,弼善有闕之代,旣承下敎,前望單子入之。
弼善前望單子入之,洪永觀代點。
令于高時臣曰,當該內官,刑推定配。
洪學淵啓曰,吏曹郞廳來言,臺諫有闕,政事,取稟。傳曰,前望單子,入于小朝。
持平吳致淳達曰,請金甲島爲奴罪人申鼎朝,古今島爲奴罪人韓鼎鎭,亟令王府,卽爲拿來,嚴鞫得情,快正典刑。措辭見上。請充軍罪人申綱,遠配罪人黃允中,亟令王府,拿鞫嚴覈,夬施典刑。措辭見上。請屛裔罪人韓植林,拿鞫得情,夬正典刑。措辭見上。請島配罪人睦台錫,亟令王府,設鞫嚴問,快正典刑。措辭見上。請黑山島荐棘罪人趙璟鎭,亟令王府,拿鞫得情,快正典刑。措辭見上。答府曰,申鼎朝等事不從,申綱·黃允中等事不從,韓植林·睦台錫·趙璟鎭等事勿煩,斯速停達。
持平宋持養書曰,伏以臣於千萬夢想之外,持憲除旨,有隕自天,繼以遇災警省,博詢芻蕘。臣適往先隴,聞令悸恐,間關登程,今纔入闉,而朝講有令,未效趨陪,駕屨之義已虧,逋慢之罪難貰,惶蹙俟勘,靡所容措。然臣未蒙恩譴,職猶縻身,則是有言責矣。有知無知,何敢泯默,以孤周咨之睿念乎?臣竊惟是月也,節屆閉藏,而凍雨滂沱,轟轟之聲,燁燁之光,不寧不令,臣未敢知天心之告警,或緣人事之所召歟。第伏見令旨下者,十行溫音,反躬自責,減膳之擧,求助之意,惕然修省。殆與殷后之六事,宋主之一言,千載匹休,臣莊誦百回,不勝激感之至。夫災不虛生,必有其由,而天道玄遠,未易推測,傅會災異,先儒之所不取,則臣固不敢指某事爲某事之應。然以今日之最切要者言之,睿學緝熙,專資於勤講,而雷肆之召接或疎,經卷之自止太簡,前席發難,未聞格心之效,傍案列侍,徒爲應文之具,則不可謂勤講之得其要也。治謨振刷,專在於勵精,而賓對久曠,以致庶務之叢脞,臺廳長鎖,未免言路之壅閼,紀綱漸就於陵夷,朝象馴致於玩惕,則不可謂勵精之得其要也。荒政生聚專責於懲貪,而芻牧未盡擇才,蔀屋未盡察隱,割剝之習肆行,顚連之歎相續,則不可謂懲貪之得其要也。其他人心之渝惰,世道之下,衆弊蝟起,可言者非一,而其要則不越乎此三端。此誠群下不能對揚之致,而當此恐懼修省。因災招祥之時,使臣不言,則已苟言之,則區區傾葵之忱,安得不深有望於表端影正之地乎?臣聞漢臣王嘉之言曰,應天以實,伏願深留睿意於一實字,先就其最切要者,而本之以實心實德,推之以實政實事,于以講學則體乾自强,無少間斷,于以出治則一日萬機,兢業無怠,于以備荒則安集黎元,咸推實惠。勿謂天災之適然,而克勉王政之懋實,則天心悅豫,六氣調順,自無愆陽伏陰之失度。顧今日轉移消弭之策,亶在於是。伏願邸下,懋哉懋哉。不以人癈言,且以近日李肇源懲討事言之。此乃擧國明張之大義,而睿度包容,兪音尙靳,今於眞贓畢露,斷案已具之後,其子之咫尺蹕路,肆然鳴金,有若眞有可呼之冤可貸之罪者然。人心無嚴,胡至此極?其在明義理嚴隄防之道,合置何辟,而末梢處分,只下勿施之令,諸臺聲討,例賜勿煩之批,王章未伸,輿憤莫洩,漆室之憂,容有極哉?易曰,雷電皆至豐,君子以折獄致刑,無乃今日之典刑,尙未快正。故仁愛之天,丁寧示警,不啻若耳提而面命耶?伏願离明,廓揮睿斷,亟允諸章,俾邦憲正而亂萌杜焉。仍伏念臣姿性巽懦,言辭拙訥,雖尋常寒暄,聲未出喉,騂已發頰,加以沈痾嬰纏,罕與人接,莫省戶外一步有何事。以此憒瞀,苟充臺端,勉之以陳力就列,責之以開口論事,則臣之無能,臣自知之。僬僥千勻,勢固難强,時政之得失,以臣愚蒙,其可論乎,庶官之恬嬉,以臣譾劣,其可糾乎,風俗之澆漓,以臣迂疎,其可正乎?冤枉之淹滯,以臣蹇淺,其可伸乎?於斯四者,無一之能,則臣所以罄竭愚忠,效職責之萬一者何事耶?不過以峨峨豸冠,簪白筆伏靑蒲,借方寸之地,而誦故紙之辭而已。堂堂朝廷,將焉用此持憲爲也?臣之自速官謗,畢竟顚躓,固不足恤,而竊恐今日朝廷之耳目,得無緣臣溺職而漸至於蔽也乎?臣之不才,遭値盛會,粵自釋褐之初,厚蒙踰衮之榮,駑駘也而鞭策之,使備驂服,樗櫟也而繩削之,使備裾楔,前後踐歷,無非踰濫,臣竊自幸其依近日月之光,薰沐雨露之澤,賴有成就於造化陶甄之中,受恩如天,圖報無地,結草含珠,願有所在,赴湯蹈火,義無所辭。雖冗官散秩,惟當不擇夷險,奔走殫竭,以少效塵刹之願,而獨於是任,決知萬不近似。含恩怵義,雖切祗承之忱,揆分量力,實無堪當之望。伏乞睿慈,俯諒由中之懇,非出飾外之讓,將臣職名,亟行鐫免,仍治臣瀆撓之罪,以重公器,以安私分,臣無任云云。覽書具悉。爾之陳勉誠切實,余當體念矣。爾其勿辭察職。
上在昌德宮。常參·經筵,以代理停。
夜四更五更,雷動雷光。
夜五更灑雨下雨,測雨器水深二分。
洪學淵啓曰,明日經筵,取稟。傳曰,停。
徐英淳達曰,明日傳香,禮房承旨當爲齋宿。行都承旨徐憙淳,所當牌招,而拘於廳規,不得請牌,何以爲之?敢稟。令曰,牌招。
高時臣達曰,卽見禮曹正郞尹克培陳書到院者,則托以應旨,滿紙張皇,全出於逞憾矣。職非言責,語多猥屑,肆然陳書者,事甚無嚴。原書纔已退却,所當重勘,而本院請推之外,無他可施之罰,何以爲之?敢稟。令曰,令該府拿問處之。
持平吳致淳達曰,請金甲島爲奴罪人申鼎朝,古今島爲奴罪人韓鼎鎭,亟令王府,卽爲拿來,嚴鞫得情,快正典刑。措辭見上。請充軍罪人申綱,遠配罪人黃允中,亟令王府,拿鞫嚴覈,夬施典刑。措辭見上。請屛裔罪人韓植林,拿鞫得情,夬正典刑。措辭見上。請島配罪人睦台錫,亟令王府,設鞫嚴問,快正典刑。措辭見上。請黑山島荐棘罪人趙璟鎭,亟令王府,拿鞫得情,夬正典刑。措辭見上。答府曰,申鼎朝等事不從,申綱·黃允中等事不從,韓植林·睦台錫·趙璟鎭等事勿煩,斯速停達。
高時臣,以御營廳言達曰,本廳字內肅靖門東邊體城頹圮三處,惠化門北邊體城頹圮一處,合四處女墻,今已畢築之意,敢達。令曰,知道。
又以義禁府言達曰,內官李寅光,刑推定配事,承令達下矣。李寅光刑推一次後,平安道寧遠郡定配,而以承令內辭意,具罪目,依例發遣府羅將,押送配所,何如?令曰,依。
上在昌德宮。常參·經筵,以代理停。
藥房提調金鏴,副提調徐憙淳啓曰,伏未審日間聖體若何,寢睡·水刺之節,何如?臣等率諸御醫趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。
中宮殿·世子宮,口傳問安。答曰,知道。世子嬪宮,口傳問安。答曰,知悉。
徐憙淳啓曰,明日經筵,取稟。傳曰,停。
鄭知容達曰,備邊司郞廳來言,今日賓廳日次,而大臣俱有身病,不得來會云矣,敢達。令曰,知道。
傳于徐憙淳曰,七八日之間,再有冬雷之警,災不虛生,咎在寡躬,悚懍之心,有倍于前,減膳避殿五日。
令于徐憙淳曰,轟燁之災,又何復出乎?滿心悚懍,求言之事,前已令下,自今日減膳五日。
令于徐英淳曰,傳香承旨,馳詣宗廟·景慕宮,奉審摘奸以來。
行都承旨徐憙淳,右承旨鄭知容,左副承旨徐英淳,右副承旨洪學淵達曰,是月之雷,一猶爲災。今於旬日之內,災異疊現,其爲不寧不令之憂,奚止於周詩所云式月斯生者乎?惟我大朝殿下,遇災警懼之念,至有避殿而減膳,亦我邸下,責躬求言之令旨,惻怛懇至,惟彼高高在上之天,宜有所孚格而感應,以致乖候消弭,和氣導迎,而夫何丁寧之譴告,若是申複也耶?噫,召災之道,厥有由焉。爲人君者,苟未能嚴恭寅畏,對越昭事,則天怒於上,而示之災以警之。故自古聖君哲辟,莫不戒愼乎恐懼乎仄身而修省,以至反災而爲祥矣。今我邸下,倘或念及於此,則豈可以非常之災,謂之適然,不思所以大加警動,反求增益乎?臣等之日前所陳勉者,惟以懋實二字,爲消災之本,而睿度虛受,至以體念爲答,而隻日之講筵連開,三司之言路恢張,此誠近日之所始覩者也。臣等實不勝欽仰讚歎,而亦未敢知我邸下典學之工求助之意,果能一出於實心做去,或不幾於文具而止乎?伏願邸下,勿以臣等之言,歸之陳腐。凡於政令注措之間,克祛虛僞,益懋誠敬,以爲弭禳之方焉。惶恐敢達。答曰,天災之再警,余甚警懼。聞卿等陳勉之言,豈不惕然乎?當體念矣。
徐憙淳達曰,行左承旨朴岐壽,今日不爲仕進,卽爲牌招,何如?令曰,許遞,旣承下敎,前望單子入之。
承旨前望單子入之,李若愚代點。
徐憙淳達曰,新除授行左承旨李若愚,卽爲牌招,何如?令曰,依。
鄭知容達曰,持平吳致淳,旣入闕中,不爲傳達,直爲出去,事甚未安。推考,何如?令曰,依。
徐憙淳,以侍講院言達曰,再明日齋宿時,宮官當爲全數進參,而兼弼善·文學·司書未差,無以備員。令政院稟令變通差出,以爲備員進參之地,何如?令曰,未差之代,旣承下敎,前望單子入之。
春坊前望單子入之,文學金英淳,司書趙秉龜代點。
兼弼善前望單子入之,金興根添書代點。
徐憙淳,以內醫院都提調·提調意達曰,年例各殿宮進上臘藥所入牛黃捌拾柒部玖分壹里捌毫,麝香貳伯參拾參部參分參里參毫,竝令戶曹·宣惠廳進排,而丙申定式牛黃貳拾部柒分肆里捌毫,以本院春秋兩等元貢中取用,何如?令曰,依。
鄭知容,以兵曹言達曰,今十月各廳堂下武臣朔試射,臣曹連因有故,不得爲之之意,敢達。令曰,知道。
又以義禁府言達曰,保放罪人韓用正,還囚回達以入之意,敢達。令曰,知道。
義禁府申目,粘連觀此公忠兵使趙運永査達,則以爲,臣營所管上黨山城軍餉米太,例使兵馬虞候,專管糶糴是白如乎,東倉·西倉·僧倉合三倉穀簿,一一査櫛是白乎,則前後色吏等流來負逋未捧,米爲五百石零,太爲六百五十九石零是白乎旀。又於丁亥秋戶房色吏金景謨,虞候隨陪吏崔亨默段,俱以橫猾之漢,公私負債,自來不少,而將爲舞弄彌縫之計。嗾囑東倉色吏郭宗星,西倉色吏南履健,稱以謬例,兩倉色吏,各出錢文一百兩,合錢文二百兩,納賂於前虞候韓用正,遂爲作奸之階,則於乎無所忌憚矣。金景謨·崔亨默·郭宗星·南履健,於自外執錢所逋縮餉穀,昨年秋新逋合各穀爲二千八百四石零是白乎,則今此韓用正供辭中,初無斗斛欠損之數云者,是果成說是白乎旀。道臣行部,在於九月,則此乃盡分倉穀,只存留庫之時也。留庫之完否,可以知之,而庫縮之有無,勢無可據是白去乙,敢以不近理之說,如是粧撰,誠萬萬無嚴亦爲有置。拳打足踢及民錢勒貸出村雜技率是違法是白遣,捧賂監色城餉逋縮,揆以糴政,尤爲駭然。今此帥臣,指陳其數爻,不可以囚供之分疏,有所容貰。以此照律,何如?判付達,依準。
校理李基華,修撰朴宗璜,副修撰洪遠謨聯名箚曰,伏以以災爲異,不常有也。況十月雷電,災異之大者,而曾未旬日,何故而再發也?顧今純陰之月閉藏之節,隱隱之響虩虩之來,是何等氣像也?威怒不違於咫尺,告戒無異於提命,一之未已,式至于再,必欲開導,如恐不及者然。是豈無所由而然哉?臣等固不敢指某事爲某災之應,而以目下最切急者言之,諸道告歉,三南尤甚,惟彼億萬生靈,勢在顚連,溝壑在卽。夫天道,不言而運,無爲而成,於其冥冥之中,所以眷然而顧之,赫然而命之者,一以下民爲影響,則安得不出非常之異,而丁寧告誡乎?惟我大朝殿下,聖念悚惕,再下減膳避殿之敎,亦我邸下,責躬悚懍之旨,溫諄懇惻,日開書筵,講論經旨,有足以感動天心,轉災爲祥之會也,而蒼穹漠然,復此示警,是何故也?臣等謹按益之大象曰,風雷益,君子以,見善則遷,有過則改。邸下於遷善改過之道,或有所未盡而然耶?抑或邸下,以爲諸般政令,內而百執事在焉,外而方伯守令在焉,余何必深慮。事至而應,事過則已,不能以實心實政,見孚於下,而有以致之耶?以邸下英睿之德令聞之休,於此數件,豈敢以爲必有是事而言也?竊不勝訝惑之至,敢此敷陳焉。然而災非可憂,有災而消之,則雲漢太甚之災,不害爲景星卿雲,有災而不能消之,則桑穀拱生之兆,無異於山崩川渴之患,而永無反祥之日也。夫雷者,發揚振勵之象也。發揚者,可以寓之於渙號,振勵者,可以寓之於政令,則皇天之譴告,豈偶然哉?伏願离明,體百里震驚之象,惕然而修省,奮然而振作,則回災爲祥之休,可指日而待也,而若其所以修省之要,聖人已言之,布在方策,一開卷則森然者在左在右,赫然者在上在下,臣等不必疊床煩陳,而惟有一事援證而仰瀆者。粵我孝廟朝時,相臣李敬輿,因災異陳言曰,避殿不如嚴宮闈而杜私逕,減膳不如崇儉約而節浮費,歲下求言,不如實行一事,臨朝哀痛,不如夙夜祗懼,誠哉言乎?惟我邸下,體驗於斯,服膺於斯,則夫所謂非常之災,可期雲消而霧散矣。惟邸下懋哉懋哉。取進止。答曰,覽箚具悉。天災之再警,余切悚懼。際聞爾等敷奏之言,誠甚忠實,可不惕然。當體念矣。
持平宋持養書曰,伏以臣猥玷臺端,不堪供職一遞之願,銘在心腑,而辭未得請,曠日虛縻。今若仰感恩造,進而承應,則恐貽冒據之誚,俯揣微分,退而泯默,則又失繩糾之義,臣之進退,實爲狼狽,無已則有一焉。昔宋程子爲御史,神宗問所以爲御史,對曰使臣拾遺補闕,裨贊聖化則可,若使臣掇拾群下長短,以沽直名則不能,臣雖不肖,願奉敎於君子矣。況當遇災求助之時,臣之所以罄竭愚忠,以效一日之職責者,豈有先於陳勉睿德乎?玆陳進修之要,冀備消弭之策。伏乞离明,少垂察焉,日昨轟燁告警,我大朝殿下,惕然恐懼,避殿自省。邸下降十行之溫音,導群下之敷奏,一念對越,凡所以恐懼修省之方,無所不用其極,庶幾至誠上格,災轉爲祥,而豐隆砊礚,又發於半夜,殆若仁愛之天,丁寧告誡何哉?夫父母有怒,則子當起敬而起孝,愈怒而不止,則當愈起敬而起孝。雷者,天之怒也。一旬之內,再示其儆,豈緣人事之所召而然歟?臣固知我邸下,翼翼小心,祗畏昭事之念,不待咎徵之儆予,而伏願不以文具,備例而止,廣廈細氈之上,常勉進德修業之工,如羲繇之夕惕,殷后之時敏,周王之日就月將,乾乾孜孜,罔或間斷,上而盡敬天之誠,下以盡勤民之道,隨事省察,以答天戒,勿謂是適然而已。臣修書將上之際,伏見令旨下者,悚惕之睿衷,溢於辭表,至有減膳五日之令。臣雙擎莊誦,有以仰警懼延訪之德意,然言之非艱,行之惟艱。更願离明,懋哉懋哉。臣竊稽千古帝王之治,莫隆於唐·虞,而舜之攝堯也。初政圖治,惟在明四目達四聰而已。倘使其時,四目未明,四聰未達,雖以大舜之仁,亦何以做熙雍之治,而致重華之協于帝乎?今我邸下,姿挺英睿,德著溫文,纘列聖傳心之謨,副群生延頸之望,受命代聽,勵精圖釐,摠攬庶務,無微不察,綜理萬化,無物不遂,將見德化之成。駕唐秩虞,宜揀蹇蹇之臣諤諤之士,置諸作耳目之任,恢不諱之門,拓容諫之路,于以開張風議,獻可替否,于以肅正綱紀,進賢退邪,則庶幾少補治敎之萬一,而乃以如臣庸陋,濫廁憲職,玷汚則哲,臣竊惑焉,臣之言議風采,萬不近似於臺閣,非惟臣自知之,抑亦睿鑑之所俯燭,而一向忝叨,恬不知恥,則奚但私分之不安而已,在朝廷無曠天職之道,何如哉?伏惟上天覆物,無微不被,若臣微諒,宜蒙曲副。伏乞睿慈,俯賜鑑諒,將臣所帶職名,亟許遞免,使區區去就,不至顚倒,千萬幸甚,臣無任云云。覽書具悉。爾言甚切實,當體念矣。爾其勿辭察職。
上在昌德宮。常參·經筵,以代理停。
高時臣達曰,來初五日朝參日次矣,敢稟。令曰,停。
李若愚啓曰,明日再明日景慕宮冬享大祭致齋相値,經筵頉稟之意,敢啓。傳曰,知道。
高時臣達曰,行大司憲金履載,持平宋持養未肅拜,執義未差,掌令趙萬協·權徽在外,持平吳致淳呈辭,監察茶時之意,敢達。令曰,知道。
李若愚達曰,右副承旨洪學淵今日不爲仕進,卽爲牌招,何如?令曰,依。
高時臣,以禮曹言啓曰,今十一月十六日冬至朝賀,適値國忌正日,而前有退行之例。故令日官朴周煥推擇,則同月二十一日爲吉云,以此日退行,磨鍊節目,何如?傳曰,允。
令于李若愚曰,明年卽我大朝殿下聖壽四旬,而御極三十年之慶歲也。余小子懽欣慶忭之忱,方當長至之令節,恭祝岡陵之壽。二十一日詣仁政殿前庭,謹率百官,親上致詞表裏于大殿,爰令有司磨鍊以入。
令于高時臣曰,明日出宮門路,以貳極門爲之。
以南延君球沐浴呈辭,令于高時臣曰,給由馬。
以右副承旨洪學淵牌不進罷職令旨,令于李若愚曰,只推。
李若愚,以奎章閣言達曰,景慕宮望廟樓今朔奉審,無頉之意,敢達。令曰,知道。
又以侍講院言啓曰,王世子進講書傳第七卷,今已畢講矣。第八卷繼講之意,敢啓。傳曰,知道。
又以宣惠廳言達曰,本廳郞廳金思稙今已瓜滿矣。本廳多有擧行事,難付生手,今姑仍任,何如?令曰,依。
高時臣,以備邊司言達曰,本司武郞廳崔柱悳奔走勤仕已滿十五朔。依例陞敍或守令除授事,捧承令施行,何如?令曰,依。
又以兵曹言啓曰,每當儲窠之月,虛司果不得循例區處,而在前積滯之時,勿拘儲窠,以虛司果擬入,已多近例。今亦依此擧行,以爲次次疏滯之地,何如?傳曰,允。
又以都摠府言達曰,今日入直內三廳武兼禁軍及軍兵等,當爲中日習射技,而減膳相値,不得設行之意,敢達。令曰,知道。
又以刑曹言達曰,備邊司達辭內,伏見今秋行幸時上言達下者,無非濫屑,萬萬驚駭。此若不爲嚴處,循例回達,則頑習無以懲戢,後弊不可形言。一竝勿施,其猥越愚濫之罪,分付該司及各道,以爲分輕重科治之地,何如?令曰,依事,令下矣。包蔘契人朴世祺猥濫上言之罪,自臣曹考律勘處之意,敢達。令曰,決杖一百,放送,可也。
又以義禁府言達曰,公忠監司朴晦壽申本內,瑞山兼任沔川郡守趙雲杓罪狀,令攸司稟處事,達下矣。趙雲杓時在任所云,依例發遣府羅將拿來,何如?令曰,待待令拿囚。
又以右巡廳言達曰,去夜二更量,犯夜人出身梁性淳執捉。依例移送義禁府之意,敢達。令曰,知道。
吏曹申目,粘連達下是白有亦,觀此藝文館檢閱金鼎集上書,則以爲,臣之妻父行左承旨臣李若愚見帶春秋館修撰官矣。臣之兼銜,法有應避,亟遞臣職,以存公格亦爲白有臥乎所,相避之法,在下當遞是白乎矣,史官之春秋兼銜,法不得減下是白如乎,行左承旨李若愚兼帶春秋館修撰官之任,似當減下是白乎矣,宰臣所帶遞仍當否,臣曹不敢擅便,徽裁,何如?判付達,依回達施行爲良如敎。
行大司憲金履載書曰,伏以,冬月之雷,一猶爲災,旬日之內,矧復至再,仁天告警。若是之丁寧申複,則在下而恐懼修省,不有加倍之工,恐無以答此天譴。臣於日前,應旨陳書,仰勉我邸下立志必期於唐·虞三代之治者。臣雖無知,非敢苟爲迂闊之言也。誠以我邸下聰明睿智,有堯·舜之姿,摠攝萬機,亦堯·舜之位。以堯·舜之姿,居堯·舜之位,治三代直道之民,則唐·虞三代之復見,夫豈遠乎哉?在邸下加之意而已。伏惟我大朝殿,下援堯倦舜攝之事,命邸下以代理,將欲見邸下治竝三古,邦命維新,而于今二載,功效邈然,百度皆病,庶務叢脞,誠如令旨之所憂者,其故何哉?臣則竊以爲,邸下之志不先立,故朝廷百事,皆無所方向準的,以至於此也。近聞大內,或有修繕之事,臣請援此而爲喩。今有大宮室於此,如欲修而新之,必以意所欲爲者,召匠而計之,先定其規劃,然後鼛鼓催功,群工趨事,斧鉅繩削,各效其能。土木瓦石,各需其用,不日而成,煥然改觀,今則不然,群工旣集,役夫咸在,而漠然不知主人之意,欲葺新乎,欲仍舊乎,欲壯其規模乎,欲儉其制度乎?擧皆袖手環視,惟幸無事,坐費稍食,虛延歲月而已。修繕之功,無期可見,今日國事,何以異此?百度之皆病,庶務之叢脞,職由於是。此臣之區區愚忠,切願邸下以立志爲先,而立志亦必以唐·虞三代爲則,一事爲一政令,非唐·虞三代之法則不爲也。如射者之立的,使群臣百姓,曉然皆知睿志之卓立,則人主一心,萬化之原,心所注嚮,一國景從,不令而趨,不賞而勸,不怒而威,不施而悅。有若陽春一布,草木根荄,皆自然萌發,蓋有不期然而然者矣。孔子曰,有能一日用其力於仁矣乎,我未見力不足者。又曰一日克己復禮,天下歸仁。今我邸下以堯·舜三代之治,立志之一日,卽人心孚感之會。天意悅豫之機,回殿屎爲謳歌,化災沴爲禎祥,卽不過轉移事,臣不勝攢手顒望之至。惟邸下念哉。臣之目下病情,前書略陳,而伊後至今,醫治罔效,阻食轉甚而眞元內涸,失汗過多而榮衛外銷,寒熱交作,咳喘隨劇,有時昏窒,不省四到,而臺職之虛縻,惶蹙悶隘,重添一病。伏願邸下,俯垂矜憐,亟令遞代,俾得安意調息,保延殘喘,則公私之幸,臣無任云云。答曰,覽書具悉。旬日之內,天災之再警,實余否德之責,天譴怒而告警也。余心之悚懍,當復如何哉?際見卿書,忠愛之誠,溢於辭表。余豈不惕然乎?余當銘念矣。
副應校金興根書曰,伏以,臣以謏聞寡識,猥叨經幄,適値有事,張皇出肅,迺隨諸僚之後,粗效陳勉之義,而荒率草略,無足以仰塞明旨,心焉愧忸,益切不職之罪。然顧其爲說,皆是目下急先之務,而人君之所宜開納者也。竊謂邸下虛心而受之,實踐而行之,轉災爲祥之幾,當在於不終日矣。曾未幾何復有虩虩之來,震發奮勵之象,更甚於疇昔之夜,上而大朝惕若之敎,下而百僚瞿然之心,遑遑焉憂悸冞極,莫知所以,此其故何哉?夫天人之際,似若冥漠,而至其相與之理,則古人謂之甚可畏也。桑穀之枯,星躔之移,尤其著驗於前,而一念之間,卿雲疾風,又有先儒之言,則無乃邸下責躬引咎之誠,不及乎殷·宋之君,而天理之公,人欲之私,有不能謹之於一念之差耶?蓋雷發於閉藏之節,災之大者,而荐在旬日之內,尤是罕有之變。雖不可以應在何事,妄自傅會,苟以類推,如人之貳過,而臣愚死罪,不敢不以邸下當之。噫,臣之所謂目下急務,不出乎向陳三條之外,而邸下之不能於此者,未免爲聖人之過,則深望日月之蝕。不曰其復,而過勿憚改,改過不吝,同符古聖人心法,罔俾專美於前矣。仄聞課日開講,乃在久停之餘,趁早引接,不知爲疲,有似乎繼續進修之工,而乍對旋退,忽忽悤悤,全無發難討繹之益,則應文之具,孰甚於此?猶望睿學之緝熙光明,措諸事而左右逢源乎?不過爲有其名而無其實而已。此邸下之貳過於講學也。憫庶政之叢脞,矜荒歲之窮民,十行之諭,哀痛惻怛,有似乎振勵頹靡,極救焚溺,將大有爲,而仍復伈泄,未聞有聚精會神,咨訪謨劃,節省財用,豫求賙賑之方,則頷顑待飽之民,其將盡劉,而實惠之下究,尙可望乎?竟至於上德色而下奉虛而已。此邸下之貳過於勤政也。臺閣之空虛,凡幾月日,而一朝備員,使盡讜論,有似乎大開言路,翕受敷施,廣取公議,裨補風化,而章達之間,只賜例答,旋有窠缺,代點不下,事關大朝之莫嚴義理,而當律莫施,猥越鳴金之無有隄防,而懲討不行,國體之壞虧,輿情之沸激,將復奈何,而雷電噬嗑,明罰勅法,烏在其君子以之義乎?其亦終歸於訑訑之拒而已。此邸下之貳過於來諫也。古人所以恐懼修省,應天以實者,恐不當如是,而天譴之諄複丁寧,容可已乎?伏願邸下,懋哉戒哉。知如是爲過,惟思不如是之道,日三講之餘,兼行召對,月六對之間,別賜引見,經傳之微辭奧旨,民國之巨瘼痼弊,思辨審問,不得不措。無曠臺官,旁採蕘說,苟合於理者,不以逆耳而咈之,無益於事者,亦以遜言而假之,俾長謇諤之風,勿加摧折之威,則人心悅豫,天必鑑之,夫安有警告之降,而何憂乎治不從欲?況所與親者賢士大夫,而近習之昵狎自遠,所與講者聖謨時政,而翫物之喪志無從,涵養窮格之盛,將不在聖賢之下矣。此不但目下弭災之策,抑亦爲我東方無疆萬年之休也。更願邸下,戒哉懋哉。勿以人廢言,臣無任云云。覽書具悉。諸條陳勉,誠切懇懇,當體念,而尾附事,勿煩。玉署之職,爾其勿辭,益勉啓沃之責。
校理李基華書曰,伏以,臣姿品庸愚,學術空疎,而倖占科名,濫廁朝端,翺翔於侍從之列,亦已年所矣。自知樗櫟之不合於材,駑駘之不宜於駕。故每誡不量而妄進,只自隨分而投閒,聖朝不棄,玉署淸選,忽及於無似之臣,除旨纔降,召牌嚴臨,義在駕屨,他不暇顧,章皇出肅,幞被入直,今已屢日矣。此固臣夢想之所不到,而私心之榮幸,爲如何哉?第伏念,是職也者,昵侍香案而講論經旨也,替撰絲綸而對揚休命也。于以賁飾皇猷,于以裨益治道,其所責任,不可與他職比焉。故古之碩德宏儒,未嘗不逡巡而辭免,則況如臣鹵莽蔑劣者,不可以濫授是職也明矣,而且今亨嘉之會,思皇之彦,前後輩出,朝著之間,文學之儒,次第俱備,何必以如臣無才蔑學者擬議也哉?暫膺雖出於惶感,仍冒實愧於廉隅,玆陳短章。伏願离明,俯垂鑑諒,亟遞臣所帶之職,俾安私分焉。臣旣不以見職自居,何敢以私事仰瀆,而第臣之目下情勢,有萬萬憫急者。臣中歲失怙,惟偏母是依,而母年今八十有一矣。素抱風虛之疾,且當艾耄之時,所供少有失宜,則筋力一倍澌鑠,而臣家本淸寒,計拙謀生,恒不免菽水之歎,有肉則筋力稍得以有補,而無肉可繼,有藥則證祟亦得以少可,而無藥可調。當此之時,人子之心當如何哉,而漸逝之頹景,末由可淹,已耗之精力,益復凜綴,則臣之燋遑情事,又當如何哉?憫迫所致,專昧猥越,披瀝衷懇,冒死仰籲。伏乞睿慈,曲加諒察,亟令選部,畀臣以便近一小邑,俾遂專城之養,千萬伏祝,臣無任云云。覽書具悉。經幄之任,責任非輕,爾其勿辭,益勉啓沃之責,所請下該曹,稟處。
副校理趙基謙書曰,伏以,臣於日前,忝隨諸僚之後,聯陳應旨之章,批紆留念,縱荷開納之睿眷,言無剴切,恐負求助之明令,兢惕倍常,措躬無所。不意前夜轟燁之變,又何爲以荐發於旬日之間也?我大朝殿下曁邸下責躬之敎,勤摯懇惻,又下減膳避殿之命,恐懼修省之方,靡不用極。臣固欽仰萬萬,而仁天示警,若是丁寧,災豈虛生,必有所致。諸路告荒,接濟沒策,公私財竭,侈風日渝,民憂國計,茫無涯畔。凡今日召災之端,何莫非可言之事,上自睿政得失,下至民生愁苦,前後陳勉,歷擧無遺,惟在我邸下以實心行實事。反危爲安,災異自底消弭,此不過一轉移間事耳。第伏念,天之雷霆,猶國之刑賞也。雷霆當節,則鼓動奮發,品物咸遂,而苟或失節,則在天爲災,在國爲咎,刑賞得宜則奸逆知戢,邪正以判,而苟或失宜,則人心潰裂,凶孽覬覦,將無以彰癉淑慝,竟至於上干天和。臣請以目下之失,證夫致災之由。噫,彼李肇源凶慘之情節,綢繆之設施,卽漢祿之傳鉢,而國人之所共誅也。漢祿罪關我先朝,故我大朝殿下,明正其罪,則肇源之罪開我大朝殿下,而我邸下尙不加顯戮,至今假息於覆載之間,致有遺種餘孽之當在收孥者,乃敢出沒城闉,肆然鳴金,有若尋常罪犯之爲父訟冤者然。其縱恣無嚴,卽不論國綱之無復餘地,莫此之甚。乃邸下只下勿施之令,不施當施之律。夫明義理討亂賊,卽有國之大防,爲人上者,亦不當低昂闊狹於其間,而大臣三司之連章迭請,俱出斷斷沬飮之衷,不惟不嘉納而聽施之。例答則課以不從,辭職則輒準其請,甚至聰明久曠,聲討無人,司直之關係顧何如,而有言卽遞,顯示訑訑,俾不得備員於朝端,所以莫嚴之傳達,便同應文請討之章牘,或欠齊憤,將至於大義日晦,朝象日非。臣愚區區,竊以爲,邸下刑政,若是大乖,而欲其無咎徵得乎?伏願邸下,上惕天心,下軫輿情,肇源父子,亟從臺請,夬施當律,則轉災爲祥之道,恐不外是矣,臣無任云云。覽書具悉。敷奏之言誠切實,當體念,而尾附事,勿煩。
檢閱金鼎集書曰,伏以,臣之妻父行左承旨臣李若愚見帶春秋館修撰官矣。臣之兼銜,法有應避,在所當遞。伏乞离明,亟遞臣職,以存公格焉,臣無任云云。覽書具悉。書辭下該曹,稟處。
上在昌德宮。常參·經筵,以代理停。
王世子詣侍講院後,內閣·政院·藥房·玉堂·春坊口傳問安。答曰,知道。
洪學淵達曰,行大司憲金履載,持平宋持養未肅拜,執義未差,掌令趙萬協·權徽在外,持平吳致淳呈辭,監察茶時之意,敢達。令曰,知道。
令于鄭知容曰,陪衛軍兵毛具。
令于徐憙淳曰,陪從承旨·閣臣入對。
令于徐憙淳曰,大司成有闕之代,旣承下敎,前望單子入之。
大司成前望單子入之,權敦仁代點。
徐英淳,以吏曹言達曰,今此景慕宮冬享大祭堂上執禮大司成金敎喜,纔已遞職矣。時無職名,令該曹口傳付軍職,何如?令曰,依。
兵曹口傳政事,副護軍單金敎喜。
令于徐憙淳曰,發遣吏郞,諸執事淸齋與否,摘奸以來。
令于高時臣曰,留院上書入之。
事變假注書丁庠敎書達,臣於本月初一日辰時量,以外南山植木摘奸事,敬奉令敎,出崇禮門,至南關王廟主山及案山植木處,看審是白乎,則松橡鬱密是白遣,自靑鶴亭至舊失火處面面周審是乎,則老木穉株,叢帀茂盛是白遣,自典牲署後面,至冷井洞,則大木參差,擁蓋一山是白遣。仍詣南壇看審是白乎,則壇砌門墻,竝無圮傷處,而主山案山樹木甚盛是白遣,自文峴至梨泰院後麓水閣峴是白乎,則土性瘠确,穉松之着根浮薄,年久不繁是白遣,至馬石橋是白乎,則松橡蒙翳,而間有風仆之木是白遣。仍詣漢江壇看審,則亦爲無頉是白遣,自雁峯伏兵峴,轉至斗湖,看審司寒壇,則前面紅箭門朽敗顚仆是白乎乃,砌墻則姑爲無頉是白遣,自無學峯所經外山諸處,曲曲看審是〈白〉乎,則別無斫痕之意,敢達。令曰,知道。
鄭知容,以備邊司言達曰,卽見慶尙監司鄭基善災實狀達,則備陳農形災損之狀,仍請事目災三千結外,不足災三萬四千六百五結七十一負七束特許準劃事,令廟堂稟令分付,而代播結數,追後登聞,尤甚之次邑最歉面里,至殘民戶,歲前救急與春後設賑之方,爛加商確,當賑邑數容入穀物,從當枚陳爲辭矣。今年歉荒,嶺南比兩湖較甚,然當年執災之至於此多,有非始料。道臣必當於爬櫛之際,多費精力,而論以分數,終未免稍過,事目外二萬二千結,特許加劃。今此見減,雖過萬數,不患寡患不均,政是災政之謂也。以此精俵,毋使加請之意,分付,何如?令曰,依。
又以備邊司言達曰,卽見全羅監司徐耕輔災實狀達,則備陳農形災損之狀,仍以爲,代播畓二千八百二十二結七十負八束,依下令以災結磨鍊,先俵災民,而事目災二千五百結外,不足災三萬八千二百四十九結二十四負三束,請令廟堂稟令,加劃矣。以本道畓摠,視今年痒損,災結夥多,勢所必然,而但究惠之道,惟在乎均而不患乎寡,且不必較年爲準,以多爲善,事目外二萬九千結,特許加劃,使之均俵,何如?令曰,依。
又以備邊司言達曰,頃因湖西年分狀達,事目災一千二百結外,各樣不足災一萬九千七百四十一結零,加劃矣。卽見該監司朴晦壽狀達,則復陳農形災損之狀,仍請見減災四千結及代播災九十結二十七負四束竝許準劃事,令廟堂稟令,分付矣。災結增損,實關國計,故當初減劃,蓋出於不得已,而道達申請,又如是勤摯,其在寧失之義,有難一切靳持,前劃外一千結,更爲加劃,至於代播給災,旣有令旨之誕,須一體均俵,俾究實惠之意,分付,何如?令曰,依。
又以備邊司言達曰,外方徵債,旣已限明秋防塞矣。京司徵債,亦爲依定式一體防塞之意,分付法司,何如?令曰,依。
又以訓鍊都監言達曰,本局把摠申從洛身病甚重,勢難察任,改差,何如?令曰,依。
修撰金胤根書曰,伏以,日前雷異之後,上而有引咎責躬之敎,下而有獻忠論事之擧。尙庶幾天心底豫,菑沴遄消,豈意轟燁之警,又作於疇昔之夜哉?嗚呼,災不虛生,必有所召,無或朝廷之上,處置失當歟,兆庶之中,愁苦多端歟?以臣庸愚,釋褐未幾,凡於政令做措之得失可否,不啻若聾瞽之無聞覩,實不敢强所不知,徒然應文,而憂愛之忱,有得乎天,論事之責,又適此時,終不能默然而已。祗以平日所嘗櫽括於中者仰陳之,惟邸下垂察焉。顧今庶事之叢脞,庶徵之諐錯,夫人能言言皆切中,而臣愚則以爲此不足憂也。所可憂者,惟在於邸下一心上工夫,容或有未盡耳。心苟正矣,萬事自正,正之如何?亦惟曰讀書而已。凡人之心,孰不安逸樂而厭拘束哉?外而馳聘弋獵,內而聲色狗馬,任其所好,害於其政者,考之史冊,終古往往,則其心之流蕩荒嬉,從可知也,而及其對案讀書之時,則自然有肅敬矜莊之意,此先儒所謂善心之萌也。將此善心,擴充而涵養之,則仁不可勝用,而天下事不患其做不得矣。且況帝王之爲學,異於匹庶,必窮盡事理,明無不透,然後可以應萬機,可以理百工,而窮理之安,又莫要於讀書。是以唐宗·宋祖不過爲季世中主,而或曰我自樂此,或曰我自忘疲,此其所以爲少康之治也。今我邸下,二載代聽,一念憂勤,恤民之政,敬天之實,屢形於絲綸,卽此一心,已足以爲堯爲舜,而又自遇警以來,體大朝減膳之念,納群下弭災之策,日開書筵,親近宮僚,循是不轍浸灌而薰陶之,則豁然貫通,萬理昭布,事之是非,人之賢邪,當如燭照而數計矣。何憂乎治不從欲,何患乎天之降災哉?臣旣以窮理爲應事之要,而邸下於近日事,有不能無過,臣愚死罪,竊以爲,此邸下察理未周之過也。夫今日廷臣之請討李肇源者,豈有私怒於彼而然哉?誠以君讎國賊,有不容不討故耳。藉使肇源,初無是事,則配島之律,亦已過矣。旣其有之,則肆市之誅,烏可緩乎?雖其所犯,只關於邸下,固當以其罪罪之,如英廟之於辛壬諸賊,況其事實之有關於大朝,如漢祿之於先朝者乎?況其子鳴金之擧,不足以訟其冤,而適足以彰其惡者哉?邸下試於讀書之際,考見古帝王治逆之典,果有如肇源所犯之關係莫重,而終於容貸之理乎?此亦窮理中一大事,伏願邸下更加三思焉。臣抱此耿耿,宜卽陳暴於側席求言之日,而所患疝積之症,適値陰濕,徒然添劇,不能趨參於諸僚聯籲之列。今始收召神精,略控愚悃,而心長氣短,言甚粗率,孤恩溺職,莫此爲甚。以今病狀,其何敢一向蹲冒於經幄之列哉?特賜遞免,俾安賤分,不勝幸甚,臣無任云云。覽書具悉。所陳切實,當體念,而尾附事,勿煩。
持平吳致淳書曰,伏以,臣庸愚譾劣,最居人下,臺閣重任,豈可擬議,而乃者持憲特除,遽降於遇災責躬之時,繼以有朝講之令,召牌儼臨,怵畏義分,章皇出肅。而第竊念此時耳目之任,政宜掄揀一代之剛方正直者處之,上而補闕拾遺,下而振綱勵俗,庸答我邸下側席求助之念,而乃以如臣已試蔑效者,濫廁其間,是豈朝廷官惟其人之意乎?伏乞离明,亟賜鐫斥,以幸公私焉。今我邸下遇災警惕,渙發令旨,至誠求助之意,溢於辭表。凡厥瞻聆,孰不欽仰贊歎?臣於此時,雖以不稱丐免,憂愛之忱,與人同得,敢不仰陳愚見,以備聖人之擇乎?臣聞災不虛生,必有所召,顧今不寧不令之災,疊發於旬日之內,臣不敢傅會爲說,以蹈漢儒之陋,而仁愛之天,譴告諄諄,此政君臣上下恐懼修省之會,而就其中目下急務,莫有切於睿學。臣請以朱子講筵奏箚,爲邸下一誦之。其言曰爲學之道,莫先於窮理,窮理之要,必在於讀書,讀書之法,莫貴於循序而致精,致精之本,必在於居敬而持志。夫天下之事,莫不有理,爲君臣者有君臣之理,爲父子者有父子之理,爲夫婦爲兄弟爲朋友,以至於出入起居應事接物之際,莫不有理焉。有以窮之則莫不知其所以然,與其所當然而亡纖芥之疑,善則從之,惡則去之,而無毫髮之累,此爲學所以莫先於窮理也。天下之理,要妙精微,各有攸當,亘古亘今,不可移易。惟古之聖人,爲能盡之,而其所行所言,無不爲天下後世之法,其餘則順之者爲君子,背之者爲小人,是蓋莫不具於經訓史冊之中,欲窮天下之理,而不卽是而求之,則是正墻面而立,此窮理所以必在於讀書也。若夫讀書,則其不好之者,固怠忽間斷,而無所成矣。其好之者,又不免貪多而務廣,往往未啓其端而欲探其終,未究乎此而志在於彼,意緖悤悤,無從容涵泳之樂,安能深信自得,常久不厭,以異乎彼之怠忽間斷,而無所成哉?誠能鑑此而有以反之,則心潛於一所讀之書,文意接連,血脈貫通,自然漸漬浹洽,心與理會,而善之爲勸者深,惡之爲戒者切,此循序致精,所以爲讀書之法也。若夫致精之本則在於心,心之爲物,至虛至靈神妙不測,常爲一身之主,以提萬事之綱,而不可有頃刻之不存者也。一不自覺,而馳騖飛揚,以循物慾於軀殼之外,則一身無主,萬事無綱。況能反復聖言,參考事物,以求義理至當之歸乎?孔子所謂君子不重則不威,學則不固,孟子所謂學問之道無他,求其放心而已矣者,正謂此也。誠能嚴恭寅畏,常存此心,不爲物欲之所侵亂,則以之讀書觀理,無所往而不通,以之應事接物,無所處而不當矣。此居敬持志所以爲讀書之本也。旨哉言乎,夫以朱子之大賢,其丁寧陳戒,不過若是,天下之理,孰有加於此哉?臣猥隨諸臣之後,屢登講席,竊覸我邸下淵默太過,殊無問難反復,以究極乎理趣,一遍誦讀,應文備數而止,如此而睿學豈有開發將就之效,而克造乎光明緝熙之域乎?伏願邸下深留睿念。一遵大賢成訓,以爲貫徹終始之工,心與理會,浹洽瀜液,私意日消,天理日著,以至於欲罷不能,則進德致治之本,轉災爲祥之機,亶不外是。惟邸下懋哉懋哉。抑臣又有區區所懷,卽亦一世公共之論也。向於登筵之初,粗效明張之義,而未承兪音,縱緣臣言議拙短,不能孚格睿心,實莫曉邸下力遏衆論,終靳一兪之故也。往古來今,焉有眞贓畢露,斷案已具之逆,而假息於覆載之間哉?義理由是而不明,隄防由是而不嚴,故繼有其子之肆然鳴金,全無忌憚之習,而不此之罪,末梢處分,只是勿施,諸章答批,例賜勿煩,輿情齊憤,久而愈沸,可驗天災之來,惟此之召也。當此答天譴之時,豈可使事關大朝之罪,尙逭當律,縱恣無嚴之習,潛滋暗長乎?伏願离明,廓揮睿斷,亟降處分,俾邦憲正而亂萌杜焉,臣無任云云。覽書具悉。所陳切實,當體念,而尾附事,勿煩。爾其勿辭察職。
戊子十一月初二日辰時,王世子詣侍講院。景慕宮冬享大祭攝行齋宿入對時,行都承旨徐憙淳,右承旨鄭知容,左副承旨徐英淳,右副承旨洪學淵,假注書趙然春,記事官趙秉龜·徐戴淳,原任提學金履喬·朴宗薰,原任直提學金鏴,直提學趙寅永,原任直閣徐俊輔以次陪立。時至,相禮跪贊請外備。王世子具遠遊冠·絳紗袍,乘輿出重華門,藥房提調金鏴,副提調徐憙淳進前曰,侵早勞動,睿體,若何?令曰,一樣矣。仍由貳極門,相禮跪請進發,王世子進發至侍講院,相禮贊請降輿,王世子降輿入堂內。
戊子十一月初二日申時,王世子座侍講院。承旨·閣臣入對,春坊持唐鑑同爲入對時,行都承旨徐憙淳,右承旨鄭知容,左副承旨徐英淳,右副承旨洪學淵,假注書趙然春,記事官趙秉龜·徐戴淳,原任提學金履喬·朴宗薰,原任直提學金鏴,直提學趙寅永,原任直閣徐俊輔,輔德李嘉愚,兼輔德徐萬淳,弼善洪永觀,兼弼善金興根,文學金英淳,兼文學洪在喆,司書趙秉龜,兼司書成遂默,說書金炳韶,兼說書金鼎集以次進伏訖。令曰,史官分左右。令曰,春坊讀之。春坊各讀訖,奏文義。令曰,閣臣讀之。閣臣亦讀奏文義訖。令曰,承旨讀之。承旨又讀訖。令曰,注書及下番讀之。注書及下番各讀訖。令曰,春坊先退。春坊以次退出。令曰,承旨進前。承旨進前。令曰,大司成旣承下敎,前望單子入之。出令旨令曰,大司成通而未經者,誰也?知容奏曰,外任有數人,而吏曹參議鄭基一,亦未經矣。令曰,史官就座。仍令退。承史以次退出。
上在昌德宮。常參·經筵,以代理停。
齋宿後,內閣·政院·藥房·玉堂·春坊口傳問安。答曰,知道。
王世子詣景慕宮入齋室後,內閣·政院·藥房·春坊口傳問安。答曰,知道。
奉審省牲省器隷儀後,內閣·政院·藥房·春坊口傳問安。答曰,知道。
塡祝祭物看品後,內閣·政院·藥房·春坊口傳問安。答曰,知道。
高時臣啓曰,明日經筵,取稟。傳曰,停。
鄭知容達曰,明日常參,取稟。令曰,停。
洪學淵達曰,行大司憲金履載,持平宋持養未肅拜,執義未差,掌令趙萬協·權徽在外,持平吳致淳差祭,監察茶時之意,敢達。令曰,知道。
又達曰,卽者義禁府都事來言,今日還宮時,輿側鳴錚罪人洪允得,移送秋曹云矣,敢達。令曰,知道。
徐憙淳,以弘文館言達曰,上番闕直,事甚未安。校理李基華,卽爲牌招入直,何如?令曰,依。
禮曹,今十一月十六日冬至朝賀,以二十一日退行事,草記,允下矣。親臨受賀王世子率百官行禮敎是時,應行節目,參考前例磨鍊爲白去乎,依此擧行,何如?判付啓,權停例爲良如敎。
戊子十一月初三日辰時,王世子詣景慕宮。冬享大祭攝行動輿入對時,行都承旨徐憙淳,右承旨鄭知容,左副承旨徐英淳,右副承旨洪學淵,假注書趙然春,記事官趙秉龜·徐戴淳,原任提學金履喬·朴宗薰,原任直提學趙寅永,原任直閣徐俊輔以次陪立。時至,相禮贊請外備。王世子具遠遊冠·絳紗袍,出侍講院,藥房提調金鏴,副提調徐憙淳進前曰,侵早勞動,睿體,若何?令曰,一樣矣。相禮贊請乘輿。王世子乘輿,由銅龍門·弘化門外。相禮贊請降輿乘輦。王世子降輿乘輦,進發至館橋,相禮贊請降輦,王世子降輦步過。相禮贊請乘輦,王世子乘輦。令曰,儒生等間果好在否?知容承令出傳,儒生等俯伏聽令敎訖。令曰,沈承澤在班次,使之進前。承澤進前奏職姓名。令曰,近讀何書?承澤奏曰,今冬則讀大學矣。令曰,着實讀之。令于知容曰,落後捧儒生擧案以來,仍進發至宮大門外。相禮贊請降輦乘輿。王世子降輦乘輿,由西挾門,至降輿所,降輿入齋室,仍詣望廟樓。令曰,百官行禮,依例爲之,可也。賤臣承令出傳,引儀唱四拜禮。王世子行四拜禮訖,仍詣省牲位。禮儀使徐俊輔贊請省牲。掌牲令率其牢屬,北向跪,擧手曰腯。大祝各巡牲一帀,西向擧手曰充,省牲訖。令曰,隷儀爲之,如儀訖。令曰,當該監察,事過後拿處。出令旨亞終獻官竝從重推考。出令旨令曰,祭物陳設,當親審矣,該房知悉。出令旨親押時至,王世子改具冕服,詣廟內月臺褥位西向坐。香室官員奉香祝,跪受憙淳·憙淳祗奉東向跪進,仍爲準祝,王世子親押訖。憙淳跪受以授宮司,入安於神位前,王世子仍爲祭物奉審後,還詣廟內,陳設如儀訖,相禮前引還入齋室,諸臣輪回詣閤。
上在昌德宮。常參·經筵,以代理停。
世子宮,內閣·政院·藥房·春坊·朝廷二品以上·六曹堂上經宿口傳問安。答曰,知道。親祭後,內閣·政院·藥房·春坊·朝廷二品以上·六曹堂上口傳問安。答曰,知道。還內後,內閣·政院·藥房·玉堂·春坊口傳問安。答曰,知道。
徐憙淳啓曰,明日經筵,取稟。傳曰,停。
徐憙淳達曰,明日常參,取稟。令曰,停。
鄭知容達曰,行大司憲金履載,持平宋持養未肅拜,掌令趙萬協·權徽在外,持平吳致淳呈辭,執義未差,監察茶時之意,敢達。令曰,知道。
徐憙淳達曰,左副承旨徐英淳,右副承旨洪學淵今日不爲仕進,竝卽牌招,何如?令曰,依。
令于徐憙淳曰,都承旨持此睿題,馳往泮宮迎輿,儒生應製試取以來。
李若愚達曰,假注書李在直身病猝重,勢難察任,今姑改差,何如?令曰,依。
假注書李在直改差,代洪鍾應添書代點。
令于李若愚曰,在院承旨及入直閣臣,竝試官差下,入直玉堂,春坊,對讀官差下。
令于徐憙淳曰,科次入對。
徐憙淳,以弘文館言達曰,副修撰李寅弼自鄕上來云,卽爲牌招察任,何如?令曰,依。
以副修撰李寅弼牌不進罷職令旨,令于徐憙淳曰,只推。
以全羅監司徐耕輔狀達,萬頃縣人物渰死事,令于李若愚曰,聞甚矜惻。元恤典外,別加顧助,如有生前身還布,竝蠲蕩,令該邑卽速拯得埋置之方,各別優助事,令廟堂措辭關飭,可也。
鄭知容,以兵曹言達曰,卽聞二所巡將受牌之後,初不來待本廳,仍無去向,尙不行巡云。事未前有,萬萬駭悖。當該巡將金文敎,令該府拿問處之,今夜巡綽,則使該所監軍依例兼行,而莫重御牌,不可一任其稽忽,今方捉致廳屬,嚴覈推尋後,使監軍明日同納。雖以監軍言之,不爲趁時報來,乃於更鼓已深之後,只使廳屬來告者,殊甚駭然。該監軍尹羲烈,亦令該府拿問處之,何如?令曰,依。
鄭知容達曰,卽見兵曹草記,則二所巡將金文敎受牌之後,初不來待本廳,尙不行巡云。巡綽法意,何等嚴重,而旣已受牌,無難闕巡,事未前有,萬萬驚駭。當該巡將,所當重堪,而本院請推之外,無他可施之罰,何以爲之?敢稟。令曰,令該府拿問嚴勘。
鄭知容,以都摠府言達曰,今日入直內三廳武兼禁軍及軍兵等,當爲中日習射技,而減膳相値,不得設行之意,敢達。令曰,知道。
李若愚,以吏曹言啓曰,今朔爲始,當爲儲窠,而若出郡守以上窠,則京職中可擬之人,每患苟艱,雖非啓請邑,限都政前,以限滿守令,勿拘純望,通融備擬,以爲次次遷轉之地,而雖値口傳政事之時,亦爲一體擧行,已成近例,今亦依此爲之,何如?傳曰,允。
又以禮曹言啓曰,去十月三十日所下傳敎中減膳五日事,命下矣。五日之限,止於今日,自明日復舊封進事,分付,何如?傳曰,允。
又以禮曹言達曰,去十月三十日所下令敎中減膳五日事,令下矣。五日之限,止於今日,自明日復舊封進事,分付,何如?令曰,依。
鄭知容,以兵曹言啓曰,今十一月十六日景祐宮冬享祭王世子攝行時,陪衛軍兵,當爲磨鍊,而謹考謄錄,則今五月夏享祭攝行時,訓局步軍八百名,馬軍二哨,中軍率領爲先後牌,禁軍二番磨鍊矣。今亦依此擧行乎?敢稟。傳曰,依此爲之。
又以備邊司言達曰,卽見戶曹所報,則以爲,經用自來不敷,收租比前減縮,嗣歲支用,實爲罔涯,無論某樣穀,折米限三萬石趁今區劃爲辭矣。大農告罄,經用垂乏,來頭支調之方,不可無別劃之擧,而見今三南歉甚,兩西穀少,不可遽然議到,果是十分難愼。然且外此諸道,尤無可着手處,就嶺南右兵營軍餉穀中六千石,左兵營山城穀中四千石,聞慶等邑小米移貿條七千五百石,海西償債穀還錄條五千石,竝爲劃給,以準折米二萬石之數,使之從便取用,何如?令曰,依。
又以義禁府言達曰,因右巡廳達辭,二更量犯夜人出身梁性淳執捉,依例移送義禁府事批旨內,知道事,令下矣。梁性淳今方待令拿囚,而待開坐依例決杖放送,何如?令曰,依。
吏曹申目粘連達下是白有亦,觀此弘文館校理李基華上書,則以爲,臣中歲失怙,惟偏母是依,而母年今八十有一矣。素抱風虛之疾,且當艾耄之時,所供少有失宜,則筋力一倍凘鑠,而臣家本淸寒,計拙謀生,恒不免菽水之歎,漸逝之頹景,末由可淹,已耗之精力,益復凜綴,焦遑情私,當如何哉?亟令選部,畀臣以便近一小邑,俾遂專城之養亦爲白有臥乎所,李基華之親老家貧,菽水難繼之狀,卽通朝之所共知,許畀一邑,俾遂便養之願,允合於孝理之政是白乎矣,經幄之臣,出補外邑,事體不輕,臣曹不敢擅便,徽裁,何如?判付達,依回達施行爲良如敎。
戊子十一月初四日子時,王世子詣景慕宮。冬享大祭攝行祭入對時,行都承旨徐憙淳,右承旨鄭知容,左副承旨徐英淳,右副承旨洪學淵,假注書趙然春,記事官趙秉龜·徐戴淳,原任提學金履喬·朴宗薰,原任直提學金鏴,直提學趙寅永,原任直閣徐俊輔以次陪立。時至,相禮贊請外備。王世子具冕旒冠·黲袍·玉帶·赤舄以出。禮儀使徐俊輔引王世子至西門外。贊請執圭,王世子執圭,就位北向立。禮儀使贊請行事。軒架作啓熙運之樂,啓熙運之舞。作樂六成,王世子行再拜禮。樂六成,禮儀使引王世子,行晨祼禮。仍詣盥洗位,盥水訖。禮儀使引王世子,陞自東階,詣尊所西向立。登歌作啓熙運之樂,啓熙運之舞。執尊者擧冪,進幣瓚爵官酌鬱鬯。禮儀使引王世子詣神位前,北向立。贊請跪,王世子跪,三上香。禮儀使贊請執瓚灌地。王世子執瓚灌地。禮儀使贊請執幣獻幣。王世子執幣獻幣,瓚爵官奠于案。禮儀使贊請興平身,王世子興平身。登歌止,禮儀使引王世子降自東階復位。執禮請進饌,軒架作肅安之樂,祝史撤毛血盤,授齋郞而出。典祀官引饌入自正門,捧俎官捧牲匣,薦俎官捧奠于神位前,啓牲匣蓋。樂止,薦俎官以下降階復位。執禮贊請行初獻禮,禮儀使引王世子陞自東階,詣尊所西向立。登歌作啓熙運之樂,啓熙運之舞作。執尊者擧冪,進幣瓚爵官酌醴齊,禮儀使引王世子詣神位前北向立。贊請跪,王世子跪,進幣瓚爵官跪進爵。禮儀使贊請執爵獻爵,王世子執爵獻爵,以爵授奠幣瓚爵官,奠于神位前。副爵如上儀。禮儀使贊請興少退,王世子興少退,北向跪。樂止,大祝進神位前東向跪,讀祝文訖。樂作,禮儀使贊請興平身,王世子興平身。樂止,禮儀使引王世子降自東階復位,啓熙運之舞退,報隆恩之舞進。執禮請行亞獻禮,謁者引亞獻官球,盥水訖,陞自東階,詣尊所西向立。軒架作報隆恩之樂,報隆恩之舞。執尊者擧冪酌盎齊,謁者引亞獻官詣神位前,北向立。贊跪,執事者以爵授亞獻官,亞獻官執爵獻爵,以爵授執事,奠于神位前,副爵如上儀。謁者贊興平身,引亞獻官出戶外,樂止,仍降復位。執禮請行終獻禮,謁者引終獻官金在昌。終獻官行禮竝如亞獻儀訖,引降復位,進幣瓚爵官,薦俎官陞自東階,詣飮福位。大祝詣尊所,以爵酌上尊福酒。大祝持俎進,減神位前胙肉。禮儀使引王世子詣飮福位,進幣瓚爵官以爵跪進。禮儀使贊請受爵,王世子受爵飮訖。薦俎官以俎跪進,禮儀使贊請受胙,王世子受胙以授宮官,宮官捧俎,出授司饔院官員。禮儀使引王世子降復位。知容曰,齋郞金胤根陞降之際,行步遲緩,事極未安。所當重勘,而本院請推之外,無他可施之罰,何以爲之乎?令曰,事過後拿處,可也。出令旨執禮請再拜禮。王世子行再拜禮。執禮請撤籩豆,大祝入撤籩豆,登歌作康安之樂。樂止,軒架作景安之樂。執禮請再拜禮,王世子行再拜禮。樂一成止。執禮請望燎,禮儀使引王世子詣望燎位,大祝取祝幣詣望燎位。執禮請可燎,以幣焚於爐。大祝又取黍稷飯藉用白茅,束之以篚,取祝置於坎。執禮請禮畢,禮儀使跪白禮畢,引王世子還入齋室。少頃,相禮贊請外備。王世子改具遠遊冠·絳紗袍,乘輿至宮大門外,降輿乘輦,進發至館橋,降輦步過,仍爲乘輦,至弘化門外,降輦乘輿,由東挾門,仍由貳極門·重華門還內。諸臣以次退出。
戊子十一月初四日戌時,王世子座延英閤。迎輿儒生科次入對時,行都承旨徐憙淳,假注書趙然春,記事官金炳韶·金鼎集,試官直提學趙寅永,行左承旨李若愚,右承旨鄭知容,左副承旨徐英淳,右副承旨洪學淵,對讀官校理李基華,副修撰洪遠謨,文學金英淳以次進伏訖。令曰,史官分左右。令曰,考試。憙淳奏曰,應製雖與節製有異,而文任考試,科體當然矣。令曰,直提學考試,可也。寅永曰,加資旣有次序,何以爲之乎?令曰,勿拘主試。仍令曰,科次爲之。基華·遠謨·英淳以次對讀試券訖。寅永奏曰,取幾人乎?令曰,取十人。仍考試訖。寅永奏曰,等則何以書之乎?令曰,三張書以正字三下,二張書以草三下,五張書以次上,可也。寅永書等訖。令憙淳讀奏封內訖。令曰,迎輿儒生應製表居首三下一幼學沈承澤直赴殿試,之次三下生員金鳳秀,進士尹致翼,竝直赴會試,之次草三下幼學朴龜夏·李晙,竝給二分,之次次上幼學李秉奭·朴膺壽,生員朴憲淳,幼學徐兢淳·李晉翼,各奎章全韻一件賜給。出令旨令曰,入格儒生,明日待令。出令旨令曰,史官就座。寅永進前奏曰,本閣待令寫字官,畫員,曾有試才付祿之規,而舊例必爲合設,故或値事役浩多之時,則彼此相妨,寢閣不行,已至四年之久,非但有違勸奬,抑亦無以聊賴。自今以後,寫畫取才,或分試或合設,從便爲之似好,故敢此仰達矣。令曰,依爲之。寅永曰,積滯人,何以爲之乎?令曰,積滯人均分,日後則或分試或合設,從便爲之,可也。令退,諸臣以次退出。
上在昌德宮。常參·經筵,以代理停。
經宿翌日,大殿·中宮殿,內閣·政院·玉堂口傳問安。答曰,知道。世子宮,內閣·政院·玉堂·春坊口傳問安。答曰,知道。世子嬪宮口傳問安。答曰,知悉。世子宮,朝廷二品以上·六曹堂上單子問安。答曰,知道。
藥房提調金鏴,副提調徐憙淳啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿口傳問安。答曰,知道。世子嬪宮口傳問安。答曰,知悉。
藥房提調金鏴,副提調徐憙淳達曰,伏未審日間,大殿聖體若何?中宮殿氣候,若何?移次齋宿,宮享禮成,連日勞動之餘,睿體,何如?臣等不任區區伏慮,敢來問安。答曰,大殿聖體安寧,中宮殿氣候安寧,余亦一樣矣。
徐英淳啓曰,明日經筵,取稟。傳曰,停。
徐英淳達曰,明日常參,取稟。令曰,停。
洪學淵達曰,行大司憲金履載,持平宋持養未肅拜,執義未差,掌令趙萬協·權徽在外,持平吳致淳呈辭,監察茶時之意,敢達。令曰,知道。
鄭知容達曰,備邊司郞廳來言,今日賓對日次,而問安相値,不得來會云矣,敢達。令曰,知道。
令于鄭知容曰,右承旨·左副承旨入對,入格儒生同爲入對。
洪鍾應在外,代以吳取善爲假注書。
令于洪學淵曰,觀此原情,事極屑越,鄕曲愚氓,無足責之,嚴刑一次放送。
徐英淳,以成均館行大司成意達曰,本館入直久任郞廳外,他郞不得入直,若有代員替直之事,則草記代直事,曾有定式矣。司成洪羲弼呈旬,直講洪龜燮受由,典籍未差,時無入直之員,以他郞官,姑爲代直,何如?令曰,依。
鄭知容,以備邊司言達曰,關西後運襦衣二百二十領,紙衣一百領,照數稱量,木品紙品,亦爲看審監封後,逢授於齎去禁軍處,沿路輸運及本道頒給等節,更爲各別關飭之意,敢達。令曰,知道。
又以禁衛營言達曰,本營騎士將金命爀身病猝重,勢難察任,改差,何如?令曰,依。
又以刑曹言達曰,因大興良人洪允得擊錚原情,令曰,觀此原情,事極屑越,鄕曲愚氓,無足責之,嚴刑一次,放送事,令下矣。洪允得嚴刑一次,放送之意,敢達。令曰,知道。
戊子十一月初五日辰時,王世子座延英閤。右承旨·左副承旨,入格儒生同爲入對時,右承旨鄭知容,左副承旨徐英淳,假注書趙然春,記事官趙秉龜·金鼎集以次進伏。入格儒生幼學沈承澤,生員金鳳秀,進士尹致翼,幼學朴龜夏·李晙·李秉奭·朴膺壽,生員朴憲淳,幼學徐兢淳·李晉翼以次序立庭下訖。令曰,史官分左右。幼學沈承澤等以次陞堂,進前各奏職姓名。至幼學朴憲淳,令曰,誰也?知容奏曰,永元十一寸也。至幼學李晉翼,令曰,誰也?知容奏曰,若愚至親也。儒生等還立庭下。令曰,上番呼新來,可也。鼎集承令呼新來訖。令頒賞。儒生等祗受行禮,仍爲退出。令曰,史官就座。令曰,今日坐直承旨,誰也?知容奏曰,左副承旨·右副承旨矣。令退,承史以次退出。
上在昌德宮。常參·經筵,以代理停。
徐英淳啓曰,明日經筵,取稟。傳曰,停。
徐英淳達曰,明日常參,取稟。令曰,停。
洪學淵達曰,行大司憲金履載,持平宋持養未肅拜,執義未差,掌令趙萬協·權徽在外,持平吳致淳呈辭,監察茶時之意,敢達。令曰,知道。
徐英淳達曰,同副承旨高時臣今日不爲仕進,卽爲牌招,何如?令曰,依。
洪學淵達曰,掌令趙萬協下諭後,過限不上來,依定式遞差令旨及禁推徽旨,捧入之意,敢達。令曰,知道。
以前掌令趙萬協禁推徽旨,令于洪學淵曰,分揀。
徐英淳啓曰,吏曹郞廳來言,臺諫有闕,政事,取稟。傳曰,前望單子入于小朝。
掌令前望單子入之,禹夏哲代點。
以同副承旨高時臣牌不進罷職令旨,令于徐英淳曰,只推。
徐英淳,以弘文館言達曰,副修撰李寅弼書答已下,副校理徐箕淳自鄕上來云。竝卽牌招察任,何如?令曰,依。
義禁府申目,齋郞金胤根原情云云。徽旨內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付達,依準。又申目,祭監監察梁在孟·閔致遠等原情云云。徽旨內辭緣,泛稱遲晩,竝只刑推得情,何如?判付達,竝只除刑推議處爲良如敎。又申目,二所巡將金文敎,監軍尹羲烈等原情云云。徽旨內辭緣,泛稱遲晩,尹羲烈段,所當請刑是白乎矣,曾經摠府郞,勿爲請刑,載在大典通編,議處。金文敎段,刑推得情,何如?判付達,依準爲旀,金文敎段,除刑推議處爲良如敎。又照目粘連,公忠前兵虞候韓用正矣本府議達內,拳打足踢,及民錢勒貸,出材雜技,率是違法是白遣,捧賂監色,城餉逋縮,揆以糴政,尤爲駭然。今此帥臣,指陳其數爻,不可以囚供之分疏,有所容貸。以此照律,罪杖一百收贖,告身盡行追奪,流三千里定配,私罪,奉令依準爲旀,功減一等爲良如敎。
義禁府申目,禮曹正郞尹克培原情云云。徽旨內辭緣,泛稱遲晩,刑推得情,何如?判付達,供辭旣以逞憾自服,則更不必盤問,而逞憾挾雜之徒,竄逐固無不可,而遇災求言之時,以言獲罪,大非美事,尹克培特施放逐之典爲良如敎。
洪學淵,以義禁府言達曰,犯夜人之除捧供,依更數決杖放送後草記,自有已例矣。梁性淳二更量被捉,準更數決杖二十度後,放送之意,敢達。令曰,知道。
又以義禁府言達曰,時囚罪人尹克培原情公事判付內,特施放逐之典事,令下矣。尹克培放逐之意,敢達。令曰,知道。
掌令權徽書曰,伏以,臣百無肖似,卽一樗櫟之賤耳。千萬不自意,柏府新除,忽下於鄕廬跧伏之中,恩召繼降,閭里動色。臣於是,且惶且感,要效不俟屨之義,間關登程,纔入城闉,而宿祟風痰之症,添劇於行路觸冒之餘,見方委頓床笫,欲起還仆,以若病情,束帶趨走,非時日可期,玆敢略暴情實,仰瀆睿聽。伏乞离明,俯垂鑑諒,亟遞臣所帶之職,仍治臣逋慢之罪,以昭法紀,以安私分焉。臣於丐免之章,不宜贅他,而官以臺名,若嫌臣言之陳腐,終事泯默,則是負求助之睿念也,亦非義分之所敢出,略此敷陳之。噫,孟冬之月,卽收藏之節也,而仁天告警,一旬之內,再有雷動之災,猗我大朝殿下,恐懼修省之念,避殿減膳,成命荐下,繼又我邸下減膳責躬,求言懇摯,此誠殷后之六責,宋主之一言,轉災爲祥之會也。凡今日大小臣僚,孰敢不欽誦攢祝,對揚其萬一也哉?竊伏見諸臣章奏,輒以睿學之益懋,賓對之頻接,歉歲之拯濟,爲邸下陳勉,言固切實,誠得乎論思之體。況伏覩體念之睿答,丁寧誕宣,如臣謭劣,顧何敢披瀝加勉,而第有所一二條可陳者。大凡人君爲治之要,莫先於法祖宗而諴庶民。是以周公之戒成王也,曰,以儀刑文王,萬邦作孚,召公之陳勉,亦以諴小民爲祈天永命之本,使成王而儀刑文王,則萬邦焉不期孚而自孚矣,諴和小民,則天命焉不祈永而自永矣,是豈非後世哲辟所可柯則者耶?今我邸下,睿德克軫於述先,仁化孔彰於恤民,固無待臣言之敷陳,而動靜語默,惟恐祖宗之莫法,政令施措,亦慮小民之不諴,洞洞屬屬,無所間斷,則作孚之化,永命之休,罔俾專美於有周,惟睿念懋哉懋哉。夫古昔帝王之用人,惟才是用,不以遠人而棄之,故漢之董仲舒,廣川人也,而被賢良之選,位躋江都之相,宋之張齊賢,西都士也,而懷宰輔之器,寵紆中書之任,是不獨柔遠人之義,亦出於官惟人之政,此固時君世主所可監法者也。若夫我國之三南·關東,距京師雖遠,而素稱士大夫之鄕,不讓盛唐之東都也。故自古名臣碩輔,多出於是,退則爲林壑之士,進而膺廟堂之責,野無遺才之嘆,朝有恢公之美。夫何挽近以來,淸銜峻選,皆出京華之名族,恩旨華誥,稀到鄕谷之寒門。以是之故,讀書林下,名通朝籍者,自分遠人之無用,率多終身而坎坷,此豈非有欠於恢蕩,而傷損其和氣者乎?思傳曰,心和則形氣和而天地之和應,苟或人心不和,則天心之不和可知,天心不和,則亦豈無災異之告警耶?臣愚以爲,某人之可合某官者,勿拘所居之遐遠,另加收用,亦足爲導和弭災之一助也。噫,彼李龍秀之月前鳴金,胡太無嚴之甚也?其父之負犯,何如,諸臣之聲討,何如,而咫尺蹕路,肆然爲此,有若尋常罪案爲父訟冤者然,此職由於隄防不嚴,刑政失宜之致。夫人君之刑政,卽上天之威怒也。爲人君而刑政失宜,則是非體天行討之道,烏得無雷災之非常耶?伏願睿明,亟從三司之請,以伸王章,以答天譴焉。臣無任云云。覽書具悉。所陳當體念,而尾附事勿煩。爾其勿辭察職。
副校理徐箕淳書曰,伏以,臣伏奉前月除旨,以臣爲弘文館副校理,繼又馹召有令,臣聞令惝怳,無地自容,非所堪任,爲愧爲恐,經涉屢日,有汗沾背。臣以庸愚蔑劣,徒藉先蔭,猥廁朝籍,出入兩坊,處深嚴之地,而忝輔導之列,周旋邇密,昵近耿光,區區之志願已畢,而涯分亦已濫矣。居常兢惕,如集于木,今又謬承恩旨。瀛館,峻選也。論思啓沃,職分綦重,苟非人器學識爲一世所推詡者,豈宜居之,而今乃以臣之最居人下,亦參是職,得不有違於官,惟其人之義乎?左右思量,自分已審,庚牌之下,無望冒進,披瀝衷懇,仰瀆崇聽。伏乞亟賜鐫改,俾名器無玷,私分獲安焉。臣旣不敢以見職自居,豈合更有贅說,而見今天心不豫,轟燁洊作,惟我大朝殿下,避殿減膳,亦惟我邸下,責躬求言,詞旨勤懇,遇災警惕,德音甚盛,而此誠我東方太平萬歲之一大機會也。易洊雷之象曰,君子以,恐懼修省。上天示警,人孰不恐懼,而其能修省者鮮矣,故修省者恐懼之實也。今我邸下應天以實,亦不外於修省之實而已。臣誠愚昧,未知今日何政何事,可以召災,而仁愛之天,若是其丁寧警告,夫豈無所以然哉?邸下以天縱之姿,明習國事,承命代聽,赫然爲治,將一年有餘矣。皇天之眷顧孔昭,人心之蘄顒胥切,環東土芸芸蔥蔥者,夫孰不延頸拭目,堯天舜日,若將少須臾可覩,而治不徯志,百度沁泄,若不及今振勵,圖所以反之者,國事將日非,而終至於不可爲矣。臣請就其大者而言之。一曰,立紀綱。國之所以爲國,紀綱也,而紀綱之本在賞罰,賞罰明則紀綱立,紀綱立則朝廷尊而四方風動,賞罰不明則紀綱不立,紀綱不立而能爲國者,臣未之聞也。管子曰,四維不張,國乃滅亡,可不懼哉?方今法度廢弛,庶事無節,獄訟多枉而干囑肆行,奔競成習而公道無聞,內之百隷怠官,而無振刷之意,外之守令貪墨,而無懲黜之擧,紀綱不可謂立矣。此無他,賞罰不明故也。書曰,天命有德,五服五章哉,天討有罪,五刑五用哉,孟子曰,國人皆曰賢,然後用之,國人皆曰可殺,然後殺之,聖人之於賞罰,若此其至難至愼,何也?作威作福,人主之權柄,我欲賞之,何人不賞,我欲罰之,何人不罰,而必聽之於天,質之於國人而後行之,不敢以一己之愛惡而或私焉,雖若不快於目前者,不然則其弊將至於紀綱陵遲,而國不可爲國也。故紀綱之爲言也,非有別件物事置諸地上曰,如此則立,而如此則頹也。今日賞可賞之人,明日罰可罰之人,一賞一罰,必得其當焉,則旣紊之紀綱,不費力而自更張矣。詩曰,勉勉我王,綱紀四方,惟邸下懋哉懋哉。二曰,納諫言。國家之置三司,將以裨補君德之闕漏,糾察朝廷之得失,而今也不然,直言者謂之觸犯,法言者謂之高遠,道問學則目以陳腐而厭聞,談經濟則視爲迂闊而不信,士氣由是而日沮,言路由是而日閼,雖有救時之策,憂世之志者,亦莫不因循苟且,隨衆結舌,聖世氣象,豈容如此?甚又臺閣久而空虛,反不如閒司漫職之有闕必充矣。邸下豈以爲睿德無可補之闕,朝政無可糾之失,何用乎臺閣爲哉,而然耶?今三司諸臣,應令交章,公車日積,而竝賜嘉納之例答,未聞一事之或用。臣愚死罪,非敢謂求助之令,不由於誠心,而要其歸,則未免按例行故事而已。臣恐願忠之士,從此却顧,而昌言嘉謨,將無聞於淸朝矣。夫求言之非難,聽用之爲難,有言而不用,何事乎求言?伏願邸下,虛心舒氣,翕受敷施,罔恃察察之明,毋示訑訑之拒,臺閣有謇諤之風,上下無阻隔之患,則睿德有光而朝象日隆,恢張之實效,於斯可見矣。祖宗朝盛時,國儲盈溢,常有數年之蓄,挽近以來,公私匱竭,至于今而極矣。一年經用,每患未辨,百官俸廩,僅能得繼,如或不幸而有不虞之變,雖有智者,無以善其後矣。記曰,國無一年之蓄,國非其國,寧不凜乎哉?衛文公衣大帛冠大布,而竟致革車之殷庶,漢文帝惜百金不築露臺,而終有太倉之陳仍。是故人君節儉則財用足,財用足則國以乂安,此必至之效也。大學之極工曰,絜矩,而絜矩之道,專以財言,反復丁寧,誠以凡民之生在於財,故爲民上者,知其然也。取之有道,用之有節,所以與民阜其財而樂其生也。孔子曰,道千乘之國,節用而愛人,亦此義也。二君者,可謂知節用之大本矣。肆惟我朝聖神相承,尙節儉祛奢侈,不起土木之工,不近珍玩之具,此乃邸下之家法,而當今之急務也。誠能遵而勿墜,無益之不作,而每軫玩物之戒,惟正之是供,而常究藏民之道,黎庶不患於殷足,而財用自臻於富溢也。書曰,克儉于家,克勤于邦,惟邸下懋哉懋哉。四曰,勉睿學。一國之治亂,專係於人主之一心,故治國以治心爲主,而治心之要,莫先於講學。臣於丁亥之月正元日,伏見令敎下者,首尾二百有餘言,亶出於願學之實心,兩坊諸臣,孰不欽頌,而自是頻召講官,討論問難,率以爲常,及夫代聽以來,此規遂輟,雖或有開講之時,不過應文而止而已。殷高宗之厥修乃來,周成王之緝熙光明,皆是學也。何嘗以萬機爲繁,而忽於講學也哉?伏願邸下,以古昔聖王之心爲心,毋以庶務之繁,或弛講學之勤,頻接臣鄰,敷陳文義之外,從容諮詢,尋繹硏究,大而論道經邦,禮樂兵刑,細而閭巷疾苦,稼穡艱難,靡不講論,乾乾自强,以邸下聰明睿智,必有日新之效矣。傳曰,學之不能不措也,惟邸下懋哉懋哉。謂天蓋高,恒若鑑臨,苟能以實心行實政,不爲文具之歸,則災沴可變爲休徵,而淸明之治,必將與唐·虞竝隆,不亦盛哉?傳曰,不誠未有能動者也,惟邸下懋哉懋哉。臣旣以賞罰爲紀綱之本爲說矣。以目下事言之。噫,彼李肇源,斷案已具,王章未伸,懲討之大義方張,而顯戮之令旨尙靳,亂萌未杜,輿憤莫洩,而其子肆然鳴金於蹕路之前,有若爲父鳴冤者然,縱恣無嚴,莫此爲甚。其可曰,國有紀綱乎?究厥罪狀,合置何辟,而睿度包容,只令勿施,烏在其五刑五用之義乎?伏願离明,亟從三司之請,夬施當律,俾義理明而隄防嚴,則刑政得當,而抑足爲弭災之一端矣。臣無任云云。覽書具悉。所陳當體念,而尾附事,勿煩。爾其勿辭察職。
副修撰李寅弼書曰,伏以,臣於病伏鄕廬之中,千萬不自意,伏奉玉署除旨,繼有馹召之令,榮光所被,鄰里聳動。臣於是,惝怳兢惕,靡所措躬,而感激居先,不敢偃處,蒼皇登途,來詣私次,而第伏念,是職也處帷幄而啓沃君德,煥黼黻而協贊詞命,遴選之峻,責任之重,非尋常官司之比,今雖不如古昔盛時,而不可以苟然充數也決矣。臣性本鹵莽,材又空疎,憑藉先蔭,早通仕路,而經術從事,尙矣無論,雖閒漫功令之技,亦不猶人,其何能橫經文陛,仰備顧問,自處於儒臣之列乎?況臣通籍,纔過周歲,未嘗有一分裨補於事爲之末,而今忽廁之於華貫淸班,不少留難,臣身濫竽,固不足恤,而其在淸朝綜覈之政,恐不當若是苟艱也。左右參量,冒膺無路,召牌之下,坐犯違傲,自顧義分,冞增悚恧,玆敢披瀝衷懇,仰瀆离明。伏乞睿慈,俯垂鑑諒,亟許鐫改,俾名器無玷,私分獲安焉。臣於丐免之章,不宜贅及他說,而殷燁之異,再發於收藏之節,我邸下體大朝警懼之誠,勉群下消弭之策,十行懇惻,一意修省,卽此而足以感回天心,轉災爲祥。如臣庸陋,何敢仰贊一辭,稱塞求助之盛意,而區區願忠之心,不後於人,寥寥陳腐之談,輒此尾陳,惟邸下垂察焉。臣聞聖王之事天,如孝子之事父母,愛之喜而不忘,怒之敬而愈懼,此西銘所謂不弛勞之舜功也。我邸下之遇災自責,有若孝子之事父母,敬而愈懼者,亦已至矣,夫何旬日之內,荐致此警告也?昔成湯責未卒而大雨沱,高宗德益修而祥桑自枯,豈天之冥應,獨捷於古先哲王,而邁邁於我邸下耶?臣愚死罪,竊以爲,邸下自責之敎,不讓於古先哲王,自責之心,不及於古先哲王。語曰,君子畏靑天而不懼雷霆,何也?常如對越,臨履戰兢,惕若於幽獨得肆之地,戒愼乎燕閒優暇之所,不愧爲無忝,存養爲匪懈,聲臭雖無聞,而警咳如相接,一語一默,一動一靜,無不合於天理,則轟燁之異,不過枯桑之類,而邸下旣以自責於前,仁天旋復告警於後者,臣恐邸下不以至誠而格天也。遇災恐懼,誠帝王之美事,徒懷恐懼,不知所以弭災,則於是乎災眞爲災矣,可不懼哉?今年水旱極備,蟲蝗竝興,三南穡事,幾乎無秋,孔被之邑,將至顚連,拯濟之策,尤係遑急,疲癃殘疾,鰥寡惸獨之徒,皆扶杖而起,延頸而望曰,我邸下其必休助之。漢倉之發,雖在於河南,梁粟之移,不足於河東。不審邸下,將施何術而全活之?階前萬里,盡入睿燭,屢發哀痛之令,庶慰溝壑之民,然而承令宣化者,方伯與守令也。朱子曰,近民之職,惟守令爲先,苟欲爲治,先擇守令。臣亦以爲,荒年之政,莫先於擇守令,擇守令之要,顧莫先於愼選擧。夫選擧之法,尙廉恥奬退讓,貨賂不行而惟賢之庸,千謁莫售而惟公之循,大小師師,擧皆其人,至乃循資守格,似非殷后立賢之方,而亦倣有虞考績之法。今也仕路淆雜,多越常格,苟得其賢,亦復何害?如有一差,其謬千里。伏願邸下,嚴公格以爲擇守令之本,擇守令以爲濟荒歲之政焉。臣旣以敬天恤民之說,陳之於前矣。苟究其要,亦惟在於講學以明理,澄淸其本原而已。朱子曰,今日之事第一且是勸得人主,收拾心神,保惜精神,常以天下事爲念,終之以陳善閉邪之義,蓋學問之道,亦不過如斯。申乞頻開書筵,克致日新向上之工,以臻至誠無間之地。顧今抱道林樊,已在旌招之列者,亦多其人,此皆世祿之臣,有堯·舜君民之志,幼學壯行,豈固欲獨善其身者哉?尙不一致朝端,執經陳說,或者邸下寤寐求賢,有歉於誠禮而然也。禮不重則道不重。是以我列聖朝所以優待儒賢,備極誠禮,咸得于于而來,以贊熙熙之化,此豈非邸下今日所當法者乎?伏願益致敬禮,亟加敦召,畀以啓沃輔導之責,以之朝夕講學,咨訪治道,則非但爲一時弭災之道,德業漸益崇廣,功化自底普洽。臣言非妄矣,幸勿以人微而廢之焉。臣無任云云。覽書具悉。所陳切實,當體念矣。爾其勿辭察職。
上在昌德宮。常參·經筵,以代理停。
鄭知容啓曰,明日經筵,取稟。傳曰,停。
鄭知容,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
鄭知容達曰,明日常參,取稟。令曰,停。
鄭知容啓曰,來十一日朝參日次矣,敢稟。傳曰,停。
鄭知容達曰,來十一日輪對日次矣,敢稟。令曰,當次人受點,後日次待令。
洪學淵達曰,行大司憲金履載,掌令權徽,持平宋持養未肅拜,執義未差,掌令禹夏哲在外,持平吳致淳呈辭,監察茶時之意,敢達。令曰,知道。
鄭知容達曰,同副承旨高時臣今日不爲仕進,卽爲牌招,何如?令曰,依。
令于鄭知容曰,日次儒生殿講,漢學文臣殿講,吏文製述,明日春塘臺爲之矣,該房知悉。
令于鄭知容曰,明日出宮門路,以貳極門爲之。
以同副承旨高時臣牌不進罷職令旨,令于鄭知容曰,只推。
洪學淵達曰,卽者刑曹郞廳來言,壽進宮圖書僞造罪人柳英培等,竝嚴刑遠配事令下,而判書鄭晩錫有身病,參判兪應煥受由在外,參議金鼎均呈辭受由,不得擧行云。判書鄭晩錫,卽爲牌招,以爲開坐之地,何如?令曰,依。
鄭知容,以吏曹言達曰,兵曹正郞李垿受由過限不上來,依例改差,何如?令曰,依。
又以吏曹言達曰,因黃海監司沈能岳狀達,長連縣監吳致文,催促下送事,依下矣。自臣曹催促,則已於去月二十七日下去云矣,敢達。令曰,知道。
又以禮曹言達曰,卽接知中樞府事趙貞喆單子,則以爲,同姓六寸弟益喆嫡妾俱無子,以其同姓二十寸兄百逵第四子鎭宗,欲爲繼後,兩家相議完定,未及禮斜,兩邊父母俱爲作故,拘於常規,不得循例禮斜,依定式草記稟處事,呈單矣。凡係繼宗立後,兩邊與受文蹟,明有可據,而不得登聞者,許令該曹論理草記事,曾有筵奏定式,而門長趙貞喆單辭旣如此,依定式,趙百逵第四子鎭宗,立爲趙益喆之後,何如?令曰,依。
洪學淵,以義禁府言達曰,時囚罪人韓用正杖一百收贖,告身盡行追奪,流三千定配照律公事判付內,依準,功減一等事,令下矣。韓用正功減一等,杖一百收贖,告身盡行追奪,黃海道長連縣朴山驛,徒三年定配,而以回達內辭意,俱罪目依例發遣府羅將,押送配所,何如?令曰,依。
義禁府申目粘連達下是白有亦,向前梁在孟·閔致遠等亦,俱以祭監監察,肄儀之班,失儀可駭。竝只以此照律,何如?判付達,依準。又申目粘連,向前金胤根亦,享班陞降之際,行步遲緩,誠爲可駭。以此照律,何如?判付達,依準。又申目粘連,向前金文敎段,受牌之後,不知去處,遂至於闕巡者,事未前有,罪實難貸。以此照律爲白乎旀,尹羲烈段,巡將闕巡之由,乃於更鼓已深之後,只使廳屬,往告兵曹者,誠有稽忽之罪。以此照律,何如?判付達,依準。又申目,瑞山兼任沔川郡守趙雲杓原情云云。問目內辭緣,泛稱遲晩,刑推得情,何如?判付達,除刑推議處爲良如敎。
義禁府申目粘連,向前趙雲杓亦,鉤拯穀中不完石掃出米之乾淨縮不爲區別爲白遣,乃以拯穀之原數,違例報營者,事甚疎忽。以此照律,何如?判付達,依準。又照目粘連,齋郞金胤根矣本府議達內,享班陞降之際,行步遲緩,誠爲可駭。以此照律,罪笞五十收贖,解見任別敍,私罪,奉令依準爲旀,功減一等爲良如敎。又照目粘連,祭監監察梁在孟·閔致遠等矣本府議達內,俱以祭監監察,肄儀之班,失儀可駭,竝只以此照律,罪各笞五十收贖,解見任別敍,私罪,奉令依準爲旀,梁在孟段,功減一等,閔致遠段,功議各減一等爲良如敎。又照目粘連,二所巡將金文敎,監軍尹羲烈等矣本府議達內,金文敎段,受牌之後,不知去處,遂至闕巡者,事未前有,罪實難貰,以此照律爲白乎旀,尹羲烈段,巡將闕巡之由,乃於更鼓已深之後,只使廳屬往告兵曹者,誠有稽忽之罪,以此照律罪,金文敎段,杖六十收贖,告身盡行追奪,徒一年定配,尹羲烈段,笞四十收贖,附過還職,竝只私罪,奉令依準爲旀,尹羲烈段,功減一等爲良如敎。
上在昌德宮。常參·經筵,以代理停。
夜自五更至初九日開東,灑雨下雨,測雨器水深二分。
王世子代臨春塘臺,日次儒生殿講,漢學文臣殿講,吏文製述罷還內後,內閣·政院·藥房·玉堂·春坊口傳問安。答曰,知道。
徐憙淳啓曰,明日經筵,取稟。傳曰,停。
徐憙淳達曰,明日常參,取稟。令曰,停。
洪學淵達曰,行大司憲金履載,掌令權徽,持平宋持養未肅拜,掌令禹夏哲在外,執義未差,持平吳致淳呈辭,監察茶時之意,敢達。令曰,知道。
令于鄭知容曰,陪衛軍兵毛具,從便爲之。
洪學淵達曰,兼刑曹判書鄭晩錫牌不進推考徽旨,今方捧入,而開坐令下之後,如是違牌,事甚未安。更爲牌招,何〈如〉?令曰,依。
李若愚,以戶曹言達曰,卽接禮曹移文,則因奉常寺所報,貞純王后祔太廟後五享大祭所用稷米,元陵忌辰祭五名日祭物種,孝懿王后祔太廟後五享大祭所用稷米,惠嬪宮祔宮後五享大祭所用稷米,依前例令戶曹磨鍊事,入達依準矣。依前例加定分道,別單書入之意,敢達。令曰,知道。
洪學淵,以刑曹言達曰,謹依下令,僞造壽進宮圖署之柳英培,假稱宮監之黃致中,假稱宮差之韓鎭植,假稱舍音之金順福,各嚴刑一次後,英培咸鏡道會寧府,致中平安道碧潼郡,鎭植慶尙道巨濟府,順福全羅道海南縣,竝遠地定配所,卽爲押送之意,敢達。令曰,知道。
直提學趙寅永書曰,伏以,臣受點於吏文製述讀券官,而排望次序,臣適爲首矣。考試主筆,法意至重,職非文任,階是亞卿,則臣豈敢於例外冒當乎?玆敢忙陳短章,仰瀆离明。伏乞亟賜變通,以存公格,以安私分,千萬幸甚。臣無任云云。答曰,覽書具悉。雖諸試之懸頉,而此特例,卿其勿辭,卽爲考試。
戊子十一月初八日辰時,王世子代臨春塘臺。日次儒生殿講,漢學文臣殿講,吏文製述試取入對時,行都承旨徐憙淳,行左承旨李若愚,右承旨鄭知容,左副承旨徐英淳,右副承旨洪學淵,假注書吳取善,記事官金炳韶·趙秉憲,原任提學朴宗薰,原任直提學金鏴,原任直閣徐俊輔以次陪立。時至,王世子具翼善冠·衮龍袍,乘輿出重華門。藥房提調金鏴,副提調徐憙淳進前奏曰,侵早勞動,睿體,若何?令曰,一樣矣。仍由貳極門·靑陽門,詣春塘臺,降輿陞座。憙淳曰,吏文製述讀券官趙寅永以格例之不敢冒當,逡巡不入云矣。令曰,此是特例,而旣已陳書承答,使之申飭入來,可也。掌議唱試官以下應講,應製文臣,應講儒生行禮。行禮後,日次儒生殿講考官兵曹判書朴宗薰,戶曹判書金鏴,行成均館大司成權敦仁,參考官行副護軍金敎喜,吏曹參議鄭基一,侍講院輔德李嘉愚,弘文館副校理趙基謙,漢學文臣殿講考官禮曹判書徐俊輔,吏曹參判金蘭淳,行護軍李翊會,行副護軍李景在·趙容和·林翰鎭·尹聲大以次進伏。吏文製述讀券官行護軍趙寅永,行護軍申在植·金道喜,對讀官行副護軍張敎根·洪彦謨,禮曹參議金裕憲,行禮後,與應製文臣退出賓廳。知容曰,吏文製述對讀官李羲肇以身病懸頉,試望中付標以入矣。令曰,受點已久,今何可懸頉乎?仍令曰,吏文製述對讀官李羲肇拿處。出令旨令曰,今番試官申飭之後,更有如前稱頉之弊,則令政院直捧禁推徽旨。出令旨吏文製述對讀官李羲肇拿處,代兼侍講院輔德徐萬淳添書代點。行禮後退出。王世子降座,中官奉睿題筒授承旨,承旨授賤臣。令曰,使事變〈假〉注書奉出,可也。庠敎奉出賓廳,頒示睿題表擬朝鮮國王賀太孫誕生,限未時。頒題後,仍爲還入。王世子陞座,令儒生開講,儒生等以次應講。小頃,王世子入便次,令試官以下食代,試官以下食代還入。王世子出便次陞座開講。至申時,令漢學文臣開講,使事變〈假〉注書告栍,儒生殿講,漢學殿講訖。令曰,吏文製述科次入對。王世子降座,寅永等以次進伏。令曰,科次爲之。裕憲讀奏二張。令曰,三張書三下,其餘四張書次上,可也。寅永承令書等。學淵以次坼封讀奏訖。王世子陞座,令曰,吏文製述居首人,漢學殿講居首人,竝依例捧令旨。出令旨令曰,日次儒生殿講居首通幼學尹敎成直赴會試,之次通生員朴宗鶴,幼學李寅喬各給二分,之次通幼學曺雲承·李墩各給一分,之次略進士安秉良等二十人,粗幼學尹赫烈等十七人,竝令該曹考例施賞。出令旨令曰,入格儒生,明日待令。出令旨知容曰,座堂禮畢之前,前排徑先出去,不飭之當該宣傳官,所當重勘,而本院請推之外,無他可施之罰,何以爲之乎?令曰,推考,可也。出擧條令呼禮畢。相禮跪白禮畢。王世子降座乘輿,由靑陽門·貳極門還內,諸臣以次退出。
上在昌德宮。常參·經筵,以代理停。
高時臣啓曰,明日經筵,取稟。傳曰,停。
高時臣達曰,明日常參,取稟。令曰,停。
洪學淵達曰,行大司憲金履載,掌令權徽,持平宋持養未肅拜,執義未差,掌令禹夏哲在外,持平吳致淳呈辭,監察茶時之意,敢達。令曰,知道。
令于洪學淵曰,入格儒生入對。
以平安監司金魯敬申本,罪人權馥順安縣到配事,令于洪學淵曰,飭已施矣,特爲放送。
洪學淵達曰,明日次對,兩司當爲進參,除在外外,未肅拜·呈告人員,竝待開門牌招,何如?令曰,依。
洪學淵,以訓鍊都監言達曰,本局千摠李亨權身病甚重,勢難察任,改差,何如?令曰,依。
又以義禁府言達曰,時囚罪人金文敎杖六十收贖,告身盡行追奪,徒一年定配照律公事判付內,依準事達下矣。金文敎杖六十收贖,告身盡行追奪,江原道金化縣生冒驛,徒一年定配,而以議達內辭意,具罪目依例發遣府書吏,押送配所,何如?令曰,依。
吏曹申目粘連達下是白有亦,觀此慶尙監司鄭基善狀達,則以爲,柒原縣監徐驥淳,淸河縣監李正幹等瓜限俱在不遠,而兩邑俱當設賑,今若遞改,則賑政之替付生手,實有疎虞之慮。柒原縣監徐驥淳,淸河縣監李正幹限明年麥秋仍任事,令該曹稟處亦爲白有臥乎所,滿瓜遞改,自是常格是白乎矣。三南尤甚邑,如有善治而瓜滿人則狀聞仍任事,已有大臣筵奏是白如乎,兩邑雖有尤甚·之次之別,俱當設賑,則道臣之請仍,實合事宜。柒原縣監徐驥淳,淸河縣監李正幹,限明年麥秋仍任事,竝依狀請施行,何如?判付達,依準。
戊子十一月初九日午時,王世子座延英閤。入格儒生入對時,右副承旨洪學淵,假注書趙然春,記事官金炳韶·金鼎集以次進伏。入格儒生幼學尹敎成,生員朴宗鶴,幼學李寅喬·曺雲承·李墩,進士安秉良·趙徽林,幼學徐兢淳·朴昇壽·趙徹林,生員徐兢輔,幼學徐名輔,生員許石老,幼學李豐翼·李後彬·沈敦永·李源庚,生員徐堂輔,幼學洪永圭·金度均,進士李,生員尹宗儀,進士沈有澤,幼學沈敬澤·金公鉉·尹赫烈,進士李光翼·趙得鉉,生員李魯翼·林定洙·趙建和,進士李敏根,幼學朴觀亨·南壁陽·申泰運·李禮煥·李昌運,進士權基憲·宋宅鎭,幼學朴冕壽·愼始徽等序立庭下訖。令曰,史官分左右。令曰,入格儒生進前,各奏職姓名。敎成等以次進前奏職姓名。至李墩,令曰,誰之子乎?墩起伏奏曰,副護軍臣光正之子矣。至安秉良,令曰,誰也?學淵曰,前縣監廷瓚之子矣。至趙徽林,令曰,誰之子乎?學淵曰,前郡守濟晩之子矣。至李魯翼,令曰,誰也?學淵曰,故校理尙愚之子矣。至趙建和,令曰,誰也?學淵曰,豐原君顯命之祀孫矣。學淵曰,入格儒生沈應龜夜間添病,未得待令矣。令曰,唯。令曰,給分人先退,入格人頒賞,可也。給分人退出,頒賞如儀,行禮訖,仍退出。令曰,史官就座。仍令退,承史以次退出。
上在昌德宮。常參·經筵,以代理停。
藥房提調金鏴,副提調徐憙淳啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
鄭知容,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
鄭知容啓曰,明日經筵,取稟。傳曰,停。
鄭知容達曰,明日常參,取稟。令曰,停。
又達曰,行大司憲金履載,掌令權徽,持平宋持養·吳致淳牌不進,執義未差,掌令禹夏哲在外,監察茶時之意,敢達。令曰,知道。
又達曰,左副承旨徐英淳今日不爲仕進,卽爲牌招,何如?令曰,依。
令于鄭知容曰,大臣·備局堂上,引接。
以掌令權徽,持平宋持養·吳致淳牌不進罷職令旨,令于鄭知容曰,只推。
以左副承旨徐英淳牌不進罷職令旨,令于鄭知容曰,只推。
令于鄭知容曰,捧納承旨,從重推考。
高時臣達曰,卽伏見兵曹坐不坐單子還下者,臣之矇然捧入,不勝惶恐,而奏達文字,若是不審,事極未安。當該堂上,不可無警,推考,何如?令曰,依。
鄭知容,以禮曹言達曰,各陵園墓,今秋植木播橡,依定式擧行後,株數斗數,區別報來,故別單書入,而健陵·顯隆園植木,則本府留守已爲區別狀達矣,敢達。令曰,知道。
又以兵曹言啓曰,每都政,新資五窠例爲差出,而今番都政,營將·中軍,姑無準二十朔者,雖未滿朔數,依近例推移內遷,何如?傳曰,允。
又以禁衛營言達曰,騎士都試時,優等人別單書入之意,敢達。令曰,知道。
又以義禁府言達曰,因平安監司金魯敬申本,前執義權馥今月初四日順安縣到配事判付內,飭已施矣,特爲放送事達下矣。權馥卽爲放送事,分付該道道臣之意,敢達。令曰,知道。
義禁府申目,吏文製述對讀官李羲肇原情云云。徽旨內辭緣,泛稱遲晩,所當請刑是白乎矣。曾經侍從,勿爲請刑,載在大典通編,議處,何如?判付達,依準。又照目粘連,向前瑞山兼任沔川郡守趙雲杓矣本府議達內,鉤拯穀中不完石,掃出米之乾淨縮,不爲區別爲白遣,乃以拯穀之原數,違例報營者,事甚疎忽,以此照律,罪笞四十收贖,附過還職,私罪,奉令依準爲旀,功議各減一等爲良如敎。
義禁府申目粘連達下是白有亦,向前李羲肇亦,試官懸頉,雖緣身病,事體所在,殊甚可駭,以此照律,何如?判付達依準。又照目,奉常寺參奉趙昌敎原情云云。徽旨內,今十一月初八日漢學文臣殿講時,其不依定式,推考罪,笞四十收贖,附過還職,私罪,奉令依準爲旀,功減一等爲良如敎。
戊子十一月初十日午時,王世子座壽康齋。大臣·備局堂上引接入對時,右承旨鄭知容,假注書吳取善,事變假注書丁庠敎,記事官金炳韶·金鼎集,領議政南公轍,左議政李相璜,行知中樞府事李羲甲,行知敦寧府事趙萬永,行兵曹判書朴宗薰,吏曹判書徐能輔,戶曹判書金鏴,禮曹判書徐俊輔,行護軍柳相亮·李石求·李光文,副校理徐箕淳以次進伏訖。令曰,史官分左右。公轍·相璜進前。公轍曰,冬序將半,日候不至甚寒,大殿聖體,若何?令曰,一樣矣。公轍曰,寢睡·水刺之節,何如?令曰,一樣矣。公轍曰,中宮殿氣候,若何?令曰,一樣矣。公轍曰,日昨座堂勞動之餘,睿體,若何?令曰,一樣矣。令曰,次對爲之。公轍曰,頃因廣州年分狀達,本府還餉各年排捧條,依數準捧之意,覆達行會矣。卽見該留守李止淵狀達,則以爲,各年排捧條,本是營屬逋負,而擧皆死亡,到今指徵,尤無其處,自今勿拘排限,姑俟年豐,從長講究,漸次拮据,俾殘民得免橫徵,餉穀終歸完充事,請令廟堂稟處矣。逋穀排捧本非經法,卽是近例,雖或闊狹於不得已處,若復待年豐收捧,則公穀其將無完的充數之期,此路難開,而但守臣申請,若是勤摯,丁亥排捧,年條雖甚近,今年則爲軫民勢,姑許竝停,此後則依排定之數,漸次收捧之意,嚴飭分付,何如?令曰,依爲之。出擧條公轍曰,卽見南兵使李晢所報,則以爲,本營支放條餉耗七百石,前以每石三兩作錢,近因新定式,以二兩作錢,其所欠縮爲七百兩,此不可無充補之道,以本營句管賑餘穀耗一百三十八石零,每年取用,以爲添補之地爲辭矣。耗作旣爲減價,則支放不足,勢所必至,不可無從他給代之擧。且是本營句管會外穀,則耗條取用,別無靳持之端,依所報許施,何如?令曰,依爲之。出擧條公轍曰,月前雷異之後,臣等因求言之會,略貢陳腐之說,旬日之間,復有警告,而昔賢有有聞而未及行,惟恐有聞,伏想勇於必行之睿志,亦自如此,故更不敢爲陳勉之言矣。臣等向陳數三條中,講學居先,而伊後書筵召對,連爲召接,虛受之德,不但瞻聆聳喜,臣等亦與有榮焉。聖經賢傳,辭旨微奧,有無限合玩味處,有無限合鼓發處,若講官以次挾冊而進,一讀之後,便令退去,則講聲雖洋洋盈耳,於吾心吾身,有何所益?邸下其果不以文具應之,反復問難之際,克盡窮格明辨之工,而亦無嗣後間斷之慮乎?臣等之言,不過綴拾古人之格言,看如老生之常談,而邸下若不以人廢言,則或不無萬一之補矣。蓋遇災則警惕,災過則沁泄,仍又置之忘域而不省,則此豈應天以實之道乎?上天雖玄遠,而聽卑而臨汝,誠與僞之間,毫髮難欺,董仲舒言,天人之際甚可畏也。區區憂愛之忱,不能自已,有此申達,而又以立志堅固四字,爲前席之獻,伏望邸下益加澄省焉。令曰,所陳當服膺矣。出擧條公轍曰,因天譴而乞免,臣非敢只效故事而然,實狀如此矣。顧今災荒溢目,國計哀痛,民生殿屎,千百艱憂,如萬斛漏船之泛在無畔之大海,非有良手梢工,莫知攸濟,而如臣無才病癃而年將至者,充位尸素於巖廊之首,蹲仍不去,論道經邦,尙矣無論,雖應參之公故,一未進身,每以勤政仰勉,而臣則不勤於職事,每以百隷之怠慢爲憂,而臣之怠慢反有甚焉。格君之道,必也先正其身,導率之方,莫如自脩其職,而臣於此,無一之可。邸下置相如此,災異之出,豈無所召乎?進賢退不肖,爲治亂安危之大關係,而姑且倚閣,無所變通,其所恐懼脩省者,將於何見之乎?臣恐天心愈怒,國事世道,日非而無可爲矣。申望邸下,仰稟大朝,先將不肖如臣者,亟賜斥罷,改卜賢德,使時艱有濟焉。臣則謂應天以實之道,不外於此矣。令曰,以卿體國元老,何爲過謙?卿其勿辭,以安余心。相璜曰,洊雷爲災,又在於水旱蟲蝗,三路告歉之後,是豈無所召而然?睿心警畏,令旨懇怛,天人相感,庶幾回怒而爲豫,臣等有前此箚陳,首揆今筵又以箚意申勉,當務之先,爲治之本,要之不外於此,邸下於此三者,果能槪聽而體念耶?臣敢因此而又有所區區仰達者矣。邸下凡於事爲之間,必以動法先朝爲心,繼述之盛意,臣固欽仰萬萬,而臣則猶以爲未盡也。以勤講學言之,先大王於久道化成之後,雖未嘗無停講之時,而以學不厭之聖,兼誨不倦之工,常相與學士大夫,溫繹討論,主經翼史,日有程課,無少間斷,此非但自治之聖工如是,雖朝臣中年少新進,循循善誘,使歸於作成之中,如臣無似,曾忝邇列,亦嘗親承經旨於燕閒叨陪之時,猗歟聖不自聖,成己成物之德,其與日御三講,尤有盛焉。今邸下之所講學,視先朝典學之實,則果何如?以勤諮訪言之,先大王以周萬之智,虛己受人,非但出入邇密,朝夕左右之臣,得備顧問,凡百有司之非閒漫職事者,便殿從容,頻賜引訪,又非但有司之顯者,如是以至於久任郞僚,而時亦如是,惟其平時詢採,恒若不及,故及夫遇事應接,沛然無滯,是以上下之間,情志流通,窮蔀疾苦日達於上,今邸下之所諮訪,視先朝好問之盛,則果何如?以節財用言之,今邸下不必他求,試以先朝時,外而府庫之蓄,內以帑藏之儲,較數歲之中,費用幾許,餘剩幾許,參互於近年餘剩與費用之幾何,則昔豐今枵,豈無所由?邸下於此,克念我先朝約己裕人之德,則必有惕顧反省之端矣。古人有言,欲法堯·舜,當法祖宗,若但有法祖之心,而無繼述之實,則恐非監憲無愆之道,惟邸下懋哉。令曰,所奏當服膺矣。出擧條相璜曰,臣以不肖無似,久叨匪據,無往非孤負僨誤,而重以賤疾轉痼,實無以自廁於恒人,古人所謂宜去者,固非一二數。臣之所寤寐攢顒,惟在於愍燭體諒,而今番災警,臣又曰,未嘗不由於朝廷進退之失宜。殷湯六事,民失職實居其一,雖夫人之微,猶不容失其職,況名以大官,而憒劣衰癃,百不能事事,如臣貌樣,而尙可曰,人事無失,而天工可代乎?然則民失職,抑爲今日召災之端。若論失職之罪,臣實爲首,惟願亟賜斥退,以幸國事,而臣之此言,非敢出於便私圖而應故事而已。令曰,以卿體國之誠,何爲過辭?卿其勿辭,以安余心。公轍曰,臣以爵賞科擧之愼惜,前亦有仰達於大小朝者矣。人君之礪世磨鈍,專在於此,故昔在英廟朝,以節製之賜第,儒臣有言之者。先朝或以日次講及應製,有直赴殿試之命,每加愼重,亦不頻數矣。近來以日次講應製賜第,甚多且頻,朝廷之得士,非不幸矣,而論以愼惜科宦之道,則恐不當如此。伏望繼自今每加愼惜,而且試體甚重,除非文任考試,則曾無賜第之例矣。相璜曰,爵賞與科第,是朝廷名器,多則自流於褻,名器之或褻,豈非可憂乎?領相所奏,出於斷斷忠悃,臣實爲之感歎矣。令曰,大臣就座,諸宰奏事。羲甲等曰,無可奏之事矣。令曰,玉堂所懷奏之。箕淳曰,去月災異以後,諸臣應令陳章,而皆以勉睿學爲言矣。汎以觀之,似若陳腐之談,而其於目下民憂國計,無甚緊關,第有不然者。人主一心,萬化之源,人君欲治國則必先治心,治心之道無他,講學爲本。故成湯有日新之工,成王有緝熙之工,而殷·周之治,後世莫及焉。由此論之,講學爲治心之本,而治心爲治國之本,可知也。仄聞近日頻開講筵,繼自今少勿間斷,無或有一曝十寒之弊焉。程子曰,勿看雜書,恐分精力,書籍雖多,皆不足以資益於睿學矣。必專加睿工於經傳,以究先聖王治心之要,以至於人慾淨盡,天理流行焉,則三代之治,不勞而致也。詩曰,靡不有初,鮮克有終,如或始終不一,而不思所以日新緝熙之方,則非徒國不可以治,修省之道,亦不以誠心行之也。如是則又安知何樣災異,復發於何時乎?臣以是耿耿,先已略陳於上書,而又此申前說仰達矣,伏望深留睿念焉。令曰,所陳當留念矣。出擧條知容曰,今日賓對,臺諫無一人進參,事甚未安。諫院則雖不備,憲臺則俱不參,憲府諸臺,竝推考,何如?令曰,依爲之。出擧條令史官就座。令曰,大臣先退。公轍等先退。又令退,承史以次退出。
上在昌德宮。常參·經筵,以代理停。
徐英淳啓曰,明日經筵,取稟。傳曰,停。
徐英淳達曰,明日冬至望闕禮習儀相値,常參頉稟之意,敢達。令曰,知道。
高時臣達曰,行大司憲金履載,掌令權徽,持平宋持養未肅拜,掌令禹夏哲在外,持平吳致淳呈辭,執義未差,監察茶時之意,敢達。令曰,知道。
李若愚達曰,右副承旨洪學淵今日不爲仕進,卽爲牌招,何如?令曰,依。
又達曰,明日傳香禮房承旨當爲齋宿,行都承旨徐憙淳,所當牌招,而拘於廳規,不得請牌,何以爲之?敢稟。令曰,牌招。
以右副承旨洪學淵牌不進罷職令旨,令于李若愚曰,只推。
徐英淳達曰,明日冬至望闕禮習儀,兩司當爲進參,除在外外,未肅拜·呈告人員,竝待開門牌招,何如?令曰,依。
令于徐英淳曰,旣承下敎,藥院都提調前望單子入之。
內醫都提調前望單子入之,李相璜代點。
令于徐英淳曰,李判府事之行,給馬。
行判府事李存秀箚曰,伏以,臣才菲祿薄,竊位踰分,神降其烖,遽遭同氣之慼,鮮民餘生,相依爲命,殘年逆理,情界偏酷,行將返櫬于鄕廬,執紼送往,情所不已,擇兆營窆,勢將躬檢,私懇煩瀆,極知猥屑,而玆不得不冒昧仰暴。伏乞俯垂矜察,許臣由暇,俾伸悲苦之情焉。仍伏念,臣方帶藥院之任,而屢犯闕禮之罪,每增悚蹙,今將請由作行,尤不容一向虛縻,亟賜變通,以重事體,以安賤分,千萬顒企。取進止。答曰,覽箚具悉卿懇。卿之情理,甚爲慼然。所請許施,卿其平安往返。仍令于徐英淳曰,此下答,遣史官往諭于李判府事。
上在昌德宮。常參·經筵,以代理停。
徐英淳啓曰,明日永陵忌辰祭齋戒,再明日靖陵忌辰祭齋戒,三明日十六日永陵忌辰祭齋戒正日相値,經筵頉稟之意,敢啓。傳曰,知道。
徐英淳達曰,明日永陵忌辰祭齋戒,再明日靖陵忌辰祭齋戒,三明日十六日永陵忌辰祭齋戒正日相値,常參頉稟之意,敢達。令曰,知道。
鄭知容達曰,行大司憲金履載,掌令權徽,持平宋持養·吳致淳牌不進,掌令禹夏哲在外,執義未差,監察茶時之意,敢達。令曰,知道。
又達曰,右副承旨洪學淵,同副承旨高時臣今日不爲仕進,竝卽牌招,何如?令曰,依。
令于李若愚曰,永陵受香承旨仍爲奉審摘奸,局內諸陵,一體奉審。
鄭知容達曰,今日冬至望闕禮習儀,憲府則監察代行矣。雖無諫院,仍爲行禮之意,敢達。令曰,知道。
又達曰,臣知容冬至望闕禮習儀,進去,下直之意,敢達。令曰,知道。
徐英淳達曰,明日傳香禮房承旨當爲齋宿,行都承旨徐憙淳,所當牌招,而拘於廳規,不得請牌,何以爲之?敢稟。令曰,牌招。
以掌令權徽,持平宋持養·吳致淳牌不進罷職令旨,令于徐英淳曰,只推。
以右副承旨洪學淵牌不進罷職令旨,令于徐英淳曰,只推。
徐英淳,以吏曹言達曰,今此靖陵忌辰祭獻官預差,前參議金鼎均塡差,而時無職名,令該曹口傳付軍職,何如?令曰,依。
又以吏曹言達曰,今此冬至祭祭官,當爲磨鍊,而除老病公頉,實無推移排比之路,依近例刑官及司饔院官員年六十以上人,通瀜塡差以入,而其中時無職名人員,令該曹口傳付軍職,何如?令曰,依。
兵曹口傳政事,副護軍單金鼎均。
高時臣,以奎章閣言啓曰,原任直閣金邁淳母喪卒哭日,依定式遣檢書官勸肉以來之意,敢啓。傳曰,知道。
又以兵曹言達曰,禁軍來春夏等都試,因政府及本曹有故,不得設行,而在前如此之時,有仍停都試,代行祿試射之例,今亦依此擧行,何如?令曰,依。
義禁府照目粘連,吏文製述對讀官李羲肇矣本府議達內,試官懸頉,雖緣身病,事體所在,殊甚可駭。以此照律,罪笞五十收贖,解見任別敍,私罪,奉令依準爲旀,功減一等爲良如敎。
上在昌德宮,常參·經筵,以代理停。
洪學淵達曰,行大司憲金履載,掌令權徽,持平宋持養未肅拜,執義未差,掌令禹夏哲在外,持平吳致淳呈辭,監察茶時之意,敢達。令曰,知道。
徐英淳達曰,明日傳香禮房承旨當爲齋宿,行都承旨徐憙淳,所當牌招而,拘於廳規,不得請牌,何以爲之?敢稟。令曰,牌招。
洪學淵,以都摠府言達曰,今日入直內三廳武兼禁軍及軍兵等,當爲中日習射技,而國忌齋戒相値,不得設行之意,敢達。令曰,知道。
上在昌德宮。常參·經筵,以代理停。
洪學淵達曰,行大司憲金履載,掌令權徽,持平宋持養未肅拜,執義未差,掌令禹夏哲在外,持平吳致淳呈辭,監察茶時之意,敢達。令曰,知道。
令于高時臣曰,傳香承旨馳詣宗廟·景慕宮,奉審摘奸以來。
令于鄭知容曰,明日動輿時門路,以曜金門爲之,儀仗鼓吹,置之。
鄭知容達曰,明日傳香禮房承旨當爲齋宿,而行都承旨徐憙淳不爲仕進,所當牌招,而拘於廳規,不得請牌,何以爲之?敢稟。令曰,牌招。
令于徐英淳曰,發遣吏郞,諸執事淸齋與否,摘奸以來。
令于鄭知容曰,明日出宮內門路,以泰秋門爲之。
鄭知容,以兵曹言啓曰,今十一月十五日王世子詣景祐宮齋宿,十六日冬享祭攝行時門路,因下令,當以曜金門磨鍊矣。訓局出番軍四哨除出,中軍率領,景祐宮墻外環衛及曜金門外布帳外排立,何如?傳曰,允。
徐英淳,以侍講院言達曰,再明日動輿時,宮官當爲全數進參,而說書金炳韶呈辭受由,無以備員,令政院稟令變通差出,以爲備員進參之地,何如?令曰,許遞,旣承下敎,前望單子入之。
說書前望單子入之,尹興圭代點。
徐英淳,以侍講院言達曰,明日動輿時,宮官當爲全數進參,而新除授說書尹興圭在外,無以備員,令政院稟令變通差出,以爲備員進參之地,何如?令曰,依。
徐英淳達曰,因侍講院草記,明日動輿時,宮官當爲全數進參,而新除授說書尹興圭在外,無以備員,令政院稟令變通差出事,依下矣。合有變通之道,何以爲之?敢稟。令曰,許遞,旣承下敎,前望單子入之。
說書前望單子入之,李敦榮代點。
兵曹口傳政事,護軍朴岐壽,副司果洪晩燮·李游夏·柳基豐,以上竝單付。
徐英淳,以吏曹言達曰,春川府使尹行直受由於安山地,故卽速還官之意,發關知委於該道臣處矣。卽接京畿監司金鐮移文,則枚擧邑報以爲,該府使身病猝重,旬月之間,無還任之望云。當此催科之時,不可遲待其差歇,春川府使尹行直,罷黜,何如?令曰,依。口傳差出,催促下送。
吏曹口傳政事,以鄭祖榮爲春川府使。
徐英淳,以禮曹言達曰,卽接章陵令所報,則近日虎患狼藉,囕殺廐馬,逐日咆哮,奉審巡山之節,不得擧行云矣。莫重之地,有此虎患之狼藉,極爲驚悚。卽令該軍門發送砲手,期於獵捉事,分付,何如?令曰,依。
鄭知容,以禁衛營言啓曰,因禮曹草記,章陵局內捉虎事,依下矣。本營善放砲手三十名,將校二人領率出送,着實行獵之意,敢啓。傳曰,知道。
又以禁衛營言達曰,本營哨官李羲鍾身病猝重,勢難察任,改差,何如?令曰,依。
又以訓鍊都監言達曰,本局把摠鄭泰東身病甚重,勢難察任,改差,何如?令曰,依。
上在昌德宮。常參·經筵,以代理停。
藥房都提調李相璜,提調金鏴,副提調徐憙淳啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
王世子詣景祐宮,入齋室後,內閣·政院·藥房·春坊口傳問安。答曰,知道。展拜後,內閣·政院·藥房·春坊口傳問安。答曰,知道。
洪學淵達曰,行大司憲金履載,掌令權徽未肅拜,執義未差,掌令禹夏哲在外,持平宋持養差祭,吳致淳呈辭,監察茶時之意,敢達。令曰,知道。
鄭知容達曰,備邊司郞廳來言,今日賓廳日次,而動輿相値,不得來會云矣,敢達。令曰,知道。
令于徐憙淳曰,禮房承旨馳詣宗廟·永禧殿·景慕宮,奉審摘奸,仍詣受香諸處,一體奉審以來。
令于徐憙淳曰,永陵受香承旨仍爲奉審摘奸,仍詣綏吉園,奉審摘奸,昭寧園,一體奉審以來。
徐憙淳啓曰,明日冬至望闕禮,依例爲之之意,敢啓。傳曰,知道。
令于鄭知容曰,陪衛軍兵毛具,從便爲之。
徐憙淳,以奎章閣言達曰,景慕宮望廟樓今望奉審,無頉之意,敢達。令曰,知道。
鄭知容,以兵曹言達曰,卽伏見江原監司李紀淵官鎭門聚點狀啓啓下者,則枚擧備邊司停操關辭處,乃以昨秋行會之關,誤爲翻謄矣。奏御文字之有此不審,誠甚未安。原狀啓所當還下送,使之改脩正上送,而旣已啓下,今姑置之,該道臣推考,何如?令曰,依。
戊子十一月十五日辰時,王世子詣景祐宮。冬享祭動輿入對時,行都承旨徐憙淳,右承旨鄭知容,左副承旨徐英淳,假注書趙然春,記事官趙秉龜·趙秉憲,原任提學朴宗薰,原任直提學金鏴,直提學趙寅永,原任直閣徐俊輔以次陪立。時至,王世子具翼善冠·衮龍袍,出泰秋門外。相禮贊請乘輿,王世子乘輿。藥房提調金鏴,副提調徐憙淳進前曰,侵早勞動,睿體,若何?令曰,一樣矣。仍由曜金門至景祐宮齋室前。相禮贊請降輿,王世子降輿入齋室。少頃,相禮贊請外備,王世子出詣望位禮板位,行再拜禮,仍入室奉審訖,還入齋室。口傳下令曰,代塡祝。令曰,祭物當親審矣,該房知悉。出令旨令曰,陪衛軍兵雨具。出令旨口傳下令曰,祭物自內當親審,承史勿爲入參,諸臣輪回詣閤。
上在昌德宮。常參·經筵,以代理停。
夜自一更至十七日開東,灑雨下雨,測雨器水深九分。
世子宮,內閣·政院·藥房·春坊經宿口傳問安。答曰,知道。朝廷二品以上·六曹堂上經宿口傳問安。答曰,知道。行祭入齋室後,內閣·政院·藥房·春坊·朝廷二品以上·六曹堂上口傳問安。答曰,知道。還內後,內閣·政院·藥房·玉堂·春坊口傳問安。答曰,知道。
大殿·中宮殿·世子宮,內閣·政院·玉堂冬至單子問安。答曰,知道。世子嬪宮單子問安。答曰,知悉。大殿·中宮殿·世子宮,朝廷二品以上·六曹堂上單子問安。答曰,知道。
徐憙淳啓曰,明日經筵,取稟。傳曰,停。
徐憙淳達曰,明日常參,取稟。令曰,停。
洪學淵達曰,行大司憲金履載,掌令權徽,持平宋持養未肅拜,執義未差,掌令禹夏哲在外,持平吳致淳呈辭,監察茶時之意,敢達。令曰,知道。
洪學淵啓曰,京外啓覆,例於陽復前擧行,而三公不備,不得循例擧行之意,敢啓。傳曰,知道。
令于洪學淵曰,當該春坊推考。
令于鄭知容曰,大臣·禮堂留待。
令于鄭知容曰,大臣·禮堂入對。
高時臣達曰,知義禁金敎根旣入闕中,不爲肅謝,直爲出去,事甚未安。推考,何如?令曰,依。
洪學淵達曰,獻納李趾秀,正言權用經下諭後過限不上來,依定式遞差令旨及禁推徽旨捧入之意,敢達。令曰,知道。
徐英淳啓曰,吏曹郞廳來言,臺諫有闕,政事,取稟。傳曰,前望單子入之,入于小朝。
以前獻納李趾秀,前正言權用經禁推徽旨,令于洪學淵曰,分揀。
鄭知容,以都摠府言達曰,今日入直內三廳武兼禁軍及軍兵等,當爲中日習射技,而冬至相値,不得設行之意,敢達。令曰,知道。
又以御營廳言達曰,本廳哨官差出時,崔達洙之洙字,誤以秀字書入,至於受點,臣之矇然,不勝惶悚,而原單子改付標以入,何如?令曰,依。
戊子十一月十六日子時,王世子詣景祐宮。冬享祭攝行入對時,行都承旨徐憙淳,右承旨鄭知容,左副承旨徐英淳,假注書趙然春,記事官趙秉龜·趙秉憲,原任提學朴宗薰,原任直提學金鏴,直提學趙寅永,原任直閣徐俊輔以次陪立。時至,王世子具翼善冠·衮龍袍以出,贊禮導王世子至板位前。贊禮贊請再拜,仍行奠幣禮。贊禮導王世子詣盥洗位,盥水訖。陞自東階詣神位前,北向跪。憙淳奉香,知容奉爐以進。贊禮贊請三上香,王世子三上香。贊禮贊請執瓚灌地,進幣瓚爵官徐能輔奉瓚跪進。王世子執瓚灌地。贊禮贊請執幣獻幣,能輔奉幣進,王世子執幣授奠幣瓚爵官鄭基一,奠于案。贊禮贊請降復位。贊禮贊請行初獻禮。王世子陞自東階,詣神位前奉爵以進。王世子獻爵,大祝金英淳讀祝文訖。王世子俯伏興。贊禮導王世子降復位。執禮請行亞獻禮,謁者引亞獻官洪顯周,詣神位前行禮訖。執禮請行終獻禮,謁者引終獻官鄭晩錫,詣神位前行禮訖。贊禮導王世子詣飮福位,禮訖,降復位,行再拜禮。贊禮導王世子詣望燎位,禮訖。贊禮贊請禮畢。王世子還入齋室。相禮贊請外備。王世子出齋室。相禮贊請乘輿,王世子乘輿,仍由曜金門·泰秋門。相禮贊請降輿,王世子降輿還內,諸臣以次退出。
戊子十一月十六日午時,王世子座壽康齋。大臣·禮堂入對時,右承旨鄭知容,假注書吳取善,記事官趙秉龜·金鼎集,領議政南公轍,左議政李相璜,禮曹判書徐俊輔,參判徐長輔以次進伏訖。知容曰,禮堂中參議差祭,未及入來矣。令曰,史官分左右。公轍·相璜進前。公轍曰,今日乃冬至也。一陽初生,百祿鼎至,下情伏不勝慶抃之忱矣。公轍曰,大殿聖體,若何?令曰,安寧矣。寢睡·水刺之節,何如?令曰,安寧矣。公轍曰,中宮殿氣候,何如?令曰,安寧矣。公轍曰,宮享攝行,侵曉還內,睿體,若何?令曰,一樣矣。公轍曰,元孫宮衣尺漸長,智思益進,臣等欣忭慶祝,曷有其極?日氣稍寒,連爲安寧乎?令曰,禮堂進前。令曰,列聖朝登極三十年稱慶已例爲幾次乎?俊輔曰,肅廟朝登極三十年,有稱慶之擧,英廟朝登極三十年,亦有仰請稱慶之事,而其時則不許稱慶,至於四十年稱慶,而設行增廣矣。令曰,前此則列聖朝更無稱慶之例乎?相璜曰,肅廟朝稱慶時,考出中·宣兩廟實錄而遵用,今則無可考矣。令曰,來年卽我大朝聖壽四旬,登極三十年矣。余小子欲伸慶祝之誠,將爲稱慶,以上疏仰請可乎,以庭請爲之可乎?公轍曰,自前稱慶,其例不一,或有疏請之時,或有庭請之時,而至於進饌或陳賀時,則庭請亦罕其例,苟爲上疏而未卽得請,則亦有再疏三疏之擧,故昨年先以上疏而仰請,繼之以庭請矣。今番稱慶,將以何慶仰請而擧行乎?令曰,稱慶之節,當俟得請,可以議定儀節矣。令曰,今年稱慶,亦爲上告下布乎?俊輔曰,今春則不爲告布,故無設科之事矣。令曰,上告下布則當設增廣乎?相璜曰,無論增廣與庭試,飾慶則一也。例於稱慶後,隨其時事勢而設行之矣。俊輔曰,先朝二十年,有稱慶設科之擧矣。令曰,先朝二十年,合慶設科乎?俊輔曰,合六慶設庭試矣。公轍曰,今以亞歲吉日之故,有此召接詢問之盛擧,而至於仰請稱慶,則當在於進表裏之後乎?令曰,唯。令曰,大臣就座。仍令先退。公轍等退出。又令退,承史以次退出。
上在昌德宮。常參·經筵,以代理停。
經宿翌日,大殿·中宮殿·世子宮,內閣·政院·玉堂口傳問安。答曰,知道。世子嬪宮口傳問安。答曰,知悉。世子宮,朝廷二品以上·六曹堂上口傳問安。答曰,知道。
藥房副提調徐憙淳達曰,伏未審日間,大殿聖體,若何?中宮殿氣候,若何?宮享禮成,勞動之餘,睿體,何如?臣不任區區伏慮,敢來問安。答曰,大殿聖體萬康,坤殿氣候安吉,余亦無恙矣。
徐英淳啓曰,明日經筵,取稟。傳曰,停。
徐英淳達曰,明日常參,取稟。令曰,停。
洪學淵達曰,合辭許久闕達,事甚未安。除在外外,未肅拜·呈告人員,竝卽牌招,何如?令曰,依。
鄭知容啓曰,來二十一日朝參日次,而冬至權停例陳賀相値,頉稟之意,敢啓。傳曰,知道。
徐英淳達曰,來二十一日輪對日次,而冬至權停例陳賀相値,頉稟之意,敢達。令曰,知道。
傳于洪學淵曰,錦伯密啓,何足如是祕之乎?一如昨冬嶺南掛書之事矣。原狀啓出給政院,掛書漢,分付道臣,使之不日捕捉,可也。
令于洪學淵曰,旣承大朝聖旨,此密達一體出給政院矣。掛書漢,各別譏捕事,申飭該道臣。
令于高時臣曰,連見兩南道臣加請災狀達,民情之遑急可知。余心之驚歎,如何?令廟堂從優劃給,以示朝家懷保之意也。
洪學淵達曰,行大司憲金履載,掌令權徽,持平宋持養·吳致淳牌不進,執義未差,掌令禹夏喆在外,監察茶時之意,敢達。令曰,知道。
以掌令權徽,持平宋持養·吳致淳牌不進罷職令旨,令于洪學淵曰,只推。
以全羅監司徐耕輔申本,罪人李光載,茂朱府到配事,令于洪學淵曰,飭已施矣,特爲放送。
鄭知容,以都摠府言達曰,副摠管李升權以武臣堂上朔試射試官,慕華館晝仕出去之意,敢達。令曰,知道。
上在昌德宮。常參·經筵,以代理停。
徐英淳啓曰,明日經筵,取稟。傳曰,停。
徐英淳達曰,明日常參,取稟。令曰,停。
又達曰,行大司憲金履載,掌令權徽,持平宋持養未肅拜,執義未差,掌令禹夏哲在外,持平吳致淳呈辭,監察茶時之意,敢達。令曰,知道。
令于徐英淳曰,右副承旨·同副承旨許遞,旣承下敎,前望單子入之。
承旨前望單子入之,李根中·張敎根代點。
徐英淳達曰,新除授右副承旨李根中,同副承旨張敎根,竝卽牌招,何如?令曰,依。
以全羅監司徐耕輔狀達,兵使李存敬,事關壞體,罪在違式,擧措駭妄,其罪狀令廟堂稟處事,令于徐英淳曰,尊體統所以尊朝廷,而身爲下官,不能善待上營,是何道理?順天府使尹命圭,爲先罷職,拿問嚴勘。道臣則以帥臣狀達措辭之猥屑雜亂,至於請勘,而道臣狀辭,獨不雜亂乎?帥臣卽道內之副元帥,而捉致驛屬,査問副元帥犯科者,豈不大失體面乎?道臣越俸三等。兵使非曰無可罪之端,因一守令論罪之事,至於罪遞,則有傷事面,帥臣論罪,今姑置之,可也。
令于徐英淳曰,災邑守令,不可久曠,順天府使之代,旣承下敎,令該曹口傳差出,使之當日辭朝。
吏曹口傳政事,以李晉淵爲順天府使。
李根中,以義禁府言達曰,全羅監司徐耕輔申本內,竄配罪人李光載,茂朱府到配事判付內,飭已施矣,特爲放送事,達下矣。茂朱府竄配罪人李光載放送事,分付該道道臣之意,敢達。令曰,知道。
副司直姜時煥書曰,伏以,臣忝籍四十年,逮事三朝,居然老白首矣。厚蒙恩造,曾無涓埃之酬報,病伏窮鄕,已迫桑楡之晩景,而第是憂愛一念,根於秉彝,無間進退,値此無前大無之歲,言念國計民憂,竊不勝漆室嫠婦之歎,而中夜不寐,繞壁彷徨者久矣。近於朝紙上,伏覩令敎下者,有若曰,今年三南農形,雖不至於慘歉殺年,而始旱中澇,終以蟲損,秋後收穫,大失所望,特念窮民卒歲之憂,勿收代播之稅。繼又伏見前月二十五日朝紙,以此時轟熚之警,大加警惕,自責以四事,仍使廷臣各盡忠言,我邸下如傷之德,敬畏之誠,臣不勝欽仰贊歎,而第伏念,災不虛生,必有所召,則今此震電之異,在於重陰之月者,豈無所由而然哉?謹按先儒之言曰,災異有二,失道之君,與天隔絶,災異之應常遲,賢君與天貫通,災異之應常速,誠哉是言也。恭惟我邸下,以養志之孝心,代理君師之位,天心之所眷佑,群下之所蘄望,固不在唐·虞三代之下矣。臣伏讀令敎有曰,諸道告歉,余未能實心懷保。噫,君言一出,如綸如綍,而一夫之不獲,猶爲干和之端,以今三南民勢之魚喁鴻嗸,而我邸下,猶未照燭其殺年慘歉,則仁愛之上天,警告我邸下,宜乎若是之速矣。然而前後之自秋至今,不以殺年慘歉而仰達者,責在於下,未敢知所以然之故,而我邸下深居九重,其何以明見千里也哉?臣生長草野,閱歷多矣,而以臣所覩聞,未有若今年年凶之慘且酷也。嚮之甲戌乙亥,已是挽古所無之大殺,而唉我窮蔀,太半作翳桑之鬼,何況今年三路之凶,就其尤甚處論之,不啻甲乙之倍屣耶?蓋自春夏以來,暵暘爲災,兩麥告凶,播種失時,而以言乎水災,則淫霖乖雨,跨朔極備,陵谷懷襄,廬舍蕩析,山郡沿邑之川沙墊沒,在在皆然,以言乎蟲災,則雖近百歲老農之民,平生所不見所不聞,而初不識其何樣蟲矣。所謂水田稻穀,無論其移揷早晩,土地饒瘠,擧皆蹲縮消瀜,終至擧一坪無掛鎌之處,全一村無擔石之穀,而雖或有間間食實處,比常年不滿十分之一。又所謂太粟田穀,亦被蟲損,僅覓所落之本種而已。又若木綿果菜等凡所以屬於民衣食者,無一不然,而都是一蟲字亡之耳。是蟲也,嚴霜不怕,成冬不蟄,又食秋耕之麰麥,來歲之憂,又不知至於何境矣。大抵統以言之,就其中殺有尤甚差勝之別,雖非全道之皆然,而嶺南之左右沿,湖西之左峽,湖南之沿邑,俱是最尤甚之大歉大殺也。雖曰屢豐之餘,舊穀無公私之蓄,民勢無貧富之異。及夫淸野滌場之後,爻象之凜然遑汲,日甚一日,而今當催科之時,閭里日空,負戴相續,已見浮黃之色,轉壑之莩,竊發殺越之變,而遠近傳聞之官不官法不法,可驚可駭之事,不一而足。目下如此,來頭可知。然而上自廟堂,初不認之以殺年之故,災政也糴政也軍政也賑資也,無所別般措處,別般講確,而歸之於無可奈何之地,列邑不敢報營門,營門不敢達廟堂,廟堂亦不敢驚動天聽,有若年事之不至慘殺,而發於絲綸者如此,哀此幾萬千蒼生,日夜望哺於朝家者,奚翅若赤子之於慈母,而天門九級,四聰未達,此乃南民命卒之日也。孟子之告梁惠王曰,爲民父母,如之何其使斯民飢而死也?苟其實情之不然,畢竟之無虞則幸矣,而見今冬霧乖常,日候如春,饑饉癘疫,乃是竝行,必然之勢。且今冬序未半,甁罌俱空,室家相棄,號呼道路,其所糊口而延命者,卽不過藜藿等物,則以今鶉衣鵠形,飢腸菜色,一遇嚴寒毒癘,幾何不盡劉,而世無范仲淹,有誰爲邸下進呈烏昧草哉?臣愚竊以爲,迨此遑急之會,特下哀痛之音,先命廟堂·道臣,講究蠲恤奠接之方,而凡係擾民徵索之事,勿拘經法,移粟分賑之節急先措劃,惟以麥秋前民命拯活,爲第一急務,而次又分遣近臣,巡行災邑,監董饋賑,慰諭安撫,宣布德音,則此乃回甦再生之秋,轉災爲祥之機,而凡爲按道守土之臣者,又豈不誠心對揚,期有實效哉?顧以微臣疎賤之蹤,雖値進言之時,出位論事,夫豈臣所敢所欲,而一赤子之匍匐入井,人皆有怵惕惻隱之心矣。此皆漢南三路,可謂全國之半,而自我祖宗朝子視之元元,一朝顚連,轉而之四,擧在漏船之上,而淪胥以亡而已。然而天日未照,上下悠泛,此臣所以發於愚衷,不得按住,而亦不敢自阻於仁覆之天也。如或臣言過實,一毫欺隱,則鈇鉞之誅,固所甘心,而心痛不容緩聲,事急不容徐步者,政道今日事也。第臣癃病之狀,趨詣公車,無望自力,冒犯猥越之罪,附陳縣道之章,惶悚震凜,靡所容措。伏願我邸下,對越天心,惕然警勵,凡所以遇災修省之道,捄焚拯溺之政,毋或少忽而少緩,以答天譴,以保民命焉。臣無任云云。覽書具悉。今見爾章,災民遑急之狀,如在眼前,尤切慘憐。賑撫慰安之方,令廟堂另加商確。至於明春審察之道,豈無斟量乎?爾以遠人,有此敷陳者,深用嘉乃。
說書李敦榮書曰,伏以,臣之見職,兼叨史銜,而臣季父臣相璜,方帶春秋館監事矣。揆以法例,在所當遞。伏乞睿明,亟賜鐫改,以存公格焉。臣無任云云。覽書具悉。書辭下該曹稟處。
上在昌德宮。常參·經筵,以代理停。
鄭知容,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
張敎根啓曰,明日經筵,取稟。傳曰,停。
張敎根達曰,明日常參,取稟。令曰,停。
李根中達曰,行大司憲金履載,掌令權徽,持平宋持養未肅拜,執義未差,掌令禹夏哲在外,持平吳致淳呈辭,監察茶時之意,敢達。令曰,知道。
鄭知容達曰,左副承旨徐英淳今日不爲仕進,卽爲牌招,何如?令曰,依。
以左副承旨徐英淳牌不進罷職令旨,令于鄭知容曰,只推。
以濟州防禦使李行敎狀達薦獻節果不得封進,惶恐待罪事,令于張敎根曰,卿其勿待罪事,回諭。
鄭知容,以兵曹言達曰,再明日王世子親上表裏敎是時,本曹堂上陪衛二員當爲備員,而參議未差,無以備員,有闕之代,令該曹以在京無故人口傳差出,待下批,牌招,以爲進參之地,何如?令曰,依。
吏曹口傳政事,以趙容和爲兵曹參議。
吏曹,兵曹參議單李渭達,參知單趙容和。
張敎根,以禮曹言達曰,今十一月二十一日冬至朝賀時中宮殿百官行禮儀註,直爲書入中宮殿之意,敢達。令曰,知道。
又以禮曹言達曰,卽接靈光幼學李民吾所志,則以爲,族兄善吾嫡妾俱無子,以其同姓十六寸弟思彦第三子得珪,欲爲繼後,兩家同議完定,未及禮斜,兩邊父母俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受文蹟,明有可據,而不得登聞者,許令該曹論理草記事,曾有筵奏定式,而門長李民吾所訴旣如此,依定式李思彦第三子得珪,立爲李善吾之後,何如?令曰,依。
又以戶曹言達曰,忠州可興倉稅穀,以站船載運,而沙格八十名給保合爲三百四十名,此是通編所載之奉足水夫名色也。忠州·原州·驪州·楊根·果川·始興六邑,分數排定,給復免役,以其復戶租三百四十石,身布代錢六百八十兩,每年九十月,各自該邑輸送于忠州牧,以爲船人料布之資,逃老故投托,使各其官隨闕代充等事,曾有筵稟定式,而近來法式蕩然,忠州·原州則全不收捧,驪州則折半捧給,船人無端見失,當受不受,上京呼冤,不啻屢矣。此雖微事,其弊則犯用國穀,負逋相續,亦關漕政,不可不及今釐正。各邑水夫闕額,卽速一一充定後,保錢則使之上納本曹,自本曹出給船人事,添入節目,定式施行,而如是行會之後,若或有不卽代疤,不卽上納之邑,則該守令先罷後拿之意,嚴飭分付,何如?令曰,依。
鄭知容,以兵曹言達曰,禁軍來春夏等祿試射時,柳葉箭沒技人,別單書入之意,敢達。令曰,知道。
李根中,以義禁府言達曰,順天府使尹命圭拿問嚴勘事,徽旨達下矣。尹命圭在任所云,依例發遣府書吏,拿來,何如?令曰,依。
吏曹申目粘連達下是白有亦,觀此侍講院說書李敦榮上書,則以爲,臣之見職,兼叨史銜,而臣季父臣相璜,方帶春秋館監事矣。揆以法例,在所當遞,亟賜鐫改,以存公格亦爲白有臥乎所,春坊之兼帶春秋者,與領監事相避,則竝本職遞改,自是法典是白如乎,侍講院說書李敦榮,改差,何如?判付達,依準。
上在昌德宮。常參·經筵,以代理停。
藥房提調金鏴,副提調徐憙淳啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿·世子宮口傳問安。答曰,知道。世子嬪宮口傳問安。答曰,知悉。
徐憙淳啓曰,明日冬至陳賀權停例相値,經筵頉稟之意,敢啓。傳曰,知道。
徐憙淳達曰,明日冬至陳賀權停例相値,常參頉稟之意,敢達。令曰,知道。
鄭知容達曰,行大司憲金履載,掌令權徽,持平宋持養未肅拜,執義未差,掌令禹夏哲在外,持平吳致淳呈辭,監察茶時之意,敢達。令曰,知道。
又達曰,備邊司郞廳來言,今日賓廳日次,而大臣俱有身病,不得來會云矣,敢達。令曰,知道。
傳于徐憙淳曰,社稷祈穀大祭,王世子攝行磨鍊。
令于鄭知容曰,右副承旨·同副承旨竝許遞,旣承下敎,前望單子入之。
承旨前望單子入之,林景鎭·柳遠鳴代點。
以兵曹參知趙容和牌不進罷職令旨,令于鄭知容曰,只推。
徐憙淳,以侍講院言達曰,明日親上致詞表裏時,宮官當爲全數進參,而兼文學洪在喆有實故,說書未差,無以備員,令政院稟令變通差出,以爲備員進參之地,何如?令曰,依。
徐憙淳達曰,因侍講院草記,明日親上致詞表裏時,宮官當爲全數進參,而兼文學洪在喆有實故,說書未差,無以備員,令政院稟令變通差出事,依下矣。合有變通之道,何以爲之?敢稟。令曰,兼文學許遞,與說書未差之代,旣承下敎,前望單子入之。
春坊前望單子入之,兼文學韓弘敎,說書金箕晩代點。
徐憙淳,以侍講院言達曰,明日親上致詞表裏時,宮官當爲全數進參,而兼弼善金興根有實故,無以備員,令政院稟令變通差出,以爲進參之地,何如?令曰,許遞,旣承下敎,前望單子入之。
兼弼善前望單子入之,金周默代點。
令于鄭知容曰,明日出宮門路,以貳極門爲之。
徐憙淳,以吏曹言達曰,承文院副正字尹憙除拜後過限未肅拜,依例改差,何如?令曰,依。
又以吏曹言達曰,軍資監正閔致和以其身病,呈狀乞遞,改差,何如?令曰,依。
又以承文院都提調意達曰,明年八月皇帝幸行瀋陽謁陵事,盛京禮部咨文,纔已出來矣。以承領之意,撰出回咨,正書安寶後,定禁軍騎撥下送于灣府,使之傳給鳳城將處,以爲轉致盛京之地,何如?令曰,依。
又以司譯院都提調意達曰,頃因本院包蔘增數事草記,牛皮一種,一體定數,許給於灣人事,令下矣。牛皮以軍國緊需,濫入彼地,殆無限節,趁今通變,實爲重軍需申法禁之道,而但濫固宜禁,約亦難便,故關問灣府,使之酌量事情,定數以報矣。纔見其所報,則以每年二萬張爲定,至於管稅廳收稅,一依三萬張入去時例,然後可以充補四萬兩稅額爲辭,張數酌定,旣出商願,則依此分排於曆節兩行及後市,毋或違越。所謂收稅一款,令灣府參互近例,無至過濫之弊,如是定式之後,雖一張皮,如有潛入,則一遵潛蔘律施行事,亦爲嚴飭,何如?令曰,依。
鄭知容,以兵曹言達曰,考見諸道今秋官鎭門聚點狀啓,則摠戎使李石求狀啓中,本廳屬束伍軍兵聚點時,長湍一邑軍兵有頉云。黃海兵使李恒權狀啓中,道內團束軍兵聚點時,信川·位羅等二邑鎭戰馬瘦駑,服色麤劣,軍器什物,亦不無執頉云。公忠兵使趙運永狀啓中,道內編伍軍兵聚點時,林川·牙山·陰城等三邑服色,間多渝傷,器械亦或杇破云。慶尙右兵使南錫九狀啓中,道內束伍軍兵聚點時,開寧·昌原等二邑服色間間渝弊,器械小小執頉云。全羅前兵使李鼎會狀啓中,道內束伍軍兵聚點時,興陽一邑器械服色,初不點閱,坐作進退,亦不設行,揆以戎政,萬萬疎忽云矣。官鎭門聚點,旣係詰戎之政,軍器什物,乃是陰雨之備,則常時不能檢飭,亦不修改,致有此執頉之擧,其在戎政,誠甚疎忽。各該道執頉當該邑鎭守令·邊將,竝推考警責,何如?令曰,依。
又以兵曹言達曰,內禁衛將趙台錫,五衛將申在儉·南履衡,忠壯衛將金榮秀俱以病難供職,呈狀乞遞,竝改差,何如?令曰,依。
又以備邊司言達曰,卽見濟州牧使李行敎年分狀達,則濟州勝於大靜,大靜勝於旌義,而舊還姑爲仍停爲辭矣。今年島農,雖幸免歉,災實互錯,旣未均登,則新舊竝督,其勢似難,舊還仍停,依狀辭許施,何如?令曰,依。
戊子十一月二十日辰時,上御熙政堂。藥房入診入侍時,提調金鏴,副提調徐憙淳,假注書趙然春,記事官趙秉憲·金鼎集,檢校直閣李嘉愚以次進伏。醫官李惟鐸·李命運·金殷相·安橚以次進伏楹外訖。上曰,史官分左右。鏴曰,日氣㬉餘猝寒,聖體,若何?上曰,一樣矣。寢睡·水刺之節,何如?上曰,一樣矣。中宮殿氣候,何如?上曰,一樣矣。上曰,醫官二人,入診,可也。命運·殷相以次診候訖,退伏楹外奏曰,脈候左右三部調均矣。鏴曰,湯劑可以議定乎?命運等曰,痰候差勝,調理湯劑,退出,與諸醫官,相議爲定矣。鏴曰,湯劑退去議定矣。上曰,唯。上命史官就座,因命退,諸臣以次退出。
上在昌德宮。常參·經筵,以代理停。
世子宮還內後,內閣·政院·玉堂·藥房·春坊口傳問安。答曰,知道。
進御加味地黃湯,自今日一貼式煎入事。榻前下敎
林景鎭啓曰,明日經筵,取稟。傳曰,停。
鄭知容啓曰,來二十五日朝參日次矣,敢稟。傳曰,停。
林景鎭達曰,明日常參,取稟。令曰,停。
徐憙淳啓曰,藥房三提調持湯劑來待矣。傳曰,封入。
令于鄭知容曰,陪衛軍兵毛具。
令于徐憙淳曰,陪從承旨·閣臣·春坊入對。
令于徐英淳曰,今日朝賀時,禮房承旨·禮貌官,竝加資。
令于徐英淳曰,旣承下敎,政官牌招開政,賞典下批。
有政。吏批,判書徐能輔進,參判金蘭淳牌不進,參議鄭基一牌不進,同副承旨徐英淳進。以兪章煥爲校理,趙基謙爲弼善,鄭元容爲戶曹參判,李奎鉉爲左尹,徐左輔爲刑曹參議,宋冕載爲知經筵,李愚在爲知春秋,朴宗薰爲右賓客,李石求爲同義禁,金陽淳爲同經筵,趙鐘永爲弘文提學,鄭元容爲左副賓客,魏迪喆爲禮曹正郞,李寅弼爲兵曹正郞,韓弘敎爲軍資正,柳榮河爲典籍,韓弘敎爲中學敎授,尹膺善爲東部都事,白魯洙爲光陽縣監,李在陽爲沙斤察訪,朴奎賢爲猉獜察訪,具定默爲永柔縣推考敬差官,學正單朴敏樹·卓雲翰,校書正字單趙昌敎,柒原縣監徐驥淳,淸河縣監李正幹,以上限明年麥秋仍任事承令。同副承旨林景鎭今加嘉善,弼善洪永觀今加通政,以上加資事承令。書題單徐宅俊,行右承旨林景鎭,左副承旨鄭知容,右副承旨柳遠鳴,同副承旨徐英淳,同春秋單李愚在,左副賓客單李勉昇,右副賓客單鄭元容。
兵批,行判書朴宗薰病,參判韓羲運病,參議李渭達入直進,參知趙容和病,行右承旨林景鎭進。同知單張泰翼,僉知單金遜根,護軍柳鼎養·洪命周,副護軍洪學淵·高時臣·李根中·張敎根·洪永觀,副司直金周默·趙萬協·李趾秀,副司果權用經·孫秉周,副司正金炳韶·尹興圭·李敦榮,已上竝單付。
以吏曹參議鄭基一牌不進罷職令旨,令于徐英淳曰,只推。
林景鎭,以奎章閣言啓曰,箋文封進,事體甚重,而原任直閣水原留守朴周壽今此冬至箋文,不爲封進,誠極未安。從重推考,何如?傳曰,允。
又以禮曹言啓曰,今十一月二十一日冬至朝賀時,諸道所封箋文中,肅川府使李圭徹,雖非應封官,以別軍職封箋矣。一體看審捧入之意,敢啓。傳曰,知道。
鄭知容,以兵曹言達曰,內弓人安宅賢來告內,二十年服役,今已限滿,造納弓子亦過千數云。依定式取考知弓品堂上啓下單子及本曹錄置成冊,則弓人安宅賢乙丑年入屬,今爲二十四年服役,造納弓子合爲一千一百七十八張,服役年條,造納弓子,俱已準限,依定式帖加成給,何如?令曰,依。
又以備邊司言達曰,關市貿遷,有無相資,乃天下之通義,王政之所不禁者,而旣見嶺南道臣報本司辭緣,則湖西沿邑,藏穀不出,商販往來,一切禁斷云。嶺南一路,東南鄰倭,北距險阻,貿遷之路,只恃兩湖,苟如報辭,誠甚可悶。今年兩湖之歉,與嶺南僅有差等,各爲其民,亦或無怪,而朝家軫恤,固當一視,在前連有筵奏行會者。今亦以此意嚴飭於兩湖道臣,無論船粟而往販,與齎錢而來貿者,竝令勿禁,以爲互相濟活之地,何如?令曰,依。
王世子疏曰,伏以,惟天惟祖宗,昭垂眷佑,明年之月正元日,卽我聖上海籌肇屆四旬,寶曆恰滿卅載之期也。八域含生之類,咸囿仁壽之化,擧切頌禱之忱。于斯時也,臣心之蹈舞歡忭,顧可以言語文字,形容其萬一也哉?洪惟我聖上,稟天縱之睿聖,秉一德之純至,克享于天心,故黼黻有象,篤慶于祖宗,故瓜瓞永綿,治化之嵬蕩,福祿之无疆,由百世而等百王,鮮有匹媲,猗歟盛矣,曷以稱哉?夫飾喜廣慶,臣子之至情,述禮紹徽,國家之彝典。臣於今年,以我聖慈恰躋四旬,旣蒙我聖上恩許,獲伸飾喜之微誠,明年之於聖躬,猶聖慈之於今年也。今年之禮,行於明年,在臣心固已無擬。傳曰,父母其順矣乎,臣又謹稽列聖朝故事,御極四十年·三十年稱慶,遠則有宣廟朝舊例,近而有肅廟·英廟兩聖朝遺謨,聖上之久道化成,亦猶我三聖朝彌長之日也。紹徽而篤踐,在聖上不亦美乎?詩曰,不愆不忘,率由舊章。臣以無似,叨承寶命,代攝機務,經年于玆,雖無一半事仰塞委托之聖意,然襲美繼善之願,知年報暉之私,夙夜洞洞,愚衷自激。玆敢循擧國之同聲,摭寸心之至懇,齋沐陳章,仰請處分。伏乞聖上,亟許臣祗率百官,以明年月正元日,誕擧卽祚三十年陳賀之禮,仍涓吉辰,進饌稱觥,以賁四旬肇屆之慶,則不惟臣塵刹之奉,可以諧願,亦祖宗陟降,悅洋洋,而茀祿自天伸之矣。臣無任云云。答曰,省疏具悉爾懇。所請豈不諒爾忱誠?但祖宗之禮,予何敢當?又若進饌,今歲失稔,民命近止,其可爲張大康豫之事乎?仍傳于徐憙淳曰,此批答遣知申傳諭。
戊子十一月二十一日辰時,王世子詣仁政殿月臺。率百官大殿親上致詞表裏入對時,行都承旨徐憙淳,行左承旨李若愚,右承旨鄭知容,右副承旨徐英淳,同副承旨林景鎭,假注書趙然春,記事官趙秉龜·徐戴淳,原任提學朴宗薰,原任直提學金鏴,直提學趙寅永,原任直閣徐俊輔,以次陪立。時至,王世子具冕服,乘輿出重華門。藥房提調金鏴,副提調徐憙淳進前曰,侵早勞動,睿體,若何?令曰,一樣矣。仍由貳極門至協陽門。相禮贊請降輿,王世子降輿。相禮贊請執圭,王世子執圭。相禮引王世子由仁政東挾門,就拜位北向立。相禮跪贊請鞠躬四拜興平身,王世子鞠躬四拜興平身。引儀引承文院提調金履喬,濟用監提調鄭晩錫,就東階下立。相禮贊請跪,王世子跪。承文院官員陞詣殿內,奉致詞函出,跪授履喬,履喬跪受,以授景鎭,景鎭跪進。王世子受函,以授景鎭,景鎭跪受還置於案。濟用監官員奉禮物函出,跪授晩錫,晩錫跪受,以授景鎭,景鎭跪進。王世子受函,以授景鎭,景鎭跪受,還置於案。引儀引承文院提調,濟用監提調還本位。相禮跪贊請山呼,王世子呼千歲。相禮跪贊請山呼,王世子呼千歲。相禮跪贊請再山呼,王世子呼千千歲。相禮跪贊請俯伏興四拜興平身,王世子俯伏興四拜興平身。景鎭陞詣殿內,奉致詞禮物函,各置於龍亭,由正門出。相禮跪贊請鞠躬,王世子鞠躬。相禮跪贊請平身,王世子平身。相禮跪贊請入便次,王世子入便次。相禮跪贊請出次,王世子出次。相禮跪白禮畢。相禮引王世子由仁政東挾門出。領議政南公轍,左議政李相璜進前曰,景籙無疆,縟儀誕擧,睿孝彌光,群情普懽矣。勞動之餘,睿體,何如?令曰,一樣矣。還至協陽門,相禮跪贊請乘輿,王世子乘輿,由貳極門還內,諸臣以次退出。
戊子十一月二十一日午時,王世子座重熙堂。受賀入對時,行都承旨徐憙淳,行左承旨李若愚,右承旨鄭知容,右副承旨徐英淳,同副承旨林景鎭,假注書吳取善,記事官金箕晩·徐戴淳,原任提學朴宗薰,原任直提學金鏴,直提學趙寅永,原任直閣徐俊輔陪立。時至,王世子具遠遊冠·絳紗袍陞座。諸臣先入庭行禮後,以次陞堂,分左右序立。掌議唱引儀分引宗親·文武百官入就位。引儀引師傅·大臣·國舅由左階陞堂。師傅·大臣·國舅再拜,王世子答拜。引儀引師傅·大臣·國舅出就門外位。宗親文武一品以下鞠躬再拜興平身。引儀引師傅·大臣,國舅還入就位,代致詞官致詞,宣令官宣令訖。師傅·大臣·國舅再拜,王世子答拜。引儀引師傅·大臣·國舅出,宗親·文武一品以下再拜訖。引儀引出禮貌官,跪白禮畢,又跪白解嚴。諸臣以次退出。
戊子十一月二十一日未時,王世子座延英閤。陪從承旨·閣臣·春坊入對時,行都承旨徐憙淳,行左承旨李若愚,右承旨鄭知容,右副承旨徐英淳,同副承旨林景鎭,假注書吳取善,記事官金箕晩·徐戴淳,原任提學朴宗薰,原任直提學金鏴,直提學趙寅永,原任直閣徐俊輔,輔德李嘉愚,兼輔德徐萬淳,弼善洪永觀,兼弼善金周默,文學金英淳,兼文學韓弘敎,司書趙秉龜,兼司書成遂默,兼說書金鼎集,以次進伏訖。下上疏草本于憙淳,憙淳跪受,知容繕寫,鏴讀奏訖。王世子下堂拜章,行禮後祗送。憙淳·景鎭及春坊官,陪疏以出。令曰,今日朝賀時,禮房承旨·禮貌官,竝加資。出令旨令曰,旣承下敎,政官牌招開政,賞典下批。出令旨有頃,憙淳奉批旨以來,王世子下堂祗迎。憙淳先陞堂,安批旨于卓上。王世子陞堂跪。憙淳讀宣批旨。王世子俯伏興。仍令退,承史諸臣以次退出。
上在昌德宮。常參·經筵,以代理停。
鄭知容,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
徐英淳啓曰,明日經筵,取稟。傳曰,停。
徐英淳達曰,明日常參,取稟。令曰,停。
鄭知容達曰,行大司憲金履載,掌令權徽,持平吳致淳呈辭,執義未差,掌令禹夏哲在外,持平宋持養未署經,監察茶時之意,敢達。令曰,知道。
李若愚達曰,右副承旨柳遠鳴今日不爲仕進,卽爲牌招,何如?令曰,許遞,旣承下敎,前望單子入之。
又達曰,假注書吳取善身病猝重,勢難察任,今姑改差,何如?令曰,依。
徐憙淳啓曰,藥房副提調持湯劑來待矣。傳曰,封入。
承旨前望單子入之,閔致成代點。
李若愚達曰,新除授同副承旨閔致成,卽爲牌招,何如?令曰,依。
吳取善改差,代以尹致秀爲假注書。
徐英淳,以弘文館言達曰,新除授校理兪章煥,卽爲牌招,何如?令曰,依。
以校理兪章煥牌不進罷職令旨,令于徐英淳曰,只推。
以濟州防禦使李行敎狀達,薦新橘果不得封進,惶恐待罪事,令于閔致成曰,卿其勿待罪事,回諭。
上在昌德宮。常參·經筵,以代理停。
李若愚啓曰,明日經筵,取稟。傳曰,停。
李若愚達曰,明日常參,取稟。令曰,停。
閔致成達曰,行大司憲金履載,掌令權徽,持平吳致淳呈辭,執義未差,掌令禹夏哲在外,持平宋持養未署經,監察茶時之意,敢達。令曰,知道。
李若愚啓曰,藥房提調持湯劑來待矣。傳曰,封入。
李若愚達曰,行右承旨林景鎭今日不爲仕進,卽爲牌招,何如?令曰,許遞,旣承下敎,前望單子入之。
承旨前望單子入之,趙容和代點。
李若愚,以禮曹言達曰,社稷大祭親行時,省牲省器之節,除取稟,以親臨磨鍊事,曾有受敎矣。來己丑年正月初六日,行社稷祈穀大祭王世子攝事時,王世子省牲省器之節,依例磨鍊之意,敢達。令曰,依例磨鍊以入。
鄭知容,以兵曹言啓曰,來十二月十八日宗廟臘享大祭王世子攝行時,陪衛軍兵當爲磨鍊,而謹考謄錄,則今四月夏享大祭攝行動輿時,訓局步軍八百名,馬軍二哨,中軍率領爲先後牌,禁軍二番磨鍊矣。今亦依此擧行乎?敢稟。傳曰,依此磨鍊。
又以備邊司言達曰,令曰,連見兩南道臣加請災狀達,民情之遑急可知。余心之驚嘆,如何?令廟堂從優劃給,以示朝家懷保之意也事,令下矣。取見其狀達,則全羅監司徐耕輔以爲,事目與加劃災合爲三萬一千五百結,而除却舊災與未移,則實無今災排比之望,見減災九千二百四十九結零特許準劃事,請令廟堂稟令分付。慶尙監司鄭基善以爲,事目與加劃災合爲二萬五千結,而見減之數,爲一萬二千六百五結零,以此排比,實無其路,上項見減災特許準劃事,請令廟堂稟令分付矣。周禮荒政,薄賦居先,今年兩南之被歉,非不憫念。與通一省大無有異,而所請之災,終涉稍多,故國計民勢,兩相較絜,略有減劃矣。道臣之申擧陳請,想其事勢,必出於不獲已,而際下睿旨,深軫民情之遑急,至謂余心之驚歎,有從優劃給之令,視民如傷之念,損上益下之德,溢於辭表,瞻聆莫不感歎。如干結之加劃,何以救得今日近止之民命,而投醪於水,群飮者雖未知味,所表者此心也,所感者惠澤之遍及也。南民之聽詔者,其將不食如飽,遇歉若豐矣。謹依令敎,湖南則五千結,嶺南則六千結,特許加劃,使之宣布德意,均分精俵,而此政專在於守令,守令之有誠心而兼綜理者,有未可盡保,則殘小不濟之民,百分未獲其一,而奸鄕猾吏之四布偸匿者,將有甚於飛蝗之蔽野而蝕之矣。苟有是也,按察之地,其可曰,不知乎?竝以此意,嚴飭分付,何如?令曰,依。
慶尙道儒生,幼學李岳祥,進士安廷佐·金永煜·徐榦敏·黃命漢·洪始文·琴赫烈·徐榦悳,生員趙時成,幼學李彦秀·金養直·朴春益·李孟浩·成禹敎·孫鎭悳·鄭光柱·權勉一·柳命喆·金輝德·安廷璜·黃鍾烈·李最植·徐衡烈·成行魯·朴泰秀·柳宜喆·黃淵漢·朴春性·徐東烈·琴廷赫·權祜·金永甲·成冑敎,進士徐成烈·成儒魯·宋相奎·朴尙秀·李龜祚·李衡相·金永華·洪薖·徐榦發·朴奎元·柳燂·徐榦郁·宋有麟·林錫五·吳應運·宋斗明·尹壽·尹勉欽·林之昇·鄭有善·梁致福·柳桷·李仲樑·盧有中·李懿烈·裵以龍·辛錫龍·李家祥·李邦烈·趙熙文·權正柏·李鳳鎭·朴大淳·李基鎭·李偉儉·朴致靈·尹鍾漢·成東永·李魯泰·尹鍾根·金潤坤·成建·金洛坤·盧鳳昊·成東學·成孝兢·裴胤綵·金佐東·郭光勳·金奎煥·郭壽翼·金弘濟·郭振翼·金祥東·金奎爀·金濟運·趙熙鳳·朴基淳·李敏烈·朴志淳·李存烈·李潤塾·尹楀·河永漢·劉洛中·河大運·姜祖榮·朴龍田·權·許松·權正錘·權正鑽,生員柳宜華,幼學李佑斌·權用洛·權正範·許,進士曺錫鍵,幼學李書國,進士李賢楫,生員許俌,進士許傪,生員許恁,幼學盧宗玉,生員康億·康敏淳·金陽壽,幼學金尙斗·高宅厚·金甲昊·李秀蒙·鄭光直·洪至休·柳星會·權守度·鄭相璣·李周胤·朴春發·李基周·金在坤·潘昌濟·李東秀,進士權載鈺,幼學鄭光世·宋洪直·金在永·李稷相·林重儒·權成度·金在肅·金仁銖·潘玉相·權載聲,進士金在鼎·金在·李奎延·金在仁·鄭光漢·李基洛·鄭光祐·鄭必濟·丁箕敎·丁義輟·丁勉敎·丁義璜·權衡佐·權衡復·權衡範·宋相萊·朴允中·許秉善·金鎭八·金基泰·金時煥·黃宗燁·黃始燁·李基信·李基仁·李東煃·朴松壽·朴敏中·金在聲·金萬周·宋在休·金龍秉,生員張晦矩·鄭光榘·成文敎·黃志任·權宗學·金宗卨·金在運·趙雲漢·尹鼎東·申勉求·金宜永,生員洪燾,進士宋天欽,幼學宋能謙·宋應時·宋寅旭·鄭塾·呂洛行,生員李亨鎭,進士李海禹,生員宋鴻翼·金昊誠·李以元·李以斗·鄭光格·朴章淳,進士金永敏·金敬熙·金鎭河·金基命,幼學鄭光榘·鄭必嵬,生員安爾鎭·李寅龍·李晶鱗·李殷淳·李大淳·李彙遠·金亨壽,進士李老淳,生員張錫愚,進士金宗熙,生員李廷佑·黃磻老·金祖壽,進士權載鍾,生員鄭容寬·宋寅和·宋曅·李孟鎭·黃中敏,幼學朴璋寧·金顯謨·李汝雨·金亨範·黃楨漢·韓守範·李彙紀·黃中會·南景極·黃之榦·李彙升·申鼎協·黃鳳夏·洪載淵·李尙中·李存培·金宗泰·金重協·黃潤周·安潤義·金璣在·李晩羲·鄭光周·李楨輔,幼學李晩受·金載璿·李彙百,生員權,進士李彙正,生員權載鏞·李彙載,幼學金性天·金重鼎,生員李楨亳·金秉壽,幼學李潤白·朴濟國·朴冑永·郭礹·郭䃢·金驥振·金相宅,進士朴慶家·幼學朴慶時·尹杓·金八善·尹楷·金漢鎭·尹東恒·李尙宅·金星紀·鄭來望·金星說·具光纉·金星魯,生員金星觀,幼學權曄·金星衮·權駿範·金星冕·金道孫·鄭來震·金星徽·金道器·權仁頀·鄭來勗·權進龍·鄭來養·權仁豹·權鎭鎬·鄭來弼·金道程·鄭來有·金道原·鄭來朝·具祖年·鄭來鼎·具光紹·鄭昌穆·鄭之濂·金道益·金道貫·鄭來漢·金道纉·安行直·安行鐸·安挺魯·李魯璧·朴在周·金坤·朴義全·李魯奎·李鼎發·安石重·權思度·潘應運·李增大·張周煥·洪宗浩·鄭昌駿·全熙珏·南耆壽·玄聖承·南始晉·柳起漢·蔡應奎·尹宅憲·鄭仁壽·鄭洛熙·高夢斗·安挺喆·李尙發·姜正鉉·鄭光先·李龍在·李魯元·金在諴,進士權濩,幼學金在鐸·具東鳴·吳永周·金丌鐸·申鼎禹·鄭天熙·姜時博·申冕欽·鄭光熙·高夢乙·安挺九·李尙任·姜時佐·鄭光烈·申冕禹·仕直坤·金濟鵬·金升敎·朴元銓,進士趙纉漢·李魯文·鄭光璧·金在誠·金良鋧,生員尹奎東·申應協·安挺英·姜文鉉·任鎭坤·鄭光春·金養敬·金永獻,生員李尙冕,幼學姜時睦·金始敎·鄭必徽·金鎭善,生員李武龍,幼學黃鳳夏·李斗鎭·鄭必永,生員李錫圭,幼學南履煥·李奎鎭·鄭光績·金世裕·南慶寬·鄭必岳·崔雲衡,生員金誠進,幼學盧宗玉·南再煥·金友善,生員鄭羽相,幼學盧振驥·吉文榮·朴惟煥·金周進·鄭必應·朴世敎·吉履春·盧敬躋·鄭必璞·吉應彙·崔景祚·朴世範·鄭光馹·高麟瑞·朴世斗·盧應燁·閔韶鏞·崔英祚·吉永祜·鄭喆東·盧尙撥·金樂述·盧敬德·丁大淳·金利和·崔衡植·高鳳瑞·朴世奎·吉時榮,進士崔鎭華,幼學朴貞源·曺經道·張涑·盧蓂燁·金養吉·丁學敎·盧敬吉·金天炁·朴一源·崔奎魯·李奎天·吉履正·李勉基,進士崔雲應,幼學金潤璞·丁秉敎·鄭仁華·曺洵道·盧在敬,生員洪在學,幼學吉履鉉·李命儒·高舜瑞·朴世賢·朴來敬,進士崔雲承,幼學盧濟敬·洪時學·李存儒·高龍瑞·朴來儀·吉會榮,進士崔雲錫,幼學崔雲一·朴維寧·李之裕·張光益·李宗琇,進士李尙模,幼學朴九寧·朴漢佐·洪麟燦·李淵進·南英壽·鄭昌遇·金鏞振·朴鼎慶·蔡佑大,進士金相洛,幼學尹汝珠·朴漢朝·朴命慶·高夢文·安挺榦·李賢佐·李尙弘·姜志學,進士朴箕寧·朴海慶·鄭光佐·李鼎修·鄭商寬·李仁博·權永度·張致良·洪龜燦·鄭昌麟·金漢奎·李淵膺·南時一·柳起河·蔡郁大·尹發憲·鄭·高晦謙·安挺仁·李益燮·姜時虎·鄭光琦·韓有元·崔世秉·南軾陽·孫星休·李鼎晃·金星雲·安聲應·金世貞·安·安鍾應·鄭在汶·金禹圭·申應祥·權思漸·權思沆·申以榟·權時弼·李宗植·朴楨周·權時敏·李若川·權時魯·李若魯·李東樞·李璿樞·安鼎元·李寅杓·李萬裕·金星河·李世裕·李漢倬·李宇周·權度仁·李顯世·李鼎周·鄭之汶·李光周·鄭之璧·李聃周·鄭之浩·李寅春·鄭之洙·李在觀·鄭之貞·李在玉·鄭來周·李胤錫·鄭東濟·李重錫·鄭鴻逵·鄭鳳逵·李彙濟·鄭來虎·孫相顯·權宅範·南道範·權規·李章遠·南始發·權·南道殷·權鎔·南始溫·金聖洙·金濟說·金師洙·鄭東休·申鼎晦·金顔洙·李大坤·金弼弘·李相坤·金家洙,生員尹秉頤,幼學李鎭綱·金世瑜·李亨綱·金鎭運·金弼孝·李簡默·金觀洙·南時中·李學綱·金弼淳,進士閔基爀·金道洙·李彦綱·金弼震·任鎭福·白弘鎭·李宗玄·鄭在敎·金兊昌·蔣東秀·趙宗漢·鄭來瓊·李鏗·金世進·鄭來淵·南鍾岳·鄭來雲·洪宗浩·洪命夏·鄭來琛·鄭來璜·張九睦·張舜燮·張堯燮·張夔燮·張有聃·張中正·張貞燮·張有源·張理燮·宋應瞻·張有翰·宋應亳·張頤燮·張華燮·金以礪·張鼎燮·金龍秀·張東炯·金就礪·張世馨·張世睦·張憲周·張守儉·權弘道·張守默·權進度·張幹樞·南龍沂·張東泰·張彦燮·姜欽·姜勉永·姜冑永·姜胤永·姜最欽·姜龜欽,生員金文相,幼學姜馹欽·姜遠欽·蔡道東·趙述立,生員金顯鐸·趙述時·金顯斗·茶俊東·金厚倫·趙述先·金道倫·蔡羲東·趙述勉·李在愚·李在愼·權致福·金永錫·李炯祥·李在勉·權景雲·李乙祥·金弘器·李樹文·李承孝·李希祥·李觀永·李益修·李蓮祥·李義祥·李奎說·李升元·李在寧·辛學成·李在珩·鄭始儉·李在誾·李能寬·李在達·權致一·李在泰·李在善·李樹章·權致殷·李篤祥·鄭祖儉·李在野·孫永源·孫永壽·李博祥·李在玉·李鼎修·孫永獻·李在恒·孫志魯·李在亨·孫星壽·李在觀·孫鍾任·李耆祥·孫鍾說·李善祥·孫鍾泰·李廈祥·崔世龜·孫永祚·權致發·李在縝·鄭夢弼·李世慶·南驥陽·崔濟驥·崔望斗·李秉進·李公祥·崔銓·任㦿·孫星佐,生員崔世麟,幼學崔世秉·崔濟宏·任必權·李孝錫·韓俊·李夏錫,生員崔濟宅,幼學任致彦·李賢祥·南有元·南有麟·黃東漸·孫逸彦·蔣師爀·曺玉海·曺心海·李能元·李禮祥·李在咸·李在老·權賁煥·權瓉煥·李鐸祥·孫宗善·金時益·金永述·權致平·鄭好儉·李在億·李在佐·徐克仁·徐致一·辛宅義·李秉一·金德器·金光宅·琴養蒙·琴養純·金榮宅·琴時鐸·琴宗復·朴麟壽·琴廷煜·張建石·張佑·朴龍駿·朴漢龜·蔡國憲·朴漢斗·成達敎·權載升·蔡國振·朴漢昭·黃九錫·金聲集·蔡國烈·朴漢儉·張天復·李鐸·朴漢亨·朴漢元·宋載坤·宋琥彬·權墉·申宅京·宋民秉·宋秉弼·申箕應·李陽·李宗煥·申相釴·申龜應·申孟應·權大維·金鍊斗·金聲鐸·申達應·申大應·申壽應·金聲律·權應涑·權應洛·李養浩·李陽薰·宋文煥·趙時榮·黃昇鉉·蔡昌禹·趙太榮·蔡文禹·趙宅榮·黃益鉉·蔡範禹·趙煜榮·黃彭老·趙學榮·鄭昌禹·黃憲老·蔡光禹·黃台鉉·趙九榮·黃履鉉·蔡周郁·趙述忠·李榮晦·李相瓉·李家榮·趙述觀·李相琦·李相鱗·趙述聞·李相觀·趙述曾·李相釆·趙述謙·李相器·李壽民·李祖榮·李相泰·李壽一·李煥榮·李相奎·李在巖·李述祥·陳羲宅·李瑜祥·李在岳·韓有倬·孫星絡·崔得壽·李吉運·李之源·李錫雨·洪秉儉·李俊發·宋義秉·宋耆延·權大圭·申永趾·金龍昊·申道應·申趾應·申季應·金應濩·權大升·申禧應·申永濟·申時應·金聲義·金休一·金濂·金燾·申宅宜·申宅寬·申宅慶·金鶴九·張儔·趙宗儁·張齡鶴·張有瓉·張有瑨·李奎運·趙始昌·張翼八·張徽燮·趙龍普·南龜洛·張鉪周·金泰爀·張台周·金弼礪·張寅樞·趙始欽·張南樞·張㵓·金鼎瑞·張奎東·趙宗儒·張元睦·權永夏·張奎五·張東活·金鼎五·張龍德·南奎壽·柳東進·鄭仁祿·尹奎憲·鄭昌進·金洛奎·南之壽·柳起霖·尹汝玟·鄭仁天·安以濂·全緯圭·南仁壽·玄聖天·柳起洛·尹汝璡·鄭仁玉·高元謙·尹汝瑍·鄭仁璜·高夢玉·安挺孝·鄭仁發·高亨濂·安重濂·鄭儁·高秉謙·安挺天·李賢相·高夢臣·安挺雄·李尙晉·姜志寧·李章璹·鄭必佑·姜志成·南始成·洪宅鎬·南始進·鄭之浩·權永震·李東樞·金永祚·李亨坤·李鼎周·李文裕·權·金鎭商·鄭之城·張世韓·柳覺休·金瑛燦·金鎭龍·權奎度·權達奎·河錫範·權必中·金箕運·權錫洪·金璟燦·金趾燦·金瑢璨·權漢度·鄭之貞·金龜壽·權時駜·權必度·權範洛·金養宅·權有燦·權馹·李秉九·琴廷純·南漢秀·洪最源·李相圭·琴周玉·金海根·金章燁·琴德烈·金種根·權聖愚·閔景錫·朴龍壽·琴僖圭·琴興烈·李翼燮·琴載鐸·金聲文·琴章鐸·金履一·權日燦·琴世鐸·琴以鐸·金善淳·琴廷漢·金啓宅·琴之琬·琴之·鄭宗洛·鄭昌緝·金載裕·鄭奎洛·朴周顯·朴周元·鄭承洛·朴璋寧·金圭鐸·朴周琮·鄭源洛·金大南·朴德寧·金元敎·吳永文·朴周綱·鄭仁器·朴信寧·金宗鐸·吳載坤·鄭仁岳·朴周喆·鄭宗寬·朴履坦·洪林馥·朴周憲·鄭昌萬·鄭舜寬·朴周翰·朴弼寧·洪林虎·鄭昌善·尹翊憲·鄭禹寬·朴周鏞·朴台寧·尹秉恒·李挺寅·權鶴孚·尹汝琮·鄭仁實·朴遠寧·鄭敏寬·權尙孚·潘弼弘·李增壽·鄭昌箕·朴來寧·趙顯濬·金永稷·金樂祖·金樂範·趙顯湜·金永卨·金樂久·趙顯老·金永儁·金重厚·趙顯佐·金重魯·金宗杰·李奎榮·金宗烈·權若春·金宗煒·金宗晦·申宅正·金相鍾·金愚淵·金宗龍·金宗炯·金宗孝·權益燮·琴基述·金以鎬·金基久·張光鎭·朴宗喬·金斗煥·金眞華·全秀東·金益煥·宋之燁·金樂浩·李種夏·全秀南·李淵浩·金樂晟·成鍾浩·金輝崑·張宗鎭·金龍鉉·朴時寅·朴箕壽·金樂嵩·朴時懋·金文熙·李能默·宋宅俊·李汝春·朴升圭·朴彭寧,生員權以默·李復延·金永昱·金永甲·李匡燮·金輝東·權錫默·金樂仁·金永崑·權師憲·權萬憲·金宗浚·金永奎·權中憲·金炳洙·李天浩·金宗麟·金宗鐫·金宗·權國憲·權性憲·趙顯表·金宗瑾·金宗說·趙百相·趙瑋相·趙百憲·金相發·金宗煜·金宗璧·趙基相·趙翼相·金宗默·金宗煥·趙瓉相·趙俊榮·權晉憲·趙完相·金相晦·金相訥·趙理相·趙秉相·權秉憲·趙顯徹·金樂友·金樂萬·李文相·金述鍊·朴春稷·金永商·黃鱗八·安秉性等書曰,伏以,有國之政,莫大於重道術,重道之本,必先於尊儒賢,誠以儒賢之於國,如日星之於天,一日不明,則將無以扶樹得國家精神命脈,故楊時被召,而議者謂中興之本,王栢贈官,而識者謂回泰之候,則觀於儒賢之顯晦,可以見世道之升降矣。肆惟我聖朝,以儒術立國,凡於崇奬儒賢之道,不啻卓越前代,而最是嶠南一域,偏被列聖優異之渥,處士而特蒙顯諡者有之,散蔭而躋配聖廡者有之,所以儒化行而禮俗成,多士興而王國寧,式至今四百年無疆惟休者,何莫非尊尙儒賢之效耶?第伏念,故贈吏曹參判臣柳雲龍,道可以表準斯文,敎足以興勸百世,惟其鳴謙之德,晦木之志,所以鞱祕於平日者甚深,至使後生承學之士,亦皆鄭重而不敢章,今過數百年所,而朝家之所以褒尙其道者,獨不及焉。臣等區區秉彝之好,安得無鬱抑之私情乎?玆敢冒死而略陳之,惟邸下留神澄省焉。蓋雲龍,明廟朝名臣仲郢之子,而其弟文忠公臣成龍,實爲穆陵儒相,有中興之功,兄弟竝遊先正文純公臣李滉之門,得聞傳心之學,嶺之先父老稱雲龍兄弟道德文章,譬之於河南兩夫子,其薰陶傳習之益,有自來矣。雲龍生有異質,聰穎絶倫,年十五六,淹貫經史,慨然以聖賢事業自期,文純方講道于家,遠近士子,初不知依歸,雲龍獨首先負笈登門,爲一時諸子之倡焉。其學一以其師爲準,所聞格言奧旨,輒爲私箚服膺,不失所受經說,各有逐章箋註,縷分毫析,一句一字,不敢放過,又如辭受之節,出處之義,靡不往復相發,文純以書賀之曰,吾道之慶,雲龍嘗書懷一絶云,聦明漸覺去年非,深愧元公聖可希,縱然自暴吾何忍,從此潛心抵死歸,文純手批奬之。雲龍時年卄六,其欲進修不倦,死而後已之意,自在妙齡然也。雅意林壑,不欲俯仰流俗,別構精廬,扁曰,謙菴,爲顧諟地,甫踰三十,不復爲進取事,日靜處其中,俯讀仰思,朝夕潛心,文純書額以贈,嘆其絶意外慕,又寄詩有欲去同牀之願。蓋雲龍篤信師說,心悅誠服,一日自函席退謂人曰,每到于此,見先生之面,聽先生之言,如舊染滌而醉夢醒,此殆顔氏之無所不悅於夫子之言,而文純之於雲龍,欣愛嘉悅,至或發於夢想,及其易簀前一日,特贈一詩,至以孔聖之猶箴擇里,曾子之文會輔仁,深有望焉,則師生之間,恩義之至,傳付之重,實當日門賢之所無有也。文純旣歿,嘆曰,一失依歸,無所控正,若非朋友之助,未免寡陋之病,源源約會諸賢,講討心·近·啓蒙等書,樂善好問,不得不措,其見於往還書疏,率皆虛懷請規,惟恐己過之不聞。嘗以歲月如流,聦明漸減,爲終身之憂,或中夜起坐,憤淚盈襟也。其有功於師門,則朱子書節要,文純嘗已編次,而目錄凡例增註各條,累書論稟,始克成書,理學通錄,文純未及是正,刊時議多矛盾,則爲之參商檢校,分類立例,多所論定,啓蒙傳疑,亦文純所撰,而義例之誤,傳寫之僞,累加裁訂,極意了勘,文純遺稿散在各處,則至誠裒聚,始終編摩,至於點校之際,議論不中,則虛心平氣,公聽竝觀,一遵其師渾全心法而後已。其可見之行,則至孝天植,體志俱養,母病求藥,則半夜號泣,而醫不扄戶,父喪守墓,則晨夕哀省,而石有風松,與弟文忠,友愛瀜洽,自挾冊尋師,動輒相隨,及其宦遊離違,傷時憂道,書牘之間,戒以征邁,出處之際,勉以忠孝,友于之情,藹然於辭氣矣。閨閤之內,整肅雍穆,婦人女子,不敢望視顔色,宗族之間,敦信懇惻,或歲講花樹,爲合族之規,或畫成圖式,爲追遠之儀,吉凶慶弔,禮無所闕,賙恤問遺,恩無不及,冠婚喪祭,悉遵朱子家禮,雖世俗所難行者,無不講究行之。嘗曰,聖賢見理甚明,如庖丁用刀,設有文義牴牾,後學不可粗見一二句,而直斥其是非也。其居官則簡勤守法,威惠竝行,尤惓惓於尙賢德崇名節,其爲仁同,封樹高麗忠臣吉再之墓,立砥柱之碑,激勵頹俗,又建祠其旁,廣招游士,捐俸給廩,隨材成就,其爲豐基,正値龍蛇俶擾,學校不修,絃誦久廢,郡有文成公安裕書院,同門儒賢黃俊良精舍,皆文純所嘗規畫,雲龍或爲之修築,或爲之完護,敦興儒學,闔境化之。方壬辰亂作,雲龍爲太僕官,以上命負母南下,一家百口共隨之,間關山谷,宿餐風露,兵鋒所觸,什不保一,而獨雲龍闔門獲全,以至親戚故舊之顚連於道路者,皆以爲歸,則盡心煦濡,悉被霑活,是固雲龍純心至行,感激神天而有以致之。然倘非手分中自有濟屯開物之經綸,安能蹈危跋險,如履坦途?而其弟文忠,時以相臣,扈駕而西,抵雲龍書曰,萬事全倚於兄,文忠之得以專心於盡瘁,以贊中興之業者,又豈非雲龍爲之助成者耶?嗚呼,家國俱全,忠孝兼盡,其功誠爲兩難,而臣等又因是而竊有歎焉。雲龍旣有朝命之特許歸鄕,則雲龍之所自處,抑無嫌於奉身退坐,無所事於金革之勞,而迺於菽水供辦之餘,所以奉上殉公之績,又有犂然可紀者,其被使檄而受郡寄也,列郡淪於賊藪,守宰皆鳥駭鼠竄,雲龍慷慨效死,如赴樂土,收拾瘡殘,賑濟疲瘵,民有召杜之歌,郡有江淮之障,時有獷賊,遮截竹嶺,食人爲糧,鄰邑環視,不敢下手,雲龍設方譏捕,斬殺殆盡,於是嶺內外諸郡晏如。夫以十室孤城,折衝於八方橫潰之日,使嶺下流民,安堵樂業,無異平日,而東南保障,倚爲形援,屹然有岳軍難撼之固者,又何等偉烈也?是時行朝在龍灣數千里外,道梗不通,癸巳正朝,列邑吏無一至者,而獨豐基吏朝賀如常年,至蒙汝倅何人之問,又有賜酒給帖之命。赴急則送子從軍,奮義則鋪陣立約,善理財者統兵糧,有心計者參謀議,以至刀劍槍杖之用,部伍隊旅之分,井井不紊。儒臣盧景任,時爲體府從事,書問禦倭形制,雲龍出鄕糧五百石,以助軍需,報書曰,列據形勢,屯兵作農,賊必不敢輕犯,惟務鎭定人心,兼治兵農,如孔明之五丈,充國之金城,可也。又嘗上疏,陳軍國便宜,若曰,竹嶺當湖嶺之間,有百二之險,實國之門戶,宜復故順興府而以豐基隷之,合丹陽·永春·堤川·淸風四邑爲一大鎭,使之夾守,嶺路可固,宣廟嘉納,屢言柳某策可用,似此種種經遠之猷,纖悉縝密,無非從平日問學中出來,誠使雲龍不家而國,需其所學於時,則彌綸撥亂之業,夫豈或讓於當日協策之群彦耶?嗚呼,究觀雲龍平生大致,實有合於聖門行藏之義,而其淵源之眞的,則考亭之黃·蔡也,家學之相發,則伊川之伯子也。宣廟旣用之未究,末年屢入銀臺之選,而文忠謝事之日,適會田園卷懷之時,浩然高擧,嘉遯晦養,曾不得展布其所蘊之萬一,則誠不能無世道之憾,而退與文忠,臨江選勝,對樹雙亭,聯床博約,今其遺芬剩馥,衣被昭回,烟霞一區,蔚然爲仁義道德之鄕,而尙論之士,必以龍門·武夷,竝稱於千載,則雲龍道學之昭布人耳目,而爲百代之宗師,槪可知矣。蓋雲龍之學,以謙爲本,而持之以篤實,博通經典,而尤用力於心·近。少也,剛介振勵,嘗自歎氣質之偏曰,安得如呂伯恭一劍夬斷?一日飮酒而悔曰,人之失身,常由於此,卽告廟斷止,其果於剛制如此。及其學益進而矯揉有方,德益造而浸灌漸熟,晩年德符,渾是團和,其變化氣質又如此。嘗曰,世之學者,言語非不美,文章非不博,卒同歸於滔滔,不能立其大者,而先用力於虛僞無實之地故也。若能於方寸地收功,而有脚踏之實,則其他乃餘事也。又曰,非言之難,行之難,讀心經何難,而恐於行之實未易也。其痛闢俗學之膠固,而反躬以踐其實又如此。沖澹渾涵,不露圭角,溫粹愷悌,達於面目,威儀容止之間,多類文純氣味,觀感體認,以成其德者然矣。其燕處于謙菴也,齋曰,闇修,寮曰,虛受,其義蓋亦取諸謙,而一室虛明,左右圖書,兢存硏索,輝光篤實,踐履精專,日見上達。其爲道也,萬象森具,而涵畜於一理,太極渾融,而斂約於方寸,學已成矣,而汲汲如不及,道已明矣,而退然如未之見,所事所言,無一不出於躬行心得之餘,溫恭遜讓之實,人之視之,巍然尊且光矣,而方且虛心遜志,自反而小俛焉孜孜,至死不輟,大易所謂謙謙君子,卑以自牧者,雲龍實有之。此非臣等之言,實亦嶺中老師之所公傳,而筆之於書者也。其爲文章,則初若不經於意,而詳贍典雅,帶得伊·洛口氣,當時論者,以爲有補於世敎非淺,又以爲,隻字片言,皆可爲世訓。文純之歿,雲龍爲文以祭,歷敍出處大致,詳記燕居言動,無不曲盡寫出,後之知德者,譬之一篇鄕黨,以爲非自家眼目,窮到這裏,不能如此形容,於此亦可見雲龍學問之優入善觀善言之科,而已造乎親見高堅之域矣。試就其一生大槪而論之,早得賢師,一意向上,所聞格言,退必書紳,所受經義,以類箚錄,則任道之勇也。旣遭山頹,深憂道喪,提挈同志,日勤講討,以心·近爲裘葛,以朱書爲菽粟,諄諄誘掖,復振遺緖,則倡學之功也。師門文字,竭誠裒稡,文之散逸者,聚而爲全書,書之未成者,合之爲完編,使嘉言大訓,炳烺於昏衢,則尊師衛道之誠,何如也?居官任職,守法奉公,米鹽朱墨之煩,精察不遺,撫摩安集之功,沒世不忘,錄用廉謹,而特參數人之選,歷典四州,而常有紀德之碑,則施物澤民之效,何如也?臨難誓死,倡守孤城,控扼嶺路,列邑賴安,滿地腥塵,不敢入雷封之內,則敵愾殉國之忠,何如也?然而臣等俱是後生末學,其於雲龍道學之奧,何敢窺其一斑,而妄有所陳哉?請復以所受於先賢者而申言之。文康公臣張顯光贊德頌曰,和不同塵,淸不激揚,大提學臣李植銘其墓曰,謙謙君子,體剛用柔。至於文忠祭兄文,卽明道墓正叔之序,而有曰,天性耿介,好善嫉惡,磨礲於道義,浸潤於詩書,濟以和平溫厚,又曰,篤實之行,淵源之學,才剸盤錯,識辨薰蕕,又曰,明知逈識,出人遠甚,在我雖殫十駕之勞,不足以望兄之一步,文忠之不爲過溢之言,可以俟百世無疑,而近世儒賢鄭宗魯讀雲龍遺文而歎曰,先生之學,得力於謙字最深。文王之望道而未之見,孔子之自謂某未能一,顔子之有若無實若虛,皆是之故,則先生之以謙自號,實有此箇意思。厓老晩年,所以斂却神功寂若無者,安知不從友于中益得力來?其曰,厓老,指文忠之號也。集數說而觀之,其學之一體用該本末,剛柔相濟,完養積習,用晦而明,日章而不已,自有不可得而揜者矣。蓋東方性理之學,至李文純集大成,而文純手書謙菴二字以贈之。文純之門,接統傳道之賢,不爲不多,而至若手書道號,以寓丁寧授受之旨者,惟雲龍一人而已。這箇謙,是謙退之意也。文純以一退字,爲一生着力受用之地,旣以退溪自號,晩將一謙字,書與雲龍者,正是禪家十祖衣鉢,而曰退曰謙,俱是朱夫子師傳晦字中印板心法,則臣等今日之請,亦非臣等之私言,而實所以闡明東方心學淵源之的統也。嗚呼,文純之門,問學表表者,幾皆受易名之褒,顧以雲龍道德行誼之實如此,文章事爲之著如此,上之爲宣廟之所嘉奬,下之爲先師之所推重,以至家人賢弟之所親見而紀實如此,一時鉅公之所想望而稱述如此,百世士林之所薰襲而起欽如此,而亞卿之贈,不過循例就本職加一階,寥寥百年,尙未蒙壹惠之號,則庸詎非後學之遺恨,而昭代之欠典乎?臣等伏見大典通編,曰,儒賢表著者,不拘資格,特許賜諡,儀禮諡法,大行受大名。今以雲龍道學之深造論之,當爲表著之列,而亦合於大行受名之科矣。方今聖人在上,德敎洋溢,离明繼照,典章咸熙,政先崇儒,治尙右文,凡係列朝未遑之典,靡不思所以重光,則數百年公議之積屈而得伸者,果不在於今日也耶?伏願邸下,特垂睿察,仰稟大朝,下詢廊廟,特降柳雲龍賜諡之命,以光睿德,以扶元氣,斯文幸甚,世道幸甚。臣等無任云云。覽書具悉。書辭下該曹稟處矣。爾等退修學業。
上在昌德宮。常參·經筵,以代理停。
徐憙淳啓曰,明日經筵,取稟。傳曰,停。
徐憙淳達曰,明日常參,取稟。令曰,停。
閔致成達曰,行大司憲金履載,掌令權徽,持平吳致淳呈辭,執義未差,掌令禹夏哲在外,持平宋持養未署經,監察茶時之意,敢達。令曰,知道。
徐憙淳啓曰,藥房提調·副提調持湯劑來待矣。傳曰,封入。
令于徐憙淳曰,承旨·閣臣·春坊入對。
令于徐憙淳曰,再明日柑製,通方外爲之,試紙用大好紙,處所春塘臺爲之矣,該房知悉。
徐英淳達曰,吏曹郞廳來言,光陽縣監白魯洙憲府則雖已署經,諫院則大司諫·司諫·獻納·正言一員前望未下,正言金錫淳未署經,不得署經云,何以爲之?敢稟。令曰,一司除署經。
令于徐英淳曰,都憲兼帶司饔提調許遞,旣承下敎,前望單子入之。
司饔提調前望單子入之,朴岐壽添書代點。
令于徐憙淳曰,仰請陳賀進饌,而今承允許之聖批,下誠慶幸,曷有其極?明年月正元日,當行上告下布之禮,儀節令該曹磨鍊以入。
令于徐憙淳曰,進饌日字,從當涓吉,凡百擧行,依例磨鍊,務從省略,仰體我聖上昭儉之盛德。
令于徐英淳曰,戶判·禮判·兵判·工判·知申,進饌堂上差下,趙濟晩·李謙秀·洪羲錫·洪耆周·鄭性愚·李奎憲,郞廳差下,使之董役。
令于徐憙淳曰,進饌所堂上司饔院提調,明日來待。
鄭知容達曰,領左相家,遣史官口旨往諭事令下,而事變假注書丁庠敎申退之後,擅歸私次,以致往諭之稽滯,事未前有,萬萬駭然。所當重勘,而本院請推之外,無他可施之罰,何以爲之?敢稟。令曰,拿處。
鄭知容,以兵曹言達曰,今月二十七日一內禁軍番次矣。該番將有闕之代,依承傳口傳擬入之意,敢達。令曰,知道。
兵曹口傳政事,以金秉喆爲內禁將。
鄭知容,以右巡廳言達曰,去夜二更量,執捉犯夜人義禁府羅將李明植爲名漢,出付三牌坐更,移送四牌之際,毆打更卒,罔有紀極,逃躱於義禁府內,故招出上直羅將,雖爲還捉,事未前有,萬萬痛駭。移送秋曹,依法照律,何如?令曰,如此輩之肆然毆打更卒者,萬萬痛駭,不可尋常處之。令訓將嚴棍二十度於通衢上後,遠地定配,以懲日後他豪悍之類,可也。
王世子疏曰,伏以,臣以人子不匱之誠,値前牒罕覯之慶,雖使臣被老萊之綵衣,日上長樂之壽,張勻天之廣樂,日擧嵩山之呼,猶未可以自盡於心,區區忖量,亦嘗仰我聖上恭儉之德,軼美堯·禹,故不敢思豐亨豫大之圖,惟以頒慶祝觴,拜章陳請。及伏承批旨,果然撝謙之意,不欲比觀於先王,大哉之言,深示存儆於儉歲,臣手擎首頓,欽仰讃誦之不暇,固不當復容他說。然臣心之觖然失圖,姑置勿論,竊敢謂聖上之克讓,非所以仰答天眷,俯循人情也。何者?福祿天之所貺,而堯·舜不得而辭,愛敬人之所立,而臣子不能以已。夫以不能已之愛敬,思頌不得辭之福祿,亦天理人彝之所當然,況列祖攸行,已成萬世之彝典,聖上安得固讓而不有也,臣安得一請而遂止也?雖以今秋穡事言之,三南未始不失稔,而旣異全省之大無,賑貸寬恤,庶可懷保奠安,以弭南顧之憂。進饌之擧,又異於進宴,儀節旣簡,物品太略,簡則不涉於張大,略則無損於經用,恐不至爲累於昭儉之盛德,聖上不足以歉年爲解,臣不敢以將順爲當也。玆敢申具文字,仰控至懇。伏望聖上,念眷于之天意,察顒若之微忱,亟垂兪音,俾準所請,神人胥悅,和氣致祥,箕疇斂錫之休,如響隨聲,國家上瑞之至,如龜斯兆,將見寶籙彌鞏,玉燭彌光,豈不盛哉,豈不休哉?臣無任云云。答曰,省疏具悉爾懇。爾之誠忱如此,竝當勉從矣。然念彼飢氓,實深不安,爾須體予此意。凡百儀物,一從簡省,然後尤爲養志之孝也。仍傳于徐憙淳曰,此批答遣知申傳諭。
戊子十一月二十四日午時,王世子座延英閤。承旨·閣臣·春坊入對時,行都承旨徐憙淳,行左承旨李若愚,右承旨鄭知容,左副承旨徐英淳,右副承旨閔致成,同副承旨趙容和,假注書尹致秀,記事官趙秉龜·徐戴淳,原任提學朴宗薰,原任直提學金鏴,原任直閣徐俊輔,輔德李嘉愚,兼輔德徐萬淳,弼善趙基謙,兼弼善金周默,文學金英淳,兼文學韓弘敎,兼司書成遂默,說書金箕晩,兼說書金鼎集以次進伏訖。下上疏草本于憙淳,憙淳跪受,知容繕寫,鏴讀奏訖。王世子下堂拜章,行禮後祗送。憙淳及春坊官陪疏以出。令曰,右副承旨同爲陪進,可也。致成承令陪進。令曰,再明日柑製,通方外爲之,試紙用大好紙,處所春塘臺爲之矣,該房知悉。出令旨有頃,憙淳奉批旨以來。王世子下堂祗迎。憙淳先陞堂,安批旨于卓上。王世子陞堂跪。憙淳讀宣批旨。王世子俯伏興,仍令退,承史·諸臣以次退出。
上在昌德宮。常參·經筵,以代理停。
藥房提調金鏴,副提調徐憙淳啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
鄭知容,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
徐憙淳啓曰,明日經筵,取稟。傳曰,停。
徐憙淳達曰,明日座堂相値,常參頉稟之意,敢達。令曰,知道。
閔致成達曰,行大司憲金履載,掌令權徽,持平吳致淳呈辭,執義未差,掌令禹夏哲在外,持平宋持養未署經,監察茶時之意,敢達。令曰,知道。
鄭知容達曰,備邊司郞廳來言,今日賓廳日次,而大臣俱有身病,不得來會云矣,敢達。令曰,知道。
徐憙淳達曰,行左承旨李若愚今日不爲仕進,卽爲牌招,何如?令曰,依。
徐憙淳啓曰,藥房提調·副提調持湯劑來待矣。傳曰,封入。
徐英淳達曰,進饌所堂上司饔提調來待矣。令曰,入對。
丁庠敎拿處,代以趙昌敎爲事變假注書。
令于鄭知容曰,明日出宮門路,以貳極門爲之。
吏曹,進饌所堂上朴宗薰·金鏴·徐俊輔·徐有榘·徐憙淳,郞廳趙濟晩·李謙秀·洪羲錫·洪耆周·鄭性愚·李奎憲。
徐英淳,以吏曹言達曰,進饌堂郞,當爲依下令書入,而其中前牧使李謙秀方在罷散中,何以爲之?敢稟。令曰,敍用。
徐憙淳,以禮曹言啓曰,來己丑年正朝朝賀與稱慶陳賀相値矣。謹稽謄錄,則在前如此之時,正朝朝賀,有只進表裏磨鍊之例,今亦依此擧行,何如?傳曰,允。
又以禮曹言啓曰,來己丑年元朝聖壽四旬御極三十年合二慶稱慶陳賀時,中宮殿陳賀,當爲一體磨鍊,而異於常時,謹依前例權停,以只進表裏擧行,何如?傳曰,允。
又以禮曹言達曰,今此元朝稱慶陳賀時,王世子所進箋文頭辭,京外所進箋文頭辭,令文任撰出,何如?令曰,依。
又以禮曹言達曰,來己丑年元朝聖壽四旬御極三十年合二慶稱慶陳賀時,告廟·社之節,當爲磨鍊,而宗廟·景慕宮告由祭,謹依已例,正月初一日正朝節享兼行,永寧殿·社稷告由祭,同日一體設行,祝文添入撰出等事,令藝文館擧行,獻官依例以一品塡差事,分付,何如?令曰,依。
又以禮曹言達曰,諸道所封來己丑年正朝賀箋及稱慶賀箋,當爲各定差員陪進,而在前如此之時,多有一差員兼進之例,今亦依此擧行事,分付,何如?令曰,依。
又以禮曹言達曰,卽接景慕宮官員所報,則明日柑製試取時,本宮令三員,俱爲觀光云矣。依定式假官一員,令吏曹以成均館官員口傳達下,以爲代直後赴試之地,何如?令曰,依。
又以禮曹言達曰,卽接健元陵·顯陵·穆陵·徽陵·崇陵·惠陵·元陵官員聯報,則去九月捉虎後,虎患稍息,近日客虎幾許首,作隊入山,每夜咆哮,白晝跳踉,奉審巡山之節,不得擧行云矣。莫重之地,有此虎患之狼藉,極爲驚心。卽令該軍門發送砲手,期於獵捉事,分付,何如?令曰,依。
鄭知容,以兵曹言達曰,明日王世子代臨春塘臺柑製試取時,本曹堂上陪衛二員,當爲備員,而參知未差,無以備員,未差之代,令該曹以在京無故人口傳差出,待下批,牌招,以爲進參之地,何如?令曰,依。
吏曹口傳政事,以高時臣爲兵曹參知。
鄭知容,以兵曹言達曰,來十二月己丑正月當上番騎兵二百二十八名,本曹點考後,仍令該曹襦衣題給之意,敢達。令曰,知道。
又以訓鍊都監言達曰,謹依右巡廳草記判下,毆打更卒,義禁府羅將李明植,嚴棍二十度於通衢上後,遠地定配,次移送秋曹之意,敢達。令曰,知道。
又以御營廳言啓曰,東道七陵局內,客虎作隊,每夜咆哮,白晝跳踉,卽令該軍門發遣校卒,期於獵捉事,自禮曹草記依下矣。本廳善放砲手五十名,定將校率領,今月二十六日爲始,出送行獵之意,敢啓。傳曰,知道。
閔致成,以義禁府言達曰,明日春塘臺柑製通方外爲之時,本府都事皆爲赴擧,只有武都事一員,本府入直,當直入直,公事回公都事及明光門·靑陽門·月覲門·集春門禁亂都事,無以推移,假都事六員,令該曹口傳差出,以爲分排擧行之地,何如?令曰,依。
又以刑曹言達曰,右巡廳達辭內,去夜二更量,執捉犯夜人義禁府羅將李明植爲名漢,出付三牌坐更,移送四牌之際,毆打更卒,罔有紀極,逃躱於義禁府內,故招出上直羅將,雖爲還捉,事未前有,萬萬痛駭。移送秋曹,依法照律,何如?令曰,如此輩之肆然毆打更卒者,萬萬痛駭。不可尋常處之,令訓將嚴棍二十度於通衢上後,遠地定配,以懲日後他豪悍之類可也事,令下,而李明植自訓局嚴棍移送矣。謹依下令,明植咸鏡道吉州牧,遠地定配所,卽爲押送之意,敢達。令曰,知道。
義禁府申目,事變假注書丁庠敎原情云云。徽旨內辭緣,泛稱遲晩,刑推得情,何如?判付達,除刑推議處爲良如敎。
戊子十一月二十五日未時,王世子座重熙堂。進饌所堂上,司饔院提調入對時,左副承旨徐英淳,假注書尹致秀,記事官趙秉龜·徐戴淳,進饌所堂上行兵曹判書朴宗薰,戶曹判書金鏴,禮曹判書徐俊輔,工曹判書徐有榘,行都承旨徐憙淳,司饔院提調朴岐壽以次進伏訖。令曰,史官分左右。令書令旨曰,旣承下敎,外殿受爵處所,以明政殿爲之。令曰,自內進饌處所,以慈慶殿爲之。出令旨宗薰曰,今番進饌所,不可無員役,在前如此之時,有他司書吏中加料擧行之例,今亦依此爲之乎?令曰,唯。會同何日爲之乎?鏴曰,明日座堂相値,再明日當爲會同矣。令曰,司饔提調進前。岐壽進前。令曰,器數何以磨鍊乎?岐壽曰,在前進饌之時,或有三十器之例,或有二十器之例,今番明政殿受爵時,行果味數,以幾器爲之乎?令曰,行果以二十器爲之,味數以九味爲之,每味〈以〉三器爲之,大小饍進鹽水置之,進湯進饅頭依例磨鍊。世子宮行果器數,以十五器爲之,味數以一味三器爲之,可也。岐壽曰,慈慶殿進饌器數,何以磨鍊乎?令曰,行果以三十器爲之,味數以七味爲之,每味以七器爲之。世子宮行果,以二十器爲之,味數以一味五器爲之,饍品當臨時下令矣。世子嬪宮行果器數,亦以二十器爲之,可也。令書令旨曰,第一爵親上,第二爵世子嬪宮進上,第三爵明溫公主進上,第四爵至第七爵,臨時稟旨擧行。令曰,第一爵親上致詞,當撰下,第二爵至第七爵,內閣原任一提學製進。出令旨令曰,外殿受爵時,第一爵親上致詞,當撰下矣。出令旨令曰,歲初稱慶陳賀時,致詞親撰,箋文大提學製進。出令旨令曰,司饔提調與進饌所堂上,一體往來董役。鏴曰,明政殿步階板,自臣曹當爲擧行,而月臺設平步階,則可以容接矣。令曰,以平步階爲之,百官則臺下宣醖,可也。令曰,朝臣床數器數,亦爲磨鍊,可也。岐壽曰,退去後參考謄錄,謹當磨鍊矣。令曰,儀註成出乎?俊輔曰,姑未成出矣。令曰,司饔提調就座,史官就座。令進饌所堂上先退,宗薰等先退。仍令退,承史以次退出。
上在昌德宮。常參·經筵,以代理停。
柑製罷還內後,內閣·政院·玉堂·藥房·春坊口傳問安。答曰,知道。
徐憙淳啓曰,明日經筵,取稟。傳曰,停。
徐憙淳達曰,明日常參,取稟。令曰,停。
閔致成達曰,行大司憲金履載,掌令權徽,持平吳致淳呈辭,執義未差,掌令禹夏哲在外,持平宋持養未署經,監察茶時之意,敢達。令曰,知道。
徐憙淳啓曰,藥房提調·副提調持湯劑來待矣。傳曰,封入。
令于鄭知容曰,陪衛軍兵毛具。
同副承旨趙容和書曰,伏以,臣所帶春秋兼銜,與監事臣李相璜,有舅甥應避之嫌,揆以格例,自在當遞,玆具短章,仰塵聰聽。伏乞离明,亟遞臣春秋之銜,使公格存而私分安焉。臣無任云云。覽書具悉。書辭下該曹稟處。
戊子十一月二十六日辰時,王世子代臨春塘臺。柑製試取入對時,行都承旨徐憙淳,行左承旨李若愚,右承旨鄭知容,左副承旨徐英淳,假注書趙然春,記事官成遂默·徐戴淳,原任提學朴宗薰,原任直提學金鏴,原任直閣徐俊輔·李嘉愚以次陪立。時至,王世子具翼善冠·衮龍袍,乘輿出重華門。藥房提調金鏴,副提調徐憙淳進前奏曰,侵早勞動,睿體,若何?令曰,一樣矣。仍由貳極門·銅龍門·明光門·靑陽門,詣春塘臺。相禮贊請降輿乘座,王世子降輿陞座。諸臣以次進伏訖。令曰,試官行禮。讀券官行兵曹判書朴宗薰,戶曹參判鄭元容,成均館大司成權敦仁,對讀官吏曹參議鄭基一,侍講院輔德李嘉愚,弘文館副校理徐箕淳,副司果兪星煥率儒生再拜禮訖。令曰,試官入就位,可也。試官就座訖。知容讀奏入門單子五千七百五十九人矣。令曰,頒柑時軍兵左右排立,頒柑後,如前侍衛,可也。敦仁出去頒柑後,令曰,懸題紙捧入。對讀官捧入懸題紙。令宗薰·元容書賦題洞庭之山其木多橘,限申時。懸題訖。王世子入便次,令曰,陪從承旨持公事入對。出令旨少頃,王世子出次,公事讀之。知容讀奏廣州留守狀達還營事。達下備邊司。咸鏡監司申本罪人到配事。達下刑曹。英淳讀奏同副承旨援例陳章事。達下吏曹。若愚讀奏咸鏡監司申本反庫事。達下戶曹。憙淳曰,臣禮房,無公事矣。令承史就座。令曰,試官就座。英淳讀奏收券單子二千五百五十七張矣。令曰,科次爲之。宗薰考試。對讀官星煥·箕淳·嘉愚·基一以次對讀訖。令曰,試官分考。元容·敦仁以次考試訖。宗薰曰,取幾人乎?令曰,依前年柑製例,考取,可也。知容參考前年柑製榜目,則取十五人矣。令曰,依此取之。宗薰考取訖,起伏奏曰,等則何以書之乎?令曰,五張書正字三下,四張書草三下,六張書次上,可也。宗薰書等三下一,親手坼封,其餘十四張,知容坼封,讀奏封內訖。令曰,柑製居首賦三下一生員趙徽林直赴殿試,之次三下二幼學金在均直赴會試,之次三下進士李源達等三人各給二分,草三下生員徐兢輔等四人各給一分,次上進士尹應圭等六人竝令該曹考例施賞。出令旨仍令曰,入格儒生呼名以入。三下一生員趙徽林,三下二幼學金在均,三下進士李源達·金普根,幼學尹敎成,草三下生員徐兢輔,進士鄭世翼·嚴蓍,生員趙得林,次上進士尹應圭,幼學李恒信·金在鶴·成源默,生員宋持行,業儒李效榮等序立庭下訖。令曰,儒生進前,各奏職姓名。徽林等進前各奏職姓名。至李恒信,令曰,年幾何?恒信奏曰,二十一矣。令曰,與福信爲幾寸乎?恒信奏曰,六寸矣。至李效榮,令曰,年幾何?效榮奏曰,二十六矣。儒生等退立庭下訖。令下番呼新。戴淳承令出去呼新訖。令直赴及給分人先退,其餘六人次第頒賞。應圭等以次跪受賞。引儀唱再拜。儒生等行禮訖退出。相禮跪白禮畢。贊請降座乘輿。王世子降座乘輿,由靑陽門·明光門·銅龍門·貳極門,重華門還內,解嚴,諸臣以次退出。
上在昌德宮。常參·經筵,以代理停。
趙容和啓曰,明日經筵,取稟。傳曰,停。
趙容和達曰,明日常參,取稟。令曰,停。
又達曰,來初一日輪對日次矣,敢稟。令曰,爲之。
又達曰,行大司憲金履載,掌令權徽,持平吳致淳呈辭,執義未差,掌令禹夏哲在外,持平宋持養未署經,監察茶時之意,敢達。令曰,知道。
趙容和啓曰,藥房提調持湯劑來待矣。傳曰,封入。
趙容和,以吏曹言達曰,今此宗廟朔祭獻官前承旨林景鎭塡差,而時無職名,令該曹口傳付軍職,何如?令曰,依。
兵曹口傳政事,護軍單林景鎭。
趙容和,以弘文館言達曰,上番闕直,事甚未安。副應敎金興根,校理李基華,副校理徐箕淳,竝卽牌招,以爲推移入直之地,何如?令曰,依。
又以進饌所堂上意達曰,本所郞廳李謙秀·鄭性愚·趙濟晩·李奎憲時無職名,令該曹口傳付軍職,冠帶常仕,何如?令曰,依。
兵曹口傳政事,副司果李謙秀·鄭性愚·趙濟晩·李奎憲竝單付。
趙容和,以進饌所堂上意達曰,闕內待令郞廳,以入直武臣兼宣傳官,輪回察任,何如?令曰,依。
又以進饌所堂上意達曰,本所別看役,前縣監李華耆,前五衛將徐有㲈差定,使之看役,何如?令曰,依。
吏曹申目粘連,觀此承政院同副承旨趙容和上書,則以爲,臣所帶春秋兼銜,與監事臣李相璜,有舅甥應避之嫌,揆以格例,自在當遞,亟遞臣春秋之銜,使公格存而私分安焉亦爲白有臥乎所,相避之法,在下當遞是白加乎,趙容和兼帶春秋館修撰官之任,依例減下,何如?判付達,依回達施行爲良如敎。
義禁府申目粘連達下是白有亦,向前丁庠敎亦,申退後擅歸私次,事甚駭然,以此照律,何如?判付達,依準。
上在昌德宮。常參·經筵,以代理停。
鄭知容,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
徐英淳啓曰,玉堂備員間,經筵頉稟之意,敢啓。傳曰,知道。
徐英淳達曰,明日常參,取稟。令曰,停。
閔致成達曰,行大司憲金履載,掌令權徽,持平吳致淳呈辭,執義未差,掌令禹夏哲在外,持平宋持養未署經,監察茶時之意,敢達。令曰,知道。
徐憙淳達曰,藥房副提調持湯劑來待矣。傳曰,封入。
以副應敎金興根,校理李基華,副校理徐箕淳牌不進罷職令旨,令于徐英淳曰,只推。
徐英淳達曰,應敎·副校理一員,副修撰一員未差,副修撰洪遠謨在外,玉堂上下番俱空,事甚未安。校理李基華·兪章煥,副校理徐箕淳,修撰金胤根·朴宗璜,竝卽牌招,推移入直,何如?令曰,依。與副應敎一體牌招。
令于李若愚曰,當該承旨,從重推考。
李若愚達曰,明日傳香禮房承旨當爲齋宿,行都承旨徐憙淳,所當牌招,而拘於廳規,不得請牌,何以爲之?敢稟。令曰,牌招。
行護軍林景鎭書曰,伏以,線陽漸長,茀祿鼎臻,猗我大朝殿下,永膺無疆之曆服,誕撫竝湊之吉慶,睿孝格天,縟儀將擧於元正,大庭造僚,表裏先上於亞歲,我東方千載一有之慶會也。臣於此際,適叨邇列,昵陪於离明之光,周旋於物釆之間,區區蹈忭之忱,曷有其極?千萬不自意,該房奉行,謂有微勩,亞卿寵擢,遽及臣身,臣聞令以來,驚惶震越,實不知措躬之所也。睿念雖出於錫類,臣心自愧於罔功,與其榮矣,勞於何有?噫,貳卿,峻秩也,特擢,異數也。上或濫授則有鶴軒之譏,下或冒受則招鵜梁之刺,其不宜夫夫而僥玷也決矣。臣以昔年珥筆之迹,荷天地陶甄之私,頂踵皆恩,涓埃蔑效,而今已顚白紛如矣,閱歷風霜,萬念灰冷,榮塗一步,夢寐不到,惟我邸下,特念簪履之舊,忽侈金豹之列,寵光所被,感淚自零。臣若有一分堪承之望,則何苦琢文費辭,作爲例讓之套乎?誠以謬恩不容或褻,名器不可或屑,暫膺雖怵於義分,仍冒有愧於廉防,玆敢略陳短籲,仰瀆睿聰,言實由中,亮非飾外。伏乞离照,特賜俯諒,亟收恩資,俾公器重而私分安焉。臣無任云云。答曰,覽書具悉。卿其勿辭行公。
上在昌德宮。常參·經筵,以代理停。
藥房都提調李相璜,副提調徐憙淳啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿。世子宮口傳問安。答曰,知道。世子嬪宮口傳問安。答曰,知悉。
徐憙淳啓曰,明日乃是小寒,自明日日煖間,經筵頉稟之意,敢啓。傳曰,知道。
徐英淳達曰,明日常參,取稟。令曰,停。
鄭知容達曰,備邊司郞廳來言,今日賓廳日次,而無時急稟定事,不得來會云矣,敢達。令曰,知道。
閔致成達曰,行大司憲金履載,掌令權徽,持平吳致淳呈辭,執義未差,掌令禹夏哲在外,持平宋持養未署經,監察茶時之意,敢達。令曰,知道。
徐憙淳啓曰,藥房都提調·副提調持湯劑來待矣。傳曰,封入。
令于徐憙淳曰,禮房承旨馳詣宗廟·景慕宮,奉審摘奸以來。
以副應敎金興根,校理李基華·兪章煥,副校理徐箕淳,修撰金胤根·朴宗璜牌不進罷職令旨,令于徐憙淳曰,只推。
徐憙淳達曰,玉堂上下番俱空,已至多日,事甚未安。副應敎金興根,校理李基華·兪章煥,副校理徐箕淳,修撰金胤根·朴宗璜,旣有只推之令,竝卽牌招,推移入直,何如?令曰,依。
李若愚達曰,明日傳香禮房承旨當爲齋宿,行都承旨徐憙淳纔已須資出去矣。所當牌招,而拘於廳規,不得請牌,何以爲之?敢稟。令曰,牌招。
又達曰,卽者漢城府官員來言,每年十二月初一日獻民數,判尹親呈事,曾有定式矣。判尹金敎根呈辭受由,次堂例不得擧行云,何以爲之?敢稟。令曰,判尹許遞,旣承下敎,前望單子入之。
漢城判尹前望單子入之,洪奭周代點。
李若愚達曰,卽者漢城府官員來言,明日獻民數,判尹當爲親呈,而新除授判尹洪奭周有身病,不得擧行云,卽爲牌招,何如?令曰,依。
又達曰,判尹洪奭周牌不進推考徽旨,今方捧入,而獻民數當爲親呈,如是違牌,事甚未安。更爲牌招,何如?令曰,許遞,旣承下敎,前望單子入之。
漢城判尹前望單子入之,李羲甲代點。
令于趙容和曰,工判有闕之代,旣承下敎,前望單子入之。
工曹判書前望單子入之,金敎根代點。
令于趙容和曰,新除授工判,進饌堂上差下。
吏曹,進饌所堂上單金敎根。
徐英淳,以禮曹言達曰,來己丑年元朝聖壽四旬御極三十年合二慶稱慶陳賀時,大殿·中宮殿·世子宮方物物膳,依例封進事,知委京外,何如?令曰,依。
鄭知容,以兵曹言達曰,今十一月各廳堂下武臣朔試射,臣曹連因有故,不得爲之之意,敢達。令曰,知道。
義禁府申目,順天府使尹命圭原情云云。徽旨內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付達,依準。又照目粘連,事變假注書丁庠敎矣本府議達內,申退之後,擅歸私次,事甚駭然。以此照律,罪笞四十收贖,附過還職,私罪,奉令依準爲旀,功減一等爲良如敎。
工曹判書徐有榘書曰,伏以,聖壽光躋於四旬,寶曆誕屆於三紀,睿孝仰格,縟禮將擧,於萬斯年之祝,小大同情。仍念,臣以聵劣,厚蒙拂,恩深河海,報蔑涓埃,惟以策勵魯鈍,隨事殫竭,少效其愛戴之忱,卽臣貼額銘肺之信符也。況當千一之慶會,猥荷特簡之眷,俾與董事之列,榮莫大焉,寵莫京焉。臣雖愚昧,亦具秉彝,且感且惶,寧有涯極?第臣父年恰滿八十矣。素患風眩,近益添痼,房闥之內,轉側須人,而扶將調護,在子惟臣一人而已。顧臣情理,只合乞身歸養,以愛崦嵫之餘景,而逖違之久,未忍便訣,愛恩之深,身不自有,低佪顧戀,未敢遽以私懇上聞,而至於遠離晨昏,積曠旬朔,萬萬非人子情私之所可堪矣。一縻此任,旣不敢乞暇歸覲,時當隆冬,又不可將父上來,竊計離捨日子,將爲三四朔之久。見今簪紳濟濟,百職咸備,如臣一人之有無,何異鳧雁之去來,而臣父之側,若無臣身,將無以少慰病思,苟非然者,臣何敢孤恩忘分,辭榮蹈罪,甘自陷於不識嚴畏之科哉?誦古人事君日長之語,體淸朝以孝爲治之政,敢陳短章,仰暴衷懇。伏乞离明,俯垂鑑諒,亟將臣本兼諸任,劃卽鐫改,俾臣得以歸護老父,感頌鴻私,時以閒司漫職,從便往來,粗伸起居之禮,千萬幸甚。臣無任云云。答曰,覽書具悉。所請依施。
戊子十一月二十九日辰時,上御熙政堂。藥房入診入侍時,都提調李相璜,副提調徐憙淳,假注書趙然春,記注官金奎燮,記事官徐戴淳,直提學趙寅永以次進伏。醫官李惟鐸·李命運·金殷相進伏楹外訖。上曰,史官分左右。相璜進前奏曰,朝氣雖寒,而近來日候不調,聖體,若何?上曰,一樣矣。寢睡·水刺之節,何如?上曰,各殿宮氣候一樣矣。上曰,醫官入診,可也。惟鐸等次第診候訖,退伏楹外奏曰,脈候左右三部調均矣。相璜問醫官曰,湯劑議定乎?惟鐸等曰,湯劑不必更爲議定,而向日議定湯劑加進矣。上曰,大臣就座,仍命史官就座。上曰,兼史,誰也?憙淳奏曰,金奎燮矣。命退,諸臣以次退出。
上在昌德宮。常參·經筵,以代理停。
鄭知容啓曰,來初五日,朝參日次,而崇陵忌辰祭正日相値,頉稟之意,敢啓。傳曰,知道。
徐英淳達曰,明日常參,取稟。令曰,停。
閔致成達曰,行大司憲金履載,掌令權徽,持平吳致淳呈辭,執義未差,掌令禹夏哲在外,持平宋持養未署經,監察茶時之意,敢達。令曰,知道。
令于趙容和曰,傳香承旨馳詣受香所,奉審摘奸以來。
徐憙淳啓曰,藥房副提調持湯劑來待矣。傳曰,封入。
徐英淳達曰,輪對官來待矣。令曰,入對。
傳于徐英淳曰,吏兵批歲抄點下者,依例捧傳旨。
徐英淳啓曰,吏曹郞廳來言,臺諫有闕,政事,取稟。傳曰,前望單子,入于小朝。
以副應敎金興根,校理李基華·兪章煥,副校理徐箕淳,修撰金胤根·朴宗璜牌不進罷職令旨,令于徐英淳曰,只推。
徐英淳達曰,玉堂上下番俱空,事甚未安。副應敎金興根,校理李基華·兪章煥,副校理徐箕淳,修撰金胤根·朴宗璜,旣有只推之令,竝卽牌招,推移入直,何如?令曰,依。
李若愚達曰,卽者漢城府官員來言,明日獻民數,判尹當爲親呈,而新除授判尹李羲甲有實故,不得擧行云,卽爲牌招,何如?令曰,依。
又達曰,兼判尹李羲甲牌不進推考徽旨,今方捧入,而獻民數,當爲親呈,如是違牌,事甚未安。更爲牌招,何如?令曰,許遞。旣承下敎,前望單子入之,待下批,牌招。
判尹前望單子入之,金履載代點。
徐英淳,以司饔院監膳提調意達曰,今日監膳時,各殿宮日下生鮮,以體小之故,屢次點退,連加嚴飭,則貢人輩所告內,節屆深冬,江冷未捉,將至闕供之境云。今因日勢之漸晩,雖不得不捧入,而莫重御供,不善措備,事體所在,萬萬痛駭。該貢人,今方令攸司科治,臣亦惶恐待罪之意,敢達。令曰,爾則勿待罪。
又以司饔院監膳提調意達曰,昨以各殿宮日下生鮮,因江冷未捉,以體小者不得不捧入之意,有所入達,而該貢人,則爲先科治,另加嚴飭矣。今日監膳時,生鮮較甚體小,重以腐傷,屢次點退,終不改備,日勢漸晩,闕供甚悚,雖已捧入,莫重御供,不謹措備,事體所在,尤萬萬痛駭。該貢人,今方令攸司從重科治,而臣亦惶恐待罪之意,敢達。令曰,近日日候,尙不極冷,而此輩之如例稱弊者,重御供之道,不可不懲治。令攸司照法嚴繩,各別嚴飭,不得如是,而爾則推考,可也。
鄭知容,以禁衛營言達曰,本營騎士將李莘耆,以進饌都監別看役,職務相妨,改差,何如?令曰,依。
義禁府申目粘連,向前尹命圭亦,帥臣入境,而不能善待,體統所在,誠極可駭,以此照律,何如?判付達,依準。
戊子十二月初一日午時,王世子座重熙堂。輪對官入對時,左副承旨徐英淳,假注書趙然春,記事官趙秉龜·徐戴淳,以次進伏。輪對官造紙署別提金達玹,瓦署別提方孝善,中樞府經歷蔡大永,敦寧府參奉金在厚,司䆃寺僉正南履愚,忠勳府都事金永受,軍器寺正金明根,義禁府都事韓致定,內資寺奉事李源膺,禮賓寺直長洪冕周,濟用監判官韓用鏶,吏曹正郞李敦夏,儀賓府都事朴致榮,禮曹正郞金聲,佐郞林原培,校書館校理金鎭聲,博士丁庠敎,刑曹佐郞沈宜永,宗親府典簿李輝永,工曹佐郞丁學冕,漢城府主簿趙學點,都摠府經歷柳翊魯·柳相立·元世勳,都事邊擎仁,宗廟署令金商一·鄭翼容,副奉事黃鍾林,承文院校檢白思坤,尙瑞院副直長沈碩奎,成均館直講李齊松,典籍李基準,通禮院贊儀邊相岱,引儀李冕容·徐弘秉·南濟和,兼引儀安聖隣·朴鄷壽·李一亨·安喜祥·朴基益,社稷署令鄭在容,司饔院奉事徐騏輔,尙衣院主簿徐珌修,奉常寺副奉事卓雲翰,司宰監主簿李善永,掌樂院主簿洪哲謨,平市署直長趙然大,義盈庫直長吳泰晉,宗簿寺直長李魯奎,內贍寺奉事朴巘壽,廣興倉主簿魚在璿,長興庫主簿金益煥,掌苑署別提裴弘達,司圃署別提吳泰瀚,典牲署直長林孝謙,造紙署別提韓守一,瓦署別提李章漢,以次進伏楹外訖。令曰,史官分左右。英淳奏曰,輪對官受點中,司僕寺僉正李羲斗差祭,議政府司錄李培林受由在外,戶曹正郞洪羲錫軍兵放料進,東氷庫別檢洪範猷差祭,戶曹佐郞金昔淵受由在外,兵曹正郞李垿遞改,佐郞金履喆呈辭在外,刑曹正郞吳羽常拘忌未進,成均館典籍魏迪喆移職,軍資監判官李升淵受由在外,繕工監副正洪徹榮拘忌未進,典設司別提李在陽移職,不得來待矣。令曰,唯。令曰,輪對官進前奏職姓名。達玹等以次進前,奏職姓名。至永受,令曰,領府事爲幾寸乎?英淳奏曰,領府事之子矣。令曰,翰林入番乎?英淳奏曰,病稟出去矣。至源膺,令曰,李奎鉉之子耶?英淳奏曰,然矣。至鎭聲,令曰,居何處?鎭聲奏曰,居安山矣。令曰,年幾何?鎭聲奏曰,七十四矣。至學冕,令曰,與丁庠敎爲幾寸乎?學冕奏曰,十六寸矣。至學點,令曰,誰也?英淳奏曰,德潤之子矣。至商一,令曰,與箕伯爲幾寸乎?商一奏曰,六寸矣。至鍾林,令曰,年幾何?鍾林奏曰,三十三矣。至思坤,令曰,居何處?思坤奏曰,泰川矣。至碩奎,令曰,與放逐罪人爲幾寸乎?碩奎奏曰,十寸矣。至齊松,令曰,居何處?齊松奏曰,會寧矣。令曰,本何處?齊松奏曰,廣州矣。至在容,令曰,與鄭元容爲幾寸乎?在容奏曰,八寸矣。令曰,與鄭知容爲幾寸乎?在容奏曰,亦爲八寸矣。至然大,令曰,與注書爲幾寸乎?賤臣奏曰,小臣之兄矣。令曰,親兄乎?賤臣奏曰,然矣。至孝謙,令曰,居何處?孝謙奏曰,安州矣。令曰,職掌奏之。達玹等以次奏職掌。令曰,遺在奏之。達玹等以次奏遺在。令曰,所懷奏之。達玹等以無所懷仰奏訖。令曰,輪對官先退。達玹等以次退出。令曰,史官就座。仍令退。承史以次退出。
上在昌德宮。常參·經筵,以代理停。
鄭知容,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
趙容和達曰,明日常參,取稟。令曰,停。
閔致成達曰,大司憲·執義未差,掌令權徽,持平吳致淳呈辭,掌令禹夏哲在外,持平宋持養未署經,監察茶時之意,敢達。令曰,知道。
鄭知容啓曰,藥房提調持湯劑來待矣。傳曰,封入。
大司憲前望單子入之,柳相祚代點。
以副應敎金興根,校理李基華·兪章煥,副校理徐箕淳,修撰金胤根·朴宗璜牌不進罷職令旨,令于趙容和曰,只推。
趙容和達曰,玉堂上下番俱空,事甚未安。副應敎金興根,校理李基華·兪章煥,副校理徐箕淳,修撰金胤根·朴宗璜,旣有只推之令,竝卽牌招,推移入直,何如?令曰,依。
以副應敎金興根,校理李基華·兪章煥,副校理徐箕淳,修撰金胤根·朴宗璜牌不進罷職令旨,令于趙容和曰,只推。
鄭知容,以司饔院監膳提調意達曰,日下生鮮,全不成樣,連日煩達,至伏承飭令,實不勝萬萬悚惶。該貢人則依下令,已爲移法司嚴繩,而俾無敢如前稱託,別擇進排之意,自下更加另飭矣。今日所進生鮮,比前一般,旣不能新鮮,又不免體小,故連爲點退,終不改備。雖緣日勢之漸晩,不得已冒悚捧入,而御供所重自別,則貢人輩之惟事呼訴,無意擇納者,誠極駭痛。該貢人,不可無加等勘罪,而臣之未能檢飭,又此煩聽,惶恐待罪之意,敢達。令曰,爾則勿待罪。
趙容和,以吏曹言達曰,新除授春川府使鄭祖榮戶奴呈狀內,矣上典方在鄕廬,身病猝重,萬無時日內赴任之望云。其身病旣如是,則不可强令遠赴,罷黜,何如?令曰,依。
又以禮曹言達曰,卽接前府使李游所志,則以爲,族孫晃,嫡妾俱無子,以其同姓十六寸兄景熙第二子得信,欲爲繼後,兩家相議完定,未及禮斜,景熙夫妻,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與授文蹟,明有可據,而不得登聞者,許令該曹論理草記事,曾有筵奏定式,而門長李游所訴旣如此,依定式,李景熙第二子得信,立爲李晃之後,何如?令曰,依。
鄭知容,以備邊司言達曰,本司武郞廳李煥九,奔走勤仕,已滿十五朔,依例六品遷轉事,捧承令施行,何如?令曰,依。
又以禁衛營言啓曰,向因禮曹草記,章陵近處捉虎次,發送砲手,使之行獵矣。卽見次知將校所報,則本陵火巢內外十里許,廣加搜覓,以至多日,終無虎跡云。山行軍,今姑撤還之意,敢啓。傳曰,知道。
又以摠戎廳言達曰,本廳右部千摠田德顯,身病猝重,勢難察任,改差,何如?令曰,依。
義禁府照目粘連,順天前府使尹命圭矣本府議達內,帥臣入境,而不能善待,體統所在,誠極可駭。以此照律,罪杖八十收贖,奪告身三等私罪,奉令依準爲旀,功議各減一等爲良如敎。
上在昌德宮。常參·經筵,以代理停。
李若愚達曰,明日·再明日,崇陵忌辰祭齋戒·正日,三明日·初七日,溫陵忌辰祭齋戒·正日,初八日·初九日,長陵忌辰祭齋戒·正日相値,常參頉稟之意,敢達。令曰,知道。
趙容和達曰,行大司憲柳相祚,掌令禹夏哲在外,執義未差,掌令權徽,持平吳致淳呈辭,持平宋持養未署經,監察茶時之意,敢達。令曰,知道。
李若愚達曰,左副承旨徐英淳,右副承旨閔致成,今日不爲仕進,竝卽牌招,何如?令曰,依。
徐憙淳啓曰,藥房副提調持湯劑來待矣。傳曰,封入。
李若愚達曰,事變假注書趙昌敎,身病猝重,勢難察任,今姑改差,何如?令曰,依。
又達曰,玉堂上下番俱空,事甚未安。副應敎金興根,校理李基華·兪章煥,副校理徐箕淳,修撰金胤根·朴宗璜,旣有只推之令,竝更牌招,推移入直,何如?令曰,依。
又達曰,明日傳香,禮房承旨當爲齋宿,行都承旨徐憙淳,所當牌招,而拘於廳規,不得請牌,何以爲之?敢稟。令曰,牌招。
又以司饔院監膳提調意達曰,日下生鮮,以各別擇進之意,嚴飭於漁夫契貢人等處矣。連日進排生鮮,全不成樣,故該貢人,已令該曹,加等勘罪,而今日供上生鮮,亦不成樣,屢次點退,又不免體小,日勢漸晩,雖不得不捧入,而卽者貢人等所告內,江水雖未合氷,冬節已深,魚族深入,屢日設網,終不捉得,舊儲已竭,新貿無路,將至闕供之境,限捉得間,願以代封云。在前如此之時,曾有稟旨變通之事矣。莫重供上,自下不敢擅便,何以爲之,而臣亦惶恐待罪之意,敢達。令曰,限捉得間,姑爲代封,卿其勿待罪。
趙容和,以都摠府言達曰,副摠管尹相重,以摠戎中軍,本營諸將官射會監試事,訓鍊院晝仕出去之意,敢達。令曰,知道。
上在昌德宮。常參·經筵,以代理停。
趙容和達曰,行大司憲柳相祚,掌令禹夏哲在外,執義未差,掌令權徽,持平吳致淳呈辭,持平宋持養未署經,監察茶時之意,敢達。令曰,知道。
李若愚達曰,右承旨鄭知容,今日不爲仕進,卽爲牌招,何如?令曰,依。
李若愚啓曰,藥房提調持湯劑來待矣。傳曰,封入。
以副應敎金興根,校理李基華·兪章煥,副校理徐箕淳,修撰金胤根·朴宗璜牌不進罷職令旨,令于李若愚曰,只推。
李若愚達曰,玉堂上下番俱空,已至多日,事甚未安。副應敎金興根,校理李基華·兪章煥,副校理徐箕淳,修撰金胤根·朴宗璜,旣有只推之令,竝卽牌招,推移入直,何如?令曰,依。
以左副承旨徐英淳,右副承旨閔致成牌不進罷職令旨,令于李若愚曰,只推。
趙昌敎改差,代以金鉉燾爲事變假注書。
李若愚,以吏曹言達曰,今此溫陵忌辰祭獻官,前承旨尹正鎭埴差,而時無職名,令該曹,口傳付軍職,何如?令曰,依。
兵曹口傳政事,副護軍單尹正鎭。
李若愚,以禮曹言達曰,卽接長湍幼學朴春得所志,則以爲,族弟季愚,嫡妾俱無子,以其同姓十寸兄養愚第二子琴東,欲爲繼後,兩家相議完定,未及禮斜,兩邊父母,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受文蹟,明有可據,而不得登聞者,許令該曹論理草記事,曾有筵奏定式,而門長朴春得所訴旣如此,依定式,朴養愚第二子琴東,立爲朴季愚之後,何如?令曰,依。
上在昌德宮。常參·經筵,以代理停。
藥房提調金鏴,副提調徐憙淳啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
閔致成達曰,行大司憲柳相祚,掌令禹夏哲在外,執義未差,掌令權徽,持平吳致淳呈辭,持平宋持養未署經,監察茶時之意,敢達。令曰,知道。
又達曰,備邊司郞廳來言,今日賓廳日次,而國忌正日相値,不得來會云矣,敢達。令曰,知道。
徐憙淳啓曰,藥房提調·副提調持湯劑來待矣。傳曰,封入。
金鉉燾在外,代以丁庠敎爲事變假注書。
以右承旨鄭知容牌不進罷職令旨,令于李若愚曰,只推。
以副應敎金興根,校理李基華·兪章煥,副校理徐箕淳,修撰金胤根·朴宗璜牌不進罷職令旨,令于趙容和曰,只推。
趙容和達曰,玉堂上下番俱空,已至多日,事甚未安。副應敎金興根,校理李基華·兪章煥,副校理徐箕淳,修撰金胤根·朴宗璜,旣有只推之令,竝卽牌招,推移入直,何如?令曰,依。
徐英淳達曰,明日傳香,禮房承旨當爲齋宿,行都承旨徐憙淳藥院進,所當牌招,而拘於廳規,不得請牌,何以爲之?敢稟。令曰,牌招。
以副應敎金興根,校理李基華·兪章煥,副校理徐箕淳,修撰金胤根·朴宗璜牌不進罷職令旨,令于趙容和曰,只推。
趙容和,以吏曹言達曰,今此長陵忌辰祭獻官,前牧使洪赫塡差,而時無職名,令該曹口傳付軍職,何如?令曰,依。
兵曹口傳政事,副護軍單洪赫。
閔致成,以都摠府言達曰,今日入直內三廳武兼禁軍及軍兵等,當爲中日習射技,而國忌正日相値,不得設行之意,敢達。令曰,知道。
又以御營廳言達曰,因禮曹草記,東道七陵局內捉虎事,定將校率領砲手,去月二十六日,出送行獵矣。今月初四日酉時量,康陵曲墻近處,大豹虎一頭捉得,故謹此封進,而仍爲行獵之意,敢達。令曰,知道。
上在昌德宮。常參·經筵,以代理停。
世子嬪宮生辰,大殿·中宮殿·世子宮,內閣·政院口傳問安。答曰,知道。世子嬪宮單子問安。答曰,知悉。
閔致成達曰,行大司憲柳相祚,掌令禹夏哲在外,執義未差,掌令權徽,持平吳致淳呈辭,持平宋持養未署經,監察茶時之意,敢達。令曰,知道。
徐憙淳啓曰,藥房提調·副提調持湯劑來待矣。傳曰,封入。
徐英淳達曰,玉堂上下番俱空,已至多日,事甚未安。副應敎金興根,校理李基華·兪章煥,副校理徐箕淳,修撰金胤根·朴宗璜,旣有只推之令,竝卽牌招,推移入直,何如?令曰,依。
以副應敎金興根,校理李基華·兪章煥,副校理徐箕淳,修撰金胤根·朴宗璜牌不進罷職令旨,令于徐英淳曰,只推。
李若愚達曰,明日傳香,禮房承旨當爲齋宿,行都承旨徐憙淳藥院進,所當牌招,而拘於廳規,不得請牌,何以爲之?敢稟。令曰,牌招。
鄭知容,以禁衛營言達曰,本營千摠沈煥永,身病猝重,勢難察任,改差,何如?令曰,依。
上在昌德宮。常參·經筵,以代理停。
閔致成達曰,行大司憲柳相祚,掌令禹夏哲在外,執義未差,掌令權徽,持平吳致淳呈辭,持平宋持養未署經,監察茶時之意,敢達。令曰,知道。
鄭知容啓曰,來十一日,朝參日次矣,敢稟。傳曰,停。
徐英淳達曰,來十一日,輪對日次矣,敢稟。令曰,當次人受點,後日次待令。
徐憙淳啓曰,藥房副提調持湯劑來待矣。傳曰,封入。
徐英淳達曰,玉堂上下番俱空,已至多日,事甚未安。副應敎金興根,校理李基華·兪章煥,副校理徐箕淳,修撰金胤根·朴宗璜,旣有只推之令,竝卽牌招,推移入直,何如?令曰,依。
以副應敎金興根,校理李基華·兪章煥,副校理徐箕淳,修撰金胤根·朴宗璜牌不進罷職令旨,令于徐英淳曰,只推。
徐英淳達曰,玉堂上下番俱空,已至多日,事甚未安。副應敎金興根,校理李基華·兪章煥,副校理徐箕淳,修撰金胤根·朴宗璜,旣有只推之令,竝更牌招,推移入直,何如?令曰,依。
徐英淳,以成均館行大司成意達曰,四學學製,例以四等設行,而四學敎授,或謂有身病,或謂以在外,限內尙不設行,事體所在,萬萬未安。令政院申飭,使之不多日內設行,何如?令曰,依。
趙容和達曰,因成均館草記,四學學製,尙不設行,令政院申飭,使之不多日內設行事,依下矣。中學敎授韓弘敎,東學敎授宋祥來,南學敎授鄭東煥,西學敎授金鍏,竝卽牌招,何如?令曰,依。
鄭知容,以都摠府言達曰,副摠管尹相重,以摠戎中軍,本營諸將官射會監試事,南小營晝仕出去之意,敢達。令曰,知道。
徐英淳,以宣惠廳言達曰,今年穡事,諸道告歉,劃下災摠,殆過十萬餘結,經費大絀,誠爲悶然,災近十萬結,則京外裁減,自是不易之定式,明年京畿·三南·關東營邑需八分一,各樣債四分一,海西營邑需,各樣債八分一,依例減分,而京貢則謹考謄錄,有十分一或二十分一減分之例,而二十分一減分,則每因特敎擧行矣。今亦依例,以十分一減分磨鍊,何如?令曰,歉歲恤民,京鄕無異,特減二十分之一,可也。
上在昌德宮。常參·經筵,以代理停。
閔致成達曰,行大司憲柳相祚,掌令禹夏哲在外,執義未差,掌令權徽,持平吳致淳呈辭,持平宋持養未署經,監察茶時之意,敢達。令曰,知道。
鄭知容達曰,左副承旨徐英淳,今日不爲仕進,卽爲牌招,何如?令曰,依。
鄭知容啓曰,藥房提調持湯劑來待矣。傳曰,封入。
以副應敎金興根,校理李基華·兪章煥,副校理徐箕淳,修撰金胤根·朴宗璜再牌不進罷職令旨,令于趙容和曰,只推。
趙容和達曰,玉堂上下番俱空,已至多日,事甚未安。副應敎金興根,校理李基華·兪章煥,副校理徐箕淳,修撰金胤根·朴宗璜,旣有只推之令,竝卽牌招,推移入直,何如?令曰,依。
傳于閔致成曰,日寒如此,輕囚放釋,遣宣傳官,闕內外入直軍及各門軍薄衣摘奸,流丐結幕,一體摘奸以來。
令于趙容和曰,留院公事入之。
閔致成啓曰,臣致成,敬奉聖敎,馳往義禁府,取考囚徒案,則無時囚,故因詣典獄署,取閱囚徒案,則結案罪人二名,殺獄罪人二十一名,御寶僞造罪人三名,僞造臺疏批旨罪人一名,行止殊常罪人一名,殺獄干犯罪人三名,公貨犯逋罪人一名,係是重囚,故竝爲仍囚,其餘酗酒毆打,招引人物,假稱禁隷,欺人取物,他錢不報,潛屠發賣及各司直囚罪人張義振·奴仁福·徐國信·趙學仁·金德來·尹珍瑋·金仁孫·申龍得·張時榮·田淳翼·洪錫吉·裵順日·吉宜中·田啓春·張光哲·金相得·李二得·姜喆得·裵進洙·金成律·李成孫·洪興伊·車雲伊·金榮喆·朴景化·李命吉·金福乭·韋仁夫·孫孟孫·許成麟·朴和得·鄭鳳成·李長男·金道也之·朴春郁·鄭三成·婢福禮·婢叔吉·金丁道·婢業伊·朴宗得·韓命祚·尹榮喆·李根興·李東秀·金三卜·宋仁億·李春植·奴宗勤·鄭泰仁·奴允福·金應璉·金召史·陳金老味·徐今祿·蕫小得·池鼎燁·李泰信·金永憲等五十九名,罪名係是輕囚,故竝放送之意,敢啓。傳曰,知道。
宣傳官李定熙書啓,臣於當日申時量,以衣薄摘奸事,敬奉承政院所下傳敎,卽自建陽門,至通化門,入直軍士與各處所入直軍兵等處,細細看審是白乎則,俱無衣薄呼寒之慮是白乎矣,弘化門騎兵軍士徐得伊,通化門騎兵軍士鄭貴爲名漢,上下所着,俱是弊弊單衫單袴,萬無耐寒之道是白齊。傳曰,知道。薄衣軍,令兵曹,衣資考例題給。
宣傳官申吉輔書啓,臣於當日申時量,以衣薄摘奸事,敬奉承政院所下傳敎,卽自丹鳳門,至明禮門,入直軍士與各處所入直軍兵等處,這這看審是白乎則,俱無衣薄呼寒之慮是白乎矣,敦化門東挾騎兵軍士李百孫·金應彬·崔大得爲名漢,上下所着,俱是單衫單袴,萬無耐寒之道是白齊。傳曰,知道。薄衣軍,令兵曹,衣資考例題給。
鄭知容,以都摠府言達曰,今日入直內三廳武兼禁軍及軍兵等,當爲中日習射技,而國忌齋戒相値,不得設行之意,敢達。令曰,知道。
又以御營廳言達曰,康陵曲墻近處,大豹虎一頭捉得封進之後,連爲行獵,今月初六日巳時量,大豹虎一頭,又爲捉得於健元陵曲墻近處,故謹此封進,而仍爲行獵之意,敢達。令曰,知道。
慶尙監司鄭基善書曰,伏以邦籙無疆,亞正延慶,我大朝殿下,誕御三紀,光躋四旬,德化洪鬯,福履隆盛,睿孝冞篤於喜年,縟禮載擧於吉日,頌騰九如,歡均八域。臣以邇列之臣,適滯周南,攅祝雲天,瞻望觚稜,益不勝戀結之忱。仍伏念臣,不才叨冒,匪據致災,遂使山南幾十州無辜之民,顚連頷顑,濱于溝壑,危懼焉如集于木,接濟則若涉無涯。區區所自矢者,惟欲焦殫心慮,勉竭愚鈍,以效萬一之圖,從前農達,非敢爲一毫誇張,向後分等,自附於十分稱停,而至於災結之建請,國計民憂,兩相關捩,上下損益之間,加減他一分不得者,約與濫,均是罪也,而與其濫踰,無寧約失之鮮。臣自罹災之初,用是悸恐,省部之行,躬審原野,檢田之政,面飭守宰,參互覩聞,積費商量,又就列邑報牒,而敲推之斤削之,期得以精核,然後乃敢以聞。若以當年之災形,較諸往歉數歲之中,則事目外三萬四千六百結零之加請,不啻太約略矣,而廟堂請減,洽過萬結,抑塞失望,罔知攸措,不憚煩猥,再控申請,日俟回下,如饑求食,與災民同情而顒祝。卽因籌司關文,伏讀令敎下廟堂者,辭旨惻怛,德意藹然,民隱畢達於遑汲,渙諭至發於驚歎,從優劃給之敎,丁寧懇摯。從此鶉鵠之民,得此恩言,胥將有少須臾無死之心,臣亦莊誦感泣,可以藉手而對揚。第伏念加劃六千結之數,卽前減一萬二千六百結零之折半耳。所劃雖優,所減自在,非敢曰,訏謨之地無所商度,亦竊恐遠邇之間有或遺察。大抵本道災形,屢徹崇聽,今不敢更事覶縷,而旱以晹之,水以汰之,蝝蝗以磨滅之,三災竝湊,一路全饑,哀彼尤甚諸郡,固已無論,所謂稍實若而邑亦不過錙銖於災邑中分數耳。今若以此,謂異於一省之通歉,則臣未敢知也。窮蔀之愁怨,猶屬幽隱,行旅之咨歎,自有輿論,而特以本道處在嶺外,僻遠京師,塗聽本易於失實,遙度每難於得眞,朝廷之所憑信而取準者,卽惟藩臣之狀本,而臣又無似,旣未能素孚言議,又不能導達情志,循循悠泛,無所見槪,今此廟堂之深致疑慮,過施剋削,亦理勢之必然。臣誠惶恧交中,繞壁彷徨。不但民心之缺望,無辭可慰,邑牒之愬悶,無語可答,所自悼者,緣臣無狀,自歸不實,致使赤立之民,重以白懲之冤,僨誤之罪,臣固不辭,畢竟流散呼號,上累子惠之政,重添臣辜負之罪耳。臣雖欲怵畏因循,淟涊固位,强爲之塗抹分排,責不毛之實,而行催督之政,臣所不忍,推荷擔之類,而納罟擭之中,臣所不敢,不忍不敢,臣所不强,今臣遭處,抑亦窮且阨矣。臣又有一言之可復者,今年朝家之於南民,恩至渥矣,惠已博矣。方夏告災之始,恩諭宣撫,至誠懇惻,胥動之民志,賴以維持,及秋年分之後,停減蠲貸,無願不遂,蕩析之民生,賴以奠保。今若區區較挈於數千結之加減,使懷保之澤,不究終始,則抑恐所得,不能補所失,九仞一簣之虧,不幸近之,參倚公私,義不敢泯默,譬如疾痛在己,不暇緩聲,循例狀請,亦懼稽慢,忙綴短章,仰瀆离明。伏乞睿慈,下臣此章於廟堂,臣言是實,則不足災六千六百五結七十一負七束,特令準劃,使嶺以南幾萬生靈,咸知朝家如傷若保之德,若以爲不實,則亟治臣罪,以爲告君不以實者之戒焉。臣無任云云。答曰,覽書具悉。嶺民之到底遑急,屢見卿章,而益知其所不知,此時南顧之憂,固當如何?令廟堂更加優劃。
上在昌德宮。常參·經筵,以代理停。
閔致成達曰,明日常參,取稟。令曰,停。
又達曰,行大司憲柳相祚,掌令禹夏哲在外,執義未差,掌令權徽,持平吳致淳呈辭,持平宋持養未署經,監察茶時之意,敢達。令曰,知道。
徐憙淳啓曰,藥房副提調持湯劑來待矣。傳曰,封入。
以左副承旨徐英淳牌不進罷職令旨,令于閔致成曰,只推。
以副應敎金興根,校理李基華·兪章煥,副校理徐箕淳,修撰金胤根·朴宗璜牌不進罷職令旨,令于趙容和曰,只推。
趙容和達曰,玉堂上下番俱空,已至多日,事甚未安。副應敎金興根,校理李基華·兪章煥,副校理徐箕淳,修撰金胤根·朴宗璜,旣有只推之令,竝卽牌招,推移入直,何如?令曰,依。
以副應敎金興根,校理李基華·兪章煥,副校理徐箕淳,修撰金胤根·朴宗璜牌不進罷職令旨,令于趙容和曰,只推。
令于閔致成曰,同副承旨許遞,旣承下敎,前望單子入之。
承旨前望單子入之,權敦仁代點。
閔致成達曰,同副承旨趙容和許遞出去,伴直無人,右副承旨徐英淳,所當牌招,而拘於廳規,不得請牌,何以爲之?敢稟。令曰,牌招。
又達曰,明日次對,兩司當爲進參,除在外·未署經外,呈告人員,竝待開門牌招,何如?令曰,依。
閔致成,以兵曹言啓曰,謹依薄衣摘奸宣傳官申吉輔·李定熙書啓判下,敦化門東挾騎兵李百孫等三名,弘化門騎兵徐得伊,通化門騎兵鄭貴合五名等處,各木一疋,去核三斤,考例題給之意,敢啓。傳曰,知道。
又以兵曹言達曰,內禁衛將金秉喆,五衛將金遜根,慶熙宮衛將張泰翼,文臣兼宣傳官金英淳,俱以病難供職,呈狀乞遞,竝改差,何如?令曰,依。
宣傳官閔致鳳書啓,臣於本月初八日申時量,敬奉承政院所下傳敎,馳往北營龍虎營·西營禁衛營·新營·南營·訓鍊都監新營及崇禮門·昭義門·敦義門·彰義門·肅靖門,詳細摘奸是白乎則,各處守直軍卒,別無衣薄呼寒之弊是白乎矣。昭義門卜直春興,彰義門卜直孫伊爲名漢,雖曰,掩身,上下所着,俱是無綿弊衣,實無耐寒之道是白遣,仍往崇禮門外,流丐幕看審是白乎則,十四名流丐,俱是呼寒啼飢是白只,一一勞問後,領首流丐處,雖一名,無或逐出幕外之意,各別申飭是白遣,幕段,新結蓋草是白齊。傳曰,知道。薄衣軍,令該營,衣資考例題給,流丐衣資,令該廳考例題給。
宣傳官李煥遠書啓,臣於本月初八日申時量,敬奉承政院所下傳敎,馳往南別營南倉火藥庫·南小營南倉火藥庫·下都監廣智營·集春營·東營·東別營·御營廳新營及光熙門·五間水門·興仁之門·惠化門,竝詳細摘奸是白乎則,各處守直軍卒,別無薄衣呼寒之慮是白乎矣。光熙門卜直順男爲名漢,只着單衫單袴,實無耐寒之道是白遣,仍往孝經橋,流丐幕摘奸是白乎則,數至三十五名,及廣通橋東西川邊兩幕摘奸是白乎則,東幕二十五名,西幕四十五名,流丐俱是呼寒啼飢是白只,一一勞問後,領首流丐漢處,雖一名流丐,無或逐出幕外之意,各別申飭是白遣,各幕段,新結蓋草是白齊。傳曰,知道。薄衣軍,令該營,衣資考例題給,流丐衣資,令該廳考例題給。
閔致成,以訓鍊都監言啓曰,謹依宣傳官書啓判下,本局字內彰義門卜直孫伊處,木綿一疋,去核二斤,考例以給之意,敢啓。傳曰,知道。
又以禁衛營言啓曰,謹依宣傳官書啓判下,本營字內昭義門入直卜直春興處,木綿一疋,去核二斤,題給之意,敢啓。傳曰,知道。
又以御營廳言啓曰,謹依傳敎,光熙門卜直順男處,木綿一疋,去核二斤,考例以給之意,敢啓。傳曰,知道。
左議政李相璜箚曰,伏以臘享攝將,稟命大朝,追遠毖祀,睿慕僾然,誓戒在明夕矣。凡在瞻聆,孰不欽仰,而臣職在保護,不能無區區奉悶者。天氣冱寒,感觸甚易,此時節宣,固宜倍愼於他時,而近又聞閭閻之間,麻痘熾行,輿路左右,比比多欠淨之處,轉相薰染,人所謹避,委巷之民,尙欲如此,況以睿體之重,而容可或忽於保嗇之宜,下而孤萬姓庶幾之祝,上而貽兩殿惟憂之念哉?固知羹墻見堯之孝思,以芬苾之曠一躬薦爲觖然,而聖有三愼。其一,卽臣之今所仰陳者,此實邸下之所宜深念,而如是者,亦所以仰承宗廟意也。玆敢具牘仰請,惟邸下,淵然回思,更爲仰稟大朝,收還成令,以幸群情焉。取進止。答曰,覽箚具悉卿懇。誠忱雖甚觖,仰承聖敎,下從卿請,今番臘享大祭,遣大臣攝行。仍令于徐英淳曰,此下答,遣史官往諭于左議政。
上在昌德宮。常參·經筵,以代理停。
藥房都提調李相璜,提調金鏴,副提調徐憙淳啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
鄭知容達曰,明日常參,取稟。令曰,停。
閔致成達曰,行大司憲柳相祚,掌令禹夏哲在外,執義未差,掌令權徽,持平吳致淳牌不進,持平宋持養未署經,監察茶時之意,敢達。令曰,知道。
徐憙淳啓曰,藥房都提調·提調·副提調持湯劑來待矣。傳曰,封入。
徐憙淳達曰,行左承旨權敦仁,今日不爲仕進,卽爲牌招,何如?令曰,新除而不爲肅謝仕進者,誠甚駭然,從重推考,卽爲牌招。
令于鄭知容曰,大臣·備局堂上引接。
徐憙淳達曰,玉堂上下番俱空,已至多日,事甚未安。副應敎金興根,校理李基華·兪章煥,副校理徐箕淳,修撰金胤根·朴宗璜,旣有只推之令,竝卽牌招,推移入直,何如?令曰,依。
以掌令權徽,持平吳致淳牌不進罷職令旨,令于閔致成曰,只推。
鄭知容,以兵批言達曰,前監司沈能岳,自吏曹送西矣。瓜滿監司,例爲隨品付樞銜,而資級係是嘉善,同中樞有闕之代,依例下批之意,敢達。令曰,知道。
有政。吏批,判書徐能輔進,參判金蘭淳牌不進,參議未差,右副承旨徐英淳進。以金敎喜爲吏曹參議,林永洙爲副校理,趙秉龜爲副修撰,徐念淳爲兼說書,林景鎭爲知義禁,金敎根爲知春秋,申在植爲同經筵,洪哲謨爲禮賓主簿,李啓陽爲典設別提,鄭元容爲司譯提調,李孝明爲監役,李翊會爲黃海監司,李嘉愚爲春川府使,金益煥爲輸城察訪,李祖憲爲順懷墓守衛官,兼掌令單具定默,鈴原君尹行直敍用事承傳,養賢主簿單柳榮河,故通德李思遠,故通德李載稷,故學生金躍華,以上贈童敎,孝行卓異贈職事承令,同義禁單林景鎭。
兵批,行判書朴宗薰進,參判韓義運病,參議李渭達病,參知高時臣入直,左副承旨鄭知容進。以徐鼎輔爲都摠管,林景鎭·徐鳳淳·鄭來升爲副摠管,朴挺玉·李一選爲同知,金喆遠爲僉知,李亨權爲內禁將,尹秀烈·徐翯淳·李玄升爲五衛將,元榘爲忠壯將,鄭弘哲爲景福將,李宗杓爲慶熙將,元世勳爲宣傳官,洪範祖爲訓鍊僉正,洪秀連爲武兼,李謙會爲黃海兵使,金亨斗爲楊花別將,同知沈能岳·金宗軾,僉知李恒權,大護軍徐有榘·洪奭周,護軍徐鳳淳,副護軍柳遠鳴·趙容和·洪羲祖·白海鎭·李宜植·李秉吉,副摠管徐鼎輔,黃海道兵馬水軍節度使李翊會竝單付。
李若愚,以侍講院言達曰,司書趙秉龜,移拜副修撰矣,下番闕直,事甚未安。兼司書成遂默,說書金箕晩,竝卽牌招,與新除授兼說書徐念淳,一體牌招,以爲推移入直之地,何如?令曰,依。
徐英淳,以吏曹言達曰,軍資監正韓弘敎,以其身病,呈狀乞遞,改差,何如?令曰,依。
徐憙淳,以禮曹言達曰,今此元朝稱慶陳賀,在於社稷祈穀大祭王世子攝行受誓戒之後,而用樂一節,謹稽謄錄,則肅廟朝乙酉年,卽位三十年稱慶陳賀,在於皇壇親享受誓戒之後,而以大庭法樂,異於宴會,依例用樂,先朝甲寅年,慈殿恰躋五旬,慈宮恰躋六旬,稱慶陳賀,在於社壇親祭受誓戒之後,而遵用此例矣。今亦依此磨鍊擧行,何如?令曰,依。
又以禮曹言達曰,外殿受爵時,第一爵親上致詞,當撰下事,令下矣。第二爵班首所進致詞,令承文院擧行,何如?令曰,依。
鄭知容,以都摠府言達曰,副摠管尹相重,以摠戎中軍,本營諸將官射會監試事,南小營晝仕出去之意,敢達。令曰,知道。
戊子十二月初十日辰時,王世子座重熙堂。大臣·備局堂上引接入對時,左副承旨鄭知容,假注書尹致秀,事變假注書丁庠敎,記事官趙秉龜·徐戴淳,領議政南公轍,左議政李相璜,行知敦寧府事趙萬永,行兵曹判書朴宗薰,知中樞府事李勉昇,吏曹判書徐能輔,工曹判書金敎根,戶曹判書金鏴,禮曹判書徐俊輔,行護軍柳相亮·申絅,以次進伏訖。令曰,史官分左右。公轍·相璜進前。公轍曰,瑞雪旣降,日候猝寒,大殿聖體若何?令曰,安寧矣。公轍曰,寢睡·水刺之節,何如?令曰,一樣矣。公轍曰,中宮殿氣候,何如?令曰,一樣矣。公轍曰,當此斗寒,睿體若何?令曰,一樣矣。公轍曰,睿疏登徹,誠孝仰格,聖批允兪,此誠國家莫大之慶,而至遣史官特諭於臣等,元朝之慶賀將擧,進饌之儀節議定,下情不勝歡欣慶祝之至矣。令曰,次對爲之。公轍曰,慶尙監司鄭基善上書下答,有令廟堂更加優劃之令矣。取見其書本,則以爲,本道災結,所劃雖優,所減亦多,以若災形,萬無塗抹分排之望,見減災六千六百五結七十一負七束,特令準劃爲辭矣。三政之中,田政最難,執災爲尤難。吏鄕百計售奸,守宰之近民者,有未易盡知,方伯之或有遺察,從前通患,廟堂之難愼於錙銖之間者,亦出於約失之鮮,實非深致疑慮而過施剋削者也。狀達之不足,又有書懇,德意則欲盡對掦,幽隱則期於畢達,今若益知其所不知,而謂之瀆屑,則有非相諒之意也。且王者之政財,以益下爲仁,以寧失爲富,何可較論於如干結之,又爲加劃,而一向相持乎?更以三千六百五結零許劃,如何?令曰,依爲之。出擧條公轍曰,災邑遞易,不但貽迎送之弊,方營賑饑,而遽付他手,則凡百經紀,旣集復散,三南尤甚邑守令,限麥秋姑勿遷轉之意,分付銓曹,何如?令曰,依爲之。出擧條公轍曰,牛禁當嚴勿弛,而況値歉歲,來頭田功,尤有所賴,此是荒政之急務。近聞外邑埸市,農民之歇價鬻牛者,比前漸多云,此非牛畜蕃盛而然也,職由田穀不登,太料難辦,有此賤賣,是豈可任他無禁?不但外邑爲然,城內私屠,近益蕩然,而法司亦置之無奈而闔眼,揆以法紀,誠甚駭然。今方自本司,另加嚴飭於諸道及刑漢兩司·左右捕廳,而若爲小民臨歲一飽,雖或有藏牌之令,以歲前數日爲限,戒其多殺,恐合於仁政,故玆以仰達矣。令曰,依此爲之。公轍曰,海伯今已瓜滿,其代,後日政當爲差代,故玆以仰達矣。令曰,唯。公轍曰,都民休戚,尃係於詞訟之稱公與否,昔在先朝,每以此爲憂,嘗下敎,若曰,刑·漢堂上之難其人,無異兩銓,其時文宰武將中,多有惟材是擇,而久任責成者,郞官則擧職,溺職者時有勸懲之政,都民蒙其實惠,至今傳誦矣。今則法司堂上,便作一苦銜,除拜未久,呈告相續,郞官則能者,以其無賞而解體,不能者,以其無罰而任受干囑,當此歉歲,民弊尤無如此之甚矣。擇人久任,百執事皆然,而臣則謂法司堂郞,爲尤重且緊,將臣此奏,分付銓曹,每於差出之時,另加對掦,俾有實效甚好,故敢此仰達矣。令曰,依爲之。出擧條公轍曰,永柔縣殿牌作變罪人,當卽推覈,而敬差官尙未下去,以致擧行之遲滯,令政院稟旨,政官牌招開政,兼臺下批,何如?令曰,依爲之。出擧條公轍曰,行護軍林景鎭,今番陞資之後,當爲推榮,而其所後家,則已蒙恩典云,依近例,特爲移贈於其本生家似好,故敢此仰達矣。令曰,依爲之。出擧條令書令旨曰,旣承下敎,政官牌招開政。令曰,大臣就座,諸宰奏事。宗薰曰,向以松都人初仕事,有從後稟處之令矣。守臣所奏,實出於慰悅舊都,興勸武藝之意,設有些少掣礙,不必爲拘,依原擧條,使之間都目取才望報,而初仕區處,自有次序,此則一從定式先後,付之西北兩道之次,以爲隨窠調用之地,何如?令曰,依爲之。出擧條宗薰曰,每當都政,初仕輒患窠窄,而纔又添却區處一窠矣。許多武士淹滯之弊,不可不念,就北道權管中,乾原一窠,援吾村甲巖例,定爲初仕窠,以爲一分疎鬱之助似好,故敢此仰達矣。令曰,依爲之。出擧條宗薰曰,前營將朴挺玉,以今戊子式武科回榜人,病在遐鄕,未及應榜云。旣知其生存,則稀貴之事,不必遲待該道狀聞。紅牌賜花,自臣曹成送于本道,使之頒給,已多其例,今亦依此施行,亦令該曹,依法典加一階下批,何如?令曰,依爲之。出擧條令書令旨曰,大司成有闕之代,旣承下敎,前望單子入之。鄭基一代點。知容曰,今日賓對,臺諫無一人進參,事甚未安。諫院則旣無行公之員,憲府行公諸臺,竝推考,何如?令曰,依爲之。出擧條公轍曰,聞秋判爲呈辭云,老病之人,雖難强責於詞訟劇地,而似此已試有效人之遞去,甚爲可惜矣。令史官就座。令曰,大臣先退。公轍等先退。又令退,承史以次退出。
上在昌德宮。常參·經筵,以代理停。
夜自一更至三更,月暈。
鄭知容,以都摠府言啓曰,今日入直內三廳武兼·禁軍及軍兵等,中日習射技,請出標信。傳曰,知道。
徐英淳達曰,明日常參,取稟。令曰,停。
鄭知容達曰,行大司憲柳相祚,掌令禹夏哲在外,執義未差,掌令權徽,持平吳致淳呈辭,持平宋持養未署經,監察茶時之意,敢達。令曰,知道。
權敦仁達曰,同副承旨閔致成,今日不爲仕進,卽爲牌招,何如?令曰,依。
徐憙淳啓曰,藥房副提調持湯劑來待矣。傳曰,封入。
徐英淳達曰,來十六日,日次儒生殿講日次矣,敢稟。令曰,明日爲之。
又達曰,日次儒生殿講,明日爲之事,令下矣。處所,以何處爲之乎?敢稟。令曰,重熙堂爲之。
以兼說書徐念淳牌不進罷職令旨,令于徐英淳曰,只推。
以說書金箕晩牌不進罷職令旨,令于徐英淳曰,只推。
以同副承旨閔致成牌不進罷職令旨,令于權敦仁曰,只推。
徐英淳,以侍講院言達曰,明日日次儒生殿講時,宮官當爲全數進參,而兼輔德徐萬淳呈辭受由,輔德·司書未差,文學金英淳有實故,無以備員,令政院稟令樂通差出,以爲備員進參之地,何如?令曰,呈辭·有實故春坊許遞,與未差之代,旣承下敎,前望單子入之。
春坊前望單子入之,輔德尹聲大,兼輔德李景在添書代點,文學吳致愚,司書兪星煥代點。
徐英淳,以侍講院言達曰,兼文學韓弘敎,時無職名,令該曹口傳付軍職,何如?令曰,依。
兵曹口傳政事,副司果單韓弘敎。
以副校理金興根,校理李基華·兪章煥,副校理徐箕淳,修撰金胤根·朴宗璜牌不進罷職令旨,令于徐英淳曰,只推。
徐英淳,以弘文館言達曰,應敎未差,副修撰洪遠謨在外,上番闕直,事甚未安。副應敎金興根,校理李基華·兪章煥,副校理徐箕淳,修撰金胤根·朴宗璜,旣有只推之令,與新除授副校理林永洙,竝卽牌招,以爲推移入直之地,何如?令曰,依。
徐英淳達曰,卽者成均館官員來言,明日日次儒生殿講時,館堂一員,例爲進參,而同成均鄭尙愚在外,洪起燮赴燕,大司成鄭基一未肅拜,無進參之員云。大司成鄭基一,卽爲牌招,以爲進參之地,何如?令曰,依。
以全羅監司徐耕輔狀達,光州牧民家失火事,令于李若愚曰,聞甚矜惻,元恤典外,別加顧助,結構奠接之方,令廟堂措辭關飭。
鄭知容,以御營廳言啓曰,因禮曹草記,東道七陵局內獵虎事,定將校率領砲手,去月二十六日,出送行獵矣。大豹虎二頭捉得後,連爲搜覓,更無虎跡,山行軍,今姑撤還之意,敢啓。傳曰,知道
上在昌德宮。常參·經筵,以代理停。
夜一更,月暈。
徐憙淳達曰,明日常參,取稟。令曰,停。
閔致成達曰,行大司憲柳相祚,掌令禹夏哲在外,執義未差,掌令權徽,持平吳致淳呈辭,持平宋持養未署經,監察茶時之意,敢達。令曰,知道。
徐憙淳啓曰,藥房提調·副提調持湯劑來待矣。傳曰,封入。
傳于徐憙淳曰,直提學趙寅永馳詣顯隆園,奉審摘奸,仍詣健陵·華寧殿,一體奉審以來。
徐英淳達曰,同義禁林景鎭,除拜後過三日不爲出肅,依定式推考警責,仍卽牌招察任,何如?令曰,依。
又達曰,三品官之無得過三日循例請牌,曾有定式矣。吏曹參議金敎喜,除拜後過三日不爲出肅,事體所在,誠極未安。從重推考,仍卽牌招察任,何如?令曰,依。
以吏曹參議金敎喜牌不進罷職令旨,令于徐英淳曰,只推。
以大司成鄭基一牌不進罷職令旨,令于徐英淳曰,只推。
以副應敎金興根,校理李基華·兪章煥,副校理徐箕淳·林永洙,修撰金胤根牌不進罷職令旨,令于徐英淳曰,只推。
以修撰朴宗璜牌不進罷職令旨,令于徐憙淳曰,只推。
徐憙淳,以弘文館言達曰,副校理林永洙,旣有只推之令,卽爲牌招察任,何如?令曰,依。
又以奎章閣言啓曰,原任直閣徐萬淳,原任待敎金英淳,檢校差下事,令下矣。事當卽爲牌招,而時値夜深,竝待明朝牌招察任,何如?傳曰,允。
又以禮曹言達曰,卽接開城幼學鄭樂仁所志,則以爲,同姓七寸姪重潤,嫡·妾俱無子,以其同姓十寸弟大潤第二子東漸,欲爲繼後,兩家相議完定,未及禮斜,重潤夫妻,俱爲作故,拘於常規,不得循例禮斜,依定式草記,稟處事,呈狀矣。凡係繼宗立後,兩邊與受文蹟,明有可據,而不得登聞者,許令該曹論理草記事,曾有筵奏定式,而門長鄭樂仁所訴旣如此,依定式,鄭大潤第二子東漸,立爲鄭重潤之後,何如?令曰,依。
又以承文院都提調意達曰,院寫字官預差訓長皮宗宅有頉,代以上護軍李東秀差定,以爲依前勸奬之地,而前銜康顯承·彭鐵義,無料窠陞差,其代,以肄習試才,連三朔居首李世煥·韓致祥陞補,依例付軍職,軍帶常仕,何如?令曰,依。
鄭知容,以兵曹言達曰,五衛將尹秀烈前任晉州營將,徐翯淳前任全州營將,李玄升前任羅州營將,忠壯衛將元榘前任京畿監營中軍,俱在任所,上來間該廳番次苟艱云,慶熙宮衛將金宗軾,文臣兼宣傳官金興根,俱以病難供職,呈狀乞遞,竝改差,何如?令曰,依。
又以濬川司言達曰,本司都廳訓鍊都監別將李謙會外任,代以禁衛營別將任聖皐差下,使之察任,何如?令曰,依。
同知蔡弘遠書曰,伏以臣卽一世再生之命也。自伸至冤,歸伏鄕廬,歌詠聖恩,念絶榮塗,加以癃疾已痼,無望蠢動,抑亦謹畏尤倍,不敢以凡常人自處,特以國有慶禮,則不顧顚沛而向前趨參,卽臣區區素守也。乃者邦休滋至,縟儀將擧,是庸卽日擔舁,趁參賀班,懽忭之極,更何敢言私,而第臣於入城之際,又添一萬萬崩迫之情勢,噫,臣何爲頑忍不滅,重罹此愆殃也?彼放逐罪人尹克培,卽一後生新進,而與臣家,初無恩怨間也。托以應旨,投進一書,語及臣先父臣濟恭事,簸之弄之,抑之揚之,架虛造空,指意慌惚,專事汚衊。噫,臣先父立朝之日,偏被先大王眷毗之隆,身故之後,曲荷我大朝殿下再造之恩,昭晳無餘,得至此日,今雖得其善言,固不足喜,況滿紙張皇,至㦧至譎者乎?然此猶屬私分之痛怛,而其中數三句語,肆然侵逼我先大王,遣辭下字,無非千不近似萬不近似,放恣無忌,全無臣分。臣雖愚昧,伊時事狀,亦所詳悉,初何嘗一亳彷彿於渠所云云者乎?喉院再却之際,或有謄傳,渠亦就理之後,故爲播示,臣果略有所見聞者矣。竊欲逐條辨破,以證渠言之搆捏,而係是未徹之書,雖不敢顯暴,而只緣臣家之積受崎屹,使彼不逞之徒,得以依藉而誣逼,興言及此,寧欲溘然而無知也?臣旣不能剚腹自盡,以暴先父之被誣,又不能抗章論辨,以雪莫重之受逼,則臣以何顔更立於天地間乎?伏乞离明,俯垂矜諒,特令選部,永刊臣名,勿廁朝籍,以快人心,以伸私分焉。臣無任云云。答曰,覽書具悉。向以求言之時,故雖不嚴處,渠旣以敲憾挾雜自服,則其言付之無辨,可也。
大司成鄭基一書曰,伏以臣今日所叨大司成之任,是豈臣夢想攸到哉?大夫之列,天曹國子最爲淸峻,顧皆朝彦之有政事,文學者之所宜處,而聲實所推,鬱爲一代之重望,選苟非人,曷以稱焉?今以無似之臣,朝除夕遷,左之右之,則其於臣身,榮寵雖極,名器之濫屑,睿簡之貽累,夫豈細故也哉?臣之本末長短,卽我邸下之所俯燭,同朝之所共知也。庸鈍最下,無一可錄,晩從蔭塗,倖通科籍,經歲畿邑,願已遂於便養,六朔銓佐,榮固溢於涯分。低回盤礴,不卽引去者,誠以感激恩造,私不暇顧,以趨走之義,寓報答之誠,而豈意才能未著,睿注益隆,匪分華銜,又及於臣身哉?臣驚惶震惕,歷月靡措。臣聞學校作育,王政攸本,而訓迪導揚,責在師儒,敎冑造士,尙矣勿論。雖以目下課試一事言之,歲事其暮,期限甚迫,恩樂頖水,靑衿咸造,曉雪夕風,不憚勞苦,摻觚鼓篋,騁揚聲操,其所望者,惟是有司之公且明耳。臣懜經謏學,未通一藝,功令擧業,未解程章,今使臣坐采芹之庭,與諸生較藝,固自知其不能居前,而傲然據皐比之席,考閱精强,品評詞騷,則瘡疣莫掩,衆望多缺,決知其賢關薤鹽之席,必有笑于列者矣。臣身狼狽,猶屬私憂,國試僨誤,罪當何居?屢度參倚,承膺無望,玆敢畢暴衷悃,控辭仰瀆。伏乞离明,俯垂鑑諒,亟賜鐫遞,俾幸公私,臣不勝大願。臣無任云云。覽書具悉。爾其勿辭察職。
戊子十二月十二日辰時,王世子座重熙堂。日次儒生殿講入對時,行都承旨徐憙淳,行左承旨權敦仁,行右承旨李若愚,左副承旨鄭知容,右副承旨徐英淳,假注書尹致秀,記事官成遂默·徐戴淳,原任提學朴宗薰,原任直提學金鏴,原任直閣徐俊輔·李光文,以次陪立。時至,王世子具翼善冠·衮龍袍,陞座。承史·閣臣·宮官,以次進伏。令知容書令旨曰,當該中官,拿問嚴勘。賤臣承令頒布。令試官行禮。考官行兵曹判書朴宗薰,戶曹參判鄭元容,吏曹參判金蘭淳,參考官行副護軍李景在,行副護軍尹正鎭,弘文館副校理徐箕淳,侍講院弼善趙基謙及應講儒生,以次行再拜禮訖。宗薰等陞堂。令開講。宗薰奏曰,抽籤何以爲之乎?令曰,抽籤,可也。儒生以次應講。令曰,試官以下食代。有頃,試官還入。令憙淳讀奏同中樞蔡弘遠,大司成鄭基一上書,令書書答。令知容進前,令曰,錦伯狀達入來,罪人今旣斯得,當爲處分。此狀達,使事變假注書持示領左相,以各出意見回奏之意,使之口旨往諭,可也。事變假注書丁庠敎,奉令退出。儒生講訖。令曰,日次儒生殿講五通生員徐兢輔,進士金基纉等二人,各給二分,之次通幼學曺雲承等五人,各給一分,之次略幼學李憲潞等八人,粗幼學徐名輔等二十九人,竝令該曹,考例施賞。出令旨令曰,入格儒生,明日待令。出令旨宗薰奏曰,內閣直次,近甚苟艱,直提學纔已奉命出去矣。在前如此之時,有檢校差下,以爲推移入直之例,故敢此仰達矣。令曰,原任直閣徐萬淳,原任待敎金英淳,檢校差下。出令旨相禮跪白禮畢。仍令試官·宮官先退,宗薰等先退。又令退,承史·諸臣以次退出。
上在昌德宮。常參·經筵,以代理停。
藥房都提調李相璜,副提調徐憙淳啓曰,節屆隆冬,寒事轉甚,聖體若何,寢睡·水刺之節,何如?中宮殿氣候,何如?世子宮氣候,何如?世子嬪宮氣候,何如?元孫宮氣候,何如?臣等不任區區伏慮,敢來問安,竝此仰稟。答曰,知道。中宮殿·世子宮口傳問安。答曰,知道。世子嬪宮口傳問安。答曰,知悉。
徐英淳達曰,明日·再明日顯隆園忌辰祭齋戒正日相値,常參,頉稟之意。令曰,知道。
閔致成達曰,行大司憲柳相祚,掌令禹夏哲在外,執義未差,掌令權徽,持平吳致淳呈辭,持平宋持養未署經,監察茶時之意,敢達。令曰,知道。
權敦仁達曰,行右承旨李若愚,左副承旨鄭知容,今日不爲仕進,竝卽牌招,何如?令曰,依。
徐憙淳啓曰,藥房提調·副提調持湯劑來待矣。傳曰,封入。
令于徐英淳曰,入格儒生入對。
徐英淳達曰,明日傳番,禮房承旨當爲齋宿,行都承旨徐憙淳藥院進,所當牌招,而拘於廳規,不得請牌,何以爲之?敢稟。令曰,牌招。
以公忠監司朴晦壽狀達,公州牧掛書罪人李傅哲,今旣斯得,盤覈究問事,令于閔致成曰,李傅哲行凶情節,渠旣自服,則固不必更覈,而奸情不可不窮詰,獄體不可不盤問,道臣親執,嚴覈更問,可也事,回諭。
兵曹口傳政事,副司果單金英淳。
徐英淳,以吏曹言達曰,今日本曹褒貶坐起時,堂上不可不備員,而參議金敎喜未肅拜,令政院牌招,以爲同參開坐之地,何如?令曰,依。
判尹金履載書曰,伏以臣夙抱疾病,年又衰頹,寄命床笫,恒少寧日。向者忝叨憲職,未能一日赴臺,以效職分之萬一,召牌之下,惟事違傲,日夕惶懍,恭俟譴罰,伏蒙特點,移拜見職,臣心感激,當復何極?第此詞訟之任,臣蓋前後屢叨,而未嘗久據,輒皆辭遞者,良以臣賦性疎闇,一切世務,全不通曉,加之年來所苦,祟在阿睹,有妨於閱視簿牒,判決詞訟故也。今叨是職,僅浹旬而一日瘝曠,臣則有罪。且伏念都民休戚,係於法司,政當擇人以責成,而如臣之病憒尸素,蹲冒不去,則是自包淟涊之羞,而仰累蕫勵之政也,豈非公私之俱損乎?玆敢短章疾籲。伏乞离明,諒臣不堪之實狀,亟令遞代,千萬幸甚。臣無任云云。答曰,覽書具悉。詞訟重任,不可輕許,卿其勿辭,調理行公。
戊子十二月十三日辰時,上御熙政堂。藥房隆冬入診入侍時,都提調李相璜,副提調徐憙淳,假注書趙然春,記事官金鼎集·徐戴淳,以次進伏,醫官李惟鐸·安橚·李顯養,以次進伏楹外訖。上曰,史官分左右。相璜進前奏曰,近日劇寒,而昨今兩日雖稍解,猶爲陰冷,聖體若何?上曰,一樣矣。上曰,各殿宮氣候一樣矣。上曰,醫官入診。惟鐸等以次診候訖,退伏楹外奏曰,脈候左右三部調均矣。相璜謂惟鐸等曰,湯劑議定乎?惟鐸等曰,湯劑不必更議,而前日議定湯劑加進矣。上命史官就座。相璜奏曰,公州掛書罪人斯得,誠萬幸矣。上曰,唯。仍命退,諸臣以次退出。
戊子十二月十三日午時,王世子座延英閣。入格儒生入對時,右副承旨徐英淳,假注書趙然春,記事官兪星煥·徐戴淳,以次進伏,入格儒生生員徐兢輔,進士金基纉,生員朴宗鶴,幼學曺雲承,生員徐堂輔,幼學尹敎成·朴昇壽·李憲潞·朴珪壽·李源庚·李寅儉,生員許后老,幼學金度均,進士李敏根,幼學沈敬澤·徐名輔,進士李,幼學趙徹林·李墩·李後彬,生員徐用輔,幼學沈敦永,生員趙錫禹,幼學兪鎭五·金在根·安喜壽,生員李鼎俊,幼學洪永圭·孔煥鼎·洪在重·金炳奎·徐經輔,生員宋宅鎭,進士閔馨在,幼學尹致喬,生員吳泰璜,進士朴慶善,生員尹宗儀,幼學徐兢淳,進士申佐模·趙得鉉,幼學尹赫烈,進士沈應龜,幼學成載和,以次序立庭下訖。令曰,史官分左右。令入格儒生,以次進前,各奏職姓名。兢輔等以次進前,各奏職姓名。至珪壽,令曰,年幾何?珪壽奏曰,二十二矣。令曰,童蒙入侍,汝爲入參耶?珪壽奏曰,癸未五月,經入侍矣。至鎭五,令曰,與司書爲幾寸乎?星煥奏曰,臣之十寸孫行矣。至煥鼎,令曰,汝爲先聖後裔耶?煥鼎奏曰,孔子七十二世矣。至致喬,令曰,誰之子也。英淳奏曰,前承旨允東之孫矣。令給分儒生先退,入格儒生頒賞,可也。入格儒生頒賞,行再拜禮訖,憲潞等以次退出。令史官就座,仍令退,承史以次退出。
上在昌德宮。常參·經筵,以代理停。
閔致成達曰,行大司憲柳相祚,掌令禹夏哲在外,執義未差,掌令權徽,持平吳致淳呈辭,持平宋持養未署經,監察茶時之意,敢達。令曰,知道。
權敦仁達曰,行右承旨李若愚,今日不爲仕進,卽爲牌招,何如?令曰,依。
徐憙淳啓曰,藥房副提調持湯劑來待矣。傳曰,封入。
令于徐英淳曰,傳香承旨馳詣宗廟·景慕宮,奉審摘奸以來。
權敦仁啓曰,本院今秋冬等褒貶,當爲磨勘,而注書二員未差,不得如例磨勘之意,敢啓。傳曰,知道。
以左副承旨鄭知容牌不進罷職令旨,令于權敦仁曰,只推。
以吏曹參議金敎喜牌不進罷職令旨,令于徐英淳曰,只推。
徐英淳達曰,卽者副修撰趙秉龜,以其親病,陳書經出,原書以顯隆園忌辰祭齋戒,纔已退却矣,所當直捧禁推徽旨,而此與無端經出有異,推考警責,何如?令曰,依。
徐英淳達曰,應敎未差,校理李基華,副修撰洪遠謨在外,副校理林永洙差祭,副修撰趙秉龜陳書經出,玉堂上下番俱空,事甚未安。副應敎金興根,校理兪章煥,副校理徐箕淳,修撰金胤根·朴宗璜,竝卽牌招,推移入直,何如?令曰,依。
徐英淳,以吏曹言達曰,宗廟望祭大祝前正郞朴宗休,時無職名,令該曹口傳付軍職,何如?令曰,依。
兵曹口傳政事,副司果單朴宗休。
徐英淳,以吏曹言達曰,成均館學錄尹孟烈,受由過限不上來,依例罷職,何如?令曰,依。
閔致成,以都摠府言達曰,今日入直內三廳武兼·禁軍及軍兵等,當爲中日習射技,而顯隆園忌辰祭齋戒相値,不得設行之意,敢達。令曰,知道。
又以御營廳言達曰,本廳中軍李復淵,身病甚重,勢難察任,改差,何如?令曰,依。
義禁府申目,中官吳錫昌·王守恭等原情云云。徽旨內辭緣,泛稱遲晩,竝只刑推得情,何如?判付達,竝只除刑推議處爲良如敎。
上在昌德宮。常參·經筵,以代理停。
藥房提調金鏴,副提調徐憙淳啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
鄭知容達曰,明日常參,取稟。令曰,停。
閔致成達曰,行大司憲柳相祚,掌令禹夏哲在外,執義未差,掌令權徽,持平吳致淳呈辭,持平宋持養未者經,監察茶時之意,敢達。令曰,知道。
權敦仁達曰,行右承旨李若愚,右副承旨徐英淳,今日不爲仕進,竝卽牌招,何如?令曰,依。
鄭知容達曰,備邊司郞廳來言,今日賓廳日次,而國忌正日相値,不得來會云矣。令曰,知道。
徐憙淳啓曰,藥房提調·副提調持湯劑來待矣。傳曰,封入。
傳于閔致成曰,奉審閣臣入侍。
以副應敎金興根,校理兪章煥,修撰金胤根·朴宗璜牌不進罷職令旨,令于鄭知容曰,只推。
鄭知容達曰,明日傳香,禮房承旨當爲齋宿,行都承旨徐憙淳藥院進,所當牌招,而拘於廳規,不得請牌,何以爲之?敢稟。令曰,牌招。
鄭知容啓曰,卽伏見諸道今秋冬等褒貶啓本,則京畿水使李鍾英,江華留守申緯,公忠水使朴潤榮,全羅監司徐耕輔,左水使李誾彬,平安監司金魯敬,慶尙監司鄭基善,統制使李惟秀,邊將無一人居中居下,黃海兵使李恒權,全羅右水使韓應浩,北兵使金魯甲,南兵使李晢,邊將無一人居下,殊無嚴明殿最之意,竝推考警責,何如?傳曰,允。
閔致成啓曰,卽伏見諸道今秋冬等褒貶啓本,則京畿監司金鐮,江原監司李紀淵,黃海監司沈能岳,慶尙監司鄭基善,守令無一人居中居下,公忠監司朴晦壽,全羅監司徐耕輔,咸鏡監司金箕殷,守令無一人居下,殊無嚴明殿最之意,竝推考警責,何如?傳曰,允。
兵曹,以鄭來升爲御營中軍。
鄭知容,以奎章閣言達曰,景慕宮望廟樓,今望奉審,無頉之意,敢達。令曰,知道。
又以奎章閣言啓曰,本閣今戊子年秋冬等褒貶,當爲磨勘,而提學二員,直提學一員,直閣·待敎俱未差,不得擧行,外閣褒貶,亦不得爲之之意,敢啓。傳曰,知道。
又以吏曹言啓曰,曹所屬宗簿寺·司饔院官員等矣今戊子年秋冬等褒貶,當爲等第,而俱因提調有故,不得磨勘之意,敢啓。傳曰,知道。
又以議政府領左相意啓曰,今戊子年秋冬等褒貶,當爲等第,而臣等俱有身病,限內不得磨勘之意,敢啓。傳曰,知道。
又以中樞府言啓曰,本府郞廳及醫員·錄事等今戊子年秋冬等褒貶,當爲等第,而領中樞府事臣金思穆有身病,判中樞府事臣李存秀在外,判中樞府事臣朴宗來有身病,限內不得磨勘之意,敢啓。傳曰,知道。
又以敦寧府言啓曰,府郞廳等今秋冬等褒貶等第,當爲磨勘,而以領事金祖淳身病,不得爲之之意,敢啓。傳曰,知道。
又以耆老所言啓曰,本所堂上,多有身病,無參坐之人,今戊子年秋冬等褒貶,限內不得磨勘之意,敢啓。傳曰,知道。
又以忠勳府言啓曰,本府今戊子年秋冬等褒貶,當爲磨勘,而有司堂上韓陵君臣李海愚有身病,豐安君臣柳相祚在外,堂上不備,限內不得爲之之意,敢啓。傳曰,知道。
又以儀賓府言啓曰,本府郞廳今秋冬等褒貶等第,當爲磨勘,而永明尉臣洪顯周,東寧尉臣金賢根,俱有身病,限內不得爲之之意,敢啓。傳曰,知道。
又以漢城府言啓曰,本府郞廳·五部官員今戊子年秋冬等褒貶,當爲等第,而判尹臣金履載有身病,限內不得磨勘之意,敢啓。傳曰,知道。
又以戶曹言啓曰,本曹郞廳及所屬各司官員今戊子秋冬等褒貶,依前例磨鍊以入,而軍資監·內資寺·濟用監·司圃署·五部,因都提調·提調·漢城府堂上有故,不得磨勘,去春夏等褒貶時,軍資監,因都提調未差,內資寺·濟用監·司䆃寺·內贍寺·平市署,因提調有故,限內不得磨勘矣。今則其時官員,已多遷轉,難以考績,依近例蕩滌,何如?傳曰,允。
又以宣惠廳都提調意啓曰,本廳郞廳等今戊子秋冬等褒貶,當爲等第,而臣等俱有故,限內不得磨勘之意,敢啓。傳曰,知道。
又以禮曹言啓曰,各陵殿園墓·本曹郞廳,四學童蒙敎官,通禮院·典牲署·掌樂院·禮賓寺·東西氷庫·東西活人署·圖畫署官員等今戊子年秋冬等褒貶,等第以入,而宗廟署·社稷署·景慕宮·弘文館·藝文館·春秋館·承文院·成均館·奉常寺·觀象監·內醫院·司譯院·典醫監·惠民署·東南關王廟官員等褒貶,各其司領事·都提調·提調及堂上,有故或不備,不得一時磨勘之意,敢啓。傳曰,知道。
又以禮曹言啓曰,今此所屬各司官員等褒貶時,顯陵參奉朴履浩,與參判臣徐長輔,有應避之嫌,莊陵參奉尹秀寅,與參議臣金裕憲,有應避之嫌,不得同議磨勘,各爲別啓本以入之意,敢啓。傳曰,知道。
又以弘文館領館事意啓曰,本館今秋冬等褒貶,當爲等第磨勘,而以副提學不備,限內不得爲之之意,敢啓。傳曰,知道。
又以兵曹言啓曰,本曹今戊子年秋冬等褒貶等第,磨鍊以入,而曹所屬軍器寺·司僕寺·典設司·訓鍊院官員及部將等矣褒貶,因各其司提調及堂上有故,不得一體磨勘之意,敢啓。傳曰,知道。
又以都摠府言啓曰,本府郞廳及部將等今戊子年秋冬等褒貶,當爲磨勘,而都摠管洪顯周有身病,限內不得設行之意,敢啓。傳曰,知道。
又以訓鍊都監都提調意啓曰,本局從事官·禁松參軍及諸將官等今戊子年秋冬等褒貶,當爲等第,而都提調臣金思穆有身病,限內不得磨勘之意,敢啓。傳曰,知道。
又以禁衛營都提調意啓曰,本營從事官及諸將官今戊子秋冬等褒貶,當爲等第,而臣公轍有身病,限內不得磨勘之意,敢啓。傳曰,知道。
又以御營廳言啓曰,本廳從事官及諸將官今戊子年秋冬等褒貶,當爲等第,而都提調臣李相璜有身病,限內不得磨勘之意,敢啓。傳曰,知道。
又以濬川司都提調意啓曰,本司都廳及郞廳今戊子年秋冬等褒貶,當爲等第,而臣等俱有故,限內不得磨勘之意,敢啓。傳曰,知道。
閔致成,以刑曹言啓曰,今秋冬等褒貶,當爲磨勘,而兼判書鄭晩錫有身病,限內不得磨勘以入之意,敢啓。傳曰,知道。
又以義禁府言啓曰,今秋冬等府郞廳褒貶等第,當爲磨勘以入,而堂上有故,限內不得擧行之意,敢啓。傳曰,知道。
權敦仁,以工曹言啓曰,本曹郞廳等矣今戊子年秋冬等褒貶及屬司瓦署官員等矣今戊子年秋冬等褒貶,合二度磨勘以入,而屬司中繕工監·尙衣院·掌苑署·造紙署·典涓司今戊子年秋冬等褒貶,因各該司提調有故,限內不得磨勘,而今成子年春夏等褒貶及屬司褒貶,因本曹堂上在外,限內不得磨勘,其時官員,多有遷轉者,依近例蕩滌之意,敢啓。傳曰,知道。
戊子十二月十五日午時,上御熙政堂。王世子侍座,奉審閣臣入侍時,同副承旨閔致成,假注書尹致秀,記事官金鼎集·徐戴淳,直提學趙寅永,以次進伏訖。上曰,史官分左右,奉審閣臣進前。寅永進前奏曰,臣承命馳詣顯隆園,園上奉審則無頉,碑閣·丁字閣奉審則無頉,祭器·祭物·祭井看審則精潔,仍爲監祭,平安將事,仍詣健陵,陵上奉審則無頉,碑閣·丁字閣奉審則無頉,仍詣華寧殿,殿內奉審則無頉矣。上命就座。寅永就座。又命史官就座。仍命退,閣臣·承史以次退出。
上在昌德宮。常參·經筵,以代理停。
李若愚達曰,明日社稷臘享大祭齋戒相値,常參,頉稟之意,敢達。令曰,知道。
鄭知容達曰,行大司憲柳相祚,掌令禹夏哲在外,執義未差,掌令權徽,持平吳致淳呈辭,持平宋持養未署經,監察茶時之意,敢達。令曰,知道。
李若愚啓曰,藥房提調持湯劑來待矣。傳曰,封入。
以右副承旨徐英淳牌不進罷職令旨,令于李若愚曰,只推。
李若愚達曰,明日傳香,禮房承旨當爲齋宿,行都承旨徐憙淳進饌所進,所當牌招,而拘於廳規,不得請牌,何以爲之?敢稟。令曰,牌招。
令于李若愚曰,發遣吏郞,諸執事淸齋與否,摘奸以來。
李若愚,以弘文館言達曰,下番闕直,事甚未安。修撰朴宗璜·金胤根,旣有只推之令,竝卽牌招,以爲推移入直之地,何如?令曰,依。
鄭知容,以兵曹言達曰,今十二月十七日,武臣堂上祿試射日次,而臘享大祭齋戒相値,不得設行,以後日退行之意,敢達。令曰,知道。
又以禁衛營言達曰,本營千摠李熙章,身病猝重,勢難察任,改差,何如?令曰,依。
吏曹參判金蘭淳書曰,伏以臣之至庸極陋,本非可議於見帶之職,而感激恩除,黽勉察任,今已三易月矣。間又一再代斲,瘡疣莫揜,每自循省,悚恧居先,惟冀早獲遞解,幸免大戾,而且臣老母,風眩之症,已成數十年痼疾,每當換節,發作無時,近因日寒猝劇,重添毒感,症形不比尋常,神氣轉益危綴,委身床笫,不離刀圭。臣方左右扶將,方寸煎熬,見今政月已半,京察在卽,而跬步違捨,萬無其望。臣情到此,尤極窮蹙,玆敢疾聲呼籲於孝理之下。伏乞睿慈,俯垂愍憐,亟許鐫改臣亞銓之任,得有以安意求護,俾便公私之地,千萬懇祝。臣無任云云。答曰,覽書具悉。所請依施。
黃海監司李翊會書曰,伏以。臣厚沐洪造,儼躋宰列,而顧其中,則一悾悾底朽質耳。樗櫟之材,到老冞散,拙之性,隨分自足,周旋班行,秪幸廁跡於具僚,歷試中外,不堪備數於器使,此非但臣之自知者明,竊庶幾离明業已俯燭矣。迺者海藩除旨,忽下於千萬夢想之外,臣誠惝怳震懍,莫知措躬之所也。夫朝家之官人,必也量才而授任,匪才而授,斯謂之濫。雖百執事之微,不可苟然而濫授,況玆藩闑之任,顧不重歟?旬宣屏翰,周時方伯之職也,分憂共理,漢氏剌史之責也。考評能否,黜陟屬邑,實倣乎有唐之觀察,鉤剔隱瘼,糾擧疵政,兼取於勝國之按廉,其爲任之無所不統,蓋如此。若乃海西一路,介於畿輔·關西之間,雖其民戶之多寡,幅員之廣狹,較遜於諸道,陸當西衝,水控海防,山川關隘之要,寔爲上京之咽喉,而土風素悍,治法兩難於剛柔,財利是射,痼習一趨於鄙汚,彈壓風勵之難,反有甚於諸道,苟非威望才猷,優於坐鎭者,莫宜居之,而今乃以衰鈍無能,百不猶人者,擧而畀之,將謂臣承事也久,悶其老而榮其臣,則重任,不可以私恩而猥授也。將謂今人才不古,迃疎之賤,亦在掄簡,則群彦林立,通才峻望,項背相望也。未知邸下,奚取於臣,而有此誤恩也。噫,羅弓矢樹旗麾,從者塞道,各執其物,得意之榮,方面爲最,人人之所艶稱而願敬者,從古伊然,則臣雖老矣,豈無此心,而揣分度力,全不近似,上無以弛西顧之念,下無以副民邑之望,徒欲憑藉寵靈,冒味出膺,則臣身狼狽,有不暇恤,其於累睿簡而羞朝廷何哉?臣自承除命,歷日徊徨,仰感恩私,怵惕未出,俯揣駑才,承膺無路,玆敢不避猥越,冒瀆尊嚴。伏乞睿慈,察臣言之非出飾讓,念重任之不宜濫畀,亟遞臣新授海闑之任,以重公器,以安私分,千萬幸甚。臣無任云云。答曰,覽書具悉。方面之任,委寄甚重,卿其往欽哉。
全羅監司徐耕輔書曰,伏以睿孝仰格,聖衷勉回,將以新歲之月正元日,上千千歲壽于我大朝殿下,行又簡以良辰,稱觴獻祝,小大蹈抃,中外攸均。仍伏念臣以匪才特揀,忝殿南服,居然三閱序而九易月矣。兵牧分治,爲任綦重,負荷是者,雖識慮孔長,威望素著,猶懼不克,況以臣之不肖乎?雖時而民物阜安,臣而年力富强,其任之不相稱猶如此,況衰力不振,知從而昏,而全路告䘲,災憂澒洞乎?重以風痺之症,卽臣數十年貞疾,而南土熏濕,風氣不竝以北,積失調養之宜,漸有癃廢之形,徂夏涉秋。又日役心於災歲殷務,縱無一籌半劃之可以仰答我南顧之睿憂,若其方寸煎灼,爲之廢寢而忘餐者,終始如一日也。病氣投間,斗又相乘,凡醫家所謂雷頭之疼,偏枯之症,無不畢具,而臂脚之痿軟,耳頰之腫痛,又有升降之客氣,自房闥跬步,而漸不能自力。'凡百公務,擔閣時多,時宜早自引退,俾不瘝曠,而災荒溢目,民事方棘,此時之以病求去,有所不敢,一日二日,拖至今日,而其奈病隨日添,愈痼而愈深,積瘁之氣,雖欲强爲抖擻,姑且蹲冒,實有萬萬不可能者。始旣才不心從,蔑效絲毫之補,見又病與務妨,未免瘝廢之歸,每自循省,如無所容,而至於向來論帥臣事,而臣之不能事事,尤無所逃其罪矣。該倅之慢待彼帥臣,該帥之慢視臣營關,是兩皆不職也。下官不職,此實臣疲軟使然,此已臣之罪也。臣旣有狀本論列,而所斤斤者,只及於帥臣之違格令而壞體貌,若夫該倅之埋沒於帥臣,則未及槪擧,若有左右於其間,畢竟使上下相維之義,無處可見,而啓弊於後,此實臣慮未周而識不到者,此又臣之罪也。臣之狀論,蓋將以規帥臣雜亂之失,而措語屑越,又不免躬駕而隨之,此又臣之罪也。雖聚鑄全省之鐵,當無此大錯,追訟愆尤,惟有騂發於面耳。縱睿度天大,曲加包容,特令判下,處分嚴明,誨諭出於匪怒,末勘止於越俸,若臣身之無所措處,實有不敢以感激而忘愧恧者。臣設欲憑恃寵靈,低徊淟涊,安受管下之凌侮,厚冒一世之譏訕,顧有何顔而更待列郡之令長吏民哉?臣身縱不足恤,若又緣臣盤礴而重貽羞於淸朝之搢紳,則此之爲罪,又不止於旣往之辜戾而已,玆敢不避猥越,冒死陳籲。伏乞睿慈,念臣情之至苦,察臣罪之難逭,亟令有司,議臣當被之律,使私義粗伸,公法無虧,不勝幸甚。臣無任云云。答曰,覽書具悉。卿之此書,雖出於必欲一伸之意,而重務不宜遽遞。至於見侮管下云云,何不自重乎?卿其勿辭察任。
上在昌德宮。常參·經筵,以代理停。
徐英淳達曰,明日常參,取稟。令曰,停。
鄭知容啓曰,來二十一日,朝參日次矣,敢稟。傳曰,停。
鄭知容達曰,行大司憲柳相祚,掌令禹夏哲在外,掌令權徽,持平吳致淳呈辭,持平宋持養未署經,執義未差,監察茶時之意,敢達。令曰,知道。
徐英淳達曰,來二十一日,輪對日次矣,敢稟。令曰,當次人受點,後日次待令。
李若愚達曰,同副承旨閔致成,今日不爲仕進,卽爲牌招,何如?令曰,依。
徐憙淳啓曰,藥房副提調持湯劑來待矣。傳曰,封入。
令于徐英淳曰,傳香承旨馳詣社稷·宗廟·永禧殿·景慕宮,奉審摘奸以來。
以修撰金胤根·朴宗璜牌不進罷職令旨,令于徐英淳曰,只推。
徐英淳達曰,應敎未差,校理李基華,副修撰洪遠謨在外,副校理徐箕淳差祭,玉堂上下番俱空,事甚未安。副應敎金興根,校理兪章煥,副校理林永洙,修撰金胤根·朴宗璜,副修撰趙秉龜,竝卽牌招,推移入直,何如?令曰,依。
徐英淳,以司譯院都提調·提調意達曰,漢學訓長,卽官生訓誨之任,而今方有闕,以堂上譯官玄在明差定,依例付祿,使之各別勸課,何如?令曰,依。
鄭知容,以兵曹言達曰,今十二月十八日宗廟·社稷·景慕宮臘享大祭時,守門當爲塡差,而本曹郞廳及都摠府郞廳·五衛將除入直,排擬苟艱,依定式,軍門將官代差以入之意,敢達。令曰,知道。
又以都摠府言達曰,今日入直內三廳武兼·禁軍及軍兵等,當爲中日習射技,而社稷臘享大祭齋戒相値,不得設行之意,敢達。令曰,知道。
上在昌德宮。常參·經筵,以代理停。
徐英淳達曰,明日常參·經筵,取稟。令曰,停。
閔致成達曰,行大司憲柳相祚,掌令禹夏哲在外,執義未差,掌令權徽,持平吳致淳呈辭,持平宋持養未署經,監察茶時之意,敢達。令曰,知道。
徐憙淳啓曰,藥房副提調持湯劑來待矣。傳曰,封入。
徐英淳達曰,卽者檢閱徐戴淳,以其親病,陳書徑出,原書纔已捧入矣。所當直捧禁推徽旨,而此與無端徑出有異,推考警責,何如?令曰,依。
又達曰,卽者檢閱金鼎集,謂有館規,陳書徑出,原書纔已退却矣。所當直捧禁推徽旨,而此與無端徑出有異,推考警責,仍卽牌招入直,何如?令曰,依。
又達曰,左右史不可不備,別兼春秋洪在喆·成遂默,檢閱趙秉憲,竝卽牌招,推移入直,何如?令曰,依。
閔致成啓曰,卽伏見慶尙左水使安光贊今秋冬等褒貶啓本,則邊將無一人居中居下,殊無嚴明殿最之意,推考警責,何如?傳曰,允。
以副應敎金興根,校理兪章煥,修撰金胤根·朴宗璜,副修撰趙秉龜牌不進罷職令旨,令于徐英淳曰,只推。
徐英淳,以弘文館言達曰,下番闕直,事甚未安。修撰金胤根·朴宗璜,副修撰趙秉龜,旣有只推之令,竝卽牌招,以爲推移入直之地,何如?令曰,依。
又以承文院都提調意達曰,北闕交易事,禮部咨文,纔已出來矣。依已例撰出回咨正書安寶後,定禁軍騎撥下送于灣府,以爲轉致北京之地,何如?令曰,依。
校理兪章煥書曰,伏以臣兄星煥,方叨侍講院司書之職矣。臣之所帶春秋兼銜,揆以公格,在所當遞。伏乞离明,俯垂鑑諒,特許遞改,以重公格,以安私心焉。臣無任云云。覽書具悉。書辭下該曹,稟處。
副校理林永洙書曰,伏以臣之通籍于朝,今纔四易燧矣。庸調常品,最居人後,忝叨從班,已踰涯分,而不意灜館之選,遽及無似之賤,華誥焜煌,有隕自天,臣感激恩遇,駕屢是急,他不暇計,出而肅命,襆被禁盧,已數次矣。梧竹淸境,若固有之,自顧慙恧,無地自容。前輩名碩,尙多逡巡,況臣庸愚,何嘗彷彿,而經幄侍讀,卽其職也,綸綍宣揚,卽其職也。任之以啓沃聖學,責之以黼黻皇猷,是不幾于借聽於聾,求視於瞽耶?揆分度力,實難蹲冒,悉暴衷素,乞賜鐫正焉。臣今丐免,何敢言私,而至切之情,弸結於中,彷徨囁嚅,不忍不發。臣雖不肖,豈不知煩聽干恩之悚惶萬萬,而猶且不知止,臣情到此,窮亦慼矣。臣之老父,年近七耋,質本羸脆,病又貞痼,居恒凜綴,寧日鮮少,而數年以來,屢濱危境,胃弱而滋味是須,氣虛而蔘朮是效。然臣貧窶,素無恒産,菽水之供,猶不能繼,陳腐之劑,尙難自給,調養漸失便宜,精力倍加澌鑠,暮景如駛,寸心如煎。今若使臣有奉檄之喜,得專城之養,則庶可以將攝親病,少伸子道,涵泳恩澤於孝理之下,玆敢冒昧呼籲,仰瀆睿聽。伏願离明,恕臣煩徹之罪,諒臣悶迫之私,特令選部,畀臣一邑,俾遂便養之願。臣無任云云。覽書具悉。書辭下該曹,稟處。
檢閱徐戴淳書曰,伏以臣卽接家信,則臣母素患積聚之證,當此寒劇之節,一倍添劇,委頓床笫,食飮全却,轉側須人。臣自聞此報,方寸煎灼,按住不得,玆敢忙陳短章,徑出禁扃。伏乞离明,亟遞臣職,以便救護,仍治臣擅離之罪,以肅朝綱焉。臣無任云云。覽書具悉。爾其勿辭求護。
上在昌德宮。常參·經筵,以代理停。
徐英淳達曰,明日常參,取稟。令曰,停。
閔致成達曰,行大司憲柳相祚,掌令禹夏哲在外,執義未差,掌令權徽,持平吳致淳呈辭,持平宋持養未署經,監察茶時之意,敢達。令曰,知道。
李若愚啓曰,藥房提調持湯劑來待矣。傳曰,封入。
以別兼春秋洪在喆·成遂默牌不進罷職令旨,令于徐英淳曰,只推。
以修撰金胤根·朴宗璜,副修撰趙秉龜牌不進罷職令旨,令于徐英淳曰,只推。
徐英淳,以弘文館言達曰,下番闕直,事甚未安。修撰金胤根·朴宗璜,副修撰趙秉龜,旣有只推之令,竝卽牌招,以爲推移入直之地,何如?令曰,依。
閔致成,以兵曹言啓曰,坼見諸道褒貶啓本,則江原監司李紀淵啓本中,中軍韓明運,以惟企朔滿爲目,全羅左水使李誾彬啓本中,蛇渡僉使崔壽煥,以益察禁養爲目,則竝宜置中考,而置諸上考,殊無嚴明殿最之意,各該道帥臣,推考警責,江原監營中軍韓明運,蛇渡僉使崔壽煥,竝中考施行,大峴別將李成實,以三年窠邊將,連二等褒貶居中,其不職可知,依例罷黜,何如?傳曰,允。
上在昌德宮。常參·經筵,以代理停。
藥房副提調徐憙淳啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
鄭知容,以都摠府言啓曰,今日入直內三廳武兼·禁軍及軍兵等,中日習射技,請出標信。傳曰,知道。
李若愚達曰,明日常參,取稟。令曰,停。
鄭知容達曰,行大司憲柳相祚,掌令禹夏哲在外,執義未差,掌令權徽,持平吳致淳呈辭,持平宋持養未署經,監察茶時之意,敢達。令曰,知道。
權敦仁達曰,同副承旨閔致成,今日不爲仕進,卽爲牌招,何如?令曰,依。
鄭知容達曰,備邊司郞廳來言,今日賓廳日次,而大臣俱有身病,不得來會云矣,敢達。令曰,知道。
徐憙淳啓曰,藥房副提調持湯劑來待矣。傳曰,封入。
鄭知容達曰,卽者義禁府都事來言,時囚無得過三日滯囚,曾有定式矣。時囚罪人吳錫昌·王守恭等,當爲議處,而判義禁金在昌呈辭受由,次堂例不得擧行云,何以爲之?敢稟。令曰,判義禁許遞,旣承下敎,前望單子入之,待下批牌招開坐。
判義禁前望單子入之,金履喬代點。
以修撰金胤根·朴宗璜,副修撰趙秉龜牌不進罷職令旨,令于李若愚曰,只推。
鄭知容,以兵曹言達曰,宣薦內禁衛取才三技入格別單及宣·部·守三薦,參上武臣,前銜作散人別取才入格矢數·落仕年條·居住·薦名,各其名下,懸註以入之意,敢達。令曰,知道。
又以兵曹言達曰,因平安監司金魯敬狀達,鐵箭武士平壤閑良全應珏,出身玉壎,兵使李鐵求狀達,甑山前權管桂應華,价川閑良張亨伋,各其院長領率齊到矣。臣今日進詣南別營更試,則抄上四人中,平壤出身玉壎,价川閑良張亨伋未入格,平壤閑良全應珏,甑山前權管桂應華,雖未準本道試取之步數,皆過一百五十步,則別單書入之意,敢達。令曰,知道。
又以司僕寺一二提調意達曰,分養馬故失·瘦瘠·不馴守令,每於畢上納後,依法典,錄達請罪矣。今年所納分養馬有頉邑守令現告成冊,今始來到,故申目書入,依例施罰之意,敢達。令曰,知道。
上在昌德宮。常參·經筵,以代理停。
進御加味地黃湯,自明日停止事,榻前下敎。
鄭知容達曰,明日常參,取稟。令曰,停。
鄭知容啓曰,來二十五日,朝參日次,而徽慶園忌辰祭齋戒相値,頉稟之意,敢啓。傳曰,知道。
鄭知容達曰,行大司憲柳相祚,掌令禹夏哲在外,執義未差,掌令權徽,持平吳致淳呈辭,持平宋持養未署經,監察茶時之意,敢達。令曰,知道。
又達曰,右副承旨徐英淳,今日不爲仕進,卽爲牌招,何如?令曰,依。
徐憙淳啓曰,藥房副提調持湯劑來待矣。傳曰,封入。
傳于鄭知容曰,故提學金載瓉夫人卒逝云,賻儀依定式輸送事,分付該曹。
令于鄭知容曰,說書有闕之代,旣承下敎,前望單子入之。
鄭知容達曰,檢閱徐戴淳,由限已過,卽爲牌招入直,何如?令曰,依。
又達曰,卽者檢閱趙秉憲·金鼎集,謂有館規,聯書徑出,原書纔已退却矣。所當直捧禁推徽旨,而此與無端徑出有異,竝推考警責,仍卽牌招入直,何如?令曰,依。
以同副承旨閔致成牌不進罷職令旨,令于鄭知容曰,只推。
鄭知容達曰,行都承旨徐憙淳藥院進,行左承旨權敦仁,同副承旨閔致成不爲仕進,行右承旨李若愚式暇出去,右副承旨徐英淳牌不進,院中只有臣一人,伴直無人,同副承旨閔致成,卽爲牌招,何如?令曰,依。
以右副承旨徐英淳牌不進罷職令旨,令于鄭知容曰,只推。
鄭知容,以弘文館言達曰,下番闕直,事甚未安。修撰金胤根·朴宗璜,副修撰趙秉龜,旣有只推之令,竝卽牌招,以爲推移入直之地,何如?令曰,依。
又以戶曹言達曰,時御所內各司雨漏處,每於四季朔,看審修改,而時値隆冬,依近例待明春擧行,何如?令曰,依。
又以兵曹言達曰,今十二月十七日武臣堂上祿試射退行事,草記依下矣。今二十二日設行,而試官望備擬以入之意,敢達。令曰,知道。
又以兵曹言啓曰,來正月初六日社稷祈穀大祭王世子攝行時,陪衛軍兵,當爲磨鍊,而謹考謄錄,則昨年十二月臘享大祭攝行動輿時,訓局步軍八百名,馬軍二哨,中軍率領爲先後牌,禁軍二番磨鍊矣。今亦依此擧行乎?敢稟。傳曰,依此磨鍊。
檢閱徐戴淳書曰,伏以臣猥陳請急之章,冒犯擅離之罪,歸護母病,粗伸情私,感戴洪私,歷日冞切。由限已滿,召牌儼臨,固當蹶趨承,而第臣母病,有添無減,左右扶將,惟臣一人。目下證形,萬無離捨供職之望,玆不得不疾聲呼籲於离明之下。伏乞睿慈,俯垂鑑諒,遞臣見職,俾得安意救護,仍治臣瀆擾之罪,以肅朝綱焉。臣無任云云。覽書具悉。爾其勿辭救護。
上在昌德宮。常參·經筵,以代理停。
徐英淳達曰,明日·再明日,宣陵忌辰祭齋戒正日,三明日·二十六日,徽慶園忌辰祭齋戒正日,二十七正朝望闕禮習儀相値,常參,頉稟之意,敢達。令曰,知道。
閔致成達曰,行大司憲柳相祚,掌令禹夏哲在外,執義未差,掌令權徽,持平吳致淳呈辭,持平宋持養未署經,監察茶時之意,敢達。令曰,知道。
徐英淳達曰,卽者副校理林永洙,以其親病,陳書徑出,原書纔已捧入矣。所當直捧禁推徽旨,而此與無端徑出有異,推考警責,何如?令曰,依。
以修撰金胤根·朴宗璜,副修撰趙秉龜牌不進罷職令旨,令于徐英淳曰,只推。
徐英淳達曰,應敎未差,校理李基華,副修撰洪遠謨在外,副校理林永洙陳晝徑出,玉堂上下番俱空,事甚未安。副應敎金興根,校理兪章煥,副校理徐箕淳,修撰金胤根·朴宗璜,副修撰趙秉龜,竝卽牌招,推移入直,何如?令曰,依。
又達曰,明日傳香,禮房承旨當爲齋宿,行都承旨徐憙淳進饌所進,所當牌招,而拘於廳規,不得請牌,何以爲之,敢稟。令曰,牌招。
閔致成達曰,開坐事,令下矣。判義禁金履喬,書答已下,卽爲牌招,何如?令曰,依。
徐英淳,以吏曹言啓曰,今日本曹開坼坐起時,考見諸道褒貶啓本,則舒川郡守姜時永,以宜遠族民爲目,牙山縣監金奎燦,以停何報濫爲目,龍安縣監林正鎭,以弊局初政,益勉振刷爲目,則俱宜置下考,而置諸中考,柒谷府使洪雲錫,以智者無策爲目,襄陽府使李衡柱,以節嗜則幸爲目,杆城郡守尹致泰,以何難姑觀爲目,熊川縣監柳和中,以病固妨務爲目,安峽縣監鄭羲淳,以恤民之本,束吏爲先爲目,則俱宜置中考,而置諸上考,殊無嚴明殿最之意,四道道臣,推考警責,柒谷府使洪雲錫,襄陽府使李衡柱,舒川郡守姜時永,牙山縣監金奎燦,龍安縣監林正鎭,竝罷黜,杆城郡守尹致泰,熊川縣監柳和中,安峽縣監鄭羲淳,竝中考施行,何如?傳曰,允。
閔致成,以都摠府言達曰,副摠管鄭來升,以武臣堂上祿試射試官,慕華館晝仕出去之意,敢達。令曰,知道。
又以兵曹言達曰,今十二月二十一日武臣賓廳講書時,守門將金大英,通鑑第一卷不通,依定式,推考警責,何如?令曰,依。
判義禁金履喬書曰,伏以臣卽伏奉金吾除旨,以時有滯囚,當爲開坐議處,召牌繼下,臣當聞令趨承,而家內適有拘忌之疾,未及淸齋,則無以入闕肅命。且今臣見帶賓客,則議讞之任,例不得兼,揆以公格,亦在當遞,玆敢忙陳短章。伏乞离明,俯賜鑑察,亟遞臣金吾之職,以便公私,千萬幸甚。臣無任云云。答曰,覽書具悉。所帶賓客之任,許遞矣。
副應敎金興根書曰,伏以臣與侍講院輔德臣尹聲大,有內外從應避之嫌,臣之所帶春秋兼銜,在所當遞。伏乞离明,亟賜鐫改,以重公格,以安私分焉。臣無任云云。覽書具悉。書辭下該曹,稟處。
副校理林永洙書曰,伏以臣於持被之中,卽接家信,則臣父素患痰癖之症,當此隆冬之節,一倍添劇,委頓床笫,咳喘達宵,氣息凜綴,家僮踵至,促臣歸視。臣自聞此報,方寸煎灼,按住不得,玆敢忙陳短章,徑出禁扃。伏乞离明,亟遞臣職,以便救護,仍治臣擅離之罪,以肅朝綱焉。臣無任云云。覽書具悉。爾其勿辭救護。
上在昌德宮。常參·經筵,以代理停。
閔致成達曰,行大司憲柳相祚,掌令禹夏哲在外,執義未差,掌令權徽,持平吳致淳呈辭,持平宋持養未署經,監察茶時之意,敢達。令曰,知道。
以副應敎金興根,校理兪章煥,副校理徐箕淳,修撰金胤根·朴宗璜,副修撰趙秉龜牌不進罷職令旨,令于徐英淳曰,只推。
徐英淳達曰,玉堂上下番俱空,事甚未安。副應敎金興根,校理兪章煥,副校理徐箕淳,修撰金胤根·朴宗璜,副修撰趙秉龜,旣有只推之令,竝卽牌招,推移入直,何如?令曰,依。
又達曰,來正月初一日稱慶陳賀頒敎文,當爲製進,大提學金履喬,待明朝牌招,何如?令曰,依。
閔致成,以都摠府言達曰,今日人直內三廳武兼·禁軍及軍兵等,當爲中日習射技,而國忌齋戒相値,不得設行之意,敢達。令曰,知道。
又以訓鍊都監言達曰,本局哨官李智榮,身爲將官,擧措駭妄,決棍汰去之意,敢達。令曰,知道。
吏曹申目粘連,觀此弘文館副應敎金興根上書,則以爲,臣與侍講院輔德臣尹聲大,有內外從應避之嫌,臣之所帶春秋兼銜,在所當遞,亟賜鐫改,以重公格亦爲白有臥乎所,相避之法,在下當遞是白如乎,金興根兼帶春秋館編修官之任,依例減下,何如?判付達依準。
吏曹申目粘連,觀此弘文館校理兪章煥上書,則以爲,臣兄星煥,方叨侍講院司書之職矣。臣之所帶春秋兼銜,揆以公格,在所當遞,特許遞改,以重公格亦爲白有臥乎所,相避之法,在下當遞是白乎矣,春坊之兼帶春秋,法不得減下是白如乎,兪章煥兼帶春秋館記注官之任,今姑減下,何如?判付達依準。
吏曹申目粘連,觀此弘文館副校理林永洙上書,則以爲,臣之老父,年近七耋,質本羸脆,病又貞痼,居恒凜綴,寧日鮮少,而數年以來,屢濱危境,胃弱而滋味是須,氣虛而蔘朮是效。然臣貧窶,素無恒産,菽水之供,猶不能繼,陳腐之劑,尙難自給,調養漸失更宜,精力倍加澌鑠,暮景如駛,寸心如煎。特令選部,畀臣一邑,俾遂便養之願亦爲白有臥乎所,林永洙之親老家貧,菽水難繼之狀,卽通朝之所共知,許畀一邑,以遂便養之願,允合孝理之政是白乎矣,經幄之臣,出補外邑,事體不輕,臣曹不敢擅便,徽裁,何如?判付達依回達施行爲良如敎。
義禁府申目粘連,向前吳錫昌·王守恭等亦,職在左右近侍,夙夜服役,而莫重座堂之時,一則不善擧行,一則未卽等待,俱難免不職之罪,竝只以此照律,何如?判付達依準。
上在昌德宮。常參·經筵,以代理停。
閔致成達曰,行大司憲柳相祚,掌令禹夏哲在外,執義未差,掌令權徽,持平吳致淳呈辭,持平宋持養未署經,監察茶時之意,敢達。令曰,知道。
李若愚達曰,左副承旨鄭知容,今日不爲仕進,卽爲牌招,何如?令曰,依。
徐英淳達曰,延祥詩春帖子製述人,旣已抄達矣。大提學金履喬,旣在闕中,使之出韻科次,何如?令曰,依。
傳于徐英淳曰,頒敎文中,赦句添入。
徐英淳啓曰,頒敎文中,赦句添入事,命下矣。某罪以下宥之乎?敢稟。傳曰,雜犯死罪以下竝宥。
徐英淳達曰,頒敎文中,赦句添入事,命下矣。大提學金履喬,旣在闕中,使之添入,何如?令曰,依。
又達曰,明日傳香,禮房承旨當爲齋宿,行都承旨徐憙淳進饌所進,所當牌招,而拘於廳規,不得請牌,何以爲之?敢稟。令曰,牌招。
以副應敎金興根,校理兪章煥,副校理徐箕淳,修撰金胤根·朴宗璜,副修撰趙秉龜牌不進罷職令旨,令于徐英淳曰,只推。
以黃海監司沈能岳狀達,延安府使金漢淳遭母喪事,令于徐英淳曰,待大政差出。
上在昌德宮。常參·經筵,以代理停。
進御二錢重人蔘粟米飮,自今日一貼式,限二貼煎入事,榻前下敎。
中宮殿進御二錢重人蔘粟米飮,自今日一貼式,限二貼煎入事,榻前下敎。
藥房都提調李相璜,副提調徐憙淳啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
閔致成達曰,行大司憲柳相祚,掌令禹夏哲在外,執義未差,掌令權徽,持平吳致淳呈辭,持平宋持養未署經,監察茶時之意,敢達。令曰,知道。
李若愚達曰,右副承旨徐英淳,今日不爲仕進,卽爲牌招,何如?令曰,依。
閔致成達曰,備邊司郞廳來言,今日賓廳日次,而徽慶園忌辰祭齋戒相値,不得來會云矣,敢達。令曰,知道。
傳于李若愚曰,右承旨李若愚馳詣徽慶園,奉審摘奸,仍留監祭。
徐憙淳啓曰,藥房都提調·副提調持粟米飮來待矣。傳曰,封入。
權敦仁啓曰,今十二月二十七日,都目政事爲之之意,敢啓。傳曰,知道。
以左副承旨鄭知容牌不進罷職令旨,令于權敦仁曰,只推。
權敦仁達曰,今此皇曆,京畿監營二件,一件營上,一件勅使所經邑分上,黃海監營二件,一件營上,一件勅使所經邑分上,平安監營四件,一件營上,三件勅使所經邑分上,水原府·開城府·江華府·廣州府·江原監營·公忠監營·全羅監營·慶尙監營·咸鏡監營,各一件營上事,自本院依例成有旨下送,京各司應爲頒賜二十四件,亦爲依例頒給之意,敢達。令曰,知道。
以咸鏡監司金箕殷狀達,賑資許劃,令廟堂稟處事,令于李若愚曰,令廟堂,從速稟處,可也。
以慶尙監司鄭基善狀達,賑資許劃,令廟堂稟處事,令于李若愚曰,觀此狀達,嶺以南幾萬生靈之顑頷顚連之狀,如在眼前,體大朝愛恤之聖意,念群生難保之事勢,則余獨何心安於錦玉乎?且況明年,卽我邦莫大稀有之慶年,豈無與民同樂之擧乎?旣入稟矣,內帑錢一萬兩,特爲頒下,自廟堂卽速下送。其外所請諸條,卽爲從長稟處,俾無緩不及之歎,可也。
以公忠監司朴晦壽狀達,賑資許劃,令廟堂稟處事,令于李若愚曰,觀此狀達,湖西民顚連之狀,如在目前,體聖上愛恤之意,念群生難保之狀,嶺伯請賑之狀,已給帑錢而補賑,今此湖西之賑恤,亦以內帑錢五千兩頒下,自廟堂從速下送。其外諸條所請,卽爲從長稟處,俾無緩不及之歎,可也。
以公忠監司朴晦壽申本,掛書罪人李傅哲等嚴覈馳達,令該曹稟處事,令于閔致成曰,李傅哲,今旣自服其誣人,則不必更爲盤問,旣奉聖敎,觀察使大會民人,梟首警衆。雖以金炳坤言之,貪惡悍戾,致此名登掛書者,豈可無懲一勵百之擧?自巡營嚴刑一次後,遠地定配。其外諸人,則捉致營庭,飭躬修行,以炳坤爲戒之意,分付放送,可也。
權敦仁,以內醫院都提調意達曰,提調金鏴,今日問安不爲仕進,卽爲牌招,何如?令曰,依。
又以吏曹言達曰,刑曹正郞吳羽常,以其身病,呈狀乞遞,改差,何如?令曰,依。
又以鑄錢所言達曰,今此鑄錢時,各樣需用,不可以新錢排用,必以戶·惠廳及各衙門留庫舊錢中,換色取用矣。目下各處舊錢,已換罄竭,若不及今變通,則雖有新錢,便是無用,來頭換用,萬無其路。自秋已鑄之訓字及宣字號新錢,待明春先爲行用,以通錢路,繼以惠字改號,仍爲行鑄之意,敢達。令曰,知道。
閔致成,以備邊司言達曰,卽見咸鏡監司金箕殷狀達,則以爲,尤甚諸邑災民救活,全在於或賑或還,俾延其命,故還穀則方營按簿裒益,量宜移轉,而至於慶源·慶興兩邑,荐値饑饉,民情遑汲,若非大賑,難以拯濟。又有若而邑不可不詳探民勢,一體設賑處所入穀物,以常賑折米二千石,私賑折米二千石,合四千石,特爲劃下事,請令廟堂稟令分付,而判付內,令廟堂,從速稟處,可也事,令下矣。慶源·慶興兩邑歉荒,爲一道之尤甚,若不仰哺於公賑,必多顚連之患,而外此諸邑,亦有不可不設賑處,則所請數爻,不至過多,依此許劃,使之着意賙救,無一民捐瘠之弊,何如?令曰,依。
又以備邊司言達曰,卽見慶尙監司鄭基善狀達,則備陳道內遑汲之狀,仍以爲無論尤甚·之次邑,災民之最切急者,歲前救急,今方設行,而至於歲後分賑,則尤甚諸邑,不得不設行公賑,而若而邑倅之或願自辦者,付之私賑。之次邑之災形較甚,難以私力自辦者,付之公賑。其餘則私賑與救急,詳察民勢,往復停當,而公賑穀物,及今區劃,然後可以爲開春賑資。備局軍作穀及三賑穀中各穀三萬石,鳥嶺補城米一千石,金烏修城米一千石,保民司租一千石,甲戌補賑租五千石,常賑太二千石及牟租六萬石,合十萬石,特令劃下,空名帖五百張,亦爲頒下事,請令廟堂稟令分付,而判付內,觀此狀達,嶺以南幾萬生靈之顑頷顚連之狀,如在眼前,體大朝愛恤之聖意,念群生難保之事勢,則余獨何心安於錦玉乎?且況明年,卽我邦莫大稀有之慶年,豈無與民同樂之擧乎?旣入稟矣,內帑錢一萬兩,特爲頒下,自廟堂卽速下送。其外所請諸條,卽爲從長稟處,俾無緩不及之歎,可也事,令下矣。今年歉荒,嶺南尤甚,雖有私賑救急之自營邑措辦者,而公賑邑鎭驛,亦爲三十八處,則所請穀物之至於十萬,必有道臣之斟量,準數許劃,空名帖四百張,亦爲頒下,帑錢則依已例,分付戶曹,使之卽速下送,以爲及時補賑之地,而抄飢之節,賙賑之方,十分着意,各別對掦之意,措辭嚴飭,何如?令曰,依。
又以備邊同言達曰,卽見公忠監司朴晦壽狀達,則以爲,道內災民賑濟之節,爛商斟量,今纔停當,尤甚邑中公州等十一邑鎭,從便經紀,以私賑設行,槐山等三十六邑鎭浦,以救急設行計料,而雖非公賑,所入穀物,實難全責於各其官,就營賑穀中,折租二千石及今年加分耗折租五百石,特爲許劃,空名帖四百張,成出下送事,請令廟堂稟令分付,而判付內,觀此狀達,湖西民顚連之狀,如在目前,體聖上愛恤之意,念群生難保之狀,嶺伯請賑之狀,已給帑錢而補賑,今此湖西之賑恤,亦以內帑錢五千兩頒下,自廟堂從速下送。其外諸條所請,卽爲從長稟處,俾無緩不及之歎,可也事,令下矣。私賑救急,則雖無公穀請劃之例,而今幾全一道賙饑,則在朝家如傷之政,有不可專責於營邑措辦。所請穀物,準數許劃,空名帖三百張,亦爲頒下,帑錢依已例,分付戶曹,使之從速下送,以爲及時補賑之地,而抄饑之節,賙賑之方,更加措辭關飭,使之各別對揚,何如?令曰,依
又以御營廳言達曰,去夜初更量,出身池膺逵,犯夜被捉,依例移送兵曹之意,敢達。令曰,知道。
又以兵曹言達曰,去夜御營廳犯夜被捉出身池膺逵,依更數嚴棍十度之意,敢達。令曰,知道。
又以刑曹言達曰,以公忠監司朴晦壽申本,掛書罪人李傅哲等,令該曹稟處事,令曰,李傅哲,今旣自服其誣人,則不必更爲盤問,旣奉聖敎,觀察使大會民人,梟首警衆。雖以金炳坤言之,貪惡悍戾,致此名登掛書者,豈可無懲一勵百之擧?自巡營嚴刑一次後,遠地定配。其外諸人,則捉致營庭,飭躬修行,以炳坤爲戒之意,分付放送,可也事,令下矣。李傅哲,大會民人,梟首警衆,金炳坤,嚴刑一次後,遠地定配,其餘諸囚,嚴飭放送事,今方分付該道道臣之意,敢達。令曰,知道。
上在昌德宮。常參·經筵,以代理停。
鄭知容達曰,行大司憲柳相祚,掌令禹夏哲在外,執義未差,掌令權徽,持平吳致淳呈辭,持平宋持養未署經,監察茶時之意,敢達。令曰,知道。
徐憙淳啓曰,藥房副提調持粟米飮來待矣。傳曰,封入。
傳于李若愚曰,奉審承旨入侍。
以右副承旨徐英淳牌不進罷職令旨,令于鄭知容曰,只推。
令于鄭知容曰,留院公事入之。
令于鄭知容曰,吏曹參判有闕之代,旣承下敎,前望單子入之。
吏曹參判前望單子入之,趙晉和代點。
令于鄭知容曰,右承旨·同副承旨許遞,旣承下敎,前望單子入之。
承旨前望單子入之,金敎喜·安光直代點。
鄭知容達曰,臣與同副承旨閔致成伴直矣,纔已許遞出去,伴直無人,同副承旨徐英淳,卽爲牌招,何如?令曰,依。
鄭知容達曰,明日正朝望闕禮習儀,兩司當爲進參,除在外·未署經外,呈告人員,竝待開門牌招,何如?令曰,依。
鄭知容,以都摠府言達曰,今日入直內三廳武兼·禁軍及軍兵等,當爲中日習射技,而徽慶園忌辰祭正日相値,不得設行之意,敢達。令曰,知道。
又以漢城府言達曰,未婚男女,每年歲首登聞,成禮與否,趁歲末草記事,曾有定式矣。今春等未婚人書達後,過婚形止,自該府修成冊報來,故別單書入之意,敢達。令曰,知道。
又以摠戒廳言達曰,本廳諸將官今戊子年射講居首人,依例別單書入之意,敢達。令曰,知道。
左議政李相璜箚曰,伏以上辛壇享,承稟攝將,齋令已頒,誓戒在邇,秉惟馨之德,申孔夙之祈,重農毖祀,睿念甚盛,居歆降康,上瑞可占,大小群情,誠不勝攢仰之至。第臣於日前,具牘陳誠,請寢廟享攝行之令,得蒙兪答矣。近日麻證之熾蔓者,較甚於向時,委巷之間,殆無處不然,輪行之時感,卽向時所無,而今又種種皆是,此際觸冒勞動,萬萬非節宣之宜。區區下情之奉悶者,尤有倍於向時,玆又不避煩猥,更有瀆冒。惟邸下,服前聖所愼之戒,體兩殿惟憂之念,特許稟命還令,千萬顒祝。取進止。答曰,覽箚具悉卿懇。上辛壇享,爲民重事,余之憧憧一念,惟在於爲元元祈大有也。今於外間不淨之故,玆有卿請寢之擧也。上承兩殿惟疾之聖念,俯從卿之懇懇,今番壇享,不得已遣大臣攝行。卿其往之,體余之心,克敬將事,俾無如不祭之歎。仍令于鄭知容曰,此下答,遣史官往諭于左相。
戊子十二月二十六日辰時,上御熙政堂。奉審承旨入侍時,行右承旨李若愚,假注書尹致秀,記事官金鼎集·徐戴淳,以次進伏訖。上曰,奉審承旨進前。若愚進前奏曰,臣承命馳詣徽慶園,園上奉審則無頉,碑閣·丁字閣奉審則無頉,祭器·祭物·祭井看審則精潔,諸執事摘奸則無頉,仍留監察,將事平安矣。上曰,史官就座。仍命退,承史以次退出。
上在昌德宮。常參·經筵,以代理停。
徐英淳達曰,明日常參,取稟。令曰,停。
鄭知容達曰,行大司憲柳相祚,掌令禹夏哲在外,執義未差,掌令權徽,持平吳致淳牌不進,持平宋持養未署經,監察茶時之意,敢達。令曰,知道。
徐英淳達曰,來初一日,輪對日次,而陳賀相値,頉稟之意,敢達。令曰,知道。
金敎喜達曰,左副承旨安光直,今日不爲仕進,卽爲牌招,何如?令曰,依。
徐英淳達曰,今日正朝望闕禮習儀,憲府則監察代行矣。雖無諫院,依例行禮之意,敢達。令曰,知道。
金敎喜達曰,臣敎喜,今日正朝望闕禮習儀進去,下直之意,敢達。令曰,知道。
傳于徐英淳曰,忠臣·淸白吏子孫及西北·松都人,援例收用事,分付兩銓。
傳于徐英淳曰,雖非親政,注書·尙瑞院官員,依例陞六。
趙然春陞六,代以任百經爲假注書。
尹致秀陞六,代以洪祐順爲假注書。
以掌令權徽,持平吳致淳牌不進罷職令旨,令于鄭知容曰,只推。
傳于徐英淳曰,今番都政,守令初仕,各別擇差,俾有實效事,分付兩銓。
令于徐英淳曰,在外及未肅拜同經筵竝許遞,旣承下敎,今日政差出。
令于徐英淳曰,大司成·輔德竝許遞。
令于徐英淳曰,玉堂·臺諫竝許遞。
令于徐英淳曰,朝家之待儒賢,豈可少忽?前參議宋啓幹之子,今日政初仕擬入。
徐英淳達曰,玉堂上下番俱空,事甚未安。今日政新除授玉堂,竝待下批牌招,推移入直,何如?令曰,依。
鄭知容達曰,明日傳香,禮房承旨當爲齋宿,行都承旨徐憙淳內閣進,所當牌招,而拘於廳規,不得請牌,何以爲之?敢稟。令曰,牌招。
徐英淳,以吏曹言啓曰,今都目大政時,本曹堂上,不可不備員,而參判趙晉和未肅拜,令政院牌招,以爲同參開政之地,何如?傳曰,允。
令于徐英淳曰,吏曹參判書答已下,卽爲牌招,如有違牌,勿爲呼望。
徐英淳,以吏曹言達曰,成均館司藝朴基旭,受由後過限不上來,依例改差,何如?令曰,依。
兵曹申目粘連達下是白有亦,觀此北兵使金魯甲狀達,則城津僉使金善一,以其祖父年今七十有六歲,揆以法例,在所當遞,令該曹考例稟令亦爲白有臥乎所,邊將之承重祖父母年七十五歲以上者,許遞其任,法例當然。城津僉使金善一,改差,何如?判付達依回達施行爲良如敎。
都政。吏批,判書徐能輔進,參判趙晉和進,參議未差,右副承旨徐英淳進。啓曰,今都目大政,各岐仕滿應遷者,相避及未準朔監察·禁府都事·戶曹·刑曹·工曹·漢城府郞官·平市署官員·五部令,各司久任時推人員竝擬,何如?傳曰,允。
又啓曰,守令多窠,今當差出,而未準朔禁軍將及營將·邊將·虞候·中軍·都事·守令·察訪竝擬,何如?傳曰,允。
又啓曰,臺諫及玉堂多窠,今當差出,而擬望之人乏少,外任竝擬,何如?傳曰,允。
又啓曰,四館陞出六品時,例有九處講後遷轉之規,而承文院褒貶,如或有故·過限,則四館積滯,不可不慮,故自前雖未經九處講,亦爲陞六之規矣。今秋冬等褒貶,不得爲之,故當出六品者,未免積滯,依例遷轉,何如?傳曰,允。
又啓曰,蔭仕六品官之陞五品者,每於過都政後照擬,而見今在職者,絶無經一考之人,五品官無以推移備擬。未經一考之人,依例勿拘陞擬,何如?傳曰,允。
以趙冀永爲吏曹參議。
吏批啓曰,新除授本曹參議趙冀永,令政院牌招,同參政事,何如?傳曰,允。
以李玹爲引儀,金定根爲掌樂院主簿,尹昇大爲長興庫主簿,沈淳祖爲刑曹正郞,丁夏敎爲工曹正郞,廣興倉主簿單李和愚,宋基鼎爲延安府使,金履禕爲襄陽府使,趙存卿爲鍾城府使,鄭顯璞爲高山察訪,金基石爲連原察訪,尹學善爲司饔院直長,徐騏輔爲宣陵直長,朴巘壽爲順陵直長,洪鍾浩爲牙山縣監,朴肯源爲谷城縣監,軍資監直長單尹泰兢,韓弘敎爲應敎,李正耆·李應信爲校理,趙秉常·韓鎭㦿爲副校理,李憲溥爲義禁府都事,金益根爲司饔院奉事,李漍爲內贍寺奉事,閔銑爲長陵令,洪敬謨爲同春秋。
吏批啓曰,全州府判官,今當差出,而本州以營下劇邑,物衆地大,素稱難治,不可不擇差。同道及他道有聲績已準朔未準限守令竝擬,何如?傳曰,允。
以徐冕輔爲司饔院主簿,洪重燮·吳致淳爲修撰,朴齊顔爲全州判官,李敬達爲舒川郡守,典籍單丁庠敎,權達準爲司藝,金定根爲工曹佐郞,鄭寅基爲中和府使,吳慶常爲龍川府使,朴鳴和爲軍資監正,成憲曾爲西部令,金亨源爲安奇察訪,李羲甲爲左賓客,朴綺壽爲大司憲,徐箕淳爲副應敎,趙萬大爲靖陵直長,徐冕輔爲戶曹佐郞,鄭在鑑爲兵曹佐郞,李宜鉉爲掌樂院主簿,趙容和爲安東府使,張敎根爲大司諫,李明緖爲執義,尹錫永爲司諫,黃鍾人爲獻納,鄭宗顯爲掌令,趙基復爲醴川郡守,權曦爲英陽縣監,徐左輔爲成川府使,洪在果爲活人署別提,洪冕容爲司饔院主簿,韓致定爲禧陵直長,李宜鉉爲司饔院主簿,李章五爲繕工監奉事,金鎭聲爲掌令,金錫龍爲持平,李基華爲寧海府使,李垿爲扶安縣監,洪在喆爲殷山縣監。
吏批啓曰,海州牧判官,今當差出,而本府以營下劇邑,物衆地大,素稱難治,不可不擇差。他道有聲績已準限守令竝擬,何如?傳曰,允。
以沈宜慶爲海州判官,李鼎臣爲刑曹參議,金宗奎爲正言,魏迪喆爲持平,李治達爲正言,趙然大爲掌樂院主簿,林勉洙爲泰陵直長,金能淳爲義禁府都事,韓弘璉爲濬源殿令,尹行獜爲懿陵令,徐良輔爲柒谷府使,金遜根爲海美縣監,崔柱悳爲郭山郡守,金鉉燾爲昌樂察訪,尹行肅爲抱川縣監,曺相振爲肇慶廟令,盧時懋爲禮曹正郞,徐弘秉爲龍安縣監,李培林爲典籍,李膺蕃爲德陵直長,成祐曾爲平市署直長,李鶴九爲司䆃寺奉事,李重根爲興德縣監。
吏批啓曰,大司成,今當差出,而擬望之人乏少,外任竝擬,何如?傳曰,允。
以張敎根爲輔德,洪鍾應爲說書,金鼎均爲大司成,黃浩民·李鼎在爲副修撰,朴奎源爲引儀,洪明燮爲景慕宮令,李容鼎爲義陵奉事,李樂重爲義禁府都事,李敏衡爲奉常寺主簿,李寅元爲假監役,鄭基一爲大司諫,洪冕容爲監察,洪在果爲漢城府主簿,李定愚爲尙衣院直長,李寅敎爲典籍,沈碩奎爲尙瑞院直長,林亨壽爲監察,洪㙉爲司宰監奉事,沈碩奎爲司饔院主簿,金達玹爲軍器寺主簿,李寅敎爲監察,具秉魯爲尙瑞院副直長,崇仁殿直長單李煥五·鮮于濬,以具秉魯爲尙瑞院直長,鄭基重爲濟用監副奉事,李一亨爲兼引儀,李淵龜爲典籍,分奉常寺主簿單趙鼎休,直長單洪守一,分敎官單薛榮,呂東奎爲尙瑞院副直長,李淵龜爲監察,尹日善爲典牲署副奉事,成祐曾爲活人署別提,孫秉周爲典籍,鄭胄錫爲平市署直長,兪碩柱爲造紙署別提,洪完謨爲掌苑署奉事,沈能岳·李若愚爲同經筵,金淵根爲永禧殿參奉,李鳴遠爲翼陵參奉,李敏行爲獻陵參奉,閔魯行爲光陵參奉,趙箕淳爲元陵參奉,李海善爲齊陵參奉,嚴蓍爲禧陵參奉,宋泰熙爲恭陵參奉,李源明爲宣陵參奉,金鎭華爲昌陵參奉,李胤愚爲童蒙敎官,李建榮爲假引儀,李元會爲崇陵別檢,兪世煥爲徽陵別檢,李齊楠爲和陵參奉,李用觀爲典獄署參奉。
兵批,行判書朴宗薰進,參判韓義運進,參議李渭達入直進,參知高時臣望闕禮進,左副承旨鄭知容進。啓曰,營將·中軍·虞候·僉使,今當差出,而擬望之人乏少,已準朔守令·虞候·僉使竝擬,何如?傳曰,允。
以洪羲俊爲知事,李鍾運爲同知,李民植·李壽豐·姜彝五爲五衛將,同知單鄭弘哲,僉知三單尹秀烈·徐翯淳·李玄升,訓鍊院判官高聖孫,主簿崔道挺·尹喜榮·洪龍珠,以上加設,依定式減下,金相義·朴俊登爲僉知,沈範祖爲都摠府經歷,李中德爲訓鍊院判官,申命浩爲武兼,同知單李宗杓,黃海兵虞候申在良今加折衝加資事承令,韓廷禹爲同知,禹時英爲加設訓鍊院判官,安重基·金致夏·金履元爲訓鍊院主簿。
鄭知容,以兵批言達曰,陞資拜營將者,瓜滿前以不職遞罷,則不計朔數多少,還收資級,載在法典,而中軍,依營將例施行事,曾有定式矣。前江原監營中軍韓明運,瓜滿前旣已中考施行,所授加資,依例還收之意,敢達。令曰,知道。
以李煥庚爲羅州營將,柳興禹爲晉州營將,吳一善爲京畿中軍,申從洛爲江原中軍,具聖魯爲統虞候,副護軍申在良·李煥周,前中軍韓明運折衝今降禦侮,文世駿爲德積僉使,姜彝中爲荏子島僉使,朴星緯爲赤梁僉使,黃處坤爲彌助項僉使,崔鳳紀爲蝟島僉使,僉知單成建鎭,劉漢儉爲平薪僉使,金繼雄爲蒜山僉使,崔昌信爲善績僉使,金善逵爲唐浦萬戶,趙復獜爲豆毛浦萬戶,護軍李若愚·金蘭淳,副護軍閔致成·柳信儉·具載重·鄭奎行·李東煥,副司正金箕晩,以黃獜景爲許沙僉使,金宗說爲車嶺僉使,李潤豐爲德浦僉使,康漢柱爲潼關僉使,宋智相爲委曲僉使,副護軍鄭基一·尹聲大。
兵批啓曰,訓鍊正,今當差出,而擬望之人乏少,外任竝擬,何如?傳曰,允。
以李亨在爲訓鍊院正,李南軾爲訓鍊院判官,柳相濂爲訓鍊院主簿,李顯城爲從浦萬戶,姜晩周爲架山別將,晉州營將柳興禹,羅州營將李煥庚,京畿中軍吳一善,江原中軍申從洛,統虞候具聖魯,以上今加折衝加資事承傳,尹宗殷爲恃寨僉使,金始鳴爲美錢僉使,金敬國爲馬島萬戶,陳漢文爲西平萬戶,文信曦爲黔毛浦萬戶,副司直金興根·權徽·禹夏哲·李基華·兪章煥·徐箕淳,副司果金胤根·朴宗璜·趙秉龜·洪遠謨·金錫淳,以李景哲爲長峰萬戶,文國元爲伐登萬戶,金夏重爲幕嶺萬戶,金鎭瑚爲阿山萬戶,黃錫弘爲水口萬戶,副司直林永洙·吳致淳·宋持養,以崔泰岳爲阿吾地萬戶,韓英浩爲舊所非別將,高鶴說爲南村別將,林行獜爲格浦別將,金成燁爲金城別將,副司果趙然春·尹致秀·成兢默。
鄭知容,以兵批言達曰,同知中樞府事朴挺玉,老病在鄕,上來無期,景福宮衛將李寬植·鄭弘哲,慶熙宮衛將李宗杓,俱以病難供職,呈狀乞遞,竝改差,何如?令曰,依。
以申在良爲忠壯將,申廷翼爲慶熙將,鄭裕俊爲公忠中軍,金鋗爲黃海中軍,禹弘淵爲蛇渡僉使,副司果鄭完哲·南履炯,以柳夏永爲文兼,李寬奎爲城津僉使,李顯夔爲訓戎僉使,鄭日復爲慶尙左兵虞候,崔翼亮·金學默爲景福將,姜纘郁爲慶熙將,權灝爲全州營將,李益煥爲全羅左水虞候,副護軍柳興禹·李煥庚,以沈範祖爲黃海兵虞候,李東憲爲麟山僉使,鄭德昇爲首陽別將,李順根爲大峴別將,鄭弘年爲長壽別將。
鄭知容,以兵批言達曰,忠壯衛將申在良前任黃海兵虞候,時在任所,上來間該廳番次爲艱云,景福宮衛將崔翼亮·金學默,慶熙宮衛將姜纉郁,俱以病難供職,呈狀乞遞,竝改差,何如?令曰,依。
又以兵批言達曰,僉知中樞府事金相義,病在鄕廬,上來無期,五衛將李民植前任統虞候,李壽豐前任黃海監營中軍,姜彝五前任公忠監營中軍,俱在任所,上來間該廳番次苟艱云,新除授恃寨僉使尹宗殷,老母今年爲七十六歲,美錢僉使金始鳴,老母今年爲八十歲,俱以法不當遠離赴任,呈狀乞遞,竝改差,何如?令曰,依。
以沈鍩·康萬基·李錫坤爲五衛將,白龜鎭爲禁衛營把摠,李義會爲武兼,同知單崔翼亮·鄭日永爲僉知,許宓爲忠壯將,金善勗爲訓鍊院主簿,金埴爲恃寨僉使,金龍甲爲美錢僉使,同知單金學默·姜纘郁,僉知單申在良,李顯稷爲訓鍊院副正,李煥永爲都摠府經歷,柳敬魯爲備邊郞,金應秀爲古城僉使,申在忠爲夞怪萬戶,李潤俊爲忠壯將,金廷郁·申廷周爲景福將,李亨大爲慶熙將,李南軾爲都摠府經歷,副司果單韓弘瓚,李煥永爲宣傳官,尹命植爲訓鍊院僉正,韓仁謩爲武兼,僉知單沈鍩,張仁源爲訓鍊院判官,尹彦郁爲守門將,尹羲烈爲西水羅萬戶,安弼壽爲都摠府經歷,金翰喆爲都摠府都事,林魯豐爲部將,同知李錫坤·金聖郁,以金善永爲宣傳官,魏榮成·李敎益爲訓鍊院主簿,同知單李亨大,金翰喆爲都摠府經歷,尹得燁爲武兼,尹守澈爲仁遮外萬戶。
鄭知容,以兵批言達曰,五衛將李錫坤,景福宮衛將金聖郁·申廷周,慶熙宮衛將申廷翼·李亨大·徐載瑋,俱以病難供職,呈狀乞遞,竝改差,何如?令曰,依。
以金履淳爲五衛將,金鎭宅爲慶熙將,金善永爲都摠府都事,吳成漢爲景福將,韓永祿爲慶熙將,韓元植爲宣傳官,鄭琠爲都摠府都事,同知單申廷周,金遇淵爲景福將,金翰喆爲宣傳官,李鶴淵爲訓鍊院主簿,李命洽爲慶熙將,申道顯爲御營廳把摠,金善永爲都摠府經歷,同知單吳成漢,韓光麟爲訓鍊院僉正,李敏敎爲都摠府都事,金善命爲武兼,同知單金遇淵,許瀷爲訓鍊院判官,金善問爲訓鍊院主簿,李能權爲訓鍊院主簿,安養誠爲武兼,同知單李命洽·韓永祿,以李儒城·金樂喜爲宣傳官,洪在儀·李允植·張鉉應爲武兼,崔命顯·金孝源爲部將,李新甲·頓志問·玄必觀爲守門將,張濟汲爲南道參軍,龍得信爲乾原權管,李勉喆爲栗浦權管,崔之華爲廟洞權管,高儀鳳爲大坡兒權管,金尙銑爲黃拓坡權管,副司果李煥九·高惠鎭·鄭煥東·張錫鉉·崔尙權·金翊根。
以吏曹參議趙冀永牌不進罷職傳旨,傳于徐英淳曰,只推。
徐英淳,以吏曹言達曰,今此正朝祭祭官,當爲磨鍊,而除老病·公頉,實無推移排比之路。依近例,刑官及司饔院官員年六十已上人,塡差以入,而其中時無職名人,令該曹口傳付軍職,何如?令曰,依。
禁府照目粘連,中官吳錫昌·王守恭等本府議達內,職在於左右近侍,夙夜服役,而莫重座堂之時,一則不善擧行,一則未卽等待,俱難免不職之罪,竝只以此照律,罪各杖八十收贖,奪告身三等,竝只私罪,奉令依準爲旀,竝只功減一等爲良如敎。
戶曹判書金鏴書曰,伏以萬億之洪休無疆,千一之慶會載屆,頌播如崗,祝騰呼嵩。仰惟我邸下準海之孝,出天之誠,圖所以稱慶飭喜之道,憧憧乎若將不及,屬屬乎惟恐未盡,將以吉辰,誕擧縟禮,爰設肄事之所,特差監飭之任。臣以無似,猥廁其間,懽欣蹈舞,卽常情之固然,榮幸感祝,在臣分而尤切。臣於是思效奔趨之微勞,仰體托畀之盛念,隨行逐隊,周旋諸僚之後,晨入夜歸,蹶期會之間,一念罔懈,以日爲常者,迨帀月而有餘矣。顧臣今日情事,固已爲睿鑑之所俯燭,而若其肄樂之場,呈技之席,有不得仍前冒赴,私義縱未敢自恤,禮防亦豈忍全壞?與其强策於難安之地,惟宜改授於無故之人,此臣區區之懇,不待畢暴,而必辭之義,自在裏許矣。噫,臣亦人耳,粗具彝性,此時此任,豈欲爲辭免之計,而蓋有甚不得已者存乎其中,則今以體下之睿德,豈不賜揆余之恩也哉?至如度支之任,非特其務甚繁,其責甚重,今於目下之凡百擧行,無異專管,有不可一日瘝曠,則臣心之悚隘,事面之苟艱,尤當如何?玆敢不避猥越,悉暴衷懇。伏乞离明,特垂鑑諒,亟令遞改,使公事無闕,私分獲安焉。臣無任云云。答曰,覽書具悉。卿之情事,余豈不諒乎?卿其勿辭,只進進饌所,而勿進習樂之廳,則庶可爲伸其私情,便於公務矣。
吏曹參判趙晉和書曰,伏以臣於本月二十六日,伏承吏曹參判除旨,臣聞命驚惑,不知所以自措也。臣素乏才望,又蔑知識,直是庸陋之姿,寧有進取之心?從前揚歷,罔非僥濫,居常愧懼,若墜淵谷,惟此甄別人物之職,尤豈臣夢想所到,而下之擧擬,上之除授,無所難愼,忽地來逼。糠粃在前,古人攸譏,則哲有累,明主所戒,臣誠且惶且恧,實未知何以得此也。夫我朝命官,最愼吏部,門戶以經之,才識以緯之,進退人物而不以爲泰,輕重權度而待以爲政。今之貳參,雖不若判書之爲重,通擬則與聞,獨政則持衡,又不擇緊慢職任,皆得差除,不止如參議之只差緊任而已,則是豈可視之以他曹之佐貳,無甚可否於事者哉?且臣家本寒素,見聞謏寡,雖尋常格例,猶且矇眛,若瞽者之於繪事也。以此憒劣,不量而入,則一身顚沛,雖不足恤,其在聖朝官人之政,當爲如何哉?反復思惟,有必辭之義,無堪承之望,而大政方行,備員是急,召命莫承,揆分尤蹙,玆不得不披瀝肝血,仰瀆崇嚴。伏乞睿慈,俯諒由中之懇,特垂體下之仁,將臣新授濫職,亟行刊正,勘臣瀆擾之罪,以重銓選,以安賤分,千萬幸甚。臣無任云云。答曰,覽書具悉。日勢漸晩,卿其勿辭,卽爲入來。
上在昌德宮。常參·經筵,以代理停。
徐英淳達曰,明日常參,取稟。令曰,停。
鄭知容達曰,合辭許久闕達,事甚未安。除在外外,未肅拜人員,竝卽牌招,何如?令曰,依。
權敦仁達曰,右承旨金敎喜,今日不爲仕進,卽爲牌招,何如?令曰,依。
傳于鄭知容曰,守令·邊將留待。
傳于鄭知容曰,守令。邊將入侍。
以應敎韓弘敎,副應敎徐箕淳,校理李應信·李正耆,副校理趙秉常,修撰洪重燮·吳致淳,副修撰黃浩民牌不進罷職令旨,令于徐英淳曰,只推。
徐英淳達曰,玉堂上下番俱空,事甚未安。副校理韓鎭㦿,副修撰李鼎在差祭,應敎韓弘敎,副應敎徐箕淳,校理李應信·李正耆,副校理趙秉常,修撰洪重燮·吳致淳,副修撰黃浩民,旣有只推之令,竝卽牌招,推移入直,何如?令曰,依。
丁庠敎陞六,代以洪履信爲事變假注書。
鄭知容達曰,大司憲朴綺壽,掌令金鎭聲,持平金錫龍·魏迪喆牌不進,執義李明緖,掌令鄭宗顯在外,監察茶時之意,敢達。令曰,知道。
以左副承旨安光直牌不進罷職令旨,令于權敦仁曰,只推。
徐英淳達曰,明日傳香,禮房承旨當爲齋宿,行都承旨徐憙淳進饌所進,所當牌招,而拘於廳規,不得請牌,何以爲之?敢稟。令曰,牌招。
鄭知容,以訓鍊都監言達曰,本局諸將官,自今年正月至十二月,射講居首人,別單書入之意,敢達。令曰,知道。
又以禁衛營言達曰,本營諸將官今年射講都計劃居首人,依例別單書入之意,敢達。令曰,知道。
又以御營廳言達曰,本廳諸將官,今年射講都計劃居首人,別單書入之意,敢達。令曰,知道。
徐英淳,以漢城府言達曰,朝官年八十,士庶年九十以上人,每年歲首,依法典陞資事,定式矣。令各該部,搜訪報來後,加資人職姓名,別單書入,而其中領中樞府事金思穆,今年爲九十,旣已資窮,不得循例入錄之意,敢達。令曰,知道。
戊子十二月二十八日辰時,上御熙政堂。王世子侍座,守令·邊將入侍時,右副承旨鄭知容,同副承旨徐英淳,假注書洪祐順,記事官趙秉憲·徐戴淳,以次進伏,安東府使趙容和,鍾城府使趙存卿,龍川府使吳慶常,中和府使鄭寅基,郭山郡守崔柱悳,舒川郡守李敬達,殷山縣監洪在喆,谷城縣監朴肯源,牙山縣監洪鍾浩,興德縣監李重根,以次進伏,蛇渡僉使禹弘淵,德積僉使文世駿,蝟島僉使崔鳳紀,蒜山僉使金繼雄,善積僉使崔昌信,許沙僉使黃麟景,車嶺僉使金宗說,潼關僉使康漢柱,西水羅萬戶尹羲烈,唐浦萬戶全善逵,豆毛浦萬戶趙復麟,馬島萬戶金敬國,西平浦萬戶陳漢文,黔毛浦萬戶文信曦,以次進立階下訖。上曰,史官分左右,守令·邊將各奏職姓名。容和等以次奏職姓名,仍卽退出。命退,承史以次退出。
上在昌德宮。常參·經筵,以代理停。
藥房副提調徐憙淳啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。中宮殿氣候,何如?臣不任區區伏慮,敢來問安,竝此仰稟。答曰,知道。中宮殿氣候安順,卿不必入侍矣。中宮殿·世子宮口傳問安。答曰,知道。世子嬪宮口傳問安。答曰,知悉。
徐英淳,以都摠府言啓曰,今日入直內三廳武兼·禁軍及軍兵等,中日習射技,請出標信。傳曰,知道。
徐英淳達曰,明日常參,取稟。令曰,停。
安光直達曰,大司憲朴綺壽未肅拜,執義李明緖,掌令鄭宗顯在外,掌令金鎭聲,持平金錫龍·魏迪喆令旨未下,監察茶時之意,敢達。令曰,知道。
徐英淳達曰,三品官之無得過三日循例請牌,曾有定式矣。大司成金鼎均,除拜後過三日不爲出肅,事體所在,誠極未安。從重推考,仍卽牌招察任,何如?令曰,依。
傳于徐英淳曰,明溫痘患,平順出場,此予膝下初見之慶事也。雖與禁中直宿診藥有異,豈可無示意之擧?明溫宮待令醫官金時中·李惟鐸,竝守令待窠,卽爲差送事,分付銓曹,本宮宮屬,令該曹,米木從厚施賞。
以應敎韓弘敎,副應敎徐箕淳,校理李應信,修撰洪重燮牌不進罷職令旨,令于徐英淳曰,只推。
徐英淳達曰,行都承旨徐憙淳藥院進,行左承旨權敦仁,左副承旨安光直不爲仕進,右承旨金敎喜令旨未下,右副承旨鄭知容式暇出去,院中只有臣一人,伴直無人。左副承旨安光直,所當牌招,而拘於廳規,不得請牌,何以爲之?敢稟。令曰,牌招。
以右承旨金敎喜牌不進罷職令旨,令于徐英淳曰,只推。
以大司諫鄭基一,掌令金鎭聲,持平金錫龍·魏迪喆牌不進罷職令旨,令于徐英淳曰,只推。
徐英淳達曰,明日傳香,禮房承旨當爲齋宿,行都承旨徐憙淳藥院進,所當牌招,而拘於廳規,不得請牌,何以爲之?敢稟。令曰,牌招。
以京畿監司金鐮申本,振威縣李秉汶·閔序鏞山地相訟事,更査馳達,令該府稟處事,令于徐英淳曰,李秉汶之未給準價,卽出於貪也。閔序鏞之備給準價,卽其奪人之計,而秉汶母喪之出於對衝云云,雖是不經之言,序鏞之勒掘旣葬之塚,移置幾十里外者,寧有如許慘惡凶毒之事乎?閔塚雖不卽掘,李塚使還埋於前埋處事,分付道臣。所謂官掘,係是禁法,則爲監司者,何敢爲此法外之事乎?該道臣捧現告,施以削職之典。閔序鏞,則謂憑官令,故特不用掘塚之律,捉致營庭,分付退送,可也。
徐英淳,以賑恤廳言達曰,今年內貧寒宗室子女葬時顧恤數,別單書入之意,敢達。令曰,知道。
又以禮曹言達曰,卽接沔川幼學具緖五所志,則以爲,同姓四寸弟雲五,嫡·妾俱無子,以其同姓八寸弟喜大第二子修業,欲爲繼後,兩家相議完定,未及禮斜,兩邊父母,俱爲作故,拘於常規,不得循例禮斜,依定式草記,稟處事,呈狀矣。凡係繼宗立後,兩邊與受文蹟,明有可據,而不得登聞者,許令該曹論理草記事,曾有筵奏定式,而門長具緖五所訴旣如此,依定式,具喜大第二子修業,立爲具雲五之後,何如?令曰,依。
安光直,以備邊司言達曰,賀儀隔日,卿宰·侍從罷散人竝敍用,仍令該曹口傳付軍職,以爲參班之地,何如?令曰,依。
又以訓鍊都監言啓曰,今十二月二十九日·三十日年終放砲起火時,次知將官·將校姓名及兼別破陣等容貌·年歲·器械數爻,竝別單書入之意,敢啓。傳曰,知道。
刑曹申目粘連,尙州裵仲直獄事,膝築足踢,旣有公證,尋醫製藥,難掩眞贓,致命亦在辜限之內,此所以案具獄成,死者幽冤,亦不可不恤,如法訊推云云。大丘李元大獄事,惟彼死女,悍性難化,惡行俱備,冶容而淫醜,反唇而勃蹊,雖以孱劣之男,不能無一番懲惡,道跋論列,儘有意見,徽裁云云。宜寧朴民丁獄事,尙丁之死,由於被縛被毆,而其叔其兄,竝力行凶,使之縛之者碩儉也,拳毆石打者亦碩儉,則似當以坐尊長之律勘斷,今以民丁,執其正犯,道跋之援引律文,甚合審克之道,徽裁,何如?判付達,裵仲直獄事段,道跋則置諸疑輕之科,雖不害爲傅生之念,而觀此秋曹議讞,明的詳確,儘合折獄之體矣。死者幽冤,亦不可不恤者,亦爲守經之論,訊推得情,可也。李元大獄事,其妻之勃蹊乃姑,罪著平日,冶淫場市,現發當下,則意在懲惡,誤致戕命者,參以理勢,容有可原。道跋·曹讞,俱無異辭,施以次律,可也。朴民丁獄事,同堂相戕,極係傷倫,而尙丁之死,死有餘罪,況尊長之於卑幼,自有律條,則依律施行,無容可議。曹讞所謂民丁之爲正犯,未知停當者,果得之矣,更爲審覈處之,可也。又申目粘連,義興朴季玉獄事,持杵趕猪,從傍阻擋,則將欲脫其身者,其勢自至於揮却。道跋中歸之故犯則非其情云者,說到眞情實際,合施惟輕之典,徽裁云云。順興私奴千京獄事,脅脊之紫黯,痕損昭著,拳脚之築踢,看證丁寧,可知其受傷之不淺,而道跋所以由病不由傷者,恐未爲十分切當,令道臣窮詰登聞後,稟處云云。陜川徐正淡獄事,覬覦四五斗薄土,强劫五十歲賤婆,及其算甕之破,竟致殺越于貨,有百可殺,無一可原,而道跋旣引皇律,依律文勘斷,何如?判付達,朴季玉獄事,始因趕猪,馴致傷人,苟究本情,良非故犯。觀此道跋及曹讞,俱有從輕之疑,而審克之義,難於遽斷,問請大臣處之爲良如敎。千京事段,不可斷以由病不由傷之議,果得審愼之獄體,令道臣更加窮査,可也。徐正淡事段,實因詞證,俱爲明的,道跋·曹議,亦無異同,依律勘斷,可也。又申目粘連,三嘉劉哲成獄事,其妹之改適,雖因金女之居間,此若不欲,彼何能間?痕損深重,指證明的,訊推得情云云。咸昌金致三獄事,脅肋之要害,痕損狼藉,拳膝之獰毒,隣保指證,加訊得情云云。梁山朴元伊獄事,始也買醉交歡,終焉爭利相鬨,麤拳硬木,器仗自在,脊背後肋,傷損昭著,十目作證,兩檢成案,訊推輸款,何如?判付達,劉哲成之獄,參其情而無可原之端,斷以律則無惟輕之文,而實因無疑,詞證旣具,三尺之憲,有難容貸,依曹讞更加審覈,期於得情,可也。緦功尊屬,手犯致隕者,極係傷倫,有非他殺越之比而已。況詞證畢具,斷案已成,則正犯金致三,如法償命,無容更議,依道跋·曹讞施行,可也。觀此道跋及曹讞,此獄證已成而案已斷矣。正犯朴元伊,更訊取款,可也。又申目粘連,金山金得興獄事,六七年同商,縱結師弟之好誼,五十金折本,遽發駔儈之本色,再次足踢,重傷著於要害,兩人目擊,公證備於隣比,眞贓莫掩,斷案已具,訊推得情云云。新寧私奴守孫獄事,其主則杖其臀,其奴則打其頭額,踢其腎囊,而檢案之實因,在於頭額腎囊,則厥罪實在於其奴。然則正犯執定,不得不捨主取奴矣,加訊輸款,何如?判付達,金得興獄事,責償之怒,竟至殺越之變,則同商之誼,詎爲原恕之端,哀彼羈旅,初無苦主,而親如隣比,且成公證,國有常憲,在所難逭,依曹讞施行,可也。私奴守孫獄事,再査之後,正犯始得三尺之嚴,常憲莫逃,依秋曹讞議施行,可也。又申目粘連,義城權萬石獄事,平涼之換着,始因戲謔,田溝之推納,終成滾鬪,數三次足踢,公眼難掩,四五把捽曳,凶身自服,眞贓畢露,鐵案已成,訊推得情云云。軍威崔尙孫獄事,愛惜指環,貧女之恒情,捽曳頭髮,悍夫之惡習,恒情則未見恕諒,惡習則益肆獰毒,人之無良,胡至此極?情無可疑,法有難貰,如前訊推,何如?判付達,權萬石之獄,踢築旣有明訂,捽曳亦已自服,則果是眞贓斷案,而道跋中縊痕一款,終涉可疑,更令道臣,審覈得情,可也。崔尙孫之手戕其妻,參之以數十年産育之情,則可知其非由殺心,而獄有已斷之案,法無可貰之文,依曹讞如前訊推,可也。又申目粘連,軍威金萬石獄事,其甥絶悖,其舅揮打,乃是事勢之必然,而若其钁鐵之適中要害,當下殞絶,亦是意慮之所未到。然則跡雖涉於自作,情非由於故犯,其在審克之道,合施惟輕之典,徽裁云云。仁同張兌爔獄事,一鬧於田間,再毆於家中,上吐下注,面如蓏花,未踰半日,竟絶一縷,是果孰使之然耶?大抵本事,旣屬微細,村豎亦甚蒙騃,雖是豪强武斷之類,其所捽踢,宜無猛毒,而畢竟至於致命,亦未必故犯也。容有可據之端,而若以病死者,亦有囊縮之症,不復歸咎於觸犯致殞,則恐未十分的確,令道臣審覈登聞後,稟處,何如?判付達,舅甥至親,本無仇嫌,則以舅戕甥,常情之所必無也。今此萬石,毆斃百萬,其初之起怒,亶由警惡,當下之致殞,亦出無心,道達中情所可原,法有反輕者,儘得哀敬之意矣。元犯金萬石,依秋曹議讞,特施惟輕之典,而手戕至親,極係傷倫,則如此凶暴,在所痛懲,嚴刑遠配,可也。張兌爔之獄,謂以實因之未的則可也,而謂之沒捉,詞供之有疑則可也,而謂之未具,末乃斷之而成獄一款,有非可論。觀此道跋,雖出傅生之意,有欠審獄之體,曹讞所謂是檢之疎而非獄之疑者,果得之矣。其令道臣,審覈登聞,可也。又申目粘連,密陽宋云福獄事,酗辱毆鬪,雖云渠輩伎倆,少長男女,又何全無區別?實因的確,詞證丁寧,蓋其無所失,而橫罹非命,自有殺變以來所罕見者,訊推得情,何如?判付達,童男之肆其凶暴,尤係變怪,檢案之斷以原犯,若是明的,國有常憲,無所容貸。原犯宋云福,依秋曹議讞,訊推取款,可也。又申目粘連,河東朴漢斗獄事,實因明的,詞訂具備,兩檢所供,一辭自服,今忽縱子鳴冤,誠不免罪上添罪,而若其妻呂女之飮藥自裁,代夫之血誠,雖甚卓絶,殺人之重律,實難低昂,而謹按先朝丁未安東朴丁乞殺權德萬獄事判付內,若曰,緹縈上書,太倉除刑,吉翂代囚,原鄕免死,父子夫婦,均屬三綱,惟今丁乞妻金女事,同出秉彝之天,有如白水,滅身無悔,反復勝於緹縈·吉翂,豈忍如法償命於烈婦之夫,使貞魂義魄徊徨掩泣於九泉之下?或曰,金女之烈誠凜然,因是以赦其夫,德萬之死無以償云,此有不然者,一人致命,一人償死,金石之典也。彼金女代夫死,便亦償命。大抵三尺雖云不輕,三綱尤係莫重,活丁乞表金女之烈,不至太枉法,丁乞加刑一次,減死定配。金女棹楔,固無所惜,而旣活其夫,旌孰大焉?先施給復之典,仍令地方官,將此處分辭意,宣布民間,大聖人處分,出尋常萬萬,其重人綱敷世敎之盛德至意,可以爲法於萬世,而今此呂女之死,與安東金女事,恰似無差,其斷例恐不可異同,而極律出入,有非有司之臣所敢擅便,徽裁,何如?判付達,朴漢斗獄事案,旣斷矣。律無可原,而其妻之自裁,冀代其夫者,誠甚卓絶。曹讞所引先朝丁未判付,大哉,大聖人處分,權以得中不失爲經,可以爲法於萬世者。今此呂女之死,適與其時事,恰似無差,則其在鑑法之道,豈不遵用?朴漢斗段,減死定配,其妻呂女段,亦爲給復用代棹楔,一如丁未故事,可也。又申目粘連,大邱蔡師仲獄事,昨年鳴冤,該道行査,乃有六條辨析,更無一毫疑晦,今忽援引爲說,尤犯誣罔之罪,嚴訊輸款,何如?判付達,誣罔鳴冤,雖出於其子,明的成案,已決於査庭,則訊推得情,何容更議?依秋曹讞議施行,可也。又申目粘連,京囚朴貴才獄事,臣旣會推完決,所見與前無異,凶身之稱屈,只在自縊與假縊,而喉下之懸掛,縱由紫赤有血癊者,是自縊也,淡白無血癊者,是假縊也。初檢曰,頷頦縊痕,色白柔軟,覆檢曰,頷頦左右,初無血癊之痕,此果假縊而非自縊也。此實打死,而非自縊死也,依前訊推,何如?判付達,前案已成決折,今査又無差謬,則其子之鳴冤,自歸誣眩,依回達施行爲良如敎。又申目粘連,慈仁方五福獄事,當日胸膛苦痛之症,或可歸於被撲,而翌日吐瀉轉筋之症,豈不由於他故耶?醫人用藥之主於治病,不主於治傷者,必有所以而然,此莫非可疑之端。道跋辨析,明白纖悉,合施惟輕之典,徽裁,何如?判付達,死者之因病添祟,不爲無疑,毆者之因公禁喧,亦非大錯,則道跋·曹議之歸以邂逅,擬於輕典,恐合事宜,而在律無據,難於遽從,問議大臣處之爲良如敎。又申目粘連,咸安金光得獄事,六錢尋常之債,旣甚微瑣,二處弔掛之樣,何太危怖,竟有肚腹之毒踢,以致母子之竝命?一人之命,猶且必償,況此兩命之斷送乎?百喙難容,三尺至嚴,訊推得情,何如?判付達,已成斷案,而敢肆鳴冤,及至査庭,只益露醜,戕傷二命,焉逭一死?依曹讞如法訊推爲良如敎。又申目,居昌梁尙奉獄事,脈錄多有相左,實因亦不相符,死者之死,旣由被打之祟,則宜無服毒之理,銀釵之靑黯,抑何故耶?莫非可疑之端。且事端始起於酒政見縮,則宜無用意必殺之心,此所以有道跋原情之論,徽裁,何如?判付達,實因詞證,何其節節之可疑也?釁起酒政,未足爲可原之端,而病失醫治,似或有生疑之由矣。然而道跋·曹讞,俱無十分的確之見,則無以遽斷重獄,問議大臣處之爲良如敎。又申目粘連,淸道玄禹圭獄事,其親則五寸之戚叔也,其事則一兩之布價也,何忍醉酗之較絜,遽加拳踢之猛毒,痕損狼藉於要害?詞訂俱備於隣保,眞贓畢綻,斷案已成,如法訊推,何如?判付達,詞證莫掩於隣保,斷案已執其眞贓,而做此服毒之說,妄爲鳴冤之擧者,情雖急於求生,罪愈加於誣上,依曹讞訊推輸款爲良如敎。又申目,慶州金千錫獄事,腎囊之靑黑,被踢也旣的,咽喉之微白,假縊焉是實。督零債而行凶,旣甚獰頑,弔冷屍而掩跡,又何憯忍?有百可殺,無一可原,連加訊推,何如?判付達,督債戕人,已極獰毒,弔屍掩跡,又何憯巧?道査·曹讞,一如前案,鳴錚訟冤,寧容曲貸?依前訊推,期於輸款爲良如敎。又申目粘連,尙州方三祿獄事,死者以潑皮之漢,處於大路之傍,肆發醉酗,侵虐行旅,其擧措光景,孰不曰狂悖,而況爲其所執者,日色曛黑,歸心忙急,而所持錢袋,又無端見奪。常漢之性燥氣麤者不之較絜者,能幾人哉?還奪其錢袋,一番揮打,其勢必至。跡雖自作,情非故犯,其在審克,合施惟輕,徽裁,何如?判付達,死者之死,誠爲自取,而毆者之改,亦所必至,而曹讞中從輕之議,不爲無理,而三十年斷案,不可無審克之政,問議大臣處之爲良如敎。又申目粘連,大邱卞宇璿獄事,衰服之淫酗,何太無良,室人之交讁,固所得宜,而頓無愧謝之意,反肆殘忍之行,木枕之打胸,衣襪之漬血,何其凶毒之酷也?其戕倫敗常之罪,非尋常殺越之比,訊推取服,何如?判付達,依道査·曹議施行,可也。又申目粘連,安義曺喆金獄事,事端始起微細,言詰轉成鬪鬨,一踢於洑場,再踢於松田,朝而步往者,夕乃負歸,衆證歸一,斷案已具,依前訊推,何如?判付達,屢變之招,竟歸首實,老獄之奸,莫售疑眩,鳴冤求生,情雖可慼,戕命必償,法豈容貸?依曹讞訊推得情,可也。又申目粘連,永川金奉岳獄事,初覆脈錄,互有差爽,所試藥物,又是和解,則所其添痛,或因觸冒而然,其在惟輕之義,合有參量之道,徽裁,何如?判付達,金奉岳獄事,老獄生奸,容或有之,査庭疑眩,抑又何歟?百餘里負重,十九日延命,俱屬可疑,曹讞所謂謂之病由於踢,則猶之可也,謂之死由於踢,則恐未停當者似得之,而獄體莫掩,在所審克,問議大臣處之,可也。又申目粘連,居昌鞠三不獄事,忽聞言語之薄待,遽有憤怒之陡起,脫衣躍入,捽髻亂踢,遍身糜爛,中途殞絶,何其慘也?如前訊推,何如?判付達,當初詞證,已成斷案,今此査覈,尤無疑端。老獄生奸,雖欲掉脫,常憲有在,豈合容貸?依曹讞訊推得情爲良如敎。又申目粘連,高靈私奴右大獄事,殘喘遽絶於翌日,眞贓畢露於檢案,前者曹讞,今此道跋,亦已辨之詳矣。獄情更無疑眩,國法不可撓屈,訊推取服,何如?判付達,前後決折,已成鐵案,今因其妻之鳴冤,有此更査之擧,而獄情無一疑眩,與前合契,則常憲有在,寧或撓屈?依曹讞訊推取服爲良如敎。又申目,高靈權奉伊獄事,權女之死,非敺伊病,則爲其從甥,何可率其族類,私自縛打手?肢體無完,肉綻骨坼,縛索纔解,殘縷隨絶,何其憯毒之甚也?嚴加訊推,何如?判付達,萬占未死之前,何無一言之自明,而乃於萬占旣死之後,始發推諉之說,的是獄老生奸,死中求生之計也。道査旣無疑眩,曹讞確有執定,依回達如法訊推,期於輸款爲良如敎。又申目粘連,昌原黃俊孫獄事,覆檢後別爲行査,道題中謂近模索,已是起疑。細究當場光景,允成發憤而暴來,俊孫盡力而抵當,設有踢觸之擧,本出防遮之意,合施惟輕之典,徽裁,何如?判付達·依道達·曹議,施以次律爲良如敎。又申目粘連,高原金才奉獄事,麤拳三打,衆口一辭,則成獄償命,在法卽然云云。永興韓用智獄事,誼有結髮,情無反目,豈有戕殺之心?徽裁云云。咸興李召史獄事,李女,妻母也,林弘,女壻也。林弘一聽李女之指揮,則李女難免坐尊長之律,如法訊推,何如?判付達,金才奉獄事,旣有五條之疑案,則無以斷三尺之重律,依秋曹讞議,令道臣詳覈辨明,論理登聞,可也。韓用智獄事,詞證旣具,正犯莫逃,而七載結髮,豈忍有意於故殺?一打便死,卽其命數之不幸。觀於道跋,合有原恕,曹讞又有傅輕之議,而獄體重大,有難遽斷,問議大臣處之,可也。咸興李女獄事,道跋則條列其情疑罪疑之端,謂有原恕,而曹讞則斷以罔赦,其在審克,有難遽決,問議大臣處之,可也。又申目粘連,安邊許太同獄事,罔念主客之誼,恣意逞毒,不可容貸云云。德源尹一彦獄事,被掘而移怒,聚族而助勢,莫非自作之眞贓,訊推取服,何如?判付達,許太同獄事,詞證具備,斷案已成,觀此道跋·曹讞,無一可原之端,如式訊推取服,可也。尹一彦獄事,觀此檢案,參以詞證,誠是自作之眞贓,難脫之斷案,依曹讞訊推,可也。又申目粘連,定平李秉祿獄事,癲狂失性而殺人者,減死定配,載在法典,徽裁,何如?判付達,七年前癲狂,旣發於屍親之招,而兼之以廿餘載同室,五箇息生育之恩愛,有此剚刃者,決非恒情之所出,則其爲狂病,明的無疑矣。律文旣有可援,而曹讞之法外論情,亦爲有理,元犯李秉祿,依律文,特施減死定配之典爲良如敎。又申目粘連,甲山沈東信獄事,脅痕深重,手勢猛毒,如法訊推,何如?判付達,觀於囚供之自服,可知其非由故犯,而已成鐵錮之案,奈無原恕之律,依曹讞,如前訊推爲良如敎。又申目粘連,京囚姜季得獄事,昏暮叩門,强暴撼帨,嚴訊償命,何如?判付達,被死之女,旣是旌褒,而正犯之獄,尙未決折者,揆以刑政,已極乖當,哀彼貞魂,誠何以慰?依回達從速施行爲良如敎。又申目粘連,京囚徐致文獄事,替擔鄕隣之鬪,訐訴臺官之門,自是生面之無怨,胡爲甘心於相害?訊推得情,何如?判付達,會推査供,已經幾年而便成已斷之案,無一可原之端,合施當律,何容更議?依回達施行爲良如敎。又申目粘連,京囚朴旕龍獄事,兩檢實因,誠是疑案,豈可存其疑而正其律乎?徽裁,何如?判付達,兩次足踢之說,非但詞證之明的,亦出元犯之供招,則今以實因之涉疑而遽置輕典,恐有欠於重獄體之道,問議大臣處之爲良如敎。又申目粘連,京囚金春石獄事,抱持滾鬪,手握腎囊,訊推得情,何如?判付達,觀此回達,有許多可疑之端,而其中速死處之與律文相左者,久至十日之內,則此誠疑案之最緊最切者也。獄疑從輕,先典攸在,而已斷之案,亦難遽改,問議大臣處之,可也。又申目粘連,京囚申同伊獄事,詢問于大臣,則領中樞府事金思穆,左議政李相璜,判中樞府事李存秀,病未獻議,領議政南公轍,以爲傅生之律,豈可擬議云者,果是法官守經之論,然其本情,旣出於衛父,則審愼於償命,亦有可據,而獄體至重,不敢的對,伏惟徽裁云矣。大臣之議如此,徽裁,何如?判付達,以其衛父之情,誤致戕人之擧,則今此所援大典之文,允合擬議,而曹讞所論傷重與無傷兩條,微有不合於律文者,末又申之以法外原情,儘有可據,依回達,問議大臣處之爲良如敎。又申目粘連,淮陽金汗明獄事,四處痕損,實因旣著,三種救療,眞贓自綻,依前訊推,何如?判付達,相鬪者,豈皆有必殺之心而乃爲相鬪乎?云無殺心,而輒擬次律,則殺人之法,漸益不重,依前刑訊,期於取服,可也。又申目粘連,京囚鄭者斤孫獄事,二主分明,八日殞絶,傷痕旣著於要害,看證可據於隣比,如前訊推,何如?判付達,間經鳴冤,而斷案未改,今又鳴冤,而議讞如初,可知其無所原恕矣。如前訊推取服爲良如敎。又申目粘連,廣州李大鉉獄事,毒手洊加,惡刑備至,哀彼衰老之物,又値乏飢之際,力疲氣竭,張皇呼籲,尤極狡凶,訊推取服,何如?判付達,依曹讞連加刑訊,期於取服,可也。又申目粘連,廣州金仲哲獄事,行凶慘毒,被殺明白,而常時之情好,當日之款接,宜無一毫傷害之心,而何遽至於無難殺死乎?徽裁,何如?判付達,行凶情節,雖極慘毒,癲狂減等,自有法文,次律施行,可也。又申目粘連,廣州元永祿獄事,起釁過去之言,移怒解挽之人,手毆築踏,看證甚明,腹肚拍響,法文有據,訊推取服,何如?判付達,實因之懸以內傷,若有礙嫌之端,而死者之死,詞證旣備,眞贓莫掩,則當律自在,安所容貸?依曹讞,訊推得情爲良如敎。又申目粘連,抱川韓者斤喆獄事,細究其情,誠不無可原之端,殺人償命,法律至嚴,訊推得情云云。安城金連大獄事,同謀共毆,當以致命傷爲重,兄弟叔姪,各售推諉,正犯執定,終未免疑眩,徽裁,何如?判付達,韓者斤喆·金連大兩囚,則依秋曹議施行,可也。又申目粘連,楊根柳惡乭獄事,用意之凶慘,下手之獰毒,自有殺越以來所罕有者,造謀之凶身,業已徑斃,加功之干犯,依律酌配,何如?判付達,藉曰。救活,係是奴屬,縱非綱常,極是大變,殺獄何限,而豈有如此之憯毒者哉?元犯今旣物故,而干犯諸漢,不可與他獄詞連,一例勘斷,依曹讞,遠惡地定配爲良如敎。又申目粘連,朔寧李在喆獄事,柴門犬吠,立不去呼不答,柳淵之自縊,明若觀火,架虛鑿空,指無謂有,誣逼檢官,罔有顧忌。擊錚罪人柳周賢,照法嚴勘,何如?判付達,爲父鳴冤之人,何足深責?柳周賢嚴勘安徐,李在喆段,依前發配,可也。又申目粘連,水原鄭得哲獄事,正犯之於死者,如兄如弟,未或有傷害之心,而共醉懸玉之宴,暮歸倚閭之門,觀其兩檢,直陳情實,徽裁云云。洪夫億金獄事,農器靳借,不足呰嗸,長老可敬,觸築何太凶戾?訊推得情,何如?判付達,鄭得哲獄事,以若友壻之誼,本心非由於戕傷,當其踢母之地,其勢必急於救解。觀於檢招,固可原恕,而府跋所援一門中其父被毆,其子毆其人致死,有減死之文,則父與母一也。曹讞又如此,施以減死之律,可也。洪夫億金獄事,檢招殆同輸款,獄情已成斷案,常憲莫嚴,烏可逭乎?依秋曹議讞,訊推得情,可也。又申目粘連,楊州呂季得獄事,居旣同里,行則竝船,宜有親厚之篤,乳下之血癊,胸左之黯硬,旣有實因的確,如法訊推,何如?判付達,呂季得獄事,詞訂旣如彼明的,囚招又不敢專諱,則成獄一款,斷無可疑,依道跋·曹讞施行,可也。又申目粘連,砥平閔景煥獄事,假如其言,眞箇被打,過了十朔,成獄償命,萬萬不當。閔景煥等,照法嚴勘,何如?判付達,朴女鳴冤事,觀此査案,誠甚無據,豈可擬議於成獄之擧乎?依秋曹回達爲之,可也。又申目粘連,開城全永泰獄事,兩檢傷痕,不啻狼藉,砧椎行凶,罔有紀極,如法訊推云云。丁根吉獄事,脈錄相左,難於憑信,下手輕重,無以辨別,徽裁,何如?判付達,金永泰事,依曹議連加嚴訊得情,丁根吉事段,正犯償命,何等重大,則何可輕以傅生,又何輕以償命?令守臣更加詳査,出意見回達,可也。又申目粘連,驪州朴近成獄事,實因在於疑信之間,兩漢均是帶醉之人,究跡論情,出自醉劇,徽裁,何如?長湍申紡獄事,實因明的,詞證俱滿,成獄償命,斷無他議,訊〈推〉得情,何如?判付達,兩醉相毆,一生一死,儘出於幸不幸之間,而觀於死囚之招,未必出於假托,便是實際供案,則此等處,合有法意參酌矣。道跋·曹讞,俱以惟輕擬議,誠爲有見,而獄體莫嚴,遽難決折,問議大臣處之爲良如敎。申紡事段,依曹議施行,可也。又申目粘連,砥平方汗乭獄事,究其情,或非出於必殺,考其跡,誠莫逃於故犯,訊推得情,何如?判付達,道跋則謂非故犯,顯有傅生之意,而曹議則斷以眞贓,請置償死之律。此等處適輕適重,有難容易決折,問議大臣處之爲良如敎。又申目粘連,廣州洪仁福獄事,兩疑之不能指一辨破,此專由檢驗之未盡善,査覈之未盡詳,令守臣論理登聞後,稟處,何如?判付達,屢經檢査,互相異同,而守臣之起疑,秋曹之起疑,疑則一也,而其所命意立論,亦微有不同處,今將於何適從乎?辨疑一款,誠在檢驗之盡善,而初覆檢之時,尙患其腐爛無徵,況今稍久之後,尤何以審覈無疑乎?藉欲從輕,難保死者之無冤。如此疑獄,極難遽斷,問議大臣處之爲良如敎。又申目粘連,京囚奴命大獄事,兄弟共犯,母子竝命,其子雖以自縊勿論,其母之傷著右胯,翌日卽殞者,詎緩其雪冤,其兄雖以兩犯倖免,而其弟之足踢下腹,檢供自道者,寧逭償命乎?連訊用律,何如?判付達,斷案已經十載,常憲莫逃三尺,以其遊辭漫漶之故,尙置依例訊推之科者,揆以刑政,萬萬乖當。依曹議,從速施行,可也。又申目粘連,京囚金鼎燁獄事,踢有傍證,死在翌日,曾以難逭償命之意,大臣獻議,奉承判下,今無容更議,訊推得情,何如?判付達,已經大臣獻議,曾有前秋判下,則何容更議?依回達施行爲良如敎。又申目粘連,京囚婢允德獄事,實因則近於摸索,詞證則不免呑吐,疑信相半,殺活難分,則此等處,宜有審克之道,徽裁,何如?判付達,觀此讞辭,實因則近於摸索,詞證則不免呑吐者,儘是疑案,其子之鳴冤,不爲無說,而回達中有此審克之議,則誠難遽議決折,問議大臣處之爲良如敎。又申目粘連,鳳山林世茂獄事,九寸長圓圍旣著,右脅傷損,三父子毆打,亦有公眼參證。正犯執定,蓋因死者臨絶之言,而以父換子,道跋·曹讞,更無餘蘊,訊推取服,何如?判付達,林世茂獄事,正干之父子互換,固爲未妥,而今旣捨其父而移之子矣,又豈宥其子而移其父乎?倫常事體,斷不可復爲翻換,而今此道査之下,詞證如初,斷案無改,則豈以其鳴冤而有所容貸乎?依曹讞處之,可也。又申目粘連,瑞興朴成健獄事,只料其狐,而不料其人,惟知殺狐之爲快,而不知殺人之爲罪。律曰,過失殺者,準鬪毆殺,依律收贖。此獄之斷,以此律恐有助於欽恤之政,徽裁,何如?判付達,此獄段,依曹議施行,可也。又申目粘連,海州崔靑金獄事,六寸痕損,脈錄昭著,七次足踢,當場參見莫掩,則汗光之死,由踢非由病,嚴訊取服,何如?判付達,崔靑金獄事,觀此査案,詞證無一疑眩,獄情已成斷案,其所鳴冤,自歸誣罔,依曹讞施行,可也。又申目粘連,文化權衡均査事,渠父埰之投井自裁,當塲耳目,昭昭莫掩,而變幻事實,錚供檢案,全不近理。擊錚罪人權衡均,照法嚴勘之意,分付,何如?判付達,死者之自溺,謂以由我則。可也,若謂威逼則不近。今此權衡均之鳴冤,藉曰爲父,極是無理,秋曹嚴勘之請,是矣。鄭德一則雖用由我之律,因循久囚,亦爲失刑,以次律斷定施行爲良如敎。又申目粘連,松禾朴同伊獄事,忍能對面,倏焉剚腹,皮肉析裂,腸肚露盤,情跡凶憯,訊推得情,何如?判付達,其母鳴冤,雖出死中求生之計,而死者之自刺,於法於理,俱說不去,則行刺之眞贓,自成斷案,依曹讞嚴訊得情,從速償命爲良如敎。又申目粘連,金川安長刈獄事,一刺眼睛,三踢臍肚,遂使强壯者遽殞翌日,嚴訊輸款云云。長連申百一獄事,額角之皮坼肉縮,骨碎血瀉,實因旣的,看證有據,訊推取款,何如?判付達,正犯安長刈獄事,觀此道跋·曹讞,斷案已錮,嚴訊取服,可也。正犯申百一獄事,一鍫之微而始起爭䦧,四寸之親而竟至戕殺,大係傷倫,詎逭當律?依曹讞訊推,期於輸款,可也。又申目粘連,白川金丁賢獄事,足踢獰毒,胸膛紫黯,纔經三宵,遽斷一縷,訊推得情云云。延安李尙化獄事,胸膛紫黯,外傷旣重,口鼻血汁,內損亦緊,嚴訊取服,何如?判付達,此兩囚段,依前嚴訊,期於取服,可也。又申目粘連,海州吳璿獄事,幾十人鬪毆之場,全沒詞證硬定正犯,則其在審克之道,恐未爲十分得當,似此然疑之獄,合施惟輕之典,徽裁,何如?判付達,然疑之地,不得不爲傅生之論,依秋曹議施行,可也。又申目粘連,黃崗鄭聖巖獄事,載運之和奸朴女,屍親招亦有指陳,則不可但以挽裳對飯言。若此類之勿許成獄,旣有英廟朝戊寅受敎,先朝甲辰受敎,奸跡如彼明白,斷律宜有參恕,徽裁云云。海州金莫同獄事,右耳之痕損深重,公眼之看證明的,訊推輸款,何如?判付達,鄭聖巖,係是元犯,而毆打姦夫,至於殺越者,在法不至償命矣。死者之潛奸鄭妻與否,令道臣詳査更達,可也。金莫同段,連加嚴訊,期於取服,可也。又申目粘連,白川奉禿光獄事,蓋其屍親供招,皆云禿光足踏項頸,而檢痕最著,則其所發明,自歸飾詐矣。訊推得情,何如?判付達,前日之疑案,今旣査定,而無他可原之情,宜施當被之律,依曹讞訊覈得情爲良如敎。又申目粘連,京囚朴季孫獄事,檢庭三査,未得眞贓,直置償命,有欠審克,徽裁,何如?判付達,已經三度檢驗,轉生一層疑眩,詞證則旣無可據,囚供則亦難取信,從輕從重之間,不可無審克之政,問議大臣處之爲良如敎。又申目粘連,京囚金晪獄事,承款於捕廳,抵賴於本曹者,轉益凶頑,嚴訊輸款,何如?達,罪在極律,萬萬罔赦,豈可以一向抵賴,有所容貸乎?依回達嚴訊,從速輸款爲良如敎。又申目粘連,林燧獄事,僞刻寶篆,贓物畢露,竝與同謀作奸之李載春,訊推取服,何如?達,僞造罪人李載春·林燧等獄事,旣犯罔赦之罪,莫掩輸款之供,末乃抵賴,繼又鳴冤者,儘是罪上添罪,尤極痛惋者也。依回達嚴訊取服爲良如敎。又申目粘連,中和柳得燁獄事,腎岸之痕損的確,目擊之詞證俱備,如前訊推,何如?判付達,柳得燁獄事,道査·曹讞,斷案昭著,豈可以其妻之鳴冤,死囚之掉脫,有所容貸乎?依前訊推得情,可也。又申目粘連,泰川金大德獄事,十年前狂病,隣親作證,三夜中慌怪,守大目見,道跋之援引大典,請施次律,徽裁云云。咸從金致孫獄事,不顧狵吠之恥,罔念鶉奔之醜,一房同臥,又被致孫之目睹,則便是姦所執捉,道臣之依受敎登聞者,事甚得宜,徽裁,何如?判付達,金大德事段,癲狂減死,自有律文,依曹議施以次律,可也。金致孫段,雖非奸所捕捉,一房同臥,前旣目擊,至於償命,有違法典,施以次律,可也。崔女則嚴刑三次,遠地投竄,以正倫紀敦風化之地,可也。又申目粘連,平壤黃義秀獄事,半夜行凶,兩人竝命,從速償命云云。慈山池躍龍獄事,脊膂之癊暈,眉叢之陷縮,傷痕深重,實因端的,如法訊推,何如?判付達,黃義秀獄事,變起同堂之親,而遂成竝命之慘,死者固有罪矣,犯者抑胡忍乎?囚供亦旣自服,則常憲不容緩施,依曹讞從速施行爲良如敎。池躍龍事,好色之患,易致亡身,乘夜之鬪,竟至戕人,實因旣的,詞證又備,則如法償命,無容更議,依曹讞嚴訊取服爲良如敎。又申目粘連,江東孫大元獄事,如非大元之縛押,豈有黃風之自溺,而黃風之自尋短見,在法不至必償,徽裁,何如?判付達,孫大元獄事,當初之縛押,雖曰絶悖,畢竟之溺死,明是自取,曹讞所謂若非渠之自溺,則豈知必死於縛押者?儘得之矣,施以減死遠配之律,可也。又申目粘連,平壤李苾源獄事,檢時形症,旣是踢傷,則必有所踢之人,而苾源自踢之狀,屍親謂以目見,有難取信。似此然疑之獄,合有從輕之典,徽裁,何如?判付達,正獄李苾源獄事,道査終未明的,曹讞亦存疑愼,其在服念之道,有難遽斷,令廟堂,稟處,可也。又申目粘連,京囚池有源獄事,釁起互妬,禍成亂刺,卽殞之證俱的,必殺之跡莫掩,如法訊推,斯速償命,何如?判付達,已經三十年之久,而廟議·曹讞,無一容貰,而況有年前判下處分,則其子鳴冤,尤極痛駭,依回達嚴訊取服,從速償命爲良如敎。又申目粘連,京囚奴小才獄事,和奸之說落空,威逼之律莫掩,一人致死,猶可償命,二女茹冤,尤係干和,連加訊推,如法償命,何如?判付達,誣逼無玷之處女,致此竝命之冤魂,情跡之慘毒,有浮於挺刃,至今幾年,尙未償冤,何以慰二女九原之慟乎?依回達從速施行爲良如敎。又申目粘連,京囚金性福獄事,替從兄而逞凶,踢健夫而致命,莫曰暮夜之無人作證,已有凶身之自道實狀,依前訊推,何如?判付達,替從兄而雪憤,已出囚供,縱其妻而鳴冤,莫誣斷案,則國有常憲,焉可容貸?依回達訊推得情,可也。又申目粘連,樂安金成元獄事,鬪場光景,十手莫掩,傷處形症,衆口如畫,未檢而若檢,可疑而無疑,訊推得情,何如?判付達,初不掘檢,終成鐵案者,決非重獄體之道,問議大臣後,稟處,可也。又申目粘連,興德奴太允獄事,正犯有人,而以其實因之不明,便屈常憲旣不可,實因不明而以其正犯之有人,遽置極律亦不可,令道臣査達後,稟處云云。興德朴順伊獄事,惟彼順伊,憤其妹之被誘,欲打居媒之婆,誤觸不干之人,非但犯者之無心,實是死者之非意,其在欽恤之政,合施原恕之典,徽裁,何如?判付達,奴太允事段,令道臣更加究覈,出意見狀聞,可也。朴順伊事段,心非必殺,事出邂逅,次律施行,可也。又申目粘連,長城鄭乻朴獄事,乻朴之於奉門,生同庚居同隣,夫豈有必殺之心,而一拳撞胸,十日致命,跡雖自孽,情實無妄,徽裁云云。長城金元國獄事,正干互換,獄情多晦,而蓋彼死者,夜入人家,現捉贓物,則道跋之援引皇律,實合正當,徽裁,何如?判付達,鄭旕朴,謂無必殺之心,而不施償命之律,則死者之冤,固無可雪,但未爲檢驗,竟歸必死,有違獄體,議于大臣,稟處,可也。金元國事,渠雖元犯,被殺者旣非無辜,依皇明律,減等施行,可也。又申目粘連,羅州尹淙孝獄事,死者能孝,爲妻必順,而夫也不良,恣行拳踢,一縷遽斷,如法訊推,期於輸款云云。鎭安朴瑩辰獄事,常漢相詬,卽係例套,而捽踢昏窒,一縷竟斷,如式訊推,期於取服,何如?判付達,尹淙孝獄事,婦則稱孝,夫也不良,遭此橫隕,情理慘惻,況旣絶之後,又致懸樑,彼亦人斯,何忍爲此?傷倫敗俗,莫此爲甚,據律償命,在所不已,依曹讞施行,可也。朴瑩辰獄事,證已具而案已成,常憲莫嚴,焉可容貸?依曹讞處之,可也。又申目粘連,寶城吳在益獄事,刈柴見失,憤恚斗起,三踢腎阜,翌日致死,如式訊推,期於取服,何如?判付達,三十年完獄,便成鐵案,今於更査之下,奸情自露,則縱子鳴冤,幻詞求免,極爲巧惡,依曹讞訊推取服爲良如敎。又申目粘連金堤宋達得獄事,鬪起微細,死在翌日,而問藥給錢,眞贓綻露,不可以未得行檢,遽擬傅輕,嚴訊取服,何如?判付達,已埋之屍,無以檢驗,而只因其行賂私貨之跡,硬定斷案者,終涉可疑。今此道跋·曹讞,亦爲徑庭,其在哀敬折獄之義,有難遽斷,問議大臣處之爲良如敎。又申目粘連,潭陽劉貴哲獄事,蓋其發塚,必要見棺乃止,而信手深掘,竟至朽板,其棺也不期開而自開,其骨也不期散而自散,此所謂思慮之所不到也。然其在執法之道,不可以用意故犯,遽傳惟輕,依前訊推,何如?判付達,掘塚散骨,罪係一律,而斷獄肯綮,專在於有棺無棺,則論斷之際,宜有明的指一之詞,而道跋·曹議,俱持兩端,其在重獄體之道,豈如是糢糊因循而止乎?問議大臣處之爲良如敎。又申目粘連,谷城南占孫獄事,脫衣之脅,傷損必深,着鞋之足,猛毒可知,莫曰屍首之未檢,自有公眼之作證,依前訊推,期於輸款,何如?判付達,非但衆證俱備,死者之母,卽渠之妻,而隱惡自露,莫可掩諱,則惟彼一眄之女,所訟何冤,而及其行査,自歸誣罔,此獄斷案,何容更議?依曹讞訊推取服爲良如敎。又申目粘連,沃川金次卜獄事,忽遭强暴之來逼,遽決溝瀆之自經,因奸威逼之律,可謂此獄準備,訊推償命,何如?判付達,觀此曹讞,確有守經之義,深得折獄之體,所援皇律中因奸威逼人致死者斬一條,允合此獄之決折,道跋從輕之擬,難免不審之失矣。一依秋曹回達施行爲良如敎。又申目粘連,結城白丁龍孫獄事,死女是弱齡孱質也,凶身是健漢麤拳也。麤麤拳打孱質,至於五次,則殘縷斷絶,勢所固然,訊推得情,何如?判付達,道跋之擬於傅生,未爲大錯,而觀此秋曹回達,儘有條理,無以遽從輕典,如法訊推取服爲良如敎。又申目粘連,洪州金好得獄事,始因討酒而相鬪,終至踢肋而致命,變姓逃,卽渠斷案,誣引舊主,尤極凶獰,嚴訊取服,何如?判付達,金好得,可謂殺之無惜,嚴刑得情,從速償命,而所謂葛谷金班,未知何許人而驅逐官差,逃避正犯者,寧有如許惡習?自營捉來,嚴刑一次後定配,以爲行惡鄕里者之戒。不能狀聞之前後該道臣,竝從重推考,可也。又申目粘連,藍浦金元得獄事,鎌刃之肉綻骨折,是何等重傷,而纔過十日,遽絶一縷,其所毒打,尤可知也。如法償命,何如?判付達,杵木一打,非直衆證之同詞,雖以囚供之掉脫,猶不得全諱,則成獄償命,斷無可疑,依曹讞嚴訊取服爲良如敎。又申目粘連,瑞山張黃貴獄事,李女手犯,在於腎囊,而只見皮脫之痕,黃貴足踢,在於後脅,而乃有紫堅之痕,則致命之傷,在此乎在彼乎?同黃貴訊推得情,何如?判付達,今此道査,眞贓畢露,則鳴冤圖脫,極爲無嚴,依曹讞施行,可也。又申目粘連,西原卞成來獄事,謹依判下,更考原案,則聞其呼而應聲出門,未踰刻而昏倒地上,達宵牽痛,翌日殞絶,不可以渠父之錚籲,遽傅惟輕之科,依前訊推,何如?判付達,已成之獄,不可變案,鳴冤之端,且無明的,依前訊推,可也。又申目粘連,定山姜震瑞獄事,四寸爲其正犯,一門竝作加功,其傷倫敗俗,非尋常殺越之比,如法訊推,何如?判付達,姜震瑞獄事,變起一門之內,手戕四寸之親,傷倫干化,夫豈尋常殺越之比乎?死者罪固難贖,殺者心獨何忍?以情以律,無一原恕,依曹讞處之,可也。又申目粘連,德山吳永壽獄事,皮肉突起,色紅堅硬,崔尙奉之目睹明白,腋脅浮高,胸腹堅痛,申古先之口供丁寧,便成一副屍帳,無異兩度脈錄,依前訊推,何如?判付達,今觀査案,則便是前後一板,毫無差謬,幻詞鳴冤,自歸誣眩,依律斷案,豈容曲貸?依曹讞訊推得情,可也。又申目粘連,天安李源慶獄事,肋脅傷損,致命之實因端的,金·姜供招,被踢之詞證丁寧,成嶽償命,斷無他疑,依法訊推得情,何如?判付達,以若豪右武斷之習,有此捽踢戕傷之擧者,衆口有證,斷案莫逃,則雖不必豫蓄殺心,而豈可以此原恕,雖有此自鳴冤狀,而豈可以此容貸?依曹讞嚴訊取服爲良如敎。又申目粘連,德山宋東鎭獄事,大抵殺獄,實因爲重,詞證次之,若衆人共毆,則必待詞證,若兩漢相鬪,則不待詞證,更令道臣,詳査登聞後,稟處云。公州金北亥獄事,兩箇醉漢,一場滾鬪,畢竟北亥則無恙,完伊則致死,此曷故焉?豈其醉後淺深,亦有强弱而然耶?若以醉中無情,有所參恕,勢將無可成之獄,如法訊推云。西原韓命得獄事,命得之於申女,爲夫爲妻,生子生女,豈有相殺之心,而邑結營跋,或曰踢之,或曰刺之,更無一定之論,將何以斷其重辟乎?更令詳査登聞後,稟處云云。扶餘李承德獄事,一縷絶於翌日,衆目矚於當場,則成獄償命,無容更議,而卜同卽承德之如奴也,目見如奴之凌蔑其親,憤怒呵責,固其然矣。長檠一揮,豈料適中要害,遽致殞絶乎?道臣之仰請稟決,誠甚得宜,徽裁,何如?判付達,宋東鎭獄事,道跋則置之疑案,不害爲傅生之念,曹讞則請以詳査,亦出於審克之意,而看證無人,只憑屍親,則雖欲詳査,將復如前,獄當何時而決乎?問議大臣處之爲良如敎。金北亥獄事,因醉毆打,縱無害心,以酒爲禍,本多如此,今以酒後無情,恕此一北亥,則日後醉中殺越之變,其可人人而原恕乎?其在杜後弊之政,無以從惟輕之典,依曹讞施行爲良如敎。韓命得獄事,以六年同室之情,兼兩兒生育之恩,則因怒誤傷,可知其非由殺心,而矧其囚供所謂妻旣死,何忍獨生者?情亦可矜。道跋·曹讞,皆以輕典請擬,儘得哀敬之意,依此施行爲良如敎。李承德獄事,有子之婢夫,無異家奴,當場之揮打,亶由當罪,而邂逅致命,誠云不幸。獄具稟決,旣有癸丑受敎,則今此獄情,合有原恕之端,以次律施行爲良如敎。又申目粘連,保寧趙順得獄事,痕損則額面·乳脅,詞證則娚妹·舅甥,而三子之乘船出海,八日之持杖適市,可知傷處之漸差,因本傷身死,未見其情眞事實,則仍置償命,恐非恤刑,徽裁,何如?判付達,死者之死,已過辜限,至於十日之外,則律外斷案,必使償命,實有關於後弊,所當依曹讞,卽施輕典,而獄體至重,宜存審覆之義,問議大臣處之爲良如敎。又申目粘連,殷栗李春大獄事,妄害旣著,重傷殞絶,不踰三日,被人殺死,灼然無疑,而事或近於無妄,意非在於必殺,徽裁,何如?判付達,道達·曹讞,俱爲有據,問議大臣處之,可也。
上在昌德宮。常參·經筵,以代理停。
大殿·中宮殿·世子宮,內閣·政院·玉堂除夕單子問安。答曰,知道。世子嬪宮,單子問安。答曰,知悉。大殿·中宮殿·世子宮,朝廷二品以上·六曹堂上·兩司長官單子問安。答曰,知道。
徐英淳達曰,明日陳賀相値,常參,頉稟之意,敢達。令曰,知道。
鄭知容達曰,備邊司郞廳來言,今日賓廳日次,而除夕問安相値,不得來會云矣,敢達。令曰,知道。
徐英淳啓曰,明日正朝望闕禮,依例爲之之意,敢啓。傳曰,知道。
令于徐英淳曰,傳香承旨馳詣宗廟·永寧殿·社稷·永禧殿·景慕宮,奉審摘奸,仍詣受香諸處,一體奉審摘奸以來。
令于徐英淳曰,左承旨·輔德·文學竝許遞,旣承下敎,前望單子入之。
承旨前望單子入之,鄭基一代點。
春坊前望單子入之,輔德柳台佐,文學李敏會代點。
金敎喜達曰,新除授同副承旨鄭基一,卽爲牌招,何如?令曰,依。
徐英淳達曰,卽者社稷署官員來言,今此陳賀告由祭,神位出還奉安時,提調當爲進參,而本署提調金敎根,以身病不得進參云,卽爲牌招,何如?令曰,許遞,旣承下敎,前望單子入之。
社稷提調前望單子入之,金履載代點。
徐英淳啓曰,吏曹郞廳來言,臺諫有闕,政事,取稟。傳曰,前望單子入之,入于小朝。
大司諫前望單子入之,尹秉烈代點。
傳于徐英淳曰,明日出宮門路,以協陽門爲之。
令于徐英淳曰,明日出宮門路,以貳極門爲之。
令于安光直曰,都民之終年一飽,在於臨歲藏牌。且況明年,卽無前之大慶,使斯民飽德而飾慶,亦與民同樂之意,自今日至初二日,各司藏牌。
令于安光直曰,罰已施矣,前中官王守恭·吳錫昌,竝蕩滌敍用。
徐英淳,以禮曹言達曰,卽接獻陵直長所報,則來正月初一日行本陵正朝祭享時,兩官當爲備員將事,而新除授參奉李敏行,時在京畿砥平地,勢無及期上來之望云矣。莫重祭享,兩官不可不備,在外參奉李敏行,今姑改差,其代,卽令該曹,以在京無故人,口傳差出,以爲備員擧行之地,何如?令曰,依。
吏曹口傳政事,以李載信爲獻陵參奉。
令于徐英淳曰,新除授獻陵參奉,使之先進參後謝恩。
兵曹口傳政事,護軍權敦仁,副護軍張敎根,副司果吳致愚,以上竝單付。
兵曹口傳政事,護軍鄭祖榮,副護軍李衡柱,副司果姜時永,以上竝單付。
徐英淳,以吏曹言達曰,新除授興德縣監李重根戶奴呈狀內,矣上典父母,年俱七十一歲,萬無離捨遠赴之望云,改差,何如?令曰,與橫城縣監相換。
金敎喜,以戶曹言達曰,今年內,貧寒宗室子婚扶助數,別單書入之意,敢達。令曰,知道。
徐英淳,以弘文館言達曰,校理李應信書答已下,卽爲牌招察任,何如?令曰,依。
鄭知容,以兵曹言達曰,來己丑年各處頒給信漢符別單及文宰二品以上·武臣·蔭官·曾經總管人員章標頒給別單,修整以入之意,敢達。令曰,知道。
又以兵曹言達曰,今十二月各廳堂上武臣朔試射,依例停止之意,敢達。令曰,知道。
徐英淳,以成均館知館事意達曰,本館入直,久任郞廳外,他郞不得入直,若有代員替直之事,則草記代直事,曾有定式矣。司成洪羲弼,直講洪龜燮,俱爲差祭,典籍柳榮河呈旬,時無入直之員,以他郞官,姑爲代直,何如?令曰,依。
又以成均館知館事意達曰,每於歲末,圓點準點儒生別單達下事,曾有定式矣。依定式,當年條準圓點儒生,別單書入之意,敢達。令曰,知道。
鄭知容,以御營廳言達曰,本廳把摠許稱,身病甚重,勢難察任,改差,何如?令曰,依。
吏曹參議趙冀永書曰,伏以臣待罪下邑,周歲又半,厚廩實慙於分憂,庸材全蔑於成績,且惶且懼,食息靡安。適因公差之入都,乃有三銓之蒙點,隆寵異渥,光動周行,惝怳震越,罔知攸措。竊伏念臣,姿性駑下,且乏學術,雖於百執事之末,亦不足以備驅使,而特蒙我大朝·小朝幈幪之德,山高海闊,節次推遷,居然躋緋玉之列。含恩圖報,不後於人,量材度能,無處攸當,曷嘗有一分夢想敢到於淸要之地,而今臣所叨,殊異庶僚,名雖佐貳,時或代斲,則凡所以黜幽陟明,激濁揚淸,官方有敍,人材各稱,皆其任也。歷數朝廷之選職,孰有重於此者哉?苟非公足以稱塞物議,明足以甄別流品,而濟之以踐歷文識,則莫宜居之。雖以前輩名碩之有才德者,亦必逡巡於此,而乃反以如臣不肖,擢之於吏役奔走之中,猝然以士大夫進退之權,無難畀之,則臣之一身顚沛,固不足恤,而其於擧措之謬錯,聽聞之駭惑何哉?臣於是雖欲奉令承敎,趨走爲恭,實有不可能者存矣。胸中之參倚已熟,目下之冒昧無路,玆敢略控情實,仰瀆离明。伏乞睿慈,俯賜曲諒,察臣言之匪出飾讓,念是職之不可濫授,特遞臣吏曹參議之任,以重公器,以安私分,千萬幸甚。臣無任云云。覽書具悉。爾其勿辭察職。
大司成金鼎均書曰,伏以臣伏奉新除,以臣爲成均館大司成者,臣驚惶震惕,歷日靡措。噫,國子之長,是何等重任也?在虞爲敎胄之官,在周有成均之法,古昔盛際,尙矣固無論已,至若右文之治,作士之方,三代以後,我國家爲最隆,故師儒之望,揀掄自別,或有秩過二品而仍兼本職者,或有久任十年而不遷他官者,其爲任之難且愼,有如是矣。挽近以來,人才漸益藐下,官制隨而屢更,其職則不過爲淸選之一階,其責則只止於課試之末技,有識之歎,厥惟久矣,而然猶極擇一時有文學地望之人,以備其官,未有如臣無似者之苟充於其間也。噫,臣之本末,臣自知之。氏族雖似閥閱,而家世實自單寒,才具本無可取,而文識尤其所短。晩暮一第,已極僥倖,前後歷揚,罔非踰濫,而居然滾到於下大夫之列者,今又六年于玆矣。絲毫蔑效,淵谷在前,惟是區區所矢心者,斂跡於榮利之塗,殫誠於燥濕之地,上以圖塵刹之報,下以守謹畏之規而已,至於淸秩華貫,實非臣夢寐之攸到也。噫,量才授官,明主所愼,負乘致寇,聖人攸戒。若使臣徒藉寵靈,揚揚冒膺,則一身過福之災,縱不暇自恤,因此而貽累於則哲之明,則辜負之罪,尤無所逃。顧今享役隔夜,賀禮當前,而見職未解,進身無路,玆敢披瀝衷懇,仰瀆睿聰。伏乞离明,諒臣言之非出飾讓,念名器之不可玷汚,亟將臣新授職名,特賜鐫改,以淸官方,以安賤分,不勝幸甚。臣無任云云。覽書具悉。爾其勿辭察職。
校理李應信書曰,伏以臣庸陋賤品,最居人下,科第已是倖占,淸膴尤非素期,得藉□蔭,猥玷華貫,志切圖報,宜倍恒人,而冒忝胄筵,效蔑涓埃,待罪海縣,愧切尸素,區區自矢於心者,誠不欲復塵器使,以累淸朝,屛處鄕廬,只安微分。幸際邦休無疆,縟儀將擧,在外臣僚,奔走咸造,臣亦聖化中一物耳,自切螻蟻之微忱,爲參蹈舞之末班,昨纔致身都下。迺於千萬意想之外,猥被玉署之殊簡,庚牌嚴臨於旅邸,隣里動色,道路聳觀。顧以愚賤,榮耀已極,感激恩造,固宜不俟駕屨,而第惟國家所以置經幄之臣者,豈徒備位充數而已?苟匪學識足以資講討,文藝足以賁辭命,則莫宜居之。若臣者,少而失學,長益鹵莽,銀根豕亥,亦所難分,況可望資講討而賁辭命乎?其不可冒膺也,決矣。伏乞睿慈,念講官之不可虛授,察臣懇之匪出飾辭,亟許刊削臣新授職名,以重公器,以安私分焉。臣不以見職自處,則乞免之章,不宜贅他,而竊有一得之愚,寧容泯默?昔者伊尹之告太甲曰,有言逆于汝心,必求諸道,有言遜于汝志,必求諸匪道。蓋鯁直之言,人所難受,遜順之言,人所易從。以其所難受也,故必揆諸道而採納,然後鯁直之言進矣。以其所易從也,故必慮其匪道而抑折,然後遜順之言退矣。伏願邸下,試以此言,深察而明辨焉,則直言遜辭,莫逃於睿鑑之孔昭,而治忽之機,邪正之辨,於是焉在矣,惟邸下念哉念哉。臣生長鄕曲,見聞謏陋,而憂愛之忱有不能自已,敢效野人獻芹之誠。伏乞离明,勿以人微而廢言,幸垂察納焉,臣無任云云。覽書具悉。爾其勿辭察職。
