上在昌德宮。停常參·經筵。
大殿·王大妃殿·中宮殿·惠慶宮·嘉順宮,內閣·政院·玉堂·朝廷二品以上·六曹堂上·奉朝賀·大司諫正朝單子問安。答曰,知道。世子宮單子問安。答曰,知悉。惠慶宮寶齡八旬稱慶陳賀罷還內後,內閣·政院·藥房口傳問安。答曰,知道。
傳于李惟命曰,出宮門路,以貳極門爲之。
傳于李惟命曰,侍衛軍兵毛具。
傳于柳畊曰,今年英廟再回甲眞殿酌獻禮,以今月擇入。
傳于柳畊曰,慈宮八旬稱慶陳賀時,禮房承旨柳畊,對擧承旨李惟命,左通禮趙晉和,右通禮徐長輔,竝加資,捧致詞官姜必魯,捧箋官閔秉勳,捧禮物函官元錫玄·李憲周,竝陞敍,贊儀李章漢外職待窠調用,其餘臺下典儀及東西唱引儀等,兒馬一匹賜給。
傳于柳畊曰,慈宮陳賀致詞箋文禮物函親傳時,前導鼓吹,令該曹各木一疋題給,典樂賞加。
傳于李好敏曰,故領府事朴宗岳妻金氏,領府事李時秀,判府事徐邁修內外,奉朝賀李敬一內外,右議政金思穆,令該曹歲饌外食物衣資加送,仍令存問以來,西春君爗內外,故安恩君妻尹氏,故廣陵君烻妻辛氏,竝依昨年例擧行。
傳于柳畊曰,長番內官朴道性·智達性,竝百官加親授。
傳于徐春輔曰,都政勿拘齋日,初七日爲之。
傳于徐春輔曰,洪世周,今番都政,守令除授。
李好敏啓曰,藥房提調·副提調持湯劑來待矣。傳曰,封入。
徐春輔,以吏曹言啓曰,在前頒赦時,有別歲抄書入之例,今番則何以爲之乎?敢稟。傳曰,書入。
徐春輔,以吏曹言啓曰,別歲抄書入事,命下矣。居中居下,一體書入乎?敢稟。傳曰,書入。
傳于徐春輔曰,吏兵批歲抄點下者,依例捧傳旨。
金敎根啓曰,頒赦事,命下矣。未承授推考傳旨,自本院依例爻周之意,敢啓。傳曰,知道。
徐春輔啓曰,吏曹郞廳來言,百官加下批政事,取稟。傳曰,當日爲之。
徐春輔,以吏批言啓曰,侍從臣父年七十人,每於歲首,抄啓加資事,載在法典矣。侍從臣父年七十人員,別單書入之意,敢啓。傳曰,知道。
有政。吏批,判書李肇源進,參判趙萬元病,參議金履載病。右副承旨金敎根進,啓曰,玉堂闕員,今當差出,而擬望之人乏少,外任竝擬,何如?傳曰,允。以韓用儀爲副校理,金會淵爲兵曹參知,李頤熙爲肇慶廟令,金文禹爲典設別提,金宗遇爲掌苑別提,任照爲靑山縣監,贈吏參金灝淳贈吏判例兼,知經筵金蓍根本生考移贈事及左副承旨柳畊,右承旨李惟命今加嘉善,左通禮趙晉和,右通禮徐長輔今加通政加資事承傳。兵曹參知鄭景祚,參議金會淵,行右承旨李惟命,行左副承旨柳畊。
兵批,兼判書沈象奎病,參判朴宗正病,參議鄭景祚進,參知未差,同副承旨李憲琦進,以禹聖敷爲礪峴僉使,徐有佐爲架山別將,同知單徐有祁,副司正單嚴燾。
禁府赦單子放秩,徐在元·金壽玉。
勸農綸音。王若曰,咨爾八路·四都方伯留守曁守土之臣,農者民之本也,民者國之本也,肆昔聖王之發施也,必以足民食爲急先務,誠以食足然後民安,民安然後國安故耳。予之宵旰一念,惟在於足民食,而不幸比年以來,饑饉荐臻,捐瘠相連,哀彼無告,何以爲生?此實予一人否德之所召,則其何敢罪歲而已耶?然災荒之來,或由於天時,而耕播之節,寔係於人事,人若不能力穡,菑畲失時,則雖使雨暘時若,亦何望其有秋哉?春以其播,秋以其穫,而惟彼蔀屋之生,雖有缾甖之儲,未臘而盡,當春而飢,或採根爲命,或付賑以活,此時播百,豈容少忽?而惟其糊口於長夏,藉手於農糧者,來年是已,秋種雖茁,春播宜勤,穀有五種,上穀尤重,然自春徂夏,旱潦難適,此則或瀦水於陂,或導澮於畎,雨則蓄之,旱則引之,無糧者,發倉而濟其乏,無牛者,借隣而均其力,千耦其耘,夏畦云病,而襏襫無休,錢鎛是事,然後可以占上瑞之慶矣。七月流火,八月萑葦,卽豳民授衣之方,我東則桑蠶旣饒,木綿宜土,凡民卒歲,豈曰無衣,而此亦勤於耕播,然後可以備寒,況昨年綿農,至於無秋,惟彼艱食之民,兼有無襦之歎?咨爾諸臣,其各體予至意,無憚勞無奪時,須趁耕鼓之節,克盡康田之功,使我食土之民致有比京之積,咸得含鼓之樂,且免鶉鵠之患,則農夫之慶,卽予之慶,欽承予誥,各虔乃職。踏啓字。行都承旨李好敏製進。
柳畊,以禮曹言啓曰,太廟歲首展謁吉日,以何間推擇乎?敢稟。傳曰,以今月念間擇入。
柳畊,以禮曹言啓曰,永禧殿展謁,非酌獻禮年次,則每於歲首太廟展謁時,一體展謁事,曾有定式矣。今番則何以爲之乎?敢稟。傳曰,以來月望間擇入。
柳畊,以禮曹言啓曰,景慕宮展謁,每於孟春孟秋取稟事定式矣。今春展謁吉日,以何間推擇乎?敢稟。傳曰,以今月晦前擇入。
柳畊,以禮曹言啓曰,惠慶宮寶齡,恰躋八旬,祗告廟宮,頒赦中外,此誠國家莫大之慶禮,而設科飾喜,亦係應行之事,今番慶科,以何科設行,而以何間擇吉乎?敢稟。傳曰,以慈殿稱慶慶科,合慶爲之,可也。
柳畊,以奎章閣言啓曰,景慕宮望廟樓,今朔奉審,無頃之意,敢啓。傳曰,知道。
徐春輔,以吏曹言啓曰,今此社稷祈穀大祭祭官中,時無職名人員,令該曹口傳付軍職,何如?傳曰,允。
柳畊,以禮曹言啓曰,製述文臣年滿五十一歲人員,專經文臣年滿四十一歲人員,竝依前例減下後,別單書入,而御覽官案,亦爲改修正以入之意,敢啓。傳曰,知道。
金敎根,以刑曹言啓曰,因禮曹啓辭,薦新早藿過時未納之當該陪持色吏·該邑邸吏,從重科治事,命下矣。色吏朱宗煥,邸吏吳命熙等所犯,雖係不輕,旣是宥旨前事,分揀放送,何如?傳曰,允。
金敎根,以兵曹言啓曰,今正月初五日仁政門百官朝參日次,而宗廟春享大祭齋戒相値,在前如此之時,多有退行之例,法典內·當月十一日·二十一日·二十五日,皆是應行之日,以何日定行乎?敢稟。傳曰,停。
敎中外大小臣僚耆老軍民閑良人等書。王若曰,今天其命歷年,景籙湊三陽之會,每歲願如此日,慈壽躋八旬之齡,詎緩播告之修?玆乃罕覯之慶,恭惟塗山毓祉,京室嗣徽,琴鍾媲少陽之儀,稟姿幽靜,珩璜叶中饋之度,秉德和貞,翼翼小心,周室頌思媚之德,洋洋洪福,殷家膺長發之祥,所誦者善行嘉言,得自小學,致勤於周旋動止,夙有令聞,惟寡躬承艱大之基,而慈闈賴保護之眷,泰運方撫,自知懿訓之是資,謙志難回,竊歎儀物之未備。猗歟,盛烈之孔暢,聿覩大耋之光躋,愉愉左右就之辰,每仰年德之俱邵,憧憧一再飯之頃,益切喜懼之交深。符聖祖癸巳賀儀,已占九五之嚮用,想先朝乙卯孝思,敢曰萬一之仰承,祗薦明禋,禮則循故,仍宣渙綍,嘉與維新,蕩垢滌瑕,法羲經雷雨之解,推恩施惠。順月令發育之功,自本月初一日昧爽以前,除謀叛大逆,謀叛,子孫謀殺毆罵祖父母·父母,妻妾謀殺夫,奴婢謀殺主,謀故殺人,魘魅蠱毒,係關國家綱常,贓汚强竊盜外,雜犯死罪以下徒流付處,安置充軍,已至配所未至配所,已發覺未發覺,已決正未決正,咸宥除之,敢以宥旨前事,相告言者,以其罪罪之,在官者各加一資,資窮者代加。於戲,慈德克享天心,萬民仰亨泰之會,吉慶肇自歲首,太史占大有之書,故玆敎示,想宜知悉。知製敎藝文提學南公轍製進。
甲戌正月初一日辰時,上御仁政殿。惠慶宮寶齡八旬親上箋文稱慶陳賀入侍時,行都承旨李好敏,行左承旨徐春輔,右承旨李惟命,左副承旨柳畊,右副承旨金敎根,同副承旨李憲琦,記事官朴來謙,假注書嚴燾,記注官車翊修,別兼春秋李紀淵,直提學李存秀·金履喬,檢校直閣李魯益·李光文,直閣鄭元容,檢校待敎朴宗薰·李龍秀,待敎李鶴秀,以次侍立。時至,通禮跪啓請外辦。上具遠遊冠·絳紗袍,乘輿出重華門,藥房都提調金思穆,提調朴宗來,副提調李好敏,進輿前奏曰,當此慶辰,聖心歡忭之中,日候陰沍,聖體,若何?上曰,一樣矣。仍由貳極門·建陽門·肅章門,入仁政門,至降輿所。通禮跪請降輿。上降輿,仍詣版位,北向立。通禮跪請鞠躬再拜興平身。上鞠躬再拜興平身。好敏進前奏曰,今日親上致詞時,何承旨對擧乎?上曰,右承旨爲之,可也。承文院官員捧致詞函,由正門出,授承文院都提調金載瓚。載瓚跪受,以授畊,畊跪受,西向跪進。上受之,以授惟命。惟命跪受,還置於案上。濟用監官員捧禮物函,授濟用監提調金在昌。在昌跪受,以授畊。畊跪受,西向跪進。上受之,以授惟命。惟命還置於案上。通禮跪請俯伏興平身。上俯伏興平身。通禮導上,詣祗迎版位,西向立。畊·惟命捧致詞箋文禮物函,各置于龍亭,由正路出。通禮跪請鞠躬,上鞠躬。旣過,通禮跪請平身,上平身。通禮跪請入小次,上入小次。畊陪隨龍亭,詣惠慶宮閤門外,捧致詞箋文禮物函,傳授尙傳以入後,還至仁政殿復命。通禮跪請出次,上出次,陞殿。代致詞官進前讀致詞後,宣敎官金箕殷,立殿階上,宣敎訖。贊儀唱山呼,宗親文武百官呼千歲,如是者三。宣箋官李種穆宣箋訖。通禮跪啓禮畢,又啓請乘輿,上乘輿。領府事李時秀,領議政金載瓚,左議政韓用龜,右議政金思穆,進輿前奏曰,月正元日,大庭受賀,縟儀誕擧,聖心歡忭,曷有其極?早朝勞動,聖體,若何?上曰,一樣矣。時秀等曰,新定湯劑,連爲進御,聖候顯有差勝之節乎?上曰,一樣矣。因由仁政門·肅章門·建陽門,仍詣銅龍門·景化門·集禮門·明政門,入賓陽門還內。諸臣以次退出。
上在昌德宮。停常參·經筵。
金敎根,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
金敎根啓曰,合辭方張之時,兩司無詣臺之員,事甚未安,除在外·未署經外,未肅拜·呈告人員,竝卽牌招,何如?傳曰,允。
徐春輔啓曰,行右承旨李惟命,行左副承旨柳畊,今日不爲仕進,竝卽牌招,何如?傳曰,允。
徐春輔啓曰,吏曹郞廳來言,應資老人加資下批政事,取稟。傳曰,當日爲之。
徐春輔啓曰,吏曹郞廳來言,政事當日爲之事,命下矣。判書李肇源,臚唱取才進去,參判趙萬元,參議金履載,俱爲病不來,不得開政云。參判·參議,竝卽牌招,何如?傳曰,允。
徐春輔啓曰,吏曹參判趙萬元,參議金履載牌不進推考傳旨及罷職傳旨,今方捧入,而開政命下之後,如是違牌,事甚未安,參判更爲牌招,何如?傳曰,允。參議只推,一體更爲牌招。
徐春輔,以吏曹言啓曰,今正月初七日,都目政事爲之之意,敢啓。傳曰,知道。
徐春輔啓曰,假注書嚴燾,身病猝重,勢難察任,今姑改差,何如?傳曰,允。
傳于金敎根曰,入直玉堂持小學初卷入侍。
李好敏啓曰,藥房提調·副提調持湯劑來待矣。傳曰,封入。
李憲琦啓曰,大司憲鄭尙愚,持平金遇順牌不進,執義宋啓榦,掌令崔禧延·權漢緯在外,持平鄭禮容未署經,監察茶時之意,敢啓。傳曰,知道。
以司諫李東冕,正言李游夏,持平金遇順牌不進罷職傳旨,傳于李憲琦曰,只推。
徐春輔,以禮曹言啓曰,以太廟展謁取稟草記,傳曰,以今月念間擇入事,命下矣。展謁吉日,令日官池景泌推擇,則今正月二十日爲吉云,以此日定行乎?敢稟。傳曰,依此爲之,可也。
徐春輔,以禮曹言啓曰,以永禧殿展謁取稟草記,傳曰,以來月望間擇入事,命下矣。展謁吉日,令日官池景泌推擇,則來二月望間,連値拘忌與齋戒,只有十九日·二十日爲吉云,何以爲之乎?敢稟。傳曰,以十九日爲之,可也。
徐春輔,以禮曹言啓曰,傳曰,今年英廟再回甲眞殿酌獻禮,以今月擇入事,命下矣。酌獻禮吉日,令日官池景泌推擇,則今正月初十日·十六日俱吉云,以何日定行乎?敢稟。傳曰,以初十日爲之,可也。
徐春輔,以禮曹言啓曰,以景慕宮展謁取稟草記,傳曰,以今月晦前擇入事,命下矣。展謁吉日,令日官池景泌推擇,則今正月二十五日·二十七日俱吉云,以何日定行乎?敢稟。傳曰,以二十五日爲之,可也。
徐春輔,以弘文館言啓曰,新除授副校理韓用儀時在江原道金化縣任所,經筵入番事緊,請斯速乘馹上來事,下諭。傳曰,依啓。
李憲琦,以戶曹言啓曰,故領府事朴宗岳妻金氏方在其子金化任所,判府事徐邁修內外,時在果川地云。歲饌外食物衣資加送,仍令存問等事,各該地方官,依已例擧行事,分付兩道道臣之意,敢啓。傳曰,知道。
李憲琦,以義禁府言啓曰,蔚珍縣令李思謙拿處事,傳旨啓下,而係是侑旨前事,依例分揀,何如?傳曰,允。
李憲琦,以禁衛營言啓曰,本營軍色從事官李翊會,身病猝重,勢難察任,今姑改差,何如?傳曰,允。
行右承旨李惟命疏曰,伏以三陽回泰,景籙滋至,惟我惠慶宮邸下,寶齡光躋八旬,縟儀載擧,聖孝彌光,臣民慶忭,曷有其極?仍伏念,臣百無肖似,濫竊科第,偏荷洪造,前後所叨,涯分已踰,乃於十數年之間,已至下大夫之列,居常感祝,愧懼冞切。不意玆者,夤緣慶會,加階之恩,至及於臣身,臣於此,怵焉恧焉,不知所以自措也。夫亞卿之秩,卽古所謂命德之器,苟非地望之素著,人器之相稱,不可人人而輕受也。是豈如臣空疎,所可一朝而躐處者乎?臣跡忝邇列,躬覩盛儀,周旋於擎函之際,蹈抃於呼嵩之列,自顧私分,榮耀已極。假使臣有微勞之可記,是固臣子之常分,職事之當然,況對擧者,直不過暫時擧行而已?今殿下,侈之以殊渥,錫之以寵命,不少難愼,有若酬勞者然,臣固知殿下,當此無前之慶,凡於識喜之道,靡不用極,必欲推類而廣慶,故有此誤恩之濫及。而夫賞與勞相當,才與位相準,然後上不虛施,下無誤受,苟或不然,則不免爲屑越之歸,其爲累聖朝嚬笑之政,招四方聽聞之駭,此豈細故也哉?天牌儼臨,義當蹶,而揣分量力,堪承無望,玆不得不陳章控籲,仰瀆崇嚴。伏乞聖明,諒臣言之非出例讓,察臣情之實自衷懇,亟命收還臣新授資級,以重公器,以安賤分,千萬幸甚。臣無任云云。答曰,省疏具悉。卿其勿辭行公。
行左副承旨柳畊疏曰,伏以天休滋至,邦慶荐疊,惠慶宮邸下,寶籌彌邵,八旬光躋,月正元日,躬行縟禮賀儀誕擧於呼嵩,宸誠備展於祝岡,歡欣慶忭大小同情。仍伏念,臣以跡則寒素而孤畸,以才則空疎而蔑裂,本不足備數於淸朝百執事之末,而徒荷我先大王曁殿下不世之殊遇,內外揚歷,節次推薦,滾到于下大夫之列,立朝三十有一年,前後所蒙被之恩渥,溟渤不深,喬嶽不高。臣每一循省,感涕先瀉,報答末由於此世,隕結是期於來生,而至若一身榮名,旣盈旣足,譬如桮勺之器,容受無多,更挹而注,不覆卽溢,自知旣審於本分,妄想不到於榮塗,竊自期優游明時,涵泳聖澤,以畢鳧雁之餘生矣。迺於昨日,恩命忽下於千萬夢想之外,以臣爲嘉善大夫者,噫,臣以無似賤品,幸忝邇列,當此無前之慶辰,昵侍周旋於香案之側,榮莫大焉,勞何有之,而特荷我聖上廣慶識喜之恩,叨此不敢當之異數,臣聞命惝怳,奉誥䠞踖,自不覺惶汗之浹背,況此卿月之班,卽是命德之器,點檢臣本末長短,顧何嘗一毫近似於是秩哉?涯分之踰濫,猶屬臣身,名器之玷汚,所關非細,鶴軒之懼方深,皮冠之招是俟,天牌儼臨,而不敢效叨謝之忱,玆敢略入文字,仰瀆崇嚴。伏望聖慈,諒臣言之非出飾讓,念公器之不可濫授,將臣新加階級,亟行鐫改,以安賤分,仍治臣瀆擾之罪,以肅朝綱,不勝大願。臣無任云云。答曰,省疏具悉。卿其勿辭行公。
甲戌正月初二日未時,上御壽康齋。入直玉堂持小學第一卷入侍時,行左承旨徐春輔,副校理李鍾穆,持小學第一卷,副修撰李沆,持小學第一卷,直閣鄭元容,記事官朴來謙,記注官朴思彦·孫錫祚,以次進伏訖。上開卷命讀,鍾穆讀自列女傳曰古者婦人姙子,止席不正不坐。上曰,文義陳之。鍾穆曰,此事非但姙子之時,平時亦當如此,而姙子時,則尤當加意也。上曰,下番陳之。沆曰,古者太姙之胎敎,卽此事也,婦人自胎中敎子,然後畢竟當有成就也。上掩卷,命玉堂先退,鍾穆等退出。又命退,承史以次退出。
上在昌德宮。停常參·經筵。
金敎根啓曰,合辭方張之時,兩司無詣臺之員,事甚未安,除在外·未署經外,未肅拜·呈告人員,竝卽牌招,何如?傳曰,允。
徐春輔啓曰,三品官之無得過三日循例請牌,已有定式矣。兵曹參議金會淵,除拜後過三日不爲出肅,事體所在,誠極未安,從重推考,仍卽牌招察任,何如?傳曰,允。
金敎根啓曰,橫城縣監元永麟,以差使員守令,旣呈下直肅單,不爲入來,事體所在,誠極未安。所當重勘,而本院請推之外,無他可施之罰,何以爲之?敢稟。傳曰,拿處。
嚴燾改差,代以李九會爲假注書。
李惟命啓曰,假注書李九會,時無職名,令該曹依例付軍職,使之冠帶常仕,何如?傳曰,允。
傳于徐春輔曰,初十日眞殿酌獻禮時,出宮當自內爲之。
徐春輔啓曰,吏曹參判趙萬元,參議金履載再牌不進推考傳旨及罷職傳旨,今方捧入,而開政命下之後,連事違召,無意承膺,事體所在,誠極未安。參判所當更請牌招,而係是一日三牌,何以爲之?敢稟。傳曰,參議只推,與參判更爲牌招。
徐春輔啓曰,吏曹判書李肇源,臚唱取才,旣已畢試,一體牌招,何如?傳曰,允。
有政。吏批,判書李肇源牌不進,參判趙萬元牌不進,參議金履載進,左承旨徐春輔進。啓曰,判書李肇源,參判趙萬元,竝牌招不進,小臣獨政未安,何以爲之?敢稟。傳曰,只出緊任。以尹致鼎爲掌令,朴宗京爲同經筵,李惟命爲同義禁,韓景履爲金化縣監,行護軍李庚運今加嘉義,行護軍李采今加嘉善,侍從臣父年七十加資事承傳。通德郞李趾膺,幼學徐亮修今超通政,侍從臣父年七十加資事承傳。故判官徐好修贈吏參例兼,故通德徐命三贈吏議,同知徐有祈兩代,完川君李明奎今加正憲,前同知申承祿今加嘉義,僉知趙恪,副護軍趙光存·安榘·朴良新·李再玄,以上今加嘉善。掌令崔禧延,前都事邊相徽,前府使韓大裕,前縣監朴龍源·鄭彦復,前參奉朴道敏·吳鵬振,以上今超通政。朝官年八十依定式加資事承傳。故學生申大集贈吏參例兼,故通德申瀅贈吏議,以上右尹申溆本生兩代移贈事承傳。
兵批,兼判書沈象奎病,參判朴宗正入直進,參議金會淵未肅拜,參知鄭景祚病,右承旨李惟命進。同知單朴哲源,僉知二單李栻·李炯,護軍申鴻周,副護軍權丕應·趙晉和·徐長輔·具縉·崔命健·吳準常·南建中·柳漢源,副司果姜必魯,竝單付。
以兵曹參議金會淵牌不進罷職傳旨,傳于李惟命曰,只推。
金敎根啓曰,大司憲鄭尙愚,持平金遇順牌不進,執義宋啓榦,掌令崔禧延·權漢緯在外,持平鄭禮容未署經,監察茶時之意,敢啓。傳曰,知道。
以司諫李東冕,正言李游夏,持平金遇順牌不進罷職傳旨,傳于金敎根曰,只推。
李好敏啓曰,藥房副提調持湯劑來待矣。傳曰,封入。
徐春輔,以禮曹言啓曰,卽接奉常寺所報,則今正月初十日璿源殿酌獻禮親行時祭物,依永禧殿封進之例封進,祭器則以戶曹所在,依例取用,而造果廳稟定後,知委擧行云矣。謹稽謄錄,則己巳·壬申兩年親行酌獻禮時,依先朝戊戌年例,祭物自太常措備封進,祭器以戶曹所在進排,今番依已例擧行,而造果處所,己巳年則以端暉門外武兼廳爲之,壬申年則本廳爲藝文館移接所,奉安實錄,故以崇範門內內三廳爲之矣。今亦依壬申年例,內三廳一處,淨潔修掃擧行之意,分付,何如?傳曰,允。
徐春輔,以承文院都提調意啓曰,會寧·慶源交易事,禮部咨文出來矣。回咨依例撰出,正書安寶後,定禁軍騎撥,下送于灣府,使之入送鳳城將處,以爲轉致北京之地,何如?傳曰,允。
上在昌德宮。停常參·經筵。
藥房都提調金思穆,提調朴宗來,副提調李好敏啓曰,歲律載新,景籙滋至,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?惠慶宮氣候,何如?嘉順宮氣候,何如?臣等不任區區下忱,敢來問安,竝此仰稟。答曰,知道。王大妃殿·中宮殿·惠慶宮·嘉順宮,藥房口傳問安。答曰,知道。世子宮口傳問安。答曰,知悉。
金敎根啓曰,合辭方張之時,兩司無詣臺之員,事甚未安,除在外·未署經外,未肅拜·呈告人員,竝卽牌招,何如?傳曰,允。
李惟命啓曰,禁衛營將官來言,今日本營軍兵,日次私習云矣,敢啓。傳曰,知道。
李惟命啓曰,御營廳將官來言,今日本廳軍兵,日次私習云矣,敢啓。傳曰,知道。
徐春輔啓曰,行左副承旨柳畊,今日不爲仕進,卽爲牌招,何如?傳曰,許遞,前望單子入之,待下批牌招察任。
承旨前望單子入之,朴瑞源落點。
傳于李好敏曰,藥房入侍,時原任大臣·閣臣同爲入侍。
金敎根啓曰,大司憲鄭尙愚牌不進,執義宋啓榦,掌令權漢緯·尹致鼎在外,持平鄭禮容未署經,金遇順陳疏,監察茶時之意,敢啓。傳曰,知道。
金敎根啓曰,持平金遇順,以其親病,陳章徑行,原疏纔已捧入矣。所當直捧遞差傳旨及禁推傳旨,而此與無端下鄕有異,推考,何如?傳曰,允。
以司諫李東冕,正言李游夏牌不進罷職傳旨,傳于金敎根曰,只推。
李好敏啓曰,藥房都提調·副提調持湯劑來待矣。傳曰,封入。
傳于徐春輔曰,發遣吏郞,諸執事淸齋與否,摘奸以來。
李惟命,以都摠府言啓曰,副摠管金銑,以漢城府左尹,本府坐起,晝仕出去之意,敢啓。傳曰,知道。
李惟命,以兵曹言啓曰,今正月初六日宗廟·永寧殿春享大祭時,守門當爲塡差,而本曹郞廳·都摠府郞廳·五衛將,排擬無路,依定式,堂上軍職·堂下前銜武臣,代差以入,而時無職名人,口傳付軍職,何如?傳曰,允。
李惟命,以兵曹言啓曰,景福宮衛將徐有祁,慶熙宮衛將朴哲源,俱以老病在鄕,上來無期云。輪番之任,不可久曠,竝改差,何如?傳曰,允。
李惟命,以御營廳言啓曰,本廳哨官朴興完,以別巡哨官,不勤行巡,爲先汰去之意,敢啓。傳曰,知道。
金敎根,以義禁府言啓曰,卽接月令醫員金俊男手本,則時囚罪人元永麟,以輪行毒感,處冷添重,寒熱交作,咳喘苦劇,食飮全却,症形不輕云。罪人病勢如此,則一邊保放,一邊草記,曾有定式矣。元永麟姑爲保放之意,敢啓。傳曰,知道。
義禁府啓目,橫城縣監元永麟原情云云。傳旨內辭緣,泛稱遲晩,所當請刑是白乎矣,曾經宣傳官勿爲請刑,載在大典通編,議處,何如?判付啓,依允。
持平金遇順疏曰,伏以臣,伏承前月二十三日除旨下者,以臣爲司憲府持平,繼而天牌屢下,恩命所加,門閭動色,義分攸在,駕履何竢?第有鐵限,先爲之前,雖欲進一步不得,卽向日持憲之疏是也。其疏有曰,臺通中低擬一二人,不協公議,而姓名不顯,指目無的,則臺臣論斥,雖未知在於誰某,而臣亦低擬中一人也。夫重臺選者,所以重臺言也,而臣旣混被其言,則有不可冒居其官也,甚明矣。樊柳之設,尙皆知懼,而況莫嚴之廉防乎?淸朝臺閣之任,元非如臣無似,所可備擬者,而從今以往,臣於見職,永無進身之階。伏乞聖明,特命有司,更勿檢擬焉。抑臣又有區區情私之萬萬煎迫者,臣老母時在京畿驪州地,年已過耋,病本成痼,恒時澌綴之中,又當寒候,一倍危劇,專人來報,促臣歸見,臣於是方寸失守,不得不拜疏徑發。伏願天地父母,亟許遞免,俾便往護,仍治臣擅行之罪,以肅朝綱焉。臣無任云云。答曰,省疏具悉。爾其勿辭往護。
甲戌正月初四日辰時,上御壽康齋。藥房入診,時原任大臣·閣臣承候同爲入侍時,都提調金思穆,提調朴宗來,副提調李好敏,記事官朴來謙,記注官朴思彦,別兼春秋李紀淵,領府事李時秀,領議政金載瓚,左議政韓用龜,提學南公轍,原任提學沈象奎,直提學李存秀·金履喬,檢校直閣李魯益·李光文,直閣鄭元容,檢校待敎朴宗薰·李龍秀,待敎李鶴秀,以次進伏。別待令富平府使洪旭浩,醫官吳千根·趙宗協·秦東秀·卞之錞·金宇敬·李彦厚·權以中·李命運,進伏楹外訖。時秀等曰,歲後日氣甚寒,昨今則稍解,聖體,若何?上曰,一樣矣。時秀等曰,寢睡·水刺之節,何如?上曰,一樣矣。時秀等曰,王大妃殿氣候,何如?上曰,各殿宮氣候,皆一樣矣。時秀等曰,今日是歲後初筵也,中宮殿氣候,何如?上曰,一樣矣。時秀等曰,世子宮寶籌添一,睿學漸就,伏想殿宮,嘉悅無比,睿候亦若何?上曰,好在矣。仍命醫官入診,以中·命運·旭浩·千根·宗協·東秀,以次診候訖,退伏奏曰,脈候左右三部調勻矣。時秀曰,臣犬馬之齒,猥忝耆社之列,日前祗肅靈壽閣,奉審御牒後,遍閱故事,則前後入耆社之人,或因特敎或因提奏,皆命圖像,作帖傳後,此實昭代之盛事,而因經稟之故,或爲或不爲,今之耆堂中未及圖像者,亦爲五六人。依近例,令該曹備給物力,使之圖像,此後每年追入之人,不待經稟,自該曹給物力圖像之意,定式分付,何如?上曰,依爲之。出擧條載瓚曰,文蔭武堂下官,若經準職,又蒙陞敍之典,則輒爲筵稟陞資矣。聞今武臣中,亦有準職後陞敍之人云,依近例施行之意,分付該曹,何如?象奎曰,前平海郡守趙運永,以嶺南移轉穀領運差使員,有陞敍調用之命,前慶尙右兵虞候南耆喆,本營軍器新備修繕,施以陞敍之典,而運永·耆喆,曾經三品職,已爲資窮,今無可陞之品,在前如此之人,筵稟後皆蒙加資之恩資矣。上曰,依爲之。出擧條進御人蔘石菖蒲茶,前方中石菖蒲減五分,自今日一貼式煎入事。出榻敎王大妃殿進御加味正氣散,自今日一貼式,限三貼煎入事。出榻敎惠慶宮進服人蔘粟米飮,自明日停止事。出榻敎上命大臣以下先退,時秀等退出。又命退,承史以次退出。
上在昌德宮。停常參·經筵。
金敎根啓曰,大司憲鄭尙愚呈辭,執義宋啓榦,掌令權漢緯·尹致鼎,持平金遇順在外,鄭禮容未署經,監察茶時之意,敢啓。傳曰,知道。
李惟命啓曰,禁衛營將官來言,今日本營軍兵日次私習云矣,敢啓。傳曰,知道。
李惟命啓曰,御營廳將官來言,今日本廳軍兵日次私習云矣,敢啓。傳曰,知道。
李惟命啓曰,備邊司郞廳來言,今日賓廳日次,而春享大祭齋戒相値,不得來會云矣,敢啓。傳曰,知道。
朴瑞源啓曰,今日春享大祭傳香時刻已過,而永寧殿獻官李彦植,謂有身病,陳疏到院,今方捧入,而傳香事體,何等重大,該曹之不善塡差,獻官之未卽來待,尙未傳香,事未前有,萬萬未安,當該獻官,從重推考,吏曹堂上,所當重勘,而本院請推之外,無他可施之罰,何以爲之?敢稟。傳曰,允。從重推考。
傳于朴瑞源曰,禮房承旨,馳詣宗廟·永寧殿,奉審摘奸,左承旨·右承旨,分詣受香諸處,奉審摘奸以來。
傳于李憲琦曰,在院承旨持公事入侍。
傳于徐春輔曰,入直玉堂持聖學輯要初卷入侍。
注書朴來謙病,代趙萬永爲假注書。
李惟命啓曰,假注書趙萬永,時無職名,令該曹依例付軍職,冠帶常仕,何如?傳曰,允。
傳于李惟命曰,入直玉堂持詩傳初卷入侍。
傳于金敎根曰,入直玉堂持聖學輯要入侍。
朴瑞源啓曰,今初十日眞殿親行酌獻禮,祭文當爲製進,藝文提學南公轍,待明朝牌招,何如?傳曰,允。
李好敏啓曰,藥房都提調·副提調持湯劑來待矣。傳曰,封入。
徐春輔啓曰,卽者吏曹郞廳來言,靑山縣監任照,兩司當爲署經,而諫院則雖已署經,憲府則大司憲鄭尙愚呈辭,執義宋啓榦,掌令權漢緯·尹致鼎,持平金遇順在外,鄭禮容未署經,不得署經,何以爲之?敢稟。傳曰,一司除署經。
以黃海道罪人放未放成冊,傳于金敎根曰,吳毅常放。
左副承旨朴瑞源書啓,臣承命馳詣宗廟,罇所奉審則無頉,祭物·祭器·祭井看審則精潔,諸執事·進排官·佾舞工人摘奸則無頉,仍詣永寧殿,罇所奉審則無頉,祭物·祭器·祭井看審則精潔,諸執事·進排官·佾舞工人摘奸則無頉,仍詣木覓山,神位版奉審則無頉,祭物·祭器·祭井看審則精潔,諸執事·進排官摘奸則無頉矣。臣則還詣宗廟享所,監祭修掃後,復命之意,敢啓。傳曰,知道。
注書朴來謙書啓,臣敬奉聖敎,馳往明陵蜂峴,巡審摘奸是白乎,則防路之石築,久益堅固,塞谷之榛棘,亦其茂密,牛馬通路,今非可論,而樵牧迷逕,亦無可尋是白遣,峴上結幕之處,陵軍守直之節,亦皆着實擧行是白遣,樹木段,播植旣密,着根亦固,雖或有稚長之殊,而鬱然有成林之美是白乎旀,仍詣昭顯墓,看審是白乎,則階砌堅牢,莎草完全是白遣,樹木段,土品甚薄,木性不宜,古木壅腫,雖無控抱之美是白乎乃,新植甚密,頗有茂盛之漸是白如乎,兩處所見,一無執頉之意,敢啓。傳曰,知道。
李惟命,以都摠府言啓曰,今日入直內三廳武兼禁軍及軍兵等,當爲中日習射技放,而春享大祭齋戒相値,不得設行之意,敢啓。傳曰,知道。
禁府啓目粘連,黃海道放未放修啓冊子中,谷山吳毅常段,所坐元非贓汚,道啓旣置稟秩,當此大霈之時,合施宥釋之典,放送爲白乎旀,他餘罪人等,令刑曹稟處,何如?判付啓,依允。
判敦寧李彦植疏曰,伏以臣素患積聚,當寒輒肆,長日痛楚之中,見差永寧殿春享獻官,臣不敢以賤軀貞疾,仰瀆崇聽,扶曳進參於誓戒肄儀之列,方爲齋宿矣。忽自今日夕時,吐血數升,連至四次,元氣暴陷,神精迷亂,四體不收,便成僵屍,以此危劇之狀,萬無待朝受香之望,玆敢不避死罪,倩人構疏,疾聲仰籲於天地父母之下。伏乞聖明,特賜矜諒,卽命該曹,亟爲變通,不勝大願。臣無任云云。答曰,省疏具悉。疏辭,許令該曹付標。
甲戌正月初五日辰時,上御暎花堂。入直玉堂持聖學輯要初卷入侍時,行左承旨徐春輔,副校理李鍾穆,持聖學輯要初卷,副修撰李泰淳,持聖學輯要初卷,待敎李鶴秀,假注書李九會,記注官車翊修·朴思彦以次進伏訖。上開卷命讀,鍾穆讀自子曰志於道,止不由哀哉。上曰,下番讀之。泰淳讀自子曰君子,止言不可逝矣。上曰,文義陳之。鍾穆曰,志於道之道字,甚緊切,日用間萬事萬理,〈無〉不出於一道字矣。上曰,下番陳之。泰淳曰,自古聖人,無過於堯·舜,故性善之言,必擧堯·舜矣。上掩卷,命玉堂先退,鍾穆等退出。又命退,承史以次退出。
甲戌正月初五日辰時,上御壽康齋。在院承旨入侍時,行左承旨徐春輔,行右承旨李惟命,左副承旨朴瑞源,右副承旨金敎根,同副承旨李憲琦,假注書李九會,記注官文養老·車翊修,待敎李鶴秀以次進伏訖。上曰,公事入之。春輔曰,臣則吏房而無公事矣。惟命曰,臣則兵房而無公事矣。瑞源曰,臣則禮房而無公事矣。敎根曰,臣則刑房而無公事矣。憲琦曰,臣則工房而無公事矣。上命退,諸臣以次退出。
甲戌正月初五日午時,上御壽康齋。入直玉堂持詩傳初卷入侍時,行右承旨李惟命,副校理李鍾穆,持詩傳初卷,副修撰李泰淳,持詩傳初卷,待敎李鶴秀,假注書趙萬永,記注官朴思彦·車翊修以次進伏訖。上開卷命讀,鍾穆讀自于以奠之,止甘棠三章三句。上曰,下番文義陳之。泰淳曰,被文王德化之盛,季女能知齋戒,冢婦之誠敬,從可知也。上掩卷,命玉堂先退,鍾穆等退出。又命退,承史以次退出。
甲戌正月初五日申時,上御壽康齋。入直玉堂持聖學輯要入侍時,右副承旨金敎根,副校理李鍾穆,持聖學輯要初卷,副修撰李泰淳,持聖學輯要初卷,直閣鄭元容,假注書趙萬永,記注官朴思彦·車翊修以次進伏訖。上開卷命讀,鍾穆讀自子曰王言如絲,止況其邇者乎。上曰,文義陳之。鍾穆曰,王言一出,所係之利害,其效甚大,故如是耳。上掩卷,命玉堂先退,鍾穆等退出。又命退,承史以次退出。
上在昌德宮。停常參·經筵。
金敎根啓曰,合辭方張之時,兩司無詣臺之員,事甚未安,除在外·未署經外,呈告人員,竝卽牌招,何如?傳曰,允。
李好敏啓曰,藥房提調·副提調持湯劑來待矣。傳曰,封入。
金敎根啓曰,大司憲鄭尙愚牌不進,執義宋啓榦,掌令權漢緯·尹致鼎,持平金遇順在外,鄭禮容未署經,監察茶持之意,敢啓。傳曰,知道。
以司諫李東冕,正言李游夏牌不進罷職傳旨,傳于金敎根曰,只推。
朴瑞源,以禮曹言啓曰,卽接光陵令所報,則近日虎患大熾,數三成群,白晝橫行於齋室近處,至於人命囕死之境,奉審巡山等節,不得任意云矣。莫重之地,虎患若是狼藉,極爲驚心,卽令該軍門發送校卒,期於捕捉,何如?傳曰,允。
李好敏,以漢城府言啓曰,文武科生進回榜人,每年歲首,各部搜訪報來後草記事,曾有定式矣。今年回榜人職姓名年歲居住及登科年月,別單書入之意,敢啓。傳曰,知道。
李惟命,以備邊司言啓曰,今番都政時,各道尤甚邑守令,毋論瓜前瓜後,竝勿遷轉,俾專賑事之意,分付該曹,何如?傳曰,允。
李惟命,以備邊司言啓曰,譯官中多效勞可任使者,間三年抄啓,乃是定式,而丁卯抄啓,今已八年矣。可合任使者十三人,自本院抄擇,依例別單書入,令該曹加資施行,何如?傳曰,允。
李惟命,以御營廳言啓曰,光陵齋室近處,虎患大熾,白晝橫行,卽令該軍門發送校卒,期於捕捉事,自禮曹草記允下矣。本廳善放砲手五十名,定將校率領,今月初七日爲始,出送行獵之意,敢啓。傳曰,知道。
金敎根,以義禁府言啓曰,保放罪人元永麟,還囚後議處以入之意,敢啓。傳曰,知道。
禁府啓目粘連,向前元永麟亦,經呈肅單,罪在該吏,則初非故犯,況且大霈普洽,係是宥旨前事,宜有參恕之道,分揀放送,何如?判付啓,依允。
上在昌德宮。停常參·經筵。
王大妃殿進御加減蔘蘇飮,自今日一貼式,限三貼煎入事,榻前下敎。
朴瑞源啓曰,來十一月朝參日次,而元陵忌辰祭齋戒相値,頉稟之意,敢啓。傳曰,知道。
朴瑞源啓曰,來十一日輪對日次,而元陵忌辰祭齋戒相値,頉稟之意,敢啓。傳曰,知道。
朴瑞源啓曰,來十一日專經文臣殿講日次,而元陵忌辰祭齋戒相値,頉稟之意,敢啓。傳曰,知道。
金敎根啓曰,合辭方張之時,兩司無詣臺之員,事甚未安,除在外·未署經外,呈告人員,竝卽牌招,何如?傳曰,允。
李惟命啓曰,禁衛營將官來言,今日本營軍兵日次私習云矣,敢啓。傳曰,知道。
李惟命啓曰,御營廳將官來言,今日本廳軍兵日次私習云矣,敢啓。傳曰,知道。
徐春輔啓曰,吏曹郞廳來言,金化縣監韓景履,諫院則雖已署經,憲府則大司憲鄭尙愚呈辭,執義宋啓榦,掌令權漢緯·尹致鼎,持平金遇順在外,鄭禮容未署經,不得署經云,何以爲之?敢稟。傳曰,一司除署經。
傳于徐春輔曰,玉堂及臺諫山林外,在外·未肅拜·未署經·呈告人員,竝許遞,今日政差出。
金敎根啓曰,大司憲·掌令二員,持平二員未差,執義宋啓榦在外,監察茶時之意,敢啓。傳曰,知道。
傳于徐春輔曰,雖非親政,注書·尙瑞院官員,依例陞六。
傳于徐春輔曰,忠臣·淸白吏子孫,西北·松都人,依例收用。
傳于徐春輔曰,初仕守令,各別擇差事,分付兩銓。
傳于徐春輔曰,西征將領中,如有未區處者,今日政以善地差送事,分付兩銓。
李九會陞六,代以李羲肇爲假注書。
趙萬永陞六,代以李若愚爲假注書。
朴瑞源,以成均館行大司成意啓曰,今正月初七日儒生上旬輪次,當爲設行,而大提學未差,限內不得爲之之意,敢啓。傳曰,今日爲之,弘文提學牌招。
傳于朴瑞源曰,左副承旨,持此御題,與弘文提學,偕往泮宮,人日製儒生,試取以來。
朴瑞源啓曰,弘文提學金啓洛牌不進推考傳旨,今方捧入,而人日製命下之後,如是違牌,事甚未安,更爲牌招,何如?傳曰,允。
朴瑞源啓曰,弘文提學金啓洛再牌不進推考傳旨,今方捧入,而人日製命下之後,連事違召,不卽承膺,事體所在,誠極未安,所當更請牌招,而係是一日三牌,何以爲之?敢稟。傳曰,更爲牌招。
朴瑞源啓曰,弘文提學金啓洛,旣已承牌,藝文提學南公轍,奎章閣提學徐榮輔,竝卽牌招,以爲同參考試之地,何如?傳曰,允。
李若愚有頉,代以朴長復爲假注書。
金敎根啓曰,合辭許久闕啓,事甚未安,今日政新除授臺諫,竝待下批牌招,何如?傳曰,允。
朴瑞源啓曰,臣與弘文提學金啓洛,偕往泮宮,人日製儒生試取,則收券爲一百三張矣,敢啓。傳曰,知道。
傳于朴瑞源曰,人日製賦居首三下一生員尙東奎,直赴會試,之次三下進士李容奎,給二分,之次次上進士徐左輔等三人,令該曹考例施賞。
李好敏啓曰,藥房提調·副提調持湯劑來待矣。傳曰,封入。
吏曹啓目粘連,觀此咸鏡監司金履陽狀啓,則以爲德源府使金時和,雖甚誠勤,或涉生疎,高原郡守趙存慶,三載居官,聲績頗著,德源府使金時和,高原郡守趙存慶相換事,令該曹稟處亦爲白有臥乎所,竝只依狀請施行,何如?判付啓,依允。
吏曹啓目粘連,觀此忠淸監司趙貞喆狀啓,則以爲,報恩郡守權行彦,今年爲七十,法當遞職是白乎矣,該郡以被災之邑,目下抄飢之節,來頭賙救之策,不可付之生手,限麥秋仍任事,令該曹稟處亦爲白有臥乎所,道臣狀辭旣如是,依狀請施行,何如?判付啓,依允。
徐春輔,以吏曹言啓曰,今日都目大政時,本曹堂上,不可不備員,而參判趙萬元,病不來,令政院牌招,以爲同參政事之地,何如?傳曰,允。
徐春輔,以吏曹言啓曰,濟用監奉事元錫玄,副奉事李憲周,今番陳賀時,以捧禮物函官,俱蒙陞敍之典矣。在前如此之人,先付直長窠,仍爲陞六,近成已例,今亦依此擧行,何如?傳曰,允。
傳于徐春輔曰,吏曹參判許遞,今日政差出。
都政。吏批,判書李肇源進,參判未差,參議金履載進,行左承旨徐春輔進。啓曰,今都目大政,各岐仕滿應遷者相避及未準朔監察,禁府都事,戶曹·刑曹·工曹,漢城府郞官,平市署官員,五部令各司久任時推人員,竝擬,何如?傳曰,允。又啓曰,四館陞出六品時,例有九處講後遷轉之規,而承文院褒貶,如或有故過限,則四館積滯,不可不慮,故自前雖未經九處講,亦有陞六之規矣。今秋冬等褒貶,不得爲之,故當出六品者,未免積滯,依例遷轉,何如?傳曰,允。又啓曰,守令多窠,今當差出,而未準朔禁軍將及營將·邊將·虞候·中軍都事·守令·察訪,竝擬,何如?傳曰,允。又啓曰,禮曹參議,今當差出,而擬望之人乏少,承旨及外任,竝擬,何如?傳曰,允。又啓曰,臺諫及玉堂多窠,今當差出,而擬望之人乏少,外任竝擬,何如?傳曰,允。又啓曰,大丘判官,今當差出,而本府以營下劇邑,物衆地大,素稱難治,不可不擇差,同道及他道,有聲績已準限未準朔守令,竝擬,何如?傳曰,允。
以金厚淳爲造紙別提,柳匡宇爲引儀,朴宗恒爲監察,徐有昌爲思陵令,朴宗民爲蔚山府使,權敎仁爲內資直長,趙原永爲平市主簿,閔致秉爲敦寧主簿,吳徹常爲大興郡守,洪百淳爲益山郡守,李憲周爲典牲直長,南正容爲司䆃奉事,柳會根爲司䆃奉事,洪鼎爕爲三嘉縣監,鄭胄煥爲井邑縣監,朴宗復爲義盈主簿,元錫玄爲典牲直長,趙鎭球爲大丘判官,趙亨基爲幽谷察訪,金載一爲參禮察訪,完原君單李惟命,蘇輝國爲典牲直長,南進和爲禧陵直長,崔斗顯爲順陵直長,金履會爲尙衣直長,尹宗圭爲宗簿直長,典籍二單張振一·韓益相,已上四館去官,前郡守趙運永,今加通政加資事承傳。李興愚爲景慕宮令,鄭持容爲廣興守,辛景愈爲貞陵令,李一中爲鎭岑縣監,朴性來爲陽智縣監,兪秉柱爲濟用奉事,洪世周爲稷山縣監,李秉淳爲淸安縣監,李元肅爲庇仁縣監,孫錫祚爲保安察訪,金魯明爲濟用副奉事,李奎淵爲司饔奉事,金在元爲義盈奉事,宋友淵爲司饔奉事,洪獻謨爲繕工奉事,徐殷輔爲刑曹正郞,李道在爲掌樂主簿,朴齊尙爲禁府都事,李東膺爲樂安郡守,尹喜成爲草溪郡守,李瀅夏爲副校理,兪應煥爲校理,南吉寬·姜時煥爲掌令,李彦淳爲獻納,德源府使金時和,高原郡守趙存慶相換,報恩郡守權行彦,限麥秋仍任事承傳。故佐郞李埮贈吏參例兼,故正郞李廷煌贈吏議,已上同義禁李惟命兩代追贈,鄭文容爲宗廟令,金初淳爲永禧殿令,尹相重爲龍川府使,洪秉周爲順川郡守,閔英世爲大同察訪,申常顯爲內贍奉事,金思植爲繕工副正,魚在琬爲弘陵令,李謙秀爲儀賓都事,車翊修爲戶曹正郞,玄仁福爲東部令,朴思彦爲禮曹正郞,尹弘圭爲昌寧縣監,李謙秀爲宜寧縣監,文養老爲濟原察訪,沈來永爲儀賓都事,鄭弼漢爲莊陵令,朴宗喜爲司饔僉正,李禹道爲長興府使,崔致綸爲熙川郡守,尹積圭爲禮賓直長,朴來謙·南秉寬爲典籍,吉顯範爲慶安察訪,權徹爲禁府都事,趙萬元爲大司憲,金銑爲大司諫,李憲琦爲禮曹參議,李光文爲應敎,柳台佐爲玄風縣監,鄭周榮爲獻陵直長,尹尙度爲典籍,李正紳爲引儀,鄭畊愚爲司䆃主簿,洪勝圭爲禁府都事,韓翼鎭爲襄陽府使,洪晩爕爲狼川縣監,李元學爲康津縣監,方禹鼎爲求禮縣監,李錫龜爲洪原縣監,李元喆爲監察,李祜植爲朔州府使,李廣度爲刑曹佐郞,李基崇爲司諫,沈毅鎭爲尙瑞直長,盧命鼎爲禁府都事,趙原永爲戶曹佐郞,南秉寬爲監察,柳可均爲直講,閔致秉爲漢城主簿,高廷鳳爲副修撰,洪起爕爲弼善,金鑰爲尙瑞副直長,鄭耕愚爲戶曹佐郞,朱重祿爲敦寧主簿,金履會爲平市主簿,洪容默爲典牲副奉事,李種德爲校書校理,黃禧經爲濬源殿令,柳畊爲左尹,洪勝圭爲刑曹佐郞,洪大浩爲左通禮,金熙華爲右通禮,李世膺爲智陵直長,權拚爲禮曹佐郞,金在浩·申冕周爲典籍,柳可均爲兵曹正郞,沈毅鎭爲禁府都事,柳光宇爲監察,金鑰爲尙瑞直長,尹聲大爲監察,朴來謙爲兵曹佐郞,左尹單申溆,右尹單柳畊,李游爲尙瑞副直長,朴宗復爲工曹佐郞,睦台錫爲栗峯察訪,金持泰爲獒樹察訪,金秉淵爲引儀,趙翊相爲宗廟副奉事,朴台壽爲濟用副奉事,金永範爲厚陵令,趙萬永爲宗簿主簿,裴相仁爲直講,吳甲良爲純陵奉事,柳之翊爲典簿,趙萬永爲兵曹佐郞,任存常爲典籍,李九會爲宗簿主簿,金思植爲廣興令,李義悅爲奉事,金喆淳爲繕工副正,林顯喆爲司宰奉事,李勉求爲承旨,尹聲大爲司僕主簿,金厚淳爲瓦署別提,李正紳爲監察,李基壽爲尙衣直長,鄭來成·李基華爲持平,金鼎元·趙萬永爲正言,金永翼爲內資奉事,李好敏爲吏曹參判,李友秀爲兵曹左郞,金良倜爲工曹正郞。又啓曰,新除授吏曹參判李好敏,令政院牌招,同參政事,何如?傳曰,允。柳信儉·李達浩爲引儀,張守初爲義盈主簿,李光正爲文學,韓永祿爲司䆃主簿,張鳳奕爲造紙別提,吳致奎爲童蒙敎官,沈宜敬爲貞陵參奉,崔光迪爲厚陵參奉,金在熊爲寧陵參奉,李思默爲順陵參奉,洪翼弼爲光陵參奉,任淵常爲孝陵參奉,趙濟晩爲恭陵參奉,金泰根爲思陵參奉,金履綱爲崇陵參奉,金錫喜爲徽陵參奉,李海存爲靖陵參奉,羅啓南爲典獄參奉,韓用大·李在淵爲禮賓參奉,李鏵·玄鎭商爲順康園守奉官,鄭在勉爲永禧殿參奉,金載鎭爲禮曹佐郞,辛鳳佐爲淑陵參奉,沈啓錫爲孝陵別檢,安國煥爲假引儀,禁府都事朴齊尙,繕工奉事洪獻謨相換,禁府都事盧命鼎,掌苑奉事李海慶相換,宗廟副奉事趙翊相,義盈奉事金在元相換,兼春秋二單柳可均·金良倜。
都政。兵批,兼判書沈象奎進,參判朴宗正進,參議金會淵受由,參知鄭景祚進,行右承旨李惟命進。啓曰,今日都目政事,本曹堂上,不可不備員,而參議金會淵,方在受由中,令政院牌招,同參政事,何如?傳曰,允。又啓曰,各道僉使·營將·中軍·虞候,今當差出,而擬望之人乏少,已準朔守令,未準朔禁軍將·虞候,竝擬,何如?傳曰,允。
李惟命,以兵批言啓曰,五衛將李栻前任忠州營將,崔致綸前任羅州營將,張彦極前任江華中軍,李炯前任平安兵虞候,俱在任所,上來間該廳番次苟艱云,竝改差,何如?傳曰,允。以李祉膺爲僉知,柳和源爲宣傳官,朴基赫·韓景禹爲五衛將,李光正爲文兼,訓鍊判官梁學曾,主簿盧舜協·安聖弼,以上依定式減下。
李惟命,以兵批言啓曰,新除授五衛將韓景禹,以前任北虞候,時在任所,上來間該廳番次苟艱云,改差,何如?傳曰,允。白泳鎭爲永宗僉使,南允豐爲上土僉使,黃俊彦爲訓鍊判官,趙台鎭·申應祿爲武兼,李誾彬爲順天營將,沈豐祖爲晉州營將,柳曮爲全州營將,李圭男爲羅州營將,崔榮祖爲江華中軍,朴文炯爲平安兵虞候,田德顯爲北虞候,辛聖恒爲荏子島僉使,朴禎謨爲赤梁僉使,洪道俊爲蒜山僉使,副司果單李重恒,李在倫爲平薪僉使,具廛爲白峙僉使,兪鈺爲馬梁僉使,趙元軾爲所斤僉使,金鍾宇爲許沙僉使,金應三爲潼關僉使,梁潤河爲碧團僉使,金鳳魯爲委曲僉使,吳彦輔爲助羅浦萬戶,柳昌新爲玉浦萬戶,秦東運爲全羅左水虞候,金星浩爲文山僉使,黃雲光爲豐山萬戶,金翊聖爲阿山萬戶,李羲午爲溫萬戶。
李惟命,以兵批言啓曰,新除授溫萬戶李羲午,老母今年七十五歲,勢難遠離赴任云,邊將之親年七十五歲以上者,許遞其任,載在法典,依法典改差,何如?傳曰,允。趙文彦爲廣州中軍,柳光濂爲高山僉使,權瑞極爲仁遮外萬戶,李普迪爲蟾津別將,邊浩淳爲景福將,雙靑權管單崔鎭衡,尹義儉爲黃海兵虞候,李顯英爲慶尙右兵虞候,金履敏爲永達萬戶,文亨泰爲玉江萬戶,朴東遇爲舊所非別將,副司果單元錫玄·張守模·李龜容·李明玉,朴東秀爲五衛將,姜祉煥爲慶熙將,前萬戶金龍鳳,今加折衝加資事承傳。李時晦爲訓鍊正,趙德演爲訓鍊判官,金履萬·鄭忠源·趙貞基爲訓鍊主簿,晉州營將沈豐祖,順天營將李誾彬,羅州營將李圭男,全州營將柳曮,北虞候田德顯,以上加資事承傳。金履會爲副率,金學基爲右捕盜廳從事官,李最赫·李鎭國爲武兼,金殷澤爲溫萬戶,副護軍沈豐祖·李誾彬·李圭男·柳曮,竝單付,副司果李憲周,尹明儉爲都摠經歷,副司正李九會·趙萬永,竝單付,吳致壽爲多大僉使,柳相弼爲訓戎僉使,李翼鉉爲安興僉使,申光赫爲中樞都事,同知單邊浩淳,僉知三單李明玉·張守權·朴東秀,訓鍊主簿單洪聖泳,李厚重爲五衛將,柳基恒爲訓諫副正,李時權爲訓鍊主簿,尹膺烈爲宣傳官,護軍申永祿·柳畊·李采·趙恪·趙光存·安榘·李再玄·朴良新,副護軍權丕應·閔師仁·徐亮修·崔禧延·金文瑞·邊相徽·韓大裕·朴龍源·鄭彦復·朴道敏·吳鵬振,竝單付,前虞候南耆喆,今加折衝加資事承傳。李祜植爲內禁將,李潤俊爲忠州營將,李貞坤·金相宇爲宣傳官,李一輝爲右捕盜廳從事官,同知姜祉煥,僉知李龜容,護軍趙萬元·鄭尙愚·任希存,副司直李東冕·李龜雲·李羲發·權漢緯·尹致鼎·李鼎秉·韓用儀·鄭禮容·金愚順,副司果李游夏·李中鎭,竝單付,丁若晦爲忠壯將,申命源爲都摠經歷,李元豐爲訓鍊僉正,申㫻爲都摠都事,洪楫爲中樞都事,具錫朋爲訓鍊主簿,尹喜豐爲左捕盜廳從事官,副護軍二單南耆喆·李尙根,李晉保爲都摠都事,尹明儉爲宣傳官,趙寬錫爲都摠經歷,李箕煥爲訓鍊判官,副護軍沈禹相·李周鳳·洪枸·柳英逵·趙雲祥,竝單付,金鎭永爲訓鍊主簿,金履裕爲僉知,尹之鉉爲曹司衛將,柳春源爲內禁將,李義權爲武兼,兪逈源爲慶尙監營中軍。李惟命,以兵批言啓曰,景福宮衛將邊浩淳,慶熙宮衛將姜祉煥,俱以病難供職,呈狀乞遞,輪番之任,不可久曠,竝改差,何如?傳曰,允。李羲先爲副率,金宗煥爲景福將,金尙義爲慶熙將,李鳳秀爲侍直,同知單金宗煥,李濟完爲備邊郞,同知單金尙義,吳致勛爲武兼,副司果趙斗錫·朴大榮·蔡達蓮·金慶稷·李禎植·安塾·朴弘鎭·鄭復岭·許潤·金正律·李秉逵·申錫祜,竝單付,趙禹錫·李鶴耆·申義和·李復馨·申宅憲爲宣傳官,韓永杓·許㬘爲武兼,柳彝均·李承道·李文達爲部將,張有聞·金樂賢·李德恒·朴致柱·金達衝·吳興謙·李馨萬·金鍾海·盧翼燁·金履昇爲守門將,權管秩,馬馬海韓明運,吾村南鳴重,嗭洞徐致卿,乹川崔廷權,於汀灘禹希道,黃拓坡康漢晟,大坡兒金錫圭,小坡兒金道洪,楸仇非曺允豐,小吉号里金載垕。
傳于徐春輔曰,承旨有闕之代,前望單子入之。
承旨前望單子入之,朴宗京落點。
傳于徐春輔曰,發遣吏郞,諸執事淸齋與否,摘奸以來。
李惟命啓曰,禁衛大將李堯憲,向因大臣請由,明日坡州地下往矣。所佩命召,仍佩往來事,旣有成命,而將兵之任,不可一刻無摠察之人,何以爲之?敢稟。傳曰,摠戎使兼察,牌招聽傳敎。
傳于朴瑞源曰,入格儒生,明日待令。
以兵曹參議金會淵牌不進罷職傳旨,傳于李惟命曰,只推。
禁府啓目粘連,江原道放未放修啓冊子中,未放秩淮陽宋光洙段,罪雖徒配,事係不法,依道啓施行事,分付道臣,何如?判付啓,依允。
以江原道罪人放未放成冊,傳于金敎根曰,宋光洙放。
禁府啓目粘連,忠淸道放未放修啓冊子中,未放秩靑山洪卓然乙良,依啓聞施行爲白遣,舒川申善應,鎭川具明源,連山權逴,海美洪重鉉,黃澗朴祖壽,報恩李大遠等段,論其所犯,雖涉可駭,徒年罪人之遇赦卽放,旣在法典,且當邦慶無前,大霈荐降,合有參恕宥釋之道,而臣府不敢擅便,上裁敎是白乎旀,他律罪人等,令刑曹稟處,何如?判付啓,依回啓施行爲良如敎。
以忠淸道罪人放未放成冊,傳于金敎根曰,申善應·具明源·權逴·洪重鉉·朴祖壽·李大遠放。
上在昌德宮。停常參·經筵。
金敎根啓曰,大司憲趙萬元未肅拜,執義宋啓榦,掌令南吉寬·姜時煥,持平鄭來成在外,李基華傳旨未下,監察茶時之意,敢啓。傳曰,知道。
李惟命啓曰,禁衛營將官來言,今日本營軍兵日次私習云矣,敢啓。傳曰,知道。
李惟命啓曰,御營廳將官來言,今日本廳軍兵日次私習云矣,敢啓。傳曰,知道。
傳于朴瑞源曰,禮房承旨,馳詣社稷,奉審摘奸以來。
傳于徐春輔曰,守令邊將初仕人入侍。
傳于徐春輔曰,入格儒生入侍。
徐春輔啓曰,新除授同副承旨李勉求,時在京畿果川地,斯速乘馹上來事,下諭,何如?傳曰,允。
徐春輔啓曰,吏兵曹郞廳來言,大政考,修正次請出矣,敢啓。傳曰,知道。
李惟命啓曰,假注書李羲肇·朴長復,時無職名,令該曹依例付軍職,冠帶常仕,何如?傳曰,允。
李惟命啓曰,藥房提調·副提調持湯劑來待矣。傳曰,封入。
傳于徐春輔曰,留院公事入之。
以正言趙萬永,持平李基華牌不進罷職傳旨,傳于金敎根曰,只推。
朴瑞源啓曰,春帖子製述人,旣已抄啓矣。弘文提學金啓洛,待明朝牌招,以爲出韻科次之地,何如?傳曰,允。
朴瑞源,以內醫院都提調·提調意啓曰,副提調李惟命,時帶同義禁矣。本院提調,例不得兼帶金吾之任,所帶同義禁,許遞,何如?傳曰,允。
李惟命,以都摠府言啓曰,今日入直內三廳武兼禁軍及軍兵等,當爲中日習射技放,而社稷祈穀大祭齋戒相値,不得設行之意,敢啓。傳曰,知道。
朴瑞源,以弘文館言啓曰,新除授校理兪應煥,時在咸鏡道洪原縣任所,副校理李瀅夏,時在江原道狼川縣任所,副修撰高廷鳳,時在全羅道光州地,經筵入番事緊,請竝斯速乘馹上來事,下諭。答曰,依啓。
李惟命,以備邊司言啓曰,頃因湖西道臣狀請,添還穀折米一萬石,以兩南·海西穀分排劃送事,覆啓行會矣。卽見慶尙監司金魯應狀啓,則以爲,本道歉荒,甚於兩湖,而穀簿漸縮,今至蕩然,除却北關移轉與京外作錢,則將未免絶巡之歎,湖西移轉米四千石,特爲還寢事,請令廟堂稟處矣。嶺南穀簿,最優於他道,而近因各年停退,連歲移轉,元摠之縮,果如道啓所論,且今北運方張,沿穀益枵,本道請寢之啓,未必爲過。第湖西穀竭,倍甚於嶺南,萬包賑資,僅自本道,零瑣湊合,而至於還政,則實無以排巡,不得不請穀他道,則纔以所請中三分之一,綽略分排於兩南及海西,要爲一二巡捄急之資,而今若一切防塞,不念共濟之義,則湖西民事,更無以從他區劃,當春狼狽,尤無可言。且況所劃,三道中惟領南穀最優,故比湖·海兩道,雖有一千石加劃,而都不過折米,爲四千石矣。數旣無多,若就附近略爾邑留庫,則豈無從便移送之道乎?今已節晩,事係時急,依前行會卽速擧行之意,分付,何如?傳曰,允。
金敎根,以義禁府言啓曰,因忠淸道放未放修啓冊子,舒川申善應,鎭川具明源,連山權逴,海美洪重鉉,黃澗朴祖壽,報思李大遠,放送事,命下矣。申善應·具明源·權逴·洪重鉉·朴祖壽·李大遠等放送事,分付該道道臣之意,敢啓。傳曰,知道。
金敎根,以義禁府言啓曰,因江原道放未放修啓冊子,淮陽宋光洙,放送事,命下矣。宋光洙放送事,分付該道道臣之意,敢啓。傳曰,知道。
李惟命,以訓鍊都監言啓曰,本局中軍白師誾,身病甚重,勢難察任,改差,何如?傳曰,允。
甲戌正月初八日辰時,上御熙政堂。守令·邊將初仕人,入格儒生同爲入侍時,行左承旨徐春輔,行右承旨李惟命,假注書朴長復,記注官車翊修·朴思彦以次進伏訖。入格儒生生員尙東奎,進士李容奎,進士徐左輔,生員趙寅永,進士洪彦謨進立階下。上曰,入格儒生,次次陞殿奏姓名,可也。東奎等各奏姓名訖,退立階下,左輔等領賞,同行四拜禮,仍卽退出。玄風縣監柳台佐,庇仁縣監李元肅,龍川府使尹相重,朔州府使李祜植,長興府使李禹道,求禮縣監方禹鼎,順川郡守洪秉周,樂安郡守李東膺,草溪郡守尹喜成,稷山縣監洪世周,淸安縣監李秉淳,三嘉縣監洪鼎爕,宜寧縣監李謙秀,昌寧縣監尹弘圭,井邑縣監鄭胄煥,康津縣監李元學,洪原縣監李錫龜,江華中軍崔榮祖,慶尙中軍兪逈源,平安兵虞候朴文絅,永宗僉使白泳鎭,多大僉使吳致壽,訓戎僉使柳相弼,安興僉使李翼海,上土僉使南允豐,高山里僉使柳光濂,荏子島僉使辛聖恒,赤梁僉使朴禎模,蒜山僉使洪道俊,白峙僉使具廛,所斤僉使趙元載,馬梁僉使兪鈺,平薪僉使李在倫,許沙僉使金鍾宇,潼關僉使金應三,委曲僉使金鳳魯,碧團僉使梁潤河,全羅左水虞候秦東運,助羅浦萬戶吳彦輔,玉浦萬戶柳昌新,文山萬戶金星皓,豐山萬戶黃雲光,溫萬戶金殷澤,阿山萬戶金翊聖,永達萬戶金履敏,玉江萬戶文亨泰,順陵參奉李思默,孝陵參奉任淵常,順康園守奉官李鏵,永禧殿參奉鄭東勉,禮賓參奉韓用大,典獄參奉羅啓南,假引儀安國煥,舊所非浦別將朴東遇,蟾津別將李普迪,宣傳官趙禹錫,武兼許㬘,部將李文達·李承道,守門將張有聞,乾川權管崔廷權,於汀灘權管禹希道,大坡兒權管全錫奎,小坡兒權管全道洪,楸仇非權管曺允豐,小吉號里權管金載垕等以次入來。上命守令邊將初仕人,陞殿奏職姓名,台佐等以次進奏職姓名訖,以次退出。上命退,承史以次退出。
上在昌德宮。停常參·經筵。
金敎根啓曰,合辭方張之時,兩司無詣臺之員,事甚未安,除在外外,未肅拜人員,竝卽牌招,何如?傳曰,允。
徐春輔啓曰,三品官之無得過三日循例請牌,曾有定式矣。禮曹參議李憲琦,除拜後過三日不爲出肅,事體所在,誠極未安,從重推考,仍卽牌招察任,何如?傳曰,允。
朴宗京啓曰,同副承旨李勉求,自鄕上來云,卽爲牌招,何如?傳曰,允。
朴瑞源啓曰,春帖子製述人抄啓中,時無職名人,令該曹口傳付軍職,何如?傳曰,允。
李惟命啓曰,藥房提調·副提調持湯劑來待矣。傳曰,封入。
金敎根啓曰,大司憲趙萬元,持平李基華牌不進,執義宋啓榦,掌令南吉寬·姜時煥,持平鄭來成在外,監察茶時之意,敢啓。傳曰,知道。
正言趙萬永啓曰,臣言議風采,本不合於淸朝耳目之任,而薇垣除旨,忽下於夢想之外,庚牌荐臨,義分是懼,雖不得不章皇出肅,粗效叩謝之忱,而第臣於合啓中,有私義之不可冒參者。在前如臣情地者,以此引避,輒蒙體諒之恩,今臣處義,宜無異同,以此情踪,何敢一刻晏然於臺次乎?請命遞斥臣職。答曰,依啓。
以持平李基華牌不進罷職傳旨,傳于金敎根曰,只推。
兵曹口傳政事,副司果單趙萬永。
兵曹,以申鴻周爲都監中軍。
李惟命,以御營廳言啓曰,本廳千摠白海鎭,哨官安聖弼,俱有身病,勢難察任,竝改差,何如?傳曰,允。
上在昌德宮。停常參·經筵。
眞殿酌獻禮罷後,內閣·政院·玉堂·藥房·朝廷二品以上·六曹堂上口傳問安。答曰,知道。
藥房都提調金思穆,提調朴宗來,副提調李惟命啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?惠慶宮氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿·中宮殿·惠慶宮·嘉順宮,藥房口傳問安。答曰,知道。世子宮口傳問安。答曰,知悉。
金敎根啓曰,大司憲趙萬元,持平李基華未肅拜,執義宋啓榦,掌令南吉寬·姜時煥,持平鄭來成在外,監察茶時之意,敢啓。傳曰,知道。
李惟命啓曰,備邊司郞廳來言,今日賓廳日次,而酌獻禮相値,不得來會云矣,敢啓。傳曰,知道。
李惟命啓曰,禁衛營將官來言,今日本營軍兵日次私習云矣,敢啓。傳曰,知道。
李惟命啓曰,御營廳將官來言,今日本廳軍兵日次私習云矣,敢啓。傳曰,知道。
傳于朴瑞源曰,眞殿酌獻禮親行時,大祝·禮房承旨·通禮,各熟馬一匹賜給,贊禮,半熟馬一匹賜給,執禮以下諸執事·贊儀·引儀,階下諸執事,各兒馬一匹賜給,殿監,木布各一匹賜給,守僕四人,各木一疋賜給,下人等,考例施賞。
李惟命啓曰,藥房提調·副提調持湯劑來待矣。傳曰,封入。
徐春輔啓曰,吏曹郞廳來言,臺諫有闕,政事,取稟。傳曰,前望單子入之,待下批牌招察任。
徐春輔啓曰,卽者吏曹郞廳來言,宜寧縣監李謙秀,昌寧縣監尹弘圭,樂安郡守李東膺,草溪郡守尹喜成,三嘉縣監洪鼎爕,鎭岑縣監李一中,陽智縣監朴性來,稷山縣監洪世周,洪原縣監李錫龜,兩司俱未署經云。除在外外,未肅拜人員,竝卽牌招,以爲署經之地,何如?傳曰,允。
李惟命啓曰,卽者大司憲趙萬元,謂以先壠有事,陳疏徑行,事甚未安,原疏纔已退却矣,推考,何如?傳曰,允。
李惟命,以兵曹言啓曰,今正月二十日大駕詣宗廟展謁時,何營軍兵隨駕,何營軍兵留陣?禁軍及馬步軍,以幾番幾哨磨鍊,而餘軍留營,何以爲之乎?敢稟。傳曰,訓局步軍五哨爲先廂,三哨爲後廂,馬軍一哨隨駕,禁衛營留陣,禁軍一番隨駕,留營置之,可也。
李惟命,以摠戎廳言啓曰,本廳中軍,今當差出,而擬望之人乏少,外任竝擬,何如?傳曰,允。
兵曹,以白東薳爲摠戎中軍。
李惟命,以備邊司言啓曰,卽見江華留守洪義浩狀啓,則以爲,本府文殊山城南門改築,一時爲急,容入之費,不下二三千金,而財力枵竭,拮据無策,本營兵庫軍需木,作銀二千八十兩零,從時直發賣,以爲營築之資,以其用餘,從便貿米,添作餉穀事,請令廟堂稟旨分付矣。文殊一面,控護沁都,爲海門第一關防,樓櫓崩頹,尙未修葺,雖緣財力之不給,而論以陰雨之備,誠萬萬疎虞,待開春卽爲營建,在所不已,而但兵庫銀貨,數雖不多,係是緩急所需,果難遽議取用,今姑置之,令守臣,以從他生財及時始役之方,更爲啓聞之意,分付,何如?傳曰,允。
朴瑞源,以禮曹言啓曰,卽接咸安幼學趙元邦所志,則以爲,族孫源,以宗孫,嫡妾俱無子,以其同姓六寸弟濮第二子門慶,欲爲立後,兩家諸族,同議完定,而生養父母,俱爲作故,拘於常規,不得循例禮斜,依定式草記稟處事呈狀矣。凡係繼宗立後,明有可據而不得登聞者,許令該曹論理草記事,曾有筵奏定式,而門長趙元邦所訴旣如此,依定式,趙濮第二子門慶,立爲趙源之後,何如?傳曰,允。
李惟命,以兵曹言啓曰,今正月十一日武臣賓廳武經講書日次,而國忌齋戒相値,不得爲之之意,敢啓。傳曰,知道。
李惟命,以兵曹言啓曰,內禁衛將李殷會,五衛將朴基赫,俱以病難供職乞遞,小坡兒權管全道洪,老母今年七十五歲,法不當遠離赴任云,竝改差,何如?傳曰,允。
甲戌正月初十日辰時,上詣眞殿酌獻禮入侍時,行都承旨朴宗京,行左承旨徐春輔,行右承旨李惟命,左副承旨朴瑞源,右副承旨金敎根,同副承旨李勉求,假注書李羲肇·朴長復,記注官朴思彦,別兼春秋李紀淵,直提學李存秀·金履喬,檢校直閣李魯益,直閣鄭元容,檢校待敎朴宗薰·李龍秀,待敎李鶴秀以次侍立訖。時至,通禮跪啓請行酌獻禮,上具翼善冠·衮龍袍,出齋殿。贊禮導上詣版位,北向立。贊禮啓請鞠躬四拜興平身,上行四拜禮,宗親文武三品以上,在位者皆四拜。贊禮導上詣盥洗位,盥洗訖,贊禮導上陞自東階,詣第一室尊所,西向立,執尊擧冪。贊禮導上詣神位前跪,三上香,宗京捧盞跪進,上執盞獻盞,敎根跪受盞,奠于神位前。大祝進神位右,東向,跪讀祝文訖。上曰,第二室第三室,以大臣攝行,可也。宗京·存秀等曰,請更行禮。上入小次。領府事李時秀,領議政金載瓚,左議政韓用龜,右議政金思穆奏曰,今日酌獻禮,爲第二室再回甲親行,而行禮之頃,不至移時,更爲將事,似好矣。上曰,攝行,可也。時秀等又奏曰,旣以攝行承敎,祝辭當以謹遣臣爲之,而今無以塡祝,讀祝時大祝,以小臣李時秀及金載瓚名,讀奏,何如?上曰,唯。王大妃殿進御加減蔘蘇飮,前方中去蘇葉,加蘇子·蘿葍子·白芥子各一錢,自今日一貼式限三貼煎入事。出榻敎上命退,承史以次退出。
上在昌德宮。停常參·經筵。
李惟命啓曰,大司憲趙萬元,執義宋啓榦,掌令南吉寬·姜時煥,持平鄭來成在外,李基華傳旨未下,監察茶時之意,敢啓。傳曰,知道。
傳于朴瑞源曰,禮房承旨,馳詣元陵,奉審摘奸,局內諸陵,一體奉審以來。
備忘記,晉州營將沈豐祖,順天營將李誾彬,全州營將柳曮,忠州營將李潤俊下直,各長弓一張·長箭一部·片箭一部·筒兒一箇賜給。
傳于徐春輔曰,留院公事入之。
李惟命啓曰,藥房提調·副提調持湯劑來待矣。傳曰,封入。
徐春輔啓曰,守令署經事,命下矣。憲府則大司憲趙萬元,執義宋啓榦,掌令南吉寬·姜時煥,持平鄭來成在外,李基華牌不進,諫院則司諫李基崇,獻納李彦淳,正言金鼎元在外,一員未差,行大司諫金銑牌不進,無以備員署經,何以爲之?敢稟。傳曰,山林外竝許遞,前望單子入之,待下批牌招察任。
臺諫前望單子入之,正言尹庠圭落點。
臺諫前望單子入之,大司憲金啓洛,大司諫李羲甲,司諫申㬇,掌令鄭度采·洪聖肇,持平鄭宅東·李廷璞,獻納鄭時善,正言李游誠落點。
以持平李基華牌不進罷職傳旨,傳于徐春輔曰,只推。
徐春輔啓曰,掌令鄭度采,旣有只推之命,一體牌招,以爲署經之地,何如?傳曰,允。
行大司憲金啓洛啓曰,臣於都憲重任,固已萬萬不稱,而且有私義之不可聯參於前啓者,屢煩引避,每蒙體諒矣。今此除旨又降,召牌踵臨,雖不得不章皇祗肅,而臣之處義,與前無異,其何可仍冒於臺次乎?請命遞斥臣職。答曰,依啓。
李惟命,以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
李惟命,以訓鍊都監言啓曰,本局降定軍吳致聖,其間別定弓師,使之課習射技,而今日更試,則柳葉箭貫革十巡,所中爲十八矢矣。謹依丙辰受敎,還屬禁旅之意,敢啓。傳曰,知道。
上在昌德宮。停常參·經筵。
王大妃殿進御加減蔘蘇飮停止,加味二陳湯,自今日一貼式限三貼煎入事,榻前下敎。
李惟命啓曰,大司憲·掌令二員,持平二員未差,執義宋啓榦在外,監察茶時之意,敢啓。傳曰,知道。
李惟命啓曰,左副承旨朴瑞源,右副承旨金敎根,今日不爲仕進,竝卽牌招,何如?傳曰,允。
李惟命啓曰,藥房都提調·副提調持湯劑來待矣。傳曰,封入。
以左副承旨朴瑞源,右副承旨金敎根牌不進罷職傳旨,傳曰,只推。
李勉求啓曰,守令署經事,命下矣。憲府則大司憲未差,執義宋啓榦,掌令洪聖肇,持平鄭宅東·李廷璞在外,只有掌令鄭度采一人,諫院則司諫申,獻納鄭時善,正言李游誠在外,行大司諫李羲甲再牌不進,只有正言尹庠圭一人,無以備員署經。行大司諫李羲甲,所當更請牌招,而係是一日三牌,何以爲之?敢稟。傳曰,山林外竝許遞,前望單子入之,待下批牌招察任。
臺諫前望單子入之,大司憲金履喬,大司諫任希存,司諫曺喜有,掌令趙章漢·姜世白,持平蔡弘直·金商雨,獻納宋應圭,正言具康·沈龍爕落點。
李勉求啓曰,守令署經事,命下矣。憲府則大司憲金履喬牌不進,執義宋啓榦,掌令姜世白,持平蔡弘直·金商雨在外,只有掌令趙章漢一人,諫院則大司諫任希存牌不進,司諫曺喜有,獻納宋應圭,正言沈能爕·具康在外,無以備員署經。大司憲金履喬,大司諫任希存,更爲牌招。傳曰,允。
李勉求,以承文院都提調意啓曰,格浦·荏子島·在遠島三處漂漢人入送咨文,已爲正書安寶後,定禁軍騎撥,下送于齎咨官所到處,以爲齎去之地,何如?傳曰,允。
上在昌德宮。停常參·經筵。
李勉求啓曰,大司憲金履喬牌招啓辭未下,執義宋啓榦,掌令姜世白,持平蔡弘直·金商雨在外,掌令趙章漢呈辭,監察茶時之意,敢啓。傳曰,知道。
李龍秀啓曰,禁衛營將官來言,今日本營軍兵,日次私習云矣,敢啓。傳曰,知道。
李龍秀啓曰,御營廳將官來言,今日本廳軍兵日次私習云矣,敢啓。傳曰,知道。
朴宗京啓曰,右副承旨金敎根,今日不爲仕進,卽爲牌招,何如?傳曰,許遞,前望單子入之,待下批牌招察任。
承旨前望單子入之,李龍秀落點。
備忘記,玉江萬戶文亨泰下直,長弓一張·長箭一部·片箭一部·筒兒一箇賜給。
朴宗京啓曰,假注書朴長復,身病猝重,勢難察任,今姑改差,何如?傳曰,允。
朴長復改差,代以權中淸爲假注書。
朴宗京啓曰,守令署經事,命下矣。憲府則大司憲金履喬再牌不進,執義宋啓榦,掌令姜世白,持平蔡弘直·金商雨在外,只有掌令趙章漢一人,諫院則大司諫任希存再牌不進,司諫曺喜有,獻納宋應圭,正言沈能爕·具康在外,無以備員署經,大司憲金履喬,大司諫任希存,所當更請牌招,而係是一日三牌,何以爲之?敢稟。傳曰,更爲牌招。
大司憲金履喬啓曰,都憲重任,固非臣所可堪承,而特除屢召之下,不敢不祗肅恩命,第於合啓中,竊有私義之不可聯參者,前此引避,輒蒙體諒,到今處義,宜無異同,其何可仍冒於臺次乎?請命遞斥臣職。答曰,依啓。
朴宗京啓曰,守令署經事,命下矣。憲府則大司憲未差,執義宋啓榦,掌令姜世白,持平蔡弘直·金商雨在外,只有掌令趙章漢一人,諫院則行大司諫任希存牌不進,司諫曺喜有,獻納宋應圭,正言具康·沈能爕在外,無以備員署經,何以爲之?敢稟。傳曰,更爲牌招。
朴宗京啓曰,守令署經事,命下矣。憲府則大司憲未差,執義宋啓榦,掌令姜世白,持平蔡弘直·金商雨在外,只有掌令趙章漢一人,諫院則行大司諫任希存再牌不進,司諫曺喜有,獻納宋應圭,正言具康·沈能爕在外,無以備員署經,何以爲之?敢稟。傳曰,更爲牌招,山林外在外人許遞,政官牌招開政。
朴宗京啓曰,吏曹參判李好敏,疏批已下,卽爲牌招,何如?傳曰,允。
以吏曹參議金履載牌不進罷職傳旨,傳于朴宗京曰,只推。
朴宗京啓曰,吏曹參議金履載,旣有只推之命,一體牌招,何如?傳曰,允。
李惟命啓曰,藥房提調·副提調持湯劑來待矣。傳曰,封入。
朴宗京,以吏曹言啓曰,今此宗廟望祭大祝,前正言趙萬永塡差,而時無職名,令該曹口傳付軍職,何如?傳曰,允。
徐春輔,以戶曹言啓曰,謹奉傳敎懿昭廟簾帳等修改吉日,令日官金性錡推擇,則今月十六日辰時爲吉云,以此日時擧行,何如?傳曰,允。
李龍秀,以都摠府言啓曰,副摠管申溆以漢城府左尹,本府坐起,晝仕出去之意,敢啓。傳曰,知道。
李龍秀,以備邊司言啓曰,諸道春操稟啓,今已齊到矣。兵戎,有國之大政也,歲二行操,著爲定法,所以倣田蒐之制,而爲陰雨之備者,其在克詰之義,有不容隨時作輟,而但荐歲饑荒,民力窘詘,則或從權宜,亦有停免之時,蓋民事當念,尤急於戎政故也。諸道行操,遇歉許停,今爲六年之久,軍務之疎虞,誠萬萬切悶,而今年諸道,又多設賑之處,況値窮春,民情轉棘,若使徵發之擧,復責於此時,則裹糧遠赴,非但其勢難行,緣畝之民,實有因此病農之慮,尤不可不念。今春設賑五道及江華府水陸諸操,巡歷巡點,姑爲退限,待秋成擧行,而雖以外此諸道及三都言之,年穀均之失稔,纔經催科之政,擧有艱食之憂,窮蔀事情,實無間於設賑之處,一體停免之意,亦爲知委。至於設賑外各邑官鎭門聚點,則依例設行,而若能申明紀律,坐作如法,民庶知兵,可責實效,切勿以停操,少或弛忽,着意擧行事,亦爲申飭。關東昨年都試,旣令退行,竝與今年春等而依狀請許施,使之待秋兼行,何如?傳曰,允。
李龍秀,以御營廳言啓曰,因禮曹草記,光陵局內捉虎事,定將校率領砲手,今月初七日出送行獵矣。十一日酉時量,光陵主峯近處,大虎一頭·小虎一頭捉得,故謹此封進,而仍爲行獵之意,敢啓。傳曰,知道。
兵曹啓目粘連,江華留守洪義浩狀啓,則本府中軍張彦極,移拜五衛將矣。居鎭周歲,戢盜撫卒,威惠兼備,簽丁正簿,條理得宜,經遞可惜,而又有城堞修繕之役,當爲董飭,難付生手,姑爲仍任事,令該曹稟旨分付亦爲白有臥乎所,今此張彦極,居官旣有治績,繕役將爲專管,則似難付之生手,依狀請姑爲仍任,何如?判付啓,依允。
兼兵曹判書沈象奎疏曰,伏以歲籥載新,景籙靈長,聖祖誕降之年,星周三甲,慈宮大德之壽,齡躋八耋,眞殿親祼,冞深見羹之慕,大庭獻祝,咸仰準海之孝,抃頌之忱,大小惟均。仍伏念臣於年前久叨西銓,首尾周歲,歷三大政,拙劣之才,昏滯之性,僅見其糊塗捱過,曾未有毫分稱塞,而猶且幸而免焉,不至於顚沛者,誠以聖明在上,寬假而曲庇之故耳。昨臘復授之命,恩簡雖以宿趼,私義甚於循墻,區區賤分,不宜復玷於蔑效之地,而時則政期大迫,進退不得,勉强一膺,諒非本情。今於過政之後,媿悚交中,若無所容,況臣蒲柳之質,神精漸耗,聰識全減,其於管曹務而按政注,便復硬澁鈍錯?視向時不啻倍甚,驗諸面前,自知已審,瘡疣之隨見,而莫愜物情,對揚之未盡,而猶逭郵罰,雖其憑依寵靈,一向不自量力,而淺器易竭,窘步多躓,終亦孤負而乃已。今所以懇誠蘄免者,比諸曩日,尤爲有辭,亦庶冀仁覆之天,早有以曲遂之也。且夫銓臣之經一政者,視同瓜限,便蒙恩諒,上以盡禮使之道,下以遂退讓之義,交須之際,兩得其宜,此固治朝之美規。臣之前後冒行,居然至四,不堪則斥,不能斯黜,卽又考課核實之政,如以職任之要重而不便數改,使之盤薄於必辭之地,是豈經道善義也哉?恩由縱及於再三,微諒莫回於咫尺,玆敢畢瀝衷懇,仰干崇嚴。伏乞天地父母,曲垂生成之恩,毋靳終始之施,將臣本職,速賜鐫解,俾劇務無瘝,賤分獲安焉。臣無任云云。答曰,省疏具悉。卿其勿辭行公。
吏曹參判李好敏疏曰,伏以臣猥忝惟允之職,粗效嘗藥之忱,迺於大政之日,伏奉除旨下者,以臣爲吏曹參判,臣誠惝怳恧蹙,而繼以有區區私義之難冒者。昨冬以臺通低望中一二人,多咈公議,言出於司直之地,臣於是時,待罪本職,而適赴譯院試役,雖不參政,旣見簡通,則固不可以不參自恕,又不可以時日之稍往,冒沒承當也審矣。且臣年旣衰邁,病又難强,而夙夜供劇之餘,重添寒疾,委身床笫,今有日矣。開政有命,召牌儼降,以情以病,趨膺無路,玆敢猥控文字,仰瀆宸殿。伏乞聖慈,俯賜鑑諒,遞臣職名,以安微分,千萬幸甚。臣無任云云。答曰,省疏具悉。卿其勿辭行公。
上在昌德宮。停常參·經筵。
夜自二更至五更,月暈。
李龍秀,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
朴瑞源啓曰,合辭方張之時,兩司無詣臺之員,事甚未安,除在外外,未肅拜·呈告人員,竝卽牌招,何如?傳曰,允。
李龍秀啓曰,禁衛營將官來言,今日本營軍兵日次私習云矣,敢啓。傳曰,知道。
李龍秀啓曰,御營廳將官來言,今日本廳軍兵日次私習云矣,敢啓。傳曰,知道。
傳于李惟命曰,禮房承旨,馳詣宗廟·景慕宮,奉審摘奸以來。
李龍秀啓曰,假注書權中淸,時無職名,令該曹依例付軍職,冠帶常仕,何如?傳曰,允。
李惟命啓曰,藥房都提調·副提調持湯劑來待矣。傳曰,封入。
傳于朴宗京曰,未下直守令及上京守令,不多日內,催促下送。
兵曹口傳政事,護軍單金履喬。
朴瑞源啓曰,大司憲·掌令一員,持平二員未差,執義宋啓榦在外,掌令趙章漢牌不進,監察茶時之意,敢啓。傳曰,知道。
以掌令趙章漢牌不進罷職傳旨,傳于朴瑞源曰,只推。
朴宗京啓曰,吏曹參判李好敏牌不進,參議金履載再牌不進推考傳旨及罷職傳旨,今方捧入,而開政命下之後,如是違牌,事甚未安,判書李肇源受由,參判更爲牌招,何如?傳曰,參判許遞,參議只推,更爲牌招。
朴宗京啓曰,吏曹判書李肇源,由限已過,一體牌招,何如?傳曰,允。
朴宗京啓曰,吏曹判書李肇源,參議金履載牌不進推考傳旨及罷職傳旨,今方捧入,而開政命下,已至經宿,如是違牌,事甚未安,參判未差,判書更爲牌招,何如?傳曰,允。參議只推,一體牌招。
朴宗京啓曰,吏曹判書李肇源,參議金履載再牌不進推考傳旨及罷職傳旨,今方捧入,而開政命下,已至經宿,連事違召,不卽承膺,事體所在,誠甚未安,判書所當更請牌招,而係是一日三牌,何以爲之?敢稟。傳曰,參議只推,與判書一體更爲牌招。
朴宗京啓曰,守令署經事,命下矣。今日政新除授臺諫,竝待下批,與行大司諫任希存,一體牌招,以爲備員署經之地,何如?傳曰,允。
朴宗京,以吏曹言啓曰,新除授宗簿寺主簿李九會呈狀內,矣身素患痰癖之症,當此換節之時,一倍添劇,萬無起動供職之路云。其身病旣如是,則有難强令察任,改差,何如?傳曰,允。
朴宗京,以吏曹言啓曰,新除授鎭岑縣監李一中呈狀內,矣身老父,平日癃疚,氣息凜綴,遇寒添劇,萬無離捨赴任之望云。其親病旣如是,則有難强令往赴,改差,何如?傳曰,允。
有政。吏批,判書李肇源進,參判未差,參議金履載牌不進,右副承旨朴瑞源進。啓曰,臺諫多窠,今當差出,而擬望之人乏少,外任竝擬,何如?傳曰,允。以趙萬元爲吏曹參判,金羲淳爲大司憲,朴孝成爲司諫,權傛爲掌令,金喆遠·金秀鍾爲持平,朴綺壽爲獻納,李朝鉉·李應奎爲正言,李在秀爲兵曹參議,李晩秀爲右賓客,李采爲同義禁,金羲淳爲藝文提學,趙運休爲兵曹佐郞,權常愼爲同經筵,鄭文容爲司宰僉正,宋在誼爲恭陵參奉,成均博士單金錫洪,學正單卓瑊,學錄單洪棆煥,學諭單李命純,姜必魯爲宗簿主簿,李牧榮爲鎭岑縣監。再政。趙吉源爲宗廟令,兵曹參議單鄭景祚,兵曹參知單李在秀,左賓客單李晩秀,右賓客單沈象奎。
兵批,兼判書沈象奎病,參判朴宗正進,參議未差,參知鄭景祚病,同副承旨李勉求進。大護軍金啓洛,護軍金銑·趙萬元·李羲甲·李好敏,副護軍金敎根·金會淵·尹敏東·趙運永·崔榮祖·李炯,副司直李基崇·曺喜有·南吉寬·姜時煥·鄭度采·洪聖肇·姜世白·李彦淳·鄭時善·宋應圭·鄭來成·李廷璞·李基華·蔡弘直·金商雨,副司果金鼎元·尹庠圭·李游誠·具康·沈能爕·成達榮,副司正權中淸·李羲肇,竝單付,江華中軍張彦極,仍任事覆啓判下。
朴瑞源啓曰,司諫朴孝成,旣在闕中,不爲肅謝,直爲出去,事甚未安,推考,何如?傳曰,允。
以吏曹參議金履載三牌不進禁推傳旨,傳于朴宗京曰,分揀。
李惟命,以弘文館言啓曰,本館上番闕直,事甚未安,副應敎趙琮鎭,副校理李鍾穆,竝卽牌招,以爲推移入直之地,何如?傳曰,竝許遞,前望單子入之,待下批牌招察任。
李惟命,以奎章閣言啓曰,明日卽書香閣春孟朔大奉審日次,時原任閣臣,依節目進詣擧行之意,敢啓。傳曰,知道。
吏曹判書李肇源疏曰,伏以三陽開泰,百祿無疆,聖朝誕降之年,聿回再甲,慈宮必得之壽,恰躋八耋,眞殿展親祼之禮,大庭擧呼嵩之儀,歡欣慶忭,大小攸同。仍伏念臣以才則空疎,以病則癃痼,卽一無用之物耳,天官重任,初何嘗一毫近似,而猥叨非據,日夕憂懼,再陳重懇,一兪終靳,畢竟怵迫嚴命,冒沒出膺,行此大政者,誠恐以臣去就,而曹務之久曠,政期之淹退,爲臣積戾之上,又添大何故也。夫甄別激揚,銓家之先務也,而臣未之效焉,蒐訪遴揀,銓家之常規也,而臣未之擧焉,只是考簿按名,信心排擬,殆若應文了勘者然,私自點檢,猶覺瘡疣之百出,除目之出,豈無譏議之四至?人才之有遺,物情之不叶,從可知矣,爲此而將焉用此天官之長爲哉?已是臣終朝三褫之實,而京察,卽又臣瓜期也,孤負之地,盤礴是懼,丐免之願,寤寐如結,三次辭單,一例恩暇,臣誠惶隘抑塞,不知所措也。且臣受氣虛脆,自少善病,痰眩咳喘等症,是臣數十年貞痼之疾,蒲質早衰,舊症歲加,隔火上熾,而神精之昏矒,有似冪煙,肺氣中逆,而哮嗽之急促,殆如湧潮,加以肩臂麻痺,不能利用,昏昏床席,刀圭爲生,雖庶司之尋常冗務,尙難强責,其可以運銓衡之權而任鞅掌之勞,益增其僨誤之罪也哉?重擔在身,憂畏熏心,舊病新症,一倍添劇,目下形狀,萬無旬月間復起爲人之望。臣之一身死生,固不足恤,其於傷國體而瘝厥職,非細故也,玆敢畢暴情實,復此呼籲,瀆擾之罪,尤無所逃。伏乞聖慈,特垂鑑諒,將臣所帶之職,回授可堪之人,俾臣得以安意調治,以卒生成之澤,不勝大願。臣無任云云。答曰,省疏具悉。卿其勿辭行公。
上在昌德宮。停常參·經筵。
藥房都提調金思穆,副提調李惟命啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?惠慶宮氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿·中宮殿·惠慶宮·嘉順宮,藥房口傳問安。答曰,知道。世子宮口傳問安。答曰,知悉。
王大妃殿進御加味二陳湯,前方中調竹瀝三匙,薑汁半匙,自今日一貼式限三貼煎入事,榻前下敎。
惠慶宮進服二錢重人蔘粟米飮,自今日一貼式煎入事,榻前下敎。
朴瑞源啓曰,合辭方張之時,兩司無詣臺之員,事甚未安,除在外外,未肅拜·呈告人員,竝卽牌招,何如?傳曰,允。
李龍秀啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
李惟命啓曰,守令署經事,命下矣。憲府則旣已署經,而諫院則行大司諫任希存,司諫朴孝成,正言李朝鉉·李應奎牌招不進,獻納朴綺壽在外,無以備員署經,何以爲之?敢稟。傳曰,一司除署經。
朴瑞源啓曰,行大司憲金羲淳,掌令趙章漢·權傛牌不進,執義宋啓榦在外,持平金喆遠·金秀鍾未署經,監察茶時之意,敢啓。傳曰,知道。
以司諫朴孝成,正言李朝鉉·李應奎,掌令趙章漢·權傛牌不進罷職傳旨,傳于朴瑞源曰,只推。
以持平金喆遠·金秀鍾,司諫朴孝成,正言李朝鉉·李應奎牌不進罷職傳旨,傳于朴瑞源曰,只推。
李惟命啓曰,藥房都提調·副提調持湯劑來待矣。傳曰,封入。
玉堂前望單子入之,副應敎金箕殷,副校理姜世倫落點。
李惟命,以弘文館言啓曰,副應敎金箕殷傳旨未下,校理一員未差,校理兪應煥,副校理李瀅夏·姜世綸,副修撰高廷鳳在外,上番闕直,事甚未安,修撰李泰淳,副修撰李沆,竝卽牌招,以爲推移姑陞入直之地,何如?傳曰,允。
以副應敎金箕殷牌不進罷職傳旨,傳于李惟命曰,只推。
李龍秀,以奎章閣言啓曰,景慕宮望廟樓,今望奉審,無頉之意,敢啓。傳曰,知道。
李惟命,以內醫院都提調意啓曰,提調朴宗來,今日問安,不爲仕進,卽爲牌招,何如?傳曰,允。
李龍秀,以兵曹言啓曰,今正月十五日立春改火進上時,宗廟署·社稷署·永禧殿·永寧殿·景慕宮·毓祥宮·宣禧宮,依例改火,奎章閣·議政府·承政院·漢城府,一體頒火之意,敢啓。傳曰,知道。
李龍秀,以禁衛營言啓曰,本營騎士將趙台錫,身病猝重,勢難察任,改差,何如?傳曰,允。
李龍秀,以摠戎廳言啓曰,本廳移轉之歲末,未及準捧守令,草記論勘事,曾有啓下節目矣。癸酉條各邑移轉捧留,本色外擧皆準捧,而獨於楊州,經歲未納之數,尙爲二千餘石之多,其在重糴政峙城餉之道,不可置而勿論,該牧使金啓溫,其罪狀,令攸司稟處,何如?傳曰,允。
上在昌德宮。停常參·經筵。
朴瑞源啓曰,合辭方張之時,兩司無詣臺之員,事甚未安,除在外·未署經外,未肅拜·呈告人員,竝卽牌招,何如?傳曰,允。
朴瑞源啓曰,禁衛營將官來言,今日本營軍兵日次私習云矣,敢啓。傳曰,知道。
朴瑞源啓曰,御營廳將官來言,今日本廳軍兵日次私習云矣,敢啓。傳曰,知道。
朴宗京啓曰,同義禁李采,除拜後過三日不爲出肅,依定式推考警責,仍卽牌招察任,何如?傳曰,允。
備忘記,永宗僉使白泳鎭,委曲僉使金鳳魯下直,各長弓一張·長箭一部·片箭一部·筒兒一箇賜給。
李惟命啓曰,藥房提調·副提調持湯劑來待矣。傳曰,封入。
朴宗京,以弘文館言啓曰,本館上番闕直,事甚未安,副應敎金箕殷,修撰李泰淳,副修撰李沆,旣有只推之命,竝卽牌招,以爲推移入直之地,何如?傳曰,允。
以修撰李泰淳,副修撰李沆牌不進罷職傳旨,傳于朴宗京曰,只推。
以司諫朴孝成,正言李朝鉉·李應奎,掌令權傛牌不進罷職傳旨,傳于朴瑞源曰,只推。
朴宗京,以弘文館言啓曰,新除授副校理姜世綸,時在慶尙道尙州地,經筵入番事緊,請斯速乘馹上來事,下諭。答曰,依啓。
朴宗京,以禮曹言啓曰,皇壇壇上奉室及祭器等物,每年孟春,戶禮曹堂上奉審事定式矣。今正月二十七日,臣曹與戶曹堂上,同爲進去奉審後稟處,何如?傳曰,允。
朴宗京,以兵曹言啓曰,今正月二十五日大駕詣景慕宮展謁時,何營軍兵隨駕,何營軍兵留陣?禁軍及馬步軍,以幾番幾哨磨鍊,而餘軍留營,何以爲之乎?敢稟。傳曰,依太廟展謁時例爲之,可也。
禁府啓目,楊州牧使金啓溫原情云云。傳旨內辭緣,泛稱遲晩,所當請刑是白乎矣,曾經侍從勿爲請刑,載在大典通編,議處,何如?判付啓,依允。
朴瑞源,以義禁府言啓曰,卽接月令醫員金景洙手本,則時囚罪人金啓溫,素患疝積,處冷添劇,達夜叫痛,食飮全却,症形十分危重云。罪人病勢如此,則一邊保放,一邊草記,曾有定式矣。金啓溫姑爲保放之意,敢啓。傳曰,知道。
掌令趙章漢啓曰,噫嘻,逆鏔窮凶之罪,已悉於前啓,今不必更事臚列,而幸賴我慈聖殿下,廓揮聖斷,明正典刑,庶可以少洩神人之憤,而決案正法之後,應行孥戮之典,尙今不施,擧國弸塞之冤憤,愈久愈深。請正法罪人鏔,亟施孥戮之典。近日妖凶之邪學,熾如烈火,勢急滔天,實爲國家呼吸之憂,而幸賴我慈聖殿下,特降明旨,亟令嚴覈,妖腰亂領,次第就戮,庶幾根柢拔去,窩窟掃蕩,而噫,彼丁若銓·若鏞兄弟,自以逆鍾之同氣,暗受承薰之妖書,日夜耽惑,悖亂名敎,斁滅倫綱,爲世指目,積有年所,今於嚴鞫之下,始迷終悟之說,都是粧撰,力拒痛挽之跡,了無可證,沈溺之自如,可以推知。而又況恒儉之獄案出後,若鍾·承薰,迭出諸招,逆節彰著,不可但以邪學言也。若鍾旣已籍沒,承薰亦旣正法,而噫,彼銓·鏞之爲若鍾兄弟者,致薰之爲承薰同氣者,不過島配定配而止,盤覈情節,掃蕩窩窟,顧不在於此輩耶?銓·鏞則雖以今番獄案言之,爲承薰之緊黨與知凶謀,明出致薰之招,以邪術而自服,至請伏法,又納鞫庭之供,究厥情跡,何變不圖?噫,彼致薰,以承薰之同氣,家煥之親甥,萬惡咸萃,千妖俱備,嘯聚邪黨,養成部落,凡諸排布設施,皆出其手,而訊問之下,乃反歸其兄於喪性溺邪,至謂之賊黨,此可見良心之都亡,倫紀之全喪,卽此一節,邪術淺深,有不暇論。學逵·與權,俱以家煥之甥姪,承薰之至親,標號之陰慘,花助惟均,迷溺之丁寧,致·嗣各證,凶祕之跡,如印一板。寬基則本以箕延之從孫,詿誤湖民,賣其切姻之權勢,蔭庇賊徒者,已是罔赦之罪,而邪書往來,狼藉綻露,至與與權而對質,則渠雖喙長,何以自明?雖然,此輩之沈溺邪術,猶屬餘事,目下所當覈者,卽是恒儉請舶之計,嗣永傳書之謀,而凡此六囚之於嗣永,或爲切姻至親,或爲血黨死友,而嗣永凶書,以爲渠輩莫不願此事云爾,則凡爲邪術者,尙必知此箇兇謀,況此六囚之至切至密,而豈有不知之理乎?至於今番訊鞫,情節則半吐而半呑,端緖則若露而若隱,彼此參互,庶幾取服,而只緣爲日不多,盤問未究,賊情至妖,詭詐莫測,邀來謨賊之事,締結湯胡之計,以至窩窟之未露,徒黨之散在者,尙未究覈,而特推寬大之恩,遽降酌處之命,刑政之失,姑置勿論,宗社之憂,實爲無窮。請黑山島島配罪人若銓,康津縣定配罪人若鏞,濟州牧島配罪人致薰,金海府定配罪人學逵,固城縣定配罪人與權,長興府定配罪人寬基,竝令王府,設鞫嚴問,期於得情,夬正典刑。噫嘻,痛矣。十數年來,賊勢益肆,人心靡定,顧瞻他日之徒,缺四字之輩,踵相接也。惟彼周爀,身在衿紳之列,而敢生覬覦之計,肆發凶言,顯然立幟,其心所在,路人猶知,而伊後除命之連下,全出藏疾之聖德,則在渠道理,惟當含恩畏義,矢死縮伏,而不此之爲,有除輒膺,揚揚莅任,自同無故,此於渠,雖爲薄物細故,而亦可見隱若有恃縱恣無忌之一端。今幸乾斷赫然,缺四字此等黨與,不可仍置,請周爀,亟令王府,嚴鞫得情,快正典刑。三啓中諸賊,罪關宗社,憤切神人,往在先朝旣久臺閣,傳旨未下,故其時憲臣發啓,而伊後登筵,適値拜表發行,上下慶忭之日,仰承縷縷下敎,仍出姑停矣。今於一年二年之後,尙在不連不停之科,噫,先朝依允之盛意,蓋出於俯循輿情,快伸王章,而慶日姑停,不過一時行權,則今不可以未經處分,有所仍置。請亟下三啓依允之傳旨,令該府擧行焉。噫,彼李東萬,則言之便覺汚口,渠於履猷,卽是聲氣漠然之間,而托迹輸心,始出逐臭之意,臨急圖生,遂作反噬之謀,綢繆設施,經營脈絡,卽與履猷一串貫來,則主客輕重,初無可論,前後酌配之命,遽下輿情轉激之際,豈不有乖於誅亂去慝之義哉?請古今島定配罪人李東萬,亟令王府,設鞫嚴問。噫嘻,痛矣。宋國仁窮凶絶悖之情節,可勝誅哉?渠以幺麽賤弁,潛懷怨懟,少無忌畏,敢作掛書之變,顯售叵測之計,實是亘古所無之大變怪,而國人之皆曰可殺者也。端緖綻露無餘,證左昭然具在,則律以三尺,肆市猶輕,而其奈梟腸難化,專事掩有謂無,狼性愈鷙,乃敢忍終如初,積月拷訊,一直抵賴,似此陰慝獰頑之物,抑亦鞫囚之罕有者,竟致凶身徑斃,厲口自滅,則王章無可伸之日矣,輿憤無少洩之時矣,不可以其身之物故,而少緩當律之夬施。請物故罪人國仁支屬應坐之類,亟施島配之典。今番逆獄,卽載籍所未有之變,而何幸凶賊伏法,已施适·雲之例,應問各人,亦皆盤覈正罪,而其中朴紀淳之名,屢出賊供,而特以光郁招內,敬賊所謂紀淳來見之月日,與敬賊文書中所錄,果有相左者,故雖無發捕之請,而與如此凶悖之類,往來參尋之跡,旣現於供招,則揆以鞫體,不可不一番盤問,以覈情節。請朴紀淳,亟令王府,拿來嚴問,以重鞫體。噫,彼尹致謙,則身居三司之列,凶如得永·逆如得永,甘心右袒,挺身營護者,此又何等變怪也,渠以未見原本爲辭,而焉有不知裏面而徑論其事者哉?得永之疏,若但泛然論人而已,則渠之爲說,何必如是回互,而以其有至絶悖大不道之句語,故渠亦無辭遮護,乃以未見爲言,奸情慝態,路人所知,究厥情犯,有負於得永,斷以春秋之法,焉逭黨與之誅?如此之類,不可屛裔而止。請洪原縣屛裔罪人尹致謙,拿鞫嚴問,明正其罪。噫嘻,痛矣。李基慶之罪,可勝誅哉?本以陰鷙之性,濟以慝之行,禍人家國,父事煥·達之狀,已悉於前後章奏,臣不必架疊,而尤有所箚着臣身者。臣於甲子年間,見賊裕之凶疏,逆煥之悖奏,憂憤弸中,按住不得,不顧湛滅之禍,將呈前銜之疏,所謂基慶,抵書於臣,盛稱威權,誘脅備至,故臣嚴辭斥之,袖疏入闕,竟遭退却。而其後戊辰年間,又論基慶嗾出臺臣停啓裕賊之情狀,則伊時聖批若曰,李基慶事,渠以停啓事被謫,更何加焉爲敎,至哉王言,臣至今莊誦。而第天下之極逆大憝,唯煥·裕是已,渠以死黨,終始愛護,書沮討煥之疏,而筆蹟在臣,嗾停逆裕之啓,而賊招有證,雖歷千萬年,安得免黨逆二字之目?論其負犯,顯戮猶輕,而薄竄未幾,旋蒙疏放,已是失刑之大者,而又伏見歲抄點下者,有給牒之命,若此不已,則隄防幾何不蕩然,亂賊更何所知懼哉?請亟收李基慶給牒之命,仍施屛裔之典焉。今正月十五日宗廟望祭時,祭監監察尹範與以爲,贊者兼引儀李希聃,讀笏之時,先後倒錯,莫重享事,誤讀節次,極爲駭然,其在審愼之道,不可無警責之意爲辭矣。監臺呈課旣如此,則不可置而不論,請兼引儀李希聃,施以罷職之典。新除授司諫院獻納朴綺壽,時在京畿龍仁地,請斯速乘馹上來事,下諭。答府曰,不允。李基慶事,不允。引儀李希聃事,下諭事,依啓。
上在昌德宮。停常參·經筵。
李龍秀,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
朴瑞源啓曰,合辭方張之時,兩司無詣臺之員,事甚未安,除在外·未署經外,未肅拜·呈告人員,竝卽牌招,何如?傳曰,允。
李龍秀啓曰,來二十一日朝參日次矣,敢稟。傳曰,停。
李勉求啓曰,來二十一日輪對日次矣,敢稟。傳曰,當次人受點,後日次待令。
李龍秀啓曰,禁衛營將官來言,今日本營軍兵日次私習云矣,敢啓。傳曰,知道。
李龍秀啓曰,御營廳將官來言,今日本廳軍兵日次私習云矣,敢啓。傳曰,知道。
備忘記,平安兵虞候朴文絅,碧團僉使梁潤河下直,各長弓一張·長箭一部·片箭一部·筒兒一箇賜給。
李勉求啓曰,卽者吏曹郞廳來言,鎭岑縣監李牧榮,憲府則旣已署經,諫院則尙未署經云。除在外外,未肅拜人員,竝卽牌招,以爲署經之地,何如?傳曰,一司除署經。
李惟命啓曰,藥房提調·副提調持湯劑來待矣。傳曰,封入。
李龍秀,以都摠府言啓曰,今正月二十日大駕詣宗廟展謁時,侍衛寶劍守宮,當爲備員,而都摠管李得濟在外,林漢浩呈辭受由,副摠管李東善以禁軍別將,陣上進,申溆以漢城府左尹,導駕進,尹益烈有身病,一員未差,無以備員,令政院稟旨變通,仍令該曹口傳差出,待下批牌招,以爲備員侍衛之地,何如?傳曰,允。
李龍秀啓曰,因都摠府草記,今二十日,宗廟展謁時,侍衛寶劍守宮,當爲備員,而都摠管李得濟在外,林漢浩呈辭,副摠管李東善以禁軍別將,陣上進,申溆以漢城左尹,導駕進,尹益烈有身病,一員未差,無以備員,令政院稟旨變通,仍令該曹口傳差出事,允下矣。合有變通之道,何以爲之?敢稟。傳曰,許遞。
兵曹口傳政事,以韓致應·尹尙圭爲都摠管,柳畊·李采·白東運·任聖說爲副摠管。
正言李應奎啓曰,臣以庸陋謭劣之姿,淸朝耳目之任,萬不近似,而薇垣除旨,忽下於夢想之外,臣驚惶感激,莫省攸措。召牌屢降,義分是懼,雖不得不章皇出肅,以伸叩謝之忱,而第臣於合啓中,有不可隨參者,在前如臣情地者,擧皆引避,輒蒙體諒之恩,則今臣處義,宜無異同,以此情踪,其何敢一刻蹲冒於臺次乎?請命遞斥臣職。答曰,依啓。
朴瑞源啓曰,行大司憲金羲淳,掌令趙章漢·權傛牌不進,執義宋啓榦在外,持平金喆遠·金秀鍾未署經,監察茶時之意,敢啓。傳曰,知道。
以司諫朴孝成,正言李朝鉉,掌令趙章漢·權傛牌不進罷職傳旨,傳于朴瑞源曰,只推。
以副應敎金箕殷,修撰李泰淳牌不進罷職傳旨,傳于李勉求曰,只推。
李勉求,以弘文館言啓曰,本館下番姑陞入直,事甚未安,副應敎金箕殷,旣有只推之命,卽爲牌招入直,何如?傳曰,允。
李勉求,以弘文館言啓曰,本館上番,無他推移之員,不得已以下番姑陞之意,敢啓。傳曰,知道。
朴瑞源,以義禁府言啓曰,保放罪人金啓溫,還囚議處以入,而病勢一味危重,仍爲保放之意,敢啓。傳曰,知道。
禁府啓目粘連,向前金啓溫亦,代錢之令,出於儉歲,當此歉年,旬日之間,未能準捧,事勢似然是白乎矣,論以糴政,不可無罪,以此照律,何如?判付啓,依允。
李龍秀,以御營廳言啓曰,光陵主峯近處,大虎一頭·小虎一頭,捉得封進之後,連爲行獵,十六日午時量,中豹虎一頭,又爲捉得於光陵案山巢里峯下,故謹此封進,而更無虎跡,山行軍仍爲撤還。陵寢近處,一獵三捉,則該校論賞,曾有已例矣。捉虎將敎鍊官司果許郁,宜有論賞之擧,而臣不敢擅便,令該曹考例稟處,何如?傳曰,允。
上在昌德宮。停常參·經筵。
王大妃殿進御加味二陳湯,依前方,自今日一貼式限二貼煎入事,榻前下敎。
李勉求啓曰,合辭方張之時,兩司無詣臺之員,事甚未安,除在外·未署經外,未肅拜·呈告人員,竝卽牌招,何如?傳曰,允。
備忘記,上土僉使南允豐,永達萬戶金履敏下直,各長弓一張·長箭一部·片箭一部筒·兒一箇賜給。
以副應敎金箕殷牌不進罷職傳旨,傳于李惟命曰,只推。
李惟命,以弘文館言啓曰,本館下番姑陞入直,事甚未安,副應敎金箕殷,旣有只推之命,卽爲牌招入直,何如?傳曰,允。
朴宗京啓曰,吏曹郞廳來言,臺諫有闕,政事,取稟。傳曰,前望單子入之,待下批牌招察任。
臺諫前望單子入之,正言尹命圭落點。
李勉求啓曰,正言李朝鉉,旣已肅謝,不爲傳啓,直爲出去,事甚未安,推考警責,何如?傳曰,允。
李勉求啓曰,行大司憲金羲淳,掌令趙章漢·權傛牌不進,執義宋啓榦在外,持平金喆遠·金秀鍾未署經,監察茶時之意,敢啓。傳曰,知道。
以司諫朴孝成,掌令趙章漢·權傛牌不進罷職傳旨,傳于李勉求曰,只推。
以正言尹命圭牌不進罷職傳旨,傳于李勉求曰,只推。
李惟命,以奎章閣言啓曰,監印之役方張,而原任待敎朴綺壽,今旣闋服,檢校差下,使之乘馹上來,一體監董,何如?傳曰,允。
李惟命啓曰,藥房提調·副提調持湯劑來待矣。傳曰,封入。
李勉求,以兵曹言啓曰,今二十日宗廟擧動時,本曹堂上郞廳守宮及侍衛,當爲備員,而參知臣李在秀,奉命在外,令政院稟旨變通,佐郞朴來謙,身病猝重,屢度呈狀乞遞,今姑改差,竝令該曹,以在京無故人口傳差出,參知待下批牌招,以爲備員之地,何如?傳曰,允。
李勉求啓曰,因兵曹草記,今二十日宗廟擧動時,本曹堂上守宮及侍衛,當爲備員,而參知李在秀奉命在外,令政院稟旨變通,令該曹,以在京無故人口傳差出,待下批牌招事,允下矣。合有變通之道,何以爲之?敢稟。傳曰,許遞。
吏曹口傳政事,以趙晉和爲兵曹參知,任存常爲兵曹佐郞。
李勉求,以義禁府言啓曰,再明日擧動時,各差備都事,當爲備員,都事一員有闕之代,令該曹口傳差出,以爲分排之地,何如?傳曰,允。
吏曹口傳政事,以元錫玄爲禁府都事。
李勉求,以義禁府言啓曰,保放罪人金啓溫,還囚照律以入之意,敢啓。傳曰,知道。
禁府啓目粘連,楊州牧使金啓溫矣本府議啓內,代錢之令,出於臨歲當此歉年,旬日之間,未能準捧,事勢似然是白乎矣,論以糴政,不可無罪,以此照律,笞五十收贖,解見任別敍,私罪,奉敎依允爲旀,功減一等爲良如敎。
吏曹啓目粘連,觀此咸鏡監司金履陽狀啓,則以爲,明川府使李緯坤,老母年今七十五歲,據法請遞,而該府抄饑救急,方張設施,此時遞易,付之生手,非但迎送之爲弊,依他例,限麥秋姑爲仍任,恐無損於孝理之政,令該曹稟處亦爲白有臥乎所,邊帥之親年七十五歲者許遞,載在法典是白乎矣,道臣狀辭如此,依狀請施行,何如?判付啓,依允。
上在昌德宮。停常參·經筵。
巳時午時,日暈。
李勉求啓曰,合辭方張之時,兩司無詣臺之員,事甚未安,除在外·未署經外,未肅拜·呈告人員,竝卽牌招,何如?傳曰,山林外竝許遞,前望單子入之,待下批牌招察任。
李勉求啓曰,禁衛營將官來言,今日本營軍兵日次私習云矣,敢啓。傳曰,知道。
李勉求啓曰,御營廳將官來言,今日本廳軍兵日次私習云矣,敢啓。傳曰,知道。
臺諫前望單子入之,大司憲金履喬,大司諫南履翼,司諫崔時淳,掌令朱重翁·李惟采,獻納尹致鼎,持平任文白·李泰淳,正言朴在冀·金啓淵落點。
李勉求啓曰,卽者兵曹郞廳來言,明日擧動時,本曹判書沈象奎,別侍衛當爲進參,而有身病,不得進參云,卽爲牌招,何如?傳曰,允。
李勉求啓曰,兼兵曹判書沈象奎牌不進推考傳旨,今方捧入,而明日擧動時,別侍衛當爲進參,而如是違牌,事甚未安,更爲牌招,何如?傳曰,允。
李惟命啓曰,藥房提調·副提調持湯劑來待矣。傳曰,封入。
朴宗京啓曰,明日大駕詣宗廟入齋室後,王大妃殿·惠慶宮·嘉順宮問安,何承旨進去乎?敢稟。傳曰,左副承旨進去。
以兵曹參知趙晉和牌不進罷職傳旨,傳于李勉求曰,許遞,令該曹口傳差出。
吏曹口傳政事,以徐長輔爲兵曹參知。
大司憲金履喬啓曰,都憲除旨,適下於闕中仕進之時,雖不敢不隨牌出肅,而臣於合啓中,有私義之不可聯參者,日前亦以是引避蒙遞矣,今臣處義,與前無異,其何可晏然於臺次乎?請命遞斥臣職。答曰,依啓。
持平李泰淳啓曰,臣以鹵莽蔑劣之姿,初不近似於淸朝耳目之任,而持憲除旨,忽下於玉署持被之日。召牌踵臨,臣感恩怵義,雖不得不章皇出肅,而臣於本府,旣經亞憲,揆以公格,自在當遞,以此情跡,其何可一刻蹲仍於臺次乎?玆敢冒死來避,請命遞斥臣職。答曰,依啓。
以大司諫南履翼,正言朴在冀牌不進罷職傳旨,傳于李勉求曰,只推。
傳于李勉求曰,明日出宮內門路,以協陽門爲之。
傳于李勉求曰,明日差早開門。
朴宗京啓曰,吏曹郞廳來言,臺諫有闕,政事,取稟。傳曰,前望單子入之。
兵曹口傳政事,副護軍單金履喬,副司果單朴綺壽。
禁府啓目粘連,咸鏡道放未放修啓冊子中,本府所管定配罪人未放秩乙良,竝只依啓中施行是白乎矣,其中崔信燁段,罪固不輕,而律是徒配,稟秩,白慶楷·韓義運等段,所坐非無所失,道啓旣置稟秩,値此大霈,宜有參恕之道,而臣府不敢擅便,上裁是白乎旀,他餘罪人等,令刑曹稟處,何如?判付啓,依回啓施行爲良如敎。又啓目粘連,全羅道放未放修啓冊子中,本府所管定配罪人仍秩乙良,竝只依啓聞是白乎旀,他餘罪人,令刑曹稟處,何如?判付啓,依允。又啓目粘連,黃海道放未放修啓冊子中,本府所管定配罪人吳毅常前已蒙放,今無可論是白乎旀,他餘罪人等,令刑曹稟處,何如?判付啓,依允。
以咸鏡道罪人放未放成冊,傳于李勉求曰,白慶楷·韓義運·崔信燁放。
李勉求,以兵曹言啓曰,今正月二十日文臣朔試射日次,而動駕相値,不得爲之之意,敢啓。傳曰,知道。
李勉求,以備邊司言啓曰,頃因江華留守狀請,文殊山城門樓改建物力,以從他生財及時始役之方,更爲啓聞之意,覆啓行會矣。卽見該留守洪義浩狀啓,則以爲,文殊城樓之役,旣係不可已之事,而他無着手處,以戶南庫留在錢二千六百兩,姑先貸用後,以今秋當捧嶺·完營貿米錢還充,而安眠島松八十株,空名帖五十張,許令劃下事,請令廟堂稟旨分付矣。本府戶南庫留儲,則當初創設,法意甚嚴,與帑庫所重無異,隨時挪移,有不可議到,而保障之地,樓櫓修繕,係是不可已之事,姑就京畿所在備局句管別會穀中折米,限六百石許劃本府,以爲從便取用之地。而京司句管穀之元數見縮,亦甚可悶,旣有湖西安興米之當爲移送於本府者,就此穀中,準六百石之數,移錄於本司別會,俾充今番移劃之代。安眠松材,近多風落蟲損,且以大小公役,連爲取用,雖戰船修改,亦患苟難,而今劃穀物,數旣不少,島松請斫,有難從施,只以空名帖五十張成給,俾爲從便補用之地,何如?傳曰,允。
上在昌德宮。停常參·經筵。
大駕詣宗廟入齋室後,內閣·政院·玉堂·藥房口傳問安。答曰,知道。世子宮遣宮官問安。答曰,知道。展拜罷後,內閣·政院·玉堂·藥房口傳問安。答曰,知道。還內後,內閣·政院·玉堂·藥房口傳問安。答曰,知道。
藥房都提調金思穆,提調朴宗來,副提調李惟命啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?惠慶宮氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿·中宮殿·惠慶宮·嘉順宮,藥房口傳問安。答曰,知道。世子宮口傳問安。答曰,知悉。
李龍秀啓曰,備邊司郞廳來言,今日賓廳日次,而動駕相値,不得來會云矣,敢啓。傳曰,知道。
傳于李龍秀曰,出宮內門路,以貳極門爲之。
李龍秀啓曰,司僕寺內乘來言,捲簾,毛帳,取稟。傳曰,捲三面。
傳于李龍秀曰,侍衛軍兵毛具。
傳于徐春輔曰,貢市堂上,率貢市人,還宮時,敦化門外待令。
李龍秀啓曰,臣以王大妃殿·惠慶宮·嘉順宮問安,進去下直之意,敢啓。傳曰,知道。
朴宗京啓曰,假注書李羲肇,身病猝重,勢難察任,今姑改差,何如?傳曰,允。
李羲肇改差,代以李若愚爲假注書。
李龍秀啓曰,假注書李若愚,時無職名,令該曹依例付軍職,冠帶常仕,何如?傳曰,允。
以全羅監司朴崙壽狀啓,雲峯縣監李光永遭父喪事,傳于李惟命曰,令該曹口傳差出,催促下送。
吏曹口傳政事,以禹亨圭爲雲峯縣監。
李惟命啓曰,藥房提調·副提調持湯劑來待矣。傳曰,封入。
傳于朴瑞源曰,山林外未肅拜臺諫,竝許遞,政官牌招開政。
有政。吏曹判書李肇源進,參判趙萬元在外,參議金履載牌不進,行右承旨李惟命進。以鄭尙愚爲大司憲,柳相祚爲大司諫,朴周壽爲司諫,柳鎭澤·閔鼎秀爲掌令,金致福爲持平,具康爲獻納,朴來謙·金虎振爲正言,金鐮爲校理,朴綺壽爲修撰,尹應大爲司書,閔命爀爲知經筵,李止淵爲宗簿正,韓大裕爲敦寧都正,李道在爲戶曹佐郞,朴致榮爲司僕主簿,安國烈爲兼引儀,韓錫祉爲平安都事,李勉友爲愍懷墓守衛官,兼春秋二單趙民和·洪晩爕,明川府使李緯坤,仍任事承傳。
兵批,兼判書沈象奎進,參判朴宗正入直,參議鄭景祚病,參知徐長輔病,右副承旨朴瑞原進。啓曰,京畿水使,今當差出,而當品中可擬之人乏少,他道堂上兵使及曾經堂上兵使,竝擬,何如?傳曰,允。以南公轍爲知事,李玉鉉爲內禁將,趙運永爲五衛將,李度中爲洗馬,趙岐爲京畿水使,小坡兒權管金啓彦,黃拓坡權管康達源,赴戰嶺別將李宗奎,中嶺別將李賢喆,大護軍金羲淳,護軍任希存·白東薳,副護軍南履翼·李在秀·趙晉和·李章紹,副司直趙琮鎭·朴孝成·崔時淳·趙章漢·權傛·李惟采·朱重翁·尹致鼎·李鐘穆·金喆遠·金秀鍾·李泰淳,副司果李應奎·尹命圭·李朝鉉·金啓淵·朴在驥,副司正李若愚,竝單付。再政。李東善爲黃海兵使。
以吏曹參議金履載牌不進罷職傳旨,傳于李惟命曰,只推。
朴瑞源啓曰,卽者義禁府都事來言,今日還宮時,駕側鳴錚罪人李堂九等二人,移送秋曹云矣,敢啓。傳曰,知道。
李惟命,以吏曹言啓曰,侍從臣父年七十人,每於歲首,抄啓加資,而新有應推恩人,雖非歲首,亦爲抄啓加資事,載在法典矣。侍從臣父年七十已上人,別單書入之意,敢啓。傳曰,知道。
李勉求,以義禁府言啓曰,咸鏡道放未放修啓冊子中,本府所管定配罪人吉州白慶楷,德源韓義運,高原崔信燁,放送事,命下矣。白慶楷·韓義運·崔信燁放送事,分付該道道臣之意,敢啓。傳曰,知道。
甲戌正月二十日卯時,大駕詣宗廟。春展謁擧動入侍時,行都承旨朴宗京,行左承旨徐春輔,左副承旨李龍秀,右副承旨朴瑞源,同副承旨李勉求,假注書李羲肇·權中淸,記注官朴思彦,別兼春秋李紀淵,直提學李存秀,檢校直閣李魯益·李光文,直閣鄭元容,待敎李鶴秀以次詣閤。時至,通禮跪啓請外辦,上具翼善冠·衮龍袍,乘輿出重華門。藥房都提調金思穆,提調朴宗來,副提調李惟命進輿前奏曰,春雪峭寒,侵早勞動,聖體,若何?上曰,一樣矣。仍由貳極門·建陽門,至協陽門外降輿所。通禮啓請降輿乘輦,上降輿乘輦,仍由肅章門·進善門·敦化門,至宗廟洞口。通禮啓請降輦乘輿,上降輦乘輿,由廟大門,至齋殿門外。通禮啓請降輿,上降輿入齋殿,改具冕服,詣版位,行四拜禮,仍詣殿內奉審訖,詣永寧殿,就版位,行四拜禮,詣殿內奉審訖,還詣齋殿。領府事李時秀,領議政金載瓚,左議政韓用龜,右議政金思穆進前奏曰,歲首展謁,聖慕克伸,雪後寒甚,勞動旣多,聖體,若何?上曰,一樣矣。時秀曰,此去齋殿,旣不甚近,雪路且滑,暫御步輿,似好矣。上曰,何必然也?仍御齋殿,改具翼善冠·衮龍袍,乘輿出廟大門,至降輿所,通禮啓請降輿乘輦,上降輿乘輦,至敦化門外。春輔曰,貢市堂上,率貢市人,依下敎來待矣。上曰,還宮後,使之書進所懷,可也。入敦化門·進善門·肅章門,敎龍秀曰,還宮內門路,以賓陽門爲之。由建陽門·銅龍門·景化門·集禮門,至明政門。通禮啓請降輦乘輿,上降輦乘輿。王大妃殿進御加味二陳湯前方中,去白芥子·蘿葍子·竹瀝薑汁,加片芩五分,自今日一貼式限五貼煎入。出榻敎由明政門·賓陽門還內。諸臣以次退出。
上在昌德宮。停常參·經筵。
夜五更,月暈。
朴瑞源啓曰,合辭方張之時,兩司無詣臺之員,事甚未安,除在外外,未肅拜·呈告人員,竝卽牌招,何如?傳曰,允。
朴瑞源啓曰,來二十五日朝參日次矣,敢稟。傳曰,停。
徐春輔啓曰,同副承旨李勉求,今日不爲仕進,卽爲牌招,〈何如〉?傳曰,允。
以同副承旨李勉求牌不進罷職傳旨,傳于徐春輔曰,許遞,前望單子入之,待下批牌招察任。
李惟命啓曰,副應敎金箕殷,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
李惟命,以弘文館言啓曰,副應敎金箕殷,陳疏徑出矣。上番闕直,事甚未安,而校理金鐮·兪應煥,副校理李瀅夏·姜世綸,修撰朴綺壽,副修撰高廷鳳在外,副修撰李沆,卽爲牌招,姑陞入直,何如?傳曰,允。
朴瑞源啓曰,大司憲鄭尙愚,持平任文白·金致福牌不進,執義宋啓榦,掌令柳鎭澤·閔鼎秀在外,監察茶時之意,敢啓。傳曰,知道。
以司諫朴周壽,正言朴來謙,持平任文白·金致福牌不進罷職傳旨,傳于朴瑞源曰,只推。
以副修撰李沆牌不進罷職〈傳旨〉,傳于徐春輔曰,只推。
李惟命啓曰,藥房提調·副提調持湯劑來待矣。傳曰,封入。
承旨前望單子入之,朴周壽落點。
兵曹,以申鴻周爲禁軍別將,鄭學畊爲訓鍊都監中軍。
李惟命,以吏曹言啓曰,前武臣兼宣傳官李英穆名字,改以匡穆,告狀令藝文館給帖,何如?傳曰,允。
朴瑞源,以備邊司言啓曰,黃海兵使趙岐,移拜京畿水使矣。弊局數遞,已屬可悶,而臥還釐弊,今方委任,或自備充代,或排年分捧,姑未及就緖,而莅任未幾,旋又移職,則必有渙散之慮,漸無釐刷之期。前兵使趙岐,姑仍前任,許用新資,使之專意修擧,期有實效,何如?傳曰,允。
朴瑞源,以備邊司言啓曰,頃因嶺南御史別單,統營蕩債未收錢之嚴査懲捧,訓局造舡物力之收斂,各鎭兵舡所漁條十處之還付,該邑沿邑漁稅之東西疊徵,支放穀輸納時濫捧等釐弊諸條,及又因湖南御史別單,蟾津所納統營穀作錢事,草記後關問統營矣。卽見統制使徐英輔所報,則其一,本營蕩債錢,本以帥臣捐廩,或以公貨取貸,取殖需用,而歲月滋久,流亡相繼,其中最難捧者,或蕩減或退限,又以時存實數計年所殖,至十六年,可準本錢十萬餘兩,而以此成節目遵行,故間無蕩債退限之事,又無公庫留儲之犯,自今以後,一遵節目,無襲蕩債謬例,以圖公貨充報事也。本營蕩債,其來已久,隨弊隨改,屢變其規,而至於庚午節目,粗得目下之救弊,如果遵此無失,則庶爲祛謬例典公貨之道,仍作成憲,無更移改之意,分付。其一,訓局造舡時不足物力,每爲收斂於各鎭,自今舡隻來造時,本局上下米,不必劃給,各鎭收斂錢,又不必添給,營屬情債,一切嚴防,使不費一錢,而舡材則如數烙給,工匠則依例定送,使其舡主及沙工,擔當造去,而所入物力,雖過六十石,上下米二百兩情費錢,更不得收斂諸鎭之意,定爲定式,而舡上什物價及賃役工價之徵斂,亦爲嚴飭訓局事也。訓局舡役之貽弊沿民,初不過舡上什物之責納本色,斫木運舡之解用鎭民而已,今則賃價工價,竝爲橫斂,無藝之征,年增歲加,實爲鎭民難保之弊,及今矯捄,決不容少緩。此後舡役時所謂舡什之不可不應入者,自統營,從實數裁定,依前以本色收捧,凡係代錢名色,永爲革罷,仍爲定例,至於營屬情費,尤是厲民之本,一切禁斷,犯則必勘,以爲一分紓民之實效。而但若使舡主舡格,全當造舡,則私自繕造,異於自本營擧行,只以六十石原價,必不免不足之端,反或爲生弊之患。從今以往,上下米則劃給統營,工匠輩則定送役所,竝令依古例爲之,則庶可以去其太甚也。船材之無節取用,大關松政,有違邦禁,決不宜一任其襲謬,當年應改之舡,伊時容入之材,定以隻數株數,一番烙給之後,俾無敢擅自加減,惟意濫斫,以杜松禁蕩然之弊,自來戰兵船之制,各有年限,違越不得,而惟此訓局船,則不但每年改造,甚至於一年再造,殆無限節者,尤爲駭異。此亦一遵間年一造之例,而若或有不得已每年改造之事,必先報本司,受公文到付統營,自統營一一摘奸後,所入松材數爻,修成冊枚報本司,待回題始爲施行,以此定式,永久遵行之意,分付統營及訓局。其一,漁場之右沿十二邑,或屬本營,或屬各邑,至丙辰還屬本營,至今遵行,而蓋其收稅之規有二,一則毋論條簾基場,逐起捧稅,名曰元案稅,一則載網捉魚隨捉捧稅,名曰洋中去處稅。東西道各屬六邑,各定防監,往來收稅,而屬邑之時,果徵疊稅,屬營之後,只捧一次之恒稅,一或過濫,隨現嚴飭。元稅中四千四百餘兩,雖於屬邑之時,充給支放者,不必更論,外此軍民償債條三千四百餘兩,丙辰還屬時狀聞請得者,此則就漁稅中劃給本營者,兵船所漁條,因本營事勢之窘掣,曾於庚午,依舊例以十處漁條,報司請得,今若奪此與彼,實有向隅之歎事也。右沿漁場之屬營屬邑,其例屢改,而今於還屬本營之後,一年一稅,原定其數,更不得加減低仰,果有勝於邑吏之無節濫徵,竝與兵船所漁條,使之依前施行,而至於營校之分路收稅,必不無夤緣濫徵之弊,其所操束責在帥臣,使之嚴加糾察,犯則必勘之意,申飭帥臣。其一,支放穀輸納時,防奸省弊之道,曾於己巳,雖已報司釐革,麤穀取精,船運雜費,不無加入之患,今使各該邑守令,與營裨眼同捧穀,庶可防弊事也。支放穀捧納,依北漢捧還例,使各該守令,領民躬進,與營裨眼同捧納,俾絶營屬恣意偸濫之患,仍爲定式。其一,湖南光陽等五邑穀輸納蟾津者,依他例取耗作錢事,本營支放,每年爲三萬三千餘石,五邑所捧之穀,亦是定摠之內,今忽停廢,則沿耗漸縮,實難排比事也,光陽等五邑穀作錢事,支放自有元數,到今無以加減,置之,何如?傳曰,允。
朴瑞源,以訓鍊都監言啓曰,本局千摠李鐵求,兼帶別軍職,職務相妨,改差,何如?傳曰,允。
朴瑞源,以義禁府言啓曰,江原監司趙弘鎭狀啓內,金化前縣監韓用儀罪狀,令攸司稟處事,啓下矣。韓用儀今方待命,拿囚之意,敢啓。傳曰,知道。
禁府啓目,金化前縣監韓用儀矣原情云云。問目內辭緣,泛稱遲晩,所當請刑是白乎矣,曾經侍從勿爲請刑,載在大典通編,議處,何如?判付啓,依允。
朴瑞源,以義禁府言啓曰,卽接月令醫員金景洙手本,則時囚罪人韓用儀素患疝積之症,處冷添劇,達夜叫痛,氣息奄奄,目下症勢,十分危重云。罪人病勢如此,則一邊保放,一邊草記,曾有定式矣。韓用儀姑爲保放之意,敢啓。傳曰,知道。
李惟命,以成均館行大司成意啓曰,文廟守僕,依宗社守僕例,試才抄擇,別單啓下事,曾有定式矣。守僕洪聖忠,朔數已滿,其代以曾經守僕試才抄擇,備三望受點次,別單書入之意,敢啓。傳曰,知道。
副應敎金箕殷疏曰,伏以臣之老父,素患痰喘之症,遇寒輒加,自昨冬以來,更添感冒,苦歇無常,長委床笫,臣方左右扶將,實難一時離側而上番闕直,召牌荐臨,動駕隔日,陪扈義重,不敢言私,出肅就直,亦已數日矣。卽接家信,則臣父病情,間因失攝,一倍添劇,氣息喘急,精神昏眩,達夜苦痛,朝亦無減,家人急報,催臣歸省,私情煎迫,按住不得,忙陳短章,徑出禁扄。伏乞聖慈,俯垂諒察,亟遞臣所帶之職,俾便救護,仍治臣擅離之罪,以肅朝綱焉。臣無任云云。省疏具悉。爾其勿辭救護。
上在昌德宮。停常參·經筵。
朴瑞源啓曰,合辭方張之時,兩司無詣臺之員,事甚未安,除在外外,未肅拜·呈告人員,竝卽牌招,何如?傳曰,允。
李龍秀啓曰,禁衛營將官來言,今日本營軍兵,日次私習云矣,敢啓。傳曰,知道。
李龍秀啓曰,御營廳將官來言,今日本廳軍兵,日次私習云矣,敢啓。傳曰,知道。
備忘記,潼關僉使金應三,豐山萬戶黃雲光,溫萬戶金殷澤下直,各長弓一張,長箭一部,片箭一部,筒兒一箇賜給。
朴宗京啓曰,三品官之無得過三日循例請牌,曾有定式矣,敦寧都正韓大裕,除拜後過三日不爲出肅,事體所在,誠極未安,從重推考,仍卽牌招察任,何如?傳曰,允。
李龍秀啓曰,臣龍秀,以今日入直禁軍戎器點考,進去下直之意,敢啓。傳曰,知道。
李龍秀啓曰,臣依定式進詣仁政殿月臺,入直禁軍戎器點考,則皆無頉,仍以傳敎內辭意勞問,則亦皆好在云矣,敢啓。傳曰,知道。
朴宗京啓曰,吏曹郞廳來言,臺諫有闕,政事,取稟。傳曰,政官牌招開政。
朴宗京啓曰,吏曹判書李肇源,參議金履載牌不進推考傳旨及罷職傳旨,今方捧入,而開政命下之後,如是違牌,事甚未安,參判趙萬元在外,判書更爲牌招,何如?傳曰,允。參議只推,一體牌招。
有政。吏批,判書李肇源進,參判趙萬元在外,參議金履載牌不進,行都承旨朴宗京進。以李基崇爲司諫,朴在冀爲吏曹正郞,許兟爲佐郞,吳夏哲爲監察,權爕爲典籍,李憲周爲掌樂主簿,朴持化爲假引儀。通德李尙宗今超通政,侍從臣前持平李基華父加資事承專,敦寧都正韓大裕今加嘉善,回榜人加資事承傳,黃海兵使趙岐,今加嘉善,加資事承傳。以李墷爲兵曹正郞。
兵批,兼判書沈象奎進,參判朴宗正入直,參議鄭景祚病,參知徐長輔病,左副承旨李龍秀進。僉知趙運永,護軍李東善,副護軍李勉求,竝單付。黃海兵使趙岐,仍任事承傳。
以吏曹參議金履載再牌不進罷職傳旨,傳于朴宗京曰,只推。
朴瑞源啓曰,大司憲鄭尙愚,持平任文白·金致福牌不進,執義宋啓榦,掌令柳鎭澤·閔鼎秀在外,監察茶時之意,敢啓。傳曰,知道。
以持平任文白·金致福,正言朴來謙牌不進罷職傳旨,傳于朴瑞源曰,只推。
李惟命啓曰,藥房提調·副提調,持湯劑來待矣。傳曰,封入。
以黃海監司趙鍾永狀啓,長淵縣監柳河源,衰老已甚,柔善太過,積弊之邑,振刷無望,不得已罷黜事,傳于朴宗京曰,令該曹口傳差出,催促下送。
李惟命,以弘文館言啓曰,本館上番闕直,事甚未安。副修撰李沆,旣有只推之命,卽爲牌招,姑陞入直,何如?傳曰,允。
李惟命,以弘文館言啓曰,新除授校理金鐮,時在京畿交河地,修撰朴綺壽,時在龍仁地,經筵入番事緊,請竝斯速乘馹上來事,下諭。答曰,依啓。
李龍秀,以都摠府言啓曰,副摠管柳畊,以漢城府右尹,本府坐起,晝仕出去之意,敢啓。傳曰,知道。
朴瑞源,以義禁府言啓曰,保放罪人韓用儀,還囚議處以入,而病勢未差,仍爲保放之意,敢啓。傳曰,知道。
禁府啓目粘連,向前韓用儀亦,停還捧納,雖從民願,不報擅許,罪犯違令,以此照律,何如?判付啓,依允。
上在昌德宮。停常參·經筵。
朴瑞源,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
朴瑞源啓曰,合辭方張之時,兩司無詣臺之員,事甚未安,除在外外,未肅拜·呈告人員,竝卽牌招,何如?傳曰,允。
朴瑞源啓曰,禁衛營將官來言,今日本營軍兵,日次私習云矣,敢啓傳曰,知道。
朴瑞源啓曰,御營廳將官來言,今日本廳軍兵,日次私習云矣,敢啓。傳曰,知道。
李惟命啓曰,假注書李若愚,身病猝重,勢難察任,今姑改差,何如?傳曰,允。
朴瑞源啓曰,大司憲鄭尙愚,持平任文白·金致福牌不進,執義宋啓榦,掌令柳鎭澤·閔鼎秀在外,監察茶時之意,敢啓。傳曰,知道。
以持平任文白·金致福,正言朴來謙牌不進罷職傳旨,傳于朴瑞源曰,只推。
李若愚改差,代以李驥秀爲假注書。
李惟命啓曰,藥房提調·副提調,持湯劑來待矣。傳曰,封入。
以慶尙道罪人放未放成冊,傳于朴瑞源曰,李允吉放。
吏曹口傳政事,以尹衡東爲長淵縣監。
朴瑞源,以備邊司言啓曰,卽見義州府尹吳翰源狀啓,則以爲,扶安縣格浦漂到大國人一名,到長湍地身故,而下來咨文中,不爲措辭,故漂人姑留本府,以待廟堂指揮爲辭矣。漂人領送之時,如有身故於畿海境內者,則自槐院,具由措語,更修咨文以送,若在於關西境內,則往復京院,淹滯可悶,故自灣府,從便馳通,已例卽然。今番漂人領送時,一名到長湍府身故,而當該咨官,不以更咨之由,趁時馳告,乃於行到灣府咨文下來之後,始爲手本者,萬萬駭然。當該齎咨官,待復命從重科治之意,爲先分付於該院,具由更咨,事係時急,亦令槐院,卽速撰出,安寶後定禁軍騎撥,以爲星火下送之地,何如?傳曰,允。
朴瑞源,以備邊司言啓曰,貢市人詢瘼事命下矣。取見其所懷,則綿子廛·樺皮廛·眞絲廛·鞋廛·淸蜜廛·雉鷄廛·衣廛·內外匙召廛等市民,以爲一自通共以後,失業渙散,迫在朝夕,特復亂廛爲辭矣。一自各廛物種通共之後,廛民之興利爲生者,不能如已往之專,每値詢瘼之日,輒有呼冤之擧,其言誠不爲無據,而但許令通共,已爲數十年之久,今若猝然出禁,則在廛民,雖有捄弊之益,小民之以此資活者,一朝失業,亦不可不念。復舊一款,有難遽議,置之,何如?傳曰,允。
朴瑞源,以義禁府言啓曰,保放罪人韓用儀,還囚照律以入之意,敢啓。傳曰,知道。
禁府照目粘連,金化前縣監韓用儀矣本府議啓內,停還捧納,雖從民願,不報擅許,罪犯違令,以此照律,罪笞五十收贖,解見任別敍,私罪。奉敎依允爲旀,功減一等爲良如敎。
禁府啓目粘連,慶尙道放未放修啓冊子中,本府所管定配罪人未放秩乙良,竝只依啓聞施行爲白乎旀,他餘罪人等,令刑曹稟處,何如?判付啓,依允。
刑曹啓目,今正月二十日動駕時,衛外擊錚人原情,依先朝受敎,竝爲後錄,而取考其原情,則南部幼學李堂九,其父寬基,偏配南荒,乞令放釋事也。當初臣曹之白放,王府之平問,足爲發明之端,名在臺啓,今不可遽議疎釋,原情勿施。床廛市民車壽甲等,其矣廛,乞令許入於六矣廛事也。分役旣多,進排浩繁,則其所稱冤,容或無怪,從長決給,俾無更籲之弊事,分付平市署,何如?判付啓,依允。
慶尙監司金魯應疏曰,伏以臣待罪嶺臬,今已三年,材不足以剸理繁務,威不足以彈壓遐俗,犯負乘之戒,冒匪據之恥,宜去不去,淟涊至今,每一循省,惶汗浹背。況今比歲荐凶,再擧賙賑,公私罄渴,民勢倒懸,雖使古人之長於心計者當之,猶不免却顧而長慮,況臣魯莽庸鈍,値此艱棘,補苴無術,而精力俱困,拯濟昧方,而心手相違,畢竟僨誤,可立而竢,僨誤之罪,臣不自恤,其於幾百萬生靈何哉?蓋自己巳以後,殿屎之憂,靡邑不然,幸賴聖念所曁,蕩然若陽春之噓枯荄,鶉衣鵲面,得至有今日,是誰之賜也?第玆今年之災,有甚於去年,不惟各穀大無之患而已。綿農之慘歉,聽於故老之言,殆乎百年內初有之災,始旱終澇,有種無收,終朝之采,旣難盈掬,大東之杼,不免其空,皸瘃之類,已斷衣被之望,絲縷之征,實無責納之路。故向於分等修啓之時,據實仰陳,以冀純錢之特例者,實出於萬不獲已,夫豈或昧常供之所重,干窮民之虛譽也哉?且考本道謄錄,或因特敎,或因疏啓,以純錢代捧,不無其例,晝宵顒祝,庶緩燃眉之急,而旋因廟堂之覆奏,未蒙全準所請。臣悚蹙憫隘,數月究思,誠欲奉行惟謹,不敢更思覼縷,而顧此弩末之狀,去而益甚,村里無上機之女,場市稀抱布之人,雖使日事椎剝,督如風火,刮毛於龜背,何處可得,唉彼無告,惟有相率而顚仆而已。噫,惟正之供,貢賦之法,卽自古及今,任土之定制,享上之大經也。一或差忽,厥罪何居?況今財賦日蹙,國用告竭,臣雖無狀,寧不憂此,而竊念民事之重,或急於用度,代錢之法,亦係於方便,兩稅雖不可一時竝施,若得大同之純錢,則田稅一條,亦可以有辭於責納。且以近例言之,辛未綿歉,大遜於目下,猶因道臣之疏,特許田大同純錢之請,嶺民之至今浹髓淪肥,頂戴攢祝,曾不過數年之頃矣。苟以今年無前之歉,未蒙前歲已施之澤,惟彼愚蠢無知之類,豈無抑鬱向隅之歎,而臣亦坐視不顧,垂綆於已枯之井,責實於不毛之地,則不但行之不得,是眞驅斯民於溝壑而後已,其可曰仰體宵旰之憂乎?左右思量,與其寧被猥屑之誅,不敢以必不可成之事,爲目前奉行之計,玆敢不避僭越,仰瀆崇聽。伏乞特許大同全代之請,仍治臣瀆擾之罪,不勝大願。臣無任云云。答曰,省疏具悉。令廟堂稟處。
上在昌德宮。停常參·經筵。
朴周壽啓曰,合辭方張之時,兩司無詣臺之員,事甚未安,除在外外,未肅拜·呈告人員,竝卽牌招,何如?傳曰,山林外竝許遞,政官牌招開政。
朴周壽啓曰,假注書李驥秀,時無職名,令該曹依例付軍職,使之冠帶常仕,何如?傳曰,允。
傳于李惟命曰,藥房入侍。
傳于徐春輔曰,入直玉堂,持聖學輯要初卷入侍。
傳于徐春輔曰,諸承旨持公事入侍。
傳于徐春輔曰,召對爲之。
朴周壽啓曰,大司憲,掌令二員,持平二員未差,執義宋啓榦在外,監察茶時之意,敢啓。傳曰,知道。
吏曹口傳政事,以李相璜爲內醫提調。
李惟命啓曰,吏曹判書李肇源,參議金履載牌不進推考傳旨及罷職傳旨,今方捧入,而開政命下之後,如是違牌,事甚未安。參判趙萬元在外,判書更爲牌招,何如?傳曰,允。參議只推,一體牌招。
李惟命啓曰,藥房提調·副提調,持湯劑來待矣。傳曰,封入。
朴周壽啓曰,合辭許久闕啓,事甚未安,今日政新除授臺諫,竝待下批牌招,何如?傳曰,允。
有政。吏批,判書李肇源進,參判趙萬元在外未肅拜,參議金履載進,行左承旨徐春輔進。啓曰,臺諫多窠,今當差出,而擬望之人乏少,外任竝擬,何如?傳曰,允。以趙德潤爲大司憲,徐能輔爲大司諫,具康爲司諫,李在璣·鄭繼忠爲掌令,李承達·李東永爲持平,鄭度采爲獻納,金秀鍾·兪理煥爲正言,金履迪爲典籍,朴慶悳爲長鬐縣監。承文副正字單梁在孟。故及第李元祥贈修撰例兼,未分館前身死,依法典贈相當職。
兵批,兼判書沈象奎病,參判朴宗正病,參議鄭景祚病,參知徐長輔入直進,同副承旨朴周壽進。以玄爔爲長山別將,僉知丁若晦,護軍鄭尙愚,副護軍李尙宗·朴基赫,副司直李基崇·柳鎭澤·閔鼎秀·金致福·任文白·具康,副司果朴來謙·金虎振,副司正李驥秀,以上竝單付。
傳于李惟命曰,明日出宮內門路,以協陽門爲之。
傳于李惟命曰,明日差早開門。
徐春輔啓曰,明日大駕詣景慕宮入齋室後,王大妃殿·惠慶宮·嘉順宮問安,何承旨進去乎?敢稟。傳曰,同副承旨進去。
朴周壽啓曰,卽者兵曹郞廳來言,明日擧動時,本曹判書沈象奎,別侍衛當爲進參,而有身病,不得進參云,卽爲牌招,何如?傳曰,允。
朴周壽啓曰,兼兵曹判書沈象奎牌不進推考傳旨,今方捧入,而明日擧動時,別侍衛不可不備,如是違牌,事甚未安,更爲牌招,何如?傳曰,允。
李惟命,以弘文館言啓曰,本館上番姑陞入直,事甚未安,副應敎金箕殷,由限已過,卽爲牌招入直,何如?傳曰,允。
以副應敎金箕殷牌不進罷職傳旨,傳于李惟命曰,只推。
朴周壽,以義禁府言啓曰,慶尙道放未放修啓冊子中,本府所管定配罪人機張李允吉,放送事,命下矣。李允吉放送事,分付該道道臣之意,敢啓。傳曰,知道。
兼兵曹判書沈象奎疏曰,伏以臣向控衷懇,未蒙恩遞,陳就之地,義分是懼,遂未免强策趨班,冒昧行政,而瘢疣之隨積,蹩躠之貽譏,恬然若全不自顧者,則誠甚慙悚,心竊懷病,果於日前陪扈之餘,重嬰感冒之祟,寒則外襲,痰又內結,委倒眩轉,宛轉莫起。今者閟宮展省,鑾蹕將戒,臣以此病狀,雖使處散班而隨大夫後,固無自力之望,況安能飭軍衛整鹵簿,克擧本兵之職也哉?臣豈不知此時言病之萬萬惶懼,而痛困呼號,非不嚴畏也,誠以理勢之不得不然也。玆敢短章瀆籲,仰冀鑑處。伏乞聖慈,特垂閔諒,亟賜鐫罷,公私兩幸,不勝大願。臣無任云云。答曰,省疏具悉。卿其勿辭行公。
甲戌正月二十四日辰時,上御壽康齋。藥房入侍時,都提調金思穆,同副承旨朴周壽,假注書權中淸,記注官金良倜·柳可均,直閣鄭元容以次進伏,別待令富平府使洪旭浩,醫官吳千根·李漢臣·趙宗協·秦東秀·權以中·李命運,以次進伏楹外訖。思穆曰,昨今兩日,日氣溫和,聖體,若何?上曰,一樣矣。思穆曰,寢睡·水刺之節,若何?上曰,一樣矣。思穆曰,王大妃殿氣候,何如?上曰,一樣矣。思穆曰,惠慶宮氣候,何如?上曰,一樣矣。思穆曰,嘉順宮氣候,何如?上曰,一樣矣。上命醫官入診,以中等以次診候訖,退伏奏曰,脈候左右三部調均矣。上命醫官先退,旭浩等以次進出,思穆曰,副提調以監煎進,故同副承旨代入矣。思穆曰,提調朴宗來,病勢難强,今日診筵,不得入侍,當此逐日監煎之時,不可暫曠,許遞,令該曹口傳差出,何如?上曰,依爲之。出擧條上命退,諸臣以次退出。
甲戌正月二十四日辰時,上御壽康齋。入直玉堂持聖學輯要入侍時,行左承旨徐春輔,修撰任俊常,持聖學輯要初卷,副修撰李沆,持聖學輯要初卷,假注書李驥秀,記注官金良倜·柳可均以次進伏訖。上開卷命讀,俊常讀自敖不可,止不可極。上曰,下番讀之。沆讀自孟子曰人有鷄犬,止而已矣。上曰,文義陳之。俊常曰,學問之最要處,在於求放心,蓋此心一放,則一身靡所主宰,而萬事無以應接,故聖賢千言萬語,不出乎操存此心,反復入身來而已。況在人君萬化之原,尤當以求放,爲第一工夫,伏願深加體察焉。上曰,下番陳之。沆曰,上番已陳之,臣則別無可達之辭矣。上掩卷,命玉堂先退,俊常等退出。仍命退,承史以次退出。
甲戌正月二十四日辰時,上御壽康齋。諸承旨持公事入侍時,行左承旨徐春輔,假注書權中淸·李驥秀,記注官金良倜·柳可均以次進伏訖。上曰,有公事乎?春輔讀奏,上曰,入之。春輔曰,都承旨·右副承旨竝式暇,右承旨監膳進,左副承旨鑄字所進矣。上命退,承史以次退出。
甲戌正月二十四日午時,上御壽康齋。召對入侍時,參贊官徐春輔,持孟子第七卷,檢討官任俊常,持孟子第七卷,檢討官李沆,持孟子第七卷,待敎李鶴秀,持孟子第七卷,假注書李驥秀,持孟子第七卷,記注官朴思彦,持孟子第七卷,記注官柳可均,持孟子第七卷,以次進伏訖。上開卷命讀,俊常讀自孟子曰執之,止受之也。上曰,下番讀之。沆讀自然則,止之何。上曰,參贊官讀之。春輔讀自舜視棄,止忘天下。上曰,閣臣讀之。鶴秀讀自孟子自范,止未將者也。上曰,文義陳之。俊常曰,執之者,執法之謂也。法者,天下之平,而非以私意可低仰者,故有司所執,唯法而已。然使有司,執而不失,無所撓奪,亦在乎人君信令重法之如何耳。於此等辭義,深留聖念,區區之望也。上掩卷,命玉堂先退,俊常等退出。仍命退,承史以次退出。
上在昌德宮。停常參·經筵。
大駕詣景慕宮,入齋室後,王大妃殿·惠慶宮·嘉順宮,遣承旨問安。答曰,知道。展拜後,內閣·政院·玉堂·藥房口傳問安。答曰,知道。世子宮,遣宮官口傳問安。答曰,知道。還內後,內閣·政院玉堂·藥房口傳問安。答曰,知道。
藥房都提調金思穆,提調李相璜,副提調李惟命啓曰,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?惠慶宮氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿·中宮殿·惠慶宮·嘉順宮,藥房口傳問安。答曰,知道。世子宮口傳問安。答曰,知悉。
朴瑞源啓曰,行大司憲趙德潤未肅拜,執義宋啓榦,掌令李在璣·鄭繼忠,持平李承達·李東永在外,監察茶時之意,敢啓。傳曰,知道。
李龍秀啓曰,備邊司郞廳來言,今日賓廳日次而動駕相値,不得來會云矣,敢啓。傳曰,知道。
李龍秀啓曰,司僕寺內乘來言,捲簾·毛帳,取稟。傳曰,捲三面,毛帳置之。
傳于李龍秀曰,出宮內門路,以貳極門爲之。
傳于李龍秀曰,侍衛軍兵毛具。
朴周壽啓曰,臣以王大妃殿·惠慶宮·嘉順宮問安,進去下直之意,敢啓。傳曰,知道。
傳于朴周壽曰,召對爲之。
李惟命,以弘文館言啓曰,本館上番姑陞入直,事甚未安,副應敎金箕殷,旣有只推之命,卽爲牌招入直,何如?傳曰,允。
以副應敎金箕殷牌不進罷職傳旨,傳于李惟命曰,只推。
以獻納鄭度采,正言兪理煥牌不進罷職傳旨,傳于朴瑞源曰,只推。
李惟命啓曰,藥房提調·副提調,持湯劑來待矣。傳曰,封入。
以咸鏡監司金履陽狀啓,穩城府使李基鼎,乃以南運穀,限八百石作錢區處之意,私托營邸,至入廉探,究其宅心之地,難任濟荒之責,爲先罷黜,其罪狀,令攸司稟處事,傳于朴瑞源曰,令該曹口傳差出,催促下送。
吏曹口傳政事,以具絎爲穩城府使。
甲戌正月二十五日辰時,大駕詣景慕宮。春展謁擧動入侍時,行都承旨朴宗京,行左承旨徐春輔,行右承旨李惟命,左副承旨李龍秀,右副承旨朴瑞源,同副承旨朴周壽,假注書權中淸·李驥秀,記注官車翊修,別兼春秋李紀淵,提學徐榮輔,直提學李存秀,檢校直閣李魯益,直閣鄭元容,待敎李鶴秀,以次詣閤。時至,通禮跪啓請外辦,上具翼善冠·衮龍袍,乘輿出重華門。藥房都提調金思穆,提調李相璜,副提調李惟命進輿前奏曰,春寒甚峭,侵早勞動,聖體,若何?上曰,一樣矣。自貳極門,至協陽門外降輿所,通禮跪啓請降輿乘輦,上降輿乘輦,仍由肅章門·進善門·敦化門,至宗廟前路降輦所,通禮跪啓請降輦,上降輦步過,通禮跪啓請乘輦,上乘輦,至宮大門外,通禮跪啓請降輦乘輿,上降輦乘輿,入齋室。仍敎曰,入齋室後,問安勿爲之。出駕敎少頃,改具冕服,詣版位行再拜禮,入室奉審訖。敎曰,望廟樓展拜置之。還詣齋室,改具翼善冠·衮龍袍,乘輿出宮大門,通禮跪啓請降輿乘輦,上降輿乘輦,至宗廟前,通禮跪啓請降輦,上降輦步過,通禮跪啓請乘輦,上乘輦,由敦化門·進善門。上敎龍秀曰,還宮內門路,以賓陽門爲之。出駕敎仍由肅章門·建陽門·銅龍門·景化門·集禮門,至明政門,通禮跪啓請降輦乘輿,上降輦乘輿,入明政門·賓陽門還內。進御雄朱丸及人蔘石菖蒲茶,自明日停止事。出榻敎諸臣以次退出。
甲戌正月二十五日辰時,上御壽康齋。召對入侍時,參贊官朴周壽,持孟子第七卷,檢校待敎李龍秀,持孟子第七卷,檢討官任俊常,持孟子第七卷,檢討官李沆,持孟子第七卷,假注書李驥秀,持孟子第七卷,記注官柳可均,持孟子第七卷,別兼春秋李紀淵,持孟子第七卷,以次進伏訖。上開卷命讀,俊常讀自孟子曰形色,止徐徐云爾。上曰,下番讀之。沆讀自亦敎之,止登天然。上曰,文義陳之。俊常曰,形色有理,卽是有物有則之義也。苟使耳目鼻口之用,莫不各得其理,則大舜之明四達四,洪範之五事五作,豈獨專美於古哉?只緣私欲之交蔽,遂不能踐形而率性,故孔子之語顔淵,以四勿爲克己之要者,亦欲其踐吾之形,存天之理而已。伏願殿下,深留聖意焉。上曰,下番陳之。沆曰,上番已以形色敷陳,而形色之於人,亦大矣。君子之修身,必以九容爲要,而終底於有威可畏有儀可象者,卽其形色,可見其爲有德之表,則形色之間,亦宜深加聖念,務盡踐形之道也。上掩卷,命玉堂先退,俊常等退出。仍命退,承史以次退出。
上在昌德宮。停常參·經筵。
朴瑞源,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
朴瑞源啓曰,合辭方張之時,兩司無詣臺之員,事甚未安,除在外·未署經外,未肅拜·呈告人員,竝卽牌招,何如?傳曰,允。
備忘記,雲峯縣監禹亨圭,高山里僉使柳光濂下直,各長弓一張,長箭一部,片箭一部,筒兒一箇賜給。
傳于徐春輔曰,左承旨入侍。
行大司諫徐能輔啓曰,臣言議風采,本不合於淸朝耳目之任,而諫長除旨,遽承於病伏之中,未效叩謝之忱,自犯逋慢之罪,臣誠惶隘懍蹙,歷日靡措。迺者召牌荐降,義分是懼,雖不得不章皇出肅,而第於前啓合辭中,有區區私義之不可冒參者。且臣曾叨臺地,以此引避,特蒙聖朝體諒之恩,今臣處義,宜無異同,以此情踪,其何可一刻晏然於臺次乎?請命遞斥臣職,答曰,依啓。
朴瑞源啓曰,行大司憲趙德潤牌不進,執義宋啓榦,掌令李在璣·鄭繼忠,持平李承達·李東求在外,監察茶時之意,敢啓。傳曰,知道。
以司諫具康,獻納鄭度采,正言兪理煥牌不進罷職傳旨,傳于朴瑞源曰,只推。
朴宗京,以吏曹言啓曰,贈謚文敬公宋煥箕延謚,來二月十五日,定行於江原道金城縣云矣,敢啓。傳曰,知道。
朴瑞源,以都摠府言啓曰,副摠管任聖說,以御營中軍,新舊番軍兵等射放事,南小營晝仕出去之意,敢啓。傳曰,知道。
朴瑞源,以義禁府言啓曰,咸鏡監司金履陽狀啓內,穩城府使李基鼎,爲先罷黜,其罪狀,令攸司稟處事,啓下矣。李基鼎時在任所,依例發遣府書吏,交代後拿來,何如?傳曰,待待命拿囚。
甲戌正月二十六日未時,上御壽康齋。左承旨持公事入侍時,行左承旨徐春輔,假注書李驥秀,記注官車翊修·朴思彦,以次進伏訖。上曰,有公事乎?春輔曰,有公事一度矣。上曰,公事入之。仍命退,承史以次退出。
上在昌德宮。停常參·經筵。
朴瑞源啓曰,合辭方張之時,兩司無詣臺之員,事甚未安,除在外·未署經外,未肅拜·呈告人員,竝卽牌招,何如?傳曰,允。
朴周壽啓曰,來初一日,輪臺日次,而穆陵忌辰祭正日相値,頉稟之意,敢啓。傳曰,知道。
朴瑞源啓曰,御營廳將官來言,今日本廳軍兵,日次私習云矣,敢啓。傳曰,知道。
備忘記,阿山萬戶金翊聖下直,長弓一張,長箭一部,片箭一部,筒兒一箇賜給。
徐春輔啓曰,假注書權中淸,身病猝重,勢難察任,今姑改差,何如?傳曰,允。
朴瑞源啓曰,行大司憲趙德閏,掌令李在璣牌不進,執義宋啓榦,掌令鄭繼忠,持平李承達·李東永在外,監察茶時之意,敢啓。傳曰,知道。
以司諫具康,獻納鄭度采,正言兪理煥,掌令李在璣牌不進罷職傳旨,傳于朴瑞源曰,只推。
朴瑞源啓曰,吏曹郞廳來言,臺諫有闕,政事,取稟。傳曰,前望單子入之,待下批牌招察任。
大司諫前望單子入之,吳泰賢落點。
權中淸改差,代以權敦仁爲假注書。
朴瑞源啓曰,假注書權敦仁,時無職名,令該曹依列付軍職,冠帶常仕,何如?傳曰,允。
朴周壽,以禮曹言啓曰,臣命爀,與戶曹判書臣李相璜,進詣皇壇奉審,則奉室前退鋪陳黃花紋地衣一浮,雉尾箒一柄,風遮草芚一浮,壇上鋪陳黃花紋席二張,北邊紅箭門柱根塗灰剝落,敬奉閣懸板紗籠風遮草芚一浮,饌卓巾三件,尊卓巾一件,沙池一坐,著尊耳一固,鍮東海一坐,鑾刀鈴三箇,籩五坐,籩羃四箇,尊羃三箇,鼎羃二箇,幣篚一坐,隅板一坐,御齋室房廳處處滲漏,樑上塗灰剝落,西上房鋪陳別紋席一張,半粧板一張,斑子一井,南邊半壁塗紙渝傷,雉尾箒一柄,懸板紗籠風遮草芚一浮,從享位褥一件,紅紬衣九件,皁紬衣十三件,白紬中單十五件,白紬裙十五件,白紬帶七件,白布襪六件,金銅革帶五件,烏皮履十部,价幘冠六件,進賢冠五件,皮弁冠四件,鍾流蘇三層,磬懸絲五把,鍾磬結紅索一艮衣,瑟絃三箇,琴絃二箇,麾一坐,干四箇,戚四箇,舞翟雉尾三層,路鼗纓子二箇,旌一坐,柳笥二部,壇上甲黃幕一部內四幅,甲黃帳一浮內五幅,內簷甲黃帳四部內六幅,油遮日二浮,白布遮日一浮內三幅,內揮帳二浮內二幅,前面黃帳一浮內二幅,外揮帳二浮內二幅,黃綿絲中束乼二艮衣,小束乼二艮衣,三甲所一艮衣,廣別大束乼一艮衣,大束乼一艮衣,中束乼一艮衣,小束乼一艮衣,三甲所一艮衣,排設竹三箇,從享位白布遮日一浮內三幅,白布揮帳一浮內一幅,油遮日一浮,中束乼一艮衣,小束乼一艮衣,三甲所一艮衣,排設竹二箇,登軒架白布遮日二浮內二幅,饌幕白布遮日一浮內一幅,中束乼一艮衣,三甲所一艮衣,典祀廳油遮日一浮,白布揮帳一浮內二幅,竝破傷,趁卽改備修補事,分付各該司,何如?傳曰,允。
朴瑞源,以都摠府言啓曰,副摠管柳畊,以漢城府右尹,本府坐起,晝仕出去之意,敢啓。傳曰,知道。
朴瑞源,以備邊司言啓曰,頃因開城留守所報,軍需開市所用關西年例作錢條,以湖南·海西穀折米二千石,草記移劃矣。卽見開城留守尹序東所報,則以爲,海西移劃穀一千石,以屢經賙賑,穀簿枵然,末由取來,更以他道某樣穀,從便移劃爲辭矣。當初松營請劃,旣爲開市與軍需,則俱有關係,不可無給代之擧,不得已移劃於兩路,而海西事情,旣無以措手,則有難强令劃給,就京畿本司句管別會穀中,折米一千石,更爲移劃於松營,使之從便取用,何如?傳曰,允。
朴瑞源,以刑曹言啓曰,忠淸監司趙貞喆啓本內,池擎龍,以誘引平民,勒奪錢貨罪,徒三年到配於恩津縣,而發配旣在赦令前,令該曹稟處云矣。所犯不至深重,同罪且已蒙宥,放送,何如?傳曰,允。
朴瑞源,以禁衛營言啓曰,來三月當九番右部中司屬全羅道四哨軍兵,來閏二月二十五日,京中逢點,依例準二朔立番之意,本道監·兵使處,預爲知委,何如?傳曰,允。
朴瑞源,以御營廳言啓曰,本廳來三月四月兩朔應立右部後司屬江原道四哨軍兵,閏二月二十五日,京中逢點,三月初一日,與右司軍兵,當爲替代立番,趁期調送事,本道監司處,措辭知道之意,敢啓。傳曰,知道。
朴瑞源,以禁衛營言啓曰,來二月當九番右部左司屬全羅道四哨軍兵,逢點實數五百十三名,已爲點閱整齊,來二月初一日,與內外各處入直將官軍兵等,依例替代後,舊軍放送之意,敢啓。傳曰,知道。
朴瑞源,以御營廳言啓曰,本廳來二月·閏二月兩朔應立右部右司屬忠淸左道四哨軍兵五百十七名,今已逢點整齊矣。二月初一日,與舊番中司軍兵,替代立番後,舊軍放送之意,敢啓。傳曰,知道。
修撰朴綺壽疏曰,伏以臣竊自惟念,以臣所當之地,忍死至此,苟然延活者,萬萬不可以常理言,至若追陳往事,仰瀆宸聽,不惟臣所不敢,亦是臣所不忍。然而至痛在中,結轖崩迫,及臣未死之日,亦安得不一番抆血哀籲我天地父母之前哉?噫,臣父所遭之變,卽是千古所無之事,而苟究其所以致此,則專由於扶恤小民,圖報國恩之苦心血誠,今臣請以父子間所嘗告語者,仰陳焉。蓋臣家本寒素,蒙被殊渥,父子顯榮,竝在邇列,何日非感激鴻私闔門攢祝之時,而臣父嘗謂臣曰,吾父子無才無德,受國厚恩,以至於此,惟當官盡職,不顧己私,爲可以報答萬一之道。又嘗謂臣曰,吾夜直喉院日,承聞雖三更後,公事之有係於民者則入之之命,宵衣之聖念至此,爲臣子者,若不仰體而一以恤民爲心,則是無臣節也。是以出宰之日,一意從事於矯捄之政,而峽俗凶頑,吏習極惡,且重以閭里巨猾豪富之流,與官吏相和附,侵漁小民,罔有紀極,以至臣父到官之初,村民或六七成群,而泣訴于庭曰,徵索無厭,殘民無以聊生,官今新到,願活我百姓云。蓋姑擧其一端而言,各邑所謂面主人者,卽邑底下賤之類,吏輩之所差出而役使者也。面主人輩,每年各面所收錢,乃至五千餘兩之多,謂之釣鯤錢,此輩尙如此,則又況奸胥猾校之所爲,尤當如何哉?譬如群虎狼之咆哮縱橫,恣其噉食,其勢必至於民將盡劉而後已,見之慘目,言之傷心。又有所謂艾勅錢,放債取息,年增而歲加,將至萬數,民不勝其苦,此則鄕任輩囊橐偸美之物也。又松京富商輩,盤據邑里,符同吏屬,盡籠財利,各項公稅,不待民人之備納,先期出錢,盡數磨勘,然後故寬責報之限,以至時月旣久之後,子錢化爲母錢,而更收其息,利上加利,流轉不已,故百錢之息,至於千,千錢之息,至於萬,民或有錢而不得納,拱手而受商人之操縱,此又民瘼之切苦者也。外此許多脧削之弊,鱗萃蝟集,有難更僕數也。臣父深爲之矜惻,而不忍立視其死,嚴加束下,一切禁斷,俾不得更售侵奪之習,而放債之錢,永爲革罷,松商之流,盡逐境外,以至俵災而優及貧賤之下戶,簽丁而査充謀免之饒民,凡所以抑强扶弱之政,靡所不用極。而至於倉穀分石之弊,尤有不可言者,一斛之穀,或不滿三四斗,是以民有受還之名,而無受還之實,臣父定爲斛量分給之法,而下輩無所容其奸,民稱此法,卽設邑後初有之事。若夫下屬逋負之弊,何邑不然,而亦未有如此邑者,虧欠各樣之穀,呑食上納之錢,而逃躱者,前後接踵,便作常事。臣父隨卽督捧,必破其家産,徵及族屬,充其元數而乃已,此輩之致怨含毒,出歿京鄕,而興訛造訕者,厥惟久矣。畢竟累數千石還米,奸民猾吏,互相和應,換以荒秕,全數偸出,舡運他道,以爲料販之資,臣父躬自反閱,覺察奸狀,嚴繩吏民之造謀設施者,將盡爲推得,出給民間,事未了究,而變故作矣。噫,臣父爲治之規,斷斷一念,惟在於抑制豪强,扶持小民。夫至愚而神者民也。彼小民者,方且懷恩感惠,口碑載路,而惟恐或去,則謂小民作此變,此必無之理也。凶黨締謀,散出錢財,募得無賴之輩,做出罔測之變,考諸推案,而諸囚所供,一一吐實,則不啻明白可見,而變出之初,浮言胥動,流播遠近,聽者不察,率多致疑於臣父。而惟我聖上,明竝日月,特加照燭,伊時判付下者,若曰,自己道理,於此無加,繼而降全釋之命。噫,聖旨丁寧,昭晰備至,雖使臣父自爲之辭,何以及此?不意駭機迭發,人言罔極,公私汚衊,必欲甘心,當是時也,禍色迫急,而將不知至於何境。倘非我聖上,曲賜庇覆,必欲全保之盛德深仁,則臣家之滅亡,其已久矣。臣父生而思造出常,沒而職名如故,泉塗改照,恩波浩蕩,臣父必當含恩感泣於冥漠之中,而臣於此,雖萬萬滅死,亦將瞑目入地矣。獨奈言者之齗齗,至於臣父旣沒之後,而猶且不已,因他事端,而每每引而爲說,抑獨何心哉?臣所以叩心刻骨,呼天痛隕,寧欲卽地溘死而無知者也。斯皆臣涉世昧方,積成猜惡,爲臣不忠,爲子不孝之致,撫躬齚舌,悲泣而已。惟有因近松楸,以卒餘生,少伸自靖之義,是臣區區之心,苫塊餘喘,萬念灰冷。千萬不自意,薇垣玉署,除旨聯翩,奎華之舊銜復叨,馹召之恩命荐降,臣誠惝恍嗚咽,不覺淸血之被面也。臣逖遠宸陛,星霜累易,揆以秉彝,豈無犬馬戀結之忱,而臣之自處,已矢於心,此生此世,永無一覲耿光之望,臣之情地,亦足悲矣。玆敢略暴衷悃,仰干崇嚴。伏乞聖慈,俯垂哀矜,察臣之情,遞臣之職。仍命選曹,刊去臣名於仕籍,勿復檢擬,俾臣得以永守邱壠,涵泳聖澤,以畢螻蟻之殘命,臣之至願,止於斯矣。臣無任云云。省疏具悉。爾其勿辭,上來察職。
刑曹啓目粘連,因全羅監司朴崙壽放未放修啓冊子,放秩·仍秩,竝依啓聞施行爲白乎矣,仍秩中珍山朴仁興等,罪不深重,竝放送爲白乎旀,稟秩井邑私奴介金等,所坐不輕,竝仍配,何如?判付啓,依允。又啓目粘連,因江原監司趙弘鎭放未放修啓冊子,放秩·未放秩,竝依啓聞施行〈爲〉白乎矣,未放秩中獜蹄宋煥俊等,未至配所秩中懷德僧宣坦,罪不深重,竝只放送爲白遣,放秩中橫城梁德禹等,罪氾不輕,竝仍配爲白乎旀,未至配所中龍潭安己亨等,入於該道成冊,已爲論列,置之,何如?判付啓,依允。又啓目粘連,因平安監司鄭晩錫放未放修啓冊子,仍秩,竝依啓聞施行爲白乎旀,未至配所三和崔漢龍等,罪犯深重,置之,何如?判付啓,依允。
上在昌德宮。停常參·經筵。
朴瑞源啓曰,合辭方張之時,兩司無詣臺之員,事甚未安,除在外·未署經外,未肅拜·呈告人員,竝卽牌招,何如?傳曰,允。
朴瑞源啓曰,禁衛營將官來言,今日本營軍兵,日次私習云矣,敢啓。傳曰,知道。
朴宗京啓曰,吏曹郞廳來言,長鬐縣監朴慶悳,諫院則旣已署經,憲府則不得署經云,除在外外,未肅拜人員,竝卽牌招,以爲備員署經之地,何如?傳曰,一司除署經。
傳于朴瑞源曰,西北別付料試射,再明日爲之,兵判往慕華館,試取以來。
朴瑞源啓曰,行大司憲趙德潤,掌令李在璣牌不進,執義宋啓榦,掌令鄭繼忠,持平李承達·李東永在外,監察茶時之意,敢啓。傳曰,知道。
以司諫具康,獻納鄭度采,正言兪理煥,掌令李在璣牌不進罷職傳旨,傳于朴瑞源曰,只推。
知中樞府事徐榮輔疏曰,伏以臣卽伏見吏曹報內閣,以臣差景慕宮春享大祭初獻官矣,在臣分義,豈敢不趨走進參也哉?第臣肛脫之疾,已成貞痼,步立最妨於是病,久步久立,必脫如期,此其證形,極爲醜穢,決不可擬議於肅敬潔齋之役,如是也。故向於永寧殿大享時,臨急見差,旣受香矣,而政院不得已稟旨變通,非爲臣占便地也,卽爲享事至重,不可使汚穢之身,置於其間也。此乃聖明所俯燭,而通朝所共知也。今雖欲冒進,其於就位駿奔之時,病之必作,萬無一倖,到此地頭,寧不萬萬罔措之甚,而其將何以處之乎?玆敢冒陳短章,仰暴實狀。伏乞聖上,俯垂矜察,亟命該曹,回授可堪之人,仍命勿復擧論於享官之役,治臣瀆擾之罪,以肅朝綱,千萬幸甚。臣無任云云。答曰,省疏具悉。疏辭,許令該曹改付標。
上在昌德宮。停常參·經筵。
朴瑞源,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
朴瑞源啓曰,合辭方張之時,兩司無詣臺之員,事甚未安,除在外·未署經外,未肅拜·呈告人員,竝卽牌招,何如?傳曰,允。
朴宗京啓曰,行右承旨李惟命,今日不爲仕進,卽爲牌招,何如?傳曰,允。
備忘記,長淵縣監尹衡東下直,長弓一張,長箭一部,片箭一部,筒兒一箇賜給。
傳于朴瑞源曰,一內禁軍試射,明日別付料試射時兼行。
朴瑞源啓曰,行大司憲趙德潤,掌令李在璣牌不進,執義宋啓榦,掌令鄭繼忠,持平李承達·李東永在外,監察茶時之意,敢啓。傳曰,知道。
以司諫具康,獻納鄭度采,正言兪理煥,掌令李在璣牌不進罷職傳旨,傳于朴瑞源曰,只推。
朴瑞源啓曰,明日傳香,禮房承旨當爲齊宿,行右承旨李惟命,卽爲牌招,何如?傳曰,允。
傳于朴宗京曰,右承旨許遞,前望單子入之,待下批牌招察任。
承旨前望單子入之,尹之鉉落點。
尹之鉉,以弘文館言啓曰,校理金鐮,自鄕上來云,卽爲牌招察任,何如?傳曰,允。
以校理金鐮牌不進罷職傳旨,傳于尹之鉉曰,只推。
以京畿監司李存秀狀啓,楊州牧使金啓溫,以其身病,不爲還任,呈狀乞遞,不得已罷黜事,傳于朴宗京曰,令該曹口傳差出,催促下送。
尹之鉉,以禮曹言啓曰,郊壇四孟朔,遣禮郞看審,有無頉草記事定式矣。發遣郞廳,南郊南壇·東郊先農壇·先蠶壇·南郊雩祀壇·北郊祈雨壇·東郊馬祖壇·南郊漢江壇·司寒壇·北郊厲壇,次第看審,則南壇·先農壇·先蠶壇·祈雨壇·馬祖壇·司寒壇壇上及四面紅箭門墻垣階砌,俱爲無頉,而雩祀壇北邊紅箭門柱根塗灰,漢江壇北邊紅前門柱根塗灰,厲壇南邊紅箭門柱根塗灰,竝剝落,卽爲修改事,分付該監,而此後看護等節,另加申飭之意,敢啓。傳曰,知道。
朴瑞源,以都摠府言啓曰,副摠管白東運,以禁衛中軍,本營諸將官射會監試事,南別營晝仕出去之意,敢啓。傳曰,知道。
尹之鉉,以奎章閣言啓曰,檢校直閣李魯益妻淑夫人沈氏喪,依定式遣檢書官,傳給內賜賻物以來之意,敢啓。傳曰,知道。
徐春輔,以漢城府言啓曰,過期未婚之類,分付各部,搜訪報來矣。中東北三部,以無乎報來,故西南兩部所報,別單書入之意,敢啓。傳曰,知道。
上在昌德宮。停常參·經筵。
藥房都提調金思穆,提調李相璜,行左承旨徐春輔啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?惠慶宮氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·惠慶宮·嘉順宮,藥房口傳問安。答曰,知道。
世子宮口傳問安。答曰,知悉。
李龍秀啓曰,行大司憲趙德潤,掌令李在璣未肅拜,執義宋啓榦,掌令鄭繼忠,持平李承達·李東永在外,監察茶時之意,敢啓。傳曰,知道。
李龍秀啓曰,備邊司郞廳來言,今日賓廳日次,而穆陵忌辰祭齋戒相値,不得來會云矣,敢啓。傳曰,知道。
藥房三提調,持湯劑來待矣。傳曰,封入。
傳于尹之鉉曰,禮房承旨,馳詣宗廟·景慕宮,奉審摘奸以來。
傳于朴宗京曰,藥房入侍,大臣·閣臣同爲入侍。
傳于朴宗京曰,留院公事入之。
傳于尹之鉉曰,二月日氣如此,毛具從便爲之。
傳于李龍秀曰,入直玉堂,持聖學輯要入侍。
傳于朴宗京曰,入直玉堂,持聖學輯要入侍。
吏曹啓目粘連,觀此平安監司鄭晩錫狀啓,則以爲渭原郡守朴基成老母,今年爲七十歲,依法典當爲啓遞,而赴任半載,治績頗著,邊上弊局,迎送可悶,今年因任事,令該曹稟處亦爲白有臥乎所,道臣狀辭雖如此,邊倅之親年七十者許遞,載在法典,渭原郡守朴基成,依法典改差,何如?判付啓,依允。
朴宗京,以議政府三公意啓曰,本府每於歲首,例爲觀察使·節度使薦,而臣等俱有故,限內不得議薦之意,敢啓。傳曰,知道。
朴瑞源,以兵曹言啓曰,今正月各廳堂下武臣朔試射,臣曹連因有故,不得爲之之意,敢啓。傳曰,知道。
靑城尉沈能建疏曰,伏以臣,卽伏見吏曹名帖,以臣差南壇祭初獻官矣。臣固當竭蹶趨承,不敢言私,而第伏念臣之素患貞疾,以風痺之症,四肢全不運用,每當換節之時,十倍添劇,跬步難移於咫尺,起居亦須於左右,如此癃病之狀,殆同籧篨,而人所共知也。且日前忽得毒感,頭疼神涔,食飮全却,委頓床席,轉側須人,以此病情,萬無蠢動之望。且駿奔陞降之際,必有顚沛之患,非但禮貌之忝損,恐致將事之僨誤,有臣如此,生不如死,玆敢控暴短章,疾聲呼籲。伏乞聖慈,俯察病狀,亟令該曹改付標,以重享禮,仍治臣瀆撓之罪,以肅朝綱焉。臣無任云云。答曰,省疏具悉卿懇。疏辭,許令該曹改付標。仍傳于朴宗京曰,此批答,遣史官傳諭于靑城尉。
甲戌正月三十日辰時,上御壽康齋。藥房入診,大臣·閣臣承候同爲入侍時,都提調金思穆,行左承旨徐春輔,假注書李驥秀,記注官申翊修,別兼春秋李記淵,領議政金載瓚,左議政韓用龜,提學南公轍,直提學李存秀·金履喬,檢校直閣李光文,檢校待敎朴宗薰·李龍秀,待敎李鶴秀,以次進伏,別持令洪旭浩,醫官吳千根·李漢臣·趙宗協·秦東秀·權以中·李命運,進伏楹外訖。載瓚等曰,春節已屆,峭寒尙甚,聖體,若何?上曰,一樣矣。載瓚等曰,寢睡·水刺之節,何如?上曰,一樣矣。載瓚等曰,王大妃殿氣候,何如?上曰,各殿宮氣候一樣矣。上命醫官入診,旭浩·以中·漢臣·命運·千根·宗協·東秀,以次診候訖,退伏奏曰,左右三部調均矣。思穆曰,安神丸今已合製,當自昨日進御,而係是空心進御之劑,故時刻當差早矣。旣以調下爲定,故以梧子大作丸,而爲備間間呑下之地,更有黍米大作丸以置者,此則當隨敎封入矣。上曰,藥房以下先退,思穆等退出。載瓚曰,慶尙監司金魯應疏請,大同木全數代錢,忠淸監司趙貞喆狀請,大同木及免稅木,竝爲全數代錢矣。昨年綿歉,諸道同然,而三南爲尤甚,道臣所請,可見民勢之切悶,而事關經費,有難輕許,故向於湖南道臣疏請,雖不得不防啓,第今各該道事勢,果無以本色責納,若使準數徵捧,窮春民情,必有所行不得者。在前如此之時,或因特敎,或因道啓,多有代錢之例,兩道及湖南,竝令折半代錢,何如?上曰,依爲之。出擧條載瓚曰,楊州卽畿內最弊之邑,而近又以城餉未收,邑中新逋,歉歲民力,尤無以支堪。雖使倅臣,久任責成,尙難望其蘇捄,則前牧使金啓溫,因一微事,必遞乃已者,誡極慨歎,從重推考,仍任前職,催促還官。道臣之初不勉飭,曲循啓罷者,尤甚慨然,亦爲從重推考,何如?上曰,依爲之。出擧條載瓚曰,惠廳堂上徐榮輔,自遭臺言,尙今引入,兼職異於本職,處義雖甚過中,收租頒降,今已後時,有難一向靳持,且以禮使之道,宜令一伸。今姑許遞,其代上護軍南公轍差下,使之察任,何如?上曰,依爲之。出擧條載瓚曰,全羅兵使徐有鳳,以雲峯縣印符去來事,有所啓聞,而啓中辭語,初未別白,間多胡亂。啓聞事體,何等嚴重,而閫臣之若是不審,極爲駭然。姑先從重推考,原狀啓還下送,使之改修正上送,何如?上曰,依爲之。出擧條公轍曰,西變以後死節諸人,以設壇侑祭立碑紀蹟之意,大臣已筵奏蒙允,而坍名定然後,可以撰述碑文矣。義州之愍忠祠,東萊之義士塜,傍照取據,則以忠義壇定號似好,故敢此仰達矣。上可之。載瓚曰,碑文撰出之命,在於公轍藝提未解之前,旣已分排,則今雖已遞,不必付他,使之仍爲製進,好矣。上曰,唯。進御安神丸三錢重及蓮肉茶,自今日一貼式煎入事。出榻敎仍命大臣先退,載瓚等退出,又命退,承史以次退出。
甲戌正月三十日辰時,上御壽康齋。入直玉堂持聖學輯要入侍時,右承旨李龍秀,副應敎金箕殷,持聖學輯要第一卷,修撰任俊常,持聖學輯要第一卷,待敎李鶴秀,假注書權敦仁,記注官朴思彦,別兼春秋李紀淵,以次進伏訖。上開卷命讀,箕殷讀自涵養,止致知。上曰,下番讀之。俊常讀自子夏曰博學,止明辨之。上曰,文義陳之。箕殷曰,學問之要,以知爲先,致知然後,可知爲學次序,而致知之道,專在於涵養上工夫,此等處深留聖意焉。上曰,下番陳之。俊常曰,上番所奏,旣以涵養爲致知之本,而涵養之要,亶在於求放心矣。上掩卷,命玉堂先退,箕殷等退出,又命退,承史以次退出。
甲戌正月三十日未時,上御壽康齋。入直玉堂持聖學輯要入侍時,行都承旨朴宗京,副應敎金箕殷,持聖學輯要第一卷,修撰任俊常,持聖學輯要第一卷,假注書權敦仁,記注官朴思彦,別兼春秋李紀淵,以次進伏訖。上開卷命讀,箕殷讀自子曰學而,止則殆。上曰,下番讀之。俊常讀自不明乎,止思義。上曰,文義陳之。箕殷曰,俄於入侍時,以涵養致知,有所仰陳,而大抵學問之道,明知其爲好這道理,然後始能誠實以守之。若能誠守此道理,則天下之萬事萬務,無有外於此學。伏願深留聖意焉。上曰,下番陳之。俊常曰,學問之道無他,蓋學字,兼行字意思,行者踐履之謂也。故中庸,備言博學·審問·愼思·明辨,而以篤行二字歸重焉,則可知學問之工,踐履爲重也。伏願於踐履上體念焉。上掩卷,命玉堂先退,箕殷等退出,又命退,承史以次退出。
上在昌德宮。停常參·經筵。
朴瑞源啓曰,行大司憲趙德潤,掌令李在璣未肅拜,執義宋啓榦,掌令鄭繼忠,持平李承達·李東永在外,監察茶時之意,敢啓。傳曰,知道。
尹之鉉啓曰,來初五日朝參日次矣,敢稟。傳曰,停。
朴瑞源啓曰,禁衛營將官來言,今日本營軍兵,日次私習云矣,敢啓。傳曰,知道。
朴瑞源啓曰,御營廳將官來言,今日本廳軍兵,日次私習云矣,敢啓。傳曰,知道。
朴宗京啓曰,藥房提調·副提調,持湯劑來待矣。傳曰,封入。
備忘記,訓戎僉使柳相弼下直,長弓一張,長箭一部,片箭一部,筒兒一箇賜給。
朴宗京啓曰,假注書李驥秀,身病猝重,勢難察任,今姑改差,何如?傳曰,允。
李驥秀改差,代以鄭知容爲假注書。
傳于朴周壽曰,入直玉堂,持聖學輯要初卷入侍。
傳于朴周壽曰,入直玉堂,持聖學輯要第二卷入侍。
傳于朴周壽曰,入直玉堂,持聖學輯要第三卷入侍。
傳于尹之鉉曰,同副承旨入侍。
傳于尹之鉉曰,入直玉堂,持聖學輯要第七卷入侍。
傳于尹之鉉曰,留院公事入之。
朴瑞源啓曰,假注書鄭知容,時無職名,令該曹依例付軍職,冠帶常仕,何如?傳曰,允。
傳于尹之鉉曰,發遣吏郞,諸執事淸齋與否,摘奸以來。
尹之鉉,以禮曹言啓曰,每年各陵展謁,春則二三月,秋則八九月取稟事,曾有定式矣。今春展謁,定於何陵,而以何間擇吉乎?敢稟。傳曰,以來月旬前擇入,而以元陵展謁,親祭磨鍊,可也。
尹之鉉,以奎章閣言啓曰,景慕宮望廟樓,今朔奉審無頉之意,敢啓。傳曰,知道。
朴瑞源,以兵曹言啓曰,謹依傳敎,臣進詣慕華館,宣薦內禁衛及西北別付料軍官試取後,入格別單書入之意,敢啓。傳曰,知道。
朴瑞源,以兵曹言啓曰,宣薦內禁衛及西北別付料軍官試射賞格,謹依判下別單,分等施賞,而筒箇弓矢箭竹,以軍器寺所在者,取來頒給之意,敢啓。傳曰,知道。
甲戌二月初一日申時,上御壽康齋。入直玉堂持聖學輯要第一卷入侍時,右副承旨朴周壽,應敎金箕殷,持聖學輯要第一卷,修撰任俊常,持聖學輯要第一卷,直閣鄭元容,假注書鄭知容,記注官朴思彦·金良倜,以次進伏訖。上開卷命讀,箕殷讀自義理有疑,止以來新意。上曰,下番讀之。俊常讀自致知在所養,止莫過於寡慾。上曰,文義陳之。箕殷曰,義理無窮,人見不同,若偏執己見,膠守舊意,則所疑之義理,無時可定。此不但爲學者之病,雖以帝王治法言之,政令施措之間,必無偏執膠守之弊,然後始可以舍己從人,而隨事理會矣。伏願深留聖念焉。上曰,下番陳之。俊常曰,此章之義,與孟子之養心莫善於寡慾,同一義也。蓋心學工夫,必以物慾之自祛爲先,況人君一日萬機,方寸之內,苟或有一毫私意,則事物之來,何以泛應曲當乎?伏願留念焉。上掩卷,仍命玉堂先退,箕殷等退出,又命退,承史以次退出。
甲戌二月初一日申時,上御壽康齋。入直玉堂持聖學輯要第二卷入侍時,右副承旨朴周壽,副應敎金箕殷,持聖學輯要第二卷,修撰任俊常,持聖學輯要第二卷,直閣鄭元容,假注書鄭知容,記注官朴思彦·金良倜,以次進伏訖。上開卷命讀,箕殷讀自子曰,止習相遠也。上曰,下番讀之。俊常讀自顔淵,止由人乎哉。上曰,文義陳之。箕殷曰,仁之體至大,而行之之效甚速,有能一日克復,則其效至於天下同歸於仁。況人君若能克復,則不但止於歸仁而已。伏願體念焉。上曰,下番陳之。俊常曰,上番所奏誠好矣。上下之間,仁之孚感,捷於影響,而其機則在於萬化之願。伏願留念焉。上掩卷,仍命玉堂先退,箕殷等退出,又命退,承史以次退出。
甲戌二月初一日申時,上御壽康齋。入直玉堂持聖學輯要第三卷入侍時,右副承旨朴周壽,副應敎金箕殷,持聖學輯要第三卷,修撰任俊常,持聖學輯要第三卷,假注書鄭知容,記注官朴思彦·金良倜,以次進伏訖。上開卷命讀,箕殷讀自孟子曰,止謂信。上曰,下番讀之。俊常讀自充實,止謂大。上曰,文義陳之。箕殷曰,天下之事,可欲者莫過於善,若能事事皆善,則其爲善也大矣,而始可謂善人也。人君之出治,亦能無一事不由乎善,然後方可謂善政矣。伏願深加體行焉。上掩卷,仍命玉堂先退,箕殷等退出,又命退,承史以次退出。
甲戌二月初一日申時,上御壽康齋。入直玉堂持聖學輯要第七卷入侍時,同副承旨尹之鉉,副應敎金箕殷,持聖學輯要第七卷,修撰任俊常,持聖學輯要第七卷,直閣鄭元容,假注書鄭知容,記注官朴思彦·金良倜,以次進伏訖。上開卷命讀,箕殷讀自子思學於曾子,止湯則聞而知之。上曰,下番讀之。俊常讀自由湯至於文王,止文王則聞而知之。上曰,文義陳之。箕殷曰,中庸第一義,是精一執中之工,而聖賢傳授心法,不外於精一二字矣。上曰,下番陳之。俊常曰,上番所陳甚好,而聖賢心法,自有傳授之妙,故欲法堯·舜,則當法祖宗者,卽是心法之謂也。伏願深加體念焉。上掩卷,仍命玉堂先退,箕殷等退出,又命退,承史以次退出。
甲戌二月初一日申時,上御壽康齋。同副承旨入侍時,同副承旨尹之鉉,假注書鄭知容,記注官朴思彦·金良倜,以次進伏訖。上命退,承史以次退出。
上在昌德宮。停常參·經筵。
朴瑞源啓曰,行大司憲趙德潤,掌令李在璣未肅拜,執義宋啓榦,掌令鄭繼忠,持平李承達·李東永在外,監察茶時之意,敢啓。傳曰,知道。
朴瑞源啓曰,禁衛營將官來言,今日本營軍兵,日次私習云矣,敢啓。傳曰,知道。
朴瑞源啓曰,御營廳將官來言,今日本廳軍兵,日次私習云矣,敢啓。傳曰,知道。
朴宗京啓曰,藥房提調·副提調,持湯劑來待矣。傳曰,封入。
傳于尹之鉉曰,禮房承旨,馳詣景慕宮,奉審摘奸,與右副承旨,分詣受香諸處,一體奉審摘奸以來。
傳于朴周壽曰,在院承旨,持公事入侍。
傳于朴瑞源曰,左副承旨入侍。
傳于徐春輔曰,左承旨入侍。
傳于李龍秀曰,右承旨與入直閣臣,持聖學輯要入侍。
傳于徐春輔曰,入直閣臣,持論語第五卷入侍。
傳于徐春輔曰,入直閣臣,持孟子第六卷入侍。
傳于徐春輔曰,春到記,明日以仁政殿命官爲之,今日夕食堂收取以來。
徐春輔啓曰,應敎李光文內閣進,副應敎金箕殷,修撰任俊常差祭,校理兪應煥,副校理李瀅夏·姜世綸,修撰朴琦壽,副修撰高廷鳳在外,玉堂上下番俱空,事甚未安。校理金鐮,副修撰李沆,竝卽牌招入直,何如?傳曰,允。
以校理金鐮,副修撰李沆牌不進罷職傳旨,傳于徐春輔曰,只推。
徐春輔啓曰,玉堂上下番俱空,事甚未安。校理金鐮,副修撰李沆,旣有只推之命,竝卽牌招入直,何如?傳曰,允。
徐春輔啓曰,明日仁政殿春到記儒生製述時,命官爲之事,命下矣。何大臣進去乎?敢稟。傳曰,領議政進去。
徐春輔啓曰,明日仁政殿春到記儒生殿講時,命官爲之事,命下矣。何大臣進去乎?敢稟。傳曰,左議政進去。
同副承旨尹之鉉書啓,臣承命馳詣景慕宮,尊所奉審則無頉,祭物·祭器·祭井看審則精潔,諸執事·進排官·佾舞工人摘奸則無頉,仍詣南壇,壇上神位版奉審則無頉,祭物·祭器·祭井看審則精潔,諸執事·進排官·佾舞工人摘奸則無頉,仍詣木覓山,神位版奉審則無頉,祭物·祭器·祭井看審則精潔,諸執事·進排官摘奸則無頉,仍詣漢江,神位版奉審則無頉,祭物·祭器看審則精潔,諸執事·進排官摘奸則無頉矣。臣則還詣南壇享所,待將事還奉神位版後,復命之意,敢啓。傳曰,知道。
兼春秋車翊修書啓,臣於本月初一日辰時量,以外南山植木摘奸事,敬奉聖敎,出崇禮門,至南關王廟,登主山及案山植木處,摘奸是白乎,則群木鬱然,雜以橡木,不見斫傷之痕是白遣,行至靑鶴亭,高低山麓,全是松林,北麓愈密,不可通人,迤東南而到舊失火處,看審是白乎,則植木今已年久,蕞茂無異於他處是白遣,過文峴,仍詣南壇是乎,則繚墻壘砌,竝無圮傷,主山及案山松樹,參差甚盛是白遣,仍陟梨泰院後麓,由松橡間作行,到水閣峴,土氣甚薄,木性不宜是白乎喩,喬松稀闊,而穉松滿地,短短如蓬,前至馬石橋,松林愈盛,接葉連柯,烙印舊痕,今已年久脫落,無以尋得是白遣,由畫景峴,到斗湖浦,日勢已暮,仍爲留宿是白遣。初二日詣司寒壇,看審是乎,則墻砌及主案山,竝亦無頉,陟鷹峯伏兵峴植木處,則亦皆茁茂盤結,迤東而入安靜谷靑蓮寺,仍登無學峯,歷覽松林,則蒼蔚不減諸處是白遣,外山諸處,兩日周審,竝未見新斫之痕是白齊。臣仍由興仁之門,復路之意,敢啓。傳曰,知道。
朴瑞源,以都摠府言啓曰,今日入直內三廳武兼禁軍及軍兵等,當爲中日習射技放,而景慕宮春享大祭齋戒相値,不得設行之意,敢啓。傳曰,知道。
朴瑞源,以都摠府言啓曰,副摠管柳畊,以社稷大祭終獻官肄儀事,議政府晝仕出去之意,敢啓。傳曰,知道。
朴瑞源,以義禁府言啓曰,卽接月令醫員鄭桓俊手本,則時囚罪人鄭彦恒,素患疝積,處冷添劇,重得毒感,食飮全却,氣息奄奄,症形危重云。罪人病勢如此,則一邊保放,一邊草記,曾有定式矣。鄭彦恒姑爲保放之意,敢啓。傳曰,知道。
朴瑞源,以義禁府言啓曰,明日春到記時,都事八員赴擧,只有二員,本府及當直入直都事,公事回公都事,仁政門·光範門·崇範門禁亂都事,無以分差,假都事四員,令該曹口傳差出,以爲分排之地,何如?傳曰,允。
甲戌二月初二日午時,上御壽康齋。左副承旨持公事入侍時,左副承旨朴瑞源,假注書鄭知容,記注官朴思彦·金良倜,以次進伏訖。上曰,公事讀奏,可也。瑞源讀奏蒜山僉使洪道俊到任狀啓訖,上曰,入之。仍命退,承史以次退出。
甲戌二月初二日午時,上御壽康齋。在院承旨持公事入侍時,行左承旨徐春輔,右承旨李龍秀,左副承旨朴瑞源,右副承旨朴周壽,假注書權敦仁·鄭知容,記注官朴思彦·金良倜,以次進伏訖。上曰,各房有公事乎?春輔曰,臣則戶房,而無公事矣。龍秀曰,臣則兵房,而有公事三張矣。上曰,入之。瑞源曰,臣則刑房,而無公事矣。周壽曰,臣則工房,而工房無公事,吏房代房,有公事一張矣。上曰,入之。仍命退,承史以次退出。
甲戌二月初二日未時,上御壽康齋。右承旨入侍,入直閣臣持聖學輯要同爲入侍時,右承旨李龍秀,持聖學輯要第一卷,假注書鄭知容,記注官朴思彦·金良倜,以次進伏訖。上曰,閣臣何不入來乎?龍秀曰,入直閣臣,今日須資出去,故臣獨入來,而旣有入直閣臣持聖學輯要入侍之命,故聖學輯要,玆以持入矣。上開卷命讀,龍秀讀自易曰,止其德。上曰,文義陳之。龍秀曰,前言往行,不但喩以前往而已。言行本無二致,聖人千言萬語,無非可敬可行之事,依聖人至言格論,率是以行,則於大聖人躬行心得之工,甚好矣。上掩卷命退,承史以次退出。
甲戌二月初二日未時,上御壽康齋。左承旨入侍時,行左承旨徐春輔,假注書鄭知容,記注官朴思彦·金良倜,以次進伏訖。上曰,有公事乎?春輔曰,無有矣。上命退,承史以次退出。
甲戌二月初二日申時,上御壽康齋。入直閣臣持論語第五卷入侍時,行左承旨徐春輔,直閣鄭元容,持論語第五卷,假注書鄭知容,記注官朴思彦·金良倜,以次進伏訖。上開卷命讀,元容讀自居則,止之國。上曰,文義陳之。元容曰,此章蓋形容孔門師弟問答之事也。師弟之間,情志交通,各自無隱,如是問答者,千載之下,亦可以想見氣像之和美矣。非獨師弟爲然,君臣之際,必須先孚其情志,然後始可以有懷無隱,無言不酬矣。臣於丁卯冬間待罪史官時,伏見命坐直承旨倣浴沂章製進,其時承宣,各陳所懷,如孔門群弟之各言其志,末又仰質聖志,蓋亦倣願問夫子志之事也。其時聖敎,略以爲任賢安民,是予大願爲答,大哉王言,臣等至今欽誦,而太平之治,期日可待矣。臣今日適講此章,以前日所欽歎者,敢此爲奏。伏願殿下,恒以伊日答諸臣之意,深加存察焉。上掩卷命退,諸臣以次退出。
甲戌二月初二日申時,上御壽康齋。入直閣臣持孟子第六卷入侍時,行左承旨徐春輔,直閣鄭元容,持孟子第六卷,假注書鄭知容,記注官朴思彦·金良倜,以次進伏訖。上開卷命讀,元容讀自鄕人,止由內也。上曰,文義陳之。元容曰,此章別無文義,而一敬字,是可着念處,聖學工夫,自有次序,而敬字,是徹頭尾貫終始之工也。斯須造次之頃,必須存着此敬字,然後學可以進修,德可以高明,故靜時之涵養,動時之操存,非敬則無以着工矣。伏願留念焉。上掩卷命退,諸臣以次退出。
上在昌德宮。停常參·經筵。
朴瑞源啓曰,合辭方張之時,兩司無詣臺之員,事甚未安。除在外·未署經外,未肅拜·呈告人員,竝卽牌招,何如?傳曰,允。
朴宗京啓曰,藥房提調·副提調,持湯劑來待矣。傳曰,封入。
備忘記,穩城府使具絎下直,長弓一張,長箭一部,片箭一部,筒兒一箇賜給。
朴瑞源啓曰,行大司憲趙德潤,掌令李在璣牌不進,執義宋啓榦,掌令鄭繼忠,持平李承達·李東永在外,監察茶時之意,敢啓。傳曰,知道。
以司諫具康,獻納鄭度采,正言兪理煥,掌令李在璣牌不進罷職傳旨,傳于朴瑞源曰,只推。
傳于尹之鉉曰,製述命官領議政金載瓚,殿講命官左議政韓用龜有頉,代以兼兵曹判書沈象奎爲之。
傳于尹之鉉曰,命官朴宗來有頉,代以大護軍金啓洛爲之。
傳于徐春輔曰,左承旨與入直玉堂,持聖學輯要第一卷入侍。
傳于尹之鉉曰,入直玉堂,持聖學輯要第二卷入侍。
傳于尹之鉉曰,入直玉堂,持聖學輯要第五卷入侍。
朴宗京,以吏曹言啓曰,卽接掌樂院牒報,則以爲,明日春到記時,殿庭協律郞,本院正當爲進參,而正李允謙,親病猝重,萬無進參之勢,卽速變通云。掌樂正李允謙改差,其代口傳備擬以入之意,敢啓。傳曰,知道。
吏曹口傳政事,以任璞爲掌樂正。
傳于尹之鉉曰,命官製講兼行。
傳于尹之鉉曰,春到記講居首略幼學李光載,製述賦居首三下一進士閔永勳,直赴殿試,講之次略幼學康國龍,製述之次三下進士李一容,直赴會試,講之次略幼學申百休,製述之次次上進士申光格,各給二分,講之次略進士沈常鎭等,製述之次次上進士尹永明等,令該曹考例施賞。
李龍秀啓曰,今甲戌年京外守令·邊將薦擧單子,依例捧入,而其中應薦不薦人,令該曹察推,何如?傳曰,允。
傳于尹之鉉曰,入格儒生,明日待令。
以校理金鐮牌不進罷職傳旨,傳于尹之鉉曰,只推。
尹之鉉,以弘文館言啓曰,本館上番闕直,事甚未安,校理金鐮,旣有只推之命,與副應敎金箕殷,竝卽牌招,以爲推移入直之地,何如?傳曰,允。
以副應敎金箕殷,校理金鐮牌不進罷職傳旨,傳于尹之鉉曰,只推。
尹之鉉,以奎章閣言啓曰,景慕宮望廟樓今春大奉審,臣鶴秀,與本宮提調徐榮輔,進詣展奉,奉審無頉之意,敢啓。傳曰,知道。
朴宗京,以吏曹言啓曰,通禮院左通禮洪大浩呈狀內,矣身素患痰癖之症,當此換節之時,一倍添劇,時月內萬無起動供職之望云,宗簿寺正李止淵呈狀內,矣身素患痰癖之症,當此換節之時,一倍添劇,旬日內萬無供職之望云,宗簿寺主簿姜必魯呈狀內,矣身素患風眩之症,一倍添劇,萬無供職之望云。身病俱如是,則有難强令察任,竝改差,何如?傳曰,允。
尹之鉉,以禮曹言啓曰,卽接連山幼學金觀海所志,則以爲,族孫守鎭,嫡妾俱無子,以其同姓二十二寸弟相裕第三子志,欲爲立後,兩家諸族,同議完定,而守鎭夫妻,俱爲作故,拘於常規,不得循例禮斜,依定式草記稟處事呈狀矣。凡係繼宗立後,明有可據而不得登聞者,許令該曹,論理草記事,曾有筵奏定式,而門長金觀海所訴旣如此,依定式金相裕第三子志,立爲金守鎭之後,何如?傳曰,允。
李龍秀,以御營廳言啓曰,本廳哨官金性淵,身爲將官,鄕軍試駄,居間操縱,萬萬可駭,爲先汰去之意,敢啓。傳曰,知道。
知中樞府事南公轍疏曰,伏以臣學蔑而才凡,其於當世之需用,自知其百不猶人,而偏荷兩聖朝特達之遇,世所稱淸要華膴,歷揚殆遍,至今遲暮之年,訖不知止,緬懷古人知足之風,益恐疎才受恩之多,言出衷情,亮非例飾。臣於日前,祗肅樞銜,竊庶幾優游閒地,調此殘軀,曾未移晷,又忽有惠局除命,國計私計,其將兩失而後已,實未知此時此任,何以謬及於賤臣也。臣曾任度支,自惟理財,尤非所長,而勉飭之下,副急一出,於焉十箇尸素,了無一半事自效,費精勞神,宿病徒致添劇,揣分量力,繁務無望重理。惠堂名雖提擧兼職,其爲一邦之關重,實非他司之比論。況又近年以來,收租漸縮,所入不能當所出,外邑奉法,亦不如古。民以惟正之供,視同橫斂,官以姑息之政,任其拒納,如此而損,如彼而減,該廳事體,隨以無支調之道。苟非材能强幹之人,擔當時務,均厚薄之征,權輕重之制,則莫可收拾,而反使聾瞽者,責其視聽,欲其架漏之僅得牽補,任人如此,安有可爲之時乎?冢宰之制國用,丞相之調軍食,此可見聖帝明王愼賦生財之道,必以得人爲先者也。又不但人與職之不相近似,病情之沈痼,新年不如舊歲,常時貌樣,殆同癃老,而最是精神昏錯,看閱文簿,首尾不能領會,斂散出入,擧皆朝聞而夕遺,臣所竭力不給者,自他人視之,無異委屬,以此病擔此務,實是行不得之事。玆敢略入文字,仰瀆宸嚴。伏願殿下,俯賜鑑諒,亟遞臣惠廳提調之任,毋使民國受弊焉。臣無任云云。答曰,省疏具悉。卿其勿辭行公。
甲戌二月初三日午時,上御壽康齋。入直玉堂持聖學輯要第一卷入侍時,行左承旨徐春輔,副修撰李沆,持聖學輯要第一卷,假注書權敦仁,記注官朴思彦,別兼春秋李紀淵,以次進伏訖。上開卷命讀,沆讀自本心陷溺,止亦不外是。上曰,文義陳之。沆曰,朱子此言,實爲讀書要法,若本心陷溺,則私欲交弊,故讀書之法,治心爲本矣。上掩卷命退,玉堂先退,又命退,承史以次退出。
甲戌二月初三日未時,上御壽康齋。入直玉堂持聖學輯要第二卷入侍時,同副承旨尹之鉉,副修撰李沆,持聖學輯要第二卷,假注書權敦仁,記注官朴思彦,別兼春秋李紀淵,以次進伏訖。上開卷命讀,沆讀自顔淵曰請問,止請事斯語矣。上曰,文義陳之。沆曰,禮者,天理之節文,爲仁之次序,故雖以孔·顔之聖,其於問仁之際,特擧一禮字以爲節目,則禮之於爲仁,若是親切矣。伏願深留聖意焉。上掩卷命退,玉堂先退,又命退,承史以次退出。
甲戌二月初三日申時,上御壽康齋。入直玉堂持聖學輯要第五卷入侍時,同副承旨尹之鉉,副修撰李沆,持聖學輯要第五卷,直閣鄭元容,假注書鄭知容,記注官朴思彦·金良倜,以次進伏訖。上開卷命讀,沆讀自孟子曰,止得人難。上曰,文義陳之。沆曰,爲天下得人,謂之仁焉,則仁之德,至廣至大,以其廣大之體,而擧以措諸天下,則恩澤之所加,敎化之所孚,自然有郵傳桴捷之效矣。此誠王者治天下之要道也。伏願深留聖念焉。上掩卷命退,沆退出,又命退,承史以次退出。
上在昌德宮。停常參·經筵。
朴瑞源啓曰,合辭方張之時,兩司無詣臺之員,事甚未安,除在外·未署經外,未肅拜·呈告人員,竝卽牌招,何如?傳曰,允。
李龍秀啓曰,禁衛營將官來言,今日本營軍兵,日次私習云矣,敢啓。傳曰,知道。
李龍秀啓曰,御營廳將官來言,今日本廳軍兵,日次私習云矣,敢啓。傳曰,知道。
朴宗京啓曰,藥房提調·副提調,持湯劑來待矣。傳曰,封入。
尹之鉉啓曰,卽者社稷署官員來言,明日大祭時,提調當爲進參,而提調趙德潤,以大司憲未肅拜,不得進參云,卽爲牌招,何如?傳曰,允。
傳于尹之鉉曰,禮房承旨,馳詣文廟,奉審摘奸以來。
傳于尹之鉉曰,入格儒生,延英門外施賞。
尹之鉉啓曰,假注書權敦仁,身病猝重,勢難察任,今姑改差,何如?傳曰,允。
傳于徐春輔曰,入直玉堂,持聖學輯要第五卷入侍。
朴瑞源啓曰,行大司憲趙德潤,掌令李在璣牌不進,執義宋啓榦,掌令鄭繼忠,持平李承達·李東永在外,監察茶時之意,敢啓。傳曰,知道。
以司諫具康,獻納鄭度采,正言兪理煥,掌令李在璣牌不進罷職傳旨,傳于朴瑞源曰,只推。
尹之鉉啓曰,社稷提調趙德潤牌不進推考傳旨,今方捧入,而明日大祭時,提調當爲進參,如是違牌,事甚未安,更爲牌招,何如?傳曰,允。
尹之鉉啓曰,社稷提調趙德潤再牌不進推考傳旨,今方捧入,而明日大祭,提調當爲進參,連事違召,不卽承膺,事體所在,誠極未安,所當更請牌招,而係是一日三牌,何以爲之?敢稟。傳曰,更爲牌招。
尹之鉉啓曰,社稷提調趙德閏三牌不進推考傳旨,今方捧入,而明日大祭,提調當爲進參,一向違召,終不承膺,事體所在,誠極未安。所當更請牌招,而係是一日四牌,何以爲之?敢稟。傳曰,更爲牌招。
權敦仁改差,代以趙忠植爲假注書。
尹之鉉啓曰,假注書趙忠植,時無職名,令該曹依例付軍職,冠帶常仕,何如?傳曰,允。
傳于李龍秀曰,入直玉堂,持小學第五卷入侍。
傳于尹之鉉曰,發遣史郞,諸執事淸齋與否,摘奸以來。
尹之鉉,以弘文館言啓曰,本館上番闕直,事甚未安,副應敎金箕殷,校理金濂,旣有只推之命,與修撰任俊常,竝卽牌招,以爲推移入直之地,何如?傳曰,允。
以副應敎金箕殷,校理金鐮,修撰任俊常牌不進罷職傳旨,傳于尹之鉉曰,只推。
尹之鉉,以弘文館言啓曰,本館上番闕直,事甚未安,副應敎金箕殷,校理金鐮,修撰任俊常,旣有只推之命,竝卽牌招,以爲推移入直之地,何如?傳曰,允。
尹之鉉,以吏曹言啓曰,新除授厚陵參奉崔光迪呈狀內,矣身素患痰癖之症,當此換節之時,一倍添劇,萬無起動供職之望云,其身病旣如是,則有難强令察任,改差,何如?傳曰,允。
李龍秀,以訓鍊都監言啓曰,本局牙兵崔德起等五名,私獵於東郊矣。光陵近處,大虎一頭捉來,故謹此封進,而牙兵等,自臣營考例施賞之意,敢啓。傳曰,知道。
甲戌二月初四日辰時,上御壽康齋。入直玉堂持聖學輯要第五卷入侍時,行左承旨徐春輔,副修撰李沆,持聖學輯要第五卷,假注書鄭知容,記注官車翊修·柳可均,以次進伏訖。上命開卷讀之。沆讀自古之賢王,止可得乎。上曰,文義陳之。沆曰,好善而忘勢,古之賢王所以得人而共國者也。故語曰待賢弘功,傳曰非賢罔乂。伏願虛心求賢,以訑訑拒人爲戒焉。上掩卷,仍命玉堂先退,沆退出,又命退,承史以次退出。
甲戌二月初四日未時,上御壽康齋。入直玉堂持小學第五卷入侍時,右承旨李龍秀,副修撰李沆,持小學第五卷,直閣鄭元容,假注書趙忠植,記注官車翊修·柳可均,以次進伏訖。上開卷命讀。沆讀自唐英公,止復可得乎。上曰,文義陳之。沆曰,此章別無可陳之文義矣。上掩卷命退,諸臣以次退出。
上在昌德宮。停常參·經筵。
卯時有霧氣。
夜自五更,至初六日開東,灑雨下雨,測雨器水深二分。
藥房都提調金思穆,提調李相璜,副提調朴宗京啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?惠慶宮氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·惠慶宮·嘉順宮,藥房口傳問安。答曰,知道。世子宮口傳問安。答曰,知悉。
李龍秀啓曰,備邊司郞廳來言,今日賓廳日次,而社稷大祭齋戒相値,不得來會云矣,敢啓。傳曰,知道。
朴瑞源啓曰,行大司憲趙德潤呈辭,掌令李在璣未肅拜,執義宋啓榦,掌令鄭繼忠,持平李承達·李東永在外,監察茶時之意,敢啓。傳曰,知道。
李龍秀啓曰,禁衛營將官來言,今日本營軍兵,日次私習云矣,敢啓。傳曰,知道。
李龍秀啓曰,御營廳將官來言,今日本廳軍兵,日次私習云矣,敢啓。傳曰,知道。
朴宗京啓曰,藥房三提調,持湯劑來待矣。傳曰,封入。
傳于尹之鉉曰,禮房承旨,馳詣社稷,奉審摘奸以來。
傳于尹之鉉曰,留院公事入之。
傳于朴宗京曰,藥房入侍,時原任大臣·閣臣同爲入侍。
傳于徐春輔曰,入直玉堂,持聖學輯要第四卷入侍。
以修撰任俊常再牌不進罷職傳旨,傳于尹之鉉曰,只推。
以副應敎金箕殷,校理金鐮牌不進罷職傳旨,傳于尹之鉉曰,只推。
尹之鉉以弘文言啓曰,本館上番闕直,事甚未安,副應敎金箕殷,校理金鐮,修撰任俊常,旣有只推之命,副校理李瀅夏,自鄕上來云,竝卽牌招,以爲推移入直之地,何如?傳曰,允。
傳于尹之鉉曰,入直玉堂,持聖學輯要入侍。
傳于徐春輔曰,入直玉堂,持聖學輯要初卷入侍。
以副應敎金箕殷,校理金鐮,副校理李瀅夏牌不進罷職傳旨,傳于尹之鉉曰,只推。
尹之鉉,以弘文館言啓曰,本館上番姑陞入直,事甚未安,副應敎金箕殷,校理金鐮,副校理李瀅夏,旣有只推之命,竝卽牌招,以爲推移入直之地,何如?傳曰,允。
尹之鉉,以弘文館言啓曰,本館上番,無他推移之員,不得已以下番,姑陞入直之意,敢啓。傳曰,知道。
李龍秀,以都摠府言啓曰,今日入直內三廳武兼禁軍及軍兵等,當爲中日習射技放,而社稷大祭齋戒相値,不得設行之意,敢啓。傳曰,知道。
徐春輔,以備邊言啓曰,頃因永興府使嚴耆上疏,所請諸條,令道臣詳査以聞之意,覆奏行會矣。卽見道臣狀啓,則以爲,田結査頉,事係審愼,稍俟年豐,打量執摠,海稅減摠,事目嚴重,不敢仰請,軍丁移俵,災歲民邑,在所當念,徐俟民志稍定,量宜分俵,聖歷一烽,介於德峙·熊望兩峯之間,有無不關,及今革罷,有益無損,請令廟堂稟處矣。烽燧沿革,事係重大,道臣所論,雖曰當罷,而揆以審愼之道,莫如廣詢而處之,更以此意,關問當否於帥臣,使之從意見狀聞。陳田査頉,軍丁移俵,依道啓待年豐擧行,而至於海稅,法意至嚴,不可輕議減摠,置之,何如?傳曰,允。
徐春輔,以備邊司言啓曰,卽見江原監司趙弘鎭所報,則以爲,本營支放,以營還穀耗條及帖別備耗三分一,每年取用,而連年告歉,多入於賑穀與停退,元數減縮,昨年耗條,較諸每年劃付,不足各穀,爲一千七百三十五石。不足耗之準數給代,曾有已例,就帖別備及本司別會穀中,分半許劃爲辭矣。逐年停減,元穀見縮,營下將士之取耗支放者,無以措劃,事勢誠爲可悶。如此之時,區劃給代,亦有已例,以帖別備及本司別會穀,依所請分半許劃,何如?傳曰,允。
徐春輔,以備邊司言啓曰,卽見黃海兵使趙岐所報,則以爲,本營臥還之弊,專由於穀多民少,及今矯弊,在所不已。瑞興北四面,壤接黃州,而穀簿不敷,黃州東面龜洛·薪橋兩坊還戶,距本邑甚遠,爲弊不些。龜洛坊之鯉魚淵,可合設倉峙穀,本營還穀中小米三千石,移劃於瑞興北四面,設倉於黃州鯉魚里,與龜洛·薪橋兩坊還民,一體糶糴,以除還弊爲辭矣。設倉於黃州,而分糶於瑞興,則還民之捨本邑而越他境者,難保無來後爲弊之端,此則有難遽議,而若以此三千石穀,分俵於道內穀少之處,則在本道,爲益寡之政,在本州,有減還之效。以此分付於本道道臣,移貿與移轉間,使之從便處之,何如?傳曰,允。
徐春輔,以備邊司言啓曰,頃因嶺南暗行御史金學淳別單,順興還穀中,小米作錢移貿事,及大同木純錢事,竝爲論啓之意,覆啓行會矣。卽見該監司金魯應狀啓,則以爲,順興還弊中,小米偏多,民不支堪,故往在辛亥,因特敎許以租粟單代,仍以詳定價作錢矣。餘米生耗,數爲三千餘石,而弊復如前,雖不敢援請單代之例,而今若從民願,論以時價,則國穀太縮,每石定價一兩七錢作錢,以詳定價換貿他穀,大同木則本邑處在深峽,綿非土宜,依居昌等邑例,許以純錢事,請令廟堂稟旨分付矣。穀非土宜,則許令換作,還若偏峙,則亦使移貿,乃所以隨時釐弊之政。順興雖是山邑,小米本非土産,而辛亥作錢之後,近又如前偏多,繡啓·道啓,俱無異辭。該邑小米三千石,以啓中所定之價,使之作錢移貿於穀少他邑,而各從邑産穀,從便換色之意,分付。大同木則當初分定,旣許參半,難以到今移易,置之,何如?傳曰,允。
徐春輔,以備邊司言啓曰,頃因嶺南暗行御史金學淳別單,慈仁所納架山倉餉還,移屬分倉事,道臣自當登聞之意,覆啓行會矣。卽見該監司金魯應狀啓,則以爲,柒谷架山倉所屬諸邑,各以有弊,竝罷上捧之規,獨慈仁一邑,程道最遠,而尙不革罷,爲民切骨之瘼。就柒谷平倉還穀中,準慈仁餉,米太六百石之數,互換衙門,移納山倉,則在柒民,亦有減耗之利,至於倉厫換革事,慈仁移來之餉穀,今若通分,則移革一款,非所可論,請令廟堂稟旨分付矣。慈仁之於架山,程道最遠,轉輸爲弊,依道臣所啓,慈仁餉穀六百石,自柒谷互換移納之意,分付,何如?傳曰,允。
徐春輔,以備邊司言啓曰,頃因嶺南御史金學淳別單,左水營所管七鎭堡武士賞資,以加分耗劃付事,論理以聞之意,覆啓行會矣。卽見該水使梁琓啓本,則以爲,釜山等七鎭,俱以海坊重地,素乏賞資,無以勸武,每年加分耗五百石,特爲劃付,以爲七鎭舟師各色吏校課朔勸武之資事,請令廟堂稟處矣。設賞課武,雖是戎政之先務,而第今穀簿漸匱之時,加耗許劃,有難輕議,今姑置之,何如?傳曰,允。
李龍秀,以禁衛營言啓曰,慕華館槍劍軍試放時,柳葉箭入格把摠金植,敎鍊官盧弘鎭,鳥銃入格槍劍軍鄭得仁等七十六名,技藝入格宋學奎等六十四名,以軍器寺弓子及本營木布,謹依單子判下,分等施賞之意,敢啓。傳曰,知道。
尹戌二月初五日辰時,上御壽康齋。藥房入診,時原任大臣·閣臣承候同爲入侍時,都提調金思穆,提調李相璜,副提調朴宗京,假注書鄭知容,記注官柳可均·車翊修,以次進伏,醫官吳千根·李漢臣·趙宗協·秦東秀·鄭重周·卞之錞·李彦厚·權以中·李命運,以次進伏。領中樞府事李時秀,領議政金載贊,左議政韓用龜,檢校直閣李光文,直閣鄭元容,檢校待敎朴宗薰·李龍秀,待敎李鶴秀,以次進伏訖。時秀等曰,聖體,若何?上曰,一樣矣。時秀等曰,寢睡·水刺之節,何如?上曰,一樣矣。仍敎曰,各殿宮氣候一樣矣。時秀等曰,安神丸進御,已過數日,進御之後,果有效應之形見者乎?上曰,別無效應矣。仍敎曰,醫官入診,可也。思穆曰,今日則診候時,使之詳察,好矣。時秀曰,臣之承候,間已累日矣,今日仰瞻玉色,顯有勝節,亦有所覺悟於聖衷者乎?上曰,別無所可悟矣。命以中入診,以中診候後退伏,命命運入診,命運診候後退伏,命漢臣入診,漢臣診候後退伏。上命奏脈候,以中等以次奏曰,脈候左右三部調均矣。王大妃殿進御加味大調中湯,自今日五貼式日次製入事。出榻敎惠慶宮進服人蔘粟米飮,自明日停止事。出榻敎上命大臣先退,時秀等退出,又命退,諸臣以次退出。
甲戌二月初五日辰時,上御暎花堂。入直玉堂持聖學輯要第四卷入侍時,左承旨徐春輔,檢校待敎李龍秀,副修撰李沆,持聖學輯要第四卷,假注書趙忠植,記注官車翊修·柳可均,以次進伏訖。上開卷命讀,沆讀自子路曰吾,止如將見之。上曰,文義陳之。沆曰,大抵此章之敬字,非常例言之,主一無適之謂徹上徹之道。伏願此等敬字上,深加留念焉。上掩卷命退,沆等退出,又命退,承史以次退出。
甲戌二月初五日未時,上御暎花堂。入直玉堂持聖學輯要入侍時,同副承旨尹之鉉,檢校待敎李龍秀,修撰任俊常,持聖學輯要第一卷,副修撰李沆,持聖學輯要第一卷,假注書趙忠植,記注官車翊修·柳可均,以次進伏訖。上開卷命讀,俊常讀自初學入德,止會之以神。上曰,下番讀之。沆讀自苟觀聖人之道,止規模大。上曰,文義陳之。俊常曰,古人於小學之書,基址已厚,存養已熟,然後次入大學之書,是書之三綱領八條目,譬如結構屋子,各立間架,正而不紊。人之讀是書,以修己治人之道,誠正治平之大經大法,正其門路,乃以聖經賢傳千言萬語,次第塡補,是所謂入德之門也。聖學工夫之門路正大者,莫如是書,伏願體念焉。上曰,下番陳之。沆曰,讀書之法,只求索於訓誥,則不過章句之末。讀書之要,尋演理會,淪肌浹髓,使聖賢問答,若將親炙,體之於身,驗之於心,以之而措諸事爲,則莫不泛應曲當,此豈非典學之效乎?上掩卷命退,俊常等退出,又命退,承史以次退出。
甲戌二月初五日酉時,上御暎花堂。入直玉堂持聖學輯要初卷入侍時,行左承旨徐春輔,修撰任俊常,持聖學輯要第一卷,副修撰李沆,持聖學輯要第一卷,待敎李鶴秀,假注書趙忠植,記注官朴思彦·車翊修,以次進伏訖。上開卷命讀,俊常讀自子曰小子,止遠之事君。上曰,文義陳之。俊常曰,詩本人情,可以感發人之善心,徵創人之逸志,吟咏之間,亦關政治之得失,惟願深加留念焉。上掩卷命退,俊常等退出,又命退,承史以次退出。
上在昌德宮。停常參·經筵。
朴瑞源啓曰,行大司憲趙德潤呈辭,掌令李在璣未肅拜,執義宋啓榦,掌令鄭繼忠,持平李承達·李東永在外,監察茶時之意,敢啓。傳曰,知道。
朴宗京啓曰,藥房提調·副提調,持湯劑來待矣。傳曰,封入。
以副應敎金箕殷,校理金鐮,副校理李瀅夏牌不進罷職傳旨,傳于尹之鉉曰,只推。
傳于徐春輔曰,入直玉堂,持聖學輯要初卷入侍。
傳于朴瑞源曰,入直玉堂,持聖學輯要初卷入侍。
傳于尹之鉉曰,入直玉堂,持聖學輯要初卷入侍。
傳于徐春輔曰,入直玉堂,持聖學輯要初卷入侍。
傳于尹之鉉曰,留院公事入之。
尹之鉉,以弘文館言啓曰,本館上番姑陞入直,事甚未安,副應敎金箕殷,校理金鐮,副校理李瀅夏,旣有只推之命,竝卽牌招,以爲推移入直之地,何如?傳曰,允。
以副應敎金箕殷,校理金鐮,副校理李瀅夏再牌不進罷職傳旨,傳于尹之鉉曰,只推。
京畿監司李存秀疏曰,伏以臣庸疎湔劣,無足備數於任使之末,至於世務吏事,尤所茫昧,而蒙被誤恩,冒當藩寄,不量人器之不稱,妄欲一日之盡職。惟其連年荐飢,積弊已痼,俗敗而全不畏法,民困而不能聊生,以臣輕微,旣無以憚壓整頓,以臣迂愚,又末由撫摩接濟,一無猷爲,虛竊公廩,夙宵愧懼,徒積辜戾,居然歲已再周矣。法當差代,而月前因大僚筵奏,藩留之瓜及者,竝以麥熟爲期,蓋軫災歲迎送之弊也。然而本道則與他道有異焉。處在城西數十步之地,與京司無異,故送舊迎新之際,元無受弊之端,差代交符之後,所部諸邑,隨其道里遠近,始聞有新道伯之來,其迎送之漠然無關於民邑可知也,不可混與他道,一例不爲差代。且況目下民勢,尤不可不擇人而善後矣。倒懸之急,何處不然,而至於本道,尤有甚焉。積逋如山,畢竟則替徵於民,誅求多門,憑藉而橫斂於民,追呼不分冬春,催督不計當否,先納者再徵,不干者橫罹,逃走者幸免,顚倒胡亂,頭緖莫定。京闕咫尺,仁天俯臨,生靈顚連,呼籲無階,不亦哀痛之甚乎?一分矯捄之道,惟在於先防科外之斂,如是然後,臣亦可以憑仗三尺,以法理民,而其奈本末素輕,威令不行,且形格勢禁,事與心違,只發仰屋之歎而已。不待瓜期之滿,早宜引遞而去,尙今蹲冒,已愧對民。且以朝家事體言之,似此弊局,一任如臣者之兩歲尸素,已是乖當,況可一日姑置於公法限滿之後,反貽民邑之害也哉?由前由後,不可不亟令變通。伏乞聖明,特賜鑑諒,卽許鐫改,依例差代,以幸公私焉。臣無任云云。答曰,省疏具悉。卿其勿辭察任。
甲戌二月初六日卯時,上御暎花堂。入直玉堂持聖學輯要初卷入侍時,行左承旨徐春輔,修撰任俊常,持聖學輯要第一卷,副修撰李沆,持聖學輯要第一卷,待敎李鶴秀,假注書趙忠植,記注官朴思彦·車翊修,以次進伏訖。上開卷命讀,俊常讀自多識草木,止本乎道。上曰,文義陳之。俊常曰,此云多識於草木鳥獸之名,非獨此也。大而天道之精微,細而人事之曲折,凡所以天人相與之理,無不畢具於一經之中,而蔽一言曰,思無邪也。昔我英廟甲申年,臨講是書,親製弁卷之文,而若曰,其篇三百,曰思無邪,當法祖宗,古人攸訓,百邪日去,一敬堅持。猗歟倦勤之年,自强不息之聖念,誠卓越百王,而一敬堅持四字,尤可以仰覩聖學心得之妙矣。伏願監法此弁卷之聖訓,益加居敬之工焉。上命下番讀之。沆讀自作者聖,止三王之道。上曰,文義陳之。沆曰,二帝·三王之治,本乎心,況人主一心,萬化之源。伏願心字上體念焉。上掩卷命退,俊常等退出,又命退,諸臣以次退出。
甲戌二月初六日辰時,上御壽康齋。入直玉堂持聖學輯要初卷入侍時,左副承旨朴瑞源,修撰任俊常,持聖學輯要第一卷,副修撰李沆,持聖學輯要第一卷,待敎李鶴秀,假注書趙忠植,記注官金良倜·車翊修,以次進伏訖。上開卷命讀,俊常讀自子曰夫易,止易之大方也。上曰,文義陳之。俊常曰,易之意大矣,天行健自强不息之工,政在今日體念之方。上曰,下番讀之。沆讀自孟子曰王者之跡,止春秋作。上曰,文義陳之。沆曰,上番所奏切當,不息之工加勉焉。上命退,俊常等退出,又命退,諸臣以次退出。
甲戌二月初六日午時,上御壽康齋。入直玉堂持聖學輯要初卷入侍時,同副承旨尹之鉉,修撰任俊常,持聖學輯要第一卷,副修撰李沆,持聖學輯要第一卷,待敎李鶴秀,假注書趙忠植,記注官金良倜·朴思彦,以次進伏訖。上開卷命讀,俊常讀自事則齊桓·晉文,止格物。上曰,文義陳之。俊常曰,大抵治安之法,專係於行王黜伯矣。後世人君,每以齊桓·晉文爲法,故功烈如彼其卑。伏願克加體念於行王之方焉。上曰,下番陳之。沆曰,讀書而不知治安之道,則不過應文章句而已。古聖人行王黜伯之功,實合人君致治之方,今於此深加體念,則一國之治安,自不難矣。上掩卷命退,俊常等退出,又命退,諸臣以次退出。
甲戌二月初六日申時,上御壽康齋。入直玉堂持聖學輯要初卷入侍時,行左承旨徐春輔,修撰任俊常,持聖學輯要第一卷,副修撰李沆,持聖學輯要第一卷,待敎李鶴秀,假注書趙忠植,記注官金良倜·朴思彦,以次進伏訖。上開卷命讀,俊常讀自臣按道妙,止領要之法。上曰,文義陳之。俊常曰,此書卽先正臣之集聖經之遺訓,爲聖學之要程,故曰臣之精力,盡在於此,是書誠帝王爲學之至要且切者也。猗我聖朝弁卷之書,若曰,道德要旨,開卷曜然,修身規矩,治國準繩,其所以表章是書,講明服膺之聖念,誠不勝欽仰矣。近日講筵,連講是書,有以仰知繼述之聖意,而若其修己治人之方,駕軼斯謨之道,惟在於講明服膺之如何。伏願深加體念焉。上曰,下番陳之。沆曰,上番所陳甚好矣。先正臣,當宣廟盛際,聖德卓越百王,而猶此裒進是書,以爲因文求道之要語,雖於臨講之際,勿以旣往悠泛,有若先正臣進獻於今日者然,克軫因文求道之工,是臣區區之望矣。上掩卷命退,俊常等退出,又命退,諸臣以次退出。
上在昌德宮。停常參·經筵。
人定時月暈。
尹之鉉啓曰,行大司憲趙德潤呈辭,掌令李在璣未肅拜,執義宋啓榦,掌令鄭繼忠,持平李承達·李東永在外,監察茶時之意,敢啓。傳曰,知道。
徐春輔啓曰,來十一日朝參日次矣,敢稟。傳曰,停。
尹之鉉啓曰,來十一日輪對日次矣,敢稟。傳曰,當次人受點,後日次待令。
徐春輔啓曰,禁衛營將官來言,今日本營軍兵,日次私習云矣,敢啓。傳曰,知道。
徐春輔啓曰,御營廳將官來言,今日本廳軍兵,日次私習云矣,敢啓。傳曰,知道。
徐春輔啓曰,左副承旨朴瑞源,今日不爲仕進,卽爲牌招,何如?傳曰,允。
朴宗京啓曰,藥房提調·副提調,持湯劑來待矣。傳曰,封入。
尹之鉉啓曰,卽者校理金鐮,以其親病,陳疏徑行,原疏以國忌正日,纔已退却矣。所當直捧禁推傳旨,而此與無端下鄕有異,從重推考,何如?傳曰,允。
傳于李龍秀曰,入直玉堂,持聖學輯要初卷入侍。
傳于尹之鉉曰,政官牌招開政。
以左副承旨朴瑞源牌不進罷職傳旨,傳于徐春輔曰,只推。
有政。吏批,判書李肇源進,參判趙萬元在外,參議金履載牌不進,同副承旨尹之鉉進。以趙琮鎭爲兼弼善,金蓍根爲工曹判書,鄭文始爲敦寧都正,閔命赫爲知義禁,牟達兼爲左通禮,李種穆爲宗簿正,金瑩爲宗簿主簿,金昊淳爲司饔主簿,鄭晉錫爲厚陵參奉,李周喆爲顯陵參奉,趙藺璧爲武烈祠參奉,趙雲卿爲昭顯墓守衛官,柳得源爲渭原郡守。楊州牧使單金啓溫仍任事承傳,兼喬桐府使單趙文彦。京畿水使趙文彦,今加嘉善加資事承傳,故府使邊鎭城贈兵參例兼,同知邊浩淳考。
兵批,兼判書沈象奎進,參判朴宗正病,參議鄭景祚病,參知徐長輔入直,行左承旨徐春輔進。啓曰,京畿水使,今當差出,而當品中擬望之人乏少,堂上兵使,竝擬,何如?傳曰,允。以李惟命爲副摠管,李德升爲曹司衛將,趙寬錫爲宣傳官,趙文彦爲京畿水使,李惇五爲都摠經歷,李源龍爲廣州中軍。護軍徐能輔·韓大裕,副護軍朴基成,副司果李勉翕,副司正鄭知容·趙忠植,以上竝單付。
以吏曹參議金履載牌不進罷職傳旨,傳于尹之鉉曰,只推。
尹之鉉,以弘文館言啓曰,本館上番姑陞入直,事甚未安,副應敎金箕殷,校理金鐮,副校理李瀅夏,旣有只推之命,竝卽牌招,以爲推移入直之地,何如?傳曰,允。
以副應敎金箕殷,校理金鐮,副校理李瀅夏牌不進罷職傳旨,傳于尹之鉉曰,只推。
尹之鉉,以弘文館言啓曰,本館上番姑陞入直,事甚未安,副應敎金箕殷,校理金鐮,副校理李瀅夏,旣有只推之命,竝卽牌招,以爲推移入直之地,何如?傳曰,允。
徐春輔,以兵曹言啓曰,卽接訓鍊都監旗牌官安處默手本,則逌瞻門南邊含春苑墻垣二間許外面缺落云,爲先令繕工監,堅實圍排,依例柎柵,而衛軍二名定立,限改築間嚴加守直,亦令巡邏營門,申飭校卒,各別巡察之意,分付,何如?傳曰,允。
甲戌二月初七日辰時,上御壽康齋。入直玉堂持聖學輯要第一卷入侍時,右承旨李龍秀,修撰任俊常,持聖學輯要第一卷,副修撰李沆,持聖學輯要第一卷,待敎李鶴秀,假注書鄭知容,記注官金良倜·柳可均,以次進伏訖。上開卷命讀,俊常讀自此是,止又荒。上曰,下番讀之。沆讀自葵藿,止謹書。上曰,文義陳之。俊常曰,爲學之道,爲治之法,粲然備載於此一部書,而人主一心,爲四方之表,萬化之源,故其儀不忒,正是國人,詩經之訓昭著。且先儒有言曰,正心以正朝廷,正朝廷以正百官,正百官以正萬民。伏願殿下,必動法乎此書之所載,凡於一動一靜一語一默之間,恒加櫽栝之工,使夫政令施措,粹然一出於正焉。上曰,下番陳之。沆曰,此書所云東方堯·舜之治千載一時者,卽殿下今日之謂也。殿下居君師之位,懋將就之學,而一念靡懈於始終,聖工益勉於修省,則自可爲堯爲舜矣。顔子之以舜何人予何人爲言者,可見其自期之意,而堯·舜之道,非高遠而難行也。伏願殿下,動法堯·舜,先以此書,爲柯則焉。上掩卷,命玉堂先退,俊常等退出。龍秀曰,每當二月則經筵取稟事,曾有定式矣。今亦依例取稟乎?上可之。仍命退,承史以次退出。
上在昌德宮。停常參·經筵。
李龍秀,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
尹之鉉啓曰,明日常參·經筵,取稟。傳曰,停。
李龍秀啓曰,合辭方張之時,兩司無詣臺之員,事甚未安,除在外·未署經外,未肅拜·呈告人員,竝卽牌招,何如?傳曰,允。
李龍秀啓曰,禁衛管將官來言,今日本營軍兵,日次私習云矣,敢啓。傳曰,知道。
李龍秀啓曰,御營廳將官來言,今日本廳軍兵,日次私習云矣,敢啓。傳曰,知道。
李龍秀啓曰,左副承旨朴瑞源,今日不爲仕進,卽爲牌招,何如?傳曰,允。
朴宗京啓曰,藥房提調·副提調,持湯劑來待矣。傳曰,封入。
尹之鉉啓曰,假注書趙忠植,身病猝重,勢難察任,今姑改差,何如?傳曰,允。
趙忠植改差,代以柳幼麟爲假注書。
尹之鉉啓曰,假注書柳幼麟,時無職名,令該曹依例付軍職,冠帶常仕,何如?傳曰,允。
以左副承旨朴瑞源牌不進罷職傳旨,傳于李龍秀曰,只推。
以副應敎金箕殷,副校理李瀅夏再牌不進罷職傳旨,傳于尹之鉉曰,只推。
李龍秀啓曰,行大司憲趙德潤,掌令李在璣牌不進,執義宋啓榦,掌令鄭繼忠,持平李承達·李東永在外,監察茶時之意,敢啓。傳曰,知道。
以司諫具康,獻納鄭度采,正言兪理煥,掌令李在璣牌不進罷職傳旨,傳于李龍秀曰,只推。
傳于尹之鉉曰,不爲仕進承旨,許遞,前望單子入之,待下批牌招察任。
尹之鉉,以吏曹言啓曰,因承政院啓辭,守令應薦不薦人,令該曹察推事,命下矣。行大護軍朴宗慶·金羲淳,漢城府判尹金在昌,行大護軍李得濟,同知中樞府事李普天,行護軍金銑·兪漢謨·李庚運·任希存·豊安君柳相祚,行護軍金魯敬·柳·金㙆·金愚淳·李源龍·李長喆·朴孝晉,同知中樞府事李普漢,侍講院輔德宋冕載,繕工監副正金喆淳,俱爲應薦而不薦,竝依法典推考警責,何如?傳曰,允。
李龍秀,以兵曹言啓曰,因承政院啓辭,邊將應薦不薦人,令該曹察推事,允下矣。知中樞府事朴宗慶,行大護軍金羲淳,漢城府判尹金在昌,行大護軍李得濟,同知中樞府事李普天,行護軍金魯敬·金銑·兪漢謨·李庚運·任希存·金愚淳·金㙆·豊安君柳相祚,行護軍柳,同知中樞府事李普漢,行護軍李長喆·朴孝晉·李源龍,侍講院輔德宋冕載,通禮院左通禮洪大浩,右通禮金熙華,相禮李久源,繕工監副正金喆淳,竝應薦而不薦,依法典推考警責,如何?傳曰,允。
尹之鉉,以吏曹言啓曰,新除授兵曹佐郞李友秀,除拜後過限未肅拜,依例改差,何如?傳曰,允。
李龍秀,以兵曹言啓曰,今二月十九日大駕詣永禧殿展謁時,何營軍兵隨駕,何營軍兵留陣,禁軍及馬步軍,以幾番幾哨磨鍊,而餘軍留營,何以爲之乎?敢稟。傳曰,訓局步軍七哨爲先廂,三哨爲後廂,馬軍二哨爲之,禁軍一番隨駕,御將率鄕軍一哨留陣,留營置之,可也。
李龍秀,以兵曹言啓曰,羽林衛將申緖,五衛將鄭存玉·權思秉,景福宮衛將金宗煥,慶熙宮衛將金尙義·金振鎔,俱以病難供職,呈狀乞遞。領軍之將輪番之任,不可久曠。黃海兵虞候尹義儉,老父今年七十六歲,法不當遠離赴任,呈狀乞遞。竝改差,何如?傳曰,允。
李龍秀,以都摠府言啓曰,副摠管柳畊,以漢城右尹,本府坐起,晝仕出去之意,敢啓。傳曰,知道。
朴周壽,以備邊司言啓曰,卽見南兵使李石求所報,則以爲,本營餉穀中,耳麥爲一千一百石零,而初非宜土,遠貿爲弊,以致穀色麤劣,從民願以稷代捧,釐正會案爲辭矣。本營旣在沿邑,耳麰果非土産,糶糴之際,宜添民弊,營餉中耳麰一千一百石,依所請許令以稷換色,何如?傳曰,允。
全羅監司朴崙壽疏曰,伏以皇穹默佑,景貺潛周,殿宮獻萬壽之觥,寰宇騰九如之頌,小大蹈抃,中外惟均。仍伏念臣之謬膺重寄,居然歲再周而有餘矣。以臣無似,至今冒據,已非始料,而況値年事荐荒,民憂澒洞,獲免大何,是豈臣眞有可堪?秋毫皆聖主賜也。噫,狗馬之疾,屢溷聰聽,跡涉猥褻,懼在瀆擾,而疾痛呼父母,常情所不已。臣本脆質,夙嬰貞疾,自在少小,已不及恒人遠甚,纔過周甲,奄然若癃癈樣子,前秋重病之後,形神竝鑠,寢噉都癈,懣甚而若抱氷炭,瞀極而如蒙烟霧。尋常判署之事,全失照檢,凡諸格例之間,漫不省試,列郡簿牒,任他委積,窮閻疾苦,無地伸訴,僨誤之罪,非一二計。而近自月初,忽添風痺之証,肢體跳動,動極而搐,搖搖如風中之條,方其劇時,冷汗如瀉,呼吸短促,往往昏倒幾殊,見者莫不危之。乍發乍止,如是者已浹旬望,左部轉成癱瘓,若將不遂,藥未見效,動須人扶,此臣從前所無之別証,亦醫家所謂到老難治者也。一身私計,不遑暇恤,全道委畀之責,作臣養病之坊,其爲妨公病民,誠非細故。就以目下民事言之,山郡若而處捄急,已有措劃,優可接濟,非如昨年開賑時比,則藉此蹲冒,徒貽尸素。且及瓜而代,雖係法典,限麥之仍,亦非多月,苟非病情,萬難自力,則耐三年之久者,曾不耐須㬰,有此冒昧陳懇也哉?見又省部在前,起身無望,若不及早變通,將致公私狼狽,數行短籲,未暇緩聲。伏乞聖慈,推天地生成之仁,垂終始曲遂之澤,亟遞臣所帶藩任,俾重任毋至久瘝,賤疾得尋生路,千萬懇禱。臣無任云云。答曰,省疏具悉。卿其勿辭察任。
副應敎金箕殷疏曰,伏以臣於月前持被之日,得聞臣父病劇之報,猥上請急之章,徑出禁扃之外,雖緣情私之懇迫,而深恐分義之虧壞,惶隕震悚,譴何是竢。不意聖度天大,不惟不加之罪,恩由特降,至承救護之命,臣安意扶將,得伸至情,體下之仁,若偏於臣,闔門感祝,無地無報。而由限纔過,召牌繼降,臣父病情,微有分減,故間又就直,亦爲屢日。日昨見差南壇享官,罷享歸路,歷入省視,則近來日候不調,加以將攝失宜,臣父所患諸症,忽又越添,比之向時,尤爲倍劇,達夜咳喘,有時昏眩,委頓床席,食飮全却。臣方左右扶護,實難晷刻暫離,而第因上番闕直,鎭日庚牌荐降。顧今春晷漸長,講筵頻開,凡在橫經之列,雖或在外之人,固將奔走趨承,昵侍爲榮,則況臣旣已出而祇肅,又復連爲入直矣。如有一分離捨之勢,何敢更爲逡巡之念,而目下情理,無路承膺。每奉一番召命,輒覺戰灼交中,欲伸私情,則難免逋慢之重誅,欲盡義分,則又非人情之可堪,於是乎踧踖靡措,誠不知所以爲計。而第伏惟念有懷必陳,乃臣分之所宜,無物不遂,卽聖王之攸程,臣若徒懷嚴畏,不復控告其情,連事違召,荐犯傲慢之罪,是自阻於慈覆之仁,而重陷於辜負之科也。且臣父病,積月沈痼,劇歇無常,難望其時日間差安,則一日在職,只增一日之惶隘,二日在職,又增二日之悚悶,故左右思惟,玆不得已,略入文字,冒陳衷懇。伏乞聖慈,俯垂矜察,將臣所帶之職,亟降鐫削之命,仍令有司之臣,治臣煩瀆之罪,以安私分,以肅朝綱,不勝幸甚。臣無任云云。省疏具悉。爾其勿辭救護。
副校理李瀅夏疏曰,伏以臣屢叨經幄,絲毫蔑補,徒荷隆摯之恩,至推孝理之政,數年峽邑,調養母病,涯分足矣,志願遂矣。此生此世,更有何求?日夕頌恩,惟切隕結之忱。卽伏奉有旨下者,以臣爲弘文館副校理,繼有馹召之命,臣手擎華誥,感惶靡措。未知聖明,奚取於無狀賤質,而有願則侈盧江之檄,不見而賁宣室之召,於內於外,誤恩至此哉?聞命而起,將母作行,行到一日程,而臣母素患風痺痰火之病,猝地添劇,神昏氣殊,時刻凜綴,遲回路次,進退維谷,遂乃擔舁而行。日行數十里,間關入城,而及夫到家之後,諸症一無所減,蓋其癃痼之疾,兼以撼頓之祟,時月之內,實無差勝之望,臣心之焦惶煎迫,如不欲生。臣於逖違之餘,復叨宿趼之地,一登文石,獲覲耿光,是誠臣子之至願,秉彝之所同,而其如情私之悶迫,蠢動無路,庚牌屢降而荐犯違傲,有臣如此,厥罪何居?伏乞聖慈,俯垂鑑諒,亟命鐫削臣職,以便救護,仍治臣慢命瀆擾之罪,以肅朝綱焉。臣無任云云。省疏具悉。爾其勿辭救護。
上在昌德宮。停常參·經筵。
尹之鉉啓曰,明日常參·經〈筵〉,取稟。傳曰,停。
朴周壽啓曰,合辭方張之時,兩司無詣臺之員,事甚未安,除在外·未署經外,未肅拜·呈告人員,竝卽牌招,何如?傳曰,允。
尹之鉉啓曰,知義禁閔命爀,除拜後過三日不爲出肅,依定式推考警責,仍卽牌招察任,何如?傳曰,允。
朴宗京啓曰,藥房提調·副提調,持丸劑來待矣。傳曰,封入。
備忘記,仁遮外萬戶權瑞極下直,長弓一張,長箭一部,片箭一部,筒兒一箇賜給。
承旨前望單子入之,趙晉和落點。
朴周壽啓曰,新除授同副承旨趙晉和,時在京畿廣州地,斯速乘馹上來事,下諭,何如?傳曰,允。
傳于尹之鉉曰,入直玉堂,持聖學輯要入侍。
尹之鉉啓曰,行大司憲趙德潤,掌令李在璣牌不進,執義宋啓榦,掌令鄭繼忠,持平李承達·李東永在外,監察茶時之意,敢啓。傳曰,知道。
以司諫具康,獻納鄭度采,正言兪理煥,掌令李在璣牌不進罷職傳旨,傳于尹之鉉曰,只推。
尹之鉉〈啓曰〉,明日次對,兩司當爲進參,除在外·未署經外,未肅拜·呈告人員,竝待開門牌招,何如?傳曰,允。
尹之鉉,以侍講院言啓曰,新除授兼弼善趙琮鎭,時在京畿始興地,書筵入番事緊,斯連乘馹上來事,下諭,何如?傳曰,允。
朴周壽,以兵曹言啓曰,文臣兼宣傳官李光正,病難供職,呈狀乞遞,訓鍊院正李時晦,除授在外,過限未上來,竝改差,何如?傳曰,允。
甲戌二月初九日未時,上御壽康齋。入直玉堂持聖學輯要入侍時,右副承旨尹之鉉,修撰任俊常,持聖學輯要第一卷,副修撰李沆,持聖學輯要第一卷,假注書柳幼麟,記注官朴思彦·車翊修,以次進伏訖。上開卷命讀。俊常奏曰,此書之大文本註外,其所裒輯先賢之粹言嘉訓者,皆可以睿覽矣。今番則大文外,其低一字而書之者,竝皆讀奏,伏未知,何如?上可之,因命自天命之謂性,讀之,可也。俊常讀自天命之謂性,止所賦之理。上曰,下番讀之。沆讀自以爲健順五常之德,止日用事物之間。上曰,文義陳之。俊常曰,先正以此章爲開卷第一義者,蓋有意焉。蓋子思之時,道學不明,人不知性命之原頭,故子思於此,首發明之,而先正亦以此章,首揭於是書,以爲聖學之大頭腦,此與近思錄篇首先揭太極圖陰陽性命之說,同一其義也。人君以聰明睿知之姿,能盡其性,則可以盡人之性,而曰道曰敎,亦皆可以各盡其當然之理,如此然後,始可謂盡君師之責矣。伏願於此章,深加玩味焉。上曰,下番陳之。沆曰,敎者,禮樂刑政之謂也。聖人以禮樂刑政,敎人以各適其理,況人主處君師之位,禮樂刑政之所自出也。自一政一令,動合規度,則政敎之本,無過於此矣。上掩卷,進御蓮肉茶,自今日停止,安神丸三錢重,依前入之。出榻敎命退,諸臣以次退出。
上在昌德宮。停常參·經筵。
藥房都提調金思穆,提調李相璜,副提調朴宗京啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?惠慶宮氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·惠慶宮·嘉順宮,藥房口傳問安。答曰,知道。世子宮口傳問安。答曰,知悉。
李龍秀啓曰,明日常參·經筵,取稟。傳曰,停。
朴周壽啓曰,行大司憲趙德潤,掌令李在璣牌不進,執義宋啓榦,掌令鄭繼忠,持平李承達·李東永在外,監察茶時之意,敢啓。傳曰,知道。
朴周壽啓曰,禁衛營將官來言,今日本營軍兵,日次私習云矣,敢啓。傳曰,知道。
朴周壽啓曰,御營廳將官來言,今日本廳軍兵,日次私習云矣,敢啓。傳曰,知道。
朴宗京啓曰,行左承旨徐春輔,今日不爲仕進,卽爲牌招,何如?傳曰,允。
朴宗京啓曰,藥房三提調,持丸劑來待矣。傳曰,封入。
傳于朴周壽曰,大臣·備局堂上引見。
以司諫具康,獻納鄭度采,正言兪理煥,掌令李在璣牌不進罷職傳旨,傳于朴周壽曰,只推。
朴周壽,以都摠府言啓曰,副摠管柳畊,以漢城府右尹,本府坐起,晝仕出去之意,敢啓。傳曰,知道。
朴宗京,以吏曹言啓曰,成均館典籍魚在濂,受由過限不上來,依例改差,何如?傳曰,允。
朴周壽,以兵曹言啓曰,武臣賓廳講書及武經講書人員,加抄別單書入之意,敢啓。傳曰,知道。
李龍秀,以奉常寺都提調·提調意啓曰,東耤親畊田所種九穀,先農祭後,卽爲起懇付種之意,敢啓。傳曰,知道。
甲戌二月初十日卯時,上御熙政堂。藥房入診,大臣·備局堂上引見入侍時,都提調金思穆,提調李相璜,副提調朴宗京,假注書鄭知容,記注官朴思彦,別兼春秋李紀淵,檢校待敎李龍秀,左副承旨朴周壽,假注書柳幼麟,事變假注書韓發翼,領議政金載瓚,左議政韓用龜,兼兵曹判書沈象奎,吏曹判書李肇源,知中樞府事李堯憲,行大司成韓致應,行護軍鄭尙愚,訓鍊院都正李溏,韓陵君李海愚,行護軍李羲甲·金魯敬·金基厚·金履喬,修撰任俊常,以次進伏。別待令富平府使洪旭浩,醫官李漢臣·趙宗協·秦東秀·卞之錞·吳仁豐·安昌禧·權以中·李命運,以次進伏楹外訖。載瓚等曰,間者日候稍解,今日則乍寒,聖體,若何?上曰,一樣矣。載瓚等曰,寢睡·水刺之節,何如?上曰,一樣矣。載瓚等曰,王大妃殿氣候,何如?上曰,各殿宮氣候一樣矣。仍命醫官入診,思穆曰,今日亦不必使諸醫官,竝爲診察,依前日次例,只令三人入診,而使之徐徐詳察,似好矣。旭浩·以中·宗協,以次入診訖。思穆曰,脈度奏之。旭浩等以次奏曰,脈體左右三部調均矣。上命醫官先退,醫官等以次退出。思穆曰,醫官旣退出,副提調亦令退去乎?上可之。宗京·知容等退出。上曰,次對爲之。載瓚曰,王世子睿齡,今添一歲,而時方春序向殷,日晷漸長,此政講學益勤,無或少間之時也。帝王之學,尤異於匹庶,心志未立之前,必以嘉言善謨,日聞於左右,雖於遊嬉之際,不離講讀之間,作爲程課,無失防範,然後方有成就德器之望。臣於昨年,以遊於藝之方,猥陳愚悃,而近者書筵之稟,停日居多,絶無開講之時。千字文一篇,雖非經史義理之書,來後典學之本,實基於此,而此亦作少輟多,專無工課,臣竊悶焉。三講雖難鎭日頻接,一日一講,不可無端久停,自內勉誡,必以勤讀課學,作爲日用不可已之一副當程式,習熟聞見,于以成習,卽臣區區之望也。臣於是又有所仰勉者,聖人蒙養,身敎爲先,雖使保傅誘導,賓僚啓迪,而莫若家學庭訓,以身先敎也。今殿下,如欲世子之勤講,則殿下必先日親三筵,終始典學,如欲世子之篤孝,則殿下必先視膳問寢,益勤洞屬,如欲世子之成德,則殿下必先左矩右繩,匪禮勿行,以至一語一嘿一念一事,必以世子之所當法者,心傳而薰陶於內,躬率而敎迪於外,則王季之敎文王,文王之敎武王,亶不外于是矣。更伏望益加留神焉。上曰,當留念矣。出擧條載瓚曰,卽見咸鏡監司金履陽狀啓,則以爲茂山陳田査啓者,諸邑成川浦落,永無田形者,年分槪狀,從實磨勘,而該曹以田政至嚴,不許減摠,茂山及各邑所減,元田爲二千三百五十結零,畓爲八結零,今於修啓頒摠之後,無中責有,實是行不得之政,請令廟堂稟處矣。無論茂山陳田各邑陳田之當頉與不當頉,田賦之制,至重且嚴,若非經稟蒙允,則雖司農衙門,亦毋得遽自加減,而今不待京司之覆奏行會,謂以陳結,直爲減摠於年分磨勘中者,極涉疎率,亦關後弊,該曹之執而不許,固也。道臣不審之失,不可無警,從重推考,依元摠擧行之意,分付。大抵査陳之法,無異於量田,其政不輕,其擧甚難,豈可使循例差員,過去摘奸而止者哉?大則改量,小則査陳,然後田制可均,公稅可整,以此意關飭諸道,非不屢矣,而姑未聞自一邑始者,誠爲寒心。待年豊斷然擧行之意,分付,亦爲一體行會於各道,何如?上曰,依爲之。出擧條載瓚曰,卽見三軍門牒報,則以爲,弓箭外無得私造私賣,法禁至嚴,而近來藥丸銃刀,列肆爛賣,甚至作契都賈,若不嚴斷,後弊難言。自今申明舊典,嚴立科條,都賈最甚者,斷以一律,其次嚴刑遠配,物件則屬公之意,申飭三司,捕廳·平市署每朔譏察,隨現捉納事,定式施行爲辭矣。軍器之私造私賣,以至於作契都庫,別成一局者,萬萬警該,此不可以尋常亂廛論也。私造與都庫者,依私鑄錢·私造曆律,斷以大辟,私相賣買之類,竝限死嚴刑,極邊勿限年遠配,而令兩捕廳主管詗察,物種分送各軍門,罪人移付刑曹,以爲依律勘斷之地,仍載於捕廳及法司事目之意,分付,何如?上曰,依爲之。出擧條載瓚曰,卽見黃海兵使趙岐所報,則以爲,位羅萬戶趙光震,鎭校朴宗彬·玄仁淑,鎭民文敬天等,以其薄廩孱力,軍物公廨,捐財修補,極爲嘉尙,其在激勸之道,宜有褒賞之典爲辭矣。鎭將之自備繕補,固已可嘉,而至於鎭校·鎭民之捐財出力,自願修擧,尤不可無激勸之政。萬戶趙光震加資,鎭校朴宗彬·玄仁淑,鎭民文敬天,竝帖加成給,何如?上曰,依爲之。出擧條載瓚曰,朝臣追榮,若無上下三世玉堂,則勿許天官之贈,自有先朝受敎,已成不易之令甲,而近聞或不無旁引曲解,違越定式之弊云。身後貤贈,尤重於生前差除,若使有違邦典,雖或倖占華銜,只當自愧,却有何榮乎?此後一遵受敎,毋或移易之意,申飭該曹,何如?上曰,依爲之。出擧條載瓚曰,各軍門巡綽之法,近漸解弛,竝與巡監軍行巡,只存虛名,白衣恣行,通夜無禁,以致酗亂鬪敺,掠奪竊發,種種驚駭者,無所不有,此皆由於夜禁之不嚴也。至於竊發之患,不但乘夜穿窬,直於通衢未暮之時,露刃嚇人,當面劫掠,而置之尋常,初不爲詗察糾治之意,然則朝家設捕廳何爲哉?近來百度,無不前然,而今此禁夜緝盜之全不留意,尤不勝萬萬駭歎。各營大將左右捕將,竝姑從重推考,使之另加惕意擧行,何如?上曰,依爲之。出擧條載瓚曰,每於大享攝行時,臣等或有事故,不得循次分差,儀賓數少,正一品本非多員,每當塡差,未免苟簡,誠萬萬悚悶。閣臣勿差,前有受敎,從一品法不得塡差,而此後若有排比不得之時,則合有通變之道,雖閣臣及從一品,自政院先爲入稟,使之從便分差,何如?上曰,依爲之。出擧條載瓚曰,前楚山府使洪時溥,頃以楚山事,入於繡啓,至被奪告身之律矣。所坐終涉䵝昧,所勘未免過重,而屢經赦典,且已身故,合有蕩滌之典,故仰達矣。上曰,依爲之。出擧條載瓚曰,刑曹判書林漢浩,聞有實故,果難供劇云,詞訟之地,不可久曠,今姑許遞,何如?上曰,依爲之。出擧條上曰,大臣就坐,諸宰中亦有可奏之事,奏之,可也。象奎曰,武將子若孫之才器夙就,不事箕裘者,自臣曹筵稟別薦,多有已例,而故大將李光益之子圭德,地處人器,俱合奬用,先以哨官啓下,申飭肄業之意,分付三營門,而三登縣令宋之廉,蔭武姑無歸屬,而其人幹赳赳,實合勸武,分付各營門,使之勸武傳令,俾習弓馬之工,此後則以武歧施行,恐好,下詢大臣·將臣,何如?上曰,大臣·將臣之意,何如?載瓚曰,俄聞兵判之言,臣亦以爲果好矣。堯憲曰,臣等亦於閤外有所收議,而李圭德之別薦,宋之廉之勸武,兵判所奏甚好,無容更議矣。上曰,依爲之。出擧條相璜曰,鑄錢今已畢役,而新錢都數,爲三十二萬六千四百兩零,就此中除出諸般應下,則利條實數,爲三萬二千六百兩零矣。來乙亥正月爲始,依例行用,此是戶·惠廳合鑄者,利條區處,似當分屬,而不敢擅便,下詢大臣處之,何如?上曰,大臣之意,何如?載瓚曰,戶·惠廳旣爲合鑄,則利條亦當分半取用矣。上曰,依爲之。出擧條基厚曰,本廳餉穀,初以保還,近成部還,變作移轉時,爲慮城民之無所沾漑,有春三升秋一斗名色,蓋爲山城募民奠接之意,而甲寅年先朝啓下節目,昭然載錄,故雖因歉歲,捧留之時,不爲全,權減其半。而今此通津等九邑捧留之後,自備局,因畿營所報,依近例許其折半收捧者,實出於城邑·邑民兩便之意,而道臣忽以秋斗春升全數勿捧事,筵稟變通,顧此山城募入之民,將失仰哺之資,不無渙散之慮,其在保障之義,萬萬悚悶。且以耗條言之,還分耗之每石爲一斗五升,乃是通行之規,而至於山城餉穀,則爲慮其石确險路輸運之勞,捧糴時減其五升,只納一斗,而若値捧留於邑倉之歲,則依例收捧一斗五升者,非今斯今,前例文蹟,昭可按矣。此亦道臣,筵稟蠲減,至以添載節目爲言。餉穀非畿營之所管,故事或有關於民情,則文移往復,固其例也。道臣之直請添載節目,前所未見矣。右項三條名色捧留時全減,不但爲將士支放,城民接濟之切悶而已。先朝定式,有不敢違越,故不避煩屑,玆敢仰稟。秋一斗春三升,還耗五升條及捧留一款,依先朝啓下節目施行之意,更令廟堂,申明分付,何如?上曰,依爲之。出擧條載瓚進前奏曰,臣於摠廳·畿營,以城還事屢煩筵奏,實有所慨歎者矣。其所謂秋斗春升,有異正還,而不過是斛外加捧,以爲城民沾漑之資者,則毋論當捧不當捧,本廳·本道,自當往復以處,而今以此至微細之事,互相煩瀆,極涉未安,道臣·將臣,竝從重推考。雖元餉正還,歲改則法不當追捧,以此秋斗春升,窮春斂民,尤非所可論,當年條竝令蕩減,,此後直納山倉平倉時,則依甲寅節目,秋收一斗,春收三升,捧留邑倉時,則春秋各減其半,以爲城民·還民兩便之道,,至於耗條,則餉耗之只捧一斗,卽以轉輸之勞,比他耗許減五升者也。若當捧留之年,則自當以一斗五升,與他還一體收捧。如是新定之後,前例有無,在所勿論,依此成節目施行之意,分付該廳·該道,何如?上曰,依爲之。出擧條周壽曰,今日賓對,兩司無一人進參,事甚未安,違牌諸臺,竝推考,何如?上曰,依爲之。出擧條上命大臣先退,載瓚等退出,又命退,承史以次退出。
上在昌德宮。停常參·經筵。
朴周壽,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
尹之鉉啓曰,明日常參·經筵,取稟。傳曰,停。
尹之鉉啓曰,合辭方張之時,兩司無詣臺之員,事甚未安,除在外·未署經外,未肅拜·呈告人員,竝卽牌招,何如?傳曰,允。
尹之鉉啓曰,來十六日,日次儒生殿講日次,而英陵忌辰祭齋戒相値,頉稟之意,敢啓。傳曰,知道。
朴周壽啓曰,禁衛營將官來言,今日本營軍兵,日次私習云矣,敢啓。傳曰,知道。
朴周壽啓曰,御營廳將官來言,今日本廳軍兵,日次私習云矣,敢啓。傳曰,知道。
徐春輔啓曰,右承旨李龍秀,今日不爲仕進,卽爲牌招,何如?傳曰,與在外承旨,竝許遞,前望單子入之,待下批牌招察任。
朴宗京啓曰,藥房提調·副提調,持丸劑來待矣。傳曰,封入。
尹之鉉啓曰,卽者副修撰李沆,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
尹之鉉啓曰,玉堂備員間,視事頉稟之意,敢啓。傳曰,知道。
尹之鉉啓曰,行大司憲趙潤德,掌令李在璣牌不進,執義宋啓榦,掌令鄭繼忠,持平李承達·李東永在外,監察茶時之意,敢啓。傳曰,知道。
以司諫具康,獻納鄭度采,正言兪理煥,掌令李在璣牌不進罷職傳旨,傳于尹之鉉曰,只推。
徐春輔啓曰,假注書鄭知容,身病猝重,勢難察任,今姑改差,何如?傳曰,允。
承旨前望單子入之,金會淵·徐長輔落點。
兵曹口傳政事,副護軍單李龍秀。
鄭知容改差,代以李若愚爲假注書。
傳于徐長輔曰,同副承旨與入直玉堂,持聖學輯要初卷入侍。
以右承旨金會淵牌不進罷職傳旨,傳于徐春輔曰,只推。
以平安兵使李元植狀啓,天摩僉使吉義倜遭父喪事,傳于朴周壽曰,令該曹口傳差出,催促下送。
朴周壽啓曰,假注書李若愚,時無職名,令該曹依例付軍職,冠帶常仕,何如?傳曰,允。
尹之鉉,以弘文館言啓曰,本館上番闕直,事甚未安,副應敎金箕殷,副校理李瀅夏,由限已過,竝卽牌招,以爲推移入直之地,何如?傳曰,允。
以副應敎金箕殷,副校理李瀅夏牌不進罷職傳旨,傳于尹之鉉曰,只推。
尹之鉉,以弘文館言啓曰,本館上番闕直,事甚未安,副應敎金箕殷,副校理李瀅夏,旣有只推之命,竝卽牌招,以爲推移入直之地,何如?傳曰,允。
尹之鉉以侍講院言啓曰,新除授兼弼善趙琮鎭,自鄕上來云,卽爲牌招察任,何如?傳曰,允。
朴周壽,以訓鍊都監言啓曰,謹依兵曹判書沈象奎擧條批旨,別薦閑良李圭德,本局加設哨官差下之意,敢啓。傳曰,知道。
副修撰李沆疏曰,伏以臣於直中,得接家信,則臣母之素患宿症,當此換節之交,將攝失宜,一倍添劇,飮啖全却,委頓床席,家僮踵至,促臣歸視。臣自聞此報,方寸如灼,按住不得,冒死呼籲,徑出禁扃。伏乞聖慈,俯垂鑑諒,特賜鐫改,俾便救護,仍治臣擅離之罪,以肅朝綱焉。臣無任云云。省疏具悉。爾其勿辭救護。
甲戌二月十一日申時,上御壽康齋。入直玉堂持聖學輯要初卷入侍時,同副承旨徐長輔,修撰任俊常,持聖學輯要初卷,假注書李若愚,記注官朴思彦·柳可均,以次進伏訖。上開卷命讀,俊常讀自莫不各有,止則謂之敎,上曰,文羲陳之。俊常奏曰,此云聖人,因人物之所當行者而品節之,以爲法於天下,蓋天生烝民,有物有則,聖人首出庶物,各因其當然之理而爲之則,是所謂敎也。中庸曰,惟天下至誠,爲能經綸天下之大經,言聖人之德,極誠旡妄,各盡其實理,故言而世爲天下則,行而世爲天下法也。不誠則不信,不信則民不從,顧何以爲法於天下,而可傳於後世乎?試以殿下政令中一事言之,則向在己巳春,殿下特軫八路之民隱,乃下十行之絲綸,使列邑守宰,各陳其民隱,辭旨懇惻,德音藹然。小臣時適待罪北邑,宣布綸音,邑民父老,莫不懽欣相告曰,王言若是惻怛,吾輩切骨之瘼,如或登徹,則當蒙蠲減之惠云云。及其各邑所陳冊子之啓聞後,臣未敢知一一睿覽,有所採施者,而畢竟如渴之民望,未蒙實惠,如綍之德音,歸於無益,臣誠慨嘆。孟子曰,今有仁心仁聞,而民不被其澤,不可法於後世者,不行先王之道也。殿下之仁心仁聞,孰不欽仰,而先王之善政,未之能行,則民何以被其澤,而亦何以爲法乎?伏願繼自今,以實心行實政,一政一令,信如四時,而使民物各得其所,亦皆可以爲法焉。上掩卷,命玉堂先退,俊常退出,又命退,承史以次退出。
上在昌德宮。停常參·經筵。
夜三更月暈。
尹之鉉啓曰,合辭方張之時,兩司無詣臺之員,事甚未安,除在外·未署經外,未肅拜·呈告人員,竝卽牌招,何如?傳曰,允。
徐春輔啓曰,右承旨金會淵,今日不爲仕進,卽爲牌招,何如?傳曰,許遞,前望單子入之,待下批牌招察任。
朴宗京啓曰,藥房提調·副提調,持丸劑來待矣。傳曰,封入。
傳于朴周壽曰,入直玉堂,持聖學輯要入侍。
傳于徐春輔曰,入直玉堂,持聖學輯要初卷入侍。
傳于尹之鉉曰,入直玉堂,持聖學輯要初卷入侍。
傳于徐長輔曰,諸承旨持公事入侍。
傳于徐長輔曰,入直玉堂,持孟子入侍。
尹之鉉啓曰,行大司憲趙德潤,掌令李在璣牌不進,執義宋啓榦,掌令鄭繼忠,持平李承達·李東永在外,監察茶時之意,敢啓。傳曰,知道。
以司諫具康,獻納鄭度采,正言兪理煥,掌令李在璣牌不進罷職傳旨,傳于尹之鉉曰,只推。
承旨前望單子入之,韓永逵落點。
兵曹口傳政事,以韓國良爲天摩僉使。
傳于韓永逵曰,入直玉堂,持聖學輯要初卷入侍。
以黃海監司趙鍾永狀啓,進上生靑魚,限內不得封進,惶恐待罪事,傳于韓永逵曰,勿待罪事,回諭。
以副應敎金箕殷,副校理李瀅夏牌不進罷職傳旨,傳于韓永逵曰,只推。
韓永逵,以弘文館言啓曰,本館上番闕直,事甚未安,副應敎金箕殷,副校理李瀅夏,旣有只推之命,竝卽牌招,以爲推移入直之地,何如?傳曰,允。
以副應敎金箕殷,副校理李瀅夏再牌不進罷職傳旨,傳于韓永逵曰,只推。
韓永逵,以弘文館言啓曰,本館上番闕直,事甚未安,副應敎金箕殷,副校理李瀅夏,旣有只推之命,竝卽牌招,以爲推移入直之地,何如?傳曰,允。
朴周壽,以兵曹言啓曰,天摩僉使有闕之代,口傳差出,催促下送事,命下矣。新除授僉使韓國良,以平安道私賑人,承傳備擬蒙點,而居在本道順安地云,除朝辭赴任之意,該道道·帥臣處行移,何如?傳曰,允。
朴周壽,以訓鍊都監言啓曰,本局把摠金鎭億,身病甚重,勢難察任,改差,何如?傳曰,允。
朴周壽,以禁衛營言啓曰,去夜初更量,幼學尹致宗,本營巡邏被捉,而係是士子,依例移送秋曹之意,敢啓。傳曰,知道。
尹之鉉,以刑曹言啓曰,因禁衛營啓辭,去夜初更量,犯夜幼學尹致宗移送秋曹事,命下矣。尹致宗,依更數決笞三十度,放送之意,敢啓。傳曰,知道。
甲戌二月十二日辰時,上御壽康齋。入直玉堂持聖學輯要初卷入侍時,左副承旨尹之鉉,修撰任俊常,待敎李鶴秀,假注書柳幼麟,記注官朴思彦·柳可均,以次進伏訖。上開卷命讀,俊常讀自無物不有,止須臾之頃也。上曰,文義陳之。俊常曰,此云君子之心,常存敬畏,雖不見聞,亦不敢忽,蓋不覩不聞,卽思慮未萌之前,所謂喜怒哀樂未發之中也。君子於此,必提撕警覺,常加惺惺,則天命之本體,自然光明於方寸之內,而不離於道也。此與大學之愼獨,孟子之操存,相爲表裏。伏願於此,益加留神焉。上掩卷,命玉堂先退,俊常退出,又命退,承史以次退出。
甲戌二月十二日辰時,上御壽康齋。入直玉堂持聖學輯要入侍時,右承旨朴周壽,修撰任俊常,持聖學輯要,假注書李若愚,記注官朴思彦·柳可均,以次進伏訖。上開卷命讀,俊常讀自禮樂,止出於天。上曰,文義爲之。俊常曰,蓋人之所以爲人,道之所以爲道,聖人之所以爲敎者,莫不本於天而備於我。唐·虞三代之時,斯道大明,人皆知此箇道理,故無性命之說。至於子思之時,異端肆行,私意橫流,人多不知此箇道理,故子思於此,首先發明,使後之學者,知天下萬事之皆本乎吾心之固有,無暇他求,而使皆體察默識之。朱子亦於此,逐句剖析,無復餘蘊,子思之道,至朱子而尤著明矣。伏願體察焉。上掩卷,命玉堂先退,俊常退出,承史以次退出。
甲戌二月十二日辰時,上御壽康齋。入直玉堂持聖學輯要入侍時,行左承旨徐春輔,修撰任俊常,持聖學輯要,待敎李鶴秀,假注書李若愚,記注官朴思彦·柳可均,以次進伏訖。上開卷命讀,俊常讀自知事之有道,止具於心。上曰,文義陳之。俊常曰,此章性道敎三字,爲一篇之綱領,而道字又爲三言之綱領也。言性於道之先,以明道之本原,言敎於道之後,以明道之功用,而繼之以道也者不可須臾離也。蓋歸重於道字,而是道也,凡萬事萬物日用當行之理,皆總會於吾心者,苟或離於此,則便非道也。如離於仁則不仁,離於義則不義,離公則私,離善則利也。如欲不離於道,則莫如立敬工夫,是故君子,戒愼恐懼於不覩不聞之前,而惺惺焉照管吾心,則自然不離於道體之本然矣。伏願深加體察焉。上掩卷,命玉堂先退,俊常退出,承史以次退出。
甲戌二月十二日辰時,上御壽康齋。諸承旨持公事入侍時,行左承旨徐春輔,右承旨朴周壽,左副承旨尹之鉉,同副承旨徐長輔,假注書柳幼麟·李若愚,記注官朴思彦·柳可均,待敎李鶴秀,以次進伏訖。上曰,各房有公事乎?春輔曰,都承旨藥院進,右副承旨姑未承牌,而戶房有公事一張矣。上曰,入之。周壽曰,臣則兵房而無公事矣。之鉉曰,臣則刑房而無公事矣。長輔曰,臣則工房而無公事矣上命退,承史以次退出。
甲戌二月十二日未時,上御壽康齋。入直玉堂持孟子入侍時,同副承旨徐長輔,修撰任俊常,持孟子初卷,待敎李鶴秀,假注書柳幼麟,記注官朴思彦·柳可均,以次進伏訖。上開卷命讀,俊常讀自孰能一之,止誰能禦之。上曰,文義陳之。俊常曰,此章曰不嗜殺人者能一之,蓋天地之大德曰生,人君代天理民,苟非好生之德,何以爲國乎?如以仁愛之心治其民,則民無乖戾渙散之慮,咸囿於慈覆煦濡之中矣。戰國之時,時君互相爭伐,擧昧好生之德,故孟子對梁王,語之以如此,此非但戰國之君所當戒者也,亦爲萬世人君之龜鑑。伏願於此章,深加聖意焉。上掩卷命退,玉堂·承史以次退出。
甲戌二月十二日申時,上御壽康齋。入直玉堂持聖學輯要初卷入侍時,右副承旨韓永逵,修撰任俊常,持聖學輯要初卷,待敎李鶴秀,假注書李若愚,記注官朴思彦·柳可均,以次進伏訖。上開卷命讀,俊常讀自莫顯乎隱,止愼其獨也。上曰,文義陳之。俊常曰,愼其獨之獨字,非謂獨處暗室之獨也。雖與衆人對坐時,心意旁注於事爲,精神欲運於酬酢,人所不知,而其善惡邪正是非得失之幾,自不能逃於此心之靈矣。是所謂幾善惡也。方寸之內,其幾已動,而端緖則必將呈露於外,大學所謂,十目所視十手所指者,正指此也。故注曰,無有著見明顯過於此者也。伏願聖上,於此省察焉。上掩卷命退,諸臣以次退出。
上在昌德宮。停常參·經筵。
夜自二更至五更,月暈。
尹之鉉啓曰,合辭方張之時,兩司無詣臺之員,事甚未安,除在外·未署經外,未肅拜·呈告人員,竝卽牌招,何如?傳曰,山林外竝許遞,前望單子入之,待下批牌招察任。
韓永逵啓曰,明日·再明日弘陵忌辰祭齋戒正日,十六日·十七日英陵忌辰祭齋戒正日相値,視事頉稟之意,敢啓。傳曰,知道。
朴周壽啓曰,禁衛營將官來言,今日本營軍兵,日次私習云矣,敢啓。傳曰,知道。
朴周壽啓曰,御營廳將官來言,今日本廳軍兵,日次私習云矣,敢啓。傳曰,知道。
朴宗京啓曰,藥房提調·副提調,持丸劑來待矣。傳曰,封入。
韓永逵啓曰,假注書柳幼麟,身病猝重,勢難察任,今姑改差,何如?傳曰,允。
臺諫前望單子入之,大司憲金啓洛,大司諫李好敏,司諫金星甲,獻納李止淵,掌令權傛·徐有素,持平張龍八·李羲發,正言李中鎭·洪光一落點。
韓永逵啓曰,新除授司諫金星甲,已爲身故云,當初前望之不爲付籖,至於蒙點,事甚疏忽。臣之矇然捧入,不勝惶恐,原單子改修正以入,而當該吏曹堂上,不可無警,推考,何如?傳曰,允。
司諫前望單子入之,洪大浩落點。
柳幼麟改差,代以李奎鉉爲假注書。
以副應敎金箕殷,副校理李瀅夏再牌不進罷職傳旨,傳于韓永逵曰,只推。
韓永逵,以弘文館言啓曰,本館上番闕直,事甚未安,副應敎金箕殷,副校理李瀅夏,旣有只推之命,竝卽牌招,以爲推移入直之地,何如?傳曰,允。
韓永逵啓曰,假注書李奎鉉,時無職名,令該曹依例付軍職,冠帶常仕,何如?傳曰,允。
傳于尹之鉉曰,入直玉堂,持小學初卷入侍。
傳于朴周壽曰,入直玉堂持小學初卷入侍。
尹之鉉啓曰,行大司憲金啓洛,掌令權傛·徐有素牌不進,執義宋啓榦,持平張龍八·李羲發在外,監察茶時之意,敢啓。傳曰,知道。
以掌令權傛·徐有素,獻納李止淵,正言李中鎭牌不進罷職傳旨,傳于尹之鉉曰,只推。
以副應敎金箕殷牌不進罷職傳旨,傳于韓永逵曰,只推。
傳于韓永逵曰,發遣吏郞,諸執事淸齋與否,摘奸以來。
韓永逵,以吏曹言啓曰,今此宗廟望祭大祝,前獻納鄭度采,弘陵忌辰祭獻官,前參判朴宗正塡差,而時無職名,竝令該曹,口傳付軍職,何如?傳曰,允。
兵曹口傳政事,護軍朴宗正,副司果鄭度采,竝單付。
甲戌二月十三日未時,上御壽康齋。入直玉堂持小學初卷入侍時,左副承旨尹之鉉,副校理李瀅夏,持小學初卷,修撰任俊常,持小學初卷,假注書李奎鉉,記注官金良倜·朴思彦,以次進伏訖。上開卷命讀,瀅夏讀自目不視邪色,止道正事。上曰,文義陳之。瀅夏曰,目不視邪色,耳不聽淫聲,卽婦人姙子時,持敬之方,而聖人所訓非禮勿視·非禮勿聽之義也。太任之姙文王,其敬如此,而生文王而明聖,故傳曰,太任爲能胎敎,胎敎猶然,況於旣誕之後,所以敎育之方,其可有一毫非禮之干乎?我殿下敎迪儲貳,以身先之,凡一言一動,皆出於正,然後可以爲法,可以爲敎,而貽謨燕翼之道,不外於此。伏願體念焉。上掩卷,命玉堂先退。上曰,假注書誰也?賤臣曰,假注書臣李奎鉉也。命退,承史以次退出。
甲戌二月十三日申時,上御壽康齋。入直玉堂持小學初卷入侍時,右承旨朴周壽,副校理李瀅夏,持小學初卷,修撰任俊常,持小學初卷,直閣鄭元容,假注書李奎鉉,記注書金良倜·朴思彦,以次進伏訖。上開卷命讀,瀅夏讀自如此則生子,止才過人矣。上曰,文義陳之。瀅夏曰,此章之義,俄於上文已陳之,而凡形容之端正,才器之過人,皆由於胎敎之有素也。夫以婦人之姙子,而其敎如此,則況於人君敎儲之道乎?漢賈誼之言曰,太子生而見正事聞正言行正道,左右前後皆正人也。伏願深軫敎儲之方,躬率以正,而擇置正人,以爲涵養德義,薰陶德性之至焉。上掩卷,命玉堂先退,瀅夏·俊常退出,又命退,承史以次退出。
上在昌德宮。停常參·經筵。
自人定至四更,灑雨下雨,測雨器水深九分。
尹之鉉啓曰,行大司憲金啓洛,掌令權傛·徐有素未肅拜,執義宋啓榦,持平張龍八·李羲發在外,監察茶時之意,敢啓。傳曰,知道。
朴周壽啓曰,禁衛營將官來言,今日本營軍兵,日次私習云矣,敢啓。傳曰,知道。
朴周壽啓曰,御營廳將官來言,今日本廳軍兵,日次私習云矣,敢啓。傳曰,知道。
朴宗京啓曰,藥房提調·副提調,持丸劑來待矣。傳曰,封入。
朴周壽啓曰,訓鍊大將李海愚,禁衛大將李堯憲,以東南關王廟獻官,今方受香出去矣。所佩命召,竝來請還納,何以爲之,而將兵之任,不可無一刻摠察之人,何以爲之?敢稟。傳曰,仍佩往來,訓將御將兼察,禁將摠使兼察。
韓永逵啓曰,南關王廟節祭祝文中,修改兼告由,措辭當爲添入,而該曹初不知委,以致見漏,今日傳香時,始爲覺得。祀典事體,何等重大,而致有此臨時改修正之擧,事之駭然,莫此爲甚。當該堂上,所當重勘,而本院請推之外,無他可施之罰,何以爲之?敢稟。傳曰,祝文事體,何等重大,而該曹擧行,萬萬駭然,該曹堂上,捧現告爲先罷職,令該府拿處。
朴周壽啓曰,訓將御將兼察,禁將摠使兼察事,命下矣。兼察訓鍊大將李溏,兼察禁衛大將金基厚,竝卽牌招聽傳敎,何如?傳曰,允。
傳于韓永逵曰,禮房承旨,馳詣弘陵,奉審摘奸,局內諸陵,一體奉審以來。
傳于韓永逵曰,右承旨,馳詣宗廟·永寧殿·景慕宮,奉審摘奸,仍詣受香諸處,奉審摘奸以來。
韓永逵,以弘文館言啓曰,本館下番闕直,事甚未安,副修撰李沆,由限已過,卽爲牌招入直,何如?傳曰,允。
以副修撰李沆牌不進罷職傳旨,傳于韓永逵曰,只推。
傳于韓永逵曰,禮曹判書前望單子入之,待下批牌招察任。
禮曹判書前望單子入之,朴宗慶落點。
傳于徐長輔曰,留院公事入之。
朴周壽,以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
尹之鉉,以義禁府言啓曰,卽接月令醫員崔光植手本,則時囚罪人閔命爀,素患痰癖,挾感添劇,食飮全却,轉側須人,目下症形,十分危重。罪人病勢如此,則一邊保放,一邊草記,曾有定式矣。閔命爀姑爲保放之意,敢啓。傳曰,知道。
上在昌德宮。停常參·經筵。
夜自三更至五更,月暈。
藥房都提調金思穆,提調李相璜,副提調朴宗京啓曰,伏未審日間,聖體若何,寢睡·水刺之節,何如?臣等率諸〈御〉醫,趁早入診,詳察聖侯爲宜。王大妃殿氣候,何如?惠慶宮氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·惠慶宮·嘉順宮,藥房口傳問安。答曰,知道。世子宮口傳問安。答曰,知悉。
朴周壽,以備邊司言啓曰,今日賓廳日次,而國忌正日相値,不得來會云矣,敢啓。傳曰,知道。
尹之鉉啓曰,行大司憲金啓洛,掌令權傛·徐有素未肅拜,執義宋啓榦,持平張龍八·李羲發在外,監察茶時之意,敢啓。傳曰,知道。
朴宗京啓曰,藥房三提調,持丸劑來待矣。傳曰,封入。
以禮曹判書朴宗慶牌不進推考傳旨,傳于韓永逵曰,只推。
傳于韓永逵曰,藥房入侍,大臣·閣臣同爲入侍。
傳于尹之鉉曰,入直玉堂,持聖學輯要初卷入侍。
傳于尹之鉉曰,在院承旨入侍。
傳于徐長輔曰,入直玉堂,持聖學輯要初卷入侍。
韓永逵,以弘文館言啓曰,本館下番闕直,事甚未安,副修撰李沆,旣有只推之命,與修撰任俊常,竝卽牌招,以爲推移入直之地,何如?傳曰,竝許遞,前望單子入之,待下批牌招察任。
玉堂前望單子入之,修撰林處鎭,副修撰朴蓍壽落點。
以副修撰朴蓍壽牌不進罷職傳旨,傳于韓永逵曰,只推。
以禮曹判書朴宗慶牌不進推考傳旨,傳于韓永逵曰,更爲牌招。
以禮曹判書朴宗慶再牌不進推考傳旨,傳于韓永逵曰,更爲牌招,嚴飭肅命。
韓永逵,以奎章閣言啓曰,景慕宮望廟樓,今望奉審無頉之意,敢啓。答曰,知道。
甲戌二月十五日辰時,上御壽康齋。藥房入診,大臣·閣臣承候入侍時,都提調金思穆,提調李相璜,副提調朴宗京,假注書李若愚,記注官柳可均,別兼春秋李紀淵,領議政金載瓚,左議政韓用龜,檢校提學金祖淳,提學南公轍,直提學金履喬,檢校直閣李光文,直閣鄭元容,檢校待敎朴宗薰·李龍秀,待敎李鶴秀,以次進伏,別待令洪旭浩,醫官李漢臣·趙宗協·秦東秀·鄭重周·李彦厚·權以中·李命運,以次進伏楹外訖。載瓚等曰,雖是二月,而日候猶未淸和,昨旣雨濕,今又峭寒,聖體,若何?上曰,一樣矣。載瓚等曰,寢睡·水刺之節,何如?上曰,一樣矣。載瓚等曰,王大妃殿氣候,何如?上曰,一樣矣。載瓚等曰,惠慶宮氣候,何如?上曰,一樣矣。載瓚等曰,嘉順宮氣候,何如?上曰,一樣矣。仍命醫官入診,敎曰,醫官入來者幾人乎?思穆曰,醫官合爲八人,而今日入診,則三人當爲之,而診候之際,使之稍久按察,好矣。旭浩·以中·命運以次入診訖,奏曰,左右三部調均矣。思穆曰,安神丸·黍米大作丸,此後則以此進御爲好矣。上曰,依此爲之,仍命醫官先退,旭浩等退出。祖淳進前奏曰,先朝御製畢印後,列聖御製合附本繼印事,已有成命矣。當爲會稡付籖,仰請睿裁,而第伏念旣有全書之印奉,則不宜存拔異同,亦不宜一依全書,以致卷帙之太多。今於全書中,如樂通等編,講義審理錄諸編體裁之另成一書者外,凡詩若文,一依全書原編目錄,遵用列聖御製義例,按次布印,則卷帙似當爲二十餘冊。依此擧行,恐合於鄭重便簡之義,故敢此仰達矣。上曰,依爲之。出擧條王大妃殿進御加味大調中湯,前方中加片芩五分,調竹瀝三匙,薑汁半匙,自今日五貼式日次製入事。出榻敎惠慶宮進服加味異功散,自今日五貼式日次製入事。出榻敎上命大臣先退,載瓚等退〈出〉,又命退,承史以次退出。
甲戌二月十五日辰時,上御壽康齋。入直玉堂持聖學輯要初卷入侍時,右副承旨韓永逵,副校理李瀅夏,持聖學輯要初卷,直閣鄭元容,假注書李奎鉉,記注官柳可均,別兼春秋李紀淵,以次進伏訖。上開卷命讀,瀅夏讀自朱子曰隱暗處也,止離道之遠也。上曰,文義陳之。瀅夏曰,此言獨者,非但謂燕居獨處,雖於稠人廣坐之中,此心萌動,人不知而己獨知,則所謂獨也。上文言戒愼恐懼者,未發而存涵養之工也,此言莫見莫顯愼獨者,已發而加省察之工也。殿下睿學高明,無容以加勉仰陳,而爲學之方,不可以已至而或忽也。常存此心於涵養省察二者,無論已發未發,而無一息之間斷,則造道之極,亶在是矣。上掩卷,命玉堂先退,瀅夏·元容退出,又命退,承史以次退出。
甲戌二月十五日午時,上御壽康〈齋〉。在院承旨持公事,入直玉堂持聖學輯要初卷入侍時,左副承旨尹之鉉,右副承旨韓永逵,同副承旨徐長輔,假注書李若愚·李奎鉉,記注官柳可均,別兼春秋李紀淵,副校理李瀅夏,直閣鄭元容,以次進伏訖。上曰,公事竝入之,仍命承史先退。之鉉·永逵·若愚先爲退出。上開卷命讀,瀅夏讀自道鄕鄒氏,止天下之達道也。上曰,文義陳之。瀅夏曰,鄒氏以萌於心謂之獨,而心自有人心道心之別,於其方發之際,察其何者爲人心,何者爲道心,何者爲善何者爲惡,苟其善也,好之如好好色,苟其惡也,惡之如惡惡臭,則愼獨之工,所以精一而執中者也。然而存養省察,癈一不可,苟於未發之前,未有存養之工,而只加省察於已發之後,則其所以察之者,恐未得其精,而於善惡界分上,不可謂眞知力踐。伏願於此體念克盡中和之道焉。上掩卷命退,瀅夏·元容先退,又命退,承史以次退出。
上在昌德宮。停常參·經筵。
夜三更四更月暈。
尹之鉉啓曰,行大司憲金啓洛,掌令權傛·徐有素未肅拜,執義宋啓榦,持平張龍八·李羲發在外,監察茶時之意,敢啓。傳曰,知道。
朴周壽啓曰,禁衛營將官來言,今日本營軍兵,日次私習云矣,敢啓。傳曰,知道。
朴周壽啓曰,御營廳將官來言,今日本廳軍兵,日次私習云矣,敢啓。傳曰,知道。
朴宗京啓曰,藥房提調·副提調,持丸劑來待矣。傳曰,封入。
傳于韓永逵曰,此重臣違牌,果何爲也?一味引入,已及三年。雖加於此之情勢之人,年久之後,尙可黽勉出脚,況重臣之到今猶復强引,分義道理之外,雖以處義言之,豈不萬萬過當乎?國體所在,萬萬未安,令政院卽爲牌招,嚴飭肅命。
以禮曹判書朴宗慶牌不進推考傳旨,傳于韓永逵曰,更爲牌招,若違牌,勿爲呼望,仍以前牌催促。
朴宗京啓曰,禮曹判書朴宗慶,謂有情勢,奉牌闕外,屢度催促,終不入來,事體所在,誠甚未安,推考,何如?傳曰,允。御將許遞,禮曹判書朴宗慶除受,牌招授符。
朴周壽啓曰,御營大將朴宗慶牌不進推考傳旨,今方捧入,而命召傳授,一時爲急,如是違牌,事甚未安,更爲牌招,何如?傳曰,允。
朴周壽啓曰,御營大將朴宗慶再牌不進推考傳旨,今方捧入,而命召傳授,一時爲急,連事違召,終不承膺,事體所在,誠甚未安。所當更請牌招,而係是一日三牌,何以爲之?敢稟。傳曰,更爲牌招。
傳于朴周壽曰,予之前後所諭何如,所勉何如,而終不知變,分義道理,猶屬勿論,重臣之於予,何忍如是乎?雖以年前事言之,視若重臣情勢者,亦豈不萬萬不可乎?意謂重臣,或有覺悟於年前批旨,而處義之愈久不已者,其果道理乎?此時重臣之一例違牌,不念酬應於靜攝之中乎?予甚悶然,嚴飭肅命,斯速受符。
兵曹,御營大將單朴宗慶。
傳于朴周壽曰,留院公事入之。
韓永逵,以弘文館言啓曰,本館下番闕直,事甚未安,副修撰朴蓍壽,旣有只推之命,卽爲牌招入直,何如?傳曰,允。
以副修撰朴蓍壽牌不進罷職傳旨,傳于韓永逵曰,許遞,前望單子入之,待下批牌招察任。
副修撰前望單子入之,任天常落點。
朴周壽,以都摠府言啓曰,今二月十九日大駕詣永禧殿展謁時,侍衛·寶劍·守宮,當爲備員,而副摠管尹尙圭·李采在外,柳畊以漢城府右尹,導駕進,李錫奎呈辭受由,李惟命有身病,無以備員。令政院稟旨變通,仍令該曹,口傳差出,待下批牌招,以爲備員侍衛之地,何如?傳曰,允。竝許遞。
兵曹口傳政事,以趙德潤·李羲甲·申溆·金愚淳·任希存爲副摠管,都摠管單趙德潤。
朴周壽,以兵曹言啓曰,今十九日永禧殿擧動時,本曹堂上守宮及侍衛,當爲備員,而參判·參知·佐郞一員未差之代,竝令該曹,以在京無故人,口傳差出,參判·參知,待下批牌招,以爲備員之地,何如?傳曰,允。
吏曹口傳政事,以李惟命爲兵曹參判,鄭文始爲兵曹參知,申冕周爲兵曹佐郞。
朴周壽,以備邊司言啓曰,監試期日不遠,京試官及都事差送,不可虛徐,政官,令政院稟旨牌招開政,各別擇差,下批後,若或有稱托圖遞者,則該曹切勿許施,催促下送之意,申飭,何如?傳曰,允。
徐春輔,以吏批言啓曰,新除授通禮院右通禮金熙華呈狀內,矣身素患痰癖之症,當此換節之時,挾感添劇,時日內萬無供職之望云,禮賓寺參奉李在淵呈狀內,矣身素患風眩之症,當比換節,一倍添劇,時月內實無供職之望云。身病俱如是,則有難强令察任,竝改差,何如?傳曰,允。
徐春輔,以吏批言啓曰,掌試時各道都事,例以侍從差出矣。平安都事韓錫祉,未經侍從,依例改差,何如?傳曰,允。
有政。吏批,判書李肇源進,參判趙萬元在外,參議金履載牌不進,行左承旨徐春輔進。以趙德潤爲刑曹判書,李德升爲敦寧都正,鄭時善爲右通禮,林景祚爲戶曹正郞,林漢浩爲知經筵,申溆爲知義禁,朴宗薰爲氷庫提調,曺錫鯤爲典籍,韓用圭爲禮賓參奉,李翊會爲忠淸都事,李遠翊爲慶尙都事,李儒象爲全羅都事,柳榮五爲黃海都事,朴來謙爲江原都事,金喆遠爲咸鏡都事,李友秀爲平安都事,洪起燮爲忠淸左道京試官,李鍾穆爲慶尙左道京試官,李墷爲全羅左道京試官,姜浚欽爲平安南道京試官。承文博士單鄭熙祚。故折衝崔鎭遠贈戶判例兼,故折衝崔瑞煌贈戶議,學生崔俊傑贈樂正,同知崔致倫三代。兼春秋單李元肅。
兵批,兼判書沈象奎進,參判李惟命未肅拜,參議鄭景祚入直,參知鄭文始病,右承旨朴周壽進。啓曰,訓鍊正今當差出,而擬望之人乏少,外任竝擬,何如?傳曰,允。以趙德潤爲知事,李思秀爲羽林將,朱重离·李熙章爲五衛將,林仁秀爲景福將,尹孝烈·金在郁爲慶熙將,李恒權爲訓鍊正,朴齊聞爲文兼,李勉學爲都摠都事,黃相轅爲黃海兵虞候。大護軍趙德潤·林漢浩,護軍吳泰賢,副護軍金會淵·趙晉和·朴瑞源,副司直具康·李在璣·鄭繼忠·李東永·李承達,副司果金秀鍾·兪理煥·任俊常·李沆,副司正李若愚·李奎鉉,以上竝單付。
以吏曹參議金履載牌不進罷職傳旨,傳于朴宗京曰,只推。
以全羅兵使徐有鳳啓本,雲峰營將印符去來啓聞,不得審愼,至于改修正上送,惶恐待罪事,傳于朴周壽曰,勿待罪事,回諭。
朴周壽,以兵曹言啓曰,今二月十七日武臣堂上朔試射日次,而國忌正日,不得爲之之意,敢啓。傳曰,知道。
靑城尉沈能建疏曰,伏以臣病伏昏涔之中,伏見吏曹名帖,以臣差先農壇初獻官矣。臣固當蹶趨承,而仍伏念臣之狗馬賤疾,以風痺之症,十數年來,已成貞痼,每當換節之候,則一倍添劇,手足癱瘓,臂不能使指,指不能拘摩,而脚部則全不運用,雖房闥咫尺之間,尋常啓處之際,必須左右扶持而後轉動,而起而還仆者亦屢矣。如此癃疾之狀,殆同籧篨,而疾痛呼父母,卽人之常情也。以此病狀,萬無駿奔之望,伏枕霣隘,罔知攸措,玆敢不避猥越,控暴短章。伏乞天地父母,俯垂矜憐,許令許曹改付標,以重享禮,仍治臣瀆撓之罪,以肅朝綱焉。臣無任云云。答曰,省疏具悉卿懇。疏辭,許令該曹改付標。仍傳于朴宗京曰,此批答,遣史官傳諭于靑城尉。
上在昌德宮。停常參·經筵。
朴周壽啓曰,來二十一日朝參日次矣,敢稟。傳曰,停。
韓永逵啓曰,來二十一日輪對日次矣,敢稟。傳曰,當次人受點,後日次待令。
尹之鉉啓曰,行大司憲金啓洛,掌令權傛·徐有素未肅拜,執義宋啓榦,持平張龍八·李羲發在外,監察茶時之意,敢啓。傳曰,知道。
韓永逵啓曰,玉堂備員間,視事頉稟之意,敢啓。傳曰,知道。
朴周壽啓曰,禁衛營將官來言,今日本營軍兵,日次私習云矣,敢啓。傳曰,知道。
朴周壽啓曰,御營廳將官來言,今日本廳軍兵,日次私習云矣,敢啓。傳曰,知道。
朴宗京啓曰,藥房提調·副提調,持丸劑來待矣。傳曰,封入。
以副修撰任天常牌不進罷職傳旨,傳于韓永逵曰,只推。
韓永逵,以弘文館言啓曰,本館下番闕直,事甚未安,副修撰任天常,旣有只推之命,卽爲牌招入直,何如?傳曰,允。
傳于韓永逵曰,發遣吏郞,諸執事淸齋與否,摘奸以來。
韓永逵,以吏曹言啓曰,今此先農壇祭大祝,前縣監李鍾運塡差,而時無職名,令該曹,口傳付軍職,何如?傳曰,允。
兵曹口傳政事,副司果單李鍾運。
韓永逵,以承文院都提調意啓曰,院吏文學官韓用圭有闕,代幼學李寀差下,使之付軍職,冠帶常仕,何如?傳曰,允。
朴周壽,以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
韓永逵,以備邊司言啓曰,端川府使李恒權,移拜訓鍊正矣。端川以北路災邑,遞易可悶,李恒權今姑仍任,使之專意邑事,何如?傳曰,允。
知敦寧朴宗來疏曰,伏以臣伏奉吏曹祭帖,以臣見差先農壇初獻官矣。禮嚴祀典,義重往役,固宜蹶之不暇,而第臣自日前享班歸後,素患痰癖之症,重添寒感,首尾旬餘,尙不離於床笫,最是頭疼如剖,昏眩欲仆,旁闥之間,不能自力於運用,而今日則當出齋矣。以此病狀,實無以致潔駿奔之望,玆不得已猥陳實狀,仰瀆崇聽。伏乞聖慈,俯垂矜諒,特命該曹,卽爲付標,仍治臣瀆擾之罪,以嚴朝綱,千萬幸甚。臣無任云云。答曰,省疏具悉。疏辭,許令該曹改付標。
上在昌德宮。停常參·經筵。
尹之鉉啓曰,合辭方張之時,兩司無詣臺之員,事甚未安,除在外外,未肅拜人員,竝卽牌招,何如?傳曰,允。
韓永逵啓曰,同義禁申溆,除拜後過三日不爲出肅,依定式推考警責,仍卽牌招察任,何如?傳曰,允。
韓永逵啓曰,三品官之無得過三日循例請牌,曾有定式矣。敦寧都正李德升,除拜後過三日不爲出肅,事體所在,誠極未安,從重推考,仍卽牌招察任,何如?傳曰,允。
朴宗京啓曰,藥房提調·副提調,持丸劑來待矣。傳曰,封入。
傳于韓永逵曰,禮房承旨,馳詣先農壇,奉審摘奸以來。
徐春輔啓曰,明日大駕詣永禧殿,入齋室後,王大妃殿·惠慶宮·嘉順宮問安,何承旨進去乎?敢稟。傳曰,同副承旨進去。
朴周壽啓曰,明日動駕時,兩司侍臣,當爲進參,除在外·未署經外,未肅拜人員,竝待開門牌招,何如?傳曰,允。
傳于韓永逵曰,明日出宮內門路,以協陽門爲之。
韓永逵,以吏曹言啓曰,卽接通禮院牒報,則以爲,明日永禧殿擧動時,左右通禮不可不備員,而右通禮鄭時善,慶尙道星州地在外,卽速變通云。改差,其代口傳備擬以入之意,敢啓。傳曰,知道。
吏曹口傳政事,以李在璣爲右通禮。
掌令徐有素啓曰,臣於耳目之任,固已萬萬不稱,而忽伏奉前望特除之恩,臣感激怵畏,雖不得不章皇祗肅,少伸叩謝之忱,而臣於合啓中,有不可聯參於前啓者,屢煩引避,每蒙體諒之恩,臣之處義,與前無異。且臣之老父,病情添劇,急於救護,今始來避,揆以臺體,所失尤大,以此情踪,何敢仍冒於臺次乎?請命遞斥臣職,答曰,依啓。
以掌令權傛,獻納李止淵牌不進罷職傳旨,傳于尹之鉉曰,只推
藥房口傳啓曰,南殿展誠,動駕在明,宸慕克篤於見墻,輿情允副於瞻旄,臣等亦皆欽仰攅頌,而第今春寒斗劇,彌日不解,風氣嚴勁,無異大冬,此時觸冒勞動,實有欠於大聖人節宣之方。況値丸劑連進之時,亦非所以仰體殿宮惟憂之念。臣等職忝保護,區區下情,不勝悶慮,玆敢相率仰籲。伏乞亟寢成命,展拜日字,少俟稍和,更爲涓吉,千萬顒祝,惶恐敢啓。答曰,待下敎擇日。
左副承旨尹之鉉,右副承旨韓永逵啓曰,伏以南殿展謁,吉日隔宵,儀衛將啓,而顧今春候不適,數日以來,風寒斗劇,甚於隆冬。雖在深屋之中,尙覺凜栗,此時之侵早動駕,豈不有違於大聖人節宣之方,而仰貽殿宮惟憂之念乎?臣等職忝近密,不勝區區憂慮,玆敢聯籲。伏乞特寢成命,改卜吉辰,千萬顒祝,惶恐敢啓。答曰,已諭於口啓之批矣。
以副修撰任天常牌不進罷職傳旨,傳于韓永逵曰,只推。
韓永逵,以弘文館言啓曰,本館下番闕直,事甚未安,副修撰任天常,旣有只推之命,卽爲牌招入直,何如?傳曰,許遞,前望單子入之,待下批牌招察任。
副修撰前望單子入之,李泰淳落點。
韓永逵,以弘文館言啓曰,新除授修撰林處鎭,時在忠淸道石城地,經筵入番事緊,請斯速乘馹上來事,下諭。答曰,依啓。
韓永逵,以吏曹言啓曰,贈謚武肅公李柱國延謚,來閏二月二十六日,定行於全羅道靈巖郡云矣,敢啓。傳曰,知道。
朴周壽,以兵曹言啓曰,僉知中樞府事李祉膺,身病猝重,勢難供職,呈狀乞遞,改差,何如?傳曰,允。
韓永逵,以奉常寺都提調·提調意啓曰,祭享所用春等中脯,依定式,今二月十八日,始造之意,敢啓。傳曰,知道。
義禁府啓目,所斤前僉使鄭彦恒原情云云。問目內辭緣,泛稱遲晩,刑推得情,何如?判付啓,除刑推議處爲良如敎。又啓目,禮曹判書閔命爀原情云云。傳旨內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付啓,依允。
尹之鉉,以義禁府言啓曰,保放罪人閔命爀·鄭彦恒,還囚捧供以入,而兩囚病勢,一味苦劇,仍爲保放之意,敢啓。傳曰,知道。
吏曹啓目粘連,觀此黃海監司趙鍾永狀啓,則以爲,海州牧,以營下劇邑,,素稱難治,荐歉之餘,百弊益滋,整頓沒策,而該判官尹心約,廉謹淳愨,願治亦勤,年旣衰頹,實難剸劇,文化縣令朴齊顔,七朔爲治,綽有綜理之才,足當繁務,兩邑倅,使之相換事,令該曹稟處亦爲白有臥乎所,道臣狀辭旣如此,竝只依狀請施行,何如?判付啓,依允。
禮曹判書朴宗慶疏曰,伏以臣卽一戚畹之不肖無狀者也。自其遭罹以後,念絶當世,杜門屛蟄,矢心自靖,以爲一分息黥補劓之道。凡有除命,輒皆自劃,一不敢承膺,每荷慈覆之天,不惟不加郵罰,乃反曲循情懇,特蒙體諒,不至一再者,今爲三載于玆。第臣所處,與他有異,旣不得便訣長往,瞻依觚稜,以時起居,粗伸微忱之萬一,從此餘生,涯分足矣,至願畢矣。千萬不自意,大宗伯前望特除,忽下於病伏涔涔之中,臣聞命震剝,莫省所措,四體如投,五內失守,屢違召牌,荐承嚴敎,繼而有勿呼望,而以前牌催促,臣情到此,如窮無歸,隨詣闕下,奉牌俟勘。又於喉院啓辭之批,有御營大將除授,牌招授符之命,臣於此際,益增惶隘,直欲鑽地而不可得矣。及伏奉夜下傳敎,首尾百有餘言,辭嚴義正,鄭重懇惻,有非人臣之所敢當,至諭以不念酬應於靜攝之中,論其罪犯,合置何典?臣於是他不暇顧,拚棄廉隅,蒼黃出肅,退歸私次,繞壁彷徨,撫躬自悼,此何人斯?仍伏念掌禮重任也,治兵劇務也。雖無情勢,如臣無似,豈有冒忝堪承之望,而負乘之懼,今昔無異,傷弓之悸,跬步不弛,以今夤緣冒出,若復仍因蹲據,不思所以懋積誠懇,得遂微諒,則非但負臣心也,負殿下前後生成之盛意也。且臣近有穢惡之症,雜試方藥,熏洗無效,年紀衰邁,筋力陷墜,屈伸起動,不能自便,直一病廢耳。陳力奔走,實無其望,而太廟修改,期日不遠,南殿動駕,留陣隔夜,以此病狀,誠無可强之勢,而顧臣之出而膺命,雖是義分之所不獲已,惟其株守之意,則尙不知變。玆敢冒入文字,仰煩崇嚴之下。伏乞聖慈,俯察臣情病之如右所陳,遞改臣所帶之本兼諸任,仍治臣瀆擾之罪,以肅朝綱,以安微分,千萬幸甚。臣無任云云。答曰,省疏具悉。已諭於前後之批,卿其勿辭行公。
敦寧都正李德升疏曰,伏以臣於今月十六日,伏奉除旨,以臣爲敦寧府都正者,繼而召牌儼臨,臣誠惶隕感激,章皇祗肅,以謝恩命,而臣於見職,旣無敦寧,揆以格例,不可仍因蹲冒,玆敢短章自列,仰瀆崇嚴。伏乞聖慈,俯賜鑑諒,亟許遞改,以存公格,以安私分,千萬顒祝。臣無任云云。省疏具悉。疏辭,下該曹稟處。
副校理李瀅夏箚曰,伏以南殿展謁,成命已久,行禮隔宵,輿衛將戒,而顧今日候乖和,風威甚烈,寒凜之氣,甚於隆冬,古人所戒四不出,醫家所云入室閉戶靜坐之時也。此時觸冒勞動,恐非聖人愼疾之義,而殿宮之憂慮,群下之焦悶,爲如何哉?伏願亟寢成命,更爲擇吉行禮,以軫節宣保嗇之方焉。取進止。省箚具悉。已諭於口啓之批矣。
上在昌德宮。停常參·經筵。
韓永逵啓曰,明日常參·經筵,取稟。傳曰,停。
尹之鉉啓曰,合辭許久闕啓,事甚未安,除在外·未署經外,未肅拜人員,竝卽牌招,何如?傳曰,允。
朴周壽啓曰,禁衛營將官來言,今日本營軍兵,日次私習云矣,敢啓。傳曰,知道。
朴周壽啓曰,御營廳將官來言,今日本廳軍兵,日次私習云矣,敢啓。傳曰,知道。
韓永逵啓曰,假注書李若愚,身病猝重,勢難察任,今姑改差,何如?傳曰,允。
朴宗京啓曰,藥房提調·副提調,持丸劑來待矣。傳曰,封入。
尹之鉉啓曰,行大司憲金啓洛,掌令權傛牌不進,執義宋啓榦,持平張龍八·李羲發在外,掌令一員未差,監察茶時之意,敢啓。傳曰,知道。
以掌令權傛,獻納李止淵牌不進罷職傳旨,傳于尹之鉉曰,只推。
李若愚改差,代以鄭基善爲假注書。
韓永逵啓曰,卽者副校理李瀅夏,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
韓永逵啓曰,應敎李光文內閣進,校理金鐮·兪應煥,副校理姜世綸,修撰朴綺壽·林處鎭,副修撰李泰淳·高廷鳳在外,副校理李瀅夏受由,玉堂上下番俱空,事甚未安,副應敎金箕殷,卽爲牌招入直,何如?傳曰,竝許遞,前望單子入之,待下批牌招察任。
玉堂前望單子入之,應敎李止淵,副應敎金學淳,校理金箕殷·李鍾穆,副校理洪命周·李基崇,修撰宋應奎·韓用儀,副修撰趙琮鎭·李東永落點。
韓永逵啓曰,吏曹郞廳來言,臺諫有闕,政事,取稟。傳曰,當日爲之。
韓永逵,以吏曹言啓曰,新除授忠淸道都事李翊會呈狀內,矣身新除本職,固當蹶往赴,而矣身八耋老母,自來貞疾,近益添劇,萬無離捨遠赴之望,卽速入啓遞改云。親病旣如是,則有難强令往赴,改差,其代今日政擬入之意,敢啓。傳曰,知道。
有政。吏批,判書李肇源病,參判趙萬元在外,參議金履載進,右副承旨韓永逵進。啓曰,判書李肇源病不來,參判趙萬元在外未肅拜,小臣獨政未安,何以爲之?敢稟。傳曰,只出緊任。以任天常爲掌令,李游夏爲獻納,朴升用爲宗簿正,朴周壽爲兼輔德,李垿爲司成,趙基復爲中部令,李基裁爲忠淸都事,金愚淳爲順天府使。兼掌令三單洪起燮·李鍾穆·姜俊欽,兼持平單李墷,兼春秋單林景祚。端川府使李恒權仍任事承傳,海州判官尹心約,文化縣監朴齊顔相換。
兵批,兼判書沈象奎病,參判李惟命病,參議鄭景祚病,參知鄭文始入直進,左副承旨尹之鉉進。同知單尹孝烈,僉知單朱萬离·李熙章,副護軍趙光震,副司直李光文·徐有素·金鐮·兪應煥·姜俊欽·姜世綸·李瀅夏,副司果朴綺壽·林處鎭·任天常·高廷鳳·朴蓍壽·李泰淳,副司勇李寀,以上竝單付。
朴周壽啓曰,假注書鄭基善,時無職名,令該曹依例付軍職,冠帶常仕,何如?傳曰,允。
韓永逵啓曰,新除授弘文館修撰韓用儀,以前任金化縣監,方在解由未出中,何以爲之?敢稟。傳曰,勿拘。
以校理金箕殷·李鍾穆牌不進罷職傳旨,傳于韓永逵曰,只推。
朴周壽啓曰,明日次對,兩司當爲進參,除在外·未署經外,未肅拜人員,竝待開門牌招,何如?傳曰,允。
韓永逵,以弘文館言啓曰,新除授副應敎金學淳,時在全羅道順天府任所,副校理李基崇,時在忠淸道忠州地,修撰宋應圭,時在文義地,韓用儀,時在廣州地,副修撰李東永,時在忠淸道公州地,經筵入番事緊,請斯速乘馹上來事,下諭。答曰,依啓。
朴周壽,以禁衛營言啓曰,臣堯憲進詣南廟,有頉處看檢修改後,別單書入之意,敢啓。傳曰,知道。
吏曹啓目粘連,觀此敦寧都正李德升上疏,則以爲,臣旣無敦寧,揆以格例,不可仍因蹲冒,亟許遞改亦爲白有臥乎所,旣無敦寧,則揆以格例,不可仍置,改差,何如?判付啓,依允。
副校理李瀅夏疏曰,伏以臣於直中,卽接家信,臣之老母,素患風痺痰火之病,因數日日氣之乖和,今忽添加,症情危篤,氣息凜綴,專伻來報,促臣歸視。臣聞此報,方寸如灼,按住不得,玆敢忙陳短章,徑出禁扃。伏乞聖慈,俯垂矜察,亟命鐫遞臣職,俾便救護,仍治臣擅離瀆擾之罪,以肅朝綱,千萬幸甚。臣無任云云。省疏具悉。爾其勿辭救護。
上在昌德宮。停常參·經筵。
藥房都提調金思穆,提調李相璜,副提調朴宗京啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?惠慶宮氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·惠慶宮·嘉順宮,藥房口傳問安。答曰,知道。世子宮口傳問安。答曰,知悉。
朴周壽,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
韓永逵啓曰,明日常參·經筵,取稟。傳曰,停。
尹之鉉啓曰,行大司憲金啓洛,掌令權傛·任天常牌不進,執義宋啓榦,持平張龍八·李羲發在外,監察茶時之意,敢啓。傳曰,知道。
朴周壽啓曰,禁衛營將官來言,今日本營軍兵,日次私習云矣,敢啓。傳曰,知道。
朴周壽啓曰,御營廳將官來言,今日本廳軍兵,日次私習云矣,敢啓。傳曰,知道。
朴宗京啓曰,行左承旨徐春輔,今日不爲仕進,卽爲牌招,何如?傳曰,允。
傳于朴周壽曰,大臣·備局堂上引見。
以掌令權傛·任天常,獻納李游夏牌不進罷職傳旨,傳于尹之鉉曰,只推。
傳于韓永逵曰,坐直承旨入侍。
韓永逵,以禮曹言啓曰,大報壇祭享,每年三月上旬內擇日擧行事定式矣。吉日,令日官李持喆推擇,則來三月初十日爲吉云,以此日定行,而初雖以親祭磨鍊,亦多有攝行之例,今番則何以爲之乎?敢稟。傳曰,攝行磨鍊。
韓永逵,以弘文館言啓曰,校理金箕殷·李種穆,旣有只推之命,竝卽牌招察任,何如?傳曰,允。
朴周壽,以都摠府言啓曰,副摠管申溆,以同知義禁府事,本府坐起,晝仕出去之意,敢啓。傳曰,知道。
朴宗京,以吏曹言啓曰,新除授平安道都事李友秀呈狀內,矣身身病猝重,試役當前,時月之內,實無蠢動往赴之望云。身病旣如是,則有難强令赴任,罷黜,何如?傳曰,允。
朴周壽,以備邊司言啓曰,北評事洪命周,移拜弘文館副校理矣。評事自是北關掌試,而試期不遠,設場在近,今姑仍任,何如?傳曰,允。
禁府啓目粘連,向前閔命爀與,莫重告由,措辭漏落,蓋緣該曹矇不察飭之失,以此照律,何如?判付啓,依允。又啓目粘連,向前鄭彦恒亦,觀此自供,其所發明,雖與帥臣論啓,或有相左之端,而語涉漫漶,跡近無嚴,以此照律,何如?判付啓,依允。
尹之鉉,以義禁府言啓曰,保放罪人閔命爀·鄭彦恒,還囚議處以入,而閔命爀病勢,一味苦劇,仍爲保放之意,敢啓。傳曰,知道。
尹之鉉,以義禁府言啓曰,保放罪人閔命爀,還囚照律以入之意,敢啓。傳曰,如道。
禁府啓目粘連,所斤鎭前僉使鄭彦恒矣本府議啓內,觀此囚供,其所發明,雖與帥臣論啓,或有相左之端,而語涉漫漶,跡近無嚴,以此照律,罪杖一百收贖,告身盡行追奪,私罪。奉敎依允。又照目粘連,禮曹前判書閔命爀矣本府議啓內,莫重告由,措辭漏落,蓋緣該曹矇不察飭之失,以此照律,罪笞五十收贖,解見任別敍,私罪。奉敎依允爲旀,功議各減一等爲良如敎。
禁府啓目粘連,慶尙道放未放修啓冊子中,本府所管定配罪人未放秩乙良,竝依啓聞施行爲白乎旀,他餘罪人等,令刑曹稟處,何如?判付啓,依允。
應敎李止淵疏曰,伏以春秋館監事臣韓用龜,卽臣之姑母夫也。臣之春秋兼銜,在法當避,玆敢援例陳章,仰瀆崇嚴。伏乞聖慈,俯垂鑑諒,亟命遞改,以存公格焉。臣無任云云。省疏具悉。所帶兼銜,依所請依施。
甲戌二月二十日卯時,上御熙政堂。藥房入診,大臣·備局堂上引見入侍時,右承旨朴周壽,假注書鄭基善,事變假注書韓發翼,記注官柳可均,別兼春秋李紀淵,領議政金載瓚,左議政韓用龜,行大司成韓致應,韓陵君李海愚,行護軍金魯敬·李羲甲·金基厚·金履喬,應敎李止淵,以次進伏訖。載瓚等曰,近日風寒,甚於隆冬,聖體,若何?上曰,一樣矣。載瓚等曰,寢睡·水刺之節,何如?上曰,一樣矣。載瓚等曰,王大妃殿氣候,何如?上曰,各殿宮氣候一樣矣。上曰,次對爲之。載瓚曰,卽見平安監司鄭晩錫狀啓,則壬申軍餉與元還上別軍餉全未捧阿耳鎭僉使李仁達,元還上全未捧肅川府使李儒秀,龍岡縣監李羲準,於汀灘堡權管崔鉉,未準捧軍餉居末黃龍城別將朴龍來,居二三登縣令宋之廉,居三吾老梁鎭萬戶田昌奎,元還上居末楚山府使李錫夏,居二永柔縣令徐鳳輔,居三城山鎭別將朴天瑞罪狀,請令廟堂稟處矣。餉還未捧,罪有本律,固當分等論勘,而舊還旣異新還,昨冬之未能畢捧,勢或似然。且本道以兵荒之故,每施參恕之典,罪雖當勘,罰或從輕。今不必輒以此爲例,而蓋其舊還之昨年未捧,有難準本律勘處,竝以從重推考施行,何如?上曰,依爲之。出擧條載瓚曰,頃因遂安郡守疏請,文山鎭餉逋蕩減事,詳査論啓之意,覆奏行會矣。卽見黃海監司趙鍾永狀啓,則枚擧帥臣査報,以爲文山餉穀,各年未捧折米六百五十六石,停退各穀二百三十七石零,此是各人所負,而年久流亡,指徵無處,若不趁今蕩減,則該鎭不能支存,請令廟堂稟旨分付矣。文山逋還,已自前郡守上疏,請依位羅例蕩減,而道·帥臣所査得者,亦與倅臣言無異,蓋其積逋所由,不知始自何時,而果是鬼錄之最久最甚者也。捧旣無路,留亦無益,適足爲餘在鎭民莫保之弊,位羅蕩還,果出於拔例特恤之德意,位羅·文山,今可謂二而一者也。文山鎭舊逋折米六百五十六石,特許永減,停退則名色異於積逋,不可混同竝蠲,此則置之,何如?上曰,依爲之。出擧條載瓚曰,頃因嶺南御史別單,新寧吏逋之爲首爲從,已捧未捧,更査以啓之意,覆奏行會矣。卽見道臣狀啓,則以爲,該邑吏逋,屢經道査,前後所捧,僅爲三千五百七石零,未捧爲一萬五千五百六十三石零,負逋吏奴畢納者爲十二人,未納者爲二十四人,而其中身死者爲五人。畢納者,自臣營分輕重勘處,至於分首從事,朴相祐·朴以厚兩吏積逋之首,旣登庚午査啓,已爲覆啓,依前以朴相祐·朴以厚爲首,其餘各人,竝爲從爲辭矣。逋吏首犯,年前已爲論斷,無容更定,而逋穀未收殺之前,不可先用當律,使之仍因督捧,已納者十二人,令道臣,卽爲分等勘處,何如?上曰,依爲之。出擧條藥房都提調金思穆,提調李相璜,副提調朴宗京,假注書李奎鉉,直閣鄭元容,追入以次進伏,別待令洪旭浩,醫官吳千根·李漢臣·趙宗協·秦東秀·崔遂燁·卞之錞·吳仁豐·李命運·權以中,以次進伏楹外訖。思穆曰,風日如此,聖體,若何?上曰,一樣矣。思穆曰,寢睡·水刺之節,何如?上曰,一樣矣。思穆曰,王大妃殿氣候,何如?上曰,一樣矣。思穆曰,惠慶宮氣候,何如?上曰,一樣矣。思穆曰,嘉順宮氣候,何如?上曰,一樣矣。仍命醫官入診。思穆曰,今番亦只令三四人入診,徐徐詳察,似好矣。旭浩·以中·千根·宗協,以次診候訖。思穆曰,脈度奏之。旭浩等退伏奏曰,脈體左右三部調均矣。思穆曰,進御安神丸,連以梧子大封進矣,昨承以黍米大製入之敎矣。今日則姑爲停止,自明日封入之意,敢達矣。上曰,唯。仍命醫官先退,旭浩等退出。思穆曰,醫官旣退出,副提調亦令先退乎?上可之。宗京·奎鉉等退出。上曰,大臣繼陳所懷,可也。載瓚曰,頃以關西軍功見漏者,更爲抄啓之意,筵奏行會,而卽見道臣狀啓及成冊,則勞同見漏者,爲五十九人,賞不稱勞者,爲十三人,各以實蹟,分秩懸錄以啓矣。今則閱歲旣多,勘賞且久,到今追論,極涉煩屑,而其在慰悅一路之道,不可使有功無賞,勞多賞小,俾懷向隅之歎,下兵曹,使之分等回啓,何如?上曰,依爲之。出擧條載瓚曰,卽見全羅監司朴崙壽狀啓,則以爲,來三月·四月當禁衛上番軍,兵使當爲點送,而歲値歉荒,廚傳可悶,依近例,以都會所附近營將代行事,請令廟堂稟旨分付矣。營將替點,前已許施,今亦依狀請施行,何如?上曰,依爲之。出擧條載瓚曰,今日賓對,禁衛大將李堯憲,來到闕外,懸病不進,未知實病之何如,而將臣不進,極爲未安,推考,何如?上曰,依爲之。出擧條載瓚曰,三館參下官,登科十年,許令出六,卽法典所載,今亦有限滿十年人云,依例陞六之意,分付銓曹,何如?上曰,依爲之。出擧條載瓚曰,臣以享官變通事,日前筵奏,已出擧條,而措語之際,有未得詳陳者。更以每於大享攝行時,臣等或有事故,不得循次分差,儀賓數少,正一品本非多員,每當塡差,未免苟簡,誠萬萬悚悶,閣臣勿差,前有受敎,從一品法不得塡差,而此後若有排比不得之時,則合有變通之道,雖閣臣及從一品,自政院先爲入稟,使之從便分差之意,原擧條中,改付標啓下,何如?上曰,依爲之。出擧條周壽曰,今日賓對,兩司無一人進參,事甚未安,違牌諸臺,竝推考,何如?上曰,依爲之。出擧條上命大臣先退,載瓚等退出,又命退,承史以次退出。
甲戌二月二十日申時,上御壽康齋。坐直承旨入侍時,右副承旨韓永逵,假注書鄭基善,記注官林景祚·朴思彦,以次進伏訖。上命退,承史以次退出。
上在昌德宮。停常參·經筵。
韓永逵啓曰,明日常參·經筵,取稟。傳曰,停。
尹之鉉啓曰,合辭許久闕啓,事甚未安,除在外·未署經外,未肅拜人員,竝卽牌招,何如?傳曰,允。
朴周壽啓曰,來二十五日朝參日次矣,敢禀。傳曰,停。
朴宗京啓曰,藥房提調·副提調,持丸劑來待矣。傳曰,封入。
韓永逵啓曰,卽者禮曹郞廳來言,明日宗廟·永寧殿修改時,本曺判書,當爲進參,而判書朴宗慶,有身病,無以進參,次堂例不得擧行云,判書卽爲牌招,何如?傳曰,次堂擧行。
尹之鉉啓曰,行大司憲金啓洛,掌令權傛·任天常牌不進,執義宋啓榦,持平張龍八·李羲發在外,監察茶時之意,敢啓。傳曰,知道。
以掌令權傛·任天常,獻納李游夏牌不進罷職傳旨,傳于尹之鉉曰,竝許遞,前望單子入之,待下批牌招察任。
臺諫前望單子入之,掌令崔致翼·朴聞遠,獻納李廷璞落點。
以水原留守李益運狀啓,本府舊還,末由徵捧,惶恐待罪事,傳于徐春輔曰,勿待罪事,回諭。
以統長黃大呂手本,武藝別監李再孫,無端逃走,至闕夜直,爲先除下,移法司重治事,傳于尹之鉉曰,小有忌憚,莫重宿衛,有此無嚴之習乎?不可尋常處之,令秋曹各別刑配事,分付。
尹之鉉,以備邊司言啓曰,順天府使金學淳,移拜副應敎矣。順天以湖沿弊邑,且當荐歉,而今又十朔之內,再經迎送,則民邑之弊,尤爲可悶,今姑仍任前職,以責成效,何如?傳曰,允。
尹之鉉,以兵曹言啓曰,五衛將張守模·李龜容,守門將朴致柱,俱以除授在外,過限未上來,五衛將趙運永,病難供職,呈狀乞遞,翊衛司洗馬李度中,除授過限未肅拜,竝改差,何如?傳曰,允。
尹之鉉,以兵曹言啓曰,今二月二十一日武臣賓廳講書時,軍器寺判官安宗植,訓鍊院主簿洪聖益,通鑑第二卷不通,禁衛營哨官金致剛,通鑑第三卷不通,竝依定式推考警責,何如?傳曰,允。
上在昌德宮。停常參·經筵。
尹之鉉啓曰,合辭方張之時,兩司無詣臺之員,事甚未安,除在外·未署經外,未肅拜人員,竝卽牌招,何如?傳曰,允。
韓永逵啓曰,明日·再明日寧陵忌辰祭齋戒·正日相値,視事頉稟之意,敢啓。傳曰,知道。
朴周壽啓曰,禁衛營將官來言,今日本營軍兵,日次私習云矣,敢啓。傳曰,知道。
朴周壽啓曰,御營廳將官來言,今日本廳軍兵,日次私習云矣,敢啓。傳曰,知道。
朴宗京啓曰,藥房提調·副提調,持丸劑來待矣。傳曰,封入。
備忘記,京畿水使趙文彦下直,長弓一張·長箭一部·片箭一部·筒兒一箇賜給。
尹之鉉啓曰,行大司憲金啓洛牌不進,執義宋啓榦,掌令崔致翼·朴聞遠,持平張龍八·李羲發在外,監察茶時之意,敢啓。傳曰,知道。
韓永逵,以弘文館言啓曰,修撰韓用儀,自鄕上來云,卽爲牌招察任,何如?傳曰,許遞,前望單子入之,待下批牌招察任。
玉堂前望單子入之,修撰申在植落點。
韓永逵,以弘文館言啓曰,本館下番副修撰臣趙琮鎭,以東學敎授,今日照訖講時試官,晝仕出去之意,敢啓。傳曰,知道。
朴周壽,以兵曹言啓曰,今月二十五日,一羽禁軍番次,而該番將李思秀,除授在外,姑未上來,改差,其代口傳擬入之意,敢啓。傳曰,知道。
兵曹口傳政事,以趙運永爲羽林將。
朴周壽,以都摠府言啓曰,都摠管趙德潤,以刑曹判書,本曹坐起,晝仕出去之意,敢啓。傳曰,知道。
朴周壽,以備邊司言啓曰,卽見水原留守李益運狀啓,則以爲,舊還當捧條,係是不可不捧者,而穡事荐歉,民勢赤立,辦出無望,而今若一事嚴督,則實有民穀兩失之慮,請令廟堂稟處矣。舊還當捧,旣已自廟堂稟處,定分數行會,則事當與新還,及期準捧,而未捧之數,若是夥多,揆以糴法,極涉未安。第昨年歉荒,畿沿尤甚,臨歲催科,勢同弩末。新還纔得畢納,舊還必難準捧,守臣之首實啓聞,容或爲然姑先推考,使之待秋成一一準捧,何如?傳曰,允。
尹之鉉,以刑曹言啓曰,統長黃大呂手本內,武藝別監李再孫,身爲入番,無端逃走,以至闕夜直之境,爲先除下後,移法司重治事,傳曰,小有忌憚,莫重宿衛,有此無嚴之習乎?不可尋常處之,令秋曹各別刑配事,分付事,命下矣。李再孫嚴刑一次後,全羅道玉果縣定配所,卽爲押送之意,敢啓。傳曰,知道。
敎喬桐水使趙文彦書。王若曰,重宸聽鼙,顧一方誰可制者,高林移節,維三路汝其統之,推轂之辰,陞秩以畀。睠彼喬桐巨鎭,實我畿輔重防,藩維兼芻牧之任,位置比甕津而自別,軸艫通江漢之路,形勢與沁都而相須。伊來歉荒之荐臻,以致弊瘼之滋甚,鶉鵠之民憂方切,唉哉水旱之餘,熊豼之戎務全疎,奈此陰雨之備?況遞易相仍於近歲,而節制尤難於其人。惟卿,早從蔭途,晩就武列,投筆膺剡,中外之踐履旣多,仗鉞分符,前後之歷試殆遍,爰加寵擢,庸示委毗。玆授卿以京畿水軍節度使兼三道統禦使·喬桐府使,卿其克殫乃心,毋孤予簡。山河有控制之勢,高其壘而深其溝,將土無婾惰之容,敿乃干而敹乃甲。自餘隨事區劃,惟在臨機稟裁。於戲,益州繕龍驤之船,詎忽組鍊之策?晉陽減繭絲之稅,宜勉保障之方。故玆敎示,想宜知悉。知製敎李沆製進。
上在昌德宮。停常參·經筵
自未時至人定,灑雨下雨,測雨器水深二分
尹之鉉啓曰,行大司憲金啓洛未肅拜,執義宋啓榦,掌令崔致翼·朴聞遠,持平張龍八·李羲發在外,監察茶時之意,敢啓。傳曰,知道。
朴周壽啓曰,禁衛營將官來言,今日本營軍兵,日次私習云矣,敢啓。傳曰,知道。
朴周壽啓曰,御營廳將官來言,今日本廳軍兵,日次私習云矣,敢啓。傳曰,知道。
朴宗京啓曰,行左承旨徐春輔,今日不爲仕進,卽爲牌招,何如?傳曰,許遞,前望單子入之,待下批牌招察任。
朴宗京啓曰,藥房提調·副提調,持丸劑來待矣。傳曰,封入。
承旨前望單子入之,洪遇爕落點。
朴宗京啓曰,新除授右承旨洪遇爕,時在黃海道黃州牧任所,斯速乘馹上來事,下諭,何如?傳曰,允。
韓永逵,以弘文館言啓曰,本館下番副修撰臣趙琮鎭,以東學敎授,今日照訖講時試官,晝仕出去之意,敢啓。傳曰,知道。
朴周壽,以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
朴周壽,以備邊司言啓曰,關西軍功人中,勞同見漏者,賞不稱勞者,自本道修成冊啓聞,而昨已下兵曹,使之分等稟處,而京營將士,亦必有當入未入之歎,故令各該營,從實抄報矣。卽見訓鍊都監·禁衛營成冊,則見漏賞典者五人,賞不稱勞者二人,與關西成冊,一體下兵曹,使之同爲回啓,何如?傳曰,允。
朴周壽,以訓鍊都監言啓曰,本局哨官朴時豐,身爲將領,不有法禁,以私錢取殖哨中,萬萬痛駭,爲先汰去之意,敢啓。傳曰,知道。
尹之鉉,以義禁府言啓曰,京畿監司李存秀狀啓內,砥平縣監閔師膺,爲先罷黜,其罪狀,令攸司稟處事,啓下矣。閔師膺時在任所,依例發遣府羅將,拿來,何如?傳曰,待待命拿囚。
上在昌德宮。停常參·經筵。
自開東至辰時,有霧氣。
韓永逵啓曰,明日常參·經筵,取稟。傳曰,停。
尹之鉉啓曰,行大司憲金啓洛未肅拜,執羲宋啓榦,掌令崔致翼·朴聞遠,持平張龍八·李羲發在外,監察茶時之意,敢啓。傳曰,知道。
朴宗京啓曰,藥房提調·副提調,持丸劑來待矣。傳曰,封入。
以全羅監司朴崙壽狀啓,珍山郡守嚴思勉身死事,傳于韓永逵曰,令該曹口傳差出,卽日下送。
韓永逵,以奉常寺都提調·提調意啓曰,祭享所用春等中脯,三百四十六貼八條,今二月二十四日畢造,而所入牛隻,爲三十五首矣。進上看品中脯二貼,依定式封進之意,敢啓。傳曰,知道。
上在昌德宮。停常參·經筵。
巳時午時,日暈。
藥房都提調金思穆,副提調朴宗京啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?惠慶宮氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·惠慶宮·嘉順宮,藥房口傳問安。答曰,知道。世子宮口傳問安。答曰,知悉。
韓永逵啓曰,明日常參·經筵,取稟。傳曰,停。
徐長輔啓曰,合辭方張之時,兩司無詣臺之員,事甚未安,除在外·未署經外,未肅拜人員,竝卽牌招,何如?傳曰,允。
尹之鉉啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
尹之鉉啓曰,禁衛營將官來言,今日本營軍兵,日次私習云矣,敢啓。傳曰,知道。
尹之鉉啓曰,御營廳將官來言,今日本廳軍兵,日次私習云矣,敢啓。傳曰,知道。
朴宗京啓曰,藥房都提調·副提調,持丸劑來待矣。傳曰,封入。
傳于朴宗京曰,藥房入侍,大臣·閣臣同爲入侍。
朴宗京啓曰,藥房都提調·副提調,持湯劑來待矣。傳曰,封入。
韓永逵,以內醫院都提調意啓曰,提調李相璜,今日問安,不爲仕進,卽爲牌招,何如?傳曰,允。
吏曹口傳政事,以權中緝爲珍山郡守,朴宗慶爲內醫提調,李憲祖爲宗廟令。
行大司憲金啓洛啓曰,臣之衰憒病劣,固不合於都憲重任,而且於前啓中,有私義之不可隨參者,屢煩引避,輒蒙體諒矣。日昨除命,又出特恩,竊不勝感祝,而第臣當遞之義,旣與前無異,匪分之職,亦不宜虛縻,連値齋日,煩瀆是懼,旋有身病,蠢動無路,今始來避,所失尤大,請命遞斥臣職。答曰,依啓。
韓永逵,以吏曹言啓曰,全羅左道京試官李墷呈狀內,矣身素患痰癖風眩之症,當此換節之時,觸寒添感,時日內萬無作行之望云。身病旣如是沈篤,則有難强令下送,罷黜,何如?傳曰,允。政官牌招開政。
有政。吏批,判書李肇源進,參判趙萬元在外,參議金履載牌不進,右承旨朴周壽進。以南履翼爲承旨,朴宗薰爲大司憲,鄭元容爲副應敎,李鼎秉爲副校理,申在植爲兼司書,洪大淵爲敦寧都正,李錫周爲奉常主簿,朴宗京爲司譯提調,林東鎭爲兵曹正郞,趙庭和爲平安都事,李進奎爲砥平縣監,韓用儀爲全羅左道京試官,學錄單尹師殷,黃州牧使洪遇爕,順天府使金學淳仍任事承傳,故縣監尹在東贈吏參例兼,同知尹孝烈考,故監役趙始采贈僕正,京畿水使趙文彦曾祖考,兼掌令單韓用儀。
兵批,兼判書沈象奎進,參判李惟命入直,參議鄭景祚病,參知鄭文始病,同副承旨徐長輔進。以趙恪爲副摠管,朴道敏爲僉知,李膺福·李秀發爲五衛將,李時晦爲訓鍊正,元永卨爲訓鍊主簿,趙斗錫爲部將,洪直弼爲洗馬,鄭達倫爲乶下僉使,具采文爲位羅萬戶,吳準常爲五衛將,柳惠源爲守門將,北評事洪命周仍任事承傳,同知單朴仁秀,大護軍金啓洛,護軍徐春輔·金愚淳,副護軍李德升·李祉膺,副司直任天常·權傛·李游夏,副司果韓用儀·辛蓍根·閔祖榮·柳致明,副司正鄭基善,以上竝單付。
以吏曹參議金履載牌不進罷職傳旨,傳于韓永逵曰,只推。
韓永逵,以弘文館言啓曰,新除授副校理李鼎秉,時在慶尙道慶州地,經筵入番事緊,請斯速乘馹上來事,下諭。答曰,依啓。
韓永逵,以承文院都提調意啓曰,上年謝恩使出來時,至薊州地方,譯官一員,遺失紬緞衣服等項,嚴飭所屬地方各官,捍緊搜獲,存貯該州,遇有朝鮮便使來京,交與帶回,而於上年十一月初六日,皇歷齎咨官劉運吉,回到薊州,承領遺失未獲之紬緞等項,按照原開價値,賠給紋銀,合爲四百二兩四錢七分五里,未獲遺失紬緞之該地方官及統轄等官,依法議處,我國押物人員,藉詞生事,迎送通官,據實具報禮部,行知該國,一體治罪事,北京禮部咨文出來矣。賠還銀兩承領及其時押物官,從重論罪事,撰出回咨,正書安寶後,定禁軍騎撥下送于灣府,使之入送鳳城將處,以爲轉致北京之地,何如?傳曰,允。
朴周壽,以戶曹言啓曰,各道年終錢穀御覽會計,每於翌年二月二十五日,啓請受出,自是定式矣。今年各道會案,幾盡上來,而全羅道·江原道·咸鏡道會案,限內不爲上來,又無狀聞謄移之事,有違格例,當該三道道臣推考,都會官從重推考,御覽會計,待其會案齊到,修正以入,何如?傳曰,允。
尹之鉉,以右邊捕盜廳言啓曰,本廳兼從事官李勉學,身病猝重,勢難察任,改差,何如?傳曰,允。
甲戌二月二十五日辰時,上御重熙堂。藥房入診,大臣·閣臣承候入侍時,藥房都提調金思穆,副提調朴宗京,假注書李奎鉉,記注官朴思彦,別兼春秋李紀淵,領議政金載瓚,左議政韓用龜,檢校提學金祖淳,原任提學沈象奎,提學南公轍·徐榮輔,直提學李存秀·金履喬,檢校直閣李光文,直閣鄭元容,檢校待敎朴宗薰,以次進伏。醫官吳千根·李漢臣·秦東秀·鄭重周·卞光壽·李彦厚·權以中·李命運,以次進伏楹外訖。載瓚等曰,近日風寒稍勝,聖體,若何?上曰,一樣矣。載瓚等曰,寢睡·水刺之節,何如?上曰,一樣矣。載瓚等曰,王大妃殿氣候,何如?上曰,一樣矣。載瓚等曰,惠慶宮氣候,何如?上曰,一樣矣。載瓚等曰,嘉順宮氣候,何如?上曰,一樣矣。仍命醫官入診。千根·漢臣·以中·命運,以次入診訖。思穆曰,脈度奏之。千根等以次奏曰,脈體左右三部調均矣。上命醫官先退。載瓚曰,黃州牧使洪遇燮,日昨移拜承旨矣。本邑自經饑癘,流亡過半,民邑之勢,在在倒懸,倅臣·道臣,以疏以啓,迭請釐救之方,而姑未及指一稟定。若使該倅,此際徑遞,則民事尤無可言,洪遇爕姑仍前職,使之期於收刷,何如?上曰,依爲之。出擧條思穆曰,提調李相璜,病勢難强,不得仕進,診筵入侍,亦未備員,今姑許遞,當此丸劑連進之時,不可暫曠,令該曹口傳差出,何如?上曰,依爲之。出擧條祖淳曰,先朝御製·列聖御製合附本印出時,所入紙地壯紙,則戶曹卷冊紙及貼冊紙遺在旣多,就此遺在中量入取用,白紙則以本所所在者,取用,何如?上曰,依此爲之。祖淳曰,印出時件數,不可不預爲稟定,當以百件爲限乎,五十件爲限乎?上曰,以五十件爲限,可也。祖淳曰,檢校待敎朴綺壽,陳疏承批之後,當此校印方張之日,尙不上來,極爲未安。自本閣更爲嚴飭上來,以爲同參印役之地恐宜,故敢此仰達矣。上曰,依爲之。出擧條祖淳曰,本寺甲胄軍器,年久破傷者甚多,不可不略爲修補,而本寺物力,他無變通之道。在前如此之時,多有取用方物價儲留之事,而別方物及年例甲胄價留本廳者,今近百部,就此中限二十六部取用似好,故敢此仰達。上曰,依爲之。出擧條進御安神丸停止,加味養胃湯,自今日一貼式限三貼煎入事。出榻敎王大妃殿進御加味大調中湯,自今日停止事。出榻敎仍命退,諸臣以次退出。
上在昌德宮。停常參·經筵。
尹之鉉,以都摠府言啓曰,今日入直內三廳武兼禁軍及軍兵等,日中習射技放,請出標信。傳曰,知道。
韓永逵啓曰,明日常參·經筵,取稟。傳曰,停。
尹之鉉啓曰,禁衛營將官來言,今日本營軍兵,日次私習云矣,敢啓。傳曰,知道。
尹之鉉啓曰,御營廳將官來言,今日本廳軍兵,日次私習云矣,敢啓。傳曰,知道。
朴宗京啓曰,藥房三提調,持湯劑來待矣。傳曰,封入。
徐長輔啓曰,大司憲朴宗薰牌招啓辭未下,執義宋啓榦,掌令崔致翼·朴聞遠,持平張龍八·李羲發在外,監察茶時之意,敢啓。傳曰,知道。
徐長輔啓曰,合辭方張之時,兩司無詣臺之員,事甚未安。除在外·未署經外,未肅拜人員,竝卽牌招,何如?傳曰,允。
徐長輔啓曰,卽見平安監司鄭晩錫上疏,則疏後列錄,有違格例,所當還爲下送,而事係民弊,雖不得不捧入,而其所違例,不可無警,推考,何如?傳曰,允。
韓永逵,以弘文館言啓曰,本館下番副修撰,臣趙琮鎭,以東學敎授,今日照訖講時,晝仕出去,而每每草記,事涉煩瀆,今後則除草記往來之意,敢啓。傳曰,知道。
韓永逵,以備邊司言啓曰,黃海道掌試都事柳榮五,聞是明經科出身云。以一路掌試之任,委之於明經出身,有非重科試之意,柳榮五改差,擬望政官不審之失,不可無警,推考,何如?傳曰,允。
韓永逵,以吏曹言啓曰,試期不遠,黃海道都事有闕之代,口傳擬入,催促下送,何如?傳曰,允。
以忠淸水使趙義鎭啓本,泰安地渰死人二名,姓名相左,惶恐待罪事,傳于尹之鉉曰,勿待罪事,回諭。
韓永逵,以吏曹言啓曰,新除授敦寧府主簿朱重祿,除拜後過限未肅拜,依例改差,何如?傳曰,允。
平安監司鄭晩錫疏曰,伏以臣,已試蔑效,久留無爲,向控血懇,仰冀鞶褫,未蒙體諒,反辱恩批,惶霣戰兢,黽勉蹲據,而本道事勢,轉益罔涯,欲按例做去,則無異膠柱而鼓瑟,欲矯弊改爲,則不免捄跛而成痿,左右思量,茫無計策,憂悸交慮,焚灼盈懷,此殆臣命卒之秋也。人皆云兵燹已經,兩年田農,幸得小稔,瘡痏可以少蘇,虧缺可以稍完,而此驟看臆料之言也。細究其實,大有不然,民窮焉依舊,財竭焉依舊,如水益下,如陵漸夷,實有朝夕難保之慮,豈不哀痛之甚乎?臣旣受是任,而泄泄默默,立而視死,則亦莫逭距心之罪,玆敢備陳實狀,仰溷宸聽,惟聖明垂察焉。夫民者,國之本也,本之蹶拔,國乃扤隉。是以國家之禍亂,必因黎民之困窮,往牒已事,班班可考,則向者淸北土賊之變,亦豈無所因而起耶?本道前式人戶摠計,爲三十萬二千八百四十四,男口摠計,爲六十六萬四千六百五十四,而今式則僅爲十九萬二千八百六十七戶,四十萬二千九百七十二口,戶口所減者,竝過三分一有餘,此非獨兵革饑癘之所傷夷,而其所由來者久矣。噫,民之困瘁若劇,散亡若多,而何禍之不萌,何變之不作乎?幸賴祚宋之天,萑苻小醜,雖卽翦滅,泮渙未萃,憂虞尙劇,其所以居安思危懲前毖後之道,有不容少緩,而其要在於保民,保民在於祛弊。顧今病民之弊,不勝其衆,而就其切急者言之,則曰軍政也,曰田役也,曰庫債也,三者相因,轉輾增劇,而軍弊爲尤甚。本道營邑鎭所屬軍官軍保等有布無布各樣名色,合爲三十三萬四千八百三十五名,昔者人民殷庶,且其俗尙武好氣,只知侈服飾善騎射之爲可貴,而身役之免不免,未嘗切切較計,故編伍充額,無甚苟艱,挽近來俗習漸渝,奢濫漸滋,聞役名如惡疾,視軍籍如鬼簿,千方百計,必欲超脫,爲官長者,不能禁遏,乃反助成,圖囑多逕,賄賂塡門,所謂鄕任儒任校列之任,作本土華顯之窠,爲閑丁逋逃之藪,於是軍籍日虛,村丁日縮,黃白疊役之冤徵橫斂,紛然竝起,下戶之無財無力者,旣未投於逋藪,又不支於徵斂,則安得不流散乎?此軍政之所以民散也。本道田案,疎略忒甚,初無字號第次之懸錄,又無犯標步尺之記識,而年久斷爛,太半沒字,故豪右兼竝,奸細侵欺,紊亂莫辨,賦役不均,或無土而有結,或人與土竝無而有結,稱之以虛結浮結,而冤徵替納者,無統不有,厥數極多。且其土也六等居下,其稅也三分減一,較他道稍輕,故歲値歉荒,而絶罕給災,間或給災,而不蠲官用,窮民之自己陳稅,尙難白徵,況其流散戶許多荒廢,又復逐年移徵於統首社隣,則安得不流散乎?此田役之所以民散也。本道支勅所需,及州縣之廩俸,使客之支供,校吏之支放,率多以債殖取給,營邑所有債本,合爲六十八萬一千九百八十兩零,而不能逐年斂散,只得取殖彌縫,都作臥債,便成鬼錄,其所稱曾孫債,玄孫債,孫徵祖債,似或哿矣,而什二取其殖,十年甲倍,五十年十倍,人亡代易,本錢自在,年年歲歲,無有窮已,此足爲干和之端。況彼族姻之族姻,隣社之隣社,初不識誰人所貸何代所放,而白地空納,賣牛鬻田,且其奸鄕猾胥輩,又從以偸竊本債,變幻簿籍,或以私貸互換,或以虛名混錄,而或稱同貸,或稱保證,不干者橫罹,稍實者鉤引,追呼徵督,遍於一境,則安得不流散乎?此庫債之所以民散也。臣故曰,道內戶口之減縮,不獨由於兵荒饑癘,而實由此三弊也。本道之出於民者,專付營邑,不問出入,朝家本意,非欲爲資遊衍而厚封殖,蓋所以寬民力而固邊圉也。昇平日久,恬嬉成習,關防修擧,僅依成規,生民疾苦,姑屬餘事,不計人民之漸耗,只要賦納之準充,生之者少,而用之則多,作之者縮,而取之必盈,百戶所納而責之十戶,十戶所當而徵於一戶,笞肉捶骨,日朘月削,嗷嗷乎陷於水火,遑遑焉轉于溝壑,及夫辛壬,便有呼吸存亡之機,靜惟厥故,寧不體粟?由今之道,無變今之俗,雖日勞於保民,而民終不可保矣。夫揚湯止沸,不如絶其薪,投膠變濁,不如澄其源,必欲祛此三者之弊,軍政則就其闕伍,量宜減額,而較計戶丁,定其里摠,田役則就其陳結,盡數減稅,而成出量案,正其經界,庫債則就其虛錄,詳核減本,而改定式例,節其用度,然後孑遺黎民,庶或可以支保也。或謂京師例納,不可猝減也,使客支供,不可猝減也,營邑廩俸,亦不可猝減也,今若減於軍布,減於田賦,減於債殖,則將何以支用乎?其言似有據,而竊恐其昧於窮則變·變則通之時義也。財出於民,而無民則財安所出?昔之三十萬戶所出者,今欲責之於十九萬戶,豈不幾於去皮而求毛乎?易曰,節以制度,不傷財不害民,子曰,節用而愛民,又曰不患寡而患不均,不患貧而患不安,衛文公,承家國敗亡之餘,衣大布冠大帛,約己率下,通商務農,始年革車三十乘,季年三百乘,卒以富强稱。蓋其不節則雖盈必虛,能節則雖虛必盈,此聖賢之已訓已行,而必以節省爲貴,則今日捄弊之道,舍是而奚以哉?洪惟我殿下,明照八表,仁推萬類,洞悉郡縣之板蕩,深憫烝黎之困窮,渙發德音,敷揚惠化,蠲恤停免,靡不用極,轍涸之殘喘,於是焉向蘇,鼎沸之群情,於是焉稍定,流徙而顚連者,回思趑趄,號咷而怨謗者,飜生疑悔,此其已然之效,可保之兆也。苟能因此撫循,益加呴嚅,俾絶侵擾掊克之患,庶或可以存者奠流者集,而絶戶可實,陳田可闢,虛伍可充,而復成舊日樣子,是豈非小損者所以招大益,暫薄者所以成永厚耶?査陳減稅,改式減債,固難時月間率爾施措,而軍政減額,不可不及今速圖。臣請畢其說而陳之。今式男丁四十萬二千九百七十二口,而就其中各營邑鎭驛所屬校吏奴隷館軍牧子及世鄕世儒前銜出身生進勳裔校生,其他老弱廢篤疾許多應頉之類,假量計除,必不下三分之一,則所餘不過二十六萬八千六百餘口,將何以辦得三十三萬四千八百三十五名元摠,而俾無無布闕額二萬五百十五名,有布闕額八萬一百九十八名乎?若欲勒令搜括,盡數汰定,則不但如出羖刮龜,而稍定者復致繹騷,向蘇者又必驚潰,纔充一丁,更闕幾額,僅得易散之流丐,便失難聚之衆心,所充必不準所闕,所得必不補所失,且付案時假名代疤,赴防時借人替點,情債雇貰,空費了許多民力。向於賊變時,徵發甚急,赴期絶罕,末乃搜村選男,殆同石壕吏景像,雖非編伍而載案,亦皆負羽而荷戈,所用非其所養,則空簿無恃,前事可懲,決不可虛張名數,徒備文具,反歸厲民之科,無補詰戎之政也。權減納布,姑待蘇完之由,前已疏陳梗槪,而各邑所在,視其闕額,分作九等,尤甚處減折半,其次減三分一,以次遞減,至于十分,通一道元數而合計之,則所減恰爲五分之一矣。無布軍亦依此例,特許量宜權減,則臣謹當取考道內籍簿,較其戶口之贏縮軍額之多寡,分數均排於各邑,又使各該邑逐坊逐里,分數均排,一遵本道分里定摠之舊規,無有彼重此輕偏苦偏歇之患也。臣聞古人曰,兵務精不務多,若徒聚虛名,苟充原額,朝疤而暮逃,名存而實無,則雖多亦奚爲哉?使斯民安生樂業,其志一其力齊,咸知親上事長之義,則在城而一城皆兵,在邑而一邑皆兵,可使制梃而禦敵,何必捧其疤記,載之尺籍,然後爲兵哉?故子曰去兵,朱子曰足食而信孚則守固,我朝故相臣閔鎭遠,出守水原也,以其人戶之流散,請減正軍之額,故重臣李台重之爲本道監司也,亦以逃故之難充,汰減收布軍一萬餘名,水原畿輔重鎭,本道曩時,非今日比,而猶且減額減布,有不暇恤,亦豈非民心散則兵不足恃,財不足賴而然耶?然而捄弊之道,無處生有,刓者獲全,上而無損於公,下而無害於民,然後始可爲善之善者也。今臣所論,徒欲減省,未見滋補,雖或緣於益下之不得不損上,而莫非臣才短識淺,疲軟僨誤之致,汗顔焦心,靡所容措。昨秋以此事陳啓,旣被大僚之請推,益覺其妄率,更何敢煩複,而閱屢朔積費思慮,量其民勢,揆諸事理,實無從他變通之道,敢此冒申,而道內有布軍之分等已減,及無布正軍之幾許當減,竝爲條列于下。伏乞聖明,下臣此疏于廟堂,商確採施,使西門鎖鑰不至終棄,而得備藩屛之捍衛,則臣雖伏嚴誅,亦與有榮矣。臣無任云云。一,各營邑所屬軍官軍保各樣名色之納布一疋或半疋,納米六斗或三斗者摠計爲二十二萬一百三十名,而闕額之分九等,所減爲四萬二千三百九十八名,待各該邑民戶之稍增,漸復舊額。一,監營舊有捉虎軍五千名,肅宗丙子,增設五部,改號別武軍,又稱壯十部,而元軍合爲一萬一千一百名,此軍乃是本營軍制中最大者,不可不準充原額,而新設壯中衛三哨,旣爲壯十部中壘所屬,則中部三哨軍三百三十三名,就闕額中減數,而以壯中衛,塡補其空闕。一,監營所屬,又有巡別哨十六哨,而其制置之緊重,不及於壯十部,此則只留六哨,分作左右司,以寓存羊之義。一,監營屬馬兵元數十二哨,而馬兵與步兵有異,軍裝馬匹,所費不些,民之見疤,如就死地,逃故有頉,必以族代,無族則及於姻戚,是故馬兵之家,不與之婚娶。且於入防時見之,則至窮至劣者,乃是馬兵,而無不貰馬,亦無不畏馬,雖使準充,緩急無恃,而徒爲民人切骨之瘼,此則限折半減哨,不害爲權宜之道。一,道內五營所管各邑〈所〉在壯武隊精抄三手軍,及淸北獨鎭諸邑所屬團束步兵元摠,合爲三萬五千二百四十四名,而其所作哨,多寡不均,或以八九十名爲一哨,或以一百名爲一哨,又或以一百二三十名爲一哨,一營之中,部各不同,一部之中,司各不齊,束伍作哨,將以明分數,而若是淆亂,何以統率乎?就元數中限五千名減額,而均其哨例,一其軍制,非但爲捄弊,而實有補於詰戎之道。一,各營各邑所在馬兵元摠,爲三千五百八名,而哨例之紊亂,如邑屬步兵,民弊之苦劇,如營屬馬兵,此則限一千二百名減額,恐無大損於戎政。一,道內軍布,多作營邑之需用,蘇弊間多少權減,有不足顧恤,惟平壤·慈母·黃龍三城所屬守堞軍,以其收布之故,混入於分等減額之中,守堞軍雖與赴操正軍,煞有間焉,隨其所在邑分等減額,伍闕而不成哨制,實有違於綢繆之義。蓋此守堞,有元軍,又有兩保,元軍則納布半疋,保軍則納布一疋,所納有多寡,故民有趨避之路,吏作幻弄之竇,今若就兩保中減其一保,充補於元軍及保軍之闕額,而元軍,亦竝收一疋布,則減額雖多,而無損於正軍,收布似縮,而可支於需用,且祛其趨避幻弄之弊矣。但元軍,若値城操之年,一疋納布,誠爲可矜,標下舊無保軍,而自今增置,收其布逐年儲留,則足可作元軍赴操時半布給代之資,以此變通,或可爲隨時矯捄之道。答曰,省疏具悉。疏辭令廟堂稟處。
上在昌德宮。停常參·經筵。
韓永逵啓曰,明日常參·經筵,取稟。傳曰,停。
徐長輔啓曰,合辭方張之時,兩司無詣臺之員,事甚未安,除在外·未署經外,未肅拜人員,竝卽牌招,何如?傳曰,允。
韓永逵啓曰,來初一日輪對日次矣,敢稟。傳曰,當次人受點,後日次待令。
南履翼啓曰,假注書李奎鉉,身病猝重,勢難察任,今姑改差,何如?傳曰,允。
傳于朴宗京曰,藥房入侍。
朴宗京啓曰,藥房三提調,持湯劑來待矣。傳曰,封入。
徐長輔啓曰,大司憲朴宗薰牌不進,執義宋啓榦,掌令崔致翼·朴聞遠,持平張龍八·李羲發在外,監察茶時之意,敢啓。傳曰,知道。
李奎鉉改差,代以鄭鴻慶爲假注書。
吏曹口傳政事,以李承達爲黃海都事,奎章閣待敎單李鶴秀。
韓永逵,以司饔院監膳提調意啓曰,漁夫契貢人等呼訴內,春寒尙緊,風勢不調,設網屢日,擧皆空還,明日日下生鮮,將至闕供之境,以活鷄,限捉得間全數代封云。在前如此之時,曾有稟處變通之事,而莫重御供,自下不敢擅便,惶恐敢啓。傳曰,代封。
尹之鉉,以兵曹言啓曰,內吹螺赤及龍虎營兼內吹螺赤等今春等習角賞格木,謹依判下別單,分等施賞之意,敢啓。傳曰,知道。
尹之鉉,以訓鍊都監言啓曰,本局兼內吹今春等習角賞格,謹依啓下單子,木綿二十四疋施賞之意,敢啓。傳曰,知道。
尹之鉉,以禁衛營言啓曰,謹依本營兼內吹今春等習角賞單啓下,李鳳燁等十一名處,木綿各二疋施賞之意,敢啓。傳曰,知道。
尹之鉉,以御營廳言啓曰,本廳兼內吹今春等習角賞格,謹依啓下單子,李禧哲等十一名處,各木二疋施賞之意,敢啓。傳曰,知道。
甲戌二月二十七日午時,上御重熙堂。藥房入侍時,都提調金思穆,提調朴宗慶,副提調朴宗京,假注書鄭基善,記注官金良倜·柳可均,直閣鄭元容,以次進伏。醫官吳千根·秦東秀·鄭重周·權以中·李命運以次進伏楹外訖。思穆曰,日候陰冷,聖體,若何?上曰,一樣矣。思穆曰,王大妃殿氣候,何如?上曰,一樣矣。思穆曰,惠慶宮氣候,何如?上曰,一樣矣。思穆曰,嘉順宮氣候,何如?上曰,一樣矣。思穆曰,進御養胃湯,昨爲二貼,伊後諸節,更若何?上曰,一樣矣。仍命醫官入診。又敎曰,只令二人診候。以中·命運以次入診訖。思穆曰,脈度奏之。以中等奏曰,脈候左右三部調均矣。命醫官先退。千根等退出。進御加味養胃湯,前方中去檳榔,加白豆蔻七分,人蔘五分,自今日一貼式限三貼煎入事。出榻敎上命退,諸臣以次退出。
上在昌德宮。停常參·經筵。
自人定至二十九日開東,灑雨下雨,測雨器水深一寸三分。
韓永逵啓曰,明日毓祥宮仲朔祭齋戒相値,視事頉稟之意,敢啓。傳曰,知道。
尹之鉉啓曰,合辭許久闕啓,事甚未安。除在外·未署經外,未肅拜人員,竝卽牌招,何如?傳曰,允。
尹之鉉啓曰,御營廳將官來言,今日本廳軍兵,日次私習云矣,敢啓。傳曰,知道。
南履翼啓曰,假注書鄭基善,身病猝重,勢難察任,今姑改差,何如?傳曰,允。
鄭基善改差,代以李羲肇爲假注書。
朴宗京啓曰,藥房三提調,持湯劑來待矣。傳曰,封入。
徐長輔啓曰,大司憲朴宗薰牌不進,執義宋啓榦,掌令崔致翼·朴聞遠,持平張龍八·李羲發在外,監察茶時之意,敢啓。傳曰,知道。
傳于徐長輔曰,召對爲之。
傳于韓永逵曰,發遣吏郞,諸執事淸齋與否,摘奸以來。
南履翼啓曰,假注書鄭鴻慶,時無職名,令該曹依例付軍職,冠帶常仕,何如?傳曰,允。
尹之鉉,以兵曹言啓曰,內禁衛將柳春源,親病沈重,文臣兼宣傳官朴齊聞,身病猝重,俱以勢難供職,呈狀乞遞,竝改差,何如?傳曰,允。
徐長輔,以義禁府言啓曰,京畿監司李存秀,狀啓內,英陵當番官之不爲往待於寧陵享所者,捧現告其罪狀,令攸司稟處事,啓下矣。不爲往待之當番官,自禮曹,以參奉趙冀永指名現告,今方待命,拿囚之意,敢啓。傳曰,知道。
徐長輔,以義禁府言啓曰,卽接月令醫員李顯養手本,則時囚罪人趙冀永,素患疝積,處冷闖發,又添感毒,達夜叫痛,食飮全却,轉側須人,症形危重云。罪人病勢如此,則一邊保放,一邊草記,曾有定式矣。趙冀永姑爲保放之意,敢啓。傳曰,知道。
徐長輔,以刑曹言啓曰,御寶僞造罪人李虎成,以其年踰八十,獄無證援,依法典酌配啓目判付內,依允事,命下矣。罪人李虎成,全羅道昌平縣,減死定配所,卽爲押送之意,敢啓。傳曰,知道。
徐長輔,以刑曹言啓曰,僞寶行賣罪人權松,施以次律事啓目判付內,依允事,命下矣。罪人權松,本罪減一等,全羅道求禮縣流三千里定配所,卽爲押送之意,敢啓。傳曰,知道。
敦寧府都正洪大淵疏曰,伏以臣,於今月二十五日,伏奉除旨,以臣爲敦寧府都正者,臣誠惶隕感激,章皇祗肅,以謝恩命,而臣於見職,旣無敦寧,揆以格例,不可仍因蹲冒,玆敢短章自列,仰瀆崇嚴。伏乞聖慈,俯賜鑑諒,亟許遞改,以存公格,以安私分,千萬顒祝。臣無任云云。省疏具悉。疏辭,下該曹稟處。
甲戌二月二十八日午時,上御重熙堂。召對入侍時,參贊官徐長輔,持孟子第七卷,侍講官李止淵,持孟子第七卷,檢討官趙琮鎭,持孟子第七卷,待敎李鶴秀,持孟子第七卷,假注書鄭鴻慶,持孟子第七卷,記注官朴思彦,持孟子第七卷,記注官柳可均,持孟子第七卷,以次進伏訖。上開卷命讀。止淵讀自公孫丑問曰道則高矣,止不爲拙工。上曰,下番讀之。琮鎭讀自改廢繩墨,止能者從之。上曰,文義陳之。止淵曰,公孫丑疑道體之高遠難行,而不知在於日用常行,故所問如是,孟子以羿匠答之,羿匠之事,外若高遠,而細究之,則繩墨彀率,乃是日用常行底事,可以跂及而孳孳者,於此體念,則道體自明矣。上曰,下番陳之。琮鎭曰,引而不發云者,聖人敎人,先以學之之法敎之,而其學得之妙,則使自得之,是乃微發其端,無竟其說之義也。上掩卷,命玉堂先退。止淵等退出。仍命退,承史以次退出。
上在昌德宮。停常參·經筵。
韓永逵啓曰,明日常參·經筵,取稟。傳曰,停。
徐長輔啓曰,大司憲朴宗薰未肅拜,執義宋啓榦,掌令崔致翼·朴聞遠,持平張龍八·李羲發在外,監察茶時之意,敢啓。傳曰,知道。
尹之鉉啓曰,禁衛營將官來言,今日本營軍兵,日次私習云矣,敢啓。傳曰,知道。
尹之鉉啓曰,御營廳將官來言,今日本廳軍兵,日次私習云矣,敢啓。傳曰,知道。
傳于韓永逵曰,禮房承旨,與左承旨,分詣受香諸處,奉審摘奸以來。
尹之鉉啓曰,假注書李羲肇,時無職名,令該曹依例付軍職,冠帶常仕,何如?傳曰,允。
朴宗京啓曰,藥房三提調,持湯劑來待矣。傳曰,封入。
尹之鉉啓曰,明日次對,兩司當爲進參,除在外·未署經外,未肅拜人員,竝待開門牌招,何如?傳曰,允。
尹之鉉,以都摠府言啓曰,今日入直內三廳武兼禁軍及軍兵等,當爲中日習射技放,而毓祥宮春享祭齋戒相値,不得設行之意,敢啓。傳曰,知道。
尹之鉉,以備邊司言啓曰,會寧·慶源開市,旣已完畢,令槐院撰出咨文,別定禁軍,騎撥下送于灣府,使之傳給鳳城將處,以爲轉致北京之地,何如?傳曰,允。
徐長輔,以義禁府言啓曰,咸鏡監司金履陽狀啓內,鍾城府使姜彚鈺,爲先罷黜,其罪狀,令攸司稟處事,啓下矣。姜彚鈺時在任所,依例發遣府書吏,交代後拿來,何如?傳曰,待待命拿囚。
上在昌德宮。停常參·經筵。
藥房都提調金思穆,提調朴宗慶,副提調朴宗京啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?惠慶宮氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·惠慶宮·嘉順宮,藥房口傳問安。答曰,知道。世子宮口傳問安。答曰,知悉。
韓永逵啓曰,明日常參·經筵,取稟。傳曰,停。
徐長輔啓曰,大司憲朴宗薰牌不進,執義宋啓榦,掌令崔致翼·朴聞遠,持平張龍八·李羲發在外,監察茶時之意,敢啓。傳曰,知道。
傳于尹之鉉曰,大臣·備局堂上引見。
傳于韓永逵曰,禮房承旨,馳詣宗廟·景慕宮,奉審摘奸以來。
以領府事李時秀掃墳呈辭,傳于韓永逵曰,給由馬,澆奠床備給。
兵曹口傳政事,護軍單朴宗薰。
吏曹啓目粘連,觀此敦寧府都正洪大淵上疏,則以爲以臣爲敦寧府都正,而臣旣無敦寧,揆以格例,不可仍因蹲冒,亟許遞改亦爲白有臥乎所,旣無敦寧,則揆以格例,不可仍置,改差,何如?判付啓,依允。
尹之鉉,以兵曹言啓曰,今二月各廳堂下武臣朔試射,臣曹連因有故,不得爲之之意,敢啓。傳曰,知道。
甲戌二月三十日卯時,上御熙政堂。藥房入診,大臣·備局堂上引見入侍時,都提調金思穆,提調朴宗慶,副提調朴宗京,假注書鄭鴻慶,記注官朴思彦,別兼春秋李紀淵,待敎李鶴秀,左副承旨尹之鉉,假注書李羲肇,事變假注書韓發翼,領議政金載瓚,左議政韓用龜,行大司成韓致應,韓陵君李海愚,行護軍金魯敬·李羲甲·金基厚·金履喬,校理金箕殷,以次進伏。別待令富平府使洪旭浩,醫官吳千根·李漢臣·趙宗協·秦東秀·卞之錞·吳仁豐·安昌禧·權以中·李命運,以次進伏楹外訖。載瓚等曰,雨後風威,無異隆冬,早朝臨殿,聖體,若何?上曰,一樣矣。載瓚等曰,寢睡·水刺之節,何如?上曰,一樣矣。載瓚等曰,王大妃殿氣候,何如?上曰,各殿宮氣候一樣矣。仍命診候。以中·旭浩·宗協,以次入診訖。以中等退伏奏曰,脈候左右三部調均矣。上命藥房先退。思穆曰,養胃湯旣盡五貼,諸節,何如?湯劑專爲調和之劑,果已調和乎?上曰,唯。宗京等退出。上曰,次對爲之。載瓚曰,今年四月,卽仁顯聖后復位之再回甲年若月也,涒灘今已重屆,宸慕伏惟益新,昔在英廟甲戌,爰推追遠之感,仍示念舊之意,特賜恩侑於驪陽國舅,仍命錄後,寔是盛擧也異典也。今亦以是年是月,又命致酹於元舅家廟,聞其祀孫,年未勝冠云,待成長卽令錄用,故相臣閔鼎重,故相臣閔鎭遠祠版,亦爲一體賜祭,允爲紀舊拊今之至意,故敢此仰達矣。上曰,依爲之。出擧條載瓚曰,贈判書朴在源,以其樹立,尙闕致侑之禮,甚是朝家之欠典,令儀曹卽爲稟旨擧行,何如?上曰,依爲之。出擧條載瓚曰,黃海監司趙鍾永,前以谷山民捧蠲減事,有所狀請,而更抄一二最切悶者啓聞之意,筵奏行會,繼有黃州牧使洪遇爕疏陳民弊,而亦令道臣,論理以啓矣,卽見道臣條陳兩邑民事,仍請廟堂稟處矣。蓋今各邑之藉爲說者,合沒也流亡也,小民之莫可支者,合沒也流亡也,奸鄕猾胥之作爲利竇,看若迷藏者,亦在於合沒流亡,而國計民事,遂至於收拾不得矣。一家而十口竝死則合沒也,一戶而四散無迹者流亡也,已庚饑癘,非不慘矣,而豈至於合沒者比屋,流亡者帀境耶?吏奸久而愈巧,民習窮則生謀,一經染疾,間有死亡,則便稱以合沒,暫撤家眷,少避隣境,則卽歸之流亡,一號爲合沒也流亡也,則憑考無路,指擬沒處,面里仍以謂絶戶,官家只知爲絶戶,虛實相蒙,眞僞莫辨,於是而邑吏面任,惟意把弄,凡口還身布戶役田賦之當年條去年條,民雖已納,吏必都執,諉之曰合沒未捧也,流亡未納也,況又以吏逋奴逋之渠所自犯,官所未覺者,一於沒把捉之合沒,無指的之流亡,都數幻錄,則雖以綜明之官,實無以打破奸囮,而不得不墮落術中,終未免疊徵於他民,分督於餘戶,則他民餘戶,安得不窮且逃?而眞箇絶戶,愈往愈多,民摠則日縮,流逋則日積,將見其民邑,兩不相保。此不獨谷·黃兩邑爲然,而特以兩邑,尤其甚者故耳。今此道臣倅臣之狀請疏請,雖出於事到窮處,計無所措,然而苟不能十分綜理,一意梳刷,以爲徹底査分之方,泛稱以合沒則輒蠲,自以爲流亡則輒減,則不出多年,闔境都歸絶戶,公納必至全停,而更不可措手於其間,寧有是也?道啓所陳,終欠詳悉,其所謂合沒者流亡者,某里爲幾何,某面爲幾何歟?合沒之中,或能有生存,流亡之間,亦復見還集歟?民已納而仍歸於吏手,吏所逋而潛屬於民戶者,亦爲幾何歟?還穀則某司某穀,軍布則何營何哨,而已捧爲幾,未捧爲幾歟?田稅則火田爲幾結,元田爲幾結,而久陳爲幾,時起爲幾歟?虛伍則某里某軍元摠爲幾,而實伍爲幾資保爲幾,各年未捧中,今年爲幾,昨年爲幾歟?大抵繇賦大政也,捧蠲重典也,不可與年分時停還停布之例,泛請而輒施也審矣。且況諸道之前後蕩債,固非一二,而蕩後所聞,無異於蕩前所料,吏民不均,貧富相混,終不能服民心而祛官弊,則今此蠲還蠲布,尤當必愼必審。兩邑所請諸條,更令道臣,躬執査櫛,虛實之間,縷析毫分,而至於吏逋民逋,尤爲詳覈後,別修成冊,論理以啓之意,分付,何如?上曰,依爲之。出擧條載瓚曰,卽見慶尙監司金魯應狀啓,統制使徐英輔啓本,則枚擧河東府使尹載鐸牒呈,以爲本府戰船留泊處,乃是蟾江下流,而淺流沙灘,土石崩頹,每當赴操,掘港曳船,軍民受弊,船艙移設之論,厥有久矣。惟昆陽郡蛇浦,在於河東接壤之地,海水成滙,山勢廻抱,政合藏船,今若移設於此,割其局內土地,屬之本邑,以爲募民守直之地,移設時,廨宇則移用舊所材瓦,使役則且有民人願赴,不煩公貨,可期成效,請令廟堂稟旨分付矣。形便果爲得宜,民情亦復願移,道帥臣僉議,且無異同,移設時財力,不煩公貨,依所請許令移設,近艙土地,亦爲劃給,以爲募民守護之地,何如?上曰,依爲之。出擧條載瓚曰,卽見濟州牧使金守基狀啓,則以爲高德好募軍都目中,同參諸囚,推覈後仍爲分等,或爲仍囚,或爲姑放,請令廟堂稟處矣。察理使今已下往,待按覈後,分首從論理啓聞,同爲稟處,何如?上曰,依爲之。出擧條載瓚曰,大司憲朴宗薰,以臺職未肅拜,不得仕進,內閣印役監董,實爲相妨,實錄堂上,若兼臺職,則特遞臺職,俾專繤修之役,旣有已例,朴宗薰所帶大司憲之任,今姑許遞,何如?上曰,依爲之。出擧條上命大臣就座。載瓚等就座。上曰,諸宰中亦有可奏之事,奏之,可也。致應等曰,別無可奏之事矣。之鉉曰,今日賓對,兩司無一人進參,事甚未安。違牌諸臺,竝推考,何如?上曰,依爲之。出擧條上命大臣先退,載瓚等退出。又命退,承史以次退出。
上在昌德宮。停常參·經筵。
韓永逵啓曰,明日常參·經筵,取稟。傳曰,停。
尹之鉉啓曰,來初五日,朝參日次矣,敢稟。傳曰,停。
徐長輔啓曰,大司憲未差,執義宋啓榦,掌令崔致翼·朴聞遠,持平張龍八·李羲發在外,監察茶時之意,敢啓。傳曰,知道。
尹之鉉啓曰,禁衛營將官來言,今日本營軍兵,日次私習云矣,敢啓。傳曰,知道。
尹之鉉啓曰,御營廳將官來言,今日本廳軍兵,日次私習云矣,敢啓。傳曰,知道。
傳于韓永逵曰,禮房承旨馳詣受香所,奉審摘奸以來。
韓永逵,以吏曹言啓曰,新除授砥平縣監李進奎呈狀內,矣身偏母,年今七十二歲,素患痰積,挾感添劇,委頓床席,時日之內,萬無離側赴任之望云。親病旣如是,則有難强令往赴,改差,何如?傳曰,允。口傳差出。
尹之鉉,以兵曹言啓曰,今月初四日,二內禁軍番次矣。該番將未差之代,依承傳口傳擬入之意,敢啓。傳曰,知道。
吏曹口傳政事,以李憲承爲砥平縣監。
兵曹口傳政事,以李栻爲內禁將。
韓永逵啓曰,吏曹郞廳來言,臺諫有闕,政事,取稟。傳曰,當日爲之。
有政。吏批,判書李肇源進,參判趙萬元在外,參議金履載式暇,右副承旨韓永逵進。以鄭尙愚爲大司憲,金爲弼善,申星模爲敦寧都正,金熙華爲司僕正,金彝鍾爲刑曹正郞,李爲敦寧判官,金基有爲敦寧主簿,鄭義命爲校檢,尹定鎭爲典牲判官,高時臣爲肇慶廟別檢,朴齊聞爲京畿都事,李殷會爲鍾城府使,禹錫簡爲景陽察訪,故縣監李顯紀贈戶參完平君例兼,故縣監李璋贈左承旨,故通德李重馨贈僕正,以上完陽君李用逵三代追贈,故學生趙尙琦贈戶參例兼,故通德趙永輔贈左承旨,已上副摠管趙恪兩代追贈。
再政。以申錫耉爲景慕宮令。
兵批,兼判書沈象奎病,參判李惟命病,參議鄭景祚入直進,參知鄭文始病,左副承旨尹之鉉進。同知單李膺福,僉知二單李秀發·吳準常,副護軍洪大淵,副司果洪起燮·金陽復,副司正鄭鴻慶·李羲肇,以上竝單付。
韓永逵,以奎章閣言啓曰,景慕宮·望廟樓,今朔奉審,無頉之意,敢啓。傳曰,知道。
尹之鉉,以備邊司言啓曰,本司武郞廳韓用夏·安性淵·柳敬魯,奔走勤仕,俱滿十五朔,竝依例六品遷轉事,捧承傳施行,何如?傳曰,允。
尹之鉉,以兵曹言啓曰,卽接東道參軍李雨元牒報,則御營廳所授惠化門北邊第六城廊近處體城四間許頹圮云。爲先令繕工監,把子圍排,分授軍門,卽速修築,而把守軍兵,亦令該軍門,量宜定送,限改築間,嚴加守直之意,分付,何如?傳曰,允。
尹之鉉,以兵曹言啓曰,昨秋諸道官鎭門聚點時,執頉推考各邑鎭守令邊將等,俱已遲晩,所當照律施行,而係是宥旨前事,竝依例勿論,何如?傳曰,允。
尹之鉉,以御營廳言啓曰,本廳字內惠化門北邊第六城廊近處體城四間許頹圮處,令繕工監,把子圍排,分授軍門,急速修築,而把守軍兵,亦令該軍門,量宜定送事,自兵曹草記矣。修築則今方擧行,而出番鄕軍二十名,將官率領,限改築間,輪回嚴加把守之意,敢啓。傳曰,知道。
上在昌德宮。停常參·經筵。
尹之鉉,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
韓永逵啓曰,明日常參·經筵,取稟。傳曰,停。
徐長輔啓曰,合辭許久闕啓,事甚未安,除在外·未署經外,未肅拜人員,竝卽牌招,何如?傳曰,允。
尹之鉉啓曰,禁衛營將官來言,今日本營軍兵,日次私習云矣,敢啓。傳曰,知道。
尹之鉉啓曰,御營廳將官來言,今日本廳軍兵,日次私習云矣,敢啓。傳曰,知道。
尹之鉉啓曰,事變假注書韓發翼,身病猝重,勢難察任,今姑改差,何如?傳曰,允。
徐長輔啓曰,大司憲鄭尙愚牌不進,執義宋啓榦,掌令崔致翼·朴聞遠,持平張龍八·李羲發在外,監察茶時之意,敢啓。傳曰,知道。
韓發翼改差,代以李衡柱爲事變假注書。
韓永逵,以弘文館言啓曰,副修撰李東永,自鄕上來云。卽爲牌招察任,何如?傳曰,許遞。前望單子入之,待下批牌招察任。
副修撰前望單子,李鍾運落點。
以副修撰李鍾運牌不進罷職傳旨,傳于韓永逵曰,只推。
徐長輔啓曰,命召親納例也,而前御營大將朴宗慶,謂有身病,使將校替納,事甚未安,推考,何如?傳曰,允。
兵曹,御營大將單李溏。
徐長輔啓曰,前御營大將李溏仍任事,命下矣。卽爲牌招,傳授命召,何如?傳曰,允。
朴周壽,以賑恤廳言啓曰,西部大平館契任掌安成喜,今月初二日,本洞路傍,得一歲遺棄男兒,同里居良女任召史,欲爲收養,南部倭館洞契任掌羅秀仁,今月初二日,本洞路傍,得二歲遺棄男兒,同里居良女韓召史,欲爲收養,南部靑寧尉契任掌盧孫伊,今月初二日,本洞路傍,得一歲遺棄女兒,同里居良女崔召史,欲爲收養,貧不自食,願爲受料,告于本部,自各該部,同日牒呈,故依節目竝爲給料,使之乳養之意,敢啓。傳曰,知道。
尹之鉉,以訓鍊都監言啓曰,本局哨官南,身病甚重,勢難察任,改差,何如?傳曰,允。
禮曹判書朴宗慶疏曰,伏以臣之向日一肅,豈得已而不已也哉?一則十行懇惻之敎,感激居先,一則累月靜攝之餘,瀆擾是懼,百回思量,進退維谷,寧冒沒廉之厚譏,而不敢貽惱於聖心,黽勉承膺,有靦面目,退而自省,撫躬慙悼,拖至累日,愈益罔措,收召神精,積誠祈懇,竊自謂閔覆之天,必遂悲苦之微諒矣。及伏承批旨,不惟不賜體諒,諭之以已悉前後之批,申之以勿辭,臣於是,感泣惝怳,大失所圖。曾未數日,又有藥院提擧之除,繼以監煎之飭敎,至於是任,嘗藥義重,不敢言私,而若其夤緣倖會,揚揚進身於所叨之職,則依舊是兜攬也,依舊是權要也。藉使臣,貪榮戀祿,恬不知恥,我殿下,豈忍使臣,復蹈旣敗之轍,而納之已拯之穽哉?此則不待臣言之畢,而必有以哀憐而曲念者矣。且伏念臣,性本狷滯,姿又疎闇,徑情直行,不能曲意而循物,涉世昧方,不能梔蠟而取容,仰恃聖明之在上,惟知生死之向前,畢竟身名之僇辱,無復餘地,歲月雖久,憂畏益積,臣豈敢不有曲木之疑,吹韲之戒,而以其一謝恩命,晏若無故哉?然臣於嚴命之下,逃遁不得,冒沒出肅,則在臣義分,雖不敢復以情勢之說,仰塵於聖聰,而第臣自來狗馬之疾,嘗蒙殿下之所憫憐,而從前祈免,獲遂微懇,亦已屢矣。頑痰宿症,祟在肝木,每當寒暖之交,一倍添劇,橫亘胸膈,有時發作,則便同籧篨,拘攣肢體,難以運動,則無異癃廢,形殼外存,榮衛內損,加以醜穢之疾,積月辛苦,近又觸冷,差減無常,房闥咫尺,尙難自力,而擔舁赴院,粗效微忱,至若營簿曹務,以今病狀,期會猶難,而況有錢穀甲兵之重而考校句當,尤非可論。若以秩宗詰戎之俱係緊劇,爲臣養疴之坊,而許久瘝曠,則徒傷國體,臣罪尤大,玆敢冒陳文字,復申至懇。伏乞聖慈,天地父母,特諒臣情病之俱苦,亟解臣所帶本兼,使之安意調治,以卒生成之澤,隨時起居,俾伸瞻依之誠,是臣區區之至祝也。臣無任云云。答曰,省疏具悉。卿今已出肅矣,實病旣如此,則豈不體諒?御將之任,姑爲許遞,其代前御將仍任。
上在昌德宮。停常參·經筵。
韓永逵啓曰,明日常參·經筵,取稟。傳曰,停。
徐長輔啓曰,合辭方張之時,兩司無詣臺之員,事甚未安。除在外·未署經外,未肅拜人員,竝卽牌招,何如?傳曰,允。
傳于朴宗京曰,藥房入侍。
朴宗京啓曰,藥房三提調持湯劑來待矣。傳曰,封入。
徐長輔啓曰,大司憲鄭尙愚牌不進,執義宋啓榦,掌令崔致翼·朴聞遠,持平張龍八·李羲發在外,監察茶時之意,敢啓。傳曰,知道。
禁府啓目,英陵參奉趙冀永原情云云。問目內辭緣,泛稱遲晩,刑推得情,何如?判付啓,除刑推議處爲良如敎。又啓目,砥平前縣監閔師膺原情云云。問目內辭緣,泛稱遲晩,刑推得情,何如?判付啓,除刑推議處爲良如敎。
徐長輔,以義禁府言啓曰,保放罪人趙冀永,還囚捧供以入,而病勢一味苦劇,仍爲保放之意,敢啓。傳曰,知道。
徐長輔,以義禁府言啓曰,卽接月令醫員崔學修手本,則時囚罪人閔師膺,素患疝積之症,挾感添劇,食飮全却,轉側須人,症形十分危重云。罪人病勢如此,則一邊保放,一邊草記,曾有定式矣。閔師膺,姑爲保放之意,敢啓。傳曰,知道。
甲戌閏二月初三日卯時,上御重熙堂。藥房入侍時,都提調金思穆,提調朴宗慶,副提調朴宗京,假注書鄭鴻慶,記注官林景祚·朴思彦,直閣鄭元容,以次進伏。別待令富平府使洪旭浩,醫官吳千根·李漢臣·趙宗協·權以中·李命運,以次進伏楹外訖。思穆曰,風寒尙峭,聖體,若何?上曰,一樣矣。思穆曰,寢睡·水刺之節,何如?上曰,一樣矣。思穆曰,王大妃殿氣候,何如?上曰,各殿宮氣候一樣矣。思穆曰,臣等今日爲診候入來,醫官令幾人入診乎?上曰,各一人次次入診,可也。思穆曰,醫官等每以悤遽,不能詳察云,今則徐徐,使有少間焉。以中等以次入診。宗慶曰,兩邊脈度,使之徐徐詳察焉。思穆曰,兩邊必使少有詳察之頃焉。宗協入診。思穆曰,俄亦奏達,而兩邊少徐焉。命運等入診訖。上曰,脈候奏之。以中等各奏曰,左右三部調均矣。思穆曰,日寒如此,而朝前日氣尤峭,每臨寒殿,下情憫迫。日氣稍和之前,房內召見,似好矣。上曰,進御加味六君子湯,自今日一貼式煎入。仍命退,諸臣以次退出。
上在昌德宮。停常參·經筵。
巳時,日暈。
初昏,流星出乾方淡雲間,入巽方天際,狀如拳,尾長一尺許,色赤。
韓永逵啓曰,明日常參·經筵,取稟。傳曰,停。
徐長輔啓曰,合辭方張之時,兩司無詣臺之員,事甚未安。除在外·未署經外,未肅拜人員,竝卽牌招,何如?傳曰,允。
尹之鉉啓曰,禁衛營將官來言,今日本營軍兵,日次私習云矣,敢啓。傳曰,知道。
尹之鉉啓曰,御營廳將官來言,今日本廳軍兵,日次私習云矣,敢啓。傳曰,知道。
朴宗京啓曰,藥房提調·副提調持湯劑來待矣。傳曰,封入。
徐長輔啓曰,大司憲鄭尙愚牌不進,執義宋啓榦,掌令崔致翼·朴聞遠,持平張龍八·李羲發在外,監察茶時之意,敢啓。傳曰,知道。
傳于韓永逵曰,檢校待敎批下,牌招監印。
尹之鉉,以禁衛營言啓曰,本營中軍白東運,身病甚重,勢難察任,今姑改差,何如?傳曰,允。
徐長輔,以刑曹言啓曰,西部水鐵里里長高擎宇,因其私嫌,誣人淫行,手本該部,而自該部,移送臣曹,故嚴加鉤覈,則其含憾構誣之狀,箇箇綻露,渠亦遲晩,所當依律勘斷,而擎宇曾經景福將,法不當推治,如渠卑微之類,不必移送王府,自臣曹,直爲照勘,何如?傳曰,允。
敦寧都正申星模疏曰,伏以臣,於今月初一日,伏奉除旨,以臣爲敦寧府都正者,臣兢惶感激,出謝恩命,而第臣本無敦寧,揆以格例,在所當遞,玆敢短章自列,仰瀆崇嚴。伏乞聖慈,俯垂鑑察,亟命遞改,俾存公格,以安私分,千萬伏祝。臣無任云云。答曰,省疏具悉。疏辭下該曹稟處。
檢校待敎朴綺壽疏曰,伏以臣,哀纏風樹,痛徹穹壤,而頑如木石,宜死不死。迺者喪制甫闋,恩除遽降,顧念曾前遭罹,豈意復有今日?洪私到底與天無極,宜卽蹶趨命,少伸叩謝之忱,而然臣情地,萬無可出之勢,所以瀝血陳章,仰首哀呼,竊庶幾人有所欲,天必從之,而及奉批旨,未蒙矜許,臣誠瞿然失圖,罔知攸措,只自縮伏惶隕之際,飭敎又下,俾臣進參於本閣校印之役,臣承命震剝,寧欲鑽地以入而不可得也。噫,臣雖愚昧,亦知印役所重,而臣亦先大王化育中一物,今於終事之地,苟獲隨參於監董之列,粗效區區之微誠,則豈不是臣子之至榮大願,而臣之去就,旣無可論,則亦何敢爲夤緣事會,出而膺命之計哉?嚴命之下,不敢偃處鄕廬,玆以進伏京邸,冒死申籲。伏乞聖慈,俯垂矜惻,許臣退蟄衡茅,畢命松楸,以卒生成之澤,仍治臣慢命之罪,以昭法紀,以安私分焉。臣無任云云。省疏具悉。爾其勿辭察職。
上在昌德宮。停常參·經筵。
藥房都提調金思穆,提調朴宗慶,副提調朴宗京啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?惠慶宮氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·惠慶宮·嘉順宮,藥房口傳問安。答曰,知道。世子宮口傳問安。答曰,知悉。
徐長輔,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
韓永逵啓曰,明日常參·經筵,取稟。傳曰,停。
徐長輔啓曰,合辭方張之時,兩司無詣臺之員,事甚未安。除在外·未署〈經〉外,未肅拜人員,竝卽牌招,何如?傳曰,允。
徐長輔啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
徐長輔啓曰,禁衛營將官來言,今日本營軍兵,日次私習云矣,敢啓。傳曰,知道。
徐長輔啓曰,御營廳將官來言,今日本廳軍兵,日次私習云矣,敢啓。傳曰,知道。
南履翼啓曰,左副承旨尹之鉉,今日不爲仕進,卽爲牌招,何如?傳曰,許遞,前望單子入之,待下批牌招察任。
傳于朴宗京曰,藥房入侍,領府事時原任閣臣,同爲入侍。
承旨前望單子入之,金敎根落點。
朴宗京啓曰,藥房三提調持湯劑來待矣。傳曰,封入。
徐長輔啓曰,大司憲鄭尙愚牌不進,執義宋啓榦,掌令崔致翼·朴聞遠,持平張龍八·李羲發在外,監察茶時之意,敢啓。傳曰,知道。
傳于韓永逵曰,洪就榮,口傳付軍職,使之承候。
兵曹口傳政事,副司果單洪就榮。
兵曹,以徐春輔爲禁衛中軍。
韓永逵,以奎章閣言啓曰,牙牌體重,無敢違召,曾有受敎定式,而檢校待敎朴綺壽,謂有情勢,不爲承牌,事體所在,萬萬未安。所當重勘,而本閣互推之外,無他可施之罰,何以爲之?敢稟。傳曰,嚴飭牌招。
朴周壽,以戶曹言啓曰,各道年終錢穀御覽會計,待全羅道·江原道·咸鏡道會案上來,修正以入事,前已啓下矣。三道會案,今纔齊到,御覽會計受出,修正之意,敢啓。傳曰,知道。
朴周壽,以備邊司言啓曰,卽見忠淸監司趙貞喆還上捧未捧啓本,則庚午以後反逋與還穀未捧虛勘之魯城前縣監尹稙罪狀,令攸司稟處,前後反逋當捧條未準捧魯城縣監李在紹,辛未條仍未捧淸風前府使李顯綏,亦不可無責,而兩邑未捧,旣異新還,當此窮春,無以責納,待秋準捧事,請令廟堂稟旨分付矣。還穀法意,何等嚴重,而逐年仍反,虛簿報勘,殆近二千石之多者,萬萬可駭。魯城前縣監尹稙罪狀,道臣纔請攸司稟處,而時縣監之前後反逋當捧條之未盡收殺者,餘數尙多,淸風辛未條未捧之拖到昨冬,又爲未捧,俱係當捧而未捧者,固當依本律施行,而第與新還及始逋有異,姑用從輕之典,當該前府使李顯綏,縣監李在紹,竝從重推考。窮春民食,轉益艱匱,而未捧還穀之難於此時責納,其勢似然,依所請,特許待秋準捧,何如?傳曰,允。
朴周壽,以備邊司言啓曰,卽見忠淸監司趙貞喆所報,則以爲常賑穀每年應用極多,而目下所存米,不過五十餘石,租僅爲二百餘石,每當正穀上下,姑先推移他穀,畢竟折皮準米各樣應下及各邑詳定不足條,要不下八千石,而排比無路,道內補還嶺南·北穀,元山均廳軍作等穀中,折米限一萬石,移作常賑穀爲辭矣。本道年例應下,專資常賑各穀,而比年停減,元摠大縮,自當年用下,而排比爲難,目下事勢,實爲可悶。此係各項公用之不容闕者,則不可無推移區劃之政,本道所在補還穀折米一千五百石,嶺南穀折米一千石,北穀折米三千石,元山穀折米四千石,均廳軍作穀折米五百石,合折米一萬石,依所報,竝許移作常賑穀,使之取用,何如?傳曰,允。
金敎根,以御營廳言啓曰,本廳哨官李集珉,以宮城別巡邏哨官,臨時病頉,萬萬可駭。爲先汰去之意,敢啓。傳曰,知道。
禁府啓目粘連,全羅道放未放修啓冊子中,本府所管定配罪人仍秩乙良,竝只依啓聞施行爲白乎旀,他餘罪人等,令刑曹稟處,何如?判付啓,依允。又啓目粘連,向前趙冀永亦,實病危篤之際,適會享帖之知委,致有此頉報之境,雖與無端故犯有異,祀典事體至重,不可無罪,以此照律,何如?判付啓,依允。又啓目粘連,向前閔師膺亦,觀此囚供,轉差享帖,適到於實病難强之際,未免臨時頉報是如爲白乎乃,祀典事體莫重,不可無罪,以此照律,何如?判付啓,依允。
徐長輔,以義禁府言啓曰,保放罪人趙冀永·閔師膺等,還囚議處以入,而兩囚病勢,一味苦劇,仍爲保放之意,敢啓。傳曰,知道。
甲戌閏二月初五日卯時,上御重熙堂。藥房入侍,領府事·時原任閣臣同爲入侍時,都提調金思穆,副提調朴宗京,假注書鄭鴻慶,記注官金良倜,別兼春秋李紀淵,領府事李時秀,檢校提學金祖淳,原任提學沈象奎,提學徐榮輔,直提學金履喬,直閣鄭元容,檢校待敎朴宗薰·李龍秀,待敎李鶴秀,以次進伏。別待令富平府使洪旭浩,醫官吳千根·李漢臣·趙宗協·鄭重周·卞光壽·李彦厚·權以中·李命運,以次進伏楹外訖。時秀曰,臣不得承候,已踰數旬,近日稍和,聖體,若何?上曰,一樣矣。時秀曰,寢睡·水刺之節,何如?上曰,一樣矣。時秀曰,頃伏聞藥院之言,以有滯候,進御養胃湯矣,今已差復乎?上曰,差復矣。時秀曰,王大妃殿氣候,何如?上曰,一樣矣。時秀曰,惠慶宮氣候,何如?上曰,一樣矣。時秀曰,嘉順宮氣候,何如?上曰,一樣矣。思穆曰,醫官入來,幾人入診乎?上曰,以次入診。以中入診。思穆曰,醫官每言右脈不能詳察,今日則徐徐焉。宗協·旭浩入診。思穆曰,比之日昨,猶未徐徐,願有少間焉。命運·千根入診。上曰,又入。漢臣·重周入診。上曰,大臣以次問之。以中等對曰,脈候左右三部調均矣。時秀曰,今雖悤遽,臣有區區所懷,敢此仰達矣。向日領相,已有所奏,而世子宮睿齡,今至六歲,敎導之方,一日爲急。近來日氣,雖曰峭寒,春晷舒長,漸至和暢,而書筵開講,久未聞之,下情不勝抑鬱。今雖非講磨文義之時,而外廷士大夫,頻頻引接,然後凡節,自當習熟見聞,若以冲年,不爲講筵,則甚可悶然。伏望頻數召接,俾有日就之效焉。顧今孰有重於是者乎?一時爲緊,更伏望留念焉。時秀曰,臣得蒙恩暇,今以下直入來矣。程途不遠,數日當還來矣。上曰,唯。上命退,大臣以下先退。又命退,承史以次退出。
上在昌德宮。停常參·經筵
韓永逵啓曰,明日常參·經筵,取稟。傳曰,停。
徐長輔啓曰,合辭方張之時,兩司無詣臺之員,事甚未安。除在外·未署經外,未肅拜人員,竝卽牌招,何如?傳曰,竝許遞,政官牌招開政。
徐長輔啓曰,大司憲·執義·掌令二員,持平二員未差,監察茶時之意,敢啓。傳曰,知道。
朴宗京啓曰,藥房都提調·副提調持湯劑來待矣。傳曰,封入。
徐長輔啓曰,今日政新除授臺諫,竝待下批牌招,何如?傳曰,允。
金敎根,以兵曹言啓曰,兼司僕將柳可源,五衛將李膺福,景福宮衛將朴仁秀,俱以病難供職,呈狀乞遞。領軍之將,輪番之任,不可久曠,竝改差,何如?傳曰,允。
有政。吏批,判書李肇源進,參判趙萬元在外,參議金履載進,右副承旨韓永逵進。以金羲淳爲大司憲,以李錫奎爲大司諫,以金逌根爲執義,以金箕殷爲司諫,以閔鼎秀·李奎鎭爲掌令,以沈能拭·愼必復爲持平,以洪百儀爲獻納,以李九會·金致福爲正言,以尹豐烈爲說書,以朴宗珩爲敦寧都正,以洪履黿爲砥平縣監,故府使李長燮贈兵參例兼,同知李膺福考。
兵批,兼判書沈象奎進,參判李惟命病,參議鄭景祚病,參知鄭文始入直,左副承旨金敎根進,以趙光存爲同知,以徐亮修爲僉知,以金魯益爲訓鍊僉正,以尹命圭爲文兼,以朴大榮爲武兼,以吳準常爲兼司僕將,以朴龍源爲五衛將,以方承圓爲景福將,同知單金在郁,護軍單鄭尙愚·李好敏,副護軍單尹之鉉·申星模,副司直單洪大浩·宋啓榦·李廷·朴聞遠·崔致翼·張龍八·李羲發,副司果單洪光一·李中鎭·李東永·卞益師。
韓永逵,以弘文館言啓曰,校理金箕殷,移拜司諫矣,上番闕直,事甚未安。校理李鍾穆,副校理李基崇·李鼎秉,修撰宋應圭在外,應敎李止淵,卽爲牌招入直,何如?傳曰,允。
傳于韓永逵曰,洪就榮,復職調用,使之承候。
司諫金箕殷啓曰,臣之言議風裁,本不近似於淸朝耳目之任,而薇垣除旨,忽下於玉署就直之日,召牌踵臨,雖不得不章皇出肅,而第臣於合啓前啓中,有私義之不可聯參者,前叨憲臺時,以此引避,已蒙體諒之恩,今臣處義,宜無異同,請命遞斥臣職。答曰,依啓。
韓永逵,以弘文館言啓曰,本館上番闕直,事甚未安。修撰申在植,副修撰趙琮鎭,竝卽牌招,以爲推移姑陞入直之地,何如?傳曰,允。
徐長輔,以義禁府言啓曰,忠淸監司趙貞喆啓本內,魯城前縣監尹稙罪狀,令攸司稟處事,啓下矣。尹稙,以長寧殿令,方入直云。待替直拿囚之意,敢啓。傳曰,知道。
徐長輔,以義禁府言啓曰,保放罪人趙冀永·閔師膺,還囚照律以入之意,敢啓。傳曰,知道。
吏曹啓目粘連,觀此敦寧都正申星模上疏,則以爲,以臣爲敦寧府都正,而第臣本無敦寧,揆以格例,在所當遞,亟命遞改亦爲白有臥乎所,旣無敦寧,則揆以格例,不可仍置,改差,何如?判付啓,依允。
禁府照目粘連,英陵參奉趙冀永矣本府議啓內,實病危篤之際,適會享帖之知委,致有此頉報之境,雖與無端故犯有異,祀典事體至重,不可無罪,以此照律罪。笞五十收贖,解見任別敍私罪,奉敎依允爲旀,功減一等爲良如敎。又照目粘連,砥平前縣監閔師膺矣本府議啓內,觀此囚供塡差享帖,適到於實病難强之際,未免臨時頉報是如爲白乎乃,祀典事體莫重,不可無罪,以此照律罪。笞五十收贖,解見任別敍私罪,奉敎依允爲旀,功議各減一等爲良如敎。
上在昌德宮。停常參·經筵。
申時,日有兩珥。
徐長輔啓曰,合辭方張之時,兩司無詣臺之員,事甚未安。除在外·傳旨未下外,未肅拜人員,竝卽牌招,何如?傳曰,允。
韓永逵啓曰,玉堂備員間,視事頉稟之意,敢啓。傳曰,知道。
金敎根啓曰,來十一日,朝參日次矣,敢稟。傳曰,停。
韓永逵啓曰,來十一日,輪臺日次矣,敢稟。傳曰,當次人受點,後日次待令。
金敎根啓曰,禁衛營將官來言,今日本營軍兵,日次私習云矣,敢啓。傳曰,知道。
金敎根啓曰,御營廳將官來言,今日本廳軍兵,日次私習云矣,敢啓。傳曰,知道。
朴宗京啓曰,藥房提調·副提調持湯劑來待矣。傳曰,封入。
以應敎李止淵,修撰申在植,副修撰趙琮鎭牌不進罷職傳旨,傳于韓永逵曰,只推。
韓永逵,以弘文館言啓曰,本館上番闕直,事甚未安。應敎李止淵,修撰申在植,副修撰趙琮鎭,旣有只推之命,竝卽牌招,以爲推移入直之地,何如?傳曰,允。
以應敎李止淵牌不進罷職傳旨,傳于韓永逵曰,只推。
以修撰申在植,副修撰趙琮鎭牌不進罷職傳旨,傳于韓永逵曰,只推。
以執義金逌根,獻納洪百儀,正言李九會·金致福牌不進罷職傳旨,傳于徐長輔曰,只推。
徐長輔啓曰,執義金逌根,獻納洪百儀,正言李九會·金致福,旣有只推之命,一體牌招,何如?傳曰,允。
行大司諫李錫奎啓曰,臣姿性庸愚,言議巽軟,初不近似於淸朝諫諍之任,而千萬不自意,伏奉薇垣長除旨,天牌荐臨,臣怵畏義分,雖不得不祗肅恩命,而第臣於合啓中,有區區私義之不可冒參者,從前若臣情地,皆蒙體諒之恩,顧臣處義,宜無異同,其何敢晏然於臺次乎?請命遞斥臣職。答曰,依啓。前望單子入之,待下批牌招察任。
執義金逌根啓曰,臣本不合於淸朝耳目之任,而亞憲除旨,忽下於夢想之外,義分是懼,冒沒出肅,而第臣於合啓中,有私義之難安者,自前如臣情地者,輒蒙體諒,則今臣處義,宜無異同,何敢晏然於臺次乎?請命遞斥臣職。答曰,依啓。前望單子入之,待下批牌招察任。
以獻納洪百儀,正言金致福牌不進罷職傳旨,傳于徐長輔曰,只推。
金敎根,以都摠府言啓曰,副摠管申溆,以漢城府左尹,本府坐起,晝仕出去之意,敢啓。傳曰,知道。
上在昌德宮。停常參·經筵。
金敎根,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
徐長輔啓曰,合辭方張之時,兩司無詣臺之員,事甚未安。除在外·未署經外,未肅拜人員,竝卽牌招,何如?傳曰,允。
金敎根啓曰,禁衛營將官來言,今日本營軍兵,日次私習云矣,敢啓。傳曰,知道。
金敎根啓曰,御營廳將官來言,今日本廳軍兵,日次私習云矣,敢啓。傳曰,知道。
朴宗京啓曰,左承旨南履翼,今日不爲仕進,卽爲牌招,何如?傳曰,允。
備忘記,鍾城府使李殷會下直,長弓一張,長箭一部,片箭一部,筒兒一箇賜給。
傳于朴宗京曰,藥房入侍。
朴宗京啓曰,藥房三提調持湯劑來待矣。傳曰,封入。
以左承旨南履翼牌不進罷職傳旨,傳于朴宗京曰,只推。
韓永逵啓曰,昨日司諫金箕殷遞差傳旨啓下之後,臺諫有闕政事,今始來稟,事甚未安。不可無警,當該堂上,推考,何如?傳曰,允。
臺諫前望單子入之,大司諫朴宗正,執義李鼎秉落點。
徐長輔啓曰,行大司憲金羲淳牌不進,執義李鼎秉,掌令閔鼎秀·李奎鎭,持平沈能栻·愼必復在外,監察茶時之意,敢啓。傳曰,知道。
以獻納洪百儀,正言金致福牌不進罷職傳旨,傳于徐長輔曰,只推。
韓永逵,以弘文館言啓曰,本館上番闕直,事甚未安。應敎李止淵,修撰申在植,副修撰趙琮鎭,旣有只推之命,竝卽牌招,以爲推移入直之地,何如?傳曰,允。
以應敎李止淵,修撰申在植,副修撰趙琮鎭牌不進罷職傳旨,傳于韓永逵曰,只推。
傳于金敎根曰,手本前徑先入稟之中官罷職,常時不能檢飭之當該司謁·行首別監,令攸司科治。
以慶尙監司金魯應狀啓,北關移轉穀,臭載於丑山浦,不善董飭,惶恐待罪事,傳于朴周壽曰,勿待罪事,回諭。
朴周壽,以賑恤廳言啓曰,西部靑城君契任掌崔同伊,今月初八日,本洞路傍,得二歲遺棄男兒,同里居私婢龍梅,欲爲收養,貧不自食,願爲受料,告于本部,自該部同日牒呈,故依節目給料,使之乳養之意,敢啓。傳曰,知道。
刑曹啓目粘連,因平安監司鄭晩錫放未放修啓冊子,定配罪人仍秩,竝啓聞施行,未至配所秩長城朴同伊,入於該道成冊中,已爲論列,置之,何如?判付啓,依允。又啓目粘連,因慶尙監司金魯應放未放修啓冊子,本曹所管定配罪人放秩未放秩,竝依啓聞施行,稟秩比安崔允成,榮川吉萬壽,未放秩中機張崔命益等,竝放送,何如?判付啓,依允。又啓目粘連,因黃海監司趙鍾永放未放修啓冊子,本曹所管定配罪人放秩中金長云等,稟秩金光錫等,未放秩中金仲大等,未到配所秩金卜同等,前赦典已爲蒙放,今無可論,其餘放秩未放秩,竝依啓聞施行,何如?判付啓,依允。又啓目粘連,因江原監司趙弘鎭放未放修啓冊子,放秩未放秩,竝依啓聞施行,放秩中校奴次孫仍配,未放秩中金學敦·李龜觀,竝放送,何如?判付啓,依允。又啓目粘連,因全羅監司朴崙壽放未放修啓冊子,本曹所管定配罪人放秩仍秩,竝依啓聞施行,稟秩中珍山李龍喆,仍秩中順天李喜得等竝放送,稟秩中龍潭朴代元等,竝仍配,何如?判付啓,依允。
甲戌閏二月初八日卯時,上御重熙堂。藥房入侍時,都提調金思穆,提調朴宗慶,副提調朴宗京,假注書鄭鴻慶,記注官林景祚·金良倜,直閣鄭元容,以次進伏。別待令富平府使洪旭浩,醫官吳千根·李漢臣·趙宗協·秦東秀·權以中·李命運,以次進伏楹外訖。思穆曰,近則日候頗多溫和之意,聖體,若何?上曰,一樣矣。思穆曰,寢睡·水刺之節,何如?上曰,一樣矣。思穆曰,王大妃殿氣候,何如?上曰,各殿宮氣候一樣矣。思穆曰,湯劑進御,已至五貼,諸節,何如?上曰,一樣矣。思穆曰,昨日醫官,自內入診,而言今日更欲入診,議定湯劑云,故診候次,率醫官入來矣。上曰,診候,可也。以中入診。思穆曰,醫官每言右脈,不能詳察,今番則少徐徐焉。旭浩·命運·千根入診。思穆曰,今日則醫官不多入來矣。宗協入診。思穆謂宗協曰,必須詳察也。上曰,又入。漢臣入診。上曰,止之。思穆曰,諸醫官各奏脈候。以中等曰,脈候左右三部調均矣。思穆曰,診候雖重,而觀形察色,尤爲最緊,諸醫以不敢仰瞻爲泄鬱,今日則入侍,從容使之仰瞻,似好矣。上曰,唯。以中等皆仰瞻。進御加味六君子湯停止,歸脾湯自今日一貼式煎入。出榻敎惠慶宮進服加味異功散停止,藿香正氣散一貼煎入。出榻敎上命退,諸臣以次退出。
上在昌德宮。停常參·經筵。
惠慶宮進服加味養胃湯,一貼煎入事,榻前下敎。
朴周壽啓曰,明日常參·經筵,取稟。傳曰,停。
韓永逵啓曰,合辭方張之時,兩司無詣臺之員,事甚未安。除在外·未署經外,未肅拜人員,竝卽牌招,何如?傳曰,竝許遞,前望單子入之,待下批牌招察任。
朴宗京啓曰,左承旨南履翼,今日不爲仕進,卽爲牌招,何如?傳曰,許遞,前望單子入之,待下批牌招察任。
朴宗京啓曰,假注書李羲肇,身病猝重,勢難察任,今姑改差,〈何如?〉傳曰,允。
朴宗京啓曰,藥房三提調持湯劑來待矣。傳曰,封入。
韓永逵啓曰,大司憲·執義·掌令二員,持平二員未差,監察茶時之意,敢啓。傳曰,知道。
承旨前望單子入之,李惟命落點。
金敎根啓曰,闕門開閉,何等嚴重,而罷職中官出送之時,丹鳳門守門將盧翼燁,標信祗受前,徑先開門,事未前有,萬萬驚駭。當該守門將,所當重勘,而本院請推之外,無他可施之罰,何以爲之,而常時不能檢飭之兵曹入直堂上,亦不可無警,推考,何如?傳曰,允。拿處。
金敎根,以兵曹言啓曰,凡於留門之時,該門將標信祗受,然後始乃下鑰,事體卽然,而今此丹鳳門留門命下之後,不待標信,輕先開鑰,事未前有,臣之常時不能檢飭,惶恐待罪,而當該守門將盧翼燁,爲先汰去,令該府,拿問處之,何如?傳曰,允。勿待罪。
朴周壽,以吏曹言啓曰,今此監試初試試官中,時無職名人員,令該曹口傳付軍職,何如?傳曰,允。
兵曹口傳政事,副司果單李翊會。
朴周壽啓曰,今此式年監試初試一所試官金會淵·李憲琦·洪羲俊牌不進,無以備員受點,令該曹更爲擬入,二所試官李勉求在外,趙晉和牌不進,令該曹改付標以入,何如?傳曰,允。
以一所試官金會淵·李憲琦·洪羲俊,二所試官趙晉和牌不進罷職傳旨,傳于朴周壽曰,只推。
以一所試官朴宗琦,二所試官宋冕載牌不進罷職傳旨,傳于朴周壽曰,只推。
朴周壽啓曰,吏曹郞廳來言,臺諫有闕,政事,取稟。傳曰,前望單子入之。
臺諫前望單子入之,大司憲朴宗慶,大司諫權常愼,執義姜世綸,司諫尹久東,掌令洪光一·趙直永,持平李應奎·鄭繼忠,獻納李毅遠,正言尹景鎭·李宗烈落點。
徐長輔啓曰,行大司憲朴宗慶,旣在闕中,不爲肅謝,直爲出去,事甚未安,推考,何如?傳曰,允。
以司諫尹久東,掌令趙直永,持平李應奎牌不進罷職傳旨,傳于韓永逵曰,只推。
朴周壽,以弘文館言啓曰,本館上番闕直,事甚未安。應敎李止淵,修撰申在植,副修撰趙琮鎭,旣有只推之命,竝卽牌招,以爲推移入直之地,何如?傳曰,允。
以應敎李止淵牌不進罷職傳旨,傳于朴周壽曰,只推。
傳于徐長輔曰,明日相見禮相値,未肅拜大司憲朴宗慶,仍任前職。
朴周壽啓曰,吏曹郞廳來言,臺諫有闕,政事,取稟。傳曰,當日爲之。
有政。吏批,判書李肇源進,參判趙萬元在外,參議金履載進,右承旨朴周壽進。以林漢浩爲大司憲,曺錫正爲校理,李晉淵爲副校理,朴綺壽爲兼文學,李好敏爲戶曹參判,李海愚爲兵曹參判,宋啓榦爲軍資正,禮曹判書朴宗慶仍任事,及折衝李潤德,今加嘉善加資事,承傳,成均博士單任泰濬,學錄單李命純,故通德趙廷琦贈吏參例兼,同知趙光存考。
兵批,兼判書沈象奎病,參判未差,參議鄭景祚入直進,參知鄭文始病,左副承旨金敎根進。僉知二單朴龍源·方承圓,大護軍金羲淳,護軍朴宗正·李錫奎,副護軍南履翼,副司直金箕殷·金逌根·李鼎秉·洪百儀·李奎鎭·閔鼎秀·沈能栻·愼必復,副司果李九會·金致福,以上竝單付。
朴周壽啓曰,副校理李晉淵,旣在闕中,不爲肅謝,直爲出去,事甚未安,推考,何如?傳曰,允。
李羲肇改差,代以金道喜爲假注書。
徐長輔啓曰,明日次對,兩司當爲進參,除在外·未署經外,未肅拜人員,竝待開門牌招,何如?傳曰,允。
朴周壽,以禮曹言啓曰,今此式年監試初試一所,設場於本曹矣。上直郞廳,依例朝房直宿之意,敢啓。傳曰,知道。
朴周壽,以禮曹言啓曰,卽接鎭岑幼學李玄級所志,則以爲,同姓六寸兄玄綏,嫡妾俱無子,以其同姓十六寸兄尙祿第二子寅郁,欲爲立後,兩家諸族,同議完定,而玄綏夫妻俱沒,拘於常規,不得循例禮斜,依定式草記稟處事,呈狀矣。凡係繼宗立後,明有可據,而不得登聞者,許令該曹,論理草記事,曾有筵奏定式,而門長李玄級所訴旣如此,依定式,李尙祿第二子寅郁,立爲李玄綏之後,何如?傳曰,允。
朴周壽,以禮曹言啓曰,卽接密陽幼學李桂所志,則以爲,族祖塤,嫡妾俱無子,以其同姓六寸弟元重第二子震標,欲爲立後,兩家諸族,同議完定,而塤夫妻俱沒,拘於常規,不得循例禮斜,依定式草記稟處事,呈狀矣。凡係繼宗立後,明有可據,而不得登聞者,許令該曹,論理草記事,曾有筵奏定式,而門長李桂所訴旣如此,依定式,李元重第二子震標,立爲李塤之後,何如?傳曰,允。
徐長輔,以備邊司言啓曰,北關賑還所用嶺南穀二萬三千石,頃已草記移轉矣。卽見慶尙監司金魯應狀啓,則以爲,移轉船四十餘隻,到寧海丑山浦,遇風相撲,沒數破碎,所載穀物,無遺沈沒,假量爲一萬三千餘石,今方盡力拯出,而其致敗委折,人命生死,穀物船隻數爻,竝令該府,嚴覈報來,領運差使員及該地方官論罪,待其査報,更爲論列爲辭矣。嶺南穀數萬包,卽北民性命攸關,而況又春窮政急,還賑方張,船粟往哺,晷刻是爭,而今此一萬三千石穀物,四十餘船隻,未及出浦,忽地致敗者,實不勝萬萬驚心,而北民之臨時狼狽,尤無可言。在今急務,惟當更劃他穀,罔夜裝送,而今若更俵嶺穀,則山沿轉移之際,必當多費時月,緩不及事,又若移定他道,則到處穀簿,各自不閱,果無以猝地措辦,見今事勢,誠極節節悶急。在前庚午湖南移轉之時,兩西穀則地遠期迫,不得已先以京司錢,賃載下送,俾爲作穀還分之地矣。今亦依此例,以均廳留庫錢一萬兩,定差員星夜馱送,使之貿穀添還,其外不足之數,本道所在均廳己巳互換穀及某司某樣穀中,擇其留庫精實者,便宜取用,以充一萬三千石致敗之數,修成冊條列報司,以爲憑考之地。至於嶺南穀之已裝發及未及載船者,竝爲一萬石,已發者嚴飭沿邑,另加護送,未載者更擇完固船隻,不日繼發,無或少滯之意,星火行會於兩道道臣處。守令勘罪,拯劣穀區處,待査報上來,追後稟處,何如?傳曰,允。
韓永逵,以刑曹言啓曰,依下敎,毆打掖隷之羅將闕外逃走時,首倡羅將及行首羅將之誰某,嚴加究覈,則昨日日暮時,掖隷五人,買飮次入于羅將崔道成酒家,微事相詰,轉成鬪鬨。道成當先手犯,道成之弟鎭成及羅將金昌郁·崔英獜·文龍雲·朴興大,助勢共毆,及夫捉待闕外之後,自生恐怯,羅將李春錫,首倡逃走,則諸羅將,因以隨散,行首羅將,卽崔國瑞矣。渠輩以至微之皀隷,毆打掖隷,少無顧忌者,固已痛惡,而闕外逃躱,又萬萬獰頑。行首羅將,則常時不能檢飭,有此駭悖之擧者,亦極可痛。謹依傳敎,毆打掖隷作頭羅將崔道成,逃走時首倡羅將李春錫,行首羅將崔國瑞,各嚴刑一次後,道成全羅道和順縣,春錫同福縣,國瑞昌平縣定配所,卽爲押送。隨從金昌郁·崔英麟·文龍雲·朴興大,謹按律文,則大明律鬪鬨條,有曰毆制使爲從者,杖九十徒二年半,金昌郁等,依此律,各決杖九十後,昌郁黃海道松禾縣,英獜長連縣,龍雲忠淸道連山縣,興大恩津縣,徒二年半定配所,亦卽押送。崔鎭成,其兄旣坐家長之律,則合有參恕之端,嚴刑懲礪放送,何如?傳曰,允。
咸鏡監司金履陽疏曰,伏以天篤邦休,運回壽域,殿宮嵩呼,年月相繼,朝野歡欣,如登春臺,臣獨久滯關塞,逖違闕庭,瞻雲依斗,懷不自任,況臣情實,不止於古人所云七宜去,而猶且淟然盤礴,非坐不起,半路蒼生,方阽溝壑,而臣不能拯之,列邑還簿,日就棼紊,而臣不能整之,巨弊群瘼,逐旋蝟起,而臣不能蘇革之,比及三年,無一猷爲,回顧茫然,惶汗浹背。此際又以災結擅減事,大僚筵奏,至承問備之命,臣於是,大覺其心有所蔽,徑情妄作,而罪重罰輕,愈益慙愧。第念因臣之措處乖當,遂使北方之民,終未免白徵之冤,不得蒙蠲除之澤,臣罪至此,益無所逃。臣以何顔,對彼北民乎?蓋此災結,外面則一致,而條件則有二,一則茂山元田之流來舊陳,年年冤徵者,而前前道臣,已於己巳年,陳奏於民隱冊子者也。辛未春,有定査官査啓之行會,而連値災歲,未卽擧行,至於昨春,始爲査正,七月初據實登聞,而逮夫年分槪狀時,亦未有該曹之發落。故臣愚妄以爲,道臣旣以民隱仰達,廟堂繼以覈實行會,該曹亦不以不可覆啓,則是茂民蒙被曠惠之秋也。乃敢減摠於收租案中,此實臣迷謬之根本,妄率之公案。臣何敢一辭自明,重犯文過之罪也哉?至於列邑災結,卽當年水災偏酷,永無田形之處也。蓋本道田政,與他道絶異,初無給災之規,只有減摠之例,故若遇慘被水災之時,則輒於年分槪狀前,臚列災形,先以不得準摠之意陳啓,而及至收租案修報時,直減厥摠。此則近稽辛亥以後被災五六年間,無歲不然,認以爲當,此實非臣所創行,專擅自作者也。然則該曹,必以他道給災之法,一例視之,故認之以輕減前摠,致有守經可否之論也。況昨年北路,經一懷襄,前後災傷之啓,遠近道路之傳,誠有不能誣者,雖以他道例之,恐不可全無災減,而且況本道田賦之入,自有公私之別,或屬之大同,或屬之官俸,故今年減摠,竝南北合爲二千三百餘結,而大同所減,不過三之二,通計錢穀,亦不過數千金內外而已。較計得失,所爭無多,細察民情,苦樂斯係。臣今因問備之罰,徒懷嚴畏恧蹙之心,使彼遐荒無告之民,不得霑如傷曲遂之仁,則不惟其心愧恥,無間撻市,負聖上委寄之重,其罪又不止前者徑情之失而已。玆敢復入文字,冒昧仰請。伏惟聖上,垂不遺之照,推寧失之義,亟許準施,則北民幸甚。抑臣所以深自悔而痛自責者,臣若遇事審愼,處事周詳,委曲宛轉,道達誠意,則廟議寧忽於恤隱,民望豈缺於受賜哉?夫子之言曰,不曰如之何如之何者,吾末如之何已矣,如之何者,卽臨事虞度,密致精詳之謂也,而臣本受氣浮率,信沁暴發,纔悔復然,白紛而猶童習,將此做去,無往非失,而今此做錯,特其著於事爲,彰於聞見者耳。惟其自知也明,自度也審,則其何敢蹲冒重寄,處若固有,不思所以引退自靖也哉?亦願聖明,俯賜諒察,亟斥臣不可堪之任,重勘臣不可逭之罪,以爲不職者之戒焉。臣無任云云。答曰,省疏具悉。卿其勿辭察任。所請令廟堂稟處。
上在昌德宮。停常參·經筵。
藥房都提調金思穆,提調朴宗慶,副提調朴宗京啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?惠慶宮氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·惠慶宮·嘉順宮,藥房口傳問安。答曰,知道。世子宮口傳問安。答曰,知悉。
朴周壽啓曰,明日常參·經筵,取稟。傳曰,停。
韓永逵啓曰,行大司憲林漢浩,掌令趙直永,持平李應奎牌不進,執義姜世綸,掌令洪光一,持平鄭繼忠在外,監察茶時之意,敢啓。傳曰,知道。
金敎根啓曰,禁衛營將官來言,今日本營軍兵,日次私習云矣,敢啓。傳曰,知道。
金敎根啓曰,御營廳將官來言,今日本廳軍兵,日次私習云矣,敢啓。傳曰,知道。
金道喜有頉,代以李寅溥爲假注書。
傳于金敎根曰,大臣·備局堂上引見。
朴宗京啓曰,藥房三提調持湯劑來待矣。傳曰,封入。
傳于韓永逵曰,右承旨·左副承旨·右副承旨入侍。
金敎根啓曰,假注書李寅溥,時無職名,令該曹依例付軍職,冠帶常仕,何如?傳曰,允。
韓永逵啓曰,行都承旨朴宗京藥院進,行左承旨李惟命不爲仕進,右承旨朴周壽,左副承旨金敎根陳疏徑出,同副承旨未差,院中只有臣一人,伴直無人。左副承旨金敎根疏批已下,所當牌招,而拘於廳規,不得請牌,何以爲之?敢稟。傳曰,牌招。
韓永逵啓曰,行都承旨朴宗京藥院進,行左承旨李惟命不爲仕進,右承旨朴周壽陳疏徑出,左副承旨金敎根牌不進,同副承旨未差,院中只有臣一人,伴直無人。右承旨朴周壽,所當牌招,而拘於廳規,不得請牌,何以爲之?敢稟。傳曰,更爲牌招。
韓永逵啓曰,行都承旨朴宗京藥院進,行左承旨李惟命不爲仕進,右承旨朴周壽陳疏徑出,左副承旨金敎根再牌不進,同副承旨未差,院中只有臣一人,伴直無人。右承旨朴周壽,所當牌招,而拘於廳規,不得請牌,何以爲之?敢稟。傳曰,更爲牌招。
韓永逵啓曰,左副承旨金敎根三牌不進禁推傳旨,不得循例捧入,何以爲之?敢稟。傳曰,更爲牌招。
以左副承旨金敎根牌不進罷職傳旨,傳于韓永逵曰,只推。
以左副承旨金敎根再牌不進罷職傳旨,傳于韓永逵曰,只推。
以司諫尹久東,掌令趙直永,持平李應奎牌不進罷職傳旨,傳于韓永逵曰,只推。
韓永逵,以弘文館言啓曰,新除授副校理李晉淵,卽爲牌招察任,何如?傳曰,允。
以副校理李晉淵牌不進罷職傳旨,傳于韓永逵曰,只推。
韓永逵啓曰,御營大將李溏,本營習陣事,明日鷺梁出去矣。兼帶左邊捕盜大將所佩命召及大將牌·傳令牌,何以爲之?敢稟。傳曰,仍佩往來。
韓永逵,以禮曹言啓曰,卽接濟州牧使金守基所報,則去十二月十三日王大妃殿周甲誕辰,稱慶頒赦陳賀時,本牧所封方物,依例捧進矣。其時各道所封方物,因特敎停止,故自臣曹,行會各道,使之勿封,而該牧使之誤爲擧行,殊甚不審,推考警責,所封方物,事當還爲下送,而越海之地,亦涉有弊,何以爲之乎?敢稟。傳曰,知道。仍爲捧入,可也。
韓永逵,以御營廳言啓曰,本廳字內惠化門北邊第六城廊近處體城四間許頹圮處,今方改築,而所入石子,依例浮取於蘆原地之意,敢啓。傳曰,知道。
左副承旨金敎根疏曰,伏以臣於俄筵,伏聞儒臣,以掖隷事,有當該承旨請罷之奏,臣不勝瞿然之至。僚員雖是該房,而至於申後擧行,則臣是坐直也代房也,豈可諉之該房,獨自倖逭哉?論思之地,有懷必陳,臣固受以爲罪,不敢晏然在院,玆敢忙陳短章,徑出禁扄。伏乞聖慈,俯賜體諒,亟降郵罰,以靖私義,仍治臣瀆擾之罪,以肅朝綱焉。臣無任云云。省疏具悉。爾其勿辭察職。
右承旨朴周壽,右副承旨韓永逵等疏曰,伏以臣等,卽伏見儒臣鄭元容擧條,則以掖隷事,有論罷僚員之奏。臣等雖非該房,伊日在院則一也,何可諉之該房,獨自倖逭而晏然也哉?玆敢忙陳短章,徑出禁扄。伏乞聖慈,俯垂鑑諒,亟遞臣等之職,以靖私義,仍治臣等瀆擾之罪,以肅朝綱焉。臣無任云云。省疏具悉。爾等勿辭察職。
行都承旨朴宗京疏曰,伏以臣,卽伏聞今日賓筵,儒臣以日昨金吾隷推治事,司謁初旣誤傳下敎,而喉院不爲覆難以奏之,故至有該房請罪之擧,本職在惟允之地,設或有過中之聖敎,固當繳還,而不敢擧行,況因中間誤傳之言,而輕先擧行,事涉駭聽,所失亦大矣。院僚因是,亦皆陳疏徑出,臣於伊時,監煎藥院,雖未參見於當初擧行之際,而臣旣冒參一院之長,顧安所逃其罪哉?臣誠滿心慙恧,惶隕無地,玆敢退伏私次,露章自列。伏乞聖明,俯垂鑑察,亟賜鐫斥,仍治臣不職之罪,以嚴國綱,以安私分焉。臣無任云云。答曰,省疏具悉。卿其勿辭行公。
甲戌閏二月初十日辰時,上御熙政堂。藥房入診,大臣·備局堂上引見入侍時,都提調金思穆,副提調朴宗京,假注書鄭鴻慶,記注官金良倜,別兼春秋李紀淵,直閣鄭元容,左副承旨金敎根,假注書李寅溥,事變假注書李衡柱,領議政金載瓚,兼兵曹判書沈象奎,水原留守李益運,戶曹判書李相璜,知中樞府事李堯憲,行大司成韓致應,訓鍊都正李溏,兵曹參判李海愚,行護軍鄭尙愚·李羲甲·金履喬,校理曺錫正,以次進伏。別待令富平府使洪旭浩,醫官吳千根·李漢臣·趙宗協·秦東秀·卞之錞·吳仁豐·安昌禧·權以中·李命運,以次進伏楹外訖。載瓚等曰,近日日氣稍和,聖體,若何?上曰,一樣矣。載瓚等曰,寢睡·水刺之節,何如?上曰,一樣矣。載瓚等曰,王大妃殿氣候,何如?上曰,一樣矣。載瓚等曰,惠慶宮氣候,何如?上曰,一樣矣。載瓚等曰,嘉順宮氣候,何如?上曰,一樣矣。思穆曰,醫官入來,使之診候,何如?上曰,令二人入診,可也。以中·旭浩,以次入診訖。思穆曰,其間歸脾湯,已進屢貼,果順下乎?上曰,然矣。上曰,醫官奏脈度,可也。以中等退伏奏曰,脈候左右三部調均矣。上曰,次對爲之。載瓚曰,北運穀臭載,驚歎之極,實欲無言,而穀物則已以均廳錢本道穀,草記劃送,餘在萬石,亦令不日繼發,及期利涉,當以此湊合排比,庶免還賑之臨時狼狽。至於人物致傷,査啓未到,姑未知爲幾,而蓋其四十船同時致敗之時,許多沙格之無所依附,終致渰溺,勢所固然。況彼北民,涉險遠來,仍爲胥溺,尤極矜惻。一一拯得,各施恤典,北民則詳探其居住姓名後,文移本道,使之各自推去,自本邑厚加軫恤,無論嶺民北民,入於渰沒者,竝除烟役之意,分付兩道道臣,何如?上曰,依爲之。出擧條載瓚曰,平安監司鄭晩錫上疏批旨,有令廟堂稟處之命矣。取見其疏本,則以各邑軍丁闕額,分作九等,尤甚處減折半,其次減三分一,以次遞減,至于十分,通一道合計,則所減恰爲五分一矣。無布軍,亦依此例,特許量減,則取考道內籍簿,較其戶口與軍額,均排各邑,分數定摠,而有布軍之分等已減,及無布正軍之幾許當減,竝爲條列爲辭矣。前以軍摠減額,道臣有所啓請,而軍摠增減,事係至重,道啓請減,有欠難愼,故雖不得許施。然而淸南·北應頉之數,幾爲五分之一,而此皆非故則逃,塡代無路,無布軍則部伍殆空,收布軍則隣族替徵,將至於官與民兩不相保者,不待道臣之言,而朝家之嘗所悶歎者也。又見道臣所論,益聞其所未聞,而揆以窮則變之義,不可不有弛張之擧。第本道軍布,卽是本道經費,而加減不得者,今若盡減當頉之額,仍蠲應捧之布,則大小公用,將何以排比,營邑支放,將何以區劃乎?必有道臣之所已裁定,此一款,更令條列論啓之意,分付,何如?上曰,依爲之。出擧條載瓚曰,頃因咸鏡監司狀請,茂山陳田及各邑田災,毋得減摠,依前擧行之意,覆啓行會矣。卽見道臣疏辭,則以爲本道田政,無給災之規,有減摠之例,實非創行,今年減摠,亟許準施爲辭矣。本道陳田,茂山爲一千三百餘結,各邑爲九百餘結矣。無給災而有減摠,雖有本道已行之例,不待回下,先減元摠者,終不免率爾之歸,而第茂山,則本以窮髮之鄕,每徵不毛之稅,爲本邑切至之弊,厥已久,而近又甚焉。以此之故,已入於民隱冊子,至令摘奸以啓,而特未及覆奏許頉者也。今見道臣所陳,其所減摠,果非到今創行也。且今茂山之弊,一則還穀也,二則陳田也。還弊則略已釐減,而惟是陳田,依舊白徵,有非朝家柔遠恤隱之盛意。旣知無土而有稅,則固宜從實而定摠,茂山陳田,姑令蠲稅,以待民集土闢之後,復徵元摠,至於各邑陳結,不可隨陳隨減,使王土正稅,漸致輕減,使之仍舊擧行,待秋成別定差員,另行査陳後,更爲啓聞之意,分付,何如?上曰,依爲之。出擧條載瓚曰,頃因朔寧前郡守柳遠鳴疏請,本郡逋穀,限年分捧,令道臣斟量論啓之意,覆啓行會矣。卽見該道臣啓本,則以爲逋穀昨冬所捧,爲二千二百餘石,其餘流來積逋指徵無處者,六千七百十五石,限七年排捧事,請令廟堂稟處矣。邑逋之年久難捧者,勢難一時竝督,不得已限年分捧,旣有他道已許之例,該邑積逋,果是指徵無處云,使之依狀請限年畢捧,而六千石之七年分徵,殊涉太緩,限五年排捧後,報司憑考之意,分付,何如?上曰,依爲之。出擧條載瓚曰,頃因統制使所報,訓局造船時斂錢名色,永爲革罷,船上什物,以本色收捧,工匠定送,竝令依古例爲之之意,覆啓行會矣。卽見統制使所報,則以爲船材烙斫,匠役分排,定差員監董,則與前一般,而從前役丁與什物,以弊端漸滋,有代錢之例,今若竝責本色,則弊復如前,害有甚焉,不如仍舊貫擧行。代錢中役軍賃價四百七十六兩,依前分排,什物代錢六百二十四兩中二百七十七兩營鎭屬情債,自今痛革,其餘三百四十六兩,以六十石上下米充給,事甚方便爲辭矣。前以訓局造船之弊,略加釐改,草記行會矣。今此帥臣報辭,果有意見,一依其所報施行,營鎭屬情債,嚴立科條,自今痛革,三百四十餘兩斂鎭之錢,勿令斂鎭,以元上下米六十石,計數充給,永爲定式之意,分付,何如?上曰,依爲之。出擧條上命大臣就座。思穆曰,藥房先退乎?上曰,唯。載瓚等就座。宗京等退出。上曰,諸宰奏事,可也。象奎曰,向者大臣,以關西軍功追後報來者,令臣曹稟處事,筵奏蒙允矣。事當趁卽稟覆,而蓋論賞體重,故凡於各道軍器城堞修補狀啓,雖有令該曹稟處之請,而亦不敢擅便。每以論稟辭意及原啓本,竝爲往復廟堂,然後始爲草記施行,則況此軍功論賞,旣與等閑論賞,大有別焉,成命之下,久未承當,良以是矣。更令廟堂,條列稟施,恐合事體,故敢此仰達矣。載瓚曰,兵判所奏,實出於難愼之意,而旣以令該曹稟處,仰請蒙允,則今不可自廟堂,更爲擧論,後日次對,令兵判面議于臣等後,以爲稟處之地,恐好矣。上可之。象奎曰,禁軍之給官馬,蓋爲其宿衛將士,特施優恤之典,其應受官馬者,事知六人,臺上火砲八人,本廳火砲五人,馬醫二人,番火砲十四人,西抄上五人等名色,及各技取才人中閑良·出身戰亡終制,邊將遞來之類,遠射者各一人,皆給官馬,自備馬十年後致斃,因公致斃,陳上致斃者,亦給官馬,初無定數,英廟庚辰,因太僕寺節目,定爲二百七十匹矣。先朝丁巳,因分養馬革罷,禁軍官馬,亦不復給之,而其實則禁軍一番,移作壯勇衛,其中有受官馬者,則此法固未嘗廢也。及夫壯勇衛還罷後,三內一番,雖已復設,官馬則尙未復舊法,訓局馬兵,兩營騎士,濟州貢馬,今亦年年分給,而禁軍則昔之應給者,今反全廢,有非優恤之意。今雖不可全復節目舊數,每年春秋等取才時,各技優等遠射抄上之類,每等十二匹式,牧場留放馬中取給,實合存羊之義,故敢此仰達矣。上曰,依爲之。出擧條象奎曰,都城濬川,久未爲之,水口壅塞,川邊蹲縮,至有人家沈墊之患。蓋緣事力之不逮,有此因循之至今,甚悶然矣。不可不及今擧行,而至於所入物力,旣有均廳已劃條之多年儲留者,如有不足之患,則亦當臨時啓稟,以爲那移取用之地,故預此仰奏,而大抵水門形便,溝道根基,詳細看審,然後始可擧役矣。臣與三營將臣,旣管提擧之任,從近出往,眼同看審,而臣等出去時,亦當言送政院,微稟後從便來往,恐好矣。上可之。益運曰,水原府城內梅香橋,卽駕臨東將臺御路也。每歲造成木橋,而頑石盤據,柱木無以深植,悍湍迅急,橋梁無以支吾,每經一番大雨,輒致全橋圮潰,非但橋圮而止,土木流下,水門湮塞,畢竟至於城堞水門,因此壞破,繕堞之役,便成歲課,修城之儲,從而耗縮,不出十年,華府公貨,必將枵然而後已。言念及此,誠非細慮。顧今捄弊之方,無出於營造石橋,而事役旣鉅,又係新創,臣不敢擅便,敢此仰達,下詢大臣處之,何如?上曰,大臣之意,何如?載瓚曰,木橋改爲石橋,則不但觀瞻之爲美,實爲守護城堞之一助,臣於此,豈有異見?上曰,依爲之。出擧條相璜曰,因咸鏡監司上疏,以茂山陳田減結事,大臣纔已覆奏蒙允矣。田賦法意,至爲嚴重,有不容議到於闊狹,而設有年久陳荒,白徵於民,不得不變通者,則邑以報營,營以聞於朝,仰請改量,而改量之際,査起充陳,竟無以準摠,則更以實狀陳聞,以待朝家處分,卽外道擧行之次第也。若不待改量,而直爲減結,則來後之弊,有不可不念。大臣所奏,雖出於曲念民瘼,而臣意則有違於制法之本意,斷然以爲不可遽許矣。上曰,大臣之意,何如?載瓚曰,臣之所奏,以民隱爲重,而出於權宜也,戶判所執,以田制爲據,而果是經法也。然而民隱與田制,有時輕重,而茂山白徵之弊,宜有所闊狹,故臣非不念田制之重,而俄有猥陳,旣承成命,實爲茂民莫大之惠。以此行會,使邊土服田之氓,咸頌朝家之德意,又以戶判所奏,亦爲一體頒示,俾知王土不可無稅,公賦不可遽減之法意,恐好矣。上曰,依爲之。出擧條上曰,玉堂有所懷乎?錫正曰,別無可奏之事矣。元容曰,臣職忝論思,竊有所仰奏者矣。日昨聞自政院,因口傳下敎,有羅將全數待令,出付掖隷之擧,而旋因下敎,始知當初下敎,卽是首犯及頭目羅將査治之命,而乃因司謁之誤傳,致有此擧,聽聞駭惑,所關非細。蓋其本事,卽不過渠輩相鬨之端,則攸司足以懲治,若於闕門咫尺之地,任其掖屬之恣意毆打,則豈有如許紀綱事體,而亦不有欠於抑近習之盛德乎?設若口敎,非出誤傳,其在惟允之職者,固當稟覆難愼,務歸攸當,而徑先擧行,致有伊日之擧措光景者,寧不慨然?其在相規之義,不可無警。臣謂當該承旨,施以譴罷之典,斷不可已。雖以府隷事言之,方其來待,旣認以出於下敎,則徑生恐怯,任自逃散者,揆諸紀綱,萬萬痛惋,而聞自該曹,已爲照律,今無可論。至於司謁,命令傳布,何等嚴重,而有此誤傳,大關後弊。該司謁,出付攸司,從重科治,何如?上曰,依爲之。出擧條敎根曰,今日賓對,兩司無一人進參,事甚未安。違牌諸臺,竝推考,何如?上曰,依爲之。出擧條惠慶宮進服加味養胃湯,依前方自今日一貼式,限二貼煎入事。出榻敎上命大臣先退,載瓚等退出。又命退,承史以次退出。
甲戌閏二月初十日午時,上御重熙堂。右承旨·左副承旨·右副承旨入侍時,右承旨朴周壽,左副承旨金敎根,右副承旨韓永逵,假注書鄭鴻慶·李寅溥,記注官朴思彦,別兼春秋李紀淵,以次進伏訖。上命退,承史以次退出。
上在昌德宮。停常參·經筵。
韓永逵,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
韓永逵啓曰,明日常參·經筵,取稟。傳曰,停。
韓永逵啓曰,合辭方張之時,兩司無詣臺之員,事甚未安。除在外·未署經外,未肅拜人員,竝卽牌招,何如?傳曰,竝許遞。
韓永逵啓曰,禁衛營將官來言,今日本營軍兵,日次私習云矣,敢啓。傳曰,知道。
李惟命啓曰,右承旨朴周壽,今日不爲仕進,卽爲牌招,何如?傳曰,允。
韓永逵啓曰,戶曹參判李好敏,除拜後過三日不爲出肅,依定式推考警責,仍卽牌招察任,何如?傳曰,允。
李惟命啓曰,藥房提調持湯劑來待矣。傳曰,封入。
李惟命啓曰,假注書鄭鴻慶,身病猝重,勢難察任,今姑改差,何如?傳曰,允。
朴周壽啓曰,大司憲·執義·掌令二員,持平二員未差,監察茶時之意,敢啓。傳曰,知道。
以左副承旨金敎根牌不進罷職傳旨,傳于朴周壽曰,只推。
鄭鴻慶改差,代以洪學淵爲假注書。
李惟命啓曰,吏曹郞廳來言,承旨有闕,政事,取稟。傳曰,當日爲之。
朴周壽啓曰,今日政新除授臺諫,竝待下批牌招,何如?傳曰,允。
有政。吏批,判書李肇源病,參判趙萬元在外,參議金履載進,左副承旨朴周壽進。啓曰,判書李肇源病不來,參判趙萬元在外未肅拜,小臣獨政未安,何以爲之?敢稟。傳曰,只出緊任。以申溆爲承旨,金在昌爲大司憲,柳相祚爲大司諫,宋啓榦爲執義,洪大浩爲司諫,任天常·李惟采爲掌令,鄭來成·南潞爲持平,李沆爲獻納,李禮延·朴鳴和爲正言,通政李潤德今加嘉善加資事承傳。
兵批,兼判書沈象奎進,參判李海愚病,參議鄭景祚入直,參知鄭文始病,行左承旨李惟命進。以金羲淳爲知事,金宗淳爲五衛將,沈漢永爲都摠都事,李行淳爲守門將,趙亨錫爲慶尙右兵虞候,姜熙文爲豊山萬戶,大護軍單林漢浩,護軍單權常愼,副司直單姜世綸·尹久東·李毅遠·洪光一·趙直永·李應奎·鄭繼忠,副司果單尹景鎭·李宗烈,副司正單李寅溥。
傳于朴周壽曰,坐直承旨入侍。
洪學淵有頉,代以趙雲從爲假注書。
朴周壽,以弘文館言啓曰,副校理李晉淵,旣有只推之命,卽爲牌招察任,何如?傳曰,允。
甲戌閏二月十一日申時,上御重熙堂。坐直承旨入侍時,左副承旨朴周壽,假注書李寅溥,記注官林景祚·柳可均,以次進伏訖。上命退,承史以次退出。
上在昌德宮。停常參·經筵。
夜自二更至五更,月暈。
李惟命啓曰,明日常參·經筵,取稟。傳曰,停。
朴周壽啓曰,行大司憲金在昌未肅拜,執義宋啓榦,掌令李惟采,持平鄭來成·南潞在外,掌令任天常傳旨未下,監察茶時之意,敢啓。傳曰,知道。
李惟命啓曰,行右承旨申溆,右副承旨金敎根,同副承旨韓永逵,今日不爲仕進,竝卽牌招,何如?傳曰,允。
朴宗京啓曰,藥房都提調·副提調持湯劑來待矣。傳曰,封入。
朴周壽啓曰,假注書趙雲從,時無職名,令該曹,依例付軍職,冠帶常仕,何如?傳曰,允。
以右副承旨金敎根,同副承旨韓永逵牌不進罷職傳旨,傳于李惟命曰,只推。
以掌令任天常,正言李禮延·朴鳴和牌不進罷職傳旨,傳于朴周壽曰,只推。
以京畿監司李存秀狀啓,富平府使洪旭浩,仁川縣監李潞秀,與喬桐水使趙文彦,有當避之嫌,依例罷黜事,傳于申溆曰,令該曹,口傳差出,催促下送。
吏曹口傳政事。以李靖會爲富平府使,鄭性愚爲仁川縣監。
吏曹口傳政事,以朴宗恒爲景慕宮令。
以忠淸監司趙貞喆狀啓,韓山郡守李遠揆身死事,傳于申溆曰,令該曹,口傳差出,催促下送。
吏曹口傳政事,以李羲玄爲韓山郡守。
傳于申溆曰,坐直承旨入侍。
以副校理李晉淵牌不進罷職傳旨,傳于申溆曰,只推。
申溆,以弘文館言啓曰,副校理李晉淵,旣有只推之命,卽爲牌招察任,何如?傳曰,允。
申溆,以吏曹言啓曰,今此宗廟各陵殿宮園墓寒食祭祭官,當爲磨鍊,而除老病·公故外,實無推移排比之路,依近例,刑官及司饔院官員年六十以上人員,通融塡差以入,而其中時無職名人,令該曹,口傳付軍職,何如?傳曰,允。
李惟命,以戶曹言啓曰,壽靜殿東行閣修改吉日,令日官金性錡推擇,則今閏二月二十二日辰時爲吉云。以此日時擧行,何如?傳曰,允。
朴周壽,以都摠府言啓曰,都摠管趙德潤,以刑曹判書,本曹坐起,晝仕出去之意,敢啓。傳曰,知道。
副校理李晉淵疏曰,伏以臣,學未通方,才不適用,倖忝科第,濫廁仕籍,于今十年于玆矣。越在庚午冬,過蒙聖恩,受點低擬,待罪西邑,適値飢癘之時,兼丁搶攘之會,內而賙賑方始,外而徵發且亟,百弊蝟集,庶務絲棼,民情渙散,而收拾沒策,邑勢孔創,而牽補無望,雖欲隨事殫竭,盡力彌縫,而其奈才具不逮,愆尤自速,畢竟繡衣登啓,銓曹告罷,曾未旬日,旋有敍命,臣旣罪大罰輕,撫躬慙痛,經歲縮伏,不敢復爲仕進之計矣。迺於今月初九日政,以臣爲弘文館副校理者,除旨纔降,召牌繼臨,臣聞命震惕,實不知所以自措也。夫淸朝官爵,孰非難愼,而惟此玉署之任,地分淸切,叨侍近密,其責則啓沃也,其事則論思也。代撰絲綸,則有似乎宋之知誥,討論經典,則卽近於漢之博士,前席橫經,人或謂以稽古,邇列承恩,世皆稱以登瀛,此蓋儒者之至榮,而朝家之異數也。是故古之碩德鴻儒,猶且逡巡辭避,則如臣迂愚賤劣,何足擬議於是職哉?伏況臣之區區情勢,有不敢冒進者,蓋其繡啓所論中其所謂鄕人之非命而致命,豈曰無怨?軍錢之當給而不給,是以招謗,苟其非命而致命,則必是濫殺,豈特有怨而已?苟其當給而不給,則必是肥己,奚止招謗而已?然而本事,自有顚末,苟非臣略陳源委,聖明亦何由盡燭也哉?邑民尹衡鈺,卽所謂鄕人也。本以頑悖之類,恃其富豪之資,橫奪人山地,而不給價本,勒質人田券,而虛增債息,唉此二訟,巧湊一日,而發怒於本訟之見屈,逞憤於渠子之受笞,促令打殺,肆發凌犯之言,謂以受囑,欲爲脅持之計,伊時咆哮之狀,憤懟之說,絶無官民上下之分,若使古人之尙嚴糾猛者當之,雖眞箇致命,不是爲過,而只緣臣柔懦忒甚,以爲乘憤而施刑,或致濫誤,不若循法而科罪,俾懲頑愚,報營受題,始爲刑推一次。越十八日,因渠咳喘之本症,斃於保放之私處。顧此繡衣之啓,未知何所聞而言,何所據而發也。假使臣分毫過差,只可論其罪之輕重,刑之當否,而況其罪則渠旣難逭,其刑則臣非恣行,則其所致命,本不足恤,而持斧之臣,乃反構成臣罪,歸之於殺不辜之科,扶護頑民,以長其無忌憚之習,臣未知其名分紀綱之際,果何如也。至於軍錢事,尤不足多辨,以爲辛未軍錢之不給云爾,則停退外,亂前所納於營門者,果爲六百六十三兩零,而及夫壬申二月蠲減命下之後,依關辭,移減於壬申條當捧中,則伊時事情,蓋緣營用之匱竭,無從辦出而然。藉曰有錢,與其還給其已捧,徒增粉擾,毋寧減數於當納,自歸蠲免。如此類者,一道皆然,而且況本縣軍錢,元非本縣所捧納者,各自營下該掌,定出兵局名色,直捧於本軍,則其多其少,或停或減,一從營門之所左右,則此豈本縣之所可操縱於其間哉?然則未知當給者何錢,而不給者何物乎。以爲壬申軍錢之不給云爾,則一自亂餘,闕額夥多,而旣無區處之道,故各從營縣所屬,三分一相議計減,厥數乃爲五百四十六兩零,而亦無已捧之還給,只是未捧之計減,則營門所指揮者,文簿而已,本縣所奉行者,亦文簿而已,而當納之軍,惠在其中,又未知當給者何錢,而不給者何物乎。蓋此兩案,語其事則段落分明,語其實則關牒具在,語其時則日月有據,而此皆臣自道之辭,則都不如一案之後,曲直自見。只以其時銓曹之啓罷太遽,本道之査實無階,進不得與有罪者,同被當律,退不得與無罪者,均蒙脫空,則到今豈敢以時日之稍久,職名之少異,揚揚冒出,重自犯於無羞恥之譏哉?惟有歸身司敗,恭俟行査,若或一毫近似於繡啓,而半分差爽於臣疏,則甘被欺罔之罪,其在聖朝核實之政,尤豈不盡善也哉?嗚呼,人臣所以藉手事君者,惟在隨遇盡分,而以其人則新進也,以其任則小邑也,猶且奈何不下,則況乎經幄之選,顧問之列,是何等職任,而乃以無能俟勘如賤臣者,苟然備數哉?恩點適下於試役承牌之時,而亦不敢卽地叩謝,臣罪尤大。伏願聖明,亟削臣職,以重淸選,仍治臣罪,以爲不職者戒焉。臣無任云云。省疏具悉。爾其勿辭察職。
甲戌閏二月十二日申時,上御重熙堂。坐直承旨入侍時,行左承旨李惟命,行右承旨申溆,假注書趙雲從,記注官林景祚·金良倜,以次進伏訖。上命退,承史以次退出。
上在昌德宮。停常參·經筵。
自巳時至未時,日暈。夜一更二更,月暈。
申溆啓曰,明日常參·經筵,取稟。傳曰,停。
朴周壽啓曰,合辭方張之時,兩司無詣臺之員,事甚未安。除在外外,未肅拜人員,竝卽牌招,何如?傳曰,允。
朴周壽啓曰,禁衛營將官來言,今日本營軍兵,日次私習云矣,敢啓。傳曰,知道。
朴周壽啓曰,御營廳將官來言,今日本廳軍兵,日次私習云矣,敢啓。傳曰,知道。
李惟命啓曰,右副承旨金敎根,同副承旨韓永逵,今日不爲仕進,竝卽牌招,何如?傳曰,竝許遞,政官牌招開政。
朴宗京啓曰,藥房都提調·副提調持湯劑來待矣。傳曰,封入。
李惟命啓曰,假注書李寅溥,身病猝重,勢難察任,今姑改差,何如?傳曰,允。
申溆,以內醫院都提調·提調意啓曰,前富平府使洪旭浩,以出入診筵,同參議藥之人,方在罷職中,爲先敍用,仍令該曹,口傳付軍職,何如?傳曰,允。
兵曹口傳政事,副護軍單洪旭浩。
有政。吏批,判書李肇源進,參判趙萬元在外,參議金履載牌不進,行右承旨申溆進。以李魯益爲右副承旨,趙晉和爲同副承旨,林漢浩爲判尹,李采爲左尹,鄭繼忠爲軍資正,洪就榮爲典簿,尹定鎭爲尙衣僉正,李憲周爲監察,成均博士單任泰濬,學錄單李命純,左尹單柳畊,右尹單李采,前縣令李克彬通政今加嘉善,朝官年八十加資事,承傳。
兵批,兼判書沈象奎病,參判李海愚病,參議鄭景祚病,參知鄭文始入直進,行左承旨李惟命進。僉知單金宗淳,副護軍金敎根·韓永逵,副司正趙雲從竝單付。
李惟命啓曰,新除授右副承旨李魯益,同副承旨趙晉和,竝卽牌招,何如?傳曰,允。
李惟命啓曰,新除授右副承旨李魯益,時在京畿楊根地,斯速乘馹上來事,下諭,何如?傳曰,允。
李寅溥改差,代以金道喜爲假注書。
朴周壽啓曰,行大司憲金在昌,掌令任天常牌不進,執義宋啓榦,掌令李惟采,持平鄭來成·南潞在外,監察茶時之意,敢啓。傳曰,知道。
以掌令任天常,正言李禮延·朴鳴和牌不進罷職傳旨,傳于朴周壽曰,只推。
以吏曹參議金履載牌不進罷職傳旨,傳于申溆曰,只推。
朴周壽,以都摠府言啓曰,副摠管韓致應,以成均館大司成陞補設場事,晝仕出去,而逐日進去,煩稟未安,入番間除草記往來之意,敢啓。傳曰,知道。
朴周壽,以義禁府言啓曰,卽接月令醫員鄭暹手本,則時囚罪人盧翼燁,屢日處冷,素患痰積,猝然動劇,又添毒感,食飮全却,氣息奄奄云。罪人病勢如此,則一邊保放,一邊草記,曾有定式矣。盧翼燁,姑爲保放之意,敢啓。傳曰,知道。
禮曹判書朴宗慶疏曰,伏以臣,以情以病,去就兩難,非不知瀆擾之爲罪,自不堪祈免之益急,連章控籲,獲解將任,是誠我殿下憫臣憐臣,而隨處曲庇之盛德至意也。臣手奉聖批,淸淚無從,感激欣聳,莫知所喩。噫,無狀賤臣,旣不得削跡斂遠,潔身長,則惟其一半分自效之道,在於奔走起居之列,而況今職忝藥院,責在調護乎?臣自聞命之日,强其難强之病,逐日仕進之餘,日昨夕本院,有封進之事,而適當承宣代房無人,日勢且迫門鑰,病忌跨馬,而忙急馳詣,所患痔病,拍鞍爛傷,倍加肆毒,牽礙痛楚,運身起動,難期時日。當此監煎之時,偃然在家,末由進身,惶懼震越,又添臣罪,玆敢冒罪陳章,仰塵崇嚴。伏乞聖慈,俯垂鑑察,將臣本兼之任,亟許遞改,俾便調治,以安微分,千萬祈祝。臣無任云云。答曰,省疏具悉。卿其勿辭,調理行公。
上在昌德宮。停常參·經筵。
朴周壽,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
申溆啓曰,玉堂備員間,視事頉稟之意,敢啓。傳曰,知道。
朴周壽啓曰,行大司憲金在昌,掌令任天常未肅拜,執義宋啓榦,掌令李惟采,持平鄭來成·南潞在外,監察茶時之意,敢啓。傳曰,知道。
朴周壽啓曰,禁衛營將官來言,今日本營軍兵,日次私習云矣,敢啓。傳曰,知道。
朴周壽啓曰,御營廳將官來言,今日本廳軍兵,日次私習云矣,敢啓。傳曰,知道。
朴宗京啓曰,藥房都提調·副提調持湯劑來待矣。傳曰,封入。
傳于申溆曰,禮房承旨馳詣宗廟·景慕宮,奉審摘奸以來。
傳于申溆曰,當該承旨推考。
以咸鏡監司金履陽狀啓,永興府人物渰死事,傳于趙晉和曰,聞甚矜惻,元恤典外,別加顧助,如有生前身還布,竝蕩減事,分付。
申溆,以成均館行大司成意啓曰,本館入直,久任郞廳外,凡郞無敢入直,若有代員替直之事,則草記代直事,曾有定式矣。司成李垿,直講李箕淵,典籍尹尙烈,俱爲差祭進去,時無入直之員,以他郞官,姑爲代直,何如?傳曰,允。
趙晉和,以訓鍊都監言啓曰,本局從事官申在植,身病甚重,勢難察任,改差,何如?傳曰,允。
上在昌德宮。停常參·經筵。
藥房都提調金思穆,提調朴宗慶,副提調朴宗京啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?惠慶宮氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·惠慶宮·嘉順宮,藥房口傳問安。答曰,知道。
世子宮口傳問安。答曰,知悉。
趙晉和啓曰,行大司憲金在昌,掌令任天常未肅拜,執義宋啓榦,掌令李惟采,持平鄭來成·南潞在外,監察茶時之意,敢啓。傳曰,知道。
趙晉和啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
李惟命啓曰,左副承旨朴周壽,今日不爲仕進,卽爲牌招,何如?傳曰,允。
申溆啓曰,判尹林漢浩,除拜後過三日不爲出肅,依定式推考警責,仍卽牌招察任,何如?傳曰,允。
朴宗京啓曰,藥房三提調持湯劑來待矣。傳曰,封入。
傳于申溆曰,禮房承旨,馳詣宗廟·永禧殿·景慕宮,奉審摘奸,受香諸處,一體奉審摘奸以來。
趙晉和啓曰,假注書金道喜,時無職名,令該曹,依例付軍職,冠帶常仕,何如?傳曰,允。
傳于申溆曰,藥房提調有實病云。姑爲許遞,令該曹,口傳差出。
以左副承旨朴周壽牌不進罷職傳旨,傳于李惟命曰,只推。
申溆,以弘文館言啓曰,本館上番闕直,事甚未安。校理曺錫正,卽爲牌招入直,何如?傳曰,允。
以校理曺錫正牌不進罷職傳旨,傳于申溆曰,只推。
申溆,以奎章閣言啓曰,景慕宮望廟樓,今望奉審,無頉之意,敢啓。傳曰,知道。
申溆,以承文院都提調意啓曰,本院寫字官前銜金鼎桓·白秉垠·皮宗進·李希白·趙世奎陞實代及洪允翊·洪泰運·洪允學·全承祖有頉,代以趙完城·崔尙林·朴文行·朴致祐·崔相敎·全宗烈·金應復·崔瑞玉·閔厚根,依例付軍職,冠帶常仕,隷習陞補,代以李甲喆·李大喜·朴千興·趙蒼石,筆才頗有成就之望,故屬于本院隷習,使之鍊業,何如?傳曰,允。
趙晉和,以義禁府言啓曰,濟州牧察理兼慰諭使李在秀狀啓內,濟州牧使金守基,爲先罷黜,其罪狀,令攸司稟處事,啓下矣。金守基,時在任所,依例發遣府書吏,交代後拿來,何如?傳曰,待待命拿囚。
甲戌閏二月十五日卯時,上御重熙堂。藥房入診入侍時,都提調金思穆,副提調朴宗京,假注書趙雲從,記注官朴思彦,別兼春秋李紀淵,直閣鄭元容,以次進伏。別待令洪旭浩,醫官吳千根·李漢臣·秦東秀·趙宗協·鄭重周·卞光壽·李彦厚·權以中·李命運,進伏楹外訖。思穆曰,近來日氣,漸益和暢,聖體,若何?上曰,一樣矣。思穆曰,寢睡·水刺之節,何如?上曰,一樣矣。思穆曰,王大妃殿氣候,何如?上曰,各殿宮氣候一樣矣。上仍命醫官兩人入診。旭浩·以中,以次診候退伏訖。上命奏脈度。旭浩曰,左右脈候調均矣。以中曰,左右三部調均矣。思穆曰,湯劑已進屢貼,一向順下乎?上曰,順下矣。思穆曰,日前有康晉三醫官復屬之命,而渠之蹤地,與他無故者有異,不敢遽議於復屬,故爲日雖久,而不得奉行矣。惠慶宮進服香砂異功散,自今日五貼式,日次製入。出榻敎上命退,思穆等退出。又命退,承史以次退出。
上在昌德宮。停常參·經筵。
趙晉和啓曰,合辭方張之時,兩司無詣臺之員,事甚未安。除在外外,未肅拜人員,竝卽牌招,何如?傳曰,允。
趙晉和啓曰,禁衛營將官來言,今日本營軍兵,日次私習云矣,敢啓。傳曰,知道。
趙晉和啓曰,御營廳將官來言,今日本廳軍兵,日次私習云矣,敢啓。傳曰,知道。
李惟命啓曰,左副承旨朴周壽,今日不爲仕進,卽爲牌招,何如?傳曰,允。
朴宗京啓曰,藥房都提調·副提調持湯劑來待矣。傳曰,封入。
傳于申溆曰,右承旨·同副承旨入侍。
申溆啓曰,假注書金道喜,身病猝重,勢難察任,今姑改差,何如?傳曰,允。
以左副承旨朴周壽牌不進罷職傳旨,傳于申溆曰,只推。
金道喜改差,代以李驥秀爲假注書。
朴宗京啓曰,藥房都提調·副提調持湯劑來待矣。傳曰,封入。
吏曹口傳政事,以金羲淳爲內醫提調。
行大司憲金在昌啓曰,臣言議風裁,自知不合於憲長之任,而謬蒙恩除,屢犯違傲,義分是懼,雖不得不冒沒出肅,跡涉唐突,惶愧靡措。且臣於合啓中,有不可隨參者,從前如臣私義者,率皆引避,輒蒙體諒,今臣處義,宜無異同,其何可晏然冒居於臺次乎?請命遞斥臣職。答曰,依啓。
以掌令任天常,正言李禮延·朴鳴和牌不進罷職傳旨,傳于趙晉和曰,只推。
兵曹口傳政事,大護軍單金在昌。
備邊司薦望,以許溟爲濟州牧使。
申溆,以弘文館言啓曰,本館上番闕直,事甚未安。校理曺錫正,旣有只推之命,與應敎李止淵,竝卽牌招,以爲推移入直之地,何如?傳曰,允。
趙晉和,以都摠府言啓曰,都摠管趙德潤,以刑曹判書,本曹坐起,晝仕出去之意,敢啓。傳曰,知道。
趙晉和,以備邊司言啓曰,卽見統禦使趙文彦所報,則以爲本營所管舟師營將黃海水使尹郁烈,以嫌避不呈公狀,而閫任體重,不敢擅便,自廟堂依例啓罷爲辭矣。雖是他道,旣以舟師營將,直受節制,而不呈公狀,在法當罷,黃海水使尹郁烈,依例罷黜。至於守令,則雖是同道,若非舟師相關之邑,則毋得講嫌圖遞之意,嚴飭,仍爲定式,何如?傳曰,允。
趙晉和,以備邊司言啓曰,卽見慶尙監司金魯應狀啓,則丑山浦北運穀致敗形止,今乃詳審,而破船二十三隻內,北來空船爲七隻,商船爲四隻,裝穀船爲十二隻,臭載穀物五千八百四十石內,缷下爲六百石,拯出爲一千九百八十六石,未拯爲三千二百五十四石。領運差使員興海郡守張洛賢,寧海兼任盈德縣令金履祜,北關差員西北僉使金達行不善領護之罪,竝令攸司稟處。已拯穀,分給寧海·盈德浦民,以其應受還穀,充劃以送,未拯穀,固當更劃裝送,而本道事勢,莫可措手,減數之外,更無他道,未拯各穀,依法例分徵於各該騎船監色沙格等處,待秋充納事,請令廟堂稟旨分付矣。船隻致敗,穀物臭載之數,比諸最初啓聞,俱得減半,人物亦免死亡,誠爲萬幸。穀物則已以京司錢北道穀從便區劃,以充元劃之代,今不必更煩本道,至於已拯穀之分給浦民,以其口還充劃以送之請,極涉苟艱。道臣則急於添穀,雖有是請,而今以許多拯穀,勒給浦民,奪其口吻中應食之還,苟充北送,則北穀雖或少添,浦民亦將何堪也?已拯各穀一千九百餘石,一依拯劣米分給之例,沿海各邑近浦諸處,均派廣分,秋後除耗以捧,而盈·寧兩邑浦戶所受之還,切勿移施。未拯穀之分徵於監色沙格,卽漕稅船故敗之謂也,而此則風濤所激,人力難容,罪不在於監色沙格,而乃反白地分徵,有非朝家恤民之德意。況又雖欲待秋捧納,勢必有行不得者,未拯各穀三千二百餘石,竝令蕩減,守令·邊將勘罪,待竣事,更令稟處,何如?傳曰,允。
甲戌閏二月十六日卯時,上御重熙堂。右承旨·同副承旨入侍時,行右承旨申溆,同副承旨趙晉和,假注書趙雲從·金道喜,記注官金良倜·林景祚,直閣鄭元容,以次進伏訖。上曰,無公事乎?溆曰,無公事矣。進御加減養胃湯一貼煎入事。出榻敎上命退,諸臣以次退出。
上在昌德宮。停常參·經筵。
趙晉和,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
趙晉和啓曰,合辭方張之時,兩司無詣臺之員,事甚未安。除在外〈外〉,未肅拜人員,竝卽牌招,何如?傳曰,允。
趙晉和啓曰,禁衛營將官來言,今日本營軍兵,日次私習云矣,敢啓。傳曰,知道。
趙晉和啓曰,御營廳將官來言,今日本廳軍兵,日次私習云矣,敢啓。傳曰,知道。
趙晉和啓曰,來二十一日,朝參日次矣,敢稟。傳曰,停。
申溆啓曰,來二十一日,輪對日次矣,敢稟。傳曰,當次人受點,後日次待令。
申溆啓曰,左副承旨朴周壽,今日不爲仕進,卽爲牌招,何如?傳曰,允。
申溆啓曰,吏曹郞廳來言,臺諫有闕,政事,取稟。傳曰,當日爲之。
傳于朴宗京曰,藥房入侍。
朴宗京啓曰,藥房都提調·副提調持湯劑來待矣。傳曰,封入。
李驥秀在外,代以南履炯爲假注書。
朴周壽啓曰,假注書南履炯,時無職名,令該曹,依例付軍職,冠帶常仕,何如?傳曰,允。
朴周壽啓曰,大司憲未差,掌令任天常牌不進,執義宋啓榦,掌令李惟采,持平鄭來成·南潞在外,監察茶時之意,敢啓。傳曰,知道。
以掌令任天常,正言李禮延·朴鳴和牌不進罷職傳旨,傳于朴周壽曰,只推。
有政。吏批,判書李肇源進,參判趙萬元在外,參議金履載病,行右承旨申溆進。以鄭尙愚爲大司憲,朴宗琦爲刑曹參議,李光植爲典牲判官,李鋐爲掌樂主簿,濟州牧使單許溟。
兵批,兼判書沈象奎進,參判李海愚受由,參議鄭景祚進,參知鄭文始病,同副承旨趙晉和進。以朴宗柱爲副摠管,元策爲訓鍊主簿,鄭復齡·朴弘鎭爲武兼,尹敏東爲黃海水使,柳師春爲僉知,副護軍安光宇·李光彬,濟州防禦使許溟竝單付。
以校理曺錫正再牌不進罷職傳旨,傳于申溆曰,只推。
以應敎李止淵牌不進罷職傳旨,傳于申溆曰,只推。
申溆,以弘文館言啓曰,本館上番闕直,事甚未安。應敎李止淵,校理趙錫正,旣有只推之命,與副校理李晉淵,竝卽牌招,以爲推移入直之地,何如?傳曰,允。
以應敎李止淵,副校理李晉淵牌不進罷職傳旨,傳于申溆曰,只推。
以校理曺錫正牌不進罷職傳旨,傳于申溆曰,只推。
申溆啓曰,吏曹郞廳來言,仁川縣監鄭性愚,兩司俱未署經云。除在外,未肅拜人員,竝卽牌招,以爲署經之地,何如?傳曰,竝許遞,政官牌招開政。
朴周壽啓曰,新除授臺諫,竝待下批牌招,以爲守令署經之地,何如?傳曰,允。
有政。吏批,判書李肇源進,參判趙萬元在外,參議金履載牌不進,行右承旨申溆進。以林漢浩爲大司憲,朴瑞源爲大司諫,李止淵爲執義,具康爲司諫,任俊常·李鉐爲掌令,李志容·閔德基爲持平,尹庠圭·鄭進明爲正言,金敎根爲敦寧都正,曺錫正爲獻納,金熙臣爲北部令,兼甕津水使單尹敏東。
兵批,兼判書沈象奎病,參判李海愚受由,參議鄭景祚進,參知鄭文始病,左副承旨朴周壽進。護軍鄭尙愚,副護軍朴宗珩,副司直洪大浩·宋啓榦,副司果李沆·任天常·李惟采·鄭來成·南潞·李禮延·朴鳴和,副司正南履炯竝單付。
申溆啓曰,假注書趙雲從,身病猝重,勢難察任,今姑改差,何如?傳曰,允。
趙雲從改差,代以洪學淵爲假注書。
傳于朴周壽曰,諸承旨持公事入侍。
以吏曹參議金履載牌不進罷職傳旨,傳于申溆曰,只推。
申溆,以禮曹言啓曰,卽接鎭川幼學李完球所志,則以爲族弟海靖,嫡妾俱無子,以其同姓十八寸兄完海第二子得智,欲爲立後,兩家諸族,同議完定,而完海夫妻俱歿,拘於常規,不得循例禮斜,依定式草記稟處事呈狀矣。凡係繼宗立後,明有可據,而不得登聞者,許令該曹,論理草記,曾有筵奏定式,而門長李完球所訴旣如此,依定式,李完海第二子得智,立爲李海靖之後,何如?傳曰,允。
朴周壽,以兵曹言啓曰,慶熙宮衛將尹孝烈,除授在外,過限未上來,依法典改差,何如?傳曰,允。
甲戌閏二月十七日卯時,上御重熙堂。藥房入侍時,都提調金思穆,副提調朴宗京,假注書趙雲從,記注官金良倜·柳可均,待敎李鶴秀,以次進伏。別待令洪旭浩,醫官吳千根·李漢臣·秦東秀·趙宗協·權以中·李命運,進伏楹外訖。思穆曰,日來春意快生,聖體,若何?上曰,一樣矣。思穆曰,寢睡·水刺之節,何如?上曰,一樣矣。思穆曰,王大妃殿氣候,何如?上曰,各殿宮氣候一樣矣。思穆曰,昨日養胃湯進御之後,夜來諸節,若何?上曰,別無所損矣。上命醫官入診。思穆曰,今日待令醫官,元數不多,悉許入診,時頃使之稍久,是臣之望也。上曰,洪旭浩·趙宗協入診,可也。旭浩·宗協,診候退伏訖。思穆曰,吳千根·權以中,亦爲入診,何如?上可之。千根·以中,診候退伏。上命奏脈度。旭浩曰,左右三部調勻矣。宗協曰,左右三部調勻矣。千根曰,左右三部調勻矣。以中曰,左右三部調勻矣。上曰,出去,議定湯劑,可也。千根曰,詳承諸節,然後湯劑,可以議定矣。上曰,別無所損矣。思穆曰,提調金羲淳,當此逐日監煎之時,不爲仕進,今日診筵,亦未備員,事甚未安。令政院牌招,申飭行公,何如?上曰,依爲之。出擧條進御歸脾湯停止,加減養胃湯,依前方一貼煎入事。出榻敎上命退,諸臣以次退出。
甲戌閏二月十七日未時,上御重熙堂。諸承旨持公事入侍時,行左承旨申溆,左副承旨朴周壽,同副承旨趙晉和,假注書南履炯,記注官金良倜·柳可均,待敎李鶴秀,以次進伏訖。溆曰,禮房有全羅監司狀啓二度矣。上曰,自差備入之。仍命退,諸臣以次退出。
上在昌德宮。停常參·經筵。
申溆啓曰,明日常參·經筵,取稟。傳曰,停。
朴周壽啓曰,行大司憲林漢浩牌不進,執義李止淵,掌令李鉐,持平閔德基傳旨未下,掌令任俊常,持平李志容在外,監察茶時之意,敢啓。傳曰,知道。
傳于李惟命曰,諸承旨持公事入侍。
傳于朴宗京曰,藥房入侍。
朴宗京啓曰,藥房都提調·副提調持湯劑來待矣。傳曰,封入。
申溆啓曰,臣以同義禁,今日本府坐起進去,下直之意,敢啓。傳曰,知道。
以大司諫朴瑞源,司諫具康,獻納曺錫正,正言尹庠圭,執義李止淵,掌令李鉐,持平閔德基牌不進罷職傳旨,傳于朴周壽曰,只推。
趙晉和啓曰,仁川縣監鄭性愚,兩司當爲署經,而大司憲林漢浩牌不進,掌令任俊常,持平李志容,正言鄭進明在外,大司諫朴瑞源,司諫具康,獻納曺錫正,正言尹庠圭,執義李止淵,掌令李鉐,持平閔德基,旣有只推之命,與大司憲,一體更爲牌招,何如?傳曰,允。
趙晉和啓曰,仁川縣監鄭性愚,諫院旣已署經,憲府則大司憲林漢浩,持平閔德基再牌不進,執義李止淵,掌令李鉐牌不進,掌令任俊常,持平李志容在外,無以備員署經,何以爲之?敢稟。傳曰,一司除署經。
以獻納曺錫正,持平閔德基再牌不進罷職傳旨,傳于朴周壽曰,只推。
以執義李止淵,掌令李鉐牌不進罷職傳旨,傳于朴周壽曰,只推。
朴周壽啓曰,都監中軍鄭學畊,以本營習陣事,明日沙阿里出去矣。兼帶右邊捕盜大將所佩命召及大將牌·傳令牌,何以爲之?敢稟。傳曰,仍佩往來。
朴周壽啓曰,假注書洪學淵,時無職名,令該曹,依例付軍職,冠帶常仕,何如?傳曰,允。
趙晉和,以弘文館言啓曰,本館上番闕直,已至多日,事極未安。應敎一員,校理一員未差,副應敎鄭元容內閣進,校理李鍾穆,副校理李基崇在外,副校理李晉淵,旣有只推之命,與修撰宋應圭·申在植,副修撰李鍾運,竝卽牌招,以爲推移入直之地,何如?傳曰,允。
傳于趙晉和曰,入直玉堂持孟子初卷入侍。
以修撰李鍾運牌不進罷職傳旨,傳于趙晉和曰,許遞,政官牌招開政,待下批牌招察任。
有政。吏批,判書李肇源牌招不進,參判趙萬元在外未肅拜,參議金履載進,行左承旨李惟命進。啓曰,判書李肇源牌不進,參判趙萬元在外未肅拜,小臣獨政未安,何以爲之?敢稟。傳曰,只出緊任。以洪大浩爲應敎,李泰淳爲校理,任天常爲副修撰,金啓洛爲判尹,柳爲兵曹參判。
兵批,兼判書沈象奎病,參判未差,參議鄭景祚入直進,參知鄭文始病,同副承旨趙晉和進。副司果單李鍾運,副司正單洪學淵。
朴周壽,以義禁府言啓曰,保放罪人盧翼燁,還囚捧供以入之意,敢啓。傳曰,知道。
禁府啓目,魯城前縣監尹稙原情云云。問目內辭緣,泛稱遲晩,刑推得情,何如?判付啓,除刑推議處爲良如敎。又啓目,守門將盧翼燁原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。
大司諫朴瑞源,司諫具康,正言尹庠圭啓曰,罪人克觀,妖任之同氣,凶謀逆節,爛漫同參,而嚴訊之下,抵賴不服,未克究覈,未及承款,王章莫伸,輿憤莫泄。請金甲島爲奴罪人克觀,更令王府,嚴鞫得情,快正王法。逆賊尙魯,卽是千萬古所未有之劇賊,而孥戮之典,旣施旋寢,噫,此賊之未伏王章,徑自殞斃,已極神人之憤矣。假使此賊,頑然尙在,則千剮萬斫,不足以懲其罪,孥之戮之,在法當然。凡係祖宗朝金科玉條,猶或隨時變通,則今此追孥之禁,自近年斷然定行,守之太固,致使應行之律,不得施於此賊,萬有一日後,惡逆之如尙魯窮凶者,抵賴不服,頑忍徑斃,則孥戮之法,其將不施乎?罪在罔赦,事關後弊。請逆賊尙魯,亟施孥戮之典。德相·尙喆·九宗三賊,無非極逆大憝,罪關宗社,而臺閣傳啓,積有年所,王章未伸,輿憤愈切。何幸先大王嚴懲討明義理之聖念,廓揮乾斷,特降允兪,而傳旨未及頒下,此乃先朝旣成之命,未卒之志也。今當新化休明之日,不可使凶孼逆種,晷刻偃息於覆載之間。請亟下三啓傳旨,令攸司,卽速擧行焉。逆鏔罔赦之罪,已悉於前啓,今不必更事臚列,而幸賴我慈聖殿下廓揮明斷,特施正法之典,擧國弸塞之冤憤,可以少洩,而今旣決案正法,則孥戮之法,便是應行之典。請正法罪人鏔,亟施孥戮之典。噫嘻痛矣,今番嶺賊之其所驅率,雖曰鋤耰棘矜之徒,而其中李戒國·劉用孫·金金乭三漢,俱以凶逆奴屬,被其誑誘,受其指使,脅驅村丁,自作前茅,半夜官門,突入跳踉者,已極凶獰,而逆魁凶言,無難傳說於推覈之時,看作能事,節節頑惡,論其罪犯,決不可以島配遠竄而止。請絶島爲奴罪人李戒國·劉用孫·金金乭,亟令王府,夬施典刑。噫,李東萬,本以妖邪之物,兼以狡慝之性,出沒跳踉,蹤迹陰祕,奔走營逐,心術鄙悖,爲世唾罵,不齒儕類者,亦有年所,而今於悖疏悖通,其所爛漫排布,締結和應之狀,綻露無餘,則渠當卽地款服,自伏常憲,而始於事發之日,慌忙投疏,欲爲掩匿欺蔽之圖,終於訊推之際,反覆呑吐,敢生掉脫之計者,究厥心腸,尤極巧惡。是宜益加刑訊,到底盤鞫,而究覈未竟。遽置末勘,噫,今此酌處,雖出於好生之德意,其在誅亂去慝之道,決不可撓屈王章。請古今島定配罪人李東萬,亟令王府,設鞫得情,夬施典刑。梟示罪人性世,與劇逆載榮,一而二二而一也。換着軍服,潛入禁庭,粧出纏帶,暗售網打,是何〈等〉排布設施,是何等凶謀祕計也?設鞫七朔,根因窩屈,終未究覈,只施梟示之律,輿情之憤惋,固無可言,而不可以已爲梟示,不施當施之律。請梟示罪人性世,亟施孥戮之典。新除授正言鄭進明,時在京畿江華地,司憲府掌令任俊常,時在忠淸道沃川地,持平李志容,時在慶尙道丹城地。請竝斯速乘馹上來事,下諭。答曰,不允。李戒國等事,亟停勿煩。下諭事,依啓。
甲戌閏二月十八日卯時,上御重熙堂。藥房入侍時,都提調金思穆,副提調朴宗京,假注書南履炯,記注官朴思彦·金良倜,別待令副護軍洪旭浩,醫官趙宗協·權以中·李命運,以次進伏訖。思穆曰,近日日氣頗和暖,聖體,若何?上曰,一樣矣。思穆曰,寢睡·水刺之節,何如?上曰,一樣矣。思穆曰,王大妃殿氣候,何如?上曰,各殿宮氣候一樣矣。仍命醫官入診。思穆曰,今日醫官,只四人入侍,稍久許診,何如?上可之。旭浩·宗協·以中·命運,以次診候訖。上曰,脈候奏之。旭浩等曰,脈候左右三部調均矣。思穆曰,養胃湯二貼進御後,動靜,何如?上曰,一樣矣。思穆曰,提調金羲淳,昨旣違召,今又不進,未知病勢之如何,而兩日診筵,一未備員,其在事體,殊涉未安。令政院牌招,以爲監煎之地,何如?上曰,依爲之。出擧條進御加味克絲子湯,自今日一貼式煎入事。出榻敎仍命退,諸臣以次退出。
甲戌閏二月十八日卯時,上御重熙堂。諸承旨持公事入侍時,行左承旨李惟命,行右承旨申溆,左副承旨朴周壽,同副承旨趙晉和,假注書南履炯·洪學淵,記注官朴思彦·金良倜,待敎李鶴秀,以次進伏訖。上曰,有公事乎?惟命曰,臣則戶房,而無公事矣。溆曰,臣則禮房,而無公事矣。周壽曰,臣則兵房,而有公事一度矣。上命入之。晉和曰,臣則工房,而無公事矣。上命退,承史·閣臣,以次退出。
甲戌閏二月十八日未時,上御重熙堂。入直玉堂持孟子初卷入侍時,同副承旨趙晉和,校理李晉淵,持孟子初卷,副修撰趙琮鎭,持孟子初卷,待敎李鶴秀,假注書洪學淵,記注官朴思彦·金良倜,以次進伏訖。上開卷命讀。晉淵讀自齊宣王,止無已則王乎。上曰,文義陳之。晉淵曰,此章之旨,專在於黜伯功行王道,而王道之本,在於保民,保民之要,又在於擴其愛物之仁,自愛物而推之,至於保民而王,自不忍人之心,而推至於平天下,七篇之旨,何莫非緊要切實,而此章爲要切矣。上掩卷,仍命玉堂先退,晉淵等退出。又命退,承史以次退出。
上在昌德宮。停常參·經筵。
申溆啓曰,明日常參·經筵,取稟。傳曰,停。
朴周壽啓曰,合辭許久闕啓,事甚未安,除在外外。未肅拜·呈告人員,竝卽牌招,何如?傳曰,竝許遞,前望單子入之,待下批牌招察任。
朴周壽啓曰,禁衛營將官來言,今日本營軍兵,日次私習云矣,敢啓。傳曰,知道。
朴周壽啓曰,御營廳將官來言,今日本廳軍兵,日次私習云矣,敢啓。傳曰,知道。
備忘記,乶下僉使鄭達倫下直,長弓一張,長箭一部,片箭一部,筒兒一箇賜給。
朴宗京啓曰,藥房都提調·副提調持湯劑來待矣。傳曰,封入。
申溆啓曰,臣溆,以同義禁,今日本府坐起進去,下直之意,敢啓。傳曰,知道。
傳于李惟命曰,諸承旨持公事入侍。
朴周壽啓曰,大司憲·執義·掌令二員,持平二員未差,監察茶時之意,敢啓。傳曰,知道。
臺諫前望單子入之,大司憲金在昌,大司諫韓致應,執義李東煥,司諫朴孝成,掌令吳鵬南·李奎鎭,持平朴蓍壽·李明緖,獻納李久源,正言李惟采·金商雨落點。
趙晉和啓曰,行大司諫韓致應,旣在闕中,不爲肅謝,直爲出去,事甚未安,推考,何如?傳曰,允。
持平朴蓍壽啓曰,臣以庸愚無似,本不近於淸朝耳目之任,而乃者持憲特除,忽下於夢想之外,怵畏義分,雖卽祗肅,而臣於合啓中,有不得隨參者,從前除命,輒以此引避,每承體諒之恩,誠不勝惶蹙之至。到今處義,宜無異同,玆敢冒死來避,請命遞斥臣職。答曰,依啓。
趙晉和啓曰,吏曹郞廳來言,臺諫有闕,政事,取稟。傳曰,當日爲之。
有政。吏批,判書李肇源病,參判趙萬元在外未肅拜,參議金履載進,同副承旨趙晉和進。啓曰,判書李肇源病不來,參判趙萬元在外未肅拜,小臣獨政未安,何以爲之?敢稟。傳曰,只出緊任。以李游誠爲持平。
兵批,兼判書沈象奎病,參判柳未肅拜,參議鄭景祚病,參知鄭文始入直進,左副承旨朴周壽進。大護〈軍〉林漢浩,副護軍朴瑞源,副司直李止淵·具康·曺錫正·任俊常·李鉐·李志容·閔德基·朴蓍壽,副司果尹庠圭·鄭進明竝單付。
以執義李東煥,司諫朴孝成,獻納李久源牌不進罷職傳旨,傳于朴周壽曰,只推。
趙晉和,以弘文館言啓曰,新除授應敎洪大浩,時在江原道原州地,校理李泰淳,時在慶尙道禮安地,經筵入番事緊,請竝斯速乘馹上來事,下諭。答曰,依啓。
以副修理任天常牌不進罷職傳旨,傳于趙晉和曰,只推。
趙晉和,以弘文館言啓曰,副修撰任天常,旣有只推之命,卽爲牌招察任,何如?傳曰,允。
趙晉和,以吏曹言啓曰,通禮院假引儀朴持和呈狀內,矣身素患痰癖之症,當此換節之時,一倍添劇,時月之內,萬無起動供職之望云。身病旣如是,則有難强令察任,改差,何如?傳曰,允。
朴周壽,以備邊司言啓曰,卽見濟州察理使李在秀按査後分等啓本,則在囚爲四十七人,而一律論斷二人,絶島勿限年定配四人,島配六人,保放十人,全釋二十五人矣。今以供招所出,參諸前後情節,則共謀之中,自有深淺,同等之內,不無緊歇,其所分輕重論勘,俱得平允之體,無容更加盤覈,而蓋此獄之首倡濟海也。元犯濟海也,謀害四長吏,則凶謀素蓄於逞憾,約犯三邑城,則急勢全出於惑衆,自爲渠帥,指日擧事,是何等劇賊,則固當具格取服,亟用極律,而今已徑斃,法不當追施。其餘物故各人,俱是徒黨中緊犯,在法當誅,而未盡鉤覈,先致杖殞,失刑之歎,已無可言。第生存諸囚中,高德好·梁日會,一則與濟海,有心腹之托,一則與濟海,爲父子之親,殺吏攻城,而極意參謀,募衆定日,而出力同情,渠供諸招,各相符合,以情以犯,雖惡於濟海,卽時囚之元惡首犯也。査啓之置之一律,實不容已,大會三邑民人,竝卽梟首警衆,次律以下,旣令察理使,便宜從事,一依査啓,分等施行。若其罪無所執,尙在保授者,不必許久滯囚,竝令全釋,以示朝家曠蕩之意。發告人尹光宗,密探賊情,先機告官者,人固可尙,功亦不少,宜有拔例之賞,以勸島俗,本島邊將,特爲調用。大抵今此構亂之變,實緣虐民之弊,而官吏之作稧成黨,終成亂本,尤萬萬驚駭。官長則自當按廉黜陟,校吏之最無良尤作俑之類,大行査發,洞革弊源之意,竝爲行會於察理使處,何如?傳曰,允。
禁府啓目粘連,向前盧翼燁亦,門鑰徑開,雖諉於司鑰,身爲門將,旣不能按例擧行,溺職之罪,在所難免,以此照律,何如?判付啓,依允。又啓目粘連,向前尹稙亦,觀此囚供,參互道査,以限內未捧,有所論列,而遞任在夏,捧糴及冬,則當捧條之未捧,似有參恕之道,而事係糴法,不可無罪,以此照律,何如?判付啓,依允。
禁府啓目粘連,濟州牧放未放修啓冊子中,本府所管定配罪人放未放乙良,依啓聞施行爲白乎旀,他餘罪人等,令刑曹稟處,何如?判付啓,依允。又啓目粘連,濟州牧放未放修啓冊子中,本府所管定配罪人未放秩乙良,依啓聞施行爲白乎旀,他餘罪人等,令刑曹稟處,何如?判付啓,依允。
知事金羲淳疏曰,伏以臣,卽顚僨狼狽,怵畏屛縮之一僇人也。名雖係於朝籍,而自分乎簪履之永謝,跡雖依於京輦,而無異乎草萊之潛伏,居常斂迹,閴若逃空,間有都憲三宰除命相續,而臣若慢若傲,睯若無覺,不敢出膺而旋拜旋遞者屢矣。嗚呼,恩之積矣,罪亦隨之,而我聖上,猶且閔覆,不加郵責,臣中夜興惟,怵然驚懼,而亦庶幾休閑自在,優遊卒歲,以歌詠天地渥澤之中矣。不料玆者,藥院低擬,賜以恩批,大僚前奏,許以敦飭,臣且惶且慄,不知所以措此躬也。夫君命必趨禮也,而殿宮起居之節,湯劑議定之時,禮之尤莫重莫敬者也。正是臣子,殫誠忠竭心膂,奔走先後之日,而以臣無狀,偃息在家,屢邀恩命,不思變動,臣之罪於此極矣。然臣之不敢進身於是職者,不惟是職然也,他職亦然,而是職之不可進,尤有倍於他職,臣非不知君命之不可不趨,誠禮義分之不可不進,而猶不遑恤焉,則豈臣所樂乎心而爲之哉?夫禽鳥無知也,一有傷於弓絃,其後也望曲木,則駭而避之,臣於是職,不翅若曲木之於駭禽也。使臣不知所以駭且避焉,則人不如鳥,豈非臣之謂歟?況臣之於君,如子之事父,父而有愼,子不克躬執刀圭,則失子之職也。人有議者,不怨議者,而惟痛自咎責,不敢齒於人數而已,今臣之事,亦猶是耳。臣以不職於嘗藥,而來人之議,雖沒身自靖,杜門訟愆,猶不足爲息黥補劓之道,尙何敢抗顔措喙,妄論去就之節乎?臣之逋於召牌,闕於診班,仰貽飭命之煩,是其爲懼悚,不止於向日之嘗藥一事,而不斥不去,曠任虛帶,至于多日,以罪則不可逭也,以情則不可强也。與其如是而隳國體乖私義,無寧早被刑章之爲萬萬安於心矣。伏乞聖明,深諒危懇,克寢新命,無曠重任,勘臣逋慢之罪,以昭法綱,許臣孤蹇之蹤,以安邱壑,不勝萬幸。臣無任云云。答曰,省疏具悉。卿其勿辭行公。
甲戌閏二月十九日午時,上御重熙堂。諸承旨持公事入侍時,行左承旨李惟命,左副承旨朴周壽,同副承旨趙晉和,假注書南履炯·洪學淵,記注官林景祚·柳可均,以次進伏訖。上曰,公事入之。惟命曰,戶房無公事矣。周壽曰,兵房無公事矣。晉和曰,工房無公事矣,而臣是吏房代房,而吏房有公事一度矣。上命入之。仍命退,承史以次退出。
上在昌德宮。停常參·經筵。
藥房都提調金思穆,副提調朴宗京啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?惠慶宮氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·惠慶宮·嘉順宮,藥房口傳問安。答曰,知道。世子宮,口傳問安。答曰,知悉。
朴周壽,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
申溆啓曰,明日常參·經筵,取稟。傳曰,停。
朴周壽啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
朴周壽啓曰,合辭方張之時,兩司無詣臺之員,事甚未安。除在外,未肅拜人員,竝卽牌招,何如?傳曰,允。
朴周壽啓曰,御營廳將官來言,今日本廳軍兵,日次私習云矣,敢啓。傳曰,知道。
申溆啓曰,臣溆以同義禁,今日本府坐起進去,下直之意,敢啓。傳曰,知道。
傳于李惟命曰,藥房入侍,時原任大臣·閣臣同爲入侍。
朴宗京啓曰,藥房都提調·副提調持湯劑來待矣。傳曰,封入。
吏曹口傳政事,以金蓍根爲內醫提調。
傳于朴宗京曰,湯劑自明日停止,更待下敎。
行大司憲金在昌啓曰,臣庸愚憒劣,本不合於淸朝耳目之任,而伏奉憲長恩除,庚牌荐降,怵畏義分,雖不得不章皇出肅,臣於合啓中,有不可隨參之私義,前旣以此引避,獲蒙體諒之恩,目下處義,宜無異同,其何敢晏然於臺次乎?請命遞斥臣職。答曰,依啓。
兵曹口傳政事,大護軍單金在昌。
以副修撰任天常牌不進罷職傳旨,傳于趙晉和曰,只推。
趙晉和啓曰,吏曹郞廳來言,臺諫有闕,政事,取稟。傳曰,當日爲之。
趙晉和啓曰,吏曹郞廳來言,政事當日爲之事,命下矣。判書李肇源,參議金履載,俱以病不來,參判趙萬元在外,不得開政云。判書·參議,竝卽牌招,何如?傳曰,允。
趙晉和啓曰,吏曹判書李肇源,參議金履載牌不進推考傳旨及罷職傳旨,今方捧入,而開政命下之後,如是違牌,事甚未安。判書更爲牌招,何如?傳曰,參議只推,一體牌招。
以執義李東煥,持平李游誠,司諫朴孝成,獻納李久源牌不進罷職傳旨,傳于朴周壽曰,只推。
趙晉和,以弘文館言啓曰,副修撰任天常旣有只推之命,卽爲牌招察任,何如?傳曰,允。
以副修撰任天常牌不進罷職傳旨,傳于趙晉和曰,只推。
朴周壽,以都摠府言啓曰,副摠管白東運,以文臣朔試射試官,慕華館晝仕出去之意,敢啓。傳曰,知道。
朴周壽,以兵曹言啓曰,五衛將李熙章,除授在外,過限未上來,依法典改差,何如?傳曰,允。
禁府照目粘連,魯城前縣監尹稙矣本府議啓內,觀此囚供,參互道査,以限內未捧,有所論列,而遞任在夏,捧糴及冬,則當捧條之未捧,似有參恕之道,而事係糴法,不可無罪。以此照律,罪笞五十收贖,解見任別敍私罪,奉敎依允爲旀,功議各減一等爲良如敎。又照目粘連,前守門將盧翼燁矣本府議啓內,門鑰徑開,雖諉於司鑰,身爲門將,旣不得按例擧行,溺職之罪,在所難逭。以此照律,罪杖八十收贖,奪告身三等私罪,奉敎依允。
甲戌閏二月二十日卯時,上御重熙堂。藥房入診,時原任大臣·閣臣承候同爲入侍時,都提調金思穆,行左承旨李惟命,假注書南履炯,記注官柳可均,別兼春秋李紀淵,領府事李時秀,領議政金載瓚,原任提學沈象奎,提學南公轍,直提學李存秀·金履喬,直閣鄭元容,檢校待敎朴宗薰·李龍秀·朴綺壽,待敎李鶴秀,醫官吳千根·李漢臣·趙宗協·秦東秀·崔遂燁·卞之錞·吳仁豐·權以中·李命運,以次進伏訖。時秀等曰,近來日氣和暖,聖體,若何?上曰,一樣矣。時秀等曰,寢睡·水刺之節,何如?上曰,一樣矣。仍敎曰,各殿宮氣候一樣矣。時秀曰,新定湯劑進御後,或有醒悟之效應乎?上曰,未知動靜矣。仍命醫官二人入診。以中·宗協,以次診候訖,退伏奏曰,脈候左右三部調均矣。時秀曰,春宵漸短,寢睡,何如?上曰,稍久矣。時秀曰,何時就寢乎?上曰,二更之際矣。時秀曰,何時起寢乎?上曰,未明之前矣。思穆曰,副提調以監煎之故,代房承旨入侍矣。思穆曰,提調金羲淳,連事違召,無意承膺,承批之後,亦無動靜,當此逐日監煎之時,嘗藥之任,不可久曠,今姑許遞,令該曹,口傳差出,何如?上曰,依爲之。出擧條載瓚曰,新除濟州牧使許溟,曾經全羅兵使云矣。若經節度使,則勿差本道守令,雖是法例,而今番濟州,旣已拔例擇差,勿拘下送之意,分付該曹,何如?上曰,依爲之。出擧條載瓚曰,卽見成均館所報,則以爲館試革罷後,東堂二所應辦,依館試例,自養賢庫擧行,而雖有米錢木區劃,太半不足,每以養士飯米添用,今則飯米大詘,未免闕供,而式科當頭,勢將狼狽,館試復舊之前,本庫應辦,卽爲減下,各主掌輪當,而此若猝難變通,則依增廣時例,惠廳米五十石,特加區劃爲辭矣。本館養士之需,尙患不繼,式年應辦之資,尤難自當,減下之外,果無他道,而第添弊各貢,在所當念,今式年則依增廣例,米五十石,自惠廳,特令加劃以送,何如?上曰,依爲之。出擧條仍命大臣·閣臣退出。時秀等退出。存秀曰,近來糶糴之弊,何處不然,而城餉最爲小民切骨之瘼者,以其轉輸之弊,米品之精,有倍於他還故也。畿邑本是土瘠,生穀無多,近京十四邑之摠米輸納,每年爲一萬五千餘石,民勢之倒懸,日甚一日,今則至於莫可支保之境,甲寅之部還變通,實出於爲都民祛瘼之意也。今於移轉弊極之後,亦豈不仰遵甲寅變通之德意,以爲矯捄之道乎?蓋關防儲餉,爲備不虞,故分留之必二留一分者,法意有在,而摠米則拘於取耗支放,故不得遵二留之法,關防之地,無儲餉之實,輸納之民,有力竭之歎,今若以一萬石分給,其餘五千餘石,仍作留庫,則實爲備緩急紓民力之道。就其最弊之邑如坡州·積城·通津等邑,竝令勿受,抱川道里稍遠,輸納比他邑尤難。至於各驛,則驛卒迎送使客,長在道路,元無農作之暇,故本不在於受餉之中矣,間因一番受食,仍以爲例,到今反爲驛弊,竝令一體勿受。楊州·高陽,或爲四千石,或爲三千石之多,民力無以抵當,兩邑各減一千石,則雖未可永祛痼瘼,實爲目下挨過之道。如是爲之,則摠廳耗條不足之數,爲四百餘石,此則不可不給代。見今畿邑穀簿枵然,實無着手之道。年例劃付本道儲置米,昨年以前條,限昨年冬等用下後,餘存者,以錢,則爲一萬二千餘兩,儲置用餘之分給民人,仍添還餉,亦是本來法例也。以此錢,分授於移轉米不受之各邑,作米四千餘石,添付於備局句管之餉穀,取其耗條,每石以四兩代錢,準四百餘石支放減縮之數,輸納于摠廳,以爲支放給代之資,則在摠廳,無支放不足之患,在畿民,有減却輸納之苦,令廟堂稟處,以爲成節目遵行之地,何如?上曰,依爲之。出擧條仍命退,諸臣以次退出。
上在昌德宮。停常參·經筵。
申溆啓曰,明日常參·經筵,取稟。傳曰,停。
朴周壽啓曰,合辭方張之時,兩司無詣臺之員,事甚未安。除在外,未肅拜人員,竝卽牌招,何如?傳曰,允。
朴周壽啓曰,來二十五日,朝參日次矣,敢稟。傳曰,停。
申溆啓曰,吏曹判書李肇源,參議金履載再牌不進推考傳旨及罷職傳旨,今方捧入,而開政命下之後,連事違召,不卽承膺,揆以事體,誠甚未安。判書所當更請牌招,而係是一日三牌,何以爲之?敢稟。傳曰,參議只推,與判書一體更爲牌招。
有政。吏批,判書李肇源進,參判趙萬元在外未肅拜,參議金履載進,行右承旨申溆進。啓曰,大司成今當差出,而擬望之人乏少,外任竝擬,何如?傳曰,允。以李好敏爲大司憲,李愚在爲大司成,鄭度采爲奉常正,任俊常爲相禮。
兵批,兼判書沈象奎病,參判柳,參議鄭景祚入直進,參知鄭文始病,同副承旨趙晉和進。啓曰,兵批無緊窠,吏批無送西之人,無政事之意,敢啓。傳曰,知道。
朴周壽啓曰,大司憲李好敏未肅拜,執義李東煥,持平李游誠·李明緖牌不進,掌令吳鵬南·李奎鎭在外,監察茶時之意,敢啓。傳曰,知道。
以執義李東煥,持平李游誠·李明緖,司諫朴孝成,獻納李久源牌不進罷職傳旨,傳于朴周壽曰,只推。
申溆,以吏曹言啓曰,今此式年文科東堂初試試官中,時無職名人,令該曹,口傳付軍職,何如?傳曰,允。
申溆,以吏曹言啓曰,今此式年文科東堂初試試官,當爲磨鍊,而擬望之人乏少,承旨竝擬,何如?傳曰,允。
傳于申溆曰,回還使臣留待。
傳于申溆曰,回還使臣入侍。
申溆啓曰,今此式年東堂文科初試二所試官宋冕載·鄭魯榮牌不進,無以備員受點,令該曹,改付標以入,何如?傳曰,允。
朴周壽啓曰,今此武科初試一所參試官李翊會牌不進,李基華在外,無以備員受點,令該曹,改付標以入,二所參試官李應奎·安光直牌不進,李游夏在外,令該曹,更爲擬入,何如?傳曰,允。
朴周壽啓曰,今此武科初試二所參試官柳訸牌不進,李禮延文科試官進,無以備員受點,令該曹,改付標以入,何如?傳曰,允。
以文科初試一所試官李憲琦·朴蓍壽,二所試官宋冕載·鄭魯榮·趙琮鎭·安光直牌不進罷職傳旨,傳于申溆曰,只推。
以武科初試一所參試官李翊會,二所參試官李應奎·安光直牌不進罷職傳旨,傳于朴周壽曰,只推。
以武科初試二所參試官柳訸牌不進罷職傳旨,傳于朴周壽曰,只推。
以武科初試二所參試官李在璣牌不進罷職傳旨,傳于朴周壽曰,只推。
兵曹口傳政事,副司果單崔秀俊·安光直。
朴周壽啓曰,右邊捕盜大將鄭學畊,以武科初試二所試官,慕華館出去矣。所佩命召及大將牌·傳令牌,何以爲之?敢稟。傳曰,仍佩往來。
申溆,以弘文館言啓曰,本館上番副校理臣李晉淵,以禁衛營從事官,今日本營軍布捧上時,晝仕出去,而每每草記,事涉煩瀆,此後則除草記往來之意,敢啓。傳曰,知道。
申溆,以弘文館言啓曰,副修撰任天常,旣有只推之命,卽爲牌招察任,何如?傳曰,允。
以副修撰任天常牌不進罷職傳旨,傳于申溆曰,只推。
朴周壽,以都摠府言啓曰,都摠管趙德潤,以刑曹判書,本曹坐起,晝仕出去之意,敢啓。傳曰,知道。
申溆,以禮曹言啓曰,大小科陳試人,草記許赴事,曾有定式矣。庚午七月秋到記殿講入格給二分儒生幼學孟明淳,間因遭故,庚午式年,依法典陳試,而取考公文,果爲明白,依例許赴於今此式年文科初試,較藝等第之意,分付,何如?傳曰,允。
申溆,以禮曹言啓曰,卽接四館所牒呈,則癸酉十二月柑製入格幼學金敬淵,甲戌二月春到記製述入格進士閔永勳,殿講入格幼學李光載,以上直赴殿試,辛未七月秋到記殿講入格進士申大應,壬申正月春到記殿講入格幼學李鳳柱,甲戌二月春到記殿講入格幼學康國龍,以上直赴會試,壬申八月秋到記殿講入格幼學黃鍾人給二分,辛未正月春到記殿講入格生員成錫魯,同年七月秋到記殿講入格生員林孝彦,癸酉二月春到記殿講入格幼學金致鉉,甲戌二月春到記殿講入格幼學申百休,以上給一分事命下,依例分等許赴事,報來矣。幼學金敬淵等三人,直赴式年文科殿試,進士申大應等三人,直赴式年文科覆試講經,幼學黃鍾人等五人,許赴式年文科初試,較藝等第之意,分付,何如?傳曰,允。
申溆,以禮曹言啓曰,今此式年文科初試一所,設場於本曹,上直郞廳,依例朝房直宿之意,敢啓。傳曰,知道。
朴周壽,以御營廳言啓曰,今閏二月二十日中日時,本廳敎鍊官沈昌祖,片箭邊三中,依例別單書入之意,敢啓。傳曰,知道。
甲戌閏二月二十一日午時,上御重熙堂。回還使臣入侍時,行右承旨申溆,假注書洪學淵,記注官金良倜·林景祚,正使韓用鐸,副使曺允遂,以次進伏訖。上曰,無事往還乎?用鐸曰,善爲往來矣。仍命退,諸臣以次退出。
上在昌德宮。停常參·經筵。
申溆啓曰,明日常參·經筵,取稟。傳曰,停。
朴周壽啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,竝許遞,前望單子入之,待下批牌招察任。
朴周壽啓曰,禁衛營將官來言,今日本營軍兵,日次私習云矣,敢啓。傳曰,知道。
朴周壽啓曰,御營廳將官來言,今日本廳軍兵,日次私習云矣,敢啓。傳曰,知道。
臺諫前望單子入之,大司憲韓用鐸,大司諫曺允遂,執義李垿,司諫李基崇,掌令康聖翊·李宗烈,持平權漢緯·吳鵬南,獻納李東煥,正言韓啓玉·姜世膺落點。
朴周壽啓曰,行大司憲韓用鐸,執義李垿牌不進,掌令康聖翊·李宗烈,持平吳鵬南·權漢緯在外,監察茶時之意,敢啓。傳曰,知道。
以執義李垿,獻納李東煥,正言韓啓玉牌不進罷職傳旨,傳于朴周壽曰,只推。
傳于申溆曰,坐直承旨持公事入侍。
傳于朴周壽曰,召對爲之。
申溆,以弘文館言啓曰,副修撰任天常,旣有只推之命,卽爲牌招察任,何如?傳曰,許遞,前望單子入之,待下批牌招察任。
申溆,以承文院都提調意啓曰,冬至使回便齎來咨文中,有賜物事,使臣參宴事,以前頭使行奉表稱謝之意,撰出咨文,正書安寶後,定禁軍騎撥,下送于灣府,使之入送鳳城將處,以爲轉致北京之地,何如?傳曰,允。
朴周壽,以武一所試官意啓曰,臣所今日平明開場,擧子捧單數,自天字至玄字半字,合爲一百三人,而先自木箭試取之意,敢啓。傳曰,知道。
朴周壽,以武二所試官意啓曰,臣所今日平明開場,擧子捧單數,自天字至地字半字,合爲九十七人矣,先自木箭試取之意,敢啓。傳曰,知道。
朴周壽,以御營廳言啓曰,本廳中軍任聖說,身病甚重,勢難察任,改差,何如?傳曰,允。
甲戌閏二月二十二日申時,上御重熙堂。坐直承旨入侍時,行右承旨申溆,左副承旨朴周壽,假注書洪學淵,記注官金良倜·朴思彦,以次進伏訖。溆曰,禮房無公事,而吏房代房,有公事一度矣。周壽曰,兵房有公事一度矣。上命入之。仍命退,承史以次退出。
甲戌閏二月二十二日酉時,上御重熙堂。召對入侍時,參贊官朴周壽,持孟子第七卷,侍讀官李晉淵,持孟子第七卷,檢討官宋應圭,持孟子第七卷,待敎李鶴秀,持孟子第七卷,假注書洪學淵,持孟子第七卷,記注官金良倜,持孟子第七卷,記注官朴思彦,持孟子第七卷,以次進伏訖。上開卷命讀。晉淵讀自孟子曰天下有道,止殉乎人者也。上命下番讀之。應圭讀自公都子,止不答何也。上曰,文義陳之。晉淵曰,夫道也者,古今天下所共由之路,百千萬人所當行之事,非道則無以爲人,爲人則不可離道。是故世雖有否泰,身雖有顯晦,造次顚沛,所不可離者道也。上曰,下番陳之。應圭曰,夫禮者天理之節文也,仁義禮智四德之中,無非爲學之緊要切實,而若無禮以節限,則仁義智三者,都爲虛文矣。今此孟子之不答滕更,乃所以爲禮,而彼公都子之所問,專昧此不禮之所以爲禮,則安知夫師授間節文之爲禮乎?此等處,幸加澄省焉。上掩卷,命退,諸臣以次退出。
上在昌德宮。停常參·經筵。
朴周壽,以都摠府言啓曰,今日內三廳武兼禁軍及軍兵等,中日習射技放,請出標信。傳曰,知道。
朴周壽啓曰,合辭方張之時,兩司無詣臺之員,事甚未安。除在外外,未肅拜人員,竝卽牌招,何如?傳曰,允。
申溆啓曰,明日常參·經筵,取稟。傳曰,停。
朴周壽啓曰,禁衛營將官來言,今日本營軍兵,日次私習云矣,敢啓。傳曰,知道。
朴周壽啓曰,御營廳將官來言,今日本廳軍兵,日次私習云矣,敢啓。傳曰,知道。
玉堂前望單子入之,副修撰金箕殷落點。
申溆,以弘文館言啓曰,本館上番副校理李晉淵,子息成婚事,下直出去矣。應敎洪大浩,校理李鍾穆·李泰淳在外,副應敎鄭元容內閣進,副校理一員未差,副修撰金箕殷傳旨未下,上番闕直,事甚未安。修撰申在植,副修撰趙琮鎭,竝卽牌招,以爲推移姑陞入直之地,何如?傳曰,允。
以副修撰金箕殷牌不進罷職傳旨,傳于申溆曰,只推。
申溆啓曰,玉堂備員間,視事頉稟之意,敢啓。傳曰,知道。
正言韓啓玉啓曰,請金甲島爲奴罪人克觀,更令王府,嚴鞫得情,夬正王法。請逆賊尙魯,亟施孥戮之典。請亟下三啓傳旨,令攸司,卽速擧行焉。請正法罪人鏔,亟施孥戮之典。請絶島爲奴罪人李戒國·劉用孫·金金乭,亟令王府,夬施典刑。請古今島定配罪人李東萬,亟令王府,設鞫得情,夬施典刑。請梟示罪人性世,亟施孥戮之典。措辭竝見上新除授司諫李基崇,時在忠淸道忠州地,正言姜世鷹,時在慶尙道尙州地,司憲府掌令康聖翊,時在全羅道濟州地,掌令李宗烈,時在靈光地,持平吳鵬南,時在咸鏡道會寧地,持平權漢緯,時在江原道橫城地,請竝斯速乘馹上來事,下諭。答曰,不允。李戒國等事,亟停勿煩。下諭事,依啓。
朴周壽啓曰,行大司憲韓用鐸牌不進,執義李垿陳疏,掌令康聖翊·李宗烈,持平吳鵬南·權漢緯在外,監察茶時之意,敢啓。傳曰,知道。
以獻納李東煥牌不進罷職傳旨,傳于朴周壽曰,只推。
兵曹,以白東薳爲御營中軍。
申溆,以武一所試官意啓曰,今日臣所木箭應射擧子一百三人內,一矢入格十七人,二矢入格十七人,三矢入格十一人,合爲四十五人矣。日暮姑停之意,敢啓。傳曰,知道。
申溆,以武二所試官意啓曰,臣所今日木箭應射擧子九十七人內,三矢入格二十八人,二矢入格十一人,一矢入格十人,合爲四十九人矣。日暮姑停之意,敢啓。傳曰,知道。
申溆,以武一所試官意啓曰,臣所今日平明開場,昨日未畢試之木箭,仍爲試取之意,敢啓。傳曰,知道。
申溆,以武二所試官意啓曰,臣所今日平明開場,木箭仍爲試取之意,敢啓。傳曰,知道。
申溆,以武一所試官意啓曰,臣所今日木箭應射擧子三十九人內,一矢入格八人,二矢入格七人,三矢入格一人,昨日入格四十五人,合爲六十一人矣。木箭今已畢試,仍自天字,鐵箭鱗次試取之意,敢啓。傳曰,知道。
申溆,以武二所試官意啓曰,臣所今日木箭應射擧子二十七人內,三矢入格十一人,二矢入格六人,一矢入格三人,昨日入格四十九人,合爲六十九人矣。木箭今已畢試,鐵箭自天字,仍爲試取之意,敢啓。傳曰,知道。
申溆,以武二所試官意啓曰,臣所今日片箭應射擧子六十八人內,邊一中入格五人,而片箭今已畢試,騎芻仍爲試取之意,敢啓。傳曰,知道。
申溆,以武二所試官意啓曰,臣所今日鐵箭應射擧子,自天字至地字半字,合爲六十九人內,三矢入格六十二人,二矢入格六人,合爲六十八人矣。鐵箭今已畢試,片箭仍爲試取之意,敢啓。傳曰,知道。
行護軍金基厚疏曰,伏以臣,姿本庸鈍,質又衰朽,疾病加之貞痼,精力隨以耗弊,雖在百執事之末,猶難陳力而就列,況此戎垣重寄乎?前後陳懇,未蒙兪音,怵畏義分,冒沒蹲仍,居然四載于玆矣。爲人嗤點,久益貽譏,一營事務,去愈致壞,臣若徒懷嚴畏之心,不思缷解之計,則臣身之早晩顚沛,有不足恤者,其於摠戎一局,就曠廢而莫收拾何哉?噫,本廳卽一殘營也。百度苟簡,衆瘼繁興,漢北之關防,莫可保重,畿內之管轄,徒有虛名,城餉耗縮,而陰雨之備難恃,屯稅荒廢,而嗣歲之需無措,雖有知者,亦無如之何矣,況如臣昏憒鈍滯之人,其何以牽架補漏,彌縫整頓,扶得此將傾之局,已敗之勢哉?且臣年來病情,有加無減,當其劇也,瘡痂遍體,轉輾叫痛,雖或少差,肢脚不仁,行步蹣跚,精神則朝忘夕遺,視聽則霧罩烟沈,以若癃痼之狀,其不可責之以檢軍簿而整師律也明矣,此尤臣必辭之端也。伏乞天地父母,照察衷曲,亟賜遞改,以便公私,千萬幸甚。臣於見任,今方乞遞,而若其大有關於軍餉之漸壞,城民之莫保者,則臣何敢以猥越之懼,而終泯默而不言也?竊伏見京畿道臣筵奏擧條,則首言摠米之拘於取耗,不得遵二留之法,繼請以一萬石分給,五千餘石仍留,其耗條不足之數四百餘石,則以該道儲置用餘之錢,分授於轉移不受之邑,取耗代給爲辭矣。以外面而驟觀之,則在畿民轉輸之勞,若可少減,在本廳支放之資,亦非見縮,似爲兩便之方,而究其裏面,實有行不得之事。蓋餉米元數四萬四千八百十四石內,分給爲一萬五千二百二十石,留庫爲二萬九千五百九十四石,山倉平倉,雖或異式,大率不違於二留之法也。今焉執此以爲弊原,或其未詳而然歟?且訓倉禁倉御倉三留營之峙餉,法意有在,而坡州·積城,卽訓倉所管也,外此則無分給之邑,將何以糶糴也?抱川卽御供米改色之邑,而不爲分給,則將何以改色也?山城募入之民,全以此聊賴而奠接矣,失此五千石之糶糴,則無賴渙散,卽其勢也。民苟散矣,穀安用峙,城何以守?此臣之所大憂也。其所謂耗條給代者,卽代錢以給也,然則本營支放,又爲耗縮,勢將貿米而充數也。近年以來,連値歉荒,各樣保米,擧皆代錢,年例貿米,數甚夥然,難以需用,而又添此四百餘石貿米,則非但軍食之艱窘,亦有民弊之難言。且況訓倉之廢糶糴,供米之不改色,城民之渙散,貿米之難添,是誠行不得之事,而弊隨而生之乎?苟如是言,則殆非二留,而幾乎三留也,揆以法意,尤當何如?先朝成憲,壞了無餘,臣則決知其有所不敢也。玆敢悉暴事實,仰瀆崇嚴。伏願聖明,俯垂鑑察,仍令廟堂稟處焉。臣無任云云。答曰,省疏具悉。所辭令廟堂稟處,卿其勿辭行公。
執義李垿疏曰,伏以臣,以公則釁戾狼藉,以私則身名汚衊,嶺海鈇越,尙難苟逭,譴削恩勘,非罪伊榮,震懍窮隘,杜門跧伏,自分溝壑之永棄,無望周行之復廁,不自意聖度包荒,含垢滌瑕,遽蒙甄錄之恩,繼降亞憲特除之命,拔之坑坎,置之袵席,顧臣滓穢,何以得此?臣誠惶隕踧踖,直欲鑽地而莫之由也。仍伏念,臣猥以無似,謬膺聖簡,自速僨敗,罪著溺職,屛縮循省,恭俟大何,而畢竟大僚登筵,論斥備至,諸條斷案,辭意嚴峻,臣之罪於是乎益彰著而無餘矣。苟使臣,誠心奉公,隨事殫竭,則持斧之任,豈或緣臣而益輕,又使臣,按法公明,不畏强禦,則慢法之吏,寧有由臣而無憚乎?卽此兩段之被劾,難逃三尺之重誅,至今追惟,惶汗沾背。際又見校理臣李晉淵疏本,則以前任江東時事,費辭自明,極意詆訕,尤不勝瞿然慙悚之至。本事顚末,卽軍錢之經年不給也,鄕人之非命致斃也,而此臣之到底究覈,摭實論列者也。今不必張皇分疏,而況臣啓中所論貪汚不法之徒,冒功濫賞之類,擧皆次第脫空,而臣猶此含忍泯默,則似此薄物細故,臣豈欲更事呶呶,有若爭辨也哉?噫,臣旣奉職無狀,觸處僨誤,深夜繞壁,撫躬自悼,實滄浪之自取,尙誰怨而誰咎?臣雖駑下,顧其職則按廉也,究其罪則辱命也,湯火鼎鑊,固所甘心,而乍罪旋敍,又叨華銜,殿下雖欲納汚藏疾,曲費薰沐之澤,而獨不念國體虧損,臣分壞廢,重貽朝廷之羞恥哉?矧又大僚之筵斥,有非尋常彈章之可比,則在朝家禮大臣之道,惟宜早斥臣身,以謝公議,在臣身自處之方,亦當永絶榮塗,粗保廉隅,反身訟愆,歌詠聖渥,豈可抗顔苟容,自喪彝性,便同無故之人,揚揚爲冒進之計乎?從前株守,已成鐵壁,目下情地,轉益危蹙,召牌屢降,承膺無路。且臣之本生母,年迫八耋,素抱貞疾,當此換節之時,又添感冒之症,苦歇無常,委在床笫,臣方左右扶將,方寸煎灼,以此情理,萬無暫時離捨之望,玆敢疾聲呼籲於天地父母之前。伏乞聖慈,亟遞臣職,以便救護,仍治臣不職之罪,以肅朝綱,千萬幸甚。臣無任云云。省疏具悉。爾其勿辭救護。
上在昌德宮。停常參·經筵。
朴周壽啓曰,合辭方張之時,兩司無詣臺之員,事甚未安。除在外·受由外,未肅拜·呈告人員,竝卽牌招,何如?傳曰,允。
傳于李惟命曰,在外承旨許遞,前望單子入之,待下批牌招察任。
承旨前望單子入之,徐春輔落點。
兵曹口傳政事,副護軍單李魯益。
以修撰申在植,副修撰趙琮鎭牌不進罷職傳旨,傳于李惟命曰,只推。
李惟命,以弘文館言啓曰,本館上番闕直,事甚未安。修撰申在植,副修撰金箕殷·趙琮鎭,旣有只推之命,竝卽牌招,以爲推移姑陞入直之地,何如?傳曰,允。
朴周壽啓曰,行大司憲韓用鐸牌不進,執義李垿受由,掌令康聖翊·李宗烈,持平吳鵬南·權漢緯在外,監察茶時之意,敢啓。傳曰,竝許遞,前望單子入之,待下批牌招察任。臺諫前望單子,大司憲朴宗薰,執義李龜雲,掌令朴光錫·李東永,持平尹東壽·尹奎應落點。
朴周壽啓曰,大司憲朴宗薰,掌令李東永牌不進,執義李龜雲,掌令朴光錫,持平尹東壽·尹奎應在外,監察茶時之意,敢啓。傳曰,知道。
申溆啓曰,明日次對,兩司當爲進參,除在外·傳旨未下外,未肅拜人員,竝待開門牌招,何如?傳曰,允。
以掌令李東永牌不進罷職傳旨,傳于朴周壽曰,只推。
以獻納李東煥,正言韓啓玉牌不進罷職傳旨,傳于朴周壽曰,只推。
申溆啓曰,明日次對,兩司當爲進參,獻納李東煥,正言韓啓玉,旣有只推之命,竝待開門,一體牌招,何如?傳曰,允。
以修撰申在植,副修撰金箕殷·趙琮鎭牌不進罷職傳旨,傳于李惟命曰,只推。
李惟命,以弘文館言啓曰,本館上番闕直,事甚未安。修撰申在植,副修撰趙琮鎭·金箕殷,旣有只推之命,竝卽牌招,以爲推移姑陞入直之地,何如?傳曰,允。
以平安監司鄭晩錫狀啓,平壤府民家失火事,傳于徐春輔曰,聞甚矜惻,元恤典外,別加顧助事,分付。
兵曹,以金益彬爲禁衛中軍。
李惟命,以禮曹言啓曰,卽接廣州幼學韓誾所志,則以爲同姓四寸兄譍,嫡妾俱無子,以其同姓十二寸弟第二子性衍,欲爲立後,兩家諸族,同議完定,而譍夫妻俱歿,拘於常規,不得循例禮斜,依定式草記稟處事,呈狀矣。凡係繼宗立後,明有可據,而不得登聞者,許令該曹,論理草記事,曾有筵奏定式,而門長韓誾所訴旣如此,依定式,韓第二子性衍,立爲韓譍之後,何如?傳曰,允。
申溆,以武一所試官意啓曰,臣所今日鐵箭應射擧子六十一人內,三矢入格五十四人,二矢入格七人,合爲六十一人矣。鐵箭今已畢試,片箭自天字,仍爲試取,而元貫革外,加設三貫革之意,敢啓。傳曰,知道。
申溆,以武一所試官意啓曰,臣所今日片箭應射擧子六十一人內,邊一中三人矣。日暮姑停之意,敢啓。傳曰,知道。
申溆,以武二所試官意啓曰,臣所今日騎芻應射擧子六十八人內,一中入格三人矣。騎芻今已畢試,而日暮姑停之意,敢啓。傳曰,知道。
申溆,以武一所試官意啓曰,臣所今日平明開場,昨日未畢試片箭,仍爲試取之意,敢啓。傳曰,知道。
申溆,以武二所試官意啓曰,臣所今日平明開場,鳥銃仍爲試放之意,敢啓。傳曰,知道。
申溆,以武一所試官意啓曰,臣所今日片箭應射擧子十五人內,貫一中一人,邊一中一人,昨日邊一中三人,合爲五人矣。片箭今已畢試,騎芻鱗次試取之意,敢啓。傳曰,知道。
申溆,以武一所試官意啓曰,臣所今日騎芻應射擧子六十一人內,一中入格五人矣。騎芻今已畢試,鳥銃鱗次試放,而元貫革外,加設二貫革之意,敢啓。傳曰,知道。
申溆,以武一所試官意啓曰,臣所今日鳥銃應放擧子六十一人內,貫一中邊二中一人,貫一中邊一中一人,貫一中三人,邊三中二人,邊二中七人,邊一中二十二人,合爲三十六人矣。騎槍當爲試取,而無一人應試,各技皆已畢試,今方修正榜目之意,敢啓。傳曰,知道。
申溆,以武二所試官意啓曰,臣所今日鳥銃應放擧子六十八人內,邊三中一人,邊二中四人,貫一中六人,邊一中十九人入格,合爲三十人,而鳥銃今已畢試,騎槍無一人應試者矣。各技皆已畢試,今方修正榜目之意,敢啓。傳曰,知道。
上在昌德宮。停常參·經筵。
藥房都提調金思穆,提調金蓍根,副提調朴宗京啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?惠慶宮氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·惠慶宮·嘉順宮,藥房口傳問安。答曰,知道。世子宮口傳問安。答曰,知悉。
李惟命啓曰,明日常參·經筵,取稟。傳曰,停。
李惟命啓曰,行左副承旨申溆,今日不爲仕進,卽爲牌招,何如?傳曰,允。
傳于朴周壽曰,大臣·備局堂上引見。
李惟命啓曰,翰圈爲之事,命下矣。別兼春秋洪敬謨,時在黃海道松禾縣任所,斯速乘馹上來事,下諭,何如?傳曰,允。
以別兼春秋朴齊聞牌不進罷職傳旨,傳于李惟命曰,只推。
以副修撰金箕殷牌不進罷職傳旨,傳于李惟命曰,只推。
以修撰申在植,副修撰趙琮鎭再牌不進罷職傳旨,傳于李惟命曰,只推。
有政。吏批,判書李肇源進,參判趙萬元在外未肅拜,參議金履載進,右副承旨朴周壽進。以任俊常爲副校理,李采爲戶曹參判,徐榮輔爲左賓客,尹久東爲司成,黃稊爲兼引儀,金愚淳爲驪州牧使,洪錫年爲純陵參奉,別兼春秋二單朴齊聞·洪敬謨,兼執義柳鼎養減下,左賓客單沈象奎,右賓客單徐榮輔。
兵批,兼判書沈象奎進,參判柳入直進,參議鄭景祚病,參知鄭文始病,行右承旨李惟命進。以柳畊爲副摠管,南耆喆爲五衛將,趙學永爲慶熙將,蔡達蓮爲守門將,大護軍韓用鐸,護軍李好敏·韓致應,副司直朴孝成·李垿·李久源·李奎鎭·康聖翊·李宗烈·李游誠·李明緖·權漢緯·吳鵬南,副司果金商雨·李惟采·任天常竝單付。
李惟命,以弘文館言啓曰,新除授副校理任俊常,時在忠淸道沃川地,經筵入番事緊,請斯速乘馹上來事,下諭。答曰,依啓。
朴周壽啓曰,大司憲朴宗薰,掌令李東永牌不進,執義李龜雲,掌令朴光錫,持平尹東壽·尹奎應在外,監察茶時之意,敢啓。傳曰,知道。
以掌令李東永,獻納李東煥,正言韓啓玉牌不進罷職傳旨,傳于朴周壽曰,只推。
李惟命,以弘文館言啓曰,本館上番闕直,事甚未安。修撰申在植,副修撰金箕殷·趙琮鎭,旣有只推之命,竝卽牌招,以爲推移姑陞入直之地,何如?傳曰,允。
以修撰申在植牌不進罷職傳旨,傳于李惟命曰,推考傳旨捧入。
兵曹,以吳載重爲摠戎中軍。
甲戌閏二月二十五日卯時,上御熙政堂。藥房入診,大臣·備局堂上引見入侍時,右副承旨朴周壽,假注書洪學淵,事變假注書李衡柱,記注官柳可均,別兼春秋李紀淵,領議政金載瓚,兼兵曹判書沈象奎,吏曹判書李肇源,戶曹判書李相璜,行護軍鄭尙愚,韓陵君李海愚,行護軍李羲甲·金履喬,修撰宋應圭,以次進伏訖。載瓚曰,近來日候漸和,而晨夕風氣尙峭,聖體,若何?上曰,一樣矣。載瓚曰,寢睡·水刺之節,何如?上曰,一樣矣。載瓚曰,王大妃殿氣候,何如?上曰,一樣矣。載瓚曰,惠慶宮氣候,何如?上曰,一樣矣。載瓚曰,嘉順宮氣候,何如?上曰,一樣矣。仍敎曰,次對爲之。載瓚曰,藥房入診後爲之,似好矣。藥房都提調金思穆,提調金蓍根,副提調朴宗京,假注書南履炯,待敎李鶴秀,追後進伏。別待令副護軍洪旭浩,醫官吳千根·李漢臣·趙宗協·秦東秀·鄭重周·卞光壽·李彦厚·權以中·李命運,以次進伏楹外訖。思穆曰,日氣和暢,聖體,若何?上曰,一樣矣。思穆曰,寢睡·水刺之節,何如?上曰,一樣矣。思穆曰,王大妃殿氣候,何如?上曰,各殿宮氣候一樣矣。思穆曰,其間久未診候,而湯劑旣承待下敎矣。醫官入診後,更爲議定,何如?上曰,醫官三人入診,可也。旭浩·宗協·以中,診候訖。上曰,脈候奏之。旭浩等曰,左右三部調均矣。思穆曰,湯劑間已停止,未知何爲停止,而近日諸節詳承,然後湯劑可以議定矣。上曰,如前矣。思穆曰,兔絲子湯,停止日久,今旣診候,繼進與議定,不可不稟定矣。上曰,更爲議定,可也。宗京曰,近來實官久闕,堂后凡事,全無主管,注薦卽令擧行似好,故敢此仰達矣。上曰,依爲之。出擧條載瓚曰,因承旨所奏,旣有注薦爲之之命矣。左右史近久不備,翰圈亦令從近爲之,何如?上曰,依爲之。出擧條上曰,藥房先退。蓍根等退出。載瓚曰,卽見慶尙監司金魯應狀啓,則以爲柒谷還穀虛勘之己巳庚午府使閔修顯,辛未壬申府使權膺祜,査逋未準捧時府使尹勉鎭罪狀,竝令攸司稟處,而未捧三千五百餘石,依昨年備局定式,始逋守令閔修顯,未發覺守令權膺祜處,分數懲捧,餘數待秋成督捧於犯逋各人事,請令廟堂稟處矣。還穀之始逋,及未發覺守令,自備局,旣請分數懲捧,今成新定事目,而該邑虛勘,今始登聞,立法之初,尤當嚴明,竝依事目,當該守令處,分等定數,一一懲捧,未畢納之前,依解由未出例,切勿檢擬於官職,餘數則勢將分督於吏民,而歉歲窮春,催科宜念,使之待秋準捧,何如?上曰,依爲之。出擧條載瓚曰,聞京商貿穀,自各該道,執留不送,故京中米穀,由此益貴,部內民情,見方悶然云。該道防穀,雖出於各爲其民之意,而若使鄕穀不到,則必見京民盡劉,此不但爲遏糶之弊而已,而該道之不能周思,致令國內穀物,閼而不通,誠爲萬萬未安。此後勿復執留之意,嚴飭於各道道臣,何如?上曰,依爲之。出擧條載瓚曰,各邑防納之弊,邦禁本自截嚴,犯者直用極律,乃是法典所在,而所謂防納,卽稅穀上納之時,該吏捧錢於邑民,貿米於京市,符同京司員役,以爲互相分利之計者也。今年稅穀,遠道則雖未及上來,而近邑則間或有到京者,而邑吏捧錢潛來,逗遛江上,無論江商貿穀及倉屬私賣之米,必爲暗地買取,苟充原數,而剩錢及船價馬貰,與京吏締結分利,以此之故,江米幾至絶種,市價日漸騰踴,目下民情,已極悶然,而況今儒武咸聚,主客俱困之時,又此防納之弊,益無顧忌,致使都民,無以支過,苟有一分法綱,寧或至此?此不可不洞加禁斷。亟令捕廳,多岐詗察,期於一一必捉,無論邑吏京吏,若有犯者,斷用當律,無或少貸,不禁之郞官,卽施竄配之典,何如?上曰,依爲之。出擧條載瓚曰,山林川澤之利,豈公家之所可盡有者哉?近者地無閑土,物無隱利,而國日益貧,民日益窮者,無他,卽上下交征之故也。臣於年前,備陳是弊,仍請陳告人刑配矣。然而中外遊手之輩,計無所措,奸無不生,指無謂有,以東謂西,凡土地川梁之間,若可以藉以爲說,則必變幻其狀,疑眩爲事,種種瞞人射利之弊,難保其必無,而終見其害及小民,怨歸公家矣。今後若有以似此奸計,陳告於各宮房各衙門者,則外而付本道刑配,內而自法司照法之意,行會於八道·四都刑·漢兩司,何如?上曰,依爲之。出擧條載瓚曰,京畿監司李存秀,摠戎使金基厚,以城餉減分事,或筵奏或陳疏,互相可否,而有廟堂稟處之命矣。蓋城餉,本以部還,變爲邑還,今已二十年之久,而畿民切骨之弊,方到十分地頭。道臣減分給代之請,實出不獲已之意,而在摠廳,則已成一營之定制,今若減分,自不無多少難處之端,至有將臣疏辭,苟欲營邑兩便,一無牽掣之歎,則今不可率爾決定,遽然覆奏。更加十分爛商,務歸便當,然後從徐指一稟處,何如?上曰,依爲之。出擧條載瓚曰,頃因永興府使嚴耆疏請,聖歷烽撤罷,特以更加審愼之意,令道臣査啓,而道臣所論,旣曰當罷,又爲關問於南兵使,則帥臣啓語,亦以爲德峙·熊望,直路相望,聖歷則介於兩間,便是贅剩,且引古帥臣當罷之論,詳陳其不必疊設矣。帥臣與道守臣,僉議旣同,況有前人明的之說,則此烽之當罷與否,更無可疑之端,依所啓,撤去之意,分付,何如?上曰,依爲之。出擧條載瓚曰,卽見南兵使李石求狀啓,則以爲本營屬親騎衛,限五百名精擇加設,則實爲備陰雨收人才之策。營校別軍官,俱是冗閒,就其中限三四百名抄募,其餘則利原·端川·洪原等邑,分排充數,各樣軍裝,都試賞資,自臣營從便備給,而邊將一窠,窠窄人多,以梨洞·雙靑兩堡中,除出一窠,屬之親騎衛。鐵箭槍劍,最是武士要技,而漏於都試規矩,此後則一體試取,鐵箭一百五十步以上,依沒技例施行,一百五十步以下,則與月刀騎槍雙劍諸技,依他技入格例,從優施賞事,請令廟堂稟處矣。不煩經費,加抄五百精勇之騎,則軍制始備,關防增重,帥臣所請,實爲得宜矣。頃於關西道臣創置壯中衛之請,旣爲許施,此亦使之依所啓施行,都試時試規之添入各技,賞典之務從優典,亦出於簡武藝激軍情之道,竝爲許施。至於兩堡將之加請一窠,雖係奬勸之政,而南北兵營之各界單窠,其來已久,便同官制,有難遽許,今姑置之,容竢更議後稟定,何如?上曰,依爲之。出擧條載瓚曰,頃因北道御史別單,居山別中司哨軍革罷事,及穩城牧馬分定牧養事,詳査以報之意,覆啓行會矣。卽見道臣所報,則以爲居山驛卒,以別中司哨軍,爲積痼難支之弊,今若革罷,以利原軍六百五十三名,換作中司,而餉穀屬于該邑,則驛站關防,兩得便宜云,而枚擧帥臣報辭,亦無異同,穩城牧馬牧具變通事,待年豊徐議爲辭矣。居山驛卒之竝責軍役驛役,卽是他道之所無,軍政之謬例,雖未知當初創制,果緣何故,而今以所不堪之軍役,必難支之驛役,兼定於一人,都責以兩役,則軍當虛戶,驛必絶站,以軍以役,勢將兩失。道帥臣所陳,皆以移屬利原爲當,而與御史意見,前後僉同,依所啓,以居山別中司之名,移付於利原縣監,竝與餉穀,屬之該縣,牧場釐弊,使之待年豊更議,何如?上曰,依爲之。出擧條載瓚曰,今當書筵日開之時,賓客當備員,在外賓客許遞,政官令政院,稟旨牌招,開政差代,何如?上曰,依爲之。出擧條載瓚曰,宣武祠堂上有闕之代,訓鍊大將李海愚差下,何如?上曰,依爲之。出擧條仍敎曰,大臣就座。象奎曰,日前以濬川事,已有所奏,而與諸將臣,看審形便,則濬川旣爲年久,非但城內之湮塞,城外水道,反復高焉,不可不大加疏鑿,而每因財力之不贍,未免經紀之或絀,均廳劃給之所儲留者,爲四千兩,戶曹之取來者,亦不過七百兩,而曾在庚午濬川時,亦爲那移取用,則今番亦不可不限年先下,以爲補用之地,而數爻則臨時更稟,始役則將以來月十八日爲定,豫此仰達矣。上可之。紀淵曰,翰林會圈事,命下矣。別兼春秋,只有臣一人,無以備三員擧行。自前會圈之時,每有經稟後從下位付職擧行之例,今番則何以爲之乎?上曰,今番亦依此爲之,可也。出擧條周壽曰,今日賓對,兩司無一人進參,事甚未安。違牌諸臺,竝推考,何如?上曰,依爲之。出擧條載瓚曰,臣方帶司僕提擧之任,以司僕事,有仰達者矣。日前因兵曹判書所奏,禁軍官馬,以司僕牧場馬,每年春秋,各十二匹式分給事,仰請蒙允,而牧場馬,則分養革罷之後,元無上來之事,只有濟州貢馬每年一次封進者,此亦各有元定分劃處,餘數不多,一年二十四匹之出給禁軍,其勢末由。只以十二匹,合兩等出給,何如?上曰,依爲之。出擧條王大妃殿進御加味通順散五貼製入。出榻敎仍命大臣·備堂先退,載瓚等退出。又命退,承史以次退出。
上在昌德宮。停常參·經筵。
趙晉和,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
李惟命啓曰,明日常參·經筵,取稟。傳曰,停。
趙晉和啓曰,合辭方張之時,兩司無詣臺之員,事甚未安。除在外,未肅拜·呈告人員,竝卽牌招,何如?傳曰,允。
徐春輔啓曰,行左副承旨申溆,今日不爲仕進,卽爲牌招,何如?傳曰,允。
李惟命啓曰,注書有闕代,被薦人李羲肇·李驥秀·李若愚薦狀,依例成送吏曹之意,敢啓。傳曰,知道。
趙晉和啓曰,大司憲朴宗薰,掌令李東永牌不進,執義李龜雲,掌令朴光錫,持平尹東壽·尹奎應在外,監察茶時之意,敢啓。傳曰,知道。
以掌令李東永,獻納李東煥,正言韓啓玉牌不進罷職傳旨,傳于趙晉和曰,只推。
以全羅監司朴崙壽狀啓,鎭安縣民家失火,人命燒死事,傳于徐春輔曰,聞甚矜惻,元恤典外,別加顧恤事,分付。
趙晉和,以都摠府言啓曰,都摠管趙德潤,以刑曹判書,本曹坐起,晝仕出去之意,敢啓。傳曰,知道。
趙晉和,以禁衛營言啓曰,來三月當九番右部中司屬全羅道四哨軍兵逢點實數五百十三名,已爲點閱整齊,來三月初一日,與內外各處入直將官軍兵等,依例替代後,舊軍放送之意,敢啓。傳曰,知道。
趙晉和,以禁衛營言啓曰,來五月當十番右部右司屬全羅道四哨軍兵,來四月二十五日,京中逢點,依例準二朔立番之意,本道監·兵使處,預爲知委,何如?傳曰,允。
趙晉和,以御營廳言啓曰,本廳來三月四月兩朔應立右部後司屬江原道四哨軍兵五百十七名,今已逢點整齊矣。三月初一日,與舊番右司軍兵,替代立番後,舊軍放送之意,敢啓。傳曰,知道。
趙晉和,以御營廳言啓曰,本廳來五月六月兩朔應立後部前司屬江原道二哨,京畿左道二哨,合四哨軍兵,四月二十五日,京中逢點,五月初一日,與右部後司軍兵,當爲替代立番,趁期調送事,兩道監司處,措辭知會之意,敢啓。傳曰,知道。
上在昌德宮。停常參·經筵。
李惟命啓曰,明日常參·經筵,取稟。傳曰,停。
趙晉和啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
趙晉和啓曰,御營廳將官來言,今日本廳軍兵,日次私習云矣,敢啓。傳曰,知道。
李惟命啓曰,來初一日,輪對日次,而禧陵忌辰祭齋戒相値,頉稟之意,敢啓。傳曰,知道。
徐春輔啓曰,行左副承旨申溆,右副承旨朴周壽,今日不爲仕進,竝卽牌招,何如?傳曰,竝許遞,前望單子入之,待下批牌招察任。
承旨前望單子入之,李顯默·徐有聞落點。
朴宗京啓曰,藥房三提調持湯劑來待矣。傳曰,封入。
備忘記,豐山萬戶姜熙文下直,長弓一張,長箭一部,片箭一部,筒兒一箇賜給。
趙晉和啓曰,假注書洪學淵,身病猝重,勢難察任,今姑改差,何如?傳曰,允。
兵曹口傳政事,副護軍朴周壽。
趙晉和啓曰,行大司憲朴宗薰,掌令李東永牌不進,執義李龜雲,掌令朴光錫,持平尹東壽·尹奎應在外,監察茶時之意,敢啓。傳曰,知道。
以掌令李東永牌不進罷職傳旨,傳于趙晉和曰,只推。
趙晉和,以兵曹言啓曰,今此慶科庭試武科初試時試官望,今當磨鍊,而可擬之人乏少,承旨及曾經堂上兵使,竝擬,何如?傳曰,允。
趙晉和啓曰,今此慶科庭試武科初試,一所試官徐能輔·李錫奎·尹益烈,二所試官尹魯東·柳畊牌不進,更爲牌招,二所參試官尹景鎭·徐有素牌不進,無以備員受點,令該曹,改付標以入,何如?傳曰,允。
以庭試武科初試,一所參試官任㸁,二所參試官尹景鎭·徐有素牌不進罷職傳旨,傳于趙晉和曰,只推。
趙晉和啓曰,今此慶科庭試武科初試,監試官大司憲朴宗薰,掌令李東永牌不進,大司憲更爲牌招,執義李龜雲,掌令朴光錫,持平尹東壽·尹奎應在外,無以備員受點,何以爲之?敢稟。傳曰,允。在外臺諫竝許遞,政官牌招開政。
以庭試武科初試監試官李東永牌不進罷職傳旨,傳于趙晉和曰,只推。
趙晉和啓曰,掌令李東永,旣有只推之命,更爲牌招,何如?傳曰,允。
傳于徐春輔曰,諸承旨持公事入侍。
有政。吏批,判書李肇源進,參判趙萬元在外,參議金履載牌不進,行左承旨徐春輔進。以具康爲執義,李在璣爲掌令,尹庠圭·金秀鍾爲持平,徐能輔爲右尹,李久源爲相禮,李羲肇爲注書,李鳳集爲崇靈殿參奉,廣興直長單李義悅,左尹柳畊,右尹徐能輔。
兵批,兼判書沈象奎試官擬望進,參判柳病,參議鄭景祚入直進,參知鄭文始病,同副承旨趙晉和進,同知趙學永,僉知南耆喆,護軍申溆,副司直李龜雲·朴光錫·尹奎應·尹東壽,以上竝單付。
洪學淵有頉,代以尹秉烈爲假注書。
趙晉和啓曰,新除授注書李羲肇,卽爲牌招入直,何如?傳曰,允。
以右副承旨李顯默牌不進罷職傳旨,傳于李惟命曰,只推。
以吏曹參議金履載牌不進罷職傳旨,傳于李惟命曰,只推。
徐春輔啓曰,新除授左副承旨徐有聞,時在江原道春川地,斯速乘馹上來事,下諭,何如?傳曰,允。
趙晉和啓曰,執義具康,掌令李在璣,旣在闕中,不出姑停望,直爲出去,事甚未安,竝推考,何如?傳曰,允。
趙晉和,以備邊司言啓曰,卽見忠淸監司趙貞喆狀啓,則以爲,道內麰還,數甚不敷,歉餘農民,種糧艱乏,各衙門留庫麰中,限三千石特許加分事,請令廟堂,稟旨,分付矣。麰還加分,已成近例,依所請三千石,許令加分,何如?傳曰,允。
趙晉和,以濬川司言啓曰,本司都廳李吉培身病改差,代以訓鍊都監別將鄭來升差下,使之察任,何如?傳曰,允。
京畿監司李存秀疏曰,伏以臣,久據弊局,觸事疎迂,生民倒懸,邑瘼積痼,而曾不能出謀發慮,變通矯捄,居常愧懼,譴何是竢,日前因摠糶事筵奏,至有帥臣之疏,而其中一句語,不勝悚然。蓋還餉分留,自有定式,而觀乎民勢之贏詘,啓稟于朝,隨時加減,卽諸路自前通行之法例,矧玆摠餉甲寅改定之例,亦是隨時變通,懷保小民之德意也。今於法久弊滋之後,從長矯捄,乃所以仰體昔日愛恤元元之聖德,且摠餉分留之前後變通,非止一再,今番減敷分給之請,亦非臣擅定而仰奏也。至請令廟堂稟旨,而帥臣之疏,謂以毁壞成憲,似未諳通變與毁壞,語訓各異,本不襯近也。臣不必以此爲引,而旣曰上疏中,有毁壞成憲四字,其在事面,亦不可以本不襯近,恬然不爲自引,敢陳短章,仰瀆崇嚴。伏乞聖明,亟遞臣所帶之任,仍治臣瀆擾之罪,以安私分焉。臣無任云云。答曰,省疏具悉。卿其勿辭行公。
王大妃殿誕辰稱慶,惠慶宮寶齡恰躋八旬,合慶慶科庭試別試武科初試時規矩,鐵箭三矢一百二十步,騎芻一次一中,貫革五矢一百五十步一巡三中,柳葉箭五矢一百二十步一巡一中,鳥銃三柄一巡二中,講粗以上取三技。
甲戌閏二月二十七日午時,上御重熙堂。諸承旨持公事入侍時,行左承旨徐春輔,行右承旨李惟命,同副承旨趙晉和,假注書南履炯·洪學淵,記注官朴思彦·柳可均,直閣鄭元容,以次進伏訖。上曰,無公事乎?春輔等曰,公事無有矣。進御定志地黃湯,自今日一貼式煎入。出榻敎仍命退,諸臣以次退出。
上在昌德宮。停常參·經筵。
李惟命啓曰,明日常參·經筵,取稟。傳曰,停。
趙晉和啓曰,合辭方張之時,兩司無詣臺之員,事甚未安,除在外·未署經·試所進去外,未肅拜·呈告人員,竝卽牌招,何如?傳曰,允。
趙晉和啓曰,禁衛營將官來言,今日本營軍兵,日次私習云矣,敢啓。傳曰,知道。
李惟命啓曰,右副承旨李顯默,今日不爲仕進,卽爲牌招,何如?傳曰,許遞,前望單子入之,待下批牌招察任。
承旨前望單子入之,李魯益落點。
朴宗京啓曰,藥房提調·副提調持湯劑來待矣。傳曰,封入。
趙晉和啓曰,大司憲朴宗薰,執義具康,掌令李在璣牌不進,李東永,持平尹庠圭試所進,金秀鍾未署經,監察茶時之意,敢啓。傳曰,知道。
以執義具康,掌令李在璣牌不進罷職傳旨,傳于趙晉和曰,只推。
尹秉烈有頉,代以李在鶴爲假注書。
李在鶴有頉,代以金逸淵爲假注書。
以廣州留守趙尙鎭狀啓,本府民家失火事,傳于徐春輔曰,聞甚矜惻,元恤典外,別加顧助事,分付。
趙晉和,以武一所試官意啓曰,臣所今日平明開場,擧子捧單數,自天字至淡字半字,合爲三千四百人矣。元貫革外,加設八貫革,先自柳葉箭試取之意,敢啓。傳曰,知道。
趙晉和,以武二所試官意啓曰,臣所今日平明開場,擧子捧單數,自天字至李字半字,合爲二千九百四十二人矣。先自柳葉箭試取,而元貫革外,加設八貫革之意,敢啓。傳曰,知道。
上在昌德宮。停常參·經筵。
藥房都提調金思穆,提調金蓍根,副提調朴宗京啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?惠慶宮氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·惠慶宮·嘉順宮,藥房口傳問安。答曰,知道。世子宮口傳問安。答曰,知悉。
趙晉和,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
李惟命啓曰,來初一日二日,禧陵忌辰祭齋戒正日,初三日懿昭墓忌辰祭齋戒,初四日五日,元陵忌辰祭齋戒正日相値,視事頉稟之意,敢啓。傳曰,知道。
趙晉和啓曰,合辭方張之時,兩司無詣臺之員,事甚未安。除在外·未署經·試所進去外,未肅拜·呈告人員,竝卽牌招,何如?傳曰,允。
趙晉和啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
李惟命啓曰,漢城左尹徐能輔,除拜後過三日不爲出肅,依定式推考驚責,仍卽牌招察任,何如?傳曰,允。
傳于朴宗京曰,藥房入侍,時原任大臣·閣臣同爲入侍。
朴宗京啓曰,藥房三提調持湯劑來待矣。傳曰,封入。
傳于李惟命曰,禮房承旨馳詣宗廟·景慕宮,奉審摘奸以來。
趙晉和啓曰,大司憲未差,執義具康,掌令李在璣牌不進,李東永,持平尹庠圭試所進,金秀鍾未署經,監察茶時之意,敢啓。傳曰,知道。
以執義具康,掌令李在璣牌不進罷職傳旨,傳于趙晉和曰,只推。
兵曹口傳政事,護軍朴宗薰。
傳于李惟命曰,發遣吏郞,諸執事淸齋與否,摘奸以來。
李惟命,以吏曹言啓曰,卽接開城府留守尹序東移文,則分奉常寺主簿趙有憲,身病猝重,勢難察任云。祀享重地,不可許久曠務,改差,何如?傳曰,允。
李惟命,以內醫院都提調·提調意啓曰,加差內醫崔暄,待窠陞實事,曾已命下矣。內醫玄鉀有頉,代加差內醫崔暄差下,何如?傳曰,允。
趙晉和,以兵曹言啓曰,今閏二月各廳堂下武臣朔試射,臣曹連因有故,不得爲之之意,敢啓。傳曰,知道。
趙晉和,以兵曹言啓曰,逌瞻門南邊含春苑墻垣缺落處,今已畢築矣。守直衛軍,解送之意,敢啓。傳曰,知道。
趙晉和,以禁衛營言啓曰,謹依定式,臣堯憲,進詣南壇,奉審摘奸,則壇上與階砌紅箭門內外,俱爲無頉,松木則漸就蒼鬱,禁樵守護等節,另加申飭之意,敢啓。傳曰,知道。
趙晉和,以禁衛營言啓曰,本營哨官金致剛·李會點,始因番次之推諉,終至擧措之駭悖,竝姑先汰去之意,敢啓。傳曰,知道。
趙晉和,以武一所試官意啓曰,臣所今日柳葉箭應射擧子三千四百人內,四矢一人,三矢十一人,二矢二百十人,一矢三百四十五人入格,合爲五百六十七人矣。日暮姑停之意,敢啓。傳曰,知道。
趙晉和,以武二所試官意啓曰,臣所今日柳葉箭應射擧子,自天字至餘字半字,一千二百七十人內,邊三中貫一中二人,邊二中貫一中二人,邊三中十三人,貫一中邊一中二十一人,邊二中六十九人,貫一中四十九人,邊一中三百人入格,合爲四百五十六人,而日暮姑停之意,敢啓。傳曰,知道。
趙晉和,以武一所試官意啓曰,臣所今日平明開場,柳葉箭自金字,仍爲試取之意,敢啓。傳曰,知道。
趙晉和,以武二所試官意啓曰,臣所今日平明開場,柳葉箭自餘字半字,仍爲試取之意,敢啓。傳曰,知道。
趙晉和,以武一所試官意啓曰,臣所今日柳葉箭應射擧子,自金字至淡字半字,一千四百人內,入格四矢一人,三矢六人,二矢七十六人,一矢二百九十六人,昨日入格五百六十七人,合爲九百四十六人矣。今已畢試,貫革仍爲試取之意,敢啓。傳曰,知道。
趙晉和,以武二所試官意啓曰,臣所今日柳葉箭應射擧子,自餘字半字,至李字半字,一千六百七十二人內,邊四中三人,邊二中貫一中四人,邊三中二十人,貫二中六人,貫一中邊一中二十三人,邊二中一百十三人,貫一中五十人,邊一中三百五十四人,昨日入格四百五十六人,合爲入格一千二十九人,而柳葉箭,今已畢試矣。貫革自天字,仍爲試取,而元貫革外,加設六貫革試取之意,敢啓。傳曰,知道。
甲戌閏二月二十九日卯時,上御重熙堂。藥房入診,時原任大臣·閣臣承候同爲入侍時,都提調金思穆,提調金蓍根,副提調朴宗京,記事官李羲肇,記注官金良倜·林景祚,領府事李時秀,領議政金載瓚,原任提學沈象奎,直提學金履喬,檢校直閣李魯益,直閣鄭元容,檢校待敎李龍秀·朴綺壽,待敎李鶴秀進伏,別待令副護軍洪旭浩,醫官吳千根·趙宗協·秦東秀·卞之錞·吳仁豐·安載述·李命運·權以中,進伏楹外訖。時秀等曰,近日和暖,聖體,若何?上曰,一樣矣。時秀等曰,寢睡·水刺之節,何如?上曰,一樣矣。仍敎曰,各殿宮氣候一樣矣。時秀曰,湯劑連已進御,果爲順下乎?上曰,唯。仍命醫官三人入診。旭浩·以中·宗協,以次診候訖,退伏奏曰,脈候左右三部調均矣。載瓚曰,大司憲朴宗薰,當此列聖御製印出之役,以其臺職,不得入來云,向來旣有筵奏蒙遞矣。今番亦爲許遞,使之專意,監董似好,故敢此仰達矣。上曰,依此爲之。出榻敎思穆曰,日次入診時,雖無鍼醫待令之事,自今以後,李重恒,以別待令例,加數入診似好,故敢此仰達矣。上曰,唯。王大妃殿進御加味通順散,依前方五貼製入事。出榻敎上命退,諸臣以次退出。
上在昌德宮。停常參·經筵。
李惟命啓曰,大司憲未差,執義具康,掌令李在璣呈辭,李東永,持平尹庠圭試所進,金秀鍾未署經,監察茶時之意,敢啓。傳曰,知道。
李惟命啓曰,來初五日朝參日次,而元陵忌辰祭正日相値,頉稟之意,敢啓。傳曰,知道。
朴宗京啓曰,藥房提調·副提調,持湯劑來待矣。傳曰,封入。
傳于李惟命曰,禮房承旨,馳詣先蠶壇,奉審摘奸以來。
李惟命啓曰,吏曹郞廳來言臺諫有闕,政事,取稟。傳曰,政官,牌招開政。
李惟命啓曰,注書有闕代,被薦人李驥秀·李若愚·朴齊明薦狀,依例成送吏曹之意,敢啓。傳曰,知道。
徐春輔啓曰,行都承旨朴宗京藥院進,行右承旨李維命奉審進,左副承旨徐有聞在外,右副承旨李魯益鑄字所進,同副承旨趙晉和須資出去,臣吏兵批,兼進之意,敢啓。傳曰,知道。
有政。吏批,判書李肇源進,參判趙萬元在外未肅拜,參議金履載牌不進,行左承旨徐春輔進。以林漢浩爲大司憲,閔德基爲左通禮,李若愚爲注書,具錫漢爲兼引儀,韓守一·金聲寅爲假引儀,曺學振爲堤川縣監,承文正字單梁在孟,分奉常主簿單白思日,直長單全錫天,分敎官單朴松茂,故郡守趙德章,贈戶參例兼,故通德趙明濟贈左承旨,以上同知趙學永兩代。
兵批,兼判書沈象奎病,參判柳病,參議鄭景祚入直進,參知鄭文始受由,行左承旨徐春輔進,副護軍單李顯默。
李惟命啓曰,新除授注書李若愚,卽爲牌招入直,何如?傳曰,允。
以吏曹參議金履載牌不進罷職傳旨,傳于李惟命曰,只推。
李惟命,以奎章閣言啓曰,景慕宮望廟樓,今朔奉審無頉之意,敢啓。傳曰,知道。
李惟命,以奎章閣言啓曰,卽接內需司牒報,則咸興·永興兩本宮,四月別大祭時,造燭封香吉日,今月初十日卯時,衣襨香燭祭品奉詣吉日,同月十一日卯時俱吉云,以此日時擧行之意,敢啓。傳曰,知道。
李惟命,以禮曹言啓曰,今三月十一日,王大妃殿周甲誕辰稱慶,惠慶宮寶齡八旬稱慶,合二慶慶科庭試文科,親臨與命官,何以爲之,而處所,以何處擧行乎?敢稟。傳曰,春塘臺,命官爲之,可也。
李惟命,以備邊司言啓曰,卽見江原監司趙弘鎭狀啓,則以爲,道內還穀,自來不敷,以其當分之數,實無以分排,留庫各穀中,限三萬七千石,特許加分事,請令廟堂,稟旨,分付矣。原巡果爲不敷,加分已成近例,而歉歲民食尤靠,還穀留庫各穀,依狀請石數,許令加俵,而第今虛勘之邑,必以加分爲粧撰之計,令道臣,詳察其虛實,從民情施行,何如?傳曰,允。
李惟命,以兵曹言啓曰,五衛將朱萬离,除授在外,過限未上來,依法典改差,何如?傳曰,允。
李惟命,以武一所試官意啓曰,臣所今日貫革應射擧子,自天字至闕字,合二千五百九十二人內,無一人入格者矣。日暮姑停之意,敢啓。傳曰,知道。
李惟命,以武二所試官意啓曰,臣所今日貫革應射擧子,自天字至荒字,四百人內,三中入格二人,而日暮姑停之意,敢啓。傳曰,知道。
李惟命,以武一所試官意啓曰,臣所今日平明開場,貫革應射擧子,自果字,仍爲試取之意,敢啓。傳曰,知道。
李惟命,以武二所試官意啓曰,臣所,今日平明開場,貫革,自日字,仍爲試取之意,敢啓。傳曰,知道。
李惟命,以武一所試官意啓曰,臣所今日,貫革應射擧子,自果字至淡字半字,五百五十八人內,三矢入格三人矣。今已畢試,仍試騎芻,兼爲捧講之意,敢啓。傳曰,知道。
李惟命,以武二所試官意啓曰,臣所今日貫革應射擧子,自日字至李字半字,二千五百四十二人內,四中一人,三中十一人,昨日入格二人,合爲入格十四人,而貫革今已畢試,騎芻,自天字,仍爲試取之意,敢啓。傳曰,知道。
上在昌德宮。停常參·經筵。
李魯益啓曰,行大司憲林漢浩在外,執義具康,掌令李在璣呈辭,李東永,持平尹庠圭試所進,金秀鍾未署經,監察茶時之意,敢啓。傳曰,知道
李魯益啓曰,禁衛營將官來言,今日本營軍兵日次私習云矣,敢啓。傳曰,知道。
李魯益啓曰,御營廳將官來言,今日本廳軍兵,日次私習云矣,敢啓。傳曰,知道。
朴宗京啓曰,藥房提調·副提調,持湯劑來待矣。傳曰,封入。
以注書李若愚牌不進罷職傳旨,傳于李惟命曰,只推。
傳于李惟命曰,留院公事入之。
注書李羲肇病,代以南履懋爲假注書。
李惟命,以兵曹言啓曰,今三月十一日,王大妃殿誕辰稱慶,惠慶宮寶齡恰躋八旬,合慶慶科庭試別試,武科殿試節目,當爲磨鍊,而凡於殿試,親臨與命官,前期稟旨後,磨鍊事,曾有定式矣。今番則何以爲之,而處所,以何處擧行乎?敢稟。傳曰,春塘臺,命官爲之,可也。
李惟命,以禁衛營言啓曰,本營字內,內南山二牌彭木洞近處,今日酉時量,偶然失火,被燒莎草處,長爲三十五步,廣爲十七步,松木則幸無一株被傷,而常時不善巡察,致有此失火之擧,事極驚駭,當該巡山哨官,嚴棍懲勵,山直輩,亦爲從重科治,臣之不能檢飭,不勝惶恐之意,敢啓。傳曰,知道。
李惟命,以武一所試官意啓曰,臣所,今日騎芻應射擧子,自天字至張字,合八百人內,入格三矢一人,二矢九人,一矢三十九人,合四十九人,講入格十九人,合爲六十八人矣。日暮姑停之意,敢啓。傳曰,知道。
李惟命,以武二所試官意啓曰,臣所今日騎芻應射擧子,自天字至玄字,一百五十人內,三中二人,二中一人,一中十六人,入格合爲十九人,而日暮姑停之意,敢啓。傳曰,知道。
李惟命,以武一所試官意啓曰,臣所今日平明開場,騎芻,自寒字試取,而隨其入格,仍爲捧講之意,敢啓。傳曰,知道。
李惟命,以武二所試官意啓曰,臣所今日平明開場,騎芻,自黃字,仍爲試取之意,敢啓。傳曰,知道。
上在昌德宮。停常參·經筵。
趙晉和啓曰,行大司憲林漢浩在外,執義具康,掌令李在璣呈辭,李東永,持平尹庠圭試所進,金秀鍾未署經,監察茶時之意,敢啓。傳曰,知道。
趙晉和啓曰,禁衛營將官來言,今日本營軍兵,日次私習云矣,敢啓。傳曰,知道。
趙晉和,以御營廳將官來言,今日本廳軍兵,日次私習云矣,敢啓。傳曰,知道。
徐春輔啓曰,左副承旨徐有聞,今日不爲仕進,卽爲牌招,何如?傳曰,許遞,前望單子入之,待下批牌招察任。
朴宗京啓曰,藥房提調·副提調,持湯劑來待矣。傳曰,封入。
傳于李惟命曰,禮房承旨,馳詣懿昭墓,奉審摘奸以來。
承旨前望單子入之,鄭文始落點。
徐春輔啓曰,假注書南履懋,時無職名,令該曹,依例付軍職,冠帶常仕,何如?傳曰,允。
趙晉和,以都摠府言啓曰,今日入直內三廳武兼禁軍及軍兵等,當爲中日習射技放,而懿昭墓忌辰祭齋戒相値,不得設行之意,敢啓。傳曰,知道。
李惟命,以成均館同知館事意啓曰,今三月初三日,儒生課試當爲設行,而大提學未差,限內不得爲之之意,敢啓。傳曰,明日爲之,弘文提學牌招。
鄭文始,以兵曹言啓曰,命官試取時,侍衛,依新定式,兵曹都摠府堂上郞廳各一員,五衛將二員,宣傳官四員,武臣兼宣傳官六員,以出番磨鍊,而若値通方外命官試取,則多士觀瞻,侍衛數少,自本曹草記稟旨,加磨鍊事,伏奉,下敎矣。今此慶科庭試,命官試取時,侍衛何以爲之乎?敢稟。傳曰,各加一員,可也。
鄭文始,以武一所試官意啓曰,臣所,今日騎芻應射擧子,自寒字至果字半字,二千二十五人內,入格二矢二十九人,一矢一百十五人,講入格三十六人,合一百八十人矣。日暮姑停之意,敢啓。傳曰,知道。
鄭文始,以武二所試官意啓曰,臣所今日騎芻應射擧子,自黃字至冬字,一千人內,四中二人,三中八人,二中三十七人,一中一百四人,昨日入格十九人,合爲入格一百七十人矣。日暮姑停之意,敢啓。傳曰,知道。
鄭文始,以武一所試官意啓曰,臣所今日平明開場,騎芻自果字半字,試取而隨其入格,仍爲捧講之意,敢啓。傳曰,知道。
鄭文始,以武二所試官意啓曰,臣所今日平明開場,騎芻自藏字,仍爲試取之意,敢啓。傳曰,知道。
鄭文始,以武一所試官意啓曰,臣所,今日騎芻應射擧子,自果字半字,至淡字五百七十五人內,入格五矢一人,三矢三人,二矢十人,一矢七十四人,講入格三十七人,合一百二十五人矣。騎芻今已畢試,鐵箭仍爲試取,而隨其入格,連爲捧講之意,敢啓。傳曰,知道。
鄭文始,以扈衛廳大將意啓曰,別將李濟和,身病猝重,勢難察任,改差,何如?傳曰,允。
上在昌德宮。停常參·經筵。
鄭文始啓曰,行大司憲林漢浩在外,執義具康,掌令李在璣呈辭,李東永,持平尹庠圭試所進,金秀鍾未署經,監察茶時之意,敢啓。傳曰,試所進外許遞,前望單子入之。
朴宗京啓曰,藥房提調·副提調,持湯劑來待矣。傳曰,封入。
傳于李惟命曰,禮房承旨,馳詣元陵,奉審摘奸,局內諸陵,一體奉審以來。
鄭文始啓曰,弘文提學金啓洛牌不進推考傳旨,今方捧入,而陳疏到院,原疏,以國忌齋戒,纔已退却矣。三日製命下之後,如是違牌,事甚未安,更爲牌招,何如?傳曰,允。
鄭文始啓曰,弘文提學金啓洛再牌不進推考傳旨,今方捧入,而三日製命下之後,連違召牌,不卽承膺,事甚未安,所當更請牌招,而係是一日三牌,何以爲之?敢稟。傳曰,更爲牌招。
鄭文始啓曰,弘文提學金啓洛三牌不進推考傳旨,今方捧入,而三日製命下之後,一向違召,終不承膺,事體所在,萬萬未安,所當更請牌招,而係是一日四牌,何以爲之?敢稟。傳曰,更爲牌招。
鄭文始啓曰,弘文提學金啓洛,旣已承牌,藝文提學金羲淳,奎章閣提學南公轍·徐榮輔,竝卽牌招,以爲同參考試之地,何如?傳曰,允。
傳于鄭文始曰,同副承旨持此御題,與弘文提學,偕往泮宮,試取以來。
鄭文始啓曰,臣與弘文提學金啓洛,偕往泮宮,三日製儒生試取,則收券爲二百三十三張矣。捧入之意,敢啓。傳曰,知道。
傳于趙晉和曰,科次入侍。
鄭文始啓曰,大司憲掌令一員,持平一員未差,掌令李東永,持平尹庠圭試所進,監察茶時之意,敢啓。傳曰,知道。
臺諫前望單子入之,大司憲鄭尙愚,執義李龜雲,掌令吳鵬南,持平權漢緯,落點。
傳于趙晉和曰,坐直承旨入侍。
傳于鄭文始曰,三日製賦居首三下一進士金啓直赴會試,之次三下生員李憲兢,給二分,三下進士申常顯等九人,竝令該曹,考例施賞。
傳于鄭文始曰,入格儒生,明日延英門外,待令施賞。
李惟命,以禮曹言啓曰,以陵幸取稟草記,傳曰,以來月旬前擇入,而以元陵展謁,親祭磨鍊,可也事,命下矣。行幸吉日,令日官池景泌推擇,則來閏二月初三日初八日,初九日俱吉云,以何日定行乎?敢稟。傳曰,待秋爲之。
鄭文始,以備邊司言啓曰,頃因東萊前府使趙貞喆所報,倭館西行廊,待春修改之意,覆啓行會矣。卽見慶尙監司金魯應狀啓,則枚擧東萊府使洪秀晩牒呈,以爲行廊擧皆朽傷,重修無異改建,容入物力,依丙辰年例,以九千兩區劃,而材木則萊府近處左右沿松田中,不合船材者,依例斫給事,竝請令廟堂,稟旨,分付矣。倭館西廊重修之役,踰越元限,已有年所,基址,本自卑濕,棟椽擧皆傷敗,雖曰重修,事役甚鉅,無異新建,容入財力之以九千兩請劃者,營邑之臣,必有裁量分數,而然,依狀請許施,以爲趁卽始役之地,而許劃錢條,則就該府公木作錢餘剩條中,依丙辰已例,限四年條許令取用,而目下該府留儲之果準此數與否,有難懸度,如難一時辦出,則姑先以本道南倉及漕倉錢中,從便推移劃給。仍以該府公木餘剩,每年還充,則似爲兩便之道,材木則以本府近處左右沿松田中,風落自枯及不合船材者,斫給,而運輸等節,亦有丙辰覆啓知委者,依此擧行之意,分付于該道臣及統制使處,何如?傳曰,允。
鄭文始,以武一所試官意啓曰,臣所今日鐵箭應射擧子,自天字至霜字半字,一千九百七十人內,入格六十五人,講入格二十五人,合九十人矣。日暮姑停之意,敢啓。傳曰,知道。
鄭文始,以武二所試官意啓曰,臣所今日騎芻應射擧子,自藏字至劍字一千三百人內,三中六人,二中二十五人,一中一百九人,昨日入格一百五十一人,再昨日入格十九人,合爲入格三百十人,而日暮姑停之意,敢啓。傳曰,知道。
鄭文始,以武一所試官意啓曰,臣所今日平明開場,鐵箭應射擧子,自霜字半字試取,而隨其入格,連爲捧講之意,敢啓。傳曰,知道。
鄭文始,以武二所試官意啓曰,臣所今日平明開場,騎芻,自號字仍爲試取之意,敢啓。傳曰,知道。
鄭文始,以武一所試官意啓曰,臣所今日鐵箭應射擧子,自霜字半字,至淡字一千四百二十五人內,入格一百九人,講入格三十一人,合一百四十人矣。鐵箭今已畢試,鳥銃,鱗次試放,而元貫革外,加設六貫革,仍爲捧講之意,敢啓。傳曰,知道。
鄭文始,以武二所試官意啓曰,臣所今日騎芻應射擧子,自號字至李字半字,四百四十二人內,二中八人,一中四十六人,通計前三日入格,合爲三百六十四人,而騎芻今已畢試矣。鐵箭,自天字試取,元防牌外,加設一防牌試取,而講書,隨其入格,仍爲捧講之意,敢啓。傳曰,知道。
甲戌三月初四日未時,上御重熙堂。科次入侍時,右副承旨趙晉和,假注書南履懋,記注官林景祚·金良倜,藝文提學金啓洛,對讀官金箕殷·宋應圭,直閣鄭元容,以次進伏訖。上曰,科次爲之。箕殷讀奏一天,啓洛曰,此券可取矣。上曰,可矣。上曰,他對讀官入讀。應圭,又爲讀奏七張後,仍命提學出去賓廳,考定以入,可也。又命退,諸臣以次退出。
甲戌三月初四日申時,上御重熙堂。坐直承旨,持公事入侍時,右副承旨趙晉和,假注書南履懋,記注官林景祚·金良倜,直閣鄭元容,以次進伏訖。上曰,公事讀之。晉和,讀奏江原監司趙弘鎭莊陵奉審狀啓,仍命入之後退去,承史以次退出。
上在昌德宮。停常參·經筵。
開東,灑雨下雨,測雨器水深二分。
藥房都提調金思穆,提調金蓍根,副提調朴宗京啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?惠慶宮氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·惠慶宮·嘉順宮,藥房口傳問安。答曰,知道。世子宮口傳問安。答曰,知悉。
鄭文始啓曰,明日常參·經筵,取稟。傳曰,停。
鄭文始啓曰,備邊司郞廳來言,今日賓廳日次,而國忌正日相値,不得來會云矣,敢啓。傳曰,知道。
鄭文始啓曰,大司憲鄭尙愚未肅拜,執義李龜雲,掌令吳鵬南,持平權漢緯在外,掌令李東永,持平尹庠圭試所進,監察茶時之意,敢啓。傳曰,知道。
傳于朴宗京曰,藥房入侍,時原任大臣·閣臣,同爲入侍。
朴宗京啓曰,藥房三提調,持湯劑來待矣。傳曰,封入。
趙晉和啓曰,假注書金逸淵,身病猝重,勢難察任,今姑改差,何如?傳曰,允。
以韓用錡爲假注書。
以全羅監司朴崙壽狀啓,珍山郡守權中緝身死事,傳于鄭文始曰,令該曹口傳差出,催促下送。
以濟州察理使李在秀狀啓,設行養老宴,而事係擅便,惶恐俟勘事,傳于趙晉和曰,勿待罪事,回諭。
鄭文始,以禁衛營言啓曰,今此慶科庭試武科殿試時,本營軍兵中,直赴會試應試人,別單書入之意,敢啓。傳曰,知道。
鄭文始,以御營廳言啓曰,今此慶科武科殿試時,本廳將校中,直赴應試人,依定式,別單書入之意,敢啓。傳曰,知道。
鄭文始,以武一所試官意啓曰,臣所今日鳥銃應放擧子,自天字至霜字,二千人內,入格貫一中邊一中三人,邊三中四人,邊二中二十一人,講入格五人,合三十三人矣。日暮姑停之意,敢啓。傳曰,知道。
鄭文始,以武二所試官意啓曰,臣所今日鐵箭講書應試擧子,自天字至來字,九百人內,鐵箭入格八十三人,講書入格二十八人,合爲入格一百十一人,而日暮姑停之意,敢啓。傳曰,知道。
鄭文始,以武一所試官意啓曰,臣所今日平明開場,鳥銃應放擧子,自霜字試取,而隨其入格,連爲捧講之意,敢啓。傳曰,知道。
鄭文始,以武二所試官意啓曰,臣所今日平明開場,鐵箭·講書,自暑字仍爲試取之意,敢啓。傳曰,知道。
鄭文始,以武一所試官意啓曰,臣所今日鳥銃應放擧子,自霜字至淡字半字,一千四百二十五人內,入格貫二中邊一中二人,貫二中邊一中二人,貫一中邊一中三人,邊三中二人,邊二中七人,講入格三人,合十七人矣。各技皆已畢試,今方修正榜目之意,敢啓。傳曰,知道。
鄭文始,以武二所試官意啓曰,臣所今日鐵箭·講書,應試擧子,自暑字至劍字,一千五百五十人內,鐵箭入格一百十九人,講書入格二百人,昨日入格一百十一人,合爲入格四百三十人,而日暮姑停之意,敢啓。傳曰,知道。
甲戌三月初五日卯時,上御重熙堂。藥房入診時,原任大臣·閣臣,承候入侍時,都提調金思穆,提調金蓍根,副提調朴宗京,假注書金逸淵,記注官金良倜,別兼春秋李紀淵,領府事李時秀,領議政金載瓚,左議政韓用龜,原任提學沈象奎,直提學金履喬,檢校直閣李魯益·李光文,直閣鄭元容,檢校待敎朴宗薰·朴綺壽·李龍秀,待敎李鶴秀,以次進伏。別待令副護軍洪旭浩,副司勇權以中·李命運,醫官吳千根·趙宗協·秦東秀·卞之錞·李彦厚·李重恒,以次進伏楹外訖。時秀等曰,久待之餘,得此甘霈,日氣又甚調和矣,聖體,若何?上曰,一樣矣。時秀等曰,寢睡·水刺之節,何如?上曰,一樣矣。時秀等曰,王大妃殿氣候,何如?上曰,各殿宮氣候,皆一樣矣。上命診候旭浩·以中,以次診候訖。旭浩曰,脈候左右三部調均矣。以中曰,脈候左右三部調均矣。上命大臣先退,時秀曰,臣不勝萬萬惶悚,而每於診候之後,卽下退出之命,臣等雖或有民事之可達者,無以畢盡其懷,殿下亦不無咨訪者矣。特許久接臣等,俾上下酬酢,有時無蘊,是臣等區區之望也。王大妃殿進御加味通順散,依前方五貼製入事。出榻敎惠慶宮進服香砂異功散,前方中去靑皮,自今日五貼式日次製入事。出榻敎上曰,以次退出,可也。時秀等先退,又命退,承史以次退出。
上在昌德宮。停常參·經筵。
進御定志地黃湯停止,蔘苓白朮散,自今日一貼式煎入事,榻前下敎。
鄭文始,以都摠府言啓曰,今日入直內三廳武兼禁軍及軍兵等,中日習射技放,請出標信,傳曰,知道。
趙晉和啓曰,明日常參·經筵,取稟。傳曰,停。
鄭文始啓曰,禁衛營將官來言,今日本營軍兵,日次私習云矣,敢啓。傳曰,知道。
鄭文始啓曰,御營廳將官來言,今日本廳軍兵,日次私習云矣,敢啓。傳曰,知道。
朴宗京啓曰,藥房三提調,持湯劑來待矣。傳曰,封入。
傳于趙晉和曰,專經文臣殿講,今日明政殿爲之,侍衛入直磨鍊。
傳于趙晉和曰,雲寶劍置之。
傳于趙晉和曰,出宮門路,以協陽門爲之。
徐春輔啓曰,今日殿座,承旨當爲備員,而行右承旨李惟命,左副承旨李魯益,牌招啓辭未下,何以爲之,而同副承旨鄭文始,須資出去,卽爲牌招,何如?傳曰,允。
徐春輔啓曰,行右承旨李惟命,左副承旨李魯益,今日不爲仕進,竝卽牌招,何如?傳曰,允。
鄭文始,以都摠府言啓曰,入直軍兵等,中日習射技放事,標信,啓下矣。殿座相値,不得設行之意,敢啓。傳曰,知道。
鄭文始,以兵曹言啓曰,今日殿座時,禁軍侍衛別將,當爲率領,而禁軍別將申鴻周,方以試官進去試所矣。一內將李馨秀,使之兼別將擧行,何如?傳曰,允。
傳于趙晉和曰,專經文臣殿講,仁政殿命官爲之。
傳于趙晉和曰,命官右議政爲之。
傳于趙晉和曰,命官右議政病代,弘文提學爲之。
傳于趙晉和曰,命官弘文提學病代,兼兵曹判書沈象奎爲之。
傳于趙晉和曰,專經文臣殿講試官,閣臣·承旨,入直摠管,兵曹堂上爲之。
以左副承旨李魯益牌不進罷職傳旨,傳于趙晉和曰,只推。
鄭文始啓曰,試官之出榜後詣闕復命,例也,而武一所監試官李東永,謂有身病,自外徑歸,事甚未安,推考,何如?傳曰,允。
正言韓啓玉啓曰,罪人克觀,以妖任之同氣,凶謀逆節,爛熳同參,而嚴訊之下,抵賴不服,未及究覈,未及承款,王章莫伸,輿情莫泄,請金甲島爲奴罪人克觀,更令王府,嚴鞫得情,快正王法。逆賊尙魯,卽是千萬古所未有之劇賊,而孥戮之典,旣施旋寢。噫,此賊之未伏王章,徑自殞斃,已極神人之憤矣。假使此賊,頑然尙在,則千剮萬斫,不足以懲其罪,孥之戮之,在法當然。凡係祖宗朝金科玉條,猶或隨時變通,則今此追孥之禁,自近年斷然定行,守之太固,致使應行之律,不得施於此賊,萬有一日後惡逆之如尙魯窮凶者,抵賴不服,頑忍徑斃,則孥戮之法,其將不施乎?罪在罔赦,事關後弊,請逆賊尙魯,亟施孥戮之典。德相·尙喆·九宗三賊,無非極逆大憝,罪關宗社,而臺閣傳啓,積有年所,王章未伸,輿憤愈切,何幸先大王嚴懲討明義理之聖念,廓揮乾斷,特降允兪,而傳旨未及頒下,此乃先朝旣成之命未卒之志也。今當新化休明之日,不可使凶孽逆種,晷刻偃息於覆載之間,請亟下三啓傳旨,令攸司,卽速擧行焉。逆鏔罔赦之罪,已悉於前啓,今不必更事臚列,而幸賴我慈聖殿下,廓揮明斷,特施正法之典,擧國弸塞之冤憤,可以少洩,而今旣決案正法,則孥戮之法,便是應行之典,請正法罪人鏔,亟施孥戮之典。噫嘻,痛矣。今番嶺賊之其所驅率,雖曰鋤耰棘矜之徒,而其中李戒國·劉用孫·金金乭三漢,俱以凶逆奴屬,被其誑誘,受其指使,脅驅村丁,自作前茅,半夜官門,突入跳踉者,已極凶獰,而賊魁凶言,無難傳說於推覈之時,看作能事,節節頑惡,論其罪犯,決不可以島配遠竄而止。請絶島爲奴罪人李戒國·劉用孫·金金乭,亟令王府,快施典刑。噫,李東萬,本以妖邪之物,兼以狡慝之性,出沒跳踉,蹤跡陰祕,奔走營逐,心術鄙悖,爲世唾罵,不齒儕類者,亦有年所,而今於悖疏悖通,其所爛熳排布,締結和應之狀,綻露無餘,則渠當卽地款服,自伏常憲,而始於事發之日,慌忙投疏,欲爲掩匿欺蔽之圖,終於訊推之際,反覆呑吐,敢生掉脫之計者,究厥心腸,尤極巧惡。是宜益加刑訊,到底盤鞫,而究覈未竟,遽置末勘。今此酌處,雖出於好生之德意,其在誅亂去慝之道,決不可撓屈王章。請古今島定配罪人李東萬,亟令王府,設鞫得情,夬施典刑。梟示罪人性世,與劇逆載榮,一而二,二而一也。換着軍服,潛入禁庭,粧出纏帶,暗售網打,是何等排布設施,是何等凶謀祕計也?設鞫七朔,根因窩窟,終未究覈,只施梟示之律,輿情之憤惋,固無可言,而不可以已爲梟示,不施當施之律,請梟示罪人性世,亟施孥戮之典。新除授司憲府執義李龜雲,時在慶尙道禮安地,掌令吳鵬南,時在咸鏡道會寧地,持平權漢緯,時在江原道橫城地,請竝斯速乘馹上來事,下諭。答院曰,不允。李戒國等事,亟停勿煩,下諭事,依啓。
趙晉和啓曰,大司憲鄭尙愚,牌招啓辭未下,執義李龜雲,掌令吳鵬南,持平權漢緯在外,掌令李東永呈辭,持平尹庠圭試所進去,監察茶時之意,敢啓。傳曰,知道。
趙晉和啓曰,合辭許久闕啓,事甚未安,除在外·試所進去外,未肅拜人員,竝卽牌招,何如?傳曰,允。
徐春輔啓曰,假注書韓用錡,時無職名,令該曹,依例付軍職,冠帶常仕,何如?傳曰,允。
吏曹口傳政事,以朴民淳爲珍山郡守。
兵曹口傳政事,大護軍單朴宗慶。
趙晉和,以弘文館言啓曰,本館上番,姑陞入直,事甚未安,校理李鍾穆,卽爲牌招入直,何如?傳曰,允。
以校理李鍾穆牌不進罷職傳旨,傳于趙晉和曰,只推。
傳于趙晉和曰,專經文臣居首承文院博士鄭熙祚賞格,依例捧傳旨。
鄭文始,以義禁府言啓曰,濟州牧察理兼慰諭使李在秀狀啓內,旌義縣監權就一,爲先罷黜,其罪狀,令攸司稟處事,啓下矣。權就一,時在任所,依例發遣府羅將,交代後拿來,何如?傳曰,待待命拿囚。
鄭文始,以訓鍊都監言啓曰,今三月十一日,王大妃殿周甲誕辰稱慶,惠慶宮寶齡,恰躋八旬,合慶慶科庭試別試武科殿試時,本局將校軍兵直赴應試應頉人,竝別單書入之意,敢啓。傳曰,知道。
鄭文始,以訓鍊都監言啓曰,本局把摠李鉉,身病甚重,勢難察任,改差,何如?傳曰,允。
鄭文始,以御營廳言啓曰,本廳哨官崔斗煥,身病甚重,勢難察任,改差,何如?傳曰,允。
鄭文始,以武二所試官意啓曰,臣所今日平明開場,鐵箭·講書,自號字,仍爲試取之意,敢啓。傳曰,知道。
鄭文始,以武二所試官意啓曰,臣所今日鐵箭應射擧子,自號字至李字半字,四百九十二人內,入格三十五人,昨日入格一百十九人,再昨日入格一百十一人,合爲入格二百六十五人矣。鐵箭今已畢試,鳥銃,自天字元貫革外,加設六貫革試放,而講書則連爲捧講之意,敢啓。傳曰,知道。
禮曹判書朴宗慶疏曰,伏以臣以區區情病之難冒難强,猥陳微懇於旬月之間,不啻一再,而未蒙准許,所請則又上辭單,亦已至三度矣。竊自謂三度啓遞,乃人人之所得於聖明,而臣亦當遞,身可以退休,病可以調治,日昨加由之命,忽下於常格之外,臣於此,惶愧悶蹙,益不知置身之所矣。夫宗伯之職掌邦禮,而責任甚重,簿書太劇,實非如臣庸陋之所可冒據,又非如臣危病之所可堪承,而虛縻日久,瘝務居多,忍疾請急,不容少緩。伏乞聖慈,特垂憐察,諒臣苦情,亟將臣所帶宗伯經筵賓客之任,竝許遞免,以便公私,不勝幸甚。臣無任云云。答曰,省疏具悉。所請依施。
大司成李愚在疏曰,伏以臣待罪畿邑,三歲于玆,局弊而莫矯,民困而莫救,尸位素餐,罪戾日積,居常愧負,若無所容,而臣有老母,得以就養,幸賴滋補之力,崦嵫之景,不至於益下,秋毫,皆殿下賜也。臣之志願少伸,無復他望,榮塗一步,妄想不到,迺於前月二十二日,伏奉除旨,以臣爲成均館大司成者,臣驚惶悸恐,歷日愈切。噫,國子之職,古所稱師儒之長耳,其任則虞之敎胄也,其責則周之造士也。謹庠序學校之敎,裨菁莪棫樸之化,以之譽髦斯士,鳴國家盛,則循名責實,若是其至重且大。故自古在昔膺是任,而受是責者,罔非文學聲望,蔚然爲士類之所推重者,而猶復逡巡却顧,必辭乃已。今臣早而失學,長益所習者,不過功令之文,而雕蟲末技,尙不猶人,僥倖一第,不過爲親而仕,至若經術學識,臣固自知其昧昧,而同朝之人,亦未嘗以是或許,忽於一朝,置諸皐比之座,責以表率之任,寧不貽多士之笑,而爲朝廷之羞歟?況今文學之士,資居臣右,望重當世者,不爲不多,臣是何人?獨先濫竽,臣自奉恩命,若鶢鶋之當鍾鼓,將毋還次,已經數宵,而叨謝常分,不敢自效,一日虛縻,恧蹙滋甚,玆敢悉暴情懇,仰干崇嚴。伏乞聖慈,特垂照察,將臣新授職名,亟行鐫改,俾名器無褻,私分獲安,千萬至祝。臣無任云云。省疏具悉。爾其勿辭察職。
注書李若愚疏曰,伏以臣於千萬匪意,伏奉堂后新命,繼以天牌嚴臨,臣誠惝怳震悚,措躬無地。臣本駑才賤品,百無肖似,濫竊科第,未踰周歲,榮塗選職,意想不到,間以假官,數遭登筵,榮雖極於昵侍,愧尙切於蔑稱。今玆所叨遴選之淸峻,責任之緊重,尤非新進末班所可人人濫叨者,則如臣庸陋,初無彷彿堪承之望,況本院薦法,自有先後不易之序,雖或有越次蒙點之人,不得冒沒承膺,輒皆陳疏丐遞,故事昭載,法例至嚴,今臣名在副擬,猥蒙天點,揆以公格,有難冒進,人器不稱,猶屬緩聲,坐違嚴召,良非獲已,適値淸齋,今始呼籲,稽慢之罪,尤無所逃。伏乞聖明,特垂照察,亟遞臣職,以存古規,以安私分,不勝幸甚。臣無任云云。省疏具悉。前望筒勿施。
兵曹慶科庭試武科別試原榜人,及直赴會試人,規矩貫革五矢一百二十步,一巡二中,柳葉箭五矢一百二十步,一巡三中,講書粗以上,取二技,慶科庭試武科別試直赴殿試人規矩,貫革五矢一百二十步,一巡二中,講書粗以上,取一技。
上在昌德宮。停常參·經筵。
李魯益啓曰,合辭許久闕啓,事甚未安,除在外·試所進去外,未肅拜·呈告人員,竝卽牌招,何如?傳曰,試所進去外,竝許遞,前望單子入之,待下批牌招察任。
李惟命啓曰,明日昭寧園忌辰祭齋戒,再明日大報壇節祭齋戒相値,視事頉稟之意,敢啓。傳曰,知道。
李魯益啓曰,來十一日朝參日次矣,敢稟。傳曰,停。
李惟命啓曰,來十一日輪對日次矣,敢稟。傳曰,當次人受點,後日次待令。
備忘記,黃海水使尹敏東下直,長弓一張,長箭一部,片箭一部,筒兒一箇賜給。
朴宗京啓曰,藥房提調·副提調,持湯劑來待矣。傳曰,封入。
傳于李惟命曰,專經武臣殿講,今日春塘臺爲之,侍衛入直磨鍊。
傳于李魯益曰,雲寶劍置之,門路,以協陽門爲之。
徐春輔啓曰,今日殿座承旨,當爲備員,而行右承旨李惟命不爲仕進,左副承旨李魯益鑄字所進,同副承旨鄭文始式暇,竝卽牌招,何如?傳曰,允。
傳于李魯益曰,專經武臣殿講,仁政殿,命官爲之。
傳于李魯益曰,今日試官,以昨日專經文臣,試官爲之。
李魯益啓曰,大司憲·執義·掌令二員,持平一員未差,持平尹庠圭試所進,監察茶時之意,敢啓。傳曰,知道。
臺諫前望單子入之,大司憲李好敏,大司諫李羽晉,執義鄭元容,司諫崔時淳,掌令李在璣·李廷璞,持平閔鼎秀,正言李禮延,康聖翊落點
徐春輔啓曰,假注書韓用錡,身病猝重,勢難察任,今姑改差,何如?傳曰,允。
傳于李惟命曰,專經武臣殿講居首人,依例捧傳旨。
以忠淸監司趙貞喆狀啓,永同縣民家失火事,傳于李惟命曰,聞甚矜惻,元恤典外,別加顧助事,分付。
韓用錡改差,代以沈東潤爲假注書。
李魯益,以兵曹言啓曰,五衛將李秀發,除授在外,過限未上來,忠翊衛成履源,慶熙宮衛將李命祿,俱以病難供職,呈狀乞遞,竝改差,何如?傳曰,允。
李魯益,以訓鍊都監言啓曰,謹依下敎,技藝試取時,上下等入格本局標下軍朴仁哲等十三名處,各布一疋施賞之意,敢啓。傳曰,知道
李魯益,以禁衛營言啓曰,謹依下敎,新營入直軍吳道明等十四名,提督劍上下,各布一疋,考例施賞之意,敢啓。傳曰,知道。
李魯益,以御營廳言啓曰,謹依下敎,本廳新營入直京標下軍技藝上下入格成哲大等九名處,各布一疋,考例施賞之意,敢啓。傳曰,知道。
李魯益,以武二所試官意啓曰,臣所今日鳥銃應放擧子,自天字至李字半字,二千九百四十二人內,貫三中一人,貫二中邊一中七人,邊二中貫一中十六人,邊三中十六人,貫一中邊一中二十三人,邊二中九十六人,合爲入格一百五十九人,而鳥銃今已畢試矣。講書則,自號字至診字四百五十人內,入格一百三十人,而講書姑未畢試,日暮姑停之意,敢啓。傳曰,知道。
李魯益,以武二所試官意啓曰,臣所今日平明開場講書,自李字半字,仍爲捧講之意,敢啓。傳曰,知道。
李魯益,以武二所試官意啓曰,臣所今日應講擧子,自李字半字,四十二人內,入格二人矣。各技皆已畢試,仍爲修正榜目之意,敢啓。傳曰,知道。
禁府啓目,禮曹正郞閔秉勳,奉常寺奉事韓發翼,成均館典籍曺錫鯤·崔錫玄,博士安亨鎭等矣,傳旨內辭緣,專經文臣殿講時居不,竝依定式推考罪,笞四十收贖,附過還職,竝只私罪奉敎依允爲旀,閔秉勳段,功減一等爲良如敎。
領議政金載瓚箚曰,伏以臣方差皇壇享官,旣參誓戒,且經肄儀,今日又將出齋矣。家內忽有犯染之事,未及回旋,身已薰穢,莫重享禮,冒染猥參,非可擬議,玆敢據實仰陳。伏乞亟命該曹,付標改啓下,不勝幸甚。取進止。答曰,省箚具悉卿懇。享官事,下該曹改付標,卿其安心,仍傳于李惟命曰,此批答,遣史官,傳諭于領議政。
上在昌德宮。停常參·經筵。
趙晉和啓曰,大司憲李好敏未肅拜,執義鄭元容,掌令李在璣傳旨未下,李廷璞,持平閔鼎秀在外,尹庠圭試所進,監察茶時之意,敢啓。傳曰,知道。
趙晉和啓曰,禁衛營將官來言,今日本營軍兵,日次私習云矣,敢啓。傳曰,知道。
趙晉和啓曰,御營廳將官來言,今日本廳軍兵,日次私習云矣,敢啓。傳曰,知道。
朴宗京啓曰,藥房提調·副提調,持湯劑來待矣。傳曰,封入。
傳于李惟命曰,禮房承旨,馳詣昭寧園,奉審摘奸,仍詣綏吉園,一體奉審以來。
趙晉和啓曰,假注書沈東潤,時無職名,令該曹,依例付軍職,冠帶常仕,何如?傳曰,允。
傳于趙晉和曰,留院公事入之。
獻納李東煥啓曰,臣言議拙訥,淸朝臺銜,初不近似,亞憲恩旨,曾未幾何,納言新除,荐降有日,庚牌屢下,宜卽蹶趨膺,而實病彌篤。且以試所往役,不敢言私,今始來避,冞增悚惶,第臣於院啓中,自有私義之難安者,曾叨見職,輒蒙體諒之恩,顧臣處義,宜無前後之異同,其何敢仍冒於臺次乎?請命遞斥臣職,答曰,依啓。
以大司諫李羽晉,執義鄭元容,掌令李在璣牌不進罷職傳旨,傳于趙晉和曰,只推。
趙晉和啓曰,注書有闕代,被薦人李驥秀·李若愚·朴齊明薦狀,依例成送吏曹之意,敢啓。傳曰,知道。
傳于趙晉和曰,發遣吏郞,諸執事淸齋與否,摘奸以來。
李惟命啓曰,祭享時奉審摘奸諸執事之親呈擧案,自是例也,而今日昭寧園奉審摘奸時,贊者謁者,不爲來待,事未前有,萬萬駭然。所當重勘,而本院請推之外,無他可施之罰,何以爲之?敢稟。傳曰,拿處。
趙晉和,以御營廳言啓曰,本廳哨官朴宗樞,身爲頹城把守哨官,管下軍,不能檢飭,至於闕點,爲先汰去之意,敢啓。傳曰,知道。
趙晉和,以義禁府言啓曰,宣傳官徐翯淳·趙寬錫,武臣兼宣傳官金用基,守門將吳興謙,訓鍊院主簿鄭弘相·曺允鵬,御營廳哨官宋旼佑,依定式推考事,傳旨,啓下矣。徐翯淳·趙寬錫·金用基·鄭弘相·曺允鵬·宋旼佑,今方待命拿囚,而吳興謙入直敦化門,待替直拿囚之意,敢啓。傳曰,知道。
上在昌德宮。停常參·經筵。
趙晉和啓曰,明日常參·經筵,取稟。傳曰,停。
趙晉和啓曰,大司憲李好敏,執義鄭元容,掌令李在璣未肅拜,李廷璞,持平閔鼎秀在外,尹庠圭呈辭,監察茶時之意,敢啓。傳曰,知道。
徐春輔啓曰,禁衛營將官來言,今日本營軍兵,日次私習云矣,敢啓。傳曰,知道。
徐春輔啓曰,御營廳將官來言,今日本廳軍兵,日次私習云矣,敢啓。傳曰,知道。
徐春輔啓曰,行右承旨李惟命,今日不爲仕進,卽爲牌招,何如?傳曰,許遞,前望單子入之,待下批牌招察任。
趙晉和啓曰,藥房提調·副提調,持湯劑來待矣。傳曰,封入。
傳于趙晉和曰,傳香承旨,馳詣大報壇,奉審摘奸以來。
傳于趙晉和曰,戶刑換房。
趙晉和啓曰,吏曹郞廳來言,臺諫有闕政事,取稟。傳曰,當日爲之。
傳于趙晉和曰,都承旨·同副承旨許遞。
承旨前望單子入之,李好敏·李勉求·李基崇,落點。
有政。吏批,判書李肇源進,參判趙萬元未肅拜,參議金履載差祭,行左承旨徐春輔進,以金鐮爲獻納,韓用鐸爲禮曹判書,朴周壽爲戶曹參議,朴宗珩爲兵曹參知,徐榮輔爲知經筵,朴宗來爲左副賓客,李驥秀爲注書,金昊淳爲漢城主簿,李正幹爲假引儀,李章漢爲淸河縣監,李種德爲旌義縣監,兼掌令洪起燮·李鍾穆·韓用儀·姜浚欽,以上減下。
兵批,兼判書沈象奎病,參判柳病,參議鄭景祚入直進,參知未差,同副承旨趙晉和進。以池得龜爲漢江別將,大護軍單林漢浩,護軍單鄭尙愚·曺允遂,副護軍單徐有聞,副司直單具康·李龜雲·吳鵬南·李東永·李東煥·金秀鍾·權漢緯,副司果單韓啓玉·姜世鷹·沈昌祖,副司正單沈東潤。
傳于趙晉和曰,大司憲有闕之代,今日政差出。
吏批,再政。以林漢浩爲大司憲。
趙晉和啓曰,新除授注書李驥秀,卽爲牌招入直,何如?傳曰,允。
徐春輔啓曰,新除授右副承旨李勉求,時在京畿果川地,同副承旨李基崇,時在忠淸道忠州地,竝斯速乘馹上來事,下諭,何如?傳曰,允。
以慶尙監司金魯應狀啓,興海郡守張洛賢遭母喪事,傳于趙晉和曰,令該曹口傳差出,催促下送。
吏曹口傳政事,以趙濟民,爲興海郡守。
趙晉和,以禮曹言啓曰,卽接宗廟署所報,則今三月十一日,慶科庭試時,本署官員,俱爲觀光云矣。依定式臣曹佐郞權拚,差送代直後,使之赴擧之意,敢啓。傳曰,知道。
徐春輔,以都摠府言啓曰,今日入直內三廳武兼禁軍及軍兵等,當爲中日習射技放,而大報壇節祭齋戒相値,不得設行之意,敢啓。傳曰,知道。
徐春輔,以兵曹言啓曰,今三月十一日,王大妃殿周甲誕辰稱慶,惠慶宮寶令八旬稱慶,合二慶慶科庭試別試武科,春塘臺命官,殿試時直赴殿試人,應試應頉,區別別單書入之意,敢啓。傳曰,知道。
徐春輔,以御營廳言啓曰,本廳千摠南錫九,身病甚重,勢難察任,改差,何如?傳曰,允。
徐春輔,以義禁府言啓曰,今三月十一日,合二慶慶科庭試文科春塘臺命官試取時,本府都事九員赴擧,武都事一員,本府入直,而當直入直都事,公事回公都事,弘化門·通化門·月覲門·集春門·靑陽門禁亂都事,武所禁亂都事,無以推移,假都事八員,令該曹,口傳差出,以爲分排之地,何如?傳曰,允。
徐春輔,以義禁府言啓曰,昭寧園忌辰祭贊者,永陵令黃量源,謁者順陵直長崔斗顯,拿處事傳旨,啓下矣。黃量源·崔斗顯,今方入直云,待替直拿囚之意,敢啓。傳曰,知道。
上在昌德宮。停常參·經筵。
藥房提調金蓍根,副提調趙晉和啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?惠慶宮氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·惠慶宮·嘉順宮,藥房口傳問安。答曰,知道。世子宮口傳問安。答曰,知悉。
趙晉和啓曰,明日常參·經筵,取稟。傳曰,停。
徐春輔啓曰,合辭方張之時,兩司無詣臺之員,事甚未安,除在外外,未肅拜·呈告人員,竝卽牌招,何如?傳曰,允。
徐春輔啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
趙晉和啓曰,藥房提調·副提調,持湯劑來待矣。傳曰,封入。
徐春輔啓曰,行大司憲林漢浩,掌令李廷璞,持平閔鼎秀在外,執義鄭元容,掌令李在璣,持平尹庠圭牌不進,監察茶時之意,敢啓。傳曰,知道。
以大司諫李羽晉,獻納金鐮,執義鄭元容,掌令李在璣,持平尹庠圭牌不進罷職傳旨,傳于徐春輔曰,只推
趙晉和啓曰,翰圈爲之事,命下矣。別兼春秋洪敬謨,自鄕上來云。與別兼春秋李紀淵·朴齊聞,一體牌招,以爲會圈之地,何如?傳曰,允。
以別兼春秋洪敬謨·朴齊聞牌不進罷職傳旨,傳于趙晉和曰,只推。
趙晉和啓曰,翰圈爲之事,命下矣。別兼春秋洪敬謨·朴齊聞,旣有只推之命,竝更牌招,何如?傳曰,允。
傳于趙晉和曰,文臣製述,以仁政殿,命官爲之。
傳于趙晉和曰,今日文臣製述試官,以入來閣臣,入直兵曹·摠府堂上,爲之。
趙晉和啓曰,今此庭試試官望中,時無職名人,令該曹,口傳付軍職,何如?傳曰,允。
傳于趙晉和曰,今番庭試武科會試規矩,依甲寅慶科例,以柳葉箭二中,單技取技。
趙晉和啓曰,今此慶科庭試文科時,讀券官金祖淳·南公轍·朴宗慶·金羲淳·李相璜·金啓洛·韓用鐸牌不進,無以備員受點,更爲牌招,對讀官元在明牌不進,申絢在外,無以受點,更爲改付標以入,何如?傳曰,允。
趙晉和啓曰,今此慶科庭試文科時,讀券官朴宗慶·金羲淳·李相璜·金啓洛·韓用鐸再牌不進,無以備員受點,所當更請牌招,而係是一日三牌,何以爲之?敢稟。傳曰,更爲牌招。
以讀券官朴宗慶·金羲淳·李相璜·韓用鐸三牌不進罷職傳旨,傳于趙晉和曰,只推。
以對讀官元在明·李廷奎牌不進罷職傳旨,傳于趙晉和曰,只推。
以對讀官金會淵牌不進罷職傳旨,傳于趙晉和曰,只推。
趙晉和啓曰,今此慶科庭試武科時,考官南公轍·韓用鐸牌不進,無以備員受點,更爲牌招,何如?傳曰,允。
趙晉和啓曰,今此慶科庭試武科時,考官南公轍·韓用鐸再牌不進,無以備員受點,所當更請牌招,而係是一日三牌,何以爲之?敢稟。傳曰,更爲牌招。
以考官南公轍·韓用鐸三牌不進罷職傳旨,傳于趙晉和曰,只推。
傳于徐春輔曰,在外承旨許遞,前望單子入之,待下批牌招察任。
趙晉和啓曰,卽者別兼春秋李紀淵,謂有館規,陳疏徑出,原疏纔已捧入矣。所當直捧禁推傳旨,而此與無端徑出有異,推考,何如?傳曰,允。
承旨前望單子入之,南履翼·金會淵落點。
傳于趙晉和曰,明日庭試,親臨爲之。
傳于徐春輔曰,明日出宮門路,以協陽門爲之。
傳于趙晉和曰,明日差早開門。
趙晉和啓曰,在前親臨庭試時,有時原任大臣入侍之例,今番則何以爲之?敢稟。傳曰,今番則置之。
趙晉和啓曰,在前親臨庭試時,有宗宰磨鍊入侍之例,今番則何以爲之?敢稟。傳曰,今番則置之。
趙晉和,以都摠府言啓曰,今此親臨庭試時,侍衛寶劍,當爲備員,而都摠管金蓍根藥院進,趙德潤呈辭,副摠管任希存·朴宗柱在外,任聖說·趙恪有身病,無以備員,令政院,稟旨變通。仍令該曹,口傳差出,待下批牌招,以爲備員侍衛之地,何如?傳曰,允。
趙晉和啓曰,因都摠府草記,今此親臨庭試時,侍衛寶劍,當爲備員,而都摠管金蓍根藥院進,趙德潤呈辭,副摠管任希存·朴宗柱在外,任聖說·趙恪有身病,無以備員,令政院,稟旨變通。仍令該曹,口傳差出,待下批牌招事,允下矣。合有變通之道,何以爲之?敢稟。傳曰,竝許遞,前望單子入之。
摠管前望單子入之,都摠管李彦植·朴宗來·金啓洛·南公轍,副摠管金益彬,落點。
傳于趙晉和曰,文臣製述入格人,依例捧傳旨。
以慶尙監司金魯應狀啓,密陽府民家失火事,傳于趙晉和曰,聞甚矜惻,元恤典外,別加顧助事,分付。
兵曹口傳政事,副護軍單鄭文始。
徐春輔,以都摠府言啓曰,副摠管柳畊,以漢城府右尹,本府坐起,晝仕出去之意,敢啓。傳曰,知道。
徐春輔,以兵曹言啓曰,今此慶科庭試別試武科殿試時,直赴殿試,奉承傳扈衛軍官金昌潤等一百三十四人,直赴會試,奉承傳別付料軍官金尙鏞等,三十四人,隨其錄名,許赴於明日殿試之意,敢啓。傳曰,知道。
徐春輔,以兵曹言啓曰,今番庭試,武一所初試榜目中,閒良咸敬懿,誤以韓敬懿書塡,當該試官,竝推考,原榜目,改付標以入之意,敢啓。傳曰,知道。
徐春輔,以右邊捕盜廳言啓曰,本廳兼從事官柳基恒,身病猝重,勢難察任,改差,何如?傳曰,允。
徐春輔,以義禁府言啓曰,卽接月令醫員金益友手本,則時囚罪人徐翯淳,素患積氣,猝然闖發,趙寬錫,猝得挾食,晝宵叫痛,鄭弘相,疝積之症,衝亘肚臍,食飮全却,俱有難保之慮云。罪人病勢如此,則一邊保放,一邊草記,曾有定式矣。徐翯淳·趙寬錫·鄭弘相,竝姑保放之意,敢啓。傳曰,知道。
別兼春秋洪敬謨·朴齊聞等疏曰,伏以臣等,伏奉別兼春秋差下之命,繼有翰圈有命,召牌嚴臨,冒沒出肅,齊會館中,方欲成圈,僚議不一,終無完圈之望,旣不得終始泯黙。又不可雷同苟合,忙陳短章,徑出禁扃。伏乞聖明,俯垂鑑察,亟遞臣等別兼之任,仍治臣等瀆擾之罪,以安私分,以肅朝綱,千萬幸甚。臣無任云云。省疏具悉。爾等勿辭,入來會圈。
別兼春秋李紀淵疏曰,伏以翰圈有命,齊會館中,方議圈事,別兼春秋臣洪敬謨·朴齊聞,謂以僚議不合,陳疏徑出,會圈一事,今非可論,在臣私義,亦何敢晏然在直乎?玆敢忙陳短章,徑出禁扃。伏乞聖慈,俯垂鑑諒,特削臣職,以安私分,以肅朝綱,千萬幸甚。臣無任云云。省疏具悉。爾其勿辭,入來會圈。
甲戌三月初十日卯時,上御重熙堂。藥房入診入侍時,提調金蓍根,副提調趙晉和,記事官李羲肇,記注官朴思彦,別兼春秋李紀淵,待敎李鶴秀,以次進伏。別待令副護軍洪旭浩,醫官吳千根·李漢臣·趙宗協·秦東秀·吳仁豐·鄭重周·卞光壽·權以中·李命運,以次進伏楹外訖。蓍根等曰,日候和暢,聖體,若何?上曰,一樣矣。蓍根等曰,寢睡·水刺之節,若何?上曰,一樣矣。蓍根等曰,王大妃殿氣候,若何?上曰,各殿宮氣候一樣矣。上曰,醫官入診。旭浩·宗協·以中·千根·命運,以次診候訖。上曰,脈候奏之。旭浩等退伏奏曰,脈度左右三部調均矣。上命藥院諸臣先退,蓍根等退出。仍命退,承史以次退出。
上在昌德宮。停常參·經筵。
合二慶慶科,文武科庭試試取還內後,內閣·政院·玉堂·藥房口傳問安。答曰,知道。
金會淵啓曰,明日常參·經筵,取稟。傳曰,停。
李魯益啓曰,行大司憲林漢浩,掌令李廷璞,持平閔鼎秀在外,執義鄭元容,掌令李在璣,持平尹庠圭未肅拜,監察茶時之意,敢啓。傳曰,知道。
李好敏啓曰,禮曹判書韓用鐸,除拜後過三日不爲出肅,依定式推考警責,仍卽牌招察任,何如?傳曰,允。
趙晉和啓曰,藥房提調·副提調,持湯劑來待矣。傳曰,封入。
金會淵啓曰,別兼春秋李紀淵·洪敬謨·朴齊聞,疏批已下,竝卽牌招,何如?傳曰,允。
以別兼春秋洪敬謨·朴齊聞·李紀淵牌不進罷職傳旨,傳于金會淵曰,只推。
注書李羲肇病,代以李在鶴爲假注書。
傳于金會淵曰,今番庭試,取二十人。
李好敏啓曰,吏曹郞廳來言,新恩政事,取稟。傳曰,當日爲之。
金會淵,以禮曹言啓曰,今三月十六日卯時,王大妃殿周甲誕辰稱慶,惠慶宮寶齡八旬稱慶,合二慶慶科,庭試文武科放榜時,親臨與權停例,何以爲之,而處所,以何處擧行乎?敢稟。傳曰,權停例爲之,處所,以仁政殿爲之。
李魯益,以右邊捕盜廳言啓曰,本廳嚴囚付榜罪人金學成,當日申時量,物故,令漢城府,依例行檢之意,敢啓。傳曰,知道。
甲戌三月十一日辰時,上詣春塘臺。合二慶慶科,文武科庭試試取時,行都承旨李好敏,行左承旨徐春輔,右承旨金會淵,左副承旨南履翼,同副承旨趙晉和,記事官李羲肇·李驥秀,記注官朴思彦·林景祚,待敎李鶴秀,以次侍立。時至,通禮,跪啓請外辦。上具翼善冠·衮龍袍,乘輿出宣化門。藥房提調金蓍根等,進駕前奏曰,朝氣猶寒,聖體,若何?上曰,一樣矣。蓍根等曰,寢睡·水刺之節,何如?上曰,一樣矣。仍出協陽門,由建陽·銅龍·集禮·靑陽門,詣春塘臺,入小次。命讀券官以下,先爲行禮,贊儀,唱鞠躬四拜興平身,讀券官沈象奎·金蓍根·金履喬·朴宗薰·李羲甲·韓致應·金銑·尹魯東·李惟命,對讀官徐有聞·金履載·南履翼·金敎根·宋冕載·李憲琦·李愚在·朴周壽·李龍秀·朴宗琦·李光文·金逌根·朴綺壽·趙琮鎭·金箕殷,考官金祖淳·李海愚·李溏,參考官鄭文始·李勉植·林東鎭·李完植,行四拜禮,就座訖。上問儒生幾盡入來乎?好敏曰,入門單子,則纔已來呈,而儒生姑未盡入矣。上曰,當該入門官,從重推考,可也。好敏曰,儒生甚多,有礙武試,武試所,更以中日閣設行,似好矣。上曰,依此爲之,標信以俄者所出,仍用之,可也。命入懸題紙,書下御題賦於乎不顯,文王之德之純,限申時,堂上對讀官,竝加差讀券官事。出榻敎入直閣臣·玉堂·春坊·兵曹郞廳,對讀官加差下事。出榻敎出小次,命懸題。象奎進前奏曰,讀券官,例以大臣爲之,而今番旣無大臣入來,則揆以事面,領敦寧當爲讀券,而以考官蒙點,臣則忝在本兵,宜掌武試,而猥承讀券之命,不無越俎之嫌,區區下情,實爲難安矣。通禮,跪啓禮畢,上乘輿出靑陽門,由集禮·銅龍·建陽門,入協陽門,出標信解嚴,仍入宣化門還內,諸臣以次退出。
上在昌德宮。停常參·經筵。
上詣奉謨堂,入幕次後,內閣·政院·玉堂口傳問安。答曰,知道。還內後,內閣·政院·玉堂·藥房口傳問安。答曰,知道。
南履翼,以都摠府言啓曰,今日入直內三廳武兼禁軍及軍兵等,中日習射技放,請出標信,傳曰,知道。
金會淵啓曰,明日常參·經筵,取稟。傳曰,停。
趙晉和啓曰,合辭方張之時,兩司無詣臺之員,事甚未安,除在外外,未肅拜·呈告人員,竝卽牌招,何如?傳曰,竝許遞,前望單子入之,待下批,牌招察任。
南履翼啓曰,禁衛營將官來言,今日本營軍兵,日次私習云矣,敢啓。傳曰,知道。
南履翼啓曰,御營廳將官來言,今日本廳軍兵,日次私習云矣,敢啓。傳曰,知道。
趙晉和啓曰,藥房提調·副提調,持湯劑來待矣。傳曰,封入。
臺諫前望單子入之,大司憲朴宗慶,大司諫曺允遂,執義李龜雲,司諫柳鼎養,獻納尹致鼎,掌令洪百儀·洪光一,持平李明緖·蔡弘直,正言金商雨·沈能燮落點。
金會淵啓曰,吏曹郞廳來言,政事當日爲之事,命下矣。判書李肇源,參議金履載,俱爲病不來,參判趙萬元在外,不得開政云,判書·參議,竝卽牌招,何如?傳曰,允。
金會淵啓曰,翰圈爲之事,命下矣。別兼春秋洪敬謨·朴齊聞·李紀淵,旣有只推之命,竝更牌招,何如?傳曰,允。
金會淵,以奎章閣言啓曰,奉謨堂,每年孟春孟秋,涓吉展拜事,載在閣志矣。今春展拜吉日,以何間推擇乎?敢稟。傳曰,今日爲之,侍衛入直磨鍊。
金會淵啓曰,今日奉謨堂展拜時,承旨當爲備員,而行都承旨李好敏,行左承旨徐春輔,不爲仕進,所當牌招,而拘於廳規,不得請牌,何以爲之?敢稟。傳曰,牌招。
傳于南履翼曰,出宮門路,以協陽門爲之。
傳于南履翼曰,雲寶劍置之。
南履翼啓曰,假注書李在鶴,時無職名,令該曹,依例付軍職,冠帶常仕,何如?傳曰,允。
有政。吏批,判書李肇源進,參判趙萬元未肅拜,參議金履載牌不進,右承旨金會淵進。以李止淵爲副應敎,朴宗慶爲弘文提學,南公轍爲右副賓客,鄭煥榮爲贊儀,鄭浣爲校書校理,金鎔爲濟用副奉事,具命喜爲英陵參奉,典籍單趙冀永,司饔主簿單權虎秉,新及第李光憲,今加通政,登科前資窮,依法典陞資,故學生柳海均,贈童蒙敎官,孝行卓異,贈職事承傳,左副賓客朴宗來,右副賓客南公轍,直閣單鄭元容。
兵批,兼兵曹判書沈象奎進,參判柳入直進,參議鄭景祚病,參知朴宗珩病,左副承旨南履翼進。以尹行倫爲興陽監牧官,大護軍林漢浩,護軍朴宗京,副護軍李羽晉·李勉求·李基崇·李宗祥,副司直崔時淳·李在璣·李廷璞·金鐮·閔鼎秀·尹庠圭,副司果李禮延·康聖翊·李恩植·吳致聖·徐羽淳,以上竝單付,及第權虎秉,武科第一人,副司正單李在鶴。
以別兼春秋洪敬謨·朴齊聞·李紀淵牌不進罷職傳旨,傳于金會淵曰,只推。
金會淵啓曰,別兼春秋洪敬謨·朴齊聞·李紀淵,旣有只推之命,更爲牌招,何如?傳曰,允。
以別兼春秋洪敬謨·朴齊聞·李紀淵再牌不進罷職傳旨,傳于金會淵曰,只推。
南履翼啓曰,大司憲朴宗慶,掌令洪百儀,持平李明緖牌不進,執義李龜雲,掌令洪光一,持平蔡弘直在外,監察茶時之意,敢啓。傳曰,知道。
以掌令洪百儀,持平李明緖,司諫柳鼎養牌不進罷職傳旨,傳于南履翼曰,只推。
以吏曹參議金履載牌不進罷職傳旨,傳于李好敏曰,只推。
傳于金會淵曰,闕內入直文蔭官應製,今日仁政殿,命官爲之。
傳于金會淵曰,入直文蔭官應製,待下敎爲之。
傳于南履翼曰,左副承旨入侍。
以黃海監司趙鍾永狀啓,生石首魚,限內不得封進,惶恐待罪事,傳于金會淵曰,卿其勿待罪事,回諭。
以宣傳官李益緖·李明植·李鶴耆禁推傳旨,傳于南履翼曰,分揀。
金會淵,以忠勳府言啓曰,本府書寫忠義衛申羽漢,瓜滿代,嫡長忠義衛鄭漢喆差下,依例以假郞廳稱號,何如?傳曰,允。
甲戌三月十二日午時,上詣奉謨堂,展拜入侍時,右承旨金會淵,左副承旨南履翼,同副承旨趙晉和,記事官李驥秀,假注書李在鶴,記注官金良倜·林景祚,直提學金履喬,檢校待敎朴宗薰·李龍秀·朴綺壽,待敎李鶴秀,以次侍立。時至通禮,跪啓請外辦。上具翼善冠·衮龍袍,乘輿出協陽門,由建陽門·銅龍門·集禮門·靑陽門,入宜春門,詣奉謨堂。通禮跪啓請降輿,上降輿就板位,行四拜禮訖,降復位。命入外辦,通禮,跪啓請乘輿,上乘輿,出宜春門,由靑陽門·集禮門·銅龍門·建陽門,入協陽門,命出標信解嚴。仍還內,諸臣以次退出。
甲戌三月十二日申時,上御映花堂,三廳試射入侍時,左副承旨南履翼,假注書李在鶴,記注官金良倜·林景祚,以次進伏訖。上曰,試射擧行,可也。履翼曰,貫革當立幾部乎?上曰,二部入之。上曰,宣傳官別軍職,應射次,使之入來。履翼曰,承傳宣傳官,使之入侍擧行,何如?上曰,可之。履翼曰,發射當爲幾巡乎?上曰,一巡,可也。履翼曰,發射乎?上曰,可之。履翼曰,宣傳官入侍,命下稍久,而尙不入來,極爲駭然,推考,何如?上曰,拿處。出榻敎試射畢。仍命退,承史以次退出。
上在昌德宮。停常參·經筵。
應製罷還內後,內閣·政院,玉堂·藥房口傳問安。答曰,知道。
金會淵啓曰,明日常參·經筵,取稟。傳曰,停。
趙晉和啓曰,合辭方張之時,兩司無詣臺之員,事甚未安,除在外外,未肅拜人員,竝卽牌招,何如?傳曰,允。
趙晉和啓曰,藥房提調·副提調,持湯劑來待矣。傳曰,入侍。
金會淵啓曰,別兼春秋洪敬謨·朴齊聞·李紀淵,旣有只推之命,竝更爲牌招,何如?傳曰,允。
金會淵,以禮曹言啓曰,毓祥宮展拜,每年季春取稟事,曾有受敎,而儲慶宮·延祐宮展拜,一體取稟事,亦有新定式矣,展拜吉日,以何間推擇乎?敢稟。傳曰,待下敎爲之。
傳于金會淵曰,闕內入直文蔭官應製,今日爲之,處所,以明政殿爲之,挾輦軍,以弘化門軍八十名爲之,出宮門路,以協陽門爲之。
金會淵啓曰,殿座,承旨當爲備員,而行都承旨李好敏不爲仕進,行左承旨徐春輔,須資出去,所當牌招,而拘於廳規,不得請牌,何以爲之?敢稟。傳曰,牌招。
傳于南履翼曰,雲寶劍置之。
傳于金會淵曰,試官,以承旨,兵曹入直堂上爲之。
趙晉和啓曰,行大司憲朴宗慶,掌令洪百儀,持平李明緖牌不進,執義李龜雲,掌令洪光一,持平蔡弘直在外,監察茶時之意,敢啓。傳曰,知道。
以掌令洪百儀,持平李明緖,司諫柳鼎養牌不進罷職傳旨,傳于趙晉和曰,只推。
以別兼春秋洪敬謨·朴齊聞·李紀淵牌不進罷職傳旨,傳于金會淵曰,只推。
南履翼,以都摠府言啓曰,副摠管柳畊,以漢城府右尹,本府坐起,晝仕出去之意,敢啓。傳曰,知道。
南履翼,以兵曹言啓曰,本曹佐郞申冕周,身病猝重,屢度呈狀乞遞,宿衛重地,不可久曠,今姑改差,何如?傳曰,允。
南履翼,以兵曹言啓曰,宣傳官李煥輔呈狀內,今月十二日中日試射時,得蒙直赴殿試之恩典,所帶之職,依例入啓遞改云矣。李煥輔所帶之職,係是南行窠,不可仍帶,改差,何如?傳曰,允。
南履翼,以訓鍊都監言啓曰,本局別將柳相默,身病甚重,勢難察任,改差,何如?傳曰,允。
趙晉和,以義禁府言〈啓曰〉,保放罪人徐翯淳·趙寬錫·鄭弘相,還囚照律以入之意,敢啓。傳曰,知道。
禁府啓目,穩城前府使李基鼎原情云云。問目內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓,依允。又啓目,昭寧園忌辰祭,贊者永陵令黃量源,謁者順陵直長崔斗顯等原情云云。傳旨內辭緣,泛稱遲晩,刑推得情,何如?判付啓,除刑推爲良如敎。又啓目,宣傳官徐翯淳·趙寬錫,武兼金用基,守門將吳興謙,訓鍊主簿鄭弘相·曺允鵬,御營哨官宋旼佑等矣,傳旨內,專經武臣殿講時居不,竝依定式推考罪,各笞四十收贖,附過還職,竝只私罪奉敎依允爲旀,徐翯淳段,功議各減一等,趙寬錫·金用基·鄭弘相·曺允鵬,竝只功減一等爲良如敎。
甲戌三月十三日卯時,上御重熙堂。藥房提調·副提調,持湯劑入侍時,提調金蓍根,副提調趙晉和,記事官李驥秀,記注官朴思彦·金良倜,以次進伏訖。蓍根曰,日氣和暖,聖體,若何?上曰,一樣矣。蓍根曰,寢睡·水刺之節,何如?上曰,一樣。各殿宮氣候,亦一樣矣。仍命進湯劑,蓍根先嘗後,跪傳內侍,內侍奉進,上進御訖。命退,諸臣以次退出。
甲戌三月十三日午時,上御映花堂。親閱入侍時,右副承旨南履翼,假注書李在鶴,記注官金良倜·朴思彦,以次進伏訖。上命宣傳官,親閱節次,速爲擧行訖。仍命退,承史以次退出。
甲戌三月十三日申時,上詣明政殿。闕內入直文蔭官,應製試取入侍時,右承旨金會淵,左副承旨南履翼,同副承旨趙晉和,記事官李驥秀,假注書李在鶴,記注官金良倜·朴思彦,直閣鄭元容,檢校待敎朴宗薰·李龍秀,以次侍立。時至,通禮,跪啓請外辦。上具翼善冠·衮龍袍,乘輿出協陽門,由建陽門·銅龍門·集禮門,入明政門,至明政殿。通禮,跪啓請降輿,上降輿陞座。命試官行禮,試官右承旨金會淵等,率文蔭官行四拜禮。通禮,奏禮畢,仍請乘輿。上降座乘輿,出明政門,由集禮門·銅龍門·建陽門,入協陽門,出標信解嚴。仍還內,諸臣退出。
上在昌德宮。停常參·經筵。
武臣殿講罷還內後,內閣·政院·玉堂·藥房口傳問安。答曰,知道。
闕外入直文蔭官應製試取罷還內後,內閣·政院·玉堂·藥房口傳問安。答曰,知道。
金會淵啓曰,明日常參·經筵,取稟。傳曰,停。
趙晉和啓曰,合辭方張之時,兩司無詣臺之員,事甚未安,除在外外,未肅拜人員,竝卽牌招,何如?傳曰,允
金會淵啓曰,禁衛營將官來言,今日本營軍兵,日次私習云矣,敢啓。傳曰,知道。
金會淵啓曰,御營廳將官來言,今日本廳〈軍兵〉,日次私習云矣,敢啓。傳曰,知道。
趙晉和啓曰,藥房提調·副提調,持湯劑來待矣。傳曰,封入。
傳于金會淵曰,禮房承旨,馳詣宗廟·景慕宮,奉審摘奸以來。
金會淵啓曰,別兼春秋洪敬謨·李紀淵·朴齊聞,旣有只推之命,竝更牌招,何如?傳曰,允。
趙晉和啓曰,卽者吏曹郞廳來言,興海郡守趙濟民,旌義縣監李種德,兩司俱未署經云。除在外外,未肅拜人員,竝卽牌招,何如?傳曰,允。
傳于金會淵曰,闕內入直武臣殿講,仁政殿爲之,侍衛入直磨鍊。李好敏啓曰,今日殿座,承旨當爲備員,而左副承旨南履翼,不爲仕進,卽爲牌招,何如?傳曰,允。
金會淵,以都摠府言啓曰,今日殿座時,侍衛寶劍,當爲備員,而都摠管朴宗來在外,南公轍·金啓洛未肅拜,李彦植有身病,一員未差,無以備員,令政院稟旨變通。仍令該曹,口傳差出,待下批牌招,以爲備員侍衛之地,何如?傳曰,允,許遞。
兵曹口傳政事,以金在昌·朴宗京·韓致應·徐能輔爲都摠管,尹益烈爲副摠管。
傳于金會淵曰,出宮門路,以協陽門爲之。
傳于金會淵曰,今日闕外入直文蔭官應製爲之處所,以仁政殿爲之,雲寶劍置之,試官以入直摠管監印閣臣爲之,侍衛入直磨鍊。
李好敏啓曰,今日殿座時,承旨當爲備員,而左副承旨南履翼牌不進,不得備員,何以爲之?敢稟。傳曰,只推牌招。
傳于金會淵曰,出宮門路,以貳極門爲之。
傳于金會淵曰,雲寶劍置之。
金會淵,以都摠府言啓曰,副摠管柳畊,以漢城府右尹,本府坐起,晝仕出去之意,敢啓。傳曰,知道。
趙晉和啓曰,行大司憲朴宗慶,掌令洪百儀,持平李明緖牌不進,執義李龜雲,掌令洪光一,持平蔡弘直在外,監察茶時之意,敢啓。傳曰,知道。
以司諫柳鼎養,掌令洪百儀,持平李明緖牌不進罷職傳旨,傳于趙晉和曰,只推。
以別兼春秋洪敬謨·李紀淵·朴齊聞牌不進罷職傳旨,傳于金會淵曰,只推。
金會淵,以禮曹言啓曰,今此癸酉式年監試覆試,試官當爲磨鍊,而擬望之人乏少,閣臣竝擬,何如?傳曰,允。
金會淵,以禮曹言啓曰,今此癸酉式年監試覆試試官,當爲磨鍊,而堂下無故可擬之人乏少,依近例,以堂上官,通瀜擬入,而時無職名人,令該曹,口傳付軍職,何如?傳曰,允。
兵曹口傳政事,副護軍單宋冕載。
金會淵啓曰,今此監試覆試一所試官南公轍·李肇源·金羲淳·李錫奎·徐能輔,二所試官徐榮輔·金啓洛·金在昌·金履喬·金銑牌不進,無以備員受點,竝更爲牌招。一所參試官徐有聞·朴周壽,二所參試官宋冕載·李廷奎·鄭文始牌不進,李應奎·兪理煥在外,竝令該曹,改付標以入,何如?傳曰,允。
以監試覆試一所試官徐有聞·朴周壽。二所試官宋冕載·李廷奎·鄭文始·任天常牌不進罷職傳旨,傳于金會淵曰,只推。
金會淵啓曰,今此監試覆試,一所試官南公轍·李肇源·金羲淳·李錫奎·徐能輔,二所試官徐榮輔·金啓洛·金在昌·金履喬·金銑再牌不進,所當竝更牌招,而係是一日三牌,何以爲之,而參試官韓興裕·宋知濂牌不進,無以備員受點,令該曹,改付標以入,何如?傳曰,允,牌招。
以一所參試官申在明,二所參試官韓興裕·宋知濂牌不進罷職傳旨,傳于金會淵曰,只推。
傳于徐春輔曰,左承旨入侍。
傳于金會淵曰,入直武臣殿講居首人,依例捧傳旨。
金會淵,以禮曹言啓曰,卽接永同幼學李寅貴所志,則以爲矣身,今番監試初試時,入格於本道左道進士試三等第三十一人,而取考啓下榜目,則以三等第三十人宋經源,生父禧錫,誤錄於矣身,卽爲詳考釐正云。故京試官榜冊,取來考準,則啓本中宋經源生父之誤錄於李寅貴,果爲的實,原啓本中,付標以入,而奏御文字,有此不審,當該試官,竝推考,何如?傳曰,允。
金會淵,以禮曹言啓曰,士夫妾子,儒稱業儒,武稱業武,冒稱幼學者,降定軍保事,載在大典通編,而監試初試錄名時,擧子等,有參下實職外,書以加資者,雖或參榜,卽爲拔去,錄名官及試官,各別論罪事,亦載科擧事目,已爲知委京外矣。取考今番監試初試榜目,則一所生員試三等第三十一人吳謹常,當稱業儒,而書以幼學,第五十一人金春根,亦以將仕郞書之,咸鏡南道生員試三等第四人全致默,書以通德郞者,有違法例,不可仍置,原榜目中,一倂拔去,付標以入,而當該錄名官試官及該道臣,俱有不察之失,推考警責,吳謹常冒稱幼學之罪,亦令該曹,依法典施行,何如?傳曰,允。
金會淵,以禮曹言啓曰,大小科陳試人,草記許赴事,曾有定式矣。戊辰年公都會初試入格幼學尹永胄,己巳年監試初試入格幼學金龍根,庚午年監試初試入格幼學金尙敬·趙晉榮·金大鍊,癸酉年監試初試入格監察李正紳,幼學宋周純·林彝浩·吳鎭斗·金演經·金聚五·朴文潝·丁光燮·崔理鎭·李義範·吳應鐮·吳致賢·韓用皓·尹致養·文振采·鄭致奎·李商秀·崔聖純·金相殷,俱爲陳試。故取考其所受公文,則明白無疑,而遭艱及朞服未葬,父子俱參者,竝許陳試,法典所載,一體許赴於今此式年監試覆試之意,敢啓。傳曰,知道。
金會淵,以禮曹言啓曰,今此癸酉式年監試覆試一所,設場於本曹矣。上直郞廳,依例朝房直宿之意,敢啓。傳曰,知道。
金會淵,以兵曹言啓曰,本曹正郞柳訸,身病猝重,無以供職,呈狀乞遞,今姑改差,佐郞一員未差,內外司番次苟艱,竝與佐郞未差之代,令該曹,口傳差出,何如?傳曰,允。
吏曹口傳政事,以金箕殷爲兵曹正郞,閔秉勳爲兵曹佐郞。
知中樞府事徐榮輔疏曰,伏以臣病伏床玆,生意都盡,忽於此際,見擬試望,召牌荐臨,臣誠悚慼悶阨,不知所措。臣之狗馬賤疾痔漏之證,乃是半生貞痼,近忽肆毒,百倍添劇,醜穢之狀,不敢悉陳,而最是肛脫,不收,今爲二旬,宛轉叫苦,坐臥不得,房闥之內,不能運動,阻食旣久,元氣日澌,形顔幻悴,一縷僅存監印之役,亦不免闕然曠參,情禮俱觖,生不如死。此卽,通朝之所共見諒,今雖欲隨牌詣闕,其勢末由也已。玆敢冒陳短章,仰暴實狀。伏乞聖慈,俯垂矜憐,亟命改擬,千萬幸甚。臣無任云云。答曰,省疏具悉。疏辭,令該曹,改付標。
甲戌三月十四日辰時,上詣仁政殿。闕內入直武臣殿講入侍時,行都承旨李好敏,行左承旨徐春輔,右副承旨李魯益,同副承旨趙晉和,記事官李驥秀,假注書李在鶴,記注官柳可均·朴思彦,直閣鄭元容,檢校待敎李龍秀,待敎李鶴秀,以次侍立。時至,通禮跪啓請外辦。上具翼善冠·衮龍袍,乘輿出協陽門,由肅章門,入仁政門,至仁政殿。通禮跪啓請降輿,上降輿陞座,命試官行禮。仍敎曰,武臣殿講,還內後,爲之,可也。試官副摠管金益彬,柳畊等,率武臣行四拜禮。通禮,奏禮畢,仍請乘輿。上降座乘輿,出仁政門,由肅章門·建陽門·銅龍門·明政門,入賓陽門,出標信解嚴。仍還內,諸臣退出。
甲戌三月十四日午時,上詣仁政殿。闕外入直文蔭官,應製入侍時,行都承旨李好敏,行左承旨徐春輔,右承旨金會淵,右副承旨李魯益,同副承旨趙晉和,記事官李驥秀,假注書李在鶴,記注官柳可均·朴思彦,讀券官朴宗薰·柳畊,對讀官李龍秀·鄭元容·李鶴秀,以次侍立。時至,通禮跪啓請外辦。上具翼善冠·衮龍袍,乘輿出貳極門,由建陽門,肅章門,入仁政門,至仁政殿。通禮,跪啓請降輿。上降輿陞座,命試官行四拜禮,宗薰等,率文蔭官,行四拜禮。通禮,奏禮畢,仍請乘輿,上降座乘輿,出仁政門,由肅章門·建陽門,入貳極門,出標信解嚴。仍還內,諸臣退出。
甲戌三月十四日申時,上御映花堂。左承旨入侍時,行左承旨徐春輔,假注書李在鶴,記注官朴思彦·林景祚,以次進伏訖。上命退,承史以次退出。
上在昌德宮。停常參·經筵。
闕內入直文蔭官,應製試取還內後,內閣·政院·玉堂·藥房口傳問安。答曰,知道。
闕外入直將官,試講罷還內後,內閣·正院·玉堂·藥房口傳問安。答曰,知道。
藥房提調金蓍根,副提調趙晉和啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?惠慶宮氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·惠慶宮·嘉順宮,藥房口傳問安。答曰,知道。世子宮口傳問安。答曰,知悉。
金會淵啓曰,玉堂備員間,視事頉稟之意,敢啓。傳曰,知道。
南履翼啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
南履翼啓曰,合辭方張之時,兩司無詣臺之員,事甚未安,除在外·傳旨未下外,未肅拜人員,竝卽牌招,何如?傳曰,允。
南履翼啓曰,禁衛營將官來言,今日本營軍兵,日次私習云矣,敢啓。傳曰,知道。
南履翼啓曰,御營廳將官來言,今日本廳軍兵,日次私習云矣,敢啓。傳曰,知道。
趙晉和啓曰,藥房提調·副提調,持湯劑來待矣。傳曰,封入。
傳于金會淵曰,禮房承旨,馳詣宣武祠,奉審摘奸以來。
傳于金會淵曰,闕內入直文蔭官應製,今日爲之,處所,仁政殿爲之,待衛入直磨鍊,雲寶劍置之。
徐春輔啓曰,今日殿座時,承旨當爲備員,而行都承旨李好敏,不爲仕進,所當牌招,而拘於廳規,不得請牌,何以爲之,敢稟,傳曰,牌招。
傳于金會淵曰,試官,入直摠管及監印閣臣,爲之。
傳于金會淵曰,出宮門路,以貳極門爲之。
以司諫柳鼎養,掌令洪百儀,持平李明緖再牌不進罷職傳旨,傳于南履翼曰,只推
李好敏啓曰,守令署經事命下,而司諫柳鼎養,掌令洪百儀,持平李明緖,旣有只推之命,與大司憲朴宗慶,大司諫曺允遂,一體牌招,以爲備員署經之地,何如?傳曰,竝許遞。
南履翼啓曰,大司憲掌令一員,持平一員未差,執義李龜雲,掌令洪光一,持平蔡弘直在外,監察茶時之意,敢啓。傳曰,知道。
兵曹口政政事,大護軍單朴宗慶。
以右副承旨李魯益牌不進罷職傳旨,傳于趙晉和曰,只推。
傳于金會淵曰,闕外入直將官,當親臨試講處所,以明政殿爲之,侍衛入直磨鍊,雲寶劍置之。
傳于金會淵曰,出宮門路,以貳極門爲之。
金會淵啓曰,別兼春秋洪敬謨·李紀淵·朴齊聞,旣有只推之命,竝卽牌招,何如?傳曰,允。
以別兼春秋洪敬謨·李紀淵·朴齊聞牌不進罷職傳旨,傳于金會淵曰,只推。
以一所試官金羲淳·徐能輔,二所試官金在昌·金銑三牌不進罷職傳旨,傳于金會淵曰,只推
以二所參試官韓永逵·南惠寬牌不進罷職傳旨,傳于金會淵曰,只推。
金會淵,以弘文館言啓曰,本館上番闕直,事甚未安,副應敎李止淵,卽爲牌招入直,何如?傳曰,允。
金會淵,以弘文館言啓曰,本館上番闕直,事甚未安,應敎洪大浩,校理李泰淳,副校理任俊常·李晉淵在外,副應敎李止淵傳旨未下,校理李鍾穆,試所進,副修撰一員未差,修撰宋應圭·申在植,竝卽牌招,以爲推移姑陞入直之地,何如?傳曰,允。
以副應敎李止淵牌不進罷職傳旨,傳于金會淵曰,只推。
金會淵,以奎章閣言啓曰,景慕宮望廟樓,今望奉審無頉之意,敢啓。傳曰,知道。
金會淵,以奎章閣言啓曰,正宗大王御製進書吉日,令日官池景泌推擇,則今三月二十二日卯時爲吉云。以此日時,擧行之意,敢啓。傳曰,知道。
金會淵,以奎章閣言啓曰,正宗大王御製列聖御製,合附本,奉印吉日,令日官池景泌推擇,則今三月二十二日午時爲吉云。以此日時擧行之意,敢啓。傳曰,知道。
徐春輔,以戶曹言啓曰,時御所內各司,依定式發遣本曹正郞臣趙厚鎭,與兵曹參知臣朴宗珩,佐郞臣任存常,東所衛將臣姜最顯,西所衛將臣李基敬,南所衛將臣李明玉,北所衛將臣洪致復,眼同看審後,有頉處,別單書入,而修改,則擇日擧行,何如?傳曰,允。
南履翼,以都摠府言啓曰,今日入直內三廳武兼禁軍及軍兵等,當爲中日習射技放,而殿座相値,不得設行之意,敢啓。傳曰,知道。
南履翼,以刑曹言啓曰,禮曹啓辭內,士夫妾子,儒稱業儒,武稱業武,冒稱幼學者,降定軍保事,載在大典通編,而監試初試錄名時,擧子等有參下實職外,書以加資者,雖或參榜,卽爲拔去,錄名官及試官,各別論罪事,亦載科擧事目,已爲知委京外矣。取考今番監試初試榜目,則一所生員試三等第三十一人吳謹常,當稱業儒,而書以幼學,第五十一人金春根,亦以將仕郞書之,咸鏡南道生員試三等第四人全致默,書以通德郞者,有違法例,不可仍置,原榜目中一倂拔去,付標以入,而當該錄名官試官及該道臣,俱有不察之失,推考警責,吳謹常冒稱幼學之罪,令該曹,依法典施行,何如?傳曰,允事,命下矣。謹按律文,則大典通編諸科條有曰,士夫妾子冒稱幼學者,降定軍保,吳謹常,依此律,令兵曹定配所,卽爲押送,何如?傳曰,允。
全羅監司朴崙壽疏曰,伏以臣病冀或間而藥輒罔效,情急必呼而疏懼屢瀆,宛轉床褥,春亦莫止,百務專排,萬慮都空,而竊自惟念春秋耕斂之省,乃道臣職耳。未嘗以私故廢焉者,重民事也。庸是憂悶,如添一病,遂不敢不力疾登途,日計半旬,行過六邑,監饋飢之粥,補周急之粟,而觸冒驅撼之餘,諸症越劇,至于萬難强也,則又不得不擔舁徑還,還營之啓,猥有附陳聽卑之天,庶或矜諒,而邇來十許日之間,未有一半分減勢痰眩,而房闥如坐舟車胃敗而食飮不滿龠合,榮衛日鑠,氣息奄奄,左部癱瘓,殆若籧篨,醫技漸窮,自知無幸,明臣馮琦之言曰,人臣無病而欲偸安者,欺也,有病而隱忍不言,以至曠官誤事者,亦欺也。强理則疾勢沈重,堅臥則部務殷繁,因病而務益曠,因曠而病益增,臣非敢自惜,誤朝廷一部之事,尤非一息取安,此其言危迫切至,劃出臣今日情事,臣雖不及古人,而所懇則同,且臣箇滿,月已屢易矣。今雖差代,拖到交符,自底麥熟,民憂可紓,朝命亦行,遞仍之際,初非銷刻,但在臣而言,則當歸之限旣在,非久差早,差遲所爭,不過旬朔間耳。苟非有至切至悶,則豈不能暫忍於旬朔,而罔念屑猥之誅,有此煩疊之籲哉?顧臣病情危篤,非比尋常,伏枕啽囈之中,一念憧憧,惟在於趁卽解務而安心調攝,趁卽還京而求醫就藥,庶可以稍尋生路,少緩則恐無及矣。玆不獲已,抖擻神魂,疾聲申懇。伏乞天地父母,特垂哀憐,推顧復之恩,許丐解之請,俾臣得以及早馱還,獲延殘喘,則實終始生成之澤也。臣無任云云。答曰,省疏具悉卿懇。所請依施。
甲戌三月十五日辰時,上詣仁政殿。藥房入診,闕內入直文蔭官應製試取入侍時,行左承旨徐春輔,右承旨金會淵,左副承旨南履翼,同副承旨趙晉和,記事官李驥秀,假注書李在鶴,記注官朴思彦·柳可均,直閣鄭元容,檢校待敎朴宗薰·李龍秀·朴綺壽,待敎李鶴秀,以次侍立。時至通禮,跪啓請外辦。上具翼善冠·衮龍袍,乘輿出宣化門·協陽門,由肅章門入仁政門。通禮,跪啓請降輿,上降輿陞座,藥房提調金蓍根,隨入進伏。別待令副護軍洪旭浩,副司勇權以中·李命運,醫官李漢臣·趙宗協·秦東秀·卞之錞·吳仁豐·李重恒,以次進伏楹外訖。蓍根等,進前奏曰,淸朝勞動,聖體,若何?上曰,一樣矣。蓍根等曰,寢睡·水刺之節,何如?上曰,一樣。各殿宮氣候,亦一樣矣。仍命醫官入診。旭浩·以中,診候退伏奏曰,左右三部調勻矣。上曰,其餘醫官,今番則置之,可也。仍命先退,蓍根等退出,上命試官行禮。通禮,唱鞠躬四拜興平身,宗薰等,率文蔭官行四拜禮。上曰,右副承旨李魯益牌招事。出榻敎上曰,文蔭官隨其入來,次次行禮,書題以仁政殿銘,限午正,還內後,書出,可也。通禮,奏禮畢,上降座乘輿,入仁和門,出標信解嚴。還內,諸臣退出。
甲戌三月十五日辰時,上詣明政殿。闕外入直將官,試講入侍時,行都承旨李好敏,行左承旨徐春輔,右承旨金會淵,左副承旨南履翼,同副承旨趙晉和,記事官李驥秀,假注書李在鶴,記注官柳可均·朴思彦,直閣鄭元容,檢校待敎朴宗薰·李龍秀·朴綺壽,待敎李鶴秀,以次侍立。時至,通禮,跪啓請外辦。上具翼善冠·衮龍袍,乘輿出貳極門,由銅龍門·集禮門,入明政門,至明政殿。通禮,跪啓請降輿,上降輿陞座。仍敎曰,闕外入直將官試講時,試官,以入直摠管堂上,宣傳官爲之事。出榻敎試官副摠管白東運等,率將官,行四拜禮,通禮,奏禮畢。仍請乘輿,上降座乘輿,出明政門,由集禮門·銅龍門,入貳極門,出標信解嚴。仍還內,諸臣退出。
上在昌德宮。停常參·經筵。
上詣仁政殿。文武科放榜罷,還內後,內閣·政院·玉堂·藥房口傳問安。答曰,知道。
上詣明政殿。應製罷,還內後,內閣·政院·玉堂·藥房口傳問安。答曰,知道。
趙晉和啓曰,大司憲·掌令一員,持平一員未差,執義李龜雲,掌令洪光一,持平蔡弘直在外,監察茶時之意,敢啓。傳曰,知道。
趙晉和啓曰,藥房提調·副提調,持湯劑來待矣。傳曰,封入。
傳于南履翼曰,今日文武科放榜,當親臨,該房知悉,侍衛入直磨鍊,雲寶劍置之,出宮門路,協陽門爲之。
徐春輔啓曰,今日殿座時,承旨當爲備員,而行都承旨李好敏,不爲仕進,右承旨金會淵式暇,右承旨卽爲牌招,都承旨所當牌招,而拘於廳規,不得請牌,右副承旨李魯益,牌招啓辭未下,何以爲之?敢稟。傳曰,牌招。
徐春輔啓曰,右副承旨李魯益,今日不爲仕進,卽爲牌招,何如?傳曰,允。
以修撰申在植牌不進罷職傳旨,傳于趙晉和曰,只推。
李好敏啓曰,今日殿座時,承旨當爲備員,而右承旨金會淵,右副承旨李魯益,傳旨未下,何以爲之?敢稟。傳曰,只推牌招。
傳于趙晉和曰,試官,都承旨,監印,閣臣·摠府堂上爲之。
傳于趙晉和曰,闕內入直文蔭官應製,明政殿親臨爲之,侍衛入直磨鍊,雲寶劍置之。
傳于南履翼曰,出宮門路,以貳極門爲之。
傳于南履翼曰,入直武臣殿講,仁政殿親臨爲之,侍衛入直磨鍊,雲寶劍置之。
傳于南履翼曰,出宮門路,以貳極門爲之。
傳于南履翼曰,武臣殿講置之。
李好敏啓曰,吏曹郞廳來言,臺諫有闕政事,取稟。傳曰,政官牌招開政。
有政。吏批,判書李肇源試所進,參判趙萬元在外未肅拜,參議金履載進,行都承旨李好敏進。啓曰,判書李肇源試所進,參判趙萬元在外未肅拜,小臣獨政未安,何以爲之?敢稟。傳曰,只出緊任。又啓曰,全羅監司,今當差出而擬望之人乏少,他道守令,竝擬,何如?傳曰,允。以林漢浩爲大司憲,朴宗京爲大司諫,洪大浩爲司諫,徐有素爲掌令,申在植爲持平,韓用儀爲副修撰,金敎根爲輔德,金啓溫爲全羅監司,李一中爲典設別提,故學生金處謙,贈童敎,孝行卓異,贈職事承傳。
兵批,兼判書沈象奎病,參判柳病,參議鄭景祚入直進,參知朴宗珩病,左副承旨南履翼進。護軍單曺允遂,副司直柳鼎養·洪百儀·李明緖,副司果具命喜,以上單付。
趙晉和啓曰,守令署經事,命下矣。今日政新除授兩司諸臺,竝卽牌招,何如?傳曰,允。
趙晉和啓曰,卽者義禁府都事來言,時囚無得過三日滯囚,曾有定式矣。時囚罪人黃量源·崔斗顯·李基鼎,當爲議處,而判義禁李集斗有身病,次堂例不得擧行云。判義禁,卽爲牌招,何如?傳曰,允。
趙晉和啓曰,判義禁李集斗牌不進推考傳旨,今方捧入,而時囚議處命下之後,如是違牌,事甚未安,更爲牌招,何如?傳曰,允。
趙晉和啓曰,判義禁李集斗再牌不進推考傳旨,今方捧入,而開坐命下之後,如是違牌,不卽承膺,事體所在,誠甚未安,所當更請牌招,而係是一日三牌,何以爲之?敢稟。傳曰,更爲牌招。
以別兼春秋洪敬謨·李紀淵·朴齊聞牌不進罷職傳旨,傳于趙晉和曰,只推。
趙晉和啓曰,別兼春秋洪敬謨·李紀淵·朴齊聞,旣有只推之命,竝更牌招,何如?傳曰,允。
以副修撰宋應圭牌不進罷職傳旨,傳于趙晉和曰,只推。
趙晉和,以弘文館言啓曰,本館上番闕直,事甚未安,校理李泰淳,副校理任俊常·李晉淵在外,校理李鍾穆試所進,應敎一員,修撰一員未差,副應敎李止淵,修撰宋應圭,旣有只推之命,與新除授副修撰韓用儀,竝卽牌招,以爲推移入直之地,何如?傳曰,允。
以忠淸監司趙貞喆狀啓,懷仁縣民家失火事,傳于徐春輔曰,許多民戶失火,聞甚矜惻,元恤典外,別加顧助事,分付。
趙晉和,以禮曹言啓曰,卽接任實幼學宋延孝所志,則以爲,族姪象日,嫡妾俱無子,以其同姓六寸兄象斗第二子啓天,欲爲立後,兩家諸族,同議完定,而生養父母,俱爲作故,不得循例禮斜,依定式草記稟處事,呈狀矣。凡係繼宗立後,明有可據,而不得登聞者,許令該曹,論理草記事,曾有筵奏定式,而門長宋延孝所訴,旣如此,依定式宋象斗第二子啓天,立爲宋象日之後,何如?傳曰,允。
趙晉和,以兵曹言啓曰,因刑曹草記,今番監試初試時,冒稱幼學吳謹常,依律文,令兵曹,降定軍保,定配所押送事,允下矣。冒稱罪人吳謹常,慶尙道泗川縣,降定軍保,定驛子押送之意,敢啓。傳曰,知道。
趙晉和,以義禁府言啓曰,卽接月令醫員崔學修手本,則時囚罪人黃量源,猝得毒感,又添泄痢,食飮全却,崔斗顯,素患疝積,處濕添劇,晝宵叫痛,李基鼎,猝得挾食,咳喘苦極,症形危重,俱有難保之慮云。罪人病勢如此,則一邊保放,一邊草記,曾有定式矣。黃量源·崔斗顯·李基鼎,竝姑保放之意,敢啓。傳曰,知道。
甲戌三月十六日卯時,上詣仁政殿。文武科放榜入侍時,行左承旨徐春輔,左副承旨南履翼,同副承旨趙晉和,記事官李驥秀,假注書李在鶴,記注官柳可均·林景祚,檢校待敎朴宗薰·李龍秀·朴綺壽,待敎李鶴秀,以次侍立。時至通禮,跪啓請外辦。上具翼善冠·衮龍袍,乘輿出貳極門,由建陽門·肅章門,入仁政門,至仁政殿。通禮,跪啓請降輿,上降輿陞座,命新恩行四拜禮。通禮奏禮畢。仍請乘輿,上降座,乘輿出仁政門,由肅章門·建陽門,入貳極門,出標信解嚴。仍還內,諸臣退出。
甲戌三月十六日辰時,上詣明政殿。闕內入直文蔭官,應製試取入侍時,行都承旨李好敏,行左承旨徐春輔,左副承旨南履翼,同副承旨趙晉和,記事官李驥秀,假注書李在鶴,記注官柳可均·林景祚,直閣鄭元容,檢校待敎朴宗薰·朴綺壽,待敎李鶴秀,以次侍立。時至,通禮跪啓請外辦。上具翼善冠·衮龍袍,乘輿出貳極門,由銅龍門,集禮門,入明政門,至明政殿。通禮,跪啓請降輿,上降輿陞座,命試官行禮,宗薰等,率文蔭官行四拜禮,通禮,奏禮畢。仍請乘輿,上降座乘輿,出明政門,由集禮門·銅龍門,入貳極門。仍敎曰,文蔭官應製入格人及文臣殿講入格人,依近例施賞事。出駕敎出標信解嚴。仍還內,諸臣退出。
上在昌德宮。停常參·經筵。
上詣明政殿。應製罷還內後,內閣·政院·玉堂·藥房口傳問安。答曰,知道。
趙晉和啓曰,行大司憲林漢浩,執義李龜雲,掌令洪光一,持平蔡弘直在外,掌令徐有素,持平申在植傳旨未下,監察茶時之意,敢啓。傳曰,知道。
趙晉和啓曰,來二十一日,朝參日次矣,敢稟。傳曰,停。
趙晉和啓曰,來二十一日,輪對日次矣,敢稟。傳曰,當次人受點,後日次待令。
趙晉和啓曰,禁衛營將官來言,今日本營軍兵,日次私習云矣,敢啓。傳曰,知道。
趙晉和啓曰,御營廳將官來言,今日本廳軍兵,日次私習云矣,敢啓。傳曰,知道。
趙晉和啓曰,藥房提調·副提調,持湯劑來待矣。傳曰,封入。
傳于李好敏曰,新恩謝恩,映花堂,當親受,該房知悉。
傳于趙晉和曰,闕內入直文蔭官應製,今日爲之,處所,明政殿爲之,侍衛入直磨鍊。
李好敏啓曰,今日殿座時,承旨當爲備員,而右承旨金會淵式暇,卽爲牌招,何如?傳曰,允。
傳于趙晉和曰,出宮門路,以協陽門爲之。
傳于趙晉和曰,雲寶劍置之。
趙晉和啓曰,三皇忌辰日,親行望拜禮,前期一日以稟事,曾有定式矣。今十九日,毅宗皇帝忌辰日,親行望拜禮,何以爲之乎?敢稟。傳曰,遣承旨奉審。
趙晉和啓曰,判義禁李集斗三牌不進推考傳旨,今方捧入,而時囚議處命下之後,連事違召,終不承膺,事體所在,誠極未安,所當更請牌招,而係是一日四牌,何以爲之?敢稟。傳曰,更爲牌招。
以掌令徐有素,持平申在植牌不進罷職傳旨,傳于趙晉和曰,只推。
以副應敎李止淵,副修撰韓用儀牌不進罷職傳旨,傳于趙晉和曰,只推。
以修撰宋應圭牌不進罷職傳旨,傳于趙晉和曰,只推。
以別兼春秋洪敬謨·李紀淵·朴齊聞牌不進罷職傳旨,傳于趙晉和曰,只推。
趙晉和,以都摠府言啓曰,副摠管柳畊,以漢城府右尹,本府坐起,晝仕出去之意,敢啓。傳曰,知道。
以右承旨金會淵牌不進罷職傳旨,傳于趙晉和曰,只推。
趙晉和,以弘文館言啓曰,本館上番闕直,事甚未安,副應敎李止淵,修撰宋應圭,副修撰韓用儀,旣有只推之命,竝卽牌招,以爲推移入直之地,何如?傳曰,允。
趙晉和啓曰,別兼春秋洪敬謨·李紀淵·朴齊聞,旣有只推之命,竝更牌招,何如?傳曰,允。
李好敏啓曰,守令署經事,命下矣。憲府則大司憲林漢浩,執義李龜雲,掌令洪光一,持平蔡弘直在外,掌令徐有素,持平申在植牌不進,諫院則大司諫朴宗京,司諫洪大浩,獻納尹致鼎,正言金商雨·沈能燮在外,無以備員署經,何以爲之?敢稟。傳曰,憲府臺諫,竝更爲牌招。
以掌令徐有素,持平申在植牌不進罷職傳旨,傳于趙晉和曰,只推。
李好敏啓曰,守令署經事,命下矣。憲府則大司憲林漢浩,執義李龜雲,掌令洪光一,持平蔡弘直在外,掌令徐有素,持平申在植再牌不進,諫院則大司諫朴宗京,司諫洪大浩,獻納尹致鼎,正言金商雨·沈能燮在外,不得署經,何以爲之?敢稟。傳曰,更爲牌招。
以掌令徐有素,持平申在植再牌不進罷職傳旨,傳于趙晉和曰,只推。
李好敏啓曰,守令署經事,命下矣。憲府則大司憲林漢浩,執義李龜雲,掌令洪光一,蔡弘直在外,掌令徐有素,持平申在植牌不進,諫院則大司諫朴宗京,司諫洪大浩,獻納尹致鼎,正言金商雨·沈能燮在外,不得署經,何以爲之?敢稟。傳曰,更爲牌招。
趙晉和,以禮曹言啓曰,永陵大王陵上補土處,待明春奉審,更爲稟旨擧行事,昨年秋草記,蒙允矣。卽伏見京畿監司,今春奉審啓本,則本陵陵上有頉處,與前無異云。姑待今秋奉審,更爲稟旨擧行,何如?傳曰,允。
趙晉和,以禮曹言啓曰,各陵園墓,今春植木播橡,纔已畢役,株數斗數,區別報來,故依定式別單書入之意,敢啓。傳曰,知道。
趙晉和,以兵曹言啓曰,今三月十七日,戊申未初一刻七分,立夏改火進上時,宗廟署·社稷署·永禧殿·永寧殿·景慕宮·毓祥宮·宣禧宮,依例改火,奎章閣·議政府·承政院·漢城府,一體頒火之意,敢啓。傳曰,知道。
趙晉和,以兵曹言啓曰,文臣兼宣傳官尹命圭,身病猝重,勢難供職,呈狀乞遞,改差,何如?傳曰,允。
禁府照目牒連,向者李基鼎亦,無論運穀之有弊無弊,但當報營,以待可否,依題擧行,而不此之爲,私托邸人,欲爲換穀作錢之計者,不無形跡之嫌,以此以彼,難免其罪,以此照律,何如?判付啓,依允。又啓目牒連,向前黃量源·崔斗顯等亦,未及待令,不得親呈擧案,違例之罪,在所難免,竝只以此照律,何如?判付啓,依允。
趙晉和,以義禁府言啓曰,保放罪人黃量源·崔斗顯·李基鼎,還囚議處以入之意,敢啓。傳曰,知道。
甲戌三月十七日卯時,上御映花堂。新恩謝恩親受入侍時,行都承旨李好敏,行左承旨徐春輔,假注書李在鶴,記注官金良倜·朴思彦,以次進伏訖。上命新恩行禮,禮畢。仍命退,承史以次退出。
甲戌三月十七日辰時,上詣明政殿。闕內入直文蔭官應製試取入侍時,行都承旨李好敏,行左承旨徐春輔,左副承旨南履翼,右副承旨李魯益,同副承旨趙晉和,記事官李驥秀,假注書李在鶴,記注官金良倜·朴思彦,檢校待敎朴宗薰·朴綺壽,待敎李鶴秀,以次侍入。時至,通禮,跪啓請外辦。上具翼善冠·衮龍袍,乘輿出協陽門,由建陽門·銅龍門·集禮門,入明政門,至明政殿。通禮,跪啓請降輿,上降輿陞座,仍敎曰,注書李驥秀,對讀官差下事。出駕敎命試官行禮,好敏等,率文蔭官,行四拜禮。通禮奏禮畢,仍請乘輿,上降座乘輿,出明政門,由集禮門·銅龍門·建陽門,入協陽門,出標信解嚴。仍還內,諸臣退出。
上在昌德宮。停常參·經筵。
南履翼,以都摠府言啓曰,今日入直內三廳武兼禁軍及軍兵等,中日習射技放,請出標信,傳曰,知道。
南履翼啓曰,行大司憲林漢浩,執義李龜雲,掌令洪光一,持平蔡弘直在外,掌令徐有素,持平申在植傳旨未下,監察茶時之意,敢啓。傳曰,知道。
南履翼啓曰,禁衛營將官來言,今日本營軍兵,日次私習云矣,敢啓。傳曰,知道。
南履翼啓曰,御營廳將官來言,今日本廳軍兵,日次私習云矣,敢啓。傳曰,知道。
趙晉和啓曰,藥房提調·副提調,持湯劑來待矣。傳曰,封入。
金會淵啓曰,假注書李在鶴,身病猝重,勢難察任,今姑改差,何如?傳曰,允。
金會淵啓曰,事變假注書李衡柱,身病猝重,勢難察任,今姑改差,何如?傳曰,允。
注書李驥秀病,代以朴容壽爲假注書。
李在鶴改差,代以洪彦謨爲假注書。
李衡柱改差,代以李源一爲事變假注書。
以副應敎李止淵,副修撰韓用儀牌不進罷職傳旨,傳于金會淵曰,只推。
以修撰宋應圭牌不進罷職傳旨,傳于金會淵曰,只推。
金會淵,以弘文館言啓曰,本館上番闕直,事甚未安,副應敎李止淵,修撰宋應圭,副修撰韓用儀,旣有只推之命,竝卽牌招,以爲推移入直之地,何如?傳曰,允。
以別兼春秋洪敬謨·李紀淵·朴齊聞牌不進罷職傳旨,傳于金會淵曰,只推。
金會淵啓曰,別兼春秋洪敬謨·李紀淵·朴齊聞,旣有只推之命,竝更牌招,何如?傳曰,允。
金會淵啓曰,守令署經事,命下矣。憲府則大司憲林漢浩,執義李龜雲,掌令洪光一,持平蔡弘直在外,掌令徐有素,持平申在植三牌不進依定式遞差傳旨及禁推傳旨,今方捧入,而諫院則大司諫朴宗京,司諫洪大浩,獻納尹致鼎,正言金商雨·沈能燮在外,不得署經,何以爲之?敢稟。傳曰,更爲牌招。
掌令徐有素啓曰,臣於言責之任,固已萬萬不稱,而迺者柏府新除忽降,召牌屢臨,宜卽蹶膺命,而臣之老父,病情添劇,今始來避,冞增悚惶,第臣於合啓中,有私義之不可聯參者,從前除命,輒以此引避,每蒙體諒之恩,到今處義,與前無異,以此情踪,其何敢仍冒於臺次乎,請命遞斥臣職,答曰,依啓。
以掌令徐有素,持平申在植三牌不進禁推傳旨,傳于南履翼曰,分揀。
金會淵啓曰,守令署經事,命下矣。憲府則大司憲林漢浩,執義李龜雲,掌令洪光一,持平蔡弘直在外,掌令一員未差,持平申在植牌不進,諫院大司諫朴宗京,司諫洪大浩,獻納尹致鼎,正言金商雨·沈能燮在外,不得署經,何以爲之?敢稟。傳曰,更爲牌招。
以持平申在植牌不進罷職傳旨,傳于南履翼曰,只推。
金會淵,以侍講院言啓曰,新除授輔德金敎根,除拜後過三日不爲出肅,卽爲牌招察任,何如?傳曰,允。
以輔德金敎根牌不進罷職傳旨,傳于金會淵曰,只推。
以江原監司趙弘鎭狀啓,金化縣民家失火事,傳于徐春輔曰,聞甚矜惻,元恤典外,別加顧恤事,廟堂,分付。
朴容壽有頉,代以洪彦謨爲假注書。
洪彦謨有頉,代以鄭佺始爲假注書。
李源一有頉,代以尹師殷爲事變假注書。
南履翼,以都摠府言啓曰,副摠管金益彬,以禁衛中軍,軍兵等中日試射放事,南別營晝仕出去之意,敢啓。傳曰,知道。
金會淵,以禮曹言啓曰,卽接英陵令所報,則今三月二十四日,本陵忌辰祭香祝,官員一員,前期祗受陪往,當爲備員將事,而參奉有闕未差,令今方入直,受香無人云。參奉未差之代,令該曹,以在京無故人,口傳差出,以爲受香之地,何如?傳曰,允。
金會淵,以二所試官意啓曰,今日儒生入門,以三百九十九人,來呈單子,而收券則爲四百十一張,當初入門,不能詳悉,計數與收券之數,有此相左之擧,不審之失,在所難免,當該入門官,令該府,拿問勘處,何如?傳曰,允。
南履翼,以濬川司言啓曰,濬川今日始役之意,敢啓。傳曰,知道。
禁府照目牒連,永陵令黃量源,順陵直長崔斗顯等矣,本府議啓內,未及待令,不得親呈擧案,違例之罪,在所難免,竝只以此照律罪,各笞四十收贖,附過還職,私罪奉敎依允爲旀,竝只功減一等爲良如敎。又照目牒連,穩城前府使李基鼎矣,本府議啓內,毋論運穀之有弊無弊,但當報營以待可否,依題擧行,而不此之爲,私托邸人,欲爲還穀作錢之計者,不無形跡之嫌,以此以彼,難免其罪,以此照律,罪杖一百收贖,告身盡行追奪,私罪奉敎依允爲旀,功減一等爲良如敎。
上在昌德宮。停常參·經筵。
金會淵啓曰,明日常參·經筵,取稟。傳曰,停。
趙晉和啓曰,行大司憲林漢浩,執義李龜雲,掌令洪光一,持平蔡弘直在外,掌令一員未差,持平申在植,傳旨未下,監察茶時之意,敢啓。傳曰,知道。
趙晉和啓曰,藥房提調·副提調,持湯劑來待矣。傳曰,封入。
傳于金會淵曰,同副承旨,與禮曹堂上·戶曹郞廳,依定式,馳詣宣武祠,奉審摘奸以來。
金會淵啓曰,別兼春秋洪敬謨·李紀淵·朴齊聞,旣有只推之命,竝更牌招,何如?傳曰,允。
洪彦謨有頉,代以吳駿常爲假注書。
鄭佺始有頉,代以朴台壽爲假注書。
以別兼春秋洪敬謨·李紀淵·朴齊聞牌不進罷職傳旨,傳于金會淵曰,只推。
以持平申在植牌不進罷職傳旨,傳于金會淵曰,只推。
趙晉和啓曰,守令署經事,命下矣。憲府則大司憲林漢浩,執義李龜雲,掌令洪光一,持平蔡弘直在外,掌令一員未差,持平申在植再牌不進,諫院則大司諫朴宗京,司諫洪大浩,獻納尹致鼎,正言金商雨·沈能燮在外,不得署經,何以爲之?敢稟。傳曰,更爲牌招。
以持平申在植再牌不進罷職傳旨,傳于趙晉和曰,只推。
以副應敎李止淵,副修撰韓用儀牌不進罷職傳旨,傳于金會淵曰,只推。
以修撰宋應圭牌不進罷職傳旨,傳于金會淵曰,只推。
金會淵,以弘文館言啓曰,本館上番闕直,事甚未安,副應敎李止淵,修撰宋應圭,副修撰韓用儀,旣有只推之命,竝卽牌招,以爲推移入直之地,何如?傳曰,允。
以修撰宋應圭,副修撰韓用儀牌不進罷職傳旨,傳于金會淵曰,只推。
吳駿常有頉,代以崔昇羽爲假注書。
朴台壽有頉,代以李冕植爲假注書。
趙晉和啓曰,吏曹郞廳來言,臺諫有闕政事,取稟。傳曰,前望單子入之,待下批牌招察任。
臺諫前望單子入之,掌令李宗烈落點。
趙晉和啓曰,守令署經事,命下已至多日,而行大司憲林漢浩,執義李龜雲,掌令洪光一·李宗烈,持平蔡弘直,行大司諫朴宗京,司諫洪大浩,獻納尹致鼎,正言金商雨·沈能燮竝在外,不得備員署經,何以爲之,而持平申在植,旣有只推之命,更爲牌招,何如?傳曰,竝許遞,前望單子入之,待下批牌招察任。
臺諫前望單子入之,大司憲金羲淳,大司諫權常愼,執義李東煥,司諫李垿,掌令金鍾文·李鉐,持平姜世鷹·康聖翊,獻納林處鎭,正言李明緖,李惟采,落點。
趙晉和啓曰,明日次對,兩司當爲進參,除在外·傳旨未下外,未肅拜人員,待開門牌招,何如?傳曰,允。
南履翼啓曰,右邊捕盜大將鄭學畊,以文臣朔試射試官,明日慕華館出去矣。所佩命召及大將牌傳令牌,何以爲之?敢稟。傳曰,仍佩往來。
吏曹口傳政事,以宋基鼎,爲英陵參奉。
金會淵,以禮曹言啓曰,卽接順康園守奉官所報,則本園內靑龍麓,有拱抱大木斫痕,故不勝驚駭。詳細採探,則火巢外居班戶宋履中,偸斫作板云矣。聞極驚心,捉來園屬,査問其委折,則昨年十二月二十日,前守奉官尹尙度入番時,所親之宋履中,忽地斫伐,而書員山直輩來告,則聽而不聞,園卒不敢禁止,畢竟作板,放賣於園卒南時興處,至今掩匿,莫重園所禁養拱抱之木,身爲入直官,使宋哥恣意許斫,事體道理,誠極痛駭。前守奉官尹尙度,令該府,拿問重勘,所謂南時興,身爲園卒,偸斫之木物,暗自買取,究厥所爲,尤極痛惡,與偸斫之宋履中令畿營捉來,依法典照律重繩,以入番書員山直輩言之,雖云告官,趁不報曹,不可無罪,自臣曹,各別嚴治,何如?傳曰,允。
金會淵,以禮曹言啓曰,卽接光州幼學朴鎭赫所志,則以爲,族姪文德,嫡妾俱無子,以其同姓八寸弟文漢第二子必應,欲爲立後,兩家諸族,同議完定,而生養父母,俱爲作故,不得循例禮斜,依定式草記稟處事,呈狀矣。凡係繼宗立後,明有可據,而不得登聞者,許令該曹,論理草記事,曾有筵奏定式,而門長朴鎭赫所訴旣如此,依定式朴文漢第二子必應,立爲朴文德之後,何如?傳曰,允。
南履翼,以兵曹言啓曰,今此慶科庭試別試武科殿試時,直赴殿試人,扈衛軍官金昌潤等一百三十四人內,一百人應試參榜,別騎衛宋圭廈,馬兵姜俊萬作故,所授帖文,依例收聚爻周,親騎衛崔東烈·李吉祚·都昌殷·金興發·劉漢益·楊士震·金重圭·金向集,扈衛軍兵金昌潤,訓局敎鍊官李興國,騎士金潤澤,訓局軍全光鎭·孫尙彦·金興喆·權大雲,將校金孟駿·許袗·李養裕·金觀洙,軍士金益八,馬兵池昌元,別武士高漢郁·金熙圭,忠翊衛金德秋,未付料軍官金得連,內禁衛安光喆等二十六人,遭故,依法典陳試,直赴會試人別付料軍官金尙鏞等三十四人內,二十八人,已爲應試,別付料軍官金尙鏞作故,所授帖文,亦爲收聚爻周,武藝別監全大喆,馬兵朴莫大等二人,遭故,依法典陳試,直赴殿試人平安兵營別武士金致福·文景煥·朴龍鶴·金躍坤,忠淸監營選武軍官金弘模,忠淸兵營馬兵柳興得,直赴會試人北兵營馬兵李孝植,慶尙左兵營騎衛朴禧祥等八人,狀啓中,以起送爲辭,而不爲赴試,直赴會試人南兵營武學鄭應臣狀啓中,不爲開錄,亦不赴試,其委折關問各該道帥臣處後,稟處。咸鏡監司金履陽狀啓中,親騎衛金尙集之尙字,以祥字書之,北兵使安橚狀啓中,馬兵金履佑之佑字,以祐字書之,忠淸兵使金見臣狀啓中,馬兵徐明喆之明字,以命字書之,開城留守尹序東狀啓中,選武軍官秦舜喆之喆字,以哲字書之,殊涉不審,各該道道帥臣守臣,竝推考,何如?傳曰,允。
趙晉和,以義禁府言啓曰,黃海水使尹郁烈狀啓內,黃州牧使洪遇燮,爲先罷黜,其罪狀,令攸司稟處事,啓下矣。洪遇燮時在任所,依例發遣府書吏,拿來,何如?傳曰,待待命拿囚。
上在昌德宮。停常參·經筵。
自卯時至未時,灑雨下雨,測雨器水深八分。
藥房都提調金思穆,提調金蓍根,副提調趙晉和啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?惠慶宮氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·惠慶宮·嘉順宮,藥房口傳問安。答曰,知道。世子宮問安。答曰,知悉。
李止淵啓曰,明日常參·經筵,取稟。傳曰,停。
南履翼啓曰,禁衛營將官來言,今日本營軍兵,日次私習云矣,敢啓。傳曰,知道。
南履翼啓曰,御營廳將官來言,今日本廳軍兵,日次私習云矣,敢啓。傳曰,知道。
徐春輔啓曰,右承旨金會淵,今日不爲仕進,卽爲牌招,何如?傳曰,許遞,前望單子入之,待下批牌招察任。
承旨前望單子入之,李止淵落點。
傳于南履翼曰,大臣·備局堂上引見。
趙晉和啓曰,藥房三提調,持湯劑來待矣。傳曰,入侍。
李冕植有頉,代以李鳳純爲假注書。
崔昇雨有頉,代以申景雨爲假注書。
申景雨有頉,代以李義爲假注書。
李鳳純有頉,代以李必述爲假注書。
李義有頉,代以趙錫龜爲假注書。
李必述有頉,代以李趾秀爲假注書。
李止淵啓曰,別兼春秋洪敬謨·李紀淵·朴齊聞,旣有只推之命,竝更牌招,何如?傳曰,允。
以別兼春秋洪敬謨·李紀淵·朴齊聞牌不進罷職傳旨,傳于李止淵曰,只推。
李止淵,以弘文館言啓曰,本館上番闕直,事甚未安,修撰宋應圭,副修撰韓用儀,旣有只推之命,與校理李鍾穆,竝卽牌招,以爲推移入直之地,何如?傳曰,允。
李止淵,以弘文館言啓曰,本館上番,無他推移之員,不得已以下番,姑陞入直之意,敢啓。傳曰,知道。
李止淵啓曰,行大司憲金羲淳,執義李東煥,掌令李鉐牌不進,金鍾文,持平姜世鷹·康聖翊在外,監察茶時之意,敢啓。傳曰,知道。
李止淵啓曰,執義李東煥,掌令李鉐,司諫李垿,旣有只推之命,一體牌招,以爲備員署經之地,何如?傳曰,允。
李止淵啓曰,守令署經事命下,而大司憲金羲淳,執義李東煥,掌令李鉐,司諫李垿牌不進,大司諫權常愼,掌令金鍾文,持平姜世鷹·康聖翊,獻納林處鎭,正言李惟采·李明緖在外,兩司俱未署經,大司憲,更爲牌招,何如?傳曰,允。
以執義李東煥,掌令李鉐,司諫李垿牌不進罷職傳旨,傳于李止淵曰,只推。
李止淵啓曰,守令署經事,命下矣。執義李東煥,掌令李鉐,司諫李垿,旣有只推之命,與大司憲金羲淳,一體更爲牌招,以爲備員署經之地,何如?傳曰,允。
以執義李東煥,掌令李鉐,司諫李垿牌不進罷職傳旨,傳于李止淵曰,只推。
吏曹口傳政事,以李章紹爲楊州牧使。
兵曹口傳政事,副司果單申在植。
南履翼啓曰,御營大將李溏,以本營習陣事,明日沙阿里出去矣。兼帶左邊捕盜大將所佩命召及大將牌傳令牌,何以爲之?敢稟。傳曰,仍佩往來。
李止淵,以禮曹言啓曰,毓祥宮·懿昭廟·文禧廟,夏享祭,每於夏至日設行,而今年則端午節享,與夏至相値,夏享祭端午節享,兼行之意,祝文中,措辭添入事,分付,何如?傳曰,允。
李止淵,以侍講院言啓曰,王世子書筵千字文,今已畢講矣。繼講冊子,依例問議于師傅賓客之意,敢啓。傳曰,知道。
李止淵,以侍講院言啓曰,兼司書申在植,時無職名,令該曹,口傳付軍職,何如?傳曰,允。
文臣試官意啓曰,臣等,來詣試所,射員亦皆聚會,而雨勢如此,尙無開霽之望,不得設行之意,敢啓。傳曰,知道。
甲戌三月二十日卯時,上御熙政堂。大臣·備局堂上,引見入侍時,左副承旨南履翼,假注書李在鶴,事變假注書尹師殷,記注官金良倜·林景祚,領府事李時秀,領議政金載瓚,左議政韓用龜,兼兵曹判書沈象奎,戶曹判書李相璜,大護軍李堯憲,江華留守洪義浩,行護軍李溏·韓陵君李海愚,檢校待敎李龍秀·朴綺壽,待敎李鶴秀,副應敎李止淵,以次進伏訖。時秀進前奏曰,久旱之餘,將有得雨之望,此時聖體,若何?上曰,一樣矣。寢睡·水刺之節,何如?上曰,一樣矣。各殿宮氣候,亦皆一樣矣。上曰,次對爲之。載瓚曰,頃以關西軍額減摠後,營邑公用及支放,將何以區劃之意筵稟,而關問本道矣。卽見道臣狀聞,辭意則道內軍布癸酉條所權減,監司則爲一萬九千一百兩零,兵營則爲二萬一千二百兩零,各邑則爲二萬九千八百兩零矣。以此所減之數,分排於各項應下,則監營則會錄別備排朔等所需,雖有所見減,而至於公用及支放,竝無欠闕,兵營則公用支放,足可塗抹,而若其排朔,旣以本營別備條六千兩,充額間,請得添補,亦可以以此排比,各邑則民庫及官廩,非無所縮,而京司例納本營卜定,已爲權減,自當經用支過,惟廣梁·老江·宣沙三鎭,收布所減,爲九百餘兩,此則自本道,限折半從便給代,庶可無弊分排爲辭矣。本道軍摠,無論有布無布,原額已縮,虛伍此多,不待道臣之啓,而朝家業已稔知,若於復摠之前,必準應捧之數,則餘民盡散,原摠漸縮,而官民必無以兩保,然則勢不可不姑減虛錄之數,以圖實捧之道,容俟一年二年,次第生聚,而道臣之屢請不止者,亶出於不如是,則更無着手之方故也。況雖使減額,只是營邑間廩用之略有所減,而公用支放,竝無見縮之慮,且非永蠲也。直不過若爾年姑且權減,而今年復一分,明年復一分,不多年而自當復舊,而其所措處,極有斟量,揆以任則勿疑之道,有難一向靳持,今姑依狀請許施,無布軍,亦爲一體裁減,而如是之後,流亡必當聞風還集,一依田結陳起修啓之例,每於歲初,以某邑流民之還集爲幾,某樣公納之復摠爲幾,一一列錄啓聞之意,成事目擧行之意,行會,何如?上曰,依爲之。出擧條載瓚曰,楊州牧使金啓溫,移拜全羅監司矣。楊州積弊,最於畿邑,而又今捧逋方張,民憂政劇,其代不可不另擇,無論文蔭,必以有聲蹟人,口傳擇差,待下批當日下送,何如?上曰,依爲之。出擧條藥房都提調金思穆,副提調趙晉和,記事官李驥秀,別待令副護軍洪旭浩,副司勇權以中·李命運,醫官吳千根·趙宗協·李漢臣·秦東秀·崔遂燁·鄭重周·李彦厚,追入進伏訖。思穆進前奏曰,雨意方濃,聖體,若何?上曰,一樣矣。思穆曰,寢睡·水刺之節,何如?上曰,一樣矣。各殿宮氣候,亦皆一樣矣。思穆曰,提調金蓍根,持湯劑來待於閤外矣。上曰,使之入侍。思穆曰,醫官亦皆待令矣。上曰,入診。旭浩·以中·命運·千根·宗協·漢臣,以次診脈,退伏訖。驥秀,承命出與蓍根,持湯劑入來進伏,思穆先嘗,跪傳內侍,內侍奉進,上進御。思穆曰,所進太少矣。上曰,置之。命醫官奏脈候。旭浩等,以次奏曰,脈候左右三部調均矣。思穆曰,臣其間病未赴公,久未承候矣。近日諸節,果何如?詳承諸節,然後可以議定湯劑矣。上曰,一樣矣。思穆曰,脈理微妙,診察猶難昭詳,故醫藥之節,每隨證候之動靜,而下敎如此,無以詳承,臣伏不勝悶鬱之至,寢睡·水刺等節,果何如?上曰,諸節如常,別無可以下敎者矣。時秀曰,臣於今日,始仰瞻湯劑之進御矣。湯劑異於常膳,進御亦有節度,蓋醫者命藥,稱分錢之輕重,量貼數之多寡,少或一二貼,多至百餘貼,而亦必盡服而後,始可責效,今者所進,若是太少,則何可以責效乎?諸臣仰瞻之時,所進尙如此,自內封入之時,有可以仰揣者矣。若藥不瞑眩,厥疾不瘳,豈可以苦口之味,而不思責效之道乎?繼自今,必爲强進,毋失其時,區區顒祝之望也。上曰,唯。王大妃殿進御化痰湯,五貼製入事。出榻敎又命次對,載瓚曰,卽見黃海監司趙鍾永狀啓,則以爲,守令雖有罪過,事非軍務,則兵水使之不得直罷,自是朝令,而本道前水使尹郁烈,以非關軍務之事,不報巡營,直罷黃州牧使,有違格例,請令廟堂稟,處矣。除非軍務相關,帥臣,不得直罷守令,自是事例,若使守令,果有乖事體駭聽聞之擧,往復巡營,從事理以處,何所不可,而今乃不報巡營,直爲啓罷,萬萬駭然。且關後弊,黃海前水使尹郁烈,姑先罷職,何如?上曰,依爲之。出擧條載瓚曰,旱憂方甚,麥事幾判失稔,目下民勢,誠極罔涯,此時曠官,一日爲悶,諸道科由上京守令,竝令當日下送之意,分付該曹,何如?上曰,依爲之。出擧條上曰,大臣就座,諸宰奏事。象圭曰,宣薦閑良吳致憲,作挐於武一所試場,事自該廳,削薦後,報于臣曹,而薦法極其嚴重,削薦尤係審愼,曾在先朝壬寅,至有別下傳敎,揭板該廳之擧,伊時傳敎,若曰拔薦何等大擧措,則宜定劃一之制,以寓開棘之戒,設有不得不可削之人,自該廳,報于本兵及諸將臣,待僉議詢同,又自兵曹,草記或筵稟蒙允,然後始以施行。今此吳致憲拔薦,雖自試所言送該廳,自該廳,議于諸將臣云,而初不問議臣曹,直以拔薦報來者,大有乖於昭揭特敎,而臣曹旣無草記與筵稟蒙允,則亦不可以拔薦施行,該廳擧行,萬萬顚錯,當該行首宣傳官,爲先汰去,科場作挐,自有本律,而此與地處卑微,來歷不明有異,本無關於薦事,不當舍本律而施以他罰,吳致憲,分付該曹,依律照處,何如?上曰,依爲之。出擧條象圭曰,三登縣令宋之廉,旣已勸武,本道都試,亦使赴試,而第都試應試者,卽別武士·振武士·馬兵等名色,則時任守令之以軍摠赴試,事面終涉,如何?三登旣兼平壤左營將,則以將領,特令許赴,似無拘礙,以此意分付該道,何如?上曰,依爲之。出擧條象圭曰,世子宮日日進講,睿學將就,所講冊子,今旣垂畢,繼講冊字,且當稟定矣。或有自本院稟定之例,或有自上書下之時,今番,亦爲書下似好,故敢此仰達矣。上曰,唯。履翼曰,今日賓對,兩司無一人進參,事甚未安,違牌臺諫,推考,何如?上曰,依爲之。出擧條上命大臣先退,時秀等退出。又命退,承史以次退出。
上在昌德宮。停常參·經筵。
開東,灑雨下雨,測雨器水深二分。
李止淵啓曰,明日常參·經筵,取稟。傳曰,停。
趙晉和啓曰,行大司憲金羲淳未肅拜,執義李東煥,掌令李鉐傳旨未下,金鍾文,持平姜世鷹·康聖翊在外,監察茶時之意,敢啓。傳曰,知道。
徐春輔啓曰,右承旨南履翼,左副承旨李魯益,今日不爲仕進,竝卽牌招,何如?傳曰,允。
李止淵啓曰,來二十五日,朝參日次,而明陵忌辰祭齋戒相値,頉稟之意,敢啓。傳曰,知道。
趙晉和啓曰,藥房提調·副提調,持湯劑來待矣。傳曰,封入。
備忘記,楊州牧使李章紹下直,長弓一張,長箭一部,片箭一部,筒兒一箇賜給。
以校理李鍾穆,修撰宋應圭牌不進罷職傳旨,傳于李止淵曰,只推。
李止淵,以弘文館言啓曰,本館上番,姑陞入直,事甚未安,校理李鍾穆,旣有只推之命,卽爲牌招入直,何如?傳曰,允。
以右承旨南履翼牌不進罷職傳旨,傳于徐春輔曰,只推。
南履翼啓曰,假注書李趾秀,時無職名,令該曹,依例付軍職,冠帶常仕,何如?傳曰,允。
趙錫龜有頉,代以朴潞壽爲假注書。
李止淵啓曰,別兼春秋洪敬謨·李紀淵·朴齊聞,旣有只推之命,竝更牌招,何如?傳曰,允。
以別兼春秋洪敬謨·李紀淵·朴齊聞牌不進罷職傳旨,傳于李止淵曰,只推。
以執義李東煥,掌令李鉐,司諫李垿再牌不進罷職傳旨,傳于趙晉和曰,只推。
李止淵啓曰,守令署經事,命下矣。執義李東煥,掌令李鉐,司諫李垿,旣有只推之命,與行大司憲金羲淳,一體牌招,何如?傳曰,允。
以執義李東煥,掌令李鉐,司諫李垿牌不進罷職傳旨,傳于趙晉和曰,只推。
趙晉和啓曰,執義李東煥,掌令李鉐,司諫李垿,旣有只推之命,與大司憲金羲淳,一體竝更牌招,以爲備員署經之地,何如?傳曰,允。
南履翼,以都摠府言啓曰,副摠管柳畊,以漢城府右尹,本府坐起,晝仕出去之意,敢啓。傳曰,知道。
傳于徐春輔曰,坐直承旨入侍。
以忠淸監司趙貞喆狀啓,鎭川縣民家失火事,傳于徐春輔曰,聞甚矜惻,元恤典外,別加顧助事,廟堂措辭分付。
李止淵啓曰,今三月二十二日,祿都目政事,爲之之意,敢啓。傳曰,知道。
李止淵,以侍講院言啓曰,王世子書筵繼講冊子問議事,命下矣。問議于師傅賓客,則師領議政金載瓚,以爲沖年進講,先從日用常行淺近易知之文濡染開發,乃是古者蒙養之方,謹稽列朝講讀節次,則無出乎孝經·童蒙先習·小學等書,而孝經,卽進學修德之最初方範,伏惟博詢處之云。傅左議政韓用龜,以爲沖年講學之工,貴在開發心志,漸磨成就,不必以微辭奧旨,作爲程課,有扞格不勝之嘆,童蒙先習,雖是淺近文字,若其修己治心之方,未嘗不具於其中,伏況列聖朝初學進講,多在是書,伏惟博詢處之云。左賓客沈象奎,以爲謹稽列聖朝,沖年進講冊子,則顯廟己丑,講小學,肅廟乙巳先講孝經,丙午繼講童蒙先習,丁未講小學,景廟壬申,講千字文·孝經·小學抄,甲戌繼講孝經,乙亥講童蒙先習,先朝乙亥,先講孝經·小學抄略,丙子繼講童蒙先習,戊寅講小學講讀次第,雖或有先後之差殊,無出於孝經·小學·童蒙先習等書,而孝經·小學,則或以全書,或先抄略,以臣賤見,今不敢臆定某書之當先,伏惟博詢處之云。右賓客徐榮輔,左副賓客南公轍,俱未肅拜,不得獻議,右副賓客朴宗來在外,不得收議之意,敢啓。傳曰,知道,以孝經繼講。
南履翼,以都摠府言啓曰,今日入直內三廳武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
南履翼,以兵曹言啓曰,今三月二十一日,武臣賓廳講書日次,而內外中日,旣已停止,試講亦爲停止之意,敢啓。傳曰,知道。
徐春輔,以賑恤廳言啓曰,西部太平館契任掌朴占得,今月二十一日,本洞路傍,得二歲遺棄女兒,同里居良女朴召史,欲爲收養,內需契任掌崔毛都尾,今月二十一日,本洞路傍,得二歲遺棄男兒,同里居私婢德伊,欲爲收養,南部靑坡契任掌朴云成,今月二十一日,本洞路傍,得二歲遺棄男兒,同里居良女朴召史,欲爲收養,會賢洞契任掌李得伊,今月二十一日,本洞路傍,得一歲遺棄女兒,同里居私婢介也之,欲爲收養,貧不自食,皆願受料,告于本部,自各該部,同日牒呈,故依節目,竝爲給料,使之乳養之意,敢啓。傳曰,知道。
趙晉和,以義禁府言啓曰,卽接月令醫員金景洙手本,則時囚罪人李命純,猝得挾食,寒熱往來,晝宵叫痛,食飮全却,實有難保之慮云。罪人病勢危重,則一邊保放,一邊草記,曾有定式矣。李命純,姑爲保放之意,敢啓。傳曰,知道。
甲戌三月二十一日申時,上御重熙堂。坐直承旨入侍時,行左承旨徐春輔,假注書李趾秀,記注官金良倜·朴思彦,以次進伏訖。上命退,承史以次退出。
上在昌德宮。停常參·經筵。
李止淵啓曰,行大司憲金羲淳未肅拜,執義李東煥,掌令李鉐,傳旨未下,金鍾文,持平姜世鷹·康聖翊在外,監察茶時之意,敢啓。傳曰,知道。
李止淵啓曰,明日再明日,英陵忌辰祭齋戒正日,二十五日·二十六日,明陵忌辰祭齋戒正日相値,視事頉稟之意,敢啓。傳曰,知道。
李好敏啓曰,右承旨南履翼,今日不爲仕進,卽爲牌招,何如?傳曰,允。
趙晉和啓曰,藥房提調·副提調,持湯劑來待矣。傳曰,封入。
備忘記,濟州牧使許溟下直,長弓一張,長箭一部,片箭一部,筒兒一箇賜給。
南履翼,以都摠府言啓曰,副摠管柳畊,以漢城府右尹,本府坐起,晝仕出去之意,敢啓。傳曰,知道。
李止淵啓曰,別兼春秋洪敬謨·李紀淵·朴齊聞,旣有只推之命,竝更牌招,何如?傳曰,允。
以執義李東煥,掌令李鉐,司諫李垿再牌不進罷職傳旨,傳于李止淵曰,只推
李好敏啓曰,守令署經事,命下矣。執義李東煥,掌令李鉐,司諫李垿,旣有只推之命,與大司憲金羲淳,一體牌招,以爲署經之地,何如?傳曰,允。
以執義李東煥,掌令李鉐,司諫李垿牌不進罷職傳旨,傳于李止淵曰,只推。
以別兼春秋洪敬謨·李紀淵·朴齊聞牌不進罷職傳旨,傳于李止淵曰,只推。
以校理李鍾穆牌不進罷職傳旨,傳于李止淵曰,只推。
李止淵,以弘文館言啓曰,本館上番,姑陞入直,事甚未安,校理李鍾穆,旣有只推之命,卽爲牌招入直,何如?傳曰,允。
以校理李鍾穆牌不進罷職傳旨,傳于李止淵曰,只推。
李好敏,以吏曹言啓曰,新除授軍資監正鄭繼忠除拜後,過限不上來,依例改差,何如?傳曰,允。
有政。吏批,判書李肇源進,參判趙萬元在外未肅拜,參議金履載病,行都承旨李好敏進。啓曰,黃州牧使,今當差出,而本州以營下劇邑,物衆地大,素稱難治,不可不擇差,他道有聲績已準朔未準朔守令,竝擬,何如?傳曰,允。以金逌根爲應敎曺錫正爲修撰,金履載爲兼輔德,朴崙壽爲知春秋,洪宅夏爲敦寧都正,李敎源爲禮曹正郞,尹益烈爲同義禁,李洛秀爲黃州牧使,尹尙烈爲開城經歷。
兵批,兼判書沈象奎進,參判柳病,參議鄭景祚入直進,參知朴宗珩病,同副承旨李止淵進。以朴宗慶爲知事,李庚運·曺允遂爲副摠管,尹東佐爲僉知,李馨秀爲宣傳官,張胤祚·成元柱爲五衛將,張鎔爲忠壯將,鄭必秀爲忠翊將,咸致道·高喜喆爲景福將,陳珣爲慶熙將,沈日永爲訓鍊僉正,尹應大爲文兼,白恒鎭爲部將,李圭德·趙存慶爲宣傳官,沈公俊爲白翎僉使,尙得容爲花梁僉使,田致奎爲在德萬戶,趙福藺爲首陽別將,寶化堡權管羅昌聃,大護軍林漢浩,護軍朴宗京,副護軍金會淵·金爀,副司直李龜雲·洪大浩·尹致鼎·洪光一·李宗烈·徐有素·蔡弘直,副司果沈能燮·金商雨,副司正李趾秀,以上竝單付。
李止淵,以弘文館言啓曰,本館上番,姑陞入直,事甚未安,今日政新除授玉堂,竝待下批牌招,以爲推移入直之地,何如?傳曰,允。
以應敎金逌根,修撰曺錫正牌不進罷職傳旨,傳于李止淵曰,只推。
李止淵,以奎章閣言啓曰,正宗大王御製一百冊三十件,奉印以入之意,敢啓。傳曰,知道。
李止淵,以侍講院言啓曰,王世子書筵繼講冊子,問議草記,以孝經繼講事,命下矣。以孝經繼講之意,敢啓。傳曰,知道。
徐春輔,以戶曹言啓曰,臣相璜,與正郞臣趙厚鎭,進詣慶熙宮差備內及內各司,依節目眼同看審後,有頉處,別單書入,而修改,則擇日擧行,何如?傳曰,允。
徐春輔,以戶曹言啓曰,臣相璜,與正郞臣趙厚鎭,依定式,進詣彰義宮·藏譜閣,奉審則姑無頉處之意,敢啓。傳曰,知道。
上在昌德宮。停常參·經筵。
李止淵啓曰,行大司憲金羲淳,掌令李鉐未肅拜,執義李東煥疏批未下,掌令金鍾文,持平姜世鷹·康聖翊在外,監察茶時之意,敢啓。傳曰,知道。
南履翼啓曰,禁衛營將官來言,今日本營軍兵,日次私習云矣,敢啓。傳曰,知道。
南履翼啓曰,御營廳將官來言,今日本廳軍兵,日次私習云矣,敢啓。傳曰,知道。
南履翼啓曰,左副承旨李魯益,今日不爲仕進,卽爲牌招,何如?傳曰,允。
趙晉和啓曰,藥房提調·副提調,持湯劑來待矣。傳曰,封入。
以左副承旨李魯益牌不進罷職傳旨,傳于南履翼曰,只推。
李止淵啓曰,別兼春秋洪敬謨·李紀淵·朴齊聞,旣有只推之命,竝更牌招,何如?傳曰,允。
以別兼春秋洪敬謨·李紀淵·朴齊聞牌不進罷職傳旨,傳于李止淵曰,只推。
傳于李止淵曰,留院公事入之。
傳于李止淵曰,正宗大王御製奉印時,校正監印,閣臣原任提學金載瓚,檢校提學金祖淳,原任提學沈象奎,各熟馬一匹面給。提學南公轍·徐榮輔,原任提學朴宗慶,直提學李存秀·金履喬,各半熟馬一匹面給。檢校直閣李魯益·李光文,直閣鄭元容,檢校待敎朴宗薰·李龍秀·朴綺壽,待敎李鶴秀,各豹皮一令,檢校官成海應等八人,各筒箇一部,寫字官朴履信等四人,擇日官池景泌,各鹿皮一令賜給。監官李興潤,相當職調用,玄在德·柳明杓,竝邊將除授,唱準以下員役工匠等,竝令該曹,從厚施賞。
李止淵啓曰,守令署經事,命下已至多日,尙未擧行,事甚未安,大司諫權常愼,掌令金鍾文,持平姜世鷹·康聖翊,獻納林處鎭,正言李惟采·李明緖在外,執義李東煥疏批未下,行大司憲金羲淳,掌令李鉐,司諫李垿,竝卽牌招,何如?傳曰,允。
李止淵啓曰,守令署經事,命下已至多日,尙未擧行,事甚未安,諫院則行大司諫權常愼,正言李惟采·李明緖在外,司諫李垿牌不進,憲府則行大司憲金羲淳牌不進,執義李東煥疏批未下,掌令金鍾文,持平姜世鷹·康聖翊在外,只有掌令李鉐一人,無以備員署經,行大司憲金羲淳,更爲牌招,何如?傳曰,在外臺諫竝許遞,前望單子入之。
臺諫前望單子入之,大司諫李羲甲,掌令韓啓玉,持平尹孝植·洪龜燮,獻納尹致鼎,正言李㬖·沈厚鎭,落點。
南履翼啓曰,新除授持平尹孝植,方在解由未出中,何以爲之?敢稟。傳曰,勿拘。
以司諫李垿牌不進罷職傳旨,傳于南履翼曰,只推。
李止淵啓曰,守令署經事,命下已至多日,尙未擧行,事甚未安,新除授兩司諸臺,與大司憲金羲淳,司諫李垿,一體牌招,以爲備員署經之地,何如?傳曰,允。署經當日下送。
李止淵,以弘文館言啓曰,本館上番闕直,事甚未安,應敎金逌根,校理李鍾穆,修撰曺錫正,旣有只推之命,與修撰宋應圭,竝卽牌招,以爲推移入直之地,何如?傳曰,允。
以應敎金逌根,校理李鍾穆,修撰曺錫正·宋應圭牌不進罷職傳旨,傳于李止淵曰,只推。
李止淵,以弘文館言啓曰,本館上番闕直,事甚未安,應敎金逌根,校理李鍾穆,修撰宋應圭·曺錫正,旣有只推之命,竝卽牌招,以爲推移入直之地,何如?傳曰,允。
傳于李止淵曰,坐直承旨入侍。
南履翼,以備邊司言啓曰,卽見前全羅監司朴崙壽狀啓,則以爲,來五月六月禁衛上番軍,兵使當爲點送,而歉歲廚傳,爲弊不些,依近例,以都會邑附近營將,替行事,請令廟堂稟旨,分付矣。營將之替行調點,前已有請輒許,今亦依狀請許施,何如?傳曰,允。
南履翼,以義禁府言啓曰,濟州牧察理兼慰諭使李在秀狀啓內,濟州前前牧使李顯宅罪狀,令攸司稟處事,啓下矣。李顯宅,今方待命,拿囚之意,敢啓。傳曰,知道。
全羅監司金啓溫疏曰,伏以臣,以鹵才賤品,待罪下邑,適因病情沈苦,彌月廢事,跧伏私次,只竢瘝厥官之罪,千萬不自意,湖臬新命,遽下於閉戶涔涔之中,感激之餘,繼以惶惑,歷屢日而不知所以自措也。噫,臣本無似,不足備數於百執事之末,而至於世務吏事,尤其所短,談政事則若楚人之聞齊語,論簿書則如瞽者之觀文章,人不以是期臣,臣亦自知甚明。雖近年以來,頗從吏役,勉强欲學,而性不相近,才亦未逮,區區一邑之事,尙患未了,其何以受方面之寄,任澄淸之責乎?況今災荒荐臻,憂虞溢目,八域含生,擧不免倒懸之苦,其所以維持奠安者,惟在於愼揀藩臣,而民殷務劇,最稱難治者,唯湖南爲然。是宜益加遴選,以幸斯民,而乃以如臣千不近萬不似,出於輿議人望之外者,猥塵任使,苟然充數,其爲玷聖簡而誤民事,亦豈細故也?然此猶近於備例辭巽,有不敢張皇覶縷,抑臣有私義之決不容冒赴者,臣之叔父臣明鎭,方任羅州牧使,臣若赴任,則揆以公格,臣叔父,自在應遞,叔姪猶父子,父以子遞,實有礙於常理,故前後若臣情地者,莫不據實登聞,卽蒙恩遞,久近已例,可按而知,仰惟聖明在上,敦尙倫敎,其所體諒而許允者,必不待臣言之畢矣。玆敢披瀝衷懇,仰瀆宸嚴。伏乞聖慈,察臣不稱之實,鑑臣必遞之情,亟賜褫改,俾安微分,不勝幸甚。臣無任云云。答曰,省疏具悉。羅州牧使,令該曹,他道相換,卿其勿辭往欽哉。
執義李東煥疏曰,伏以臣年旣衰頹,病且沈淹,委頓床席,已至多日,意外亞憲特旨,又下於伏枕奄奄之中,署經有命,庚牌屢降,而實病如此,趨膺無路,連事違傲,惶蹙靡措。伏乞聖慈,特諒遞斥焉。臣旣病未省事,不暇他及,而伏見大臣筵奏,尹郁烈事,則事未前有,聞甚瞠若,近來綱紀日紊,格例全壞,惟事私意之挾雜,不顧體面之難愼者,至於此事而極矣。我朝朝體,文武之別,已是截嚴,而在外則軍務爲重,故武或反重,而除非軍務,則不可以黜陟者,果然道伯之啓得矣。第聞西來所傳之言,則本事不無爽實,營裨擅治州吏反以拿入告訐,則此不過營裨之生梗,而今此閫啓,則掩其自失,藉以體統,以此幺麽之事,無難登聞,而聲罪請罷,自歸格外,事之無嚴,莫此爲甚。此而輕勘,則後弊難言,大僚旣以姑先罷職,仰請而允下矣。臣意則前水使尹郁烈,亟令該府,拿問定罪,以爲尊體貌嚴格例之地,宜矣。臣無任云云。省疏具悉。疏辭,令廟堂,稟處。爾其勿辭察職。
甲戌三月二十三日酉時,上御重熙堂。坐直承旨入侍時,同副承旨李止淵,假注書李趾秀,記注官林景祚·柳可均,待敎李鶴秀,以次進伏訖。上命讀公事,止淵讀奏楊州牧使李章紹到任狀啓訖。上命退,諸臣以次退出。
上在昌德宮。停常參·經筵。
南履翼啓曰,行大司憲金羲淳,執義李東煥未肅拜,掌令韓啓玉,持平尹孝植傳旨未下,掌令李鉐呈辭,持平洪龜燮在外,監察茶時之意,敢啓。傳曰,知道。
南履翼啓曰,禁衛營將官〈來言〉,今日本營軍兵,日次私習云矣,敢啓。傳曰,知道。
南履翼啓曰,御營廳將官來言,今日本廳軍兵,日次私習云矣,敢啓。傳曰,知道。
李止淵啓曰,同義禁尹益烈,除拜後過三日不爲出肅,依定式推考警責,仍卽牌招察任,何如?傳曰,允。
趙晉和啓曰,藥房提調·副提調,持湯劑來待矣。傳曰,封入。
李止淵啓曰,別兼春秋洪敬謨·李紀淵·朴齊聞,旣有只推之命,竝更牌招,何如?傳曰,允。
以別兼春秋洪敬謨·李紀淵·朴齊聞牌招不進罷職傳旨,傳于李止淵曰,只推。
傳于李止淵曰,留院公事入之。
以應敎金逌根,校理李鍾穆,修撰曺錫正·宋應圭再牌不進罷職傳旨,傳于李止淵曰,只推。
以司諫李垿再牌不進罷職傳旨,傳于南履翼曰,只推。
以掌令韓啓玉牌不進罷職傳旨,傳于南履翼曰,只推。
以持平尹孝植牌不進罷職傳旨,傳于南履翼曰,只推。
南履翼,以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
徐春輔,以戶曹言啓曰,臣相璜與正郞臣李翼榮,依定式進詣鄕校洞於義宮奉安閣奉審,則姑無頉處之意,敢啓。傳曰,知道。
徐春輔,以戶曹言啓曰,臣相璜與正郞臣李翼榮,工曹參判臣崔光泰,佐郞臣朴宗復,依定式進詣於義本宮奉審,則姑無頉處之意,敢啓。傳曰,知道。
徐春輔,以戶曹言啓曰,大嬪宮,依定式發遣本曹郞廳奉審,則姑無頉處之意,敢啓。傳曰,知道。
徐春輔,以戶曹言啓曰,文昭殿碑閣·蠶壇碑閣·追慕洞碑閣·淨業院碑閣,流霞亭,養正齋,依定式發遣本曹郞廳奉審,則文昭殿碑閣,雨漏二庫,蠶壇西邊紅箭門脫落,碑閣雨漏二庫,追慕洞碑閣雨漏一庫,淨業院碑閣雨漏二庫,流霞亭雨漏三庫,四面墻瓦子,庫庫脫落,養正齋雨漏三庫,分付各該司,使之卽速修改之意,敢啓。傳曰,知道。
領議政金載瓚箚曰,伏以琬琰載刻,奎璧始完,我先大王雲漢之什,爰成一部全書,上配殷盤,周雅,重如赤刀大訓,永爲吾東石室金櫃之藏,臣昔陪圖書之府,今忝纂校之任,功成剞劂,禮擧進獻,榮幸之極,益不勝烏號之思,今以臣有監印之勞,至承錫馬之典,聞命惶愧,不知所措。噫,開局裒工,凡閱幾月,小大董役之臣,考校焉尋行數墨,撰輯焉披精竭神,晝宵趨走,終始如一日,而臣則年老且病,直不過三數仕進,而況又暫進旋退,其於編書董印,漫不省事,特以職次稍高,進書之日,名在諸臣之首耳。罪固有之,勞何可紀,而及今班賞之時,迺受殊錫,名實全無攸據,義分只自增愧,冒昧承領,斷無是理。伏乞特寢已頒之命,以重殊典,以安微分,不勝幸甚。取進止。答曰,省箚具悉卿懇。卿其勿辭,安心領受。仍傳于李止淵曰,此批答,遣史官,傳諭于領議政。
領敦寧金祖淳箚曰,伏以我先大王御製全書,校印功訖,進呈禮成,內而弘璧琬琰之重同其序,外而金匱石室之祕同其藏,謨訓垂裕於方冊,而宸孝寓羹墻之慕,雲漢摛光於人間,而遺庶慰弓劍之思,臣躬與是役,目覩盛事,一喜一愴,不知所云。迺者推勞之恩,至蒙錫馬之典,益不勝感愧之交竝也。嘻,今日之卷帙,卽昔年之編摩也,今日之印呈,卽昔年之寫進也。追惟往躅,怳若隔晨,欲語而聲先咽,欲覩而淚先滋,孤忱獲遂於終事,賤名猥托於不朽,榮已極矣,願已畢矣。尙亦何心,復當賞賚。玆敢略控短章,仰瀆宸嚴。伏乞亟賜收還,以安微分,千萬幸甚。取進止。答曰,省箚具悉卿懇。卿其勿辭,安心領受。仍傳于李止淵曰,此批答,遣史官,傳諭于領敦寧。
上在昌德宮。停常參·經筵。
申時,灑雨下雨,測雨器水深一分。
藥房都提調金思穆,提調金蓍根,副提調趙晉和啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?惠慶宮氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·惠慶宮·嘉順宮,藥房口傳問安。答曰,知道。世子宮口傳問安。答曰,知悉。
趙晉和啓曰,行大司憲金羲淳,執義李東煥,掌令韓啓玉,持平尹孝植未肅拜,掌令李鉐呈辭,持平洪龜燮在外,監察茶時之意,敢啓。傳曰,知道。
李好敏啓曰,行左承旨徐春輔,今日不爲仕進,卽爲牌招,何如?傳曰,允。
趙晉和啓曰,備邊司郞廳來言,今日賓廳日次,而國忌齋戒相値,不得來會云矣,敢啓。傳曰,知道。
傳于趙晉和曰,藥房入侍,大臣閣臣同爲入侍。
傳于李止淵曰,禮房承旨,馳詣明陵,奉審摘奸,局內諸陵,一體奉審以來。
趙晉和啓曰,藥房三提調,持湯劑來待矣。傳曰,封入。
李止淵啓曰,別兼春秋洪敬謨·李紀淵·朴齊聞,旣有只推之命,竝更牌招,何如?傳曰,允。
以別兼春秋洪敬謨·李紀淵·朴齊聞牌不進罷職傳旨,傳于李止淵曰,只推
趙晉和,以都摠府言啓曰,副摠管金益彬,以禁衛中軍,本營騎士都試事,南別營晝仕出去之意,敢啓。傳曰,知道。
趙晉和,以備邊司言啓曰,執義李東煥上疏批旨,有令廟堂稟處之命矣。取見其疏本,則以爲,尹郁烈營裨,擅治州吏,反以拿入告訐,而今此閫啓,掩其自失,此而輕勘,後弊難言。黃海前水使尹郁烈,令該府,拿問定罪爲辭矣。臺臣所言,亦是傳聞,不可以傳聞之說,定其虛實,待黃州牧使就理納供後,更爲稟處,何如?傳曰,允。
趙晉和,以義禁府言啓曰,平安兵使李元植狀啓內,麟山僉使趙國藺,爲先罷黜,其罪狀,令攸司稟處事,啓下矣。趙國藺,時在任所,依例發遣府書吏,交代後拿來,何如?傳曰,待待命拿囚。
趙晉和,以禁衛營言啓曰,騎士都試時,優等人,別單書入之意,敢啓。傳曰,知道。
甲戌三月二十五日卯時,上御重熙堂。藥房入診,大臣閣臣,承候入侍時,都提調金思穆,提調金蓍根,副提調趙晉和,記事官李羲肇,記注官林景祚·金良倜,領議政金載瓚,左議政韓用龜,檢校提學金祖淳,提學南公轍,直提學李存秀·金履喬,檢校直閣李魯益·李光文,直閣鄭元容,檢校待敎朴宗薰·李龍秀·朴綺壽,待敎李鶴秀,以次進伏。醫官吳千根·李漢臣·趙宗協·秦東秀·崔遂燁·卞之錞·吳仁豐,別待令洪旭浩·李命運·權以中,進伏楹外訖。載瓚等曰,日候陰翳,聖體,若何?上曰,一樣矣。載瓚等曰,寢睡·水刺之節,何如?上曰,一樣矣。各殿宮氣候,一樣矣。上命醫官入診,旭浩·漢臣·千根·命運·以中,以次診候訖。旭浩等,退伏奏曰,脈度左右三部調均矣。思穆曰,藥房藥用白淸,今則已罄,使之別卜定,何如?上曰,唯。載瓚曰,前義州府尹趙興鎭,以義州事,頃被奪告身之律,間雖經赦減等,律名尙未盡解,而今已作故,特爲蕩滌,何如?上曰,依爲之。出擧條祖淳曰,先朝御製,各處奉安件,華寧殿·望廟樓兩處,則自本閣,擇日,閣臣進去奉安,而外史庫奉安件,則史庫開閉,非史官則不得爲之。別兼春秋,分詣奉安之意,分付藝文館,何如?上曰,依爲之。出擧條王大妃殿進御調中君子湯,自今日,五貼式,日次製入事。出榻敎上命藥房先退,思穆等退出。仍命退,諸臣以次退出。
上在昌德宮。停常參·經筵。
進御蔘苓白朮散停止,加味三神湯,自今日,一貼式煎入事。出榻敎
李止淵啓曰,明日常參·經筵,取稟。傳曰,停。
趙晉和啓曰,藥房提調·副提調,持湯劑來待矣。傳曰,封入。
李止淵啓曰,別兼春秋洪敬謨·李紀淵·朴齊聞,旣有只推之命,竝更牌招,何如?傳曰,允。
執義李東煥啓曰,臣本譾劣,不合於耳目之任,而亞憲除旨忽下,庚牌屢降,疾病彌苦,今始來避,所失尤大,第臣於府啓中,有不得聯參者,每叨臺銜,輒蒙體諒之恩,顧臣處義,與前無異,請命遞斥臣職。答曰,依啓。
李止淵啓曰,吏曹郞廳來言,臺諫有闕政事,取稟。傳曰,當日爲之。
李止淵,以吏曹言啓曰,羅州牧使金明鎭他道相換事,命下,而前任利川府使時,解由方在未出中,何以爲之?敢啓。傳曰,勿拘。
有政。吏批,判書李肇源進,參判趙萬元病,參議金履載進,同副承旨李止淵進。啓曰,玉堂東璧,今當差出,而擬望之人乏少,外任竝擬,何如?傳曰,允。
以金爲執義,洪起燮爲副應敎,元在明爲輔德,柳鎭澤爲軍資正,沈能栻爲典籍,李徽源爲典獄主簿,羅州牧使金明鎭,延安府使權晙相換。
兵批,兼判書沈象奎病,參判柳病,參議鄭景祚病,參知朴宗珩入直進,右承旨南履翼進,同知單張胤祚,僉知單成元柱·咸致道·高喜喆,護軍權常愼,副護軍金敎根·金履裕·柳和源,副司直李東煥·金鍾文·林處鎭·姜世鷹·康聖翊,副司果李明緖·李惟采·李義敎,以上竝單付。
以別兼春秋洪敬謨·李紀淵·朴齊聞牌不進罷職傳旨,傳于李止淵曰,只推。
李止淵啓曰,明日生進放榜時,兩司侍臣,當爲進參,除在外外,未肅拜·呈告人員,竝待開門牌招,何如?傳曰,允。
南履翼,以義禁府言啓曰,卽接月令醫員金景洙手本,則時囚罪人李顯宅,素患關格之症,猝然闖發,食飮全却,目下症形,十分危重云。罪人病勢如此,則一邊保放,一邊草記,曾有定式矣。李顯宅,姑爲保放之意,敢啓。傳曰,知道。
上在昌德宮。停常參·經筵。
放榜罷還內後,內閣·政院·玉堂·藥房口傳問安。答曰,知道。
李止淵啓曰,明日常參·經筵,取稟。傳曰,停。
李止淵啓曰,來初一日輪對日次矣,敢稟。傳曰,當次人受點,後日次待令。
南履翼啓曰,禁衛營將官來言,今日本營軍兵,日次私習云矣,敢啓。傳曰,知道。
南履翼啓曰,御營廳將官來言,今日本廳軍兵,日次私習云矣,敢啓。傳曰,知道。
趙晉和啓曰,藥房提調·副提調,持湯劑來待矣。傳曰,封入。
傳于李止淵曰,生·進放榜,當親臨,該房知悉,侍衛入直磨鍊。
傳于南履翼曰,雲寶劍置之,出宮門路,以協陽門爲之。
傳于李止淵曰,領議政子金鑅,故贊成孫宋欽人,都承旨子李根五家賜樂。
傳于李止淵曰,回榜老人家,亦爲賜樂。
李止淵啓曰,別兼春秋洪敬謨·李紀淵·朴齊聞,旣有只推之命,竝更牌招,何如?傳曰,允。
以別兼春秋洪敬謨·李紀淵·朴齊聞牌不進罷職傳旨,傳于李止淵曰,只推。
趙晉和啓曰,掌令韓啓玉,正言沈厚鎭,旣已肅謝,不爲傳啓,直爲出去,事甚未安,竝推考,何如?傳曰,允
以執義金,掌令李鉐,司諫李垿牌不進罷職傳旨,傳于南履翼曰,只推。
以京畿監司李存秀狀啓,振威縣令韓喆裕遭母喪事,傳于李止淵曰,令該曹,口傳差出,催促下送。
以慶尙監司金魯應狀啓,玄風縣監柳台佐,遭父喪事,傳于李止淵曰,令該曹,口傳差出,催促下送。
南履翼,以都摠府言啓曰,今日入直內三廳武兼禁軍及軍兵等,當爲中日習射技放,而生·進放榜相値,不得設行之意,敢啓。傳曰,知道。
李止淵,以侍講院言啓曰,新除授輔德元在明,時在京畿驪州地,書筵入番事緊,斯速乘馹上來事,下諭,何如?傳曰,允。
李止淵,以禮曹言啓曰,卽接前都正鄭世煥單子,則以爲,同姓七寸姪在選嫡妾俱無子,以其同姓六寸弟在禎第二子景祿,欲爲立後,兩家諸族,同議完定,而在選夫妻俱歿,拘於常規,不得循例禮斜,依定草記稟處事,呈單矣。凡係繼宗立後,明有可據,而不得登聞者,許令該曹,論理草記事,曾有筵奏定式,而門長鄭世煥,單辭旣如此,依定式鄭在禎第二子景祿,立爲鄭在選之後,何如?傳曰,允。
李止淵,以禮曹言啓曰,卽接寧海幼學朴熙喆所志,則以爲,族弟思諴,嫡妾俱無子,以其同姓八寸弟師周第四子鎭洛,欲爲繼後,兩家同議完定,未及禮斜,而生養父母,俱爲作故,拘於常規,不得循例立案,依定式草記稟處事,呈狀矣。凡係繼宗立後,明有可據,而不得登聞者,許令該曹,論理草記事,曾有筵奏定式,而門長朴熙喆所訴,旣如此,依定式朴師周第四子鎭洛,立爲朴思諴之後,何如?傳曰,允。
兼兵曹判書沈象奎疏曰,伏以聖人有作,文其在玆,虞典夏謨而媲美,地負海涵而同富,日月光華,雲漢昭回,啓往開來,敻紹三聖之統,言章辭經,煥垂百代之範,粵自在宥之時,編摩定例,悉稟宸裁。今幸繼述之日,校印蕆工,已布方冊,一部全書,在丌尊閣,奎曜增彩於乾度,琅函崇奉於石室愀然如見,紓聖孝於堯墻之慕,於戲不忘,慰庶誠於軒弓之攀,如臣之無能爲役,尤幸其先覩爲夬,愴喜交竝,不知所云。迺者書局償勞之典,次第便蕃,而不意賤名,亦列其間,至蒙天駟之頒,益不勝愧感之至。噫,昔年之會稡而臣旣濫廁,今日之摹印而臣又叨,怳承指敎,冞切詠歎,畢誠於終事之地,遂願於與榮之幸,斯退塡,無復餘憾,則設有少勞,尙不足紀,況臣公私冗劇,未能專意於印役。開局以後,仕日甚短,而今玆寵賚,乃均於大僚右僚,臣心惶惕,尤當如何?玆敢略控短章,仰瀆崇聽。伏乞亟賜收還,以重賞典,以安微分,千萬幸甚。臣無任云云。答曰,省疏具悉。卿其勿辭領受。
吏曹參判趙萬元疏曰,伏以臣病伏鄕廬,虛縻銓職,于今四朔有餘日矣。病旣難强,職亦隨曠,呻吟之中,益增惶隘,臣之所叨,雖係閒漫職任,荒野跧伏之蹤,固不宜許久虛帶,況此天官佐貳,何等重務,何等緊任,而視作養病之坊,拖至屢月之久,臣心之晝宵悶慼,固無可言,而天工之瘝曠,朝體之苟簡,亦豈細故也哉?臣若有一分自强之勢,則豈不欲擔舁登途,冒沒肅命?粗伸叨謝之忱,仰冀體諒之恩,而第臣失血本症,年痼歲深,冬春之交,寒暖不適,調治失宜,症情越添,食飮全減,形殼僅存,房闥起動,尙此須人,百里作行,萬無一望,玆敢不避猥越,從縣道疾聲號籲。伏乞聖慈,天地父母,俯垂矜憐,亟遞臣所帶之職,以安私分,因治臣逋慢之罪,以肅朝綱焉。臣無任云云。答曰,省疏具悉。所請依施。
全羅監司金啓溫疏曰,伏以臣冒上辭本,顒俟兪音,及承聖批,臣職則不許褫改,臣叔則命移他道,恩出特旨,事曠常格,臣奉讀以還,誠不勝感激惶悚。固宜卽日蹶,少伸叩謝之忱,而第臣私情之悶慼,終有所不能自安者,玆敢忘其僭猥,悉暴情實,惟聖明少垂察焉。臣謹按傳曰,兄弟之子,猶子也。以子弟之故而遞父兄之職,揆以倫理,實涉乖當,故諸臣之値此迫阨,輒煩控辭者,情地不得不然也,聖朝之卽賜體諒,有籲必許者,禮使亦不得不然也。前後已例,率皆如此而已。曾未有方便區處,如臣之今日所被者,蓋以公格私義之外,不可使國體,少有虧損也。夫一藩臣去就,本非大事,設使臣,才具人望,非此莫可,固不當創開無前之例,使朝體屑越,事面苟且,況今才彦林立,何患無人,而乃以無似賤臣,微末處義之故,特旨移差,有若獨爲臣地,曲加周便者然,臣是何人,乃敢叨此誤恩?其爲兢慼不安,實有倍於受命之初,而亦不但臣一人一時之私而已。臣今不赴,則朝體自無苟簡,臣心亦可自安,乃爲子弟進身之路,反遷父兄無故之官,夫以子弟而遷父兄之職,與以子弟而遷父兄之職者,其相去豈能以寸哉?其爲私心之悚慼,一也。臣雖無狀,亦我兩朝化育中一物,豈敢徒藉寵靈,弁髦常理,甘得罪於聖世敦倫之敎哉?雖造化之天,雨露曲遂,而匹夫之諒,株守難變,反覆思惟,轉動無路,孤恩逋命,罪合萬死,慼伏彌日,惶懍愈切,玆敢冒控短章,申暴瀝血之懇。伏惟聖明,天地父母,察臣情之不宜强迫,念恩命之不可濫褻,亟收前旨,仍許鐫削,兼治臣屢瀆之罪,以肅綱紀,不勝懇禱。臣無任云云。答曰,省疏具悉。卿其勿辭,往欽哉。
持平尹孝植疏曰,伏以臣人微跡畸,身世兩棄,而間者待罪湖邑,暫遂烏鳥之私情,歸伏城闉,自同島雁之回翔,優閒飮啄,無非歌詠聖澤之日矣。千萬不自意柏府除旨,出於前望特點,繼而有未由勿拘之命,召牌儼臨,窮閻動色,臣驚怳感激,殆若蟄蟲之聞春雷,敢不顚倒駕屨,趨謝恩命,而第臣素嬰積聚之祟,近忝感咳之症,痰塞氣喘,蠢動無路。伏況臣之自來情勢,有不可諉以歲月之已久,恬若無故,而且目下由簿之未勘,有礙公格,雖有勿拘之命,終涉難安之端,玆不得不冒控短章,仰暴情懇。伏乞聖慈,特賜鑑諒,亟命鐫遞臣職名,仍治臣瀆擾之罪,以肅朝綱,以安微分焉。臣方丐免,不宜贅他,而適於目下事,竊有區區愚見,敢此尾陳焉。臣伏見向日擧條下者,以各邑吏逋,分徵於當該守令未畢捧前,無得檢擬,依解由未出例。嗚呼,今日吏逋之弊,可勝道哉?以道而言,未見無逋之邑,以邑而言,殆無不逋之吏,莫重軍國之需,水旱之備,一任爲此輩所偸弄,始以刀筆之奸,嘗試其鼠竊,而終見京坻之積,盡歸於烏有?民國膏肓之祟,日痼月深,駸駸入於莫可救之域,所以致此者,無他,實守令之過也。利其肥己而甘心同犯者,或有之,疎於察奸而束手見欺者,亦多焉。上孤分憂之責,下失恤隱之政,苟論其罪,合置何律?臣固知廟堂之筵稟定式者,亶出於憂國一念,深惡其弊而防之欲密,懲之欲切,期欲矯捄而終無善策,則不得不計出於此。然而彼犯逋之吏,雖知渠命之難保,而猶且甘心,則豈以其官之代徵,而有所畏戢?爲其官者,若使廉足以律己,明足以察奸,威足以戢猾,則雖無他日代徵之法,豈有故縱犯逋之理?如其廉不能律己,明不能察奸,威不能戢猾,則雖知其明日之代徵,而無救乎今日之治逋也。況其後來者,雖能發奸於已逋之後,而於吏而旣無可捧之路,於身而將有代徵之律,則其勢必將移徵於民間,期充其數而後已。然則欲懲者吏奸,而旣不得其懲奸之方,欲祛者民瘼,而反未免爲添瘼之階,彼守宰者,無論文蔭武資秩之崇卑才能之優劣,蓋亦廁朝廷之禮使,膺民社之重寄,而平日身名,脫不得代徵吏逋之科,旣無補於綜名核實之政,而大有損於存體貌勵廉恥之道,臣愚竊恐識者之論,爲朝廷惜此擧也。嗚呼,法之不行,豈法之罪哉?若使朝廷之上,治得其宜,官得其人,賞罰行而紀綱立,則修明舊章,事無不擧,如其不然,則雖日揭新令,亦終於廢隳而已。夫爲吏而犯逋者,爲官而不能防奸者,其當勘之律,刑憲自在,金石不泯,按而行之,無所不備,如或舊典猶輕,謂無足以懲畏,則徒流禁錮,依本律加倍勘定,務從深峻,亦無所不可,何必加之以代懲之恥,限之以未由之例,有若束迫誘引,而後始可以奉職無闕也哉?伏願殿下,下臣此章更令廟堂,爛加商確,勘律則無論吏與官,各於本律,加用重典,徵逋則督捧於所犯,當者與其族屬,外此餘數,使各其渠廳收殺,無得分徵於民間,則庶或爲杜弊發奸之一道矣。臣因此而又有所仰陳者,近日還弊,莫過於山郡則委積,而沿邑則枵竭,蓋山郡則穀常賤,沿邑則穀常貴,故每京司與監營之取耗作錢也。必於沿而不於峽,俗所謂穀無脛而步者也,而或至於屢退列邑之報直,必使高價而折錢,京司則不過爲差人射利之資,監營則非專爲公用應下之計。嗚呼,是亦不可以已耶?凡耗作之法,毋論沿峽,只就其元穀在處,取其耗隨其直而作錢而已。今也舍賤趨貴,渴彼注此,畢竟使山沿俱病,民邑竝瘁,違法害理,莫甚於此,豈不可慨而可惜哉?詩曰君子所履,小人所視,夫國家憲章粲然明備,不啻如周道之如砥,則君子之所履,卽小人之所視也。苟使居上位而任重寄者,皆能律己奉法,有可以戢下而威衆,則何憂乎吏奸之莫杜,何患乎還弊之難矯乎?雖賞之不竊,夫子之訓也,聖人豈欺我哉?亦願殿下,竝令廟堂,申明舊典,嚴飭諸道,永祛此等弊源,實民國莫大之幸也。臣無任云云。答曰,省疏具悉。所陳,令廟堂稟處,爾其勿辭察職。
甲戌三月二十七日卯時,上詣仁政殿。生·進放榜入侍時,行都承旨李好敏,行左承旨徐春輔,右承旨南履翼,左副承旨李魯益,右副承旨趙晉和,同副承旨李止淵,記事官李羲肇,假注書李趾秀,記注官朴思彦·柳可均,直閣鄭元容,檢校待敎朴綺壽,以次侍立。通禮,跪啓請外辦。上具翼善冠·衮龍袍,乘輿出協陽門。藥房提調金蓍根等,進前曰,趁早勞動,聖體,若何?上曰,一樣矣。寢睡·水刺之節,何如?上曰,一樣矣。各殿宮氣候,亦一樣矣。仍由肅章門,入仁政門。通禮,跪啓請降輿,上降輿陞座。命生·進放榜,生東進西,整齊行禮。贊儀唱四拜,生·進行四拜禮,頒白牌訖。上降座陞輿,出仁政門外,命回榜老人韓大裕轎前入侍。仍由肅章門·建陽門·靑陽門·宜春門還內,諸臣以次退出。
上在昌德宮。停常參·經筵。
李止淵啓曰,明日再明日,光陵忌辰祭齋戒正日相値,視事頉稟之意,敢啓。傳曰,知道。
徐春輔啓曰,左副承旨李魯益今日不爲仕進,卽爲牌招,何如?傳曰,允。
趙晉和啓曰,藥房三提調,持湯劑來待矣。傳曰,封入。
傳于李止淵曰,生進謝恩,涵仁亭當親受,該房知悉。
以領議政金載瓚埽墳呈辭,傳于徐春輔曰,給由馬,澆奠床備給。
南履翼啓曰,行大司憲金羲淳,執義金,掌令李鉐·韓啓玉,持平尹孝植牌招啓辭未下,洪龜燮在外,監察茶時之意,敢啓。傳曰,知道。
南履翼啓曰,合辭方張之時,兩司無詣臺之員,事甚未安,除在外外,未肅拜·呈告人員,竝卽牌招,何如?傳曰,許遞,前望單子入之。
趙晉和啓曰,別兼春秋洪敬謨·李紀淵·朴齊聞,旣有只推之命,竝更牌招,何如?傳曰,允。
吏曹口傳政事,以黃基翼爲振威縣令,以李景熙爲玄風縣監。
趙晉和,以吏曹言啓曰,禮曹正郞李敎源呈狀內,矣身素患痰癖之症,當此換節之時,一倍添劇,時月之內,萬無供職之望云。身病旣如是,則有難强令察任,改差,何如?傳曰,允。
趙晉和,以吏曹言啓曰,來四月初一日,行宗廟朔祭大祝,前正郞柳訸,塡差以入,而時無職名,令該曹,口傳付軍職,何如?傳曰,允。
趙晉和,以禮曹言啓曰,出身李永得名字,改以漢佐事告狀,令藝文館,給帖,何如?傳曰,允。
南履翼,以都摠府言啓曰,副摠管柳畊,以漢城府右尹,本府坐起,晝仕出去之意,敢啓。傳曰,知道。
趙晉和,以備邊司言啓曰,東堂一二所試官,該曹今將擬入,而擬望乏人,無以排比云。卿宰及侍從堂上堂下罷散人,竝敍用,仍令口傳付軍職,何如?傳曰,允。
趙晉和,以漢城府言啓曰,每式年成籍後,五部帳籍,江都件,例於翌年春,臣府郞官,持往江都,舊籍曝曬,竝與新籍藏置矣。癸酉式帳籍,發遣本府郞廳,藏置曝曬等事,依例擧行,而帳籍封裹雜物,令各該司進排領去,官吏所騎馬及帳籍載運馬,亦令該曹題給,何如?傳曰,允。
南履翼,以刑曹言啓曰,今三月二十日,大臣·備局堂上,引見入侍時,兼兵曹判書沈象奎所啓,宣薦閑良吳致憲,作挐於武一所試場事,自該廳削薦後,報于臣曹,而薦法極其嚴重,削薦尤係審愼,曾在先朝壬寅,至有別下傳敎,揭板該廳之擧,伊時傳敎。若曰拔薦何等大擧措,則宜定劃一之制,以寓開棘之戒,設有不得不可削之人,自該廳,報于本兵及諸將臣,待僉議詢同,又自兵曹草記,或筵稟蒙允,然後始以施行。今此吳致憲拔薦,雖自試所言送該廳,自該廳,議于諸將臣云,而初不問議臣曹,直以拔薦報來者,大有乖於昭揭特敎,而臣曹,旣無草記,與筵稟蒙允,則亦不可以拔薦施行。該廳擧行,萬萬顚錯,當該行首宣傳官,爲先汰去,科場作挐,自有本律,而此與地處卑微,來歷不明有異,本無闕於薦事,不當舍本律而施以他罰,吳致憲,分付該曹,依律昭處,何如?上曰,依爲之事,命下矣。謹按律文,則大典通編諸科條有曰,科場作亂者,幼學以下,限己身降定水軍,吳致憲,依此律照勘,令兵曹定配所回移,卽爲押送,何如?傳曰,允。
靑城尉沈能建疏曰,伏以臣,卽伏見吏曹名帖,則以臣差雩祀壇祭初獻官矣。固當竭蹶趨承,他不暇顧,而第臣所患風痺之疾,已成貞痼,四大之部,不能便利運用,雖房闥之間,起居之際,每患顚仆,亦有年矣。且近添泄症,登溷頻數,元氣澌綴,委貼床笫,神精昏涔,以此穢惡之狀,其勢末由於肅敬將事之列,玆敢不避猥越,冒瀆崇嚴。伏乞聖明,俯垂矜憐,許令該曹,改付標,以重享禮,仍治臣瀆撓之罪,以肅朝綱焉。臣無任云云。答曰,省疏具悉卿懇。疏辭,許令該曹改付標。仍傳于趙晉和曰,此批答,遣史官傳諭。
全羅道儒生生員廬希遠,幼學李道亨·鄭心煥·金文休·奇象德·朴孝碩·高廷羽,生員許兢·崔寬賢·鄭始煥·鄭景煥·高廷默·奇象九·林一鎭·朴宗休·吳焌·吳熽·柳埴,幼學金廷休·朴履休·朴羽休,崔廷大,進士許建,幼學金會演·梁錫弼·鄭在泓·鄭在源·鄭在汲·朴聖演·朴孝翼·奇師鶴,進士柳昇烈·柳鼎烈·高時道·高時俊·李昌遇·李濟賢,幼學崔愼之·柳在淵·朴聖聃·朴明植·朴聖一·金文煥·金應煥·許茂·許運·吳相一·柳煥復·柳煥吉·梁錫元·鄭在溫·鄭在深·高時民·鄭在涵·高哲鎭·羅廷絢·柳運弘·柳運濟·生員閔樂儒,幼學閔學儒·羅恍·羅有素·李炳翊·吳相會,進士梁霖·金洙,幼學朴震祐·朴永相·崔時賢·崔洛龍·朴寅祐·朴麟祐·李行權·林處洙·林仁洙·柳哲榮·梁必東·李興錫·朴守學·朴正煥·李象泰·尹鍾烈·李裕源·李象容·柳永增·柳采增·奇象五·金希錫·兪一煥·李鎭檍,進士崔時遠,生員朴宗幹,幼學趙基裕·趙鎭忠·趙鎭儀·閔爝·任麟材·鄭英麟·朴華植·朴聖濤·任雄材·任晦·金致浩·朴鯉漢·鄭東賓·金致大·金大鉉,進士柳致榮·李宗漢·奇在麟,幼學朴守鶴·鄭最煥·林承洙·柳秀榮等疏曰,伏以爵者,所以命德於生者,諡者所以名行於死者,皆人主勵世磨鈍之具也。今有人德已膺命於其生,而行不受名於其死,則烏乎可哉,豈生而膺命,其體輕,死而受名其體重乎?重之中,亦有所輕,輕之中亦有所重,不權於此,鮮不失其輕重,此又王政之所當審也。謹稽國典,蔭武曾經正二品爵者,死皆受名,此重而輕者也,生而膺命於弓㫌之招者,豈尋常蔭武二品之所可班乎?此輕而重者也。是故,惟我列聖御世出治,權度惟精,凡於儒賢之士,下逮忠節之臣,必有特諡之法,不拘於官職之崇卑者也。特諡之無法則已,苟不然者,臣等竊有請焉。故儒臣贈吏曹判書兼侍講院贊善安邦俊,是也。邦俊之所以命德者,實出於故儒臣文孝公趙翼之所推薦,而惟我孝宗大王則哲之明,所以禮遇者,則尤豈非重而又重者乎?臣等已於上年之疏,歷陳其事實,而今復申明,惟聖明垂察焉。惟我東土上下數千年之間,學問節義兼備之士,有二人焉。在前朝有文忠公鄭夢周,在本朝有文烈公臣趙憲,祖二賢而繼其後者,邦俊也。邦俊自知讀書,特於此二賢而酷慕之,至於扁其室曰,隱峯,隱者採夢周之號,而峯者,採憲之號也。終能成就者,不愧前人,可謂知之眞而行之實者也。廢棄擧業,專意性理,在於成童之後,千里坡山,負笈從師,糾合同志,倡義從戎,在於弱冠之年,其天資之卓異,可見矣。大學旨義,演而成書,則發揮乎朱子之章句,理氣四七,辨而爲說,則折衷乎李珥之立論,古今典禮之考證得失,而金長生許以精博,其工夫之深密,可見矣。所師者文簡公臣成渾,而受其衣書之托,所從遊者,又是金長生,則淵源之正也。當光海亂紀之際,掛冠歸田,逮仁廟改玉之初,薦剡膺命,則出處之當也。李珥·成渾之被誣也,上疏抗辨,而醜正之徒息,李珥之石潭日記,付諸李廷龜之史役,而彰癉之筆著,其所以衛前賢者如此,皐比講學,訓誨後進,而遠近章甫,聞風歸依,宋時烈以爲,湖南之士,不失趨向,其所以開來學者如此,此皆邦俊之學問,足以受大名者也。絶爾瞻好爵之誘,避纘男踵門之訪,節義之本,已立於其初矣。國朝戎狄之亂,莫大於壬丁丙三年,而邦俊一身都當,有難起義,輒皆首倡,龍灣之播越也,贊機於鄭澈之體府,弘立之反噬也。劃計於李元翼之軍司,南漢圍城之日,千里勤王,及聞媾和,痛哭還山,乃至庚辰犯順之時,瀝血封章,明大義於天下,則與先正臣金尙憲,實相伯仲,其節義之盛,無競於前後者,又足以受大名矣。況其眷眷之苦心,在於尙忠義扶綱常辨邪正明是非,故其著之文字,措諸事爲者,不可勝紀,臣請擧其槪焉。抗義新編作而趙憲之節彰,老辣髓辭成而李貴之忠顯,三冤記事撰而金德齡之冤雪,混定編錄出而金悌男之枉伸,而聖祖之實錄正,金尙憲之受讒邪黨,則上疏力辨,鄭澈之被誣按獄,則著書伸理,玆莫非義理之著於事功者也。總以論之,受伊·洛之學,倡東南之道,如楊龜山辭徵辟之禮,明春秋之義,如陶靖節視鍾駟以草芥,沒身於林泉,則聖世之逸民也,擔世道爲家計,抗言於章奏,則淸朝之直臣也。倡義旅而討賊,則殉國之忠也,證實蹟而辨枉,則扶世之正也。論學問則本於人倫,語事功則準於王道,氣足以充拓宇宙,誠可以貫通金石,其羽翼斯文,維持世敎,功化之所及,豈易言哉?是以當世諸賢之以邦俊告于朝者,尹煌則薦其氣節,趙翼則薦其學問,吳允謙則薦其恬退,李敬輿則薦其行義,閔鼎重則請以優禮,宋浚吉則請以贈秩,眞所謂仁者見之謂之仁,智者見之謂之智者,而仁廟有予已聞知之敎,孝廟有待以儒賢之命,則受知,聖主,又可謂盛矣。及其沒而多士之尊奉,聖主之表章,享於道山祀於道原,躋之大溪,侈以恩額,李珥·成渾之己巳黜辱,而邦俊亦同其毁院,甲戌聖母之復位,群枉之畢伸,而邦俊亦同其復官,益可見邦俊一身,與世道相爲汚隆消長者也。其於節惠之典,寧有毫髮之難愼哉?我朝儒賢忠節之卓異者,不拘本職,直許爵諡者,其法久矣。昔在成廟朝,故儒臣金宏弼,以佐郞而直許,鄭汝昌以縣監而直許,仁廟朝開城之徐敬德,以參奉而直許,如是者亦多矣,昨年臣等所以爵諡竝請者,此也。及其回啓,先許加贈而賜諡之更待後論者,實是廟堂,重名器之美意,而所以尊邦俊者,可謂摯矣。惟我聖上,夬賜允許,臣等固已欽仰贊嘆之不暇,而今則爵秩旣躋正卿,公格已合應諡,則朝廷重名器之體,已盡無餘,而士林崇道學之情,猶有未副,臣等之申請,正是朝廷之所更待者也。又何有間然於此議乎?伏願聖明,將臣此疏,下之本曹,故儒臣安邦俊特賜美諡,以光聖德,以幸斯文,千萬幸甚,臣等無任云云。省疏具悉。疏辭,令該曹稟處,爾等,退修學業。
甲戌三月二十八日卯時,上御涵仁亭。生進謝恩入侍時,行左承旨徐春輔,右承旨南履翼,同副承旨李止淵,記事官李驥秀,記注官柳可均·林景祚,直閣鄭元容,以次侍立訖。上命生進行禮,贊儀,唱鞠躬四拜興平身,生進等,行四拜禮,仍宣醞,四拜訖。命生進退出,又命退,承史以次退出。
上在昌德宮。停常參·經筵。
夜自五更至三十日開東,灑雨下雨,測雨器水深一分。
南履翼啓曰,大司憲·執義·掌令二員,持平一員未差,洪龜燮在外,監察茶時之意,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
趙晉和啓曰,樂房三提調,持湯劑來待矣。傳曰,入侍。
以左副承旨李魯益牌不進罷職傳旨,傳于徐春輔曰,只推。
以別兼春秋洪敬謨·李紀淵·朴齊聞牌不進罷職傳旨,傳于李止淵曰,只推。
傳于李止淵曰,留院公事入之。
傳于李止淵曰,坐直承旨入侍。
李止淵啓曰,別兼春秋洪敬謨·李紀淵·朴齊聞旣有只推之命,竝更牌招,何如?傳曰,允。
以別兼春秋洪敬謨·李紀淵·朴齊聞牌不進罷職傳旨,傳于李止淵曰,只推。
傳于李止淵曰,發遣吏郞諸執事淸齋與否,摘奸以來。
臺諫前望單子入之,大司憲金履喬,大司諫李普天,司諫李東冕,執義姜世綸,掌令趙章漢,洪百儀,持平李應奎,正言閔鼎秀,落點。
兵曹口傳政事,大護軍閔命爀,副護軍徐長輔·柳河源,副司果李友秀·李墷·柳訸,以上竝單付。
以慶尙左水使梁垸狀啓,密陽府封山失火,惶恐待罪事,傳于南履翼曰,勿待罪事,回諭。
南履翼,以摠戎廳言啓曰,北漢訓鍊都監字內·禁衛營字內·御營廳字內,城堞頹圮處,自各該營,今月三十日,擇日始役,改築之意,敢啓。傳曰,知道。
又以義禁府言啓曰,卽接月令醫員金景洙手本,則時囚罪人尹尙度,素患關格之症,猝然添劇,食飮全却,目下症形,十分危重云。罪人病勢如此,則一邊保放,一邊草記,曾有定式矣。尹尙度姑爲保放之意,敢啓。傳曰,知道。
甲戌三月二十九日卯時,上御重熙堂。藥房三提調,持湯劑入侍時,都提調金思穆,提調金蓍根,副提調趙晉和,記事官李羲肇,記注官林景祚·朴思彦,待敎李鶴秀,以次進伏訖。思穆曰,朝氣稍涼,聖體,若何?上曰,一樣矣。思穆曰,寢睡·水刺之節,何如?上曰,一樣矣。思穆曰,王大妃殿氣候,何如?上曰,各殿宮氣候,一樣矣。仍命進湯劑。思穆,先嘗後,跪傳內侍,內侍奉進,上進御訖。思穆曰,世子宮滯候諸節,比昨稍勝,而尙有餘症之未快,醫官旣已待令,使之入診,似好矣。上可之。命退,諸臣以次退出。
甲戌三月二十九日申時,上御重熙堂。坐直承旨入侍時,同副承旨李止淵,記事官李驥秀,記注官金良倜·朴思彦,以次進伏訖。止淵曰,卽者以持公事命下,而院中時無公事矣。上命退,承史以次退出。
上在昌德宮。停常參·經筵。
自卯時至巳時,灑雨下雨,測雨器水深一分,巳時,雨雹,狀如小豆。
藥房都提調金思穆,提調金蓍根,副提調趙晉和啓曰,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候,爲宜。王大妃殿氣候,何如?惠慶宮氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·惠慶宮·嘉順宮,藥房口傳問安。答曰,知道。世子宮口傳問安。答曰,知悉。
李止淵啓曰,明日常參·經筵,取稟。傳曰,停。
南履翼啓曰,備邊司郞廳來言,今日賓廳日次,而國忌正日相値,不得來會云矣,敢啓。傳曰,知道。
又啓曰,大司憲金履喬,掌令趙章漢·洪百儀,持平李應奎未肅拜,執義姜世綸,持平洪龜燮在外,監察茶時之意,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
傳于趙晉和曰,藥房入侍,時原任大臣·閣臣,同爲入侍。
趙晉和啓曰,藥房三提調,持湯劑來待矣。傳曰,入侍。
傳于李止淵曰,禮房承旨,馳詣宗廟·景慕宮,奉審摘奸,仍詣受香所,奉審摘奸以來。
南履翼啓曰,卽者兵曹郞廳來言,今此式年武科覆試試官,當爲磨鍊以入,而判書沈象奎有身病,不得擧行云,卽爲牌招,何如?傳曰,允。
傳于徐春輔曰,左承旨入侍。
傳于李止淵曰,留院公事入之。
李止淵啓曰,別兼春秋洪敬謨·李紀淵·朴齊聞,旣有只推之命,竝更牌招,何如?傳曰,允。
以別兼春秋洪敬謨·李紀淵·朴齊聞牌不進罷職傳旨,傳于李止淵曰,只推。
李止淵,以禮曹言啓曰,今此癸酉式年文科覆試講經試官,當爲磨鍊,而二品以上與堂下無故可擬之人乏少,依近例,以堂上官通融擬入,何如?傳曰,允。
又以禮曹言啓曰,今此癸酉式年文科覆試講經試官,磨鍊以入,而其中時無職名人,今該曹,口傳付軍職,何如?傳曰,允。
兵曹口傳政事,護軍單李羲甲,副司果單金。
又啓曰,今此式年文科覆試一所試官李集斗·李肇源·李羲甲·韓致應·尹尙圭,二所試官閔命爀·宋銓·尹魯東·金銑·申潊·柳畊牌不進,更爲牌招,一所參試官徐有聞·金敎根·權丕應·申在植·趙經鎭·朴蓍壽·任天常,二所參試官李愚在·申在明·趙琮鎭·李東永·尹久東·姜浚欽牌不進,申絢在外,無以備員受點,令該曹,改付標以入,何如?傳曰,允。違牌人,更爲牌招,若有違牌,勿爲呼望。
以文科覆試一所試官徐有聞·金敎根·權丕應,參試官朴宗琦·申在植·趙經鎭·朴蓍壽·任天常,二所試官李愚在·申在明,參試官徐長輔·趙琮鎭·李東永·尹久東·姜浚欽牌不進罷職傳旨,傳于李止淵曰,只推。
南履翼啓曰,兼兵曹判書沈象奎牌不進推考傳旨,今方捧入,而武科覆試試官,當爲擬入,如是違牌,事甚未安,更爲牌招,何如?傳曰,允。
又啓曰,兼兵曹判書沈象奎再牌不進推考傳旨,今方捧入,而試望擬入,一時爲急,連事違召,無意承膺,事體所在,誠極未安,所當更請牌招,而係是一日三牌,何以爲之?敢稟。傳曰,更爲牌招。
又啓曰,兼兵曹判書沈象奎牌不進推考傳旨,今方捧入,而武科覆試試官,當爲擬入,如是違牌,事甚未安,陳疏到院,而以國忌正日不得捧入矣,更爲牌招,何如?傳曰,原疏捧入。
又啓曰,兼兵曹判書沈象奎,疏批已下,卽爲牌招,何如?傳曰,允。
李止淵啓曰,監試官大司憲金履喬,持平李應奎,旣已肅謝,不待受點,徑先出去,萬萬未安,竝推考,仍卽牌招,何如?傳曰,允。
傳于李止淵曰,在外臺諫許遞,前望單子入之,待下批牌招察任。
臺諫前望單子入之。執義金熙華,司諫朴孝成,獻納尹愭,持平李游誠,正言鄭繼忠·朴蓍壽落點。
傳于李止淵曰,新除授臺諫,使之先進參後謝恩。
南履翼,以兵曹言啓曰,今此式年武科覆試時,試官望磨鍊以入,而當品中可擬之人乏少,曾經堂上兵使,竝擬以入之意,敢啓。傳曰,知道。
又啓曰,今此式年武科覆試一所試官申溆,參試官鄭禮容·任文白,二所試官金銑,參試官徐有素·許兟,以文所試官受點,令該曹,改付標以入,一所試官李儒慶牌不進,更爲牌招,何如?傳曰,允。
李止淵,以弘文館言啓曰,本館上番闕直,事甚未安,副應敎洪起燮,卽爲牌招入直,何如?傳曰,允。
南履翼啓曰,御營大將李溏,以本營習陣事,明日鷺梁出去矣,兼帶左邊捕盜大將所佩命召及大將牌·傳令牌,何以爲之?敢稟。傳曰,仍佩往來。
以京畿監司李存秀狀啓,朔寧郡民家失火事,傳于徐春輔曰,聞甚矜惻,元恤典外,別加顧助事,分付。
南履翼,以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
李止淵,以禮曹言啓曰,大小科陳試人,草記許赴事,曾有定式矣,丁卯式年文科初試入格幼學李陽運,戊辰年通讀初試入格幼學趙鼎祿,己巳年通讀初試入格幼學文致中,庚午式年文科初試入格幼學朴龍德·金在鎔·崔世龍·朴民謙·吳錫九申濟祿·宋煥東·柳曦·李運龍·崔敬恒·趙相玉·尹致星,俱爲陳試,故取考其所受公文,則明白無疑,而遭艱及朞服未葬者,竝許陳試,法典所載,一體許赴於今此式年文科覆試講經之意,敢啓。傳曰,知道。
又以禮曹言啓曰,今此癸酉式年文科覆試講經,一所設場於本曹矣,上直郞廳,依例朝房直宿之意,敢啓。傳曰,知道。
又以司饔院監膳提調意啓曰,鷹師貢人等呼訴內,日下生雉,五月初一日爲始,以活鷄例爲代封,而今年則有閏朔,草樹漸茂,獵得無路,前儲垂乏,依前定式,以活鷄代封云,垂乏代封,曾有傳敎定式,明日爲始,以活鷄代封之意,敢啓。傳曰,知道。
南履翼,以兵曹言啓曰,今三月各廳堂下武臣朔試射,臣曹連因有故,不得爲之之意,敢啓。傳曰,知道。
兼兵曹判書沈象奎疏曰,伏以臣之重據匪據,黽勉供職,倏又六個月矣,蔑效之歎,求解之情,聖明之所已燭悉,今不敢輒更覼縷,而最是目下情理至切至迫,不可按抑,則亦不敢不效疾聲之呼,以冀仁覆之垂諒也。臣有二子,稟皆脆弱,而其長尤然,忽自三四月前,頗著羸憊之形,臣意謂兒少輩一時微恙,自當不藥而愈,初不置慮,身又奔走職事,閒隙常尠,亦未趁卽治療矣,不知不覺之中,潛銷暗痼,日緊一日,今則危徵惡兆,疊見層出,元氣殆無餘地,醫人不免退步,遑遑俟變,已四五日矣。父母之心。惟疾是憂,而臣反昏然,悠泛度日,致此收拾不得之境,慙愧尤悔,已無可及,入而見宛轉之狀,則胸若飮煙,出而聞呻痛之聲,則腸若攢刃,對食而不能下咽,當寢而不能交睫,芒芒怳怳,神不守舍,若將溘先而無知,非臣荏弱之性,偏於䑛犢之私也,天倫至情,忽當急切之地,自不得不然耳,當此之時,雖處尋常閒漫之官,尙不可束帶供職,況此中權機務軍國莫要之重任乎?人之能應接事物者,方寸是也,而臣之焦撓失度已如彼,顧何可一刻虛縻,徒致無限之僨誤哉?況今大比隔日,武所試官擬進,在卽而無望離捨,不免偃處,臣分虧矣,職事廢矣,憂遑之中,惶隕冞深,此際庚牌,忽又臨止情窮勢戲,控訴無處,玆敢倩人構草,略陳迫切之懇。伏乞俯賜矜悶,亟命遞解臣本兵之任,俾公體無損,私分就安,得遂兩便,千萬懇祝之至云云。答曰,省疏具悉。卿其勿辭,卽爲入來擬入。
甲戌三月三十日卯時,上御重熙堂。藥房入診,時原任大臣·閣臣,同爲入侍時,都提調金思穆,副提調趙晉和,記事官李羲肇,記注官柳可均·朴思彦,領府事李時秀,領議政金載瓚,檢校提學金祖淳,直提學李存秀,檢校直閣李魯益·李光文,直閣鄭元容,檢校待敎朴宗薰·李龍秀·朴綺壽,待敎李鶴秀,以次進伏,醫官吳千根·李漢臣·趙宗協·秦東秀,鄭重周·李彦厚·李重恒,別待令洪旭浩·權以中·李命運,進伏楹外訖。時秀等曰,好雨可幸,而日候陰濕,聖體,若何?上曰,一樣矣。時秀等曰,寢睡·水刺之節,何如?上曰,一樣矣。時秀等曰,王大妃殿氣候,何如?上曰,各殿宮氣候一樣矣。上命入診,旭浩·以中·宗協,以次診候訖。退伏奏曰,脈度左右三部調均矣。思穆曰,世子宮患候諸節,雖已差復,今日更爲診察,似好矣。上可之。時秀·載瓚曰,臣等旣已入來,伏望竝許隨參焉。上曰,唯。時秀曰,似伏聞邇來,水刺進御,比前稍減云,不審因滯候而然乎,抑或有厭進之症乎?上曰,別無是矣。思穆曰,提調金蓍根,持湯劑來待閤外矣。上命入侍,羲肇出,與蓍根偕入進伏,上命進湯劑,思穆先嘗,跪傳內侍,內侍奉進,上進御訖。載瓚曰,新差延安府使金明鎭,與喬桐水使有應避之嫌,將無以赴任云,不可使無故遞識,他道牧·府使中,使之更爲口傳相換,前府使權晙,仍任,何如?上曰,依爲之。出擧條上命退,諸臣以次退出。
甲戌三月三十日卯時,上御壽康齋。左承旨入侍時,行左承旨徐春輔,記事官李驥秀,記注官朴思彦·柳可均,以次進伏訖。上命退,承史以次退出。
上在昌德宮。停常參·經筵。
李止淵啓曰,明日常參·經筵,取稟。傳曰,停。
李止淵啓曰,來初五日,朝參日次矣,敢稟。傳曰,停。
南履翼啓曰,大司憲金履喬陳疏,執義金熙華,掌令趙章漢·洪百儀,持平李游誠試所進,李應奎傳旨未下,監察茶時之意,敢啓。傳曰,知道。
南履翼啓曰,左副承旨李魯益,今日不爲仕進,卽爲牌招,何如?傳曰,允。
趙晉和啓曰,藥房提調,持湯劑來待矣。傳曰,封入。
李止淵啓曰,別兼春秋洪敬謨·李紀淵·朴齊聞,旣有只推之命,竝更牌招,何如?傳曰,允。
以別兼春秋洪敬謨·李紀淵·朴齊聞牌不進罷職傳旨,傳于李止淵曰,只推。
李止淵啓曰,玉堂備員間,視事,頉稟之意,敢啓。傳曰,知道。
以副應敎洪起燮牌不進罷職傳旨,傳于李止淵曰,只推。
南履翼啓曰,行都承旨李好敏陳疏,行左承旨徐春輔陳疏徑出,左副承旨李魯益傳旨未下,坐直無人,右副承旨趙晉和,同副承旨李止淵,卽爲牌招,何如?傳曰,允。
以左副承旨李魯益牌不進罷職傳旨,傳于李止淵曰,只推。
以武二所參試官朴升用,牌不進罷職傳旨,傳于李止淵曰,只推。
以持平李應奎牌不進罷職傳旨,傳于李止淵曰,只推。
持平李應奎啓曰,臣猥以無似,本不合於淸朝耳目之任,而持憲除命,忽下於千萬夢想之外,臣誠驚惶感激,宜卽趨膺之不暇,而臣於合啓中,有不可隨參之私義,向叨諫職,亦以此引避,得蒙恩遞,今臣處義,與前日無異,昨日試牌之下,卽爲詣臺,欲進避辭,則政院謂以試牌之與他不同,不爲捧納,臣以當避之蹤,旣不敢以臺職自居,則試事行公,亦所不敢,不得已退伏私次,以致召牌之屢違,臣罪尤大,而喉院問備,亦甚悚恧,以此情踪,其何可一刻晏然於臺次乎?請命遞斥臣職。答曰,依啓。
李止淵,以奎章閣言啓曰,景慕宮望廟樓,今朔奉審無頉之意,敢啓。傳曰,知道。
李止淵,以都摠府言啓曰,副摠管尹益烈,以同知義禁府事,本府坐起,晝仕出去之意,敢啓。傳曰,知道。
李止淵,以備邊司言啓曰,卽見忠淸監司趙貞喆狀啓,則以爲,道內穀簿,自來不敷,只以應分,排巡無路,而荐歉之餘,民勢益艱,應加分外,各樣還軍餉留庫條中,限一萬石,特許加分事,請令廟堂,稟旨分付矣,元還不足,還民漸多,加分之請,在所不已,依狀請,各邑留庫一萬石,許令劃分,何如?傳曰,允。
李止淵,以吏曹言啓曰,贈諡文淸公南有容延諡,今四月十八日,定行於全羅道綾州牧云矣,敢啓。傳曰,知道。
李止淵,以兵曹言啓曰,因刑曹草記,科場作亂罪人吳致憲,依律文,令兵曹降定水軍,定配所押送事,允下矣。作亂罪人吳致憲,忠淸道恩津縣,水軍充定,定驛子,押送之意,敢啓。傳曰,知道。
李止淵,以訓鍊都監言啓曰,本局千摠安宗厚,身病甚重,勢難察任,改差,何如?傳曰,允。
李止淵,以義禁府言啓曰,保放罪人李命純·李顯宅·尹尙度,還囚捧供以入之意,敢啓。傳曰,知道。
李止淵,以武一所試官意啓曰,臣所今日平明開場,初試當付元額九十四人內,無緣不呈單三十二人除,實數六十二人矣,先自天字,木箭試取之意,敢啓。傳曰,知道。
李止淵,以武一所試官意啓曰,臣所今日鐵箭應射擧子三十七人內,三矢入格八人矣,日暮姑停之意,敢啓。傳曰,知道。
李止淵,以武二所試官意啓曰,臣所今日開場,應射擧子,自天字至地字半字,合九十七人,而入門捧單,只爲六十三人,其中無緣不赴者,京畿一人,忠淸道一人,全羅道六人,慶尙道六人,江原道八人,平安道九人,濟州三人,合爲三十四人矣,先自木箭,試取之意,敢啓。傳曰,知道。
李止淵,以武二所試官意啓曰,臣所今日應射擧子六十三人內,三矢入格三十一人,二矢入格十三人,一矢入格十人,合爲五十四人矣,木箭今已畢試,鐵箭,自天字,仍爲試取之意,敢啓。傳曰,知道。
李止淵,以武二所試官意啓曰,臣所今日鐵箭應射擧子五十四人內,三矢入格二十人矣,日暮姑停之意,敢啓。傳曰,知道。
禁府啓目,向前李顯宅亦,問目內辭緣,泛稱遲晩,所當請刑是白乎矣,曾經閫帥,勿爲請刑,載在大典通編,議處,何如?判付啓,依允。又啓目,向前尹尙度亦,傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,向前李命純亦,傳旨內辭緣,泛稱遲晩,刑推得情,何如?判付啓,除刑推議處爲良如敎。
大司憲金履喬疏曰,伏以臣於都憲之職,屢叨而輒事丐免者,誠以區區私義,有不宜冒居臺次者,而前後引避,隨蒙遞改,及夫今番除命之下,蓋亦無路承膺,而以疏代避,有違臺規,不得不章皇出肅,及呈避嫌,政院謂以監試出牌,不宜捧避嫌,終日相持,遂至逬出,至有問備之請,臣誠滿心慙恧,無所容措。夫有情勢而未呈避嫌,未成其爲臺閣也,故雖合啓之至重,而避嬚居先,雖齋日之相値,而避嫌不拘,所以存廉防而重臺閣也,雖此監試之牌,知其無故承膺,然後修正受點,在所當然,則試牌之不許避嫌,未知院例之創自何時,而雖云往役,亦是臺閣之事,則有情勢於臺次者,晏然自處於受點之地,亦臣之所不敢也,由前而有私義之難冒,由後而有公格之相阻,今於荐牌之下,尤無承當之望,玆敢忙陳短章,仰瀆宸嚴。伏乞亟遞臣都憲之識,俾重臺體,仍治臣瀆擾之罪,以安私分,千萬幸甚。臣無任云云。答曰,省疏具悉,卿其勿辭行公。
行都承旨李好敏疏曰,伏以臣卽接院報,則在院諸僚,以都憲之疏引,至有聯陳而徑出矣,臣職忝一院之長,凡係院規之事,雖在他房,無不與聞,昨於憲長往復之時,亦有所援列而可否者,今於處義,宜無異同,敢陳短章,仰瀆崇嚴。伏乞聖明,俯垂鑑諒,亟遞臣職,以安微分,千萬幸甚。臣無任云云。答曰,省疏具悉。卿其勿辭行公。
行左承旨徐春輔,右承旨南履翼疏曰,伏以臣等卽伏見僚員徑出之疏,以都憲之疏引,有此聯陳之擧矣,臣等雖曰公退,在院時則一也,顧臣處義,宜無異同,敢陳聯章,徑出禁扄。伏乞聖明,特垂諒察,亟遞臣等之職,以安微分,千萬幸甚。臣無任云云。答曰,省疏具悉。卿等勿辭行公。
右副承旨趙晉和,同副承旨李止淵疏曰,伏以臣等,伏見大司憲金履喬疏本,則以避嫌不捧,爲自引之端,蓋監試官出牌未受點之前,雖合啓,旣不得爲之,則避嫌亦是啓辭也,何敢循例捧入乎?此不過臣等稍存院規之意,而創自何時,公格相阻等語,有若故爲相持者然,臣等於此,實不勝瞿然慙恧,不敢冒居於職次,玆敢聯陳短章,徑出禁扄。伏乞聖明,俯垂鑑諒,亟賜鐫斥,以安微分,千萬幸甚,臣等無任云云。答曰,省疏具悉。爾等勿辭察職。
上在昌德宮。停常參·經筵。
南履翼啓曰,明日宗廟夏享大祭齋戒相値,視事頉稟之意,敢啓。傳曰,知道。
李止淵啓曰,大司憲金履喬呈辭,執義金熙華,掌令趙章漢·洪百儀,持平李游誠試所進,一員未差,監察茶時之意,敢啓。傳曰,知道。
李止淵啓曰,禁衛營將官來言,今日本營軍兵,日次私習云矣,敢啓。傳曰,知道。
李止淵啓曰,御營廳將官來言,今日本廳軍兵,日次私習云矣,敢啓。傳曰,知道。
李止淵啓曰,右承旨南履翼,今日不爲仕進,卽爲牌招,何如?傳曰,允。
趙晉和啓曰,藥房提調·副提調,持湯劑來待矣。傳曰,封入。
吏曹口傳政事,羅州牧使金明鎭,善山府使李民植,相換。
傳于李止淵曰,左承旨許遞,政官牌招開政。
南履翼啓曰,別兼春秋洪敬謨·李紀淵·朴齊聞,旣有只推之命,竝更牌招,何如?傳曰,允。
以別兼春秋洪敬謨·李紀淵·朴齊聞牌不進罷職傳旨,傳于南履翼曰,只推。
李止淵啓曰,行都承旨李好敏受由在外,左承旨未差,右承旨南履翼未承牌,左副承旨李魯益鑄字所進,右副承旨趙晉和式暇,臣止淵,吏兵批兼進之意,敢啓。傳曰,知道。
有政。吏批,判書李肇源進,參判未差,參議金履載進,同副承旨李止淵進。以李儒慶·權常愼爲承旨,李好敏爲吏曹參判,朴時源爲持平,柳鼎養爲應敎,李鍾穆爲弼善,金逌根爲兼弼善,趙冀永爲禮曹正郞,金爲司僕正,金昊淳爲社稷令,朴宗佑爲司藝,曺慶夏爲彦陽縣監,朴履儉爲重林察訪,申義喆爲靑丹察訪,金良倜爲魚川察訪,柳之翊爲監察,柳瑊爲順懷墓守衛官,養賢主簿單沈能栻,學正單尹師殷。
兵批,兼判書沈象奎病,參判柳病,參議鄭景祚入直進,參知朴宗珩病,同副承旨李止淵進。以具縉爲管城將,同知陳珣,大護軍金羲淳,護軍趙萬元·徐春輔,副司直姜世綸·李東冕·李垿·金逌根·李鉐·韓啓玉·尹致鼎·洪龜燮·尹孝植·李應奎,副司果閔鼎秀·李㬖·沈厚鎭,以上竝單付。
傳于李止淵曰,發遣吏郞,諸執事淸齋與否,摘奸以來。
以忠淸監司趙貞喆狀啓,忠州牧民家失火事,傳于李止淵曰,聞甚矜惻,元恤典外,別加顧恤事,廟堂分付。
南履翼,以吏曹言啓曰,贈諡文獻公尹鳳九延諡,今月十五日,定行於黃海道文化縣云矣,敢啓。傳曰,知道。
李止淵,以兵曹言啓曰,宗廟夏享大祭時,守門當爲塡差,而本曹郞廳·都摠府郞廳·五衛將,排擬無路,依定式,堂上軍職堂下前銜武臣,代差以入,而時無職名人,口傳付軍職,何如?傳曰,允。
李止淵,以兵曹言啓曰,去春等能麽兒考講時,訓鍊院判官沈能顯,主簿白東臣,武臣兼宣傳官權宜秉,二次不通,中樞府都事申光赫,武臣兼宣傳官李元緖,一次不通,依定式,竝從重推考,何如?傳曰,允。
李止淵,以備邊司言啓曰,卽見咸鏡監司金履陽狀啓,則以爲,本道穀簿不敷,排比每患不足,而至於今春,民勢益急,只以應分,排巡無路,各邑所在元還軍餉,與交濟久置留庫條中,折米三萬石,特許加分事,請令廟堂,稟旨分付矣。今此加分之請,可見本道民勢之萬萬遑急,且有他道已施之例,依狀請,留庫條中折米三萬石,特許加分,何如?傳曰,允。
李止淵,以武一所試官意啓曰,臣所今日平明開場,昨日未畢試鐵箭,仍爲試取之意,敢啓。傳曰,知道。
李止淵,以武一所試官意啓曰,臣所今日鐵箭應射擧子三十七人內,三矢入格二十八人,二矢入格一人,昨日入格八人,合爲入格三十七人矣,鐵箭今已畢試,片箭鱗次試取,而元貫革外,加設二貫革,合四貫革試取之意,敢啓。傳曰,知道。
李止淵,以武一所試官意啓曰,臣所今日片箭應射擧子三十七人內,邊一中入格三人矣,片箭今已畢試,騎芻鱗次試取之意,敢啓。傳曰,知道。
李止淵,以武一所試官意啓曰,臣所今日騎芻應射擧子三十七人內,一中入格二人矣,騎芻今已畢試,鳥銃,仍爲試放,而元貫革外,加設二貫革,合四貫革試放之意,敢啓。傳曰,知道。
李止淵,以武一所試官意啓曰,臣所今日鳥銃應放擧子三十七人內,貫一中邊一中三人,邊二中六人,貫一中三人,邊一中十五人,入格合爲二十七人,而鳥銃今已畢放矣,騎槍無一人應試,故仍爲捧講之意,敢啓。傳曰,知道。
李止淵,以武一所試官意啓曰,臣所今日應講擧子三十七人內,入格二人矣,日暮姑停之意,敢啓。傳曰,知道。
李止淵,以武二所試官意啓曰,臣所今日平明開場,昨日未畢試之鐵箭,仍爲試取之意,敢啓。傳曰,知道。
李止淵,以武二所試官意啓曰,臣所今日鐵箭應射擧子三十四人內,三矢入格三十二人,二矢入格一人,昨日入格二十人,合爲五十三人矣,鐵箭今已畢試,片箭鱗次試取,而加設二貫革之意,敢啓。傳曰,知道。
李止淵,以武二所試官意啓曰,臣所今日片箭應射擧子五十三人內,貫一中一人,邊一中四人,合爲五人,而片箭今已畢試,騎芻鱗次試取之意,敢啓。傳曰,知道。
李止淵,以武二所試官意啓曰,臣所今日騎芻應射擧子五十三人內,二中入格一人,一中入格五人,合爲六人矣,騎芻今已畢試,鳥銃仍爲試放之意,敢啓。傳曰,知道。
李止淵,以武二所試官意啓曰,臣所今日鳥銃應放擧子五十三人內,入格貫一中邊二中一人,貫一中邊一中六人,邊二中三人,貫一中五人,邊一中十六人,合爲三十一人矣,鳥銃今已畢試,騎槍當爲試取,而無一人應試,鱗次試講之意,敢啓。傳曰,知道。
李止淵,以武二所試官意啓曰,臣所今日應講擧子三十六人內,入格三人矣,日暮姑停之意,敢啓。傳曰,知道。
知中樞府事南公轍疏曰,伏以惟我先大王御製印役告訖,日吉辰良,進書禮成,一札十行,宛如昨日之承聆,二典三謨,將爲萬世之法則,聖心切見墻之慕,群情慰抱弓之思,未死賤臣,莫遂蓐蟻之誠,罔功重賞,至受錫馬之典,俯仰今昔,愴愧交竝,臣適有區區切至之懇,敢此仰陳,臣之先臣延諡,今旣擇日,該曹纔已啓下矣。祠版,方在祀孫麟耇綾州任所,敎旨行將祗受於官次,節壹惠而易名得自先朝,歷屢年而迎誥若待今日,感結幽明,榮動闔門,臣之情理,自當躬往,侈告上賜之恩榮,以伸人子之誠禮,而職事所縻,未敢擅行,玆乃略具文字,仰瀆紸纊之下。伏乞聖明,特許由暇,俾令往來,千萬至祝,臣之所帶惠局兼任,自是財賦重務,人與職不稱之實,罄盡於前日疏辭,厚薄之征,臣欲均之,而才能素乏矣,輕重之制,臣欲權之,而力量不及矣,一事半事,無以自效,國計私計,其將俱失,自知者明,人亦譏笑,而重以衰病日痼,形殼僅存,簿書看閱,未免前錯而後誤,財穀斂散,率皆朝知而夕遺,一切廳務,茫不知其措處,而又計往還之間,將値近一朔瘝曠,國體之苟艱,臣心之悚悶,當復如何?亦願亟賜遞改,回授可堪,以便公私焉。臣無任云云。答曰,省疏具悉。卿其勿辭往還。
上在昌德宮。停常參·經筵。
李止淵啓曰,明日常參·經筵,取稟。傳曰,停。
又啓曰,大司憲金履喬呈辭,執義金熙華,掌令趙章漢·洪百儀,持平李游誠試所進,朴時源在外,監察茶時之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
李儒慶啓曰,新除授行右承旨權常愼,時在忠淸道韓山地,斯速乘馹上來事,下諭,何如?傳曰,允。
李止淵啓曰,藥房提調,持湯劑來待矣。傳曰,封入。
趙晉和啓曰,臣晉和,依定式,進詣香室,奉審香祝樻·祝版袱子,則精潔之意,敢啓。傳曰,知道。
傳于李止淵曰,禮·刑換房。
傳于趙晉和曰,禮房承旨,馳詣宗廟,奉審摘奸以來。
傳于李止淵曰,留院公事入之。
李止淵啓曰,別兼春秋洪敬謨·李紀淵·朴齊聞,旣有只推之命,竝更牌招,何如?傳曰,允。
以別兼春秋洪敬謨·李紀淵·朴齊聞牌不進罷職傳旨,傳于李止淵曰,只推。
李止淵啓曰,武一所監試官李普天·金熙華,出榜後,不爲入來肅謝,自外徑歸,事甚未安,竝推考,何如?傳曰,允。
注書李羲肇病,代以李寅溥爲假注書。
李止淵啓曰,臣與右承旨南履翼伴直矣,以其親病,陳疏徑出,原疏,以宗廟夏享大祭齋戒,不得捧入矣,行都承旨李儒慶申退,行左承旨權常愼在外,左副承旨李魯益鑄字所直,右副承旨趙晉加監祭進去,院中只有臣一人,伴直無人,行都承旨所當牌招,而拘於廳規,不得請牌,何以爲之?敢稟。傳曰,牌招。
李寅溥在外,代以趙忠植爲假注書。
李止淵,以弘文館言啓曰,本館上番副校理臣李晉淵,以禁衛營從事官,今日本營價布捧上時,晝仕出去之意,敢啓。傳曰,知道。
又以都摠府言啓曰,今日入直內三廳武兼禁軍及軍兵等,當爲中日習射技放,而宗廟夏享大祭齋戒相値,不得設行之意,敢啓。傳曰,知道。
又以武一所試官意啓曰,臣所今日平明開場,昨日未畢講書,仍爲捧講之意,敢啓。傳曰,知道。
又以武二所試官意啓曰,臣所今日平明開場,昨日未畢試講書,仍爲捧講之意,敢啓。傳曰,知道。
又以武一所試官意啓曰,臣所今日應講擧子三十七人內,入格十二人,昨日入格二人,入格合爲十四人矣。各技皆已畢試,今方修正榜目之意,敢啓。傳曰,知道。
又以武二所試官意啓曰,臣所今日應講擧子三十二人內,入格十八人,昨日入格三人,合爲二十一人矣。各技皆已畢試,仍爲計劃修正榜目之意,敢啓。傳曰,知道。
上在昌德宮。停常參·經筵。
自巳時至申時,日暈。
趙晉和啓曰,明日常參·經筵,取稟。傳曰,停。
李止淵啓曰,合辭許久闕啓,事甚未安,除在外·試所進去外,未肅拜·呈告人員,竝卽牌招,何如?傳曰,允。
趙晉和啓曰,藥房提調·副提調,持湯劑來待矣。傳曰,封入。
傳于李止淵曰,同副承旨入侍。
李止淵啓曰,武二所監試官李游誠,出榜後,不爲入來肅謝,自外徑歸,事甚未安,推考,仍卽牌招,何如?傳曰,允。
正言朴蓍壽啓曰,臣本無似,不合諫諍之任,而正言特除,忽下於試望承牌之時,繼有先進去後謝恩之命,雖欲言私,旣未肅謝,則號籲路阻,不得不冒赴試所,而臣於合啓中,有不得聯參之情,且本院已經納言,則公格私義俱不可一刻冒據,今當試事之告竣,玆敢疾聲來避,請命遞斥臣職。答曰,依啓。
李儒慶啓曰,吏曹郞廳來言,臺諫有闕,政事,取稟。傳曰,前望單子入之,待下批牌招察任。
臺諫前望單子入之,正言金啓淵落點。
以持平李游誠牌不進罷職傳旨,傳于李止淵曰,只推。
李止淵啓曰,大司憲金履喬,執義金熙華牌不進,掌令趙章漢·洪百儀試所進,持平朴時源在外,李游誠未肅拜,監察茶時之意,敢啓。傳曰,知道。
以執義金熙華牌不進罷職傳旨,傳于李止淵曰,只推。
以別兼春秋洪敬謨·李紀淵·朴齊聞牌不進罷職傳旨,傳于趙晉和曰,只推。
趙晉和啓曰,別兼春秋洪敬謨·李紀淵·朴齊聞,旣有只推之命,竝更牌招,何如?傳曰,允。
趙忠植有頉,代以鄭郁東爲假注書。
李止淵,以都摠府言啓曰,副摠管柳耕,以漢城府右尹,本府坐起,晝仕出去之意,敢啓。傳曰,知道。
趙晉和,以弘文館言啓曰,副應敎洪起燮,旣有只推之命,與新除授應敎柳鼎養,竝卽牌招察任,何如?傳曰,允。
李儒慶,以吏曹言啓曰,掌樂院僉正鄭漪呈狀內,矣身素患痰癖之症,當此換節之時,一倍添劇,時日內,萬無供職之望,卽速入啓遞改云,身病旣如是,則有難强令察任,改差,何如?傳曰,允。
趙晉和,以禮曹言啓曰,卽接抱川幼學尹瑞漢所志,則以爲,同姓九寸姪行善,嫡妾俱無子,以其同姓十六寸弟行默第二子得賢,欲爲立後,兩家諸族,同議完定,而行善夫妻俱爲作故,拘於常規,不得循例禮斜,依定式,草記稟處事呈狀矣。凡係繼宗立後,明有可據,而不得登聞者,許令該曹,論理草記事,曾有筳奏定式,而門長尹瑞漢所訴,旣如此,依定式,尹行默第二子得賢,立爲尹行善之後,何如?傳曰,允。
李止淵,以訓鍊都監言啓曰,本局中軍鄭學畊,身病甚重,勢難察任,改差,何如?傳曰,允
宣傳官李馨秀書啓,臣於本月初一日辰時量,以東南蠶室·內外南山摘奸事,敬奉聖敎,卽爲馳往,一一看審是白乎則,東蠶室段,年久大中桑及各年所植桑木,合爲七千七百十七株內,自枯爲十五株是白遣,其餘雖有大中小木之參差不同,擧皆茁茂,亦無傍枝穉木斧鎌之痕是白遣,南蠶室段,年久大中木及各年所植桑木,合爲七千五百五株內,自枯爲八十六株是白遣,其餘毋論大中小木,鬱密茂盛尤勝於東蠶室,而斧鎌斫代之痕,亦無現捉是白乎矣,東蠶室之今年新植一百株,南蠶室之今年新植二百株段,近經春旱,或有枯焦之色,故各別培護之意,申飭該掌等處是白遣,外南山段,一牌之自烽燧南麓羊店峴·門峴,栗峴,直至南壇及左右諸麓牛首峴·靑鶴洞·九景巖·磨湔川等處段,皆是土厚之地,連抱長松,大小穉松,鬱鬱蒼蒼,到底同然是白遣,二牌之終南峰山腰以上德音巖等處,非但土薄之地,又是受風之處,故間多大中松之自枯而穉松茂密,亦損於一牌,山腰以下列雲臺·水珀峙,至于雩祀壇及左右諸麓·暗洞馬石橋保江等處,大中小松雜木之鬱密蒼蒼,與一牌無異是白遣,三牌之鷹峰·伏兵峴·浮蛾峙·司寒壇後麓等處,自是磽确之地,瘠薄尤甚,方長之松,昻藏難茂,如干大松,率多枯損,而以穉松之髼鬆者,僅免童濯是白遣,鷹峰山腰以下,花景峙南至龍壇及左右諸麓,陵基谷水鐵里後洞,北至南伐峴·讀書堂峴等處,長松穉松,在在茁茂,亦無枯損之患是白遣,四牌之自大峴至舞鶴臺,左右諸麓及兔谷安靜寺新村後峰,道藏谷堂谷等處,谷深土厚之處,則大中小松處處茂密,崗脊高燥之處,則雖無大松之落落,中小穉松,亦多鬱密可觀是白遣,內南山段,一牌之蠶頭以下,上山臺·七松亭琥珀洞,在山樓諸麓,高低松木,一色蒼然,穉松雜木,漸向茁茂是白遣,二牌之烽燧以下,至于楫栢堂及左右諸麓彭木洞南別營後谷·眞珠巖諸處,三牌之終南峰以下,至于琵琶亭及左右諸麓孝經洞露積峰歸鹿亭·南小門洞等諸處段,毋論山上山下,大中小松,橡雜木,擧皆繁茂,蒼蒼之色,鬱鬱之狀,到處同然,小無一二三牌之優劣是白遣,至於岌嶪沙脫之處,雖無大中松之森列,方長之穉松,可期摠蔚是白如乎,毋論內外山,近因該營松禁之截嚴,果無斧鎌之新痕,而樵童之潛入,土石之掘破,亦無見捉是白遣,外山摘奸時,四處祭壇,旣是所經之處,故一體看審,則階砌莎草,擧皆精潔,紅箭門墻垣,亦爲無頉是白齊。傳曰,知道。
行護軍李庚運疏曰,伏以臣淹滯鄕廬,逖違觚稜狗馬賤疾,終冬阻春,連値賀班,未參蹈忭之列,間承恩資,莫效叨謝之忱,宛轉床玆,生不如死,今纔時序淸和,病氣小甦,間關跋履,廑入都門,數日行役,宿疴復現,泯伏私次,一倍悚悶,迺者周廬新命,忽下於夢想之外,感激惶隕,有不敢偃息自安,雖不得不力疾出肅,粗伸戀結之衷悃,而第念臣之賤齒,已及七耋矣,疾病所祟,便成癃痼,筋力奔走,已無可望,直廬出入,猶且不堪,衛班周旋,實所難强,臣情到此,悲且慼矣,苟非然者,葵藿微誠,豈不欲瞻依耿光,而强策病軀,無以自力,目下實狀,旣如此,且臣父母墳山,方有加土之役,期日已迫,情私轉急,玆敢竝此干瀆,經尋鄕路。伏乞聖慈,俯垂矜察,亟遞臣所帶副摠官之任,仍治臣擅離之罪,以安私分,以昭法紀,千萬幸甚。臣無任云云。答曰,省疏具悉。卿其勿辭,往還先壠。
右承旨南履翼疏曰,伏以臣家在江外,堂有老母,年迫八耋,筋力凜綴,居常將護,只臣一人,而向者銀臺特除,適下於入城之時,臣感恩怵義,不敢言私,黽勉供職,居然月再易矣,離違旣久,憂慮冞深,卽接家信,則近因日候之不適,重添寒感,食飮全却,轉側須人,促臣歸視,臣纔聞此報,心神飛越,按注不得,玆敢忙陳短章,經出禁扃。伏乞聖慈,府察情私,亟賜遞免,俾便救護,仍治臣瀆撓之罪,以肅朝綱,千萬幸甚。臣無任云云。省疏具悉。爾其勿辭救護。
忠淸道儒生幼學尹秉烈·李在憲·吳應謙·尹覺烈·宋載彝·梁鳳來·吳宗夔·宋植·趙鍾赫·宋應鍾·宋桂·宋永鼎·閔致德·宋一淳·宋煥復·宋會鐘·金徽澤·郭箕煥·宋明鎭·宋景潤·金箕錫·宋友仁·金觀泰·宋宅鎭·宋維相·宋一祥·金相儀·宋晟圭·宋欽德·尹重烈·宋一斅·金癸澤·兪漢明·金輔澤·李文植·李禧玉·金久澤·李碩謩·金有澤·金箕炡·洪在欽·柳鎭九·李鎭坤·李碩祉·柳洪九·金相璜·洪漢奎·李文喆·尹光烈·金鶴鍾·李勉應·吳鏡一·崔鐘敏·金溥淵·李祥喜·林潑儒·李勉孝·鄭東漢·李源亨·李勉綱·鄭秀光·洪德奎·吳景豐·金復源·鄭仁彩·韓智謙·崔達臣·蔡弘觀·吳守益·趙錫範·朴煥五·朴炫·李顯世·林榮璞·吳台祚·李東元·梁·李敬德·朴性潝·鄭鉉重·朴大新·朴性徹·高宗仁·李相元·趙重烈·崔孝魯·閔熙世·李榮榦·金箕一·李慶萬·洪秉心·金箕柱·吳彦赫·李貞直·辛燧·金汝龍·延用遠·辛之德·趙邦鎭·張憲文·辛銈·李述魯·延廷勳·辛之洛·尹弘德·辛鎤·張遠知·延永勳·張近光·金義浩·辛之渙·金義樂·辛顯文·尹元浩·玄載明·李璞亨·尹相殷·李宇培·李致建·李協茂·成永柱·李泰一·李慶肅·朴載德·李協元·李萬純·玄鎭忠·李完城·鄭雲始·偰弘集·李相夔·李周錫·尹相弼·柳沃·鄭謙始·李煥·李炳賢·兪夔·吳慶善·金濟國·金相郁·吳慶餘·李益永·金濟宅·朴致道·閔述鎭·李謙永·李建彬·金相丞·金相宰·閔濟聖·吳彦爀·金箕烈·黃基洛·閔·李學淵·尹致逵·宋煥宇·宋煥學·成致中·李秉淵·趙淳·宋煥元·李鎭福·具致默·宋聖奎·李敬培·洪大元·宋煥愼·梁思九·吳亨洛·趙禮存·李恒遠·宋致源·吳應洙·韓相璜·尹命厚·吳命錫·李命燮·金學彦·宋俊相·吳相堯·洪運燮·吳亨達·張星琦·兪彦鼎·洪時昇·林達浩·洪相澔·兪漢斗·林亨敍·兪彦綱·成百行·洪秀烈·兪漢成·林始燦·張有源·洪得宰·成百維·張泰濟·成希烈·朴載文·成漢仁·林鼎奎·鄭行迪·閔義大·金昌烈·黃再禧·鄭宗垕·林鼎祿·洪周烈·林亨裕·兪彦禧·成希益·柳齊衡·鄭惟觀·琴克孝·金思列·趙熙淳·安致烈·金思杰·李相弘·李相學·安鐘奎·鄭哲志·吳商實·鄭惟默·金興吉·南奎五·趙啓淳·李陽九·鄭惟性·全宅彬·安致燾·金警鐸·李相昊·周師臣·梁弼堯·金和玉·庾榮吉·趙昇鉉·呂德永·趙濟匡·金邦岳·金相泰·申萬祿·金振兌·宋一泳·鄭有達·李基天等疏曰,伏以國家之崇奬儒賢,卽所以重道學而右文敎也,粵在祖宗盛時,院宇之創建,周遭遠邇,扁額之宣賜,輝映前後,雖一節之士,鄕社之賢,莫不有數架俎豆之所,爲多士藏修之地,而及其文繁弊滋,禮瀆而恩濫也,則朝家之所以有建院之禁,而士林之不敢有創院之請者也,然若其後來名賢道全德備,而終無以克擧躋享之禮,則不但士林之公議,無以自伸,抑亦朝家崇奬之典,仍以遂弊也,是以下之所請,上之所許,惟有追配一路,或以高弟而追配於賢師,或以後孫而追配先祖,則是固人情之所不容已,而典禮之所不可闕者也,此臣等所以相率裹足,乃敢以故贊善文元公臣宋明欽,請配於先正臣宋浚吉黔潭書院者也,賢祖賢孫,同心同德,則享于一院之中,傳之百歲之下,豈不大有光於我聖上興起斯文之治化也哉?臣等請詳陳之,伏惟聖明垂察焉。宋明欽,以先正臣浚吉之孫,其資質之穎異,學問之純粹,出處之光明,言議之正直,無一不合於古聖之道,先正之訓,則不但近世名儒之莫之與京,律之古昔先民,亦無所遜,明欽,生六月而能言,周歲而識字,五六歲通四書二經,容貌瑩朗,如精金美玉,神彩秀爽,若秋水淸氷,則是其生質之美,固已超絶倫夷,而實爲凝道之偉器也,年甫弱冠,永謝榮利之塗,專心性理之學,卓然以故聖人自期,孜孜乎探賾之工,慥慥乎踐履之實,存心則以李延平靜坐體驗爲法,讀書則以李文成珥先讀小學從事,本末兼該,內外交養,惕厲勤苦,老而彌篤,俯讀仰思,忘寢廢食,其於聖賢之書,莫不渙然心融,怡然理順,故一本萬殊之妙,人物同異之辨,氣質本然之說,明德之無分數也,未發之爲湛一也,見得眞切,說得痛快,有如燭照而氷釋,日用動靜之間,繩墨謹嚴,應事接物之際,權度精切,經日整襟危坐,如對大賓,以至起居飮食之節,視聽言動之方,不敢一毫放過,各循其則,及其充養旣完,道成德立,則精粹英華之氣,盎於面背,雖鄕人俗子,莫不遠之則起敬·近之則心醉。蓋其全體大用之學,已造乎高明正大之域,躬行實踐之效,自著於視瞻感動之餘,內而閨門肅穆,外而鄕黨悅服,尤眷眷於作成誘掖之方,接引後生,一依白鹿之故規,於是焉士林不迷乎趨向,村里不絶於絃誦,一境之內,風俗丕變,此其修己治人之大略也。若夫乙亥之蹔膺外除,爲親屈也,癸未之勉副召命,感君恩也,親年八耋,只爲奉檄之喜,則論者可以知其仁矣,君召屢勤,責以世臣之分,則應之可謂合乎義矣。蓋其素志,確乎守道山樊,未嘗有當世之念,而壬癸之間,恩旨絡繹,弓旌之招,殆近十遭,則乃幡然曰,自古人臣,未有十召不起者,況吾世臣也,豈可晏然而已乎?然亦不可以官職進,固辭得準,遂以軍銜登筵,其所敷奏,只以格君心爲急先務,而及其告退而歸也,謂從人曰,吾旣妄言去國,何可更有論說,以傷語默之宜,而家世受國厚恩,業已承召造朝,平生忠愛之誠,遂呑而不盡吐,則不惟孤負我聖上,將何以歸見先祖於地下乎?遂治上一疏,極論君德聖學之要,以盡筵席未畢之懷,而歷陳抑恩幸正倫紀等事,不避時諱,盡言無隱,其苦心血忱之溢於辭表者,炯炯可見,至今讀之者,無不感激流涕,至若縣邑之治,損廩以活民,興學而造士者,又焉用縷列也哉?嗚呼,當癸未赴召陳啓也,英考秉燭讀之,極歎進身之有據,逮丙辰臨筵之時,正廟有宋贊善之風儀氣像,最爲可敬之敎,在乙丑贈諡之日,我殿下,又命不待狀議諡,猗歟盛哉,前後嘉奬,若是乎勤摯,則不待輿誦,而明欽之賢,從可知矣。臣等居在近鄕,心悅誠服,高山景行之思,實有倍於他人者,而歿已近五十年,尙無妥靈之所,未與享祀之列,則公議之抑鬱,固已久矣,士論之齊發,亦已多矣,秖緣國有禁令,不敢爲創建祠宇之中,惟此黔潭書院,卽先正專享之院,而寔在文義縣治,距明欽之所居之鄕,一舍而近故,明欽平日往來棲息,多在是院,撫杖屨之躅,起江漢之思,每嘗彷徨而不忍去,則黔潭之於明欽,殆同龍門之弊廬也,今欲議躋配之地,捨是院,奚適哉?伏惟我殿下,尊賢之誠,逈出百王,崇儒之化,風動一代,其於表章扶樹之方,靡不用極,此臣等所以干冒雷霆之嚴,仰恃日月之明,聚首呼號於天地父母之前者,誠以其人之不可以不尊尙也,是院之不可以不追配也,家庭之中,淵源直接,祖孫之間,芬苾相聯,則斯院之配享斯人,夫豈非斯文之盛事·昭代之徽典也耶?伏乞聖明,俯垂鑑燭,特命追配,則眞所謂公議大定,不待百年者也,惟殿下裁之,臣等無任云云。省疏具悉。所陳,令廟堂稟處,爾等退修學業。
甲戌四月初四日午時,上御重熙堂。同副承旨入侍時,同副承旨李止淵,記事官李驥秀,記注官柳可均·朴思彦,以次進伏訖。上命退,承史以次退出。
上在昌德宮。停常參·經筵。
卯時有霧氣,午時,日暈。
藥房提調金蓍根,副提調趙晉和啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候,爲宜。王大妃殿氣候,何如?惠慶宮氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·惠慶宮·嘉順宮,藥房口傳問安。答曰,知道。世子宮口傳問安。答曰,知悉。
趙晉和啓曰,明日再明日,泰陵忌辰祭齋戒正日相値,視事,頉稟之意,敢啓。傳曰,知道。
李止淵啓曰,合辭許久闕啓,事甚未安,除在外·試所進去·傳旨未下外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而領議政金載瓚在外,左議政韓用龜,右議政金思穆,俱有身病,不得來會云矣,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
趙晉和啓曰,藥房提調·副提調,持湯劑來待矣。傳曰,入侍。
以正言金啓淵牌不進罷職傳旨,傳于李止淵曰,只推。
李止淵啓曰,正言金啓淵,旣有只推之命,一體牌招,何如?傳曰,允。
又啓曰,大司憲金履喬,執義金熙華,持平李游誠牌不進,掌令趙章漢·洪百儀試所進,持平朴時源在外,監察茶時之意,敢啓。傳曰,知道。
以執義金熙華,持平李游誠,正言金啓淵牌不進罷職傳旨,傳于李止淵曰,只推。
傳于李止淵曰,右承旨·左副承旨,竝許遞,前望單子入之,待下批牌招察任。
承旨前望單子入之,曺允遂·徐春輔落點。
兵曹口傳政事,以白東薳爲訓鍊都監中軍。
趙晉和啓曰,別兼春秋洪敬謨·李紀淵·朴齊聞,旣有只推之命,竝更牌招,何如?傳曰,允。
以別兼春秋洪敬謨·李紀淵·朴齊聞牌不進罷職傳旨,傳于趙晉和曰,只推。
以應敎柳鼎養,副應敎洪起燮牌不進罷職傳旨,傳于趙晉和曰,只推。
趙晉和,以弘文館言啓曰,應敎柳鼎養,副應敎洪起燮,旣有只推之命,竝卽牌招察任,何如?傳曰,允。
甲戌四月初五日卯時,上御重熙堂。藥房入診入侍時,副提調趙晉和,記事官李驥秀,記注官柳可均·朴思彦,檢校待敎朴綺壽,以次進伏,別待令副護軍洪旭浩,副司勇權以中·李命運,醫官吳千根·李漢臣·趙宗協·秦東秀·吳仁豐·卞之錞·李重恒,以次進伏楹外訖。晉和曰,提調金耆根持湯劑來待于閤外矣。上命入侍,賤臣承命出,與蓍根偕入進伏訖。耆根曰,日氣霧陰,聖體,若何?上曰,一樣矣。蓍根曰,寢睡·水刺之節,何如?上曰,一樣,各殿宮氣候亦一樣矣。仍命醫官入診,旭浩·以中·命運,以次診候訖。又命進湯劑,耆根先嘗後,跪傳于內侍,內侍奉進,上進御。蓍根曰,宗協,亦爲入診乎?上曰,置之。蓍根曰,湯劑進御,已滿十貼矣,諸節,復何如?上曰,別無可敎矣。仍命退,醫官等先退,諸臣以次退出。
上在昌德宮。停常參·經筵。
曺允遂啓曰,大司憲金履喬呈辭,執義金熙華,持平李游誠未肅拜,掌令趙章漢·洪百儀試所進,持平朴時源在外,監察茶時之意,敢啓。傳曰,知道。
徐春輔啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
趙晉和啓曰,藥房提調·副提調,持湯劑來待矣。傳曰,封入。
傳于李止淵曰,同副承旨入侍。
傳于李止淵曰,右承旨·同副承旨入侍。
傳于李止淵曰,留院公事入之。
趙晉和啓曰,別兼春秋洪敬謨·李紀淵·朴齊聞,旣有只推之命,竝更牌招,何如?傳曰,允。
以別兼春秋洪敬謨·李紀淵·朴齊聞牌不進罷職傳旨,傳于趙晉和曰,只推。
以副應敎洪起燮牌不進罷職傳旨,傳于趙晉和曰,只推。
兵曹口傳政事,副護軍單李魯益。
兵曹,以張鉉宅爲御營中軍。
吏曹啓目粘連,觀此咸鏡監司金履陽狀啓,則以爲,慶源一邑,本以積弊之局,又當荐饑之餘,民心泮渙,奸弊層生,而該府使金守淵,纔欲聰察,威欠憚壓,誠有無涯之慮,難任扶顚之責,訓戎僉使柳相弼,年少有器局,且在本邑境內,旣多諳委之實,兼除迎送之弊,上項慶源府使金守淵,訓戎僉使柳相弼,援例相換,實合事宜,請令該曹稟處亦爲白有臥乎所,道臣狀辭,旣如此,依狀請施行,何如?判付啓,依允。
徐春輔,以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
趙晉和,以弘文館言啓曰,本館上番副校理臣李晉淵,以禁衛營從事官,今日本營上下坐起時,晝仕出去之意,敢啓。傳曰,知道。
甲戌四月初六日辰時,上御重熙堂。同副承旨入侍時,同副承旨李止淵,假注書鄭郁東,記注官林景祚·朴思彦,以次進伏訖。止淵曰,儒生封章,伏閤於闕外者,多矣,或有涉於禁令者,或有近於屑越者,不可依例捧入,亦難多日相持,自本院,招入諸生,以此意曉諭退送,似好,故敢此仰達矣。上可之。進御加味三神湯停止,升陽順氣湯,自今日一貼式煎入事,及九仙王道糕一劑,製入事。出榻敎仍命退,承史以次退出。
甲戌四月初六日午時,上御熙政堂。右承旨·同副承旨入侍時,行右承旨曺允遂,同副承旨李止淵,假注書鄭郁東,記注官朴思彦·林景祚,以次進伏訖。上命退,承史以次退出。
上在昌德宮。停常參·經筵。
夜五更,灑雨下雨,測雨器水深一分。
趙晉和啓曰,明日常參·經筵,取稟。傳曰,停。
曺允遂啓曰,大司憲金履喬呈辭,執義金熙華,持平李游誠未肅拜,掌令趙章漢·洪百儀試所進,持平朴時源在外,監察茶時之意,敢啓。傳曰,知道。
徐春輔啓曰,來十一日,朝參日次矣,敢稟。傳曰,停。
趙晉和啓曰,來十一日,輪對日次矣,敢稟。傳曰,當次人受點,後日次待令。
又啓曰,藥房提調·副提調,持湯劑來待矣。傳曰,封入。
傳于李止淵曰,同副承旨入侍。
傳于李止淵曰,留院公事入之。
趙晉和啓曰,別兼春秋洪敬謨·李紀淵·朴齊聞,旣有只推之命,竝更牌招,何如?傳曰,允。
以別兼春秋洪敬謨·李紀淵·朴齊聞牌不進罷職傳旨,傳于趙晉和曰,只推。
李儒慶,以吏曹言啓曰,新除授禮曹正郞趙冀永呈狀內,矣身素患痰癖之症,當此換節之時,一倍添劇,旬月之內,萬無供職之望云,身病旣如是,則有難强令察任,改差,何如?傳曰,允。
李止淵,以戶曹言啓曰,慶熙宮春奉審執頉修改吉日,令日官池宅鵬推擇,則今四月初九日卯時爲吉云,以此日時,擧行,何如?傳曰,允。
曺允遂,以義禁府言啓曰,卽接月令醫員金景洙手本,則時囚罪人李顯宅,屢日處濕之餘,關格闖發,疝積添劇,症形危重云,罪人病勢如此,則一邊保放,一邊草記,曾有定式矣。李顯宅,姑爲保放之意,敢啓。傳曰,知道。
甲戌四月初七日辰時,上御重熙堂。同副承旨入侍時,同副承旨李止淵,假注書鄭郁東,記注官朴思彦·柳可均,以次進伏訖。上曰,公事入之。賤臣承命出傳。上曰,公事差備入之。仍命退,承史以次退出。
上在昌德宮。停常參·經筵。
趙晉和啓曰,明日常參·經筵,取稟。傳曰,停。
李止淵啓曰,合辭方張之時,兩司無詣臺之員,事甚未安,除在外·試所進去外,未肅拜·呈告人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
李儒慶啓曰,行右承旨曺允遂,今日不爲仕進,卽爲牌招,何如?傳曰,允。
備忘記,在德萬戶田致圭下直,長弓一張,長箭一部,片箭一部,筒兒一箇賜給。
趙晉和啓曰,藥房提調·副提調,持湯劑來待矣。傳曰,入侍。
又啓曰,別兼春秋洪敬謨·李紀淵·朴齊聞,旣有只推之命,竝更牌招,何如?傳曰,允。
以別兼春秋洪敬謨·李紀淵·朴齊聞牌不進罷職傳旨,傳于趙晉和曰,只推。
曺允遂啓曰,大司憲金履喬,執義金熙華,持平李游誠牌不進,掌令趙章漢·洪百儀試所進,持平朴時源在外,監察茶時之意,敢啓。傳曰,知道。
以執義金熙華,持平李游誠,正言金啓淵牌不進罷職傳旨,傳于曺允遂曰,只推。
趙晉和啓曰,文一所監試官趙章漢·尹愭,出榜後詣闕,自是例也,而不爲入來肅謝,自外徑歸,事甚未安,竝推考,何如?傳曰,允。
李止淵啓曰,文二所監試官朴孝成·洪百儀,出榜後詣闕,自是例也,而不爲入來肅謝,自外徑歸,事甚未安,竝推考,何如?傳曰,允。
又啓曰,卽者副護軍洪時濟,陳疏到院,而疏中所論,卽請伸追奪罪人事也,追奪係是身後一律,則軍銜一疏,敢請伸理者,不可但以猥越言,所當直爲退却,而此與尋常疏章有異,有非自本院所可任置者,故不得不捧入之意,敢啓。傳曰,知道。
趙晉和,以弘文館言啓曰,副應敎洪起燮,旣有只推之命,卽爲牌招察任,何如?傳曰,允。
又以禮曹言啓曰,卽接宣陵·靖陵官員所報,則兩陵祭享時,造泡香盤等節,以局內奉恩寺擧行,而本寺,卽明宗朝創建降仙殿,奉安順懷世子位版,一年六祭享,亦自本寺擧行,其爲所重,非比尋常寺刹,挽近以來,僧力凋殘,弊端層生,成樣無路,依他陵寢造泡寺例,以全羅道咸平龍川寺定給屬寺,俾爲支保之地云矣,奉恩寺,非但兩陵寢造泡擧行之寺,且有所重,而年前以本寺顧恤之擧,已登於繡啓,尙今未遑,如是凋殘,則顧護之方,尤爲自別,各陵寢泡寺定給屬寺,已多其例,依所報定屬,仍除營邑諸般僧役,使之專意擧行事,分付本道道臣,何如?傳曰,允。
曺允遂,以備邊司言啓曰,卽見江華留守洪義浩狀啓,則以爲,本府軍餉留庫米,數本不多,而又除其支放條,則許多農糧,排比末由,留庫麰一千一百九十六石零,特爲盡分事,請令廟堂,稟旨分付矣。分留法意,雖極嚴重,方農民情,若是渴悶,勢難膠守常例,留庫麰一千一百九十六石,依狀請,特許盡分,何如?傳曰,允。
又以禁衛營言啓曰,本營騎士別將柳和源,身病猝重,勢難察任,改差,何如?傳曰,允。
又以御營廳言啓曰,本廳字內惠化門北邊第六城廊近處體城四間許頹圮處,今四月初九日爲始,改築之意,敢啓。傳曰,知道。
又以義禁府言啓曰,京畿監司李存秀狀啓內,積城前縣監南陽進罪狀,令攸司稟處事,啓下矣。南陽進,以寧陵令,方在入直云,待替直拿囚之意,敢啓。傳曰,知道。
又以義禁府言啓曰,保放罪人李顯宅,還囚議處以入之意,敢啓。傳曰,知道。
禁府啓目粘連,向前尹尙度亦,觀此囚供,乃以火巢外不當禁之說,漫漶發明,與園官所報,一切相反,罪之輕重,都在於火巢內外之別,其爲覈實之道,不何遽議直斷,更令該曹,關問園官,詳査報來後,稟處,何如?判付啓,依允。又啓目粘連,向前李命純亦,身爲入門官,不能詳審,致有入門收券之相左,不察之失,在所難免,以此照律,何如?判付啓,依允。又啓目粘連,向前李顯宅亦,觀此囚供,各項所犯,雖與公物擅用有異,諸般徵索,委之幕裨,知而不禁,罪也,矇而不禁,罪也,且況不無自犯,則以此以彼,難免重勘,以此照律,何如?判付啓,依允。
副護軍洪時濟疏曰,伏以臣,以百無肖似之姿,荷兩朝不世之恩,歷揚淸顯,濫躋緋玉,此生此世,報答無階,竊伏惟念,有懷無隱,卽人臣事君之第一義也,臣雖劣,區區願忠之一段秉彝,自謂不後於人,則平日之所蓄積弸結,按住不得者,終若嚴畏顧忌,不一陳於殿下之前,則此非人臣事君無隱之道也,晝宵一念,抱玆耿耿,向伏見大僚筵奏,有贈判書臣朴在源賜諡之請,其奬忠褒直之擧,扶綱植倫之義,臣不勝欽歎之萬萬,而臣於是,衷情倍激,尤不容泯默,玆敢冒死瀝陳,惟聖明垂察焉。噫,在源當時,樹立之卓截炳烺,凡爲我東臣子者,孰不知爲忠臣直士,而若其褒贈之請,則始發於蔡濟恭戊申爰立時,初筵登對,蓋濟恭,於此義理,素有秉執,當戊戌使燕而還也,始入候班,聞院隷傳呼淑昌宮承言色,瞠然大聲曰,非誕聖,嬪宮無問安禮也,誰爲此定例也,獨不知天無二日之義乎?及夫德相凶疏之出,而乃於稠坐之中,擲其疏於地曰,此嬪之喪,有何所重,乃敢曰薨,曰宗社靡托乎,又其下某樣道理四字,尤爲叵測云云。伊時榮·德輩,氣焰何如,威勢何如,而濟恭之不知自恤,獨奮於戟手向刃之中者,非斷斷血忠,烏能辦此乎?是以壬寅入對也,先大王敎曰,國榮,聞卿所言禍將不測,予則益知卿忠直,此事顚末,昭載於濟恭之私藁中,已經先朝御定,焉敢誣也?惟其秉執之嚴確如是也,故當其御筆特擢,恩遇曠絶,初筵奏對,素蘊始暴,而首請朴在源褒贈之擧,其前後之苦心直節,足以有辭於百世,而乃於先大王賓天之後,昭融之契,事往時移,構捏之言,捕風捉影,竟不免身後追施之律,忠志之士,安得不流涕而傷悼之哉?嗚呼,濟恭之立朝本末,非可以一二言之,而大凡人之死後,萬事皆定,以其事蹟,斷其平生長短是非,始爲大定,而先朝之於濟恭,眷注隆重,十年作相,及其卒也,親製誄文,累百餘言,鋪張備至,至以歷鋪平素,予筆無愧八字斷之,仍又別下御註,句句親釋,此固濟恭勘斷平生之定案也,夫人家之乞銘於有德之一言者,固所以徵而有信也,而以至尊之聖人,謹嚴之筆去,褒尙之若此,表章之若此,則雖千載之下,固當信之如四時,奉之若弘璧,而滄桑一變忠逆混置,雲漢之章不改龜頭之刻,而九泉之魂,尙抱丹書之冤,古今天下寧有是耶?大抵一番人之齗齗齮齕者,在於癸丑一疏,而其疏,卽金縢事之所由發也,兩聖朝慈孝,由是而益彰,先大王志事,由是而闡明,至蒙忠肝義膽之褒,而雖以當時首攻之人,末乃懣然自服,則此豈到今藉口之事乎?外此諸條所坐,言言架鑿,事事抑勒,而俱非死後新發之案,皆是事在先王在宥之時,已經先王昭晳之事者,固不待逐條辨破,而至若邪魁云云,本出於賊裕之餘論,而輾轉捏合,構成罪目,至以千萬至醜之名,硬定三尺至重之律,此豈非萬萬無理之甚乎?苟使濟恭,眞有罪犯,則以先王日月之明,豈不照燭之無遺,而生前之寵遇如是,死後之鋪張如是也,伏見年前蔡弘遠擊錚判付內,有大官追律,所關至重,有罪無罪,惟俟朝廷處分之敎,至哉王言,濟恭所坐之案,無一事可執之贓,有萬口可暴之證,則雖在微官庶僚,惟當平恕推原,況乎以生時禮遇之大臣,而遽擬於追施之極律乎?濟恭之冤與不冤,猶屬一人之私,而臣之所深惜者,稽之恩誄,則褒揚如彼,而考之勘案,則罪名如此,乃於寬大之朝,有此幽枉之冤,其爲刑政之乘當,當如何哉?臣跡旣疎遠,職非言責,則其於刑賞間事,固不當出位妄言,自速重戾,而斷斷危忠,所同得於秉彝,區區素蓄,非敢阿其所好。伏願聖明,體先王禮遇之隆,恢聖人疏鬰之政,穆然深省,特賜財擇焉。臣無任云云。省疏具悉。疏辭,令廟堂稟處。
甲戌四月初八日寅時,上御重熙堂。藥房提調·副提調,持湯劑入侍時,提調金蓍根,副提調趙晉和,記事官李驥秀,記注官朴思彦·林景祚,待敎李鶴秀,以次進伏訖。蓍根曰,日候不調,聖體,若何?上曰,一樣矣。蓍根曰,寢睡·水刺之節,何如?上曰,一樣矣。蓍根曰,王大妃殿氣候,何如?上曰,各殿宮氣候一樣矣。仍命進湯劑,蓍根先嘗後,跪傳于內侍,內侍奉進,上進御。蓍根又奏曰,近日,則水刺之節,何如?上曰,別無所損矣。仍命退,諸臣以次退出。
上在昌德宮。停常參·經筵。
徐春輔,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
趙晉和啓曰,明日常參·經筵,取稟。傳曰,停。
曺允遂啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
徐春輔啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
趙晉和啓曰,藥房提調·副提調,持湯劑來待矣。傳曰,封入。
又啓曰,別兼春秋洪敬謨·李紀淵·朴齊聞,旣有只推之命,竝更牌招,何如?傳曰,嚴飭牌招會圈。
以執義金熙華,掌令洪百儀,持平李游誠,司諫朴孝成,獻納尹愭,正言金啓淵牌不進罷職傳旨,傳于曺允遂曰,只推。
趙晉和,以禮曹言啓曰,今此癸酉式年文科會試試官,當於今日,本曹堂上,同議擬入,而參判尹益烈,參議李憲琦,俱爲受由在外,不得循例擧行,令政院稟旨變通,以爲備員磨鍊之地,何如?傳曰,允。
趙晉和啓曰,因禮曹草記,今此癸酉式年文科會試試官,當於今日,本曹堂上,同議擬入,而參判尹益烈,參議李憲琦,俱爲受由在外,不得循例擧行,令政完,稟旨變通,以爲備員磨鍊之地事,允下矣。合有變通之道,何以爲之?敢稟。傳曰,竝許遞,前望單子入之,待下批牌招察任。
禮曹堂上前望單子入之,參判金魯敬,參議金敎根落點。
趙晉和啓曰,卽者禮曹郞廳來言,今此癸酉式年文科會試試官,當於今日,本曹堂上,同議擬入,而判書韓用鐸身病猝重,不得擧行云,卽爲牌招,以爲擧行之地,何如?傳曰,判書·參議許遞,前望單子入之,待下批,牌招察任。
禮曹堂上前望單子入之,判書金蓍根,參議李憲琦落點。
趙晉和,以禮曹言啓曰,今此癸酉式年文科會試試官,當爲磨鍊,而堂下無故可擬之人乏少,依近例,以堂上官,通瀜擬入之意,敢啓。傳曰,知道。
又啓曰,今此式年文科會試試官閔命爀·金在昌·朴宗京·韓致應·尹魯東·任希存·朴宗正·柳畊牌不進,更爲牌招,參試官元在明·洪羲俊牌不進,尹命圭·李禮延在外,無以備員受點,令該曹,改付標以入,何如?傳曰,允。違牌人,勿爲呼望。
又啓曰,今此式年文科會試監試官金履喬·金熙華·趙章漢·洪百儀·李游誠·李普天·朴孝成·尹愭·金啓淵牌不進,無以受點,何以爲之,而金履喬·李普天,更爲牌招,何如?傳曰,竝許遞,前望單子入之,待下批牌招察任。
臺諫前望單子入之。持平李晉淵,正言韓用儀落點。
傳于趙晉和曰,監試官先進參後謝恩。
以文科會試參試官元在明·洪羲俊·尹羽烈·金箕殷牌不進罷職傳旨,傳于趙晉和曰,只推。
以副應敎洪起燮牌不進罷職傳旨,傳于趙晉和曰,只推。
以慶尙監司金魯應狀啓,河陽縣民家失火事,傳于李止淵曰,聞甚矜惻,元恤典外,別加顧助事,廟堂分付。
掌令趙章漢啓曰,噫嘻,逆鏔窮凶之罪,已悉於前啓,今不必更事臚列,而幸賴我慈聖殿下,廓揮聖斷,明正典刑,庶可以少洩神人之憤,而決案正法之後,應行孥戮之典,尙今不施,擧國弸塞之冤憤,愈久愈深,請正法罪人鏔,亟施孥戮之典。近日妖凶之邪學,熾如烈火,勢急滔天,實爲國家呼吸之憂,而幸賴我慈聖殿下,特降明旨,亟令嚴覈,妖腰亂領,次第就戮,庶幾根柢拔去,窩窟掃蕩,而噫,彼丁若銓,自以逆鍾之同氣,暗受承薰之妖書,日夜耽惑,悖亂名敎,斁滅倫綱,爲世指目,積有年所。今於嚴鞫之下,始迷終悟之說,都是粧撰,力拒痛挽之跡,了無可證,沈溺之自如,可以推知,而又況恒儉之獄案出後,若鍾·承薰,迭出諸招,逆節彰著,不可但以邪學言也。若鍾,旣已籍沒,承薰亦旣正法,而噫,彼若銓之爲若鍾兄弟者,致薰之爲承薰同氣者,不過島配定配而止,盤覈情節,掃蕩窩窟,顧不在於此輩耶?若銓則雖以今番獄案言之,爲承薰之緊黨,與知凶謀,明出致薰之招,以邪術而自服,至請伏法,又納鞫庭之供,究厥情迹,何變不圖?噫,彼致薰,以承薰之同氣,家煥之親甥,萬惡咸萃,千妖俱備,嘯聚邪黨養成部落,凡諸排布設施,皆出其手,而訊問之下,乃反歸其兄於喪性溺邪,至謂之賊黨,此可見良心之都亡,倫紀之全喪,卽此一節,邪術淺深,有不暇論。學逵·與權,俱以家煥之甥姪,承薰之至親,標號之陰慘,花肋惟均,迷溺之丁寧,致嗣各證,兇祕之跡,如印一板,寬基則本以箕延之從孫,詿誤湖民,賣其切姻之權勢,蔭庇賊徒者,已是罔赦之罪,而邪書往來,狼藉綻露,至與與權而對質,則渠雖喙長,何以自明?雖然,此輩之沈溺邪術,猶屬餘事,目下所當覈者,卽其恒儉請舶之計,嗣永傳書之謀,而凡此六囚之於嗣永,或爲切姻至親,或爲血黨死友,而嗣永凶書以爲,渠輩莫不願此事云爾,則凡爲邪術者,尙必知此箇凶謀,況此六囚之至切至密,而豈有不知之理乎?至於今番訊鞫,情節則半吐而半呑,端緖則若露而若隱,彼此參互,庶幾取服,而只緣爲日不多,盤問未究,賊情至妖,詭詐莫測,邀來謨賊之事,締結湯胡之計,以至窩窟之未露,徒黨之散在者,尙未究覈,而特推寬大之恩,遽降酌處之命,刑政之失,姑置勿論,宗社之憂,實爲無窮,請黑山島島配罪人若銓,濟州牧島配罪人致薰,金海府定配罪人學逵,固城縣定配罪人與權,長興府定配罪人寬基,竝令王府,設鞫嚴問,期於得情,夬正典刑。噫嘻痛矣,十數年來,賊勢益肆,人心靡定,顧瞻他日之徒,四字刀割之輩,踵相接也。惟彼周爀,身在衿紳之列,而敢生覬覦之計,肆發凶言,顯然立幟,其心所在,路人猶知,而伊後除命之連下,全出藏疾之聖德,則在渠道理,惟當含恩畏義,矢死縮伏,而不此之爲,有除輒膺,揚揚莅任,自同無故,此於渠雖爲薄物細故,而亦可見隱若有恃,縱恣無忌之一端,今幸乾斷赫然,此等黨與,不可仍置,請周爀,亟令王府,嚴鞫得情,夬正典刑。三啓中諸賊,罪關宗社,憤切神人,往在先朝,旣允臺閣,傳旨未下,故其時憲臣發啓,而伊後登筵,適値拜表發行,上下慶忭之日,仰承縷縷下敎,仍出姑停矣。今於一年二年之後,尙在不連不停之科,噫,先朝依允之盛意,蓋出於俯循輿情,快伸王章,而慶日姑停,不過一時行權,則今不可以未經處分,有所仍置,請亟下三啓依允之傳旨,令該府擧行焉。噫,彼李東萬,則言之便覺汚口,渠於履猷,卽是聲氣漠然之間,而托迹輸心,始出逐臭之意,臨急圖生,遂作反噬之謀,綢繆設施,經營脈絡,卽與履猷,一串貫來,則主客輕重,初無可論,前後酌配之命,遽下於輿情轉激之際,豈不有乖於誅亂去慝之義哉?請古今島定配罪人李東萬,亟令王府,設鞫嚴問。噫嘻痛矣,宋國仁,窮凶絶悖之情節,可勝誅哉,渠以幺麽賤弁,潛懷怨懟,少無忌畏,敢作掛書之變,顯售叵測之計,實是亘古所無之大變怪,而國人之皆曰可殺者也。端緖綻露無餘,證左昭然具在,則律以三尺,肆市猶輕,而其奈梟腸難化,專事掩有謂無,狼性愈鷙,乃敢忍終如初,積月拷訊,一直抵賴,似此陰慝獰頑之物,抑亦鞫囚之罕有者,竟致凶身徑斃,厲口自滅,則王章無可伸之日矣,輿憤無少洩之時矣,不可以其身之物故而少緩當律之夬施,請物故罪人國仁,支屬應坐之類,亟施島配之典。今番逆獄,卽載籍所未有之變,而何幸凶賊伏法,已施适·雲之例,應問各人,亦皆盤覈正罪,而其中朴紀淳之名,屢出賊供,而特以光郁招內,敬賊所謂紀淳來見之月日,與敬賊文書中所錄,果有相左者,故雖無發捕之請,而與如此凶悖之類,往來參尋之跡,旣現於供招,則揆以鞫體,不可不一番盤問,以覈情節,請朴紀淳,亟令王府,拿來嚴問,以重鞫體。噫,彼尹致謙,則身居三司之列,凶如得永,逆如得永,甘心右袒,挺身營護者,此又何等變怪也?渠以未見原本爲辭,而焉有不知裏面而徑論其事者哉?得永之疏,若但泛然論人而已,則渠之爲說,何必如是回互,而以其有至絶悖大不道之句語,故渠亦無辭遮護,乃以未見爲言,奸情慝態,路人所知,究厥情犯,有浮於得永,斷以春秋之法,焉逭黨與之誅?如此之類,不可屛裔而止,請洪原縣屛裔罪人尹致謙,拿鞫嚴問,明正其罪。噫嘻痛矣,李基慶之罪,可勝誅哉,本以陰鷙之性,濟以奰慝之行,禍人家國,父事煥·達之狀,已悉於前後章奏,不必架疊,而尤有所斷案者,賊裕之凶疏,逆煥之悖奏,一國共憤,而攻煥之疏將出,則所謂基慶,抵書誘脅,討裕之啓至嚴,而所謂基慶,募人嗾停,其後基慶之罪,出於聲討之疏,則伊時聖批,若曰李基慶事,渠以停啓事被謫,更何加焉爲敎?至哉王言,孰不欽誦,而第天下之極逆大憝,惟煥·裕是已,渠以死黨,終始愛護,書沮討煥之疏而筆蹟昭在,嗾停逆裕之啓而賊招有證,雖歷千萬年,安得免黨逆二字之目?論其負犯,顯戮猶輕,而薄竄未幾,旋蒙疎放,已是失刑之大者,而又伏見歲抄點下者,有給牒之命,若此不已,則隄防幾何不蕩然,亂逆更何所知懼哉?請亟收李基慶給牒之命,仍施屛裔之典。新除授持平朴時源,時在慶尙道榮川地,司諫院正言鄭繼忠,時在全羅道務安地,請竝斯速乘馹上來事,下諭。答曰,不允。下諭事,依啓。
府啓,若銓等事中,若鏞停啓,踏啓字。
徐春輔,以都摠府言啓曰,副摠管金益彬,以禁衛中軍,軍兵等中日試射放事,南別營晝仕出去之意,敢啓。傳曰,知道。
又以訓鍊都監言啓曰,本局哨官南指喆,身爲入直將官,領下軍闕番,矇不覺察,執頉於摘奸之狀,萬萬駭然,爲先汰去之意,敢啓。傳曰,知道。
又以摠戎廳言啓曰,北漢御營聽字內城堞頹圮處,三月三十日始役,今日畢築之意,敢啓。傳曰,知道。
應敎柳鼎養,副校理李晉淵,修撰宋應圭,副修撰韓用儀等箚曰,伏以王綱解紐,變怪層生,至有洪時濟之疏出,而世道之壞亂甚矣,醜類之跳踉極矣。噫,濟恭之負犯何如,罪名,何如?死後追奪,係是生前一律,則乃於國論旣定,斷案已成之後,惟其背公死黨之徒,睯不畏法,挺身立幟,已自丙寅·丁卯之間,頭面換改,手脚閃弄,敢懷嘗試之計,顯售營校之習,而伊時處分,至嚴且正,義理由是而益明,隄防由是而益截,竊庶幾自玆以後,魑魅遁形,羸豕知戒矣。何物時濟,敢以前銜,肆然投匭,氣豪意健,略無顧忌,苟使今日朝廷,少有一分紀綱,則焉敢乃爾?此而不嚴勘,其可曰國有法乎?耳目之地,宜有一言,而側聽寥寥,臺風掃地,雖以今日詣臺憲臣言之,旣已傳啓,佯若褎耳,事之駭惋,莫此爲甚。臣等職忝論思之地,目見懲討之漸弛,不容泯默,玆敢相率聯籲。伏願聖明,亟加處分,副護軍洪時濟,爲先施以屛裔之典焉。取進止。答曰,省箚具悉。所陳依施。
上在昌德宮。停常參·經筵。
夜一更,月暈。
藥房提調金蓍根,副提調趙晉和啓曰,伏未審日間,聖體若何,寢睡·水刺之節,何如?臣等率諸御醫,趁早入趁,詳察聖候,爲宜。王大妃殿氣候,何如?惠慶宮氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·惠慶宮·嘉順宮,藥房口傳問安。答曰,知道。世子宮口傳問安。答曰,知悉。
趙晉和啓曰,玉堂備員間,視事頉稟之意,敢啓。傳曰,知道。
徐春輔啓曰,大司憲·執義·掌令二員未差,持平李晉淵試所進,朴時源在外,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
又啓曰,同副承旨李止淵,今日不爲仕進,卽爲牌招,何如?傳曰,允。
傳于趙晉和曰,藥房入侍,大臣·閣臣同爲入侍。
趙晉和啓曰,藥房提調·副提調,持湯劑來待矣。傳曰,入侍。
徐春輔啓曰,臣春輔,以入直禁軍戎器點考進去,下直之意,敢啓。傳曰,知道。
又啓曰,臣依定式,進詣仁政殿月臺,入直禁軍戎器點考,則皆無頉,仍以傳敎內辭意勞問,則亦皆好在云矣,敢啓。傳曰,知道。
趙晉和啓曰,別兼春秋洪敬謨·李紀淵·朴齊聞,旣有只推之命,竝更牌招,何如?傳曰,允。
以別兼春秋洪敬謨·李記淵·朴齊聞牌不進罷職傳旨,傳于趙晉和曰,只推。
又啓曰,翰圈成命,今已踰月,而特敎嚴飭之下,又未卽擧行,事體所在,誠極未安,別兼春秋洪敬謨·李紀淵·朴齊聞,旣有只推之命,竝更牌招,以爲卽速會圈之地,何如?傳曰,允。
以別兼春秋洪敬謨·李紀淵·朴齊聞牌不進罷職傳旨,傳于趙晉和曰,只推。
傳于徐春輔曰,在外承旨許遞,前望單子入之,待下批牌招察任。
承旨前望單子入之,韓永逵落點。
趙晉和啓曰,吏曹郞廳來言,臺諫有闕,政事,取稟。傳曰,前望單子入之。
臺諫前望單子入之。大司憲韓用鐸,大司諫尹益烈,執義李東冕,司諫金熙華,掌令朱重翁·洪光一,獻納李象謙落點。
趙晉和啓曰,應敎柳鼎養試所進,校理李泰淳,副校理任俊常在外,校理一員·副校理一員·修撰一員·副修撰二員,俱爲未差,玉堂上下番俱空,事甚未安,副應敎洪起燮,修撰宋應奎,竝卽牌招,以爲入直之地,何如?傳曰,允。
又啓曰,應敎柳鼎養試所進,副應敎洪起燮,修撰宋應圭牌不進,校理李泰淳,副校理任俊常在外,校理一員·副校理一員·修撰一員·副修撰二員未差,玉堂上下番俱空,事甚未安,未差之代,政官牌招開改差出,待下批仍卽牌招,以爲推移入直之地,何如?傳曰,竝許遞,前望單子入之,待下批牌招察任。
玉堂前望單子入之。應敎趙琮鎭,副應敎洪大浩,校理李龜雲·李垿,副校理金熙華·高廷鳳,修撰金鐮·朴蓍壽,副修撰李鼎秉·曺錫正落點。
以副應敎洪起燮,修撰宋應圭牌不進罷職傳旨,傳于趙晉和曰,只推。
兵曹口傳政事,護軍單金履喬。
傳于趙晉和曰,發遣吏郞,諸執事淸齋與否,摘奸以來。
注書李驥秀病,代以鄭知容爲假注書。
以監試官金熙華·趙章漢·洪百儀·李游誠·朴孝成·尹愭·金啓淵牌不進罷職傳旨,傳于徐春輔曰,只推。
趙晉和,以吏曹言啓曰,今此祈雨祭祭官中,時無職名人員,令該曹口傳付軍職,何如?傳曰,允。
兵曹口傳政事,副司果單洪百儀·洪起燮·韓耆裕。
徐春輔,以義禁府言啓曰,副護軍洪時濟,爲先施以屛裔之典事,承傳啓下矣。洪時濟,慶尙道機張縣屛裔,而以承傳內辭意,具罪目,依例發遣府書吏,押送配所,何如?傳曰,允。
禁府照目粘連,濟州前牧使李顯宅矣,本府議啓內,觀此囚供,各項所犯,雖與公物擅用有異,諸般徵索,委之幕裨,吏校知而不禁,罪也,矇而不察,罪也,且況不無自犯,則以此以彼,難免重勘,以此照律,罪杖一百收贖,告身盡行追奪,私罪,奉敎依允爲称,功減一等爲良如敎。又照目,二所入門官李命純矣,本府議啓內,身爲入門官,不能詳審,致有入門收券之相左,不察之罪,在所難免,以此照律,罪笞四十收贖,附過還職,私罪,奉敎依允。又啓目,黃州前牧使洪遇燮原情云云。問目內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付啓,依允。又啓目,鐘城前府使姜彙鈺原情云云。問目內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付啓,依允。
徐春輔,以義禁府言啓曰,卽接月令醫員金俊男手本,則時囚罪人洪遇燮,猝得毒感,目赤頭疼,寒熱交作,食飮全却,症形危重,姜彙鈺,素患疝症,挾感復發,轉側須人,氣息奄奄,兩囚病勢,實爲不輕云,罪人病勢如此,則一邊保放,一邊草記,曾有定式矣。洪遇燮·姜彙鈺,姑爲保放之意,敢啓。傳曰,知道。
忠淸監司趙貞喆疏曰,伏以臣罪大釁深,自分爲聖世之棄物,幸蒙先大王天地之大,我殿下日月之明,始焉昭晰之,終焉拂拭之,拔之坑坎,置諸衽席,出入內外,歷揚華膴,仍又猥叨重藩,居然十一朔于玆矣。臣以年則衰朽昏憒,以才則空疎蔑裂,莫效報答之誠,徒切尸素之歎,而僬僥之力難强,鵜梁之譏轉深,況値一路歉荒之時,恐負九重委寄之意,夙宵憧憧,殫竭魯鈍,而隨事僨誤,譴何是竢,何幸聖明在上,民隱洞察,有啓輒允,無願不遂,使湖以西幾萬生靈,擧皆免於塡壑之患,臣與守土之臣,蚩蠢之氓,感激洪造,歌詠聖澤,今則賑政垂畢,麥事向熟,方擬一陳衷曲之懇,以冀鞶帶之禠矣。際伏見濟州察理使李在秀,論李顯宅狀本,則以臣待罪本牧時,平役該監,取用剩餘小米四十五石事,攙入其中矣,臣滿心瞿然,不勝慙忸,臣顚錯疎忽,不能事事,人言之來,固其勢也,而所謂剩條,卽斗捧斛作,或有贏餘,監色沾漑,便成謬例者也,襲謬而染指,雖是該裨之事,不察而褎耳,莫非主帥之責,然則襲謬罪也,不察罪也,察理之啓,非誣伊實,而惟其結語中一二句,雖似竝擧而統論,細究其歸趣,則遣辭深重,臣心寒體栗,卽欲鑽地以入而不可得也。嗚呼,臣萬死生還,受國厚恩,蕩垢滌瑕,滾到榮顯,亟宜退守本分,以終餘年,而生死向前,弔是先戒,不忍便訣,又自矢心,是以有除輒膺,夷儉不擇,塵刹一念,自謂莫後於人,而不意白首殘齡,遭罹至此,撫躬自悼,噬臍莫及,以此危臲之踪,今何可厭然處於方面之任,不思所以自靖之道也。玆敢不避煩瀆,略陳短章,伏乞聖慈,察臣罔赦之罪,諒臣至苦之懇,早賜鐫改,仍繩重勘,使公法行而私心安焉。臣無任云云。答曰,省疏具悉。卿其勿辭察任。
校理李泰淳疏曰,伏以聖孝攸曁,天籙滋臻,王大妃殿誕甲,重回於昨臘,惠慶宮寶算,克踰八旬,吉慶疊至,縟儀屢擧,臣民蹈忭,帀域惟均,臣於其時,病伏田廬,有不能自强而誠切跛躄,義難偃處,趨從散班,獲參山呼之列,微忱粗伸,鄕路方尋,而猥叨館銜,忝登經席,旋移柏府,幸蒙恩遞,歸臥鄕第,榮感交極,而道途所祟宿痼,挾作出沒人鬼,今至數朔,不意旬月之內,恩命稠重,又於今者,祗受前月十九日有旨,以臣爲弘文館校理,令臣乘馹上來,臣是何人,分外恩數,頻繁至此,感遑冞切,寢食不寧,只當扶曳承命,一肅天陛,而第臣所祟,實是彌年深痼,有非偶然外感而得者,偃臥床褥,有劇無瘳,近又添越喉腫,濃潰有日,而澌陷無時,火鬰虛逆,危症惡兆,不一而足,飮啖日減,榮衛隕喪,萬無時月間自力起發之望,而情私迫蹙,分義兢惶,寸寸前進於安東府,宿祟更毒,無望復進,敢構短章,昧死冒進,臣之罪戾至此,無所逃矣,臣本常調,起身科第,志在干祿,有除輒膺,到今忽地逡巡於名途淸宦者,豈人之恒情哉?是其病情,必有甚不得已者,而有非例辭飾讓,亦明矣。伏乞聖明,曲加矜諒,亟許鎸免焉。臣於乞免之章,不宜贅他說,而臣於辛未壬申年間,待罪梁山,目睹而心憂者,武士之疎虞也,南州濱海之地,與直北備禦,宜無異同,而武事不競,邊圉空疎,以至式年取技,自有十五人科額,而操弓赴試者,元不過十餘人,試取者又不過五六人,而及至會圍也,則不能一二人見參,是以平居絶無肄業之徒,臨事豈有效力之人,然是豈徒武士之罪哉?以其無用故不習,不習故不中故耳,若使主試者,取之無私,用之以公,伏櫪之驥,展足於天衢,順風之鳥,擧羽於海路,則惟彼操弧試藝之類,豈有初不赴試而元不充額之理乎?至若東萊一府,亦有別武也選武也,而雖尋常試才之日,巧拙已辦,勝負分明,米布施賞之例,足爲奬勵之資,馳馬試勇之法,亦爲不虞之備矣,而因此出身者,自有從宦階梯,卽所謂倭館關防中,設門守門將也,一夫當關,責任非輕,而且彼海上突兀之處,無日不風,無風不波,使不習者處之,豈能一日按住,而只爲渠輩看作宦達之地,忍辛耐苦,喫盡十年風霜,而所謂守門之苦,十倍於設門矣,然後始赴京師,許以一窠,而卽不過萬戶也,僉使也,其不可一朝改易舊法,亦審矣。今也則不然,十年者雖進該曹,而無意賞功,裹千里之足,費百倍之功,而空往虛來者,不知其幾次而幾人,則仰屋而長歎者,無非操弓出身之悔矣,雖一撻而求武士,不可得矣,是以才藝未盡其力,防禦未出其誠,則又豈非關防之所可憂者乎?臣意則以爲,申飭沿海邑,該守令月朔試藝,或施賞或取技,及其三年一式,則使之起送試邑,以復十五人定額,及赴會圍,則特用四五人出身,然後武士有興起之意,而邊備無疎迂之歎矣。至於東萊門將之遞付者,亦遵舊例,考其先後,每許一窠,則彼之所求者不奢,而所業者益廣矣,國家竝用之術,邊禦萬全之策,無過於是矣,雖或曰,似非今日之急務,而昇平已久,防禦亦疎,則有備而無患,居安而慮危者,實爲苞桑之繫矣,微臣一言,不足有無,而安知其不爲他日萬一之助耶?臣無任云云。省疏具悉。疏辭,令廟堂稟處。
甲戌四月初十日卯時,上御重熙堂。藥房入診,大臣·閣臣,承候同爲入侍時,副提調趙晉和,記事官李驥秀,記注官柳可均·朴思彦,左議政韓用龜,直提學李存秀,檢校直閣李魯益·李光文,檢校待敎朴宗薰·朴綺壽·李龍秀,待敎李鶴秀,別待令副護軍洪旭浩,副司勇權以中,醫官吳千根·趙宗協·吳仁豐·卞之錞·鄭重周·李重恒,以次進伏楹內外訖。晉和曰,提調持湯劑,來待于閤外矣。上命入侍,賤臣承命出,與提調金蓍根,醫官秦東秀,偕入進伏。用龜曰,日氣不調,聖體,若何?上曰,一樣矣。用龜曰,寢睡·水刺之節,何如?上曰,一樣矣。各殿宮氣候,亦一樣矣。晉和曰,醫官皆待令,使之入診,何如?上可之。旭浩·以中·千根,以次診候,退伏奏曰,脈候左右三部調勻矣。上曰,診候置之,湯劑進之。耆根,先嘗後,跪傳于內侍,內侍奉進,上進御。蓍根曰,湯劑進御,已滿五貼矣,諸節,更何如?上曰,一樣矣。蓍根曰,寢睡·水刺之節,何如?上曰,別無加損矣。用龜曰,今此亢旱久已三朔,間或有霑潤之澤,而終未周洽,畿·湖之間,兩麥判歉,民情嗷嗷,溝壑在卽,服田力穡,已無其望,而見今凄風杲日,雨意愈邈,秧坂盡涸,稚苗漸萎,今若一直不雨,則秋農又將失稔,言念及此,如焚如灼,夏至前禱雨,其例雖罕,當此民事遑急之時,恐不必膠守常典,以祈雨祭,不卜日虔誠設行之意,分付禮曹,亦爲發關於被旱諸道,使之一體設行,何如?上曰,依爲之。出擧條用龜曰,臣於年前,以京外審理事,陳達蒙允,雖有疎放之擧,而近來獄案,又復積滯,尙未回啓云,此已可悶,而且聞內而秋曹·捕廳,外而諸道營邑,罪囚之多年滯獄,出沒人鬼之關者,其數亦多,論其所犯,必有輕重之各異,罪重者置之大辟,罪輕者施以次律,罪疑者付之惟輕之典,使好生之德,明刑之義,兩行而不悖,則惟彼許多罪囚,豈有宛轉呼號於桎梏桁楊之下,不生不滅經歲經年,往往有瘐死獄中,抱冤莫伸者乎?當此悶旱之時,審理疎放之典,足爲導迎和氣,轉災爲祥之道,伏願亟降明命,京外滯囚,竝令閱實,依律勘斷,使生死無憾,幽菀快伸,亦令秋堂,逐日赴衙,詳閱獄案,劃卽回啓,而如是陳達之後,爲刑獄之官者,如或因循挨過,不卽決折,則施以重勘之意,嚴飭分付,何如?上曰,依爲之。出擧條王大妃殿進御調中君子湯,自今日停止事。出榻敎仍命退,諸臣以次退出,又命退,承史以次退出。
上在昌德宮。停常參·經筵。
自戌時至人定,灑雨下雨,測雨器水深一分。
自人定至十二日開東,灑雨下雨,測雨器水深二分。
徐春輔啓曰,行大司憲韓用鐸未肅拜,執義李東冕,掌令朱重翁·洪光一,持平朴時源在外,李晉淵試所進,監察茶時之意,敢啓。傳曰,知道。
趙晉和啓曰,藥房提調·副提調,持湯劑來待矣。傳曰,入侍。
傳于趙晉和曰,禮房承旨·右承旨·同副承旨,分詣受香諸處,奉審摘奸以來。
以右副承旨韓永逵牌不進罷職傳旨,傳于李儒慶曰,只推。
以校理李垿,副校理金熙華,修撰朴蓍壽牌不進罷職傳旨,傳于曺允遂曰,只推。
以修撰金鐮牌不進罷職傳旨,傳于曺允遂曰,只推。
以別兼春秋洪敬謨·李紀淵·朴齊聞再牌不進罷職傳旨,傳于曺允遂曰,只推。
曺允遂啓曰,特敎嚴飭之下,一向違召,尙未擧行,事體所在,極爲未安,別兼春秋洪敬謨·李紀淵·朴齊聞,旣有只推之命,竝更牌招,以爲卽速會圈之地,何如?傳曰,允。
以別兼春秋洪敬謨·李紀淵·朴齊聞牌不進罷職傳旨,傳于曺允遂曰,只推。
曺允遂啓曰,吏曹郞廳來言,臺諫有闕,政事,取稟。傳曰,當日爲之。
以慶尙監司金魯應狀啓,開寧縣監趙學榮身死事,傳于曺允遂曰,今日政差出,催促下送。
有政。吏批,判書李肇源進,參判李好敏在外未肅拜,參議金履載受由在外,行都承旨李儒慶進。以任㸁爲司諫,朴宗慶爲工曹判書,趙恪爲同義禁,金世忠爲禮曹正郞,李昌瑞爲工曹正郞,李鼎圭爲掌樂僉正,以白致樂爲直講,李宗心爲典籍,李憲圭爲漢城主簿,朴寅秀爲掌苑別提,金初淳爲開寧縣監,李元植爲重林察訪,慶源府使金守淵,訓戎僉使柳相弼,相換。
兵批,兼判書沈象奎服制,參判柳病,參議鄭景祚入直進,參知朴宗珩病,行左承旨曺允遂進。護軍權常塡·李普天,副護軍南履翼·金敎根·金魯巖,副司直朴孝成·柳鼎養·趙章漢·尹愭·李泰淳·任俊常·李游誠,副司果宋應圭·金啓淵,訓戎僉使單金守淵,以上竝單付。
傳于李儒慶曰,兵·刑換房。
趙晉和啓曰,假注書鄭知容,時無職名,令該曹依例付軍職,冠帶常仕,何如?傳曰,允。
曺允遂啓曰,應敎趙琮鎭差祭,副應敎洪大浩,校理李龜雲,副校理高廷鳳,副修撰李鼎秉·曺錫正在外,玉堂上下番俱空,事甚未安,校理李垿,副校理金熙華,修撰金鐮·朴蓍壽,旣有只推之命,竝卽牌招,以爲推移入直之地,何如?傳曰,允。
以修撰金鐮再牌不進罷職傳旨,傳于曺允遂曰,只推。
以校理李垿,副校理金熙華,修撰朴蓍壽牌不進罷職傳旨,傳于曺允遂曰,只推。
趙晉和,以兵曹言啓曰,今四月十一日,武臣賓廳武經講書日次,而祈雨祭齋戒相値,不得爲之之意,敢啓。傳曰,知道。
又以摠戎廳言啓曰,北漢訓鍊都監字內城堞頹圮處,自該營,三月三十日始役,今日畢築之意,敢啓。傳曰,知道。
甲戌四月十一日辰時,上御重熙堂。藥房提調,持湯劑入侍時,提調金蓍根,行都承旨李儒慶,假注書鄭郁東,記注官朴思彦·林景祚,待敎李鶴秀,以次進伏訖。蓍根曰,夜間聖體,若何?上曰,一樣矣。蓍根曰,寢睡·水刺之節,何如?上曰,一樣矣。仍命進湯劑,蓍根先嘗後,跪傳內侍,內侍奉進,上進御訖。蓍根曰,九仙王道糕進御後,效應,何如?上仍命退,諸臣以次退出。
上在昌德宮。停常參·經筵。
徐春輔啓曰,合辭許久闕啓,事甚未安,除在外·試所進去外,未肅拜人員,竝卽牌招,何如?傳曰,允。
趙晉和啓曰,藥房提調·副提調,持湯劑來待矣。傳曰,入侍。
傳于韓永逵曰,右副承旨入侍。
曺允遂啓曰,今日驪陽府院君家致祭時,承旨進去事,命下矣。何承旨進去乎?敢稟。傳曰,同副承旨進去。
又啓曰,別兼春秋洪敬謨·李紀淵·朴齊聞,卽有只推之命,竝更牌招,以爲會圈之地,何如?傳曰,允。
傳于曺允遂曰,左承旨入侍。
傳于曺允遂曰,別兼春秋,連事違召,無意會圈,事體所在,萬萬駭然,各別嚴飭,違牌勿爲呼望。
曺允遂啓曰,玉堂上下番俱空,事甚未安,校理李垿,副校理金熙華,修撰朴蓍壽·金鐮,旣有只推之命,與應敎趙琮鎭一體牌招,以爲推移入直之地,何如?傳曰,允。
以應敎趙琮鎭,校理李垿,副校理金熙華,修撰朴蓍壽·金鐮牌不進罷職傳旨,傳于曺允遂曰,只推。
曺允遂啓曰,玉堂上下番俱空,事甚未安,應敎趙琮鎭,校理李垿,副校理金熙華,修撰朴蓍壽·金鐮,旣有只推之命,竝更牌招,以爲推移入直之地,何如?傳曰,允。
行大司諫尹益烈啓曰,臣年旣衰頹,識又荒蕪,淸朝耳目,本非自期,而向蒙恩暇,往掃先壠,昨始還歸,路憊吟呻,薇垣特點,忽下於病伏之中,臣感激恩遇,不敢言私,隨牌來詣,張皇出肅,而第臣於合啓中,竊有私義之不可隨衆聯參者,在前如臣情地,若叨臺銜,則擧皆仰籲,輒蒙恩遞,今臣處義,宜無異同,請命遞斥臣職。答曰,依啓。
徐春輔啓曰,文科會試監試官李晉淵·韓用儀,出榜後,不爲入來肅謝,自外徑歸,事甚未安,竝推考,何如?傳曰,允。
又啓曰,行大司憲韓用鐸牌不進,執義李東冕,掌令朱重翁·洪光一,持平朴時源在外,李晉淵未肅拜,監察茶時之意,敢啓。傳曰,知道。
以司諫任㸁牌不進罷職傳旨,傳于徐春輔曰,只推。
以京畿監司李存秀狀啓,楊州牧使李章紹,以其身病,不得還任,不得已罷黜事,傳于韓永逵曰,令該曹口傳差出,催促下送。
傳于韓永逵曰,定原縣監之代,令該曹口傳差出,催促下送。
吏曹口傳政事,以洪大淵爲楊州牧使,宋知濂爲定原縣監。
趙晉和,以備邊司言啓曰,新除授全羅監司金啓溫,再陳辭疏,連承恩批,而謂有難强之情理,尙不出肅,揆以事體,萬萬未安,金明鎭之移授他邑,別是朝家曲費商量,開其進身之路,則固當感激承膺,仰體委畀之眷,而乃以以姪遞叔等語,曲成義理,如是自劃,不但公格私義之兩無所據,國體朝綱,亦將因此壞損,誠極寒心,全羅監司金啓溫,爲先從重推考,以毋敢更引之意,嚴加申飭,仍自政院牌招,使之卽日肅命,何如?傳曰,允。
以全羅監司金啓溫牌不進罷職傳旨,傳于韓永逵曰,只推,各別嚴飭,明日辭朝。
曺允遂,以禮曹言啓曰,今四月十七日,癸酉式年文科殿試節目,當爲磨鍊,而凡於殿試,親臨與命官,前期稟旨後擧行,曾有定式矣,今番則何以爲之,而處所,以何處擧行乎?敢稟。傳曰,命官爲之,處所,以春塘臺磨鍊。
趙晉和,以兵曹言啓曰,今四月十七日,去癸酉式年武科殿試節目,當爲磨鍊,而凡於殿試,親臨與命官,前期稟旨後磨鍊事,曾有定式矣,今番則何以爲之,而處所,以何處擧行乎?敢稟。傳曰,命官爲之,處所,以春塘臺磨鍊。
又以都摠府言啓曰,今日入直內三廳武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
又以備邊司言啓曰,卽見廣州留守趙尙鎭狀啓,則以爲,本府荐歉之餘,麥事又歉,闔境阻饑,民情遑汲,元餉留庫中,限三千五百石,特許加分事,請令廟堂,稟旨分付矣。元穀不敷,還戶又添,巡還無排,比之道農糧,有艱乏之歎,軍餉事體,雖極嚴重,此時民情,不可不念,依狀請,軍餉留庫中,限三千五百石,特許加分,何如?傳曰,允。
又以御營廳言啓曰,本廳騎士都試時,各技優等人,別單書入之意,敢啓。傳曰,知道。
徐春輔,以義禁府言啓曰,平安監司鄭晩錫狀啓內,定原縣監李身敬,爲先罷黜,其罪狀,令攸司稟處事,啓下矣。李身敬,時在任所云,依例發遣府書吏,拿來,何如?傳曰,待待命拿囚。
禁府啓目粘連,向前洪遇燮亦,觀此囚供,不係句管,難責體統,別無論罪之端,宜有酌放之道,臣曹不敢擅便,上裁,何如?判付啓,依回啓施行爲良如敎。又啓目粘連,向前尹尙度亦,謹依判付內辭意,令該曹,詳査報來是白加尼,卽接禮曹判書金蓍根牒報,則以爲,莫重行査,不可以關問而止,故發遣本曹郞廳,摘奸其形止,則郞廳稟目內,與本園別檢玄鎭商,眼同躬審偸斫處,則自園上踰內靑龍小麓下,相距無過四百餘步,自齋室亦不過百餘步,以四標論之,則本園誌四標條有曰,東信城君墓連境處是白遣,奉永寺,在於未及連境處,而偸斫木根,又在於奉永寺基址,則火巢之內,的實無疑是如爲有置,玆以枚報亦爲白有臥乎所,觀此所報,該囚之掩諱形止,漫漶納供,綻露無餘,身爲守員,難免故犯之罪,以此照律,何如?判付啓,依允。又啓目粘連,向前姜彙鈺亦,觀其所供,促行意在省弊,施威跡非開釁,而臨事不能審愼,疎忽之罪,在所難免,以此照律,何如?判付啓,依允。又啓目,積城前縣監南陽進原情云云。問目內辭緣,泛稱遲晩,刑推得情,何如?判付啓,除刑推議處爲良如敎。
徐春輔,以義禁府言啓曰,保放罪人姜彙鈺·洪遇燮,還囚議處以入,而兩囚,病勢一向苦劇,仍爲保放之意,敢啓。傳曰,知道。
甲戌四月十二日辰時,上御重熙堂。藥房提調·副提調,持湯劑入侍時,提調金耆根,副提調趙晉和,假注書鄭郁東,記注官朴思彦·林景祚,以次進伏訖。蓍根曰,夜間聖體,若何?上曰,一樣矣。蓍根曰,寢睡·水刺之節,何如?上曰,一樣矣。上命進湯劑,蓍根先嘗後,跪傳內侍,內侍奉進,上進御訖。蓍根曰,小臣,職忝禮堂,有所仰奏者。今日卽仁顯王后復位之年,而月前大臣,以驪陽國舅家侑祭事,筵稟蒙允矣。聞今日適會仁顯王后復位之日云,一體致祭于府夫人爲好,故敢此仰達矣。上曰,依此爲之。蓍根曰,致祭時,別遣近侍,似好矣。上可之。仍敎曰,今日驪陽府院君家致祭時,承旨進去。仍命退,諸臣以次退出。
甲戌四月十二日辰時,上御重熙堂。右副承旨入侍時,右副承旨韓永逵,假注書鄭知容,記注官朴思彦·柳可均,以次進伏訖。上命退,承史以次退出。
甲戌四月十二日午時,上御重熙堂。左承旨入侍時,行左承旨曺允遂,假注書鄭知容,記注官朴思彦·柳可均,以次進伏訖。上曰,有公事乎?允遂曰,無有矣。允遂起伏奏曰,翰圈成命,已逾月矣,別兼春秋,一向違召,申勅之下,終不擧行,事體所在,萬萬未安,若非別般嚴勅,又不知拖至幾時,另加申飭,使之卽速會圈,似好,故敢此仰達矣。上命退,承史以次退出。
上在昌德宮。停常參·經筵。
申時,灑雨下雨,測雨器水深二分。
徐春輔啓曰,合辭許久闕啓,事甚未安,除在外外,未肅拜人員,竝卽牌招,何如?傳曰,允。
韓永逵啓曰,工曹判書朴宗慶,同義禁趙恪,除拜後過三日不爲出肅,竝依定式,推考警責,仍卽牌招察任,何如?傳曰,允。
備忘記,楊州牧使洪大淵下直,長弓一張,長箭一部,片箭一部,筒兒一筒賜給。
趙晉和啓曰,藥房提調·副提調,持湯劑來待矣。傳曰,入侍。
傳于韓永逵曰,右副承旨入侍。
傳于韓永逵曰,察理使留待。
傳于韓永逵曰,察理使入侍。
傳于韓永逵曰,全羅監司,令政院,各別嚴飭,使之卽爲辭朝。
以應敎趙琮鎭,校理李垿,副校理金熙華,修撰朴蓍壽再牌不進罷職傳旨,傳于趙晉和曰,只推。
以修撰金鐮牌不進罷職傳旨,傳于趙晉和曰,只推。
趙晉和啓曰,玉堂上下番俱空,已至多日,事甚未安,應敎趙琮鎭,校理李垿,副校理金熙華,修撰朴蓍壽·金鐮,旣有只推之命,竝卽牌招,以爲推移入直之地,何如?傳曰,允。
又啓曰,濟州牧儒生試取,試券五十二張,今已入來,弘文提學朴宗慶,卽爲牌招,以爲科次之地,何如?傳曰,允。
又啓曰,弘文提學朴宗慶牌不進推考傳旨,今方捧入,而科次命下之後,如是違牌,事甚未安,更爲牌招,何如?傳曰,允。
徐春輔啓曰,行大司憲韓用鐸,持平李晉淵牌不進,執義李東冕,掌令朱重翁·洪光一,持平朴時源在外,監察茶時之意,敢啓。傳曰,知道。
以持平李晉淵,正言韓用儀牌不進罷職傳旨,傳于徐春輔曰,只推。
傳于韓永逵曰,坐直承旨入侍。
傳于韓永逵曰,坐直承旨,與入直閣臣入待。
禮曹,再次祈雨祭,不卜日今十五日,龍山江猪子島,依例遣宰臣設行事,知委,何如?判付啓,依所啓施行爲良如敎。
傳于韓永逵曰,發遣吏郞,諸執事請齋與否,摘奸以來。
傳于韓永逵曰,坐直承旨,持公事入侍。
韓永逵啓曰,明日傳香,禮房承旨,當爲齋宿,而行左承旨曺允遂,疏批已下,所當牌招,而拘於廳規,不得請牌,何以爲之?敢稟。傳曰,牌招。
又啓曰,行左承旨曺允遂牌不進推考傳旨,今方捧入,而明日傳香,當爲齋宿,而如是違牌,事甚未安,所當更請牌招,而拘於廳規,不得請牌,何以爲之?敢稟。傳曰,牌招。
傳于韓永逵曰,坐直承旨,與入直閣臣入侍。
以咸鏡監司金履陽狀啓,永興府民家失火事,傳于韓永逵曰,聞甚矜惻,元恤典外,別加顧助事,分付。
以慶尙監司金魯應狀啓,密陽府民家失火事,傳于韓永逵曰,聞甚矜惻,元恤典外,別加顧助事,分付。
以忠淸監司趙貞喆狀啓,延豐縣民家失火事,傳于韓永逵曰,聞甚矜惻,元恤典外,別加顧助事,分付。
韓永逵,以都摠府言啓曰,副摠管張鉉宅,以御營中軍,本營諸將官射會監試事,南小營晝仕出去之意,敢啓。傳曰,知道。
又以吏曹言啓曰,今此猪子島祈雨祭,獻官前大司諫尹益烈塡差,而時無職名,令該曹口傳付軍職,何如?傳曰,允。
兵曹口傳政事,護軍單尹益烈。
韓永逵,以吏曹言啓曰,定原縣監,口傳差出,催促下送事,命下矣。新除授定原懸監宋知濂,自臣曹催促,則以爲,母病沈重,不得下去云,改差,其代,更爲口傳擬入,何如?傳曰,允。
吏曹口傳政事,以鄭魯榮爲定原縣監。
韓永逵,以禮曹言啓曰,卽接永禧殿參奉所報,則本殿今十五日焚香受香,今十四日爲之,而參奉今方入直,令有闕未差,無以擧行云矣,令未差之代,卽令該曹,以在京無故人,口傳差出,以爲受香之地,何如?傳曰,允。
吏曹口傳政事,以金基有爲永禧殿令。
韓永逵,以禮曹言啓曰,卽接四館所牒呈,則辛未正月春到記製述入格進士徐憲輔,殿講入格幼學盧尙羲,直赴殿試事命下,而俱因遭故,未赴殿試,今番殿試,依例許赴事報來矣。進士徐憲輔等二人,依所報,許赴於今此式年文科殿試,何如?傳曰,允。
又以禮曹言啓曰,卽接泰仁幼學宋守烈所志,則以爲,族叔來臣,嫡妾俱無子,以其同姓十六寸弟時康第三子守仁,欲爲繼後,兩家諸族,同議完定,而來臣夫妻,俱爲作故,拘於常規,不得循例禮斜,依定式,草記稟處事,呈狀矣。凡係宗立後,明有可據,而不得登聞者,許令該曹,論理草記事,曾有筵奏定式,而門長宋守烈所訴旣如此,依定式,宋時康第三子守仁,立爲宋來臣之後,何如?傳曰,允。
又以備邊司言啓曰,濟州前牧使李顯宅,貪饕不法之狀,狼藉臚列於察理使按査之啓,而及其金吾之照律也,施以制違之律矣,近來懲貪之法,雖曰掃地,以若所犯,勘以此律,不可但以不審言,槪其牧場稅之高價勒賣,捧賂木之皆歸私橐,是何等贓汚,而議啓中,以有異於擅用公物爲辭,已極可駭,而末又以不無自犯,雖免重勘,漫漶結語,其曰自犯云者,卽是犯贓,則何其議律之太輕歇也。廷尉奏當,恐不當如是照律,該堂罷職,李顯宅,亟施島配之典,以爲懲一之地,何如?傳曰,允。
又以右邊捕盜廳言啓曰,本廳兼從事官李周彦,病親呈辭下鄕,不可遲待其上來,改差,何如?傳曰,允。
全羅監司金啓溫疏曰,伏以臣虛縻藩銜,已近浹月,冒控血懇,亦旣至再,辭非假飾,義在必遞,而微誠未格,恩批靳許,臣誠徊徨抑塞,若窮人之無歸,惟有惶懍縮伏,恭俟郵罰之遄加而已,卽因廟堂之陳啓,至煩庚牌之儼臨,不惟不賜勘處,及令促臣出膺,苟使臣,有可以一分承膺之望,則豈敢故爲逡巡,甘犯逋慢之辜也哉?臣之必不可赴之義,前疏所陳,罄悉無餘,今無容復贅他說,而蓋臣所叨之職,論公格,則臣叔自在當遞,語私義,則臣身在所必辭,公格雖重於私義,而若其事有關於敦倫,公亦不可以掩私,則私義或反重於公格,故謹稽國朝已例,粵在肅廟朝己丑,故關東伯臣洪重夏,以其叔之當遞,力辭不赴,竟被勘罷,亦在先朝戊申·己未,一二臣之同此處地者,以此引義,俱蒙恩遞,其或罷或遞,不欲强迫,實出於兩聖朝體下之仁禮使之盛,而亦未嘗別般區處,以開其可赴之路者,一則以無前之例,不可輕加闊狹於公格之外也,一則以私義之難强,亦不係於區處與否也,今臣所値,與前人少無異同,而乃若所被之特恩,則比前人逈有異焉,此臣所以惶慼悶阨,不敢以恩旨爲榮而寧伏慢命之誅者也。至如廟啓中,以臣疏以姪遞叔等語,謂之曲成義理者,蓋以爲,臣之引義,旣由於臣叔,臣叔旣遷他邑,則更無可引之義,然臣難安之情,本不以臣叔之遞與換而有間也,夫以子弟而遞父兄之職,謂之有關於敦倫者,非但以父兄之遞職爲難安也,使其父兄,因子弟而不能安於其職,誠非爲子弟者所敢安也,以此言之,臣叔雖遷他邑,而前任之羅州,則以臣之故,有此遞易,不能安其職焉。今以爲,臣叔換邑之後,更無可引者,只就臣叔官職上較計其得失耳,若其以姪遞叔之關係倫理者,初未嘗有彼此之別也,然則臣之悶蹙惶隘,前後固自如也,雖欲拚棄廉義,唐突冒膺,其可得乎?恩命至隆而奉承無路,促飭愈嚴而悶塞尤切,坐違嚴召,義分全虧,臣罪至此,益無所逃,疾痛之呼,言不暇長,玆敢冒萬死申暴肝膈之懇,伏願聖明,追兩朝已施之恩,察微臣難赴之情,早許鐫削,俾安微分,仍勘臣辜恩逋命之罪,以尊國綱,公私不勝萬幸。臣無任云云。答曰,省疏具悉。卿其勿辭,往欽哉。
司諫任㸁疏曰,伏以天下之事,無變不有,而豈有如近日洪時濟之疏者哉?大官追奪,罪關凶逆,則渠是何人,乃爲此背公死黨之計,若是其無嚴哉?噫嘻,從古亂逆何限,而論其負犯之重,關係之大,未有如濟恭者,前後疏啓,臚列已盡,當初處分,有辭後世,而纔過五六年,渠輩敢爲嘗試之計,乃有尹弼秉輩聯疏之變,則其時承宣,齊聲退斥,惟沈奎魯一人,投疏徑出,臣於伊時,適忝掌憲,陳章討罪,至蒙嚴處,可見當日公議之尙在,而今於歲星將周之後,又取窺覘闖發,稱以伸辨者,誠可謂愈出而愈奇矣,渠亦北面於殿下之庭者,而其心所在,只知有濟恭,不知有朝廷,一篇旨意,言言架鑿,事事漫漶,必欲變幻於旣定之國論,掉脫於已成之斷案,一串之腸,急於營護,三尺之喙,恣其狂叫,豈料聖明之世,義理之湮晦,隄防之潰壞,若是其極哉?如此凶悖之疏,一入喉院,則其在惟允之職者,所當嚴辭退斥,聲罪議啓之不暇,而乃反以捧入爲啓辭,苟欲捧入,則焉用啓辭,旣爲論啓,則又何其草率也?院體之乖當,猶屬餘事,辭語之回互,殆若周遮,且其爲說,節節乖謬,有曰追奪罪人,而不書姓名之誰某,有曰身後一律,而不言罪犯之如何,旣曰所當退却,而又曰不得不捧入,往古來今,安有如此院啓乎?君前臣名,天地常經,諱而不書,果何意思?旣云一律,自有罪名,而初不提及,又何道理?告君文字,何等謹嚴,而奈其欲巧反拙,苟且不誠,至此之極耶?此而不嚴處,則將見人心日益陷溺,王綱日益頹弛,世道國勢,不知稅駕之所矣,豈不凜然而寒心哉?臣謂屛裔罪人洪時濟,亟施島配之典,其時捧納承旨,捧現告,爲先施以竄配之典,斷不可已也,雖以臺閣言之,堂箚旣出,而側聽累日,寥寥無聞,此可見凶逆之餘焰尙熾,莫之敢嬰,言念世道,不覺痛心,而至若趙章漢,則揚揚詣臺,無一言及於聲討,力護私黨,擅停若鏞之啓,謂機可乘,如恐不及者,尤萬萬痛惋,臣謂不言兩司,竝施讉罷之典,趙章漢,亟施屛裔之典,宜矣。仍伏念臣,空疎湔劣,百無一能,而重以臺端一步鐵限在前,未嘗以臺閣自居,而目見世變層生,憤不顧他,妄效逐雀之義,而當此時也,言事之列,尤難其人,豈可屬之於顓蒙如臣·情勢如臣者乎?伏願聖明,亟命鐫改,回授可堪之人,以勵臺風,以安私分焉。臣無任云云。省疏具悉。洪時濟事,日前堂箚,已處分矣,其餘疏辭,竝不允。爾其勿辭察職。
左副承旨趙晉和疏曰,伏以卽者司諫任㸁,陳疏到院,而以洪時濟上疏捧納事,至請捧納承旨,捧現告竄配之典,僚員臣李止淵,以其時該房,蒼黃逬出矣,臣亦伊日同在一院,相與可否,啓辭也捧納也,莫不參論而與議,則今何可諉之於該房,而獨自晏然乎?玆敢忙陳短章,徑出禁扄。伏乞聖慈,亟降威罰,以謝人言,以肅朝綱,千萬幸甚。臣無任云云。省疏具悉。爾其勿辭察職。
行左承旨曺允遂,行右承旨徐春輔聯名疏曰,伏以臣等,卽伏見司諫任㸁到院之疏,以洪時濟上疏捧入事,滿紙論斥,無復餘地,至有該房承旨竄配之請,臣等於伊日,適因式暇與身病,雖不在院,何可諉之於該房,而獨自晏然乎?玆敢聯陳短章,徑出禁扃。伏乞聖明,亟賜勘處,以謝人言,仍治臣等擅離之罪,以肅朝綱,千萬幸甚。臣無任云云。答曰,省疏具悉。卿等勿辭行公。
行都承旨李儒慶疏曰,伏以臣,卽見司諫任㸁到院疏本,則以洪時濟上疏捧納事,至有該房承旨竄配之請,臣與追奪罪人濟恭,有舅甥之嫌,故時濟疏之到院也,義不敢可否於捧却,亦不敢晏然於在院,緣故以出,而臣旣添一院之長,則何敢獨諉於該房而有所自恕乎?玆敢忙陳短章,仰瀆崇嚴。伏乞聖明,亟賜勘處,以幸私分,千萬幸甚。臣無任云云。答曰,省疏具悉。卿其勿辭行公。
別兼春秋洪敬謨·李紀淵聯名疏曰,伏以臣等,俱以僨圈之蹤,日違召命,今已一月于玆矣,第伏念,莫嚴者館規也,莫重者圈事也,謹稽國朝故事,本館會圈,一有僨敗,未嘗更爲冒當,無或壞了,故甘犯違逋,徒積罪戾,荐承嚴敎,不知變動,誠以重圈事而存古規也,是豈臣等所樂爲哉?牌望勿呼,鐵限當前,騈首朝房,進身無路,惶隘罔措,莫省所達,玆敢冒死聯籲,仰暴實狀。伏乞聖慈,俯垂鑑諒,特降嚴誅,以存館規,以重圈事,千萬幸甚。臣無任云云。省疏具悉。爾等勿辭察職。
別兼春秋朴齊聞疏曰,伏以臣於見銜,不可蹲仍,非但館規之卽然,亦有私義之難安,第伏念,臣父臣崙壽,方帶春秋館知春秋之任,則臣之春秋別兼,揆以公格,在所當避,故向陳援例之章,冀賜體諒之恩,不意見却於喉院,未得登徹,日事違傲,悚慼靡措,由前以言,則旣敗之圈,決難復當,由後以言,則應避之任,便是已遞,於公於私,臣之去就,更無可論,荐承嚴敎,承膺無路,奉牌闕外,惶慼悶隘,莫省所措,玆敢不避煩猥,略控短章,仰瀆崇嚴。伏乞聖明,俯垂諒察,亟削臣所帶別兼之任,仍治臣瀆擾之罪,以存公格,以安私分,千萬幸甚。臣無任云云。省疏具悉。下該曹稟處。
甲戌四月十三日卯時,上御重熙堂。藥房提調·副提調,持湯劑入侍時,提調金蓍根,副提調趙晉和,假注書鄭郁東,記注官柳可均·林景祚,待敎李鶴秀,以次進伏訖。蓍根曰,夜間聖體,若何?上曰,一樣矣。蓍根曰,寢睡·水刺之節,何如?上曰,一樣矣。上命進湯劑,蓍根先嘗後,跪傳內侍,內侍奉進,上進御訖。仍命退,諸臣以次退出。
甲戌四月十三日辰時,上御重熙堂。右副承旨入侍時,右副承旨韓永逵,假注書鄭知容,記注官柳可均·林景祚,以次進伏訖。上命退,承史以次退出。
甲戌四月十三日申時,上御重熙堂。察理使入侍時,右副承旨韓永逵,假注書鄭郁東,記注官柳可均·林景祚,察理使李在秀,以次進伏訖。上曰,察理使,何時入來乎?在秀曰,今日入來矣。上命退,諸臣以次退出。
甲戌四月十三日酉時,上御重熙堂。坐直承旨持公事入侍時,右副承旨韓永逵,假注書鄭郁東,記注官朴思彦·林景祚,以次進伏訖。上曰,公事入之。仍命退,承史以次退出。
甲戌四月十三日酉時,上御重熙堂。坐直承旨與入直閣臣入侍時,右副承旨韓永逵,假注書鄭郁東,記注官朴思彦·林景祚,檢校直閣李光文,以次進伏訖。上命退,諸臣以次退出。
甲戌四月十三日酉時,上御重熙堂。坐直承旨入侍時,右副承旨韓永逵,假注書鄭郁東,記注官朴思彦·林景祚,以次進伏訖。上曰,公事入之。永逵曰,無有矣。上命退,承史以次退出。
甲戌四月十三日酉時,上御重熙堂。坐直承旨與入直閣臣入侍時,右副承旨韓永逵,假注書鄭郁東,記注官朴思彦·林景祚,檢校直閣李光文,以次進伏訖。上命退,諸臣以次退出。
上在昌德宮。停常參·經筵。
初昏,流星出天中淡雲間,入坤方天際,狀如拳,尾長尺許,色赤。
韓永逵啓曰,行大司憲韓用鐸,持平李晉淵未肅拜,執義李東冕,掌令朱重翁·洪光一,持平朴時源在外,監察茶時之意,敢啓。傳曰,知道。
又啓曰,藥房提調,持湯劑來待矣。傳曰,入侍。
傳于曺允遂曰,傳香承旨,馳詣宗廟·景慕宮,奉審摘奸,仍詣受香諸處,奉審摘奸以來。
傳于曺允遂曰,左承旨入侍。
傳于曺允遂曰,左承旨入侍。
曺允遂啓曰,假注書鄭知容,身病猝重,勢難察任,今姑改差,何如?傳曰,允。
又啓曰,弘文提學朴宗慶牌不進推考傳旨,今方捧入,而科次命下,已至經宿,連事違召,不卽承膺,事體所在,誠甚未安,更爲牌招,何如?傳曰,允。
又啓曰,弘文提學朴宗慶再牌不進推考傳旨,今方捧入,而科次命下,已至經宿,連事違召,無意承膺,事體所在,誠極未安,所當更請牌招,而係是一日三牌,何以爲之?敢稟。傳曰,更爲牌招。
又啓曰,弘文提學朴宗慶三牌不進推考傳旨,今方捧入,而科次命下,已至經宿,一向違召,無意承膺,事體所在,極爲未安,所當更請牌招,而係是一日四牌,何以爲之?敢稟。傳曰,更爲牌招。
又啓曰,弘文提學朴宗慶四牌不進推考傳旨,今方捧入,而科次命下,已至經宿,一向違牌,終不承膺,事體所在,萬萬未安,所當更請牌招,而係是一日五牌,何以爲之?敢稟。傳曰,許遞,前望單子入之,待下批牌招察任。
弘文提學前望單子入之,李相璜落點。
曺允遂啓曰,別兼春秋洪敬謨·李紀淵,疏批已下,竝卽牌招,以爲會圈之地,何如?傳曰,允。
以別兼春秋洪敬謨·李紀淵牌不進罷職傳旨,傳于曺允遂曰,只推。
以應敎趙琮鎭,校理李垿,副校理金熙華,修撰朴蓍壽牌不進罷職傳旨,傳于曺允遂曰,只推。
以修撰金鐮再牌不進罷職傳旨,傳于曺允遂曰,只推。
曺允遂啓曰,玉堂上下番俱空,已至多日,事甚未安,應敎趙琮鎭,校理李垿,副校理金熙華,修撰金鐮,旣有只推之命,竝卽牌招,以爲推移入直之地,何如?傳曰,允。
以應敎趙琮鎭,校理李垿,副校理金熙華,修撰金鐮牌不進罷職傳旨,傳于曺允遂曰,只推。
曺允遂啓曰,玉堂上下番具空,事甚未安,應敎趙琮鎭,校理李垿,副校理金熙華,修撰金鐮,旣有只推之命,竝更牌招,以爲推移入直之地,何如?傳曰,允。
又啓曰,行都承旨李儒慶,行右承旨徐春輔,左副承旨趙晉和,同副承旨李止淵,今日不爲仕進,右副承旨韓永逵,奉審進去,院中只有臣一人,佯直無人,同副承旨李止淵,卽爲牌招,何如?傳曰,允。
以同副承旨李止淵牌不進罷職傳旨,傳于曺允遂曰,只推。
鄭知容改差,代以權中淸爲假注書。
曺允遂,以奎章閣言啓曰,明日卽書香閣夏孟朔大奉審日次,時原任閣臣,依節目,進詣擧行之意,敢啓。傳曰,知道。
韓永逵,以義禁府言啓曰,濟州前牧使李顯宅,亟施島配之典事,承傳啓下矣。李顯宅慶尙道南海縣島配,而以承傳內辭意,具罪目,依例發遣府書吏,押送配所,何如?傳曰,允。
兵曹,今四月十七日,去癸酉式年武科春塘臺,命官殿試敎是時,元榜人規矩,片箭三矢一百三十步一巡一中,柳葉箭五矢一百二十步一巡一中,講書粗以上,取一枝落點。
兵曹,今四月十七日,去癸酉式年武科春塘臺,命官殿試敎是時,直赴殿試人規矩,鐵箭三矢一百步一矢,柳葉箭五矢一百二十步一巡一中,講書粗以上,取一枝落點。
甲戌四月十四日卯時,上御重熙堂。藥房提調,持湯劑入侍時,提調金蓍根,右副承旨韓永逵,假注書鄭郁東,記注官柳可均·林景祚,檢校直閣李光文,以次進伏訖。蓍根曰,夜間聖體,若何?上曰,一樣矣。蓍根曰,寢睡·水刺之節,何如?上曰,一樣矣。蓍根曰,王大妃殿氣候,何如?上曰,各殿宮氣候一樣矣。仍命進湯劑,蓍根先嘗後,跪傳內侍,內侍奉進,上進御訖。仍命退,諸臣以次退出。
甲戌四月十四日辰時,上御重熙堂。左承旨入侍時,行左承旨曺允遂,假注書鄭知容,記注官柳可均·林景祚,以次進伏訖。上命退,承史以次退出。
甲戌四月十四日辰時,上御重熙堂。左承旨入侍時,行左承旨曺允遂,假注書鄭知容,記注官柳可均·林景祚,以次進伏訖。上命退,承史以次退出。
上在昌德宮。停常參·經筵。
藥房都提調金思穆,提調金蓍根,行左承旨曺允遂啓曰,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候,爲宜。王大妃殿氣候,何如?惠慶宮氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·惠慶宮·嘉順宮,藥房口傳問安。答曰,知道。世子宮口傳問安。答曰,知悉。
徐春輔啓曰,行大司憲韓用鐸,持平李晉淵未肅拜,執義李東冕,掌令朱重翁·洪光一,持平朴時源在外,監察茶時之意,敢啓。傳曰,知道。
李儒慶啓曰,行右承旨徐春輔,左副承旨趙晉和,同副承旨李止淵,今日不爲仕進,竝卽牌招,何如?傳曰,允。
徐春輔啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
傳于曺允遂曰,藥房入侍時,原任大臣·閣臣,同爲入侍。
徐春輔啓曰,備邊司郞廳來言,今日賓廳日次,而國忌正日相値,不得來會云矣,敢啓。傳曰,知道。
曺允遂啓曰,藥房都提調·提調,持湯劑來待矣。傳曰,封入。
曺允遂,以內醫院都提都·提調意啓曰,副提調趙晉和,今日問安,不爲仕進,卽爲牌招,何如?傳曰,允。
曺允遂啓曰,別兼春秋朴齊聞,今已改差,只有別兼春秋洪敬謨·李紀淵二人,無以備員擧行,曾經翰林中一員,依例令該曹口傳單付別兼春秋,以爲牌招會圈之地,何如?傳曰,允。
權中淸在外,代以鄭基善爲假注書。
以別兼春秋洪敬謨·李紀淵牌不進罷職傳旨,傳于曺允遂曰,只推。
曺允遂啓曰,別兼春秋洪敬謨·李紀淵,旣有只推之命,竝更牌招,何如?傳曰,允。
以左副承旨趙晉和,同副承旨李止淵牌不進罷職傳旨,傳于徐春輔曰,只推。
以內醫院副提調趙晉和牌不進罷職傳旨,傳于徐春輔曰,只推。
徐春輔啓曰,弘文提學李相璜牌不進推考傳旨,今方捧入,而科次命下之後,如是違牌,事甚未安,更爲牌招,何如?傳曰,允。
韓永逵啓曰,吏曹判書李肇源牌不進推考傳旨,今方捧入,而開政命下之後,如是違牌,事甚未安,參判李好敏,參議金履載在外,判書更爲牌招,何如?傳曰,允。
徐春輔啓曰,弘文提學李相璜再牌不進推考傳旨,今方捧入,而科次命下之後,連事違召,不卽承膺,事甚未安,所當更請牌招,而係是一日三牌,何以爲之?敢稟。傳曰,更爲牌招。
徐春輔,以弘文館言啓曰,本館下番闕直,事甚未安,副應敎洪大浩,校理李龜雲,副校理高廷鳳,副修撰李鼎秉·曺錫正在外,校理李垿,副校理金熙華,修撰金鐮·朴蓍壽,旣有只推之命,竝卽牌招,以爲推移入直之地,何如?傳曰,允。
以校理李垿,副校理金熙華再牌不進罷職傳旨,傳于徐春輔曰,只推。
以修撰金鐮牌不進罷職傳旨,傳于徐春輔曰,只推。
徐春輔啓曰,弘文提學李相璜三牌不進推考傳旨,今方捧入,而科次命下,已至多日,一向違召,無意承膺,事體所在,萬萬未安,所當更請牌招,而係是一日四牌,何以爲之?敢稟。傳曰,更爲嚴飭牌招,違牌勿爲呼望。
有政。吏批,判書李肇源進,參判李好敏在外未肅拜,參議金履載受由在外,右副承旨韓永逵進。以韓興裕爲大司諫,李友秀爲文學,南公轍爲左參贊,金在昌爲刑曹判書,柳畊爲刑曹參判,朴崙壽爲判義禁,金銑爲同義禁,崔仁簡爲承文判校,李東煥爲掌樂正,閔命爀爲奉常提調,兼春秋二單,李昌瑞·金良倜。
兵批,兼判書沈象奎服制,參判柳病,參議鄭景祚病,參知朴宗珩入直進,行右承旨徐春輔進。大護軍趙德潤,護軍尹魯東,副護軍宋知濂,竝單付。
韓永逵啓曰,弘文提學李相璜,謂以實病之難强,奉牌闕外,陳疏到院,而原疏,以國忌正日,纔已退却矣,特敎嚴飭之下,來詣朝房,終不入來,揆以事體,誠甚未安,推考,何如?傳曰,允。原疏捧入。
又啓曰,全羅監司金啓溫,前後飭敎,何等截嚴,而謂有私義之難安,連日催促,終無變動,事體道理,萬萬未安,推考,何如?傳曰,允。嚴飭辭朝。
傳于李儒慶曰,都承旨入侍。
傳于曺允遂曰,左承旨入侍。
傳于韓永逵曰,右承旨入侍。
曺允遂啓曰,別兼春秋洪敬謨·李紀淵,旣有只推之命,竝更牌招,何如?傳曰,允。
鄭基善有頉,代以崔命顯爲假注書。
傳于曺允遂曰,弘文提學疏批已下,卽爲牌招,科次爲之
曺允遂,以奎章閣言啓曰,臣等進詣書香閣,御眞展奉,奉審無頉,而奉謨堂及閣內諸處,亦爲無頉之意,敢啓。傳曰,知道。
曺允遂,以奎章閣言啓曰,景慕宮望廟樓,今望奉審無頉之意,敢啓。傳曰,知道。
徐春輔,以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
又以禁衛營言啓曰,今此去癸酉式年武科殿試時,本營將校中,直赴應試應頉人,別單書入之意,敢啓。傳曰,知道。
又以御營廳言啓曰,今此去癸酉式年武科殿試時,本廳騎士中,直赴應試人,依定式,別單書入之意,敢啓。傳曰,知道。
吏曹啓目粘連,觀此別兼春秋朴齊聞上疏,則以爲,臣父崙壽,方帶春秋館知春秋之任,臣之春秋別兼,揆以公格,在所當避,亟削臣所帶別兼之任亦爲白有臥乎所,在前別兼春秋,與本館堂上,有相避,則別兼遞改,曾有已例,別兼春秋朴齊聞,改差,何如?判付啓,依允。
弘文提學李相璜疏曰,伏以臣於病綴昏囈之中,伏奉前望特點,復授臣爲弘文館提學,召牌押至,促臣出膺,臣誠進退惶隘,不知所容,臣本羸脆多疾,不齒恒人,而最是宿癖在中,轉輾沈痼,稍失將攝,輒見橫肆,而比年以來,其作尤頻,衰氣受凌,理應爾爾,近因春夏節換,寒暄不適,肝盛胃虛,舊祟復發,痞膈奔突,危兆疊出,臥起飮啜,俱未自主,藥餌灸焫,漠然無應,首尾三數,晝夜叫呼欲殊,目下貌樣,殆若不能須臾,雖欲抖擻彈束,趨膺恩命,實不可得,玆不免疾聲仰籲,惟聖明曲賜諒察,特許遞改,以幸公私焉。顧臣病狀,固無以自力赴公,而若臣之區區微諒,業已垂燭於淵鑑,特蒙體諒於前日者,臣之私義,旣無異同於前後,則我殿下,曲遂之仁,亦庶幾終始於臣,俾有以全咫尺之守也,伏枕耿耿,蘄祝尤切。臣無任云云。答曰,省疏具悉。卿其勿辭行公。
甲戌四月十五日卯時,上御重熙堂。藥房入診,時原任大臣·閣臣,承候入侍時,都提調金思穆,行左承旨曺允遂,記事官李羲肇,記注官柳可均·林景祚,領府事李時秀,左議政韓用龜,檢校提學金祖淳,提學徐榮輔,直提學李存秀,檢校直閣李魯益·李光文,檢校待敎朴宗薰·李龍秀·朴綺壽,待敎李鶴秀,以次進伏,醫官吳千根·李漢臣·趙宗協·秦東秀·卞之錞·吳仁豐·安昌禧,別待令洪旭浩·權以中等,進伏楹外訖。時秀等曰,近來日候,朝則稍涼,聖體,若何?上曰,一樣矣。時秀等曰,寢睡·水刺之節,何如?上曰,一樣矣。時秀等曰,王大妃殿氣候,何如?上曰,各殿宮氣候一樣矣。仍命入診,旭浩·以中,以次診候訖。退伏奏曰,脈度左右三部調均矣。時秀曰,近日旱災轉甚,圭璧再擧,而雨意邈然,伏想聖心憫旱,益復憧憧矣。思穆曰,提調金蓍根,持湯劑來待閤外矣。上曰,自內入之。思穆曰,湯劑連進十貼,詳承其間水刺諸節,然後可以更爲議定矣。時秀曰,近日水刺之厭進,伏未知緣何而然耶?上曰,自然如是矣。用龜曰,日前臺疏批旨,有令廟堂稟處之命,而臺諫論人,不敢遽然論稟,且領相見方在外,自前或有原疏還入賜批之事,故敢此仰達矣。上曰,入之。用龜曰,當此悶旱之時,纔有審理之命,而刑曹判書趙德潤,參判尹魯東,俱有實病,勢難逐日赴衙,竝姑許遞,其代,令政院,政官牌招,開政差出,待下批牌招察任,使審理之擧,無至稽滯,何如?上曰,依爲之。出擧條王大妃殿進御杏吉飮五貼製入事,下敎。出榻敎上命藥房先退,思穆等退出,又命退,承史以次退出。
甲戌四月十五日辰時,上御重熙堂。都承旨入侍時,行都承旨李儒慶,假注書鄭知容,記注官林景祚·朴思彦,以次進伏訖。上命退,承史以次退出。
甲戌四月十五日午時,上御重熙堂。左承旨入侍時,行左承旨曺允遂,假注書鄭知容,記注官林景祚·朴思彦,以次進伏訖。上命退,承史以次退出。
甲戌四月十五日申時,上御重熙堂。右承旨入侍時,行右承旨徐春輔,記事官李羲肇,記注官朴思彦·林景祚,以次進伏訖。上命退,承史以次退出。
上在昌德宮。停常參·經筵。
徐春輔啓曰,合辭許久闕啓,事甚未安,除在外·陳疏外,未肅拜人員,竝卽牌招,何如?傳曰,允。
李儒慶啓曰,左副承旨趙晉和,同副承旨李止淵,今日不爲仕進,竝卽牌招,何如?傳曰,允。
傳于韓永逵曰,召對爲之。
曺允遂啓曰,弘文提學李相璜牌不進推考傳旨,今方捧入,而科次命下之後,如是違牌,事甚未安,更爲牌招,何如?傳曰,允。
又啓曰,弘文提學李相璜牌不進推考傳旨,今方捧入,而科次命下,已至多日,特敎申飭,何等截嚴,一向違召,終不承膺,事體所在,誠極未安,更爲牌招,何如?傳曰,允。
又啓曰,弘文提學李相璜再牌不進推考傳旨,今方捧入,而科次命下,已至多日,特敎申飭,不啻截嚴,而一向違召,終無變動,事體道理,萬萬未安,所當更請牌招,而係是一日三牌,何以爲之?敢稟。傳曰,更爲嚴飭牌招,違牌勿爲呼望。
又啓曰,弘文提學李相璜,屢次嚴飭之下,謂有身病,一向奉牌,無意變動,事體道理,萬萬未安,從重推考,何如?傳曰,允。
吏曹口傳政事,別兼春秋單李光文。
以左副承旨趙晉和,同副承旨李止淵牌不進罷職傳旨,傳于李儒慶曰,只推。
曺允遂啓曰,今此式年文科殿試讀卷官徐榮輔·朴宗慶·金啓洛牌不進,無以備員受點,更爲牌招,何如?傳曰,允。
以對讀官沈奎魯·具康牌不進罷職傳旨,傳于曺允遂曰,只推。
曺允遂啓曰,今此式年文科殿試,讀券官徐榮輔·朴宗慶再牌不進,無以備員受點,所當更請牌招,而係是一日三牌,何以爲之?敢稟。傳曰,更爲牌招。
以對讀官尹羽烈牌不進罷職傳旨,傳于曺允遂曰,只推。
以讀券官徐榮輔·朴宗慶三牌不進罷職傳旨,傳于曺允遂曰,只推。
以參考官李憲琦·李廷奎·李在秀牌不進罷職傳旨,傳于徐春輔曰,只推。
以參考官徐長輔·尹羽烈牌不進罷職傳旨,傳于徐春輔曰,只推。
傳于曺允遂曰,明日文所命官,以漢城判尹金啓洛爲之。
傳于徐春輔曰,武所命官,以禮曹判書金蓍根爲之。
曺允遂啓曰,修撰朴蓍壽,旣入闕中,不爲肅謝,直爲出去,事甚未安,推考,何如?傳曰,允。
禮曹,三次祈雨祭,不卜日今十八日,南壇·雩祀壇,遣宰臣虔誠設行事,知委,何如?判付啓,依所啓施行爲良如敎。
徐春輔啓曰,行大司憲韓用鐸,持平李晉淵牌不進,執義李東冕,掌令朱重翁·洪光一,持平朴時源在外,監察茶時之意,敢啓。傳曰,知道。
以大司諫韓興裕,正言韓用儀,持平李晉淵牌不進罷職傳旨,傳于徐春輔曰,只推。
傳于李儒慶曰,發遣吏郞,諸執事淸齋與否,摘奸以來。
傳于徐春輔曰,右承旨入侍。
以別兼春秋洪敬模·李紀淵再牌不進罷職傳旨,傳于曺允遂曰,只推。
以校理李垿,副校理金熙華,修撰朴蓍壽牌不進罷職傳旨,傳于曺允遂曰,只推。
以修撰金鐮牌不進罷職傳旨,傳于曺允遂曰,只推。
曺允遂,以弘文館言啓曰,本館下番闕直,事甚未安,副應敎洪大浩,校理李龜雲,副校理高廷鳳,副修撰李鼎秉·曺錫正在外,校理李垿,副校理金熙華,修撰朴蓍壽·金鐮,旣有只推之命,竝卽牌招,以爲推移入直之地,何如?傳曰,允。
又以弘文館言啓曰,新除授副應敎洪大浩,時在江原道原州地,校理李龜雲,時在慶尙道禮安地,副校理高廷鳳,時在全羅道光州地,副修撰李鼎秉,時在慶尙道慶州地,曺錫正,時在京畿驪州地,經筵入番事緊,請竝斯速乘馹上來事,下諭。答曰,依啓。
徐春輔,以都摠府言啓曰,副摠管金益彬,以禁衛中軍,本營諸將官,射會監試事,南別營晝仕出去之意,敢啓。傳曰,知道。
又以禁府言啓曰,咸鏡監司金履陽狀啓內,鏡源府使金守淵,爲先罷黜,其罪狀,令攸司稟處事,啓下矣。金守淵,移拜訓戎僉使,而未及交代,方在任所云,依例發遣府書吏,待交代拿來,何如?傳曰,待待命拿囚,可也。
又以兵曹言啓曰,今此式年武科殿試時,執鼓官,當以訓鍊正塡差,而訓鍊正李時晦,方在呈辭在外,無以擧行,依近例,以訓鍊副正安光貞,塡差之意,敢啓。傳曰,知道。
又以兵曹言啓曰,今四月十七日,武臣堂上朔試射日次,而以文武科殿試相値,不得爲之之意,敢啓。傳曰,知道。
又以兵曹言啓曰,直赴殿試之人,唱第前作故者,付之榜末,成給紅牌,曾有其例矣,親騎衛禹漢弼,軍士康元範·文仲五·崔德恒,別騎衛宋圭廈,馬兵姜俊萬等六人作故,今番殿試,依例付之榜末,成給紅牌,何如?傳曰,允。
又以兵曹言啓曰,直赴殿試奉承傳別武士金致福等十一人,隨其錄名,許赴於明日殿試之意,敢啓。傳曰,知道。
又以兵曹言啓曰,今此式年武科殿試時,直赴殿試人,應試應頉,區別別單書入之意,敢啓。傳曰,知道。
行護軍金基厚疏曰,伏以臣猥以不可堪之才,冒居不可支之局,重以衰病昏聵,實無久蹲之勢,頃上披瀝之章,冀蒙卸解之恩,及承聖批,大失所圖,衷情轉益抑鬱,公私俱極悚悶,臣於床笫宛轉之中,日夜祈祝,惟在於天地之仁,曲賜生成邱山之重,遄解擔負,而臣之前疏,猶不能悉暴事情,以致日月之明,尙未盡燭,仍使將兵之任,久此虛縻,瘝曠之罪,益無所逃,臣豈敢徒畏煩瀆,不思更籲也哉?噫,本廳百弊,有難毛擧,請就其切急者而陳其一二焉。蓋城餉,本是二留一分之穀也,用舊蓄新,俾免陳腐,自來法意,而每年分留,留多分少,仍留之穀,自至數年,亦其勢也,而若或一經捧留,則所謂新穀,自其本邑,還爲分給,山城元留,又不減數,故舊穀仍留之爲數年者,轉爲三四年,再經捧留,則又轉爲五六年捧留,又或至於之三之四,則年數推退,隨以至於愈久矣。挽近以來,連年捧留,見今儲穀,名爲幾包,而許久仍留,幾皆腐縮,將欲分給而改色乎則民不願受,未可勒給,其將留置而待用乎則盡成塵土,緩急何恃?且年來本廳穀,或自地部,詳定給價,請得推用,則自本廳,固當貿充元留之數,而連値歉歲,市直高踴,以詳定之價,無以貿取,勢將寬限散貿,貿充之間,未免爲虛留之歸矣,縱非虛留,卽是腐傷,莫重軍餉,豈不寒心?且彼山城,軍校·員役·民人·僧徒數千餘口,處在石确之地,初無耕農之業,所聊賴而爲命者,只在於餉穀糶糴,而一自捧留,望絶仰哺,則無食渙散,孰能禁之。到今事勢,便同無穀,又將無民,無穀無民,何以保障?此外營之必不可支者也。各處屯田所收之稅,各道本廳所管之穀,卽將士支放之資,各樣營用之需,而屯田則多在於荒廢之處,稅收漸減,甚至昔之數千緍,今爲全不收者有之,道穀則偏入於減停之中,耗條漸縮,甚至昔之千餘石,今爲數百石者有之,以若稅耗之數,較諸支用之費,萬無分排之道矣,此內營之必不可支者也。雖使智謀,當此敗局,聚精會神,東西拮据,猶恐其無計可施,況如臣者,鹵才蔑識,濫叨匪據,隨處憒劣,觸事迷滯,所守成憲,雖至生弊,不知所以變通,所循定規,雖或生梗,不知所以濶狹,若其矯救整理之方,初非敢擬議,而僨敗之至,可翹足而待也,又況賤疾,邇來益添,風濕外肆,搔癢之症,不勝叫苦,痰火內盛,喘滿之氣,若將垂盡,寢食俱廢,藥餌罔效,落席昏昏,神精瞀亂,一營事務,雖欲强應而末由也已,情病如此而猶不亟去,則雖隷儓之賤,必將嗤點曰,是夫也强衰病之不可强,任營務之不可任,而猶復淟涊而不去,是眞無廉恥者云爾,則臣固不足惜,其於辱朝廷而羞當世,爲如何哉?臣雖蒙陋,欲守微諒,不復冒居,已有自劃。伏乞聖明,察之憐之,亟賜鐫遞之命,以安微分,仍治瀆撓之罪,以肅朝綱,千萬幸甚。臣無任云云。答曰,省疏具悉。所陳,令廟堂稟處,卿其勿辭行公。
副司直姜浚欽疏曰,伏以是非之心,出自天性,是固不可以爲非,曲直之辨著在人事,曲固不可以爲直,天下之至嚴至愼,豈有大於邪正之辨者乎,而目今邪議橫行,正論消沮,不意堂堂聖朝,乃有此無前之變怪也。噫,彼若鏞之陷溺邪學,已在三十年前,在渠黨類,最稱巧黠,薄有才辨,鼓倡邪說,泮會凶賊,家畜妖豎,十年所指,情狀莫掩,丙辰一疏,外作化身之狀,要爲欺天之計,而綢繆往復,終不離舊巢一步,嗣永招所謂家煥·若鏞,外若背敎,胸中尙有死信者,政盡出心曲,夫嗣永,卽若鏞之徒出也,姪壻也,深知若鏞,宜無嗣永如者,則嗣永之言,便是以渠證渠,卽此一段,已是眞贓,文謨之甲寅東來,渠旣知之,則乙卯前後七八年,何其抵死隱匿,及至辛酉獄庭,乃以死中求生之計,始爲發告乎?是則發告之前,無非愛護神父之目,卽此一段,又是眞贓,嗣永之自幼沈溺,其非若鏞所敎誘也,承薰之積年詿惑,其非若鏞所助成乎?持忠,非若鏞,何以致焚主之變,恒儉,非若鏞,何以有請舶之謀耶?渠於若銓·若鍾,俱是難兄難弟,又以哲祥爲姪,全家陷邪,互相知己,姻婭戚黨,皆渠所誤,則此又豈非若鏞之眞贓乎?以若妖凶情節,得保首領,律止編配,大是失刑,而向年放逐之命,忽下於朝臣意慮之外,故堂箚臺疏,相繼迭發,臣於其時,亦添館職,治疏未上,職名旋遞,而所恃者臺啓謄傳,尙有一脈淸議而已,今又爲趙章漢所乖了,彼章漢,果不知若鏞之罪乎,亦不知爲逆鍾之弟乎?如章漢之卑微昏憃,固不足責之以斥邪扶正之義,而出入臺地十數年,目見辛酉懲創之擧,耳聞擧世攻斥之論,而不爲不詳,而今焉佯若不知,挺身立幟,汲汲停啓,如恐不及,在正論則必欲椽之折之,在邪賊則必欲拯之護之,一擧筆間,顯售黨邪害正之習,未知正論何害於渠,邪學何益於渠,而好惡之反常,擧措之乖悖,至此極也。夫若鏞賦性妖邪,決非蟄伏自淸之物也,辛酉以前,締結妖人,力戰公議,釀出許多變怪,其時邪學之熾蔓,實由於若鏞,及其居謫之後,延攬人客,出入官府,情跡跪祕,傳說狼藉,近日邪孽之蹢躅,亦未必不由於若鏞,若使若鏞,自遠而近,假息郊坰,則必以舊日伎倆,復用許多機關,將不知做出何樣變怪,世道之憂,自此益大矣,愚迷脅從之徒,酌其最輕,放之亦可,而如若鏞之爲賊標幟者,渠之窮通禍福,實爲邪學伸縮消長之機,豈可輕議於停啓乎?況其兄若鍾,又是誣聖之劇逆,則爲今日臣子者,豈敢生心停啓於劇逆之弟乎?臣謂康津縣減死定配罪人若鏞,特命仍置配所,前掌令趙章漢,亦爲永改臺望,仍施屛裔之典,以遏亂本,以存公議,斷不可已也。噫,辛酉治邪之日,久矣,時移事往,人心狃玩,或不知治獄顚末,故如若鏞者,敢生乘時掉脫之計,乃以世無邪學等說,到處流言,以誑一世,然辛亥以後,盛稱世無邪學,而有乙卯捕廳之變,乙卯以後,又稱世無邪學,而有辛酉大懲創,則邪賊輩不畏刑戮之死,靡悔之狀,已有已然之明驗矣。果如其言,世無邪學,則誠爲宗社之幸,而萬一潛滋暗長,復如前日,則恐爲當時任事者之責矣。莫謂臣今日不言,而制治於未然,防患於將來,是臣區區之幸也,抑亦國家萬世之幸也。臣無任云云。省疏具悉。年前蒙宥,而今旣停啓,疏辭竝不允。
甲戌四月十六日卯時,上御重熙堂。召對入侍時,參贊官韓永逵,持孟子第七卷,侍讀官趙琮鎭持孟子第七卷,檢校待敎朴綺壽,持孟子第七卷,假注書崔命顯,持孟子第七卷,記注官朴思彦,持孟子第七卷,記注官柳可均,持孟子第七卷,以次進伏訖。上開卷命讀,琮鎭,讀自公都子曰滕更之在門,止不答何也。上掩卷。命玉堂先退,琮鎭等退出,又命退,承史以次退出。
甲戌四月十六日申時,上御重熙堂。右承旨入侍時,行右承旨徐春輔,假注書崔命顯,記注官朴思彦·柳可均,以次進伏訖。進御升陽順氣湯,自今日停止事。出榻敎上命退,承史以次退出。
上在昌德宮。停常參·經筵。
徐春輔啓曰,來二十一日,朝參日次矣,敢稟。傳曰,停。
曺允遂啓曰,來二十一日,輪對日次矣,敢稟。傳曰,當次人受點,後日次待令。
徐春輔啓曰,行大司憲韓用鐸,持平李晉淵未肅拜,執義李東冕,掌令朱重翁·洪光一,持平朴時源在外,監察茶時之意,敢啓。傳曰,知道。
李儒慶啓曰,左副承旨趙晉和,同副承旨李止淵,今日不爲仕進,竝卽牌招,何如?傳曰,允。
傳于曺允遂曰,禮房承旨,馳詣受香諸處,奉番摘奸以來。
傳于韓永逵曰,留院公事入之。
曺允遂啓曰,弘文提學李相璜,科次命下,已至多日,特敎申飭,不啻截嚴,而謂有身病,一向奉牌,終不入來,事體道理,俱極未安,從重推考,何如?傳曰,允。
以左副承旨趙晉和,同副承旨李止淵牌不進罷職傳旨,傳于李儒慶曰,只推。
以別兼春秋洪敬謨·李紀淵牌不進罷職傳旨,傳于韓永逵曰,只推。
韓永逵啓曰,別兼春秋洪敬謨·李紀淵,旣有只推之命,竝更牌招,何如?傳曰,允。
韓永逵啓曰,吏曹郞廳來言,新恩政事,取稟。傳曰,當日爲之。
韓永逵啓曰,吏曹郞廳來言,政事當日爲之事命下,而判書李肇源病不來,參判李好敏未肅拜,參議金履載受由在外,不得開政云,判書·參判,竝卽牌招,何如?傳曰,允。
李儒慶啓曰,卽者戶曹郞廳來言,法聖倉漕船,到泊京江矣,判書李相璜,卽當出往點檢,而方以兼銜未肅拜,奉牌俟勘,無以擧行云,何以爲之?敢稟。傳曰,弘文提學許遞,今日政差出。
行左承旨曺允遂書啓,臣承命馳詣南壇,壇上神位版奉審,則無頉,祭物·祭器·祭井看審,則精潔,諸執事進排官摘奸,則無頉,仍詣雩祀壇,壇上神位版奉審,則無頉,祭物·察器·祭井看審,則精潔,諸執事進排官摘奸,則無頉矣,臣則還詣南壇享所,待將事還奉神位版後,復命之意,敢啓。答曰,知道。
韓永逵,以侍講院言啓曰,新除授文學李友秀,除拜後過三日不爲出肅,卽爲牌招察任,何如?傳曰,允。
以文學李友秀牌不進罷職傳旨,傳于韓永逵曰,只推。
以校理李垿,副校理金熙華,修撰朴蓍壽牌不進罷職傳旨,傳于韓永逵曰,只推。
以修撰金鐮牌不進罷職傳旨,傳于韓永逵曰,只推。
韓永逵,以弘文館言啓曰,本館下番闕直,事甚未安,副應敎洪大浩,校理李龜雲,副校理高廷鳳,副修撰李鼎秉·曺錫正在外,校理李垿差祭,副校理金熙華,修撰金鐮·朴蓍壽,旣有只推之命,竝卽牌招,以爲推移入直之地,何如?傳曰,允。
韓永逵,以禮曹言啓曰,今四月二十二日卯時,癸酉式年文武科放榜時,親臨與權停例,何以爲之,而處所,以何處擧行乎?敢稟。傳曰,仁政殿,權停例爲之,可也。
上在昌德宮。停常參·經筵。
徐春輔,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
又啓曰,合辭許久闕啓,事甚未安,除在外,未肅拜人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
李儒慶啓曰,左副承旨趙晉和,同副承旨李止淵,今日不爲仕進,竝卽牌招,何如?傳曰,允。
以修撰金鐮再牌不進罷職傳旨,傳于曺允遂曰,只推。
以副校理金熙華,修撰朴蓍壽牌不進罷職傳旨,傳于曺允遂曰,只推。
曺允遂,以弘文館言啓曰,本館下番闕直,事甚未安,副應敎洪大浩,校理李龜雲,副校理高廷鳳,副修撰李鼎秉·曺錫正在外,副校理金熙華,修撰金鐮·朴蓍壽,旣有只推之命,與校理李垿,一體牌招,以爲推移入直之地,何如?傳曰,允。
以左副承旨趙晉和,同副承旨李止淵牌不進罷職傳旨,傳于李儒慶曰,只推。
徐春輔啓曰,行大司憲韓用鐸,持平李晉淵牌不進,執義李東冕,掌令朱重翁·洪光一,持平朴時源在外,監察茶時之意,敢啓。傳曰,知道。
以大司諫韓興裕,司諫任㸁,正言韓用儀,持平李晉淵牌不進罷職傳旨,傳于徐春輔曰,只推。
韓永逵啓曰,吏曹判書李肇源,參判李好敏牌不進推考傳旨,今方捧入,而開政命下之後,如是違牌,事甚未安,參議在外,判書·參判,更爲牌招,何如?傳曰,允。
又以吏曹言啓曰,去癸酉式年文科甲科第二人三人,當付七品職,而時無見窠,生進直長中,仕日最多者,依例六品遷轉後,推移付職,何如?傳曰,允。
有政。吏批,判書李肇源牌不進,參判李好敏進,參議金履載受由在外,右副承旨韓永逵進。啓曰,判書李肇源牌不進,參議金履載受由在外,小臣獨政未安,何以爲之?敢稟。傳曰,仍爲之。以趙萬元爲右尹,以金啓洛爲弘文提學,以柳鼎養爲兼弼善,以安祫爲奉常僉正,以李鍾祜爲敦寧主簿,禁府都事安厚遠,童蒙敎官權中履相換。再政。典籍單徐憲輔,活人別提單鄭海柱,獻陵直長單閔永勳,司饔直長單黃鍾人,左尹趙萬元,右尹徐能輔。
兵批,兼判書沈象奎服制,參判柳進,參議鄭景祚病,參知朴宗珩病,行右承旨徐春輔進。副司果李煥輔,副司正洪柱燮·任泰瑛,竝單付。
韓永逵啓曰,新除授弘文提學金啓洛,卽爲牌招,以爲科次之地,何如?傳曰,允。
傳于韓永逵曰,對讀官,以入直閣臣·玉堂·春坊官員爲之。
韓永逵啓曰,別〈兼〉春秋洪敬謨·李紀淵,旣有只推之命,竝更牌招,何如?傳曰,允。
以別兼春秋洪敬謨·李紀淵牌不進罷職傳旨,傳于韓永逵曰,只推。
徐春輔,以都摠府言啓曰,副摠管張鉉宅,以御營中軍軍兵等中日試射放事,南小營晝仕出去之意,敢啓。傳曰,知道。
李儒慶,以戶曹言啓曰,臣相璜,以全羅道法聖倉漕船,慶尙道右漕倉漕船點檢事,出來江上矣,全羅道群山倉所屬,鎭安等七邑,癸酉條田稅大同合米一萬五千五百七十七石零,太三千二百九十石零,本倉元漕船十九隻,分載,追後來泊于西江前洋,故一體點檢之意,敢啓。傳曰,知道。
徐春輔,以備邊司言啓曰,卽見水原留守李益運狀啓,則以爲,本府荐歉之餘,民勢赤立,此時仰哺,惟是還分,而還餉零星,排比極難,本府與屬五邑,留庫中租一萬一千石,米五百六十石,太九百石,特許加分事,請令廟堂,稟旨分付矣。數少還餉,排巡不得,方農民情,若是渴悶,諸道已施之例,勢難靳持,依狀請,本府與五屬邑留庫中,租一萬一千石,米五百六十石,太九百石,特許加分,何如?傳曰,允。
又以義禁府言啓曰,咸鏡監司金履陽狀啓內,鍾城前府使姜彙鈺,穩城前府使李基鼎罪狀,竝令攸司稟處事,啓下矣。姜彙鈺,前以他罪拿囚,姑未勘處,待後日坐起,以此狀啓,發問目取招,李基鼎下去公州地云,依例發遣府書吏,拿來,何如?傳曰,待待命拿囚。
又以義禁府言啓曰,卽接月令醫員高在暐手本,則時囚罪人尹尙度,數月滯囚,素患痰積,闖發於處濕之餘,又添毒感,食飮全却,氣息奄奄,南陽進,猝得挾食,轉成泄痢,度〈數〉頻數,眞元大脫,症形不輕,俱有雖保之慮云,罪人病勢如此,則一邊保放,一邊草記,曾有定式矣。尹尙度·南陽進,竝姑保放之意,敢啓。傳曰,知道。
上在昌德宮。停常參·經筵。
韓永逵啓曰,合辭許久闕啓,事甚未安,除在外外,未肅拜人員,竝卽牌招,何如?傳曰,允。
李儒慶啓曰,行左承旨曺允遂,左副承旨趙晉和,同副承旨李止淵,今日不爲仕進,竝卽牌招,何如?傳曰,允。
傳于韓永逵曰,濟州儒生試取,賦居首三下一幼學金英集,三下幼學邊景俊·金英業·姜繼遇,竝直赴殿試,次上幼學姜啓勛·玄啓洛·金柔,竝令考例施賞事,下諭于道伯及牧使,武士試取榜目,依甲午年例,付標以入。
以左副承旨趙晉和牌不進罷職傳旨,傳于李儒慶曰,只推。
韓永逵啓曰,行大司憲韓用鐸,持平李晉淵牌不進,執義李東冕,掌令朱重翁·洪光一,持平朴時源在外,監察茶時之意,敢啓。傳曰,知道。
以大司諫韓興裕,司諫任㸁,正言韓用儀,持平李晉淵牌不進罷職傳旨,傳于韓永逵曰,只推。
傳于韓永逵曰,發遣吏郞,諸執事淸齋與否,摘奸以來。
以別兼春秋洪敬謨·李紀淵牌不進罷職傳旨,傳于韓永逵曰,只推。
韓永逵啓曰,別兼春秋洪敬謨·李紀淵,旣有只推之命,竝卽牌招,何如?傳曰,允。
禮曹,四次祈雨祭,不卜日,今二十一日,北郭遣宰臣,社稷遣重臣,虔誠設行事,知委,何如?判付啓,依所啓施行爲良如敎。
李儒慶啓曰,明日祈雨祭傳香,禮房承旨,當爲齋宿,而行左承旨曺允遂牌不進,更爲牌招,何如?傳曰,允。
校理李垿,副校理金熙華,修撰朴蓍壽·金鐮牌不進罷職傳旨,傳于曺允遂曰,只推。
曺允遂,以弘文館言啓曰,本館下番闕直,事甚未安,校理李垿,副校理金熙華,修撰金鐮·朴蓍壽,旣有只推之命,竝卽牌招,以爲推移入直之地,何如?傳曰,允。
注書李羲肇病,代以金道喜爲假注書。
韓永逵,以兵曹言啓曰,今四月二十日,文臣朔試射日次,而以祈雨祭齋戒相値,不得爲之之意,敢啓。傳曰,知道。
同副承旨李止淵疏曰,伏以臣空疎湔劣,百不猶人,而謬蒙異恩,䠫躋邇列,榮已踰於涯涘,懼實深於負乘,迺者司諫臣任㸁,以洪時濟上疏捧納事,至請竄配之典,臣是該房,罪實臣當,迸退私次,縮伏俟勘,不意聖慈曲庇,不允臺請,臣請感激恧蹙,不知所以措躬也。夫持之以公議,規之以官箴,臺閣事也,當峻斥處峻斥,當平論處平論,方可以取服乎人也,今諫臣之執臣爲罪者,以臣愚昧,未敢曉其旨意之所在也。凡諸章奏之到院者,除非汗漫瑣屑,不當煩徹之外,無論言者之誰某,本事之如何,未或有不捧之時,歷古汔今,其例皆然,謂臣創行,人誠固陋,如謂不然,臣安得甘心。噫,此事極言之不過循例捧納也。竊觀臺疏,把持噤齘,如得奇貨,排擠驅勒,無復餘地,假使臣退却於當日,以此例彼,安知臺臣之不以壅蔽掩匿,復粧出何許大案也,日月之明,臨之在上,同朝之人,心眼俱在,臺言之有理無理,賤臣之有罪無罪,臣何必費辭呶呶,與之較挈哉?竊自悼世道之險巇,賦命之奇怪,纔入銀臺,便遭此橫逆之來也,雖然,以若遭罹,抗顔復出,古今之所未有,臣之去就,已無可論,惟願遄被威罰,以快言者之心而已。臣無任云云。省疏具悉。別無可引之事,爾其勿辭察職。
上在昌德宮。停常參·經筵。
自午時至人定,灑雨下雨,測雨器水深九分。
藥房都提調金思穆,提調金蓍根,右副承旨韓永逵啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候,爲宜。王大妃殿氣候,何如?惠慶宮氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·惠慶宮·嘉順宮,藥房口傳問安。答曰,知道。世子宮口傳問安。答曰,知悉。
韓永逵啓曰,行大司憲韓用鐸,持平李晉淵未肅拜,執義李東冕,掌令朱重翁·洪光一,持平朴時源在外,監察茶時之意,敢啓。傳曰,知道。
韓永逵啓曰,備邊司郞廳來言,今日賓廳日次,而祈雨祭齋戒相値,不得來會云矣,敢啓。傳曰,知道。
曺允遂啓曰,左副承旨趙晉和,同副承旨李止淵,今日不爲仕進,竝卽牌招,何如?傳曰,竝許遞,前望單子入之,待下批牌招察任。
傳于韓永逵曰,藥房入侍時,原任大臣·閣臣,同爲入侍。
傳于曺允遂曰,禮房承旨,馳詣社稷,奉審摘奸,仍詣受香諸處,奉審摘奸以來。
韓永逵啓曰,別兼春秋洪敬謨·李紀淵,旣有只推之命,竝卽牌招,何如?傳曰,允。
傳于韓永逵曰,留院公事入之。
承旨前望單子入之,李惟命·金履喬落點。
韓永逵啓曰,新除授行左副承旨李惟命,時在京畿楊州地,右副承旨金履載,時在忠淸道大興地,竝斯速乘馹上來事,下諭,何如?傳曰,允。
以別兼春秋洪敬謨·李紀淵牌不進罷職傳旨,傳于韓永逵曰,只推。
韓永逵啓曰,都承旨未差,行左承旨曺允遂監祭進去,行右承旨徐春輔式暇,行左副承旨李惟命,右副承旨金履載在外,院中只有臣一人,伴直無人,何以爲之?敢稟。傳曰,在外承旨竝許遞,前望單子入之,待下批,牌招察任。
承旨前望單子入之,權丕應·李在秀落點。
以校理李垿,副校理金熙華,修撰朴蓍壽牌不進罷職傳旨,傳于韓永逵曰,只推。
以修撰金鐮牌不進罷職傳旨,傳于韓永逵曰,只推。
韓永逵,以弘文館言啓曰,本館下番闕直,事甚未安,副應敎洪大浩,校理李龜雲,副校理高廷鳳,副修撰李鼎秉·曺錫正在外,校理李垿,副校理金熙華,修撰金鐮·朴蓍壽,旣有只推之命,竝卽牌招,以爲推移入直之地,何如?傳曰,允。
傳于李在秀曰,坐直承旨入侍。
傳于韓永逵曰,右副承旨入侍。
韓永逵啓曰,吏曹郞廳來言,承旨有闕,政事,取稟。傳曰,前望單子入之,待下批,牌招察任。
承旨前望單子入之,朴宗京落點。
甲戌四月二十日卯時,上御重熙堂。藥房入診,時原任大臣·閣臣承候同爲入侍時,都提調金思穆,提調金蓍根,右副承旨韓永逵,記事官李驥秀,記注官朴思彦·柳可均,領府事李時秀,左議政韓用龜,檢校提學金祖淳,原任提學朴宗慶,直提學李存秀·金履喬,檢校直閣李魯益·李光文,檢校待敎朴宗薰·李龍秀·朴綺壽,待敎李鶴秀,以次進伏,別待令副護軍洪旭浩,副司勇權以中,醫官吳千根·李漢臣·趙宗協·秦東秀·鄭重周·李彦厚·李重恒,以次進伏楹外訖。時秀等曰,旱風不調,聖體,若何?上曰,一樣矣。時秀等曰,寢睡·水刺之節,何如?上曰,一樣,各殿宮氣候亦一樣矣。時秀〈等〉曰,水刺進御,恐必有時加減,而每以一樣下答,下情伏不勝抑菀矣。上曰,醫官入診,而今番只三人,可也。旭浩·以中·宗協,診候訖退伏,次第奏曰,脈候左右三部調勻矣。思穆曰,領府事俄已仰達,而今日將議定湯劑,日間諸節,詳細下敎伏望。上曰,別無可言者矣。旭浩曰,水刺厭進,槪自二月之間,而向來領府事仰問之時,亦以尙爲厭進爲敎矣,厭進亦有多證,頓然無思食之心者有之,心則思食而痞滿不能進者有之,又或有對床生厭,咀呑不下,酸鹹不適,全失口味者,伏未審,近日厭進,豈因滯候,或無味而然乎?時秀曰,旭浩所達,果是矣。厭進則一,而其症各異,於此數者,詳承下敎,始可以議定湯劑矣。上曰,別無是矣。旭浩曰,進食之道,亦惟在於一心,每當進御之際,必思榮衛滋補之益,期趁匙箸常進之數,則始也對床雖若厭飫,終必加匙,不至減損矣。時秀曰,飮食全厭之時,亦或有一味悅口,頓開胃氣者,凡諸溫涼燥潤之間,何者爲聖心之所欲進者乎?思穆曰,進御之時,必以多進爲心,勿爲先生厭飫之意,則自然所進,不至甚些矣。旭浩曰,臣之待令,已至屢年,而症候未承親諭,湯劑幾累百貼,而動靜每靳詳敎,下情抑菀,當復如何?藥餌終不免苦口之味,而胃氣之所不喜,故恐或有妨於厭進水刺之時,故湯劑纔已停止,而加減進退,若蒙下敎,則繼進當否,始可議定,且惟進食,所在勉强,無味之中,必思有味,使心氣開而胃氣動,則庶不至於全然厭却矣。用龜曰,人之所以爲人,以其有倫彝也,倫彝斁敗,則人不得以爲人,國不得以爲國矣。向來臺臣,以洪時濟疏捧納事,峻斥該房承旨,而諸承旨,相率疏引,都承旨李儒慶,亦爲陳疏自引矣,儒慶之於追奪罪人濟恭,以舅甥之親,兼父子之恩,原疏出納之際,不得可否,人孰不知,而乃反隨衆陳疏,其所措語,與他人無別,濟恭之負犯雖重,其在儒慶自處之道,決不當若是也,且其疏出之後,物議譁然,而揚揚赴院,少無顧忌,尤極駭惋,都承旨李儒慶,施以刊削之典,以爲敦風化勵廉恥之地,何如?上曰,依爲之。出擧條用龜曰,向以審理事,成命已下,而連値齋日,尙不得擧行云,誠甚悶然,分付秋曹,使之勿拘齋日,三堂逐日赴衙,無論已回啓未回啓,新舊文案,反覆詳閱,從速稟裁,以爲疏鬱之地,何如?上曰,依爲之。出擧條旭浩曰,一再失時,尙覺虛憊,則屢日厭進之餘,得無氣憊之症乎?時秀曰,此醫官,必欲詳承諸節,以爲議定湯劑之地,故其言縷縷如此,蓋厭進之久,似不無虛憊之意,伏望下敎焉。上曰,別無所損矣。仍命藥房先退。思穆曰,贈判書朴在源家致祭,在今二十五日,滿朝皆當齊赴,而其家在於城外,臣等亦爲從便往會,似好,故敢此仰達矣。上可之。王大妃殿進御加味二陳湯,五貼製入事。出榻敎惠慶宮進服香砂異功散停止,加減正氣散,自今日一貼式,限二貼煎入事。出榻敎思穆等退出,又命退,承史以次退出。
甲戌四月二十日酉時,上御重熙堂。右副承旨入侍時,右副承旨韓永逵,假注書崔命顯,記注官朴思彦·柳可均,以次進伏訖。上命退,承史以次退出。
甲戌四月二十日酉時,上御重熙堂。坐直承旨入侍時,同副承旨李在秀,假注書崔命顯,記注官朴思彦·柳可均,以次進伏訖。上命退,承史以次退出。
上在昌德宮。停常參·經筵。
權丕應,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
又啓曰,來二十五日,朝參日次矣,敢稟。傳曰,停。
徐春輔啓曰,合辭方張之時,憲府無詣臺之員,事甚未安,除在外外,未肅拜人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
曺允遂啓曰,別兼春秋洪敬謨·李紀淵,旣有只推之命,竝更牌招,以爲會圈之地,何如?傳曰,允。
以別兼春秋洪敬謨·李紀淵牌不進罷職傳旨,傳于曺允遂曰,只推。
以校理李垿,副校理金熙華,修撰金鐮·朴蓍壽牌不進罷職傳旨,傳于曺允遂曰,只推。
曺允遂啓曰,應敎趙琮鎭,謂有私忌,直請給暇,陳疏到院,而此等陳章,旣無其例,故纔已退却矣,終乃投疏徑出,原疏又爲還給,而事未前有,依定式,禁推傳旨捧入之意,敢啓。傳曰,知道。
司諫任㸁啓曰,臣未嘗以言責自居,卽由於情勢有素,而迺者薇垣恩除,適下於世變層生,凶徒跳踉之日,目見隄防蕩然,義理湮晦,臣於是,憤不他顧,陳章致討,而卽秉彝不泯之性,乃擧國共公之辭也。及承批旨,縱不以臣言爲非,竟未蒙允可之音,臣自愧人微言輕,不能格天,懲討由是而稽緩,輿情由是而抑鬱,滿心慙恧,無地自容,今玆李止淵疏出,而盛加噴,氣豪意健,有曰汗漫瑣屑,不當煩徹之外,未或有不捧之時,往古汔今,其例皆然。噫,此何言也?苟如其言,則凡係凶醜餘孽之闖機躑躅者,亦諉之非汗漫不瑣屑,而皆可以喙喙爭鳴,畢達於黈纊之聽矣,天下寧有是也?何況其例皆然之云,尤有當句可破之證,臣未暇遠引他例,卽就濟恭事言之。丙寅冬間,尹弼秉聯疏之到院也,諸承宣,嚴辭退斥,不許啓稟,則沈奎魯,以捧納該房,陳疏徑出,而諸承宣聲罪對疏之後,因有嚴處之命,臣於伊時,適忝掌憲,仰請竄配之典,至許加施之律,臣之所知者,卽此例也,今所以請罪該房者,卽不過援用前轍,而乃以其捧納之擧,謂非創行,斥臣固陋,然則退却之諸承宣,果皆固陋昧例,而彼有獨知之殊例,甘與奎魯而同歸耶?夫例者,考諸往事,參於旁照之謂也,苟欲循例,莫過於近取丙寅之例,而丙寅則退斥,而今則捧入,丙寅則書罪人之名,而今則不忍直書,丙寅則聲罪至嚴,而今則不復提論,乃反名之曰,循例捧入者,何其誣妄之甚歟?此固常情之所莫測度也,又若其所謂假使退却,安知不以壅蔽掩匿,復粧出何許大案云云,尤不覺瞠然駭然。噫,今日世道,雖曰末如之何,至若忠逆大關,則孰不知向背人鬼之分,而今此懲討之論,出於彝性所同,則渠於今番凶徒之疏,了無一毫明張之義,只慮壅蔽掩匿之爲罪,有此捧入乎?止淵,亦必知此箇道理,而佯若癡騃,睯不驚惕,由前而啓語彌縫,捧納無據,由後而疏辭窘遁,指擬無常,始終一言,未常及於元惡之斷案·醜類之情狀,而說出無例之例,不覺欲巧而拙,臣實痛之,且臣疏中,逐條臚列,渠亦無片言辨明者,自知其理屈而然耶?噫,臣與止淵,本無恩怨,而凡關隄防,義在無渝,就事之論,初無捏成罪案,只據其實狀論列,則但當受以爲過,摧謝之不暇,而乃以如得奇貨,把持驅勒等說,欲售其厭然自揜之計,誠不滿一笑也。然臣若行己有素,見孚同朝,則人之反詈,寧至此極?緣臣無似,貽羞臺閣,殆無餘地,以此情踪,其何可一刻晏然於臺次乎?請命遞斥臣職。答曰,承旨已許遞,勿辭,亦勿退待。
又啓曰,罪人克觀,以妖任之同氣,凶謀逆節爛漫同參,而嚴訊之下,抵賴不服,未克究覈,未及承款,王章莫伸,輿憤莫泄,請金甲島爲奴罪人克觀,更令王府,嚴鞫得情,快正王法。逆賊尙魯,卽是千萬古所未有之劇賊,而孥戮之典,旣施旋寢,噫,此賊之未伏王章,徑自殞斃,已極神人之憤矣,假使此賊,頑然尙在,則千剮萬斫,不足以懲其罪,孥之戮之,在法當然。凡係祖宗朝金科玉條,猶或隨時變通,今此推孥之禁,自近年斷然定行,守之太固,致使應行之律,不得施於此賊,萬有一日後,惡逆之如尙魯窮凶者,抵賴不服,頑忍徑斃,則孥戮之法,其將不施乎?罪在罔赦,事關後弊,請逆賊尙魯,亟施孥戮之典。德相·尙喆·九宗三賊,無非極逆大憝,罪關宗社,而臺閣傳啓,積有年所,王章未伸,輿憤愈切,何幸先大王嚴懲討明義理之聖念,廓揮乾斷,特降允兪,而傳旨未及頒下,此乃先朝旣成之命,未卒之志也,今當新化休明之日,不可使凶孽逆種,晷刻偃息於覆載之間,請亟下三啓傳旨,令攸司,卽速擧行焉。逆鏔罔赦之罪,已悉於前啓,今不必更事臚列,而幸賴我慈聖殿下,廓揮明斷,特施正法之典,擧國弸塞之冤憤,可以少洩,而今旣決案正法,則孥戮之法,便是應行之典,請正法罪人鏔亟施孥戮之典。噫嘻痛矣,今番嶺賊之其所驅率,雖曰鋤耰棘矜之徒,而其中李戒國·劉用孫·金金乭三漢,俱以凶逆奴屬,被其誑誘,受其指使脅驅村丁,自作前茅,半夜官門突入跳踉者,已極凶獰,而賊魁凶言,無難傳說於推覈之時,看作能事,節節頑惡,論其罪犯,決不可以島配遠竄而止,請絶島爲奴罪人李戒國·劉用孫·金金乭,亟令王府,夬施典刑。噫,李東萬,本以妖邪之物,兼以狡慝之性,出沒跳踉,蹤跡陰祕,奔走營逐,心術鄙悖,爲世唾罵,不齒儕類者,亦有年所,而今於悖疏悖通,其所爛漫排布,締結和應之狀,綻露無餘,則渠當卽地款服,自伏常憲,而始於事發之日,慌忙投疏,欲爲掩匿欺蔽之圖,終於訊推之際,反覆呑吐,敢生掉脫之計者,究厥心腸,尤極巧惡,是宜益加刑訊,到底盤鞫,究覈未竟,遽置末勘,噫,今此酌處,雖出於好生之德意,其在誅亂去慝之道,決不可撓屈王章,請古今島定配罪人李東萬,亟令王府,設鞫得情,夬施典刑。梟示罪人性世,與劇逆載榮,一而二,二而一也,換着軍服,潛入禁庭,粧出纏帶,暗售網打,是何等排布設施,是何等凶謀祕計也?設鞫七朔,根因窩窟,終未究覈,只施梟示之律,輿情之憤惋,固無可言,而不可以已爲梟示,不施當施之律,請梟示罪人性世,亟施孥戮之典。噫嘻痛矣,洪時濟之罪,可勝誅哉?本以凶譎之性,濟以陰秘之謀,平生伎倆,只是死黨之心,晝宵營爲,不出護逆之計,東西跳踉,則如鬼如蜮,中外盤結,則爲蛇爲蚓,忽地挺身,投呈一疏,則乃是極逆大憝之濟恭事也,謂以冤枉,敢稱伸辨,不顧公議之嚴,不恤王法之重,負犯之臚列,國人所誦,而佯若不知,關係之甚大,臺章自在,而專事掩置,混稱諸條之架鑿,都無片言之指陳,一串之腸,急於營護,而三尺之喙,無所容措,是豈北面於殿下者,所可忍爲乎?其欲變幻於旣定之國論,掉脫於已成之斷案,甘爲凶逆之血黨者,究厥心腸,直與濟恭,一而二,二而一者也,如此凶悖無嚴之類,若視以尋常妄言之人,而止於屛裔之律,則履霜堅氷,無所不至,而將見王綱之日頹,義理之日晦矣,請機張縣屛裔罪人洪時濟,加施絶島安置之典。答院曰,不允。李戒國等事,亟停勿煩,洪時濟事,不允。下諭事,依啓。
徐春輔啓曰,大司憲韓用鐸,持平李晉淵牌不進,執義李東冕,掌令朱重翁·洪光一,持平朴時源在外,監察茶時之意,敢啓。傳曰,知道。
以持平李晉淵牌不進罷職傳旨,傳于徐春輔曰,只推。
以應敎趙琮鎭禁推傳旨,傳于曺允遂曰,分揀。
曺允遂啓曰,副應敎洪大浩,校理李龜雲,副校理高廷鳳,副修撰李鼎秉·曺錫正在外,玉堂上下番俱空,事甚未安,校理李垿,副校理金熙華,修撰金鐮·朴蓍壽,旣有只推之命,與應敎趙琮鎭,一體牌招,以爲推移入直之地,何如?傳曰,竝許遞,前望單子入之,待下批牌招察任。
玉堂前望單子入之。應敎李龜雲,副應敎洪大浩,校理李垿·金熙華,副校理任俊常·鄭元容,修撰趙琮鎭·金逌根,副修撰韓用儀·李沆落點。
權丕應,以都摠府言啓曰,副摠管張鉉宅,以御營中軍,軍兵等中日試射放事,南小營晝仕出去之意,敢啓。傳曰,知道。
又以御營廳言啓曰,本廳字內惠化門北邊第六城廊近處體城四間許頹圮處,今已畢築矣,把守軍兵,依例撤罷,女墻仍爲始役之意,敢啓。傳曰,知道。
上在昌德宮。停常參·經筵。
午時未時,日暈。
惠慶宮進服加味益氣湯,一貼煎入事,榻前下敎。
權丕應啓曰,行大司憲韓用鐸,持平李晉淵未肅拜,執義李東冕,掌令朱重翁·洪光一,持平朴時源在外,監察茶時之意,敢啓。傳曰,知道。
曺允遂啓曰,行右承旨徐春輔,今日不爲仕進,卽爲牌招,何如?傳曰,允。
又啓曰,別兼春秋洪敬謨·李紀淵,旣有只推之命,竝卽牌招,以爲會圈之地,何如?傳曰,允。
以校理李垿·金熙華,修撰趙琮鎭·金逌根,副修撰韓用儀·李沆牌不進罷職傳旨,傳于曺允遂曰,只推。
曺允遂啓曰,玉堂上下番俱空,事甚未安,校理李垿·金熙華,修撰趙琮鎭·金逌根,副修撰韓用儀·李沆,旣有只推之命,竝卽牌招入直,何如?傳曰,允。
又啓曰,禮曹啓曰,來五月初八日,嘉順宮誕辰陳賀,國忌相値,依定式,當爲退行,而初九日·初十日·十一日,連値齋日,以十二日擧行,磨鍊節目以入之意,敢啓。傳曰,知道。
禮曹,來五月初八日,綏嬪邸下誕辰陳賀,以十二日退行時,應行節目,參考前列,磨鍊爲白去乎,從此擧行,何如?判付啓,權停爲良如敎。
以別兼春秋洪敬謨·李紀淵牌不進罷職傳旨,傳于曺允遂曰,只推。
以全羅監司朴崙壽狀啓,南平縣監閔致福身死事,傳于韓永逵曰,令該曹口傳差出,催促下送。
吏曹口傳政事,以金基有爲南平縣監。
韓永逵啓曰,吏曹郞廳來言,臺諫有闕,政事,取稟。傳曰,當日爲之。
又啓曰,卽者吏曹郞廳來言,政事當日爲之事命下,而判書李肇源,參判李好敏,俱以病不來,參議未差,不得開政云,判書·參判,竝卽牌招,何如?傳曰,允。
有政。吏批,判書李肇源進,參判李好敏進,參議未差,右副承旨韓永逵進。以金會淵爲吏曹參議,以鄭禮容爲正言,以柳訸爲文學,以金履喬爲同經筵,以趙運休爲長陵令,以兪漢寔爲永禧殿令。
兵批,兼判書沈象奎服制,參判柳病,參議鄭景祚進,參知朴宗珩病,左副承旨權丕應進。副護軍趙晉和·李止淵,副司直高廷鳳,副司果朴蓍壽·金鐮·李鼎秉·曺錫正,竝單付。
吏曹口傳政事,兼直閣單鄭元容。
注書李驥秀病,代以李奎鉉爲假注書。
傳于韓永逵曰,發遣吏郞,諸執事淸齋與否,摘奸以來。
以校理李垿·金熙華,修撰趙琮鎭·金逌根,副修撰韓用儀·李沆牌不進罷職傳旨,傳于曺允遂曰,只推。
曺允遂,以侍講院言啓曰,本院兼輔德金履載,時無職名,令該曹口傳付軍職,何如?傳曰,允。
兵曹口傳政事,副護軍單金履載。
曺允遂啓曰,玉堂上下番俱空,事甚未安,校理李垿·金熙華,修撰趙琮鎭·金逌根,副修撰韓用儀·李沆,旣有只推之命,竝更牌招,以爲推移入直之地,何如?傳曰,允。
又以禮曹言啓曰,再昨日甘澍,伊始旋止,姑未得霈然,謹依先朝丁酉年受敎,五次祈雨祭,不卜日,今二十四日,宗廟,遣重臣設行,何如?傳曰,允。
又以禮曹言啓曰,郊壇,四孟朔,遣禮郞看審有無頉,自該曹草記事定式矣,發遣郞廳,南郊南壇·東郊先農壇·先蠶壇·南郊雩祀壇·北郊祈雨壇·東郊馬祖壇·南郊漢江壇·司寒壇·北郊厲壇,次第看審,則南壇先農壇·馬祖壇·漢江壇壇上及四面紅箭門,墻垣階砌,俱爲無頉,而先蠶壇階砌石塗灰,南邊紅箭門柱根塗灰,間間剝落,雩祀壇階砌石塗灰,東南邊紅箭門柱根塗灰,間間剝落,祈雨壇南邊紅箭門柱根塗灰,間間剝落,司寒壇北邊紅箭門,石確缺傷,紅箭門顚圮,厲壇西南北三邊紅箭門柱根塗灰剝落,竝卽修改事,分付該監,而此後看護等節,另加申飭之意,敢啓。傳曰,知道。
上在昌德宮。停常參·經筵。
辰時,日有兩珥。
惠慶宮進服加味益氣湯,依前方,一貼煎入事,榻前下敎。
徐春輔啓曰,行大司憲韓用鐸,持平李晉淵未肅拜,執義李東冕,掌令朱重翁·洪光一,持平朴時源在外,監察茶時之意,敢啓。傳曰,知道。
傳于曺允遂曰,禮房承旨,馳詣宗廟,奉審摘奸以來。
權丕應啓曰,假注書李奎鉉,時無職名,令該曹,依例付軍職,冠帶常仕,何如?傳曰,允。
以校理李垿·金熙華,修撰趙琮鎭·金逌根,副修撰韓用儀·李沆再牌不進罷職傳旨,傳于曺允遂曰,只推。
曺允遂啓曰,玉堂上下番俱空,已至多日,事甚未安,校理李垿·金熙華,修撰趙琮鎭·金逌根,副修撰李沆,旣有只推之命,竝卽牌招,以爲推移入直之地,何如?傳曰,允。
以別兼春秋洪敬謨·李紀淵牌不進罷職傳旨,傳于曺允遂曰,只推。
曺允遂啓曰,別兼春秋洪敬謨·李紀淵,旣有只推之命,竝卽牌招,以爲會圈之地,何如?傳曰,允。
又啓曰,卽者觀象監官員來言,今二十五日,陰陽科覆試時,提調一員,當爲進去,而提調南公轍受由在外,韓用鐸有身病,不得進參云,卽爲牌招,何如?傳曰,允。
又啓曰,觀象監提調韓用鐸牌不進推考傳旨,今方捧入,而陰陽科覆試,當爲進參,如是違牌,事甚未安,更爲牌招,何如?傳曰,允。
以校理李垿·金熙華,修撰趙琮鎭·金逌根,副修撰李沆牌不進罷職傳旨,傳于曺允遂曰,只推。
曺允遂啓曰,玉堂上下番俱空,已至多日,事甚未安,校理李垿·金熙華,修撰趙琮鎭·金逌根,副修撰李沆,旣有只推之命,竝更牌招,以爲推移入直之地,何如?傳曰,允。
曺允遂,以成均館大司成意啓曰,臣聞居齋儒生,今日夕食堂,不爲設行,馳詣泮宮,招致諸生,問其捲堂之由,則諸生等,書進所懷以爲,伏以臣等,竊伏見近日朝家,有正宗大王御製弘齋全書鋟劂之擧,猗歟盛矣,此誠擧國之幸也,維天地之大,維日月之明,固不敢形容其萬一,而竊伏惟念,維我正宗大王,道出百王,治軼三古,嫡統乎群聖,表章乎六經,雖一言一字,有可以羽翼詩·書,表裏語·孟,則固當布之一國,家絃戶誦,而尊經閣崇奉之擧,在所當先,故當初印役之始也,臣等齊發此論,再三仰請於監印諸臣以爲,轉徹於上,俾一部全書,竝奉於詩·書·語·孟之列者,此非一人之私言,實遵一國之公議也,或有難之者曰,御製文集,事體至重,且無已例,固不可輕易議爲,此言似矣,而仰有不然者,堯·舜典謨,禹·湯誓誥,非帝王之製乎?且此尊經之閣,素稱淸嚴,爲置學正等官,以守護之,與奉謨堂·書香閣,似無異同,則揆以體貌,少無不可,而只以臣等人微迹賤,言不見採,箐莪雨露之恩,涓埃莫酬,江漢秋陽之慕,展誠無所,抱玆區區,徒切倀倀,忽於此際,方外儒坐權中儉,通文于泮齋曰,今聞詩詞序引等編,續之於列聖御製之下,許其私印,以爲廣布,至於一部全書,不許私印,無以廣布,使我章甫,莫得奉玩云云,而其中或許或靳,分別取捨等語,下語不謹,故此則已施儒罰,至於末端,有曰徒費薤鹽,有曰孤負洪恩,直以向日請全書尊閣之議,歸之於草草塞責之科,以此情蹤,顧何敢抗顔入堂乎云云。臣以聖廟捲堂,事體至重,卽爲還入之意,縷縷開諭,諸生等,終不回聽,無意還入,何以爲之?敢啓。傳曰,開諭勸入,先朝御製,從當奉安。
曺允遂,以成均館大司成意啓曰,本館草記,傳曰,開諭勸入,先朝御製,從當奉安事,命下矣。臣謹依聖敎,招致諸生,傳宣聖批,一一勸入,則諸生等以爲,聖諭若是隆摯,且伏承先朝御製,從當奉安之敎,臣等伏不勝惶感攢祝之至,謹當還入云,故仍設食堂,臣則退去之意,敢啓。傳曰,知道。
權丕應,以訓鍊都監言啓曰,本局哨官李濟遠,今日諸將官射會時,謂有身病,無端不參,揆以紀律,萬萬駭然,爲先汰去之意,敢啓。傳曰,知道。
權丕應,以濬川司言啓曰,濬川自松杞橋,至永都橋,畢役之意,敢啓。傳曰,知道。
上在昌德宮。停常參·經筵。
惠慶宮進服加味益氣湯,依前方一貼煎入事。出榻敎
權丕應,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
徐春輔啓曰,合辭方張之時,兩司無詣臺之員,事甚未安,除在外外,未肅拜·呈告人員,幷卽牌招,何如?傳曰,允。
曺允遂啓曰,同副承旨李在秀,今日不爲仕進,卽爲牌招,何如?傳曰,允。
權丕應啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
韓永逵啓曰,假注書崔命顯·李奎鉉,身病猝重,勢難察任,竝今姑改差,何如?傳曰,允。
又啓曰,事變假注書尹師殷,身病猝重,勢難察任,今姑改差,何如?傳曰,允。
崔命顯改差,代以黃鍾人爲假注書,李奎鉉改差,代以金敬淵爲假注書。
尹師殷改差,代以白時源爲事變假注書。
曺允遂啓曰,別兼春秋洪敬謨·李紀淵,旣有只推之命,竝卽牌招,以爲卽速會圈之地,何如?傳曰,允。
又啓曰,觀象監提調韓用鐸再牌不進推考傳旨,今方捧入,而陰陽科覆試,當爲進參,連事違召,無意承膺,事體所在,誠甚未安,所當更請牌招,而係是一日三牌,何以爲之?敢稟。傳曰,更爲牌招。
又啓曰,觀象監提調韓用鐸牌不進推考傳旨,今方捧入,而陰陽科覆試,明日當爲設行,一向違召,終不承膺,揆以事體,誠極未安,更爲牌招,何如?傳曰,許遞,前望單子入之,待下批牌招察任。
觀象監提調前望單子入之,李好敏落點。
黃鍾人有頉,代以李光載爲假注書,金敬淵有頉,代以閔永勳爲假注書,白時源有頉,代以禹夏哲爲事變假注書。
以同副承旨李在秀牌不進罷職傳旨,傳于徐春輔曰,只推。
徐春輔啓曰,行大司憲韓用鐸,持平李晉淵牌不進,執義李東冕,掌令朱重翁·洪光一,持平朴時源在外,監察茶時之意,敢啓。傳曰,知道。
以大司諫韓興裕,司諫任㸁,持平李晉淵牌不進罷職職旨,傳于徐春輔曰,只推。
以校理李垿·金熙華,修撰趙琮鎭·金逌根,副修撰李沆再牌不進罷職傳旨,傳于韓永逵曰,只推。
韓永逵啓曰,玉堂上下番俱空,已至多日,事甚未安,校理李垿·金熙華,修撰趙琮鎭·金逌根,副修撰李沆,旣有只推之命,與副修撰韓用儀,一體牌招,以爲推移入直之地,何如?傳曰,允。
以校理李垿·金熙華,修撰趙琮鎭·金逌根,副修撰李沆·韓用儀牌不進罷職傳旨,傳于韓永逵曰,只推。
李光載有頉,代以申萬休爲假注書,閔永勳有頉,代以金永鎭爲假注書,禹夏哲有頉,代以金持純爲事變假注書。
以別兼春秋洪敬模·李紀淵牌不進罷職傳旨,傳于韓永逵曰,只推。
權丕應啓曰,明日次對,兩司當爲進參,除在外·未署經外,未肅拜人員,竝待開門牌招,何如?傳曰,允。
權丕應,以都摠府言啓曰,副摠管金益彬,以禁衛營中軍,軍兵等中日試射放事,南別〈營〉晝仕出去之意,敢啓。傳曰,知道。
上在昌德宮。停常參·經筵。
藥房都提調金思穆,提調金蓍根,副提調朴宗京啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?惠慶宮氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·惠慶宮·嘉順宮,藥房口傳問安。答曰,知道。世子宮口傳問安。答曰,知悉。
韓永逵啓曰,凡過三日擧案廳坐時,自吏曹來呈本院,例也,而吏曹參議金會淵,過三日擧案,今始來呈,以致踰日請牌之境,事甚未安。當該堂上,推考,何如?傳曰,允。
又啓曰,三品官之無得過三日,循例請牌,曾有定式矣,吏曹參議金會淵,除拜後,過三日不爲出肅,事體所在,誠極未安。從重推考,仍卽牌招察任,何如?傳曰,允。
傳于權丕應曰,大臣·備局堂上引見。
徐春輔啓曰,行大司憲韓用鐸,持平李晉淵牌不進,執義李東冕,掌令朱重翁·洪光一,持平朴時源在外,監察茶時之意,敢啓。傳曰,知道。
以大司諫韓興裕,司諫任㸁,持平李晉淵牌不進罷職傳旨,傳于徐春輔曰,只推。
權丕應,以禮曹言啓曰,癸酉式年雜科覆試,今日當爲開場,而兩司無進參之員云,令政院,卽爲牌招進參,何如?傳曰,允。
以大司諫韓興裕,司諫任㸁,持平李晉淵牌不進罷職傳旨,傳于徐春輔曰,只推。
權丕應啓曰,今日雜科覆試,兩司當爲進參,而行大司憲韓用鐸,持平李晉淵,大司諫韓興裕,司諫任㸁牌不進,執義李東冕,掌令朱重翁·洪光一,持平朴時源,獻納李象謙,正言鄭繼忠在外,鄭禮容未署經,無以備員進參,何以爲之,而行大司憲韓用鐸,更爲牌招,何如?傳曰,竝許遞,前望單子入之。
臺諫前望單子入之。大司憲金羲淳,大司諫尹益烈,司諫柳鼎養,執義尹久東,掌令尹尙烈·權漢緯,獻納朴綺壽,持平韓啓玉·李廷璞,正言姜世鷹·任文白落點。
權丕應啓曰,今日雜科覆試,兩司當爲進參,新除授臺諫,竝卽牌招,以爲推移進參之地,何如?傳曰,允。先進參後謝恩。
以校理李垿·金熙華,修修趙琮鎭·金逌根,副修撰李沆·韓用儀牌不進罷職傳旨,傳于權丕應曰,只推。
權丕應啓曰,玉堂上下番俱空,已至多日,事甚未安。校理李垿·金熙華,修撰趙琮鎭·金逌根,副修撰李沆·韓用儀,旣有只推之命,竝更牌招,以爲推移入直之地,何如?傳曰,允。
以別兼春秋洪敬謨·李紀淵牌不進罷職傳旨,傳于權丕應曰,只推。
權丕應啓曰,別兼春秋洪敬謨·李紀淵,旣有只推之命,竝卽牌招,以爲會圈之地,何如?傳曰,允。
韓永逵啓曰,吏曹郞廳來言,兵曹判書有闕,政事,取稟。傳曰,當日爲之。
又啓曰,吏曹郞廳來言,政事當日爲之事命下,而判書李肇源病不來,參判李好敏陰陽科進,參議金會淵未肅拜,不得開政云。判書·參議,竝卽牌招,何如?傳曰,允。
又啓曰,吏曹判書李肇源,參議金會淵牌不進推考傳旨及罷職傳旨,今方捧入,而開政命下之後,如是違牌,事甚未安。判書更爲牌招,何如?傳曰,允。參議只推,一體牌招。
以吏曹參議金會淵牌不進罷職傳旨,傳于韓永逵曰,只推。
韓永逵啓曰,吏曹判書李肇源,參議金會淵再牌不進推考傳旨及罷職傳旨,今方捧入,而開政命下之後,如是違牌,事甚未安。判書所當更請牌招,而係是一日三牌,何以爲之?敢稟。傳曰,參議只推,與判書,一體更爲牌招。
又啓曰,吏曹參議金會淵三牌不進,依定式,禁推傳旨捧入之意,敢啓。傳曰,知道。
以吏曹參議金會淵三牌不進禁推傳旨,傳于韓永逵曰,分揀。
申萬休有頉,代以鄭煥義爲假注書。
金永鎭有頉,代以權中復爲假注書。
金持純有頉,代以尹宗鉉爲事變假注書。
以執義尹久東,獻納朴綺壽牌不進罷職傳旨,傳于徐春輔曰,只推。
鄭煥義有頉,代以柳致睦爲假注書。
權中復有頉,代以趙熙龍爲假注書。
尹宗鉉有頉,代以金祖欽爲事變假注書。
以校理李垿·金熙華,修撰趙琮鎭·金逌根,副修撰李沆·韓用儀再牌不進罷職傳旨,傳于曺允遂曰,只推。
權丕應啓曰,玉堂上下番俱空,已至多日,事甚未安。校理李垿·金熙華,修撰趙琮鎭·金逌根,副修撰李沆·韓用儀,旣有只推之命,竝更牌招,以爲推移入直之地,何如?傳曰,允。
柳致睦有頉,代以盧光斗爲假注書。
趙熙龍有頉,代以姜在勉爲假注書。
金祖欽有頉,代以朴齊輝爲事變假注書。
禮曹,六次祈雨祭,不卜日,今二十七日,三角山·木覓山·漢江沈虎頭,遣近侍,虔誠設行事,知委,何如?判付啓,依所啓施行爲良如敎。
權丕應啓曰,明日祈雨祭傳香,禮房承旨,當爲齋宿,而行左承旨曺允遂,今日不爲仕進,所當牌招,而拘於廳規,不得請牌,何以爲之?敢稟。傳曰,牌招。
傳于韓永逵曰,發遣吏郞,諸執事淸齋與否,摘奸以來。
權丕應,以都摠府言啓曰,副摠管張鉉宅,以御營中軍,新舊番軍兵等點考事,南小營晝仕出去之意,敢啓。傳曰,知道。
權丕應,以禮曹言啓曰,試考恩賜儒生,直赴給分帖,過科後,令成均館,收聚爻周後,草記事,曾有定式矣。卽接成均館所報,則今番癸酉式年文科殿試時,直赴殿試儒生進士徐憲輔·閔永勳,幼學李光才·金敬淵·盧尙羲,直赴會試儒生幼學康國龍,給分儒生幼學黃鍾人等七人,登科直赴會試儒生幼學李鳳柱,給分儒生幼學申百休等三人,未參榜,合儒生十一人,前所受直赴給分帖,一竝收取以送矣。所收帖文十一張,依定式爻周之意,敢啓。傳曰,知道。
權丕應,以御營廳言啓曰,本廳哨官李衍九,以集春營入直哨官,昨日中日罷後,不卽還入,標信祗受,至於遲滯之境,事極可駭。決棍汰去之意,敢啓。傳曰,知道。
吏曹判書李肇源疏曰,伏以臣之冒據匪據,居然半載于玆矣。始旣辭之不力,輕犯量入之戒,終焉視若固有,徒事趨走之恭,每一思惟,怵焉驚愧,蹙蹙然靡所容措。夫按之以周官舊制,責之以統百均四之任,則尙矣,固難議爲,若其鑑別流品,甄敍賢能,使官不失方,人無遺才,則自漢唐以降,以迄于今,而其職則等耳,是故古人有言曰,以撥煩治劇之才,行激濁揚淸之政,惟天官爲然,噫,如臣匪才,顧何嘗彷彿近似於是哉?生長喬木之餘蔭,粗習觚墨之末技,忝科竊祿,滾到卿月,而才旣鈍滯,性又疎慵,自檢生平,未或一留意於裁物經世之務,故粵自佐貳代斲之時,已多尸素聾瞽之譏,其何可晉據長席,旣專且久,以取負乘之災乎?秪緣辭不獲命,怵畏義分,冒行京察,因仍盤礴,瘢疣之百出,譏笑之四至,臣實自知,而聖明容庇,尙寬郵罰之加,同朝忠厚,亦無司直之論,荏苒因循,拖至于今,然此豈臣厭然自幸者哉?惟是苟逭之爲罪上加罪而已,嗚呼,簡畀恩隆,擔負責重,非不欲精白淬礪,悉心對揚,仰副聖眷之萬一,而其奈識蔑才短,觸事憒憒,登明選公,固非敢擬,而循資塡闕,尙且不能,每遇一窠,只益艱窘,百回閱案,茫若墮霧,然則上所謂撥煩治劇,激濁揚淸,決知非可議於臣身者也。夫旣自知其不稱,而猶復淟涊,耐度時月,則自顧尙亦恧縮,傍觀寧不駭笑?方今舊德新望,群彦林立,不患無山公啓事之才,若臣者,已試蔑效,不得其職則去,卽事理之當然也。鞶禠之望,不啻如縛者之求解,玆敢齋沐治疏,仰首鳴籲於天地父母之下。伏乞聖慈,俯垂鑑諒,矜臣情之非出飾外,察臣言之悉暴由中,亟賜遞斥臣職,以幸國事,以安微分,不勝千萬至祝。臣無任云云。答曰,省疏具悉。卿其勿辭行公。
甲戌四月二十五日寅時,上御熙政堂。藥房入診,大臣·備局堂上引見,同爲入侍時,都提調金思穆,提調金蓍根,副提調朴宗京,假注書崔命顯,記注官朴思彦·柳可均,檢校待敎李龍秀,別待令副護軍洪旭浩,副司勇權以中·李命運,醫官吳千根·李漢臣·趙宗協·秦東秀·崔遂燁·卞之錞·吳仁豐,左副承旨權丕應,假注書李奎鉉,事變假注書尹師殷,領議政金載瓚,左議政韓用龜,刑曹判書金在昌,戶曹判書李相璜,知中樞府事李堯憲,行大護軍林漢浩,行護軍鄭尙愚,訓鍊院都正李溏,韓陵君李海愚,禮曹參判金魯敬,行護軍金履喬,以次進伏訖。載瓚等曰,近來日候,朝晝不適,聖體,若何?上曰,一樣矣。寢睡·水刺之節,何如?上曰,一樣矣。載瓚等曰,王大妃殿氣候,何如?上曰,各殿宮氣候一樣矣。載瓚等曰,惠慶宮久安之候,夜來,何如?上曰,一樣矣。思穆曰,醫官使之入診乎?上曰,唯。只使一醫官,入診,可也。旭浩,入診訖,思穆曰,更令一醫入診,似好矣。上曰,唯。以中入診,退伏楹外訖,思穆曰,脈度奏之。旭浩等奏曰,左右三部調均矣。上命藥院先退,宗京等,以次退出。上命次對爲之,載瓚曰,向以李游誠·姜浚欽,疏論邪學罪人若鏞事,及前掌令趙章漢不爲簡通,獨自停啓事,竝請嚴處,而有令廟堂稟處之命矣。言出隄防之嚴,事關刑政之重,若使殺活與奪之化,出自上裁,則始可以一民志而定名敎,此非臣等循例論稟之事,原疏更命還入,賜批,似好,故敢此仰達矣。上曰,還入,可也。載瓚曰,持平尹孝植上疏,以各邑吏逋之分徵守令,謂當無實效而損體貌,仍請督捧於犯者及族屬,又請京外耗作之法,只就元穀所在,從市直作錢,而有下廟堂稟處之命矣。守令分徵,卽無例之法,是豈廟堂之所樂爲者哉?無邑不逋,民邑莫保,而守令則慢未省事,邑吏則恣其售奸,將至於土潰川決,收拾不得之境,向來新定之法,蓋出不獲已之擧,而不如是,則更無以嚴典守而警列邑故耳,今豈可只守外面體貌,一任其板蕩乃已乎?已成令甲,無容他議,第設法之初,宜分令前後之別,而果未及指一稟裁,今後則以癸酉一年爲昧爽前後,癸酉十二月以前,現發守令,勿爲分徵,自甲戌正月以後現覺者,一以新事目施行,更勿饒貸,未捧前,施以解由未出之法。以此意,添載於新頒節目之意,分付各道,耗作一節,必從原數,所在邑作錢,無更爲挪移換作之弊,否則道臣勘以本律,何如?上曰,依爲之。出擧條載瓚曰,科榜出後,卽爲分館,卽自來不易之規,而況有英廟朝飭敎,唱第後,未或踰日近,則此法漸弛,經年閱月,初無會圈之擧,年前自本司,屢爲草記嚴飭,而僅爲一番擧行,今又昨年榜後,亦至今無意爲之,朝綱攸關,事極寒心。當該上博士,從重推考,使之不日擧行,何如?上曰,依爲之。出擧條載瓚曰,卽見慶尙左水使梁垸狀啓,則以爲,密陽府古曳封山標內失火,被燒大松三十二株,中松八百株,小松一千六百木株,穉毛松數甚夥然,放火根因,期於嚴覈,而新頒事目中,松田失火守令,勿罷故,該府使論罪,不敢擧論,請令廟堂稟處爲辭矣。封山失火,勿罷守令,旣有受敎,當該倅臣,不謹守護之罪,施以從重推考之典,何如?上曰,依爲之。出擧條載瓚曰,兼兵曹判書沈象奎,情理實所難强,職務有難暫曠,今姑許遞,果爲體下之政,故敢此仰達矣。上曰,依爲之。出擧條載瓚曰,以北運穀致敗,領運差員,道臣,請令攸司稟處,而此與故破有異,至有沙格勿徵之命,而獨於差員,勘以本律,果非核實之政。且今旱憂政深,農務方殷,守令·邊將之此時罷拿,亦所當念,竝令分揀,何如?上曰,依爲之。出擧條載瓚曰,前以金繼鍾等獄事,自捕廳,先爲推覈,而筵稟後,移送秋曹,使之會査得實矣。間經幾年,一不究覈,無端更送於捕廳,仍爲牢囚該廳,而秋曹諉諸捕廳,捕廳諉諸秋曹,首尾六七年之間,被告諸囚,多斃獄中,今則雖欲究竟,而梯級已絶,盤問無路,將使許多獄囚,盡爲瘐死,若使有罪倖逭,失刑莫大,抑或無犯而仍斃,干和亦甚,揆以刑政,寧有如許國體乎?悶旱疏鬱之政,宜先此獄,令該曹,卽爲移囚會査,隨卽分輕重勘處,何如?上曰,依爲之。出擧條載瓚曰,摠戎使金基厚上疏批旨,有令廟堂稟處之命矣。取見其疏本,則以爲,城餉連年捧留,故儲穀幾皆腐縮,且或自地部,給以詳定價,請得取用,而連値歉歲,以若輕價,無以貿取,未免虛留,且外而山城員役·僧民輩之資生,只在於餉穀糶糴,而一自捧留,無食渙散,內而本廳公用,專靠於屯稅穀耗,而各處稅耗,比前竝縮,分排無路爲辭矣。城餉非不嚴重,而不幸値歲歉民窮之時,力所不及,勢在末由,不得不有捧留之擧,蓋出於餉體民情,互爲輕重之意也。且戶曹之詳定價貿用,特是連年荐歉,經費不繼,着手無路,至有此請,而實非每年爲例之事也。僧徒與城民,無以沾漑,其勢固然,況又屯稅漸縮,亦由於荐歉,此所以朝家之每爲憂悶者也。然而此不可擧而措之,一朝釐正者,更與本道本曹,另講永久善後之方,何如?上曰,依爲之。出擧條載瓚曰,卽見江華留守洪義浩所報,則以爲,文殊山城南門樓改建,今已始役,而區劃物力,幾盡用下,不足之數,當不下千餘金,而嘉善尹殷謙,願納千金,補用樓役者,極爲嘉尙,合有別般激勸之道爲辭矣。納穀補賑,尙有應施之賞,出錢助役,豈無示奬之政?尹殷謙,旣是嘉善,不可更爲加資,令該曹,實職除授,何如?上曰,依爲之。出擧條載瓚曰,卽見水原留守李益運所報,則以爲,本府東將臺御路石橋修築,物力不可不別般變通,空名帖,限四百張,依已例啓稟劃下爲辭矣。前於安邊·安東·江華繕修之役,亦許空名帖成給,今此本府橋役,尤有所重,而財力果爲不敷,空名帖三百張,依所請成送,何如?上曰,依爲之。出擧條丕應曰,今日賓對,兩司無一人進參,事甚未安。違牌諸臺,竝推考,何如?上曰,依爲之。出榻敎惠慶宮進服加味益氣湯,依前方一貼煎入。出榻敎上命次對先退,載瓚等退出,又命退,承史以次退出。
上在昌德宮。停常參·經筵。
惠慶宮進服加味益氣湯,依前方,自今日一貼式,限三貼煎入事,榻前下敎。
徐春輔啓曰,行大司憲金羲淳,執義尹久東未肅拜,掌令尹尙烈·權漢緯,持平李廷璞在外,韓啓玉試所進去,監察茶時之意,敢啓。傳曰,知道。
傳于權丕應曰,受香承旨,仍爲奉審摘奸以來。
曺允遂啓曰,吏曹郞廳來言,南平縣監金基有,諫院則雖已署經,憲府則尙未署經云。除在外,·試所進去外,未肅拜人員,竝卽牌招,何如?傳曰,一司除署經。
盧光斗有頉,代以蔡定永爲假注書。
姜在勉有頉,代以鄭光默爲假注書。
朴齊輝有頉,代以康國龍爲事變假注書。
曺允遂啓曰,別兼春秋洪敬謨·李紀淵,旣有只推之命,竝更牌招,以爲會圈之地,何如?傳曰,允。
又啓曰,玉堂上下番俱空,已至多日,事甚未安。校理李垿·金熙華,修撰趙琮鎭·金逌根,副修撰韓用儀·李沆,旣有只推之命,竝更牌招,以爲入直之地,何如?傳曰,允。
行大司諫尹益烈啓曰,臣之衰癃憒劣,何嘗一分近似於臺閣之任?況有合啓中,私義之不可隨參者,向叩是職,雖伸叩謝之忱,敢籲難冒之義,特蒙體諒矣。今又除拜,顧臣處義,前後無異,請命遞斥臣職。答曰,依啓。
曺允遂,以成均館大司成意啓曰,本館入直,久任郞廳外,凡郞無敢入直,若有代員替直之事,則草記代直事,曾有定式矣。司成未差,直講李箕淵,漢江祈雨祭典祀官兼大祝進去,典籍沈能栻在外未肅拜,時無入直之員,以他郞官,姑爲代直,何如?傳曰,允。
有政。吏批,判書李肇源進,參判李好敏雜科進,參議金會淵未肅拜,行左承旨曺允遂進。以徐榮輔爲兵曹判書,以李廷奎爲輔德,以任天常爲司成,以徐憲輔爲禮曹佐郞,以李麒峻爲開城經歷,以柳相祚爲大司諫。
兵批,判書未差,參判柳病,參議鄭景祚病,參知朴宗珩進,行右承旨徐春輔進。大護軍韓用鐸,護軍尹益烈,別護軍韓興裕·元在明,副司直李東冕·任㸁·李象謙·洪光一·朱重翁·李晉淵·朴時源,副司果鄭禮容·鄭繼忠,竝單付。
徐春輔啓曰,新除授行兵曹判書徐榮輔,卽爲牌招,傳授命召,何如?傳曰,允。
又啓曰,行兵曹判書徐榮輔牌不進推考傳旨,今方捧入,而命召傳授,一時爲急,如是違牌,事甚未安,更爲牌招,何如?傳曰,允。
又啓曰,行兵曹判書徐榮輔再牌不進推考傳旨,今方捧入,而命召傳授,一時爲急,連違召命,不卽承膺,事體所在,誠甚未安。所當更請牌招,而係是一日三牌,何以爲之?敢稟。傳曰,更爲牌招。
又啓曰,行兵曹判書徐榮輔三牌不進推考傳旨,今方捧入,而命召傳授,一時爲急,連事違召,終不承膺,事體所在,誠極未安。所當更請牌招,而係是一日四牌,何以爲之?敢稟。傳曰,更爲牌招。
以校理李垿·金熙華,修撰趙琮鎭·金逌根,副修撰李沆·韓用儀牌不進罷職傳旨,傳于曺允遂曰,只推。
以別兼春秋洪敬謨·李紀淵牌不進罷職傳旨,傳于曺允遂曰,只推。
蔡定永有頉,代以成大璡爲假注書。
鄭光默有頉,代以朴宗範爲假注書。
左副承旨權丕應書啓,臣承命陪香祝,奉神位版,詣木覓山,奉審則無頉,祭物·祭器·祭井看審則精潔,諸執事·進排官摘奸則無頉矣。臣則以獻官,將事畢,還奉神位版後,復命之意,敢啓。答曰,知道。
右副承旨韓永逵書啓,臣承命陪香祝,奉神位版,詣漢江,仍爲奉審則無頉,祭物·祭器看審則精潔,諸執事·進排官摘奸則無頉矣。臣則以獻官,將事畢,還奉神位版後,復命之意,敢啓。答曰,知道。
同副承旨李在秀書啓,臣承命陪香祝,奉神位版,詣三角山,仍爲奉審則無頉,祭物·祭器·祭井看審則精潔,諸執事·進排官摘奸則無頉矣。臣則以獻官,將事畢,還奉神位版後,復命之意,敢啓。答曰,知道。
徐春輔,以備邊司言啓曰,禁府方有時囚,而判義禁在外,無以開坐勘放云。今姑許遞,政官牌招,開政差出,待下批牌招擧行,何如?傳曰,允。
又以義禁府言啓曰,靈巖郡守李鍾英拿來,與全羅監司狀啓戶曹啓目粘連,憑閱處之事,傳旨啓下矣。李鍾英時在任所云,依例發遣府羅將,拿來,何如?傳曰,待待命拿囚。
又以義禁府言啓曰,卽見忠淸監司趙貞喆啓本啓下者,備陳聖堂倉萬字漕船一隻,致敗於泰安境內緣由,仍請地方官泰安郡守金益鉉,鉤拯差使員海美縣監李運春罪狀,令攸司稟處矣。金益鉉,時在任所,發遣府羅將拿來,李運春以兼營將守令,亦在任所,發遣府書吏,差兼官後拿來,何如?傳曰,待待命拿囚。
又以義禁府言啓曰,忠淸監司趙貞喆啓本內,聖堂倉漕船領運差使員咸悅縣監金炳文罪狀,令攸司稟處事,啓下矣。金炳文今方待命,拿囚之意,敢啓。傳曰,知道。
又以禁衛營言啓曰,來五月當十番右部右司屬全羅道四哨軍兵,逢點實數五百十三名,已爲點閱整齊,來五月初一日,與內外各處入直將官·軍兵等,依例替代後,舊軍放送之意,敢啓。傳曰,知道。
又以禁衛營言啓曰,來七月當十番右部後司屬全羅道四哨軍兵,來六月二十五日,京中逢點,依例準二朔立番之意,本道監·兵使處,預爲知委,何如?傳曰,允。
又以御營廳言啓曰,本廳來五月·六月兩朔應立後部前司屬江原道二哨,京畿左道二哨,合四哨軍兵五百十七名,今已逢點整齊矣。五月初一日,與舊番右部後司軍兵,替代立番後,舊軍放送之意,敢啓。傳曰,知道。
又以御營廳言啓曰,本廳來七月·八月兩朔,應立後部左司屬京畿左道二哨,右道二哨,合四哨軍兵,六月二十五日,京中逢點,七月初一日,與前司軍兵,當爲替代立番,趁期調送事,本道監司處,措辭知會之意,敢啓。傳曰,知道。
又以右邊捕盜廳言啓曰,本廳嚴囚付榜干連罪人金繼鍾·梁成宅·朴震澤等,依大臣筵奏批旨,移送秋曹之意,敢啓。傳曰,知道。
上在昌德宮。停常參·經筵。
自辰時至未時,日暈。
徐春輔,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
又啓曰,來初一日輪臺日次,而景慕宮夏享大祭齋戒相値,頉稟之意,敢啓。傳曰,知道。
又啓曰,合辭許久闕啓,事甚未安,除在外·試所進去外,未肅拜人員,竝卽牌招,何如?傳曰,允。
又啓曰,御營廳將官來言,今日本廳軍兵,日次私習云矣,敢啓。傳曰,知道。
曺允遂啓曰,別兼春秋洪敬謨·李紀淵,旣有只推之命,竝更牌招,以爲會圈之地,何如?傳曰,允。
又啓曰,玉堂上下番俱空,已至多日,事甚未安,校理李垿·金熙華,修撰趙琮鎭·金逌根,副修撰韓用儀·李沆,旣有只推之命,竝更牌招,推移入直之地,何如?傳曰,允。
徐春輔啓曰,行兵曹判書徐榮輔,四牌不進推考傳旨,今方捧入,而命召傳授,一時爲急,一向違召,無意承膺,事體所在,萬萬未安。所當更請牌招,而係是一日五牌,何以爲之?敢稟。傳曰,更爲牌招。
成大璡有頉,代以朴熙輔爲假注書。
朴宗範有頉,代以金宗虎爲假注書。
康國龍有頉,代以金聖默爲假注書。
傳于徐春輔曰,當該承旨,從重推考。
禮曹來五月十五日,中宮殿誕日陳賀時,應行節目,參考前例磨鍊,依此擧行,何如?判付啓。權停爲良如敎。
曺允遂啓曰,吏曹判書李肇源,參判李好敏,參議金會淵牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,更爲牌招,何如?傳曰,允。
又啓曰,吏曹參議金會淵,旣有只推之命,一體牌招,何如?傳曰,允。
以吏曹參議金會淵再牌不進罷職傳旨,傳于曺允遂曰,只推。
曺允遂啓曰,吏曹判書李肇源,參議金會淵牌不進推考傳旨及罷職傳旨,今方捧入,而開政命下,已至經宿,連事違召,無意承膺,揆以事體,誠甚未安。參判李好敏,雜科進去,判書更爲牌招,何如?傳曰,允。參議只推,一體牌招。
有政。吏批,判書李肇源進,參判李好敏牌不進,參議金會淵未肅拜,行左承旨曺允遂進。以宋啓榦爲執義,金啓淵爲吏曹佐郞,南公轍爲判義禁,徐榮輔爲軍器提調,金魯文爲典籍。訓鍊都監提調單徐榮輔,禁衛提調單徐榮輔,御營提調單徐榮輔。
兵批,行判書徐榮輔未肅拜,參判柳病,參議鄭景祚進,參知朴宗珩病,行右承旨徐春輔進。副司直單尹久東。
以吏曹參議金會淵牌不進罷職傳旨,傳于曺允遂曰,只推。
以別兼春秋洪敬謨·李紀淵牌不進罷職傳旨,傳于曺允遂曰,只推。
以校理李垿·金熙華,修撰趙琮鎭·金逌根,副修撰韓用儀·李沆牌不進罷職傳旨,傳于曺允遂曰,只推。
執義尹久東啓曰,臣以無似,本不合於淸朝耳目之任,而不意今者,伏奉司憲府執義特旨,繼以天牌荐降,揆以分義,固當竭蹶趨進,而第臣於合啓中,有私義之不可聯參者,前後辭避,輒蒙體諒之聖恩。今臣處義,與前無異,其何敢一刻晏然於臺次乎?請命遞斥臣職。答曰,依啓。
以獻納朴綺壽,正言任文白牌不進罷職傳旨,傳于徐春輔曰,只推。
徐春輔啓曰,行兵曹判書徐榮輔,疏批已下,卽爲牌招,傳授命召,何如?傳曰,允。
又啓曰,御營大將李溏,以本營新舊番鄕軍習操事,明日出往沙阿里矣。所帶左邊捕盜大將命召及大將牌·傳令牌,何以爲之?敢稟。傳曰,仍佩往來。
朴熙輔有頉,代以李升坤爲假注書。
金宗虎有頉,代以宋奎弼爲假注書。
以平安監司鄭晩錫狀啓,寧邊府民家失火事,傳于徐春輔曰,聞甚矜惻,元恤典外,別加顧恤事,廟堂分付。
又以都摠府言啓曰,副摠管徐能輔,以漢城府右尹,本府坐起晝仕出去之意,敢啓。傳曰,知道。
又以備邊司言啓曰,北兵使安橚,年老且病,連狀乞遞。老病旣如此,則不可强令察任,改差,何如?傳曰,允。
又以摠戎廳言啓曰,北漢禁衛營字內城堞頹圮處,自該營,三月三十日始役,今日畢築之意,敢啓。傳曰,知道。
槐院分館,金聖謙·鄭基善·宋成龍·韓用錡·趙萬協·朴齊明·朴心壽·朴周燮·南履懋·權中淸·鄭鴻慶·洪永觀·李元延·朴潞壽·李鎭華·李驥秀·李相遠·權敦仁·嚴燾·柳幼麟·李祥奎·趙雲從·金道喜·尹秉烈·李奎鉉·洪學淵·申在陽·鄭知容·尹心圭·柳榮輔·李趾秀·金炳球·李羲肇·朴宗學·李若愚·李寅溥·申綽·權徽·沈東潤·南履烱·李東迪·朴長復·李家淳·李在鶴·李敏會·洪益聞·趙忠植·吳駿常·李義·崔升羽·朴容壽·申景雨·洪彦謨·朴台壽·鄭佺始·李冕植·趙錫黽·李鳳純·李光載·鄭煥義·姜必煥·申萬休·蔡定永·金敬淵·朴熙輔·權中復·崔綱魯·成大璡·宋奎弼·姜在勉·盧光斗·趙熙龍·朴宗範·柳致睦,以上四點。
刑曹啓目粘連,義興縣殺獄罪人洪允宗獄事,三檢而實因終欠歸一,屢査而詞證亦未具備,前後道啓·曹讞,率皆起疑,罪疑惟輕,不害爲審克之道,獄體至嚴,臣曹不敢擅便,上裁,何如?判付啓。放送爲良如敎。
又啓目,金溝縣殺獄罪人趙道老味獄事,囊脹卵縮,明是被踢之驗,痕損相符於兩檢,情節畢露於諸訂,一案已具,三尺難逭,連加嚴訊,期於輸款爲白乎旀,檢驗事體,何等至重,而供招矛盾,居住俱不詳覈,疎忽莫甚,兩檢官,竝從重推考爲白乎旀。順天府殺獄罪人金大允獄事,腎囊要害之處,傷痕狼藉,金女兩檢之招,掩護不得,實因明的,詞訂具備,論以三尺,雖逭一律,更加嚴刑,期於取服之意,分付道臣,何如?判付啓。依允。
行兵曹判書徐榮輔疏曰,伏以,臣卽一癃廢無用之物,以情以病,夫豈有當世之念?優游樗散,藥餌爲命,時從閣班,獲覲耿光,餘生之微分極矣,至願止矣。杜門負痾,惟俟符到,乃於此際,中權除旨,有隕自天,臣誠惝怳震懍,不知所以自措也。臣於再昨之冬,猥叨是職,承乏副急,造次出膺,辭不獲命,因仍蹲據,輾轉至于周歲。滿盈之必溢,負乘之致寇,臣實自揣,果然臺評峻發,聲罪狼藉,情踪危臲,靡所止屆,獲蒙聖慈體諒,劃賜遞解,俾全自靖之微諒,永遂知止之宿願,恩至渥也,德至厚也。臣雖糜粉隕結,豈足以報其萬一哉?自是以後,臺疏所謂權要華膴,皆臣終身自劃之地,非但臣之自劃如此,上自同朝之卿士百官,下至輿儓走卒,孰不謂然,而甫過數月,復承此命,臣安得不茫然失圖,若隕淵谷也?言其才具,則已試而蔑效,言其病形,則與歲而益深,比之昨年十疏哀號之時,又萬萬不逮矣。然而在臣今日去就,猶屬第二義耳。人之所以爲人,國之所以爲國,廉恥是已。朱夫子有訓曰,士大夫之辭受出處,非獨其身之事而已,其所處之得失,乃關風俗之盛衰。管仲之言曰,禮義廉恥,是爲四維,四維不張,國乃滅亡。廉恥之所關如此,豈不大可懼哉?臣自度情勢道理,閑仕冷局之外,不選甚差除,都做不得,心口相矢,視作匹夫之株守者,非敢自爲之地,庶幾以此爲聖朝不報之報也。況今所叨,卽臣遭彈之地,則非特權要而止,華膴而止。假使臣,迷頑奊詬,徒知貪戀,尙何可擬議於是任也?此而冒出,是不識人間有差恥事也,不亦爲辱朝廷之甚,而淸朝士大夫,必將羞與爲伍矣,天下寧有是哉?臣聞明主不枉人志,伏惟我主上,禮使臣工,深體九經,陶鎔全保,無物不遂,今臣切苦之情,必辭之義,庶蒙淵鑑之俯燭,必不忍置臣於顚倒倡披之科矣。庚牌屢降,鐵限莫越,自速逋慢,是豈樂爲?縮伏歷日,未蒙嚴誅,重任虛縻,冞增臣罪,惶阨之極,不容終默。玆敢冒萬死,瀝血號籲於天地父母之前。惟聖明察臣情之不可强迫,諒臣言之非出外飾,將臣職名,亟許鐫免,俾臣得以安意,垂盡之餘景,免爲風敎之罪人,則雖死之日,猶生之年也。臣無任云云。答曰,省疏具悉。卿之情勢,前已昭晰,則何有深引?卿其勿辭,卽爲入來肅命。
副司果李游誠疏曰,伏以,臣庸愚湔劣,最居人下,淸朝耳目之任,萬不近似,而猥蒙不世之恩,薇垣·柏府,除旨聯翩,臣揣量己分,實無堪承之望。前後除命,一未趨膺,不意日前,前望點下,適在試事往役之日,至有先進後謝之命,臣怵畏義分,不敢言私,黽勉趨參,而素患痰積之病,忽添於多日冷處之餘,未克出肅,徑還私次,罪積逋慢,縮伏私勘矣。何幸慈覆之天,俯垂曲諒,特許鞶褫,臣且惶且感,不知所以報答鴻私也。臣職名已解,何敢言事,而事在臣未遞之前,刑政大有所關,隄防不可不嚴,故略控駭惋之忱,仰瀆崇嚴之聽焉。噫,今番憲府前啓中,若鏞事之遽停,此何擧措,此何變怪?邪術之蔑倫亂常,凶國禍〈家〉,實是載籍以來所未有者,而彼若鏞,以若鍾爲親兄,以承薰爲切姻,爲世指目,厥惟久矣。及夫辛酉之獄,再入鞫庭,屢被刑訊,特以狡黠成性,眞贓未捉,竟從末勘,編配內地,已是失刑之大者,而年前放逐之有命也,王府之不得奉行者,誠以公議之未泯,隄防之莫嚴,賴有臺啓在耳。夫臺啓者,一國公共之論也。蒙允之前,雖不過故紙謄傳,而亂賊由是而知懼,義理由是而闡明,其停其連,關係甚重,必待衆議之僉同,有非一人之臆斷。惟彼前掌令趙章漢,抑何心腸,不有公議,獨出己見,初不簡通於僚員,忙忙詣臺,惟恐或後,汲汲停啓,惟畏人知,遂使擧世共討之義,一朝壞了,事之駭妄,莫此爲甚。此路一開,則邪徒之覬覦跳踉者,其將接跡而起矣。思之及此,寧不大可寒心哉?臣以伊日僚臺,漠不聞知,薄昏而始接小報,及夜而又遞本職,卽欲駁正,而周旋無路,憂慨弸中,歷日靡措。玆敢不避出位之嫌,略暴衷懇。伏乞聖明,亟降處分,以嚴隄防,以重臺體焉。臣無任云云。省疏具悉。已諭於姜浚欽疏批矣。
上在昌德宮。停常參·經筵。
徐春輔啓曰,合辭方張之時,兩司無詣臺之員,事甚未安。除在外·試所進去外,未肅拜·呈告人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,左副承旨權丕應,今日不爲仕進,卽爲牌招,何如?傳曰,允。
李在秀啓曰,別兼春秋洪敬謨·李紀淵,旣有只推之命,竝更牌招,以爲會圈之地,何如?傳曰,允。
又啓曰,司譯院官員來言,譯科覆試,今當開場,而提調李好敏,雖已受點,身病猝重,不得設行云。卽爲牌招,何如?傳曰,一提調進去。
徐春輔啓曰,卽者義禁府都事來言,以時囚勘放事,自廟堂草記,蒙允矣。時囚當爲照律,而新除授判義禁南公轍在外,次堂例不得擧行云,何以爲之?敢稟。傳曰,令次堂擧行。
又啓曰,卽者義禁府都事來言,時囚無得過三日滯囚,曾有定式矣。時囚罪人李基鼎·金炳文,當爲捧供,而判義禁南公轍,同義禁金銑在外,同義禁柳·趙恪,俱有身病,不得開坐云。同義禁柳·趙恪,竝卽牌招,以爲開坐之地,何如?傳曰,允。
禮曹七次祈雨祭,不卜日,來五月初一日,龍山江楮子島,遣重臣虔誠設行事,知委,何如?判付啓。依所啓施行爲良如敎。
李升坤有頉,代以姜弼煥爲假注書。
宋奎弼有頉,代以崔綱魯爲假注書。
金聖默有頉,代以金輦爲事變假注書。
以左副承旨權丕應牌不進罷職傳旨,傳于徐春輔曰,只推。
徐春輔啓曰,行兵曹判書徐榮輔牌不進推考傳旨,今方捧入,而命召傳授,一時爲急,如是違牌,事甚未安,更爲牌招,何如?傳曰,允。
以別兼春秋洪敬謨·李紀淵牌不進罷職傳旨,傳于李在秀曰,只推。
徐春輔啓曰,行兵曹判書徐榮輔牌不進推考傳旨,今方捧入,而命召傳授,一時爲急,如是違牌,事甚未安,更爲牌招,何如?傳曰,允。
李在秀啓曰,玉堂上下番俱空,已至多日,事甚未安。校理李垿·金熙華,修撰趙琮鎭,副修撰李沆·韓用儀,旣有只推之命,竝卽牌招,以爲推移入直之地,何如?傳曰,允。
徐春輔啓曰,行兵曹判書徐榮輔再牌不進推考傳旨,今方捧入,而命召傳授,一時爲急,連事違召,無意承膺,事體所在,誠極未安。所當更請牌招,而係是一日三牌,何以爲之?敢稟。傳曰,更爲牌招。
又啓曰,行大司憲韓用鐸牌不進,執義宋啓榦,掌令尹尙烈·權漢緯,持平李廷璞在外,韓啓玉雜科進,監察茶時之意,敢啓。傳曰,知道。
又啓曰,行兵曹判書徐榮輔三牌不進推考傳旨,今方捧入,而命召傳授,一時爲急,連違召命,終不承膺,揆以事體,誠極未安。所當更請牌招,而係是一日四牌,何以爲之?敢稟。傳曰,更爲牌招。
以獻納朴綺壽,正言任文白牌不進罷職傳旨,傳于徐春輔曰,只推。
徐春輔啓曰,明日祈雨祭傳香,禮房承旨,當爲齋宿,而行左承旨曺允遂,今日不爲仕進,所當牌招,而拘於廳規,不得請牌,何以爲之?敢稟。傳曰,牌招。
以校理李垿·金熙華,修撰趙琮鎭,副修撰李沆·韓用儀牌不進罷職傳旨,傳于曺允遂曰,只推。
傳于曺允遂曰,發遣吏郞,諸執事淸齋與否,摘奸以來。
姜弼煥有頉,代以李東翰爲假注書。
崔綱魯有頉,代以沈湜爲假注書
金輦有頉,代以李湜爲事變假注書。
徐春輔,以備邊司言啓曰,卽見開城留守尹序東狀啓,則以爲,本府經歷尹尙烈,除拜司憲府掌令矣,赴任未滿一朔,旋卽遞任,則迎送爲弊,事多掣礙,姑爲仍任事,請令廟堂,稟處矣。遞易若是太頻,迎送必當有弊,開城前經歷尹尙烈,依狀請仍任,何如?傳曰,允。
又以備邊司言啓曰,卽見開城留守尹序東狀啓,則以爲,荐歉之餘,農糧艱乏,邑報民訴,竝請加分,各邑·鎭倉各穀合五千六百石,特許加分事,請令廟堂,稟處矣。本府民多還少,每年輒請加分,而今於窮節艱食之時,民情尤當悶急。各倉留庫合五千六百石,依狀請許令加分,何如?傳曰,允。
直提學金履喬,檢校直閣李魯益·李光文,檢校待敎朴宗薰·李龍秀·朴綺壽,待敎李鶴秀等疏曰,伏以,臣等俱以匪才,猥叨先朝御製監印之役,承命趨事,周歲于玆矣。言其擧行之節,不過就昔年已謄之藁,便房奉藏之本,考覈繕寫之脫漏釐正,字劃之偏傍,眞所謂尋行數墨之功,無容其小智私慧。然其義則莫嚴而莫敬,其事則至難而至愼,中心悚惕,恒若隕墜。迺者伏見泮儒捲堂所懷,則以御製全書之再三往復,未得如請,致慨於監印諸臣,而其中方外儒通文之句語,實不勝瞠然而惑,懍然而悚。臣等於此,有不容泯默,敢此冒陳焉。當初臣等之不應泮儒之請者,其故有三。頒賜與否,非諸臣之所敢知,一也,御製事體,與他經書不同,二也,國朝御製之頒賜於太學無例,三也。毋論其書印進之後,藏置之爲幾處,頒賜之爲幾件,皆出臨時之上裁,原非自下之仰請,則是固不可以私許也,明矣。御製奉安之法,昉自有宋天章龍圖之外,未嘗有及於太學者,宋史可按。經書雖是前聖所著,天下後世之用,如茶飯衣服,故雖科場講試之際,挾持卷舒,與他書無異,御製則尊敬嚴重,特別於當朝,故出入移動之際,皆有儀節,開卷臨文,極其莊敬,自古然矣。雖以先朝設置之制言之,奎章之閣,所以奉當宁御製也,奉謨之堂,所以奉列聖御製也,皆有之窩,所以貯九經百家也。故庤書之時,經則曰藏而不曰奉安,御製曰奉安而不曰藏,其事體之加隆,亦可知也。竊見先朝新印書籍,必皆頒賜於太學,而列聖御製,未嘗及焉,則聖心裁處,固已如此。列聖訓謨之盛,當時諸生,亦豈無願一見之心,而未聞其有請於編摩之日,其例之無可據,又如彼矣。於是三者,不得其一焉,則臣等之不得爲諸生地者,豈以諸生之言爲輕而然也?特臣等,自不敢耳。然泮儒願得奉覩之誠,常情固然,而至若方外通辭,則實未曉其旨意之所在也。其言有曰,詩詞序引等編,續之於列聖御製之下,許其私印,以爲廣布,至於一部全書,不許私印,無以廣布,又曰,有何分別取捨之可議云云。噫,御製刊印,事體何等重大,則雖使詳知其裏面,固不宜妄容唇舌,況未諳本末,而輕加疵議乎?全書自有全書之體段,合附自有合附之體段,全書合部之不可爲一例,愚智皆知,旣不可爲一例,則安得無分別,旣有分別,則亦安得無取捨哉?然今番合部命下之初,自上,有全書中可載於合部本者,看詳去取,付籤以進之命,臣等固當謹遵聖敎,而御製全書,卽昔日親加勘定之本,臣等不敢輒有去取。又若全書諸編,無遺盡載,則將與列聖御製義例,大相逕庭。故諸僚爛漫商確,以詩文則一依全書盡載,如樂通以下諸編之另爲一書者,勿爲竝載,議定之後,長僚筵達蒙允而後擧行,此蓋一以尊全書,不敢有取捨也,一以遵原編,不得不分別也,此其事勢之自然也。所謂私印之許與不許,內外閣舊規,凡承命而印書者,須有許其私印之敎,然後捧甘於各司,知委於坊曲。今此全書所創有也,故自臣等,不敢生意於挾印。至於合部,則私家之奉置列聖御製者,往往有之,故臣等始敢援此而挾印。方外之願印者,亦或各以其誠印去,特不之禁而已。初未有捧甘知委之擧,則顧安有許與不許,廣布不廣布之可論哉?臣等之如是縷縷,誠涉煩疲,人情易惑而難曉,若不明白劈說,恐使惑者愈惑,可曉者不能曉故也。然臣等旣逐日監董,泮儒往復,實在臣等仕進之日,而畢竟使莫重御製之事,上下於通文捲堂之間,臣等之到今慙悚,庸有極哉?玆不敢晏然於董役,露章自列,仰瀆崇聽。伏乞聖明,特降威罰,以爲人臣不職者之戒焉。臣等無任云云。答曰,省疏具悉。儒生事,不必深奏,卿等盡心監印。
漢城府右尹趙萬元疏曰,伏以,臣向上辭本,獲遞銓任,仰感體諒之聖恩,俯慰悶隘之病懷,曾未幾日,又伏奉京兆新命,義重叩謝,禮宜竭蹶,而第臣失血宿症,輾轉沈痼,自歲初添劇之後,今已屢朔,一向無減,房闥運動,尙難自力,擔曳作行,亦無其望。且臣與判尹臣金啓洛,有親査應避之嫌,揆以公格,自在當遞。詞訟劇任,不容一日虛縻,而屢瀆是懼,今始援例陳籲。伏乞聖明,亟命鐫改臣新叨職名,俾公務無滯,私心獲安焉。臣無任云云。答曰,省疏具悉。所請依施。
敦寧府都正洪宅夏疏曰,伏以,臣以嶺外寒踪,忝叨朝籍,偏蒙先朝之特恩,猥隨侍從之淸班,十年江湖,報答無階,每自循省,祗增惶恧。粵在再昨年特推恩典,如臣疎逖,亦蒙陞資,感淚交零,不勝隕越。迺者敦府除旨,忽下於遐鄕蓬蓽之中,臣是何人,誤恩之隆,至於此極也?感激惶蹙,罔知措躬,義分所在,不敢以病蟄,晏然在家,跋涉千里,蒼黃來肅,而第臣元無敦寧,揆以格例,有難冒膺。玆敢不避猥越,略陳短章。伏乞聖明,亟賜遞改,以存公格,以安私分,千萬幸甚。臣無任云云。省疏具悉。所請依施。
上在昌德宮。停常參·經筵。
自辰時至人定,灑雨下雨,測雨器水深一寸二分。
惠慶宮進服加味益氣湯前方中,人蔘加五分,五貼製入事。出榻敎
藥房都提調金思穆,提調金蓍根,副提調朴宗京啓曰,伏未審日間,聖體,若何,寢睡·水刺之節,若何?臣等率諸御醫,趁早入診,詳察聖候爲宜。王大妃殿氣候,何如?惠慶宮氣候,何如?嘉順宮氣候,何如?臣等不任區區伏慮,敢此問安,竝此仰稟。答曰,知道。王大妃殿·中宮殿·惠慶宮,藥房口傳問安。答曰,知道。世子宮,口傳問安。答曰,知悉。
李在秀啓曰,行大司憲金羲淳未肅拜,執義宋啓榦,掌令權漢緯,持平李廷璞在外,掌令一員未差,持平韓啓玉試所進,監察茶時之意,敢啓。傳曰,知道。
曺允遂啓曰,左副承旨權丕應,今日不爲仕進,卽爲牌招,何如?傳曰,允。
李在秀啓曰,備邊司郞廳來言,今日賓廳日次,而祈雨祭齋戒相値,不得來會云矣,敢啓。傳曰,知道。
傳于朴宗京曰,藥房入侍,時原任大臣·閣臣,同爲入侍。
傳于曺允遂曰,禮房承旨馳詣宗廟·景慕宮,奉審摘奸,仍詣受香諸處,奉審摘奸以來。
李在秀啓曰,義禁府時囚之議處照律,令次堂擧行事命下,而同義禁柳·趙恪,謂以老昏,末由議讞,只捧囚供,今始來呈,至於議處照律,不卽擧行,揆以事體,誠甚未安,竝從重推考,何如?傳曰,允。
李東翰有頉,代以李趾秀爲假注書。
李湜有頉,代以盧尙羲爲事變假注書。
李在秀啓曰,行兵曹判書徐榮輔四牌不進推考傳旨,今方捧入,而命召傳授,一時爲急,連事違召,終無變動,事體所在,萬萬未安。所當更請牌招,而係是一日五牌,何以爲之?敢稟。傳曰,更爲牌招。
曺允遂啓曰,別兼春秋洪敬謨·李紀淵,旣有只推之命,竝更牌招,以爲會圈之地,何如?傳曰,允。
又啓曰,玉堂上下番俱空,已至多日,事甚未安。校理李垿·金熙華,修撰趙琮鎭,副修撰李沆·韓用儀,旣有只推之命,竝更牌招,以爲推移入直之地,何如?傳曰,允。
李在秀啓曰,行兵曹判書徐榮輔牌不進推考傳旨,今方捧入,而命召傳授,一時爲急,多日違召,無意承膺,事體所在,誠極未安。更爲牌招,何如?傳曰,允。
又啓曰,行兵曹判書徐榮輔再牌不進推考傳旨,今方捧入,而命召傳授,一時爲急,多日違召,終不變動,揆以事體,尤極未安。所當更請牌招,而係是一日三牌,何以爲之?敢稟。傳曰,更爲牌招。
以左副承旨權丕應牌不進罷職傳旨,傳于李在秀曰,只推。
李在秀啓曰,假注書李趾秀,時無職名,令該曹依例付軍職,冠帶常仕,何如?傳曰,允。
以別兼春秋洪敬謨·李紀淵牌不進罷職傳旨,傳于曺允遂曰,只推。
以校理李垿·金熙華,修撰趙琮鎭,副修撰李沆·韓用儀牌不進罷職傳旨,傳于曺允遂曰,只推。
李在秀啓曰,獻納朴綺壽,以其親病,投章徑行,原疏,以祈雨祭齋戒,纔已退却矣。所當直捧遞差傳旨及禁推傳旨,而此與無端下鄕有異,從重推考,何如?傳曰,允。原疏捧入。
傳于曺允遂曰,發遣吏郞,諸執事淸齋與否,摘奸以來。
曺允遂啓曰,端午帖製述人,旣已抄啓矣。弘文提學金啓洛,待開門牌招,以爲出韻科次之地,何如?傳曰,允。
又以禮曹言啓曰,來五月初四日,寧陵忌辰祭享及初五日端午節享,兩官中一員,前期受香,以爲備員將事,而令南陽進,方在拿處中,今姑改差,其代,卽令該曹,以在京無故人,口傳差出,以爲備員擧行之地,何如?傳曰,允。
李在秀,以備邊司言啓曰,時囚議處,有令次堂擧行之命,而次堂俱有老病,無以開坐云。同義禁柳·趙恪,竝許遞,其代,令該曹口傳差出,待下批牌招察任,何如?傳曰,允。
吏曹口傳政事,以李惟命·尹魯東爲同義禁,李享會爲寧陵令。
備邊司薦望,以元永胄爲北兵使。
盧尙羲有頉,代以文慶愛爲事變假注書。
曺允遂,以成均館大司成意啓曰,本館入直,久任郞官外,凡郞無敢入直,若有代員替直之事,則草記代直事,曾有定式矣。司成任天常,龍山祈雨祭執禮進去,直講李箕淵,身病呈旬,典籍沈能栻在外未肅拜,時無入直之員,以他郞官,姑爲代直,何如?傳曰,允。
又以承文院都提調意啓曰,五十登科,則例爲陞六,登科時或未滿五十,而分館時滿五十則陞六者,亦多前例,朝家本意,蓋以老未及用爲慮矣。卽今亦有分館時滿五十者云,竝陞六之意,分付該曹,何如?傳曰,允。
李在秀,以義禁府言啓曰,保放罪人姜彙鈺,還囚捧供以入之意,敢啓。傳曰,知道。
又以訓鍊都監言啓曰,本局千摠李勉植,身病甚重,勢難察任,改差,何如?傳曰,允。
又以御營廳言啓曰,本廳字內惠化門北邊第六城廊近處頹城改築處,女墻等已畢築之意,敢啓。傳曰,知道。
又以御營廳言啓曰,本廳千摠李榏,身病甚重,勢難察任,改差,何如?傳曰,允。
義禁府啓目,咸悅縣監原情云云。問目內辭緣,泛稱遲晩,刑推得情,何如?判付啓,除刑推議處爲良如敎。又啓目,穩城府使李基鼎原情云云。問目內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓,依允。又啓目,鍾城前府使姜彙鈺原情云云。問目內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付啓,依允。
獻納朴綺壽疏曰,伏以,臣卽接鄕廬之信,則臣之偏母,當此敲炎之時,宿症添苦,兼以近來輪感,痰嗽眩暈,委在床玆。臣得聞此報,方此煎灼,按住不得,玆敢忙陳短章,徑尋鄕路。伏乞聖慈,俯垂矜諒,將臣所帶之職,竝賜鐫遞,仍治臣擅行之罪,以肅朝綱,以安私分焉。臣無任云云。省疏具悉。爾其勿辭往護焉。
甲戌四月二十九日卯時,上御熙政堂。藥房入診,時原任大臣·閣臣,承候同爲入侍時,都提調金思穆,提調金蓍根,副提調朴宗京,假注書沈湜,記注官朴思彦·柳可均,領府事李時秀,領議政金載瓚,左議政韓用龜,檢校提學金祖淳,原任提學朴宗慶,直提學李存秀,檢校直閣李光文,檢校待敎李龍秀,待敎李鶴秀,以次進伏,別待令副護軍洪旭浩,副司勇權以中·李命運,醫官吳千根·李漢臣·趙宗協·秦東秀·鄭重周·李彦厚·李重恒,以次進伏楹外訖。時秀等曰,近來旱炎太甚,聖體,若何?上曰,一樣矣。時秀等曰,寢睡·水刺之節,何如?上曰,一樣,各殿宮氣候亦一樣矣。時秀曰,湯劑進御,與停止時有間,水刺凡節,更何如?小臣十餘日間,未得承候,下情伏不勝悶鬱矣。上曰,醫官入診。時秀曰,診候時,許令仰瞻天顔,詳察症候,似好矣。上可之。旭浩·以中·命運以下,診候訖退伏,次第奏曰,脈候左右三部調均矣。惠慶宮進服加味益氣湯前方中,人蔘加五分,五貼製入。出榻敎上命退,時秀等退出。又命退,承史以次退出。
上在昌德宮。停常參·經筵。
二十九日自人定至五月初一日開東,灑雨下雨,測雨器水深四分。
李在秀啓曰,行大司憲金羲淳未肅拜,執義宋啓榦,掌令權漢緯,持平李廷璞在外,掌令一員未差,持平韓啓玉雜科進,監察茶時之意,敢啓。傳曰,知道。
又啓曰,來初五日,朝參日次矣,敢稟。傳曰,停。
曺允遂啓曰,左副承旨權丕應,今日不爲仕進,卽爲牌招,何如?傳曰,允。
傳于曺允遂曰,禮房承旨馳詣景慕宮,奉審摘奸以來。
韓永逵啓曰,別兼春秋洪敬謨·李紀淵,旣有只推之命,竝卽牌招,以爲會圈之地,何如?傳曰,允。
又啓曰,玉堂上下番俱空,已至多日,事甚未安。校理李垿·金熙華,修撰趙琮鎭,副修撰李沆·韓用儀,旣有只推之命,竝更牌招,以爲推移入直之地,何如?傳曰,允。
文慶愛有頉,代以金性魯爲事變假注書。
李在秀啓曰,同義禁尹魯東·李惟命牌不進推考傳旨,今方捧入,而開坐命下之後,如是違牌,事甚未安,更爲牌招,何如?傳曰,允。
以左副承旨權丕應牌不進罷職傳旨,傳于韓永逵曰,只推。
韓永逵啓曰,卽者義禁府都事來言,時囚議處,令次堂擧行事命下,而同義禁金銑未肅拜,尹魯東差祭,只有李惟命一人,無以備員開坐云。同義禁金銑,卽爲牌招,何如?傳曰,允。
又啓曰,行兵曹判書徐榮輔三牌不進推考傳旨,今方捧入,而命召傳授,一時爲急,連事違召,終不承膺,揆以事體,萬萬未安。所當更請牌招,而係是一日四牌,何以爲之?敢稟。傳曰,更爲牌招。
又啓曰,行兵曹判書徐榮輔牌不進推考傳旨,今方捧入,而命召傳授,一時爲急,多日違召,無意承膺,事體所在,誠極未安。更爲牌招,何如?傳曰,允。
又啓曰,兵曹判書徐榮輔再牌不進推考傳旨,今方捧入,而命召傳授,一時爲急,多日違召,終不承膺,揆以事體,極涉未安。所當更請牌招,而係是一日三牌,何以爲之?敢稟。傳曰,牌招。
又啓曰,行兵曹判書徐榮輔三牌不進推考傳旨,分方捧入,而命召傳授,一時爲急,多日違召,終不變動,事體所在,萬萬未安。所當更請牌招,而係是一日四牌,何以爲之?敢稟。傳曰,更爲牌招。
以校理金熙華,副修撰李沆·韓用儀牌不進罷職傳旨,傳于韓永逵曰,只推。
以別兼春秋洪敬謨·李紀淵牌不進罷職傳旨,傳于韓永逵曰,只推。
金性魯有頉,代以李鼎默爲事變假注書。
以平安監司鄭晩錫狀啓,江界府民家失火事,傳于李在秀曰,聞甚矜惻,被燒人等處,原恤典外,別加顧助。爛死人如有生前身還布,蕩減事,分付。
韓永逵,以吏曹言啓曰,今此宗廟·各陵·殿宮·園墓端午祭祭官,當爲磨鍊,而老病公故外,實無推移排比之路。依近例,刑官及司饔院官員年六十以上人員,通融塡差以入,而其中時無職名人員,令該曹口傳付軍職,何如?傳曰,允。
又以奎章閣言啓曰,景慕宮望廟樓,今朔奉審,無頉之意,敢啓。傳曰,知道。
李在秀,以都摠府言啓曰,今日入直內三廳武兼禁軍及軍兵等,當爲中日習射技放,而景慕宮夏享大祭齋戒相値,不得設行之意,敢啓。傳曰,知道。
又以刑曹言啓曰,依下敎,大嬪宮守僕高繼信,以祭享宮家作亂,非輕罪,嚴刑一次後,全羅道光州牧定配所,卽爲押送之意,敢啓。傳曰,知道。
上在昌德宮。停常參·經筵。
初一日夜五更,灑雨下雨,測雨器水深一分。
進御養心湯,自今日一貼式煎入事。出榻敎
韓永逵啓曰,合辭許久闕啓,事甚未安,除在外·試所進去外,未肅拜·呈告人員,竝卽牌招,何如?傳曰,允。
朴宗京啓曰,藥房三提調持湯劑來待矣。傳曰,封入。
曺允遂啓曰,別兼春秋洪敬謨·李紀淵,旣有只推之命,竝卽牌招,以爲會圈之地,何如?傳曰,允。
又啓曰,玉堂上下番俱空,已至多日,事甚未安。校理金熙華,副修撰李沆,旣有只推之命,校理李垿,修撰趙琮鎭,一體牌招,以爲推移入直之地,何如?傳曰,允。
曺允遂啓曰,卽者校理李垿,旣入闕中,不爲肅謝,直爲出去,事甚未安,推考,何如?傳曰,允。
韓永逵啓曰,行兵曹判書徐榮輔牌不進推考傳旨,今方捧入,而命召傳授,一時爲急,連事違召,無意變動,揆以事體,誠萬萬未安。所當更請牌招,而係是一日五牌,何以爲之?敢稟。傳曰,牌招。
又啓曰,行兵曹判書徐榮輔牌不進推考傳旨,今方捧入,而命召傳授,一時爲急,多日違召,無意承膺,事甚未安,更爲牌招,何如?傳曰,允。
又啓曰,行兵曹判書徐榮輔再牌不進推考傳旨,今方捧入,而命召傳授,一時爲急,多日違召,無意變動,揆以事體,極爲未安。所當更請牌招,而係是一日三牌,何爲以之,敢稟。傳曰,更爲牌招。
李鼎默有頉,代以李文欽爲事變假注書。
韓永逵啓曰,行大司憲金羲淳牌不進,執義宋啓榦,掌令權漢緯,持平李廷璞於外,掌令一員未差,持平韓啓玉雜科進,監察茶時之意,敢啓。傳曰,知道。
以正言任文白牌不進罷職傳旨,傳于韓永逵曰,只推。
以別兼春秋洪敬謨·李紀淵牌不進罷職傳旨,傳于曺允遂曰,只推。
以校理李垿·金熙華,修撰趙琮鎭,副修撰李沆牌不進罷職傳旨,傳于曺允遂曰,只推。
傳于韓永逵曰,明日政官牌招開政。
曺允遂,以禮曹言啓曰,再昨日甘澍,通晝夜所得,測雨器水深,爲一寸六分,夜又霏灑,見今濃雲四塞,繼且沛然,方切顒望,而圭璧之屢薦,亦近瀆褻,八次祈雨祭,姑爲停止,觀勢設行,何如?傳曰,允。
韓永逵,以備邊司言啓曰,卽見黃海監司趙鐘永狀啓,則以爲,農民種糧,專靠受還,而應分不敷,民食艱窘。道內會付各穀留庫條中,限二萬五千石,特許分加事,請令廟堂,稟旨分付矣。加分已成近例,民情又當窮節,道臣所請,必有所商量,留庫各穀二萬五千石,許令加分,何如?傳曰,允。
又以義禁府言啓曰,保放罪人南陽進·尹尙度還囚後,南陽進議處,尹尙度照律以入之意,敢啓。傳曰,知道。
禁府照目粘連,順康園前守奉官尹尙度矣,本府議啓內,觀此所報,該囚之掩諱形止,漫漶納供,綻露無餘。身爲守直,難免故犯之罪,以此照律,罪杖一百收贖,告身盡行追奪,徒三年定配,私罪。奉敎依允爲旀,功減一等爲良如敎。又啓目粘連,向前姜彙鈺亦,觀此囚供,諸條論列,謂無所犯,逐段發明是白乎乃,至若官用,多出襲謬,公穀那移,法意何如,則邑規有無,初非可論,道臣査啓,若是丁寧,則襲謬與那移,俱係法外。以此以彼,難免重勘,以此照律,何如?判付啓。依允。又啓目粘連,向前南陽進亦,觀此囚供,牟還之未及輸送,雖諉於坡民之不願受,而稟營移劃之穀,旣未準數於輸送,虛勘於還簿,竟使營門不知,而終爲新官所發,則虛實相蒙,簿書淆亂之罪,在所難免,以此照律,何如?判付啓。依允。又啓目粘連,向前李基鼎亦,觀此囚供,還穀之散委,馬匹之貿來,旣已自服,則數爻多寡,不必覈論。至於剩穀,則雖曰恐怯不敢用,道啓如彼丁寧,論其所犯,難逭重勘,以此照律,何如?判付啓。依允。又啓目粘連,向前金炳文亦,觀此囚供,兩船之臭載,雖緣於船隻之質鈍,落後於外洋,遭風而致敗,則其不善領護之失,在所難免,以此照律,〈何如〉?判付啓,依允。
韓永逵,以義禁府言啓曰,卽接月令醫員金宗龍手本,則時囚罪人姜暈鈺,屢日處濕之餘,素患積氣,猝然闖發,又添泄痢,廢食脹浮,症形危重云。罪人病勢如此,則一邊保放,一邊草記,曾有定式矣。姜彙鈺,姑爲保放之意,敢啓。傳曰,知道。
上在昌德宮。停常參·經筵。
韓永逵啓曰,行大司憲金羲淳未肅拜,執義宋啓榦,掌令權漢緯,持平李廷璞在外,掌令一員未差,持平韓啓玉雜科進,監察茶時之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
曺允遂啓曰,行右承旨徐春輔,左副承旨權丕應,同副承旨李在秀,今日不爲仕進,竝卽牌招,何如?傳曰,允。
朴宗京啓曰,藥房提調·副提調持湯劑來待矣。傳曰,入侍。
以左副承旨權丕應,同副承旨李在秀牌不進罷職傳旨,傳于徐春輔曰,只推。
徐春輔啓曰,行兵曹判書徐榮輔三牌不進推考傳旨,今方捧入,而命召傳授,一時爲急,連事違召,終不變動,事體所在,萬萬未安。所當更請牌招,而係是一日四牌,何以爲之?敢稟。傳曰,更爲牌招。
又啓曰,行兵曹判書徐榮輔牌不進推考傳旨,今方捧入,而命召傳授,一時爲急,連事違召,無意承膺,事體所在,誠極未安,更爲牌招,何如?傳曰,允。
又啓曰,行兵曹判書徐榮輔再牌不進推考傳旨,今方捧入,而命召傳授,一時爲急,多日違召,終不變動,揆以事禮,極爲未安。所當更請牌招,而係是一日三牌,何以爲之?,敢啓。傳曰,更爲牌招。
又啓曰,行兵曹判書徐榮輔三牌不進推考傳旨,今方捧入,而命召傳授,一時爲急,多日違召,終不變動,揆以事體,萬萬未安,而當更請牌招,而係是一日四牌,何以爲之?敢稟。傳曰,更爲牌招。
韓永逵啓曰,吏曹判書李肇源,參判李好敏,參議金會淵牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
又啓曰,吏曹判書李肇源,參判李好敏,參議金會淵再牌不進推考傳旨及罷職傳旨,今方捧入,而開政命下之後,連事違召,無意承膺,揆以事體,誠甚未安。參議金會淵陳疏到院,而以國忌齋戒,纔已退却矣。判書·參判,所當更請牌招,而係是一日三牌,何以爲之?敢稟。傳曰,更爲牌招,參議只推,原疏捧入。
有政。吏批,判書李肇源進,參判李好敏牌不進,參議金會淵陳疏,行左承旨曺允遂進。啓曰,會寧府使,今當差出,而當品中,可擬之人乏少,堂上兵使及已準朔守令,竝擬,何如?傳曰,允。以鄭進明爲掌令,任希存爲左尹,金履載爲敦寧都正,金爔爲會寧府使,洪聖禧爲平山府使,李允迪爲律學校授。開城經歷尹尙烈仍任事,承傳。承文著作單梁在孟,兼鏡城府使單元永胄。再政。以李禮延爲司書,白海鎭爲宣川縣監。
兵批,行判書徐榮輔未肅拜,參判柳入直進,參議鄭景祚病,參知朴宗珩病,行右承旨徐春輔進。護軍趙萬元,副護軍洪宅夏·李得鉉,北兵使元永胄竝單付。
曺允遂啓曰,玉堂上下番俱空,已至多日,事甚未安。校理李垿·金熙華,修撰趙琮鎭,副修撰李沆,旣有只推之命,竝更牌招,以爲推移入直之地,何如?傳曰,允。
以校理李垿·金熙華,修撰趙琮鎭,副修撰李沆牌不進罷職傳旨,傳于曺允遂曰,只推。
曺允遂啓曰,玉堂上下番俱空,已至多日,事甚未安。校理李垿·金熙華,修撰趙琮鎭,副修撰李沆,旣有只推之命,竝更牌招,以爲推移入直之地,何如?傳曰,允。
又啓曰,別兼春秋洪敬謨·李紀淵,旣有只推之命,竝卽牌招,以爲會圈之地,何如?傳曰,允。
以別兼春秋洪敬謨·李紀淵牌不進罷職傳旨,傳于曺允遂曰,只推。
李文欽有頉,代以任泰濬爲事變假注書。
徐春輔啓曰,假注書李趾秀,身病猝重,勢難察任,今姑改差,何如?傳曰,允。
傳于韓永逵曰,留院公事入之。
傳于韓永逵曰,發遣吏朗,諸執事淸齋與否,摘奸以來。
徐春輔,以義禁府言啓曰,時囚罪人尹尙度,杖一百收贖,告身盡行追奪,徒三年定配,照律公事,判付內,依允,功減一等事,命下矣。尹尙度,功減一等,杖九十收贖,告身盡行追奪,忠淸道鎭川縣長楊驛,徒二年半定配,而依例發遣府羅將,押送配所,何如?傳曰,允。
吏曹參議金會淵疏曰,伏以,臣於昨年,待罪是任,凡閱十有一朔,首堂五易,而亞席亦再更,臣則一味淟涊,宜去不去,畢竟惠文之彈,實是滄浪之自取,滿心惶忸,靡所容措。旋値顚撲之患,便成籧篨,動作末由,供職無望,幸蒙恩遽,遂得安心將息,歷屢月而僅比恒人,驚疾尙注,餘祟故在,伊間騎省·銀臺,除旨聯翩,一未敢爲祗肅之計,誠以病難自力,未免逋慢之歸矣。月前承宣之復授,連下於逖違之餘,庚牌儼臨於半夜,臣且惶且感,章皇出肅,而未滿二旬,筋骸殆盡,跛曳蹩躠之狀,抑亦聖鑑之所俯燭。迺於請牌之啓,特賜禠帶之音,臣於是,惶隕萬萬,卽奉恩暇,往省先壠,反回未幾,三銓新命,又出此際,臣未敢知則哲之明,奚取於臣,前後誤恩,至於屢遭而不已也?臣本賦性迂滯,鑑別昧方,銓衡人物,初非可擬,而從前恩除之下,初未力辭,視若倘來,聞或夤緣代斲,瘡疣輒露,訾謗四起,至於參聞之座,亦遭司直之論,其不合更玷銓席,不待明者而決矣。夫臺閣新通,此何等難愼之事,而於是而不能愜人之望,尙可自恕以旣往之事,强諉以宿趼之職,揚揚冒出,甘犯忘廉冒恥之科,仰壞淸朝四維之重哉?且臣桑楡之景已頹,蒲柳之質先衰,加以宿痾成痼,實無陳力之望,祗宜投閒置散,隨行旅進,以伸起居之常分而已。況今群彦彙征,久次多滯,如臣情病,尤不容一時虛縻,徒增妨賢之辜,厚招有識之譏,連事違逋,冞切兢仄。玆敢收召神精,冒入文字,仰瀆崇嚴。伏乞聖明,察臣言之非出飾讓,諒臣情之實所難强,亟賜刋改,以安私分,以幸公事,不勝千萬至祝。臣無任云云。省疏具悉。爾其勿辭察職。
甲戌五月初三日卯時,上御重熙堂。藥房提調·副提調持湯劑入侍時,提調金蓍根,副提調朴宗京,假注書沈湜,記注官朴思彦·林景祚,待敎李鶴秀,以次進伏訖。蓍根曰,旱餘甘霈注下,聖體,若何?上曰,一樣矣。蓍根曰,寢睡·水刺之節,何如?上曰,一樣矣。蓍根曰,王大妃殿氣候,何如?上曰,一樣矣。蓍根曰,惠慶宮氣候,何如?上曰,各殿宮氣候,皆一樣矣。上命進湯劑,蓍根先嘗後,跪傳內侍,內侍奉進,上進御訖。仍命退,諸臣以次退出。
上在昌德宮。停常參·經筵。
徐春輔啓曰,行大司憲金羲淳未肅拜,執義宋啓榦,掌令權漢緯·鄭進明,持平李廷璞在外,韓啓玉雜科進,監察茶時之意,敢啓。傳曰,知道。
曺允遂啓曰,左副承旨權丕應,同副承旨李在秀,今日不爲仕進,竝卽牌招,何如?傳曰,允。
朴宗京啓曰,藥房提調·副提調持湯劑來待矣。傳曰,封入。
傳于曺允遂曰,禮房承旨馳詣宗廟·永禧殿·景慕宮,奉審摘奸,仍詣受香諸處,奉審摘奸以來。
以左副承旨權丕應,同副承旨李在秀牌不進罷職傳旨,傳于韓永逵曰,只推。
徐春輔啓曰,行兵曹判書徐榮輔四牌不進推考傳旨,今方捧入,而命召傳授,一時爲急,連事違召,終不變動,事體道理,俱極未安。所當更請牌招,而係是一日五牌,何以爲之?敢稟。傳曰,更爲牌招。
又啓曰,卽者兵曹郞廳來言,摠管有闕之代,口傳差出事命下,而判書徐榮輔未肅拜,不得擧行云?卽爲牌招,何如?傳曰,允。
又啓曰,行兵曹判書徐榮輔再牌不進推考傳旨,今方捧入,而命召傳授,一時爲急,口傳差出命下之後,一向違召,無意承膺,事體所在,萬萬未安。所當更請牌招,而係是一日三牌,何以爲之?敢稟。傳曰,更爲牌招。
以校理李垿·金熙華,修撰趙琮鎭,副修撰李沆再牌不進罷職傳旨,傳于曺允遂曰,只推。
曺允遂啓曰,玉堂上下番俱空,已至多日,事甚未安。校理李垿·金熙華,修撰趙琮鎭,旣有只推之命,竝更牌招,何如?傳曰,允。
以校理李垿·金熙華,修撰趙琮鎭牌不進罷職傳旨,傳于曺允遂曰,只推。
曺允遂啓曰,玉堂上下番俱空,已至多日,事甚未安。校理李垿·金熙華,修撰趙琮鎭,旣有只推之命,竝更牌招,以爲推移入直之地,何如?傳曰,允。
曺允遂啓曰,別兼春秋洪敬謨·李紀淵,旣有只推之命,竝更牌招,以爲會圈之地,何如?傳曰,允
以別兼春秋洪敬謨·李紀淵牌不進罷職傳旨,傳于曺允遂曰,只推。
徐春輔,以都摠府言啓曰,副摠管張鉉宅·金益彬·白東運·柳畊差祭,李庚運在外,四員未差,只有臣能輔一人,伴直無人。令政院稟旨變通,仍令該曹,口傳差出,待下批牌招,以爲備員入直之地,何如?傳曰,允。
徐春輔啓曰,因都摠府草記,副摠管張鉉宅·金益彬·白東運·柳畊差祭,李庚運在外,四員未差,只有徐能輔一人,伴直無人,令政院稟旨變通,仍令該曹,口傳差出,待下批牌招事,允下矣。合有變通之道,何以爲之?敢稟。傳曰,許遞。
傳于韓永逵曰,留院公事入之。
徐春輔啓曰,明日次對,兩司當爲進參,除在外·試所進去外,未肅拜人員,竝待開門牌招,何如?傳曰,允。
以京畿監司李存秀狀啓,陽城縣監李重鉉遭母喪事,傳于韓永逵曰,令該曹口傳擇差,催促下送。
以黃海監司趙鍾永狀啓,康翎縣人物渰死事,傳于曺允遂曰,聞甚驚慘,渰死人如有生前身還布,竝蕩減事,分付。
徐春輔,以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
又以備邊司言啓曰,宣川縣監金爔,移拜會寧府使矣。宣川以經亂最甚之邑,邑空民散,與嘉山無異,而此倅臣莅任之後,悉心爲治,成效已著,數年之內,粗成邑樣。今若徑遞,則事未就緖,功必虧簣,有非委任責成之意,今姑仍任,何如?傳曰,允。
上在昌德宮。停常參·經筵。
藥房都提調金思穆,提調金蓍根,副提調朴宗京啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·惠慶宮·嘉順宮,藥房口傳問安。答曰,知道。世子宮,口傳問安。答曰,知悉。
徐春輔啓曰,行大司憲金羲淳未肅拜,執義宋啓榦,掌令權漢緯·鄭進明,持平李廷璞在外,韓啓玉雜科進,監察茶時之意,敢啓。傳曰,知道。
又啓曰,同副承旨李在秀,今日不爲仕進,卽爲牌招,何如?傳曰,允。
韓永逵啓曰,三品官之無得過三日循例請牌,曾有定式矣。敦寧都正金履載,除拜後過三日,不爲出肅,事體所在,誠極未安。從重推考,仍卽牌招察任,何如?傳曰,允。
傳于權丕應曰,大臣·備局堂上引見。
朴宗京啓曰,藥房三提調持湯劑來侍矣。傳曰,封入。
以同副承旨李在秀牌不進罷職傳旨,傳于韓永逵曰,只推。
以司諫柳鼎養牌不進罷職傳旨,傳于徐春輔曰,只推
權丕應啓曰,兵曹判書徐榮輔三牌不進推考傳旨,今方捧入,而命召傳授,一時爲急,口傳差出命下之後,連事違召,終不承膺,揆以事體,萬萬未安。所當更請牌招,而係是一日四牌,何以爲之?敢稟。傳曰,牌招。
又啓曰,行兵曹判書徐榮輔牌不進推考傳旨,今方捧入,而命召傳授,一時爲急,口傳差出之命,已至經宿,無意承膺,事體所在,極爲未安。更爲牌招,何如?傳曰,允。
又啓曰,行兵曹判書徐榮輔再牌不進推考傳旨,今方捧入,而命召傳授,一時爲急,摠管口傳差出之命,已至經宿,連違召命,終不承膺,事體所在,極爲未安。所當更請牌招,而係是一日三牌,何以爲之?敢稟。傳曰,更爲牌招。
又啓曰,行兵曹判書徐榮輔三牌不進推考傳旨,今方捧入,而命召傳授,一時爲急,摠管口傳差出之命,已至徑宿,連事違召,終不承膺,事體道理,尤極未安。所當更請牌招,而係是一日四牌,何以爲之?敢稟。傳曰,更爲牌招。
以校理李垿·金熙華,修撰趙琮鎭再牌不進罷職傳旨,傳于韓水逵曰,只推。
韓永逵啓曰,玉堂上下番俱空,已至多日,事甚未安。校理李垿·金熙華,修撰趙琮鎭,旣有只推之命,與副修撰韓用儀·李沆,一體牌招,以爲推移入直之地,何如?傳曰,允。
以校理李垿·金熙華,修撰趙琮鎭,副修撰李沆·韓用儀牌不進罷職傳旨,傳于韓永逵曰,只推。
韓永逵啓曰,別兼春秋洪敬謨·李紀淵,旣有只推之命,竝更牌招,以爲會圈之地,何如?傳曰,允。
以別兼春秋洪敬謨·李紀淵牌不進罷職傳旨,傳于韓永逵曰,只推。
徐春輔啓曰,明日傳香,禮房承旨當爲齋宿,行左承旨曺允遂,今日不爲仕進,所當牌招,而拘於廳規,不得請牌,何以爲之?敢稟。傳曰,牌招。
傳于韓永逵曰,不爲仕進承旨,竝許遞,明日政官牌招開政。
吏曹口傳政事,以李鋐爲陽城縣監。
持平韓啓玉啓曰,臣以遐土賤蹤,萬不近以於淸朝耳目之任,而迺者栢府特旨,忽下於千萬夢想之外,惶霣震悸,罔知攸措,而第臣於本府,旣經掌憲,揆以公格,自在必遞,卽當叩謝請遞,而適丁雜科試場,天牌儼下,有先進參後謝恩之命,臣不敢言私,趨參試役,而今則試事已畢,勢不可一刻蹲冒於見職。玆敢來避,請命遞斥虛職。答曰,依啓。
韓永逵,以吏曹言啓曰,新除授禮曹佐郞徐憲輔呈狀內,矣身素患痰癖之症,每當換節之時,一倍添劇,旬月內萬無供職之望云。身病旣如是,則有難强令察任,改差,何如?傳曰,允。
敦寧都正金履載疏曰,伏以,臣於日前,伏奉敎旨,以臣爲敦寧府都正者,臣祗承恩命,宜卽叩謝,而第臣本無敦寧,揆以公格,不當冒膺,召牌之下,進身無路。玆徹短章,仰煩崇嚴。伏乞聖慈,俯賜鑑諒,亟命選部,照例遞改,以安私分,以存官方,千萬幸甚。無任云云。省疏具悉。疏辭下該曹稟處。
今五月初五日卯時,上御熙政堂。藥房入診,大臣·備局堂上引見入侍時,左副承旨權丕應,假注書沈湜,事變假注書任泰濬,記注官李昌瑞·柳可均,領議政金載瓚,左議政韓用龜,吏曹判書李肇源,戶曹判書李相璜,知中樞府事李堯憲,行大護軍林漢浩,訓鍊院都正李溏,韓陵君李海愚,禮曹參判金魯敬,行護軍金履喬,以此進伏訖。載瓚曰,日氣蒸濕,聖體,若何?上曰,一樣矣。載瓚曰,寢睡·水刺之節,何如?上曰,一樣矣。載瓚曰,王大妃殿氣候,何如?上曰,各殿宮氣候,皆一樣矣。載瓚曰,湯劑新爲進御矣,伊後動靜,更若何?上曰,一樣矣。上曰,次對爲之。載瓚曰,卽見咸鏡監司金履陽狀啓,則以爲,厚州,以新設之鎭,境地褊小,難容衆民,而立巖以西,杜芝洞以東,本以江界之地,久作陳荒之處,地曠土厚,生穀稍富。故鎭民漸次入耕,仍爲居生,而地屬江界,民是鎭卒,民土祖雜,邑鎭互爭。今若土還本州,民屬該鎭,則必當民散土空,鎭隨以敗亡。到今事勢,惟有割疆分屬之擧,而況江界遠過七百里,厚州近爲十數里,屬彼屬此,便否相懸。以杜芝洞以東七十里,屬之厚州,沿江把守·蔘錢分等之節,一依江界例,使厚州專管擧行,則厚民奠居,江民分力,實爲兩便萬全之策爲辭。又見江界府使報本司辭意,則備陳邑鎭相爭,歸定無路之弊,且以竹田嶺以東,屬之厚州,量移蔘役,劃定疆土,一以祛厚鎭地狹之患,一以爲江民分役之效,實是邑鎭大同之民情爲辭矣。厚州之請割竹田以東者,其來已久,而特以割疆定界,有國重務,兩道互相歧貳,朝家亦爲難愼,迄不得許施,而今則生齒益蕃,土地漸闢,邑民·鎭民,雜處混居,而主客之勢,各自不同,軍役·蔘役之此奪彼頉,而搶掠之擧,轉益交激,將無以兩相息鬧,而今此本道啓語,該邑狀辭,俱以割疆分役,無異辭爲請矣。大抵關西道臣及倅臣之自初持難,益慮其士地雖割,民役未分,終始牴牾,尙未歸一者,而今則分地之後,把役·蔘稅,自當竝分於厚州,在江界,不過以空棄之地,從此除切痼之弊,在厚州,分役分土,卽循民情,而永無地狹難容之歎,此道臣所謂兩便萬全之策者也。然而兩道道臣之見,未知其果爲僉同,以此意關問於關西道臣,使之出意見論啓後,指一稟定,何如?上曰,依爲之。出擧條載瓚曰,臣於近日禁府議律,有不勝駭惑者矣。以黃州前牧使事言之,黃州之於水營,雖無軍制之相管,而閫帥·守令之爲上下官則明矣。凡上下官,本無彼我道之別,則況爲道內上官,而守令之拿入上官之佩將牌裨將,此何擧措也,此何所據也?然而禁府議啓,謂以不係句管,何論體統,直論酌放。然則有句管而後,方可論體統乎?京外官之尊上官,非爲上官也,乃所以尊朝廷也。體統嚴然後,上下可以維持,尊卑可以區別,而有若繩尺之不可紊者,有如是矣,此何可以句管有無,容易擺棄者哉?防限一壞,後弊難言,不可以事過而置之。當該牧使,施以削職之典,議律禁堂,罷職不敍,何如?上曰,依爲之。出擧條都提調金思穆,右副承旨韓永逵,記事官李驥秀,待敎李鶴秀,以此進伏,別待令副護軍洪旭浩,副司勇權以中·李命運,醫官吳千根·李漢臣·趙宗協·秦東秀·卞之錞·吳仁豐·李重恒,進伏楹外訖。思穆曰,早餘朝晝異候,聖體,若何?上曰,一樣矣。上曰,醫官入診,脈候各奏,可也。旭浩·以中·命運·千根·宗協,診脈候訖,退伏奏曰,脈候左右三部調均矣。思穆曰,提調持湯劑來待於閤外矣。上曰,湯劑差備入之。驥秀承命出,與提調金蓍根,副提調朴宗京,偕入進伏,永逵退出。載瓚曰,北道三守令事出,而益知深北列郡,非朝令之所可及,而北民無以活矣,北邑無以保矣。至於鍾城前府使所犯,尤萬萬驚惋,而其斲民命戕國穀,行其所無事者,一至於此,況此外許多瑣屑之事,可推而知也。然而該府,一任其惟意發明,初未能反復詳覈,只爲循例議處而止,未知畢竟勘律之果將何如,而治贓之嚴,從此蕩然。待判堂出肅,更爲開坐嚴覈,期於服取,何如?上曰,依爲之。出擧條載瓚曰,西北文武之文許槐圈,武通宣薦,乃是朝家一視同囿,雨露不擇之盛意也。筵奏屢發,成命荐降,而無論槐圈·宣薦,迄不擧行,圈體薦規,雖曰嚴重,而朝令承順,亦關義分,則未知其所以執者何事,而揆以國體,極涉寒心。今番分館時上博士,昨臘宣薦時行首宣傳官,竝捧現告,拿處,何如?上曰,依爲之。出擧條載瓚曰,各司卯酉仕之法,豈徒然哉?欲使凡百有位,各執所事,未敢暫曠,趁卯而進,待申而退者也,國朝設法之意義,自古已然,而近則百度皆弛,一法不存。至於卯酉仕之例,無異廢却不行,卽此一事,可反三隅,誠不勝萬萬寒心。雖使該官,排日齊進,只不過半日閑談,却有何別般修擧,而存羊之義,亦豈容如是乎?且聞各所祭享時進排官,如欲占避,則無難呈旬,擅送假官云,此則比之卯酉仕不進,尤萬萬驚駭悚惕。此後卯仕有闕,進排替送,若或現發,則該官重勘固無論,先自不飭之該堂,及旣無衆所共知之故,而許出假官之該堂,草記論罪,仍以此嚴飭於各該衙門,何如?上曰,依爲之。出擧條載瓚曰,摠戎使金基厚,向日陳疏之後,大小公故,一未進參前後賓對,連爲懸病。雖未知實病之如何,而將臣之無得懸病,旣有禁令,則事體所在,誠爲未安。推考,令政院牌招進參,何如?上曰,依爲之。出擧條載瓚曰,近日竊發之患,無處無之,至有白晝奪錢,深夜衝火之變,深村窮巷,人不得安堵。此不但歲儉民饑之致,直是捕廳初無詗察之意,仍廢緝治之政,致有捕廳反爲養盜之謠,苟使捕將,果能事事,豈至於若是蕩然乎?左右捕將,姑先從重推考,俾各惕心率職,若又如前委屬,則斷施重勘之意,先爲嚴飭,何如?上曰,依爲之。出擧條載瓚曰,近聞稱以士夫,劫奪小民,甚於奪錢衡火之變,部內有財之民,無以聊生云。蓋其私設刑獄刑具,僞造債券·侤記,一入其中,五毒備至,脅捧勒徵,無所不爲。又多結無賴徒黨,廣置爪牙,出沒閭里,推捉相續,平民無辜者,或一橫罹,視同死地,不惜千金之失,圖得一日之生,往往多傾貲敗産者,苟使國有常法,人懷本心,寧或至此之極,而今使都下休養之民,一任此輩之所呑噬,尤豈不節節痛惋乎?令法司·捕廳,一一譏詗,期於捕捉徒黨,自捕廳直施賊刑,士夫之主謀者,付之秋曹,大則草記,小則自斷,亟用嚴刑島配之典,仍令以此書,揭于五部坊曲,何如?上曰,依爲之。出擧條思穆曰,藥房入侍,副提調有故,則代房承旨,例當入參,而今日詣閤之時,不卽來待,以致許久遲滯,事甚未安。當該承旨推考,何如?上曰,依爲之。出擧條上曰,藥房先退。思穆等退出。上曰,大臣就座,諸宰奏事,可也。肇源曰,今朔爲始,當爲儲窠,而若出郡守以上窠,則京職中可擬之人,每患苟艱,雖非啓請邑,限都政前,以準限守令,勿拘純望,通融備擬,以爲次次遷轉之地。而雖値口傳政事之時,亦爲一體擧行,已成近例,今亦依此爲之,何如?上曰,依爲之。出擧條丕應曰,今日賓對,兩司無一人進參,事甚未安,違牌諸臺,竝推考,何如?上曰,依爲之。出擧條惠慶宮進服加味益氣湯,前方中,去枳殼加砂仁五分,五貼製入。出榻敎上命退,載瓚等退出。又命退,承史以次退出。
上在昌德宮。停常參·經筵。
權丕應啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
朴宗京啓曰,行右承旨徐春輔,今日不爲仕進,卽爲牌招,何如?傳曰,允。
又啓曰,藥房提調·副提調持湯劑來待矣。傳曰,封入。
傳于權丕應曰,左副承旨入侍。
權丕應啓曰,卽者義禁府都事來言,時囚無得過三日滯囚,曾有定式矣。時囚罪人李身敬,當爲捧供,南陽進·金炳文·李基鼎,當爲照律,而判義禁南公轍在外,同義禁金銑服制,尹魯東·李惟命,俱有身病,不得開坐云。同義禁尹魯東·李惟命,竝卽牌招,以爲開坐之地,何如?傳曰,允。
又啓曰,同義禁尹魯東·李惟命牌不進推考傳旨,今方捧入,而開坐命下之後,如是違牌,事甚未安,竝更牌招,何如?傳曰,允。
又啓曰,同義禁李惟命再牌不進推考傳旨,今方捧入,而開坐命下之後,如是違牌,事甚未安。所當更請牌招,而係是一日三牌,何以爲之?敢稟。傳曰,更爲牌招。
又啓曰,行兵曹判書徐榮輔四牌不進推考傳旨,今方捧入,而命召傳授,一時爲急,摠管口傳差出之命,已至經宿,連事違召,終不承膺,事體道理,萬萬未安。所當更請牌招,而係是一日五牌,何以爲之?敢稟。傳曰,更爲牌招。
又啓曰,行兵曹判書徐榮輔牌不進推考傳旨,今方捧入,而命召傳授,一時爲急,口傳命下,已至多日,連事違召,無意承膺,事體所在,極爲未安,更爲牌招,何如?傳曰,允。
又啓曰,行兵曹判書徐榮輔再牌不進推考傳旨,今方捧入,而命召傳授,一時爲急,口傳命下,已至多日,連事違召,終不變動,揆以事體,萬萬未安。所當更請牌招,而係是一日三牌,何以爲之?敢稟。傳曰,更爲牌招。
韓永逵啓曰,玉堂上下番俱空,已至多日,事甚未安。校理李垿·金熙華,修撰趙琮鎭,副修撰李沆·韓用儀,旣有只推之命,竝更牌招,以爲推移入直之地,何如?傳曰,允。
以校理李垿·金熙華,修撰趙琮鎭,副修撰李沆·韓用儀牌不進罷職傳旨,傳于韓永逵曰,只推。
韓永逵啓曰,吏曹判書李肇源,參判李好敏,參議金會淵牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,更爲牌招,何如?傳曰,允。參議只推,一體牌招。
又啓曰,吏曹判書李肇源,參判李好敏,參議金會淵再牌不進推考傳旨及罷職傳旨,今方捧入,而開政命下之後,連事違召,無意承膺,揆以事體,誠甚未安。判書·參判,所當更請牌招,而係是一日三牌,何以爲之?敢稟。傳曰,參議只推,與判書·參判,更爲牌招。
有政。吏批,判書李肇源進,參判李好敏進,參議金會淵牌不進,同副承旨韓永逵進。啓曰,玉堂闕員,今當差出,而擬望之人乏少,外任竝擬,何如?傳曰,允。又啓曰,會寧府使,今當差出,而當品中可擬之人乏少,堂上他道兵使及曾經兵使,竝擬,何如?傳曰,允。以趙萬元·朴瑞源爲承旨,趙冀永爲持平,洪敬謨爲修撰,李若烈爲禮曹佐郞,李一中爲掌樂主簿,金龍淳爲忠州牧使,徐有鳳爲會寧府使。宣川縣監金爔,仍任事,承傳。
兵批,行判書徐榮輔未肅拜,參判柳病,參議鄭景祚入直進,參知朴宗珩病,左副承旨權丕應進。僉知單徐鳳淳,護軍單曺允遂·安橚,副護軍單李在秀·李復淵·李光憲,副司果單金逌根,副司直單韓啓玉。
韓永逵啓曰,吏曹參議金會淵三牌不進,依定式,禁推傳旨捧入之意,敢啓。傳曰,知道。
以吏曹參議金會淵三牌不進禁推傳旨,傳于韓永逵曰,分揀。
韓永逵啓曰,玉堂上下番俱空,已至多日,事甚未安。校理李垿·金熙華,修撰趙琮鎭,副修撰李沆·韓用儀,旣有只推之命,與新除授修撰洪敬謨,一體牌招,以爲推移入直之地,何如?傳曰,允。
掌令鄭進明啓曰,噫嘻,逆鏔窮兇之罪,已悉於前啓,今不必更事臚列,而幸賴我慈聖殿下廊撣聖斷,明正典刑,庶可以少洩神人之憤,而決案正法之後,應行孥戮之典,尙今不施,擧國弸塞之冤憤,愈久愈深。請正法罪人鏔,亟施孥戮之典。近日妖兇之邪學,熾如烈火,勢急滔天,實爲國家呼吸之憂,而幸賴我慈聖殿下特降明旨,亟令嚴覈,妖腰亂領,次第就戮,庶幾根柢拔去,窩窟掃蕩,而噫,彼丁若銓,自以逆鍾之同氣,暗受承薰之妖書,日夜耽惑,悖亂名敎,斁減倫常,爲世指目,積有年所。今於嚴鞫之下,始迷終悟之說,都是粧撰,力拒痛挽之迹,了無可徵,沈溺之自如,可以推知,而又況恒儉之獄案出後,若鍾·承薰,迭出諸招,逆節彰著,不可但以邪學言也。若鍾旣已籍沒,承薰亦旣正法,而噫,彼若銓之爲若鍾兄弟者,致薰之爲承薰同氣者,不過島配定配而止。盤覈情節,掃蕩窩窟,顧不在於此輩耶?若銓則雖以今番獄案言之,爲承薰之緊黨,與知凶謀,明出致薰之招,以邪術而自服,至請伏法。又納鞫庭之供,究厥情跡,何變不圖?噫,彼致薰,以承薰之同氣,家煥之親甥,萬惡咸萃,千妖俱備。嘯聚邪黨,養成部落,凡諸排布設施,皆出其手,而訊問之下,乃反歸其兄於喪性溺邪,至謂之賊黨,此可見良心之都亡,倫紀之全喪,卽此一節,邪術淺深,有不暇論。學逵·與權俱以家煥之甥姪,承薰之至親,標號之陰慘,花肋惟均,迷溺之丁寧,致嗣各證,凶祕之跡,如印一板。寬基則本以箕延之從孫,詿誤湖民,賣其切姻之權勢,廕庇賊徒者,已是罔赦之罪,而邪書往來,狼藉綻露,至與與權而對質,則渠雖喙長,何以自明?雖然此輩之沈溺邪術,猶屬餘事。目下所當覈者,卽是恒儉請舶之計,嗣永傳書之謀,而凡此六囚之於嗣永,或爲切姻至親,或爲血黨死友,而嗣永凶書,以爲渠輩莫不願此事云爾,則凡爲邪術者,尙必知此箇兇謀,況此六囚之至切至密,而豈有不知之理乎?至於今番訊鞫,情節則半吐而半呑,端緖則若露而若隱,彼此參互,庶幾取服,而只緣爲日不多,盤問未究,賊情至妖,詭詐莫測。邀來謨賊之事,締結湯胡之計,以至窩窟之未露,徒黨之散在者,尙未究覈,而特推寬大之恩,遽降酌處之命,刑政之失,姑置勿論,宗社之憂,實爲無窮。請黑山島島配罪人若銓,濟州牧島配罪人致薰,金海府定配罪人學逵,固城縣定配罪人與權,長興府定配罪人寬基,竝令王府,設鞠嚴問,期於得傳,夬正典刑。噫嘻,痛矣。十數年來,賊勢益肆,人心靡定,顧瞻他日之徒,刀割四字之輩,踵相接也。惟彼周爀,身在衿紳之列,而敢生覬覦之計,肆發凶言,顯然立幟,其心所在,路人猶知,而伊後除命之連下,全出藏疾之聖德,則在渠道理,惟當含恩畏義,矢死縮伏,而不此之爲,有除輒膺,揚揚莅任,自同無故。此於渠雖爲薄物細故,而亦可見隱若有恃,縱恣無忌之一端。今幸乾斷赫然,刀割四字此等黨與,不可仍置。請周爀,亟令王府,嚴鞫得情,夬正典刑。三啓中諸賊,罪關宗杜,憤切神人,往在先朝,旣允臺閣,傳旨未下,故其時憲臣發啓,而伊後登筵,適値拜表發行,上下慶忭之日,仰承縷縷下敎,仍出姑停矣。今於一年二年之後,尙在不連不停之科。噫,先朝依允之盛意,蓋出於俯循與情,夬伸王章,而慶日姑停,不過一時行權,則今不可以未經處分,有所仍置。請亟下三啓依允之傳旨,令該府擧行焉。噫,彼李東萬,則言之便覺汚口。渠於履猷,卽時聲氣漠然之間,而托迹輸心,始出逐臭之意,臨急圖生,遂作反噬之謀,綢繆設施,經營脈絡,卽與履猷,一串貫來,則主客輕重,初無可論。前後酌配之命,遽下於輿情轉激之際,豈不有乖於誅亂去慝之義哉?請古今島定配罪人李東萬,亟令王府,設鞫嚴問。噫嘻,痛矣。宋國仁窮凶絶悖之情節,可勝誅哉?渠以么麽賤弁,潛懷怨懟,少無忌畏,敢作掛書之變,顯售叵測之計,實是亘古所無之大變怪,而國人之皆曰可殺者也。端緖綻露無餘,證左昭然具在,則律以三尺,肆市猶輕,而其奈梟腸難化,專事掩有謂無,狼性愈鷙,乃敢忍終如初,積月拷訊,一直抵賴,似此陰慝獰頑之物,抑亦鞫囚之罕有者。竟致凶身徑斃,厲口自滅,則王章無可伸之日矣,輿情無少洩之時矣。不可以其身之物故,而少緩當律之夬施。請物故罪人國仁支屬應坐之類,亟施島配之典。今番逆獄,卽載籍所未有之變,而何幸凶賊伏法,已施适·雲之例,應問各人,亦皆盤覈正罪,而其中朴紀淳之名,屢出賊招,而特以光郁招內,敬賊所謂紀淳來見之月日,與敬賊文書中所錄,果有相左者。故雖無發捕之請,而與如此凶悖之類,往來參尋之跡,旣現於供招,則揆以國體,不可不一番盤問,以覈情節。請朴紀淳亟令王府,拿來嚴問,以重鞫體。噫,彼尹致謙,則身居三司之列,凶如得永,逆如得永,甘心右袒,挺身營護者,此又何等變怪也?渠以未見原本爲辭,而焉有不知裏靣而徑論其事者哉?得永之疏,若但泛然論人而已,則渠之爲說,何必如是回互,而以其有至絶悖大不道之句語,故渠亦無辭遮護,乃以未見爲言,奸情慝態,路人所知。究厥情犯,有浮於得永,斷以春秋之法,焉逭黨與之誅?如此之類,不可屛裔而止。請洪原縣屛裔罪人尹致謙,拿鞫嚴問,明正其罪。噫嘻,痛矣。李基慶之罪,可勝誅哉?本以陰鷙之性,濟以奰慝之行,禍人家國,父事煥·達之狀,已悉於前後章奏,不必架疊,而尤有所斷案者。賊裕之凶疏,逆煥之悖奏,一國共憤,而攻煥之疏將出,則所謂基慶,抵書誘脅,討裕之啓至嚴,而所謂基慶,募人嗾停,其後基慶之罪,出於聲討之疏,則伊時聖批,若曰李基慶事,渠以停啓事被謫,更何加焉爲敎,至哉王言,孰不欽誦,而第天下之極逆大憝,惟煥·裕是已。渠以死黨,終始愛護,書沮討煥之疏,而筆蹟昭在,嗾停逆裕之啓,而賊招有徵,雖歷千萬年,安得免黨逆二字之目?論其負犯,顯戮猶輕,而薄竄未幾,旋蒙疏放,已是失刑之大者,而又伏見歲抄點下者,有給牒之命,若此不已,則隄防幾何不蕩然,亂逆更何所知懼哉?請亟收李基慶給牒之命,仍施屛裔之典。新除授行司諫院大司諫柳相祚,時在慶尙道安東地,執義宋啓榦,時在忠淸道懷德地,掌令權漢緯,時在江原道橫城地,持平李廷璞,時在全羅道寶城地,正言姜世鷹,時在慶尙道尙州地,請竝斯速乘馹上來事,下諭。答曰,不允。下諭事,依啓。
以司諫柳鼎養,正言任文白牌不進罷職傳旨,傳于權丕應曰,只推。
韓永逵啓曰,別兼春秋洪敬謨·李紀淵,旣有只推之命,竝卽牌招,以爲會圈之地,何如?傳曰,允。
以別無春秋洪敬謨·李紀淵牌不進罷職傳旨,傳于韓永逵曰,只推。
韓永逵,以侍講院言啓曰,兼輔德金履載,時無職名,令該曹口傳付軍職,何如?傳曰,允。
又以備邊司言啓曰,卽見慶尙監司金魯應狀啓,則以爲,大邱等二十三邑,酷被雹災,麰麥全棄,此時麰捧,殆同龜括,且被災之邑,麰還最多,就其被災最甚面里,精抄其最難辦者,特許換作租還,待秋收捧,則可紓民力,可革還弊,請令廟堂,稟旨分付矣。本道麰還,本有過多之邑,隨時換色,未爲不可。且今被雹各邑,勢難以本穀準納,待秋換租,雖爲民邑從便之道。第狀聞中,無多寡分數之假量指的者,無以以此憑處,更爲詳察民情,抄出石數以啓之意,分付,何如?傳曰,允。
權丕應,以義禁府言啓曰,卽接月令醫員朴致華手本,則時囚罪人金炳文,屢日處濕,泄痢闖發,度數頻數,又添毒感,食飮全却,症形危重云。罪人病勢如此,則一邊保放,一邊草記,曾有定式矣。金炳文,姑爲保放之意,敢啓。傳曰,知道。
吏曹啓目粘連,觀此敦寧都正金履載上疏,則以爲,伏奉敎旨,以臣爲敦寧府都正者,第臣本無敦寧,揆以公格,不當冒膺,亟命選部,照例遞改亦爲白有臥乎所,旣無敦寧,則揆以公格,不可仍置,改差,何如?判付啓。依允。
左參贊南公轍疏曰,伏以,臣於請暇歸路,伏奉除旨,以臣爲左參贊判義禁者。事當入城,卽日竭蹶出肅,而臣於政府,與左議政臣韓用龜,有妻三寸叔相避之嫌,其在公格,在下當遞。至於金吾之任,前旣屢叨,叨輒膺命,未嘗爲辭巽規避之計,而昨年,因一下屬爭閧,至有廟堂行査之擧,而草記中辭語,至今思之,不勝愧恧。微事上煩酬應,對章轉成葛藤,不能束下之失,臣固有之,居官不職,未有大於此者。以此情踪,冒沒復叨,臣雖不足言,其於聖朝禮使之義,果何如也?在臣自處之道,無怪其必欲一伸,此不待臣之畢辭,而聖明必有所照燭而處之者矣。且與宮銜,法不得兼帶,以此以彼,自在應遞。還次有日,而拘於實兼之無以冒肅,玆敢仰首先籲於反面之前。伏望聖慈,一以察公格之難冒,一以諒私義之難安,竝許遞免,千萬至祝。臣無任云云。答曰,省疏具悉。所請依施。
今五月初六日午時,上御重熙堂。左副承旨入侍時,左副承旨權丕應,假注書沈湜,記注官朴思彦,林景祚,以次進伏訖。上命退,承史以次退出。
上在昌德宮。停常參·經筵。
權丕應啓曰,行大司憲金羲淳,持平趙冀永未肅拜,執義宋啓榦,掌令權漢緯,持平李廷璞在外,掌令鄭進明呈辭,監察祭時之意,敢啓。傳曰,知道。
又啓曰,來十一日朝參日次,而孝昌墓忌辰祭正日相値,頉稟之意,敢啓。傳曰,知道。
韓永逵啓曰,來十一日輪對日次,而孝昌墓忌辰祭正日相値,頉稟之意,敢啓。傳曰,知道。
權丕應啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,右副承旨朴瑞源,今日不爲仕進,卽爲牌招,何如?傳曰,允。
朴宗京啓曰,藥房提調·副提調持湯劑來待矣。傳曰,封入。
權丕應啓曰,新除授行左承旨趙萬元,時在京畿水原地,斯速乘馹上來事,下諭,何如?傳曰,允。
傳于韓永逵曰,留院公事入之。
權丕應啓曰,同義禁李惟命三牌不進推考傳旨,今方捧入,而開坐命下之後,連事違召,不卽承膺,事體所在,誠甚未安。所當更請牌超,而係是一日四牌,何以爲之?敢稟。傳曰,更爲牌招。
以校理李垿·金熙華,修撰趙琮鎭,副修撰李沆·韓用儀再牌不進罷職傳旨,傳于韓永逵曰,只推。
以修撰洪敬謨牌不進罷職傳旨,傳于韓永逵曰,只推。
權丕應啓曰,同義禁李惟命牌不進推考傳旨,今方捧入,而開坐命下,已至多日,連事違召,無意承膺,揆以事體,極爲未安,更爲牌招,何如?傳曰,允。
以左副承旨朴端源牌不進罷職傳旨,傳于權丕應曰,只推。
韓永逵啓曰,玉堂上下番俱空,已至多日,事甚未安。校理李垿·金熙華,修撰趙琮鎭·洪敬謨,副修撰李沆·韓用儀,旣有只推之命,竝更牌招,以爲推移入直之地,何如?傳曰,允。
以校理李垿·金熙華,修撰趙琮鎭·洪敬謨,副修撰李沆牌不進罷職傳旨,傳于韓永逵曰,只推。
權丕應啓曰,行兵曹判書徐榮輔三牌不進推考傳旨,今方捧入,而命召傳授,一時爲急,口傳命下,已至多日,連事違召,終不承膺,事體所在,極爲未安。所當更請牌招,而係是一日四牌,何以爲之?敢稟。傳曰,更爲牌招。
又啓曰,行兵曹判書徐榮輔牌不進推考傳旨,今方捧入,而命召傳授,一時爲急,口傳命下,已至多日,連事違召,無意承膺,事體所在,誠極未安,更爲牌招,何如?傳曰,允。
又啓曰,行兵曹判書徐榮輔再牌不進推考傳旨,今方捧入,而命召傳授,一時爲急,口傳命下,已至多日,連違召命,終不承膺,事體道理,尤極未安。所當更請牌招,而係是一日三牌,何以爲之?敢稟。傳曰,更爲牌招。
韓永逵啓曰,別兼春秋洪敬謨·李紀淵,旣有只推之命,竝更牌招,以爲會圈之地,何如?傳曰,允。
以別兼春秋洪敬謨·李紀淵牌不進罷職職旨,傳于韓永逵曰,只推。
韓永逵,以弘文館言啓曰,應敎李龜雲,副應敎洪大浩,副校理任俊常在外,鄭元容內閣進,修撰趙琮鎭呈辭,本館上番闕直,事甚未安。校理李垿·金熙華,修撰洪敬謨,副修撰李沆,旣有只推之命,竝卽牌招,以爲推移入直之地,何如?傳曰,允。
又以弘文館言啓曰,新除授應敎李龜雲,時在慶尙道禮安地,副應敎洪大浩,時仕江原道原州地,副校理任俊常,時仕忠淸道沃川地。經筵入番事緊,請竝斯速乘馹上來事,下諭。答曰,依啓。
又啓曰,卽伏見弘文館下諭草記啓下者,則忠淸道,誤書以全羅道。奏御文字,何等審愼,而有此錯誤之擧,事甚疎忽。原草記改付標以入。臣之矇然捧入,不勝惶恐,而當該玉堂,不可無警,推考,何如?傳曰,允。
兵曹口傳政事,上護軍單南公轍,副護軍單金履載。
權丕應,以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
又以義禁府言啓曰,卽接月令醫員朴致華手本,則時囚罪人李身敬,屢日處濕之餘,素患疝症闖發,有時衝上,氣息奄奄,南陽進,數月滯囚,猝得泄痢,度數頻數,又添咽喉,食飮全却,兩囚病勢危重云。罪人病勢如此,則一邊保放,一邊草記,曾有定武矣。李身敬·南陽進,竝姑保放之意,敢啓。傳曰,知道。
上在昌德宮。停常參·經筵。
嘉順宮誕日,大殿·王大妃殿·中宮殿·惠慶宮,內閣·政院·玉堂·朝廷二品以上·六曹堂上·奉朝賀口傳問安。答曰,知道。世子宮,口傳問安。答曰,知悉。嘉順宮,內閣·政院·玉堂·朝廷二品以上·六曹堂上·奉朝賀單子問安。答曰,知道。
朴瑞原啓曰,行大司憲金羲淳,持平趙冀永未肅拜,執義宋啓榦,掌令權漢緯,持平李廷璞在外,掌令鄭進明呈辭,監察茶時之意,敢啓。傳曰,知道。
韓永逵啓曰,三皇忌辰日親行望拜禮,前期一日以稟事,曾有受敎矣。今初十日,太祖高皇帝忌辰日,親行望拜禮,何以爲之乎?敢稟。傳曰,遣承旨奉審。
朴宗京啓曰,藥房三提調持湯劑來待矣。傳曰,封入。
傳于韓永逵曰,留院公事入之。
韓永逵啓曰,同義禁李惟命再牌不進推考傳旨,今方捧入,而開坐命下之後,連事違召,終不承膺,事體所在,極爲未安。所當更請牌招,而係是一日三牌,何以爲之,而判義禁未差之代,政官牌招開政差出,待下批牌招,以爲擧行之地,何如?傳曰,允。更爲牌招。
以校理李垿·金熙華,修撰洪敬謨,副修撰李沆再牌不進罷職傳旨,傳于韓永逵曰,只推。
有政。吏批,判書李肇源進,參判李好敏牌不進,參議金會淵牌不進,同副承旨韓永逵進。以趙德潤爲左參贊,申在明爲敦寧都正,朴宗來爲判義禁,申用淵爲顯陵令,朴煐爲典設別提,韓用鏶爲松禾縣監。
兵批,行判書徐榮輔未肅拜,參判柳入直進,參議鄭景祚病,參知朴宗珩病,右副承旨朴瑞源進。啓曰,兵批無緊窠,吏批無送西之人,無政事之意,敢啓。傳曰,知道。
以吏曹參議金會淵牌不進罷職傳旨,傳于韓永逵曰,只推。
注書李驥秀病,代以尹秉烈爲假注書。
韓永逵啓曰,判義禁朴宗來,同義禁李惟命牌不進推考傳旨,今方捧入,而開坐命下之後,如是違牌,事甚未安,竝更牌招,何如?傳曰,允。
又啓曰,判義禁朴宗來,同義禁李惟命再牌不進推考傳旨,今方捧入,而開坐命下之後,連事違召,無意承膺,事體所在,極爲未安。所當更請牌招,而係是一日三牌,何以爲之?敢稟。傳曰,牌招。
又啓曰,行兵曹判書徐榮輔三牌不進推考傳旨,今方捧入,而命召傳授,一時爲急,口傳命下,已至多日,連違召命,終不變動,事體道理,萬萬未安。所當更請牌招,而係是一日四牌,何以爲之?敢稟。傳曰,更爲牌招。
又啓曰,行兵曹判書徐榮輔牌不進推考傳旨,今方捧入,而命召傳授,一時爲急,口傳命下,已至多日,連違召命,無意承膺,事體所在,誠極未安,更爲牌招,何如?傳曰,允。
又啓曰,行兵曹判書徐榮輔再牌不進推考傳旨,今方捧入,而命召傳授,一時爲急,口傳命下,已至多日,連事違召,終不變動,事體道理,俱極未安。所當更請牌招,而係是一日三牌,何以爲之?敢稟。傳曰,牌招。
又啓曰,別兼春秋洪敬謨·李紀淵,旣有只推之命,竝更牌招,以爲會圈之地,何如?傳曰,允。
又以弘文館言啓曰,本館上番闕直,事甚未安。校理金熙華·李垿,修撰洪敬謨,副修撰李沆,旣有只推之命,竝卽牌招,以爲推移入直之地,何如?傳曰,允。
上在昌德宮。停常參·經筵。
徐春輔啓曰,行大可憲金羲淳,持平趙冀永未肅拜,執義宋啓榦,掌令權漢緯,持平李廷璞在外,掌令鄭進明呈拜,監察茶時之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,左副承旨權丕應,今日不爲仕進,卽爲牌招,何如?傳曰,允。
朴宗京啓曰,藥房提調·副提調持湯劑來待矣。傳曰,封入。
徐春輔啓曰,判義禁朴宗來,同義禁李惟命三牌不進推考傳旨,今方捧入,而開坐命下之後,連事違召,終不變動,事體所在,萬萬未安。所當更請牌招,而係是一日四牌,何以爲之?敢稟。傳曰,牌招。
又啓曰,判義禁朴宗來,同義禁李惟命牌不進推考傳旨,今方捧入,而開坐命下之後,一向違牌,終不承膺,事體所在,極爲未安。判義禁陳疏到院,而原疏,以國忌齋戒,纔已退却矣。判義禁·同義禁,竝更牌招,何如?傳曰,允。
又啓曰,判義禁朴宗來,同義禁李惟命再牌不進推考傳旨,今方捧入,而開坐命下,已至多日,終不變動,無意擧行,揆以事體,誠甚未安。所當更請牌招,而係是一日三牌,何以爲之?敢稟。傳曰,更爲牌招。
又啓曰,假注書尹秉烈,時無職名,令該曹依例付軍職,冠帶常仕,何如?傳曰,允。
又啓曰,行兵曹判書徐榮輔三牌不進推考傳旨,今方捧入,而命召傳授,一時爲急,口傳命下,已至多日,連事違召,終不變動,揆以事體,萬萬未安。所當更請牌招,而係是一日四牌,何以爲之?敢稟。傳曰,牌招。
又啓曰,行兵曹判書徐榮輔牌不進推考傳旨,今方捧入,而命召傳授,一時爲急,口傳命下,已至多日,連事違召,無意承膺,事體所在,極爲未安,更爲牌招,何如?傳曰,允。
又啓曰,行兵曹判書徐榮輔再牌不進推考傳旨,今方捧入,而命召傳授,一時爲急,口傳命下,已至多日,連事違召,終不承膺,揆以事體,極爲未安。所當更請牌招,而係是一日三牌,何以爲之?敢稟。傳曰,更爲牌招。
以左副承旨權丕應牌不進罷職傳旨,傳于徐春輔曰,只推。
以別兼春秋洪敬謨·李紀淵牌不進罷職傳旨,傳于朴瑞源曰,只推。
以校理李垿·金熙華,修撰洪敬謨,副修撰李沆牌不進罷職傳旨,傳于朴瑞源曰,只推。
朴瑞源啓曰,別兼春秋洪敬謨·李紀淵,旣有只推之命,竝更牌招,以爲會圈之地,何如?傳曰,允。
又啓曰,卽者副修撰韓用儀,以其親病,陳疏徑出,原疏以國忌齋戒,纔已退却矣。所當直捧禁推傳旨,而此與無瑞徑出有異,推考警責,何如?傳曰,允。原疏捧入。
又啓曰,應敎李龜雲,副應敎洪大浩,副校理任俊常在外,鄭元容內閣直,副修撰韓用儀陳疏,玉堂上下番俱空,事甚未安。校理金熙華·李垿,修撰趙琮鎭·洪敬謨,副修撰李沆,竝卽牌招,以爲推移入直之地,何如?傳曰,允。
上在昌德宮。停常參·經筵。
藥房都提調金思穆,提調金蓍根,副提調朴宗京啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?惠慶宮氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·惠慶宮·嘉順宮,藥房口傳問安。答曰,知道。世子宮口傳問安。答曰,知悉。
徐春輔啓曰,行大司憲金羲淳,持平趙冀永未肅拜,執義宋啓榦,掌令權漢緯,持平李廷璞在外,掌令鄭進明呈辭,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而國忌正日相値,不得來會云矣,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,左副承旨權丕應,同副承旨韓永逵,今日不爲仕進,竝卽牌招,何如?傳曰,竝許遞,前望單子入之,待下批牌招察任。
朴瑞源啓曰,三品官之無得過三日循例請牌,曾有定式矣。敦寧都正申在明,除拜後過三日不爲出肅,事體所在,誠甚未安。從重推考,仍卽牌招察任,何如?傳曰,允。
朴宗京啓曰,藥房三提調持湯劑來待矣。傳曰,封入。
傳于朴宗京曰,藥房入侍,時原任大臣·閣臣同爲入侍。
傳于朴瑞源曰,傳香承旨弛詣孝昌墓,奉審摘奸以來。
以別兼春秋洪敬謨·李紀淵牌不進罷職傳旨,傳于朴瑞源曰,只推。
朴瑞源啓曰,別兼春秋洪敬謨·李紀淵,旣有只推之命,竝更牌招,以爲會圈之地,何如?傳曰,允
以別兼春秋洪敬謨·李紀淵牌不進罷職傳旨,傳于朴瑞源曰,只推。
傳于朴瑞源曰,全羅監司,向日疏批之後,尙不肅命,廟堂嚴飭,期於不日內辭朝。
傳于徐春輔曰,在院承旨入侍。
徐春輔啓曰,判義禁朴宗來,同義禁李惟命三牌不進推考傳旨,今方捧入,而開坐命下之後,連事違召,終不承膺,揆以事體,萬萬未安。所當更請牌招,而係是一日四牌,何以爲之?敢稟。傳曰,更爲牌招。
又啓曰,判義禁朴宗來,同義禁李惟命牌不進推考傳旨,今方捧入,而開坐命下,已至多日,連事違召,終不承膺,事體所在,誠甚未安,更爲牌招,何如?傳曰,允。
又啓曰,判義禁朴宗來,同義禁李惟命再牌不進推考傳旨,今方捧入,而開坐命下,已至多日,連事違召,終不承膺,揆以事體,誠極未安。所當更請牌招,而係是一日三牌,何以爲之?敢稟。傳曰,更爲牌招。
又啓曰,行兵曹判書徐榮輔三牌不進推考傳旨,今方捧入,而命召傳授,一時爲急,口傳命下,已至多日,連事違召,終不變動,事體道理,萬萬未安。所當更請牌招,而係是一日四牌,何以爲之?敢稟。傳曰,更爲牌招。
又啓曰,行兵曹判書徐榮輔牌不進推考傳旨,今方捧入,而命召傳授,一時爲急,口傳命下,已至多日,連事違召,終不承膺,事體所在,誠甚未安。更爲牌招,何如?傳曰,允。
又啓曰,行兵曹判書徐榮輔再牌不進推考傳旨,今方捧入,而命召傳授,一時爲急,摠府宿衛之地,伴直無人,已至多日,而摠管口傳差出,尙不擧行,日事違召,終不變動,事體道理,俱極未安。所當更請牌招,而係是一日三牌,何以爲之?敢稟。傳曰,本兵重任也,而日事違召,事體所在,寧不寒心?更爲嚴飭牌招,如有違牌,勿爲呼望。
朴端源啓曰,行兵〈曹〉判書徐榮輔,特敎嚴飭之下,謂有情勢,奉牌闕外,終不入來,事體道理,尤萬萬未安。陳疏到院,而原疏,以孝昌墓忌辰祭齋戒,纔已退却矣。從重推考,何如?傳曰,允。原疏捧入。
傳于朴瑞源曰,坐直承旨入侍。
傳于朴瑞源曰,留院公事入之。
以校理李垿·金熙華,修撰趙琮鎭·洪敬謨,副修撰李沆牌不進罷職傳旨,傳于朴瑞源曰,只推。
朴瑞源啓曰,玉堂上下番俱空,已至經宿,事甚未安。校理金熙華·李垿,修撰趙琮鎭·洪敬謨,副修撰李沆,旣有只推之命,竝更牌招,以爲推移入直之地,何如?傳曰,允。
以校理李垿·金熙華,修撰趙琮鎭·洪敬謨,副修撰李沆牌不進罷職傳旨,傳于朴瑞源曰,只推。
徐春輔,以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
又以訓鍊都監言啓曰,本局哨官黃河潤,身爲松禁將官,不勤巡山,作弊於山底居民,多有鄙瑣之事,嚴棍汰去之意,敢啓。傳曰,知道。
忠淸監司趙貞喆疏曰,伏以,臣才識湔劣,旣不堪於重寄,情地危臲,又不容於冒據,向上丐免之章,冀蒙體諒之恩,不惟不賜譴罰,特宣有旨,諭以勿辭察任,臣且悚且惶,罔知攸措。方欲再籲肝膈之私,以祈鞶帶之禠,卽伏見濟州察理使李在秀別單,則以賑穀耗及船稅木事,擧陳年條,論列備至,而其所謂辛未,卽指臣也。臣見事魯莽,隨處顚錯,知不足於矯弊,嚴不足以禦下,臣宜含默引罪,不敢作屑屑自明之計,而第不無一二可言者。蓋賑穀耗事,本州各樣公料米三百三十三石零,在前則以別儲穀耗條給代矣。庚午春,因湖沿告饑,自朝家盡數劃送,則許多應下,出處無路,而苟且彌縫,一時姑息,不但非經遠之道,年有豊儉,法有拘礙,將必有更張斂民之弊。且所謂別儲,卽賑穀中儲置他倉,換作名色者也。臣爲慮尾閭,博採諸議,以賑還耗米一百十石,平役米一百七十三石零,場稅還米五十石枚報廟堂,待回題,姑先頒料,以作別儲穀入來前變通之資。臣則自謂粗有商量,而人見各自不同,今以是爲臣之罪,則臣豈可呶呶自辯也?至於船稅木事,本州之船,船有大小,稅有多寡,所捧之細布,纔爲數十疋,而工庫主管,以作支用者也。捧留出納之際,下屬之憑藉措縱,私商之夤緣幻弄,以臣昏謬,亦未敢保其必無,而至於巧作名目,周而復始,卽駔儈之所不爲也。且利不滿二百金左右,則臣雖奊詬,豈忍取二百金之利,而乃爲駔儈所不爲之事,自汚其身名也哉?縱使臣志氣庸瑣,戒不在得,決知其萬萬無此理也。今如謂臣以疎於防奸,任其恣意,則臣之前疏所陳不察之失,烏可免哉?大抵臣性本狷隘,做事率直,自夫莅任以後,必欲一心圖報,任怨爲治,吏校之朋黨焉,嚴繩而鎭安之,把任之循私焉,試藝而差出之。己巳之歉,陸民男女壯弱之爲本島船人輩所誘引,壓良爲賤,高價榷賣,以人爲市,徧在三邑者,無慮近千,而一倂刷還,各歸其土,船主及島人之最無良者,則酌其輕重,或刑或配,若其眞贗之未辨,隱漏而不現者,臣於遞歸之日,移牒巡營,期於盡括之,此乃怨誘之所由起,而媒孽亦未必不緣於此。到今追惟,始恨其欲惠於陸民,反不若無怨於島人也。然由前由後,莫非臣自取,夫何尤人也哉?嗚呼,臣以世祿之裔,釋褐立朝,洽爲四十年矣。三紀囚海,萬死歸家,特蒙聖朝不世之澤,得以復廁於簪紳之末,而人器不副,瘡疣百出,畢竟狼狽,臣亦料之久矣。臣若言行有素,處事皆當,可以孚於世而信於人,則此言胡爲乎至哉?反省自疚,寧欲無訛?況臣年迫七旬,百不肖似,人旣擬於鄙瑣之目,情難明於薏珠之分,臣何可抗顔對人,甘自陷於汚衊,一向蹲據,不思所以自處也?論其辜負,罪合鈇鉞,臣固當屛息縮伏,恭俟嚴勘,而審理有命,飭敎又下,其在導和疏鬱之方,時日爲急,不可蹔緩,而顧臣遭罹危告,踪跡罣礙,其安敢尋常視事,晏然奉膺,重自犯於傷廉沒恥之科也哉?臣治疏將上之際,因刑曹啓本,有沃川郡殺獄罪人金七伊罪狀,令臣逐段詳査論理啓聞之命矣。臣宜蹶奉行之不暇,而臣之難安之狀,如右所陳,不得冒昧承當,使莫重議讞,緣臣遲延,臣罪至此,尤無可言。玆敢略暴惶懍之忱,冒干崇嚴之聽。伏乞聖慈,亟命先削臣所帶之職,仍付攸司,重勘臣罪,以昭彝憲,以安私分,千萬幸甚。臣無任云云。答曰,省疏具悉。本事如此,於卿別無所失。勿辭察職。
副修撰韓用儀疏曰,伏以,臣之老父,素患風痺,便成貞疾,近以日候之不調,將攝失宜,症情越添,家僮踵至,促臣歸視。臣自聞此報,方寸煎熬,玆敢忙陳短章,徑出禁扃。伏乞聖慈,俯垂務諒,亟遞臣職,俾得以專意救護,仍治臣擅離之罪,以肅朝綱,千萬幸甚。臣無任云云。答曰,省疏具悉。爾其勿辭救護。
甲戌五月初十日卯時,上御重熙堂。藥房入診,時原任大臣·閣臣承候,同爲入侍時,都提調金思穆,副提調朴宗京,記事官李羲肇,記注官朴思彦·林景祚,領府事李時秀,領議政金載瓚,左議政韓用龜,檢校提學金祖淳,原任提學朴宗慶,直提學李存秀·金履喬,檢校直閣李魯益,直閣鄭元容,檢校待敎李龍秀,待敎李鶴秀,以次進伏。別待令副護軍洪旭浩,副司勇權以中·李命運,醫官吳千根·李漢臣·趙宗協·秦東秀·鄭重周·李彦厚·李重恒,以次進伏楹外訖。時秀等曰,近者日候,朝夕稍異,聖體,若何?上曰,一樣矣。時秀等曰,寢睡·水刺之節,何如?上曰,一樣,而各殿宮氣候一樣矣。時秀等曰,伏聞間間有頭部靡寧之證候云,未知有滯候而然耶。膈間痞悶,則自然有靡寧之候矣。臣等每登診筵,聖候諸節,未能詳承下敎,下情豈不悶鬱乎?醫官輩亦昂認諸節之如何,然後可以議定湯劑,伏望詳敎焉。上曰,別無指的者矣。仍命入診。旭浩·以中·命運·千根·宗協等,以次診候訖,退伏奏曰,脈候左右三部調均矣。時秀曰,入診之時,每患短速,醫官無以詳察脈度,今番則使之徐緩,而昂瞻玉色,是臣區區之望。上曰,唯。思穆曰,今日醫官,盡爲入來,近日諸節,比前,何如?必須細細下敎焉。時秀曰,水刺進御時,口味何如,膈間何如,而有此厭進之證耶?上曰,別無是矣。思穆曰,提調金蓍根,持湯劑來待閤外矣。上曰,自內入之。卽命醫官先退。旭浩曰,似伏聞便度未能如常云,不審或有腹部之不便而然耶?上曰,不然矣。思穆曰,殿宮湯劑,當用羅蔘,而近則絶罕,無以繼用,以江蔘進用,似好。故敢此昂達矣。上曰,唯。王大妃殿進御加味六君子湯,自今日五貼式,日次製入事。出榻敎惠慶宮進服加味益氣湯,依前方,自今日五貼式,日次製入事。出榻敎上命退,諸臣以次退出。
甲戌五月初十日辰時,上御熙政堂。在院承旨入侍時,行右承旨徐春輔,假注書尹秉烈,記注官朴思彦·林景祚,以次進伏訖。上曰,有公事乎?春輔曰,無矣。仍命退,承史以次退出。
甲戌五月初十日申時,上御重熙堂。坐直承旨入侍時,右副承旨朴瑞源,記事官李羲肇,記注官朴思彦·林景祚,以次進伏訖。上命退,承史以次退出。
上在昌德宮。停常參·經筵。
朴瑞源啓曰,行大司憲金羲淳,持平趙冀永未肅拜,執義宋啓榦,掌令權漢緯,持平李廷璞在外,掌令鄭進明呈辭,監察茶時之意,敢啓。傳曰,知道。
徐春輔啓曰,卽者吏曹郞廳來言,松禾縣監韓用鏶,兩司俱未署經云,除在外外,未肅拜·呈告人員,竝卽牌招,何如?傳曰,允。
傳于徐春輔曰,右承旨入侍。
傳于徐春輔曰,分遣史官·宣傳官,四郊農形,嫡奸以來。
徐春輔啓曰,別兼春秋洪敬謨·李紀淵,旣有只推之命,竝更牌招,以爲會圈之地,何如?傳曰,允。
以別兼春秋洪敬謨·李紀淵牌不進罷職傳旨,傳于徐春輔曰,只推。
朴瑞源啓曰,判義禁朴宗來,同義禁李惟命三牌不進推考傳旨,今方捧入,而開坐命下,已至多日,連違召命,終不變動,事體道理,俱極未安。所當更請牌招,而係是一日四牌,何以爲之?敢稟。傳曰,更爲牌招。
又啓曰,判義禁朴宗來,同義禁李惟命牌不進推考傳旨,今方捧入,而開坐命下,已至多日,連事違召,終不承膺,事體所在,誠甚未安,竝更牌招,何如?傳曰,允。
又啓曰,判義禁朴宗來,同義禁李惟命再牌不進推考傳旨,今方捧入,而開坐命下,已至多日,連違召命,終不承膺,事體所在,誠甚未安。所當更請牌招,而係是一日三牌,何以爲之?敢稟。傳曰,更爲牌招。
徐春輔啓曰,玉堂上下番俱空,已至多日,事甚未安。校理金熙華·李垿,修撰趙琮鎭·洪敬謨,副修撰李沆,旣有只推之命,竝卽牌招,以爲推移入直之地,何如?傳曰,允。
以校理金熙華·李垿,修撰趙琮鎭·洪敬謨,副修撰李沆牌不進罷職傳旨,傳于徐春輔曰,只推。
徐春輔啓曰,玉堂上下番俱空,已至多日,事甚未安。校理金熙華·李垿,修撰趙琮鎭·洪敬謨,副修撰李沆,旣有只推之命,竝卽牌招,以爲推移入直之地,何如?傳曰,允。
承旨前望單子入之,金敎根·安光宇落點。
傳于安光宇曰,坐直承旨入待。
傳于朴瑞源曰,兵曹判書有闕之代,政官牌招開政。
朴瑞源,以吏曹言啓曰,新除授成均館典籍沈能栻,除拜後過限,未肅拜,依例改差,何如?傳曰,允。
有政。吏批,判書李肇源進,參判李好敏牌不進,參議金會淵牌不進,同副承旨安光宇進。以朴宗來爲兵曹判書,曺錫正爲兼司書,李止淵爲兵曹參知,趙基復爲工曹正郞,李嗣萬爲造紙別提,李魯在爲延安府使。
再政。以徐榮輔爲知敦寧,韓若霖爲中部令,朴宗來爲軍器提調,金圖遠爲典籍,申大復爲引儀,鄭夏容爲溫陽郡守。訓鍊都監提調單朴宗來,禁衛營提調單朴宗來,御營廳提調單朴宗來。
三政。以吳在鎭爲章陵令,玄仁福爲比安縣監。養賢主簿單金圖遠。
兵批,行判書朴宗來未肅拜,參判柳病,參議鄭景祚入直進,參知李止淵未肅拜,左副承旨朴瑞源進。上護軍單徐榮輔,僉知單申絅,副護軍單權丕應·韓永逵·朴宗珩·權暖·白海鎭,副司正單尹秉烈。
以吏曹參議金會淵牌不進罷職傳旨,傳于徐春輔曰,只推。
以右副承旨金敎根牌不進罷職傳旨,傳于徐春輔曰,只推。
朴瑞源啓曰,新除授行兵曹判書朴宗來,卽爲牌招,傳授命召,何如?傳曰,允。
又啓曰,行兵曹判書朴宗來牌不進推考傳旨,今方捧入,而命召傳授,一時爲急,口傳命下,亦至多日,如是違牌,事甚未安,更爲牌招,何如?傳曰,允。
徐春輔,以司饔院監膳提調意啓曰,漁夫契貢人等呼訴內,近日風勢不調,魚族深入,設綱屢日,終未捉得,明日日下生鮮,將至闕供之境,限捉得間,以活鷄全數代封云。在前如此之時,曾有稟處變通事,而莫重御供,自下不敢擅便,惶恐敢啓。傳曰,代封。
又以侍講院言啓曰,新除授兼司書曺錫正,時在京畿驪州地,書筵入番事緊,斯速乘馹上來事,下諭,何如?傳曰,允。
安光宇,以戶曹言啓曰,時御所內各司雨漏修改吉日,令日官池景興推擇,則今五月十二日辰時爲吉云。以此日時擧行,何如?傳曰,允。
假注書尹秉烈書啓,臣於本月十一日辰時量,敬奉聖敎,馳往南郊,自靑坡里契渡鷺梁,由果川下北面新分村,轉向始興東面成道花里,高阡低陌,上田下塍,各穀農形,詳細看審是乎則,所經各處,秋牟絶罕,而本多春牟,見今刈取方張。故臣招問打麥之田夫,則皆以爲今春雖旱,而有時驟雨,牟麥別無受損,且善爲成實,所出比前無減是如是白遣,有水根與可以灌漑處,已皆移秧,着根出水,乾播處,亦已立苗除草是白如乎,去月二十日後數次甘雨,或執水或引水,今方次第移秧,而高燥尙未始役,通計未移,則恰過折半是乎乃,今月內若得一霈之浹洽,亦爲未晩是白乎所,目今農形,兩麥雖已免歉,而秧役尙此差遲,繼此甘澍,方切顒望之意,敢啓。傳曰,知道。
兼春秋林景祚書啓,臣於本月十一日辰時量,敬奉聖敎,馳往東郊,自王儉川,迤過鍾巖·石串,以至楊州渴馬洞,這這詳察農形是白乎則,麰麥幾盡刈取,而今春雖旱,有時驟雨,善爲成實,老農之言,皆以爲庶可免歉是如是白遣,田穀則雖未茁長,而得免枯損之患是白遣,至於畓農,則自去月二十日以後,數次甘雨,猶未周洽,有水根與可以灌漑處,已爲移秧,高燥處,一向惜乾,尙不始役,通而計之,未移者,幾爲三分之二,而今月內更得甘霈,則秧役亦爲不晩是白齊。臣則仍爲復命之意,敢啓。傳曰,知道。
行兵曹判書徐榮輔疏曰,伏以,臣情急自靖,義在必遞,短牘呼籲,齎誠默祝,竊庶幾孔邇之天,曲賜鑑燭,鞶帶之遞,不俟終日,伏奉恩批,諭之以前已昭晰,申之以無可深引,隆渥鄭重,迥出尙格,臣奉讀未竟,方寸激越,繼以悶蹙惶阨,茫然失圖。夫朝臣之因情乞免,亦有輕重淺深,官師之規,受而不辭者有之,微眚被糾,乍遞旋膺者有之,若臣遭罹之深緊,情跡之危臲,非尋常簡書之比。其所謂權要華膴云者,歷擧臣兜攬僥冒之實,而使不敢復廁於一切榮觀之地。傷弓之鳥,曲木亦驚,況臣所叨,非木而伊弓乎?今若徒恃慰藉之聖眷,罔畏崢嶸之物議,外托義分,內懷貪戀,彈墨未乾,抗顔進身,揚揚然號於衆曰,聖批昭晰,更無可引云爾,則是小人而無忌彈也,臣誠萬萬不忍爲此也。冒違嚴召,歷日經旬,嶺海鈇鉞,惟命是俟,嚴敎特下,違牌路阻,泥首禁扄,如窮無歸,觚稜咫尺,鐵限萬重,直欲鑽地以入,而不可得也。殿下以臣久備任使之末,不欲終棄,謂臣可强而不之强,拂拭之薰浴之,而欲其進歟。臣竊有悲苦之情,抱玆耿耿,恩欲一陳於紸纊之聽,久矣。今請悉寫胸臆,仰首而吐露之,惟聖明垂察焉。臣受先朝不世之遇,君臣而父子也,生死而骨肉也。臣雖世世生生,爲犬爲馬,未足少酬其萬一。逮我聖上,記簪履之舊,收樗櫟之賤,旣拔擢之,又歷試之,居然致位至此,臣之一毛一髮,皆兩聖朝賜耳。凡人受一飯之惠於敵以下者,必思所以報之,臣雖至愚,亦具彝性,惟我兩聖朝之恩之德,宜思如何報也。第臣庸孱暗劣,德薄能鮮,涓埃之益,無一可稱,默數平生,跋前㚄後,拯濟陶甄,徒煩造化,罪實難贖,報於何有,每一念至,撫躬自悼。盈則必溢,乘則必除,天之理也,匹夫無罪,懷璧其罪,物之情也。臣家世受國恩,孤卿相承,如臣無能爲役者,官位隆赫,同朝罕比,度以天理,寧無鬼猜?況臣之從前歷揚,多是世所艷美,衆所睢盰者,則揆諸物情,欲望人之無怒,得乎?鍾鳴漏盡,不早知休,臣之罪也,抑情强病,進進不已,臣之罪也,滄浪之濁,誰怨誰咎?深心塵刹,佛氏之言也,而朱子取之,蓋謂不報之報也。臣今風波憂畏,萬念灰冷,二豎嬰身,飾巾待盡,耿耿寸心,亦惟在於不報之報而已。爲今之道,惟有息影剷跡,避遠駴機,稍存廉防,無辱聖簡,以收桑楡,以補鯨劓,是臣所以忠殿下而報先朝也。恭惟我朝,以士大夫立國,砥礪名行,敦尙廉義,下之所以自勉,上之所以勸懲,每以出處辭受之際爲重,四百年來,未有敢放倒之者,今若一朝,自臣手壞之,則負心負國,莫大於是,其何以自立於世,而歸拜雲鄕之日,又安所藉手乎?臣自聞命之日,五內失守,徒事抗違,不敢蠢動,若不知分義之爲重者,誠不敢以趨走爲恭,而臣情之切悲切苦,有甚不得已故耳。顧今宿趼新望,群彦濟濟,何必使情病如臣者,彈其不可强,損國體而曠天工,公私兩失,無有是處乎?臣非高擧遠引,永訣明時者,凡係權要華膴與夫從前遭彈之外,優游散秩,時從閣學士之後,出入禁闥,昵覲耿光,胄筵講讀,殫竭微誠,庶冀有裨於作聖之睿學,是臣之至願。惟我聖上,天地於臣,父母於臣,察臣之愚,諒臣之懇,不枉其守,而終始成就之,則不但臣銘鏤心骨,其於聖朝風勵之治,不爲少補矣。情窮辭悲,不知所裁。伏願淵然深思,憫然垂惻,將臣所授職名,劃賜刋改,仍治臣逋慢之罪,以肅法網,千萬顒祝。臣無任云云。答曰,省疏具悉。卿之所遭,實非深引之端,縷縷如是,所請特爲許施。
甲戌五月十一日辰時,上御熙政堂。右承旨入侍時,行右承旨徐春輔,假注書尹秉烈,記注官柳可均·朴思彦,以次進伏訖。上曰,有公事乎?春輔曰,別無公事,而在前每當此時,則分遣史官·宣傳官,有四郊農形摘奸之例,故敢此仰達矣。上曰,傳敎書入,可也。進御養心湯,自今日停止事。出榻敎仍命退,承史以次退出。
甲戌五月十一日申時,上御熙政堂。坐直承旨入侍時,同副承旨安光宇,記事官李羲肇,記注官朴思彦·柳可均,以次進伏訖。上命退,承史以次退出。
上在昌德宮。停常參·經筵。
安光宇啓曰,行大司憲金羲淳牌不進,執義宋啓榦,掌令權漢緯,持平李廷璞在外,掌令鄭進明呈辭,持平趙冀永傳旨未下,監察茶時之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
徐春輔啓曰,右副承旨金敎根,今日不爲仕進,卽爲牌招,何如?傳曰,允。
安光宇啓曰,判義禁朴宗來,同義禁李惟命三牌不進推考傳旨,今方捧入,而開坐命下,已至多日,連事違召,終不變動,事體道理,俱極未安。所當更請牌招,而係是一日四牌,何以爲之?敢稟。傳曰,更爲牌招。
又啓曰,行兵曹判書朴宗來再牌不進推考傳旨,今方捧入,而命召傳授,一時爲急,口傳命下,亦至多日,連事違牌,終不承膺,事體所在,誠極未安。所當更請牌招,而係是一日三牌,何以爲之?敢稟。傳曰,更爲牌招。
徐春輔啓曰,別兼春秋洪敬謨·李紀淵,旣有只推之命,竝更牌招,以爲會圈之地,何如?傳曰,允。
以別兼春秋洪敬謨·李紀淵牌不進罷職傳旨,傳于徐春輔曰,只推。
以右副承旨金敎根牌不進罷職傳旨,傳于徐春輔曰,只推。
以司諫柳鼎養,正言任文白,持平趙冀永牌不進罷職傳旨,傳于徐春輔曰,只推。
徐春輔啓曰,守令署經事,命下矣。司諫柳鼎養,正言任文白,持平趙冀永,旣有只推之命,與大司憲金羲淳,竝更牌招,何如?傳曰,允。
又啓曰,守令署經事,命下矣。憲府則雖已署經,諫院則大司諫柳相祚,獻納朴綺壽,正言姜世鷹在外,司諫柳鼎養,正言任文白牌不進,不得署經,何以爲之?敢稟。傳曰,一司除署經。
傳于安光宇曰,坐直承旨入侍。
持平趙冀永啓曰,臣釋褐屬耳,言議風采,本不合於淸朝耳目之任,而栢府除旨,忽下於夢想之外,庚牌洊臨,義分是懼,雖不得不章皇出肅,粗效叩謝之忱,而第臣於合啓中,有私義之不可冒參者。在前如臣情地者,以此引避,輒蒙體諒之恩,今臣處義,宜無異同,以此情蹤,何敢一刻晏然於臺次乎?請命遞斥臣職。答曰,依啓。
以校理李垿·金熙華,修撰趙琮鎭·洪敬謨,副修撰李沆再牌不進罷職傳旨,傳于徐春輔曰,只推。
徐春輔啓曰,玉堂上下番俱空,已至多日,事甚未安。校理李垿·金熙華,修撰趙琮鎭·洪敬謨,副修撰李沆,旣有只推之命,竝更牌招,以爲推移入直之地,何如?傳曰,允。
以校理李垿·金熙華,修撰趙琮鎭·洪敬謨,副修撰李沆牌不進罷職傳旨,傳于徐春輔曰,只推。
以司諫柳鼎養,正言任文白牌不進罷職傳旨,傳于徐春輔曰,只推。
徐春輔,以禮曹言啓曰,卽接始興幼學洪義默所志,則以爲,矣身十代祖靖國功臣益原君景霖嫡長孫彬,嫡妾俱無子,以其同姓十二寸弟植第二子膺疇,欲爲立後,諸族同議完定,而兩家父母,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,明有可據,而不得登聞者,許令該曹,論理草記事,曾有筵奏定式,而門長洪義默所訴旣如此,依定式,洪植第二子膺疇,立爲洪彬之後,何如?傳曰,允。
甲戌五月十二日酉時,上御重熙堂。坐直承旨入侍時,同副承旨安光宇,假注書尹秉烈,記注官李昌瑞,柳可均,以次進伏訖。上命退,承史以次退出。
上在昌德宮。停常參·經筵。
朴瑞源,以都摠府言啓曰,今日入直內三廳武兼禁軍及軍兵等,中日習射技放,請出標信,傳曰,知道。
又啓曰,合辭方張之時,兩司無詣臺之員,事甚未安,除在外外,未肅拜·呈告人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,右副承旨金敎根,今日不爲仕進,卽爲牌招,何如?傳曰,允。
徐春輔啓曰,三品官之無得過三日,循例請牌,曾有定式矣。兵曹參知李止淵,除拜後過三日,不爲出肅,事體所在,誠極未安,從重推考,仍卽牌招察任,何如?傳曰,允。
又啓曰,假注書尹秉烈,身病猝重,勢難察任,今姑改差,何如?傳曰,允。
又啓曰,別兼春秋洪敬謨·李紀淵,旣有只推之命,竝卽牌招,以爲會圈之地,何如?傳曰,允。
以別兼春秋洪敬謨·李紀淵牌不進罷職傳旨,傳于徐春輔曰,只推。
尹秉烈改差,代以金敬淵爲假注書。
朴端源啓曰,假注書金敬淵,時無職名,令該曹依例付軍職,冠帶常仕,何如?傳曰,允。
又啓曰,行大司憲金羲淳,掌令鄭進明牌不進,執義宋啓榦,掌令權漢緯,持平李廷璞在外,一員未差,監察茶時之意,敢啓。傳曰,知道。
以司諫柳鼎養,正言任文白,掌令鄭進明牌不進罷職傳旨,傳于朴瑞源曰,只推。
徐春輔啓曰,卽者吏曹郞廳來言,比安縣監玄仁福,兩司俱未署經云。除在外外,未肅拜·呈告人員,竝卽牌招,何如?傳曰,允。
又啓曰,吏曹郞廳來言,臺諫有闕,政事,取稟。傳曰,當日爲之。
又啓曰,卽者吏曹郞廳來言,政事當日爲之事命下,而判書李肇源,參判李好敏,參議金會淵俱以病不來,不得開政云。竝卽牌招,何如?傳曰,允。
又啓曰,吏曹判書李肇源,參判李好敏,參議金會淵牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
又啓曰,吏曹判書李肇源,參判李好敏,參議金會淵再牌不進推考傳旨及罷職傳旨,今方捧入,而開政命下之後,連事違召,不卽承膺,事體所在,誠甚未安。判書·參判,所當更請牌招,而係是一日三牌,何以爲之?敢稟。傳曰,更爲牌招。
又啓曰,吏曹參議金會淵,旣有只推之命,一體牌招,何如?傳曰,允。
朴瑞源啓曰,今日政新除授判義禁,待下批,與同義禁李惟命,一體牌招,以爲開坐之地,何如?傳曰,允。
有政。吏批,判書李肇源進,參判李好敏牌不進,參議金會淵牌不進,行右承旨徐春輔進。以李敎源爲持平,徐榮輔爲判義禁,金景寅爲東部令,成義浩爲昌陵令。
兵批,府判書朴宗來未肅拜,參判柳病,參議鄭景祚入直進,參知李止淵未肅拜,同副承旨安光宇進。副司直單趙冀永,副司正單金敬淵。
朴瑞源啓曰,新除授持平李敎源,一體牌招,以爲守令署經之地,何如?傳曰,允。
徐春輔啓曰,玉堂上下番俱空,已至多日,事甚未安。校理李垿·金熙華,修撰趙琮鎭·洪敬謨,副修撰李沆,旣有只推之命,竝更牌招,以爲推移入直之地,何如?傳曰,允。
又啓曰,副修撰韓用儀,由限已過,一體牌招,以爲入直之地,何如?傳曰,允。
朴瑞源啓曰,行兵曹判書朴宗來,疏批已下,卽爲牌招,傳授命召,何如?傳曰,允。
又啓曰,行兵曹判書朴宗來牌不進推考傳旨,今方捧入,而命召傳授,一時爲急,口傳命下,已至多日,如是違牌,平甚未安,更爲牌招,何如?傳曰,允。
又啓曰,行兵曹判書朴宗來再牌不進推考傳旨,今方捧入,而命召傳授,一時爲急,口傳命下,已至多日,連事違召,終不變動,揆以事體,萬萬未安。所當更請牌招,而係是一日三牌,何以爲之?敢稟。傳曰,更爲牌招。
又啓曰,行兵曹判書朴宗來三牌不進推考傳旨,今方捧入,而命召傳授,一時爲急,口傳命下,已至多日,連事違召,終不承膺,揆以事體,萬萬未安。所當更請牌招,而係是一日四牌,何以爲之?敢稟。傳曰,更爲牌招。
兵曹口傳政事,以沈能建爲都摠管,韓用鐸·趙德潤·李羲甲·金銑·韓致應·李錫奎·申鴻周·白東薳爲副摠管。都摠管單韓用鐸·趙德潤。
以平安監司鄭晩錫狀啓,孟山縣監金致龍,以其親病,呈狀乞遞,不得已罷黜事,傳于徐春輔曰,令該曹口傳差出,催促下送。
以右副承旨金敎根牌不進罷職傳旨,傳于徐春輔曰,只推。
以吏曹參議金會淵再牌不進罷職傳旨,傳于徐春輔曰,只推。
以吏曹參議金會淵三牌不進禁推傳旨,傳于徐春輔曰,分揀。
以兵曹參知李止淵牌不進罷職傳旨,傳于安光宇曰,只推
以校理李垿·金熙華,修撰洪敬謨,副修撰韓用儀牌不進罷職傳旨,傳于徐春輔曰,只推。
徐春輔,以弘文館言啓曰,本館上番闕直,事甚未安。校理金熙華·李垿,修撰洪敬謨,副修撰韓用儀,旣有只推之命,竝卽牌招,以爲推移入直之地,何如?傳曰,允。
又以吏曹言啓曰,今此宗廟望祭大祝,前佐郞徐憲輔塡差,而時無職名,令該曹口傳付軍職,何如?傳曰,允。
兵曹口傳政事,副司果單徐憲輔。
徐春輔,以吏曹言啓曰,成均館典籍權燮,受由過限不上來,依例改差,何如?傳曰,允。
宣傳官李復馨書啓,臣於本月十一日,以農形摘奸事,敬奉聖敎,出自興仁門外,轉至拜峰鎭·忘憂里·退溪院·豐壤泉川面於等山北倉等處,還由伊淡面議政府前坪·樓院·水踰店·惠化門外是白乎所,迂廻二百餘里之間,一一看審是白乎則,秋牟皆已刈穫,而未免歉荒,春牟幾盡刈取,而稍爲免歉是白遣,田畓各穀段,有川洑水根處,盡爲移秧,高燥奉天之地,純是赤壤是白乎旀,楊州邑內面·泉川面等地,則因十一日驟雨,間或有移揷處是白遣,豆·太·木綿,已盡初鋤,或始再除草,黍粟·稷䅯,方張初除草,而俱有茁茂之意是白如乎,所經各處,招致民人,詳問農形,參互所見是白乎則,已移者,未滿十分之一,而無論洞畓·野沓,乾付種·水付種,灌漑之功切矣,而擧趾立涸,耘耔之力勤矣,而隨鋤生塵是白乎旀,田種各穀,以今所見,可謂豐徵,而亦多有病旱萎黃者是白如乎,祈雨祭,今方連行是白乎矣,爀日果然,陰雲慳祕,民情遑急,到處所見,誠萬萬渴悶是白齊。傳曰,知道
宣傳官趙禹錫書啓,臣於本月十一日午時量,以農形摘奸事,敬奉聖敎,出自敦義門,馳詣高陽郡止宿,十二日轉向坡州牧,至于長湍境東坡驛前坪,一一看審是白如乎,首尾百餘里,或逶迤於阡陌之間,又或尋入於鋤耘之所,招問農入,參以所見是白乎則,秋牟段,擧皆歉荒,或有食實者,而已盡刈取,春牟段,比秋牟多耕,稍得免歉,而方始刈穫是白遣,黍粟·豆·太段,汚濕處,則間或除草而向秀,至若高燥處,則多有立苗,而萎黃者是白遣,木花段,已盡初鋤,方有茁茂之望是白遣,野畓之乾付種者,纔始再鋤,處處茁長,洞沓之水付種者,已盡初鋤,在在乾涸是白乎旀,移秧段,無論有水根處與或因驟雨之來,或因桔橰之力,艱辛移揷者,無不龜坼,所見極爲渴悶是白如乎,見今列邑,連行祈雨祭,而雨意漠然,移秧漸至節晩,民或有代播之論是白乎乃,迨此五六日之內,若得大霈,則庶有免歉之望是白齊。傳曰,知道。
安光宇,以義禁府言啓曰,卽接月令醫員鄭文綏手本,則時囚罪人李勉植,屢日處濕,疝氣闖發,有時衝上,食飮全却,李賢黙,猝得毒感,咳惴滋甚,晝宵叫痛,轉側須人,症形危重云。罪人病勢如此,則一邊保放,一邊草記,曾有定式矣。李勉植·李賢默,竝姑保放之意,敢啓。傳曰,知道。
行兵曹判書朴宗來疏曰,伏以,臣於日昨,伏奉金吾除旨,而身帶宮銜,刑獄之官,例不得兼,故連日違逋,罪戾徒積,私心惶蹙,惟大何是俟,本兵恩點,忽下此際,感激驚悚,不知所措。噫,此職卽古之大司馬也,有甲兵焉,有財賦焉,宿衛之摠領,鞱靲之序注,其任其責,顧不重且大歟?年富聰明,夙著望實者,猶且難愼,而況臣則自來昏瞢,添以衰老,年前猥叨,臨政鈍滯,自速郵罰,至今追惟,惶汗浹背。試而蔑效,斯可之矣,見今舊望新通,材彦林立,豈意將此老朽,畀玆重任,而不少留難也哉?且臣自昨今年來,氣力益復衰耗,精神漸覺減少,雖家常事爲,不能照檢,軍政之重,何以靲轄,文簿之煩,何以句檢,以何筋力,趨走於侍衛之班,以何神識,鑑別於政注之間乎?臣之無才無能,不堪任重,猶屬例讓,固不敢煩屑,而卽此衰病一事,欲强不得,尤豈可只恃寵命,不量而出,以自取狼狽,而終至於僨誤國事哉?又況大政隔月,事務甚氄,自顧精力,萬無擔夯之路,此亦難冒之一端也。召牌荐降,承膺無路,玆不得不悉暴實狀,仰塵睿察。伏乞聖慈,天地父母,亟加諒察,將臣兵曹判書之任,特許鐫免,金吾兼銜,亦賜處分,使公格無拘,私心獲安,千萬幸甚。臣無任云云。答曰,省疏具悉。金吾之任許遞,卿其勿辭行公。
上在昌德宮。停常參·經筵。
午時未時,日暈。
藥房都提調金思穆,提調金蓍根,副提調朴宗京啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?惠慶宮氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·惠慶宮·嘉順宮,藥房口傳問安。答曰,知道。世子宮,口傳問安。答曰,知悉。
朴瑞源啓曰,行大司憲金羲淳牌不進,執義宋啓榦,掌令權漢緯,持平李廷璞在外,掌令鄭進明呈辭,持平李敎源傳旨未下,監察茶時之意,敢啓。傳曰,知道。
傳于朴宗京曰,藥房入侍,大臣·閣臣同爲入侍。
傳于徐春輔曰,禮房承旨馳詣宗廟·景慕宮,奉審摘奸以來。
朴宗京啓曰,藥房三提調持湯劑來待矣。傳曰,封入。
徐春輔啓曰,別兼春秋洪敬謨·李紀淵,旣有只推之命,竝更牌招,以爲會圈之地,何如?傳曰,允。
以別兼春秋洪敬謨·李紀淵牌不進罷職傳旨,傳于徐春輔曰,只推。
以司諫柳鼎養,正言任文白再牌不進罷職傳旨,傳于朴瑞源曰,只推。
以持平李敎源牌不進罷職傳旨,傳于朴瑞源曰,只推。
徐春輔啓曰,守令署經事,命下矣。司諫柳鼎養,正言任文白,持平李敎源,旣有只推之命,與大司憲金羲淳,一體更爲牌招,何如?傳曰,允。
朴瑞源啓曰,判義禁徐榮輔,同義禁李惟命牌不進推考傳旨,今方捧入,而開坐命下之後,如是違牌,事甚未安,竝更牌招,何如?傳曰,允
又啓曰,新除授北兵使元永胄,時在會寧府任所,而有除朝辭赴任之命矣。密符則以前兵使安橚所佩仍佩,諭書則安寶,使院吏齎傳,何如?傳曰,允。
吏曹口傳政事,以羅東旭爲孟山縣監
以校理金熙華·李垿,修撰洪敬謨,副修撰韓用儀再牌不進罷職傳旨,傳于徐春輔曰,只推。
徐春輔,以弘文館言啓曰,本館上番闕直,事甚未安。校理李垿·金熙華,修撰洪敬謨,旣有只推之命,竝卽牌招,以爲推移入直之地,何如?傳曰,允。
以忠淸監司趙貞喆狀啓,淸安縣殺獄罪人車八用,越獄逃躱,該縣監李秉淳罪狀,令攸司稟處,臣忝在董率之地,亦有不勅之失,惶恐待罪事,傳于朴瑞源曰,卿其勿待罪事,回諭。
朴瑞源,以兵曹言啓曰,禁軍來秋冬等都試,因政府及本曹有故,不得設行,今已過時矣。在前如此之時,有仍停都試,代行祿試射之例,今亦依此擧行,何如?傳曰,允。
又以備邊司言啓曰,全羅監司金啓溫處,謹依下敎,自本司連日嚴飭,而謂有情勢,終不出肅矣。特令換邑,旣盡曲諒之恩,屢飭膺命,實出委寄之意,到此而設或有難安之端,私義爲輕,分義爲大,況以情以勢,雖使參前倚衡,果無必辭乃已之義,而若是深引於不必然之地者,誠萬萬寒心。此若因寅曲循,則國體朝綱,大有所關,姑先令該府拿處,何如?傳曰,允。
又以備邊司言啓曰,卽見京畿監司李存秀狀啓,則以爲,今年麥農,到處失稔,麰還準捧,實無其路。楊州等十邑鎭麰合五千二十石,特許作租,待秋收捧事,請令廟堂稟處矣。秋麰旣判純歉,春麥未免穴農,而今此十邑鎭,且是畿甸中最甚,本色準捧,勢必難辦。近年多歉之時,輒許換租,旣多已例,所請十邑鎭麰還合五千二十石,許令待秋成,以租換捧,何如?傳曰,允。
又以備邊司言啓曰,卽見京畿監司李存秀狀啓,則以爲,農務方殷,民食艱乏,而還穀不敷,排巡無路,留庫各穀中二萬八千石,特許加分事,請令廟堂稟處矣。窮節穀渴之嘆,本道尤甚,而農糧所靠,專在還穀,勢難以元分之數,終始均排,留庫各穀,依狀請數爻,許令加分,何如?傳曰,允。
又以義禁府言啓曰,卽接月令醫員鄭文綏手本,則時囚罪人李基鼎,數月滯囚,猝得泄痢,度數頻數,食飮全却,金守基,屢日處濕之餘,素患疝積闖發,有時衝上,氣息奄奄,俱有難保之慮云。罪人病勢如此,則一邊保放,一邊草記,曾有定式矣。李基鼎·金守基,竝姑保放之意,敢啓。傳曰,知道。
甲戌五月十四日卯時,上御熙政堂。藥房入診,大臣·閣臣承候入侍時,都提調金思穆,提調金蓍根,副提調朴宗京,記事官李羲肇,記注官林景祚·李昌瑞,左議政韓用龜,檢校提學金祖淳,直提學李存秀·金履喬,檢校直閣李魯益,直閣鄭元容,檢校待敎李龍秀,待敎李鶴秀,以次進伏,別待令副護軍洪旭浩,副司勇權以中·李命運,醫官吳千根·李漢臣,趙宗協·秦東秀·卞之錞·吳仁豐·李重恒等,進伏楹外訖。用龜等曰,日候連爲不調,聖體,若何?上曰,一樣矣。用龜等曰,寢睡·水刺之節,何如?上曰,一樣矣。用龜等曰,王大妃殿氣候,何如?上曰,各殿宮氣候一樣矣。仍命入診。旭浩·以中·命運·千根·宗協,以次診候訖,退伏奏曰,脈候左右三部調均矣。思穆曰,向者以昂瞻診察爲奏,而醫官輩,猶未敢詳察云,使之仰瞻,似好矣。上曰,唯。用龜曰,都提調,旣以醫官昂瞻陳逹,而凡於醫藥之論難,莫如詳審玉色,且每登診筵,終未承證候如何之下敎,下情不勝抑鬱。今番則詳細下敎,是臣等區區之望。上曰,一樣矣。思穆曰,臣之前後待罪是職也,今至幾次,而入侍亦已多矣。每以一樣下敎,故其議藥之際,不無未詳之歎。伏望今日,細細下敎焉。上曰,一樣矣。進御加味六君子湯,自今日一貼式煎入事。出榻敎惠慶宮進服加味益氣湯停止,加味順氣散,一貼煎入事。出榻敎仍命退,諸臣以次退出。
上在昌德宮。停常參·經筵。
中宮殿誕日,大殿·王大妃殿·惠慶宮·嘉順宮,內閣·政院·玉堂·朝廷二品以上·六曹堂上·奉朝賀口傳問安。答曰,知道。世子宮,口傳問安。答曰,知悉。中宮殿,內閣·政院·玉堂·朝廷二品以上·六曹堂上·奉朝賀單子問安。答曰,知道。
惠慶官進服加減正氣散,一貼煎入事,榻前下敎。
安光宇啓曰,明日常參·經筵,取稟。傳曰,停。
朴瑞源啓曰,備邊司郞廳來言,今日賓廳日次,而問安相値,不得來會云矣,敢啓。傳曰,知道。
又啓曰,行大司憲金羲淳牌不進,執義宋啓榦,掌令權漢緯,持平李廷在外,掌令鄭進明呈辭,持平李敎源傳旨未下,監察茶時之意,敢啓。傳曰,知道。
又啓曰,副摠管韓致應,旣入闕中,不爲肅謝,直爲出去,事甚未安,推考,何如?傳曰,允。
朴宗京啓曰,藥房三提調持湯劑來待矣。傳曰,封入。
安光宇啓曰,別兼春秋洪敬謨·李紀淵,旣有只推之命,竝更牌招,以爲會圈之地,何如?傳曰,允。
以司諫柳鼎養,正言任文白,持平李敎源牌不進罷職傳旨,傳于朴瑞源曰,只推。
安光宇啓曰,守令署經事,命下矣。司諫柳鼎養,正言任文白,持平李敎源,旣有只推之命,與大司憲金義淳,一體牌招,以爲署經之地,何如?傳曰,允。
以司諫柳鼎養,正言任文白,持平李敎源牌不進罷職得旨,傳于安光宇,曰,只推
注書李羲肇病,代以洪彦謨爲假注書。
安光宇,以弘文館言啓曰,本館上番,無他推移之員,不得已以下番,姑陞入直之意,敢啓。傳曰,如道。
以校理李垿·金熙華,修撰洪敬謨牌不進罷職傳旨,傳于安光宇曰,只推。
安光宇,以弘文館言啓曰,本館上番,姑陞入直,事甚未安。李垿·金熙華,修撰洪敬謨,旣有只推之命,校理李垿·金熙華,竝卽牌招,以爲推移入直,修撰洪敬謨,一體牌招察任,何如?傳曰,允。
又啓曰,判義禁未差之代,政官牌招開政差出,與同義禁李惟命,一體牌招,以爲開坐之地,何如?傳曰,允。
又啓曰,吏曹判書李肇源,參判李好敏,參議金會淵牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
安光宇,以吏曹言啓曰,新除授孟山縣監羅東旭戶奴呈狀內,矣上典,今日肅拜,歸路落傷,症形危急,轉側須人,以此病狀,萬無登程往赴之望云。身病旣如是,則有難等待其差歇,罷黜,何如?傳曰,允。
有政。吏批,判書李肇源牌不進,參判李好敏進,參議金會淵牌不進,同副承旨安光宇進。啓曰,判書李肇源,參議金會淵,竝牌招不進,小臣獨政未安,何以爲之?敢稟。傳曰,仍爲之。以南公轍爲判義禁,崔榮祖爲孟山縣監。
兵批,行判書朴宗來病,參判柳入直進,參議鄭景祚病,參知李止淵病,左副承旨朴瑞源進。啓曰,兵批無緊窠,吏批無送西之人,無政事之意,敢啓。傳曰,知道。
以吏曹參議金會淵再牌不進罷職傳旨,傳于安光宇曰,只推。
安光宇啓曰,判義禁南公轍,同義禁李惟命牌不進推考傳旨,今方捧入,而開坐命下之後,如是違牌,事甚未安,竝更爲牌招,何如?傳曰,允。
傳于朴瑞源曰,全羅監司分揀,當日辭朝。
朴瑞源,以義禁府言啓曰,全羅監司分揀,當日辭朝事,命下矣。時囚罪人金啓溫,分揀放送之意,敢啓。傳曰,知道。
傳于朴瑞源曰,旣有當日辭朝之命,則不能嚴飭書入啓辭乎?當該承旨,爲先罷職,全羅監司,使之卽爲辭朝。
朴瑞源啓曰,臣與右承旨徐春輔伴直矣,纔已罷職出去,伴直無人。同副承旨安光宇,卽爲牌招,何如?傳曰,允。
傳于安光宇曰,入稟承旨,從重推考。
備忘記,全羅司監金啓溫下直,長弓一張,長箭一部,賜給。
以咸鏡監司金履陽狀啓,智陵陵上〈前面〉丁方駕石有頉處奉審事,傳于安光宇曰,觀此狀啓,極爲驚悚。修改等節,不可遲緩。奉審後卽爲狀聞之意,分付道臣。
安光宇,以奎章閣言啓曰,景慕宮望廟樓,今望奉審,無頉之意,敢啓。傳曰,知道。
又以司僕寺一二提調意啓曰,濟州前牧使金守基遞任,進上馬二匹,今纔上來,禾毛色別單書入,而依例內廐立養之意,敢啓。傳曰,知道。
朴瑞源,以義禁府言啓曰,忠淸監司趙貞喆狀啓內,淸安縣監李秉淳罪狀,令攸司稟處事,啓下矣。李秉淳,時在任所云,依例發遣府羅將,拿來,何如?傳曰,待待命拿囚。
判義禁徐榮輔疏曰,伏以,臣於日昨,猥叩自劃之職,積犯違逋,荐控苦衷,泥首禁扄,恭竢嚴誅。幸蒙聖慈曲賜諒察,恩批隆摯,特施所請,微守獲全,至懇亦遂,雙擎九頓,感涕被面,竊謂自玆以往,撕捱之官,不復來逼,癃孱餘景,安意就盡。乃於匪意,伏奉判金吾除旨,臣誠惝怳踧踖,不知所措。是職也,卽臣日昨疏中所云從前遭彈者之一也。臣之以此職遭彈,事在昨年,昭布一世人耳目者未沫焉。蓋其遭罹之罔極,非比尋常彈劾,一彈不足,至於再彈,旨意轉緊,至危至怖,到今追惟,心骨俱寒。金吾一步之爲臣鐵限,雖輿儓之賤,莫不云然,今於彈墨未乾,餘悸猶存之時,揚揚抗顔,與聞於議讞之末,則古今天下,寧有如許人哉?臣雖萬被鈇鉞之誅,決不敢爲此也。況臣所帶宮銜,與刑官,例不得相兼。左副賓客臣南公轍,右副賓客臣朴宗來,以此爲引,相繼陳籲,皆遞其金吾之任。今臣之拘於公格,與兩重臣,何異哉?以情勢之難冒言之,則旣蒙體諒於本兵矣,寧不得之於金吾乎?以公格之當遞而言之,則兩重臣,已蒙恩許矣,臣安得獨無蘄望乎?庚牌屢降,蠢動無路,不得已短章號籲。伏願聖明,憐臣孤畸之蹤,矜臣悶隘之情,亟改臣新授金吾之任,仍命選部,勿復檢擬於金吾·秋曹等曾所被彈之地,千萬泣祝。臣無任云云。答曰,省疏具悉。金吾之任許遞。
兵曹參知李止淵疏曰,伏以臣,遭罹奇怪,踪地臲卼,冒陣疏懇,冀蒙大何,批旨鄭重,諭之以別無可引,繼之以許解職名,臣莊誦感涕,闔門攢祝。曾未幾日,騎省除旨,忽下於蟄伏訟尤之際,不知無狀如臣,何以得此於君父,而益信?夫栽培生成,所賴者惟天耳,以臣銘鏤感結之忱,湯火之蹈,義所不辭,縻之以好爵,召之以庚牌,豈不欲仰拚恩私,俯伸微分?惟是月前任㸁之避辭出,而所謂奇怪者,轉至慘毒,臲卼者,益歸危懍,造化雖勤於曲庇,垢穢難洗於已汚,撫躬傷悼,無面可顯。噫,臣之頃疏,不過是深存無辨之義,略陳自引之辭,骳骫有之,曷嘗豪健,婉遜至矣,寧或噴?且其一言一字,初無拶逼於彼者,而毒螫愈肆,醜辱倍添,街童巷婦含血戟手之鬩,不啻過之無辨,而視同相較自引,而聽若反詈,愈往非常情之所可測,不亦可怪之甚哉?號言而全無倫脊,萋菲者遂成具錦,臣固無如彼何,而況臣孤弱之蹤,不足當拳踼之交加,闇昧之見,莫能察機括之所在,則但當低頭拱手,一聽其所爲而已,杜門削迹,益思其自靖而已。臣情至此,吁亦慼矣,顧何敢憑恃寵靈,放倒廉隅,復自陷於無忌憚之科也?百爾思量,蠢動無望,玆敢不避猥越,冒瀆崇嚴。伏乞聖慈,俯垂鑑諒,亟勘臣不職之罪,仍命選部,勿復檢擬,以謝人言,以安私分,不勝至願切祝。臣無任云云。省疏具悉。爾其勿辭察職。
敎全羅監司金啓溫書。王若曰,視民惟均,地無遠邇之別,用才宜適,治有難易之分,非惟僉諧,出自予簡。惟卽,簪纓華閥,珪璋令譽,器識宏深,自弱冠儲廊廟之望,志操恬靜,於頹俗爲砥礪之資。雖文學政事之竝全,鞱晦不衒,曁錢穀甲兵之所係,貫穿無遺。佐戎于巡撫營,皆稱倚馬之手,監賑于海西道,克恤喁魚之嘆。睠玆湖南一區,卽我海東重鎭。山川民物之甚盛,同漢家豐沛之鄕,粟米魚塩之最饒,比禹服荊揚之土。乃者恬嬉之成習,加以饑饉之荐臻,倉庾太半空虛。嗟,吏奸益肆舞弄,村閭幾盡凋弊,哀民生轉至顚連,逋缺之軍伍難充,必多黃白之冤鬱,那移之糴政太紊,宜懲貪墨之縱橫。苟非二千石惟良,疇膺五十州共理。玆授卿云云。卿其祗服寵命,克殫乃心。刷宿弊而恤困窮,宣九重之惠澤,振儒化而敦名敎,作一方之福星。至於詰戎固圉之方,要在修擧,若夫奬廉戢奸之政,斷以便宜,自餘稟裁,亦有典憲。於戲,卿其往矣,吾且召之。先卿之遺愛斯存,應感憩常之謠俗,湖沿之茂績旣著,無損治郡之聲名。故玆敢敎示,想宜知悉。知製敎韓用儀製進。
上在昌德宮。停常參·經筵。
惠慶宮進服秋麥茶,一貼煎入事,榻前下敎
朴瑞源,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
安光宇啓曰,明日常參·經筵,取稟。傳曰,停。
朴瑞源啓曰,行大司憲金羲淳未肅拜,執義宋啓榦,掌令權漢緯,持平李廷璞在外,掌令鄭進明呈辭,持平李敎源牌招啓辭未下,監察茶時之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,右副承旨金敎根,今日不爲仕進,卽爲牌招,何如?傳曰,允。
又啓曰,假注書洪彦謨,時無職名,令該曹依例付軍職,冠帶常仕,何如?傳曰,允。
朴宗京啓曰,藥房三提調持湯劑來待矣。傳曰,封入。
以行右承旨徐春輔罷職傳旨,傳于朴瑞源曰,分揀。
又啓曰,判義禁南公轍,同義禁李惟命再牌不進推考傳旨,今方捧入,而開坐命下之後,連事違召,不卽承膺,事體所在,誠甚未安。所當更請牌招,而係是一日三牌,何以爲之?敢稟。傳曰,更爲牌招。
又啓曰,司諫柳鼎養,正言任文白,持平李敎源,旣有只推之命,與行大司憲金羲淳,一體竝更牌招,以爲署經之地,何如?傳曰,允。
安光宇,以禮曹言啓曰,八次祈雨祭,觀勢設行事,前已草記允下矣。伊日以後,雖有近畿諸邑之鋤犂所得,猶未周洽,而到今夏至已過,秧節漸晩,言念民事,誠爲渴悶。八次祈雨祭,不卜日,今十八日,南壇·雩祀壇,遣重臣虔誠設行,何如?傳曰,允。
朴瑞源啓曰,明日祈雨祭傳香,禮房承旨當爲齋宿,而行右承旨徐春輔,旣有分揀之命,所當牌招,而拘於廳規,不得請牌,何以爲之?敢稟。傳曰,牌招。
以右副承旨金敎根牌不進罷職傳旨,傳于安光宇曰,只推。
以司諫柳鼎養,正言任文白,持平李敎源牌不進罷職傳旨,傳于朴瑞源曰,只推。
徐春輔啓曰,守令署經事,命下矣。司諫柳鼎養,正言任文白,持平李敎源,旣有只推之命,與行大司憲金羲淳,一體竝更牌招,以爲署經之地,何如?傳曰,允。
朴瑞源啓曰,判義禁南公轍,同義禁李惟命牌不進推考傳旨,今方捧入,而開坐命下,已至多日,連事違召,不卽承膺,揆以事體,極爲未安。竝更牌招,以爲開坐之地,何如?傳曰,允。
以別兼春秋洪敬謨·李紀淵牌不進罷職傳旨,傳于徐春輔曰,只推。
以校理李垿·金熙華牌不進罷職傳旨,傳于徐春輔曰,只推。
徐春輔,以弘文館言啓曰,本館上番,姑陞入直,事甚未安。校理金熙華·李垿,修撰洪敬謨,旣有只推之命,校理金熙華·李垿,竝卽牌招,以爲推移入直,修撰洪敬謨,一體牌招察任,何如?傳曰,允。
徐春輔啓曰,別兼春秋洪敬謨·李紀淵,旣有只推之命,竝更牌招,何如?傳曰,允。
以別兼春秋洪敬謨·李紀淵牌不進罷職傳旨,傳于徐春輔曰,只推。
以江華留守洪義浩狀啓,始興縣令李在奎,以結錢未捧事,發怒推吏,報辭悖慢,全沒顧忌,爲先罷黜,其罪狀,令攸司稟處事,傳于徐春輔曰,令該曹口傳差出,催促下送。
吏曹口傳政事,以趙湕爲始興縣令。
傳于徐春輔曰,發遣吏郞,諸執事淸齋與否,摘奸以來。
朴瑞源,以兵曹言啓曰,今五月十七日武臣堂上朔試射試官,纔已受點,而祈雨祭齋戒相値,不得爲之之意,敢啓。傳曰,知道。
又以兵曹言啓曰,五衛將朴龍源,文臣兼宣傳官尹應大,翊衛司洗馬洪直弼,俱以病難供職,呈狀乞遞,竝改差,何如?傳曰,允。
又以兵曹言啓曰,今此去癸酉式年武科殿試時,直赴殿試人,扈衛軍官金昌潤等三十七人內,十一人應試參榜,所授帖文,依例收聚爻周。扈衛軍官金昌潤,親騎衛崔東烈·李言祚,別武士金熙奎,訓局軍金興喆·權大雲·金光鎭·孫尙彦,內禁衛安光喆,訓局敎鍊官李興國,騎士金淵澤,軍士金益八,將校金孟駿·許·李養裕·金觀洙,馬兵池昌元,親騎衛都昌殷·金興發·劉漢益·楊士震,金重圭,金尙集,別武士高漢郁,忠翊衛金德秋,未付料軍官金得連等二十六人遭故,依法典陳試,何如?傳曰,允
判義禁南公轍疏曰,伏以,臣於日前,濫叨判金吾之職,以情則不可冒也,以格則有相妨也,略暴由中之懇,仰冀體下之仁。伏蒙恩批,卽賜遞解,臣拜擎惶感,如釋一擔,意謂聖明,有此俯燭,選部必不復擬於撕捱之職矣。曾未幾日,題目復到,殆無異於以臣代臣,臣誠惝怳失圖,不知措躬之所也。頃臣所引,語其本事,則雖似一時之微細,而在臣廉防,終難泯默,僨誤之地,揚揚復叨,臣何足言,四維之壞,一毫可惜。臣於此,有甚不得已者存耳,豈敢强引不當引之義,以爲規免之計哉?賓客之不得兼刑官,便成自來故事,近日宮賓諸臣,皆以此陳籲許解,臣亦蒙遞屬耳,在法自當應遞,在義亦係必辭。玆敢不避瀆撓,短章呼籲。伏乞聖慈,俯垂鑑諒,亟許鐫免,使得以安意調息,千萬至祝。臣無任云云。答曰,省疏具悉。金吾之任許遞。
上在昌德宮。停常參·經筵。
惠慶宮進服秋麥茶,依前方一貼煎入事,榻前下敎。
朴瑞源啓曰,行大司憲金羲淳未肅拜,執義宋啓榦,掌令權漢緯,持平李廷璞在外,掌令鄭進明呈辭,持平李敎源傳旨未下,監察茶時之意,敢啓。傳曰,知道。
又啓曰,來二十一日,朝參日次,而顯隆園忌辰祭正日相値,頉稟之意,敢啓。傳曰,知道。
徐春輔啓曰,來二十一日,輪對日次,而顯隆園忌辰祭正日相値,頉稟之意,敢啓。傳曰,知道。
又啓曰,玉堂備員間,視事頉稟之意,敢啓。傳曰,知道。
又啓曰,右副承旨金敎根,今日不爲仕進,卽爲牌招,何如?傳曰,允。
朴宗京啓曰,藥房三提調持湯劑來待矣。傳曰,捧入。
傳于徐春輔曰,禮房承旨馳詣受香諸處,奉審摘奸以來。
安光宇啓曰,守令署經事,命下矣。諫院則旣已署經,憲府則行大司憲金羲淳,持平李敎源牌不進,執義宋啓榦,掌令權漢緯,持平李廷璞在外,只有掌令鄭進明一人,無以備員署經,何以爲之?敢稟。傳曰,一司除署經。
朴瑞源啓曰,判義禁未差之代,政官牌招開政差出,待下批,與同義禁李惟命,一體牌招,以爲開坐之地,何如?傳曰,允。
有政。吏批,判書李肇源進,參判李好敏牌不進,參議金會淵牌不進,同副承旨安光宇進。以趙經鎭爲修撰,朴崙壽爲別義禁,李廣度爲刑曹正郞,黃量源爲恭陵令,李種祜爲禁府都事。
兵批,判書朴宗來病,參判柳病,參議鄭景祚入直進,參知李止淵未肅拜,左副承旨朴瑞源進。副護軍金孟吉,副司果趙琮鎭,副司正洪彦謨竝單付。
以校理李垿·金熙華,修撰洪敬謨牌不進罷職傳旨,傳于安光宇曰,只推。
安光宇,以弘文館言啓曰,本館上番闕直,事甚未安。校理金熙華·李垿,修撰洪敬謨,旣有只推之命,與新除授修撰趙經鎭,一體牌招,以爲推移入直之地,何如?傳曰,允。
朴瑞源啓曰,卽者義禁府都事來言,以時囚之積滯,開坐成命,已至多日,而新除授判義禁朴崙壽在外,不得擧行云,何以爲之?敢稟。傳曰,次堂擧行。
行右承旨徐春輔書啓,臣承命馳詣南壇,壇上神位版奉審則無頉,祭物·祭器·祭井看審則精潔,諸執事·進拜官摘奸則無頉,仍詣雩祀壇,壇上神位版奉審則無頉,祭物·祭器·祭井看審則精潔,諸執事·進排官摘奸則無頉矣。臣則還詣南壇享所,待將事還奉神位版後,復命之意,敢啓。傳曰,知道。
安光宇啓曰,別兼春秋洪敬謨·李紀淵,旣有只推之命,竝更牌招,何如?傳曰,允。
以右副承旨金敎根牌不進罷職傳旨,傳于朴瑞源曰,只推。
以吏曹參議金會淵牌不進罷職傳旨,傳于安光宇曰,只推。
以持平李敎源再牌不進罷職傳旨,傳于安光宇曰,只推。
以別兼春秋洪敬謨·李紀淵牌不進罷職傳旨,傳于安光宇曰,只推。
以慶尙監司金魯應狀啓,生竹笋進上,限內不得封進,惶恐待罪事,傳于安光宇曰,勿待罪事,回諭。
安光宇,以禮曹言啓曰,卽接公州幼學朴思信所志,則以爲,族姪璜,嫡妾俱無子,以其同姓八寸弟璡第三子有大,欲爲立後,諸族同議完定,而璜夫妻俱爲作故,拘於常規,不得循例禮斜,依定式草記稟處事,呈狀矣。凡係繼宗立後,明有可據,而不得登聞者,許令該曹,論理草記事,曾有筵奏定式,而門長朴思信所訴旣如此,依定式朴璡第二子有大,立爲朴璜之後,何如?傳曰,允。
朴瑞源,以義禁府言啓曰,江華留守洪義浩狀啓內,始興縣令李在奎,爲先罷黜,其罪狀,令攸司稟處事,啓下矣。李在奎,時在任所云,依例發遣府羅將,拿來,何如?傳曰,待待命拿囚。
上在昌德宮。停常參·經筵。
惠慶宮進服蔘吉茶,自今日一貼式煎入事,榻前下敎。
朴瑞源啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
徐春輔啓曰,右副承旨金敎根,今日不爲仕進,卽爲牌招,何如?傳曰,允。
朴宗京啓曰,藥房三提調持湯劑來待矣。傳曰,封入。
徐春輔啓曰,別兼春秋洪敬謨·李紀淵,旣有只推之命,竝更牌招,以爲會圈之地,何如?傳曰,允。
朴瑞源啓曰,卽者義禁府都事來言,時囚開坐,次堂擧行事命下,而同義禁金銑·尹魯東,俱有身病,李惟命式暇,不得開坐云。同義禁金銑·尹魯東,竝卽牌招,以爲開坐之地,何如?傳曰,允。
又啓曰,同義禁金銑牌不進推考傳旨,今方捧入,而開坐命下之後,如是違牌,不卽承膺,事體所在,極爲未安,更爲牌招,何如?傳曰,允。
注書李驥秀病,代以朴台壽爲假注書。
朴瑞源啓曰,假注書朴台壽,時無職名,令該曹依例付軍職,冠帶常仕,何如?傳曰,允。
以右副承旨金敎根牌不進罷職傳旨,傳于徐春輔曰,只推。
以別兼春秋洪敬謨·李紀淵牌不進罷職傳旨,傳于徐春輔曰,只推。
以校理李垿·金熙華,修撰洪敬謨·趙經鎭牌不進罷職傳旨,傳于徐春輔曰,只推。
朴瑞源啓曰,行大司憲金羲淳,掌令鄭進明,持平李敎源牌不進,執義宋啓榦,掌令權漢緯,持平李廷璞在外,監察茶時之意,敢啓。傳曰,知道。
以司諫柳鼎養,正言任文白,掌令鄭進明,持平李敎源牌不進罷職傳旨,傳于朴瑞源曰,只推。
以黃海兵使趙岐狀啓,東里僉使金潤弘遭父喪事,傳于朴瑞源曰,令該曹口傳差出,卽速下送。
吏曹參議金會淵疏曰,伏以,臣於見職,豈或可行,而必思苟免哉?情勢二字,雖不敢再引,以重瀆猥之科,而惟其向來餘祟,尙玆沈淹,腰脅俱牽,動用輒礙,升降步趨,偃若惰緩,處冷中濕,顯加刺痛,少遇陰涼,發現如期,衰境重傷,理固乃爾,多方調治,竝試針熨,而閱歷三序,終未快痊,是殆天廢之秋,無望筋力以爲禮,加以精爽,隨之耗縮,神識時復昏瞀,居常酬接,自覺其未及往日,不啻較矣。今者所叨之任,縱異於他司劇務之日逐供仕,而若夫運用心神,校量排比,尋常代斲之政,亦有不可强行之時,玆豈容一任其瘝廢,莫念庶官無曠之義哉?臣本疎迂拙劣,百爲不當,而秪緣感激恩造,猥不自量,前後寵除,罔非逾分,而夷險一視,生死直前,竊期塵刹之效,亶在於是,今焉素計大謬,疾病之末由自力,何哉?且凡所云久任責成之規,卽爲善於其職者設爾。固非不問人器之當否,不計僨謨之如何,惟以一或縻爾,徒淹時月之謂也。古昔聖王,猶行黜幽之政,往哲名言,斯云不能者止,此政今日朝廷上下所當鑑法之事也。況當此諸彦未免久滯,此時羈縻,冞切愧蹙。公而增妨路之嫌,私焉壞必伸之義,每承政命,輒事違傲,義分都虧,罪戾彌積。日前一肅,惟以候班進參,情禮居先,雖復拚廉力疾,趨簉爲恭,而其不容以夤緣一出,遂懷蹲仍之計,決矣。玆敢重冒威嚴,畢瀝懇悃。伏乞聖明,俯賜諒察,亟削臣職名,仍治臣瀆擾之罪,以肅朝綱,以安私分,不勝千萬至祝。臣無任云云。省疏具悉。爾其勿辭察職。
上在昌德宮。停常參·經筵。
朴瑞源,以都摠府言啓曰,今日入直內三廳武兼禁軍及軍兵等,中日習射枝放,請出標信。傳曰,知道。
安光宇啓曰,明日·再明日,顯隆園忌辰祭齋戒正日相値,視事頉稟之意,敢啓。傳曰,知道。
朴瑞源啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,右副承旨金敎根,今日不爲仕進,卽爲牌招,何如?傳曰,允。
傳于安光宇曰,檢校待敎李龍秀馳詣顯隆園,奉審摘奸,仍詣健陵·華寧殿,一體奉審以來。
朴宗京啓曰,藥房提調·副提調持湯劑來待矣。傳曰,封入。
安光宇啓曰,別兼春秋洪敬謨·李紀淵,旣有只推之命,竝更牌招,何如?傳曰,允。
又啓曰,吏曹郞廳來言,始興縣令趙湕,諫院則旣已署經,憲府則行大司憲金羲淳,持平李敎源未肅拜,執義宋啓榦,掌令權漢緯,持平李廷璞在外,只有掌令鄭進明一員,無以備員署經云。行大司憲金羲淳,持平李敎源,竝卽牌招,何如?傳曰,一司除署經。
朴瑞源啓曰,同義禁金銑牌不進推考傳旨,今方捧入,而開坐命下,已至多日,連事違召,不卽承膺,事體所在,誠極未安,更爲牌招,何如?傳曰,允。
又啓曰,同義禁金銑再牌不進推考傳旨,今方捧入,而開坐成命之下,連事違召,無意承膺,事體所在,誠極未安。所當更請牌招,而係是一日三牌,何以爲之?敢稟。傳曰,更爲牌招。
傳于朴瑞源曰,在外承旨與右承旨許遞,前望單子入之,待下批牌招察任。
以右副承旨金敎根牌不進罷職傳旨,傳于朴瑞源曰,許遞,前望單子入之,待下批牌招察任。
承旨前望單子入之,吳泰賢·金熙周·李勉求落點
朴瑞源啓曰,行大司憲金羲淳,掌令鄭進明,持平李敎源牌不進,執義宋啓榦,掌令權漢緯,持平李廷璞在外,監察茶時之意,敢啓。傳曰,知道。
以司諫柳鼎養,正言任文白,掌令鄭進明,持平李敎源牌不進罷職傳旨,傳于朴瑞源曰,只推
傳于安光宇曰,發遣吏郞,諸執事淸齋與否,摘奸以來。
以別兼春秋洪敬謨·李紀淵牌不進罷職傳旨,傳于安光宇曰,只推。
安光宇,以弘文館言啓曰,本館上番闕直,事甚未安。校理金熙華·李垿,修撰洪敬謨·趙經鎭,旣有只推之命,與副修撰韓用儀,一體牌招,以爲推移入直之地,何如?傳曰,允。
又以弘文館言館曰,本館上番,無他推移之員,不得已以下番姑陞入直之意,敢啓。傳曰,知道。
以校理李垿·金熙華,修撰洪敬謨,副修撰韓用儀牌不進罷職傳旨,傳于安光宇曰,只推。
兵曹口傳政事,以玄在德爲東里僉使。
安光宇,以禮曹言啓曰,九次祈雨祭,不卜日,今二十一日,北郊,遣重臣設行,而謹稽英廟朝癸酉年受敎,則蜥蜴童子祈雨,只存一次,九次祈雨時,行於春塘臺池邊事定式,而辛未因特敎,慕華館·慶會樓·萬祥門內池邊,分日設行矣。今番則以慶會樓池邊,遣武從二品,同日設行,何如?傳曰,允。
又以禮曹言啓曰,謹考謄錄,則推前蜥蜴童子祈雨時,獻官監察,宿於景福宮內,本曹郞廳·刑曹郞廳各一員,領率童子軍一百名,留宿於宮外,另加檢飭,逐日待開門入送,而令內資寺·內贍寺·禮賓寺,輸回供饋,無祭物,獻官只焚香,監察檢飭而已。今亦依前例擧行之意,分付,何如?傳曰,允。
又以禮曹言啓曰,謹考辛未謄錄,則蜥蜴祈雨,三日設行,而每日依祈雨祭受香日例用齋矣,今亦依此擧行,何如?傳曰,允。
朴瑞源,以兵曹言啓曰,今五月二十日,文臣朔試射日次,而顯隆園忌辰祭齋戒相値,不得爲之之意,敢啓。傳曰,知道。
又以義禁府言啓曰,卽接月令醫員朴秀民手本,則時囚罪人李運春,屢日處濕之餘,素患疝積,挾感復發,又以咽喉食飮全却,金益鉉,猝得暑泄,重添瘧疾,有時昏倒,轉側須人,兩囚病勢,俱爲危重云。罪人病勢如此,則一邊保放,一邊草記,曾有定式矣。李運春·金益鉉,竝姑保放之意,敢啓。傳曰,知道。
忠淸監司趙貞喆狀啓,節到付懷德縣監李普漢牒呈內,執義宋啓榦開坼敦諭原本,今月十二日,縣監馳往傳諭矣,卽者呈單內,以爲啓榦,萬萬夢寐之外,伏受承政院成貼,以司憲府執義,乘馹上來事有旨,聞命惶懍,措躬無所。竊伏念前後恩數,罔靡匪分,而又此臺銜,寔出格外,則是豈如草野微賤之臣所敢承當者乎?揆以分議,事當竭蹶,而人器不稱,一世共知,其在廉隅,決難冒膺,重以狗馬賤疾,恒委床笫,以此病狀,萬無登道。召命之下,終始違越,逋慢之罪,有不容誅,情勢悚蹙,求死不得,席藁私次,恭俟嚴譴,玆敢具由仰籲。伏乞新授職名處分,亟賜遞改,因刊選籍,俾安賤分事,狀聞之意,枚報營門亦爲有等以,玆以牒報是如乙仍于,緣由馳啓云云。傳曰,爾其勿辭,卽爲上來,以副子渴望事,令地方官傳諭。
上在昌德宮。停常參·經筵。
自申時至人定,灑雨下雨,測雨器水深四分。
藥房都提調金思穆,提調金蓍根,副提調朴宗京啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?惠慶宮氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·惠慶宮·嘉順宮,藥房口傳問安。答曰,知道。世子宮,口傳問安。答曰,知悉。
朴瑞源啓曰,行大可憲金羲淳,持平李敎源未肅拜,執義宋啓榦,掌令權漢緯,持平李廷璞在外,掌令鄭進明呈辭,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而顯隆園忌辰祭齋戒相値,不得來會云矣,敢啓。傳曰,知道。
傳于朴宗京曰,藥房入侍,時原任大臣·閣臣同爲入侍。
傳于安光宇曰,傳香承旨馳詣受香所,奉審摘奸以來。
朴宗京啓曰,藥房三是調持湯劑來待矣。傳曰,封入。
朴瑞源啓曰,新除授左副承旨金熙周,時在慶尙道安東地,右副承旨李勉求,時在京畿果川地,竝斯速乘馹上來事,下諭,何如?傳曰,允。
安光宇啓曰,別兼春秋洪敬謨·李紀淵,旣有只推之命,竝卽牌招,以爲會圈之地,何如?傳曰,允。
吏曹口傳政事,以林漢浩·金魯敬爲同義禁。知義禁單林漢浩。
朴瑞源啓曰,知義禁林漢浩,同義禁金魯敬牌不進推考傳旨,今方捧入,而開坐命下之後,如是違牌,事甚未安,竝更牌招,何如?傳曰,允。
以別兼春秋洪敬謨·李紀淵牌不進罷職傳旨,傳于安光宇曰,只推。
安光宇,以弘文館言啓曰,本館上番,姑陞入直,事甚未安。校理金熙華·李垿,修撰洪敬謨,旣有只推之命,校理金熙華·李垿,竝卽牌招,以爲推移入直,修撰洪敬謨,一體牌招察任,何如?傳曰,允。
以校理李垿·金熙華,修撰洪敬謨牌不進罷職傳旨,傳于安光宇曰,只推。
安光宇,以弘文館言啓曰,本館上番,姑陞入直,事甚未安。校理金熙華·李垿,修撰洪敬謨,旣有只推之命,校理金熙華·李垿,竝卽牌招,以爲推移入直,修撰洪敬謨,一體牌招察任,何如?傳曰,允。
又以奎章閣言啓曰,監官玄在德,新除東里僉使,當爲赴任,而今此印役,工匠檢飭,多有擧行之事矣。該鎭旣無緊務,畢印又在不遠,待訖役後下送之意,分付兵曹,何如?傳曰,允。
又以吏曹言啓曰,報恩郡守權行彦,今年以年七十,當爲差代,而春間因該道臣狀請,限麥秋仍任矣。今已畢賑,依法典改差,何如?傳曰,允。
朴瑞源,以備邊司言啓曰,卽見全羅前監司朴崙壽狀啓,則以爲,來七月·八月當禁衛上番軍兵,使當爲點送,而歉歲廚傳,爲弊不少,依近例,以附近邑營將替行事,請令廟堂,稟旨分付矣。營將替點,連爲許施於本道及他道,今亦依所請施行,何如?傳曰,允。
又以兵曹言啓曰,今五月二十一日,武臣賓廳講書日次,而國忌正日,不得爲之之意,敢啓。傳曰,知道。
安光宇,以奉常寺都提調·提調意啓曰,東耤親耕田所種大麥打作,則所出爲六石十三斗,小麥打作,則所出爲一石之意,敢啓。傳曰,知道。
吏曹啓目粘連,觀此忠淸監司趙貞喆畢賑狀啓及願納開錄成冊,則公賑邑永同縣監尹鍾烈段,自備穀一千餘包是如爲白有臥乎所,以至殘之邑,辦備穀物,至於千餘包之多,使一邑飢民,得以賴活奠接者,殊甚嘉尙,似當施以陞敍調用之典是白乎旀。私賑邑淸州牧使李瑗奎段,自備穀八百餘石,報恩郡守權行彦段,自備穀七百餘石,沃川郡守李馨秀,公州判官金載琬等段,自備穀各六百餘石,上項四邑守令之捐廩經紀,雖有多少之殊,而殫竭誠力,濟活衆命,合施褒賞之典是白乎矣,私賑論賞,曾無已例,竝只置之爲白乎旀。平澤通政郭鎭垕,兩邑願納租一千石,曾於己巳,納錢千餘金,兩年補賑,僉出向義,其在激勸之政,宜有別般褒奬之擧,依事目,施以實職除授之典是白乎旀。瑞山嘉善李世雄,鴻山閑良徐貞福·崔璿,靑山幼學李廷亨等,願納租各一百石,已上四人,依事目,竝施以帖加成給之典是白乎矣,其中李廷亨段,係是士人,施以郞階帖成給之典是白乎旀。鴻山品官黃浩星,願納租七十餘石,依事目,施以限十年烟役勿侵之典是白乎矣,竝只係干恩賞,臣曹不敢擅便,上裁敎是白乎旀,閫帥乙良,兵曹稟處,何如?判付啓。依回啓施行爲良如敎。
甲戌五月二十日卯時,上御熙政堂。藥房入診,時原任大臣·閣臣承候,同爲入侍時,都提調金思穆,提調金蓍根,副提調朴宗京,假注書洪彦謨,記注官李昌瑞·朴思彦,領府事李時秀,領議政金載瓚,左議政韓用龜,檢校提學金祖淳,提學南公轍·徐榮輔,原任提學朴宗慶,直提學李存秀·金履喬,檢校直閣李魯益·李光文,直閣鄭元容,待敎李鶴秀,以次進伏,別待令副護軍洪旭浩,副司勇權以中·李命運,醫官吳千根·李漢臣·趙宗協·秦東秀·鄭重周·金宇敬·李彦厚,以次進伏楹外訖。時秀等曰,日熱無異三庚,湯劑連爲進御,聖體,若何,水刺之節,何如?上曰,一樣矣。各殿宮氣候亦一樣矣。思穆曰,醫官皆待令,使之入診,何如?上可之。旭浩·以中·命運,以次診候,退伏奏曰,左右三部調勻矣。思穆曰,進御湯劑,今爲六貼,退與諸醫,更爲議定,似好。故敢此仰達矣。上曰,唯。思穆曰,諸醫官,使之進前仰瞻,何如?上曰,只令別待令仰瞻,可也。仍命醫官先退,旭浩等退出。載瓚曰,當此悶旱之時,金吾滯囚,已至閱月,而守令之久未勘放,尤屬可悶。違牌禁堂竝許遞,令該曹口傳差出,待下批牌招,使之勿拘齋日,卽爲開坐擧行,何如?上曰,依爲之。出擧條用龜曰,臣於昨年,以軍弊釐正事,筵奏蒙允,仍爲行會諸道,使之搜括冒頉之類,充定黃白之代。此蓋出於救民瘼修戎政之意,而近聞列邑擧行,鮮有殫誠對揚,率多苟且彌縫。此已萬萬寒心,而其中尤無良者,初不親執査括,一委奸鄕猾吏,代頉之際,賄賂公行,窮蔀之民,莫不愁怨。此不但宿弊之未祛,反添剝割之政於無辜之民,以致朝令之閼而不行,寧不痛歎?爲觀來頭擧行,姑不摘發論罪,而更加探察,如或不悛舊習,則竝與掩置之道臣,當直請重勘,先以申令之意,發關嚴飭,恐不可已矣。大抵括丁之法,自有通編所載,今若一意遵奉,毋所撓改,則所謂良丁,不患不多,而近來爲守宰者,不知有違法除軍之律,惟意闊狹,誠極可駭。雖以免役一事言之,歲抄事目,成於肅廟壬戌,而有曰大王子孫嫡派當爲忠義者外,凡係賤庶之類,限六代竝爲充定軍役云,而通編則,只曰大王孫勿限代,至於賤庶之限六代,則不爲區別載錄,此是新頒定式,雖不敢議到,而其中亦多有冒稱免役者。且以守墓軍言之,通編所載,各有分等定數,至若卿相士夫家,則初不擧論,而近來或稱山直,或稱墓奴,勿論名數多寡,隨其勢力,成出免役完文,有若在法應頉者然。以是之故,漏丁居多簽伍極艱,自朝家若不申明舊典,知委諸道,則爲守宰者,必不敢着手於許多冒頉之類。以臣今日筵奏,更爲關飭諸道,凡係法外冒頉之類,一一査括,竝爲充役之意,更加嚴飭,何如?上曰,依爲之。出擧條王大妃殿進御加味六君子湯前方中,加便香附一戔,人蔘加五分,自今日五貼式,日次製入事。出榻敎惠慶宮進服蔘吉茶前方中,加陳皮七分,人蔘加五分,自明日一貼式煎入事。出榻敎進御加味六君子湯前方中,去乾薑,加白豆久一戔·丁香五分,自今日一貼式煎入事。出榻敎上命退,時秀等退出。又命退,承史以次退出。
上在昌德宮。停常參·經筵。
二十日夜自五更至二十一日開東,灑雨下雨,測雨器水深三分。
朴瑞源啓曰,行大司憲金羲淳,持平李敎源未肅拜,執義宋啓榦,掌令權漢緯,持平李廷璞在外,掌令鄭進明呈辭,監察茶時之意,敢啓。傳曰,知道。
又啓曰,來二十五日,朝參日次矣,敢稟。傳曰,停。
朴宗京啓曰,藥房提調持湯劑來待矣。傳曰,封入。
朴瑞源啓曰,假注書洪彦謨,身痛猝重,勢難察任,今姑改差,何如?傳曰,允。
安光宇啓曰,別兼春秋洪敬謨·李紀淵,旣有只推之命,竝更牌招,以爲會圈之地,何如?傳曰,允。
洪彦謨改差,代以朴容壽爲假注書。
朴瑞源啓曰,假注書朴容壽,時無職名,令該曹依例付軍職,冠帶常仕,何如?傳曰,允。
以校理李垿·金熙華,修撰洪敬謨再牌不進罷職傳旨,傳于安光宇曰,只推。
以別兼春秋洪敬謨·李紀淵牌不進罷職傳旨,傳于安光宇曰,只推。
傳于安光宇曰,留院上疏入之。
驪州牧使金愚淳疏曰,伏以,臣爲親乞養,獲叨畿邑,道里便近,水土淸涼,不負貧仕之初心,幸遂便養之至願,每於臨民之暇,母子相對,感祝天恩,北望攢手。仍伏念臣空疎湔劣,素非盤錯可別之器,而矧今臣之所叨之邑,弊無不備,病已成痼,雖以黃循趙剛,莫能爲政,決非臣之所可堪當也。任非其人,事必不濟,臣所自知,人亦爲憂,晝宵憧憧,僨誤是懼,目下民情,有朝夕難保之勢,不敢泯默,乃敢仰暴於紸纊之下。伏乞聖明,裁擇而採納焉。昨年穡事,當其刈穫之時,猶不覺其判歉,至於舂鑿之後,始知爲大無。一石之租,僅爲數斗之米,米亦不完,太半是糜,民於是,始知爲甚於己巳,而省歉之吏,出於刈穫之前。故乃以爲稍勝於己巳,秋不減租,春無議賑,以至於各邑徵納,與常年無異,而民力之窮棘,亦已大屈於己巳,此其理勢之所使然,而一政一令,未有及於救恤之策,民何以爲生,亦何以無怨乎?夫土地之稅,乃是惟正之供也。民而不肯納於上,則民之頑也,吏而不能督於民,則吏之慢也。此州之田稅,大同之米,爲一千八百餘石,而其中田稅三百餘石,今雖已納,而大同之未捧,爲一千三百餘石。臣之莅任,今幾月矣,慢命之罪,何所逃也?然而前後五百餘石之已捧,亦非土地農作之穀也,皆出於鬻釜鼎賣家舍。携持保抱,啼呼宛轉,閭里之間,景色愁慘,是豈太平聖世之所宜有乎?哀彼顑頷無告之民,草根松皮,以爲之命,幸而無死,食新是期,春腸極備,夏麥失稔,今雖後時,猶可以假貸之振接之,以救其將死之命也,豈可以一粒之米,責納於民乎?以今民情,雖日加刑杖,必無龠合之收,弱者塡壑,壯者四散,必至之勢也。臣爲牧民之官,不能恤其窮而救其飢,每對鵠形鶉衣之民,慙恧滿心,騂汗被向,何忍以催督之言,發諸口乎?此州之農,以早稻爲業,八月旬後,可期穫其實矣。自朝家,特命緩限,以秋爲期,則倒懸之勢,庶可解矣,渙散之心,庶可定矣,蔀屋之下,怨咨之言,可變爲歡欣之聲矣。在朝家則不過是數三月假貸,而爲惠於民,則不翅倍蓰於當春賑飢之政矣。書曰一夫不獲,若撻於市。今以一驪之小而見之,五六千戶之民,幾乎無一夫之獲其所矣。臣非不知萬萬不及於古之人,而一切相反,何若是甚乎?俯仰愧怍,無面對民,待罪外邑,如是煩瀆,罪固重於僭越,情不忍於矜惻,冒死呼籲,不避妄率。伏乞聖明,俯察臣心之所在,深憐民情之可憫,卽命廟堂,以秋退期,使此州之民,有奠居安業之樂焉,千萬幸甚。臣無任云云。答曰,省疏具悉。所陳,令廟堂稟處。
上在昌德宮。停常參·經筵。
李勉求啓曰,行大司憲金羲淳,持平李敎源未肅拜,執義宋啓榦,掌令權漢緯,持平李廷璞在外,掌令鄭進明呈辭,監察茶時之意,敢啓。傳曰,知道。
朴宗京啓曰,藥房提調·副提調持湯劑來待矣。傳曰,封入
安光宇啓曰,別兼春秋洪敬謨·李紀淵,旣有只推之命,竝卽牌招,以爲會圈之地,何如?傳曰,允。
朴瑞源啓曰,假注書朴台壽,身病猝重,勢難察任,今姑改差,何如?傳曰,允。
安光宇,以弘文館言啓曰,本館上番,姑陞入直,事甚未安。校理金熙華·李垿,修撰洪敬謨,旣有只推之命,校理金熙華·李垿,竝卽牌招,以爲推移入直,修撰洪敬謨,一體牌招察任,何如?傳曰,允。
以校理金熙華·李垿,修撰洪敬謨牌不進罷職傳旨,傳于安光宇曰,只推。
以別兼春秋洪敬謨·李紀淵牌不進罷職傳旨,傳于安光宇曰,只推。
朴台壽改差,代以黃鍾人爲假注書。
朴瑞源,以都摠府言啓曰,今日入直內三廳武兼禁軍兵及軍等,當爲中日習射技放,而祈雨祭齋戒相値,不得設行之意,敢啓。傳曰,知道。
兵曹啓目粘連,忠淸監司趙貞喆畢賑狀啓吏曹回啓內,閫帥,令兵曹稟處事,允下矣。觀此忠淸監司趙貞喆畢賑狀啓,則兵使金見臣,雖不自本營,別爲賙救,辦備穀物,添補地方邑救急之需,爲六百餘石亦爲白有臥乎,其所捐廩補賑,雖爲可嘉,帥臣與守令有異,置之,何如?判付啓,依允。
李勉求,以兵曹言啓曰,因禮曹啓辭,齊陵造泡衍慶寺重修時,捐財人折衝尹聖珍,監董閑良姜興龍,特依己未已例施行事,依此施行事,命下矣。今此捐財人折衝尹聖珍,依己未已例,邊將待窠調用,監董閑良姜興龍,亦施賞加之典,何如?傳曰,允。
又以義禁府言啓曰,時囚罪人李基鼎,杖一百收贖,告身盡行追奪,流三千里定配照律公事判付內,依允,功減一等事,命下矣。李基鼎,功減一等,杖一百收贖,告身盡行追奪,江原道平海郡新立驛,徒三年定配,而以議啓內辭意,具罪目,依例發遣府書吏,押送配所,何如?傳曰,允。
又以義禁府言啓曰,卽接月令醫官金宗漢手本,則時囚罪人李在奎,自任所上來時,中路落傷,胸脅刺痛,素患疝氣,乘時闖發,達夜叫苦,咳喘轉甚,症形危重云。罪人病勢如此,身一邊保放,一邊草記,曾有定式矣。李在奎,姑爲保放之意,敢啓。傳曰,知道。
禁府照目粘連,積城前縣監南陽進矣,本府議啓內,觀此囚供,麰還之未及輸送,雖諉於坡民之不願受,而稟營移劃之報,今已準數於輸送,虛勘於還簿,竟使營門不知,而終爲新官所發,則虛實相蒙,簿書淆亂之罪,在所雖免。以此照律,罪杖一百收贖,告身盡行追奪,私罪。奉敎依允爲旀,功減一等爲良如敎。又照目粘連,穩城前府使李基鼎矣,本府議啓內,觀此囚供,還穀之散委,馬匹之貿來,旣已自服,則數爻多寡,不必覈論。至於剩穀,則雖曰恐怯不敢用,道啓如彼丁寧,論其所犯,難逭重勘。以此照律,罪杖一百取贖,告身盡行追奪,流三千里定配,私罪。奉敎依允爲旀,功減一等爲良如敎。又照目粘連,咸悅縣監金炳文矣,本府議啓內,觀此囚供,兩船之臭載,雖緣於船隻之質鈍,落沒於外洋,遭風而致敗,則其不善領護之失,在所難免。以此照律,罪笞四十收贖,附過還職,私罪。奉敎依允爲旀,功減一等爲良如敎。又啓目,行首宣傳官李勉植,承文院上博士李賢默等原情云云。李勉植段,傳旨內辭緣,泛稱遲晩,所當請形是白乎矣,宣傳官勿爲請刑,載在大典通編,議處爲白乎旀,李賢默段,傳旨內辭緣,泛稱遲晩,刑推得情,何如?判付啓。依允爲旀,李賢默段,除刑推議處爲良如敎。又啓目,淸安縣監李秉淳原情云云。問目內辭緣,泛稱遲晩,刑推得情,何如?判付啓。除刑推議處爲良如敎。又啓目,始興縣令李在奎原情云云。問目內辭緣,泛稱遲晩,刑推得情,何如?判付啓。除刑推議處爲良如敎。又啓目,泰安郡守金益鉉,海美縣監李運春等原情云云。問目內辭緣,泛稱遲晩,所當請刑是白乎矣,曾經侍從與宣傳官,勿爲請刑,載在大典通編,竝只議處,何如?判付啓。依允。又啓目,濟州前牧使金守基原情云云。問目內辭緣,泛稱遲晩,所當請刑是白乎矣,曾經閫帥,勿爲請刑,載在大典通編,議處,何如?判付啓。依允。又啓目,定原前縣監李身敬原情云云。問目內辭緣,泛稱遲晩,所當請刑是白乎矣,曾經閫帥,勿爲請刑,載在大典通編,議處,何如?判付啓。依允。又啓目,靈巖郡守李鍾英原情云云。傳旨內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓。依允。
李勉求,以義禁府言啓曰,保放罪人南陽進·李基鼎·金炳文等,還囚照律,李身敬·李勉植·李賢默·金守基·李運春·金益鉉等,還囚捧供以入,李身敬·李運春·金益鉉病勢一味苦劇,因爲保放之意,敢啓。傳曰,知道。
上在昌德宮。停常參·經筵。
卯時辰時,灑雨下雨,測雨器水深一寸一分。
李勉求啓曰,行大司憲金羲淳,持平李敎源未肅拜,執義宋啓榦,掌令權漢緯,持平李廷璞在外,掌令鄭進明呈辭,監察茶時之意,敢啓。傳曰,知道。
傳于安光宇曰,傳香承旨馳詣健元陵,奉審摘奸,局內諸陵,一體奉審以來。
朴宗京啓曰,藥房提調·副提調持湯劑來待矣。傳曰,封入。
安光宇,以弘文館言啓曰,本館上番,姑陞入直,事甚未安。校理金熙華·李垿,修撰洪敬謨,旣有只推之命,校理金熙華·李垿,竝卽牌招,以爲推移入直,修撰洪敬謨,一體牌招察任,何如?傳曰,允。
安光宇啓曰,別兼春秋洪敬謨·李紀淵,旣有只推之命,竝更牌招,以爲會圈之地,何如?傳曰,允。
李勉求啓曰,掌令權漢緯,下諭後過限不上來,依定式,遞差傳旨及禁推傳旨捧入之意,敢啓。傳曰,知道。
以前掌令權漢緯禁推傳旨,傳于李勉求曰,分揀。
安光宇啓曰,吏曹郞廳來言,臺諫有闕,政事,取稟。傳曰,當日爲之。
吏曹啓目粘連,觀此全羅監司朴崙壽狀啓,則以爲,本道己巳以後荐値歉荒,而羅州尤甚,土地之大,人民之衆,甲於一路,今玆亢旱跨朔,前頭之憂,有不可不念。光州牧使洪養默,不但治蹟之最著,自是隣境之熟諳。光州牧使洪養默,羅州牧使李民植,趁今相換,各盡其職,俾責來效,實爲兩便之道,令該曹稟處亦爲白有臥乎所。今此兩邑守令相換之請,道臣必有商量而然,竝只依狀請施行,何如?判付啓。依允。
吏曹啓目,觀此平安監司鄭晩錫狀啓,則以爲,道內祥原郡邑弊民瘼,素稱難治,自經兵荒,簽簿愈紊,而該郡守金翼基,年淺手生,差欠振刷是白遣,雲山郡守沈鍾奎,邑務稍閑,治蹟且著是白如乎,祥原郡守金翼基,雲山郡守沈鍾奎相換事,令該曹稟處亦爲白有臥乎所。今此兩邑守令相換之請,道臣必有所商量而然,竝只依狀請施行,何如?判付啓。依允
有政。吏批,判書李肇源進,參判李好敏式暇,參議金會淵病,右承旨朴瑞源進。以宋應圭爲掌令,李鍾祜爲刑曹佐郞,趙吉源爲永陵令,尹慶烈爲報恩郡守。羅州牧使李民植,光州牧使洪養默相換,祥原郡守金翼基,雲山郡守沈鍾奎相換。學錄單徐志輔。再政。以李爲宗廟令,李憲圭爲禁府都事,李文遠爲牙山縣監。
兵批,行判書朴宗來進,參判柳病,參議鄭景祚入直進,參知李止淵受由,右副承旨李勉求進。啓曰,忠淸兵使,訓戎僉使,今當差出,而擬望之人乏少,未準朔禁軍將竝擬,何如?傳曰,允。以南公轍·朴崙壽爲知事,安榘爲同知,金益彬爲副摠管,李尙宗·朴大圭爲僉知,南建中·成履源·尹殷謙爲五衛將,李周百爲忠壯將,李重恢爲都摠經歷,趙學春爲司禦,李應奎爲文兼,李濟弘爲部將,李伯遠爲宣傳官,姜必孝爲洗馬,李馨秀爲忠淸兵使,鄭來升爲全羅兵使,申緖爲訓戎僉使,李寅協爲麟山僉使,崔好徵爲禿用別將,河漢圖爲鷺梁別將。護軍趙萬元·徐春輔,副護軍金敎根·權行彦,副司果權漢緯竝單付。再政。以李鐵求爲宣傳官,尹郁烈爲內禁將,李玄昇爲武兼。
以校理李垿·金熙華,修撰洪敬謨牌不進罷職傳旨,傳于安光宇曰,只推。
以別兼春秋洪敬謨·李紀淵牌不進罷職傳旨,傳于安光宇曰,只推。
以京畿監司李存秀狀啓,果川縣民家失火事,傳于安光宇曰,聞甚矜惻,原恤典外,別加顧助事,分付。
安光宇,以吏曹言啓曰,新除授光州牧使李民植,前任善山府使時解由,方在未出中,何以爲之?敢稟。傳曰,勿拘。
禁府啓目粘連,向前金守基亦,創出違式之別杖,以致元惡之徑斃者,雖緣急於究覈,濫刑之罷,在所難免。至於幕裨之諸般作奸,如是狼藉,而矇不覺察,以此以彼,實合重勘。以此照律,何如?判付啓,依允。又啓目粘連,向前李秉淳亦,觀此所供,罪人逃失,果有吏屬故放之蹟,謹依新頒定式本律,以公罪勘處,何如?判付啓,依允。又啓目粘連,向前李身敬亦,本邑鄕案,不過就其中,存拔仍汰,則雖與創成新案有間,前旣因營題許錄,到今追改之時,初不關由於營門,擅自改案,又捧零錢,事極疎忽。以此照律,何如?判付啓,依允。又啓目粘連,向前李在圭亦,營錢則極甚零瑣,而報辭則差欠商量,揆以事體,不可無罪。以此照律,何如?判付啓,依允。又啓目粘連,向前李鍾英亦,稅船裝載時,各樣各司上納及船價·雜費條之同載一船,旣是列邑通例,初非該郡創行,而又無一包私物之添載是白乎乃,不幸致敗,至登曹啓,則論以漕法,不可全然無罪。以此照律,何如?判付啓,依允。又啓目粘連,向前李勉植·李賢默等亦,宣薦槐圈,參用西北,朝飭荐降,而謂以創始,終不擧行,殊涉慢忽。竝只以此照律,何如?判付啓,依允。又啓目粘連,向前金益鉉·李運春等亦,船隻致敗,雖在險洋,眼同監飭,終未鉤拯,其不善擧行之罪,在所難免。竝只以此照律,何如?判付啓,依允。
李勉求,以義禁府言啓曰,保放罪人李身敬,金益鉉·李運春·李在奎等,還囚議處以入,而諸囚病勢,一昧苦劇,仍爲保放之意,敢啓。傳曰,知道。
上在昌德宮。停常參·經筵。
夜五更,灑雨下雨,測雨器水深五分。
安光宇啓曰,明日常參·經筵,取稟。傳曰,停。
李勉求啓曰,行大司憲金羲淳,掌令宋應圭,持平李敎源未肅拜,執義宋啓榦,持平李廷璞在外,掌令鄭進明呈辭,監察茶時之意,敢啓。傳曰,知道。
朴瑞源啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
朴宗京啓曰,藥房提調持湯劑來待矣。傳曰,對入。
安光宇,以弘文館言啓曰,本館上番,姑陞入直,事甚未安。校理金熙華·李垿,修撰洪敬謨,旣有只推之命,校理金熙華·李垿,竝卽牌招,以爲推移入直,修撰洪敬謨,一體牌招察任,何如?傳曰,允。
又啓曰,別兼春秋洪敬謨·李紀淵,旣有只推之命,竝卽牌招,以爲會圈之地,何如?傳曰,允。
以校理李垿·金熙華,修撰洪敬謨牌不進罷職傳旨,傳于安光宇曰,只推。
以別兼春秋洪敬謨·李紀淵牌不進罷職傳旨,傳于安光宇曰,只推。
安光宇,以禮曹言啓曰,九次祈雨,北郊部受香以後,雨澤雖云連日,猶未周洽,而見今初庚不遠,秧節愆期,圭璧之擧,不容少緩。十次祈雨祭,不卜日,今二十六日,社稷遣大臣設行,閭閻創柳,受香日爲始,三日而止事,知委,何如?傳曰,允。
傳于安光宇曰,發遣吏郞,諸執事淸齋與否,摘奸以來。
李勉求,以義禁府言啓曰,保放罪人李身敬·李在奎·李運春·金益鉉,還囚照律以入之意,敢啓。傳曰,知道。
禁府照目粘連,始興前縣令李在奎矣,本府議啓內,管錢則極甚零瑣,報辭則差欠商量,揆以事體,不可無罪。以此照律,罪笞四十收贖,附過還職,私罪。奉敎依允爲旀,功減一等爲良如敎。又照目粘連,泰安郡守金益鉉,海美縣監李運春矣,本府議啓內,船隻致敗,雖在險洋,眼同監飭,終未鉤拯,其不善擧行之罪,在所難免。竝只以此照律,罪各笞四十收贖,竝只附過還職,私罪。奉敎依允爲旀,李運春段,功減一等爲良如敎。又照目,靑安縣監李秉淳矣,本府議啓內,觀此囚供,罪人逃失,果有吏屬故放之跡,謹依新頒定式本律,以公罪勘處,罪杖七十,徒一年半定配,以公罪收贖。奉敎依允。又照目粘連,定原前縣監李身敬矣,本府議啓內,本邑鄕案,不過就其中存拔仍汰,則雖與創成新案有間,前旣因營題許錄,則到今追改之時,初不關由於營門,擅自改案,又捧零錢,事極疎忽。以此照律,罪杖八十收贖,奪告身三等,私罪。奉敎依允爲旀,功議各減一等爲良如敎。又照目粘連,行首宣傳官李勉植,承文上博士李賢默等矣,本府議啓內,宣薦槐圈,參用西北,朝飭荐降,而謂以創始,終不擧行,殊涉慢忽。竝只以此照律,罪各笞五十收贖,解見任別敍,竝只私罪。奉敎依允爲旀,竝只功減一等爲良如敎。又照目粘連,靈巖郡守李鍾英矣,本府議啓內,稅船裝載時,各樣各上納及船價·雜費條之同載一船,旣是列邑通例,初非該郡創行,而又無一包私物之添載是白如乎,不幸致敗,至登曹啓,則論以漕法,不可全然無罪。以此照律,罪笞四十收贖,附過還職,私罪。奉敎依允爲旀,議減一等爲良如敎。又照目粘連,濟州前牧使金守基矣,本府議啓內,創出違式之別杖,以致元惡之徑斃者,雖緣急於究覈,濫杖之罪,在所難免。至於幕裨之諸般作奸,如是狼藉,而矇不覺察,以此以彼,實合重勘。以此照律,罪杖一百收贖,告身盡行追奪,徒三年定配,私罪。奉敎依允爲旀,功減一等爲良如敎。
朴端源,以濬川司言啓曰,本司都廳鄭來升,移拜全羅兵使,代以訓鍊都監千摠朴應浩差下,使之察任,何如?傳曰,允。
上在昌德宮。停常參·經筵。
自卯時至巳時,灑雨下雨,測雨器水深三分。
藥房都提調金思穆,提調金蓍根,副提調朴宗京啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜,王大妃殿氣候,何如?惠慶宮氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·惠慶宮·嘉順宮,藥房口傳問安。答曰,知道。世子宮口傳問安。答曰,知悉。
李勉求啓曰,行大司憲金羲淳,掌令宋應圭,持平李敎源未肅拜,執義宋啓榦,持平李廷璞在外,掌令鄭進明呈辭,監察茶時之意,敢啓。傳曰,知道。
傳于朴宗京曰,藥房入侍,時原任大臣·閣臣同爲入侍。
朴宗京啓曰,藥房三提調,持湯劑來待矣。傳曰,封入。
朴瑞源啓曰,備邊司郞廳來言,今日賓廳日次,而祈雨祭齋戒相値,不得來會云矣,敢啓。傳曰,知道。
傳于朴瑞源曰,傳香承旨馳詣社稷,奉審摘奸以來。
安光宇啓曰,朝者社稷祈雨祭祭官,旣已受香,而見今雨勢如此,祭文中似當添入得雨之意,令知製敎,措辭添入,使香室官員,急速陪進,何如?傳曰,允。
又啓曰,玉堂備員間,視事頉稟之意,敢啓。傳曰,知道。
安光宇,以弘文館言啓曰,本館上番闕直,事甚未安。校理金熙華·李垿,修撰洪敬謨,旣有只推之命,與副修撰韓用儀,竝卽牌招,以爲推移入直之地,何如?傳曰,允。
又啓曰,別兼春秋洪敬謨·李紀淵,旣有只推之命,竝更牌招,以爲會圈之地,何如?傳曰,允。
以校理李垿,修撰洪敬謨,副修撰韓用儀牌不進罷職傳旨,傳于安光宇曰,只推。
以別兼春秋洪敬謨·李紀淵牌不進罷職傳旨,傳于安光宇曰,只推。
朴瑞源,以都摠府言啓曰,今日入直內三廳武兼禁軍及軍兵等,當爲中日習射技放,而祈雨祭齋戒相値,不得設行之意,敢啓。傳曰,知道。
李勉求,以義禁府言啓曰,時囚罪人金守基,杖一百收贖,告身盡行追奪,徒三年定配照律公事判付內,依允,功減一等事,命下矣。金守基,功減一等,杖九十收贖,告身盡行追奪,忠淸道溫陽郡時興驛,徒二年半定配,而以議啓內辭意具罪目,依例發遣府書吏,押送配所,何如?傳曰,允。
朴瑞源,以司僕寺提調意啓曰,兼內乘徐春輔,以身病猝重,呈狀乞遞,不可强令察任。今姑改差,其代,令該曹口傳差出,何如?傳曰,允。
甲戌五月二十五日卯時,上御熙政堂。藥房入診,時原任大臣·閣臣承候,同爲入侍時,都提調金思穆,副提調朴宗京,記事官李羲肇,記注官柳可均·林景祚,領府事李時秀,領議政金載瓚,檢校提學金祖淳,檢校直閣李魯益·李光文,直閣鄭元容,檢校待敎李龍秀,待敎李鶴秀,以次進伏,別待令副司勇權以中·李命運,醫官吳千根·李漢臣·趙宗協·秦東秀·卞之錞·吳仁豐·李重恒,進伏楹外訖,時秀等曰,夜雨雖甚欣幸,日候猶爲蒸鬱,靜攝中聖體,若何?上曰,一樣矣。時秀等曰,寢睡·水刺之節,何如?上曰,一樣矣。時秀等曰,王大妃殿氣候,何如?上曰,各殿·宮氣候一樣矣。仍命醫官入診,以中·命運·宗協,以次診候訖,退伏奏曰,脈候,左右三部調均矣。思穆曰,近日藥房御用蔘,每患不足,嶺南秋等貢蔘,仍等推移,不然則自戶曹別貿,從便以用,似好矣。上曰,唯。又啓曰,關東杆成·江陵兩邑貢蔘蠲減之後,以詳定原價之上納者,儲留於惠廳者,已至累萬兩,而若有御供藥材別貿之事,輒使戶曹擧行,當此經費苟艱之時,有難專責於戶曹,以此詳定原價儲留之錢,往復推移以用,此後則以此定式,何如?上曰,依爲之。出擧條時秀曰,今日天顔,有寢睡之意,不審夜間,未能安寢而然乎?上曰,別無是矣。思穆曰,無當診筵,鍼醫例爲入參,而一人適有頉,鍼醫中劉賢基,術業精明,自後日日次,使之進參,似好矣。上曰,唯。王大妃殿進御加味六君子湯前方中,半夏加五分,自今日五貼式,日次製入事。出榻敎惠慶宮進服蔘吉茶停止,加味益氣湯,自今日五貼式,日次製入事。出榻敎上命退,諸臣以次退出。
上在昌德宮。停常參·經筵。
自巳時至酉時,灑雨下雨,測雨器水深七分,夜一更二更,灑雨下雨,測雨器水深一分。
李勉求啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
朴宗京啓曰,藥房提調·副提調,持湯劑來待矣。傳曰,封入。
安光宇,以弘文館言啓曰,本館上番闕直,事甚未安。校理李垿,修撰洪敬謨,副修撰韓用儀,旣有只推之命,竝卽牌招,以爲推移入直之地,何如?傳曰,允。
安光宇啓曰,別兼春秋洪敬謨·李紀淵,旣有只推之命,竝卽牌招,以爲會圈之地,何如?傳曰,允。
李勉求啓曰,行大司憲金羲淳,掌令鄭進明·宋應圭,持平李敎源牌不進,執義宋啓榦,持平李廷璞在外,監察茶時之意,敢啓。傳曰,知道。
以校理李垿,修撰洪敬謨,副修撰韓用儀牌不進罷職傳旨,傳于安光宇曰,只推。
以別兼春秋洪敬謨·李紀淵牌不進罷職傳旨,傳于安光宇曰,只推。
兵曹口傳政事,以白東薳爲兼內乘。
安光宇,以都摠府言啓曰,副摠管金益彬,以能麽兒堂上,本廳郞廳取才事,兵曹晝仕出去之意,敢啓。傳曰,知道。
安光宇,以兵曹言啓曰,新除授全羅兵使鄭來升老母,今年八十八歲,法不當遠離赴任,呈狀乞遞。邊帥之親年七十五歲者,許遞其任,載在法典,改差,何如?傳曰,允。
上在昌德宮。停常參·經筵。
李勉求啓曰,行大司憲金羲淳未肅拜,執義宋啓榦,持平李廷璞在外,掌令鄭進明·宋應圭,持平李敎源傳旨未下,監察茶時之意,敢啓。傳曰,知道。
安光宇啓曰,來初一日,輪對日次矣,敢稟。傳曰,當次人受點後,日次待令。
朴瑞源啓曰,御營廳將官來言,今日本廳軍兵,日次私習云矣,敢啓。傳曰,知道。
朴宗京啓曰,藥房提調·副提調,持湯劑來待矣。傳曰,封入。
安光宇啓曰,吏曹郞廳來言,牙山縣監李文遠,兩司當爲署經,而諫院則旣已署經,憲府則只有掌令鄭進明一人,無以備員署經云。除在外外,未肅拜人員,竝卽牌招,何如?傳曰,一司除署經。
又以弘文館言啓曰,本館上番闕直,事甚未安。校理李垿,修撰洪敬謨副修撰韓用儀,旣有只推之命,與修撰趙經鎭,竝卽牌招,以爲推移入直之地,何如?傳曰,允。
又啓曰,別兼春秋洪敬謨·李紀淵,旣有只推之命,竝更牌招,以爲會圈之地,何如?傳曰,允。
以司諫柳鼎養,正言任文白,掌令鄭進明·宋應圭,持平李敎源牌不進罷職傳旨,傳于安光宇曰,只推。
以校理李垿,修撰洪敬謨·趙經鎭牌不進罷職傳旨,傳于安光宇曰,只推。
以別兼春秋洪敬謨·李紀淵牌不進罷職傳旨,傳于安光宇曰,只推
以京畿監司李存秀狀啓,永平縣令柳遠鳴,以其親病,呈狀乞遞,不得已罷黜事,傳于安光宇曰,令該曹口傳差出,催促下送。
吏曹口傳政事,以李九會爲永平縣令。
安光宇,以禮曹言啓曰,九次北郊祈雨受香後,兩澤連日,十次社稷祈雨後,繼以霔灑,庶可以慰三農之望,民事多幸,祈雨祭停止,報謝祭謹依禮典,待立秋後設行,而三次南壇雩祀壇,六次三角山·木覓山·漢江,七次龍山江·楮子島,八次南壇·雩祀壇祈雨後,得雨俱在三日之內,雖有大小之不同,不可無報謝之擧,依例一體設行,何如?傳曰,允。
朴瑞源,以兵曹言啓曰,本曹佐郞任存常,身病猝重,屢度呈狀乞遞。宿衛重地,不可久曠,今姑改差,何如?傳曰,允
朴瑞源,以兵曹言啓曰,宣傳官李鐵求,方帶別軍職,職務相妨,五衛將朴東秀·張胤祚,慶熙宮衛將陳珣,文臣兼宣傳官趙璟鎭,俱以病難供職,呈狀乞遞,竝改差,何如?傳曰,允。
忠淸監司趙貞喆疏曰,伏以臣,向瀝危苦之懇,仰瀆宸嚴之聽,竊自期庶蒙體諒,俾遂至顥,及承恩批,辭旨溫重,昭晢備至,臣有昏謬之失,而諭之以無失,臣有必辭之義,而詔之以勿辭,委曲開示,照燭無餘,臣百拜攢手,雙淚被面,不知所以措躬也。嗚呼,臣臲卼之情,罣礙之跡,一陳再陳,今無容更籲。第臣才疎識短,百不猶人,觸事憒憒,隨處劣劣,固不合於當世之用,而聖度如天,始旣薰洗之,終又奬借之,白首垂死之年,歷試內外,滾到方面之任,恩至渥也,德至厚也,雖糜身粉骨,尙何能圖報其萬一也哉?臣感激洪造,惟以鞠躬盡瘁死而後已,爲終身三字符矣,不幸事與心違,跡與世乖,而人言又如此矣,彈丸小島,猶犯僨誤之罪,其何敢坐按五十四州臧否守宰,議讞獄囚,晏然若無故之人,甘自歸於放肆蔑恥之科也?今則大賑已畢,民憂少紓,臣若宜去不去,淟涊冒據,罔念自靖之道,則知臣者,皆憂臣之狼狽顚倒,疑臣者,必詆臣以懷祿保位,然則與其戀係恩寵,終至於溺職,無寧量力自屛得免於賑累,臣歷日惶懍,又不得不冒死更煩於天地父母。伏乞聖慈,亟命鐫削臣職,仍治臣罪,以爲孤恩負國者之戒焉。臣無任云云。答曰,省疏具悉。卿其勿辭察任。
副修撰韓用儀疏曰,伏以臣之釋褐立朝,居然十有四載于玆矣,前後踐歷,罔非踰濫,而數年以來,待罪下邑,責蔑分憂,懼深負乘,夙夜震懍,若隕淵谷,迺於春初,伏奉瀛館內移之命,而厥後前望之點,銓注之擬,除旨聯翩,殆無虛日,臣是何人,特蒙我聖上記召之眷,若是隆摯也?噫,是職也,豈徒設哉?入而講明道義,裨補聖學,出而贊揚詞命,賁飾王猷,其責至大,其望甚峻,故國朝官人,最重是選,英陵集賢之盛,尙矣不可論,降及後代,亦必以經術文學之爲世推重者,精選而愼揀之,苟非其人,輒有駁正之論,是不當以人人而冒居也,審矣。臣本碌碌一賤品耳,少失學業,長益荒嬉,魚魯銀根,尙且難辨,雖於尋常朋儕之會,若値談經而說文,則隅坐默默,直一土木偶人,今欲徒恃寵靈,從他笑罵,周旋於橫經之列,昵近於隻日之筵,則殆無異瞽者之責視,躄者之望步,臣之露拙,已無可言,而其爲堂堂金華之羞,必自臣始,此豈細故也哉?臣雖愚昧,自知者明,寧犯逋慢之誅,不敢冒膺之計,而向因館僚未備,連値空番,雖不得不趨進丹陛,粗伸叩謝之忱,退直靑綾,隨參起居之班,而因仍蹲據,斷無其路。且臣老父癱瘓之症,進退無常,長事刀圭,向於持被之時,得聞添劇之報,情私所迫,罪著擅離,而及承聖批,曲加容貸,反令勿辭而救護臣惶霣感激,不知圖報之所也。第臣父病近又挾感,本症闖發,寢啖全却,氣息凜綴,臣無他兄弟,左右扶將,束帶赴公,初非擬議。噫,朝臣之以親病而陳情請急者,何限,而或因一時之煎迫,則待其差,可可以供職,至如臣者,不遑於須臾離側,又難以時月爲期,臣情到此,吁亦慼矣。顧今上番闕直,庚牌荐臨,而末由進身,坐犯違傲,玆敢冒死哀籲於天地父母之前。伏乞聖慈,念公器之不可輕授,察臣情之實所難强,亟許鐫遞臣職名,仍命選部,勿復檢擬,俾全微諒,專意將護,不勝手攢血祝之至。臣於丐免之章,何暇緩聲,贅及他說,而適有蘊抱,敢此附陳,惟聖明,垂察焉。竊伏念,朝家議諡之法,極其愼重,而苟於名碩儒賢之德業事功,昭著人耳目者,則不待諡狀,特賜易名,亦或有自下陳請,卽蒙允許,其例甚多。雖以近年言之,如故贊善臣金元行,故參判臣金亮行,故贊善臣宋明欽,贈判書臣閔翼洙,故判書臣尹鳳九,故贊成臣宋煥箕,贈判書臣李柬,皆因大臣之筵奏,儒臣之疏請,特許賜諡,此蓋出於崇儒禮賢之盛德美典矣。有若故祭酒臣李直輔,學有淵源,道造高明,出處之節,啓沃之謨,與夫前後章奏之扶世道而衛斯文者,非止一二,朝紳取以爲楷範,士林望之若山斗,亦粵我聖上,以幾年甘盤之舊,追先朝禮遇之隆,招來甚勤,誠敬備至,瞻聆所及,孰不欽歎,而今其身已故,三霜且訖,而節惠之典,汔玆未擧,此誠先正臣李珥所謂李滉之諡,雖遲一二年,猶無大害,四方之士,疑聖上無好賢之誠,其害豈淺淺乎者也?臣職忝論思,義在無隱,不敢不一塵聖聽,而至於不待狀賜諡,係是曠絶之恩典,則可據之例,雖曰如是,非臣微末所敢猥請。伏願殿下,特降明命,李直輔議諡,卽令擧行,則非但爲斯文之幸,亦將大有光於聖德,曷不休哉?曷不盛哉。臣無任云云。省疏具悉。疏事,令廟堂稟處,爾其勿辭救護。
上在昌德宮。停常參·經筵。
朴瑞源,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
李勉求啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
朴瑞源啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
朴宗京啓曰,藥房提調·副提調,持湯劑來待矣。傳曰,封入。
李勉求啓曰,行大司憲金羲淳,掌令鄭進明·宋應圭,持平李敎源牌不進,執義宋啓榦,持平李廷璞在外,監察茶時之意,敢啓。傳曰,知道。
以司諫柳鼎養,正言任文白,掌令鄭進明·宋應圭,持平李敎源牌不進罷職傳旨,傳于李勉求曰,只推。
安光宇啓曰,別兼春秋洪敬謨·李紀淵,旣有只推之命,竝卽牌招,以爲會圈之地,何如?傳曰,允。
安光宇,以弘文館言啓曰,本館上番闕直,事甚未安。校理李垿,修撰洪敬謨·趙經鎭,旣有只推之命,竝卽牌招,以爲推移入直之地,何如?傳曰,允。
以校理李垿,修撰洪敬謨·趙經鎭牌不進罷職傳旨,傳于安光宇曰,只推。
以別兼春秋洪敬謨·李紀淵牌不進罷職傳旨,傳于安光宇曰,只推。
安光宇,以弘文館言啓曰,本館上番闕直,事甚未安。副校理任俊常,自鄕上來云,卽爲牌招入直,何如?傳曰,允。
以全羅監司金啓溫狀啓,和順縣監趙鎭壽,到界公狀,不爲來呈,不得已罷黜事,傳于安光宇曰,令該曹口傳差出,催促下送。
〈吏曹〉口傳政事,以李光植爲和順縣監。
安光宇啓曰,明日次對,兩司當爲進參,除在外外,未肅拜·呈告人員,竝待開門牌招,何如?傳曰,允。
朴瑞源,以都摠府言啓曰,副摠管白東薳,以訓鍊中軍,本營諸將官射會監試事,訓鍊院晝仕出去之意,敢啓。傳曰,知道。
吏曹啓目帖連,觀此慶尙監司金魯敬狀啓,則河東府使尹載鐸段,戰艦移艙,漕倉修改,又於賑恤,自備一千石穀物,而隨事殫竭,極爲可尙是如爲白有臥乎所,以至殘之邑,自備穀物,若是夥多,誠極嘉尙,合施褒賞之典是白乎矣,係是私賑,論賞一款,曾無已例,置之爲白乎旀,至於戰艦移艙,漕倉修改等事,非本曹所管,令兵曹稟處爲白乎旀,聞慶嘉善金命福·尹連之,閑良錢德來等三人願納租,各二百石,竝依事目,施以帖加成給之典是白乎矣,竝只係干恩賞,臣曹不敢擅便,上載,何如?判府啓,依回啓施行爲良如敎。又啓目粘連,觀此江原監司趙弘鎭狀啓,則高城郡守李復鉉段,莅臨於判歉之際,盡心於營賑之初,廩捧雖薄,而約己節用,邑瘼已痼,而察勢立規,及開賑政,隨事殫竭,抄飢博而無濫,分穀精而不雜,分糶課農,俱得治要,捐廩補賑,務盡用恤,民忘饑饉,境無流離,自備各穀一千餘石,防給錢五百餘兩是如爲白有臥乎所,似當施以陞敍調用之典是白乎旀,鐵原府使趙雲衢段,蠲廩捧而紓民力,辦財貨而補賑資,千餘飢口,一無捐瘠,自備各穀四百餘石是如爲白乎旀,杆城〈郡守〉宋仁載段,銳意圖治,威惠竝著,抄飢務精,給糧從厚,野無餓殍,民多頌譽,自備各穀三百石是如爲白乎旀,平康縣監金徹淳段,荐遭歉歲,再當賑政,賙賑之法,規模已成,荷擔將發之民,賴以奠安,隨處殫竭,爲公忘私,自備各穀二百餘石是如爲白乎臥,上項三邑守令,似當施以兒馬賜給之典是白乎旀,寧越府使李勉升段,自備各穀七十石是如爲白乎旀,江陵府使權烒段,自備各穀一百餘石是如爲白乎旀,淮陽府使李錫祜段,抄拔各盡其宜,糶賑賴以不乏,自備各穀五十餘石是如爲白乎旀,伊川府使任厚常段,自備各穀二百餘石是如爲白乎旀,襄陽府使韓翼鎭段,自備各穀八十餘石是如爲白乎旀,前府使姜時煥段,自備租五十餘石是如爲白乎旀,通川郡守韓用諴段,自備各穀一百餘石,錢三十兩是如爲白乎旀,原州判官張瀚段,自備各穀一百餘石是如爲白乎旀,三陟府使李羲淵段,自備各穀一百餘石是如爲白乎旀,安峽縣監李光葵段,自備各穀七十餘石是如爲白乎旀,歙谷縣令申大翕,自備各穀三十餘石是如爲白有臥乎所,上項十一邑前後守令或出自法從,捐廩救賑,乃是職分內事是白遣,或自備石數,無足可稱是白如乎,竝只置之爲白乎旀,楊口縣監尹致赫段,自備各穀二百餘石,麟蹄縣監朴仁根段,自備各穀二百餘石,金城縣令宋欽天段,賑恤各穀一百餘石是如爲白有臥乎所,上項三守令,自備穀旣無多,且係私賑,勿論是白乎旀,願納人江陵民人辛奭九等三人,竝施以帖加成給之典是白乎旀,高城出身全致坤等三人,竝施以限十年烟役勿侵之典是白乎矣,竝只係于恩賞,臣曹不敢擅便,上載是白乎旀,楊口縣監尹致赫之赫字,以爀字誤書,不可無警,該道臣推考,何如?判付啓,依回啓施行爲良如敎。
兵曹啓目帖連,啓下是白有亦,因慶尙監司金魯應畢賑狀啓,吏曹覆啓內,河東府使尹載鐸戰艦移艙·漕倉修改等事,令兵曹稟處事,允下敎是白乎所,河東府使尹載鐸船艙移設事,纔因道·帥臣狀啓,自本曹,已爲稟處陞資矣,今此吏曹覆啓內辭意,則置之,何如?判付啓。依允。
刑曹啓目粘連,洪原縣殺獄罪人崔太同獄事段,娚妹之間,擧板毒打,䪿門骨碎,情犯兇獰,連加嚴訊,期於取服,詞連李召史,旣是太同之妻,則不可以當場目擊,使之作證,有違法例,初檢官推考,何如?判付啓。依允。又啓目粘連,永興府殺獄罪人姜馬甘獄事段,乳部胸膛,尤屬虛怯之處,而磕擦狼藉,血癊糜爛,以情以法,難逭三尺,嚴訊得情,何如?判付啓。依允。又啓目粘連,茂山府殺獄罪人金成祿獄事段,疊徵債牟,又奪穀包,亂打而體無完膚,致命則投水掩跡,似無情犯,當速置辟,嚴飭推官,期於輸款,何如?判付啓。依允。又啓目粘連,茂山府殺獄罪人金洛興獄事段,私自周牢,因此致命,旣有面任之檢招,則不覈言根,已是不審,死者未死之前,蔡成克往見經夜,則遘癘與被打間,必有所聞,而終始隱諱,令道臣捧直招狀聞後,稟處,初檢之不分木石與拳踢,泛稱被傷,覆三檢實因模索,有甚於初檢,當該初覆三檢官,從重推考,何如?判付啓。依允。又啓目,京囚朴再修獄事段,曹完決內,含憾於西草之不給,激憤於衣笠之脫取,手拔佩刀,直刺乳上,卽地昏仆,死不踰日,而行兇節次,箇箇承款,結案取招後,稟處,何如?判付啓。依允。
上在昌德宮。停常參·經筵。
藥房都提調金思穆,提調金蓍根,副提調朴宗京啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜,王大妃殿氣候,何如?惠慶宮氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·惠慶宮·嘉順宮,藥房口傳問安。答曰,知道。世子宮口傳問安。答曰,知悉。
安光宇啓曰,明日乃是初伏,自明日處暑間,視事頉稟之意,敢啓。傳曰,知道。
李勉求啓曰,行大司憲金羲淳,掌令鄭進明·宋應圭,持平李敎源牌不進,執義宋啓榦,持平李廷璞在外,監察茶時之意,敢啓。傳曰,知道。
傳于李勉求曰,大臣·備局堂上引見。
朴宗京啓曰,藥房三提調,持湯劑來待矣。傳曰,封入。
傳于朴瑞源曰,傳香承旨馳詣宗廟·景慕宮,奉審摘奸以來。
李勉求啓曰,右邊捕盜大將鄭學畊削職,左邊捕盜大將李溏許遞事,命下矣。捕將之任,不可一刻無摠察之人,在前如此之時,有曾經大將權察之例,今番則何以爲之?敢稟。傳曰,訓將·禁將兼察。
李勉求啓曰,左右捕盜大將,訓將·禁將兼察事,命下矣。兼察左邊捕盜大將李海愚,右邊捕盜大將李堯憲,牌招聽傳敎,何如?傳曰,允。
以司諫柳鼎養,正言任文白,掌令鄭進明·宋應圭,持平李敎源牌不進罷職傳旨,傳于李勉求曰,只推。
安光宇啓曰,別兼春秋洪敬謨·李紀淵,旣有只推之命,竝更牌招,以爲會圈之地,何如?傳曰,允。
兵曹,以李海愚爲左邊捕盜大將,申鴻周爲右邊捕盜大將。
李勉求啓曰,新除授左邊捕盜大將李海愚,右邊捕盜大將申鴻周,竝卽牌招,傳授命召及大將牌·傳令牌,何如?傳曰,允。
又啓曰,正言姜世鷹,下諭後過限不上來,依定式,遞差傳旨及禁推傳旨捧入之意,敢啓。傳曰,知道。
以前正言姜世鷹禁推傳旨,傳于李勉求曰,分揀。
安光宇啓曰,吏曹郞廳來言,臺諫有闕,政事,取稟。傳曰,當日爲之。
安光宇啓曰,卽者吏曹郞廳來言,政事當日爲之事,命下,而判書李肇源,參判李好敏,參議金會淵,俱以病不來,不得開政云,竝卽牌招,何如?傳曰,允。
有政。吏批,判書李肇源牌不進,參判李好敏進,參議金會淵牌不進,同副承旨安光宇進。啓曰,判書李肇源牌不進,參判李好敏進,參議金會淵牌不進,小臣獨政未安,何以爲之?敢稟。傳曰,仍爲之。以徐憲輔爲正言,李德升爲兵曹參知,李肇源爲弘文提學,兪漢寔爲典牲判官,李濟翼爲兵曹佐郞,李羲先爲平市直長。故學生安宗傑贈吏參例兼,故通德安允謙贈吏議,贈持平安相泰贈執義,以上同知安榘三代,故府使李漢五贈兵參例兼,忠淸兵使李馨秀考,河東府使尹載鐸,前判官趙敬日,前縣監鄭宅恒已上,今加通政加資事,兵曹覆啓判下。
兵批,行判書朴宗來進,參判柳病,參議鄭景祚入直進,參知李德升未肅拜,右副承旨李勉求進。啓曰,全羅兵使,今當差出,而擬望之人乏少,未準朔禁軍將竝擬,何如?傳曰,允。以尹魯東爲都摠管,張鉉宅爲副摠管,韓大裕爲同知,李海愚爲訓鍊都正,鄭彦復爲僉知,柳和源爲宣傳官,李友秀爲文兼,李書彬爲備邊郞,尹郁烈爲全羅兵使。同知單尹殷謙,僉知二單李鐵求·李周白,副護軍李止淵·朴道敏·尹郁烈·鄭來升·金見臣·成範鎭,副司果姜世鷹,副司勇朴齊謹,前僉正兪武煥今加折衝加資事,承傳,兵曹,副摠管單尹魯東竝單付。
以別兼春秋洪敬謨·李紀淵牌不進罷職傳旨,傳于安光宇曰,只推。
安光宇,以弘文館言啓曰,本館下番闕直,事甚未安。校理李垿,修撰洪敬謨·趙經鎭,旣有只推之命,竝卽牌招,以爲推移入直之地,何如?傳曰,允。
朴瑞源,以兵曹言啓曰,今五月各廳堂下武臣朔試射,臣曹連因有故,不得爲之之意,敢啓。傳曰,知道。
朴瑞源,以備邊司言啓曰,卽見濟州察理使李在秀別單,則其一,本州官人輩,互樹朋黨,相贊作契,凡諸任名,皆出於此,故今番濟海之變,實出於契外人,不得爲座首·千摠故也。若使爲官長者,斥私惟公則契自革罷,本島長吏,另加擇差事也,募衆作契,本有邦禁,而況此黨同排異,打成一圈,以爲島民謀亂之本,尤極驚惋。今後則鋤黨祛奸,差任必公之意,嚴飭本牧。其一,本牧賑倉補民庫米還弄奸之弊,不一其端,色落之外,剩穀漸滋捧,厚分薄一斛所納,幾近二十斗,一斛所受,纔過十斗,平役米,卽島民除番身米,而每名所納爲八斗,夏秋,各以四斗分捧,而斗捧之際,吏多取剩一升,色外添剩二升,屬之該裨,名之曰色三升,已是法外,而又出新剩名色,自庚午·辛未,每等加捧,年增歲加,一島受弊,還餉及平役米剩條,一竝査櫛,另加防塞事也,捧還之嚴,色落外一粒,皆罪也,近所謂剩穀,作爲一種名色,關西之淸北,北關之深北,此弊偏多,或因繡啓,或由道査,雖不無一二革罷之邑,而蓋其奸由吏鄕,害及小民,惟剩弊是耳。本島此弊,未知創自何時,而殆無異於西北兩道,尤當亟加痛禁,此後若或有犯,不察之守令,先爲重勘之意,行關嚴飭。其一,本島各樣公下,以別儲穀耗三百餘石取用矣,自庚午移送湖南之後,更以牧場稅穀平役餘米,分排移下,每年排用矣,其後減兩穀一百十石,以賑穀耗報備局,充數取用,見今賑耗則會錄不敷,平役米則餘剩旣多,場稅穀則亦係私用,以此會付公穀,爲兩穀給代,有非積儲之義。此後則以場稅穀給代賑耗,勿爲擧論,歲末磨勘備局事也,別儲穀移送湖南之後,本道支放之以此耗取用者,更無他公穀中可合給代者,故自本牧報本司請得某樣穀,而以一時權宜之道,依報許施。此所以平役場稅兩穀之從便移用者,而逮至辛未,本牧爲經遠之慮,更請賑餘穀百十石,以爲與兩穀參半排用之地,此亦本司之所許施也,今見繡啓,以賑耗之不敷,支放給代之需,請令全敷取用於場稅穀。所謂場稅穀,元非朝家句管,自朝家發令區劃,有欠事面,令道臣往復本牧,從便分排後,形止報司,以爲憑考之資。其一,本島牧子之役,最爲苦重,人皆厭避,牧子輩場內所耕之地,依山場牧子例,常年則折半減稅,點烙之年,全數減稅,以酬其勞事也,牧卒偏苦,甚於平民,無論山場他場,竝令常稅蠲半,點烙之年全減,以爲支保之地,果爲得宜,依此永爲定式之意,分付。其一,紅騎鞍所織尾鬣,間三年點烙時,剪取儲留備用,而今則所餘,盡歸私用,每年剪取,以致馬賤尾貴,依節目間三年剪取,排年備用事也,牧馬剪尾之法,卽爲騎鞍織毛之需,三年一剪,已成本司·本牧之定例,而近不無每年剪取之弊,大非法意,極涉寒心。此後若非年次而犯剪者,亟施違制之律,仍爲發闕嚴飭。其一,大靜祿南場,本非廢場,周回爲七里,而前邑倅,稱以廢場,以其二里,私土換出者,係是法外,故所謂京兆立案,縣·牧完文,竝爲燒火,而後弊亦所當念,嚴立科條,申飭遵行事也,不必以七里二里,較其多少。大抵牧場換土,如驛田換土,自有法禁,此後申明科條,無或毁劃之意,另加申飭。其一,本州進上所入及紅鞍所入獐皮五十餘領,鹿皮二十餘領,使牙兵亟年備納,以平役米,計減本價。挽近以來,名以求請,斑鹿皮·土獺皮等屬,自官徵納,而給價太歇,無異白徵,若其多徵之年,則鹿皮爲一千四五百領,獺皮爲三百餘領,鹿·獺幾至絶種,應納無由。或以涼臺·白木等物防納,而上下則從以官價,還捧則準以時價,爲弊切骨,自今應納元數外,如有一領皮求請,則雖於年久後,論以贓律事也,雖錢穀惟正之捧,尙多從中之緣奸。況皮毛別貿之際,豈無自下之容手,而公價出納,弊無不有,不但本邑如此,皮物爲然,凡出自民而入于官者,京司外邑,擧有是弊,卽此一事,可以推類,此後上供所用及紅鞍所需外,切勿以一領皮加把,自犯重科之意,措辭關飭。其一,本島船稅木,上船則細木一疋,中船則中木一疋,下船則常木一疋,自是古例也,其來增減無常,至于辛未,別以一疋細木,標識暗賣於外,使船主輩,必爲買納,故標木乍入旋出,周而復回,民言狼藉。前牧使金守基,雖爲折錢減捧,而論以古例,猶爲倍價,故已以上船則五兩,中船則四兩,下船則三兩,定式收捧之意,關飭,而亦令另飭事也,商船有大小之別,故稅木有精麤之殊,而收納之際,該掌裨校之點退作奸,勢所必然,況此標木之去來,尤是難言之弊,其時牧使,烏得免不能察飭之責乎?捧現告,從重推考,分等代錢,實爲防奸矯弊之道,依此施行之意,分付。其一,本島馬商出陸時,無論駑·駿,例捧烙稅木二十尺,而至於中下等馬,元價不過二疋,則其稅極重,自今無論三等馬,竝捧十尺,以均其稅之意,雖已行關,而宜有更飭事也,馬稅之各捧十尺,宜無低仰操縱之弊,依此新定式,永久施行之意,分付。其一,本島州邑,有水稅藿名色,而收捧於各浦潛女者也,甲寅啓下節目中,本州及旌義·大靜所捧之稅,各定其數,以十七斤一秤,捧一束之藿,使三邑同秤均稅矣,挽近收稅時,雖用十七斤之秤,而惟事加捧,故浦女號泣稱冤。自今本牧所捧藿五百十五束,定以二百五十八束,本邑所捧三百十一束,定以一百五十六束,旌義所捧三百七十束,定以一百八十五束,大靜所捧二百五十束,定以一百二十五束,竝半減其稅之意,已爲關飭,而且在前州邑,分給小米於浦女等處,每一斗捧藿二百立,號曰官貿藿,便是勒買,仍成謬例。亦於甲寅節目,竝皆革罷,而其時旌義民,則適當年荒,自願受價,故定以得翌年革罷,其後,民雖願罷,官不許施,亦以依節目擧行之意,一體關飭,而竝更申飭事也,浦女潛水之役,卽天下之矜民也,三邑元稅,雖不可已,而更何忍一立加徵乎?今此減半分定,果爲中窾,使之仍爲著式,至於受價一節,亦依甲寅節目,自今施行之意,分付。其一,右項諸條,發關該牧,修上節目,踏印還下送,使之永久遵行,而本州地隔重溟,無處顧忌,故每多暫行旋廢者,從今十年一次,差送繡衣,若有無難廢却者,啓聞論罪,亦探守令之臧否,嚴明黜陟,則亦足爲懲貪蘇弊之道,宜令定式事也。無論舊例之申明,新式之初定,凡今擧行諸條,竝使之成冊報司,以爲永久憑驗之地,繡衣差遣,乃是自上特旨之隨時處分者,本無元定年限之例,惟在上裁。其一,旌義前縣監康聖翊,前察訪高鳴鶴,事親盡道,行己有素,濟州前武兼高遇泰,人固勤幹,亦習弓馬,而落仕十九年矣,尙未甄復,生員吳霑,粗解文字,不染俗習,此四人,竝宜收用事也。其一,濟州良人林成彦,牧子高允文,旌義將校玄胤慶,孝行卓異,而高允文身死,林成彦·玄胤慶生存,死當表異,生當給復,濟州故儒生田衡元妻梁氏,故儒生吳隆復妻金氏,故吏孫處權妻朴氏,大靜故儒生金昌銀妻金氏,烈行卓異,宜有褒嘉事也。甄復及收用事,孝烈褒嘉事,令各該曹,稟處,何如?傳曰,允。
安光宇,以賑恤廳言啓曰,南部下紅門契任掌郭聖奉,今月二十九日,本洞路傍,得二歲遺棄女兒,明禮洞契居私婢宗德,欲爲收養,松峴契任掌朴巨福,今月二十九日,本洞路傍,得一歲遺棄男兒,同里居私婢四烈,欲爲收養,貧不自食,皆願受料,告于本部,自該部同日牒呈,故依節目竝爲給料,使之乳養之意,敢啓。傳曰,知道。
朴瑞源,以禁衛營言啓曰,昨日本營哨官差出時,韓膺祖之祖字,誤以祜字,擬望受點矣。莫重入啓望單,有此誤書之擧,臣之矇不覺察,不勝惶恐,而原單子,以祖字使之改付標以入,何如?傳曰,允。
甲戌五月二十九日寅時,上御熙政堂。大臣·備局堂上引見入侍時,右副承旨李勉求,假注書黃鍾人,事變假注書任泰濬,記注官李昌瑞·柳可均,領議政金載瓚,左議政韓用龜,吏曹判書李肇源,戶曹判書李相璜,知中樞府事李堯憲,江華留守洪義浩,訓鍊都正李溏,韓陵君李海愚,禮曹參判金魯敬,行護軍鄭尙愚·金基厚·金履喬,副校理任俊常,以次進伏訖。載瓚等曰,日候蒸熱,聖體,若何?上曰,一樣矣。載瓚等曰,寢睡·水刺之節,何如?上曰,一樣矣。上曰,次對爲之。載瓚曰,雨澤未洽,初庚在明,而秋後節序,比前尤催,見今未移之秧,雖使得雨移插,其果食實,有未可必,在前戊午·己巳,連以代播之效,得免全荒之歎。今亦申飭諸道,凡過時未移,已判全棄處,各令守宰,一一躬審後,卽以相當可播之種,量宜分給,種穀若或不足,道臣從便移轉,以爲及時廣播之地,代播畓免稅,旣有兩年飭敎,切不得混同執稅之意,措辭知委於諸道·諸都,何如?上曰,依爲之。出擧條,載瓚曰,日前以京中竊發之患,筵奏申飭於兩捕廳,而不但京中爲然,鄕曲此患,比京尤甚,甚至於作黨劫掠,傷害人物之弊,比比有之云。荒年戢盜,尤不可少忽,而討捕之政,專係營將,自今都政,營將新差者,勿拘格例,必以剛明有氣力之人,一一擇送,若其今方在職而不能事事者,隨卽啓聞罷遣之意,分付該曹及各該道道·帥臣處,何如?上曰,依爲之。出擧條藥房都提調金思穆,副提調朴宗京,記事官李羲肇,直閣鄭元容,別待令副護軍洪旭浩,副司勇權以中·李命運,醫官吳千根·趙宗協·李漢臣·崔遂燁·秦東秀·卞之錞·吳仁豐,追入進伏訖。思穆曰,初庚隔日,日候尤蒸,聖體,若何?上曰,一樣矣。思穆曰,王大妃殿氣候,何如?上曰,各殿·宮氣候,一樣矣。思穆曰,提調金蓍根,持湯劑來待閤外矣。上曰,自內入之。思穆曰,醫官皆待令,使之入診,何如?上曰,今番則置之。思穆曰,診候然後,可以議定湯劑矣。載瓚曰,明日,卽初伏也,此時不可不診候矣。上曰,入診,可也。旭浩·以中,以次診候訖,退伏奏曰,左右三部調均矣。上曰,更爲次對。載瓚曰,卽見忠淸監司趙貞喆狀啓,則以爲,淸風·魯城還穀未捧及虛勘限年當捧條,固當待秋準捧,而淸風則反作年久,流亡居多,魯城則已自當年,責徵沒策,與其年年虛錄,莫若分年收捧。淸風,辛未未捧條二千三百四十四石零,魯城,庚午虛勘及未捧條合一千九百十石,自今秋爲始,限三年竝許除耗分捧事,請令廟堂,稟旨分付矣。未捧及虛勘,自與舊逋有異,固當待秋,成實捧實勘,淸風之反作年久,魯城之指徵無處,果無以一直督納。況今窮民經賑,夏穀亦歉,必不得當年內收殺,而宜有弛張之政,兩邑未捧·虛勘,依舊逋分年之例,許令限三年,除耗分捧,何如?上曰,依爲之。出擧條載瓚曰,驪州牧使金愚淳上疏批旨,有令廟堂稟處之命矣,取見其疏本,則本邑,昨年穡事失稔,民力甚窘,大同未捧,爲一千三百餘石,而以今民勢,雖事督納,必無所捧,徒致渙散,特命緩限,待秋退捧爲辭矣,稅穀之窮節難捧,豈獨本邑爲然哉?以今民情,雖難如期畢捧,而惟正之供,事體至重,若非特命許停,則惟當遵事目準納,以此分付,何如?上曰,依爲之。出擧條載瓚曰,卽見前全羅監司朴崙壽狀啓,則枚擧茂朱府使沈能述,龍潭縣令朴宗岱,長水縣令金載謙牒呈,以爲,茂朱居前五衛將金載謙,以庚午春一千石補賑人,今春又出三千餘石穀,周行三邑,五朔監賑,所活民命,合爲五千五百餘石,雖非公賑,宜施別般褒嘉之典,請令廟堂稟處矣。補賑人論賞,以其石數多寡,定爲賞典高下,自有定式,而金載謙則千石補賑,曾不多年,今又以三千石穀物,全活三邑半萬飢民,在朝家奬激之政,宜施顯賞,聞有堂下履歷,且經五衛將實職,以其班資可合守令調用,而補賑人守令,若非特敎,無自下仰請之例,中軍·虞候中待窠,卽爲差送之意,分付該曹。凡各道畢賑後請賞,每請該曹稟處,本無廟堂覆啓之例,而今乃不由該曹,直請廟堂稟旨,有違格例,道臣推考,何如?上曰,依爲之。出擧條載瓚曰,向見海西道臣枚擧,帥臣報本司者,卽以所已萬戶李洛培七條治績,從民狀請,爲仍任事也。邊將請仍,古無是例,雖已防題以送,而蓋以衆民借寇之願,至有道·帥臣齊報,可見該鎭將之果有實績,若以無例,仍爲見格,則有非勸懲之政,今雖準瓜,依道臣所請,特令仍任,何如?上曰,依爲之。出擧條載瓚曰,時囚保放之法,古雖有之,未有如近日之全無防限矣,就理明日,仍請保放,殆若循例應行之事。拿推雖多,囹圄皆空,王府謹嚴之規,姑且無論,瞻聆所及,寧有如許事體乎?此後則時囚中,若非衆所共知疾病甚重者,則初無得以保放輒事煩啓之意,申飭,何如?上曰,依爲之。出擧條載瓚曰,向以關西軍功人見漏者,令道臣及各營將臣,修成冊以啓,而下該曹,使之分等稟處矣,今至屢朔,該曹尙未擧行,不但京外將士,必多抑鬱,成命之後,曠久稽滯,亦甚未安。當該堂上推考,俾卽草記稟定,何如?上曰,依爲之。出擧條載瓚曰,近日右捕廳事,有切可寒心者。月前城外尹姓班戶,略有財産,稍有不貧之名,忽有稱以鄭姓人者,來討錢貨,而事不如意,則多率徒黨,突入劫掠,至於毆傷幾殊,故告于右捕廳,則始也持難,終雖强爲棍囚,不思究治,卽移秋曹,畢竟勘罪,不過收贖白放云。都門至近之地,白晝攘奪,殆甚於鄕曲之明火作亂,前所未有之變,然而不但無意鋤治,反諉秋曹,竟令贖放,朝家設捕廳,何爲,而捕將之不事事,極矣,不可薄警而止。右邊捕盜大將鄭學畊,亟施削職之典,左捕將李溏,前旣三年久任,今居見職,又近一年,而況職務,多有相妨,許遞,何如?上曰,依爲之。出擧條勉求曰,今日賓對,兩司無一人進參,事甚未安。違牌諸臺,竝推考,何如?上曰,依爲之。出擧條惠慶宮進服加味益氣湯停止,加味異功散,自今日五貼式,日次製入事。出榻敎上命大臣先退,載瓚等退出,又命退出,承史以次退出。
上在昌德宮。停常參·經筵。
申時,日食。
安光宇啓曰,來初五日朝參日次矣,敢禀。傳曰,停。
李勉求啓曰,行大司憲金羲淳,掌令宋應圭,持平李敎源未肅拜,執義宋啓榦,持平李廷璞在外,掌令鄭進明呈辭,監察茶時之意,敢啓。傳曰,知道。
朴宗京啓曰,藥房提調·副提調,持湯劑來待矣。傳曰,封入。
禮曹,今六月十八日大殿誕日陳賀時,應行節目,參考前例磨鍊,依此擧行,何如?判付啓,權停爲良如敎。
安光宇啓曰,別兼春秋洪敬謨·李紀淵,旣有只推之命,竝卽牌招,以爲會圈之地,何如?傳曰,允。
傳于安光宇曰,吏·兵批歲抄點下者,依例捧傳旨。
安光宇啓曰,卽者吏曹郞廳來言,和順縣監李光植,兩司當爲署經,而諫院則旣已署經,憲府則不得署經云。除在外外,未肅拜人員,竝卽牌招,何如?傳曰,允。
以別兼春秋洪敬謨·李紀淵牌不進罷職傳旨,傳于安光宇曰,只推。
以吏曹參議金會淵牌不進罷職傳旨,傳于安光宇曰,只推。
以校理李垿,修撰洪敬謨·趙經鎭牌不進罷職傳旨,傳于安光宇曰,只推。
安光宇,以弘文館言啓曰,本館下番闕直,事甚未安。校理李垿,修撰洪敬謨·趙經鎭,旣有只推之命,副修撰韓用儀,由限已過,與副修撰李沆,竝卽牌招,以爲推移入直之地,何如?傳曰,允。
安光宇,以奎章閣言啓曰,景慕宮望廟樓今朔奉審,無頉之意,敢啓。傳曰,知道。
朴瑞源,以備邊司言啓曰,本司武郞廳申紈,奔走勤仕,已滿十五朔,依例六品遷轉事,捧承傳施行,何如?傳曰,允。
安光宇以宣惠廳言啓曰,本廳郞廳安命遠,今已瓜滿,而本廳多有擧行事,難付生手,姑爲仍任,何如?傳曰,允。
上在昌德宮。停常參·經筵。
朴瑞源,以都摠府言啓曰,今日入直內三廳武兼禁軍及軍兵等,中日習射技放,請出標信,傳曰,知道。
李勉求啓曰,合辭許久闕啓,事甚未安。除在外·傳旨未下外,未肅拜·呈告人員,竝卽牌招,何如?傳曰,允。
朴瑞源啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
朴宗京啓曰,藥房提調·副提調,持湯劑來待矣。傳曰,封入。
安光宇啓曰,別兼春秋洪敬謨·李紀淵,竝卽牌招,以爲會圈之地,何如?傳曰,允。
以掌令宋應圭,持平李敎源牌不進罷職傳旨,傳于李勉求曰,只推。
李勉求啓曰,掌令宋應圭,持平李敎源,旣有只推之命,一體牌招,何如?傳曰,允。
注書李羲肇病,代以柳榮輔爲假注書。
朴瑞源啓曰,假注書柳榮輔時無職名,令該曹依例付軍職,冠帶常仕,何如?傳曰,允。
又啓曰,事變假注書任泰濬身病猝重,勢難察任,今姑改差,何如?傳曰,允。
任泰濬改差,代以林正起爲事變假注書。
朴瑞源啓曰,事變假注書林正起時無職名,令該曹依例付軍職,冠帶常仕,何如?傳曰,允。
安光宇啓曰,卽伏見大司諫柳相祚縣道封上之疏,則多有違式之處,所當還下送,使之改修正上送,而疏中所陳,係是救護,雖不得不捧入,故不審之失,不可無警,推考,何如?傳曰,允。
李勉求啓曰,行大司憲金羲淳,掌令鄭進明·宋應圭,持平李敎源牌不進,執義宋啓榦,持平李廷璞在外,監察茶時之意,敢啓。傳曰,知道。
以司諫柳鼎養,正言任文白·徐憲輔,掌令鄭進明·宋應圭,持平李敎源牌不進罷職傳旨,傳于李勉求曰,只推。
安光宇啓曰,和順縣監李光植,諫院則雖已署經,而憲府則行大司憲金羲淳,掌令宋應圭,持平李敎源牌不進,執義宋啓榦,持平李廷璞在外,只有掌令鄭進明一人,無以備員署經。行大司憲金羲淳,更爲牌招,何如?傳曰,一司除署經。
以別兼春秋洪敬謨·李紀淵牌不進罷職傳旨,傳于安光宇曰,只推。
以校理李垿,修撰洪敬謨·趙經鎭,副修撰韓用儀·李沆牌不進罷職傳旨,傳于安光宇曰,只推。
安光宇,以弘文館言啓曰,本館下番闕直,事甚未安。校理李垿,修撰洪敬謨·趙經鎭,副修撰李沆·韓用儀,旣有只推之命,竝卽牌招,以爲推移入直之地,何如?傳曰,允。
以校理李垿,修撰洪敬謨·趙經鎭,副修撰韓用儀·李沆牌不進罷職傳旨,傳于安光宇曰,只推。
安光宇,以吏曹言啓曰,因慶尙監司金魯應狀啓,星州牧使安廷善,令該曹催促急速下送事,允下矣,自臣曹屢度催促,則以爲,身病猝劇,時月之內,萬無還任之望云。雖未知其病勢之如何,而狀請催促之下,謂有身病,不卽下去者,揆以事體,誠甚未安。令該府拿問處之,何如?傳曰,允。
朴瑞源,以兵曹言啓曰,考見諸道今春官鎭門聚點狀啓,則摠戎使金基厚狀啓中本廳束伍軍兵聚點時,坡州牧,器械間多不備,隊伍亦簽兒弱云,黃海兵使趙岐狀啓中道內團束軍兵聚點時,鳳山等七邑鎭,戰馬瘦駑,服色麤劣,軍器什物,不無執頉云,全羅前兵使徐有鳳狀啓中道內束伍軍兵聚點時,萬頃等三邑,軍兵隊伍,間有老弱,器械服色,亦多渝弊,鍊習之節,不無生疎云,慶尙右兵使朴基豐狀啓中道內束伍軍兵聚點時,昌原等兩邑,器械服色,間有渝弊云,南兵使李石求狀啓中道內各邑鎭堡軍兵聚點時,文川郡,服色或不鮮明,器械間多破傷云矣。官鎭門聚點,旣係詰戎之政,軍器什物,乃是陰雨之備,則常時不能檢飭,亦不修改,致有此執頉之擧,其在戎政,誠甚疎忽。各該道執頉當該邑鎭守令·邊將,竝推考警責,何如?傳曰,允。
又以都摠府言啓曰,副摠管張鉉宅以御營中軍·軍兵等,中日試射放事,南小營晝仕出去之意,敢啓。傳曰,知道。
行大司諫柳相祚疏曰,伏以逖違天陛,今已半年矣,樗散蓬廬,微分雖安,瞻望觚,一夢長懸,不意聖恩,去益隆摯,自春徂夏,荐蒙記存,諫長除旨,前後至三,而今又恩諭遠降,馹召有命,顧此至庸無似之賤,何以得此?且惶且感,罔知攸措。跋涉登程,擬伸一肅之忱,而第伏念,臣之所叨見職,責任至重,有非如臣庸陋者,所可堪承。且臣之偏母,夙抱貞疾,恒時沈劇,近因換節,添以他祟,食飮專廢,刀圭無效,方在十分危惶之境。臣於此際,千里離捨,有非人情之所敢安,玆不得不冒陳短章,中道徑還,逋慢之罪,如何敢逃?伏乞聖慈,特垂矜察,亟遞臣所帶之任,因治臣瀆撓之罪,以肅朝綱,以安賤分焉。臣無任云云。答曰,省疏具悉。卿其勿辭救護。
上在昌德宮。停常參·經筵。
朴瑞源啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
備忘記,忠淸兵使李馨秀下直,長弓一張,長箭一部,片箭一部,筒兒一箇賜給。
朴宗京啓曰,藥房提調·副提調,持湯劑來待矣。傳曰,封入。
安光宇啓曰,別兼春秋洪敬謨·李紀淵,旣有只推之命,竝卽牌招,何如?傳曰,允。
正言徐憲輔啓曰,臣性本庸愚,跡又新進,淸朝耳目之任,初不近似,而薇垣新除,忽下於千萬夢想之外,庚牌儼臨,義分所在,雖不得不冒沒出肅,少伸叨謝之忱,而第臣於合啓中,有不可隨衆聯參者。在前如臣情蹤者,擧皆引避,輒蒙體諒之恩,今臣處義,宜無異同,其何可一刻晏然於臺次乎?請命遞斥臣職,答曰,依啓。
朴瑞源啓曰,行大司憲金羲淳,掌令宋應圭·鄭進明,持平李敎源牌不進,執義宋啓榦,持平李廷璞在外,監察茶時之意,敢啓。傳曰,知道。
以司諫柳鼎養,正言任文白,掌令宋應圭·鄭進明,持平李敎源牌不進罷職傳旨,傳于朴瑞源曰,只推。
以別兼春秋洪敬謨·李紀淵牌不進罷職傳旨,傳于安光宇曰,只推。
安光宇,以弘文館言啓曰,本館下番闕直,事甚未安。校理李垿,修撰洪敬謨·趙經鎭,副修撰李沆·韓用儀,旣有只推之命,竝卽牌招,以爲推移入直之地,何如?傳曰,允。
又以禮曹言啓曰,卽接昌陵·弘陵官員所報,則本陵祭享時造泡·香盤等節,以楊州津寬寺擧行,而本寺處在京山至近之地,生利極艱,寺破僧少,奉行無路,一依他陵寢造泡寺例,以江原道襄陽府神興寺定給屬寺,俾爲聊賴支保之地云矣。津寬寺之凋殘,果如陵官所報,年前至有定給屬寺之本寺僧徒上言,啓下臣曹,而陵官之所報,又如此,陵寢泡寺,屬寺定給,已有前例,今亦依所報施行,仍除營邑本寺諸般僧役,使之專意擧行事,分付本道道臣,何如?傳曰,允。
又以承文院都提調意啓曰,日食已過,禮部回咨,依例撰出,正書安寶後,定禁軍騎撥下送于灣府,使之入送鳳城將處,以爲轉致北京之地,何如?傳曰,允。
朴瑞源,以都摠府言啓曰,副摠管張鉉宅以御營中軍,本營諸將官射會監試事,南小營晝仕出去之意,敢啓。傳曰,知道。
又以備邊司言啓曰,卽見廣州留守趙尙鎭所報,則以爲,見今旱災太甚,移秧無望,勢將以土宜穀代播木麥二百石,黍稷各五十石,發關畿營,星火區劃於傍近邑,爲辭矣。秧節已愆,代播爲急,而本府留庫,旣無相當代播之穀種,則移濟互資之政,有不容少緩,就畿邑附近本府處留庫穀中,木麥一百石,稷黍各五十石,卽爲移劃以送,俾得及時勸播之意,分付該道道臣,何如?傳曰,允。
又以義禁府言啓曰,赤梁僉使朴楨模,庇仁縣監李元肅,藍浦縣監金鍾虎等拿來與忠淸監司趙貞喆啓本戶曹粘目,憑閱處之事,傳旨啓下矣。朴楨謨時在任所,依例發遣府書吏,交代後拿來,李元肅·金鍾虎俱在任所,發遣府羅將,拿來,何如?傳曰,待待命拿囚。
行兵曹判書朴宗來疏曰,伏以臣,材具不足以擔夯重任,精力不足以酬接劇務,頃於新除之初,猥陳情實,以蘄體諒之恩矣,批旨不許,召牌荐臨,臣感激恩私,怵畏義分,遂不得不章皇出肅,認若固有者,今已月有餘矣。量而後入,古人攸戒,不能者止,先哲有訓,臣乃不計才能之工拙,不念筋力之有無,謂寵靈可恃,謂宿趼可蹈,據不當據,强所難强,半日公役,神氣澌盡,一再行政,瘡疣百出,鞱靲之嘲訕,軍卒之嗤點,臣所自取,固不足恤,而其於僨國事而羞朝廷,何哉?負乘之懼,鍾漏之誡,參倚前衡,理實難欺,而臣未能盡誠力辭,淟涊至此,方當大政有期,京察在前,曹務之擧行,人客之酬應,雖使富於年紀,優有才氣者當之,猶當應接不暇,僨敗是懼。況臣衰邁之年,庸散之器,以何氣力,以何神識,大耐此堪承此哉?且臣痰癖怔營之症,便是數十年員疾也,每當將攝失宜,輒致如期闖發,忽自數日前,公故奔奏之餘,又値酷暑無前,重患感冒,宿症越添,榮衛外鑠,眞元內銷,頭目眩昏,胸肚痞悶,飮啖不能善下,動作不能自由,此蓋臣受氣甚脆,到老益甚。數年以來,病不離身,而幸賴恩天,優遊散地,閉戶將息,粗延微喘,忽當此大任於夢想之外,久閒之身,少勞爲祟,亢熱之毒,衰氣便受,重務未御,如縛求解,一念戰兢,病上添病,若不早自陳暴,以冀體下之仁,則公私狼狽,誠非尋常,此臣所以不避僭猥,瀝血疾籲者也,玆敢冒陳衷懇,仰瀆崇嚴。伏乞聖慈,天地父母,俯賜鑑諒,亟許遞免臣本兵之任,仍治臣瀆撓之罪,使公事無瘝,私分獲安,千萬幸甚。臣無任云云。答曰,省疏具悉。卿其勿辭,調理行公。
吏曹判書李肇源疏曰,伏以臣於前月,猥控披瀝之章,冒煩崇嚴之聽,求解一念,不啻如擔者之思歇,盲者之願視,而血懇徒歸於屢瀆,恩念竟靳於一許。竊自愧短拙之辭,膚淺之誠,未足以格槪淵衷,而亦不能不跼蹐於高厚之間也,不意提學新命,又下此際,臣之撫躬慙惶,視前尤倍,殆莫省其攸措也。臣聞,官無大小,有其名則必責其實,臣之前後所叨,以人較職,何莫非無實之名,而至若此任,尤是無實之最者也。夫以我聖上則哲之明,取之於夙夜在廷之賢,則其文學見稱,望實俱隆者,亦多其人,而乃以如臣之寡陋謏蔑者,苟然濫充,若是無難,名器之玷辱,公議之嗤點,所關豈細故也哉?噫,臣少而失學,老益荒廢,些少記誦,便成沒碑,尋常書牘,猶患腐毫,短澁懵塞,隨處敗露,眞所謂鉛刀不可試割,禿箒不可掃塵者也。臣之本末,人孰不知,而今乃進之館閣之上,責以考試之任,使之辨別功令之優劣,旋斡文體之淳漓,以贊淸朝黼黻之治,則適足以貽寵簡之累,而招濫竽之羞而已,官以文爲名,而無文之實如此焉,則尙可使之一朝居也。且以臣本職言之,至今久縻,實非意慮之攸及,而有召輒膺,無政不行,有似乎恬若固有,欣然樂爲者,殆將半年于玆矣。臣雖奊詬,尙具彝性,每一循省,寧不踧踖,而若其僥倖企祝者,則醜拙之形,久益畢露,鞶帶之褫,庶無終日,而荏苒之頃,政月又屆矣。夫臘六連行,其例甚罕,雖古之碩德宏材,績用茂著者,亦多逡巡斂避,不敢冒當,臣是何人,揚揚久居,一之已誤,其可再乎?藉使臣忝叨不至甚久,疵謬不至甚著,及是時也,俾得以早自許解,則在臣身,可免顚躓,在國事,不至僨敗,豈不爲公私兩幸,而苟或一直蹲仍,不思變動,上下之間,唯姑息是務,則畢竟罪釁冞積,而狼狽隨至,臣之一身,雖不足恤,其於國事,何哉?嗚呼,臣家本寒素,跡又孤畸,而濫荷洪造,冥升至此,五六年來,臣子臣姪,俱竊科第,出入邇列,譬如膏露甘雨,不遺於散木凡卉,霑濡長育,恩榮已極,而臣又久處權要,宜解未解。今此兼銜,復申之以一時淸峻,華顯之若偏,門闌之驟耀,歷數朝端,殆罕其儔,器滿則溢,理所必至,福過而災,憂在無幸,寤寐慄慄,有時驚噩,臨淵集木,猶未足以喩臣衷之萬一也。臣之連章疾聲,屢煩呼籲者,非獨以貧榮之譏,妨賢之嫌而已,亶以爲朝廷重名器也,爲世敎惜廉防也,言實由中,諒非飾外。伏乞聖慈,特垂矜察臣之所帶本兼諸職,竝行遞改,使官方無濫,賤分獲安焉。臣無任云云。答曰,省疏具悉。卿其勿辭行公。
上在昌德宮。停常參·經筵。
卯時,灑雨下雨,測雨器水深五分。
李勉求啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
朴瑞源曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
朴宗京啓曰,藥房提調·副提調,持湯劑來待矣。傳曰,封入。
安光宇啓曰,別兼春秋洪敬謨·李紀淵,旣有只推之命,竝更牌招,以爲會圈之地,何如?傳曰,允。
李勉求啓曰,行大司憲金羲淳,掌令鄭進明·宋應圭,持平李敎源牌不進,執羲宋啓榦,持平李廷璞在外,監察茶時之意,敢啓。傳曰,知道。
以司諫柳鼎養,正言任文白,掌令宋應圭·鄭進明,持平李敎源牌不進罷職傳旨,傳于李勉求曰,只淮。
以別兼春秋洪敬謨·李紀淵牌不進罷職傳旨,傳于安光宇曰,只推。
以校理李垿,修撰洪敬謨·趙經鎭,副修撰韓用儀·李沆牌不進罷職傳旨,傳于安光宇曰,只推。
安光宇啓曰,吏曹郞廳來言,臺諫有闕,政事,取稟。傳曰,當日爲之。
又啓曰,吏曹郞廳來言,政事當日爲之事,命下,而判書李肇源,參判李好敏,參議金會淵,俱以病不來,不得開政云,判書·參判·參議,竝卽牌招,何如?傳曰,允。
又啓曰,吏曹判書李肇源,參判李好敏,參議金會淵牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,更爲牌招,何如?傳曰,允。參議只推,與判書·參判,一體更爲牌招。
又啓曰,吏曹判書李肇源,參判李好敏,參議金會淵再牌不進推考傳旨及罷職傳旨,今方捧入,而開政命下之後,如是違牌,不卽承膺,事甚未安。判書·參判,所當更請牌招,而係是一日三牌,何以爲之?敢稟。傳曰,參議只推,與判書·參判,一體更爲牌招。
有政。吏批,判書李肇源進,參判李好敏牌不進,參議金會淵牌不進,右承旨朴瑞原進。以金蘭淳爲正言,金羲淳爲兼左賓客,元在明爲輔德,金會淵爲兼輔德,李在純爲社稷令,李舒爲永禧殿令,徐有昌爲敦寧判官,具悌元爲漢城主簿,沈湜爲明陵別檢,李若洙爲寧越府使。故都事尹晩東贈吏參例兼,故都正尹得運贈吏議,以上全羅兵使尹郁烈兩代,故文學鄭槃贈吏參例兼,故縣監鄭東明贈吏議,以上考全羅兵使鄭來升兩代追贈。左賓客徐榮輔,右賓客南公轍,左副賓客朴宗來,右副賓客金羲淳。
兵批,行判書朴宗來受由,參判柳病,參議鄭景祚病,參知李德升入直進,右副承旨李勉求進。護軍單沈公燁,副護軍單李廷奎·徐亮修·李章紹·李宜秀·權峻,鄭宅恒·兪武煥·趙敬日,副司果單徐憲輔·李友秀,副司正單柳榮輔·林正起,山馬監牧官金嬴礎,所己萬戶李洛培,以上仍任事,承傳。
朴瑞源啓曰,吏曹參議金會淵三牌不進,依定式禁推傳旨捧入之意,敢啓。傳曰,知道。
以吏曹參議金會淵三牌不進禁推傳旨,傳于朴瑞源曰,分揀。
李勉求啓曰,歲抄文書,何等重大,而今番吏曹歲抄中,有當入而見漏者,事甚踈忽,不可無警。當該堂上推考,原歲抄,使之改修正以入,何如?傳曰,允。
又啓曰,吏曹判書李肇源旣入闕中,兼帶弘文提學,不爲肅謝,直爲出去,事甚未安,推考,何如?傳曰,允。
朴瑞源啓曰,明日次對,兩司當爲進參,除在外外,未肅拜·呈告人員,竝待開門牌招,何如?傳曰,允。
以慶尙監司金魯應狀啓洪原格軍金禹三等延日縣沙大卽津渰死事,傳于李勉求曰,聞甚矜惻,原恤典外,別加顧助,如有生前身還布,蕩減事,分付。
朴瑞源,以都摠府言啓曰,副摠官金益彬以禁衛中軍,本營諸將官射會監試事,新營晝仕出去之意,敢啓。傳曰,知道。
又以備邊司言啓曰,卽見京畿監司李存秀狀啓,則以爲,見今初庚已過,未移之秧,無望食實,代播爲急,而道內會付木麥零星,無以排比,海西沿海附近邑及關東沿江與本道接壤諸邑木麥限二千石,卽爲區劃,及時代播事,請令廟堂稟旨分付矣。秧節已過,代播方急,而本道會付留庫還穀中,旣無相當代播之穀種,則不可無從便移濟之政,就附近海西·關東兩道應留中木麥各一千石,卽令移劃於本道,以爲及時代播之地,而仍以此意,分付該道道臣,何如?傳曰,允。
李勉求,以義禁府言啓曰,保放罪人姜彙鈺,還囚捧供以入之意,敢啓。傳曰,知道。
禁府啓目,鍾城前府使姜彙鈺亦,拈出前供中與道啓相左者,逐條發問,到底窮覈是白乎,則道啓論列十七條中,十一條則或云襲謬,或稱補賑,不敢全諱,無辭自服是白遣,餘外六條,其所發明,亦涉遁辭兺除良,雖以十一條已輸款者,言之,論其所犯,俱係贓案,所當請刑是白乎矣,曾經侍從,勿爲請刑,載在大典通編,議處,何如?判付啓。依允。又啓目,旌義前縣監權就一原情云云。問目內辭緣,泛稱遲晩,刑推得情,何如?判付啓,除刑推議處爲良如敎。又啓目,星州牧使安廷善,原情云云。傳旨內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付啓。依允。
上在昌德宮。停常參·經筵。
自卯時至巳時,灑雨下雨,測雨器水深一寸三分。
藥房都提調金思穆,提調金蓍根,副提調朴宗京啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜,王大妃殿氣候,何如?惠慶宮氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·惠慶宮·嘉順宮,藥房口傳問安。答曰,知道。世子宮口傳問安。答曰,知悉。
朴瑞源,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
李勉求啓曰,行大司憲金羲淳,掌令鄭進明,持平李敎源牌不進,執義宋啓榦,持平李廷璞在外,掌令宋應圭陳疏,監察茶時之意,敢啓。傳曰,知道。
朴瑞源啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
傳于朴瑞源曰,大臣·備局堂上引見。
安光宇啓曰,別兼春秋洪敬謨,李紀淵,旣有只推之命,竝卽牌招,以爲會圈之地,何如?傳曰,允。
又啓曰,應敎李龜雲,副應敎洪大浩在外,副校理任俊常差祭,鄭元容內閣直,玉堂上下番俱空,事甚未安。校理金熙華·李垿,修撰洪敬謨·趙經鎭,副修撰李沆·韓用儀,竝卽牌招,以爲推移入直之地,何如?傳曰,允。
以司諫柳鼎養,正言任文白·金蘭淳,掌令鄭進明,持平李敎源牌不進罷職傳旨,傳于李勉求曰,只推。
以別兼春秋洪敬謨·李紀淵牌不進罷職傳旨,傳于安光宇曰,只推。
以校理李垿·金熙華,修撰洪敬謨·趙經鎭,副修撰李沆·韓用儀牌不進罷職傳旨,傳于安光宇曰,只推。
以京畿監司李存秀狀啓,坡州牧使李鼎會,身病沈重,呈狀乞遞,不得已罷黜事,傳于安光宇曰,令該曹口傳差出,催促下送。
吏曹口傳政事,以柳漢源爲坡州牧使。
安光宇以侍講院言啓曰,卽接翊衛司牒呈,則以爲,本司副率李羲先,移拜平市署直長矣,取考本司故事及謄錄,則參下桂坊,除非特敎相換,仕滿陞六及應避外,元無無端移遷之例,今此副率之移遷,揆以格例,殊涉未安,卽爲啓稟請仍,爲辭矣。參下桂坊官之不待仕滿,無端移遷,旣無已例,則本司之請仍,事理固然,前副率李羲先仍任,何如?傳曰,允。
又以吏曹言啓曰,因濟州察理使李在秀別單備邊司草記內,旌義前縣監康聖翊,前察訪高鳴鶴,事親盡道,行己有素,濟州生員吳霑,粗解文字,不染俗習,令該曹收用事,允下矣。康聖翊·高鳴鶴·吳霑等三人,以遠島之人,或事親盡道,行己有素,或粗解文字,不染俗習,至登薦剡者,極爲嘉尙。在朝家激勸之政,合有褒奬之典,自臣曹另加收用,何如?傳曰,允。
朴瑞源,以都摠府言啓曰,入直軍兵等中日習射技放事,標信啓下矣,雨勢如此,不得設行之意,敢啓。傳曰,知道。
又以兵曹言啓曰,今六月初五日土王用事改火進上時,宗廟署·社稷署永禧殿·永寧殿·景慕宮·毓祥宮·宣禧宮,依例改火,奎章閣·議政府·承政院·漢城府,一體頒火之意,敢啓。傳曰,知道。
禁府啓目粘連,向前姜彙鈺亦,出自侍從臣任芻牧,罔乏恤民之道,恣行法外之事,十七條所犯,無非不正名色,數千包穀物,惟意添錄民名,未及收捧,則先自取用於元還之中,査其濫捧,則反爲移錄於官用之簿。甚至無耗之耗,前所未有,罰穀之穀,無難創行,此皆已輸款十一條所犯,而外此六條,其所自明,亦涉遁辭,不足準信兺除良,邑簿現捉,道啓丁寧,其許多病民蔑法之事,已是難赦之贓案,則無論謬例之蹈襲,賑資之補用,律之常憲,不可以尋常那移論,以此律爲白乎旀,至於分錄民人之還穀段,一依道啓施行之意,分付,何如?判付啓。依允。又啓目粘連,向前權就一亦,謂有京債,私貸民貨,已是法外兺除良,儒鄕新錄,吏校差任,賄賂公行,論啓丁寧,不可以囚供之發明,有所參恕,以此照律,何如?判付啓。依允。又啓目粘連,向前安廷善亦,催促還任,成命已下,而謂有身病,不得不去,事體所在,誠甚未安,以此照律,何如?判付啓。依允。
掌令宋應圭疏曰,伏以臣,空踈湔劣,百無肖似,前後踐歷,罔非踰分,內而横經於金華,外而佩符於下邑,涓埃無報,愆尤徒積,每一循省,愧懼交中,廼者瀛館除命,忽下於積年病蟄之中,願切覲耿,義不俟駕,顚倒登途,來伏旅舍,得以重尋花磚之步,復持靑綾之被,臣之志願,於斯足矣。雖卽日退塡溝壑,更無餘恨,不自意掌憲新命,又下是際,除旨聯翩,召牌屢降,臣是何人,荐被恩榮,廼至於此也?夫淸朝臺閣之任,本非如臣謏劣所敢承當,而況今世道日壞,百度懈弛,天災荐臻,萬姓魚喁,正宜糾劾官邪,振起頹綱,而苟論其責,捨臺閣,奚以哉?今若貪戀蹲冒,徒招噤烏之譏,則臣不足恤,其於負聖恩而累淸朝,何哉?反復思惟,承膺無路,玆敢冒控短章,仰瀆崇嚴。伏乞聖明,俯垂鑑諒,亟命鐫遞臣職名,因治臣瀆擾之罪,以肅朝綱,以安臣分焉。臣於乞免之章,不宜贅他,而惟是民國一念,炳然如丹,有不容泯默者。目今公私儲蓄,日枵月竭,八域同然,而三南尤甚,雖在中歲,尙患不敷,況於荐飢之時,將何以支經用而議賑濟乎?爲方伯·守令者,雖使殫竭誠力,補苴罅漏,猶患龜背之刮毛,莫救鴻雁之集澤,而今也一切反是,其所厲民而肥己,殆若乘時而射利,甚至於莫重王稅,恣意換實,民納之精實,執以爲錢,倉儲之虛殼,取以充數。及其輸納之際,雖有倉官之退却,而畢境許捧,未知誰執其咎,以此推之,中外之支用,來頭之賑濟,眞所謂無麪不托,而凡百有司之蠧公營私,亦可謂無所不有。臣謂別遣繡衣,及時按廉,逐邑詳査,使彼濱死之民,得免溝壑之慘,有不可緩也。嗚呼,備無之災,古今恒有,而未有如近年之甚,而亦未有如今年之甚也,三朔不雨,四野龜坼,圭璧十擧,靈應漠然,間或一再驟䨟,殆若洪爐之點滴。大無之災,盡劉之歎,迫在呼吸,而此猶不足,廼於盛陽之節,又有日蝕之警,夫災不虛生,必有其由,此政君臣上下焦遑煎急,若救焚拯溺之不容少緩,而一直伈泄,視若固然,大小臣工,息偃恬嬉,一事不見施措,一言無所警告。夫至愚而神者,民也,彼將曰,天怒於上而不知戒,民匱於下而不加恤,廟堂則按例而己,臺閣則含默而己,吾屬誰恃誰頼云爾,則亦將何辭而自解哉?臣竊爲今日朝廷慨惜焉。且臣於近日之隄防,有不勝萬萬駭惋者。噫嘻痛矣,鍾一,是何等窮天地亘萬古所未有之極逆大憝也,苟有殄育之典,夷族之法,則豈可不施於此賊,而當初治獄失之太寬,使其凶醜之親屬,獲保首領,得至今日者,天網可謂恢矣,輿憤尙未洩矣。彼朴大圭者,卽逆一之至親,而自同無故,偃處城闉,其放恣無忌,久爲一世之指目,而廢枳纔過周歲,官職自如,姓名則無礙於政注之間,蹤跡則周旋於臚唱之班,揚揚出肅,睯無顧畏,蹙伏底意,此可謂王綱之克擧,而亂賊之知懼乎?臣謂僉知朴大圭,亟令刋去仕籍,仍施放逐之典,斷不可已也。臣無任云云。省疏具悉。朴大圭事,依施,爾其勿辭察職。
甲戌六月初五日寅時,上御熙政堂。藥房入診,大臣·備局堂上引見入侍時,右承旨朴瑞源,假注書柳榮輔,事變假注書林正起,記注官朴思彦·林景祚,領議政金載瓚,左議政韓用龜,知中樞府事南公轍,戶曹判書李相璜,知中樞府事李堯憲,大護軍林漢浩,訓鍊都正李溏,韓陵君李海愚,禮曹參判金魯敬,行護軍李羲甲·金基厚·金履喬,以次進伏訖。載瓚等曰,日氣極熱,夜又忒甚,聖體,若何?上曰,一樣矣。載瓚等曰,寢睡·水刺之節,何如?上曰,一樣矣。載瓚等曰,王大妃殿氣候,何如?上曰,一樣矣。各殿·宮氣候,亦一樣矣。領府事李時秀,都提調金思穆,提調金蓍根,副提調朴宗京,記事官李驥秀,待敎李鶴秀,追入進伏,別待令副護軍洪旭浩,副司勇權以中·李命運,醫官吳千根·李漢臣·趙宗協·秦東秀·卞之錞·李彦厚·李重恒,以次進伏楹外訖,時秀等曰,日候蒸熱,聖體,若何?上曰,一樣矣。各殿·宮氣候,亦一樣矣。仍命醫官入診,旭浩·以中·命運,以次診候訖,退伏次第奏曰,脈候左右三部調均矣。思穆曰,湯劑進御,今二十貼矣,繼進當否,當退而議定矣。上曰,唯。仍命藥房先退,宗京等退出,上曰,次對爲之。載瓚曰,近日雨澤,非不間間霑潤,而終靳一霈,已近中庚,未移者更無餘望,已移處亦將漸枯,畿內·三南,殆無優劣,而秋事今幾判歉,國計民事,誠不知何以爲計矣。然而來後救荒,惟在及今儲穀,而諸路穀摠,比之己巳·庚午,不啻大縮,況未捧虛留,無邑不然,若使待春開賑,則轉移路阻,拮据沒策,必無而臨時容措,預講生穀之方,卽急務之不容少遲者也。兩西昨年秋事,果得稍優,穀價比他道甚輕,今又雨暘連調,豊登有望,若於秋成之後,貿得十餘萬包各穀,可爲都民及畿·湖接濟之資。且嶺南左道,無異畿內,民情悶急,殆同己巳,而該道穀簿,近又不敷,除非移粟之擧,不可專靠於該道,北道交濟穀,卽是兩道互資之意也。今年已以嶺穀,救得北民,今幸南·北關農形,庶占有秋,待春南運,勢所不已,先期行會,使之備預待時,聞命卽發,兩西穀貿置本錢,姑未定其容入幾何,而令戶惠聽早究方便之策,以爲及期擧行之地,以此分付該曹·該廳,何如?上曰,依爲之。出擧條載瓚曰,新鑄錢之定年限行用,雖是定式,而公私錢荒,近尤爲甚,且將貿置西穀,有難遲待年限,自今取用之意,分付戶曹·惠廳,何如?上曰,依爲之。出擧條載瓚曰,四道民事,茫無涯畔,而目下奠安之方,來後接濟之責,專在守令,古人所謂具百萬栗易,得一守令難云者,政謂是也。在昔癸·甲之歉,以擇守令爲第一先務,渙發綸音,別下飭諭於京外攸司之臣,而見今災荒,甚於癸·甲,國計民力之勢到弩末,又非癸·甲之所比論,則若於差除之際,一或不擇,其於民國,尤將何如也?自今都政,勿拘格例,壹意愼擇之意,申飭銓曹,守令中果有治績優可幹當者,雖已瓜準當遞,必爲狀聞請仍,如或不能事事,則無憚大吏,無顧顔私,竝卽一一罷遣之意,分付四道道臣,何如?上曰,依爲之。出擧條載瓚曰,荒年市直之乘時刁蹬,直民命攸關,而今則秋事未判,穀價先踴,市肆之間,間多持錢而未售,以是而民勢益急,民騷日甚,此專由於市井則專事射利,商賈則藏穀待時,低仰操縱,惟意所欲之致也。平物價順民情,救荒之急務,而今不可一直任他,戶惠廳貢米頒下時,裁量多寡,斟酌高低,各爲定價出給,俾不得私自加減於官定之外,平市署則嚴飭米穀各廛,升斗之間,更無得如前低仰之意,分付,何如?上曰,依爲之。出擧條載瓚曰,歉歲糜穀之弊,莫如酒政,遇歉禁酒,尤當加意,而向於己巳,亦爲筵奏行禁矣,今亦一依己巳已例,令法司·捕廳,嚴加禁斷,而寬以數朔之限,自八月初一日始令出禁,釀酒之本,卽在麴子,先事洞諭,俾無得造麴買賣,而蓋自前酒禁之弊,班戶乘時榷酤,而編氓有次骨之怨,禁隷因贖漁利,而小民爲剜心之痛,其所以便民者,適足爲撓民。今番則班戶則律用加倍,法司則勿懲贖錢,區別其大小釀,若大釀則勿懲贖直配,小釀則減一等勿配,代以刑杖,各當其罪,更勿以贖錢侵懲之意,竝爲嚴飭,以此意各道·各都,一體行會,以爲京外同禁之地,何如?上曰,依爲之。出擧條載瓚曰,頃因嶺南道臣狀請,被雹諸邑牟,還作租石數抄啓之意,覆啓行會矣,卽見該監司金魯應狀啓,則以爲,宜寧等二十五邑牟還當作租之數,合爲三萬六千六百六十四石零,故邑名石數,修成冊上送,請令廟堂稟處矣。以麥爲租,當捧退限,果爲民邑兩便之政,而若使秋穀,又不如夏穀,則近四萬石之今遞退限,向後收殺,將如何爲處也?姑令各該守令,勿擾勿弛,從長畢捧,如果畢竟難捧,勢在末如之何,則始爲抄出各邑石數,從實狀更爲啓聞之意,分付。日前畿邑換租之請,數旣無多,故不得已覆奏許施,而秋事判歉,畿·嶺無異,勿以準請弛捧,必期盡數收納之意,一體申飭於京畿道臣,何如?上曰,依爲之。出擧條載瓚曰,近日湖西道臣事,誠爲慨然矣,不能察飭之責,卽是勤攻,而本事則日前聖批,極爲鄭重,更無必辭之義,而頃旣審理有命,今又貶月在卽,一直深引,無意擧行云。設有私義之必難强者,顧今秋事,幾判民憂罔涯,此時按道之臣,惟當不敢言私,盡瘁爲期,而乃反瘝曠至此,此豈朝家委寄之至意哉?忠淸監司趙貞喆,姑先從重推考,使之專意視事,無或更引之意,嚴飭,何如?上曰,依爲之。出擧條載瓚曰,桂坊參下官之他司遷轉,本無桂坊故事,況有先朝受敎,而日昨政,副率李羲先,移拜平市直長,政官不審之失,誠爲未安。望筒勿施,政官推考,李羲先仍任前職,何如?上曰,依爲之。出擧條載瓚曰,樂工·醫女選上之際,貽弊一邑,殆甚於陞戶抄上,而歉歲侵民,莫此爲甚。莫重惟正之供,亦當寬假,則此豈可使不念病民之弊,一直侵督乎,遇歉諸道,則限年豊姑爲退限之意,分付各該司,何如?上曰,依爲之。出擧條思穆曰,副司勇權以中·李命運出入診筵,經歲勤勞,不可以軍銜,一向入參於議藥之時,竝陞六調用之意,分付銓曹,何如?上曰,依爲之。出擧條瑞源曰,今日賓對,兩司無一人進參,事甚未安。違牌諸臺,竝推考,何如?上曰,依爲之。出擧條進御加味六君子湯,自今日停止事。出榻敎惠慶宮進服加味異功散前方中,加香薷·穗白·扁豆各一錢,自今日五貼式,日次製入事。出榻敎仍命退,諸臣以次退出。
上在昌德宮。停常參·經筵。
李勉求啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
傳于安光宇曰,掌令宋應圭上疏,有別遣繡衣之請,當此歉年,按廉之政,不容少緩。其便否,遣史官問議于領·左·右相,可合人抄啓。
安光宇啓曰,玉堂上下番俱空,已至多日,事甚未安。校理李垿·金熙華,修撰洪敬謨·趙經鎭,副修撰李沆·韓用儀,旣有只推之命,竝更牌招,以爲推移入直之地,何如?傳曰,允。
以校理李垿·金熙華,修撰洪敬謨·趙經鎭,副修撰李沆·韓用儀牌不進罷職傳旨,傳于安光宇曰,只推。
安光宇啓曰,玉堂上下番俱空,事甚未安。校理李垿·金熙華,修撰洪敬謨·趙經鎭,副修撰李沆·韓用儀,旣有只推之命,竝更牌招,以爲推移入直之地,何如?傳曰,允。
又啓曰,別兼春秋洪敬謨·李紀淵,旣有只推之命,竝更牌招,以爲會圈之地,何如?傳曰,允。
以別兼春秋洪敬謨·李紀淵牌不進罷職傳旨,傳于安光宇曰,只推。
李勉求啓曰,行大司憲金羲淳,掌令鄭進明·宋應圭,持平李敎源牌不進,執義宋啓榦,持平李廷璞在外,監察茶時之意,敢啓。答曰,知道。
以司諫柳鼎養,正言任文白·金蘭淳,掌令鄭進明·宋應圭,持平李敎源牌不進罷職傳旨,傳于李勉求曰,只推。
安光宇,以侍講院言啓曰,新除授兼輔德金會淵,除拜後,過三日不爲出肅,卽爲牌招察任,何如?傳曰,允。
以兼輔德金會淵牌不進罷職傳旨,傳于安光宇曰,只推。
安光宇,以奎章閣言啓曰,列聖御製合附本進書吉日,令日官池景泌推擇,則今六月二十四日卯時爲吉云,以此日時擧行之意,敢啓。答曰,知道。
李勉求,以都摠府言啓曰,副摠管尹魯東,以同知義禁府事,本府坐起,晝仕出去之意,敢啓。答曰,知道。
禁府照目粘連,鍾城前府使姜彙鈺矣,本府議啓內,觀其所供,促行意在省弊,拖威跡非開釁,而臨時不能審愼,踈忽之罪,在所難免,以此照律爲白乎旀,又議啓內,出自侍從,身任芻牧,罔念恤民之道,恣行法外之事,十七條所犯,無非不正名色,數千包穀物,惟意添錄民名,未及收捧,則先自取用於元還之中,査其濫捧,則反爲移錄於官用之簿,甚至無耗之耗,前所未有,罰穀之穀,無難創行。此皆已輸款十一條所犯,而外此六條,其所自明,亦涉遁辭,不是準信兺除良,邑簿現捉,道啓丁寧,其許多病民蔑法之事,已是難赦之贓案,則無論謬例之蹈襲,賑資之補用,律之常憲,有不可以尋常那移論。以此照律,罪杖一百收贖,告身盡行追奪,流三千里定配,又五年禁錮,私罪,奉敎依允。又照目粘連,星州牧使安廷善矣,本府議啓內,催促還任,成命已下,而謂有身病,不卽下去,事體所在,誠甚未安。以此照律,罪笞四十收贖,付過還職,私罪,奉敎依允爲旀,議減一等爲良如敎。又啓目粘連,旌義前縣監權就一矣,本府議啓內,謂有京債,私貸民貨,已是法外兺除良,儒鄕新錄,吏校差任,賄賂公行,論啓丁寧,不可以囚供之發明,有所參恕。以此照律,罪杖七十收贖,告身盡行追奪,徒一年半定配,私罪,奉敎依允爲旀,功減一等爲良如敎。
吏曹判書李肇源疏曰,伏以臣之連章疾聲,屢控而不知止者,以公以私,不容但已,而及承聖批,又靳恩許。臣之慙恧悚蹙,去益靡措,而一味瀆擾,有非義分之所敢出,又未免隨詣召牌,黽勉行政,際伏見掌令宋應圭之論朴大圭疏本,則臣於此,有不得不瞿然自引者。蓋大圭之當初銓罰,在於臣待罪亞堂代斲行政之時,而旣非應坐支屬,則因以永刋舊望,似係法典之外,故臣於月前,始解其罰,只復其銀臺舊望。雖與注擬於尋常除拜之間者,有異,而今者臺參峻發,至以官職自如,爲辭,則銀臺復望,亦其官職自如中,一事也,在臣道理,豈容晏如,玆敢短章陳暴,以效首實之義。且念臣,近因庚炎彌酷,中㱡㱡,寧日恒少,而日昨退自政席,猝患暑癨,上吐下瀉,臭汗如漿,渾身烘熱,食飮全却,暈眩委仆,宛轉叫苦,以若病狀,時日之內,萬難自力。見今政月已屆,曹務多積,而緣臣所苦之難强,將歸於多少瘝曠,則此亦臣溺職之大者也,玆敢略暴情實,仰瀆崇嚴。伏乞聖明,亟賜鐫改,使職事無闕,微分獲安,千萬幸甚。臣無任云云。答曰,省疏具悉。卿其勿辭,調理行公。
吏曹參判李好敏疏曰,伏以臣,荒踈譾劣,百不猶人,優游散銜,尙患不稱,佐貮銓衡,尤非可論,而前後濫叨,已踰涯分,夤緣代斲,亦非一再,隨處生疣,無往非罪。居常悚蹙,惟譴何是俟,卽伏見大僚筵奏,則以副率李羲先,移拜平市直長,至請問備之典,臣於是,滿心惶恧,莫省攸措。夫桂坊官參上·參下之遷轉他司,前後政注,不無可據,故臣果認以爲例,信心擧擬,而至於先朝受敎,不載銓曹謄錄,臣未及聞知矣,職忝銓選,尙且矇眛,將焉用如許政官爲哉?且臣有狗馬賤疾,當暑添劇,宛轉牀笫,不省四到,時日之間,蠢動無路,玆敢不避猥越,仰瀆崇嚴。伏乞聖慈,俯垂鑑諒,亟遞臣所帶職名,以安微分,不勝幸甚。臣無任云云。答曰,省疏具悉。卿其勿辭行公。
司諌柳鼎養疏曰,伏以臣,卽伏見掌令宋應圭疏本,則以近日臺閣之含嘿,深致慨惜之意,臣瞿然慙恧,誠不省措躬之所也。嗚呼,今日國勢,其將曰,何等時也?天災時變,式月斯生,世道人心,如水益下,內而紀綱陵夷,號令不行,外而生民倒懸,蓄儲罄竭,土崩之形,匪朝伊夕,而大官小官,若視秦瘠,一直恬嬉,使萬斛龍驤,泛泛於洋海之中,而不操其柁,不理其楫,以風浪之姑不驟至,認爲目前之幸者,吁亦怕矣。當此之時,宜令剛方直諒之士,列於臺端,上糾朝政,下察官邪,冠豸所指,群奸莫遁,驄馬所到,百僚畏避,剛柔焉無或吐茹,細大焉無有遺漏,然後庶可爲不負朝家設置諫官之意,而今也則一切反是,纔經郞署,便作階梯,朝承除書,暮卽厭避,以媕婀爲能事,以違傲爲高致,習俗已痼,莫之能醫,識者之寒心,厥惟久矣,而特今日始有言之者耳,苟論其罪,臣爲最尤。臣本儱侗譾劣,百不猶人,晩竊科第,歷踐淸要,柏府薇垣,除旨聯翩,臣亦世祿之裔耳,區區願忠之誠,豈後於人,而志氣本自荏弱,見聞不免固陋,前後屢叨,不敢出一言·論一事,苟然充位,虛糜太倉之祿,臺言之斥以含嘿,固當拜受之不暇,何敢有一毫分疏底意,而其人則雖不足言,其官則古之臺閣也,今若恬然無恥,不思所以自引之擧,則其於官方,何,其於廉隅,何?玆敢不避猥越,露章自列。伏乞聖慈,俯垂鑑諒,亟降譴罰,以爲爲臺官不職者之戒焉。臣無任云云。省疏具悉。爾其勿辭察職。
正言任文白疏曰,伏以今日國勢之岌嶪,民志之泮渙,實有矯救無策,收拾不得者,此誠往古人國之所罕有也。古之善治國者,必以正名分·振紀綱·進人才,爲先,故名分正而天地位焉,紀綱振而敎化行焉,人才進而政令施措,各得其宜,士操廉雅,民俗淳熙,躋一世於春臺壽域之中。猗歟我殿下,以堯·舜之聖德,體先朝之遺志,一念圖治,治具畢擧,凡所以靖世道·安民生之方,靡所不用其極,則庶幾治化之盛,作成之美,可以溢金膏而調玉燭矣。夫何近年以來,星雷之變,日月之蝕,相屬而現,兩西之饑饉,三南之歉荒,荐仍,而至民有塡壑之憂,市有剽金之患,以至莫可收拾之境,古人所謂痛哭流涕者,不幸而近之矣。噫,人心之陷溺,世道之乖舛,豈有如近日之甚者乎?天災時變,昭視警惕,而朝無謇諤之風,財匱民貧,最宜軫恤,而國無經濟之策,媕婀成習,振刷無期,稍欲自好者,謂之無奈斯何,而因循爲事,專事肥己者,少無顧忌,而剝剖爲計,是非將混,而貪墨無懲,百弊蝟生,衆瘼毛興,而民不堪其苦,此莫非名分不正,紀綱不振,人才不進之致也。苟使明於事務,達於治體者,置之耳目之任,而使盡其繩糾裨補之責,難保其矯革之必得其宜也,而況臣庸材蔑學,百爲無當者,何以稱臺閣之重任乎,亦何以論今日之世道乎?臣於此職,非敢揚揚冒據,而向因雜科監試之有命,雖不得不章皇出肅,而往役纔畢,連事違傲,非不知義分之所不敢,而其奈人器之所不稱,何哉?每一念至,不覺騂顔而汗背,卽伏見掌令宋應圭疏本,則有曰,臺閣含嘿者,政爲如臣者,道也,其所慨惜者,亦必指如臣者,發也。夫言官之不言,罪也,臣罪臣所自知,而人之罪臣,亦臣所自料也,臣何敢復事蹲仍,不顧人言之可畏,而重貽臺閣之羞恥也哉?伏願殿下,亟遞臣所帶之職,仍治臣不職之罪,以肅朝綱,以安賤分焉。臣無任云云。省疏具悉。爾其勿辭察職。
上在昌德宮。停常參·經筵。
自卯時至巳時,灑雨下雨,測雨器水深七分。
朴瑞源啓曰,行大司憲金羲淳,掌令宋應圭,持平李敎源未肅拜,執義宋啓榦,持平李廷璞在外,掌令鄭進明呈辭,監察茶時之意,敢啓。傳曰,知道。
又啓曰,來十一日朝參日次矣,敢稟。傳曰,停。
安光宇啓曰,來十一日輪對日次矣,敢稟。傳曰,當次人受點後,日次待令。
朴瑞源啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
傳于安光宇曰,傳香承旨馳詣明陵,奉審摘奸,局內諸陵,一體奉審以來。
安光宇啓曰,別兼春秋洪敬謨·李紀淵,旣有只推之命,竝卽牌招,以爲會圈之地,何如?傳曰,允。
傳于安光宇曰,留院公事入之。
朴瑞源啓曰,持平李廷璞,下諭後,過限不上來,依定式遞差傳旨及禁推傳旨,捧入之意,敢啓。傳曰,知道。
以前持平李廷璞禁推傳旨,傳于朴瑞源曰,分揀。
朴瑞源啓曰,行都承旨朴宗京,行左承旨吳泰賢今日不爲仕進,左副承旨金熙周在外,右副承旨李勉求式暇,同副承旨安光宇奉審進去,院中只有臣一人,伴直無人。行左承旨吳泰賢,所當牌招,而拘於廳規,不得請牌,何以爲之?敢稟。傳曰,牌招。
以校理李垿·金熙華,修撰洪敬謨,副修撰李沆·韓用儀再牌不進罷職傳旨,傳于安光宇曰,只推。
安光宇,以弘文館言啓曰,本館上番闕直,事甚未安。校理金熙華·李垿,修撰洪敬謨,副修撰李沆·韓用儀,旣有只推之命,竝卽牌招,以爲推移入直之地,何如?傳曰,允。
朴瑞源,以兵曹言啓曰,今月初十日一內禁軍番次矣,該番將未差之代,依承傳口傳擬入之意,敢啓。傳曰,知道。
兵曹口傳政事,以申炯爲內禁將。
朴瑞源,以備邊司言啓曰,卽見全羅監司金啓溫狀啓,則以爲,荐歉之餘,穀簿不敷,窮夏農糧,排比無路,各邑鎭還餉留庫條中限三萬石特許加分事,請令廟堂稟旨分付矣。農糧專靠還穀,元巡無以排比,況窮節穀渴之時,民情尤當悶急,一依道臣所請數爻,許令加分,何如?傳曰,允。
又以義禁府言啓曰,僉知朴大圭仍施放逐之典事,承傳啓下矣,朴大圭放逐之意,敢啓。傳曰,知道。
又以義禁府言啓曰,時囚罪人姜彙鈺杖一百收贖,告身盡行追奪,流三千里定配,又五年禁錮,照律公事判付內,依允啓下矣。姜彙鈺杖一百收贖,告身盡行追奪,慶尙道昌原府流三千里定配,又五年禁錮,而以議啓內辭意,具罪目,依例發遣府書吏,押送配所,何如?傳曰,允。
又以義禁府言啓曰,時囚罪人權就一杖七十收贖,告身盡行追奪,徒一年半定配,照律公事判付內,依允,功減一等事,命下矣。權就一功減一等,杖六十收贖,告身盡行追奪,忠淸道黃澗縣新興驛,徒一年定配,而以議啓內辭意,具罪目,依例發遣府羅將,押送配所,何如?傳曰,允。
上在昌德宮。停常參·經筵。
朴瑞源啓曰,行大司憲金羲淳,掌令宋應圭,持坪李敎源未肅拜,執義宋啓榦在外,掌令鄭進明呈書,持平一員未差,監察茶時之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
傳于安光宇曰,留院公事入之。
安光宇啓曰,別兼春秋洪敬謨·李紀淵,旣有只推之命,竝更牌招,以爲會圈之地,何如?傳曰,允。
以別兼春秋洪敬謨·李紀淵牌不進罷職傳旨,傳于安光宇曰,只推。
以校理李垿·金熙華,修撰洪敬謨,副修撰韓用儀·李沆牌不進罷職傳旨,傳于安光宇曰,只推。
安光宇,以弘文館言啓曰,本館上番闕直,事甚未安。校理金熙華·李垿,修撰洪敬謨,副修撰李沆·韓用儀,旣有只推之命,與副校理任俊常,竝卽牌招,以爲推移入直之地,何如?傳曰,允。
朴瑞源,以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
又以司僕寺一二提調意啓曰,旌義前縣監權就一遞任進上馬二匹,今纔上來,禾毛色別單書入,而依例內廏立養之意,敢啓。傳曰,知道。
上在昌德宮。停常參·經筵。
朴瑞源啓曰,合辭許久闕啓,事甚未安。除在外·陳疏外,未肅拜·呈告人員,竝卽牌招,何如?傳曰,允。
又啓曰,右副承旨李勉求今日不爲仕進,卽爲牌招,何如?傳曰,允。
備忘記,坡州收使柳漢源,訓戒僉使申緖下直,各長弓一張,長箭一部,片箭一部,筒兒一箇賜給。
傳于安光宇曰,故同敦寧洪樂任復官爵後,卽當致祭而未果,今月望前致祭,祭又代撰。
以別兼春秋洪敬謨·李紀淵牌不進罷職傳旨,傳于安光宇曰,只推。
安光宇啓曰,別兼春秋洪敬謨·李紀淵旣有只推之命,竝更牌招,何如?傳曰,允。
正言金蘭淳啓曰,臣之言議風采,本不合於淸朝耳目之任,而薇垣除旨,忽下於千萬夢想之外,召牌荐降,義分是懼,雖不得不章皇出肅,少伸叩謝之忧,第臣於合啓中,有私義之不可隨衆聯參者。自前如臣情地,輒蒙恩諒,今臣處義,宜無異同,以此情踪,其何可一刻晏然於臺次乎?請命遞斥臣職。答曰,依啓。
朴瑞源啓曰,掌令鄭進明疏批已下,一體牌招,何如?傳曰,允。
又啓曰,行大司憲金羲淳,掌令宋應圭·鄭進明,持平李敎源牌不進,執義宋啓榦在外,持平一員未差,監察茶時之意,敢啓。傳曰,知道。
以司諫柳鼎養,正言任文白,掌令宋應圭·鄭進明,持平李敎源牌不進罷職傳旨,傳于朴瑞源曰,只推。
以右副承旨李勉求牌不進罷職傳旨,傳于朴瑞源曰,只推。
以別兼春秋洪敬謨·李紀淵牌不進罷職傳旨,傳于安光宇曰,只推。
傳于安光宇曰,不爲仕進承旨·在外承旨竝許遞,前望單子入之,待下批牌招察任。
承旨前望單子入之,徐春輔·朴宗珩·柳鼎養落點。
朴瑞源啓曰,明日次對,兩司當爲進參,除在外外,未肅拜·呈告人員,竝待開門牌招,何如?傳曰,允。
以校理金熙華·李垿,副校理任俊常,修撰洪敬謨,副修撰李沆·韓用儀牌不進罷職傳旨,傳于安光宇曰,只推。
安光宇,以弘文館言啓曰,本館上番闕直,事甚未安。校理金熙華·李垿,副校理任俊常,修撰洪敬謨,副修撰李沆·韓用儀,旣有只推之命,竝卽牌招,以爲推移入直之地,何如?傳曰,允。
行兵曹判書朴宗來疏曰,伏以臣於見職,自知不堪,再控血懇,一向靳許,徊徨失圖,罔知攸措。噫,臣受恩如天,報答無階,平生所自畏義分,不擇夷險,以盡蹶之義,斷斷此心,炳然如丹,今於宿趼之地,一疏再疏,而猶不知止,是其中誠有萬萬不獲已者,存耳。蓋臣衰病難强之實,已盡於前疏,庶幾聖明,已俯燭矣,今則由限已過,病情無減,氣力漸益憊薾,神精隨以衰耗日甚一日,藥治同效,有非尋常感冒,可以朝夕責效者也。此緣臣年衰善病,當暑益甚,有如下山之日,逢秋之葉,何以能强策殘骸擔當重任哉?事務叢集,而一任委滯,擧行多端,而無以收拾,政月本兵之任,便作臣養病之坊,其損朝體而僨國事,豈細故也哉?庸是憂懼,寢啖靡甘,伏枕悶蹙,如添一病,且以臺疏所論朴大圭事,言之,臺臣雖不指的勘斷,而其曰,姓名無礙於政注云,則使之無礙者,卽政官,而樞銜檢擬者,卽臣也。司直之論,若是嚴峻,在臣私義,何敢裒如充耳,晏然淟涊乎?癃病之不可强,旣如彼,廉義之不可冒,又如此,左右思量,惟有一遞,玆敢畢暴情懇,仰瀆崇嚴。伏乞聖慈,天地父母,俯賜諒察,亟許鐫臣本兵之任,以肅朝綱,以靖私分,千萬幸甚。臣無任云云。答曰,省疏具悉。卿其勿辭行公。
戶曹判書李相璜疏曰,伏以臣,菲才重任,宜去不去者,已周歲于玆,鉤考蔑能,而猶欲制出入之宜,剖決非長,而猶欲處應酬之繁,以至比歲災荒,京外皆病,而臣又茫然惛然,不能心運一籌手辦一事,以紓朝夕之憂,孤負降恩,僨誤重畀,夙夜恐懼,若隕淵谷。然而淟涊盤礡,不早知休,跡近懷祿,釁積癏官,以臣視臣,惶愧欲死,糾責之來,尙云晩矣,今憲臣疏之所拈出爲辭者,祗及於塗聽疑似之粗迹,臣之愆尤,豈眞止此而已乎?其亦厚恕而薄責之也,蓋其疏語,未嘗露出姓名,指的衙門,而有曰,上納云爾,則可知其事之不在外道,而在於京司矣,有曰,王稅,有曰,倉官云爾,則掌稅者,非他司而戶曹也,有屬倉者亦非他司而戶曹也,用字下語,脈絡昭然,而結之以誰執其咎云爾,則其所謂誰者,非見任戶曹之臣身,而伊誰當之乎?臺閣之論,深緊如是,朝廷之上,廉義爲重,今若幸其隱而不章,從以厭然自揜,則是眞患得患失,無所忌憚,臣誠不肖,亦聖朝四維中物也,顧安敢廝壞大防,放倒猖技,以累我殿下風勵之治耶?度支一步,鐵限在前,臣之去就,不待臣之言畢,而必有以處之者。伏乞聖慈,亟許刋改臣職名,俾伸微諒,仍令攸司,議臣不職之罪,以昭法紀焉。臣無任云云。答曰,省疏具悉。卿其勿辭行公。
掌令鄭進明疏曰,伏以臣,本知識淺短,言議蔑裂,淸朝耳目之任,百不肖似,而通籍未幾,循序躐躋,每自循省,愧恧冞切。臺閣踐履,前後非一,而每緣居外,輒蒙體諒而鞶褫,故設或有一得愚愛之見,未暇收入文字,仰徹紸纊,受恩如臣,而孤負至此,臣罪實大,不待人言,臣亦自知而自訟者也。廼於前月,忽蒙柏府恩除,庚牌屢降,臣怵畏義分,章皇出肅,而第有狗馬賤疾,當暑益劇,委頓旅邸,昏不省事,雖欲自力就列,指陳一二,小效㳙埃,誠末由也,故病伏涔涔之中,每念時事,未嘗不仰屋長吁,撫膺自悼。噫今年備無之災,向來薄蝕之變,竝萃於一歲之內,豈料聖明之世,有此災沴,而此殆往牒之所罕,則雖在疋庶之愚,下戶之賤,莫不憂切㓒室。況忝在臺閣,職居言責者,固宜披瀝心肝,指陳疵尤,登時仰聞,庶鄙弭災之方,而病勢如右,所陳有懷而未能自遂愧恧慙負,比昔尤加倍矣,果於日昨僚臺之疏出,而臣之負恩溺職之罪,無所逃於天日之下矣。噫,臺閣之設,豈直爲美其爵秩,侈其身家而已哉?遇事敢言,有闕必補,惟臺閣之臣,是已。又況時政多闕,庶事益隳,國勢日阽於危亡,世道日底於渙散,天怒於上而亢陽旣甚,民窮於下而溝壑在前。乙丙之憂,靡安九重之夜,而廟堂之上,未聞賑餓活民之謨,則可言之事,不一其端,今之處臺地者,政宜聯章累牘,悉陳無隱,而乃反媕婀度日,未效一言,人言之來,固其宜也,含默之誚,猶是渾厚語,臣旣自知其罪,無辭可明,有臣如此,焉用彼臺閣哉?以此情踪,臺端一步,決不如前蹲據,以重不忠溺職之罪,而徒貽聖朝言官之羞,故玆敢收召精神,冒入文字,仰瀆崇嚴之聽。伏乞特命遞臣見帶之職,仍令選曹,刋臣臺籍,以治臣遇事不言之罪,以懲後日臺閣之臣,不勝大願。臣無任云云。省疏具悉。爾其勿辭察職。
上在昌德宮。停常參·經筵。
申時酉時,灑雨下雨,測雨器水深三分。
藥房都提調金思穆,提調金蓍根,副提調朴宗京啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?惠慶宮氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·惠慶宮·嘉順宮,藥房口傳問安。答曰,知道。世子宮口傳問安。答曰,知悉。
柳鼎養啓曰,行大司憲金羲淳牌不進,執義宋啓榦在外,掌令鄭進明·宋應圭,持平李敎源傳旨未下,持平一員未差,監察茶時之意,敢啓。傳曰,知道。
朴瑞源啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
傳于朴瑞源曰,大臣·備局堂上引見。
朴宗珩啓曰,別兼春秋洪敬謨·李紀淵,旣有只推之命,竝更牌招,何如?傳曰,允。
禮曹今六月十八日惠嬪邸下誕辰陳賀時應行節目,參考前例磨錬,依此擧行,何如?判付啓,旣承慈敎,權停爲良如敎。
以正言任文白,掌令宋應圭·鄭進明,持平李敎源牌不進罷職傳旨,傳于柳鼎養曰,只推。
以校理李垿·金熙華,副校理任俊常,修撰洪敬謨,副修撰李沆·韓用儀牌不進罷職傳旨,傳于朴宗珩曰,只推。
注書李驥秀病,代以金敬淵爲假注書。
備邊司薦望,以朴宗京爲江華留守。
朴宗珩,以弘文館言啓曰,本館上番闕直,事甚未安。校理金熙華·李垿,副校理任俊常,修撰洪敬謨,副修撰李沆·韓用儀,旣有只推之命,竝卽牌招,以爲推移入直之地,何如?傳曰,允。
又以吏曹言啓曰,臣曹草記,星州牧使安廷善,請令該府拿問處之矣,今已勘放,故以卽速還官之意,連加催促,則以爲,身病添劇,時日之內,萬無還任之望云。雖未知其病勢之如何,而屢度催促之下,終不下去者,揆以事體,誠極未安,罷黜,何如?傳曰,允。口傳差出,使之不日辭朝。
朴瑞源,以備邊司言啓曰,卽見東萊府使洪秀晩狀啓,則枚擧訓別等手本,以爲,關白生孫告慶差倭先文頭倭,今已來到,京接慰官及差備譯官等,依已例預爲差出事,請令廟堂稟旨分付矣。關白生孫告慶差倭,今將來到,京接慰官及差備譯官差送贈給禮單措備下送等節,旣有已例,分付該曹·該院,照例擧行,何如?傳曰,允。
甲戌六月初十日卯時,上御熙政堂。藥房入診,大臣·備局堂上引見入侍時,右承旨朴瑞源,假注書柳榮輔,事變假注書林正起,記注官朴思彦·林景祚,領議政金載瓚,左議政韓用龜,知中樞府事李堯憲,訓鍊都政李溏,韓陵君李海愚,禮曹參判金魯敬,行護軍鄭尙愚·李羲甲·金基厚·金履喬,修撰趙經鎭,以次進伏訖。載瓚等曰,日氣去益蒸熱,聖體,若何?上曰,一樣矣。載瓚等曰,寢睡·水刺之節,何如?上曰,一樣矣。載瓚等曰,王大妃殿氣候,何如?上曰,一樣,各殿·宮氣候,亦一樣矣。載瓚曰,今日國計民事,誠亦末如之何矣。公私蓄儲,罄竭無餘,百萬生靈,靡所依賴,一歲失稔,尙且狼顧,況自五六年來,備無之災荐臻,薄蝕之警疊見,而今年之旱,又是挽近所未有也。自春迄今,終不得一霈之喜,中庚在明,尙未移秧,秋事幾判大無,來頭接濟之方,雖使賢能當之,猶將無所措手,況如臣等無才無能,忝居廟堂之上,將何以收拾泮渙之民心,全活溝壑之民命乎?濟民之策,雖在足食,而得人以任,尤爲急務,從古人君,未嘗獨運於上,必以得賢共職,爲先,則當今日極艱之時,豈可使如臣等輩苟然充位,一任其尸素也哉?且以日前臺疏言之,其所以指陳時弊者,節節襯當,言言切中,臣於是,尤不勝慙悚不自安之甚矣。臣等當冒入文字,仰請譴何,而煩瀆是懼,不敢徑情,玆因登對,略此陳暴,此又豈臣等故欲克讓,爲此例飭之辭者哉?亟下明命,譴斥臣等,更求賢能,委任圖理,是臣等區區之望也。藥房都提調金思穆,提調金蓍根,副提調朴宗京,記事官李驥秀,待敎李鶴秀追入進伏,別待令副護軍洪旭浩,副司勇權以中·李命運,醫官吳千根·李漢臣·趙宗協·秦東秀·吳仁豐·鄭重周·劉賢基,以此進伏楹外訖。思穆等曰,日氣漸至酷熱,聖體,若何?上曰,一樣矣,各殿·宮氣候,亦一樣矣。仍命醫官入診,旭浩·以中診候訖,退伏奏曰,脈候左右三部調均矣。上命藥房先退,宗京等退出。上曰,次對爲之。載瓚曰,今日賓對,戶·惠堂俱爲懸病不進,未知其實故之如何,而當此遇災救荒,臨殿詢諮之日,掌財賦之臣,無一登筵,誠極未安。竝從重推考,卽令牌招進參,何如?上曰,依爲之。出擧條載瓚曰,我朝立法寬大,自古治貪,雖不用漢法·明律,而如今日之都歸蕩然,全無防限,亦未之有也。斲國戕民,流毒八域,方至於必亡乃已者,貪吏之故也,今天之六年亢旱,安知非此輩所召哉?鍾城前府使所犯,雖捨其自明諸條,凡所爛熳作用,無辭輸款者,已不勝其罪矣。善地例勘,無足懲罪,卽其地勿限年定配,仍施永錮之律,以謝鍾民之心,且聞所執物件,方在該邑云,令道臣一一搜覈,俾防民還,何如?上曰,依爲之。出擧條載瓚曰,卽今諸道穀摠舊儲,擧歸虛簿,秋穀已占全歉,明年活民之資,惟在牟還一種,此若不汲汲收捧,從實儲待,將使立視盡劉,而更無他着手矣。今則曲惠小恩,有難暇恤,濟生救死,卽是急務,而若於開倉之前,先示退秋之意,則當納者,必當不納,而拖到秋後,仍屬永停,到此而將何以爲計也?畿邑,頃雖許換,更使之必期準捧,無或前却,他道亦用一截之法,以爲拯救之道,有不可少忽,而似聞或不無以錢出秩,民雖辦穀願納,非錢則不捧之邑云,此必官與吏因時舞奸之計也,苟有彝性,寧或如是?日後按廉,自當呈露,而先事嚴飭於四道道臣,俾各董勵列邑,無底後悔,何如?上曰,依爲之。出擧條載瓚曰,代播頒令,今已多日,而各該邑俱無播種,民若私貿,無錢可售,坐失時日,漸致節晩云,列邑各儲播種,以備不虞,卽戊午飭敎,而至爲嚴重申複,己巳筵奏,亦令備預,而無一邑奉命承敎,致使朝令不信,民事狼狽,事事寒心。寧欲無言,更令各道道臣,汲汲措處,一一均播,此後按廉時,若有無種未播,竟至陳廢處,則守令亟施重勘之意,星火分付,何如?上曰,依爲之。出擧條載瓚曰,今番都政,新差四道守令,竝給馬下送,俾除本邑夫刷之弊,何如?上曰,依爲之。出擧條載瓚曰,每當大政,列邑之夫馬等待,已是莫大之弊,而當遞者,視以已遞,當差者未及新差,新舊未交之際,自致瘝曠,其爲弊,已無可言,而況此時守令,豈可使一日暫曠乎?都政必於元定日擧行之意,申飭兩銓,何如?上曰,依爲之。出擧條載瓚曰,副修撰韓用儀疏請故祭酒李直輔賜諡,而批旨有令廟堂稟處之命矣,故儒賢以林下耆德,有甘盤之契,而身後節惠之典,尙今闕焉,此誠昭代之欠事,士林之齎鬱,依儒臣疏請,卽令所司擧行,何如?上曰,依爲之。出擧條載瓚曰,頃因南兵使李石求狀啓,親騎衛五百名加抄,而邊將一窠加設之請,以事係官方,不得許施矣,卽見帥臣報辭,則以爲,親騎衛之邊將差送,每患積薪,而新額至於半千,邊將只是單窠,其所積鬱,反甚於前日,擧懷渙散之心,梨洞,雙靑,卽京校不願之窠,兩堡中除出一窠,俾爲輪差慰悅之地,爲辭矣。五百名加抄之後,依前以單窠輪差,則無足慰悅,及添抑鬱,而新募者,復懷渙散,其勢似然,以此京校不願之窠,作爲渠輩樂赴之資,不必靳許,梨洞一窠,許畀該營,以爲新舊抄騎衛通同輪差之地,仍爲定式之意,分付該曹·該閫,何如?上曰,依爲之。出擧條瑞源曰,今日賓對,兩司無一人進參,事甚未安。違牌諸臺,竝推考,何如?上曰,依爲之。出擧條王大妃殿進御加味六君子湯停止,加味六和湯五貼製入事。出榻敎仍命退,諸臣以次退出。
上在昌德宮。停常參·經筵。
朴瑞源,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
柳鼎養啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
朴瑞源啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
徐春輔啓曰,左副承旨安光宇今日不爲仕進,卽爲牌招,何如?傳曰,允。
以別兼春秋洪敬謨·李紀淵牌不進罷職傳旨,傳于朴宗珩曰,只推。
朴宗珩啓曰,別兼春秋洪敬謨·李紀淵,旣有只推之命,竝更牌招,何如?傳曰,允。
以別兼春秋洪敬謨·李紀淵牌不進罷職傳旨,傳于朴宗珩曰,只推。
以左副承旨安光宇牌不進罷職傳旨,傳于徐春輔曰,只推。
柳鼎養啓曰,行大司憲金羲淳,掌令鄭進明·宋應圭,持平李敎源牌不進,執義宋啓榦在外,持平一員未差,監察茶時之意,敢啓。傳曰,知道。
以掌令鄭進明·宋應圭,持平李敎源,正言任文白牌不進罷職傳旨,傳于柳鼎養曰,只推。
傳于徐春輔曰,承旨有闕之代,前望單子入之,待下批牌招察任。
承旨前望單子入之,李好敏落點。
吏曹口傳政事,以李象鼎爲星州牧使。
以校理金熙華·李垿,副校理任俊常,修撰洪敬謨,副修撰李沆·韓用儀牌不進罷職傳旨,傳于朴宗珩曰,只進。
朴宗珩啓曰,故祭酒李直輔議諡事,命下矣。應敎李龜雲,副應敎洪大浩在外,不得擧行云,何以爲之?敢稟。傳曰,竝許遞,前聖單子入之,待下批牌招察任。
朴宗珩啓曰,應敎·副應敎未差,副校理鄭元容內閣進,玉堂上下番俱空,事甚未安。校理金熙華·李垿,副校理任俊常,修撰洪敬謨,副修撰李沆·韓用儀,旣有只推之命,與修撰趙經鎭,一體牌招,以爲推移入直之地,何如?傳曰,允。
玉堂前望單子入之,應敎趙琮鎭,副應敎李光文落點。
以副應敎李光文,校理金熙華·李垿,副校理任俊常,修撰洪敬謨·趙經鎭,副修撰李沆·韓用儀牌不進罷職傳旨,傳于朴宗珩曰,只推。
朴宗珩啓曰,玉堂上下番俱空,已至經宿,議諡命下之後,如是違牌,事甚未安。副應敎李光文,校理金熙華·李垿,副校理任俊常,修撰洪敬謨·趙經鎭,副修撰李沆·韓用儀,旣有只推之命,竝更牌招,以爲推移入直之地,何如?傳曰,允。
朴瑞源,以備邊司言啓曰,仍任及瓜滿道臣·守令,昨已筵稟遞改,而守臣則已爲出代矣。道臣未差之代,政官令政院稟旨牌招,開改差出,何如?傳曰,允。
朴宗珩啓曰,吏曹判書李肇源,參議金會淵牌不進推考傳旨及罷職傳旨,令方捧入,而開政命下之後,如是違牌,事甚未安。參判未差,判書更爲牌招,何如?傳曰,允。參議只推,一體牌招。
又啓曰,吏曹判書李肇源,參議金會淵再牌不進推考傳旨及罷職傳旨,今方捧入,而開政命下之後,連事違牌,終不承應,揆以事體,誠甚未安。判書所當更請牌招,而係是一日三牌,何以爲之?敢稟。傳曰,參議只推,與判書一體牌招。
又啓曰,吏曹判書李肇源,參議金會淵三牌不進推考傳旨及禁推傳旨,今方捧入,而開政命下之後,一向違召,無意承膺,事體所在,萬萬未安。判書所當更請牌招,而係是一日四牌,何以爲之?敢稟。傳曰,參議分揀,與判書更爲一體牌招。
朴宗珩,以吏曹言啓曰,今此宗廟望祭大祝前弼善李鍾穆,景慕宮望祭獻官前承旨吳泰賢塡差,而時無職名,令該曹口傳付軍職,何如?傳曰,允。
兵曹,口傳政事,護軍單吳泰賢,副司果單李鍾穆。
朴瑞源,以都摠府言啓曰,副摠官張鉉宅以御營中軍·軍兵等中日試射放事,南小營晝仕出去之意,敢啓。傳曰,知道。
柳鼎養,以義禁府言啓曰,鍾城前府使姜彙鈺,卽其地勿限年定配,仍施永錮之律事,承傳啓下,而姜彙鈺流三千里定配於慶尙道昌原府,已爲發程矣。以承傳內辭意,具罪目依例發遣府書吏,所到處執捉,仍令押送于卽其地咸鏡道鍾城府之意,敢啓。傳曰,知道。
上在昌德宮。停常參·經筵。
自開東至戌時,灑雨下雨,測雨器水深七分。
柳鼎養啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李好敏啓曰,左副承旨安光宇今日不爲仕進,卽爲牌招,何如?傳曰,允。
以副應敎李光文,校理金熙華·李垿,副校理任俊常,修撰洪敬謨·趙經鎭,副修撰李沆·韓用儀再牌不進罷職傳旨,傳于朴宗珩曰,只推。
朴宗珩啓曰,玉堂上下番俱空,已至多日,議諡命下之後,如是違牌,事甚未安。副應校李光文,校理金熙華·李垿,副校理任俊常,修撰洪敬謨·趙經鎭,副修撰李沆·韓用儀,旣有只推之命,與應敎趙琮鎭一體更爲牌招,以爲推移入直之地,何如?傳曰,允。
以應敎趙琮鎭,副應敎李光文,校理金熙華·李垿,副校理任俊常,修撰李沆·韓用儀牌不進罷職傳旨,傳于朴宗珩曰,只推。
朴宗珩啓曰,玉堂上下番俱空,已至多日,議諡命下之後,如是違牌,事甚未安。應敎趙琮鎭,副應敎李光文,校理金熙華·李垿,副校理任俊常,修撰洪敬謨·趙經鎭,副修撰李沆·韓用儀,旣有只推之命,竝更牌招,以爲推移入直之地,何如?傳曰,允。
朴宗珩啓曰,別兼春秋洪敬謨·李紀淵,旣有只推之命,竝更牌招,何如?傳曰,允。
以左副承旨安光宇牌不進罷職傳旨,傳于柳鼎養曰,只推。
柳鼎養啓曰,行大司憲金羲淳,掌令鄭進明·宋應圭,持平李敎源牌不進,執義宋啓榦在外,持平一員未差,監察茶時之意,敢啓。傳曰,知道。
以掌令鄭進明·宋應圭,持平李敎源,正言任文白牌不進罷職傳旨,傳于柳鼎養曰,只推。
朴瑞源啓曰,假注書金敬淵時無職名,令該曹依例付軍職,冠帶常仕,何如?傳曰,允。
李好敏啓曰,吏曹判書李肇源,參議金會淵四牌不進推考傳旨及禁推傳旨,今方捧入,而開政命下之後,連事違召,終不變動,事體道理,俱極未安。判書所當更請牌招,而係是一日五牌,何以爲之?敢稟。傳曰,參議分揀,與判書一體更爲牌招。
有政。吏批,判書李肇源進,參判未差,參議金會淵牌不進,行都承旨李好敏進。啓曰,臺諫及春坊闕員,今當差出,而擬望之人乏少,外任竝擬,何如?傳曰,允。又啓曰,京畿監司·慶尙監司,今當差出,而擬望之人乏少,同道及他道守令,竝擬,何如?傳曰,允。以李羲甲爲吏曹參判,趙台榮爲司諫,朴來謙爲持平,李儒象爲正言,趙民和爲弼善,韓用儀爲兼弼善,韓大裕爲同敦寧,洪義浩爲知經筵,魏魯喆爲光陵令,金瑩爲懿陵令,權以中爲敦寧主簿,李正紳爲掌樂主簿,朴崙壽爲司譯提調,朴宗薰爲京畿監司,李存秀爲慶尙監司,尹聲大爲安義縣監,李章雲爲江華經歷。江華留守單朴宗京,接慰官單李東永,前縣監李鍾文,今加通政加資事,承傳。再政。以辛景愈爲健陵令,李憲周爲司僕主簿,任天常爲寧海府使,安光直爲殷栗縣令。
朴瑞源,以兵批言啓曰,前監司李存秀·金魯應,自吏曹送西矣,瓜滿監司,例爲隨品付樞銜,而同中樞時無見窠,依例作闕下批,僉中樞今方有闕,下批之意,敢啓。傳曰,知道。
兵批,行判書朴宗來病,參判柳病,參議鄭景祚病,參知李德昇入直進,右承旨朴瑞源進。同知李存秀,僉知金魯應,大護軍洪義浩,護軍李壽咸,副護軍金熙周·李勉求·李勉昇·羅東旭,副司直李龜雲·洪大浩·李廷璞,副司果金蘭淳·李命運,副司正金敬淵竝單付,副率李羲先仍任事,承傳。
以吏曹參議金會淵牌不進罷職傳旨,傳于李好敏曰,只推。
以慶尙監司金魯應狀啓密陽府民家失火事,傳于柳鼎養曰,聞甚矜惻,原恤典外,別加顧助事,分付。
李好敏,以吏曹言啓曰,成均館直講白致樂,除拜後過限不上來,依例改差,何如?傳曰,允。
吏曹啓目,權知承文院副正字金聖謙·鄭基善·宋成龍·韓用錡·趙萬協·朴齊明·朴心壽·朴周燮·南履懋·權中淸·鄭鴻慶·洪永觀·李元延·朴潞壽·李鎭華·李驥秀·李相遠·權敦仁·嚴燾·柳幼獜·李祥奎·趙雲從·金道喜·尹秉烈·李奎鉉·洪學淵·申在陽·鄭知容·尹心圭·柳榮輔·李趾秀·金炳球·李羲肇·朴宗學·李若愚·李寅溥·申綽·權徽·沈東潤·南履炯·李東迪·朴長復·李家淳·李在鶴·李敏會·洪益聞·趙忠植·吳駿常·李義賓·崔昇羽·朴容壽·申景雨·洪彦謨·朴台壽·鄭佺始·李冕植·趙錫龜·李鳳純·李光載·鄭煥義·姜弼煥·申萬休·蔡定永·金敬淵·朴熙輔·權中復·崔綱魯·成大璡·宋奎弼·姜在勉·盧光斗·趙熙龍·朴宗範·柳致穆。又啓目,權知成均館學諭林正起·洪龍圭·李寓中·李仁承·李齊學·李源一·李文欽·金持純·白時源·金宗虎·金永鎭·金祖欽·文慶愛·鄭光默·盧尙羲·康國龍·朴齊輝·李鼎默·金輦·尹宗鉉·金性魯·李湜·金性默·禹夏哲·李東翰·李升坤。又啓目,權知校書館副正字李必述·宋在淳爲等如,口傳施行,何如?判付啓。依允。
戶曹判書李相璜疏曰,伏以臣,抱玆苦衷,冒徹危懇,以冀天地曲遂之仁,而聖批靳許,諭以行公,此蓋出於任使日久,不忍棄捐之盛德至意,臣誠感激洪私,涕淚無從,揆以分義,顧安敢更有煩浼,自速唐突之誅,而猶且仰首祈哀,迷不知止者,實有甚不得已焉耳。國家經用之本,在於正稅,其法至嚴,比之庸調,事體逈別,而度支之臣,實掌其事,若於此,一有饒貸低仰,此其罪,何如,而朝家亦焉用此度支之臣爲哉?臺疏之持臣齗齗者,卽此一事,雖其意在忠厚,不欲指斥姓名,而旣慮語脈之彼此相混,則曰王稅曰倉官,明其爲度支也,又慮度支之屬,自有多人箚着者,或致汎而不切,則另下一許捧語,而明其歸屬於長官也。蓋曹務之許與不許,卽長官事,非屬官之所敢與,而長官則臣耳,若其某邑退穀之爲臣許捧者,臣固不記其有是,而要之臣威聖素輕,無以憚戢外邑,使今歲稅納,不能一如常歲之精則儘有是耳,臺臣所論,其在於此耶,抑別有所指屬耶?惜其不畢其說而聲其罪也。況以蠧公營私,督有司之過,此是許捧一款總結之語也,其意指所歸,尤爲深緊,爲有司者,縱不能一意奉公,裨補涓埃,迺反私之所蔽而至于蠧害,則民國之憂,又將何所止屆?臣之無似,猥蒙聖恩,致位至此,而冒受此名,寧不羞愧之甚乎?凡朝臣之以職事被論者,皆蒙體諒,且毋論見在之時,雖已遞旣久之後,復叨其地,則下必牢引,上以曲成者,亶以我朝立國,敦尙禮義,存進退之防,而培廉讓之本,式至今日,而我殿下之所終始於廷臣者,臣亦嘗仰覩而欽誦之矣。臣雖不肖,亦叨簪紳之末,安得不以諸臣之所蒙被者,仰望於殿下乎?況臣所處,尤非舊彈重叨之比,而簡書方新,官銜自如,恬不知去,苟蹲爲榮,則貽羞士夫,非但臣所不敢,管子所謂國之四維,將無地可尋,此豈細故哉?殿最,國之大政也,歲二修啓,以備睿覽者,所以考能否而明黜陟也。況度支務緊,非同閑漫諸司而緣臣屛伏,無以磨勘,其爲虧損國體,尤當如何?臣罪到此,益無所容,玆敢冒死申籲。伏乞聖明,察其情之有不可强,諒所帶之決不可冒,亟命刋汰臣職名,仍治臣偃蹇癏廢之罪,以樹頹綱焉。臣無任云云。答曰,省疏具悉。不必深引,卿其勿辭察任。
上在昌德宮。停常參·經筵。
夜自三更至十四日開東,灑雨下雨,測雨器水深三分。
王大妃殿進御加味六和湯停止,茹藿湯二貼製入事。出榻敎
柳鼎養啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
朴瑞源啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
李好敏啓曰,左副承旨安光宇今日不爲仕進,卽爲牌招,何如?傳曰,允。
備忘記,麟山僉使李雲協下直,長弓一張,長箭一部,片箭一部,筒兒一箇賜給。
朴宗珩啓曰,翰圈命下,已過屢朔,尙未擧行,事甚未安。別兼春秋洪敬謨·李紀淵,今旣罷職,只有李光文一人,無以備員擧行。曾經翰林中二員,令該曹依例口傳單付,以爲牌招會圈之地,何如?傳曰,允。
吏曹,別兼春秋二單,申在植·朴綺壽。
以左副承旨安光宇牌不進罷職傳旨,傳于柳鼎養曰,只推。
以應敎趙琮鎭,副應敎李光文,校理李垿·金熙華,副校理任俊常,修撰趙經鎭,副修撰李沆·韓用儀牌不進罷職傳旨,傳于朴宗珩曰,只推。
朴宗珩啓曰,玉堂上下番俱空,已至多日,事甚未安。應敎趙琮鎭,副應校李光文,校理李垿·金熙華,副校理任俊常,修撰趙經鎭,副修撰李沆·韓用儀,旣有只推之命,竝更牌招,以爲推移入直之地,何如?傳曰,允。
又啓曰,應敎趙琮鎭,副應敎李光文,校理金熙華·李垿,副校理任俊常,修撰趙經鎭,副修撰李沆·韓用儀牌不進,副校理鄭元容內閣進,修撰一員未差,玉堂上下番俱空,已至多日,議諡命下之後,尙未擧行,事甚未安。未差之代,政官牌招,開政差出,待下批,仍卽牌招入直,何如?傳曰,允。違牌人嚴飭牌招。
以應敎趙琮鎭,副應敎李光文,校理金熙華·李垿,副校理任俊常,修撰趙經鎭,副修撰李沆·韓用儀牌不進罷職傳旨,傳于朴宗珩曰,只推。
朴宗珩啓曰,吏曹判書李肇源,參判李羲甲,參議金會淵牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,更爲牌招,何如?傳曰,允。參議只推,一體牌招。
有政。吏批,判書李肇源進,參判李羲甲未肅拜,參議金會淵陳疏入啓,右副承旨朴宗珩進。以兪應煥爲修撰,李光正爲文學,尹久東爲司成,李祖馨爲禮曹佐郞,崔錫玄爲直講,李羲甲爲氷庫提調,李頣熙爲全羅都事,崔仁簡爲江原都事。故縣監韓光啓贈吏參例兼,同敦寧韓大裕考。
兵批,行判書朴宗來進,參判柳肅病,參議鄭景祚病,參知李德升入直進,同副承旨柳鼎養進。以洪義浩爲知事,李惟命·韓大裕爲副摠管,李泌爲僉知,韓大洪爲羽林將,韓興裕爲曹司五衛將,元永象·韓民獻爲五衛將,洪章煥爲禁衛把摠,朴載元爲赤梁僉使,尹光宗爲明月萬戶。副護軍李鍾文,副司果朴周燮·李元延·申在植·尹心圭·申綽·沈東潤·洪益聞·李寓中·李仁承·李齊學·金性魯·宋在淳·朴台壽·李相遠竝單付。
柳鼎養啓曰,行大司憲金羲淳,掌令鄭進明·宋應圭,持平李敎源·朴來謙牌不進,執義宋啓榦在外,監察茶時之意,敢啓,傳曰,知道。
以掌令鄭進明·宋應圭,持平李敎源·朴來謙,正言任文白牌不進罷職傳旨,傳于柳鼎養曰,只推。
傳于朴宗珩曰,故同敦寧致祭文,代撰命下,而玉堂連爲違牌,尙不製進,政院擧行,極爲駭然。諸玉堂,仍以前牌催促,違牌,勿爲呼望,政院若以此事,更爲煩稟,則承旨當重勘,各別嚴飭,使之卽爲擧行。
傳于柳鼎養曰,不飭之當該承旨,爲先推考。
傳于柳鼎養曰,以祭文代撰事,靜攝中終日酬應,今又門鑰仍留,更皷已深,而尙無動靜,政院擧行,萬萬駭然。撰入後當就寢,各例嚴飭,卽爲擧行。
傳于柳鼎養曰,不飭之當該承旨,從重推考。
柳鼎養啓曰,別兼春秋朴綺壽時在京畿龍仁地,斯速乘馹上來事,下諭,何如?傳曰,允。
朴宗珩以侍講院言啓曰,新除授弼善趙民和,時在黃海道殷栗縣任所矣。書筵入番事緊,斯速乘馹上來事,下諭,何如?傳曰,允。
朴瑞源,以都摠府言啓曰,副摠管尹魯東以同知義禁府事,本府褒貶坐起,晝仕出去之意,敢啓,傳曰,知道。
江華留守朴宗京疏曰,伏以臣,姿性魯莾,才識蔑劣,百不猶人之狀,業已聖明之所洞燭,而忝叨嘗藥之任,出入起居之列者,亦旣屢矣,每自循省,惶愧交中,榮寵踰涯,不知仰答洪私之萬一也,日前公退之餘沁府除命,忽下於千萬夢想之外,惶隕踧踖,益無所容措。夫我朝設置四都,卽周官保釐之遺,而爲任不輕,其於關防之重,惟沁尤別,水陸管轄之要衝,城堞樓櫓之備禦,係是保障之地,以至帑藏也,府庫也,莫非倚重之處,而比歲以來,荐遭歉荒,紅腐之積,盡歸枵然,充牣之儲,亦已罄矣。雖使才優智長者,當之,着手沒策,救藥無方,固當愼揀其人,惟材是取,而乃反擧以畀之於如臣無能者哉?臣左右思量,萬無一分堪承之望,敢暴由中之懇,冀垂體下之恩。伏乞聖慈,亟遞臣新授職名,以安私分,不勝幸甚。臣無任云云。答曰,省疏具悉。卿其勿辭察任。
吏曹參議金會淵疏曰,伏以臣,有必辭之義,決不容仍冒之狀,前已再籲,尙未蒙體諒之恩,臣誠惝怳抑塞,莫省措躬之所,而間嘗持被雷肆,宿症越添,退卽委身床笫,謾不省事,祗此病狀,姑亦難責,以束帶供職,此際僚寀之間,新逢宿嫌,見縻銓銜,今成鐵限矣。近來僚嫌,絶不得張皇疏引,便成規例,而目下京察在卽,大政不遠,重以大僚筵白,事體自別,臣若囁嚅不言,徒事蹙伏而已,則將使期限差退,爲弊不些,臣罪至此,尤當如何?玆於召牌之下,隨詣朝房,冒昧威尊,略控衷懇。伏乞聖明,俯垂諒察,特賜鞶帶之遞,以幸公私,千萬顒祝。臣無任云云。省疏具悉。所請依施。
別兼春秋申在植疏曰,伏以臣,伏奉聖旨,以臣爲別兼春秋,翰圈有命,庚牌踵至,臣於是職,自是宿趼,豈不欲蹶趨走,奉承成命,而第臣於年前,自速僨圈之罪,至蒙拿罷之典,至今追惟,惶汗浹背。格例所在,圈坐一步,便成鐵限,舊愆方訟,新命莫承,惶隘之極,靡所容措,敢陳短章,仰瀆崇嚴。伏乞聖明,亟遞臣別兼之銜,仍治臣逋慢之罪,以肅朝綱,以安私分。臣無任云云。省疏具悉。往事不必深引,爾其勿辭察職。
上在昌德宮。停常參·經筵。
自開東至戌時,灑雨下雨,測雨器水深二寸六分,自人定至十五日開東,灑雨下雨,測雨器水深二分。
柳鼎養啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
徐春輔啓曰,左副承旨安光宇今日不爲仕進,卽爲牌招,何如?傳曰,允。
安光宇啓曰,同敦寧韓大裕,除拜後過三日,不爲出肅,依定式推考警責,仍卽牌招察任,何如?傳曰,允。
傳于安光宇曰,禮房承旨馳詣宗廟·景慕宮,奉審摘奸以來。
傳于安光宇曰,昨日,以祭文撰進事,屢加嚴飭,至有撰進後就寢之敎,而諸玉堂無意變動,至於門鑰仍留,而奉牌闕外,終不入來,國綱所在,萬萬駭然。奉牌玉堂,竝施以罷職之典,雖以政院言之,近來擧行,極爲稽忽,該房承旨,亦施罷職之典。
傳于安光宇曰,復官後,例有依例致祭而未果,至今遷廷,今當慈宮八旬慶辰,此是慰悅之道,爲臣子,豈不知此?且復官無罪名之後,不爲撰入祭文,是何意也?爲先從重推考,斯速撰入。
又傳于李光文曰,雖曰閣臣,特敎之下,固當製進,況時帶玉堂之任乎?卽爲嚴飭,使之斯速撰入。
柳鼎養啓曰,行大司憲金羲淳,掌令鄭進明·宋應奎,持平李敎源·朴來謙牌不進,執義宋啓榦在外,監察茶時之意,敢啓。傳曰,知道。
以掌令宋應奎·鄭進明,持平李敎源·朴來謙,正言任文白牌不進罷職傳旨,傳于柳鼎養曰,只推。
安光宇啓曰,副應敎李光文,副校理鄭元容內閣進,修撰兪應煥在外,應敎·校理二員,副校理一員,修撰一員,副修撰二員未差,玉堂上下番俱空,事甚未安。未差之代,政官牌招,開政差出,待下批牌招,以爲入直之地,何如?傳曰,前聖單子入之,待下批牌招察任。
安光宇以侍講院言啓曰,兼輔德金會淵時無職名,令該曹口傳付軍職,何如?傳曰,允。
兵曹口傳政事,副護軍單金會淵。
朴瑞源以都摠府言啓曰,今日入直內三廳武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
又以都摠府言啓曰,副摠管白東薳,以部將褒貶磨勘事,外兵曹晝仕出去之意,敢啓。傳曰,知道。
又以兵曹言啓曰,因濟州察理使李在秀別單,備邊司草記內,濟州前武兼高遇泰,人固勤幹,能習弓馬,而落仕十九年,尙未甄收,令該曹稟處事,允下矣。高遇泰以遠道之人,有才淹屈,至登啓聞,其在柔遠之道,合有勸奬之舉,另加收用,何如?傳曰,允。
又以兵曹言啓曰,兼司僕將尹致章,曹司五衛將尹光濩,五衛將李亨祿·姜最顯·成元柱·尹殷謙,忠翊衛將任希慶·李周虎,慶熙宮衛將金在郁,文臣兼宣傳官李友秀,俱以病難供職,乞狀乞遞,訓鍊正李時晦呈辭在外,過限未上來,竝改差,何如?傳曰,允。
又以備邊司言啓曰,卽見水原留守李益運狀啓,則以爲,本府梅香橋改築之役,臨陂居嘉善李漢良,願納二千兩,使此鉅役善成,極爲可尙,合有褒賞之道,請令廟堂稟處矣,不勞民力,無煩公貨,蹕路石橋之役,今已告成,而願納人之納財補役,尤爲嘉尙。日前江華城役時願納人,亦許顯賞,今則以遠道之人,數旣倍多,役處所重,比他自別。嘉善李漢良,特施邊將調用之典,何如?傳曰,允。
京畿監司朴宗薰疏曰,伏以臣,才踈歷淺,不堪任使,自知旣明,同朝共諒,聖鑑孔昭,豈有遺照,而畿藩寵畀,忽下於夢想之外,臣誠驚惶恧蹙,莫省所以也。夫周陜漢輔,寄責甚殷,雖在恒歲無事之事,固當愼簡才彦,委重屛翰,其不當取之於望實之外,苟然備數也,審矣。況今半歲恒暘,四道告饑,近畿土瘠,被災綦深,麥旣失收,農食已罄,秋且無望,民命近止,得之塗聽,固已驚心而怵耳。若使躬履畎畝,目擊顑頷,則必將有十倍於傳聞者矣,比年告歉,民力已殫,中外委積。大抵枵然,來頭救濟,茫無涯涘,雖使長於心計,核於鉤校者,當之,恐無長策善術,下以援溝壑之命,上以寬宵旰之憂,尙可以此時此任,擧以委之於鹵劣如臣者乎?且臣卽未試之器耳,策名立朝十有餘年,所周旋而從事者,不出於邇近之班,起居之列。若夫簿書期會,財賦句檢,蓋未嘗一當其任,亦未嘗一經其心,寸長尺短,靡所證驗,臣固未敢自信,人亦何以見悉?在朝家試可之政,以臣身量入之義,俱無所據,眞成兩失,譬如萬斛龍驤漂蕩於風濤澒洞之中,而乃使不學操舟之人,整柁理楫,以當飜浪擊汰之勢,則欲望其奏功利涉,不亦難哉?念臣,世受國恩,忠勤酬答,卽其職分,而以臣無似,又過蒙知遭,儕流罕比,銜結有素,圖報無階,筦庫執鞭,固所樂赴,況急病讓夷,其義較然,何敢爲備例辭巽,自歸不誠而不衷之服,匪分之任,左右揣量,擔夯不去?與其怵畏因仍,終底僨誤,毋寧早自陳暴,以蘄鑑諒,玆敢齋沐具疏,摭實仰籲。伏乞聖慈,察臣言之非出外飾,念重任之不可輕畀,將臣新援藩銜,亟行刋遞,俾國體無損,私分獲安,不勝萬幸。臣無任云云。答曰,省疏具悉。卿其勿辭往欽哉。
校理李垿疏曰,伏以臣於見職,屢朔虛縻,日事違召,罪戾徒積,惶隕冞切,日夕縮伏,惟譴何是俟,卽者天牌再臨,飭敎截嚴,臣於是,震懍窮隘,尤不省措躬之所也。仍伏念臣,才器駑下,文識淺短,粵在瀛選之初,猥陳自劃之義,特蒙我先大王庇覆之仁,我聖上生成之澤,凡於是職,有除旋褫,臣仰戴兩朝之洪私,俯感微諒之獲全,此固同朝之所共知,抑亦聖明之所俯燭也。今若以幾年自引之踨,怵畏嚴命,冒沒承膺,則非但爲前後之兩截而已,亦將重自陷於自欺天之科,臣雖無狀,粗知義分之爲重,廉防之至嚴,豈可夤緣出肅,無難毁劃,上以負體下之聖恩,下以招當世之譏議也哉?去就一節,初無可論,而且況臣之本生老母,素患貞疾,長在牀褥,當此庚炎之時,重添感冒之症,食飮全却,氣息綿綴,臣方左右扶將,離捨無望,玆敢疾聲仰籲於天地父母之前。伏乞聖慈,俯垂鑑諒,亟命鐫改臣所帶職名,以安私分,以便救護,仍治臣瀆撓之罪,以肅朝綱,不勝幸甚。臣無任云云。省疏具悉。爾職已遞矣。
上在昌德宮。停常參·經筵。
自酉時至人定,灑雨下雨,測雨器水深二分。
藥房都提調金思穆,提調金蓍根,副提調朴瑞源啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜,王大妃殿氣候,何如?惠慶宮氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·惠慶宮·嘉順宮,藥房口傳問安。答曰,知道。世子宮口傳問安。答曰,知悉。
柳鼎養啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
朴瑞源啓曰,備邊司郞廳來言,今日賓廳日次,而上前開坼相値,不得來會云矣,敢啓。傳曰,知道。
傳于朴瑞源曰,藥房入待,大臣·閣臣同爲入侍。
傳于李好敏曰,吏·兵房承旨,持褒貶啓本入侍。
傳于朴瑞源曰,外邑夫馬之弊,不可不念,都政,以元定日取稟之意,分付兩銓。
李好敏啓曰,卽伏見忠淸兵使李馨秀誕日進上啓本,則年月下不塡封發日字,事極疎忽。所當還下送,使之改修正上送,而係是方物啓本,故玆以捧入,當該兵使,不可無警,推考警責,何如?傳曰,允。
玉堂前望單子入之,應敎金逌根,校理朴孝成·李泰淳,副校理洪大浩,修撰姜世白,副修撰朴蓍壽·李東煥落點。
以應敎金逌根,校理朴孝成,副修撰朴蓍壽·李東煥牌不進罷職傳旨,傳于安光宇曰,只推。
安光宇啓曰,玉堂上下番俱空,事甚未安。應敎金逌根,校理朴孝成,副修撰朴蓍壽·李東煥,旣有只推之命,竝更牌招,以爲推移入直之地,何如?傳曰,允。
柳鼎養啓曰,行大司憲金羲淳,掌令鄭進明·宋應奎,持平李敎源·朴來謙牌不進,執義宋啓榦在外,監察茶時之意,敢啓。傳曰,知道。
以掌令鄭進明·宋應奎,持平李敎源·朴來謙,正言任文白牌不進罷職傳旨,傳于柳鼎養曰,只推。
安光宇啓曰,吏曹郞廳來言,安義縣監尹聲大,兩司俱未署經云,除在外外,未肅拜·呈告人員,竝卽牌招,以爲備員署經之地,何如?傳曰,允。
又啓曰,吏曹郞廳來言,承旨有闕,政事,取稟。傳曰,政官牌招開政。
有政。吏批,判書李肇源進,參判未差,參議未差,左副承旨安光宇進。以鄭文始爲承旨,李好敏爲吏曹參判,徐有聞爲吏曹參議,洪起燮爲兼弼善,李猉峻爲掌樂正,安袷爲承文判校,趙運休爲肇慶廟令,金鎌爲東學敎授,兼春秋單安光直。再政,以金魯敬爲都承旨,高昇甲爲奉常僉正,柳匡宇爲齊陵令。
兵批,行判書朴宗來病,參判柳病,參議鄭景祚病,參知李德昇入直進,行左承旨徐春輔進。同知韓民獻,僉知元永象,護軍李羲甲·李晉漢·金景燁竝單付。
安光宇,以吏曹言啓曰,本曹褒貶,因堂上不備,不得磨勘矣,新除授本曹參判李好敏,參議徐有聞,令政院牌招,以爲開坐之地,何如?傳曰,允。
又以奎章閣言啓曰,景慕宮望廟樓今望奉審,無頉之意,敢啓。傳曰,知道。
又以侍講院言啓曰,新除授文學李光正,除拜屢日,尙不出肅,卽爲牌招察任,何如?傳曰,允。
又以禮曹言啓曰,卽接永禧殿官員所報,則正殿後麓內墻半間許頹圮云矣,臣蓍根進詣奉審,則頉處雖不大段,墻在高處,瓦石俱轉之聲,與平地頹圮有異,且近於正殿莫重之地,有此頹圮之患,極爲驚悚。不可無慰安之擧,慰安祭不卜日,今十七日設行,分付該監,卽爲圍排,改築之節,待快晴擇日擧行,何如?傳曰,允。
又以禮曹言啓曰,卽接公州幼學吳致達所志,則以爲,族叔晉周嫡妾俱無子,以其同姓八寸兄聖周第五子甲喜,欲爲立后,兩家諸族,同議完定,而聖周夫妻,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,明有可據,而不得登聞者,許令該曹論理草記事,曾有筵奏定式,而門長吳致達所訴旣如此,依定式,吳聖周第五子甲喜,立爲吳晋周之後,何如?傳曰,允。
又以奎章閣言啓曰,今甲戌年春夏等褒貶啓本及外閣褒貶啓本,同爲磨勘以入之意,敢啓。傳曰,知道。
又以弘文館領館事意啓曰,今春夏等本館褒貶,當爲等第磨勘,而以大提學不備,限內不得爲之之意,敢啓。傳曰,知道。
又以吏曹言啓曰,今春夏等褒貶,當爲磨勘,而因本曹堂上有故,限內不得磨勘之意,敢啓。傳曰,知道。
徐春輔,以戶曹言啓曰,本曹郞廳及所屬各司官員今春夏等褒貶,當爲磨勘,而判書臣李相璜有情勢,限內不得磨勘之意,敢啓。傳曰,知道。
又以宣惠聽都提調意啓曰,本廳郞廳等今甲戌春夏等褒貶等第磨勘以入,而自戊辰秋冬等,至癸酉秋冬等褒貶,今已過時,郞廳亦多遞易,依前例不得磨勘之意,敢啓。傳曰,知道。
安光宇,以禮曹言啓曰,各陵·殿·園·墓,本曹郞廳,四學童蒙敎官,通禮院·典牲署·圖畫署官員等今甲戌年春夏等褒貶,等第以入,而宗廟署·社稷署·景慕宮·弘文館·藝文館·春秋館·承文院·奉常寺·成均館·掌樂院·東·西氷庫·東·西活人署·禮賓寺·觀象監·內醫院·司譯院·典醫監·惠民署·東·南關王廟官員等褒貶,各其司領事·都提調·提調及堂上有故,不得一時磨勘之意,敢啓。傳曰,知道。
又以敦寧府言啓曰,本府郞廳等矣今春夏等褒貶等第,當爲磨勘,而以領事身病,不得爲之之意,敢啓。傳曰,知道。
又以中樞府言啓曰,本府郞廳及醫員·錄事等今甲戌年春夏等褒貶,當爲等第,而領中樞府事臣李時秀有身病,判中樞府事臣徐龍輔,臣徐邁修俱在外,限內不得磨勘之意,敢啓。傳曰,知道。
又以忠勳府言啓曰,本府今甲戌年春夏等褒貶,當爲磨勘,而有司堂上鰲恩君奉朝賀臣李敬一有身病,豊安君臣柳相祚在外,無以備員,限內不得爲之之意,敢啓。傳曰,知道。
又以儀賓府言啓曰,本府郞廳矣今甲戌年春夏等褒貶等第,當爲磨勘,而堂上不備,限內不得爲之之意,敢啓。傳曰,知道。
又以耆老所言啓曰,本所堂上,多有身病,無參坐之人,今甲戌年春夏等褒貶,限內不得磨勘之意,敢啓。傳曰,知道。
朴瑞源,以兵曹言啓曰,本曹今甲戌年春夏等褒貶等第,磨鍊以入,而曹所屬軍器寺·司僕寺·訓鍊院官員等褒貶,因各其司提調及堂上有故,不得一體磨勘,部將·津渡別將等去癸酉年秋冬等褒貶,其時官員,已多遞易,依例蕩滌之意,敢啓。傳曰,知道。
又以訓鍊都監都提調意啓曰,本局從事官·禁松參軍及諸將官等今甲戌年春夏等褒貶,當爲等第,而都提調臣李時秀以身病,限內不得磨勘之意,敢啓。傳曰,知道。
又以禁衛營都提調意啓曰,本營從事官及諸將官今甲戌〈年〉春夏等褒貶,當爲等第,而臣載瓚有身病,限內不得磨勘之意,敢啓。傳曰,知道。
又以御營廳言啓曰,本廳從事官及諸將官今甲戌年春夏等褒貶,當爲等第,而都提調臣徐龍輔在外,限內不得磨勘之意,敢啓。傳曰,知道。
又以濬川司都提調意啓曰,本司都廳及郞廳今甲戌年春夏等褒貶,當爲等第,而臣等俱有故,限內不得磨勘之意,敢啓。傳曰,知道。
柳鼎養,以刑曹言啓曰,今春夏等本曹褒貶等第磨敢時,前銜律學官啓本中,刀擦爲五處之意,敢啓。傳曰,知道。
安光宇,以工曹言啓曰,今春夏等褒貶,當爲磨勘,而堂上有故,限內不得爲之之意,敢啓。傳曰,知道。
吏曹參判李羲甲疏曰,伏以臣於日昨,伏奉除旨,以臣爲吏曹參判者,臣惝怳悸恐,莫省所以。噫,臣凡品庸調,輸翮無取,涓滴細流也,而河海不擇,擁腫散木也,而雨露亦濡,節次推遷,滾到金貂之列,桮勺已盈,塵刹莫效,惟以陳力於優閑之地,覲光於起居之班,量能隨分,獲免大戾於寬大之治,爲不報之報而已,今玆新命,豈臣夢想之攸到也哉?夫六官之設,最重選部,貳卿之任,實分其責。昔文簡公臣金昌協之辭是職也,有曰,今之吏參,不但佐判書爲政,或判書有故,則輒代之爲政,而參判則又不擇職任緊漫,皆得差除,不止如參議之只出緊任,先輩之重是職而難其進,有如是焉。臣嘗叨忝三銓之職,黽勉隨行者,亦屢矣,拙滯之性,庸陋之識,聾瞽於四選之格法,糊塗於九流之品藻,從大夫後,參聞緖論於政席,直不過盡趨走之誠,而貽羞露拙,無復餘地。迄玆追省,顔輒發騂,今乃更進一步,就先輩所難重之地,而恬然冒據,則睢盱嗤點,固不足恤,其於辱聖簡而玷名器,所關非細,抑臣又有私義之在所必遞者。本曹參議臣金會淵,以臣有不可作僚之嫌,昨旣陳章,先蒙體諒之恩,在臣自處之道,去就已非可論,而伏惟一視之下,鞶帶之褫,庶不待臣言之畢矣,玆敢猥入文字,仰瀆崇嚴。伏乞聖慈,俯賜鑑諒,將臣新授銓銜,亟行鐫免,仍治臣瀆擾之罪,以昭法綱,臣不勝縮伏屛營攢手祈祝之至。答曰,省疏具悉。所請依施。
甲戌六月十五日辰時,上御重熙堂。藥房入診,大臣·閣臣承候,吏·兵房承旨持褒貶啓本,同爲入侍時,都提調金思穆,提調金蓍根,副提調朴瑞源,直提學金履喬,記事官李羲肇,記注官柳可均·李昌瑞,領議政金載瓚,左議政韓用龜,檢校直閣李魯益,直閣鄭元容,檢校待敎朴宗薰·李龍秀,待敎李鶴秀,行都承旨李好敏,行左承旨徐春輔,左副承旨安光宇,同副承旨柳鼎養,假注書金敬淵,以次進伏。別待令副護軍洪旭浩,敦寧主簿權以中,副司果李命運,醫官吳千根·李漢臣·趙宗協·秦東秀·卞之錞·李彦厚·李東恒,以次進伏楹外訖。載瓚等曰,潦炎漸劇,聖體,若何?上曰,一樣矣。載瓚等曰,寢睡·水刺之節,何如?上曰,一樣矣。載瓚等曰,王大妃殿氣候,何如?上曰,一樣矣。載瓚等曰,惠慶宮氣候,何如?上曰,一樣矣。載瓚等曰,嘉順宮氣候,何如?上曰,一樣矣。載瓚等曰,世子宮暑滯之候,何如?上曰,夬勝矣。仍命醫官入診,旭浩·以中·命運·宗協,以次診候訖,退伏奏曰,脈候左右三部調均矣。思穆曰,頃已仰奏,而今日亦令醫官仰瞻,似好矣。上曰,唯。思穆曰,御藥所用內下麝香,已盡無餘,使戶曹別貿以用,似好,故敢此仰達矣。上曰,唯。命大臣先退,載瓚等以次退出。上曰,啓本入之。開坼後,好敏曰,卽伏見諸道今春夏等褒貶啓本,則京畿監司李存秀,忠淸監司趙貞喆黃海監司趙鍾永,平安監司鄭晩錫,守令無一人居下,咸鏡監司金履陽,慶尙監司金魯應,守令無一人居中居下,殊無嚴明殿最之意,竝推考警責,何如?上曰,依爲之。出擧條瑞源曰,卽伏見諸道今春夏等褒貶啓本,則江華留守洪義浩,開城留守尹序東,京畿水使趙文彦,黃海水使尹敏東,平安監司鄭晩錫,慶尙左水使梁垸,邊將無一人居中居下,忠淸水使趙義鎭,黃海兵使趙岐,南兵使李石求,北兵使安橚,邊將無一人居下,殊無嚴明殿最之意,竝推考警責,何如?上曰,依爲之。出擧條王大妃殿進御化痰湯二貼製入。出榻敎仍命退,諸臣以次退出。
上在昌德宮。停常參·經筵。
自寅時至酉時,灑雨下雨,測雨器水深二分。自人定至十七日開東,灑雨下雨,測雨器水深一寸一分。
柳鼎養啓曰,行大司憲金羲淳未肅拜,執義宋啓榦在外,掌令鄭進明·宋應圭,持平李敎源·朴來謙傳旨未下,監察茶時之意,敢啓。傳曰,知道。
朴瑞源啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
傳于鄭文始曰,傳香承旨馳詣永禧殿,奉審摘奸以來。
備忘記,京畿監司朴宗薰下直,長弓一張,長箭一部賜給。
傳于鄭文始曰,今聞都政元定日字窘速云,二十四日爲之事,分付兩銓。
朴瑞源啓曰,密符親納,例也,而前京畿監司李存秀使其偏禆替納,事甚未安,推考,何如?傳曰,允。
以吏曹參議徐有聞牌不進罷職傳旨,傳于鄭文始曰,只推。
以掌令鄭進明·宋應圭,持平李敎源·朴來謙,正言任文白牌不進罷職傳旨,傳于柳鼎養曰,只推。
以文學李光正牌不進罷職傳旨,傳于鄭文始曰,只推。
以應敎金逌根,校理朴孝成,副修撰朴蓍壽·李東煥再牌不進罷職傳旨,傳于鄭文始曰,只推。
鄭文始啓曰,玉堂上下番俱空,已至多日,議諡命下之後,如是違牌,事甚未安。應敎金逌根,校理朴孝成,副修撰朴蓍壽·李東煥,旣有只推之命,與修撰兪應煥,一體牌招,何如?傳曰,允。
鄭文始啓曰,守令署經事,命下矣。掌令鄭進明·宋應圭,持平李敎源·朴來謙,正言任文白,旣有只推之命,與大司憲金羲淳,一體牌招,以爲備員署經之地,何如?傳曰,允。
鄭文始啓曰,行都承旨金魯敬,行左承旨徐春輔須資出去,右承旨朴瑞原,左副承旨安光宇,同副承旨柳鼎養陳疏徑出,院中只有臣一人,伴直無人。行左承旨所當牌招,而拘於廳規,不得請牌,何以爲之?敢稟。傳曰,牌招。
以慶尙左水使梁垸狀啓延日縣人物渰死事,傳于徐春輔曰,聞甚矜惻,元恤典外,別加顧助,如有生前身還布,竝湯減事,分付。
朴瑞源,以都摠府言啓曰,副摠管張鉉宅以御營中軍,本營諸將官射會監試事,南小營晝仕出去之意,敢啓。傳曰,知道。
又以兵曹言啓曰,今六日十七日武臣堂上祿試射日次,而大殿誕日前一日,不得開坐,載在法典,以後日退行之意,敢啓。傳曰,知道。
又以兵曹言啓曰,今月十九日,一兼禁軍番次矣,該番將未差之代,依承傳口傳擬入之意,敢啓。傳曰,知道。
兵曹口傳政事,以李炯爲兼司僕將。
朴瑞原,以兵曹言啓曰,卽接南道參軍洪箕錫牒報,則禁衛營所授九嶷峯東邊曲今乭近處體城三間許頹圮云,令繕工監爲先把子圍排,分授軍門,急速修築,而把守軍兵,令該軍門量宜定送,限改築間嚴加守直之意,分付,何如?傳曰,允。
又以禁衛營言啓曰,本營字內九嶷峯東邊體城三間許頹圮處,把守軍兵,令該軍門量宜定送事,自兵曹草記矣。哨官一員,出番鄕軍二十名,嚴飭定送,限修築間輪回守直之意,敢啓。傳曰,知道。
柳鼎養,以刑曹言啓曰,辛未五月初五日大臣·備局堂上引見入侍時,右議政金思穆所啓,刑曹啓目,判付內,有廟堂詳理稟處事,命下矣。取見啓目,則河東幼學宋杞一撃錚原情內,其父爲金學成之誣引,至於冤死,而掛書根因,已自捕廳覈得,而尙未決處,速卽究竟事也,無論其父之冤與不冤,名在臺啓,而偃入城闉,肆然撃錚,萬萬驚駭。本事則今筵有秋堂所奏,已蒙允許,待決末,宋杞一則照律嚴勘事,分付該曹,何如?上曰,依爲之事,命下矣。本獄今已修啓,宋杞一所當自臣曹照勘,而方在河東,卽爲照律嚴勘事,分付該道道臣,何如?傳曰,允。
副應敎李光文疏曰,伏以臣,伏見再昨傳敎下者,有奉牌諸玉堂竝施罷職之典矣,及其喉院之捧現告也,臣名不入其中,抑亦以臣畢竟膺命,有所區別而然歟?當初召旨,在也議諡,至於代撰,館僚自有其人,閣規初無已例,臣之進退,若無所關,而區區迷執,竊以爲,諡事右僚主之,則獨先出膺,有壞館規,轉輾逡廵,自犯屢逋,及承嚴命荐下,不遑自恤。雖不得不冒沒進身,若其留鑰而不出,奉牌而無變,達宵相持,致煩酬應之勞,臣與諸玉堂,其失一也,而罪名獨自倖逭,私義轉益難安,玆敢短章自別。伏乞聖明,俯垂鑑察,亟賜斥罷,以肅朝綱焉。臣於昨日,繕疏投進,再被喉院之退却,而臣罪則尙未蒙勘矣,歷日惶蹙,靡所措躬,遑恤他事,而傳聞駭惑,有不可以旣往而終默,略玆附陳焉。噫,今番代撰命下之後,當日在直之臣,已有脫藁之本,袖至喉院,輪示在院之承宣,點竄停當,還歸直次,文旣完矣,理宜繕呈,不容濡滯,無妄之疾,旋卽徑出,而喉院許其入稟,已具之文,終歸烏有,而喉院從以漫漶,誠莫曉其何所據也?事到急迫,逕窄難轉之處,不免束縛而馳驟之,則諸臣之不欲替當,甘犯譴罰者,固可曰自作,而亦豈不仰累聖德,有損國體也哉?夫喉院者,號令之所自出,而隨人俯仰,習於糊塗,經幄者,矜式之所由起,而身病徑出,轉至式暇。嗚乎,近日百度頹綱,庶僚解體,甚或各自創例,略無難愼,而人亦不以爲愕,若此不已,則今日朝廷,將見其靡哲不愚,無法可行,寧不寒心?然臣則謂殿下之所以董正而導率之者,或有所未盡,而淵默之德,欠於淬勵,涵貸之仁,過於剛克,有以致之也。誠願殿下,繼自今益加澄省,俾庶事毋隳,百工底成焉。臣無在云云。省疏具悉。爾其勿辭察職。
右承旨朴瑞源,左副承旨安光宇,同副承旨柳鼎養聯名疏曰,伏以臣等,卽伏見副應敎李光文到院之疏,則以向來入直玉堂趙經鎭身病經出時事,侵斥備至,始曰,漫漶,又曰,隨人俯仰,習於糊塗,臣等於是,不勝瞿然慙恧之至。臣等於伊日,同在院中,袖草之輪示,非不同見,而有異正本之繕寫,則不當留置經出之入稟,非不參聞,而旣云實病之猝劇,則亦難堅拒,今者儒臣之疏,雖不可謂爽實,而亦不無些小未諒之端矣。雖然,其所詆斥,若是深緊,則何敢以職非該房,晏然自在,不思所以自引之義乎?玆敢忙陳短章,經出禁扄。伏乞聖明,特垂鑑諒,亟降譴還,以安私分,以〈肅〉朝綱,不勝幸甚。臣等無任云云。省疏俱實。爾等勿辭察職。
注書李羲肇疏曰,伏以行都承旨臣金魯敬,卽臣之妻三寸叔也,臣職名之應遞,公法莫嚴,玆敢略入文字,仰瀆崇嚴。伏乞聖慈,俯賜鑑諒,亟遞臣見職,以存格例,不勝大願。臣無任云云。省疏具悉。疏辭,下該曹稟處。
吏曹啓目粘連,觀此承政院注書李羲肇上疏,則以爲,行都承旨金魯敬,卽臣之妻三寸叔也,亟遞臣見職,以存公格亦爲白臥乎所,相避之法,在下當遞,承政院注書李羲肇,改差,何如?啓。依允。
敎京畿監司朴宗薰書。王若曰,咨群牧往欽而虞治盛,良二千共理而漢業隆。是箇爲本固而邦寧,其毋曰外輕而內重。邦畿下民之所維止,京師王化之所由先。其地則左右輔關防之相依,爲任也東西京保釐之竝管。陵園之灑掃必敬,護佳氣於鍾山·秣陵,屛翰之倚仗最深,隆上都於關中·洛邑。舟車之所會,財貨之所聚也,在昔時,富庶之莫與京。土地或偏瘠,賦役或偏重歟,何近日凋瘵之獨滋甚?沿而仁·富·安·浦,峽而楊·砥·永·朔。無郡不弊,無民不殘。大而軍田還稅,小而麻枲漁鹽。何利可興,何瘼可去?實難一擧而收效,亦將漸次而責成。痛長吏之貪虐不法,則思范滂澄淸之才,哀小民之顚連無告,則思富弼濟活之手,顧此任其難其愼,屬之誰來旬來宣?惟卿,生忠貞世篤之門,承詩禮家傳之美。儒雅外著而持心廉簡,精神內蘊而處事綜明。周歲任編校之工,進止不失尺寸,十歲備顧問之列,出入願補闕遺。顧文華黼黻之譽,特在卿餘事,雖謀猷彌綸之責,亦古人無過。泮宮膺課試之任,寔推雅望,北闕授慰諭之命,豈足試才?苟欲棠舍之專毗,何靳筍班之暫輟?玆授卿以京畿觀察使兼兵馬水軍節度使水原府留守開城府留守江華府留守廣州府留守巡察使,卿其祗服寵命,勉恢令圖。勞之來之,必使民安生而樂業,國耳公耳,先自身端本而淸源,慈惠溫良。固所有者,淸貞恬約,不待勉諸,律己嚴明。遇法則繩墨不踰,隨事剛核,決務則履屐皆當,黜陟克公,不茹不吐,懷保是務,勿擾勿煩,預講賑策。而必須實惠及時,期蘇積瘼,而勿以姑息爲政,朝行美規。夕行良法,苟存心於愛物仁民,月計不足,歲計有餘,自成治於承流宣化。始可謂嘉乃茂績,然後是答予隆知。餘厥稟裁,可循典式。於戱,五日隨冠冕之入,依舊端明兼銜,一路望幨帷之搴,明朝刺史按事。吾且召矣,卿其往哉。故玆敎示,想宜知悉。奎章閣直閣鄭元容製進。
上在昌德宮。停常參·經筵。
寅時卯時,灑雨下雨,測雨器水深一寸五分。
王大妃殿進御化痰湯,依前方三貼製入事,榻前下敎。
柳鼎養啓曰,行大司憲金羲淳未肅拜,執義宋啓榦在外,掌令鄭進明·宋應圭,持平李敎源·朴來謙傳旨未下,監察茶時之意,敢啓。傳曰,知道。
安光宇啓曰,來二十一日輪對日次矣,敢稟。傳曰,當次人受點後,日次待令。
朴瑞源啓曰,來二十一日朝參日次矣,敢稟。傳曰,停。
傳于金魯敬曰,前僉正鄭漪口傳付軍職,洪徹榮冠帶常仕,使之明日承候於慈宮。
兵曹口傳政事,副司果單鄭漪,副司勇單洪徹榮。
朴瑞源啓曰,宣傳官廳南行薦單子中應入之人,見漏於原單,及其啓下之後,今始添書來呈,奏御文字,何等敬謹,而若是不審,萬萬駭然。原單子雖不得不捧入,當該行首宣傳官,所當重勘,而本院請推之外,無他可施之罰,何以爲之?敢稟。傳曰,拿處。
以應敎金逌根,校理朴孝成,修撰兪應煥,副修撰李東煥·朴蓍壽牌不進罷職傳旨,傳于鄭文始曰,只推。
鄭文始啓曰,玉堂上下番俱空,已至多日,議諡命下之後,尙未擧行,事甚未安,應敎金逌根,校理朴孝成,修撰兪應煥,副修撰朴蓍壽·李東煥,旣有只推之命,竝卽牌招,何如?傳曰,允。
以應敎金逌根,修撰兪應煥,副修撰李東煥·朴蓍壽牌不進罷職傳旨,傳于鄭文始曰,只推。
以掌令鄭進明·宋應圭,持平李敎源·朴來謙,正言任文白牌不進罷職傳旨,傳于金魯敬曰,只推。
金魯敬啓曰,守令署經事,命下矣。掌令鄭進明·宋應圭,持平李敎源·朴來謙,正言任文白,旣有只推之命,與大司憲金羲淳,一體牌招,以爲備員署經之地,何如?傳曰,允。
以內苑內官金得壽呈楊州栗園直等烟戶雜役頉下事,傳于安光宇曰,丙申定式,如是丁寧,則該邑豈敢若此?依前頉給,無得違越事,分付畿營。
朴瑞源,以都摠府言啓曰,今日入直內三廳武兼禁軍及軍兵等,當爲中日習射技放,而大殿誕日前一日相値,不得設行之意,敢啓。答曰,知道。
徐春輔,以戶曹言啓曰,時御所內各司,依定式發遣本曹正郞臣趙厚鎭與兵曹參知臣李德升,佐郞臣李濟翼,東所衛將臣李厚重,西所衛將臣成履源,南所衛將臣南耆喆,北所衛將臣南建中,眼同看審後,有頉處別單書入,而修改則擇日擧行,何如?傳曰,允。
慶尙監司李存秀疏曰,伏以臣,受命畿輔,三載于玆,才不足以救膏肓之瘼,誠不足以奠溝壑之民,徒積尸素之罪,怕切蹲仍之愧,瓜期已過,納節在卽,還復本分,庶免大何,千萬不自意,嶺藩移拜之命,忽下於治簿須代之際,臣於是,惶隕戰恐,不知措躬之所。夫國家用人,雖曰重內輕外,愼擇監司,卽第一急務,而今之時尤然,況以藩移藩,在古亦罕,必其人才識俱長,績庸夙著,盤根利器,靡適不宜,然後其歷試而委任也,如此,臣以何技能,以何望實,左右兠攬,若是其偏且重也?又況嶠南一路,地廣務殷,浩如河海,爲治之難,甲於諸道,而東南之民力已竭,鄒魯之士風寢衰,積儲則徒擁虛簿,法紀則漸致解紐,百弊蝟集,非復昔日之嶠南也。且今連年荐饑,瘡痍未蘇,半載亢暘,原濕卒痒,無麥無禾,四野遑遑,南來消息,日益驚心,此時此任,雖使張詠展方面之才,富弼講接濟之策,猶恐戞戞乎難矣,如臣踈迂憒劣,百無寸長者,畿甸數十郡,尙不能了其事,將何以擔夯此七十州救焚拯溺之責乎?噫,以臣無似,受兩朝如天之恩,粵自通籍之初,前後二十年間,世所稱華貫峻選,要地膴職,年除月遷,敭歷殆遍,纔過強仕,顚髪尙玄,而居然躋貳卿按三節,內外翶翔,恩寵隆赫,默數同朝,無與臣比,負而且乘,寇所至也,滿則必覆,理之常也,臣若愚不自揆,冒膺重任,竟至大狼貝·大僨誤,則臣之萬被誅殛,雖不足言,殿下何以慰嶠南幾萬生靈喁喁之望乎?臣自聞命以來,仰感委寄之特殊,俯憂稱塞之無望,歷日震懍,氷炭交中,玆敢披瀝肝膈,仰瀆聰聽。伏乞聖慈,天地父母,俯垂諒察,亟遞臣新授職名,以重藩寄,以安微分,不勝幸甚。臣無任云云。答曰,省疏具悉。卿其勿辭往欽哉。
上在昌德宮。停常參·經筵。
自寅時至巳時,灑雨下雨,測雨器水深五分。
大殿,惠慶宮誕日,大殿惠慶宮,內閣,政院·玉堂·朝廷二品以上·六曹堂上·奉朝賀單子問安。答曰,知道。王大妃殿·中宮殿·嘉順宮,內閣·政院·玉堂·朝廷二品以上·六曹堂上·奉朝賀口傳問安。答曰,知道。世子宮口傳問安。答曰,知悉。
柳鼎養啓曰,行大司憲金羲淳未肅拜,執羲宋啓榦在外,掌令鄭進明·宋應圭,持平李敎源·朴來謙傳旨未下,監察茶時之意,敢啓。傳曰,知道。傳于朴瑞源曰,前兵使金見臣,別軍職差下。
鄭文始,以弘文館言啓曰,本館下番闕直,事甚未安。修撰兪應煥,副修撰李東煥·朴蓍壽,旣有只推之命,竝卽牌招,以爲推移入直之地,何如?傳曰,允。
以修撰兪應煥,副修撰朴蓍壽·李東煥牌不進罷職傳旨,傳于鄭文始曰,只進。
以掌令鄭進明·宋應圭,持平李敎源·朴來謙,正言任文白牌不進罷職傳旨,傳于柳鼎養曰,只推。
柳鼎養啓曰,守令署經事,命下矣。掌令鄭進明·宋應圭,持平李敎源·朴來謙,正言任文白,旣有只推之命,與大司憲金羲淳,一體牌招,以爲備員署經之地,何如?傳曰,允。
朴瑞原,以兵曹言啓曰,卽接西道參軍李鍾振牒報,則訓鍊都監所授白岳山東邊第一城廊近處體城六間許及第三城廊近處體城五間許頹圮云。爲先令繕工監把子圍排,分授軍門,急速修築,而兩處把守軍,亦令該軍門量宜定送,限改築間,嚴加守直之意,分付,何如?傳曰,允。
又以訓鍊都監言啓曰,本局分授都城白岳山東邊第一城廊近處體城六間許及第三城廊近處體城五間許頹圮處,令該軍門卽速修築,把守軍兵量宜定送事,自兵曹草記矣。自今日爲始,每處各軍二十名,將校一人率領,限改築間,輪回守直之意,敢啓。傳曰,知道。
上在昌德宮。停常參·經筵。
柳鼎養啓曰,行大司憲金羲淳未肅拜,執義宋啓榦在外,掌令鄭進明·宋應圭,持平李敎源·朴來謙傳旨未下,監察茶時之意,敢啓。答曰,知道。
朴瑞源啓曰,假注書金敬淵身病猝重,勢難察任,今姑改差,何如?傳曰,允。
鄭文始,以弘文館言啓曰,本館下番闕直,事甚未安。修撰兪應煥,副修撰李東煥·朴蓍壽,旣有只推之命,竝卽牌招,以爲推移入直之地,何如?傳曰,允。
以修撰兪應煥,副修撰朴蓍壽·李東煥牌不進罷職傳旨,傳于鄭文始曰,只推。
鄭文始,以弘文館言啓曰,本館下番闕直,事甚未安。修撰兪應煥,副修撰李東煥·朴蓍壽,旣有只推之命,竝卽牌招,以爲推移入直之地,何如?傳曰,允。
以掌令鄭進明·宋應圭,持平李敎源·朴來謙,正言任文白牌不進罷職傳旨,傳于柳鼎養曰,只推。
鄭文始啓曰,守令署經事,命下矣。掌令鄭進明·宋應圭,持平李敎源·朴來謙,正言任文白,旣有只推之命,與大司憲金羲淳,一體牌招,以爲署經之地,何如?傳曰,允。
以掌令鄭進明·宋應奎,持平李敎源·朴來謙,正言任文白牌不進罷職傳旨,傳于鄭文始曰,只推。
金敬淵改差,代以權中淸爲假注書。
以黃海監司趙鍾永狀啓金川郡守朴晩壽遭母喪事,傳于鄭文始曰,令該曹口傳差出,催促下送。
朴瑞源啓曰,明日次對,兩司當爲進參,除在外外,未肅拜·呈告人員,竝待開門牌招,何如?傳曰,後日次待令。
傳于朴瑞源曰,副提調,率醫官入侍。
朴瑞源啓曰,藥房副提調,持湯劑來待矣。傳曰,封入。
吏曹口傳政事,以李憲祖爲金川郡守。
兵曹口傳政事,僉知單金見臣。
鄭文始以司饔院監膳提調意啓曰,漁夫契貢人等呼訴內,雨水頻仍,江漲未退,設綱屢日,終未捉魚,明日日下生鮮,將至闕供之境,限捉得間以活鷄全數代封云。在前如此之時,曾有稟處變通事,而莫重御供,自下不敢擅便,惶恐敢啓。傳曰,依例代封。
朴瑞源,以兵曹言啓曰,卽接東道參軍李雨元牒報,則御營廳所授光熙門南邊第二城廊近處體城三間許頹圮云。爲先令繕工監把子圍排,分授軍門,卽速修築,而把守軍兵,亦令該軍門量宜定送,限改築間,嚴加守直之意,分付,何如?傳曰,允。
又以御營廳言啓曰,本廳字內光熙門南邊第二城廊近處體城三間許頹圮處,令膳工監把子圍排,分授軍門,卽速修築,而把守軍兵,亦令該軍門量宜定送事,自兵曹草記矣。修築則待晴擧行,而出番鄕軍二十名,將官率領,限改築間,輪回嚴加把守之意,敢啓。傳曰,知道。
吏曹啓目粘連,觀此忠淸監司趙貞喆狀啓,則以爲,才具互有長短,邑務亦有閑劇,或長於彼短於此,或能於閑而不能於劇,必須參量較絜,各適其宜,然後方可責之以民事是白在如中,鴻山縣監金仁柱,年衰而妨於劇務,平澤縣監徐有聲,綜理而素著聲績,扶餘縣監沈日魯,非不願治,稍欠剛果,連山縣監吳鼎秀,聰明嚴密,可祛積瘼,使之相換,以責來效,恐合便宜,竝令該曹稟旨施行亦爲白臥乎所,道臣狀辭旣如此,上項四邑守令相換事,竝只依狀請施行,何如?判付啓。依允。
甲戌六月十九日戌時,上御大造殿,副提調率醫官入侍時,副提調朴瑞源,記事官李驥秀,記注官李昌瑞·柳可均,直閣鄭元容進伏,醫官趙宗協·秦東秀進伏楹外訖。上命醫官診候,宗協等退伏奏曰,脈候左右三部調勻,而但脾胃脈候,似有困滯之意矣。瑞源曰,諸節,若何?上曰,略有滯意矣。宗協曰,或無腹痛等症候乎?上曰,腹痛有之矣,今則差可耳。瑞源曰,泄候,其間爲幾次乎?上曰,三數次矣。瑞源曰,湯劑,當退出議定,而都提調·提調,竝當使之入來乎?上曰,不必爾矣,只以湯劑議入,可也。進御加味茹藿湯,調蘓合元三丸,一貼煎入事。出榻敎上命退,醫官先退,承史以次退出。
上在昌德宮。停常參·經筵。
藥房都提調金思穆,提調金蓍根,副提調朴瑞源啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜,王大妃殿氣候,何如?惠慶宮氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·惠慶宮·嘉順宮,藥房口傳問安。答曰,知道。世子宮口傳問安。答曰,知悉。
朴瑞源,以都摠言啓曰,今日入直內三廳武兼禁軍及軍兵等,中日習射技放,請出標信。傳曰,知道。
柳鼎養啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
朴瑞源啓曰,備邊〈司〉郞廳來言,令日賓廳日次,而無時急稟定事,不得來會云矣,敢啓。傳曰,知道。
又啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
傳于朴瑞源曰,藥房入侍時,原任大臣·閣臣同爲入侍。
傳于朴瑞源曰,藥房入侍時,江華留守同爲入侍。
備忘記,江華留守朴宗京下直,長弓一張,長箭一部賜給。
金魯敬啓曰,臣魯敬以同義禁,今日本府坐起進去,下直之意,敢啓。傳曰,知道。
朴瑞源啓曰,藥房三提調,持湯劑來待矣。傳曰,封入。
傳于朴瑞源曰,藥房入侍。
柳鼎養啓曰,行大司憲金羲淳掌令鄭進明·宋應圭,持平李敎源·朴來謙牌不進,執義宋啓榦在外,監察茶時之意,敢啓。傳曰,知道。
以掌令鄭進明·宋應圭,持平李敎源·朴來謙,正言任文白牌不進罷職傳旨,傳于柳鼎養曰,只推。
以修撰兪應煥,副修撰朴蓍壽·李東煥再牌不進罷職傳旨,傳于鄭文始曰,只進。
鄭文始,以弘文館言啓曰,本館下番闕直,事甚未安。修撰兪應煥,副修撰李東煥·朴蓍壽,旣有只推之命,竝卽牌招,以爲推移入直之地,何如?傳曰,允。
鄭文始啓曰,守令署經事,命下矣。掌令鄭進明·宋應圭,持平李敎源·朴來謙,正言任文白,旣有只推之命,與行大司憲金羲淳,一體牌招,以爲備員署經之地,何如?傳曰,允。
以掌令鄭進明·宋應圭,持平李敎源·朴來謙,正言任文白牌不進罷職傳旨,傳于柳鼎養曰,只推。
鄭文始啓曰,守令署經事,命下矣。掌令鄭進〈明〉·宋應圭,持平李敎源·朴來謙,正言任文白,旣有只推之命,與行大司憲金羲淳,一體更爲牌招,以爲備員署經之地,何如?傳曰,允。
吏曹口傳政事,以趙宅謙爲宗廟令。
鄭文始,以吏曹言啓曰,今日本曹開坼坐起時,考見諸道褒貶啓本,則龍仁縣令韓百源,以弊難有效,爲目,蔚珍縣令李思謙,以威不鎭俗,爲目,兔山縣監鄭東晏,以自請改量,啓聞而止,爲目,洪川縣監羅元野,以坦不修幅,爲目,長連縣監李近植,以過於了了,不如兢兢,爲目,則俱宜置下考,而置諸中考,吉州牧使朴宗和,以求備諒難,爲目,三水府使李彬,以曷不信行,爲目,安山郡守趙宗協,以倉穀分石,爲目,交河郡守吳千根,以民無就訴,爲目,南海縣令李溶,以細瑕宜略,爲目,高原都守金時和,以武中騷客,今世古人,爲目,則俱宜置中考,而置諸上考,殊無嚴明殿最之意,五道道臣,推考警責。吉州牧使朴宗和,三水府使李彬,安山郡守趙宗協,交河郡守吳千根,南海縣令李溶,龍仁縣令韓百源,蔚珍縣令李思謙,兔山縣監鄭東晏,洪川縣監羅元野,長連縣監李近植,竝罷黜,高原郡守金時和,中考施行,何如?傳曰,允。
又以吏曹言啓曰,曹所屬司饔院·宗簿寺官員等矣,今春夏等褒貶,當爲等第,而因都提調·提調有故,不得磨勘之意,敢啓。傳曰,知道。
又以禮曹言啓曰,祈雨報謝祭,待立秋設行事,前已啓下矣,社稷·南壇·三角山·木覓山·漢江報謝祭,來八月初十日節享兼行,雩祀壇·祈雨壇·龍山江·楮子島,旣無節享,吉日,令日官池景泌推擇,則同月十一日爲吉云。以此日設行,祝文撰出及措辭添入等事,令藝文館依例擧行,而南壇·雩祀壇,三次八次連爲得雨之意,別爲措辭事,分付,何如?傳曰,允。
朴瑞源,以兵曹言啓曰,今六月十七日武臣堂上祿試射後日退行事,草記蒙允矣,今二十一日設行,而試官望備擬以入之意,敢啓。傳曰,知道。
又以兵曹言啓曰,慶尙前監司金魯應狀啓,道內別試武士入格人等起送事,纔已啓下矣,在前嶺南別試武士上來者,依本道入格技藝,自臣曹有更試草記之例,今日宣薦內禁衛試取時,同爲試取之意,敢啓。傳曰,知道。
又以都摠府言啓曰,副摠管張鉉宅以御營中軍·軍兵等中日試射放事,南小營晝仕出去之意,敢啓。傳曰,知道。
禁府啓目,庇仁縣監李元肅,藍浦縣監金鍾虎等原情云云。李元肅段,傳旨問目內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處爲白乎旀,金鍾虎段,傳旨問目內辭緣,泛稱遲晩,刑推得情,何如?判付啓,依允爲旀,金鍾虎段,除刑推議處爲良如敎。又啓目,行首宣傳官柳和源原情云云。傳旨內辭緣,泛稱遲晩,所當請刑是白乎矣,宣傳官勿爲請刑,載在大典通編,議處,何如?判付啓。依允。
敎江華府留守朴宗京書。王若曰,后王建邦設都,尤重開海之險,朝廷量才授任,宜先老成之人。出自喉舌之班,庸畀鎖鑰之寄。唯卿,姿稟豈弟,世篤忠貞。早受知於上前,剛方介潔之操,遂歷敭於中外,文學政事之才。處世戒躁競之風,豈乘時而俯仰?閉門守恬靜之志,少與人而追隨。允矣地閥之甚隆,慨玆名位之不極。東京大尹之擢用,惠局百里之州,銀臺長席之超陞,班居六房之首。蕭傅授三輔之任,亶出歷試之心,王曙結兩世之知,豈無獎用之日?眷彼沁都一府,實是畿甸巨防。西南海路之衝,天設其險表裏。山河之勢,地利莫如。物阜民殷,奚啻宋錢塘之佳麗?城高池浚,可作趙晉陽之依歸。不幸數年之歉荒,未免一島之殄瘁。周魃肆虐,是何飢饉之荐臻?魯野無靑,以致軍民之俱困。城郭甲兵之無可恃,方切南顧之憂,閭閻賦役之或不均,屢發中朝之歎。苟非漢廷剸理之手,曷畀洛邑保釐之功?玆授卿以江華府留守兼鎭撫使,卿其祗承寵光,殫竭誠力。鴻澤盡安集之策,俾免溝壑之顚連,鯨濤無汜濫之災,益致關防之鞏固。災歲津渡之禁,詗察益嚴,方秋租稅之貢,怨咨不作。矧玆不煩不擾之政,必籍克剛克柔之才。器械餱糧,宜念有備而無患,桑土牗戶,詎忽居安而思危?必如寇恂之御衆牧民,無或一日豫怠,常若吳漢之臨陳對敵,莫曰百年升平。凡諸倉卒際施爲,亦有節目間故事。於戲,畀卿一面之重寄,無負丙枕之苦心。況今四路之告災,怳如庚呼之在耳。予不多誥,卿其往欽。故玆敎示,想宜知悉。知製敎朴孝成製進。
甲戌六月二十日卯時,上御大造殿。藥房入診,時原任大臣·閣臣承候,江華留守同爲入侍時,都提調金思穆,提調金蓍根,副提調朴瑞源,記事官李驥秀,記注官林景祚·柳可均,領府事李時秀,領議政金載瓚,左議政韓用龜,檢校提學金祖淳,提學南公轍·徐榮輔,直提學李存秀,檢校直閣李魯益·李光文,直閣鄭元容,檢校待敎朴宗薰·李龍秀,待敎李鶴秀,江華留守朴宗京,以次進伏,別待令副護軍洪旭浩,敦寧主簿權以中,副司果李命運,醫官吳千根·李漢臣·趙宗協·秦東秀·崔遂燁·吳仁豐·鄭重周,以次進伏楹外訖,時秀等曰,伏聞有滯泄之候,下情不勝驚慮,夜間聖體,更若何?上曰,別無甚損矣。仍命醫官診候,時秀等曰,今日診察,異於常時,徐徐寬暇,使之詳察伏望,旭浩·宗協診候訖。上曰,諸醫官姑置之。旭浩退伏奏曰,脈候三部調勻矣。宗協曰,脈候脾滯之症,比昨有勝,而乍有浮大之體,此則滯氣似未盡疏導而然矣。時秀等起伏將奏,上曰,各殿·宮氣候,皆一樣矣。時秀等曰,泄候夜爲幾度乎?上曰,一次矣。天明後,幾度乎?上曰,姑未也。時秀等曰,朝來有所進御者乎?上曰,纔進粥飮矣。時秀等曰,泄候之外,無他症候,如腹痛膈痞等者乎?上曰,無他症矣。思穆曰,日氣淸涼,而仰瞻似有汗候,豈或有熱意乎?上曰,不然矣。載瓚曰,三和·肅川兩邑守令,蘇弊間請仍蒙允矣,今則年穀稍登,民邑少紓云,今都政,使之依例差代,何如?上曰,依爲之。出擧條思穆曰,敦寧主簿權以中除拜之後,拘於公格,不得行公,以闕內各司官員中次次相換之意,分付銓曹,何如?上曰,依爲之。出擧條上命退,瑞源曰,江華留守見方入侍矣。上命進前奏職姓名,宗京仰對,上曰,下去善爲之,可也。諸臣竝退出。進御加味茹藿湯調蘓合元三丸,依前方一貼煎入事。出榻敎承史以次退出。
甲戌六月二十日申時,上御大造殿。藥房夕承候入侍時,都提調金思穆,提調金蓍根,副提調朴瑞源,記事官李驥秀,記注官李昌瑞·林景祚,直閣鄭元容,以次進伏,別待令副護軍洪旭浩,敦寧主簿權以中,副司勇李命運,醫官吳千根·趙宗協·秦東秀,進伏楹外訖,思穆曰,午間聖體,若何?上曰,一樣矣。思穆曰,俄者湯劑煎入,卽爲進御乎?上曰,卽爲進御矣。思穆曰,泄候更爲幾度乎?上曰,無一次矣。仍命診候,旭浩·宗協診候訖。思穆曰,秦東秀昨已診候矣,今亦許診伏望。上曰,姑置之。旭浩曰,脈候左右三部調勻矣。宗協曰,脈候比朝筵診察,亦爲差勝,似無滯氣矣。思穆曰,湯劑後,有何進御者乎?上曰,進粥飮矣。王大妃殿進御化痰湯,依前方五貼製入事。出榻敎上命退,諸臣以次退出。
上在昌德宮。停常參·經筵。
藥房都提調金思穆,提調金蓍根,副提調朴瑞源啓曰,庚炎轉甚,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜,王大妃殿氣候,何如?中宮殿氣候,何如?惠慶宮氣候,何如?嘉順宮氣候,何如?世子宮氣候,何如?臣等不任區區伏慮,敢來問安,竝此仰稟。答曰,知道。
王大妃殿·中宮殿·惠慶宮·嘉順宮,藥房口傳問安。答曰,知道。世子宮,藥房口傳問安。答曰,知悉。
柳鼎養啓曰,行大司憲金羲淳未肅拜,執義宋啓榦在外,掌令鄭進明·宋應圭,持平李敎源·朴來謙傳旨未下,監察茶時之意,敢啓。傳曰,知道。
鄭文始啓曰,來二十五日朝參日次矣,敢稟。傳曰,停。
朴瑞源啓曰,藥房三提調,持湯劑來待矣。傳曰,封入。
備忘記,全羅兵使尹郁烈下直,長弓一張,長箭一部,片箭一部,筒兒一箇賜給。
以掌令鄭進明·宋應圭,持平李敎源·朴來謙,正言任文白再牌不進罷職傳旨,傳于柳鼎養曰,只推。
金魯敬啓曰,守令署經事,命下,已至多日,尙未擧行,事甚未安。掌令鄭進明·宋應奎,持平李敎源·朴來謙,正言任文白,旣有只推之命,與大司憲金羲淳,一體牌招,以爲備員署經之地,何如?傳曰,允。
以修撰兪應煥,副修撰朴蓍壽·李東煥牌不進罷職傳旨,傳于鄭文始曰,只推。
鄭文始,以弘文館言啓曰,本館下番闕直,事甚未安。副修撰李東煥·朴蓍壽,旣有只推之命,竝卽牌招,以爲推移入直之地,何如?傳曰,允。
注書李驥秀病,代以韓用錡爲假注書。
鄭文始,以內醫院都提調·提調意啓曰,前交河郡守吳千根,安山郡守趙宗協,以入診醫官,方在罷散中,爲先敍用,還屬本院,仍令該曹口傳付軍職,何如?傳曰,允。
兵曹口傳政事,上護軍單吳千根,大護軍單趙宗協。
朴瑞源,以都摠府言啓曰,副摠管張鉉宅以武臣堂上祿試射試官,慕華館晝仕出去之意,敢啓。傳曰,知道。
朴瑞源,以兵曹言啓曰,雲寵萬戶趙汝謙,山羊會萬戶金思鉉,連二等褒貶居中,吾老梁萬戶田昌奎,三年內兩次褒貶居中,其不職可知,竝依例罷黜,何如?傳曰,允。
又以兵曹言啓曰,坼見諸道褒貶啓本,則黃海兵使趙岐啓本中長壽別將禹弘九,以濫斫駭聞,爲目,則宜置下考,而置諸中考,殊無嚴明殿最之意,該道帥臣,推考警責,長壽別將禹弘九,下考施行,何如?傳曰,允。
又以兵曹言啓曰,嶺南別試武士,更爲試取事,草記啓下後,各以本道入格技藝試取,則淸道閑良李必秀鐵箭入格,軍威出身郭南奎柳葉箭不,蔚山閑良朴宗赫不爲上來,未入格者,依例給糧下送,而在前抄上武士試取時,武技之中式者,閑良直赴殿試,出身初仕調用,前銜復職承傳,能講與擧沙者,或直赴會試,或軍門調用,依判下擧行矣,今此李必秀,旣已入格,則有不可混同下送,故別單書入之意,敢啓。傳曰,知道。
又以兵曹言啓曰,頃因領議政金載瓚所啓及備邊司草記,關西軍功見漏者及京營將士見漏賞典者,下兵曹分等回啓事,命下矣。取見該道成冊及京營成冊,則關西軍功人中勞同見漏者,爲五十九人,賞不稱勞者,爲十三人,京營將士中見漏賞典者,爲五人,賞不稱勞者,爲二人矣,就議廟堂後,相當賞典,分等別單書入之意,敢啓。傳曰,知道。
又以備邊司言啓曰,西亂死節人,竝施祿孤之典,而或喪制未闋,或年紀未滿,尙不得一人收錄矣,詳探其存沒居住,次次調用,以爲獎危忠信朝令之意,分付兩銓,其中贈統制使諸景彧之子,今已年多,人亦了了,而窮敗無依來寓近畿,將至流離之境云,尤極矜歎。無論有薦無薦,今都政初仕調用之意,分付兵曹,故忠臣贈兵使崔永元,以深河卓節,至承貤贈棹楔之典,而聞其後孫,只有一人,貧無以自保云。加設付料,待窠陞實之意,分付三軍門,何如?傳曰,允。
又以備邊司言啓曰,關西各邑中三和·肅川依例差代之意,昨已筵稟蒙允,而至於被兵各邑,尤異於他邑,未蘇弊之前,不可遞易,雖已準瓜,姑勿出代之意,分付該曹,何如?傳曰,允。
又以兵曹言啓曰,卽接東道參軍李雨元牒報,則御營廳所授光熙門南邊第二城廊近處前日頹圮把守連接處體城一間許,又爲頹圮云。爲先令繕工監把子圍排,分授軍門,急速修築,而把守軍兵,旣是連接處,則不必如例定送,令該軍門量宜加定,與前把守軍,限改築間,合力守直之意,分付,何如?傳曰,允。
又以御營廳言啓曰,本廳字內光熙門南邊第二城廊近處體城三間許頹圮連接處一間許,今日又爲頹圮云,令繕工監把子圍排,分授軍門,卽速修築,而把守軍兵,旣是連接處,則不必加定,以前把守軍,限改築間,嚴加守直事,自兵曹草記矣。修築則與先頹圮處,竝卽擧行,把守則以先把守軍,另飭守直之意,敢啓。傳曰,知道。
又以兵曹言啓曰,宣薦內禁衛取才三技入格別單及宣部守三薦參上武臣前銜作散人取才入格矢數,落仕年條,居住薦名,各其名下,懸註以入之意,敢啓。傳曰,知道。
又以禁衛營言啓曰,本營字內九嶷峯東邊體城頹圮處改築時,所入石子,今月二十二日爲始,東郊蘆原近處,浮出取用之意,敢啓。傳曰,知道。
禁府啓目粘連,向前李元肅段,漕船往來,自有其路,而捨其指導之內港,徑出遙遠之外洋,則監色之不得迎護,容或無怪是白乎,乃境界旣屬該邑,不飭之失,在所難免,金鍾虎段,該船臭載之處,旣在大洋,沙格輩,雖不能指的,千餘包穀物,無一石拯得,後弊所關,亦不可無罪。竝只以此照律,何如?判付啓。依允。
甲戌六月二十一日卯時,上御熙政堂。藥房入侍時,都提調金思穆,提調金蓍根,副提調朴瑞源,記事官李驥秀,記注官李昌瑞·朴思彦,直閣鄭元容,以次進伏,別待令副護軍洪旭浩,敦寧主簿權以中,副司勇李命運,醫官吳千根·趙宗協·秦東秀,進伏楹外訖。思穆曰,東風連日,日氣稍涼,夜間聖體,若何?上曰,一樣矣。思穆曰,寢睡·水刺之節,何如?泄候,夬減乎?上曰,諸節一樣,而泄候,過夜不復矣。思穆曰,王大妃殿氣候,何如?上曰,各殿·宮氣候,一樣矣。仍命醫官診候,旭浩·宗協診候訖,退伏奏曰,脈候三部調勻矣。思穆曰,日氣不適,脫着極難,朝涼午熱,隨時加攝伏望。昨日湯劑後,水刺進御,爲幾許乎?上曰,連進粥飮矣。思穆曰,齋日不遠,殿·宮進御粟米飮,依前當煎入矣。上曰,惟。旭浩曰,纔過極熱,涼生在卽,湯劑當議定繼進矣。思穆曰,湯劑當退而議定以入矣。上可之。進御加味養胃湯,自今日一貼式煎入事。出榻敎上命退,諸臣以次退出。
上在昌德宮。停常參·經筵。
自人定至二十三日開東,灑雨下雨,測雨器水深二寸。
安光宇啓曰,行大司憲金羲淳未肅拜,執義宋啓榦在外,掌令鄭進明·宋應圭,持平李敎源·朴來謙傳旨未下,監察茶時之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營聽將官來言,本廳軍兵,日次私習云矣,敢啓。傳曰,知道。
金魯敬啓曰,同副承旨柳鼎養,今日不爲仕進,卽爲牌招,何如?傳曰,允。
傳于朴瑞源曰,藥房入侍。
朴瑞源啓曰,藥房提調·副提調,持湯濟來待矣。傳曰,封入。
傳于安光宇曰,不爲仕進承旨許遞,前望單子入之,待下批牌招察任。
承旨前望單子入之,朴周壽落點。
金魯敬啓曰,守令署經事命下,已至多日,尙未擧行,事甚未安,掌令鄭進明·宋應圭,持平李敎源·朴來謙,正言任文白,旣有只推之命,與行大司憲金羲淳,一體牌招,以爲備員署經之地,何如?傳曰,允。
以掌令鄭進明·宋應圭,持平李敎源·朴來謙,正言任文白牌不進罷職傳旨,傳于安光宇曰,只推。
以副修撰朴蓍壽·李東煥牌不進罷職傳旨,傳于朴周壽曰,只進。
朴周壽,以弘文館言啓曰,本館下番闕直,事甚未安,副修撰李東煥·朴蓍壽旣有只推之命,竝卽牌招,以爲推移入直之地,何如?傳曰,允。
兵曹口傳政事,副司果單金逌根。
金魯敬啓曰,今六月二十四日,都目政事爲之之意,敢啓。傳曰,知道。
安光宇,以兵曹言啓曰,內禁衛將申絅,身病猝重,勢難供職,呈狀乞遞,領軍之任,不可久曠,改差,何如?傳曰,允。
禁府啓目粘連,向前柳和源亦,入啓文書,固宜審愼,而南行薦單落漏應入之人,及其啓下之後,始爲添書以入,不審之罪,在所難免,以此照律,何如?判付啓,依允。
八道儒生幼學河治浩·金奎漢·李元默·朴宗九·鄭時翼·金景燦·李學秀·趙秀榮·權錫中·姜必大·金漢壽·李尙奎·安允迪·金宗銓·洪采禹·申鼎周·李增發·金南壽·洪必成·金鎭國·徐光贊·朴光輔·全德純·金漸運·李弘發·權時駜·金良俔·徐宇洪·金在恭·都冕珪·許杓·金以華·尹斗靖·權必秉·朴秀翰·李龜祚·李·裴以鼎·李泰準·趙宗洙·許嵰·宋極增·李家祥·李晥·盧鳳朝·尹致奎·成孝翼·申宅周·權時度·盧挻邦·成格·申周鎬·金鎰成·姜秉淳·權象度·張浡·申宅豐·金晉運·柳致默·姜葵·金德潤·曺夏明·林之雨·李承運·崔泌·呂昌祖·洪時雨·金光昊·李昌益·沈魯之·田性學·郭鎭翼·宋應弼·李曄·康檍·崔雲範·曺泰明·李東益·康敏淳·金弼永·田性孝·權祿仁·鄭必任·曺錫宗·申光伯·趙夔然·柳升春·金經運·李鼎晃·鄭榮魯·趙忭然·曺錫謙·趙述堯·金豹燦·李鼎暹·裴以文·申廷秀·蔣鉀·孫承九·安煥重·李輝木·申自天·蔣俊邦·李輝五·許·申億·金相鵬·曺相權·盧光履·姜學魯·河漢一·林碩馨·鄭光錫·尹東野·金達興·李相宅·盧光悳·林之復·姜應端·尹櫟·許繩龍·宋煥增·安景珎·曺夏瑞·盧斗壽·申廷憲·孫奎東·蔣錫·李輝撤·朴世任·安瑩中·裴以坤·趙光鈺·辛錫龍·姜敬欽·權雲度·林之昇·尹楘·鄭·金履一·曺廈基·呂學祖·李承孝·姜履載·尹杓·林良挻·吳翼漢·李榮培·金光潤·李毅邦·吳錫祚·李毅穆·吳珖·李毅伯·曺檄·李佳培·吳疇·李師哲·姜必祖·李顔承·吳珽·洪憲祖·吳鋏·姜必榦·李漢培·姜䥁·盧光璧·鄭坤·盧光潝·安必昨·金琨·李鵬烈·金處默·成泰赫·曺鳴鐸·安必曄·金最大·李麟烈·安愈·柳養直·安必昱·李壽仁·曺世淵·金致振·李星燁·金·安必暾·盧錫麟·鄭桓·李晋祿·鄭涑·安處奎·姜·李正悅·李書國·姜·李元益·曺錫咸·李源璣·姜大齊·許秉·李基祚·姜在磻·呂宜一·李德祿·姜錫弼·李熙祿·李元奎·姜在熙·曺錫井·李邦鐸·安宗海·李觀華·姜啓歡·李膺祿·安宗宇·李稚圭·姜錫禎·許喆·姜龜洛·趙元極·曺福原·姜東洛·李膺臣·李廷弼·趙元瞻·朴馨德·李翰臣·趙鎭世·李廷億·趙始一·朴重赫·趙·李禹臣·趙浩·全宅溟·安溍·柳尙龍·全弘慶·安碩哲·盧潤·全弘燦·李益秀·盧國儉·金相臣·安渷·李東柱·李仲樑·鄭東一·成彦守·李時復·盧慶龜·安澄·全弘鳴·盧得麟·柳埆·鄭元一·盧濬·辛東復·安洽·全宅心·盧有中·安思巘·李陽運·安思岳·李乘運·姜世美·李肇運·宋心牧·權五錫·李範運·李以鼎·權寵美·李弼運·尹載鵬·李以默·李鏵·鄭光格·宋顯東·李以貞·鄭光霖·李以奎·李廷燦·許佖·尹壽·鄭道璿·許儼·李一燦·鄭師益·許健·尹宅勳·鄭師學·宋有臣·許橃·尹儀尙·鄭維稷·宋有成·林柱奭·宋泰一·林璞·金象九·愼宇洪·金履九·許采·都慶騏·鄭夢說·文周鳳·曺敬默·劉宅中·申重喆·尹楀·金致鍊·文明八·姜弼載·朴聖林·文正淵·柳道三·周宅老·裴大中·河達天·盧泳·金哲元·安冽·金弘毅·李東璧·盧國賓·安·柳尙臣·李德樑·金啓元·權思萬·鄭燧·崔柱河·權思寔·李國鎭·崔柱浩·宋廷虎·鄭敬勳·李亨鎭·呂健行·金汝采·都宇鼎·李光理·李在衡·鄭東龜·都宇翼·宋能欽·金東鳴·金尙洛·鄭龍錫·李孟鎭·金宗泰·呂俊行·李載秀·宋廷德·姜斗永·宋廷藎·呂文奎·李鋌·宋能謙·朴慶家·吳應瑀·朴慶五·郭逵·朴華國·吳道福·郭·朴慶八·吳應雲·郭磸·韓奎燦·李斗榮·郭䃢·宋達國·許樛·宋思敬·成東度·李擇中·成致儉·金開漢·權煋·朴文赫·金龍漢·柳孝民·金脩漢·沈聖灂·朴謙弼·權必楷·金履常·李敬謨·權正麟·李基榮·權明漢·金幹運·柳宜漢·權執樞·權褧·李禧烈·金魯儒·朴啓三·金球·都必洪·沈一大·李東璿·朴夢弼·沈一道·李悳烈·安泌·李元璛·朴在一·李基漢·李邦烈·鄭馨善·權思守·鄭國善·許僐·李彛倫·權道一·鄭孝中·李宜邦·權·朴啓龜·韓光履·河平浩·姜㫻·河禹浩·文斯瑩·河采浩·文斯衍·河致範·成東佐·李再斌·成東宜·李基·崔尙恒·柳時榮·曺允瑞·崔尙岳·柳時聖·郭乙寧·崔碩良·曺允九·河鍒·郭興寧·河鍹·柳時學·鄭煥斗·河長浩·柳珏·孫汝寬·鄭煥璧·河鎭天·盧光斗·河壽浩·尹宅彦·曺允泳·河益中·成東臣·曺玹·鄭槤·成師顔·曺允麒·李塤·成宅揆·鄭禹善·河宅浩·趙熙龍·曺鮮振·河鎭明·李·柳振喆·李潤陽·河範疇·南履毅·文德純·成致德·許檉·成師龍·鄭兼善·成師悅·金能淳·南斗寅·崔重煥·河錫蘷·崔義民·河達源·金正鍊·李聖耇·金魯鍊·鄭錫一·成師儉·鄭瑞奎·李海玉·姜周鳳·李天培·孫應直·河致中·孫應明·河以泰·梁亨逵·河彦邦·梁亨逵·河是澂·金樂運·河再瀓·金濟運·李敬烈·李再星·鄭幹·河潚浩·李敏烈·河悅·具錫九·李鎬吉·具錫警·李完吉·韓光漢·具錫采·河鎭洛·李峻·李震曦·朴天東·李尙默·朴啓淳·李慶基·趙思愚·李師默·趙熙文·鄭思善·姜曙·趙熙榮·李膺延·鄭顯采·金在鍊·鄭煥謙·姜·鄭煥範·韓正吉·鄭煥震·姜宅周·李應奎·鄭志一·柳坫·李克烈·許述·鄭煥宗·鄭煥儉·許橝·鄭億基·許榲·李尙胄·鄭煥亨·柳時幹·姜希周·趙熙穆·鄭東奎·河泰範·許瀾·趙熙秉·姜晬·河九範·崔奎燦·河五範·崔奎煥·河佑範·鄭夢奎·洪述聖·金鱗吉·洪述洛·金綄·金永煥·權載文·金天範·權進羽·金洛範·朴麒寧·李基周·李周胤·朴來寧·李麟德·權進裕·宋宅俊·朴宅寧·宋文祥·文郁聲·宋宅心·朴宗極·文載瓚·宋雲祥·朴普寧·潘弘濟·鄭昌祿·李東秀·潘興濟·鄭昌運·李東植·鄭昌基·李復奇·鄭光夏·李正璧·鄭光漢·李心璧·韓進南·李和璧·河泳浩·李元伯·李再恒·河鏡浩·李楨秉·河鎭卓·李圭秉·河鎭曄·金重根·李鉉秉·朴鼎赫·趙汲·李斗七·朴泰蕃·趙潭·李有運·黃澈·趙光銑·裵以德·周錫洛·趙光鍊·朴遂赫·郭守敬·黃尙禧·安禧重·趙光鎔·安琛重·周霮·金時赫·朴命翰·周潤·金尙權·姜東執·周·柳孝大·朴有輝·鄭東汶·宋苔龍·林震甲·朴亨德·李廷伯·孫弘伯·李處香·朴宗佐·孫承喆·黃上五·鄭思喆·李處元·曺益震·朴坤輝·金震極·洪述範·權相翰·李秀東·申在元·申憲·權尙皡·權起龍·權在龍·權尙謙·權達仁·呂善益·呂善英·呂光華·呂光勛·朴宗輔·朴宗喆·朴宗臣·南萬·張漢斗·張南斗·丁履敎·丁文敎·丁義選·丁義健·李鎭台·李鳳燮·李鎭坤·李鎭憲·李鎭述·李慶元·李慶一·李秉倫·李秉文·李敏祖·李孝祖·李熙祖·李厚完·李復完·林光運·林泰運·林重輔·林重美·林國楨·朴國翰·金和鍊·金水鍊·朴宗瓘·張華鎭·張永鎭·金坤·金逵·金光鉉·金光述·金鼎鎬·權必奎·權稷模·權圭彦·權昇彦·權禹模·權宅模·權必斗·權玄度·朴周翰·朴周瓚·權龍煥·權濟相·權顯相·權玉相·權鼎相·邊景東·邊宇東·邊始昇·邊始述·邊始協·邊始郁·李秉鐸·李秉圭·李秉斗·李秉誠·李基祖·李學祖·李徽祖·李胤祖·權進五·權進福·權應鎬·權應勛·權應璜·權應鏽·朴順寧·朴遠寧·朴信寧·朴禹寧·朴休寧·朴龜寧·朴一寧·朴漢光·朴漢朝·朴漢文·朴漢通·朴蓍慶·朴命慶·朴海慶·梁翼東·張龍羲·李寅龍·李之幹·李尙奎·南始淵·權璜·金泰霖·安允迪·金在恭·金南壽·洪必成·洪釆禹·李學秀·金漸運·姜必文·權錫中·趙秀榮·金鎭國·金宗鈺·金漢壽·金璟燦·金仁壽·權時駜·姜葵·金趾燦·柳致默·金穉運·金和運·金晉運,進士韓性謙·李治亨·朴之馨·柳道宗·李用正·李泰相·崔奎鎭·李家發·金聲進·申冕周·黃磻老·金健秀·金顯鐸·金晶燦·許大熙·成孝兢·柳龜休·權思永·李秉遠·安爾龍·金羲壽·趙顯休·柳紹休·安允直·金宗煜·趙玉相·權中憲·金秉壽·許·黃禮熙·金宛燦·許暾·金弼敎·許俌·金顯奎·崔演重·李好淳·姜長欽·李健基·張鑄·周·黃致馨·安夢伯·安羽鯉·鄭灝·鄭光裕·尹壽·崔柱浩·李亨鎭·李在衡·李海龜·金東鳴·金尙洛·朴慶家·吳應雲·朴周敬·柳汶龍·許橝·金重根·朴宗瓘·張華鎭·李重錫·李晶鱗·金養運·權思永。京畿道幼學金有根·鄭基弘·徐有皓·朴宗顯·金魯秉·韓用暹·黃仁耇·李儒準·申光台·洪尙健·魚致亨·柳重默·辛履奎·盧文河·具載民·成浩養·權五應·閔百中·吳籍·曺厚振·趙台正·沈能完·宋應和·李元會·金炳愚·趙在景·徐喆輔·朴敦壽·朴錦源·尹致蓂·金啓淳·李益新·朴斗淳·金羲奭·李道在·鄭觀容·徐有迪·安光吉·李萬善·朴齊相·徐匡輔·金桂淵·李復秀·吳弼常·南必寬·任度常·宋恒濂·李重梅·洪大泳·兪圖煥·金·李宅祐·任希有·崔復欽·趙泰煥·權永奎·崔鍾述·金錕·李疇·尹瑣烈·吳奎默·安弘默·全常謙·高時規·權尙燁·趙昌錫·李正殷·崔海魯·羅季野·林氣浩·申鳴周·姜浚·慶橚·沈一泰·洪秉性·南允昇·韓孝增·朴師曾·李儒祜·金靖柱·李偉祜·朴榮源·金炳斗·李光漢·沈恭鎭·李秉徽·朴宗赫·金胤根·柳台喆·吳箕常·趙學周·尹致憲·金來淳·沈允永·柳鼎喆·李升緖·尹啓烈·李華冕·許珌·崔克令·申大羽·尹燁·李升逵·尹在大·趙忠漢·徐箕淳·金近喜·韓英敎·金益圭·李鏽·沈永之·朴秉源·韓夏新·權泰東·趙珏·鄭澳·韓用權·元碩孫·金致郁·邊鼎燮·李炳謙·金重鉉·李鍾弼·鄭賢祥·朴潤之·郭致誠·申命漢·沈永泰·韓用哲·金宗鱗·鄭基明·金泰鉉·申命河·鄭澤庠·趙濟和·安光貞·朴賢壽·徐有孟·金度聞·趙昆煥·朴奎聖·洪日謨·李光朝·閔應勳·金商敎·朴齊元·鄭鱗聖·洪秀璥·趙明永·沈正之·李昇沼·洪有燮·尹鼎鎭·李普明·金欽·柳道根·申在直·朴孝正·權用謙·李啓純·鄭孝源·徐世輔·金相喜·李熙耇·鄭由熒·尹致祚·朴藎·南勉中·金憲祚·洪在述·沈樂九·權永圭·尹致休·趙台煥·尹光翼·趙雲學·沈有復·金鼎燮·洪秉學·尹之豐·申錫夔·梁達弘·具得遠·兪大煥·閔致俊·洪文燮·鄭廷鳳·魚用一·宋文彦·任佑伯·姜在憲·許澤·權璣天·兪洪柱·金秉遠·洪萬燮·權敎仁·趙思周·閔孝誠·鄭汲·李鍾源·尹暹·洪宅周·趙永大·李秉謙·趙雲喆·呂錫老·任百恒·南履寬·洪喆謨·吳致聞·申在稷·許佾·李正淵·成永會·曺錫良·李河謙·金炳濂·沈樂浩·李乘·尹亨東·李·南志默·徐正輔·李鉉弼·韓永遂·奇尙謙·李普馨·白泰鎭·安大受·南持來·朴長燮·宋文鎔·趙永健·甲慤·梁聖泰·金魯得·黃漢一·具台昇·呂東昇·韓必復·申紀朝·鄭敎默·李達漢·李明鍵·沈履亮·洪時泌·李周學·鄭潚·尹奎培·柳協元·尹涉·尹柱培·柳協元·沈澳·鄭濯·李馨俊·吳玭·金啓燦·羅正潤·嚴思遠·黃大鍾·申好善·趙思周·李海謙·趙來鳳·兪啓煥·鄭覺欽·安聖默·崔炳遠·金百淵·朴齊璜·宋載明·洪斗燮·尹致濩·李源豐·趙敎永·姜雲會·沈能學·尹一泰·權襍·朴道敏·洪大有·南宮憲·姜一能·權在默·孟景淳·成愼默·南宮恕·孟文遠·李熙稷·郭延俊·柳聖龍·姜祖岳·睦仁栽·兪大柱·李仁默·姜萬永·尹義勝·李命錫·尹昌大·金箕容·李箕錫·李學培·李禳緖·朴燮·權用銓·韓普赫·權尙熀·南執中·趙景錫·高敬濟·羅燮·任泰道·尹鳴洙·洪羲雨·白東逵·洪履燮·鄭五錫·朴圭壽·趙明錫·趙台鎭·李宜圭·徐東善·崔永膺·沈鉢·朴就大·許洽·愼明復·池遠涵·李周秉·陳·柳孝根·尹溶·金應煥·柳譔·洪秉舜·南允成·李新懋·鄭履善·韓公善·鄭元綏·睦勉中·權儨·閔致樂·尹之鏞·朴鼎德·李書憲·金基溫·鄭覺俊·朴宗夔·宗海圭·李惇中·韓必裕·尹基東·趙雲器·鄭東義·金聖淵·金復秀·金益煥·曺舜明·李洙夏·申光一·洪羲閏·李章緖·李儒準·李南秀·洪聖周·李南俊·沈東閏·李治達·宋基恒·金大淳·呂一永·李東進·鄭潭·沈通漢·金淵默·李準·李承祜·尹致遠·洪在中·李善謙·魚致敬·申弘善·趙尙熙·李是錀·趙可敎·趙尙顯·金魯淹·沈常之·金觀淳·張鉉九·柳載恒·李元復·白東淳·金濟明·鄭時燮·洪秉默·李守正·李躍沼·李一初·申友善·李重聃·李家薰·權讓錫·鄭喆勳·姜觀欽·李濟夏·朴能燮·兪漢芝·李衡在·趙顯豐·徐光輔·趙度永·金星緯·趙恒植·李養謙·趙學信·金在養·金周默·韓錫洪·趙安謙·朴齊衡·李魯昌·金遠根·魚用九·李度中·趙在兢·任伯·黃奎·申錫五·金峕澤·申在絧·權光翊·李頴·魚致大·姜敬會·權中復·任泰周·尹克善·金在美·徐有皓·朴岡壽·洪秉陽·李魯成·金炳一·閔致恒·兪世柱·洗能耆·李益祜·尹晦植·鄭夏容·沈命永·金正柱·鄭德容·洪永燮·姜玉成·宋祥來·洪孝燮·趙昌來·安光道·宋啓來·徐有如·白東佐·申錫元·黃仁大·洪羲文·金道根·郭齊安·鄭錫奎·任器周·李鼎緖·李詩憲·宋在老·張錫彦·尹恒東,進士沈宜稷·朴聲載·洪羲絅·趙復燮·李海淵·柳思謙·安光集·徐赫輔·洪穉圭·元在亨·沈宜性·尹喆寬·李基恢·金鼎均·申在宲·趙在衡·吳彦誼·南度寬·洪邍·洪達善·尹雲逵·朴宗祜·趙學儉·李根源·崔克明·朴天源·趙萬大·徐應淳·李衡愚·盧駿星·金杞·朴致燮·閔致弘·趙台承·洪直謨·金正喜·李器正·邊鍾維·金悌鉉·梁珏·朴淇源·金鼎鉉·申錫履·邊鍾容·愼弘之·鄭湜·鄭敎默·許珨·崔一昌·柳·鄭述周·元有五·兪景煥·洪昌學·洪仁榮·柳之和·權佲·金永欽·李燝·李奎魯·沈華錫·沈東奎·丁載錫·李正煥·權賚·李洺夏·韓壽運·李殷儒·洪元健·睦安中·李嘉錫·李廣健·禹昆河·李是鍵·李獻謙·尹深·權膺憲·金永根·李衡宗·洪熙勉·權·鄭時恒·李百榮·洪敬文·權應錫·韓錫敏·禹錫謨·李㷞·睦允中·申櫽·李頌·安錫敎·柳遠慶·崔慶洙·柳·金基聶·鄭德容·柳玉鳴·申秉·韓致奫·姜履元。忠淸道幼學韓錫儐·李儒德·吳珃·權重·李毅鎭·申亨權·李晏溟·兪南柱·韓錫襄·鄭宗陽·吳·韓永夏·鄭宗泰·權箕壽·沈啓顯·申匡敎·姜履允·洪運謨·李人延·金敎雨·李聞德·姜履光·李之聖·南奎老·洪迿·兪明煥·申鼎求·具宅默·金鉷·金致龜,進士兪漢春·尹箕煥·鄭漢東·權耇·尹克煥·鄭憲東·趙斗鉉·金洛恒·李聃緖·李廣履·李冕鎬·申秉·權度·蔡倫恭·李基祜·沈東䂓·申櫽·李在七·沈東翼·姜履元·洪錫休·金養直·吳玹·洪喆休·吳璸·洪羲文·尹友謙·洪復休·李憲弼·鄭可默。全羅道幼學盧錫民·李尙演·金星漢·李志淵·曺熙鎭·李誢·崔殷翼·李明奎·楊達煥·張雲翼·金喆煥·李鵬全·張灝·李基萬·梁樂源·金天翼·曹光鎭·李詵·張雲肅·高煥鎭·羅時元·尹奎明·崔甲孝·金洪鐸。進士尹致興·許兢·朴宗幹·文範龍·尹在衡。江原道進士李廷華·權弼敎·韓光善·丁義命·權尙贇·鄭鴻淳·丁義性·韓光雋·李煥慶·丁夏敎·李榎·洪羲升·崔慶洙。幼學丁義守·李廷會·趙夔一·鄭萬善·韓天耆·李東鎭·韓泰永·趙秉淵·鄭鴻弼·李翼燮·趙濟重·韓鈛·河應昌·權俁·許㒣·洪塾·李演祚·權俌·洪洛煥·許俔。黃海道幼學蔡心一·柳錫弼·朴履休·鄭永祚。進士禹世欽·宋柙·鄭勛祖·安翊采·禹升謨·李豊休·高克明。咸鏡道進士曺錫冕·韓用銓·魚用漸·楊宅奎·朴命璧·李達謙·金履玉·姜鳳周·韓聖純·金鍊白。幼學曺錫濬·朱洛洙·金昌玉·金寅宅·李宗燁·朴文容·金致默·朱樂浩·曺錫民·金宅仁·文瓘。平安道幼學金鼎·趙永祥·崔致翔·梁潤九·周之禎·白彛煥·盧尙默·金鉉·李禮煥·文致中·張時用·梁義燮·金羲鎭·康致儉·文在中·李之馨·裴應時·姜履信·康國賓·鄭宗瓛·曺益聞·金尙道·朴在誠·崔天周·張在德·金之穆。進士姜元日·朴基中·金亨植·孫慶漸·高漢淸·鄭履喆·李震燁·崔尙倫·車德運·崔齊贒等疏曰,伏以,國之有庠序學校,皆所以明聖學敦世敎者也。是以右文之治,莫尙於儒賢,從祀之典,莫重於文廟。粵自三代之隆,樂祖瞽宗,以祀其有道有德,漢唐宋以至皇明,眞儒正學,次第陞祀,彬彬爲金石之典,厥惟久矣。恭惟我列聖朝休明之治,尤尙是典。上自孔門,下至本朝諸賢,輒許從祀之典。又我先大王,以堯·舜之姿,居君師之位,三十年建極之治,一切以崇儒重道,爲一大規模,萬機之暇,親纂羹墻錄,付之剞劂,頒諸中外,其有功於斯文大矣。是故特配文正公臣金麟厚於聖廡,正後學趨向之方,明心法傳授之要。猗歟休哉,大聖人繼開之功也。今我殿下,以繼述之聖,睿學高明,使斯道如日中天,煥然復明於世,如臣等螻蟻之賤,亦能鼓舞動盪於鳶魚之化,自然若草上之風,而不容已也。然今有間世之大賢,道德之純,學問之正,允合陞廡,而尙未蒙一視之恩者,卽先正臣曺植是已。嗚呼,植至德懿行,高蹈邃學,列聖之尊敬至矣,先輩之定論備矣。以臣等管蠡之見,不可摸狀其萬一,第以國乘之昭著,師道之所存,敢陳其一二。伏冀我殿下垂察焉,夫曺植之爲人,天姿超邁,氣宇恢廓,端嚴方直,剛毅精敏,操履堅確,見識明透,見己卯士禍之慘,而遂不赴擧,讀濂翁希聖顔之書,而發憤講求,莊敬之心,恒存于中,惰慢之容,不形於外,聽鶴晨興,正席尸坐,望之若圖形刻像,不由師承,默契道體,學必以六經四書爲本,道必以周·程·張·朱爲師,反躬體驗,脚踏實地,恐操存之或忽也,則揭聖賢遺像於左右,慮省察之或怠也,則書敬義兩字於壁上,常目在之,無少間斷,知之已精,而益求其精,行之已力,而益致其力,杜門開卷,神會心瀜,學記篇論陰陽理氣之妙,而明其格致之方,神明舍銘論人心道心之分,而明其精一之工,至於天人性命之原,造學入德之方,毫分縷析,作爲畫圖,以爲敎人爲學之要,其繼往聖牗來學之功,豈淺尠也哉?三朝徵辟,禮遇隆摯,一不就仕,其特立獨行,有鳳翔千仞之像,而憂國愛君之心,眷眷焉不能忘也。或語及民國,未嘗不太息,以至嗚咽而流涕,救急二字之獻,時弊十條之陳,懇惻於辭謝之章,以明善誠身,爲人主出治之本。又以敬之一字,爲明善誠身之本,則植之體用之學,亦可見矣,念君民堯·舜之責,任道學淵源之重,棲身畎畝,以終其年。嗚呼,壬申,中使齎藥問疾,未及至,植已歿。先時,帝京星官語本朝行人曰,少微晦彩,汝國高人,殆將不利,至是果驗歿之日,大風暴雪,天地晦冥,哲人云亡,天必示兆,豈其偶然哉?噫,此皆曺植始終偉迹,而其道德純實,上爲列聖之知遇,學問正大,下爲後學之尊慕,是以宣廟賜祭文曰,早見大義,旁搜蘊奧,嘐嘐孔·顔,是期是造。又曰,氷壺秋月,慶雲景星,光燭一代,功存百世,儒臣成運題其墓曰,篤學力行,修道進德,追配前賢,宗師後學,文純公臣李滉論其大節曰,合於君子出處之義,門人文穆公臣鄭逑曰,可以托六尺之孤,可以寄百里之命,臨大節而不可奪,文貞公臣金宇顒曰,所得於性分之內,而亘萬古而不磨者,則初不以用舍加損也。文忠公臣金誠一亦曰,退溪·南冥,生竝一世,倡明道學,以淑人心扶人紀爲己任,文簡公臣鄭蘊跋學記曰,其於世道,有一絲扶鼎之功,其於自守,有顔巷不改之樂,百世之下,必有聞其風而興起,文正公臣宋時烈撰銘曰,人人尙知貴義賤利,恬退之可尙,貪冒之可羞,先生之功大矣。又曰,對越上帝,日乾夕惕,惟厥風聲,壽我國脈。先大王朝丙辰,親製祭文曰,通神孝友,蓋世名節,日星輝晶,霜雪皎潔,絶異之質,獨得之見,蕭寺一揖,左柳割戀,焚膏繼晷,四子六經,銘劍奮志,佩鈴喚惺,攝齊如侍,夫子遺像,直方不渝,表裏交養,是氣配義,內省自慊,以風嶠右,懦立頑廉,少哉諸葛,願則伊尹,世豈果忘,有涕夜隕。又曰,予臨九五,慕古爲治,孰障狂瀾,孰踏實地,孰醫病痿,孰警慵睡,如起卿來,運掌之易。嗚呼,曺植之學,倘非至精至粹,列聖朝受知,何如是鄭重,先賢輩推服,又如是丁寧耶?由是觀之,仕則仕,止則止,孔聖之時中,而惟植學焉。泰山巖巖,壁立千仞,鄒聖之氣像,而惟植則之。曾氏養志之孝,惟植行之。顔子簞瓢之樂,惟植樂之。游·夏之文章,冉·閔之德行,亦已兼備,太極之圖,性理之說,嫡傳於周·邵,龍德之普,蠶絲之分,私淑於程·朱,而勉聖學之緝熙,念生靈之困悴,開陳忠悃於筵席,展布經綸於疏箚者,亦無間於紫陽朱夫子延英之對,則學問之純正,道德之高明,質聖人而無疑,俟百世而不惑者也。竊伏念,祀典有三,或以功烈而祀之,或以道學而祀之,或以文藝而祀之,有一於此,皆得從祀之列,則況如曺植,兼有三者者乎。肆昔丁巳,文穆公臣鄭逑,首發其議,仰請祀典,而朝野繼發,嶺南七度,湖西八度,湖南四度,館學十二度,開城府一度,玉堂箚一度,兩司箚各一度,而列聖朝恩批,輒以姑待後日爲敎,先大王朝丁巳,畿·嶺儒生,合辭叫閽,自喉院招入疏頭下諭曰,朝家非以文貞道德,不合於陞廡也,事之莫重者從享,自先朝以八道公議,館學公議,曾所行之爲敎,臣等莊誦百拜,感惶無地,式至于今矣。文正公臣金麟厚之陞廡,出於先朝之特恩,而今我殿下,臨御十有五載,聖學緝熙,其於尊賢之地,靡不用極,無乃列聖未遑之典,以待今日而然歟。鄒孟氏曰,前聖後聖其揆一也,在先王以文正陞祀,在殿下又以文貞躋廡,則不但爲一揆之聖德,而善繼善述之孝,永有辭於千秋矣。臣等口談聖賢,幸免馬牛襟裾之譏者,此莫非曺植誘掖後學之功,故不避瀆撓之罪,敢陳芻蕘之說,此非臣等阿好之言,卽一世之公議也。伏乞聖明,以先王之心爲心,亟擧縟儀,使間世眞儒,陞祀於文廟,上以光聖德,下以循公議,扶樹道脈,培養士氣,國家幸甚,斯文幸甚,臣等無任云云。省疏具悉。疏辭令廟堂稟處,爾等退修學業。
甲戌六月二十二日卯時,上御熙政堂。藥房入侍時,提調金蓍根,副提調朴瑞源,假注書權中淸,記注官朴思彦·柳可均,待敎李鶴秀,以次進伏。醫官吳千根·卞之錞,進伏楹外訖。蓍根曰,日氣乍涼,聖體,若何?上曰,一樣。各殿宮氣候,亦一樣矣。仍命醫官入診,千根·之錞診候訖。退伏奏曰,脈候左右三部調均矣。蓍根曰,昨日養胃湯進御後,諸節,何如?上曰,一樣矣。蓍根曰,今早特命入診,夜間恐或有損節而然乎?上曰,別無所損矣。仍命退,諸臣以次退出。
上在昌德宮。停常參·經筵。
自午時至人定,灑雨下雨,測雨器水深五分。
安光宇啓曰,行大司憲金羲淳未肅拜,執義宋啓榦在外,掌令鄭進明·宋應圭,持平李敎源·朴來謙傳旨未下,監察茶時之意,敢啓。傳曰,知道。
徐春輔啓曰,右承旨朴周壽,今日不爲仕進,卽爲牌招,何如?傳曰,允。
傳于朴瑞源曰,藥房入侍。
朴瑞源啓〈曰〉,藥房三提調,持湯劑來待矣。傳曰,封入。
以掌令鄭進明·宋應圭持平李敎源·朴來謙,正言任文白牌不進罷職〈傳旨〉,傳于鄭文始曰,只推。
鄭文始啓曰,守令署經事命下,已至多日,尙未擧行,事甚未安,掌令鄭進明·宋應圭,持平李敎源·朴來謙,正言任文白,旣有只推之命,與行大司憲金羲淳,一體牌招,以爲備員署經之地,何如?傳曰,允。
以右承旨朴周壽牌不進罷職傳旨,傳于鄭文始曰,只推。
以副修撰李東煥·朴蓍壽牌不進罷職傳旨,傳于徐春輔曰,只推。
傳于朴瑞源曰,不爲仕進違牌承旨,竝許遞,前望單子入之,待下批牌招察任。
承旨前望單子入之,金銑·李惟命落點。
徐春輔,以弘文館言啓曰,本館下番闕直,事甚未安,副修撰李東煥·朴蓍壽,旣有只推之命,竝卽牌招,以爲推移入直之地,何如?傳曰,允。
朴瑞源,以都摠府言啓曰,今日入直內三廳,武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
又以兵曹言啓曰,今六月二十三日,立秋七日節,改火進上時,宗廟署·社稷署·永禧殿·永寧殿·景慕宮·毓祥宮·宣禧宮,依例改火,奎章閣·議政府·承政院·漢城府,一體頒火之意,敢啓。傳曰,知道。
禁府照目粘連,庇仁縣監李元肅,藍浦縣監金鍾虎等矣本府議啓內,李元肅段,漕船往來,自有其路,而捨其指導之內港,經出遙遠之分洋,則監色之不得遒護,容或無怪是白乎乃,境界旣屬該邑,不飭之失,在所難免,金鍾虎段,該船臭載之處,旣在大洋,沙輩雖不能指的,千餘包穀物,無一石拯得,後弊所關,亦不可無罪,竝只以此照律,罪笞四十收續,附過還職,私罪,奉敎依允爲旀,竝只功減一等爲良如敎。又照目粘連,行首宣傳官柳和源矣本府議啓內,入啓文書,固宜審愼,而南行宣薦單,落漏應入之人,及其啓下之後,始爲添書以入,不審之罪,在所難免,以此照律,罪杖六十收續,奪告身一等,私罪,奉敎依允,功減一等爲良如敎。
甲戌六月二十三日卯時,上御熙政堂。藥房承候入侍時,都提調金思穆,提調金蓍根,副提調朴瑞源,假注書權中淸,記注官朴思彦·李昌瑞,待敎李鶴秀,以次進伏,別待令副護軍洪旭浩,敦寧主簿權以中,副司勇李命運,醫官李漢臣·吳千根·趙宗協·秦東秀,進伏楹外訖。思穆曰,東風過涼,日氣不調,聖體,若何?上曰,一樣。各殿宮氣候,亦一樣矣。仍命醫官入診,旭浩·千根·宗協診候訖。退伏奏曰,脈候左右三部調均矣。思穆曰,今日則養胃湯依前方煎入,而再明日入診後,湯劑更爲議定以入矣。上曰,唯。仍命退,諸臣以次退出。
上在昌德宮。停常參·經筵。
進御加味養胃湯,自今日停止事,榻前下敎。
安光宇啓曰,行大司憲金羲淳未肅拜,執義宋啓榦在外,掌令鄭進明·宋應圭,持平李敎源·朴來謙傳旨未下,監察茶時之意,敢啓。傳曰,知道。
徐春輔啓曰,行右承旨李惟命,同副承旨鄭文始,今日不爲仕進,竝卽牌招,何如?傳曰,允。
以掌令鄭進明·宋應圭,持平李敎源·朴來謙,正言任文白牌不進罷職傳旨,傳于安光宇曰,只推。
以同副承旨鄭文始牌不進罷職傳旨,傳于安光宇曰,只推。
安光宇啓曰,守令署經事命下,已至多日,尙未擧行,誠甚未安,今日政,新除授臺諫,竝待下批牌招,以爲署經之地,何如?傳曰,允。
備忘記,正宗大王御製,列聖御製合附本,奉謨堂·文獻閣·五處史庫·外奎章閣·內閣·玉堂·春坊·西庫,各一件奉藏,監印閣臣原任提學金載瓚,檢校提學金祖淳,原任提學沈象奎,提學南公轍·徐榮輔,原任提學朴宗慶,直提學李存秀·金履喬,檢校直閣李魯益·李光文,直閣鄭元容,檢校待敎朴宗薰·李龍秀·朴綺壽,待敎李鶴秀,各一件頒賜。
以副修撰李東煥·朴蓍壽牌不進罷職傳旨,傳于安光宇曰,只推。
傳于安光宇曰,忠臣·淸白吏子孫,西北松都人抜例收用事,分付兩銓。
傳于安光宇曰,初仕守令,各別擇差事,分付兩銓。
傳于安光宇曰,雖非親政,尙瑞院官員注書,依例陞六。
傳于安光宇曰,山林外,在外有實故臺諌及玉堂,竝許遞,今日政差出。
安光宇啓曰,注書有闕代,前注書李羲肇,被薦人李若愚·朴齊明薦狀,依例成送吏曹之意,敢啓。傳曰,知道。
都政。吏批,判書李肇源進,參判李好敏進,參議徐有聞進,右副承旨安光宇進。啓曰,今都目大政,各歧仕滿應遷者,相避及未準朔監察禁府都事,戶曹·刑曹·工曹·漢城府郞官,平市署官員,五部令,各司久任時推人員,竝擬,何如?傳曰,允。
又啓曰,守令多窠,今當差出,而未準朔禁軍將及營將·邊將·虞候·中軍都事·守令·察訪,竝擬,何如?傳曰,允。
又啓曰,四館陞出六品時,例有九處講後遷轉之規,而承文院褒貶,如或有故過限,則四館積滯,不可不慮,故自前雖未經九處講,亦有陞六之規矣。今春夏等褒貶,不得爲之,故當出六品者,未免積滯,依例遷轉,何如?傳曰,允。
又啓曰,三和防禦使,今當差出,而擬望之人乏少,他道未準朔守令,竝擬,何如?傳曰,允。
安光宇,以吏批言啓曰,冬至兼謝恩正使,今當差出,而大臣若無以備望,則以二品以上通瀜擬入事,曾有定式矣。依定式以正二品以上擬入之意,敢啓。傳曰,知道。
安光宇啓曰,臺諫及玉堂多窠,今當差出,而擬望之人乏少,外任竝擬,何如?傳曰,允。
都目政事,以李憲周爲監察,魏迪喆爲思陵令,吳彦先爲濟用判官,鄭持容爲朔寧郡守,柳仁根爲安山郡守,平澤縣監徐有聲,鴻山縣監金仁柱相換,連山縣監吳鼎秀,扶餘縣監沈日魯相換,以徐有稷爲西部令,洪秉翼爲交河郡守,金萬鍾爲龍仁縣令,李興愚爲兎山縣監,沈來永爲洪川縣監,李一中爲儀賓都事,鄭耕愚爲景慕宮令,林斗鎭爲麟蹄縣監,金履會爲泰仁縣監,朴蓍淳爲沙斤察訪。咸安郡守柳基常,前郡守權思億,前縣監金星翼今加通政加資事承傳。李光一爲長興主簿,沈存之爲掌樂主簿,李鳳奎爲司僕主簿,韓用鎬爲司饔主簿,洪羲眞爲廣興守,鄭恭爲眞寶縣監,金熙臣爲咸昌縣監,趙基復爲唐津縣監,李敬熙爲三和府使,李儒燁爲楚山府使,李時吉爲平市直長,李升淵爲宗廟直長,洪稷謨爲內贍直長,成近默爲靖陵直長,權中履爲泰陵直長。敦寧主簿權以中,司饔主簿漢庸鎬相換,鄭謙容爲繕工奉事,李羲聲爲禁府都事,吳泰昌爲長興奉事,金鑢·李德秀爲禁府都事,朴宗復爲工曹正郞,閔致秉爲漢城判官,沈毅鎭爲北部令,申顯祿爲麻田郡守,白海鎭爲吉州牧使,尹成圭爲漢城主簿,沈尙祖爲平市主簿,任聖皐爲長淵縣監,李橚爲泗川縣監,閔時榮爲積城縣監,李海慶爲司宰直長,南正容爲司圃直長,權徹爲德山縣監,南志彧爲富寧府使,李仁泳爲三水府使,尹基東爲禁府都事,南履煥爲司䆃奉事,柳信儉·沈存之·韓用鎬爲監察,李奎說·洪俊謨爲禁府都事,金履迪爲直講,李錫周爲延曙察訪,吳俊誠爲引儀,兪秉柱爲義盈直長,李奎淵爲宣陵直長,鄭義命爲敬陵令,柳可源爲南海縣監,安敬國爲蔚珍縣令,高厚臣爲濟用奉事,宋欽命爲司饔奉事,金鑰爲掌樂主簿,金在浩爲校檢,金秀鍾爲黃山察訪。軍資主簿單李俊謨,李墷爲校理,李鍾運爲副校理,洪命周爲修撰,李晉淵爲兼司書,李羲肇爲注書,李光憲爲敦寧都正,徐能輔爲同經筵,尹明儉爲端川府使,尹載奎爲明川府使,安光貞爲長連縣監,禁府都事李羲聲,司䆃奉事南履煥相煥,尹之鉉爲襄陽府使,李游爲尙瑞直長,韓相殷爲宗簿主簿,朴熙顯爲典籍,李羲甲爲禮曹參判,金鎔爲尙瑞副直長,閔毅顯爲敦寧主簿,權中淸·韓用錡爲典籍,李宗心爲貞陵令,朴台壽·洪益聞·尹心圭·申綽爲典籍,金會淵爲禮曹參議,李游爲禮賓主簿,李玄正爲濟用副奉事,李度明爲典設別檢,崔命顯爲麒麟察訪,李集運爲肅川府使,金鎔爲尙瑞直長,李元八爲司諫,李致浩·李祖馨爲掌令,金裕憲爲持平,鄭是容爲尙瑞副直長,李游爲戶曹佐郞,洪益聞爲兵曹佐郞,尹心圭爲禮曹佐郞,李鳳奎爲工曹佐郞,李敬參爲副修撰,任禹常爲繕工副奉事,李周豐爲仁同府使,李元延爲典籍,韓用鐸爲大司憲,南履翼爲大司諫,洪益聞爲持平,南周憲·沈能岳爲正言,傳于安光宇曰,水原判官,以鄭漪擬入,李敎源爲司書,徐榮輔爲冬至兼謝恩使,尹尙圭爲副使,金爲書狀,具命益爲戶曹佐郞,安厚遠爲司僕主簿,徐任輔爲禮賓主簿,權中淸爲兵曹佐郞,尹命烈爲江陵府使,朴宗琦爲慈山府使,洪大浩爲北靑府使,趙鎭宣爲林川郡守,朴宗恒爲安峽縣監,李爲鏡城判官,洪起爕爲應敎,洪旭浩爲戶曹參議,李道在爲景慕宮令,朴弘鎭爲工曹佐郞,李完植爲咸平縣監,徐任輔爲工曹佐朗,吳熙常爲黃海都事,李德秀爲軍資奉事,權傛爲獻納,徐命鐸爲禮賓主簿,鄭漪爲水原判官,沈能鎭爲引儀,李時佐爲禁府都事,柳鼎養爲刑曹參議,金魯應爲大司成,韓弘瓚爲禮賓主簿。禁府都事李時佐,內贍奉事申常顯相煥,李光一爲監察,張漢爕爲璿源殿令,朱元浩爲德陵直長,韓用錡爲兵曹佐朗。學諭三單李源一·洪龍圭·李文欽,李吉運爲淑陵奉事,李命運爲長興主簿,華寧殿令單鄭漪,典籍三單李賢默·鄭熙祚·金錫洪,奉常主簿單任泰濬,四館去官,以鄭基直爲童蒙敎官,鄭耋爲慶基殿參奉,趙啓煥爲泰陵參奉,宋明圭爲元陵參奉,金履祺爲永陵參奉,嚴著爲翼陵參奉,鄭錫敎爲長陵參奉,宋啓栢爲敦寧參奉,閔元鏞爲健陵參奉,黃基協爲健元陵參奉,吳玹爲昌陵參奉,徐兢修爲弘陵參奉,洪百泳爲昭寧園守奉官,金敬淵爲典獄參奉,楚珏爲安陵參奉,尹永魯爲穆陵別檢,李繼祜爲贊儀。
兵批,行判書朴宗來進,參判柳進,參議鄭景祚進,參知李德升進,左副承旨朴瑞源進。啓曰,各道營將·中軍·虞候·邊地僉使,今當差出,而擬望之人乏少,已準朔守令,中軍及未準朔禁軍將·虞候,竝擬,何如?傳曰,允。又啓曰,訓鍊正,今當差出,而擬望之人乏少,外任竝擬,何如?傳曰,允。以洪義浩爲都摠管,李壽咸·沈公燁爲同知,鄭來升爲內禁將,李恒權爲訓鍊正。主簿單朴泰茂,金履裕爲曹司衛將,李存敬·司空絃爲五衛將,吳慶德·李仁泳爲忠翊將,同知單趙學永,僉知單李厚重·洪致復·李明玉,以金達錬·金致彦爲五衛將,鄭錫賓爲慶熙將,元永卨爲訓鍊僉正,徐憲輔爲文兼,訓鍊判官趙德演,主簿金履萬·鄭忠源·趙貞基,以上依定式減下,以李恒權爲公州營將,李晉會爲洪陽營將,柳文儉爲安東營將,李吉會爲江華中軍,李光錫爲南虞候,前虞候李重協今加折衝加資事覆啓判下,韓命爕爲慶熙將,柳煥寅爲咸鏡中軍,李琦鉉爲薪島僉使,李最爀爲全羅右水虞候,金履萬爲訓鍊判官加設,具始芳爲蝟島僉使,朴宗文爲古群山僉使,柳漢忠爲牛峴僉使,金道佺爲車嶺僉使,陳珣爲宣沙浦僉使,護軍單金魯敬,副護軍單朴周壽·柳鼎養·李愚在·李憲琦·申在明·成東一,副司直單金逌根·李泰淳,副司果單姜世白·白時昌,孫世隆爲柔院僉使,朴尙烈爲西林僉使,李一倜爲兎城僉使,文禧福爲德浦僉使,崔萬里爲西北僉使,副護軍單權思億·金星翼,崔釆雲爲恃寨僉使,李鍾穆爲北評事,王允澤爲雲寵萬戶,宋昌殷爲平山浦萬戶,朴興道爲安骨萬戶,同知單司空鉉,僉知三單李存敬·李仁永·吳慶德,洪元澤爲鹿島萬戶,鄭東信爲撫夷萬戶,白宗喆爲靑水萬戶,金致嶫爲水口萬戶,裴聖袗爲山羊會萬戶,趙廷彬爲阿吾地萬戶,康鵬擧爲造山萬戶,張大義爲吾老梁萬戶,劉致瑞爲黑山島別將,金聲玉爲鳥嶺別將,副司果李文達,同知單鄭錫賓,僉知三單鄭來升·金達鍊·金致彦,元永卨爲忠淸兵虞候,朴萊壽爲正方別將,李長春爲金烏別將,金振遠爲林土別將,鄭漢述爲長壽別將,副護軍李恒權·柳文儉·李晉會,以朴宗正爲都摠管,尹致章爲平安監營中軍,崔柱鉉爲忠淸監營中軍,金最行爲黃海監營中軍,金載謙爲全羅監營中軍,公州營將李恒權,安東營將柳文儉,洪陽營將李晉會,江華中軍李吉會,南虞候李光錫,以上今加折衝加資事承傳,同知單韓命夔,以李德純爲訓鍊僉正,鄭瑋·鄭德采爲武兼,朴基碩·李慶鼎爲加設訓鍊主簿,同知單金煐,以權常愼爲副摠管,朴應浩爲宣傳官,權思奎爲別害僉使,安思賢爲鎭東萬戶,崔應鉉爲楸坡萬戶,大護軍單金羲淳,副司直趙台榮·朴綺壽·鄭進明·宋應圭·洪大浩·李敎源·朴來謙·兪應煥·朴蓍壽·李東煥·任文白·李儒象,竝單付。
朴瑞源,以兵批言啓曰,新除授五衛將元永象前任洪陽營將,韓民獻前任公州營將,李存敬前任安東營將,金達鍊前任忠淸監營中軍,金致彦前任黃海監營中軍,司空鉉前任全羅監營中軍,忠翊衛將李仁泳前任咸鏡監營中軍,吳慶德前任南虞候,俱在任所,上來間,該廳番次苟艱云。慶熙宮衛將鄭錫賓·韓命夔,俱以病難供職,呈狀乞遞,竝改差,何如?傳曰,允。權師億·鄭宅恒·洪致伯·金啓滉爲五衛將,閔植爲群山僉使,宋麟瑞·鄭宅亨爲五衛將,金尙墀爲忠翊將,金行默·禹宗臣爲慶熙將,副護軍具毅和·元永麟·李儒謙·曺敬振爲訓鍊僉正,趙徽鑑·朴興完爲武兼,張履綱爲部將,南建中爲大興中軍,李商駿爲都摠經歷,李膺緖爲訓鍊主簿,林致浩爲判官,李克豐爲忠翊將,護軍張彦極·李漢極·吳慶德·兪知煥爲五衛將,李完植爲訓鍊副正,申在健爲宣傳官,鄭日永爲都摠經歷,尹懿成爲中樞都事,僉知三單鄭宅恒·權師億·洪致白,以李有暻爲都摠都事,具載龍·韓用夏爲訓鍊主簿,林致浩爲慶尙左水虞候,同知單禹宗臣,僉知三單宋麟瑞·鄭宅亨·金啓滉,以洪聖益爲訓鍊判官,安性淵爲主簿,同知單金行默,僉知單李克豐,以李志淵爲都摠經歷,柳敬魯爲訓鍊主簿,僉知單兪知煥,以李時權爲都摠都事,副護軍李重協·李義權爲訓鍊副正,申紈爲主簿,洪格爲武兼,護軍權熾,副護軍趙華錫·李儒秀,以許溶爲訓鍊正,尹之濂爲武兼,尹喜豐爲內乘,副司果徐翯淳·李氣浩·尹範五·李震寬·全泰禧竝單付。以鄭弘相爲左捕從事官,副司果金鍾溓·李恒五·金邦孝·李得運·兪致逈·崔景皓·李煥。以洪建錫爲訓鍊主簿,申縉爲副率,金鏞·趙存中·李光龍爲宣傳官。崔光鉉·李載暹·尹得燁爲武兼。李勖·李文馨·姜四哲·諸安國爲部將,申德賢·閔致旭·李羲臣爲守門將,華寧殿守門將二單尹烔東·姜九成,小農權管韓用儉,乫軒洞權管金應伯,廣坪權管朴大觀,小坡兒權管胡秀敬。
朴瑞源啓曰,新除授注書李羲肇,卽爲牌招察任,何如?傳曰,允。
韓用錡陞六代,以李敏會爲假注書。
朴端源以奎章閣言啓曰,正宗大王御製·列聖御製合附本頒賜時,安寶次奎章之寶,請出之意,敢啓。傳曰,知道。又以奎章閣言啓曰,正宗大王御製·列聖御製合附本二十二冊七十二件,奉印以入之意,敢啓。傳曰,知道。
又以侍講院言啓曰,兼輔德金會淵,連日入直,身病猝重,纔已出去矣,上番闕直,事甚未安,弼善趙民和,兼文學朴綺壽,俱爲在外,輔德元在明,兼弼善洪起爕,文學李光正,竝卽牌招,以爲推移入直之地,何如?傳曰,允。
慶尙監司李存秀疏曰,伏以臣,猥膺藩寄,辭不獲命,行將辭陛矣。臣之父母墳山,在於京畿安山地,今當遠離,遙望松楸,益切霜露之感,敢將私懇,仰瀆崇嚴,乞許數日之暇,俾伸至情焉。臣無任云云。答曰,省疏具悉。卿其往省焉。
上在昌德宮。停常參·經筵。
自開東至午時,灑雨下雨,測雨器水深一寸九分。
藥房都提調金思穆,提調金蓍根,副提調朴瑞源啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?惠慶宮氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·惠慶宮·嘉順宮,藥房口傳問安。答曰,知道。世子宮口傳問安。答曰,知悉。
安光宇啓曰,行大司憲韓用鐸未肅拜,執義宋啓榦,掌令李致祜在外,李祖馨,持平洪益聞·金裕憲傳旨未下,監察茶時之意,敢啓。傳曰,知道。
徐春輔啓曰,同副承旨鄭文始,今日不爲仕進,卽爲牌招,何如?傳曰,允。
安光宇啓曰,今日次對,兩司當爲進參,除在外·傳旨未下外,未肅拜人員,卽爲牌招,何如?傳曰,允。
傳于朴瑞源曰,大臣·備局堂上引見。
傳于李惟命曰,守令·邊將初仕人,虞候·營將入侍。
傳于李惟命曰,列聖御製奉印時,校正監印,閣臣·原任提學金載瓚,檢校提學金祖淳,原任提學沈象奎,各鞍廐馬一匹面給,提學南公轍·徐榮輔,原任提學朴宗慶,直提學李存秀·金履喬,檢校直閣李魯益,儉校待敎朴宗薰·李龍秀竝加資,檢校直閣李光文,直閣鄭元容,檢校待敎朴綺壽·李鶴秀竝陞敍,兼檢書官成海應等四人,檢書官柳本藝等四人,外職除授,前領籖李興潤等二人,前監官柳明杓,相當職調用,擇日官池景泌,寫字官朴履信等二人,畫員張漢宗木布施賞,唱準頭目賞加,守欌諸員頭目帖加,員役工匠,分等施賞。
以大司諫南履翼,獻納權傛,正言南周獻·沈能岳,掌令李祖馨,持平洪益聞·金裕憲,牌不進罷職傳旨,傳于李惟命曰,只推。
李惟命啓曰,守令署經事命下,已至多日,尙未擧行,事甚未安,大司諫南履翼,獻納權傛,正言南周獻·沈能岳,掌令李祖馨,持平洪益聞·金裕憲,旣有只推之命,與大司憲韓用鐸,一體牌招,以爲備員署經之地,何如?傳曰,允。
以輔德元在明,兼弼善洪起爕,文學李光正牌不進罷職傳旨,傳于李惟命曰,只推。
李惟命,以侍講院〈言〉啓曰,上番連日闕直,事甚未安,輔德元在明,兼弼善洪起爕,文學李光正,旣有只推之命,與兼輔德金會淵,竝卽牌招,以爲推移入直之地,何如?傳曰,允。
持平洪益聞啓曰,臣姿性庸愚,言議拙訥,淸朝耳目之任,本不近似,而廼者持憲新命,忽下於千萬夢想之外,庚牌屢臨,義分是懼,雖不得不章皇出肅,而第臣於合啓中,有不可聯參者,自前如臣情地者,擧皆引避,輒蒙恩遞,今臣處義,亦無異同,請命遞斥臣職。答曰,依啓。
李惟命,以禮曹言啓曰,卽接齊陵參奉所報,則本陵陵上曲墻午丁方內面布帛尺九尺許,今二十三日大雨,頺圮云矣,陵上曲墻,有此頺圮之患,誠甚驚悚,不可無慰安之擧,慰安祭,不卜日,今六月二十九日設行,修改之節,令開城府留守,依例進去奉審後,狀聞稟處,何如?傳曰,允。
李惟命,以弘文館言啓曰,本館下番闕直,事甚未安,新除授應敎洪起爕,校理李墷,副校理李鍾運,修撰洪命周,竝卽牌招,以爲推移入直之地,何如?傳曰,允。
李惟命,以弘文館言啓曰,新徐授副修撰李敬參時在全羅道咸平縣任所,經筵入番事緊,請斯速秉馹上來事,下諭。答曰,依啓。
以同副承旨鄭文始牌不進罷職傳旨,傳于李惟命曰,只推。
以應敎洪起爕,校理李墷,副校理李鍾運,修撰洪命周牌不進罷職傳旨,傳于李惟命曰,只推。
傳于李惟命曰,坐直承旨入侍。
傳于朴瑞源曰,坐直承旨入侍。
朴瑞源,以都摠府言啓曰,副摠官張鉉宅,李御營中軍,新舊番軍兵等點考事,南小營晝仕出去之意,敢啓。傳曰,知道。
朴瑞源,以備邊司言啓曰,卽見黃海監司趙鍾永所報,則以爲,文化·載寧兩邑稷還,本非土宜,數又最多,今若依民願,以稷作米,許令換捧,則石數稍減,價準詳定,文化縣所在稷一萬二千三百七十三石零,載寧郡所在稷三千五百九十七石零,竝以小米換捧,俾除民弊爲辭矣,而邑稷還,其數猥多,實爲民弊,而今若以準折換米,則在公旣無所失,於民亦有所裨,道報之分數請換,必有斟量而然,文化·載寧兩邑換稷準折數爻,依報請許施,何如?傳曰,允。
領敦寧金祖淳箚曰,伏以臣,卽伏見傳敎下者,以列聖御製合附本編印呈進之故,諸閣臣皆蒙賞典,而臣名亦列於鞍具馬面給之典,聞命惝怳,誠不知今日恩賞之濫,何至於此極也?臣竊伏見國朝故事,又嘗仰覩我先大王在宥之日,凡係飾喜推勞之典,務皆嚴簡,而其著于令者則曰,一人雖兼數事,毋得疊授,列聖相承,罔或有違,蓋以勵世化俗之具,惟刑與賞,而僥僭之啓,賞又有甚,故其愼之也,如此焉耳。今此合附本與全書御製之役,事體初非兩般,成命又在一時,全書方校,合附且編,始終一致,無有間隔,其印役之一先一後,特不過事勢之自然而已。豈有他哉?臣於全書呈進之日,已蒙錫馬之賞,而曾未幾目,又承此命,罔功蔑效之歎,前後等耳,以此辭巽,猶涉小故,一人數事,尙不得疊授,一人一事,再蒙殊典,古有是否,然亦只臣一身上廉隅,又何足恤,臣所慨惜者,卽今日恩賞之濫,恐有違於我先王曁我列聖朝著令之本意也。傳曰,不愆不忘,率由舊章。又曰,監于先王成憲,賞罰者,憲章之大者也,賞而不愼,何以爲國,欲法堯·舜,當法祖宗,今殿下承祖宗之丕業,所以光前烈而貽後謨者,其不在於由舊章而監成憲哉?臣愚狂僭,不勝憂愛,因端仰勉,不避冒觸。伏願殿下,俯垂澄省,亟命收還臣賞典,繼自今益懋明辟愛惜嚬笑之戒,俾勵世化俗之具,無及於濫,則國家幸甚,取進上。答曰,省箚具悉卿懇,卿其勿辭,安心領受。仍傳曰,此批答,遣史官,傳諭于領敦寧。
甲戌六月二十五日卯時,上御熙政堂。藥房入診,領府事承候入侍時,都提調金思穆,提調金蓍根,副提調朴瑞源,記事官李羲肇,記注官朴思彦·林景祚,直閣鄭元容,領府事李時秀,以次進伏,別待令戶曹參議洪旭浩,司饔主簿權以中,長興主簿李命運,醫官吳千根·李漢臣·趙宗協·秦東秀·崔遂燁·卞之錞·李彦厚,進伏楹外訖。時秀等曰,日候陰濕,雨亦大水,暑泄餘聖體,若何?上曰,一樣矣。時秀等曰,寢睡·水刺之節,何如?上曰,一樣矣。時秀等曰,王大妃殿氣候,何如?上曰,一樣矣。時秀等曰,惠慶宮氣候,何如?上曰,一樣矣。時秀等曰,嘉順宮氣候,何如?上曰,一樣矣。仍命入診,旭浩·以中,以次診候訖,退伏奏曰,脈候左右三部調均矣。時秀曰,臣久有區區之至願,每欲陳達,而事非煩籲之時也,故尙此未遂矣,過登診筵,玆敢昻陳,人臣之七十致仕,卽禮典之大防也,況臣犬馬之齒,洽滿七十,而自顧才能,百不肖似,幸際兩聖朝,㧞擢之盛恩,位至鼎席,於分極矣。到令筋力,殆無餘地,特許奉朝賀三字銜,以終餘年,在聖世禮使之道,允合體諒,謹當退出後,以文字昻瀆,伏望亟賜兪音焉。王大妃殿進御三錢重人蔘粟米飮,自今日一貼式,限四貼煎入事。出榻敎惠慶宮進服二錢重人蔘粟米飮,自今日一貼式,限四貼煎入事。出榻敎嘉順宮進服二錢重人蔘粟米飮,自今日一貼式,限四貼煎入事。出榻敎上命退,諸臣以次退出。
甲戌六月二十五日卯時,上御熙政堂。大臣·備局堂上引見入侍,守令·邊將·初仕人入侍時,行右承旨李惟命,左副承旨朴瑞源,假注書李敏會,記注官朴思彦·林景祚,領議政金載瓚,右議政金思穆,行知中樞府事南公轍,禮曹判書金蓍根·韓陵君李海愚,行護軍金魯敬,校理朴孝成,以次進伏。慈山府使朴宗琦,襄陽府使尹之鉉,吉州收使白海鎭,三和府使李敬熙,肅川府使李乘運,長淵縣監任聖皐,富寧府使南志彧橫城縣監閔時榮,南海縣令柳可源,林川郡守趙鎭宣,鏡城判官李,水原判官鄭漪,朔寧郡守鄭持容,仁同府使李周豐,明川府使尹載奎,瑞川府使尹明儉,洪川縣監沈來永,兎山縣監李興愚,安峽縣監朴宗恒,唐津縣監趙基復,泰仁縣監金履會,德山縣監權徹,咸昌縣監金熙臣,蔚珍縣令安敬國,泗川縣監李橚,長連縣監安光貞,咸平縣監李完植,眞寶縣監鄭煥恭,安東營將柳文儉,公州營將李恒權,江華中軍李吉會,咸鏡中軍柳煥寅,大興中軍尹致章,忠淸中軍崔柱鉉,慶尙左水虞候林致浩,別害僉使權思奎,古群山僉使朴宗文,蝟島僉使具始芳,車嶺僉使金道全,宣沙浦僉使陳珣,牛峴僉使柳漢忠,柔院僉使孫世隆,德浦僉使文禧福,西林僉使崔萬里,雲寵萬戶王允澤,楸坡萬戶崔應鉉,鎭東萬戶安思賢,平山浦萬戶宋昌殷,鹿島萬戶洪元鐸,安骨萬戶朴興道,撫夷萬戶鄭東信,山羊會萬戶裴聖袗,水口萬戶金致嶫,靑水萬戶白宗喆,造山萬戶康鵬擧,阿吾地萬戶趙廷彬,吾老梁萬戶張大義,黑山島別將柳致瑞,正方別將朴萊壽,鳥嶺別將金聲玉,林土別將金振遠,金烏別將李長春,小農權管韓用儉,乫軒洞權管金應伯,廣坪權管朴大觀,小坡兒權管胡秀敬,泰陵參奉趙啓煥,健陵參奉閔元鏞,典獄參奉金敬淵,宣傳官金鏞·趙存中·李光龍,武兼崔光鉉等,以次入來進伏訖。載瓚曰,霖雨蒸濕,聖體,若何?上曰,一樣矣。載瓚曰,寢睡·水刺之節,何如?上曰,一樣矣。載瓚曰,王大妃殿氣候,何如?上曰,各殿宮氣候皆一樣矣。上仍命守令·邊將·初仕人奏職姓名。宗琦等以次進伏,奏職姓名訖,仍卽以次退出。上曰,次對爲之。載瓚曰,八道儒生河治浩等疏請先正臣曺植文廟從享,而有下廟堂稟處之命矣。文廟躋配,卽至重至大之擧,從違可否,非自下可以稟定者,故前於似此覆啓,每以不敢指一仰對爲奏矣,此亦與前無異,今姑置之,以俟後來輿論似好,故敢此仰達矣。上曰,依爲之。出擧條載瓚曰,四道災傷,姑未知淺深之果將何如?而兩南旱憂,比他偏甚,秋事成就,可以推知,雖使道內守土之臣,各自殫竭,一意做去,尙憂其不濟,若或臨事圖免,前却爲心,則是豈夷險不擇之義,而義分所在,豈不大可寒心乎?兩道災邑守令之稍有治績者,若或有無端圖遞者,該道該曹,切勿許施,至於人不堪任,纔反厲民之類,不必遲待殿最,隨卽啓罷之意,申明行會,大抵考課不嚴,黜陟不明,莫近日若,善不知勸,惡無所憚,民邑事漸至於一敗塗地,此豈國家之小憂哉?況災歲民命,專係守令,苟欲拯活,當先考績,此後殿最,必嚴必公,勿以强禦爲憚,勿以顔私爲拘,務盡癉揚之義,用答寄畀之意,若或姑息掩護,追發於繡衣按廉,則先自道臣重勘之意,先事嚴飭。全義縣監李昇明,以吏奸莫察,入於殿最中考,爲守令而不能察吏奸,則該邑事,可以推知,爲先罷黜,道臣不爲罷遣,政曹置而不論,致使廟堂替行,俱爲慨然,道臣·政官,竝推考,何如?上曰,依爲之。出擧條載瓚曰,入侍承旨,擧措生踈,從重推考,何如?上曰,依爲之。出擧條載瓚曰,關西穀貿置之意,日前已爲筵稟允下矣,價本若不及今備預,則穀物無以待秋卽貿,戶惠廳財力,未知其何如?而公私錢荒,近尤爲甚,臨急拮据,必不免後時之慮,兩衙門爛加商議,先事措辦,聞命卽發,無或違期之意,分付戶惠廳,何如?上曰,依爲之。出擧條載瓚曰,嶺南道臣,今將辭陛,北道道臣,又當交遞,新道臣到界,例有到界進上,此無公穀會減,只是出自民戶,而北道新經大賑,民力未蘇,嶺南幾判全歉,群情切悶,特令停封,實出遇歉恤隱之政,故敢此仰達。上曰,依爲之。出擧條載瓚曰,戶判之近以臺言,久不視事者誠過矣,臺言初不深緊,未必爲過引之端,而況設如臺言,果令捧納,此卽爲遠民省弊之意也,固無所爲失,則尤何可以此必辭乎?且今民國之憂,浩無涯岸,此豈掌財賦之臣言私求遞之時,而重臣之念未及此,誠甚慨然,從重推考,令政院牌招察任,何如?上曰,依爲之。出擧條載瓚曰,近來百度,罔不蕩然,而日昨玉堂之式暇徑出,尤萬萬驚訝,臣於年前,以在直儒臣身病徑出,筵奏請勘,蓋若非親病及遭彈,本不得經出,而謂有身病,投疏擅離,已不勝駭異,則況以式暇,初不陳章,空番出去,卽是前所未聞,不可以生踈曲恕,當該玉堂,爲先令該府拿處,不能察飭之該房承旨,罷職,何如?上曰,依爲之。出擧條載瓚曰,頃因北道道·帥臣論報,居山別中司哨軍,移付利原矣,卽見帥臣狀啓,則以爲,利原旣是嶺下關隘,今以別中司移屬,則宜兼防守之任,以利原縣監爲別防守將,使之專管擧行,該縣旣爲獨鎭,所率標下軍,不可不備,以該縣所在本營攔後軍五十一名,許付本縣,則在軍制無損,請令廟堂稟處矣,邑治旣在嶺隘,軍制又屬本邑,許兼防守之號,俾重關防,且以本營攔後,移作該邑標下,則不煩簽丁,仍成軍容,亦爲便好,依狀請許施,何如?上曰,依爲之。出擧條載瓚曰,列聖御製奉印時,臣未嘗一參監董之役,且昨日進書時,適添狗馬之疾,未得陪進,方切罪悚,料外錫馬之恩,竝降於諸臣酬勞之典,在臣罔功之義,不敢濫受,伏望亟賜還收之命焉。上曰,勿辭焉。瑞源曰,泗川縣監李橚,出入之際,擧措顚倒,不可無警,推考,何如?上曰,依爲之。出擧條瑞源曰,今日賓對,傳旨未下外,不參臺諫,推考,何如?上曰,依爲之。出擧條上命退,載瓚等退出。又命退,承史以次退出。
甲戌六月二十五日申時,上御重熙堂。坐直承旨入侍時,行右承旨李惟命,假注書李敏會,記注官朴思彦·林景祚,以次進伏訖。上曰,有公事乎?惟命曰,無公事矣。仍命退,承史以次退出。
甲戌六月二十五日申時,上御重熙堂。坐直承旨入侍時,左副承旨朴瑞源,假注書李敏會,記注官朴思彦·林景祚,以次進伏訖。上曰,有公事乎?瑞源曰,無公事矣。上命退,承史以次退出。
上在昌德宮。停常參·經筵。
安光宇啓曰,行大司憲韓用鐸未肅拜,執義宋啓榦,掌令李致祜在外,李祖馨呈辭,持平金裕憲未署經,一員未差,監察茶時之意,敢啓。傳曰,知道。
李惟命啓曰,同副承旨鄭文始,今日不爲仕進,卽爲牌招,何如?傳曰,允。
又啓曰,禮曹參判李羲甲,除拜後過三日,不爲出肅,依定式推考警責,仍卽牌招察任,何如?傳曰,允。
傳于李惟命曰,提學南公轍,馳詣健陵,奉審摘奸,顯隆園·華寧殿,一體奉審以來。
以輔德元在明,兼輔德金會淵,兼弼善洪起燮,文學李光正牌不進罷職傳旨,傳于李惟命曰,只推。
以大司諫南履翼,獻納權傛,正言南周獻·沈能岳牌不進罷職傳旨,傳于安光宇曰,只推。
李惟命啓曰,守令署經事命下,已至多日,尙未擧行,事甚未安,大司諫南履翼,獻納權傛,正言南周獻·沈能岳,旣有只推之命,與行大司憲韓用鐸,一體牌招,以爲備員署經之地,何如?傳曰,允。
又以侍講院言啓曰,上番闕直,已至多日,事甚未安,輔德元在明,兼輔德金會淵,兼弼善洪起爕,文學李光正,旣有只推之命,竝更牌招,以爲推移入直之地,何如?傳曰,允。
朴瑞源,以備邊司言啓曰,朔寧前郡守李海魯,在官未滿周年,邑弊民瘼,次第釐革,倉穀之積逋,軍丁之虛伍,陳田之白徵種種難支之弊,銳意蘇殘,蔚有成效,而以道臣親嫌,無端經遞,當此擇守令之時,失一良吏,實爲可惜,與他道弊邑中有治績守令相換,以爲各自效力,俱有實績之地,新差郡守,不可使無故落職,使之次次仍任,何如?傳曰,允。
傳于李惟命曰,政官牌招開政。
李惟命啓曰,吏曹參判李好敏,參議徐有聞牌不進推考傳旨,今方捧入,而開政命下之後,如是違牌,事甚未安,判書李肇源受由,參判更爲牌招,何如?傳曰,允。參議只推,一體牌招。
有政。吏批,判書李肇源受由,參判李好敏進,參議徐有聞牌招不進,右承旨李惟命進。啓曰,判書李肇源受由,參議徐有聞牌不進,小臣獨政未安,何以爲之?敢稟。傳曰,仍爲之。以朴台壽爲持平,宋應圭爲修撰,姜俊欽爲副修撰,沈厚之爲司僕判官,鄭文容爲全義縣監,任㸁爲泰安郡守。知敦寧徐榮輔,知事南公轍以上今加崇祿,工曹判書朴宗慶今加崇政,慶尙監司李存秀,行護軍金履喬,京畿監司朴宗薰以上今加嘉義,副護軍李魯益·李龍秀今加嘉善,以上加資事承傳。朔寧郡守單李海魯仍任事承傳,朔寧郡守李海魯,杆城郡守宋仁載相煥,廣興守單鄭持容,漢城判官單洪羲眞,主簿單閔致秉,以上仍任事承傳。
兵批,行判書朴宗來受由,參判柳病,參議鄭景祚入直進,參知李德升病,同副承旨安光宇進,護軍李魯益·李龍秀,副護軍柳河源,副司果洪益聞·李鶴秀以上竝單付。
傳于李惟命曰,上京守令及新除授守令,使之不日內辭朝。
正言沈能岳啓曰,臣姿性庸愚,言議巽軟,本不近似於淸朝耳目之任,而薇垣除旨,忽下於夢想之外,署經有命,庚牌儼臨,義分是懼,雖不得不章皇出肅,而第臣於合啓中,有不可聯參者,自前如臣情地,擧皆引避,轍蒙恩遞,臣之處義,宜無異同,請命遞斥臣職。答曰,依啓。
李惟命,以弘文館言啓曰,本館下番闕直,事甚未安,應敎洪起爕,校理李墷,副校理李鍾運,修撰洪命周,旣有只推之命,竝卽牌招,以爲推移入直之地,何如?傳曰,允。
傳于李惟命曰,留院公事入之。
傳于李惟命曰,有實故承旨竝許遞,前望單子入之,待下批牌招察任。
前望單子入之,鄭尙愚·沈奎魯落點。
以同副承旨鄭文始牌不進罷職傳旨,傳于李惟命曰,只推。
以吏曹參議徐有聞再牌不進罷職傳旨,得于李惟命曰,只推。
以應敎洪起爕,校理李墷,副校理李鍾運,修撰洪命周牌不進罷職傳旨,傳于李惟命曰,只推。
以大司諫南履翼,正言南周獻牌不進罷職傳旨,傳于安光宇曰,只推。
李惟命,以侍講院言啓曰,新除授司書李敎源,除拜屢日,尙不出肅,卽爲牌招察〈任〉,何如?傳曰,允。
朴瑞源,以都摠府言啓曰,今日入直內三廳,武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
又以禁衛營言啓曰,來七月當十番右部後司屬全羅道四哨軍兵逢點實數五百十三名,已爲點閱整齊,來七月初一日,與內外各處入直將官·軍兵等,依例替代後,舊軍放送之意,敢啓。傳曰,知道。
又以禁衛營言啓曰,來九月當十一番後部前司屬慶尙道四哨軍兵,來八月二十五日,京中逢點,依例準二朔立番之意,本道監兵使處,預爲知委,何如?傳曰,允。
又以御營聽言啓曰,本廳來七月八月兩朔,應立後部左司屬京畿左道二哨,右道二哨,合四哨軍兵五百十七名,今已逢點整齊矣。七月初一日,與舊番前司軍兵替代立番後,舊軍放送之意,敢啓。傳曰,知道。
又以御營廳言啓曰,本廳來九月十月兩朔,應立後部中司屬京畿右道二哨,黃海道二哨,合四哨軍兵,八月二十五日,京中逢點,九月初一日,與左司軍兵,當爲替代立番,趁期調送事,兩道監兵使處,措辭知會之意,敢啓。傳曰,知道。
頜府事李時秀疏曰,伏以,大夫七十致仕,禮經也邦典也。臣之犬馬之齒,今年洽爲七十,準擬西樓祗肅之日,援經據典,仰徹微懇,而時難瀆撓,誠切戀結,荏苒低徊,居然半載之久,若其求退一念,未嘗食息而暫忘,昨筵陳懇,辭未敢罄,而體諒之音,德意藹然,承聆感祝,奉若金石,臣請畢瀝肝膈,仰冀聖鑑之垂察焉。臣本材器薄劣,性情迂闇,庸調下品,文質無當,猥藉先緖,濫涉榮塗,碌碌浮沈,初無擔重致遠之望,而謬蒙我先朝不世之遇,陶鑄臣簡拔臣,庇覆而生成,臣前後二十五年之間,歷試內外,遍敭華膴,遂置臣三事重任,而初拜日恩諭,知照之特達,期詡之殷重,卽古昔名碩之所罕得,每中夜莊誦,涕淚橫襟,臣亦不自知何以致此也。逮我聖上,念臣簪履舊物。粵自初元,聖眷彌篤,再入中書,裒然上相,倚毗視顧,逈出常格,士生於世,得明主一言之獎,尙感激忘死,況臣之蒙被兩聖朝隆恩異渥,殆千載而一遇,則雖使臣肝䐉塗地,所不辭焉。顧臣罷軟歇後,百無猷爲,不能進一嘉謨,擧一賢才,百度隳廢而臣不能進肅,群黎殿屎而臣不能拯濟,十載台席,一味尸素,兩聖朝所以眷臣期臣者,不啻邱山之重,而臣所以圖報對掦,則曾無涓塵之微,僨誤辜負,臣自知罪,廼我聖上,閔衰優老,隨事軫念,有罪則每加涵貸,有懇則曲賜體諒,西樞散地,許令優遊,臣常仰感洪私,俯揣微分,陳力就列已矣。區區塵刹之報,惟有乞休一事,古之聖王,體群臣而進退以禮,敦尙揖讓,風勸廉恥者,中庸九經之義,管子四維之治也,如臣無似,生逢聖世,徒竊榮祿,有恩無報,將爲不瞑之恨,今若丐得不肖之身,追鍾漏之炯戒,收桑楡之晩景,行休有據,身名粗完,則他日雲鄕,庶有藉手歸拜之顔,而在聖世礪治之政,成物之仁,亦不爲無少補,不特臣晩暮光華而止耳。臣以職則小器已溢,以年則大防莫越,以病則痰眩血漏,貞疾日深,精神俱銷,形殼徒存,蹩躠朝端,見者駭笑,古人所謂三宜休,政爲臣準備語,而若臣苦情素願,非敢占閑也,非爲知止也,竊欲效餘生不報之報而已。且念臣先祖臣喆輔,受知英廟,致位崇顯,年至之初,前席乞骸,一言而允,蓋其積誠上孚,至願遄副,終始恩禮,闔門銘鏤,今臣所懇,適符臣祖昔日之事,俯仰愴怳,微衷益激,豈不以臣祖之所被於英廟者,仰冀於我聖上,而以我聖上體下之大德,曲諒而準許,亦何待臣言之畢乎?伏望聖慈,天地父母,俯垂照燭,特許臣休致之請,俾臣瞻依城闉,時奉朝請,歸伏田野,歌詠聖澤,則臣敢不生隕死結,以圖萬一之酬,臣無仕云云。答曰,省疏具悉卿懇。昨日筵席,卿以休退事,將治文字爲奏,故允從矣。今見卿疏,何如是過巽乎?當此時,決不捨卿,更勿辭巽,以副予渴望焉。仍傳曰,此批答,遣史官傳諭于領府事。
上在昌德宮。停常參·經筵。
進御二錢重人蔘粟米飮,自今日一貼式,限二貼煎入事,榻前下敎。
中宮殿進御二錢重人蔘粟米飮,自今日一貼式,限二貼煎入事,榻前下敎。
安光宇啓曰,行大司憲韓用鐸,持平朴台壽牌招啓辭未下,執義宋啓榦,掌令李致祜在外,李祖馨呈辭,持平金裕憲未署經,監察茶時之意,敢啓。傳曰,知道。
李惟命啓曰,來初一日,輪對日次矣,敢稟。傳曰,當次人受點,後日次待令。
徐春輔啓曰,左副承旨朴瑞源,今日不爲仕進,卽爲牌招,何如?傳曰,允。
李惟命啓曰,藥房都提調·提調,持粟米飮來待矣。傳曰,封入。
李惟命啓曰,卽者,吏曹郞廳來言,仁同府使李周豐,明川府使尹載奎,端川府使尹明儉,兎山縣監李興愚,唐津縣監趙基復,德山縣監權徹,泰仁縣監金履會,麟蹄縣監林斗鎭,蔚珍縣令安敬國,咸平縣監李完植,眞寶縣監鄭煥恭,安義縣監尹聲大,諫院則旣已署經,憲府則行大司憲韓用鐸牌不進,執義宋啓榦,掌令李致祜在外,持平金裕憲未署經,只有掌令李祖馨一人,無以備員署經云,行大司憲韓用鐸更爲牌招,新除授持平朴台壽一體牌招,以爲備員署經之地,何如?傳曰,允。
持平朴台壽啓曰,臣姿性庸愚,通籍未幾,本不合於淸朝耳目之任,而栢府新除,忽下於夢想之外,署經有命,庚牌儼臨,義分是懼,雖不得不冒沒出肅,粗效叩謝之忱,而第臣與大司憲臣韓用鐸,有內外從應避之嫌,揆以公格,在下當遞,請命遞斥臣職。答曰,依啓。
以輔德元在明,兼輔德金會淵,兼弼善洪起爕,文學李光正牌不進罷職傳旨,傳于李惟命曰,只推。
以左副承旨朴瑞源牌不進罷職傳旨,傳于李惟命曰,只推。
以右副承旨沈奎魯牌不進罷職傳旨,傳于李惟命曰,只推。
注書李羲肇病,代以李在鶴爲假注書。
李惟命,以弘文館言啓曰,本館下番闕直,事甚未安,應敎洪起爕,校理李墷,副校理李鍾運,修撰洪周命,旣有只推之命,與新除授副修撰姜俊欽,一體牌招,以爲推移入直之地,何如?傳曰,允。
安光宇,以兵曹言啓曰,卽接西所入直衛將李明玉牒報,則曜金門北邊宮墻內面一間許頺落云,爲先令紫門監,以杻杷子堅實圍排,亦爲樹柵,急速修築,而把守軍兵,金虎門入直軍五名除出,限改築間,嚴加守直之意,分付,何如?傳曰,允。
又以訓鍊都監言啓曰,因兵曹草記,曜金門北邊宮墻內面一間許缺落處,金虎門軍五名除出,將校一人率領,限修築間,嚴加守直之意,敢啓。傳曰,知道。
上在昌德宮。停常參·經筵。
安光宇啓曰,行大司憲韓用鐸未肅拜,執義宋啓榦,掌令李致祜在外,李祖馨呈辭,持平金裕憲未署經,一員未差,監察茶時之意,敢啓。傳曰,知道。
李惟命啓曰,左副承旨朴瑞源,右副承旨沈奎魯今日不爲仕進,竝卽牌招,何如?傳曰,允。
又啓曰,藥房都提調·提調,持粟米飮來待矣。傳曰,封入。
傳于李惟命曰,禮房承旨,馳詣懿陵,奉審摘奸以來。
備忘記,公州營將李恒權,安東營將柳文儉下直,各長弓一張,〈長〉箭一部,片箭一部,筒兒一箇賜給。
傳于安光宇曰,奉審閣臣入侍。
以左副承旨朴瑞源,右副承旨沈奎魯牌不進罷職傳旨,傳于李惟命曰,只推。
李惟命,以吏曹言啓曰,今此宗廟朔祭大祝,前佐郞任存常塡差,而時無職名,令該曹口傳付軍職,何如?傳曰,允。
兵曹口傳政事,副司果單任存常。
以應敎洪起燮,校理李墷,副校理李鍾運,修撰洪命周,副修撰姜浚欽牌不進罷職傳旨,傳于李惟命曰,只推。
李惟命以弘文館言啓曰,本館下番闕直,事甚未安,應敎洪起燮,校理李墷,副校理李鍾運,修撰洪命周,副修撰姜浚欽,旣有只推之命,竝卽牌招,以爲推移入直之地,何如?傳曰,允。
以平安監司鄭晩錫狀啓平壤等邑民家漂頹事,傳于安光宇曰,聞甚矜惻,元恤典外,別加顧助事,分付。
以平安監司鄭晩錫狀啓嘉山等邑民家漂頹事,傳于安光宇曰,聞甚矜惻,元恤典外,別加顧助,壓死人如有生前身還布,蕩減事,分付。
甲戌六月二十八日申時,上御熙政堂。奉審閣臣入侍時,同副承旨安光宇,假注書李在鶴,記注官李昌瑞·林景祚,提學南公轍,以次進伏訖。公轍曰,又當今日,伏想孺慕益切,聖體,若何?上曰,一樣矣。各殿宮氣候,亦皆一樣矣。上曰,奉審諸處竝何如?公轍曰,無頉矣。仍命退,公轍先退,承史以次退出。
上在昌德宮。停常參·經筵。
藥房都提調金思穆,提調金蓍根,行左承旨徐春輔啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?惠慶宮氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。
王大妃殿·中宮殿·惠慶宮·嘉順宮,藥房口傳問安。答曰,知道。世子宮口傳問安。答曰,知悉。
安光宇啓曰,行大司憲韓用鐸未肅拜,執義宋啓榦,掌令李致祜在外,李祖馨呈辭,持平金裕憲未署經,一員未差,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而國忌正日相値,不得未會云矣,敢啓。傳曰,知道。
徐春輔啓曰,左副承旨朴瑞源,右副承旨沈奎魯今日不爲仕進,竝卽牌招,何如?傳曰,允。
備忘記,三和府使李敬熙,吉州牧使白海鎭下直,各長弓一張,長箭一部,片箭一部,筒兒一箇賜給。
傳于徐春輔曰,藥房入侍時,原任大臣·閣臣,同爲入侍。
傳于李惟命曰,禮房承旨,馳詣宗廟·景慕宮,奉審摘奸以來。
傳于徐春輔曰,俄者,藥房都提調許副,傳敎勿施,從便往來事傳諭。
徐春輔啓曰,藥房都提調·提調,持湯劑來待矣。傳曰,封入。
又以內醫院都提調·提調意啓曰,副提調朴瑞源,今日問安,不爲仕進,卽爲牌招,何如?傳曰,允。
以應敎洪起爕,校理李墷,副修撰姜浚欽牌不進罷職傳旨,傳于安光宇曰,只推。
安光宇啓曰,副應敎李光文,副校理鄭元容內閣進,校理朴孝成差祭,修撰宋應圭,副修撰李敬參在外,玉堂上下番俱空,事甚未安,應敎洪起燮,校理李墷,副校理李鍾運,修撰洪命周,副修撰姜浚欽,竝卽牌招,以爲推移入直之地,何如?傳曰,允。
以應敎洪起燮,校理李墷,副校理李鍾運,修撰洪命周,副修撰姜浚欽牌不進罷職傳旨,傳于安光宇曰,只推。
以左副承旨朴瑞源,右副承旨沈奎魯牌不進罷職傳旨,傳于徐春輔曰,只推。
以內醫院副提調朴瑞源牌不進罷職傳旨,傳于徐春輔曰,只推。
以平安監司鄭晩錫狀啓義州府民家漂頹事,傳于徐春輔曰,聞甚矝惻,原恤典外,別加顧助事,分付。
安光宇,以都摠府言啓曰,今日入直內三廳,武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
又以備邊司言啓曰,楚山以數遞之邑,又當秋務,該倅赴任,不可虛徐,而新除府使李儒燁,謂有私義,屢度催促,終不辭朝,事體所在,萬萬駭然,令該府拿問處之,何如?傳曰,允。
又以兵曹言啓曰,各廳堂下武臣朔試射,庚暑勿爲設行事,曾有定式矣,今六月及來七月朔試射,依定式停止之意,敢啓。答曰,知道。
又以義禁府言啓曰,江原監司趙弘鎭狀啓內,江陵府使權烒罪狀,令攸司稟處事,啓下矣。權烒時在任所云。依例發遣府書吏,拿來,何如?傳曰,待待命拿囚。
甲戌六月二十九日卯時,上御熙政堂。藥房入診,時原任大臣·閣臣承候入侍時,都提調金思穆,提調金蓍根,行左承旨徐春輔,記事官李驥秀,記注官林景祚·朴思彦,領府事李時秀,左議政韓用龜,直提學李存秀,檢校直閣李光文,直閣鄭元容,以次進伏。別待令戶曹參議洪旭浩,司饔主簿權以中,長興主簿李命運,醫官吳千根·李漢臣·趙宗協·秦東秀·吳仁豐·鄭重周·劉賢基,進伏楹外訖。時秀等曰,數日日氣復蒸熱,而昨又齋日,聖懷如新,聖體更若何,上曰,一樣矣。寢睡·水刺之節,何如?上曰,一樣矣。水刺進御,視向來益勝乎?上曰,差勝矣。時秀等曰,王大妃殿氣候,何如?上曰,一樣矣。惠慶宮氣候,何如?上曰,一樣矣。嘉順宮氣候,何如?上曰,一樣矣。命醫官入診,旭浩·以中·宗協以次進診訖。上曰,他醫官姑置之。旭浩等次第奏曰,左右脈候調匀矣。時秀曰,臣以筵席未畢之懇,申以日前疏籲矣,筵懇疏籲,雖在日前,而抱玆耿耿,久而未遑,殆同朝卿大夫之所共知者也,體諒之恩,竊庶顒望,而聖批之下,又靳允許。此蓋聖上以臣任使之久,不欲遽使退去之盛意也,恩禮隆重,不勝感激,而下情落莫,又不可以盡達矣。思穆曰,臣有至切之懇,敢此仰達,臣之妻山移葬,已涓日矣,臣不可不會下,而見帶重任,無由任便,呈辭請暇,法典所在,而湯劑連進,請暇亦非其時,伏望許解臣藥院之任,以便往還焉。上曰,從便往來可矣。思穆曰,往來之間,將爲一旬之久,而重任有難虛縻,事體亦極苟艱矣。上曰,然則許副可也。出榻敎命退,時秀等退出。存秀曰,臣以畿邑事有所仰達者矣,畿邑民瘼,有百其端,而莫有甚於還穀白徵之弊,弊到極處,習以爲常,虛簿而白徵者過半,實分而當捧者反少,年年如是,簿書錯亂,吏奸緣此益滋,民生至於蕩析,今則至於十分地頭,各邑掩諱不得,廵營知而仍置,蓋緣事勢之無奈,着手之無地故也。如是之際,民安得爲生,而邑何以爲邑乎?臣自待罪畿營以後,力所及處,不敢放過,査指穀簿,溯其來歷,雖於沒把捉之中,或有可依據之端,則嚴飭督捧,不無一二分充數,而至於積逋成痼,已至難醫處,雖竭一邑之民力,蕩一邑之吏産,無以充完,楊根·砥平·麻田·積城·竹山·陽城·陽智等七邑,卽其最甚者,砥平逋穀,爲一萬一千二百石零,楊根爲一萬七百石零,積城爲八千石零,陽城爲五千五百石零,陽智爲五千七十石零,麻田爲三千九百石零,竹山爲三千四百石零,合七邑各穀爲四萬七千七百石零,當此公穀枵然之時,近五萬石,限年分捧,極知其大違糴法,而量其邑力,限其年數,次次收捧,則猶有可完之望,而謂以公穀之至重,不思變通之道,則非但己逋之穀,無以漸充,因其穀簿之淆亂,吏益售奸,逋日益添矣,其中區別其吏逋面逋,吏逋則限年廳徵,面逋則限年面徵,而犯逋之類,若不如律勘處,只許逋穀之限年,則其爲犯逋之弊,又將與前無異矣。毋論吏奴與面任輩,石數最多者,自當施以當律,其次則一依昨年廟堂筵稟行會,竝施絶島爲奴之律,則實爲懲後之道矣。今春穀簿,亦是臣之所磨勘者,而今以逋穀二字,至於上達,極知悚惶,而臣若囁嚅掩置,則非但厥罪滋大,將至逋簿日添,橫徵日甚,故不得已據實仰奏,令廟堂稟處,何如?上曰,依爲之。出擧條存秀曰,畿營有廵庫,卽將士支放之所也,每年以軍餉耗條及本庫穀耗,需用應下,不足錢爲一千八百餘兩,以軍需庫所管各邑放債殖利條移送,已例卽然,該庫殖利本錢爲二萬五千餘兩,而大半空券,指徵無處,捧未準數,放則依例,東西推移,牽補以過,今則竝與牽補,而着手無處,就其債簿中,不得不及今區別,一番變通矣。臣於在任時,査抄其最無指徵之類,則合錢爲九千二百餘兩,此則蕩減之外,實無他道,而利條減縮爲一千八百四十餘兩,廵庫支放,無以放下矣,不可不給代,而畿營有營勅穀名色,此非元勅需,乃會外穀,而初不磨勘於京司者,唐米爲二百四十餘石,稷爲九千四百六十餘石,每年取耗,以詳定例作錢取用,則當爲八百三十餘兩,其餘不足爲一千二十餘兩,本營儲置穀,昨年冬等所餘爲萬餘兩,曾以北米事仰奏,而姑未區處,儲置用餘之添付軍餉,亦是本來法例,今以此錢一萬二百五十餘兩,作租八千五百四十餘石,取其耗條,亦以詳定例作錢,則爲一千二十餘雨矣。右項兩穀,竝作軍餉,則耗條自當爲該庫之支放取用,以此施行,而軍需本錢中九千二百八十餘兩,特令蕩減,俾爲畿邑支保之一助,恐不可已,臣以此事,與新道臣相議,則意見亦無異同,敢此仰達矣。上曰,依爲之。出擧條存秀曰,畿內諸邑,無處不弊,其中坡州,名雖防禦,邑本至殘,況又孔路,百弊蝟集,不成頭緖,雖使爲其倅者,殫誠做去,難望責效,而該牧以履歷之窠,一番到任之後,知其邑勢之難以着手,初不專心治政,反以遞免爲幸,雖被罪罷,猶勝於久居難支之弊邑,故雖是素有聲績者,及到此邑,皆無久計,輒思退步,臣意則限蘇弊間,勿以赴任,許用履歷,遭故及應避遞去者外,必令準五考始許履歷,則庶有益於一分爲治之道,此雖異於官制,而亦係變通,令廟堂稟處,何如?上曰,依爲之。出擧條進御加味六和湯,自今日一貼式煎入事。出榻敎王大妃殿進御加味六和湯五貼製入事。出榻敎惠慶宮進服加味異功散前方中,去香薷穗,自今日五貼式,日次製入事。出榻敎上命退,諸臣以次退出。
上在昌德宮。停常參·經筵。
安光宇啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
又啓曰,來初五日,朝參日次,而宗廟秋享大祭齋戒相値,頉稟之意,敢啓。傳曰,知道。
徐春輔啓曰,行右承旨李惟命,左副承旨朴瑞源,今日不爲仕進,竝卽牌招,何如?傳曰,允。
又啓曰,藥房都提調·提調,持湯劑來待矣。傳曰,封入。
備忘記,長淵縣監任聖皐,吾老梁萬戶張大義下直,各長弓一張·長箭一部·片箭一部·筒兒一箇賜給。
安光宇啓曰,行大司憲韓用鐸,掌令李祖馨牌不進,執義宋啓榦,掌令李致祜在外,持平金裕憲未署經,一員未差,監察茶時之意,敢啓。傳曰,知道。
以大司諫南履翼,獻納權傛,正言南周獻,掌令李祖馨牌不進罷職傳旨,傳于安光宇曰,只推。
以右議政金思穆亡妻移葬呈辭,傳于安光宇曰,給由馬。
徐春輔,以禮曹言啓曰,今七月初六日,行宗廟·永寧殿秋享大祭,所用犧牲看品,小宗伯與本署提調,當爲眼同擧行,而新除授本曹參判李羲甲有實故,不爲出肅,令政院稟旨變通,以爲趁卽看品之地,何如?傳曰,允。
徐春輔啓曰,因禮曹草記,今七月初六日,行宗廟·永寧殿秋享大祭,所用犧牲看品,小宗伯與本署提調,當爲眼同擧行,而新除授本曹參判李羲甲有實故,不爲出肅,令政院稟旨變通事,允下矣。合有變通之道,何以爲之?敢稟。傳曰,許遞,政官牌招開政。
安光宇啓曰,吏曹參判李好敏,參議徐有聞牌不進推考傳旨及罷職傳旨,今方捧入,而開政命下之後,如是違牌,事甚未安,判書李肇源受由,參判更爲牌招,何如?傳曰,允。參議只推,更爲牌招。
又以吏曹言啓曰,新除授成均館典籍申綽呈狀內,矣身素患痰癖之症,挾感添劇,時月之內,萬無起動供職之望云,身病旣如是沈重,則有難强令察任,改差,何如?傳曰,允。
有政。吏批,判書李肇源受由,參判李好敏進,參議徐有聞牌不進,行左承旨徐春輔進。啓曰,判書李肇源受由,參議徐有聞牌招不進,小臣獨政未安,何以爲之?敢稟。傳曰,仍爲之。以黃基安爲持平,申綽爲正言,李魯益爲禮曹參判,洪羲宅爲司僕僉正,李爲司宰僉正。奉常直長單梁在孟,故通德沈奭希贈戶參例兼,同知沈公燁考,以金陽復·申在陽爲典籍。
再政,以洪勝圭爲宗廟令。
兵批,行判書朴宗來受由,參判柳入直進,參議鄭景祚病,參知李德升病,同副承旨安光宇進,護軍金銑·李羲甲,副護軍鄭文始,副司直朴台壽,副司果沈能岳,副司正禹孟夏·李用錫·南成老·李載亨竝單付。
以吏曹參議徐有聞再牌不進罷職傳旨,傳于安光宇曰,只推。
傳于徐春輔曰,左副承旨許遞,前望單子入之,待下批牌招察任。
承旨前望單子入之,朴周壽落點。
安光宇,以奎章閣言啓曰,景慕宮望廟樓今朔奉審,無頉之意,敢啓。傳曰,知道。
又以都摠府言啓曰,副摠管白東薳,以司僕寺兼內乘,今日官調馬進參事,晝仕出去之意,敢啓。傳曰,知道。
又以弘文館言啓曰,應敎洪起爕,校理李墷,副修撰姜俊欽,旣有只推之命,竝卽牌招察任,何如?傳曰,允。
又以兵曹言啓曰,去夏等能麽兒考講時,武臣兼宣傳官尹之濂,守門將張斗敬·柳惠源,二次不通,中樞府都事申光赫,訓鍊院主簿韓道裕,武臣兼宣傳官李元緖,一次不通,依定式,竝從重推考,何如?傳曰,允。
徐春輔,以奉常寺都提調·提調意啓曰,東耤親耕田所種皮黍打作,則所出爲一石八斗之意,敢啓。傳曰,知道。
禁府照目,前應敎趙琮鎭原情云云。傳旨內辭緣,泛請遲晩,所當請刑是白乎矣,曾經侍從,勿爲請刑,載在大典通編,議處,何如?判付啓,依允。又啓目,楚山府使李儒燁原情云云。傳旨內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓,依允。
知中樞府事沈象奎疏曰,伏以,先大王御製·列聖御製合附本,工役告竣,堯文舜華,竝尊帝典,禹謨湯銘,光載聖道,雲漢爲章,全書成一統之大,奎璧同躔,合編垂百代之則,仰惟我殿下,監於在丌之餘,冞切見墻之慕,聖有謨訓,當法祖宗,精一執中,傳之以是,繼志述事,文其在玆。於戲盛矣,曷不休哉?迺者推廣孝思,重大事體,特下監印諸臣賞賚之典,臣之賤名,亦與其中,則不但自顧罔功,萬萬惶恧,抑恐明主於此,偶失嚬笑之愛也。蓋臣於斯役,本當隨諸僚後,更日趨詣,以效終事盡分之微忱,而不幸間者,家私凶酷,疾憂喪威,棘棘相仍,開印之初,計僅一再進而止焉。祗自悚恨,常切惶蹙,惟怠慢之誅,是甘是俟,今反與夙夜諸臣,混被恩錫,私心悸愧,有甚罪罰,而朱子所戒,功罪無別,賜與太濫者,其將緣臣而有之於聖世,臣於是,益不敢倖其僥逭,而冒承匪頒也。噫,新受爵賞者,輒皆辭巽,雖人主,亦未嘗不以例視,而若其覈實非虛,按狀易見者,誠不可一例論也,玆控實狀,仰瀆崇嚴。伏乞亟賜收還,以重恩賞,以安賤分,千萬幸甚。臣無任云云。答曰,省疏具悉。卿其勿辭領受。
知中樞府事南公轍疏曰,伏以,列聖御製合附本,續印於全書告成之後,臣亦幸得與賜焉。雲章爛然,龍光燭天,正冠肅容而後敢讀之。噫,此龍圖·寶文之所宜有也,而今乃得藏於私室,宋臣蘇軾所謂抱烏號之弓,保曲阜之履,不若傳此書,考追蠡而存昌歜,不若究觀其所用之意者,政爲臣今日道也,忽於此際,得伏見別單下者,校印諸臣,皆蒙恩賞,而臣名混入於加資之中,臣誠惝怳悚恧,不知措躬之所也。臣於今番之役,職忝內閣,義重終事,殫誠竭忠,乃分之宜,而無奈臣痼疾嬰身,神識昏瞀,兩載考校之役,漫無效力,五日仕進之期,亦多間闕,只於進書之班,隨諸僚拜跪而已,罪固有之,賞豈云乎哉?況全書與合附本,書名雖殊,其局則一也,錫馬之典未幾,晉秩之賞又下,四方聽聞,若或因此而議聖朝爵賞之濫,則此豈細故也?書稱懋賞,而必曰試功以明,故乃言可績而罔功不奏,車服之旌,不見其泰者有之,嚬笑之微,在所當愛者有之,明主御國,不致愼於此,則顧何以勵世而磨鈍也哉?伏願殿下,諒臣悃愊,特收成命,俾恩典重而微分安焉。臣無任云云。答曰,省疏具悉。卿其勿辭行公。
行護軍李魯益疏曰,伏以,列聖御製合附本,續印於全書告成之後,寶帙新奉,典謨重光,宸慕克伸於終事,群情益切於於戲,仍伏念,臣猥隨諸臣之後,獲叨編校之役,光榮所被,涯分踰越,千萬不自意,晉擢之恩賞,忽下於進書退歸之夕,惝怳震懍,莫知所以自措也。噫,臣自有微諒以來,跡雖斂於朝端,義欲效於伸誠,國有大事,時或進身於起居之班,餘外則還他本分,蟄伏松楸,感洪造之如天,慨報答之無地,迺於昨夏,伏承飭召監印之命,竭蹶趨膺,按日仕進,雖至經年之久,而不過是隨行逐隊,旅進旅退而已。初無勞勩之可紀,借使眞有尺寸之效,自是臣職之所當然,至若夤緣媒寵,叨冒誤恩,非但夢想之所不到,亦豈義分之所敢安哉?臣通籍纔十載,束帶立朝,爲日不多,而驟陞無漸,居然躋貳卿之列,滿盈之戒,負乘之懼,猶屬臣一己之私,車服文章,賞刑黜陟,聖人所以御世出治之具也,此而一或失當,亦將何所藉而爲治乎?以臣陋劣,最居人下,混蒙賞擢,苟充位著,乃又不量已分,憑恃寵靈,揚揚周行,晏若固有,則有識之譏,已不暇言,而市童街兒,亦必指點而竊笑之,其爲玷名器而累聖簡,豈細故也哉?玆敢悉暴衷懇,仰瀆崇嚴。伏乞聖慈,念恩典之不可濫授,察臣言之非出飾讓,亟命還收臣新資,以重公器,以安賤分,不勝幸甚。臣無任云云。答曰,省疏具悉。卿其勿辭行公。
右副承旨沈奎魯疏曰,伏以臣於日前,伏奉承宣特除,久違之餘,宜卽趨承,一以叩謝恩命,一以瞻依耿光,而第臣,向伏見臺臣任㸁之論洪時濟及捧納承旨之疏,則忽提年久之事,攙及臣名,齗齗不已,臣至今悚仄,靡所容措。昔在丙寅年間,臣適在喉司,數三宰臣,聯疏到院,而捧却之際,臣與諸僚,言議參差,果有陳疏經出之擧,伊時事實,與臣之情勢,已悉於其時疏暴,今不必更事覼縷,而人言旣緊,廉隅且重,有不敢諉之以旣往之事,揚揚冒進,召牌之下,連事違傲,歷日虛縻,冞增悚惶,玆敢略暴情私,〈仰瀆〉崇嚴。伏乞聖明,亟遞臣職,以安微分焉云云。省疏具悉。爾其勿辭察職。
上在昌德宮。停常參·經筵。
初一日夜自五更,至初二日開東,灑雨下雨,測雨器水深一寸六分。開東至巳時,灑雨下雨,測雨器水深一寸。
安光宇啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
徐春輔啓曰,行右承旨李惟命,右副承旨沈奎魯,今日不爲仕進,竝卽牌招,何如?傳曰,允。
朴周壽啓曰,藥房三提調,持湯劑來待矣。傳曰,封入。
以右副承旨沈奎魯牌不進罷職傳旨,傳于徐春輔曰,只推。
安光宇啓曰,行大司憲韓用鐸,掌令李祖馨牌不進,執義宋啓榦,掌令李致祜,持平黃基安在外,金裕憲未署經,監察茶時之意,敢啓。傳曰,知道。
以大司諫南履翼,獻納權傛,正言南周獻,掌令李祖馨牌不進罷職傳旨,傳于安光宇曰,只推。
安光宇,以弘文館言啓曰,本館上番副校理臣李鍾運,下番修撰臣洪命周,俱以永寧殿秋享大祭祭官,今日禮曹隷儀時,晝仕出去之意,敢啓。傳曰,知道。
以應敎洪起燮,校理李墷,副修撰姜浚欽牌不進罷職傳旨,傳于安光宇曰,只推。
安光宇,以弘文館言啓曰,應敎洪起燮,校理李墷,副修撰姜浚欽,旣有只推之命,竝卽牌招察任,何如?傳曰,允。
注書李驥秀書啓,臣於本月初一日巳時量,敬奉聖敎,馳往明陵蜂峴,巡審嫡奸是白乎則,石築彌固,經雨不壞,榛樾叢列,方夏益茂,牛馬遠迹,樵木無痕,峴上結幕處,輪番守直,亦能着實是白遣,至若樹木段,春秋之播植縱勤,沙石之磽确乖宜,今雖有蒼蔚之美,而終難保盛長之效是白乎旀,仍詣昭顯墓,局內諸處,詳細看審是白乎則,階砌有完全之固,山麓無汰落之患,新舊樹木,亦皆蔚然成林是白乎乃,但墓上南邊莎草,今春修補,根未着土,仍以亢旱,間間有枯損處,故另飭於入直墓官,使之待秋修補,依前擧行,而其他守護等節,竝皆無弊之意,敢啓。答曰,知道。
徐春輔,以宣惠廳言啓曰,翊衛尹光垂,本廳郞廳差下矣,本廳事務繁劇,勢難兼察,所帶本職許遞,仍令該曹,口傳付軍職,使之專意本廳之任,何如?傳曰,允。
兵曹口傳政事,副司果單尹光垂。
禁府啓目粘連,向前趙琮鎭亦,入直儒臣,本無式暇之例,而投章徑出,有違令式,以此照律,何如?判付啓,依允。又啓目粘連,向前李儒燁亦,此時守令,不可暫曠,而謂有私義之難安,促敎之下,乃敢逡巡者,事體所在,極爲可駭,以此照律,何如?判付啓,依允。
戶曹判書李相璜疏曰,伏以臣,情有切苦,義在必遞,仰首祈哀者,非一而至於再矣。屛息以俟處分者,又首尾數旬有餘日矣,嚴譴不加,寵命荐仍,始焉聖批開釋,諭之以不必深引,繼因大僚筵飭,庚牌踵臨,責臣視事,勉勵敦迫,迥出常格,臣誠歷日思惟,而不知所以自措也,大僚之謂臣過引,請其督出,豈以臺言不至於深緊,處義或過於分數歟?臣本綿力薄材,文質無當,偏蒙兩聖朝特達之知,致位崇顯,僥冒至此,臣雖頑如木石,安得無感激一死之念,而無奈姿性魯下,立朝三紀,歷試內外,裨補之益,無一可稱,僨誤之罪,有百難續,每自循省,愧汗沾衣,然至於夷儉向前,身不自有之炳然一心,則庶爲天日之所臨照,況今四道告歉,兆民殿屎,百憂澒洞,靡有涯畔,執事之臣,雖腁手胝足,殫竭奔走,猶懼不濟,於此而徘徊前却,爲借端自便之計,則是不識憲綱與義分也,天下寧有是人哉。然或至於情不可强,勢不可進,則匹夫之志,或相輕重於公朝之大義,臣之今日所處是已,强拗微執,仰孤德意,頑然蠢然,一向逋傲,若不知嶺海斧鉞之可畏者,是豈眞樂爲而然也?夫臺臣之顯言斥臣者,卽許捧一款,旣以捧咎臣,則謂其不可捧而捧云耳。苟如其言,是撓法也,朝家已無用此僥法之有司,而其結語論斷,尤爲深重,至曰蠹公營私,此其罪又豈但僥法而已哉?今有閭巷匹庶,爲人管庫,不能謹其出入,至受傍人之譏疑,則且無論情實如何,必欲避遠其事,不復與聞,常情卽然,況朝廷之上,廉隅爲重,簿書之間,心迹難明,臣將何說,復按曹務,揚揚然自同無故乎?臣縱不自恤,彼得不曰是夫也,嘗低昂稅捧矣,又嘗營私而蠹公矣,而猶欲苟蹲爲榮,恬不知去乃爾乎。又得不曰我縱念同朝厚風,不欲指斥姓名,而若其語脈歸屬,則十目可視,乃幸其䵝而不章,欲爲自欺欺人之計乎。是曾下流之所羞,而是夫也乃敢爲之乎云爾,則臣又將何辭而自解,臣雖無足言,顧嘗備數於禮使之末矣。恩山德海,無可報答,惟是兢兢自持,不至爲放倒猖披之歸,重貽羞於聖朝,抑或爲不報之報,臣之矢心者在此,藉手者在此,今若怵於嚴命,喪其素守,惟知趨走之爲恭,而不念大防之難越,竝與平昔之所矢心藉手者,而無地可尋,則臣又何所依據,而自立於大夫之後哉?去就已決,蠢動無望,冒昧三籲,固知死有餘罪,而情窮勢迫,疾聲鳴號,惟聖明,曲垂愍念,將臣所帶職名,亟行刋免,俾全咫尺之守,仍令攸司,議臣當勘之律,以爲爲人臣唐突違抗者之戒焉。臣無任云云。答曰,省疏具悉。不必更引,卿其勿辭行公。
行護軍李龍秀疏曰,伏以,先大王御製全書之奉印旣訖,合附之編本繼成,吉日于差,次第進呈,天球弘璧,尊寶儲於中禁,宗廟百官,備章程於萬世,典謨雅頌,相爲表裏,石室金匱,同其祕藏。猗歟盛哉,仍伏念臣,庸愚譾劣,最出人下,擬諸百執事之末,自知其無一攸當,而過蒙我聖上特達之知,釋褐仍忝邇密,依日月之末光,沐雨露之膏澤,淸顯則兜攬殆遍,緋玉則躋躐太驟,居常媿懼,若隕淵谷,而以及於今日晉擢之命,則驚惶震剝,直欲逃遁而不可得也。噫,臣自先世,厚被國恩,涓埃酬答,菲忱恒切,而況臣雖未及逮事先王,臣叔臣父,俱出入近列,眷注之隆,視以家人,及夫雲鄕一邈,萬事成陳,緬憶當時,宛若隔晨,而以臣不肖,追叨臣叔所居之職,粗效先王終事之役,托名爲幸,公私榮愴,每奉持遺篇,天香猶襲,未嘗不呑聲而讀,和淚而披,臣雖無似,亦何忍以是爲希賞之階,又況考校編目,旣仰成於長僚,董飭剞劂,只隨後於諸臣,罔功之慙,臣尤多焉,向來皐比之賜,尙切恧蹙于中,而今其事,則特不過一事而差先後者耳。賞不再受,其例則然,而格外誤恩,又何爲而至哉?臣固知殿下奉先之誠,靡不用極,凡可以闡揚而鋪張者,必欲推類而博施也,故如臣蔑效,亦被此濫竽耳,假使臣眞有可紀之勞,而在朝家一視之政,例不當獨漏云爾,則竊恐有不然者,臣嘗伏聞,昔在先朝,當有事推賞之際,每視其人之班資久速,或有以驟升爲戒者,則輒代以錫賚之典,此誠愼惜名器,全保世臣之盛德至仁也,今臣則强仕之年紀,尙少一歲,立朝之月日,亦復幾何?與臣同時策名者,猶多滯於下僚,視臣而年歷俱先者,亦皆淹於頂玉,臣有何才術,有何功能,超諸人而上之,朝加一秩,暮遷一資,乃敢儼然廁之於貳卿之列乎?臣自承新命,闔門震駭,聚首惝怳,莫省所以,夫甁罍之水,滿則必溢,其理灼然,天若使臣,欲禔其身而保其家,則夫豈容一朝僥冒,至於此極耶?臣之過福招災,猶係臣一身分上,何敢望聖明之曲垂矜諒,而至若先大王愼名器,全世臣之盛德至仁,則豈非我殿下今日所當監法者耶?私心憂懼,氷炭交中,疾聲呼籲,有不暇緩。伏乞聖慈,偏加父母止慈之德,以卒天地生成之澤,收還臣新授資級,俾賞典毋䙝,賤分獲安。臣無任云云。答曰,省疏具悉。卿其勿辭行公。
上在昌德宮。停常參·經筵。
安光宇,以都摠府言啓曰,今日入直內三廳,武兼禁軍及軍兵等,中日習射技放,請出標信。傳曰,知道。
安光宇啓曰,合辭方張之時,兩司無詣臺之員,事甚未安,除在外·未署經外,未肅拜·呈告人員,竝卽牌招,何如?傳曰,允。
徐春輔啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,行右承旨李惟命,右副承旨沈奎魯,今日不爲仕進,竝卽牌招,何如?傳曰,不爲仕進承旨許遞,前望單子入之,待下批牌招察任。
朴周壽啓曰,藥房提調·副提調,持湯劑來待矣。傳曰,封入。
承旨前望單子入之,金銑·洪羲俊·金逌根落點。
安光宇啓曰,行大司憲韓用鐸,掌令李祖馨牌不進,執義宋啓榦,掌令李致祜,持平黃基安在外,金裕憲未署經,監察茶時之意,敢啓。傳曰,知道。
以大司諫南履翼,獻納權傛,正言南周獻,掌令李祖馨牌不進罷職傳旨,傳于安光宇曰,只推。
朴周壽啓曰,事變假注書林正起,身病猝重,勢難察任,今姑改差,何如?傳曰,允。
林正起改差,代以洪龍圭爲事變假注書。
以左副承旨洪羲俊牌不進罷職傳旨,傳于朴周壽曰,只推。
以應敎洪起爕,校理李墷,副修撰姜浚欽牌不進罷職傳旨,傳于金銑曰,只推。
金銑,以弘文館言啓曰,應敎洪起爕,校理李墷,副修撰姜浚欽,旣有只推之命,竝卽牌招察任,何如?傳曰,允。
又以弘文館言啓曰,新除授修撰宋應圭,時在忠淸道淸州地,經筵入番事緊,請斯速乘馹上來事,下諭。答曰,依啓。
又以侍講院言啓曰,兼輔德金會淵時無職名,令該曹口傳付軍職,何如?傳曰,允。
兵曹口傳政事,副護軍單金會淵。
朴周壽,以兵曹言啓曰,新除授群山僉使閔植身病猝重,時月之內,萬無登途赴任之望,呈狀乞遞,實病旣如此,則不可强令赴任,依例罷黜,北評事李鍾穆素抱痰癖之症,當暑添劇,萬無赴任之望,呈狀乞遞,改差,鎭東萬戶安思賢,老母今年八十四歲,法不當遠離赴任,呈狀乞遞,邊將之親年七十五歲以上者,許遞其任,載在法典,改差,何如?傳曰,允。
又以兵曹言啓曰,卽接西道參軍李鍾振牒報,則訓鍊都監所授彰義門東邊第一城廊近處體城五間許頹圮云,爲先令繕工監,把子圍排,分授軍門,急速修築,而把守軍兵,亦令該軍門,量宜定送,限改築間,嚴加守直之意,分付,何如?傳曰,允。
又以訓鍊都監言啓曰,本局分授都城彰義門東邊第一城廊近處體城五間許頹圮處,令該軍門,卽速修築,把守軍兵,量宜定送事,自兵曹草記矣。今日爲始,軍二十名,將校一人率領,限改築間,嚴加守直之意,敢啓。傳曰,知道。
禁府照目粘連,楚山府使李儒燁矣本府議啓內,此時守令,不可暫曠,而謂有私義之難安,促敎之下,乃敢逡巡者,事體所在,極爲可駭,以此照律,罪笞四十收贖,附過還職,私罪,奉敎依允。又照目粘連,前應敎趙琮鎭矣本府議啓內,入直儒臣,本無式暇之例,而投章徑出,有違令式,以此照律,罪笞五十收贖,解見任別敍,私罪,奉敎依允爲旀,功議各減一等爲良如敎。
知敦寧徐榮輔疏曰,伏以,先朝御製,全書合附,次第告完,日吉辰良,進書禮成,睿慕克伸於羹墻,盛事有光於簡策,中外臣庶,擧切於戲之思,乃因監印所別單,臣名亦與於陞資之典,臣始以愴怳,繼以惶恧,不知所以自措也。洪惟我先大王,治挽皇王,統接姬孔,制作之盛,上配典謨,肆於初元,建置內閣,以掌宸製,昭乎日星之文也,倬乎雲漢之章也。竊記己未年間,御製會稡,多在草本,爰命閣臣,繕寫以進,臣於其時,獲與斯役,追惟往事,怳然如昨。今於十有五年之後,幸値開印之會,復叨校正之列,未死餘生,榮愴交中,終事之地,少伸微誠,豈非至願,而緣臣二豎嬰身,長時呻苦,竝與隨行旅進,五日一詣,而臣獨闕然屢曠,程功課罪,臣罪至大,罔功受賞,古人非之,臣則非但罔功而已。聖上特以臣之名,在閣學士之末,不欲甚加區別,而混施異數,全書敬進之日,侈以錫馬之典,臣心愧懼,至今未已,曾未數月,復叨此恩,不料聖朝懋賞之政,濫猥至此也。賞典輕重,差等甚多,而陞其爵秩,乃是上賞,今擧上賞而加之於罔功有罪之一賤臣焉。其在聖世循名核實之義,爲如何哉?況臣官位太盛,涯分已溢,而今又冒受一資,益其亢極,則盛衰盈虧,理所必至,臣安得不仰首蘄望於終始生成之澤也?仍伏念,臣於去月大政,伏奉冬至正使除命,此往役也,何敢辭避?第臣於昨年,嘗叨是命,仰陳癃病實狀,獲蒙聖慈垂憐,劃卽許解,俾得以延喘至今,聖恩天大,銘鏤在中,今臣年益加多,氣益加衰,病益加深,痔脫之苦,不饒寸刻,腸鳴冷澼,觸寒輒作,血道妄行,勞則如期,房闥之間,尙艱運動,自念此生,只是床玆上物耳,雖欲扶舁强赴,竟必不能致身於三千里之遠矣。臣身非敢自恤,所懼者,銜君命而委之道路也,歷日思量,計無所出,不避煩瀆之懼,仰控疾痛之呼。伏望聖明,亟賜諒察,亟收臣新授資秩,改臣專對之任,廻授無故之人,仍命有司,治臣累瀆之罪,以勵法綱,不勝幸甚。臣無任云云。答曰,省疏具悉。往役之任,依施,卿其勿辭行公。
京外儒生幼學宋在善·金箕道·李箕輔·魚用九·金正柱·鄭時翼·李坤載·洪秉憲,進士李秉徽,幼學金遠根·金炳先·金胤根·趙溟,進士金鼎均,幼學李義先·趙顯豐·魚致亨·李惇中·李光漢·李槼,進士洪秉正,幼學金浚根·申在實·洪大泳,進士金重根,幼學李樂誠·李萬善·朴鎭圭,進士任泰魯·元有五,幼學金來淳·吳致秀·吳致大·宋文厚·宋文承·徐有信,進士李愨,幼學趙廷錫·李魯承·李儒岳·李魯淳·李在文,進士趙鎭永,幼學沈公定,進士沈公益,幼學李惠愚·金大淵·李九會·宋啓心·金在允·金箕慶,進士權中和,幼學金聖淵·宋啓溫·金鍾信·金彝鍾,進士金炳遠,幼學閔致溫·金錯·趙海鎭·鄭祥祚·李東爕·李丙斗·李文裕·李憲斌·李章玉·申錫顯·申夔朝·徐有徵·徐洛淳·李正愚·韓周新·金履鍾·沈纘鎭,進士沈恭鎭,幼學權五應,進士沈允永·洪耆周,幼學權中儉·安光吉·李源益·鄭履善·李垿·洪孝爕,進士洪直謨,幼學尹致蓂,進士徐觀輔·徐恒輔,幼學徐有皓·兪驥柱·兪春柱·李羲章·兪圖煥,進士安光集·趙學儉,幼學趙在景·趙在兢·李廷秀,進士許明·權思謙·洪稚圭·李晦淵,幼學金淸淳·申在正·金,進士金永根·金弘根·金悌鉉,幼學金人淳·閔致永·閔百復·元碩孫·李周璜·李漢謙·尹鳳烈,進士金炳元·尹致堯,幼學任白,進士洪秉倫·梁珪,幼學韓中履·洪益淳·李邦烈·李光晦·韓夏新·李儒準·李正倫·尹龜烈·李基厚·李秉淵·李聖淵·李華在·趙元植,進士申錫履,幼學申光台·申在容·沈能弼·徐有鉉·李建初·洪尙健·鄭時爕·沈益之·任泰道·鄭時養·李文容·宋樂載·金懿淳,進士金勉淳,幼學李義寬·李大淵·洪允謨·兪繼柱·黃基道·黃鍾五·李鐘珏·權思穆·金碩淵·任天白·魚在水·金魯秉·沈能會·申光岳·申在瓊·金敏淳·李道采·李泰會·李鐸遠,進士沈宜性·鄭湜,幼學申光順·鄭學臣·趙洛源·金炳常·洪聖謨·吳驥常·李鼎秀·李義錫·兪經煥·沈義顯·李義明,進士崔克明,幼學金相允·李國輔等疏曰,伏以,傳曰,鄕先生沒而祭於社,又禮曰功存社稷則祀之,澤及生民則祀之。是以我朝家五百年休明之治,尤尙是典,苟有其人,不以拘禁,而輒許俎豆之禮,鄕·院·塾·社,在在相望,道學之先正,勳勞之碩輔,其酬報之典,尊尙之禮,靡不用極,猗歟休哉。嗚呼,今有其人,學問之工,輔導之勳,允合苾芬之享,而歿之後幾年,尙未有一間祠者,卽故監役臣朴胤源及忠獻公臣朴準源兄與弟是也。夫篤學力行,苦心至誠,以臣等管蠡之見,不敢模狀其萬一,第以乙覽之昭著,輿論之大同,敢陳其一二。伏乞我殿下澄省焉。胤源天姿近道,從遊於文敬公臣金元行之門,講磨於掌令臣任聖周之徒,探賾經傳之奧,繼開門路之正,力辭僚屬則能盡撝謙之義,講究禮說則獨任擊蒙之責,實地孝友,祖述曾閔,餘事文章,駕軼韓·柳,單瓢樂,有陋巷之安,一團和氣,有明道之像,而閨門之內,儼若朝廷,鄕黨之間,望如山斗,至若塤篪相和,兼有師友之益,謹愼於齊家之道,勸勉乎立朝之節,屹然爲士流之模範,而尤精詳於人物性同異之辨,契先正心法之要,定後學趨向之方,其有功於斯文,豈淺尠也哉?其弟準源,天分甚高,平生工夫,主大學之誠意,小心戒懼,得中庸之謹獨,心學篤實,操履堅確,及至進身而事君也,以端雅正直之姿,任師保輔道之責,一介身擔負,小心謹愼,十八年禁直,鞠躬盡瘁,語默不踰乎規矩,行止不失其尺寸,朝夕納誨,有啓沃之功,晝宵仔肩,盡懇惻之誠,我先大王不備輔養官,而自內勸課,獨任於準源。下敎曰,保護沖子,在卿一身,準源承命殫竭,進以經傳,日勤程課,又手抄程·朱箴銘,以備燕閒之規,晨夕勤勞,幾無退食之暇,自是睿學日就,聖化時雍,而如高宗之傅說,成王之周公,民到于今,受其賜大矣,於不休哉。噫,當庚申崩坼之日,奠宗社於磐泰之安,翊聖躬於億萬之基,惟我先王顧命之義,而聖上保護之責,斷斷兮忠可質神明,赫赫乎功爰及生靈,猗歟之功之忠,殿下已盡俯燭,而若夫言語則翼翼訢訢,誠信懇惻也,恭儉則兢兢休休,崇敬去奢也,忠孝則洞洞屬屬,如執滿盈,寬恕則柔柔和和,包荒隱過,而又耽玩經史,講究旨義,以體驗之方,存養之工,省察乎幽獨之中,恐懼乎周旋之際,善行懿德,動法賢聖,忠國孝家,卓於當時,其非誠於中而發於外者,豈能如是乎?是故一國賴以安,八域誦其德,思所以百世不泯,而瞻彼黃驪,舊址尙在,則一間茅屋,竝侑朴準源兄弟,實合於我朝家尊尙酬報之典,故粵壬申,四學儒生臣李坤載等,相率陳籲,則恩批,今見爾等之疏,可知多士之公議也,予豈有異議乎?自古難愼,不卽允兪者,非爲其人之不可也。士論愈久愈好爲敎,驪州儒生臣申光台等,又繼而叫閽,則批旨,忠獻公嘗有言,立身事君,只是謹愼而已,予固歎美,而至今言猶在耳。若使爾等之請聞之,則其必愕爾而無所間於存沒,前日靳許者,乃予不忘忠獻公之本心,而此所以報忠獻者也,不然,何待多士屢疏?予言止此,不須多誥爲敎,臣等敬誦恩諭,有以知大一之聖意,然自古立祠者,指不勝摟,而皆以忠功而酬報,不以拘禁而難愼也。今朴胤源·準源,山斗於士林,蓍龜於邦國,則比諸祭社之鄕賢,存社之碩輔,相去遠矣,故臣等,不避瀆撓之罪,更陳芻蕘之說,此非阿好之私,卽公議之鬱也。伏願聖明,特降兪音,使監役臣朴胤源,贈領議政忠獻公臣朴準源,倂享於驪州一間鄕社,上以光聖德,下以循公議之地。臣等無任云云。省疏具悉。已諭於前批,爾等退修學業。
上在昌德宮。停常參·經筵。
夜自五更至初五日開東,灑雨下雨,測雨器水深五分。
金逌根啓曰,合辭方張之時,兩司無詣臺之員,事甚未安,除在外·未署經外,未肅拜·呈告人員,竝卽牌招,何如?傳曰,允。
金銑啓曰,行左承旨徐春輔,左副承旨洪羲俊今日不爲仕進,竝卽牌招,何如?傳曰,允。
備忘記,宣沙浦僉使陳珣,牛峴僉使柳漢忠,柔院僉使孫世隆,阿吾地萬戶趙廷彬下直,長弓一張·長箭一部·片箭一部·筒兒一箇賜給。
朴周壽啓曰,藥房提調·副提調,持湯劑來待矣。傳曰,封入。
傳于金銑曰,左承旨·左副承旨許遞,前望單子入之,待下批牌招察任。
承旨前望單子入之,李勉求·趙晉和落點。
金逌根啓曰,新除授右副承旨李勉求,時在京畿果川地,斯速上來事,下諭,何如?傳曰,允。
洪龍圭有頉,代以安亨鎭爲事變假注書。
注書李驥秀病,代以崔昇羽爲假注書。
金逌根啓曰,行大司憲韓用鐸,掌令李祖馨牌不進,執義宋啓榦,掌令李致祜,持平黃基安在外,金裕憲未署經,監察茶時之意,敢啓。傳曰,知道。
以大司諫南履翼,獻納權傛,正言南周獻,掌令李祖馨牌不進罷職傳旨,傳于金逌根曰,只推。
安光宇,以都摠府言啓曰,南所部將趙斗錫,以去夜四五更巡更部將,不善踐更,罷漏時回到建陽門,爲牌將所執留,事極駭然,當該部將趙斗錫,令該府拿問處之,何如?傳曰,允。
安光宇,以兵曹言啓曰,卽者,建陽門哨官金亨達所告內,南所部將趙斗錫,晩時行巡,罷漏後,始過建陽門,顚倒報更,其怠慢過時之狀,極爲驚駭,臣之不能檢飭,萬萬惶悚,而當該部將趙斗錫,不可無警,其罪狀,令該府拿問處之,何如?傳曰,允。
朴周壽啓曰,去夜南所部將趙斗錫,晩時行巡,顚倒報更,夜巡事體,何等嚴重,而如是怠慢,事未前有,當該部將,所當重勘,而本院請推之外,無他可施之罰,何以爲之?而常時不能檢飭之兵曹堂上,不可無警,從重推考,何如?傳曰,允。拿處。
以應敎洪起爕,校理李墷,副修撰姜浚欽牌不進罷職傳旨,傳于趙晉和曰,只推。
朴周壽,以弘文館言啓曰,應敎洪起爕,校理李墷,副修撰姜浚〈欽〉,旣有只推之命,竝卽牌招察任,何如?傳曰,允。
傳于朴周壽曰,發遣吏郞,諸執事淸齋與否,摘奸以來。
金銑,以吏曹言啓曰,列聖御製奉印時,校正監印閣臣李光文·鄭元容陞敍事,命下矣。俱已經準職,何以爲之?敢稟。傳曰,竝加資。
安光宇,以兵曹言啓曰,今七月初六日,宗廟·永寧殿秋享大祭時,守門當爲塡差,而本曹郞廳·都摠府郞廳·五衛將,排擬無路,依定式堂上軍職·堂下前銜武臣,代差以入,時無職名人,口傳付軍職,何如?傳曰,允。
兵曹口傳政事,副司果金魯甲·李日會竝單付。
行兵曹判書朴宗來疏曰,伏以臣,文辭不足以導達微衷,忱誠不足以孚感天聽,三疏乞免,一兪尙靳,樗櫟之散而猶欲器使,駑駘已倦而猶欲鞭策,深恩厚澤,與天無極,臣仰感俯怵,不敢終辭,黽勉淟涊,式至于今者,此非臣徒慕寵靈,不思量已,恬不知止,仍作久計,竊自以爲,銓家瓜限,大政是已,若能挨過時日,句當公事,自可循例遞解,獲遂私願,臣用是自期,不遑他恤,不計才具,不念精力,强策病軀,冒昧行政,神思未周,注措多舛,瘡疣已露,嗤點莫掩,臣旣自知,人將謂何,惟幸政已過矣,瓜已熟矣,自初所期,亦止于斯,試而蔑效,不可以冒據,不能者止,不可以久處,簿書堆積,瘝職爲罪,材彦林立,妨賢是懼,惟當早釋擔負,歸身冗散,永謝要津,還他本分,國無僨事,身免重戾,大幸至願,無踰於此,臣方顒俟血祝,忘寢與食,迺者三度加由,恩出格外,重任自在,初計莫遂,驚惶感蹙,罔省攸措。噫,臣衰朽之質,癃病之狀,前後疏懇,實無餘蘊,伏惟聖明,庶已俯燭,第自日前政席歸後,中暍最甚,夾感交肆,舊症越添,日甚一日,今則衰氣萎薾,眞元脫落,飮啖全却,藥餌罔效,轉側須人,欲起還仆,此蓋調將失宜,積瘁成祟,根柢已槁,枝榦先萎,危形惡候,有加無減,劇務未卸,如縛求解,伏枕憂悸,病上添病,安心問醫,尙患未遑,撥煩理劇,其勢末由,左右思量,惟有一遞,玆敢畢暴衷懇,仰瀆崇嚴。伏乞聖慈,天地父母,俯賜體諒,亟許遞免臣本兵之任,以重公器,以安微分,不勝幸甚。臣無任云云。答曰,省疏具悉。卿其勿辭行公。
上在昌德宮。停常參·經筵。
自開東至酉時,灑雨下雨,測雨器水深四寸七分。
自人定至初六日開東,灑雨下雨,測雨器水深四寸一分。
藥房都提調金思穆,提調金蓍根,副提調朴周壽啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?惠慶宮氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。
王大妃殿·中宮殿·惠慶宮·嘉順宮,藥房口傳問安。答曰,知道。
世子宮口傳問安。答曰,知悉。
安光宇啓曰,行大司憲韓用鐸未肅拜,執義宋啓榦,掌令李致祜,持平黃基安在外,掌令李祖馨呈辭,持平金裕憲未署經,監察茶時之意,敢啓。傳曰,知道。
安光宇啓曰,備邊司郞廳來言,今日賓廳日次,而宗廟秋享大祭齋戒相値,不得來會云矣,敢啓。傳曰,知道。
傳于趙晉和曰,傳香承旨,馳詣宗廟·永寧殿,奉審摘奸以來。
傳于朴周壽曰,藥房入侍,大臣·閣臣,同爲入侍。
以應敎洪起爕,校理李墷,副修撰姜俊欽牌不進罷職傳旨,傳于趙晉和曰,只推。
安光宇啓曰,踐更之法,極爲嚴重,加一人不得,減一人不得,昨夜南所踐更卒,以加一人,見捉於建陽門把守將,而詰其所由,則西所踐更卒,誤隨南所衛將,有此見捉之擧,西所踐更卒之減一人,可以推知,加減之間,兩所衛將,厥罪惟均,所當重勘,而本院請推之外,無他可施之罰,何以爲之?而常時不能檢飭之兵曹入直堂上,不可無警,從重推考,何如?傳曰,允。拿處。
安光宇,以都摠府言啓曰,巡更衛將,本以軍士六名,率領行巡,而南所衛將兪武煥,去夜三更行巡時,率領軍士,不能考察,以致七名行巡之擧,事未前有,萬萬駭然,當該衛將兪武煥,令該府拿問處之,何如?傳曰,允。
趙晉和啓曰,副應敎·副校理一員未差,副校理李鍾運,修撰洪命周,副修撰姜俊欽差祭,修撰宋應圭,副修撰李敬參在外,玉堂上下番俱空,事甚未安,應敎洪起爕,校理李墷,旣有只推之命,與朴孝成一體牌招,以爲推移入直之地,何如?傳曰,允。
傳于趙晉和曰,原任待敎李鶴秀,檢校差下。
趙晉和,以奎章閣言啓曰,原任待敎李鶴秀,檢校差下事,命下矣。卽爲牌招入直,何如?傳曰,允。
安光宇啓曰,卽者,兵曹郞廳來言,敦化門·弘文館·曜金門三處水門,水勢漲溢,當爲開鑰云矣,依定式除標信開閉之意,敢啓。傳曰,知道。
趙晉和,以成均館同知館事意啓曰,本館入直久任郞官外,凡郞無敢入直,若有代員替直之事,則草記代直事,曾有定式矣,司成尹久東,身病呈旬,直講李箕淵,典籍金圖遠,俱爲差祭進去,時無入直之員,以他郞官,姑爲代直,何如?傳曰,允。
安光宇,以兵曹言啓曰,去夜三更一點,南所衛將兪武煥,行巡回到建陽門,更卒原軍外,一名隨來,而執捉於建陽門把守將,故聞極驚駭,捉來査問,則全羅道龍潭騎兵裴世渭,以西所踐更之卒,初隨該所部將李勖,亦巡過建陽門矣,及其回還時,誤隨南所衛將巡卒之後,見捉於建陽門把守將云,南所衛將兪武煥,不知巡卒一名之加隨,西所部將李勖,不覺巡卒一名之減數,踐更法意,何等審愼,而初不照檢,致有此顚錯之事,臣之不能檢飭之罪,不勝惶悚,而南所衛將兪武煥,西所部將李勖之罪,不可無警,令該府拿問處之,該卒移送攸司,照法嚴繩,以建陽門牌將言之,始不能覺得西所部將巡卒之數減一名,循例越送,末乃知南所衛將之數加一名,晩時執捉,其不審之狀,萬萬駭然,把守將金亨達·許橘,亦令該營,決棍懲勵,何如?傳曰,允。
安光宇,以禁衛營言啓曰,謹依兵曹草記批旨,建陽門入直牌將本營別武士金亨達·許橘,決棍懲勵之意,敢啓。傳曰,知道。
以慶尙監司金魯應狀啓,晉州牧人物渰死事,傳于朴周壽曰,聞甚矜惻,元恤典外,別加顧助,如有生前身還布,竝蕩減事,分付。
甲戌七月初五日卯時,上御熙政堂。藥房入診,大臣·閣臣承候同爲入侍時,都提調金思穆,提調金蓍根,副提調朴周壽,假注書李在鶴,記注官朴思彦·柳可均,領議政金載瓚,左議政韓用龜,檢校提學金祖淳,檢校待敎李龍秀,以次進伏。別待令戶曹參議洪旭浩,司饔主簿權以中,長興主簿李命運,醫官吳千根·李漢臣·趙宗協·秦東秀·卞之錞·李彦厚·劉賢基,進伏楹外訖。載瓚等曰,日候一向陰曀之餘,夜雨又注,聖體,若何?上曰,一樣矣。載瓚等曰,寢睡·水刺之節,何如?上曰,一樣。各殿宮氣候,亦皆一樣矣。仍命醫官入診。旭浩·以中·宗協,以次診候,退伏奏曰,脈候左右三部調均矣。載瓚曰,嶺南道臣,今將交遞,而民憂方棘,行部不遠,新除道臣,使之不多日內辭朝,何如?上曰,依爲之。出擧條進御加味六和湯,自今日停止事。出榻敎仍命退,諸臣以次退出。
上在昌德宮。停常參·經筵。
自開東至人定,灑雨下雨,測雨器水深二寸一分。
安光宇啓曰,合辭方張之時,兩司無詣臺之員,事甚未安,除在外·未署經外,未肅拜·呈告人員,竝卽牌招,何如?傳曰,允。
又啓曰,行大司憲韓用鐸,掌令李祖馨牌不進,執義宋啓榦,掌令李致祜,持平黃基安在外,金裕憲未署經,監察茶時之意,敢啓。傳曰,知道。
以大司諫南履翼,獻納權傛,正言南周獻,掌令李肇馨牌不進罷職傳旨,傳于安光宇曰,只推。
以應敎洪起爕,校理朴孝成·李墷牌不進罷職傳旨,傳于金銑曰,只推。
金銑啓曰,玉堂上下番俱空,已至經宿,事甚未安,應敎洪起爕,校理朴孝成·李墷,旣有只推之命,與副校理李鍾運,修撰洪命周,副修撰姜浚欽,一體牌招,以爲推移入直之地,何如?傳曰,允。
金銑,以吏曹言啓曰,今此獻陵忌辰祭獻官,前承旨朴瑞源塡差,而時無職名,令該曹,口傳付軍職,何如?傳曰,允。
兵曹口傳政事,副護軍單朴瑞源。
朴周壽,以禮曹言啓曰,卽接景慕宮官員所報,則今日雨後,本宮正殿後面內墻一間許頹圮云矣,室內至近之地,有此頹圮之患,不可無慰安之擧,慰安祭不卜日,今初八日設行,圍排等事,卽令該監擧行,修改之節,待快晴擇日擧行,何如?傳曰,允。
安光宇,以都摠府言啓曰,今日內三廳,武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
又以都摠府言啓曰,今日寅時量,光德門內西邊內宮墻一間許,頹圮之意,敢啓。傳曰,知道。
又以兵曹言啓曰,卽接北所衛將權師億牒報,則光德門西邊內宮墻一間許頹圮云,爲先令紫門監,以杻把子及長木,堅實圍排,而係是局出身直所近處,依例限修築間,令局出身,輪曲晝察夜巡之意,分付,何如?傳曰,允。
又以都摠府言啓曰,今日寅時量,宗廟北墻三間許頹圮之意,敢啓。傳曰,知道。
又以兵曹言啓曰,卽接慶熙宮入直衛將趙學永牒報,則武德門西邊墻垣二間許頹圮云,爲先令繕工監,把子圍排,卽速修築,而亦令巡邏營門,申飭校卒,限改築間,嚴加巡察之意,分付,何如?傳曰,允。
又以兵曹言啓曰,卽接慶熙宮入直衛將趙學永牒報,則武德門東邊墻垣二間許頹圮云,爲先令繕工監,把子圍排,卽速修築,而亦令巡邏營門,申飭校卒,限改築間,嚴加巡察之意,分付,何如?傳曰,允。
又以兵曹言啓曰,卽接東所入直衛將李厚重牒報,則宗廟北墻三間許頹圮云,令紫門監,爲先以杻把子,堅實圍排,依例樹柵,急速修築,而此與外宮墻有異,自前雖無把守之例,其在愼重之道,不可疎忽,銅龍門入直禁衛軍,自該營量宜定送,限改築間,晝察夜巡之意,分付,何如?傳曰,允。
又以禁衛營言啓曰,因兵曹草記,宗廟北墻三間許頹圮處,銅龍門入直軍十名除出,哨官一員率領,限改築間,晝察夜巡之意,敢啓。傳曰,知道。
又以訓鍊都監言啓曰,因兵曹草記,光德門西邊內宮墻半間許半邊缺落處,入直局出身各五人除出,限修築間,輪回晝察夜巡之意,敢啓。傳曰,知道。
又以御營廳言啓曰,本廳字內光熙門南邊第二城廊近處體城頹圮處,今方改築,而所入石子,依例浮取於蘆原地之意,敢啓。傳曰,知道。
金逌根,以義禁府言啓曰,南所衛將兪武煥,西所部將李勖等拿處事,傳旨啓下矣。李勖今方待命拿囚,兪武煥以宗廟秋享大祭時東挾門守門將,方在直所,待將事拿囚之意,敢啓。傳曰,知道。
又以刑曹言啓曰,今七月初五日,兵曹啓辭內,去夜三更一點,南所衛將兪武煥行巡,回到建陽門,更卒原軍外,一名隨來,而執捉於建陽門把守將,故聞極驚駭,捉來査問,則全羅道龍潭騎兵裵世渭,以西所踐更之卒,初隨該所部將李勖,亦巡過建陽門矣,及其回還時,誤隨南所衛將巡卒之後,見捉於建陽門把守將云,南所衛將兪武煥,不知巡卒一名之加隨,西所部將李勖,不覺巡卒一名之減數,踐更法意,何等審愼,而初不照檢,致有此顚錯之事,臣之不能檢飭之罪,不勝惶悚,而南所衛將兪武煥,西所部將李勖之罪,不可無警,令該府拿問處之,該卒移送攸司,照法嚴繩,以建陽門把守將言之,始不能覺得西所部將巡卒之數減一名,循例越送,末乃知南所衛將巡卒之數加一名,晩時執捉,其不審之狀,萬萬駭然,把守將金亨達·許橘,亦令該營,決棍懲勵,何如?傳曰,允事,命下矣。取考律文,則大明律宮衛條有曰,凡宿衛人別處宿,杖六十,裵世渭依律文,決杖六十後放送之意,敢啓。傳曰,知道。
行工曹判書朴宗慶疏曰,伏以,我先大王御製全書與列聖御製合附本,印役告訖。大庭備儀,次第進呈,此誠前古所未有之盛事也。瞻雲漢而遺墨如新,見羹墻而聖慕冞深,群下於戲不忘之思,此時益切,仍伏念,是役卽終事之地也,若使爲今日爲臣子者,奉命監印,孰不敢每日仕進,竭蹶奔走,而如臣者,狗馬賤疾,長委床笫,不能隨諸僚之後,飭工董役,仕日無幾,卽聖明之所洞燭,而僚臣之所共知也,無功可紀,有罪可罰,乃於前後賞典傳敎下者,伏見臣姓名,亦在其中,臣誠惝怳踧踖,莫省攸措,而亦不敢知誤恩濫賞,何爲而至於此哉?假使臣苟有效勞於此事,不過臣分之所當爲而所當盡者也,況臣初無一半分自效之勞,豈可議到於大同之恩賞乎?且旣蒙錫馬之典,而居未幾,又有此晉秩之命,再被殊恩,罔功之賞,匪分之資,驚惶震凜,前與後一般,此猶屬臣之私,而尤有所萬萬難愼者,全書附編,雖曰兩役,終是一事,一事疊賞,非特汰濫而止,當世之譏議,姑毋論,來後之視今,當如何哉?抑又臣有區區微諒者,年前以進階之太驟,至於圖遞官職,按例應資之事,猶必冀免,而竟蒙典循之聖恩,則矧今千萬不當之賞,遽及於千萬夢想之外,而視若倘來,而少無顧忌乎。參倚前衡,決難冒膺。伏乞聖慈,亟收臣賞典,式遵舊章,以安微分,千萬幸甚。臣無任云云。答曰,省疏具悉。卿其勿辭行公。
上在昌德宮。停常參·經筵。
自人定至夜,灑雨下雨,測雨器水深二分。
安光宇啓曰,來十一日,朝參日次矣,敢稟。傳曰,停。
金銑啓曰,來十一日,輪〈對〉日次矣,敢稟。傳曰,當次人受點,後日次待令。
安光宇啓曰,合辭許久闕啓,事甚未安,除在外·未署經〈外〉,未肅拜·呈告人員,竝〈卽〉牌招,何如?傳曰,允。
又啓曰,臣光宇,今日入直禁軍,戎器點考進去,下直之意,敢啓。傳曰,知道。
備忘記,西林僉使朴尙烈,撫夷萬戶鄭東信下直,各長弓一張·長箭一部·片箭一部·筒兒一筒賜給。
安光宇啓曰,臣依定式,進詣仁政殿月臺,入直禁軍戎器點考,則皆無頉,仍以傳敎內辭意勞問,則亦皆好在云矣,敢啓。傳曰,知道。
傳于金逌根曰,傳香承旨,馳詣景慕宮,奉審摘奸以來。
金銑啓曰,假注書李在鶴,身病猝重,勢難察任,今姑改差,何如?傳曰,允。
李在鶴改差,代以鄭佺始爲假注書。
安光宇啓曰,行大司憲韓用鐸,掌令李祖馨牌不進,執義宋啓榦,掌令李致祜,持平黃基安在外,金裕憲未署經,監察茶時之意,敢啓。傳曰,知道。
以大司諫南履翼,獻納權傛,正言南周獻,掌令李祖馨牌不進罷職傳旨,傳于安光宇曰,只推。
鄭佺始在外,代以李冕植爲假注書。
以應敎洪起爕,校理朴孝成·李墷,副校理李鍾運,修撰洪命周,副修撰姜浚欽牌不進罷職傳旨,傳于金銑曰,只推。
金銑啓曰,玉堂上下番俱空,已至多日,事甚未安,應敎洪起爕,校理朴孝成·李墷,副校理李鍾運,修撰洪命周,副修撰姜浚欽,旣有只推之命,竝卽牌招,以爲推移入直之地,何如?傳曰,允。
以應敎洪起爕,校理朴孝成·李墷,副校理李鍾運,修撰洪命周,副修撰姜浚欽牌不進罷職傳旨,傳于金銑曰,只推。
金銑啓曰,玉堂上下番俱空,已至多日,事甚未安,應敎洪起爕校理朴孝成·李墷,副校理李鍾運,修撰洪命周,副修撰姜浚欽,旣有只推之命,竝更牌招,推移入直,何如?傳曰,允。
又啓曰,應敎洪起爕,校理朴孝成·李墷,副校理李鍾運,修撰洪命周,副修撰姜浚欽牌不進,修撰宋應圭,副修撰李敬參在外,副應敎·副校理一員未差,玉堂上下番俱空,已至多日,事甚未安,未差之代,政官牌招,開政差出,待下批仍卽牌招,以爲推移入直之地,何如?傳曰,允。
又啓曰,吏曹判書李肇源,參判李好敏,參議徐有聞牌不進推考傳旨及罷職傳旨,今方捧入,而開政命下之後,如是違牌,事甚未安,判書·參判,竝更牌招,何如?傳曰,允。參議只推,一體牌招。
以漢城府民家頹壓單子,傳于朴周壽曰,恤典,令該廳,卽爲分給事,分付。
金銑,以成均館同知館事意啓曰,今七月初七日,儒生上旬輪次,當爲設行,而大提學未差,限內不得爲之之意,敢啓。傳曰,明日爲之。弘文提學,待開門牌招。
又以禮曹言啓曰,卽接社稷署所報,則今日雨後,神室南邊內墻一間許頹圮云,神室至近之地,有此頹圮之患,不可無慰安之擧,慰安祭不卜日,今初九日設行,而修改之節,待快晴,擇日擧行,頹圮處,爲先圍排事,分付該監,何如?傳曰,允。
又以禮曹言啓曰,卽接忠州幼學李殷培所志,則以爲,同姓七寸姪,府使殷會,嫡妾俱無子,以其同姓八寸兄,故府使奎會第二子玄謙,欲爲立後,兩家諸族,同議完定,而奎會夫妻,俱爲作故,拘於常規,不得循例禮斜,依定式草記稟處事呈狀矣。凡係繼宗立後,明有可據,而不得登聞者,許令該曹論理草記事,曾有筵奏定式,而門長李殷培所訴旣如此,依定式,李奎會第二子玄謙,立爲李殷會之後,何如?傳曰,允。
安光宇,以都摠府言啓曰,今日卯時量,秋景苑東墻一間許,半面缺落之意,敢啓。傳曰,知道。
又以兵曹言啓曰,卽接東所衛將李厚重牒報,則秋景苑東邊內宮墻一間許,半邊頹圮云,爲先令紫門監,以杻把子及長木,堅實圍排,而此與全體有異,把守則銅龍門入直軍五名除出,限修築間,嚴加守直之意,敢啓。傳曰,知道。
又以禁衛營言啓曰,因兵曹草記,秋景苑東邊內宮墻一間許半邊頹圮處,銅龍門入直軍五名除出,哨官一員率領,限修築間,嚴加守直之意,敢啓。傳曰,知道。
又以兵曹言啓曰,卽接東道參軍李雨元牒報,則御營廳所授興仁門北邊第一城廊近處體城四間許頹圮云,爲先令繕工監,把子圍排,分授軍門,卽速修築,而把守軍兵,亦令該軍門,量宜定送,限改築間,嚴加守直之意,分付,何如?傳曰,允。
又以御營廳言啓曰,本廳字內興仁門北邊第一城廊近處體城四間許頹圮處,令繕工監,把子圍排,分授軍門,卽速修築,而把守軍兵,亦令該軍門,量宜定送事,自兵曹草記矣,修築則待晴擧行,而出番鄕軍二十名,將官率領,限改築間,輪回嚴加把守之意,敢啓。傳曰,知道。
又以兵曹言啓曰,卽接慶熙宮入直衛將趙學永牒報,則興化門南邊墻垣二間及興元門南邊墻垣二間,合四間許頹圮云,爲先令繕工監,把子圍排,卽速修築,而亦令巡邏營門,申飭校卒,限改築間,嚴加巡察之意,分付,何如?傳曰,允。
朴周壽,以賑恤廳言啓曰,謹依漢城府民家頹壓別單判下,中部字內完少頹多二戶,各布一疋,南部字內完少頹多二戶,各布一疋,依例分給之意,敢啓。傳曰,知道。
吏曹參判李好敏疏曰,伏以臣,自昨年以還,凡於銓地,有闕輒拜,有拜輒膺,間或有三數遞易,而有過而不勘,卽卸而旋縻,上則殆若以是任非臣莫可,臣則若將以是職爲我能辦,居散之日少,在銓之時多,以至於月前大政,亦不免黽勉隨參焉。夫銓佐重任也,固不可人人授之,而一時誤恩,至再至三,以至於屢授而不已,則在聖朝官人之政,亦甚苟簡,而以臣必不可堪之才,貪慕華顯,聞命則膺,不能知止者,其爲朝紳之貽羞,自己之喪廉,又當如何哉?況今久次多滯,材彦林立,臣是何人,不有僨職之懼防賢之嫌,而恬若固有,不思所以引去乎?且臣素患痰濕之症,自經暑潦,一倍添加,胸膈則痞滿而不便於飮啖,手足則麻木而不順於運用,牀笫之間,宛轉居多,房闥之內,動作艱辛,而每有政命,强策奔奏,畢竟顚仆,理所必至,則此亦宜遞之一端也,玆敢披瀝衷懇,仰瀆宸嚴。伏乞天地父母,俯賜鑑諒,亟遞臣銓職,以安微分,不勝大願。臣無任云云。答曰,省疏具悉。卿其勿辭行公。
上在昌德宮。停常參·經筵。
自開東至未時,灑雨下雨,測雨器水深三寸八分。
金逌根啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
金銑啓曰,左副承旨安光宇,今日不爲仕進,卽爲牌招,何如?傳曰,與在外承旨,竝許遞,前望單子入之,待下批牌招察任。
承旨前望單子入之,鄭元容·李光文落點。
朴周壽啓曰,藥房都提調,持湯劑來待矣。傳曰,封入。
傳于趙晉和曰,傳香承旨,馳詣社稷,奉審摘奸以來。
趙晉和啓曰,卽者,社稷署官員來言,今此慰安祭時,提調當爲進參,而提調趙德潤,以身病不得進參云,卽爲牌招,何如?傳曰,允。
趙晉和啓曰,社稷提調趙德潤牌不進推考傳旨,今方捧入,而慰安祭,提調當爲進參,如是違牌,事甚未安,更爲牌招,何如?傳曰,允。
趙晉和啓曰,社稷提調趙德潤再牌不進推考傳旨,今方捧入,而慰安祭當爲進參,連事違召,終不承膺,揆以事體,誠甚未安,所當更請牌招,而係是一日三牌,何以爲之?敢稟。傳曰,更爲牌招。
又啓曰,社稷提調趙德潤三牌不進推考傳旨,今方捧入,而慰安祭當爲進參,連違召命,終不承膺,事體所在,萬萬未安,所當更請牌招,而係是一日四牌,何以爲之?敢稟。傳曰,更爲牌招。
傳于趙晉和曰,右承旨持此御題,與弘文提學,偕往泮宮,試取以來。
趙晉和啓曰,弘文提學李肇源牌不進推考傳旨,今方捧入,而七夕製命下之後,如是違牌,事甚未安,更爲牌招,何如?傳曰,允。
又啓曰,弘文提學李肇源再牌不進推考傳旨,今方捧入,而七夕製命下之後,連事違牌,終不承膺,揆以事體,誠極未安,所當更請牌招,而係是一日三牌,何以爲之?敢稟。傳曰,更爲牌招。
又啓曰,弘文提學,旣已承牌矣,奎章閣提學南公轍·徐榮輔,藝文提學金羲淳,竝卽牌招,以爲同參考試之地,何如?傳曰,允。
又啓曰,臣與弘文提學李肇源,偕往泮宮,七夕製儒生試取,則收券爲一百六十張矣,捧入之意,敢啓。傳曰,知道。
金逌根啓曰,行大司憲韓用鐸,掌令李祖馨牌不進,執義宋啓榦,掌令李致祜,持平黃基安在外,金裕憲未署經,監察茶時之意,敢稟。傳曰,知道。
以大司諫南履翼,獻納權傛,正言南周獻,掌令李祖馨牌不進罷職傳旨,傳于金逌根曰,只推。
李冕植在外,代以朴容壽爲假注書。
以應敎洪起燮,校理朴孝成·李墷,副校理李鍾運,修撰洪命周,副修撰姜浚欽牌不進罷職傳旨,傳于趙晉和曰,只推。
趙晉和啓曰,玉堂上下番俱空,已至多日,事甚未安,應敎洪起燮,校理朴孝成·李墷,副校理李鍾運,修撰洪命周,副修撰姜浚欽,旣有只推之命,竝卽牌招,以爲推移入直之地,何如?傳曰,允。
金銑啓曰,吏曹判書李肇源,參判李好敏,參議徐有聞再牌不進推考傳旨,今方捧入,而開政命下之後,連事違召,無意承膺,事體所在,極爲未安,判書·參判,所當更請牌招,而係是一日三牌,何以爲之?敢稟。傳曰,參議只推,與判書·參判,一體更爲牌招。
金銑啓曰,吏曹判書李肇源,參判李好敏,參議徐有聞牌不進推考傳旨及罷職傳旨,今方捧入,而開政命下之後,如是違牌,事甚未安,判書,以弘文提學,試所進去矣,參判,更爲牌招,何如?傳曰,允。參議只推,一體更爲牌招。
金銑啓曰,吏曹參判李好敏,參議徐有聞再牌不進推考傳旨,今方捧入,而開政命下之後,連事違召,終不承膺,揆以事體,誠甚未安,參判所當更請牌招,而係是一日三牌,何以爲之?敢稟。傳曰,參議只推,與參判一體更爲牌招。
有政。吏批,判書李肇源試所進,參判李好敏牌招不進,參議徐有聞進,同副承旨李光文進。啓曰,判書李肇源試所進,參判李好敏牌招不進,小臣獨政未安,何以爲之?敢稟。傳曰,只出緊任,以金鐮爲副校理,徐憲輔爲文學,李廷奎爲禮曹參議,林漢浩爲冬至兼謝恩使,李奎說爲刑曹佐郞,宗廟副奉事金在元,童蒙敎官閔致殷相換。
兵批,行判書朴宗來病,參判柳入直,參議鄭景祚病,參知李德昇病,右承旨趙晉和進。護軍鄭尙愚·徐春輔·韓大裕,副護軍洪羲俊·沈奎魯·李勉求·安光宇竝單付。
傳于趙晉和曰,科次入侍。
傳于趙晉和曰,坐直承旨入侍。
傳于趙晉和曰,七夕製,賦居首三下一進士權燁直赴會試,之次三下進士李秉徽給二分,之次次上進士趙奎采等五人,令該曹考例施賞。
傳于趙晉和曰,入格儒生,明日待令。
趙晉和,以禮曹言啓曰,卽接奉常寺所報,則今初六日夜雨後,奉審神室,則室內城隍神位所奉東邊樑上,西陵氏神位所奉北邊道里,大段滲漏,正室東邊春舌瓦子雜像脫落,塗灰剝落,所見一時爲急,卽爲修改云矣,見今潦雨不霽,此時修改,有難堅緻,姑待快晴,擇日擧行,何如?傳曰,允。
又以禮曹言啓曰,卽接東關王廟守直官所報,則今番雨後,本廟正殿閤門內東邊椽間,閤門外東西邊椽間滲漏,外三門東西邊墻垣頹圮,卽速修改云矣,見今潦雨不霽,告由修改等節,待快晴,擇日擧行,何如?傳曰,允。
鄭元容,以訓鍊都監·禁衛營·御營廳言啓曰,卽接東關王廟守直官所報,則本廟外三門東邊墻垣三間及西邊墻垣半間頹圮云,爲先堅實圍排,待晴合力改築之意,敢啓。傳曰,知道。
鄭元容,以都摠府言啓曰,今日巳時量,貳極門北邊墻垣三間許,頹圮之意,敢啓。傳曰,知道。
又以兵曹言啓曰,卽接東所衛將宋麟瑞牒報,則貳極門北邊內宮墻三間許頹圮云,爲先令紫門監,以杻把子及長木,堅實圍排,把守軍,以建陽門入直軍十五名除出,限修築間,嚴加守直之意,敢啓。傳曰,知道。
又以禁衛營言啓曰,因兵曹草記,貳極門北邊內宮墻三間許頹圮處,建陽門入直軍十五名除出,哨官一員率領,限修築間,嚴加守直之意,敢啓。傳曰,知道。
以漢城府民家頹壓單子,傳于朴周壽曰,恤典令該廳,卽爲分給事,分付。
以漢城府民家頹壓單子,傳于朴周壽曰,恤典令該廳,卽爲分給事,分付。
禁府啓目,南所部將趙斗錫原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,南所衛將兪武煥,西所部將李勖等原情云云。傳旨內辭緣,泛稱遲晩,竝只刑推得情,何如?判付啓,竝只除刑推議處爲良如敎。
吏曹判書李肇源疏曰,伏以臣,才非可堪,義在必辭,而呼籲非止一再,天聽愈邈,徊徨黽勉,耐度時日,惟我聖上,深軫民邑之弊,諭臣以毋淹政期,促飭之敎,不啻鄭重,臣於是,不得不强所難强,冒昧趨承,而瘢疣則視前益著,去就則自致郞當,退自循省,惶汗浹背。噫,大政纔過之日,卽銓家瓜熟之限也,歷數廷紳之曾叨是職者,罕有一直蹲仍,連行臘六,如臣之爲者,則此臣之當遞者一也。夫計群吏而升降之,酌衆材而進退之,卽銓官之任也,以臣聞見之謏寡,鑑識之懵陋,雖尋常遷除之按簿循格,已不勝其多少謬錯,況可責之以懸衡稱物,澄汰流品之事乎。且今諸路,連歲饑荒,民情日益遑騷,歎息愁怨之聲,相續於閭里,政平訟理之美,尤難乎其人,此時急先之務,惟在於愼擇守宰,俾盡芻牧之責,而臣不能辨別涇渭,黜陟臧否,以仰副朝家一念宵旰之意,縱荷大德慈覆,矜其愚而略其眚,得自逭於重戾,然若其指點譏切之來,理之所必至也,臣何可以勤攻之偶無所及,厭然自幸也哉?此臣之當遞者二也。竊伏念,人臣之久於職任,其義非一,或尺智寸長,著其績用則可久也,或夤緣事會,適承其乏則可久也。今臣以一身言之,則試諸目下之施措,無一可紀之功能,假使臣,昏於恕己,過於貪戀,終不得其可久之說也。以朝廷事體言之,則曾經鍊達之彦,當次需用之材,磊落相望,不患無其人,臣之夤緣承乏,固非可論於今日,而歷試賢能,以人稱器,俾敍其終始責成之效,則非徒朝廷用人,不至苟且,庶幾天職無曠,邦治益隆,綜名核實之政,兩盡其宜。由此言之,其所當遞,又不特前二者之比而已,然則不待臣之瀝血畢暴,而昊天曰朝,必有所以處臣者矣。且臣纔經關格之症,仍成泄痢之苦,阻食多日,眞元漸下,昏昏床玆,轉動不得,顧今病勢,實無時月可瘳之望。强起供職,其勢末由,而此則有不暇煩陳,而三度加由之命,又出格外,兢悚恧蹙,尤無容措,召牌之下,承膺無路,積犯逋傲,冞增罪戾。伏乞聖慈,俯察至懇,將臣所帶銓職,亟賜鐫改,以重國事,以安愚分焉。臣無任云云。答曰,省疏具悉。卿其勿辭行公。
甲戌七月初八日申時,上御熙政堂。七夕製科次入侍時,右承旨趙晉和,假注書崔昇羽,記注官朴思彦·林景祚,弘文提學李肇源,對讀官待敎李鶴秀,兵曹佐郞李濟翼,說書尹豐烈,以次進伏訖。上曰,科次爲之。肇源展券試考,自第一天至第六天。上曰,退去賓廳,畢考以入,可也。肇源奏曰,取幾人乎?上曰,選入七張也。進御生胃君子湯,自今日一貼式煎入事。出榻敎肇源等退出。又命〈退〉,承史以次退出。
甲戌七月初八日酉時,上御重熙堂。坐直承旨入侍時,同副承旨李光文,假注書崔昇羽,記注官朴思彦·林景祚,以次進伏訖。上曰,承旨退去。承史以次退出。
上在昌德宮。停常參·經筵。
李光文啓曰,行大司憲韓用鐸未肅拜,執義宋啓榦,掌令李致祜,持平黃基安在外,掌令李祖馨呈辭,持平金裕憲未署經,監察茶時之意,敢啓。傳曰,知道。
鄭元容啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
朴周壽啓曰,藥房提調·副提調,持湯劑來待矣。傳曰,封入。
趙晉和啓曰,臣晉和依定式,進詣香室奉審,則香祝櫃祝板袱子精潔之意,敢啓。傳曰,知道。
傳于金逌根曰,入格儒生入侍。
傳于金銑曰,在院承旨,持公事入侍。
傳于趙晉和曰,右承旨入侍。
以應敎洪起爕,校理朴孝成·李墷,修撰洪命周,副修撰姜浚欽牌不進罷職傳旨,傳于趙晉和曰,只推。
以副校理金鐮牌不進罷職傳旨,傳于趙晉和曰,只推。
趙晉和,以弘文館言啓曰,本館下番闕直,事甚未安,應敎洪起爕,校理朴孝成·李墷,校理金鐮,修撰洪命周,副修撰姜浚欽,旣有只推之命,竝卽牌招,以爲推移入直之地,何如?傳曰,允。
又以禮曹言啓曰,卽接社稷署所報,則今番雨後,神室室內第一二椽間滲漏,流濕於簷端,室外後面第二三椽間滲濕,室內鋪陳,年久破傷,四面薍簾,亦皆破傷云矣,神室滲漏,若是大段,移安修改,不容少緩,而見今霖雨未霽,姑待快晴,擇日擧行,何如?傳曰,允。
鄭元容,以都摠府言啓曰,今日入直內三廳,武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
又以備邊司言啓曰,頃因成均館所報,各宮貿肉,一遵度支恒定之稱,持價往貿事,甘飭內需司矣,卽見該司報狀,則以爲,各宮貿易稱子,本是泮人等造來,行用已久,而今番新造之稱,不但比前太減,較戶曹·京兆稱,所減亦爲二兩餘,故問于泮人,則果爲私造,烙印於京兆,而輕重懸殊云,此後一依前日稱子貿易,俾無盈縮之弊,依各宮手本,報備局施行事單子判下內,有報備局査實草記之命矣。謹依判下辭意,宮奴·泮人等處,兩造査實,則各宮貿奴等以爲,今番本司捧甘之後,懸房所用稱子,與漢城府度支稱子,所減爲二兩餘云,泮民所告內,渠輩新造之稱,與度支稱,本無所減,渠等稱子,願爲較準於度支稱云,故持來戶曹行用稱子,兩隻所見處,屢次較準,則實無差爽之端,蓋前後宮奴輩之憑藉貿易,侵漁泮民,至於難保之境者,一則曰廉價抑貿也,一則曰稱子低仰,全無限節也。月前本司之甘飭內司,使之遵用度支之稱者,亶出於懲礪日後,少祛積弊之意,而今此內司啓單中,泮人新造之稱,與度支稱減縮云云。未免爽實,現露於行査之下,又引不當之京兆稱子,揆以國綱,萬萬寒心,此後一依度支稱行用,毋敢操縱,更致紛挐之意,嚴加申飭,啓單事體,何等至重,而初不審愼,誤爲上徹者,極爲可駭,當該次知中官,令該府拿問處之,何如?傳曰,旣有先朝庚戌劃一磨鍊,則但當遵奉擧行,而宮奴輩猶不無爲弊之端,故年前已使泮民,依帖文渠自進排,今此廉價抑貿稱子低仰云者,萬萬痛駭,所犯漢,自內司査實,照法嚴繩,此後則申明庚戌定式科條施行。
以漢城府民家頹壓單子,傳于朴周壽曰,恤典令該廳,卽爲分給事,分付。
以平安監司鄭晩錫狀啓,碧潼等邑,民家漂壓事,傳于朴周壽曰,聞甚矜惻,原恤典外,別加顧助事,分付。
以漢城府民家頹壓單子,傳于朴周壽曰,恤典令該廳,卽爲分給事,分付。
朴周壽,以賑恤廳言啓曰,謹依漢城府民家頹壓別單判付,東部字內全家頹壓二十五戶,各錢二兩,完少頹多十二戶,二三間中完多頹少一戶,各布一疋,西部字內全家頹壓二十五戶,各錢二兩,完少頹多三十八戶,二三間中完多頹少四戶,各布一疋,南部字內全家頹壓二十三戶,各錢二兩,完少頹多二十戶,二三間中完多頹少二戶,各布一疋,北部字內全家頹壓十六戶,各錢二兩,完少頹多十三戶,二三間中完多頹少二戶,各布一疋,依例分給之意,敢啓。傳曰,知道。
甲戌七月初九日卯時,上御熙政堂。七夕製入格儒生入侍時,左副承旨金逌根,假注書朴容壽,記注官朴思彦·柳可均,以次進伏。進士權燁·李秉徽·趙奎采·李雲九·蔡倫恭·閔致文·姜時永,以次入來,上命儒生進前,各奏職姓名,燁等以次進奏訖。初試人先退,賞格人頒賞後,行四拜禮而退。仍命退,承史以次退出。
甲戌七月初九日辰時,上御熙政堂。在院承旨,持公事入侍時,行都承旨金銑,左承旨朴周壽,右承旨趙晉和,左副承旨金逌根,右副承旨鄭元容,同副承旨李光文,假注書崔昇羽·朴容壽,記注官朴思彦·柳可均,以次進伏訖。銑曰,臣是吏房,而有公事二張矣。周壽曰,臣是戶房,而有公事二張矣。晉和曰,臣是禮房,而無公事矣。元容曰,臣是軍士房,而無公事矣。光文曰,臣是推考房,而無公事矣。逌根曰,臣是工房,而無公事矣。上曰,公事入之。仍命退,承史以次退出。
甲戌七月初九日午時,上御熙政堂。右承旨入侍時,右承旨趙晉和,假注書朴容壽,記注官朴思彦·柳可均,以次進伏訖。上曰,有公事乎?晉和曰,公事姑無到院者矣。仍命退,承史以次退出。
上在昌德宮。停常參·經筵。
藥房提調金蓍根,副提調朴周壽啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?惠慶宮氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。
王大妃殿·中宮殿·惠慶宮·嘉順宮,藥房口傳問安。答曰,知道。
世子宮口傳問安。答曰,知悉。
李光文啓曰,行大司憲韓用鐸未肅拜,執義宋啓榦,掌令李致祜,持平黃基安在外,掌令李祖馨呈辭,持平金裕憲未署經,監察茶時之意,敢啓。傳曰,知道。
鄭元容啓曰,備邊司郞廳來言,今日賓廳日次,而國忌正日相値,不得來會云矣,敢啓。傳曰,知道。
趙晉和啓曰,今日乃是處暑,自明日視事,當爲取稟,而晩炎猶甚,無異盛暑,姑觀日候稍涼,更稟之意,敢啓。傳曰,知道。
金銑啓曰,三品官之無得過三日,循例請牌,曾有定式矣,禮曹參議李廷奎,除拜後過三日,不爲出肅,事體所在,誠極未安,從重推考,仍卽牌招察任,何如?傳曰,允。
傳于朴周壽曰,藥房入侍,大臣·閣臣,同爲入侍。
朴周壽啓曰,藥房提調·副提調,持湯劑來待矣。傳曰,封入。
趙晉和,以奎章閣言啓曰,奉謨堂每年孟春孟秋,涓吉展拜事,載在閣志矣,今秋展拜吉日,以何間推擇乎?敢稟。傳曰,今日爲之,侍衛入直磨鍊。
傳于鄭元容曰,雲寶劍置之。
傳于鄭元容曰,出宮門路,以協陽門爲之。
以應敎洪起燮,校理朴孝成·李墷,副校理金鐮,修撰洪命周,副修撰姜浚欽牌不進罷職傳旨,傳于趙晉和曰,只推。
趙晉和,以弘文館言啓曰,本館下番闕直,事甚未安,應敎洪起燮,校理朴孝成·李墷,副校理金鐮,修撰洪命周,副修撰姜浚欽,旣有只推之命,竝卽牌招,以爲推移入直之地,何如?傳曰,允。
以漢城府民家頹壓單子,傳于朴周壽曰,恤典令該廳,卽爲分給事,分付。
趙晉和,以奎章閣言啓曰,原任直閣鄭元容,檢校差下事,命下矣。卽爲牌招察任,何如?傳曰,允。
又以禮曹言啓曰,卽接明陵官員所報,則今七月初九日申時,仁元王后陵上曲墻北邊二間許內外面,俱爲頹圮云矣,陵上曲墻,有此頹圮之患,不可無慰安之擧,慰安祭不卜日,今十二日設行,修改之節,本曹堂上·郞廳,進去奉審後,稟處,何如?傳曰,允。
朴周壽,以賑恤廳言啓曰,西部大平館契任掌朴點得,今月初十日,本洞路傍,得三歲遺棄男兒,同里居良女金召史,欲爲收養,南部眞梳里契任掌宋再秀,今月初十日,本洞路傍,得一歲遺棄女兒,同里居私婢粉伊,欲爲收養,會賢洞契任掌李得伊,今月初十日,本洞路傍,得二歲遺棄女兒,同里居私婢英梅,欲爲收養,北部安國洞契任掌宋萬興,今月初十日,本洞路傍,得一歲遺棄男兒,同里居良女曺召史,欲爲收養,貧不自食,皆願受料,告于本部,自各該部同日牒呈,故依節目,竝爲給料,使之乳養之意,敢啓。答曰,知道。
甲戌七月初十日卯時,上御熙政堂。藥房入診,大臣·閣臣承候,同爲入侍時,副提調朴周壽,記事官李羲肇,記注官朴思彦·李昌瑞,領議政金載瓚,左議政韓用龜,檢校提學金祖淳,提學徐榮輔,直提學李存秀,檢校直閣李魯益·李光文,原任直閣鄭元容,檢校待敎朴宗薰·李龍秀·李鶴秀,以次進伏。別待令戶曹參議洪旭浩,司饔主簿權以中,長興主簿李命運,醫官吳千根·李漢臣·趙宗協·秦東秀·鄭重周·李彦厚·李重恒,以次進伏楹外訖。載瓚等曰,潦炎猶熾,日候蒸濕,聖體,若何?上曰,一樣矣。載瓚等曰,寢睡·水刺之節,何如?上曰,一樣矣。載瓚等曰,王大妃殿氣候,何如?上曰,各殿宮氣候一樣矣。仍命醫官入診。旭浩·宗協,以次診候訖。退伏奏曰,脈候左右三部調均矣。榮輔曰,內閣番次苟艱,原任直閣鄭元容,檢校直閣差下,何如?上曰,依此爲之。出榻敎榮輔曰,檢校待敎李龍秀旣已陞資,雖有減下之例,依前仍帶,何如?上曰,依此爲之,可也。周壽曰,提調金蓍根,持湯劑來待閤外矣。王大妃殿進御加味六和湯五貼製入事。出榻敎上命退,諸臣以次退出。
甲戌七月初十日午時,上詣奉謨堂展拜時,行都承旨金銑,左承旨朴周壽,右承旨趙晉和,左副承旨金逌根,右副承旨鄭元容,同副承旨李光文,記事官李羲肇·李驥秀,記注官李昌瑞·柳可均,檢校待敎朴宗薰·李龍秀·李鶴秀,以次侍立訖。通禮跪啓請外辦,上具翼善冠·衮龍袍,乘輿出協陽門,由建陽·銅龍·景和·靑陽門,入宜春門,降輿入幕次。晉和曰,今日奉謨堂展拜時,協律郞未卽待令,事甚未安,所當重勘,而本院請推之外,無他可施之罰,何以爲之乎?上曰,推考可也。出擧條少頃,通禮跪啓請外辦,上出幕次就板位,行四拜禮,禮畢。乘輿出宜春門,由靑陽·景和·銅龍·建陽門,入協陽門還內,出標信解嚴,諸臣以次退出。
上在昌德宮。停常參·朝市。
李光文啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
鄭元容啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
朴周壽啓曰,藥房提調·副提調,持湯劑來待矣。傳曰,封入。
傳于鄭元容曰,慶尙監司留待。
傳于鄭元容曰,慶尙監司入侍。
備忘記,慶尙監司李存秀下直,長弓一張·長箭一部賜給。
以應敎洪起爕,校理朴孝成·李墷,副校理金鐮,修撰洪命周,副修撰姜浚欽牌不進罷職傳旨,傳于趙晉和曰,只推。
李光文啓曰,行大司憲韓用鐸,掌令李祖馨牌不進,執義宋啓榦,掌令李致祜,持平黃基安在外,金裕憲未署經,監察茶時之意,敢啓。傳曰,知道。
以大司諫南履翼,獻納權傛,正言南周獻,掌令李祖馨牌不進罷職傳旨,傳于李光文曰,只推。
注書李驥秀病,代以李奎鉉爲假注書。
傳于金逌根曰,明日秋到記,仁政殿命官爲之,左副承旨,馳詣泮宮,今日夕食堂,收取以來。
傳于趙晉和曰,停朝市相値,秋到記,待下敎爲之。
以漢城府民家頹壓單子,傳于朴周壽曰,恤典令該廳,卽爲分給事,分付。
以咸鏡監司金履陽狀啓,三水等邑,民家漂頹事,傳于朴周壽曰,聞甚矜惻,原恤典外,別加顧助事,分付。
以慶尙監司金魯應狀啓,晉州牧人物渰死,民家漂頹事,傳于朴周壽曰,聞甚矜惻,元恤典外,別加顧助,渰死人如有生前身還布,竝蕩減事,分付。
以慶尙監司金魯應狀啓,咸安郡守柳基常,請由上京,無意還任,爲先罷黜,其罪狀,令攸司稟處事,傳于朴周壽曰,令該曹口傳差出,催促下送。
吏曹口傳政事,以安㢞爲咸安郡守。
趙晉和,以禮曹言啓曰,太廟展謁,每以春秋,定式取稟矣,今秋展謁吉日,以何間推擇乎?敢稟。傳曰,望前望後擇入。
趙晉和,以禮曹言啓曰,景慕宮展謁,每以孟春孟秋,定式取稟矣,今秋展謁吉日,以何間推擇乎?敢稟。傳曰,太廟展謁日,同爲磨鍊。
鄭元容,以兵曹言啓曰,本曹佐郞權中淸·韓用錡,身病猝重,屢度呈狀乞遞,宿衛重地,不可久曠,竝今姑改差,何如?傳曰,允。
又以兵曹言啓曰,今七月十一日,武臣賓廳武經講書時,都摠府都事李有暻,三略不通,依定式推考警責,何如?傳曰,允。
又以御營廳言啓曰,去夜初更五點,夜晝峴近處,中禁尹聖昌,犯夜被捉於本廳巡邏,而係是掖屬,不敢擅便,何以爲之?,敢啓。傳曰,令攸司科治。
敎慶尙監司李存秀書。王若曰,水旱盜賊日奏四方,予惟勤宵旰之念,文學政事本無二致,卿宜殫旬宣之誠。其制則漢循良共釐,其職則唐節度重任。眷玆嶠南封域,最是海東雄藩。七十城之繡錯棊鋪,至今傳鄒魯遺俗,數千里之山襟海帶,從古稱羅韓大都。經用若府庫所藏,物産擅山澤之利。錢穀甲兵之盛,通八路莫之與京,絲麻魚鹽之饒,擧一國賴以爲用。惟其物衆而地大,每患吏慢而民窮。嗟淳朴之日淆,俗漸難治,矧饑荒之歲荐,人將盡劉。苟非張乖厓之宏材,莫治蜀郡,安得富文忠之壞器,以活靑州。惟卿,受知先朝,蜚英妙歲。器宇宏遠,接物也欿然若虛,識度弘深,臨事則確乎有守。處富貴而若寒素,故家規模,本寬裕而濟剛嚴,經世才具。金閨玉署,文華特其緖餘,銓席銀臺,望實尤著素養。雪山增重,膺丕寄於海營,氷蘖愈持,奏嘉績於畿輔。賢勞旣久,縱欲蹔就優閒,時憂孔艱,所以更煩剸理。玆授卿以慶尙道觀察使兼兵馬水軍節度使·巡察使·大丘都護府使,卿其祗服寵命,克紆嘉猷。先卿之遺愛尙深,應切公私之感慕,寡躬之特簡肆在,佇見前後之匹休。大小之杼軸俱空,宜思救焚而拯溺,東南之民力已竭,莫曰內重而外輕。鎭濟撫摩,自有其要,淸儉慈惠,奚待予言。懲俗吏貪墨之風,豈無解印去者,挽昔賢敦素之敎,然後臥閤治之。龍蛇之閱劫已多,莫狃陰雨之存戒,鶉鵠之望哺方急,庶奠溝壑之阽危。凡其稟裁,厥有典憲。於戲,南顧之殷憂是䆁,想續三輔之舊謠,西淸之華銜尙縻,應勞五雲之入夢。行且召矣,往惟欽哉。故玆敎示,想宜知悉。知製敎李鶴秀製進。
甲戌七月十一日卯時,上御熙政堂。慶尙監司入侍時,右副承旨鄭元容,記事官李羲肇,記注官李昌瑞·林景祚,慶尙監司李存秀,以次進伏訖。上命奏職姓名,存秀昂對。上曰,下去後善爲之,可也。仍下臘劑,存秀拜受。上命退,諸臣以次退出。
上在昌德宮。停常參·朝市。
李光文啓曰,行大司憲韓用鐸未肅拜,執義宋啓榦,掌令李致祜,持平黃基安在外,掌令李祖馨呈辭,持平金裕憲未署經,監察茶時之意,敢啓。傳曰,知道。
朴周壽啓曰,藥房提調·副提調,持湯劑來待矣。傳曰,封入。
金銑,以弘文館言啓曰,本館下番闕直,事甚未安,應敎洪起燮,校理朴孝成·李墷,副校理金鐮,修撰洪命周,副修撰姜浚欽,旣有只推之命,竝卽牌招,以爲推移入直之地,何如?傳曰,允。
傳于金銑曰,明日秋到記,仁政殿命官爲之,左承旨,今日馳詣泮宮,夕食堂收取以來。
金銑啓曰,明日仁政殿秋到記,儒生製述試取時,命官爲之事,命下矣。何大臣進去乎?敢稟。傳曰,領議政進去。
又啓曰,明日仁政殿秋到記,儒生殿講考試時,命官爲之事,命下矣。何大臣進去乎?敢稟。傳曰,左議政進去。
以應敎洪起燮,校理朴孝成·李墷,副校理金鐮,修撰洪命周,副修撰姜浚欽牌不進罷職傳旨,傳于金銑曰,只推。
以漢城府民家頹壓單子,傳于朴周壽曰,恤典令該廳,卽爲分給事,分付。
金銑,以弘文館言啓曰,本館下番闕直,事甚未安,應敎洪起燮,校理朴孝成·李墷,副校理金鐮,修撰洪命周,副修撰姜浚欽,旣有只推之命,竝卽牌招,以爲推移入直之地,何如?傳曰,允。
鄭元容,以都摠府言啓曰,今日入直內三廳,武兼禁軍及軍兵等,當爲中日習射技放,而停朝市相値,不得設行之意,敢啓。傳曰,知道。
金銑,以吏曹言啓曰,禮曹佐郞金載鎭呈狀內,矣身素患痰癖之症,當此換節之時,一倍添劇,時日之內,萬無起動供職之望云,身病旣如是沈重,則有難强令察任,改差,何如?傳曰,允。
李光文,以義禁府言啓曰,咸鏡監司金履陽狀啓內,三水府使李彬,前府使尹彦喆罪狀,竝令攸司稟處事,啓下矣。尹彦喆今方待命拿囚,李彬時在任所云,發遣府書吏,交代後拿來,何如?傳曰,待待命拿囚。
又以義禁府言啓曰,慶尙前監司金魯應狀啓內,咸安郡守柳基常,爲先罷黜,其罪狀,令攸司稟處事,啓下矣。柳基常,以其親病,受由上京,六月二十九日,已爲還任云,發遣府書吏拿來,何如?傳曰,待待命拿囚。
又以義禁府言啓曰,明日秋到記,仁政殿命官爲之事,命下矣。本府都事七員赴擧,一員未差,只有二員,本府入直及當直入直都事,公事回公都事,仁政門·崇範門·光範門禁亂都事,無以推移,未差之代及假都事三員,竝令該曹,口傳差出,以爲分排之地,何如?傳曰,允。
朴周壽,以賑恤廳言啓曰,謹依漢城府民家頹壓別單判付,中部字內全家頹壓一戶,錢二兩,東部字內全家頹壓十五戶,各錢二兩,完少頹多二十二戶,各布一疋,西部字內全家頹壓一百五十七戶,各錢二兩,完少頹多一百十五戶,二三間中完多頹少六戶,各布一疋,南部字內全家頹壓二十八戶,各錢二兩,完少頹多十九戶,各布一疋,北部字內全家頹壓二十九戶,各錢二兩,完少頹多二十一戶,二三間中完多頹少一戶,各布一疋,依例分給之意,敢啓。傳曰,知道。
上在昌德宮。停常參·經筵。
秋到記,儒生試取還內後,內閣·政院·玉堂·藥房口傳問安。答曰,知道。
李光文啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
備忘記,西北僉使崔萬里,車嶺僉使金道佺,兎城僉使李一倜,水口萬戶金致嶫,山羊會萬戶裴聖袗,雲寵萬戶王允澤,造山萬戶康鵬擧下直,各長弓一張·長箭一部·片箭一部·筒兒一箇賜給。
朴周壽啓曰,藥房提調·副提調,持湯劑來待矣。傳曰,封入。
傳于趙晉和曰,秋到記,當親臨,侍衛入直磨鍊。
金銑啓曰,今日殿座時,承旨當爲備員,左副承旨金逌根式暇,卽爲牌招,何如?傳曰,允。
傳于鄭元容曰,雲寶劍置之,出宮門路,以協陽門爲之。
傳于鄭元容曰,出宮門路,以貳極門爲之。
趙晉和啓曰,今此秋到記試官中,時無職名人,令該曹口傳付軍職,何如?傳曰,允。
吏曹口傳政事,以閔毅顯爲禁府都事。
兵曹口傳政事,副司果單柳訸。
李光文啓曰,行大司憲韓用鐸,掌令李祖馨牌不進,執義宋啓榦,掌令李致祜,持平黃基安在外,金裕憲未署經,監察茶時之意,敢啓。傳曰,知道。
以大司諫南履翼,獻納權傛,正言南周獻,掌令李祖馨牌不進罷職傳旨,傳于李光文曰,只推。
傳于趙晉和曰,秋到記,製述居首賦三下一進士李憲球,講居首略幼學白時亨,直赴殿試,製述之次三下二生員吳羽常,講之次略進士趙顯休,直赴會試,製述之次草三下進士李鼎臣,講之次略幼學尹致濩,給二分,製述之次次上進士李秉徽等二人,講之次略進士趙鎭晩等十人,竝令該曹,考例施賞。
傳于趙晉和曰,入格儒生,明日待令。
趙晉和,以禮曹言啓曰,以太廟秋展謁取稟草記。傳曰,望前望後擇入,以景慕宮秋展謁取稟草記。傳曰,太廟展謁日同爲磨鍊事,命下矣。展謁吉日,令日官池景泌推擇,則今七月望前望後,連値拘忌,只十八日爲吉云,以此日定行乎?敢稟。傳曰,明日爲之。
傳于趙晉和曰,宗廟展謁,明日爲之,景慕宮展謁,以元定日磨鍊。
趙晉和啓曰,明日,大駕詣宗廟入齋室後,王大妃殿·惠慶宮·嘉順宮問安,何承旨進去乎?敢稟。傳曰,左承旨進去。
傳于鄭元容曰,明日出宮內門路,以協陽門爲之。
傳于李光文曰,明日差早開門。
鄭元容,以兵曹言啓曰,今七月十四日,大駕詣宗廟展謁時,何營軍兵隨駕,何營軍兵留陣,禁軍及馬步軍,以幾番幾哨磨鍊,而餘軍留營,何以爲之乎?敢稟。傳曰,訓局步軍五哨,馬軍二哨,爲先後廂,禁軍二番隨駕,禁將率鄕軍一哨·騎士一番留陣,餘軍留營,置之可也。
又以都摠府言啓曰,今七月十四日,宗廟秋展謁時,侍衛·寶劍·守宮,當爲備員,而副摠管白東薳,以兼內乘進,韓致應未肅拜,二員未差,無以備員,令政院稟旨變通,仍令該曹,口傳差出,待下批牌招,以爲備員侍衛之地,何如?傳曰,允。
鄭元容啓曰,因都摠府草記,明日宗廟秋展謁時,侍衛·寶劍·守宮,當爲備員,而副摠管白東薳,以兼內乘進,韓致應未肅拜,二員未差,無以備員,令政院稟旨變通,仍令該曹,口傳差出,待下批牌招事,允下矣。合有變通之道,何以爲之?敢稟。傳曰,許遞。
兵曹口傳政事,以李魯益·李龍秀·尹尙圭·白東運爲副摠管。
趙晉和,以弘文館言啓曰,本館下番闕直,事甚未安,應敎洪起爕,校理朴孝成·李墷,副校理金鐮,修撰洪命周,副修撰姜浚欽,旣有只推之命,竝卽牌招,以爲推移入直之地,何如?傳曰,允。
以應敎洪起爕,校理朴孝成·李墷,副修撰姜浚欽牌不進罷職傳旨,傳于趙晉和曰,只推。
以副校理金鐮,修撰洪命周牌不進罷職傳旨,傳于趙晉和曰,只推。
甲戌七月十三日辰時,上詣仁政殿。秋到記,儒生分製講試取入侍時,行都承旨金銑,左承旨朴周壽,右承旨趙晉和,左副承旨金逌根,右副承旨鄭元容,同副承旨李光文,記事官李羲肇·李驥秀,記注官朴思彦·林景祚,檢校待敎李龍秀·李鶴秀詣閤。時至,啓外辦,上具翼善冠·衮龍袍,乘輿出協陽門,入仁政門,降輿陞座,命試官·儒生行禮,讀券官李肇源·李羲甲·鄭尙愚,對讀官李廷奎·李憲琦·金箕殷·徐憲輔,考官金蓍根·洪義浩,參考官金魯敬·金履載·李光憲·李鍾運·柳訸,以次行四拜禮,禮畢。上書下御題賦原泉混混放于四海,命還內後懸題,仍命今日製述,依春到記例,科次以入,降座乘輿,出仁政門,命元容曰,還宮門路,以賓陽門爲之,仍由肅章·建陽·銅龍·明政門,入賓陽門,出標信解嚴,還內。諸臣以次退出。
上在昌德宮。停常參·經筵。
大駕詣宗廟入齋室後,內閣·政院·藥房口傳問安。答曰,知道。
世子宮,遣宮官口傳問安。答曰,知道。
王大妃殿·惠慶宮·嘉順宮,遣承旨口傳問安。答曰,知道。
還內後,內閣·政院·藥房口傳問安。答曰,知道。
鄭元容啓曰,司僕寺內乘,來言捲簾,取稟,傳曰,捲三面。
朴周壽啓曰,臣以王大妃殿·惠慶宮·嘉順宮,問安進去,下直之意,敢啓。傳曰,知道。
朴周壽啓曰,藥房提調·副提調,持湯劑來待矣。傳曰,封入。
傳于趙晉和曰,禮房承旨,馳詣宗廟·景慕宮,奉審摘奸以來。
傳于趙晉和曰,入格儒生入侍。
李光文啓曰,卽者,義禁府都事來言,今日還宮時,駕側鳴錚罪人蔡柱永,移送秋曹云矣,敢啓。傳曰,知道。
趙晉和啓曰,玉堂上下番俱空,事甚未安,應敎洪起燮,校理朴孝成·李墷,副校理金鐮,修撰洪命周,副修撰姜浚欽,旣有只推之命,竝更牌招,以爲推移入直之地,何如?傳曰,允。
以應敎洪起燮,校理朴孝成·李墷,副校理金鐮,修撰洪命周,副修撰姜浚欽牌不進罷職傳旨,傳于趙晉和曰,只推。
趙晉和啓曰,副應敎未差,副校理李鍾運差祭,修撰宋應圭,副修撰李敬參在外,玉堂上下番俱空,議諡命下,已至多日,尙未擧行,事甚未安,應敎洪起爕,校理朴孝成·李墷,副校理金鐮,修撰洪命周,副修撰姜浚欽,旣有只推之命,竝卽牌招,以爲推移入直之地,何如?傳曰,允。
又啓曰,副應敎未差,副校理李鍾運差祭,修撰宋應圭,副修撰李敬參在外,應敎洪起爕,校理朴孝成·李墷,副校理金鐮,修撰洪命周,副修撰姜浚欽牌不進,玉堂上下番俱空,議諡命下,已至多日,尙不擧行,事甚未安,副應敎未差之代,政官牌招,開政差出,待下批仍卽牌招,何如?傳曰,允。
以應敎洪起爕,校理朴孝成·李墷,副校理金鐮,修撰洪命周,副修撰姜浚欽牌不進罷職傳旨,傳于趙晉和曰,只推。
李光文啓曰,明日次對,兩司當爲進參,除在外·未署經外,未肅拜·呈告人員,竝待開門牌招,何如?傳曰,允。
趙晉和,以奎章閣言啓曰,明日,卽書香閣秋孟朔大奉審日次,時原任閣臣,依節目進詣擧行之意,敢啓。傳曰,知道。
又以奎章閣言啓曰,尊經閣所奉列聖御製安寶次,奎章之寶請出之意,敢啓。傳曰,知道。
以咸鏡監司金履陽狀啓,長津府民家漂頹事,傳于朴周壽曰,聞甚矜惻,元恤典外,別加顧助事,分付。
以黃海監司趙鍾永狀啓,新溪等邑人物渰死,民家漂頹事,傳于朴周壽曰,聞甚矜惻,元恤典外,別加顧助,渰死人,如有生前身還布,竝蕩減事,分付。
以慶尙監司金魯應狀啓,咸安等邑民家漂頹,人物渰死事,傳于朴周壽曰,聞甚矜惻,元恤典外,別加顧助,渰死人,如有生前身還布,竝蕩減事,分付。
金銑,以司饔院監膳提調意啓曰,漁夫契貢人等呼訴內,霖雨之餘,江漲未退,設網屢日,擧皆空還,明日日下生鮮,將至闕供之境,願以活鷄,限捉得間,全數代封云,在前如此之時,曾有稟旨變通之事,而莫重御供,自下不敢擅便,惶恐敢啓。傳曰,全數代封。
鄭元容,以御營廳言啓曰,謹依下敎,今日擧動時,落馬駕前別抄郭完秀,嚴棍懲勵之意,敢啓。傳曰,知道。
甲戌七月十四日辰時,上詣宗廟。秋展謁擧動入侍時,行都承旨金銑,左承旨朴周壽,左副承旨金逌根,右副承旨鄭元容,同副承旨李光文,記事官李羲肇·李驥秀,記注官李昌瑞·林景祚,提學徐榮輔,檢校直閣李魯益,檢校待敎朴宗薰·李龍秀·李鶴秀,以次詣閤。時至,通禮跪啓請外辦,上具翼善冠·衮龍袍,乘輿出宣化門。藥房提調金蓍根,副提調朴周壽,進前奏曰,晩炎甚酷,侵早勞動,聖體,若何?上曰,一樣矣。仍出協陽門外。通禮請降輿乘輦,上降輿乘輦,由肅章門·進善門·敦化門,至宗廟門外,上降輦乘輿,入至齋殿門外,降輿入齋殿,改具冕服,出齋殿門,入自東神門,就板位,行四拜禮,仍詣殿內奉審訖。上曰,都承旨,進詣永寧殿,奉審以來,仍出神門,入幕次,展拜後,問安勿爲之事。出駕敎命元容書傳敎曰,諸司預備,改具翼善冠·衮龍袍,出乘輿。領議政金載瓚,左議政韓用龜,進駕前奏曰,早朝勞動,聖體,若何?上曰,一樣矣。載瓚曰,新秋展謁,克伸聖慕,而永寧殿之不爲親審,誠不勝下情抑鬱矣。上曰,行步適不便,故不得親審矣。仍出廟門,乘輦入敦化門·進善〈門〉·肅章門,至協陽門,降輦乘輿,出標信解嚴,還內。諸臣以次退出。
甲戌七月十四日辰時,上御熙政堂。入格儒生入侍時,右承旨趙晉和,記事官李驥秀,記注官李昌瑞·柳可均,進伏訖。上曰,史官分左右,儒生次次進前,可也。製講居首進士李憲球,幼學白時亨,之次儒生等十六人,一一進伏,奏姓名而退。上命分給賞紙。行四拜禮訖,命退,承史以次退出。
上在昌德宮。停常參·經筵。
藥房都提調金思穆,副提調朴周壽啓曰,太廟展謁,聖慕克伸,晩炎猶熾,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?惠慶宮氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。
王大妃殿·中宮殿·惠慶宮·嘉順宮,藥房口傳問安。答曰,知道。
世子宮,口傳問安。答曰,知悉。
鄭元容以都摠府言啓曰,今日入直內三廳,武兼禁軍及軍兵等,中日習射技放,請出標信。傳曰,知道。
又啓曰,行大司憲韓用鐸,掌令李祖馨牌不進,執義宋啓榦,掌令李致祜,持平黃基安在外,持平金裕憲未署經,監察茶時之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
傳于鄭元容曰,大臣·備局堂上引見。
朴周壽啓曰,藥房都提調·副提調,持湯劑來待矣。傳曰,封入。
金銑啓曰,吏曹判書李肇源,參判李好敏,參議徐有聞牌不進推考傳旨及罷職傳旨,今方捧入,而開政命下之後,如是違牌,事甚未安,判書·參判,竝更牌招,何如?傳曰,允。參議只推,一體牌招。
備忘記,別害僉使權思奎下直,長弓一張·長箭一部·片箭一部·筒兒一箇賜給。
傳于鄭元容曰,一內禁軍西北別付料試射,明日當親臨春塘臺爲之,該房知悉。
以大司諫南履翼,獻納權傛,正言南周獻,掌令李祖馨牌不進罷職傳旨,傳于鄭元容曰,只推。
金銑啓曰,吏曹判書李肇源,參判李好敏,參議徐有聞牌不進推考傳旨及罷職傳旨,今方捧入,而開政命下,已至經宿,如是違牌,事甚未安,判書·參判,竝更牌招,何如?傳曰,允。參議只推,一體更爲牌招。
又啓曰,吏曹判書李肇源,參判李好敏再牌不進推考傳旨,今方捧入,而開政命下,已至經宿,連事違召,無意承膺,揆以事體,誠極未安,參議徐有聞陳疏,判書·參判,所當更請牌招,而係是一日三牌,何以爲之?敢稟。傳曰,更爲牌招。
又啓曰,吏曹判書李肇源,參判李好敏三牌不進推考傳旨,今方捧入,而開政命下之後,連事違召,無意承膺,揆以事體,極爲未安,參議徐有聞受由,判書·參判,所當更請牌招,而係是一日四牌,何以爲之?敢稟。傳曰,更爲牌招。
以應敎洪起爕,校理朴孝成·李墷,副修撰姜浚欽再牌不進罷職傳旨,傳于趙晉和曰,只推。
以副校理金鐮,修撰洪命周牌不進罷職傳旨,傳于趙晉和曰,只推。
以全羅監司金啓溫狀啓,務安縣監林景鎭,以羅州牧覆檢官,謂有身病,不爲擧行,爲先罷黜,其罪狀,令攸司稟處事,傳于金銑曰,令該曹口傳差出,催促下送。
吏曹口傳政事,以崔秀俊爲務安縣監。
以黃海監司趙鍾永狀啓,兎山等邑民家漂頹,人物渰死事,傳于朴周壽曰,聞甚矜惻,元恤典外,別加顧助,渰死人,如有生前身還布,竝蕩減事,分付。
趙晉和,以奎章閣言啓曰,臣等進詣書香閣,御眞展奉,奉審無頉,而奉謨堂及閣內諸處,亦爲無頉之意,敢啓。傳曰,知道。
又以奎章閣言啓曰,景慕宮望廟樓,今望奉審,無頉之意,敢啓。傳曰,知道。
又以內醫院都提調意啓曰,提調金蓍根,今日問安,不爲仕進,卽爲牌招,何如?傳曰,允。
鄭元容,以都摠府言啓曰,副摠管張鉉宅,以御營中軍軍兵等,中日試射放事,南小營晝仕出去之意,敢啓。傳曰,知道。
又以兵曹言啓曰,今七月十八日,大駕詣景慕宮展謁時,何營軍兵隨駕,何營軍兵留陣,禁軍及馬步軍,以幾番幾哨磨鍊,而餘軍留營,何以爲之乎?敢稟。傳曰,訓局步軍三哨,禁御兩營·鄕軍各一哨,爲先後廂,馬軍二哨,禁軍二番隨駕,禁將率鄕軍一哨,馳士一番留陣,留營置之可也。
又以兵曹言啓曰,五衛將權師億,身病猝重,勢難供職,呈狀乞遞,恃寨僉使崔采雲老母,今年八十五歲,法不當遠離赴任云,竝改差,何如?傳曰,允。
又以兵曹言啓曰,卽接東道參軍李雨元牒報,則御營廳所授惠化門北邊第六城廊近處體城五間許頹圮云,爲先令繕工監,把子圍排,分授軍門,急速修築,而把守軍兵,亦令該軍門,量宜定送,限改築間,嚴加守直之意,分付,何如?傳曰,允。
又以御營廳言啓曰,本廳字內惠化門北邊第六城廊近處體城五間許頹圮處,令繕工監,把子圍排,分授軍門,卽速修築,而把守軍兵,亦令該軍門,量宜定送事,自兵曹草記矣,修築則今方擧行,而出番鄕軍二十名,將官率領,限改築間,輪回嚴加把守之意,敢啓。傳曰,知道。
吏曹參議徐有聞疏曰,伏以臣,以器則材力緜薄,不堪任使,以迹則窮鄕蟄伏,便成聾瞶,雖尋常百執事之末,不足備數,加以蒲柳之質已衰,狗馬之疾常苦,旅進旅退,殆若鳧雁之去來,榮塗一步,復何念到,而至於見職,尤豈有一半分堪承之望哉?只緣大政當前,貶坐隔日,不敢以區區去就,仰煩崇嚴,怵畏義分,叩謝恩命,徒以趨走而爲恭,未暇廉防之自持,撫躬踧踖,滿心慙恧,又因長亞之有故,未免代斲而副急,政席與聞,尙宜逡巡,緊任差擬,豈不汰濫,第伏念,六官之職,皆有佐貳,而至若天官,則名雖參佐,責重甄拔,通塞之際,或有可否,激揚之政,亦相評論,苟非通鍊之材,明達之識,則莫宜居之,臣性本疎迂,行且冥,近又多年鄕居,全昧物情,同朝面目,多不省識,官方格例,茫未分曉,以此貌樣,豈可因仍蹲冒,自取負乘之譏也?臣荷兩朝陶甄之澤,與天無極,平日之所自矢者,一心夷險,仰報涓埃,而量力當進,不勝則止,臣豈敢循襲故常,强作例讓,以求一時之觀美也哉?況今才彦濟濟,布列淸朝,乃以如臣無似,冒居匪據,不念妨賢之戒,此尤臣難進之一端也,且臣素患伏暑,添以感冒,頭疼而寒熱交作,胸痞而飮啖全却,委頓床笫,不省四到,目下形症,有非時日之可愈,虛縻職名,屢犯違傲,萬萬惶懍,今於召牌之下,末由蠢動,玆敢疾聲仰籲,悉暴衷懇。伏乞天地父母,俯垂矜諒,亟許鐫改臣所帶職名,以重公器,以安微分,不勝大願。臣無任云云。省疏具悉。爾其勿辭,調理察職。
甲戌七月十五日卯時,上御熙政堂。藥房入診,大臣·備局堂上,引見同爲入侍時,都提調金思穆,副提調朴周壽,記事官李羲肇,記注官李昌瑞·柳可均,檢校待敎李鶴秀,領府事李時秀,以次進伏,別待令戶曹參議洪旭浩,司饔主簿權以中,長興主簿李命運,醫官吳千根·李漢臣·趙宗協·吳仁豐·卞之錞·劉賢基,以次進伏楹外訖。時秀等曰,數日則秋意頗多,聖體,若何?上曰,一樣矣。時秀等曰,寢睡·水刺之節,何如?上曰,一樣矣。時秀等曰,王大妃殿氣候,何如?上曰,各殿宮氣候一樣矣。仍命入診,旭浩·以中·宗協,以次診候訖,退伏奏曰,脈候六部調均矣。思穆曰,近日諸節,詳細下敎,然後湯劑可以議定矣。上曰,別無可敎矣。時秀曰,潦炎纔退,涼意頓生,寢睡一樣安穩乎?思穆曰,夜刻漸長,寢睡果至幾更乎?上曰,至三四更矣。時秀曰,臣之未克承候,已過數再日次矣。今來仰瞻天顔,勝於前日,諸節亦益勝乎?上曰,然矣。思穆曰,三明日動駕,臣固當陪進,而京鄕往來之餘,有難以鞍馬驅馳,特許臣從便進參於行禮之班,是爲切望。上可之,仍命次對入侍。羲肇承命出傳,與右副承旨鄭元容,記事官李驥秀,事變假注書安亨鎭,領議政金載瓚,左議政韓用龜,行知中樞府事南公轍,行兵曹判書朴宗來,知中樞府事李堯憲,行護軍鄭尙愚,訓鍊院都正李溏,韓陵君李海愚,行護軍金魯敬·李羲甲·金基厚,偕入進伏訖。載瓚等曰,昨日勞動之餘,聖體,若何?上曰,一樣矣。載瓚等曰,昨伏承足部不便之敎矣,過夜更何如?上曰,別無所損矣。載瓚等曰,王大妃殿氣候,何如?上曰,各殿宮氣候一樣矣。仍命次對爲之。思穆曰,監煎時至,臣等則先退矣。時秀曰,藥房先退,臣亦隨退矣。上命退,時秀等退出。載瓚曰,諸道道·帥臣秋操稟啓,今已齊到,而畿輔·三南,秋事幾判,民勢方棘,西北三道,俱被水災,大違始望,關東一路,荐歉之餘,民邑未蘇,此時行操,有非遇歉紓民之意,戎政雖難久停,民情宜先曲恤,今秋各道三都水陸諸操巡歷巡點,竝令停免,官鎭門聚點,賑邑外勿以停操,一或弛心,俾各惕謹擧行,覆審考講,各樣都試,依例設行之意,分付,何如?上曰,依爲之。出擧條載瓚曰,被災四道,目下民情,已切悶急,秋後事勢,從可推知,災歲奠民之政,紓力爲先,而遠民切骨之弊,專在屯稅,京差四出,侵徵百端,遇歉之民,尤何以支保乎?四道所在各宮房·各司·各營,屯土收稅,今年則竝令勿送京差,自本道惟從農形實狀,一一均執,如期上送,如是而若或有稱以京差,冒禁橫徵之弊,則道臣隨卽査發,直爲刑配之意,先期嚴飭,何如?上曰,依爲之。出擧條載瓚曰,卽見前京畿監司李存秀擧條,則以爲,畿邑逋穀之最多者,砥平爲一萬一千二百石零,楊根爲一萬七百石零,積城爲八千石零,陽城爲五千五百石零,陽智爲五千七十石零,麻田爲三千九百石零,竹山爲三千四百石零,合七邑各穀爲四萬七千七百石零矣。積逋成痼,已至難醫,雖竭民力蕩吏産,充完無路,量其邑力,限其年數,則猶可次次收捧,而謂以公穀至重,不思變通,則吏益售奸,逋日益添,其中區別其吏逋·面逋,吏逋則廳徵,面逋則面徵,而犯逋之類,無論吏奴與面任,石數最多者,施以當律,其次依昨年廟堂行會,竝施絶島爲奴之律事,請令廟堂稟處矣。七邑五萬石積逋,此非一年二年之故,而道臣邑倅,若果嚴法令謹典守,則豈至於若是蕩然乎?今已上聞之後,尤不可以事在旣往,置而不論,令本道査出始逋年條,前後道臣,捧現告竝罷職,各該守令,令該府拿問照律,犯逋之最多者,詳覈啓聞,卽用極律,次犯,一依年前行會,各施爲奴之典,而道內逋穀,初不能嚴督收捧,乃以限年之請,遽然上徹,大非重糴政嚴逋法之意,前道臣,亦姑從重推考,收逋之政,固當隨卽準捧,不容少緩,而第荐歉之餘,又値全歉,五萬石之當年內畢捧,其勢誠難,且舊逋分年,旣有近例,令新道臣,更察民勢緩急,石數多寡,分定年限,啓聞之後,更爲稟處,何如?上曰,依爲之。出擧條載瓚曰,卽見前京畿監司李存秀擧條,則以爲,坡州一邑,百弊蝟集,而該牧以履歷之窠,到任之後,知其邑勢之難以着手,初不專心治政,反以遞免爲幸,故雖有聲績者,及到此邑,皆無久計,限蘇弊間,勿以赴任,許用履歷,遭故及應避遞去者外,必令準五考始許履歷,則庶有益於爲治之道,而事係變通,請令廟堂稟處矣,職是防禦,邑則弊局,故只得履歷,便圖規避,果如道臣所奏,誠極絶駭,然而亦不必以此一邑,別爲定式,若於此後,或不專意邑事,輒思圖遞,則不但竝削履歷,下該府卽施投印之律,道臣若不曲循,初何敢爲遞避之計乎?一體嚴飭於道臣,何如?上曰,依爲之。出擧條載瓚曰,戶曹判書李相璜,日前筵奏申飭之後,尙不行公,今日賓對,亦爲懸病不參,臺言旣是風傳,本事況且落空,尤無可引之義,則今當災荒溢目,事務當頭,此豈言私求遞之時乎?從重推考,牌招察任,何如?上曰,依爲之。出擧條載瓚曰,近日玉堂,有除輒違,便成一副時義,無他情勢,惟事違傲,上下番俱空,亦已多日,而每見朝紙,則玉堂牌不進,便成日課,出場無期,苟有朝綱,寧容乃爾,無端違牌諸玉堂,竝施不敍之典,何如?上曰,依爲之。出擧條載瓚曰,頃以咸鏡監司瓜滿代,待畢賑狀啓上來後,差出之意,筵稟,而追見農形登聞,北邑水災,極不尋常,此後形止,未知其果將何如?已萬萬憂悶,且嶺南移粟,勢所不免,故至令預備以待,若使道臣,此時交遞,則必多掣礙難處之端,平安兵使,亦已箇滿,而本營蕩殘,甚於列邑,借得公貨,別添營還,以爲限年取殖,略補支放之地,而設施之初,難付生手,咸鏡監司金履陽,平安兵使李元植,竝限今年仍任,何如?上曰,依爲之。出擧條載瓚曰,日前以兩西穀十萬石,令戶惠廳貿取之意,筵奏允下矣。西路秋成,比他稍早,及時貿置,不可虛徐,但戶惠廳事勢,果難專當擧行,尙不得拮据下送云,誠爲悶甚,戶惠廳外,京外有裕衙門,亦爲從便分排,以爲合力貿取之地,何如?上曰,依爲之。出擧條載瓚曰,上護軍朴崙壽,備堂還差,使之察任,何如?上曰,依爲之。出擧條上曰,大臣就座,諸宰有奏事乎?公轍曰,無矣。元容曰,今日賓對,兩司無一人進參,事甚未安,違牌諸臺,竝推考,何如?上曰,依爲之。出擧條上命大臣先退,載瓚等退出。又命退,承史以次退出。
上在昌德宮。停常參·經筵。
自辰時至人定,灑雨下雨,測雨器水深三寸二分。
自人定至夜五更,灑雨下雨,測雨器水深八分。
李光文啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
備忘記,靑水萬戶白宗喆下直,長弓一張·長箭一部·片箭一部·筒兒一箇賜給。
朴周壽啓曰,藥房提調·副提調,持湯劑來待矣。傳曰,封入。
傳于鄭元容曰,雨勢如此,試射勿爲開場。
金銑啓曰,吏曹判書李肇源,參判李好敏四牌不進推考傳旨,今方捧入,而開政命下,已至經宿,連事違召,終不承膺,事體所在,萬萬未安,判書·參判,所當更請牌招,而係是一日五牌,何以爲之?敢稟。傳曰,更爲牌招。
金銑啓曰,吏曹判書李肇源,參判李好敏牌不進推考傳旨,今方捧入,而開政命下,已至多日,一向違召,無意承膺,事體所在,誠極未安,判書·參判,更爲牌招,何如?傳曰,允。
趙晉和啓曰,玉堂上下番俱空,事甚未安,副校理李鍾運,卽爲牌招入直,何如?傳曰,允。
以副校理李鍾運牌不進罷職傳旨,傳于趙晉和曰,只推。
趙晉和啓曰,玉堂上下番俱空,已至多日,事甚未安,副校理李鍾運,旣有只推之命,與今日政新除授玉堂,竝待下批,一體牌招,以爲推移入直之地,何如?傳曰,允。
傳于金銑曰,稷山縣監洪世周,高陽郡守相換,副司果金在三復職。
金銑,以吏曹言啓曰,稷山縣監洪世周,高陽郡守相換事,命下矣。高陽郡守閔師寬,前任始興縣令時,解由方在未出中,何以爲之?敢稟。傳曰,勿拘。
李光文啓曰,行大司憲韓用鐸,掌令李祖馨牌不進,執義宋啓榦,掌令李致祜,持平黃基安在外,金裕憲未署經,監察茶時之意,敢啓。傳曰,知道。
以大司諫南履翼,獻納權傛,正言南周獻,掌令李祖馨牌不進罷職傳旨,傳于李光文曰,只推。
李光文啓曰,卽者,刑曹郞廳來言,擊錚罪人捧供,不得過三日,曾有定式,而判書金在昌,以前任京畿監司事,方在待勘中,次堂例不得擧行云,何以爲之?敢稟。傳曰,次堂擧行。
金銑,以吏批言啓曰,玉堂東壁,今當差出,而前望中無故之人,只有二人,故以二望擬入之意,敢啓。傳曰,知道。
有政。吏批,判書李肇源牌不進,參判李好敏進,參議徐有聞受由,右承旨趙晉和進。啓曰,判書李肇源牌招不進,參議徐有聞受由,小臣獨政未安,何以爲之?敢稟。傳曰,仍爲之。以金箕殷爲副應敎,李鍾穆·曺錫正爲校理,李瀅夏爲修撰,申在植爲副修撰,李東煥爲兼弼善,朴崙壽爲右參贊,柳爲同敦寧,朴宗慶爲判義禁,李肇源爲知經筵,鄭熙祚爲禮曹佐郞,朴熙顯爲兵曹佐郞,金在三爲敦寧主簿,申在陽爲兵曹佐郞,李晉淵爲東學敎授,趙民和爲南學敎授。咸鏡監司金履陽限今年,仍任事承傳。成均博士二單朴榮顯·韓發翼,承文博士單梁在孟,軍器直長單林鳳宇,奉事單金廷九,副奉事單文虎雲,參奉單李光禮,奉常奉事單洪龍圭,中學訓導單林正起,東學訓導單朴齊輝。稷山縣監洪世周,高陽郡守閔師寬相換,左參贊朴崙壽,右參贊趙德潤。
兵批,行判書朴宗來進,參判柳病,參議鄭景祚入直,參知李德昇病,左副承旨金逌根進。以金柱日爲僉知,洪理燮·林述祚爲五衛將,李述模爲翊衛,李存敬爲群山僉使,李三福爲恃寨僉使,兪應煥爲北評事,金守光爲鎭東萬戶。平安兵使李元植限今年,仍任事承傳。黃土歧權管單康萬基,護軍單宋祥濂,副護軍單洪理爕。
鄭元容,以備邊司言啓曰,卽見全羅監司金啓溫狀啓,則以爲,選武馬兵都試及公都會,固是應行之事,而秋事已判大無,今若不思變通,則擧子齎糧,試邑供億之弊,必倍於常年,特許退行於明秋事,請令廟堂稟旨分付矣,都試公都會,遇歉退行,旣多已例,依狀請許施,何如?傳曰,允。
李光文,以義禁府言啓曰,全羅監司金啓溫狀啓內,務安監監林景鎭,爲先罷黜,其罪狀,令攸司稟處事,啓下矣。林景鎭時在任所,依例發遣府羅將,拿來,何如?傳曰,待待命拿囚。
鄭元容,以摠戎廳言啓曰,本廳哨官金儞根,身病猝重,勢難察任,改差,何如?傳曰,允。
甲戌七月十六日卯時,上詣春塘臺。一內禁軍·西北別付料試射入侍時,行都承旨金銑,左承旨朴周壽,右承旨趙晉和,左副承旨金逌根,右副承旨鄭元容,同副承旨李光文,記事官李羲肇·李驥秀,記注官林景祚·朴思彦,檢校待敎李鶴秀,以次侍立訖。上具翼善冠·衮龍袍,乘輿出協陽門,由建陽·銅龍,至光德門。宣傳官跪啓稟鳴金小吹打,入靑陽門,啓稟鳴金吹打止,至作門外,放信砲三聲,開作門。上降輿陞座,吹打作止。令兵曹判書朴宗來,以軍禮見,次宣傳官行參現禮,次武藝別監·軍牢·巡視手·內吹,各分班叩頭。命起去應退,宣傳官跪啓稟聚官軍號令放信砲。上曰,聚官軍則還內後爲之。宣傳官稟試射矢數。上曰,依例擧行,可也。仍降座乘輿,出靑陽門,由銅龍·建陽,入協陽門。惠慶宮進服加味異功散停止,加味正氣散,調蘇合元三丸,一貼煎入事。出榻敎上還內。諸臣以次退出。
上在昌德宮。停常參·經筵。
自辰時至酉時,灑雨下雨,測雨器水深二分。
惠慶宮進服加味正氣散前方中,去蘇合元,一貼煎入事,榻前下敎。
鄭元容啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
又啓曰,來二十一日朝參日次矣,敢稟。傳曰,停。
趙晉和啓曰,來二十一日輪對日次矣,敢稟。傳曰,當次人受點,後日次待令。
鄭元容啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
朴周壽啓曰,藥房三提調持湯劑來待矣。傳曰,封入。
以副校理李鍾運再牌不進罷職傳旨,傳于趙晉和曰,只推。
金銑啓曰,明日大駕詣景慕宮入齋室後,王大妃殿·惠慶宮·嘉順宮問安,何承旨進去乎?敢稟。傳曰,同副承旨進去。
鄭元容啓曰,卽者義禁府都事來言,時囚無得過三日滯囚,曾有定式矣。時囚罪人兪武煥·李勖·趙斗錫,當爲議處,而判義禁朴宗慶未肅拜,次堂例不得擧行云,判義禁朴宗慶,卽爲牌招,以爲開坐之地,何如?傳曰,允。
又啓曰,判義禁朴宗慶牌不進推考傳旨,今方捧入,而開坐命下之後,如是違召,事甚未安,更爲牌招,何如?傳曰,允。
又啓曰,行大司憲韓用鐸,掌令李祖馨牌不進,執義宋啓榦,掌令李致祜,持平黃基安在外,金裕憲未署經,監察茶時之意,敢啓。傳曰,知道。
以大司諫南履翼,獻納權傛,正言南周獻,掌令李祖馨牌不進罷職傳旨,傳于鄭元容曰,只推。
以副應敎金箕殷,校理李鍾穆,副校理李鍾運,副修撰申在植牌不進罷職傳旨,傳于趙晉和曰,只推。
以修撰李瀅夏牌不進罷職傳旨,傳于趙晉和曰,只推。
趙晉和啓曰,玉堂上下番俱空,議諡命下,已至多日,尙不擧行,事甚未安,副應敎金箕殷,校理李鍾穆,副校理李鍾運,修撰李瀅夏,副修撰申在植,旣有只推之命,竝卽牌招,以爲推移入直之地,何如?傳曰,允。
以副應敎金箕殷,校理李鍾穆,副修撰申在植牌不進罷職傳旨,傳于趙晉和曰,只推。
傳于鄭元容曰,明日出宮內門路,以協陽門爲之。
傳于金逌根曰,明日差早開門。
金逌根啓曰,狀啓封進,何等審愼,而卽伏見忠淸監司趙貞喆雨澤及守令到任邊將罷黜狀啓,則不善封褁,致此雨水之透濕,事極未安,原狀啓所當還下送,而係是農形急務,故雖不得不捧入,不可無警,推考,何如?傳曰,允。
趙晉和,以侍講院言啓曰,新除授弼善趙民和自鄕上來云,卽爲牌招察任,何如?傳曰,允。
又以禮曹言啓曰,卽接英陵官員所報內,本陵主脈沙汰處,長爲百餘把,廣爲二三把,曲墻後至近之地,又有沙汰,長爲三十五把,廣爲二把,此是年年汰落,今夏雨水,尤爲闊大云。寧陵官員所報內,本陵局內汰落爲七處,而曲墻西邊四十餘步之地,長爲五十把,廣爲五六把,肩胛百餘步處,長五十把,廣四五六把,外靑龍二處,長或爲二三十把,廣至二三把,外白虎三處,長或爲七八十把,或二三十把,廣至四五六把,今夏大雨後,漸致闊大云矣。今此汰落諸處,俱是緊要,所重有在,則補土之節,恐不容少緩,依前例,令地方官驪州牧使,詳細奉審後狀聞,以爲稟處之地,何如?傳曰,允。
鄭元容,以御營廳言啓曰,去夜初更量,幼學朴長德犯夜被捉,依例移送秋曹之意,敢啓。傳曰,知道。
又以武臣堂上朔試射試官意啓曰,今日試射時,資憲韓大順,嘉義鄭性默,無緣不參,依承傳罷職,何如?傳曰,允。
又以刑曹言啓曰,因御營廳啓辭,去夜初更量犯夜幼學朴長德,移送秋曹事,命下矣。朴長德依更數,決笞三十度,放送之意,敢啓。傳曰,知道。
上在昌德宮。停常參·經筵。
上詣景慕宮入齋室後,內閣·政院·玉堂·藥房口傳問安。答曰,知道。
世子宮,遣宮官問安。答曰,知道。
王大妃殿·惠慶宮·嘉順宮,遣承旨問安。答曰,知道。
展拜後,內閣·政院·玉堂·藥房口傳問安。答曰,知道。
還內後又問安。答曰,知道。
鄭元容啓曰,司僕寺內乘來言,捲簾,取稟。傳曰,捲三面。
金銑啓曰,同敦寧柳除拜後過三日不爲出肅,依定式推考警責,仍卽牌招察任,何如?傳曰,允。
李光文啓曰,臣以王大妃殿·惠慶宮·嘉順宮問安進去,下直之意,敢啓。傳曰,知道。
朴周壽啓曰,藥房提調·副提調持湯劑來待矣。傳曰,封入。
注書李羲肇病,代以鄭知容爲假注書。
趙晉和,以弘文館言啓曰,本館上番闕直,事甚未安,副應敎金箕殷,校理李鍾穆,副校理李鍾運,副修撰申在植,旣有只推之命,竝卽牌招,以爲推移入直之地,何如?傳曰,允。
以副應敎金箕殷,校理李鍾穆,副校理李鍾運,副修撰申在植牌不進罷職傳旨,傳于趙晉和曰,只推。
趙晉和,以弘文館言啓曰,本館上番闕直,事甚未安,金箕殷等旣有只推之命,竝卽牌招,以爲推移入直之地,何如?傳曰,允。
李光文啓曰,義禁府都事來言,今日還宮時,駕側鳴錚罪人驪州居童蒙金聖吉,移送秋曹云矣,敢啓。傳曰,知道。
鄭知容有頉,代以趙忠植爲假注書。
以黃海監司趙鐘永狀啓,平山府民家漂頹事,傳于朴周壽曰,聞甚矜惻,原恤典外,別加顧助事,分付。
鄭元容,以兵曹言啓曰,今此合慶慶科殿試時,直赴殿試人平安兵營別武士金致福·文景煥·朴龍鶴·金躍坤,忠淸監營選武軍官金弘模,忠淸兵營馬兵柳興得,直赴會試人北兵營馬兵李孝植,慶尙左兵營別騎衛朴禧祥,南兵營武學鄭應臣等不赴委折詳査稟處事,草記蒙允後,關問於各該道帥臣處矣。卽接平安監司鄭晩錫,忠淸監司趙貞喆,前北兵使安橚,南兵使李石求,慶尙左兵使李春英回牒,則直赴殿試人金致福等四人,晩時發行,金弘模·柳興得等二人,上來之路,身病猝重,未及應試云,而今番式年應試參榜直赴會試人李孝植·朴禧祥,病不赴試,竝依例勿施,鄭應臣作故云,竝與李孝植·朴禧祥所授帖文,收聚爻周,何如?傳曰,允。
又以兵曹言啓曰,內吹螺赤及龍虎營兼內吹等今秋等習角賞格木,謹依判下別單,分等施賞之意,敢啓。傳曰,知道。
又以訓鍊都監言啓曰,本局兼內吹今秋等習角賞格,依啓下單子,木綿各二疋施賞之意,敢啓。傳曰,知道。
又以禁衛營言啓曰,謹依本營兼內吹今秋等習角賞單啓下,李鳳燁等十一名處,木綿各二疋施賞之意,敢啓。傳曰,知道。
又以御營廳言啓曰,本廳兼內吹今秋等習角賞格,謹依啓下單子,李禧哲等十一名處,各木二疋施賞之意,敢啓。傳曰,知道。
李光文,以義禁府言啓曰,忠淸監司趙貞喆狀啓內,安興鎭僉使李翼鉉,爲先罷黜,其罪狀令攸司稟處事,啓下矣。李翼鉉時在任所,依例發遣府書吏,交代後拿來,何如?傳曰,待待命拿囚。
禁府啓目,赤梁僉使朴禎模原情云云。傳旨問目內辭緣,泛稱遲晩,刑推得情,何如?判付啓,除刑推議處爲良如敎。又啓目,江陵前府使權烒原情云云。問目內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付啓,依允。又啓目,三水前府使尹彦喆原情云云。問目內辭緣,泛稱遲晩,所當請刑是白乎矣,曾經都摠都事,勿爲請刑,載在大典通編,議處,何如?判付啓,依允。又啓目粘連,啓下是白有亦,向前兪武煥·李勖等亦,隨率更卒,此加彼減,至有現捉於點軍入送之際,矇不覺察之罪,在所難免,竝只以此照律,何如?判付啓,依允。又啓目粘連,啓下是白有亦,向前趙斗錫亦,行巡法意,何等嚴重,而過限報更,事極稽忽,以此照律,何如?判付啓,依允。
甲戌七月十八日卯時,上詣景慕宮。秋展謁擧動入侍時,行都承旨金銑,左承旨朴周壽,右承旨趙晉和,左副承旨金逌根,右副承旨鄭元容,同副承旨李光文,記事官李羲肇·李驥秀,記注官朴思彦,柳可均,直提學金履喬,檢校直閣李魯益,檢校待敎朴宗薰·李龍秀·李鶴秀,以次侍立。時至,通禮跪啓請外辦,上具翼善冠·衮龍袍,乘輿出宣化門,藥房提調金蓍根,副提調朴周壽進前奏曰,雨餘過冷,侵早勞動,聖體,若何?上曰,一樣矣。寢睡·水刺之節,何如?上曰,一樣矣。仍出協陽門,通禮請降輿乘輦,上乘輦,由肅章·進善,出敦化門,至宗廟前降輦,而過至宮門外,降輦乘輿,入齋室。少頃,請外辦,上改具冕服,出至神門,銑進圭,上執圭就板位,行再拜禮,入廟內奉審,還至神門,釋圭,銑跪受圭,上入齋室,命晉和曰,望廟樓展拜,置之。又命元容曰,諸司預備,上改服,乘輿出宮門,降而乘輦,至宗廟前如初,入敦化門。命元容曰,還宮內門路,以賓陽門爲之。仍由進善·肅章·建陽·銅龍·集禮·明政,入賓陽門,出標信解嚴,還內,諸臣以次退出。
上在昌德宮。停常參·經筵。
趙晉和啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
金銑啓曰,左副承旨金逌根,右副承旨鄭元容,今日不爲仕進,竝卽牌招,何如?傳曰,允。
朴周壽啓曰,藥房提調·副提調持湯劑來待矣。傳曰,封入。
趙晉和啓曰,三皇忌辰日親行望拜禮,前期一日以稟事,曾有受敎矣。今二十一日神宗皇帝忌辰日親行望拜禮,何以爲之?敢稟。傳曰,當日遣承旨奉審。
鄭元容啓曰,行大司憲韓用鐸,掌令李祖馨牌不進,執義宋啓榦,掌令李致祜,持平黃基安在外,金裕憲未署經,監察茶時之意,敢啓。傳曰,知道。
以大司諫南履翼,獻納權傛,正言南周獻,掌令李祖馨牌不進罷職傳旨,傳于鄭元容曰,只推。
以左副承旨金逌根牌不進罷職傳旨,傳于金銑曰,只推。
趙晉和,以弘文館言啓曰,新除授校理曺錫正,時在京畿驪州地,經筵入番事緊,請斯速乘馹上來事,下諭。答曰,依啓。
以校理李鍾穆,副校理李鍾運,副修撰申在植再牌不進罷職傳旨,傳于趙晉和曰,只推。
以副應敎金箕殷牌不進罷職傳旨,傳于趙晉和曰,只推。
趙晉和,以弘文館言啓曰,本館上番闕直,事甚未安,副應敎金箕殷,校理李鍾穆,副校理李鍾運,副修撰申在植旣有只推之命,竝卽牌招,以爲推移入直之地,何如?傳曰,允。
趙忠植有頉,代以李鳳純爲假注書。
鄭元容,以訓局·禁營·御營言啓曰,訓鍊都監字內曜金門北邊宮墻內面一間許頹圮處,今七月二十日爲始,三營合力改築之意,敢啓。傳曰,知道。
領府事李時秀疏曰,伏以,淸廟閟宮,禮成秋謁,積雨新晴,鑾蹕萬安,宸誠展拊時之慕,群情切瞻旄之喜,臣聞人臣之乞身而退者,其義不一,量己量時,自知其力不勝任則退,憂畏簡書,踪跡不安於朝則退,恬於進取,果於斂退,矯矯亢爽,超然自拔於急流之中者亦有之,雖其事不同,而要皆隨所遇而安於義也,不待年至病痼,決意而退,人主許之,後世美之,亦以其合於義故也。若臣者,本非擔重之具,又無需世之才,擬之百執事,無一可堪,而荷兩朝不世之遇,內外歷揚,至忝公孤之列,其於量己之義,已遠矣。通籍四十二年,躋顯秩而受重寄者,恰過其半,無一事稱塞而報效,徒積尸素僨誤之罪,而聖恩寬大,不加之誅,同朝忠厚,獲免於惠文之彈,翺翔周行,優游散班,初無踪跡之不安矣。懷祿保位,鍾鳴漏盡,蕭颯短髮,已不盈握,雖自諉以感激戀結,不忍便訣,而每想古人勇退之風,未嘗不懣然慙恨,於是三者,臣無一焉。顧臣所以披肝瀝血,仰首鳴號,冀遂其至願者,衰病之已痼也,大防之難越也,痰眩貞疾,不敢屢瀆。今之扶曳蹩躄者,虛殻殘骸耳,其形已朽,其精已消,奄奄床玆,作一未冷之尸,尙可以整袍笏趨殿陛,强比夙夜之諸賢乎?又可以運智慮贊謨猷,與聞廊廟之籌劃乎?況禮經常典,其限截然,持此決難强策之軀,違禮經而壞常典,漫無所補,玷辱朝端,街童指點,士友譏議,是不但爲臣一身之廉愧,得不仰累聖主禮使之政乎?月前聖批,以此時決不捨卿爲敎,我殿下以臣任使之日舊,不欲遽捨,有此靳許,眷顧德意,臣誠感泣,而自念樗散,雖昔盛壯之時,其進退行藏,無足輕重於當世,今於癃殘垂盡之年,許以優禮,聽其退休,在明廷何損於秋毫乎?且臣謝事,非江湖山林長往遐遯之計也,特不過丐得三字華銜,以侈餘生之寵光,瞻依城闕,時奉起居,毋廢吉月朝衣之古禮而已。我聖上前後禮遇臣軫恤臣之隆渥殊數,豈不有始有終,而臣亦仰藉明旨,俯追先武,得免爲遲廻貪戀,醉生夢死之人,粗保其晩暮身名,則是眞所謂臣主俱榮,而不爲無助於聖朝風勵之治。倘我殿下,少垂容光之照,則必不以臣言爲汰且僭矣,玆敢齋沐治疏,申控聰聽。伏乞聖上,曲賜諒察,深加憫念,特許臣休致之請,以存大防,以副至願,則天地生成之澤,臣敢不隕結以報?臣無任云云。答曰,省疏具悉卿懇。卿於此時,不補寡躬,如是辭巽,萬萬過矣,勿辭。仍傳于趙晉和曰,此批答,遣史官傳諭于領府事。
上在昌德宮。停常參·經筵。
藥房都提調金思穆,提調金蓍根,副提調朴周壽啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?惠慶宮氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。
王大妃殿·中宮殿·惠慶宮·嘉順宮,藥房口傳問安。答曰,知道。
世子宮口傳問安。答曰,知悉。
鄭元容啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
又啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
金銑啓曰,左副承旨金逌根今日不爲仕進,卽爲牌招,何如?傳曰,允。
備忘記,楸坡萬戶崔應鉉下直,長弓一張,長箭一部,片箭一部,筒兒一箇賜給。
朴周壽啓曰,藥房三提調持湯劑來待矣。傳曰,封入。
鄭元容啓曰,行大司憲韓用鐸,掌令李祖馨牌不進,執義宋啓榦,掌令李致祜,持平黃基安在外,金裕憲未署經,監察茶時之意,敢啓。傳曰,知道。
以大司諫南履翼,獻納權傛,掌令李祖馨,正言南周獻牌不進罷職傳旨,傳于鄭元容曰,只推。
以左副承旨金逌根牌不進罷職傳旨,傳于金銑曰,許遞,前望單子入之,待下批牌招察任。
承旨前望單子入之,李在秀落點。
金銑啓曰,新除授右副承旨李在秀時在京畿安山地,斯速乘馹上來事,下諭,何如?傳曰,允。
又啓曰,卽者修撰李瀅夏,以其親病,陳疏徑出,原疏纔已捧入矣,所當直捧禁推傳旨,而此與無端徑出有異,推考,何如?傳曰,允。
鄭元容啓曰,卽者刑曹郞廳來言,擊錚罪人捧供,不得過三日,曾有定式,而判書金在昌,以前任京畿監司事,方在待勘中,次堂例不得擧行云,何以爲之?敢稟。傳曰,次堂擧行。
金銑啓曰,吏曹郞廳來言,守令多窠,政事,取稟。傳曰,當日爲之。
又啓曰,吏曹郞廳來言,政事當日爲之事,命下,而判書李肇源受由在外,參判李好敏,參議徐有聞俱爲病不來,不得開政云,參判·參議,竝卽牌招,何如?傳曰,允。
有政。吏批,判書李肇源受由在外,參判李好敏進,參議徐有聞牌不進,行都承旨金銑進。啓曰,判書李肇源受由,參議徐有聞牌招不進,小臣獨政未安,何以爲之?敢稟。傳曰,仍爲之。
以李龍秀爲兵曹參判,金熙周爲敦寧都正,朴台壽爲兵曹正郞,辛蓍根·朴周爕·申義淳爲典籍,李德謙爲長興府使,朴榮壽爲昌平縣令,魚在琬爲高山縣監,牟達兼爲大靜縣監,吳夏哲爲參禮察訪,承文副正字單徐承烈,學生韓光世贈童敎,孝行卓異贈職事,承傳。
兵批,行判書朴宗來病,參判未差,參議鄭景祚病,參知李德昇入直進,左副承旨鄭元容進。僉知二單,洪理爕·林述祚,副護軍徐俊輔·李光憲·崔禹鉉·金逌根,注書李驥秀病,代以金敬淵爲假注書。
以副應敎金箕殷再牌不進罷職傳旨,傳于金銑曰,只推。
以校理李鍾穆,副校理李鍾運,副修撰申在植牌不進罷職傳旨,傳于金銑曰,只推。
以江原監司趙弘鎭狀啓伊川府人物致死,民家漂頹事,傳于鄭元容曰,聞甚矜惻,原恤典外,別加顧助,致死人如有生前身還布,竝蕩減事,分付。
行都承旨金銑,左副承旨鄭元容啓曰,伏以,臣等卽伏見秋曹啓目,擊錚罪人金聖吉之捧供者,口呿膽掉,憤惋弸中,而供辭後錄,自有受敎,雖不得不捧入,而噫嘻,世變之層生,隄防之不嚴,胡至此極?從古亂逆何限,而豈有如漢祿之極惡大憝者乎?逆節則白簡昭載,凶圖則鐵案莫逃,殿下之所俯燭也,國人之所共誅也,而亂本尙未痛拔,懲討訖未大行,以至今日自鳴之變而極矣。此決非九歲乳臭所可辦得,而凶醜餘孽,自有窩窟,換面借名,慫慂指使,肆然擊金,驚動天聽,凶肚益彰,毒喙愈肆,此而不及今打破,明正典刑,則不知何樣禍機,更伏何地,思之及此,寧欲無生。憲臺嚴討之章,秋官執藝之疏,俱出於折亂萌嚴大防之意。伏願殿下,廓揮乾斷,亟令嚴覈,以伸邦憲,以洩輿憤焉,惶恐敢啓。答曰,不允。
金銑,以弘文館言啓曰,本館上番闕直,事甚未安,副應敎金箕殷,校理李鍾穆,副校理李鍾運,副修撰申在植,旣有只推之命,竝卽牌招,以爲推移入直之地,何如?傳曰,允。
鄭元容,以備邊司言啓曰,湖南貶罷守令,今將差出,而本道荐歉之餘,又當全歉,民邑支接之策,專在守令,而又況秋務方殷,災政當前,差代之際,固當十分愼擇。至於長興,本以弊局,又當數遞,民散倉空,邑不得爲邑云,尤不可循例差遣,毋論文蔭武堂上堂下,必以素有聲績可責來效之人,各別擇差之意,分付銓曹,新除守令,待下批,竝令當日辭朝,卽速赴任,何如?傳曰,允。
禁府啓目粘連,向前朴禎模亦,漕船領運,固宜重愼,而初不作綜,任其行止,竟致臭載,事極可駭,以此照律,何如?判付啓,依允。又啓目粘連,向前尹彦喆亦,定配罪人,不謹防守,有此逃失,殊涉駭然,不可以旋卽遞歸,有所參恕,以此照律,何如?判付啓,依允。又啓目粘連,向前權栻亦,重囚之破碎枷杻,毁撤獄壁,雖在深夜,旣有守直刑鎖,宜無不知之理,而觀於道啓,故縱與逃失,初不擧論,令該道道臣,更加詳査狀聞後稟處,何如?判付啓,依允。又照目粘連,南所衛將兪武煥,西所部將李勖等矣本府議啓內,隨率更卒,此加彼減,至有現捉於點軍入送之際,矇不覺察之罪,在所難免,各笞四十收贖,竝只附過還職,私罪,奉敎依允。又照目粘連,南所部將趙斗錫矣本府議啓內,行巡法意,何等嚴重,而過限報更,事極稽忽,笞四十收贖,附過還職,私罪,奉敎依允。
行大司憲韓用鐸疏曰,伏以,臣庸疎譾劣,本不足備數於百執事之末,而偏荷兩朝陶勻之私,遽廁六卿崇顯之列,每顧涯分,若集淵谷。況玆柏府長席,地望尤峻,自古名碩,亦皆逡巡,是豈如臣不肖所可一日忝叨,而前後誤恩,不啻屢加,臣每聞命惶悸,誠不敢以一身之榮耀,有辱淸朝之名器,故寧犯逋慢之罪,實無冒膺之望者,亦豈樂爲哉?蓋顧職揆分而萬不獲已也。且於向者待罪本職時,洪時濟疏出後,不言三司,重被諫臣之斥,至請譴罷之典,從此臺端一步,尤成鐵限,今此再叨,行滿一朔,而坐違庚牌,又將十數遭矣。一味蹲據,益壞臺體,屢逋召命,徒損朝綱,論以義分,合被大何。伏乞聖慈,亟削臣職名,仍令銓部,勿復檢擬於臺望,以爲重淸選昭法紀之地。臣旣不以言官自居,而事在目下,不勝痛惋,玆敢略陳焉。聞有擊金蹕路者,乃漢祿之孫云,嘻噫,漢祿,卽載籍以來所未有之極逆大憝也。其禍肚之醞釀,悖舌之鼓倡,集适·雲·魯·禧而爲一者也。凶言則有不忍泚筆,眞贓則昭著爲鐵案,雖窮宙亘宇,何所逃其凶逆之罪,亂賊之名?爲今日北面者,亦何能斯須忘臠磔之心,而迺其梟獍遺孽,豺虺襲性,敢欲翻亂丹書,斁滅國是,肆然鳴冤,有若尋常科犯者,至一至再而不已,世變雖曰層生,古今天下,果有是哉?然則名誅於獜筆,身戮於鯨築者之醜裔凶種,其將睢盱而喙鳴耶?思之膽掉,言之髮豎,此而不嚴懲,羸豕孚蹢躅之心,妖魅肆睒晹之形,隄防由之而隤毁,民彝於焉而泯絶,寧不凜然而心寒哉?且此事非九歲乳臭所能自辦,必有爲之指使者。伏願殿下,亟令法曹,痛加究覈,快施典刑,逆祿及其支屬之方在臺啓而尙今靳許者,亦願特揮乾斷,卽賜兪允,以爲訖天討而洩輿憤,嚴大防而杜亂萌,不勝幸甚。臣無任云云。答曰,省疏具悉。所陳不允,卿其勿辭行公。
刑曹參判柳畊,參議柳鼎養等疏曰,伏以,漢祿之窮天地亘萬古劇逆大憝,卽街童巷卒之所共知也。丹書昭載,鐵案已成,則縱使梟獍有種,蛇蚓互締,何敢爲漫漶掉脫之計,而迺者漢祿之曾孫,稱以鳴宛,敢於凝鑾之路,有此擊錚之擧,取見其原情,則滿紙張皇,恣意噴,急於變幻事實,竟至誣逼莫嚴,字字至憯,言言絶悖,渠祖之兇肚逆腸,一串蹈襲,見之未半,不覺髮豎而膽掉,嘻噫,今日義理,雖曰晦塞,隄防雖曰凌夷,而象魏高懸,天日難欺,則渠安敢跳踉至此?況髫齔之童,有何省覺,一擧再擧,必欲角勝而後已,本事之顚末,渠何以詳之,全篇之粧撰,渠何以辦之?此必有祿賊之遺孽餘黨,潛滋隱伏,指使之慫慂之,敢爲此嘗試之計,是全由於年前上言之時,不加窮詰,滋其凶習之致,若此不已,則涓涓炎炎,竟至滔天而燎原,猶屬方來之憂,目下國綱之蕩然,王章之壞了,無復餘地,寧不凜然而寒心哉?原情則雖以勿施仰請,而亂臣賊子,人得以誅之,況臣等職忝刑官,見凶醜生心,法紀將隳,不勝憤惋憂懼之忱,玆敢沬血聯陳,仰請處分。伏乞聖明,淵然深思,亟令王府,嚴加盤覈,以爲罪人斯得,邦憲快施焉,臣等無任云云。答曰,省疏具悉。所陳不允。
修撰李瀅夏疏曰,伏以,臣於直中,卽接家信,臣之老母,素患風痺痰火之病,因近日日氣之凄冷,挾感添劇,症甚危篤,氣息凜綴,專人來報,促臣歸視,臣聞此報,方寸如灼,不得按住,玆敢忙陳短章,徑出禁扃。伏乞聖慈,俯垂體諒,亟命鐫遞臣職,仍治臣擅離之罪,以肅朝綱,千萬幸甚。臣無任云云。省疏具悉。爾其勿辭救護。
甲戌七月二十日辰時,上御熙政堂。藥房入診入侍時,都提調金思穆,副提調朴周壽,記事官李驥秀,記注官林景祚·朴思彦,檢校直閣鄭元容,以次進伏。別待令戶曹參議洪旭浩,司饔主簿權以中,長興主簿李命運,醫官吳千根·李漢臣·趙宗協·秦東秀·崔遂燁·鄭重周·李彦厚,以次進伏楹外訖。思穆曰,數日日候甚佳,而朝氣過涼,聖體,若何?上曰,一樣矣。寢睡·水刺之節,何如?上曰,一樣矣。各殿宮氣候亦一樣矣。仍命診候,旭浩,以中·宗協次次診候。退伏奏曰,脈候左右三部調均矣。思穆曰,提調因湯劑監煎,不得入侍矣。上曰,大臣皆不入來乎?思穆曰,大臣適皆有病,未入來矣。湯劑進御已十貼矣,其間諸節,未得詳承,不獨臣心之泄鬱,諸醫官皆欲一承下敎矣。水刺每以一樣爲敎,一樣之敎,豈謂前日差勝之時乎?上曰,果如前矣。王大妃殿進御加味六君子湯五貼製入事。出榻敎惠慶宮進服加味益氣湯五貼製入事。出榻敎仍命退,承史以次退出。
上在昌德宮。停常參·經筵。
鄭元容,以都摠府言啓曰,今日入直內三廳武兼禁軍及軍兵等中日習射技放,請出標信。傳曰,知道。
又啓曰,合辭許久闕啓,事甚未安,除在外,未署經·陳疏外,未肅拜,呈告人員,竝卽牌招,何如?傳曰,允。
又啓曰,來二十五日朝參日次矣,敢稟。傳曰,停。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
趙晉和啓曰,同副承旨李光文今日不爲仕進,卽爲牌招,何如?傳曰,允。
傳于趙晉和曰,左副承旨·禮曹堂上·戶曹郞廳,依定式進詣宣武祠,奉審摘奸以來。
趙晉和啓曰,藥房提調持湯劑來待矣。傳曰,封入。
鄭元容啓曰,行大司憲韓用鐸,掌令李祖馨牌不進,執義宋啓榦,掌令李致祜,持平黃基安在外,金裕憲未署經,監察茶時之意,敢啓。傳曰,知道。
以掌令李祖馨牌不進罷職傳旨,傳于鄭元容曰,只推。
傳于趙晉和曰,永禧殿展謁,明日爲之。
傳于鄭元容曰,出宮門路,以協陽門爲之。
趙晉和啓曰,大駕詣永禧殿入齋室後,王大妃殿·惠慶宮·嘉順宮問安,何承旨進去乎?敢稟。傳曰,右副承旨進去。
又啓曰,明日動駕時,兩司侍臣當爲進參,除在外·未署經外,未肅拜·呈告人員,竝待開門牌招,何如?傳曰,允。
傳于鄭元容曰,明日還宮時,貢市堂上率貢市人,敦化門外待令。
以同副承旨李光文牌不進罷職傳旨,傳于趙晉和曰,許遞,前望單子入之,待下批牌招察任。
承旨前望單子入之,徐春輔落點。
兵曹口傳政事,副護軍單李光文。
以副應敎金箕殷,校理李鍾穆,副校理李鍾運,副修撰申在植牌不進罷職傳旨,傳于趙晉和曰,只推。
趙晉和啓曰,應敎·副校理一員未差,校理曺錫正,修撰宋應圭,副修撰李敬參在外,修撰李瀅夏受由,玉堂上下番俱空,議諡命下,已至多日,尙未擧行,事甚未安,副應敎金箕殷,校理李鍾穆,副校理李鍾運,副修撰申在植,旣有只推之命,竝卽牌招,以爲推移入直之地,何如?傳曰,允。
以吏曹參議徐有聞牌不進罷職傳旨,傳于趙晉和曰,只推。
以全羅右水使沈擇之狀啓蝟島鎭兵船伺候船,輕先發賣,常時不能檢飭,惶恐待罪事,傳于鄭元容曰,勿待罪事,回諭。
趙晉和,以吏曹言啓曰,卽接通禮院牒報,則以爲,明日永禧殿展謁時,左右通禮,不可不備,而左通禮未差之代,卽爲變通,以爲擧行之地云,通禮院左通禮未差之代,口傳備擬以入之意,敢啓。傳曰,知道。
吏曹口傳政事,以趙直永爲左通禮。
趙晉和,以吏曹言啓曰,成均館司成尹久東呈狀內,矣身素患痰癖之症,挾感添劇,時月之內,萬無供職之望云,身病旣如是,則有難强令察任,改差,何如?傳曰,允。
又以吏曹言啓曰,奉常寺僉正高昇甲,除拜後過限未肅拜,依例改差,何如?傳曰,允。
鄭元容,以兵曹言啓曰,今七月二十二日大駕詣永禧殿展謁時,何營軍兵隨駕,何營軍兵留陣,禁軍及馬步軍以幾番幾哨磨鍊,而餘軍留營,何以爲之乎?敢稟。傳曰,訓局步軍十五哨,馬軍三哨爲先後廂,禁軍二番爲之,禁將率鄕軍二哨,騎士一番留陣,餘軍留營,置之,可也。
又以兵曹言啓曰,今七月二十一日武臣賓廳講書日次,而中日相値,不得爲之之意,敢啓。傳曰,知道。
又以備邊司言啓曰,兩西貿穀,戶惠廳及京外衙門合力貿取事,已爲筵奏,允下矣。初秋今已向闌,西農行且登場,貿辦之方,有不容虛徐,財力則以戶惠廳錢各二萬兩,箕營·海營錢各二萬五千兩排定,穀物則當就兩西所在京外各營衙門當年作錢耗條中,以本色取用,而以錢給代矣。賑濟所用各穀,較勝於米邊,自出穀該道,依準折以米,換作各穀,而耗米折換者,其數不敷,以御營廳壬申新貿關西小米,竝當年耗條五千五百石,一體折換各穀,竝計各樣耗穀,以準十萬石之數,預先措處於沿邊各邑,俾爲聞令卽發之地,兩西穀物分劃數爻,則以關西六萬石,海西四萬石排定,而仍以此意,分付於各該營衙門及兩西道臣,何如?傳曰,允。
又以訓鍊都監言啓曰,去夜初更量,幼學尹文碩,本局邏卒處,犯夜被捉,依例移送秋曹之意,敢啓。傳曰,知道。
徐春輔,以刑曹言啓曰,因訓鍊都監啓辭,去夜初更量犯夜幼學尹文碩,移送秋曹事,命下矣。尹文碩依更數,決笞三十二度,放送之意,敢啓。傳曰,知道。
領府事李時秀,領議政金載瓚,左議政韓用龜,右議政金思穆等箚曰,伏以,臣等於年前,以漢祿孫上言之變,聯陳察影炳幾之要,仍請執端拔本之道,而以其有間登徹,不賜開納,臣等雖不敢力爭乃已,伏莽之漸,實所隱憂,果於日昨輦路,又爲幻出穉兒,肆然鳴冤,而其所䲭張豕突之勢,視年前不啻加一倍矣。年前則擧國同仇,三司共討,有可以懼亂逆嚴隄防,而不但不少知戢,乃反益肆凶圖,直犯淸蹕,必欲掉脫,角勝朝家,愈出愈急,將使石泐金銷移易不得之一副鐵案,惟意壞亂,其爲懍然驚心,奚但與年前較論哉?噫,處分若嚴於年前,事變豈至於今日,而裏許醞釀,外面嘗試之計,卽此而尤可推知,是豈可一直容忍,不思所以亟行盤覈哉?臣等以折亂萌杜亂源之意,更陳微見,特循諸臣同聲之請,卽下明命,不勝大幸。取進止。答曰,省箚具悉卿等之懇。此義理予何不知?渠雖自明,其敢掉脫乎?今不更處分,亦追先大王當日之盛德也,卿等知此而嚴守。仍傳于趙晉和曰,此批答,遣史官傳諭。
大司諫南履翼疏曰,伏以,噫嘻痛矣,義理晦塞,隄防凌夷,凶如漢祿,逆如漢祿,而所謂漢祿之曾孫者,乃敢肆然擊錚於蹕路咫尺之地,謂之爲渠祖鳴冤,嗚呼,今日世道,可謂無變不有矣。彼漢祿之爲劇逆大憝,卽天地之所不容,神人之所共誅者也。八字凶言,至憯絶悖,思之膽掉,言之髮豎,丙寅處分,昭如日星,丹書俱載,鐵案旣成,凡今日含生之倫,莫不沬飮而致討,則何物祿賊之遺孽餘黨,敢欲疑眩而壞亂,有此借名而投書,惟彼乳臭之童,有何知識,凶譎巧憯之說,若是能辦,況其中數三句語,尤極悖慢,謂天日之可欺,謂黑白之可變,當此大義旣明,斷案已成之後,渠雖欲漫漶而掉脫,烏可得乎?第其指嗾慫慂,自有其人,而苟不嚴加盤覈,快施當律,則亂臣賊子,無所知懼,其將接跡而起矣。思之及此,寧不懍然而心寒哉?伏願殿下,淵然深思,亟令王府,盤覈其主張指使之人,明正典刑,俾義理益明,隄防益嚴焉。仍伏念,臣言議拙訥,風采蔑裂,淸朝耳目之任,初不可擬議,而蒲質易衰,薪憂漸痼,宛轉床笫,已經屢旬,況當夏秋之交,重添風濕之症,渾身麻痺,泄痢交作,委頓奄奄,轉側須人,召牌連降,促臣行公,而蠢動無路,日以違傲爲課,惶霣恧蹙,無地容措。目見凶醜之跳踉,不勝痛惋而憂懼,略入文字,以效沐浴之義,而至若束帶趨走,以盡一日之責,左右揣量,末由自力,玆將衷懇,敢此附陳,亦願聖慈,俯賜鑑諒,將臣所帶職名,亟行鐫免,仍治臣逋慢之罪,以肅朝綱,千萬幸甚。臣無任云云。省疏具悉。所陳不允,爾其勿辭察職。
副應敎金箕殷,副校理李鍾運等箚曰,伏以隄防凌夷,亂逆無以徵畏,變怪層生,義理漸至湮晦,至於漢祿孫鳴冤而極矣。噫嘻痛矣,漢祿窮凶極惡之罪,載藉以來所未有者,而鐵案已成,丹書昭在,則雖在千萬年之後,何敢售自鳴掉脫之計,而年前上言,已是世變之大者,天網孔恢,根窩未覈,一日二日,亂本依舊自在,馴致今日之蹕路鳴金,不畏國法,至一至再,有若尋常罪犯之必欲籲冤者然,聞之髮豎,思之膽掉,天下之事變,雖曰無窮,豈料今日此輩之若是跳踉耶?原情原本,雖未得見,槪聞其爰辭,首尾數千餘言,旨意凶譎,事實變幻,指東爲西,以無爲有,末乃誣逼之說,至及於莫重之地,罔念難赦之惡,妄擬自脫之計,此豈九歲蒙兒所可獨辦者哉?蓋九歲,纔免襁褓之時也,雖以智思之早開者言之,不過解句讀記姓名而止,則安能寫出平日未解之文字,粧撰渠家本事之顚末乎?此必有作之者,亦當有寫之者,作之者寫之者,豈非慫慂而指使者耶?亂本未拔,凶醜尙在,或爲之慫慂,或爲之指使,藏形匿跡,借名闖呈,眩惑天聽,疑亂國是,此豈細故也哉?臣等竊以爲,我殿下好生之盛德至仁,每過於涵容,反欠於剛斷,自初處分,未能盡拔本折萌之道,竟使凶徒餘孽,敢呈覬覦嘗試之計,臣等安得無憾於天地之大乎?苟不於此時,到底窮覈,永拔根本,則伏莽之戒,不知起於何日,燎原之火,不知止於何處。伏乞聖明,淵然深思,廓揮乾斷,亟命攸司之臣,嚴覈得情,以拔亂萌焉。取進止。答曰,省箚具悉。所陳不允。
校理李鍾穆疏曰,伏以,臣猥叨館職,而身病委重,屢違召牌,而私心惶懍,方在俟勘之際,卽伏聞九歲兒擊金於動駕回鑾之日云,此乃祿賊之遺孽也。嘻噫,是何等變怪之事,是何等駭惋之事也?往年投呈鳴冤之書,今番又有犯蹕之擧,其放恣而無嚴,狼毒而無憚,豈有甚於此者乎?逆如漢祿,惡如漢祿,而八字凶言,爲渠逆節,一世喧傳,爲渠斷案,今雖以千喙之誣,百舌之巧,欲售其自鳴之端,烏可得乎?且況昔者七歲之兒,今爲九歲,昔者退却之書,今又投呈,蒙駭小童,有何知識,而前後擧措,非一而再,是豈渠自主張,渠自判斷耶?必有指嗾之粧撰之,無顧忌而然矣。此無他焉,朝廷之懲討不嚴,王府之典章漸弛,以致逆孽之跳踉,凶醜之肆氣,更無餘地,思之膽掉,言之髮豎,此而尋常處置如往年,則王章無可伸之道,天綱有益墜之慮,梟獍之種,其將接迹而起,羸豕之躅,亦將闖機而發,豈非今日大可懼者耶?噫,嶺海竄逐之徒,囹圄繫縶之類,終古何限,而猶不得肆然上言,亦不敢任自擊金,如或一有,則厥罪惟重,而今此祿賊,豈可以等閑罪犯而視之,亦可以童幼無識而置之耶?盤覈之擧,鋤治之方,實爲今日急先務也。伏願殿下,廓揮乾斷,亟允臺請,使亂臣賊子,無所逃情而輸款,然後世道可靖,人心可定,旣晦之義理可明,將頹之紀綱可振,豈不誠大聖人處分之出尋常萬萬乎?第伏念,臣病伏床牖,急於沬血之誠,輿疾之義,未敢言私,張皇封章,而顧臣賤疾,今至數旬,積滯之氣,經此暑潦,毒感交侵於外,泄痢作祟於內,見方昏聵涔涔,萬無時月運動之望,故北關評理之任,呈狀而纔解,竊幸藥餌之便宜調治,以待疾之隨時痊可,今於呻囈之中,又叨論思之列,特蒙恩批之降,滿心榮幸,拊躬踧踖,固當奔走趨承,不俟駕屨,而身病之前後一狀,少無加減,欲進而不得,求退而亦不得,連事違命,已多歷日,分義道理,俱爲掃地,臣罪至此,難免重勘,況今臺疏迭發,聲討方張之時,偃臥私室,旣不得力疾而肅命,又不得聯名而陳箚,曠日以後,今始治疏,有若隨衆充位者然,臣罪至此,尤難免重勘,由前由後,臣罪之重,臣何敢辭乎?伏乞聖明,亟削臣職名,仍治臣違傲,以肅朝綱,以勵臣分,千萬幸甚。臣無任云云。省疏具悉。所陳不允,爾其勿辭察職。
修撰李瀅夏疏曰,伏以,臣於日昨館直,卽聞母病添劇之報,方寸如灼,徑出禁扃,猥陳懇迫之私,冀蒙擅離之罪,聖度天大,不惟不知之罪,特降勿辭救護之批,臣且惶且感,莫知攸措。顧今懲討方張,公車日積,臣職在論思,此非偃然在家之時,而母病之危篤,一向無減,晝宵扶護,實無暫時離捨之望。伏乞亟遞臣職名,仍治臣瀆擾之罪,以便救護,以肅朝綱焉。噫嘻,漢祿之凶逆,是何等窮宇宙亘古今所無之極惡大憝,而今其曾孫聖吉駕前鳴錚之擧,此尤何等變怪也?夫擊錚自鳴云者,或以微眚薄過之有冤可言者,而惟彼漢祿,罪惡之貫盈,何如?情節之凶憯,何如?八字凶言,不覺髮豎膽掉,擧世共討,亶出天經地義,丹書且載,鐵案已成,雖以前後疏啓之已論列者言之,凡爲我東臣子者,孰不腐心痛骨,直欲食肉寢皮,而當律尙未快施,輿憤去而益激,一年二年,臺啓之兪音尙閟,至于今日,有此自鳴之變,古今天下,寧有是耶?此等凶圖,決非九歲孺兒所能自辦者,逆豎凶孽,窩窟尙在,爛熳綢繆,慫慂指使,有此跳踉之習,此無他,臺啓孥戮之請,尙不施行,年前上言之後,仍不窮覈,凶逆種子,一任其潛滋暗長故也。今若不別加盤詰,拔其根柢,則羸豕霜氷之戒,不知其禍伏何處,思之及此,寧不懍然?伏願廓揮乾斷,到底究覈,打破其凶窩,逆折其亂萌,亟允臺啓,使王章伸而輿憤少洩焉。臣無任云云。省疏具悉。所陳不允,爾其勿辭救護。
副修撰申在植疏曰,伏以,君臣大義,無所逃於天地之間,爲人臣子,而少或犯分凌上,則尙謂之亂逆,而天下之人,得以誅之,況讎視王室,動搖國本之賊,卽天地之所不容,神人之所共誅者,聖人之作春秋,所以尊一統之大經,明三綱之大義,日月昭揭,衮鉞森嚴,使亂臣賊子知所懼焉,而彼亂臣賊子,不惟不之知懼,乃敢反欲變幻而角勝之,其爲敗常而盭倫,蔑法而壞綱,固無可論,而春秋之大義,將無地可讀也。惟我殿下之所嘗處分於賊臣漢祿者,煥乎若麟筆之嚴正,而今忽有稱以漢祿之曾孫年九歲童子,肆然鳴金於蹕路咫尺之地,張皇爲漢祿訟辨,嗚呼,往古來今,寧有似此之大變怪耶?漢祿之爲逆,卽婦孺之共知而所可道也,不覺氣塞而髮豎。噫嘻,渠本跡托戚聯,榮極門闌,苟有一分秉彝,宜其愛護宗國,百倍於人,而獨奈沴氣之鍾,性梟而腸獍,包藏禍機,主張凶圖,出沒於京鄕,則淫朋廣樹,綢繆於家庭,則逆姪同心,夙宵之所經營,終始之所排布,莫非動搖我國本之計,而至於論史之說,莫掩其逆腸,自呈其眞贓,則其窮兇絶悖之案,誠載籍以來所未有之劇逆大憝,而特因其血黨死友,蛇盤䲭張,庇護而掩諱之,譸張而疑眩之,凶燄所熾,人莫敢嚮邇者,殆五十年之久,及至丙寅處分之日,乾斷廓揮,氛翳掃淸,象魏高懸,丹書昭著,凡有血氣之倫者,孰不懷沬飮之義,而況伊時聖敎以昔日承聞之意,先朝包荒之盛,縷縷敷示,則大舜之罪四凶,未必不得放勛之本意也。然則是義也,建諸天地而不悖,質諸聖人而無疑,可使君君臣臣父父子子之義,大明於斯世,大定於民志,而王法終失於太寬,人情亦狃於姑息,餘黨未盡革音,遺孽猶懷反囓,乃有此借名輸供,漫漶翻覆之計,滿紙鳴吠之說,云是九歲兒之所辦者,三尺童子之所不當見欺,謂一世可欺,況謂天敢欺乎?且其所謂自明者,直不過逆案之未及彰著者也,罪名之未及聲討者也,朝家前後恩眷之不替者也,而又以數三宰臣家諸人積年隱忍之跡,把作眩幻掉脫之階,然此適足爲泥獸之鬪,春雉之鳴,而未見其不作凶言之左契,則欲巧反拙,吁亦憯矣。況且數三句語,誣逼莫嚴之地,讀之未竟,不覺心骨俱寒,噫嘻,是可忍也,孰不可忍也?其罪犯之莫重,聖明之所洞燭者也,臣隣之所聲討者也,一世之公論自在,百代之斷案已成,渠敢欲矯飾變亂,壞毁隄防,而天日昭臨,鬼神森羅,渠何敢變黑而爲白,指有而謂無哉?噫,今日朝廷之上,紀綱不幾於凌夷,臣庶不忘於討復,則雖以彼兇徒餘醜,匿形伺影,而焉敢借乳臭之口,顯售嘗試之術,一之再之,若是之無嚴哉?此而不蕩掃窩窟,殄滅無遺,則羸豕躑躅,履霜堅氷,非但爲目下之憂而已。噫,彼遺孽餘黨之散處島陸者,聲氣之相通,機關之闖發,不知又釀出何許禍國家戕人類之變怪,于斯時也,干戚之舞,無以解平城之圍,而悔亦無及矣。伏願殿下,亟命攸司嚴覈其主張指使之人,快施當律,俾麟經之大義,益明於天下萬世,而亂臣賊子,知所懼焉。仍伏念,臣於日前,因史館會圈之命,敢暴難冒之實,只緣誠淺辭拙,未蒙體諒,蹙伏兢惶,恭俟嚴勘,而迺者瀛館除旨,又下於此際,冒沒違召,罪戾日積,悚恧悶隘,益無容措。臣之年前敗圈,罪實自作,伊時薄譴,非罪伊榮,到今追惟,感惶靡極,而今臣復叨之銜,卽前日僨事之地也。圈事一僨之後,復不得揚揚赴座,設館以來,格例卽然,殆若大防之截嚴,格例不可壞而大防無以越,則臣之去就,已無可言,而成命旣下,閱序且久,迄未擧行,國體徒損,愍不叩謝,臣分全虧,由前而有僨圈之罪,由後而犯慢命之誅,左右揣量,進退維谷,玆敢冒死申籲,仰瀆崇嚴。亦願聖慈,鐫削臣所帶職名,仍治臣積日逋慢之罪,以昭法紀,以安職分,不勝幸甚。臣無任云云。省疏具悉。所陳不允,爾其勿辭察職。
掌令李祖馨疏曰,伏以,臣自承柏府除旨,惶隕凜蹙,罔知攸措。召牌之下,徒知義分之是懼,肅恩之後,益悚名器之貽累,低徊黽勉,恭俟黜退,而一日二日,式至于今矣。非但言議風采,無以堪承於臺閣,自顧卑賤冗愚,實爲貽羞於淸朝,雖以大聖人包荒之量,恐不宜久假謬恩。伏乞亟遞臣見帶之職,以尊朝體,以安微分焉。臣方祈免言官,則何敢晏然論事,而惟其極逆大憝,人得以誅之,今於漢祿孫擊錚事,有不勝痛惋者,玆敢略陳焉。噫漢祿之凶謀逆節,簡書旣載,鐵案已成,則雖輿人走卒,皆以不得臠磔爲恨,而何其芟夷不殄,蘊崇復燃,凶醜逆種,肆然闖出於淸蹕之路,思之髮豎,言之膽掉,如是不已,則隄防幾何不蕩然,王章幾何不隳夷哉?伏乞廓揮乾斷,亟允諸臺之請,盤覈窩窟,以絶亂萌焉。臣無任云云。省疏具悉。所陳不允,爾其勿辭察職。
正言南周獻疏曰,伏以,臣空疎謭劣,百無一能,而特蒙我先大王追念臣曾祖文淸公臣有容,爲胄筵舊傅,臨御二十餘年,其所以眷庇於臣家者,屢發於絲綸之間,臣亦自在諸生,過被洪造,視同家人。逮夫我殿下陞儲之初,首塵宮銜,出入雲宵之班,狎覩天日之光,不但臣之一門,相與攢祝銘感,抑亦朝野瞻聆,莫不欽聳異數,厥後十年,臣之待罪郡縣,亦已五矣。夫蛇雀之微,尙懷報恩,關柝之賤,猶思盡職,而秪緣臣才乏製錦,莫體九天之分憂,治昧求芻,深愧百姓之望哺,尋常兢惕,若隕淵谷,幸値邦家膺天休之運,殿宮享海屋之籌,猥赴臨軒之試,粗效觀國之忱矣。不意賤臣姓名,獲忝於玉手之親坼,臣誠非榮伊懼,莫知所以措躬也。顧今臣父臣麟耇,作宰湖南,父子之一時俸祿,已極私分之踰濫,而頭上之丹花,維新其榮,腰間之黃綬,依舊其職,歸詑老父,榮動一邑,不知不肖如臣,何以得此於釋褐之初也?忽蒙薇垣寵除,天牌荐臨,一日二日,一直違傲,論以邦憲,合被重誅,而聖度天大,每下格外之恩推,臣雖至愚,豈不念不俟駕之義,而臣之不合是任,自知甚明,冒昧膺命,義所不出,蓋國家之所以置臺臣者,豈但備員假名,趨走於周行而已哉?將以繩愆紏謬,補導君德也,將以論是爭非,與聞邦政也,將以察劾官邪,振肅朝綱也,然則其職不閑,其責不輕,其人不可不擇,苟非剛方正直之爲一世所憚服者,則上固不可以虛授,下亦不可以冒據,今臣學術鹵莽,內無所存,則其欲補闕拾遺,以裨聖聰,將若之何?識慮淺短,觸事恾昧,則其欲講議得失,以贊時謨,將若之何?人微行賤,氣拙言訥,自修吾身,猶恐不贍,奚暇推其餘力,以責於人也?臣不過浮沈曹署之一常調蔭官耳,得備使令周旋於百執事之末,猶畏其不堪,而自夫人材與時俱降,言議足以諫諍殿陛者,風裁足以模楷臺閣者,縱未能人人盡選,然而如臣骫骳,尤何嘗濫竽於其間,以爲耳目於聖明之朝廷,而爲有識者之竊笑於傍也耶?持鈍求利,策駑希驥,勢所不能,力有不逮,臣旣審於自量,豈敢叨竊匪分,自速罪戾乎?臣家世簪纓,生逢堯·舜,惟殿下所使,赴水蹈火,義無所辭,而數月之內,驅策二千餘里,素抱痺眩之患,益劇於旱澇之交,氣鬱而爲火,胃滯而爲濕,寒熱交中,宛轉床笫,目今形証,實無自力於時日之內,不獲已略暴微懇,猥陳短章。伏乞聖慈,諒臣人器之不稱,憐臣疾病之難强,亟遞臣職,一以重官方,一以安私分焉。臣治疏將上之際,卽伏見凶賊漢祿孫擊錚供辭,噫嘻,眞天下之變,無不有也,夫鳴冤云者,以其跡或涉於䵝昧,事或係於疑亂之謂也。至於極逆大憝之罪著惡露,名在丹書者,皆欲爲此放濫無嚴之擧,則雖莽·操·懿·溫之孫,亦可以爲其祖鳴冤乎?噫,賊祿,卽天地間有君臣以來所未聞所未覩之至凶絶悖者也。八字凶言,眞贓畢露,三尺王章,斷案已成,是固一國之讎賊也,萬世之義理也凶種餘孽,雖曰與常人殊,而問其年則昨七歲今九歲也,其祖之爲凶爲逆,猶不應詳知而辦別,又安能自辦文字,躑躅跳踉,昨歲如此,今歲如此,作一歲課乎?況其所謂供辭首尾累千餘言,言言絶憯,字字凶悖,懷變亂之計,則顯售鬼蜮之情,而誣逼至及於莫重之地,逞反噬之圖,則敢肆豺狼之嘷,而脅持殆遍於首討之人,凌蔑我隄防,煽動我朝廷,要欲使忠逆相混,冠裳倒置,謂天地可欺,謂日月可蔽,嗚呼,何其凶窮惡劇,獰譎無忌憚之至此也?覽之未半,不覺髮豎而膽掉,此豈黃口亂臭一小雛之所能爲也?是必有龜·祿餘黨,蛇蚓相結,梟獍互應,敢托童子之何知,猥萌嘗試之手段,嗚呼,人心之陷溺,民彝之斁絶,至今日而無復餘地,尙何言哉?臣竊以爲,我殿下好生之至仁盛德,爰自龜·祿處分之初,涵容太過,當鞫者不鞫,可罪者不罪,大慝適去,稂莠猶在,故歲月稍久,人情恬嬉,一副大義,殆同束閣而弁髦,致使伏火潛燃,宿荄暗萌,此而任他,將不知何樣禍機,伏在何地,思之及此,寧不懍然而心寒,栗然而體粟乎?賊祿之子日柱,賦性凶憸,行己譎慝,毒虺悍鷙,一世之所共知,封狼生,同惡相濟,尙今得保首領於覆載之間者,其可曰國有常刑乎?今此凶髫之肆然擊錚,必也一則日柱之所指使也,二則日柱之所指使也,以若無將之罪,不置當施之律,則此等變怪,竊恐接踵而起,爲宗社蔓難圖之慮也。伏願殿下,廓揮乾斷,亟令王府,先鞫日柱,快正典刑,蕩焚其窩窟,芟鋤其黨與,使將壞之隄防,由是而復固,將晦之義理,由是而復明,則宗國幸甚,臣民幸甚。臣無任云云。省疏具悉。所陳不允,爾其勿辭察職。
獻納權傛疏曰,伏以,臣空疎湔劣,百無肖似,而偏荷聖朝陶鑄之恩,通籍未幾,遽叨耳目之任,邇來數年之間,柏府·薇垣,除旨聯翩,乍解旋縻,有除輒膺者,臣豈以言議風采,有足以一分承當而然哉?誠以蹶之義,不俟駕屨,筋力奔走,粗伸微忱,而居常兢惕,如集于木,月前納言之除,又下於夢想之外,繼以署經有命,庚牌儼臨,夤緣事會,怵畏義分,雖不得不章皇出肅,而連値動駕之日,屢廁陪鑾之列,冒據匪分,行將一朔,而鎭日違召,徒積逋傲,若不知朝綱之有嚴,臺體之全虧,臣罪至此,合被大何,而聖度包容,不賜譴罰,臣固感恩戴罪,蟄伏俟勘,則顧何敢以言職自處,而第事在目下,不勝痛惋,玆敢略陳焉。伏聞日前蹕路有擊金者,而乃是漢祿之孫云,噫嘻,世變之層生,去而益甚,義理不明,隄防不嚴,而至於今番逆祿事而極矣。從古亂逆何限,而豈有如漢祿之窮天地亘萬古所無之逆節者乎?禍心逆腸,醞釀有素,凶言悖說,放恣無嚴,生前逆節,綻露於屢十年之後,不得快施顯戮,以洩輿憤,已是今日臣子腐心痛骨處,而況今丹書昭載,鐵案已成,天地之所不容,神人之所共憤,雖使渠生在地上,必不敢生心掉脫,則彼九歲稚兒,以何知覺,唐突輦路,驚動天聽乎?一番呼籲,已極驚駭,再度跳踉,尤爲放肆,此必窩窟尙在,指使有人。嗚呼,人心滔溺,民彝之斁絶,至此極耶?此而置之,不知何樣變怪,又出於何地,思之及此,寧不懍然而寒心,疎然而髮豎哉?憲長懲討之疏,秋堂盤覈之請,寔出於折亂萌明大義之意,伏願殿下,亟令王府,嚴加究覈,快施當律,俾義理益明,隄防益嚴焉。臣自月初,當此金火交遞之節,宿病闖發,食飮全却,宛轉床笫,起居須人,實無束帶自力之望,召牌之下,末由承膺,玆敢舁到闕下,忙陳短章。伏乞聖慈,俯賜鑑諒,將臣所帶職名,亟賜遞免,仍治臣瀆擾之罪,以肅朝綱,以幸私分焉。臣無任云云。省疏具悉。所陳不允,爾其勿辭察職。
上在昌德宮。停常參·經筵。
巳時,灑雨下雨,測雨器水深三分。
大駕詣永禧殿入齋殿後,內閣·政院·玉堂·藥房口傳問安。答曰,知道。
世子宮,遣宮官問安。答曰,知道。
王大妃殿·惠慶宮·嘉順宮,遣承旨問安。答曰,知道。展拜後又問安。答曰,知道。還內後又問安。答曰,知道。
徐春輔啓曰,行大司憲韓用鐸未肅拜,執義宋啓榦,掌令李致祜,持平黃基安在外,掌令李祖馨牌不進,持平金裕憲未署經,監察茶時之意,敢啓。傳曰,知道。
鄭元容啓曰,司僕寺內乘來言,捲簾,取稟。傳曰,捲三面。
朴周壽啓曰,藥房提調·副提調持湯劑來待矣。傳曰,封入。
徐春輔啓曰,今日動駕時,承旨當爲備員,而同副承旨李在秀在外,何以爲之?敢稟。傳曰,許遞,前望單子入之,待下批,牌招察任。
承旨前望單子入之,李勉求落點。
又啓曰,新除授同副承旨李勉求,時在京畿果川地,斯速乘馹上來事,下諭,何如?傳曰,允。
鄭元容啓曰,臣以王大妃殿·惠慶宮·嘉順宮問安進去,下直之意,敢啓。傳曰,知道。
又啓曰,卽者副應敎金箕殷,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,卽伏見全羅左水使李尙謙今春夏等褒貶啓本,則邊將無一人居中居下,殊無嚴明殿最之意,推考,何如?傳曰,允。
又啓曰,卽者吏曹郞廳來言,高山縣監魚在琬,兩司俱未署經云,除在外·未署經外,未肅拜·呈告人員,竝卽牌招,以爲署經之地,何如?傳曰,允。
以掌令李祖馨,獻納權傛,正言南周獻牌不進罷職傳旨,傳于鄭元容曰,只推。
鄭元容,以弘文館言啓曰,本館下番闕直,事甚未安。校理李鍾穆,副修撰申在植,竝卽牌招,以爲推移入直之地,何如?傳曰,允。
又以禮曹言啓曰,郊壇四孟朔,遣禮郞看審有無頉,草記事,定式矣。發遣郞廳,南郊南壇,東郊先農壇·先蠶壇,南郊雩祀壇,北郊祈雨壇,東郊馬祖壇,南郊漢江壇·司寒壇,北郊厲壇,次第看審,則先蠶壇·雩祀壇·漢江壇·司寒壇·厲壇壇上及紅箭門墻垣階砌,俱爲無頉,而南壇東南北邊紅箭門柱根塗灰剝落,先農壇北邊墻垣一間頹圮,祈雨壇南邊紅箭門頹圮,南邊墻垣間間缺落,馬祖壇北邊紅箭門柱根塗灰剝落,卽爲修改事,分付該寺及該監,此後看護等節,另加申飭之意,敢啓。傳曰,知道。
徐春輔,以義禁府言啓曰,忠淸監司趙貞喆狀啓內,淸州營將李邦翊爲先罷黜,其罪狀令攸司稟處事,啓下矣。李邦翊時在任所,依例發遣府書吏,交代後拿來,何如?傳曰,待待命拿囚。
又以義禁府言啓曰,全羅右水使沈擇之狀啓內,蝟島僉使金德禹罪狀,令攸司稟處事,啓下矣。金德禹自任所未及上來,依例發遣府書吏,所到處拿來,何如?傳曰,待待命拿囚。
副應敎金箕殷疏曰,伏以,臣於日前,猥除見職,固宜聞召卽進,且況諡坐有命,尤當蹶趨承,而第臣老父素患痰喘之症,遇涼輒加,近値日候之不適,重添感冒,食飮全却,坐臥須人,臣方左右扶將,無以暫時離捨,故連日違傲,只增悚惶。昨因箚擧,不敢言私,章皇出肅,仍又就直,而離違經夜,私心倍切焦鬱,卽於陪扈歸路,得接家信,臣父病情,夜來越添,諸般症形,一倍危劇,藥餌凡百,催臣歸視,臣自聞此報,情私益復煎迫,玆敢忙陳短章,徑出禁扃。伏乞聖慈,亟命遞臣所帶之職,以便救護,仍治臣瀆擾之罪,以肅朝綱焉。臣無任云云。省疏具悉。爾其勿辭救護。
持平金裕憲疏曰,伏以,臣以百無肖似之姿,千萬夢外,謬膺柏府之除命,于今一易月矣。惶感悸恐,歷日靡措,而特以未經署座,不得陪外庭之末議,故因仍蹲冒,恬若固有矣。目今世變層生,亂賊肆行之時,政宜得直截慷慨之士,以擢明張討賊之權,而如臣謭劣,豈可使虛縻於臺閣之地哉?伏乞聖慈,亟斥臣職,以鼓當世直士之氣焉。臣今未署也祈免也,固不可謂言官,而世變旣如彼,亂賊旣如彼,則人皆可得以誅之,臣安得獨無一言哉?玆敢略陳焉。噫嘻,日前漢祿孫九歲兒之蹕路鳴金,此何等變怪也?臣略見其原情句語之謄傳者,則張皇變幻,至凶極憯,語逼莫重,略無忌憚,顯肆白地之誣,規變丹書之案,直令人眥裂髮豎,心膽俱塞而不能已也。夫鳴冤云者,以其跡涉䵝昧,情有原恕之謂也。至若漢祿之八字凶言,卽窮宙亘宇所未有之變,而凡在含血之倫,莫不知其劇逆大憝者也。丙寅春處分以後,眞贓畢露,鐵案已成,則雖使漢祿復生,抑將無辭可辨,況彼九歲之騃童,以何知覺,生此嘗試之計,而欲售欺天之謀哉?凶孽繁徒,潛藏暗伺,相機排布,指嗾慫慂之狀,非特其影而已。此而不嚴加盤覈,打破窩窟,則伏莽之凶,種下生種,跳踉迭出,無所懲畏,亂本何時而可拔,王綱何時而可張耶?噫,丙寅之懲討不嚴,故馴致壬申秋上言之變,壬申之嘗試得售,故又有今番再擧之大變怪,今若不痛加鋤治,如前泄泄,則又安知無懷山襄陵之變怪,如茅如殿,接踵而起乎?思之及此,直欲無生,前後聲討之章,皆出於公共之憤,深遠之慮,而一例靳允,置而不問,倫彝將就斁絶,國勢將至岌嶪,忠志之士,安得不沬血而抑鬱也哉?伏願聖明,淵然深思,亟命秋曹,盤鞫時家人奴僕之屬,到底窮覈,期得凶窩,草雉禽獮,以訖天誅,少洩神人之憤,而永絶禍亂之萌焉。臣無任云云。省疏具悉。所陳不允,爾其勿辭察職。
甲戌七月二十二日辰時,大駕詣永禧殿。展謁入侍時,行都承旨金銑,行左承旨徐春輔,右承旨朴周壽,左副承旨趙晉和,右副承旨鄭元容,記事官李驥秀,假注書金敬淵,記注官李昌瑞·林景祚,提學南公轍·徐榮輔,檢校直閣李光文,檢校待敎朴宗薰·李鶴秀,以次侍立。時至,通禮跪啓請外辦,上具翼善冠·衮龍袍,乘輿出宣化門,藥房提調金蓍根,副提調朴周壽進前奏曰,朝氣甚暄,聖體,若何?上曰,一樣矣。寢睡·水刺之節,何如?上曰,一樣矣。仍出協陽門,降輿乘輦,由肅章·進善,出敦化門,至永禧殿紅箭門外,降輦乘輿,由殿大門入齋殿。少頃,啓外辦,上具冕服,詣板位行四拜禮,陞殿奉審,還詣齋殿。命書傳敎曰,諸司預備。上改具翼善冠·衮龍袍,乘輿出殿大門。命書傳敎曰,軍兵雨具,從便爲之。出駕敎降輿乘輦,將至敦化門,周壽曰,貢市堂上率貢市人,依下敎來待矣。上駐輦,命貢市堂上率貢市人入侍,賤臣承命出傳,與貢市堂上朴宗慶偕入侍立訖。宗慶曰,市人等皆以文字具所懷待令矣。上曰,還內後竝入之。仍由敦化·進善·肅章門,入協陽門,出標信解嚴,還內,諸臣以次退出。
上在昌德宮。停常參·經筵。
自午時至申時,日暈。
徐春輔啓曰,行大司憲韓用鐸未肅拜,執義宋啓榦,掌令李致祜,持平黃基安在外,掌令李祖馨呈辭,持平金裕憲未署經,監察茶時之意,敢啓。傳曰,知道。
鄭元容啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
鄭元容啓曰,藥房提調持湯劑來待矣。傳曰,封入。
金銑啓曰,守令署經事,命下矣。大司諫南履翼,獻納權傛,正言南周獻,旣有只推之命,與行大司憲韓用鐸一體牌招,以爲備員署經之地,何如?傳曰,允。
以大司諫南履翼,獻納權傛,正言南周獻牌不進罷職傳旨,傳于金銑曰,只推。
注書李驥秀病,代以申萬休爲假注書。
鄭元容啓曰,卽伏見全羅右水使沈擇之今春夏等褒貶啓本,則邊將無一人居中居下,殊無嚴明殿最之意,推考警責,何如?傳曰,允。
傳于鄭元容曰,文臣殿講,明日仁政殿爲之。
傳于鄭元容曰,明日出宮門路,以協陽門爲之。
鄭元容啓曰,應敎·副校理一員未差,副應敎金箕殷,修撰李瀅夏受由,校理曺錫正,修撰宋應圭,副修撰李敬參在外,玉堂上下番俱空,事甚未安,校理李鍾穆,副修撰申在植,竝卽牌招,以爲入直之地,何如?傳曰,允。
以校理李鍾穆,副修撰申在植牌不進罷職傳旨,傳于鄭元容曰,只推。
金銑啓曰,守令署經事,命下矣。大司諫南履翼,獻納權傛,正言南周獻旣有只推之命,與行大司憲韓用鐸,竝更牌招,何如?傳曰,允。
以大司諫南履翼,獻納權傛,正言南周〈獻〉牌不進罷職傳旨,傳于金銑曰,只推。
鄭元容,以備邊司言啓曰,貢市人詢瘼事,命下矣。取見其所懷,則眞絲廛·樺皮廛·綿子廛,內外匙召廛·煙草廛·鞋廛·衣廛市民等以爲,一自通共以後,失業渙散,迫在朝夕,特復亂廛事也,禁亂舊典也,而通共以後,在廛民誠有不能專利之害,其所訴冤,容亦無怪,然許令散賣,今已多歷年所矣。猝然復舊,有難輕議,置之,隅廛市民等以爲,西瓜·眞瓜,本是隅廛所管,而近爲菜蔬廛之橫奪,特許還屬事也。前此詢瘼回啓時,請付之本署,從公決給矣。該署之移屬他廛,亦必有據而然,置之,何如?傳曰,允。
鄭元容,以訓鍊都監言啓曰,本局千摠徐鳳淳身病甚重,勢難察任,改差,何如?傳曰,允。
義禁府照目粘連,赤梁僉使朴禎模矣本府議啓內,漕船領運,固宜審愼,而初不作綜,任其行止,竟致臭載,事極可駭。以此照律,罪笞五十收贖,解見任別敍,私罪,奉敎依允。又照目粘連,三水前府使尹彦喆矣本府議啓內,定配罪人,不謹防守,有此逃失,殊涉駭然,不可以旋卽遞歸,有所參恕,以此照律,罪杖一百收贖,告身盡行追奪,私罪,奉敎依允爲旀,功減一等爲良如敎。
上在昌德宮。停常參·經筵。
自巳時至酉時,灑雨下雨,測雨器水深二寸六分。
徐春輔啓曰,行大司憲韓用鐸未肅拜,執義宋啓榦,掌令李致祜,持平黃基安在外,金裕憲未署經,掌令李祖馨呈辭,監察茶時之意,敢啓。傳曰,知道。
鄭元容啓曰,禁衛營將官來言,今日本營軍兵日次私習云矣,敢啓。傳曰,後日次爲之。
又啓曰,御營廳將官來言,今日本廳軍兵日次私習云矣,敢啓。傳曰,後日次爲之。
金銑啓曰,右承旨朴周壽今日不爲仕進,卽爲牌招,何如?傳曰,允。
又啓曰,今日殿座時,承旨當爲備員,而同副承旨李勉求在外,何以爲之?敢稟。傳曰,許遞,前望單子入之。
承旨前望單子入之,朴瑞源落點。
徐春輔啓曰,新除授左副承旨朴瑞源,卽爲牌招,何如?傳曰,允。
傳于鄭元容曰,侍衛軍兵雨具。
備忘記,會寧府使徐有鳳,高陽郡守洪世周下直,各長弓一張,長箭一部,片箭一部,筒兒一筒賜給。
朴周壽啓曰,藥房提調·副提調持湯劑來待矣。傳曰,封入。
以大司諫南履翼,獻納權傛,正言南周憲牌不進罷職傳旨,傳于徐春輔曰,只推。
趙晉和啓曰,守令署經事,命下矣。大司諫南履翼,獻納權傛,正言南周憲,旣有只推之命,與行大司憲韓用鐸,一體牌招,以爲備員署經之地,何如?傳曰,允。
以大司諫南履翼,獻納權傛,正言南周憲再牌不進罷職傳旨,傳于趙晉和曰,只推。
以校理李鍾穆,副修撰申在植牌不進罷職傳旨,傳于趙晉和曰,只推。
趙晉和啓曰,玉堂上下番俱空,事甚未安,校理李鍾穆,副修撰申在植,旣有只推之命,與修撰李瀅夏一體牌招,以爲推移入直之地,何如?傳曰,允。
以校理李鍾穆,修撰李瀅夏,副修撰申在植牌不進罷職傳旨,傳于趙晉和曰,只推。
傳于趙晉和曰,文臣殿講居首人,依例捧傳旨。
以平安監司鄭晩錫狀啓,楚山府使李儒燁,謂有私嫌,不呈公狀罷黜事,傳于趙晉和曰,令該曹口傳差出,催促下送。
以忠淸監司趙貞喆狀啓,韓山等邑民家漂頹事,傳于朴瑞源曰,聞甚矜惻,元恤典外,別加顧恤事,分付。
趙晉和啓曰,明日次對,兩司當爲進參,除在外·未署經·傳旨未下外,未肅拜·呈告人員,竝待開門牌招,何如?傳曰,允。
徐春輔,以都摠府言啓曰,今日入直內三廳武兼禁軍及軍兵等當爲中日習射技放,而親臨文臣殿講相値,不得設行之意,敢啓。傳曰,知道。
朴瑞源,以司僕寺一二提調意啓曰,濟州出來先運歲貢馬二百匹內,二十三匹到中路故失,四匹到中路病留,三匹到本寺病留,四十六匹訓鍊都監,十二匹禁衛營,十二匹御營廳,十二匹兵曹軍馬分給除,實納馬八十八匹,禾毛色別單書入之意,敢啓。傳曰,知道。
甲戌七月二十四日辰時,上詣仁政殿。專經文臣殿講入侍時,行都承旨金銑,行左承旨徐春輔,右承旨朴周壽,左副承旨趙晉和,右副承旨鄭元容,假注書金敬淵·申萬休,記注官林景祚·朴思彦,檢校待敎李鶴秀,以次侍立。時至,通禮跪啓請外辦,上具翼善冠·衮龍袍,乘輿出宣化門。藥房提調金蓍根,左副承旨趙晉和進前奏曰,早朝勞動,聖體,若何?上曰,一樣矣。蓍根等曰,寢睡·水刺之節,何如?上曰,一樣矣。仍出協陽門,由肅章·仁政門,至仁政殿,通禮跪啓請降輿陞座,上降輿陞座,諸臣以次進伏訖。上命試官行禮,考官禮曹判書金蓍根,行護軍李羲甲·鄭尙愚,參考官禮曹參議李廷奎,行副護軍鄭文始·李愚在·金逌根,率應講文臣行四拜禮訖。蓍根等以次陞殿。上曰,考講則還內後爲之,還宮門路以仁和門爲之。出榻敎通禮跪啓請禮畢。春輔曰,通禮啓請之際,擧措顚錯,推考,何如?上可之。出駕敎上降座陞輿,由仁和門還內,出標信解嚴,諸臣以次退出。
上在昌德宮。停常參·經筵。
藥房都提調金思穆,提調金蓍根,副提調朴周壽啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?惠慶宮氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。
王大妃殿·中宮殿·惠慶宮·嘉順宮,藥房口傳問安。答曰,知道。
世子宮口傳問安。答曰,知悉。
鄭元容啓曰,行大司憲韓用鐸牌招啓辭未下,執義宋啓榦,掌令李致祜,持平黃基安在外,掌令李祖馨牌不進,持平金裕憲未署經,監察茶時之意,敢啓。傳曰,知道。
傳于鄭元容曰,大臣·備局堂上引見。
朴周壽啓曰,藥房三提調持湯劑來待矣。傳曰,封入。
傳于趙晉和曰,專經武臣殿講,明日仁政殿爲之。
傳于趙晉和曰,明日出宮門路,以協陽門爲之。
以別雲劍望筒,傳于趙晉和曰,以文臣殿講時受點人爲之。
以掌令李祖馨牌不進罷職傳旨,傳于鄭元容曰,只推。
以大司諫南履翼,獻納權傛,正言南周獻牌不進罷職傳旨,傳于鄭元容曰,只推。
金銑啓曰,守令署經事,命下矣。大司諫南履翼,獻納權傛,正言南周獻,旣有只推之命,與行大司憲韓用鐸,竝更牌招,以爲署經之地,何如?傳曰,允。
又啓曰,守令署經事,命下矣。憲府則行大司憲韓用鐸牌不進,執義宋啓榦,掌令李致祜,持平黃基安在外,金裕憲未署經,只有掌令李祖馨一人,大司憲更爲牌招,諫院則大司諫南履翼,獻納權傛,正言南周獻牌不進,司諫李元八,正言申綽在外,無以備員署經,何以爲之?敢稟。傳曰,竝許遞,前望單子入之,待下批,牌招察任。
臺諫前望單子入之,大司憲金啓洛,大司諫權常愼,執義李東冕,司諫具康,獻納李羲發,掌令趙直永·李運恒,持平李游誠·任文白,正言洪光一·朴蓍壽落點。
趙晉和啓曰,玉堂上下番俱空,事甚未安,校理李鍾穆,修撰李瀅夏,副修撰申在植,旣有只推之命,竝更牌招,以爲推移入直之地,何如?傳曰,允。
以校理李鍾穆,修撰李瀅夏,副修撰申在植牌不進罷職傳旨,傳于趙晉和曰,只推。
趙晉和啓曰,玉堂上下番俱空,已至多日,事甚未安,校理李鍾穆,修撰李瀅夏,副修撰申在植,旣有只推之命,竝更牌招,副應敎金箕殷由限已過,一體牌招,以爲推移入直之地,何如?傳曰,允。
吏曹口傳政事,以趙台錫爲楚山府使。
鄭元容,以兵曹言啓曰,專經武臣講官加抄啓人員及減下人員,別單書入之意,敢啓。傳曰,知道。
又以兵曹言啓曰,曜金門北邊宮墻頹落處,今已修築矣。把守軍兵本處還爲入直之意,分付,何如?傳曰,允。
又以訓鍊都監·禁衛營·御營廳言啓曰,曜金門北邊宮墻內面一間許缺落處,今已畢築矣。把守軍還入直所,將校解送之意,敢啓。傳曰,知道。
又以兵曹言啓曰,卽接東道參軍李雨元牒報,則御營廳所授肅靖門東邊第一城廊近處體城五間許頹圮云,爲先令繕工監把子圍排,分授軍門,卽速修築,而把守軍兵,亦令該軍門量宜定送,限改築間嚴加守直之意,分付,何如?傳曰,允。
又以御營廳言啓曰,本廳字內肅靖門東邊第一城廊近處體城五間許頹圮云,令繕工監把子圍排,分授軍門,卽送修築,而把守軍兵,亦令該軍門量宜定送事,自兵曹草記矣。修築則待晴擧行,而出番鄕軍二十名,將官率領,限改築間輪回嚴加把守之意,敢啓。傳曰,知道。
朴周壽,以奉常寺提調意啓曰,來八月令開城府封進宗廟薦新生松茸,來到本寺,故臣躬進看品,則體樣大小不齊,專欠柔軟,不合薦獻,故物種不得已退却,薦新事體,何等重大,而若是疎忽,極爲駭然,當該封進開城府留守,從重推考,使之更爲封進之意,分付,何如?傳曰,允。
朴周壽,以司僕寺一二提調意啓曰,濟州出來後運年例進上馬八匹,三名日進上馬六十匹,凶咎駑駘馬二十匹,合八十八匹內,四匹到中路故失,六匹到中路病留,五匹到本寺故失除,實納馬七十三匹,禾毛色別單書入之意,敢啓。傳曰,知道。
鄭元容啓曰,副摠管金益彬,以禁衛中軍,本營諸將官射會監試事,新營晝仕出去之意,敢啓。傳曰,知道。
甲戌七月二十五日卯時,上御熙政堂。藥房入診,大臣·備局堂上引見入侍時,都提調金思穆,副提調朴周壽,假注書金敬淵,記注官朴思彦·林景祚,領府事李時秀,以次進伏。別待令戶曹參議洪旭浩,司饔主簿權以中,長興主簿李命運,醫官吳千根·李漢臣·趙宗協·秦東秀·吳仁豐·卞之錞·李重恒,以次進伏楹外訖。時秀等曰,非時冷雨,不但爲農事之可悶,亦有妨於調養之節,日間聖體,若何?上曰,一樣矣。時秀等曰,寢睡·水刺之節,何如?上曰,一樣,而各殿宮氣候亦一樣矣。思穆曰,提調今方監煎,故不得偕入,而諸醫官今皆入來,使之診候,何如?上曰,唯。旭浩·以中·命運·宗協·千根以次診候,退伏奏曰,脈候左右三部調均矣。思穆曰,次對諸臣今方詣閤矣。上曰,入侍。敬淵承命出傳還入。同副承旨鄭元容,假注書申萬休,事變假注書安亨鎭,領議政金載瓚,左議政韓用龜,左參贊朴崙壽,知中樞府事李堯憲,行護軍鄭尙愚,訓鍊都正李溏,韓陵君李海愚,江華留守朴宗京,行護軍金魯敬·李羲甲·金基厚,以次進伏訖。載瓚等曰,冷雨連仍,聖體,若何?上曰,一樣矣。載瓚等曰,寢睡·水刺之節,何如?上曰,一樣,而各殿宮氣候亦一樣矣。仍命次對爲之。思穆曰,藥房諸臣,使之退去,何如?上曰,惟。旭浩等先退,周壽·敬淵以次退出。載瓚曰,臣等昨年春,以王世子講學,雖不得逐日三講,而一日一講,率以爲常之意仰奏,而特賜開納矣。目今悠悠萬事,莫過於睿學成就,而千字已訖,孝經方始,區區延頸之祝,只在於工課無闕,講讀益勤,而竊覸近日,凡於書筵之稟,輒下停講之令,今已閱月,便成故常,臣等非不知時當敲炎,有難召接而然,而排日定課,卽進學之程式,治心之防範也,若或間斷,仍無榘律,則一日二日,遂不勝權輿,學不可進得一步矣。伏況沖年講讀,易厭而難勤,雖使誘導提撕,惟恐遊泛惰怠,而今又程課不設,停撤居多,若或于以成習,有退無進,則在群下憂悶之忱,庸有其極?見今新涼漸生,寸陰猶惜,而賓僚隔遠,實無以隨時奉勉,鎭日仰勸,只不勝滿心抑鬱而止。伏望殿下,益盡心敎躬率之方,必以學不容一日蹔停,而法講事重,尤不可無端作撤之意,日勤敎諭,每筵自正,逐日停否,親加省察,隨事誨誡,俾爲日進又進之效,卽臣等加額攢手之祝也。且念輔助之責,專係賓僚,此非容易遞易之任,今後則賓客及春坊官,俾無得呈告數遞,何如?上曰,依爲之。出擧條載瓚曰,歉歲救荒之要,莫如除不急之務,懋省弊之道,而近來儒疏,雖是多士當進之言,蓋非時日之急務則審矣,而公車交積,有若言官章奏,已不勝萬萬瀆擾,又況若有儒疏,輒爲先設疏廳,自鄕而收斂校院,到京而求請京外,徒隷四出,侵督無比,而語其弊則終歸於民。且所謂族譜廳,全無所據,亦有其弊,時和歲豐之前,一竝防禁,俾無得如前煩䙝之意,申飭成均館及京兆,何如?上曰,依爲之。出擧條載瓚曰,酒禁將以開月始禁矣。今若只禁閭里賣買,而人家祭用宴飮,不爲竝禁,則奸民冒托之患,法司無分覈之道,而法無以行,令無以信,一體禁用之意,分付,若不收贖,亦無以糾察査發,事多掣礙難處之端云,依己巳例,許令收贖,何如?上曰,依爲之。出擧條載瓚曰,博川郡守李運植,亂初從征,旣多積勞,亂後治邑,果有成績,而不得與經亂他邑,同受顯賞,不無公議之稱屈云,關西奬勸之政,當施拔例之典,李運植特爲加資,以本職許用邊地履歷,而本邑蘇成前,俾勿移遷,以責終始之效,何如?上曰,依爲之。出擧條載瓚曰,卽見咸鏡監司金履陽狀啓,則以爲,南·北關親騎衛增設,其議已久,而今於南閫騎衛加抄之後,深北武士,益復抑鬱,故北關騎衛,亦爲加設六百名,竝元額合爲一千六百名,八百屬本營,八百屬行營,而賞典如舊,則無以興勸,本道邊將,卽是京校不願者,就南北閫地方,各除一窠,分屬兩閫騎衛,以爲壯邊圉悅群心之地爲辭矣,南北閫各增騎衛,果爲聳軍情壯軍制之道,向因南閫狀請,旣爲從施,今於北閫,宜無異同,依所請施行,邊將加差,已許於南閫,亦依南閫旣施之例,深北邊將一窠許畀之意,分付該曹·該道,何如?上曰,依爲之。出擧條載瓚曰,卽見南兵使所報,則以爲,梨洞萬戶,旣屬親騎衛,而距京師千有餘里,來往劇弊,在所當恤,依他道自辟窠例,特許除朝辭赴任,而敎旨之曹吏齎來,貽弊不少,依他例直送本營頒給爲辭矣。自辟窠許除朝辭,旣有他鎭已例,且千里來往,爲弊宜念,依狀請許施,敎旨之使曹吏齎去,必當貽弊,下送本營,直爲頒給,不但有例,事亦便當,依施,北關亦令一體施行,何如?上曰,依爲之。出擧條思穆曰,本院待令蛇油丸,例於湖西·江華兩處分年製來矣。今年則湖西當次,而將不免歉,民邑之弊,不可不念,姑先以江華府移定,此後兩年次則令湖西連爲擧行,似好,故敢此仰達矣。上曰,依爲之。出擧條思穆曰,本院所用熟地黃,每年秋,定送監採官於黃州,蒸取以來矣。今則本院醫官玄在德以東里僉使,方在任所,而東里卽地黃所産之地,且距黃州至近,不必自京別送,以貽民邑之弊,使玄在德監採監蒸,趁期來納之意,分付,何如?上曰,依爲之。出擧條上曰,大臣就坐,諸宰奏事,可也。崙壽曰,湖南自己巳以後,荐値歉荒,民勢窮渴,凡係出於民者,轉益難辨,雖以各樣上納言之,毋論錢米木布,元納及雜費,皆有定例,而今也則不然,內而各司,外而營邑,情費日增,操縱多端,外此軍兵改案陞戶抄上之時,許多浮費,該吏不能自辦,憑藉橫徵,都歸於民,哀彼殘民,何以支保?本道如此,則他道可以推知,營費邑費,或革或減,而京司則宜有別般申飭,自廟堂捧甘各司矣。考定例錄成冊子,頒給各司,知委諸道,元例外如或有別人情土産等名色數外加徵者,則嚴刑遠配,勿揀赦前之意,嚴立科條,似好,故敢此仰達矣。上曰,依爲之。出擧條崙壽曰,咸悅縣聖堂倉設施之初,稅穀監捧,則屬之該邑,漕船領運,則屬之群山僉使,而間因該邑監捧之際,邑屬輩濫數防納之弊,遂使所屬七邑中,輪定捧稅差員矣。一倉三官,漕弊層生,始自壬子捧稅,與領運差員,專屬於該邑,則漕政民事,已多相妨,春夏領漕,秋冬還任,一年强半,便作無倅之邑,再經漕運,仍爲陞遷之階,凡係官事,殆同過客,吏奸民弊,積成痼疾,雖有事事之人,莅任不久,振刷無期,到今事勢,咸之一邑,其將無邑而後已,其所矯捄之道,罷其差員之兼行,定爲六年之瓜限,使之責成,聖堂倉捧稅段,毋論本官與輪定差員,俱有其弊,同倉所納稅邑,量其道里遠近,分屬於群山·法聖之議,其來已久,分屬於群山·法聖之後,漕倉屬邑中靈光·咸悅等邑,依直納邑例,以舟橋船隻,執籌裝運,則倉務·邑務,俱無貽弊,竝令廟堂稟處,何如?上曰,依爲之。出擧條宗京曰,內帑軍器庫舍,創建年久,間間頹圮,而又於今年潦水之後,椽木朽折,瓦子脫落,庫中所在器物,未知朽傷多少,而所見極悶,然待日候開霽,卽爲擇日修葺,恐不可已矣。事當狀請,而臣旣今日登筵,故敢此仰達矣。上可之。載瓚曰,沁留所請,係是不可不及時修補者,而在先朝,此庫修補之時,有或遣中使或遣別軍職監董之例,而外邑中使之行,爲弊不少,今番則以別軍職爲之,似好,故敢此仰達矣。上曰,依此爲之。元容曰,大臣俄以儒疏防禁事,仰奏,而近日儒生之封章,伏閤者非止一二多日,相持筵退之後,招入儒生等,曉諭退送,何如?上依此爲之。元容曰,今日賓對臺諫,無進之員,事甚未安,違牌人,竝推考,何如?上曰,依爲之。出擧條王大妃殿進御,加味六君子湯,依前方五貼製入事。出榻敎惠慶宮進服加味益氣湯,依前方五貼製入事。出榻敎上命大臣先退,時秀等先退。又命退,承史以次退出。
上在昌德宮。停常參·經筵。
上詣仁政殿。專經武臣殿講罷還內後,內閣·政院·藥房口傳問安。答曰,知道。
徐春輔啓曰,行大司憲金啓洛未肅拜,執義李東冕,掌令趙直永,持平李游誠·任文白傳旨未下,掌令李運恒在外,監察茶時之意,敢啓。傳曰,知道。
鄭元容啓曰,御營廳將官來言,今日本廳軍兵,日次私習云矣,敢啓。傳曰,知道。
朴周壽啓曰,藥房提調·副提調,持湯劑來待矣。傳曰,封入。
以執義李東冕,掌令趙直永,持平任文白,司諫具康,正言朴蓍壽牌不進罷職傳旨,傳于金銑曰,只推。
以持平李游誠牌不進罷職傳旨,傳于金銑曰,只推。
金銑啓曰,守令署經事,命下矣。執義李東冕,掌令趙直永,持平李游誠·任文白,司諫具康,正言朴蓍壽旣有只推之命,與行大司憲金啓洛,行大司諫權常愼,一體牌招,以爲署經之地,何如?傳曰,允。
以副應敎金箕殷,修撰李瀅夏再牌不進罷職傳旨,傳于趙晉和曰,只推。
以校理李鍾穆,副修撰申在植再牌不進罷職傳旨,傳于趙晉和曰,只推。
趙晉和啓曰,玉堂上下番俱空,已至多日,事甚未安,副應敎金箕殷,校理李鍾穆,修撰李瀅夏,副修撰申在植,旣有只推之命,與副校理李鍾運,一體牌招,以爲推移入直之地,何如?傳曰,允。
以副應敎金箕殷,修撰李瀅夏牌不進罷職傳旨,傳曰,只推。
以校理李鍾穆,副校理李鍾運,修撰申在植牌不進罷職傳旨,傳于趙晉和曰,只推。
行大司憲金啓洛啓曰,臣於都憲重任,萬萬不稱,而前啓中且有私義之不可隨參者,屢煩引避,每蒙體諒矣。今於恩除之下,粗伸叩謝之忱,而當遞之義,與前無異,其何以仍冒於臺次乎?請命遞斥臣職。答曰,依啓。
掌令趙直永啓曰,臣於臺地,豈有一毫堪承之望,而掌憲特除,忽下於夢想之外,署經有命,天牌再臨,臣怵分畏義,雖不得不章皇出肅,而第臣於合啓,有區區私義之不可隨衆聯參者,屢叨臺職,以此引避,每蒙體諒之恩,今臣處義,前後無異,請命遞斥臣職。答曰,依啓。
持平李游誠啓曰,臣言議風采,本不合於淸朝耳目之任,前後除旨,輒事逡巡者,實出於揣分量力,萬無堪承之望故耳。迺者持憲特點,忽下於夢想之外,署經有命,庚牌荐降,臣感激鴻私,怵畏義分,雖不得不章皇出肅,粗伸叩謝之忱,而第臣於向來,忝叨本職,旋蒙恩遞,而諫臣以洪時濟疏出時,兩司諸臺之不言,有所致忱,論斥備至,臣亦不言兩司中一也,今豈可以時日之稍久,恬若褎耳,晏然蹲冒於臺次乎?請命遞斥臣職。答曰,依啓。
正言朴蓍壽啓曰,以臣無似,淸朝耳目,豈有一分堪承之望,而薇垣除旨,忽奉於署經有命之日,昨因夜深,今始祗肅,而第臣於本院,已經納言,且合啓中有不得聯參者,以公以私,俱不可蹔刻仍據,玆敢冒死來避,請命遞斥臣職。答曰,依啓。
執義李東冕,司諫具康,正言任文白啓曰,噫嘻痛矣,以能賊萬古所無之逆魁,不卽正刑,徑先致斃,輿情莫不痛惋,此豈可以尋常物故,置而不論哉?論其平日罪犯,則陰樹逆種,密倡凶論,慫慂恒·簡,爲渠羽翼,糾結厚·麟,自作窩主,待國洞執命之日,擬占台府,當李潭秉銓之時,把弄朝權,且以醴酒之說,大北之論,肆然脅持,百計嘗試,但爲追崇之說,恐動儕類,沮遏代聽之逆,皆其部曲,則亂本凶圖,甚於考·輝·師·興,究其情節,已是萬戮猶輕,而及夫賊吉之招出後,凶言逆情,尤益綻露無餘矣。噫,癸亥反正之說,太甲桐宮之言,推戴逆禶之謀,某也爲大將,某也爲吏判,某也爲閫帥等說,爛熳於前後諸賊之供,而妖任埋凶之計,究其本則能賊也,逆範懷刃之凶,究其本則能賊也。特以凶頑之故,忍杖徑斃,王章未伸,擧國同憤,試以渠之招辭觀之,雖優爲謀逆,以不少之人,何可遽然承服?又以爲,如欲殺之,則速出斬之等語,肆然而發惡,而且太甲桐宮之說,果與諸賊,一席酬酢於展開書傳,講其文義云者,與相吉·澤遂之招,若合符契,卽此一節,乃渠之結案,旣已遲晩後物故,則不可以未及結案置之。趾賊一門之窮凶極惡,自有天地以來所未有者,而限以國法,猶貸其凶種之穉少者,梟種稍長,安知不更肆獍惡,如範·吉等所爲者耶?澤遂爛熳同參於啓能凶慘不道之謀,而只誅其身,王章已失,輿憤未洩,其陰凶情節,其弟萬無不知之理。請遲晩後物故罪人啓能亟施孥籍,趾賊等凶種,夬施邦刑,獻遂設鞫得情。噫嘻痛矣,從古亂逆何限,而豈有如夏賊之窮凶極惡者哉?語其凶言,則雲·海之所不道,論其逆節,則賊鏡之所不爲,見者骨寒,聞者膽掉,實是窮天地亘萬古所未聞所未有也,此豈渠一人之所作爲,一時之所做出?和同之類,必有其人,黨與之討,不容少忽,而旣搜之文書,竝皆付丙,未露之端緖,全不究覈,獄體疎虞,寧不凜然?到今追究之道,惟在於親屬·奴傔之及時訊鞫,而章疏之請,尙未蒙允,此雖出於先大王包涵寬假之至仁盛德,而至於夏賊子女囚禁待年之命,臣等尙今抑鬱,寧欲溘然。夫逆種之待年殄滅,乃指尋常治逆之律文也,今此夏賊,卽是開闢以來所無之逆,其於麟·亮之稱兵,鏡·虎之凶言,不啻百倍,則古今天下,安有以此賊子女,而有待年與否之可論哉?及至今日,年限已過,則尤不可晷刻容貸於覆載之間矣。夏賊之外,豈復有夏賊,而乃者逆恭之出,則今日群下之骨驚膽掉,直欲手磔口臠之心,尤有倍於夏賊初出之時矣。噫,彼恭賊,敢於鞫庭,提誦夏賊之凶書,乃以相議,勸成納招,又發夏賊所不道之凶言,則梟獍種子,腸肚相連,亦一夏賊,而特其逆節之發露,差有先後耳,千剮萬斫,未足以洩輿憤,收孥瀦澤,不可謂當其律,夏賊之變,已用适·雲之例,則今於此賊,決不可異同也,明矣。噫,其一家之內,生出二夏賊,則此非一朝一夕之故?其凶言逆謀,傳襲有素,平日之爛熳酬酢,一室之尋常倡和,推此可知,恭賊正刑之後,一二同情之類,旣無究問之道,而斗恒尙今假息於覆載之間,則夏·恭兩賊之黨與同情,萬無不知之理。目今究覈之道,惟在於此,而雖以向來連伊事言之,渠以賊傔之妻,敢生凶濫之心,至有擊錚之擧,此亦古今所無之變怪,而渠不過幺麽一賤女,則決非渠所可獨辦者也。是必其夫暗地指使,爲此嘗試之計,據此一事,劇逆親屬之從中跳踉,復事綢繆之狀,昭不可掩,此而若不窮覈嚴斷,則未知何樣禍機,伏在何地,今於事端旣露之後,尤不容暫緩盤覈。請夏賊子女亟施跪斬之典,斗恭親屬應坐之類,一依适·雲例施行,斗恒及夏賊親屬奴傔連伊夫妻,竝嚴鞫得情,夬正典刑。噫嘻痛矣,明謙之凶謀逆節,實是亘萬古所無之賊也。身爲閫帥,四字刀割已是劇逆之斷案,而乙巳春諸賊指日擧兵之時,自擬內應大將,至於書給四柱,先占身數,其所爲計,至凶極獰,而況渠六字刀割逆復之愛姪也,一門之內,日夜綢繆,兩賊之間,出沒紹介,危機急變,迫在呼吸,何幸賊謀自綻,天討快行,而誅殛之典,只及其身,收孥之律,尙未擧行,揆以獄體,不免疎虞,以謙,以逆復之子,傳襲其父之凶圖。七字刀割鉤覈之路,惟在此賊之盤問,而不加究覈,不捧結案,遽爾用刑,只施應坐,而籍産之典,雖已擧行,收孥之律,在所不已,逆復之變,振古所無,殄滅無遺育者,政爲此賊準備語,則其在鋤逆種杜後患之道,殄之滅之,不容少忽,而好石之以年未滿,循例爲奴者,揆以邦刑,萬萬乖當。夫待年用刑,乃是尋常治逆之律,而至於此賊,實無異於古之适·雲,今之趾·夏,則其凶種逆孽之待年與否,更無可論,逆宇以凶喆之子,藉其氣勢,罔念喣濡之恩,益肆跳踉,擬帥市恩之謀,旣極陰祕,荷杖偸鈴之態,不忍正視,其所負犯,不一而足,而乃於不敢言之地,敢懷不敢萌之心,潛構啓草,欲售欺天之計,此已窮凶絶悖,而於渠猶屬薄物細故,潛藉逆復之姻婭,十三字刀割旣已遲晩,顧瞻他日之計,明白納招,甚至於干涉善復,自知當死之供,吐實於平問之下,其窮凶情節,更無可言,有賊如此,不施邦刑,則天綱絶矣,王法乖矣。宇鎭之於善·謙兩賊,一而二二而一也,兩賊伏法之後,獨使已結案之凶逆,得保首領,偃處近島,古今天下,寧有是哉?義理自此晦塞,亂賊無所徵畏,思之及此,寧不大可懼而大可憂哉?請明謙·以謙亟施孥戮,逆復庶子好石亟施處絞,遲晩罪人宇鎭捧根脚,快正王法。噫嘻痛矣,亂逆之變,從古何限,而豈有如嶺啓中諸賊之窮凶極惡者哉?嗚呼,際庚年天崩地坼之痛,大小中外,惟有血泣攀號,直欲無生而已。噫,彼逆魁時景等兄弟,渠亦今日臣民耳,抑何凶圖,包藏禍心,闖此擧國哀遑之時,敢生嘯聚不軌之謀,假托占夢,誑惑人心,妄附星緯,煽動妖言,驅脅蚩蠢之村氓,乘夜直犯於官府,肆發縛官上京,擧兵除惡之語,究其逆節,實有浮於麟·亮,而鯨鯢之戮未加,魑魅之形先滅,雖未及如法結案,而此等凶逆,當施孥戮之典。金樂敎則以玄慶之妻娚,參聞醫官可疑之說,而不卽直招,及與時皞面質之後,始乃吐實,究厥情節,萬萬狡慝,凡此諸賊,雖或有首從之別,而其在誅亂根重獄體之道,不可自外勘斷而止,請時景·時昱竝施孥籍之律,金樂敎亟令王府,設鞫嚴覈,夬正邦刑。噫嘻痛矣,權奸之凶國禍家,從古何限,而豈有如尹行恁之至妖慝絶巧憯者哉?渠本天生宵小,薄有文技,惟我先大王,念其家聲,置之邇列,自簪筆而躋緋玉,恩至渥也,德至厚也,奈其狼性難改,梟音漸肆,持身汚下,不以士夫而自處,宅心回譎,不識名義之何物,賣寵招權,無所顧忌,利己傷人,看作能事,平生傳襲,卽是凶邪之餘論,密地和應,無非奸賊之悖說,而鬼蜮情狀,莫逃於天鑑之下,故每以行己卑賤,作事容易,不可任用,俯諭於筵臣,至有小國榮之敎,雖以包容之德,姑緩屛黜,深察跳踉之漸,嚴加裁抑,大聖人則哲之明,凡在臣隣,孰不欽仰,而及夫乙卯以後,朝著肅淸,國是大定,則渠亦自知其舊惡之難容,宿習之莫售,遂復翻身損面,以爲迷藏龍斷之計,情態之狡黠,不翅如見其肺肝,有識之憂,厥惟久矣。逮當庚年崩坼之變,大小哀遑,罔知所爲,渠乃以喪制未闋之身,謂此時之可乘,敢欲盜竊權柄,恣行胸臆,毁棄禮防,闇然昌進,人理之滅絶,可無可言,而出入深嚴,略無防限,窺覘動靜,作爲伎倆,欺蔽上下,擅弄威福,兜攬銓衡,濫吹文苑,以奔走號召,奊詬無恥之徒,廣植黨援,助爲聲勢,而錢穀甲兵,無不管轄,政注差除,惟意所欲,甚則矯稱先旨,使人莫敢誰何,陰濟其私,鄙夫無所不爲,夸張氣焰,大開賂門,親黨家客,口厭四方之贈遺,僕隷賤類,動藉宮掖之嚴密,勢成威立,無復畏憚,延禧禁地,縱賊傔而瘞埋臭胔,湖·嶺諸郡,嗾鄕儒而俎豆厥父,乾沒公貨,與私人而分利,鬻賣腴邑,共癡甥而論價,此猶渠之薄物細故,若其陰陽闔捭,左右欺賣,口蜜腹劍,不啻林甫之奸邪,詐僞反覆,專用蘇·張之手段,其言則假托義理,而其心則壞亂義理,廊廟大臣,視之若無,僚寀兄弟,公行交構,讒慝之口,千百其舌,朝象之洶洶不寧,徒以渠也,廷紳之惴惴不保,豈非若耶?尤所痛惡者,奏藳之役,倡說於公座,瀛棘之逆,營護於暗地,爲凶魁效力之計,手脚益忙,殺薄昭薄德之言,心跡畢露,至於庭籲初發,敢爲推托之辭,告文代撰,陰用寬大之句,當此之時,渠之所謂義理,果安在哉?璁·萼之論,卽渠素所蓄積,章藝之事,是渠他日排布,則每到事會之滾急,不覺眞情之發見,自不得不然爾,向來邪獄,可謂天地之大變怪,王法之所必誅,而處分嚴正,一番廓淸,其功有不在於抑洪水驅猛獸之下,而渠獨爲楚獄多濫之說,肆然發口,以悅異臭之人,自爲解脫之計,設心造意,事事若此,此等小人,眞朱子所謂自朝至暮,自頭至足,無非罪惡者,渠亦人耳,持此安歸?情狀旣綻,到處狼狽,天地雖大,靡所容身,則畢竟匍匐而歸,還他本色,蓋其千億化身,惟利是趨,利在浚賊則附浚賊,利在異類則附異類,利在邪黨則附私黨,至於一行刀割天下之惡,始若殊塗,終必同歸,況渠之於逆任,腸肚相連,脈絡交通,眞贓現捉,昭不可掩,況今可·發之凶言凶書,卽窮天地亘萬古,載籍以來所未有之逆變也。可基則本以行恁之卵育,傳襲行恁之凶肚,爛熳綢繆,如鬼如蜮,爲世指目,厥惟久矣,而及其竄逐之後,輒懷怨懟之心,敢於莫重莫嚴之地,肆發窮〈凶〉極悖之說,時發則久爲可賊之豢蓄,稔聞可賊之凶言,手投凶書,詬罵天日,此實雲·海之所不道,而苟究其根柢窩窟,一則行恁,二則行恁,何幸我慈聖殿下,俯察輿情,廓揮明斷,特降賜死之命,王章自此可伸,輿憤得以少洩,而第伏念,行恁罪是劇逆,職非大官,則只賜其死,不施藳街之典者,實是四百年所未有之事也。況其從前至妖至慝之負犯情節,今番凶書凶言之根因脈絡,不一盤覈,徑先處斷,臺臣設鞫之請,迄未蒙允,薪島復命之啓,纔已登徹,王章似伸,而未可謂克伸,輿情似洩,而未可謂夬洩,到今次第應行之律,不可以誅及其身而止。請賜死罪人行恁諸子應坐之類,亟令王府,依律擧行,無俾易種焉。九行刀割噫嘻,亂臣賊子,從古何限,而豈有若家煥·承薰·樂敏·哲身等之窮凶情節者哉?主張邪敎,詿誤迷俗,相率入於無父無君之域者,已是亘古所無之變怪,而就以恒儉輩鞫案觀之,其所綢繆排布,至凶絶悖之狀,不可但以邪學言也,請來大舶,裝載兵器,曰以脅持,曰以判決云者,卽是适·璉之餘套,而麟·亮之後身也。賴天之靈,旋加誅殛,而向使其計得售,則白蓮·黃巾之變,有不足言,而國之爲國,未可知也。追惟及此,不覺毛骨俱悚,恒儉諸賊,雖是兇獰,特不過鄕曲卑微之類,而乃其首惡而指使者,則家煥輩是已,觀於銀子辦出之計,郵卒裝送之謀,可知其逋逃主於淵藪,羌胡伏於輦轂也。春間治獄之時,只以邪黨而誅鋤,或徑先物故,或誅止其身,而儉賊之鞫案始出,渠輩之逆節昭著,則神人之憤,久而益切,實欲手磔口臠而不可及矣。恒儉乃其枝葉,而旣伏典刑,則家煥諸賊之爲厥根柢者,獨可逭於儉賊已施之律乎?請物故罪人家煥·哲身,正法罪人承薰·樂敏施以孥籍之典。噫嘻痛矣,國榮·陽澤之通天罪惡,萬戮猶輕,千剮難贖,而尙屈王章,是可曰國有常刑乎?噫,諸賊之眼無國母,恣行胸臆,危逼之逆節,憯毒之凶計,暗相綢繆,罔有紀極。主張者榮賊,而陽澤焉承望,至於丙申節獻之闕封,己亥宮女之逮訊,而倫綱之斁敗,無餘地矣。處在保護之任,而端陽之例供,肆然廢停,共坐深嚴之地,而宮人之栲椋,期於誣服,亂逆之犯分干紀者,從古何限,而豈有若此輩之至凶極悖者乎?雖以弘·瞻之凶肚,來·黯之毒手,未足以喩其惡也,此實載籍所無之極惡大憝,而聲討未加,鬼誅先及,一國之公憤,鬱而未洩,三尺之邦憲,久猶莫伸,至今追思,不覺骨靑膽掉,而髮豎眦裂也。當此義理大明,凶逆嚴討之時,藥院之日記,旣已査出,臺臣之緘辭,如是明的,則追奪之當律,不容一刻少緩也,決矣。陽澤則家已孥籍,官亦追奪,更無加施之律,而至於國榮,則千罪萬惡,咸萃一身,製給凶疏,沮遏大計,煽動人心,潛圖國脈者,已有浮於莽·溫之凶,而今者陽澤之干犯彰著,其首惡則實榮賊也,凶魁則亦榮賊也。幸賴我先大王廓揮乾斷,特降允兪,而傳旨未卽頒下,典刑尙稽夬施,神人之憤惋,容有極哉?請物故罪人國榮,亟施孥籍之典。噫嘻,時偉,性本陰譎,行又凶悖,賊翰之餘論,無不主張,賣權兜攬,惟意所欲,樂禍忌忮,爲世側目,厥惟久矣。暗結妖宇之父子,昏夜綢繆,情迹陰祕,隱然自比於戚聯之人,至欲擬擧於握兵之任,長惡助勢,便一窩主,及夫賊宇之輸款,而渠之眞贓,畢露無餘,推此一款,卽是斷案,而尤有國人之至今所腐心痛骨者,壬寅秋邦慶,實是八域臣民歡忭蹈舞之辰,而噫,彼時偉,抑獨何心,顯示不悅之意,章奏之上,力遏邦慶二字,酬酢之間,牢諱慶忭等語,公坐稠廣,攘臀咆喝,有耳皆聞,無人不道,及至定號之日,肆發凶言於衆人之中曰,今此定號,何如是太早?究厥心腸,已萬萬極凶絶悖,而甚至於五月喪變之後,以平日不平之心,益肆陰凶之計,暗囑其兄,沮戲葬地,國言喧藉,情節莫掩,特以先大王好生之德,姑不設鞫嚴問,只施絶島荐棘,而王章未加,鬼誅先及,神人之憤,容有極哉?請物故罪人時偉諸子亟施散配之典。噫嘻痛矣,賊裕之罪,可勝誅哉?辛酉夏一疏,包凶蓄禍,暗售梟獍之腸,都人尹·姞等句語,排布陰譎,曲堗徙薪之援比,指意凶憯,卽此一段,其沮戲大婚之凶肚,背馳先王之逆節,綻露無餘,渠以今日北面之臣,乘國運不幸之時,而疑亂熒惑,潛圖不逞之計,是可忍也?吁亦憯矣,亂臣賊子之干常犯紀,從古何限,而豈有若此賊之窮凶絶悖者哉?且其所納爰辭,見捉文書中,不道不滿之說,愈出愈凶,至於外朝不知之言,詩句引用之意而極矣,而末乃以渠之傍祖權鞸時事,隱然自況者,尤何等窮天地所無之極逆大憝也?凡在橫目之列者,莫不骨驚膽掉,直欲手磔口臠,而賦性獰慝,忍杖抵賴,王章未伸,鬼誅先及,神人之憤痛,容有極哉?噫,原疏之陰憯,逆腸難掩,鞫招之凶慝,斷案已成,雖未及結案,便是已結案之劇逆,而且於安默·魯賢·在民三賊伏法之後,其凶謀逆節,尤益彰著,此與身死旣久之後追律之例,大有異焉,不可援用尙魯追施之律。請物故罪人裕,亟施孥戮之典。噫嘻,魯賢,本以不逞之徒,素蓄樂禍之心,凡係怪論悖議,無不主張,及夫裕賊凶疏之際,從容筆談,爛熳謀議,沮戲大婚之凶計,背馳先王之逆節,終始通謀,已是渠斷案,而嗾人停啓之事,看作私好,局子粧出之說,謂非惡逆,或曰到今義理始正,其時則是非未定,言言悖慢,節節凶慝,同參之謀,渠旣輸款,則在法不當移易,知情之律,今已擧行,則失刑尤當如何?請知情不告罪人魯賢,亟施孥籍之典。噫嘻,在民,手出悖通,身係久囚,則乘機樂禍之習,厥惟久矣。與裕賊爲切隣,以裕賊爲謀主,臭味相同,臟肚相連,及其凶疏之構草也,密勿綢繆,爛熳酬酢,或曰大婚不成則好矣,或曰喬木世家不歸正,攘臂倡應,甘心沮戲,其凶肚逆腸,與裕·默兩賊,一串貫來,同參之跡,鞫案昭在,知情之律,失之太輕,請知情不告罪人在民,亟施孥籍之典。噫嘻痛矣,不逞怪鬼之徒,壞世道而禍家國者,從古何限,而豈有如向來悖疏悖通哉?蓋其一種虺毒之流,自成暗地,蚓結之勢,千奇百怪,萃爲淵藪,悖疏悖通,竝道迭發,苟非乾道孔昭,凶謀自綻,慈敎誕宣,處分揮廓,則幾何不伏莽之禍,將至燎原哉?噫,彼洪履猷,卽一怪氣所鍾,渠以幺麽蔭吏,常欲兜攬朝權,陰懷網打之計,倡爲憯毒之擧,昂然自處以窩主巨魁,嘯聚無賴之類,做出平地之浪,掃盡朝著,將欲何爲?此在渠猶屬薄物細故,尤有所絶悖而窮凶者,渠之造謀用意,專出樂禍,而及其眞贓綻露,情節莫掩,則乃敢憑藉於莫嚴莫重之地,反歸於自渠身背馳,自渠口誣逼之科,卽此一節,爲其斷案,罰止島配,已是失刑之大者。王章未伸,鬼誅先加,窮凶之情節,無以究覈,積鬱之輿憤,到今益切,次第應行之律,不可以身故,有所容貸。請物故罪人履猷諸子亟施散配之典。噫嘻痛矣,人心日陷,世道日詿,凶國禍〈家〉之變,前後何限,而豈有如向來鞫獄諸賊之窮凶絶悖者哉?噫,彼裕賊沮戲背馳之凶謀逆節,卽窮天地亘萬古所未有之劇賊,而王章未伸,孥戮尙靳,神人之憤痛,容有極哉?若其梟腸獍肚之爛熳同參,如安默·魯賢·在民等三賊,雖已伏法,其餘鞫囚之關係獄情,干連逆謀者,固宜到底窮覈,打破窩窟,不可以區別首從,輕先酌放也,明矣。李晦祥本以裕賊之血黨,參涉凶疏,綢繆和應,或以筆談而酬酢,或以書札而往復,疏後阻隔之說,證左無據,宣力停啓之事,眞贓畢露,渠雖喙長三尺,無以自明,卽此一款,已是斷案,而一次平問,不加栲訊,屢朔抛置,遽然酌處,失刑之大,莫此爲甚。及夫發配之初,謂有吐實之言,恐動禁堂,至有大臣請對,更爲設鞫之擧,則指嗾醞釀之情節,庶乎其卽地盤覈,劈破根窩,而奈其舊習罔悛,凶圖愈肆,一反前招,閃弄疑眩,畢竟以亂言,誣招自服,世未有似此至陰慝絶凶慘之劇逆大憝也。以渠負犯,生出獄門,寔出十世宥之聖意,則渠若有一分秉彝之心,豈忍復爲此游辭粧撰,舞奸鉤引之計哉?反坐自有當律,誣招宜覈隱情,今此原配所安置之典,論以刑政,萬萬乖當,至於金宇光,以凶賊之私人,朝夕相守,奔走聽令,則其同參謀凶之情節,狼藉難掩,此不可謂以卑微,撓屈三尺也。權思穆,係是應坐之類,事當次第擧行,決不可遽議酌放,金千孫,雖曰蒙騃賤類,旣是親密之傔屬,亦係鞫獄之干連,亦不宜全然放釋,請安置罪人李晦祥,島配罪人金宇光,竝令王府,更加嚴鞫,快正典刑,放釋罪人權思穆·金千孫,亟施絶島安置之典。噫嘻痛矣,干常亂紀之賊,從古何限,而豈有如在敏之至妖慝絶凶悖者哉?常懷梟獍之心,莫掩鬼蜮之狀,乘機逞毒,闖呈一疏,上而拶逼聖躬,下而網打朝紳,至曰受誣於舟梁之大慶,有若眞有誣逼者然,又引故相之對揚,有若不爲辨明者然,末乃以眼無君母等語,憑藉而疑亂,閃忽而譏訕,顯售不逞之習,少無顧忌之心,其爲凶憯,胡至此極?嗚呼,庚申以後,我東方得有今日,是誰之力?洪惟我慈聖殿下,五紀母臨,四載簾帷,保護我聖躬,鞏固我宗祊,義理闡明,朝象和泰,克追先王之遺志,誕擧旣定之文祥,以基我億萬年無疆之休,洪功盛烈,有光史牒,環東土數千里,莫不蹈舞攢頌於慈覆之天,而向來臺臣通儒之處分,罔非稟決慈旨,推明慈德,正大光明,有辭後世,凡有秉彝之心者,孰不頌慈仁仰聖孝,而渠亦北面於慈聖曁殿下之庭者,抑何心腸,至有不欲比肩之凶言,而矢死不欲立於殿下之庭,卽此一款,已是窮天地亘萬古所未有之劇逆斷案,此非但殿下之罪人,實是慈聖之罪人也。究厥情犯,剮戮猶輕,不可使一刻容貸於覆載之間,而今日臣子之忍與之共戴一天,未能手磔而口臠,凡幾月矣。輿論迭發,聖斷斯赫,特允臺臣之請,王章始可夬伸,輿憤從此少洩,而豈意酌決之命遽下,至令似此凶逆,生出獄門,刑政之乖失,神人之痛惋,容有極哉?噫,彼賊敏,卽一貸頭之逆豎也,此而不嚴覈情節,夬斷常刑,則倫綱斁而義理晦,將至於國不得爲國,人不得爲人,不逞之徒,去益生心,亂逆之起,又復接跡,豈不大可懼哉?旣允群請而不宜從輕,自有邦憲而不容少緩,請楸子島減死安置罪人在敏,亟令王府,還爲拿來,嚴鞫得情,夬正典則。噫嘻痛矣,徐瀅修之罪,可勝誅哉?本以梟獍之種,濟以蛇虺之性,鄙悖陰鷙,凶譎憸邪,百惡竝萃,萬妖具備,而最其罔赦之罪,父事能賊,至行見舅之禮,讎絶母家,全廢謁廟之擧,傳神於能賊,護法於能賊,一世共憤,萬口難防,而及能賊伏法之後,天網太恢,王章不加,渠之尙今戴頭假息於覆載之間者,已是天地好生之德,使渠苟有一分秉彝之性,則所當屛跡息影,改心革面之不暇,而乃反揚揚自處以無故之人,圖占科第,翺翔名塗,自知滓穢之滿身,不爲淸朝之所容,甘與其祖而背馳,仇視其叔之樹立,東西閃忽,左右迷藏,自許文藝,主張世道,淸官美職,惟意兜攬,內而銓柄,外而藩臬,朝驟暮躐,惟懷患得之心,晝思宵營,罔非樂禍之計,而戕人害物,憑公濟私,必欲充谿壑,禍人家國,擧世喧傳,行路側目,論其前後情跡,前後罪惡,則渠豈可彈冠束帶,廁之於橫目之列,而敢生叵測之心,益肆跳踉之習,締結於達淳,符同於達淳,畢竟達淳之初筵所奏,都是瀅修之所爛熳綢繆,則臺疏所謂達淳之爲達淳,一則瀅修,二則瀅修云者,眞實際語也,而及夫達淳逬出之辰,力致於畿營咫尺之地,躬謁於昏夜涔寂之時,促膝而坐,握手而語,稱之以事業,許之以死生,盃盤慇懃,形跡狼藉,有耳皆聞,有口皆傳。噫,以達淳大不道之凶言,稱之以事業,以達淳大不敬之悖擧,許之以死生者,逆節昭著,凶肚相連,表裏和應,首尾糾結,眞所謂一而二二而一,至於筵本圖改之說出,而渠之斷案眞贓,益難一刻容置於天壤之間矣。夫國家之設置記注,事體至重,法意至嚴,一登史筆之後,雖以人主之尊,加一字不得,減一字不得,從古人臣之干犯於史事者,厥罪何居,而況伊日賓對之筵本,卽我聖上闡明大義,遵守先志之一大關捩,則其爲關係於莫重莫嚴,果何如也,而渠敢急於掉脫,暗地指使,妖弟淇修,紹介於中,必欲改易其文字,變幻其事實者,古今天下,寧有如許至凶至憯至妖至奸者乎?謂人可誣,人不可誣,謂天可欺,天不可欺,島置之典,雖已特施,其設計造謀,同逆共惡之窮凶情節,不可不盤覈得情。請楸子島安置罪人徐瀅修,設鞫嚴問,快正王法。李魯春,本以傾邪之性,濟以反復之行,千億化身,恬不爲怪,百計鑽穴,惟勢是趨,十年嶺海,禍心不悛,一蹴卿月,伎倆漸滑,卵育於煥之,血黨於日煥,爲世指目,厥惟久矣。自近以來,忽又以達淳爲依歸,以瀅修爲腹心,甚至於結爲兄弟,罔念匪類之可恥,遂許生死之與同,重牢宴獻壽之說,母喪時致奠之謗,一世喧傳,唾罵四起,畢竟傳襲於瀅修,慫慂於達淳,致以我先王不忍聞不敢道之說,肆然仰達於殿下之前,以壞我先王之義理,慼我殿下之心,而私書往復,稱以樹立,公肆推詡,看作茶飯,蓋此輩以此等凶說,作爲家計,不知有君父,是可忍也,孰不可忍也?及夫奸狀綻露,聲討方嚴,叔姪相鬨,互相推諉,傳說狼藉,莫不掩口,渠之前後情節,昭不可掩如此矣。雖以申獻朝之疏觀之,旣是渠之同庚死友,則渠之一言一動,無不參涉,而今其爲說,節節有條理,鑿鑿有根據,此可謂渠之斷案矣。凡今日北面於殿下之庭者,苟有一毫干涉於達淳初筵之奏,則固當明目張膽,沬血請討,況其眞臟已露,證援昭在,此與達淳·瀅修,一而二二而一,如此窮凶絶慝之類,若不嚴加盤覈,快施王章,則亂逆無所知懼,世道無以底定。請巨濟府島配罪人李魯春,亟令王府,設鞫嚴問,明正典刑。噫,彼張錫胤,本以宵小之類,濟以憸邪之行,左右鑽刺,惟利是趨,東西閃忽,惟勢是附,士夫名檢,固不足責之於渠,而右袒裕賊,卽渠斷案,故儒臣趙恒鎭疏斥裕賊也,當日臣僚,尙幸一線言路之不泯,而惟我慈聖之處分儒臣,實緣闕禮一款,非指斥裕一事也。渠獨何心,肆然以奸萌賊膽等說,論斥言者,夫以斥裕之疏,謂之奸萌賊膽,則渠之凶肚逆腸,已不可掩,又況甲子之獄,渠之姓名,緊出於魯賢之招,王府丹書,昭然俱載,由前由後,苟論裕賊之血黨,非錫胤而何?情節尙未究覈,輿憤久而益激,島置之律,雖已蒙允,如此奸凶之類,決不可一日容貸於覆載之間。請古今島安置罪人張錫胤,亟令王府,嚴鞫得情,快正典刑。噫嘻痛矣,煥之之罪,可勝誅哉?賦性本自奰慝,行事無非陰戾,發身戚畹之家,濫躋卿孤之列,以貪權樂勢,把作家計,以戕人害物,視爲能事,廣張聲勢,恣行威福,慶刑判於喜怒,殺活變於吐吸,一世屛息,萬人側目,其有奴顔婢膝,脅肩諂媚,則悅其附己,而吹噓奬擢,如恐不及,或能介然有守,稍欲自持,則惡其異己,而排擯擠陷,靡有餘力,於是乎擧一國之嗜利昧義,忘廉沒恥,閃倏如鬼蜮,鄙瑣如駔儈之類,無不匍匐而歸之,棼然珩芾之趨,菀爲淵藪之萃,積威所壓,有識箝口,公憤所在,志士扼腕,惴惴慄慄,莫敢誰何,相對揮手,戒以滅族者,蓋亦積有年所矣。嗚呼,庚申崩坼之變,此何等時也?渠以受恩罔極之人,身爲院相,苟有一分人心,何忍逞其胸臆,而乃敢謂此時可乘,而凶肚愈肆,謂擧世可脅,而猾手轉熟,驟擢私黨,列樹爪牙之勢,廣引醜類,密布耳目之助,瑣瑣之婭,賣其凶焰,齪齪之徒,䑛其殘瀝,朝政蠱壞,世道殽亂,駸駸至於莫可收拾之境,是皆昭布一時之瞻聆,脩播萬口之喧騰,雖至輿儓·下賤·竈婢·耘夫,擧懷憤惋,戟手唾罵,凡此許多罪惡,已爲渠罔赦之斷案,而其窮凶絶悖之情節,已露於前後筵奏,其所謂降在殿下之庭,以不忍聞於先大王者,不敢言於殿下,則義理湮晦云云,此何語也?殿下以先王之心爲心,群下以事先王者事殿下,卽天理臣分之所當然,若曰先王之時,雖不忍言,而殿下之時,可以忍言,則天下寧有如許臣節乎?護法傳神,潛授其徒,前茅後殿,一串貫來,至于今番達賊之凶圖,而首尾相符,脈絡相通,無不根柢於煥之,本原於煥之,今者大論方張,聲討達賊無君之罪,而若不劈開源頭,掀破窟穴,則將何以訖天討而服人心乎?至於裕賊一款,尤爲渠眞贓,夫裕賊之凶謀陰圖,卽煥之之異身同腸,爛熳綢繆之狀,已不可掩,更生漫漶之計,佯作論責之樣,而乃反奬之以老臣忠愛,詡之以爲國深慮,畢竟論勘,止於問備,當是時也,凡在橫目之列者,孰不肉顫膽掉,思欲手磔口臠,而巷裏私議,莫能昌言,屋下竊嘆,不敢顯論,其饕威虐勢,吁亦可怖,而衆正氣死,一至於此,雖莽·卓·懿·溫,何以加此?執跡而誅其心,沿流而溯其原,則裕之所以爲裕·達之所以爲達,一是煥之之所倡,苟究其元惡大憝,則煥之是已,其餘變亂先王之成憲,辜負先王之恩眷,在渠猶屬細故,卽此兩條之奏,焉逭三尺之律?追奪之典,今旣蒙允,則應行之法,不容少緩,請追奪罪人煥之諸子亟施散配之典。噫嘻痛矣,達淳之罪,可勝誅哉?本以陰譎之性,濫猾之習,巧於涉世,盜竊虛譽,工於謀身,兜攬名器,遍歷華要,驟躋崇顯,擧世之指目,有識之唾罵,厥惟久矣,而方其拜相之初,眷注何如,倚毗何如,而罔念圖報之義,敢懷叵測之心,初登前席,肆發凶言,大不道大不敬之眞贓綻露,逆節昭著,有不可歷數而枚擧。伏惟我先大王二十五年固守之大義理大秉執,何等精微,何等嚴正,而渠乃包蓄禍心,把作奇貨,以凶國禍家之心,濟背公營私之習,自任一己之家計,用爲憑藉之欛柄,究其設心造意,已極至凶絶憯,此其死罪一也。渠所謂邪說,卽所以自唱,做出慌怪之言,繼以憂歎之色,暗中揶揄,白地煽惑,必欲矯誣一世,構陷朝紳,以爲沽名賣權之計,此其死罪二也。及夫兩人褒贈之說,忍能發口,直犯手勢,謂君上可脅持,謂朝廷可箝制,干犯先王之大義理,壞亂先王之大秉執,先王之所不忍聞,而忍之於殿下之前,先王之所不敢道,而敢之於殿下之廷,此有君君臣臣以來所未聞所未有之至凶憯大變怪,此其死罪三也。嗚呼,喉院洗草之事,言猶在耳,語亦抆血,爲今日臣子者,孰敢不銘在心肺,一念洞屬,而今乃以已洗之書本,無難呈納,又諉以此書之竝洗,初不聞知者,急於掉脫,謂天可欺,此其死罪四也。及夫聖心驚惕,玉音掩抑,咫尺前筵,屢降臣子不敢承聞之敎,渠乃昂然相抗,小無畏縮之意,悍然不服,愈肆角勝之氣,俯詢丁寧,則引他說而漫漶,辭旨惻怛,則捨本事而凌踏,當日光景,可謂君綱淪滅,人彝斁絶,此其死罪五也。晩後一疏,去益凶憯,甘心誣逼,恣意背馳,滿腹包藏,無非輕蔑之口,極口張皇,顯售威脅之意,至敢以不得不言,諱諫根柢等語,筆之於書,肆然上逼於莫重莫嚴之地,此又人臣之極罪,千古之斷案,此其死罪六也。爲人臣者,有一於此,則在春秋必討,在王法必誅,無所容於覆載之間,而今此六大罪案,咸萃一身,有萬可誅,無一可貰,此不但殿下之罪人,實爲先大王之罪人,不但爲先大王之罪人,卽我英廟曁先世子之罪人,何幸乾斷廓然,天討已行,而此等凶逆,不可以誅止其身,請賜死罪人達淳諸子,亟施遠地定配之典。日煥性本狠愎,跡又詭祕,托身權凶之門,而腸肚相連,藉賣戚畹之勢,而威福自恣,鄙悖如達·翊者,稱以大老,諂諛若龜·獻者,甘爲門生,獽臂抵掌,無非戕害之凶論,東閃西忽,自作逆藪之謀主,一世指目,有識憂歎,厥惟久矣。至如裕賊窮凶絶悖之疏,實是載藉以來所未有之極逆大憝,則苟有一分人心者,孰不骨顫膽掉,至欲食肉寢皮,而渠獨何心,陰護顯扶,倡出凶論,乃以三揀不爲之說,傳播疑惑,百計興訛,必欲背馳先王,沮戲大婚,究厥心腸,已不勝神人之憤,而其後裕賊之竄在鳳山也,諫長聲討之疏出,則汲汲專伻,巨細皆報,是以裕賊之鞫庭抵賴,亦無非日煥之所先期指揮,此則有口皆言,有耳皆聞,果然在民之招,至以其叔而爲證,卽此一節,尤是斷案,未施肆市之律而鬼誅先加,其爲輿情之憤惋,容有極哉?何幸天討亟行,追奪之典,今旣蒙允,則次第應行之律,不容少緩,請追奪罪人諸子,亟施散配之典。噫嘻痛矣,亂臣賊子,何代無之,而豈有如漢祿之窮天地亘古今,至凶至悖罔測不道之賊耶?八字凶言,一世傳播,聽之骨顫,思之髮豎,而特以證據無人,根因莫知,聲討之擧,至今未行,遂使劇賊臥斃,輿憤莫泄,古今天下,寧有是耶?何幸乾道孔昭,元惡斯得,知申之疏,打破其眞贓,重臣之奏,繼而爲明證,嗚呼,尙忍言哉?一種不逞之徒,乃敢讎視我君父,必欲謀危我宗國,梟音獍舌,脈絡相通,蛇糾蚓結,腸肚互連,量·能之殊塗共轍,無不干犯於莫重莫大,煥·裕之護法傳神,莫非誣逼於不忍不敢,國勢日就岌嶪,倫彝幾至斁喪,千怪百變,疊生層出,以至於達賊不道之奏,如貫一串,苟究其本,則莫不源委於漢祿,根柢於漢祿,求之往牒,未有如此賊之絶凶絶悖者也。食肉寢皮,已矣無及,瀦宅破家,尙云輕典,追奪之律,雖幸蒙允,孥戮之請,尙此靳兪,至以自有受敎爲批,臣等誠不勝抑塞悲憤之至,殿下試思之。前乎漢祿而豈有如漢祿,後乎漢祿而豈有如漢祿?剖斬之律,劓殄之誅,設或創行而施之,誠未爲過當,則惟此追奪之名,雖謂之生前一律,而擧其擧行,則不過是收奪告身而已,以此律而施之於此賊,果可以夬虛君父之讎,少洩臣民之憤耶?适·雲之所不敢,而此賊敢爲之,鏡·夏之所不忍,而此賊忍爲之,烏可以曾有受敎,不之權變,一味膠鼓,致使當行之天討不行,必伸之王法不伸也哉?且況凶種逆孽,尙繁其徒,豈可使戴頭假息,依舊跳踉,以貽國家無窮之憂,以遺臣民共戴之恥耶?應行之律,不容晷刻少緩,請逆賊漢祿,亟施孥戮之典。噫嘻痛矣,漢祿之子日柱,尙今假息於覆載之間,環東土含生之倫,忍與此賊共戴一天,而恬然若不知臣死之義者,凡幾年所,彼日柱,本以戾氣所鍾,虺毒其性,凶譎奰慝,爲漢祿之是父是子,綢繆陰祕,與觀柱而難兄難弟,以其父罪惡貫盈,慮他日必致彰露,夙宵經營,罔非讎國家而危宗社,年來機關,盡是結淫朋而戕善類,氣焰所使,無事不爲,甚至於自處戚畹,締結煥賊,假託儒名,圖占抄選,蓋欲虛張聲勢,威脅異己,使一世之人,莫敢誰何,不得追提漢祿之凶言故也,其所爲計,吁亦巧且憯矣。況其險圖逆節,傳襲乃父,主張賊裕悖慝之疏,粧出逆煥忠愛之奏,嘗試於前,和應於後,唱喁邪說,詿誤世道,一轉而爲海玉之凶謀,一門之株連,眞贓畢露,再轉而爲達淳之悖奏,血黨之干犯,斷案已具,千變萬怪,疊生層出,而要其歸,則皆從其父凶圖中出來,與日煥諸賊,一而二二而一,卽其身犯,實諸逆之窩窟,群凶之根柢也。形跡狼藉,萬口喧傳,而謂無明的之端緖,還寢旣允之成命,王法暫伸而旋屈,輿憤乍洩而還菀。請黑山島安置罪人日柱,依初下傳敎,設鞫得情,夬正典刑。噫嘻痛矣,亂臣賊子從古何限,而豈有如龜柱之窮凶絶慝也哉?其許多罪惡,許多逆節,擢髮難數,罄竹難書,而以渠地處,不念報效之道,徒懷凶譎之腸,始因傾軋之習而潛蓄禍心,長其覬覦之計而遂懷凶圖,必欲傾覆我宗社,動擾我國本,群聚凶徒,自作窩主,醞釀旣久,排布愈密,八字凶言,一串貫來,同室之內,腸肚相連,若其根柢也源委也,莫非此賊,而得保首領,臥斃牖下,凡今日含生之倫,孰不腐心痛骨,如不欲生,而最其大明律一事,卽有天地君臣以來所未有之極逆大憝也,思之膽掉,言之骨靑,直欲手磔口臠,食肉寢皮者也。且況不道之凶計,有自來於當時,潛藏之禍機,兪益肆於今日,譸張糾結,種下生種,裕·玉·煥·達之凶謀祕計,莫不傳神於此賊,護法於此賊,跪敦之律,燃卓之典,尙未夬施,神人之憤,容有極哉?向來追奪之擧,不足爲此賊之當律,況其梟獍之凶種尙遺,國家之隱憂無窮。請追奪罪人龜柱支屬應坐之類,一依尙魯例,施以散配之典。噫嘻痛矣,龍柱之罪,可勝誅哉?本以凶譎之性,濟其狡黠之行,襲一門相傳之論,敢懷射日之凶圖,乘國家不幸之會,主張滔天之禍機,綢繆揣摩,自爲凶徒之謀主,醞釀設施,甘作諸賊之窩窟,鼓倡凶論,爲龜·祿之後殿,排布逆謀,與觀·日而同腸,晝宵經營,莫非凶禍家國,東西嘯聚,必欲網打朝紳,裕賊之凶疏,而指使之者此賊也,履猷之悖通,而陰嗾之者此賊也,此乃十手所指,萬口所傳,而當時鋤治,不及巨魁,仍作漏網之魚,便成伏莽之賊,兩煥·裕·玉之元惡大憝,達·瀅·春·翊之陰謀祕計,莫不根柢於此賊,而至於稱以渠父之遺疏,嗾出安默而投呈,必欲疑亂宸聽,漫漶國是,遂使鉗制一世,擠陷異己,其計吁亦巧且憯矣。論其許多凶謀,許多逆節,實覆載之所不容,神人之所共憤也。凡今日含生之倫,孰不欲食肉寢皮,而尤有所窮凶而絶悖者。惟我殿下,追念慈聖之盛德,至命承宣之特除,則渠當感泣榮幸之不暇,而罔念恩渥,愈肆狠毒,不懸玉圈,抑何心腸,其怨懟不臣之心,殆有浮於觀柱之請退於親政之初也。卽此一事,萬戮猶輕,如此戎首凶魁,若不嚴加盤覈,則賊徒滋蔓,實有難圖之慮,義理湮晦,將無可明之日,思之及此,寧不凜然而寒心哉?請金甲島安置罪人龍柱,亟令王府,設鞫得情,夬正典刑。李書九,薄有才藝,工於反覆,迹其平生,可謂千億化身,而此於渠猶屬餘事,其庚申一疏,設爲問答,極其妖譎,頭䐉於裕疏,張本於達奏,爲劇逆巨魁之前茅嚆矢者,則一則書九,二則書九,且其辭疏中斜封墨勅之說,尤非當世之所敢引用,究其指意,萬萬叵測,伊時慈敎,深斥妖邪,特命竄逐,終因煥賊之力救,致有反汗之擧,其爲煥之異身同腸,已不可掩,而況敬臣疏出後,渠敢以忠藎元老,盛推煥之,訾毁賢相,痛斥敬臣,其力護凶魁,箝制人口,渠已自供。今當三賊逆節彰露,聲討方張之時,根窩之如書九,血黨之如書九者,息偃在家,官爵自如,亂臣賊子,將何以知懼乎?請前監司李書九設鞫得情,夬正典刑。噫嘻痛矣,凶魁亂本,從古何限,而豈有如鍾秀之至凶絶悖者哉?本以奰慝之性,濟以陰譎之行,撑腸柱腹,都是禍心,聽言觀眸,罔非戾氣,平生伎倆,專在於凶國而讎君,晝宵營爲,不出於戕人而害物,好惡所到,忠逆立判,利勢所在,逋逃咸萃,附己者謂之向國而奬拂汲引,如恐不及,異己者謂之背馳而擠陷網打,無所不至,於是乎助虐逞凶之徒,擧皆爲其羽翼,逐臭䑛瀝之輩,莫不受其指使,傳授凶圖,釀成煥·日滔天之禍,鼓唱悖論,馴致裕·玉讎國之計,一番逆變起,而罔不根柢於渠,一番凶獄出,而罔不窩窟於渠,渠之血黨死友,擧皆干犯天討,以誅以奪,而以渠鯨鯢之魁,獨爲漏網之魚者,蓋緣其凶焰,雖死不衰,餘威歷久尙熾,根窩更有之論,指目有歸,而無敢連討者,明白洞快之敎,聖批昭揭,而無敢對揚者,一世腐心而擧朝緘口,有識憂歎,厥惟久矣。何幸乾道孔昭,自作難逭,渠之平生斷案,無端呈露於爲其卵育吹噓,感德思報,願爲鍾秀一死者之口,則雖使鍾秀對質於鞫庭,必將滿口輸款,而無一辭自明之端矣。噫,敬·觀之窮凶而染成者渠也,龜·祿之絶慝而掩護者渠也。渠以爲見驅,則觀鎬曰見驅,渠以爲非逆,則觀鎬曰非逆,耳濡口滑,看作茶飯,先入之見,掩諱不得,慣聞之處,丁寧納招,則龜·祿·秀·敬之和盤托出,打成一片之狀,至是而畢露無餘矣。大抵鍾秀之一生藉口,欺人而欺心者,卽不過渠所謂士類也,渠所謂義理也,而論其行己,則發跡於逆戚之門,而爲其私狎之客,托身於榮賊之家,而備盡諂誘之態,至勸其兄,願留榮賊,究其情狀,卽一患得失之鄙夫,則渠所謂士流,吁亦醜矣。且夫渠所謂義理者,本出於逆祿之凶論,賊龜之陰圖,而直是作賊作逆之一大斷案耳。噫,彼龜·祿輩包藏不軌,謀危宗社,及夫國本已固,凶計莫售之後,鍾秀以其血黨,自知無幸,乃以死中求生之計,說出渠輩所謂義理二字,以爲掩護龜·祿輩眞贓之妙籌長策,龜·祿之眞贓旣掩,則鍾秀之身計得矣。鍾秀之身計旣得,則龜·祿之眞贓掩矣,其一而二二而一之狀,不亦凶且憯乎?惟我先大王至精至徵之義,昭揭日星,建天地而不悖,俟百世而不惑,則雖有怪鬼十千輩,寧或售疑亂之計,而鍾秀敢以掠美之術,欲爲立熾之質,指無謂有,眩惑群聽,有若怪鬼不逞之徒,眞箇爲朝夕壞亂之擧,而非渠則若可扶植者然,肆然上逼於莫重莫嚴之地,以是而脅持君父,以是而威喝朝野,魯賢之逆變,由是而醞釀,達·瀅之邪說,由是而源委,候班不參之逆節在此,史局割席之凶肚在此,而改號時違牌,幸行後悖論,皆其逆謀慝計之昭不可掩者矣。至於逆敬之三條凶言,卽自鍾秀圈套中出來,而賊觀之謂龜賊義理主人之招,亦由鍾秀悖舌中薰襲,則前後情跡,沕然相符矣。臣等合辭所陳,剽竊先王之義理,矯誣先王之秉執者,政謂此也。及其家計已成,手段漸滑,則誣衊無所不至,譸張無所不有,筵本二拔,旣伏罔赦之案,衛言五條,莫掩自倡之跡,入告出語,變幻無常,左闔右捭,機關至密,千罪萬惡,擢髮難數,而臣等之最所憤嫉而痛惋者,又有在焉。以渠之眷遇也邇密也,逆祿之八字凶言,旣已自渠口傳說,賊龜之乙未冬悖說,亦必先他人聞知,則何不於先大王一初淸明,庶政維新之會,斷去宿處,嚴斥凶論,使夫迷溺不悟者,曉然知龜·祿之不可染跡,而乃反附麗依歸,推翊尊仰,壞亂世道,詿誤人心,以致許多逆變,無限厲階,而其惡稔矣,其禍極矣。若使當日朝廷之上,初不生出一鍾秀,則龜·祿之賊勢,何由而䲭張,龜·祿之餘醜,孰從而蚓結乎?然則今日國勢,所以至於痛哭流涕之境者,雖源於龜·祿,而助成者鍾秀也,雖發於敬·觀,而主張者鍾秀也,則論其罪犯,有浮於龜·祿·敬·觀,而敬賊已施之律,尙難貸也,龜·祿應坐之典,烏可已乎?特以大官之曾忝也,鬼誅之先加也,故依律處斷,雖恨未及,尙魯已例,在所不已,幸賴乾斷廓然,天討亟行,鍾秀黜享追奪之請,雖蒙夬允,而梟獍之凶種尙遺,國家之隱憂無窮。請追奪罪人鍾秀支屬應坐之類,一依尙魯·漢祿例施行。噫,彼鍾厚,性旣陰譎,跡又詭祕,本以蔑識之鄙夫,自知發身之無階,因悖弟托士流之會,而暗覰欺世之術,附逆戚讎國家之論,而遂致華選之濫,于以威喝一世,把作張氣勢之奇貨,于以指使群凶,自居樹黨與之淵藪,外托遺逸,內執朝柄,把弄威福,如恐或失,藉賣權寵,無所不至,於是乎不逞之徒,逐臭之夫,轉相告引,靡然從之,粗解文字者,自稱高弟,濁亂世道者,願結死友,煥·日之凶而皆其部曲,達·瀅之惡而卽其餘孽,駸駸然至於今日滔天之禍而極矣。是知逆敬之悖口,傳習於漢祿,則平日之所學得,可以推知,賊觀之凶招,源委於鍾秀,則乃兄之所綢繆,昭不可掩矣。且其願留榮賊之疏,爲渠斷案,鄙悖可醜,伏況賊秀正罪之後,渠之身犯,又如彼昭著,則削逸追奪,雖幸王章之少伸,而次第應行之律,不容暫緩。請追奪罪人鍾厚支屬,亟施散配之典。從古亂逆何限,而其窮凶絶悖,至憯極惡,豈有如審度者哉?其疏之全篇旨意,句句字字,無非包藏不道中出來,而忍所不忍,壞亂義理,敢所不敢,凌逼天日,陽擠陰護,斁敗百世之倫彝,指東撈西,疑眩一代之耳目,有一於此,已是人臣之極罪斷案。又況帳殿親訊之下,肆發六字之凶言,聞來肉顫,思之膽掉,凡有人心者,孰不欲手磔而口臠哉?何幸乾斷斯赫,王章亟加,夬施藁街之律,少洩神人之憤,而第念凶如此賊,逆如此賊,而誅止其身,戮不及孥,則恐無以懲萬世亂逆之徒,慰一時忿鬱之情,請正法罪人審度亟施孥戮之典。噫嘻痛矣,從古亂逆何限,而豈有若賊㯳之窮凶絶悖者哉?渠以鄕曲鄙微之類,敢懷窮天地亘古今所無之凶肚逆腸,以不敢言不忍聞之凶言,筆之於書而投呈公門者,其平日醞釀,不問可知,憤痛之極,直欲手磔口臠,而乃以梟獍之心,敢肆狠毒之性,帳前親問,頑忍不服,王府嚴鞫,一直肆惡,終始忍杖,至於徑斃,肆市之典,旣未得施,則國體之虧損,已不成說,神人之憤惋,更無可言,豈可以徑斃之不用極律,擬議於此賊乎?其支屬尙在,則綢繆情節,尙有可覈之地,殪殄無遺,庶爲洩憤之方,臣等以沬飮之忱,合辭仰請矣。及承聖批,以追奴禁令,靳允重法之聖意,實不勝欽仰,而此賊之窮凶絶悖,不可以常典議律,寔爲擧國之公議。請物故罪人㯳支屬,亟令王府,嚴加盤覈,仍施孥戮之典。噫嘻痛矣,人心日陷,義理日晦,惟彼夢賊,以遐鄕卑微之類,乃敢懷不道之心,投罔測之書,此實窮天地亘古今所無之一大變怪也。嗚呼,恭惟我先大王,以根天之孝,盡倫之聖,義理則至精至微,秉執則莫嚴莫重,初元綸音,昭如日星,師·翰處分,森如鈇鉞,凡東土北面於國家者,莫不知此箇義理之一或背違,則兇逆也,大憝也,渠獨何心,肆發不忍聞之說,誣逼不敢言之地,全篇指意,至凶絶憯,見之骨靑,思之膽掉,千剮萬斫,不足以洩神人之憤,收孥瀦澤,未足以懲亂逆之心,是豈只勘以治逆常律而止哉?且其包藏設施,決非渠之獨辦,凶書製寫,斷非渠之自爲,而帳前親問,頑忍不服,王府嚴訊,終始抵賴,端緖未露,窩窟莫査,國法之虧損,鞫體之疎漏,萬不成說,一線究覈之道,惟其支屬在耳,臣等不勝悲憤,以加律之請,窮覈之方,日前聯籲,及承聖批,以大非法意靳允,臣等相顧抑鬱之至。夫制法本意,隨時變通,則欲治前古所未有之逆,合施前古所未有之典,而況适·雲已行之律,非無於前者也,支屬盤問之例,非創於今者也,此等之律,不施於此賊,而施於何處乎?請大逆不道罪人夢瑞,亟令王府,以适·雲例施行,其支屬之應問者,亦卽拿覈得情,使王法伸而亂本拔焉。噫嘻痛矣,今此鍾·振兩賊之兇,思之膽掉,言之骨靑,蓋其陰謀逆節,适·璉之今又出也,凶言悖說,雲·海之所不道也,是乃窮天地亘宇宙之極惡大憝。雖幸天討略行,王章少伸,尙何足以快洩神人之憤也哉?鍾一則藉其門蔭,獲沾祿仕,國家何負於渠,而梟心獍腸,與生俱生,幸西賊之有警,則曰十五字刀割分院兵助勢之策,湖南伯得差之願,無非劇逆之斷案,而乃與振采·友文等,結爲血黨,五字·八字之凶言,猶爲不足,而必以二字至不道之言,和應於合有變通之說,甚至街路上訩訛而極矣。振采則伎倆妖慝,行止閃忽,出沒京鄕,左道誑惑,連腸接肚於鍾一·光文之徒,憑藉讖緯之書,濟其邪誕之術,二萬石軍糧之積庤,搢紳家火具之潛埋,八字刀割指卯日而擧事爲期云者,莫非做作妖言,煽動人心之計,九字刀割十三日至凶之說,與鍾一一而二二而一,似此今古所無之逆,不可只施治逆之常典,适·雲已行之例,不用於此兩賊,而將何施乎?請大逆不道罪人鍾一·振采,竝施适·雲之例,逆賊友文,跡本卑微,性又奸慝,投身於鍾一,甘作爪牙,許心於振采,結爲兄弟,託鍾一於振采,則謂以可用,薦振采於鍾一,則稱有神術,逆賊光友,本以鄕曲賤孽,託爲凶徒死士,父事振采,兄事友文,十字刀割欲輸軍糧,則轉到南陽,凡爲群凶之指使,率皆挺身而樂赴。十字刀割將臣家,將欲火攻,所營何事,店舍綢繆之言,致後丁寧和應,南中兵火之說,延壽爛熳酬酢,卽此數段,已足爲諸賊之眞贓斷案,至於正月十三日凶言,卽是窮宙亘宇所未有所未聞之極逆情節,而無不參聞,無不參知,則罪止誅身,失之太輕,王章不嚴,輿憤未洩。請逆賊友文·光友加施孥戮之典,致後·延壽竝施孥籍之典,今番逆獄之至凶至憯,實是亘古之所罕,鍾·振諸賊,雖已伏法,情節猶未盡究,黨與猶未盡鋤,治逆之法,豈容如是?噫,彼李永純,當西賊有警之日,曾沾祿仕之在鄕者,莫不入處城闉,以致奔問之誠,而渠以侍從之列,蒼黃下鄕,事若知幾,跡涉殊常,況以鍾一爲妹夫,致後爲死友,掌中書字之語,出於後招,指日往來之說,證以一傔,則綢繆之情,明若觀火,李元樸,身居下邑,密通京華,鍾一,切友也,而讖緯妖誕之書,逢輒問答,致後,甥姪也,而凶悖不道之言,爛熳傳說,則知情之律,在所難逭,而王章未伸,鬼誅先及,不可以尋常物故罪人,置之勿論。永喆,鍾一之姪子也,始以應坐而發配,致後之娚妹也,旋因鞫招而取拿,則枝上之枝,種下之種,可以畢究,矧又鍾萬之猝斃,添一疑端,而鞫治未竟,竝加酌處,獄體疎虞,輿憤轉激,請李永純·永喆等,更爲設鞫嚴問,期於得情,快正典刑,物故罪人李元樸諸子,施以散配之典。噫嘻痛矣,趙得永之罪,可勝誅哉?渠本賦性凶譎,行己鄙悖,陰鷙肆惡,自是戾氣,貪饕嗜利,猶屬薄物,蔑倫敗常之行,擧世唾鄙,樂禍思亂之心,平生伎倆,始也附麗於行恁,爲爪爲牙,指使於行恁,作鬼作蜮,暗地糾結,譸張凶論之狀,指目已久,心跡難掩,究厥情節,已是罔赦,而以其年前樹立,尙置優容之科,濫廁崇顯之列,而不思圖報,莫悛舊惡,及莅西藩,負國虐民,式爲亂階,至有繡啓之發,則固當杜門訟愆,不齒恒人,而偃處城闉之間,恣行恣止,揚眉吐氣,猶談世事,眞是無羞惡之心而非人者也,況復晝宵經營,東西排布,罔非凶國禍家之心,闖乘求言之會,憑藉論人之章,辭語閃映,旨意陰憯,乃敢貞觀以下數句語,肆然指擬於不敢言之地,此等絶悖之說,於敵以下,尙不得容易加之,渠亦北面於殿下之庭者,何敢萌於心而發諸口乎?是可忍也,孰不可忍也?此是窮天地所未有之極惡大憝,則無將之誅,不敬之律,斷當不踰晷刻,而殿下何所顧藉,尙靳兪音,不卽置法乎?此而一日暇息於覆載之間,彝倫將斁,亂賊無懼,將至於國不得爲國,人不得爲人,請金甲島島配罪人趙得永,設鞫得情,夬正典刑,以洩神人之憤焉。噫嘻痛矣,晦植之罪,可勝誅哉?渠以世祿之裔,厚被擢拔之恩,前後兜攬,涯分已極,而罔念圖報之義,反肆妖慝之計,海賊之說,東源之所做出,而爛熳酬酢,神師之稱,兌鎭之所誑誘,而密勿親信,稱東源爲先生,而惑信於石島之來往,任兌鎭以親裨,而紹介於雲門之約會,三月擧事之謀,渠旣知之,濟州襲破之說,渠亦聞之,則如有一分驚憤之心,固當登時發覺,一邊馳啓,一邊詗捕,以爲勦絶殄滅之地,而渠乃不此之爲,敢以專閫之威,恐動營邑,戒嚴兵器,有若眞箇賊變之迫在朝夕者然,噫,若使晦植,久處重閫,一任其譸張煽亂之計,則嶺以南一道,幾何不胥動於妖言,而轉至於波蕩哉?思之及此,不覺心寒而髮豎。何幸自孽難逭,遂底就捕,援引之辭,殆同春雉之自鳴,和應之跡,莫掩泥獸之相鬪,妖腸凶肚之暗地糾結者,無不呈露,神兵鬼卒之惟意指揮者,自歸荒誕,則究厥情狀,論其罪犯,卽與東源·兌鎭一而二二而一者也。兩賊今已伏法,晦植旣自承款,則三尺之律,固不容一刻暫貸,而減死之命,遽下於斷案已成之後,此雖出於我聖上好生之德,莫嚴者王法也,難遏者輿論也,豈可以此等妖賊,視若尋常,置之從輕之典也哉?請遲晩罪人晦植,亟令王府,卽捧結案,快正典刑焉。答兩司曰,不允。時景等事,裕事,徐瀅修事,日柱事,龜柱支屬事,審度事,亟停勿煩。夏賊等事,國榮事,㯳支屬事,亟停,魯賢事,更勿煩啓,鍾一·振采事,不允。友文·光友事,致後·延壽事,李永純·永喆·李元樸諸子事,不允。晦植事,不允。
執義李東冕,持平任文白啓曰,噫嘻,逆鏔窮凶之罪,已悉於前啓,今不必更事臚列,而幸賴我慈聖殿下廓揮聖斷,明正典刑,庶可以少洩神人之憤,而決案正法之後,應行孥戮之典,尙今不施,擧國弸塞之冤憤,愈久愈深,請正法罪人鏔,亟施孥戮之典。近日妖凶之邪學,熾如烈火,勢急滔天,實爲國家呼吸之憂,而幸賴我慈聖殿下特降明旨,亟令嚴覈,妖腰亂領,次第就戮,庶幾根柢拔去,窩窟掃蕩,而噫,彼丁若銓,自以逆鍾之同氣,暗受承薰之妖書,日夜耽惑,悖亂名敎,斁滅倫綱,爲世指目,積有年所,今於嚴鞫之下,始迷終悟之說,都是粧撰,力拒痛挽之迹,了無可證,沈溺之自如,可以推知,而又況恒儉之獄案出後,若鍾·承薰,迭出諸招,逆節彰著,不可但以邪學言也。若鍾旣已籍沒,承薰亦旣正法,而噫,彼若銓之爲若鍾兄弟者,致薰之爲承薰同氣者,不過島配定配而止,盤覈情節,掃蕩窩窟,顧不在於此輩耶?若銓則雖以今番獄案言之,爲承薰之緊黨,與知凶謀,明出致薰之招,以邪術而自服,至請伏法,又納鞫庭之供,究厥情迹,何變不圖?噫,彼致薰,以承薰之同氣,家煥之親甥,萬惡咸萃,千妖俱備,嘯聚邪黨,養成部落,凡諸排布設施,皆出其手,而訊問之下,乃敢歸其兄於喪性溺邪,至謂之賊黨,此可見良心之都亡,倫紀之全喪,卽此一節,邪術淺深,有不暇論,學逵·與權,俱以家煥之甥姪,承薰之至親,標號之陰慘,花助惟均,迷溺之丁寧,致·嗣各證,兇祕之迹,如印一板,寬基則本以箕延之從孫,詿誤湖民,賣其切姻之權勢,蔭庇賊徒者,已是罔赦之罪,而邪書往來,狼藉綻露,至與與權而對質,則渠雖喙長,何以自明?雖然此輩之沈溺邪術,猶屬餘事,目下所當覈者,卽是恒儉請舶之計,嗣永傳書之謀,而凡此六囚之於嗣永,或爲切姻至親,或爲血黨死友,而嗣永凶書,以爲渠輩莫不願此事云爾,則凡爲邪術者,尙必知此箇凶謀,況此六囚之至切至密,而豈有不知之理乎?至於今番訊鞫,情節則半吐而半呑,端緖則若露而若隱,彼此參互,庶幾取服,而只緣爲日不多,盤問未究,賊情至妖,詭詐莫測,邀來謨賊之事,締結湯胡之計,以至窩窟之未露,徒黨之散在者,尙未究覈,而特推寬大之恩,遽降酌處之命,刑政之失,姑置勿論,宗社之憂,實爲無窮。請黑山島島配罪人若銓,濟州牧島配罪人致薰,金海府定配罪人學逵,固城縣定配罪人與權,長興府定配罪人寬基,竝令王府,設鞫嚴問,期於得情,快正典刑。噫嘻痛矣,十數年來,賊勢益肆,人心靡定,顧瞻他日之徒,五字刀割之輩,踵相接也。惟彼周爀,身在衿紳之列,而敢生覬覦之計,肆發凶言,顯然立幟,其心所在,路人猶知,而伊後除命之連下,全出藏疾之聖德,則在渠道理,惟當含恩畏義,矢死縮伏,而不此之爲,有除輒膺,揚揚莅任,自同無故,此於渠雖爲薄物細故,而亦可見隱若有恃,縱恣無忌之一端,今幸乾斷赫然。三字刀割此等黨與,不可仍置,請周爀亟令王府,嚴鞫得情,夬正典刑。三啓中諸賊,罪關宗社,憤切神人,往在先朝,旣允臺閣,傳旨未下,故其時憲臣發啓,而伊後登筵,適値拜表發行,上下慶忭之日,仰承縷縷下敎矣,仍出姑停矣。今於一年二年之後,尙在不連不停之科,噫,先朝依允之盛意,蓋出於俯循輿情,快伸王章,而慶日姑停,不過一時行權,則今不可以未經處分,有所仍置,請亟下三啓依允之傳旨,令該府擧行焉。噫,彼李東萬則言之便覺汚口,渠於履猷,卽是聲氣漠然之間,而托迹輸心,始出逐臭之意,臨急圖生,遂作反噬之謀,綢繆設施,經營脈絡,卽與履猷一串貫來,則主客輕重,初無可論,前後酌配之命,遽下於輿情轉激之際,豈不有乖於誅亂去慝之義哉?請古今島定配罪人李東萬,亟令王府,設鞫嚴問。噫嘻痛矣,宋國仁窮凶絶悖之情節,可勝誅哉?渠以幺麽賤弁,潛懷怨懟,少無畏忌,敢作掛書之變,顯售叵測之計,實是亘古所無之大變怪,而國人之皆曰可殺者也,端緖綻露無餘,證左昭然具在,則律以三尺,肆市猶輕,而其奈梟腸難化,專事掩有爲無,狼性愈鷙,乃敢忍終如初,積月栲訊,一直抵賴,似此陰慝獰頑之物,抑亦鞫囚之罕有者,竟致兇身徑斃,厲口自滅,則王章無可伸之日矣,輿憤無少洩之時矣,不可以其身之物故,而少緩當律之快施。請物故罪人國仁支屬應坐之類,亟施島配之典。今番逆獄,卽載籍所未有之變,而何幸凶賊伏法,已施适·雲之例,應問各人,亦皆盤覈正罪,而其中朴紀淳之名,屢出賊供,而特以光郁招內敬賊所謂紀淳來見之月日與敬賊文書中所錄,果有相左者,故雖無發捕之請,而與如此凶悖之類,往來參尋之跡,旣現於供招,則揆以鞫體,不可不一番盤問,以覈情節,請朴紀淳,亟令王府,拿來嚴問,以重鞫體。噫,彼尹致謙則身居三司之列,凶如得永,逆如得永,甘心右袒,挺身營護者,此又何等變怪也?渠以未見原本爲辭,而焉有不知裏面,而徑論其事者哉?得永之疏,若但泛然論人而已,則渠之爲說,何必如是回互,而以其有至絶悖大不道之句語,故渠亦無辭遮護,乃以未見爲言,奸情慝態,路人所知,究厥情犯,有浮於得永,斷以春秋之法,焉逭黨與之誅?如此之類,不可屛裔而止。請洪原縣屛裔罪人尹致謙,拿鞫嚴問,明正其罪。噫嘻痛矣,李基慶之罪,可勝誅哉?本以陰鷙之性,濟以奰慝之行,禍人家國,父事煥·達之狀,已悉於前後章奏,不必架疊,而尤有所斷案者,賊裕之凶疏,逆煥之悖奏,一國共憤,而攻煥之疏將出,則所謂基慶,抵書誘脅,討裕之啓至嚴,而所謂基慶,募人嗾停,其後基慶之罪,出於聲討之疏,則伊時聖批若曰,李基慶事,渠以停啓事被謫,更何加焉爲敎,至哉王言,孰不欽頌,而第天下之極逆大憝,惟煥·裕是已,渠以死黨,終始愛護,書沮討煥之疏,而筆蹟昭在,嗾停逆裕之啓,而賊招有證,雖歷千萬年,安得免黨逆二字之目,論其負犯,顯戮猶輕,而薄竄未幾,旋蒙疏放,已是失刑之大者,而又伏見歲抄點下者,有給牒之命,若此不已,則隄防幾何不蕩然,亂逆更何所知懼哉?請亟收李基慶給牒之命,仍施屛裔之典。新除授掌令李運恒,時在京畿水原地,請斯速乘馹上來事,下諭。答府曰,不允。下諭事,依啓。
司諫具康啓曰,罪人克觀,以妖任之同氣,凶謀逆節,爛熳同參,而嚴訊之下,抵賴不服,未克究覈,未及承款,王章莫伸,輿憤莫洩。請金甲島爲奴罪人克觀,更令王府。嚴鞫得情,夬正王法。逆賊尙魯,卽是千萬古所未有之劇賊,而孥戮之典,旣施旋寢,噫,此賊之未伏王章,徑自殞斃,已極神人之憤矣。假使此賊,頑然尙在,則千剮萬斫,不足以懲其惡,孥之戮之,在法當然。凡係祖宗朝金科玉條,猶或隨時變通,則今此追孥之禁,自近年斷然定行,守之太固,致使應行之律,不得施於此賊,萬有一日後惡逆之如尙魯窮凶者,抵賴不服,頑忍徑斃,則孥戮之法,其將不施乎?罪在罔赦,事關後弊,請逆節尙魯亟施孥戮之典。德相·尙喆·九宗三賊,無非極逆大憝,罪關宗社,而臺閣傳啓積有年所,王章未伸,輿憤愈切,何幸先大王嚴懲討明義理之聖念,廓揮乾斷,特降允兪,而傳旨未及頒下,此乃先朝旣成之命,未卒之秋也。今當新化休明之日,不可使凶孽逆種,晷刻偃息於覆載之間,請亟下三啓傳旨,令攸司卽速擧行焉。逆鏔罔赦之罪,已悉於前啓,今不必更事臚列,而幸賴我慈聖殿下廓揮明斷,特施正法之典,擧國弸塞之冤憤,可以少洩,而今旣決案正法,則孥戮之法,便是應行之典。請正法罪人鏔亟施孥戮之典。噫嘻痛矣,今番嶺賊之其所驅率,雖曰鋤耰棘矜之徒,而其中李戒國·劉用孫·金金乭三漢,俱以凶逆奴屬,被其誑誘,受其指使,脅驅村丁,自作前茅,半夜官門,突入跳踉者,已極凶獰,而賊魁凶言,無難傳說於推覈之時,看作能事,節節頑惡,論其罪犯,決不可島配遠竄而止。請絶島爲奴罪人李戒國·劉用孫·金金乭,亟令王府,夬施典刑。噫李東萬,本以妖邪之物,兼以狡慝之性,出沒跳踉,蹤跡陰祕,奔走營逐,心術鄙悖,爲世唾罵,不齒儕類者,亦有年所,而今於悖疏悖通,其所爛熳排布,締結和應之狀,綻露無餘,則渠當卽地款服,自伏常憲,而始於事發之日,慌忙投疏,欲爲掩匿欺蔽之圖,終於訊推之際,反覆呑吐,敢生掉脫之計者,究厥心腸,尤極巧惡,是宜益加刑訊,到底盤鞫,而究覈未竟,遽置末勘,噫,今此酌處,雖出於好生之德意,其在誅亂去慝之道,決不可撓屈王章。請古今島定配罪人李東萬,亟令王府,設鞫得情,夬施典刑。梟示罪人性世,與劇逆載榮,一而二二而一也,換着軍服,潛入禁庭,粧出纏帶,暗售網打,是何等排布設施,是何等凶謀祕計也?設鞫七朔,根因窩窟,終未究覈,只施梟示之律,輿情之憤惋,固無可言,而不可以已爲梟示,不施當施之律,請梟示罪人性世,亟施孥戮之典。噫嘻痛矣,洪時濟之罪,可勝誅哉?本以凶譎之性,濟以陰祕之謀,平生伎倆,只是死黨之心,晝宵營爲,不出護逆之計,東西跳踉則如鬼如蜮,中外盤結則爲蛇爲蚓,忽地呈身,投呈一疏,則乃是極惡大憝之濟恭事也。謂以冤枉,敢稱伸辨,不顧公議之嚴,不恤王法之重,負犯之臚列,國人所誦,而佯若不知,關係之甚大,坮章自在,而專事掩置,混稱諸條之架鑿,都無片言之指陳,一串之腸,急於營護,而三尺之喙,無所容措,是豈北面於殿下者所可忍爲乎?其欲變幻於旣定之國論,掉脫於已成之斷案,甘爲凶逆之血黨者,究厥心腸,直與濟恭一而二二而一者也。如此凶悖無嚴之類,若視以尋常妄言之人,而止於屛裔之律,則履霜堅氷,無所不至,而將見王綱之日頹,義理之日晦矣。請機張縣屛裔罪人洪時濟,加施絶島安置之典。新除授獻納李羲發,時在慶尙道義城地,正言洪光一時在忠淸道永同地,請竝斯速乘馹上來事,下諭。答院曰,不允。李戒國等事,亟停勿煩,下諭事,依啓。
禁府啓目,兵曹佐郞朴熙顯,奉常正鄭度采,主簿任泰濬,直長梁在孟,副奉事洪煥,司饔直長黃鍾人,權知承文院副正字朴容壽·洪彦謨·李鳳純,中學訓導林正起等,當爲專經文臣殿講時居不,竝依定式推考罪,各笞四十收贖,附過還職,竝只私罪,奉敎依允爲旀,朴熙顯·鄭度采·黃鍾人·朴容壽·洪彦謨·李鳳純等段,功減一等爲良如敎。又啓目,咸安前郡守柳基常原情云云。問目內辭緣,泛稱遲晩,所當請刑是白乎矣,曾經宣傳官勿爲請刑,載在大典通編,議處,何如啓,依允。
甲戌七月二十六日卯時,上詣仁政殿。專經武臣殿講入侍時,行都承旨金銑,行左承旨徐春輔,右承旨朴周壽,左副承旨朴瑞源,右副承旨趙晉和,同副承旨鄭元容,假注書金敬淵·申萬休,記注官李昌瑞·柳可均,檢校待敎朴宗薰·李龍秀·李鶴秀,以次侍立。時至,通禮跪啓請外辦。上具翼善冠·衮龍袍,乘輿出宣化門,藥房提調金蓍根,副提調朴周壽進前奏曰,朝候稍涼,聖體,若何?上曰,一樣矣。蓍根等曰,寢睡·水刺之節,何如?上曰,一樣矣。仍〈出〉協陽門,由肅章門·仁政門,至仁政殿,通禮跪啓請降輿陞座,上降輿陞座,諸臣以次進伏訖。上命試官行禮,考官朴宗來·洪義浩·李海愚,參考官徐有聞·李光文·申絅·李亨謙,率應講武臣行四拜禮訖。上曰,考講則還內後爲之,還宮門路,以仁和門爲之。通禮跪啓請禮畢,上降座陞輿,由仁和門還內,出標信解嚴,諸臣以次退出。
上在昌德宮。停常參·經筵。
鄭元容,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
徐春輔啓曰,合辭方張之時,兩司無詣臺之員,事甚未安,除在外外,未肅拜·呈告人員,竝卽牌招,何如?傳曰,允。
趙晉和啓曰,來初一日輪對日次,而景慕宮秋亨大祭齋戒相値,頉稟之意,敢啓。傳曰,知道。
鄭元容啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
朴周壽啓曰,藥房三提調持湯劑來待矣。傳曰,封入。
傳于趙晉和曰,明日毓祥宮展拜爲之。
傳于趙晉和曰,明日出宮內門路,以協陽門爲之。
金銑啓曰,明日大駕詣毓祥宮入齋室後,王大妃殿·惠慶宮·嘉順宮問安,何承旨進去乎?敢稟。傳曰,同副承旨進去。
徐春輔啓曰,大司憲·掌令一員,持平一員未差,執義李東冕牌不進,掌令李運恒在外,持平任文白陳疏,監察茶時之意,敢啓。傳曰,知道。
以執義李東冕,司諫具康牌不進罷職傳旨,傳于徐春輔曰,只推。
趙晉和啓曰,玉堂上下番俱空,已至多日,事甚未安,副應敎金箕殷,校理李鍾穆,副校理李鍾運,修撰李瀅夏,副修撰申在植,旣有只推之命,竝更牌招,以爲推移入直之地,何如?傳曰,允。
以副應敎金箕殷,校理李鍾運,副修撰申在植牌不進罷職傳旨,傳于趙晉和曰,只推。
鄭元容,以都摠府言啓〈曰〉,今七月二十八日大駕詣毓祥宮展拜時,侍衛·寶劍·守宮,當爲備員,而副摠管李魯益受由在外,都摠管洪義浩,副摠管尹魯東有身病,二員未差,無以備員,令政院稟旨變通,仍令該曹,口傳差出,待下批牌招,以爲備員侍衛之地,何如?傳曰,允。
又啓曰,因都摠府草記,明日毓祥宮展拜時,侍衛·寶劍·守宮,當爲備員,而副摠管李魯益在外,都摠管洪義浩,副摠管尹魯東有身病,二員未差,無以備員,令政院稟旨變通事,允下矣。合有變通之道,何以爲之?敢稟。傳曰,許遞。
兵曹口傳政事,以朴崙壽爲都摠管,以任希存·尹益烈·柳畊·吳載重爲副摠管。
鄭元容,以兵曹言啓曰,明日動駕時,別雲劍韓用鐸時無職名,依例口傳付軍職,何如?傳曰,允。
兵曹口傳政事,大護軍單韓用鐸。
徐春輔啓曰,明日動駕,兩司侍臣當爲進參,除在外外,呈告人員,竝待開門牌招,何如?傳曰,允。
傳于趙晉和曰,專經武臣殿講居首人,依例奉傳旨。
鄭元容,以兵曹言啓曰,今七月二十八日大駕詣毓祥宮展拜時,何營軍兵隨駕,何營軍兵留陣,禁軍及馬步軍,以幾番幾哨磨鍊,而餘軍留營,何以爲之乎?敢稟。傳曰,訓局步軍三哨,御營廳騎士二番,鄕軍二哨爲先後廂,訓將都領,御將率該營出入番鄕軍一哨,騎士一番留陣,禁軍二番隨駕,餘軍留營,置之,可也。
又以都摠〈府〉言啓曰,副摠管張鉉宅,以御營中軍·軍兵等中日試射放事,南小營晝仕出去之意,敢啓。傳曰,知道。
又以兵曹言啓曰,兼司僕將吳準常,文臣兼宣傳官李應奎,俱以病難供職,呈狀乞遞,洗馬姜必孝除授在外,過限未肅拜,竝改差,何如?傳曰,允。
又以兵曹言啓曰,今七月二十五日次對入侍時,領議政金載瓚所啓,卽見咸鏡監司金履陽狀啓,則以爲,南·北關親騎衛增設,其議已久,而今於南閫騎衛加抄之後,深北武士,益復抑鬱,故北關騎衛,亦爲加設六百名,竝元額合爲一千六百名,八百屬本營,八百屬行營,而賞典如舊,則無以興勸,本道邊將,卽是京校不遠者,就南·北閫地方,各除一窠,分屬兩閫騎衛,以爲壯邊圉悅群心之地,爲辭矣。南·北關各增騎衛,果爲聳群情壯軍制之道,向因南閫狀請,旣爲從施,今於北關,宜無異同,依所請施行,邊將加差,已許於南閫,亦依南閫旣施之例,深北邊將一窠許畀之意,分付該曹,何如?上曰,依爲之事,命下矣。關北邊將中以造山萬戶,定爲北兵營自辟窠,待時任鎭將瓜滿,依南兵營望報例差送之意,分付,何如?傳曰,允。
行大司諫權常愼疏曰,伏以,臣於縮伏俟勘之中,忽伏奉諫長除旨,惝怳震越,罔知措躬,臣固不可以見職自居,而事係目下聲討之不可不嚴者,亦安敢不言乎?噫,國之爲國不國,惟刑法之當否耳,殿下試看今日之朝廷刑法,果施於當施,而不施於不當施乎?國若有三尺之王章,則豈有漢祿家不滿四尺之乳兒,間一年犯蹕鳴金於威顔咫尺之地,渠不知畏,人不知禁乎?此職由於殿下不能振肅紀綱,群下不知忌憚,而知使逆家乳兒,跳踉而不知止耳。噫,此何等時耶?殿下試看往牒,有如今日事者,而不嚴其刑法,但曰乳兒不足論云爾,則殿下以謂其國有君乎,有臣乎?殿下試看往牒,或有九歲兒能萬言疏者乎?殿下又試看往牒及我列聖朝故事,或有逆家稚孽,乃敢圖翻公案於國是大定之後者乎?口不絶乳哺,目僅辨千字,奮起於編配之家,而容易於至尊之地,手抱數萬言大文字,自以爲己作而隨意圖呈徹,有若尋常遭彈對辨者,無忌憚乃若是,而朝廷上下,一任其躑躅,不思所以嚴覈置法,殿下今日之朝廷,果有法乎,有臣乎?噫,彼漢祿家,自庚申以後,日所爲事,罔非矯誣欺蔽,潛圖不利於國家者,雖無此一大案,國人已皆曰可殺,而況累十年湖西士類之皮裏春秋,竟掩不得,至發於縉紳章奏之間,而丹書照載,鐵案已成,則未知何人,陰主是事,將使乳兒,必陷於大辟而後已也。臣竊料之,其罪惡之昭布,終不可掉脫之狀,渠亦豈不知之,而猶靳靳於首討諸人者?蓋望其同聲相應之類,或有爲建德執仇,以之快怨毒之心,而嘗試喝脅之術耳,然其爲計適足以增益其罪戾,而勦絶其遺類也,其亦不思之甚也。所謂聖吉,非有神童之稱,而能撰出老學究未能辨之文字,一世之惑滋甚矣。國家之法,雖極逆之種,年不滿十歲,則不置坐誅之律者,以其蒙不識事耳。今此聖吉,名雖乳兒,而能細悉家國大是非顚末,而筆之於書,有勝於年老多聞之人,不可待之以乳兒忽之,亟令王府,捉致聖吉,給讀渠所上文字,渠若不能成口讀,則必到底窮覈,得代作代書指嗾乳兒之人,以正其眼無君父,簸弄朝廷之罪,然後國人始皆曰國有刑法,臣謂國之爲國不國,亦惟在此一事耳。噫,殿下不允三司之請,賜循例之批,三司一疏而不繼,如應文之具,若是而已,則亂臣賊子,將聞風接跡而起,豈非大懍然處乎?此臣所以不以見職自居,而不敢不一言者也。伏願殿下,亟從大臣·三司之請,廓揮乾斷,毋少留難焉,臣固當詣闕請討,而情病所拘,末由承膺於天牌之召,臣罪至此,尤合重勘。臣無任云云。答曰,省疏具悉。所陳不允,卿其勿辭行公。
平安監司鄭晩錫疏曰,伏以,臣於見職,豈有可以毫分承當之望而至今蹲冒哉?臣志性凡鈍,見聞陋狹,幸遭休明,猥備任使,蒙被過恩,叨承委寄,士感知己,尙合捐軀,況臣子之於君父,曷敢不激勵酬報乎?但微塵莫補於山岳,細滴莫增於河海,日夕戰恐,若隕淵谷,夙心之區區自誓,惟是筋力奔奏,而不擇夷險,罔恤顚沛,人言之峻發,而抗顔淟涊,私情之切苦,而抑心忍住,驅策衰朽,殫竭魯鈍,欲效古人死而後已之義矣。受任今已三載,民生益瘁,風俗益頹,錢穀也甲兵也,莫不益匱而益耗,較看臣始到,又不知減却幾層,壞了幾件,西門屛翰,將無所倚恃,仰貽我殿下宵肝之憂,苟究厥由,誰執其咎?是欲酬恩而反歸辜恩,欲盡義而竟至蔑義,其罪已萬殞難贖矣。況臣受稟脆薄,衰鑠忒甚,不啻蒲柳之未秋先萎,而不服水土,重嬰奇疾,膈痁氣壅,有升無降,咯血頻作,盜汗常流,危症敗兆,闖發迭出,眞元銷耗,神精昏霿,食飮全廢,刀圭無效,奄奄有朝夕澌盡之狀,凡案之簿牒,無以考閱,房闥之事爲,無以照管,尙何望刺擧郡縣之臧否,審察閭里之疾苦乎?疾病之來,雖非人力之所可免,而今乃委身床笫,百務瘝廢,向之所誓心者,亦將左而莫遂,有如老馬伏櫪,徒有戀主之誠,撫躬自悼,生不如死,孔子曰陳力就列,不能者止,臣旣無可陳之力,而重添難醫之疾,其所不能,孰甚於此乎?今若徒懷嚴畏,不思所以卸免,則國事僨誤,已無可言,客土顚踣,亦必無倖,伏枕轉輾,益增惶悶,安得不仰懇仁覆之天,冀蒙生成之澤乎?玆敢不避瀆擾之誅,冒控疾痛之號。伏乞聖慈,天地父母,特與鑑諒,俯垂哀憐,亟遞臣所帶藩任,許歸鄕里,俾尋生路,千萬幸甚。臣無任云云。答曰,省疏俱悉。卿其勿辭察任。
持平任文白疏曰,伏以,亂臣賊子,從古何限,而其窮凶絶悖,極惡大憝,自載籍以來,未有如漢祿者也,凡在橫目之列者,孰不欲手磔口臠,食其肉而寢其皮哉?惟其梟獍之種,尙未殄滅,故虺螫之毒,復欲潛吹,年前上言,已是天地間一大變怪,而又敢於咫尺輦路肆然鳴金,使窮天地亘萬古磨滅他不得之鐵案丹書,必欲自鳴,而翻覆之,掉脫之,噫嘻痛矣,今日世道,尙可謂有隄防乎,有紀綱乎?況其數三句語,上逼莫重,尤不覺髮豎而膽掉,其凶猾憯慝,反有浮於當日之罪案矣。彼九歲孩童,矇沒省覺,其作而書者誰歟?與同提携於鳴冤之地者又誰歟?其必有失志樂禍之徒,不思畏縮,潛售覬覦,眩亂義理,混淪爲說,必致於王綱解紐,民彝斁絶而後乃已,思之及此,寧不凜然而心寒也哉?伏願殿下,亟令攸司,嚴加盤覈,永絶根窩,使亂賊知懼,民志底定焉。仍伏念,臣才疎識淺,濫廁臺選,前後屢叨,直不過霜後之寒蟬,仗前之立馬耳。果有月前臺疏含默之斥,自顧慙恧,無辭可解,幸蒙恩遞,杜門訟愆,迺者持憲除旨,又出特點,署經有命,庚牌荐臨,臣義分是懼,叩謝爲急,雖不得不章皇出肅,而以言爲官,反以不言被論者,顧何敢晏然在職,靦然無恥乎?玆敢披瀝衷懇,仰瀆宸嚴。伏乞聖慈,俯垂鑑諒,亟賜遞改,以重言地,以安賤分焉。臣無任云云。省疏具悉。所陳不允,爾其勿辭察職。
同敦寧柳疏曰,伏以,臣向伏奉敎旨,以臣爲同知敦寧府事者,惶感交中,而顧臣九耋殘齡,重添暑泄,伏枕叫苦,歷日出肅,粗伸義分,惶蹙無地。第臣於見職,旣無敦寧,則揆以格列,不可仍冒,臣之年前,亦叨是職也,援例疏遞,今臣處義,宜無異同,玆敢短章呼籲。伏乞聖明,特許鐫改臣職名,以存公格,以安私分之地,千萬伏祝。臣無任云云。答曰,省疏具悉。疏辭下該曹稟處。
上在昌德宮。停常參·經筵。
大駕詣毓祥宮入齋室後,內閣·政院·玉堂·藥房口傳問安。答曰,知道。
世子宮,遣宮官口傳問安。答曰,知道。
王大妃殿·惠慶宮·嘉順宮,遣承旨問安。答曰,知道。
還內後,內閣·政院·玉堂·藥房口傳問安。答曰,知道。
鄭元容啓曰,司僕寺內乘來言,捲簾,取稟。傳曰,捲三面。
又啓曰,臣以王大妃殿·惠慶宮·嘉順宮問安進去,下直之意,敢啓。傳曰,知道。
傳于趙晉和曰,初三日儲慶宮展拜爲之。
以執義李東冕,司諫具康牌不進罷職傳旨,傳于鄭元容曰,只推。
鄭元容,以兵曹言啓曰,來八月初三日大駕詣儲慶宮展拜時,何營軍兵隨駕,何營軍兵留陣,禁軍及馬步軍,以幾番幾哨磨鍊,而餘軍留營,何以爲之乎?敢稟。傳曰,訓局步軍十五哨,馬軍四哨爲先後廂,禁將率出入番京鄕軍留陣,還宮時訓將都領,先後廂及留陣軍兵爲先後廂,禁軍一番隨駕,留營置之,可也。
金銑,以吏曹言啓曰,卽接通禮院牒報,則以爲,明日毓祥宮擧動時,左右通禮不可不備,而左通禮未差之代,卽爲變通,以爲擧行之地云,通禮院左通禮未差之代,口傳備擬以入之意,敢啓。傳曰,知道。
吏曹口傳政事,以尹久東爲左通禮。
金銑,以吏曹言啓曰,新除授禮曹佐郞尹心圭除拜後過限未肅拜,依例改差,何如?傳曰,允。
趙晉和,以弘文館言啓曰,本館下番闕直,事甚未安,副應敎金箕殷,副校理李鍾運,副修撰申在植,竝卽牌招,以爲推移入直之地,何如?傳曰,允。
朴周壽,以戶曹言啓曰,宗廟北墻頹圮處改築吉日,令日官金性錡推擇,則今七月二十九日辰時爲吉云,以此日時,擧行,何如?傳曰,允。
又以戶曹言啓曰,時御所內各司雨漏處修改吉日,令日官金性錡推擇,則今七月二十九日辰時爲吉云,以此日時擧行,何如?傳曰,允。
又以戶曹言啓曰,景福殿差備內諸處修改吉日,令〈日〉官金性錡推擇,則今七月二十九日辰時爲吉云,以此日時擧行,何如?傳曰,允。
趙晉和,以禮曹言啓言,因奉常寺草記,開城府所封來八月令宗廟薦新生松茸,以不合薦獻,旣爲改備上送之意,關飭矣。自該府改備封進,該寺已爲看品,今二十九日,依例薦進,何如?傳曰,允。
鄭元容,以義禁府言啓曰,卽接月令醫員玄應喆手本,則時囚罪人權烒,屢日處濕之餘,猝得泄痢之症,度數頻數,又添毒感,達夜叫痛,食飮全却,氣息奄奄,目下症形,實有難保之慮云,罪人病勢如此,則一邊保放,一邊草記,曾有定式矣。權烒姑爲保放之意,敢啓。傳曰,知道。
敦寧都正金熙周疏曰,伏以,臣於前月初,以左副承旨,承召入京,則見職才遞,逋慢之罪,至今惶蹙,間作尋鄕之行,行之一日,旋仍病劇,淹留旅舍,不意玆際,伏奉敦〈寧〉府除旨,臣私心感激,奔奏入來,一伸叨謝之忱,而臣旣無敦寧,揆以法例,有難仍冒。伏願聖慈,俯垂諒察,亟命選部照例遞改,以存公格,以安私分焉。臣無任云云。答曰,省疏具悉。疏辭下該曹稟處。
執義李東冕疏曰,伏以,臣之出入臺閣,已二十餘年矣。偏荷兩朝之殊眷,特侈三司之華銜,朝遞柏府,暮移薇垣,間又低擬而特點,前望而屢除,前後告身,殆四十餘度矣。未嘗出一言論一事,莫效直陳之風,孤負虛受之量,尋常愧恧,靡所容措。迺者亞憲除旨,又下於署牌荐降之際,義分是懼,雖不得不章皇出肅,以伸叨謝之忱,而言責重任,固不可倖仍事會,冒沒蹲據也,決矣。伏乞聖慈,俯垂鑑諒,亟遞臣見帶之職,仍治臣瀆擾之罪,以肅朝綱,以安微分焉。臣方丐免,何敢以言官自處,而事在目下,不容泯默,玆敢尾陳焉。噫嘻,亂賊何限,變怪不一,而往古今來,豈有如漢祿之劇逆大憝也哉?語其情節則,自載籍所無之賊也,律以邦憲,則劓殄滅無遺之類也,支屬之啓尙在,允兪之音方俟,今忽有其曾孫九歲兒駕前鳴金之擧,此何世變,此何凶醜?世或有罪名之䵝昧者,情理之冤枉者,欲爲登徹之計,以成擊錚之規矣。今此漢祿之罪惡何如,而渠欲掉脫耶?情犯之凶憯何如,而渠欲翻覆耶?鐵案已成,丹書昭載,雖至千百歲而磨滅他不得,則肆然自鳴於蹕路咫尺之地者,誠萬萬無嚴,萬萬至凶。近日臺疏迭發,聲討方嚴,臣不必架疊,而第臣所深恨者,年前上言時,若使明正其罪,嚴加處分,則渠雖凶孽,何敢有今日再擧之變乎?況其乳臭孩兒,有何省覺,辦此擧措,此三尺童子之所不可欺,而其敢曰欺天乎?其所設施,必有慫慂指使者,若其究覈之道,亶不外是,今若如前任他,不加嚴覈,則臣未知何樣禍機,伏在何地?伏願廓揮乾斷,亟允臺請,打破窩窟,以絶亂本焉。臣無任云云。省疏具悉。所陳不允,爾其勿辭察職。
司諫具康疏曰,伏以,臣稟質愚迷,百不猶人,而其於亂逆,所以憂憤則與人同也。噫嘻,漢祿窮宇宙至凶絶悖,已載流來啓辭,又悉近日諸疏,更不待臣言,而亦不可不言也。近伏聞童子擊金供辭,問其誰則漢祿孫也,問其年則九歲兒矣。以九歲兒,僅能識幾字則可,作累千言鳴冤之文,則決無是理,童子何知?必有指使,作之書之,非出於渠家支屬,則必其餘黨,暗嗾潛吹,天下豈有此變怪哉?痛矣,仁天好生,司敗失刑,則怨國餘孽,蛇蚓相結,敢匿凶悖之罪,猥萌嘗試之意,鳴其不敢鳴之罪,便同尋常底呼冤,此何國綱,此何民彝?況其爲說也,有浮於當日罪案者,亦爲數三句語,於是乎人之憤惋,亦有甚於當日,殿下若一用寬典,捨而不治,則臣恐似此變怪,不獨漢祿家一兒而止矣。伏願殿下,亟從前後諸臣之請,卽命有司嚴覈其所由,快定典刑,必鋤黨與,則國家幸甚。仍伏念,如臣聾肓,不合耳目之任,而況滿身瘡瘇,已過八朔,委頓叫楚之餘,薇垣除旨,又出特點,署經有命,召牌儼臨,不得不章皇出肅,而騎步拜屈之際,瘡處肆毒,左股浮高,不能動作,非可時日間蘇完。伏乞聖慈,俯垂鑑諒,亟賜鐫改,以重言地,以安賤分焉。臣無任云云。省疏具悉。所陳不允,爾其勿辭察職。
甲戌七月二十八日辰時,大駕詣毓祥宮,展拜擧動入侍時,行都承旨金銑,行左承旨徐春輔,右承旨朴周壽,左副承旨朴瑞源,右副承旨趙晉和,同副承旨鄭元容,記事官李驥秀,假注書申萬休,記注官朴思彦·柳可均,檢校待敎朴宗薰·李鶴秀,以次侍立。時至,通禮跪啓請外辦,上具翼善冠·衮龍袍,乘輿出宣化門,藥房提調金蓍根,副提調朴周壽進前奏曰,侵早勞動,聖體,若何?上曰,一樣矣。寢睡·水刺之節,何如?上曰,一樣矣。仍出協陽門,降輿乘輦,由肅章·進善,出敦化門,至毓祥宮大門外,降輦乘輿,入齋室。少頃,上詣板位,行再拜禮,仍入室奉審。命書傳敎曰,今日當歷臨延祜宮,該房知悉。仍詣延祜宮,就位行禮,入室奉審如上議,百官行禮置之事。出榻敎展拜後問安勿爲之事。出榻敎還御齋室,命書傳敎曰,今日當歷臨宣禧宮,該房知悉,百官行禮,置之。上乘輿出宮大門,由毓祥宮前,過紫繡橋,至宣禧宮入齋室,問安勿爲之事。出榻敎就位行禮,入室奉審,展拜後問安勿爲之事。出駕敎命書傳敎曰,諸司預備。通禮啓外辦,上乘輿,出大門,降而乘輦,至彰義宮大門外,降輦而過,由敦化·進善·肅章,至協陽門,降輦乘輿,出標信解嚴,還內,進御生胃君子湯,自今日停止事。出榻敎諸臣竝退出。
上在昌德宮。停常參·經筵。
未時申時,日暈。
趙晉和啓曰,合辭方張之時,兩司無詣臺之員,事甚未安,除在外外,未肅拜·呈告人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,同副承旨鄭元容今日不爲仕進,卽爲牌招,何如?傳曰,允。
鄭元容啓曰,大司憲掌令一員,持平一員未差,執義李東冕,持平任文白牌不進,掌令李運恒在外,監察茶時之意,敢啓。傳曰,知道。
以執義李東冕,持平任文白,司諫具康牌不進罷職傳旨,傳于鄭元容曰,只推。
以副校理李鍾運,副修撰申在植牌不進罷職傳旨,傳于趙晉和曰,只推。
以副應校金箕殷牌不進罷職傳旨,傳于趙晉和曰,只推。
趙晉和,以弘文館言啓曰,本館下番闕直,事甚未安,副應敎金箕殷,副校理李鍾運,副修撰申在植旣有只推之命,竝卽牌招,以爲推移入直之地,何如?傳曰,允。
鄭元容啓曰,明日次對,兩司當爲進參,除在外外,未肅拜·呈告人員,竝待開門牌招,何如?傳曰,允。
趙晉和,以吏曹言啓曰,今此宗廟朔祭大祝,前正言南周獻塡差,而時無職名,令該曹口傳付軍職,何如?傳曰,允。
鄭元容,以備邊司言啓曰,卽見慶尙監司狀啓,則以爲,來九月當禁衛上番軍,兵使當爲點送,而歉歲廚傳之弊,在所當念,依已例,無論左右道,以附近營將代行事,請令廟堂稟處矣。上番軍之營將替點,旣多他道近例,依狀請許施,何如?傳曰,允。
朴瑞源,以賑恤廳言啓曰,東部宗廟洞任掌李仁聖,今月二十九日本洞路傍,得一歲遺棄男兒,同里居良女孫召史欲爲收養,貧不自食,願爲受料,告于本部,自該部同日牒呈,故依節目給料,使之乳養之意,敢啓。傳曰,知道。
鄭元容,以刑曹言啓曰,依下敎,除下別監金龍淵,嚴杖一百後,黃海道鳳山郡定配所,卽爲押送之意,敢啓。傳曰,知道。
吏曹啓目粘連,觀此同敦寧府事柳上疏,則以爲,以臣爲同知敦寧府事,而第臣於見職,旣無敦寧,則揆以公格,不可仍冒,特許鐫改臣職名,以存公格亦爲白有臥乎所,旣無敦寧,則在法當遞是白乎矣,宰臣所帶遞仍當否,臣曹不敢擅便,上裁,何如?判付啓,依回啓施行爲良如敎。又啓目粘連,啓下是白有亦,觀此敦寧府都正金熙周上疏,則以爲,伏奉敦府除旨,一伸叨謝之忱,而臣旣無敦寧,則揆以法例,有難仍冒,亟命選部照例遞改亦爲白有臥乎所,旣無敦寧,則揆以公格,不可仍置,改差,何如?判付啓,依允。
行護軍金履喬疏曰,伏以,今者漢祿孫九歲凶豎之鳴金蹕路,是何等變怪也?夫罔赦之大憝,擧國之所共誅討,無前之變怪,在位之所共警惕,非一人一家之事也。大臣·三司今旣連章致討,共陳盤覈之請,而臣之不可不復效一言者,誠欲使擧世之人,明知臣之本心,不欲與此賊俱生,卽天之經地之義,而臣亦他日有歸拜先王之顔矣。恭惟我先大王盛德至明,無遠或遺,無微不燭,彼祿賊之暗地醞釀,到處嘗試之情狀,業已照燭而無餘矣。湖鄕士夫之間,講明義理,而臣祖之明言顯斥,逆折奸萌之事,亦皆採悉而不遺矣,故臣再從兄參判臣履成之筵奏,亟致沐浴之討,前後申請,非止一再,而以至壬子冬後,復因事端,反覆仰質,承聆先大王容忍之本旨,較如日星,又有筵敎及於臣等,則若曰人之不知而撓攘者,猶可諉之以不知,渠則自有乃祖之義理,但當堅守而勿失,臣兄弟之積被凶徒之諉脅,而恃而無恐者,實賴奉有此敎,而年前我聖上敎諭臣弟臣履載,批旨有曰,若無庚申崩坼之變,爾豈有中間所遭乎?嗚呼,何前聖後聖之恩言至敎,若是沕合而一揆也?臣每一念至,不覺血淚被面,惟玆討賊明義之事,實不自量其力之不足,而雖因之萬萬滅死,無悔也。今此凶豎之供,其氣勢之張皇,辭說之變幻,有倍於年前未徹之上言,要之,援引李東允所錄,作爲欛柄,以爲東允受業於臣族叔臣敎行,情義無異父子,然臣族叔之親子親弟,至今俱在,知其事者,不獨東允且援引東允,所錄,卽是渠納款,而必以記錄爲證,則各家文蹟,況有詳於東允之所錄者乎?然則今此投書呼籲之擧,渠亦自知其不可以自明,而吁其計只在於反噬也,脅勒把持,自是凶徒本來伎倆,故傳法傳套,了無顧忌,含憾於臣等之聲討,則乃曰其父兄之情好不替如此,致懟於聖上之處分,則乃又敢曰先朝之全保不棄如此,一例出於脅持之計,而數三句語,無難誣逼於莫重之地,究其設心措辭,益不勝痛心而疾首也。噫,彼觀·日之隱忍容貸於昔日,不足爲渠一分籍重之端者,卽渠供所引魯·禧之事,正合援例而旁照,魯·禧之逆節姦狀,英廟亦嘗洞燭,而告敎先朝矣。英廟在宥之世,不惟魯·禧之其身晏然無恙,竝其子孫而布列顯用,及至先朝御極,則處分一降,大義始明,臣竊仰我聖上正罪龜·祿,卽我先大王討魯·禧之舊典,渠雖至凶至頑,何敢容喙於丙寅處分之後哉?若使魯·禧之餘孽,敢有呼籲於當日,則當日執法之臣,決當亟告力爭,盤覈其親屬,鋤治其指使,不有餘力,必不如今日之伈睍,而伏況我先朝之處魯·禧支屬,其自干天誅者,殪殄無遺,不少容貸,不但以連坐之律,坐之而已。今此凶豎之擊錚,旣負舊惡,又逞新凶,卽此而已是渠自干天誅,其何可一切不問,任其跳踉而已也?臣人微誠淺,目見凶醜之生心,而力不足以肆諸市朝,言又不足以爲當世輕重,從前先事之慮,無救於變怪之層生,顧何敢抗顔無怍,刺口輒論,而忠憤所激,不得不復效一言,乞以臣章,更詢於大臣·三司,如以臣言爲可,臣當隨諸臣後,粗效沬血之忱,如以臣言爲不可,亦非愚臣之所敢知,而顧臣墜先負國之罪,將無可贖之日,言至於此,只增抑塞。臣無任云云。答曰,省疏具悉。所陳不允。
上在昌德宮。停常參·經筵。
藥房都提調金思穆,提調金蓍根,左副承旨朴瑞源啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?惠慶宮氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。
王大妃殿·中宮殿·惠慶宮·嘉順宮,藥房口傳問安。答曰,知道。
世子宮口傳問安。答曰,知悉。
鄭元容,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
又啓曰,大司憲·掌令一員,持平一員未差,執義李東冕,持平任文白牌不進,掌令李運恒在外,監察茶時之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
傳于趙晉和曰,禮房承旨馳詣宗廟·景慕宮,奉審摘奸以來。
傳于鄭元容曰,大臣·備局堂上引見。
備忘記,恃寨僉使李三福下直,長弓一張,長箭一部,片箭一部,筒兒一箇賜給。
鄭元容啓曰,卽者義禁府都事來言,時囚無得過三日滯囚,曾有定式矣。時囚罪人柳基常,當爲議處,而判義禁未差,次堂列不得擧行云,判義禁未差之代,政官牌招,開政差出,待下批牌招,以爲開坐之地,何如?傳曰,允。
以執義李東冕,持平任文白,司諫具康牌招不進罷職傳旨,傳于鄭元容曰,只推。
吏曹口傳政事,以李勉昇爲安東府使,張瀚爲大丘判官。
趙晉和啓〈曰〉,吏曹參判李好敏,參議徐有聞牌不進推考傳旨及罷職傳旨,今方捧入,而開政命下之後,如是違牌,事甚未安。判書李肇源在外,參判更爲牌招,何如?傳曰,允。參議只推,一體更爲牌招。
有政。吏批,判書李肇源受由在外,參判李好敏進,參議徐有聞牌不進,右副承旨趙晉和進。啓曰,判書李肇源受由在外,參議徐有聞牌招不進,小臣獨政未安,何以爲之?敢稟。傳曰,仍爲之。以金羲淳爲大司憲,李猉峻爲掌令,李泰熙爲持平,李基承爲正言,洪義浩爲判尹,宋祥濂爲同敦寧,沈象奎爲判義禁,徐俊輔爲敦寧都正,韓益相爲禮曹佐郞,金魯文爲奉常僉正,鄭東杓爲忠勳都事,李尙熙爲弘陵令,李東永爲司成,李爲原州判官,李彦輔爲監察,金鳳翮爲武烈祠參奉,崔尙綸爲崇靈殿參奉,博川郡守李運植今加通政加資事,承傳。
兵批,行判書朴宗來病,參判李龍秀病,參議鄭景祚入直進,參知李德升病,左副承旨朴瑞源進。大護軍金啓洛,護軍柳·吳淵常,副護軍李在秀·李勉求·南履翼·金熙周·崔柱鉉,副司直宋啓榦·李元八·權傛·李致祜·李祖馨·趙直永·黃基安·金裕憲·李游誠,副司果申綽·朴蓍壽,以上竝單付。
以副校理李鍾運,副修撰申在植牌不進罷職傳旨,傳于趙晉和曰,只推。
以副應敎金箕殷再牌不進罷職傳旨,傳于趙晉和曰,只推。
趙晉和,以弘文館言啓曰,本館下番闕直,事甚未安,副應敎金箕殷,副校理李鍾運,副修撰申在植旣有只推之命,竝卽牌招,以爲推移入直之地,何如?傳曰,允。
趙晉和,以內醫院都提調·提調意啓曰,副提調朴周壽今日問安,不爲仕進,卽爲牌招,何如?傳曰,允。
以內醫院副提調朴周壽牌不進罷職傳旨,傳于趙晉和曰,只推。
傳于趙晉和曰,發遣吏郞,諸執事淸齋與否,摘奸以來。
以忠淸監司趙貞喆狀啓,進上早紅限內不得封進,惶恐待罪事,傳于趙晉和曰,勿待罪事,回諭。
朴瑞源,以戶曹言啓曰,宗廟北墻四間許改築之役,今已完畢之意,敢啓。傳曰,知道。
鄭元容,以兵曹言啓曰,宗廟北墻頹圮處,今已畢築矣,晝察夜巡軍,解送直所之意,敢啓。傳曰,知道。
又以禁衛營言啓曰,因兵曹草記,宗廟北墻三間許頹圮處,今已畢築,把守軍兵還入直所,將則解送之意,敢啓。傳曰,知道。
趙晉和,以奉常寺都提調意啓曰,東耤親耕田所種皮稷打作,則所出爲二石八斗之意,敢啓。傳曰,知道。
甲戌七月三十日卯時,上御熙政堂。藥房入診,大臣·備局堂上引見同爲入侍時,都提調金思穆,提調金蓍根,左副承旨朴瑞源,記事官李驥秀,記注官朴思彦·柳可均,領府事李時秀,檢校待敎李鶴秀,同副承旨鄭元容,假注書申萬休,事變假注書安亨鎭,領議政金載瓚,左議政韓用龜,行知事南公轍,知中樞府事李堯憲,行護軍林漢浩,訓鍊院都正李溏·韓陵君李海愚,行護軍金魯敬·李羲甲,校理李鍾穆,以次進伏。別待令戶曹參議洪旭浩,司饔主簿權以中,長興主簿李命運,醫官吳千根·趙宗協·秦東秀·吳仁豐·鄭重周·劉賢基,以次進伏楹外訖。時秀等曰,近日日氣稍佳矣。昨忽東風朝又薰熱,聖體,若何?上曰,一樣矣。寢睡·水刺之節,何如?上曰,一樣,各殿宮氣候亦一樣矣。思穆曰,醫官入來,使之診候,何如?上曰,置之。思穆曰,湯劑停止有日矣,今日承候然後繼進湯劑,可以議定矣。上曰,只三人入診,可也。旭浩·以中·宗協,以次診候訖。退伏奏曰,脈候左右三部調均矣。上曰,次對爲之,藥房先退,可也。瑞源等退出。載瓚曰,卽見嶺南雨澤之啓十六七日之雨,卽是全一道大浸,三朔之旱,幾判全歉,二日之澇,仍成大無,若於水退之後,風日調順,則雖或有桑楡之收,而蓋本道民事,益無可言矣。到今活民之策,專在穀物,而以今道內留穀,無以救道內民命,故日前已以北關交濟穀備預,俟命之意,筵稟承允,行會道臣,此則自當先期整待,而今於被水之後,比日前一層尤甚,有不可專靠北穀。年前關東之遇災,移得嶺南穀四萬石,以濟東民,今又移此東穀,救彼南民,乃是互資共濟,移易不得之義。況關東則稍得免歉,民力少紓,穀物多少,姑不得硬定,而先以數三萬石精備以待之意,關飭關東道臣,何如?上曰,依爲之。出擧條載瓚曰,禁御兩營今年上番軍,嶺南爲當次,雖是年豐民裕之歲,兩營上番,竝湊一道,已爲軍民莫大之弊,況以濱死之民,更添徵番之役,則尤何以支保乎?己巳湖南,已令退番,而今年嶺南,無異湖南之己巳,兩營軍番次,依湖南已施之例,特令限明年停番之意,分付兩營,何如?上曰,依爲之。出擧條載瓚曰,己巳以後,連値荐歉,諸道補賑人之尙義納財,拯活民命者,前後甚多,意固可奬,功在必酬,事當隨卽另施,而適値軍功行賞,同時竝湊,銓曹果不得一齊均排,有承傳,而尙未需用者,殆過十人云,甚失信賞之義,亦非勸民之政,各從道臣啓本。且遵朝家事目,使之一一區處,俾無失望之歎,以此意分付該曹,且知委本道,以示朝家記念之德意。至於軍功人之尙未收錄,而實職承傳者作窠差除之意,一體申飭,何如?上曰,依爲之。出擧條載瓚曰,嶺南守令,尤不容一日暫曠,安東府使大邱判官之代,令該曹勿拘常格,口傳擇差,待下批催促下送,何如?上曰,依爲之。出擧條載瓚曰,卽見咸鏡監司金履陽所報,則以爲,咸興屛風坡在於長津赴戰嶺西,民散糴廢,今作棄地,在咸興,有無不關,在長津,管領便近,而今以屛風坡,屬長津,則募民就耕,可以補益,且以形便與定界言之,亦當屬之長津爲辭矣。與其屬之咸興,仍作棄地,無寧割與長津俾補邑治。且以道里言之,在長津旣近且便,依所報許施,何如?上曰,依爲之。出擧條載瓚曰,在謫重囚之自本邑防守,近漸蕩然,疎虞莫甚云,隄防之解弛,未必不由於此,此後則必各申嚴之意,申飭諸道,何如?上曰,依爲之。出擧條用龜曰,故唐城府院君贈領議政洪世恭,卽宣廟朝名臣也。遭際艱虞,戮力王室,受調度之任而軍糧不匱,膺巡察之命而狡虜悉遁,朝廷倚重,功業將就,而七年干戈之間,積勞成疾,以霣其生,至今忠志之士,莫不悲之。然而累加封贈之典,一視帶礪之元勳,吁亦盛矣,似此勞勩誠忠之著于邦家者,施以一節之惠,用侈生前未卒之恩,允爲褒忠勵世之道,分付該曹,待諡狀卽爲擧行,何如?上曰,依爲之。出擧條載瓚等曰,日前以漢祿孫鳴金事,臣等聯箚請覈,三司交章聲討,渠以劇逆之遺孽,肆然以鳴冤爲說者,此實四百年所未有之大變怪也。此而不嚴處,則非但後弊之爲難言而已,亟從三司之請,特降處分,以爲嚴隄防拔亂本之地焉。上曰,大臣就座。載瓚等就座。時秀進前曰,八路告歉,民事罔涯,使祖宗朝四百年生成養育之元元,其將盡劉而莫之救矣。上下憂遑,已無可言,而昨見嶺南道臣狀啓,則水災之酷,尤是近古所未有也,遶壁彷徨,終夜不寐,殆不知所以爲計矣。夫百萬生靈之所恃而爲命者,惟吾君耳。自上視民,何時不如傷若保,而若値災荒之時,尤當以宣布德意,感悅民心爲先,臣固知聖上憂民之念,夙宵憧憧,而至於民事荒政之奏,若以依爲之敎,輒下循例之批,則彼至愚之民,安能盡知我殿下爲民惻怛之至意乎?昔在先朝癸卯,關東被災,特命臣以慰諭之任,臣手奉恩綸,周行列邑,招集民人,曉諭坊曲,恩言所及,聞皆感泣,此無他,民皆知朝廷愛恤渠憂悶渠之至意攸及而然也。自今批旨綸綍之間,必爲宣示聖念,特降恩言,使彼被災之民,明知九重悶恤之德意,是臣區區之望也。上曰,當留念矣。載瓚進前曰,臣欲於後日賓筵仰奏,今因言端更陳矣。領府事所奏誠好,其於救災恤荒之策,上下汲汲,固當靡不用極,而蓋至愚而神者民也,雖以救恤之擧,有所蠲免之惠,若知只出於自下之仰請,則安得以感民心而悅民情乎?夫王言之感民者深,故漢文山東之詔,不過數行,至使扶杖聽之民,皆有少須臾之願矣。往年庚午灣府之被水災也,有遣近臣慰諭之擧,灣府不過一州之小,而猶且如此,則今此嶺南全一道被災,尤豈不大可驚心,汲汲慰諭乎?綸音則必爲自上親撰以下,而不然則令內閣或政院代撰以進,特命近侍之臣,差慰諭之使,奉往恩綸,周行曉諭,兼探其水災淺深,民情綏急,使近止之民,得以有恃,將散之民,得以安集,實爲今日之急先務,故敢達矣。上曰,當依此爲之矣。又敎曰,諸宰有奏事乎?公轍等曰,無可奏之事矣。鍾穆曰,今番漢祿孫擊錚之擧,卽古今所未有之變怪也,此而不嚴加處分,則亂賊何以知懼,隄防何以益嚴乎?大臣·三司皆已迭請,伏望亟賜允從焉。元容曰,兩司諸臺,多有行公人,而今日賓對,無一人進參,事極未安,違牌人竝推考,何如?上曰,依爲之。出擧條王大妃殿進御加味六君子湯前方中,加竹瀝三匙·薑汁半匙,五貼製入事。出榻敎惠慶宮進服加味益氣湯,依前方五貼製入事。出榻敎仍命大臣先退,時秀等退出。又命退,承史以次退出。
擧條一度未下。
上在昌德宮。停常參·經筵。
鄭元容啓曰,行大司憲金羲淳,掌令李猉峻未肅拜,執義李東冕,持平任文白呈辭,掌令李運恒,持平李泰熙在外,監察茶時之意,敢啓。傳曰,知道。
又啓曰,來初五日朝參日次矣,敢稟。傳曰,停。
傳于趙晉和曰,禮房承旨馳詣景慕宮,奉審摘奸以來。
鄭元容啓曰,判義禁沈象奎牌不進推考傳旨,今方捧入,而開坐命下之後,如是違牌,事甚未安,更爲牌招,何如?傳曰,允。
又啓曰,判義禁沈象奎牌不進推考傳旨,今方捧入,而開坐命下之後,如是違牌,事甚未安,更爲牌招,何如?傳曰,允。
又啓曰,判義禁沈象奎再牌不進推考傳旨,今方捧入,而開坐命下之後,連事違牌,不卽擧行,極爲未安,所當更請牌招,而係是一日三牌,何以爲之?敢稟。傳曰,更爲牌招。
以副應敎金箕殷,副校理李鍾運,副修撰申在植牌不進罷職傳旨,傳于趙晉和曰,只推。
趙晉和啓曰,應敎·副校理一員未差,副應敎金箕殷,校理李鍾穆差祭,曺錫正,修撰宋應圭,副修撰李敬參在外,玉堂上下番俱空,事甚未安,副校理李鍾運,修撰李瀅夏,副修撰申在植,旣有只推之命,竝卽牌招,以爲推移入直之地,何如?傳曰,允。
朴瑞源啓曰,行都承旨金銑須資出去,行左承旨徐春輔,右承旨朴周壽式暇,右副承旨趙晉和監祭進,同副承旨鄭元容內閣直,院中只有臣一人,伴直無人,行都承旨金銑,所當牌招,而拘於廳規,不得請牌,何以爲之?敢稟。傳曰,牌招。
傳于朴瑞源曰,嶺南年事,已判歉荒,而今番水災,尤爲驚心,來頭捄恤賙賑之方,待年分自當講究,而至於如朔膳·物膳等停減,不必遲待,本道朔膳·物膳,一倂限明年停止,以示朝家軫恤先從此始之意,令廟堂行會。
吏曹,慶尙道慰諭使單徐春輔。
以咸鏡監司金履陽狀啓,茂山府民家漂頹事,傳于朴瑞源曰,聞甚矜惻,元恤典外別加顧助事,分付。
以全羅監司金啓溫狀啓,求禮縣民家漂頹事,傳于朴瑞源曰,聞甚矜惻,元恤典外別加顧助事,分付。
趙晉和,以奎章閣言啓曰,景慕宮望廟樓,今朔奉審無頉之意,敢啓。傳曰,知道。
鄭元容,以禁衛營言啓曰,來九月當十一番後部前司屬慶尙道四哨軍兵,依例點上之意,已爲發關,而因大臣擧條,依己巳湖南例停番事,允下矣。自今甲戌九月,至乙亥八月合六當停番,竝資保收布上送之意,本道監兵使處,更爲發關知委之意,敢啓。傳曰,知道。
上在昌德宮。停常參·經筵。
鄭元容啓曰,合辭方張之時,兩司無詣臺之員,事甚未安,除在外外,未肅拜·呈告人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
金銑啓曰,三品官之無得過三日循例請牌,旣有定式矣。敦寧都正徐俊輔,除拜後過三日不爲出肅,事體所在,誠極未安,從重推考,仍卽牌招察任,何如?傳曰,允。
鄭元容啓曰,判義禁沈象奎三牌不進推考傳旨,今方捧入,而開坐命下,已至經宿,屢違召命,不卽承膺,揆以事體,誠甚未安,所當更請牌招,而係是一日四牌,何以爲之?敢稟。傳曰,更爲牌招。
傳于趙晉和曰,慰諭使留待。
傳于趙晉和曰,慰諭使入侍。
趙晉和啓曰,假注書申萬休,身病猝重,勢難察任,今姑改差,何如?傳曰,允。
鄭元容啓曰,行大司憲金羲淳,執義李東冕,掌令李麒峻,持平任文白牌不進,掌令李運恒,持平李泰熙在外,監察茶時之意,敢啓。傳曰,知道。
以執義李東冕,掌令李麒峻,持平任文白,司諫具康,正言李基承牌不進罷職傳旨,傳于鄭元容曰,只推。
鄭元容啓曰,判義禁沈象奎牌不進推考傳旨,今方捧入,而開坐命下,已至多日,一向違召,終不承膺,揆以事體,誠極未安,更爲牌招,何如?傳曰,允。
趙晉和啓曰,明日大駕詣儲慶宮入齋室後,王大妃殿·惠慶宮·嘉順宮問安,何承旨進去乎?敢稟。傳曰,同副承旨進去。
傳于鄭元容曰,明日出宮內門路,以協陽門爲之。
以副校理李鍾運,修撰李瀅夏,副修撰申在植牌不進罷職傳旨,傳于趙晉和曰,只推。
趙晉和啓曰,玉堂上下番俱空,已至多日,事甚未安,副校理李鍾運,修撰李瀅夏,副修撰申在植,旣有只推之命,與副應敎金箕殷,校理李鍾穆,一體牌招,以爲推移入直之地,何如?傳曰,允。
以玉堂牌不進罷職傳旨,傳于趙晉和曰,只推。
申萬休改差,代以洪彦謨爲假注書。
趙晉和啓曰,明日動駕時,兩司侍臣,當爲進參,除在外外,未肅拜·呈告人員,竝待開門牌招,何如?傳曰,允。
又啓曰,明日動駕時,承旨當爲備員,而行左承旨徐春輔奉命在外,何以爲之?敢稟。傳曰,許遞,前望單子入之,待下批,牌招察任。
承旨前望單子入之,李憲琦落點。
傳于趙晉和曰,今觀慶尙監司李存秀狀啓,尤極驚慘,一體慰諭事,分付。
趙晉和,以吏曹言啓曰,卽接掌樂院牒報,則以爲明日擧動時,協律郞本院正,例爲進參,而正未差之代,卽速變通云,掌樂院正未差之代,口傳備擬以入之意,敢啓。傳曰,知道。
鄭元容,以兵曹言啓曰,今八月初五日,二兼禁軍番次矣,該番將未差之代,依承傳口傳擬入之意,敢啓。傳曰,知道。
吏曹口傳政事,以姜時煥爲掌樂正。
兵曹口傳政事,以洪理燮爲兼司僕將。
趙晉和,以內醫院都提調·提調意啓曰,年例燕貿唐藥材,依例磨鍊,別單書入之意,敢啓。傳曰,知道。
鄭元容,以訓鍊都監言啓曰,本局哨官李顯英,身病甚重,勢難察任,改差,何如?傳曰,允。
吏曹判書李肇源疏曰,伏以臣之前上辭本,血誠呼籲,乞解銓衡重務者,匪出於大政後應文故事也。僥冒蹲仍,實恐罪戾之日深,仰首屢瀆,悉暴衷赤,辭殫意罄,靡復餘蘊,而聖鑑例視以飾讓,恩批輒紆以勿辭,聽卑愈邈,竟靳準許,臣誠抑塞憂蹙,無地容措。夫天官之長,是何等重任也?臣之忝叨,月已十更,而歲將一周矣。自昔以京察,爲銓官瓜熟之期,而臣則一行兩都政,殆近來秉衡者之所罕有也,妨賢瘝職,訖可休矣,蚊山鵜梁,夙宵危懼,區區蘄免之願,不翅如束縛者之求解脫,斷兮此心,神鬼可質,而以我殿下天地之仁日月之明,獨不垂憐於疾痛之呼,矜許於肝膈之懇,臣安得不拊躬自悼于中也?臣之自來人器,固萬萬不稱,而當初廟剡,旣緣承乏,分外天墨,又蒙誤恩,副急一出,非敢自謂堪任,因循時月,豈容若是淟涊乎?任大負重,材不克荷,而久據匪據,視以當然底事,則是天職由臣而䙝也。屢試蔑效,罷不勝任,而宜去不去,罔念必辭之義,則是天職爲臣之饕也。惟䙝與饕,猶屬臣自知之罪,而聖朝所以官備器使,崇四維而勵名檢者,誠恐所損非細也。噫,臣本一虛舟耳,宜自橫於野渡淺水之邊,而猝然以萬斛龍驤,終歲出沒於驚濤駭浪之中,不知所屆,則畢竟之檣摧楫折,必臭厥載,其理灼然,將不待智者而決也。與其一直推盪,無幸於漂溺之憂,曷若早自止泊,得免夫撞碎之厄乎?言至於此,臣之情良亦窮且慼矣。幸蒙恩暇,來省先隴,而舊患諸證,際又添劇,祟在積瘁,闖發交攻,榮衛大虛而冷汗不止,痰火常升而呼吸急促,最是胃氣虧傷,飮噉全廢,一粒之入,旋卽嘔出,勺水之呑,亦不順下,眞元暗鑠,四體澌薾,委身床席,生意殆盡,以今貌樣,實無一分强起之勢,銓部首席,豈或曠時閱月,爲賤臣養病之坊乎?以情以病,懇實由中,鞶帶之禠,不宜終日,玆敢從縣道疾聲仰籲于慈覆之下。伏乞聖明,曲垂矜諒,將臣本職與兼帶,竝許遞免,以幸公私,不勝大願。臣無任云云。答曰,省疏具悉。卿其勿辭行公。
敦寧都正徐俊輔疏曰,伏以臣行負神明,禍及慈育,寸誠未效於報暉,至痛莫逮於終天,窮廬含索,睯不知死,榮塗飄纓,忽如隔世,古人所謂事日長短,其情絶悲,孤苦之生,冠裳遽變,甄錄之恩,簪履輒收,聞命感舊,懷痛如新,不省所以自措也。抑念臣賦命畸釁,生世窮苦,中歲以來,荐及大故,滄桑夷險,旣失資父而事,死生榮辱,惟是與母相依,退食或遲,倚閭勞望,除書每降,上堂輒告,造次之頃,相須爲命,生民之理,孰無母子之親,而豈有如臣情理之切苦至悲者乎?今臣一窮民耳,三霜遒閱,萬事邃古,前後一身,忽若相殊,上下四方,靡所逮及,臣心到此,亦絶悲矣。逖違軒陛,已及再稔,區區戀結之誠,豈不欲趨隨庚牌,復入脩門,以伸叨謝之義,而第臣悲苦之情,榮塗念絶,狗馬之疾,將攝失宜,跧伏床席,無望强力,玆敢不避煩猥之誅,冒瀆閔覆之聽。伏乞聖明,俯垂仁惻,特賜鑑諒,將臣新授職名,另行遞改,俾臣得蒙曲遂之澤,以安自盡之分。臣無任云云。省疏具悉。爾其勿辭察職。
諭嶺南被災民人等書。王若曰,嗟爾嶺南被災民人等,明聽予心腹之諭,惟玆嶺南,卽邦家根本地也。其俗則淳而朴,其土則沃而肥,軍國惟正之供,交隣饋餉之需,專靠爾一路,故邦家之倚以爲重者,特爲諸路最,而一或有水旱災傷之憂,則邦家之所撫摩周恤者,視諸路亦爲最耳。夫何比年以來,荐値歉荒,哀我赤子,擧皆顚連,雖使今夏有麥今秋有禾,猶難望杼柚之不空殿屎之復蘇,而重以十旬亢旱,耕耘旣愆,全道三農,幾判大無,南顧一念,恤焉如傷,宵予衣旰予食,憧憧不自遑者,已數月于玆矣。不意兩日之霔,仍成極備之災,人物渰漂,屋廬頹圮,溝澮潰決,疇塍沈覆,爲災殆浮於壬子,告歉將過於己巳,念爾等老幼扶携,暴露號泣之狀,怛然慘心,不啻若恫瘝在躬。嗚呼,予德不能以弭災,澤不能以浹民,使爾等阽危而胥淪,至此之極,職由予一人之咎,何辜乎爾等?自聞此報,當食而不能食,當寢而不能寢。噫,渰漂者誰爲之拯濟,頹圮者誰爲之拮据,溝澮之潰決者,疇塍之沈覆者,誰爲之出力耕墾乎?賑貸雖議,而嗣歲何以資活乎?冬節雖遠,而未寒何以墐塞乎?昔在辛丑,本道酷被水災,我先大王渙諭恩綸,發政施仁,哺穀構戶,俾皆安堵,深仁厚澤,浹骨淪膚,爾等之保有今日,皆我先大王攸賜,而想爾遺民,亦必有垂涕而傳誦者矣。予雖否德,敢不體昔年爲民之至意,以施終始懷保之惠乎?來頭救恤賙賑之方,待年分自當講究,而至於如朔膳物膳等停減,不必遲待,本道朔膳物膳,一倂限明年停止,以示朝家軫恤先從此始之意,方詢廟堂之臣,且飭守土之官,朝家常典之外,亦皆經紀措置,他道穀之可以移轉者,移轉之,諸徭役之可以蠲停者,蠲停之,俾無一夫之不獲,而又別遣近侍之臣,周行坊曲,慰爾災而察爾隱,須無自繹騷,各奠其居,恃予孔邇之慈,毋負若保之念。知製敎李鶴秀製進。
甲戌八月初二日辰時,上御熙政堂。慰諭使入侍時,同副承旨鄭元容,假注書申萬休,記注官李昌瑞·朴思彦,慰諭使徐春輔以次進伏訖。上曰,下去着實擧行,可也。仍命退,諸臣以次退出。
上在昌德宮。停常參·經筵。
儲慶宮擧動還宮後,內閣·政院·藥房口傳問安。答曰,知道。
李憲琦啓曰,行大司憲金羲淳未肅拜,執義李東冕,掌令李麒峻,持平任文白牌不進,掌令李運恒,持平李泰熙在外,監察茶時之意,敢啓。傳曰,知道。
鄭元容啓曰,司僕寺內乘,來言捲簾,取稟。傳曰,捲三面。
傳于趙晉和曰,禮房承旨,馳詣社稷,奉審摘奸以來。
鄭元容啓曰,臣以王大妃殿·惠慶宮·嘉順宮問安,進去下直之意,敢啓。傳曰,知道。
李憲琦啓曰,判義禁沈象奎再牌不進推考傳旨,今方捧入,而開坐命下,已至多日,連事違召,不卽承膺,事體所在,誠甚未安,所當更請牌招,而係是一日三牌,何以爲之?敢稟。傳曰,更爲牌招。
李憲琦啓曰,判義禁沈象奎牌不進推考傳旨,今方捧入,而開坐命下,已至多日,如是違牌,事甚未安,更爲牌招,何如?傳曰,允。
李憲琦啓曰,判義禁沈象奎再牌不進推考傳旨,今方捧入,而開坐命下,已至多日,連事違召,終不承膺,事體所在,誠甚未安,所當更請牌招,而係是一日三牌,何以爲之?敢稟。傳曰,更爲牌招。
注書李驥秀病,代以趙雲從爲假注書。
傳于趙晉和曰,明日文臣製述爲之,處所明政殿爲之,侍衛軍兵,以入直磨鍊,出宮門路,以協陽門爲之。
李憲琦啓曰,玉堂上下番俱空,已至多日,事甚未安。副應敎金箕殷,校理李鍾穆,副校理李鍾運,修撰李瀅夏,副修撰申在植,旣有只推之命,竝更牌招,以爲推移入直之地,何如?傳曰,允。
以副應敎金箕殷,副校理李鍾運,修撰李瀅夏,副修撰申在植牌不進罷職傳旨,傳于趙晉和曰,只推。
趙晉和啓曰,玉堂上下番俱空,已至多日,事甚未安,副應敎金箕殷,副校理李鍾運,修撰李瀅夏,副修撰申在植,旣有只推之命,竝更牌招,以爲推移入直之地,何如?傳曰,允。
以執義李東冕,掌令李麒峻,持平任文白,司諫具康牌不進罷職傳旨,傳于李憲琦曰,只推。
大司憲金羲淳疏曰,伏以臣抱累明時,居閑投散,形影不出於戶牖,言議不到於公朝者,久矣。然於朝廷大議論·忠逆大關係,國家安危之機,義理明晦之分,得於聽聞所及,方寸自激,耿耿忠慮,有不能已者,雖今臣之不宜開口輒論,亦有不得泯默自安者。嗚呼,臣誠不敢知漢祿遺孽之無難犯蹕者何事,前後諸臣之聯章陳討者何事?朝家處分之一向靳許者,又何事也?夫漢祿之爲逆爲亂爲凶論於當日者,臣於前日,以奏者一,以疏者再而旣盡之矣。臣之從叔臣履陽,族叔臣履喬疏,又與臣相先後,而其爲言則一而無二矣。是豈臣等一人一家,所獨聞知所獨誅討者哉?萬口所喧傳,一世所流布,難誣者公議,莫嚴者公案,則雖使漢祿在者,尙且甘心輸款,無辭之自辯,況彼至無知一小豎也。而嗾以出者,借其名而恣其舌,欲以杜萬口而戰一世,蔽天下之公議公案,可謂愚矣。然其所以如是者,謂朝廷之無畏,謂凶逆之可脫,謂國家義理之可以眩晦也。去年如是,今年如是,而諸臣之討之者,曾不過如是,朝家之處之者,又不過如是。如是而已,則國家安得不危,義理安得不晦,凶逆安所知懼而不思掉脫也,此其可憂也,亦可謂深矣。就其凶供所論觀之,夫所謂講說一事,漢祿爲逆之關捩,而臣之前後疏所已詳陳者也。漢祿之來訪臣祖臣敎行也。渠乃以唐中宗事問之,臣祖引朱子答張南軒書折之。夫其以是而問者,意不在於泛說,而凶肚悖腸,呈露於其間,此臣祖所以辭闢而心誅之,而爰有門徒李東允,收入行錄者也。是錄在焉,則爲漢祿逆節之左契,諱之有不得,而今其所言,欲以年條而眩之,泛論而亂之者,亦見其辭之遁而計之疎矣。從古亂賊之醞釀凶圖,非一朝一夕之故也。先國家之有變,已禍機之潛蓄,辛巳以後,政是魯·禧輩恣爲不軌之日,而漢祿之煽倡凶論,正在此時,則以其年條言之,顧何足爲可援之證,而況其凶言之發也?臣祖折之則亦已矣。又復之他而言之不已,遂遍於士友之間,則是其爲陰圖悖計也。一言可知,尙可以泛論云乎?況臣祖門下諸人所記,詳略各異,東允之錄,大意已足,而語有所未盡詳者,他錄則漢祿之問臣祖之答,分條各載,不啻明白者有之。今可一按而知,則渠只以東允所錄爲說,而獨不及他錄者何也?渠敢以凶論之指何說,講說之非異事。欲以文之者,豈其成說乎?若其把持臣誣衊臣者,雖其言之罔測,臣不欲呶呶辨質,以重其僇辱,而其爲說也。有曰臣家之昔之所不告不絶,而今乃討之,欲以是爲脅持之欛柄,而抑臣於此亦有說焉。臣等所以有今日之討,蓋亦公議公案之所不可已,而臣祖之昔所心誅而隱忍齎憤者,至於臣等發之,則斯義也。事理之所當然,復奚以先後早晩言之哉?渠家之罪案,昭在不滅,則雖使渠反噬之計得行,安得爲渠可逭之階乎?此猶屬於臣等之私憤,而其言也。上以誣逼於莫重之地,乃敢曰,國家於渠家,在先朝則如此,在今日則如此,不少顧畏,顯肆憾懟之習。此臣等所以駴憤欲死者,而渠以魯·禧事爲引,欲以證當日處分之有異,則其亦不思之甚矣。國家於魯·禧,容貸之亦已久矣。英廟已悉其逆節,而必待先朝斷之,今我聖上所以處漢祿者,卽亦先朝斷魯·禧之義也。渠之以魯·禧言者,適足爲渠祖必誅之的證,不亦可笑之甚矣乎?遺孽如觀·日輩之爲昔日假借,又何足爲渠藉口之資乎?而況其所引故相臣尹蓍東筵奏事,直誣耳。臣亦嘗有聞於伊時,先王於蓍東之奏,不惟不以爲不可,亦未嘗有一句昭晢之語,而渠敢眩幻虛實,以誣先王之辭敎,不亦無嚴放肆之極矣乎?卽此以論,渠之所以先後張皇,非誣逼則脅持也。此何關於自明之計,而鐵案不可毁也?丹書不可刊也,刑章不可逭也,則爲彼逆孽者,亦豈不知此計之必不可成,而猶復爲是瞥然屢起者,蓋欲窺闖我朝廷,嘗試我朝廷,以售其跳踉翻亂之習也。此其爲國家憂,誠不淺鮮,伏況和鑾淸路,天不盈尺之地,百官萬民,屛息肅靜之時。乃有挾憾不逞之徒,闖發於幽暗之中,恣其煩籲,以驚動黈旒之聽,此足爲凜然而寒心。矧彼逆家支屬,僅免連坐者,屢犯干紀之罪,而有司之臣,狃不知禁,由前而置而不問,由後而寬於法網。嗚呼,自玆以後,亂賊將何所知惧,而不有潰防出柙之患,亦安知不暗地駴機,不發於何地乎?此尤今日之所當慮者也。今番事變,決知非童孩所能自辦,指嗾者有之,誘掖者有之,以爲之左右,苟加盤覈,不難乎明知,知而後以罪,罪之不少容假,則乘機接踵,以伺釁隙者,將亦沮伏退藏,不敢復起矣。此於國體法紀,豈曰少補也?臣之此言,非爲臣私憤而發也,卽爲國家深長慮也。伏乞聖明,廓揮乾斷,亟允大臣·諸臣之請,以折亂萌焉。仍念臣,本非以官自居者,而不稱之官,又此虛縻,初非報塞之可議,祗增蹲冒之爲懼。況今所罹誣辱,不比尋常,逆豎未覈,凶窩未破之前,無非臣懷憤齎慟之日,如是而生,不如死之久矣。將何以自立於世乎?亟命鐫遞臣職名,以靖私義,以重公器,不勝大願。臣無任云云。答曰,省疏具悉。所陳不允,卿其勿辭行公。
甲戌八月初三日卯時,上詣儲慶宮,展拜擧動入侍時,行都承旨金銑,左承旨朴周壽,右承旨朴瑞源,左副承旨趙晉和,右副承旨鄭元容,同副承旨李憲琦,記事官李驥秀,假注書洪彦謨,記注官林景祚·李昌瑞,提學徐榮輔,檢校待敎朴宗薰,待敎李鶴秀以次侍立。時至,通禮跪啓請外辦。上具翼善冠·衮龍袍。乘輿出宣化門。藥房提調金蓍根,副提調朴周壽進前奏曰,朝氣稍涼,聖體,若何?上曰,一樣矣。寢睡·水刺之節,何如?上曰,一樣矣。仍出協陽門,降輿乘輦,由肅章門·進善門,出敦化門,由鐘街至儲慶宮大門外。降輦乘輿,由大門入齋室,入齋室後,問安勿爲之事。出榻敎少頃,詣板位,行再拜禮,入神室奉審,降階出中門。命書傳敎曰,諸司預備,展拜後問安勿爲之事。出駕敎乘輿出大門外,降而乘輦,由鐘街入敦化門·進善門·肅章門,至協陽門外,降輦乘輿,出標信解嚴,由宣化門還內。諸臣以次退出。
上在昌德宮。停常參·經筵。
文臣製述罷還內後,內閣·政院·藥房口傳問安。答曰,知道。
李憲琦啓曰,合辭方張之時,兩司無詣臺之員,事甚未安,除在外外,未肅拜·呈告人員,竝卽牌招,何如?傳曰,允。
李憲琦啓曰,判義禁沈象奎三牌不進推考傳旨,今方捧入,而開坐命下之後,連事違召,終不承膺,揆以事體,萬萬未安,所當更請牌招,而係是一日四牌,何以爲之?敢稟。傳曰,更爲牌招。
趙晉和啓曰,玉堂上下番俱空,已至多日,事甚未安,副應敎金箕殷,副校理李鍾運,修撰李瀅夏,副修撰申在植,旣有只推之命,竝卽牌招,以爲推移入直之地,何如?傳曰,允。
李憲琦啓曰,判義禁沈象奎牌不進推考傳旨,今方捧入,而開坐命下,已至多日,連事違召,終不承膺,事體所在,誠甚未安,更爲牌招,何如?傳曰,允。
以副校理李鍾運,副修撰申在植再牌不進罷職傳旨,傳于趙晉和曰,只推。
以副應敎金箕殷,修撰李瀅夏牌不進罷職傳旨,傳于趙晉和曰,只推。
李憲琦啓曰,行大司憲金羲淳,執義李東冕,持平任文白牌不進,掌令李運恒,持平李泰熙在外,掌令李麒峻陳疏,監察茶時之意,敢啓。傳曰,知道。
以執義李東冕,持平任文白,司諫具康,正言李基承牌不進罷職傳旨,傳于李憲琦曰,只推。
趙晉和,以禮曹言啓曰,各陵秋展謁,例於八月初一日取稟,而今春元陵幸行擇日草記,有待秋爲之之命矣。今番則臣曹不敢循例稟旨,更待下敎擧行之意,敢啓。傳曰,知道。
傳于鄭元容曰,今年幸行,定於元陵而未果,旬內旬間擇入,此時役民,萬萬不可,外邑分辦除之,依京擧動例爲之,植炬勿爲待令。
趙晉和,以禮曹言啓曰,傳曰,今年幸行定於元陵,而未果旬內旬間擇入,此時役民,萬萬不可,外邑分辦,除之依京,擧動例爲之,植炬勿爲待令事,命下矣。幸行吉日,令日官池景泌推擇,則今八月初八日·十五日俱吉云,以何日定行乎?敢稟。傳曰,以十五日爲之,當行親祭矣。
傳于趙晉和曰,文臣製述入格人賞典,依例捧傳旨。
趙晉和,以禮曹言啓曰,慶基殿秋夕祭享香祝,當爲前期受往,而令韓淳,今方入直,新除授參奉鄭耋,時在慶尙道星州地,病不上來云,在外參奉鄭耋改差,其代卽令該曹,以在京無故人口傳差出,以爲受香之地,何如?傳曰,允。
吏曹口傳政事,以李鼎耇爲慶基殿參奉。
鄭元容,以兵曹言啓曰,五衛將鄭宅恒,景福宮衛將方承圓,文臣兼宣傳官徐憲輔,俱以病難供職,呈狀乞遞,慶熙宮衛將金行默·禹宗臣,除授在外,過限未上來,竝改差,何如?傳曰,允。
鄭元容,以司僕寺一二提調意啓曰,濟州山馬監牧官金瀛礎,癸酉·甲戌兩年條封進馬二匹內,一匹中路故失,一匹今纔上來,禾毛色別單書入,依例內廏立養,而莫重進獻,不善擇封,有此故失,事體所在,誠甚駭然。當該封進監牧官及領,來監色,自本牧査實嚴棍,馬匹段,卽爲改封進之意,分付濟州牧使,何如?傳曰,允。
掌令李麒峻疏曰,伏以臣卽一箇鄕曲樗櫟之賤耳。早廁賢關,厚蒙先大王作育之恩,晩竊科第,曲被我聖上陶甄之澤,釋褐未幾,滾到臺省,恩推老父,榮寵極矣,跡忝從班,涯分溢矣。凡在趨走任使之地,惟有生死殫竭之願,而第念臺省一步,爲朝廷耳目之官,任國家言責之重,雖言議風裁足以孚同朝而憲當世者,亦宜逡巡退讓。況如臣識眯見謏,闒茸譾劣者,何敢擬議於其間哉?臣之初除薇垣也,以有私義之例引,不遑公車之自劾,而揆名慙恧,久而猶靦,不意栢府新除,又下於樂院待罪之日,苟使臣怵畏義分,感激恩命,揚揚出膺,視同宿趼,則是眞以臺閣自處也。嗤點之來,猶屬臣身,其於辱淸朝而玷名器何哉?伏乞天地父母,察臣言之非出飾讓,念公器之不可虛授,亟遞臣職,以安私分焉。臣於乞免之章,不宜贅陳他說,而事係隄防,不容泯默,誠願殿下,少垂察焉。噫,近日朝綱解紐,世變層生,至於漢祿孫鳴冤之擧而極矣。噫,漢祿之凶逆,言之汚口,臣不欲泚筆論說,而八字凶言,至今髮豎而膽掉,匝域群情,擧欲手磔而口臠,天道孔昭,王章克伸,猶恨孥戮之請,未蒙允兪,使凶醜餘種,尙今貸頭於一天之下矣。今於國是大定,斷案昭著之後,粧出一九歲之童,肆然鳴金於淸蹕之路,國有紀綱,焉敢乃爾?假使渠以梟獍之種,鍾得厲氣,能辦此擧,其在王法,不可以幼稚而假貸矣。苟或有一種凶逆餘黨,潛伺暗候,爲此嘗試之計,則躑躅之憂,霜氷之漸,豈不大可懼哉?大臣聯箚,三司交章,可以見公議之所在,國論之譁然,而殿下不賜兪音,輒降例批,臣不能無憾於天地之大也。夫莫嚴者隄防也,莫遏者公論也。雖以人主之尊,猶有莫可撓奪者存,以殿下日月之明,何不念及於此也耶?伏願殿下,廓揮乾斷,亟從大臣·三司之請,以靜世道,以拔亂本焉。臣無任云云。省疏具悉。所陳不允,爾其勿辭察職。
吏曹參判李好敏疏曰,伏以嶠南之水災孔酷,宵旰之聖念益切,至命近侍,往宣德意。臣不勝欽仰攢祝之至,而第以承政院左承旨臣徐春輔,慰諭使單付以入,促敎連下於政院,臣曹雖不得不奉承擧行。然夫宣諭之行,若遣近侍,則本無使名,文武無間,而至於慰諭使,則名號事體,尤自不輕。凡於擧行之地,位居方伯之上,故自前元無武臣啓下之例矣。旣多掣礙,亦係官方,故終無以含默,玆敢歷陳文字,仰瀆崇嚴。伏乞聖慈,俯垂鑑諒,將臣此疏,下詢廟堂,奉命前承旨徐春輔單付慰諭使原望筒,特命勿施,以昭公格,仍治臣溺職之罪,以安私分焉。臣無任云云。答曰,省疏具悉。所辭,以近侍差送故也,旣已發行,則改差無弊乎?廟堂稟處。
甲戌八月初四日辰時,上詣明政殿。文臣製述入侍時,行都承旨金銑,左承旨朴周壽,右承旨朴瑞源,左副承旨趙晉和,右副承旨鄭元容,同副承旨李憲琦,假注書洪彦謨·趙雲從,記注官柳可均·李昌瑞,檢校待敎李鶴秀以次侍立。時至,通禮跪啓請外辦。上具翼善冠·衮龍袍,乘輿出協陽門,由建陽門·銅龍門·景化門·集禮門,入明政門,至明政殿。通禮跪啓請降輿,上降輿陞殿,諸臣以次進伏訖。上命試官行禮,讀券官行兵曹判書朴宗來,行禮曹判書金蓍根,對讀官副護軍權丕應,讀券官侍講院兼輔德金會淵,對讀官副護軍洪羲俊·申絢·金敎根,率應試文官行四拜禮訖。以次陞殿,上命題周道如砥其直如矢君子所履小人所視賦,限申時,宗來等考券訖。仍命科次出榜,三下一奉常寺判官趙璟鎭,三下權知承文院副正字李鎭華,草三下副司直金遇順,成均館典籍李賢默,成均館典籍張振一,通禮跪啓請禮畢。上曰,還宮門路,以賓陽門爲之事。出駕敎上降殿乘輿,入賓陽門,出標信解嚴,還內。諸臣以次退出。
上在昌德宮。停常參·經筵。
藥房都提調金思穆,提調金蓍根,副提調朴周壽啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿,氣候,何如?惠慶宮氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·惠慶宮·嘉順宮口傳問安。答曰,知道。世子宮口傳問安。答曰,知悉。
李憲琦啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
鄭元容啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
鄭元容啓曰,禁衛營將官來言,今日本營軍兵,日次私習云矣,敢啓。傳曰,知道。
李憲琦啓曰,判義禁沈象奎再牌不進推考傳旨,今方捧入,而開坐命下,已至多日,連事違召,終不承膺,事體所在,誠極未安,所當更請牌招,而係是一日三牌,何以爲之?敢稟。傳曰,更爲牌招。
傳于鄭元容曰,藥房入侍,時原任大臣·閣臣同爲入侍。
鄭元容啓曰,事變假注書安亨鎭,身病猝重,勢難察任,今姑改差,何如?傳曰,允。
李憲琦啓曰,行大司憲金羲淳,執義李東冕,掌令李麒峻,持平任文白牌不進,掌令李運恒,持平李泰熙在外,監察茶時之意,敢啓。傳曰,知道。
以執義李東冕,掌令李麒峻,持平任文白,司諫具康,正言李基承牌不進罷職傳旨,傳于李憲琦曰,只推。
李憲琦啓曰,判義禁沈象奎牌不進推考傳旨,今方捧入,而開坐命下,已至多日,連事違召,終不承膺,揆以事體,萬萬未安,更爲牌招,何如?傳曰,允。
李憲琦啓曰,判義禁沈象奎再牌不進推考傳旨,今方捧入,而開坐命下,已至多日,連事違召,終不承膺,揆以事體,萬萬未安,所當更請牌招,而係是一日三牌,何以爲之?敢稟。傳曰,更爲牌招。
以校理李鍾穆,副校理李鍾運,副修撰申在植牌不進罷職傳旨,傳于鄭元容曰,只推。
以副應敎金箕殷,修撰李瀅夏再牌不進罷職傳旨,傳于鄭元容曰,只推。
鄭元容啓曰,玉堂上下番俱空,已至多日,事甚未安,副應敎金箕殷,校理李鍾穆,副校理李鍾運,修撰李瀅夏,副修撰申在植,旣有只推之命,竝卽牌招,以爲推移入直之地,何如?傳曰,允。
安亨鎭改差,代以洪煥爲事變假注書。
以全羅監司金啓溫狀啓,寶城郡人物渰死事,傳于朴周壽曰,聞甚矜惻,原恤典外別加顧恤,如有生前身還布,竝蕩減事,分付。
鄭元容,以都摠府言啓曰,副摠管任希存,以漢城府左尹,本府坐起,晝仕出去之意,敢啓。傳曰,知道。
鄭元容,以奎章閣言啓曰,原任直閣徐俊輔,檢校差下事,命下矣。卽爲牌招察任,何如?傳曰,允。
鄭元容,以兵曹言啓曰,今此幸行時,何營軍兵隨駕,何營軍兵留都,禁軍及馬步軍,以幾番幾哨磨鍊乎?敢稟。傳曰,訓局步軍十哨·馬軍三哨爲先廂,禁將率該營鄕軍四哨·京軍一哨·騎士二番爲後廂,禁軍三番隨駕,御將率該營鄕軍三哨·騎士二番·訓局餘軍三哨,留都,可也。
又以兵曹言啓曰,在前幸行時,挾輦軍四百名,餘軍二百名磨鍊,而再昨年健元陵幸行時,以三百名·餘軍二百名磨鍊矣。今番則何以爲之乎?敢稟。傳曰,依再昨年例爲之,可也。
又以兵曹言啓曰,在前幸行時,摠戎使,率訓局餘軍,弘化門外留陣矣,今亦依此擧行,何如?傳曰,允。
又以兵曹言啓曰,在前幸行時,先廂步軍一哨,晝停所連爲作門,十里外斥候伏兵及傳語軍,以廣州留守所屬束伍步軍排立矣。今亦依此擧行之意,分付,何如?傳曰,允。
又以兵曹言啓曰,在前幸行當日回鑾時,侍衛全數磨鍊,而或有兵曹·都摠府堂上·郞廳·五衛將各二員,武兼十員隨駕之例,近年連以全數磨鍊,再昨年健元陵幸行時,亦爲全數磨鍊矣。今亦依近例擧行,何如?傳曰,允。
又以兵曹言啓曰,今此元陵幸行時,各差備所把驛馬,別單磨鍊書入,而本曹驛馬外不足之數,依近例,京畿驛馬十五匹補把事,分付本道之意,敢啓。傳曰,知道。
又以兵曹言啓曰,幸行回鑾後,軍兵犒饋,近年連以乾物分給矣。今亦依此擧行,何如?傳曰,允。
又以御營廳言啓曰,本廳哨官吳致慶,身爲將官,幸行出令之後,肆然請由,萬萬可駭,爲先汰去之意,敢啓。傳曰,知道。
兵曹,元陵幸行時軍令,八月十五日出宮,廟洞晝停所,自闕門十六里,元陵展謁,自晝停所十五里,以上三十一里,親祭還詣廟洞晝停,當日還宮。
咸鏡監司金履陽疏曰,伏以臣之待罪北藩,居然及瓜,而麥又一熟矣。旣專且久,夐越恒例,而瘡疣徒積,塵露蔑效,賑政纔已幹當,歸期惟日是俟,千萬不自意,限今年仍任之命遽下,臣誠惝怳踧踖,莫曉其何以得此也。若以災歲之故,則日候靡常,豐歉未判,略干邑已見之水災,不足爲去留之攸關。若以山南汎舟之役,則非但事在明春,分排穀物,裝船出浦,一關飭足以濟事,藉使臣夤緣久居,粗諳物情,於斯事,實無毫分能拙之可言者。然則臣之宜去不去,適足以增懷祿之譏,冒妨賢之嫌,左揆右度,一無所據。故方思陳情乞解,冀獲分願。忽於是際,聞逆賊漢祿之孫九歲童子,復申再昨年鳴暴之辭,而其干犯天日,推倒朝廷,亂噬毒螫,絶悖窮凶。又非前日可比,而以臣首發聲討之故,鳴鏑之發,偏着臣身,其所誣衊詬罵者,有非爲人臣者所忍聞,而晷刻生存者,誠欲立地剚腹,以效不與此賊共戴天之義,而溝瀆爲諒。又是聖人攸戒,則求死不得,生也如死。噫,使臣之秉執是也,則萬世之公議自在矣。若渠之鳴暴誣也,則宜已伏干紀之誅。然臣於千里之外,茫不知朝廷擧措之如何,其何敢抗顔開衙,臨民按簿,自同無故之藩臣乎?曠廢事務,憂憤交中,伏地瞻天,恭俟處分而已。臣無任云云。答曰,省疏具悉。卿須見大臣批答,不足提渠言,豈可廢務乎?卿其勿辭察任。
江界府使金啓河疏曰,伏以臣本以庸陋,待罪下邑,無一報效,仰體分憂,濫荷誤恩,至於晉秩,惶愧惝怳,靡所容措。早宜自列,得蒙鞶禠,而職在外邑,義不敢出,縮伏至今,惟譴何是俟而已。第臣於目下事,灼見其民邑就亡之狀,徒懷嚴畏,不一陳暴,畢竟殿屎之民,散而之四,塞堧重地,捍禦無路,則臣罪至此,尤合萬殞。玆敢不避猥越之誅,擧其一二,草具以聞,惟殿下垂察焉。臣之忝守本府,三年于玆矣。才則空疎,識又淺短,凡於民隱邑瘼,雖不能矯捄萬一,蓋嘗周察而遍究,則如人之一毛一髮,無不受病,溘然就盡,非朝則夕。噫,江州之民,其急矣。以言乎人物,則甲於關西四十州,而昔之戶口,太半耗虛,以言乎地利,則環以江邊七百里,而今之財産,日益罄竭,蔘政也糴政也軍政也。孰非難醫之痼瘼,而就其中剜心之痛切骨之冤,莫甚於信蔘錢及春秋防戍之役。臣欲小言之,則恐難鑑燭,大言之,則極其煩猥。臣請略言之,本府所在信蔘錢都數四萬四千八百二十七兩五錢,分五年當納,而辛未條八千九百六十五兩五錢,已爲收納,餘在四年當納條,合爲三萬五千八百六十二兩,而今春因本道道臣行會,臣取考蔘錢本案,推究所負各人,則眞箇所負,十無一二。蓋其分俵之際,饒戶圖免,貧民偏受,捧留之中,吏緣爲奸,官亦公貸,積有年所,其數不貲,莫重公貨。又不可乾沒,故末乃以民各庫年久難捧之類。苟然充數,之東之西,以甲以乙,文簿屈換,鉤覈無術,又因營關。只就本案上,區別可捧難捧,分爲三等,而家雖破身旣存,則置之可捧。身雖亡族猶在,則置之難捧,無身無族,指徵無處。此等推捉織路,鞭扑滿庭,自春徂夏,所捧無幾,而一年當納條八千九百六十五兩五錢,幸因該曹知委,許令作穀,穀歇於錢,稍得紓力,而餘在三年當納條二萬六千八百九十六兩五錢,收捧之難,去去益甚。弩末之勢,無以穿縞,竿頭之高,更難進步,加之今夏,値有大水,沿流田土,汰落過多,平野禾稼,蹲縮居半,以今所見,未可免歉。昔宋臣蘇軾,歷論積欠,請以除放。其言曰,臣過濠壽·楚泗等州,所至麻麥如雲,臣每屛去吏卒,親入村落,訪問父老,皆有憂色云。豐年不如凶年,天災流行,民雖乏食,縮衣節口,猶可以生,若豐年,擧催積欠,胥徒在門,枷棒在身,則人戶求死不得,言訖淚下,臣亦不覺流涕。噫,使軾生於今之時,見此江州之民,則決不但流涕而止也。臣愚不肖,亦嘗出入於邇列,伏覩我殿下天地父母之心,見民疾苦,匍匐救之,惟恐不及,國計之利害,經用之多少,本不較計,如庚申內司續案之一倂燒火,己巳湖南災結之特準狀請。此皆斷自宸衷,不少留難,至聖至善,無以加此,寺奴之至今蹈舞,南民之得以袵席,秋毫皆我殿下賜也。臣以守土之臣,準捧輸納,理固當然。直請蠲減,義所不敢,而惟此江民之所負,如負千勻之重而行九折之險,不僵則仆,料必無生,與其專事刻督,使之散亡,莫如及時救恤,得其保存,就於本案中所分三等,而除却今年作穀之數,其餘見在,十分査櫛,則一分可捧者,不過爲三千八百四十八兩,最難捧者,至於一萬三千三百九十七兩五錢,指徵無處者,又至於九千六百五十六兩。惟此三年當納條,恭竢處分,屬之可捧者,分年徵錢,屬之難捧者,分年作穀,指徵無處者,特施曠蕩之典,一切放免,則在朝家,爲天覆地燾之深仁,在江民,爲生死肉骨之至澤,豈不盛哉?豈不休哉?至若春秋之防戍,八路所無之巨弊,一邑獨當之苦役,石壕點兵,不幸近之,戊己留屯,何以過此?荷銃負鼎,遠赴於四百里之外,風餐露宿,積勞於六七朔之間,一年再把,年復年所,民由是窮,邑隨以弊,民邑存亡,在此一款。最可憂悶者,以我孤弱之卒,當彼犯越之時,必欲抵敵,則性命莫保,如或失防,則重律隨至,不得不按砲裝藥,隔江相對,飛丸如雨,烈焰漲天,沿江一帶,儼成戰場,特以雍正間禁制之截嚴,姑無邊陲之大段生釁,而防戍之難,愈往愈甚。且其設防,只爲偸採,故藉使失警,或慮釀釁,不敢以聞,使彼足跡,殆遍於許大蔘場之內,山川之險夷關隘之要害,歷歷皆記,無不周知,揆以邊政,不覺心寒而體粟。臣每與邑中大小民人等,商確其防戍之利害可否,則其論有三,一則以爲三川·慈城及左右寨許闢以後,夞怪·楸坡·從浦·馬馬海四鎭,處於內地,關防之形便,無所依據,控禦之緊歇,與前判異。名雖邊將,實則冗官,丹黃兩節,非不入防,而瞭幕卽是臣所僑居,防卒又非手下親兵,所處非所鎭,所用非所鍊,事事齟齬,少無實效且三川·慈城,距本府稍遠,左右寨,比三·慈尤爲絶遠,遠或五百里,近或四百里,三·慈則設置上土僉使,小小民訟,猶有所主管,故不至於散亂無統。若夫左右寨,地本逴遠,土則膏沃,民皆輻輳,轉徙不根之徒,奸細無賴之輩,萃爲淵藪,下戶良民,亦多參錯於其間,而自寨至府,往還合爲千里,行役動費半月,有冤莫訴,有奸莫懲,假使有殺越之變,與之私和,欲爲掩覆,便同無官無法之地,誠非細憂。今以四鎭,移設於各該留防所管舊有城堡處,一依上土僉使例,而小小民訟,許以聽理,關係重大者,報于本府,推勘論斷,則奸宄可戢,窮殘可保,寨垣亦可以鞏固矣。其二則以爲四鎭移設,其論已久,營邑有所持重,姑未上聞,移設之遲速,有未可知,而偸越之變,莫可禁遏,赴防之役,轉益艱辛。嗟,我江民,積苦於蔘防兩役,如痿者之不忘起,瞽者之不忘視,思所以一分息肩之道,則以竹田嶺以東,劃付厚州鎭,分防分蔘,分力防戍,則雖不如四鎭之移設,或可爲目前救急之方。其三則以爲本邑之地,雖甚僻陋,凡我大小民人,莫非我列聖朝休養生息之類,卽我殿下懷保之赤子也。親上死長,講之有素,赴湯蹈火,義所不辭,蔘場之保護,專爲御供,楡塞之防戍,自是往役,以此邑民,其於國事,幸而有功,功豈敢伐?不幸而至死,死非稱冤,但在於兵革則爲功爲忠,在於防戍則獨不可爲功爲忠,此豈理也哉?丙申故萬戶朴東楚,慷慨赴防,截江力戰,前後掃蕩,不知其數,彼人畏之如虎,號爲朴將軍。東楚生前,彼不敢出頭於江岸,丁卯故防將田允德,素有膂力,兼以砲藝,奮不顧身,生死向前,擊破十七帳幕,只餘一幕,日且迫曛,乘勢直進,摶戰不已,身中七丸,撗屍山谷,此兩人之所樹立果,何如?而身名埋沒,後事凄涼,邑人嗟惜,行路掩涕,雖以事關兩國,慮其釁生,如此如彼,一例掩置,人何以勸,防何以嚴?不防則已,如欲嚴防,莫如激勸,如欲激勸,莫如奬用,有罪而必罰,有功而必奬,凡所以激其心而責其爲倡也。灣撥不過奔走道路之功,畿校只是積仕營邑之勞,而亦皆收用。今依此例,防將中功勞最多者,每都目收用一人,則人必歆羨而聳勸,防事不期嚴而自嚴。臣採聽物論,參究事理,其言不爲無據,而差遣邊將,係是官制,則固不當僭論其當否,揆之激勸之方,恐不可無奬用之道。臣愚淺見,則每於歲首,必以善防將一人,自本府薦報兵曹,自該曹,以本道或近道邊將中久勤之窠,待窠差遣,限以一年一人,則亦足以慰悅遐土武士,而臣又伏念江之爲邑,風氣略近於北方,民俗稍別於內地,冬嚴而猶着布衫,年登而或食糠覈。以地則險阨,以人則勁果,爲治者,一切待之以治蜀之政,故囂然無樂生之心,而其實則窮窶雖甚,忠樸有餘。至於國家事,少無退避前却底意,死生以之,向來定原賊變時,宋之廉·桂運海等所領義兵百餘人,不待徵發,各其奮勵,修我戈矛,自願出征,雖在遐陬,能知大義。於此可見,且其生業,專在畋獵,故無論軍民,砲射極精,無不命中,性又耐寒耐飢,踰越險阻,如履康莊,直緩急可恃之地,朝家所以恤其窮慰其俗,尤當加意處也。臣跧伏外邑,冒昧煩陳,瀆擾崇嚴。伏乞聖慈,先治臣僭越妄言之罪,更加三思,亟令廟堂,量宜稟處,以蘇殘民,以鞏邊圉,不勝大幸,臣無任惶悶,干冒怔營竢罪之至云云。答曰,省疏具悉。所陳,令廟堂稟處。
甲戌八月初五日辰時,上御熙政堂。藥房入診,時原任大臣·閣臣承候同爲入侍時,都提調金思穆,提調金蓍根,副提調朴周壽,假注書洪彦謨,記注官林景祚·柳可均以次進伏。別待令戶曹參議洪旭浩,司饔院主簿權以中,長興庫主簿李命運,醫官吳千根·李漢臣·趙宗協·秦東秀·卞之錞·李彦厚·安昌禧以次進伏楹外。領府事李時秀,領議政金載瓚,左議政韓用龜,檢校提學金祖淳,提學徐榮輔,檢校待敎朴宗薰·李龍秀,原任直閣徐俊輔,檢校直閣鄭元容,檢校待敎李鶴秀,以次進伏訖。時秀等曰,日氣稍佳,聖體,若何?上曰,一樣矣。寢睡·水刺之節,何如?上曰,一樣矣。王大妃殿氣候,何如?上曰,一樣矣。惠慶宮氣候,何如?上曰,一樣矣。嘉順宮氣候,何如?上曰,一樣矣。仍命醫官入診,旭浩·以中診候訖。退伏奏曰,左右三部調勻矣。思穆請他醫官診候。上曰,置之,可也。載瓚曰,吏曹參判李好敏上疏,有廟堂稟處之命矣。特遣近臣,宣布王言,固無間於文武,而至於使名慰諭,武臣差送,果無是例,左承旨徐春輔,今已出去,雖無以改送他人,所帶慰諭使使名減下,只以承旨之銜,使之齎奉綸音,往布德意,何如?上曰,依爲之。出擧條載瓚曰,嶺南水災,殆遍一道,宣諭之行,無以周及列邑,以貽廚傳之弊,只於四長官聚會民人,布告綸音,沿路所經諸邑,自當一體擧行,以此意,自政院下諭,何如?上曰,依爲之。出擧條榮輔曰,閣臣番次,近甚苟艱,原任直閣徐俊輔,檢校差下,使之察任,何如?上曰,依此爲之,可也。出榻敎榮輔曰,向因列聖御製印役別單,檢書官俱蒙外職除授之典,而檢書官李文哲·洪羲人,係是參外,參外官若蒙外職承傳,則筵達陞六,曾有已例,今亦似爲依此施行,故敢達矣。上曰,依爲之。出擧條蓍根曰,幸行時,自本院有江心水輸往之例矣。今亦依此爲之乎?上曰,唯。王大妃殿進御加味六君子湯,前方中去白荳蔻,加吉更一錢·枳殼七分,五貼製入事。出榻敎惠慶宮進服加味益氣湯,依前方五貼製入事。出榻敎仍命退,時秀等退出。又命退,承史以次退出。
上在昌德宮。停常參·經筵。
自人定,至初七日開東,灑雨下雨,測雨器水深八分。
鄭元容,以都摠府言啓曰,今日入直內三廳武兼禁軍及軍兵等,中日習射技放,請出標信,傳曰,知道。
李憲琦啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
鄭元容啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
傳于鄭元容曰,傳香承旨,馳詣東關王廟,奉審摘奸以來。
趙晉和啓曰,假注書趙雲從,身病猝重,勢難察任,今姑改差,何如?傳曰,允。
李憲琦啓曰,判義禁沈象奎三牌不進推考傳旨,今方捧入,而開坐命下,已至多日,連事違召,終不承膺,揆以事體,誠萬萬未安,所當更請牌招,而係是一日四牌,何以爲之?敢稟。傳曰,更爲牌招。
鄭元容啓曰,御營大將李溏,以東關王廟告由祭獻官,今方受香出去矣。所佩命召,來請還納,將兵之任,不可一刻無摠察之人,何以爲之?敢稟。傳曰,仍佩往來,訓將兼察。
又啓曰,御營大將·訓將兼察事,命下矣。兼察御營大將李海愚,卽爲牌招聽傳敎,何如?傳曰,允。
趙晉和啓曰,祭享事體,何等重大,而今此東關王廟告由祭時,配位祭官,該曹初不塡差,晩始覺察,不審之失,臣固萬萬惶悚,而事未前有,極爲未安,祭官使卽塡入,而當該堂上,所當重勘,而本院請推之外,無他可施之罰,何以爲之?敢稟。傳曰,推考。
又啓曰,卽者戶曹郞廳來言,明日宗廟·永寧殿·永禧殿秋奉審時,判書當爲進參,而判書李相璜,謂有身病,不得進去云,卽爲牌招,何如?傳曰,允。
以副應敎金箕殷,校理李鍾穆,副校理李鍾運,修撰李瀅夏,副修撰申在植牌不進罷職傳旨,傳于趙晉和曰,只推。
趙晉和啓曰,玉堂上下番俱空,已至多日,事甚未安,副應敎金箕殷,校理李鍾穆,副校理李鍾運,修撰李瀅夏,副修撰申在植,旣有只推之命,副修撰李敬參,自鄕上來云,一體牌招,以爲推移入直之地,何如?傳曰,允。
李憲琦啓曰,掌令李運恒,下諭後過限不上來,依定式遞差傳旨及禁推傳旨,捧入之意,敢啓。傳曰,知道。
又啓曰,行大司憲金羲淳,執義李東冕,掌令李麒峻,持平任文白牌不進,李泰熙在外,李運恒傳旨未下,監察茶時之意,敢啓。傳曰,知道。
以執義李東冕,掌令李麒峻,持平任文白,司諫具康,正言李基承牌不進罷職傳旨,傳于李憲琦曰,只推。
趙雲從改差,代以洪學淵爲假注書。
洪學淵有頉,代以宋成龍爲假注書。
趙晉和啓曰,戶曹判書李相璜牌不進推考傳旨,今方捧入,而明日秋奉審,當爲進參,如是違牌,事甚未安,更爲牌招,何如?傳曰,允。
又啓曰,戶曹判書李相璜再牌不進推考傳旨,今方捧入,而秋奉審當爲進參,連事違召,無意承膺,事甚未安,所當更請牌招,而係是一日三牌,何以爲之?敢稟。傳曰,更爲牌招。
又啓曰,戶曹判書李相璜三牌不進推考傳旨,今方捧入,而明日秋奉審,當爲進參,而連事違召,終不承膺,揆以事體,萬萬未安,所當更請牌招,而係是一日四牌,何以爲之?敢稟。傳曰,更爲牌招。
以副應敎金箕殷,校理李鍾穆,副校理李鍾運,修撰李瀅夏,副修撰申在植牌不進罷職傳旨,傳于趙晉和曰,只推。
趙晉和啓曰,玉堂上下番俱空,已至多日,事甚未安,副應敎金箕殷,校理李鍾穆,副校理李鍾運,修撰李瀅夏,副修撰申在植,旣有只推之命,竝更牌招,副修撰李敬參,疏批已下,一體牌招,以爲推移入直之地,何如?傳曰,允。
以掌令李運恒禁推傳旨,傳于李憲琦曰,分揀。
趙晉和啓曰,吏曹郞廳來言,臺諫有闕,政事,取稟。傳曰,前望單子入之。
臺諫前望單子入之,掌令李惟采落點。
鄭元容,以都摠府言啓曰,副摠管金益彬,以禁衛中軍,軍兵等中日試射放事,南別營晝仕出去之意,敢啓。傳曰,知道。
又以訓鍊都監言啓曰,本局中軍白東薳,以內乘兼帶,職務相妨,今姑改差,何如?傳曰,允。
又以訓鍊都監禁衛營御營廳言啓曰,東關王廟外三門東邊墻垣三間,及西邊墻垣半間頹圮處,今八月初七日爲始,三營合力改築之意,敢啓。傳曰,知道。
又以司僕寺一二提調意啓曰,今此元陵行幸時,各差備入把馬磨鍊,別單書入,而其中驛馬,則令兵曹,依例知委各驛,使之直僞入把,何如?傳曰,允。
又以司僕寺一二提調意啓曰,每當行幸時,補把馬,以各道驛馬,分排入用矣。今番則日子促迫,勢難及期上來,故勿爲徵把,而行幸,與秋夕相値,各宮房祭去馬,無以分排,在前如此之時,自各該宮,有貰用之例,今亦依此擧行之意,分付各該宮房,何如?傳曰,允。
副修撰李敬參疏曰,伏以臣待罪湖縣,歲將再周,瞻依斗極,不勝戀結之忱,忽伏奉批旨下者,以臣爲弘文館副修撰,華誥遠宣,侈以馹召之榮,置之豹直之列,道路聳觀,闔門感恩。臣於入城之日,卽聞有九歲兒者,稱以凶逆漢祿之孫,鳴金於蹕路之前,投書於法庭之下,爲其祖聲冤云,臣聽而髮豎,思之膽掉。噫,彼祿賊,卽窮宙亘宇往牒所無之極惡大憝也,而眞贓綻露,逆案昭著,環東土數千里,凡有血氣者,莫不心寒骨驚,擧欲手磔口臠,而天網太恢,王章至寬,剖斬之典,未行於當日,追施之律,莫洩於輿憤,刑政因此而壞矣,隄防由是而解矣。在廷之憂歎,曷有其極,豈意亂根未鋤,凶窩自在,借彼蒙孩之口,敢試疑亂之手者,其爲計,吁亦凶且慘矣。此專由於支屬日柱輩,至今生在於地上,頑然偃息於島中,獍肚至慘至巧,虺毒愈往愈肆,習成無嚴之性,粧出極凶之擧,古今天下,寧有是耶?在今日固當登時鉤覈,卽地車裂,而視若尋常,拖至多日,大臣聯陳而未蒙準施,三司迭請而尙靳允兪,臣竊爲殿下惜之。此而若又如前因循,不早誅鋤,則義理將至湮晦,亂逆無所懲畏。伏願殿下,淵然深思,穆然遠覽,亟允廷臣之請,少洩神人之憤,以壹民志,以拔亂本焉。臣無任云云。答曰,省疏具悉。所陳不允。
上在昌德宮。停常參·經筵。
李憲琦啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
鄭元容啓曰,來十一日朝參日次矣,敢稟。傳曰,停。
趙晉和啓曰,來十一日輸對日次矣,敢稟。傳曰,當次人受點,後日次待令。
金銑啓曰,右承旨朴瑞源,今日不爲仕進,卽爲牌招,何如?傳曰,允。
朴周壽啓曰,戶曹判書李相璜四牌不進推考傳旨,今方捧入,而明日秋奉審,當爲進參,而屢違命召,終不承膺,事體所在,誠極未安,所當更請牌招,而係是一日五牌,何以爲之?敢稟。傳曰,更爲牌招。
又啓曰,戶曹判書李相璜牌不進推考傳旨,今方捧入,而今日秋奉審,當爲進參,而屢違召命,無意變動,事體道理,俱極未安,更爲牌招,何如?傳曰,仍以前牌催促,如有違牌,勿爲呼望。
趙晉和啓曰,新除授掌令李惟采,已爲身故云,當初前望之不爲付籤,至於蒙點,事甚疎忽,臣之矇然捧入,不勝惶恐,原單子更爲修正以入,而當該吏曹堂上,不可無警,推考,何如?傳曰,允。
臺諫前望單子入之,掌令康聖翊落點。
李憲琦啓曰,新除授掌令康聖翊,一體牌招,何如?傳曰,允。
又啓曰,行大司憲金羲淳,執義李東冕,掌令李麒峻,持平任文白牌不進,掌令康聖翊,持平李泰熙在外,監察茶時之意,敢啓。傳曰,知道。
以執義李東冕,掌令李麒峻,持平任文白,司諫具康,正言李基承牌不進罷職傳旨,傳于李憲琦曰,只推。
以右承旨朴瑞源牌不進罷職傳旨,傳于金銑曰,許遞,前望單子入之。
承旨前望單子入之,金敎根落點。
金銑啓曰,右承旨金敎根,卽爲牌招,何如?傳曰,允。
以副應敎金箕殷,校理李鍾穆,副校理李鍾運,修撰李瀅夏,副修撰申在植再牌不進罷職傳旨,傳于趙晉和曰,只推。
以副修撰李敬參牌不進罷職傳旨,傳于趙晉和曰,只推。
趙晉和啓曰,玉堂上下番俱空,已至多日,事甚未安,副應敎金箕殷,校理李鍾穆,副校理李鍾運,修撰李瀅夏,副修撰申在植·李敬參,旣有只推之命,竝卽牌招,以爲推移入直之地,何如?傳曰,允。
傳于趙晉和曰,莫重奉審,日已過午,尙不擧行,萬萬寒心,戶曹判書李相璜,招致啓板前,問啓以入。
趙晉和啓曰,莫重奉審,日已過午,尙不擧行,萬萬寒心,戶曹判書李相璜,招致啓板前,問啓以入事,命下矣。問于戶曹判書李相璜處,則以爲臣雖至愚,粗具省覺,亦豈不知君命之不可違臣分之不可虧,而況廟殿奉審,事體莫重,尤安敢爲逡巡違慢之計哉?至於廉義所關,防限有截,則不敢專以趨走爲恭,臣亦嘗奉敎於君子矣。臣今鈇鉞在前,嶺海在後,而頑然蠢然,若不知動者,臣亦豈樂爲而然哉?向來臺言,至爲深緊,稅捧之咎臣者,意在於循情撓法,而外此則雖若無指的拈出逐事論斷之語。然徐究其歸,蓋若無公不蠹無私不營者然,臣於是蹙然知愧,恤然自傷,若不知容身於何所,爲國家有司之臣者,負循情撓法之罪,冒蠹公營私之疑,更有何顔可以施人?若又諉之於夤緣事會,怵迫嚴命,厭然自揜,以進爲榮,則臣縱不能自恤,獨不念仰累我殿下,以禮進退之治乎?顧臣無似,荷兩朝不世之遇,忝八座匪分之職,塵刹涓涔,無所裨補,竝與國之四維而自臣壞了,則是重得罪於淸朝之士夫也。臣實不敢爲此,積犯違抗,實增死罪,問啓之下,惶霣震剝,不知所達云矣,敢啓。傳曰,前已屢晳,今復又引,萬萬不當,卽刻進去奉審。
以副應敎金箕殷,校理李鍾穆,副校理李鍾運,副修撰申在植·李敬參牌不進罷職傳旨,傳于趙晉和曰,只推。
兵曹口傳政事,以鄭學畊爲訓鍊都監中軍。
趙晉和,以奎章閣言啓曰,景慕宮望廟樓今秋大奉審,臣元容,與本宮提調徐榮輔,進詣展奉,奉審無頉之意,敢啓。傳曰,知道。
鄭元容,以備邊司言啓曰,秋夕在近,各陵寢祭官,當爲差遣,而侍從罷散人甚多,難以分排云,在前如此之時,亦有請敍之例矣。侍從堂上堂下違牌坐罷人員,竝敍用,令該曹口傳付軍職,何如?傳曰,允。
又以備邊司言啓曰,頃以江界左寨境募民中,厚州民之偸接者,屬之該鎭,府民之原居者,屬之本府之意,關飭各該道臣矣。卽見平安監司鄭晩錫所報,則枚擧江界府使金啓河牒報,以爲厚州鎭將,不遵籌關,不待朝令,橫占土地,勒奪人民,前後駭悖之擧,已非一再,而今則謂之以籌關卽是過境,土地已屬本鎭,托以察邊,越境擅入,濫施法外之刑,脅奪已定之稅,驅逐邑屬,充斥村坊,其所擧措,節節驚駭,蔘稅將至闕封,土民無以奠居,嚴加禁斷,以除民患爲辭矣。江界·厚州割地之論,事係難愼,迄未究竟,至登西北道啓,果已久矣。雖使該鎭,實有地狹人衆之弊,而封疆有定,分劃至重,固當恭俟裁處,奉承朝令,而今此鎭將之無朝令,而謂有朝令,未定界而托已定界。擅離職次,越入他境者,已萬萬驚駭,而若其濫刑無辜之民,勒奪已定之稅,一寨之地,若逢搶掠者,尤乖常理,大關法紀,厚州僉使柳相斗,爲先罷黜,令該府拿問重勘,何如?傳曰,允。
又以御營廳言啓曰,東關王廟有頉處,臣監董修改後,別單書入之意,敢啓。傳曰,知道。
又以禁衛營言啓曰,本營千摠李檍,身病猝重,勢難察任,改差,何如?傳曰,允。
兼判義禁沈象奎疏曰,伏以臣所叨金吾之銜,是臣宿趼,在臣私分,固無必辭之義。況臣逖違文陛,屢月于玆,一入脩門,粗伸叨謝之忱,是亦彝性之所固然。第臣自遭逆理之慘,形殼僅存,榮衛已枯,雖不病之時,奄奄若泉下人,不但臣心之自危,見危者莫不爲臣危之。果於入秋以來,感冒越劇,癖積兼肆,時日稍久,有加無減,種種形症,無不危惡,而最是頭疼則劇如斧劈,脘痛則甚於刀攢,眩暈隨作,旋倒如捽,魘魘懵懵,頃刻無省,渾身發汗,自致眞元之脫下,須人轉側,輒至氣息之昏絶,雖使刀圭收效,幸而不殊,時月之內,恐不得復爲完人。此際開坐之命,庚牌日臨,連日違召,已非臣分之敢安,緣臣滯囚,又是臣罪之難逭,朝暮之間,有時省覺稍到,則悚懍之極,又添一病,勢方在人鬼未分之中,一日二日,出場無期,則疾痛之呼,自是常情之所急,而以若神氣,短章呼寫,亦無其路。玆敢倩人構草,疾聲哀籲於天地父母之前,伏願聖明,俯憐垂死之殘喘,特施好生之大德,將臣金吾見銜,亟賜遞改,俾得安意調治,仍治臣瀆擾之罪。以安私分,以肅朝綱,不勝幸甚。臣無任云云。答曰,省疏具悉。調理行公。
判尹洪義浩疏曰,伏以白露屆節,淸道戒期,聖慕將伸於遇年,民情胥悅於就日。仍伏念臣於前月之晦,濫奉京兆新命,詞訟之繁難,禁條之申嚴,本非臣鹵劣之所可堪承,而報效塵露,平素至願,冒眛叨膺,期自殫竭,肅命之越二日赴衙歸路,猝然有中,寒感似痁,頑痰挾滯,缷車伏枕,衆症危惡,晝不能啖,夜不能眠。今已五日,多灌藥物,少無動靜,駸駸有虞淵之勢,有時乎若頃刻垂盡狀,日前雲衛之懸病,此時卯坐之屢瘝,省覺到來,若添一証,昨者銓帖,差臣以文宣王舍菜初獻官,肅肅兩楹,籩䇺與榮,邦典之忒重也,儒紳之至幸也。使臣無故,翼如其趨,獲少寓江漢秋陽之微願,而采薪之憂有斯命也。且臣三十年從大夫後,隨衆蘄免,曾不一二,今於齋沐隔宵之際,決不敢爲此控籲,抑通朝之所共諒也。倩人構疏,仰祈天地父母之恩。伏乞聖慈,俯賜曲軫,亟許改標,以重享事,至於本任之一日虛縻,尤增惶隘,竝命鐫遞,以幸公私,仍治臣瀆擾之罪,以肅朝綱。臣無任云云。答曰,省疏具悉。享官事,下該曹改付標,卿其勿辭,調理行公。
平安監司鄭晩錫疏曰,伏以臣於前月,冒上辭本,猥陳微懇,庶幾體下之恩,或加俯諒矣。及奉批旨,不賜矜許,臣誠惶悶抑塞,莫省所措。蓋臣之所以懇扣辭避而不知止,是豈可已而不已者哉?二豎沈沈,委身床笫,閱月彌日,有加無減,簿書無不淹滯,事務無不曠廢,遠民之赴愬而不能聽理,邑宰之就議而不能延接,且行部當在不遠,而萬無蠢動驅馳之望,若是而何敢因仍遵冒,不思所以遞免之道哉?顧此本道形勢,與壬癸間兵荒危急未敢言私之時,迥然不同,而若或貪戀棧豆,顚仆道路,竟不免客土羈魂,則此古人之所嘗深恥者,臣雖鄙賤庸懦,而亦不忍爲此也。然而此猶屬一身生死,姑不足暇論,豈可使西門重藩,作他養病之坊,而罔念國事之無限臭載,民生之許多受病乎?朝廷擧措,恐不當若是苟且也。臣之所患,其祟已深,其症已痼,年衰氣虛,客邪益肆,雜試藥餌,終未見效,見今所叨,又如力弱者重擔,焦心熏慮,重有添劇,駸駸至於醫家所謂不治之境,傍觀者亦莫不憫而危之,倘使及今缷免,舁歸私次,安意調將,庶或賴天之靈,少延殘喘,則自今日幾何日月,皆殿下賜也。曲遂竝生之大德至仁,可以無憾於博施普洽,而臣之所以殞結縻粉,尤當如何哉?人之有疾痛窮隘,必呼天呼父母,臣今疾病甚而責任重,留一日而添一日之弊,遲一月而增一月之罪,情窮勢隘,不啻觸藩而集木。惟殿下,天地於臣,父母於臣,安得不仰首鳴號於慈覆之下乎?玆敢略構短章,復瀆崇聽。伏乞聖明,察臣實病之不可强,諒臣至懇之不可抑,亟命鐫遞臣所縻職名,以卒生成之澤焉。臣無任云云。答曰,省疏具悉。調理行公。
吏曹參議徐有聞疏曰,伏以臣辭不獲命,叨忝匪據,亦已有月于玆矣。至如享官差出,本不過按例擧行,而於此一事,亦未免仰貽酬應之勞,旁速官師之規。迺者喉院之請以重勘,特蒙恩命之止於推考,慈覆如天,感祝無地。臣誠循省恧蹙,靡所容措而已,復何敢必欲分疏爲哉?而第伏念國家大事,祀典居先,臣子分義,直陳爲恭,只就事例實狀,玆敢略暴顚末焉。蓋本曹差祭,一循前規,關廟告由,亦有已例,謹按年本廟告由祭謄錄,則只有正位祭官,故臣亦依此而出名帖,初不差配位祭官。蓋節享則正位與配位,均有祭官,告由則惟正位獨有祭官者,無乃以事由之祭統於尊,而致告則同焉。時節之享隨其位,而將事者別焉故歟?今此喉院之啓,至以事未前有爲辭,臣未知本曹謄錄外,別有文蹟之可據,而有此登徹之辭耶?且其事端,蓋於祭物封進時,自太常寺,以配位祭官獨不來待之意,往復政院,則政院,一邊請罪該堂,一邊催促享吏,差送配位祭官。然則太常喉院之所知,而臣獨不知,安用此該堂爲哉?臣人器無當,自知甚明,隨分守拙,微諒有素,而叨據逾涯,瘡疣輒出,顧何敢徒仰恩庇,恬然爲遵冒之計也哉?伏乞聖慈,俯垂鑑諒,亟命鐫削臣職名,俾便公私,不勝大願。臣無任云云。省疏具悉。爾其勿辭察職。
上在昌德宮。停常參·經筵。
李憲琦啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
鄭元容啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
傳于趙晉和曰,禮房承旨,馳詣文廟,奉審摘奸以來。
李憲琦啓曰,行大司憲金羲淳,執義李東冕,掌令李麒峻,持平任文白牌不進,掌令康聖翊,持平李泰熙在外,監察茶時之意,敢啓。傳曰,知道。
以執義李東冕,掌令李麒峻,持平任文白,司諫具康,正言李基承牌不進罷職傳旨,傳于李憲琦曰,只推。
趙晉和,以弘文館言啓曰,本館上番闕直,事甚未安,校理李鍾穆,副校理李鍾運,副修撰李敬參·申在植,竝卽牌招,以爲推移入直之地,何如?傳曰,允。
以副校理李鍾運,副修撰申在植牌不進罷職傳旨,傳于趙晉和曰,只推。
傳于金銑曰,發遣吏郞,諸執事淸齋與否,摘奸以來。
金銑啓曰,諸道道臣,如非拿問而削黜,則凡狀啓,不得以都事替行,而咸鏡監司金履陽,謂有情勢,北靑府使洪大浩到任狀啓,以假都事替行,揆以事體,極爲未安,推考警責,原狀啓還下送,使之改修正上送,何如?傳曰,允。
鄭元容,以訓鍊都監言啓曰,本局新除授中軍鄭學畊,方在罷散中,仍爲敍用,令該曹口傳付軍職,何如?傳曰,允。
兵曹口傳政事,副司果單李紀淵·洪敬謨,護軍單鄭學畊。
趙晉和啓曰,翰圈命下,已至多月,尙未擧行,事甚未安,前別兼春秋李紀淵,旣已敍用,令該曹口傳單付,以爲備員擧行之地,何如?傳曰,允。
吏曹,別兼春秋單李紀淵。
兵曹,以南公轍爲留都大將。
朴周壽,以戶曹言啓曰,璿源殿中排設廳滲漏處,翼閣椽木修改吉日,令日官金性錡推擇,則今八月初十日辰時爲吉云,以此日時擧行,何如?傳曰,允。
又以戶曹言啓曰,各道年分事目,從近當磨鍊以入矣。災傷覆審,勿送敬差官,專委道臣,已成近例,今年亦依此擧行事,分付,何如?傳曰,允。
李憲琦,以義禁府言啓曰,厚州僉使柳相斗,爲先罷黜,令該府拿問重勘事,傳旨啓下矣。柳相斗時在任所,依例發遣府書吏,交代後拿來,何如?傳曰,待待命拿囚。
趙晉和,以禮曹言啓曰,卽接行護軍李顯民單子,則以爲族孫得洙,嫡妾俱無子,以其同生弟宏洙第二子相佑,欲爲立後,一門諸族,同議完定,而生養父母,俱爲作故,拘於常規,不得循例禮斜,依定式草記稟處事呈單矣。凡係繼宗立後,明有可據而不得登聞者,許令該曹,論理草記事,曾有筵奏定式,而門長李顯民單辭旣如此,依定式李宏洙第二子相佑,立爲李得洙之後,何如?傳曰,允。
鄭元容以司僕寺一二提調意啓曰,往在癸丑,自本寺,以平薪牧場,爲地方官所浸漁,軍保之勒定,還逋之隣族徵·官屬之所誅求,牧民莫可支保之意,具由草記,而判付辭敎,至爲嚴重,該守令爲先罷職,拿問嚴勘,道臣卽令首實報來,自本寺更爲草記,邑屬,令道臣嚴刑勘治,而因以受敎,頒布各牧,著爲成憲矣。近見興陽·珍島兩牧官所報,則各該地方官,逋還則遍徵於牧民,軍丁則勒定於牧卒,又托以情債雜費,收斂牧民,鞭朴狼藉,殘牧飢民,擧皆荷擔。至於興陽,則元牧卒之勒定邑役,已極夥多,而又於新舊牧官交遞之時,乘其空牧,搜括一牧,又爲加定,比前尤多。推捉疤定之際,邑屬之捧賂牧民,罔有紀極,自本牧,文移往推,而本邑推托不給,將至於罷牧之境爲辭矣。近來守令之不畏法紀,固無可言,而至於兩邑之不遵受敎,侵虐該牧,驅牧卒而混定邑役,縱邑屬而恣捧敗錢,甚至邑民還逋,分徵於牧屬,將使民散牧空,支存不得者,誠萬萬痛駭。邑牧相較,則邑彊牧弱,害必及牧之故,每先罪守令,以及於不飭之道臣者,載在本寺故實,斑斑可考。今此兩守令駭妄之擧,不可但以做錯言,事當一遵受敎,先請罷拿,而歉歲災邑,遞易宜念。今不得直爲論勘,而姑先行關道臣,兩邑牧民之混被勒定者,竝卽頉下,奉賂邑屬,捉上監營,嚴刑遠配,所捧之物,一一推給後,形止報本寺憑考之意,分付,何如?傳曰,允。
左副承旨趙晉和疏曰,伏以臣卽伏見吏曹參議徐有聞上疏,則以關王廟配位享官事。有所分析者,昨日關王廟行修改告由祭,而太常則封進配位祭物,吏曹則只差正位享官,事當取考已例,以備可據,而單行告由,其例絶罕。只有丙寅四月之例,而取見太常文蹟,則配位祭物之封進,明有文蹟,取見吏曹謄錄,則配位享官之塡差,不載謄錄。祀典至重,極當審愼,而曹寺之所錄各異,有難指一援據。故臣又取見該寺祀享定例,則關王廟配位享典,有曰告祭祭品,與正位同。然則配位之同行告祭,十分無疑,而旣行告祭,則祭官差出,自是應行,豈有節享則同行配位而各差享官,告祭則同行配位而不差享官之例乎?臣招致曹吏,往復該曹,則該曹卽爲差送享官,故臣於捧入之際,不得不有遵例請罪之啓矣。今其銓官疏中,以喉院之別有文蹟可據爲說,則臣亦何可泯默自在,不爲詳陳其事實乎?然而銓堂,旣爲陳疏之擧,則臣以該房,有難晏然,玆敢構陳短章。伏乞聖明,俯賜鑑諒,亟許遞免,以安私分焉。臣無任云云。省疏具悉。爾其勿辭察職。
正言李基承疏曰,伏以臣門戶寒微,族黨甚鮮,早失學業,晩事記誦,僥倖一第,涯分已過,更何有榮途一步之望,而薇院除旨,忽下於千萬夢想之外,闔門感祝,隣里聳觀,臣撫躬循省,罔知所以攸措也。夫臺諫之職,上而補衮躬之闕失,下而察民生之疾苦,則其責甚大,其任亦重。言議風采不足以彈壓一世,莫宜居之,上不可以濫授,下不可以冒受也,明矣。豈可人人而容易濫授,而晏然冒受也哉?臣於新除之下,適値動駕,天牌儼臨,臣怵畏義分,章皇出肅,粗伸叨謝之忱,兼效陪扈之義,恩已渥矣,榮亦極矣。然一肅之後,豈敢不欲爲逐日詣臺,謄傳故紙,冀回天聽,而不敢爲冒進計者,誠有所不得已而然矣?臣卽一憒憒儱侗底人耳,以其性則魯莽也,以其學則蔑劣也。顧此魯莽蔑劣之姿,何可近似於淸朝耳目之任,而蹲據匪據,以招臺閣之嗤點乎哉?伏乞天地父母,俯垂鑑諒,亟遞臣所帶職名,一以安私分,一以重公器焉。臣於乞免之章,不宜贅及他說,而事在目下,不容泯默,敢此附陳,惟聖明垂察焉。噫嘻,痛矣。亂臣賊子,從古何限,而自載籍以來,未有如漢祿之極逆大憝者也,凶如漢祿·逆如漢祿,而所謂祿之孫者,乃敢肆然鳴金於蹕路咫尺之地,此何等變怪也?此何等駭惋也?祿賊之至凶絶悖,卽天地之所不容,神人之所共誅,而渠之八字凶言,思之膽掉,言之髮豎,丙寅處分,昭如日星,鐵案已成,冊書俱載。凡今日含生之倫,莫不沫飮而致討,則渠雖以千喙之誣百舌之巧,欲售其自鳴之端掉舌之計,烏可得乎?況其數三句語,誣逼莫重莫嚴之地,尤不覺氣塞而骨驚矣。彼九歲之孩童,有何如覺,而辦此萬古所無之擧措也?日柱尙今偃處於覆載之間,指使之排布之,此而不嚴加盤覈,伈泄以度,則旣明之義理復晦,莫嚴之隄防將壞,亂賊無所知畏。王綱漸至解弛,不知何樣禍機,伏於何地而起於何地,寧不凜然而心寒乎?伏願聖明,廓揮乾斷,亟從大臣三司之請,以破根窩,以絶亂本焉。臣無任云云。省疏具悉。所陳不允,爾其勿辭察職。
上在昌德宮。停常參·經筵。
世子宮誕日,大殿·王大妃殿·中宮殿·惠慶宮·嘉順宮,內閣·政院·玉堂·朝廷二品以上·六曹堂上·奉朝賀口傳問安。答曰,知道。
世子宮,內閣·政院·玉堂·朝廷二品以上·六曹堂上,奉朝賀單子問安。答曰,知道。
李憲琦啓曰,行大司憲金羲淳,掌令李麒峻未肅拜,執義李東冕,持平任文白呈辭,掌令康聖翊,持平李泰熙在外,監察茶時之意,敢啓。傳曰,知道。
傳于趙晉和曰,禮房承旨·右承旨·右副承旨,分詣社稷受香諸處,奉審摘奸以來。
金敎根啓曰,吏曹郞廳來言,臺諫有闕,政事,取稟。傳曰,當日爲之。
又啓曰,卽者吏曹郞廳來言,政事當日爲之事命下,而判書李肇源,參判李好敏受由在外,參議徐有聞病不來,不得開政云,參議卽爲牌招,何如?傳曰,允。
傳于趙晉和曰,左承旨許遞,今日政差出。
鄭元容,以都摠府言啓曰,今此元陵幸行時,侍衛寶劍守宮,當爲備員,而都摠管朴崙壽呈辭,副摠管任希求以漢城府左尹,隨駕進,金益彬以禁衛中軍,陣上進,張鉉宅以御營中軍,留陣進,吳載重以摠戎中軍,留陣進,柳畊未肅拜,無以備員,令政院稟旨變通,仍令該曹,口傳差出,待下批牌招,以爲備員侍衛之地,何如?傳曰,允。
又啓曰,因都摠府草記稟旨,變通事,允下矣。合有變通之道,何以爲之?敢稟。傳曰,竝許遞,今日政差出。
趙晉和,以吏曹言啓曰,新除授通禮院左通禮尹久東呈狀內,矣身素患痰癖之症,當此換節之時,一倍添劇,時日之內,萬無起動供職之望云,身病旣如是,則有難强令察任,改差,何如?傳曰,允。
金敎根,以吏批言啓曰,卽接通禮院牒報,則以爲今此元陵幸行時,左右通禮,不可不備,而左通禮未差之代,卽速變通云,通禮院左通禮未差之代,今日政擬入之意,敢啓。傳曰,知道。
有政。吏批,判書李肇源受由,參判李好敏受由,參議徐有聞進,左承旨金敎根進,啓曰,判書李肇源,參判李好敏,竝受由在外,小臣獨政未安,何以爲之?敢稟。傳曰,只出緊任,以尹羽烈爲大司諫,洪羲浩爲刑曹判書,尹益烈爲右尹,李正紳爲南部令,南公轍爲分內局提調,韓耆裕爲左通禮。
兵批,行判書朴宗來進,參判李龍秀病,參議鄭景祚病,參知李德升入直,右副承旨李憲琦進,啓曰,慶尙左兵使·厚州僉使,今當差出,而擬望之人乏少,他道守令及未準朔禁軍將,竝擬,何如?傳曰,允。以韓用鐸爲知事,趙德潤爲都摠管,徐能輔·李錫奎·李羲甲·李惟命·任聖說爲副摠管,閔師仁爲僉知,金星翼·李祉膺·金亨倜·郭鎭垕爲五衛將,柳華源爲景福將,朴致明·李光福爲慶熙將,李敎源·韓用錡爲文兼,趙斗錫爲武兼,鄭久容爲洗馬,申絅爲慶尙左兵使,李商一爲淸州營將,吳準常爲厚州僉使,李邦榮爲安興僉使,護軍徐能輔·李采·金敬身,副護軍朴瑞源,副司直李運恒,副司果李文哲·洪羲人·趙禹錫,已上竝單付。
傳于金敎根曰,見窠皆令差出。
再政,以柳鼎養爲承旨,林漢浩爲判尹,尹尙圭爲戶曹參判,吳淵常爲同經筵,李龍秀爲同春秋,金在三爲司宰僉正,沈東潤·宋在淳爲典籍,尹成圭爲掌樂主簿,金永錫爲司䆃奉事,李肇源爲司䆃提調,李好敏爲濟用提調。
兵批再政,以安思賢爲部將,柳聖魯爲宣傳官。
趙晉和啓曰,今此幸行時,何大臣留都乎?敢稟。傳曰,左議政爲之。
又啓曰,今十五日元陵親祭祭文,當爲製進,藝文提學金羲淳,待開門牌招,使之製進,何如?傳曰,允。
傳于趙晉和曰,發遣吏郞,諸執事淸齋與否,摘奸以來。
右承旨趙晉和書啓,臣承命馳詣南壇,壇上神位版奉審則無頉,祭物·祭器·祭井看審則精潔,諸執事進排官佾舞工人摘奸則無頉。仍詣木覓山,神位版奉審則無頉,祭物·祭器·祭井看審則精潔,諸執事進排官摘奸則無頉。仍詣漢江,壇上神位版奉審則無頉,祭物·祭器看審則精潔,諸執事進排官摘奸則無頉矣。臣則還詣南壇享所,待將事還奉神位後,復命之意,敢啓。答曰,知道。
兵曹口傳政事,副護軍單朴周壽。
鄭元容,以都摠府言啓曰,今日入直內三廳武兼禁軍及軍兵等,當爲中日習射技放,而王世子生辰相値,不得設行之意,敢啓。傳曰,知道。
又以兵曹言啓曰,幸行時留都營狀啓,例爲付撥,而或有時急之事,則京畿驛馬待令事,曾有定式矣,今亦依此擧行,何如?傳曰,允。
又以訓鍊都監禁衛營御營廳言啓曰,東關王廟外三門東西墻頹圮處,今已畢築之意,敢啓。傳曰,知道。
上在昌德宮。停常參·經筵。
藥房都提調金思穆,提調金蓍根,行都承旨金銑啓曰,伏未審日間,聖體若何,寢睡·水刺之節,何如?臣等率諸御醫趁早入診,詳察聖候爲宜。王大妃殿氣候,何如?惠慶宮氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。
王大妃殿·中宮殿·惠慶宮·嘉順宮,藥房口傳問安。答曰,知道。世子宮口傳問安。答曰,知悉。
金敎根啓曰,玉堂備員間,視事頉稟之意,敢啓。傳曰,知道。
鄭元容啓曰,備邊司郞廳來言,今日賓廳日次,而毓祥宮秋享祭齋戒相値,不得來會云矣,敢啓。傳曰,知道。
李憲琦啓曰,行大司憲金羲淳,掌令李麒峻未肅拜,執義李東冕,持平任文白呈辭,掌令康聖翊,持平李泰熙在外,監察茶時之意,敢啓。傳曰,知道。
傳于金銑曰,藥房入侍,時原任大臣·閣臣同爲入侍。
傳于金敎根曰,禮房承旨·右承旨,分詣受香諸處,奉審摘奸以來。
金銑啓曰,藥房三提調,持湯劑來待矣。傳曰,封入。
鄭元容啓曰,昨夜南壇·漢江神位版還奉時,崇禮門開閉,請出標信擧行矣。南壇神位版還奉後,不待漢江神位版還奉,徑先下鑰,事極不審,當該宣傳官,所當重勘,而本院請推之外,無他可施之罰,何以爲之?敢稟。傳曰,拿處。
金敎根啓曰,藝文提學金羲淳牌不進推考傳旨,今方捧入,而親祭祭文,當爲製進,如是違牌,事甚未安,更爲牌招,何如?傳曰,允。
又啓曰,藝文提學金羲淳再牌不進推考傳旨,今方捧入,而親祭祭文,當爲製入,如是違牌,不卽承膺,事甚未安,所當更請牌招,而係是一日三牌,何以爲之?敢稟。傳曰,更爲牌招。
又啓曰,藝文提學金羲淳三牌不進推考傳旨,今方捧入,而親祭祭文,當爲製進,連違召牌,終不承膺,事體所在,萬萬未安,所當更請牌招,而係是一日四牌,何以爲之?敢稟。傳曰,更爲牌招。
又啓曰,別兼春秋申在植·李紀淵,竝卽牌招,以爲會圈之地,何如?傳曰,允。
以別兼春秋申在植·李紀淵牌不進罷職傳旨,傳于金敎根曰,只推。
金敎根,以弘文館言啓曰,本館下番闕直,事甚未安,修撰李瀅夏,副修撰申在植,竝卽牌招,以爲推移入直之地,何如?傳曰,允。
又以奎章閣言啓曰,原任提學朴宗慶妻貞敬夫人李氏喪,依定式遣檢書官,傳給內賜賻物以來之意,敢啓。傳曰,知道。
又以禮曹言啓曰,議政府六曹秋夕進上物膳,今十五日當爲監進,而幸行相値,在前如此之時,有前一日先入之例矣,今亦依此擧行乎?敢稟。傳曰,前一日入之,可也。
鄭元容,以訓鍊都監言啓曰,幸行不遠,本局千摠朴應浩,兼帶宣傳官,職務相妨,今姑改差,何如?傳曰,允。
又以御營廳言啓曰,本廳字內光熙門南邊第二城廊近處體城四間許頹圮處,今八月十一日爲始,改築之意,敢啓。傳曰,知道。
又以濬川司言啓曰,本司都廳朴應浩,代以禁衛營千摠李亨謙差下,使之察任,何如?傳曰,允。
李憲琦,以義禁府言啓曰,頃因領議政金載瓚所啓,京畿七邑守令,令本道査出始逋年條,各該守令捧現告,令該府拿問照律事擧措啓下,自備邊司行會該道矣。卽見京畿監司朴宗薰狀啓,則竹山庚午府使閔致愼,辛未府使鄭湋,壬申·癸酉府使李源祖,麻田己巳郡守李湐,庚午·辛未·壬申郡守尹守晩,癸酉郡守李儒燁,楊根乙丑·丙寅·丁卯郡守李敎源,戊辰·己巳郡守金載謙,庚午·辛未郡守宋畊玉,壬申郡守鄭度采,癸酉郡守權,陽城戊辰縣監鄭在中,己巳·庚午·辛未·壬申縣監徐儒修,癸酉縣監李重鉉,積城丁卯縣監任希彦,戊辰·己巳·庚午·辛未·壬申縣監南陽進,癸酉縣監南達孫,陽智己巳縣監申錫耇,庚午·辛未縣監李是釬,壬申縣監康達秀,癸酉縣監朴性來,砥平丁卯縣監南履正,戊辰·己巳·庚午·辛未縣監南迪老,壬申縣監趙鎭衡,癸酉縣監閔師膺,指名現告矣。鄭湋·李源祖·尹守晩·李儒燁·李敎源·鄭度采·鄭在中·徐孺修·南陽進·申錫耇·南迪老·趙鎭衡·閔師膺,今方待命,拿囚,李湐下去鐵原地,李是釬下去水原地,康達秀下去德原地,金載謙以長水縣監,時在任所,權·南達孫·朴性來,俱在任所,依例發遣府羅將,竝拿來,李重鉉遭其母喪,下去陽城地,依法典給暇,過葬後拿囚,閔致愼·宋畊玉·任希彦·南履正,竝己身故,罪名勿論,何如?傳曰,允。待待命拿囚。
甲戌八月初十日卯時,上御熙政堂。藥房入診,時原任大臣·閣臣承候同爲入侍時,都提調金思穆,提調金蓍根,行都承旨金銑,記事官李驥秀,記注官朴思彦·林景祚,領府事李時秀,領議政金載瓚,左議政韓用龜,檢校提學金祖淳,直提學金履喬,檢校直閣徐俊輔·鄭元容,檢校待敎朴宗薰·李龍秀·李鶴秀以次進伏。別待令戶曹參議洪旭浩,司饔主簿權以中,長興主簿李命運,醫官吳千根·秦東秀·吳仁豐·鄭重周·劉賢基以次進伏楹外訖。時秀等曰,日候淸涼,聖體,若何?上曰,一樣矣。時秀等曰,幸行隔日矣。雖是一日之間,而將有勞動之節,近間水刺加損,何如?上曰,差勝矣。時秀等曰,王大妃殿氣候,何如?上曰,各殿宮氣候,皆一樣矣。仍命醫官入診,思穆曰,醫官中久未診候者,使之次第入診,好矣。旭浩·以中·命運·千根等診候訖,退伏奏曰,脈候左右三部調均矣。上命退,旭浩等退出。載瓚曰,臣於咸鏡監司金履陽廢却公務替封狀啓之事,實不勝節節慨然矣。隄防漸壞,逆孽方肆,犯蹕鳴冤,便成歲課,卽無前之大變,方來之深憂也。擧國同仇,滿朝合辭,必欲窮覈乃已,則在重臣必討之義,尤當明目張膽,有進無退,而今乃視同私義,有若遭言而自處者,豈非萬萬失當乎?且道臣之廢務替啓,新有邦禁嚴立成憲,則今何可無難擺乖,首先犯科乎?爲先從重推考,俾無得以廢務二字,更爲上煩之意,申飭,何如?上曰,依爲之。載瓚曰,諸道守令,毋得以假都事替封道啓之意,草記定式,行會諸道,已成一定之式,而今此北道替啓守令事,極爲駭然矣。新頒朝禁,已爲成憲,寧被道臣之强迫,何敢違越著式,初不難愼乎?國體所在,萬萬寒心,此若置之,從此朝令,更無以示信於中外,當該守令,令該府拿問處之,該府之無一言執奏,有違定式,金吾行公堂上,竝推考,何如?上曰,依爲之。竝出擧條載瓚曰,漢祿孫鳴冤之爲大變怪,臣等固已屢陳,三司莫不聲討,此蓋公議公憤之不可遏者,而終靳允兪之音,尙緩窮覈之擧,豈不誠萬萬抑鬱乎?彼是九歲沒覺之物,顧安能自辦此無前之變怪,而昨年今年,作爲歲課,蔑分干紀而不少顧忌者,豈有他哉?卽以凶窩之未卽破,王章之未及加,謂朝廷之視若尋常,而益肆跳踉焉耳。若此不已,而懲討便歸故紙,凶孽皆逭王法,則隄防日壞,義理日晦,而將來之憂,有不可勝言者。伏乞亟允群請,嚴加盤覈,俾亂逆知懼,世道底定焉。時秀曰,凶豎之至今容貸,群籲之未蒙允許,誠不勝憤鬱之極矣。向者臣等箚批,伏承嚴守之敎。今日臣子,苟非梟心而獍腸,孰敢不嚴守此義,而惟其嚴守也。故必請王法之亟行,蓋其極逆大憝之遺種餘孽,肆然跳踉,略無忌畏,做出無前之變怪,而視同尋常,不思究覈之圖,使朝廷有失刑之歎,隄防有日壞之憂,則顧安在乎嚴守之義也哉?況其九歲乳臭,決非自辦,一篇凶言,明有指使,羸豕堅氷,尙宜杜漸,而凶窩亂根,不卽拔本,一任其潛滋暗長,蘊釀禍機,犯蹕鳴金之徒,接踵而起。將至於無變不有,則臣等之所嚴守者,又何有乎已壞之世道也哉?必也使王法亟行,覈其情節,破其根窩而後,隄防可嚴,世道可靖,義理不待嚴守,而自無晦塞之慮矣。臣等之前席齊籲,必請允兪者,卽所以毋負聖上嚴守之敎者也。伏願毋少靳持,夬賜允從,亟下批旨焉。用龜曰,凶孽之肆然鳴冤,卽前古所無之變也。大臣三司,連章請覈,而一向靳允,每賜例批,豈殿下視此亦若尋常,而不之驚惋乎?臣等之尤切憤痛者,將使名在丹書之凶逆餘種,無復忌憚,以此爲例,皆欲鳴冤而後已。刑政一失,隄防一壞,而世道之憂,誠亦無可言矣。伏望亟允臣等之請,卽使窮覈,俾亂本拔而義理毋晦焉。思穆曰,諸大臣所陳,卽是擧國公共之論耳。況殿下之使臣等嚴守者,卽此義理也。旣欲嚴守而不爲懲討,使凶窩自在,禍源未杜,則其所嚴守者,幾何不蕩然而日失乎?今日特賜允從,區區伏望。上曰,不允。時秀等齊聲奏曰,此非若是靳持循例賜批之事也。夫其凶逆如彼,跳踉如此,公肆怨毒於懲討之人,放恣無忌又如許者,卽亦恃殿下之涵貸,而輕朝廷之玩愒也。若此不已,則安知無适·雲·鏡·夢之遺孽,又爲肆然鳴冤之擧乎?無前之變,在所必討,方來之憂,無所不至,則臣等所請,實非備例故煩之爲,自上處分,亦非持難汎應之事,而明命終靳許兪,批旨不賜剖析,只以不允二字,有若臺閣故紙之例答者然,區區下情,豈不誠抑鬱之至乎?上曰,大臣先退,時秀等退出。祖淳曰,尙衣院衣襨進上,例在今十五日,而當日則幸行相値,前一日修正單子以入似好,故敢達矣。上可之。元容曰,經筵,取稟。以盛熱姑停矣。今則秋涼已生,自明日依例取稟似好,故敢達矣。上曰,唯。進御加味君子湯,自今日一貼式煎入事,王大妃殿進御加味六君子湯,依前方五貼製入事,惠慶宮進服芎夏君子湯,五貼製入事。竝出榻敎命退,諸臣以次退出。
上在昌德宮。停常參·經筵。
李憲琦啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
鄭元容啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
金敎根啓曰,明日貞陵忌辰祭,再明日明陵忌辰祭齋戒,三明日元陵親祭齋戒,十五日動駕相値,視事頉稟之意,敢啓。傳曰,知道。
金敎根啓曰,刑曹判書洪義浩,右尹尹益烈,除拜後過三日不爲出肅,依定式推考警責,仍卽牌招察任,何如?傳曰,允。
鄭元容啓曰,藥房提調·副提調,持湯劑來待矣。傳曰,封入。
金敎根啓曰,藝文提學金羲淳四牌不進推考傳旨,今方捧入,而親祭祭文,當爲製進,連事違召,無意承膺,揆以事體,萬萬未安。所當更請牌招,而係是一日五牌,何以爲之?敢稟。傳曰,更爲牌招。
又啓曰,藝文提學金羲淳牌不進推考傳旨,今方捧入,而親祭祭文製進,一時爲急,連事違召,無意承膺,事體所在,誠甚未安,更爲牌招,何如?傳曰,允。
又啓曰,藝文提學金羲淳再牌不進推考傳旨,今方捧入,而親祭祭文製進,一時爲急,連事違召,無意承膺,揆以事體,萬萬未安,所當更請牌招,而係是一日三牌,何以爲之?敢稟。傳曰,更爲牌招。
李憲琦啓曰,判義禁沈象奎,由限已過,卽爲牌招,以爲開坐之地,何如?傳曰,允。
李憲琦啓曰,判義禁沈象奎牌不進推考傳旨,今方捧入,而開坐命下,已至多日,如是違牌,事甚未安,更爲牌招,何如?傳曰,允。
以司諫具康,正言李基承,執義李東冕,持平任文白牌不進罷職傳旨,傳于李憲琦曰,只推。
金敎根啓曰,別兼春秋李紀淵,旣有只推之命,竝卽牌招,以爲會圈之地,何如?傳曰,允。
以別兼春秋申在植牌不進罷職傳旨,傳于金敎根曰,只推。
金敎根啓曰,別兼春秋申在植,旣有只推之命,李紀淵疏批已下,竝更牌招,以爲會圈之地,何如?傳曰,允。
以修撰李瀅夏,副修撰申在植牌不進罷職傳旨,傳于金敎根曰,只推。
金敎根,以弘文館言啓曰,本館下番闕直,事甚未安,修撰李瀅夏,副修撰申在植,旣有只推之命,與副修撰李敬參,一體牌招,以爲推移入直之地,何如?傳曰,允。
以副修撰申在植,李敬參牌不進罷職傳旨,傳于金敎根曰,只推。
掌令李猉峻啓曰,噫嘻,逆鏔窮凶之罪,已悉於前啓。今不必更事臚列,而幸賴我慈聖殿下,廓揮聖斷,明正典刑,庶可以少洩神人之憤,而決案正法之後,應行孥戮之典,尙今不施,擧國弸塞之冤憤,愈久愈深。請正法罪人鏔,亟施孥戮之典。近日妖凶之邪學,熾如熱火,勢急滔天,實爲國家呼吸之憂,而幸賴我慈聖殿下,特降明旨,亟令嚴覈,妖腰亂領,次第就戮,庶幾根柢拔去,窩窟掃蕩。而噫,彼丁若銓,自以逆鍾之同氣,暗受承薰之妖書,日夜耽惑,悖亂名敎,斁滅倫綱,爲世指目,積有年所。今於嚴鞫之下,始迷終悟之說,都是粧撰,力拒痛挽之跡,了無可證,沈溺之自如,可以推知,而又況恒儉之獄案出後,若鍾·承薰,迭出諸招,逆節彰著,不可但以邪學言也。若鍾旣以籍沒,承薰亦旣正法,而噫,彼若銓之爲若鍾兄弟者,致薰爲承薰同氣者,不過島配定配而止,盤覈情節,掃蕩窩窟,顧不在於此輩耶?若銓則雖以今番獄案言之,爲承薰之緊黨,與知凶謀,明出致薰之招,以邪術而自服,至請伏法,又納鞫庭之供,究厥情跡,何變不圖?噫,彼致薰,以承薰之同氣·家煥之親甥,萬惡咸萃,千妖俱備,嘯聚邪黨,養成部落,凡諸排布設施,皆出其手,訊問之下,乃反歸其兄於喪性溺邪,至謂之賊黨,此可見良心之都亡,倫紀之全喪,卽此一節,邪術淺深,有不可論。學逵·與權,俱以家煥之甥姪·承薰之至親,標號之陰慘,花肋惟均,迷溺之丁寧,致嗣各證,凶祕之跡,如印一板。寬基則本以箕延之從孫,詿誤湖民,賣其切姻之權勢,蔭庇賊徒者,已是罔赦之罪,而邪書往來,狼藉綻露,至與與權而對質,則渠雖喙長,何以自明?雖然,此輩之沈溺邪術,猶屬餘事,目下所當覈者,卽是恒儉請舶之計,嗣永傳書之謀,而凡此六囚之於嗣永,或爲切姻至親,或爲血黨死友,而嗣永凶書,以爲渠輩莫不願此事云爾,則凡爲邪術者,尙必知此箇兇謀。況此六囚之至切至密,而豈有不知之理乎?至於今番訊鞫,情節則半吐而半呑,端緖則若露而若隱,彼此參互,庶幾取服,而只緣爲日不多,盤問未究,賊情至妖,詭邪莫測,邀來謨賊之事,締結湯胡之計,以至窩窟之未露,徒黨之散在者,尙未究覈,而特推寬大之恩,遽降酌處之命,刑政之失,姑置勿論,宗社之憂,實爲無窮。請黑山島島配罪人若銓,濟州牧島配罪人致薰,金海府定配罪人學逵,固城縣定配罪人與權,長興府定配罪人寬基,竝令王府,設鞫嚴問,期於得情,快正典刑。噫嘻,痛矣。十數年來,賊勢日肆,人心靡定,顧瞻他日之徒,□□□之輩,踵相接也。惟彼周爀,身在衿紳之列,而敢生覬覦之計,肆發凶言,顯然立幟,其心所在,路人猶知,而伊後除命之連下,全出藏疾之聖德,則在渠道理。惟當含恩畏義,矢死縮伏,而不此之爲,有除輒應,揚揚莅任,自同無故。此於渠雖爲薄物細故,而亦可見隱若有恃縱恣無忌之一端,今幸乾斷赫然,□□□此等黨與,不可仍置。請周爀,亟令王府,嚴鞫得情,快正典刑。三啓中諸賊,罪關宗社,憤切神人,往在先朝,旣允臺啓,傳旨未下,故其時憲臣發啓,而伊後登筵,適値拜表發行,上下慶忭之日,仰承縷縷下敎,仍出姑停矣。今於一年二年之後,尙在不連不停之科。噫,先朝依允之盛意,蓋出於俯循輿情,快伸王章,而慶日姑停,不過一時行權,則今不可以未經處分,有所仍置,請亟下三啓依允之傳旨,令該府擧行焉。噫,彼李東萬,則言之便覺汚口,渠於履猷,卽是聲氣漠然之間,而托跡輸心,始出逐臭之意,臨急圖生,遂作反噬之謀,綢繆設施,經營脈絡,卽與履猷,一串貫來,則主客輕重,初無可論。前後酌配之命,遽下於輿情轉激之際,豈不有乖於誅亂去慝之義哉?請古今島定配罪人李東萬,亟令王府,設鞫嚴問。噫嘻,痛矣。宋國仁窮凶絶悖之情節,可勝誅哉?渠以幺麽賤弁,潛懷怨懟,少無忌畏,敢作掛書之變,顯售叵測之計,實是亘古所無之大變怪,而國人之皆曰可殺者也。端緖綻露無餘,證左昭然具在,則律以三尺,肆市猶輕,而其奈梟腸難化,專事掩有謂無,狼性愈鷙。乃敢忍終如初,積月拷訊,一直抵賴,似此陰匿獰頑之物,抑亦鞫囚之罕有者,竟致凶身徑斃,厲口自滅,則王章無可伸之日矣,輿憤無少洩之時矣。不可以其身之物故,而少緩當律之快施。請物故罪人國仁支屬應坐之類,亟施島配之典。今番逆獄,卽載籍所未有之變,而何幸凶賊伏法?已施适·雲之例,應問各人,亦皆盤覈正罪,而其中朴紀淳之名,屢出賊供,而特以光郁招內,敬賊所謂紀淳來見之月日,與敬賊文書中所錄,果有相左者。故雖無發捕之請,而與如此凶悖之類,往來參尋之跡,旣現於供招,則揆以鞫體,不可不一番盤問,以覈情節。請朴紀淳,亟令王府,拿來嚴問,以重鞫體。噫,彼尹致謙,則身居三司之列,凶如得永逆如得永,甘心右袒,挺身營護者,此又何等變怪也?渠以未見原本爲辭,而焉有不知裏面,而徑論其事者哉?得永之疏,若但泛然論人而已,則渠之爲說,何必如是回互,而以其有至絶悖大不道之句語,故渠亦無辭遮護。乃以未見爲言,奸情慝態,路人所知,究厥情犯,有浮於得永,斷以春秋之法,焉逭黨與之誅?如此之類,不可屛裔而止,請洪原縣屛裔罪人尹致謙,拿鞫嚴問,明正其罪。噫嘻,痛矣。李基慶之罪,可勝誅哉?本以陰鷙之性,濟以奰慝之行,禍人家國,父事煥·達之狀,已悉於前後章奏,不必加疊,而尤有所斷案者,賊裕之凶疏,逆煥之悖奏,一國共憤,而攻煥之疏將出,則所謂基慶,抵書誘脅,討裕之啓至嚴,而所謂基慶,募人嗾停,其後基慶之罪,出於聲討之疏,則伊時聖批若曰,李基慶事,渠以停啓事被謫,更何加焉爲敎?至哉王言,孰不欽誦,而第天下之極逆大憝,惟煥·裕是已。渠以死黨,終始愛護,書沮討煥之疏,而筆跡昭在,嗾停逆裕之啓,而賊招有證,雖歷千萬年,安得免黨逆二字之目,論其負犯,顯戮猶輕,而薄竄未幾,旋蒙疎放,已是失刑之大者,而又伏見歲抄點下者,有給牒之命。若此不已,則隄防幾何不蕩然,亂逆更何所知懼哉?請亟收李基慶給牒之命,仍施屛裔之典,新除授掌令康聖翊,時在全羅道濟州地,持平李泰熙,時在咸平地,請竝斯速乘馹上來事,下諭。答曰,不允。下諭事依啓。
金敎根,以吏曹言啓曰,今此宗廟各陵·殿·宮·園·墓秋夕祭祭官,當爲磨鍊,而老病公故外,實無推移排比之路,依近例刑官及司饔院官員年六十以上,通融塡差以入,而其中時無職名人員,令該曹口傳付軍職,何如?傳曰,允。
柳鼎養,以戶曹言啓曰,本曹自辟郞廳,以其句管錢穀之故,雖於滿瓜之後,每多請仍之例,正郞李翼榮,今已準瓜,而所帶諸掌,俱是緊任,歉歲曹務,難付生手,今姑仍任,何如?傳曰,允。
鄭元容,以備邊司言啓曰,卽見慶尙監司李存秀狀啓,則以爲公都會選武別武士馬兵別騎衛都試及武藝抄試,例於秋成後設行,而荐歉之餘,秋事又判大無,此時擧子之齎糧遠赴,爲弊不些,依近例竝令退行於明秋事,請令廟堂稟旨,分付矣。災年科試之弊,文武無異,而遇歉諸道,輒許停退,嶺南災狀,比他道最甚,儒武赴試之艱,在所當念,都會都試,武藝抄試,竝令待明秋退行之意,分付,何如?傳曰,允。
李憲琦,以義禁府言啓曰,咸興判官尹載僖,令該府拿問處之事,傳旨啓下矣。尹載僖時在任所,依例發遣府羅將,拿來,何如?傳曰,待待命拿囚。
鄭元容,以兵曹言啓曰,卽接東所衛將宋麟瑞牒報,則秋景苑東墻頹圮處,今已修築云。把守軍兵,還爲入直之意,敢啓。傳曰,知道。
又以禁衛營言啓曰,因兵曹草記,秋景苑東邊內宮墻一間許半邊頹圮處,今已畢築,把守軍兵,還入直所,將則解送之意,敢啓。傳曰,知道。
吏曹啓目帖連,觀此承政院注書李驥秀上疏,則以爲新除授同知春秋館事李龍秀,卽臣之從兄也。臣之所帶兼銜,揆以格例,自在應避,照例鐫改,以存公格亦爲白有臥乎所,相避之法,在下當遞是白乎矣,史官所帶春秋,例不得減下,故雖與春秋館堂上相避,堂上許遞,載在法典是白如乎,同春秋李龍秀,似當許遞是白乎矣,宰臣所帶兼銜遞仍當否,臣曹不敢擅便,上裁,何如?判付啓,依回啓施行爲良如敎。
義禁府啓目,務安前縣監林景鎭原情云云。問目內辭緣,泛稱遲晩,所當請刑是白乎矣,曾經侍從勿爲請刑,載在大典通編,議處,何如?判付啓,依允。又啓目,宣傳官趙存中原情云云。傳旨內辭緣,泛稱遲晩,所當請刑是白乎矣,宣傳官勿爲請刑,載在大典通編,議處,何如?啓依允。又啓目,蝟島前僉使金德禹原情云云。問目內辭緣,泛稱遲晩,刑推得情,何如?判付啓,除刑推議處爲良如敎。又啓目,麟山前僉使趙國藺原情云云。問目內辭緣,泛稱遲晩,刑推得情,何如?判付啓,除刑推議處爲良如敎。又啓目,竹山前府使鄭湋·李源祖,麻田前郡守李湐·尹守晩·李儒燁,楊根前郡守李敎源·鄭度采,陽城前縣監鄭在中·徐孺修,積城前縣監南陽進,陽智前縣監南迪老·趙鎭衡·閔師膺等矣原情云云。問目內辭緣,惶恐遲晩,鄭湋·李源祖·李儒燁·李敎源等段,所當請刑是白乎矣,曾經宣傳官與侍從,勿爲請刑,載在大典通編,李湐·尹守晩·徐孺修等段,年七十法不當請刑,竝只議處爲白遣。鄭在中·南陽進·南迪老·趙鎭衡·閔師膺等段,竝只刑推得情爲白乎旀,鄭度采·申錫耇等段,道啓旣無新逋,其所未捧,俱是流來舊欠,而已經稟勘,今不可以一事再論,合有分揀之路是白乎矣,臣府不敢擅便,上裁,何如?判付啓,依允爲旀,鄭在中等段,竝只除刑推議處,鄭度采·申錫耇等段,分揀放送爲良如敎。又啓目,宣傳官趙寬錫,中樞都事申光赫,都摠都事申㫻等,當爲專經武臣,殿講時居不,依定式竝推考罪,各笞四十收贖,附過還職,竝只私罪,啓依允爲旀,竝只功減一等爲良如敎。
判義禁沈象奎疏曰,伏以臣竊以辭章之言病太詳,一似投醫之病錄,殊欠嚴畏之道,故日昨倩搆之疏,只伸必呼之義。若其危兆敗證,決難自强者,則十刪六七,全不仔細,及承批旨,仍有調理行公之命,伏想聖明,亦以爲所苦適然,旋當良已,故侈此恩暇,使之少間療治,勉卽供職。然則臣之所以嚴畏而不敢煩者,適所以重煩天聽,此又臣之罪也。蓋臣賤疾,源委旣深於脆賦,形症轉劇於毒慼,內祟外厲,潛銷暗爍,自分無倖,匪今斯今。況自挽近,添感澌頓之後,諸般隱伏奇怪之症,乘其虛脫,旁闖橫肆,所謂頭之如劈也,腹之如絞也。血火煎熬而急厥,痃積衝亘而交孽,表汗裏縮,晝亦蒙被也者,痰滾喘亟,夜不交睫也者,固皆目下至不忍之狀,而猶屬後二,最是土氣先崩,絶粒許久,龠合糜粥,纔呑旋嘔,以此之故,僅僅支捱之一線眞元,苦無接續依着之地,肢體委輸,精爽飄颻,似此貌樣。只當拭巾待符而已,有非時月將息之可望霍然者決矣。臣之實病,苟不至此之甚,則職是宿趼,義無必辭,何苦而積違恩召,久稽當讞,甘自犯於慢命之誅乎?且臣竊伏惟念時囚過三日,則自該府言送喉院,俾卽稟裁者,卽我先大王愼恤庶獄之一大典憲也。如臣未死餘生,尤當拳拳遵奉,毋敢或忽,而今乃緣臣病故,前後滯囚,不啻幾三日,則是臣不但獲罪於駕屨之義,其爲干犯宗憲,當如何哉?厭厭昏囈之中,時或念及於此,則自不覺滿身惶汗,求死不得,臣情到此,可謂窮且蹙矣。顧今由限已過,庚牌又辱,臣若懼於屢瀆,不陳此實狀,則日復一日,出場無期,臣雖萬被郵罰,無以贖罪上之罪矣。玆敢力疾仰籲,冒干天聽。伏乞聖慈,俯垂矜諒,亟賜遞改,俾得安意調將,少延殘喘,仍治臣煩瀆之罪,以勵朝綱,不勝懇顒祈祝之地云云。答曰,省疏具悉。卿其勿辭,調治行公。
大司諫尹羽烈疏曰,伏以臣姿性則最居人下,官秩則名以諫長,前後除旨,不啻頻繁。今者恩命,實出夢想,以若最居下之姿,屢叨名以諫之職,恩深河海,報蔑絲毫,每一循省,只自隕結。今於召牌之下,豈敢爲祈免之計,以犯逋慢之罪哉?第臣衰朽之質,夙抱咳喘之症,居常凜綴,出入人鬼,亦已屢矣。惟其難醫之疾,未蘇於秋風,旣痼之病,忽怯於早寒,委頓床笫,藥餌爲命,陳力就列,已無可論,辜負恩造,合置何辟?且臣於合啓中,有不可隨衆聯參者,非但區區私義,實所難安,朝家敦倫之政,亦不以親屬之或逾袒免,有所異同。前後如臣之情地者,以疏以啓,皆蒙體諒,則今臣處義,非徒臣疾病之難强,卽此一事,已成鐵限。玆敢略入文字,仰瀆崇嚴。伏乞聖慈,特垂鑑諒,亟許鐫削,以安微分焉。臣於乞免之章,不宜贅他,而懲討是急,不容泯默,敢此附陳,惟聖明垂察焉。噫嘻,義理漸晦,隄防益壞,至於漢祿孫鳴金而極矣。咫尺天威之下,淸路和鑾之地,肆然爲鳴冤之計,有若尋常輕犯之輦路呼訴者然。古今天下,焉有逆家稚子?若是其犯分,而蔑紀者乎?九歲之兒,今纔免乳,所訴之書,不啻萬言。此非渠所可辦得,不待智者而可知矣。臣竊以爲,此有所馴致之端,年前擊金時,旣不能嚴覈情節。又不爲打破根窩,故去益長惡,無所顧畏,昨年如是,今年又如是,其可曰國有綱紀,國有典憲耶?漢祿之爲極逆大憝,卽婦孺之所共知也。惟其八字凶言,實是千古所無,逆腸昭著,凶圖畢露,顯戮未加,鬼誅先及。已極神人之憤,逮夫丙寅處分,禹鼎昭姦,麟筆誅惡,氛翳廓淸,日星炳朗,王法得以少伸,輿情可以少洩,而第其鋤治未窮,遺孽寔繁,變幻已成之鐵案,把弄昭載之丹書,暗地綢繆,謂天可欺,凶徒之氣焰,去而愈熾,其所指嗾者誰也,其所主張者誰也?必有凶醜餘孽,交煽於內外,閃倐於東西,醞釀禍胎,至欲滅絶天紀而後已。伏莽之憂,堅氷之慮,其迹已現,寧不凜然?噫,日柱以祿賊之親子,爲凶孽之窩窟,假托抄選,潛植私黨,傳襲悖謀,讐視正論,眞所謂世濟其惡,是父是子,向來收司之律,只施島置之典,已是失刑之大者,而尙此假息於覆載之間,怨毒之心,愈往而甚,指使穉孫,驚動天聽,渠之眞贓,昭不可掩。況其供辭中數三句語,誣逼於莫重莫嚴之地,究其情節,誠不覺髮豎而膽掉,以若至凶絶悖之情犯,不施當施之律,則亂臣賊子,其將接跡而起,豈不大可懼哉?臣固當卽地出肅,借得方寸之地,以啓力爭,期伸邦憲,而私義旣難冒進,賤疾無以自力,憂憤弸中,按住不得。伏願殿下,廓揮乾斷,亟允諸臣之請,嚴覈得情,快施當律,以爲折奸萌杜禍源之地焉。臣無任云云。省疏具悉。所陳不允,爾其勿辭察職。
別兼春秋李紀淵疏曰,伏以臣罪積逋慢,罰止薄罷,私心恧蹙,久益靡措,不敢以自占便安爲幸,曾不幾何,恩敍遽降,繼以有史銜還付之命,臣於是感祝惶隕,尤不知置身之所也。第伏念臣之向來事,豈是臣樂爲也哉?四朔違傲,甘犯大何?有若睯不識分義者,非他耳,一番僨圈,永作鐵限,卽館規然也。臣多年冒玷於匪據之地,無一猷爲,可以方古,已不勝萬萬慙愧,豈忍竝與故例,而自臣身毁劃之哉?顧今幸行在邇,史官不備,在臣道理,固宜竭蹶陪扈,而迷不知變,依舊慢命,臣情到此,良亦阨矣,玆敢不避猥屑,仰暴實狀。伏乞聖慈,俯垂鑑諒,永刊臣職名,以勵臣分,亦無俾古規緣臣放壞之地,不勝大願。臣無任云云。省疏具悉。爾其勿辭察職。
校理曺錫正疏曰,伏以臣本以無似,猥蒙隆恩,跡廁經幄,報蔑絲毫,每一循省,悚恧靡措,不意玉署新除,又下於鄕廬棲遑之中,繼以馹召,促臣上來。臣手奉恩旨,感激洪造,固當卽日登途,以伸叨謝之忱,而第臣有情私之萬萬切悲者。臣賦命險釁,荐罹酷禍,粤在甲子,臣之本生父與兄,相繼而沒。臣又重嬰奇疾,從以事力不逮,兩葬俱在淺土,十年迄未完襄,臣雖頑如木石,食息如舊,而營窆一事,寤寐結轖,近自夏秋以來,連住楸下,積費經營,幸占一區之地,已卜改葬之日,而今且迫以旬餘矣。臣旣終鮮,無他幹事,今於恩召之下,偃伏自在,則有非義分之所安,黽勉承命,則實係私情之切悶。臣誠進退罔措,不知所出,惟我殿下,以孝爲理。凡有切至之懇,俱蒙曲遂之澤,如臣情理,獨何敢自阻於一視之下,而不思所以仰丐也哉?玆敢不避猥越,縣道拜章。伏乞聖慈,俯垂矜諒,特遞臣職名,以安私分,仍治臣瀆擾,以肅朝綱,不勝幸甚,臣於乞免之章,不宜贅他,而事在目下,義重沐浴,敢此附陳焉。噫,漢祿孫擊錚之擧,此何等變怪也?漢祿之窮凶絶慝,爲載籍以來所未有之極惡大憝,前後章奏,已備陳矣,殿下已洞悉矣。日月之照,鬼魅不能藏形,霜雪之加,妖孽宜無所逃,而第聖度過於包容,王綱失之太恢,當律未施,輿憤莫洩。以致賊焰尙熾,凶圖漸肆,已成鐵案,謂可以變幻,孔昭之天鑑,謂可以疑眩。至於逆種遺孽,闖犯蹕路,呼籲之擧,至一至再,凶譎之供,愈往愈甚。噫,近日義理雖曰晦塞,隄防雖曰凌夷,而一部之春秋至嚴,三尺之關和自在,則渠何敢爲力戰角勝之計,乃至是乎?此已不覺髮豎膽掉,而況所謂擊錚者,卽九歲孩兒也,全篇粧撰,是豈乳臭之所可爲?挺身跳踉,亦豈齠齔之所可辦者乎?卽此而有餘黨之潛滋,逆腸之盤結,不待言者而可知矣。嗚呼,凶如漢祿逆如漢祿,而根窩依舊,睯不知畏,指使孩提之童,肆逞覬覦之習,有若尋常罪累之方在䵝眛者然。若此不已,則亂逆之肆行,世變之層生,將無所不至,思之及此,寧不凜然?履霜之氷,漸不可長,燎原之火,滅而後已。伏願聖明,廓揮乾斷,亟從大臣三司之請,嚴覈根柢,夬正典刑,使亂臣賊子,知所懼焉。臣無任云云。省疏具悉。疏辭不允,爾其勿辭往來。
注書李驥秀疏曰,伏以新除授同知春秋館事臣李龍秀,卽臣之從兄也。臣之所帶兼銜,揆以格例,自在應避,敢陳短章,仰瀆崇嚴。伏乞聖明,俯垂鑑諒,亟命有司,照例鐫改,以存公格,千萬幸甚。臣無任云云。省疏具悉。疏辭,下該曹稟處。
上在昌德宮。停常參·經筵。
李憲琦啓曰,行大司憲金羲淳未肅拜,執義李東冕,掌令李麒峻,持平任文白呈辭,掌令康聖翊,持平李泰熙在外,監察茶時之意,敢啓。傳曰,知道。
鄭元容啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
金銑啓曰,藥房提調,持湯劑來待矣。傳曰,封入。
金敎根啓曰,藝文提學金羲淳三牌不進推考傳旨,今方捧入,而親祭祭文製進,一時爲急,連事違召,無意承膺,事體道理,俱極未安。所當更請牌招,而係是一日四牌,何以爲之?敢稟。傳曰,屢日違牌,紀綱所在,萬萬駭然,招致啓板前,問啓以入。
又啓曰,屢日違牌,紀綱所在,萬萬駭然,招致啓板前,問啓以入事,命下矣。問于藝文提學金羲淳處,則以爲臣是當世之僇人也,明時之棄物也。杜門塊居,身影潛伏,未敢自齒於恒人,凡於官職去就,不顧抗命之爲懼,惟以逋慢而爲事者,亦已經歲于玆矣。今於召牌之下,豈不知君命之不可違?臣分之不可隳,而情勢所切,廉防所嚴,不敢以竭蹶爲計,鎭日爲傲,息偃在家,是豈臣之所敢自安者哉?臣之年前所遭人言,至慘至毒,構誣之罔極,衊辱之無餘,非人臣所敢聞,從古居銓之所未有,泥淖混衣,非淸流之可濯,痰疾遍體,非藥餌之可痊。自是以後,臣無抗顔對人之心,職名去來,榮辱得失,初不可與議於臣者,而如臣無狀,溺職被言之人,朝家雖過於含垢,亦何足曲費存念,賜之以庇覆拂拭之恩哉?伏況時秋喬陵,展省隔日,親祭文字,事體嚴重,非臣滓穢之蹤,所敢無恥無畏,出而承命者也。臣以是故,積違庚牌,已至多日,不敢爲變動之計,是豈臣所樂爲而然哉?臣情到此,亦云窮且慼矣,問啓之下,惶隕震越,不知所達云矣,敢啓。傳曰,祭文異於處義,不思所重乎?卽爲嚴飭製進。
又啓曰,藝文提學金羲淳,問啓承批之後,謂有情勢,親祭祭文,不爲製進,直爲出去,事體道理,萬萬未安,所當重勘,而本院請推之外,無他可施之罰,何以爲之?敢稟。傳曰,罷職。前望單子入之,待下批牌招察任。
以別兼春秋申在植再牌不進罷職傳旨,傳于金敎根曰,只推。
以別兼春秋李紀淵牌不進罷職傳旨,傳于金敎根曰,只推。
金敎根啓曰,別兼春秋申在植·李紀淵,旣有只推之命,竝卽牌招,以爲會圈之地,何如?傳曰,允。
以別兼春秋申在植·李紀淵牌不進罷職傳旨,傳于金敎根曰,只推。
藝文提學前望單子入之,南公轍落點。
金敎根啓曰,藝文提學南公轍牌不進推考傳旨,今方捧入,而親祭祭文,當爲製進,如是違牌,事甚未安,更爲牌招,何如?傳曰,允。
鄭元容,以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
又以兵曹言啓曰,闕內入直訓鍊都監局別將把摠哨官內三廳將守門將禁衛營把摠哨官等番單子,每中日入啓受點矣。今此幸行相値,勢難入啓受點,依例回鑾,翌日入啓受點分所單子,待受點卽爲書入,巡將監軍,以今八月十四日巡將監軍,十五日至,使之仍察之意,敢啓。傳曰,知道。
又以兵曹言啓曰,今此幸行時,侍衛禁軍,不可不點擇以行矣。各番禁軍中新受馬及病蹇不能致遠之類,依例推移替直之意,敢啓。傳曰,知道。
又以兵曹言啓曰,卽接東所衛將宋獜瑞牒報,則貳極門北邊內宮墻頹圮處,今已修築云,把守軍兵,還爲入直。連接西所衛將鄭宅亨牒報,則永肅門北邊內宮墻半邊缺落處,亦爲修築云。局出身晝察夜巡,依例停止之意,敢啓。傳曰,知道。
李憲琦,以義禁府言啓曰,卽接月令醫員朴浩性手本,則時囚罪人李敎源痔漏之疾,偏發下部,處冷肆毒,症形危劇,李湐本以風病,半身不收,轉側須人,氣息奄奄,林景鎭素患癖積,挾感復發,食飮全却,晝夜叫苦,尹守晩以泄痢之症,登溷頻數,眞元大脫,落席涔涔,柳基常多日處濕,猝得泄痢,腹部浮脹,氣息喘急,諸囚病勢,俱爲不輕云。罪人病勢如此,則一邊保放·一邊草記,曾有定式矣。李敎源·李湐·林景鎭·尹守晩·柳基常,竝姑保放之意,敢啓。傳曰,知道。
鄭元容,以訓鍊都監言啓曰,今此幸行時,隨駕武藝別監一百五十人饌價錢,每人各三錢,門旗手二十八名饌價錢,每名各一錢五分,依例分給之意,敢啓。傳曰,知道。
又以御營廳言啓曰,今番幸行時,本廳當爲留都,而騎士將王道常,以別軍職,職務相妨,改差,何如?傳曰,允。
又以禁衛營言啓曰,因兵曹草記,貳極門北邊內宮墻三間許頹圮處,今已畢築,把守軍兵,還入直所,將則解送之意,敢啓。傳曰,知道。
又以訓鍊都監言啓曰,永肅門北邊內宮墻半間許半邊缺落處,今已畢築,晝察夜巡局出身,還入直所之意,敢啓。傳曰,知道。
上在昌德宮。停常參·經筵。
李憲琦啓曰,大司憲未差,執義李東冕,掌令李麒峻,持平任文白呈辭,掌令康聖翊,持平李泰熙在外,監察茶時之意,敢啓。傳曰,知道。
傳于金敎根曰,禮房承旨,馳詣明陵,奉審摘奸,局內諸陵,一體奉審以來。
金銑啓曰,藥房提調·副提調,持湯劑來待矣。傳曰,封入。
金敎根啓曰,藝文提學南公轍再牌不進推考傳旨,今方捧入,而親祭祭文製進,一時爲急,連事違召,事體所在,極爲未安。所當更請牌招,而係是一日三牌,何以爲之?敢稟。傳曰,祭文所重,何如,而如是違牌,萬萬未安,更爲嚴飭牌招,違牌勿爲呼望。
以別兼春秋申在植·李紀淵牌不進罷職傳旨,傳于金敎根曰,只推。
金敎根啓曰,別兼春秋申在植·李紀淵,旣有只推之命,竝更牌招,以爲會圈之地,何如?傳曰,允。
又啓曰,應敎·副校理一員未差,校理李鍾穆,修撰李瀅夏,副修撰李敬參差祭,校理曺錫正,修撰宋應圭在外,玉堂上下番俱空,事甚未安,副應敎金箕殷,副校理李鍾運,副修撰申在植,竝卽牌招,以爲推移入直之地,何如?傳曰,允。
以副校理李鍾運,副修撰申在植牌不進罷職傳旨,傳于金敎根曰,只推。
金敎根,以弘文館言啓曰,本館下番闕直,事甚未安,副校理李鍾運,副修撰申在植,旣有只推之命,竝卽牌招,以爲推移入直之地,何如?傳曰,允。
以慶尙監司李存秀狀啓,密陽等邑民家漂頹人物渰死事。傳于趙晉和曰,今觀狀啓,聞甚矜惻,元恤典外別加顧恤,壓死人如有生前身還布,竝蕩減事,分付。
鄭元容,以備邊司言啓曰,嶺南民接濟之資,不得不以關北·關東穀,移轉取用,故向以此筵稟後,關飭兩道道臣,使之優數備預,聞令卽發矣。見今秋序已闌,捧糴在卽,兩道當出穀物,酌量分數,預先行會,然後始可以如數措置,及期運送。關北交濟各穀二萬四千七百石,戶曹別置各穀二萬石,均廳甲戌錢作穀五千三百石零,關東則備局別會各穀一萬五千石,常平別倉各穀五千石,合七萬石,使之從便收捧,或運輸於近沿各倉,以爲更待知委,劃卽發送之地,何如?傳曰,允。
又以兵曹言啓曰,卽接北所衛將金星翼牒報,則光德門西邊內宮墻頹圮處,今已修築云。局出身晝察夜巡,依例停止之意,敢啓。傳曰,知道。
又以訓鍊都監言啓曰,因兵曹草記,光德門西邊內宮墻一間缺落處,今已畢築。晝察夜巡局出身,還入直所之意,敢啓。傳曰,知道。
又以禁衛營言啓曰,今八月十五日元陵幸行時,本營隨駕事,命下矣。新營則千摠元永麟,騎士將慶橚,哨官郭道行·金昌希,敎鍊官金振綱,騎士二十五人·工匠牙兵二十名,鷺梁牙兵十五名,兼別破陣二名,率領入直,南別營則哨官咸敬周,別騎衛二人,別破陣十名,率領入直,火藥庫則哨官鄭弼煥,別破陣八名,兼別破陣六名,率領入直,都城把守處則別騎衛趙擇柱,鄕軍二十名,率領守直之意,敢啓。傳曰,知道。
上在昌德宮。停常參·經筵。
自開東,至未時灑雨下雨,測雨器水深一寸。
李憲琦啓曰,大司憲未差,執義李東冕,掌令李麒峻,持平任文白呈辭,掌令康聖翊,持平李泰熙在外,監察茶時之意,敢啓。傳曰,知道。
傳于金敎根曰,禮房承旨,馳詣宗廟·永寧殿·永禧殿·景慕宮,奉審摘奸,受香諸處,一體奉審摘奸以來。
金銑啓曰,藥房提調·副提調,持湯劑來待矣。傳曰,封入。
李憲琦啓曰,大司諫尹羽烈,旣入闕中,不爲肅謝,直爲出去,事甚未安,推考,何如?傳曰,允。
又啓曰,判義禁沈象奎,由限已過,卽爲牌招,以爲開坐之地,何如?傳曰,允。
又啓曰,判義禁沈象奎牌不進推考傳旨,今方捧入,而開坐命下之後,如是違牌,事甚未安,更爲牌招,何如?傳曰,允。
以副校理李鍾運,副修撰申在植再牌不進罷職傳旨,傳于金敎根曰,只推。
金敎根啓曰,應敎·副校理一員未差,副應敎金箕殷,校理李鍾穆,修撰李瀅夏,副修撰李敬參·申在植差祭,校理曺錫正,修撰宋應圭在外,玉堂上下番俱空,事甚未安,副校理李鍾運,卽爲牌招入直之地,何如?傳曰,允。
又啓曰,別兼春秋申在植·李紀淵,旣有只推之命,竝卽牌招,何如?傳曰,允。
李憲琦啓曰,卽者刑曹郞廳來言,今十五日幸行時,本曹堂上一員,當爲隨駕,而判書洪義浩未肅拜,參判柳畊差祭,參議未差,無以隨駕云。未差之代,政官牌招,開政差出,以爲隨駕之地,何如?傳曰,允。
有政。吏批,判書李肇源受由,參判李好敏受由,參議徐有聞進,左承旨金敎根進,啓曰,判書李肇源,參判李好敏,竝受由在外,小臣獨政未安,何以爲之?敢稟。傳曰,只出緊任,以趙萬元爲大司憲,李光文爲刑曹參議,沈象奎爲右副賓客,左賓客單沈象奎,右賓客單徐榮輔,左副賓客單南公轍,右副賓客單朴宗來。
兵批,行判書朴宗來病,參判李龍秀病,參議鄭景祚入直進,參知李德升差祭,左副承旨鄭元容進,啓曰,兵批無緊窠,吏批無送西之人,無政事之意,敢啓。傳曰,知道。
鄭元容,以兵曹言啓曰,今此幸行時,左邊捕盜大將李海愚,以先廂大將隨駕,右邊捕盜大將申鴻周,禁軍別將隨駕矣。在前如此之時,有曾經捕將權察之例,今番則以留都御營大將李溏,回鑾間,左右邊竝令權察,何如?傳曰,允。
又啓曰,因兵曹草記,今此幸行時,左右邊捕盜大將,以御營大將,回鑾間權察事,允下矣。權察左右邊捕盜大將李溏,卽爲牌招聽傳敎,何如?傳曰,允。
金銑啓曰,明日大駕詣元陵入齋室後,王大妃殿·惠慶宮·嘉順宮問安,何承旨進去乎?敢稟。傳曰,同副承旨進去。
傳于鄭元容曰,明日出宮內門路,以協陽門爲之。
鄭元容,以兵曹言啓曰,文臣兼宣傳官韓用錡,時無職名,依例口傳付軍職之意,敢啓。傳曰,知道。
兵曹口傳政事,副司果單韓用錡。
鄭元容,以兵曹言啓曰,今月十七日,二內禁軍番次矣。該番將李栻遭故云。其代依承傳口傳擬入之意,敢啓。傳曰,知道。
兵曹口傳政事,以宋哲文爲內禁將。
鄭元容以扈衛廳留都大臣意啓曰,臣承命留都,一依兵曹啓下事目,率領扈衛軍官·軍士,今日申時量,結陣扈衛之意,敢啓。傳曰,知道。
上在昌德宮。停常參·經筵。
藥房提調金蓍根,副提調金銑啓曰,伏未審日間聖體若何,寢睡·水刺之節,何如?臣等率諸御醫趁早入診,詳察聖候爲宜。王大妃殿氣候,何如?惠慶宮氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。
王大妃殿·中宮殿·惠慶宮·嘉順宮,藥房口傳問安。答曰,知道。世子宮口傳問安。答曰,知悉。
大駕詣晝停所,入幄次後,內閣·政院·玉堂·藥房口傳問安。答曰,知道。世子宮,遣宮官問安。答曰,知道。仍詣元陵入齋室後,王大妃殿·惠慶宮·嘉順宮,遣承旨問安。答曰,知道。內閣·政院·玉堂·藥房·朝廷二品以上·六曹堂上口傳問安。答曰,知道。世子宮,遣宮官問安。答曰,知道。還詣晝停所,入幄次後,內閣·政院·玉堂·藥房口傳問安。答曰,知道。世子宮,遣宮官問安。答曰,知道。還內後,內閣·政院·玉堂·藥房·朝廷二品以上·六曹堂上口傳問安。答曰,知道。
鄭元容啓曰,備邊司郞廳來言,今日賓廳日次,而元陵幸行相値,不得來會云矣,敢啓。傳曰,知道。
金銑啓曰,藥房三提調,持湯劑來待矣。傳曰,封入。
以副校理李鍾運牌不進罷職傳旨,傳于金敎根曰,只推。
柳鼎養啓曰,臣以王大妃殿·惠慶宮·嘉順宮問安,進去下直之意,敢啓。傳曰,知道。
李憲琦啓曰,卽者義禁府都事來言,今此幸行敎是時,駕側鳴錚罪人朴潤大等九人,移送秋曹云矣,敢啓。傳曰,知道。
金敎根,以奎章閣言啓曰,景慕宮望廟樓,今望奉審無頉之意,敢啓。傳曰,知道。
兵曹,今八月十五日大駕自晝停所詣陵所時軍令,初吹辰正一刻,二吹辰正二刻,三吹辰正三刻,自晝停所還宮時軍令,初吹未初一刻,二吹未初二刻,三吹未初三刻。
甲戌八月十五日卯時,大駕詣元陵。親祭幸行入侍時,行都承旨金銑,左承旨金敎根,右承旨趙晉和,左副承旨鄭元容,右副承旨李憲琦,同副承旨柳鼎養,記事官李羲肇·李驥秀,記注官柳可均·李昌瑞,檢校提學金祖淳,提學徐榮輔,直提學金履喬,檢校直閣徐俊輔·李光文·鄭元容以次侍立訖。鼓三嚴,通禮跪啓外辦。上具戎服,乘駕轎出宣化門。藥房提調金蓍根,副提調金銑進前奏曰,侵曉勞動,聖體,若何?上曰,一樣矣。蓍根曰,都提調爲湯劑監煎,先詣陵所,故不得陪進矣。仍出協陽〈門〉·肅章〈門〉·進善〈門〉·敦化門,至宗廟前路。下轎而過,還御出興仁之門,宣傳官稟鑼鼓擧行,至東關王廟後,低轎而過,至沙阿里幄次前駐轎。進御米飮少許,進發過雨裝峴,至廟洞晝停所,入幄次少選。兵曹判書朴宗來進軍令命下,初吹辰正一刻,二吹辰正二刻,三吹辰正三刻,上出幄次,乘轎進發,過忘憂峴喸古介,至元陵洞口外。宣傳官稟鳴金三下鑼鼓止,下轎乘輿,至齋室門,降輿入齋室,時至,通禮啓外辦。上改具翼善冠·黲袍·烏犀帶。出乘輿至紅箭門外,降輿詣板位,行四拜禮,仍詣陵上奉審,承史閣臣及陵司,以次陪從。仍詣碑閣奉審,還詣階上板位,行四拜禮,贊禮前導詣尊所西向立,近侍酌酒。仍詣神位前三上香,執酌獻酌,少退跪,大祝副修撰申在植跪讀祝文訖。上降復位,亞獻官領議政金載瓚,終獻官右議政金思穆,以次行禮如儀訖。上行四拜禮,在位諸臣竝行四拜禮,上仍詣望燎位望燎,奏禮畢,上步出紅箭門乘輿。載瓚·思穆進前奏曰,親祼禮成,聖慕克伸,勞動之中,聖體,若何?上曰,無損矣。命書傳敎曰,都承旨·右承旨,分詣健元陵·顯陵·穆陵·徽陵·崇陵·惠陵,奉審摘奸以來。又命還入齋室後,問安勿爲之事。出駕敎還入齋室,元容以還宮時刻單子入稟。上曰,三嚴爲之,鼓三嚴,通禮啓外辦。上改具戎服,出乘輿,命百官揷羽事。自陵洞口,至興仁門外捧上言事。京畿監司率各務差使員,晝停所待令事。竝出駕敎至洞口降輿乘轎,進發至晝停所,下轎入幄次。命京畿監司率差使員入侍,左副承旨鄭元容,記事官李驥秀,記注官李昌瑞·林景祚,與京畿監司朴宗薰,一路都差使員地方官楊州牧使洪大淵,道路橋梁差使員坡州牧使柳漢源,出宮傳語差使員麻田郡守申顯祿,還宮傳語差使員陰竹縣監安在述,小松橋差使員抱川縣監尹大東,火巢外差使員永平縣監李九會,日傘奉持差使員桃源察訪朴惟儉,待令馬差使員慶安察訪吉顯範,偕入進伏。上命奏職姓名,宗薰以下奏對訖。命退,諸臣竝退出。上敎曰,軍兵食代,已爲之乎?元容曰,已爲之矣。宗來進軍令命下,初吹未初一刻,二吹未初二刻,三吹未初三刻。上出乘轎進發,未及小松橋,元容以分內局提調南公轍殿宮承候狀啓,讀奏於轎前。上曰,原本差備入之。仍進發至沙阿里幄次前,駐轎進御米飮,至東關王廟後,低轎而過,命左承旨馳詣東關王廟,奉審以來事。出駕敎入興仁之門,至宗廟前路,下轎而過,還御至敦化門外,命解嚴。入敦化門·進善〈門〉·肅章〈門〉·協陽〈門〉·宣化門還內。王大妃殿進御加味六君子湯,依前方五貼製入事,惠慶宮進服芎夏君子湯,依前方五貼製入事。竝出榻敎諸臣以次退出。
上在昌德宮。停常參·經筵。
開東下霜。
大殿·王大妃殿·中宮殿·惠慶宮·嘉順宮·內閣·政院·玉堂·藥房翌日口傳問安。答曰,知道。世子宮口傳問安。答曰,知悉。
大殿,朝廷二品以上·六曹堂上翌日口傳問安。答曰,知道。
藥房都提調金思穆,提調金蓍根,副提調金銑啓曰,祗謁仙寢,聖慕克伸,回鑾萬安,勞動旣多,伏未審夜間聖體若何,寢睡·水刺之節,何如?臣等率諸御醫趁早入診,詳察聖候爲宜。王大妃殿氣候,何如?惠慶宮氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。
王大妃殿·中宮殿·惠慶宮·嘉順宮,藥房口傳問安。答曰,知道。世子宮口傳問安。答曰,知悉。
李憲琦啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
金敎根啓曰,明日·再明日崇陵忌辰祭齋戒正日相値,視事頉稟之意,敢啓。傳曰,知道。
傳于金銑曰,藥房入侍,大臣·閣臣同爲入侍。
備忘記,淸州營將李商一下直,長弓一張·長箭一部·片箭一部·筒兒一箇賜給。
金銑啓曰,藥房三提調,持湯劑來待矣。傳曰,封入。
李憲琦啓曰,時囚滯囚,已至多日,尙未議處,事甚未安,判義禁沈象奎,卽爲牌招,以爲開坐之地,何如?傳曰,允。
以別兼春秋申在植·李紀淵牌不進罷職傳旨,傳于金敎根曰,只推。
金敎根啓曰,別兼春秋申在植·李紀淵,旣有只推之命,竝更牌招,以爲會圈之地,何如?傳曰,允。
注書李羲肇病,代以鄭知容爲假注書。
傳于金敎根曰,元陵親祭時,亞獻官領議政金載瓚,終獻官右議政金思穆,各虎皮一令賜給,贊禮禮曹判書金蓍根,鹿皮一令賜給,禮房承旨金敎根,執禮司僕寺正金,大祝副修撰申在植,左通禮韓耆裕,右通禮閔德基,竝加資,典祀官奉常寺正鄭度采,兒馬一匹賜給,執尊執義李東冕,齋郞兵曹正郞朴台壽,祝史副司果李紀淵,祭監監察柳之翊·李光一,各上弦弓一張賜給,本陵別檢金基周,參奉宋明圭,竝陞六,事知首守僕帖加,其餘守僕守護軍等,令該曹考例施賞。
傳于李憲琦曰,贈領議政奉祀孫崔弘德,守門將除授。
李憲琦啓曰,判義禁沈象奎牌不進推考傳旨,今方捧入,而開坐命下,如是違牌,事甚未安,更爲牌招,何如?傳曰,允。
大司諫尹羽烈啓曰,臣庸愚巽劣,本不近似於淸朝耳目之任,況此諫長,責任尤重,豈有一分堪承之望?而日前恩除,出於夢想,惶懍靡措,而今於召牌之下,怵畏義分,雖不得不冒沒出肅,而第臣於合啓中,有私義之不可聯參者,在前如臣情地者,輒皆以此引避,擧蒙體諒。今臣處義,亦無異同,且今聲討方張,言責重任,不可虛縻,而連値齋日,今始來避,悚恧冞增,其何敢一日蹲冒於臺次乎?請命遞斥臣職。答曰,依啓。
金敎根,以侍講院言啓曰,說書尹豐烈,連日入直,身病猝重,纔已出去矣,下番闕直,事甚未安。司書李敎源,方在拿處中,兼司書李晉淵,卽爲牌招,以爲入直之地,何如?傳曰,允。
李憲琦啓曰,大司憲趙萬元,掌令康聖翊,持平李泰熙在外,執義李東冕,掌令李麒峻,持平任文白牌不進,監察茶時之意,敢啓。傳曰,知道。
以執義李東冕,掌令李麒峻,持平任文白,司諫具康,正言李基承牌不進罷職傳旨,傳于李憲琦曰,只推。
以別兼春秋申在植·李紀淵牌不進罷職傳旨,傳于金敎根曰,只推。
以兼司書李晉淵牌不進罷職傳旨,傳于金敎根曰,只推。
李憲琦啓曰,今此京外上言九十四張內·三十九張,以猥濫拔去,五十五張,分下各該司次,捧入之意,敢啓。傳曰,知道。
金敎根啓曰,吏曹郞廳來言,臺諫有闕,政事,取稟。傳曰,明日待開門,政官牌招開政。
李憲琦,以兵曹言啓曰,今八月十七日武臣堂上朔試射日次,而以國忌齋戒相値,不得爲之之意,敢啓。傳曰,知道。
又以兵曹言啓曰,新除授原州僉使吳準常,與南虞候李光錫,有親査應避之嫌,法不當赴任,呈狀乞遞,依法典改差。黃海監營中軍金最行,身病沈重,時月之內,萬無赴任之望,呈狀乞遞,實病旣如此,則不可强令赴任,罷黜,何如?傳曰,允。
又以兵曹言啓曰,今番幸行時,隨駕將校軍兵各差備等犒饋,依定奪,以乾物分給之意,敢啓。傳曰,知道。
又以訓鍊都監言啓曰,今番幸行時,隨駕將校軍兵及武藝別監等犒饋,依定奪,以乾物磨鍊分給之意,敢啓。傳曰,知道。
又以禁衛營言啓曰,隨駕本營將官將校軍兵等處,依定奪,乾犒饋磨鍊分給之意,敢啓。傳曰,知道。
又以御營廳言啓曰,隨駕駕前別抄及將校軍兵等處,依定奪,乾犒饋磨鍊分給之意,敢啓。傳曰,知道。
又以摠戎廳言啓曰,今番元陵幸行時,隨駕將校軍兵等處,乾犒饋,依定奪磨鍊分給之意,敢啓。傳曰,知道。
又以禁衛營言啓曰,本營字內九嶷峰東邊體城三間許頹圮處,今八月十七日始役改築之意,敢啓。傳曰,知道。
甲戌八月十六日辰時,上御熙政堂。藥房入侍,大臣·閣臣承候同爲入侍時,都提調金思穆,提調金蓍根,副提調金銑,記事官李羲肇,記注官朴思彦·柳可均,左議政韓用龜,直提學金履喬,檢校直閣徐俊輔·李光文·鄭元容,檢校待敎朴宗薰·李鶴秀以次進伏。別待令戶曹參議洪旭浩,司饔主簿權以中,長興主簿李命運,醫官吳千根以次進伏楹外訖。用龜等曰,展謁仙寢,伏想聖慕如新,日候頗佳,回鑾萬安,下情欣幸,而風氣過涼,勞動之餘,聖體,若何?上曰,一樣。而各殿宮氣候亦一樣矣。仍命醫官入診,旭浩·以中以次診候訖。退伏奏曰,脈候調均矣。蓍根曰,藥蟹,待成熟後依例入之。上曰,唯。命退,諸臣退出。
上在昌德宮。停常參·經筵。
李憲琦啓曰,大司憲趙萬元,掌令康聖翊,持平李泰熙在外,執義李東冕,掌令李麒峻,持平任文白呈辭,監察茶時之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,來二十一日朝參日次,而宣陵忌辰祭齋戒相値,頉稟之意,敢啓。傳曰,知道。
金敎根啓曰,來二十一日輪對日次,而宣陵忌辰祭齋戒相値,頉稟之意,敢啓。傳曰,知道。
又啓曰,左副承旨鄭元容,今日不爲仕進,卽爲牌招,何如?傳曰,允。
又啓曰,藥房提調,持湯劑來待矣。傳曰,封入。
李憲琦啓曰,卽者刑曹郞廳來言,擊錚罪人等捧供,不得過三日事。曾有定式,而判書洪義浩未肅拜,次堂例不得擧行云,判書卽爲牌招,何如?傳曰,允。
又啓曰,刑曹判書洪義浩牌不進推考傳旨,今方捧入,而捧供命下之後,如是違牌,事甚未安,更爲牌招,何如?傳曰,允。
又啓曰,刑曹判書洪義浩再牌不進推考傳旨,今方捧入,而捧供命下之後,如是違牌,不卽承膺,事甚未安,所當更請牌招,而係是一日三牌,何以爲之?敢稟。傳曰,更爲牌招。
金敎根啓曰,翰圈命下,已過屢月,尙未擧行,事甚未安。別兼春秋申在植,旣已陞資,前別兼春秋洪敬謨,令該曹依例口傳單付,以爲備員會圈之地,何如?傳曰,允。
吏曹口傳政事,別兼春秋單洪敬謨。
金敎根啓曰,別兼春秋洪敬謨·李紀淵,竝卽牌招,以爲會圈之地,何如?傳曰,允。
注書李驥秀病,代以崔浩人爲假注書。
李憲琦啓曰,假注書崔浩人,時無職名,令該曹依例付軍職,冠帶常仕,何如?傳曰,允。
以左副承旨鄭元容牌不進罷職傳旨,傳于金敎根曰,只推。
李憲琦啓曰,獻納李羲發,正言洪光一,下諭後過限不上來,依定式遞差傳旨及禁推傳旨,捧入之意,敢啓。傳曰,知道。
又啓曰,判義禁沈象奎再牌不進推考傳旨,今方捧入,而開坐命下,已至多日,連事違召,無意承膺,事體所在,極爲未安,所當更請牌招,而係是一日三牌,何以爲之?敢稟。傳曰,許遞。今日政差出,勿拘齋日,令次堂開坐。
又啓曰,卽者義禁府都事來言,時囚議處,勿拘齋日,令次堂開坐事命下,而知義禁林漢浩,呈辭受由,同義禁金魯敬·尹魯東,俱有身病,不得開坐云。同義禁金魯敬·尹魯東,竝卽牌招,以爲開坐之地,何如?傳曰,允。
有政。吏批,判書李肇源,參判李好敏,竝受由,參議徐有聞進,右承旨趙晉和進,啓曰,判書李肇源,參判李好敏,竝受由在外,小臣獨政未安,何以爲之?敢稟。傳曰,只出緊任,以金履載爲大司諫,鄭時善爲獻納,姜斗煥爲正言,朴崙壽爲判義禁,宋明圭爲敦寧主簿,李鍾穆爲書狀,戶曹正郞李翼榮仍任事承傳,左承旨金敎根今加嘉善,司僕正金,副修撰申在植,左通禮韓耆裕,右通禮閔德基,以上今加通政加資事承傳,林處鎭爲副修撰。
李憲琦啓曰,同義禁金魯敬·尹魯東牌不進推考傳旨,今方捧入,而議處命下之後,如是違牌,事甚未安,更爲牌招,新除授判義禁朴崙壽,一體牌招,以爲開坐之地,何如?傳曰,允。
兵批,判書朴宗來,參判李龍秀病,參議鄭景祚病,參知李德升入直進,右副承旨李憲琦進,同知李光福,僉知李祉膺·金星翼·金亨倜,守門將崔弘德,副護軍尹羽烈·金·申在植·韓耆裕·閔德基·李春英·吳準常,副司直李羲發,副司果洪光一·金基周·林鶴聞,副司正崔浩人,竝單付。
以前獻納李羲發,前正言洪光一禁推傳旨,傳于李憲琦曰,分揀。
金敎根,以弘文館言啓曰,本館下番闕直,事甚未安,副修撰李敬參,卽爲牌招入直,何如?傳曰,允。
以副修撰李敬參牌不進罷職傳旨,傳于金敎根曰,只推。
以慶尙監司李存秀狀啓,進上山藥,限內不得封進,惶恐待罪事,傳于金敎根曰,勿待罪事,回諭。
金敎根,以吏曹言啓曰,元陵親祭時大祝副修撰申在植加資事,命下矣。雖已資窮,未經準職,何以爲之?敢稟。傳曰,勿拘。
又以奉常寺都提調·提調意啓曰,祭享所用秋等中脯,依定式今八月十七日始造之意,敢啓。傳曰,知道。
李憲琦,以備邊司言啓曰,卽見京畿監司狀啓,則以爲本道儒生公都會及選武軍官等都試,當爲設行,而災歲擧子之裹糧往來,有不可不念,竝爲退行於來秋事,請令廟堂稟處矣。都會都試之許令退行,蓋軫災歲赴試之弊也,頃已許施於嶺南,今亦依所請,使之竝待明秋退行,何如?傳曰,允。
又以備邊司言啓曰,卽見禮曹粘目,則枚擧東萊府使洪秀晩狀啓,以爲裁判差倭,以公作米退限事出來,而年限已盡,又此請退,事極痛駭,嚴加責諭,接待一款,依已例許施事。令該曹稟處爲辭,而前後裁判出來者,勿論所幹之何事,如許接待,已有前例,而事係邊情,請令廟堂稟處矣。公作米之托有已例,又請退限者,誠極痛駭,事當另加嚴責,卽爲退送,而今乃無難登聞,上煩朝廷者,本邑事亦萬萬未安。更以年限已過,今不可又爲移易之意,多般責諭,使之斯速入去,至於裁判許接,旣有恒式,接待與禮單等節,分付該曹及該府,照例擧行,何如?傳曰,允。
又以兵曹言啓曰,今番幸行時,隨駕內吹螺赤金宗燁等三十名,龍虎營兼內吹李順喆等十名,招搖旗手金敬大等五名,駕後禁軍旗手孫仁郁等二名處,謹依判下成冊,木各一疋施賞之意,敢啓。傳曰,知道。
又以禁衛營言啓曰,謹依成冊啓下,御前前排牢子崔長孫等三十名,巡令手陰仁國等二十八名,各木一疋,信箭手金德秋等二名,挾馬旗手金生麗等十二名,各木二疋,招搖旗手朴枝蕃等五名,各木一疋施賞之意,敢啓。傳曰,知道。
又以御營廳言啓曰,謹依判下,挾馬軍牢子六名,巡令手六名,信箭手二名等處,各木二疋,前排牢子三十名,巡令手二十八名,招搖旗手五名,駕前別抄旗手二名等處,各木一疋施賞之意,敢啓。傳曰,知道。
又以摠戎廳言啓曰,謹依成冊啓下,招搖旗次知敎鍊官浪大順,吹打手次知敎鍊官李秀民,各內下弓矢一部施賞,招搖旗手金成寬等五名,吹打手洪仁得等二十九名,各木一疋施賞之意,敢啓。傳曰,知道。
領議政金載瓚箚曰,伏以宸慕克伸於拜陵,輿情胥悅於瞻旄,鑾輅穩旋,玉體冞康,臣於陪扈之餘,益切歡祝之忱。臣伏見昨下傳敎,以臣有亞獻之勞,至承皐比之賜。噫,太歲起霜露之感,仙寢薦蘋蘩之禮,凡在執事者,孰不奔走愴喜,而況臣躬襯薰蒿,手奠罍爵,三侑告成,百僚與榮,已非涯分之所自期,而乃以罔功之賞,有若酬勞之典,臣心惶愧,益無所容。臣固知歲回舊甲,聖懷有倍於他年,禮行今日,恩齎特出於常格,而竊念賞功之政,聖朝攸愼,濫施則乖嚬笑之義,冒承則傷辭受之節,自顧義分,無望承領,玆敢猥陳微衷。伏乞亟收成命,使恩典無褻,賤分得伸,不勝幸甚。取進止。答曰,省箚具悉卿懇。卿其勿辭,安心領受。仍傳于金敎根曰,此批答,遣史官傳諭于領議政。
右議政金思穆箚曰,伏以歲甲再周於虹渚,芬苾載薦於珠邱,宸慕冞增於羹墻,輿情普切於於戲,日吉辰良,百靈衛護,鑾蹕穩旋,聖體益康,區區歡忭,不但瞻旄之喜而已。仍伏念臣以三朝舊物,白首不死,叨參是日之班,駿奔盥薦之列,瞻望梧雲,愴昔榮今,實不禁感涕之無從。顧今逮事舊臣,存者無幾,而臣乃以名忝獻官之故,特蒙皐比之錫,陪扈伸誠,在分已幸,夤緣受賞,於心何安?玆敢略控短箚,冒陳微懇。伏乞特許收還,俾恩典無屑,不勝幸甚。取進止。答曰,省箚具悉卿懇。卿其勿辭,安心領受。仍傳于金敎根曰,此批答,遣史官傳諭于右議政。
上在昌德宮。停常參·經筵。
李憲琦啓曰,玉堂備員間,視事頉稟之意,敢啓。傳曰,知道。
又啓曰,大司憲趙萬元,掌令康聖翊,持平李泰熙在外,執義李東冕,掌令李麒峻,持平任文白呈辭,監察茶時之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
趙晉和啓曰,左副承旨鄭元容,今日不爲仕進,卽爲牌招,何如?傳曰,允。
金銑啓曰,藥房提調·副提調,持湯劑來待矣。傳曰,封入。
趙晉和啓曰,卽者工曹郞廳來言,明日宗廟修改時,本曹判書,當爲進參,而行判書朴宗慶服制,次堂例不得擧行,何以爲之?敢稟。傳曰,次堂擧行。
以左副承旨鄭元容牌不進罷職傳旨,傳于趙晉和曰,只推。
李憲琦啓曰,判義禁朴崙壽牌不進推考傳旨,及同義禁金魯敬·尹魯東再牌不進推考傳旨,今方捧入,而議處命下之後,如是違牌,不卽承膺,揆以事體,萬萬未安。判義禁朴崙壽,更爲牌招,同義禁金魯敬·尹魯東,所當更請牌招,而係是一日三牌,何以爲之?敢稟。傳曰,更爲牌招。
又啓曰,判義禁朴崙壽,同義禁金魯敬·尹魯東牌不進推考傳旨,今方捧入,而開坐命下之後,連事違牌,無意承膺,事體所在,誠甚未安,更爲牌招,何如?傳曰,允。
又啓曰,刑曹判書洪義浩三牌不進推考傳旨,今方捧入,而捧供命下之後,一向違召,不卽承膺,事體所在,誠甚未安,所當更請牌招,而係是一日四牌,何以爲之?敢稟。傳曰,更爲牌招。
李憲琦,以弘文館言啓曰,本館下番闕直,事甚未安,副修撰李敬參,旣有只推之命,卽爲牌招入直,何如?傳曰,允。
以別兼春秋洪敬謨·李紀淵牌不進罷職傳旨,傳于李憲琦曰,只推。
李憲琦啓曰,別兼春秋洪敬謨·李紀淵,旣有只推之命,竝卽牌招,以爲會圈之地,何如?傳曰,允。
以副修撰李敬參牌不進罷職傳旨,傳于李憲琦曰,只推。
李憲琦啓曰,訓鍊大將李海愚,以本營習陣事,明日鷺梁出去矣,兼帶左邊捕盜大將命召及大將牌·傳令牌,何以爲之?敢稟。傳曰,仍佩往來。
趙晉和,以宣惠廳言啓曰,翊衛司翊贊權太應,本廳郞廳差下矣,本廳事務繁劇,勢難兼察,所帶本職許遞,仍令該曹,口傳付軍職,使之專意本廳之任,何如?傳曰,允。
兵曹口傳政事,副司果單權太應。
李憲琦,以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
又以訓鍊都監言啓曰,本局分授都城白岳山東邊第一城廊近處體城六間許頹圮處,今八月十九日爲始,改築之意,敢啓。傳曰,知道。
又以禁衛營言啓曰,謹依啓下成冊,本營兼內吹李鳳燁等十一名處,各木一疋施賞之意,敢啓。傳曰,知道。
又以御營廳言啓曰,謹依判下,本廳兼內吹十一名等處,各木一疋施賞之意,敢啓。傳曰,知道。
又以訓鍊都監言啓曰,謹依啓下成冊,今番幸行時隨駕本局兼內吹十二名處,各木綿一疋施賞之意,敢啓。傳曰,知道。
上在昌德宮。停常參·經筵。
李憲琦啓曰,合辭方張之時,兩司無詣臺之員,事甚未安。除在外外,未肅拜·呈告人員,竝卽牌招,何如?傳曰,允。
備忘記,鎭東萬戶金守光下直,長弓一張,長箭一部,片箭一部,筒兒賜給。
金銑啓曰,藥房提調·副提調,持湯劑來待矣。傳曰,封入。
李憲琦啓曰,判義禁朴崙壽,同義禁金魯敬·尹魯東再牌不進推考傳旨,今方捧入,而開坐命下之後,連事違召,無意承膺,揆以事體,萬萬未安。所當更請牌招,而係是一日三牌,何以爲之?敢稟。傳曰,令次堂郞爲開坐。
又啓曰,卽者義禁府都事來言,時囚議處,令次堂郞爲開坐事命下,宣川幼學方五相等上言,亦當回啓,而判義禁朴崙壽受由,知義禁林漢浩呈辭受由,同義禁金魯敬·尹魯東俱有身病,不得擧行云,同義禁竝卽牌招,以爲開坐之地,何如?傳曰,允。
以別兼春秋洪敬謨·李紀淵牌不進罷職傳旨,傳于趙晉和曰,只推。
趙晉和啓曰,別兼春秋洪敬謨·李紀淵,旣有只推之命,竝卽牌招,以爲會圈之地,何如?傳曰,允。
大司諫金履載啓曰,臣之庸愚,本不合於淸朝諫議之任,而恩除遽降,召牌儼臨,怵畏義分,章皇出肅。第臣於合啓中,有區區私義之不可冒參者,前叨見職,以此引避,特蒙恩遞,到今處義,宜無異同,以此情踪,其何可一刻晏然於臺次乎?請命遞斥臣職。答曰,依啓。
李憲琦啓曰,大司憲趙萬元,掌令康聖翊,持平李泰熙在外,執義李東冕,掌令李麒峻,持平任文白牌不進,監察茶時之意,敢啓。傳曰,知道。
以執義李東冕,掌令李麒峻,持平任文白,司諫具康,正言李基承牌不進罷職傳旨,傳于趙晉和曰,只推。
以別兼春秋李紀淵牌不進罷職傳旨,傳于趙晉和曰,只推。
趙晉和,以弘文館言啓曰,本館下番闕直,事甚未安。副修撰李敬參,旣有只推之命,與副應敎金箕殷,副校理李鍾運,竝卽牌招,以爲推移入直之地,何如?傳曰,允。
以副應敎金箕殷,副校理李鍾運,副修撰李敬參牌不進罷職傳旨,傳于趙晉和曰,只推。
李憲琦啓曰,明日次對,兩司當爲進參,除在外外,呈告人員,竝待開門牌招,何如?傳曰,允。
又以都摠府言啓曰,副摠管尹益烈,以漢城府右尹,本府坐起,晝仕出去之意,敢啓。傳曰,知道。
趙晉和,以內醫院都提調·提調意啓曰,趙宗翊,議藥同參差下事,命下矣。令該曹口傳付軍職,冠帶常仕,何如?傳曰,允。
又以成均館大司成意啓曰,文廟守僕,依宗·社守僕例試才啓下事,曾有定式矣。守僕鄭繼參汰去,代以事知守僕試才抄擇,備三望受點次,別單書入之意,敢啓。傳曰,知道。
李憲琦,以義禁府言啓曰,卽接月令醫員金有三手本,則時囚罪人閔師膺,寒痰衝上,呼吸喘促,徐孺修下痢頻數,咳喘氣急,南陽進單蛾喉閉,水漿不下,鄭在中血痢無數,食飮全却,俱有難保之慮云。罪人病勢如此,則一邊保放,一邊草記,曾有定式矣。閔師膺·徐孺修·南陽進·鄭在中,竝姑保放之意,敢啓。傳曰,知道。
又以義禁府言啓曰,陽智前縣監李是釬,下去水原地云,故發遣府羅將拿來事,草記批旨內,待待命拿囚事命下,而卽爲就囚之意,知委該道矣。卽接京畿監司朴宗薰牒報,則李是釬今七月二十四日,已爲身故云,罪名勿論,何如?傳曰,允。
判義禁朴崙壽疏曰,伏以太歲重回於舊甲,聖慕克伸於仙寢,天日淸和,鑾蹕穩旋,霜露起感,玉體冞康,下情慶忭,中外惟均。念臣適於此時,素患風痺之症,挾感越添,半體癱瘓,數旬危篤,風火上升,頭面外烘,疼痛不堪,如受亂剌,房闥之內,按住不得,鍼焫迭試,苦無分效,未遂瞻旄之願,竟阻起居之列,義分全虧,生不如死。玆際伏奉金吾除旨,聖念特軫於滯囚,召牌屢煩於提飭,目下賤疾,苟有一分可强之勢,則敢不竭蹶趨承而宛轉床玆,蠢動無望,玆敢略控短籲,仰干崇嚴。伏乞聖慈,亟賜變通,以幸公私,千萬幸甚。臣無任屛營祈懇之至,謹眛死以聞。答曰,省疏具悉。卿其勿辭,調理行公。
行左承旨金敎根上疏曰,伏以聖祖之寶甲重屆,追慕倍切,仙寢之享禮親行,孝思克伸,凡在瞻聆,孰不欽仰?仍伏念臣猥以微末之蹤,獲忝近密之列,陪扈於儀衛之間,周旋於祼薦之地,榮已極矣,分已足矣,不意亞卿恩資,忽下於千萬夢想之外。聖念雖出於志感,殊典實愧於罔功,況臣本末長短,卽我殿下所嘗俯燭,以人器則至空疎也,以才職則至愚鹵也。徒藉先蔭,濫廁周行,通籍十年之內,滾到下大夫之列,世所稱淸官美職,無不歷揚,尋常兢懼,若隕于谷,今者所叨之恩典,卽古人所謂命德之器也。雖使才器之百倍於臣者,猶思逡巡退縮,臣是何人?乃敢若固有之,揚揚冒膺,重貽續貂之譏,而不顧負乘之戒哉?玆敢披瀝衷悃,短章自列,伏願聖明,諒臣情之非出飾讓,念賞典之不宜濫授,將臣所被誤恩,亟加收還,以重公器,以安私分,不勝幸甚。臣無任屛營祈懇之至,謹眛死以聞。答曰,省疏具悉。卿其勿辭行公。
上在昌德宮。停常參·經筵。
藥房都提調金思穆,提調金蓍根,副提調金銑啓曰,伏未審日間聖體若何,寢睡·水刺之節,何如?臣等率諸御醫趁早入診,詳察聖候爲宜。王大妃殿氣候,何如?惠慶宮氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。
王大妃殿·中宮殿·惠慶宮·嘉順宮,藥房口傳問安。答曰,知道。
世子宮,藥房口傳問安。答曰,知悉。
李憲琦啓曰,大司憲趙萬元,掌令康聖翊,持平李泰熙在外,執義李東冕,掌令李麒峻,持平任文白牌不進,監察茶時之意,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
金敎根啓曰,左副承旨鄭元容,今日不爲仕進,卽爲牌招,何如?傳曰,允。
傳于李憲琦曰,大臣·備局堂上引見。
李憲琦啓曰,同義禁金魯敬·尹魯東牌不進推考傳旨,今方捧入,而開坐命下之後,如是違牌,事甚未安,更爲牌招,何如?傳曰,允。
金敎根啓曰,吏曹郞廳來言,臺諫有闕,政事,取稟。傳曰,當日爲之。
又啓曰,假注書崔浩人,身病猝重,勢難察任,今姑改差,何如?傳曰,允。
崔浩人改差,代以金道喜爲假注書。
傳于金敎根曰,翰圈都堂爲之。
金敎根啓曰,翰圈都堂爲之事命下,而弘文提學李肇源在外,藝文提學南公轍受由,何以爲之?敢稟。傳曰,竝許遞,前望單子入之。
弘文提學·藝文提學前望單子入之,弘文提學金啓洛,藝文提學李相璜落點。
金敎根啓曰,翰圈都堂爲之事,命下矣。領監事館閣堂上,命招,何如?傳曰,允。
傳于金敎根曰,領監事更爲命招。
金敎根啓曰,奎章閣提學徐榮輔·南公轍,直提學金履喬,弘文提學金啓洛,藝文提學李相璜,知春秋朴崙壽,同春秋金履喬牌不進推考傳旨,今方捧入,而都堂會圈命下之後,如是違牌,事甚未安,更爲牌招,以爲會圈之地,何如?傳曰,允。
行左承旨金敎根,右副承旨李憲琦啓曰,臣等卽伏見傳敎下者,有罪人商輅罪名蕩滌之命,相顧愕眙,實不勝憂歎之至。噫,商輅之負犯至重,丹書昭載,則其子之犯蹕鳴冤,已極無嚴,而乃有特敎伸雪之命,殿下何爲此萬萬過中之擧乎?義理由是而隳壞,隄防由是而潰決,豈不大可懼哉?臣等職在惟允,忠憤倍激,玆敢冒控聯籲。伏乞亟寢成命焉,惶恐敢啓。答曰,但此伸雪,卽先朝聖意,予豈不知乎?勿爲爭執。
傳于李憲琦曰,政院則傳敎頒布,固是當然,而豈敢還入乎?當該承旨,從重推考,卽爲擧行。
金道喜有頉,代以南履懋爲假注書。
以左副承旨鄭元容牌不進罷職傳旨,傳于金敎根曰,只推。
以副應敎金箕殷,副校理李鍾運,副修撰李敬參牌不進罷職傳旨,傳于金敎根曰,只推。
金敎根,以弘文館言啓曰,本館下番闕直,事甚未安。副應敎金箕殷,副校理李鍾運,副修撰李敬參,旣有只推之命,竝卽牌招,以爲推移入直之地,何如?傳曰,允。
傳于金敎根曰,見窠皆令差出。
有政。吏批,判書李肇源,參判李好敏,竝受由在外,參議徐有聞進,右副承旨李憲琦進,啓曰,判書李肇源,參判李好敏,竝受由在外,小臣獨政未安,何以爲之?敢稟。傳曰,只出緊任,以宋祥濂爲大司諫,李晉淵爲副校理,李東煥爲左通禮,柳遠鳴爲右通禮,金敎根爲同春秋,鄭耕愚爲儀賓都事,鄭鴻慶爲元陵別檢,徐秉淳爲參奉,李肇源爲掌樂提調,徐有素爲順天府使,洪敬謨爲檢詳,兼掌令單李鍾穆。再政。以李憲周爲景慕宮令。
兵批,行判書朴宗來病,參判李龍秀受由,參議鄭景祚入直進,參知李德升病,行左承旨金敎根進,同知柳華源,僉知郭鎭垕,護軍徐春輔,副護軍金履載。
金敎根啓曰,新除授同春秋金敎根,一體牌招,以爲會圈之地,何如?傳曰,允。
以執義李東冕,掌令李麒峻,持平任文白,司諫具康,正言李基承牌不進罷職傳旨,傳于李憲琦曰,只推。
以全羅兵使尹郁烈狀啓,羅州右營將李圭男,因病曠闕,不得已罷黜事。傳于李憲琦曰,令該曹口傳差出,催促下送。
金敎根,以吏曹言啓曰,檢詳薦狀,纔已啓下臣曹矣。其中洪敬謨,方在罷散中,且前任松禾縣監,解由未出,何以爲之?敢稟。傳曰,敍用勿拘。
又以弘文館言啓曰,新除授副修撰林處鎭,時在忠淸道石城地,經筵入番事緊,請斯速乘馹上來事,下諭。答曰,依啓。
李憲琦,以都摠府言啓曰,副摠管白東運,以文臣朔試射試官,慕華館晝仕出去之意,敢啓。傳曰,知道。
又以兵曹言啓曰,京畿長湍幼學禹昌述等上言,啓下臣曹,而限內雖爲現身,戶口不爲待令,有違格例,依定式勿施,何如?傳曰,允。
又以兵曹言啓曰,羽林衛將趙運永,身病猝重,勢難供職,呈狀乞遞,領軍之將,不可久曠,改差,何如?傳曰,允。
又以兵曹言啓曰,禁·御兩營嶺南上番軍,限明年停番,而來九月當次禁衛軍,先爲停番矣。依己巳年例,建陽門·銅龍門入直禁御鄕軍九十名,代以御營鄕軍五十名,集春營入直軍四十名,姑令入直,而西營入直禁衛軍四十名,集春營入直御營軍四十名代,竝令訓局軍替直之意,分付,何如?傳曰,允。
同義禁金魯敬·尹魯東聯名疏曰,伏以仙寢祇謁,聖慕克伸於霜露,鑾蹕穩旋,群情欣瞻於羽旄,區區忭祝,中外惟均。仍伏念,臣等俱以無似,猥玷王府之任,循例捧供,黽勉擧行,亦屢矣。至若議處照律,除非首堂,則不敢冒當者,誠以議讞之法,事體截嚴,有非次堂之所可代斲,而乃者擧行之命。今已歷日,庚牌屢臨,臣等雖甚愚眛,亦嘗粗聞於不俟駕屨之義,則何敢不卽地竭蹶?奉行唯謹,而第考謄錄,則在先朝己未八月,因次堂議讞。下敎若曰,王府議讞。至嚴且重,以特敎,令次堂替行,則一知事,當爲擧行,而更無特敎之前。其餘諸堂,何敢無端從座次回啓乎?若此則嘉善二同知,亦敢議讞乎?二知事之替行,大是格外,仍下罷職之命,而不敢知委之承宣,亦皆罷遞,至今昭載於府中古事矣。其所以尊體貌而愼庶獄之德意,旣嚴且正,臣等待罪本府,惟當奉金科而毋墜而已。雖尋常流來舊例,固不敢放倒,何況十行昭垂,怳如耳提而面命者乎?設或有挽近以來,迫於嚴畏,不免奉行,特未及詳考而仍成謬例者也。況又上言回啓,日限將滿,而尤非次堂所替行,年前以次堂當之者,亦嘗疏陳。竟蒙體諒之恩,則更何敢揚揚承當,重自陷於妄率之科乎?反覆思惟,悚惶靡措,玆敢相率呼籲,仰瀆崇嚴之聽。伏乞聖明,特寢成命,以重公格,以安私分,不勝幸甚。臣等無任屛營祈懇之至,謹眛死以聞。答曰,省疏具悉。卽爲擧行。
別兼春秋洪敬謨疏曰,伏以聖祖之舊甲重回,喬陵之親祼載擧,宸慕克伸於履露,和鑾穩旋於吉日,小大欣忭,曷有其極?仍伏念臣向叨見職,自速僨圈,積違召命,惟大何是俟?聖度天大,罰止薄罷,祇今追惟,感惶恧蹙,曾未幾何,恩敍遽降,繼而有史銜還付之命。臣於是,悚阨戰栗,益切措躬之無所。噫,今臣復叨之職,卽前日僨事之地也。謹稽翰苑故事,有曰翰林圈點,時任翰林及曾經人員,齊會圈點,而若僨圈,則館閣堂上,更爲會圈,蓋圈事一僨之後,復不得赴圈,卽不易之古規也。然則臣之去就,更無可論,而翰圈成命,已過半年,尙未擧行者,乃是設館以後初有之事,而僨圈而更爲冒當者,亦是設館以後未有之事。故前後之冒萬死抗嚴命者,蓋將遵守本館之舊規,不敢自壞其大防也。且況臣與僚員,有衆所共知之嫌,年前臣之待罪檢閱也。亦蒙體諒之恩,特許鞶禠之典,今臣處義,與前無異,以言乎公格,則莫嚴之舊例,不可自毁也。以言乎私義,則一館之周旋,不可與同,左右揣度,進身無路,召牌之下,情窮勢蹙,不避猥屑,仰暴實狀。伏乞聖明,曲垂鑑察,亟遞臣所帶之職,使隆命不至稽滯,仍勘臣逋慢之罪,以爲爲人臣違命者戒焉。臣無任屛營祈懇之至,謹昧死以聞。省疏具悉。罷職。
甲戌八月二十日辰時,上御熙政堂。藥房入診,大臣·備局堂上引見同爲入侍時,都提調金思穆,提調金蓍根,副提調金銑,假注書崔浩人,記注官李昌瑞·柳可均,檢校直閣徐俊輔,右副承旨李憲琦,假注書鄭知容,事變假注書洪煥,領府事李時秀,領議政金載瓚,左議政韓用龜,行知中樞府事南公轍,行護軍鄭尙愚,訓鍊院都正李溏·韓陵君李海愚,行護軍李羲甲·金基厚,校理李鍾穆以次進伏。別待令戶曹參議洪旭浩,司饔主簿權以中,醫官吳千根·李漢臣·秦東秀·卞之錞·李彦厚·李重恒以次進伏楹外訖。時秀等進前奏曰,幸行後日氣連爲淸佳,勞動餘聖體,若何?上曰,一樣矣。時秀等曰,寢睡·水刺之節,何如?上曰,一樣矣。時秀等曰,王大妃殿氣候,何如?上曰,各殿宮氣候一樣矣。時秀等曰,俄於藥院,伏聞世子宮昨有感候矣,夜間,若何?上曰,一樣矣。思穆曰,昨夜進服湯劑二貼之後,動靜更若何?上曰,差勝矣。上命醫官入診,旭浩·以中·千根·漢臣以次診候退伏。上曰,脈度奏之。旭浩等曰,左右三部調均矣。思穆曰,加味君子湯進御,已爲十貼,自今日停止,繼進湯劑,更爲議定以入,似好矣。上可之,仍命藥房先退,銑等退出。上曰,次對爲之。載瓚曰,嶺南朔饍,限一年停封之命,遵列朝特施之恩,軫一路拯備之災,渙發德音,至減常供,實不勝區區讚頌之忱,而謹稽國朝已例。若値歉荒,必於最甚之道,竝與三名日方物物膳及進上甲胄,一體停封,以其所需,屬之本道,俾補賑資,此皆出於十二荒政眚禮蕃樂之意也。今亦旣停朔膳,則三名日方物及甲胄,竝爲特停,以補賑資,用副朝家愛欲其生靡不用極之至意,何如?上曰,依爲之。出擧條載瓚曰,度支經用,近甚不敷,而明年稅入,尤當大縮,若無別般節省之擧,國計誠無以支過矣。謹遵英廟朝辛卯受敎,九營繕工作,限一年停止,至於尙衣院·內醫院燕貿,雖是莫重所用,而每當災減之歲,或因上敎,或因筵奏,多有特停之時矣。今亦尙方別貿及內醫院唐材緊需外,限一年竝爲停止之意,分付各該院,何如?上曰,依爲之。出擧條載瓚曰,各衙門所在公貨,雖有多少之不同,蓋其各儲公貨,用爲公下,爲公家經費之重則一也。近聞十數年來,凡有遺在衙門,竝歸枵然,無一見存,以致該司支保不得之境。此乃該司典守不謹之致,而專爲前後郞吏之所犯,有貸無報,仍爲乾沒云。公法莫嚴,公貨莫重,而視作私財,擅自私用,恬不知爲懼者,寧有如許法綱乎?亟令各其所司,一一收捧,如有不卽準納者,卽爲草記重勘,施以監守自盜之律。雖以法司贖錢言之,初無句管之法,至爲浪費之資,通一年量入,果爲不些,而都無歸屬,全沒着落,自近年尤甚。是皆浚民膏血,而使之竟至烏有者,尤豈不萬萬寒心乎?此後則另加典守之制,各定用下之規,如非公用應下,則無或如前濫費,否則草記重勘之意,嚴飭,何如?上曰,依爲之。出擧條載瓚曰,頃因京畿前道臣擧條,竹山等七邑逋穀,令新道臣,更察民勢,分定年限啓聞,犯逋最多者,詳覈用律之意,覆奏行會矣。卽見道臣狀啓,則以爲竹山三千四百石零,麻田三千九百四石零,竝限五年排捧,楊根一萬二千一百六石零,陽城五千五百石零,積城八千一百石零,陽智五千四百五十五石零,砥平一萬一千二百二十二石零,竝限七年排捧,積逋可得準充,而今番犯逋最多者,皆是千石內外,依本道已施之典,當以絶島爲奴勘斷,其餘諸人,分輕重照法嚴處,竝令廟堂稟旨,分付矣。道臣之各以五年七年,分數排定者,必有所斟量,依狀請施行,如是分年之後,更不可一分移易,使之作爲井間,逐年準捧,每於年終,自本道報本司,以爲憑考之地,犯逋各人勘律,亦爲依所啓施行,何如?上曰,依爲之。出擧條載瓚曰,卽見咸鏡監司金履陽狀啓,則以爲本營軍額,無一可恃,而財用匱竭,敎鍊沒策矣。適有蕩債穀作錢剩餘二千兩,劃付本營,逐朔施賞,募得應射者八百餘人,應砲者二百四十餘人,砲之三發六中,射之五矢沒技者,比比有之,砲手則名之以別砲衛,而本營有壯砲軍四十五哨,名之以軍,視爲賤役,擧皆圖免,無所組練。今若悉罷壯砲軍,以增忠翊·忠贊·忠順三假率之額,就其中更募別砲衛,限以二千名逐朔施賞,正領部伍,略倣親騎衛制度,使騎步砲射,雙行竝用,則壯砲雖罷,自有壯砲之實,而假率增額數千。人人捧例錢一兩,別砲衛元額,各捧役錢五錢,竝計見在賞錢一千兩,合爲四千餘兩,以此作爲賞資,則卒伍自實,技藝自精,而事係軍制,令廟堂稟處,至於應射八百餘人,稍待廣赴鍊技,徐議區處爲辭矣。募一千射砲之手,爲一方緩急之用,則軍制增重,關防有恃,以此射手八百餘人,砲手二百餘人,合成一衛,而見在賞資,亦足爲逐朔鍊習之方,更定衛名,永爲營下親兵。至於壯砲軍,旣以近五十哨元定之軍,不知創在何時,而到今變制,宜加難愼。今姑置之,容俟爛商後,更爲稟處,何如?上曰,依爲之。出擧條載瓚曰,卽見平安監司鄭晩錫啓本,則以爲本道年例加分,卽支放及各項給代之需也。本有恒定各邑,而今則各該邑留庫無多,不得以一萬四千六百餘石元數,如例加分,故不足條,以各邑鎭城平還應留中加分一萬五百餘石,移劃取用,而此外又爲不足條,以冬等會付穀,依例劃給事,請令廟堂稟旨,分付矣。應加分恒定色,旣不得如數加分,如數取耗,則勢將以他穀,移施分劃,依所請施行,何如?上曰,依爲之。出擧條載瓚曰,卽見南兵使李石求所報,則以爲居山別中司餉穀,移屬於利原,而流亡絶戶所受餉穀折米一百三十七石零,今若移徵於無依站卒,則勢將渙散,特賜處分。利原縣監,旣兼防守將,則所屬將官,當爲設置別中司,移來餉穀,限三年盡分,以其耗條折米一百八十餘石,作會外穀,俾爲支放之需爲辭矣。居山逋餉,數旣無多,徵亦無處,西六鎭逋穀,前已蠲免矣。舊逋難捧,前後無異,此亦一體特減,見存餉還,盡分支放事,依所請許施,何如?上曰,依爲之。出擧條載瓚曰,卽見慶尙前監司金魯應狀啓,則枚擧左水使梁垸牒呈,以爲左水營,處邊門要衝,軍校勤勞,倍於他營,而全無拔擢之方,反不如萊校之久勤遷轉。且完營·統營巡營,俱有久勤窠,而獨於左水營無之。自今該營軍校之勤仕積勞者,以三南邊將中一窠,特爲定式收用事,請令廟堂稟處矣。軍校勤勞,雖合奬拔,鎭將差除,亦係官制,不可以無於例之事。到今創行,今姑置之,以待更商,何如?上曰,依爲之。出擧條載瓚曰,卽見內贍寺所報,則以爲本寺,以御供衙門,一年所用一千一百餘兩,或以惠廳錢貸之,或以貢米,從貴上下,取殖需用矣。今則已盡無餘,將至闕供之境,某樣留庫錢中五萬兩,限三年貸下,則取殖一萬兩,作本寺債錢,以爲永久補用之資,本錢則及期還報爲辭矣。該寺事勢,將至闕供,不可無區處之道,令惠廳無論貢米之從貴上下,庫錢之限年貸下,從長拮据,草記稟定之意,分付,何如?上曰,依爲之。出擧條上曰,大臣就座,諸宰奏事,可也。公轍曰,內贍寺事勢,聞甚悶然矣。在前惠廳財力稍裕之時,或不無此等闊狹,而目今經用,殆同弩末,米邊之從貴上下,留儲錢之限年貸下,非所可論。大臣俄亦以各司公貨之爲郞吏所乾沒,有所仰奏。該寺亦必有似此未捧之物,嚴飭督捧,則庶可爲塗抹之用,本廳則從貴與貸下間,俱無變通之道,敢此仰達矣。上曰,依爲之。出擧條載瓚曰,內贍自是供上衙門,御供事體,所重自別,不可以無留財之故,以至闕供,則勢將貸用於他司。臣亦非不知惠廳經用之不贍,而請令貸下者,蓋出於不得已之意矣。本寺若有乾沒未捧之物,則必不待他司之推移,自當督捧補用,而該寺未捧之物,想必零星,雖使盡數捧出,不足有補於供上之需矣。當退與惠堂商議,更待後日登筵,以爲稟處矣。公轍曰,目今本廳財力,末由變通,更無可稟處者矣。上曰,備堂就座。載瓚謂公轍曰,物膳停封事,何以擧行乎?公轍曰,大殿物膳,雖承停封之命,各殿宮物膳停封與否,更當待下敎擧行矣。載瓚進前奏曰,此亦不可不一番稟定者矣。謹稽列聖朝謄錄,則每當物膳停封之時,各殿宮進上,輒皆一體停封,而必以仰承慈旨爲敎。蓋如是然後,蠲減之盛德實惠,有可以下及于民矣。此非自下所敢仰請之事,而已例則然,故敢此仰奏矣。憲琦曰,今日賓對,兩司無一人進參,事甚未安,行公諸臺,竝推考,何如?上曰,依爲之。出擧條進御加味君子湯,自今日停止事。出榻敎惠慶宮進服芎夏君子湯,前方中白·木減五分,加便香附一錢五分·縮砂七分,五貼製入事。出榻敎上命退,時秀等退出。又命退,承史以次退出。
上在昌德宮。停常參·經筵。
李憲琦啓曰,大司憲趙萬元,掌令康聖翊,持平李泰熙在外,執義李東冕,掌令李麒峻,持平任文白呈辭,監察茶時之意,敢啓。傳曰,知道。
金敎根啓曰,明日宣陵忌辰祭正日相値,視事頉稟之意,敢啓。傳曰,知道。
李憲琦啓曰,來二十五日朝參日次,而懿陵忌辰祭正日相値,頉稟之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
金敎根啓曰,右承旨趙晉和,左副承旨鄭元容,今日不爲仕進,竝卽牌招,何如?傳曰,允。
以右承旨趙晉和牌不進罷職傳旨,傳于金敎根曰,只推。
金敎根,以弘文館言啓曰,本館下番闕直,事甚未安,副應敎金箕殷,副校理李鍾運,副修撰李敬參,旣有只推之命,與今日政新除授副校理李晉淵,竝卽牌招,以爲推移入直之地,何如?傳曰,允。
傳于金敎根曰,別兼春秋李紀淵·朴綺壽,前別兼春秋洪敬謨,竝罷職。
傳于金敎根曰,領監事更爲命招。
金敎根啓曰,奎章閣提學徐榮輔·南公轍,直提學金履喬,弘文提學金啓洛,藝文提學李相璜,知春秋朴崙壽,同春秋金履喬再牌不進推考傳旨,今方捧入,而都堂會圈命下之後,連事違召,終不承膺,事體所在,誠極未安。所當更請牌招,而係是一日三牌,何以爲之?敢稟。傳曰,更爲牌招。
傳于金敎根曰,領監事更爲命招。
金敎根啓曰,奎章閣提學徐榮輔·南公轍,藝文提學李相璜,知春秋朴崙壽牌不進推考傳旨,今方捧入,而都堂會圈命下,已至經宿,連事違召,無意承膺,事體所在,誠極未安,更爲牌招,何如?傳曰,允。
傳于金敎根曰,留院公事入之。
李憲琦啓曰,卽者義禁府都事來言,時囚議處及上言回啓,令次堂擧行事命下,而同義禁金魯敬·尹魯東,俱有身病,不得開坐云,竝卽牌招,何如?傳曰,允。
又啓曰,同義禁金魯敬·尹魯東牌不進推考傳旨,今方捧入,而開坐命下,已經屢日,一向違召,終不承膺,揆以事體,萬萬未安,竝更牌招,何如?傳曰,允。
傳于李憲琦曰,在院承旨,達夜嚴飭之下,終不頒布,雖以諸承旨言之,亦多有不入來者,國綱所在,萬萬駭然,諸承旨竝罷職,南所衛將,假承旨差下。
傳于金啓滉曰,假承旨入侍。
以行都承旨金銑,行左承旨金敎根,右承旨趙晉和,左副承旨鄭元容,右副承旨李憲琦罷職傳旨,傳于金啓滉曰,只推。
金啓滉啓曰,承旨分揀事,命下矣。坐直無人,左副承旨鄭元容,右副承旨李憲琦,竝牌招,何如?傳曰,允。
又啓曰,左副承旨鄭元容,右副承旨李憲琦牌不進,坐直無人,行左承旨金敎根,右承旨趙晉和,竝卽牌招,何如?傳曰,允。
以左副承旨鄭元容,右副承旨李憲琦牌不進罷職傳旨,傳于金啓滉曰,只推。
傳于金啓滉曰,留院上疏入之。
傳于金啓滉曰,領監事,待明朝卽爲命招。
兵曹口傳政事,以具絳爲羅州營將。
金啓滉,以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
又以兵曹言啓曰,全羅兵使尹郁烈狀啓,羅州營將李圭男,以身病罷黜事。傳曰,令該曹口傳差出,催促下送事,命下矣。謹依傳敎,口傳擬入,而各道營將之非干軍務,則帥臣不得病罷事,曾有申飭矣。今此該帥臣之以病請罷,殊非飭禁之意,從重推考,何如?傳曰,允。
又以備邊司言啓曰,卽見廣州留守趙尙鎭狀啓,則以爲,本府守堞軍官馬兵今秋都試及公都會,當爲設行,而災歲赴試,爲弊不少,竝爲退行於明秋事,請令廟堂,稟旨分付矣。都會都試退行之請,旣已許施於遇歉諸道,儒武赴試之弊,本府亦然,依所請使之退明秋設行,何如?傳曰,允。
又以刑曹言啓曰,東部幼學李民容,南部幼學李堂九等擊錚捧供啓目判付內,議于大臣稟處事,命下矣。民容父李東馨·堂九父李寬基,俱是義禁府所管罪人,令該府擧行,何如?傳曰,允。
刑曹啓目,猥濫擊錚人李復一等原情云云。李復一段,爲其父商輅伸理事也。負犯至重,鐵案莫嚴,而敢爲此瀆撓之擧者,揆以隄防,極涉猥越,原情勿施,何如?判付啓,依允爲旀,李商輅事,先朝洞燭無罪,故欲伸雪之聖意,屢示於昔日矣,此人鳴冤,是矣。李商輅特爲伸雪,罪名蕩滌。
領議政金載瓚,左議政韓用龜,右議政金思穆箚曰,伏以翰林會圈,以別兼諸人之各自撕捱,有都堂會圈之命矣。竊伏惟念都堂之替行翰圈,自有故事之可考,時任翰林,若未滿三員,不成圈體,則卽以前任翰林,付別兼春秋之銜,俾主圈事。又若別兼春秋,數不得備員,而雖使備員,或有衆所共知不可冒當之情勢,將無以備三員擧行,然後遂不得不令都堂替圈,此固館規朝體之自古然者也。今則別兼當付者,不患不備員也,且無他情勢也,而特以其乍會旋罷,作爲處義,虛宿成命,一任以違牌爲課,今已閱幾月矣。未知其圈不成者何事,義難當者何故,而蓋於掄選可否之際,烏得無僚議之或有不齊,而便以是隨卽罷歸,仍作大防,則自古翰林之成翰圈者,必無幾矣。況玉堂之爲館錄,亦豈無議不合錄未圓之時,而若有飭敎,旋卽竣事,何嘗有無館錄而有堂錄之例耶?抽黃對白,較多量少,自古爲難,誰肯冒當,而圈事至重,朝體至嚴,未或聞生出無中之事,强作不當之義,必欲初不着手,如今日翰圈之爲也。苟使于以曲循,一開是路,則翰林主圈,不可復見,而都堂替行,永作別規也,實有違於國朝以來重翰圈之意也。薦變爲圈,圈亦不成。今乃輒歸之都堂磨勘者,豈有是也?臣等愚見,斷然如是,屢召之下,無以承命,違牌諸別兼,還付本銜,俾卽會圈,使圈事國體,兩得其重,恐不可已也。取進止。答曰,省箚具悉卿等之懇。翰林敗圈後,都堂會圈例也,請罪翰林之敗圈,可也。不欲都堂會圈過矣,時別兼及當付別兼之人,竝命罷職,卿等安心,卽爲會圈。仍傳曰,此批答,遣史官傳諭于領左右相。
執義李東冕,司諫具康,掌令李麒峻,持平任文白,正言李基承等箚曰,伏以商輅之負犯,何如,而以其子鳴金,遽有罪名蕩滌之命,臣等相顧驚怪,以爲殿下過中之擧,出於寬仁惻怛之至也。噫,隄防不嚴則紀綱自頹,紀綱自頹則變怪層生,變怪層生而邦憲不正,則逆孽賊魁,敢生嘗試之計,以爲某也擊錚而無罪,某也供辭而無頉,吾何獨不爲犯蹕鳴錚?尋常而接踵,滿紙供辭,放恣而交手,故向有漢祿孫,今有商輅子,所謂隄防不嚴,紀綱自頹者,此也。嗚呼,漢祿孫敢鳴金乎?商輅子敢供辭乎?無所忌憚,惟望僥倖,所謂變怪層生,邦憲不正者,此也。雖其父在於國,千罪萬惡,有不可逭者,必其子,爲其父千掩萬匿,無不可伸者,今於商輅之子,又見矣。殿下哀其情信其言,伸其不敢伸,雪其不敢雪,則自此亂賊遺孽,日不暇無嚴之訴,殿下亦將皆從之乎?雖欲從之,其於義理墮壞何哉?臣等職在言責,不勝憂憤,玆敢冒控聯籲。伏乞亟寢成命焉。取進止。答曰,省箚具悉。商輅事,先朝本意,予不知而孰知之。害於義理之事,豈敢爲之?先朝未及之事而爲之,勿爲爭執之事而爭之,向國而先朝之事與聖意,不知而爲之者,豈有如許人事道理?爾等勿煩。
副應敎金箕殷,校理李鍾穆,副修撰李敬參箚曰,臣等卽伏見院議啓辭批下者,有罪人商輅罪名蕩滌之敎。臣等竊不勝愕眙,繼之以憂慨也。噫,彼商輅,負犯至重,關係莫嚴,鐵案已成於當日,丹書昭在於至今,而乃因其子鳴冤之擧,遽降罪犯肆赦之命,殿下縱欲舊染之咸與維新,其奈公論之不可强拂何哉?無論罪犯之輕重宥釋之當否,一付公議,詢謀僉同,輿論歸一,然後更加聖慮,斟酌情法,始可罪無倖逭,法得其平,而今乃不問物論之可否,刑政之如何。因其家人之唐突輦路,卽許罪籍之輒使滌蕩,則義理日益湮晦,亂賊無所懲畏,將至於一部明義,無地可讀,思之及此,寧不凜然而心寒乎?臣等忝在論恩之列,目覩無前過中之擧,不任區區憂歎之至,玆敢聯籲,不避瀆擾爲罪。伏乞聖明,亟加三思,特寢成命焉。取進止。答曰,省箚具悉。已諭於臺批矣。
副校理李鍾運疏曰,伏以商輅,卽丙·丁諸逆中一也。凶言已露於私札,極罪昭載於丹書,觀於伊時供招之辭,可知平日凶譎之狀,而只緣徑斃,未正王法,神人之憤,至今未已。今於咫尺凝鑾之地,乃有肆然犯蹕之擧,隄防雖曰斁壞,紀綱雖曰凌夷,世豈有如許變怪乎?殿下固宜出付攸司,嚴加典刑,以折覬覦之習,而乃反蕩滌罪名,促令頒布,此何擧也,此何事也?殿下凡於梟獍之徒,每認龍蛇之化,過於煦濡之仁,全欠廓揮之剛,向來漢祿孫鳴金之時,不允擧國之請,尙遲盤覈之擧,遂使凶逆之輩生心,馴致今日之變踵至,世道之憂,容有極哉?伏願殿下,亟收商輅罪名蕩滌之命,俾亂萌自杜,凶賊知懼焉。仍伏念臣夙抱貞疾,脹喘爲祟,數十餘年,仍成膏肓,每當夏秋之交,輒肆衝上之氣,胸膈煩悶,轉側牽痛。況又蒲柳先萎,氣血益枯,駸駸若下山之勢,其來已久。向於直所,積聚橫亘,因卽昏窒,頃刻之間,作一僵尸,至有喉院之微稟,以致禁門之徑出,擔舁道路,見者駭惑,多般調治,僅延一縷,目下所見,時日之內,萬無蠢動之望,而此際番次苟艱,庚牌屢臨,一直違傲,悚惶之極,如添一病,玆敢冒死哀籲。伏乞聖慈,特垂矜憐,以便調護,因治臣瀆擾之罪,以肅朝綱。臣無任云云。省疏具悉。已諭於臺諫之批,不允。爾其勿辭察職。
副應敎金箕殷,校理李鍾穆,副修撰李敬參箚曰,伏以臣等以罪人商輅事,聯陳憂慨之忱,未蒙允兪之音,責諭備至,辭旨截嚴。臣等聚首悚恧,實不知措躬之所,而今者諸承宣罷職之命,殿下又何爲而有此非常過中之擧也?夫至嚴者隄防也,難咈者公議也。公議所在,隄防所關,雖以人主之尊,有不可低昂於其間也。噫,彼商輅,負犯之大,關係之重,有一部明義錄在焉,則今於罪名蕩滌之命,職在惟允之任者,連爲徼還,不敢頒布。亶出於嚴隄防扶公議之忱,而殿下不惟不賜允可,乃反過加摧折,辭敎極嚴,罪罷竝施,至令假承宣直爲擧行,物情沸鬱,聽聞駭惑,以殿下之明聖,豈不知今日此擧之爲萬萬過當,而不少留難,斷然行之,排群下爭執之論,啓日後無窮之弊。此豈臣等平日所仰望於殿下者哉?伏願聖明,淵然深思,穆然遠覽,亟寢罪人蕩滌之命,竝收承宣罷職之敎,以光聖德,以伸公議焉。取進止。答曰,省箚具悉。所陳不允,承宣事,已分揀矣。
甲戌八月二十一日未時,上御熙政堂。假承旨入侍時,假承旨金啓滉,假注書南履懋,記注官李昌瑞·林景祚,以次進伏訖。上命奏職姓名,啓滉起伏奏曰,南所衛將臣金啓滉矣。仍下刑曹啓目,命卽出去,斯速擧行。仍命退,承史以次退出。
上在昌德宮。停常參·經筵。
夜五更月暈。
金啓滉啓曰,明日常參·經筵,取稟。傳曰,停。
又啓曰,大司憲趙萬元,掌令康聖翊,持平李泰熙在外,執義李東冕,掌令李麒峻,持平任文白呈辭,監察茶時之意,敢啓。傳曰,知道。
以右承旨趙晉和再牌不進罷職傳旨,傳于金啓滉曰,只推。
金啓滉啓曰,行左承旨金敎根,右承旨趙晉和牌不進,坐直無人,左副承旨鄭元容,右副承旨李憲琦,旣有只推之命,竝更牌招,何如?傳曰,允。
李憲琦啓曰,奎章閣提學徐榮輔·南公轍,藝文提學李相璜,知春秋朴崙壽再牌不進推考傳旨,今方捧入,而都堂會圈命下,已至經宿,如是違牌,不卽承膺,揆以事體,誠極未安。所當更請牌招,而係是一日三牌,何以爲之?敢稟。傳曰,更爲牌招。
又啓曰,同義禁金魯敬·尹魯東再牌不進推考傳旨,今方捧入,而開坐命下之後,連事違召,無意承膺,事體道理,俱極未安,所當更請牌招,而係是一日三牌,何以爲之?敢稟。傳曰,更爲牌招。
又啓曰,判義禁朴崙壽,由限已過,一體牌招,以爲開坐之地,何如?傳曰,允。
又啓曰,判義禁朴崙壽,同義禁金魯敬·尹魯東牌不進推考傳旨,今方捧入,而開坐命下,已經屢日,尙不擧行,事體道理,誠極未安,竝更牌招,何如?傳曰,允。
鄭元容啓曰,假注書鄭知容,身病猝重,勢難察任,今姑改差,何如?傳曰,允。
鄭知容改差,代以李寅溥爲假注書,李寅溥有頉,代以朴潞壽爲假注書。
李憲琦啓曰,行都承旨金銑式暇,行左承旨金敎根,右承旨趙晉和不爲仕進,左副承旨鄭元容內閣直,同副承旨柳鼎養受由在外,院中只有臣一人,伴直無人,右承旨趙晉和,所當牌招,而拘於廳規,不得請牌,何以爲之?敢稟。傳曰,左承旨·右承旨牌招。
鄭元容以侍講院言啓曰,兼司書李晉淵,方在入直矣。除拜副修撰,玉堂入直,司書李敎源,方在拿處中,下番闕直,事甚未安,說書尹豐烈,卽爲牌招,以爲入直之地,何如?傳曰,允。
又以都堂言啓曰,翰圈都堂爲之事,命下矣。別兼春秋朴綺壽·李紀淵,前別兼春秋洪敬謨,竝依例削職,何如?傳曰,允。
翰林都堂會圈六點,尹豐烈·鄭基善·李驥秀·金道喜,已上取四人。
領議政金載瓚,左議政韓用龜,右議政金思穆箚曰,伏以臣等向登前席,請覈漢祿孫肆然鳴金之罪,仍以此若靳兪,將見凶孽繼起,隄防蕩然,有所敷奏矣。曾未幾何,果然有商輅子復一,爲父訟冤之擧,臣等之言,不幸而有中矣。且伏見傳敎下者,有商輅罪名蕩滌之命。噫嘻,此何事也?明義一部,卽我東之陽秋也。君臣上下之讀是晝講是義,以俟百世者,今已三十有餘年,而魑魅之狀,鬼蜮之情,昭布森列。磨泐他不得,則惟彼商輅之凶言逆節,尤非尋常負犯。雖有孝子慈孫,豈敢爲掩護掉脫之計,而乃反躑躅呼籲於淸蹕咫尺之地,欲使已成之鐵案不刊之丹書,看作渠輩變幻把弄之資,法紀之凌夷,義理之堙晦,胡至此極?誠不勝凜然而心寒。伏願聖明,淵然深思,翻然改圖,先從漢祿孫盤覈之請,而亟賜允兪,商輅罪名蕩滌之命,亦卽收還,使邦憲益嚴,亂逆知懼焉。取進止。答曰,省箚具悉卿等之懇。商輅事,先朝洞燭,欲爲伸雪之聖意,屢示於昔年,今因其鳴冤,蕩滌罪名,是先朝未及之事而爲之。勿爲爭執,漢祿事,不允。仍傳于趙晉和曰,此批答,遣史官傳諭。
正言洪光一疏曰,伏以臣,以孤寒之蹤愚鹵之質,猥蒙先朝雨露之澤,內而簪筆,外而典邑,前後恩眷,浹髓銘肺,耿耿一念。只切追先報效之忱,而犬馬之齒,已近八耋,病蟄窮山,無復世念,日與田叟野老,歌誦聖世耕鑿之樂而已。豈意春夏數朔之間,荐蒙盛渥,每奉除旨,感淚被面。今又除臣以司諫院正言,顧以臣衰朽愚迷,何以濫被殊恩於聖明之朝也?私心惶蹙,靡所措躬。幸逢枯荄逢春之時,猶有盆葵向日之性,重入脩門,粗效叨謝之忱者,豈非至願,而不惟屢忝言職,爲世嗤點,臺端一步,便成鐵限,加以齒髮如許,疾病侵凌,已作癃廢之身,黽勉登途,萬無前進之望,玆敢瀝血陳章,縣道封進。伏願聖明,俯垂矜憐,亟鐫臣所帶職名,以存公格,以安私分,以卒天地生成之澤焉。臣旣不敢以臺職自居,而猶有所一言仰陳者,臣在窮鄕,竊伏聞世子邸下,睿質夙成,德性純粹,宮僚之退自講筵,莫不相賀,此誠我東方億萬年無疆之休也。臣於病伏之中,自不覺北望抃舞。仍伏念昔程叔子,書陳輔養沖年之道曰,古人敎養之法,以豫爲先,人之幼也,知思未有所主,便當以格言至論,日陳於前,雖未曉知,且當薰聒,使盈耳充腹,久自安習,若固有之,雖以他言惑之,不能入也。又曰,乞擇臣僚家子弟十歲以上十二以下端謹穎悟者三人,侍之左右,上所讀之書,亦使讀之,辨色而入,昏而罷歸,常情言笑,亦勿禁止。惟須言語必正,擧措必莊,而其要則蓋所以涵養乎氣質,而薰陶乎德性也,旨哉言乎?言念輔導之方,莫先於涵養薰陶,而師傅之官,不可不擇。當今山林之中,實有宿德之賢,自上至誠延聘,置之胄筵之上,格言至論,日陳於前,要使侈靡之物,不接於目,淺俗之言,不入於耳。從容勸導,罔非正道,跬步造次,不離正人,則其所涵養薰陶之效,不期然而自然,豈不休哉?雖然,延聘儒賢,實在於致敬而盡禮。伏願聖明,益篤誠意於束帛賁園之禮,則草莽之野,將見茅茹之彙征,而又擇臣僚家子弟,左右侍讀,使之資益而興起,亦如程子之說,則師友之間,夙夜輔養,庶幾有日躋之美矣。臣本昏耄,無所知識,敢誦先儒之論仰陳焉。臣無任云云。省疏具悉。山林招來事,爾言是矣,當留意。末段事,令師傅稟處。
上在昌德宮。停常參·經筵。
李憲琦啓曰,合辭方張之時,兩司無詣臺之員,事甚未安,除在外呈告人員,竝卽牌招,何如?傳曰,允。
鄭元容啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
趙晉和啓曰,明日懿陵忌辰祭齋戒,再明日徽陵忌辰祭齋戒正日相値,視事頉稟之意,敢啓。傳曰,知道。
以別兼春秋朴綺壽,李紀淵,前別兼春秋洪敬謨削職傳旨,傳于趙晉和曰,分揀。
以別兼春秋李紀淵·朴綺壽,前別兼春秋洪敬謨罷職傳旨,傳于趙晉和曰,敍用。
趙晉和啓曰,別兼春秋朴綺壽·李紀淵,敍用事命下,而左右史不可不備員,在前如此之時,有完圈後還付之例,口傳單付,何如?傳曰,允。
兵曹口傳政事,副司果單朴綺壽·李紀淵。
吏曹,別兼春秋單,朴綺壽·李紀淵。
趙晉和啓曰,左右史不可不備,別兼春秋朴綺壽·李紀淵,竝卽牌招,以爲入直之地,何如?傳曰,允。
李憲綺啓曰,判義禁朴崙壽,同義禁金魯敬·尹魯東再牌不進推考傳旨,今方捧入,而開坐命下,已至多日,一向違傲,終不承膺,揆以事體,萬萬未安,所當更請牌招,而係是一日三牌,何以爲之?敢稟。傳曰,更爲牌招。
朴潞壽在外,代以李若愚爲假注書,李若愚有頉,代以趙忠植爲假注書。
李憲琦啓曰,大司憲趙萬元,掌令康聖翊,持平李泰熙在外,執義李東冕,掌令李猉峻,持平任文白陳箚,監察茶時之意,敢啓。傳曰,知道。
趙晉和啓曰,明日傳香,禮房承旨當爲齋宿,而行左承旨金敎根,今日不爲仕進,所當牌招,而拘於廳規,不得請牌,何以爲之?敢稟。傳曰,牌招。
忠淸監司趙貞喆狀啓,平澤縣監金仁柱,以其身病,萬無還任之望,不得已罷黜事,傳于金敎根曰,令該曹口傳差出,催促下送。
吏曹口傳政事,以朴寅秀爲平澤縣監。
金敎根,以禮曹言啓曰,嶺南所封三名日方物物膳及甲胄,限一年竝爲停封事,大臣已爲筵稟定奪矣。謹考謄錄,則在前遇歉諸道外貢停免之時,京作貢皮物,則爲軫貢弊,自京廳有封進之規,今亦依前例擧行之意,分付,何如?傳曰,允。
李憲琦,以刑曹言啓曰,依下敎罪人李完基,嚴刑一次,放送之意,敢啓。傳曰,知道。
判義禁朴崙壽,同義禁金魯敬·尹魯東疏曰,伏以法綱日頹,世變層生,凶逆餘孽,後先嘗試,蹕路呼籲,無所顧畏,至于商輅子而極矣。嗚呼,抱冤欲伸,驚動天聽者,固多矣,而曷嘗有負犯至重關係莫嚴如商輅,而其子敢爲鳴金之計者乎?隄防之壞盡,思之凜然,而我殿下,不惟不嚴斥,乃反因其鳴訴,而滌其罪名,有若尋常干科之年久疎釋,不少留難者然,不意聖明之世,有此萬萬過中之事也。聽聞所及,中外驚惑。嗚呼,一部明義,卽我東之麟經也。鐵案自在,丹書昭揭,而尙蒙伸雪之典,則從此覬覦之徒,其將接跡而起,方來之憂,容有旣哉?臣等固知反汗之音,不俟終日,而藝諫之義,未暇緩聲。伏乞亟寢成命,以嚴邦憲,以杜亂萌,千萬幸甚,臣等無任云云。答曰,省疏具悉。商輅事,已諭於前批,不允。
大司憲趙萬元疏曰,伏以舊甲重回,聖慕冞深,仙寢展禮,鑾輅穩旋,懽抃之忱,中外惟均。仍伏念臣於田廬吟病之中,伏奉都憲新命,華誥遠降,鄕里動色,榮感之餘,繼以惶愧,顧玆風憲之長,責任至重,尤非如臣無似,所可一日叨冒,而宿疾添劇,不省四到,短疏呼籲,猶此遲延,病裏悶隘,尤益靡措。臣之十年貞痼之病,月增日加,今則奄奄作癃老樣子矣。槪其失血過多,眞元隨陷,肥肉銷脫,如朽木之貼紙,神識昏瞀。若深井之墜霧,閉戶涔伏,了無陽界意思,向因痁痢之重,近添咳喘之危症,夜不交睫,食不下咽者,今又數旬有餘日矣。如線之氣,一倍凜綴,房闥運動,尙此須人,百里登程,萬無一望,以是起居之班陪扈之列,俱未得趨參。臣分都虧,生不如死,惟願遄被譴斥之恩,少安惶縮之心。臣於乞免之章,不宜贅陳他說,而憂憤所激,略此附陳焉。月前聞有九歲兒蹕路鳴金之變,駭惋之極,竊不勝憂虞之至。噫,彼逆祿之爲極惡大憝,古今之所未有也,神人之所共誅也。八字至凶之言,斷案旣成,一國同仇之情,聲討方嚴,渠已徑斃,縱未行晉賊之跪斬,無遺逆種,政宜商法之殄滅,而聖度過於涵貸,王章訖未夬擧,致有此逆豎,逐年跳踉之擧,此何等無前之變怪也?臣在鄕外,未詳其供招之如何,而雖以章奏之間者觀之,非但闖售其掉脫之計,亦有誣逼於莫重之地,骨驚髮豎,不欲與此賊俱生。又況粧撰文字,疑亂事實者,決非乳臭小兒,可以自辦,則到底窮覈,掃蕩遺孽,決不容少緩,而自上只頒例批,群下尙此沁泄,伏莽之患,將不知出於何時,思之及此,寧不凜然而寒心哉?伏乞聖明,淵然深思,廓然乾斷,亟允盤問之請,大行誅討之典,俾王法伸而輿憤洩焉。臣無任云云。答曰,省疏具悉。疏辭不允,卿其勿辭,調理行公。
執義李東冕,司諫具康,掌令李麒峻,持平任文白,正言李基承箚曰,伏以臣等於商輅事,但知其不可赦之罪,而不知其必可伸之冤,及伏見聖批下者,辭意懇惻,繼之以嚴截,殿下之心,卽先朝之心也,殿下之敎,卽先朝之敎也。臣等如得親承於先朝,感激惶懍,何敢復言?第商輅之罪,鐵案已成,一部明義,布在一世,一世以爲丙申諸賊,皆殺無赦,一世之耳目難塗,而若於先朝時,有此今日擧,則在朝在野,孰不驚怪?當其時,如非十分可赦之事,必有十分可爭之人,矧在三十餘年之後,出於千萬夢寐之外哉?臣等以事先朝之心,事我殿下。伏乞殿下,更加博採公議,皆曰可以赦之則赦之,亦未晩也,亟從諸臣之請,以收成命焉。取進止。答曰,省疏具悉。日前批答,已言之,此事先朝本意,不然。予豈敢輕易爲之?爾等之事非矣,勿爲煩執。
行都承旨金銑疏曰,伏以昨日處分,殿下何爲而有此萬萬過中之擧也?噫,彼商輅之當日負犯,何如?所被典憲,又何如?特以未及正法也。故孥戮之律不行,神人之憤久而愈切。今其逆家遺孽,肆然鳴金於蹕路咫尺之地,有若尋常罪人之年久籲冤者然,天下寧有是也?明義一部,我東之春秋,而其將無地可讀矣。幾何不冠裳變爲禽獸,中國陷爲夷狄也耶?思之及此,不覺凜然而心寒,我殿下不惟不嚴加處分,乃反諭之以無罪,許之以伸雪,使隄防蕩然,紀綱無餘。嗚呼,此何擧措也?在院諸僚,聯陳徼還之啓,而嚴敎荐下,終令逬出,竟至頒布而後已。夫惟其言莫予違,聖人之大戒,而不意親見於今日聖明之世也。臣於伊日,適因式暇,不能共效沐浴之義,薄罷未幾,旋有分揀之命,且惶且愧,誠莫省措躬之所,而憂憤交中,不敢泯默,忙陳短章,仰瀆崇嚴。伏乞聖慈,淵然深思,惕然改圖,亟降收還商輅伸理之命,以昭聖人不遠復之義焉。臣無任云云。答曰,省疏具悉。已諭於諸批矣。
左副承旨鄭元容疏曰,伏以臣母,從往臣父黃海道載寧郡任所矣。卽接衙信,則臣母所患痰痺之症,纔經暑節,一倍添劇,頑痰流注,寒嗽交作,風熱爲祟,眼眚彌苦,委頓床笫,連試刀圭,專价貽書,令臣來視,而臣夙夜在公,去就旣難自任,初夏往覲,再由又無其例,左右思量,方寸煎熬,不得不具由陳疏,冒罪徑發。伏乞聖慈,俯垂矜諒,亟遞臣職名,以安私心,仍治臣擅行之罪,以肅朝綱焉。臣無任云云。答曰,省疏具悉。爾其勿辭往護。
上在昌德宮。停常參·經筵。
人定,灑雨下雨,測雨器水深一分,雷動電光。
李憲琦啓曰,大司憲趙萬元,掌令康聖翊,持平李泰熙在外,執義李東冕,掌令李麒峻,持平任文白呈辭,監察茶時之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
傳于金敎根曰,禮房承旨,馳詣懿陵,奉審摘奸以來。
金敎根,以弘文館言啓曰,本館下番闕直,事甚未安,副應敎金箕殷,副校理李鍾運,竝卽牌招,以爲推移姑降入直之地,何如?傳曰,竝許遞,前望單子入之,待下批牌招察任。
玉堂前望單子入之,副應敎趙民和,副校理洪命周落點。
金敎根啓曰,新除授副應敎趙民和,以前任殷栗縣監,方在解由未出中,副校理洪命周,方在罷散中,何以爲之?敢稟。傳曰,勿拘敍用。
以別兼春秋李紀淵牌不進罷職傳旨,傳于金敎根曰,只推。
金敎根啓曰,別兼春秋李紀淵,旣有只推之命,卽爲牌招,何如?傳曰,允。
又啓曰,新除授別兼春秋朴綺壽,時在京畿龍仁地,斯速乘馹上來事,下諭,何如?傳曰,允。
趙忠植在外,代以金敬淵爲假注書。
兵曹口傳政事,護軍單李龍秀。
李憲琦,以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
金敎根,以奉常寺都提調·提調意啓曰,祭享所用秋等中脯三百四十八貼,今八月二十四日畢造,而所入牛隻,爲三十五首矣,進上看品中脯二貼,依定式封進之意,敢啓。傳曰,知道。
李憲琦,以備邊司言啓曰,兩西移貿穀物,今將排劃於,遇災諸路矣。自受穀該道,定差員領運等節,依今春嶺穀北運已例,使之惕念擧行,而裝送之另加拘檢,沿路之嚴飭護送,亦不可無差員擧行。以此意一體措辭,知委於出穀及過境諸道,而雖以運價言之,若於移貿元穀中,更責船運雜費,則以本自不敷之數,而有許多見縮之歎,甚爲可悶。船價則使出穀該道,就某樣會付穀中量宜會減後,枚報本司,以爲憑處之地,船隻則自受穀該道,當爲定送,而如有不足之數,則自出穀該道,亦爲調發地土船隻,同力共濟,及時裝運,俾無愆滯之意,分付於各該道臣,何如?傳曰,允。
又以備邊司言啓曰,卽見水原留守李益運狀啓,則以爲今年穡事,望斷有秋,來頭接濟,無過還賑,而歉餘還民,必倍常年,零瑣穀摠,無以繼巡,就關東·海西中無論大小米皮雜穀,限一萬石特許移劃,而若其還報之方,更當商確區處,請令廟堂稟旨分付矣。穡事今已判歉,穀摠近漸見縮,開賑排還,宜有他道穀移轉之請,第以一邑民事,至請萬石穀物,已涉過多,且今海西則不但秋事之大違始望,方以京貿累萬石,專委該道,民邑之弊,已無可言。更不可以移轉之擧,又責該道,此則當有從他區處之方,先以關東之嶺西各穀,限二千石移送之意,行關該道該府,何如?傳曰,允。
又以備邊司言啓曰,忠淸水使趙義鎭,以其身病,屢呈辭狀,病旣如此,則不可强令察任,改差,何如?傳曰,允。
上在昌德宮。停常參·經筵。
卯時,灑雨下雨,測雨器水深二分。
藥房都提調金思穆,提調金蓍根,副提調金銑啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?惠慶宮氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·惠慶宮·嘉順宮,藥房口傳問安。答曰,知道。世子宮,口傳問安。答曰,知悉。
李憲琦啓曰,大司憲趙萬元,掌令康聖翊,持平李泰熙在外,執義李東冕,掌令李麒峻,持平任文白呈辭,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而國忌齋戒相値,不得來會云矣,敢啓。傳曰,知道。
傳于金銑曰,藥房入侍,大臣·閣臣同爲入侍。
備忘記,羅州營將具絳下直,長弓一張,長箭一部,片箭一部,筒兒一箇賜給。
趙晉和,以弘文館言啓曰,本館下番副校理李晉淵,以禁衛營從事官,今日下番鄕軍賞試才坐起時,晝仕出去之意,敢啓。傳曰,知道。
又以弘文館言啓曰,本館下番,無他推移之員,不得已以上番,姑降入直之意,敢啓。傳曰,知道。
以副校理洪命周牌不進罷職傳旨,傳于趙晉和曰,只推。
趙晉和,以弘文館言啓曰,副校理洪命周,旣有只推之命,卽爲牌招察任,何如?傳曰,允。
又以侍講院言啓曰,說書尹豐烈,屢日入直矣,身病猝重,已爲出去,司書李敎源,方在拿處,兼司書李晉淵,玉堂入直,下番闕直,事甚未安。弼善·兼文學未差,文學徐憲輔受由在外,輔德元在明,兼輔德金會淵,竝卽牌招,以爲姑降推移入直之地,何如?傳曰,允。
又以內醫院都提調·提調意啓曰,御用熟地黃監採官,以醫官玄在德蒸取以來事,命下矣。玄在德,方在東里鎭任所,封進來往時,依例給馬,書員一人所騎馬壹匹,藥材載持馬,亦爲題給事,分付,何如?傳曰,允。
柳鼎養,以吏曹言啓曰,上京守令,催促下送事,命下矣。自臣曹催促,則知禮縣監李益秀,黃澗縣監林昇運,今方下去,成川府使李文會,身病猝重,不得下去云。雖未知其病勢之如何,而特敎催促之下,不卽下去,揆以事體,誠甚未安,罷黜,何如?傳曰,允。
李憲琦,以兵曹言啓曰,來九月·十月當上番騎兵二百二十八名,依定式,本曹點考後,仍令該曹襦衣題給之意,敢啓。傳曰,知道。
禁府啓目粘連,向前尹守晩·徐孺修·南迪老等段,舊逋所捧,旣甚零星,新逋所出,又復夥多,屢年在官,因循虛勘,揆以法意,難逭重勘。鄭湋·李湐·李敎源·鄭在中·南陽進·趙鎭衡等段,不但舊逋之未及了當,有此新逋之俱爲現發,石數雖有多寡,糴法實難容貸。李源祖·李儒燁等段,竝無新逋兺除良,舊逋中所捧,俱過千有餘石,與上項諸囚,容有間焉,而未捧之罪,亦所難免,竝只以此照律爲白乎旀,閔師膺段,莅任不滿三朔,則在法元無解由之例,穀簿虛實,有難致責,合有分揀之道,而臣府不敢擅便,上裁,何如?判付啓,依所啓施行爲良如敎。又啓目粘連,向前林景鎭亦,實病雖緣難强,覆檢事係時急,而以元兼官頉報,致有該道之論啓,以此照律,何如?判付啓,依允。又啓目粘連,向前趙國藺亦,邊情手本,何等審愼,而日時刀改,矇不覺察,甲軍去來,又失瞭望,論其罪狀,節節可駭,以此照律,何如?判付啓,依允。又啓目粘連,向前柳基常亦,中間淹留,雖緣親病之不得離捨,更無關由,未免瘝曠,以此照律,何如?判付啓,依允。又啓目粘連,向前金德禹亦,兵船改造時,舊船發賣,雖有籌司節目,不待新造,徑先許賣,乃於該營摘奸,有此私船代立之境,事極可駭,以此照律,何如?判付啓,依允。又啓目粘連,向前趙存中亦,標信留門,何等審愼,而漢江神位版未及還奉之前,徑下門鑰,雖緣生疎,不審之罪,在所難免,以此照律,何如?判付啓,依允。又啓目,慶源前府使金守淵原情云云。問目內辭緣,泛稱遲晩,所當請刑是白乎矣,曾經都摠都事,勿爲請刑,載在大典通編,議處,何如?判付啓,依允。又啓目,楊根郡守權,積城縣監南達孫,陽智縣監朴性來,陽城前縣監喪人李重鉉等原情云云。問目內辭緣,惶恐遲晩,南達孫段,所當請刑是白乎矣,曾經侍從,勿爲請刑,載在大典通編,議處爲白乎旀,權·朴性來·李重鉉等段,竝只刑推得情,何如?判付啓,依允爲旀,權等段,除刑推議處爲良如敎。又啓目粘連,觀此江原監司趙弘鎭査啓,則以爲,殺獄罪人嚴月先之當夜監囚也,旣着枷杻,又鎖板獄,而鎖匠奴咸唱信段,以蚩蠢無知覺之賤漢,莫念獄體之至嚴,只顧顔面之親厚,先解其杻,竝脫其鎖,致令重囚,有此逃躱是白如乎,捧賂作奸之狀,渠雖發明,循私忘公之罪,今已綻露,則自歸故縱,有異逃失,揆以法意,萬萬痛駭,依庚午啓下關,當該刑吏等,自臣營從重嚴勘,鎖匠人,各別嚴刑,遠惡地定配計料爲有置。鎖匠之私解杻鎖,故縱情節,道啓論列,若是丁寧,該倅,依庚午新頒定式本律,以公罪勘處,何如?判付啓,依允。
李憲琦,以義禁府言啓曰,保放罪人權烒査啓啓下,還囚議處,柳基常·林景鎭·尹守晩·李敎源·鄭在中·徐孺修·南陽進·閔師膺·李湐,亦爲還囚議處以入,而鄭在中·李湐,病勢一向沈重,仍爲保放之意,敢啓。傳曰,知道。
又以義禁府言啓曰,卽接月令醫官洪仁燁手本,則時囚罪人李重鉉,返葬就囚,重得毒感,身熱如火,食飮全却,不省四到,氣息奄奄云。罪人病勢如此,則一邊保放,一邊草記,曾有定式矣。李重鉉,姑爲保放之意,敢啓。傳曰,知道。
甲戌八月二十五日辰時,上御熙政堂。藥房入診,大臣·閣臣承候,同爲入侍時,都提調金思穆,提調金蓍根,副提調金銑,假注書南履懋,記注官李昌瑞,別兼春秋李紀淵,領議政金載瓚,左議政韓用龜,檢校提學金祖淳,直提學金履喬,檢校直閣徐俊輔·李光文,檢校待敎李鶴秀,以次進伏,別待令戶曹參議洪旭浩,司饔主簿權以中,長興主簿李命運,醫官吳千根·李漢臣·秦東秀·崔遂燁·吳仁豐·鄭重周,以次進伏楹外訖。載瓚等曰,日氣連佳,今日則陰濕,聖體,若何?上曰,一樣矣。載瓚等曰,寢睡·水刺之節,何如?上曰,一樣矣。載瓚等曰,王大妃殿氣候,何如?上曰,各殿宮氣候一樣矣。上命醫官入診。旭浩·以中·命運,以次診候退伏,蓍根曰,脈候奏達。旭浩等曰,脈候左右三部調均矣。上命大臣以次退去。載瓚起伏奏曰,臣等有仰達事矣。臣等日昨,以商輅罪名蕩滌傳敎還收之意,聯陳一箚,而誠薄辭拙,雖未能格聽,成命未收之前,大義將晦,大防遂壞,國不得以爲國,在臣等北首爭死之義,斷無以承順,而今借方寸之地,更陳同聲之請,惟殿下少垂察焉。近日殿下,每答言者之言,必以先朝本意爲牖迷之敎,臣等於此,實有所區區仰覆者矣。臣等逮事昔日,久在近列,竊伏覸先大王至仁至慈之聖意,法天地曰生之德,折獄則每切哀敬,恤囚則必思曠蕩,藹然德意,無物不燾,而至於事關明義錄,則未嘗一有處分,蓋念義理不可壞也,國論無以遏也。聖意非不好生,而隄防必思尙嚴,秉守之不撓不易,殆三十年如一日。以殿下繼志述事之道,尤當益復秉執,益復闡明,不容有一毫少忽,則今何可容易酌處於先大王所未嘗處分之事乎?且商輅負犯,卽明義錄中開卷第一義也。不滿大策,必圖沮戲,至以風色·機關等凶言,肆發於私札,見露於鞫庭,自渠口無辭自服,凡其包藏和應,貫串於獜·謙等諸賊,勒在丹書,永爲鐵案,閱千劫而更無所移易。若使一或擺乖,則是無明義錄也,無治逆之大關捩也。殿下若念及於是,則聖心之凜然驚惕,當復如何,而第緣臣等之不能先事導達,致有此萬萬過中之擧,一則臣等之罪。二則臣等之罪,到今不遠復之義,惟當穆然深思,亟收成命,宜不可少緩也。今臣等所以苦口力爭者,不但爲凶逆倖逭,則隄防益壞,義理益晦而已。斷斷血忱,竊欲納吾君於無過,永有辭於天下後世也,何殿下不賜鑑燭也?伏願特從臣等之請,亟寢已頒之命焉。用龜曰,臣等俱以先朝舊物,丙·丁諸賊之凶圖逆節,亦皆耳聞而目覩矣。至若商輅之負犯,凶言自其口發,凶書自其手出,不滿大策,背國死黨之凶肚逆腸,實有浮於耇·輝·鏡·夢。及其就鞫之時,無一辭手書遲晩,眞贓斷案,昭載於明義錄中,此乃擧國之同仇,而噫,彼凶孽,敢生掉脫之計,鳴金於淸蹕之側,此何等變怪?今殿下不詢公議,不念隄防,遽下曠蕩之命,是豈臣等所仰望於聖明者哉?臣等之三十年藉手之義,將不免從此湮晦,誠不勝悲憤抑鬱之至,伏願特軫公議之不可遏,隄防之不可壞,亟寢成命焉。思穆曰,商輅之凶謀逆節,昭載於明義一部,窮宙歷劫,撓改不得,已悉於領左相之所奏,臣無容更達,而今若鐵案一搖,此賊伸雪,則將見大義湮晦,群孽生心,必至於國不國而人不人矣,臣等將何所藉手而事君乎?逆孽之犯蹕鳴金,已極無嚴,而迺殿下,牢拒群下之請,遽降蕩滌之命,是豈所仰望於殿下者哉?臣等惟知,不得請則不敢退,伏乞亟寢成命焉。上曰,依爲之。出擧條載瓚曰,重臣金羲淳處義,誠過矣。向來人言,言出匪情,事多爽實,固無足因此自劃,而遭罹以後,尙今深引,至承日昨處分,殊非出處得中之義。然而日昨,則事勢容或無怪,嚴命亦已示警,合有收敍之道矣。上曰,依爲之。出擧條載瓚曰,前提學金羲淳,今已敍用,備局堂上還差,仍察有司之任,申飭行公,何如?上曰,依爲之。出擧條載瓚曰,吏曹判書李肇源,受由下鄕之後,尙不上來,雖聞近有病故,而見職非久曠之任,曹務多滯,委屬可悶,另加申飭,使之從速上來,備局堂上亦爲還差,何如?上曰,依爲之。出擧條載瓚曰,外邑守令,多有上京者云,此時曠官,一日爲悶,令該曹催促下送,新除閫帥·守令之未下直者,竝令不多日內辭朝,仍卽赴任,何如?上曰,依爲之。出擧條光文曰,小臣於明日,陪奉先朝御製,下往江華府矣。儀軌亦有所未及奉安者,一體奉安,恐合事宜,而且曝曬年限,已近十年,今番爲之之意,敢此仰達矣。上可之。惠慶宮進服芎夏君子湯,依前方五貼製入事。出榻敎上命退,諸臣以次退出。
上在昌德宮。停常參·經筵。
趙晉和啓曰,明日常參·經筵,取稟。傳曰,停。
李憲琦啓曰,大司憲趙萬元,掌令康聖翊,持平李泰熙在外,執義李東冕,掌令李麒峻,持平任文白呈辭,監察茶時之意,敢啓。傳曰,知道。
金銑啓曰,行左承旨金敎根,今日不爲仕進,卽爲牌招,何如?傳曰,允。
以輔德元在明,兼輔德金會淵牌不進罷職傳旨,傳于趙晉和曰,只推。
趙晉和,以侍講院言啓曰,輔德元在明,兼輔德金會淵,旣有只推之命,與說書尹豐烈,竝卽牌招,以爲推移入直之地,何如?傳曰,允。
以輔德元在明,兼輔德金會淵,說書尹豐烈牌不進罷職傳旨,傳于趙晉和曰,只推。
金銑啓曰,明日傳香,禮房承旨當爲齋宿,而行左承旨金敎根牌不進,更爲牌招,何如?傳曰,允。
金銑,以議政府言啓曰,檢詳洪敬謨,以別兼春秋,都堂翰圈時,依古例罷削,而今已罷職則敍用,削職則分揀矣。所帶檢詳之職,亦爲仍任,何如?傳曰,允。
李憲琦,以兵曹言啓曰,今月二十九日,一羽禁軍番次矣。該番將有闕之代,依承傳口傳擬入之意,敢啓。傳曰,知道。
兵曹口傳政事,以權師億爲羽林將。
李憲琦,以訓鍊都監言啓曰,因兵曹草記,西營入直禁衛營鄕軍停番代本局軍四十名,集春營入直御營廳鄕軍移直代本局軍四十名,各其將官率領,來九月初一日爲始替代,限禁衛營鄕軍上番間,入直之意,敢啓。傳曰,知道。
又以禁衛營言啓曰,本營上番鄕軍,自今九月當爲始,限明年八月停番矣。依兵曹草記批旨,來九月初一日銅龍門·建陽門入直與把守,以御營廳將官軍兵替代,西營入直,以訓鍊都監將官·軍兵,竝待標信替代後,舊軍放送,而建陽門把摠,還爲入直新營之意,敢啓。傳曰,知道。
又以禁衛營言啓曰,本營上番鄕軍,自今九月當爲始,限明年八月停番矣。依前例,京標下軍三十五名,新營入直,別破陣十名,火藥庫入直,兼別破陣六名,南別營守直,都城頹圮處,京標下軍十五名替把,而來九月初一日爲始,竝輪回替代之意,敢啓。傳曰,知道。
又以御營廳言啓曰,本廳來九月·十月兩朔應立後部中司屬京畿右道二哨·黃海道二哨,合四哨軍兵五百十七名,今已逢點整齊矣。九月初一日,與舊番左司軍兵,替代立番後,舊軍放送之意,敢啓。傳曰,知道。
又以御營廳言啓曰,本廳來十一月·十二月兩朔應立後部右司屬黃海道四哨軍兵,十月二十五日,京中逢點,十一月初一日,與中司軍兵,當爲替代立番,趁期調送事,本道監·兵使處,措辭知會之意,敢啓。傳曰,知道。
又以御營廳言啓曰,禁·御兩營嶺南上番軍,限明年停番,而來九月當次禁衛軍,先爲停番矣。依己巳年例,建陽門·銅龍門入直禁衛鄕軍九十名,代以御營鄕軍五十名,集春營入直軍四十名,姑令入直,而集春營入直御營軍四十名,代以訓局軍替直事,已自兵曹草記,允下矣。禁衛營入直建陽門把摠一員,別武士二人,軍六十名,銅龍門入直哨官一員,軍三十名,以本廳將官·軍兵替代,集春營入直本廳軍,與訓局軍,待標信替直,東營則軍四十名,新營則軍三十名,依前例分排入直,東營入直把摠,移直於建陽門,而竝自來九月初一日爲始,擧行之意,敢啓。傳曰,知道。
禁府照目粘連,宣傳官趙存中矣本府議啓內,標信留門,何等愼重,而漢江神位版未及還奉之前,徑下門鑰,雖緣生疎,不審之罪,在所難免。以此照律,罪笞四十收贖,附過還職,私罪,奉敎依允爲旀,功減一等爲良如敎。又照目粘連,務安前縣監林景鎭矣本府議啓內,實病雖緣難强,覆檢事係時急,而以元兼官頉報,致有該道之論啓。以此照律,罪杖六十收贖,奪告身一等,私罪,奉敎依允爲旀,功減一等爲良如敎。又照目粘連,麟山前僉使趙國藺矣本府議啓內,邊情手本,何等愼重,而日時刀改,矇不覺察,甲軍去來,又失瞭望,論其罪狀,節節可駭。以此照律,罪杖八十收贖,奪告身三等,私罪,奉敎依允。又照目粘連,咸安前郡守柳基常矣本府議啓內,中間淹留,雖緣親病之不得離捨,更無關由,未免瘝曠。以此照律,罪笞四十收贖,附過還職,私罪奉敎依允爲旀,功減一等爲良如敎。又照目粘連,蝟島前僉使金德禹本府議啓內,兵船改造時舊船發賣,雖有籌司節目,不待新造,徑先許賣,乃於該營摘奸,有此私船代立之擧,事極可駭。以此照律,罪杖八十收贖,奪告身三等,私罪,奉敎依允。又照目粘連,江陵前府使權烒矣本府議啓內,鎖匠之私解杻鎖,故縱情節,道啓論列,若是丁寧,該倅,依庚午新頒定式本律,以公罪勘處罪,杖七十徒一年半定配,以公罪收贖,奉敎依允爲旀,公議各減一等爲良如敎。又照目粘連,麻田前郡守尹守晩,陽城前縣監徐孺修,砥平前縣監南迪老,竹山前府使鄭湋,麻田前郡守李湐,楊根前郡守李敎源,陽城前縣監鄭在中,積城前縣監南陽進,砥平前縣監趙鎭衡,竹山前府使李源祖,麻田前郡守李儒燁等矣本府議啓內,尹守晩·徐孺修·南迪老等段,舊逋所捧,旣甚零星,新逋所出,又復夥多,屢年居官,因循虛勘。鄭湋·李湐·李敎源·鄭在中·南陽進·趙鎭衡等段,不但舊逋之未及了當,有此新逋之俱爲現發,石數雖有多寡,糴法實難容貸。李源祖·李儒燁等段,竝無新逋兺除良,舊逋中所捧,俱過千有餘石,與上項諸囚,容有間焉,而未捧之罪,亦所難免,竝只以此照律罪。尹守晩·徐孺修·南迪老,以還上虛錄律,告身盡行追奪,徒三年定配,又五年禁錮,而尹守晩·徐孺修,以年七十,徒三年定配收贖,告身盡行追奪,又五年禁錮。鄭湋·李湐·李敎源·鄭在中·南陽進·趙鎭衡,以不應爲事理重律,各杖八十收贖,奪告身三等。李源祖·李儒燁,以違令律,各笞五十收贖,解見任別敍,竝只私罪,奉敎依允爲旀,尹守晩·徐孺修·鄭湋·李敎源·鄭在中·趙鎭衡等段,功議各減一等·南迪老·李湐·南陽進·李源祖·李儒燁等段,竝只功減一等爲良如敎。又啓目粘連,向前李重鉉段,舊逋所捧,雖過三千餘石,新逋現發,乃爲百有餘石,俱未準捧之罪,在所難免。權·南達孫等段,竝無新逋,而舊逋中已捧,或千有餘石,或七百餘石,方張收捧是白乎乃,道啓登聞之前,未及準捧。朴性來段,莅任在於當年,新逋初無現發,而舊逋未捧之罪,亦所難免,竝只以此照律,何如?判付啓,依允。又啓目粘連,向前金守淵亦,虛張還口,事段漏籍之別件成冊,雖有囚供之發明是白乎乃,一邑之萬三千漏口,已涉太濫,外此政令之儱侗,流丐之率多,至登道啓之論列,居官不善,推此可知,以此照律,何如?判付啓,依允。
李憲琦,以義禁府言啓曰,保放罪人李湐·鄭在中等,還囚照律,李重鉉亦爲還囚議處以入,而李重鉉病勢,一味苦劇,仍爲保放之意,敢啓。傳曰,知道。
又以義禁府言啓曰,時囚罪人南迪老,告身盡行追奪,徒三年定配,又五年禁錮照律公事判付內,依允,功減一等事,命下矣。南迪老,告身盡行追奪,江原道洪川縣蓮峰驛,徒二年半定配,又五年禁錮,而以議啓內辭意,具罪目,依例發遣府羅將押送配所,何如?傳曰,允。
上在昌德宮。停常參·經筵。
李憲琦,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
趙晉和啓曰,明日常參·經筵,取稟。傳曰,停。
李憲琦啓曰,合辭許久闕啓,事甚未安,除在外外,呈告人員,竝卽牌招,何如?傳曰,允。
又啓曰,御營廳將官來言,今日本廳軍兵,日次私習云矣,敢啓。傳曰,知道。
趙晉和啓曰,來初一日,輪對日次矣,敢稟。傳曰,當次人受點,後日次待令。
金銑啓曰,行左承旨金敎根,今日不爲仕進,卽爲牌招,何如?傳曰,允。
李憲琦啓曰,掌令李麒峻,以其親病,投章徑行,原疏纔已捧入矣。所當直捧遞差傳旨及禁推傳旨,而此與無端下鄕有異,推考,何如?傳曰,允。
又啓曰,大司憲趙萬元,掌令康聖翊·李麒峻,持平李泰熙在外,執義李東冕,持平任文白牌不進,監察茶時之意,敢啓。傳曰,知道。
以執義李東冕,持平任文白,司諫具康,正言李基承牌不進罷職傳旨,傳于李憲琦曰,只推。
趙晉和,以侍講院言啓曰,本院下番,連日闕直,事甚未安,輔德元在明,兼輔德金會淵,說書尹豐烈,旣有只推之命,竝更牌招,以爲推移入直之地,何如?傳曰,允。
又以弘文館言啓曰,本館下番副校理臣李晉淵,以禁衛營從事官,今日本營朔下上下坐起時,晝仕出去之意,敢啓。傳曰,知道。
又以禮曹言啓曰,庚戌二月華城庭試文科拔榜人辛德雨復科事大臣收議粘目判付內,復科事,判下矣。復科榜目,令成均館修正以入,試券付紅籤,紅牌成給等事,依前例,令政院·吏曹,稟旨擧行,何如?傳曰,允。
又以禮曹言啓曰,卽接晉州幼學河九範所志,則以爲,同姓八寸弟載範,嫡妾俱無子,矣身第三子述曾,許與立後,兩家同議完定,而未及禮斜之前,載範夫妻,俱爲作故,到今拘於常規,不得循例立案,依定式草記稟處事呈狀,而門長幼學河應涉所訴,亦如九範之狀辭矣。凡係繼宗立后,明有可據而不得登聞者,許令該曹論理草記事,曾有筵奏定式,依定式,河九範第三子述曾,立爲載範之後,何如?傳曰,允。
李憲琦,以兵曹言啓曰,今此冬至兼謝恩使一行赴燕時,所把驛馬,預爲分定,然後可無窘急之患。今亦依前例知委,而應把驛馬四十五匹內,忠淸道八匹,全羅道十匹,慶尙道二十匹,來九月二十八日,京中逢點,江原道四匹,咸鏡道三匹,直送安北,十月初二日逢點事,各道監司處行移,何如?傳曰,允。
又以御營廳言啓曰,本廳別將李吉培,身病甚重,勢難察任,改差,何如?傳曰,允。
趙晉和,以賑恤廳言啓曰,南部松峴契任掌朴巨福,今月二十七日本洞路傍,得一歲遺棄男兒,同里居良女朴召史,欲爲收養,明禮洞契任掌郭聖奉,今月二十七日本洞路傍,得一歲遺棄男兒,同里居私婢順業,欲爲收養,西部太平館契任掌朴點得,今月二十七日本洞路傍,得一歲遺棄男兒,同里居良女李召史,欲爲收養,北部部契任掌裵仁福,今月二十七日本洞路傍,得一歲遺棄兒,同里居良女金召史,欲爲收養,貧不自食,皆願受料,告于本部。自各該部,同日牒呈,故依節目,竝爲給料,使之乳養之意,敢啓。傳曰,知道。
李憲琦,以義禁府言啓曰,保放罪人李重鉉,還囚照律以入之意,敢啓。傳曰,知道。
禮曹啓目粘連,發遣郞廳,問議于大臣,則領議政金載瓚以爲無原籍而入場,已違科規,因臺啓而拔榜,卽循公議。今於數十年之後,存拔何論,而但不入籍而或始拔還復,無成冊而或因籲追付,獨於辛德雨而仍爲永削,宜有其子之稱冤。然而科體至嚴,有難遽議復科,惟在上裁云。左議政韓用龜以爲以新接無籍之人,冒赴科試,雖違定式,無原籍無成冊而見拔者,輒因呼龥,次第還復,則今此辛淳之爲父稱冤,無足爲怪,而科第存削,事體不輕,伏惟上裁云。右議政金思穆以爲無籍冒赴,在法當拔,事久還復,殊非可論,而近年以來,此等呼籲,屢蒙許施之恩,則辛淳之引而爲例,有此稱冤,容或無怪。然而科試存拔,至爲嚴重,難以遽議,伏惟上裁云。奉朝賀李敬一,病未獻議,領府事李時秀,判府事徐龍輔·徐邁修,俱在外,不得收議。大臣之意如此,上裁,何如?啓復科爲良如敎。
禁府照目粘連,陽城前縣監李重鉉,楊根郡守權,積城縣監南達孫,陽智縣監朴性來等矣本府議啓內,李重鉉段,舊逋所捧,雖過三千餘石,新逋現發,乃爲百有餘石,俱未準捧之罪,在所難免。權·南達孫等段,竝無新逋,而舊逋中已捧,或千有餘石,或七百餘石,方張收捧是白乎乃,道啓登聞之前,未及準捧,朴性來段,莅任在於當年,新逋初無現發,而舊逋未捧之罪,亦所難免。竝只以此照律罪,李重鉉段,杖八十收贖,奪告身三等,權·南達孫·朴性來等段,各笞五十收贖,解見任別敍,竝只私罪,奉敎依允爲旀,李重鉉段,功議各減一等,權·南達孫·朴性來等段,竝只功減一等爲良如敎。又照目粘連,慶源前府使金守淵矣本府議啓內,虛張還口事段,漏籍之別件成冊,雖有囚供之發明是白乎乃,一邑之萬三千漏口,已涉太濫,外此政令之儱侗,流丐之率多,至登道啓之論列,居官不善,推此可知。以此照律罪,從重論,杖一百收贖,告身盡行追奪,私罪,奉敎依允爲旀,功減一等爲良如敎。
伊川府使任厚常疏曰,伏以臣猥膺分憂之命,待罪玆土,歲將周矣。第臣才器苦窳,智慮淺短,無一善政之可紀,徒致民憂之轉甚,夙宵憂惶,罔知攸措。又於今年,若無朝家別般隱恤,則將使數千殘戶,盡歸於顚連尾瑣,更不得保其生安其業,此豈非大可矜惻者哉?臣竊見本邑,僻在山峽,土瘠民貧,原野少膏沃之利,水旱無舟車之資,其田畬菑,其穀粟黍,勤勤盻盻,終歲作苦,幸値豐穰,猶無終歲之計,一遇凶荒,輒皆散四而就食,無土著重遷之心,有安往不貧之意,顧其勢使然也。何況挽近以來,荐被凶荒,再經癘疫,流亡絶戶,逐歲增加,往時四千四百九十餘戶,今已三分減一,而計其人口實數,纔往時之半耳。閭里之蕭條,田疇之汚萊,若經大亂,擧目慘惻,以是之故,三政俱缺,百弊滋興。以言乎還政,則連年停退,倉粟無完捧之期,以言乎軍政,則逃故相仍,簿伍無塡代之道,以言乎田政,則陳廢居多,賦役無平均之策,試觀目下貌樣,誠恐收拾不得。然而公納有所重矣,倉儲不可廢矣,鞭扑之政,日施於衣鶉,隣族之徵,殆甚於刮龜,哀彼小民,非不盡心於應納,其於力所不及何哉?始於今夏,峽農庶可食實,民情冀或息肩,夫何去月之初,暴雨連旬,沙覆浦落,田壠成川,瀕水之民,渰死旣多,依山之戶,漂壓相續,一番劫運,便同滄桑,遂於荐歉之餘,又絶有秋之望,則民之倒懸,於是乎極矣。是故擧皆荷擔而立,轉相告語曰,今年又歉,吾儕死矣。且新舊還穀,若復見督,則斗粟粒米,從何備納?逃故身布,竝將責納,則隣逋·族徵,更何了當,而至於陳田之稅,旣無災減之例,則吾輩雖十生九死,何能取辨乎?毋寧早爲之所,遠離玆土,則雖竟至塡壑,猶可免目前之鞭撻云爾,則民心之無恒,固甚可痛,而苟究其情,吁亦慼矣,爲今之計,莫若先務其鎭安之道,徐圖其保生之策。向所謂別般隱恤者,未必他求,就其三政中稍加闊狹而已。蓋本邑還穀元會付各穀,爲一萬六千石零,而辛未停退與未捧,爲二千九百石零,壬申停退,爲二千六百石零,癸酉停退,爲一千七十石零,摠計爲六千七百餘石矣。各樣軍摠,凡三千三百四十餘名,而數年來逃故之代,雖盡括一邑之良丁,方且隨得隨補,而殆同無麪之不托,見今闕額,尙爲四百餘名矣。夫粒米尺布,雖豐年樂歲,非其當納而或有加徵,則於是乎怨讟朋興,此固小民之常情也。矧玆往時四千戶所均當之役,今於人口減半之後,指徵無處之倉穀軍錢,若一時竝徵於顑頷欲死之民,則此其勢,安得不窮且逃也?竊恐一年二年,散亡相繼,必致見在之倉還,更無分斂之餘民,竝與已補之軍簿,盡爲虛錄而後已,寧不大可寒心哉?至於田稅,則本邑卽未量之邑也,雖有比摠之規,歲或失稔,固雖免白徵之弊,而其中東北五面,有均廳屯火田二百十結。凡火田之稅,異於平野元田,本自隨起收稅,而獨於均廳所納,雖値大無,一依常年,期於準捧,此由來邑民輩切骨之瘼也。屢年逃散之民,統計一邑,殆過千有餘戶,而東北五面,實居十之七八,其不堪徵斂之苦,可推而知也。當初十結之所收,今無一卜之可執,前日十家之所出,今無一戶之當納,而猶且一直徵督,必捧乃已,則此何異於緣木求魚乎?孑遺居民,勢無奈何,則惟有鳥獸散耳,安能忍死而坐待其椎剝乎?臣愚死罪,竊以爲身布倉納之曾前未捧及逐年停退條,今年則姑勿擧論,限以三四年分等收捧,則公貨不知於虛耗,民力庶得以少紓矣。至若均廳屯火田,亦是王土也,隨起收稅之法,何獨不行於此,而必爲一定不易之典乎?自今年爲始,從其起墾,平均執卜,則今年明年,雖或不及於舊稅,流民逃戶,擧將聞風而集,荒原廢畝,必當漸次還起,考其歲計之效,安知不有踰於二百元定之結數乎?今玆蠲減之擧,有非守土賤臣,所敢輕議,而年分尙遠,荒政事目,姑未頒行,百姓愚迷,易動難鎭,不能待朝家之處分,胥將扶携而流散。臣旣目見民憂之如此,有不敢徒懷猥越之懼,妄陳先事之慮。伏願殿下,下臣此疏於廟堂,特詢當否,如以臣言,謂有一得之見,則深推若保之念,亟賜允兪之音,使一邑老幼,各安田里,保其仰事俯育之樂,咸與鼓舞於和風惠日之中,則非獨邑民之感戴,臣亦將與有榮矣。臣無任云云。省疏具悉。疏辭,令廟堂,稟處。
副應敎趙民和疏曰,伏以臣兄臣晉和,以承政院右承旨,方帶春秋館修撰官矣。臣之兼銜,稽之國典,旣有應避,揆以體例,在下當遞,玆敢冒入文字,仰瀆崇嚴。伏乞聖明,亟許遞改,以存公格,以安私分焉。臣無任云云。省疏具悉。所請依施。
掌令李麒峻疏曰,伏以臣猥以無似,濫叨匪分,向陳衷懇,未蒙體諒,怵畏義分,章皇出肅,以伸祗謝之忱,而量材度能,蹲仍無望,屢犯違傲,只增罪戾,泥首旅次,恭俟嚴譴。此際得接鄕信,臣之老父,年迫八耋,素患痰積之症,旱溽愆候,調養失宜,跨朔沈苦,寧日恒少,今於涼生之後,一倍越添,奄奄床笫,殆不自持,在側無人,促臣歸見。臣自聞此報,衷情煎迫,按抑不得,豈敢以瀆擾之懼,自阻於孝理之天哉?玆敢忙陳短章,徑發鄕行。伏乞聖慈,察臣至情,特賜遞改,仍治臣擅離之罪,以肅朝綱焉。臣無任云云。省疏具悉。爾其勿辭往護。
上在昌德宮。停常參·經筵。
趙晉和啓曰,明日常參·經筵,取稟。傳曰,停。
李憲琦啓曰,合辭方張之時,兩司無詣臺之員,事甚未安,除在外外,呈告人員,竝卽牌招,何如?傳曰,允。
金銑啓曰,行左承旨金敎根,同副承旨柳鼎養,今日不爲仕進,竝卽牌招,何如?傳曰,允。
備忘記,慶尙左兵使申絅下直,長弓一張,長箭一部,片箭一部,筒兒一箇賜給。
以輔德元在明,兼輔德金會淵,說書豐烈牌不進罷職傳旨,傳于趙晉和曰,只推。
趙晉和以侍講院言啓曰,本院下番,連日闕直,事甚未安,輔德元在明,兼輔德金會淵,說書尹豐烈,旣有只推之命,竝更牌招,以爲推移入直之地,何如?傳曰,允。
李憲琦啓曰,大司憲趙萬元,掌令康聖翊·李麒峻,持平李泰熙在外,執義李東冕,持平任文白牌不進,監察茶時之意,敢啓。傳曰,知道。
以執義李東冕,持平任文白,司諫具康,正言李基承牌不進罷職傳旨,傳于李憲琦曰,只推。
以同副承旨柳鼎養牌不進罷職傳旨,傳于金銑曰,只推。
金銑啓曰,傳香禮房承旨,當爲齋宿,而行左承旨金敎根牌不進,更爲牌招,何如?傳曰,允。
李憲琦啓曰,明日次對,兩司當爲進參,除在外外,呈告人員,竝待開門牌招,何如?傳曰,允。
以黃海監司趙鍾永狀啓,水使尹敏東遭母喪事,傳于李憲琦曰,令該曹口傳差出。
兵曹口傳政事,以李復淵爲黃海水使。
李憲琦,以御營廳言啓曰,本廳字內光熙門南邊第二城廊近處體城四間許頹圮處,今已畢築矣,把守軍兵,依例撤罷,女墻仍爲始役之意,敢啓。傳曰,知道。
上在昌德宮。停常參·經筵。
藥房都提調金思穆,提調金蓍根,副提調金銑啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?惠慶宮氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·惠慶宮·嘉順宮,藥房口傳問安。答曰,知道。世子宮,口傳問安。答曰,知悉。
趙晉和啓曰,明日常參·經筵,取稟。傳曰,停。
傳于李憲琦曰,次對,後日次來待。
傳于趙晉和曰,傳香承旨馳詣宗廟·景慕宮,奉審摘奸以來。
金銑啓曰,藥房三提調持湯劑來待矣。傳曰,封入。
傳于金銑曰,不爲仕進在外承旨,竝許遞,前望單子入之,待下批牌招察任。
承旨前望單子入之,南惠寬·朴宗珩·李止淵落點。
金銑啓曰,新除授承旨朴宗珩,方在罷散中,何以爲之?敢稟。傳曰,敍用。
以輔德元在明,兼輔德金會淵,說書尹豐烈牌不進罷職傳旨,傳于李憲琦曰,只推。
李憲琦啓曰,卽者副校理李晉淵,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考,何如?傳曰,允。
趙晉和啓曰,應敎未差,校理曺錫正,修撰宋應圭·李瀅夏,副修撰李敬參·林處鎭在外,副校理洪命周差祭,李晉淵陳疏,玉堂上下番俱空,事甚未安,副應敎趙民和,校理李鍾穆,竝卽牌招入直,何如?傳曰,允。
又啓曰,玉堂備員間,視事,頉稟之意,敢啓。傳曰,知道。
又啓曰,應敎未差,校理曺錫正,修撰宋應圭·李瀅夏,副修撰李敬參·林處鎭在外,副校理洪命周差祭,李晉淵受由,副應敎趙民和,校理李鍾穆牌不進,玉堂上下番俱空,事甚未安。應敎未差之代,政官牌招開改差出,待下批,仍直牌招入直之地,何如?傳曰,允。
以副應敎趙民和,校理李鍾穆牌不進罷職傳旨,傳于李憲琦曰,只推。
李憲琦啓曰,大司憲趙萬元,掌令康聖翊·李麟峻,持平李泰熙在外,執義李東冕,持平任文白牌不進,監察茶時之意,敢啓。傳曰,知道。
以執義李東冕,持平任文白,司諫具康,正言李基承牌不進罷職傳旨,傳于李憲琦曰,只推。
兵曹口傳政事,副護軍單鄭元容。
李憲琦,以兵曹言啓曰,今八月各廳堂下武臣朔試射,臣曹連因有故,不得爲之之意,敢啓。傳曰,知道。
又以備邊司言啓曰,海西道臣,向以黃州谷山民捧停減事,有所狀請,而事係難愼,不可遽許,故更令逐條査櫛,吏逋與民逋,詳査虛實,修成冊以啓之意,覆奏行會矣。卽見道臣狀啓及成冊,則兩邑合沒·流亡之未捧諸條,一一査發,逐段開錄,而黃州則合沒五百三十一戶,還穀未捧,爲一千九百四石零,軍布木未捧,爲三同三十九疋零,軍錢未捧,爲二千三十八兩零,谷山則合沒二百四戶,還穀未捧,爲八百十三石零,軍錢未捧,爲二千八十五兩零,田稅未捧,爲五百十四結零矣。兩邑死亡,最多於列邑,各條應納,積年未捧,徵督無處,停減無路,將至民邑俱空之境,至有道倅臣之以疏以啓,迭相請蠲,而自本司筵奏行査,亦非一再。今則抄戶則極其精當,覈逋則各分吏民,而至於陳田虛錄,把束不爽,今無容更加査實,則合有變通之方,而若使依前徵責,則有非寧失之義,而所謂流亡,卽生者散而之他之謂也。今雖之他,後復還集,則人口自在,戶摠如舊,尙可以有捧有納,而至若合沒,則饑厲之時,全家逬死,而死不可復生,戶遂以永絶,欲徵而無人可徵,將刷而無地可刷,而猶且勒令準捧,不但皮不存之毛,實是行不得之擧,是豈王政之所可爲也。兩邑合沒戶還軍田未捧三條,特令一竝蠲減,以示朝家曠蕩之德意,而田則無論平田·火田,未捧雖已特減,新捧自當準摠,自今年依例收稅,流亡戶則散而復合,逃而還歸,則隨時隨捧,容有其道,不可與合沒竝論,依所請限五年分捧,軍丁虛伍·合沒及流亡之代,搜得閑丁,竝卽塡充之意,分付道臣,何如?傳曰,允。
又以備邊司言啓曰,谷山辛未之獄,卽無前之世變,本邑之劫運也。首犯·諸囚之竝伏王章,卽出生道殺人之義,而至於干連諸人,特貸一律,亦是朝家曠絶之德意。然而大獄誅鋤之際,必不無輕重緊歇之人各不同,而混歸於一例勘配之類。且況已過多年,屢經赦典,脅從罔治,卽盛世在寬之意,咸與維新,乃聖王竝宥之化,而關西經亂之後,亦施解網之恩矣。此亦一竝放送,俾各革心改圖,復爲良民,以示恢蕩之政,何如?傳曰,允。
李憲琦,以禁衛營言啓曰,本營字內九嶷峯東邊體城三間許頹圮處,今已畢築,把守軍兵,依例撤罷之意,敢啓。傳曰,知道。
禁府啓目,淸州營將李邦翊矣原情云云。問目內辭緣,泛稱遲晩,所當請刑是白乎矣,年滿七十,法不當請刑,議處,何如?判付啓,依允。又啓目,咸興判官尹載儉原情云云。傳旨內辭緣,惶恐遲晩,刑推得情,何如?判付啓,除刑推議處爲良如敎。
平安監司鄭晩錫疏曰,伏以臣賤疾冞苦,重擔難任,夙宵一念,惟在遞免,有如瞽者之不忘視,矬者之不忘起,連陳血懇,仰冀體諒,而惟其辭拙誠淺,未能孚格天心,恩兪終靳,職名尙縻,悚蹙悶隘,益不知所以自措也。臣以蹤則至孤賤,以材則極譾劣,百無一堪,分甘邱壑,惟殿下拂拭之庇覆之,前後恩寵,若偏若私,山岳不足喩其隆,河海不足喩其深,苟有可以一半分報效之道,則湯火之不避,薤粉之不辭,但當生死向前而已。況本道事勢之艱虞,簿書之繁氄,稍有減於年前,則夫何所厭苦而必若是辭避乎?只緣臣病入膏肓,陳力無望,下以孤圖報之夙心,上以負委寄之聖眷,有臣如此,生不如死之久矣。若其才具之本不近似於是任,曾已屢陳,不敢更煩,而又有所切難强者。適値乏使之倖會,濫承匪分之寵命,暫時試可,猶懼不稱,乃反兩三載,因仍盤礡,恬然固有,殆若非此莫可者然。今又疾病沈劇,職務曠廢而不知去,則人必唾而罵之曰,彼濫竽而苟容,戀豆而惜捨,病旣甚而亦無首邱之思。臣將以何辭自解而獲免於鄙夫乎?臣立朝三十餘年,曾無涓埃之報,而今乃忘廉喪恥,壞了淸朝之四維,則其爲罪,不但止於瘝廢一道之公務而已,是豈不大可悚懼哉?臣所辭之懇懇不能止者,實有所萬不獲已也,若或有毫分占便之計而罔念其盡職,則神必憎之,天必殛之,臣何敢爲此也?藩臣祈免之至再至三,揆以分義,極知僭猥,而凡人之有疾痛,必連聲疾籲於父母,臣之情亦類此,玆不得不申暴血衷,復瀆紸纊之聽,臣尤死罪。伏乞聖慈,諒臣職任之不可虛縻,察臣苦懇之不可强抑,特垂哀憐,亟許鐫遞,俾幸公私,千萬泣祝。臣無任云云。答曰,省疏具悉。久任爲關西也,卿勿煩辭察任。
行大司諫宋祥濂疏曰,伏以臣獲罪神明,奄失所怙,微誠莫駐於愛日,至痛遽纏於終天,㷀然孤露之生,倏爾三霜之改,猶復睯不知死,視息自如,此何人斯?重以家禍荐仍,季父捐背,甫及終制之月,又失替事之地,舊恤新悲,窮若無歸,跧伏松楸,萬念都灰。不意簪履收錄之恩,遽在冠裳卽吉之餘,敦府薇垣,除旨聯翩,華誥所降,鄕隣動色,而告喜無地,秖增慨廓。噫,臣本顓愚鈍滯,百不類人,而入則承父兄訓誡之嚴,出而荷先朝作成之澤,晨昏之所資,雨露之所涵,其所以顧復薰沐,策勵警拔,至于今獲免大戾者,罔非我君父攸賜。記在戊申春,臣以館職,初登講筵,文義陳對,率多紕陋,而天顔溫粹,不賜譴責。伊時臣父,寓職騎省,特召使之前曰,今見卿子講席之奏,可知其不曾留心於經學,出而敎戒,使之專精,可也。臣父退傳聖敎,相對感泣,至今追惟,宛如昨日,而俛仰三紀之間,雲鄕已邈而涓埃莫報,風樹不停而謦欬靡及,臣亦鹵莽濩落,無一成就,而居然髮種種矣,尙何心彯纓結綬,改厠周行之心乎?臣之積違軒階四年于玆矣,追先報今,平日之所矢心,移孝爲忠,餘生之所籍手,戀結之極,固宜不竢於駕屨,震剝之餘,末由自力於驅策,臣情到此,吁亦慼矣。臣之自來情勢,言地一步,卽是鐵限,從前屢叨,輒蒙諒遞,到今去就,尤無可論,而臣又數朔以來,風熱爲祟,顔面皆瘡,針藥雜試,完合尙遲,雖欲筋力之自效,殆無面目之可顯,淹病鄕廬,虛縻爲悚,昨始舁還私次,玆敢冒瀆衷懇。伏乞聖慈,俯垂矜諒,亟遞臣所帶諫職,仍命選部,勿復檢擬,俾得以歸依邱基,優遊田畝,以卒天地生成之澤,千萬幸甚。臣無任云云。答曰,省疏具悉。卿其勿辭行公。
副校理李晉淵疏曰,伏以臣之老父,年將七旬,衰病漸痼,最是癖積昏眩之症,每當寒節,如期發作矣。卽接家信,則近因日候不調,重添毒感,頑痰凝滯,寒嗽交劇,宿症新患,一倍彌苦,今方委頓床席,飮啖全却,促臣歸視。臣自聞此報,方寸如灼,按住不得,玆敢忙陳短章,徑出禁扃。伏乞聖慈,俯垂矜諒,亟遞臣職名,以安私分,仍治臣擅離之罪,以肅朝綱焉。臣無任云云。省疏具悉。爾其勿辭救護。
甲戌八月二十九日辰時,上御大造殿。藥房入診入侍時,都提調金思穆,提調金蓍根,副提調金銑,記事官李羲肇,記注官柳可均,別兼春秋李紀淵,檢校待敎李鶴秀,以次進伏,別待令戶曹參議洪旭浩,司饔主簿權以中,長興主簿李命運,醫官吳千根·李漢臣·秦東秀·卞之錞·李彦厚·劉賢基,以次進伏楹外訖。思穆等曰,日候朝來稍涼,聖體,若何?上曰,一樣矣。思穆等曰,寢睡·水刺之節,何如?上曰,一樣矣。思穆等曰,王大妃殿氣候,何如?上曰,各殿宮氣候,一樣矣。仍命入診。旭浩·以中·命運,以次診候訖,退伏奏曰,脈候左右三部調均矣。思穆曰,惠慶宮進服湯劑,今旣盡服一劑,更爲議定以入,何如?上曰,唯。進御加味正氣散一貼煎入事。出榻敎惠慶宮進服芎夏君子湯,前方中去吉莄·靑皮,加桂枝一錢·唐木香五分,五貼及供上消痰膏製入事。出榻敎上命退,諸臣退出。
上在昌德宮。停常參·經筵。
南惠寬,以都摠府言啓曰,今日入直內三廳武兼·禁軍及軍兵等,中日習射技放,請出標信,傳曰,知道。
南惠寬啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
又啓曰,御營廳將官來言,今日本廳軍兵,日次私習云矣,敢啓。傳曰,知道。
趙晉和啓曰,來初五日,朝參日次矣,敢稟。傳曰,停。
傳于金銑曰,藥房入侍。
金銑啓曰,藥房三提調持湯劑來待矣。傳曰,封入。
趙晉和啓曰,吏曹參判李好敏,參議徐有聞牌不進推考傳旨及罷職傳旨,今方捧入,而開政命下之後,如是違牌,事甚未安。判書在外,參判更爲牌招,何如?傳曰,允。參議只推,一體更爲牌招。
以左副承旨朴宗珩,同副承旨李止淵牌不進罷職傳旨,傳于南惠寬曰,只推。
趙晉和啓曰,玉堂上下番俱空,事甚未安,副應敎趙民和,校理李鍾穆,旣有只推之命,竝更牌招,以爲推移入直之地,何如?傳曰,允。
以副應敎趙民和,校理李鍾穆牌不進罷職傳旨,傳于趙晉和曰,只推。
趙晉和啓曰,玉堂上下番俱空,事甚未安,副應敎趙民和,校理李鍾穆,旣有只推之命,與副校理洪命周,一體牌招,以爲推移入直之地,何如?傳曰,允。
南惠寬啓曰,大司憲趙萬元,掌令康聖翊·李麒峻,持平李泰熙在外,執義李東冕,持平任文白牌不進,監察茶時之意,敢啓。傳曰,知道。
以執義李東冕,持平任文白,司諫具康,正言李基承牌不進罷職傳旨,傳于南惠寬曰,只推。
趙晉和啓曰,吏曹參判李好敏,參議徐有聞牌不進推考傳旨及罷職傳旨,今方捧入,而開政命下,已至經宿,如是違牌,事甚未安,參判更爲牌招,何如?傳曰,允。參議只推,一體牌招。
趙晉和,以吏曹言啓曰,閫帥父年七十以上人,每於歲首抄啓加資,而新有應推恩人,雖非歲首,亦爲抄啓加資事,載在法典矣。閫帥父年七十人,別單書入之意,敢啓。傳曰,知道。
南惠寬,以兵批言啓曰,陞資拜營將者,準瓜前遞罷,則勿計朔數多少,還收資給,載在法典矣。前羅州營將李圭男,旣以身病罷黜,所授加資,依法典還收之意,敢啓。傳曰,知道。
傳于趙晉和曰,吏兵批見窠,皆令差出。
傳于趙晉和曰,錢原府使之代,以金見臣擬入。
有政。吏批,判書李肇源受由在外,參判李好敏牌招不進,參議徐有聞進,左承旨趙晉和進。啓曰,判書李肇源受由在外,參判李好敏牌招不進,小臣獨政未安,何以爲之?敢稟。傳曰,只出緊任。又啓曰,春坊闕員,今當差出,而擬望之人乏少,相避竝擬,何如?傳曰,允。以金箕殷爲應敎,朴蓍壽爲司書,李鶴秀爲兼文學,金敎根爲兵曹參判,李肇源爲知義禁,具命喜爲監察,宋冕載爲成川府使,趙德壤爲泗川縣監,檢詳單洪敬謨仍任事承傳,兼甕津府使單李復淵,學錄單洪龍圭,故通德金泰淳贈吏參例兼,故正金履長贈吏議,以上同春秋金敎根兩代追贈。再政。以尹久東爲弼善,李好敏爲同敦寧,朴綺壽爲司僕正,金厚淳爲濟用主簿,徐翯淳爲掌苑別提,金見臣爲鐵原府使,金履雲爲崇靈殿參奉,學錄單洪龍圭,通德郞李義獻今超通政,黃海水使李復淵父加資事承傳。
兵批,行判書朴宗來進,參判未差,參議鄭景祚病,參知李德升入直,右副承旨南惠寬進。啓曰,忠淸水使,厚州僉使,今當差出,而擬望之人乏少,他道邊將及未準朔禁軍將,竝擬,何如?傳曰,允。
以金啓洛爲知事,柳·張鉉宅·李再玄爲同知,吳淵常爲副摠管,宋啓楨爲翊贊,趙萬永爲文兼,趙雲衢爲忠淸水使,呂喆永爲黃海中軍,洪理燮爲厚州僉使,同知單朴致明,羅暖萬戶李春求今加折衝加資事承傳,前羅州營將李圭男今降禦侮降資事啓下,大護軍金羲淳,護軍金敎根,副護軍柳鼎養·李尙宗,副司直金箕殷·李鍾運,以上竝單付,副司果申義和陞六事承傳。
再政。以李克豐爲兼司僕將,李商球爲宣傳官,李德休爲羅暖萬戶。
趙晉和,以奎章閣言啓曰,景慕宮望廟樓今朔奉審,無頉之意,敢啓。傳曰,知道。
又以奎章閣言啓曰,卽接內需司牒報,則咸興·永興兩本宮十月別大祭時造燭·封香吉日,今月十九日卯時,衣襨·香燭·祭品奉詣吉日,同月二十日卯時俱吉云,以此日時擧行之意,敢啓。傳曰,知道。
趙晉和,以司饔院監膳提調意啓曰,各殿宮日下生雉,依例復舊封進之意,敢啓。傳曰,知道。
又以內醫院都提調·提調意啓曰,本院燕貿藥材,已爲別單啓下矣。今因大臣筵奏,緊需外限一年減省,原單中改付標以入之意,敢啓。傳曰,知道。
南惠寬,以備邊司言啓曰,本司武郞廳李應植·柳昇根,奔走勤仕,又滿十五朔,依例陞敍或守令除授事,捧承傳施行,何如?傳曰,允。
又以刑曹言啓曰,備邊司啓辭內,谷山辛未之獄,卽無前之世變,本邑之劫運也。首犯諸囚之竝伏王章,卽出生道殺人之義,而至於干連諸人,特貸一律,亦是朝家曠絶之德意。然而大獄誅鋤之際,必不無輕重緊歇之人各不同,而混歸於一例勘配之類。且況已過多年,屢經赦典,脅從罔治,卽盛世在寬之意,咸與維新,乃聖王竝宥之化,而關西經亂之後,亦施解網之恩矣。此亦一竝放送,俾各革心改圖,復爲良民,以示恢蕩之政,何如?傳曰,允事,命下矣。谷山作變干連定配罪人全羅道興陽李達瞻·金必成,和順金辰世,海南吳初漸,樂安金才云,慶尙道金海李福明,泗川千興九,機張龍時輝,昆陽金宗元,河東金啓喆,固城李宗濟,咸鏡道甲山金得煥,北靑林奉有,明川金中良,吉州李奉良,三水文致白,鏡城韓奉謙,會寧金尙獜,慶源崔明源,穩城韓成一,慶興韓命弘,鍾城李士碧等,竝卽爲放送事,分付各該道臣之意,敢啓。傳曰,知道。
禁府啓目粘連,向前尹載僖矣道啓替行,非渠故犯,而有違新式,不可無罪,以此照律,何如?判付啓,依允。又啓目粘連,向前李邦翊亦諸條所犯,旣有道啓,則不可以囚供之發明,有所參恕是白遣,廉校推治,有乖體統,尤極可駭,以此照律,何如?判付啓,依允。禁府照目粘連,淸州前營將李邦翊矣本府議啓內,諸條所犯,旣有道啓,則不可以囚供之發明,有所參恕是白遣,廉校推治,有乖體統,尤極可駭。以此照律,罪杖八十收贖,奪告身三等,私罪,奉敎依允。又照目粘連,咸興判官尹載僖矣本府議啓內,道啓替行,非渠故犯,而有違新式,不可無罪。以此照律,罪笞五十收贖,解見任別敍,私罪,奉敎依允爲旀,功議各減一等爲良如敎。
吏曹參判李好敏疏曰,伏以臣忝叨匪據,屢辭不獲,因循荏苒,亦已四易月矣,瘡疣之出,縱荷慈覆,盤礴之久,轉增愧悚。間奉恩假,往遷先壠,而時序適値於霜露,私懷益纏於風樹,驅馳纔返,病祟闖乘,一委床笫,四到迷昧,惟形殼徒存,束帶赴公,殊非時月間可期。而迺者仙寢,祗謁聖慕,克伸於舊甲,鑾蹕穩旋,輿情胥欣於帀域,而臣時在外,不能奔走於陪扈之班,瞻望結,不勝區區之下懷,及到京輦之下,自急反面之義,雖卽力疾伸誠,而至若見職之因仍蹲冒,實非目下情病所可擬議。況今新舊之望,自有林立之彦,聖朝官人,固當器使而歷試,豈宜以屢試蔑效,有疾難强之如臣者,殆若艱覓於承乏之時然哉?際承政命,繼奉召牌,而蠢動無路,惶蹙冞切,玆不得不略控衷懇,仰瀆崇嚴。伏乞聖慈,俯賜鑑諒,亟命遞改,俾便公私,不勝大願。臣無任云云。答曰,省疏具悉。所請依施。
左副承旨朴宗珩疏曰,伏以臣庸愚譾劣,百不猶人,拔跡蔭塗,晩竊科第,唱甲之日,驟躋下大夫之列,未及周歲,騎省·銀臺,華誥聯翩,雨露之澤,若偏臣身,夙宵惶愧,若隕淵谷。向於待罪喉院之時,以該房擧行之稽忽,伏蒙恩勘,止於薄罷,臣且悚且感,非罪伊榮,曾未多月,新除又降,天牌踵臨。以臣無似,叨此恩榮,固當顚倒趨膺,不俟駕屨,而惟是月前儒臣之疏,卽臣難冒之端矣。疏中所云隨人俯仰,漫漶糊塗等句語,卽是論斥喉院之辭,而第緣臣初入銀臺,適叨該房,生疎昧例,致此僨誤,在臣道理,只宜悚蹙自反,而亦何其不諒之甚也?被論旣如此,則何敢以事屬旣往,晏然泯默,不思所以自靖之義乎?召牌之下,承膺無路,玆敢不避猥越,冒瀆崇嚴。伏乞聖明,俯垂鑑諒,亟命遞斥臣職,以安私分,以肅朝綱焉。臣無任云云。省疏具悉。爾其勿辭察職。
甲戌九月初一日辰時,上御大造殿。藥房入診入侍時,都提調金思穆,提調金蓍根,副提調金銑,記事官李羲肇,記注官朴思彦·李昌瑞,檢校待敎李鶴秀,以次進伏,別待令戶曹參議洪旭浩,司饔主簿權以中,長興主簿李命運,醫官吳千根·李漢臣·秦東秀,以次進伏楹外訖。思穆等曰,日候朝來陰涼,聖體,若何?上曰,一樣矣。思穆等曰,旣有感候,昨日湯劑進御後,諸節,何如?上曰,一樣矣。思穆等曰,王大妃殿氣候,何如?上曰,各殿宮氣候一樣矣。仍命醫官入診。旭浩·以中·命運,以次診候訖,退伏奏曰,脈候左右三部調均矣。上曰,湯劑出去後議定,可也。思穆曰,醫官昨日診察後來傳,有微滯之候云,伏不審有損於水刺乎。上曰,別無所妨矣。進御加味正氣散,依前方一貼煎入事。出榻敎上命退,諸臣退出。
上在昌德宮。停常參·經筵。
自卯時至巳時,灑雨下雨,測雨器水深一分。
南惠寬啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
趙晉和啓曰,右承旨李憲琦,左副承旨朴宗珩,同副承旨李止淵,今日不爲仕進,竝卽牌招,何如?傳曰,允。
傳于金銑曰,藥房入侍。
金銑啓曰,藥房三提調持湯劑來待矣。傳曰,封入。
以副應敎趙民和,校理李鍾穆再牌不進罷職傳旨,傳于趙晉和曰,只推。
以應敎金箕殷,副校理洪命周牌不進罷職傳旨,傳于趙晉和曰,只推。
趙晉和啓曰,玉堂上下番俱空,已至多日,事甚未安,應敎金箕殷,副應敎趙民和,校理李鍾穆,副校理洪命周,旣有只推之命,竝卽牌招,以爲推移入直之地,何如?傳曰,允。
以副應敎趙民和,校理李鍾穆牌不進罷職傳旨,傳于趙晉和曰,只推。
以應敎金箕殷,副校理洪命周再牌不進罷職傳旨,傳于趙晉和曰,只推。
南惠寬啓曰,大司憲趙萬元,掌令康聖翊·李麒峻,持平李泰熙在外,執義李東冕,持平任文白牌不進,監察茶時之意,敢啓。傳曰,知道。
以司諫具康,執義李東冕,持平任文白,正言李基承牌不進罷職傳旨,傳于南惠寬曰,只推。
以右承旨李憲琦,左副承旨朴宗珩,同副承旨李止淵牌不進罷職傳旨,傳于南惠寬曰,只推。
傳于南惠寬曰,不爲仕進承旨,竝許遞,前望單子入之,待下批牌招察任。
承旨前望單子入之,李龍秀·金會淵·李愚在落點。
傳于南惠寬曰,未下直守令,上京守令當日下送。
傳于趙晉和曰,嶺南年事,已判歉荒,而今番水災,尤爲驚心。來頭捄恤賙賑之方,待年分自當講究,而至於如朔膳·物膳等停減,不必遲待,而旣承慈敎,各殿宮本道朔膳·物膳,一倂限明年停止,節扇進上,亦爲停止,以爲來頭補賑之資,以示朝家軫恤,先從此始之意,行會於本道。
以忠淸監司趙貞喆狀啓,水使趙義鎭限畢賑仍任事,令廟堂稟旨分付事,傳曰,令廟堂,斯速稟處。
以慶尙監司李存秀,狀啓高靈縣監宋奎熙遭母喪事,傳曰,令該曹口傳差出,不多日內辭朝。
吏曹口傳政事,以趙原永爲高靈縣監。
南惠寬,以都摠府言啓曰,副摠管尹益烈,以漢城府右尹,本府坐起,晝仕出去之意,敢啓。傳曰,知道。
南惠寬,以司僕寺一二提調意啓曰,咸興監牧官李寬福,今已箇滿,而銳意釐弊,出穀賑飢,多有治績之已著,此時改差,殊甚可惜,今姑仍任,何如?傳曰,允。
又以兵曹言啓曰,僉知中樞府事金柱日,老病在鄕,上來無期云。內禁衛將鄭來升,慶熙宮衛將朴致明,文臣兼宣傳官韓用錡,俱以病難供職,呈狀乞遞。領軍之將,輪番之任,不可久曠,竝改差,何如?傳曰,允。
甲戌九月初二日辰時,上御大造殿。藥房入診入侍時,都提調金思穆,提調金蓍根,副提調金銑,假注書金敬淵,記注官朴思彦·柳可均,檢校待敎李鶴秀,以次進伏,別待令戶曹參議洪旭浩,司饔主簿權以中,長興主簿李命運,醫官吳千根·李漢臣·秦東秀,以次進伏楹外訖。思穆等曰,今日朝雨,日氣甚冷,聖體,若何?上曰,一樣矣。思穆等曰,感候·滯候,夜間快復乎?上曰,已愈矣。思穆等曰,寢睡·水刺之節,何如?上曰,一樣矣。思穆等曰,秋夜頗長,寢睡之節,連得穩安乎?上曰,一樣矣。思穆等曰,感候中水刺之節,得無所妨乎?上曰,無損矣。思穆等曰,王大妃殿氣候,何如?上曰,各殿宮氣候一樣矣。思穆等曰,醫官今皆入來矣。上曰,診候爲之。旭浩·以中·命運,以次診候訖,退伏奏曰,脈候左右三部調均矣。思穆等曰,每有感氣,則雖以臣等賤軀論之,或有寒熱之時,未知聖候,果何如。上曰,別無所損矣。湯劑則出去議入,可也。進御加減理中湯,自今日一貼式煎入事。出榻敎上命退,諸臣以次退出。
上在昌德宮。停常參·經筵。
李愚在啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
又啓曰,御營廳將官來言,今日本廳軍兵,日次私習云矣,敢啓。傳曰,知道。
趙晉和啓曰,同敦寧李好敏,除拜後過三日不爲出肅,依定式推考警責,仍卽牌招察任,何如?傳曰,允。
金銑啓曰,藥房提調·副提調持湯劑來待矣。傳曰,封入。
李愚在啓曰,玉堂上下番俱空,已至多日,事甚未安,應敎金箕殷,副應敎趙民和,校理李鍾穆,副校理洪命周,旣有只推之命,竝卽牌招,以爲推移入直之地,何如?傳曰,允。
以應敎金箕殷,副應敎趙民和,校理李鍾穆,副校理洪命周牌不進罷職傳旨,傳于李愚在曰,只推。
李愚在啓曰,玉堂上下番俱空,已至多日,事甚未安,應敎金箕殷,副應敎趙民和,校理李鍾穆,副校理洪命周,旣有只推之命,竝更牌招,副校理李晉淵,由限已過,一體牌招,以爲入直之地,何如?傳曰,允。
李愚在啓曰,事變假注書洪煥,身病猝重,勢難察任,今姑改差,何如?傳曰,允。
又啓曰,大司憲趙萬元,掌令康聖翊·李麒峻,持平李泰熙在外,執義李東冕,持平任文白牌不進,監察茶時之意,敢啓。傳曰,知道。
以執義李東冕,持平任文白,司諫具康,正言李基承牌不進罷職傳旨,傳于李愚在曰,只推。
以右承旨金會淵牌不進罷職傳旨,傳于趙晉和曰,只推。
洪煥改差,代以洪龍圭爲事變假注書。
李愚在,以備邊司言啓曰,忠淸監司趙貞喆狀啓,有令廟堂稟處之命矣。取見其狀本,則以爲,水使趙義鎭,一自莅任,殫竭供職,頗多修擧,而纔以身病,見遞本職矣。病勢旣不深重,且値歉歲,行當設賑,而諸般緊務,付之生手,則來頭事勢,實多狼狽,特許限畢賑仍任爲辭矣。賙賑軍民之責,閫·邑無異,帥臣雖已病遞,道啓今此請仍,忠淸水使趙義鎭,限畢賑仍任,何如?傳曰,允。
又以備邊司言啓曰,忠淸水使趙義鎭,因道臣請,仍有廟堂稟處之命,而依道啓仍任之意,覆啓,允下矣。前水使旣已仍任,則新除水使,不可使無故落職,鐵原前府使趙雲衢,亦爲仍任高靈。以嶺南積弊之邑,宿逋分年之捧,收殺無期,闔境連歲之歉,賙賑沒策,而今又檢災方張,邑倅徑遞,本縣事茫無涯畔。此時此邑,不可付之初手,新除縣監趙原永,仍任前職,其代以屢經州郡,素有聲績者,勿拘常格,各若擇差,待下批使之當日辭朝,仍卽赴任,何如?傳曰,允。
吏曹口傳政事,以尹定鎭爲高靈縣監。
李愚在,以兵曹言啓曰,今月初六日,一內禁軍番次矣。該番將未差之代,依承傳口傳擬入之意,敢啓。傳曰,知道。
兵曹口傳政事,以柳相燁爲內禁將。
李愚在,以吏曹言啓曰,未下直守令·上京守令,當日下送事,命下矣。自臣曹催促,則未下直守令成川府使宋冕載,泗川縣監趙德壤,今已辭朝,上京守令中咸興判官尹載德,恩津縣監尹亨植,英陽縣監李裕慶,方今下去。南原縣監宋啓榮,謂有親病,無意還任,其親病旣如是沈重,則有難强令還任,改差,何如?傳曰,允。
又以都摠府言啓曰,副摠管尹益烈,以漢城府右尹本部坐起,晝仕出去之意,敢啓。傳曰,知道。
又以御營廳言啓曰,去夜初更量,幼學申錠,犯夜被捉,依例移送秋曹之意,敢啓。傳曰,知道。
又以刑曹言啓曰,因御營廳啓辭,去夜初更量,犯夜被捉幼學申錠,移送秋曹事,命下矣。申錠,依更數決笞三十度,放送之意,敢啓。傳曰,知道。
上在昌德宮。停常參·經筵。
李愚在,以都摠府言啓曰,今日入直內三廳武兼·禁軍及軍兵等,中日習射技放,請出標信,傳曰,知道。
又啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
又啓曰,御營廳將官來言,今日本廳軍兵,日次私習云矣,敢啓。傳曰,知道。
金銑啓曰,藥房提調·副提調持湯劑來待矣。傳曰,封入。
趙晉和啓曰,同副承旨南惠寬,今日不爲仕進,卽爲牌招,何如?傳曰,許遞,前望單子入之,待下批牌招察任。
金銑啓曰,行左承旨李龍秀,右承旨金會淵,今日不爲仕進,卽爲牌招,何如?傳曰,竝許遞,前望單子入之,待下批牌招察任。
承旨前望單子入之,權丕應·安光宇·鄭文始落點。
兵曹口傳政事,護軍單李龍秀。
以左承旨權丕應,同副承旨鄭文始牌不進罷職傳旨,傳于趙晉和曰,只推。
以應敎金箕殷,副應敎趙民和,校理李鍾穆,副校理洪命周再牌不進罷職傳旨,傳于李愚在曰,只推。
以副校理李晉淵牌不進罷職傳旨,傳于李愚在曰,只推。
李愚在啓曰,玉堂上下番俱空,已至多日,事甚未安,應敎金箕殷,副應敎趙民和,校理李鍾穆,副校理李晉淵·洪命周,旣有只推之命,竝卽牌招,以爲推移入直之地,何如?傳曰,允。
以應敎金箕殷,副應敎趙民和,校理李鍾穆,副校理李晉淵·洪命周牌不進罷職傳旨,傳于李愚在曰,只推。
安光宇啓曰,大司憲趙萬元,掌令康聖翊·李麒峻,持平李泰熙在外,執義李東冕,持平任文白牌不進,監察茶時之意,敢啓。傳曰,知道。
以執義李東冕,持平任文白,司諫具康,正言李基承牌不進罷職傳旨,傳于安光宇曰,只推。
注書李羲肇病,代以權中復爲假注書。
趙晉和,以侍講院言啓曰,兼輔德金會淵,時無職名,令該曹口傳付軍職,何如?傳曰,允。
兵曹口傳政事,副護軍單金會淵。
安光宇啓曰,明日次對,兩司當爲進參,除在外外,未肅拜·呈告人員,竝待開門牌招,何如?傳曰,允。
上在昌德宮。停常參·經筵。
藥房都提調金思穆,提調金蓍根,左副承旨李愚在啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?惠慶宮氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·惠慶宮·嘉順宮,藥房口傳問安。答曰,知道。世子宮,口傳問安。答曰,知悉。
李愚在啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
又啓曰,同副承旨鄭文始,今日不爲仕進,卽爲牌招,何如?傳曰,允。
安光宇啓曰,玉堂上下番俱空,已至多日,事甚未安,應敎金箕殷,副應敎趙民和,校理李鍾穆,副校理李晉淵·洪命周,旣有只推之命,竝更牌招,以爲推移入直之地,何如?傳曰,允。
傳于李愚在曰,藥房入侍,時原任大臣·閣臣同爲入侍。
李愚在啓曰,藥房都提調·提調持忍冬茶來待矣。傳曰,封入。
安光宇啓曰,大司憲趙萬元,掌令康聖翊·李麒峻,持平李泰熙在外,執義李東冕,持平任文白牌不進,監察茶時之意,敢啓。傳曰,知道。
以執義李東冕·任文白,司諫具康,正言李基承牌不進罷職傳旨,傳于安光宇曰,只推。
以同副承旨鄭文始牌不進罷職傳旨,傳于李愚在曰,只推。
以應敎金箕殷,副應敎趙民和,副校理李晉淵·洪命周牌不進罷職傳旨,傳于安光宇曰,只推。
以黃海監司趙鍾永狀啓,豐川府人物渰死事,傳于安光宇曰,聞甚矜惻,元恤典外,別加顧恤事,分付。
李愚在,以內醫院都提調·提調意啓曰,副提調金銑,今日問安,不爲仕進,卽爲牌招,何如?傳曰,允
又以訓鍊都監言啓曰,本局分授都城白岳山東邊第一城廊近處體城六間許頹圮處,今已畢築,女墻仍爲始役,把守軍兵撤罷之意,敢啓。傳曰,知道。
又以訓鍊都監言啓曰,本局分授都城白岳山東邊第三城廊近處體城五間許頹圮處,今九月初六日爲始,改築之意,敢啓。傳曰,知道。
又以御營廳言啓曰,本廳字內肅靖門東邊第一城廊近處體城五間許頹圮處,今九月初六日爲始,改築之意,敢啓。傳曰,知道。
安光宇,以漢城府言啓曰,依定式,無主未葬處,分付各部,搜訪報來,故別單書入之意,敢啓。傳曰,知道。
甲戌九月初五日辰時,上御大造殿。藥房入診,時原任大臣·閣臣承候入侍時,都提調金思穆,提調金蓍根,左副承旨李愚在,假注書金敬淵,記注官朴思彦,別兼春秋李紀淵,領府事李時秀,領議政金載瓚,左議政韓用龜,提學徐榮輔,直提學金履喬,檢校直閣徐俊輔,以次進伏,別待令戶曹參議洪旭浩,司饔主簿權以中,長興主簿李命運,醫官吳千根·李漢臣·秦東秀·吳仁豐·鄭重周·安昌禧,以次進伏楹外訖。時秀等曰,朝氣甚寒,感候諸節,若何?上曰,一樣矣。時秀等曰,惡寒等症候,若何?上曰,一樣矣。時秀等請醫官診候,旭浩·以中·命運,以次診候,退伏奏曰,脈候微帶數氣,感候似緊矣。上命醫官診察脚部。昌禧診察,退伏奏曰,濕痰流湊於經絡而然矣。時秀等曰,近日日氣猝冷,而感候諸節,旣宜溫處,流湊之症,尤忌觸冷,此時調攝,不可不十分加愼也。上曰,唯。時秀等曰,王大妃殿氣候,何如?上曰,各殿宮氣候一樣矣。仍命醫官先退。進御加減理中湯,自今日停止,忍冬茶一貼煎入,付貼䓤瓜餠製入。出榻敎惠慶宮進服芎夏君子湯前方中,加薑黃一錢,五貼製入。出榻敎上命退,諸臣以次退出。
上在昌德宮。停常參·經筵。
安光宇啓曰,合辭許久闕啓,事甚未安,除在外外,呈告人員,竝卽牌招,何如?傳曰,允。
趙晉和啓曰,明日·再明日光陵忌辰祭齋戎正日相値,視事,頉稟之意,敢啓。傳曰,知道。
李愚在啓曰,御營廳將官來言,今日本廳軍兵,日次私習云矣,敢啓。傳曰,知道。
權丕應啓曰,同副承旨鄭文始,今日不爲仕進,卽爲牌招,何如?傳曰,允。
傳于權丕應曰,藥房入侍,嶺南慰諭承旨同爲入侍。
權丕應啓曰,藥房都提調·提調持忍冬茶來待矣。傳曰,封入。
安光宇啓曰,卽者行大司諫宋祥濂,謂以先壠有事,陳疏徑行,事甚未安,原疏纔已退却矣,推考,何如?傳曰,允。
安光宇啓曰,大司憲趙萬元,掌令康聖翊·李麒峻,持平李泰熙在外,執義李東冕,持平任文白牌不進,監察茶時之意,敢啓。傳曰,知道。
以執義李東冕,持平任文白,司諫具康,正言李基承牌不進罷職傳旨,傳于安光宇曰,只推。
以同副承旨鄭文始牌不進罷職傳旨,傳于權丕應曰,只推。
傳于安光宇曰,朴齊一,聞已闋服,守令待窠擬入。
趙晉和,以弘文館言啓曰,本館下番闕直,事甚未安,應敎金箕殷,副應敎趙民和,副校理洪命周·李晉淵,旣有只推之命,竝卽牌招,以爲推移姑降入直之地,何如?傳曰,允。
以副校理洪命周牌不進罷職傳旨,傳于趙晉和曰,只推。
李愚在,以兵曹言啓曰,僉知中樞府事閔師仁,病在鄕廬,末由上來,五衛將金星翼·郭鎭垕,俱以病難供職,呈狀乞遞。輪番之任,不可久曠,竝改差,何如?傳曰,允。
禁府啓目,三水前府使李彬矣原情云云。問目內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓,依允。
甲戌九月初六日辰時,上御大造殿。藥房入侍,嶺南慰諭承旨同爲入侍時,都提調金思穆,提調金蓍根,左承旨權丕應,記事官李驥秀,記注官柳可均,別兼春秋李紀淵,檢校直閣李光文,慰諭承旨徐春輔,以次進伏,別待令戶曹參議洪旭浩,司饔主簿權以中,長興主簿李命運,醫官吳千根·李漢臣·秦東秀·安昌禧·李重恒,以次進伏閾外訖。思穆曰,朝寒甚緊,夜間感候諸節,若何?上曰,一樣矣。思穆曰,惡寒之候,卽外氣進退之顯症,今日則緊歇,何如?上曰,稍減矣。思穆曰,脚部痰候,何如,而䓤瓜餠,通晝宵連爲付貼乎?上曰,然矣。仍命醫官診候。旭浩·以中診候訖。仍命昌禧·重恒診察脚部,以次退伏,旭浩等曰,脈度感候,比昨稍減,而餘氣猶未盡解,自今調攝之節,最宜愼防風寒矣。思穆曰,醫官之言亦如此,而感氣加歇,專係調將,觸冒風寒,最爲可戒。今日日氣,又若是峭寒,此時愼疾之意,不當少忽,十分靜攝,節宣以宜,則自可以不日平復矣。且藥房進接,不必拘以常時筵體,蓋衣襨進御之際,易致外氣之闖入,臥內診察之節,尤宜體貌之簡易。此後召見臣等之時,深軫調攝之方,從便起居之節,臣等區區之望也。丕應曰,嶺南慰諭承旨入侍矣。上曰,何以往還?春輔曰,好爲往還矣。上曰,民情,何如?春輔曰,全道被水之中,右道偏甚,秋事無復餘望,民情轉益遑急。左道雖云稍勝,稍勝者不過四五邑,其或酷歉者,亦有反不及右道諸郡者,目下餓殍,已極慘然,而明春則恐不至於盡劉矣。臣奉綸音,曉諭民衆,仍以朝家愍恤賑捄之盛意,一一宣布,俾各恃而爲生,以圖奠接,而言念民國之憂,實爲岡措。臣以所目擊,謹具別單以待矣。上曰,入之。進御忍冬茶前方中,忍冬減二錢,藿香·蘇梗各減一錢,一貼煎入事。出榻敎仍命退,思穆等退出,承史以次退出。
上在昌德宮。停常參·經筵。
安光宇啓曰,大司憲趙萬元,掌令康聖翊·李麒峻,持平李泰熙在外,執義李東冕,持平任文白呈辭,監察茶時之意,敢啓。傳曰,知道。
李愚在啓曰,來十一日,朝參日次矣,敢稟。傳曰,停。
趙晉和啓曰,來十一日,輪對日次矣,敢稟。傳曰,當次人受點,後日次待令。
李愚在啓曰,御營廳將官來言,今日本廳軍兵,日次私習云矣,敢啓。傳曰,知道。
傳于權丕應曰,藥房入侍,時原任大臣·閣臣同爲入侍。
權丕應啓曰,同副承旨鄭文始,今日不爲仕進,卽爲牌招,何如?傳曰,與都承旨竝許遞,前望單子入之,待下批牌招察任。
承旨前望單子入之,李好敏·朴宗珩落點。
趙晉和,以弘文館言啓曰,校理曺錫正,自鄕上來云,卽爲牌招察任,何如?傳曰,允。
李愚在,以都摠府言啓曰,今日入直內三廳武兼·禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
禁府啓目粘連,向前李彬亦,罪人之當初逃躱,雖在前官之時,中間之旣捕旋失,亦難免不飭之罪,以此照律,何如?判付啓,依允。
甲戌九月初七日辰時,上御大造殿。藥房入診,時原任大臣·閣臣承候同爲入侍時,都提調金思穆,提調金蓍根,左承旨權丕應,記事官李驥秀,記注官李昌瑞,別兼春秋李紀淵,領府事李時秀,領議政金載瓚,左議政韓用龜,直提學金履喬,檢校直閣徐俊輔·李光文,以次進伏,別待令戶曹參議洪旭浩,司饔主簿權以中,長興主簿李命運,醫官吳千根·李漢臣·秦東秀·李重恒·安昌禧·崔遂燁,進伏閾外訖。時秀等曰,嚴霜如雪,朝氣甚寒,夜間感候諸節,若何?上曰,一樣矣。時秀等曰,脚部痰候,何如?上曰,無加減矣。思穆曰,䓤瓜餠連爲付貼乎?上曰,然矣。仍命醫官入診。旭浩·千根診候訖。又命昌禧·重恒診察。思穆曰,遂燁老鍊,亦使診察,好矣。上命遂燁診察。時秀曰,診察之時,須令重按,以驗痰候之凝散,按摩手到,或有不便處,亦爲下敎,好矣。上指遂燁手按處曰,此稍酸疼矣。旭浩等曰,脈候比昨益勝,感氣幾盡和解,茶飮不必更進,而切愼風寒之添感,伏望。載瓚曰,頃以關北穀五萬右,關東穀二萬石移劃嶺南之意,草記行會矣。卽見咸鏡監司金履陽所報,則以爲,南·北關穡事,大違始料,而較量穀簿,僅排種糧,五萬石穀,無以準數擧行,將以各穀限三萬石裝運爲辭矣。本道交濟穀,專在南關,而昨·今年北運之故,南穀亦縮,排還且艱,則加以五萬包元還,劃送嶺南,非不切悶。第今嶺民殺活,惟在交濟穀一條,而以此五萬包移轉,將爲七十州賙賑者,無異滄海之粟。然念北亦穀渴,不得已十分從約,只責以五萬之數。此固晷刻爲急,升䈁是爭,則道臣之就此數而又欲減五分之二者,誠不勝節節慨然。昨年南穀之北運,旣是三萬,故今於北穀之南運,又定三萬,有若南北之互相酬報者,此豈可擬議於今日哉?又況昨年北民,非南穀則何以聊活,而今於南民之急,獨不資北穀,則是豈交濟命名之意,而朝家亦將何以移此移彼,交預而共濟乎?開倉在卽,風高不遠,轉輸之節,一或差失,則西江之水,無及涸轍,更勿爲較多爭少,星火擧行之意,三懸鈴罔夜行會,何如?上曰,依爲之。出擧條載瓚曰,咸鏡監司金履陽狀啓,以關北歉荒,北兵營行本營親騎衛武學都試,請限明秋退行矣。都試退行,旣許於被災諸道,今亦依狀請許施,何如?上曰,依爲之。出擧條付貼消痰膏製入事。出榻敎仍命退,時秀等退出。又命退,承史以次退出。
上在昌德宮。停常參·經筵。
趙晉和啓曰,明日常參·經筵,取稟。傳曰,停。
安光宇啓曰,大司憲趙萬元,掌令康聖翊·李麒峻,持平李泰熙在外,執義李東冕,持平任文白呈辭,監察茶時之意,敢啓。傳曰,知道。
傳于李好敏曰,藥房入侍。
李好敏啓曰,藥房三提調持湯劑來待矣。傳曰,封入。
以全羅左水使李尙謙狀啓,鉢浦萬戶金昌國身死事,傳于李愚在曰,令該曹口傳差出,催促下送。
兵曹口傳政事,以金仁瑞爲鉢浦萬戶。
傳于安光宇曰,留院公事入之。
李愚在,以備邊司言啓曰,水原留守李益運,江華留守朴宗京,俱以災年,都會都試,請待明秋退行,水原則官門聚點,亦請姑停矣。文武試取之遇歉退行,旣有已例,且許諸道,竝令依狀請施行,官門聚點,則旣使之賑邑外設行,本府若爲設賑,聚點自當停止,以此,分付,何如?傳曰,允。
朴宗珩,以備邊司言啓曰,卽見廣州留守趙尙鎭狀啓,則以爲,穡事已判大無,來頭賑資,預當措辭,而賑穀數本不敷,餉還近漸見縮,米五千石,錢一千五百兩,特許劃下事,請令廟堂稟處矣。本府穀簿,與江華·水原有異,城餉留庫,姑且不匱。餉體非不爲重,而賑穀如或不足,則先就餉留,從便取用,未爲不可,今於各道俱賑之時,何可移粟他道乎?且年分之前,先爲請穀,事涉太早,待抄飢後,以本府所在穀狀聞取用之意,分付,何如?傳曰,允。
甲戌九月初八日辰時,上御大造殿。藥房入侍時,都提調金思穆,提調金蓍根,副提調李好敏,記事官李驥秀,記注官柳可均·別兼春秋李紀淵,直提學金履喬,以次進伏,別待令戶曹參議洪旭浩,司饔主簿權以中,長興主簿李命運,醫官吳千根·李漢臣·秦東秀·崔遂燁·安昌禧·李重恒·白時昌,進伏閾外訖。思穆曰,今日稍和解,夜間,聖體,若何?上曰,一樣矣。思穆曰,消痰膏付貼後,脚部不便之節,何如?上曰,無加減矣。仍命醫官入診,旭浩·以中診候訖,退伏奏曰,脈候調勻,餘氣盡解矣。第不審水刺之節,近更何如,而外氣已平之餘,尤宜水穀滋補之方。俗諺所謂感氣入於床下者,政欲其藉此穀氣,退彼外邪也。屢日厭進,乍有胃氣損下之慮,水刺常膳之外,雖餠湯之屬,必爲强進,毋以厭苦而却之,惶恐伏望。思穆曰,聞諸諸醫,則木瓜最宜消痰,亦能開胃氣,以此置諸左右,熏其氣臭甚好云,故敢達矣。上可之。進御益胃升陽湯,自今日一貼式煎入事。出榻敎仍命退,思穆等以次退出。
上在昌德宮。停常參·經筵。
夜自二更至初十日開東,灑雨下雨,測雨器水深二寸七分。夜五更,雷動電光。
趙晉和啓曰,明日常參·經筵,取稟。傳曰,停。
安光宇啓曰,合辭許久闕啓,事甚未安,除在外外,呈告人員,竝卽牌招,何如?傳曰,允。
李愚在啓曰,御營廳將官來言,今日本廳軍兵,日次私習云矣,敢啓。傳曰,知道。
傳于李好敏曰,藥房入侍。
李好敏啓曰,藥房三提調持湯劑來待矣。傳曰,封入。
安光宇啓曰,大司憲趙萬元,掌令康聖翊·李麒峻,持平李泰熙在外,執義李東冕,持平任文白牌不進,監察茶時之意,敢啓。傳曰,知道。
以執義李東冕,持平任文白,司諫具康,正言李基承牌不進罷職傳旨,傳于安光宇曰,只推。
傳于李好敏曰,藥房入侍。
李愚在啓曰,事變假注書洪龍圭,身病猝重,勢難察任,今姑改差,何如?傳曰,允。
洪龍圭改差,代以徐志輔爲事變假注書。
李愚在,以都摠府言啓曰,副摠管尹益烈,以漢城府右尹本府坐起,晝仕出去之意,敢啓。傳曰,知道。
刑曹判書洪義浩疏曰,伏以臣之鹵材薄識,百不肖似,滾躋卿列,匪榮伊懼,司寇六官之長,本非臣擬議堪任,而承乏濫叨,居然月有餘矣。奔走殫竭,迺其職分,淟涊盤礴,視若固有,未敢效辭巽之例,自分爲罷軟之歸,加以无妄一疾,跨朔沈淹,始罹毒痁,眞元大脫,少愈未旬,瘧痢兼發,寒熱交攻,症形危惡,五六日百般調治,終無減勢,見方宛轉叫疼於床笫圊溷之間,起身赴衙,未可以時日期,病裏惶悶,如添一症。蓋本曹劇務,雖在常年無事之時,爲長官者,不可一日曠也。況今大無之秋,都民休戚之有關係乎,禁釀之初,摘發察飭之當嚴明乎,縱使臣無病而在公,決知其不能擧職,其可使積日廢仕,一切抛置,徒爲臣養病之坊哉?疾痛之呼,未暇緩聲,玆敢據實鳴籲於慈覆之下。伏乞聖明,俯垂矜諒,特許鐫遞臣職名,俾公務無滯,私分獲安焉。臣因此而有區區愚悃之可以一陳者,荒年禁酒,係是不可已之大政也。傷財糜穀,莫此爲甚,廟堂之預事建白,先期令申,蓋亦至矣盡矣。爲有司者,擧措得宜,使斯民而令行禁止,則豈不誠幸莫大焉,而其奈俗習已汚,不好從令,奸竇萬岐,漏罅千瘡。民固無良,士族爲愈甚,高門邃屋,旨味如淄,醵會群飮,看作能事。下於此則貧士之薄有憑依者,嫠宅之睯無顧畏者,從而效之,靡所忌憚,墻側廊底,沽賣相續,乘時射利,自謂得計,而捕校法隷輩,初不敢生心犯執者,特以怯於名分,慮在後患故耳。間或有一二現發,則不過是無依靠無止泊之類而已,其餘則只皆窮蔀下戶,甁缸麯糵之小小犯禁者流。罪則罪耳,律無所惜,而輒因數三斗之釀醞,竟納卄八索之鍰金,賣舍蕩産,尙云不足。囚之杖之,此又難辦,則照例發配,項肯相望,渠雖自速,亦所不忍。於是乎都下之胥動浮言者,皆曰,眞箇沽釀之士夫家,則獨專其利而晏然無罪,嗟嗟小民,彼何故也?其口固可惡矣,究其實則抑將何辭以解之乎?當初頒令,專出利民之意,而今反爲民庶怨咨之欛柄。此莫非如臣無似猥廁法官,明不足以詗察,威不足以彈壓,胥隷之夤緣奸猾者,未盡操束,班閥之公肆豪橫者,未克糾正故也。方蹙伏譴何之是俟,顧何敢仰首論事,自附執藝之義,而在官甫一月,灼知其百弊源委,由於强者之不遵令,未見荒政之效,徒失衆民之心,添得嗷嗷喁喁者之愁沮氣像耳。竊伏嘗記先朝臨筵之敎,若曰,不禁酒,意固有在,而尤可慮者,令出而不得行也。臣至今莊誦在中,粵自己巳,曁于今年,目見酒禁之難行,而益以仰大聖人日月之明,無遺照至斯也。愚衷所激,敢此誦陳,有懷無隱,諒非獲已,與其犯在於上而令終不行,毋令恩歸於下而改之爲貴。臣意則穀之糜費,唯在大釀,勿論班·賤,若或有釀過數甕者,必廉察,罪其罪,無賴刁徒之爛飮酗街者,按舊例繩之,大開帘肆,肴核狼藉者,隨現勘治,此外窮不能自活,以升斗盎甁之釀,賴而爲生者,竝加參恕,略示闊狹,則朝廷之恩威兩行,法令之寬嚴得中,庶或爲饑歲不撓民之一助。伏望殿下,俯詢廟堂,若謂臣千慮之一得,則亟賜裁處,俾有實效,仍治臣不職妄言之罪,千萬至幸。臣無任云云。答曰,省疏具悉。疏辭,令廟堂,稟處,卿其勿解行公。
甲戌九月初九日辰時,上御大造殿。藥房入侍時,都提調金思穆,提調金蓍根,副提調李好敏,記事官李驥秀,記注官朴思彦,別兼春秋李紀淵,檢校直閣徐俊輔,以次進伏,別待令戶曹參議洪旭浩,司饔主簿權以中,長興主簿李命運,醫官吳千根·李漢臣·秦東秀·崔遂燁·安昌禧·李重恒·白時昌,進伏閾外訖。思穆曰,昨今日候頗暄解,聖體,若何?上曰,一樣矣。思穆曰,感候已盡和解,而寢睡安穩,水刺進御,亦爲差勝乎?上曰,然矣。仍命醫官診候。旭浩·千根診候訖。遂燁·昌禧·重恒·時昌,次第診察。旭浩等退伏奏曰,脈體調均,感候似無餘氣矣。遂燁等曰,痰核銷小,浮氣漸平,稍下流湊之處,按摩無酸疼之意,不日當卽平復,付貼膏藥,少擦連付,付貼之時,蘸油頻洗,似好矣。上曰,醫官先退,湯劑議入,可也。思穆曰,昨日所入湯劑,何時進御乎?上曰,午時量矣。思穆曰,今日所進湯劑,則退出後議定爲計矣。上曰,唯。進御益胃升陽湯停止,加味養胃湯一貼煎入事。出榻敎仍命退,諸臣以次退出。
甲戌九月初九日申時,上御大造殿。藥房入侍時,都提調金思穆,提調金蓍根,副提調李好敏,記事官李驥秀,記注官朴思彦·林景祚,檢校直閣徐俊輔,以次進伏,別待令戶曹參議洪旭浩,司饔主簿權以中,長興主簿李命運,醫官吳千根·李漢臣·秦東秀·崔遂燁·安昌禧·李重恒·白時昌,進伏閾外訖。思穆曰,晩後,聖體,若何?上曰,一樣矣。思穆曰,俄進湯劑已進御乎?上曰,纔已進御矣。仍命醫官診候。思穆曰,朝者未及入診之醫官,竝令入診,似好矣。漢臣·以中·千根·旭浩,以次診候訖,退伏奏曰,脈候調均之中,乍若有數意矣。上命退,醫官先退,諸臣以次退出。
上在昌德宮。停常參·經筵。
藥房都提調金思穆,提調金蓍根,副提調李好敏啓曰,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?惠慶宮氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·惠慶宮·嘉順宮,藥房口傳問安。答曰,知道。世子宮,口傳問安。答曰,知悉。
趙晉和啓曰,明日常參·經筵,取稟。傳曰,停。
安光宇啓曰,合辭許久闕啓,事甚未安,除在外外,呈告人員,竝卽牌招,何如?傳曰,允。
李愚在啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
傳于李愚在曰,藥房入侍,時原任大臣·閣臣同爲入侍。
李好敏啓曰,藥房三提調持湯劑來待矣。傳曰,封入。
安光宇啓曰,大司憲趙萬元,掌令康聖翊·李麒峻,持平李泰熙在外,執義李東冕,持平任文白牌不進,監察茶時之意,敢啓。傳曰,知道。
以執義李東冕,持平任文白,司諫具康,正言李基承牌不進罷職傳旨,傳于安光宇曰,只推。
傳于趙晉和曰,發遺吏郞,諸執事淸齋與否,摘奸以來。
趙晉和,以禮曹言啓曰,全羅道觀察使封進來十月令宗廟薦新柚子,今十一日薦進,而景慕宮薦新,則慶尙道例爲封進矣,本道所封,未及上來。莫重薦獻,不可後時,依前例以全羅道加封柚子,同日一體薦進,何如?傳曰,允。
又以禮曹言啓曰,卽接淸州將仕郞朴震性所志,則以爲,族弟弼文嫡·妾俱無子,以其同姓十六寸兄善性第四子智柱,欲爲立後,兩家諸族,同議完定,而善性夫妻,俱爲作故,拘於常規,不得循例禮斜,依定式,草記稟處事,呈狀矣。凡係繼宗立後,明有可據而不得登聞者,許令該曹論理草記事,曾有筵奏定式,而門長朴震性所訴旣如此,依定式,朴善性第四子智柱,立爲朴弼文之後,何如?傳曰,允。
李愚在,以都摠府言啓曰,今日入直內三廳武兼·禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
又以備邊司言啓曰,卽見摠戎使金基厚所報,則以爲,京畿都試,旣以歉歲停止,本廳屬三鎭營別驍士等今秋都試,一體姑停,待明秋合設爲辭矣。本道都試,旣令退行,三鎭武士赴試之弊,亦所當念,本廳別驍士秋等都試,待明秋合設之意,分付,何如?傳曰,允。
甲戌九月初十日辰時,上御大造殿。藥房入診時,原任大臣·閣臣承候同爲入侍時,都提調金思穆,提調金蓍根,副提調李好敏,左副承旨李愚在,記事官李羲肇·李驥秀,記注官朴思彦,別兼春秋李紀淵,領府事李時秀,領議政金載瓚,左議政韓用龜,提學南公轍·徐榮輔,檢校直閣徐俊輔·李光文,檢校待敎李龍秀,以次進伏,別待令戶曹參議洪旭浩,司饔主簿權以中,長興主簿李命運,醫官吳千根·李漢臣·秦東秀·崔遂燁·卞之錞·鄭重周·安昌禧·李重恒·白時昌,以次進伏訖。時秀等曰,夜來雷雨之餘,日候頗解,靜攝中,聖體,若何?上曰,一樣矣。時秀等曰,寢睡·水刺之節,何如?上曰,一樣矣。時秀等曰,脚部痰候,比昨何如,運用諸節如常乎?上曰,雖未如常,大體則差勝矣。仍命醫官入診。旭浩·千根診候訖,昌禧·重恒·時昌以次診察,旭浩等奏曰,脈候調均,比昨日診察時,亦復平穩,而猶有未盡和解之意。昌禧等奏曰,脚部上下按摩,痰候幾盡消和,與昨日證候一樣矣。進御加味養胃湯,依前方一貼煎入事。出榻敎惠慶宮進服芎夏君子湯,依前方五貼製入事。出榻敎上命退,諸臣退出。
上在昌德宮。停常參·經筵。
趙晉和啓曰,明日常參·經筵,取稟。傳曰,停。
安光宇啓曰,合辭許久闕啓,事甚未安,除在外外,呈告人員,竝卽牌招,何如?傳曰,允。
傳于李好敏曰,藥房入侍。
傳于趙晉和曰,禮房承旨馳詣受香諸處,奉審摘奸以來。
李好敏啓曰,藥房三提調持湯劑來待矣。傳曰,封入。
李愚在啓曰,訓鍊大將李海愚,禁衛大將李堯憲,以東·南關王廟獻官,今方受香出去矣。禁衛大將李堯憲所佩命召,訓鍊大將李海愚所佩命召及兼帶左邊捕盜大將命召及大將牌·傳令牌,竝來請還納,何以爲之,而將兵之任,不可一刻無摠察之人,捕將則在前如此之時,有他邊大將兼察之例,今番則何以爲之?敢稟。傳曰,仍佩往來。訓將,御將兼察,禁將,摠戎使兼察,捕將,他邊大將兼察。
又啓曰,訓將,御將兼察,禁將,摠戎使兼察,捕將,他邊大將兼察事,命下矣。兼察訓鍊大將李溏,兼察禁衛大將金基厚,兼察左邊捕盜大將申鴻周,卽爲牌招聽傳敎,何如?傳曰,允。
安光宇啓曰,大司憲趙萬元,掌令康聖翊·李麒峻,持平李泰熙在外,執義李東冕,持平任文白牌不進,監察茶時之意,敢啓。傳曰,知道。
以執義李東冕,持平任文白,司諫具康,正言李基承牌不進罷職傳旨,傳于安光宇曰,只推。
兵曹口傳政事,副護軍單徐俊輔。
安光宇啓曰,卽者義禁府都事來言,時囚無得過三日滯囚,曾有定式矣。罪人李彬,當爲照律,而知義禁李肇源在外,同義,禁金魯敬受由,一員未差,只有判義禁朴崙壽一人,無以備員開坐云。同義禁未差之代,政官牌招開改差出,待下批仍卽牌招,以爲備員開坐之地,何如?傳曰,允。
傳于李好敏曰,故領相孫洪耆周,今日政初仕擬入。
有政。吏批,判書李肇源受由,參判未差,參議徐有聞進,行都承旨李好敏進。啓曰,判書李肇源受由在外,參判未差,小臣獨政未安,何以爲之?敢稟。傳曰,只出緊任。以閔命爀爲同義禁,金錫海爲司饔奉事,朴齊一爲南原縣監,諡號望,卒判書洪樂命爲文淸,卒判書黃昇源爲文獻,贈左贊成李崇祜爲孝簡,卒判書洪義謨爲孝獻,卒祭酒李直輔爲文敬,贈左贊成趙曮爲文翼,卒判敦寧李敏輔爲孝貞,贈判書金坽爲文貞,贈判書許伯琦爲正憲,戶曹佐郞單趙原永,鐵原府使趙雲衢仍任事承傳。再政。以洪耆周爲莊陵參奉。
兵批,行判書朴宗來差祭,參判金敎根病,參議鄭景祚病,參知李德升入直進,同副承旨朴宗珩進。僉知單金見臣,護軍單金銑·安榘·沈公燁·崔光泰,副護軍單南惠寬·李憲琦·李止淵·鄭文始·金柱日·閔師仁·李春永,忠淸水使趙義鎭,咸興監牧官趙寬福,以上仍任事承傳。
安光宇啓曰,知義禁閔命爀牌不進推考傳旨,今方捧入,而開坐命下之後,如是違牌,事甚未安,更爲牌招,何如?傳曰,允。
趙晉和,以禮曹言啓曰,卽接懿昭墓守衛官所報,則今初十日,又因上直守僕來告,卽爲奉審,則神御床,寢褥不在云,萬萬驚駭。寢褥令該曹卽爲新備,擇日告由安排,入直墓官不謹守護之罪,不可置而勿論,令該府拿問處之,入番守僕,令該曹從重科罪,偸竊人,令左右捕廳,各別跟捕,依律處斷事,竝以分付,何如?傳曰,允。
李愚在,以備邊司言啓曰,刑曹判書洪義浩上疏,盛陳酒禁難行之狀,仍請只禁大釀,而升斗盎甁之類,竝加參恕,而有廟堂稟處之命矣。法不行,責在法官,法何嘗有弊哉?今此禁酒,卽救荒之良法,而職以法官之慢法,反使之生弊,乃謂以法本有弊,可乎?蓋所謂酒禁之弊,專由於潛釀榷利,都歸班戶,橫罹偏徵,惟屬小民也。若使法司,不畏强禦,則班戶何以榷利,必信科條,則小民何故偏徵乎?行法不得其當,今諉以法不行而仍欲弛法,則自古酒禁,必不載於三禁之一,而雖以周官美法,將見其無法不弊也,豈有是也?況出禁未過一朔,而弛禁之請,出自法官之言,以今紀綱民習,此言一播於中外,則興訛玩法之民,必當益復增氣,尤無所顧憚。然則法官一言,適足延譽於此輩,而朝家之行禁止禁,殆若一場戲劇而止,揆以事面,將成何許貌樣耶?司寇長所請,不可但以不審論,刑曹判書洪義浩,亟施削職之典,前後不善禁之兩法司諸堂,左右捕將,竝姑從重推考。此後則先自班戶,一以法從事,班戶見捉,必以加倍之律,切勿收贖,直爲遠地定配,仍以此更爲榜示於各部坊曲。至於禁吏禁校,間或投酒投麴,大爲民怨云,若又現發,斷用反坐之律。且聞近自憲府,忽爲從問橫擔,甚至在家出禁,在家納贖,贖錢仍爲乾沒云。今番設禁,只令兩法司,兩捕廳專管,而憲府初不與焉,則乘時橫侵之狀,萬萬駭然。雖不爲索言追究,後又不悛,則捧現告拿問重勘,何如?傳曰,允。
又以訓鍊都監言啓曰,本局分授都城白岳山東邊第三城廊近處體城五間許頹圮處,今已畢築,女墻仍爲始役,把守軍兵,撤罷之意,敢啓。傳曰,知道。
又以御營廳言啓曰,本廳字內光熙門南邊第二城廊近處頹城改築處,女墻亦已畢築之意,敢啓。傳曰,知道。
甲戌九月十一日辰時,上御大造殿。藥房入侍時,都提調金思穆,提調金蓍根,副提調李好敏,記事官李羲肇,記注官柳可均,別兼春秋李紀淵,檢校待敎李龍秀,別待令戶曹參議洪旭浩,司饔主簿權以中,長興主簿李命運,醫官吳千根·李漢臣·秦東秀·崔遂燁·安昌禧·李重恒·白時昌,以次進伏訖。思穆等曰,夜來日候稍涼,靜攝中,聖體,若何?上曰,一樣矣。思穆等曰,水刺進御益勝乎?上曰,一樣矣。思穆曰,夜伏聞待令醫官所傳,則痰候諸節,有漸差之意云,今日則過夜後,果何如?上曰,與昨日一樣矣。仍命醫官入診。旭浩·千根,以次診候訖,遂燁·昌禧·重恒·時昌次第診察,旭浩等曰,脈候調均,而數意則與昨似無加減矣。遂燁等曰,按察脚部,頗爲差勝,猶有餘氣,附貼藥,更以蕎麥餠議定入之,似好矣。思穆曰,以此日日附貼,則痰候自當消低矣。進御逍遙散一貼煎入事及附貼蕎麥餠製入事。出榻敎上命退,諸臣以次退出。
上在昌德宮。停常參·經筵。
趙晉和啓曰,明日常參·經筵,取稟。傳曰,停。
安光宇啓曰,合辭許久闕啓,事甚未安,除在外外,呈告人員,竝卽牌招,何如?傳曰,允。
李愚在啓曰,御營廳將官來言,今日本廳軍兵,日次私習云矣,敢啓。傳曰,知道。
傳于李好敏曰,藥房入侍。
李好敏啓曰,藥房三提調持湯劑來待矣。傳曰,封入。
備忘記,黃海水使李復淵下直,長弓一張,長箭一部,片箭一部,筒兒一箇賜給。
安光宇啓曰,知義禁閔命爀再牌不進推考傳旨,今方捧入,而開坐命下之後,如是違牌,不卽承膺,事體所在,誠甚未安。所當更請牌招,而係是一日三牌,何以爲之?敢稟。傳曰,更爲牌招。
李愚在,以備邊司言啓曰,漢城府在外及有實病堂上,竝許遞,與刑曹判書之代,政官牌招開改差出,何如?傳曰,允。
李愚在,以兵曹言啓曰,景福宮衛將柳華源,慶熙宮衛將李光福,俱以病難供職,呈狀乞遞。輪番之任,不可久曠,竝改差,何如?傳曰,允。
有政。吏批,判書李肇源受由在外,參判未差,參議徐有聞進,右承旨趙晉和進。啓曰,判書李肇源受由在外,參判未差,小臣獨政未安,何以爲之?敢稟。傳曰,只出緊任。又啓曰,刑曹判書及漢城判尹,今當差出,而擬望之人乏少,政府西壁竝擬,何如?傳曰,允。以李堯憲爲刑曹判書,朴崙壽爲判尹,李海愚爲左尹,金羲淳爲知經筵,禁府都事申常顯,北部都事曺始振相換。
兵批,行判書朴宗來進,參判金敎根病,參議鄭景祚病,參知李德升入直進,左副承旨李愚在進。以韓用鐸爲都摠管,柳畊·張鉉宅爲副摠管,申在明爲僉知,朴大觀·全應璉爲五衛將,康漢健爲忠翊將,成獜碩爲慶熙將,李儒甲爲訓鍊主簿,尹心圭爲文兼,訓鍊僉正李象坤今加折衝加資事承傳,大護軍林漢浩,護軍任希存,副護軍李義獻竝單付。
安光宇啓曰,兵批政事中文兼末望,以遭故人擬入,臣之矇然捧入,不勝惶恐,而當該政官,不可無警,推考,何如?傳曰,允。
注書李驥秀病,代以李義爲假注書。
藥房口傳啓曰,臣等率諸醫官,連日診察聖候,則感候雖趁差勝,餘熱姑未快霽,脚部流注之痰,近又彌留,繼進付貼之藥,區區下情,不勝憂慮之至。此時直宿,不容暫緩,故玆敢相率仰籲。伏乞亟許臣等本院直宿之請焉。千萬顒祝,惶恐敢啓。答曰,直宿勿爲之。
口傳再啓曰,臣等猥以直宿之意仰請矣。未蒙允許,區區下情,誠不勝抑鬱之至。聖候諸節,自經感候,連進淸熱之劑,姑無顯奏之效,且數日以來,流注痰候,一向彌留,繼進餠膏,則其在保護愼重之道,本院直宿,有不容少緩,故玆敢相率更籲。伏乞亟許臣等之請,千萬顒祝,惶恐敢啓。答曰,卿等勿爲煩請。
持平任文白啓曰,臣才疎識蔑,本不合於淸朝耳目之任,而自叨是職,病情沈痼,日事違召,惟譴何是俟。卽伏見備局草記,則以今番酒禁之從間橫擔,論責備至,臣滿心慙恧,無所容措。第憲府之設,蓋爲正風俗禁濫僞,故諸條禁牌,咸在府中·雖酒禁未出之前,例出酗酒·會飮等禁,此古法也。況今番禁酒,旣是朝令,則按例禁止,於法無損,故果有一番申飭之事,而旣與刑·漢兩法司之鎭日出牌有異,則伊後禁隷之憑藉操切,初不慮到矣。今玆廟堂之論斥,非無爽實之端,而若使臣風裁足以動人,言行素孚同朝,則豈有是哉?其矇不束下,壞損臺體,至此極矣。以此情踪,其何可一刻蹲冒於臺次乎?請命遞斥臣職。答曰,勿辭,亦勿退待。
安光宇啓曰,持平任文白避嫌承批之後,不爲傳啓,直爲出去,事甚未安,推考,何如?傳曰,允。
以執義李東冕,司諫具康,正言李基承牌不進罷職傳旨,傳于安光宇曰,只推。
李愚在,以內醫院都提調·提調意啓曰,戶曹參議洪旭浩,司饔主簿權以中,長興主簿李命運,竝議藥同參差下,何如?傳曰,允。
李愚在,以兵曹言啓曰,前司書李魯秉,方在草土中,而今日政,檢擬於文兼末望。臣之矇然不審,萬萬惶恐,原望筒,改付標以入之意,敢啓。傳曰,知道。
甲戌九月十二日辰時,上御大造殿。藥房入侍時,都提調金思穆,提調金蓍根,副提調李好敏,記事官李羲肇,記注官李昌瑞,別兼春秋李紀淵,檢校待敎李龍秀,別待令戶曹參議洪旭浩,司饔主簿權以中,長興主簿李命運,醫官吳千根·李漢臣·秦東秀·崔遂燁·李重恒·白時昌·安昌禧,以次進伏訖。思穆等曰,夜來聖體諸節,若何?上曰,一樣矣。思穆等曰,昨日水刺進御爲幾何乎?上曰,一樣矣。仍命醫官入診。以中·命運,以次診候訖,遂燁·昌禧·時昌診察後,以中等曰,脈候調均,而猶有數意之乍緊矣。遂燁等曰,脚部痰候,比昨日無加減矣。思穆曰,蕎麥餠連爲附貼乎?上曰,然矣。進御逍遙散前方中,加木通一錢·木瓜二片,一貼煎入事。出榻敎上命退,諸臣退出。
上在昌德宮。停常參·經筵。
夜二更,月暈。
李愚在,以都摠府言啓曰,今日入直內三廳武兼·禁軍及軍兵等,中日習射技放,請出標信,傳曰,知道。
趙晉和啓曰,明日常參·經筵,取稟。傳曰,停。
安光宇啓曰,合辭方張之時,兩司無詣臺之員,事甚未安,除在外外,未肅拜·呈告人員,竝卽牌招,何如?傳曰,允。
李愚在啓曰,御營廳將官來言,今日本廳軍兵,日次私習云矣,敢啓。傳曰,知道。
傳于李好敏曰,藥房入侍時,原任大臣·閣臣同爲入侍。
安光宇啓曰,大司憲趙萬元,掌令康聖翊·李麒峻在外,執義李東冕,持平任文白·李泰熙牌不進,監察茶時之意,敢啓。傳曰,知道。
以執義李東冕,持平任文白·李泰熙,司諫具康,正言李基承牌不進罷職傳旨,傳于安光宇曰,只推。
安光宇啓曰,諡號,兩司當爲署經,而諫院則旣已署經,憲府則大司憲趙萬元,掌令康聖翊·李麒峻在外,執義李東冕,持平任文白呈辭,李泰熙未肅拜,無以備員署經,未肅拜·呈告人員,竝卽牌招,以爲署經之地,何如?傳曰,允。
李愚在,以備邊司言啓曰,補賑人分等論賞,自是國典所載,而自己巳以後,連歲設賑,各道之納財納穀,應入賞典者,逐年漸多,而每因該曹之不能循次收用,果不無積薪之歎,有非信朝令聳民情之意也。庚午補賑各人,始有承傳,尙無歸屬者,至於六人之多,致使尙義之類,終歸懷冤而止者,責在政曹,誠極可歎。鎭川進士鄭泰誠,納穀一千六百八十六石,南原幼學權昌彦,納穀一千二百石,靈山幼學金載祜,納穀一千七十石,西原幼學申始權,納穀一千三十五石,羅州幼學文贊光,納穀一千石,全州進士李馨八,納穀七百石,竝有實職除授之命,而伊時關問該道,則俱是有地處士族,特以時無相當窠,今至五年之久,尙不得一人調用矣。今已年久,合施殊典,令該曹竝出六品,各付司果,成官敎下送該道,使之傳給後,待實職有闕,隨窠隨差。此後則補賑人之當差初仕者,如無見窠,則先付司正·司勇,三十朔內,若付實職,則從實職計仕,如或未付實職而已滿三十朔,則仍爲六品陞敍之意,定式施行。壬申補賑人春川鄕人池泰涇,納錢二千一百兩,禁漏官崔敏植,納穀一千五百石,竝蒙實職承傳矣。池泰涇,亦爲出六付司果,待窠卽爲調用之意,分付兩銓,仍以此意,行關各該道,俾各知委,何如?傳曰,允。
安光宇,以義禁府言啓曰,卽接月令醫員金有三手本,則時囚罪人金載謙,素患風眩之症,挾感復發,食飮全却,氣息奄奄。罪人病勢如此,則一邊保放,一邊草記,曾有定式矣。金載謙,姑爲保放之意,敢啓。傳曰,知道。
義禁府照目粘連,三水前府使李彬矣本府議啓內,罪人之當初逃躱,雖在前官之時,中間之旣逋旋失,亦難免不飭之罪。以此照律,罪杖一百收贖,告身盡行追奪,私罪,奉敎依允爲旀,功減一等爲良如敎。又啓目,安興前僉使李翼鉉原情云云。問目內辭緣,泛稱遲晩,所當請刑是白乎矣,曾經宣傳官,勿爲請刑,載在法典通編,議處,何如?判付啓,依允。又啓目,懿昭墓守衛官崔喆曦原情云云。傳旨內辭緣,泛稱遲晩,刑推得情,何如?啓,除刑推議處爲良如敎。又啓目,楊根前郡守金載謙,陽智前縣監康廷秀原情云云。或査逋報營,俱有文跡,或新逋年條,屬在前官是如是白如乎,邑報·囚供,若是相左,其在覈實之道,不可遽然勘斷,令該道道臣,竝更加詳査狀聞後,稟處,何如?判付啓,依允。
李愚在,以禁衛營言啓曰,本營字內九嶷峯東邊頹城改築處,女墻亦已畢築之意,敢啓。傳曰,知道。
甲戌九月十三日辰時,上御大造殿。藥房入侍,時原任大臣·閣臣承候同爲入侍時,都提調金思穆,提調金蓍根,副提調李好敏,記事官李羲肇,記注官朴思彦,別兼春秋李紀淵,左承旨權丕應,假注書李羲,領府事李時秀,領議政金載瓚,左議政韓用龜,提學南公轍,檢校直閣徐俊輔·李光文,醫官吳千根·李漢臣·秦東秀·洪旭浩·權以中·李命運·崔遂燁·安昌禧·李重恒·白時昌,以次進伏訖。時秀等曰,日候稍涼,靜攝中,聖體,若何?上曰,一樣矣。時秀等曰,寢睡·水刺之節,何如?上曰,無損矣。仍命醫官入診。旭浩·以中診候訖,以中·時昌診察後,旭浩曰,脈候調均矣。時秀曰,臣等三日而始登診筵,雖伏聞感候之差復,而脚部間間有不便之節云,其間運用,果何如?上曰,別無是矣。思穆等曰,感候雖臻差勝,脚部痰候,尙未復常,湯劑連進,餠膏亦附。臣等雖幸日日承候,而事體·情禮,直宿之擧,不容少緩,故昨果再籲,未蒙允許,下情抑鬱,不任容奏矣。時秀曰,此時夜長,保護之臣,不可暫離,昨日藥院口啓之批,不賜許可,不勝悶鬱之至矣。附貼陰陽散製入事。出榻敎上命退,諸臣退出。
上在昌德宮。停常參·經筵。
趙晉和啓曰,明日常參·經筵,取稟。傳曰,停。
安光宇啓曰,合辭方張之時,兩司無詣臺之員,事甚未安,除在外·傳旨未下外,呈告人員,竝卽牌招,何如?傳曰,允。
趙晉和啓曰,漢城府判尹朴崙壽,除拜後過三日不爲出肅,依定式推考警責,仍卽牌招察任,何如?傳曰,允。
傳于李好敏曰,藥房入侍。
傳于趙晉和曰,禮房承旨馳詣宗廟·景慕宮,奉審摘奸以來。
安光宇啓曰,大司憲趙萬元,掌令康聖翊·李麒峻在外,執義李東冕,持平任文白傳旨未下,李泰熙牌招啓解未下,監察茶時之意,敢啓。傳曰,知道。
以執義李東冕,持平任文白牌不進罷職傳旨,傳于安光宇曰,只推。
安光宇啓曰,諡號署經事,命下矣。執義李東冕,持平任文白,旣有只推之命,竝卽牌招,何如?傳曰,允。
趙晉和,以吏曹言啓曰,成均館學正尹師殷,受由過限不上來,依例罷職,何如?傳曰,允。
李愚在,以都摠府言啓曰,副摠管尹益烈,以漢城府右尹,本府坐起,晝仕出去,而逐日赴坐,煩稟未安,入番間,除草記往來之意,敢啓。傳曰,知道。
禁府啓目粘連,向前崔喆曦亦,墓所褥席見失之變,極爲驚心,而律無可據之文,故取考已例,昨年東陵,亦有是變,大臣以先朝戊戌惠陵·崇陵陵官特命分揀,此與殿牌作變守令勿罷,同一法意,合施分揀,仰奏,蒙允矣。今番墓官所坐,無異昨年陵官,此爲照例是白乎矣,事係莫重,臣府不敢擅便,上裁,何如?判付啓,依回啓施行爲良如敎。又啓目粘連,向前李翼鉉亦,諸條所犯,旣有道啓之臚列,則不可以囚供之發明,有所參恕兺除良,雖以渠供言之,莫重餉穀移施未捧之罪,在所難免,以此照律,何如?判付啓,依允。
甲戌九月十四日辰時,上御大造殿。藥房入侍時,都提調金思穆,提調金蓍根,副提調李好敏,記事官李羲肇,記注官朴思彦,別兼春秋李紀淵,檢校直閣李光文,醫官吳千根·李漢臣·秦東秀·洪旭浩·崔遂燁·安昌禧·白時昌·李重恒·權以中·李命運,以次進伏訖。思穆等曰,日候稍解,聖體諸節,若何?上曰,一樣矣。思穆等曰,寢睡·水刺之節,何如?上曰,一樣矣。仍命醫官入診。旭浩·以中·千根,以次診候訖,時昌·重恒診察後,旭浩等奏曰,脈候左右三部調均矣。時昌等奏曰,脚部痰候,比昨向減矣。上命退,諸臣退出。
上在昌德宮。停常參·經筵。
藥房都提調金思穆,提調金蓍根,副提調李好敏啓曰,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?惠慶宮氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·惠慶宮。嘉順宮,藥房口傳問安。答曰,知道。世子宮口傳問安。答曰,知悉。
趙晉和啓曰,明日常參·經筵,取稟。傳曰,停。
安光宇啓曰,大司憲趙萬元,掌令康聖翊·李麒俊在外,執義李東冕,持平任文白·李泰熙傳旨未下,監察茶時之意,敢啓。傳曰,知道。
李愚在啓曰,御營廳將官來言,今日本廳軍兵,日次私習云矣,敢啓。傳曰,知道。
李愚在啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
傳于李好敏曰,藥房入侍,時原任大臣·閣臣同爲入侍。
李好敏啓曰,藥房三提調持湯劑來待矣。傳曰,封入。
以司諫具康,正言李基承,持平任文白·李泰熙牌不進罷職傳旨,傳于安光宇曰,只推。
以執義李東冕,持平任文白牌不進罷職傳旨,傳于安光宇曰,只推。
安光宇啓曰,諡號署經事命下,已至多日,尙未擧行,事甚未安。執義李東冕,持平任文白,旣有只推之命,竝卽牌招,以爲署經之地,何如?傳曰,允。
以執義李東冕,持平任文白牌不進罷職傳旨,傳于安光宇曰,只推。
安光宇啓曰,諡號署經事命下,已至多日,尙未擧行,事體所在,誠甚未安。執義李東冕,持平任文白,旣有只推之命,竝更牌招,何如?傳曰,允。
趙晉和,以奎章閣言啓曰,景慕宮望廟樓今望奉審,無頉之意,敢啓。傳曰,知道。
趙晉和啓曰,卽修撰李瀅夏,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考,何如?傳曰,允。
趙晉和,以弘文館言啓曰,本館下番闕直,事甚未安,副修撰李敬參,卽爲牌招入直,何如?傳曰,允。
李愚在,以左右捕盜廳言啓曰,因禮曹草記,懿昭墓神御床所排寢褥偸竊罪人,令捕廳窺捕事,允下矣。左右廳多發校卒,刻期跟捕,今月十四日申時量,捉得賊漢僧普延於南門外桃楮洞,施威嚴問,則偸竊情節,箇箇承款,罪犯一律,依例移送秋曹之意,敢啓。傳曰,知道。
李愚在,以左邊捕盜廳言啓曰,本廳兼從事官具命德,身病猝重,勢難察任,改差,何如?傳曰,允。
修撰李瀅夏疏曰,伏以臣之七耋偏母,素抱貞疾,風痺痰火,歲月增加,藥餌未能奏效,房闥不得運身。臣以孤露餘生,母子相依,焦遑煎悶,晝宵靡解,或因苦歇之有時,間亦離側而供仕,今玆就直,亦已多日,而憧憧在公,念念在玆。今朝卽接家信,母病夜忽添劇,寒感闖入,宿症兼發,膈間之完痰充斥,肢節之痺痛刺甚,氣息凜綴,達曉叫苦,邀醫來坐,捉臣歸視。臣聞此報,方寸如灼,玆敢忙陳短章,徑出禁扄。伏乞聖慈,俯垂矜憐,亟命鐫遞臣職,以便救護,仍治臣擅離之罪,以肅朝綱焉。臣無任云云。省疏具悉。爾其勿辭救護。
甲戌九月十五日午時,上御大造殿。藥房入診,時原任大臣·閣臣承候同爲入侍時,都提調金思穆,提調金蓍根,副提調李好敏,記事官李羲肇,記注官柳可均,別兼春秋李紀淵,同副承旨朴宗珩,假注書李義,領府事李時秀,領議政金載瓚,左議政韓用龜,檢校直閣徐俊輔·李光文,檢校待敎朴宗薰·李龍秀,醫官吳千根·李漢臣·秦東秀·崔遂燁·鄭重周·洪旭浩·權以中·李彦厚·安昌禧·白時昌·李重恒·李命運,以次進伏訖。時秀等曰,朝來日候溫和,聖體諸節,若何?上曰,一樣矣。時秀等曰,脚部不便之症,比前,何如?上曰,一樣矣。仍命入診。旭浩·以中診候,時昌·重恒診察後,旭浩等奏曰,脈候左右三部調均矣。時昌等曰,脚部痰候,比昨日尤有差勝矣。進御加味逍遙散一貼煎入事。出榻敎惠慶宮進服香砂六君子湯,自今日五貼式日次製入事。出榻敎上命退,諸臣退出。
上在昌德宮。停常參·經筵。
李愚在,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
趙晉和啓曰,玉堂備員間,視事,頉稟之意,敢啓。傳曰,知道。
安光宇啓曰,合辭方張之時,兩司無詣臺之員,事甚未安,除在外·傳旨未下外,呈告人員,竝卽牌招,何如?傳曰,允。
李愚在啓曰,御營廳將官來言,今日本廳軍兵,日次私習云矣,敢啓。傳曰,知道。
傳于李好敏曰,藥房入侍。
李好敏啓曰,藥房三提調持湯劑來待矣。傳曰,封入。
李好敏啓曰,假注書李義,身病猝重,勢難察任,今姑改差,何如?傳曰,允。
以執義李東冕,持平任文白牌不進罷職傳旨,傳于安光宇曰,只推。
趙晉和啓曰,諡號署經命下,已至多日,尙未擧行,事甚未安。執義李東冕,持平任文白,旣有只推之命,竝更牌招,以爲署經之地,何如?傳曰,允。
以副修撰李敬參牌不進罷職傳旨,傳于趙晉和曰,只推。
趙晉和,以弘文館言啓曰,本館下番闕直,事甚未安,副修撰李敬參,旣有只推之命,卽爲牌招入直,何如?傳曰,允。
趙晉和啓曰,諡號,憲府當爲署經,而大司憲趙萬元,掌令康聖翊·李麒俊在外,執義李東冕,持平任文白牌不進,李泰熙疏批未下,無以署經,何以爲之?敢稟。傳曰,違牌人更爲牌招。
以執義李東冕,持平任文白再牌不進罷職傳旨,傳于安光宇曰,只推。
安光宇啓曰,大司憲趙萬元,掌令康聖翊·李麒峻在外,執義李東冕,持平任文白牌不進,李泰熙陳疏,監察茶時之意,敢啓。傳曰,知道。
以司諫具康,正言李基承牌不進罷職傳旨,傳于安光宇曰,只推。
趙晉和,以禮曹言啓曰,永陵大王陵上補土處,待秋奉審,更爲稟旨擧行事,今春草記,蒙允矣。卽伏見京畿監司今秋奉審啓本,則本陵陵上有頉處,與前無異云,姑待明春奉審,更爲仰稟擧行,何如?傳曰,允。
李愚在,以都摠府言啓曰,副摠管張鉉宅,以御營中軍,軍兵等中日試射放事,南小營晝仕出去之意,敢啓。傳曰,知道。
李好敏,以吏曹言啓曰,成均館博士韓發翼·朴榮顯,除拜後過限不上來,竝依例罷職,何如?傳曰,允。
李愚在,以備邊司言啓曰,卽見戶曹所報,則以爲,以今歉荒,嗣歲之資,若不變通,無以排用,關西軍餉補餉,慈城補城小米中限一萬石,海西元賑自備私賑倉元穀中折小米限一萬石,湖西雙樹·楊津·上黨餉未中一千五百石,當年加分耗中折米一千五百石,嶺南右兵營軍餉米中一千五百石,湖南五山城城餉及私備各穀中折米限一千五百石,關東加分耗中折米一千五百石,合二萬七千五百石,先爲區劃,昨年請得各道加分耗折米一萬石中未區處五千三百四十一石,亦以三南·京畿今年加分耗,分排代劃爲辭矣。度支經用,雖値恒歲,尙無以支計,況目今諸路災荒,稅入又將大縮,副歲所需,實爲可悶,不可無區劃之政,竝依所報許劃,以爲從便取用之地,仍以此意,分付於該曹及各該道道臣,何如?傳曰,允。
義禁府照目粘連,安興前僉使李翼鉉矣本府議啓內,諸條所犯,旣有道啓之臚列,則不可以囚供之發明,有所參恕兺除良,雖以渠供言之,莫重餉穀移施未捧之罪,在所難免。以此照律,罪杖一百收贖,告身盡行追奪,流三千里定配,私罪,奉敎依允爲旀,功儀各減一等爲良如敎。
安光宇,以義禁府言啓曰,時囚罪人李翼鉉,杖一百收贖,告身盡行追奪,流三千里定配照律公事批旨內,依允,功議各減一等事,命下矣。李翼鉉,功議各減一等,杖九十收贖,告身盡行追奪,黃海道長連縣朴山驛徒二年定配,而以議啓內辭意,具罪目,依例發遣府書吏押送配所,何如?傳曰,允。
戶曹參判尹尙圭疏曰,伏以臣猥叨贊价之任,漸迫出疆之期,而臣之父母墳山,在於忠淸道連山地,常緣程道遙遠,省掃多曠。今當原濕之役,霜露增感,玆敢略控微懇,仰瀆崇嚴。伏乞天地父母,特許臣十數日之暇,俾得往省,少伸至情,不勝大願。臣無任云云。答曰,省疏具悉。卿其往省焉。
持平李泰熙疏曰,伏以臣以遐土賤品,忝竊科第,前後踐歷,已踰涯分,而千萬不自意,伏奉敎旨,以臣爲司憲府持平,繼有馹召之命,感極闔門,榮動鄕里。噫,臣本愚騃譾劣,百不猶人,淸朝耳目之任,初非議擬之可到,而只緣感激殊恩,未敢偃息鄕廬,蒼黃入城,粗伸叩謝之忱,而因仍蹲冒無是理,玆敢披瀝肝血,仰瀆崇嚴。伏乞亟遞臣所帶職名,以重公器,以安私分焉。臣於乞免之章,不宜贅及他說,而目下民情,有萬萬遑急者,敢此附陳焉。臣所居湖南一方,素稱膏膄之地,衣食之鄕也。民殷物阜,甲於諸道,不幸己巳以來,水旱癘疫,連歲爲災,村落往往空虛,田野處處陳蕪,流散者尙不還集,死亡者或未掩瘞,而至於今年,則尤有甚焉者。春旣不雨,兩麥告歉,夏又亢旱,三農愆期,晩霖而代播不實,早霜而田種俱損,人之所依賴以生活者,無不歉荒,哀彼一道幾〈萬〉生靈,將何以爲命?臣於承召之行,沿路所見,滿目慘然,流離相續,餓殍間多,拯救之方,不宜少緩。殿下爲民如傷若保之意,藹然於前後絲綸之間,有司之對揚,亦嘗靡不用極,而第念救荒之政,易致後時,每患實惠之不得下究。試以還穀停退事言之,嘗見營邑頒令,輒在歲末,而開倉之初,不堪鞭扑囹圄之苦,艱辛輸納者,竟未蒙惠,徒爲猾胥舞弄之資,固已可歎,而外此諸般救荒之政,亦莫不以緩不及而澤未究。臣愚以爲內而廟堂,外而營邑,凡於賙救之事,安集之方,必以一預字爲務,使被災之民,預知朝家將施如是惠澤,將蒙如是實效,則恃以爲安,庶不至流離顚連之患。臣無任云云。省疏具悉。爾其勿辭察職。
甲戌九月十六日辰時,上御大造殿。藥房入侍時,都提調金思穆,提調金蓍根,副提調李好敏,記事官李羲肇,記注官李昌瑞,別兼春秋李紀淵,檢校直閣徐俊輔,醫官吳千根·李漢臣·崔遂燁·秦東秀·洪旭浩·權以中·安昌禧·李重恒·白時昌·李命運,以次進伏訖。思穆等曰,朝來日候頗涼,聖體諸節,若何?上曰,一樣矣。仍命醫官入診。旭浩診候訖,重恒·時昌次第診察後,旭浩曰,脈候左右三部調均矣。重恒等曰,脚部痰候,與昨日診察時無異矣。進御加味逍遙散,依前方一貼煎入事。出榻敎上命退,諸臣退出。
上在昌德宮。停常參·經筵。
安光宇啓曰,合辭方張之時,兩司無詣臺之員,事甚未安,除在外·傳旨未下外,呈告人員,竝卽牌招,何如?傳曰,允。
趙晉和啓曰,來二十一日,輪對日次矣,敢稟。傳曰,當次人受點,後日次待令。
李愚在啓曰,來二十一日,朝參日次矣,敢稟。傳曰,停。
安光宇啓曰,大司憲趙萬元,掌令康聖翊·李麒峻在外,執義李東冕,持平任文白牌招啓辭未下,持平李泰熙牌不進,監察茶時之意,敢啓。傳曰,知道。
以司諫具康,正言李基承,持平李泰熙牌不進罷職傳旨,傳于安光宇曰,只推。
趙晉和啓曰,諡號署經事命下,已至多日,尙未擧行,事甚未安。執義李東冕,持平任文白,旣有只推之命,竝更牌招,以爲署經之地,何如?傳曰,允。
以執義李東冕,持平任文白再牌不進罷職傳旨,傳于安光宇曰,只推。
以副修撰李敬參牌不進罷職傳旨,傳于趙晉和曰,只推。
趙晉和,以弘文館言啓曰,本館下番闕直,事甚未安,副修撰李敬參,旣有只推之命,卽爲牌招入直,何如?傳曰,允。
又以吏曹言啓曰,今此懿昭墓先告事由祭典祀官兼大祝,前佐郞任存常塡差,而時無職名,令該曹口傳付軍職,何如?傳曰,允。
又以漢城府言啓曰,本府以詞訟劇地,此時職務,有難責之於年老之人,庶尹柳晊,判官洪羲眞,令該曹,以他司中口傳相換,何如?傳曰,允。
吏曹口傳政事,庶尹柳晊,典牲判官兪漢寔相換,漢城判官洪羲眞,廣興守鄭持容相換。
兵曹口傳政事,副司果單任存常。
李愚在,以都摠府言啓曰,副摠管張鉉宅,以武臣堂上祿試射試官,慕華館晝仕出去之意,敢啓。傳曰,知道。
又以備邊司言啓曰,卽見慶尙監司李存秀狀啓,則以爲,綿農告歉,民勢赤立,各樣軍布,難責本色,諸色所納軍·身布,依壬子年例,竝以純錢,限歲前收捧,其中尤甚邑尤甚面折半停退事,請令廟堂稟處矣。壬子之竝許純錢,特是曠典,而見今綿歉,猶勝於昨年,各營經用,較艱於壬子,各樣身·軍布尤甚邑折半,之次·稍實邑三分一代錢,竝使之限內準納之意,分付,何如?傳曰,允。
又以備邊司言啓曰,卽見江華留守朴宗京狀啓,則備陳穡事判歉,還賑難辦之狀,仍以爲,年前所劃湖西安興鎭捧留米一萬石中,昨年折米條未移之數,刻期輸送,俾補還賑事,請令廟堂稟旨分付矣。安興米,自是江都所管也,前守臣啓請推還,而本道穀摠,果難盡送,只以一千五百石先爲輸致,而沁餉見今大縮,穡事又此告歉,本府之推來添餉,在所固然,而以今湖西事勢,雖不得如數準送,第以共濟之義,隨卽量宜輸還之意,行會,何如?傳曰,允。
又以備邊司言啓曰,卽見廣州留守趙尙鎭災實狀啓,則備陳穡事判歉之狀,仍以爲,代播未付,全不掛鎌,成川浦落,流來覆沙等災,合爲九百二十結五十三負一束,地部劃下四十結外,不足災八百八十結五十三負一束,特許加劃。本府今年當捧還穀,無論餉穀及各衙門穀,一倂三分一停退,三分一代捧,三分一本色收捧事,竝請令廟堂稟處矣。本府災摠之多,己巳爲最,而尙不過六百結,則今年災狀,非不偏甚,而近千結請災,太涉過當。事目頒下外,五百結加劃,新還捧條四分一停退,四分一代捧之意,行會,何如?傳曰,允。
又以備邊司言啓曰,卽見慶尙監司李存秀分等狀啓,則晉州等五十一邑,置之尤甚,安東等十四邑,置之之次,永川等六邑,置之稍實,後錄諸條,竝請令廟堂稟處,而三等邑,一從被災面里,分等設賑執災等事,追後登聞爲辭矣。始旱終澇,全道大無,卽壬子後初有之災。然而擧一路而左勝於右,摠列邑而山優於沿,道啓之分爲三等,必有斟量,而至於面里分等,亦有已例,依狀請施行。其一,新還,尤甚邑三分一停退,三分一代捧,而其中晉州等十五邑尤甚面,折半停退,折半代捧,之次邑尤甚面,四分一停退,之次稍實邑,四分一,依準折代捧,待明秋還作本色事也。嗣歲活民,惟在於及今準糴,而見今民勢,果無以如數責納,新還當捧條,尤甚邑三分一停退,三分一準折代捧,晉州等十五邑尤甚面,折半停退,折半代捧,之次邑尤甚面四分一停退,之次稍實邑四分一代捧,竝依所請許施。其一,山城餉穀,限折半捧留平倉,待明秋還納本所事也。城餉之分數捧留,已多近例,限折半許施。其一,漕運邑所在訓局樂工保米每石三兩,官稅米每石五兩,代錢輸捧事也。漕邑所在訓局保米,旣是軍食所需,不可全數代錢,限折半以錢代捧,而軍保米之六斗代錢二兩,自是定式,雖値災年,不可闊狹,以每石五兩,使之趁歲前收納,樂工米及軍稅米,則全數代錢。其一,今年麰還作租,待麥秋本色收捧事也。麰還作租,已慮是弊,自初防稟,非止一再,而竟不得及時準捧,致有此請。然而今則民勢已窮,實無以竝原還同納,姑令待麥秋退限。其一,騎兵正軍,依禁·御兩營軍例,姑爲停番事也。上番騎兵,依禁·御·鄕軍例,限一年停番。其一,順興限年條九百〈石〉·居昌壬申未捧條四千五白五十五石零,待明秋收捧事也。順興·居昌等邑連還分年條,竝令退限。其一,尤甚·之次邑,限明秋勿定配所事也。其一,拯劣米太停退事也。其一,推奴徵債,限明秋防塞事也。配所,至於尤甚,依例勿定,拯米太停退·推徵防塞,竝依施,何如?傳曰,允。
又以備邊司言啓曰,伊川府使任厚常上疏,有令廟堂稟處之命矣。取見其疏本,則以爲,本府挽近饑癘民多流亡,還穀之辛·壬·癸三年停退未捧,爲六千七百餘石,軍摠之逃故闕額,爲四百餘名,而秋事又歉,民勢轉窮。今若以指徵無處之還布,竝徵於孑遺欲死之民,則必無所捧,徒致渙散,爲今之計,莫若就此闊狹,今年則姑勿擧論,限以三四年許令分捧。本府東北五面所在均廳屯火田,雖値大無,一依元摠收稅,故民戶漸散,陳廢居多。自今年特行隨起收稅之法,俾流民聞風還集,則今雖不準於舊稅,後或有加於元摠爲辭矣。連歲荐歉,本邑爲甚,今秋穡事,亦失始望。還布之三年停退,果難一時竝捧,依所請,還穀·身布之辛未以後三年未捧條,自今年爲始,限三年分捧,軍丁闕額,不容一時仍置,使之搜得閑丁,隨卽充定,均廳屯田,切勿勒徵,一從實起收稅,待還起復摠之意,分付該廳,何如?傳曰,允。
又以備邊司言啓曰,卽見全羅監司金啓溫分等狀啓,則羅州等二十九邑鎭置之尤甚,礪山等十五邑置之之次,茂朱等十邑置之稍實,後錄條件,請令廟堂稟旨分付矣。災狀孔酷,雖亞於己巳。民勢切急,反甚於己巳,近山諸邑,間多穴農,而濱海列郡,擧入全荒,道臣之分作三等,各有所據,依所請施行。其一,新還,尤甚邑尤甚面里尤甚戶折半,之次面里尤甚戶及之次邑尤甚·之次面里尤甚戶三戶一,稍實邑尤甚面里尤甚戶四分一,竝停退事也。其一,當捧米租·豆太,尤甚邑尤甚面里折半,之次面里及之次邑尤甚面里,稍實邑尤甚面里三分一,竝以相當穀,準折代捧,待明秋還作本色事也。本道穀渴,專由於遇歉停還,而今又拘於民情,一例許停,則雖爲目前紓急,其奈春後救荒乎?道啓所請,似引己巳例,而今己巳大間,且與今年嶺南,亦不無淺深之不同。所還當捧條,尤甚邑尤甚面里尤甚戶折半,之次面里尤甚戶,之次邑尤甚·之次面里尤甚戶,竝三分一,依所請停退,而代捧,依停退分數施行,稍實邑停退,勿論,尤甚面里則許令四分一代捧。其一,各年舊還,竝限明秋停退,海南·長興·寶城等三邑辛未未捧條,興德·高敞等邑反逋當捧條,亦爲限明秋退捧事也。舊還及各邑逋穀分年竝令退捧。其一,山城軍餉城捧條,道里稍遠處,捧留平倉事也。山餉,依近例,道里最遠邑,捧留邑倉。其一,三等邑所納訓局砲保,三分一限明秋停退,當捧條錢木參半,兵曹各軍門各衙門保布,限折半停退,當捧條純錢代捧事也。訓局砲保之無論三等邑,竝請退捧,卽己巳之所未有也。綿歉非不切悶,軍需實係莫重,代錢之例,雖或曲施,退捧之請,有難輕許,只於尤甚邑,錢木參半,及期上納。各軍門各衙門保布,至於尤甚邑,依砲保例折半代錢,使之限內準納,而砲保事體,與他自別,今此闊狹之請,雖緣民勢之切急,而道臣之直爲仰請,不可無警,推考。其一,各軍門及樂工等諸邑保米,每名所納六斗,代以錢二兩收捧,待明春上納事也。樂工等保米,以詳定例代錢,而軍保米,卽是軍食所資,而各軍門經用,以每年代捧之故,將無以支放者,實屬可悶,尤甚邑折半,之次邑三分一代錢,稍實邑勿論,而竝令歲內上送。其一,尤甚邑所納結錢,限麥秋寬限,漁鹽船稅錢,今秋等,限麥秋停退,明春等,待明秋上納事也。結錢及漁鹽船稅退限,旣有己巳已施之例,只於尤甚邑,限麥秋退限。其一,軍兵歲抄之未及代定者,以各其邑官匠保,爲推移充定,待明秋擧行,京司磨勘,亦令退限事也。其一,沿邑所納稅,大同拯劣米太,待明秋收捧事也。其一,軍布之己巳停退條,限明秋仍定配所事也。其一,推奴徵債,限明秋防塞事也。軍兵歲抄京司磨勘及拯劣米太收捧退限,己巳軍布未捧條仍停,京外箭竹三分二除減,推徵防塞事,亦爲依施,而勿定配所,只令尤甚邑施行,何如?傳曰,允。
又以訓鍊都監言啓曰,本局都城彰義門東邊第一城廊近處體城五間許頹圮處,今九月十七日爲始,改築之意,敢啓。傳曰,知道。
又以御營廳言啓曰,本廳字內興仁門北邊第一城廊近處體城四間許頹圮處及惠化門北邊第六城廊近處體城五間許頹圮處,今九月十八日爲始,改築之意,敢啓。傳曰,知道。
吏曹啓目粘連,觀此全羅監司金啓溫狀啓,則以爲,南原縣監宋啓榮受由上京,以其親病,因該曹草記,改差是白乎矣,本縣以物衆地大邑,檢田未了,捧糴營賑,俱係緊務,不可付之生手,姑爲仍任事,令該曹,稟處亦爲白有臥乎所,該縣監雖已改差差代。道臣狀辭如此,南原縣監宋啓榮,依狀請仍任,何如?判付啓,依允。
上在昌德宮。停常參·經筵。
大殿輪直時,大殿·王大妃殿·中宮殿·惠慶宮·嘉順宮,內閣·政院·玉堂·藥房·朝廷二品以上·六曹堂上口傳夕問安。答曰,知道。世子宮口傳問安。答曰,知悉。
安光宇啓曰,合辭方張之時,兩司無詣臺之員,事甚未安,除在外·傳旨未下外,呈告人員,竝卽牌招,何如?傳曰,允。
李愚在啓曰,御營廳將官來言,今日本廳軍兵,日次私習云矣,敢啓。傳曰,知道。
藥房口傳啓曰,臣等於昨日,猥陳率醫官入診之請矣。只命醫官入診,而臣等未蒙召接之恩,達宵耿耿,不勝抑鬱。以今聖候靡寧,湯劑連進之時,臣等之入侍診察,不容少緩,故玆敢仰籲。亟許臣等率醫官入診,千萬顒祝,惶恐敢啓。答曰,知道。
李好敏啓曰,藥房三提調持湯劑來待矣。傳曰,封入。
藥房口傳啓曰,臣等退自診筵,與諸御醫相議症候諸節,則皆以爲,脚部痰候,多日彌留,姑無差勝之效,今方議定湯劑與付貼之藥,而區區下情,不勝憂慮。臣等之此時直宿,不容少緩,故玆敢相率仰籲。伏乞亟許臣等直宿本院,千萬顒祝,惶恐敢啓。答曰,輪直爲之。
安光宇啓曰,假注書李義,日前改差,擬入代望,而落點未下之前,不爲留待交替,徑先下鄕,事極駭然。所當重勘,而本院請推之外,無他可施之罰,何以爲之?敢稟。傳曰,從重推考。
又啓曰,大司憲趙萬元,掌令康聖翊·李麒峻在外,執義李東冕,持平任文白牌招啓辭未下,李泰熙牌不進,監察茶時之意,敢啓。傳曰,知道。
以司諫具康,正言李基承,持平李泰熙牌不進罷職傳旨,傳于安光宇曰,只推。
以執義李東冕,持平任文白牌不進罷職傳旨,傳于安光宇曰,只推。
趙晉和啓曰,諡號署經事命下,已至多日,尙未擧行,事甚未安。執義李東冕,持平任文白,旣有只推之命,竝卽牌招,以爲署經之地,何如?傳曰,允。
以副修撰李敬參牌不進罷職傳旨,傳于趙晉和曰,只推。
趙晉和,以弘文館言啓曰,本館下番闕直,事甚未安,副修撰李敬參,旣有只推之命,修撰李瀅夏,由限已過,竝卽牌招,以爲推移入直之地,何如?傳曰,允。
以咸鏡監司金履陽狀啓,文川郡守金益耜遭母喪事,傳于趙晉和曰,令該曹口傳差出,催促下送。
以慶尙監司李存秀狀啓,寧海府民家失火事,傳于權丕應曰,聞甚矜惻,元恤典外,別加顧助事,分付。
李愚在,以都摠府言啓曰,副摠管柳畊,以刑曹參判,本曹坐起,晝仕出去之意,敢啓。傳曰,知道。
又以兵曹言啓曰,今月二十一日,一羽禁軍番次,而該番將權師億,身病猝重,勢難入直云,改差,其代,依例口傳擬入之意,敢啓。傳曰,知道。
又以兵曹言啓曰,因慶尙監司李存秀狀啓備邊司草記,上番騎兵,依禁·御兩營鄕軍例,限一年停番事,傳曰,允事,命下矣。謹依傳敎,慶尙左·右道上番騎兵,自今年十一月當,明年九月當至,停番收布事,分付該道道·帥臣,而在前停番時,以他道騎兵,雖有換徵之例,今年各道穡事,別無優劣,且該道騎兵停留之數,每當各不過十六七名,雖不換徵,足可推移使用,其代,外處各直所,量宜雇立,何如?傳曰,允。
又以備邊司言啓曰,卽見江華留守朴宗京狀啓,則備陳穡事慘歉之狀,仍以爲,本府府倉及各官各鎭堡今秋當捧還米太,最尤甚戶限三分二,尤甚戶限折半,之次戶限三分一,竝停退,而當捧條,亦依此等分,以相當穀準折代捧,訓·禁·御三軍門留營穀之分給於境內者,亦依本府例,分數停代事,竝請廟堂稟處,而災民振濟之方,追後登聞爲辭矣。本府災狀,與畿邑尤甚處,果無異同,還餉之以本色準捧,其勢誠難,將不得不略有停代。第守臣所請,似過分數,最尤甚戶折半,尤甚戶三分一,之次戶四分一,竝令停退,當捧條中,依停退分數,準折代捧,三軍門留營穀,一從府還之停代分數,一體許施,何如?傳曰,允。
咸鏡監司金履陽疏曰,伏以臣自遭千古人臣不忍聞之凶誣,五內震駴,忽若癡狂,不遑職思,妄陳尺疏,粗效自靖之義,及奉聖批,首尾數十言,委曲簡易,開誨無餘,臣且惶且感,罔知攸措。繼而大僚筵奏,糾臣妄作之罪,至有替行守令拿處之命,臣於是愈益惶懼,蹶承命,偪戾顚倒,動罔非罪。第臣前疏所以只陳私義,未及於懲討之本事者,豈有他哉?誠以首發兇案者臣,而及夫旣發之後,人之同有是心者,準之海內而無貳,國是已定,鐵案已成,則非臣等一家之私事者,故隱忍含默,恭竢天討之亟行。逖聽數月,前後公車之積,與夫箚奏筵白,竝蒙循例賜批,一如再昨年而止。嗚呼,聖人之所爲,衆人固不識,而竊不能無憾於天地之大也。臣等一土芥耳,踐踏之芟夷之,無足恤矣。況凶逆之所恩讐,而漢與賊判焉,臣何敢以一己之私,勃然不釋也哉?臣所以沸腔血,悲憤不自勝者,竊恐君綱由是而不得振焉,國憂由是而靡所屆,凌夷下阪之勢,駸駸然莫可爲也。今夫閭巷士庶,以罔赦之罪,罪其藏獲,被罪者蹶起奮挺,及打執挺之人,歷擧其主所以罪之者,亂加詬罵,少不顧藉,而猶且兩解勿問,歸之於不足責之地,則其可曰紀綱之家乎?士庶尙然,而況千乘之國乎哉?我國規模,本之寬大,而獨於忠逆義理之關,隄防截嚴,四百年維持鞏固者,唯是之賴耳。昔我英考曁先朝盛際,討逆者衆矣。當是時也,雖虺九首而蛇兩頭,其敢有生意反噬者,設有髣髴生意者,當日在廷之臣,其所以沫飮聲討者,當如何哉?昔日之所不敢而今日之敢焉,則其必有所以然。思之及此,臣實痛之。夫春秋之所以作者何?尊王大一統而已。及周之衰,諸候放恣,禮樂征伐,不能自天子出,而吾夫子猶以苦心血誠,尊而王之,桓·文之假焉而亦且韙之,此所以懼亂臣賊子於萬世之後者也。今我殿下,春秋鼎盛,淵鑑洞澈,忠逆邪正之分,毫釐不忒,丙寅處分,燀若雷霆,屢回絲綸,明竝日月,沐浴之請,雖由臣等,征討之擧,實自宸衷。雖以彼凶之自絶于天者,宜莫敢曰不聞而不見,亦莫敢曰無是批無是敎也,而今乃一切委之而不有,肆口悖亂,略無忌憚,專以脅持臣等,呈其胸臆之怨懟。渠若頭上有天,眼中有君,安敢以此萌諸心,雖萌諸心,安敢發諸口,雖發諸口,安敢顯諸文字,直犯轂下,殆若力抗者然哉?嗚呼,從古以來,凶徒之所以爲凶逆,只是敢所不敢耳。前乎八字凶言,今之萬言凶供,皆從這裏出來。觀於今之敢所不敢,益驗前之敢所不敢,眞可謂封狼生貙,玄浮於溫矣。古今天下,焉有劇逆大憝之種下生種,而皆能保首領,卒老死牖下者哉?臣愚死罪,竊以爲旣朽之兇首,雖不得斧,現前之恒獲,尤不可罔。伏願殿下,淵然深思,赫然維斷,亟從大臣·三司之請,于以嚴君綱而洩公憤,使春秋之義顯行於當世焉。至於凶供中亂言胡說,如欲辨之,臣誠腹中多有,而孟子之言曰,妄人禽獸,又何難焉?妄人尙不足難,況與凶逆難,與梟獍難乎?且疑然後辨,不疑何辨?不信然後曉之,其誰有不信?伏況我殿下,嘗以承聆於昔日爲敎,卽此是千古斷案,一部丹書,則臣等雖復張皇千萬言,直一贅疣爾爝火爾,何益於四體,曷補於大明哉?此臣所以以不辨爲辨也。臣旣不能爲虎爲鸇,護藜藿而逐鳥雀,唯是愛君憂國秉彝之根,終有所磨滅不得者,目見變怪之百出,而國事之罔涯,憤不自堪,言不知裁。臣無任云云。答曰,省疏具悉。所陳不允。
甲戌九月十八日未時,上御大造殿。藥房入侍時,都提調金思穆,提調金蓍根,副提調李好敏,記事官李羲肇,記注官朴思彦,別兼春秋李紀淵,檢校待敎李龍秀,醫官吳千根·李漢臣·秦東秀·崔遂燁·洪旭浩·權以中·李命運·白時昌·安昌禧·李重恒·白成五,以次進伏訖。思穆等曰,日間聖體諸節,若何?上曰,一樣矣。思穆等曰,寢睡·水刺之節,何如?上曰,一樣矣。仍命醫官入診。旭浩·以中診候訖,成五按察後,旭浩曰,脈候調均矣。以中曰,脈候有數意矣。成五曰,脚部分野則太陽,而痰水注會,顯有浮意矣。思穆曰,今日按察鍼醫三人,使之別入直,何如?上可之。進御托裏消毒散一貼煎入事及付貼加味陰陽散製入事。出榻敎上命退,諸臣退出。
上在昌德宮。停常參·經筵。
夜四更五更,月暈。
大殿·王大妃殿·中宮殿·惠慶宮·嘉順宮,內閣·政院·玉堂口傳朝問安。答曰,知道。世子宮口傳問安。答曰,知悉。大殿,朝廷二品以上·六曹堂上單子問安。答曰,知道。王大妃殿·中宮殿·惠慶宮·嘉順宮口傳問安。答曰,知道。世子宮口傳問安。答曰,知悉。內閣·政院·玉堂·藥房口傳夕問安。大殿·各殿宮,答曰,知道。世子宮,答曰,知悉。
藥房都提調金思穆,提調金蓍根,副提調李好敏啓曰,伏未審夜間,聖體調攝,若何,寢睡·水刺之節,何如?昨日湯劑進御,散藥付貼之後,諸節果有差勝之效乎?臣等率諸御醫,趁早入診,詳察聖候,議定繼進湯劑爲宜,臣等不任達宵憂慮,敢此問安,竝爲仰稟。答曰,知道。王大妃殿·中宮殿·惠慶宮·嘉順宮,藥房口傳問安。答曰,知道。世子宮,口傳問安。答曰,知悉。
朴宗珩啓曰,輪直間,視事,頉稟之意,敢啓。傳曰,知道。
安光宇啓曰,大司憲趙萬元,掌令康聖翊·李麒峻在外,執義李東冕,持平任文白傳旨未下,李泰熙呈辭,監察茶時之意,敢啓。傳曰,知道。
傳于李愚在曰,藥房入侍,時原任大臣·閣臣同爲入侍。
傳于朴宗珩曰,傳香承旨馳詣受香所,奉審摘奸以來。
李好敏啓曰,藥房三提調持湯劑來待矣。傳曰,封入。
以執義李東冕,持平任文白牌不進罷職傳旨,傳于安光宇曰,只推。
朴宗珩,以內醫院都提調·提調意啓曰,自今日輪直事,命下矣。臣等自今日輪直本院,而醫官吳千根·白時昌·李重恒·白成五,依下敎,差備近處待令,秦泳·李敬培·李漢臣·崔遂燁·秦東秀·卞之錞·吳仁豐·鄭重周·洪旭浩·金宇敬·李彦厚·安昌禧·朴器成·權以中·李命運,使之輪回入直,何如?傳曰,允。
又以內醫院都提調·提調意啓曰,今此輪直時,差備待令醫官·員役供饋等節,令該曹依例擧行事,分付,何如?傳曰,允。
李愚在,以都摠府言啓曰,今日入直內三廳武兼·禁軍及軍兵等,當爲中日習射技放,而藥院輪直,限撤直間姑停之意,敢啓。傳曰,知道。
又以兵曹言啓曰,今九月二十日,文臣朔試射日次,而內外中日,旣已停止,不得爲之之意,敢啓。傳曰,知道。
權丕應,以奉常寺都提調·提調意啓曰,東耤親耕田所種稻打作則所出爲十四斗,唐黍打作則所出爲一石十一斗,豆打作則所出爲十二斗,太打作則所山爲十三斗,粘粟打作則所出爲三斗之意,敢啓。傳曰,知道。
長湍府使李德鉉疏曰,伏以臣待罪畿邑二歲于玆,而姿本庸陋,報蔑絲毫,居常懷惕,若隕淵谷。本府土瘠民貧,素稱祇殘,而己巳以來,屢經凶荒,公私力竭,百度皆廢。稅納則全數未捧,軍丁則太半逃故,上司之督責日急,生民之凋瘵日甚,上補而下漏,東塗而西綻,譬如敗局殘棋,莫可收拾,雖使良手當之,無處下子,如臣湔劣,何以堪任?夙夜憂懼,不知所云。況今年饑荒,尤是振古所罕,四野無靑,闔境蕭然,當此秋穫之時,尙患甁罌之罄竭,則拖至冬深之後,那免溝壑之顚連乎?民命近止,迫在呼吸,其所賙賑接濟之方,雖如救焚拯溺,猶恐不及,況許多還穀,各人身布,按例催科,無異常年,則已是刮毛龜背,而爲行不得之事也。又況有舊還耗白徵之弊,而不思及今變通,未免臨時徵捧,則哀彼飢困之餘,重被督責之苦,將何以聊活乎?卽此一事,是目下最切悶㝡難處者,臣請溯本而言之,以及救弊之方。蓋本邑還上,辛未條未捧,爲五千三百七十二石零,而其中松營句管戶曹大米一千二百九十八石,巡營句管江都移轉大米四百六十九石零,摠戎廳句管長山移轉大米七百五石零。北漢大米二百四十九石,坡州句管防營大米五百六石,合三千二百二十七石零。未捧者則因各該營之自來取耗,或入於陵寢需用,或歸於將士支放,故昨年年分道啓後,有辛未未捧還上仍停之成命,而耗條則依舊捧上。夫還上之有耗,本爲生民切骨之病,而今則當年未嘗給還,反取當年之耗,此臣所謂白徵也。元還之停退,實出於寬民,而停還之取耗,自歸於厲民,雖在樂歲,固不當若是,況此無前之歉歲乎?惟彼支放條之三千二十七石零,當年耗米當爲三百二十二石零,辛未·壬申兩年耗米之至今未捧者,亦爲一百十名零,合四百三十二石零,欲取之則此實新還之外,不忍加徵於民,欲不取則右項許多公用,又無以支補。方今捧還將始,民勢益急,臣左右商度,思所以少紓民力者,竊以區區之微見,不避僭冒而言之,惟聖明垂察焉。竊伏見諸道兵營之還,皆有二分耗名色,每年給還取耗後,三分其耗,二分會錄于元還,以故耗上生耗,年增歲加。臣於年前,在北靑府任所,見南兵營亦有此還,始設一倉,而今至七倉之多。且該府地廣遠,或爲一百四五十里,穀簿夥多,已倍於他郡,受納極艱,爲弊於遠程,民受其病,厥惟久矣。今雖稍減穀數,至於減倉,猶不至爲本營之害,而便於北民則大矣,況略爲省減乎?臣意則本邑辛未未捧之還,竝與各營門支放穀,一體仍停,而支放耗條則南兵營軍餉二分耗中折米限四百三十二石,執錢劃付,以爲給代支放之地,則在閫餉省添糴之弊,在湍民除白徵之冤,豈非一擧而兩得乎?蓋有非常之災,則必有非常之惠,然後可以恤窮而濟艱。伏願聖明,令廟堂稟處,以紓湍民燃眉之急,千萬幸甚。此外又有吏民宿逋二千九百九十八石零之積年未捧者,流離散亡之餘,幾皆指徵無處,若爲徐徐追究,則期以歲月,庶可有充納之道。臣嘗與前道臣言此事,前道臣亦以爲憂,而以支放穀之不可混請限季,難於區別,七邑逋穀之仰請限年分捧時,未得一例枚擧,臣竊恨之。今因言端,敢此附陳,亦願下詢廟堂,竝賜裁處焉。臣無任云云。省疏具悉。疏辭,令廟堂,稟處。
甲戌九月十九日午時,上御大造殿。藥房入侍時,原任大臣·閣臣承候同爲入侍時,都提調金思穆,提調金蓍根,副提調李好敏,記事官李羲肇,記注官柳可均,別兼春秋李紀淵,左副承旨李愚在,記事官李驥秀,領府事李時秀,鰲恩君李敬一,領議政金載瓚,左議政韓用龜,原任提學沈象奎,提學南公轍,檢校直閣李魯益·徐俊輔·李光文,檢校待敎朴宗薰,醫官吳千根·李漢臣·秦東秀·洪旭浩·權以中·李命運,以次進伏訖。時秀等曰,日間聖體調攝,若何?上曰,一樣矣。時秀等曰,寢睡·水刺之節,何如,而脚部不便之候,亦何如?上曰,一樣矣。仍命醫官入診。以中·旭浩診候訖,奏曰,脈候調均,而似有數意矣。時秀曰,目下症候,最關於滋補內托,不可但以湯劑責效,而近日厭進之症,尤極悶迫。藥餌苦口,猶且强之,旣的知有益於攝養,而豈可一例厭進乎?每當問候之際,輒承寢睡·水刺一樣之敎,若勝節一樣則固萬幸,而損節一樣無勝,則豈不焦悶之甚哉?伏願十分勉强,加意進御,則症候諸節,自當不日遄復矣。思穆曰,今番則鍼醫未能入侍,臣等當於夕承候時,率入而按察矣。進御托裏消毒散,依前方一貼煎入事。出榻敎上命退,諸臣退出。
上在昌德宮。停常參·經筵。
大殿·王大妃殿·中宮殿·惠慶宮·嘉順宮,內閣·政院·玉堂口傳朝問安。答曰,知道。世子宮口傳問安。答曰,知悉。大殿,朝廷二品以上·六曹堂上·奉朝賀·大司諫單子問安。答曰,知道。各殿宮,答曰,知道。內閣·政院·玉堂·藥房口傳夕問安。答曰,知道。世子宮口傳問安。答曰,知悉。
藥房都提調金思穆,提調金蓍根,副提調李好敏啓曰,伏未審夜間,聖體調攝,若何,寢睡·水刺之節,何如?連日湯劑進御,散藥付貼之後,諸節果有差勝之效乎?臣等率諸御醫,趁早入診,詳察聖候,議定繼進湯劑爲宜,臣等不任達宵憂慮,敢來問安,竝此仰稟。答曰,知道。各殿宮口傳問安。答曰,知道。世子宮答曰,知悉。
安光宇啓曰,大司憲趙萬元,掌令康聖翊·李麒峻在外,執義李東冕,持平任文白·李泰熙呈辭,監察茶時之意,敢啓。傳曰,知道。
李憲在啓曰,備邊司郞廳來言,今日賓廳日次,而問安相値,不得來會云矣,敢啓。傳曰,知道。
傳于趙晉和曰,檢校直閣李光文馳詣華寧殿,奉審摘奸,仍詣健陵·顯隆園,一體奉審以來。
李好敏啓曰,藥房三提調持湯劑來待矣。傳曰,封入。
趙晉和啓曰,諡號署經事命下,已至多日,尙未擧行,事體所在,誠甚未安,執義李東冕,持平任文白,旣有只推之命,竝更牌招,何如?傳曰,允。
吏曹口傳政事,以李禮延爲文川郡守。
兵曹口傳政事,以李象坤爲羽林將,僉知單李象坤。
趙晉和,以內醫院都提調·提調意啓曰,駞酪粥,自十月初一日當爲封進,依前例擧行事,預爲分付司僕寺之意,敢啓。傳曰,知道。
李愚在,以兵曹言啓曰,今九月二十一日,武臣賓廳講書日次,而藥院輪直,不得爲之之意,敢啓。傳曰,知道。
吏曹啓目粘連,觀此咸鏡監司金履陽南·北關畢賑狀啓,則富寧前府使具毅和段,飢民免呼寒之苦,荒政無沈濫之患,措處得宜,實惠及民,而捐廩自備,最於北邑,各穀一千二百八十石零,甲山府使李忠運段,鳩材設施,防給邑債,則公穀絶花消之弊,販鹽換粟,均排峒戶,則災民無菜黃之色,賑穀最多於南關,各備各穀一千二百七十名零是如爲白有臥乎所,上項兩邑守令,善治善賑,自備穀最於南·北關,似當竝施以加資之典是白乎矣,具毅和段作故,勿論爲白乎旀,吉州前牧使朴宗和段,自備各穀一千二百五十石零是如爲白臥乎所,似當施以熟馬賜給之典是白乎旀,定平府使尹禹鉉段,自備各穀一千石,明川前府使李緯坤段,自備各穀九百五十石零是如爲白有臥乎所,上項兩邑前後守令,似當竝施以陞敍調用之典是白乎旀,鍾城前府使姜彙鈺段,自備各穀,雖近千包,方在罪謫中,置之爲白乎旀,永興府使嚴耆段,躬行勞徠,多般維持,似此茂績,視古無愧,自備各穀一百四十石零是如爲白乎旀,安邊府使李翼晉段,本之循良,輔以綜鍊,公不費穀,野無饑色如是爲白乎旀,鏡城前判官李致祜段,措處安排,咸有繩尺,自備各穀一百石零是如爲白有臥乎所,上項三邑前後守令,出自卿宰或侍從,分憂各邑,盡心賙賑,係是職分內事,竝只置之爲白乎旀,三水前府使李彬段,自備穀二百石零,慶興前府使鄭煥宗段,自備各穀一百九十石,鍾城府使李殷會,穩城前府使李禹道,端川前府使李恒權等段,自備穀各一百石,長津府使李一愚段,災民賴免溝壑是如爲白有臥乎所,上項六邑前後守令,賑政與自備,俱無可稱,竝只置之爲白乎旀,救急邑茂山府使李升權〈段〉,自備各穀五百七十石零,文川郡守金益耜段,自備各穀三百九十石零,利原縣監金啓默段,自備各穀一百八十石,居山察訪金重國段,自備各穀二百七十石,輸城察訪金命孝段,自備租一百石零,上項五邑驛守令·察訪等,道啓中雖請以拔其最多石者,略示褒異之意是白乎乃,救急論賞,曾無其例,置之爲白乎旀,願納人洪原廉極台,願納錢一千五百兩,往在辛未納米六千石,壬申補賑四百餘石,永興進士洪樂極,願納各穀三千石,已上兩人,當昨年北關大無之餘,能捐財救活,若是夥然,在朝家激勸之道,合有拔例之擧,廉極台段,已經實職,施以邊將除授之典是白乎旀,洪藥極段,依今番備局論賞中鄭泰誠等例陞六,先付司果,待窠除實職,恐合事宜是白乎旀,文川全益憲,兩邑願納各穀一千五百五十石,安邊元義尙,願納各穀一千三十石,明川幼學崔泰昌,兩邑願納及私賑各穀一千九十石,鏡城玄宗澤,江東金履煥,安邊金有玉等三人,願納穀各一千石,已上六人,竝只依事目,施以實職除授之典是白乎旀,吉州幼學許恒,私賑各穀二百八十三石,白木一同四十五疋,鹽三十八石,依五百石論賞事目,施以賞加之典是白乎旀,穩城府定配罪人韓聖一,願納各穀五百石,旣已蒙放,一體施以賞加之典是白乎旀,慶源前察訪李光根,願納各穀一百七十石,富寧閑良石東球,願納各穀二百九十五石,安邊李宗完,出身李大龍·宋宅玄等三人,願納稷各二百石,明川閑良朱南益,私賑粟二百石,會寧尹輔殷·尹夢喆·吳鵬碩·許鐻等四人,願納穀各一百七十石,吉州閑良姜萬龜,願納牟一百六十石,鏡城尹聖一·金東新·姜武贊,安邊出身林以松,會寧閑良崔重巖等五人,願納穀各一百石,竝只依事目,施以帖加成給之典是白乎矣,其中李光根·李大龍·宋宅玄·林以松等段,係是朝官或出身,令本道從厚施賞是白乎旀,會寧閑良趙元弼,願納穀六十石,文川閑良趙長吉,願納穀五十石,已上兩人,依事目,施以限十年煙役勿侵之典是白乎矣,竝只係干恩賞,臣曹不敢擅便,上裁,何如是白乎旀,其餘邊將·監牧官乙良,令兵曹,稟處,何如?判付啓,依回啓施行爲良如敎。
禁府啓目粘連,觀此京畿監司朴宗薰査啓,則以爲,楊根前郡守金載謙戊辰以前之逋,固屬前官,己巳所錄新逋,明是査發,則不可謂之新逋,而當爲新査逋是白遣,陽智前縣監康達秀段,到官雖在癸酉正月,勘簿旣係壬申冬等,則成冊現告,其勢卽然是白乎旀,兩邑前倅所供中逋穀徵捧之數,與該邑所報,略相出入是白乎乃,各年還簿,無論吏逋·民逋,區別捧未捧於各名下,俱有印蹟,至今恐無更査之端亦爲有置。今以兩邑更査之啓,參互囚供,則金載謙段,流來舊逋之査發,在於己巳,當爲新査之逋,而不可謂之新出之逋是如是白遣,康達秀段,赴任在於癸酉正月,而壬申未捧,從實報營,則此與掩置·虛勘,容有間焉?兩邑之年條印蹟,俱有可據,邑報·道査,區別以啓,雖不可以混歸新逋是白乎乃,逋穀査出之後,無論歉歲與徑遞,其間所捧,未能準完,則論以糴法,不可無罪,竝只以此照律,何如?判付啓,依允。
安光宇,以義禁府言啓曰,保放罪人金載謙,還囚議處以入,而病勢一味苦劇,仍爲保放之意,敢啓。傳曰,知道。
司僕正朴綺壽疏曰,伏以臣於夏間,伏奉別兼恩除,而連因母病沈綿,離捨無路,蹙伏鄕廬,罪著逋慢,日夕惶懍,惟譴何是俟。不意薄罷旋敍,除旨連翩,馹召繼降,臣誠惝怳感泣,不知措躬之所也。噫,以臣情踪,初豈有束帶供宦之念,而徒緣感激恩命,兼又印役體重,不得不暫時出膺,而旋卽請急還鄕,向來進書之時,亦未隨參於諸臣之後,而罔功之賞,前後猥加。到今除命之下,臣敢不爲蹶趨膺,少答洪私之計,而臣母夙嬰貞固之疾,近益添苦,自夏涉秋,進退無常,間又霜冷猝緊,重以寒感,痰嗽暈眩,委在床玆,轉側須人。臣孤子單身,無他兄弟,抉將救護之節,非臣莫可。且臣伏見前別兼春秋臣洪敬謨疏本,則其所引嫌,卽指臣身,而敬謨,因蒙罷職之命,今何可以彼遞臣仍,而晏然行公也哉?臣之所叨實職,亦有當避之嫌,以此以彼,萬無出而膺命之路,玆敢疾聲號籲於天地父母之前。伏乞聖慈,俯垂鑑諒,將臣所帶職名,竝亟賜鐫遞,仍治臣慢命之罪,以昭法紀,以安賤分焉。臣無任云云。省疏具悉。所請依施。
甲戌九月二十日午時,上御大造殿。藥房入侍時,都提調金思穆,提調金蓍根,副提調李好敏,記事官李羲肇,記注官李昌瑞,別兼春秋李紀淵,檢校待敎李鶴秀,醫官吳千根·李漢臣·秦東秀·洪旭浩·權以中·李命運·白時昌·李重恒·白成五,以次進伏訖。思穆等曰,夜間聖體調攝,若何?上曰,一樣矣。仍命醫官入診。旭浩·以中·千根次第診候,退伏奏曰,脈候左右三部調均矣。思穆曰,仰請診候者屢,而日已暮矣,夕承候今不敢更請,而頻接臣等,且令醫官數數診察,是臣區區之望矣。進御托裏消毒飮一貼煎入事。出榻敎王大妃殿進御加味六君子湯,自今日五貼式日次製入事。出榻敎上命退,諸臣退出。
上在昌德宮。停常參·經筵。
大殿·王大妃殿·中宮殿·惠慶宮·嘉順宮,內閣·政院·玉堂口傳朝問安。答曰,知道。世子宮口傳問安。答曰,知悉。大殿,朝廷二品以上·六曹堂上·奉朝賀單子問安。答曰,知道。王大妃殿·中宮殿·惠慶宮·嘉順宮口傳問安。答曰,知道。世子宮口傳問安。答曰,知悉。大殿·王大妃殿·中宮殿·惠慶宮·嘉順宮,內閣·政院·玉堂·藥房口傳夕問安。答曰,知道。世子宮口傳問安。答曰,知悉。
藥房都提調金思穆,提調金蓍根,副提調李好敏啓曰,伏未審夜間,聖體調攝,若何,寢睡·水刺之節,何如?昨日湯劑進御,散藥付貼之後,諸節果有差勝之效乎?臣等率諸御醫,趁早入診,詳察聖候,議定繼進湯劑爲宜,臣等不任達宵憂慮,敢來問安,竝此仰稟。答曰,知道。王大妃殿·中宮殿·惠慶宮·嘉順宮,藥房口傳問安。答曰,知道。世子宮口傳問安。答曰,知悉。
安光宇啓曰,大司憲趙萬元,掌令康聖翊·李麒峻在外,執義李東冕,持平任文白傳旨未下,李泰熙呈辭,監察茶時之意,敢啓。傳曰,知道。
李好敏啓曰,藥房三提調持湯劑來待矣。傳曰,封入。
以執義李東冕,持平任文白牌不進罷職傳旨,傳于安光宇曰,只推。
趙晉和,以禮曹言啓曰,卽接昭寧園守奉官所報,則今十九日申時量,本園外案山失火,幸得撲滅,而周回幾至四五里許云矣。莫重外案山禁養之地,有此失火延燒,若是闊大,雖與火巢內有異,常時不謹申飭之罪,不可置而無。〈問〉當該園官,從重推考,守僕·山直等,自臣曹各別懲治,失火人,令本官査實,嚴勘之意,分付,何如?傳曰,允。
李愚在,以兵曹言啓曰,新除授羽林衛將李象坤,時無職名,僉中樞,依例口傳下批之意,敢啓。傳曰,知道。
又以備邊司言啓曰,以京外各營衙門留錢,折貿兩西各樣耗穀,以爲移濟被災諸道之地事,向已草記蒙允,行會於兩西矣。湖南則道臣纔有枚報本司者,而以爲自本道有從便貿販之方,請以本錢受去。事情果如報辭,則以錢貿賑,較便於以穀運輸,依所報,以移貿本錢中,排定於戶曹均廳者,各二萬兩劃送。湖南,若於折貿各穀都數中,除此四萬兩當貿之數,則折貿各穀餘數,爲五萬五千石零。見今秋事已判,湖南外三路災形,有可以領略其大槪者。嗣歲民食,不可無移濟之擧,而苟欲移濟,則不可不及今區劃,使之從便運輸,俾免愆時之歎。畿甸則以關西各穀一萬八千石零,海西各穀九千石移劃,湖西各穀一萬五千石,江華各穀二千石,華城各穀一千石,竝以海西移貿者劃給,餘數則姑爲留置於該道,以爲更待知委之地。戶曹·均廳當年作錢耗米,已入於海西移貿之中,而旣以留儲錢條,自京劃給於湖南,則已爲移貿者,雖不可還寢,係是疊下,宜有給代之政。均廳米五千六百五十三石,以關西所在御營廳壬申貿米五午五百石及海西倉元穀折米一百五十三石代劃,戶曹米一千七百七十五石,以海西自備倉元等穀折米,依此數代劃,而仍以此意,分付於該曹·該廳及各該道臣,何如?傳曰,允。
安光宇,以義禁府言啓曰,保放罪人金載謙,還囚照律以入之意,敢啓。傳曰,知道。
禁府照目粘連,楊根前郡守金載謙,陽智前縣監康達秀等矣本府議啓內,今以兩邑更査之啓,參互囚供,則金載謙段,流來舊逋之査發,在於己巳,當爲新査之逋,而不可謂之新出之逋是如白遣,康達秀段,赴任在於癸酉正月,而壬申未捧,泛實報營,則此與掩置·虛勘,容有間焉?兩邑之年條印蹟,俱有可據,邑報·道査,區別以啓,雖不可混歸新逋是白乎乃,逋穀査出之後,無論歉歲與徑遞,其間所捧,未能準完,則論以糴法,不可無罪,竝只以此照律罪,各笞五十收贖,解見任別敍,私罪,奉敎依允爲旀,金載謙段,功議各減一等爲良如敎。
甲戌九月二十一日辰時,上御大造殿。藥房入侍時,都提調金思穆,提調金蓍根,副提調李好敏,記事官李驥秀,記注官林景祚,別兼春秋李紀淵,檢校直閣李魯益,醫官吳千根·李漢臣·秦東秀·洪旭浩·權以中·李命運·白時昌·白成五·李重恒,以次進伏訖。思穆曰,夜間聖體調攝,若何?上曰,一樣矣。仍命診候。命運·以中·旭浩次第診候訖,退伏奏曰,脈候左右三部調均矣。思穆曰,散藥纔已付貼,脚部診察,今不敢請,而夕承候,特許臣等之齊入詳察,伏望。且近日厭進之症,極爲悶迫,雖於臣等召接之時,少無所拘,卽爲强進,俾得仰瞻,千萬至祝。進御托裏消毒飮前方中,加牛膝·檳榔各一錢,一貼煎入事。出榻敎上命退,諸臣以次退出。
上在昌德宮。停常參·經筵。
大殿·王大妃殿·中宮殿·惠慶宮·嘉順宮,內閣·政院·玉堂口傳朝問安。答曰,知道。世子宮口傳問安。答曰,知悉。大殿,朝廷二品以上·六曹堂上·大司憲單子問安。答曰,知道。王大妃殿·中宮殿·惠慶宮·嘉順宮口傳問安。答曰,知道。世子宮口傳問安。答曰,知悉。大殿·王大妃殿·中宮殿·惠慶宮·嘉順宮,內閣·政院·玉堂口傳夕問安。答曰,知道。世子宮口傳問安。答曰,知悉。
藥房都提調金思穆,提調金蓍根,副提調李好敏啓曰,伏未審夜間,聖體調攝,若何,寢睡·水刺之節,何如?昨日湯劑進御,散藥付貼之後,諸節果有差勝之效乎?臣等率諸御醫,趁早入診,詳察聖候,議定繼進湯劑爲宜,臣等不任達宵憂慮,敢來問安,竝此仰稟。答曰,知道。王大妃殿·中宮殿·惠慶宮·嘉順宮,藥房口傳問安。答曰,知道。世子宮口傳問安。答曰,知悉。
傳于李好敏曰,藥房入侍,時原任大臣·閣臣同爲入侍。
李好敏啓曰,藥房三提調持蜜水·檳榔末來待矣。傳曰,封入。
甲戌九月二十二日午時,上御大造殿。藥房入侍,時原任大臣·閣臣承候同爲入侍時,都提調金思穆,提調金蓍根,副提調李好敏,記事官李羲肇,記注官朴思彦,別兼春秋李紀淵,左承旨權丕應,記事官李驥秀,領府事李時秀,領議政金載瓚,左議政韓用龜,原任提學沈象奎,提學南公轍,檢校直閣李魯益·徐俊輔,檢校待敎朴宗薰·李龍秀·李鶴秀,醫官吳千根·李漢臣·秦東秀·洪旭浩·權以中·白成五·李重恒·白時昌·李命運,以次進伏訖。思穆等曰,夜間聖體調攝,若何?上曰,一樣矣。仍命醫官入診。旭浩·以中診候訖,退伏奏曰,脈候左右三部調均,而數意比昨如常矣。上命退。時秀起伏奏曰,臣願一言而退矣。臣等今日之請,斷斷是不可已者,殿下亦不宜一例靳許,而戶外移頃,屢煩陳稟,此豈臣可已而不已者乎?必也使臣等一日一接,接必趁時,然後證候可以詳診,湯劑可以議定,而靜攝之中,禮貌宜簡,顧何必求衣正冠如常日而後,始可許之哉?臣雖萬死,不敢不一日一請,雖至排闥之境,必期登筵而止,自上亦認以不可不許日日應行之事,無所持難,趁早召接,俾得及時診候,及時議藥,千萬伏望,千萬伏乞。思穆曰,臣於日前,有所陳達,而領府事纔又昂陳矣。藥院召接,不必拘以禮貌,而臥內晉對,無所難於額數,則脈候之診察尤詳,脚部之按摩且便,伏望勿爲靳許,趁卽召接焉。進御檳榔末二錢重,蜜水調入事。出榻敎時秀等退,承史退出。
上在昌德宮。停常參·經筵。
夜五更,月暈。
大殿·王大妃殿·中宮殿·惠慶宮·嘉順宮,內閣·政院·玉堂口傳朝問安。答曰,知道。世子宮,答曰,知悉。大殿,朝廷二品以上·六曹堂上·奉朝賀·兩司長官單子問安,各殿宮口傳問安。答曰,知道。內閣·政院·玉堂·藥房口傳夕問安。大殿·各殿宮,答曰,知道。
藥房都提調金思穆,提調金蓍根,副提調李好敏啓曰,伏未審夜間,聖體調攝,若何,寢睡·水刺之節,何如?昨日檳榔末進御,散藥付貼之後,諸節果有差勝之效乎?臣等率諸御醫,趁早入診,詳察聖候,議定繼進湯劑爲宜,臣等不任達宵憂慮,敢來問安,竝此仰稟。答曰,知道。各殿宮口傳問安。答曰,知道。世子宮,答曰,知悉。
安光宇啓曰,大司憲趙萬元,行大司諫宋祥濂,旣入闕中,不出姑停望,直爲出去,事甚未安,竝推考,何如?傳曰,允。
傳于趙晉和曰,藥房入侍,時原任大臣·閣臣同爲入侍。
李好敏啓曰,藥房三提調持湯劑來待矣。傳曰,封入。
傳于安光宇曰,鳳山郡定配罪人金龍淵放送事,分付。
安光宇,以刑曹言啓曰,別監朴聖基,當此酒禁至嚴之時,爛漫泥醉,酗挐街路,被捉於禁吏處。渠以掖隷,不畏法綱,有此犯禁者,萬萬痛駭,自臣曹嚴加査覈,照法重繩,何如?傳曰,允。
甲戌九月二十三日午時,上御大造殿。藥房入侍,時原任大臣·閣臣承候同爲入侍時,都提調金思穆,提調金蓍根,副提調李好敏,記事官李羲肇,記注官柳可均,別兼春秋李紀淵,右承旨趙晉和,記事官李驥秀,領府事李時秀,領議政金載瓚,左議政韓用龜,原任提學沈象奎,檢校直閣李魯益·徐俊輔,檢校待敎李龍秀·李鶴秀,醫官吳千根·李漢臣·秦東秀·洪旭浩·權以中·白成五·李重恒·白時昌·李命運,以次進伏訖。時秀等曰,夜間聖體調攝,若何?上曰,一樣矣。仍命醫官入診。以中·千根診候訖,奏曰,脈候左右三部調均矣。時秀曰,臣等來到戶外在又移時矣,靳許召接,上下相持,非但有礙於體貌,亦將致煩於靜攝,則還不如卽許承候,趁時診察。且一日一請,是臣等萬不可已之事,千萬下諒,伏乞伏乞。進御十六味流氣飮一貼煎入事。出榻敎上命退,諸臣退出。
上在昌德宮。停常參·經筵。
大殿·王大妃殿·中宮殿·惠慶宮·嘉順宮·世子宮,內閣·政院·玉堂口傳問安。答曰,知道。大殿,朝廷二品以上·六曹堂上·奉朝賀·大司憲單子問安,各殿宮口傳問安。答曰,知道。內閣·政院·玉堂·藥房口傳夕問安。答曰,知道。
藥房都提調金思穆,提調金蓍根,副提調李好敏啓曰,伏未審夜間,聖體調攝,若何,寢睡·水刺之節,何如?昨日湯劑進御,散藥付貼之後,諸節果有差勝之效乎?臣等率諸御醫,趁早入診,詳察聖候,議定繼進湯劑爲宜,臣等不任達宵憂慮,敢此問安,竝爲仰稟。答曰,知道。各殿宮口傳問安。答曰,知道。
李好敏啓曰,藥房三提調持湯劑來待矣。傳曰,封入。
以司謁李重默手本,別監朴聖基酗酒街路,其罪狀令攸司從重科治事,傳于安光宇曰,各別嚴勘。
安光宇,以刑曹言啓曰,今九月二十三日,傳曰,鳳山郡定配罪人金龍淵放送事,分付事,命下矣。金龍淵,卽爲放送事,發關分付于該道道臣之意,敢啓。傳曰,知道。
兵曹啓目粘連啓下是白有亦,咸鏡監司金履陽畢賑狀啓吏曹回啓內,邊將·監牧官,令兵曹稟處事,允下矣。觀此咸鏡監司金履陽畢賑狀啓,則邊將救急自備,厚州前僉使柳相斗段,各穀爲七十六石,西北前僉使金達行段,牟爲四十八石零,森森坡萬戶金聲鋼段,各穀爲三百八十七石零,廢茂山萬戶康漢信段,耳麥爲五十七石零,柔遠僉使康鵬來段,各穀爲二百六十八石零,美錢僉使宋興運段,各穀爲一百二十石零,永達萬戶金履敏段,各穀爲三百九十石零,穩城願納耳麥爲十九石零,潼關僉使金應三段,各穀爲四十五石,防垣萬戶嚴亨能段,各穀爲二百四十三石零,咸興監牧官李寬福段,各穀爲四百七石是如爲白有臥乎所,其所自備,旣是救急,則法不當擧論是白乎矣,其中永達萬戶金履敏段,以至殘之鎭將,其所辦備,最於他鎭,其在奬勸之道,不宜全然不論,道啓亦請拔其最多者,略示褒異之意是白乎,則事宜拔例擧論是白如乎,施以陞敍之典是白乎矣,係干恩賞,上裁敎是白乎旀,其餘森森坡萬戶金聲鋼,厚州前僉使柳相斗,西北前僉使金達行,柔遠僉使康鵬來,美錢僉使宋興運,潼關僉使金應三,廢茂山萬戶康漢信,防垣萬戶嚴亨能等段,捐廩救急,殊爲嘉尙,而救急與公賑有異,竝只置之爲白乎旀,咸興監牧官李寬福段,捐出薄廩,濟活窮民,殊極嘉尙,纔因該寺草記,以賑飢治績之已著,今旣仍任,亦爲置之,何如?判付啓,依回啓施行爲良如敎。
甲戌九月二十四日午時,上御大造殿。藥房入侍時,都提調金思穆,提調金蓍根,副提調李好敏,記事官李羲肇,記注官李昌瑞,別兼春秋李紀淵,醫官吳千根·李漢臣·秦東秀·洪旭浩·權以中·白成五·李重恒·白時昌·李命運,以次進伏訖。思穆等曰,夜來聖體調攝,若何?上曰,一樣矣。仍命醫官入診。命運·以中診候訖,奏曰,脈候左右三部調均矣。上曰,湯劑退去後議定,可也。命退,諸臣退出。
上在昌德宮。停常參·經筵。
大殿·王大妃殿·中宮殿·惠慶宮·嘉順宮,內閣·政院·玉堂口傳朝問安。答曰,知道。世子宮口傳問安。答曰,知悉。大殿,朝廷二品以上·六曹堂上·奉朝賀·大司憲單子問安。答曰,知道。王大妃殿·中宮殿·惠慶宮·嘉順宮口傳問安。答曰,知道。世子宮口傳問安。答曰,知悉。大殿·王大妃殿·中宮殿·惠慶宮·嘉順宮,內閣·政院·玉堂·藥房口傳夕問安。答曰,知道。世子宮口傳問安。答曰,知悉。
進御加味四苓散,依前方一貼煎入事,榻前下敎。惠慶宮進服香砂六君子湯前方中,加便香附一錢,人蔘加五分,五貼式日次製入事,榻前下敎。
藥房都提調金思穆,提調金蓍根,副提調李好敏啓曰,伏未審夜間,聖體調攝,若何,寢睡·水刺之節,何如?湯劑進御,散藥付貼之後,諸節果有差勝之效乎,臣等率諸御醫,趁早入診,詳察聖候,議定繼進湯劑爲宜,臣等不任達宵憂慮,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿·中宮殿·惠慶宮·嘉順宮,藥房口傳問安。答曰,知道。世子宮口傳問安。答曰,知悉。
李愚在啓曰,備邊司郞廳來言,今日賓廳日次,而問安相値,不得來會云矣,敢啓。傳曰,知道。
備忘記,羅暖萬戶李德休下直,長弓一張,長箭一部,片箭一部,筒兒一箇賜給。
李好敏啓曰,藥房三提調持湯劑來待矣。傳曰,封入。
李愚在,以備邊司言啓曰,長湍府使李德鉉上疏,有廟堂稟處之命矣。取見其疏本,則備陳本邑飢荒之狀,仍以爲,辛未未捧還上中京外營門句管穀三千二百二十七石零,以其支放條,雖入於停退,耗米則依舊收捧。今年則辛未未捧還穀,竝爲仍停,而支放穀當年耗米及辛未·壬申未捧耗合四百三十二石零,就南兵營軍餉二分會錄耗中折米劃付,執錢給代,則在閫餉省添糴之弊,在湍民除白徵之冤,吏民宿,逋二千九百九十八石零,指徵無處,而以支放穀,不入於七邑逋穀之限,年分捧,今若期以歲月,庶有充納之道爲辭矣。停退穀之只捧耗條,旣是法外,各衙門之支放給代,亦無他穀,而南兵營二分耗條,反有穀多之弊云。長湍各年未捧耗四百三十二石零,以南兵營會錄還耗,移劃以給,本邑舊逋,令道臣依七邑例,分定年限,更爲啓聞之意,分付,何如?傳曰,允。
以備邊司言啓曰,南原縣監,仍任之後,尙未下批,不得赴任云。此時守令之一日曠官,實爲切悶,令該曹口傳下批,使之卽爲下送,何如?傳曰,允。
吏曹口傳政事,南原縣監單宋啓榮仍任事承傳。
安光宇,以刑曹言啓曰,前引儀南會英,當此酒禁至嚴之時,私目釀酒,爛漫行賣,以至被捉於本曹禁吏處。所當自臣曹照律勘處,而係是曾經朝官,令義禁府處之,何如?傳曰,允。
上在昌德宮。停常參·經筵。
大殿·王大妃殿·中宮殿·惠慶宮·嘉順宮,內閣·政院·玉堂口傳朝問安。答曰,知道。世子宮口傳問安。答曰,知悉。大殿,朝廷二品以上·六曹堂上·奉朝賀·大司憲單子問安。答曰,知道。王大妃殿·中宮殿·惠慶宮·嘉順宮口傳問安。答曰,知道。世子宮口傳問安。答曰,知悉。大殿·王大妃殿·中宮殿·惠慶宮·嘉順宮,內閣·政院·玉堂·藥房口傳夕問安。答曰,知道。世子宮口傳問安。答曰,知悉。
藥房都提調金思穆,提調金蓍根,副提調李好敏啓曰,伏未審夜間,聖體調攝,若何,寢睡·水刺之節,何如?連日湯劑進御,散藥付貼之後,諸節果有差勝之效乎?臣等率諸御醫,趁早入診,詳察聖候,議定繼進湯劑爲宜,臣等不任達宵憂慮,敢來問安,竝此仰稟。答曰,知道。卿等不必入侍矣。王大妃殿·中宮殿·惠慶宮·嘉順宮,藥房口傳問安。答曰,知道。世子宮口傳問安。答曰,知悉。
藥房口傳啓曰,臣等於昨夕,旣伏承明日入診之敎,故朝啓入稟,顒竢召接,日已向午,尙未承入侍之命,此豈臣等所望於大聖人保嗇之方哉?昨未診察,已不勝萬萬焦迫,今日之議定湯劑,決不可暫緩。伏乞卽許方寸之地,千萬顒祝,惶恐敢啓。答曰,症候一樣,卿等不必入侍矣。
李好敏啓曰,藥房三提調再啓,未蒙批旨,診察一向靳許,日勢已晩,轉益焦迫,率諸御醫,來請請對矣。傳曰,已諭於口啓,卿等退去。
李好敏啓曰,藥房三提調,雖伏承退去之命,不得入侍診察,今爲兩日,當進湯劑,尙未議定,衷情益焦迫,更爲請對矣。傳曰,入侍,明日待令。
權丕應,以戶曹言啓曰,時御所內各司,依定式,發遣本曹正郞趙厚鎭,與兵曹參議鄭景祚,佐郞閔秉勳,東所衛將金宗淳,西所衛將李承道,南所衛將徐國輔,北所衛將兪武煥,眼同看審後,有頉處別單書入,而修改則擇日擧行,何如?傳曰,允。
李愚在,以都摠府言啓曰,副摠管柳畊,以刑曹參判,本曹坐起晝仕出去,而逐日赴坐,煩稟未安,入番間,除草記往來之意,敢啓。傳曰,知道。
朴宗珩,以義禁府言啓曰,刑曹啓辭內,前引儀南會英,係是朝官,令義禁府處之事,允下矣。南會英,今方待命,拿囚之意,敢啓。傳曰,知道。
上在昌德宮。停常參·經筵。
大殿·王大妃殿·中宮殿·惠慶宮·嘉順宮,內閣·政院·玉堂口傳朝問安。答曰,知道。世子宮,答曰,知悉。大殿,朝廷二昌以上·六曹堂上·奉朝賀·大司憲單子問安。答曰,知道。各殿宮口傳問安。答曰,知道。內閣·政院·玉堂·藥房口傳夕問安。答曰,知道。
藥房都提調金思穆,提調金蓍根,副提調李好敏啓曰,伏未審夜間,聖體調攝,若何,寢睡·水刺之節,何如?散藥付貼之後,果有差勝之效乎?臣等昨伏承明日待令之敎,率諸御醫,趁早入診,詳察聖候,議定當進湯劑爲宜,臣等不任達宵憂慮,敢此問安,竝爲仰稟。答曰,知道。各殿宮口傳問安。答曰,知道。
趙晉和啓曰,來初一日,輪對日次,而宗廟冬享大祭齋戒相値,頉稟之意,敢啓。傳曰,知道。
李愚在啓曰,訓鍊大將李海愚,以城隍發告祭獻官,今方受香出去矣。所佩命召及兼帶左邊捕盜大將命召及大將牌·傳令牌,竝來請還納,何以爲之,而將兵之任,不可一刻無摠察之人,捕將則在前如此之時,有他邊大將兼察之例,今番則何以爲之?敢稟。傳曰,仍佩往來,訓將,禁將兼察,捕將,他邊將兼察。
又啓曰,訓將,禁將兼察,捕將,他邊將兼察事,命下矣。兼察訓鍊大將李堯憲,兼察左邊捕盜大將申鴻周,卽爲牌招聽傳敎,何如?傳曰,允。
李好敏啓曰,藥房三提調持湯劑來待矣。傳曰,封入。
李愚在,以兵曹言啓曰,今九月二十七日立冬十月節改火進上時,宗廟署·社稷署·永禧殿·永寧殿·景慕宮·毓祥宮·宣禧宮,依例改火,奎章閣·議政府·承政院·漢城府,一體頒火之意,敢啓。傳曰,知道。
甲戌九月二十七日辰時,上御大造殿。藥房入侍時,都提調金思穆,提調金蓍根,副提調李好敏,記事官李羲肇,記注官柳可均,別兼春秋李紀淵,檢校待敎李鶴秀,醫官吳千根·李漢臣·秦東秀,·洪旭浩·權以中·白成五·李重恒·白時昌·李命運,以次進伏訖。思穆曰,夜間聖體,若何?上曰,一樣矣。思穆曰,脚部痰候,何如?上曰,如前矣。仍命醫官入診。以中,旭浩診候,退伏奏曰,脈候左右三部調均矣。思穆曰,鍼醫今旣待令矣。進前按摩,使之詳細診察,然後散藥可以加減,伏望隨卽按察,何如?進御加味四苓散,依前方自今日限三日煎入事。出榻敎上命退,諸臣以次退出。
上在昌德宮。停常參·經筵。
大殿·王大妃殿·中宮殿·惠慶宮·嘉順宮,內閣·政院·玉堂口傳朝問安。答曰,知道。世子宮,答曰,知悉。大殿,朝廷二品以上·六曹堂上·大司憲單子問安。答曰,知道。各殿宮,答曰,知道。內閣·政院·玉堂·藥房口傳夕問安。答曰,知道。世子宮,答曰,知悉。
付貼加味沖和膏製入事,榻前下敎。
藥房都提調金思穆,提調金蓍根,副提調李好敏啓曰,伏未審夜間,聖體調攝,若何,寢睡·水刺之節,何如?昨日湯劑進御,散藥付貼之後,諸節果有差勝之效乎?臣等率諸御醫,趁早入診,詳察聖候爲宜,臣等不任達宵憂慮,敢來問安,竝此仰稟。答曰,知道。卿等不必入侍矣。各殿宮口傳問安。答曰,知道。世子宮,答曰,知悉。
李好敏啓曰,藥房三提調持湯劑來待矣。傳曰,封入。
又啓曰,藥房三提調,伏承不必入侍之批,不勝焦迫,率醫官來詣請對矣。傳曰,卿等退去。
又啓曰,藥房三提調,雖伏承退去之命,衷情轉益焦迫,更爲來詣請對矣。傳曰,不必入侍。
又啓曰,藥房三提調,又伏承不必入侍之命,而日已向夕,診察晩時,尤不勝萬萬焦迫,更爲來詣請對矣。傳曰,日暮,明日來待。
上在昌德宮。停常參·經筵。
大殿·王大妃殿·中宮殿·惠慶宮·嘉順宮,內閣·政院·玉堂口傳朝問安。答曰,知道。世子宮口傳問安。答曰,知悉。
大殿,朝廷二品以上·六曹堂上·奉朝賀·大司憲單子問安。答曰,知道。王大妃殿·中宮殿·惠慶宮·嘉順宮口傳問安。答曰,知道。世子宮口傳問安。答曰,知悉。
大殿·王大妃殿·中宮殿·惠慶宮·嘉順宮,內閣·政院·玉堂·藥房口傳夕問安。答曰,知道。世子宮口傳問安。答曰,知悉。
藥房都提調金思穆,提調金蓍根,副提調李好敏啓曰,伏未審夜間,聖體調攝,若何,寢睡·水刺之節,何如?昨日湯劑進御,膏藥付貼之後,諸節果有差勝之效乎?臣等昨伏承明日來待之敎,率諸御醫,趁早入診,詳察聖候爲宜。臣等不任達宵憂慮,敢來問安,竝此仰稟。答曰,知道。王大妃殿·中宮殿·惠慶宮·嘉順宮,藥房口傳問安。答曰,知道。世子宮口傳問安。答曰,知悉。
傳于趙晉和曰,藥房入侍,時原任大臣·閣臣同爲入侍。
李好敏啓曰,藥房三提調持湯劑來待矣。傳曰,封入。
李愚在啓曰,建陽門入直把摠李應會受由下鄕,而該曹初不懸頉,以至受點之境。其所擧行,極爲稽忽,原單更爲付標以入,而當該入直堂上,不可無警,推考,何如?傳曰,允。
李愚在,以兵曹言啓曰,今九月二十七日入直御營把摠李應會受由在外,而該營初不懸頉於草省記中,以致受點於莫重番單子,臣之矇然不察,萬萬惶恐,而該營大將從重推考,原單子改付標以入之意,敢啓。傳曰,知道。
以全羅監司金啓溫狀啓,雲峰縣監禹亨圭身死事,傳于李愚在曰,令該曹口傳差出,不日內下送。
禁府啓目,前引儀南會英原情云云。問目辭緣,今旣遲晩,依備邊司草記,以班戶加倍之律,直爲遠地定配,何如?啓,依允。
李愚在,以備邊司言啓曰,卽見戶曹所報,則以爲,四路災荒,挽近所罕,假令今秋收租,較量嗣歲應用,米邊不足,當在六七萬石之間,以今年禁·御兩營鄕軍停番米錢及南漢餉米一萬石,北漢餉米五千石竝許劃,而南漢米則數旣稍多,分兩年限析半,下捧於松坡江倉,自本曹從便取用。北關奴婢貢米之自本曹給代內司者,爲二千四百石,而析半米條之當送者,留作曹用,其代,依本曹定式,以錢移送事,竝卽稟覆許施爲辭矣。正賦見縮,大農不敷,則固當取用於財穀有裕衙門,而但穀渴財匱,京外同然,今此地部所請,出於不得已者也。兩營鄕軍停番米錢,若使盡數劃送,則各該營事勢,亦不可不念,米錢各折半,許令移用,南·北漢城餉,近漸耗縮,而南漢則間因逋負,排巡亦艱。況今賑資,專靠納穀,一萬石移劃,非所擬議,而度支經用,無他措處,以五千石,依年前北漢餉穀移貿例,一從詳定貿用,而亦不可一時竝輸,分兩年折米取來,北漢則留餉本自無多,而支放今又貸用,雖欲以留穀,盡數移劃,其勢末由。以各邑捧留條與城倉·平倉留穀,參半分排,而往復本廳,給價貿用,內司給代米二千四百石,折半米條之以本色輸送者,亦令以錢移送,何如?傳曰,允。
又以備邊司言啓曰,卽見京畿監司朴宗薰分等狀啓,則坡州等二十二邑鎭,置之尤甚,楊州等十三邑,置之之次,朔寧等二邑,置之稍實,後錄諸條,竝請令廟堂稟處,而設賑執災等事,追後登聞爲辭矣。畿內三十七邑,無一邑免歉,卽己巳之所無,諸道中最甚,特以山郡則賴有田穀,野地則略收乾播,强分之,爲稍實之次,而蓋不免擧一道大無也。然而道啓旣爲分等,依所請施行。其一,當年還餉,尤甚邑尤甚面里折半,尤甚邑之次面里及之次邑尤甚面里三分一,尤甚邑稍實面里及之次邑之次面里,稍實邑尤甚面里四分一,特許停退,待明秋還捧事也。自己巳以來,無歲不停退,蓄儲旣空,逋負滋多,國計民勢,俱到十分地頭,今若不如恐不及,極力收捧,則春後開賑,無穀可辦,而將至於立視而無可救之道,及今催督,實不可少緩,第今甔石無收,糠粃莫繼,赤立之民,容措沒策,然而猶且準數責納,俾出童羖,實係行不得者,道臣之分數請退,其勢固然,依所請許施。其一,還餉尤甚邑三分二,之次邑折半,稍實邑三分一,以相當穀準折代捧,而大米則以小米相代,唐米亦依小米例代捧,各年代捧各穀,亦令仍前代捧事也。各穀俱歉,而禾穀尤甚,必無以本色捧納,依道啓分數,許令以相當穀,準折代捧,而大米之以小米唐米相代及各年代捧,仍前代捧,竝許施。其一,壬申以前各年停退舊還餉,己巳以前流來舊還,竝許仍停事也。新還旣令分停,舊還尤難竝督,各年停退,許令仍停。其一,北漢平倉城餉,依丁卯例,無論尤甚之次邑,一倂捧留本邑,耗條則代錢輸納事也。摠廳餉米之無得捧留,係是事目所載,而前此大無之歲,亦或有一二闊狹之時矣。今年災荒,有甚於己巳,則己巳已施之典,有難靳持於今年,依所請捧留於本邑,而至於之次邑則竝爲全留,非但稍過分數,該廳事勢,亦不可不念,折半施行,耗米則此係本廳軍需,且有今春筵稟,更不可以代錢許納,置之。其一,當年元還,至請分停,麰作租,待麥秋,以本色收捧事也。麰作租停退,旣許於嶺南矣,一體從施。其一,大興·臨津·長山等所納餉穀,竝許捧留本邑,而亦依還餉例,以相當穀分數代捧,待明秋還作本色,輸納本所,其中附近本所民之自願輸納者,依願許施,耗條,依近例,以錢代送事也。餉還雖有所重,災歲民力,如難遠輸,則捧留代捧與近民之自願直納,耗米之以錢代送,旣多已例,竝爲許施。其一,坡州·長湍·豐德·通津·交河等邑田結條大同,以小米輸納事也。惟正之納,本不敢議到於闊狹,而荐饑民勢,有不可不念,此又特許於昨年者,今年亦爲許施,以示朝家曲加軫恤之意。其一,各衙門軍布,尤甚邑三分一,之次邑四分一停退,待明秋還作本色事也。其一,守摠兩營壯抄牙兵及各樣軍官等身米,每斗以四錢代捧事也。江都所管兩營留餉,依所請,以錢代捧,待明秋還作本色,守摠所納各樣身米,亦許代錢以捧,而稍實,勿論。其一,沿海各邑拯米太竝許仍停事也。其一,尤甚邑鎭,限明秋勿定配所事也。其一,推奴徵債限明秋防塞事也。拯米太停退,推奴徵債防塞,勿定配所,竝爲許施,何如?傳曰,允。
又以備邊司言啓曰,卽見江華留守朴宗京狀啓,則以爲,本府軍餉,除其今年停減,明年應下,則餘存無幾,將不得成樣,本府年例所納均役廳漁鹽船稅錢六百五十兩零,司僕寺北一場稅錢三百二十七兩零,限軍餉稍裕間姑屬本府,以爲年年添餉事,請令廟堂稟旨分付矣。漁鹽船三稅,卽加減不得之元摠正稅也。隨時移劃,本無是例,今不容遽開此路,太僕場稅,亦係養路馬之需,無以闊狹,本府餉政,雖甚悶急,竝不得從施,置之,何如?傳曰,允。
又以備邊司言啓曰,卽見江華留守朴宗京狀啓,則以爲,來頭賑資,以今下海西穀二千石,雖精略排比,實有不足之慮。且今軍餉,餘存無幾,而本府戶東庫白木二百九十同,積置年久,在在腐傷,許令發賣,則每疋價似不下一兩四五錢,合價幾近二萬餘兩,就其中除出數千兩,補用於賑資,又以一萬餘兩,依三兩詳定價,作米四五千石,還分取耗,則計至十年,竝本耗當爲萬餘石,待綿豐還作本色事,請令廟堂稟旨分付矣。過百年儲峙之木,幸不至盡爲腐傷,而差過幾年,則必當全棄,及今區處,先爲添還補賑,終又還作本色,果爲兩得之方,可免空失之歎。擇其最爲腐傷者,許令發賣,及時貿穀,一以補賑資,一以添元還,而取耗生殖,及至十年之限,則復作本木,如數充上,而作穀之後,雖値歉年,切勿入停退之中,必依年條,秩秩會錄,每當年終,別具啓聞,以此成出節目,先爲啓下後擧行之意,分付,何如?傳曰,允。
又以備邊司言啓曰,各道設賑之時,道內之驛民牧民鎭民,每爲區別於邑民之外,而初不抄饑,又不付賑,故各驛各牧各鎭,若不私自賑救,則驛牧及鎭堡之民,無所歸屬,竟至於支保不得,渙散乃已云。同是原籍之民,而營邑之分而貳之,不與邑民,通同抄付者,是豈朝家一視廣濟,無一夫不獲之意哉?無論歲前歲初,凡設賑諸道,必以該道驛牧鎭飢民,同爲賙賑,無或有見漏不均之歎。以此意先爲關飭於遇歉諸道,何如?傳曰,允。
又以備邊司言啓曰,卽見平安監司鄭晩錫災實分等狀啓,則中和等四邑,置之稍實,平壤等二十七邑,置之之次,肅川等十一邑,置之尤甚,後錄諸條,竝請令廟堂稟旨分付矣。其一,本道全陳及反川災三千三百六十四結二束,辛酉比摠不足災一百九十二結十五負,合三千五百五十六結十五負二束,特許劃下,各邑所捧雜役,亦令一切蠲減事也。其一,各邑鎭所付帳外火田,今年亦未盡關,各衙門會錄及各鎭堡罷斂給代條,依昨年例特許三分一權減,而罷斂條則以各鎭間年儲留條,當從便給代事也。其一,平田山田之還加起加執,今年亦許停止事也。其一,舊還難以竝督,辛未停退未捧及壬申未捧,竝許仍退事也。其一,還穀,無論三等邑,尤甚戶折半,之次戶三分一,以相當穀準折代捧,待明秋還作本色事也。其一,平壤·慈母·藥山·黃龍寺四城餉穀中應留條,輸納城倉,當分條,捧置平倉事也。其一,本道所在各宮房各衙門及奎章閣屯田畓,依昨年例,從實收稅事也。其一,道內諸色軍十年大都案磨勘,待明秋擧行事也。其一,無論三等邑,限明秋勿定配所事也。其一,推奴徵債限明秋防塞事也。今年西農,比諸路雖云稍康,而始旱終澇,旣經大同之憂,嚴霜早雪,間多偏被之災,而山郡野邑,氣候各異,早播晩種,成就不等,竟至於災實相參,優劣或殊,道啓之如是分劑,必有所斟量,依此施行。西北之比年定摠,自是常法,而至於本道,則經亂以後,流亡者未盡生聚,陳荒者未盡墾闢,有責難之以常歲民力,卽事勢之所必至,道啓之越例請災者,欲使赤立之民,少寬白徵之冤,有難一切膠守,無所闊狹,事目外加請災三千五百五十六結零,特爲準劃。各邑雜役及各項所納火稅,竝依昨年例許減,罷斂條則付之道臣,從便給代,還起加起之勒令增摠,旣無實效,徒貽結弊,此亦一體許免。而今秋穡事,雖免歉荒,本道民勢,尙多艱虞,須有拔例軫恤之政,方得到底懷保之效,各年舊還之仍停,還穀之分數代捧,城餉之捧留邑倉,屯土之隨起執稅,十年都案之明秋退行,竝依狀請特施,配所只於尤甚邑勿定,推奴徵債,使之限明秋防塞,何如?傳曰,允。
又以訓鍊都監言啓曰,本局分授都城彰義門東邊第一城廊近處體城五間許頹圮處,今已畢築,女墻仍爲始役,把守軍兵撤罷之意,敢啓。傳曰,知道。
甲戌九月二十九日未時,上御大造殿。藥房入侍,時原任大臣·閣臣承候同爲入侍時,都提調金思穆,提調金蓍根,副提調李好敏,記事官李羲肇,記注官朴思彦,別兼春秋李紀淵,左承旨權丕應,記事官李驥秀,領府事李時秀,領議政金載瓚,左議政韓用龜,提學南公轍,檢校直閣李魯益·徐俊輔·李光文·鄭元容,檢校待敎朴宗薰·李龍秀·李鶴秀·醫官吳千根·李漢臣·秦東秀·洪旭浩·權以中·李命運·李重恒·白時昌·白成五,以次進伏訖。時秀等曰,日間聖體,若何?上曰,一樣矣。仍命醫官入診。以中·命運診候訖,退伏奏曰,脈候左右三部調均矣。時秀曰,當此聖候調攝之時,仰冀天和遄復之慶者,惟在於調和御藥,保護聖躬,而連仍藥院而伏聞,則近日湯劑,輒命封入,或有不進,此豈診察脈候,對症收效之意乎?臣等自今每於封入之際,奉進前席,仰瞻進御,切願必降召接之命,以爲番番仰認而退,千萬企祝,而又因藥院,詳承諸節,則水刺厭進,最爲悶迫,亦願益加勉强,俾有開胃善進之道焉。上命退。諸臣以次退出。
上在昌德宮。停常參·經筵。
大殿·王大妃殿·中宮殿·惠慶宮·嘉順宮,內閣·政院·玉堂口傳朝問安。答曰,知道。世子宮口傳問安。答曰,知悉。
大殿,朝廷二品以上·六曹堂上·奉朝賀·大司憲單子問安。答曰,知道。王大妃殿·中宮殿·惠慶宮·嘉順宮口傳問安。答曰,知道。世子宮口傳問安。答曰,知悉。
大殿·王大妃殿·中宮殿·惠慶宮·嘉順宮,內閣·政院·玉堂·藥房口傳夕問安。答曰,知道。世子宮口傳問安。答曰,知悉。
進御人蔘六一散一貼煎入事,榻前下敎。
藥房都提調金思穆,提調金蓍根,副提調李好敏啓曰,伏未審夜間,聖體調攝,若何,寢睡·水刺之節,何如?昨日膏藥付貼之後,諸節果有差勝之效乎?臣等率諸御醫,趁早入診,詳察聖候,議定湯劑爲宜。臣等不任達宵憂慮,敢此問安,竝爲仰稟。答曰,知道。卿等不必入侍矣。王大妃殿·中宮殿·惠慶宮·嘉順宮,藥房口傳問安。答曰,知道。世子宮口傳問安。答曰,知悉。
李愚在啓曰,備邊司郞廳來言,今日賓廳日次,而問安相値,不得來會云矣,敢啓。傳曰,知道。
傳于趙晉和曰,禮房承旨馳詣宗廟·景慕宮,奉審摘奸以來。
李好敏啓曰,藥房三提調持湯劑來待矣。傳曰,封入。
又啓曰,藥房三提調雖伏承不必入侍之批,此時診候,不可一日暫緩,更爲率醫官來詣請對矣。傳曰,退去,明日待令。
吏曹口傳政事,以閔宗爀爲雲峰縣監。
兵曹口傳政事,副護軍單李光文。
傳于趙晉和曰,發遣吏郞,諸執事淸齋與否,摘奸以來。
權丕應,以戶曹言啓曰,相璜與正郞李翼榮,進詣慶熙宮,差備內及內各司,依節目眼同看審,則姑無頉處之意,敢啓。傳曰,知道。
又以戶曹言啓曰,文昭殿碑閣·蠶壇碑閣·追慕洞碑閣·淨業院碑閣·流霞亭·養正齋,依定式發遣本曹郞廳奉審,則文昭殿碑閣雨漏二庫,蠶壇碑閣雨漏一庫,追慕洞雨漏一庫,養正齋雨漏一庫,淨業院碑閣雨漏二庫,流霞亭雨漏三庫,分付各該司,使之卽速修改之意,敢啓。傳曰,知道。
李愚在,以兵曹言啓曰,今九月各廳堂下武臣朔試射,臣曹連因有故,不得爲之之意,敢啓。傳曰,知道。
又以兵曹言啓曰,今秋等能麽兒考講時,都摠府經歷李重恢,武臣兼宣傳官閔致書,部將趙濟建,守門將鄭鵬采二次不通,武臣兼宣傳官權宜秉·金用基,守門將申德賢·李羲臣·李馨萬一次不通,竝依定式從重推考,何如?傳曰,允。
又以備邊司言啓曰,頃因江華留守狀請,本府戶東庫儲置白木二百九十同,許令發賣,添補賑還之意,覆啓行會矣。卽見該留守朴宗京所報,則以爲,本庫開閉,不得擅自爲之,待中使或別軍職下來,可以眼同擧行爲辭矣。帑庫儲置木,今將出庫,而本庫開閉,非本府所可擅便,下送中使,使之眼同擧行,何如?傳曰,允。
又以備邊司言啓曰,卽見江原監司趙弘鎭災實分等狀啓,則通川等六邑置之尤甚,高城等十四邑置之之次,寧越等六邑置之稍實,仍以爲,事目災一百結外,不足災八百三十七結二十負,特許準劃,後錄諸條,竝請令廟堂稟旨分付,而尤甚邑來頭接濟之方,追後登聞爲辭矣。本道穡事,始占大有之象,晩經拯備之災,加之以秋氣先催,霜降太旱,垂成之際,名實不副,嶺東·西若爾邑,雖不免全歉,而大抵田農優於畓穀,山郡勝於沿邑,比之以南諸道,尙可謂樂土康年,道臣分等,旣有斟量,依此施行,所請災結,終涉過多,本道之歉,癸酉偏甚,而災不過七百餘結,則今年比癸酉,不啻稍勝,而災反較多,殊欠稱當,事目災一百結外,加劃五百結。其一,各衙門當捧各穀中豆太租三種,尤甚邑限三分一,之次邑限四分一,稍實邑限五分一,以相當穀準折代捧,待明秋還作本色也。豆太租三種之外,他穀無幾,將何以以他代此乎?況太勝於豆,豆勝於租,只以豆租兩色,許令準折代捧,而太則勿論,之次尤甚邑,依道啓,分數從施,而稍實邑勿論。其一,伊川等十二邑辛壬癸三年,停退未捧及絶戶停退各穀,竝姑仍停,待明秋收捧事也。十二邑各年停退,許令仍停。其一,各軍門各衙門軍布錢當捧條中,尤甚邑限折半,之次邑限三分一停退事也。軍布錢停退,不得許施於兩南,本道之如是爲請,太過分數,置之。其一,伊川等四邑辛未停退軍需米軍布錢,壬申停退軍布錢,絶戶停退軍需米身布錢,高城等八邑癸酉停退軍需米軍布錢,竝限明秋仍停事也。年復年停之又停,便成債上加債,而若當稍登之歲,一時竝督,三倍其捧,而公貨遂空,民力先窮,目前姑息,雖或副急,來後積弊,徒添厲民,卽今公私之竝困,未必不由於停退一款矣。辛未壬申舊停,若難竝督,則雖不得已仍停,而至於昨年米布,果不可又爲全停,仍成歲課,尤甚邑則三分一,之次邑則四分一停退,而稍實勿論。其一,原州三軍門保白米三百十五石零,依已例折半代錢事也。原州畓穀之歉,無異畿邑,各軍門保米,果難以本色準捧,依所請折半代錢。其一,平康所在弘陵香炭火田,糧餉廳屯田,伊川所在溫陵·懿陵香炭火田,淸璿郡主房折受火田,均廳屯火田,酷被災傷,難責元摠,而香炭體重,不敢仰請,恭俟稟處,至於宮房火稅及屯火田各軍門屯稅,各衙門各宮房有土免稅,許令隨起收稅,而仍自廟堂捧甘嚴飭事也。香炭火稅及各營各司各宮房屯稅,竝依昨年已例,從實執卜,若或有濫徵之弊,則斷當重勘之意,發甘嚴飭。其一,尤甚之次邑勿定配所事也。其一,推奴徵債限明秋防塞事也。勿定配所,只於尤甚邑施行,推徵防塞,亦爲依已例許施,何如?傳曰,允。
安光宇,以義禁府言啓曰,時囚罪人南會英原情結語內,問目內辭緣,今旣遲晩,依備邊司草記,以班戶加倍之律,直爲遠地定配事也,允下矣。南會英咸鏡道安邊府遠地定配,而以刑曹啓辭及本府草記內辭意,具罪目依例發遣府羅將,押送配所,何如?傳曰,允。
禁府啓目粘連,刑曹啓目判付內,議于大臣稟處亦敎是白乎等以,謹依判付內,議于大臣,則領中樞府事李時秀,右議政金思穆病未獻議,領議政金載瓚以爲,李寬基始自秋曹,旋卽白放,再入鞫庭,不過平問而止,可知其別無執贓,而畢境勘律,不免渾配,今所籲冤,容或無怪,第名在臺啓,有難遽議疎放,伏惟上裁。左議政韓用龜以爲,李寬基秋曹究覈之日,未捉涉邪之跡,鞫庭平問之後,混被發配之律,其子呼冤,容或無怪,而臺啓未停之前,有難遽議疎放,伏惟上裁云矣。大臣之意如此,上裁,何如?判付啓,依回啓施行爲良如敎。又啓目粘連,刑曹啓目判付內,議于大臣稟處亦敎是白乎等以,謹依判付內辭意,議于大臣,則領中樞府事李時秀,右議政金思穆,病未獻議。領議政金載瓚以爲,李東馨當初所坐,雖係深重,年前量移,果出曠蕩,伏惟上裁。左議政韓用龜以爲,李東馨全釋,雖難輕議量移,已蒙特恩,伏惟上裁云矣。大臣之意如此,上裁,何如?判付啓,依回啓施行爲良如敎。
上在昌德宮。停常參·經筵。
大殿·王大妃殿·中宮殿·惠慶宮·嘉順宮·世子宮,內閣·政院·玉堂口傳朝問安。答曰,知道。
大殿,朝廷二品以上·六曹堂上·奉朝賀·大司憲單子問安。答曰,知道。各殿宮口傳問安。答曰,知道。
大殿·各殿宮,內閣·政院·玉堂·藥房夕問安。答曰,知道。
藥房都提調金思穆,提調金蓍根,副提調李好敏啓曰,伏未審夜間,聖體調攝,若何,寢睡·水刺之節,何如?昨日湯劑進御,膏藥付貼之後,諸節果有差勝之效乎?臣等昨伏承明日待令之敎,率諸御醫,趁早入診,詳察聖候爲宜。臣等不任達宵憂慮,敢來問安,竝此仰稟。答曰,知道。各殿宮口傳問安。答曰,知道。
傳于趙晉和曰,禮房承旨馳詣宗廟,奉審摘奸以來。
備忘記,雲峰縣監閔宗爀下直,長弓一張,長箭一部,片箭一部,筒兒一箇賜給。
李好敏啓曰,藥房三提調持湯劑來待矣。傳曰,封入。
趙晉和,以司饔院監膳提調意啓曰,漁夫契貢人等呼訴內,冬節已屆,魚族深入,設網屢日,終未捉得,明日日下生鮮,將至闕供之境,限捉得間,以活鷄全數代封云。在前如此之時,曾有稟旨變通之事,而莫重御供,自下不敢擅便,惶恐敢啓。傳曰,代封。
又以奎章閣言啓曰,景慕宮望廟樓,今朔奉審,無頉之意,敢啓。傳曰,知道。
李愚在,以備邊司言啓曰,卽見開城留守尹序東狀啓,則以爲,本府畓農,全不成實,米還一種,徵捧末由,本營所屬大興山城及白峙·礪峴·靑石三鎭餉還中大米,限折半停退,待明秋還捧,折半則以他穀,許令準折代捧事,請令廟堂稟處矣。軍餉至重,雖不可遽議闊狹,而今年畿輔災形,實爲諸道之最,各穀之中,畓穀尤有甚焉。當年還捧,若責之以大米本色,則民力之難於措辦,勢所必至,還餉停代,旣許於畿輔,本府亦在畿輔,而災傷果無異同,然而守臣所請,未免太過,就當捧米還中,限三分許停,代捧準折,亦依此分數施行,而竝待明秋,還捧還作之意,分付,何如?傳曰,允。
又以備邊司言啓曰,卽見慶尙監司李存秀狀啓,則以爲,今年歉荒,甚於壬子己巳,而軍布停代,獨不蒙壬子己巳已例,則以今民勢,行必不得,晉州等十五邑軍布身布,依前請折半停退,折半代錢,其餘諸邑砲保及各樣軍布,純錢代捧,限歲前上納,漕運邑保米,亦許全數代錢事,更請令廟堂稟處矣。今年本道綿歉,較勝於昨年,然前此覆啓,援用昨年例,而稍加分數者,亶以全路饑荒,民勢窮竭,有不可不念耳。今若合壬己已例,而竝許停代,則各營軍需,又將於何措手乎?停退仍前置之,代錢分數,亦令依前知委施行,而砲保則法意甚重,雖不可遽議闊狹,如値大歉,或不無一二許代之例,且此時嶺民事情,宜有別般軫恤之道,尤甚邑,依昨年例,特許三分一代錢,之次尤甚面里,亦依此代捧,而竝令限內準納,漕運邑保米,依道臣所請,全數代錢,使災歲窮民,得有紓力之效,仍以此意分付,何如?傳曰,允。
權丕應,以賑恤廳言啓曰,北部部契任掌裵仁福,今月三十日,本洞路傍,得一歲遺棄男兒,同里居良女金召史,欲爲收養,司宰監上牌契任掌文仁大,今月三十日,本洞路傍,得一歲遺棄女兒,同里居良女文召史,欲爲收養,東部中路契任掌朴次卜,今月三十日,本洞路傍,得一歲遺棄女兒,同里居良女金召史,欲爲收養,南部漢江契任掌李明哲,今月三十日,本洞路傍,得一歲遺棄男兒,同里居良女尹召史,欲爲收養,貧不自食,皆願受料,告于本部,自各該部,同日牒呈,故依節目竝爲給料,使之乳養之意,敢啓。傳曰,知道。
安光宇,以義禁府言啓曰,東部居幼學李民容,以其父泰仁縣量移罪人東馨請放事擊錚,原情判付內,有議于大臣稟處之命,故議于大臣後本府覆啓判付內,依回啓施行事,命下矣。李東馨放送事,分付該道道臣之意,敢啓。傳曰,知道。
甲戌十月初一日辰時,上御大造殿。藥房入侍時,都提調金思穆,提調金蓍根,副提調李好敏,記事官李羲肇,記注官柳可均,別兼春秋李紀淵,直提學金履喬,醫官吳千根·李漢臣·秦東秀·洪旭浩·權以中·白成五·李重恒·白時昌·李命運,以次進伏訖。思穆等曰,日間聖體調攝,若何?上曰,一樣矣。思穆等曰,脚部諸節,果有益勝者乎?上曰,姑未差勝矣。仍命醫官入診。以中·旭浩,次第診候訖。思穆曰,膏藥所付,今已差久,改爲付貼,而鍼醫留待,使之按察,千萬伏祝。思穆曰,煖帽自今日始着矣。醫官輩旣令勿着,而臣等亦於臥內入侍時,從便爲之,何如?上曰,唯。進御人蔘六一散,依前方一貼煎入事。出榻敎上命退。諸臣退出。
上在昌德宮。停常參·經筵。
自人定至初三日開東,灑雨下雨,測雨器水深一寸。
大殿·王大妃殿·中宮殿·惠慶宮·嘉順宮·世子宮,內閣·政院·玉堂口傳朝問安。答曰,知道。
大殿,朝廷二品以上·六曹堂上·奉朝賀·大司憲單子問安,各殿宮口傳問安。答曰,知道。
大殿·各殿宮,內閣·政院·玉堂·藥房口傳夕問安。答曰,知道。
進御人蔘六一散,依前方一貼煎入事,榻前下敎。
藥房都提調金思穆,提調金蓍根,副提調李好敏啓曰,伏未審夜間,聖體調攝,若何,寢睡·水刺之節,何如?昨日湯劑進御,膏藥付貼之後,諸節果有差勝之效乎?臣等率諸御醫,趁早入診,詳察聖候爲宜。臣等不任達宵憂慮,敢來問安,竝此仰稟。答曰,知道。卿等不必入侍矣。王大妃殿·中宮殿·惠慶宮·嘉順宮·世子宮口傳問安。答曰,知道。
李好敏啓曰,藥房三提調持湯劑來待矣。傳曰,封入。
又啓曰,藥房三提調朝啓請診,尙未承批,日勢向晩,不勝焦鬱,率醫官來詣請對矣。傳曰,明日待令。
李愚在,以都摠府言啓曰,副摠管尹益烈,以漢城府右尹本府坐起,晝仕出去,而逐日赴坐,煩稟未安,入番間除草記往來之意,敢啓。傳曰,知道。
又以備邊司言啓曰,移轉穀海運時,降香祝虔誠祭,海自是典例所在,故今春嶺南穀北運亦令出穀道,必趁裝發之期,依禮文設行矣。今此東北穀船運,千里駕海,民命攸關,虔誠行祭,尤當恪遵,卽爲齎送香祝,裝發及所經諸道,依今春已例,竝爲設行之意,分付該曹該道,使之及時擧行,無敢少忽,各該道領運差員,必以道內勤幹守令,另擇差送,而形止這這馳啓之意,一體申飭,何如?傳曰,允。
又以備邊司言啓曰,二品正使之判中樞借銜,旣有已例矣。今此冬至兼謝恩使拜表期日不遠,正使林漢浩,依例判中樞府事單付,口傳下批之意,分付該曹,何如?傳曰,允。
又以備邊司言啓曰,卽見水原留守李益運災實分等狀啓,則以爲,本府穡事判歉,尤甚爲二十二面,之次爲十四面,稍實爲四面而地部劃下災一百五十結外,不足災二千八百七十三結九十五負三束,特爲加劃,丁卯戊辰己巳停退未捧還餉各穀,合一萬四千五十三石零竝仍停,今年還餉身布,尤甚面尤甚戶四分三,尤甚面之次戶及之次面尤甚戶折半,之次面之次戶及稍實面尤甚戶三分一竝停退,而身布之當捧者,許令以錢代納,還餉之當捧者,限三分一,以相當穀,準折代捧,待明秋還作本色,推奴徵債,一切防塞事,竝請令廟堂稟處,而窮民賑濟之方,從後登聞爲辭矣。畿甸之歉,漢南爲甚,而本府又是漢南之最,三朔之旱,沿農全失,數尺之雨,野面都浸,加以霜降太早,餘穀無實,以濱海善歉之地,値連年荐凶之災,民勢窮急,政在竿頭,而三分面里,有此條陳,守臣商量,各有攸當,依此施行。至於災結加請,在前如此之歲,旣不得以地部所頒,依樣分排,則每不免追後加請,然而今此三千餘結請得,卽是擧一境全災也。災政至重,豈容如是?本府自移設以後,最歉之年,前則甲寅,後爲己巳,而甲寅災極不過一千二百餘結,己巳災亦只爲二千六百餘結,而前後所無之摠,惟己巳是已,今則更過於己巳之摠者,爲四百結有餘矣。本府以豐西湯沐之邑,兼河東股肱之郡,朝家之慰拊顧護,果爲何如,而至若正賦加減,自有所等限,有不可闊狹,果無以依請準施,事目劃下外一千八百五十結加劃,則雖遜於己巳,尙優於甲寅,使之以此數均俵,各年舊還,勢難與新還竝徵,今姑仍停。新還布當捧條,尤甚面尤甚戶折半,尤甚面之次戶,之次面尤甚戶三分一,之次面之次戶,稍實面尤甚戶四分一停退,而代捧竝三分一,以相當穀,準折代捧,身布代錢,推徵防塞,一體許施,何如?傳曰,允。
又以備邊司言啓曰,北道先運襦衣作木三十八同零,去核木花二千一百九十斤零,照數捧上,尺量稱量後,仍爲監封,逢授於齎去禁軍處,沿路輸運及本道頒給時,各別惕念擧行,俾無尺寸斤兩從中閪失之弊事,別爲措辭關飭之意,敢啓。傳曰,知道。
又以御營廳言啓曰,東關王廟有頉處,臣監董修改後,別單書入之意,敢啓。傳曰,知道。
又以御營廳言啓曰,本廳字內肅靖門東邊第一城廊近處體城五間許頹圮處,今已畢築矣。把守軍兵,依例撤罷,女墻仍爲始役之意,敢啓。傳曰,知道。
京畿監司朴宗薰疏曰,伏以臣,卽伏見本道分等回啓行會者,後錄諸條,竝蒙採施,自此災民,可以少紓其力,恩至渥也,幸莫甚焉。第其中北漢城餉捧留之請,只施於尤甚邑,而之次邑,則許以折半施行,餉穀至重,事目昭載,朝家本意,臣豈不知,而竊念今年歉荒,振古所無,凡係便民省力之方,雖無於例者,固當創行之不暇,況有例匪一乎?蓋本道穡事,通一路大無,實難强作差等,而旣不可竝置尤甚,故姑就田穀邊,略加分別,若其民情之遑汲,初無彼此之異,至於畓穀,則到底荒棄,邑邑皆然,曠野無禾,虛殼無粒,雖椎剝而臨之,龠合而聚之,殆無異刮毛於龜,俾童而羖,譬如入水而採薪,無論水淺水深,其不可得薪也均矣。似此實狀,回啓中亦已略綽論及,而猶爲區別於尤甚之次之間,豈不悶阨之甚乎?設或捧留,非不納米,則似或無甚利害,而此則有大不然者。運輸之難,斛量之濫,其入不少,一石之納費近二石,且彼絶食顑頷之民,負載躋攀於氷厓石角,必將饑凍交逼,顚仆宛轉,米未到倉,而身先塡壑矣。此所以此穀運留,爲斯民生死之機也。夫折半捧留者,蓋云猶勝於全數運納,亦足爲半分之惠也。然而此亦有大不然者。假使當納十斗者,五斗則納於本邑,已受本邑催督之苦矣。又以五斗,運致於山城,則其賃載之勞,斛捧之費固自如,不啻若五十步百步之間。然則其所以施半分之惠者,乃所以添加倍之弊,其於懋實之政,不亦遠乎?若曰山城重地,不可全然無穀云爾,則之次邑之當納折半者,不過爲二千餘石,顧此零星之數,何足有無於儲積,而不爲此垂死求活之民乎?至於耗條代錢之請,亦在寢閣矣。爲是軍需,且經筵稟,臣何敢更煩陳請,而第當初條陳,煞費商量,雖係可請,如屬罕例,則不敢擧論矣。此事曾於癸卯丙午,明有已例,今之災荒,非癸丙之可比,則愚民何知?古事相傳,擧瞠然相告曰,前所已施之事,獨不援用於前所未有之災歲云,則誠亦無辭可解,適足重失民望,玆敢竝此尾陳。伏乞聖明,察民勢之已到十分,念惠政之宜軫一視,將臣此疏,亟下廟堂,劃卽稟處,俾遇災濱死之民,得蒙均施之澤,千萬幸甚。臣無任云云。答曰,省疏具悉。疏辭令廟堂稟處。
上在昌德宮。停常參·經筵。
申時,灑雪。
大殿·王大妃殿·中宮殿·惠慶宮·嘉順宮·世子宮,內閣·政院·玉堂口傳朝問安。答曰,知道。
大殿,朝廷二品以上·六曹堂上·大司憲單子問安,各殿宮口傳問安。答曰,知道。
大殿·各殿宮,內閣·政院·玉堂·藥房口傳夕問安。答曰,知道。
藥房都提調金思穆,提調金蓍根,左承旨權丕應啓曰,伏未審夜間,聖體調攝,若何,寢睡·水刺之節,何如?昨日湯劑進御,膏藥付貼之後,諸節果有差勝之效乎?臣等昨伏承明日待令之敎,率諸御醫,趁早入診,詳察聖候,議定繼進湯劑爲宜。臣等不任達宵憂慮,敢此問安,竝爲仰稟。答曰,知道。王大妃殿·中宮殿·惠慶宮·嘉順宮·世子宮口傳問安。答曰,知道。
權丕應啓曰,藥房都提調·提調持湯劑來待矣。傳曰,封入。
兵曹口傳政事,判中樞府事單林漢浩。
趙晉和,以禮曹言啓曰,關東·關北穀船運嶺南時,裝發處及所經諸道,依今春已例,竝爲設祭齎送香祝,令該曹·該道,及時擧行事,備邊司草記允下矣。各道裝發時及關東·嶺南過涉時,海神祭香祝幣,令該司照例磨鍊,急速下送,亦令各其本道,隨時卜日設行之意,分付,何如?傳曰,允。
李遇在,以備邊司言啓曰,頃因廣州留守災實狀啓,不足災五百結許劃,新還餉四分一停代之意,覆啓行會矣。卽見該留守趙尙鎭狀啓,則以爲,今下五百結之災,實無塗抹之勢,不足災三百八十結五十三負一束,特許準劃,新還餉,依前請三分一停代事,竝請令廟堂稟處矣。災政至重,必以比摠,作爲繩尺,而各從時歲,略有分寸之加減,卽俵災之經法也。本府近千結之請,求諸比摠,旣無是例,律以繩尺,太欠限節,故事目外五百結之許劃,實出於參倚繩尺,裁量分寸之意,而庶不至有過不及之歎矣。守臣所請,又此申複,必欲準結者,果未知其十分稱當。然而代播蠲稅,初旣與民而設約,浦落成川,又是被災之偏甚。凡此兩條名色,有難一例混徵,原畓代播五十九結零,今年成川十三結零合七十二結零,特爲加給於前劃下五百四十結之外,以示朝家寧失之意,餉還三分一停退與代捧,啓語如此,民勢可知,竝依施,何如?傳曰,允。
甲戌十月初三日辰時,上御大造殿。藥房入侍時,都提調金思穆,提調金蓍根,左承旨權丕應,記事官李驥秀,記注官朴思彦,別兼春秋李紀淵,檢校直閣鄭元容,醫官吳千根·李漢臣·秦東秀·洪旭浩·權以中·白成五·李重恒·白時昌·李命運,以次進伏訖。思穆曰,夜間聖體調攝,若何?上曰,如昨矣。仍命醫官入診。思穆曰,今日當議定湯劑矣。必使醫官,徐徐寬暇,詳細診察伏望。以中·旭浩診候訖,退伏奏曰,脈候左右三部調勻矣。思穆曰,纔因鍼醫,伏聞脚部痰候,今已復常,下情萬萬慶幸,膏藥付貼,自今日當停止,而洗以鹽湯,付以軟綿似好云。故敢達矣。上曰,唯。思穆曰,副提調李好敏,有悶急之私情,未參於今日診筵。當此直宿之時,亦不得備員,事體誠爲苟艱,今姑許遞,何如?上曰,依爲之。出擧條進御加味蒼栢散,自今日一貼式煎入事。出榻敎上命退。諸臣以次退出。
上在昌德宮。停常參·經筵。
大殿·王大妃殿·中宮殿·惠慶宮·嘉順宮,內閣·政院·玉堂口傳朝問安。答曰,知道。世子宮口傳朝問安。答曰,知悉。
大殿,朝廷二品以上·六曹堂上·奉朝賀·大司憲單子問安。答曰,知道。王大妃殿·中宮殿·惠慶宮·嘉順宮口傳問安。答曰,知道。世子宮口傳問安。答曰,知悉。
大殿·王大妃殿·中宮殿·惠慶宮·嘉順宮,內閣·政院·玉堂·藥房口傳夕問安。答曰,知道。世子宮口傳問安。答曰,知悉。
藥房都提調金思穆,提調金蓍根,左承旨權丕應啓曰,伏未審夜間,聖體調攝,若何,寢睡·水刺之節,何如?昨日湯劑進御之後,諸節果有差勝之效乎?臣等率諸御醫,趁早入診,詳察聖候爲宜。臣等不任達宵憂慮,敢來問安,竝此仰稟。答曰,知道。卿等不必入侍矣。王大妃殿·中宮殿·惠慶宮·嘉順宮,藥房口傳問安。答曰,知道。世子宮口傳問安。答曰,知悉。
權丕應啓曰,藥房都提調·提調持湯劑來待矣。傳曰,封入。
又啓曰,藥房都提調·提調,雖伏承不必入侍之批,日已過午,尙未診察,不勝焦悶,率醫官來詣請對矣。傳曰,明日來待。
以江原監司趙弘鎭狀啓,三陟府使李羲淵,殺獄干連罪人,檢庭用杖,辜限內致斃,爲先罷黜,其罪狀,令攸司稟處事,傳于李愚在曰,令該曹,口傳差出,催促下送。
李愚在,以備邊司言啓曰,卽見咸鏡監司金履陽分等狀啓,則咸興等三邑,置之稍實,安邊等十五邑鎭,置之之次,長津等七邑,置之尤甚,後錄諸條,竝請令廟堂,稟旨分付,而尤甚邑與之次邑尤甚面里賑救之方,追後陳聞爲辭矣。本道穡事,擧一路摠論,則豐多而歉少,分南北較看,則南優而北遜,至若尤甚七邑之被災偏酷,無此疆彼理,而均之爲大無也。道啓分等,各有斟量,依此施行。其一,新還餉各穀,尤甚邑折半,之次邑三分一,稍實四分一,以某樣穀,準折代捧,待明秋還作本色,而至於租,則無論交濟久置,元還餉,一倂三分二代捧事也。各穀豐歉,逐邑不同,若使本色責納,而不爲推移於其間,則民力先詘,糴政尤艱,竝從道啓分數,許令準折代捧。其一,庚午以後各年舊還及癸酉停退條尤甚之次邑停捧事也。各年舊還,果難竝捧,尤甚之次邑仍停,而至於癸酉未捧,卽是新還,只於尤甚邑,姑令停退,之次稍實邑勿論。其一,甲山府各年民還未捧,官屬逋穀,待年豐捧上條外,邑債折米一千一百四十六石零停捧事也。各樣停逋,甲山尤多,今年災傷,甲山最甚,到今竝督,其勢末由,依道啓仍停。其一,各邑穀簿不均,明春分糶時,穀少難繼邑,就附近邑,參酌移劃事也。一自近年,代捧與停退,殆無歲無之,穀名益紊,穀簿漸錯,以致枵處全空,積處愈多,而還政遂病矣。雖在平年,固當裒益,況値歉歲,尤合推移,依所請許施。其一,明川以南,進捧吏停止事也。其一,尤甚之次邑,限明秋勿定配所事也,其一,推奴徵債,限明秋防塞事也。進捧吏停止,推奴防塞,竝依施,而勿定配所,只令尤甚邑施行,何如?傳曰,允。
李愚在,以備邊司言啓曰,頃以江界府使金啓河上疏,有令廟堂稟處之命矣。取見其疏本,一則信蔘錢,今將五年分捧,而除却兩年已捧,則其餘可捧爲三千八百四十三兩,難捧爲一萬三千三百九十七兩五錢,指徵無處爲九千六百五十六兩矣。可捧者分年徵錢,難捧者分年作穀,指徵無處者,特施蕩減事也。凡公貨,無論錢穀,多則自有難捧,久則豈無鬼錄,而若以是輒許停減,則是豈重公貨正民習之意乎?信蔘錢之限年分捧,已是省弊紓力之政,則今以難捧未捧,遽請蕩減者,倅臣事誠甚未安。可捧者依年條準捧,其餘令道臣,更爲詳査,改定年限。一則春秋防戍,民窮邑弊,而三川·慈城及左·右寨,許闢以後,夞怪·楸坡·從浦·馬馬海四鎭,處於內地,形便控禦,與前大異,丹黃兩節,非不入防,而處非其所,事事齟齬,三川·慈城,則已設上土僉使,而至於左·右寨,便同無官之地,誠非細憂。今以四鎭,依上土例,移設於各該留防所舊城堡處事也。四鎭之移設於左·右寨,向於新闢之初,已有是議,而果以時詘擧贏,尙未及措處,今此倅臣所論,實有意見,使道·帥臣,待年豐卽爲啓聞擧行,無或如前因循。一則以竹田嶺以東,劃付厚州,分防分蔘事也。竹田以東劃付厚州事,北關道臣前後力請者,非止一再,以其疆理分劃,事係難愼,迄不得許施,而向旣關問於關西道臣,則別無貳議,今此倅臣疏請,又爲如此,在江界卽是曠土,在厚州可以實民也。實民於空曠之土,已是固圉之道,且地旣劃付於厚州,則蔘政防役,自當隨土地分送,然則以一邑獨當之弊,爲兩界分力之道,得失利害,較然明甚。依所請,以江界·竹田嶺以東,劃屬厚州。至於蔘政防役,視其地方遠近,量以分數多少,使兩道道臣,往復停當後,自兩道各成節目,狀聞擧行。一則防戍之嚴,莫如罰有罪奬有功,今依灣撥畿校例,每於歲首,以善防將一人,自本府薦報兵曹,道內或近道邊將久勤窠中,待窠差遣事也。防將之差送邊將,事係邊情及官制,關問便否於道·帥臣,更爲稟定,何如?傳曰,允。
上在昌德宮。停常參·經筵。
大殿·王大妃殿·中宮殿·惠慶宮·嘉順宮,內閣·政院·玉堂口傳朝問安。答曰,知道。世子宮口傳問安。答曰,知悉。
大殿,朝廷二品以上·六曹堂上·大司憲單子問安。答曰,知道。王大妃殿·中宮殿·惠慶宮·嘉順宮口傳問安。答曰,知道。世子宮口傳問安。答曰,知悉。
大殿·王大妃殿·中宮殿·惠慶宮·嘉順宮,內閣·政院·玉堂·藥房口傳夕問安。答曰,知道。世子宮口傳問安。答曰,知悉。
藥房都提調金思穆,提調金蓍根,左承旨權丕應啓曰,伏未審夜間,聖體調攝,若何,寢睡·水刺之節,何如?昨日湯劑進御後,諸節果有差勝之效乎?臣等昨伏承明日來待之敎,率諸御醫,趁早入診,詳察聖候,議定湯劑爲宜。臣等不任達宵憂慮,敢來問安,竝此仰禀。答曰,知道。王大妃殿·中宮殿·惠慶宮·嘉順宮,藥房口傳問安。答曰,知道。世子宮口傳問安。答曰,知悉。
李愚在啓曰,備邊司郞廳來言,今日賓廳日次,而問安相値,不得來會云矣,敢啓。傳曰,知道。
備忘記,厚州僉使洪理爕下直,長弓一張,長箭一部,片箭一部,筒兒一箇賜給。
權丕應啓曰,藥房都提調·提調持湯劑來待矣。傳曰,封入。
傳于趙晉和曰,朝廷問安,自明日勿爲之。
趙晉和啓曰,明日聖節望闕禮,依例爲之之意,敢啓。傳曰,知道。
又啓曰,明日聖節望闕禮習儀,兩司當爲進參,除在外外,呈告人員,竝待開門牌招,何如?傳曰,允。
李愚在,以都摠府言啓曰,副摠管柳畊,以刑曹參判,本曹坐起,晝仕出去,而逐日赴坐,煩稟未安,入番間除草記往來之意,敢啓。傳曰,知道。
安光宇,以義禁府言啓曰,江原監司趙弘鎭狀啓內,三陟府使李羲淵,爲先罷黜,其罪狀,令攸司稟處事,啓下矣。李羲淵,時在任所云,依例發遣府羅將拿來,何如?傳曰,待待命拿囚。
甲戌十月初五日辰時,上御大造殿。藥房入侍時,都提調金思穆,提調金蓍根,左承旨權丕應,記事官李驥秀,記注官柳可均,別兼春秋李紀淵,檢校待敎李鶴秀,醫官吳千根·李漢臣·秦東秀·洪旭浩·權以中·白成五·李重恒·白時昌·李命運,以次進伏訖。思穆曰,夜間聖體調攝,若何?上曰,一樣矣。仍命醫官診候。旭浩診候,退伏奏曰,脈候調均矣。思穆,請令他醫官又入診。上曰,姑置之。思穆曰,昨日蘇葉煎水,果卽溫洗乎?上曰,唯。進御加味蒼柏散停止,加味益氣湯,自今日一貼式煎入事。出榻敎命退。諸臣以次退出。
上在昌德宮。停常參·經筵。
大殿·王大妃殿·中宮殿·惠慶宮·嘉順宮·世子宮,內閣·政院·玉堂口傳朝問安。答曰,知道。
內閣·政院·玉堂·藥房口傳夕問安。答曰,知道。
藥房都提調金思穆,提調金蓍根,右承旨趙晉和啓曰,伏未審夜間,聖體調攝,若何,寢睡·水刺之節,何如?昨日湯劑進御後,諸節果有差勝之效乎?臣等率諸御醫,趁早入診,詳察聖候爲宜。臣等不任達宵憂慮,敢此問安,竝爲仰稟。答曰,知道。各殿宮口傳問安。答曰,知道。
安光宇啓曰,大司憲趙萬元,執義李東冕,持平任文白·李泰熙牌不進,掌令康聖翊·李麒峻在外,監察茶時之意,敢啓。傳曰,知道。
權丕應啓曰,臣丕應,今日聖節望闕禮習儀進去,下直之意,敢啓。傳曰,知道。
又啓曰,今日聖節望闕禮習儀,憲府則監察代行矣。雖無諫院,仍爲行禮之意,敢啓。傳曰,知道。
趙晉和啓曰,藥房都提調·提調,持蜜水檳榔末來待矣。傳曰,封入。
以執義李東冕,持平任文白,李泰熙,司諫具康,正言李基承牌不進罷職傳旨,傳于安光宇曰,只推。
以黃海監司趙鍾永狀啓,長淵縣人物渰死事,傳于李愚在曰,聞甚矜惻,元恤典外,別加顧助事,分付。
李愚在,以備邊司言啓曰,卽見黃海監司趙鍾永災實分等狀啓,則延安等九邑,置之尤甚,黃州等十二邑,置之之次,殷栗等二邑,置之稍實,仍以爲,地部劃下五百結外,不足畓災三千九百七十結三十八負四束,綿田災七百十六結十七負六束,特許準劃,後錄諸條,竝請令廟堂稟處矣。當諸道同歉之歲,有一路稍勝之名者,惟海西是已,而經旱經水,殆無不有之災,畢竟成就,大違始望,較豐歉之中,而歉分數居多,況且延白等九邑災狀,無異於畿內最甚,道臣分等,實非浮實之言。第請災之數,終涉過多,蓋己巳所劃,癸酉加得,俱不過四千餘結,而今則較兩年,而更加以幾百結有零矣。實無以依數準施,畓災二千五百結,綿田災四百結,特爲加劃,使之以此均分。其一,辛未壬申癸酉停退還,尤甚邑全數,之次邑折半,稍實邑三分一仍停事也。辛未壬申舊還,依道啓分數仍停,而癸酉未捧,尤甚邑折半,之次邑三分一停退,稍實邑勿論。其一,還餉中租豆太三種,無論三等邑,竝以相當穀,準折代捧,待明秋還作本色事也。還餉中租豆太準折代捧,依道啓分數許施。其一,訓局砲保布,稍實邑三分二,之次邑四分三,尤甚邑全數代錢,禁御兩營軍布及各衙門身布,無論三等邑,竝許純錢,江都所送選武布,亦爲純錢收納事也。綿歉無異昨年,砲保及各樣軍布,依昨年分數,許令代錢,而砲保體重,除非特敎,則本道之直請代捧,殊涉未安,道臣推考。其一,延白兩邑癸亥甲子舊還及軍錢米布,竝許仍停事也。延白荐歉,民力已竭,各年舊還及軍米錢布,竝令仍停。其一,各軍門各衙門·訓局納軍保米太,每名二兩,均廳納免稅米太,依詳定價,以錢代捧事也。各軍門各衙門訓局保米太及均廳免稅,尤甚邑三分一,之次邑四分一代錢,稍實邑本色收納。其一,各宮房各司火稅,令該邑從實執卜事也。各樣火稅,依近例許令該邑,執卜上送。其一,黃州·谷山流亡戶五年排捧條,自今年還穀,除耗收納,軍布代錢收捧事也。兩邑流亡戶之分年排捧,已是曠典,還穀則除耗,軍布則代錢,以施終始之澤。其一,金川大興山城餉穀,捧留本郡事也。城餉之每年捧留,仍成年例,則烏在其重城餉之義也?且非大無之歲,則尤何可盡數捧留乎?竝令半納邑倉,半輸山城。其一,牙兵入防停止事也。其一,尤甚邑,限明秋勿定配所事也。其一,推奴徵債,限明秋防塞事也。入防停止,推徵防塞,尤甚邑勿定配所,竝依施,何如?傳曰,允。
又以御營廳言啓曰,去夜五更量,惠慶宮別監朴秀慶犯夜,被捉於本廳巡邏,而係是掖屬,不敢擅便,何以爲之?,敢啓。傳曰,決棍放送。
甲戌十月初六日辰時,上御大造殿。藥房入侍時,都提調金思穆,提調金蓍根,右承旨趙晉和,記事官李驥秀,記注官李昌瑞,別兼春秋李紀淵,直提學金履喬,醫官吳千根·李漢臣·秦東秀·洪旭浩·權以中·白成五·李重恒·白時昌·李命運,以次進伏訖。思穆曰,夜間聖體,若何?上曰,如昨矣。寢睡·水刺之節,何如?上曰,無加減矣。仍命醫官入診。以中入診後,思穆請更令他醫入診。上曰,置之。思穆曰,脚部痰候差復,付貼已停,而伏聞餘氣,猶有未盡如常之慮。鍼醫皆已待令,使之詳細按察,亦令臣等,得以仰瞻,千萬伏望。上曰,明日爲之,可矣。進御加味益氣湯停止,檳榔末二錢重,蜜水調入事。出榻敎命退。諸臣以次退出。
上在昌德宮。停常參·經筵。
大殿·王大妃殿·中宮殿·惠慶宮·嘉順宮,內閣·政院·玉堂口傳朝問安。答曰,知道。世子宮口傳問安。答曰,知悉。
大殿,朝廷二品以上·六曹堂上·奉朝賀·大司憲單子問安。答曰,知道。王大妃殿·中宮殿·惠慶宮·嘉順宮口傳問安。答曰,知道。世子宮口傳問安。答曰,知悉。
大殿·王大妃殿·中宮殿·惠慶宮·嘉順宮,藥房口傳問安。答曰,知道。世子宮口傳問安。答曰,知悉。
藥房都提調金思穆,提調金蓍根,左承旨權丕應啓曰,伏未審夜間,聖體調攝,若何,寢睡·水刺之節,何如?昨日檳榔末進御後,果有差勝之效乎?臣等率諸御醫,趁早入診,詳察聖候,議定湯劑爲宜。臣等不任達宵憂慮,敢來問安,竝此仰稟。答曰,知道。卿等不必入侍矣。王大妃殿·中宮殿·惠慶宮·嘉順宮,藥房口傳問安。答曰,知道。世子宮口傳問安。答曰,知悉。
權丕應啓曰,藥房都提調·提調持湯劑來待矣。傳曰,封入。
傳于權丕應曰,藥房·內閣·政院·玉堂問安勿爲之。
李愚在,以備邊司言啓曰,卽見廣州留守趙尙鎭狀啓,則以爲,各項劃下災六百十二結零外,未付·晩移·覆沙等災合三百八結二十負二束,全漏於災減,將歸於白徵,特許依前請準劃事,請令廟堂,稟旨分付矣。日前加劃,雖不得準請許施,實出於曲察民情,而當給之災,各當其數,又此煩徹,殊涉過當,使之依前劃施,何如?傳曰,允。
又以備邊司言啓曰,卽見開城留守尹序東狀啓,則以爲,本府外村九面,當此大歉,顚連相續,不得不設賑救濟,而營下公穀,無可着手,就海西平山·金川兩邑所在各穀中,限二千石特爲移轉事,請令廟堂稟處矣。松都設賑,近無是例,而雖使不得已設賑,本府穀摠,足可排用,何可遽請移粟乎?使之十分精抄,從便設施,何如?傳曰,允。
又以備邊司言啓曰,京畿監司朴宗薰上疏,有廟堂稟處之命矣。取見其疏本,則以爲,北漢城餉,尤甚邑雖已全數捧留,之次邑只許折米捧留,若以當納條,分納於邑倉與城倉,則勞費自如,未有實效,竝與耗條代錢,依前請施行爲辭矣。之次邑之全數捧留,己巳之所未許,則城餉與他還絶異,豈可有請輒許,使城儲將空,城民失望乎?第今畿邑民情,實非己巳之比,勢無可支,理必盡散,而又責以輸納山倉,則必見民與穀俱失,反不如捧留之爲目前權宜之道。道臣此請,蓋出於萬不得已也。餉體雖重,民勢尤急,如此之時,宜用變例,之次邑亦許全數捧留,耗條代錢,決難從施,使之本色收送,何如?傳曰,允。
又以御營廳言啓曰,謹依批旨,別監朴秀慶,依更數,決棍十度放送之意,敢啓。傳曰,知道。
又以右邊捕盜廳言啓曰,西部仁達坊朴井洞居幼學沈胄永,不有法禁,潛釀行賣,而昨日買酒佩壺之人,出自其家,現捉於譏察校卒處,而該校將欲推捉其奴子,則沈胄永,使其奴隷,捽曳校卒,結縛亂打。雖曰微賤,乃是奉朝令行禁,則其所事體,與他自別,憑藉士夫,無難犯科,反打佩符之偵校,若此不已,則令無以申,禁無以行矣。上項沈胄永,係是士子,令該曹,照律嚴勘,何如?傳曰,允。
上在昌德宮。停常參·經筵。
藥房都提調金思穆,提調金蓍根,左承旨權丕應啓曰,伏未審夜間,聖體調攝,若何,寢睡·水刺之節,何如?昨日湯劑進御後,諸節果有差勝之效乎?臣等昨伏承明日待令之命,率諸御醫,趁早入診,詳察聖候,議定繼進湯劑爲宜。臣等不任達宵憂慮,敢此問安,竝爲仰稟。答曰,知道。王大妃殿·中宮殿·惠慶宮·嘉順宮·世子宮,口傳朝問安。答曰,知道。大殿·各殿宮口傳夕問安。答曰,知道。
安光宇啓曰,大司憲趙萬元,執義李東冕,持平任文白·李泰熙呈辭,掌令康聖翊·李麒峻在外,監察茶時之意,敢啓。傳曰,知道。
權丕應啓曰,藥房都提調·提調持湯劑來待矣。傳曰,入侍。
安光宇,以刑曹言啓曰,右邊捕盜廳啓辭內,西部仁達坊朴井洞居幼學沈胄永,不有法禁,潛釀行賣,而昨日買酒佩壺之人,出自其家,現捉於譏察校卒處,而該校將欲推捉其奴子,則沈胄永,使其奴隷,捽曳校卒,結縛亂打,雖曰微賤,乃是奉朝令行禁,則其所事體,與他自別,憑藉士夫,無難犯科,反打佩符之偵校,若此不已,則令無以申,禁無以行矣。上項沈胄永,係是士子,令該曹,照律嚴勘,何如?傳曰,允事,命下矣。謹按律文,則大明律私茶條云,凡犯私茶者,杖一百徒三年,拒毆追攝人條云,抗拒不服者加二等。沈胄永,杖一百徒三年,加二等,杖一百,流二千五百里,依此律,沈胄永,決杖一百後,咸鏡道安邊府,定配所押送之意,敢啓。傳曰,知道。
甲戌十月初八日午時,上御大造殿。藥房入侍時,都提調金思穆,提調金蓍根,左承旨權丕應,記事官李羲肇,記注官柳可均,別兼春秋李紀淵,檢校直閣李魯益,醫官吳千根·李漢臣·秦東秀·洪旭浩·權以中·李命運·白成五·李重恒·白時昌,以次進伏訖。思穆等曰,夜間靜攝中,聖體,若何?上曰,一樣矣。思穆等曰,寢睡·水刺之節,何如,而便道閟堅之症,亦何如?上曰,一樣矣。仍命醫官入診。以中·旭浩,以次診候訖奏曰,脈候調均矣。思穆曰,伏聞昨日湯劑,不爲進御云,下情抑鬱,無以爲達,而湯劑卽進,則便道必然通利,何不下諒而厭進乎?至於藥味,煎入之際,臣等果爲先嘗,則味不至苦口,故相顧以爲味旣甚好,庶期進御,豈料此經夜還下之境乎?今日謹當更煎奉進,前席昻瞻,進御伏望,亟許召接焉。上曰,當體念矣。進御四磨湯,依前方一貼煎入事。出榻敎上命退。諸臣退出。
甲戌十月初八日午時,上御大造殿。藥房都提調·提調持湯劑入侍時,都提調金思穆,提調金蓍根,右承旨趙晉和,記事官李羲肇,記注官朴思彦,別兼春秋李紀淵,檢校直閣李魯益,以次進伏訖。思穆先嘗,跪傳于內侍。內侍奉進。上進御後命退。思穆等退出。
上在昌德宮。停常參·經筵。
大殿·王大妃殿·中宮殿·惠慶宮·嘉順宮,內閣·政院·玉堂口傳朝問安。答曰,知道。世子宮口傳問安。答曰,知悉。
大殿,朝廷二品以上·六曹堂上·奉朝賀單子問安。答曰,知道。王大妃殿·中宮殿·惠慶宮·嘉順宮口傳問安。答曰,知道。世子宮口傳問安。答曰,知悉。
大殿·王大妃殿·中宮殿·惠慶宮·嘉順宮,藥房口傳夕問安。答曰,知道。世子宮口傳問安。答曰,知悉。
藥房都提調金思穆,提調金蓍根,左承旨權丕應啓曰,伏未審夜間,聖體調攝,若何,寢睡·水刺之節,何如?昨日湯劑進御後,諸節果有差勝之效乎?臣等率諸御醫,趁早入診,詳察聖候,議定繼進湯劑爲宜。臣等不任達宵憂慮,敢來問安,竝此仰稟。答曰,知道。卿等不必入侍矣。王大妃殿·中宮殿·惠慶宮·嘉順宮,藥房口傳問安。答曰,知道。世子宮口傳問安。答曰,知悉。
權丕應啓曰,藥房都提調·提調持湯劑來待矣。傳曰,入侍。
甲戌十月初九日午時,上御大造殿。藥房都提調·提調持湯劑入侍時,都提調金思穆,提調金蓍根,左承旨權丕應,記事官李驥秀,記注官李昌瑞,別兼春秋李紀淵,檢校直閣徐俊輔,以次進伏。思穆問候訖,上命進湯劑。思穆先嘗,跪傳于內侍。內侍奉進。進御纔半器。思穆請更多進。上曰,置之。思穆曰,諸大臣不得承候,已有日矣。今方來待閤外,顒竢召接,特許蹔入伏望。上曰,不必入侍矣。思穆曰,朝夕問安,纔有勿爲之命,而藥房則不可與內閣·政院,一例停止,承宣不審,雖已頒布,又不可因此而遽廢當行之禮,再昨傳敎中藥房二字,抹去改書出,何如?上曰,依此爲之。進御四磨湯,依前方一貼,郁李仁煎水磨入事。出榻敎仍命退。諸臣以次退出。
上在昌德宮。停常參·經筵。
藥房都提調金思穆,提調金蓍根,左副承旨李愚在啓曰,伏未審夜間,聖體調攝,若何,寢睡·水刺之節,何如?臣等率諸御醫,趁早入診,詳察聖候,議定湯劑爲宜。臣等不任達宵憂慮,敢此問安,竝爲仰稟。答曰,知道。王大妃殿·中宮殿·惠慶宮·嘉順宮·世子宮口傳問安。答曰,知道。大殿·各殿宮口傳夕問安。答曰,知道。
安光宇啓曰,大司憲趙萬元,執義李東冕,持平任文白·李泰熙呈辭,掌令康聖翊·李麒峻在外,監察茶時之意,敢啓。傳曰,知道。
李愚在啓曰,備邊司郞廳來言,今日賓廳日次,而輪直相値,不得來會云矣,敢啓。傳曰,知道。
又啓曰,臣愚在,以入直禁軍戎器點考進去,下直之意,敢啓。傳曰,知道。
又啓曰,臣依定式,進詣仁政殿月臺,入直禁軍等戎器點考,則皆無頉,仍以傳敎內辭意勞問,則亦皆好在云矣,敢啓。傳曰,知道。
又啓曰,藥房都提調·提調持湯劑來待矣。傳曰,封入。
又以都摠府言啓曰,副摠管尹益烈,以漢城府右尹,本府坐起,晝仕出去,而逐日赴坐,煩稟未安,入番間除草記往來之意,敢啓。傳曰,知道。
又以兵曹言啓曰,今十月十一日,武臣賓廳武經講書日次,而藥院輪直,不得爲之之意,敢啓。傳曰,知道。
甲戌十月初十日辰時,上御大造殿。藥房入侍時,都提調金思穆,提調金蓍根,左副承旨李愚在,記事官李羲肇,記注官李昌瑞,別兼春秋李紀淵,檢校待敎李鶴秀,醫官吳千根·李漢臣·秦東秀·洪旭浩·權以中·李命運·白成五·李重恒·白時昌,以次進伏訖。思穆等曰,夜來聖體調攝,若何?上曰,一樣矣。思穆曰,便道昨旣通利,腹部似當安穩矣。上曰,醫官入診。以中診候訖,退伏奏曰,脈候左右三部調均矣。思穆曰,聖候諸節,幾至差勝,從今遄復之道,專在於水刺善進,伏望益加進御焉。進御加減益氣湯,自今日一貼式煎入事。出榻敎惠慶宮進服香砂六君子湯前方中,加白䇺蔻一錢,五貼式日次製入事。出榻敎上命退。諸臣以次退出。
上在昌德宮。停常參·經筵。
申時,下雪。
大殿·王大妃殿·中宮殿·惠慶宮·嘉順宮,內閣·政院·玉堂口傳朝問安。答曰,知道。世子宮口傳問安。答曰,知悉。
大殿,朝廷二品以上·六曹堂上·奉朝賀·大司憲單子問安。答曰,知道。王大妃殿·中宮殿·惠慶宮·嘉順宮口傳問安。答曰,知道。世子宮口傳問安。答曰,知悉。
大殿·王大妃殿·中宮殿·惠慶宮·嘉順宮,藥房口傳夕問安。答曰,知道。世子宮口傳問安。答曰,知悉。
藥房都提調金思穆,提調金蓍根,同副承旨朴宗珩啓曰,伏未審夜間,聖體調攝,若何,寢睡·水刺之節,何如?昨日湯劑進御後,諸節果有差勝之效乎?臣等率諸御醫,趁早入診,詳察聖候爲宜。臣等不任達宵憂慮,敢來問安,竝此仰稟。答曰,知道。王大妃殿·中宮殿·惠慶宮·嘉順宮,藥房口傳問安。答曰,知道。世子宮口傳問安。答曰,知悉。
朴宗珩啓曰,藥房都提調·提調持湯劑來待矣。傳曰,入侍。時原任大臣,爲承候來待矣。傳曰,不必入侍。
時原任閣臣,爲承候來待矣。傳曰,不必入侍。
以咸鏡監司金履陽狀啓,薦新進上生大口魚·生文魚,限日不得封進,惶恐待罪事,傳于李愚在曰,勿待罪事,回諭。
李愚在,以備邊司言啓曰,關西先運襦衣二百四十九領,紙衣二百六十六領,照數捧上稱量,綿品紙品,亦爲看審後,仍爲監封,逢授於齎去禁軍處,沿路輸運及本道頒給等節,各別惕念事,措辭關飭之意,敢啓。傳曰,知道。
甲戌十月十一日午時,上御大造殿。藥房入侍,持湯劑同爲入侍時,都提調金思穆,提調金蓍根,同副承旨朴宗珩,記事官李驥秀,記注官林景祚,別兼春秋李紀淵,檢校待敎朴宗薰,醫官吳千根·李漢臣·秦東秀·洪旭浩·權以中·白成五·李重恒·白時昌·李命運,以次進伏。思穆曰,夜間聖體,若何?上曰,一樣矣。思穆曰,王大妃殿氣候,何如?惠慶宮氣候,何如?上曰,各殿宮氣候皆一樣矣。仍命進湯劑。進少許,思穆曰,所餘甚多,更進伏望,如是數再。蓍根請令醫官診候。上曰,置之。思穆等又屢請,而上不許。思穆曰,脚部雖復常度,而醫言運用行氣,可無隱疼之餘症云。房闥之內,數數起動,以試脚力伏望。上曰,當留意。仍命退。諸臣以次退出。
上在昌德宮。停常參·經筵。
大殿·王大妃殿·中宮殿·惠慶宮·嘉順宮·世子宮,藥房口傳夕問安。答曰,知道。
藥房都提調金思穆,提調金蓍根,左副承旨李愚在啓曰,伏未審夜間,聖體調攝,若何,寢睡·水刺之節,何如?昨日湯劑進御後,諸節果有差勝之效乎?昨伏承明日來待之命,臣等率諸御醫,趁早入診,詳察聖候爲宜。臣等不任達宵憂慮,敢此問安,竝爲仰稟。答曰,知道。王大妃殿·中宮殿·惠慶宮·嘉順宮·世子宮口傳問安。答曰,知道。
安光宇啓曰,大司憲趙萬元,執義李東冕,持平任文白·李泰熙呈辭,掌令康聖翊·李麒峻在外,監察茶時之意,敢啓。傳曰,知道。
朴宗珩啓曰,藥房都提調·提調持湯劑來待矣。傳曰,封入。
吏曹口傳政事,以權太應爲三陟府使。
李愚在,以備邊司言啓曰,嶺南守令,聞方有闕,災年邑事,有難暫曠,政官牌招開改差出待下批,使之當日辭朝,卽爲給馬下送,何如?傳曰,允。
有政。吏批,判書李肇源進,參判未差,參議徐有聞牌不進,同副承旨朴宗珩進。以趙萬元爲吏曹參判,朴宗慶爲左參贊,李錫奎爲同敦寧,金爲敦寧都正,申在植爲刑曹參議,權烒爲工曹參判,金敎根爲知義禁,李魯益爲同義禁,李相璜爲藝文提學,吳淵常爲同春秋,沈能岳爲司僕正,金初燮爲司藝,申錫耉爲尙衣僉正,鄭泰誠爲瓦署別提,韓象默爲鍾城府使,李徽源爲召村察訪,李魯俊爲盈德縣令,韓光臣爲孝昌墓守衛官,李啓鼎爲愍懷墓守衛官,鞠鳳文爲武烈祠參奉,張德曾爲律學敎授,學正單徐志輔,學錄單李源一,學諭單李興遂,承文正字單徐承烈,開城敎授單朴聖鉉仍任事承傳,南學訓導單金祖欽,甲山府使李忠運今加嘉善加資事承傳。
再政,以趙吉喆爲景慕宮令,同義禁單金敎根。
安光宇,以兵批言啓曰,陞資拜營將者,瓜滿前遞罷,則勿計朔數多少,還收資級,載在法典矣。北虞候田德顯,準瓜前旣已罷黜,所授加資,依例還收之意,敢啓。傳曰,知道。
兵批,行判書朴宗來進,參判金敎根病,參議鄭景祚入直進,參知李德升病,右副承旨安光宇進。以金羲淳爲知事,韓永逵爲僉知,元永麟爲宣傳官,元義尙爲五衛將,李海承爲景福將,劉健爲慶熙將,李基東爲武兼,鄭宅恒爲北虞候,車聖民爲於蘭萬戶,李福根爲梨洞萬戶,僉知單南耆喆·朴大觀·張鎔,前北虞候田德顯今降禦侮,同知單康漢健,副司果鄭泰誠·李馨八·權昌彦·金載祜·申世權·文贊光·池泰涇·洪樂拯,司正崔東昌,以上竝單付。
以吏曹參議徐有聞牌不進罷職傳旨,傳于趙晉和曰,只推。
權丕應,以漢城府言啓曰,中部廣通橋川邊乞人幕頹圮,人命致傷,至於四人,聞極驚慘,賑廳之當初結構者,該部之中間移設,已涉乖當,亦不能檢飭完固,致有此頹壓之境者,極爲可駭。當該部官,令該府,拿問處之,何如?傳曰,允。
李愚在,以御營廳言啓曰,本廳字內興仁門北邊第一城廊近處體城四間許頹圮處,今已畢築矣。把守軍兵,依例撤罷,女墻仍爲始役之意,敢啓。傳曰,知道。
安光宇,以義禁府言啓曰,京畿監司朴宗薰狀啓內,北關木綿去核下去時,不爲待令之江原道差使員銀溪察訪及傳授下吏之本道差使員金應煥,罪狀竝令攸司稟處事,啓下矣。金應煥,今方待命,拿囚,銀溪察訪劉弘九,受由下去平安道定原縣本家云,依例發遣府羅將拿來,何如?傳曰,待待命拿囚。
甲戌十月十二日辰時,上御大造殿。藥房入侍時,都提調金思穆,提調金蓍根,左副承旨李愚在,記事官李羲肇,記注官朴思彦,別兼春秋李紀淵,檢校直閣徐俊輔,醫官吳千根·李漢臣·秦東秀·洪旭浩·權以中·白成五·李重恒·白時昌·李命運,以次進伏訖。思穆曰,夜間聖體調攝,若何?上曰,一樣矣。仍命醫官入診。以中診候訖,退伏奏曰,脈候左右三部調均矣。思穆曰,湯劑俄己封入,果爲進御乎?上曰,姑未進矣。思穆曰,脚力間已試之乎?上曰,亦未及矣。思穆曰,雖於房闥之間,運用行步,則必有勝於進道矣。上命退。諸臣以次退出。
上在昌德宮。停常參·經筵。
大殿·王大妃殿·中宮殿·惠慶宮·嘉順宮,內閣·政院·玉堂口傳朝問安。答曰,知道。世子宮口傳問安。答曰,知悉。
大殿,朝廷二品以上·六曹堂上·奉朝賀單子問安。答曰,知道。王大妃殿·中宮殿·惠慶宮·嘉順宮口傳問安。答曰,知道。世子宮口傳問安。答曰,知悉。
大殿·王大妃殿·中宮殿·惠慶宮·嘉順宮,藥房口傳夕問安。答曰,知道。世子宮口傳問安。答曰,知悉。
藥房都提調金思穆,提調金蓍根,右承旨趙晉和啓曰,伏未審夜間,聖體調攝,若何,寢睡·水刺之節,何如?昨日湯劑進御後,諸節果有差勝之效乎?昨伏承明日來待之命,臣等率諸御醫,趁早入診,詳察聖候爲宜。臣等不任達宵憂慮,敢來問安,竝此仰稟。答曰,知道。王大妃殿·中宮殿·惠慶宮·嘉順宮,藥房口傳問安。答曰,知道。世子宮口傳問安。答曰,知悉。
安光宇啓曰,大司憲未差,執義李東冕,持平任文白·李泰熙呈辭,掌令康聖翊·李麒峻在外,監察茶時之意,敢啓。傳曰,知道。
傳于趙晉和曰,藥房入侍,大臣·閣臣同爲入侍。
趙晉和啓曰,藝文提學李相璜,同義禁李魯益,旣入闕中,不爲肅謝,直爲出去,事甚未安,竝推考,何如?傳曰,允。
傳于趙晉和曰,都承旨李好敏,藥房副提調仍任。趙晉和啓曰,藥房都提調持湯劑來待矣。傳曰,封入。
以咸鏡監司金履陽狀啓,朔膳進上生文魚·生大口,限內不得封進,惶恐待罪事,傳于李愚在曰,勿待罪事,回諭。
趙晉和,以內醫院都提調·提調意啓曰,副提調李好敏,卽爲牌招,今日夕問安時,備員進參,何如?傳曰,允。
趙晉和,以奎章閣言啓曰,原任待敎朴綺壽,時無職名,依例令該曹,付軍職,何如?傳曰,允。
又以禮曹言啓曰,北道各陵殿及莊陵,禮堂五年一次進去奉審事,曾有定式矣。北道各陵殿當次,在於昨年莊陵當次在於去辛未年,而因兩道之歉荒,連有待年豐擧行之命矣。兩道今年穡事,又未免歉荒,更待年豐,何如?傳曰,允。
李愚在,以都摠府言啓曰,副摠管柳畊,以刑曹參判,本曹坐起,晝仕出去,而逐日赴坐,煩稟未安,入番間除草記往來之意,敢啓。傳曰,知道。
又以備邊司言啓曰,金吾方有時囚,而堂上有故,不得開坐云。當寒滯囚,實屬可悶,有實故未肅拜堂上竝許遞,令該曹,口傳差出,待下批牌招,使之卽爲擧行,何如?傳曰,允。
又以備邊司言啓曰,卽見水原留守李益運狀啓,則以爲,當初請災與還布請停之數,實是商度民勢,加減不得者,頃劃下一千八百五十結外,不足災一千二十三結零,還布停退之比所請各減一等者,竝依前請準許事,請令廟堂,稟旨分付矣。本府田稅,只爲本府經用,有異地部原賦,而惟正之供,增刪至重,不可依所請準劃,略有所剋減,而今又加請,若是申複,災狀民情,實所當念,前劃下一千八百五十結外,更以四百結加給,還布之四分三停退,終涉過多,依前回啓施行之意,行會,何如?傳曰,允。
又以備邊司言啓曰,頃因湖南道臣年分狀啓,尤甚邑訓局砲保錢木參半,各樣軍布折半代錢,三局保米,尤甚之次邑,分數代錢之意,覆啓行會矣。卽見該監司金啓溫狀啓,則更陳年事之慘歉,民勢之切急,而仍以爲,砲保,之次稍實邑,亦令錢木參半,各軍布,尤甚邑折半停退,當捧條折半代錢,之次稍實邑,三分一停退,當捧條折半代錢,三局保米,依乙丑己巳例,尤甚之次邑,竝許純錢代捧事,請令廟堂,稟旨分付矣。再啓申請,可見民勢之切可悶,而各營軍需,係是經用之不可闕者,停退與純錢,旣有前此覆處,不容更議闊狹,而至於各樣身布,之次稍實邑之三分一,砲保,之次邑尤甚面里之三分一代納,纔有特施於嶺南者,今亦依此施行,保米之分數代捧,已是曲軫民勢,今若全數許施,則京營事勢,旣無以目下支計,又不得嗣歲排用,民情雖悶,軍食亦重,日前覆啓,果有所多般商量者也。道啓非不申複,而所請實難從施,依前稟處,以本色收捧,趁限上納之意,分付,何如?傳曰,允。
又以備邊司言啓曰,卽見全羅監司金啓溫災實狀啓,則以爲,流來舊頉,未移·代播·晩移·枯損·成川·覆沙等災,合爲八萬四百七十九結十九負二束,地部劃下一萬結外,七萬四百七十九結十九負二束,特許加劃事,請令廟堂,稟旨分付矣。湖南己巳之歉,振古所無,而己巳所劃之災,又是在古亦罕,今年穡事,非不全歉,而右道左道之自有優劣,未移已移之不無多少,比諸己巳,淺深可見,則請災之減於己巳,只爲萬二千餘結者,終涉過多,事目災外五萬五千四百結零加劃,則較兩年之中,必得其當,使之以此均俵,何如?傳曰,允。
又以備邊司言啓曰,卽見忠淸監司趙貞喆災實分等狀啓,則禮山等二十七邑鎭,置之尤甚,公州等二十一邑,置之之次,淸風等七邑,置之稍實,仍以爲,事目災五千結外,不足災四萬二千八結七十三負九束,特許加劃,後錄諸條,竝請令廟堂,稟旨分付,而議賑之節,追後陳聞爲辭矣。三南中湖西少勝云者,以其分一路左右,則左優於右,較全道山野,則山勝於野,而沿路則初似免歉,田穀則若可食實,秋前聞見,果多於雨南,而及其霜落野空之後,大失所期,終不免與嶺·湖,均爲大無矣。道臣分等,必有斟量,依所啓施行。至於災結加請,有浮於己巳,蓋己巳之歉,挽近所無,恩竭於己巳,勢窮於己巳,而己巳以後,更無己巳,故以南諸道救荒請災之論,雖以己巳爲例,亦未嘗過之,而朝家所以施之者,已極於己巳,則更無以加焉。今此所請,終過分數,事目災外二萬七千結,特爲加劃。其一,新還餉及各營門各衙門諸般身軍米布錢,樂工保米,守摠兩營牙兵收米,尤甚邑最尤甚戶全數,尤甚邑尤甚戶,之次邑最尤甚戶三分二,尤甚邑之次戶,之次邑尤甚戶折半,之次邑之次戶,稍實邑尤甚戶三分一,稍實邑之次戶四分一,限明秋停退事也。歉年捧還,將所以春後救民也。固當極意準捧,而第民窮穀竭,俱到十分,宜有隨時權宜之政,新還餉當捧條,尤甚邑尤甚戶折半,尤甚邑之次戶,之次邑尤甚戶,竝三分一停退,而三等分邑,自有定規,則三等之外,又拈出最尤甚戶名色者,非不詳核,易涉氄亂,置之。各樣所捧米布錢,嶺·湖兩道,亦不許停退,今不可闊狹,置之。其一,三軍門保米,樂工保米,守摠兩營牙兵收米,無論三等邑,純錢代捧事也。軍門保米,樂工保米,守摠牙兵收米,尤甚邑折半,之次邑三分一代錢,稍實邑勿論。其一,各邑所在各營門各衙門當納身軍布中木邊條,自今年十月,至明年九月,竝許純錢代捧,訓局砲保價布,尤甚之次邑三分二,稍實邑折半,特許代錢事也。各樣身軍布及訓局砲保,只令尤甚邑,竝折半代錢,而砲保體重,若非特敎停代,則有不可直請,道臣推考。其一,舊還餉無論三等邑,竝爲勿捧,昨年停退條,一例許停,待年豐收捧事也。各年舊還,他道亦令仍停,使之待豐準捧。其一,還穀尤甚邑尤甚面里三分二,尤甚邑之次面里,之次邑尤甚面里折半,尤甚邑稍實面里,之次邑之次面里,稍實邑尤甚面里三分一,之次邑稍實面里,稍實邑之次稍實面里四分一,以相當穀,準折代捧,待明秋還作本色事也。新還當捧,果難以本穀責納,依道臣分數,許令準折代捧。其一,各年海溢停退及己巳壬申停退身米布錢,毋論三等邑,姑許仍停,昨年停退條,尤甚戶一體仍停,待明秋收捧事也。新還旣許分停,舊還及身米布錢,尤不宜到今竝督,姑令仍停,而昨年還未捧條,卽同新還之當納,不可全停,只於三等邑尤甚戶仍停,餘皆收捧。其一,庚午辛未安興餉米泰安等五邑移轉條,上黨餉米平澤等三邑移轉條,竝姑仍留該邑,待明秋輸納本倉事也。安興及上黨所納移轉穀,依他道已許之例,使之捧留本邑。其一,漁鹽船癸酉式改案,特許仍停,只令各該邑,從便査括,充補稅額,今秋明春等稅錢,尤甚邑尤甚戶三分二,尤甚邑之次戶,之次邑尤甚戶折半,之次邑之次戶,稍實邑尤甚戶三分一,姑令停捧,昨秋今春等停退條,亦許仍停,待明秋收納事也。漁鹽船改案,許令仍停,三稅當捧條,尤甚之次邑,依道啓分數,限麥秋退限,稍實邑勿論。其一,沿海各邑鎭戰龜防兵船改造改槊當限者,無論三等邑,待明秋擧行事也。陰雨之備,實難退限,而災年役民,亦所當念,雖或當次,竝令退限。其一,結錢,尤甚邑尤甚面里三分二,尤甚邑之次面里,之次邑尤甚面里折半,之次邑之次面里,稍實邑尤甚面里三分一退限,待明秋收納事也。尤甚之次邑結錢,依道臣分數,與漁鹽船稅,一體限麥秋退捧。其一,南·北漢義僧番錢,尤甚邑尤甚僧三分二,尤甚邑之次僧,之次邑尤甚僧折半,之次邑之次僧,稍實邑尤甚僧三分一停退,而或定補添補,或設廳添補處則勿論,若其定保處,保軍之入於抄戶者,依他軍民例,分數許定事也。荒歲民窮,僧俗無異,南·北漢番錢,尤甚邑三分一,之次邑四分一停退,稍實邑勿論。其一,今秋陸軍聚點,賑邑外亦爲停止事也。若非賑邑,則戎政不可廢,而災年勞民之弊,無間於賑與不賑,依施。其一,軍保歲抄,以春夏間所得閑丁,充定而磨勘,亦勿定限,各陣屬編伍軍,歲末成冊,一體退限事也。其一,水軍十年大都案,限明秋退行事也。軍保歲抄,水軍都案,待明秋擧行。其一,泰安郡在囚全羅道聖堂倉漕船致敗罪人,庇仁縣在囚慶尙道右倉漕船致敗罪人等,竝移送原籍官,以除災邑之弊事也。各邑在囚破船沙格,卽令還送本邑。其一,拯劣米太牙山所在丙辰辛酉丙寅三年條未拯穀及瑞山等六邑庚午分俵條,全義·木川辛未分俵條,庇仁·藍浦壬申分俵條,藍浦等三邑癸酉分俵條,今年泰安地致敗該郡分俵條,庇仁地致敗洪陽分俵條,竝待明秋收捧事也。其一,牙山·魯城·淸風等三邑流逋限年分捧條中,今年當捧者,限明秋停捧事也。各邑各年拯劣米太及牙山等三邑舊逋,竝待明秋退捧。其一,今春兩南·海西移轉穀一萬石之以詳定價分給各邑者,姑許以錢捧納,待明秋作米事也。當納之米,尙令代錢,則已分之錢,果難作米,依所請施行。其一,牙山貢津倉大同,依近例追後裝發事也。貢津稅船,追後裝發,依近例許施。其一,三等邑,限明秋勿定配所事也。勿定配所,只於尤甚邑施行。其一,推奴徵債,限明秋防塞事也。推奴防塞,亦爲依施,何如?傳曰,允。
甲戌十月十三日辰時,上御大造殿。藥房入診,大臣·閣臣承候同爲入侍時,都提調金思穆,提調金蓍根,右承旨趙晉和,記事官李羲肇,記注官柳可均,別兼春秋李紀淵,左承旨權丕應,記事官李驥秀,領議政金載瓚,左議政韓用龜,原任提學沈象奎,提學南公轍·徐榮輔,直提學金履喬,檢校直閣徐俊輔·李光文·鄭元容,檢校待敎朴宗薰·李鶴秀,醫官吳千根·李漢臣·秦東秀·洪旭浩·權以中·李命運·白時昌·白成五·李重恒,以次進伏訖。思穆等曰,夜來聖體調攝,若何?上曰,一樣矣。仍命醫官入診。以中·命運,次第診候。載瓚等曰,醫官診候,必許少暇,徐徐詳察,然後可以知脈度之如何矣。以中等奏曰,脈候左右三部調均矣。思穆曰,日寒如此,衣襨似有稍薄之意,伏望更進敦厚焉。上曰,當體念矣。載瓚曰,臣之登筵稍久,今始承候,而脚部之付貼,停止旣久,伏未知近日,則運用之節,果臻如常乎?上曰,漸勝矣。進御加減益氣湯停止,淸心溫膽湯,自今日一貼式煎入事。出榻敎上命退。諸臣退出。
上在昌德宮。停常參·經筵。
自申時至夜四更,有霧氣。
大殿,藥房口傳夕問安。答曰,入侍。王大妃殿·中宮殿·惠慶宮·嘉順宮·世子宮口傳夕問安。答曰,知道。
藥房都提調金思穆,提調金蓍根,副提調李好敏啓曰,伏未審夜間,聖體調攝,若何,寢睡·水刺之節,何如?昨日湯劑進御後,諸節果有差勝之效乎?臣等率諸御醫,趁早入診,詳察聖候爲宜。臣等不任達宵憂慮,敢來問安,竝此仰稟。答曰,知道。各殿宮口傳問安。答曰,知道。
安光宇啓曰,大司憲未差,執義李東冕,持平任文白·李泰熙呈辭,掌令康聖翊·李麒峻在外,監察茶時之意,敢啓。傳曰,知道。
趙晉和啓曰,卽者吏曹郞廳來言,盈德縣令李魯俊,諫院則旣已署經,憲府則大司憲未差,掌令康聖翊·李麒峻在外,只有持平李泰熙一人,無以備員署經云。執義李東冕,持平任文白,竝卽牌招,何如?傳曰,允。
又啓曰,臣晉和,依定式進詣香室奉審,則香祝櫃·祝板袱子精潔之意,敢啓。傳曰,知道。
傳于趙晉和曰,禮房承旨馳詣宗廟·景慕宮,奉審摘奸以來。
李好敏啓曰,藥房三提調持湯劑來待矣。傳曰,入侍。
趙晉和啓曰,盈德縣令李魯俊,諫院則旣已署經,憲府則大司憲未差,執義李東冕,持平任文白牌不進,掌令康聖翊·李麒峻在外,只有持平李泰熙一人,無以備員署經,何以爲之?敢稟。傳曰,一司除署經。
以執義李東冕,持平任文白牌不進罷職傳旨,傳于安光宇曰,只推。
李好敏啓曰,藥房三提調持湯劑來待矣。傳曰,入侍。
吏曹口傳政事,以金羲淳爲知義禁,趙萬元·權烒爲同義禁。
趙晉和,以奎章閣言啓曰,明日卽書香閣冬孟朔大奉審日次,時原任閣臣,依節目進詣擧行之意,敢啓。傳曰,知道。
又以成均館言啓曰,本館入直,久任郞官外,凡郞無敢入直,若有代員替直之事,則草記代直事,曾有定式矣。司成李東永,直講李箕淵,俱爲差祭進去,典籍金圖遠,身病呈旬,時無入直之員,以他郞官,姑爲代直,何如?傳曰,允。
甲戌十月十四日辰時,上御大造殿。藥房三提調持湯劑入侍時,都提調金思穆,提調金蓍根,副提調李好敏,記事官李羲肇,記注官李昌瑞,別兼春秋李紀淵,檢校直閣鄭元容,醫官吳千根·李漢臣·秦東秀·洪旭浩·權以中·李命運·白時昌·白成五·李重恒,以次進伏訖。思穆等曰,夜間聖體調攝,若何?上曰,一樣矣。思穆等曰,寢睡·水刺之節,何如?上曰,一樣矣。思穆曰,醫官使之診察,何如?上曰,診候姑置,湯劑入之。思穆先嘗,跪傳于內侍。內侍奉進。上進御。思穆曰,諸節之遄復,專賴於湯劑,而進御未及一器,餘存尙多,其何可責效於調和之節乎?伏望勉强更進焉。上曰,味甚苦口,無以更進矣。仍命退。思穆曰,今番醫官,不得診察,夕承候時,當率而入侍矣。思穆等退。承史以次退出。
甲戌十月十四日午時,上御大造殿。藥房三提調持湯劑入侍時,都提調金思穆,提調金蓍根,副提調李好敏,記事官李驥秀,記注官林景祚,別兼春秋李紀淵,檢校直閣鄭元容,以次進伏,跪奉湯劑以進。上進御未半器。思穆曰,所餘之多又如此,此惡在更爲煎入之意哉?勉强加進,千萬伏乞。仍又奉進。上曰,胃氣乍逆,無以更飮矣。思穆曰,湯劑味旣不甚苦,不至於不堪進,且天和遄復,惟湯劑是賴是恃,而進御或不以時,所進又如此其少,將何以責翼日之效哉?十分勉强,伏祝伏祝。上曰,其止之。仍命退。諸臣退出。
甲戌十月十四日申時,上御大造殿。藥房入侍時,都提調金思穆,提調金蓍根,副提調李好敏,記事官李驥秀,記注官李昌瑞,別兼春秋李紀淵,檢校待敎李鶴秀,醫官吳千根·李漢臣·秦東秀·洪旭浩·權以中·白成五·李命運·白時昌·李重恒進伏訖。上命醫官入診。以中·漢臣診候,退伏奏曰,脈候左右三部調勻矣。思穆曰,前者已有縷縷仰達,而藥院召接,固不拘於禮數,靜攝酬接,尤不必以儀貌,然後下無瀆擾之懼,上無勞動之苦,而可以數數晉接於臥內,徐徐診察乎脈症,故敢此仰達。進御加味瑞蓮米飮煎入事,付貼加味陰陽散製入事。出榻敎上命退。諸臣退出。
上在昌德宮。停常參·經筵。
夜自三更。至十六日開東,灑雨下雨,測雨器水深三分。
大殿·王大妃殿·中宮殿·惠慶宮·嘉順宮·世子宮,內閣·政院·玉堂口傳朝問安。答曰,知道。
大殿,朝廷二品以上·六曹堂上·奉朝賀單子問安。答曰,知道。各殿宮口傳問安。答曰,知道。
大殿·各殿宮,藥房口傳夕問安。答曰,知道。
藥房都提調金思穆,提調金蓍根,副提調李好敏啓曰,伏未審夜間,聖體調攝若何,寢睡·水刺之節,何如?昨日湯劑進御,散藥付貼之後,諸節果有差勝之效乎?臣等率諸御醫,趁早入診,詳察聖候爲宜。臣等不任達宵憂慮,敢來問安,竝此仰稟。答曰,知道。
王大妃殿·中宮殿·惠慶宮·嘉順宮·世子宮口傳問安。答曰,知道。
安光宇啓曰,大司憲未差,執義李東冕,持平任文白·李泰熙呈辭,掌令康聖翊·李麒峻在外,監察茶時之意,敢啓。傳曰,知道。
李愚在啓曰,備邊司郞廳來言,今日賓廳日次,而問安相値,不得來會云矣,敢啓。傳曰,知道。
李好敏啓曰,藥房三提調持湯劑來待矣。傳曰,入侍。
注書李羲肇服制,代以金道喜爲假注書。
朴宗珩,以奎章閣言啓曰,今日書香閣大奉審,霧氣未霽,不得擧行,待淸明,今月內擇日擧行之意,敢啓。傳曰,知道。
又以奎章閣言啓曰,景慕宮望廟樓,今望奉審,無頉之意,敢啓。傳曰,知道。
李愚在,以備邊司言啓曰,都下穀渴之弊,日甚一日,民情遑急,益無可言。蓋京民所賴,秋資畿內之穀,春靠南中之粟,而今則先自畿內,無穀可收,商賈已絶,市廛日匱,一包之直,殆近十二兩之多,甚至日晩赴市,則有錢未售,遑遑有朝不謀夕之憂云。見今裕穀救急之道,惟有貢米一路,若使戶·惠廳,只爲逐朔計等,按例頒給而止,則徒見其隨給隨盡,無足爲一時沾漑之效。在前如此之時,多有合等預下之例矣。自今十月等,至十一月等合兩等,預下於今月,自十二月等,至來正月等合兩等,預下於十二月,以爲歲前支過之道,而差到春後,則遠近穀商,必當來集,亦豈無次第延活之勢乎?分付該曹·該廳,使之卽速上下,而若使貢民,受價之後,貪於漁利,各自藏穀不出,則有非頒穀救飢之意,令頒貢衙門及當該受貢各司,嚴加董飭,俾無一包潛匿之弊,犯者亟用重律,各該郞官,亦爲從重論勘,何如?傳曰,允。
又以御營廳言啓曰,本廳字內肅靖門東邊第一城廊近處頹城改築處女墻,亦已畢築之意,敢啓。傳曰,知道。
禁府啓目,平邱察訪金應煥原情云云。問目內辭緣,汎稱遲晩,刑推得情,何如?判付啓,除刑推議處爲良如敎。又啓目,中部令韓若霖原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。
甲戌十月十五日辰時,上御大造殿。藥房入侍時,都提調金思穆,提調金蓍根,副提調李好敏,記事官李羲肇,記注官朴思彦,別兼春秋李紀淵,直提學金履喬,醫官吳千根·李漢臣·秦東秀·洪旭浩·權以中·李命運·白成五·李重恒·白時昌,以次進伏訖。思穆等曰,夜來聖體調攝,若何?上曰,一樣矣。思穆等曰,寢睡·水刺之節,何如?上曰,一樣矣。思穆等曰,王大妃殿氣候,何如?上曰,各殿宮氣候一樣矣。仍命湯劑入之。思穆先嘗,跪傳于內侍。內侍奉進。上進御。思穆曰,醫官旣已入來,使之診候,何如?上曰,入診。以中診候訖,退伏奏曰,脈候左右三部調均矣。思穆曰,散藥之付貼,已經一夜,趁今改付,不容少緩。且許臣等之仰瞻,仍令鍼醫,進前按摩,何如?上曰,入侍後當更付矣。仍命退。諸臣退出。
上在昌德宮。停常參·經筵。
自開東至巳時,灑雨下雨,測雨器水深二分。
大殿·王大妃殿·中宮殿·惠慶宮·嘉順宮·世子宮,藥房口傳夕問安。答曰,知道。
藥房都提調金思穆,提調金蓍根,副提調李好敏啓曰,伏未審夜間,聖體調攝若何,寢睡·水刺之節,何如?昨日湯劑進御,散藥付貼之後,諸節果有差勝之效乎?昨伏承明日來待之命,臣等率諸御醫,趁早入診,詳察聖候爲宜。臣等不任達宵憂慮,敢此問安,竝爲仰稟。答曰,知道。
王大妃殿·中宮殿·惠慶宮·嘉順宮·世子宮口傳問安。答曰,知道。
安光宇啓曰,大司憲未差,執義李東冕,持平任文白·李泰熙呈辭,掌令康聖翊·李麒峻在外,監察茶時之意,敢啓。傳曰,知道。
李好敏啓曰,藥房三提調持湯劑來待矣。傳曰,入侍。
以慶尙監司李存秀狀啓,榮川郡守李達模,以其身病,呈狀乞遞,不得已罷黜事,傳于李愚在曰,令該曹,口傳差出,催促下送。
李好敏啓曰,藥房三提調持湯劑來待矣。傳曰,入侍。
以忠淸監司趙貞喆狀啓,靑陽縣監成永愚,親病猝重,萬無還任之望,不得已罷黜事,傳于李愚在曰,令該曹,口傳差出,催促下送。
朴宗珩,以禮曹言啓曰,英陵·寧陵沙汰諸處補築之役,令畿營物力區劃後,涓吉擧行事,前已啓下矣。卽接京畿監司朴宗薰移文,則容入物力,姑未區劃,見今日晷漸短,土脈已凍,此時土石之役,實涉難便,待明春始役,似合完固之道云矣。事勢旣如此,則姑待春和時擧行,恐合事宜,以此意分付,何如?傳曰,允。
又以兵曹言啓曰,今十月十七日,武臣堂上朔試射日次,而內外中日,旣已停止,不得爲之之意,敢啓。傳曰,知道。
又以訓鍊都監言啓曰,去夜四更量,幼學丁載洪,犯夜被捉,而係是士子,依例移送秋曹之意,敢啓。傳曰,知道。
安光宇,以刑曹言啓曰,因訓鍊都監啓辭,去夜四更量犯夜幼學丁載洪,移送秋曹事,命下矣。丁載洪,依更數決笞五十度,放送之意,敢啓。傳曰,知道。
甲戌十月十六日辰時,上御大造殿。藥房入侍,持湯劑同爲入侍時,都提調金思穆,提調金蓍根,副提調李好敏,記事官李驥秀,記注官朴思彦,別兼春秋李紀淵,檢校待敎李鶴秀,醫官吳千根·李漢臣·秦東秀·洪旭浩·權以中,·白時昌·李重恒·李命運,以次進伏訖。思穆曰,夜間聖體,若何?上曰,一樣矣。思穆曰,寢睡·水刺之節,何如?上曰,如昨矣。思穆曰,脚部症候,有加減乎?上曰,無加減矣。思穆奉湯劑以進。上進御幾半。思穆請更多進。上曰,多飮則逆於胃氣矣。思穆曰,然則午間,當再煎而持入矣。上曰,唯。思穆,請診候。上曰,置之。思穆曰,脚部症候,久未按察,下情不勝悶鬱,卽命醫官按察,仍使臣等仰瞻伏望。上曰,明日按察,可矣。思穆曰,今所付貼,固是當劑,而醫官輩,又以薑膠膏付貼則甚良云。故方欲製入,膏散兩藥中,以其便於付貼者,連爲付貼伏望。今旣未蒙診候,夕承候時,當率醫官以入矣。上曰,唯。仍命退。諸臣以次退出。
甲戌十月十六日午時,上御大造殿。藥房三提調持湯劑入侍時,都提調金思穆,提調金蓍根,副提調李好敏,假注書金道喜,記注官柳可均,別兼春秋李紀淵,檢校待敎李鶴秀,以次進伏訖。上命進湯劑。思穆先嘗,以授挾侍。挾侍跪進。上進御,餘者尙多。思穆曰,更加進御,是臣區區之望也。上曰,所進不少,何必更進?思穆曰,朝筵旣不得診候,故以夕承候請診之意,有所仰達,而臣等今已登筵,申時亦難遲待,醫官使之入來診察好矣。上曰,明日爲之,可也。付貼薑膠膏製入事。出榻敎命退。諸臣以次退出。
上在昌德宮。停常參·經筵。
自巳時至人定,灑雨下雨,測雨器水深二分。初昏雷動。
大殿·王大妃殿·中宮殿·惠慶宮·嘉順宮·世子宮,內閣·政院·玉堂口傳朝問安。答曰,知道。
大殿,朝廷二品以上·六曹堂上·奉朝賀單子問安。答曰,知道。
王大妃殿·中宮殿·惠慶宮·嘉順宮·世子宮口傳問安。答曰,知道。
大殿·王大妃殿·中宮殿·惠慶宮·嘉順宮·世子宮,藥房口傳夕問安。答曰,知道。
藥房都提調金思穆,提調金蓍根,副提調李好敏啓曰,伏未審夜間,聖體調攝若何,寢睡·水刺之節,何如?昨日湯劑進御,散藥付貼之後,諸節果有差勝之效乎?臣等率諸御醫,趁早入診,詳察聖候爲宜。臣等不任達宵憂慮,敢來問安,竝此仰稟。答曰,知道。卿等不必入待矣。
王大妃殿·中宮殿·惠慶宮·嘉順宮·世子宮口傳問安。答曰,知道。
安光宇啓曰,大司憲未差,執義李東冕,持平任文白·李泰熙呈辭,掌令康聖翊·李麒峻在外,監察茶時之意,敢啓。傳曰,知道。
李好敏啓曰,藥房三提調持湯劑來待矣。傳曰,入侍。
傳于李好敏曰,藥房三提調入侍。
吏曹口傳政事,以尹稙爲榮川郡守,李章玉爲靑陽縣監。
禁府啓目粘連,向前金應煥亦,領去本有禁旅,載運旣至終境,而差員未至,交付該驛,雖有已例,未免襲謬,以此照律,何如?判付啓。依允。又啓目粘連,向前韓若霖亦,毋論當次與越次,造幕若能完固,則豈至頹壓之境乎?其不善察飭之罪,在所難免,以此照律,何如?判付啓。依允。
甲戌十月十七日午時,上御大造殿。藥房三提調持湯劑入侍時,都提調金思穆,提調金蓍根,副提調李好敏,記事官李驥秀,記注官柳可均,別兼春秋李紀淵,檢校待敎李龍秀,以次進伏。思穆曰,夜間聖體,若何?上曰,一樣矣。思穆曰,寢睡·水刺之節,何如?上曰,如昨矣。思穆曰,王大妃殿氣候,何如?上曰,各殿宮氣候皆一樣。仍進湯劑。纔嘗味而止。思穆曰,所進未足以多少言,將何以責湯劑之力哉?十分勉强更進伏乞。上曰,胃氣忤逆,少選後更煎以入,可也。思穆曰,醫官之言,桑枝良於木瓜云。故木瓜茶停止,當以桑枝茶煎入,此是茶飮,常常進御無妨矣。水刺進御多少,雖或承聞,而臣等久未得仰瞻,此後若蒙召入,俾得一瞻,則誠萬幸矣。脚部纔有付貼,診察則當待夕承候時矣。進御淸心溫膽湯,木瓜枝·桑枝煎水煎入事,進御桑枝茶煎入事。竝出榻敎上命退。諸臣退出。
甲戌十月十七日申時,上御大造殿。藥房三提調持湯劑,率醫官入侍時,都提調金思穆,提調金蓍根,副提調李好敏,記事官李驥秀,記注官李昌瑞,別兼春秋李紀淵,檢校直閣李光文,醫官李漢臣·秦東秀·洪旭浩·權以中·白時昌·李重恒·李命運,以次進伏。思穆曰,卽因入診醫官,伏聞有滯候,下情不勝驚慮,症情緊歇,果何如?上曰,不至甚矣。命進湯劑,盡爲進御。思穆請診候。以中·命運·漢臣入診,退伏奏曰,脈候左三部,乍有數意,右部寸關,似若遲重,滯氣則果略有之矣。思穆曰,大凡飮啖消化,專由氣度之運行,而伏聞進御之後,輒不能行,坐而降之,此其所以有滯祟也。且衣樹溫厚,亦爲消化水穀之助,竝爲留念伏望。脚部付貼稍間,卽令按察,更爲付貼好矣。上曰,筵退後,當自內付貼矣。進御加味養胃湯,一貼煎入事。出榻敎命退。諸臣以次退出。
上在昌德宮。停常參·經筵。
大殿·王大妃殿·中宮殿·惠慶宮·嘉順宮·世子宮,口傳夕問安。答曰,知道。
藥房都提調金思穆,提調金蓍根,副提調李好敏啓曰,伏未審夜間,聖體調攝若何,寢睡·水刺之節,何如?昨日湯劑進御,膏藥付貼之後,諸節果有差勝之效乎?臣等率諸御醫,趁早入診,詳察聖候,議定繼進湯劑爲宜。臣等不任達宵憂慮,敢來問安,竝此仰稟。答曰,知道。
王大妃殿·中宮殿·惠慶宮·世子宮口傳問安。答曰,知道。
安光宇啓曰,大司憲未差,執義李東冕,持平任文白·李泰熙呈辭,掌令康聖翊·李麒峻在外,監察茶時之意,敢啓。傳曰,知道。
李好敏啓曰,藥房三提調持湯劑來待矣。傳曰,入待。
行都承旨李好敏,左承旨權丕應,右承旨趙晉和,左副承旨李愚在,右副承旨安光宇,同副承旨朴宗珩啓曰,伏以是月,卽收藏之節,而昨夜靑臺之報,何爲而至也?冬行夏令,陰雨連注,已是乖候之極,今此隱隱之響,雖與轟轟者有異,其爲非時之雷則一也。上天之警告,旣如彼丁寧,則其在人君恐懼修省之道,不可以大小微顯,而有所差殊看也。近年以來,冬雷之異,無歲無之,故聽之尋常,易於恬憘,而臣等則竊以爲,連歲疊見,尤可見天心之仁愛,而旣告又警,殆若諄諄命之。噫,災不虛生,必有所召,臣等不敢以漢儒傅會之說,的指某事之爲某應,而見今八路告歉,民命近止,公私匱竭,接濟無策,其將誘之於莫可奈何,而不思所以拯救之道乎?我聖上如傷若保之德,屢發於絲綸之間,而就考京外見聞之迹,則實惠未孚,實效愈邈,殿屎相續,溝壑在卽,抑由於在下者不能盡對揚之責而然歟?若以我殿下遇災警懼之誠言之,則不可專諉於在下之不得其責,而先盡在我之道,益勉責己之方,第伏念聖候靜攝之中,固知庶務之難於應接,而辭令之間,淵默太過,上下之際,情志不通,馴致於萬機叢脞,百度解弛之境,如傷之念,非不切至,而至愚而神者,尙無孚信之意,若保之衷,非不惻怛,而奉令而行者,未得施措之宜,安知非今玆之警,職由於是耶?詩云,昊天曰明,及爾出往,昊天曰朝,及爾游衍。惟殿下一語默一動靜之上,天無不監臨,則是豈非大警動大振作之會耶?朱夫子之言曰,知如此是病,不如此是藥。伏願殿下,穆然深思,惕然自省,雖在將攝之中,恒懋憂勤之念,召接臣隣,不憚於臥內,摠攬權綱,克恢於宸衷,則對越在上,轉災爲祥,卽其一轉移之事耳。臣等職忝近密,不勝區區憂愛,略陳蕪拙之語,仰瀆淸燕之覽,惟聖明,垂察焉,惶恐敢啓。答曰,知道。當留念矣。
趙晉和啓曰,卽伏見忠淸監司趙貞喆狀啓,則道內守令相換事也。其中庇仁縣監李元肅,與連原察訪李升烈相換,而守令之與察訪,遽請換差,有違格例,原狀啓所當還下送,而事係災邑,雖不得不捧入,該道臣不可無警,推考,何如?傳曰,允。
李愚在,以御營廳言啓曰,本廳哨官金亨源,身病甚重,勢難察任,改差,何如?傳曰,允。
又以御營廳言啓曰,本廳哨官韓淞,身爲領軍哨官,科外收斂,萬萬可駭,決棍汰去之意,敢啓。傳曰,知道。
議政府領議政金載瓚,左議政韓用龜,右議政金思穆,伏以前夜砰訇之警,是何象也?是月太陰始行令,在律爲大呂之終也,在易爲重坤之末也。萬竅咸靜,一氣不動,遂成純陰之朔,而雷者,出地騰空,合三籟而通六候,以鳴天地極盛之氣,其象爲剛陽?今於純陰之會,有此剛陽之象,卽天氣之失度也,月令之反常也。其爲災甚大,非如星霜風雨之比,而天以是警告,人以是戒懼,以爲天人相須之應者也。近年雷異,殆無虛歲,今又十月之交,如期復發矣。此臣等所以仰而憂俯而喜者也。人情易狃,天心漸激,赫然威命,若是諄複,而苟使恬不知畏,不得變災爲祥,則桴捷之應,亂亡必至,大可憂也。仁愛之告,耳提又面命,必欲其開發修省,俾底回安之機,是古人所謂無災甚於災,而惟明理者,遇災而喜者也。苟使臣等,壹於憂而不能喜其所當喜者,是豈臣等所仰望於聖明者哉?事天如事親,惟孝者,必視於無形,聽於無聲,回怒爲豫,克諧親心,故三代之聖君,能以方寸之微,上應玄遠之象,用以爲祈永之本,亦惟我列聖朝對越之誠,無愧于三代,永裕於後昆,寔至于殿下之躬,在臣等區區之望,必欲以欲法堯·舜,近法祖宗八字,仰獻於今日者也。惟殿下,懋哉懋哉。仍伏念臣等,俱以至愚之姿,値此極艱之運,徒積僨誤,未效承佐,瘝厥之罪,不待今日而始著,而特聖明,優容之耳。今如躬整萬機,必回一治,以答仁天之心,則先罪臣等,乃是急務之不可緩者。伏乞亟命斥免,改卜賢德,不勝至願。取進止。答曰,省箚具悉卿等之懇。所陳當留念,卿等安心勿辭。仍傳于李愚在曰,此批答,遣史官傳諭于領·左·右相。
弘文館應敎金箕殷,副應敎趙民和,校理曺錫正·李鍾穆,副校理洪命周·李晉淵,修撰李瀅夏,副修撰李敬參·林處鎭等,伏以天時政屆於玄陸,雷異忽報於靑臺,夫天災時變,固非恒有,而挽近以來,此時此災,無歲不作,如期而至,非常之災,便同恒有之事,仁天雖切於警告,人情易狃於恬常,每當遇災之日,其所修省之方,不過是霎時警惕而止,畢竟爲一場文具之歸,如是而何望其孚格於聽卑之天,而消弭其非常之災耶?然而災不虛生,必有所召,則顧今饑饉荐臻,民生殿屎,而財穀俱罄,救濟無計時,天心何由而底豫?小大恬嬉,國事日非,而機務多曠,振刷無期,則災異安得而不生?臣僚之進接絶罕,而上下之情志不通,官師之箴規無聞,而朝端之風議漸渝,流民相續,監門之獻圖伊誰,賑事方張,靑州之活飢何人,紀綱掃地,法令不行於都鄙,奢靡成風,文章無辨於貴賤,以至於獄訟多滯,而或有無告之抱枉,寇竊未戢,而反致平民之受害,蠲減之政,幾至恩竭,而惠澤不究,懷保之策,非不日講,而成效未著,若其他已痼之瘼,難醫之弊,今不暇一一煩縷,而雖以上所陳諸條言之,有一於此,皆足以干天和而致咎徵,況此召災之端,可謂不一而足,則民窮將何以紓之,天怒將何以弭之?雖然古人云,有災之國可爲,無災之國必亡,天之所以繾綣垂警者,亦安知不出於仁愛我聖上,使君臣上下,怵然憂惕,必欲其一心交修,自底於全安也哉?牽强傅會,先儒有譏,感應休咎,至理無間,臣等死罪,亦不敢不責難於殿下之一心上矣。噫,修省之道,專在於振作,孚感之方,亶係於奮發,而第伏念,丙枕靡安,靜攝踰朔,日親萬幾,躬攬庶政,雖難如例,而對越之念,無間於動靜,敬畏之心,常存於方寸,若臨於不顯之地,如聞於無聲之天,凡於民憂國計,廟謨道啓,頻賜臥內之諮訪,亦許筵前之講究,節宣之方,先自於房闥,昭格之工,無愧於屋漏,今日行一事,明日出一令,時勵群工,頻察庶務,則渝惰之習,自可以振作,玩愒之風,亦可以奮發矣。宋臣張詠之言曰,人能於病中,移其心如對君父,畏之愼之,靜久自愈,此所謂移心法,而況人主一心,爲萬化之原,則其所以修省消弭之策,惟在我殿下實心做去,畏天之威,如臣事君,愼天之警,如子事父,居靜而涵時動之機,將攝而軫少愈之戒,以至於心和氣和,天地之和應,則轉災爲祥,太平萬歲,自今伊始,惟殿下,懋哉念哉。取進止。答曰,省箚具悉。所陳當留念矣。
義禁府照目,中部令韓若霖矣本府議啓內,毋論當次與越次,造幕若能完固,則豈至頹壓之境乎?其不善察飭之罪,在所難免,以此照律,罪笞五十收贖,解見任別敍私罪,奉敎依允爲旀,功減一等爲良如敎。又照目,平邱察訪金應煥矣本府議啓內,領去本有禁旅,載運旣至終境,而差員未至,交付該驛,雖有已例,未免聾謬,以此照律,罪笞四十收贖,附過還職私罪,奉敎依允。
甲戌十月十八日辰時,上御大造殿。藥房入侍時,都提調金思穆,提調金蓍根,副提調李好敏,假注書金道喜,記注官林景祚,別兼春秋李紀淵,檢校直閣李光文,醫官吳千根·李漢臣·秦東秀·洪旭浩·權以中·李命運·白時昌·李重恒,以次進伏訖。思穆曰,夜來聖體調攝,若何?上曰,如昨矣。思穆曰,寢睡·水刺之節,何如?上曰,一樣矣。思穆曰,王大妃殿氣候,何如?上曰,各殿宮氣候一樣矣。思穆曰,昨日養胃湯進御之後,滯候夜來夬勝乎?上曰,稍勝矣。仍令醫官入診。旭浩診候訖,退伏奏曰,左右三部調均矣。思穆曰,脚部付貼,旣已經宿,正宜趁早按摩,臣等亦久未仰瞻,諸醫官,使之詳細按察,好矣。上曰,姑置之。仍命退。諸臣以次退出。
甲戌十月十入日未時,上御大造殿。藥房三提調持湯劑入侍時,都提調金思穆,提調金蓍根,副提調李好敏,記事官李驥秀,記注官李昌瑞,別兼春秋李紀淵,檢校直閣徐俊輔,以次進伏。思穆奉進湯劑。上進御,纔一呷而止。思穆請更多進。上曰,其止之,明日煎入,可也。思穆曰,滯候疏導,不容遲緩,湯劑一進,何待明日?調理之劑,尙不宜如此,況此對症之投乎?勉强更進,千萬伏乞。上曰,退去,重溫以入,可也。思穆等,仍退出戶外,重溫湯劑,以承傳色奉入,請待進御後還下器皿而退,上答曰,湯劑留置,卿等退去,進御加味養胃湯,依前方一貼煎入事。出榻敎諸臣以次退出。
上在昌德宮。停常參·經筵。
大殿·王大妃殿·中宮殿·惠慶宮·嘉順宮,內閣·政院·玉堂口傳朝問安。答曰,知道。世子宮〈口傳問安〉。答曰,知悉。
大殿,朝廷二品以上·六曹堂上·奉朝賀·大司諫單子問安。答曰,知道。各殿宮口傳問安。答曰,知道。
大殿·各殿宮,藥房口傳夕問安。答曰,知道。
藥房都提調金思穆,提調金蓍根,副提調李好敏啓曰,伏未審夜間,聖體調攝若何,寢睡·水刺之節,何如?昨日湯劑進御,膏藥付貼之後,諸節果有差勝之效乎?臣等率諸御醫,趁早入診,詳察聖候,議定繼進湯劑爲宜。臣等不任達宵憂慮,敢此問安,竝爲仰稟。答曰,知道。
王大妃殿·中宮殿·惠慶宮·嘉順宮·世子宮口傳問安。答曰,知道。
安光宇啓曰,大司憲未差,執義李東冕,持平任文白·李泰熙呈辭,掌令康聖翊·李麒峻在外,監察茶時之意,敢啓。傳曰,知道。
傳于李愚在曰,藥房入侍,時原任大臣·閣臣同爲入侍。
趙晉和啓曰,吏曹郞廳來言,靑陽縣監李章玉,諫院則旣已署經,憲府則只有持平李泰熙一人,不得署經云。除在外外,呈告人員,竝卽牌招,以爲備員署經之地,何如?傳曰,一司除署經。
李好敏啓曰,藥房三提調持湯劑來待矣。傳曰,入侍。
以全羅監司金啓溫狀啓,茂長縣監鄭祖榮遭父喪事,傳于朴宗珩曰,令該曹,口傳差出,催促下送。
李愚在,以都摠府言啓曰,副摠管尹益烈,以漢城府右尹,本府坐起,晝仕出去,而逐日赴坐,煩稟未安,入番間除草記往來之意,敢啓。傳曰,知道。
又以兵曹言啓曰,今十月二十日,文臣朔試射日次,而內外中日,旣已停止,不得爲之之意,敢啓。傳曰,知道。
又以備邊司言啓曰,北關後運紙衣七百三十四領,照數稱量,木品紙品,亦爲看審監封,逢授於齎去禁軍處,沿路輸運及本道頒給等節,更爲各別關飭之意,敢啓。傳曰,知道。
執義李東冕疏曰,伏以臣之昏謬之罪,臣自知之,妄自出牌,旣被大僚之斥,不卽辭避,自歸倖免之科,雖値輪直之時,不敢爲自明之計,而壞損臺體,殆無餘地,署牌荐降,一味蹙伏,尙可以臺閣自處乎?旣不敢以臺閣自處,則何敢隨逐隊行,開口論說,以招一世之譏笑也哉?伏乞聖明,特垂曲諒,亟賜嚴勘,以存臺風,以昭法紀焉。噫,天之仁愛我殿下,不以祥而必以災者,吁亦至矣。古人以無災謂天之忘我,以有災謂天之愛我,第以近日事言之,夏暵旣愆於播穀,晩澇卒至於痒稼,無綿之荒,無菜之異,爲災不一,而君臣上下,未見有大驚動大恐懼之意,天乃以冬雷之變,又丁寧警告之,伏想我殿下,靜攝之中,得聞轟轟之聲,恤恤焉恐恐焉不自遑寧之意,尤倍於平常安泰之時,則天之所以益聖我聖主者,豈偶然也哉?竊覵我殿下,臨御十五載,動法三五治,殿陛之上,咸仰垂拱之盛,簪紳之班,復見熙績之美,宜其克享天心,休祥荐臻,而天心示警,若是諄諄者,必有所召,臣不敢傅會爲說,而顧今國事朝象,茫無津涯,百度解弛,漠無振刷之望,庶僚恬嬉,專尙姑息之計,災荒歲仍,民生多殿屎之患,財賦日縮,國用有匱竭之歎,廈氈之上,未聞有吁咈覆難之美,廟堂之中,未免爲簿書期會之所,成就聖學,專在講筵,而作輟無常,咨訪治道,必須臣隣,而召接絶罕,此臣所以夙夜憧憧,繼之以憂歎者也。且況今日災荒,卽一非常之變,其所接濟,宜有非常之擧,臣未敢知我殿下,何以濟入井之赤子,何以救轉壑之生民,臣請竊附古人流民圖略陳之,十室之里,炊烟九空,十里之地,餓殍相望,糜粥難繼,茶飯何論,親朋之相遇也,不問寒暄,先問飢飽,姻戚之相濟也,不加周恤,視如越瘠,禁釀爲慮糜穀,而禁令申嚴,市直日下,鑄錢所以裕財,而穀貴如金,錢荒尤甚,穀之豐歉,雖由於天,而錢之行用,果歸何地?宋臣司馬光有言曰,天之生財,自有其數,不在於上,則在於下,以今國計民憂觀之,則旣不在上,又不在下,臣嘗竊惑于中。伏乞聖明,特軫如傷之念,克講全活之策,若使公御以上及閭巷富民,隨其家力,捐出錢穀,一如鄕外補賑之爲,則庶可爲目前救焚拯溺之策,伏願殿下,留神焉。臣無任云云。省疏具悉。所陳當留念,爾其勿辭察職。
司諫具康疏曰,伏以無陰而陰,無陽而陽,皆變也。是月也,有陰而無陽,暮夜陰雨之中,數聲微雷,胡爲而作?雖非轟轟燁燁,光怪非常,而其爲變則一也。天之示警久矣,殿下之修省至矣,而今天又作冬雷,警我聖心,未知殿下之修省,或有所未盡歟?近年以來,冬雷之變,歲歲如期,而警戒不怠,必欲使亂亡不至,上天之仁愛吾君,若是其丁寧也。夫臣謹按易之震象曰,洊雷震,君子以,恐懼修省,蓋恐懼者,內所以敬天威也,修省者,外所以修人事也。然其在內者,隱而難知,在外者,顯而易見,是以自古人君之遇災,能盡其恐懼之實者,必以修省之道觀之,所謂修省者,亦必有其事,或進賢而退不肖,或尙德而緩刑辟,或輕徭而薄賦,或釋冤而伸枉,或杜私而恢公,或興利而除害,凡可以上答天意,下慰民心者,皆是也。若使此等事,廢而不擧,則雖戰戰兢兢,夙夜靡寧,其所以恐懼者,只爲自貽伊戚而已,抑何補於弭災之道乎?臣未知今日之所以召災者,果由於此,而今日之可以弭災者,亦在於此歟?災不虛生,必有所召,則饑饉荐臻,民生殿屎耶?錢穀俱罄,救濟無計耶?臣隣之進接絶罕,而上下之情志不通耶?官師之箴規,寂然無聞,朝端之風儀,靡然漸渝耶?八路喁喁,民命近止,法司泄泄,獄訟多滯耶?科法不公,士抱冤枉,政道不平,人懷抑菀耶?今也紀綱之壞,非一日,法令之失,非一擧,上天之警,旣非一事之所致,將來之憂,又非一端之可測,然則爲今日計,恐非只行一二事可以消弭其災也。前後災變之際,殿下之所以警動惕慮,恐懼乎淵衷者,必有臣之所不敢盡知者,而若災變幸消,則一日二日,聖懷漸紓,震惕者變而爲沮縮,興勵者易而爲弛解,以當日避殿減膳之心,而復轉而爲平日宴安姑息之計矣。以當日求言修政之心,復轉而爲平日掇講停務之志矣。殿下之所以修省於外者,若是其不誠,則臣竊恐殿下之所以恐懼於內者,亦不能必盡其誠也。雖欲無災,其可得乎?傳曰,君子愼其獨,殿下毋口人所不知,如有一毫未盡,則卽宜惕然反顧,劃然改慮,體天之心,答天之譴,以盡其恐懼修省之實,以之而率勵臣工,蠲恤民隱,變委靡牽繫之陋習,而爲滌蕩振刷之宏規,則桑穀之枯死,不待伊陟之戒也。雊雉之不災,不待祖己之訓也。千里之雨,在成湯六責之日,三舍之星,在宋公一言之時,此天所以感其誠而弭其災也。伏願殿下,大警于厥心,益懋修德之實焉。仍伏念耳目之任,非聾盲之所堪,而況臣自去年秋,忽得風痺之症,今爲一年有半矣。手足蹇委,動作不利,口頰糜爛,食飮不便,榮衛蕭索,皮骨瘦稜,不能以振作,有時乎叫楚,當寒而極矣,遇風則甚矣。難以此病,强行此職。伏乞聖慈,俯垂鑑諒,亟賜鐫改焉。臣無任云云。省疏具悉。所陳當留念,爾其勿辭察職。
吏曹啓目粘連,觀此忠淸監司趙貞喆狀啓,則以爲,沔川郡守徐有儞,治固有裕,初當公賑,文義縣令洪醇浩,綜覈所推,可畀劇務,相換,溫陽郡守鄭夏容,非不勤勵,邑弊生手,結城縣監李儒亨,老鍊剛核,優於濟飢,相換,庇仁縣監李元肅,文雅足尙,吏事或踈,連原察訪李升烈,績著郵政,一驛蘇弊,纔合字牧,百務可擧,相換事,令該曹稟旨施行亦爲白有臥乎所,今此五邑守令,一驛察訪相換之請,道臣必有所商量而然是白遣,至於陞降格例,則災邑守令,勿拘格例,已有大臣筵稟蒙允是白乎,則不必爲拘,上項五邑守令,一驛察訪相換事,竝只依狀請施行,何如?判付啓。依允。
甲戌十月十九日辰時,上御大造殿。藥房入侍,時原任大臣·閣臣承候,同爲入侍時,都提調金思穆,提調金蓍根,副提調李好敏,記事官李驥秀,記注宮林景祚,別兼春秋李紀淵,左副承旨李愚在,假注書金道喜,領府事李時秀,領議政金載瓚,左議政韓用龜,原任提學沈象奎,提學南公轍·徐榮輔,直提學金履喬,檢校直閣李魯益·徐俊輔·李光文·鄭元容,檢校待敎朴宗薰·李鶴秀,醫官吳千根·李漢臣·秦東秀·洪旭浩·權以中·白時昌·李重恒·李命運,以次進伏訖。時秀等曰,夜間聖體,若何?上曰,一樣矣。寢睡·水刺之節,何如?上曰,一樣,各殿宮氣候亦一樣矣。時秀等曰,脚部症候,付貼之後,更有差勝之效乎?上曰,別無加減矣。仍命入診。以中·命運診候,退伏奏曰,脈候左右三部調匀矣。載瓚曰,嶺南所封進各殿宮朔膳,三名日方物及甲冑節扇,有限一年停封,移補賑資之命矣。湖南民事之悶急,與嶺南無異,一依嶺南例,使之一體停封,俾爲補賑之資,以示朝家一視兩道之德意似好,故敢達矣。上曰,依爲之。出擧條進御加味養胃湯前方中,藿香·陳皮·枳穀各減五分,一貼煎入事。出榻敎命退。諸臣以次退出。
甲戌十月十九日未時,上御大造殿。藥房三提調持湯劑入侍時,都提調金思穆,提調金蓍根,副提調李好敏,記事官李驥秀,記注官朴思彦,別兼春秋李紀淵,檢校直閣徐俊輔,以次進伏。思穆奉進湯劑。上進御幾盡器。思穆曰,進御之後,必爲久坐,使藥氣流行好矣。脚部症候,纔已付貼,今不敢更請按察,而此後不必自內付貼,差待臣等登筵之時,俾臣等一得仰瞻伏望。上命退。諸臣以次退出。
上在昌德宮。停常參·經筵。
大殿,藥房口傳夕問安。答曰,入侍。王大妃殿·中宮殿·惠慶宮·嘉順宮·世子宮口傳夕問安。答曰,知道。
藥房都提調金思穆,提調金蓍根,副提調李好敏啓曰,伏未審夜間,聖體調攝若何,寢睡·水刺之節,何如?昨日湯劑進御,散藥付貼之後,諸節果有差勝之效乎?臣等率諸御醫,趁早入診,詳察聖候,議定繼進湯劑爲宜。臣等不任達宵憂慮,敢來問安,竝此仰稟。答曰,知道。
王大妃殿·中宮殿·惠慶宮·嘉順宮·世子宮口傳問安。答曰,知道。
安光宇啓曰,大司憲未差,執義李東冕,持平任文白·李泰熙呈辭,掌令康聖翊·李麒峻在外,監察茶時之意,敢啓。傳曰,知道。
李愚在啓曰,備邊司郞廳來言,今日賓廳日次,而輪直相値,不得來會云矣,敢啓。傳曰,知道。
李好敏啓曰,藥房三提調持湯劑來待矣。傳曰,入侍。
吏曹口傳政事,以鄭度采爲茂長縣監。
李好敏啓曰,藥房三提調持湯劑來待矣。傳曰,入侍。
以忠淸監司趙貞喆狀啓,忠州牧民家失火事,傳于權丕應曰,聞甚矜惻,原恤典外,別加顧助事,分付。
趙晉和,以禮曹言啓曰,來十二月十五日宗廟·景慕宮臘享大祭,與望祭相値,而朔望若値別祭,則只行別祭事,載在禮文矣。今此臘享大祭,望祭兼行之意,祝文中措辭添入事,分付,何如?傳曰,允。
李愚在,以備邊司言啓曰,卽見慶尙監司李存秀狀啓,則以爲,本道慘歉,穀無所儲,明春還賑,排比無路,東北穀七萬石,雖已劃下,無異車薪勺水,兩西穀限十五萬石,待開春劃送,而自各該道,定差員領運,船隻格糧,亦自該道備送,使元穀無縮。道內尤甚邑中龍宮·醴泉·咸昌等邑,船路不通,移轉極艱,今春湖西移轉本道米四千石,以丹陽·永春·忠州·延豐·靑山·槐山·黃澗等邑與本道接界處,區劃以給,俾便移濟,而米若難充,則以他精實穀,準折劃給事,請令廟堂稟處矣。凡有賙賑之政,必請轉輸之擧,古豈有哉?直以本道無穀,大賑當前,除非求助於隣省,更無以措手故也。道臣之至以七萬石之外,又請十五萬石者,可見本道事無可爲矣。本道本以穀富之鄕,倉廒充牣,陳腐相仍,古所稱我東之關中,而不幸荐歉連停,實捧漸縮,雖非典守之得宜,容或事勢之使然,而新穀舊糴,都歸大無,五十州營賑,智者無策,道臣之大聲疾呼,嶺民之聚口求活,豈朝廷之所可立視者乎?苟救一路之民命,則錢穀何惜,轉運何憚?而但以今各道言之,兩湖·畿輔,我躬不閱,關東·關北,無穀可輸,只以關西·海西,作爲準的。凡有求穀,則必稱兩西,而關西則年前兵荒,卽是劫運,到今拊安,不可少緩,而今反侵擾多端,奠堵不得,賑需之別貿,而先徵於沿穀,大農之告匱,而復責於沿穀,加之以大小商舶,羅織雲集於沿海諸邑。凡公積私蓄,竝入貿遷,聞今穀直登踴,幾埒畿·湖云,海西民勢,亦不免歉,民邑窮匱,比關西殆尤甚焉。今若以鉅萬斛徵發之役,分責於兩道,則勢將刮列邑已竭之粟,疲列郡未蘇之民,移山轉野,水陸俱騷,必見兩道民勢,先蹶於嶺南,是豈非行不得之政乎?然而十五萬之數,雖不得擬議,見今水火之急,溝壑在卽,第以關西私賑別軍餉穀中各穀限一萬石,海西自備私賑太白山城修補穀中各穀限一萬石,從約分劃,則兩道臣,必當惕然蹶,極力措辦,體朝家活民之惠,念隣方急難之義,以準爲期,必諧乃已。先以此意,行會於兩道,以爲及時擧行之地,而第此二萬穀物,卽是車薪勺水,而春後行船,遲速難定,一或後時,奈此民事,禁·御兩營停番錢六萬兩。頃已分半劃屬於戶曹,而戶曹經用,旣非目前所需,雖使從他料理,容有其道。且該營門,前分其半,今失全數,則非不爲營用之切悶,而若以初不停番視之,則必無一毫靳持之意,況以本道所捧留,作本道賑資,尤爲節節便當。以此停番資保錢六萬兩,屬之道臣,俾令量宜作穀,而至於船運事,道臣所請,似未及深思而然也。今以船與穀,竝責於兩道,而本道坐而待穀,則已非濟事之道,且違資隣之義也。無論公私船,使之及時裝發,待春西泊,以爲三道共力之地,船價雜費,令出穀道,以會付穀會減,湖西所貸穀四千石,若是平年,固宜責還,而今則亦嶺南也。自救不贍,況恤隣糶乎?雖使關飭,必無承奉之勢,今姑置之,何如?傳曰,允。
持平李泰熙疏曰,伏以近年以來,災異洊仍,日食地震之變,旱澇風霜之災,殆無虛歲,而至於再昨夜殷雷之變而極矣。方當陰月之收藏,有此陽氣之奮發,其聲隱隱,不覺驚愕而蹶起也。噫,天意微茫,臣未知是災之何由,而紀綱不振歟,言路不開歟,朝廷失寅協之道歟,士習乖禮讓之風歟,民生困瘁,而不見隱恤歟,刑賞紊亂,而未克稱停歟?災不虛生,必有所召,是何聖明之世,災異之若是其酷耶?宋儒眞德秀之言曰,昏君與天隔絶,災異之應常遲,賢君與天貫通,災異之應常速。夫天之仁愛賢君也,必常眷顧,欲其全安,故於政令施措之間,雖微有差失,輒以災異警告之。臣愚以爲殿下,於右所陳六條事,果或有未盡處否乎?有則改之,無則加勉,使紀綱振而言路開,朝廷益勉寅協之道,士習益敦禮讓之風,民生之困悴而隱恤焉,刑賞之紊亂而稱停焉。人君遇災恐懼之道,避殿減膳,特文具末節耳。惟在反身修省,無過而責過,有德而修德,一心對越,以答天譴,則乖氣消而和氣發,陰陽調而災異息,惟殿下,留念焉。嗚呼,國之有紀綱,猶人之有脈絡也。脈絡病則人不病而猶病,紀綱頹則國不亂而猶亂。唐臣韓愈之言曰,善醫者,不視人之肥瘠,察其脈之病否,善計天下者,不視天下之安危,察其紀綱之理亂。旨哉,斯言之善喩也。紀綱不振,而國治災消,臣未之聞也。試觀今日之紀綱,金科玉條,殆無振勵之望,關石和匀,擧有委靡之嘆,市井下賤,僭竊貴官之冠服,閭閻富民,式用朝士之儀文,尊卑無等,奢侈日熾,讓路讓畔,尙矣無論,而少凌長賤凌貴,看作常事。以近日酒禁事言之,當此大歉之歲,朝家軫爲民裕穀之方,粵自八月之初,遂設三令之禁,到今幾朔,尙未革心而革面,間多隨現而隨捉,此亦紀綱不振之致也。若不另加振刷,以警頹墯,則恬憘玩愒,莫可收拾。大抵人情,狃於故常,難於改革,若非在上者之大警動大振作,則末由變動,在淳古猶然,況於衰世乎?伏願殿下,奮發灑濯矯革之聖志,克盡董飭淬勵之政令,使大小臣工,各自興感,然後頹綱,可以整理矣。此亦消災之一端,伏願留念焉。夫言路者,人君耳目也。以一人之耳目,難及天下之視聽,此所以立耳目之官,廣不及之視聽,言路開則其國治,言路不開則其國亂,蓋不待智者而知之矣。試觀今日言路,則全無謇諤之風,已成含默之習,惟以違牌呈告,作爲延拖時日之能事,間或有陳時務說民瘼者,而不過平平底陳腐之談耳。自上亦循例賜批,而無翕受敷施之敎,今之言路,不可謂開矣。伏願殿下,愼簡直諒,奬勸臣僚,使讜論進而言路開焉。此亦消災之一端,伏願留念焉。以言于朝廷,則黜陟不公,臧否不明,庶務焉叢脞,百隷焉怠忽,了無振刷之政,率多恬嬉之習,則不可謂盡寅協之道矣。以言乎士風,則躁競成風,冒進爲事,不遵培養之化,未見作成之效,則不可謂敦禮讓之風矣。此皆殿下修省弭災處也,伏願留念焉。民恤之不隱,刑賞之不稱,臣請以所聞所見者仰陳之。湖南己巳以來,連値災荒,至於今年,則前古罕有之大歉也。若不預講荒政,而停退也俵災也,若或後時,則將不免赤地責稅,白骨徵布之弊,方今殿屎之民,惟朝家是恃耳,日夜顒望,思聞荒政之頒下,而十月將暮,尙未聞廟堂之區劃,況今捧糴方張,鞭扑必狼藉矣,囹圄必積滯矣,鶉衣鵠形,相續流亡,氣象愁慘,豈可諉之於莫可奈何,而不思所以懷保之道乎?非但湖南爲然,畿甸·嶺南,亦皆如此。請令廟堂,被災諸道救荒之政,斯速擧行,以爲恤民答天之本焉。關西壬申之變,卽一劫運也。幸賴我殿下神武文武,諸臣精白效勞,曁本道士民軍人等,倡義戮力,巨魁伏誅,徒黨潰散,及夫平定之後,凡係軍功,從厚施賞,至於兵閫守令之除授,殿下之刑賞,不可謂不明矣。然而事係閑漫,察未周遍,或有一二賞未酬功者。寧邊府殉節人之未蒙旌閭,寧邊城保存元功之只給加資,功賞不稱,冤憾必極,而殉節及立功顚末,該府使狀啓,隣邑四倅文報,詳且備矣,更何疊床?人心之抑菀,物議之喧騰,愈久愈深,亦豈非干和之一端耶?臣謂寧邊府貞忠元功稱當之賞典,令廟堂稟處,宜矣。噫,姿性駑下,才識淺薄,淸朝耳目之任,本不近似,而向來一肅,只緣感激恩造,粗伸叩謝之忱,因仍蹲冒,斷無是理,而適値玉候愆和,上下焦遑之日,瀆擾是懼,含默到今矣。夫臺諫之職,上可以補衮躬之闕失,下可以察民生之疾苦,風采足以彈壓,言議足以激揚,然後始可當之,豈如臣儱侗巽軟者之所可冒據哉?此正向所稱言路不開之一端也。玆敢略暴衷懇。伏乞天地父母,俯垂鑑諒,特賜鐫免,以重諫官,以開言路焉。臣無任屛營祈懇之至。答曰,省疏具悉。所陳當留念,令廟堂稟處。
甲戌十月二十日辰時,上御大造殿。藥房入侍時,都提調金思穆,提調金蓍根,副提調李好敏,記事官李驥秀,記注官朴思彦,別兼春秋李記淵,直提學金履喬,醫官吳千根·李漢臣·秦東秀·洪旭浩·權以中·李重恒·白時昌·李命運,以次進伏訖。思穆曰,夜間聖體,若何?上曰,一樣矣。寢睡·水刺之節,何如?上曰,一樣矣。思穆曰,纔因待令醫官,伏聞有體氣不平之敎。伏未審不平之症,果何如,而指的在何處乎?上曰,只是體上不平矣。仍命入診,以中入診。思穆曰,旭浩久未入診矣。上曰,置之。以中退奏曰,脈候三部調匀矣。思穆曰,不平之候,必承指的下敎,然後湯劑,可以議定。伏乞詳答焉。上曰,別無痛處之指的者矣。思穆曰,昨日已有所仰請,而脚部按察,特許仰瞻伏望。上曰,明日爲之,可矣。仍命退。思穆等以次退出。
甲戌十月二十日申時,上御大造殿。藥房三提調持湯劑,率醫官入侍時,都提調金思穆,提調金蓍根,副提調李好敏,假注書金道喜,記注官朴思彦,別兼春秋李紀淵,檢校直閣鄭元容,醫官吳千根·李漢臣·秦東秀·洪旭浩·權以中·李重恒·白時昌·李命運,以次進伏訖。思穆跪進湯劑,上進御,未至半,旋命退出。思穆曰,所進太少,更爲加進伏望。上曰,藥味太苦,有難盡御矣。思穆再三仰勸,辭甚懇至。仍使東秀,取溫以來。蓍根亦出往監煎。東秀還卽持入湯劑,蓍根隨後入來。上曰,提調今往何處?思穆曰,方持湯劑而入來矣。仍命旭浩·命運診候。旭浩先爲診候,退伏奏曰,脈候調均,而左脈數候,亦漸減解矣。命運繼診,退伏奏曰,脈候調均,而左脈數候,猶有餘氣矣。進御淸心溫膽湯前方中,倭黃蓮減五分,去木通·生地黃·川芎,自今日一貼式煎入事。出榻敎上命退。諸臣以次退出。
甲戌十月二十日申時,上御大造殿。藥房三提調持湯劑入侍時,都提調金思穆,提調金蓍根,副提調李好敏,假注書金道喜,記注官柳可均,別兼春秋李紀淵,檢校直閣鄭元容,以次進伏訖。思穆跪進湯劑。上進御,猶未及半而止。思穆更請加進,而上難之。命退。諸臣以次退出。
上在昌德宮。停常參·經筵。
大殿·王大妃殿·中宮殿·惠慶宮·嘉順宮·世子宮,內閣·政院·玉堂口傳朝問安。答曰,知道。
大殿,朝廷二品以上·六曹堂上·奉朝賀·大司諫單子問安。答曰,知道。各殿宮口傳問安。答曰,知道。
大殿,藥房口傳夕問安。答曰,入侍。各殿宮口傳問安。答曰,知道。
藥房都提調金思穆,提調金蓍根,副提調李好敏啓曰,伏未審夜間,聖體調攝若何,寢睡·水刺之節,何如?昨日湯劑進御,散藥付貼之後,諸節果有差勝之效乎?臣等率諸御醫,趁早入診,詳察聖候爲宜。臣等不任達宵憂慮,敢來問安,竝此仰稟。答曰,知道。
王大妃殿·中宮殿·惠慶宮·嘉順宮·世子宮口傳問安。答曰,知道。
安光宇啓曰,大司憲未差,執義李東冕,持平任文白·李泰熙呈辭,掌令康聖翊·李麒俊在外,監察茶時之意,敢啓。傳曰,知道。
李好敏啓曰,藥房三提調持湯劑來待矣。傳曰,入侍。
藥房口傳啓曰,聖候諸節,日臻康復,區區下情,不勝慶幸,而第今移次處所,稍間於本院,當此輪直之時,朝夕承候,湯劑煎入,恐有遲滯之慮,亟許臣等率醫官移接於差備近處,以便承候議藥之地,千萬顒祝,惶恐敢啓。答曰,移接更待下敎。
趙晉和,以吏曹言啓曰,贈諡文貞公金坽延諡,來十一月初十日,定行於慶尙道禮安地鄕家云矣,敢啓。傳曰,知道。
李愚在,以備邊司言啓曰,頃因慶尙監司李存秀狀請,各樣軍身布,許令分數代錢之意,覆啓行會矣。又見其狀啓,則更陳綿農之慘歉,民勢之窘急,而仍以爲,晉州等十五邑尤甚面里軍身布,折半停退,其餘諸邑軍身布,純錢代捧事,請令廟堂稟處矣。各道綿歉,無異於穀荒,而嶺南,以穀荒之最甚,綿歉亦隨而爲最甚矣。驅勒近止之民,督責必無之木,實有所不忍者,故道臣之如是屢請,可見民勢之萬萬切急,到此而一向靳許,非有朝家爲民事靡不用極之政。無論三等邑,各樣身軍布,竝許純錢代納。晉州等十五邑,旣入於尤甚純錢之中,而至於停退之請,終難許施,蓋今各營門經用,年縮歲匱,雖使及時準捧,尙無以支用,今若又爲停退,則目下軍需,尤難容措,此則使之限內收捧。湖南·湖西綿歉及民情,俱爲切悶,今於嶺南,旣施加等之典,則兩道亦宜有一視之政,竝依昨年例,各軍布,使之折半代錢,何如?傳曰,允。
又以御營廳言啓曰,本廳字內惠化門北邊第六城廊近處體城五間許頹圮處,今已畢築矣。把守軍兵,依例撤罷,女墻仍爲始役之意,敢啓。傳曰,知道。
又以司僕寺一二提調意啓曰,大靜前縣監白師健遞任進上馬二匹內,一匹中路故失,一匹今纔上來,禾毛色別單書入,依例內厩立養,而莫重進獻,不善擇封,有此故失,事體所在,誠甚駭然。當該封進之大靜縣監,從重推考,領來監色,自本牧,査實嚴棍,馬匹段,與明年貢馬,同爲封進之意,分付濟州牧使處,何如?傳曰,允。
甲戌十月二十一日辰時,上御大造殿。藥房入侍時,都提調金思穆,提調金蓍根,副提調李好敏,記事官李驥秀,記注官柳可均,別兼春秋李紀淵,檢校待敎李龍秀,醫官吳千根·李漢臣·卞之錞·洪旭浩·權以中·李命運·白時昌·李重恒,以次進伏訖。思穆曰,夜間聖體,若何?上曰,一樣矣。思穆曰,寢睡·水刺之節,何如?上曰,無損矣。各殿宮氣候亦一樣矣。仍命入診。旭浩·漢臣診候,退伏奏曰,脈候調勻,而左部數意,猶未快差矣。思穆曰,脚部按察,昨伏承今日爲之之敎矣。鍼醫外以中,亦許進察好矣。上祛付貼,指示下脛稍厚處曰,此稍堅且疼矣。重恒等仔細按摩後,思穆曰,散藥未及待令,自內更爲付貼好矣。進御淸心溫膽湯,去木瓜枝,桑枝煎水事。出榻敎上命退。諸臣以次退出。
甲戌十月二十一日午時,上御大造殿。藥房三提調持湯劑入侍時,都提調金思穆,提調金蓍根,副提調李好敏,記事官李驥秀,記注官李昌瑞,別兼春秋李紀淵,檢校直閣鄭元容,以次進伏。思穆奉進湯劑。上進御後,仍命退。諸臣以次退出。
甲戌十月二十一日申時,上御景春殿。藥房夕承候入侍時,都提調金思穆,提調金蓍根,副提調李好敏,記事官李驥秀,記注官柳可均,別兼春秋李紀淵,檢校直閣鄭元容,以次進伏。醫官吳千根·李漢臣·秦東秀·洪旭浩·權以中·李命運·白時昌·李重恒等,進伏楹外訖。思穆曰,移次勞動,聖體調攝,若何。上曰,醫官入診。旭浩·命運,診候退奏曰,脈候調均,而數意尙未快差,或因脚部症候而然,而脚部疼痛之深淺緊歇,詳承指的之敎,然後湯劑,可以更定矣。思穆曰,醫官所奏如此,詳細下敎伏望。上曰,別無可以指的者矣。思穆顧謂醫官曰,勞動後脈候,比朝前一樣乎?旭浩曰,無少損矣。上命退。諸臣以次退出。
上在昌德宮。停常參·經筵。
大殿·王大妃殿·中宮殿·惠慶宮·嘉順宮·世子宮,內閣·政院·玉堂口傳朝問安。答曰,知道。
大殿·朝廷二品以上·六曹堂上·奉朝賀·大司諫單子問安。答曰,知道。
王大妃殿·中宮殿·惠慶宮·嘉順宮·世子宮,口傳夕問安。答曰,知道。
藥房都提調金思穆,提調金蓍根,副提調李好敏啓曰,伏未審移次經宿,聖體調攝若何,寢睡·水刺之節,何如?昨日湯劑進御,散藥付貼之後,諸節果有差勝之效乎?臣等諸御醫,趁早入診,詳察聖候爲宜。臣等不任達宵憂慮,敢此問安,竝爲仰稟。答曰,知道。
王大妃殿·中宮殿·惠慶宮·嘉順宮·世子宮,藥房口傳問安。答曰,知道。
安光宇啓曰,大司憲未差,執義李東冕,持平任文白·李泰熙呈辭,掌令康聖翊·李麒峻在外,監察茶時之意,敢啓。傳曰,知道。
李愚在啓曰,時原任大臣,爲承候來待矣。傳曰,入侍。
又啓曰,時原任閣臣,爲承候來待矣。傳曰,入待。
李好敏啓曰,藥房三提調持湯劑來待矣。傳曰,封入。
趙晉和,以內醫院都提調·提調意啓曰,移接於都摠府事,筵稟蒙允矣。臣等自今日率醫官,輪直於都摠府之意,敢啓。傳曰,知道。
李愚在,以備邊司言啓曰,卽見京畿監司朴宗薰災實狀啓,則以爲,流來舊頉及未付·晩移·未發穗等各樣災損,合爲一萬四千五百五十九結十九負四束,地部劃下二千結外,不足災一萬二千五百五十九結十九負四束,特許加劃事,請令廟堂,稟旨分付矣。京畿給災之數過萬結,前有壬寅,後有己巳,而己巳爲最近比摠矣。今年大無之災,與己巳互有淺深之別,若謂之過於己巳,有非精核之論,而今此所請,較多於己巳,三數千結加減,未必爲拘,而災政至重,無以有請輒施,以己巳爲例,事目災二千結外,九千結加劃,何如?傳曰,允。
又以備邊司言啓曰,卽見水原留守李益運狀啓,則以爲,本府窮民,常自春初賙救,而應賑之口,爲二萬一千九百七十七口,米容入爲八千四百餘石矣。關東·海西穀四千石,雖已劃下,猶不優補於還分,無論某樣大小米,限六千石,特爲加劃,空名帖五百張,亦爲頒下事,請令廟堂,稟旨分付矣。守臣請穀,今以己巳援例,而己巳則必於道內所在之穀,從便移施以用,而今則自本府,初無一包粟拮据,全以遠道穀,準數請得,實是行不得者也。況四千穀之分劃一府,比之他道,所分排果爲旣優且厚,則此外六千石大小米,將何處更爲措處乎?本府穀摠,今雖漸縮,而無論某樣穀,隨時挪用後,形止狀聞之意,分付,空名帖三百張成送,俾爲添補還賑之需,何如?傳曰,知道。
甲戌十月二十二日辰時,上御景春殿。藥房入侍,時原任大臣·閣臣承候,同爲入侍時,都提調金思穆,提調金蓍根,副提調李好敏,記事官李驥秀,記注官李昌瑞,別兼春秋李紀淵,左副承旨李愚在,假注書金道喜,領府事李時秀,領議政金載瓚,左議政韓用龜,原任提學沈象奎,提學南公轍·徐榮輔,直提學金履喬,檢校直閣李魯益·徐俊輔·李光文·鄭元容,檢校待敎朴宗薰·李龍秀·李鶴秀,以次進伏。醫官吳千根·李漢臣·卞之錞·洪旭浩·權以中·李命運·白時昌·李重恒,進伏楹外訖。時秀等曰,移次經宿,聖體,若何?上曰,無損矣。寢睡·水刺之節,何如?上曰,一樣。各殿宮氣候亦一樣矣。仍命入診。以中·漢臣,診候退奏曰,脈候調匀,而數意猶未快復矣。思穆曰,臣等昨以移接事口啓,伏承更待下敎之批矣。湯劑煎入,不但有遲滯之慮,醫官之待令處所亦稍間,諸節承聞,無由以時,移接處所,以都摠府爲之似好,故敢此仰達矣。上曰,依爲之。出擧條好敏曰,藥院移接,旣有命矣。史官亦不可不移接,注書及別兼春秋,使之別省記入直,而臣等旣是輪直,則賤臣直日之外,承旨一人,亦令移接於藥院,似好矣。上可之。思穆曰,脚部付貼,今當改之,而諸大臣,旣登筵矣,按察付貼之際,特許仰瞻伏望。上曰,後日爲之,可矣。進御淸心溫膽湯前方中,人蔘加四分,枳實減五分,去竹茹加黃松節二錢,自今日一貼或煎入事。出榻敎命退。諸臣以次退出。
上在昌德宮。停常參·經筵。
大殿·王大妃殿·中宮殿·惠慶宮·嘉順宮·世子宮,內閣·政院·玉堂口傳朝問安。答曰,知道。
大殿,朝廷二品以上·六曹堂上·奉朝賀·大司諫單子問安。答曰,知道。
王大妃殿·中宮殿·惠慶宮·嘉順宮·世子宮口傳問安。答曰,知道。
大殿·王大妃殿·中宮殿·惠慶宮·嘉順宮·世子宮,藥房口傳夕問安。答曰,知道。
藥房都提調金思穆,提調金蓍根,副提調李好敏啓曰,伏未審夜間,聖體調攝若何,寢睡·水刺之節,何如?昨日湯劑進御,散藥付貼之後,諸節果有差勝之效乎?臣等率諸御醫,趁早入診,詳察聖候爲宜。臣等不任達宵憂慮,敢來問安,竝此仰稟。答曰,知道。
王大妃殿·中宮殿·惠慶宮·嘉順宮·世子宮口傳問安。答曰,知道。
安光宇啓曰,大司憲未差,執義李東冕,持平任文白·李泰熙,掌令康聖翊·李麒峻在外,監察茶時之意,敢啓。傳曰,知道。
傳于朴宗珩曰,藥房入侍,時原任大臣·閣臣同爲入侍。
李好敏啓曰,藥房三提調持湯劑來待矣。傳曰,入侍。
傳于趙晉和曰,湖南穡事,無異嶺南,賙賑之方,不可不念,仰稟殿宮,旣承慈敎,朔膳與三名日方物物膳節扇甲冑,依嶺南例,一倂停捧,以補賑資,俾有實效事,廟堂措辭,分付于該道道臣。
李愚在,以都摠府言啓曰,副摠管柳畊,以刑曹參判,本曹坐起,晝仕出去,而逐日赴坐,煩稟未安,入番間除草記往來之意,敢啓。傳曰,知道。
禁府啓目,三陟前府使李羲淵原情云云。問目辭緣,泛稱遲晩,刑推得情,何如?判付啓,除刑推議處爲良如敎。
甲戌十月二十三日辰時,上御景春殿。藥房入侍持湯劑,時原任大臣·閣臣承候,同爲入侍時,都提調金思穆,提調金蓍根,副提詰李好敏,記事官李驥秀,記注官林景祚,別兼春秋李紀淵,同副承旨朴宗珩,假注書金道喜,領府事李時秀,鰲恩君李敬一,領議政金載瓚,左議政韓用龜,原任提學沈象奎,提學徐榮輔,直提學金履喬,檢校直閣李魯益·徐俊輔·李光文·鄭元容,檢校待敎朴宗薰·李鶴秀,以次進伏。醫官吳千根·李漢臣·鄭重周·洪旭浩·權以中·李重恒·白時昌·李命運,進伏楹外訖。上命進湯劑。進御未及半器。思穆曰,所餘差多,更進伏望。上曰,晩後欲進御矣。思穆曰,然則當更煎以入矣。時秀等曰,日氣陰冷,聖體調攝,若何?上曰,一樣矣。寢睡·水刺之節,何如?上曰,無損。各殿宮氣候亦一樣矣。思穆曰,大便堅實,已有日矣。豈有意而未放下歟?抑初無放下之意乎?上曰,姑未放下矣。時秀曰,臣等每每煩稟,殊極悚惶,從今藥房入侍之時,臣等直爲隨入,恐好矣。上曰,唯。載瓚曰,臣以民事之切急,日前登筵,仰稟朔膳一節,而湖·嶺,一例特蒙依爲之批矣。第此事,本非自下敢請者,自上亦當仰稟於殿宮而後,特敎批答以處之者,故日前擧條,姑未敢頒布,謹當還爲入之,更俟特敎之批矣。上曰,唯。思穆曰,湯劑所餘旣多,不必更煎,此湯劑留置,好矣。上可之。以中·旭浩·命運,次第診候,退伏奏曰,脈候調匀,數意亦差勝矣。思穆曰,脚部付貼,仍許改之,以爲按察仰瞻之地,好矣。上曰,且待少選,可矣。仍命退。諸臣以次退出。
上在昌德宮。停常參·經筵。
大殿·王大妃殿·中宮殿·惠慶宮·嘉順宮·世子宮,藥房口傳夕問安。答曰,知道。
藥房都提調金思穆,提調金蓍根,副提調李好敏啓曰,伏未審夜間,聖體調攝若何,寢睡·水刺之節,何如?昨日湯劑進御,散藥付貼之後,諸節果有差勝之效乎?臣等率諸御醫,趁早入診,詳察聖候爲宜。臣等不任達宵憂慮,敢此問安,竝爲仰稟。答曰,知道。
王大妃殿·中宮殿·惠慶宮·嘉順宮·世子宮,藥房口傳問安。答曰,知道。
安光宇啓曰,大司憲未差,執義李東冕,持平任文白·李泰熙呈辭,掌令康聖翊·李麒峻在外,監察茶時之意,敢啓。傳曰,知道。
權丕應啓曰,臣丕應,今日方物封裹進去,下直之意,敢啓。傳曰,知道。
李好敏啓曰,藥房三提調持湯劑來待矣。傳曰,入侍。
趙晉和,以議政府言啓曰,今日方物看品時,六曹堂上,當爲進參,而吏曹堂上俱不進參,令政院,卽爲牌招,以爲同參之地,何如?傳曰,允。
以吏曹參議徐有聞牌不進罷職傳旨,傳于趙晉和曰,只推。
李愚在,以備邊司言啓曰,卽見慶尙監司李存秀狀啓,則以爲,道內水陸軍歲抄磨勘,雖是年例擧行,而當此歉歲,民弊甚多,限明年退行事,請令廟堂,稟旨分付矣。歲抄之遇災退限,前此亦有已例,今年水陸軍歲抄磨勘,依道臣所請,使之待明秋擧行,何如?傳曰,允。
又以備邊司言啓曰,今年諸道舊還,已因年分,皆許仍停,而惟嶺南·統營·廣州·江華·松都五處舊還,姑未分排知委矣。今年嶺南及三都歉荒,難責舊還,雖以統營穀所在各道言之,亦多報災之處,嶺南及統營·三都舊還,竝依各該道已許之例,一體仍停之意,分付,何如?傳曰,允。
又以備邊司言啓曰,外方徵債防塞時,京司一體擧行,而年分回啓後,自本司草記知委事,曾有受敎定式矣。今年外方徵債,限明秋防塞,京司徵債,亦爲一體防塞之意,分付,何如?傳曰,允。
甲戌十月二十四日辰時,上御景春殿。藥房入侍時,都提調金思穆,提調金蓍根,副提調李好敏,記事官李驥秀,記注官朴思彦,別兼春秋李紀淵,檢校待敎李鶴秀,以次進伏。醫官吳千根·李漢臣·鄭重周·洪旭浩·權以中·李命運·白時昌·李重恒,進伏楹外訖。思穆曰,夜間聖體調攝,若何?上曰,一樣矣。寢睡·水刺之節,何如?上曰,無損矣。思穆曰,王大妃殿氣候,何如?上曰,各殿宮氣候皆一樣矣。仍命入診。以中·命運診候,退伏奏曰,脈候調匀,而左部數意,猶未快復矣。上曰,近日水刺,似有不順化之意矣。思穆顧謂以中等曰,脈候數意,似因脚部症候而然,而亦或滯氣較緊而然耶?以中曰,脈候則似無滯氣之顯然者矣。思穆請脚部按察。上命時昌等進前,按摩詳察後,思穆又請他醫官按察。上可之。旭浩·以中,進前按察,仍改付貼。思穆曰,昨日湯劑進御太少,非但下情之爲萬萬悶鬱,逐日診候,詳承諸節,議定湯劑,以冀不日康復之慶,而及夫進御,未免失望,自今日,必許臣等之持入,以爲仰瞻善進之地焉。上曰,當依所奏矣。進御淸心溫膽湯停止,加味養胃湯一貼煎入事,付貼加味陰陽散前方中,加南星·半夏各一兩五錢製入事。出榻敎命退。諸臣退出。
甲戌十月二十四日午時,上御景春殿。藥房三提調持湯劑入侍時,都提調金思穆,提調金蓍根,副提調李好敏,記事官李驥秀,記注官朴思彦,別兼春秋李紀淵,檢校待敎李鶴秀,以次進伏訖。上命進湯劑進御。仍命退。諸臣以次退出。
上在昌德宮。停常參·經筵。
大殿·王大妃殿·中宮殿·惠慶宮·嘉順宮·世子宮,內閣·政院·玉堂口傳朝問安。答曰,知道。
大殿,朝廷二品以上·六曹堂上·奉朝賀·大司諫單子問安。答曰,知道。
王大妃殿·中宮殿·惠慶宮·嘉順宮·世子宮口傳問安。答曰,知道。
大殿·王大妃殿·中宮殿·惠慶宮·嘉順宮·世子宮,藥房口傳夕問安。答曰,知道。
藥房都提調金思穆,提調金蓍根,副提調李好敏啓曰,伏未審夜間,聖體調攝若何,寢睡·水刺之節,何如?昨日湯劑進御,散藥付貼後,諸節果有差勝之效乎?臣等率諸御醫,趁早入診,詳察聖候爲宜。臣等不任達宵憂慮,敢來問安,竝此仰稟。答曰,知道。
王大妃殿·中宮殿·惠慶宮·嘉順宮·世子宮,藥房口傳問安。答曰,知道。
安光宇啓曰,大司憲未差,執義李東冕,持平任文白·李泰熙呈辭,掌令康聖翊·李麒峻在外,監察茶時之意,敢啓。傳曰,知道。
李愚在啓曰,備邊司郞廳來言,今日賓廳日次,而問安相値,不得來會云矣,敢啓。傳曰,知道。
傳于趙晉和曰,藥房入侍,時原任大臣·閣臣同爲入侍。
李好敏啓曰,藥房三提調持湯劑來待矣。傳曰,封入。
李愚在,以備邊司言啓曰,湖西相換守令·察訪,尙未下批云,政官牌招開政,使卽擧行,何如?傳曰,允。
有政。吏批,判書李肇源進,參判趙萬元,參議徐有聞竝牌不進,右承旨趙晉和進。以金羲淳爲大司憲,閔命爀爲工曹判書,權熀爲奉常正,李元默爲長寧殿令,尹成圭爲監察,池泰涇爲典獄主簿,尹行運爲廣興奉事,申錫輔爲軍資奉事,承文正字單姜橒,成均博士單李衡柱,學錄單李文欽,學諭單金祖欽,兼春秋單李禮延·任㸁,沔川郡守徐有儞,文義縣令洪醇浩相換,溫陽郡守鄭夏容,結城縣監李儒亨相換,庇仁縣監李元肅,連原察訪李承烈相換,故進士權萬衡贈吏參例兼,工參權烒考,故學生姜玳贈持平,忠節卓異贈職事承傳,故學生李豹贈戶佐,故學生李乘贈戶佐,以上孝行卓異贈職事承傳,故嘉善張夢記贈戶判例兼,忠節卓異贈職事承傳,故郡守李汝忠贈左承旨,孝行卓異贈職事承傳,故學生鄭利濟·金百源贈童敎,以上孝行卓異贈職事承傳。
兵批,行判書朴宗來病,參判金敎根入直進,參議鄭景祚病,參知李德升差祭,左副承旨李愚在進。同知成麟碩,僉知全應璉,副護軍申在恒,副司果朴綺壽·趙鎭球竝單付。
以吏曹參議徐有聞牌不進罷職傳旨,傳于趙晉和曰,只推。
趙晉和,以禮曹言啓曰,湖南所封朔膳與三名日方物物膳節扇甲冑,依嶺南例,一竝停封事,命下矣。在前遇歉諸道方物停封之時,京作貢皮物,則有稟旨封進之例。今亦依前例,自京廳封進之意,分付,何如?傳曰,允。
又以體曹言啓曰,郊壇四孟朔,遣禮郞,看審有無頉草記事,定式矣。發遣郞廳,南郊南壇,東郊先農壇·先蠶壇,南郊雩祀壇,北郊祈雨壇,東郊馬祖壇,南郊漢江壇·司寒壇,北郊厲壇,次第看審,則先蠶壇·雩祀壇·馬祖壇·司寒壇,壇上及四面紅箭門墻垣階砌,俱爲無頉,而南壇,東邊紅箭門柱根塗灰剝落,先農壇北邊墻石一處頹落,東南西邊紅箭門柱根,盡爲腐傷,祈雨壇,西邊紅箭門柱根塗灰剝落,漢江壇,階砌石塗灰剝落,南北邊紅箭門柱根塗灰剝落,卽爲修改事,分付該監,而此後看護等節,另加申飭之意,敢啓。傳曰,知道。
李愚在,以兵曹言啓曰,來十一月十二月當上番騎兵二百二十八名內,嶺南停番十六名除,實二百十二名,依定式本曹點考後,仍令該曹,襦衣題給之意,敢啓。傳曰,知道。
趙晉和,以備邊司言啓曰,卽見廣州留守趙尙鎭狀啓,則以爲,本府餉還中三分一,當以本色收捧,而正穀絶種,督納無路,就其至窮最難捧之戶,以詳定價代封,自歲飯時,還爲分給,則民力得紓,餉穀可捧,請令廟堂稟處矣。餉穀雖重,民勢宜念,故雖不得不以相當穀準折代捧,實則有非重餉體之意也。況以錢代捧,在法當禁,尤豈可煩請,亦豈容許施乎?守臣推考,使之以本色收捧,何如?傳曰,允。
又以備邊司言啓曰,卽見全羅監司金啓溫所報,則以爲,開春當設大賑,而道內穀簿零星,無以塗抹,頃劃下四萬兩錢外,兩西穀限三萬石移劃,而穀若不裕,則錢三萬兩,特許加劃,使之作穀添補爲辭矣。當初四萬兩劃下者,非謂其此亦有裕足可排用也。從他道移轉,實爲添弊,自本道換貿,容有其路,故第以四萬之數,姑先輸送,使之從便拮据,而畢竟不足之慮,已有所料得矣。今此所請之止於三萬石,固已十分從略,況穀與不得,則以錢代穀,而亦不過三萬兩者,可見其深量事勢矣。穀則更劃兩西,今無可論,而錢則不可不如數許施,無使一路民事,臨時狼狽,令戶·惠廳,勿論某樣錢,限三萬兩,以本道所在應納條中,卽爲劃給,俾爲便宜措處,及時入用之地,何如?傳曰,允。
禁府啓目粘連,向前李羲淵亦,辜限致斃,雖曰因病,檢庭用杖,有違格例,以此照律,何如?判付啓。依允。
安光宇,以義禁府言啓曰,卽接月令醫員李厚源手本,則時囚罪人李羲淵,屢日處冷之餘,猝得挾食,頭痛兼發,上吐下瀉,食飮全却,氣息奄奄云。罪人病勢危重,則一邊保放,一邊草記,曾有定式矣。李羲淵,姑爲保放之意,敢啓。傳曰,知道。
權丕應,以賑恤廳言啓曰,中部大寺洞契任掌鄭六奉,今月二十四日,本洞路傍,得一歲遺棄男兒,二牌契私婢命愛,欲爲收養,東部宗廟洞任掌李石仁,今月二十四日,本洞路傍,得一歲遺棄女兒,同里居車召史,欲爲收養,昌善坊任掌金三得,今月二十四日,本洞路傍,得三歲遺棄男兒,同里居良女朴召史,欲爲收養,貧不自食,皆願受料,告于本部,自各該部,同日牒呈,故依節目竝爲給料,使之乳養之意,敢啓。傳曰,知道。
甲戌十月二十五日辰時,上御景春殿。藥房入診,時原任大臣·閣臣承候,同爲入侍時,都提調金思穆,提調金蓍根,副提調李好敏,記事官李驥秀,記注官柳可均,別兼春秋李紀淵,右承旨趙晉和,假注書金道喜,領府事李時秀,鰲恩君李敬一,領議政金載瓚,左議政韓用龜,原任提學沈象奎,提學南公轍·徐榮輔,直提學金履喬,檢校直閣李魯益·徐俊輔·李光文·鄭元容,檢校待敎朴宗薰·李龍秀·李鶴秀,以次進伏。醫官吳千根·李漢臣·吳仁豐·洪旭浩·權以中·李命運·白時昌·李重恒,進伏楹外訖。時秀等曰,日候陰冷,聖體調攝,若何?上曰,一樣矣。寢睡·水刺之節,何如?上曰,無損矣。各殿宮氣候亦一樣矣。時秀等曰,昨伏聞診筵下敎,似有滯候,伏不審緊歇,果何如?上曰,別無甚緊矣。仍命入診。以中·命運,診候退奏曰,脈候調匀,而數意則尙有餘氣矣。思穆曰,脚部付貼,許令仰瞻伏望。上曰,晩後當改付貼矣。進御加味養胃湯,依前方一貼煎入事,王大妃殿進御加味六君子湯,自今日停止事。出榻敎命退。諸臣退出。
上在昌德宮。停常參·經筵。
大殿,藥房口傳夕問安。答曰,入侍。王大妃殿·中宮殿·惠慶宮·嘉順宮·世子宮口傳問安。答曰,知道。
藥房都提調金思穆,提調金蓍根,副提調李好敏啓曰,伏未審夜間,聖體調攝若何,寢睡·水刺之節,何如?昨日湯劑進御,散藥付貼後,諸節果有差勝之效乎?臣等率諸御醫,趁早入診,詳察聖候爲宜。臣等不任達宵憂慮,敢來問安,竝此仰稟。答曰,知道。
王大妃殿·中宮殿·惠慶宮·嘉順宮·世子宮口傳問安。答曰,知道。
安光宇啓曰,大司憲金羲淳未肅拜,執義李東冕,持平任文白·李泰熙呈辭,掌令康聖翊·李麒峻在外,監察茶時之意,敢啓。傳曰,知道。
李好敏啓曰,藥房三提調持湯劑來待矣。傳曰,入侍。
李愚在啓曰,吏曹參議徐有聞推考傳旨書入,而有誤書處,致煩改以入之敎,臣之矇然捧入,不勝惶恐,而當該注書,不可無警,推考,何如?傳曰,允。
李好敏啓曰,藥房三提調持湯劑來待矣。傳曰,封入。
趙晉和啓曰,明日拜表,兩司當爲進參,除在外·嫌不進外,呈告人員,竝待開門牌招,何如?傳曰,允。
以忠淸監司趙貞喆狀啓,陰城縣監黃稔身死事,傳于趙晉和曰,令該曹,口傳差出,催促下送。
以全羅監司金啓溫狀啓,順天府民家失火事,傳于權丕應曰,聞甚矜惻,原恤典外,別加顧助事,分付。
趙晉和,以吏曹言啓曰,成均館典籍金圖遠呈狀內,矣身素患風眩之症,當此換節之時,萬無供職之望云。敦寧府參奉宋啓栢呈狀內,矣身素患痰癖之症挾感添劇,萬無起動供職之望云。黃海道都事吳熙常呈狀內,矣身素患風眩之症,萬無蠢動供職之望云。身病俱如是,則有難强令察任,竝改差,何如?傳曰,允。
李愚在,以御營廳言啓曰,本廳來十一月十二月兩朔應立後部右司屬黃海道四哨軍兵五百十七名,今已逢點整齊矣。十一月初一日,與舊番中司軍兵,替代立番後,舊軍放送之意,敢啓。傳曰,知道。
又以御營廳言啓曰,本廳來乙亥正月二月兩朔應立後部後司屬黃海道四哨軍兵,十二月二十五日,京中逢點,正月初一日,與右司軍兵,當爲替代立番,趁期調送事,本道監·兵使處,措辭知會之意,敢啓。傳曰,知道。
甲戌十月二十六日辰時,上御景春殿。藥房入侍時,都提調金思穆,提調金蓍根,副提調李好敏,記事官李羲肇,記注官李昌瑞,別兼春秋李紀淵,檢校待報李鶴秀,醫官吳千根·李漢臣·秦東秀·洪旭浩·權以中·李重恒·白時昌·李命運,以次進伏訖。思穆等曰,日候陰冷,聖體調攝,若何?上曰,一樣矣。思穆等曰,寢睡·水刺之節,何如?上曰,無損矣。思穆等曰,王大妃殿氣候,何如?上曰,各殿宮氣候皆一樣矣。仍命醫官入診。以中診候訖,退伏奏曰,脈候左右三部調均矣。思穆曰,聖候諸節,日臻復常,惟脚部證候,尙此彌留,最是臣等萬萬焦迫,而目下遄復之道,按摩付貼,不容間斷,按摩有日,付貼未改,伏望亟許鍼醫,使之按察焉。上曰,後日爲之,可也。思穆曰,夕承候時,臣當更率鍼醫以入,卽許按摩,千萬伏望。上曰,唯。蓍根曰,兩南所封三名日各殿宮方物及節扇,一倂停捧事,命下矣。謹稽臣曹謄錄,則英廟朝戊子年,有兩南節扇減半封進,油芚等物停封之命,而節扇進上,則元無全數停封之例,今亦依戊子年例擧行之意,分付兩道道臣,何如?上曰,依爲之。出擧條進御加減白朮散,自今日一貼式煎入事。出榻敎付貼加味陰陽散停止,加味抑陰散製入事。出榻敎上命退。諸臣以次退出。
甲戌十月二十六日午時,上御景春殿。藥房三提調持湯劑入侍時,都提調金思穆,提調金蓍根,副提調李好敏,記事官李羲肇,記注官李昌瑞,別兼春秋李紀淵,直提學金履喬,以次進伏訖。上命湯劑入之。思穆奉進。上進御,僅爲一吸,思穆曰,湯劑餘存尙多,勉强更進,千萬伏望。上曰,飯進未久,不得更進,退去後更爲煎入,可也。仍命退。諸臣退出。
甲戌十月二十六日申時,上御景春殿。藥房夕承候入侍時,都提調金思穆,提調金蓍根,副提調李好敏,記事官李羲肇,記注官李昌瑞,別兼春秋李紀淵,直提學金履喬,醫官李漢臣·秦東秀·權以中·李命運·李彦厚,以次進伏訖。思穆曰,午間聖體,若何?上曰,一樣矣。仍命醫官入診。命運·漢臣·以中,次第診候訖,退伏奏曰,脈候調均,而乍有數意矣。思穆曰,鍼醫亦令按察乎?上曰,入來按摩,可也。白時昌·李重恒,以次按摩訖。思穆曰,權以中,使之更入按察,何如?上可之。以中進前按察而退。上命諸臣退。思穆等退。承史以次退出。
上在昌德宮。停常參·經筵。
大殿·王大妃殿·中宮殿·惠慶宮·嘉順宮·世子宮,內閣·政院·玉堂口傳朝問安。答曰,知道。
大殿,朝廷二品以上·六曹堂上·奉朝賀·大司諫單子問安。答曰,知道。各殿宮口傳問安。答曰,知道。
大殿,藥房口傳夕問安。答曰,入侍。各殿宮口傳問安。答曰,知道。
藥房都提調金思穆,提調金蓍根,副提調李好敏啓曰,伏未審夜間,聖體調攝若何,寢睡·水刺之節,何如?昨日湯劑進御,散藥付貼之後,諸節果有差勝之效乎?臣等率諸御醫,趁早入診,詳察聖候爲宜。臣等不任達宵憂慮,敢來問安,竝此仰稟。答曰,知道。王大妃殿·中宮殿·惠慶宮·嘉順宮·世子宮口傳問安。答曰,知道。
安光宇啓曰,大司憲金羲淳未肅拜,執義李東冕,持平任文白·李泰熙牌不進,掌令康聖翊·李麒俊在外,監察茶時之意,敢啓。傳曰,知道。
朴宗珩啓曰,今日拜表,憲府則監察代行矣。雖無諫院,仍爲行禮之意,敢啓。傳曰,知道。
傳于朴宗珩曰,內閣·政院·玉堂朝廷間日問安,勿爲之。
李好敏啓曰,藥房三提調持湯劑來待矣。傳曰,入侍。
傳于李好敏曰,藥房三提調持湯劑入侍時,時原任大臣·閣臣同爲入侍。
傳于李好敏曰,藥房副提調率醫官入侍。
傳于李愚在曰,藥房都提調率醫官入侍。
吏曹口傳政事,以申大復爲陰城縣監。
以執義李東冕,持平任文白·李泰熙,司諫具康,正言李基承牌不進罷職傳旨,傳于安光宇曰,只推。
以京畿監司朴宗薰狀啓,驪州牧民家失火事,傳于朴宗珩曰,聞甚矜惻,元恤典外,別加顧助事,分付。
朴宗珩,以內醫院都提調·提調意啓曰,鍼醫金宇敬,自今日待令於差備近處之意,敢啓。傳曰,知道。
又以承文院都提調意啓曰,今日慕華館査對時,六曹堂上,當爲進參,而吏曹判書李肇源,景慕宮冬享大祭犧牲看品進,參判趙萬元,參議徐有聞病不進,禮曹判書金蓍根藥院進,參判李魯益,景慕宮冬享大祭犧牲看品進,參議李廷奎病不進。吏曹參判趙萬元,參議徐有聞,禮曹參議李廷奎,令政院,卽爲牌招同參之地,何如?傳曰,允。
李愚在,以兵曹言啓曰,羽林衛將李象坤,兼帶別軍職,勢難兩處供職,慶熙宮衛將成麟碩,文臣兼宣傳官趙萬永,身病猝重,俱爲呈狀乞遞,尹心圭除授在外,過限未上來,竝改差,何如?傳曰,允。
甲戌十月二十七日辰時,上御景春殿。藥房入侍時,都提調金思穆,提調金蓍根,副提調李好敏,記事官李羲肇,記注官林景祚,別兼春秋李紀淵,檢校待敎朴宗薰,醫官吳千根·李漢臣·吳仁豐·洪旭浩·權以中·白時昌·李命運,以次進伏訖。思穆等曰,夜間聖體,若何?上曰,一樣矣。思穆等曰,寢睡·水刺之節,何如?上曰,無損矣。思穆等曰,王大妃殿氣候,何如?上曰,各殿宮氣候亦一樣矣。仍命醫官入診。以中·旭浩診候訖,退伏奏曰,脈候左右三部調均矣。思穆曰,伏聞待令醫宮所傳,則散藥尙未付貼云。伏未知如何而不爲付貼乎?醫官按摩,雖未蒙許,至於付貼,則不可少緩,趁卽改付,使臣等昻瞻焉。上曰,少選當爲之矣。思穆曰,下敎旣如此,臣等雖退去,鍼醫當留置,趁卽付貼焉。上命退。諸臣退出。
甲戌十月二十七日午時,上御景春殿。藥房三提調持湯劑入侍,時原任大臣·閣臣承候,同爲入侍時,都提調金思穆,提調金蓍根,副提調李好敏,記事官李羲肇,記注官林景祚,別兼春秋李紀淵,領府事李時秀,領議政金載瓚,原任提學沈象奎,提學徐榮輔,直提學金履喬,檢校直閣徐俊輔·鄭元容,檢校待敎朴宗薰·李鶴秀,以次進伏訖。思穆奉進湯劑。上進御,不過一吸。時秀等曰,今番湯劑,味甚平順,且藥餌奏效之道,決不可嘗味而止,盡爲進御,千萬伏望。上曰,重溫以入,可也。蓍根奉湯劑,重溫以進。上進御盡器。思穆曰,鍼醫旣待令,使之按摩好矣。上許之。鍼醫李重恒·白時昌進前,詳細按察,付貼散藥而退。載瓚曰,朝廷問安,旣有勿爲之之命,顧今證候,尙爾輪直未撤,此時廷候,不可遽撤,情禮事面,無以奉承,勢將依前爲之矣。上曰,更有下敎矣。象奎曰,大僚旣以輪直間廷候未撤之意仰奏矣。內閣問安,亦依朝廷問安,當一體爲之矣。上曰,此亦更待下敎,可也。仍命退。諸臣退出。
甲戌十月二十七日未時,上御景春殿。藥房副提調率醫官入侍時,副提調李好敏,記事官李羲肇,記注官林景祚,別兼春秋李紀淵,檢校直閣徐俊輔,醫官吳千根·秦東秀·卞之錞·吳仁豐·洪旭浩·鄭重周·金宇敬·權以中·李重恒·白時昌·李命運,以次進伏訖。上命醫官入診。以中·命運·旭浩·千根·東秀·漢臣,以次診候訖,退伏奏曰,脈候左右三部調均,而乍有數意矣。好敏曰,鍼醫亦令按摩,而金宇敬,術業精明,每參議藥,尙未入侍,今旣待令,亦爲按察好矣。上可之。宇敬·時昌·重恒,次第按摩訖。好敏曰,鍼醫旣已按摩,散藥卽爲付貼好矣。上曰,筵退後,當自內付貼矣。好敏曰,鍼醫奏證候。宇敬曰,證候因濕痰之流注,稍有結聚矣。時昌等曰,證候結聚,與朝一樣矣。上命退。諸臣退出。
甲戌十月二十七日申時,上御景春殿。藥房夕承候入侍時,都提調金思穆,副提調李好敏,記事官李羲肇,記注官林景祚,別兼春秋李紀淵,檢校待敎李鶴秀,醫官吳千根·秦東秀·卞之錞·吳仁豐·鄭重周·金宇敬·權以中·李重恒·白時昌·李命運,以次進伏訖。思穆等曰,午間聖體,若何?上曰,一樣矣。仍命醫官入診。之錞·重周,診候訖奏曰,脈候調均,而微有數意矣。上曰,提調何不入侍乎?思穆曰,提調以臘藥監製,往在藥院,未及登筵矣。又曰,醫官今已診候,而按摩付貼,不容暫緩,且金宇敬,俄筵猶未得詳察,使之詳細按摩好矣。上曰,從當爲之矣。思穆曰,朝夕按摩,猶且遲緩,散藥付貼,一時難停,臣等未退之前,亟許付貼,千萬伏祝。上命退。思穆曰,臣等雖已退去,鍼醫使之留待,卽許按察,仍爲付貼,萬萬顒祝而退矣。上曰,唯。思穆等退。承史以次退出。
甲戌十月二十七日申時,上御景春殿。藥房都提調率醫官入侍時,都提調金思穆,左副承旨李愚在,記事官李羲肇,記注官林景祚,別兼春秋李紀淵,醫官卞之錞·吳仁豐·吳千根·李命運·李重恒·白時昌·金宇敬,以次進伏訖。上命醫官入診。命運·之錞·仁豐,以次診候,退伏奏曰,脈候左右三部調均,而微帶數意矣。上曰,洪旭浩診候,可也。思穆曰,非番次,故已出去矣。思穆曰,今番散藥,性味峭剛,付貼以後,似有顯然知得者,伏未知,如何?上曰,微痛方甚,果何如而然耶?思穆曰,鍼醫輩業以此藥,定知當劑,而不敢遽入者,蓋爲慮有此等候,而到今多日彌留,且審結聚,故不得已製入矣。今承下敎,正是奏效之始也。瞑眩之藥,始爲當劑,當劑然後,乃期遄復,克勤付貼,勉强耐過,則雖一夜之間,必有動靜之可益驗矣。伏望十分留念,以收速效,千萬慶祝之至。上命退。諸臣退出。
上在昌德宮。停常參·經筵。
大殿·王大妃殿·中宮殿·惠慶宮·嘉順宮·世子宮,藥房口傳夕問安。答曰,知道。
藥房都提調金思穆,提調金蓍根,副提調李好敏啓曰,伏未審夜間,聖體調攝,若何,寢睡·水刺之節,何如?昨日湯劑進御,散藥付貼後,諸節果有差勝之效乎?臣等率諸御醫,趁早入診,詳察聖候爲宜。臣等不任達宵憂慮,敢此問安,竝爲仰稟。答曰,知道。各殿宮口傳問安。答曰,知道。
安光宇啓曰,行大司憲金羲淳未肅拜,執義李東冕,持平任文白·李泰熙呈辭,掌令康聖翊·李麒峻在外,監察茶時之意,敢啓。傳曰,知道。
趙晉和啓曰,吏曹郞廳來言,陰城縣監申大復,諫院則旣已署經,憲府則行大司憲金羲淳未肅拜,執義李東冕,持平任文白呈辭,掌令康聖翊·李麒峻在外,只有持平李泰熙一人,不得署經云。未肅拜·呈告人員,竝卽牌招,以爲備員署經之地,何如?傳曰,允。
李好敏啓曰,藥房三提調持湯劑來待矣。傳曰,封入。
傳于李好敏曰,都承旨持公事入侍。
又傳曰,都承旨與入直閣臣入侍。
又傳曰,藥房夕承候入侍。
又傳曰,都承旨入侍。
傳于權丕應曰,左承旨入侍。
傳于朴宗珩曰,入直提調率醫官入侍。
以吏曹參議徐有聞,禮曹參議李廷奎牌不進罷職傳旨,傳于趙晉和曰,只推。
以京畿監司朴宗薰狀啓,陽智縣監朴性來,身病猝重,不得已罷黜事,傳于趙晉和曰,令該曹,口傳差出,催促下送。
趙晉和,以奎章閣言啓曰,書香閣冬孟朔大奉審,今月內擇日擧行事,草記蒙允矣。令日官推擇,則今月二十九日爲吉云。以此日擧行之意,敢啓。傳曰,知道。
又以禮曹言啓曰,湖南朔膳物膳,依嶺南例,停捧事命下,而未及知委之前,來十一月朔膳及冬至物膳,纔已封進上來矣。在前如此之時,以還下送之有弊,稟旨捧納,曾有已例。今亦依此擧行,何如?傳曰,允。
安光宇,以義禁府言啓曰,保放罪人李羲淵,還囚照律以入之意,敢啓。傳曰,知道。
禁府照目粘連,三陟前府使李羲淵矣本府議啓內,辜限致斃,雖曰因病,檢庭用杖,有違格例,以此照律,罪杖一百收贖,告身盡行追奪私罪,奉敎依允爲旀,功減一等爲良如敎。
戶曹參判尹尙圭疏曰,伏以臣,素蔑專對之才,猥膺贊价之命,拜辭京闕,止宿畿郡,北望觚稜,自不禁戀結之忱,仍伏念臣行往還,將至經歲,見帶職名,不宜仍叨,玆從縣道,敢控短章。伏乞聖明,俯垂鑑諒,許令選部,遽改臣所帶地部佐貳之任,不勝幸甚。臣無任云云。答曰,省疏具悉。所請依施。
甲戌十月二十八日辰時,上御景春殿。藥房入診入侍時,都提調金思穆,提調金蓍根,副提調李好敏,記事官李羲肇,記注官朴思彦,別兼春秋李紀淵,檢校直閣徐俊輔,以次進伏。醫官吳千根·李漢臣·秦東秀·洪旭浩·權以中·李命運·金宇敬·李重恒·白時昌·李彦厚,進伏楹外訖。思穆等曰,夜來日候甚寒,聖體調攝,若何?上曰,一樣矣。思穆等曰,寢睡·水刺之節,何如?上曰,無損矣。思穆等曰,王大妃殿氣候,何如?上曰,一樣矣。思穆等曰,惠慶宮氣候,何如?上曰,一樣矣。嘉順宮氣候,何如?上曰,一樣矣。仍命醫官入診。旭浩·彦厚·以中,以次診候訖,退伏奏曰,脈候調均,而猶有數意矣。思穆曰,診候醫官,皆令仰瞻好矣。上許之。思穆曰,昨日所進散藥,連爲付貼乎?上曰,然矣,而晝則稍勝,夜輒緊痛,果如何而然耶?思穆曰,脚部證候如是乎?上曰,非但脚部之如此,身上亦有不便之意矣。思穆曰,古語云,若藥不瞑眩,厥疾不瘳,今此散藥,果是瞑眩之劑也。十分留念,克加付貼,則當有遄復之慶矣。好敏曰,今番散藥,性味稍剛,醫官輩業以爲,當有微痛之候云。此是奏效之道矣。旭浩曰,小臣有區區愚忱,敢此煩達,而近日諸節之靡寧,專由於胃氣之不足,蓋胃氣之不足,果由於所進不實,脚部證候,尙此彌留者,亦由是矣。目今遄復之道,實賴於湯劑水刺之補胃健脾,伏望十分勉强,以收速效,千萬千萬。思穆曰,洪旭浩之所陳極好,伏望留念,而衣襨稍厚,房堗宜溫,然後調養消散,可期速效。且常饍進御,益加勉强,而湯劑,今日更當議定矣。進御之際,必須番番盡器,以奏神功,千萬顒祝之至。鍼醫旣已待令,使之按摩好矣。上許之。思穆曰,待令醫官,已盡診候,而鍼醫中金宇敬,昨旣初入,猶未詳察,今番則使之仔細按察伏望。重恒·宇敬,時昌,以次按摩。思穆曰,付貼使醫官爲之好矣。上曰,當自內爲之矣。進御加減白朮散停止,加減養榮湯,自今日一貼式煎入事。出榻敎上命退。諸臣以次退出。
甲戌十月二十八日未時,上御景春殿。都承旨持公事入侍時,行都承旨李好敏,記事官李羲肇,記注官朴思彦,別兼春秋李紀淵,以次進伏訖。好敏曰,公事只有二張矣。上命入之。好敏曰,昨日大僚,以朝廷問安停止事,仰請還寢,未蒙允許矣。明日卽間日問安當次也,依前爲之乎?上曰,更當下敎矣。仍命退,承史以次退出。
甲戌十月二十八日未時,上御景春殿。都承旨入直,閣臣入侍時,行都承旨李好敏,記事官李羲肇,記注官朴思彦,別兼春秋李紀淵,檢校直閣徐俊輔,以次進伏訖。上曰,夕承候爲之。仍命退。承史以次退出。
甲戌十月二十八日未時,上御景春殿。藥房夕承候入侍時,都提調金思穆,提調金蓍根,副提調李好敏,記事官李羲肇,記注官朴思彦,別兼春秋李紀淵,檢校直閣徐俊輔,醫官吳千根·李漢臣·秦東秀·洪旭浩·權以中·李命運·金宇敬·李重恒·白時昌·李彦厚,以次進伏訖。思穆等曰,午間聖體,若何?上曰,一樣矣。仍命醫官入診。旭浩·命運·千根診候訖,退伏奏曰,脈候左右三部調均矣。思穆曰,鍼醫亦令按察好矣。上許之。宇敬·時昌,次第按摩而退。思穆曰,湯劑進御,果順下乎?上曰,然矣。仍命退。諸臣以次退出。
甲戌十月二十八日未時,上御景春殿。都承旨入侍時,行都承旨李好敏,記事官李羲肇,記注官朴思彦,別兼春秋李紀淵,以次進伏訖。上曰,左承旨持公事入侍,可也。仍命退。承史以次退出。
甲戌十月二十八日未時,上御景春殿。左承旨入侍時,左承旨權丕應,記事官李驥秀,記注官朴思彦,別兼春秋李紀淵,以次進伏訖。上曰,公事持入乎?丕應曰,適無公事矣。上命退。承史以次退出。
甲戌十月二十八日申時,上御景春殿。藥房提調率醫官入侍時,提調金蓍根,同副承旨朴宗珩,記事官李羲肇,記注官朴思彦,別兼春秋李紀淵,檢校直閣徐俊輔,醫官吳千根·洪旭浩·鄭重周·金宇敬·李彦厚·李重恒·白時昌,以次進伏訖。上命醫官入診。旭浩·千根診候訖,退伏奏曰,脈候調均,與朝一樣矣。蓍根曰,散藥間已付貼乎?上曰,已付之矣。仍命退。諸臣以次退出。
上在昌德宮。停常參·經筵。
大殿,藥房口傳夕問安。答曰,入侍。
王大妃殿·中宮殿·惠慶宮·嘉順宮·世子宮口傳問安。答曰,知道。
藥房都提調金思穆,提調金蓍根,副提調李好敏啓曰,伏未審夜間,聖體調攝若何,寢睡·水刺之節,何如?昨日湯劑進御,散藥付貼之後,諸節果有差勝之效乎?臣等率諸御醫,趁早入診,詳察聖候爲宜。臣等不任達宵憂慮,敢來問安,竝此仰稟。答曰,知道。各殿宮口傳問安。答曰,知道。
安光宇啓曰,行大司憲金羲淳未肅拜,執義李東冕,持平任文白傳旨未下,掌令康聖翊,李麒峻在外,持平李泰熙呈辭,監察茶時之意,敢啓。傳曰,知道。
傳于權丕應曰,藥房入侍,時原任大臣·閣臣同爲入侍。
李好敏啓曰,藥房三提調持湯劑來待矣。傳曰,入侍。
傳于李好敏曰,藥房副提調率醫官入侍。
以執義李東冕,持平任文白牌不進罷職傳旨,傳于安光宇曰,只推。
趙晉和啓曰,守令署經事命下,已至經宿,事甚未安。執義李東冕,持平任文白,旣有只推之命,與大司憲金羲淳,一體牌招,以爲備員署經之地,何如?傳曰,允。
又啓曰,守令署經事命下,而行大司憲金羲淳,執義李東冕,持平任文白牌不進,只有持平李泰熙一人,無以備員署經,行大司憲金羲淳,更爲牌招,何如?傳曰,允。
以執義李東冕,持平任文白牌不進罷職傳旨,傳于趙晉和曰,只推。
趙晉和啓曰,執義李東冕,持平任文白,旣有只推之命,一體竝更牌招,以爲署經之地,何如?傳曰,允。
吏曹口傳政事,以洪允謨爲陽智縣監。
趙晉和,以奎章閣言啓曰,今日書香閣大奉審,當爲擧行,而日氣陰濕,不得擧行之意,敢啓。傳曰,知道。
李愚在,以御營廳言啓曰,本廳別將金煐,身病甚重,勢難察任,改差,何如?傳曰,允。
甲戌十月二十九日辰時,上御景春殿。藥房入診,時原任大臣·閣臣同爲入侍時,都提調金思穆,提調金蓍根,副提調李好敏,記事官李羲肇,記注官柳可均,別兼春秋李紀淵,同副承旨朴宗珩,記事官李驥秀,領府事李時秀,領議政金載瓚,左議政韓用龜,原任提學沈象奎,提學南公轍·徐榮輔,直提學金履喬,檢校直閣李魯益·徐俊輔·李光文·鄭元容,檢校待敎朴宗薰,原任待敎朴綺壽,檢校待敎李鶴秀,以次進伏。醫官吳千根·秦東秀·李漢臣·洪旭浩·權以中·李命運·李重恒·金宇敬·白時昌,進伏楹外訖。時秀等曰,日候陰冷,聖體調攝,若何?上曰,一樣矣。仍命醫官入診。旭浩·以中診候訖,退伏奏曰,脈候左右三部調均矣。思穆曰,昨日,提調入侍後,承有體候靡寧之節矣。夜來更若何?上曰,姑不顯勝矣。時秀等請使鍼醫按摩。上許之。宇敬·時昌·重恒按摩訖,付貼而退。時秀曰,連因藥院承聞,則以藥性之辣辣有苦,每難於付貼云,而若耐過,則可有速效矣。載瓚曰,付貼以後,肥膚之有苦,卽藥性然也。以祛付貼而無疼意觀之,尤可驗不可不付貼之意也。用龜曰,肥膚之辣苦,實是消散之意也。連爲付貼,以收速效,千萬伏望。時秀曰,日前以朝廷問安不可停止之意仰奏,而有待下敎之命矣。今日爲日次,而不得如禮來會,下情之抑鬱姑捨,事體道理,不得不依前爲之矣。上曰,更當下敎矣。時秀曰,此不可已之事也。伏望允從,以伸微忱焉。上曰,然則依此爲之。載瓚曰,旣承下敎,日前原傳敎,以勿爲頒布書出,好矣。上可之。仍命退。思穆曰,昨日湯劑,卽調理連進之劑也。今日亦當以此煎入矣。進御加減養榮湯前方中,去官桂,自今日一貼式煎入事。出榻敎思穆等退。承史以次退出。
甲戌十月二十九日午時,上御景春殿。藥房三提調持湯劑入侍時,都提調金思穆,提調金蓍根,副提調李好敏,記事官李羲肇,記注官柳可均,別兼春秋李紀淵,檢校直閣李光文,以次進伏訖。上命湯劑入之。思穆奉進。上進御,僅爲一吸。思穆曰,餘存尙多,更爲進御伏望。上曰,味甚苦,無以更進矣。思穆曰,此湯劑,異於昨進湯劑,味亦平順,伏望勉强進御焉。蓍根曰,臣等待令藥院,晝宵顒望者,惟湯劑善進而已。伏望益勉進御焉。上曰,重溫以入。蓍根奉器而出,重溫以進。上進御盡器。仍命退。諸臣以次退出。
甲戌十月二十九日申時,上御景春殿。藥房夕承候入侍時,都提調金思穆,提調金蓍根,副提調李好敏,記事官李羲肇,記注官柳可均,別兼春秋李紀淵,檢校直閣李光文,以次進伏。醫官吳千根·李漢臣·秦東秀·洪旭浩·權以中·金宇敬·李命運·李彦厚·李重恒·白時昌·吳仁豐,以次進伏楹外訖。思穆等曰,午間聖體,若何?上曰,一樣矣。仍命醫官入診。以中·旭浩,以次診候訖。旭浩奏曰,脈候調均,而雖未的知,有滯意,大便放下,則似當通利矣。以中曰,脈候調均,而數意與朝一樣矣。思穆曰,鍼醫使之按察,好矣。上曰,少選當爲之矣。思穆曰,按摩不可少緩,趁卽按察,使臣等昻瞻,千萬伏望。上許之。重恒·時昌·宇敬,以次按摩而退。思穆曰,諸醫官以爲,瓊玉膏,以調理之劑製入爲好云,故方文,筵退後當先入之,而此與湯劑有異,湯劑之間,尋常進御,好矣。上命退。諸臣以次退出。
甲戌十月二十九日申時,上御景春殿。藥房副提調率醫官入侍時,副提調李好敏,記事官李羲肇,記注官林景祚,別兼春秋李紀淵,檢校直閣李光文,以次進伏。醫官吳千根·李漢臣·秦東秀·李命運·金宇敬·李重恒·白時昌,進伏楹外訖。上命醫官入診。命運·漢臣,以次診候訖,退伏奏曰,脈候調均,而左脈猶有數意矣。好敏曰,散藥付貼乎?上曰,已付之矣。仍命退。諸臣以次退出。
上在昌德宮。停常參·經筵。
大殿·王大妃殿·中宮殿·惠慶宮·嘉順宮·世子宮,內閣·政院·玉堂口傳朝問安。答曰,知道。
大殿,朝廷二品以上·六曹堂上·奉朝賀·大司諫單子問安。答曰,知道。各殿宮口傳問安。答曰,知道。
大殿·王大妃殿·中宮殿·惠慶宮·嘉順宮·世子宮,藥房口傳夕問安。答曰,知道。
藥房都提調金思穆,提調金蓍根,副提調李好敏啓曰,伏未審夜間,聖體調攝若何,寢睡·水刺之節,何如?昨日湯劑進御,散藥付貼後,諸節果有差勝之效乎?臣等率諸御醫,趁早入診,詳察聖候爲宜。臣等不任達宵憂慮,敢來問安,竝此仰稟。答曰,知道。各殿宮口傳問安。答曰,知道。
安光宇啓曰,行大司憲金羲淳未肅拜,執義李東冕,持平任文白傳旨未下,掌令康聖翊·李麒峻在外,持平李泰熙呈辭,監察茶時之意,敢啓。傳曰,知道。
李愚在啓曰,備邊司郞廳來言,今日賓廳日次,而問安相値,不得來會云矣,敢啓。傳曰,知道。
備忘記,鍾城都護府使韓象默下直,長弓一張,長箭一部,片箭一部,筒兒一箇賜給。
傳于趙晉和曰,禮房承旨馳詣宗廟·景慕宮,奉審摘奸以來。
傳于李好敏曰,藥房入侍時,時原任大臣·閣臣同爲入侍。
李好敏啓曰,藥房三提調持湯劑來待矣。傳曰,封入。
以執義李東冕,持平任文白再牌不進罷職傳旨,傳于趙晉和曰,只推。
趙晉和啓曰,守令署經事命下,已至多日,事甚未安。執義李東冕,持平任文白,旣有只推之命,與行大司憲金羲淳,一體牌招,以爲備員署經之地,何如?傳曰,一司除署經。
趙晉和啓曰,藥房都提調持湯劑來待矣。傳曰,封入。
傳于趙晉和曰,發遣吏郞,諸執事淸齋與否,摘奸以來。
權丕應,以戶曹言啓曰,時御所內各司雨漏處,纔已別單啓下矣。今當依定式修改,而時値雪寒,待明春擧行之意,敢啓。傳曰,知道。
李愚在,以兵曹言啓曰,今十月各廳堂下武臣朔試射,內外中日,旣已停止,不得爲之之意,敢啓。傳曰,知道。
又以兵曹言啓曰,來十一月初三日,一羽禁軍番次矣。該番將未差之代,依承傳,口傳擬入之意,敢啓。傳曰,知道。
兵曹口傳政事,以李儒燁爲羽林將。
李愚在,以備邊司言啓曰,坡州牧使·南陽府使,道臣旣已狀啓罷黜矣。兩邑本以積弊之邑,且當尤甚之災,況又催科方張,暫曠爲悶,待原狀啓啓下,政官牌招開政,各別擇差待下批,使之催促下送,何如?傳曰,允。
有政。吏批,判書李肇源進,參判趙萬元牌不進,參議徐有聞牌不進,右承旨趙晉和進。啓曰,坡州防禦使,今當差出,而擬望之人乏少,他道未準朔守令·邊將竝擬,何如?傳曰,允。以金基厚爲戶曹參判,吳淵常爲知義禁,趙萬元爲同經筵,柳訸爲典籍,宋文圭爲引儀,韓克裕爲掌樂主簿,趙濟仁爲監役,徐奎輔爲敦寧參奉,鄭世翼爲童蒙敎官,朴友淵爲坡州牧使,李儒秀爲南陽府使,文鳳岐爲黃海都事,廣興直長單尹行運,南學訓導單金持純,耆老所守直官單金祖欽。
兵批,行判書朴宗來病,參判金敎根服制,參議鄭景祚病,參知李德升入直進,右副承旨安光宇進。護軍單尹尙圭,同知單李海承。
以吏曹參議徐有聞牌不進罷職傳旨,傳于趙晉和曰,只推。
李愚在,以御營廳言啓曰,本廳字內興仁門北邊第一城郞近處頹城改築處女墻,亦已畢築之意,敢啓。傳曰,知道。
權丕應,以賑恤廳言啓曰,中部郷校洞任掌沈同伊,今月三十日,本洞路傍,得二歲遺棄女兒,同里居良女朴召史,欲爲收養,西部小貞洞契任掌崔點山,今月三十日,本洞路傍,得一歲遺棄男兒,同里居私婢福禮,欲爲收養,南部薰陶坊任掌趙彭甲,今月三十日,本洞路傍,得一歲遺棄女兒,同里居良女李召史,欲爲收養,明哲坊任掌全七金,今月三十日,本洞路傍,得一歲遺棄男兒,同里居良女金召史,欲爲收養,貧不自食,皆願受料,告于本部,自各該部,同日牒呈,故依節目竝爲給料,使之乳養之意,敢啓。傳曰,知道。
甲戌十月三十日辰時,上御景春殿。藥房入診入侍時,都提調金思穆,提調金蓍根,副提調李好敏,記事官李羲肇,記注官李昌瑞,別兼春秋李紀淵,檢校直閣李光文,以次進伏。醫官吳千根·李漢臣·吳仁豐·洪旭浩·金宇敬·權以中·李重恒·李命運·白時昌,進伏楹外訖。思穆等曰,夜來聖體調攝,若何?上曰,一樣矣。仍命醫官診候。以中診候訖,退伏奏曰,脈候調均,而右三部,少有遲重之意矣。思穆請鍼醫按察。上許之。宇敬·時昌·重恒,以次按摩訖,付貼而退。思穆曰,鍼醫按察,證候奏之。宇敬曰,證候與昨一樣,而浮高之候,稍有柔軟,連爲付貼,則可期遄復矣。上命時原任大臣入侍。賤臣承命出去傳諭。領府事李時秀,領議政金載瓚,左議政韓用龜,原任提學沈象奎,提學南公輔·徐榮輔,直提學金履喬,檢校直閣李魯益·徐俊輔·鄭元容,檢校待敎朴宗薰·李鶴秀,原任待敎朴綺壽,追後進伏訖。時秀等曰,日候甚寒,聖體,若何?上曰,一樣矣。時秀等曰,寢睡·水刺之節,何如?上曰,無損矣。時秀等曰,王大妃殿氣候,何如?上曰,各殿宮氣候皆一樣矣。時秀曰,大便堅祕之症,果若何?初無便意而未果歟,抑或有意而艱閟耶?上曰,姑不得放下矣。進御四磨湯,一貼煎入事。出榻敎上命退。諸臣以次退出。
甲戌十月三十日未時,上御景春殿。藥房都提調·副提調持湯劑入侍時,都提調金思穆,副提調李好敏,記事官李羲肇,記注官李昌瑞,別兼春秋李紀淵,檢校直閣李光文,以次進伏訖。上命湯劑入之。思穆奉進奏曰,俄有檳榔茶煎入之敎,而四磨湯功效,勝於檳榔茶,故玆敢煎進,必須盡爲進御焉。上進御盡器。上曰,提調何不入侍乎?思穆曰,提調以瓊玉膏材料監封,往在藥院,未及入侍矣。思穆曰,時値夕承候,醫官使之入來診候,好矣。上許之。醫官吳千根·秦東秀·洪旭浩·李命運·李彦厚·權以中·吳仁豐·金宇敬·白時昌·李重恒,以次進伏楹外訖。以中·旭浩,以次診候。思穆請鍼醫按察。重恒·時昌·宇敬,以次按摩而退。旭浩曰,脈候調均,而散藥付貼,似有妨於便道,放下間姑爲停止恐好矣。以中曰,脈候調均,而數意一樣矣。上曰,然則付貼,果有妨於便道乎?思穆曰,旭浩所奏,未及料量矣。付貼豈可間斷乎?好敏曰,旭浩之言,決非與諸醫相議者也。付貼豈有礙於便道之理乎?此不可間斷矣。仍問諸醫曰,旭浩所奏,果何如?以中曰,旭浩之奏,或慮有礙於大便放下之時,故遽爾昂奏矣。時昌曰,旭浩所陳,必以登溷時有所難便者爲奏,而至於付貼,則不必間斷矣。上命退。諸臣以次退出。
上在昌德宮。停常參·經筵。
大殿,藥房口傳夕問安。答曰,入侍。王大妃殿·中宮殿·惠慶宮·嘉順宮·世子宮口傳問安。答曰,知道。
藥房都提調金思穆,提調金蓍根,副提調李好敏啓曰,伏未審夜間,聖體調攝若何,寢睡·水刺之節,何如?昨日湯劑進御,散藥付貼後,諸節果有差勝之效乎?臣等率諸御醫,趁早入診,詳察聖候爲宜。臣等不任達宵憂慮,敢此問安,竝爲仰稟。答曰,知道。王大妃殿·中宮殿·惠慶宮·嘉順宮·世子宮問安。答曰,知道。
安光宇啓曰,行大司憲金羲淳未肅拜,執義李東冕,持平任文白·李泰熙呈辭,掌令康聖翊·李麒峻在外,監察茶時之意,敢啓。傳曰,知道。
傳于趙晉和曰,禮房承旨馳詣景慕宮,奉審摘奸以來。
趙晉和,以奎章閣言啓曰,景慕宮望廟樓,今朔奉審,無頉之意,敢啓。傳曰,知道。
又以禮曹言啓曰,今十一月十一日,冬至朝賀節目,當爲磨鍊,而自上方在靜攝中,以權停例磨鍊擧行,何如?傳曰,允。
李愚在,以兵曹言啓曰,新除授羽林衛將李儒燁,時無職名,依例口傳付軍職之意,敢啓。傳曰,知道。
兵曹口傳政事,副護軍單李儒燁。
再政,同義禁單吳淵常。
李愚在,以備邊司言啓曰,滿浦僉使朴友淵,移拜坡州牧使矣。其代令該曹,以在京無故人,口傳差出,待下批,使之當日辭朝,仍爲催促下送,當此捧糴抄飢之時,坡州曠官,一日爲悶,新除坡州牧使,亦令待交龜,從速赴任之意申飭,何如?傳曰,允。
又以御營廳言啓曰,本廳字內惠化門北邊第六城廊近處頹城改築處女墻,亦已畢築之意,敢啓。傳曰,知道。
甲戌十一月初一日未時,上御景春殿。藥房入侍時,都提調金思穆,提調金耆根,副提調李好敏,記事官李羲肇,記注官林景祚,別兼春秋李紀淵,檢校直閣李光文,以次進伏。醫官吳千根·李漢臣·秦東秀·卞之錞·吳仁豐·鄭重周·洪旭浩·李命運·權以中·李彦厚·金宇敬·白時昌·李重恒,進伏楹外訖。思穆等曰,夜間聖體調攝,若何?上曰,一樣矣。仍命醫官入診。以中·旭浩診候訖,退伏奏曰,脈候左右三部調均矣。思穆曰,大便堅祕之候,若何?上曰,一樣然矣。思穆曰,昨夜吉更枳殼湯,果卽進御乎?上曰,已進矣。思穆曰,諸醫以爲郁李仁,以蜜水調進,則便道可以通利云,故俄已作末以待矣。上曰,然則入之。提調承命而出,調蜜水以入。思穆奉進。上進御,僅爲一吸而退。思穆曰,湯劑如是不進,豈可以速收神效乎?伏望勉强進御焉。上曰,蜜水多和以入,可也。思穆更和奉進。上不進而退。思穆曰,蜜水非但味甘,利於便道,盡爲進御,千萬伏望。上曰,藥末戛澁,無以呑下,筵退後更爲調入,可也。思穆請鍼醫使之按察,仍卽付貼好矣。上曰,按摩爲之,而付貼則當自內付之矣。宇敬·時昌·重恒,以次按摩而退曰,證候比昨無異,而連加付貼,則可收速效矣。上命退。好敏曰,鍼醫使之留待,趁卽付貼伏望。諸臣以次退出。
甲戌十一月初一日申時,上御景春殿。藥房夕承候入侍時,都提調金思穆,提調金蓍根,副提調李好敏,記事官李驥秀,記注官林景祚,別兼春秋李紀淵,檢校直閣李光文,以次進伏。醫官吳千根·李漢臣·鄭重周·權以中·李命運·金宇敬·白時昌·李重恒,進伏楹外訖。上命入診。以中·命運,以次診候。思穆曰,俄入湯劑,尙未進御云,悶鬱之極,惶恐敢達。若蒙還下,則謹當少退重溫,以爲卽今進御之地矣。仍再三固請。上曰,診候其止之。以中等退伏奏曰,脈候三部調均矣。思穆曰,湯劑當退待還下矣。上曰,瓊玉膏製法,有祭神祇之例云,祭時有祭物乎?思穆等曰,只以已製之膏,少許祭之,無他物云矣。上命退。諸臣退出。
上在昌德宮。停常參·經筵。
大殿·王大妃殿·中宮殿·惠慶宮·嘉順宮·世子宮,內閣·政院·玉堂口傳朝問安。答曰,知道。
大殿,朝廷二品以上·六曹堂上·奉朝賀·大司諫單子問安。答曰,知道。各殿宮口傳問安。答曰,知道。
大殿·各殿宮,藥房口傳夕問安。答曰,知道。
藥房都提調金思穆,提調金蓍根,副提調李好敏啓曰,伏未審夜間,聖體調攝若何,寢睡·水刺之節,何如?昨日湯劑進御,散藥付貼後,諸節果有差勝之效乎?臣等率諸御醫,趁早入診,詳察聖候爲宜。臣等不任達宵憂慮,敢來問安,竝此仰稟。答曰,知道。各殿宮口傳問安。答曰,知道。
安光宇啓曰,行大司憲金羲淳未肅拜,執義李東冕,掌令李麒峻,持平任文白·李泰熙呈辭,掌令康聖翊在外,監察茶時之意,敢啓。傳曰,知道。
又啓曰,同義禁吳淵常,除拜後過三日不爲出肅,依定式推考警責,仍卽牌招察任,何如?傳曰,允。
傳于朴宗珩曰,藥房入侍時,時原任大臣·閣臣同爲入侍。
李好敏啓曰,藥房都提調·副提調持湯劑來待矣。傳曰,封入。
備忘記,北虞候鄭宅恒下直,長弓一張,長箭一部,片箭一部,筒兒一箇賜給。
兵曹口傳政事,以趙運永爲滿浦僉使。
備忘記,滿浦僉使趙運永下直,長弓一張,長箭一部,片箭一部,筒兒一箇賜給。
傳于趙晉和曰,未下直與上京守令,皆令明日辭朝。
禮曹,今十一月十一日冬至朝賀權停例行禮時應行節目,參考前例磨鍊,依此擧行,何如?判付啓,依所啓施行爲良如敎。
李愚在,以兵曹言啓曰,禁軍來春夏等都試,因政府及本曹有故,不得設行,今已過時矣。在前如此之時,有仍停都試,代行祿試射之例,今亦依此擧行,何如?傳曰,允。
又以備邊司言啓曰,統制使徐英輔,今將瓜滿差代,而統營亦當設賑,賑事經紀,專委帥臣,不可臨時遞易。且本道迎送之弊,此時尤悶,限畢賑姑爲仍任,何如?傳曰,允。
甲戌十一月初二日午時,上御景春殿。藥房入侍,時原任大臣·閣臣承候同爲入侍時,都提調金思穆,提調金蓍根,副提調李好敏,記事官李驥秀,記注官朴思彦,別兼春秋李紀淵,同副承旨朴宗珩,領府事李時秀,鰲恩君李敬一,左議政韓用龜,原任提學沈象奎,提學南公轍,直提學金履喬,檢校直閣李魯益·徐俊輔·李光文·鄭元容,檢校待敎朴宗薰·李龍秀,原任待敎朴綺壽,檢校待敎李鶴秀,以次進伏。醫官吳千根·秦東秀·李彦厚·洪旭浩·權以中·李命運·金宇敬·白時昌·李重恒,進伏楹外訖。時秀等曰,日寒未弛,聖體調攝,若何?上曰,一樣矣。時秀等曰,去夜大便以後,伏想快爽極矣。寢睡諸節,果何如?上曰,醫官入診。以中診候退奏曰,脈候調均,而左部尙有數意矣。又命鍼醫按摩。宇敬·時昌·重恒,進前按摩。上指示脚部曰,水泡與紅暈,何爲而然也?宇敬等曰,溫藥傅於肌膚,例致水泡之起,紅暈亦由是而現。然而此皆不干於結聚之原症,不必悶慮矣。仍改付貼而退。思穆曰,提調方以瓊玉膏監製,今日當往北漢矣。惠慶宮進服瓊玉膏,同爲製來甚便好,故以此擧行矣。上曰,唯。進御加減養榮湯停止,加減白朮散,自今日一貼式煎入事。出榻敎命退。諸臣退出。
上在昌德宮。停常參·經筵。
大殿·王大妃殿·中宮殿·惠慶宮·嘉順宮·世子宮,藥房口傳夕問安。答曰,知道。
藥房都提調金思穆,副提調李好敏啓曰,伏未審夜間,聖體調攝若何,寢睡·水刺之節,何如?昨日湯劑進御,散藥付貼後,諸節果有差勝之效乎?臣等率諸御醫,趁早入診,詳察聖候爲宜。臣等不任達宵憂慮,敢來問安,竝此仰稟。答曰,知道。各殿宮,口傳問安。答曰,知道。
安光宇啓曰,行大司憲金羲淳未肅拜,執義李東冕,掌令李麒峻,持平任文白·李泰熙呈辭,掌令康聖翊在外,監察茶時之意,敢啓。傳曰,知道。
李好敏啓曰,藥房都提調·副提調,持湯劑來待矣。傳曰,入侍。
李愚在啓曰,事變假注書徐志輔,身病猝重,勢難察任,今姑改差,何如?傳曰,允。
徐志輔改差,代以林正起爲事變假注書。
傳于李好敏曰,藥房夕承候入侍。
備邊司薦望,以金履載爲義州府尹。
以黃海監司趙鐘永狀啓,長淵縣船隻致敗,人物渰死事,傳于權丕應曰,聞甚矜惻,元恤典外,別加顧助,如有生前身還布,竝蕩減事,分付。
注書李羲肇書啓。臣於本月初一日未時量,外南山植木摘奸事,敬奉聖敎,出敦義門至南關王廟,登主山及案山是白乎,則松樹·橡木,相雜蔚然,未見斧斤之痕是乎旀,日勢將暮,仍爲留宿是白遣,初二日,由靑鶴亭,逶迤南北,到舊失火處看審是白乎,則松林叢茂,不可通人是白遣,仍到典牲署後面冷井洞,則大小松株,蔽蓋一山是白遣,下山詣南壇,繚墻累砌,無所頹傷,主山及案山,松林愈盛是白遣,歷過文峴,至于梨泰院後麓,由松橡間作行,至水閣峴,則石多土瘠,地不宜植是白乎喩,喬松稀闊,稚松遍山是白遣,至馬石橋,松木尤盛,烙印舊痕,年久脫落,無以尋覓是白遣,到鷹峰伏兵峴植木處,則薈蒙叢密,無減他處是白遣,迤東而至畫景谷,左右山谷,松橡成林是白遣,遵斗湖奉審司寒壇,墻砌無頉,主山·案山,亦爲蔚密,入安靜谷靑蓮寺,自寺後登無學峰,山雖磽确,蒼松不下於諸處是白遣,兩日周審,未見斫伐之痕是白齊,臣仍由光熙門復路之意,敢啓。答曰,知道。
李愚在,以都摠府言啓曰,副摠管柳畊,以刑曹參判,本曹坐起,晝仕出去,而逐日赴坐,煩稟未安,入番間除草記往來之意,敢啓。傳曰,知道。
安光宇,以義禁府言啓曰,卽見平安兵使李元植狀啓,則以爲,天摩僉使韓國良,旣得邊將之銜,不欲久居,惟思圖免,離鎭歸家,揆以紀律,不可容貸,嚴棍罷黜,定假將代察鎭務,而邊將厭避,自有法典,其罪狀,令攸司稟處爲辭矣。渠以道內之人,獲差道內之邊將,固宜感祝圖報之不暇,而厭憚殘薄,敢欲圖免,擅離鎭所,稱病歸家,揆以紀律,萬萬駭然,大典通編,邊將規避者充軍,自有本律矣。韓國良,卽其地天摩鎭充軍,而方在順安地云,依例發遣府書吏,押送配所,何如?傳曰,允。
甲戌十一月初三日辰時,上御景春殿。藥房入診入侍時,都提調金思穆,副提調李好敏,記事官李羲肇,記注官柳可均,別兼春秋李紀淵,檢校直閣李魯益,以次進伏,醫官吳千根·秦東秀·卞之錞·洪旭浩·權以中·李命運·金宇敬·李重恒·白時昌,進伏楹外訖。思穆曰,夜間聖體調攝,若何?上命書傳敎曰,都提調許副,前望單子入之,待下批牌招察任。仍敎思穆曰,都提調之任,今旣許副,卿則退去,可也。思穆曰,藥院之任,雖蒙許解,時任自在,則旣有他大臣登筵承候之例,入診與按摩,臣亦謹當仰瞻而退矣。上曰,傳敎中許副二字,以罷職改書出。思穆乃退出,上命醫官入診。以中診候訖退奏曰,脈候調均矣。好敏請使鍼醫按察,上許之。宇敬等按摩後,付貼而退奏曰,脚部浮意,比昨稍勝,紅暈亦減矣。好敏讀傳敎訖,奏曰,傳敎之下,雖不得不承書,而大臣去就,不輕而重,禮使之道,決不當若是,且況此時都提擧之任,不可遽爾罷職,伏望還寢成命焉。魯益曰,承宣所奏,誠切當矣。此時此任,今若無端罷免,則聽聞,果何如,大臣之體貌,亦何如?而處分過當,有若迫逐者然,其在敬禮之道,不宜如是,臣竊附匡救之義,敢此仰達矣。上曰,然則傳敎還收,使之入侍。賤臣承命而出,傳諭于都提調金思穆,偕入進伏,思穆曰,竊伏聞數日以來,進御之節,少無所勝,下情焦悶,容有其極,益胃健脾之道,雖有湯劑之日進,而猶不若常饍之滋補,顧今脚部症候之尙此彌留者,亦由於是矣。伏望加意進御,以收實效焉。是時內侍,自內奉進肉汁一器。思穆曰,今有所達,而此亦加意進御焉。上進御,僅一吸而止。思穆曰,小臣不誠無狀,待罪藥院,自知蔑效,而俄蒙下敎,惶蹙無地,蒼黃逬出矣。旋承還收,仍命入侍,此時也故,他不暇顧,章皇登筵,而在臣情地,則誠萬萬惶愧,無所容措矣。上命退,諸臣以次退出。
甲戌十一月初三日午時,上御景春殿。藥房都提調·副提調,持湯劑入侍時,都提調金思穆,副提調李好敏,記事官李羲肇,記注官柳可均,別兼春秋李紀淵,檢校直閣李魯益,以次進伏訖。上命湯劑入之。思穆奉進,上進御盡器,仍命曰,診候,則近日入診醫官外,他醫召入。鄭楠壽·朴器聖·金宇敬,以次進前,診候訖。宇敬曰,脈候左右三部調均,而乍有數意矣。楠壽·器聖曰,脈候調均矣。思穆曰,臣於向來,連爲敷陳,而藥房入侍,異於法筵,臥內從容,體貌宜簡,而每於召接之際,輒必求衣而正冠,非但臣等之不安,或恐有妨於攝養之節,故敢又昻達矣。上命退,諸臣以次退出。
甲戌十一月初三日未時,上御景春殿。藥房夕承候入侍時,都提調金思穆,副提調李好敏,記事官李羲肇,記注官柳可均,別兼春秋李紀淵,檢校直閣李魯益,以次進伏,醫官吳千根·秦東秀·吳仁豐·洪旭浩·金宇敬·權以中·李命運·李彦厚·李重恒·白時昌·朴器聖·鄭楠壽,進伏楹外訖。思穆等曰,少間聖體,若何?上曰,一樣矣。仍命醫〈官〉入診,以中診候。上曰,曾未診候之醫官召入。金近源·崔暄·李福膺,以次診候訖。以中奏曰,脈候左右三部調均矣。近源等曰,脈候調均矣。思穆請使鍼醫按察,上許之。時昌·重恒·宇敬,以次按摩,而退奏曰,脚部浮意稍勝,而水泡處,已消潰矣。上命退,諸臣以次退出。
上在昌德宮。停常參·經筵。
夜自二更至五更,灑雨下雨,測雨器水深五分。
大殿·王大妃殿·中宮殿·惠慶宮·嘉順宮·世子宮,內閣·政院·玉堂口傳朝問安。答曰,知道。大殿,朝廷二品以上·六曹堂上·奉朝賀·大司諫單子問安。答曰,知道。各殿宮口傳問安。答曰,知道。大殿·各殿宮,藥房口傳夕問安。答曰,知道。
藥房都提調金思穆,副提調李好敏啓曰,伏未審夜間,聖體調攝若何,寢睡·水刺之節,何如?昨日湯劑進御,散藥付貼後,諸節果有差勝之效乎?臣等率諸御醫,趁早入診,詳察聖候爲宜。臣等不任達宵憂慮,敢此問安,竝爲仰稟。答曰,知道。各殿宮,口傳問安。答曰,知道。
安光宇啓曰,行大司憲金羲淳未肅拜,執義李東冕,掌令李麒峻,持平任文白·李泰熙呈辭,掌令康聖翊在外,監察茶時之意,敢啓。傳曰,知道。
趙晉和啓曰,吏曹參判趙萬元,旣入闕中,兼帶同經筵,不爲肅謝,直爲出去,事甚未安,推考,何如?傳曰,允。
傳于李愚在曰,藥房入侍時,時原任大臣·閣臣,同爲入侍。
李好敏啓曰,藥房都提調·副提調,持湯劑來待矣。傳曰,入侍。
又啓曰,藥房都提調·副提調,持湯劑來待矣。傳曰,入侍。
傳于李好敏曰,藥房夕承候入侍。
又傳曰,藥房副提調率醫官入侍。
李愚在,以備邊司言啓曰,卽見忠淸監司趙貞喆狀啓,則以爲,道內儒生公都會,當爲設行,而災歲試取,爲弊多端,特許退,明秋合設事,請令廟堂,稟旨分付矣。荒年退試,旣多已例,本道公都會,許令明秋合設,何如?傳曰,允。
甲戌十一月初四日辰時,上御景春殿。藥房入診入侍,時原任大臣·閣臣承候同爲入侍時,都提調金思穆,副提調李好敏,記事官李羲肇,記注官李昌瑞,別兼春秋李紀淵,左副承旨李愚在,記事官李驥秀,領府事李時秀,左議政韓用龜,原任提學沈象奎,提學徐榮輔,直提學金履喬,檢校直閣李魯益·徐俊輔·李光文·鄭元容,檢校待敎朴宗薰·李龍秀,原任待敎朴綺壽,檢校待敎李鶴秀,以次進伏,醫官吳千根·秦東秀·吳仁豐·洪旭浩·金宇敬·權以中·李命運·李重恒·白時昌,以次進伏楹外訖。時秀等曰,日候不調,聖體調攝,若何?上曰,一樣矣。時秀等曰,寢睡·水刺之節,何如?上曰,一樣矣。時秀等曰,王大妃殿氣候,何如?上曰,各殿宮氣候,皆一樣矣。仍命醫官入診。以中·旭浩,以次診候訖,退伏奏曰,脈候調均,而猶有數意矣。思穆請鍼醫按摩。上曰,時尙早,夕間當爲之矣。思穆曰,當此之時,朝夕按察,猶且遲緩,何必待夕而許之乎?伏望卽許按察焉。上曰,夕承候時,當爲之矣。時秀曰,臣之所奏,極涉猥屑,而竊伏聞近日進御之節,少無所勝云。伏未知胃氣不適而然歟,抑亦口味未開而然歟?痰候痞膈,而若是厭進乎?常饍之中,有許多滋補之道,而一樣未進,果何如而然耶?下情已萬萬焦迫,伏願詳承下敎而退矣。上命退,諸臣以次退出。
甲戌十一月初四日午時,上御景春殿。藥房入侍時,都提調金思穆,副提調李好敏,記事官李羲肇,記注官李昌瑞,別兼春秋李紀淵,原任待敎朴綺壽,以次進伏,醫官吳千根·秦東秀·吳仁豐·卞之錞·洪旭浩·權以中·李彦厚·李命運·李重恒·金宇敬·白時昌,進伏楹外訖。上命醫官入診,命運·千根診候訖。思穆曰,俄者筵退後,伏聞鍼醫輩所傳,則自內召入按察,而戶牖陰翳,猶未詳察云。使之更爲按察好矣。上曰,俄已付貼,夕間爲之,可也。思穆曰,今日湯劑,以昨日所進加減白朮散前方中,加山栀七分,竹茹一團議定,故自今日一貼式,當爲煎入矣。上曰,唯。仍命退,諸臣以次退出。
甲戌十一月初四日午時,上御景春殿。藥房都提調·副提調持湯劑入侍時,都提調金思穆,副提調李好敏,記事官李羲肇,記注官李昌瑞,別兼春秋李紀淵,檢校待敎李鶴秀,以次進伏訖。上命湯劑入之。思穆奉進,上纔近口而止。思穆曰,每當奉進,輒不進而退,非但下情之抑鬱,豈可以收速效乎?伏望進御焉。上曰,俄有所進者,無以進御,筵退後再煎以入,可也。思穆曰,下敎旣如此,更當煎入矣。上命退,諸臣以次退出。
甲戌十一月初四日午時,上御景春殿。藥房都提調·副提調持湯劑入侍時,都提調金思穆,副提調李好敏,記事官李羲肇,記注官李昌瑞,別兼春秋李紀淵,以次進伏訖。上命湯劑入之。思穆奉進,上進御盡器。思穆曰,時値夕承候,醫官今旣待令,使之診候,而先使鍼醫按察,趁卽付貼好矣。上許之。醫官吳千根·秦東秀·吳仁豐·卞之錞·洪旭浩·權以中·李命運·李彦厚·金宇敬·李重恒·白時昌,以次進伏楹外訖。宇敬·時昌·重恒,按摩後付貼而退,以中進前診候訖,奏曰,脈候調均矣。思穆曰,鍼醫亦奏證候。宇敬等曰,脚部證候,與昨一樣,而紅暈頓減矣。思穆曰,今日進御,爲幾次乎?上曰,所進爲二三次矣。思穆曰,日勢已晩,進御若是其少,目下滋補之道,惟在於水刺常饍,而不可但以湯劑,專責其奏效,必須加意進御,以臻遄復,千萬伏望。上命退,諸臣以次退出。
甲戌十一月初四日申時,上御景春殿。都承旨入侍時,都承旨李好敏,記事官李羲肇,記注官李昌瑞,別兼春秋李紀淵,以次進伏訖。上曰,入直閣臣入侍。李鶴秀入來進伏。上曰,都提調率入直醫官入侍。賤臣承命而出,傳諭于都提調金思穆,偕入進伏。醫官吳千根·鄭重周·金宇敬·李彦厚·權以中,白時昌,進伏楹外訖。上命醫官入診。重周·以中,診候而退,奏曰,脈候左右三部調均矣。上命退,諸臣以次退出。
甲戌十一月初四日申時,上御景春殿。藥房副提調入侍時,副提調李好敏,記事官李羲肇,記注官李昌瑞,別兼春秋李紀淵,檢校待敎李鶴秀,以次進伏,醫官吳千根·鄭重周·金宇敬·權以中·李彦厚·白時昌,進伏楹外訖。上命醫官入診。千根診候訖,退伏奏曰,脈候左右三部調均矣。上命退,諸臣以次退出。
上在昌德宮。停常參·經筵。
大殿·王大妃殿·中宮殿·惠慶宮·嘉順宮·世子宮,藥房口傳夕問安。答曰,知道。
藥房都提調金思穆,副提調李好敏啓曰,伏未審夜間,聖體調攝若何,寢睡·水刺之節,何如?昨日湯劑進御,散藥付貼後,諸節果有差勝之效乎?臣等率諸御醫,趁早入診,詳察聖候爲宜。臣等不任達宵憂慮,敢來問安,竝此仰稟。答曰,知道。各殿宮,口傳問安。答曰,知道。
安光宇啓曰,行大司憲金羲淳未肅拜,執義李東冕,掌令李麒峻,持平任文白·李泰熙呈辭,掌令康聖翊在外,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而輪直相値,不得來會云矣,敢啓。傳曰,知道。
傳于李好敏曰,藥房入侍,大臣·閣臣同爲入侍。
李好敏啓曰,藥房都提調·副提調持湯劑來待矣。傳曰,入侍。
傳于李好敏曰,都承旨持公事入侍。
又傳曰,都承旨入侍。
又傳曰,藥房夕承候入侍。
又傳曰,都承旨入侍。
安光宇,以備邊司言啓曰,新除授義州府尹金履載,以其身病,呈狀乞遞,實病旣如此,則難以强令赴任,改差,何如?傳曰,允。
又以備邊司言啓曰,全羅監司金啓溫,忠淸監司趙貞喆,京畿監司朴宗薰,以災結加劃,俱爲狀請,而湖西·湖南,各以一萬五千結爲請,京畿以三千五百餘結爲請矣。蓋道臣,以民事爲悶,而所請每主於寧失,廟堂以公稅爲重,而所劃必歸於無濫,凡於增削較量之間,一無所偏,然後國計民事,始可以兩不受病矣。今年災政之分數劃下,實出於深量國計,曲察民事,繩尺程式,各有攸當之意,而諸道臣之又此加請,必欲準數乃已者,雖得寧失之意,終違無濫之戒,今無以輒施闊狹,隨請隨許,第今三道民事,有難膠守常例,湖南二千五百結,湖西一千五百結,京畿一千結,特爲加劃,至於湖西道臣各樣軍米布還餉停退及純錢之請,向於年分狀請時,非不知民情之切悶,而俱不得準許者,蓋是京各司經用,有不可不顧者也。況軍布則無論三等邑,已許以折半代錢,今無容更加從施,竝令依前行會施行,何如?傳曰,允。
又以刑曹言啓曰,罪囚防守,何等愼嚴,而典獄署在囚罪人一名,解枷踰墻,仍爲逃躱,揆以事體,誠極疎忽,當該入直參奉金敬淵,令該府,拿問處之,逃躱罪人權興澤,分付兩捕廳,另加譏詗,期於捉得之地,何如?傳曰,允。
甲戌十一月初五日辰時,上御景春殿。藥房入診,大臣·閣臣承候同爲入侍時,都提調金思穆,副提調李好敏,記事官李羲肇,記注官林景祚,別兼春秋李紀淵,左議政韓用龜,原任提學沈象奎,直提學金履喬,檢校直閣李魯益·徐俊輔·鄭元容,原任待敎朴綺壽,檢校待敎李鶴秀,以次進伏,醫官吳千根·秦東秀·鄭重周·洪旭浩·金宇敬·權以中·李命運·李重恒·白時昌,以次進伏楹外訖。用龜等曰,日間聖體調攝,若何?上曰,一樣矣。用龜等曰,寢睡·水刺之節,何如?上曰,一樣矣。用龜等曰,王大妃殿氣候,何如?上曰,一樣矣。用龜等曰,惠慶宮氣候,何如?上曰,一樣矣。用龜等曰,嘉順宮氣候,何如?上曰,一樣矣。仍命醫官入診。以中診候訖,奏曰,脈候左右三部調均矣。思穆請使鍼醫按察好矣,上許之。宇敬·重恒·時昌,以次按摩後,付貼而退,奏曰,脚部浮意,似有低減之意矣。思穆曰,朝來有何進御者乎?挾侍自內奉進肉膏,上不進而退。用龜曰,領府事昨以食飮補養之道,有所昻陳,而目下保嗇之方,不專在於湯劑之功效,則此等滋補之需,每每加意進御,然後脚部證候,亦有內托遄復之慶矣。上命退,諸臣以次退出。
甲戌十一月初五日午時,上御景春殿。藥房都提調·副提調持湯劑入侍時,都提調金思穆,副提調李好敏,記事官李羲肇,記注官林景祚,別兼春秋李紀淵,檢校待敎李鶴秀,以次進伏訖。上命湯劑入之。思穆奉進,上進御盡器,命退,諸臣以次退出。
甲戌十一月初五日午時,上御景春殿。都承旨入侍時,都承旨李好敏,記事官李羲肇,記注官林景祚,別兼春秋李紀淵,以次進伏訖。上曰,今日入直閣臣,誰也?好敏曰,檢校待敎李鶴秀入直矣。上命退,承史以次退出。
甲戌十一月初五日午時,上御景春殿。都承旨持公事入侍時,都承旨李好敏,記事官李羲肇,記注官林景祚,別兼春秋李紀淵,以次進伏訖。上曰,公事有之乎?好敏曰,公事姑無來到藥院者,故不得持入矣。上命退,承史以次退出。
甲戌十一月初五日未時,上御景春殿。藥房夕承候入侍時,都提調金思穆,副提調李好敏,記事官李羲肇,記注官林景祚,別兼春秋李紀淵,檢校待敎李鶴秀,以次進伏,醫官吳千根·秦東秀·吳仁豐·卞之錞·洪旭浩·金宇敬·權以中·李重恒·李彦厚·白時昌·李命運,進伏楹外訖。上命醫官入診,旭浩診候訖,退伏奏曰,脈候調均矣。思穆曰,鍼醫今已待令,使之按摩,如何?上曰,明日爲之,可也。仍命退,諸臣以次退出。
甲戌十一月初五日未時,上御景春殿。都承旨入侍時,都承旨李好敏,記事官李羲肇,記注官林景祚,別兼春秋李紀淵,以次進伏訖。上命退,承史以次退出。
上在昌德宮。停常參·經筵。
大殿·王大妃殿·中宮殿·惠慶宮·嘉順宮·世子宮,內閣·政院·玉堂口傳朝問安。答曰,知道。大殿,朝廷二品以上·六曹堂上·奉朝賀·大司諫單子問安。答曰,知道。各殿宮,口傳問安。答曰,知道。大殿·各殿宮,藥房夕問安。答曰,知道。
藥房都提調金思穆,副提調李好敏啓曰,伏未審夜間,聖體調攝若何,寢睡·水刺之節,何如?昨日湯劑進御,散藥付貼後,諸節果有差勝之效乎?臣等率諸御醫,趁早入診,詳察聖候爲宜。臣等不任達宵憂慮,敢此問安,竝爲仰稟。答曰,知道。各殿宮,口傳問安。答曰,知道。
安光宇啓曰,行大司憲金羲淳未肅拜,執義李東冕,掌令李麒峻,持平任文白·李泰熙呈辭,掌令康聖翊在外,監察茶時之意,敢啓。傳曰,知道。
傳于趙晉和曰,藥房入侍,時原任大臣·閣臣同爲入侍。
李好敏啓曰,藥房都提調·副提調持湯劑來待矣。傳曰,入侍。
傳于李好敏曰,藥房夕承候入侍。
備邊司薦望,以李勉求爲義州府尹。
李愚在,以兵曹言啓曰,同知中樞府事李再玄,病在鄕廬,末由上來,五衛將李祉膺·元義尙,景福宮衛將李海承,慶熙宮衛將劉健,俱以身病猝重,勢難供職,呈狀乞遞,輪番之任,不可久曠,竝改差,何如?傳曰,允。
又以備邊司言啓曰,關西後運襦衣一百四十五領,紙衣一百領,照數稱量,木綿紙品,亦爲看審監封,逢授於齎去禁軍處,沿路輸運及本道頒給等節,更爲各別關飭之意,敢啓。傳曰,知道。
甲戌十一月初六日辰時,上御景春殿。藥房入診,時原任大臣·閣臣承候同爲入侍時,都提調金思穆,副提調李好敏,記事官李羲肇,記注官朴思彦,別兼春秋李紀淵,右承旨趙晉和,記事官李驥秀,領府事李時秀,鰲恩君李敬一,領議政金載瓚,左議政韓用龜,原任提學沈象奎,提學南公轍,直提學金履喬,檢校直閣李魯益·徐俊輔·李光文·鄭元容,檢校待敎朴宗薰·李龍秀,原任待敎朴綺壽,檢校待敎李鶴秀,以次進伏,醫官吳千根·秦東秀·洪旭浩·金宇敬·權以中·李命運·李重恒·李彦厚·白時昌,進伏楹外訖。時秀等曰,日候陰冷,聖體調攝,若何?上曰,一樣矣。時秀等曰,寢睡·水刺之節,何如?上曰,無損矣。時秀等曰,王大妃殿氣候,何如?上曰,各殿宮氣候皆一樣矣。仍命醫官入診,以中診候訖,退伏奏曰,脈候左右三部調均矣。思穆請按察,上許之。宇敬·時昌·重恒,按摩後付貼而退,思穆曰,昨日入侍醫官擧行,萬萬疎忽,臣忝居一院之長,常時不能董飭,臣罪固大矣。然而係是卑微,又旣外臣,則從容處分,何所不可?而當此大內靜攝之中,親自處分,豈不爲過中之歸乎?臣達宵驚惶,終難泯默,敢此昻達,伏望留念焉。上命退,諸臣以次退出。
甲戌十一月初六日午時,上御景春殿。藥房都提調·副提調持湯劑入侍時,都提調金思穆,副提調李好敏,記事官李羲肇,記注官朴思彦,別兼春秋李紀淵,檢校待敎李鶴秀,以次進伏訖。上命湯劑入之。思穆奉進,上進御盡器。仍命退,諸臣以次退出。
甲戌十一月初六日未時,上御景春殿。藥房夕承候入侍時,都提調金思穆,副提調李好敏,記事官李羲肇,記注官朴思彦,別兼春秋李紀淵,檢校待敎李鶴秀,以次進伏,醫官吳千根·秦東秀·吳仁豐·鄭重周·洪旭浩·金宇敬·權以中·李命運·李彦厚·李重恒·白時昌,進伏楹外訖。上命醫官入診,旭浩·以中診候訖,退伏奏曰,脈候調均矣。思穆請按察,上許之。宇敬·時昌·重恒,以次按摩後,付貼而退。上命退,諸臣以次退出。
上在昌德宮。停常參·經筵。
大殿·王大妃殿·中宮殿·惠慶宮·嘉順宮·世子宮,藥房口傳夕問安。答曰,知道。
藥房都提調金思穆,副提調李好敏啓曰,伏未審夜間,聖體調攝若何,寢睡·水刺之節,何如?昨日湯劑進御,散藥付貼後,諸節果有差勝之效乎?臣等率諸御醫,趁早入診,詳察聖候爲宜。臣等不任達宵憂慮,敢來問安,竝此仰稟。答曰,知道。各殿宮口傳問安。答曰,知道。
安光宇啓曰,行大司憲金羲淳未肅拜,執義李東冕,掌令李麒峻,持平任文白呈辭,掌令康聖翊在外,持平李泰熙差祭,監察茶時之意,敢啓。傳曰,知道。
李好敏啓曰,藥房都提調·副提調持湯劑來待矣。傳曰,入侍。
傳于李好敏曰,藥房副提調率醫官入侍。
趙晉和啓曰,明日冬至望闕禮習儀,兩司當爲進參,除在外·差祭·嫌不進外,呈告人員,竝待關門牌招,何如?傳曰,允。
又以吏曹言啓曰,今此宗廟·各陵殿宮廟冬至祭祭官,當爲磨鍊,而除老病·公故外,實無推移排比之路,依近例,刑官及司饔院官員年六十已上人員,通融塡差以入,而其中時無職名人員,令該曹,口傳付軍職,何如?傳曰,允。
又以吏曹言啓曰,未下直與上京守令,明日辭朝事,命下矣。自臣曹催促,則未下直守令南陽府使李儒秀,陽智縣監洪允謨,陰城縣監申大復,上京守令中,尙州牧使金箕憲,臨陂縣令尹五榮,洪原縣監李錫龜,俱已下去,恩津縣監尹亨植段,謂有身病,終不下去,雖未知其身病之如何,而促敎之下,不爲下去者,事體所在,極爲駭然,罷黜,何如?傳曰,畿邑郡守中相換。
李愚在,以備邊司言啓曰,卽見咸鏡監司金履陽狀啓,則以爲,尤甚慶源等六邑,之次端川一邑,民勢遑急,不可不賑濟,今春賑餘還錄私賑穀折米四千九百四石,監·兵營各邑月課,竝爲許劃,而各邑時在,多寡不均,相換衙門,從便取用事,請令廟堂,稟旨分付矣。七邑設賑,道臣必有所商量,而所請賑資,數不過多,且是道內賑餘遺儲之穀,而至於營邑月課,從便取用,亦多已例,竝與衙門相換,一體許施,賑穀若使有餘,竝爲還錄之意,分付,何如?傳曰,允。
甲戌十一月初七日辰時,上御景春殿。藥房入診入侍時,都提調金思穆,副提調李好敏,記事官李羲肇,記注官柳可均,別兼春秋李紀淵,檢校待敎李鶴秀,以次進伏,醫官吳千根·秦東秀·卞之錞·洪旭浩·金宇敬·權以中·李重恒·李命運·白時昌,進伏楹外訖。上曰,醫官入診,可也。以中診候訖。上曰,鍼醫使之按摩,可也。宇敬·時昌·重恒,以次按察後,付貼而退,以中奏曰,脈候調均矣。思穆曰,鍼醫亦奏。宇敬等曰,脚部證候,與昨一樣矣。思穆曰,天以雪,正是冬候,夜來寢睡諸節,果何如?上曰,一樣矣。仍命退,諸臣以次退出。
甲戌十一月初七日午時,上御景春殿。藥房都提調·副提調持湯劑入侍時,都提調金思穆,副提調李好敏,記事官李羲肇,記注官柳可均,別兼春秋李紀淵,檢校待敎李鶴秀,以次進伏訖。上命湯劑入之。思穆奉進,上進御。思穆曰,付貼藥,以蕎甘餠議定,故當製進,而方文先爲入之矣。上曰,筵退後,方文差備入之,可也。仍命退,諸臣以次退出。
甲戌十一月初七日未時,上御景春殿。藥房副提調率醫官入侍時,副提調李好敏,記事官李羲肇,記注官柳可均,別兼春秋李紀淵,檢校待敎李鶴秀,以次進伏,醫官吳千根·秦東秀·吳仁豐·洪旭浩·金宇敬·李命運·李重恒·權以中·白時昌,進伏楹外訖。上命醫官入診。以中診候退伏,奏曰,脈候左右三部調均矣。上命退,諸臣以次退出。
上在昌德宮。停常參·經筵。
大殿·王大妃殿·中宮殿·惠慶宮·嘉順宮·世子宮,內閣·政院·玉堂口傳朝問安。答曰,知道。大殿,朝廷二品以上·六曹堂上·奉朝賀·大司諫單子問安。答曰,知道。各殿宮,口傳問安。答曰,知道。大殿·各殿宮,藥房口傳夕問安。答曰,知道。
藥房都提調金思穆,副提調李好敏啓曰,伏未審夜間,聖體調攝若何,寢睡·水刺之節,何如?昨日湯劑進御,散藥付貼後,諸節果有差勝之效乎?臣等率諸御醫,趁早入診,詳察聖候爲宜。臣等不任達宵憂慮,敢來問安,竝此仰稟。答曰,知道。各殿宮,口傳問安。答曰,知道。
安光宇啓曰,行大司憲金羲淳未肅拜,執義李東冕,掌令李麒峻,持平任文白牌不進,掌令康聖翊在外,持平李泰熙差祭,監察茶時之意,敢啓。傳曰,知道。
傳于李愚在曰,藥房入侍時,時原任大臣·閣臣同爲入侍。
權丕應啓曰,臣丕應,今日冬至望闕禮習儀進去,下直之意,敢啓。傳曰,知道。
又啓曰,今日冬至望闕禮習儀,憲府則監察代行矣,雖無諫院,依例行禮之意,敢啓。傳曰,知道。
李好敏啓曰,藥房都提調·副提調,持湯劑來待矣。傳曰,封入。
傳于李好敏曰,藥房夕承候入侍。
兵曹口傳政事,副司果單朴蓍壽·崔雲翰。
以執義李東冕,掌令李麒峻,持平任文白,司諫具康,正言李基承牌不進罷職傳旨,傳于趙晉和曰,只推。
禁府啓目,典獄署參奉金敬淵原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。
甲戌十一月初八日辰時,上御景春殿。藥房入診,時原任大臣·閣臣承候同爲入侍時,都提調金思穆,副提調李好敏,記事官李羲肇,記注官李昌瑞,別兼春秋李紀淵,左副承旨李愚在,記事官李驥秀,領府事李時秀,領議政金載瓚,左議政韓用龜,原任提學沈象奎,提學南公轍,直提學金履喬,檢校直閣李魯益·李光文·鄭元容,檢校待敎朴宗薰·李鶴秀,以次進伏,醫官吳千根·秦東秀·吳仁豐·洪旭浩·金宇敬·權以中·李重恒·白時昌·李命運,進伏楹外訖。時秀等曰,雪後日候稍寒,聖體調攝,若何?上曰,一樣矣。時秀等曰,寢睡·水刺之節若何,而脚部付貼,何如?上曰,一樣矣。時秀等曰,王大妃殿氣候,何如?上曰,各殿宮氣候皆一樣矣。仍命醫官入診,以中診候訖,退伏奏曰,脈候左右三部調均矣。思穆請按摩,上許之。宗敬·時昌·重恒,以次按察後,付貼而退。上命退,諸臣以次退出。
甲戌十一月初八日未時,上御景春殿。藥房夕承候入侍時,都提調金思穆,副提調李好敏,記事官李驥秀,記注官李昌瑞,別兼春秋李紀淵,直提學金履喬,進伏,醫官吳千根·秦東秀·吳仁豐·李彦厚·權以中·白時昌·李重恒·李命運·鄭重周,進伏楹外訖。上命入診,以中診候退奏曰,脈候左右三部調均矣。上曰,他醫官則置之。思穆請脚部按察。上曰,纔已改付貼矣,不必按察。仍命退,諸臣以次退出。
上在昌德宮。停常參·經筵。
大殿·王大妃殿·中宮殿·惠慶宮·嘉順宮·世子宮,藥房口傳夕問安。答曰,知道。
藥房都提調金思穆,提調金蓍根,副提調李好敏啓曰,伏未審夜間,聖體調攝若何,寢睡·水刺之節,何如?昨日湯劑進御,散藥付貼後,諸節果有差勝之效乎?臣等率諸御醫,趁早入診,詳察聖候爲宜。臣等不任達宵憂慮,敢此問安,竝爲仰稟。答曰,知道。各殿宮,口傳問安。答曰,知道。
安光宇啓曰,行大司憲金羲淳未肅拜,執義李東冕,持平任文白·李泰熙差祭,掌令康聖翊在外,李麒峻呈辭,監察茶時之意,敢啓。傳曰,知道。
李好敏啓曰,藥房三提調,持湯劑來待矣。傳曰,封入。
趙晉和啓曰,卽者吏曹郞廳來言,庇仁縣監李升烈,諫院則旣已署經,憲府則尙未署經云,除在外·差祭外,未肅拜·呈告人員,竝卽牌招,何如?傳曰,一司除署經。
安光宇啓曰,啓覆例於陽復前擧行矣,文書雖已修正,而在前歉荒之時,有退行之例,今値災歲,京外啓覆,依近例退行之意,敢啓。傳曰,知道。
傳于趙晉和曰,發遣吏郞,諸執事淸齋與否,摘奸以來。
趙晉和,以禮曹言啓曰,今十一月十一日冬至朝賀權停例行禮時,王大妃殿·中宮殿·惠慶宮·嘉順宮百官進致詞表裏行禮儀註,直爲書入各殿宮之意,敢啓。傳曰,權停爲之。
李愚在,以備邊司言啓曰,卿宰罷削人及侍從堂上·堂下罷散人竝敍用,令該曹,口傳付軍職,以爲至日參班之地,何如?傳曰,允。
禁府啓目粘連,向前金敬淵亦,獄囚防守,法意,何如?而身爲獄官,在囚罪人,不謹申飭,致有此越獄逃躱之境,事極駭然,以此照律,何如?判付啓,依允。
甲戌十一月初九日辰時,上御景春殿。藥房入侍時,都提調金思穆,提調金蓍根,副提調李好敏,記事官李羲肇,記注官林景祚,別兼春秋李紀淵,檢校直閣李光文,以次進伏,醫官吳千根·李漢臣·秦東秀·洪旭浩·金宇敬·權以中·李命運·李重恒·白時昌,進伏楹外訖。思穆等曰,夜間聖體調攝,若何?上曰,一樣矣。仍命醫官入診,以中診候訖,退伏奏曰,脈候左右三部調均矣。思穆曰,鍼醫使之按摩好矣。上曰,晩後當爲之矣。思穆曰,瓊玉膏,提調昨已監煎而來矣,卽聞諸醫所言,則湯劑加進後,徐徐入之爲好云,且例自藥院,擇日以入,而或有預先入之者,詳承下敎,然後可以擧行矣。上曰,待下敎入之,可也。思穆曰,惠慶宮進服瓊玉膏,則今日入之矣。上曰,唯。仍命退,諸臣以次退出。
上在昌德宮。停常參·經筵。
大殿·王大妃殿·中宮殿·惠慶宮·嘉順宮·世子宮,內閣·政院·玉堂口傳朝問安。答曰,知道。大殿,朝廷二品以上·六曹堂上·奉朝賀·大司諫單子問安。答曰,知道。各殿宮,口傳問安。答曰,知道。大殿·各殿宮,藥房口傳夕問安。答曰,知道。
藥房都提調金思穆,提調金蓍根,副提調李好敏啓曰,伏未審夜間,聖體調攝若何,寢睡·水刺之節,何如?昨日湯劑進御,散藥付貼後,諸節果有差勝之效乎?臣等率諸御醫,趁早入診,詳察聖候爲宜。臣等不任達宵憂慮,敢來問安,竝此仰稟。答曰,知道。各殿宮,口傳問安。答曰,知道。
安光宇啓曰,行大司憲金羲淳未肅拜,執義李東冕,持平任文白·李泰熙差察,掌令康聖翊在外,李麒峻呈辭,監察茶時之意,敢啓。傳曰,知道。
李愚在啓曰,備邊司郞廳來言,今日賓廳日次,而問安相値,不得來會云矣,敢啓。傳曰,知道。
傳于李愚在曰,藥房入侍,時原任大臣·閣臣同爲入侍。
傳于趙晉和曰,禮房承旨馳詣宗廟·永禧殿·景慕宮,奉審摘奸,仍詣受香諸處,一體奉審,摘奸以來。
李好敏啓曰,藥房三提調,持湯劑來待矣。傳曰,入侍。
又啓曰,藥房三提調,持湯劑來待矣。傳曰,封入。
李愚在啓曰,去夜二所監軍徐章輔,巡檢之際,莫重監軍牌,不能善護,至於見失云,事未前有,萬萬驚駭,當該監軍,所當重勘,而本院請推之外,無他可施之罰,何以爲之?而監軍牌,落在路上,必有拾得之人,分付漢城府,知委坊曲,使之搜覓現納,亦令左右捕廳,一體譏詗,期於搜納之地,何如?傳曰,允。監軍拿處。
又以兵曹言啓曰,去夜二所監軍徐章輔,所受監軍牌見失云,莫重御牌,不謹奉佩,有此閪失之境者,事未前有,萬萬驚駭,當該監軍徐章輔,令該府,拿問嚴勘,所失監軍牌,令捕廳,刻期推納事,分付,何如?傳曰,允。
兵曹口傳政事,上護軍單李集斗,大護軍單洪義浩·金在昌,護軍單曺允遂·申溆·權常愼·李文會,副護軍單安廷善,副司果單趙琮鎭·金熙華·李垿·任俊常·趙經鎭·韓用儀·李沆·尹景鎭。
趙晉和啓曰,明日冬至望闕禮,依例爲之之意,敢啓。傳曰,知道。
以平安監司鄭晩錫狀啓,三登縣令宋之廉遭父喪事,傳于趙晉和曰,令該曹,口傳差出,催促下送。
以全羅監司金啓溫狀啓,同福縣民家失火,人物燒死事,傳于權丕應曰,聞甚矜惻,元恤典外,別加顧助,燒死人如有生前身還布,竝蕩減事,分付。
趙晉和,以吏曹言啓曰,今朔爲始,當爲儲窠,而若出郡守以上窠,則京職中可擬之人,每患苟艱,雖非啓請邑,限都政前,以準限守令,勿拘純望,通瀜備擬,以爲次次遷轉之地,而雖値口傳政事之時,亦爲一體擧行,已成近例,今亦依此爲之,何如?傳曰,允。
又以吏曹言啓曰,新除授成均館典籍柳訸呈狀內,矣身素患痰癖之症,當此換節之時,一倍添劇,時日內萬無起動供職之望云,典獄署主簿池泰涇呈狀內,矣身素患風眩之症,當寒添劇,萬無供職之望云,其身病俱如是,則有難强令察任,竝改差,何如?傳曰,允。
又以禮曹言啓曰,湖南所封三名日各殿宮方物停封事,因特敎行會本道,而關文未到之前,冬至方物,已爲封進上來矣,在前如此之時,以還下送之爲弊,有稟旨捧入之例,今亦依前例捧入,何如?傳曰,允。
又以內醫院都提調·提調意啓曰,年例各殿宮進上臘藥所入牛黃玖拾柒部壹錢壹分貳里參毫,麝香二百四十七部三分六里三毫,竝令戶曹·宣惠廳進排,而丙申定式牛黃二十五部一錢九里二毫,以本院春秋兩等元貢中取用,何如?傳曰,允。
李愚在,以備邊司言啓曰,湖南賑資不足三萬兩,依道臣報辭,使戶·惠廳劃給,而轉輸之際,易致愆期,以本道所在應納條中先爲取用之意,草記允下,纔已行會,今則毋論各衙門某樣上納,自當及期料理,添補賑資,保無後時之慮,而以該曹·該廳所劃下者,可以從便充報矣。均廳二萬兩,戶曹一萬兩,使之分排措置,待該道往復,卽爲磨勘之意,分付,何如?傳曰,允。
安光宇,以義禁府言啓曰,卽接月令醫員金俊男手本,則時囚罪人金敬淵,屢日處冷之餘,素患疝積闖發,又添毒感,達夜叫痛,食飮全却,氣息奄奄云,罪人病勢如此,則一邊保放,一邊草記,曾有定式矣。金敬淵,姑爲保放之意,敢啓。傳曰,知道。
甲戌十一月初十日辰時,上御景春殿。藥房入診入侍時,都提調金思穆,提調金蓍根,副提調李好敏,記事官李羲肇,記注官朴思彦,別兼春秋李紀淵,檢校直閣鄭元容,左承旨權丕應,記事官李驥秀,領府事李時秀,領議政金載瓚,左議政韓用龜,原任提學沈象奎,直提學金履喬,檢校直閣李光文·鄭元容,檢校待敎朴宗薰,原任待敎朴綺壽,檢校待敎李鶴秀,以次進伏,醫官吳千根·秦東秀·洪旭浩·金宇敬·權以中·李命運·鄭重周·李重恒·白時昌,進伏閾外訖。時秀等曰,日候甚寒,聖體,若何?上曰,一樣矣。仍命醫官入診,以中診候訖,思穆請按摩,上曰,筵退後當爲之矣。惠慶宮進服香砂六君子湯前方中,去白荳蔻,五貼式日次製入事。出榻敎上命退,諸臣以次退出。
甲戌十一月初十日未時,上御景春殿。藥房三提調持湯劑入侍時,都提調金思穆,提調金蓍根,副提調李好敏,記事官李羲肇,記注官朴思彦,別兼春秋李紀淵,檢校直閣鄭元容,以次進伏訖。上命湯劑入之。思穆奉進,上不進之。思穆曰,更煎以入矣。上命退,諸臣以次退出。
上在昌德宮。停常參·經筵。
大殿·王大妃殿·中宮殿·惠慶宮·嘉順宮·世子宮,內閣·政院·玉堂·朝廷二品以上·六曹堂上·奉朝賀冬至單子問安。答曰,知道。大殿·各殿宮,藥房口傳夕問安。答曰,知道。
藥房都提調金思穆,提調金蓍根,副提調李好敏啓曰,伏未審夜間,聖體調攝若何,寢睡·水刺之節,何如?昨日湯劑進御,散藥付貼後,諸節果有差勝之效乎?臣等率諸御醫,趁早入診,詳察聖候爲宜。臣等不任達宵憂慮,敢來問安,竝此仰稟。答曰,知道。各殿宮,口傳問安。答曰,知道。
安光宇啓曰,行大司憲金羲淳未肅拜,執義李東冕,掌令李麒峻,持平任文白呈辭,掌令康聖翊在外,持平李泰熙差祭,監察茶時之意,敢啓。傳曰,知道。
趙晉和啓曰,時原任大臣有稟達事,率禮堂來詣請對矣。傳曰,入侍。
李好敏啓曰,藥房三提調持湯劑來待矣。傳曰,封入。
吏曹口傳政事,以申錫耇爲三登縣令。
李愚在,以備邊司言啓曰,近來朝綱,隨處蕩然,而至於忠淸帥臣事而極矣,向來稷山田訟,有大關民隱者,蓋京班勒徵無土之稅,邑民將失有主之土,至於呈訴備局,而武斷之習,卽係攘奪,騷繹之狀,必至渙散,卽爲行關帥臣,使之嚴加禁斷,則不但不從關辭,反引不當引之義,專事規避,肆然頉報,故更題更關,連加嚴飭,而終不擧行,仍過屢朔,以致京班益肆,邑民漸窮,今又奔走告急,號泣求活,以此歉歲民情,況遭橫侵之患,勢將支存不得,朝夕且散,廟堂之發關帥臣,俾卽禁斷,非止一再,則漫不知變,無意承奉者,未知其有甚委折,而大關朝綱,萬萬駭然,此若置之,將見朝令不行,民隱莫伸,當該兵使李馨秀,爲先罷職,此時閫職,不可暫曠,其代令該曹,口傳擇差待下批,使之當日辭朝,仍卽赴任,何如?傳曰,允。
兵曹口傳政事,以趙華錫爲忠淸兵使。
備忘記,忠淸兵使趙華錫下直,長弓一張,長箭一部,片箭一部,筒兒一部賜給。
以咸鏡監司金履陽狀啓,薦新生靑魚·生瓜魚,限內不得封進,惶恐待罪事,傳于趙晉和曰,勿待罪事,回諭。
趙晉和,以禮曹言啓曰,今十一月十一日冬至朝賀諸道所封箋文中,慶尙左兵使申絅,以應封官,兼別軍職,故各爲封箋矣,一體看審捧入之意,敢啓。傳曰,知道。
又以禮曹言啓曰,各陵園墓今秋植木播橡,纔已畢役,株數·斗數,區別報來,故依定式,別單書入,而昭寧園·綏吉園局內,樹木茂密,今無播植處云矣,敢啓。傳曰,知道。
李愚在,以備邊司言啓曰,卽見慶尙監司李存秀災實狀啓,則以爲,道內各樣災七萬五千六百五十五結五十五負七束,綿田災一千三百三結七十二負四束,合爲七萬六千九百五十九結二十八負一束,地部劃下一萬結外,不足災六萬六千九百五十九結二十八負一束,特爲加劃,山火田及各衙門屯土,各宮房折受,依壬子年例,從實收稅事,請令廟堂稟處矣。饑歲蠲賦,王政之先務也,今於嶺南之饑,雖減全道之賦,有何可靳惜?而第土分九等,賦定三稅,卽禹甸之舊法,而增損下上之際,自有所移易不得者,卽朝家一王之制也。若稽壬子災摠,一道大無,有浮今年,而災不過四萬八千餘結,卽是挽近最高之摠,而今此所請,更高於壬子者,終欠精約,道臣非不曲察民情,朝家亦非全無裁量。事目災一萬結外,五萬結特爲加劃,則比諸壬子,尙加近二萬結之多,無失乎重公賦紓民力之義,使之以此均俵,火稅·屯稅及折受執稅,一依壬子例,從實執卜之請,依施,何如?傳曰,允。
吏曹啓目粘連,觀此全羅監司金啓溫狀啓,則以爲,寶城郡守李載弘,興陽縣監安光贊,谷城縣監沈文永,瓜限已滿,而三邑俱以尤甚處,大賑當前,捧糴抄飢之節,不可付之生手,竝爲限麥秋,特許仍任,災邑守令之許其相換,已成近例,珍島郡守趙彝錫,萬頃縣監柳鎬源,治績雖無優劣,賑政煞有生熟,亦爲依近例相換事,令該曹稟處亦爲白有臥乎所,道臣狀辭旣如此,上項三邑守令仍任事,兩邑守令相換事,竝只依狀請施行,何如?判付啓,依允。
甲戌十一月十一日辰時,上御景春殿。藥房入診,時原任大臣·閣臣承候,率禮堂請對同爲入侍時,都提調金思穆,提調金蓍根,副提調李好敏,記事官李羲肇,記注官柳可均,別兼春秋李紀淵,左承旨權丕應,記事官李驥秀,領府事李時秀,領議政金載瓚,左議政韓用龜,原任提學沈象奎,提學南公轍·徐榮輔,直提學金履喬,檢校直閣李光文·鄭元容,檢校待敎朴宗薰,原任待敎朴綺壽,檢校待敎李鶴秀,禮曹判書金蓍根,參判李魯益,參議李廷奎,以次進伏,醫官吳千根·李漢臣·洪旭浩·金宇敬·權以中·李命運·李彦厚·白時昌·李重恒,進伏楹外訖。時秀等曰,夜間聖體,若何?上曰,一樣矣。仍命入診,以中診候退奏曰,脈候左右三部調勻矣。思穆請脚部按察後,改付貼,上曰,付貼當自內爲之矣。時秀等曰,今日卽亞歲也,一陽初動,百祿鼎臻,聖候日漸康復,殿宮寶齡彌邵,群情慶祝,曷有其極?時秀等曰,亞歲已屆,新元將近,明年太歲,卽我惠慶宮邸下睿齡,恰滿八旬有一,而光躋于望九之年矣。聖孝所推,天休滋至,實爲國朝罕有之慶,以聖上愛日之誠,體群下祝岡之忱,許以是歲元日,克擧賀儀,以伸上下同慶之情,有不容已矣。往在乙丑,以寶齡望八,命行賀儀於月正元日,已成聖朝彝禮。今遵乙丑已行之禮,庸答臣民莫遏之誠,允合情禮,故敢此仰達。上曰,依乙丑年例爲之。出擧條命退,諸臣退出。
上在昌德宮。停常參·經筵。
大殿·王大妃殿·中宮殿·惠慶宮·嘉順宮·世子宮,內閣·政院·玉堂口傳朝問安。答曰,知道。大殿,朝廷二品以上·六曹堂上·奉朝賀單子問安。答曰,知道。各殿宮,口傳問安。答曰,知道。大殿·各殿宮,藥房口傳夕問安。答曰,知道。
藥房都提調金思穆,提調金蓍根,副提調李好敏啓曰,伏未審夜間,聖體調攝若何,寢睡·水刺之節,何如?昨日湯劑進御,散藥付貼後,諸節果有差勝之效乎?臣等率諸御醫,趁早入診,詳察聖候爲宜。臣等不任達宵憂慮,敢此問安,竝爲仰稟。答曰,知道。各殿宮,口傳問安。答曰,知道。
李愚在啓曰,行大司憲金羲淳未肅拜,執義李東冕,掌令李麒峻,持平任文白呈辭,掌令康聖翊在外,持平李泰熙差祭,監察茶時之意,敢啓。傳曰,知道。
傳于趙晉和曰,永陵受香承旨,仍爲奉審摘奸,局內諸陵,一體奉審。
李好敏啓曰,藥房三提調持湯劑來待矣。傳曰,封入。李愚在,以備邊司言啓曰,義州府尹差除,今已多日,尙未下批,政官牌招開政,使卽擧行,何如?傳曰,允。
有政。吏批,判書李肇源進,參判趙萬元牌不進,參議徐有聞牌不進,同副承旨朴宗珩進。以李鼎秉爲兼弼善,趙萬永爲司書,李素爲敦寧都正,申在明爲大司成,徐有昌爲尙衣僉正,權必度爲典獄主簿,吳俊誠爲長興主簿,尹永輝爲典籍,朴齊顯爲假監役,義州府尹單李勉求,恩津縣監尹亨植,安山郡守柳仁根相換,珍島郡守趙彝錫,萬頃縣監柳鎬源相換,寶城郡守李載弘,興陽縣監安光贊,谷城縣監沈文永,已上仍任事承傳,故學生徐錫麟贈童敎,孝行卓異贈職事承傳。
兵批,行判書朴宗來進,參判金敎根入直,參議鄭景祚病,參知李德升病,同副承旨朴宗珩進。以李集斗爲知事,朴宗正爲同知,李鍾文·李重協爲五衛將,宋允桂爲景福將,姜時顯·秦喆運爲慶熙將,李鶴秀·林處鎭爲文兼,張鎭萬爲慶尙左候,康漢健爲乶下僉使,趙暎爲天摩僉使,柳孝臣爲羅暖萬戶,李彦秀爲梨津萬戶,嗭洞權管單金樂恒,統制使徐英輔限畢賑仍任事承傳,護軍吳翰源,副護軍金魯應·金·金履載·兪漢宗,以上竝單付。
以吏曹參議徐有聞牌不進罷職傳旨,傳于朴宗珩曰,只推。
朴宗珩,以禮曹言啓曰,來乙亥年元朝惠慶宮寶齡望九稱慶陳賀,依乙丑年例爲之事,命下矣。告廟之節,當爲磨鍊,而宗廟·景慕宮告由祭,謹依已例,來乙亥年正月初一日正朝祭兼行,永寧殿告由祭,同日一體設行,祝文添入撰出等事,令藝文館擧行,獻官依例以一品塡差,何如?傳曰,允。
又以禮曹言啓曰,來乙亥年元朝惠慶宮寶齡望九稱慶陳賀,依乙丑年例爲之事,命下矣。大殿·王大妃殿·中宮殿·惠慶宮·嘉順宮陳賀箋文方物物膳,依例封進之意,知委京外,箋文頭辭,令文任撰出,何如?傳曰,允。旣承慈敎,方物物膳置之。
又啓曰,因禮曹草記,來乙亥年元朝惠慶宮寶齡望九稱慶陳賀箋文頭辭,令文任撰出事允下,而藝文提學李相璜未肅拜,不得擧行,卽爲牌招,何如?傳曰,允。
又以禮曹言啓曰,來乙亥年元朝惠慶宮寶齡望九稱慶陳賀時,各道箋文方物物膳封進事草記,傳曰,允,旣承慈敎,方物物膳置之事,命下矣。在前陳賀各道方物物膳置之之時,各殿宮進獻議政府·六曹物膳及京廳方物·京畿物膳,則例爲封進,今亦依前例知委封進之意,敢啓。傳曰,知道。
又以禮曹言啓曰,來乙亥年正朝朝賀節目,當爲磨鍊,而與稱慶陳賀相値矣,謹稽謄錄,則自前如此之時,正朝朝賀,有只進表裏磨鍊之例,今亦依此擧行乎?敢稟。傳曰,依此爲之。
又以禮曹言啓曰,諸道正朝朝賀箋文及稱慶陳賀箋文,當爲各定差員陪進,而在前如此之時,有一差員兼進之例,今亦依此擧行事,分付,何如?傳曰,允。
又以成均館同知事意啓曰,本館入直,久任郞官外,凡郞無敢入直,若有代員替直之事,則草記代直事,曾有定式矣,司成李東永奉命在外,直講李箕淵差祭進去,典籍未差,時無入直之員,以他郞官,姑爲代直,何如?傳曰,允。
李愚在,以都摠府言啓曰,副摠管尹益烈,以漢城府右尹,本府坐起,晝仕出去之意,敢啓。傳曰,知道。
又以義禁府言啓曰,保放罪人金敬淵,還囚照律以入之意,敢啓。傳曰,知道。
禁府照目粘連,典獄署參奉金敬淵矣本府議啓內,獄囚防守,法意,何如?而身爲獄官,在囚罪人,不謹申飭,致有此越獄逃躱之境,事極駭然,以此照律,罪杖六十收贖,奪告身一等私罪,奉敎依允爲旀,功議各減一等爲良如敎。
甲戌十一月十二日辰時,上御景春殿。藥房入診入侍時,都提調金思穆,提調金蓍根,副提調李好敏,記事官李羲肇,記注官李昌瑞,別兼春秋李紀淵,檢校待敎李鶴秀,以次進伏,醫官吳千根·李漢臣·秦東秀·卞之錞·金宇敬·權以中·李命運·李重恒·白時昌,進伏閾外訖。思穆等曰,日候連寒,聖體調攝,若何?上曰,一樣矣。思穆等曰,寢睡·水刺之節,何如?上曰,無損矣。思穆等曰,王大妃殿氣候,何如?上曰,各殿宮氣候皆一樣矣。仍命醫官入診,以中診候訖,退伏奏曰,脈候左右三部調均矣。思穆曰,時原任大臣,爲承候來到閤外矣,自承退去之敎,故雖不得隨入,方齊待于集瑞門矣。思穆又奏曰,昨日旣不得按摩,而付貼藥,更將議定,伏望亟許鍼醫進前按察焉。上曰,置之。進御淸心溫膽湯停止,加味橘茹湯,自今日一貼式煎入事。出榻敎上命退,諸臣以次退出。
上在昌德宮。停常參·經筵。
大殿·王大妃殿·中宮殿·惠慶宮·嘉順宮·世子宮,藥房口傳夕問安。答曰,知道。
藥房提調金蓍根,副提調李好敏啓曰,伏未審夜間,聖體調攝若何,寢睡·水刺之節,何如?昨日湯劑進御,散藥付貼後,諸節果有差勝之效乎?臣等率諸御醫,趁早入診,詳察聖候爲宜。臣等不任達宵憂慮,敢此問安,竝爲仰稟。答曰,知道。各殿宮,口傳問安。答曰,知道。
安光宇啓曰,行大司憲金羲淳未肅拜,執義李東冕,掌令李麒峻,持平任文白·李泰熙呈辭,掌令康聖翊在外,監察茶時之意,敢啓。傳曰,知道。
李好敏啓曰,藥房提調·副提調持湯劑來待矣。傳曰,封入。
權丕應啓曰,藝文提學李相璜牌不進推考傳旨,今方捧入,而箋文頭辭製進命下之後,如是違牌,事甚未安,更爲牌招,何如?傳曰,允。
李好敏啓曰,藥房副提調持湯劑來待矣。傳曰,封入。
以咸鏡監司金履陽狀啓,朔饍物種中生靑魚,不得封進,惶恐待罪事,傳于權丕應曰,勿待罪事,回諭。
以全羅監司金啓溫狀啓,和順等邑民家失火事,傳于權丕應曰,聞甚矜惻,元恤典外,別加顧助事,分付。
權丕應,以侍講院言啓曰,新除授兼弼善李鼎秉,時在慶尙道慶州地,書筵入審事緊,斯速乘馹上來事,下諭,何如?傳曰,允。
甲戌十一月十三日辰時,上御景春殿。藥房入診入侍時,提調金蓍根,副提調李好敏,記事官李羲肇,記注官李昌瑞,別兼春秋李紀淵,檢校待敎李鶴秀,以次進伏,醫官吳千根·李漢臣·吳仁豐·洪旭浩·金宇敬·李命運·李重恒·權以中·白時昌,進伏楹外訖。蓍根等曰,夜間聖體,若何?上命醫官入診,以中診候訖,退伏奏曰,脈候調均矣。蓍根請按摩,上曰,後日當爲之矣。命退,諸臣以次退出。
上在昌德宮。停常參·經筵。
大殿·王大妃殿·中宮殿·惠慶宮·嘉順宮·世子宮,內閣·政院·玉堂口傳朝問安。答曰,知道。大殿,朝廷二品以上·六曹堂上·奉朝賀·大司諫單子問安。答曰,知道。各殿宮口傳問安。答曰,知道。大殿·各殿宮,藥房口傳夕問安。答曰,知道。
藥房提調金蓍根,副提調李好敏啓曰,伏未審夜間,聖體調攝若何,寢睡·水刺之節,何如?昨日湯劑進御,散藥付貼後,諸節果有差勝之效乎?臣等率諸御醫,趁早入診,詳察聖候爲宜。臣等不任達宵憂慮,敢此問安,竝爲仰稟。答曰,知道。各殿宮口傳問安。答曰,知道。
安光宇啓曰,行大司憲金羲淳未肅拜,執義李東冕,掌令李麒峻,持平任文白·李泰熙呈辭,掌令康聖翊在外,監察茶時之意,敢啓。傳曰,知道。
朴宗珩啓曰,三品官之無得過三日循例請牌,曾有定式矣,大司成申在明,除拜後過三日不爲出肅,事體所在,誠極未安,從重推考,仍卽牌招察任,何如?傳曰,允。
傳于朴宗珩曰,藥房入侍,時原任大臣·閣臣同爲入侍。
李好敏啓曰,藥房提調·副提調持湯劑來待矣。傳曰,入侍。
傳于權丕應曰,傳香承旨馳詣宗廟·景慕宮,奉審摘奸以來。
傳于朴宗珩曰,右議政有愼節云,遣御醫看病以來。
以大司成申在明牌不進罷職傳旨,傳于朴宗珩曰,只推。
李愚在,以兵曹言啓曰,巡牌所重,關係,何如?而今月初十日,二所巡將沈公綽,罷巡之後,稱以私故,不爲親自納牌,使監軍兼佩以納云,事未前有,極爲驚駭,監軍徐章輔,以監軍而兼納巡牌者,亦甚駭然,當該巡將沈公綽,令該府,拿問勘處,監軍宣傳官徐章輔,前以失牌事,方在拿處中,而不可置而不論,爲先汰去,更令該府,照法嚴勘,雖以捧納宣傳官言之,一人之兼納兩牌,初不致察者,萬萬可駭,當該宣傳官李商球,亦令該府,拿問處之,何如?傳曰,允。
李愚在啓曰,卽見兵曹草記,則今月初十日,二所巡將沈公綽,莫重巡牌,不爲親納,使監軍徐章輔,兼佩以納,事未前有,萬萬驚駭,其罪狀,自本曹已爲請勘,而雖以當日入直堂郞言之,矇不覺察之罪,在所難免,固當重勘,而本院請推之外,無他可施之罰,何以爲之?敢稟。傳曰,從重推考。
以慶尙監司李存秀狀啓,咸安等邑民家失火事,傳于權丕應曰,聞甚矜惻,元恤典外,別加顧助事,分付。
李愚在,以兵曹言啓曰,去夜初更行巡北所衛將金亨倜來告內,巡到大報壇朝宗門外鋪軍處,問其軍號,則初不答應,故連加催督,則守直官,捉入巡卒,至於懸罰云,三更行巡南所衛將金啓滉所告內,巡到朝宗門,問其軍號,則亦不答應云,巡綽法意,何等愼密,軍號互答,亦係警衛,則守直官之初,不申飭鋪軍,已極無嚴,巡卒懸罰,亦甚駭妄,當該守直官王孝疇,爲先汰去,其罪狀,令該府,拿問嚴勘,何如?傳曰,允。
右議政金思穆箚曰,伏以臣於再昨公退之際,眩暈忽作,幾致顚仆,擔舁還次,委頓不省,達宵叫痛,轉成風丹,右顴浮高,耳根紅腫,毒暈蔓延,至過半面,加以寒感闖發,症狀危惡,肌膚烘熱,如擁爐火,肢節刺疼,若受針鋩,胸膈痞塞,勺水不下,暈轉倍劇,玄花滿眼,欲起還仆,頃刻難支。以臣癃老凜惙之氣,尙今趨簉於夙夜嘗藥之列,幸免賤疾之添加,莫非王靈之攸曁,而猝地風眩,仍肆丹毒,諸般形症,末由自力,殘喘奄奄,理必無幸,昨今候班,連闕常禮,義分之悚懍,已無可言,微忱之戀結,尤難自抑。當此大小憂遑之時,一身疾病,固不暇恤,又況筋力奔走,盡瘁爲期,卽臣素所蓄積,苟其有一分蠢動之勢,則顧何敢瀆擾,於靜攝之中?而此時此任,有不容一日虛帶,玆不得不倩人構箚,冒沒號籲。伏乞聖慈,亟遞臣藥院之任,以重國體,俾安病心,千萬顒祝。取進止。答曰,省箚具悉卿懇。愼節奉慮,卿其勿辭,安心調理視事。仍傳于安光宇曰,此批答,遣史官傳諭于右議政。
甲戌十一月十四日午時,上御景春殿。藥房入診持湯劑,時原任大臣·閣臣承候同爲入侍時,提調金蓍根,副提調李好敏,記事官李羲肇,記注官朴思彦,別兼春秋李紀淵,同副承旨朴宗珩,記事官李驥秀,領府事李時秀,領議政金載瓚,左議政韓用龜,原任提學沈象奎,提學徐榮輔,直提學金履喬,檢校直閣鄭元容,檢校待敎朴宗薰,原任待敎朴綺壽,檢校待敎李鶴秀,以次進伏,醫官吳千根·李漢臣·卞之錞·吳仁豐·洪旭浩·金宇敬·李重恒·權以中·白時昌·李命運,進伏楹外訖。上命進湯劑進御,時秀等曰,雪意陰寒,聖體調攝若何,寢睡·水刺之節,何如?王大妃殿氣候,何如?上曰,各殿宮氣候一樣矣。仍命醫官入診,以中診候,退奏曰,脈候左右三部調均矣。時秀曰,按察脚部,已有日矣,卽令鍼醫進察好矣。上曰,明日爲之,可也。命退,諸臣退出。
上在昌德宮。停常參·經筵。
大殿·王大妃殿·中宮殿·惠慶宮·嘉順宮·世子宮,藥房口傳夕問安。答曰,知道。
藥房提調金蓍根,副提調李好敏啓曰,伏未審夜間,聖體調攝若何,寢睡·水刺之節,何如?昨日湯劑進御,散藥付貼後,諸節果有差勝之效乎?臣等率諸御醫,趁早入診,詳察聖候爲宜。臣等不任達宵憂慮,敢此問安,竝爲仰稟。答曰,知道。各殿宮,口傳問安。答曰,知道。
安光宇啓曰,行大司憲金羲淳未肅拜,執義李東冕,掌令李麒峻,持平任文白·李泰熙呈辭,掌令康聖翊在外,監察茶時之意,敢啓。傳曰,知道。
李愚在啓曰,備邊司郞廳來言,今日賓廳日次,而國忌齋戒相値,不得來會云矣,敢啓。傳曰,知道。
傳于李愚在曰,藥房入侍,時原任大臣·閣臣同爲入侍。
傳于朴宗珩曰,永陵受香承旨,仍爲奉審摘奸,仍詣綏吉園,奉審摘奸,昭寧園一體,奉審以來。
李好敏啓曰,藥房提調·副提調持湯劑來待矣。傳曰,封入。
朴宗珩,以奎章閣言啓曰,景慕宮望廟樓,今望奉審,無頉之意,敢啓。傳曰,知道。
李愚在,以備邊司言啓曰,頃因東萊府使洪秀晩狀啓,裁判差倭公作米退限之請,嚴加責諭,俾卽退送之意,覆啓行會矣。又見其狀啓,則以爲,差倭,稱以馬州幾萬生靈,專靠此作米而生活,今未蒙退限,則從前恩澤,將歸虛地,願以此轉達朝廷,亟賜許施云。而終不退去,故嚴飭任譯,更加責諭,督令入送爲辭矣。公木作米,本非約條所在,而特以柔遠之意,輒施權宜之政,五年限滿,仍又退限,便成百餘年已例。今此馬州之專靠,差倭之屢懇,可知事勢之容或無怪,不必一向靳許,限五年姑爲許施,此後則雖使限滿,無得更請之意,責諭入送,至於公米之歉歲爲弊,亦所當念,從便區劃,切勿擾民之意,分付萊伯處,何如?傳曰,允。
醫官方孝悳書啓。臣謹奉聖敎,往于中部壽進坊間洞契右議政金思穆家,看審病症,則以風丹肆毒,衝上面部,雜試方藥,少無所減,肢節寒縮,如針亂刺,連用消散之劑,亦無動靜,左右三部脈浮數之意。詮次啓達,傳曰,知道。
甲戌十一月十五日申時,上御景春殿。藥房入診,時原任大臣·閣臣承候入侍時,副提調李好敏,記事官李羲肇,記注官柳可均,別兼春秋李紀淵,檢校直閣鄭元容,左副承旨李愚在,記事官李驥秀,領府事李時秀,左議政韓用龜,原任提學沈象奎,提學徐榮輔,直提學金履喬,檢校待敎朴宗薰,原任待敎朴綺壽,檢校待敎李鶴秀,以次進伏,醫官吳千根·李漢臣·秦東秀·洪旭浩·金宇敬·權以中·李命運·李重恒·白時昌,進伏楹外訖。時秀等曰,日候陰寒,聖體調攝若何,寢睡·水刺之節,何如?王大妃殿氣候,何如?上曰,各殿宮氣候一樣矣。仍命醫官入診,以中診候訖,退伏奏曰,脈候左右三部調均矣。時秀曰,脚部按摩,已至屢日矣,鍼醫今旣入來,散藥亦已待令,卽許召接,使之按察而付貼好矣。上曰,少間當爲之矣。命退,諸臣以次退出。
上在昌德宮。停常參·經筵。
卯時,月食,雲陰不見。
大殿·王大妃殿·中宮殿·惠慶宮·嘉順宮·世子宮,內閣·政院·玉堂口傳朝問安。答曰,知道。大殿,朝廷二品以上·六曹堂上·奉朝賀·大司諫單子問安。答曰,知道。各殿宮,口傳問安。答曰,知道。大殿·各殿宮,藥房口傳夕問安。答曰,知道。
藥房提調金蓍根,副提調李好敏啓曰,伏未審夜間,聖體調攝若何,寢睡·水刺之節,何如?昨日湯劑進御,散藥付貼後,諸節果有差勝之效乎?臣等率諸御醫,趁早入診,詳察聖候爲宜。臣等不任達宵憂慮,敢此問安,竝爲仰稟。答曰,知道。各殿宮,口傳問安。答曰,知道。
安光宇啓曰,行大司憲金羲淳未肅拜,執義李東冕,掌令李麒峻,持平任文白·李泰熙呈辭,掌令康聖翊在外,監察茶時之意,敢啓。傳曰,知道。
權丕應啓曰,左副承旨李愚在,今日不爲仕進,卽爲牌招,何如?傳曰,允。
傳于權丕應曰,藥房入侍,大臣·閣臣同爲入侍。
李好敏啓曰,藥房提調·副提調持湯劑來待矣。傳曰,入侍。
以左副承旨李愚在牌不進罷職傳旨,傳于權丕應曰,只推。
以濟州防禦使許溟狀啓,進上唐金橘,柑子代封,惶恐待罪事,傳于趙晉和曰,勿待罪事,回諭。
趙晉和,以禮曹言啓曰,卽伏見濟州牧使許溟狀啓謄報,則去十月令宗廟·景慕宮薦新柑子,如例封進,同月令宗廟·景慕宮薦新唐金橘,僅爲一百三十五箇,故都封上送于禮曹,以爲稟旨薦獻爲辭矣,宗廟·景慕宮薦新柑子,當日依例薦進,而至於唐金橘,莫重薦果,如是不足,雖甚未安,在前如此之時,有減數薦獻之例,今亦依前例,當日一體分排薦進,何如?傳曰,允。
又以議政府言啓曰,檢詳洪敬謨,身病猝重,呈狀乞遞,有難强令察任,今姑減下,何如?傳曰,允。
安光宇,以兵曹言啓曰,今十一月十七日,武臣堂上朔試射日次,而內外中日,旣以停止,不得爲之之意,敢啓。傳曰,知道。
又以備邊司言啓曰,卽見咸鏡監司金履陽狀啓,則以爲,尤甚之次邑民勢,萬萬艱乏,還穀末由準捧,交濟久置外新還餉,尤甚邑尤甚社里尤甚戶折半,尤甚社里之次戶,之次社里尤甚戶及之次邑尤甚社里尤甚戶三分一,尤甚邑之次社里之次戶,稍實社里尤甚戶及之次邑尤甚社里之次戶,之次社里尤甚戶四分一,尤甚邑稍實社里之次戶及之次邑之次社里之次戶,稍實社里尤甚戶五分一,之次邑稍實社里之次戶六分一,竝許停退,之次邑昨年停還,亦許仍停,待豐收捧事,竝請令廟堂,稟旨分付矣。本道南·北關諸邑,去京師絶遠,民勢緩急,糴政便否,無以懸空遙度,一委道臣,必令便宜從事,故年分回啓之輒皆從施,亦出於此意也。今此停退之請,分里分戶,逐等區別,備陳以勢難準捧者,必有所十分斟量,竝與舊還仍停,一體許施,今已節晩,使之星火行會於當捧各邑,俾無臨歲督民之弊,何如?傳曰,允。
又以義禁府言啓曰,卽接月令醫員高在暐手本,則時囚罪人徐章輔,屢日處冷之餘,素患積氣,挾感復發,頭疼身熱,不省四到,食飮全却,病勢實爲危重云。罪人病勢如此,則一邊保放,一邊草記,曾有定式矣。徐章輔,姑爲保放之意,敢啓。傳曰,知道。
吏曹啓目粘連,觀此咸鏡監司金履陽狀啓,則以爲,長津民勢破敗渙散之形,前後陳奏,不止一再,而今年早霜,晩穀全荒,賑則皆可賑,還則皆可還,故不設公賑,以還代賑,屛風坡,移屬本府之後,募民墾闢,庤糧耕播,尤非未諳土俗者所可責成,該府使李一愚,特爲加任一年事,令該曹禀處,亦爲白有卧乎所,該府民勢,雖至破敗,屛風移屬之後,募民墾闢,宜付熟手是白乎矣,旣非公賑邑,則守令之瓜滿差代,卽是金石之典,有不可循例許施,狀請內辭緣,置之,何如?判付啓,依允。
甲戌十一月十六日辰時,上御景春殿。藥房入診持湯劑,大臣·閣臣承候入侍時,提調金蓍根,副提調李好敏,記事官李羲肇,記注官李昌瑞,別兼春秋李紀淵,左承旨權丕應,記事官李驥秀,領議政金載瓚,原任提學沈象奎,提學徐榮輔,直提學金履喬,檢校直閣鄭元容,檢校待敎朴宗薰,原任待敎朴綺壽,檢校待敎李鶴秀,以次進伏,醫官吳千根·李漢臣·秦東秀·卞之錞·洪旭浩·金宇敬·權以中·李命運·李重恒·白時昌,進伏楹外訖。上命湯劑入之進御。載瓚曰,日候陰寒,聖體,若何?上曰,一樣矣。載瓚曰,寢睡·水刺之節,何如?上曰,無損矣。蓍根等曰,醫官入診好矣。上曰,湯劑進御,旣未移頃,何以診其脈度?置之,可也。載瓚曰,脚部久未按摩,使鍼醫進前,詳細按察,趁卽付貼好矣。上曰,後日當爲之矣。命退,諸臣以次退出。
上在昌德宮。停常參·經筵。
夜自三更至五更,月暈。
大殿·王大妃殿·中宮殿·惠慶宮·嘉順宮·世子宮,藥房口傳夕問安。答曰,知道。
藥房提調金蓍根,副提調李好敏啓曰,伏未審夜間,聖體調攝若何,寢睡·水刺之節,何如?昨日湯劑進御,散藥付貼後,諸節果有差勝之效乎?臣等率諸御醫,趁早入診,詳察聖候爲宜。臣等不任達宵憂慮,敢此問安,竝爲仰稟。答曰,知道。各殿宮,口傳問安。答曰,知道。
安光宇啓曰,行大司憲金羲淳未肅拜,執義李東冕,掌令李麒峻,持平任文白·李泰熙呈辭,掌令康聖翊在外,監察茶時之意,敢啓。傳曰,知道。
李好敏啓曰,藥房提調·副提調持湯劑來待矣。傳曰,入侍。
又啓曰,藥房提調·副提調持湯劑來待矣。傳曰,封入。
安光宇,以義禁府言啓曰,卽接平安監司鄭晩錫所報,則宣川縣監金燨牒呈內,謀叛罪人鳳寬子迪實,在逃未捕,今纔捉得,具格嚴囚云,故小名年歲,後錄牒報,自本府,依律勘配爲辭矣。凡罪人之亡命者,比本律加二等,乃是律文,而迪實本律,旣是爲奴,爲奴加二等,則當爲處斬,在前劇逆緣坐之亡命者,亦用此律矣,迪實方囚宣川縣獄,依例發遣府都事,與地方官,眼同處斬,何如?傳曰,允。
大司成申在明疏曰,伏以臣,濫通榮籍,十五年于玆矣,偏辱兩聖朝特達之知,前後所叨,罔非涯分之踰,而內外歷試,曾蔑絲毫之效,罪負徒積,愧懼彌深。今於千萬不自意,又侈新命,以臣爲成均館大司成者,臣手擎華誥,且感且驚,益不知措躬之所。噫,國子之職,古所稱師儒之長也,周官名目,不改於數千載者,惟此職爲然,今欲探溯本源,以及國家之盛際,則非臣淺陋所敢妄擬。而姑以挽近言之,自非望實著稱於平日,詞學俱宗於當世者,莫宜居之。居之而辱,不若不居之榮,何也?夫表率衿紳,以正其趨向,而培養士氣,羽翼乎斯文者,前輩之能事,而後人榮之,月書季考,以程其藝業,而藻鑑公明,錙銖無失者,後人之一道,而時俗榮之,旣不能於彼,又不能於此,則人將笑之,繼之以罵且辱矣。若是者,果可以爲榮乎哉?臣之所存淺深,計已莫逃於經幄叨侍之日,而蓋自幼少,失學荒疎,經術文章,尙矣不可論,雖功令蟲篆之薄技,亦遠居人下,而僥倖一第之後,便同魚兎之筌蹄,畢竟是倥侗蔑裂之夫耳。忽於一朝,置諸頖宮臯比之席,責以敎冑造士之任,則猿狙衣巾,鷄鶋鍾鼓,猶未足以喩此不稱也。凡今之冠儒服儒者,亦其肯立館下而聽於臣哉?又況世級漸降,風敎寢衰,士習日趨於渝薄,文體日就於噍殺,縱使古之鴻碩,擔着此任,尙難期於康莊之蹌濟,嘉祐之彬蔚,乃反擧以畀之於如臣百不猶人者,是誠强僬僥以負千鈞之重,其勢不顚則必仆矣。夫旣明知其千不近萬不似,而猶且貪榮冒居,則臣之一身,固不足恤,而其奈玷名器辱聖簡何哉?百爾思度,承膺無路,玆敢披瀝肝肺,仰溷聰聽。伏乞天地父母,諒臣所辭匪出虛飾,察臣所帶不可苟縻,亟賜遞改,俾便公私,仍治臣瀆擾之罪,以肅朝綱,不勝大願。臣無任云云。省疏具悉。爾其勿辭察職。
甲戌十一月十七日辰時,上御景春殿。藥房入診,持湯劑入侍時,提調金蓍根,副提調李好敏,記事官李羲肇,記注官林景祚,檢校直閣鄭元容,以次進伏,醫官吳千根·李漢臣·秦東秀·吳仁豐·洪旭浩·金宇敬·權以中·李命運·李重恒·白時昌,進伏楹外訖。蓍根等曰,夜來聖體調攝若何,寢睡·水刺之節,亦何如?上曰,一樣矣。蓍根等曰,王大妃殿氣候,何如?上曰,各殿宮氣候一樣矣。命湯劑入之,近口而止。蓍根曰,湯劑若是不進,豈不萬萬悶迫乎?伏望更加勉强,盡爲進御焉。上曰,更爲煎入,可也。蓍根曰,餘者尙多,重溫以進乎?上曰,此則置之,更煎入之。蓍根請醫官診候,上曰,從當爲之矣。蓍根曰,脚部按摩,已至多日矣。使鍼醫詳察,然後散藥可以議定,伏望亟許召接,以爲按察之地焉。上曰,後日當爲之矣。好敏曰,付貼旣久,此不可一時少緩,使之按摩而改付,千萬伏望。上命退,諸臣以次退出。
上在昌德宮。停常參·經筵。
大殿·王大妃殿·中宮殿·惠慶宮·嘉順宮·世子宮,內閣·政院·玉堂口傳朝問安。答曰,知道。大殿,朝廷二品以上·六曹堂上。奉朝賀·大司諫單子問安。答曰,知道。各殿宮,口傳問安。答曰,知道。大殿·各殿宮,藥房口傳夕問安。答曰,知道。
藥房提調金蓍根,副提調李好敏啓曰,伏未審夜間,聖體調攝若何,寢睡·水刺之節,何如?昨日湯劑進御,散藥付貼後,諸節果有差勝之效乎?臣等率諸御醫,趁早入診,詳察聖候爲宜。臣等不任達宵憂慮,敢此問安,竝爲仰稟。答曰,知道。各殿宮,口傳問安。答曰,知道。
安光宇啓曰,行大司憲金羲淳未肅拜,執義李東冕,掌令李麒峻,持平任文白·李泰熙呈辭,掌令康聖翊在外,監察茶時之意,敢啓。傳曰,知道。
權丕應啓曰,同副承旨朴宗珩,今日不爲仕進,卽爲牌招,何如?傳曰,允。
傳于趙晉和曰,藥房入侍,時原任大臣·閣臣同爲入侍。
李好敏啓曰,藥房提調·副提調持湯劑來待矣。傳曰,入侍。
傳于李好敏曰,藥房入侍。
又傳曰,藥房夕承候入侍。
以同副承旨朴宗珩牌不進罷職傳旨,傳于權丕應曰,只推。
趙晉和,以禮曹言啓曰,卽接尙州幼學金命九所志,則以爲,同姓五寸侄仁弼,嫡妾俱無子,以其同姓六寸兄志濂第二子世默,欲爲繼後,兩家同議完定,而未及禮斜之前,仁弼夫妻,俱爲作故,拘於常規,不得循例立案,依定式草記稟處事呈狀矣。凡係繼宗立後,明有可據,而不得登聞者,許令該曹,論理草記事,曾有筵奏定式,而門長金命九所訴旣如此,依定式,金志濂第二子世默,立爲金仁弼之後,何如?傳曰,允。
李愚在,以備邊司言啓曰,卽見成均館所報,則以爲,泮民之諸般應役,本有定數,加減不得,而生業漸就凋殘,渙散迫在朝夕。今若特設一懸房於纛島·豆毛浦等地,使渠輩爲業,則庶有補於供士之需爲辭矣。泮役依舊,泮業漸敗,不但泮民無以支存,竝與賢關虀鹽之需,將至闕供,而況昔之二十四懸房,今減二座,泮民失利之本,未必不由於是,則加設一座之請,事勢似然。若使無損於江民,有補於泮業,不必靳許,依泮長所報,纛島·豆毛浦之間,許令加設一座,何如?傳曰,允。
又以備邊司言啓曰,頃因嶺南道臣狀請,兩西穀各一萬石,移劃嶺南之意,覆啓行會矣。卽見黃海監司趙鐘永狀啓,則以爲,本道穀摠,屢經賑停,數甚不敷,而畿·湖之移轉,戶曹之區劃,尤多削縮,排還無路,此際又出嶺移之穀,則民情繹騷,姑捨勿論,春後捐瘠,可立而待,特爲還寢,從他措處事,請令廟堂稟處矣。本道沿邑之歲未免歉,穀難排還,已爲朝家之所切悶,而頃於行會之關,備陳而無餘矣,蓋此移粟,豈朝家之樂爲而可已而不已者耶?海民之弊,弊在穀貴,嶺民之急,急於燃眉,而環顧諸道,惟兩西少勝,論以緩急先後之勢,移海穀捄嶺民之外,豈有他哉?是何嘗厚薄於嶺民海民而然也?十五萬之請,只俵一萬於海西者,可見朝家憫恤海民之至意,實不下於嶺民,而今見道臣防啓,有若海民之弊,道臣之所獨憂,而朝家則有未及知焉。至有此偏徵於海民然者,實不勝慨然。今則歲窮矣,期迫矣,輸送之外,更無容言,汲汲措置,待歲初卽運之意,分付。設令本道,果難擧行,則事當聞命之後,卽陳便否,使朝家容有他周旋之路,而今於關到閱月之後,始乃循常防啓,不念嶺賑之因此狼狽,道臣事節節未安,從重推考,何如?傳曰,允。
又以備邊司言啓曰,卽見濟州牧使許溟分等狀啓,則旌義置之稍實,大靜置之之次,濟州置之尤甚,仍以爲舊還仍停,新還只就尤甚里,以某穀準折代捧,平役軍官身役米,今秋所納每名四斗內,尤甚里一斗停退,而濟州之次里水山·淸水等六里,亦依尤甚里例,一斗停退,尤甚中尤甚頭毛里,二斗停退,竝待明年夏等準捧,軍兵逃老故病癈之類,隨闕塡充,待明春從附近哨司分鍊等事,依例先擧行後,登聞爲辭矣,本道秋事,沿雖失稔,山能食實,統論三邑民事,果可謂免歉,爲島民誠爲幸甚,倅臣之分邑分里,俱爲精詳,舊還之仍停,新還之代捧,平役米之計斗停退,必有所商量,竝依此許施,何如?傳曰,允。
禁府啓目,向前二所巡將沈公綽,宣傳官李商球等原情云云。沈公綽段,傳旨內辭緣,泛稱遲晩,刑推得情是白乎旀,李商球段,傳旨內辭緣,泛稱遲晩,所當刑推是白乎矣,宣傳官勿爲請刑,載在大典通編,議處,何如?判付啓,依允爲旀,沈公綽段,除刑推議處爲良如敎。又啓目,向前二所監軍徐章輔原情云云。傳旨內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓,依允。又啓目,大報壇守直官王孝疇原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。
安光宇,以義禁府言啓曰,保放罪人徐章輔,還囚捧供以入,而病勢一味苦劇,仍爲保放之意,敢啓。傳曰,知道。
又以義禁府言啓曰,卽接月令醫員李德厚手本,則時囚罪人沈公綽,屢日處冷之餘,素患疝積闖發,又添泄痢,達夜叫痛,食飮全却,病勢危重云。罪人病勢如此,則一邊保放,一邊草記,曾有定式矣,沈公綽,姑爲保放之意,敢啓。傳曰,知道。
宣傳官金鏞書啓。臣於今月十七日巳時量,以氷泮摘奸事,敬奉聖敎,卽地馳往,先自麻浦,歷玄石·西江·楊花津·乫頭,次第看審是白乎則麻浦·玄石·楊花三津段,雖已合氷,氷厚稍薄,姑未通涉是白遣,西江·乫頭兩津段,氷厚俱爲木尺三寸許,而步行則自昨日以後,無慮往來,牛馬姑未許涉是白如乎,更加審愼,毋或放忽之意,該津別將·各津管領等處,各別申飭是白齊。答曰,知道。
宣傳官李圭德書啓。臣於本月十七日巳時量,以氷津摘奸事,敬奉聖敎,卽地馳往,先自露梁,歷龍山·銅雀·西氷庫·漢江,次第看審是白乎則,露梁段,合氷氷厚爲木尺四寸,人馬俱得渡涉是白遣,龍山段,雖已成氷,氷厚不滿一寸是白遣,銅雀段,合氷氷厚爲木尺三寸餘,而步行則自昨日無慮往來,牛馬姑未許涉是白遣,西氷庫段,雖已成氷,姑未堅合,穴船通行是白遣,漢江段,合氷氷厚爲木尺二寸五分,而姑未堅固,人馬不得渡涉是白遣,諸處津渡,姑爲無事是白如乎,更加審愼,毋或放忽之意,當該各津將及管領等處,各別申飭是白齊,答曰,知道。
宣傳官趙存卿書啓。臣於今月十七日辰時量,伏奉聖敎,馳往廣津歷松坡,次第看審是白乎則,廣津段,上流已爲合氷,氷厚爲木尺三寸,故步行則自再昨以後,僅爲往來是白遣,下流氷厚爲一寸,故伐氷行舟是白遣,松坡·三田·纛島三津段,近因日候之稍暄,伐解薄氷,無礙行舟是白遣,至若豆毛浦段,雖已氷合,氷厚纔爲二寸,故以氷以舟,姑不得通涉是白如乎,分付該鎭別將及各鎭管領等處,往來之人,各別審愼通涉之意,更加嚴飭是白齊。答曰,知道。
右議政金思穆箚曰,伏以臣,偶然一疾,日就危域,毒暈脹滿,眶睫莫開,肢體痿攣,脚膝不遂,兼以虛火上升,頑痰膠固,眩轉苦劇,而房屋蕩如舟車,精神怳惚,而視聽茫若煙霧,飮啖則饘粥,猶梗於胸膈,藥餌則蔘連,俱妨於補瀉,醫者閣手,調治無方,種種醜陋之狀,言之不祥,一時觸冒之證,何遽至此?而積瘁所祟,內涸外爍,眞元一敗,百邪交攻,自其得病之初,已分無幸,臣今癃老亢滿,無復餘憾,而第念此時嘗藥之列名以都相,朝夕承候之班,一未隨參,私分之悚蹙,猶屬一已,而事體之苟簡,尤當如何?日前箚控,固知其萬萬惶猥,而情窮勢迫,實出於萬不獲已,恩批鄭重,不準所辭,是日月之明,猶有遺照,尙期臣以生人之事也。顧臣床蔶殘喘,朝不謀夕,諸般形症,望絶復起,是何可調理視事於時月之間哉?噫,以臣受恩罔極之蹤,區區報效之道,惟在於奔走殫竭,盡瘁乃已,雖處平常無事之日,尙不敢萌心占便。矧當閱月靜攝之時,又何忍自愛微命,然猶屢溷崇聽,迄不知止者,特其所惜者國體耳。伏乞聖慈,俯垂鑑諒,亟遞臣藥院之任,俾令保護之地,無貽不備之歎,千萬血祝。取進止。答曰,省箚具悉卿懇。愼節奉慮,卿其勿辭,安心調理。仍傳于趙晉和曰,此批答,遣史官傳諭于右議政。
甲戌十一月十八日辰時,上御景春殿。藥房入診持湯劑,時原任大臣·閣臣承候入侍時,提調金蓍根,副提調李好敏,記事官李羲肇,記注官朴思彦,別兼春秋李紀淵,直提學金履喬,右承旨趙晉和,記事官李驥秀,領府事李時秀,鰲恩君李敬一,領議政金載瓚,左議政韓用龜,原任提學沈象奎,提學南公輔·徐榮輔,檢校直閣李魯益·李光文·鄭元容,檢校待敎朴宗薰,原任待敎朴綺壽,檢校待敎李鶴秀,以次進伏,醫官吳千根·李漢臣·秦東秀·洪旭浩·金宇敬·權以中·李命運·李彦厚·李重恒·白時昌,進伏楹外訖。上命湯劑入之進御。時秀等曰,今日寒事少解,聖體若何,寢睡·水刺之節,何如?上曰,一樣矣。時秀等曰,王大妃殿氣候,何如?上曰,各殿宮氣候皆一樣矣。蓍根請醫官入診,上許之。以中診候訖,退伏奏曰,脈候左右三部調均矣。時秀曰,脚部按摩,旣至十餘日之久矣,使鍼醫詳細按察,散藥新爲議定以入好矣。上曰,纔已付貼,不必按摩矣。仍命退,載瓚曰,臣等雖退去,鍼醫使之留待,趁卽按察伏望。時秀等退,承史以次退出。
甲戌十一月十八日未時,上御景春殿。藥房入侍時,提調金蓍根,副提調李好敏,記事官李羲肇,記注官朴思彦,別兼春秋李紀淵,直提學金履喬,以次進伏,醫官吳千根·李漢臣·秦東秀·吳仁豐·洪旭浩·金宇敬·權以中·李命運·李彦厚·李重恒·白時昌,進伏楹外訖。上曰,鍼醫按摩。時昌·宇敬·重恒,以次按察,而退奏曰,脚部浮意,已臻差復,而結聚處,少有餘核矣。蓍根曰,醫官入診乎?上曰,診候,後日爲之,可也。付貼蕎甘餠停止,香仁餠製入事。出榻敎上命退,諸臣以次退出。
甲戌十一月十八日申時,上御景春殿。藥房夕承候入侍時,提調金蓍根,副提調李好敏,記事官李羲肇,記注官朴思彦,別兼春秋李紀淵,直提學金履喬,以次進伏,醫官吳千根·李漢臣·秦東秀·吳仁豐·金宇敬·權以中·李命運·李彦厚·白時昌·李重恒,進伏楹外訖。上曰,召入鍼醫,使之按摩,可也。時昌進前按察後,付貼而退。蓍根曰,付貼處外,亦有辣意乎?上曰,然矣,熏洗方自今日停止事。出榻敎上命退,諸臣以次退出。
上在昌德宮。停常參·經筵。
大殿·王大妃殿·中宮殿·惠慶宮·嘉順宮·世子宮,藥房口傳夕問安。答曰,知道。
藥房提調金蓍根,副提調李好敏啓曰,伏未審夜間,聖體調攝若何,寢睡·水刺之節,何如?昨日湯劑進御,散藥付貼後,諸節果有差勝之效乎?臣等率諸御醫,趁早入診,詳察聖候爲宜。臣等不任達宵憂慮,敢此問安,竝爲仰稟。答曰,知道。各殿宮,口傳問安。答曰,知道。
安光宇啓曰,行大司憲金羲淳未肅拜,執義李東冕,掌令李麒峻,持平任文白·李泰熙呈辭,掌令康聖翊在外,監察茶時之意,敢啓。傳曰,知道。
趙晉和啓曰,同副承旨朴宗珩,今日不爲仕進,卽爲牌招,何如?傳曰,允。
李好敏啓曰,藥房提調·副提調持湯劑來待矣。傳曰,入侍。
又啓曰,藥房提調·副提調持湯劑來待矣。傳曰,封入。
以同副承旨朴宗珩牌不進罷職傳旨,傳于趙晉和曰,只推。
趙晉和,以承文院都提調意啓曰,月食已過,禮部回咨,依例撰出,正書安寶後,定禁軍騎撥下送于灣府,使之入送鳳城將處,以爲轉致北京之地,何如?傳曰,允。
李愚在,以兵曹言啓曰,今十一月二十日,文臣朔試射日次,而內外中日,旣以停止,不得爲之之意,敢啓。傳曰,知道。
宣傳官李光龍書啓。臣於本月十七日巳時量,以氷泮摘奸事,伏奉聖敎,馳往臨津江,詳細看審是白乎則,氷厚不過一寸餘,而以日候之乍寒乍溫,猶未堅固,故鑿氷通涉是白遣,堅氷前勿使行人乘氷之意,該鎭別將及沙工等處,各別申飭是白齊。答曰,知道。
安光宇,以義禁府言啓曰,保放罪人徐章輔·沈公綽,還囚議處以入之意,敢啓。傳曰,知道。
禁府啓目粘連,向前沈公綽段,巡牌之親受親納,法意,何如?而罷巡之後,謂有病故,付諸監軍而兼納者,極爲可駭,李商球段,巡牌替納,不能致察,矇然捧入者,亦難免溺職之罪,竝只以此照律,何如?判付啓,依允。又啓目粘連,向前徐章輔亦,行巡之際,莫重監軍牌,不謹護持,以致遺失者,事未前有,萬萬驚駭兺不喩,以監軍而替納巡牌者,兩罪俱發,難逭重勘,以此照律,何如?判付啓,依允。又啓目粘連,向前王孝疇亦,巡綽之法,何等至嚴,而不能申飭於鋪軍,軍號則初不答應,巡卒則起鬧懸罰者,俱極駭妄,以此照律,何如?判付啓,依允。
甲戌十一月十九日辰時,上御景春殿。藥房入診,持湯劑入侍時,提調金蓍根,副提調李好敏,記事官李羲肇,記注官柳可均,別兼春秋李紀淵,直提學金履喬,以次進伏,醫官吳千根·李漢臣·秦東秀·洪旭浩·金宇敬·權以中·李命運·李重恒·白時昌,進伏楹外訖。蓍根等曰,夜間聖體若何,寢睡·水刺之節,何如?上曰,一樣矣。蓍根等曰,王大妃殿氣候,何如?上曰,各殿宮氣候一樣矣。命湯劑入之,近口而止。蓍根曰,湯劑專未進御,勉强更進伏望。上曰,今無以更進矣。蓍根曰,更煎以入乎?上曰,唯。蓍根請醫官入診。上曰,診候今日則置之。蓍根請脚部按摩,上曰,俄已付貼,置之,可也。命退,諸臣以次退出。
上在昌德宮。停常參·經筵。
大殿·王大妃殿·中宮殿·惠慶宮·嘉順宮·世子宮,內閣·政院·玉堂口傳朝問安。答曰,知道。大殿,朝廷二品以上·六曹堂上·奉朝賀·大司諫單子問安。答曰,知道。各殿宮,口傳問安。答曰,知道。大殿·各殿宮,藥房口傳夕問安。答曰,知道。
藥房提調金蓍根,副提調李好敏,啓曰,伏未審夜間,聖體調攝若何?寢睡·水刺之節,何如?昨日湯劑進御,散藥付貼後,諸節果有差勝之效乎?臣等率諸御醫,趁早入診,詳察聖候爲宜。臣等不任達宵憂慮,敢此問安,竝爲仰稟。答曰,知道。各殿宮,口傳問安。答曰,知道。
安光宇啓曰,行大司憲金羲淳未肅拜,執義李東冕,掌令李麒峻,持平任文白·李泰熙,呈辭,掌令康聖翊在外,監察茶時之意,敢啓。傳曰,知道。
李愚在啓曰,備邊司郞廳來言,今日賓廳日次,而問安相値,不得來會云矣,敢啓。傳曰,知道。
傳于李愚在曰,藥房入侍,時原任大臣·閣臣同爲入侍。
李好敏啓曰,藥房提調·副提調持湯劑來待矣。傳曰,入侍。
以慶尙左水使梁垸狀啓,進上靑魚,冬至已過,趁未封進,惶恐待罪事,傳于趙晉和曰,勿待罪事,回諭。
李愚在,以兵曹言啓曰,今十一月二十一日,武臣賓廳講書日次,而藥院輪直,不得爲之之意,敢啓。傳曰,知道。
禁府照目粘連,二所監軍徐章輔矣本府議啓內,行巡之際,莫重監軍牌,不謹護持,以致遺失者,事未前有,萬萬驚駭兺不喩,以監軍而替納巡牌者,兩罪俱發,難逭重勘,以此照律罪從重論,杖九十收贖,告身盡行追奪,徒二年半定配私罪,奉敎依允爲旀,功議各減一等爲良如敎。又照目粘連,二所巡將沈公綽,宣傳官李商球等矣本府議啓內,沈公綽段,巡牌之親受親納,法意,何如?而罷巡之後,謂有病故,付諸監軍而兼納者,極爲可駭,李商球段,巡牌替納,不能致察,矇然捧入者,亦難免溺職之罪,竝只以此照律罪,沈公綽段,杖一百收贖,告身盡行追奪,李商球段,笞五十收贖,解見任別敍,竝只私罪,奉敎依允爲旀,沈公綽段,功議各減一等,李商球段,功減一等爲良如敎。又照目粘連,大報壇守直官王孝疇矣本府議啓內,巡綽法意,何等至嚴,而不能申飭於鋪軍,軍號則初不答應,巡卒則起鬧懸罰者,俱極駭妄,以此照律,罪杖八十收贖,奪告身三等私罪,奉敎依允。
甲戌十一月二十日午時,上御景春殿。藥房入診持湯劑,時原任大臣·閣臣承候同爲入侍時,提調金蓍根,副提調李好敏,記事官李羲肇,記注官李昌瑞,別兼春秋李紀淵,左副承旨李愚在,記事官李驥秀,領府事李時秀,領議政金載瓚,左議政韓用龜,提學徐榮輔·南公轍,直提學金履喬,檢校直閣李光文·鄭元容,檢校待敎朴宗薰·李龍秀,原任待敎朴綺壽,檢校待敎李鶴秀,以次進伏,醫官吳千根·李漢臣·卞之錞·洪旭浩·金宇敬·權以中·李重恒·白時昌·李命運,進伏楹外訖。時秀等曰,寒威稍弛,聖體調攝,若何?上曰,一樣,而殿宮氣候亦一樣矣。仍命診候,以中診候,退奏曰,脈候左右三部調均矣。上命進湯劑未盡器,蓍根曰,餘者尙多矣。上曰,然則更煎以入,可也。時秀等曰,脚部令醫官按察好矣。上曰,纔已付貼,今不必按摩矣。時秀曰,伏聞按摩醫官所言,則結聚處,有指頭大脹起之形云,伏未知夜來,得無辣疼之意乎?上曰,姑不顯然矣。蓍根曰,臘劑所入麝香不足三十餘部,依前例,令戶曹貿納,而本院所在羅戶蔘蠹損者,依例入用於臘劑似好,故敢此仰達矣。上曰,依此爲之,可也。王大妃殿進御參蘇飮,自今日一貼式,限二貼製入事。出榻敎命退,諸臣退出。
上在昌德宮。停常參·經筵。
大殿,藥房口傳夕問安。答曰,入侍。王大妃殿·中宮殿·惠慶宮·嘉順宮·世子宮,口傳問安。答曰,知道。
藥房提調金蓍根,副提調李好敏啓曰,伏未審夜間,聖體調攝若何,寢睡·水刺之節,何如?昨日湯劑進御,散藥付貼後,諸節果有差勝之效乎?臣等率諸御醫,趁早入診,詳察聖候爲宜。臣等不任達宵憂慮,敢此問安,竝爲仰稟。答曰,知道。各殿宮,口傳問安。答曰,知道。
安光宇啓曰,行大司憲金羲淳未肅拜,執義李東冕,掌令李麒峻,持平任文白·李泰熙呈辭,掌令康聖翊在外,監察茶時之意,敢啓。傳曰,知道。
李好敏啓曰,藥房提調·副提調持湯劑來待矣。傳曰,入侍。
安光宇啓曰,議讞法意,何等嚴重,奏御文字,尤合審愼,而俄者徐章輔照律啓目,已經啓下之後,謂有遺漏,更以徒年定配,付標以來,初不致愼,有此錯誤,事極疎忽,不可無警,當該金吾堂上,從重推考,何如?傳曰,允。
李愚在,以備邊司言啓曰,卽見平安監司鄭晩錫所報,則以爲,本道平壤·黃龍等餉穀,乃是半分,而至於慈母·藥山,則二留一分,故巡糶難繼,應留加分,無歲無之,當此穀摠匱竭之時,宜有隨時釐革之道,藥山等城餉折米合爲五萬七千餘石矣,分之爲三,三分一則永作平還,取耗公用,三分二則仍付城餉,半分定式,且灣府庚午劃送各邑惠民穀一萬石中,五千石用於接濟,五千石還分添耗,充得本穀後,當爲還報各邑者,而今其本耗,竝爲七千三百二十石零矣。該府餉穀漸縮,支放浩多,今以此換錄於該府軍餉,竝與慈母·藥山城餉中一分條一萬九千二百七石零,亦令移錄軍餉,而就其中一萬石,以城餉本米,爲先拮据於度支經用,一萬六千五百餘石,添付餉摠,取耗補公爲請矣。本道穀摠,年減歲縮,雖年例公用之不可闕者,無處着手,已極可悶。至於度支經用,尤不可無及今區劃之擧,灣府惠民穀及兩城穀三分一條之移付餉摠與城糴之半留,平捧之盡分,竝姑依報請施行。第慈母·藥山兩山城城餉,法意本自嚴重,分一留二,恒峙本城者,將以備緩急之用,則雖因京外事勢之有不容已,有此一時權宜之政,而因此永爲變通,決不可議到,待本道蘇醒,卽復舊規,革平捧之例,嚴二留之式,俾存當初設始之本意,仍以此意,分付於道臣,何如?傳曰,允。
又以備邊司言啓曰,卽見全羅監司金啓溫狀啓,則以爲,本道災結,地部所劃,爲一萬結,廟堂所劃,爲五萬七千九百結,而分俵有限,其所不足,尙爲一萬二千五百結,特許準劃事,請令廟堂,稟旨分付矣。本道災結之再請再劃,已是曲恤民情之意,則道臣加請,今又至三,必欲準初請之數者,終涉過當,民勢雖悶,公賦亦重,以前劃下,分俵之意,分付,何如?傳曰,允。
安光宇,以義禁府言啓曰,時囚罪人徐章輔,杖九十收贖,告身盡行追奪,徒二年半定配照律公事判付內,依允爲旀,功議各減一等事,命下矣。徐章輔,功議各減一等,杖七十收贖,告身盡行追奪,忠淸道西原縣栗峯驛,徒一年半定配,而以議啓內辭意具罪目,依例發遣府羅將,押送配所,何如?傳曰,允。
甲戌十一月二十一日辰時,上御景春殿。藥房入診,持湯劑入侍時,提調金蓍根,副提調李好敏,記事官李羲肇,記注官林景祚,別兼春秋李紀淵,檢校直閣李光文,以次進伏,醫官吳千根·秦東秀·吳仁豐·洪旭浩·金宇敬·權以中·李命運·李重恒·白時昌,進伏楹外訖。蓍根等曰,夜間聖體若何,寢睡·水刺之節,何如?上曰,一樣矣。蓍根等曰,王大妃殿氣候,何如?上曰,各殿宮氣候一樣矣。仍命湯劑入之,進御盡器,又命鍼醫入來按摩,可也。時昌·重恒·宇敬,以次按察,蓍根曰,鍼醫使之詳細按察,然後麝香散,可以付貼,伏望必許細細按摩焉。好敏曰,鍼醫按察後,麝香散作丸,安於香仁餠中而付貼,則可奏速效云矣,進御加味橘茹湯前方中,去山梔·竹茹,加白朮一錢,唐木香五分,自今日一貼式煎入事。出榻敎付貼麝香散製入事。出榻敎上命退,諸臣以次退出。
甲戌十一月二十一日申時,上御景春殿。藥房夕承候入侍時,提調金蓍根,副提調李好敏,記事官李羲肇,記注官林景祚,別兼春秋李紀淵,檢校直閣李光文,以次進伏,醫官吳千根·秦東秀·吳仁豐·卞之錞·金宇敬·權以中·李命運·李重恒·白時昌,進伏楹外訖。蓍根請醫官入診,上許之。以中診候訖,退奏曰,脈候左右三部調均矣。蓍根曰,俄聞待令醫官所言,則麝香散,尙未進付云,此與他藥有異,差晩付貼,猶且遲緩,朝旣製入,尙今未付,下情豈不萬萬焦迫乎?伏望勉加留念,趁卽付貼,亦令臣等昻瞻焉。上命退,蓍根曰,縷縷昻請,極涉猥屑,而目下奏效之道,專賴於此散藥,卽爲付貼,千萬伏望,千萬伏望。上曰,筵退後,當自內付之矣。蓍根曰,臣等雖卽退去,散藥必爲付貼焉。仍退,諸臣以次退出。
上在昌德宮。停常參·經筵。
大殿·王大妃殿·中宮殿·惠慶宮·嘉順宮·世子宮,內閣·政院·玉堂口傳朝問安。答曰,知道。大殿,朝廷二品以上·六曹堂上·奉朝賀·大司諫單子問安。答曰,知道。各殿宮,口傳問安。答曰,知道。大殿·王大妃殿·中宮殿·惠慶宮·嘉順宮·世子宮,藥房口傳夕問安。答曰,知道。
藥房提調金蓍根,副提調李好敏啓曰,伏未審夜間,聖體調攝若何,寢睡·水刺之節,何如?昨日湯劑進御,散藥付貼後,諸節果有差勝之效乎?臣等率諸御醫,趁早入診,詳察聖候爲宜。臣等不任達宵憂慮,敢此問安,竝爲仰稟。答曰,知道。各殿宮,口傳問安。答曰,知道。
安光宇啓曰,行大司憲金羲淳未肅拜,執義李東冕,掌令李麒峻,持平任文白·李泰熙呈辭,掌令康聖翊在外,監察茶時之意,敢啓。傳曰,知道。
傳于李愚在曰,藥房入侍,時原任大臣·閣臣同爲入侍。
李好敏啓曰,藥房提調·副提調持湯劑來待矣。傳曰,入侍。
傳于李好敏曰,藥房夕承候入侍。
以全羅監司金啓溫狀啓,靈光郡人物渰死事,傳于朴宗珩曰,聞甚矜惻,元恤典外,別加顧助,如有生前身還布,竝蕩減事,分付。
李愚在,以都摠府言啓曰,副摠管柳畊,以刑曹參判,本曹坐起,晝仕出去,而逐日赴坐,煩稟未安,入番間除草記往來之意,敢啓。傳曰,知道。
禁府啓目,銀溪察訪劉弘九矣原情云云。問目內辭緣,泛稱遲晩,刑推得情,何如?判付啓,除刑推議處爲良如敎。
甲戌十一月二十二日辰時,上御景春殿。藥房入診持湯劑,時原任大臣·閣臣承候入侍時,提調金蓍根,副提調李好敏,記事官李羲肇,記注官朴思彦,別兼春秋李紀淵,檢校待敎朴宗薰,左副承旨李愚在,記事官李驥秀,領府事李時秀,鰲恩君李敬一,領議政金載瓚,左議政韓用龜,提學徐榮輔,直提學金履喬,檢校直閣李光文·鄭元容,檢校待敎李龍秀,原任待敎朴綺壽,檢校待敎李鶴秀,以次進伏,醫官吳千根·秦東秀·洪旭浩·金宇敬·權以中·李命運·李彦厚·李重恒·白時昌,進伏楹外訖。蓍根奉進湯劑,上命入之,近口而止。蓍根曰,湯劑專未進御矣。上曰,筵退後,重溫以入,可也。命醫官入診,時秀等曰,日間聖體諸節,若何?上曰,一樣,而各殿宮氣候亦一樣矣。以中診候訖,退伏奏曰,脈候左右三部調均矣。時秀曰,散藥數數付貼,然後可以速收神效矣。載瓚曰,都提調近以實病,數日之內,萬無强作之道云,此時嘗藥之任,不可久曠,若有體諒之恩則好矣。王大妃殿進御加味二陳湯三貼製入事。出榻敎上命退,諸臣以次退出。
甲戌十一月二十二日申時,上御景春殿。藥房夕承候入侍時,提調金蓍根,副提調李好敏,記事官李羲肇,記注官朴思彦,別兼春秋李紀淵,檢校待敎李鶴秀,以次進伏,醫官吳千根·秦東秀·吳仁豐·金宇敬·權以中·李命運·李彦厚·李重恒·白時昌,進伏楹外訖。上命醫官入診,以中診候訖,退奏曰,脈候左右三部調均矣。蓍根請按摩,上曰,按摩置之。蓍根曰,鍼醫詳細按察,然後可以知證候之如何,伏望亟許召接焉。上曰,夜當爲之矣。仍命退,諸臣以次退出。
上在昌德宮。停常參·經筵。
大殿·王大妃殿·中宮殿·惠慶宮·嘉順宮·世子宮,藥房口傳夕問安。答曰,知道。
藥房提調金蓍根,副提調李好敏啓曰,伏未審夜間,聖體調攝若何,寢睡·水刺之節,何如?昨日湯劑進御,散藥付貼後,諸節果有差勝之效乎?臣等率諸御醫,趁早入診,詳察聖候爲宜。臣等不任達宵憂慮,敢此問安,竝爲仰稟。答曰,知道。王大妃殿·中宮殿·惠慶宮·嘉順宮·世子宮,口傳問安。答曰,知道。
安光宇啓曰,行大司憲金羲淳未肅拜,執義李東冕,掌令李麒峻,持平任文白·李泰熙呈辭,掌令康聖翊在外,監察茶時之意,敢啓。傳曰,知道。
李好敏啓曰,藥房提調·副提調持湯劑來待矣。傳曰,入侍。
又啓曰,藥房提調·副提調持湯劑來待矣。傳曰,封入。
又口傳啓曰,皇天祖宗,默垂眷佑,腫候開穴,膿水稠粘,康復之慶,不日可期,臣等不勝歡忭之忱,而第伏念此時調護之節,尤不容一毫少忽,臣等雖已率醫官輪直,自今日竝直,其在事體·道理,亦所不已,故玆敢仰籲。伏乞亟賜允從,千萬顒祝,惶恐敢啓。答曰,待下敎。
又啓曰,藥房副提調持湯劑來待矣。傳曰,封入。
趙晉和,以賑恤廳言啓曰,南部靑寧尉契任掌盧國柱,今月二十二日,本洞路傍,得一歲遺棄男兒,同里居良女金召史,欲爲收養,西部西小門契任掌金福同,今月二十二日,本洞路傍,得一歲遺棄男兒,同里居良女申召史,欲爲收養,大平館契任掌朴點福,今月二十二日,本洞路傍,得二歲遺棄女兒,同里居良女朴召史,欲爲收養,中部義城正契任掌金廷根,今月二十二日,本洞路傍,得四歲遺棄女兒,同里居良女朴召史,欲爲收養,東部往十里二契任掌朴行遇,今月二十二日,本洞路傍,得二歲遺棄女兒,同里居良女朴召史,欲爲收養,貧不自食,皆願受料,告于本部,自各該部,同日牒呈,故依節目竝爲給料,使之乳養之意,敢啓。傳曰,知道。
甲戌十一月二十三日辰時,上御景春殿。藥房入診,持湯劑入侍時,提調金蓍根,副提調李好敏,記事官李羲肇,記注官柳可均,別兼春秋李紀淵,檢校待敎李鶴秀,以次進伏,醫官吳千根·秦東秀·卞之錞·洪旭浩·金宇敬·權以中·李命運·李重恒·李彦厚·白時昌,進伏楹外訖。蓍根等曰,夜間聖體,若何?上曰,一樣矣。蓍根等曰,寢睡·水刺之節,何如?上曰,無損矣。蓍根等曰,王大妃殿氣候,若何?上曰,各殿宮氣候皆一樣矣。蓍根奉進湯劑,上曰,筵退後封入,可也。仍命醫官入診,以中診候訖,退奏曰,脈候調均矣。蓍根請按摩,上曰,姑難爲之矣。蓍根曰,脚部證候,有異於他,必使鍼醫,詳細按察,則庶可有知得之道矣,伏望趁卽按摩焉。上曰,少間當爲之矣。蓍根曰,屢次煩聒,極知悚惶,而此不可暫時遲緩,亟許按摩,千萬伏望,千萬伏望。好敏曰,鍼醫今方待令於戶外,使之按察好矣。進御蔘苓茶一貼煎入事。出榻敎付貼榛子餠製入事。出榻敎上命退,諸臣以次退出。
上在昌德宮。停常參·經筵。
大殿·王大妃殿·中宮殿·惠慶宮·嘉順宮·世子宮,內閣·政院·玉堂口傳朝問安。答曰,知道。大殿,朝廷二品以上·六曹堂上·奉朝賀·大司諫單子問安。答曰,知道。王大妃殿·中宮殿·惠慶宮·嘉順宮·世子宮,口傳問安。答曰,知道。大殿·王大妃殿·中宮殿·惠慶宮·嘉順宮·世子宮,內閣·政院·玉堂·藥房口傳夕問安。答曰,知道。大殿,朝廷二品以上·六曹堂上·奉朝賀·大司諫單子問安。答曰,知道。王大妃殿·中宮殿·惠慶宮·嘉順宮·世子宮,口傳問安。答曰,知道。
藥房提調金蓍根,副提調李好敏啓曰,伏未審夜間,聖體調攝若何,寢睡·水刺之節,何如?昨日湯劑進御,糯米飰付貼後,諸節果有差勝之效乎?臣等率諸御醫,趁早入診,詳察聖候爲宜。臣等不任達宵憂慮,敢此問安,竝爲仰稟。答曰,知道。各殿宮,口傳問安。答曰,知道。
安光宇啓曰,行大司憲金羲淳未肅拜,執義李東冕,掌令李麒峻,持平任文白·李泰熙呈辭,掌令康聖翊在外,監察茶時之意,敢啓。傳曰,知道。
傳于趙晉和曰,藥房入侍,時原任大臣·閣臣同爲入侍。
李好敏啓曰,藥房提調·副提調持湯劑來待矣。傳曰,入侍。
又啓曰,藥房提調·副提調持湯劑來待矣。傳曰,入侍。
藥房口傳啓曰,臣等以竝直之請,昨陳口啓,俄又筵奏,俱未蒙允,下情不勝抑菀之至,聖候諸節,雖幸平順,調護之方,尤宜審愼,臣等忝在嘗藥之列,此時竝直,其在國體·事面,決不容暫緩,故玆敢相率更籲。伏乞亟許臣等竝直,千萬顒祝,惶恐敢啓。答曰,依啓。
李好敏啓曰,藥房提調·副提調持湯劑來待矣。傳曰,封入。
傳于李好敏曰,藥房都提調有闕之代,左議政爲之。
趙晉和,以內醫院提調·副提調意啓曰,竝直事,命下矣。臣等率醫官秦泳·李敬培·李漢臣·崔遂燁·秦東秀·吳仁豐·卞之錞·鄭重周·洪旭浩·李彦厚·權以中·安昌禧·朴器成·李命運,自今日竝直,方禹疇·金景勳·李允馨,亦爲本院別入直之意,敢啓。傳曰,知道。
李愚在,以都摠府言啓曰,副摠管尹益烈,以漢城府右尹,本府坐起,晝仕出去,而逐日赴坐,煩稟未安,入番間除草記往來之意,敢啓。傳曰,知道。
又以備邊司言啓曰,未下直守令,卽令當日辭朝,受田上京守令,亦爲催促下送之意,分付該曹,何如?傳曰,允。
又以備邊司言啓曰,頃因水原留守李益運狀啓,該府賑穀,以該府穀取用之意,覆啓行會矣,卽見其狀啓,則以爲,本府屬五邑所在南漢餉租中三千石,果川所在別置米中七百石,可合移用於賑資,竝爲劃下,外帑庫木二十餘同,修城庫木十餘同,年久腐傷,亦許發賣補賑,待時還作事,請令廟堂稟處,而外此不足之數,無論某樣公貨,從實入取用,待畢賑登聞爲辭矣。五邑留餉,旣是本府所管,依所請許令取用,至於兩庫留木,乃是帑藏,自有所重,不可輕議於補賑之需,置之,何如?傳曰,允。
又以備邊司言啓曰,卽見水原留守李益運狀啓,則以爲,本府將士支放,皆出於結役身布,而今年則遇歉停減,其所不足米,爲四千五百餘石,錢爲二千七百餘兩,而他無變通之道,以本府外帑庫米六百石,貯置庫錢二萬兩,依已例特爲許劃,則以錢貿米,足可支用,而今此米錢,不過數年,自當充數,無所減損,請令廟堂稟處矣。本府支放之需,若非結稅所出,則他無拮据之道,故往在己巳,亦以外帑米·貯置錢劃下,仍令從後充補矣。今又賑資,雖纔措處,支放無以區處,至有此依已例請得之啓,姑爲許施,待充補卽爲形止啓聞之意,分付,何如?傳曰,允。
禁府啓目粘連,向前劉弘九亦,木綿領運,旣在受由下鄕之後,則不可責之以差員之事,別無爲罪之端,分揀放送,何如?判付啓,依允。
右議政金思穆箚曰,伏以維天維祖宗,默垂保佑,脚部腫癤之候,幸卽開穴,翌瘳之慶,指日可期,下情慶忭,曷有其已?此時藥院之臣,全數直宿,無時承候,實是事體·道理之不容少緩者。伏乞亟許竝直之請,俾盡保護之方,千萬顒祝,仍伏念臣之未參診筵,今已旬有餘日矣,雖其病在濱危,萬緣都空,而寸忱耿結,至發宵夢,惟是虛帶重任,冥然退處,臣罪至此,無以自贖,病裏惶隘,如添一病,而至於今日,則都相之職,尤不宜一刻暫曠,焦迫之極,拚棄微命,擔舁寸進,來伏朝房,而咫尺天門,進身末由。有臣如此,生亦何爲?顧今嘗藥之地,緣臣病重之故,而莫之備員,則有國以來,寧有如許事面哉?然則區區乞解之懇,斷非自恤之計。伏乞聖慈,亟遞臣藥院兼任,仍治臣屢瀆之罪,以重國體,以礪臣分,不勝幸甚。取進止。答曰,省箚具悉卿懇。愼節奉慮,都相之任,今姑許副,卿其安心調理。仍傳于趙晉和曰,此批答,遣史官傳諭于右議政。
甲戌十一月二十四日辰時,上御景春殿。藥房入診持湯劑,時原任大臣·閣臣承候入侍時,提調金蓍根,副提調李好敏,記事官李羲肇,記注官李昌瑞,別兼春秋李紀淵,檢校直閣徐俊輔,右承旨趙晉和,記事官李驥秀,領府事李時秀,領議政金載瓚,左議政韓用龜,原任提學沈象奎,提學南公轍·徐榮輔,直提學金履喬,檢校直閣鄭元容,檢校待敎朴宗薰·李龍秀·李鶴秀,以次進伏,醫官吳千根·李漢臣·秦東秀·鄭重周·洪旭浩·金宇敬·權以中·李命運·白時昌·李重恒·白成五,進伏楹外訖。上命湯劑入之進御,又命醫官入診,以中診候訖,退奏曰,脈候左右三部調均矣。時秀等曰,昨夜腫候自潰,膿水旣多,朝來諸節,若何?上曰,無損矣。時秀曰,臣之所陳,極知猥屑,而顧今調護之方,專在於常饍,而若或有厭進之時,必須加勉,頻數進御,此實爲內托之道,且膿水旣自潰,則必使醫官,上下按察,無至餘核之更聚,然後疼意頓減,運用如常,而若不按出,則自然遲緩,惡在其速收神效之功乎?伏願益進常饍,繼之以湯劑,散藥連進連付,外而消散,內而滋補,則庶可期翌瘳之慶矣,申望十分留念焉。蓍根曰,昨旣以口啓,昻陳臣等竝直之請,而其在道理·事面,不容少忽之時也。伏望亟賜允從,俾臣等晝宵承候之地焉。時秀等齊聲奏曰,提調所陳,允合道理,且在國體,不可已之擧也,臣等詳承下敎而退矣。上曰,更當下敎矣。時秀等曰,此時竝直,卽體禮之當然,而在下之忱,豈敢不仰請乎?伏望下敎焉。上曰,筵退後待下敎,可也。載瓚曰,都提調,以其所患,萬無數日內仕進之望,合有體諒之恩,故敢此仰達矣。蓍根曰,醫官輩以爲,此時狗膏進御甚好云,故方作膏以入矣,進御蔘苓茶一貼煎入事。出榻敎進御加味橘茹湯,自今日停止,蔘苓茶依前方,一貼更爲煎入事。出榻敎進御蔘苓茶依前方,一貼更爲煎入事。出榻敎上命退,諸臣以次退出。
甲戌十一月二十四日申時,上御景春殿。藥房夕承候,持湯劑入侍時,提調金蓍根,副提調李好敏,記事官李羲肇,記注官李昌瑞,別兼春秋李紀淵,檢校待敎李龍秀,以次進伏,醫官吳千根·李漢臣·秦東秀·吳仁豐·鄭重周·洪旭浩·金宇敬·權以中·李彦厚·李命運·李重恒·白時昌·白成五,進伏楹外訖。蓍根奉進湯劑,上進御,仍命醫官入診置之。又命退,諸臣以次退出。
上在昌德宮。停常參·經筵。
大殿·王大妃殿·中宮殿·惠慶宮·嘉順宮·世子宮,內閣·政院·玉堂口傳朝問安。答曰,知道。大殿,朝廷二品以上·六曹堂上·奉朝賀·大司諫單子問安。答曰,知道。各殿宮,口傳問安。答曰,知道。大殿·王大妃殿·中宮殿·惠慶宮·嘉順宮·世子宮,內閣·政院·玉堂·藥房口傳夕問安。答曰,知道。大殿,朝廷二品以上·六曹堂上·奉朝賀·大司諫單子問安。答曰,知道。各殿宮,口傳問安。答曰,知道。
藥房都提調韓用龜,提調金蓍根,副提調李好敏啓曰,伏未審夜間,聖體調攝若何,寢睡·水刺之節,何如?昨日湯劑進御,糯米飯付貼後,諸節果有差勝之效乎?臣等率諸御醫,趁早入診,詳察聖候爲宜。臣等不任達宵憂慮,敢此問安,竝爲仰稟。答曰,知道。王大妃殿·中宮殿·惠慶宮·嘉順宮·世子宮,口傳問安。答曰,知道。
安光宇啓曰,行大司憲金羲淳未肅拜,執義李東冕,掌令李麒峻,持平任文白·李泰熙呈辭,掌令康聖翊在外,監察茶時之意,敢啓。傳曰,知道。
趙晉和啓曰,明日乃是小寒,自明日日暖間,視事頉稟之意,敢啓。傳曰,知道。
安光宇啓曰,備邊司郞廳來言,今日賓廳日次,而直宿相値,不得來會云矣,敢啓。傳曰,知道。
傳于權丕應曰,藥房入侍,時原任大臣·閣臣同爲入侍。
李好敏啓曰,藥房三提調持湯劑來待矣。傳曰,入侍。
備忘記,乶下僉使康漢健下直,長弓一張,長箭一部,片箭一部,筒兒一箇,賜給。
李好敏啓曰,藥房三提調持湯劑來待矣。傳曰,封入。
傳于李好敏曰,藥房夕承候入侍。
李好敏啓曰,藥房三提調持湯劑來待矣。傳曰,封入。
趙晉和,以吏曹言啓曰,因備邊司草記,未下直守令,當日辭朝,受由上京守令,亦爲催促下送事,允下矣。自臣曹催促,則未下直守令安山郡守尹亨植,今已辭朝,義州府尹李勉求,方在果川地云,新除守令之擅自下鄕,事未前有,極爲駭然,令該府,拿問處之。受由上京守令淸道郡守洪赫,靈山縣監李一榮,俱以爲親病猝重,不得下去云。雖未知其親病之如何,而促敎之下,不卽下去者,揆以事體,誠甚未安,竝改差,何如?傳曰,允。
修撰宋應圭疏曰,伏以無狀小臣,濫叨寵渥,學術鹵莽,而玷論思之班,言議巽軟,而忝風憲之職,蓋自春夏以來,連被誤恩,迥出尋常,有非如臣庸愚所敢奉承者,故幸蒙恩遞,旋尋鄕路,以爲詠歌聖澤,保全餘生之計,而纔歸田舍,除旨又降,見帶本館之職,今已六朔于玆矣。經幄淸銜,何等重任,而緣臣虛縻,久曠名器,夙宵兢惕,無地自容,繼伏聞玉候違豫,大小焦遑,奔走勤勞,各伸至誠,而第念臣,最蒙恩數,獨阻耿光,偃伏鄕廬,罪重邱山,臣雖至頑不靈,豈不知上有君親,分義至重。而第緣身嬰奇疾,與死爲鄰,竟違問候之列,未效嘗藥之忱,亦不得以一疏叫閽,仰暴實狀者,蓋不敢以區區私情,瀆擾於丙枕靜攝之中耳。何幸天祐宗祊,獲覩翌瘳之喜,環海含生,同慶攢祝,而狗馬賤疾,終無回甦之望,疾痛之極,終不呼籲,則生旣積傲,死難瞑目,玆敢一聲長呼,仰冀諒察焉。夫人臣言病,便若循例,而今臣所患,是死病耳,毒疔忽發於指掌之間,鍼灸多方,痛楚轉劇,繼有疥瘡之病,熏治失宜,遍身浮腫,坐臥須人,達夜叫苦,且以病係瘡腫,觸寒頻添,躁鬱悶寒,膈火上升,素患眼疾,又從以闖發,兩目赤爛,閉睫剌痛,惟此三病,乃生人之至苦者耳。目不能視,足不能履地,手不能運匙箸,雖一縷未絶,而便成未冷之尸,傍觀悚惻,視若鬼物,此殆造物者,憎臣無才竊寵,畀以膏肓之疾,遂成聖朝逋慢死罪之臣耳。身委床笫,心懸魏闕,束裝戒程,只俟少愈,而病狀日益危惡,行期日益遲緩,臣之情勢,其亦窮且悲矣。噫,君命有召,尙且不竢駕而行,況於君父之疾乎?君有疾飮藥,而爲臣子者,乃敢堅臥不起,則誠不可以一刻容息於覆載之間矣。到此地頭,唯願速死而已。伏乞聖明,亟賜鐫改,仍加刑章,以爲爲臣不職者之戒焉。且伏念向日冬雷之變,上天之譴告亦至矣。比年以來,災異荐臻,至於冬雷,殆無虛歲,凡殿下所當修省之方者,大臣·三司之箚,旣盡之矣。今臣病蟄窮谷,恭俟嚴勘,更何敢出言陳勉,而抑有臆見,敢此仰達。易曰雷出地奮豫,先王以作樂,夫雷之出地,其象爲奮,而樂也者,乃動盪血脈,滌蕩邪穢之具也。作樂之道,蓋取諸雷之奮發,而因物觸類,事莫不然,施之朝政,有激揚之義,施之身心,爲振拔之工,聖王所以仰法天造者,豈偶然哉?目今國事,可謂寒心,百弊衆瘼,有難毛擧,而獨於所謂奮發之象者,絶未之見焉,蓋聖度淵默,而獨遜於乾剛,朝象恬嬉,而同歸於日偸,養成委靡牽制之習,迄無激厲振作之效,此乃今日之痼病也。上天仁愛,必以冬雷告警者,豈不欲我殿下,警惕感激,必務所以奮發大有爲之志也耶?以之進德修業,如雷之速,發號施令,如雷之厲,淬礪臣工,如雷之嚴,以至燕寢攝養之際,亦須振拔精明,常若雷之赫然而奮發者,則此豈非警動厥心,仰答天譴之道耶?然今臣所陳,特擧其大體之固然者也,若言目下之急務,則惟有捄荒一事耳。捄荒之政,從古爲難,而未有若今時之尤難者矣。禾黍之野,盡入草萊,蓬蔀之民,擧將溝壑,倉廒俱空,儲蓄俱罄,內而京衙,外而州郡,皆莫不然。而至於嶺南,尤不忍言,君臣上下宵旰憂遑者,凡幾年矣。而其於經國之需,生財之道,恤民之方,尙無一定之計,比如載巨艎涉大海,而中流遇風,檣傾楫摧,雖有副手梢工,而束手環視,容措不得者然。嗚呼,其亦可謂太息流涕而痛哭者矣。因今之勢,爲今之計,百爾思之,苦無上策,惟有節財用紓民力者,稍可爲目前拯捄之方矣。近日奢侈之弊,言之痛心,習俗旣久,實難猝變,而式至于今,民窮財竭,財已竭矣,亦無可節者,而但念財之所生,元有限量,人之用財,各有等分,減得此箇一分,則添得彼箇一分,此不易之理也。臣竊計今日公私之所入,必不能需其所出者,固萬萬矣,而其於用之之際,苟或有可已而不已,可減而不減者,則其有害於國家·生民者必甚矣。所謂節財用者,非必有財而節之也,上自宮闈,下及閭巷,凡係不急之需者,一切停止,至於日用衣食,喪祭宴享之不可得已者,亦必務從減約,則其有益於國家·生民者必大矣,此乃爲今日節用之道也。饑饉之慘,振古未聞,今若以八路之穀,分排八路之民,則其不能接濟者明矣。不能接濟,則其不能無捐瘠者亦明矣。方且捐瘠,而又重之以賦稅,則斯乃吾民命盡之秋也,且如糴政一事,朝家所以蠲惠者已極矣,而民猶爲病,夫窮餓之極,雖慈母,不能保其子,而況於償其所食乎?西成未幾,餓莩相望,漸當窮節,孰能聊生?以此推之,則三稅之尤難,斷亦可知。至若軍保,則率多至窮無賴者,逃亡物故,額數全闕,則雖欲徵布而索錢,皮之不存,毛將焉取乎?此其爲勢不得不均之隣族,所謂隣族,亦只是無恒産無恒心而苟然支保者也。徵索之至,必將散而之四方矣。蓋餓莩之患,多出於流離,流離之患,多出於徵索,今使菜色顑頷者,而剝其膚髓,掠其口吻,胥徒在門,鞭扑加身,則等是死耳。飢而死也,歲也誰咎?而乃若徵索而迫於死,則呼號慘毒,怨有所歸矣。今所謂紓民力者,非獨設賑而濟之也,亦非謂人盡蠲稅也。凡於催科徵稅之地,査其萬無可出者,一倂蕩減。且以稅木言之,綿荒之酷,與穀無異,今若代之以錢,則無損於國用,而紓困於民生者實多矣。至於軍保,亦令州縣,刻念明査,苟有指徵無地者,則亦一倂蠲除,使朝夕塡壑者,知其爲歲之所殺,而不由於上之毒民,則非直紓民而已,亦庶幾固結人心,無胥動怨咨之患矣,此豈小事也哉?今之議者,輒曰經費已匱,蕩減已多,今不可更有蠲除也,此說固然矣,國計哀痛,臣非不知,而第念徵索而有得也,則雖浚膏血,有不暇恤也,徵索而無得也,則其在經費,了無所益,而所損者,唯失人心而已。今夫廟堂之所謨畫,牧伯之所奉行者,別無奇策,惟恃殿下之法耳。然人心難犯,徒法難行,窮民無告,必爲大盜,其爲事勢,從古已然,赤眉·黃巾之屬,亦是平民之不堪窮餓者耳。假如一朝,潢池竊發,嘯聚劫掠,則當此之時,賦稅從何而徵出也,經費從何而辦用也?堂堂王法,亦從何而施之乎?由是觀之,與其强索於不可得之地,孰若從以蠲之之愈乎?紓民之困,如有若盍徹之論,結人之心,若孟子人和之訓,則斯言雖迃,揆以時勢,亦不出此。臣之所願紓民力者,此之謂也。若夫賑捄之方,臣亦拙謀,不敢妄陳,而第念五歲荐饑,富民之穀,亦幾蕩然。而至如今年,則兩西東北,可謂稍實,不至若畿湖兩南之尤甚,計其中,亦必有積穀稍優,賣貴售利者矣。今若明降綸綍,布告四方,使有納粟幾千百斛,輸致四道者,則量其穀包之多寡,計其道里之遠近,各隨其願,畀以與之,自初仕守令·邊將·萬戶之屬,至于州郡鄕任,較功定差,次第許施,亦飭銓曹與守宰,俾無稽滯,王言一出,信如金石,則西北之粟,亦將日輸于南矣。此亦生穀之一道也。伏望聖慈,竝垂睿念焉。雖然臣非知者也,僻處窮谷,見聞固陋,而方當病伏垂盡之日,尙切漆嫠憂愛之誠,徒將管見,仰裨芹獻,齟齬難用,臣亦自知,然環顧一世,亦豈無含章蘊奇,可措經綸者也?且如一州之害,一縣之弊,則任其字牧者,亦必有眞知灼見,而未敢仰徹者矣。亦願殿下,克恢四聰,俯詢八方,自州縣之宰,曁草茅之士,俾得隨事封章,仍命廟堂,商確採用,勿以法制而拘之,勿以疎迂而忽之,則其於救民恤荒之政,消災致祥之方,未必無萬一之補矣。此亦微臣區區之望也。臣無任云云。省疏具悉。所陳當留念,令廟堂稟處,爾其勿辭,上來察職。
甲戌十一月二十五日辰時,上御景春殿。藥房入診持湯劑,時原任大臣·閣臣承候入侍時,都提調韓用龜,提調金蓍根,副提調李好敏,記事官李羲肇,記注官林景祚,別兼春秋李紀淵,檢校直閣鄭元容,左承旨權丕應,記事官李驥秀,領府事李時秀,鰲恩君李敬一,領議政金載瓚,原任提學沈象奎,提學南公轍·徐榮輔,直提學金履喬,檢校直閣李魯益·徐俊輔,檢校待敎朴宗薰·李龍秀·李鶴秀,以次進伏,醫官吳千根·李漢臣·秦東秀·吳仁豐·洪旭浩·金宇敬·權以中·李命運·李重恒·白時昌·白成五,進伏楹外訖。蓍根奉進湯劑,上進御,命醫官入診。以中診候訖,退奏曰,脈候調均,而左三部,略有數意矣。時秀曰,糯米飯,連爲付貼,而諸節若何?膿水亦爲按出乎?腫口旣開,而不卽按出,則恐有餘核更膿之慮,內托外治,連加留念,然後可期遄復之慶,而去惡生新之道,專在於按出膿水,俾無餘遺。而若或不然,則非但復常之差遲,疼苦必將愈加於前,此豈不萬萬焦迫乎?至於糯米飯改付之時,必使醫官,詳細按摩,趁卽付貼,切勿使晷刻停撤,然後保無外氣之闖入,而臣等旣不得番番隨入於付貼之時,而醫官輩,雖曰愚迷,所主者皆醫理,則凡藥試按察之請,必準信從,千萬伏望。用龜曰,腫氣治法,無論大小,腫膿汁盡出,然後可以完合,而膿汁盡出之法,以手硬按者也。若任其自然流出,則非但費日之久,必有再膿之慮,何不留念,而終靳勉從乎?載瓚曰,腫處之膿水,決不可久留,非但醫理之若此,臣有所經驗者,耐過一時之苦,盡爲按出,則可期不日而復矣。進御加減大補湯,自今日一貼式煎入事。出榻敎進御蔘苓茶前方中,人蔘加五分,自今日二貼式煎入事。出榻敎王大妃殿進御加味二陳湯前方中,加竹瀝三匙,薑汁半匙,三貼煎入事。出榻敎上命退,諸臣以次退出。
甲戌十一月二十五日申時,上御景春殿。藥房夕承候入侍時,都提調韓用龜,提調金蓍根,副提調李好敏,記事官李羲肇,記注官林景祚,別兼春秋李紀淵,檢校直閣李光文,以次進伏,醫官吳千根·李漢臣·秦東秀·吳仁豐·洪旭浩·金宇敬·權以中·李彦厚,李命運·李重恒·白時昌·白成五,進伏楹外訖。用龜等曰,午時聖體,若何?上曰,一樣矣。用龜曰,臣有所區區衷曲,敢玆昻達矣。脚部腫口之淺深,雖未敢詳知,而膿水連流,俾無餘遺,然後可期完合復常之慶。而以尖心,進于腫口,則必無壅滯更膿之慮,若不如是,非但再膿之爲辛苦,康復之期,自然差遲,下情豈不萬萬焦迫乎?伏望亟許按摩,趁卽進心,亦令臣等仰瞻焉。蓍根曰,都相旣陳達矣,臣亦昻陳,極涉悚惶,而腫口之進心,爲其腫口之不欲經壅者也。膿水之若因腫口之壅滯而不流,則必致更膿之境,伏望允從臣等之請焉。好敏曰,腫處不可不進心,有心然後,膿水可以盡流,而雖以閭巷賤品言之,雜試方藥,按出膿汁,而慮其更膿,必挿尖心於腫口,俾不得壅滯者,必欲使餘膿盡流,而速至完合之境故也。顧今腫候自潰,濃水旣多,從此遄復之慶,不日可期。伏願耐過霎時之難,亟爲進心,千萬千萬。上曰,後日當爲之矣。用龜曰,連山士人李宜春,以善於治腫,頗有名稱,近多經驗者云,提調·副提調,亦有所稔聞矣。分付該曹,口傳付軍職,使之入參診筵,何如?上曰,依爲之。出擧條付貼油蠟膏製入事。出榻敎上命退,諸臣以次退出。
上在昌德宮。停常參·經筵。
大殿·王大妃殿·中宮殿·惠慶宮·嘉順宮·世子宮,內閣·政院·玉堂口傳朝問安。答曰,知道。大殿,朝廷二品以上·六曹堂上·奉朝賀·大司諫單子問安。答曰,知道。各殿宮口傳問安。答曰,知道。大殿·王大妃殿·中宮殿·惠慶宮·嘉順宮·世子宮,內閣·政院·玉堂·藥房口傳夕問安。答曰,知道。大殿,朝廷二品以上·六曹堂上·奉朝賀·大司諫單子問安。答曰,知道。各殿宮口傳問安。答曰,知道。
藥房都提調韓用龜,提調金蓍根,副提調李好敏啓曰,伏未審夜間,聖體調攝若何,寢睡·水刺之節,何如?昨日湯劑進御,糯米飯付貼後,諸節果有差勝之效乎?臣等率諸御醫,趁早入診,詳察聖候爲宜。臣等不任達宵憂慮,敢此問安,竝爲仰稟。答曰,知道。王大妃殿·中宮殿·惠慶宮·嘉順宮·世子宮口傳問安。答曰,知道。
安光宇啓曰,行大司憲金羲淳未肅拜,執義李東冕,掌令李麒峻,持平任文白·李泰熙呈辭,掌令康聖翊在外,監察茶時之意,敢啓。傳曰,知道。
傳于朴宗珩曰,藥房入侍,時原任大臣·閣臣同爲入侍。
李好敏啓曰,藥房三提調持湯劑來待矣。傳曰,封入。
安光宇,以義禁府言啓曰,義州府尹李勉求,令該府拿問處之事,傳旨啓下矣。李勉求,方在京畿果川地云,依例發遣府書吏拿來,何如?傳曰,待待命拿囚。
李愚在,以備邊司言啓曰,義州府尹李勉求,以擅離下鄕,因該曹草記,今將拿處矣。江外一舍之地,爲見其病兄,暫爲往來,與下鄕煞有不同,且今義州事勢,難以久曠,李勉求,姑爲分揀,催促辭朝,俾卽赴任,何如?傳曰,允。
備忘記,義州府尹李勉求下直,長弓一張,長箭一部,片箭一部,筒兒一箇,賜給。
李好敏啓曰,藥房三提調持湯劑來待矣。傳曰,入侍。
傳于李好敏曰,藥房三提調持湯劑入侍,時原任大臣·閣臣同爲入侍。
李愚在,以備邊司言啓曰,嶺南兩邑守令,因該曹草記,今將改差矣。該邑俱以災邑,不可一日曠官,未差之代,政官牌招開政,各別擇差,待下批,使之不多日內辭朝,仍爲給馬下送,何如?傳曰,允。
有政。吏批,判書李肇源進,參判趙萬元牌不進,參議徐有聞牌不進,右承旨趙晉和進。以李在璣爲獻納,洪敬謨爲兼文學,金熙周爲工曹參議,李亨會爲敦寧判官,徐觀淳爲司僕判官,方禹矩爲引儀,權昌彦爲繕工主簿,李敎明爲厚陵參奉,李羲斗爲淸道郡守,鄭耕愚爲靈山縣監,學正單洪龍圭,學諭單朴齊輝,故郡守李國亨贈吏參例兼,義州府尹李勉求考,故僉知黃遇河贈吏參例兼,故學生李胤績贈童敎,故學生羅尙紀贈戶佐,以上孝行卓異,贈職事承傳,檢詳洪敬謨減下事承傳,故兵使趙㠎贈兵參例兼,忠淸兵使趙華錫考,贈參議徐國柱贈兵參例兼,忠節卓異,贈職事承傳,兼養賢主簿單尹永輝。
兵批,行判書朴宗來進,參判金敎根病,參議鄭景祚病,參知李德升病,左副承旨李愚在進。以趙榮豐爲忠翊將,洪格·李有暻爲訓鍊僉正,趙毅存爲宣傳官,成履源爲慶尙中軍,同知單秦喆運,僉知單李重協·李鍾文。
以吏曹參議徐有聞牌不進罷職傳旨,傳于趙晉和曰,只推。
李愚在,以備邊司言啓曰,頃因海西御史別單,安岳吏逋反覈準捧,逋吏及始逋未發守令,一一論啓之意,覆啓行會矣。卽見道臣趙鐘永所報,則以爲,倉穀非但邑吏之負犯,亦有村民之反臥,轉成流逋,年條莫辨,而所逋各穀,爲三萬一百九十石零,耗條爲三千十九石零矣。若先施刑章後欲徵捧,則大關收殺,故就其元穀中,爲先督捧,則所捧爲二萬一千二百石,未捧爲八千九百九十石零,而今則歲歉力窮,責納無路,依近例,耗條三千十九石零,特令除減,元穀未捧之數,分三年排捧後,逋漢則次第論法,無所不可爲辭矣。除耗分年,已成捧逋之近例,而三萬石元逋,尙有三分一未捧,勢無以當年內一齊收捧,依京畿七邑例,限三年分捧,耗條三千石零,亦令蕩減,始逋年條,旣難憑考,當該守令,今姑勿論,犯逋各人,待畢捧分等勘律,何如?傳曰,允。
又以訓鍊都監言啓曰,今日人定時,東別營大門南邊守直軍番所,偶然失火,大門及南庫二間延燒,故左右連接各二間,卽令撤毁,今已撲滅矣。莫重營舍,不善守直,致此失火之境,入直別武士,自臣營嚴棍懲勵,常時不能檢飭之失,臣亦惶恐待罪之意,敢啓。傳曰,知道。勿待罪。
權丕應,以宣惠廳言啓曰,今月二十五日人定時,東倉西邊訓鍊都監守直軍入接處,偶然失火,大門及南庫二間延燒,故左右連接處各二間,卽令撤毁,幸已撲滅矣。不謹守直之將領,已自該營,勘罪草記,而改建間,姑爲堅實圍排,各別守直事,申飭該營之意,敢啓。傳曰,知道。
甲戌十一月二十六日辰時,上御景春殿。藥房入診持湯劑,時原任大臣·閣臣承候同爲入侍時,都提調韓用龜,提調金蓍根,副提調李好敏,記事官李羲肇,記注官朴思彦,別兼春秋李紀淵,檢校待敎李龍秀,同副承旨朴宗珩,記事官李驥秀,領府事李時秀,領議政金載瓚,原任提學沈象奎,提學徐榮輔,直提學金履喬,檢校直閣李魯益·徐俊輔·李光文·鄭元容,檢校待敎朴宗薰·李鶴秀,以次進伏,醫官吳千根·李漢臣·秦東秀·洪旭浩·金宇敬·權以中·李命運·李重恒·白時昌·白聖五·李宜春·李彦厚,進伏楹外訖。用龜奉進湯劑,上曰,纔進朝食,姑爲留置,好矣。仍命醫官入診,以中診候奏曰,左右脈候調均矣。時秀等曰,夜間聖體調攝,若何?上曰,如昨,而殿宮氣候亦一樣矣。時秀曰,伏聞醫官所傳,則腫口尙未進心云,蓋腫口旣開,而久不進心,則必有再膿之慮,此若有一毫有難於聖躬,則醫官輩,寧敢議到,臣等亦豈可屢達如是乎?況令進心之際,縱有微疼之苦,若得耐過霎瞬之頃,則的有遄復之效,況尖心纖細,如針頭樣,納于瘡口,亦不過一寸而止,少無觸痛之慮者乎?伏望亟從臣等之奏焉。載瓚曰,膿汁不可使久留,而腫口無心,則必致壅滯之患,然則其所疼苦,必將倍蓰,而康復從以差遲矣,何不下諒於此乎?上曰,後日當爲之矣。用龜曰,旣承後日爲之之敎,伏想聖心,亦以不可不爲之之意,有所領會,而晷刻是爭,決難遲緩,新醫旣待令,與白時昌,使之按察納心好矣。上許之。宜春·時昌,進前按摩,而上不許納心,宜春退奏曰,腫處膿水尙多,若不進心,則恐有瘡口壅滯之慮矣。時秀等齊奏曰,醫官所奏又如是,豈可不勉從乎?卽許卽許,千萬千萬。好敏曰,宜春纔旣按察,筵退後當議定他好箇心,以爲入稟之地則好矣。上命退,諸臣以次退出。
甲戌十一月二十六日午時,上御景春殿。藥房三提調持湯劑,時原任大臣同爲入侍時,都提調韓用龜,提調金蓍根,副提調李好敏,記事官李羲肇,記注官朴思彦,別兼春秋李紀淵,檢校待敎李鶴秀,領府事李時秀,領議政金載瓚,以次進伏,鍼醫金宇敬·李宜春·白時昌,進伏楹外訖。用龜奉進湯劑,上進御,時秀曰,腫口不可不進心之由,俄筵已詳達,而伏承從當爲之之敎,故臣等奉符而退,相對企祝,今日向晩,尙此靳許,臣等焦迫抑鬱,按住不得,相率求對,無異排闥,僭越之罪,實無所逃,然此旣不可已之事,故有是不得止之擧,而殿下若是持難,臣雖愚迷,豈不思所以仰體之道?第非此莫可,萬無他求,則臣安得不屢屢懇乞,期於得請而後已哉?載瓚曰,夫腫口開,而膿無自出之理,故必也手而按之,心以納之,而心不挿則口自閉,膿無由流出,而竟至壅滯漸滋之患,故治腫者,捨此法奚以?患腫者亦皆按例行之,雖閭巷婦孺,容易爲之,少不難憚,況臣等爲聖躬調攝,其所審愼,顧何如,而安敢以不易之事,乃有此强迫之懇乎?用龜曰,兩大臣畢暴衷懇,而殿下尙靳勉從,況伏念臣,以不誠無狀,猥叨藥院之任,顧其職責,惟是調和御藥,保護聖躬,而當此靜攝之時,使當進之方,尙致遲滯之境,將焉用此任乎?伏望更加三思,亟下一許焉。上曰,按摩則爲之,可也。時昌·宜春進前按摩訖,時秀等使時昌,仍爲納心,上命止之,敎時昌退出,諸臣齊聲以奏曰,臣等雖萬萬不誠,寧或以難苦之事,請殿下行之若是其甚乎?半日相持,天聽愈邈,此豈所以仰望於殿下者哉?今若以御手暫試之,如有一毫疼苦之意,則臣等請伏妄言之誅矣。上猶不許之,敎曰,令醫官診候,可也。權以中追入進伏,診候奏曰,脈候調均,而右尺似有沈微之候,常饍與湯劑,加意進御,腫處亦卽納心,使膿水盡出,然後速期完合之慶矣。時秀等曰,醫官所奏又如是,必爲俯從,千萬伏望。上曰,筵退後當爲之矣。時秀等曰,聖敎旣如是,臣等謹當退待於戶外,以爲詳承而退,而鍼醫則姑令留待,使之卽進焉。時昌奉心而伏,久無下敎,時秀等退伏戶外良久,復相率而進曰,臣等退待移頃,恭俟明命,而猶復遷就,日勢已暮,此臣所以知進而不知退也。臣等的知其十分恰好,萬不疑慮,故苦口力陳,天心未回,伏未知殿下之一味持重,不賜採納者,果如何而然乎?願承下敎。上曰,卿等退去,少間當爲之矣。時秀等曰,然則臣等當退出,而姑先以萆麻餠付貼,旋卽進心,無至遷延,是所攢祝而退。付貼萆麻餠製入事及付貼硫黃散製入事。出榻敎諸臣竝退出。
上在昌德宮。停常參·經筵。
大殿·王大妃殿·中宮殿·惠慶宮·嘉順宮·世子宮,內閣·政院·玉堂口傳朝問安。答曰,知道。大殿,朝廷二品以上·六曹堂上·奉朝賀·大司諫單子問安。答曰,知道。各殿宮,口傳問安。答曰,知道。大殿·王大妃殿·中宮殿·惠慶宮·嘉順宮·世子宮,內閣·政院·玉堂·藥房口傳夕問安。答曰,知道。大殿,朝廷二品以上·六曹堂上·奉朝賀·大司諫單子問安。答曰,知道。各殿宮,口傳問安。答曰,知道。
藥房都提調韓用龜,提調金蓍根,副提調李好敏啓曰,伏未審夜間,聖體調攝若何,寢睡·水刺之節,何如?昨日湯劑進御,散藥付貼後,諸節果有差勝之效乎?臣等率諸御醫,趁早入診,詳察聖候爲宜。臣等不任達宵憂慮,敢此問安,竝爲仰稟。答曰,知道。王大妃殿·中宮殿·惠慶宮·嘉順宮·世子宮,口傳問安。答曰,知道。
安光宇啓曰,行大司憲金羲淳未肅拜,執義李東冕,掌令李麒峻,持平任文白·李泰熙呈辭,掌令康聖翊在外,監察茶時之意,敢啓。傳曰,知道。
傳于李愚在曰,藥房入侍,大臣·閣臣同爲入侍。
李好敏啓曰,藥房三提調持湯劑來待矣。傳曰,入侍。
又啓曰,藥房三提調持湯劑來待矣。傳曰,入侍。
傳于李好敏曰,藥房夕承候入侍。
李好敏啓曰,藥房三提調持湯劑來待矣。傳曰,封入。
趙晉和,以侍講院言啓曰,新除授兼文學洪敬謨,時無職名,令該曹,口傳付軍職,何如?傳曰,允。
兵曹口傳政事,副司果單洪敬謨。
李愚在,以備邊司言啓曰,纔因水原留守狀請,該府賑穀,以該府屬五邑所在南漢餉租三千石,果川所在別置米七百石,覆啓許劃矣。卽見京畿監司朴宗薰狀啓,則以爲,水原屬五邑,俱以尤甚,本邑賙救,猶患不足,至於轉輸,初非可議,水原所劃穀,特許還寢事,請令廟堂,稟旨分付矣。爲一府賑捄之資,傾五邑儲留之餉,已涉可悶,而水原還賑之前後所區劃,似可以從略排比,且五邑民勢,若以近四千石之穀,全數移送於水原,則各該邑春後事勢,更無從他塗抹之道,以五邑餉租一千石,果川別置米二百石,分劃水原,何如?傳曰,允。
吏曹啓目粘連,觀此江原監司趙弘鎭狀啓,則以爲,歙谷縣令申大翕,鍊熟之治,已多成效,年限已滿,歸期在邇,而該縣屢經大賑,又値荐歉,目下民情,轉益遑汲,歲前救急之節,春後設賑之方,不可付之生手,限麥秋仍任事,令該曹稟處爲白有臥乎所,守令之年滿七十者,不得莅官,載在法典是白乎乃,該縣以尤甚邑,又當設賑是白乎則,道臣請仍,必有所商量而然,歙谷縣令申大翕,依狀請,限麥秋仍任爲白乎旀,中軍孫泰永仍任事,令兵曹稟處,何如?判付啓,依允。
甲戌十一月二十七日辰時,上御景春殿。藥房入診持湯劑,大臣·閣臣承候同爲入侍時,都提調韓用龜,提調金蓍根,副提調李好敏,記事官李羲肇,記注官柳可均,別兼春秋李紀淵,原任提學沈象奎,左副承旨李愚在,記事官李驥秀,領府事李時秀,領議政金載瓚,以次進伏,醫官吳千根·李漢臣·秦東秀·洪旭浩·金宇敬·權以中·李命運·李宜春·李重恒·白時昌·白成五,進伏楹外訖。用龜奉進湯劑,上進御,命醫官入診,旭浩診候訖,退奏曰,脈候左右三部調均矣。時秀等曰,夜間付貼後,聖體,若何?上曰,一樣矣。時秀曰,昨日進御之節,比前稍勝云,伏不勝慶幸矣。時秀等曰,王大妃殿氣候,何如?上曰,各殿宮氣候一樣矣,進御加減大補湯前方中,加鹿茸一錢·官桂七分,自今日一貼式煎入事。出榻敎上命退,諸臣以次退出。
甲戌十一月二十七日未時,上御景春殿。藥房夕承候持湯劑入侍時,都提調韓用龜,提調金蓍根,副提調李好敏,記事官李羲肇,記注官柳可均,別兼春秋李紀淵,直提學金履喬,醫官吳千根·秦東秀·卞之錞·吳仁豐·洪旭浩·金宇敬·權以中·李命運·白時昌·白成五·李宜春·李重恒,進伏楹外訖。用龜奉進湯劑,上曰,水刺所進未移時,湯劑自內入之,仍命醫官入診。以中診候訖,退伏奏曰,脈候左右三部調均矣。用龜曰,伏聞俄者腫處溫洗後,改爲付貼,伏想聖心,似當豁然矣。上曰,然矣。命退,諸臣以次退出。
上在昌德宮。停常參·經筵。
大殿·王大妃殿·中宮殿·惠慶宮·嘉順宮·世子宮,內閣·政院·玉堂口傳朝問安。答曰,知道。大殿,朝廷二品以上·六曹堂上·奉朝賀·大司諫單子問安。答曰,知道。各殿宮,口傳問安。答曰,知道。大殿·王大妃殿·中宮殿·惠慶宮·嘉順宮·世子宮,內閣·政院·玉堂·藥房口傳夕問安。答曰,知道。大殿,朝廷二品以上·六曹堂上·奉朝賀·大司諫單子問安。答曰,知道。各殿宮,口傳問安。答曰,知道。
藥房都提調韓用龜,提調金蓍根,副提調李好敏啓曰,伏未審夜間,聖體調攝若何,寢睡·水刺之節,何如?昨日湯劑進御,散藥付貼後,諸節果有差勝之效乎?臣等率諸御醫,趁早入診,詳察聖候爲宜。臣等不任達宵憂慮,敢此問安,竝爲仰稟。答曰,知道。王大妃殿·中宮殿·惠慶宮·嘉順宮·世子宮,口傳問安。答曰,知道。
李愚在啓曰,行大司憲金羲淳未肅拜,執義李東冕,掌令李麒峻,持平任文白·李泰熙呈辭,掌令康聖翊在外,監察茶時之意,敢啓。傳曰,知道。
傳于趙晉和曰,藥房入侍,大臣·閣臣同爲入侍。
李好敏啓曰,藥房三提調持湯劑來待矣。傳曰,入侍。
傳于李愚在曰,日寒如此,輕囚放釋。
李愚在啓曰,臣敬奉聖敎,馳往義禁府,取考囚徒案,則時無在囚,仍爲馳往典獄署,取閱囚徒案,則御寶僞造罪人四名,殺獄罪人二十三名,囑付凶榜罪人一名,大將牌偸竊罪人一名,捕廳移文罪人一名,合三十名,俱是重囚,故竝仍囚,其餘雜犯潛屠發賣,潛釀發賣,他矣錢穀物貨不報,招引人物討索錢財,欺人取物,投錢作戲,廛物亂賣,僞造手記,隱匿訟隻,不善擧行,不入番別監次知代囚等罪人合七十一名,旣係輕囚,故竝依傳敎,放送之意,敢啓。傳曰,知道。
李好敏啓曰,藥房三提調持湯劑來待矣。傳曰,封入。
傳于李好敏曰,藥房夕承候入侍。
李好敏啓曰,藥房三提調持湯劑來待矣。傳曰,封入。
又啓曰,藥房三提調持湯劑來待矣。傳曰,封入。
李愚在,以備邊司言啓曰,卽見開城留守尹序東狀啓,則以爲,本府各樣公費,比前增加,難以支用,今春各倉加分耗各穀中,限三百石,依近例劃給事,請令廟堂稟處矣。本府公用不足之以加耗許劃,自有已例,今年加分耗三百石,依守臣所請,許施,何如?傳曰,允。
兵曹啓目粘連,觀此江原監司趙弘鎭狀啓,則中軍孫泰永,人固勤幹,政亦綜詳,禁酒詗盜,自有風力,威令所及,竊發可戢,朔數已滿,遞任不遠,災歲譏詗,係是緊務,軍器修補,姑未竣事,此時此任,有難遞易,限麥秋仍任事,令該曹稟處亦爲白有臥乎所,該中軍孫泰永,旣非瓜限,又非遞代,則徑先請仍,有違格例,置之,何如?判付啓,依允。
甲戌十一月二十八日辰時,上御景春殿。藥房入診持湯劑,大臣·閣臣承候入侍時,都提調韓用龜,提調金蓍根,副提調李好敏,記事官李羲肇,記注官李昌瑞,別兼春秋李紀淵,檢校直閣徐俊輔,右承旨趙晉和,記事官李驥秀,領府事李時秀,領議政金載瓚,提學徐榮輔,以次進伏,醫官吳千根·李漢臣·秦東秀·洪旭浩·金宇敬·權以中·李命運·李重恒·白時昌·白成五·李宜春,進伏楹外訖。用龜奉進湯劑,上曰,朝食纔已進矣,姑置閤外,更爲入之,可也。時秀等曰,日候甚寒,夜來聖體諸節若何?上曰,一樣,而各殿宮氣候亦一樣矣。好敏曰,每當日寒,有提稟後輕囚放釋之例,今番則何以爲之乎?上曰,依此爲之,而傳敎則直爲書之,可也。進御大補湯前方中,去官桂,自今日一貼式煎入事及付貼菖蒲餠製入事。出榻敎王大妃殿進御加味二陳湯前方中,加片芩五分,二貼製入事。出榻敎上命退,諸臣以次退出。
甲戌十一月二十八日申時,上御景春殿。夕承候入侍時,都提調韓用龜,提調金蓍根,副提調李好敏,記事官李羲肇,記注官李昌瑞,別兼春秋李紀淵,檢校待敎李鶴秀,醫官吳千根·李漢臣·秦東秀·洪旭浩·金宇敬·權以中·李命運·李彦厚·白時昌·李重恒·白成五·李宜春,進伏楹外訖。上命醫官入診,以中診候訖,退奏曰,脈候左右三部調均矣。用龜曰,散藥付貼後,晩後諸節,何如?上曰,一樣矣。命退,諸臣以次退出。
上在昌德宮。停常參·經筵。
大殿·王大妃殿·中宮殿·惠慶宮·嘉順宮·世子宮,內閣·政院·玉堂口傳朝問安。答曰,知道。大殿,朝廷二品以上·六曹堂上·奉朝賀·大司諫單子問安。答曰,知道。各殿宮,口傳問安。答曰,知道。大殿·王大妃殿·中宮殿·惠慶宮·嘉順宮·世子宮,內閣·政院·玉堂·藥房口傳夕問安。答曰,知道。大殿,朝廷二品以上·六曹堂上·奉朝賀·大司諫單子問安。答曰,知道。各殿宮,口傳問安。答曰,知道。
藥房都提調韓用龜,提調金蓍根,副提調李好敏啓曰,伏未審夜間,聖體調攝若何,寢睡·水刺之節,何如?昨日湯劑進御,散藥菖蒲餠付貼後,諸節果有差勝之效乎?,臣等率諸御醫,趁早入診,詳察聖候爲宜。臣等不任達宵憂慮,敢此問安,竝爲仰稟。答曰,知道。王大妃殿·中宮殿·惠慶宮·嘉順宮·世子宮,口傳問安。答曰,知道。
李愚在啓曰,行大司憲金羲淳未肅拜,執義李東冕,掌令李麒峻,持平任文白·李泰熙呈辭,掌令康聖翊在外,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而直宿相値,不得來會云矣,敢啓。傳曰,知道。
傳于趙晉和曰,禮房承旨馳詣宗廟·景慕宮,奉審摘奸以來。
傳于朴宗珩曰,藥房入侍,大臣·閣臣同爲入侍。
李好敏啓曰,藥房三提調持湯劑來待矣。傳曰,入侍。
傳于李好敏曰,都承旨入侍。
李好敏啓曰,藥房三提調持湯劑來待矣。傳曰,入侍。
傳于李愚在曰,日寒如此,闕內外入直軍兵薄衣,摘奸以來。
李好敏啓曰,藥房三提調持湯劑來待矣。傳曰,封入。
李愚在,以兵曹言啓曰,今十一月各廳堂下武臣朔試射,內外中日,旣已停止,不得爲之之意,敢啓。傳曰,知道。
甲戌十一月二十九日辰時,上御景春殿。藥房入診持湯劑,大臣·閣臣承候入侍時,都提調韓用龜,提調金蓍根,副提調李好敏,記事官李羲肇,記注官林景祚,別兼春秋李紀淵,檢校待敎朴宗薰,同副承旨朴宗珩,記事官李驥秀,領府事李時秀,鰲恩君李敬一,領議政金載瓚,提學南公轍,以次進伏,醫官吳千根·李漢臣·吳仁豐·洪旭浩·金宇敬·權以中·李命運·李宜春·李重恒·白時昌·白成五,進伏楹外訖。用龜奉進湯劑,上進御僅爲半器,用龜曰,餘者尙多,更爲進御伏望。上曰,朝食纔已進,無以更進矣。仍命醫官入診,以中進前,上曰,他醫入診。千根進前診候。時秀曰,權以中逐日診候,則脈度可有知得之道矣。上許之。以中更進診候訖,退奏曰,脈候左右三部調均矣。時秀等曰,寒事猝劇,聖體諸節,若何?上曰,一樣矣。時秀等曰,王大妃殿氣候,何如?上曰,各殿宮氣候皆一樣矣。用龜曰,散藥付貼,已經一宵,改爲付貼好矣。上曰,筵退後當付之矣,付貼糯米飯停止,眞末糊製入事及硫黃散停止,田螺散製入事。出榻敎惠慶宮進服香砂六君子湯前方中,去山楂肉,加柏子仁一錢,只角五分,自今日五貼式,日次製入事。出榻敎上命退,諸臣以次退出。
甲戌十一月二十九日未時,上御景春殿。藥房三提調持湯劑入侍時,都提調韓用龜,提調金蓍根,副提調李好敏,記事官李羲肇,記注官林景祚,別兼春秋李紀淵,檢校待敎李龍秀,以次進伏訖。用龜奉進湯劑,上曰,水刺纔已進矣,湯劑自內入之。仍命醫官入診,權以中追入診候訖,退奏曰,脈候左右三部調均矣。上曰,旣已診候,夕承候則不必請矣。用龜曰,竝直旣至屢日,尙未定號,依例以侍藥廳爲之,何如?上曰,待下敎爲之,可也。命退,諸臣以次退出。
甲戌十一月二十九日申時,上御景春殿。都承旨入待時,行都承旨李好敏,記事官李羲肇,記注官林景祚,別兼春秋李紀淵,以次進伏訖。上曰,有公事乎?好敏曰,公事未及待令矣。上命退,承史以次退出。
上在昌德宮。停常參·經筵。
大殿·王大妃殿·中宮殿·惠慶宮·嘉順宮·世子宮,內閣·政院·玉堂口傳朝問安。答曰,知道。
大殿,朝廷二品以上·六曹堂上·奉朝賀·大司諫單子問安。答曰,知道。
王大妃殿·中宮殿·惠慶宮·嘉順宮·世子宮口傳問安。答曰,知道。
大殿·王大妃殿·中宮殿·惠慶宮·嘉順宮·世子宮,內閣·政院·玉堂·藥房口傳夕問安。答曰,知道。
大殿,朝廷二品以上·六曹堂上·奉朝賀·大司諫單子問安。答曰,知道。
王大妃殿·中宮殿·惠慶宮·嘉順宮·世子宮,口傳問安。答曰,知道。
藥房都提調韓用龜,提調金蓍根,副提調李好敏啓曰,伏未審夜間,聖體調攝若何,寢睡·水刺之節,何如?昨日湯劑進御,散藥菖蒲餠付貼後,諸節果有差勝之效乎?臣等率諸御醫,趁早入診,詳察聖候爲宜。臣等不任達宵憂慮,敢此問安,竝爲仰稟。答曰,知道。
王大妃殿·中宮殿·惠慶宮·嘉順宮·世子宮,口傳問安。答曰,知道。
李愚在啓曰,行大司憲金羲淳未肅拜,執義李東冕,掌令李麒峻,持平任文白·李泰熙呈辭,掌令康聖翊在外,監察茶時之意,敢啓。傳曰,知道。
傳于趙晉和曰,禮房承旨,馳詣受香所,奉審摘奸以來。
傳于朴宗珩曰,藥房入侍,大臣·閣臣同爲入侍。
李好敏啓曰,藥房三提調持湯劑來待矣。傳曰,入侍。
又啓曰,藥房三提調持湯劑來待矣。傳曰,入侍。
傳于李愚在曰,日寒如此,流丐摘奸以來。
李好敏啓曰,藥房三提調持湯劑來待矣。傳曰,封入。
禮曹,今十二月十三日王大妃殿誕日陳賀時,應行節目,參考前例,磨鍊擧行,何如?判付啓,旣承慈敎,權停爲良如敎。
趙晉和,以奎章閣言啓曰,景慕宮望廟樓,今朔奉審無頉之意,敢啓。傳曰,知道。
權丕應,以戶曹言啓曰,曹中各樣物種歲末遺在,依例別單書入之意,敢啓。傳曰,知道。
又以賑恤廳言啓曰,南部九里介契任掌權聖吉,今月二十九日本洞路傍,得一歲遺棄男兒,同里居私婢聖分,欲爲收養,中部衣廛一契任掌陳千得,今月二十九日本洞路傍,得一歲遺棄男兒,同里居良女金召史,欲爲收養,東部東學洞契任掌金繼龍,今月二十九日本洞路傍,得三歲遺棄男兒,同里居良女承召史,欲爲收養,西部大平館契任掌朴點福,今月二十九日本洞路傍,得二歲遺棄男兒,同里居私婢德心,欲爲收養,倉洞契任掌鄭聖偉,今月二十九日本洞路傍,得二歲遺棄男兒,同里居良女李召史,欲爲收養,北部司宰監上牌契任掌文福仁,今月二十九日本洞路傍,得三歲遺棄男兒,同里居良女朴召史,欲爲收養,貧不自食,皆願受料,告于本部,自各該部同日牒呈,故依節目竝爲給料,使之乳養之意,敢啓。傳曰,知道。
甲戌十二月初一日辰時,上御景春殿。藥房入診持湯劑,大臣·閣臣承候入侍時,都提調韓用龜,提調金蓍根,副提調李好敏,記事官李羲肇,記注官朴思彦,別兼春秋李紀淵,檢校直閣徐俊輔,同副承旨朴宗珩,記事官李驥秀,領府事李時秀,領議政金載瓚,原任提學沈象奎,以次進伏,醫官吳千根·李漢臣·鄭重周·洪旭浩·金宇敬·權以中·李命運·李宜春·李重恒·白時昌·白成五,進伏楹外訖。用龜奉進湯劑,上曰,朝食所進未移時,少間當進矣。仍命醫官入診,以中診候訖,退奏曰,脈候左右三部調均矣。時秀等請付貼,上曰,筵退後當爲之矣。時秀曰,臣等久未昻瞻,筵退前付貼好矣。上曰,後日仰瞻,可也。時秀等曰,夜間聖體諸節,若何?上曰,一樣,而各殿宮氣候亦一樣矣。進御蔘苓茶,前方中人蔘減一錢,自今日二貼式煎入事。出榻敎上命退,諸臣以次退出。
甲戌十二月初一日未時,上御景春殿。藥房三提調持湯劑入侍時,都提調韓用龜,提調金蓍根,副提調李好敏,記事官李羲肇,記注官朴思彦,別兼春秋李紀淵,檢校直閣李魯益,以次進伏訖。用龜奉進湯劑,上進御,用龜曰,散藥俄已製入,果付貼乎?上曰,姑未付貼,少間當爲之,而夕承候勿請,可也。付貼田螺散停止,加味田螺散製入事。出榻敎王大妃殿進御加味二陳湯,依前方三貼製入事。出榻敎上命退,諸臣以次退出。
上在昌德宮。停常參·經筵。
大殿·王大妃殿·中宮殿·惠慶宮·嘉順宮·世子宮,內閣·政院·玉堂口傳朝問安。答曰,知道。
大殿,朝廷二品以上·六曹堂上·奉朝賀·大司諫單子問安。答曰,知道。
王大妃殿·中宮殿·惠慶宮·嘉順宮·世子宮,口傳問安。答曰,知道。
大殿·王大妃殿·中宮殿·惠慶宮·嘉順宮·世子宮,內閣·政院·玉堂·藥房口傳夕問安。答曰,知道。
大殿,朝廷二品以上·六曹堂上·奉朝賀·大司諫單子問安。答曰,知道。
王大妃殿·中宮殿·惠慶宮·嘉順宮·世子宮,口傳問安。答曰,知道。
藥房都提調韓用龜,提調金蓍根,副提調李好敏啓曰,節屆隆冬,寒事轉緊,伏未審夜間,聖體調攝若何,寢睡·水刺之節,何如?昨日湯劑進御,散藥菖蒲餠付貼後,諸節果有差勝之效乎?臣等率諸御醫,趁早入診,詳察聖候爲宜。王大妃殿氣候,何如?中宮殿氣候,何如?惠慶宮氣候,何如?嘉順宮氣候,何如?世子宮氣候,何如?臣等不任區區伏慮,敢此問安,竝爲仰稟。答曰,知道。各殿宮,口傳問安。答曰,知道。
安光宇啓曰,行大司憲金羲淳未肅拜,執義李東冕,掌令李麒峻,持平任文白·李泰熙呈辭,掌令康聖翊在外,監察茶時之意,敢啓。傳曰,知道。
傳于李愚在曰,藥房入侍,大臣·閣臣同爲入侍。
李好敏啓曰,藥房三提調,持湯劑來待矣。傳曰,入侍。
李好敏啓曰,藥房三提調持湯劑來待矣。傳曰,入侍。
傳于李好敏曰,藥房入侍。
李好敏啓曰,藥房三提調持湯劑來待矣。傳曰,封入。
以忠淸監司趙貞喆狀啓,兵虞候元永卨,軍餉所捧零星,年紀衰耗,處事昏憒,不得已罷黜事,傳于李愚在曰,令該曹口傳差出,催促下送。
以黃海監司趙鍾永狀啓,豐川府使李謙會,以其親病,受由上京,離捨還任,實無其望,不得已罷黜事,傳于趙晉和曰,令該曹口傳差出,催促下送。
宣傳官申義直書啓。臣於去夜三更量,以衣薄摘奸事,祗奉標信,自通化門,至永肅門,闕內各所入直將官·軍兵及各門守直騎兵,各處傳漏軍等,布諭聖念,面面詳察是白乎則,上下所着衣服,雖有厚薄之不等,俱免單薄呼寒之慮是白乎矣,其中所着至薄,寒苦最切者,這這抄出役姓名及所着,竝以後錄于左是白齊。答曰,衣資,令該營題給。
宣傳官柳聖魯書啓。臣於去夜三更量,以衣薄摘奸事,祗奉標信,馳往外各營及各門軍堡等處,一一勞問,面面詳察是白乎則,所着衣服,俱無單薄呼寒之慮是白乎矣,南小營入直信川鄕軍表雲斗,上着重赤衫,未免懸鶉呼寒是白齊。答曰,衣資,令該營題給。
宣傳官趙存卿書啓。臣於當日午時量,伏奉政院所下聖敎,以流丐摘奸事,馳往東南部各字內,逐廤詳細審察是白乎則,東部中路契川邊結幕處,乞人三十五名內,日已向午之故,散往各處,只有略干名及行首乞人崔熙連·朴乭伊等漢,而所着雖薄,所鋪空石甚厚,姑無呵凍生病之患,而該部書員及各洞任掌等處,這這看審,種種得給空石,俾無一名呼寒流散之意,各別申飭是白乎旀,所過道路,亦無浮黃病臥之流丐是白齊。答曰,知道。
宣傳官趙毅存書啓。臣於當日午時量,伏奉政院所下聖敎,以流丐摘奸事,馳往中·西·北三部各字內,逐廤詳細審察是白乎則,中部廣通橋川邊上下結幕處,流丐合爲五十四名是白遣,次往布廛屛門結幕處,是白乎則,流丐爲四十五名是白遣,次往西部方木橋結幕處,摘奸是白乎則,流丐爲三十二名是白遣,次往南門外結幕處是白乎則,流丐爲四十五名是白遣,以上諸幕中流丐,所着雖甚單薄是白乎乃,所鋪空石甚厚,姑無呵凍生病之患是白遣,各該部書員及各洞任掌等處,這這看審,種種得給空石,俾無一名呼寒流散之意,各別申飭是白乎旀,所過道路,亦無病臥之流丐是白齊。答曰,知道。
李愚在,以御營廳言啓曰,謹依摘奸宣傳官柳聖魯書啓批旨,南小營入直軍中衣薄者表雲斗處,木綿一疋,去核二斤,題給之意,敢啓。傳曰,知道。
甲戌十二月初二日辰時,上御景春殿。藥房入診持湯劑,大臣·閣臣承候同爲入侍時,都提調韓用龜,提調金蓍根,副提調李好敏,記事官李羲肇,記注官柳可均,別兼春秋李紀淵,左副承旨李愚在,記事官李驥秀,領府事李時秀,領議政金載瓚,提學徐榮輔,檢校直閣李光文,以次進伏,醫官吳千根·李漢臣·洪旭浩·金宇敬·李彦厚·權以中·李重恒·白時昌·白成五·李命運·李宜春,進伏楹外訖。用龜奉進湯劑,上進御,仍命醫官入診。以中診候退奏曰,脈候左右三部調均矣。時秀等曰,夜來聖體諸節若何?上曰,如昨,而殿宮氣候亦一樣矣。時秀曰,臣等昨旣仰達,而腫處按摩,久未昂瞻,伏望亟許按摩焉。載瓚曰,按察之際,臣亦仰瞻,而傅貼不可暫緩,頻數爲之伏望。上曰,筵退後當爲之矣。用龜曰,鍼醫雖得數次按察,而臣等則久未昂瞻,其在保護之任,豈不悶鬱乎?今日則筵退前,亟許按摩焉。上曰,姑待後日,可也。命退,諸臣以次退出。
甲戌十二月初二日午時,上御景春殿。藥房三提調持湯劑入侍時,都提調韓用龜,提調金蓍根,副提調李好敏,記事官李羲肇,記注官柳可均,別兼春秋李紀淵,檢校待敎李鶴秀,以次進伏訖。上曰,湯劑自內入之,可也。付貼鷄屎餠製入事。出榻敎上命退,諸臣以次退出。
甲戌十二月初二日未時,上御景春殿。藥房入診入侍時,都提調韓用龜,提調金蓍根,副提調李好敏,記事官李羲肇,記注官柳可均,別兼春秋李紀淵,檢校待敎李鶴秀,以次進伏,醫官吳千根·李漢臣·秦東秀·洪旭浩·金宇敬·李彦厚·權以中·李命運·李宜春·白時昌·李重恒·白成五,進伏楹外訖。上命醫官入診,命運診候訖,退奏曰,脈候左右三部調均矣。用龜曰,餠藥俄已製入矣,付貼後諸節,若何?上曰,姑無他矣。命退,諸臣以次退出。
上在昌德宮。停常參·經筵。
大殿·王大妃殿·中宮殿·惠慶宮·嘉順宮·世子宮,內閣·政院·玉堂口傳朝問安。答曰,知道。
大殿,朝廷二品以上·六曹堂上·奉朝賀·大司諫單子問安。答曰,知道。
王大妃殿·中宮殿·惠慶宮·嘉順宮·世子宮,口傳問安。答曰,知道。
大殿·各殿宮,內閣·政院·玉堂·藥房口傳夕問安。答曰,知道。
大殿,朝廷二品以上·六曹堂上·奉朝賀·大司諫單子問安。答曰,知道。各殿宮,口傳問安。答曰,知道。
藥房都提調韓用龜,提調金蓍根,副提調李好敏啓曰,伏未審夜間,聖體調攝若何,寢睡·水刺之節,何如?昨日湯劑進御,散藥菖蒲餠付貼後,諸節果有差勝之效乎?臣等率諸御醫,趁早入診,詳察聖候爲宜。臣等不任達宵憂慮,敢此問安,竝爲仰稟。答曰,知道。
王大妃殿·中宮殿·惠慶宮·嘉順宮·世子宮,口傳問安。答曰,知道。
安光宇啓曰,行大司憲金羲淳未肅拜,執義李東冕,掌令李麒峻,持平任文白·李泰熙,呈辭,掌令康聖翊在外,監察茶時之意,敢啓。傳曰,知道。
李好敏啓曰,藥房三提調持湯劑來待矣。傳曰,入侍。
傳于權丕應曰,藥房入侍,大臣·閣臣同爲入侍。
李好敏啓曰,藥房三提調持湯劑來待矣。傳曰,入侍。
又啓曰,藥房三提調持湯劑來待矣。傳曰,封入。
傳于李好敏曰,藥房夕承候入侍。
李好敏啓曰,藥房三提調持湯劑來待矣。傳曰,封入。
吏曹口傳政事,以李德升爲豐川府使。
兵曹口傳政事,以金鉉弼爲忠淸兵虞候。
以慶尙監司李存秀狀啓,昌原府民家失火事,傳于權丕應曰,聞甚矜惻,元恤典外,別加顧助事,分付。
李愚在,以兵曹言啓曰,謹依下敎,薄衣禁軍郭威漢,內三廳軍士義生處,各木綿一疋,去核二斤式,題給之意,敢啓。傳曰,知道。
又以兵曹言啓曰,依下敎,薄衣通化門軍士李再興,金虎門軍士金福得,景秋門軍士朴東基,進善門傳漏軍士鄭在謙,仁政門傳漏軍士金福萬,等五名,旣着襦衣,故依前例,各去核二斤題給之意,敢啓。傳曰,知道。
權丕應,以宣惠廳言啓曰,今年三南·畿甸之歉荒,挽近所無,收租文書,雖未及來到,以其災結所減,較諸常年,歲入大縮,殆無以支用,言念經費,誠爲罔涯,在前如此之時,每有減分之事,今亦依前例,營邑需八分一,各樣價四分一,京貢價十分一,自明年爲始,裁減磨鍊,何如?傳曰,允。
甲戌十二月初三日辰時,上御景春殿。藥房入診持湯劑,大臣·閣臣承候同爲入待時,都提調韓用龜,提調金蓍根,副提調李好敏,記事官李羲肇,記注官李昌瑞,別兼春秋李紀淵,檢校直閣李魯益,左承旨權丕應,記事官李驥秀,領府事李時秀,鰲恩君李敬一,領議政金載瓚,提學南公轍,以次進伏,醫官吳千根·李漢臣·秦東秀·洪旭浩·權以中·李命運·李重恒·白時昌·白成五·李宜春·金宇敬·李彦厚,以次進伏楹外訖。用龜奉進湯劑,上曰,自內入之,醫官診候,可也。以中診候退奏曰,脈候左右三部調均矣。時秀等曰,夜間聖體諸節若何?上曰,如昨,各殿宮氣候,亦一樣矣。時秀曰,伏聞脚部付貼,頻頻開視云,固知聖念,關於痛癢,欲驗藥效遲速而然,而藥力流行,必待付貼之遲久,外氣闖入,亦宜腫處之溫厚,縱或有一時疼苦之候,此係藥氣奏效之機,則亦豈不足以少堪耐乎?一番付貼之後,勿復開視,待到改付之時,俾藥力勿泄,外氣不入,千萬留念,區區伏望。上命退,諸臣退出。
甲戌十二月初三日未時,上御景春殿。藥房三提調持湯劑入侍時,都提調韓用龜,提調金蓍根,副提調李好敏,記事官李羲肇,記注官李昌瑞,別兼春秋李紀淵,檢校待敎李龍秀,以次進伏訖。上曰,湯劑自內入之,可也。用龜曰,醫官旣待令于閤外,使之入診好矣。上許之。權以中追入進前,診候退奏曰,脈候左右三部調均矣。付貼硫黃散,前方中加石雄黃二錢,狗膽汁和均製入事。出榻敎上命退,諸臣以次退出。
甲戌十二月初三日申時,上御景春殿。藥房夕承候入侍時,都提調韓用龜,提調金蓍根,副提調李好敏,記事官李羲肇,記注官李昌瑞,別兼春秋李紀淵,檢校直閣鄭元容,以次進伏,醫官吳千根·李漢臣·秦東秀·卞之錞·吳仁豐·洪旭浩·金宇敬·權以中·李彦厚·李重恒·李命運·李宜春·白成五·白時昌,進伏楹外訖。上曰,醫官入診。以中診候退奏曰,脈候調均矣。用龜曰,散藥俄已改付矣,勿復間斷,連爲付貼,則其在收效之道,愈久愈好,伏望十分留念焉。上命退,諸臣以次退出。
上在昌德宮。停常參·經筵。
大殿·王大妃殿·中宮殿·惠慶宮·嘉順宮·世子宮,內閣·政院·玉堂口傳朝問安。答曰,知道。
大殿,朝廷二品以上·六曹堂上·奉朝賀·大司諫單子問安。答曰,知道。
王大妃殿·中宮殿·惠慶宮·嘉順宮·世子宮,口傳問安。答曰,知道。
大殿·各殿宮,內閣·政院·玉堂·藥房口傳夕問安。答曰,知道。
大殿,朝廷二品以上·六曹堂上·奉朝賀·大司諫單子問安。答曰,知道。各殿宮,口傳問安。答曰,知道。
藥房都提調韓用龜,提調金蓍根,副提調李好敏啓曰,伏未審夜間,聖體調攝若何,寢睡·水刺之節,何如?昨日湯劑進御,散藥菖蒲餠付貼後,諸節果有差勝之效乎?臣等率諸御醫,趁早入診,詳察聖候爲宜。臣等不任達宵憂慮,敢此問安,竝爲仰稟。答曰,知道。
王大妃殿·中宮殿·惠慶宮·嘉順宮·世子宮,口傳問安。答曰,知道。
安光宇啓曰,行大司憲金羲淳未肅拜,執義李東冕,掌令李麒峻,持平任文白·李泰熙,呈辭,掌令康聖翊在外,監察茶時之意,敢啓。傳曰,知道。
李好敏啓曰,藥房三提調持湯劑來待矣。傳曰,入侍。
傳于趙晉和曰,藥房入侍,大臣·閣臣同爲入侍。
傳于李好敏曰,藥房入侍。
李好敏啓曰,藥房三提調持湯劑來待矣。傳曰,封入。
傳于李好敏曰,藥房夕承候入侍。
李好敏啓曰,藥房三提調持湯劑來待矣。傳曰,封入。
甲戌十二月初四日辰時,上御景春殿。藥房入診持湯劑,大臣·閣臣承候入侍時,都提調韓用龜,提調金蓍根,副提調李好敏,記事官李羲肇,記注官林景祚,別兼春秋李紀淵,檢校待敎朴宗薰,右承旨趙晉和,記事官李驥秀,領府事李時秀,領議政金載瓚,原任提學沈象奎,以次進伏,醫官吳千根·李漢臣·卞之錞·洪旭浩·金宇敬·權以中·李命運·李宜春·李重恒·白時昌·白成五,進伏楹外訖。上曰,湯劑自內入之。命醫官入診,漢臣·以中以次診候,退奏曰,脈候左右三部調均矣。時秀等曰,夜來聖體諸節,若何?上曰,一樣,而各殿宮氣候亦一樣矣。仍命退,諸臣以次退出。
甲戌十二月初四日午時,上御景春殿。藥房三提調,持湯劑率醫官入侍時,都提調韓用龜,提調金蓍根,副提調李好敏,記事官李羲肇,記注官林景祚,別兼春秋李紀淵,直提學金履喬,以次進伏,醫官吳千根,吳仁豐·洪旭浩·金宇敬·權以中·李命運·李宜春·李重恒·李彦厚·白時昌·白成五,進伏楹外訖。上曰,醫官入診。命運診候訖,退伏奏曰,脈候左右三部調均矣。上曰,提調何不入侍乎?用龜曰,湯劑監煎,未及入來矣。上曰,卿等退去,湯劑煎入,可也。諸臣以次退出。
甲戌十二月初四日申時,上御景春殿。藥房夕承候入侍時,都提調韓用龜,提調金蓍根,副提調李好敏,記事官李羲肇,記注官林景祚,別兼春秋李紀淵,檢校直閣徐俊輔,以次進伏,醫官吳千根·李漢臣·秦東秀·卞之錞·吳仁豐,洪旭浩·金宇敬·權以中·李命運·李宜春·李重恒·李彦厚·白時昌·白成五,進伏楹外訖。上命醫官入診,東秀·之錞以次診候訖,退伏奏曰,脈候左右三部調均矣。熏洗煎水及付貼萬金散製入事。出榻敎上命退,諸臣以次退出。
上在昌德宮。停常參·經筵。
大殿·王大妃殿·中宮殿·惠慶宮·嘉順宮·世子宮,內閣·政院·玉堂口傳朝問安。答曰,知道。
大殿,朝廷二品以上·六曹堂上·奉朝賀·大司諫單子問安。答曰,知道。
王大妃殿·中宮殿·惠慶宮·嘉順宮·世子宮,口傳問安。答曰,知道。
大殿·王大妃殿·中宮殿·惠慶宮·嘉順宮·世子宮,內閣·政院·玉堂·藥房口傳夕問安。答曰,知道。
大殿,朝廷二品以上·六曹堂上·奉朝賀·大司諫單子問安。答曰,知道。
王大妃殿·中宮殿·惠慶宮·嘉順宮·世子宮,口傳問安。答曰,知道。
藥房都提調韓用龜,提調金蓍根,副提調李好敏啓曰,伏未審夜間,聖體調攝若何,寢睡·水刺之節,何如?昨日湯劑進御,散藥菖蒲餠付貼後,諸節果有差勝之效乎?臣等率諸御醫,趁早入診,詳察聖候爲宜。臣等不任達宵憂慮,敢此問安,竝爲仰稟。答曰,知道。
王大妃殿·中宮殿·惠慶宮·嘉順宮·世子宮,口傳問安。答曰,知道。
安光宇啓曰,行大司憲金羲淳未肅拜,報義李東冕,掌令李麒峻,持平任文白·李泰熙呈辭,掌令康聖翊在外,監察茶時之意,敢啓。傳曰,知道。
李愚在啓曰,備邊司郞廳來言,今日賓廳日次,而國忌正日相値,不得來會云矣,敢啓。傳曰,知道。
李好敏啓曰,藥房三提調持湯劑來待矣。傳曰,入侍。
傳于趙晉和曰,藥房入侍,大臣·閣臣同爲入侍。
李好敏啓曰,藥房三提調持湯劑來待矣。傳曰,封入。
傳于李好敏曰,藥房入侍。
李好敏啓曰,藥房三提調持湯劑來待矣。傳曰,封入。
傳于李好敏曰,藥房入侍。
傳于李愚在曰,留院公事入之。
李好敏啓曰,藥房三提調持湯劑來待矣。傳曰,封入。
李愚在,以備邊司言啓曰,卽見慶尙監司李存秀狀啓,則以爲,今番災結竝事目劃下,合爲六萬結矣,災形孔酷,民勢遑汲,實無塗抹之勢,見減災一萬六千九百五十九結零,依前請特許準劃事,請令廟堂稟旨分付矣。本道畓摠,爲九萬結,而六萬結劃災,卽前所未有者也。全一路極歉,必稱戊戌·壬子,而災結所劃,尙不至於四萬結,則今此六萬結許劃,較之元結,卽是三分居二,朝家之不恤國計,專爲民事,實出於靡不用極,道臣之又此加請,必欲準初請之數者,終涉過多。然而揆以寧失之義,有難靳惜,元劃下六萬結外,許以四千結加劃,何如?傳曰,允。
甲戌十二月初五日辰時,上御景春殿。藥房入診持湯劑,大臣·閣臣承候入侍時,都提調韓用龜,提調金蓍根,副提調李好敏,記事官李羲肇,記注官朴思彦,別兼春秋李紀淵,檢校直閣鄭元容,同副承旨朴宗珩,記事官李驥秀,領府事李時秀,領議政金載瓚,提學徐榮輔,以次進伏,醫官吳千根·李漢臣·吳仁豐·金宇敬·洪旭浩·權以中·李宜春·李命運·李重恒·白時昌,進伏楹外訖。上曰,湯劑自內入之。仍命醫官入診,以中診候退伏奏曰,脈候左右三部調均矣。用龜曰,凡治腫之法,腫潰膿出之時,趁卽挿心,乃是不易之良法,通行之例規也。向來臣等,苦口力請,而誠淺辭拙,竟未蒙許,臣等之抑鬱,固不可言,而奏效之慶,緣此差遲,豈不萬萬悶迫乎?連伏聞醫官所傳,則膿水多出,則有柔軟之意,膿水未出,則有膨脹之氣。以此觀之,心之不可不納,從可知矣。故臣與諸醫宮,屢日商確,以地楡熏洗法,爲代心之良方,而此亦不能善試,尤豈不焦煎之至乎?此不過一時熏氣,坐臥俱宜,初無難便之端,非若納心之苦,今日則加意試御,俾有神效之地,千萬伏望。上曰,當體念矣。時秀曰,腫口完合之遲速,實係膿出之多少,伏望十分留念,一從醫言,俾有不日康復之慶焉。用龜曰,筵退後更當以熏洗方煎入,必爲善試,伏望伏望。上曰,唯。惠慶宮進服香砂六君子湯,前方中去只殼,自今日五貼式日次製入事。出榻敎上命退,諸臣以次退出。
甲戌十二月初五日未時,上御景春殿。藥房入侍時,都提調韓用龜,副提調李好敏,記事官李羲肇,記注官朴思彦,別兼春秋李紀淵,檢校待敎李鶴秀,以次進伏,醫官吳千根·吳仁豐·卞之錞·洪旭浩·金宇敬·權以中·李命運·李彦厚·李宜春·李重恒·白時昌,進伏楹外訖。上曰,提調何不入侍乎?用龜曰,奉湯劑來待于閤外矣。上命醫官入診,以中診候訖退奏曰,脈候調均,而右尺脈,乍有沈遲之意矣。用龜曰,有滯候乎?上曰,別無顯然矣。用龜曰,地楡熏洗方,俄已煎入,果試御乎?上曰,姑未及爲之矣。進御加味養胃湯,一貼煎入事。出榻敎上命退,諸臣以次退出。
甲戌十二月初五日申時,上御景春殿。藥房入侍時,都提調韓用龜,提調金蓍根,副提調李好敏,記事官李羲肇,記注官朴思彦,別兼春秋李紀淵,檢校待敎李鶴秀,以次進伏,醫官吳千根·李漢臣·秦東秀·卞之錞·吳仁豐·洪旭浩·金宇敬·權以中·李重恒·李宜春·李命運·白時昌·李彦厚,進伏楹外訖。上命醫官入診,以中診候退奏曰,脈候左右三部調均矣。用龜謂以中曰,午間診候,有右關遲重之意矣。今則果若何?以中曰,比諸午間,似有勝矣。進御加味不換金正氣散,一貼煎入事。出榻敎上命退,諸臣以次退出。
上在昌德宮。停常參·經筵。
大殿·王大妃殿·中宮殿·惠慶宮·嘉順宮·世子宮,內閣·政院·玉堂口傳朝問安。答曰,知道。
大殿,朝廷二品以上·六曹堂上·奉朝賀·大司諫單子問安。答曰,知道。
王大妃殿·中宮殿·惠慶宮·嘉順宮·世子宮,口傳問安。答曰,知道。
大殿·王大妃殿·中宮殿·惠慶宮·嘉順宮·世子宮,內閣·政院·玉堂·藥房口傳夕問安。答曰,知道。
大殿,朝廷二品以上·六曹堂上·奉朝賀·大司諫單子問安。答曰,知道。
王大妃殿·中宮殿·惠慶宮·嘉順宮·世子宮,口傳問安。答曰,知道。
藥房都提調韓用龜,提調金蓍根,副提調李好敏啓曰,伏未審夜間,聖體調攝若何,寢睡·水刺之節,何如?昨日湯劑進御,散藥菖蒲餠付貼後,諸節果有差勝之效乎?臣等率諸御醫,趁早入診,詳察聖候爲宜。臣等不任達宵憂慮,敢此問安,竝爲仰稟。答曰,知道。
王大妃殿·中宮殿·惠慶宮·嘉順宮·世子宮,口傳問安。答曰,知道。
安光宇啓曰,行大司憲金羲淳未肅拜,執義李東冕,掌令李麒峻,持平任文白,李泰熙呈辭,掌令康聖翊在外,監察茶時之意,敢啓。傳曰,知道。
備忘記,坡州牧使朴友淵下直,長弓一張,長箭一部,片箭一部,筒兒一箇,賜給。
傳于李愚在曰,藥房入侍,大臣·閣臣同爲入侍。
李好敏啓曰,藥房三提調持湯劑來待矣。傳曰,封入。
傳于李愚在曰,日寒如此,闕內外入直軍兵薄衣與流丐,摘奸以來。
李好敏啓曰,藥房三提調持湯劑來待矣。傳曰,封入。
傳于李好敏曰,藥房夕承候入侍。
李好敏啓曰,藥房三提調持湯劑來待矣。傳曰,封入。
安光宇,以刑曹言啓曰,編配罪人之遭故,狀聞給暇外,不得私自給由,法意攸在,而安岳郡徒配罪人李憲綏,以潛釀赴配未幾,稱以其父之祥祭,受由上京,又爲潛釀,至於被捉,而乃敢結縛禁隷,恣意毆打,甚至有法外之惡刑,究其罪犯,萬萬痛惡,謹依律文中抗拒不服者加二等之律,決杖一百後,咸鏡道會寧府流二千五百里,定配所押送,違越法式私自給由之當該地方官,從重推考,憲綏旣已移配,徒流案頉下之意,分付海西道臣,何如?傳曰,允。
甲戌十二月初六日辰時,上御景春殿。藥房入診,大臣·閣臣承候同爲入侍時,都提調韓用龜,副提調李好敏,記事官李羲肇,記注官柳可均,別兼春秋李紀淵,原任待敎朴綺壽,右承旨趙晉和,記事官李驥秀,領府事李時秀,鰲恩君李敬一,領議政金載瓚,提學南公轍,以次進伏,醫官吳千根,李漢臣·秦東秀·卞之錞·洪旭浩·權以中·李重恒·白時昌·李命運·李宜春,進伏楹外訖。時秀等曰,日寒斗嚴,聖體,若何?上曰,如昨,而殿宮氣候亦一樣矣。仍命醫官入診,以中診候退奏曰,脈候調均,而右部尙有數意矣。時秀等曰,伏聞醫言,似有微感之候,過夜寢睡,更何如?方在靜攝,適玆隆沍,而竊覸衣襨稍薄,外氣易乘,況又腫癤,尤忌風寒,而頻祛付貼,太欠溫厚,誠切悶迫之至,衣襨加御,付貼以時,而卽結袴襪,務令溫厚,毋致風寒之闖襲,區區伏望。上曰,提調何不入來?用龜曰,方在院監煎矣。付貼南苽餠製入事。出榻敎上命退,諸臣退出。
甲戌十二月初六日申時,上御景春殿。藥房夕承候入侍時,提調金蓍根,副提調李好敏,記事官李驥秀,記注官柳可均,別兼春秋李紀淵,檢校待敎李龍秀,以次進伏,醫官吳千根·李漢臣·秦東秀·卞之錞·吳仁豐·洪旭浩·權以中·李重恒·李彦厚·白時昌·李命運·李宜春,進伏楹外訖。上命入診,以中診候退奏曰,脈候調均,而右部數意,與朝一樣矣。蓍根曰,今日風寒甚酷矣,衣襨與房堗,不可不加意溫煖,伏望十分留念,以適節宣之方焉。好敏曰,昨日有醫官未經入診人待令之敎,故今方待令矣。上曰,置之,可也。命退,諸臣退出。
上在昌德宮。停常參·經筵。
大殿·王大妃殿·中宮殿·惠慶宮·嘉順宮·世子宮,內閣·政院·玉堂口傳朝問安。答曰,知道。
大殿,朝廷二品以上·六曹堂上·奉朝賀·大司諫單子問安。答曰,知道。
王大妃殿·中宮殿·惠慶宮·嘉順宮·世子宮,口傳問安。答曰,知道。
大殿·王大妃殿·中宮殿·惠慶宮·嘉順宮·世子宮,內閣·政院·玉堂·藥房口傳夕問安。答曰,知道。
大殿,朝廷二品以上·六曹堂上·奉朝賀·大司諫單子問安。答曰,知道。
王大妃殿·中宮殿·惠慶宮·嘉順宮·世子宮,口傳問安。答曰,知道。
藥房都提調韓用龜,提調金蓍根,副提調李好敏啓曰,伏未審夜間,聖體調攝若何,寢睡·水刺之節,何如?昨日湯劑進御,散藥菖蒲餠付貼後,諸節果有差勝之效乎?臣等率諸御醫,趁早入診,詳察聖候爲宜。臣等不任達宵憂慮,敢此問安,竝爲仰稟。答曰,知道。
王大妃殿·中宮殿·惠慶宮·嘉順宮·世子宮,口傳問安。答曰,知道。
安光宇啓曰,行大司憲金羲淳未肅拜,執義李東冕,掌令李麒峻,持平任文白·李泰熙,呈辭,掌令康聖翊在外,監察茶時之意,敢啓。傳曰,知道。
李好敏啓曰,藥房三提調持湯劑來待矣。傳曰,入侍。
傳于趙晉和曰,藥房入侍,大臣·閣臣同爲入侍。
李好敏啓曰,藥房三提調持湯劑來待矣。傳曰,封入。
傳于李好敏曰,藥房入侍。
又傳曰,藥房夕承候入侍。
李好敏啓曰,藥房三提調持湯劑來待矣。傳曰,封入。
又啓曰,藥房三提調持忍冬茶來待矣。傳曰,封入。
趙晉和,以吏曹言啓曰,今此宗廟·社稷臘享大祭祭官中,時無職名人員,令該曹口傳付軍職,何如?傳曰,允。
兵曹口傳政事,副司果單柳訸·任存常·趙經鎭。
安光宇,以備邊司言啓曰,水原賑資所劃南漢餉租三千石,別置米七百石,因京畿監司狀請,更以餉租一千石,別置米二百石劃下矣。卽見水原留守李益運狀啓,則以爲,本府屬五邑餉穀,本非畿營之所管,而實數則餉租爲一萬六千三百餘石,別置米亦滿千石,則前日請劃,實出於十分從略,請令廟堂,依前劃下爲辭矣。守臣請移糴,道臣請防糴,請移·請防,雖各不同,而爲民事則一也。今不必以所管之在此在彼,有所較挈,至於五邑餉之量劃水原,要不出於參互事勢,兩相無偏之意,尤不必以多少增減爲嫌,一依籌司行會施行之意,分付該府·該道,何如?傳曰,允。
又以備邊司言啓曰,卽見江原監司趙弘鎭狀啓,則以爲,尤甚通川等六邑,民勢遑汲,不可不設賑,以今夏賑餘還錄帖別備穀七千四百八十石,特令劃給,空名帖三百五十張頒下,以補賑資事,請令廟堂稟旨分付矣。本道穡事,雖免極歉,六邑民勢,不可無賑救之擧,而所請穀物,旣是賑餘還錄者,以賑餘還爲賑資,亦爲便當,依所請以七千四百八十石許劃,使之待春開賑,有餘則依前還錄,空名帖二百張,亦爲成送,何如?傳曰,允。
宣傳官趙寬錫書啓。臣於當日辰時量,以衣薄摘奸事,敬奉聖敎,闕內各所入直軍兵及各門騎兵等,一一審察是白乎則,其中薄着呼寒之類,爲九名,故後錄于左是白齊。答曰,令該營衣資題給。
宣傳官李商球書啓。臣於當日辰時量,敬奉聖敎,馳往御營廳新營,訓局·東別營·下都監·南小營·南別營·火藥庫,及興仁門·惠化門·光熙門·五間水門等處,入直軍兵及守門軍等衣袴厚薄,詳細摘奸是乎則,御營廳·新營入直信川鄕軍黃戊應述,上着重衣,下着單袴是白遣,鳳山鄕軍羅宅南,所着重袴,弊而且薄是白乎旀,仍詣東部中路契流丐等結幕處,一一看審是白乎則,乞人三十五名內,時多出乞者,留在二十餘名,且有老弱病臥者,而呼寒之狀,實爲矜惻,領首乞人崔喜連,招出詳問是乎則,所鋪空石,不過五六立是如是乎所,雖一二名,勿爲逐出幕外之意,仍爲嚴飭是白齊。答曰,薄衣軍兵,令該營衣資題給,流丐等令賑廳,各別顧助,無一落漏,俾有實效事,分付。
宣傳官趙毅存書啓。臣於當日辰時量,敬奉聖敎,馳往南營·東營·集春營·廣智營·西營·北營·軍餉色禁衛新營·訓局新營·龍虎營·肅靖門·彰義門·敦義門·昭義門·崇禮門等處,入直軍兵·守門軍等所着衣服,一一摘奸是白乎則,上襦下袴,雖有厚薄之不一,俱免大段呼寒之弊是白遣,流丐等留接五處,亦爲看審是白乎則,廣通橋上幕二十九名內,七名病臥,下幕二十七名內,五名病臥,布廛屛門幕五十五名內,二十五名病臥,方木橋幕三十三名內,十四名病臥,崇禮門外蓮池契幕五十七名內,十四名病臥是白如乎,當此猝寒之時,呵凍呼飢之狀,已極矜惻,所鋪空石,亦多不足之處是白遣,病臥之類,以各別救療之意,申飭於各部書員等處是白齊。答曰,知道。流丐等,令賑廳各別顧助,無一落漏,俾有實效事,分付。
安光宇,以御營廳言啓曰,謹依摘奸宣傳官李商球書啓批旨,本廳新營入直軍中衣薄者,黃戊應述·羅宅男等處,各木綿一疋,去核二斤,題給之意,敢啓。傳曰,知道。
甲戌十二月初七日辰時,上御景春殿。藥房入診持湯劑,大臣·閣臣承候入侍時,都提調韓用龜,提調金蓍根,副提調李好敏,記事官李羲肇,記注官李昌瑞,別兼春秋李紀淵,直提學金履喬,右承旨趙晉和,記事官李驥秀,領府事李時秀,領議政金載瓚,原任提學沈象奎,以次進伏,醫官吳千根·李漢臣·鄭重周·洪旭浩·金宇敬·權以中·李命運·李宜春·李重恒·白時昌,進伏楹外訖。上曰,湯劑自內入之。仍命醫官入診,以中診候退奏曰,脈候左右三部調均矣。時秀等曰,夜間聖體,若何?上曰,一樣,而各殿宮氣候亦一樣矣。時秀曰,昨伏聞有似滯似感之候云,朝來諸節果若何?而如有知得於聖心者,詳爲下敎,然後湯劑可以議定,伏望指的下敎焉。用龜曰,今日寒事,若是斗緊,衣襨必御溫厚,伏望。上命退,諸臣以次退出。
甲戌十二月初七日午時,上御景春殿。藥房入侍時,都提調韓用龜,副提調李好敏,記事官李羲肇,記注官李昌瑞,別兼春秋李紀淵,檢校待敎李鶴秀,以次進伏,醫官吳千根·李漢臣·卞之錞·洪旭浩·金宇敬·權以中·李宜春·李重恒·白時昌,進伏楹外訖。上命醫官入診,以中診候訖退奏曰,脈候左右三部調均矣。上命退,諸臣以次退出。
甲戌十二月初七日未時,上御景春殿。藥房夕承候入侍時,都提調韓用龜,提調金蓍根,副提調李好敏,記事官李羲肇,記注官李昌瑞,別兼春秋李紀淵,檢校直閣李光文,以次進伏,醫官吳千根·李漢臣·洪旭浩·金宇敬·權以中·李命運·李宜春·李重恒·白時昌,進伏楹外訖。上命醫官入診,以中診候退奏曰,脈候左右三部調均矣。進御錢氏白朮散,一貼煎入事。出榻敎付貼蕎麥飯製入事。出榻敎進御忍冬茶一貼煎入事。出榻敎上命退,諸臣以次退出。
上在昌德宮。停常參·經筵。
大殿·王大妃殿·中宮殿·惠慶宮·嘉順宮·世子宮,內閣·政院·玉堂口傳朝問安。答曰,知道。
大殿,朝廷二品以上·六曹堂上·奉朝賀·大司諫單子問安。答曰,知道。
王大妃殿·中宮殿·惠慶宮·嘉順宮·世子宮,口傳問安。答曰,知道。
大殿·王大妃殿·中宮殿·惠慶宮·嘉順宮·世子宮,內閣·政院·玉堂·藥房口傳夕問安。答曰,知道。
大殿,朝廷二品以上·六曹堂上·奉朝賀·大司諫單子問安。答曰,知道。
王大妃殿·中宮殿·惠慶宮·嘉順宮·世子宮,口傳問安。答曰,知道。
藥房都提調韓用龜,提調金蓍根,副提調李好敏啓曰,伏未審夜間,聖體調攝若何,寢睡·水刺之節,何如?忍冬茶進御,散藥蕎麥餠付貼後,諸節果有差勝之效乎?臣等率諸御醫,趁早入診,詳察聖候爲宜。臣等不任達宵憂慮,敢此問安,竝爲仰稟。答曰,知道。
王大妃殿·中宮殿·惠慶宮·嘉順宮·世子宮,口傳問安。答曰,知道。
安光宇啓曰,行大司憲金羲淳未肅拜,執義李東冕,掌令李麒峻,持平任文白·李泰熙呈辭,掌令康聖翊在外,監察茶時之意,敢啓。傳曰,知道。
傳于權丕應曰,藥房入侍,大臣·閣臣同爲入侍。
李好敏啓曰,藥房三提調,持湯劑來待矣。傳曰,封入。
又啓曰,藥房三提調,持湯劑來待矣。傳曰,封入。
傳于李好敏曰,藥房夕承候入侍。
李好敏啓曰,藥房三提調,持湯劑來待矣。傳曰,封入。
李愚在,以兵曹言啓曰,依下敎,薄衣敦化門軍士金不金·金奉謙,西所軍士張今孫,曜金門軍士趙同甲,丹鳳門軍士李福乭,宣仁門軍士曺興孫,北所軍士辛光仁,通化門軍士金得黃·金卜興等九名,旣着襦衣,故各去核二斤題給之意,敢啓。傳曰,知道。
甲戌十二月初八日辰時,上御景春殿。藥房入診,大臣·閣臣承候入侍時,都提調韓用龜,提調金蓍根,副提調李好敏,記事官李羲肇,記注官林景祚,別兼春秋李紀淵,檢校待敎朴宗薰,左承旨權丕應,記事官李驥秀,領府事李時秀,領議政金載瓚,提學徐榮輔,以次進伏。醫官吳千根·李漢臣·秦東秀·洪旭浩·權以中·李命運·李重恒·李宜春·白時昌,進伏楹外訖。上命醫官入診。以中·命運以次診候。退伏奏曰,脈候左右三部調均矣,進御加味葛根湯,一貼煎入事。出榻敎上命退,諸臣以次退出。
甲戌十二月初八日未時,上御景春殿。藥房夕承候入侍時,都提調韓用龜,提調金蓍根,副提調李好敏,記事官李羲肇,記注官林景祚,別兼春秋李紀淵,檢校待敎朴宗薰,以次進伏。醫官吳千根·李漢臣·秦東秀·卞之錞·洪旭浩·權以中·金宇敬·李重恒·李命運·李宜春·白時昌,進伏楹外訖。上命醫官入診。命運診候,退伏奏曰,脈候調均,而略有數意矣。進御加味葛根湯,前方中加神曲·藿香各一錢,一貼煎入事。出榻敎進御杏吉飮,一貼煎入事。出榻敎上命退,諸臣退出。
上在昌德宮。停常參·經筵。
大殿·王大妃殿·中宮殿·惠慶宮·嘉順宮·世子宮,內閣·政院·玉堂口傳朝問安。答曰,知道。
大殿,朝廷二品以上·六曹堂上·奉朝賀·大司諫單子問安。答曰,知道。
王大妃殿·中宮殿·惠慶宮·嘉順宮·世子宮,口傳問安。答曰,知道。
大殿·王大妃殿·中宮殿·惠慶宮·嘉順宮·世子宮,內閣·政院·玉堂·藥房口傳夕問安。答曰,知道。
大殿,朝廷二品以上·六曹堂上·奉朝賀·大司諫單子問安。答曰,知道。
王大妃殿·中宮殿·惠慶宮·嘉順宮·世子宮,口傳問安。答曰,知道。
藥房都提調韓用龜,提調金蓍根,副提調李好敏啓曰,伏未審夜間,聖體調攝若何,寢睡·水刺之節,何如?湯劑進御,散藥蕎麥飯付貼後,諸節果有差勝之效乎?臣等率諸御醫,趁早入診,詳察聖候爲宜。臣等不任達宵憂慮,敢此問安,竝爲仰稟。答曰,知道。
王大妃殿·中宮殿·惠慶宮·嘉順宮·世子宮,口傳問安。答曰,知道。
安光宇啓曰,行大司憲金羲淳未肅拜,執義李東冕,掌令李麒峻,持平任文白·李泰熙呈辭,掌令康聖翊在外,監察茶時之意,敢啓。傳曰,知道。
傳于李愚在曰,藥房入侍,大臣·閣臣同爲入侍。
李好敏啓曰,藥房三提調,持湯劑來待矣。傳曰,入侍。
傳于李好敏曰,藥房夕承候入侍。
又傳曰,藥房入侍。
趙晉和,以吏曹言啓曰,今此景慕宮臘享大祭祭官中,時無職名人,令該曹口傳付軍職,何如?傳曰,允。
兵曹口傳政事,副司果單趙琮鎭。
李愚在,以備邊司言啓曰,卽見忠淸監司趙貞喆狀啓,則以爲尤甚禮山等二十七邑鎭,之次邑中公州等十邑,民勢遑汲,不可不設賑,而以今番移劃海西穀二萬石,實無以塗抹。道內常賑穀折米二萬石,元山穀折米五千石,營賑穀折米三千石,合折米二萬八千石,特爲許劃,空名帖一千一百張,亦爲頒下。至於還摠最少處,糶賑無路,道內所在穀,毋論還軍餉,量宜移轉事,竝請令廟堂稟旨分付矣。湖左·右當賑處,至爲三十七邑鎭之多,以二萬石移劃,穀勢無以塗抹,道內所在折米合二萬八千石,依所請許劃,使之從事勢均俵,而賑後自當有餘,隨卽還錄,空名帖八百張,亦爲成送,餉穀移轉,一體許施,何如?傳曰,允。
甲戌十二月初九日辰時,上御景春殿。藥房入診,大臣·閣臣承候入侍時,都提調韓用龜,提調金蓍根,副提調李好敏,記事官李羲肇,記注官朴思彦,別兼春秋李紀淵,檢校待敎李鶴秀,左副承旨李愚在,記事官李驥秀,領府事李時秀,領議政金載瓚,提學南公轍,以次進伏。醫官吳千根·李漢臣·秦東秀·卞之錞·洪旭浩·金宇敬·權以中·李命運·李宜春·李重恒·白時昌,進伏楹外訖。上命醫官入診。以中診候退奏曰,脈候左右三部調均矣。時秀等曰,夜間聖體調攝若何,而昨日以膈間痰候之痞悶,寢睡未能安穩,朝來諸節,若何?上曰,無損矣。時秀曰,日寒連酷,靜攝中易致外氣之闖襲,衣襨必御溫厚,每於如此之時,益加留念,伏望伏望,進御杏吉飮,依前方一貼煎入事。出榻敎上命退,諸臣以次退出。
甲戌十二月初九日午時,上御景春殿。藥房三提調持湯劑入侍時,都提調韓用龜,提調金蓍根,副提調李好敏,記事官李羲肇,記注官朴思彦,別兼春秋李紀淵,檢校直閣李光文,以次進伏訖。用龜奉進湯劑,上進御。命退,諸臣以次退出。
甲戌十二月初九日未時,上御景春殿。藥房夕承候入侍時,都提調韓用龜,提調金蓍根,副提調李好敏,記事官李羲肇,記注官朴思彦,別兼春秋李紀淵,檢校待敎李龍秀,以次進伏。醫官吳千根·李漢臣·秦東秀·卞之錞·吳仁豐·洪旭浩·金宇敬·權以中·李命運·李宜春·李彦厚·李重恒·白時昌,進伏楹外訖。上命醫官入診。旭浩·命運,以次診候,退伏奏曰,脈候左右三部調均矣。用龜曰,午間聖體諸節,若何?上曰,一樣矣。用龜曰,醫官朴器成,術業精明,脚部按摩時,使之同爲按察,何如?上曰,依此爲之。仍命退,諸臣以次退出。
甲戌十二月初九日申時,上御景春殿。藥房入侍時,都提調韓用龜,提調金蓍根,副提調李好敏,記事官李羲肇,記注官朴思彦,別兼春秋李紀淵,檢校直閣李光文,以次進伏。醫官吳千根·李漢臣·秦東秀·卞之錞·吳仁豐·洪旭浩·金宇敬·李命運·權以中·李彦厚·李重恒·李宜春·白時昌·朴器成,進伏楹外訖。上命醫官入診。以中·東秀,以次診候,退伏奏曰,脈候左右三部調均矣。用龜曰,肥膚上發表之候,午間快臻消散乎?上曰,漸差矣。仍命退,諸臣以次退出。
上在昌德宮。停常參·經筵。
大殿·王大妃殿·中宮殿·惠慶宮·嘉順宮·世子宮,內閣·政院·玉堂口傳朝問安。答曰,知道。
大殿,朝廷二品以上·六曹堂上·奉朝賀·大司諫單子問安。答曰,知道。
王大妃殿·中宮殿·惠慶宮·嘉順宮·世子宮,口傳問安。答曰,知道。
大殿·王大妃殿·中宮殿·惠慶宮·嘉順宮·世子宮,內閣·政院·玉堂·藥房口傳夕問安。答曰,知道。
大殿,朝廷二品以上·六曹堂上·奉朝賀·大司諫單子問安。答曰,知道。
王大妃殿·中宮殿·惠慶宮·嘉順宮·世子宮,口傳問安。答曰,知道。
藥房都提調韓用龜,提調金蓍根,副提調李好敏啓曰,伏未審夜間,聖體調攝若何,寢睡·水刺之節,何如?湯劑進御,散藥蕎麥飯付貼後,諸節果有差勝之效乎?臣等率諸御醫,趁早入診,詳察聖候爲宜。臣等不任達宵憂慮,敢此問安,竝爲仰稟。答曰,知道。
王大妃殿·中宮殿·惠慶宮·嘉順宮·世子宮,口傳問安。答曰,知道。
安光宇啓曰,行大司憲金羲淳未肅拜,執義李東冕,掌令李麒峻,持平任文白,李泰熙呈辭,掌令康聖翊在外,監察茶時之意,敢啓。傳曰,知道。
李愚在啓曰,備邊司郞廳來言,今日賓廳日次,而直宿相値,不得來會云矣,敢啓。傳曰,知道。
備忘記,羅暖萬戶柳孝臣下直,長弓一張·長箭一部·片箭一部·筒兒一箇賜給。
李好敏啓曰,藥房三提調,持湯劑來待矣。傳曰,入侍。
傳于李好敏曰,藥房入侍,大臣·閣臣同爲入侍。
兵曹口傳政事,副司果單林景鎭。
傳于李好敏曰,藥房夕承候入侍。
李好敏啓曰,藥房三提調,持酸棗仁茶來待矣。傳曰,封入。
李愚在,以備邊司言啓曰,卽見廣州留守趙尙鎭狀啓,則以爲先抄飢口,則爲四千五百九十二口,春後添加,勢所必至,口數穀數,姑難預定,而自春初當爲公賑,先以稤倉麰作米六百石分給,嗣後則就餉穀留庫條中,從所入取用,待畢賑登聞,賑口中各色納米軍身米,依己巳例,限明秋停退事,請令廟堂稟旨分付矣。稤倉麰作米取用事及軍米退限事,竝依所請許施,至於春後賑資,當以容入假量,先爲請得後,不足則加請,有餘則還錄,而不定數爻,姑先取用,有違請賑之體,亦欠重餉之義,饑口今已抄出矣。姑以已抄之口,較量當賑之穀,更以某樣穀幾石,條陳以啓之意,分付,何如?傳曰,允。
甲戌十二月初十日辰時,上御景春殿。藥房入診持湯劑,大臣·閣臣承候入侍時,都提調韓用龜,提調金蓍根,副提調李好敏,記事官李羲肇,記注官柳可均,別兼春秋李紀淵,檢校直閣鄭元容,領府事李時秀,鰲恩君李敬一,領議政金載瓚,原任提學沈象奎,以次進伏。醫官吳千根·李漢臣·吳仁豐·洪旭浩·金宇敬·權以中·李命運·李宜春·李重恒·白時昌·朴器成,進伏楹外訖。用龜奉進湯劑。上曰,湯劑自內入之。仍命醫官入診。以中·命運,以次診候,退伏奏曰,脈候左右三部調均矣。時秀等曰,夜間聖體諸節,若何?上曰,一樣矣。時秀曰,俄伏聞昨夜寢睡,未能安穩,朝來神氣,得無所損乎?上曰,無損矣。進御加味地黃湯,自今日一貼煎入事。出榻敎付貼蕎麥飯停止,細芼餠製入事。出榻敎上命退,諸臣以次退出。
甲戌十二月初十日午時,上御景春殿。藥房夕承候入侍時,都提調韓用龜,提調金蓍根,副提調李好敏,記事官李羲肇,記注官柳可均,直提學金履喬,以次進伏。醫官吳千根·李漢臣·卞之錞·吳仁豐·洪旭浩·金宇敬·權以中·李命運·李宜春·白時昌·李重恒·朴器成,進伏楹外訖。上命醫官入診。之錞診候,退伏奏曰,脈候左右三部調均矣。用龜等曰,午間聖體諸節,若何?上曰,一樣矣。進御酸棗仁茶煎入事。出榻敎上命退,諸臣以次退出。
上在昌德宮。停常參·經筵。
大殿·王大妃殿·中宮殿·惠慶宮·嘉順宮·世子宮,內閣·政院·玉堂口傳朝問安。答曰,知道。
大殿,朝廷二品以上·六曹堂上·奉朝賀·大司諫單子問安。答曰,知道。
王大妃殿·中宮殿·惠慶宮·嘉慶宮·世子宮,口傳問安。答曰,知道。
大殿·王大妃殿·中宮殿·惠慶宮·嘉順宮·世子宮,內閣·政院·玉堂·藥房口傳夕問安。答曰,知道。
大殿,朝廷二品以上·六曹堂上·奉朝賀·大司諫單子問安。答曰,知道。
王大妃殿·中宮殿·惠慶宮·嘉順宮·世子宮,口傳問安。答曰,知道。
藥房都提調韓用龜,提調金蓍根,副提調李好敏啓曰,伏未審夜間,聖體調攝若何,寢睡·水刺之節,何如?昨日湯劑進御,散藥菖蒲餠付貼後,諸節果有差勝之效乎?臣等率諸御醫,趁早入診,詳察聖候爲宜。臣等不任達宵憂慮,敢此問安,竝爲仰稟。答曰,知道。
王大妃殿·中宮殿·惠慶宮·嘉順宮·世子宮,口傳問安。答曰,知道。
安光宇啓曰,行大司憲金羲淳未肅拜,執義李東冕,掌令李麒峻,持平任文白·李泰熙呈辭,掌令康聖翊在外,監察茶時之意,敢啓。傳曰,知道。
傳于李愚在曰,藥房入侍,大臣·閣臣同爲入侍。
李好敏啓曰,藥房三提調,持湯劑來待矣。傳曰,入侍。
又啓曰,藥房三提調,持湯劑來待矣。傳曰,封入。
傳于李好敏曰,藥房夕承候入待。
李好敏啓曰,藥房三提調,持湯劑來待矣。傳曰,封入。
以黃海監司趙鍾永狀啓,水使李復淵遭父喪事,傳于李愚在曰,令該曹口傳差出,催促下送。
甲戌十二月十一日辰時,上御景春殿。藥房入診,大臣·閣臣承候入侍時,都提調韓用龜,提調金蓍根,副提調李好敏,記事官李羲肇,記注官李昌瑞,別兼春秋李紀淵,左副承旨李愚在,記事官李驥秀,領府事李時秀,領議政金載瓚,提學徐榮輔,檢校待敎朴宗薰,以次進伏。醫官吳千根·李漢臣·秦東秀·卞之錞·吳仁豐·洪旭浩·金宇敬·權以中·李命運·鄭重周·李彦厚·李重恒·白時昌·李宜春·朴器成,進伏楹外訖。上命醫官入診。以中·命運·旭浩,漢臣,以次診候,退伏奏曰,脈候左右三部調均矣。時秀等曰,夜間聖體,若何,寢睡昨又欠穩,朝來諸節,亦若何?上曰,無損矣。時秀曰,俄有湯劑封入之命矣,果卽進御乎?上曰,時尙早,少間當進御矣。進御加味益氣湯,一貼煎入事。出榻敎上命退,諸臣以次退出。
甲戌十二月十一日午時,上御景春殿。藥房三提調持湯劑入侍時,都提調韓用龜,提調金蓍根,副提調李好敏,記事官李羲肇,記注官李昌瑞·林景祚,檢校直閣李光文,以次進伏訖。用龜奉進湯劑。上進御。用龜曰,散藥一付之後,勿復頻祛,毋使外氣闖襲,而若或一毫添損,則豈不萬萬悶迫乎?伏望益勉耐久之道焉。進御加味益氣湯,前方中加黃茋五分,人蔘加一錢,一貼煎入事。出榻敎上命退,諸臣以次退出。
甲戌十二月十一日未時,上御景春殿。藥房夕承候入侍時,都提調韓用龜,提調金蓍根,副提調李好敏,記事官李羲肇,記注官李昌瑞·林景祚,檢校待敎李龍秀,以次進伏。醫官吳千根·李漢臣·秦東秀·卞之錞·鄭重周·吳仁豐·洪旭浩·金宇敬·權以中·李命運·李重恒·李彦厚·李宜春·白時昌·朴器成,進伏楹外訖。上命醫官入診。以中·命運,以次診候,退伏奏曰,脈候與朝一樣調均矣。上命退,諸臣以次退出。
上在昌德宮。停常參·經筵。
大殿·王大妃殿·中宮殿·惠慶宮·嘉順宮·世子宮,內閣·政院·玉堂口傳朝問安。答曰,知道。
大殿,朝廷二品以上·六曹堂上·奉朝賀·大司諫單子問安。答曰,知道。
王大妃殿·中宮殿·惠慶宮·嘉順宮·世子宮,口傳問安。答曰,知道。
大殿·王大妃殿·中宮殿·惠慶宮·嘉順宮·世子宮,內閣·政院·玉堂·藥房口傳夕問安。答曰,知道。
大殿,朝廷二品以上·六曹堂上·奉朝賀·大司諫單子問安。答曰,知道。
王大妃殿·中宮殿·惠慶宮·嘉順宮·世子宮,口傳問安。答曰,知道。
藥房都提調韓用龜,提調金蓍根,副提調李好敏啓曰,伏未審夜間,聖體調攝若何,寢睡·水刺之節,何如?昨日湯劑進御,散藥菖蒲餠付貼後,諸節果有差勝之效乎?臣等率諸御醫,趁早入診,詳察聖候爲宜。臣等不任達宵憂慮,敢此問安,竝爲仰稟。答曰,知道。
王大妃殿·中宮殿·惠慶宮·嘉順宮·世子宮,口傳問安。答曰,知道。
安光宇啓曰,行大司憲金羲淳未肅拜,執義李東冕,掌令李麒峻,持平任文白·李泰熙呈辭,掌令康聖翊在外,監察茶時之意,敢啓。傳曰,知道。
傳于朴宗珩曰,藥房入侍,大臣·閣臣同爲入侍。
李好敏啓曰,藥房三提調,持湯劑來待矣。傳曰,封入。
傳于李好敏曰,藥房入侍。
傳于趙晉和曰,各司坐起,勿拘直宿,卽爲擧行,都政以元定日爲之事,分付。
傳于李好敏曰,藥房夕承候入侍。
又傳曰,藥房三提調,持湯劑入侍。
李好敏啓曰,藥房三提調,持湯劑來待矣。傳曰,封入。
兵曹口傳政事,以柳命源爲黃海水使。
安光宇,以義禁府言啓曰,卽見咸鏡監司金履陽狀啓啓下者,備陳厚州前僉使柳相斗貪虐之狀,仍請令該府,覆啓論稟,勘以重辟矣。柳相斗前因他事,自臣府請拿,有待待命拿囚之敎,故發關該道,使之知委上送,待其就囚,以此狀啓內辭意,添問目取招捧遲晩,如法處斷,何如?傳曰,允。
扶安縣監李魯集疏曰,伏以臣,空疎湔劣,百不猶人,而忝叨邇班,偏蒙殊渥,獲遂烏鳥之願,猥膺牛羊之寄,待罪南邑,旣過周歲,而涓埃莫效,兢惶冞深。況歲大侵,民將盡劉,而才力俱短,厝置迷方,忍使萬千生靈,呼號顚連於溝壑之中,而莫可拯濟,孤負委寄,罪當如何?蓋臣所莅之邑,素以海隅弊局,數十年來,荐經饑荒,邑力漸就弩末,民勢已迫竿頭,而今年大歉,視己巳尤有甚焉,殆百年以來未始有者也。春夏亢旱之餘,重以晩澇早霜,無災不有,百稼卒痒,水田之初未移秧者,且置不論,其所謂已移及田種諸穀,亦只是枯穎虛粒而已。秋後場圃,到底一空,哿矣之人,尙且顑頷遑急,莫保朝夕,則哀此窮民,將何所資活而卒歲哉?穗秉之收,已盡先秋,茨菰之採,無足禦冬,擧莫不棄井去里,各自圖生,母棄其兒,夫訣其妻,流丐成群,散而之四,而四境之外,赤地同然,亦將無所往而可延須臾之命。畢竟奔走東西,無所止泊,棲遑原野,道殣相望,景色慘惻,人心惶怯,何幸我殿下?以若保如傷之仁,軫損上益下之政,先從廟堂之建白,而亟下優恤之典,繼因道臣之啓請,而又加蠲放之澤,進獻常貢之一倂停封,廣推實惠,還餉身布之分等停代,大寬民力,恩渥所曁,民皆感泣。臣亦謹奉朝令,宣揚德意,殿屎者先加慰撫,仳離者另務安集,方又拮据賑財,抄集飢口,以爲趁期賙救之計。然而以若遑遑將死之民,卽有萬萬難支之勢,還穀爲開歲賑貸之資,而法意所在,自是嚴重,則停退以外之數,固當及期準捧。然此誠有莫可奈何者,近來還弊,無邑無之,而臣邑最甚,流逋成痼。臣於到縣之初,取考糴簿,不勝驚悚,細加査櫛,則還摠二萬六千七百餘石之內,逋穀爲一萬二千八百八十石,現在糶糴者,極爲零星,而積年虛錄,卽民逋也吏奴逋也。民逋則蓋自己巳以後,連値歉荒,有糶無糴,年添歲增,一民所逋,多或至於半百斛,而至今六七年之久,饑饉厲疫,十室九空,簿案所載,太半是流亡絶戶也。奴逋則蓋自乙丑以來,災賑者四,而賑分斛縮,輒歸於庫奴名下,未卽收完,年年加耗,一奴所逋,少不下三四百石矣。臣新莅未諳,妄意收刷,吏逋則昨今兩年,嚴加徵督,期於準捧,而餘數尙爲十之二三,奴逋則悉心經理,多般區劃,自冬及春,漸有所收,而厥數旣夥,餘者過半,民逋則且待秋登,庶幾徵完者,又復不幸而當此大無矣。臣之當初料量,竟歸愚妄,不能卽以時陳暴者,固無所逃罪,而顧今民力積竭,塡壑在卽,雖當年新糶之穀,尙患難捧,況此近萬包流來積逋之徵及族里者乎?民之言曰,朝家愛欲其生,蠲停不旣多乎?非不知今日輸倉,明春受貸而目前不得延命,來頭奚暇望活?官督若急,則有死而已。其言至此,情亦慼矣。雖使臣,外迫營閫之責飭,內懼郵罰之當前,晝宵催督,頭會箕斂,忍令浮黃之肌,日流椎剝之血,知必無益,而矧又南俗,好訛易動,擧懷必死之憂,全無或生之望,則喪其良心,無不爲己。以臣愚見,其所憂慮,不但專在於糴賑一事而已。見今如干糴捧,擬將排比於明春賑貸者,已是千計百方,粒粒辛苦,窮極地頭,無復可以更責升斗,則未捧當律。臣固不遑自恤,而民勢到此,有不容泯默者,謹稽己巳已例,則旣許以分數停退,繼降德音,當捧數內,又許仍停,至翌年秋,仍停之穀,旋爲新還。此特一年寬限,而歉民紓力,畝加於此,湖南生靈之至今全保,實由於伊時曠絶之恩,而今年饑饉,不啻倍蓰於己巳,則汲汲民情,不能無望於己巳已施之例矣。爲今之計,莫如自朝家終始卒惠,曲垂異渥,以紓齊民倒懸之急,而至於逋穀,則十數年積苦之弊,雖在豐稔之歲,尙難時月振刷,而當此大歉,尤何可論?臣愚以爲民逋四千餘石,奴逋三千餘石,許令限年分捧,則臣已有所約綽規劃者,要不出五六年,竝可以完逋,此實公私兩便之道,而在窮民,豈不是生死肉骨之澤哉?臣誠不職,旣未能如期準捧,恩蠲之下,復請格外加恩,極涉僭越,罪上添罪,而臣旣出自邇列,苟有民隱之可以上聞者,雖屬微細,猶當隨事條陳,不拘出位之嫌。矧玆民命近止,國憂非常,而徒懷怵分畏罪,終始囁嚅,則臣罪至此,尤萬萬負國矣。玆敢採綴民情,冒萬死仰瀆於紸纊之下。伏乞將臣此疏,下詢廟堂,亟降處分,以活斯民,仍治臣溺職之罪,以安微分焉。臣邑又有窮民切骨之弊,卽糧餉廳屯稅與守禦營牛稅之白徵也。餉廳屯土,本以近海瘠鹵之地,浦落潮溢,屢經災傷,且因荐歉,陳廢居多,而該廳,無災歉減稅之例,一從元摠,準數取盈,雖豐年常歲,猶患不足,每多勒徵,屯民以是而漸散,屯土以是而益廢。至於今年,被災尤酷,一屯全坪,殆無粒穀,雖欲勒徵,其勢末由,論報該廳,冀或闊狹,而竟又靳許,軍需雖重,本摠雖輕,今此全荒,其何忍白徵於濱死之屯民乎?夫夏氏貢法,豈不是聖王良制,而末流之弊,至稱莫不善,殷助周徹,隨以矯救,則今此屯稅,蓋倣夏貢,初頭定式,雖云輕略,然法久弊生,事到無奈,而膠守故常,不可闊狹,於理恐無是矣。且況大同田稅,惟正之供也。所關尤何等嚴重,而尙許災減,則何獨於軍需,而以所重,不得擬議也哉?至若守禦營牛稅,則本邑有該營屯土,而買置農牛,歲收牛一石之稅,蓋給牛勸耕,助民不足,當初設施,非不美矣。然今至百餘年之久,牛無一隻之見存,而案有一定之虛稅,年年收徵於在案人名下,其人已死而徵及子孫,至於曾玄無後者,族以徵之,無族者,里以徵之,仍成謬例,大爲痼弊矣。今當民勢切急,捐瘠在前,莫重還逋之例應,族隣分徵者,猶且無計徵出,至請待年,何況百年前牛稅,眞所謂皮不存之毛者乎?臣謂右項兩弊,及今變通,餉廳屯稅,亟令該廳,量蠲今年稅米,而更爲打量定式,守營牛稅,亦令該營,永爲蕩減,所不可已者也。噫,此兩稅,數雖不夥,而事係民瘼,前後之受病者,不啻幾百十人矣。一夫不獲,聖人猶且恥之。矧此多民難保之弊,豈可以微瑣而不爲之一暴於仁覆之下,俾得蒙蘇救之澤哉?臣無任云云。省疏具悉。所請特爲許施。
甲戌十二月十二日辰時,上御景春殿。藥房入診,大臣·閣臣承候入侍時,都提調韓用龜,副提調李好敏,記事官李羲肇,記注官林景祚·朴思彦,檢校直閣鄭元容,同副承旨朴宗珩,記事官李驥秀,領議政金載瓚,提學南公轍,以次進伏。醫官吳千根·李漢臣·秦東秀·卞之錞·吳仁豐·鄭重周·洪旭浩·金宇敬·權以中·李彦厚·朴器成·白時昌·李重恒·李命運·李宜春,進伏楹外訖。載瓚等曰,夜間聖體諸節,若何?上曰,一樣矣。仍命醫官入診。以中·命運·旭浩,以次診候,退伏齊奏曰,脈候左右三部調均矣。上命退,諸臣以次退出。
甲戌十二月十二日午時,上御景春殿。藥房入侍時,都提調韓用龜,提調金蓍根,副提調李好敏,記事官李羲肇,記注官林景祚·朴思彦,檢校直閣鄭元容,以次進伏。醫官吳千根·李漢臣·秦東秀·卞之錞·吳仁豐·鄭重周·洪旭浩·金宇敬·權以中·李彦厚·朴器成·白時昌·李重恒·李命運·李宜春,進伏楹外訖。上命醫官入診。漢臣診候訖,退伏奏曰,脈候左右三部調均矣。上命退,諸臣以次退出。
甲戌十二月十二日申時,上御景春殿。藥房夕承候入侍時,都提調韓用龜,提調金蓍根,副提調李好敏,記事官李羲肇,記注官林景祚·朴思彦,檢校待敎李龍秀,以次進伏。醫官吳千根·李漢臣·秦東秀·卞之錞·吳仁豐·鄭重周·洪旭浩·金宇敬·權以中·李彦厚·朴器成·白時昌·李重恒·李命運·李宜春,進伏楹外訖。上命醫官入診。之錞·東秀·以中以次診候,退伏奏曰,脈候左右三部調均矣。用龜曰,諸醫官以爲,加味地黃湯,朝問安時煎入,加味益氣湯,夕承候時煎入,一日再次進御爲好云,故敢此仰達矣。付貼白瓷散製入事。出榻敎進御加味蔘苓茶,依前方一貼煎入事。出榻敎上命退,諸臣以次退出。
甲戌十二月十二日申時,上御景春殿。藥房三提調,持湯劑入侍時,都提調韓用龜,提調金蓍根,副提調李好敏,記事官李羲肇,記注官林景祚·朴思彦,檢校待敎李鶴秀,以次進伏訖。用龜奉進湯劑。上進御。仍命退,諸臣以次退出。
上在昌德宮。停常參·經筵。
大殿·王大妃殿·中宮殿·惠慶宮·嘉順宮·世子宮,內閣·政院·玉堂口傳朝問安。答曰,知道。
大殿,朝廷二品以上·六曹堂上·奉朝賀·大司諫單子問安。答曰,知道。
王大妃殿·中宮殿·惠慶宮·嘉順宮·世子宮,口傳問安。答曰,知道。
王大妃殿誕日,大殿·中宮殿·惠慶宮·嘉順宮·世子宮,內閣·政院·玉堂·朝廷二品以上·六曹堂上·奉朝賀·大司諫口傳問安。答曰,知道。
王大妃殿,單子問安。答曰,知道。
大殿·王大妃殿·中宮殿·惠慶宮·嘉順宮·世子宮,內閣·政院·玉堂·藥房口傳夕問安。答曰,知道。
大殿,朝廷二品以上·六曹堂上·奉朝賀·大司諫單子問安。答曰,知道。
王大妃殿·中宮殿·惠慶宮·嘉順宮·世子宮,口傳問安。答曰,知道。
藥房都提調韓用龜,提調金蓍根,副提調李好敏啓曰,伏未審夜間,聖體調攝若何,寢睡·水刺之節,何如?昨日湯劑進御,散藥菖蒲餠付貼後,諸節果有差勝之效乎?臣等率諸御醫,趁早入診,詳察聖候爲宜。臣等不任達宵憂慮,敢此問安,竝爲仰稟。答曰,知道。
王大妃殿·中宮殿·惠慶宮·嘉順宮·世子宮,口傳問安。答曰,知道。
安光宇啓曰,行大司憲金羲淳未肅拜,執義李東冕,掌令李麒峻,持平任文白·李泰熙呈辭,掌令康聖翊在外,監察茶時之意,敢啓。傳曰,知道。
李好敏啓曰,藥房三提調,持湯劑來待矣。傳曰,入侍。
傳于趙晉和曰,藥房入侍,大臣·閣臣同爲入侍。
傳于李好敏曰,藥房入侍。
李好敏啓曰,藥房三提調,持湯劑來待矣。傳曰,入侍。
傳于李好敏曰,藥房夕承候入侍。
傳于趙晉和曰,發遣吏郞,諸執事淸齋與否,摘奸以來。
李好敏啓曰,藥房三提調,持湯劑來待矣。傳曰,封入。
以江華留守朴宗京狀啓,公廨失火,別庫什物,一府文簿,盡入燒燼,惶恐待罪事,傳于權丕應曰,勿待罪事,回諭。
李好敏啓曰,藥房三提調,持湯劑來待矣。傳曰,封入。
李愚在,以兵曹言啓曰,今十二月十五日宗廟·社稷·景慕宮臘享大祭時,守門當爲塡差,而本曹郞廳及都摠府郞廳五衛將,排擬無路,依定式堂上軍職堂下前銜武臣,代差以入,而時無職名人,口傳付軍職,何如?傳曰,允。
又以都摠府言啓曰,副摠管尹益烈,以漢城府右尹,本府褒貶坐起事,晝仕出去之意,敢啓。傳曰,知道。
甲戌十二月十三日辰時,上御景春殿。藥房入診持湯劑,大臣·閣臣承候同爲入侍時,都提調韓用龜,提調金蓍根,副提調李好敏,記事官李羲肇,記注官柳可均·朴思彦,檢校直閣徐俊輔,右承旨趙晉和,記事官李驥秀,領府事李時秀,鰲恩君李敬一,領議政金載瓚,原任提學沈象奎,以次進伏。醫官吳千根·李漢臣·秦東秀·卞之錞·吳仁豐·鄭重周·洪旭浩·金宇敬·權以中·李命運·李宜春·李重恒·李彦厚·白時昌·朴器成,進伏楹外訖。用龜奉進湯劑。上曰,湯劑自內入之。仍命醫官入診。以中診候,退伏奏曰,脈候左右三部調均矣。時秀等曰,夜間聖體調攝,若何?上曰,一樣矣。時秀曰,伏聞寢睡欠穩云,半夜以後,果若何?上曰,善寢矣。上命退,諸臣以次退出。
甲戌十二月十三日午時,上御景春殿。藥房入侍時,都提調韓用龜,提調金蓍根,副提調李好敏,記事官李羲肇,記注官柳可均·朴思彦,直提學金履喬,以次進伏。醫官吳千根·李漢臣·秦東秀·卞之錞·吳仁豐·鄭重周·洪旭浩·金宇敬·權以中·李命運·李宜春·李重恒·李彦厚·白時昌·朴器成,進伏楹外訖。上命醫官入診。旭浩診候,退伏奏曰,脈候左右三部調均矣。用龜曰,朝來寢睡乎?上曰,未也。仍命退,諸臣以次退出。
甲戌十二月十三日未時,上御景春殿。藥房夕承候持湯劑入侍時,都提調韓用龜,提調金蓍根,副提調李好敏,記事官李羲肇,記注官柳可均·朴思彦,檢校待敎朴宗薰,以次進伏。醫官吳千根·李漢臣·秦東秀·卞之錞·吳仁豐·鄭重周·洪旭浩·金宇敬·權以中·李命運·李彦厚·李宜春·李重恒·白時昌·朴器成,進伏楹外訖。用龜奉進湯劑。上曰,自內入之。仍命權以中入診。以中進前診候,退奏曰,脈候一樣調均矣。進御蔘苓茶,自今日一貼式煎入事。出榻敎上命退,諸臣以次退出。
上在昌德宮。停常參·經筵。
大殿·王大妃殿·中宮殿·惠慶宮·嘉順宮·世子宮,內閣·政院·玉堂口傳朝問安。答曰,知道。
大殿,朝廷二品以上·六曹堂上·奉朝賀·大司諫單子問安。答曰,知道。
王大妃殿·中宮殿·惠慶宮·嘉順宮·世子宮,口傳問安。答曰,知道。
大殿·王大妃殿·中宮殿·惠慶宮·嘉順宮·世子宮,內閣·政院·玉堂·藥房口傳夕問安。答曰,知道。
大殿,朝廷二品以上·六曹堂上·奉朝賀·大司諫單子問安。答曰,知道。
王大妃殿·中宮殿·惠慶宮·嘉順宮·世子宮,口傳問安。答曰,知道。
藥房都提調韓用龜,提調金蓍根,副提調李好敏啓曰,伏未審夜間,聖體調攝若何,寢睡·水刺之節,何如?昨日湯劑進御,散藥菖蒲餠付貼後,諸節果有差勝之效乎?臣等率諸御醫,趁早入診,詳察聖候爲宜。臣等不任達宵憂慮,敢此問安,竝爲仰稟。答曰,知道。
王大〈妃〉殿·中宮殿·惠慶宮·嘉順宮·世子宮,口傳問安。答曰,知道。
安光宇啓曰,行大司憲金羲淳未肅拜,執義李東冕,掌令李麒峻,持平任文白·李泰熙呈辭,掌令康聖翊在外,監察茶時之意,敢啓。傳曰,知道。
傳于趙晉和曰,禮房承旨,馳詣社稷·宗廟·永禧殿·景慕宮,奉審摘奸以來。
傳于權丕應曰,藥房入侍,大臣·閣臣同爲入侍。
李好敏啓曰,藥房三提調,持湯劑來待矣。傳曰,入侍。
傳于李好敏曰,藥房入侍。
又傳曰,藥房夕承候入侍。
李好敏啓曰,藥房三提調,持湯劑來待矣。傳曰,封入。
又啓曰,藥房三提調,持湯劑來待矣。傳曰,封入。
趙晉和,以吏曹言啓曰,今日本曹褒貶坐起時,堂上不可不備員,而參議徐有聞病不來,令政院牌招,以爲同參開坐之地,何如?傳曰,允。
以吏曹參議徐有聞牌不進罷職傳旨,傳于趙晉和曰,只推。
趙晉和,以內醫院都提調·提調意啓曰,鍼醫朴器成,自今日待令於差備近處之意,敢啓。傳曰,知道。
又以成均館大司成意啓曰,本館入直,久任郞官外,凡郞官無敢入直,若有代員替直之事則草記代直事,曾有定式矣。司成李東永,奉命在外,直講李箕淵,典籍尹永輝,俱爲差祭進去,時無入直之員,以他郞官姑爲代直,何如?傳曰,允。
李愚在,以備邊司言啓曰,扶安縣監李魯集,疏陳本邑民情之切悶,仍請新還停捧舊逋分徵,而有特爲許施之命矣。歉歲邑還,若難準捧,道臣必於年分之啓,參互民情,分數請停,自廟堂又爲增刪多寡,覆奏行會,則旣停之外,還民當納,守令當捧而已。更無容移易,而至於己巳特停,出自特旨,初非自下仰干者也。今若謂以難捧,輒請加停,道臣之所不敢爲,而守令之格外直請,不但有關國體,此路一開,後弊難言,當該守令,姑先從重推考,使之限內畢捧,舊逋分年,旣有他道已例,令道臣更加詳査,排定年數以啓,屯稅牛稅,令各該廳,一一釐正之意,分付,何如?傳曰,允。
甲戌十二月十四日辰時,上御景春殿。藥房入診持湯劑,大臣·閣臣承候同爲入侍時,都提調韓用龜,提調金蓍根,副提調李好敏,記事官李羲肇,記注官李昌瑞·朴思彦,檢校直閣徐俊輔,左承旨權丕應,記事官李驥秀,領府事李時秀,領議政金載瓚,提學徐榮輔,以次進伏。醫官吳千根·秦東秀·卞之錞·吳仁豐·洪旭浩·權以中·李命運·李宜春·李重恒·李彦厚·白時昌·朴器成·鄭重周,進伏楹外訖。上曰,湯劑自內入之。命醫官入診。以中診候,退伏奏曰,脈候左右三部調均矣。時秀等曰,夜來寢睡與諸節,若何?上曰,一樣矣。仍命退,諸臣以次退出。
甲戌十二月十四日午時,上御景春殿。藥房入侍時,都提調韓用龜,提調金蓍根,副提調李好敏,記事官李羲肇,記注官李昌瑞·朴思彦,檢校待敎李鶴秀,以次進伏。醫官吳千根·秦東秀·卞之錞·吳仁豐·洪旭浩·權以中·李命運·李宜春·李重恒·李彦厚·白時昌·朴器成·鄭重周,進伏楹外訖。上命醫官入診。命運·旭浩以次診候,退伏奏曰,脈候左右三部調均矣。上命退,諸臣以次退出。
甲戌十二月十四日申時,上御景春殿。藥房夕承候入侍時,都提調韓用龜,提調金蓍根,副提調李好敏,記事官李羲肇,記注官李昌瑞·朴思彦,檢校待敎李龍秀,以次進伏。醫官吳千根·秦東秀·卞之錞·吳仁豐·洪旭浩·權以中·李命運·李宜春·李重恒·李彦厚·白時昌·朴器成·鄭重周,進伏楹外訖。上命醫官入診。以中診候,退伏奏曰,脈候左右三部,一樣調均矣。用龜曰,蔘苓茶異於他劑,隨時增減者也。每出榻敎,有所煩屑,只載錄於藥院日記,而人蔘加一錢,依前方一貼式,連日煎入似好,故敢玆仰達矣。上曰,唯。人蔘爲幾錢乎?用龜曰,竝爲三錢矣。進御加味地黃湯,前方中加官桂一錢,自今日一貼式煎入事。出榻敎上命退,諸臣以次退出。
上在昌德宮。停常參·經筵。
夜三更四更,月暈。
大殿·王大妃殿·中宮殿·惠慶宮·嘉順宮·世子宮,內閣·政院·玉堂口傳朝問安。答曰,知道。
大殿,朝廷二品以上·六曹堂上·奉朝賀·大司諫單子問安。答曰,知道。
王大妃殿·中宮殿·惠慶宮·嘉順宮·世子宮口傳問安。答曰,知道。
大殿·王大妃殿·中宮殿·惠慶宮·嘉順宮·世子宮,內閣·政院·玉堂·藥房口傳夕問安。答曰,知道。
大殿,朝廷二品以上·六曹堂上·奉朝賀·大司諫單子問安。答曰,知道。
王大妃殿·中宮殿·惠慶宮·嘉順宮·世子宮口傳問安。答曰,知道。
藥房都提調韓用龜,提調金蓍根,副提調李好敏啓曰,伏未審夜間,聖體調攝若何,寢睡·水刺之節,何如?昨日湯劑進御,散藥菖蒲餠付貼後,諸節果有差勝之效乎?臣等率諸御醫,趁早入診,詳察聖候爲宜。臣等不任達宵憂慮,敢此問安,竝爲仰稟。答曰,知道。
王大妃殿·中宮殿·惠慶宮·嘉順宮·世子宮口傳問安。答曰,知道。
安光宇啓曰,行大司憲金羲淳未肅拜,執義李東冕,掌令李麒峻,持平任文白·李泰熙呈辭,掌令康聖翊在外,監察茶時之意,敢啓。傳曰,知道。
李愚在啓曰,備邊司郞廳來言,今日賓廳日次,而直宿相値,不得來會云矣,敢啓。傳曰,知道。
趙晉和啓曰,本院今秋冬等褒貶,當爲磨勘,而行都承旨李好敏藥院進,不得磨勘之意,敢啓。傳曰,知道。
備忘記,天磨僉使趙暎下直,長弓一張·長箭一部·片箭一部·筒兒一箇賜給。
李好敏啓曰,藥房三提調,持湯劑來待矣。傳曰,入侍。
傳于趙晉和曰,藥房入侍,大臣·閣臣同爲入侍。
李好敏啓曰,藥房三提調,持湯劑來待矣。傳曰,入侍。
傳于李好敏曰,都承旨入侍。
傳于趙晉和曰,吏·兵房承旨,持褒貶啓本入侍。
傳于李好敏曰,藥房夕承候入侍。
李好敏啓曰,藥房三提調,持湯劑來待矣。傳曰,封入。
朴宗珩啓曰,卽伏見刑曹褒貶啓本下者,郞官等題上中下間,初不書塡,殿最法意,何等嚴重,奏御文字,尤當審愼,而如是做錯,極爲疎忽,當該堂上,從重推考,原啓本,使之更爲修正以入,何如?傳曰,允。
趙晉和,以奎章閣言啓曰,景慕宮·望廟樓,今望奉審無頉之意,敢啓。傳曰,知道。
又以議政府三公意啓曰,今甲戌年秋冬等褒貶,當爲等第,而臣等俱有故,限內不得磨勘之意,敢啓。傳曰,知道。
李愚在,以中樞府言啓曰,本府郞廳及醫員錄事等今甲戌年秋冬等褒貶,當爲等第,而領中樞府事臣李時秀,有身病,判中樞府事臣徐龍輔,判中樞府事臣徐邁修,俱在外,限內不得磨勘之意,敢啓。傳曰,知道。
趙晉和,以儀賓府言啓曰,本府郞廳矣今甲戌年秋冬等褒貶等第,當爲磨勘,而堂上不備,限內不得爲之之意,敢啓。傳曰,知道。
又以忠勳府言啓曰,本府今秋冬等褒貶,當爲磨勘,而有司堂上鰲恩君臣李敬一有身病,豐安君柳相祚在外,限內不得爲之之意,敢啓。傳曰,知道。
又以敦寧府言啓曰,府郞廳等矣今秋冬等褒貶等第,當爲磨勘,而以領事身病,不得爲之之意,敢啓。傳曰,知道。
又以耆老所言啓曰,本所堂上,多有身病,無參坐之人,今甲戌年秋冬等褒貶,限內不得磨勘之意,敢啓。傳曰,知道。
又以吏曹言啓曰,曹所屬宗簿寺·司饔院官員等矣今秋冬等褒貶,當爲等第,而俱因提調有故,不得磨勘之意,敢啓。傳曰,知道。
又以奎章閣言啓曰,本閣今甲戌年秋冬等褒貶,當爲磨勘,而直閣·待敎俱未差,不得擧行,外閣褒貶,亦不得爲之之意,敢啓。傳曰,知道。
又以禮曹言啓曰,本曹今甲戌年秋冬等褒貶,當爲磨勘,而堂上有故,限內不得爲之之意,敢啓。傳曰,知道。
又以弘文館領事意啓曰,今秋冬等本館褒貶,當爲等第磨勘,而以大提學不備,限內不得爲之之意,敢啓。傳曰,知道。
又以戶曹言啓曰,本曹郞廳及所屬各司官員今秋冬等褒貶,依前例磨鍊以入,而軍資監·濟用監·司宰監·內資寺·長興庫·司圃署,因都提調·提調有故,不得磨勘,至於癸酉春夏等褒貶,內資寺·司䆃寺·軍資監·司宰監·長興庫·五部,因都提調·提調·漢城府堂上有故,不得磨勘,癸酉秋冬等及甲戌春夏等本曹郞廳及所屬各司褒貶,因本曹堂上有故,限內竝不得磨勘矣。今則其時官員,已多遷轉,難以考績,依近例蕩滌,何如?傳曰,允。
又以宣惠廳都提調意啓曰,本廳郞廳等今甲戌秋冬等褒貶,當爲等第,而臣等俱有故,限內不得磨勘之意,敢啓。傳曰,知道。
李愚在,以都摠府言啓曰,本府郞廳及部將等今甲戌年秋冬等褒貶,當爲磨勘,而都摠管韓用鐸差祭,限內不得設行之意,敢啓。傳曰,知道。
又以兵曹言啓曰,本曹今甲戌年秋冬等褒貶等第,磨鍊以入,而曹所屬軍器寺·司僕寺·訓鍊院·典設司官員及部將等褒貶,因各其司提調堂上有故,不得一體磨勘之意,敢啓。傳曰,知道。
又以濬川司都提調意啓曰,本司都廳及郞廳今甲戌年秋冬等褒貶,當爲等第,而臣等俱有故,限內不得磨勘之意,敢啓。傳曰,知道。
又以訓鍊都監都提調意啓曰,本局從事官禁松參軍及諸將官等今甲戌年秋冬等褒貶,當爲等第,而都提調臣李時秀,以身病,限內不得磨勘之意,敢啓。傳曰,知道。
又以禁衛營都提調意啓曰,本營從事官及諸將官今甲戌秋冬等褒貶,當爲等第,而臣載瓚有身病,限內不得磨勘之意,敢啓。傳曰,知道。
又以御營廳言啓曰,本廳從事官及諸將官今甲戌年秋冬等褒貶,當爲等第,而都提調徐龍輔在外,限內不得磨勘之意,敢啓。傳曰,知道。
趙晉和,以刑曹言啓曰,今十四日本曹褒貶時,屬司典獄署官員等今秋冬等褒貶,本曹參議,例與刑房承旨,同爲磨勘而參議申在植差祭受香,不得磨勘以入之意,敢啓。傳曰,知道。
又以工曹言啓曰,本曹郞廳今甲戌年秋冬等褒貶及屬司·掌苑署·瓦署官員等今甲戌年秋冬等褒貶,合三度磨勘以入,而屬司·尙衣院·繕工監·造紙署·典涓司今甲戌年秋冬等褒貶,因各該司提調有故,限內不得磨勘,而去春夏等褒貶及屬司褒貶,其時堂上有故,限內不得磨勘,其時官員,多有遷轉者,依近例蕩滌之意,敢啓。傳曰,知道。
甲戌十二月十五日辰時,上御景春殿。藥房入診持湯劑,大臣·閣臣承候同爲入侍時,都提調韓用龜,提調金蓍根,副提調李好敏,記事官李羲肇,記注官林景祚·朴思彦,原任待敎朴綺壽,右承旨趙晉和,記事官李驥秀,領府事李時秀,領議政金載瓚,原任提學沈象奎,以次進伏。醫官吳千根·秦東秀·卞之錞·吳仁豐·鄭重周·洪旭浩·權以中·李命運·李宜春·李彦厚·李重恒·白時昌·朴器成·金宇敬,進伏楹外訖。上曰,湯劑自內入之。仍命醫官入診。以中診候,退伏奏曰,脈候左右三部調均矣。時秀等曰,夜間聖體諸節,若何?上曰,一樣矣。時秀等曰,寢睡,亦若何?上曰,善寢矣。時秀等曰,王大妃殿氣候,何如?上曰,各殿宮皆一樣矣。上命退,諸臣以次退出。
甲戌十二月十五日午時,上御景春殿。吏·兵房承旨持褒貶啓本入侍時,左副承旨李愚在,同副承旨朴宗珩,記事官李驥秀,記注官李昌瑞·朴思彦,以次進伏訖。上曰,啓本入之。開拆後,宗珩曰,卽伏見諸道今秋冬等褒貶啓本,則江原監司趙弘鎭,黃海監司趙鍾永,守令無一人居中居下,忠淸監司趙貞喆,全羅監司金啓溫,慶尙監司李存秀,守令無一人居下,殊無嚴明殿最之意,竝推考警責,何如?上曰,依爲之。愚在曰,卽伏見諸道今秋冬等褒貶啓本,則京畿水使趙文彦,開城留守尹序東,黃海兵使趙岐,全羅左水使李尙謙,平安兵使李元植,慶尙左水使梁垸,南兵使李石求,邊將無一人居中居下,江華留守朴宗京,忠淸水使趙毅鎭,全羅右水使沈擇之,平安監司鄭晩錫,統制使徐英輔,邊將無一人居下,殊無嚴明殿最之意,竝推考警責,何如?上曰,依爲之。竝出擧條仍命退,承史退出。
甲戌十二月十五日午時,上御景春殿。藥房入診入侍時,都提調韓用龜,提調金蓍根,副提調李好敏,記事官李羲肇,記注官林景祚·朴思彦,檢校待敎李鶴秀,以次進伏。醫官吳千根·秦東秀·卞之錞·吳仁豐·鄭重周·洪旭浩·權以中·李命運·李宜春·李彦厚·李重恒·白時昌·朴器成·金宇敬,進伏楹外訖。上曰,權以中入診。以中進前診候,退伏奏曰,脈候左右三部調均矣。用龜曰,伏聞諸醫官所傳,則近日脈度,頗有和緩之意云。其在腫候生肌肉之道,已極慶幸,而此時外氣,尤不可少忽,衣襨與房堗,必從溫厚,至於殿座之時,亦以衣,周遮左右,俾無外氣之闖襲,千萬伏望,付貼加減硫黃散製入事。出榻敎上命退,諸臣以次退出。
甲戌十二月十五日午時,上御景春殿。藥房三提調持湯劑入侍時,都提調韓用龜,提調金蓍根,副提調李好敏,記事官李羲肇,記注官林景祚·朴思彦,以次進伏訖。上曰,湯劑自內入之。仍命退,諸臣以次退出。
甲戌十二月十五日未時,上御景春殿。藥房夕承候入侍時,都提調韓用龜,提調金蓍根,副提調李好敏,記事官李羲肇,記注官林景祚·朴思彦,直提學金履喬,以次進伏。醫官吳千根·秦東秀·卞之錞·吳仁豐·鄭重周·洪旭浩·權以中·金宇敬·李命運·李宜春·李彦厚·李重恒·白時昌·朴器成,進伏楹外訖。上命醫官入診。旭浩·以中,以次診候,退伏奏曰,脈候左右調均矣。用龜曰,諸醫官以爲脚部腫處,以地楡煎水熏洗爲好云,故當於筵退後煎入矣。上曰,唯。地楡煎水,果何許藥乎?蓍根曰,煎出單地楡,溫洗於脚部者,而此與向日煎入者稍異矣。上命退,諸臣以次退出。
甲戌十二月十五日申時,上御景春殿。都承旨入侍時,行都承旨李好敏,記事官李羲肇,記注官林景祚·朴思彦,以次進伏訖。上曰,有公事乎?好敏曰,姑無待令矣。上命退,承史以次退出。
上在昌德宮。停常參·經筵。
大殿·王大妃殿·中宮殿·惠慶宮·嘉順宮·世子宮,內閣·政院·玉堂口傳朝問安。答曰,知道。
大殿,朝廷二品以上·六曹堂上·奉朝賀·大司諫單子問安。答曰,知道。
王大妃殿·中宮殿·惠慶宮·嘉順宮·世子宮,口傳問安。答曰,知道。
大殿·王大妃殿·中宮殿·惠慶宮·嘉順宮·世子宮,內閣·政院·玉堂·藥房口傳夕問安。答曰,知道。
大殿,朝廷二品以上·六曹堂上·奉朝賀·大司諫單子問安。答曰,知道。
王大妃殿·中宮殿·惠慶宮·嘉順宮·世子宮,口傳問安。答曰,知道。
藥房都提調韓用龜,提調金蓍根,副提調李好敏啓曰,伏未審夜間,聖體調攝若何,寢睡·水刺之節,何如?昨日湯劑進御,散藥菖蒲餠貼付後,諸節果有差勝之效乎?臣等率諸御醫,趁早入診,詳察聖候爲宜。臣等不任達宵憂慮,敢此問安,竝爲仰稟。答曰,知道。
王大妃殿·中宮殿·惠慶宮·嘉順宮·世子宮,口傳問安。答曰,知道。
安光宇啓曰,行大司憲金羲淳未肅拜,執義李東冕,掌令李麒峻,持平任文白·李泰熙呈辭,掌令康聖翊在外,監察茶時之意,敢啓。傳曰,知道。
傳于李好敏曰,藥房入侍。
李好敏啓曰,藥房三提調,持湯劑來待矣。傳曰,封入。
傳于趙晉和曰,政官牌招開政。
傳于李好敏曰,藥房入侍。
李好敏啓曰,藥房三提調,持湯劑來待矣。傳曰,封入。
有政。吏批,判書李肇源進,參判趙萬元牌不進,參議徐有聞牌不進,右承旨趙晉和進。以金逌根爲兵曹參知,韓若霖爲寧陵令,李昌信·朴基昇爲懿昭墓守衛官,金陽復爲平安都事,蔡弘韻爲忠淸都事,成均博士單徐志輔,承文著作單徐承烈,永明尉單洪顯周,歙谷縣監申大翕,仍任事承傳,甕津府使單柳命源,東學訓導單李升坤,故通德金義執贈童敎,孝行卓異贈職事承傳。
兵批,判書朴宗來禁軍祿試射進,參判金敎根病,參議鄭景祚入直進,參知金逌根未肅拜,左副承旨李愚在進,同知單姜時顯,護軍單洪奭周·李禹道,副護軍韓翼鎭·李錫夏·尹衡東,竝單付。
傳于李好敏曰,藥房夕承候入侍。
又傳曰,都承旨入侍。
李好敏啓曰,藥房三提調,持湯劑來待矣。傳曰,封入。
以吏曹參議徐有聞牌不進罷職傳旨,傳于趙晉和曰,只推。
李愚在,以兵曹言啓曰,今十二月十七日武臣堂上祿試射日次,而內外中日,旣已停止,不得爲之之意,敢啓。傳曰,知道。
又以備邊司言啓曰,卽見全羅監司金啓溫狀啓,則以爲尤甚羅州等二十九邑鎭,之次金溝等十五邑,及稍實茂朱等十邑中尤甚面里戶,當爲設賑,所用賑資,頃劃下七萬兩外,道內某樣穀中折米四萬石,空名帖一千五百張劃下事,請令廟堂稟旨分付矣。京司錢七萬兩,雖已劃下,勢無以分排於全一道賑資,道內各樣穀折米四萬石,依所請許施,空名帖以己巳例,一千張成送,何如?傳曰,允。
甲戌十二月十六日辰時,上御景春殿。藥房入診入侍時,都提調韓用龜,提調金蓍根,副提調李好敏,記事官李羲肇,記注官柳可均·朴思彦,檢校待敎朴宗薰,提學徐榮輔,以次進伏。醫官吳千根·秦東秀·卞之錞·吳仁豐·鄭重周·洪旭浩·金宇敬·權以中·李命運·李彦厚·李宜春·李重恒·白時昌·朴器成,進伏楹外訖。上命醫官入診。以中診候訖,退伏奏曰,脈候左右三部調均矣。用龜等曰,夜間聖體諸節,若何,而寢睡,亦若何?上曰,無損,而各殿宮氣候,皆一樣矣。仍命退,諸臣以次退出。
甲戌十二月十六日午時,上御景春殿。藥房入侍時,都提調韓用龜,提調金蓍根,副提調李好敏,記事官李羲肇,記注官柳可均·朴思彦,檢校直閣李光文,以次進伏。醫官吳千根·秦東秀·卞之錞·吳仁豐·鄭重周·洪旭浩·金宇敬·權以中·李命運·李宜春·李彦厚·李重恒·白時昌·朴器成,進伏楹外訖。上命醫官入診。旭浩診候,退伏奏曰,脈候左右三部調均矣。上命退,諸臣以次退出。
甲戌十二月十六日未時,上御景春殿。藥房夕承候入侍時,都提調韓用龜,提調金蓍根,副提調李好敏,記事官李羲肇,記注官柳可均·朴思彦,檢校待敎李鶴秀,以次進伏。醫官吳千根·秦東秀·吳仁豐·鄭重周·洪旭浩·金宇敬·權以中·李命運·李彦厚·李宜春·李重恒·白時昌·朴器成,進伏楹外訖。上曰,醫官一人入診。命運診候,退伏奏曰,脈候左右三部調均矣。用龜曰,紅綿木俄已稟達以進,而當此諸節唯日差復之際,脚部以時屈伸,亟趁腫候未完之前,則日後步履運用之節,似無囏澁難便之慮,紅木繫垂,頻數挽引,以試脚力之便否似好,故敢此昂達,而諸醫所言,亦如此矣。上命退,諸臣以次退出。
甲戌十二月十六日申時,上御景春殿。都承旨入侍時,行都承旨李好敏,記事官李羲肇,記注官柳可均·朴思彦,以次進伏訖。上曰,無公事乎?好敏曰,未及待令矣。上命退,承史以次退出。
上在昌德宮。停常參·經筵。
大殿·王大妃殿·中宮殿·惠慶宮·嘉順宮·世子宮,內閣·政院·玉堂口傳朝問安。答曰,知道。
大殿,朝廷二品以上·六曹堂上·奉朝賀·大司諫單子問安。答曰,知道。
王大妃殿·中宮殿·惠慶宮·嘉順宮·世子宮,口傳問安。答曰,知道。
大殿·王大妃殿·中宮殿·惠慶宮·嘉順宮·世子宮,內閣·政院·玉堂·藥房口傳夕問安。答曰,知道。
大殿,朝廷二品以上·六曹堂上·奉朝賀·大司諫單子問安。答曰,知道。
王大妃殿·中宮殿·惠慶宮·嘉順宮·世子宮,口傳問安。答曰,知道。
藥房都提調韓用龜,提調金蓍根,副提調李好敏啓曰,伏未審夜間,聖體調攝若何,寢睡·水刺之節,何如?昨日湯劑進御,散藥菖蒲餠付貼後,諸節果有差勝之效乎?臣等率諸御醫,趁早入診,詳察聖候爲宜。臣等不任達宵憂慮,敢此問安,竝爲仰稟。答曰,知道。
王大妃殿·中宮殿·惠慶宮·嘉順宮·世子宮,口傳問安。答曰,知道。
安光宇啓曰,行大司憲金羲淳未肅拜,執義李東冕,掌令李麒峻,持平任文白·李泰熙呈辭,掌令康聖翊在外,監察茶時之意,敢啓。傳曰,知道。
李好敏啓曰,藥房三提調,持湯劑來待矣。傳曰,入侍。
傳于李愚在曰,藥房入侍,大臣·閣臣同爲入侍。
李好敏啓曰,藥房三提調,持湯劑來待矣。傳曰,入侍。
又啓曰,藥房三提調,持湯劑來待矣。傳曰,封入。
吏曹啓目粘連,觀此平安監司鄭晩錫狀啓,則以爲平壤庶尹金基豐,在任已滿五考,而該府軍政田政方張,釐正未及了畢,今若以滿考,依例差代,則事鉅簿繁,有難付之生手,限五朔姑勿遞改事,令該曹稟處亦爲白有臥乎所,道臣狀辭如此,平壤庶尹金基豐,依狀請姑爲仍任,何如?判付啓,依允。
又啓目粘連,觀此京畿監司朴宗薰狀啓,則以爲通津·竹山兩邑,被災雖有淺深,民勢俱爲遑汲,今將次第設賑,而兩邑守令,瓜限在近。今若付之生手,賑政措辦,實多掣礙,限畢賑仍任事,令該曹稟處亦爲白有臥乎所,守令之瓜滿差代,自是不易之典是白乎矣,兩邑賑政民勢,旣如是遑汲是白乎,則有難膠守法例,通津府使鄭宅升,竹山府使李源祖,竝依狀請,限畢賑仍任,何如?判付啓,依允。
趙晉和,以吏曹言啓曰,奉常寺奉事洪龍圭,受由過限不上來,依例罷職,何如?傳曰,允。
李愚在,以備邊司言啓曰,頃因廣州賑穀請劃狀啓,更以某樣穀幾石條陳以啓之意,覆啓行會矣。卽見該留守趙尙鎭狀啓,則以爲已抄飢口,爲四千五百九十二口,當賑穀物,爲一千八百八十八石零,而六百石,旣以稤倉麰作米取用,其外一千二百八十八石零,就餉穀留庫條中劃下事,請令廟堂稟旨分付矣。稤倉麰作米六百石,前已依狀請許劃,今此所請餉留一千二百八十八石零,亦爲依施,賑後有餘則使之還錄,何如?傳曰,允。
權丕應,以賑恤廳言啓曰,東部於義洞契任掌權華彬,今月十六日本洞路傍,得一歲遺棄男兒,同里居良女金召史,欲爲收養,景慕宮一契任掌姜命哲,今月十六日本洞路傍得二歲遺棄男兒,同里居良女劉召史,欲爲收養,西部大平館契任掌朴點福,今月十六日本洞路傍,得一歲遺棄女兒,同里居良女梁召史,欲爲收養,蓮池契任掌河士玉,今月十六日本洞路傍,得二歲遺棄女兒,大平館契居良女南宮召史,欲爲收養,貧不自食,皆願受料,告于本部,自各該部同日牒呈,故依節目竝爲給料,使之乳養之意,敢啓。傳曰,知道。
甲戌十二月十七日辰時,上御景春殿。藥房入診持湯劑,大臣·閣臣承候同爲入侍時,都提調韓用龜,提調金蓍根,副提調李好敏,記事官李羲肇,記注官李昌瑞·朴思彦,檢校直閣鄭元容,左副承旨李愚在,記事官李驥秀,領府事李時秀,領議政金載瓚,原任提學沈象奎,以次進伏。醫官吳千根·秦東秀·卞之錞·吳仁豐·洪旭浩·金宇敬·權以中·李宜春·李命運·李彦厚·李重恒·鄭重周·朴器成·白時昌,進伏楹外訖。用龜奉進湯劑。上進御,仍敎曰,纔進湯劑,診候則且待少選,可矣。時秀等曰,夜間寢睡諸節,若何?上曰,安穩矣。時秀曰,伏聞腫候日臻差復,肌肉漸生,瘡口將完,下情慶忭,曷有其極?第念靜攝以來,久未運用,日後之慮,恐致囏澁,必也自今留心步履之間,亟試屈伸之節,俾血氣行而脈絡通,未完之前,漸次如此,則已完之後,自無所妨,臣殊惶恐,亦有已試於身者矣。始也挽扶起動之際,不無拘牽酸疼之意,少加忍耐,日以爲事,而終焉氣度舒暢,行步如常,伏望聖念,亦以此爲不可緩之事,連爲試可,雖或有小不便之節,毋以爲苦,則諸節康復之後,更不以此,又貽悶惱之端矣。用龜曰,昨日臣亦以此仰達,所進紅木,姑未及試之乎?若待遄復之後,始試脚力,萬一有艱澁難便之候,則又當貽聖念之憂慮,故區區冀祝,必欲趁今留念,日事運用之節者也。上命退,諸臣退出。
甲戌十二月十七日午時,上御景春殿。藥房三提調持湯劑入侍時,都提調韓用龜,提調金蓍根,副提調李好敏,記事官李羲肇,記注官李昌瑞·朴思彦,檢校待敎李鶴秀,以次進伏訖。上曰,湯劑姑難進御,自內入之。仍命退,諸臣以次退出。
上在昌德宮。停常參·經筵。
大殿·王大妃殿·中宮殿·惠慶宮·嘉順宮·世子宮,內閣·政院·玉堂口傳朝問安。答曰,知道。
大殿,朝廷二品以上·六曹堂上·奉朝賀·大司諫單子問安。答曰,知道。
王大妃殿·中宮殿·惠慶宮·嘉順宮·世子宮,口傳問安。答曰,知道。
大殿·王大妃殿·中宮殿·惠慶宮·嘉順宮·世子宮,內閣·政院·玉堂·藥房口傳夕問安。答曰,知道。
大殿,朝廷二品以上·六曹堂上·奉朝賀·大司諫單子問安。答曰,知道。
王大妃殿·中宮殿·惠慶宮·嘉順宮·世子宮,口傳問安。答曰,知道。
藥房都提調韓用龜,提調金蓍根,副提調李好敏啓曰,伏未審夜間,聖體調攝若何,寢睡·水刺之節,何如?昨日湯劑進御,散藥菖蒲餠付貼後,諸節果有差勝之效乎?臣等率諸御醫,趁早入診,詳察聖候爲宜。臣等不任達宵憂慮,敢此問安,竝爲仰稟。答曰,知道。
王大妃殿·中宮殿·惠慶宮·嘉順宮·世子宮,口傳問安。答曰,知道。
安光宇啓曰,行大司憲金羲淳未肅拜,執義李東冕,掌令李麒峻,持平任文白·李泰熙呈辭,掌令康聖翊在外,監察茶時之意,敢啓。傳曰,知道。
李好敏啓曰,藥房三提調,持湯劑來待矣。傳曰,入侍。
傳于權丕應曰,藥房入侍,大臣·閣臣同爲入侍。
李好敏啓曰,藥房三提調,持湯劑來待矣。傳曰,入侍。
又啓曰,藥房三提調,持湯劑來待矣。傳曰,封入。
趙晉和啓曰,春帖子製述人,旣已抄啓矣,弘文提學金啓洛,待明朝牌招,以爲出韻科次之地,何如?傳曰,允。
刑曹啓目,罪人私奴德順,弒其內上典洪氏,仍爲行盜節次,箇箇承款,係是三省罪人,依法典移義禁府,發遣都事拿來後,稟處,何如?判付啓,依允。
安光宇,以義禁府言啓曰,刑曹啓目內,罪人私奴德順,弒其內上典節次,箇箇承款,係是三省罪人,移義禁府,發遣都事拿來後,稟處事,允下矣。罪人德順,方囚刑曹,發遣府都事拿來,具格嚴囚南間,而依法典三省推鞫,何如?傳曰,允。
又啓曰,因義禁府草記,罪人德順,三省推鞫事,允下矣。委官以何大臣進去乎?敢稟。傳曰,領府事進去。
吏曹啓目粘連,觀此慶尙監司李存秀狀啓,則以爲丹城,以尤甚之邑,方設賑政,該縣監徐珌修瓜限已滿,賙賑之政,難付生手,限畢賑仍任事,令該曹稟處亦爲白有臥乎所,尤甚邑守令請仍,曾有已例,丹城縣監徐珌修,依狀請仍任,何如?判付啓,依允。
甲戌十二月十八日辰時,上御景春殿。藥房入診持湯劑,大臣·閣臣承候入侍時,都提調韓用龜,提調金蓍根,副提調李好敏,記事官李羲肇,記注官林景祚·朴思彦,直提學金履喬,左承旨權丕應,記事官李驥秀,領議政金載瓚,提學徐榮輔,以次進伏。醫官吳千根·秦東秀·卞之錞·吳仁豐·鄭重周·洪旭浩·金宇敬·權以中·李命運·李彦厚·李宜春·李重恒·白時昌·朴器成,進伏楹外訖。用龜奉進湯劑。上曰,自內入之。載瓚等曰,夜來寢睡與諸節,若何?上曰,無損,而各殿宮氣候,皆一樣矣。仍命醫官入診。以中診候,退伏奏曰,脈候與昨一樣調均矣。載瓚曰,腫候諸節,日益差勝,及今運用,不容少忽,而伏聞紅木旣進,尙未一試,區區下情,寧不悶迫乎?扶起挽引,縱有拘牽之候,少加忍耐,日以爲事,俾血脈通而筋絡舒,則日後康復之時,必無行步不便之慮,伏望趁今留念,連爲試可焉。用龜曰,腫候漸臻完合之境,下情尤不勝慶忭,而雖緣醫官之按察,詳承諸節之益勝,獨臣等之不得昂瞻,已至許多日,區區抑鬱,無以容奏,伏望筵退前,亟許鍼醫之按摩,俾臣等進前仰瞻,千萬千萬,付貼細芼餠停止,杏蠟膏製入事。出榻敎上命退,諸臣以次退出。
甲戌十二月十八日未時,上御景春殿。藥房三提調持湯劑入侍時,都提調韓用龜,提調金蓍根,副提調李好敏,記事官李羲肇,記注官林景祚·朴思彦,檢校待敎李龍秀,以次進伏訖。上曰,湯劑自內入之。用龜曰,臣縷縷昂陳,極涉悚惶,而當此腫候漸差,脈絡潛養之時,及今挽引,連加屈伸,若或以難於忍耐,而一不試可,則完合之後,寧有步履便利之理乎?伏望亟軫便否之道,益勉運用之節焉。上命退,諸臣以次退出。
上在昌德宮。停常參·經筵。
夜五更,月暈。
大殿·王大妃殿·中宮殿·惠慶宮·嘉順宮·世子宮,內閣·政院·玉堂口傳朝問安。答曰,知道。
大殿,朝廷二品以上·六曹堂上·奉朝賀·大司諫單子問安。答曰,知道。
王大妃殿·中宮殿·惠慶宮·嘉順宮·世子宮,口傳問安。答曰,知道。
大殿·王大妃殿·中宮殿·惠慶宮·嘉順宮·世子宮,內閣·政院·玉堂·藥房口傳夕問安。答曰,知道。
大殿,朝廷二品以上·六曹堂上·奉朝賀·大司諫單子問安。答曰,知道。
王大妃殿·中宮殿·惠慶宮·嘉順宮·世子宮,口傳問安。答曰,知道。
藥房都提調韓用龜,提調金蓍根,副提調李好敏啓曰,伏未審夜間,聖體調攝若何,寢睡·水刺之節,何如?昨日湯劑進御,菖蒲餠杏蠟膏付貼後,諸節益有差勝之效乎?臣等率諸御醫,趁早入診,詳察聖候爲宜。臣等不任達宵憂慮,敢此問安,竝爲仰稟。答曰,知道。
王大妃殿·中宮殿·惠慶宮·嘉順宮·世子宮,口傳問安。答曰,知道。
安光宇啓曰,行大司憲金羲淳未肅拜,執義李東冕,掌令李麒峻,持平任文白·李泰熙呈辭,掌令康聖翊在外,監察茶時之意,敢啓。傳曰,知道。
李好敏啓曰,藥房三提調,持湯劑來待矣。傳曰,入侍。
傳于趙晉和曰,藥房入侍,大臣·閣臣同爲入侍。
李愚在,以都摠府言啓曰,今日下鑰後,弘化門入直訓局軍,依例點考,則軍士一名闕點,故問其委折,則夕食代出去之後,尙不入來云。莫重內入直之軍,有此闕點者,事未前有,萬萬駭然,當該哨官,難免不察之罪,令該府拿問處之,常時不能檢飭之該營大將,不可無警,推考,何如?傳曰,允。
又啓曰,闕門守直,何等嚴重,而今日弘化門入直訓局軍,夕食代出去之後,不爲還入,致有此闕點之擧,事未前有,萬萬駭然,當該入直摠府堂上及該營大將,常時不能檢飭之失,不可無警,竝從重推考,當該入直摠府郞廳,當該入直哨官,所當重勘,而本院請推之外,無他可施之罰,何以爲之?敢稟。傳曰,允。拿處。
又以兵曹言啓曰,今夜都摠府摘奸時,弘化門入直訓局軍一名,無端闕點云。闕內入直,何等嚴重,而有此見闕,事極駭然,當該哨官,令該府拿問處之,不能檢飭之該營大將,不可無警,推考,何如?傳曰,允。
又以訓鍊都監言啓曰,卽接弘化門入直哨官金樂豐手本,則入直軍中朴甲得,今日夕食代出去後,仍爲不來,以至闕番云。莫重宿衛軍兵,無端闕到,聞極驚駭,甲得査實嚴處,當該哨官,不可無罪,決棍汰去,臣亦有常時不能檢飭之失,惶恐待罪之意,敢啓。傳曰,勿待罪。
傳于權丕應曰,設賑諸道,當內下銀子五千兩,丹木八千斤,胡椒五百斗,俾爲補賑之資,令廟堂知悉擧行。
又傳曰,日寒如此,又當歲末,都下窮民,不無凍餓之慮,歲前一番發賣,有不可已,令該廳卽爲擧行事,分付。
李愚在,以備邊司言啓曰,都民饑色,臨歲益急,春後顑頷,尤可推知,在前如此之時,必令京兆抄戶,賑廳出穀,分等發賣,以爲一分紓急之道矣。今亦溯考各年已例,使之及時發賣,而無論歲前歲後,詳察民勢緩急,從便擧行之意,分付京兆賑廳,雖非設賑之時,流丐之間或饋粥,旣有年前已行之例,先自歲前,設粥於通廣諸處,一一均饋,春後亦定每朔次數,隨時擧行,而又或有疾病之類,不拘次數,別加救療,死亡則使當部,摘奸報京兆,自京兆往復賑廳,以爲隨卽收瘞,俾無街路僵仆之患,何如?傳曰,允。
傳于李好敏曰,藥房夕承候入侍。
又傳曰,都承旨入侍。
李好敏啓曰,藥房三提調,持湯劑來待矣。傳曰,封入。
又啓曰,藥房三提調,持湯劑來待矣。傳曰,封入。
以南兵使李石求狀啓,甲山府使李忠運,鄕色起送之關,慢不擧行,防報遣辭,極涉駭妄,不得已罷黜,其罪狀,令攸司稟處事,傳于趙晉和曰,令該曹口傳差出,催促下送。
以慶尙監司李存秀狀啓,鎭海等邑民家失火事,傳于權丕應曰,聞甚矜惻,元恤典外別加顧助事,分付。
李愚在,以兵曹言啓曰,今十二月二十日文臣朔試射日次,而內外中日,旣已停止,不得爲之之意,敢啓。傳曰,知道。
又以兵曹言啓曰,五衛將南耆喆·金宗淳,慶熙宮衛將秦喆運·姜時顯,文臣兼宣傳官李鶴秀,俱以病難供職,呈狀乞遞,竝改差,何如?傳曰,允。
趙晉和,以吏曹言啓曰,今日本曹開坼坐起時,考見諸道褒貶啓本,則加平郡守趙鎭翊,以災何錯報病或妨務爲目,英陽縣監李裕慶,以雖多謗言豈皆故犯爲目?和順縣監李光植,以倉宜防奸爲目,自如道察訪韓錫倫,以做事昧方爲目,則俱宜置下考,而置諸中考,高原郡守金時和,以魏老則優爲目,則宜置中考,而置諸上考,殊無嚴明殿最之意,四道道臣,推考警責,加平郡守趙鎭翊,英陽縣監李裕慶,和順縣監李光植,自如道察訪韓錫倫,竝罷黜,高原郡守金時和,中考施行,何如?傳曰,允。
又以吏曹言啓曰,漣川縣監金義友,以六年窠守令,三次居中,其不治可知,依例罷黜,何如?傳曰,允。
李愚在,以備邊司言啓曰,正朝不遠,賀班在近,卿宰罷職及刊削人,侍從堂上堂下罷削人,竝蕩滌敍用,仍令該曹,口傳付軍職,以爲參班之地,何如?傳曰,允。
又以備邊司言啓曰,卽見慶尙監司李存秀狀啓,則以爲本道方設大賑,賑資要得三十餘萬包,然後庶可擬議,備局軍作租二千石,私賑備荒帖價租粟麰合六千石,常賑小米太租粟麰合十五萬石,鳥嶺補城米一千石,金烏修城米一千石,合各穀十六萬石,特許劃給,則與進上停捧價米二千石零,東北穀七萬石,兩西穀二萬石,禁·御兩營停番錢六萬兩作穀者,當爲排比,而停番錢六萬兩中三萬五千一百九十二兩,當捧之限,在於畢賑之後,依壬子例,先以結錢漁鹽船稅中取用,待停番錢收捧,上送該廳事,竝請令廟堂稟處矣。六十二邑大賑,以他道移轉,京司區劃,勢無以塗抹分排,當此穀渴之時,辛亥·壬子已例,雖不可擬議,而今此所請,不可不依數劃給,各穀合十六萬石,特爲許施,畢賑之後,若有餘數,自當還錄,以此分付,停番錢未捧之代,姑以結錢稅錢,從便取用後,番錢則逐當收捧,以爲鱗次計報之意,一體分付,何如?傳曰,允。
甲戌十二月十九日辰時,上御景春殿。藥房入診持湯劑,大臣·閣臣承候入侍時,都提調韓用龜,提調金蓍根,副提調李好敏,記事官李羲肇,記注官柳可均·朴思彦,檢校待敎朴宗薰,右承旨趙晉和,記事官李驥秀,領議政金載瓚,原任提學沈象奎,以次進伏。醫官吳千根·秦東秀·卞之錞·吳仁豐·洪旭浩·金宇敬·權以中·李命運·李宜春·鄭重周·李重恒·李彦厚·白時昌·朴器成,進伏楹外訖。用龜奉進湯劑。上曰,自內入之。命醫官入診。以中診候,退奏曰,脈候左右三部調均矣。載瓚等曰,夜來寢睡諸節,若何?上曰,無損矣。載瓚曰,禁府三省鞫座,今當依下敎擧行,而謹稽英廟朝丙辰謄錄,則時當直宿,而適有省鞫之擧,問議大臣,則俱以爲獄體雖重,此非時急之事,撤直後擧行爲宜云,而有依議施行之命矣。今亦依丙辰已例,待直宿撤罷,使之擧行,何如?上曰,依爲之。出擧條進御加味益氣湯,前方中人蔘減一錢,黃茋減五分,自今日一貼式煎入事。出榻敎上命退,諸臣以次退出。
甲戌十二月十九日申時,上御景春殿。藥房夕承候入侍時,都提調韓用龜,提調金蓍根,副提調李好敏,記事官李羲肇,記注官柳可均·朴思彦,檢校直閣徐俊輔,以次進伏。醫官吳千根·秦東秀·卞之錞·吳仁豐·洪旭浩·金宇敬·權以中·李宜春·李命運·李重恒·鄭重周·李彦厚·白時昌·朴器成,進伏楹外訖。上命醫官入診。以中診候訖,退奏曰,脈候左右三部調均矣。好敏曰,黃海水使柳命源,兼銜甕津府使,下批前徑先肅謝,事極疎忽,不可以已屬過境,置而勿論,推考警責,何如?上曰,依爲之。仍命退,諸臣以次退出。
甲戌十二月十九日申時,上御景春殿。都承旨入侍時,行都承旨李好敏,記事官李羲肇,記注官柳可均,朴思彦,以次進伏訖。上曰,政院無公事乎?好敏曰,公事之有無,未及詳知,而藥院則本不待令矣。上命退,承史以次退出。
上在昌德宮。停常參·經筵。
大殿·王大妃殿·中宮殿·惠慶宮·嘉順宮·世子宮,內閣·政院·玉堂口傳朝問安。答曰,知道。
大殿,朝廷二品以上·六曹堂上·奉朝賀·大司諫單子問安。答曰,知道。
大殿·王大妃殿·中宮殿·惠慶宮·嘉順宮·世子宮,藥房口傳夕問安。答曰,知道。
藥房都提調韓用龜,提調金蓍根,副提調李好敏啓曰,伏未審夜間,聖體調攝若何,寢睡·水刺之節,何如?昨日湯劑進御,菖蒲餠杏蠟膏付貼後,諸節益有差勝之效乎?臣等率諸御醫,趁早入診,詳察聖候爲宜。臣等不任達宵憂慮,敢此問安,竝爲仰稟。答曰,知道。
王大妃殿·中宮殿·惠慶宮·嘉順宮·世子宮,口傳問安。答曰,知道。
安光宇啓曰,行大司憲金羲淳未肅拜,執義李東冕,掌令李麒峻,持平任文白·李泰熙呈辭,掌令康聖翊在外,監察茶時之意,敢啓。傳曰,知道。
李好敏啓曰,藥房三提調,持湯劑來待矣。傳曰,入侍。
傳于朴宗珩曰,藥房入侍,大臣·閣臣同爲入侍。
李愚在啓曰,備邊司郞廳來言,今日賓廳日次,而直宿相値,不得來會云矣,敢啓。傳曰,知道。
備忘記,黃海水使柳命源下直,長弓一張·長箭一部·片箭一部·筒兒一箇賜給。
李好敏啓曰,藥房三提調,持湯劑來待矣。傳曰,封入。
傳于李好敏曰,藥房入侍。
又傳曰,症候日益差勝,藥房竝直,以輪直爲之,朝廷·內閣·政院·玉堂問安,間日爲之。
藥房口傳啓曰,皇天默佑,祖宗垂隲,聖候諸症,日臻康復,臣等入而仰瞻,出而相賀,際伏承傳敎下者,有症候日臻差勝,竝直撤罷,以輪直爲之之命,臣等尤不勝蹈舞慶忭之忱,而第伏念,節宣之方,尤愼於旣愈之日,保護之道,益加於奏效之際。況今湯劑膏藥,連爲兼進之時,臣等之竝直嘗藥,事體道理,在所當然。今此竝直撤罷之命,有不敢奉承,忱誠所迫,相率仰籲。伏乞亟寢成命,千萬顒望,惶恐敢啓。答曰,諸症漸差,口啓勿爲之。
口傳再啓曰,臣等伏承竝直撤罷之命,而實無奉承之道,猥陳口啓,顒俟兪音,及承批旨,有諸症漸差口啓勿爲之敎,臣等慶忭之中,還不勝抑鬱之忱。臣等忝在保護之列,不敢以聖候之漸向康復,憧憧微悃,未嘗暫弛于中,殫竭於嘗藥之際,周旋於請安之時,此乃職分之所當然,事體之不容已,而況今湯劑帖藥,連爲兼進,此時遽然輪直,是豈愼重之道乎?玆敢不避煩瀆,相率更籲。伏乞亟許,依前竝直焉,惶恐敢啓。答曰,知道。已諭於前批,勿爲煩請。
注書李驥秀病,代以金敬淵爲假注書。
朴宗珩啓曰,今此皇曆,京畿監營二件,一件營上,一件勅使所經邑分上,黃海監營二件,一件營上,一件勅使所經邑分上,平安監營四件,一件營上,三件勅使所經邑分上,水原府·開城府·江華府·廣州府·江原監營·忠淸監營·全羅監營·慶尙監營·咸鏡監營各一件營上事,自本院依例成有旨下送,京各司應爲頒賜二十四件,亦爲依例頒給之意,敢啓。傳曰,知道。
李好敏啓曰,藥房三提調,持湯劑來待矣。傳曰,封入。
吏曹口傳政事,以李春熙爲甲山府使。
兵曹口傳政事,護軍李儒慶,副護軍洪遇燮·韓義運,副司果洪起燮·朴孝成·李墷·金鐮·姜浚欽·沈能稷·具明源,竝單付。
權丕應,以漢城府言啓曰,未婚男女都數,每年歲首書啓,成禮與否,趁歲末草記事,曾有定式矣。今春等未婚人書啓後,過婚形止,自該府修成冊報來,故別單書入之意,敢啓。傳曰,知道。
李愚在,以兵曹言啓曰,宣薦內禁衛取才三技入格別單,及宣部守三薦參上武臣前銜作散人,別取才入格矢數落仕年條居住薦名,各其名下,懸註以入之意,敢啓。傳曰,知道。
又以兵曹言啓曰,柝見諸道褒貶啓本,則北兵使元永冑啓本中,潼關僉使金應三,以損體何妨爲目,則宜置中考,而置諸上考,殊無嚴明,殿最之意,該帥臣,推考警責,潼關僉使金應三,中考施行,南兵使李石求啓本中,羅暖萬戶李春求,已爲陞資差代,則以時任萬戶,循例等第啓聞,大是不審,該帥臣從重推考,何如?傳曰,允。
又以兵曹言啓曰,平薪僉使李在倫,連二等褒貶居中,龍津萬戶朴東信,廢茂山萬戶康漢信,以三年窠邊將,兩次褒貶居中,其不職可知,竝依例罷黜,何如?傳曰,允。
又以訓鍊都監言啓曰,本局諸將官講射,每於年終,都計劃別單修啓矣。今年則旣未準次,無以計劃,勿施之意,敢啓。傳曰,知道。
又以禁衛營言啓曰,本營諸將官射講,每於年終,都計劃別單修啓矣。今年則旣未準次,無以計劃,勿施之意,敢啓。傳曰,知道。
又以御營廳言啓曰,本廳諸將官講射,每於年終,都計劃別單修啓矣。今年則旣未準次,無以計劃,勿施之意,敢啓。傳曰,知道。
又以摠戎廳言啓曰,本廳諸將官講射,每於年終,都計劃別單修啓矣。今年則旣未準次,無以計劃,勿施之意,敢啓。傳曰,知道。
甲戌十二月二十日辰時,上御景春殿。藥房入診持湯劑,大臣·閣臣承候同爲入侍時,都提調韓用龜,提調金蓍根,副提調李好敏,記事官李羲肇,記注官李昌瑞·朴思彦,檢校直閣鄭元容,同副承旨朴宗珩,記事官李驥秀,領府事李時秀,提學徐榮輔,以次進伏。醫官吳千根·秦東秀·卞之錞·吳仁豐·鄭重周·洪旭浩·金宇敬·權以中·李彦厚·朴器成·白時昌·李重恒·李命運·李宜春,以次進伏楹外訖。用龜奉進湯劑。上進御。時秀等曰,夜間聖體,若何?上曰,一樣矣。時秀等曰,寢睡·水刺,何如?上曰,無損矣。仍命診候。以中診候,退奏曰,脈候左右三部調勻矣。時秀曰,脚部症候,日臻康復,而臣等則久未得仰瞻矣。鍼醫見皆待令,卽命召入,按摩付貼,則臣等亦得以詳察,尤極慶幸矣。上曰,少選後,當使按摩矣。仍命退,諸臣以次退出。
甲戌十二月二十日午時,上御景春殿。藥房入侍時,都提調韓用龜,提調金蓍根,副提調李好敏,記事官李驥秀,記注官朴思彦·李昌瑞,原任待敎朴綺壽,以次進伏。醫官吳千根·秦東秀·卞之錞·吳仁豐·鄭重周·洪旭浩·金宇敬·權以中·李彦厚·朴器成·白時昌·李重恒·李命運·李宜春,以次進伏楹外訖。上曰,大臣何爲不入來?用龜曰,領府事今纔出去,未得入侍矣。上曰,領議政亦未入來乎?對曰,今日適有病,未入來矣。上曰,閣臣入來乎?好敏指綺壽而對曰,入來矣。上曰,閣臣只一人入來乎?好敏曰,他閣臣,竝在鑄字所矣。上曰,在鑄所者,爲五六人乎?綺壽曰,然矣。上命入診。以中診候,退奏曰,脈候左右三部調匀矣,進御加味蔘苓茶,前方中人蔘減一錢,白茯苓減五分,自今日一貼式煎入事。出榻敎上命退,諸臣以次退出。
上在昌德宮。停常參·經筵。
藥房都提調韓用龜,提調金蓍根,副提調李好敏啓曰,伏未審夜間,聖體調攝若何,寢睡·水刺之節,何如?昨日湯劑進御,菖蒲餠·杏蠟膏付貼後,諸節益有差勝之效乎?臣等率諸御醫,趁早入診,詳察聖候爲宜。臣等不任區區憂慮,敢此問安,竝爲仰稟。答曰,知道。
王大妃殿·中宮殿·惠慶宮·嘉順宮·世子宮,口傳問安。答曰,知道。
大殿·王大妃殿·中宮殿·惠慶宮·嘉順宮·世子宮,口傳夕問安。答曰,知道。
安光宇啓曰,行大司憲金羲淳未肅拜,執義李東冕,掌令李麒峻,持平任文白·李泰熙呈辭,掌令康聖翊在外,監察茶時之意,敢啓。答曰,知道。
李好敏啓曰,藥房三提調,持湯劑來待矣。傳曰,入侍。
傳于李愚在曰,藥房入侍,大臣·閣臣同爲入侍。
李好敏啓曰,藥房三提調,持湯劑來待矣。傳曰,封入。
傳于李好敏曰,藥房夕承候入侍。
李好敏啓曰,藥房提調,持湯劑來待矣。傳曰,封入。
趙晉和啓曰,明日正朝望闕禮習儀,兩司當爲進參,除在外外,未肅拜·呈告人員,竝待開門牌招,何如?傳曰,允。
安光宇,以漢城府言啓曰,日寒如此,又當歲末,都下窮民,不無凍餓之慮,歲前一番發賣,有不可已,令該廳,卽爲擧行事,命下矣。歲前餘日無多,申飭各部,抄戶之節,今方星火擧行,而至於無籍之類,自歸漏戶之科,故本不許付,法意有在,曾於庚午·壬申發賣時,謹因特敎,一體抄付,使許多顑頷之民,被無前曠絶之澤矣。係是特恩,有不敢循例擧行者,今番則何以爲之乎?敢稟。傳曰,依庚·壬年例爲之。
又以漢城府言啓曰,抄飢之時,部官窮行摘奸,職務甚殷,東部令金景寅,衰病難强,他司相換,中部令未差之代,令該曹一體口傳擇差,以爲及時擧行之地,何如?傳曰,允。
李愚在,以備邊司言啓曰,傳曰設賑諸道,當內下銀子五千兩,丹木八千斤,胡椒五百斗,裨爲補賑之資,令廟堂知悉擧行事,命下矣。今方別關行會,分排劃送,而第今設賑諸道,未盡抄飢,多寡之數,雖難强分,而若其遇災淺深,則亦不無領略者,參考己巳·辛未已例,略存等差,嶺南銀子一千二百兩,丹木一千七百斤,胡椒一百斗,湖南銀子一千二百兩,丹木一千七百斤,胡椒九十斗,京畿銀子一千兩,丹木一千七百斤,胡椒九十斗,湖西銀子八百兩,丹木一千二百斤,胡椒八十斗,北關銀子二百兩,丹木四百斤,胡椒三十斗,關東銀子二百兩,丹木四百斤,胡椒三十斗,水原銀子一百兩,丹木二百五十斤,胡椒二十斗,廣州銀子一百兩,丹木二百五十斤,胡椒二十斗,江華銀子一百兩,丹木二百五十斤,胡椒二十斗,松都銀子一百兩,丹木一百五十斤,胡椒二十斗,今當下送,而但轉輸爲弊,換貿亦難。在前各道設賑時,若有椒木下送之命,則輒自戶曹,折木價從便分送矣。今亦依此例,以價錢照數磨鍊,銀子亦依椒木例,一體以錢折換,以爲及時下送之地,仍以此意,分付該曹,何如?傳曰,允。
安光宇,以義禁府言啓曰,南兵使李石求狀啓內,甲山府使李忠運罷黜,其罪狀,令攸司稟處事,啓下矣。李忠運時在任所,依例發遣府書吏,交代後拿來,何如?傳曰,待待命拿囚。
諭設賑諸道方伯·守令居留之臣及大小民人等書,王若曰予聞王者以民爲天,惟民非后不食。故遇樂歲則平糶糴以待水旱,値荒年則議賑貸,以濟困窮,自前世以來,未之或廢,肆我列聖朝深仁厚澤,浹于爾小民,亦粤我先大王在宥二十四年,遇災賑窮,恤恤如不及,朝家常典之外,特發內帑,渙降絲綸,非止一再。當是時,凡厥內外百執事之臣,莫敢不殫竭用命,饑口精而穀物實,分俵及時而斗斛無欠,用能無一民之捐瘠,以遺我後人,此是予小子仰覩而仰法,亦惟爾百姓父老躬逮而身被者也。嗚呼,今年之災沴,或旱或水,以風以雹,四道幾乎無禾,東北亦多被損,分以言之,雖或有彼此之優劣,總以論之,均之爲無前之饑饉,連歲荐荒,旣無經歲之蓄積。今年所收,又不給半年之糜粥,罄懸不間於貧富,刁蹬無差於遠邇,遂使爾等,罔圖厥生,棄爾田宅,保抱携持,流離蕩析,或號呼道塗,或宛轉溝壑,命其近止,民將盡劉。予雖在九重深邃之中,閱月靜攝之時,惟爾等燃眉涸轍之急,未嘗不森乎目而耿乎心,爾等其謂予不知也乎?嗚呼,予在否德,不能享天心而弭天災,使吾民顚連而阽危,至此之極,靜究厥由,咎實在予。見今歲律云暮,寒事政緊,饑而不得食,寒又不得衣,嗟爾百姓,何以爲生?自今至明年麥熟之前,無非予宵旰憂虞錦玉靡甘之日,苟有可以惠吾民者,吾何惜於爾等?肆予于六道之荒政,大警告于中外有司之臣,以稅則蠲,以糴則停,以布則代,有儲則發,倉無儲則泛舟,凡厥道臣之啓,廟堂之議,靡有請而不施,然此特朝家之常典,是豈曰盡吾之心乎?今以內帑銀五千兩·丹木八千斤·胡椒五百斗,分送諸道,以補賑資,惟此薄少,豈足補助於常典拮据之外,祗欲吾百姓,庶知予對御饍思蔀屋之至意,亦惟我先王之仁恩,是遵是述焉耳。嗚呼,傳曰,不誠無物,苟使方伯·守宰居留之臣,體予至意,以誠而將之,固足以感衆心於投醪,回暖氣於挾纊,苟不能以誠而將之,雖多亦奚爲哉?俾予追述先王之仁政,其克有濟,尙在予。方伯·守宰居留之臣,俾予百姓,咸被拯濟之澤,胥保濱死之命,亦在予。方伯·守宰居留之臣,所以對揚之者,其惟曰用命不用命誠與不誠而已,予何多誥?咨爾有衆,可恃而無恐。故玆敎示,想宜知悉。直提學金履喬製進。
甲戌十二月二十一日辰時,上御景春殿。藥房入診持湯劑,大臣·閣臣承候同爲入侍時,都提調韓用龜,提調金蓍根,副提調李好敏,記事官李羲肇,記注官林景祚·朴思彦,檢校直閣鄭元容,同副承旨朴宗珩,假注書金敬淵,領府事李時秀,領議政金載瓚,以次進伏。醫官吳千根·秦東秀·卞之錞·吳仁豐·鄭重周·洪旭浩·金宇敬·權以中·李命運·李彦厚·李重恒·白時昌·朴器成·李宜春,進伏楹外訖。用龜奉進湯劑。上曰,自內入之。時秀等曰,皇天祖宗,默佑陰隲,聖候日益康復,竝直亦已撤罷,區區下情,不勝慶忭,而萬姓之歡欣蹈舞,曷有其極?日寒尙劇,調養之道,節宣之方,益軫少愈之戒,是臣等區區之望也。上曰,醫官入診。以中診候訖,退伏奏曰,脈候左右三部調均矣。時秀等曰,夜來聖體諸節,若何?上曰,無損,而各殿宮氣候,亦一樣矣。用龜曰,藥房名號,曾亦有仰奏,而竝直旣撤,尙未有定,依例以議藥廳擧行似好,故敢此仰達矣。上曰,更待下敎,可也。仍命退,諸臣以次退出。
甲戌十二月二十一日申時,上御景春殿。藥房夕承候入侍時,都提調韓用龜,提調金蓍根,副提調李好敏,記事官李羲肇,記注官林景祚·朴思彦,檢校直閣鄭元容,以次進伏。醫官吳千根·李漢臣·秦東秀·卞之錞·吳仁豐·鄭重周·洪旭浩·金宇敬·權以中·李彦厚·朴器成·白時昌·李重恒·李命運·李宜春,進伏楹外訖。,上曰,膏藥今幾成乎?用龜曰,俄已盡煎,姑未凝成,而方文則先爲入之矣。上曰,醫官入診。以中診候,退伏奏曰,脈候左右三部調勻矣。用龜曰,運步果試之乎?上曰,姑未試矣。用龜曰,此時運用之節,尤不容少忽,伏望趁今試之焉。俄者以醫官輩元入直及針醫外盡爲出送,有下敎,而醫官中權以中·李命運,依向者輪直時例,使之別入直似好矣。付貼菖蒲餠停止,行氣活血膏製入事。出榻敎上命退,諸臣以次退出。
上在昌德宮。停常參·經筵。
大殿·王大妃殿·中宮殿·惠慶宮·嘉順宮·世子宮,內閣·政院·玉堂口傳朝問安。答曰,知道。
大殿,朝廷二品以上·六曹堂上·奉朝賀·大司諫單子問安。答曰,知道。
王大妃殿·中宮殿·惠慶宮·嘉順宮·世子宮,口傳問安。答曰,知道。
大殿·王大妃殿·中宮殿·惠慶宮·嘉順宮·世子宮,藥房口傳夕問安。答曰,知道。
藥房都提調韓用龜,提調金蓍根,副提調李好敏啓曰,伏未審夜間,聖體調攝若何,寢睡·水刺之節,何如?昨日湯劑進御,膏藥付貼後,諸節益有差勝之效乎?臣等率諸御醫,趁早入診,詳察聖候爲宜。臣等不任區區憂慮,敢此問安,竝爲仰稟。答曰,知道。
王大妃殿·中宮殿·惠慶宮·嘉順宮·世子宮,口傳問安。答曰,知道。
安光宇啓曰,行大司憲金羲淳,執義李東冕,掌令李麒峻,持平任文白·李泰熙牌不進,掌令康聖翊在外,監察茶時之意,敢啓。傳曰,知道。
李好敏啓曰,藥房三提調,持湯劑來待矣。傳曰,入侍。
傳于李好敏曰,藥房入侍,大臣·閣臣同爲入侍。
安光宇啓曰,臣光宇,今日正朝望闕禮,習儀進去下直之意,敢啓。傳曰,知道。
趙晉和啓曰,今日正朝望闕禮習儀,憲府則監察代行矣。雖無諫院,仍爲行禮之意,敢啓。傳曰,知道。
李好敏啓曰,藥房三提調,持湯劑來待矣。傳曰,封入。
注書李羲肇病,代以李奎鉉爲假注書。
以執義李東冕,掌令李麒峻,持平任文白·李泰熙,司諫具康,獻納李在璣,正言李基承牌不進罷職傳旨,傳于安光宇曰,只推。
傳于李好敏曰,藥房夕承候入侍。
吏曹口傳政事,以南正和爲中部令,東部令金景仁,社稷令李在純相換。
趙晉和,以吏曹言啓曰,新除授繕工假監役朴齊顯呈狀內,矣身素患癖積之症,觸冒風寒,目下病狀,萬無供職之望云。其身病旣如是,則有難强令察任,改差,何如?傳曰,允。
又以吏曹言啓曰,新除授成均館學諭李興遂,除拜後過限未肅拜,依例改差,何如?傳曰,允。
又以禮曹言啓曰,來正月初一日惠慶宮寶齡望九稱慶頒敎陳賀時,王大妃殿·中宮殿·惠慶宮·嘉順宮,百官進致詞箋文表裏行禮儀註,直爲書入各殿宮之意,敢啓。傳曰,知道。
又以禮曹言啓曰,來正月初一日惠慶宮寶齡望九稱慶陳賀節目,當爲磨鍊,而自上方在靜攝中,以權停例磨鍊擧行,何如?傳曰,允。
又以禮曹言啓曰,三名日及各殿宮誕日陳賀時,王世子當有進箋致詞表裏之禮,而冠禮前則依前例權停,自內只進表裏事,前已啓下矣。今此惠慶宮寶齡望九稱慶陳賀時,亦依此磨鍊以入之意,敢啓。傳曰,知道。
又以禮曹言啓曰,卽接長城幼學金命吉所志,則以爲同姓四寸弟閏吉,嫡妾俱無子,以其同姓六寸弟仲玉第二子夏鉉,欲爲繼後,兩家同議完定,而仲玉夫妻,俱爲作故,到今拘於常規,不得循例禮斜,依定式草記稟處事呈狀矣。凡係繼宗立後,明有可據而不得登聞者,許令該曹,論理草記事,曾有筵奏定式,而門長命吉所訴旣如此,依定式金仲玉第二子夏鉉,立爲金閏吉之後,何如?傳曰,允。
又以禮曹言啓曰,卽接忠州幼學金光蓍所志,則以爲族孫潤雨,嫡妾俱無子,以其同姓八寸弟潤廣第二子聲彬,欲爲繼後,兩家同議完定,而潤雨夫妻,俱爲作故,拘於常規,不得循例禮斜,依定式草記稟處事呈狀矣。凡係繼宗立後,明有可據而不得登聞者,許令該曹,論理草記,事曾有筵奏定式,而門長金光蓍所訴旣如此,依定式金潤廣第二子聲彬,立爲金潤雨之後,何如?傳曰,允。
李愚在,以備邊司言啓曰,槐圈宣薦之許通西北人,卽朝家用人無方之至意也。先朝已有成命,近年屢煩提飭,而該院該廳,終不承奉,至有拿勘之擧矣。聞今番宣薦,始若呼薦,末乃越點,又不爲擧行云,該廳之終始執迷,必欲力抗,使朝家德意,格而不行者,豈可使聞於後乎?薦事姑置無論,國綱大有所關,不可循例勘處,當該行首宣傳官,爲先削職,令該府拿問定罪,此後槐圈宣薦,毋敢如前違拒,必爲恪遵朝令之意,嚴飭,何如?傳曰,允。
又以備邊司言啓曰,水原·松都,今方設賑,而守臣俱已箇滿,竝限畢賑仍任,設賑諸道賑邑守令,毋論公私賑,畢賑前毋得移遷之意,分付銓曹,何如?傳曰,允。
又以備邊司言啓曰,淸北七義士,以西土靺韋之士,明大義於天下後世,風聲餘烈,可泣百世,至有竝腏爼豆之命,年前西亂,西人之尙義赴難,實由於七義士倡之也。聞其後孫,間多簪纓,各爲關西巨族,在朝家崇報之政,固宜拔例收用,今番都政,廣加搜訪,另爲檢擧之意,分付銓曹,何如?傳曰,允。
又以備邊司言啓曰,定州戰亡人許沆·金大宅,旣有錄孤之命,而聞其子,俱已闋服云。今都政初仕收用,而如無當窠,姑爲加設權付,待窠出陞實之意,分付西銓,何如?傳曰,允。
又以備邊司言啓曰,卽見全羅監司金啓溫狀啓,則以爲本道綿歉,甚於昨年,山郡上納大同木,尤甚邑純錢,之次稍實邑折半代捧事,請令廟堂稟旨分付矣。若値綿歉,山郡大同木之純錢代納,果有昨年已例,而但該廳事勢,尤甚於昨年,木邊應下,無以分排云。今若以錢代木,則實有行不得者,昨年之許施,爲民勢也,今年之靳許,爲經用也。民勢經用,互有輕重,以本色捧納之意,分付,何如?傳曰,允。
趙晉和啓曰,今十二月二十五日,都目政事爲之之意,敢啓。傳曰,知道。
李愚在,以兵曹言啓曰,禁軍別將申鴻周,身病沈重,五衛將宋麟瑞·兪武煥,忠壯衛將張溶,景福宮衛將宋允桂,文臣兼宣傳官林處鎭,俱以病難供職,呈狀乞遞,竝改差,何如?傳曰,允。
又以兵曹言啓曰,每都政新資五窠,例爲差出,而未準二十朔營將中軍,啓稟後始爲內遷,曾有定式矣。今番則未準朔營將中軍,依近例推移內遷,以爲新資區處之地,何如?傳曰,允。
又以兵曹言啓曰,每都政新資五窠中二窠,例以守令兵虞候差出,而今番則守令中無準朔之人,依近例以時帶京職已經三品者,通瀜備擬,何如?傳曰,允。
趙晉和,以承文院都提調意啓曰,會寧交易事,北京禮部咨文出來矣。回資依例撰出,正書安寶後,定禁軍騎撥下送于灣府,使之入送鳳城將處,以爲轉致北京之地,何如?傳曰,允。
李愚在,以司僕寺一二提調意啓曰,分養馬故失瘦瘠不馴守令,每於畢上納後,依法典錄啓請罪矣。今年所納分養馬有頉邑守令,現告成冊,今始來到,故啓目書入,依例施罰之意,敢啓。傳曰,知道。
趙晉和,以賑恤廳言啓曰,西部靑城君契任掌崔同伊,今月二十一日本洞路傍,得一歲遺棄女兒,同里居良女池召史,欲爲收養,太平館契任掌朴點福,今月二十一日本洞路傍,得二歲遺棄男兒,同里居良女尹召史,欲爲收養,南部會賢洞契任掌李得伊,今月二十一日本洞路傍,得一歲遺棄男兒,同里居良女尹召史,欲爲收養,北部司宰監上牌契任掌文福仁,今月二十一日本洞路傍,得二歲遺棄女兒,同里居良女姜召史,欲爲收養,合井里契任掌白東輝,今月二十一日本洞路傍,得二歲遺棄男兒,同里居良女崔召史,欲爲收養,貧不自食,皆願受料,告于本部,自各該部,同日牒呈,故依節目竝爲給料,使之乳養之意,敢啓。傳曰,知道。
甲戌十二月二十二日辰時,上御景春殿。藥房入診持湯劑,大臣·閣臣承候入侍時,都提調韓用龜,提調金蓍根,副提調李好敏,記事官李羲肇,記注官柳可均·朴思彦,檢校待敎李龍秀,左副承旨李愚在,假注書金敬淵,領府事李時秀,領議政金載瓚,原任提學沈象奎,提學南公轍·徐榮輔,檢校待敎朴宗薰,以次進伏。醫官吳千根·秦東秀·卞之錞·吳仁豐·鄭重周·洪旭浩·金宇敬·權以中·李命運·李彦厚·李重恒·白時昌·朴器成·李宜春,進伏楹外訖。用龜奉進湯劑。上進御,命醫官入診。以中診候訖,退奏曰,脈候左右三部調均矣。時秀等曰,寒事愈酷,夜來聖體諸節,若何?上曰,無損,而各殿宮氣候,皆一樣矣。進御蔘苓茶停止事。出榻敎上命退,諸臣以次退出。
甲戌十二月二十二日申時,上御景春殿。藥房夕承候入侍時,副提調李好敏,記事官李羲肇,記注官柳可均·朴思彦,檢校直閣李光文,以次進伏。醫官吳千根·吳仁豐·金宇敬·權以中·李命運·白時昌·李重恒·朴器成·李宜春,進伏楹外訖。上曰,提調何不入來乎?好敏曰,俄已出去矣。上命醫官入診。命運診候訖,退奏曰,脈候左右三部調均矣。上命退,諸臣以次退出。
上在昌德宮。停常參·經筵。
藥房都提調韓用龜,提調金蓍根,副提調李好敏啓曰,伏未審夜間,聖體調攝若何,寢睡·水刺之節,何如?昨日湯劑進御,膏藥付貼後,諸節益有差勝之效乎?臣等率諸御醫,趁早入診,詳察聖候爲宜。臣等不任區區憂慮,敢此問安,竝爲仰稟。答曰,知道。
王大妃殿·中宮殿·惠慶宮·嘉順宮·世子宮,口傳問安。答曰,知道。
大殿·王大妃殿·中宮殿·惠慶宮·嘉順宮·世子宮,口傳夕問安。答曰,知道。
李愚在啓曰,行大司憲金羲淳未肅拜,執義李東冕,掌令李麒峻,持平任文白·李泰熙呈辭,掌令康聖翊在外,監察茶時之意,敢啓。傳曰,知道。
李好敏啓曰,藥房三提調,持湯劑來待矣。傳曰,入侍。
傳于朴宗珩曰,留院公事入之。
李好敏啓曰,藥房三提調,持湯劑來待矣。傳曰,封入。
傳于李好敏曰,藥房夕承候入侍。
趙晉和啓曰,今此延祥詩製述人抄啓中,時無職名人,令該曹口傳付軍職,何如?傳曰,允。
又啓曰,延祥詩製述人,旣已抄啓矣。弘文提學金啓洛,待明朝牌招,以爲出韻科次之地,何如?傳曰,允。
兵曹口傳政事,以鄭學畊爲禁軍別將,徐春輔爲都監中軍。
李愚在,以義禁府言啓曰,豐川前監牧官朴理漢·姜漢範,拿問重勘事,傳旨啓下矣。姜漢範今方待命拿囚,而朴理漢以局出身,方在入直云,待替直拿囚之意,敢啓。傳曰,知道。
禁府啓目,訓鍊都監哨官金樂豐原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。
又啓目,都摠府都事沈漢永·李時權等原情云云。傳旨內辭,泛稱遲晩,所當請刑是白乎矣,都摠都事勿爲請刑,載在大典通編,竝只議處,何如?判付啓,依允。
甲戌十二月二十三日辰時,上御景春殿。藥房入診,持湯劑入侍時,都提調韓用龜,提調金蓍根,副提調李好敏,假注書金敬淵,記注官李昌瑞·朴思彦,檢校直閣李光文,以次進伏。醫官吳千根·秦東秀·卞之錞·吳仁豐·鄭重周·洪旭浩·金旭浩·金宇敬·權以中·李彦厚·朴器成·李重恒·白時昌·李命運·李宜春,進伏楹外訖。上曰,湯劑自內入之。仍命醫官入診。以中診候訖,退伏奏曰,脈候左右三部調均矣。用龜等曰,夜間聖體調攝,若何?上曰,一樣,而各殿宮氣候,亦一樣矣。進御加味地黃湯,前方中人蔘減一錢,自今日一貼式煎入事。出榻敎仍命退,諸臣以次退出。
甲戌十二月二十三日申時,上御景春殿。藥房夕承候入侍時,都提調韓用龜,提調金蓍根,副提調李好敏,假注書李奎鉉,記注官李昌瑞·朴思彦,檢校直閣李光文,醫官吳千根·秦東秀·洪旭浩·權以中·李命運,以次進伏訖。用龜曰,午間聖體,若何?上曰,一樣矣。仍命醫官入診。以中·命運次第診候訖,退伏奏曰,脈候左右三部調均矣。用龜曰,今番藥院竝直之後,症候之隨時按察,貼藥之逐日議定,委任於副司勇李宜春,奏效旣多,勤勞可嘉,依權以中例,分付銓曹,六品見窠,卽令口傳擬入,議藥同參,亦爲差下,使之出入診筵,何如?上曰,依爲之。出擧條上命諸臣退。用龜等退,承史以次退出。
上在昌德宮。停常參·經筵。
大殿·王大妃殿·中宮殿·惠慶宮·嘉順宮·世子宮,內閣·政院·玉堂口傳問安。答曰,知道。
大殿,朝廷二品以上·六曹堂上·奉朝賀·大司諫單子問安。答曰,知道。
王大妃殿·中宮殿·惠慶宮·嘉順宮·世子宮,口傳問安。答曰,知道。
大殿·王大妃殿·中宮殿·惠慶宮·嘉順宮·世子宮,藥房口傳夕問安。答曰,知道。
藥房都提調韓用龜,提調金蓍根,副提調李好敏啓曰,伏未審夜間,聖體調攝若何,寢睡·水刺之節,何如?昨日湯劑進御,膏藥付貼後,諸節益有差勝之效乎?臣等率諸御醫,趁早入診,詳察聖候爲宜。臣等不任區區憂慮,敢此問安,竝爲仰稟。答曰,知道。
王大妃殿·中宮殿·惠慶宮·嘉順宮·世子宮,口傳問安。答曰,知道。
李愚在啓曰,行大司憲金羲淳未肅拜,執義李東冕,掌令李麒峻,持平任文白·李泰熙呈辭,掌令康聖翊在外,監察茶時之意,敢啓。傳曰,知道。
李好敏啓曰,藥房三提調,持湯劑來待矣。傳曰,入侍。
傳于李好敏曰,藥房入侍,大臣·閣臣同爲入侍。
趙晉和,以內醫院都提調·提調意啓曰,副司勇李宜春,議藥同參差下事,命下矣。副司勇李宜春,議藥同參差下之意,敢啓。傳曰,知道。
吏曹口傳政事,以李宜春爲內贍主簿。
趙晉和,以內醫院都提調·提調意啓曰,內贍主簿李宜春,以出入診筵同參議藥之人,有難供職於供上衙門,分付銓曹,闕內各司中,口傳相換,何如?傳曰,允。
吏曹口傳政事,內贍主簿李宜春,尙衣主簿李時鎬相換。
李好敏啓曰,藥房三提調,持湯劑來待矣。傳曰,封入。
傳于李好敏曰,藥房夕承候入侍。
李愚在,以兵曹言啓曰,來朔立番騎兵,每於今月二十五日點考,而判書臣朴宗來,參議臣鄭景祚,都目政事進參,判臣金敎根,有身病,參知臣金逌根,呈辭受由,無進參之員,令政院稟旨變通,仍令該曹,以在京無故之人口傳差出,待下批牌招,以爲推移開坐之地,何如?傳曰,允。
又啓曰,因兵曹草記,來朔入番騎兵,每於今月二十五日點考,而判書朴宗來,參議鄭景祚,都目政事進,參判金敎根,有身病,參知金逌根,呈辭受由,無進參之員,令政院稟旨變通,仍令該曹,以在京無故人口傳差出,待下批牌招,以爲推移開坐事,允下矣。合有變通之道,何以爲之?敢稟。傳曰,參判·參知許遞。
趙晉和,以吏曹言啓曰,成均館典籍李元延呈狀內,矣身風眩之症,當此換節之時,一倍添劇,時月之內,萬無供職之路,卽速入啓遞改云。身病旣如是,則有難强令察任,改差,何如?傳曰,允。
朴宗珩,以賑恤廳言啓曰,流丐饋粥事,自備局草記,允下矣。今日臣進詣鍾閣通衢,招集各幕流丐及行路流丐,計其口數,一一設粥分饋之意,敢啓。傳曰,知道。
又以賑恤廳言啓曰,東部景慕宮一契任掌姜命喆,今月二十三日本洞路傍,得一歲遺棄男兒,同里居良女洪召史,欲爲收養,西部社稷洞契任掌金聖運,今月二十三日本洞路傍,得一歲遺棄男兒,同里居私婢桂梅,欲爲收養,工曹後洞契任掌張晩得,今月二十三日本洞路傍,得一歲遺棄男兒,同里居良女鄭召史,欲爲收養,禮曹內契任掌張晩得,今月二十三日本洞路傍,得一歲遺棄男兒,同里居良女梁召史,欲爲收養,南部小公洞契任掌朴千甲,今月二十三日本洞路傍,得一歲遺棄男兒,同里居良女李召史,欲爲收養,北部觀光坊契任掌裵仁福,今月二十三日本洞路傍,得二歲男兒,同里居良女宋召史,欲爲收養,貧不自食,皆願受料,告于本部,自各該部同日牒呈,故依節目竝爲給料,使之乳養之意,敢啓。傳曰,知道
又以賑恤廳言啓曰,西部桃花洞契任掌李聖心,今月二十四日本洞路傍,得一歲遺棄男兒,同里居私婢喆粉,欲爲收養,麻浦契任掌張翼,今月二十四日本洞路傍,得一歲遺棄男兒,同里居良女金召史,欲爲收養,西小門內契任掌金福同,今月二十四日本洞路傍,得一歲遺棄男兒,同里居私婢曾短,欲爲收養,南部瓦有豆里契任掌石得,今月二十四日本洞路傍,得二歲遺棄男兒,同里居私婢一梅,欲爲收養,貧不自食,皆願受料,告于本部,自各該部同日牒呈,故依節目竝爲給料,使之乳養之意,敢啓。傳曰,知道。
甲戌十二月二十四日辰時,上御景春殿。藥房入診持湯劑,大臣·閣臣承候同爲入侍時,都提調韓用龜,提調金蓍根,副提調李好敏,假注書金敬淵,記注官林景祚,朴思彦,檢校直閣李光文,領府事李時秀,鰲恩君李敬一,領議政金載瓚,左承旨權丕應,假注書李奎鉉,原任提學沈象奎,提學南公轍·徐榮輔,直提學金履喬,檢校直閣李魯益·鄭元容,以次進伏。醫官吳千根·秦東秀·卞之錞·吳仁豐·鄭重周,金宇敬·權以中·李彦厚·朴器成·李重恒·白時昌·李命運·李宜春,進伏楹外訖。上曰,湯劑自內入之。仍命醫官入診。以中診候訖,退伏奏曰,脈候左右三部調均矣。時秀等曰,日間聖體調攝,若何?上曰,無損,而各殿宮氣候一樣矣。仍命退,諸臣以次退出。
甲戌十二月二十四日未時,上御景春殿。藥房夕承候入侍時,都提調韓用龜,副提調李好敏,假注書金敬淵,記注官林景祚·朴思彦,檢校待敎李龍秀,以次進伏。醫官吳千根·秦東秀·卞之錞·吳仁豐·鄭重周·金宇敬·權以中·李彦厚·朴器成·李重恒·白時昌·李命運·李宜春,進伏楹外訖。用龜曰,提調則方監煎湯劑,故不得入來矣。上曰,方煎者何湯劑乎?用龜曰,加味益氣湯也。上曰,醫官入診。以中診候訖,退伏奏曰,脈候左右三部調均而和吉矣。上命退,諸臣以次退出。
上在昌德宮。停常參·經筵。
大殿·王大妃殿·中宮殿·惠慶宮·嘉順宮·世子宮,藥房口傳問安。答曰,知道。
惠慶宮直宿時,大殿·王大妃殿·中宮殿·惠慶宮·嘉順宮·世子宮,內閣·政院·玉堂·藥房口傳問安。答曰,知道。
藥房都提調韓用龜,提調金蓍根,副提調李好敏啓曰,伏未審夜間,聖體調攝若何,寢睡·水刺之節,何如?昨日湯劑進御,膏藥付貼後,諸節益有差勝之效乎?臣等率諸御醫,趁早入趁,詳察聖候爲宜,臣等不任區區憂慮,敢此問安,竝爲仰稟。答曰,知道。
王大妃殿·中宮殿·惠慶宮·嘉順宮·世子宮,口傳問安。答曰,知道。
安光宇啓曰,行大司憲金羲淳未肅拜,執義李東冕,掌令李麒峻,持平任文白·李泰熙呈辭,掌令康聖翊在外,監察茶時之意,敢啓。傳曰,知道。
李愚在啓曰,備邊司郞廳來言,今日賓廳日次,而輪直相値,不得來會云矣,敢啓。傳曰,知道。
李好敏啓曰,藥房三提調,持湯劑來待矣。傳曰,入侍。
吏曹口傳政事,以李羲甲爲兵曹參判,鄭元容爲參知。
傳于趙晉和曰,雖非親政,尙瑞院官員·入侍注書,依例陞六。
又傳曰,忠臣子孫·淸白吏子孫·西北·松都人,各別收用事,分付兩銓。又傳曰,洪徹榮初仕擬入,前縣令朴齊一,善地守令擬入。
又傳曰,柳弘根初仕擬入。
又傳曰,莊陵參奉洪耆周,桂坊望擬入。
又傳曰,臺諫·玉堂竝許遞,今日政差出。
趙晉和啓曰,玉堂上下番俱空,事甚未安,今日政新除授玉堂,竝待下批牌招,以爲推移入直之地,何如?傳曰,允。
又以吏曹言啓曰,每當大政,蔭官虛司果之時,文陵令十窠中,雖不得不以蔭官推移差出,而經稟後爲之事,曾有定式矣。今番都政出六及雜岐區處,至於數十人之多,而分排無路,文陵令中推移,以蔭官差出,待後政還作文窠,以準十員之數,何如?傳曰,允。
又以吏曹言啓曰,今番都政,窠闕甚少,出六之人,將付虛司果,而區處無路矣。安城郡守朴宗敬,明年當爲年限,而不過五六日間,依近例改差,以爲次次陞付之地,何如?傳曰,允。
又以吏曹言啓曰,今日都目大政時,本曹堂上,不可不備員,而參判趙萬元病不來,令政院牌招,以爲同參開政之地,何如?傳曰,允。
都政。吏批,判書李肇源進,參判趙萬元牌不進,參議徐有聞進,右承旨趙晉和進。啓曰,今都目大政,各岐仕滿應遷者相避及未準朔監察·禁府都事·戶曹·刑曹·工曹·漢城府郞官·平市署官員·五部令各司久任時推人員,竝擬,何如?傳曰,允。
又啓曰,四館陞出六品時,例有九處講後遷轉之規,而承文院褒貶,如或有故過限,則四館積滯,不可不慮,故自前雖未經九處講,亦有陞六之規矣。今秋冬等褒貶,不得爲之,故當出六品者,未免積滯,依例遷轉,何如?傳曰,允。
又啓曰,蔭仕六品官之陞五品者,每於過都政後照擬,而見今在職者,絶無經一考之人,故五品官無以推移備擬,未經一考之人,依例勿拘陞擬,何如?傳曰,允。
又啓曰,春坊闕員,今當差出,而擬望之人乏少,外任竝擬,何如?傳曰,允。
又啓曰,守令多窠,今當差出,而未準朔禁軍將,及營將·邊將·虞候·中軍·都事·守令·察訪,竝擬,何如?傳曰,允
又啓曰,臺諫多窠,今當差出,而擬望之人乏少,外任竝擬,何如?傳曰,允。
以權中敏爲掌苑別提,權敎仁爲尙衣別提,徐任輔爲儀賓都事,尹致赫爲加平郡守,閔致秉爲英陽縣監,廣興主簿單尹行運,水原留守李益運,開城留守尹序東,平壤庶尹金基豐,丹城縣監徐珌修,通津府使鄭宅升,竹山府使李源祖,以上仍任事承傳,以金永錫爲司饔直長,曺始振爲內資直長,林昇運爲永平縣令,李廣度爲和順縣監,洪儀泳爲兼弼善,軍資直長單申錫輔,以韓用圭爲司䆃奉事,李兢德爲禁府都事,趙雲會爲刑曹正郞,柳本學爲陰竹縣監,韓永祿爲桃源察訪,韓晉赫爲慶尙都事,金錫洪爲咸鏡都事,朴齊一爲黃澗縣監,具悌元爲楊口縣監,崔錫玄爲銀溪察訪,南進和爲引儀,崔斗顯爲氷庫別提,金鎔爲漢城主簿,趙雲會爲健元陵令,金相宇爲中和府使,宋友淵爲禧陵直長,柳會根爲順陵直長,權拚爲社稷令,宋文晦爲淸風府使,白東薳爲寧邊府使,沈能植·柳諫爲司饔奉事,金瑩爲禮曹正郞,尹鍾烈爲丹陽郡守,宋在淳爲金郊察訪,故通政李基商贈戶佐,孝行卓異贈職事承傳,鄭是容爲尙瑞直長,李種祜爲刑曹正郞,韓弘瓚爲長陵令,魏迪喆爲懿陵令,金景寅爲翼陵令,典籍二單安亨鎭·梁在孟,閔致殷爲尙瑞副直長,申用淵爲直講,李光一爲思陵令,洪勝圭爲永同縣監,李在安爲漣川縣監,鄭是容爲司䆃主簿,李鳳奎爲宗廟令,柳晊爲顯陵令,韓用鎬爲顯隆園令,李游爲社稷令,閔致殷爲尙瑞直長,李奎憲爲宗廟副奉事,權中敏爲監察,趙原永爲典牲判官,韓克裕爲司䆃僉正,金永錫爲掌樂主簿,朴駿煥爲漢城主簿,洪容默爲尙瑞副直長,宋明圭爲戶曹佐郞,崔斗顯爲監察。
李愚在,以兵批言啓曰,前明川府使李緯坤,定平府使尹禹鉉,以今春善賑,俱蒙陞敍承傳,而曾經三品,已爲資窮。今無可陞之階,在前如此之人,輒皆筵稟,特蒙加資之典矣,今番則何以爲之乎?敢稟。傳曰,加資。定平府使尹禹鉉,前府使李緯坤今加加資事承傳,韓用大爲典牲副奉事,洪獻謨爲司饔直長,李羲先爲禮賓主簿,尹守任爲豐德府使,李儒燁爲長津府使,羅啓南爲禁府都事,權敎仁爲戶曹佐郞,李道在爲工曹佐郞,金彝鍾爲鐵山縣監,尹景壽爲假監役,鄭是容爲刑曹佐郞,沈尙祖爲景慕宮令,李羲蓍爲監役,李集魯爲安城郡守,金魯益爲郭山縣監,李羲先爲工曹佐郞,金元根爲平市主簿,趙原永爲鎭川縣監,鄭熙祚爲自如察訪,南履翼爲禮曹參議,黃碩潤爲居山察訪,李憲周爲典牲判官,安橚爲江界府使,申光碩爲陽德縣監。
趙晉和,以吏批言啓曰,會寧府使,今當差出,而當品中可擬之人乏少,他道堂上閫帥,竝擬,何如?傳曰,允。以申絅爲會寧府使,金鑰爲景慕宮令,金敬淵·李奎鉉爲典籍,鄭義命爲禮曹佐郞,韓宅祚爲柒原縣監,金在浩爲敬陵令,南進和爲掌樂主簿,朴弘鎭爲刑曹正郞,權膺祜爲慶興府使,南志復爲龜城府使。
朴宗珩,以漢城府言啓曰,新除授中部令南正和,在鄕未及上來,方當抄戶發賣,擧行甚急,令該曹以在京無故人,今日政相換,何如?傳曰,允。中部令南正和,濟用主簿金原淳相換,趙萬協爲省峴察訪,沈能鎭爲司䆃主簿,權昌彦爲敦寧主簿,李孝述爲禮賓主簿,李東樹爲掌苑別提,張燮元爲氷庫別提,李氣浩爲瓦署別提,尹範五爲引儀,閔琓爲義禁都事,韓用鐸爲大司憲,徐鼎輔爲大司諫,崔時淳爲執義,姜世綸爲司諫,鄭日泰爲掌令,金世忠爲掌令,李濟翼·崔漢翼爲持平,朴鳴和爲獻納,趙奎昇爲正言,金敬淵爲正言,朴綺壽爲應敎,李鼎秉爲校理,任俊常爲副校理,尹致鼎爲修撰,李震寬爲繕工主簿,金泰禧爲氷庫別提,申義直爲尙衣別提,金用基爲引儀,李在秀爲安岳郡守,金熙華爲副修撰,南周獻爲文學,柳訸爲江東縣監,趙庭和爲泰川縣監,申義直爲工曹佐郞,李敦源·金東弼爲兼引儀,洪周命爲典籍,李宗心爲兵曹佐郞,金永範爲禮曹正郞,李漢井爲尙衣別提,南正和爲厚陵令,鄭泰誠爲貞陵令,張斗敬爲濟用主簿,高道成爲瓦署別提,李齊學爲校檢,禁府都事羅啓南,司饔奉事柳諫相換,順陵直長柳會根,司饔直長黃鍾人相換,會寧府使申絅,今加嘉善加資事承傳,兼養賢直長單卓瑊,奉事單李命純,奉常奉事單金祖欽,已上單付。
趙晉和,以司饔院都提調意啓曰,本院奉事柳會根,今日都政,順陵直長遷轉,而今年柴場摘奸後,明年燔造物力,已爲區處矣。莫重燔造之任,不可付之生手,本院直長中依例相換,以爲竣事之地,何如?傳曰,允。
以趙敏永爲童蒙敎官,宋儒載爲假監役,洪徹榮爲齊陵參奉,柳弘根爲莊陵參奉,金祖淵爲禧陵參奉,朴晦壽爲懿陵參奉,鄭必奎爲惠陵參奉,趙澋·朴彝鉉爲禮賓參奉,吳衡錫爲典獄參奉,朴持和·朴耆元爲假引儀。
兵批,行判書朴宗來進,參判李羲甲進,參議鄭景祚進,參知鄭元容外司騎兵點考進,左副承旨李愚在進。啓曰,水原中軍,今當差出,而擬望之人乏少,未準朔禁軍將,竝擬,何如?傳曰,允。以李羽晉·崔禧延·尹佐東爲僉知,李勉植爲宣傳官,李朋錫爲五衛將,訓鍊主簿單裵英福,同知單宋允桂,僉知三單鄭必秀·高喜喆·成致道,以李井會·張夢說·李儒祥爲五衛將,金達鍊爲忠壯將,金祖植爲景福將,訓鍊判官金履萬,主簿朴基碩·李慶鼎,以上依定式減下,朴文絅爲五衛將,李元奭·李鳳臣爲慶熙將,申命源爲御營把摠,柳尋春爲翊衛,韓道裕爲都摠都事,南周獻·申綽爲文兼,徐春輔爲南兵使,柳相燁爲水原中軍,護軍金敎根,副護軍李廷奎·金逌根,已上單付,許溶爲慶州營將,尹義儉爲京畿中軍,李顯英爲大邱營將,鄭學莘爲平安兵虞候,李益緖爲統虞候,副司果單兪孟源·成元柱爲三陟營將,鄭夢良爲忠淸中軍,李觀植爲永宗僉使,沈禹相爲安興僉使,副護軍單鄭彦復·李希泌,以崔垠爲訓鍊主簿,沈能壽爲慶尙左兵虞候,洪楫爲忠淸水虞候,鄭基直爲副率,洪耆周爲侍直,同知單金祖植,以吳聖招爲防踏僉使,黃仁爀爲彌助項僉使,韓黎矢爲廣梁僉使,韓命夔爲登山僉使,李基秀爲平薪僉使,同知單李鳳臣,僉知單李元奭,以鄭弼煥爲潼關僉使,崔宅禮爲魚游澗僉使,安熙倜爲昌洲僉使,洪壽昌爲美錢僉使,崔華男爲平南萬戶,吳喆文爲唐浦萬戶,崔源爲天城萬戶,金光順爲蛇梁萬戶,韓晉裕爲薺浦萬戶,鄭秀衡爲西平浦萬戶,高慶赫爲所巳萬戶,浪大順爲薪智島萬戶,李宗植爲龍津萬戶,田致學爲伐登萬戶,崔鎭有爲防垣萬戶,李仁弘爲方山萬戶,李孝錫爲廢茂山萬戶,鄭漢成爲古豐山萬戶,黃石老爲森森坡萬戶,金壽涵爲格浦別將,大護軍金羲淳,護軍宋祥濂,副司直李東冕·具康·金箕殷·趙民和·李在璣·李鍾穆·曺錫正·李晉淵·洪命周·李麒峻·康聖翊·李泰熙·任文白,副司果李基承·姜斗煥·宋應圭·李瀅夏·李敬參,林處鎭,以上單付,以朴孝晉·金星翼爲內禁將。
李愚在,以兵批言啓曰,新除授五衛將李明錫前任大邱營將,李井會前任慶州營將,張夢說前任三陟營將,朴文絅前任平安兵虞候,李儒祥前任統虞候,忠壯衛將金達鍊前任忠淸監營中軍,俱在任所,上來間該廳番次苟艱,景福宮衛將金祖植,慶熙宮衛將李元奭·李鳳臣·趙學永,俱以病難供職,呈狀乞遞,新除授廢茂山萬戶李孝錫,老母今年七十五歲,法不當遠離赴任,呈狀乞遞,竝改差,何如?傳曰,允。又以兵批言啓曰,訓鍊正前望中在京無故人,只有二人,以二望擬入之意,敢啓。傳曰,允。以安光質爲訓鍊正,李元敬爲僉正,金鼎煥爲九月別將,金敬彦爲訓鍊判官,李實爲全羅右水虞候,康思學爲廢茂山萬戶,盧弘鎭爲鷺梁別將,趙鼎文爲威鳳別將,朴基碩爲加設訓鍊判官,李墉·李義根·金思運爲加設主簿,李日會爲武兼,慶州營將許溶,大邱營將李顯英,京畿監營中軍尹義儉,統虞候李益緖,平安兵虞候鄭學莘,已上今加折衝加資事,啓下,以李晉保爲宣傳官,李台遠爲中樞都事,白翼鎭·閔琇爲武兼,金弘洛爲守門將,金敎根爲副摠管,申㫻爲都摠經歷,閔爲訓鍊判官,元策爲宣傳官,金敬彦爲黃海水虞候,李儒甲·曺允鵬爲都摠都事,安性淵爲訓鍊判官,李明植·宋旼祐爲主簿,李鍾文爲羽林將,吳致勛·林大榮·鄭鵬采·洪奭弼爲訓鍊主簿,僉知二單李朋錫·李井會,副護軍許溶·李顯英單付,以李春求爲五衛將,金弘鍾爲武兼,李周彦爲訓鍊僉正,柳鳳爲部將,沈能顯爲左捕廳從事官,護軍金啓河,副護軍李一愚·李遇·柳成逵·孫應虎,已上單付,以嚴再光·金載裕爲五衛將,裵仁錫爲景福將,張漢逵爲慶熙將,李吉培爲慶尙左兵使,護軍金相休,副護軍金思喆·朴師濂單付,以金益憲·金·李得鉉爲五衛將,申光羽爲忠壯將,李周冕爲慶熙將,護軍李石求,副護軍鄭魯誠·李緯坤單付,以崔後彦爲慶熙將,白東臣·具錫朋·具載龍爲訓鍊判官,副護軍單具綜,副司果單洪周命·張鉉宅爲兼內乘,鄭珪·尹豐烈·朴基碩爲訓鍊主簿,副護軍二單洪允復·金達鍊,以鄭殷柱·吳泰斗·金東喆·具塤爲武兼,李昇淵爲守門將,同知單裵仁錫·李鍾榦爲守門將,李亨權·趙熙錫·孫綏遠爲宣傳官,柳昌根·金時懋爲武兼,申在溫·尹佑成·朴鼎烈·張鶴耇爲部將,張興道·崔雲岑·李肎道·金龍雲爲守門將,守門將崔弘德單付,權管秩舊坡知吳允錫,固仁吳致慶,甲嚴崔達曾,韓原金履祉,安原胡繼祖,廟洞具弼國,雲頭里黃碩憲,同知單李周冕,僉知單李得鉉·金·申光羽,副司果金鎭·趙萬永·朴蓍壽竝單付。
傳于李好敏曰,藥房夕承候入侍。
趙晉和啓曰,來正月初一日惠慶宮寶齡望九稱慶陳賀時,頒敎文當爲製進,藝文提學李相璜,待明朝牌招,何如?傳曰,允。
傳于趙晉和曰,輪直撤罷。
藥房口傳啓曰,卽伏承傳敎下者,有輪直撤罷之命矣。惟天惟祖宗,篤棐我聖躬,腫候完合,天和遄復,擧國臣民,莫不歡天喜地,臣等忝在嘗藥之地,其所蹈舞慶忭,百倍餘人。第伏念,差勝之節,雖有日日又新之喜,愼護之方,猶有憧憧不弛之忱,況今湯劑連進之時,不得隨時承候,退歸私次,是豈愼重保護之道哉?玆敢相率仰籲。伏乞亟寢成命,依前輪直,千萬顒祝,惶恐敢啓。答曰,症候已至平復,而湯劑常時進御時,別無輪直,卿等更勿煩請。
又啓曰,惠慶宮有欠寧之節,昨今以來,連進湯劑,尙未奏效,區區下情,不勝焦迫之至,此時臣等之率醫官直宿,不容少緩,玆敢相率仰籲。伏乞亟許臣等直宿之請,以爲診候議藥之地,千萬顒祝,惶恐敢啓。答曰,依啓。
又啓曰,臣等以惠慶宮患候,仰請直宿,而已蒙允許,臣等自今日直宿,而連伏承諸節,則感候與痰滯之候,一向無差減之勢,區區下情,益不勝焦迫之至,在前如此之時,每有移直設廳之例,亟許臣等移直於差備近處,以便承候議藥之地,千萬顒祝,惶恐敢啓。答曰,依啓。
傳于李愚在曰,大護軍金在昌,高陽郡守洪世周,別省記入直。
李愚在啓曰,正言金敬淵,旣在闕中,不爲肅謝,直爲出去,事甚未安,推考,何如?傳曰,允。
又以御營廳言啓曰,本廳哨官李宗殷,身病甚重,勢難察任,改差,何如?傳曰,允。
又以御營廳言啓曰,宿衛正軍之番上法意,何等嚴重,而今日新番軍點考時,黃海道豐川軍一名,不爲上來,至於闕點之境,事未前有,萬萬驚駭,該府兼任殷栗縣監安光直,中點兵虞候董相轅,令該府拿問處之,不能申飭之兵使趙岐,從重推考,闕到軍一名,卽速充定上送之意,分付該兵使處,何如?傳曰,允。
又以義禁府言啓曰,咸鏡監司金履陽狀啓內,慶興府使鄭煥宗,爲先罷黜,其罪狀,令攸司稟處事,啓下矣。鄭煥宗時在任所,依例發遣府書吏,交代後拿來,何如?傳曰,待待命拿囚。
漢城判尹朴崙壽疏曰,伏以惟天惟祖宗,默佑陰隲,聖候諸証,日臻康復,藥院竝直,先命撤罷,蹈舞慶忭,帀域惟均。仍伏念,臣素抱疝癖之疾,每値寒節,一倍添劇,日前臘享駿奔之餘,歸路中寒,喘嗽交劇,而猶且自力於起居之末矣。忽自再昨,又添滯泄,登溷無度,房闥移動,亦須人扶,此際見差永寧殿春享獻官,以臣四十年貞疾,前後享役,未敢告頉,區區微忱,粗欲自效,目下病狀,極涉醜穢,廁身裸將,其勢末由,此時瀆擾,萬萬惶悚,而玆不得不冒死號籲。伏乞亟賜變通,俾幸公私,不勝大願。臣無任云云。答曰,省疏具悉。疏辭,許令該曹改付標。
慶尙監司李存秀疏曰,伏以濫叨重寄,歲大侵,七十州民命,方在溝壑之中,臣非不欲殫竭誠力,粗效萬一,而威令不足以彈壓,才智不足以榦事,莅任半載,無一攸爲。只望朝家特施非常之典,以救一方之命,而至於民情之畢達於上,卽臣之職也。臣雖無狀,豈忍諱災,使朝廷之上,不知幾萬生靈,次第捐瘠,若是其慘絶乎?災形之孔酷,民勢之遑汲,備陳於前後狀聞,今不敢煩縷,而俵災一事,最是荒政之大者,懷保之先務,再啓煩請,恭俟數旬,及伏見回下,則加劃不過四千結,比臣所請,見減者尙爲一萬二千餘結,臣愕然失圖,罔知所以爲計。臣雖至愚,豈不知國家征賦之莫重,近日經用之匱竭也?臣於行部之時,一一面飭於邑倅,謂以守令之濫報災傷,非但欺道臣也,是欺朝廷也。道臣若不詳覈,是見欺而自歸於欺朝廷也。及其成冊報來之後,或近濫觴之處,往復剋削,殆無餘蘊,把束不差,未敢自信,而大體則寧略無濫,然後始爲狀聞矣。再次覆啓,猶未準許,有若臣不念國計,妄自濫請者然。臣誠慙恧,無面可顯,顧今切迫之狀,誠有所不得不更請而後已。故玆敢不避瀆擾,冒萬死更籲於宸嚴之下。伏乞少垂察焉,天之降災於嶺南,何若是其酷也?三農大旱,一望赤地,不耕不秧,已判大無之狀。臣於在京之時,已見本道農形之啓,而及其受命踰嶺之初,又値汎濫之災,汚下早移之極其零星者,代播食實之尙有餘望者,竝歸烏有,災上添災,於是乎全一道民命近止矣。行部之路,臣所目擊者,若非荒蕪之地,卽是墊溺之土,滌場刈穫,絶無而僅有,至於沿海之郡,濱江之邑,多有闔境無穀處。況是荐歉之餘也,到處浮黃之民,千百爲群,匍匐乞命之狀,誠不忍見,又自隆冬以來,餓殍日益倍多,閭里太半空虛,幾何而不至於絶人烟乎?就中僅免死亡,姑未流離者,惟恃朝家,必不責之以無蓺之稅,且民人等,已知其土之入於執災之中,以爲不幸之幸矣。今若還實勒徵,則其驚遑愁怨,當復如何?災荒如此,民勢如此,而勒令白徵,誠有所不忍,非但所不忍也。雖欲徵之,租稅從何出乎?徒令頷顑之類,宛轉呼號於鞭扑箠楚之下而已。今年災荒,今年民勢,雖盡賜一年田租,一路生齒,萬無全活之望,而況於區別執災之土,豈可還實而白徵乎?今此六萬結劃下者,只泛擧給災之數而言之,不爲不多,而以其全道大無之故,無以排比,廟堂每就尋常歉歲之近例,施以稍加之典,今年災形,振古所無也。本不可以戊戌·壬子之災,較挈擬議,二去辛亥之給災,爲八萬四千結,辛亥歉形,事在久遠,臣固未能詳知,而雖辛亥之歉,必無以加於今年矣。臣之所請,比辛亥亦減近萬結,此亦過加剋削也,實非災形之稍有餘地而然也。大抵國計出於民,民憂國計,本非二致,而若只就一端而論之,則災結夥多,租稅大縮,雖極可悶,白地徵稅之畢竟反損於國計,尤有甚焉。民不堪命,流殍死亡,閭井蕭條,田野蕪沒,幾十年生聚之前,戶口賦稅,無以復其舊矣。其大損於經費,比之一年檢放,奚止屢倍,以國計而有久遠之害,以民勢而有切急之憂,此臣所以不避僭瀆,更煩聰聽,不獲準則不獲已者也。乞令廟堂,依臣前請,特許準劃,以爲及時均俵之地,不然則臣之,前後濫請之罪,亟令嚴勘,以重公賦,以肅王章,千萬幸甚。臣無任云云。答曰,省疏具悉。疏辭,令廟堂稟處。
甲戌十二月二十五日卯時,上御景春殿。藥房三提調持湯劑入侍時,都提調韓用龜,提調金蓍根,副提調李好敏,假注書李奎鉉,記注官柳可均·朴思彦,檢校直閣李光文,醫官洪旭浩·吳千根·權以中·李命運·李宜春,以次進伏訖。上命湯劑自內入之。仍命洪旭浩入診。旭浩診候,退伏奏曰,脈候左右三部調均之中,尤爲調均甚好矣。用龜曰,夜間聖體,若何?上曰,一樣,各殿宮氣候亦一樣矣。用龜曰,惠慶宮夜有滯候,進湯劑矣。今則有差勝之效乎?上曰,然矣。仍命退,諸臣以次退出。
甲戌十二月二十五日未時,上御景春殿。藥房夕承候入侍時,都提調韓用龜,提調金蓍根,副提調李好敏,假注書金敬淵,記注官柳可均·朴思彦,檢校待敎李鶴秀,以次進伏。醫官吳千根·秦東秀·卞之錞·吳仁豐·洪旭浩·鄭重周·金宇敬·權以中·李彦厚·朴器成·李重恒·白時昌·李命運·李宜春,進伏楹外訖。上曰,醫官診候。以中診候訖,退伏奏曰,脈候左右三部調均矣。用龜等曰,脚部諸節,今幾快復,而付貼之藥,或有蒸鬱無益之慮,伏望卽去付貼焉。進御加味益氣湯,自今日停止事。出榻敎王大妃殿進御加味參蘇飮,三貼製入事。出榻敎惠慶宮進服加味正氣散,調蘇合元三丸,一貼煎入事。出榻敎惠慶宮進服加味養胃湯,調蘇合元三丸,一貼煎入事。出榻敎惠慶宮進服加味理中湯,一貼煎入事。出榻敎惠慶宮進服加味養胃湯,前方中去蘇合元,加乾葛一錢,一貼煎入事。出榻敎仍命退,諸臣以次退出。
上在昌德宮。停常參·經筵。
大殿·王大妃殿·中宮殿·惠慶宮·嘉順宮·世子宮,內閣·政院·玉堂口傳朝問安。答曰,知道。
大殿·王大妃殿·中宮殿·嘉順宮·世子宮,朝廷二品以上·六曹堂上·奉朝賀口傳問安。答曰,知道。
惠慶宮,單子問安。答曰,知道。
大殿·王大妃殿·中宮殿·惠慶宮·嘉順宮·世子宮,內閣·政院·玉堂·藥房口傳夕問安。答曰,知道。
大殿·王大妃殿·中宮殿·嘉順宮·世子宮,朝廷二品以上·六曹堂上·奉朝賀口傳問安。答曰,知道。
惠慶宮,單子問安。答曰,知道。
藥房都提調韓用龜,提調金蓍根,副提調李好敏啓曰,伏未審夜間,聖體若何,寢睡·水刺之節,何如?惠慶宮調攝中氣候,何如?昨日湯劑進服後,諸節果有差勝之效乎?臣等率諸御醫,趁早入診,詳承症候,議定繼進湯劑爲宜,臣等不任達宵憂慮,敢此問安,竝爲仰稟。答曰,知道。
王大妃殿·中宮殿·惠慶宮·嘉順宮·世子宮,口傳問安。答曰,知道。
安光宇啓曰,行大司憲韓用鐸,掌令金世忠,持平李濟翼未肅拜,執義崔時淳,掌令鄭日泰,持平崔漢翼在外,監察茶時之意,敢啓。傳曰,知道。
李好敏啓曰,藥房三提調,持湯劑來待矣。傳曰,入侍。
傳于趙晉和曰,吏·兵批歲抄點下者,依例捧傳旨。
又傳曰,新除授守令,催促下送。
趙晉和,以禮曹言啓曰,惟天惟祖宗,默佑陰隲,聖候康復,此誠宗社臣民無前莫大之慶,告廟頒敎陳賀等節,卽爲擇吉擧行,何如?傳曰,允。
又以禮曹言啓曰,上候平復告廟頒敎陳賀取稟草記,傳曰允事,命下矣。告廟頒敎陳賀吉日,令日官池景泌推擇,則來正月初八日·十三日·十六日俱吉云,以何日定行乎?敢稟。傳曰,以十六日爲之。
傳于趙晉和曰,頒敎文中,赦句添入。
趙晉和啓曰,頒敎文中赦句添入事,命下矣。某罪以下宥之乎?敢稟。傳曰,雜犯死罪以下竝宥。
趙晉和啓曰,頒敎文中赦句添入事,命下矣。藝文提學李相璜,待明朝牌招,使之添入,何如?傳曰,允。
兵曹,以李石求爲都監中軍。
以應敎朴綺壽,修撰尹致鼎,副修撰金熙華牌不進罷職傳旨,傳于趙晉和曰,只推。
趙晉和,以弘文館言啓曰,本館下番闕直,事甚未安,應敎朴綺壽,修撰尹致鼎,副修撰金熙華,旣有只推之命,竝卽牌招,以爲推移入直之地,何如?傳曰,允。
趙晉和,以弘文館言啓曰,副校理任俊常,時在廣州地,經筵入番事緊,請斯速乘馹上來事,下諭。傳曰,依啓。
趙晉和,以吏曹言啓曰,今此宗廟·永寧殿春享大祭祭官中,時無職名人,令該曹口傳付軍職,何如?傳曰,允。
李好敏,以內醫院都提調·提調意啓曰,臣等自今日移直於都摠府,廳號,以議藥廳稱號之意,敢啓。傳曰,知道。
李好敏,以內醫院都提調·提調意啓曰,自今日直宿事,命下矣。臣等自今日直宿,而醫官秦泳·李敬培·吳千根·崔遂燁·秦東秀·卞之錞·吳仁豐·鄭重周·權以中·李彦厚·李命運同爲直宿,別掌務官一員,依例差下,方禹疇·金宇敬·金景勳本院別入直,醫女亦爲待令,醫官以下員役供饋等節,亦爲依例擧行事,分付戶曹,何如?傳曰,允。
趙晉和,以侍講院言啓曰,新除授兼弼善洪儀泳,時在忠淸道淸風府任所矣。書筵入番事緊,斯速乘馹上來事,下諭,何如?傳曰,允。
趙晉和,以承文院都提調意啓曰,院製述官張燮元陞六代,吏文學官徐瑾修陞付,吏文學官有頉代,幼學尹義寬差下,使之付軍職,冠帶常仕,何如?傳曰,允。
李愚在,以備邊司言啓曰,兩西穀移劃於嶺南賑資者,獻歲在卽,行將發送矣。嶺民之日夕待哺者,亶在於西穀之利泊與否,而越海數重,船路最遠,每念憧憧,尤非如畿湖運穀之比,出穀受穀及沿路諸道定差員領運督運等節,旣有今年畿運時已行之例,自當一體擧行,而至於發船及過涉時,各其道內初境,設祭海神事,亦依北關例擧行,香祝則分付該曹,使之及時齎送於各該道,何如?傳曰,允。
李愚在,以備邊司言啓曰,卽見統禦使趙文彦所報,則以爲本部陸軍停退番米四十石六斗,錢一百七十四兩,以京外某樣米中,區劃給代爲辭矣。該營陸軍身米錢,今旣停退,則支放所需,勢將姑爲給代,米則以本道加分耗,準折許劃,錢則畿邑附近處結錢中取用,而竝待還捧,卽爲充報之意,分付該營·該道·該廳,何如?傳曰,允。
李愚在,以御營廳言啓曰,本廳來乙亥正月·二月兩朔應立後部後司屬黃海道四哨軍兵五百十六名,今已逢點整齊矣。正月初一日,與舊番右司軍兵,替代立番後,舊軍放送之意,敢啓。傳曰,知道。
李愚在,以御營廳言啓曰,本廳來乙亥三月·四月兩朔應立慶尙左道四哨軍兵,當爲徵召,而頃因大臣擧條,嶺南當次軍,限明年停番事,允下矣。自三月至十二月,合五當上番軍,仍爲停番,竝與資保收布,而收布錢則已自廟堂,草記區劃於本道賑資,依此擧行事,監司及左右兵使處,措辭知會之意,敢啓。傳曰,知道。
安光宇,以義禁府言啓曰,豐川兼任殷栗縣監安光直,黃海兵虞候黃相轅,令該府拿問處之事,傳旨啓下矣。安光直時在任所,發遣府羅將拿來,黃相轅亦在任所,依例發遣府羅將,交代後拿來,何如?傳曰,待待命拿囚。
安光宇,以義禁府言啓曰,卽接月令醫員金俊男手本,則時囚罪人沈漢永,猝得挾食,頭痛兼發,食飮全却,金樂豐素患疝積之症,處冷添劇,達夜叫痛,俱有難保之慮云。罪人病勢如此,則一邊保放·一邊草記,曾有定式矣。沈漢永·金樂豐,姑爲保放之意,敢啓。傳曰,知道。
禁府啓目,興陽前監牧官李尙進矣原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,豐川前監牧官朴理漢·姜漢範等原情云云。傳旨辭緣,泛稱遲晩,竝只刑推得情,何如?判付啓,除刑推議處爲良如敎。又啓目,行首宣傳官朴應浩原情云云。傳旨內辭緣,泛稱遲晩,所當請刑是白乎矣,曾經閫帥勿爲請刑,載在大典通編,議處,何如?判付啓,依允。
知事李集斗疏曰,伏以天佑宗邦,聖候夬復,藥院之竝直已撤,臣民之慶忭曷極,而慈宮患候靡寧,繼有直宿之命,聖心焦灼,下情悶鬱。仍伏念臣年邁七耋,猥忝耆社,筋力衰耗,老病侵尋,忽自昨冬,猝得癬疥之症,滿身成瘡,多般調治,藥餌蔑效,春初享役,緣病蒙遞,居然一疾,跨歲叫苦。日前臘享,又差獻官,受享之後,以其此疾之不淨,亦蒙稟改,私心感激,圖報無地。賤疾成痼,異於他症,手指之間,濃汁凝流,兼以時行輪疾,風熱所祟,滿面浮高,頷頤牽掣,食飮全却,床褥委叫之中,以宗廟春享獻官預差,昨暮陞實,誓戒當頭。故揆分難辭,冒疾擔輿,赴公歸第,而昏夜觸風,一倍添劇,達曉叫痛,一時之病,可期向差,而本疾之不潔,前後旣無異同,肅敬之地,以此病狀,無望將事,固知此時仰瀆,罪合萬殞,其在重祀典之道,不敢擅行,冒死呼籲。伏乞聖明,天地父母,俯垂鑑諒,卽令該曹,變通享官之任,仍治臣瀆擾之罪,以安私分,千萬幸甚。臣無任云云。答曰,省疏具悉。疏辭,許令該曹改付標。
甲戌十二月二十六日辰時,上御景春殿。藥房入診持湯劑,大臣·閣臣承候同爲入侍時,都提調韓用龜,提調金蓍根,副提調李好敏,記事官李羲肇,記注官朴思彦,別兼春秋李紀淵,檢校待敎李鶴秀,左承旨權丕應,記事官李驥秀,領府事李時秀,領議政金載瓚,右議政金思穆,原任提學沈象奎,提學南公轍·徐榮輔,直提學金履喬,檢校直閣李魯益·徐俊輔·李光文·鄭元容,檢校待敎李龍秀,以次進伏。醫官吳千根·秦東秀·卞之錞·吳仁豐·鄭重周·金宇敬·權以中·李命運·李彦厚·李重恒·白時昌·朴器成·李宜春,以次進伏楹外訖。上曰,醫官入診,湯劑自內入之。以中診候,退奏曰,脈候左右三部調匀矣。時秀等曰,玉候康復,輪直撤退,蹈舞慶忭之忱,實無以形容仰達矣。今日立春,而寒事一直如此,聖體,若何?上曰,無損矣。時秀等曰,寢睡與水刺,亦一樣乎?上曰,然矣。時秀等曰,王大妃殿氣候,何如?上曰,一樣矣。時秀等曰,惠慶宮患候諸節,過夜更若何?上曰,自曉後,少有減勢矣。時秀等曰,直宿有命,焦迫彌切,卽伏承差減之敎,慶幸誠萬萬矣。惠慶宮進服理中湯,前方中乾薑減五分,一貼煎入事。出榻敎上命退,諸臣退出。
上在昌德宮。停常參·經筵。
大殿·王大妃殿·中宮殿·惠慶宮·嘉順宮·世子宮,內閣·政院·玉堂口傳朝問安。答曰,知道。
大殿·王大妃殿·中宮殿·嘉順宮·世子宮,朝廷二品以上·六曹堂上·奉朝賀口傳問安。答曰,知道。惠慶宮,單子問安。答曰,知道。
大殿·王大妃殿·中宮殿·惠慶宮·嘉順宮·世子宮,內閣·政院·玉堂·藥房口傳夕問安。答曰,知道。
大殿·王大妃殿·中宮殿·嘉順宮·世子宮,朝廷二品以上·六曹堂上·奉朝賀口傳問安。答曰,知道。惠慶宮,單子問安。答曰,知道。
藥房都提調韓用龜,提調金蓍根,副提調李好敏啓曰,伏未審夜間,聖體若何,寢睡·水刺之節,何如?惠慶宮調攝中氣候,何如?昨日湯劑進服後,諸節果有差勝之效乎?臣等率諸御醫,趁早入侍,詳承症候,議定繼進湯劑爲宜,臣等不任達宵憂慮,敢此問安,竝爲仰稟。答曰,知道。
王大妃殿·中宮殿·惠慶宮·嘉順宮·世子宮,口傳問安。答曰,知道。
安光宇啓曰,行大司憲韓用鐸,掌令金世忠,持平李濟翼未肅拜,執義崔時淳,掌令鄭日泰,持平崔漢翼在外,監察茶時之意,敢啓。傳曰,知道。
趙晉和啓曰,來初一日輪對日次,而陳賀相値,頉稟之意,敢啓。傳曰,知道。
李好敏啓曰,藥房三提調,持湯劑來待矣。傳曰,入侍。
傳于李好敏曰,都承旨入侍。
傳于趙晉和曰,藥房都提調以下,別單書入。
趙晉和啓曰,卽者吏曹郞廳來言,中和府使金相宇,永同縣監洪勝圭,鎭川縣監趙元永,和順縣監李廣度,英陽縣監閔致秉,鎭山縣監金彝鍾,郭山縣監金魯益,陽德縣監申光碩,陰竹縣監柳本學,兩司俱未署經云。除在外外,未肅拜人員,竝卽牌招,以爲備員署經之地,何如?傳曰,允。
以修撰尹致鼎牌不進罷職傳旨,傳于趙晉和曰,只推。
以濟州防禦使許溟狀啓,人命燒死事,傳于權丕應曰,聞甚矜惻,原恤典外別加顧助,如有生前身還布,蕩減事,分付。
趙晉和,以禮曹言啓曰,以上候平復告廟頒敎陳賀擇日草記,傳曰,以十六日爲之事,命下矣。同日曉頭,先行告祭於宗廟·永寧殿·社稷·景慕宮,辰時頒敎陳賀,而大殿·王大妃殿·中宮殿·惠慶宮·嘉順宮進箋陳賀方物物膳,依例封進事,知委京外,箋文頭辭,令文任撰出,何如?傳曰,允。方物物膳,竝置之。
又以吏曹言啓曰,今此宗廟各陵殿宮園墓正朝祭祭官,當爲磨鍊,而除老病公故外,實無推移排比之路,依近例刑官及司饔院官員年六十已上人員,通融塡差以入之意,敢啓。傳曰,知道。
又以吏曹言啓曰,今此宗廟各陵正朝祭祭官中,時無職名人員,令該曹口傳付軍職,何如?傳曰,允。
兵曹口傳政事,副司果單,尹心圭·李基栽。
又以禮曹言啓曰,上候平復告廟祭,來正月十六日曉頭設行事,草記允下,而謹稽謄錄,則朔望兼告,多有已例,宗廟·景慕宮告由祭,正月十五日望祭兼行,永寧殿·社稷告由祭,同日一體設行,祝文添入撰出等事,令藝文館擧行,而獻官,依例以一品塡差,何如?傳曰,允。
又以禮曹言啓曰,卽接顯隆園參奉所報,則來正月初一日正朝祭享,兩官中一員,前期受香,以爲備員將事,而新際授令韓用鎬,身病猝重,受香無路云矣。本園令韓用鎬改差,其代卽令該曹,以在京無故人口傳差出,以爲備員擧行之地,何如?傳曰,允。
又以禮曹言啓曰,兩西穀移劃於嶺南時,發船及過涉,各其道內初境,設祭海神,依北關例擧行,香祝則分付該曹,使之及時齎送於各該道事,備邊司草記,允下矣。兩道裝發時及黃海·京畿·忠淸·全羅·慶尙等道過涉時,初境海神祭香祝,令該司照例磨鍊,急速下送,亦令各其本道,隨時卜日設行之意,竝爲分付,何如?傳曰,允。
李愚在,以兵曹言啓曰,今十二月二十六日立春改火進上時,宗廟署·社稷署·永禧殿·永寧殿·景慕宮·毓祥宮·宣禧宮,依例改火,奎章閣·議政府·承政院·漢城府,一體頒火之意,敢啓。傳曰,知道。
李愚在,以備邊司言啓曰,慶尙左兵使申絅,移拜會寧府使矣。該閫數遞,已屬可悶,而本道大賑方張,迎送之弊,尤所當念,前兵使申絅,許以新資,仍任前職,何如?傳曰,允。
甲戌十二月二十七日辰時,上御景春殿。藥房入侍,持湯劑入侍時,都提調韓用龜,提調金蓍根,副提調李好敏,記事官李羲肇,記注官林景祚,別兼春秋李紀淵,以次進伏。醫官吳千根·秦東秀·卞之錞·吳仁豐·鄭重周·金宇敬·權以中·李命運·李彦厚·李重恒·李宜春·白時昌·朴器成,進伏楹外訖。上曰,湯劑自內入之。用龜等曰,夜來聖體,若何?上曰,無損矣。用龜等曰,惠慶宮患候,若何?上曰,漸臻差勝,而各殿宮氣候,亦一樣矣。惠慶宮進服蔘橘茶,前方中人蔘加一錢,白茯苓加五分,一貼煎入事。出榻敎惠慶宮進服蔘橘茶,前方中人蔘減一錢,一貼煎入事。出榻敎上命退,諸臣以次退出。
甲戌十二月二十七日申時,上御景春殿。都承旨入侍時,行都承旨李好敏,記事官李羲肇,記注官林景祚,別兼春秋李紀淵,以次進伏訖。上曰,有公事乎?好敏曰,未及待令矣。上命退,承史以次退出。
上在昌德宮。停常參·經筵。
大殿·王大妃殿·中宮殿·惠慶宮·嘉順宮·世子宮,內閣·政院·玉堂口傳朝問安。答曰,知道。
大殿·王大妃殿·中宮殿·嘉順宮·世子宮,朝廷二品以上·六曹堂上·奉朝賀口傳問安。答曰,知道。惠慶宮,單子問安。答曰,知道。
大殿·王大妃殿·中宮殿·惠慶宮·嘉順宮·世子宮,內閣·政院·玉堂·藥房口傳夕問安。答曰,知道。
大殿·王大妃殿·中宮殿·嘉順宮·世子宮,朝廷二品以上·六曹堂上·奉朝賀口傳問安。答曰,知道。惠慶宮,單子問安。答曰,知道。
藥房都提調韓用龜,提調金蓍根,副提調李好敏啓曰,伏未審夜間,聖體若何,寢睡·水刺之節,何如?惠慶宮調攝中氣候,何如?昨日湯劑進服後,諸節益有差勝之效乎?臣等率諸御醫,趁早入侍,詳承症候,議定繼進湯劑爲宜,臣等不任達宵憂慮,敢此問安,竝爲仰稟。答曰,知道。
王大妃殿·中宮殿·惠慶宮·嘉順宮·世子宮,口傳問安。答曰,知道。
安光宇啓曰,行大司憲韓用鐸未肅拜,執義崔時淳,掌令鄭日泰,持平崔漢翼在外,掌令金世忠,持平李濟翼傳旨未下,監察茶時之意,敢啓。傳曰,知道。
李好敏啓曰,藥房三提調,持湯劑來待矣。傳曰,入侍。
傳于安光宇曰,自明日至初二日,各司藏牌。
傳于趙晉和曰,慈宮患候,今已平復,藥院直宿撤罷。
藥房口傳啓曰,聖孝仰格,皇穹垂佑,惠慶宮欠和之節,今已平復,至有直宿撤罷之命,下情慶幸,曷有其極?第臣等忝叨嘗藥之列,其在保護之道,有難遽然退歸,玆敢相率仰籲。伏乞亟許臣等輪直本院,以爲從便承候之地,千萬顒祝,惶恐敢啓。答曰,輪直置之。
以掌令金世忠,持平李濟翼,獻納朴鳴和,正言趙奎昇·金敬淵牌不進罷職傳旨,傳于趙晉和曰,只推。
趙晉和啓曰,守令署經事,命下矣。掌令金世忠,持平李濟翼,獻納朴鳴和,正言趙奎昇·金敬淵,旣有只推之命,與行大司憲韓用鐸,一體牌招,何如?傳曰,允。
持平李濟翼啓曰,臣言議風裁,本不合於淸朝耳目之任,而栢府除命,忽下於千萬夢想之外,召牌連降,屢違是懼,雖不得不章皇出肅,而第臣於合啓中,區區私義,有不可聯參,從前如臣處義者,擧皆引避,輒蒙恩遞,今臣處義,宜無異同,以此情踪,其何敢一刻晏然於臺次乎?請命遞斥臣職。答曰,依啓。
以正言金敬淵牌不進罷職傳旨,傳于趙晉和曰,只推。
吏曹口傳政事,以洪俊謨爲顯隆園令。
趙晉和,以禮曹言啓曰,卽接惠陵令所報,則來正月初一日正朝祭享,兩官當爲備員將事,而新除授參奉鄭必奎,時在慶尙道龍宮地,未及上來云矣。莫重祭享,兩官不可不備,本陵鄭必奎改差,其代卽令該曹,以在京無故人口傳差出,以爲備員擧行之地,何如?傳曰,允。
趙晉和,以成均館大司成意啓曰,文廟守僕,依宗社守僕例,試才抄擇,別單啓下事,曾有定式矣。守僕李宗周瓜朔,代以曾經守僕試才抄擇,備三望受點次,別單書入之意,敢啓。傳曰,知道。
李愚在,以備邊司言啓曰,頃因北道道帥臣狀請,長津之移設別害,事係難愼,覆啓置之矣。卽見咸鏡監司金履陽所報,則以爲長津與別害,勢無以兩全,而別害以要險必守之地,距三水絶遠,管攝不及,至於難支。若論關防利害,則與其兩敗,無寧一全,今以別害,依厚州例,專土專籍,募民實戶,與厚州犄角相特,則雖不如長津移設,在別害,足以全完爲辭矣。道臣之設爲兩策,前後屢陳者,一則長津之移設別害也,次則別害之割爲獨鎭也。蓋旣不得移邑,則抑其次獨鎭,猶賢于己之意也。長津則民散邑空,果難立邑,別害則壤土旣厚,關隘爲要,以長津移別害,卽是一擧兩全之策,而且以道帥臣之言,可見輿論之循同,固當依所請許令移邑,第移邑巨役也,民勢荐歉也。當此無前之荐歉,遽營不急之巨役,有非相時審勢之義,姑從其第二策,許令別害,專管籍土,募民實邑,待其戶口增而年穀登,始以長津移設於別害,恐爲未晩,以此分付,獨鎭節目,使之修報該曹,更爲稟定後擧行,何如?傳曰,允。
權丕應,以賑恤廳言啓曰,傳曰,日寒如此,當此歲末,都下不無凍餓之慮,歲前一番發賣,有不可已,令該廳卽爲擧行事,分付事,命下矣。本廳米,減價發賣於五部都民,而中部三十四契一百十戶,東部三十二契三百五十三戶,西部七十一契二千一百八十八戶,米四百二十五石八斗,自今日先爲分給之意,敢啓。傳曰,知道。
甲戌十二月二十八日辰時,上御景春殿。藥房入侍,持湯劑入侍時,都提調韓用龜,提調金蓍根,副提調李好敏,記事官李羲肇,記注官柳可均,別兼春秋李紀淵,檢校直閣鄭元容,以次進伏。醫官吳千根·秦東秀·卞之錞·吳仁豐·鄭重周·金宇敬·權以中·李命運·李宜春·李重恒·李彦厚·白時昌·朴器成,以次進伏楹外訖。上曰,湯劑自內入之。命醫官入診。以中診候訖,退伏奏曰,脈候左右三部調均矣。用龜等曰,夜來聖體諸節,若何?上曰,無損,而各殿宮氣候,亦一樣矣。惠慶宮進服益氣調元湯,自今日一貼式煎入事。出榻敎王大妃殿進御加味三子飮,三貼製入事。出榻敎上命退,諸臣以次退出。
甲戌十二月二十八日申時,上御大造殿。藥房入侍時,都提調韓用龜,提調金蓍根,副提調李好敏,記事官李羲肇,記注官柳可均,別檢春秋李紀淵,檢校直閣鄭元容,以次進伏。醫官吳千根·秦東秀·卞之錞·吳仁豐·鄭重周·金宇敬·權以中·李命運·李宜春·李重恒·白時昌·李彦厚·朴器成,以次進伏楹外訖。用龜等曰,日候陰寒,勞動還御,聖體,若何?上曰,無損矣。仍命醫官入診。以中診候退伏奏曰,脈候左右三部調均矣。上命退,諸臣以次退出。
上在昌德宮。停常參·經筵。
藥房都提調韓用龜,提調金蓍根,副提調李好敏啓曰,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?惠慶宮氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。
王大妃殿·中宮殿·惠慶宮·嘉順宮·世子宮,口傳問安。答曰,知道。
李愚在,以都摠府言啓曰,中日習射技放事,以藥院直宿間,啓請姑停矣。今已撤直,今日入直內三廳武兼禁軍及軍兵等,中日習射技放,請出標信。傳曰,知道。
又啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
備忘記,慶州營將許溶,三陟營將成元柱下直,長弓一張·長箭一部·片箭一部·筒兒一箇賜給。
李好敏啓曰,藥房三提調,持湯劑來待矣。傳曰,入侍。
傳于李好敏曰,藥房入侍,大臣·閣臣同爲入侍。
安光宇啓曰,行大司憲韓用鐸,掌令金世忠牌不進,執義崔時淳,掌令鄭日泰,持平崔漢翼在外,一員未差,監察茶時之意,敢啓。傳曰,知道。
以掌令金世忠,正言趙奎昇·金敬淵牌不進罷職傳旨,傳于安光宇曰,只推。
吏曹口傳政事,以洪羲明爲惠陵參奉。
安光宇啓曰,義禁府都事來言,罪人德順三省推鞫事,命下矣。委官領府事李時秀,有身病,不得開坐云,何以爲之?敢稟。傳曰,領議政進去。
又啓曰,義禁府都事來言,三省推鞫事,命下矣。委官領議政金載瓚,有身病,不得擧行云,何以爲之?敢稟。傳曰,右議政進去。
以慶尙監司李存秀狀啓,宜寧等邑民家失火事,傳于權丕應曰,聞甚矜惻,元恤典外別加顧助事,分付。
兵曹口傳政事,副司果單李晩奎。
趙晉和,以弘文館言啓曰,本館上番校理臣李鼎秉,以宗廟春享大祭祭官,今日議政府肄儀時,晝仕出去之意,敢啓。傳曰,知道。
又以弘文館言啓曰,本館下番闕直,事甚未安,修撰尹致鼎,卽爲牌招入直,何如?傳曰,允。
又以禮曹言啓曰,上候平復告廟頒敎陳賀時,京外箋文方物物膳封進事草記,傳曰允,方物物膳竝置之事,命下矣。在前陳賀各道方物物膳置之之時,各殿宮進獻議政府六曹物膳及京廳方物,京畿物膳,則例爲封進,今亦依前例知委封進之意,敢啓。傳曰,知道。
李愚在,以兵曹言啓曰,來乙亥年各處頒給信漢符別單,及文宰二品以上武臣蔭官曾經摠管人員章標,別單修整以入之意,敢啓。傳曰,知道。
又以備邊司言啓曰,慶尙監司李存秀疏請見減災一萬二千餘結,依前請準劃,而有下廟堂稟處之命矣。朝家之悶恤嶺民,豈後於道疏哉?移粟則動四省轉輸之力,蠲供則停一路獻御之需,而廈氈靡安,宵旰不遑,別頒帑藏,曲加德意。凡拯救嶺民,靡不用其極,則今於若爾結惟正之稅,寧或一毫慳惜,而惟其報災劃災,各有其節,道臣剋減於邑報,廟堂裁削於道啓,務合於國計民勢者,蓋自古已然。故今年災結湖南加請七萬四百餘結,減一萬五百餘結,湖西加請四萬二千餘結,減一萬三千五百結,嶺南加請六萬六千九百餘結,減一萬二千餘結,三道之歉,雖有淺深之分,俱不得依所請準許,是豈專無所以,而惟見減爲事者哉?第今嶺南民勢,果甚於己巳,湖南道臣之抗疏叫閽,亦見其萬不獲已,有不容一例靳持,特以四千結加劃,以示拔例曲軫之至意,何如?傳曰,允。
又以訓鍊都監言啓曰,今二月二十九日三十日年終起火時,次知將官將校姓名,及兼別破陣等容貌年歲·火箭數爻,別單書入之意,敢啓。傳曰,知道。
安光宇,以義禁府言啓曰,卽接月令醫員金俊男手本,則時囚罪人李尙進,重得毒感,又添挾食,達夜叫痛,轉側須人,病勢實有難保之慮云。罪人病勢如此,則一邊保放·一邊草記,曾有定式矣,李尙進姑爲保放之意,敢啓。傳曰,知道。
權丕應,以賑恤廳言啓曰,今年內貧寒宗室子女葬時顧恤數,別單書入之意,敢啓。傳曰,知道。
又以賑恤廳言啓曰,今日南部四十五契一千四百八十六戶,北部四十契一千一百六十六戶,米四百三十五石三斗分給,初巡已畢之意,敢啓。傳曰,知道。
刑曹啓目粘連,平壤林仲化獄事,始旣逃躱,終又誣引,而推庭對質,言言見屈,似此之獄,合施償命之律。泰川康昌淑獄事,朴女之招,女兒之對,皆以昌淑之行兇,丁寧招告,則此獄正犯,非渠伊誰?獄具案成,無容更議,嚴飭推官,期於得情。李大永獄事,不忍一時之憤,斷送兩女之命,論其情犯,節節憯毒,三尺之律,不容暫緩。嘉山張學善獄事,中路行兇,要害受傷,歸家昏倒,粥飮不下,器仗則兩件之鐵物,殞絶則不踰於當夜,不可使之假息,以結幽冤,嚴訊得情,何如?判付內,依允。
又啓目粘連,龍崗吉男伊獄事,吉男之憤頭眼中,不知是母是女,未分其少其老,信手推排,拳勢㣷悍,近八十癃老女人,卽地顚仆,經夜奄忽,傷非重也,死由老耳。若謂用意故殺,恐非原情而定罪,方當結鬱之日,合施惟輕之典,而獄體至重,臣曹不敢擅便,上裁。寧遠金以秋獄事,非其夫也而殺非其妻,手刃行兇,若是狼藉,三尺本自至嚴,後弊亦所當念,揆以法意,不宜傅輕,連加訊推,期於得情。祥原金德寬獄事,方當一路,戒嚴之時,邑里村落之間,聞其賊警,則持兵防禦,不是異事,道啓所引大明律,夜無故入人家殺死者勿論,正謂此獄準備語,合施參酌之典,而臣曹不敢擅便,上裁。德川李奉令獄事,里任之於面任,不無等分,則憤其受辱,如法杖治,夫孰曰不可,而始也結縛之不足,終焉拔刃而自打致死,不踰辜限,此而容貸,將何以懲土豪之惡習乎?另加訊推,期於得情。義州朴召史獄事,額邊纔合之瘡,潰裂出血,明有諸招之指的,田間裸坐之時,觸冒傷風,可按寒戰之形症,道啓之引律起疑,誠有依據,其在審克之義,合有原恕之端,而獄體至重,臣曹不敢擅便,上裁,何如?判付內,龍崗罪人吉男伊,義州罪人朴召史,祥原罪人金德寬段,竝只放送爲旀,寧邊罪人金以秋,德川罪人李奉令段,竝只施以次律爲良如敎。
又啓目粘連,水原府申弘祿獄事,領議政金載瓚,以爲歲時擲柶,卽是一場戲劇,必無可怒之端,顚仆之際,偶爾觸撞,法無邂逅者償命之文,依曹讞施行云。左議政韓用龜,以爲騎竹之交,投柶之戲,蓋出篤好之情,無宿昔之嫌,而飜轉頡頏之際,邂逅撞觸,竟至致命,獄體雖重,豈可斷以故犯之科,施以償命之律乎?府啓曹讞,俱有意見,上裁,何如?判付內,申弘祿放送爲良如敎。
又啓目粘連,領議政金載瓚,以爲仁同姜平元獄事段,檢旣至三之變其說,獄體最可疑,鬪夜無痛,明日負薪,而過數日發寒作痛,又是獄情之可疑,道臣反覆之論,亶出於疑則惟輕之義,惟在上裁云。大邱馬道也之獄事段,㾗損詞證,明有被撲自撲之別,況由病不由打之說,出自死者生前之言,如許涉疑之獄,直斷償命之典,恐疑審克之道,上裁云。左議政韓用龜,以爲姜平元獄事,若撲築深重,則雖曰內傷,必有外損,而全沒把捉,內傷深重,則雖曰壯健,安能負薪於翌朝,而歷日始痛乎?道臣傅生之論,允合審克之義,上裁云。馬道也之獄事段,實因之疑晦,詞證之變幻,每有參差之論,尙置䵝䵢之科,揆以愼獄之義,固難遽議,而前後兩道臣跋辭,或以爲合有平反之道,或以爲宜付惟輕之典,而今此曹讞,亦無異辭,可見惻怛之公議,上裁,何如?判付內,姜平元·馬道也之,竝只放送爲良如敎。
甲戌十二月二十九日辰時,上御大造殿。藥房三提調持湯劑,大臣·閣臣承候同爲入侍時,都提調韓用龜,提調金蓍根,副提調李好敏,記事官李羲肇,記注官林景祚,別兼春秋李紀淵,檢校待敎李龍秀,左承旨權丕應,記事官李驥秀,領議政金載瓚,右議政金思穆,檢校直閣李魯益·鄭元容,檢校待敎朴宗薰,以次進次。醫官吳千根·秦東秀·卞之錞·吳仁豐·鄭重周·洪旭浩·金宇敬·權以中·李命運·李宜春·李彦厚·李重恒·白時昌·朴器成,以次進伏楹外訖。用龜奉進湯劑。上命自內入之,仍命診候。以中診候退奏曰,脈候左右三部調匀矣。載瓚等曰,惠慶宮患候,遄復天和,至今直宿撤罷,自上還御,勞動之餘,諸節亦復康寧,下情歡忭,有非言語所可形容,過夜寢睡,果若何?上曰,安穩,而殿宮氣候,亦一樣矣。惠慶宮進服益氣調元湯停止,加味益氣湯一貼煎入事。出榻敎命退,諸臣退出。
上在昌德宮。停常參·經筵。
大殿·王大妃殿·中宮殿·惠慶宮·嘉順宮·世子宮,內閣·政院·玉堂·朝廷二品以上·六曹堂上·奉朝賀除夕單子問安。答曰,知道。
藥房都提調韓用龜,提調金蓍根,副提調李好敏啓曰,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。臣等不任區區伏慮,敢來問安,竝爲仰稟。答曰,知道。
王大妃殿·中宮殿·惠慶宮·嘉順宮,口傳問安。答曰,知道。世子宮,口傳問安。答曰,知悉。
安光宇啓曰,行大司憲韓用鐸未肅拜,執義崔時淳,掌令鄭日泰,持平崔漢翼在外,掌令金世忠差祭,持平一員未差,監察茶時之意,敢啓。傳曰,知道。
李愚在啓曰,備邊司郞廳來言,今日賓廳日次,而除夕問安相値,不得來會云矣,敢啓。傳曰,知道。
傳于趙晉和曰,禮房承旨,馳詣宗廟·永寧殿·永禧殿·景慕宮,奉審摘奸,仍詣受香諸處,一體奉審摘奸以來。
李好敏啓曰,藥房三提調,持湯劑來待矣。傳曰,入侍。
趙晉和啓曰,正朝望闕禮,依例爲之之意,敢啓。傳曰,知道。
以修撰尹致鼎牌不進罷職傳旨,傳于趙晉和曰,只推。
安光宇啓曰,今日三省推鞠事,命下矣。憲府當爲進參,而行大司憲韓用鐸,掌令金世忠差祭,執義崔時淳,掌令鄭日泰,持平崔漢翼在外,持平一員未差,無進參之員,何以爲之?敢稟。傳曰,以無故日爲之。
權丕應,以戶曹言啓曰,今年內貧寒宗室子婚扶助數,別單書入之意,敢啓。傳曰,知道。
趙晉和,以成均館大司成意啓曰,每於歲末,圓點準點儒生,別單書入事,曾有定式矣。依定式當年條準圓點儒生,別單書入之意,敢啓。傳曰,知道。
又以兵曹言啓曰,今十二月各廳堂下武臣朔試射,依例停止之意,敢啓。傳曰,知道。
李愚在,以備邊司言啓曰,卽見京畿監司朴宗薰狀啓,則以爲尤甚坡州等二十二邑鎭,之次楊州等七邑鎭,不可不設賑,而饑口則合爲四萬四千二百九十五口,所用賑資已劃下,兩西穀二萬七千三百石外,本道所在常賑均廳別會補還等各穀中折米,限六千石特許加劃,空名帖,限一千三百張亦爲頒下事,請令廟堂稟旨分付矣。二十九邑鎭近五萬饑口,不可以不滿三萬石之穀,十餘等排賑,所請本道各穀折米六千石,許令取用,賑後有餘,俾卽還錄,空名帖連歲賣帖,反添民弊,以八百張成送,何如?傳曰,允。
安光宇,以義禁府言啓曰,保放罪人沈漢永·金樂豐·李尙進,還囚議處以入之意,敢啓。傳曰,知道。
禁府啓目粘連,向前李尙進亦,場馬欠縮,法意何如,而數雖無多,未卽徵立,溺職之罪,在所難免,以此照律,何如?判付啓,依允。
又啓目粘連,向前沈漢永·李時權等亦,門軍一名之闕直,旣已嫡拔來告,則與矇不覺察有異,別無可罪之端,竝分揀放送,何如?判付啓,依允。
又啓目粘連,向前金樂豐亦,闕門守直,何等嚴重,而身爲入直,哨官領軍一名食代出去,慢不察飭,竟至闕直者,極爲可駭,以此照律,何如?判付啓,依允。
又啓目粘連,向前朴應浩亦,西北人許通宣薦,卽朝家別施德意,則因朝令奉行,何關廳規,而屢番提飭,呼薦而不越,使朝令格而不行者,本事之外,大關紀綱,以此照律,何如?判付啓,依允。
又啓目粘連,向前朴理漢·姜漢範等亦,身爲牧官,場馬欠縮,不卽徵立,有此現發,則不職之罪,在所難免,竝只以此照律,何如?判付啓,依允。
禁府照目帖連,行首宣傳官朴應浩矣本府議啓內,西北人許通宣薦,卽朝家,別施德意,則因朝令奉行,何關廳規,而屢煩提飭,呼薦而不越,使朝令格而不行者,本事之外,大關紀綱,以此照律,罪杖八十收贖,告身盡行追奪,徒二年定配,私罪啓,奉敎依允爲旀,議減一等爲良如敎。
又照目粘連,豐川前監牧官朴理漢·姜漢範等矣本府議啓內,身爲牧官,場馬欠縮,不卽徵立,有此現發,則不職之罪,在所難免,竝只以此照律罪,各杖一百收贖,告身盡行追奪,竝只私罪啓,奉敎依允。
又照目粘連,興陽前監牧官李尙進矣本府議啓內,場馬欠縮,法意何如,而數雖無多,未卽徵立,溺職之罪,在所難免,以此照律,罪杖一百收贖,告身盡行追奪,私罪啓,奉敎依允,功減一等爲良如敎。
又啓目粘連,訓鍊都監哨官金樂豐矣本府議啓內,闕門守直,何等嚴重,而身爲入直,哨官領軍一名食代出去,慢不察飭,竟至闕直者,極爲可駭,以此照律,罪杖八十收贖,奪告身三等,私罪啓,奉敎依允。
甲戌十二月三十日辰時,上御大造殿。藥房入侍,持湯劑入侍時,都提調韓用龜,提調金蓍根,副提調李好敏,記事官李羲肇,記注官朴思彦,別兼春秋李紀淵,檢校直閣徐俊輔,以次進伏。醫官吳千根·秦東秀·卞之錞·吳仁豐·鄭重周·金宇敬·權以中·李宜春·李命運·白時昌·李彦厚·李重恒·朴器成,進伏楹外訖。上曰,湯劑自內入之。仍命醫官入診。以中診候訖,退伏奏曰,脈候左右三部調匀矣。用龜等曰,夜間聖體,若何?上曰,無損,而各殿宮氣候,皆一樣矣。惠慶宮進服加味益氣湯,依前方一貼煎入事。出榻敎上命退,諸臣以次退出。
