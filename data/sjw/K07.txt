上在景福宮。停常參·經筵。
大殿·大王大妃殿·王大妃殿·中宮殿,內閣·政院·玉堂·百官正朝單子問安。答曰,知道。
受賀後,大殿·大王大妃殿·王大妃殿·大妃殿·中宮殿,藥房·內閣·政院·玉堂口傳問安。答曰,知道。
還內後,藥房·內閣·政院·玉堂口傳問安。答曰,知道。
傳曰,今日卽元朝也,令都承旨,本宮問候以來。
傳曰,親上表裏時,禮房承旨·對擧承旨加資。
傳曰,陳賀時宣敎官加資。
傳曰,明日動駕,卽淑夫人李氏卒哭前也,出還宮時鼓吹,有欠情理,置之事,分付。
傳曰,領府事金奉朝賀·趙奉朝賀內外·李奉朝賀·閔判敦寧內外·李判宗正卿,衣資食物,令該曹輸送,仍遣曹郞存問,故左議政金弘根妻貞敬夫人尹氏,故右議政任百經妻貞敬夫人嚴氏,衣資食物,亦爲輸送。
傳曰,玉堂有闕之代,前望入之。
玉堂前望入之,副修撰徐奭輔落點。
傳曰,副護軍申泰運,百官加親授。
傳曰,趙山林,衣資食物,令本道輸送,遣地方官存問。
傳曰,發遣吏郞,諸執事淸齋與否,摘奸以來。
傳曰,中官張喜範·柳載賢,竝百官加親授。
傳曰,明日出宮內門路,以崇陽門爲之。
傳曰,侍衛軍兵毛具,從便爲之。
傳曰,親上表裏時,進表裏官·致詞官,竝陞六,濟用監提調,熟馬一匹賜給,其餘各差備官,竝兒馬一匹賜給。
奎章閣啓曰,景慕宮望廟樓,今朔奉審,無頉之意,敢啓。傳曰,知道。
弘文館啓曰,守宮檢校副提學沈舜澤,待明朝牌招,何如?傳曰,允。
吏曹啓曰,在前頒赦時,有別歲抄書入之例,今番則何以爲之?敢稟。傳曰,書入。
又啓曰,今此陳賀時,宣敎官弘文館副修撰李殷春加資事,命下矣。雖已資窮,未經準職,何以爲之?敢稟。傳曰,勿拘。
又啓曰,侍從臣父年七十以上人歲首抄啓加資事,載在法典矣。侍從臣父年七十人,別單書入之意,敢啓。傳曰,知道。
又啓曰,別歲抄書入事,命下矣。永不敍用,居中居下,一體書入乎?敢稟。傳曰,一體書入。
傳曰,吏·兵批別歲抄點下者,依例捧傳旨。
禮曹啓曰,製述文臣年滿五十一歲人員,專經文臣年滿四十一歲人員,竝依前例減下,別單書入,而御覽官案,亦爲改修正以入之意,敢啓。傳曰,知道。
禮曹,今正月二十二日明憲淑敬睿仁正穆弘聖章純王大妃殿誕日陳賀時,應行節目,參考前例磨練爲白去乎,依此擧行,何如?啓,旣承王大妃殿下敎,權停爲良如敎。
禮曹啓曰,今此稱慶陳賀時,諸道所封箋文中,沃溝縣監李鍾健,高敞縣監吳永運,雖非應封官,以別軍職,封進矣,一體看審捧入之意,敢啓。傳曰,知道。
禮曹啓曰,今庚午年正朝,大殿·大王大妃殿諸道所封箋文中,沃溝縣監李鍾健,高敞縣監吳永運,雖非應封官,以別軍職封進矣,一體看審捧入之意,敢啓。傳曰,知道。
又啓曰,王大妃殿寶齡四旬,祗告廟社,頒敎中外,此誠國家莫大之慶,設科取士,乃是應行之事,今番慶科,以何科設行,而以何間擇吉乎?敢稟。傳曰,除初試庭試磨鍊日字,以三月念間擇入。
又啓曰,卽接平安監司韓啓源移文,則枚擧江界府使牒報,以爲革罷五鎭中,上土鎭及楸坡鎭,旣有館所奉安殿牌,而上土鎭則以鎭陞邑,仍爲奉安,楸坡鎭則今旣革罷,殿牌移安一款,考例回移爲辭矣。取考謄錄,則在前罷鎭後,所奉殿牌,淨處埋安,曾有已例,今亦依此擧行事,分付,何如?傳曰,允。
禮曹,來二月十五日行先農祭香祝,親傳,取稟。奉敎敬依。
兵曹啓曰,今正月初三日宗廟·永寧殿春享大祭時,守門將,當爲塡差,而本曹郞廳·都摠府郞廳·五衛將,除入直與受由呈辭,在外未肅拜,排擬苟艱,依定式,軍門將官,代差以入之意,敢啓。傳曰,知道。
都摠府啓曰,今日入直內三廳武兼禁軍及軍兵等,當爲中日習射技放,而陳賀相値,不得設行之意,敢啓。傳曰,知道。
義禁府啓曰,明日擧動時,本府都事當爲全數進參,而四員差祭,無以推移,假都事四員,令該曹口傳差出,以爲分排擧行之地,何如?傳曰,允。
又啓曰,以本府徒流案中,平安道价川郡遠配罪人金元鶴名下,放字書下矣。金元鶴放送事,分付該道道臣之意,敢啓。傳曰,知道。
又啓曰,卽接三登縣定配罪人徐有英戶奴呈狀,則其上典前任宜寧縣監事,流三千里定配於平安道三登縣,而今年爲七十,依法典許贖爲辭矣。取考法文,則大明律犯罪時未老疾條云,年六十九以下徒役,限未滿年,入七十,聽準老疾收贖,同律老少廢疾收贖條云,年七十以上及廢疾,犯流以下收贖,徐有英今年已滿七十,依律文收贖放送,何如?傳曰,允。
敦寧府啓曰,本府修改工役,今已告訖,御牒譜冊,將以今月二十七日,移奉于譜閣之意,敢啓。傳曰,知道。
敎中外大小臣僚·耆老·軍民·閑良人等書。王若曰,陰敎穆宣,叶歲紀於三元令節,徽音克嗣,受天祜於四旬寶齡,惟大庭三呼之儀,乃列聖屢行之典。恭惟明憲淑敬睿仁正穆弘聖章純王大妃殿下,沙麓毓慶,僞納觀刑,不煩姆敎,生忠藎之門,服詩禮之訓,釐爾女士,合天地其大,儷日月其明,以聖配聖,人見其有幽閑貞靜,爲婦盡婦,道德之行,端一誠莊,肆內治助之者深,猗隆功煥然可述,卷耳審官,樛木逮下,二南之風所由,塗山翼禹,有莘佐湯,百福之源在此。黃裳叶吉,繅館成黼黻之文,蒼珩昭章,宗宮蠲蘋藻之享,篤婉孝於向寢視膳,東朝之起居彌康,揚顯號於撿玉縷金,睿陵之誠敬備至。逮寡昧基緖之丕紹,伊宗祊統序之攸尊,惟恤惟休,命歷年至今初服,不愆不忘,思先君以勗寡人,旣壼化爲盛於斯,故大德必得其壽。玉曆之養杓載曁,舒化日於東方,璇闈之寶籌彌長,耀婺星於南極,海屋添四十之籌,符孔聖不惑之年,瑤池結三千之桃,謄魯頌難老之祝。屬嘉會幸逢是歲,宜邦禮聿遵舊章,配我憲廟朝至尊,式克休於今日,稽昔仁聖后故事,自有制於王家,惟其茀祿爾康,純嘏爾常,自此伊始,至若儀文之隆,物采之備,靡所不宜,然懿衷益切於謙抑,而丕彝莫伸於豐享,在忱誠縱或缺然,承順爲大,顧禮節不可緩也,告布宜先,年彌高德彌邵,而多福自求,月之正日之元,而縟儀誕擧,登淸朝而薦牲玉,赫靈在天,莅法殿而宣鳳綸,讙聲帀地,陬澨胥聳,陽春發生,囹圄皆定,雷雨作解。自本月初一日昩爽以前,雜犯罪徒流以下咸宥除之,在官者各加一資,資窮者代加。於戲,咨爾八域臣庶,同我萬世太平,品物亨而光大含弘,使一國興仁興禮,王心廣而壽考福祿,佇千歲爲春爲秋,故玆敎示,想宜知悉。藝文提學金在顯製進。
勸農綸音。王若曰,嗚呼,予惟王者,以民爲本,民生以食爲天,將欲固邦本而足民食,其道安在?粵昔大猷之爲天下國家也,莫不以農功爲急,稼穡爲重,上焉而不違天時,下焉而無失地利,夫雨暘燠寒,天之時也,而不能違者惟人也,膏壤沃衍,地之利也,而能無失者亦人也。是故雖値堯·湯之水旱,而得無捐瘠之患,雖在海岱之鹵斥,而能致富饒之業,此則不待天時與地利,而人功之克至也。苟或遊食未盡於緣畝,墮農自安於不服,歲値在金之穰,而甔石乏儲,田有沃野之饒,而草菅勝穀,此則雖獲天時與地利,而人功之有所未至也。是故哲后明辟之制民産也,明農之政,先居其先,禹·稷以躬稼敎之,盤庚以力穡勉焉。乃至大司徒辨壤之職,田大夫訓農之官,莫不奔走於壠畝之間,勸相於耕穫之際,詩不云乎?田畯至喜者是耳。時則歲取十千之陳,年制三十之通,公藏私蓄,如坻如京,樂歲終飽,凶年不儉者,職此之故耳。肆惟我列聖繼作,深達治體,以爲食者生民之命,農者足食之本,土分六等,田制得中,牧民七事,農桑爲首,農家集成,刊布八域,孟春勸課,誕宣十行,使斯民,用天之時,因地之利,而克勤無怠,以致國安盤泰,民樂耕鑿,式至于今,五百年治平,此賓我家家法。予自臨御以來,承祖宗艱大之業,念生靈休養之道,夜寐昕寤,思所以固國裕民,亦惟曰務本而已。夫何上年告歉,下民艱食,將旱澇不節,沃瘠俱病而然耶?抑耕耘早晏,人功未至而然耶?細大之故,未盡究之,而嗣歲之憂,反爲大焉,玆於月正元日,深惟當務之急,莫如課農之先,呂覽之田相所殖,今其時矣,夏正之農緯厥來,乃是月也。語曰一年之事在春,農之爲事,又在春,初茅蒲襏襫,農之服也,而將及今理之,鎛釤鉏斸,農之器也,而將及今鑄之,高黍下稻之宜,火耕水耨之便,皆農之要道,而亦莫不及今商度,天時人事,兩不相違,地利民力,耦俱無失,一粒萬顆之收,千倉百室之盈,其在斯乎,曷不休哉?然念閭里艱難,方春未免,大小杼柚,窮蔀先空,莫辦南畝之饁,寧趨東作之期,興言及此,玉食靡甘,凡厥方伯守長,與我同治理者,咸體予如傷若保之念,必遵古農正保介之職,奉王言而播告,從民情而察隱,或賑貸以補不足,或勸課以率其勤,或爲民興利,或爲民省力,使鄭白之渠,同專其美,趙過之粟,將多于前,用殖我民命,用固我邦本,則厥績懋焉,予將嘉之,其各悉心對揚,故玆敎示,想宜知悉。都承旨李鎬俊製進。
庚午正月初一日,時,上詣勤政殿。親上王大妃殿致詞箋文稱慶陳賀入侍時,都承旨李鎬俊,左承旨宋熙正,右承旨徐臣輔,左副承旨韓敬源,右副承旨鄭稷朝,同副承旨具奭祖,史官缺檢校直提學金炳地·李載元·李載冕·閔升鎬,直提學趙成夏,檢校直閣李淳翼·李喬翼·李世用,檢校待敎徐相翊·鄭範朝·趙慶鎬,檢校典翰李根秀·李明應·李起鎬,典翰金性均,應校趙秉肅,副應敎張原相,校理金亮淵·李龍雨,副校理朴定陽,修撰朴弘壽,副修撰李殷春·李載純,以次侍立。時至,通禮跪啓請外辦,上具遠遊冠·絳紗袍,乘輿出思政門,藥房提調崔遇亨,副提調李鎬俊,進前問候訖,仍詣勤政殿月臺,通禮跪啓請降輿,上降輿,通禮跪啓請執圭,承旨進圭,上執圭。承旨進前奏曰,百官今當就位,出標信開作門,何如?缺又奏曰,對擧承旨,以何承旨爲之乎?缺通禮導上詣版位北向立,贊儀唱鞠躬四拜興平身,上行四拜禮,宗親·文武百官,行四拜禮,通禮跪啓請搢圭,上搢圭跪,代致詞官,讀致詞訖,承文都提調,捧致詞箋文函,以次跪授承旨,承旨以次跪受以進,上以次受之,以授承旨,承旨以次跪受,還置於案,通禮跪啓請執圭,上執圭,通禮導上詣祗迎位西向立,承旨捧致詞箋文函,各置於龍亭,由正路出,通禮跪啓請鞠躬,上鞠躬,龍亭過後,通禮跪啓請平身,上平身,入小次,承旨隨龍亭,詣王大妃殿閤門外,捧致詞箋文函,傳授尙傳以入,還至殿階,通禮跪啓請出次,上出次,又啓請執圭,承旨進圭,上執圭,通禮導上詣版位,贊儀唱鞠躬四拜興平身,上行四拜禮,宗親文武百官,皆行四拜禮,通禮跪啓請禮畢,又啓請釋圭,上釋圭,承旨跪受圭,上入小次,陳賀時至,通禮跪啓請出次,上出次陞座,通禮跪啓請執圭,承旨進圭,上執圭,贊儀唱四拜,宗親·文武百官,皆行四拜禮,代致詞官,讀致詞訖,贊儀唱俯伏興四拜興平身,宗親·文武百官,皆行四拜禮,承旨臨階西向立,稱有敎,贊儀唱跪,宗親文武百官跪,宣敎官李殷春,宣敎訖,贊儀唱俯伏興四拜興平身,宗親·文武百官,行四拜禮,贊儀唱跪攝笏三叩頭,宗親文武百官跪搢笏三叩頭,贊儀唱山呼,宗親·文武百官,拱手加額曰千歲,又唱再山呼,宗親·文武百官,又呼千千歲,贊儀唱出笏俯伏興四拜興平身,宗親·文武百官出笏行四拜禮,通禮跪啓請禮畢,判府事李裕元,領議政金炳學,右議政洪淳穆,進前問候訖。裕元奏曰,三陽泰來,今爲元歲元朝,而王大妃殿下寶齡,光躋四旬,親上表裏,臨殿受賀,上下懽祝,各殿宮問候,上曰,一樣矣。上曰,卿等善爲過歲乎?裕元曰,過歲無頉矣。鎬俊進前奏曰,今曰殿座時,排設不卽擧行,屢勤下詢,萬萬駭然,當該進排官,所當重勘,而本院請推之外,無他可施之罰,何以爲之乎?上曰,特爲安恕,此後另加申飭,鎬俊曰,今日殿座時,致詞讀奏,專不成樣,誠極駭然,當駭假引儀所當重勘,而本院請推之外,無他可施之罰,何以爲之乎?上曰,今番特爲安恕,此後更加申飭,勿以位次爲拘,擇其善唱者使之擧行。通禮跪啓請降座,上降座乘輿入思政門,承旨請出標信解嚴,上還內,諸臣以次退出。
上在景福宮。停常參·經筵。
夜五更地震。
大駕詣宗廟,入齋室後,藥房內閣·政院·玉堂口傳問安。答曰,知道。
詣景慕宮,入齋室俊,藥房內閣·政院·玉堂口傳問安。答曰,知道。
還宮後,藥房·內閣·政院·玉堂口傳問安。答曰,知道。
藥房提調崔遇亨,副提調李鎬俊啓曰,三陽泰來,百祿鼎臻,縟儀誕擧,群情胥悅,臨殿受賀,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
傳曰,宗廟春享大祭初獻官,李判府事爲之。
傳曰,祭需價米之每於內外祠版,爲二百結題給,親盡後還收,卽是不易之定式也,近日則無論內外祠版與單位祠版,汎稱二百結,實非經法,而向日趙貴人祭需二百結,亦是謬例,且此貴人墓大小祭,旣自全溪大院君宮主之矣,只以五十結,姑爲題給,曾前襲謬處,一體更爲釐正事,分付戶曹。
政院啓曰,各道應資老人抄啓,每歲末修正上送,自是例也,而全羅監司徐相鼎,應資老人抄啓,尙不修啓,事極稽忽,不可無警,推考,何如?傳曰,允。
又啓曰,副修撰李載純,以其親病,陳疏徑出,原疏纔已捧入矣。所當直捧遞差傳旨及禁推傳旨,而此與無端徑出,有異,推考警責,何如?傳曰,允。
傳曰,親盡而祧,卽莫越之制,而亦自古帝王家法然,而惟獨懿昭墓之尙未祧遷,實是未遑之事也。且各宮之別立廟貌,在當時,雖不可闕,而然矣。到今,則亦宜合奉於一處別廟,正合事宜,仁嬪金氏·寧嬪金氏·和殯尹氏祠宇,合奉於景祐宮內別廟,禧嬪張氏·靖嬪李氏·暎嬪李氏·宜嬪成氏祠宇,合奉於毓祥宮內別廟,文孝世子祠宇,移奉於懿昭墓內別廟,諸般儀節,令戶禮堂稟定於大院君前,擧行事,分付。
政院啓曰,卽者義禁府都事來言,今日動駕時,衛外擊錚罪人李純範等五人,移送秋曹云矣,敢啓。傳曰,知道。
傳曰,侍衛軍兵,令各其營乾犒饋。
傳曰,泮民旣屬軍案,則不可無料布,管稅廳稅納中,每朔一千兩式劃給,以爲接濟,自今京外動駕時,領付中央陣,兵曹專管事,分付三軍府。
傳曰,侍衛軍兵毛具,從便爲之。
傳曰,貢市堂上,率貢市人入侍。
以司謁口傳下敎曰,三軍府別抄軍,令兵曹一體乾犒饋。
弘文館啓曰,新除授副修撰徐奭輔,時在平安道龍岡縣任所,經筵入番事緊,請斯速乘馹上來事,下諭。答曰,許遞。
禮曹啓曰,以王大妃殿寶齡四旬慶科取稟草記,傳曰,除初試庭試磨鍊日字,以三月念間擇入事,命下矣。在前庭試,除初試設行時,有卽日放榜之例,亦有擇日放榜之例,今番則何以爲之乎?敢稟。傳曰,擇日放榜。
又啓曰,以王大妃殿寶齡四旬慶科,卽日放榜,擇日放榜,取稟草記,傳曰,擇日放榜事,命下矣。令日官李秉洪推擇,則文武科庭試,來三月二十二日,放榜,四月初四日巽時爲吉云,以此日時,定行,何如?傳曰,允。
兵曹啓曰,今日親傳香時,入直禁軍等,別將當爲領率侍衛,而禁軍別將鄭圭應,中央赴陣,不得擧行,以一番內禁衛將洪永錫,使之兼別將擧行,何如?傳曰,允。
兵曹口傳政事,司果徐奭輔。
訓鍊都監啓曰,謹依下敎,侍衛將官·將校·軍兵及武藝別監等處,乾犒饋分給之意,敢啓。傳曰,知道。
摠戎廳啓曰,本廳千摠林希周,北漢管城將李顯祐,俱有身病,勢難察任,改差,何如?傳曰,允。
副修撰李載純疏曰云云。省疏具悉。爾其勿辭救護。
庚午正月初二日辰時,上詣勤政殿。宗廟·永寧殿春享大祭香祝親傳,仍詣宗廟·景慕宮,展謁擧勤入侍時,都承旨李鎬俊,左承旨宋熙正,右承旨徐臣輔,左副承旨韓敬源,右副承旨鄭稷朝,同副承旨具奭祖,史官缺檢校直提學李載元·李載冕·閔升鎬,直提學趙成夏,檢校直閣李淳翼·李喬翼·李世用,檢校待敎徐相翊·趙慶鎬,檢校典翰李根秀·李明應·李起鎬,典翰金性均,應敎趙秉肅,副應敎張原相,校理金亮淵,修撰朴弘壽,以次侍立。時至,通禮跪啓請外辦,上具翼善冠袞龍袍,乘輿出永化門,藥房提調崔遇亨,副提調李鎬俊,進前問候訖,由維和門,入勤政門,詣月臺,通禮跪啓請降輿,上降輿,通禮導上詣褥位南向立,引儀引宗廟獻官李裕元,永寧殿獻官徐戴淳,進詣褥位之左,香室官員,奉香祝,以授承旨,承旨跪受,東向跪進,上受香祝,以授裕元·戴淳·裕元,戴淳西向跪受興,通禮導上,就階下祗送位,西向立,裕元·戴淳,奉香祝,由正路出,通禮跪啓請鞠躬,上鞠躬,香祝過後,通禮跪啓請平身,上平身,入幕次,少頃,通禮跪啓請出次,上出次乘輿,出勤政門,通禮跪啓請降輿乘輦,上降輿乘輦,由興禮門,出光化門進發,至宗廟大門外,通禮跪啓請降輦乘輿,上降輦乘輿,由東夾門,至齋室門外,通禮跪啓請降輿,上降輿入齋室,問安勿爲之事下敎,展謁時至,通禮跪啓請外辦。上改具冕服·玉帶·赤舃以出,至東神門外,通禮跪啓請執圭,承旨進圭,上執圭,仍詣版位西向立,贊儀唱四拜,上行四拜禮,陞詣殿內,各室奉審省器訖,仍詣永寧殿版位,行四拜禮,陞階殿內,各室奉審省器,如上儀訖,仍出東神門外,通禮跪啓請釋圭,上釋圭,大臣進前問候訖,敬源奏曰,今日動駕時,兩司侍臣,俱爲違牌,承文判校李東韻,亦在外,以致侍臣闕班,事甚未安,違牌諸臺,竝推考,何如?上曰,依爲之。出擧條仍詣省牲位,省牲如儀訖,還入齋室,改具翼善冠·袞龍袍,乘輿出東夾門,通禮跪啓請降輿乘輦,上降輿乘輦進發,至景慕宮大門外,通禮跪啓請降輦乘輿,上降輦乘輿,由東夾門,至齋室門外,通禮跪啓請降輿,上降輿入齋室,改具冕服·玉帶·赤舃,詣版位,行再拜禮,陞詣宮內,奉審訖,仍詣望廟樓版位,行四拜禮,陞詣殿內,奉審訖,還入齋室,改具翼善冠·袞龍袍,乘輿出宮大門外,通禮跪啓請降輿乘輦,上降輿乘輦進發,至宗廟前路,通禮跪啓請降輦,上降輦步過,乘輦至鍾閣前路。傳曰,貢市堂上,率貢市人入侍,貢市堂上金世均·朴珪壽,率貢市人入侍,詢瘼訖,入光化門,至崇陽門外,通禮跪啓請降輦乘輿,上降輦乘輿,至永化門,兵曹判書跪稟放仗,承旨請出標信解嚴,上還內,諸臣以次退出。
上在景福宮。停常參·經筵。
政院啓曰,吏曹郞廳來言,百官加下批政事,取稟。傳曰,當日爲之。
又啓曰,吏曹郞廳來言,應資老人加資下批政事,取稟。傳曰,當日爲之。
以司謁口傳下敎曰,昨日傳敎中,寧嬪金氏四字,勿爲頒布。
傳曰,龍岡縣令之代,以新錄中擬入。
傳曰,在外法司堂上,與工曹參議許遞,今日政差出。
傳曰懿昭世孫,旣已親盡,則當依順懷·昭顯兩世子例,祧埋廟主,而旣承慈敎,姑以祧遷爲之。
傳曰,明日出宮門路,以崇陽門爲之。
傳曰,發遣吏郞,諸執事淸齋與否,摘奸以來。
政院啓曰,正言徐胄淳,謂有親病,投章徑行,原疏纔已捧入矣。所當直捧遞差傳旨及禁推傳旨,而此與無端下鄕有異,從重推考,何如?傳曰,允。
弘文館啓曰,新除授副修撰朴顥陽,卽爲牌招察任,何如?傳曰,允。
弘文館啓曰,大駕今已還宮矣,守宮檢校副提學沈舜澤,依定式減下,何如?傳曰,允。
吏曹啓曰,考見漢城府別單,前中軍權思友,入於朝官秩,而誤以權思容,疊入於廣州府抄啓中矣,奏御文字,何等審愼,而如是錯誤啓下,事未前有,萬萬駭然。留守推考,單子啓本勿施,何如?傳曰,允。
又啓曰,公忠道禮山居前校理李應鼎,今年爲八十歲,而見漏於該道應資老人抄啓中,故考見政案,則今年八十,果爲的實矣。在前如此之人,啓稟蒙恩,旣有已例,今日政,加資下批之意,敢啓。傳曰,知道。
又啓曰,前都正朴應臣,行護軍李膺宇,俱以朝官年八十,昨年已蒙恩資,而又入於抄啓中,嘉善黃處淵,折衝安成壽,俱未經實職,而誤入於朝官年八十秩矣。抄啓法意,何等審愼,而有違格例,該堂上及道臣竝推考,加資竝置之,何如?傳曰,允。
又啓曰,公忠道西原居幼學張元汲呈狀內,矣身父前五衛將鉉由,今年爲八十歲,而見漏於本道應資老人抄啓朝官秩,未蒙恩資事來訴,故考見帳籍,則其年果爲的實矣。在前如此之人,追後啓稟〈蒙恩〉,旣有已例,今日政,加資下批之意,敢啓。傳曰,知道。
又啓曰,全羅道南原居前正言李友會呈狀內,矣身祖母尹氏,今年爲九十歲,而見漏於本道抄啓士族婦女秩,未蒙封爵事來訴,故考見帳籍,則其年果爲的實矣。在前如此之人,追後啓稟封爵,旣有已例,今日政,封爵下批之意,敢啓。傳曰,知道。
禮曹啓曰,王大妃殿寶齡四旬,慶科庭試吉日,纔已推擇啓下,而式年文科講經,在於三月十七日矣。文科講經,不容不退定,則文武科殿試及放榜,雜科覆試及放榜,亦當次第退定,故令日官李秉洪,更爲擇吉,原啓目中改付標以入之意,敢啓。傳曰,知道。
禮曹啓曰,傳曰,親盡而祧,卽莫越之制,而亦自古帝王家法也。惟獨懿昭廟之尙未祧遷,實是未遑之事也。且各宮之各立廟貌,在當時雖不可闕而然矣,到今則亦宜合奉於一處別廟,正合事宜。仁嬪金氏·和嬪尹氏祠宇,合奉于景祐宮內別廟,禧嬪張氏·靖嬪李氏·暎嬪李氏·宜嬪成氏祠宇,合奉于毓祥宮內別廟,文孝世子祠宇,移奉于懿昭廟內別廟,諸般儀節,令戶·禮堂稟定于大院君前,擧行事,分付事,命下。又傳曰,懿昭世孫,旣已親盡,則當依順懷·昭顯兩世子例,祧埋廟主,而旣承慈敎,姑以祧遷爲之事,命下矣。臣鎭五,謹奉下敎,稟定于大院君前,則懿昭廟主,旣行祧遷,則享祀規式,一依儲慶宮·延祐宮例爲之,各宮廟主合奉之節,竝依聖敎擧行,而大嬪宮之尙行四時節享,係是未遑之事也,亦依儲慶宮·延祐宮例定行,實合事宜爲敎矣。懿昭廟,自今年爲始,只行春秋享,懿昭墓,只行寒食一祭,而文禧廟合奉懿昭廟節次,自臣曹擇日擧行,大嬪宮享事,亦自今年爲始,一依儲慶宮·延祐宮例擧行事,分付,何如?傳曰,允。
又啓曰,各宮移奉時,當有告由之節,仁嬪金氏祠宇,移奉於景祐宮內別廟時,儲慶宮告由之節,靖嬪李氏祠宇,移奉於毓祥宮內別廟時,延祐宮告由之節,自臣曹當爲擇日擧行,而其餘各宮,旣無祀典磨鍊,移奉告由等節,令各該宮,擇日擧行事,分付,何如?傳曰,允。
刑曹啓曰,今初二日動駕時,衛外擊錚人原州前假注書李舜範,爲其父啓淳殺獄稱冤事也,斷案已成,無容更議。永川良人柳致華,爲其兄致權殺獄稱冤事也。永興良人韓寬宇,爲其兄寬信殺獄稱冤事也,渠所爰辭,俱爲詤襍,南部良人鄭宅,爲其兄德元定配請放事也。狼川私奴學男,爲其上典金完用定配請放事也。或罪名稍重,或到配屬耳,以上原情,竝勿施之意,敢啓。傳曰,知道。
有政。吏批,行判書金大根在外,參議李敦相病不來,參判李沇應進。以吏批言啓曰,行判書金大根,在外未肅拜,參議李敦相,病不來,小臣獨政未安,何以爲之?敢稟。傳曰,仍爲之。以朴顥陽爲副修撰,申泰運爲右尹,李殷春爲工曹參議,金有淵爲知經筵,朴鳳煥爲監察,姜文永爲濟用奉事,李炳夏爲濟用副奉事,金晩植爲龍岡縣令,判宗正卿單李景宇,安州牧使鄭憲朝,特加一瓜仍任事承傳。左副承旨韓啓源,右承旨徐臣輔,以上今加嘉善,前副修撰李殷春,今加通政,行副護軍申泰運,今加嘉善,知宗正卿李景宇,今加輔國,年七十侍從臣前承旨李鳳儀父加資事承傳,行護軍金在成,今加嘉義,行副護軍卓宗述,前營將柳相鍵,前忠壯將崔相夏,前中軍權思友,已上今加嘉善,前校理李應鼎,前府使鄭基默,前主簿尹鍾燮,已上今加通政,前參奉金襫根·李大郁,已上今超通政,已上朝官年八十,依法典加資。再政。以尹基周爲典籍,朴定陽爲中學敎授,贈左贊成李鐵求,贈領議政領宗正卿三軍府事例兼,故判書李得濟,贈左贊成知宗正卿三軍府事例兼,已上判宗正卿李景宇兩代。三政。以趙景昌爲奉常主簿。
兵批,參議金聲根進。
以具春喜爲管城將,判三軍府事單李景宇。
正言徐胄淳疏曰,云云。省疏具悉。爾其勿辭往護。
上在景福宮。停常參·經筵。
上詣勤政殿,入幕次後,藥房·內閣·政院·玉堂口傳問安。答曰,知道。
還內後,藥房·內閣·政院·玉堂口傳問安。答曰,知道。
藥房都提調李裕元,提調崔遇亨,副提調李鎬俊啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。傳曰,下直梱帥入侍。
傳曰,禮房承旨,馳詣社稷,奉審摘奸以來。
傳曰,侍衛軍兵毛具,從便爲之。
議政府啓曰,初七日十二日動駕時,治道置之事,命下矣。市民事情之特賜軫念,實不任欽仰萬萬,而第今日候稍和,土脈漸融,假家毁撤,不甚爲勞,且事體所在,宜先整肅輦路,修治等節,依例擧行之意,更爲分付漢城府,何如?傳曰,允。
都摠府啓曰,今日入直內三廳武兼禁軍及軍兵等,當爲中日習射技放,而傳香相値,不得設行之意,敢啓。傳曰,知道。
兵曹啓曰,王大妃殿寶齡四旬,慶科除初試庭試,來三月二十二日設行事,自禮曹推擇啓下,而武科則例有初試,依定式,分京外試取矣。吉日令日官洪宜寧推擇,則來二月十二日爲吉云,以此日擧行,而取考謄錄,則在前慶科庭試武科取人之數,多寡不同,或取三四百人,或取五六百人,今番則取幾人乎?敢稟。傳曰,取二百人。
三軍府啓曰,卽見公忠監司閔致庠所報,則以爲,泰安府使,以防禦使帶哨官名,大興·藍浦,以禁·御兩營把摠,行關於泰安,泰安則以哨官,牒報於兩邑者,此是郡守時節制,今旣陞營,則有礙體例,以泰安,陞爲禁·御兩營把摠,以大興·藍浦,降爲各其哨官,恐合通變之政爲辭矣。俱是一營之內,職名相換,則別無窒礙之端,依所報定式施行,何如?傳曰,允。
又啓曰,本府別抄軍,別單付標以入之意,敢啓。傳曰,知道。
庚午正月初四日□時,上詣勤政殿,社稷祈穀大祭香祝親傳入侍時,都承旨李鎬俊,左承旨宋熙正,右承旨徐臣輔,左副承旨韓敬源,右副承旨鄭稷朝,同副承旨具奭祖,史官缺,檢校直提學金炳地·李載冕,直提學趙成夏,檢校直閣李淳翼,典翰金性均,副校理李晩燾,修撰鄭友鉉,以次侍立。時至,通禮跪啓請外辦,上具翼善冠·袞龍袍,乘輿出永化門,藥房提調崔遇亨,副提調李鎬俊,進前問候訖,由崇陽門,入勤政門,詣月臺。通禮跪啓請降輿,上降輿,通禮導上詣褥位南向立,引儀引獻官右議政洪淳穆,進詣褥位之左。通禮跪啓請跪,上跪,香室官員,奉香祝,以授承旨,承旨跪受,東向跪進,上受香祝,以授淳穆,淳穆西向跪受興。通禮導上就階下祗送位西向立,淳穆奉香祝,由正路出。通禮跪啓請鞠躬,上鞠躬,香祝過後,通禮跪啓請平身,上平身入幕次。少頃,通禮跪啓請出次,上出次乘輿,出勤政門,入崇陽門,至永化門,承旨請出標信解嚴。上還內,諸臣以次退出。
上在景福宮。停常參·經筵。
自開東至人定,灑雨下雨,測雨器水深四分。
政院啓曰,議政府郞廳來言,今日賓廳日次,而領議政金炳學,無時急稟定事,左議政未差,右議政洪淳穆,有身病,不得來會云矣,敢啓。傳曰,知道。
傳曰,發遣吏郞,諸執事請齋與否,摘奸以來。
戶曹啓曰,傳曰,祭需價米之每於內外祠版,爲二百結題給,親盡後還收,卽是不易之定式也。近日則無論內外祠版與單位祠版,汎稱二百結,實非經法,而向日趙貴人祭需二百結,示是謬例,且此貴人墓大小祭,旣自全溪大院君宮主之矣,只以五十結,姑爲題給,曾前襲謬處,一體更爲釐正事,分付戶曹事,命下矣。趙貴人祭需條,謹依下敎,以五十結磨鍊,姑爲劃送,曾前襲謬處,取考免稅謄錄,則宜嬪房祭位條爲三百結,朴淑儀房祭位條爲二百一結七十五負六束,而係是單位,故每位以一百結磨鍊,宣禧宮祭位條,亦以一百結磨鍊,而結數還收等節,竝爲別單書入之意,敢啓。傳曰,知道。
又啓曰,各宮結數釐正之節,稟定于大院君前,則慶壽宮,已爲親盡,當祧而不遷,而享需旣自景祐宮擧行,祭位條二百結,竝爲出祝,祭需不足五百兩,自今亦爲減省,實合事宜爲敎矣,竝遵此擧行之意,敢啓。傳曰,知道。
又啓曰,傳曰云云事,命下矣。臣炳國,謹依下敎,稟定于大院君前,則各宮之別立廟貌,當時情禮,雖不可闕,而以今經遠之謨,莫過於一處合奉,聖敎萬萬至當,廟宇移建結數還收等節,卽速擧行事爲敎矣,竝遵此擧行之意,敢啓。傳曰,知道。
兵曹啓曰,再明日永禧殿·儲慶宮動駕時,本曹郞廳侍衛,當爲備員,而佐郞張錫默,呈辭在外,不得進參,今姑改差,其代令該曹,以在京無故人,口傳差出,以爲進參之地,何如?傳曰,允。
吏曹口傳政事,以李徽圭爲兵曹佐郞。
兵曹啓曰,今正月初五日辛未辰初三刻三分立春改火進上時,宗廟署·社稷署·永禧殿·永寧殿·景慕宮·毓祥宮·宣禧宮·景祐宮·慶壽宮,依例改火,奎章閣·議政府·承政院·漢城府,一體頒火之意,敢啓。傳曰,知道。
兵曹慶科庭試武科初試規矩,鐵箭三矢一百十步,片箭三矢一百三十步,一巡一中,騎芻一次二中,柳葉箭五矢一百二十步,一巡三中,講書粗以上,取三技落點。
右尹申泰運疏曰云云。答曰,省疏具悉。卿其勿辭行公。
左承旨徐臣輔疏曰云云。省疏具悉。卿其勿辭行公。
上在景福宮。停常參·經筵。
傳曰,明日動駕,退定於初十日。
傳曰,初十日次對,進定於初九日。
傳曰,傳香承旨,馳詣受香諸處,奉審摘奸以來。
傳曰,左承旨·右承旨許遞,前望入之。
承旨前望入之,柳芝榮·鄭基勉落點。
傳曰,明日人日製,通方外爲之,試紙用大好紙,弘文提學,待明朝牌招。
宣惠廳啓曰,昨年諸道年分,雖無新災之俵下,湖南舊災,猶近萬餘結之多,湖西之丙申還錄災,與乙丑蒙頉災,統計爲萬餘結矣。兩湖營邑需,各樣價依近例,減半磨鍊,何如?傳曰,允。
義禁府啓曰,明日人日製,通方外爲之,時本府都事,皆爲赴擧,只有武都事一員,當直入直,而本府入直公事,回公都事,無以推移,假都事二員,令該曹口傳差出,以爲分排擧行之地,何如?傳曰,允。
行右承旨韓敬源疏曰云云。省疏具悉。卿其勿辭行公。
上在景福宮。停常參·經筵。
傳曰,左承旨持此御製,與弘文提學偕往泮宮,試取以來。
宋熙正啓曰,臣敬奉御製,與弘文提學,偕往泮宮,人日製儒生試取,則收券爲三百九十七張矣,捧入之意,敢啓。傳曰,知道。
政院啓曰,左副承旨柳芝榮,時在慶尙道安東府任所,斯速乘馹上來事,下諭,何如?傳曰,許遞,前望入之。
傳曰,同副承旨許遞,前望入之。
承旨前望入之,洪遠植·趙準永落點。
傳曰,人日製賦居首三下進士金演壽,幼學洪殷謨,竝直赴殿試,之次草三下幼學李秉驥,直赴會試,之次次上幼學尹綺給二分,之次次上幼學金敎俊給一分,之次次上幼學沈宜先等五人,各奎章全韻一件賜給。
傳曰,入格儒生,明日崇陽門外施賞。
以司謁口傳下敎曰,東所軍兵,旣爲致死,則不可無示意,掩埋之節,令兵曹從優題給。
議政府啓曰,安東府使,今有闕矣,聞此邑見有民事之旁午云,其代令該曹,口傳差出,不多日內,下送,何如?傳曰,允。
都摠府啓曰,今日入直內三廳武兼禁軍及軍兵等,當爲中日習射技放,而雪勢如此,不得設行之意,敢啓。傳曰,知道。
成均館啓曰,今正月初七日儒生上旬輪次,當爲設行,而大提學限內不得爲之之意,敢啓。傳曰,知道。
上在景福宮。停常參·經筵。
傳曰,再明日動駕,明日次對,更待下敎。
傳曰,都承旨·左承旨·右副承旨·同副承旨許遞,前望入之。
承旨前望入之,趙寅熙·李鍾晉·宋熙正·金聲根落點。
吏曹口傳政事,以朴齊寬爲安東府使。
禮曹,今正月十二日,行星壇祭香祝,親傳單子還入,以奉敎攝儀,改書下。
訓鍊都監啓曰,本局從事官趙秉肅,身病猝重,勢難察任,改差,何如?傳曰,允。
上在景福宮。停常參·經筵。
政院啓曰,卽者別兼春秋金性均,以其親病,陳疏徑出,原疏纔已捧入矣,所當直捧禁推傳旨,而此與無端徑出,有異,推考警責,何如?傳曰,允。
又啓曰,左右史不可不備,別兼春秋趙肅夏·李承宇·朴定陽,竝卽牌招,推移入直,何如?傳曰,允。
以別兼春秋趙肅夏·李承宇·朴定陽牌不進罷職傳旨,傳曰,只推。
傳曰,宗廟永寧殿移奉時展謁,今因大臣箚辭,雖不得不還寢成命,下情則萬萬悵悚,伊日時原任大臣,竝爲陪從,百官祗迎之節,一體磨鍊。
禮曹啓曰,懿昭廟祧禮時,當有告由之節,來二月二十日春享祭兼行,祝文,令藝文館措辭添入事,分付,何如?傳曰,允。
又啓曰,懿昭廟祧禮後,春秋享懿昭墓寒食祭祝文,當爲改撰,令藝文館擧行事,分付,何如?傳曰,允。
禁衛營啓曰,謹依本營兼內吹今春等習角賞單啓下,梁漢秀等十一名處,各木綿二疋,施賞之意,敢啓。傳曰,知道。
領府事鄭元容,判府事李裕元,領議政金炳學,右議政洪淳穆聯名箚曰,伏以上春簡辰,宗廟·永寧殿移安之期載邇矣。祗肅於陪護之際,敬謹於妥奉之節,固是聖念,誠與禮之罔或未恔,而際今獻發以來,日候浹旬不調,雨雪交錯,陰曀恒集,所以閭巷間輪感遍熾,況値冬春兌節,起居調和,尤宜倍加戒愼,此時勞動,盡日觸冒,大有違於聖躬保嗇,而慈衷之所貽慮,豈可不憧憧仰念乎?姑寢前旨,退展後期,更俟天氣暢和,追行祗謁,其在誠禮攸篤,非係早晩,臣等抱此愚忱,相率聯籲,惟聖明克軫三思,俯循群情,不任顒祝之至。答曰,省箚具悉卿等之懇。卿等之懇如此,當勉從矣。仍傳曰,此批答,遣史官傳諭。
別兼春秋金性均疏曰,伏以臣於持被之中,卽接家信,則臣母素患蛔積之症,近因日候不調,一倍添劇,委頓床笫,促臣歸視,臣自聞此報,方寸煎灼,玆敢忙陳短章,徑出禁扄,治臣擅難之罪,以昭法紀焉云云。省疏具悉。爾其勿辭救護。
上在景福宮。停常參·經筵。
藥房都提調李裕元,提調崔遇亨,副提調趙寅熙啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,左右史不可不備,別兼春秋趙肅夏·李承宇·朴定陽,旣有只推之命,竝卽牌招,推移入直,何如?傳曰,允。
以別兼春秋趙肅夏·李承宇·朴定陽牌不進罷職傳旨,傳曰,只推。
傳曰,統制有闕之代,行護軍鄭圭應除授。
傳曰,摠管有闕之代,前望入之。
摠管前望入之,都摠管李顯稷落點。
政院啓曰,兵曹郞廳來言,統制使下批政事,取稟。傳曰,當日爲之。
以司謁口傳下敎曰,明日星壇淸道,中軍代行。
傳曰,林川郡守高奭鉉,卽予潛邸時,有甘盤之勞,而聞其甲日不遠云,特爲加資,口傳下批。
以全羅監司徐相鼎狀啓,全州府各司各軍門木邊,限五年純錢許代事,傳曰,近日以軍丁査括事,前後申飭,果何如?而每以虛額,尙未塡代爲辭,此是對揚之道乎?此爲朝令視之弁髦,私事歸之緊重而然乎?一年條則特爲許代,自今年期於塡代之意,廟堂措辭申飭,可也。
議政府啓曰,前副護軍盧鎭衡,方持私制,而前獻納金瑛默,從中掩匿,竊受軍職祿,將近三年之久云,國祿所重,何等關係,而欺瞞偸食,若是無憚,法綱攸在,萬萬駭然,金瑛默,令該府拿問嚴勘,何如?傳曰,允。
吏曹啓曰,成均館典籍韓國輔·鄭海瑢,除拜過限未肅拜,都錫壎,受由過限不上來,竝改差,何如?傳曰,允。
訓鍊都監啓曰,本局兼內吹今春等習角賞格,謹依判下單子,木綿二十四疋,施賞之意,敢啓。傳曰,知道。
義禁府啓曰,前獻納金瑛默拿問嚴勘事,傳旨啓下矣。金瑛默下去平安道定州地云,依例發遣府羅將,拿來,何如?傳曰,待待命拿囚。
兵曹,以元世顯爲禁軍別將。
吏曹口傳政事,林川郡守單高奭鉉,今加通政加資事,承傳。
有政。吏批,行判書金大根在外,參判李沇應病不來,參議李敦相進。以吏批言啓曰,行判書金大根,在外未肅拜,參判李沇應病不來,小臣獨政未安,何以爲之?敢稟。傳曰,只出緊任,以趙秉徽爲禮曹判書,李應鼎爲兵曹參議,沈承澤爲知經筵,統制使鄭圭應,今加資憲,依法典加資。再政。兵曹參議單金觀孝,參知單李應鼎,故僉知申錫珪,贈吏參例兼,故學生申在順贈吏議,故正郞申光憲贈僕正,以上右尹申泰運三代,行護軍朴鳴載,今加嘉義,進士李儒重,今招通政,以上回榜人,依法典加一資。兵批,三道統制使單鄭圭應,知三軍府事單鄭圭應。
注書趙宇熙疏曰云云。省疏具悉。疏辭下該曹稟處。
上在景福宮。停常參·經筵。
政院啓曰,左右史不可不備,別兼春秋趙肅夏·李承宇·朴定陽,旣有只推之命,竝卽牌招,推移入直,何如?傳曰,允。
以別兼春秋趙肅夏·李承宇·朴定陽牌不進罷職傳旨,傳曰,只推。
政院啓曰,宗廟·永寧殿移奉時,神輦陪從禮房承旨,外他承旨三員,當爲進去矣,何承旨進去乎?傳曰,左承旨·左副承旨·翰注各一員,宗廟陪從,右承旨·右副承旨·翰注各一員,永寧殿陪從。
傳曰,禮房承旨,馳詣宗廟·永寧殿,奉審摘奸,仍詣受香所,奉審摘奸以來。
傳曰,明日宗廟·永寧殿移奉時,禮曹三堂上陪進。
傳曰,明日宗廟·永寧殿移奉後,都承旨進詣奉審以來。
營建都監啓曰,宗廟·永寧殿移安後,殿內所排之物,若於臨時撤移,則不無窘束難便之慮,動駕祭罷後,卽爲撤出,預先移排之意分付,何如?傳曰,允。
又啓曰,各室冊寶,權安於正殿夾室,則不可無守直,令本署官員,還安間,依丙申年例,輪回分直兩所之意,敢啓。傳曰,知道。
兵曹啓曰,今正月十二日宗廟移奉時,宗廟署守門將,訓鍊院官員,使之移直於昌德宮衛將職所,而本署亦不可無守直,令訓鍊院官員,自十二日,限畢役,輪回入直,何如?傳曰,允。
三軍府啓曰,諸道春操稟啓,今旣齊到矣。一歲而再蒐再補,有國戎政之所不容已者,而邇來事故而寢之,事力而擱之,甚非綢繆之意也。第念昨年年形,未可曰均占豐登,當春民情,不可不顧念,則此時徵調,易致貽擾,八道·四都,巡歷巡點,竝姑停止,官鎭門聚點,堤堰處完役,兵與農相寓之義,使之着意擧行事,分付,北兵使狀本之過期不來,殊甚疎忽,該帥臣推考,何如?傳曰,允。
吏曹啓目粘連,觀此承政院注書趙宇熙上疏,則以爲臣兄寅熙,除拜都承旨矣。臣之所帶職名,在法當遞。伏乞聖明,俯垂鑑諒,亟遞臣職,以存公格亦爲白有臥所,相避之法,在下當遞,承政院注書趙宇熙,依例改差,何如?啓依允。
兵曹啓目粘連,觀此慶尙左水使具胄元啓本,則開雲浦萬戶劉運泰,莅任以後,導迪有方,凡係鎭弊,次第矯捄,旗幟之修繕,軍卒之撫恤,寔出供職之誠心,而瓜期已報,輿情惜去,特爲仍任事,令該曹稟處亦爲白有臥乎所,導迪有方,鎭弊矯捄,旗幟修繕,軍卒撫恤,極庸嘉尙,依此請施行,何如?啓,依所啓施行爲良加敎。
上在景福宮。停常參·經筵。
宗廟·永寧殿各室,移奉于昌德宮後,大殿·大王大妃殿·王大妃殿·大妃殿·中宮殿,藥房·內閣·政院·玉堂,朝廷二品以上·六曹·大司諫口傳問安。答曰,知道。
傳曰,傳香承旨,馳詣宗廟·永寧殿,奉審摘奸以來。
弘文館啓曰,上番校理李亮淵,下番修撰朴弘壽,俱以宗廟各室移奉于昌德宮時差備官,今日晝仕出去之意,敢啓。傳曰,知道。
三軍府啓曰,三軍府事之毋得兼摠管,曾有定式,而行知三軍府事李顯稷,除拜都摠管矣,摠管之任,改差,何如?傳曰,允。
兵曹啓目粘連,觀此公忠水使趙存一狀啓,則虞候韓基榮,父年今爲七十五,癃病沈痼,懇乞歸養爲辭矣。親年之遞任歸養,載在法典,而以其親病請罷,有違法式,該帥臣之昧禮可駭,不可無警,推考,虞候韓基榮,依法典改差,罷黜一款,分揀,何如?啓,依所啓施行爲良如敎。統制使鄭圭應疏曰云云。答曰,省疏具悉。卿其勿辭行公。
庚午正月十二日□時,上御慈慶殿。奉審承旨入侍時,都承旨趙寅熙,假注書白時範,記注官白時洽,記事官石宗珍,以次進伏訖。上曰,史官分左右。仍命奉審承旨進前,寅熙進伏。上曰,奉安諸處,皆爲精潔乎?寅熙曰,五處殿內汛掃,排設俱爲蠲潔矣,且今日日氣淸朗,移安之禮順成,誠切萬幸矣。上曰,承旨還來時,移安祭已過否?寅熙曰,見其今方將事矣。仍奏曰,臣見帶藥院副提調之任矣,伏聞間者,聖體以感候靡寧,今日則諸節若何?上曰,感症稍勝,而但咳嗽終未快差也。寅熙曰,近日日候不適,益加調攝,遄臻常度,千萬伏祝。上曰,然矣,是以爲其調理,深處奧室也。以下缺。
上在景福宮。停常參·經筵。
政院啓曰,左右史不可不備,別兼春秋李承宇·朴定陽,竝卽牌招,推移入直,何如?傳曰,允。
以別兼春秋李承宇·朴定陽牌不進罷職傳旨,傳曰,只推。
傳曰,宗廟·永寧殿修改時,營建都監財力,甚苟艱云,宣惠廳錢五萬兩劃送事,分付。
傳曰,大嶺以南,俗尙醇朴,朝家之眷念久矣,卽聞副護軍李能燮,屢世居鄕,守分安貧,恬雅豈弟,氷蘖爲操,不但一鄕之稱善,亦爲全省之推詡云,似此可奬之人,宜先示意,特爲加資。
傳曰,公事不審之當該中官韓秉默拿處。
政院啓曰,副修撰李載純,以其親病,陳疏徑出,原疏纔已捧入矣。所當卽捧禁推傳旨,而此與無端徑出,有異,推考警責,何如?傳曰,允。
吏曹啓曰,卽接京畿監司朴永輔狀啓,則以爲驪州居行知中樞府事金洙根,曾於去庚午式參生員三等第四十二人,而今番回榜之年矣,將以應榜是白乎矣,癃淹床笫,氣息奄奄,不得上來云,在前如此之人,白牌成出,子孫中替進祗受,旣有已例,今亦依此擧行,何如?傳曰,允。
又啓曰,副護軍朴亨祐呈狀內,矣身父行護軍鳴載,嘉慶庚午式年監試生員三等第五十九人入格,幼學李敏升呈狀內,矣身祖進士儒重,嘉慶庚午式年監試進士一等第三人入格,俱以今爲回榜,故取考榜目,則年條果爲的實矣。白牌成給,旣有已例,今亦依此擧行,何如?傳曰,允。
又啓曰,成均館司成李,除拜過限未肅拜,改差,何如?傳曰,允。
都摠府啓曰,今日入直內三廳武兼禁軍及軍兵等,當爲中日習射技放,而齋日相値,不得設行之意,敢啓。傳曰,知道。
訓鍊都監啓曰,本局中軍李邦鉉,身病猝重,勢難察任,改差,何如?傳曰,允。
吏曹啓曰,今此望祭,大祝以玉堂塡差,而時任玉堂外,無可差之員,何以爲之?敢稟。傳曰,時任玉堂塡差。
禁衛營啓曰,本營軍色從事官丁觀燮,身病甚重,勢難察任,改差,何如?傳曰,允。
副修撰李載純疏曰云云。省疏具悉。爾其勿辭救護。
上在景福宮。停常參·經筵。
政院啓曰,左右史不可不備,別兼春秋李承宇·朴定陽,旣有只推之命,竝卽牌招,推移入直,何如?傳曰,允。
以別兼春秋李承宇·朴定陽牌不進罷職傳旨,傳曰,只推。
傳曰,禮房承旨,馳詣宗廟移奉所·景慕宮,奉審摘奸以來。
奎章閣啓曰,明日卽奉謨堂春孟朔奉審日次,而臣等進詣擧行之意,敢啓。傳曰,知道。
弘文館啓曰,典翰金性均,副校理朴定陽,別兼春秋進,校理金亮淵,副校理李晩燾差祭,上番闕直,事甚未安,應敎趙秉肅,副應敎張原相,校理李龍雨,竝卽牌招,推移入直,何如?傳曰,允。
以咸鏡監司李興敏狀啓,西水羅權管金在仁,字內舡隻之逃躱,至登邑牒,矇不覺察,初不馳報,極爲疎忽,其罪狀,令攸司稟處事,傳曰,此時遞拿,亦有窒礙矣,姑令戴罪擧行。
以北兵使李奎奭狀啓,寶花堡權管朴文述捐廩修廨事,傳曰,此鎭將之如此實蹟,不可但以嘉尙言之,豈可無別般示意也?爲先加資,姑帶前職,相當守令待窠,首先擬入。
以中官韓秉默囚單子,傳曰,飭已施矣,分揀放送。
禮曹啓曰,卽接安城幼學姜斗會所志,則以爲矣身,丁卯年合製四書入格矣,伊後名字,改以斗欽,依已例,啓稟釐正矣,依所訴原粘目中,改付標以入之意,敢啓。傳曰,知道。
宗親府啓曰,明日,卽天漢殿春孟朔大奉審日次,臣等與閣臣,進詣擧行之意,敢啓。傳曰,知道。
兵曹,以鄭周應爲都監中軍。
上在景福宮。停常參·經筵。
藥房提調崔遇亨,副提調趙寅熙啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
政院啓曰,左右史不可不備,別兼春秋李承宇·朴定陽,旣有只推之命,竝卽牌招,推移入直,何如?傳曰,允。
以別兼春秋李承宇·朴定陽牌不進罷職傳旨,傳曰,只推。
奎章閣啓曰,臣等進詣奉謨堂,奉審無頉,而閣內諸處,亦爲無頉之意,敢啓。傳曰,知道。
又啓曰,景慕宮望廟樓,今望奉審,無頉之意,敢啓。傳曰,知道。
傳曰,自今日至明日弛禁。
禮曹啓曰,皇壇壇上及祭器等物,每年孟春,戶·禮曹堂上奉審事,曾有定式矣。今正月十九日,臣曹與戶曹堂上,進去奉審後,稟處,何如?傳曰,允。
宗親府啓曰,臣等與閣臣,進詣天漢殿,御眞展奉奉審,無頉之意,敢啓。傳曰,知道。
吏曹啓目粘連,觀此水原留守李載元狀啓,則以爲本府判官鄭基命,三政釐整,今其旁午矣,瓜期在前,已熟之地,有難遞改,付之生手,今姑仍任,以爲終始之責事,令該曹稟處亦爲白有臥乎所,守臣狀辭旣如此,姑爲仍任,何如?啓,依所啓施行爲良如敎。
上在景福宮。停常參·經筵。
備忘記,平安兵虞候宋正鉉下直,山羊會萬戶李東奎下直,各長弓一張,長箭一部,片箭一部,筒兒一箇賜給。
政院啓曰,左右史不可不備,別兼春秋李承宇·朴定陽,旣有只推之命,竝卽牌招,推移入直,何如?傳曰,允。
以別兼春秋李承宇·朴定陽牌不進罷職傳旨,傳曰,只推。
傳曰,右承旨許遞,前望入之。
承旨前望入之,金元性落點。
都摠府啓曰,今日入直內三廳武兼禁軍及軍兵等,當爲中日習射技放,而宗廟還奉前,不得設行之意,敢啓。傳曰,知道。
兵曹啓曰,今正月十七日武臣堂上朔試射日次,而以宗廟·永寧殿修改相値,不得爲之之意,敢啓。傳曰,知道。
上在景福宮。停常參·經筵。
政院啓曰,左右史不可不備,別兼春秋李承宇·朴定陽,旣有只推之命,竝卽牌招,推移入直,何如?傳曰,允。
以別兼春秋李承宇·朴定陽牌不進罷職傳旨,傳曰,只推。
又啓曰,來二十一日輪對日次矣,敢稟。傳曰,當次人受點,後日次待令。
備忘記,洪州營將許琠下直,美錢僉使金龍弼下直,各長弓一張,長箭一部,片箭一部,筒兒一箇賜給。
傳曰,法司堂上竝許遞,政官牌招開政,如有違牌,勿爲呼望。
傳曰,摠管竝許遞,今日政差出。
傳曰,呈告禮曹參判·工曹參判·泮長,在外兵曹參知,竝許遞,今日政差出。
傳曰,副護軍閔胄顯,右尹除授。
傳曰,右承旨·右副承旨·同副承旨,竝許遞,前望入之。
吏曹,右尹單閔胄顯,今加嘉善除授事承傳。
傳曰,日候尙峭,華寧殿修改移安之節,退定於二月。
政院啓曰,行吏曹判書金大根,疏批已下,卽爲牌招,何如?傳曰,允。
又啓曰,新除授左副承旨金聖求,以前任長淵府使,方在解由未出中,何以爲之?敢稟。傳曰,勿拘。
吏曹啓曰,楊根幼學李東膺呈狀內,矣身母金氏,今年爲九十歲,開城府幼學崔興運呈狀內,矣身母金氏,今年爲九十四歲,而俱爲見漏於本府士族婦女抄啓秩,未蒙封爵事來訴,故考見帳籍,則其年果爲的實矣。在前如此之人,追後啓稟封爵,旣有已例,今日政竝封爵下批之意,敢啓。傳曰,知道。
承文院啓曰,卽見都京禮部咨文,年例統巡更請照舊巡邊事,遵旨咨照矣。以承領之意,撰出回咨,付撥下送灣府,入送鳳城,轉致北京之地,何如?傳曰,允。
兵曹啓曰,宣傳官趙秉七,五衛將柳冀默·趙鏘永·趙秉泰·沈能武·吳聖初·夫龍伯·王濟運,忠翊衛將李載貞,昌德宮衛將朴基默,慶熙宮衛將河成一,俱以病難供職,呈狀乞遞,文臣兼宣傳官李晩由,除授在外,過限未肅拜,竝改差,新除授仁遮外權管裴祥奎,身病猝重,萬無登途赴赴之之望云,罷黜,何如?傳曰,允。
三軍府啓曰,向以黃海道各邑鎭昨秋官鎭門聚點時,文城鎭戰馬疲駑,服色麁劣,常時不能檢飭之鎭將推考警責事,草記蒙允,而該鎭將金履赫之發緘所招,今纔來到矣,當爲照律施行,而係是宥旨前事,依例勿論,何如?傳曰,允。
又啓曰,凡於內外登壇,旣付三軍府職銜,則下批當有肅謝之擧,自今爲始,雖外登壇之人,知三軍府事,同爲肅拜之意,著爲定式,何如?傳曰,允。
有政。吏批,行判書金大根進,參判李沇應,參議李敦相式暇,以李顯稷爲刑曹判書,沈承澤爲判尹,李能燮爲禮曹參判,徐臣輔爲刑曹參判,申泰運爲工曹參判,洪鍾雲爲左尹,李乾夏爲兵曹參知,洪承祖爲刑曹參議,趙慶鎬爲大司成,徐戴淳爲判義禁,金敬鎭爲同經筵,趙秉稷爲司成,趙景昌爲司藝,李載龜爲典籍,水原判官鄭基命,姑爲仍任事及行副護軍李能燮,今加嘉善加資事,承傳。再政。以金基纘爲同敦寧,李敦稙爲司僕正,金圭衡爲奉常主簿,兵曹參議單李乾夏,參知單金觀孝,成均學諭單李東榮。三政。以韓敬源爲兵曹參判,贈兵曹參判鄭宅恒,贈左參贊知三軍府事例兼,贈承旨鄭弘毅,贈戶參例〈兼〉,贈僕正鄭厚東,贈左承旨,已上知三軍府事兼統制使鄭圭應三代,故郡守李在正,贈吏參例兼,贈修撰李元祥,贈副提學,故學生李鼎廈,贈僕正,已上禮曹參判李能燮三代,故司禦徐英修,贈吏議,刑曹參判徐臣輔考。兵批,判書李景夏進,以沈承澤·金有淵爲都摠管,尹秉鼎·金炳奎·林翰洙·徐臣輔·韓敬源·申泰運·李能燮·閔胄顯爲副摠管,洪名宇爲僉知,李玄璣爲宣傳官,李敎益·金思翊·朴載熙·李膺直·李橚·李南弼·崔相夏爲五衛將,鄭東桓爲忠翊將,具弼鉉爲忠壯將,朱晙浩爲昌德將,朴義宗爲慶熙將,金永珯爲文兼,趙存復爲公忠水虞候,文圭鏞爲金城別將,守門將單金相默,仁遮外權管單李善永,副司果崔吉鎭,開雲萬戶劉運泰,特爲仍任事承傳,寶化堡權管朴文述,今加折衝,特爲加資,姑帶前職事承傳。再政。以李重億爲訓鍊判官,同知單崔相夏,僉知三單,金思翊·朴載熙·李南弼,加設二單,李浩豐·韓文奎。三政。以李漢用爲訓鍊主簿,同知單朱晙浩,僉知單具弼鉉。
承旨前望入之,金聖求·李普燁·李赫準落點。
吏曹判書金大根疏曰云云。答曰,省疏具悉。卿其勿辭行公。
上在景福宮。停常參·經筵。
備忘記,廣梁僉使安潤植,西林僉使崔祥麟,靑水萬戶金基柱下直,各長弓一張,長箭一部,片箭一部,筒兒一箇賜給。
政院啓曰,左右史不可不備,別兼春秋李承宇·朴定陽,旣有只推之命,竝卽牌招,推移入直,何如?傳曰,允。
以別兼春秋李承宇·朴定陽牌不進罷職傳旨,傳曰,只推。
政院啓曰,新除授左副承旨金聖求,時在地,右副承旨李普燁,時在地,斯速乘馹上來事,下諭,何如?傳曰,竝許遞,前望入之。
承旨前望入之,兪初煥·李裕承落點。
宗親府啓曰,德興大院君攝祠孫李載益,以前任平康縣監貶下,時無職名,令該曹,口傳付軍職,何如?傳曰,允。
三軍府啓曰,卽接訓鍊都監所報,則今正月十九日習陣日次,而雪滿敎場,不得行操云矣,敢啓。傳曰,知道。
訓鍊都監啓曰,本局千摠閔大鎬,身病猝重,勢難察任,改差,何如?傳曰,允。
兵曹口傳政事,副司果單李載益。
上在景福宮。停常參·經筵。
政院啓曰,左右史不可不備,別兼春秋李承宇·朴定陽,旣有只推之命,竝卽牌招,推移入直,何如?傳曰,允。
以別兼春秋李承宇·朴定陽牌不進罷職傳旨,傳曰,只推。
傳曰,同副承旨許遞,前望入之。
承旨前望入之,李冕榮落點。
禮曹啓曰,臣秉徽,與戶曹判書臣金炳國,進詣皇壇奉審,則壇上黃帕一件,甲黃幕一浮內二幅,甲黃帳一浮內三幅,內簷甲黃帳二浮內二幅,油遮日六浮,道里具內一浮,三甲所三艮衣排設竹五箇,敬奉閣黃別紋席一張,雉尾箒一柄,雉尾兺,大草芚二浮中竹二箇,典祀廳仰遮油芚二浮內二張,地衣十張,饌卓四坐,尊卓一坐,饌卓巾三件,尊卓巾一件,大牲匣三坐,小牲匣二坐,雨傘一柄,邊五箇,䇺五箇,牛鼎羃一箇,羊鼎羃一箇,香大廳地衣一浮內五張,從享位白布遮日一浮內一幅,白布揮帳一浮內二幅,油遮日二浮,道里具內十張,小束乼一艮衣,三甲所三艮衣,排設竹三箇,竝破,改備事,分付各該司,何如?傳曰,允。
又啓曰,傳曰日候尙峭,華寧殿修改移安之節,退定於二月事,命下矣。修改吉日時,令日官李秉洪,更爲推擇,則來二月十一日巽時爲吉云,以此日時擧行事,分付,何如?傳曰,允。
兵曹啓曰,今正月二十日文臣朔試射日次,而宗廟修改相値,不得爲之之意,敢啓。傳曰,知道。
三軍府啓曰,卽接禁衛營所報,則今正月二十日習陣日次,而敎場氷凍未解,軍馬勢難馳驟,不得行操云矣,敢啓。傳曰,知道。
禮曹參判李能燮疏曰云云。答曰,省疏具悉。卿其勿辭行公。
上在景福宮。停常參·經筵。
藥房都提調李裕元,提調崔遇亨,副提調趙寅熙啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
政院啓曰,左右史不可不備,別兼春秋李承宇·朴定陽,旣有只推之命,竝卽牌招,推移入直,何如?傳曰,允。
以別兼春秋李承宇·朴定陽牌不進罷職傳旨,傳曰,只推。
傳曰,今二十五日,當詣宗廟永寧殿移安所展謁,仍詣永禧殿展謁矣,該房知悉,儲慶宮展拜,一體磨鍊。
傳曰,來二月初三日當詣景祐宮展拜後,歷拜南延君祠宇,仍覲本宮矣,該房知悉。
傳曰,二十五日次對,進定於再明日。
傳曰,當詣獻陵親祭後,仍詣健陵·顯隆園親祭,華寧殿酌獻禮矣,該房知悉,日字三月旬間擇入。
禮曹啓曰,兵曹參判韓敬源上疏批旨內,繼絶存亡,雖在疎遠之族,尙可聽施,況其從行之親,大宗之重乎?此非但爲一人一家之正倫而已,抑亦朝家導和迎祥之本,卽自春曹,成給禮斜事,命下矣。謹依聖敎,韓啓源第二子耆東,立爲韓敬源之後,立案成給之意,敢啓。傳曰,知道。
又啓曰,傳曰,當詣獻陵·仁陵親祭,仍詣健陵·顯隆園親祭,華寧殿酌獻禮矣,該房知悉,日字三月旬間擇入事,命下矣。日字令日官李秉洪推擇,則來三月十一日爲吉云,以此日定行,何如?傳曰,允。
又啓曰,大報壇祭享,每年三月上旬內擇日設行事,曾有定式矣。吉日令日官劉俊祜推擇,則來三月初七日爲吉云,以此日設行,而初雖以親祭磨鍊,亦多有攝行之例,今番則何以爲之乎?敢稟。傳曰,攝行磨鍊。
營建都監啓曰,監造官洪瓉周改差,其代以司宰監直長尹秀東差下,仍令該曹,宗親府直長相換,何如?傳曰,允。
吏曹啓曰,司僕寺正李敦植,成均館司藝趙景昌,俱以身病,呈狀乞遞,竝改差,何如?傳曰,允。
吏曹口傳政事,司宰直長尹秀東,宗親府直長洪瓉周,已上相換事承傳。
兵曹啓曰,今二十五日動駕時,侍衛禁軍等,別將當爲率領赴陣,而禁軍別將元世顯,以其身病,在外未得上來,事合變通,改差,何如?傳曰,允。
傳曰,軍令待下敎。
戶曹啓曰,儲慶宮·和嬪廟·大嬪宮·延祐宮·宣禧宮·宜嬪廟祠宇,合奉基址始役,今正月二十一日擧行事,命下矣。移還安告由,令該曹擧行,何如?傳曰,允。
三軍府啓曰,卽接御營廳所報,則今正月二十一日習陣日次,而敎場氷凍未解,軍馬勢難馳驟,不得行操云矣,敢啓。傳曰,知道。
兵曹參判韓敬源疏曰,伏以疾痛而呼父母,窮窘而呼天,人之恒情也,殿下之於臣,父母也,天也,臣之情私,較有甚於疾痛窮窘,則安得不瀝血呼籲,仰冀生成之仁也哉?念臣私門成宗,十三世于臣身,而臣不肖無狀,獲戾先人,年今五十四,迄無嗣續,每屢世私忌若時節奉奠,孑然無在後者,自惟一日溘先朝露,恐無以藉手先靈,恫心刺骨,無樂乎生,方擬以臣之四寸兄平安監司臣啓源第二子耆東,爲嗣,是不惟臣一己之私已也,十三世大宗尸祝之重,寔擧族之所歸仰,闔門之所祝願,則臣之從兄,與臣心一也,臣之家事,無容上聞,而繼絶存亡,國典所在,自下與受,有難擅便,凡在卿宰之如臣情地者,莫不冒入文字,輒蒙矜許,玆敢畢暴苦懇,仰干宸嚴。伏乞聖明,俯垂鑑諒,曲遂微願,俾門戶有託,香火無隳,則雖死之日,猶生之年也,臣無任云云。答曰,省疏具悉。繼絶存亡,雖在疎遠之族,尙可聽施,況其從行之親,大宗之重乎?此非但爲一人一家之正倫而已,抑亦朝家導和迎祥之本,卽自春曹,成給禮斜。
上在景福宮。停常參·經筵。
傳曰,都承旨許遞,前望入之。
承旨前望入之,李能燮落點。
兵曹,以許熠爲禁軍別將。
兵曹啓曰,來二月初三日大駕詣景祐宮,展拜後,歷拜南延君祠宇,仍覲本宮時,隨駕營門,當爲磨鍊矣,何營軍兵隨駕,何營軍兵留陣,而禁軍及馬步軍別抄軍,以幾番幾哨磨鍊,餘軍留營,何以爲之乎?敢稟。傳曰,依廟宮展謁時例磨鍊,而先後廂,禁御兩將爲之,扈衛軍官,有廳軍官除之。
上在景福宮。停常參·經筵。
王大妃殿誕日,大殿·大王大妃殿·大妃殿·中宮殿,宗親·儀賓·內閣·政院·玉堂·百官問安。答曰,知道。
王大妃殿宗親·儀賓·內閣·政院·玉堂·百官單子問安。答曰,知道。
傳曰,旣承慈敎,儲慶宮移奉之節,勿爲磨鍊。
傳曰,在外法司堂上許遞,政官牌招開政。
傳曰,臺諫有闕之代,前望入之。
臺諫前望入之,持平安秉鐸落點。
傳曰,大臣·政府堂上引見。
傳曰,親祭時祝文紙品,與攝行時祝文紙品,各異,親祭則稍薄,攝行則稍厚,此宜有一番釐正者也,聞祝文紙進上時,幾百里用民擔負云,實是可矜,各享祀肅敬,不在於祝文紙厚薄,今此釐正,實爲民瘼而然矣,且藥院大靑竹,卽竹瀝所用,而每朔幾十箇進上,雖爲排朔磨鍊,此亦用民負曳,亦甚可矜,自今年爲始,祝文紙長廣如前,厚則半減,大靑竹數爻,特爲半減,春夏間則進上,必於稅船,添載上送,其外則如前進上事,同爲行會定式,藥院靑大竹之不出院門外,曾有正廟朝受敎定式,以此申飭。
傳曰,呈告金吾堂上許遞,今日政差出。
都摠府啓曰,摠管變通事,傳曰,竝許遞,今日政差出。
吏曹啓曰,吏曹正郞韓錫權,以其身病,呈狀乞遞,改差,何如?傳曰,允。
以吏曹參議李敦相牌不進罷職傳旨,傳曰,只推。
兵曹啓曰,僉知中樞府事洪名宇,五衛將金思翊·朴載熙·李膺直·李橚·李南弼·崔相夏,忠壯將具弼鉉,昌德宮衛將千儀大·朱晙浩,慶熙宮衛將朴義宗,俱以病難供職,呈狀乞遞,竝改差,何如?傳曰,允。
吏曹啓曰,侍從臣父年七十人,每於歲首,抄啓加資,而新有應推人,雖非歲首,亦爲抄啓事,載在法典矣,侍從臣父年七十以上,別單書入之意,敢啓。傳曰,知道。
有政。吏批,行判書金大根進,參判李沇應,參議李敦相牌招不進,以洪遠燮爲大司憲,洪健植爲持平,趙秉昌爲知敦寧,趙基應爲刑曹判書,洪淳大爲禮曹參判,李敏庠爲右尹,李顯稷爲判義禁,趙性敎爲知經筵,姜㳣爲同義禁,李世翼爲司僕正,趙宇熙爲注書,姜文永爲司宰直長,金玉來爲開城經歷,李淇永爲栗峰察訪,行上護軍金炳喬,今加崇祿,年七十侍從臣,前吏曹參議金永均,本生父推恩移施事承傳,行護軍趙基應·林肯洙·趙性敎,已以今加資憲,姜㳣今超資憲,已上正卿陞擢事及慶尙左兵使尹善應,右兵使任商準,已上今加嘉善加資事及靈光郡守南廷龍,限秋成間仍任事承傳。再政。以林肯洙爲工曹判書,李喆南爲司藝,柳道昌爲監察,尹正洙爲典籍,李種德爲濟用奉事,知義禁單姜㳣,贈吏參姜彝九,贈吏判例兼,贈副學姜儐,贈吏參弘提例兼,已上知義禁姜㳣兩代,故都正韓鎭㝢,贈吏參例兼,故學生韓致聖,贈吏議,故學生韓光玉,贈僕正,已上兵曹參判韓敬源本生三代移施事承傳。兵批,判書李景夏進,以趙基應爲都摠管,林肯洙·趙性敎·姜㳣·閔胄顯爲副摠管,洪必謨爲僉知,成燾·李種馝·鄭斗元·李心祐·玄心默·李儒行爲五衛將,徐相駿爲忠壯將,趙明桂·趙雲順爲昌德將,趙完峻爲慶熙將,李容河爲三防別將,守門將單朴章雲,同知單朴義宗。再政。都摠管單林肯洙·趙性敎·姜㳣。
庚午正月二十二日□時,上御慈慶殿。大臣·政府堂上引見入侍時,左承旨宋熙正,假注書李泰容,事變假注書李泰元,別兼春秋李承宇·朴定陽,領議政金炳學,右議政洪淳穆,行上護軍鄭基世,行吏曹判書金大根,行工曹判書趙秉昌,行上護軍金炳㴤,禮曹判書趙秉徽,行左參贊曺錫雨,行兵曹判書李景夏,行知宗正卿府事李周喆,行上護軍金世均,行大護軍朴珪壽·兪鎭五,廣州留守金益文,知宗正卿府事李章濂·豐寧君崔遇亨,行大護軍金在顯·金有淵·李裕膺,知訓鍊院事李元熙,漢城府判尹沈承澤,行護軍許熠,校理李晩燾,掌令朴基陽,以次進伏訖。上曰,史官分左右。仍命大臣進前,炳學進前問候,各殿問候訖。炳學曰,臣向因藥院入診,伏聞聖體,以微感欠寧,近日則果已康復乎?上曰,今則快勝矣。炳學曰,春氣雖云漸暢,日寒不無尙峭,際此動駕之命又下矣。凡於燕居進御之方,益加珍攝,是臣區區之望矣。上曰,將爲調攝矣。炳學曰,昔在憲宗丙申,純元聖母,以璿源殿之不復增建,簾前下詢,若曰,國祚期以萬年,則尤當不張大而簡便,然後可以永久遵行爲敎,情義攸寓,有可仰認,而今此各宮合奉之命,寔由經遠之謨也。我慈聖之意,我殿下必有所自內稟承而然,是誠前聖後聖,同一其揆,不任欽仰萬萬,第念國典祭儀,自有定例,而聞各宮別茶禮,踰於定制,外間流傳之說,雖未知其然,大抵祭儀之無所限節,殊非禮儀攸在,凡於釐正之道,及今定式,不但有合於禮節,亦是國家萬年之計,惟聖明證省焉。上曰,皆是爲國經遠之謨也。缺炳學曰,歲籥載新,邦籙無彊,縟儀誕擧於昕庭,協氣丕冒於暘域,萬億洪休,其永肇自于今,中外群情,胥切歡祝。第念群情歡祝之餘,一倍顒望我殿下者,卽惟曰勤學焉耳。勤政焉耳。竊覵我殿下,篤志問學,以德爲政,古今之治亂得失旣窮理矣,臨事應務,各得其正,閭里之艱難疾苦,旣達聰矣,恤乏賙貧,各遂其生,涵養之功,奮發之效,未始不由勤之一字,而大公至正,所以立紀綱,制節謹度,所以裕財用,此又學政之相爲表裏者也,紀綱不能自立,待乎信賞而必罰,財用不能自裕,待乎崇儉而節約,賞罰不信,則民無所恃,儉約不崇,則民無所依,凡玆數事,庶爲聖衷之所鑑戒,斯民之所依恃,諸臣之所勉祝,亦惟曰紀綱立乎上,財用裕乎下,則曰立曰裕之本,顧不在於學之勤政之勤也乎?廈氈方冊之上,淸晝永夜之中,無往非討論體驗之地,而九重之邃,卽階前萬里之明,子惠懷保,鞏固維持,益迓靈長之福,庸答蘄嚮之切,亦臣區區之望,惟殿下懋哉懋哉。上曰,所陳切實,當服膺矣。炳學曰,各陵·園·墓丁字閣,多有頹圮處,其在事體,極庸悚悶,改建與修補等節,令營建都監,趁速擧行,以爲竣完之地,何如?上曰,依爲之。出擧條炳學曰,三軍府,卽統率軍務之地,而宿衛之摠察,在此,邊圉之備禦,亦在,衙門體貌之別,有非汗漫職掌之比,其小大事之安排布置,無往非使財去處,紀律體統,亦可以漸次入殼,而見無歲入之需,凡於費用,專靠他營他司者,不無可議者存,臣意則就管稅廳稅錢中,五千兩課年劃付,以爲府內公用,俾圖久遠之道恐好,故敢達矣。上曰,依爲之。出擧條炳學曰,故右議政任百經,緬禮在近云,相臣遷窆時,葬需及擔軍題給,自是法典所在,今亦依例擧行之意,分付該曹,何如?上曰,依爲之。出擧條炳學曰,畿伯到界後,旣有入來肅拜,亦且出入城闉,則其與外藩之不得來往,逈有別焉,而凡於慶賀之時,獨阻無蹈之列者,恐非事體攸宜,臣意則無論大小賀班,竝令入參之意,著爲定式,時道臣旣兼講官,亦使之進參講筵似好,故敢達矣。上曰,依爲之。出擧條炳學曰,春晷漸長,竊想從近開講矣。寧豐君崔遇亨,行大護軍李參鉉,行護軍趙基應,竝講官差下,何如?上曰,依爲之。出擧條炳學曰,近日位著,非不濟濟,而資歷俱優之人,亦不可不取次登崇,行護軍趙基應·林肯洙·趙性敎·姜㳣,竝正卿陞擢,何如?上曰,依爲之。出榻敎炳學曰,慶尙左兵使尹善應,慶尙右兵使任商準,屢擬亞將之望矣,履歷旣優,實合收用,而具其由來治績,蔚然可紀,特爲加資,以爲奬進之地恐好,故敢達矣。上曰,依爲之。炳學曰,京畿句管堂上有闕矣,其代知中樞府事兪致善差下,使之察任,何如?上曰,依爲之。出擧條炳學曰,兵曹參判韓敬源,當爲追榮,而所后家無可施處,依近例,移贈其本生,何如?上曰,依爲之。出擧條炳學曰,靈光加年之限,又不遠矣,此倅之由來聲績,已有所蔚然入聞,而昨年改量之後,今當捧稅,迨此遞易,實爲民邑之所惜去,該郡守南廷龍,限秋成仍任,以爲終始責效之地,何如?上曰,依爲之。出擧條炳學曰,登科十年人之筵稟陞六,係是應行之典,而今亦有限滿當陞之人云,依例六品職調用之意,分付銓曹,何如?上曰,依爲之。出擧條炳學曰,忠州牧定配罪人李敦夏,向以湖左監試初試出榜時,有違格例,自臣府草記請罪,蒙有行遣之命矣,本事旣是體例間做錯,非爲科試不公而然,而被選擧子,則以其試官之方在謫籍,似不得昌赴會圍,今番赦典,未敢知處分之何居,而若復拖到放未放齊到之後,則將不免會試之過時,多士之因此坐停,亦所當念,故敢此仰達矣。上曰,特爲放送,可也。炳學曰,臺諫奏對之際,做錯非細,雖是生疎所致,事體極爲未安,從重推考,何如?上曰,鄕各人生疎所致也,不必重推,只爲推考,可也。淳穆曰,鳳曆按三陽之會,龍德膺百福之遒,祝慈壽於岡陵,鞏邦業於磐泰,今日者殿下之盛時也,環東土職藝生靈,思見德化之成,盻盻若農夫之望歲,凡厥愛戴攢頌,卽惟曰祈天永命,亦惟曰斂時五福,蓋祈命以諴小爲本,斂福以錫庶爲極,苟究樞紐於斯二者,疾敬乂用,惟德是已,德之爲言,得也,嚴恭寅畏,不敢荒寧,雖燕閑幽獨之中,天理流行,私慾淨盡,如鏡之去塵而復明,其所言動事爲,顯微無間,遹遵祖宗成憲,此得於心者也。君臣分義,截嚴如天尊地卑,然必其上交下濟,始可言一體相須,而情志流通,明目達聰,有天下一家氣像,此得於朝廷者也,元元一念,日行一宇內,窮蔀幽隱,若恫在己,好其所好,惡其所惡,極溝奠袵,嫗煦涵育,無匹夫不被至澤,此得於萬民者也,是皆自昔哲辟,制保之大關棙,而夫豈高遠難行之事,誠不爲也,非不能也。雖天縱聖姿,顧可以不學而能之乎?一歲有一歲工夫,一日有一日工夫,迨玆寶籌鼎盛,國家閑暇之時,毋或認作文具,翫歲愒日,惟乾惕自强,學之弗能弗措,克臻繼紹光明,則德崇業廣,軼三登五之治,可運諸掌,而天人之際,履信思順,迪吉惟影響,聖有明訓,區區芹曝之忱,敢以此爲新年祝,伏願懋哉懋哉。上曰,所陳切實,當服膺矣。熙正曰,諸宰奏事,秉徽曰,各陵寢守護軍,爲七十名,園墓所守護軍,爲三十名,而陵寢祧奉之後,減爲三十名,自是定例矣。懿昭墓今旣祧遷,當爲減數,而順康園·順懷墓·昭顯墓·愍懷墓之仍置厚額,實是未遑之典,其在事體,恐不可異同,五園墓守護軍與復戶,竝減其半數,以爲依定例擧行之地,何如?上曰,依爲之,出擧條熙正曰,玉堂所懷奏之。晩燾曰,易言天行健,君子以自强不息,程子曰,天道不已,文王純於天道,亦不已,然則不息不已,卽是天人合道之妙也。方今三陽履元,萬化鼎新,天行之健,莫大於此,未敢知我殿下緝熙之學,果能至誠無息,純於天道否?所講孟子一書,初非浩穰文字,而踰時越歲,尙此未了,古訓千萬,將何所下手?博學於文,約之以禮,未有不博學而能約禮者也。只若以臣等賤劣言之,其在晉接之時,縱蔑絲毫之效,如當停稟之後,尤切尸素之罪,謹稽本館古事,上下番於停講後,爰有歷代美事,名儒格訓,寫呈之規,如有所懷,演出古事中如意者,又許其別段書入,蓋此規模,出於古人進金鑑錄·無逸圖·七月篇之遺意,而此外又有本館講製文臣月課之法,蓋講制則本館堂上主之,於每月一次考講,三次命製,月季啓聞,歲抄通考其等格,居首人卽令加階,月課則大提學及禮判主之,弘文祿䘵人外,竝抄堂上有文名者,每年分四等,出九題以試之,其啓聞通考之規,與講製略同,此古昔盛時,所以聖德隆於上,人才作於下,而集賢之名,誠不虛得矣,幸勿以臣言,爲陳腐,而特加留念焉。上曰,所陳甚好,當留念矣。熙正曰,臺諫所懷奏之。基陽曰,新除授大司憲李經在,時在公忠道靑陽地,持平金鎭模,時在全羅道參禮驛任所,盧鎭燮,時在平安道魚川驛任所,請竝斯速乘馹上來事,下諭。上曰,竝許遞,可也。又奏曰,臣惟望聖學之緝熙光明,顧今春煦方舒,亟開經筵,惟日孜孜,通古今達事理,是乃聖益聖日新之大要。伏願殿下,體先王好學之規,必以朝晝夕三講爲日課,又以召對夜對,爲時懋,克勤無怠,則迓續景命,導迎和氣,亶在於此,使八道含生,同躋仁壽之域,而章甫之蔚興,可以致之,惟殿下懋哉。上曰,當體念矣。又奏曰,臣言議風采,本不合於淸朝耳目之列,而今此次對,猥越登筵,擧措做錯,至於大僚之請推,滿心惶忸,故玆敢仰達。伏乞聖明,亟遞臣臺銜,以重公器,以安私分焉。上曰,勿辭,亦勿退待。以下缺。
上在景福宮。停常參·經筵。
傳曰,藥院都提調有闕之代,前望入之。
內醫都提調前望入之,領議政金炳學落點。
傳曰,副提學有闕之代,前望入之。
副提學前望入之,李明應落點。
政院啓曰,校理金亮淵,以其親病,陳疏徑出,原疏纔已捧入矣。所當卽捧禁推傳旨,而此與無端徑出,有異,推考警責,何如?傳曰,允。
弘文館啓曰,新除授副提學李明應,卽爲牌招察任,何如?傳曰,允。
弘文館啓曰,新除授副提學李明應敎旨安寶次,濬哲之寶請出之意,敢啓。傳曰,知道。
吏曹啓曰,新除授通川郡守李道植呈狀內,矣身素患痰癖之症,今當離發之際,一倍添劇,萬無赴任之望,其身病旣如是,則有難强令遠赴,罷黜,何如?傳曰,德山郡守相換,不日下送。
吏曹啓曰,通川郡守李道植,德山郡守相換事,命下矣。以前任砥平縣監,方在解由未出中,何以爲之?敢稟。傳曰,勿拘。
吏曹口傳政事,通川郡守李道植,德山郡守李鍾信,已上相換事,承傳。
兵曹啓曰,再明日動駕時,堂上侍衛,當爲備員,而參議李乾夏,有身病,不得進參,令政院稟旨變通,仍令該曹,以在京無故人,口傳差出,待下批牌招,以爲進參之地,何如?傳曰,允。許遞。
吏曹口傳政事,以李鍾晉爲兵曹參議。
義禁府啓曰,忠州牧定配罪人李敦夏,特爲放送事承傳啓下矣。李敦夏卽爲放送,分付該道道臣之意,敢啓。傳曰,知道。
判府事李裕元箚曰,臣曩日講對,伏承恩敎,勉臣留京,不敢卽速還鄕,淹滯京輦之下,已閱三朔,歲且新矣。候脩門而聽漏,趨大庭而呼嵩,寔臣至榮大願,而鄕山入夢,松椒遙,此時汛省,情理卽然,顧臣所有嘗藥之任,法不得出宿城外,至於廟社殿宮之銜,肅將拱護,亦不宜一任瘝曠,竊附元朝放假故事,不避僭越,仰瀆崇聽。伏乞聖慈,特遞藥院及四提擧,俾便往來。答曰,省箚具悉卿懇。放假故事,許卿從便,而向來前席,旣勉留,則今此五提擧之竝請解免,未必然矣,藥院之任,第姑勉副,卿可諒之。仍傳曰,此批答,遣史官傳諭。
行副提學趙慶鎬疏曰,伏以臣奉侍軒墀,劣有歲年,起居常依日月,步武不離星辰,恩顧所住,榮光赫然,臣之貿昧椎魯,固自如,而特達之知,曠絶之私,一埤隆厚,躋天蟠地,朝除一官,暮差一職,名途峻選,左右兜攬,是豈臣單寒門地,軫薄才力,所可一日承當而負荷者哉?瀛丈席,選妙秩淸,備論恩資啓沃,裨益聖學,成就君德,委毗之重,寄責之專,萬萬非顓蒙如臣,謏陋如臣,得以挺身而擔夯,藉手而彌綸,則昔日之辭不獲命,躅蹶趨膺,只見其不知量也。此臣所以憂懼愧忸,有若臨淵而撻市,求解一念,寤寐炳炳,實有所按住不得者,玆敢略掇短章,冒瀆崇聽。伏乞聖慈,俯賜鑑諒,亟遞臣弘文館副提學之銜,回授可堪,以安微分,以重公器焉,臣無任云云。答曰,省疏具悉。所請依施。
校理金亮淵疏曰云云。省疏具悉。爾其勿辭救護。
上在景福宮。停常參·經筵。
傳曰,各陵園丁字閣改建與修改,惠廳錢五萬兩劃送于營建都監。
傳曰,明日出宮內門路,以崇陽門爲之。
奎章閣啓曰,守宮檢校直閣鄭健朝,待開門牌招何如?
傳曰,允。
弘文館啓曰,副提學李明應,疏批已下,卽爲牌招察任,何如?傳曰,允。
弘文館啓曰,守宮檢校典翰金昌熙,待開門牌招,何如?傳曰,允。
議政府啓曰,日前聞自司諫院,因何許山訟事,發關廣州府,使之捉上城內居民,有所謂金姓云者,以其訟隻,許多恐喝,無厭誅求,殆靡所不至云,諫院本非聽訟之地,而此輩之欺蔽慫慂,殊甚痛駭,雖以臺臣言之,被其欺蔽,任其慫慂者,亦不可無責備之擧,正言金永珯,施以刋削之典,若其從中嗾囑者,令秋曹嚴覈,以爲嚴處之地,何如?傳曰,允。
兵曹啓曰,五衛將成燾·李種馝·鄭斗元·李心祐·玄心默,忠壯衛將徐相駿,昌德宮衛將趙明桂,慶熙宮衛將趙完峻,文臣兼宣傳官趙肅夏,俱以病難供職,呈狀乞遞,守門將金相默,除拜在外,過限未入仕,竝改差,何如?傳曰,允。
大護軍姜㳣疏曰,伏以臣從蔭途而竊科第,迄今二十有三年,出入乎邇密講對之地,周旋於內外任使之末,歷揚淸顯,滾到卿月,無一報答,有百僨誤,曲費者造化之天也,偏沐者雨露之澤也。臣每一拚誥,居寵若驚,凜凜焉氷炭于中,而淵谷於前,榮進一步,夢想不到,今於大僚之歲首筵剡也,臣各猥參其間,進階爲資憲大夫,金吾周廬,除旨聯翩,臣惶仄隕越,莫省攸措。夫班躋八座,位亞三事,卽古之常伯之職是耳,苟非宿德宏器,足以模範一世,莫或居之,臣實空疎闒茸,最出人下,其不可冒玷也,較然明甚。嗚呼,臣自祖先來,受國厚恩,三世正卿,人或稱其奕舄,而臣家訓戒,惟在小心謹愼四字,臣以不才忝孫,冥行摘埴,荒墜遺範,徒欲以藉蔭於喬木之門,踵武於星辰之列,則惡盈之戒,過福之災,理必無幸,且斗筲不足以受大,駑駘不能以任重,以臣淺狹,以臣疲鈍,一向兜攪,惟事升躐,則侍見其器溢而蹄蹶矣,可不懼哉?方今聖明在上,知人官人,凡在微末庶僚,必因其才,而各授之職,況此六官之長,地望逈別,在所愼惜,而不宜輕褻之至此也。進退之際,當退則不當進,辭受之間,當辭則不當受,行不俟駕,雖分義之固然,走而循墻,亦廉防之攸在,日昨天牌之下,典式莫越,冒悚病稟,臣罪滋大,玆敢畢暴衷懇,仰瀆崇聽,欲望聖慈,俯賜鑑諒,將臣新授資級,劃卽收還,以重公器,以安私分焉,臣無任云云。答曰,省疏具悉。卿其勿辭行公。
副提學李明應疏曰,伏以臣,卽一匪才蔑學之庸調賤品耳。幸近日月之光,偏被雨露之澤,只有頌祝之忱,耿結于中而已,迺者望表,特除授臣以長瀛之職,臣雙擎華誥,告喜臣父,臣父不以是爲喜,憫臣之踰分濫職,亦以門闌之漸盛,惕然悚然,臣亦聞命震駭,五情爽惑,尤無以容措矣。臣於是職,初非念想之攸及,則未敢蔓辭飾讓,而臣曾忝叨館銜,槪諳古實,輔導君德,成就聖學,專責於是,而最是長官爲任,遴揀淸峻,地望貴近,視下寀,尤截然矣。宿儒之當處䆳地,宰相之須用讀書,尙矣無論,而淹識博聞,以備顧問,宏詞華簿,用副代撰,資啓沃則明於經傳之奧旨,畀論思則效以訏謨之敷陳,卽其職也,所以我朝官簡之華要,輒以是爲首,昔也之寧曠不備,難其人也,今也之常備無曠,重其責也,臣非其人,猶不可苟然備數,旣有其責,則亦何可晏然承當乎?噫,臣之本末長短,殿下之所照燭也,執冊經幄,仰裨緝熙之工,臣其能乎?演麻綸闈,克贊聲明之治,臣其能乎?空疎劣,呈露無餘,而裒然十僚之首,廁之三晝之接,則是奚異望蚊以負山,强駑而騁遠哉?此臣所以徊徨踧踖,未敢爲承當計也。庸敢罄控忱辭,仰干黈聽,惟聖上恢則哲之明,諒不稱之實,臣所有新銜,改授眞才,俾文纓選職,無至緣臣而玷汚焉,則在公私爲耦幸也厚矣,臣無任云云。省疏具悉。爾其勿辭察職。
大護軍趙性敎疏曰,伏以歲首賓對,大僚筵白,群彦晉秩,有夏籲俊,成湯立賢,此其遺也。不意賤名,混廁其間,兪音遽降,進臣資憲階,繼以經筵周盧,恩誥荐宣,臣聞命以還,瞠焉失圖,震凜于中,歷屢日而靡屆,夫正卿,峻秩也,齒班九棘,司會六尙,獻善宣美,象膺文昌之府,綜事分務,翊亮機衡之要,古之妙選,有德望者克焉,職由是耳,豈謂臣樸樕憃愚,粗有萬分一襯似,而揆剡聖簡,至此之謬也。念臣年來,連逢嘉會,騫翔華塗,凡在至淸極要之地,有若循階躡級者然,以至夙夜喉司,龍光遍體,朝晝講幄,燕接多暇,戴寵蹈榮,天地侔其高厚,薫仁怵恩,山海與之崇深,苟使臣劣有絲毫之微長,宜思涓埃之少補,而筲量已踰,樗材無當,旣試蔑效,適爲驟躐之歸,知進不止,只速貪戀之譏,臣雖無狀,粗識四維,每明發惕息,自不覺顔騂而背汗。矧玆八座之列,是何等地分,而容可濫授而倖玷也哉?顚前錯後,固非私憂之暇恤,而隳名爽實,竊恐公掄之貽羞,一節以趨,義雖怵於竢屨,參倚已熟,懼實深於循墻,玆敢畢暴衷懇,仰瀆宸嚴。伏乞聖明,察臣言之寔出悃愊,念重遴之本自難愼,將臣新授資級,劃賜收還,俾公器無褻,私分獲安焉云云。答曰,省疏具悉。卿其勿辭行公。
工曹判書林肯洙疏曰云云。答曰,省疏具悉。卿其勿辭行公。
上在景福宮。停常參·經筵。
大駕詣仁政殿移安所展拜,仍詣璿源殿移安所展拜,仍詣養志堂移安所展拜,入熙政堂後,藥房·內閣·政院·玉堂口傳問安。答曰,知道。仍詣永禧殿展謁,入齋室後,藥房·內閣·政院·玉堂口傳問安。答曰,知道。仍詣儲慶宮展拜,入齋室後,藥房·內閣·政院·玉堂口傳問安。答曰,知道。還宮後,藥房·內閣·政院·玉堂口傳問安。答曰,知道。
藥房都提調金炳學,提調崔遇亨,副提調李能燮啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
政院啓曰,卽者別兼春秋朴定陽以其親病,陳疏徑出,原疏纔已捧入矣。所當卽捧禁推傳旨,而此與無端徑出有異,推考警責,何如?傳曰,允。
又啓曰,刑曹郞廳來言,罪人金永浩等,當爲嚴覈,而判書趙基應,有身病,次堂例不得擧行云,何以爲之?敢稟。傳曰,次堂擧行。
傳曰,侍衛軍兵,令各其營別饒次分給。
傳曰,公事不審之當該中官柳東燮推考。
傳曰,儲慶宮展拜時,百官行禮置之,先後廂軍兵,路上留駐。
傳曰,德溫公主祠版,遣內侍看審以來。
傳曰,鄭景朝·趙鍾翼,俱是講官之子也,將赴會圍云,竝付之進士榜末,年八十以上人,亦爲一體付之榜末。
傳曰,幸行軍令,來二月初二日待令。
弘文館啓曰,大駕今已還宮矣,守宮檢校典翰金昌熙,依定式,減下,何如?傳曰,允。
奎章閣啓曰,大駕今已還宮,守宮檢校直閣鄭健朝,依定式減下,何如?傳曰,允。
訓鍊都監啓曰,謹依下敎,侍衛將官·將校·軍兵及武藝別監等處,別饒次分給之意,敢啓。傳曰,知道。
刑曹啓曰,議政府啓辭內,日前聞自司諫院,因何許山訟事,正月發關廣州府,使之捉上城內居民,有所謂金姓云者,以其訟隻,許多恐喝,無厭誅求,殆靡所不至云,諫院,本非聽訟之地,而此輩之欺蔽慫慂者,亦不可無責備之擧,正言金永珯,施以刋削之典,若其從中嗾囑者,令秋曹嚴覈,以爲嚴處之地,何如?傳曰,允事批下矣,罪人金永浩·陰英孫·李之成等,方囚於廣州中營,發關捉上,待押來嚴覈擧行之意,敢啓。傳曰,知道。
吏曹啓目粘連,權知承文院副正字洪基泰·朴宇鉉,俱以登科後,年滿五十,依法典六品職遷轉,何如?啓依允。
別兼春秋朴定陽疏曰,伏以臣於持被之中,卽接家信,則臣父素患痰癖之症,近因日候不調,一倍添劇,委頓床笫,促臣歸視,臣自聞此報,方寸煎灼,按住不得,玆敢忙陳短章,徑出禁扄。伏乞聖明,俯垂鑑諒,亟遞臣所帶別兼之銜,俾便救護,仍治臣擅離之罪,以昭法紀焉,臣無任云云。省疏具悉。爾其勿辭救護。
庚午正月二十五日□時,大駕詣宗廟。永寧殿移奉所展謁,仍詣永禧殿展謁,仍詣儲慶宮展拜,擧動入侍時,行都承旨李能燮,左承旨宋熙正,右承旨洪遠植,左副承旨兪初煥,右副承旨李裕承,同副承旨李冕榮,史官缺,檢校直提學李載冕·閔升鎬,直提學趙成夏,檢校直閣李淳翼·李世用,檢校待敎趙慶鎬,副提學李明應,檢校典翰李根秀·李起鎬,典翰金性均,應敎趙秉肅,校理李龍雨,副校理朴定陽,修撰朴弘壽,副修撰朴顥陽·李載純,以次侍立。時至,通禮跪啓請外辦,上具翼善冠·袞龍袍,乘輿出永化門。藥房提調崔遇亨,副提調李能燮,進前問候訖,由維化門,至勤政門外。通禮跪啓請降輿乘輦,上降輿乘輦,出光化門進發,至敦化門外。通禮跪啓請降輦乘輿,上降輦乘輿,至仁政門外,降輿步過,乘輿至熙政堂,降輿入大次,問安勿爲之事下敎。少頃,上改具冕服以出。通禮跪啓請乘輿,上乘輿至仁政門外,通禮跪啓請執圭,承旨進圭,上執圭詣版位。贊儀唱四拜,上行四拜禮,陞詣殿內,各室奉審訖,仍詣璿源殿·養志堂,展謁如上儀訖,出仁政門外。通禮跪啓請乘輿,上乘輿,至明政門外。通禮跪啓請降輿,上降輿就版位,行四拜禮,陞詣殿內,各室奉審,如上儀訖,出明政門。通禮跪啓請乘輿,上乘輿至崇化門外。通禮跪啓請降輿,上降輿就版位,展謁奉審,如上儀訖,出崇化門。通禮跪啓請釋圭,上釋圭,承旨跪受圭。通禮跪啓請乘輿,上乘輿至熙政堂,降輿入大次。少頃,上改具翼善冠·袞龍袍以出。通禮跪啓請乘輿,上乘輿至仁政門外,降輿步過,乘輿出敦化門外。通禮跪啓請降輿乘輦,上降輿乘輦進發,至永禧殿大門外。通禮跪啓請降輦乘輿,上降輦乘輿,入大次,問安勿爲之事下敎,改具冕服以出。通禮跪啓請執圭,承旨進圭,上執圭就版位。贊儀唱四拜,上行四拜禮,陞詣殿內,奉審如儀訖,還入大次,命書傳敎曰,德溫公主祠版,遣內侍看審以來。又命書傳敎曰,儲慶宮展拜時,百官行禮置之,先後廂軍兵,路上留駐。少頃,改具翼善冠·袞龍袍以出。通禮跪啓請乘輿,上乘輿出大門外。通禮跪啓請降輿乘輦,上降輿乘輦,至儲慶宮大門外。通禮跪啓請降輦乘輿,上降輦乘輿,入大次,問安勿爲之事下敎。展拜時至,就版位,贊儀唱再拜,上行再拜禮,陞詣宮內奉審訖,還入大次。少頃,通禮跪啓請外辦,上乘輿出宮大門外。通禮跪啓請降輿乘輦,上降輿乘輦進發,入光化門,至維化門外。通禮跪啓請降輦乘輿,上降輦乘輿,入崇陽門。承旨請出標信,兵曹判書跪稟放仗。上由永化門還內,諸臣以次退出。
上在景福宮。停常參·經筵。
政院啓曰,吏曹郞廳來言,臺諫有闕,政事,取稟。傳曰,當日爲之。
傳曰,內閣提學·直提學未差之代,今日政差出。
傳曰,原任直提學趙成夏,檢校差下。
傳曰,承旨有闕之代,前望入之。承旨前望入之,金聲根落點。
三軍府啓曰,昨日大駕詣永禧殿,訓鍊都監馬兵,不着甲胄,軍容失儀,旣關師律,而論責之地,不可以資格有拘,該將臣記過,不善擧行之該校屬,自本營嚴懲,何如?傳曰,允。該營大將施以罷職之典。
奎章閣啓曰,新除授提學曺錫雨·申錫禧,直提學南廷順·韓敬源,卽爲牌招察任,何如?傳曰,允。
又啓曰,新除授提學曺錫雨·申錫禧,直提學南廷順·韓敬源敎旨安寶後,濬哲之寶請出之意,敢啓。傳曰,知道。
吏曹啓曰,奉常主簿金圭衡,以其身病,呈狀乞遞,改差,何如?傳曰,允。
禮曹啓曰,郊壇,四孟朔遣禮郞,看審有無頉,自該曹草記事,曾有定式矣。發遣郞廳,東郊·先農壇·星壇·先蠶壇·馬祖壇,南郊·南壇·雩祀壇·漢江壇·司寒壇,北郊·祈雨壇·厲壇,次第看審,則各壇壇上及四面紅箭門·墻垣·階砌,俱爲無頉,此後看護等節,另加申飭之意,敢啓。傳曰,知道。
政院啓曰,訓鍊大將申櫶,施以罷職之典事,命下矣。將兵之任,不可一刻無摠察之人,何以爲之?敢稟。傳曰,御將兼察。
又啓曰,訓鍊大將,御營大將兼察事,命下矣。兼察訓鍊大將李元熙,卽爲牌招聽傳敎,何如?傳曰,允。
吏曹啓目,權知承文院副正字朴宇鉉,登科後年滿五十,依法典六品職遷轉,何如?啓依允。
有政。吏批,行判書金大根,參判李沇應進。參議未差,以宋熙正爲吏曹參議,曺錫雨·申錫禧爲內閣提學,南廷順·韓敬源爲直提學,趙光直爲正言,趙基應爲知敦寧,趙采爲同經筵,柳基賢爲吏曹正郞,韓國輔爲典籍,金瓊爲校檢,鄭元時爲奉常主簿。再政。以趙性敎爲刑曹判書,張錫默爲典籍,校書提調二單曺錫雨·申錫禧,副護軍李顯佑,今加嘉善,年七十二侍從臣同副承旨李冕榮父加資事承傳,故參判林翰鎭,贈吏判文衡例兼,工曹判書林肯洙考,贈吏參,趙學來,贈吏判例兼,贈吏議趙德涵,贈吏參例兼,故應敎趙明健,贈副學,已上刑曹判書趙基應三代,贈吏參趙亨晩,贈吏判例兼,贈副學趙秀仁,贈吏參弘提例兼,贈僕正趙思近,贈吏議,已上知經筵趙性敎三代。
兵批,同知單趙明桂,僉知三單,成燾·李種馝·鄭斗元。
知敦寧趙秉昌疏曰云云。答曰,省疏具悉。所請依施。
吏曹參議李敦相疏曰云云。省疏具悉。所請依施。
護軍趙成夏疏曰,伏以臣於摛文之職,冒叨匪據,劣有歲年,出入於邇密之列,周旋於淸華之局,事體非輕,責寄愈專,與尋常職司之可以承乏而苟充者,逈有不件。掌詞命議制置,參謨猷司,獻納修嫺,典章鼓吹,風雅丕能,潤色文術,垂光來許,曷嘗有榜樣乎萬一哉?西淸東壁,髦英之所廻翔,而弊帚漏巵,共列於魯郜之弓鼎,瓦當土鉶,交錯於夏商之彝敦,名實之相件,非細故也。竊伏念熙朝制置,愼惜名器,明試功能,黜陟是判,三載考功,法意甚嚴,臣之濡滯幡泊,未有一事之著稱,同朝忠厚,縱不聞司直之抨,官箴之興,自顧靦騂,何敢百安於久居蔑效之地也?至若所管兼務,藉或有緊慢之不同,修擧之未能,而瘝溺之滋悚,不當有彼此之差殊,此臣所以耿耿一念,如縛求解也,玆綴衷懇,仰讀崇嚴。伏乞聖慈,俯賜鑑諒,將臣奎置直學,尙方提擧之任,亟行遞改,以安微分焉。答曰,省疏具悉。兩銜何可竝遞,苦懇如此,直學之任許遞。
上在景福宮。停常參·經筵。
政院啓曰,應敎趙秉肅,以其親病,陳疏徑出,原疏才已捧入矣。所當卽捧禁推傳旨,而此與無端徑出,有異,推考警責,何如?傳曰,允。
以京畿監司朴永輔狀啓,陽智縣監李憲文身死事,傳曰,令該曹口傳差出,催促下送。
吏曹口傳政事,以李周憲爲陽智縣監。
刑曹啓曰,頃因廟堂草記批旨,罪人金永浩等,待押來擧行之意,草記蒙允。而金永浩等,今方押到,故與已捉囚之高命錫,竝爲嚴覈,則金永浩藉曰,山訟之督掘,圖出印牌,而率往半曉,惹起風波,百金威脅,討索辭屈,而反被捉囚,罪著而難逭孽由,今於嚴覈,首實無餘,究厥所犯,極涉痛惋,陰英孫·李之成,俱以諫隷,常時豪悍,便爲伎倆,而狐假虎威,承突鷙搏,鄕民看作奇貨,侵虐靡所不至,縱欲推諉於永浩,可謂同惡而相濟,高命錫,渠以書寫,初也冒牌,已是濫習,繼而煩關,胡乃無憚,欺蔽作奸,亦甚痛駭。上項四囚,各嚴刑一次後,永浩慶尙道寧海府,英孫盈德縣,之成全羅道求禮縣,命錫平安道順安縣,遠惡地定配所,竝卽押送之意,敢啓。傳曰,知道。
應敎趙秉肅疏曰云云。省疏具悉。爾其勿辭救護。
上在景福宮。停常參·經筵。
政院啓曰,左右史不可不備,別兼春秋朴定陽,由限已過,與李承宇一體牌招,推移入直,何如?傳曰,允。
以別兼春秋李承宇·朴定陽牌不進罷職傳旨,傳曰,只推。
政院啓曰,三品官之毋得過三日,循例請牌,曾有定式矣。吏曹參議宋熙正,除拜後過三日不爲出肅,事體所在,誠極未安,從重推考,仍卽牌招察任,何如?傳曰,允。
以吏曹參議宋熙正牌不進罷職傳旨,傳曰,只推。
議政府啓曰,道臣之春秋巡審,爲民事,然而比因列邑供億之弊,每多停免之時。今春八道道臣巡部,竝爲停止,北道陵寢,畿內陵園墓所奉審,依近例以秩高守令替行事,知委,何如?傳曰,允。
又啓曰,經宿幸行時,諸道道臣,例爲出待境上,而爲念民邑之弊,每爲停免矣。今亦置之事,分付,何如?傳曰,允。
禮曹啓曰,卽接京居幼學洪美鍾所志,則以爲矣身,丁卯年陞補入格矣。伊後名字,改以鍾憲,依已例啓稟釐正云矣。依所訴原粘目中,改付標以入之意,敢啓。傳曰,知道。
營建都監郞廳,以都提調意啓曰,各陵園墓丁字閣改建與修改雨漏吉日時,令日官李秉洪推擇,別單書入,而本都監堂郞,勢難分排監董。本陵園墓官,別定監役官,使之看役,移安告由之節,令該曹擧行事,分付,何如?傳曰,允。
營建都監,健元陵丁字閣撤毁三月初八日酉時,定礎四月初五日巳時,立柱同月初十日巳時,上樑同月十三日丑時,章陵丁字閣撤毁三月初八日卯時,定礎四月初五日丑時,立柱同月十二日卯時,上樑同月十四日申時,明陵丁字閣撤毁三月初八日卯時,定礎同月三十日子時,立柱四月初八日申時,上樑同月十二日辰時,昭顯墓丁字閣撤毁三月初八日卯時,定礎四月初一日寅時,立柱同月初十日子時,上樑同月十七日子時,貞陵丁字閣·獻陵·英陵·顯陵·思陵·光陵·敬陵·昌陵修改,恭陵雨漏,宣陵·順陵·靖陵·溫陵·禧陵·泰陵·孝陵·康陵·穆陵·長陵·徽陵·寧陵·崇陵·翼陵·懿陵修改,惠陵雨漏,元陵·弘陵·永陵·景陵·順康園·昭寧園修改,綏吉園雨漏,順懷墓·愍懷墓·懿昭墓修改吉日時三月十八日寅時。
禮曹參判洪淳大疏曰云云。答曰,省疏具悉。卿其勿辭行公。
兵曹參判韓敬源疏曰,伏以臣卿班晉秩,甫二旬餘耳,騎省周廬,除音聯翩,儀衛廁從邁之列,跡雖幸於覲耿,車服招不衷之穴,方深於負乘。迺者奎華新命,忽下於千萬夢想之外,天蹕踵臨,闔門動色,臣於是,震駭惶惑,誠莫曉誤恩之何爲而至此也。噫,閣職之設,寔我正廟朝精義宏規之所由起,而著作倣漢石渠,建置媲宋天章,西淸奎壁,煥圖書之祕府,東西琬琰,儼謨訓之尊閣,典故文學,竝瀛署而顧問,時節起居,齒承史而廻翔,新蓋昭代之甚撰,名塗之至榮也。況乎直學之介,僚員崇庳之間,于以占淸峻而贊聲明,爲任之綦重,又如此,自非才學竝茂,踐歷俱優,與夫閥閱可紀,名聞有素者,莫宜居之,於是數者,臣果有一乎哉?以識則蒙蔀,根銀莫辨,以器則苦窳,履屐無當,以地則疎逖,畸寒下流之一凡夫耳。雖處以兀官漫職,猶患無感,尙可以置諸極淸切至深嚴之地,俾之昭物采而賁皇猷,用章我殿下鴻朗之治乎?是猶溝中之斷,文之以靑黃,㸑下之焦,引之以羽商,其究焉玷㺮而止,名器由臣而褻,天哲由臣而累,物情由臣而不愜,夫豈小故也哉?且念臣邇來受恩,與天無極,雖磨放隕結,不足以報其萬一,而苦又憑特寵靈,驟躐華要,拚棄廉維,冒沒承膺,則過福之憂,夫何足恤?有識之譏,玆焉是懼。踢蹶趨肅,雖緣義例之攸嚴,因仍蹲據,有非私分之敢安,自用披瀝至懇,冒干崇聽。伏望聖慈,俯垂鑑諒,臣新授直提學之任,劃行鐫改,俾淸選毋瘝,微諒獲遂焉。答曰,省疏具悉。
上在景福宮。停常參·經筵。
政院啓曰,左右史不可不備,別兼春秋李承宇·朴定陽,旣有只推之命,竝卽牌招,推移入直,何如?傳曰,允。
以別兼春秋李承宇·朴定陽牌不進罷職傳旨,傳曰,只推。
傳曰,內閣提學有闕之代,前望入之。
提學前望入之,金大根落點。
傳曰,直提學許遞,與未差之代,前望入之。
直提學前望入之,南廷順·韓敬源落點。
奎章閣啓曰,新除授提學金大根敎旨安寶次,濬哲之寶,請出之意,敢啓。傳曰,知道。
傳曰,飭已施矣,訓鍊大將申櫶分揀。
政院啓曰,飭已施矣,訓鍊大將申櫶分揀事,命下矣。卽爲牌招,傳授命召,何如?傳曰,允。
兵曹啓目,粘連觀此全羅左水使趙文顯狀啓,則鉢浦萬戶金躍河,務先修戎,頗有武略,惠深撫卒,旣多周恤。三載居鎭,一心靡懈,捐出七百金殘廩,殿宇之年久傾頹者,一新改建,不費民力,其在激勸之道,合施褒賞之典,論賞一款,令諸曹稟處亦爲白有臥乎所。修戎撫卒,一心靡懈,捐出殘廩,殿宇改建,不費民力,極爲嘉尙,似當施以加資之典是白乎矣,係干恩典,不敢擅便,上裁,何如?啓依回啓施行爲良如敎。
左參贊曺錫雨疏曰,伏以璇闈膺休,寶齡光躋於四旬,彤陛稱賀,縟儀誕擧於元朝,宸誠克伸,群情胥欣。仍伏念臣於奎華邇綴,猥從學士大夫後者,劣有年歲矣。捧土於文繡之間,置礫於珠玉之側,每周旋英游,自不覺顧影而忸怩,至於長席,臣常視以天壤,若不可階而升者,誠以位望素隆,責任甚鉅,如翰林宿儒,龍圖老子冠,內廷供奉之班也。豈臣毫分夢想,敢及於此?忽地恩命,繆加臣身,一院之內,裒然爲首,臣誠惝怳感激,如夢如癡,雖因典式之莫越,粗效駕屨之俟,而退後循省,益不知措躬之所。蓋夫設閣之初,今近百年之久,而膺是任者,僅四十人,類皆經術詞藝,冠冕一代,風裁韻雅,儀表群英,淹識博聞之嫺於典獻,宏論昌猷之優於發揮,無一非其人,則可知其愼惜之重,遴揀之嚴,而顧今磊落俊彦儲望於館閣者,雖未必皆進前輩,而以臣方之,不但爲不及三十里而止耳,其於取舍,豈不有累於聖簡?而況臣久叨講席,屢塵淵鍳,姿性之闒茸,見叨之謏寡,已莫逃於則哲之下,則將謂瑚璉圭璧,臣爲其器,笙鏞黼黻,臣爲其材乎?抑謂天府圖書,臣可以贊休明之治,文華講製,臣可以俾作成之化乎?臣雖厚於自恕,爲一分承當計,亦無籍而爲說者矣。憂畏之備經,而知止宜戒,兜攬之愈遍,而過福是怵,惟有優游江湖,作一鳧雁之來,漏聲軌影之間,時節起居,其於分願,足矣。顧何敢貪戀寵榮,恬若固有,只思所以蹲據也哉?步急則躓,器滿則覆,以殿下,父母於臣,苟欲竊其飢飽,不至於受病,則不待臣言之畢,而庶有以處臣者矣。且臣於寮寀之間,有私義之難與周旋者,雖不敢章皇煩瀆,而區區情實,同朝之所共知也。伏望聖慈,回聽卑之聰,察由中之懇,將臣內閣提學之任,亟賜鐫改,俾公器重而賤分安焉。答曰,省疏具悉。所請依施。
大護軍申錫禧疏曰,伏以臣於日昨,伏蒙恩點,授臣以內閣提學之任,怔營震駴,莫省攸措。臣嘗備數於是閣之末班,大聖人制置損益之義,略有所管規而蠡測者,講儒術,鬯明敎條,遠接洙·泗千世之統,上件堯·舜三代之治,凡明君懿碎,欲行而未遑者,擧以措之,至純至大,無有餘憾,物采布濩,規模宏遠,垂裕干聖朝萬子孫毋替,逮今我聖上,光膺大曆服,繼志述事,率由舊章,周捨遴掄,尤致兢懼,矧玆閣職之重輕,實繫世道之汚隆,如臣之凋謝昏謬,宜黜而不宜涉也。臣爲學如捉風上壁,處世若寄閏附疣,擿埴睢盰之場,趻踔而不已干行,冥升招災,喪禍荐仍,心焦肝焚,化以爲血,發作無漸,種種可噩,甚至於咫尺前席醜穢畢呈,到今追維,惶汗浹背,重以夙嬰脚疾,與生俱生,甚劇則宛轉委頓,經年未起,稍歇則盤蹩躄,恃人以行,狗馬賤齒,不過六十有餘,而冉冉若八九十人,退伏田間,畫之爲陳人棄物,不復榮塗進取,措摩而企想矣。昔者年紀未衰,班資稍卑,碌碌無一善之可紀,今焉志氣消磨,爽精遁勉,而首占貴重之地,身任老成之體,又何以哉?不惟臣之病孱朽落,已不堪擬侔於矜恃名論,獻納風猷,至若充陪衛旅起居,亦恐其末由自力,班儀由臣而欠缺,典式由臣而隳弛,公肆逋傲,動干郵何,臣將何說而自恕也?除書之下,大牌踵臨,章皇出肅,例不敢越,因仍蹲冒,分所未安,歷日徊徨,參倚已審,刳瀝控籲,冒瀆聖聽。伏乞聖慈,俯賜鑑察,將臣新授職名,亟行鞶褫,俾名器毋褻,微諒獲伸焉。答曰,省疏具悉。所請依施。
護軍南廷順疏曰,伏以臣,跡本孤畸,性又闒茸,凡一階半綴之關涉進取者,實非臣始心攸期,而邇來所有恩誥,無往非騫淸翥華。臣誠左右究而莫知所蔇,殆若現前災咎,剝床而及膚,常忽忽自語於心曰,將不知合做何樣究竟也。豈意升冥之不已,濫竿之不足,而直學新命,又下於今日哉?臣旣怵然以駭,悚然以懼,繼之恧然而愧,爲之顔忸怩而心不寧者,有日矣。噫,膺是選而登其閣者,可摟指計,而極一代之望,苟非其人,寧曠不備,如臣等輩,一或冒忝,是凡礫間於玉璋之列,燕雀廁於鵷鸞之班,今若抛廉義置一邊,視榮利若分內,彼得人望之外,自取一握之笑,則實是小人之無忌憚也,臣何敢爲此也?攀誥之後,神魂遁喪,如夢如醉,不省其眞,旣肅而退,收攝震悸,反覆思維,無異猿狙之冠冕,鼯鼠之羈䭴也,非直文質交舛,殆今人五內失守。且臣於寮寀之間,有通朝共知,難於周旋之事,事屬私義,不敢張皇瀆撓,而臣身去就,已無可論,不得不大聲疾號,則揀選之愼重,地望之淸峻,猶屬第二語,是豈拖煩稱述,徒做崇飭之具,自附退讓之美?只暴萬萬不敢冒當之實,冀有以照燭而鐫斥之云云。答曰,省疏具悉。所請依施。
全羅監司徐相鼎疏曰云云。答曰,省疏具悉。所請依施。
上在景福宮。停常參·經筵。
藥房提調崔遇亨,副提調李能燮啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿,口傳問安。答曰,知道。
政院啓曰,議政府郞廳來言,今日賓廳日次,而領議政金炳學,無時急稟定事,左議政未差,右議政洪淳穆,有身病,不得來會云矣,敢啓。傳曰,知道。
又啓曰,左右史不可不備,別兼春秋李承宇·朴定陽,旣有只推之命,竝卽牌招,推移入直,何如?傳曰,允。
以別兼春秋李承宇·朴定陽牌不進罷職傳旨,傳曰,只推。
傳曰,禮房承旨馳詣宗廟移奉所景慕宮,奉審摘奸,仍詣文廟,奉審摘奸以來。
傳曰,原任提學曺錫雨·申錫禧,檢校差下。
傳曰,臺諫竝許遞,政官牌招開政,如有違牌,勿爲呼望。
傳曰,發遣吏郞,諸執事淸齋與否,摘奸以來。
奎章閣啓曰,原任提學曺錫雨·申錫禧,檢校差下事,命下矣。竝卽牌招,何如?傳曰,允。
弘文館啓曰,修撰鄭友鉉·朴弘壽,副修撰朴顥陽差祭,下番闕直,事甚未安,副修撰李載純,卽爲牌招入直,何如?傳曰,允。
議政府啓曰,本府每於歲首,例爲觀察使節度使薦,而領議政金炳學,左議政未差,右議政洪淳穆有身病,限內不得議薦之意,敢啓。傳曰,知道。
吏曹啓曰,承文院校檢金瓊,以其身病,呈狀乞遞,改差,何如?傳曰,允。
兵曹啓曰,守門將崔禹亨,除拜在外,過限未入仕,係是加設窠,減下,何如?傳曰,允。
又啓曰,宣傳官趙羲豐·李泰鉉,俱以病難供職,呈狀乞遞,竝改差,何如?傳曰,允。
又啓曰,五衛將張錫永·朴鎭郁·李會崑·韓文奎,昌德宮衛將金在貞,慶熙宮衛將崔漢哲,俱以病難供職,呈狀乞遞,竝改差,何如?傳曰,允。
又啓曰,來二月初二日社稷大祭時,守門當爲塡差,而本曹郞廳·都摠府郞廳·五衛將,除入直與呈辭受由·在外·未肅拜,排擬苟艱,依定式軍門將官,代差以入之意,敢啓。傳曰,知道。
又啓曰,今正月各廳堂下武臣朔試射,臣等連因有故,不得爲之之意,敢啓。傳曰,知道。
宗親府啓曰,明日,卽天漢殿朔奉審日次,而臣徹宇,進詣擧行之意,敢啓。傳曰,知道。
兵曹口傳政事,司果趙秉鎬。
有政。吏批,行判書金大根進,參判李沇應,參議宋熙正式暇,以閔泳偉爲大司憲,林翰洙爲大司諫,林文洙爲執義,南啓憲爲司諫,權益洙·尹時榮爲掌令,李能華·李冕柱爲持平,鄭友鉉爲獻納,尹錫圭·金容煥爲正言,金奭鎭爲刑曹參議,李容直爲同經筵,朴性浩爲引儀,李鎬俊爲全羅監司。再政。以趙基應爲司譯提調,金善柱爲奉常正,韓龍珪爲校檢,馮錫驥爲長興主簿,兼春秋單朴東龜。三政。以李宅應爲修撰,朴基陽爲兵曹正郞,李先耆爲司圃別提。四政。以權中琬爲氷庫別提,沈興澤爲監察,李載龜爲奉常主簿。五政。以尹貞善爲掌苑別提,韓英奎爲律學敎授,李昌煥爲典籍。
兵批,判書李景夏進,以柳·李樂熙爲宣傳官,張錫永·朴鎭郁·李會崑·李承一·韓文奎爲五衛將,具三鉉爲忠壯將,金在貞爲昌德將,崔漢哲爲慶熙將,鄭準基爲訓鍊僉正,徐胄淳爲文兼,守門將單龎友亮,同知單趙雲順,鉢浦萬戶金躍河,今加折衝加資事,覆啓判下。再政。以申橚爲副摠管,李昌會爲宣傳官,同知單趙完峻,僉知二單,張錫永·李會崑,兼全羅道兵馬水軍節度使單李鎬俊。
知事申櫶疏曰,伏以臣,罪著不職,廳誅是俟,淵度天大,罰止薄罷,疲策解轅,匪譴伊幸,戴恩懷疚,逬伏自訟,忽於匪意,伏承特旨,復授前任,臣且惶且蹙,益不知置身之所也。念臣百無肖似之姿,猥叨萬萬堪勝之任,鼂夜兢懼,若集于木,居然五載于玆,而無一猷爲,轉益叢脞,究竟瘝溺,臣所自分,乃於今番嚴蹕之路,竟至軍容闕儀,而臣罪益無所逃矣。夫治戎庶務,何莫不愼,而最重且要,寔唯紀律,故大易,著否臟之戒,兵志有正治之訓,不惟觀容於無事之時,將以制命於不虞之地,苟非威信素著,耳目俱練,則豈可以節萬甲之作止,而膺重宸之隆注乎哉?如臣闇劣,鈐束昧方,廁于警衛之內,尙犯顚錯之科,當此整暇之辰,復有遺失之愆,則儻値緩急,行其節制,而士卒用命,非臣之能所可幾也。戎爲大事,屬非其材,軍情因臣而玩,師律因臣而隳,安危重寄,將何所賴,論其所失,合被重辟,而乍罷旋授,有微眚薄過之暫時示警者然,聖恩縱荷於寬恕,私分冞切於悚蹙,何敢謂一經薄勘,足蔽其罪,而晏然爲抗顔蹲據計乎?受符嚴急,不敢言私,退自循省,萬難仍冒,玆敢披攊腎肝,仰瀆崇聽。伏乞聖慈,俯垂鑑鍄,勘臣未勘之罪,以嚴師律,以戒具寮焉。臣無任云云。答曰,省疏具悉。日前處分,事關師律而然矣,今何必如是爲引?卿勿更辭,益勉團束之方。
刑曹參議洪承祖疏曰云云。省疏具悉。所請依施。日記廳堂上金宗漢。郞廳盧台鉉。
上在景福宮。停常參·經筵。
政院啓曰,左右史,不可不備,別兼春秋李承宇·朴定陽,旣有只推之命,與趙秉鎬一體牌招,推移入直,何如?傳曰,允。
以別兼春秋李承宇·趙秉鎬·朴定陽牌不進罷職傳旨,傳曰,只推。
備忘記,北虞候鄭鳳愚下直,長弓一張·長箭一部·片箭一部·筒兒一箇賜給。
傳曰,禮房承旨,馳詣社稷,奉審以來。
奎章閣啓曰,景慕宮望廟樓,今朔奉審無頉之意,敢啓。傳曰,知道。
又啓曰,提學金大根,疏批已下,卽爲牌招察任,何如?傳曰,允。
傳曰,發遣吏郞,諸執事淸齋與否,摘奸以來。
傳曰,宗廟·永寧殿役所乾犒饋,令營建都監分給。
傳曰,明日出宮門路,以崇陽門爲之。
傳曰,軍士房承旨入侍。
傳曰,環刀申飭,昨秋已有之矣。各營與侍衛,必以利刃爲之事,分付三軍府。
議政府啓曰,卽見北兵使李奎奭狀啓,則撫夷江邊,捉得犯越漢,纔已用律,而其時地方官慶興前前府使尹,造山前萬戶吳昌健罪狀,竝令攸司稟處,校卒等保囚該邑鎭云矣。道帥臣與地方官之勿爲論警,已有年前定式,該府使該萬戶論罪,竝置之,犯越諸漢,亦旣用律,保囚校卒,竝放送事,分付,何如?傳曰,允。
又啓曰,卽見咸鏡監司啓李興敏,北兵使李奎奭狀啓,則枚擧慶興府使李敎鳳牒呈,以爲俄羅斯人十四名,自設卡處,乘氷渡來,爲推屈浦異船,拯出汁物,故封置物件,照數出給,留置屈浦者,更爲約日傳給計料,而所謂標書,初不塡衙門,亦不書姓名,事多疑訝,有難憑信,該府使之不能致愼,遽爾出給,有欠商量,難免疎忽之責云矣。旣無可據之公文,則此未可曰信蹟,然矣,而虛實眞贗之都不分辨,草草立談,遽然傳給者不可但以疎忽言。慶興府使李敎鳳罷黜。其代以道內守令中軍中可合人,勿拘常格,口傳各別擇差,使之除朝辭赴任,何如?傳曰,允。
兵曹,獻陵·仁陵·健陵·顯隆園幸行時,軍令,三月十一日出宮,龍驤鳳翥亭少駐,僧房坪晝停,自闕門二十里獻陵展拜,自僧房坪晝停所二十里,以上四十里,親祭,仁陵展謁親祭,仍爲經宿。十二日果川縣行宮晝停,自宿所十七里,華城行宮宿所,自果川縣行宮晝停所四十里,以上九十七里,親祭,顯隆園展謁親祭,還詣華城,華寧殿展拜,親行酌獻禮,行宮宿所,十四日仍爲經宿,十五日仍爲經宿。十六日果川縣行宮晝停,自華城宿所四十里,龍驤鳳翥亭少駐,當日還宮,自果川縣行宮晝停所,三十里,以上七十里。
兵曹啓曰,今此獻陵·仁陵·健陵·顯隆園幸行時,隨駕軍兵,當爲磨鍊矣。何營軍兵隨駕,何營軍兵留都,禁軍及馬步軍·別抄軍,以幾番幾哨磨鍊乎?敢稟。傳曰,訓局步軍三哨,馬軍二哨,訓將率領,爲先廂,禁營步番三哨,兩營騎士各一番,禁將率領,爲後廂,禁軍二番爲之,摠使,率御營旗鼓與三營餘軍,留都,留營,依例爲之,別抄軍一哨,領付於中央陣。
又啓曰,在前幸行時,挾輦軍四百名,或三百名,餘軍二百名,或一百名磨鍊,而戊辰年健陵·顯隆園幸行時,挾輦軍四百名,餘軍二百名磨鍊矣。今番則何以爲之乎?敢稟。傳曰,三百名爲之,餘軍一百名爲之。
又啓曰,在前經宿幸行時,侍衛,例爲稟旨磨鍊,而丁卯年幸行時,依遠幸例,兵曹都摠府堂上·郞廳各二員,五衛將二員隨駕,式臣兼宣傳官,特因下敎,二員磨鍊矣。今番則何以爲之乎?敢稟。傳曰,依丁卯年例磨鍊。
又啓曰,在前健陵幸行時,水原留守,率步軍五哨及別驍士二番,別軍官八十人,出待于遲遲臺爲先廂,步軍則行宮墻外環衛,而仍用於陵所扈衛回鑾時,至遲遲臺,竝爲解送矣。今亦依此磨鍊,何如?傳曰,允。今番則待令于崇禮門,先廂頭局行陣別驍士,一番爲之,還宮時闕下解送。
又啓曰,在前幸行時,摠戎使,率訓局餘軍,迎秋門外留陣矣。今亦依此擧行,何如?傳曰,允。中軍代主將司令。
又啓曰,在前幸行時,畿邑斥堠·伏兵·傳語軍,華城·廣州府,各隨地方擧行矣。亦依此擧行,何如?傳曰,允。
又啓曰,在前經宿幸行時,城外屏門把守,大駕行過後,入來留都營,回鑾時出去把守矣。今亦依此擧行,何如?傳曰,允。
又啓曰,在前健陵幸行時,華城·果川設布帳,以墻垣之堅固,不爲磨鍊,虎網子,連因下敎,置之矣。今番則何以爲之乎?敢稟。傳曰,置之。
又啓曰,今此幸行時,龍驤鳳翥亭少駐,僧房坪晝停所留住,果川縣晝停所留駐,肆覲坪凝鑾軒少駐時,先廂步軍一哨,依例除出作門,何如?傳曰,允。
又啓曰,在前健陵幸行時,舟師軍物,以大小間稟旨排立,而近年,連以大軍物擧行矣。今番則以何軍物排立乎?敢稟。傳曰,大軍物排立。
又啓曰,今此幸行時,陵所及宿所先後廂軍兵環衛外行,外方扈衛軍兵,當爲稟旨磨鍊,而在前經宿幸行時,連因下敎置之矣。今番則何以爲之乎?敢稟。傳曰,置之。
又啓〈曰〉,在前獻陵經宿幸行時,廣州束伍步軍六哨,中軍代領,陵所洞口外聚待,留守,只率前排,出待境上,導駕後率領環衛,而大駕詣果川縣行宮時,留守,依前導駕,中軍代領軍兵,待信箭解嚴,而近年幸行時,連因下敎,中軍代領束伍步軍聚待,置之,留守,只率前排導駕矣。今番則何以爲之乎?敢稟。傳曰,置之。留守,只率前排導駕。
又啓曰,在前幸行回鑾後,隨駕軍兵犒饋,每以乾物分給矣。今亦依此擧行,何如?傳曰,允。
又啓曰,再明日動駕時,堂上侍衛,當爲備員,而參判韓敬源,有身病,不得進參,令政院稟旨變通,仍令該曹,以在京無故人,口傳差出,待下批牌招,以爲進參之地,何如?傳曰,允。許遞。
吏曹口傳政事,以鄭基會爲兵曹參判。
以司謁口傳下敎曰,再明日南壇淸道,摠戎軍中代行。
摠戎廳啓曰,本廳哨官尹在善,身病猝重,勢難察任,改差,何如?傳曰,允。
吏曹判書金大根疏曰云云。答曰,省疏具悉。卿其勿辭行公。
吏曹參議宋熙正疏曰云云。省疏具悉。爾其勿辭察職。
提學金大根疏曰,仕以臣之立朝顚末,最居群僚之下,以其才識,則淺短而蔑劣,以其學業,則顓蒙而荒嬉,髮已皤而終無聞焉。至於百執事之末,無一之可以稱塞,此非但自訟之不已,抑亦通朝之所共知也。見帶之天官重任,豈近似而幸荷天地之大德,包荒掩瑕,荏苒蹲冒,式至于今,且惶且惑,莫省所以自措。忽於叩謝之曾未幾日,又以臣爲奎章閣提學,前望特點,迥越尋常,此誠千萬夢想之所不到也。惝怳震慓,五內失守,直欲循墻鑽地,而不可得矣。夫是職,地分淸切,班綴密邇,贊黼黻而有啓沃之責,代絲綸而掌詞命之重,苟非砥礪名行,標準望實,蔚爲一世之所推詡者,何可容易擬議也哉?噫,臣於年前,猥叨直學之任,便如猿狙之加袍笏,土木之被紋繡,以臣之鈍滯鹵莽,旣無當於詞華,尤素乏於記聞,觸事昏聵,隨處空疎,惟長僚之指授是賴,咨詢而行焉,率是而謹焉。縱免大戾,不衷之譏,尙此未泯,每自內省,惶愧增積,顔猶騂而背猶汗矣。矧玆裒然爲一閣之長,殆同循序而拾綴者乎?臣若認之以宿趼黽勉承當,則其在臣身,榮則榮矣。秪恐三淸仙府之遴選不嚴,一條氷銜之玷汚難湔,其將由臣而始也。如臣之庸陋虛脆,藉使少壯之時,不敢望藝林詞苑之周旋,見今衰杇,神精枯落無餘,短綆汲深,其勢末由,顧問應對,莫有以堪承其萬一也,筋力奔走,亦無以報效其塵刹也。譬諸器用,各隨其量,小不受大,其理固然。臣之器小矣,豈可不自量而濫其受乎?臣之大小狼狽,顧不足恤,在朝家器使之道,必不容若是苟也。義例莫嚴,雖不得不章皇冒肅,而因仍蹲據,實非微諒之所敢出,玆用悉暴衷懇,仰瀆崇嚴。伏乞聖明,俯垂鑑諒,將臣所帶新銜,亟賜鞶褫,以重公器,以安私分焉云云。答曰,省疏具悉。卿其勿辭行公。
上在景福宮。停常參·經筵。
大殿,詣勤政殿親傳香,入幕次後,藥房·內閣·政院·玉堂口傳問安。答曰,知道。
還內後,藥房·內閣·政院·玉堂口傳問安。答曰,知道。
政院啓曰,左右史不可不備,別兼春秋李承宇·趙秉鎬·朴定陽,旣有只推之命,竝卽牌招,推移入直,何如?傳曰,允。
以別兼春秋李承宇·趙秉鎬·朴定陽牌不進罷職傳旨,傳曰,只推。
傳曰,禮房承旨,馳詣景慕宮,奉審摘奸以來。
傳曰,發遣吏郞,諸執事淸齋與否,摘奸以來。
傳曰,今番幸行出還宮時,凝鑾軒少駐,置之。
傳曰,明日出宮門路,以崇陽門爲之。
弘文館啓曰,修撰李宅應在外,經筵入番事緊,請斯速乘馹來上事,下諭。答曰,許遞。
吏曹口傳政事,以閔成鎬爲慶興府使。
議政府啓曰,本府公事官沈宜浩·洪,奔走勤仕,已滿二十朔,依例六品職遷轉事,奉承傳施行,何如?傳曰,允。
營建都監郞廳,以都提調意啓曰,監造官洪鍾輪,有頉代,繕工副奉事洪鼎裕差下,何如?傳曰,允。
司僕寺啓曰,獻陵·仁陵親祭,健陵·顯隆園親祭,華寧殿酌獻禮時,各差備入把馬磨鍊,別單書入,而其中驛馬,則令兵曹知委畿內各驛,使之直爲入把,何如?傳曰,允。
又啓曰,今此獻陵·仁陵親祭,健陵·顯隆園親祭,華寧殿酌獻禮時,補把驛馬,關西·湖西,限三十匹分排,知委各驛,以爲入用之地,何如?傳曰,允。
三軍府啓曰,今此幸行時,舟師大將,以何營將臣爲之乎?敢稟。傳曰,御將爲之。
知訓鍊李元熙疏曰云云。答曰,省疏具悉。雖以情理爲言,旣許身朝廷矣。須量公私重輕,勿復以此控辭。
庚午二月初二日辰時,上詣勤政殿。景慕宮春享大祭香祝親傳入侍時,行都承旨李能燮,左承旨申正熙,右承旨宋熙正,左副承旨金聲根,右副承旨洪遠植,同副承旨李裕承,史官缺檢校直提學李載冕·閔升鎬,直提學南廷順·韓敬源,檢校待敎趙慶鎬,校理金亮淵,修撰李載純,以次侍立。時至,通禮跪啓請外辦,上具翼善冠·袞龍袍,乘輿出永化門。藥房提調崔遇亨,副提調李能燮,進前問候訖,由維和門,入勤政門,詣月臺。通禮跪啓請降輿,上降輿。通禮導上詣褥位南向立,引儀引獻官進詣褥位之左。香室官員奉香祝,以授承旨,承旨跪受,東向跪進。上受香祝,以授獻官,獻官跪受,興。通禮導上就階下祗送位西向立,獻官奉香祝,由正路出。通禮跪啓請鞠躬,上鞠躬。香祝過後,通禮跪啓請平身,上平身。能燮進前奏曰,假引儀李根脩,臚唱之際,做錯非細,極爲駭然,所當重勘,而本院請推之外,無他可施之罰,何以爲之乎?上曰,事過後拿處,可也。上入幕次。少頃,通禮跪啓請出次,上出次,乘輿出勤政門,由維和門,入崇陽門。承旨請出標信解嚴,上由永化門還內,諸臣以次退出。
上在景福宮。停常參·經筵。
大駕詣景祐宮展拜,入齋室後,藥房·內閣·政院·玉堂口傳問安。答曰,知道。
仍詣南延君祠宇展拜,入幕次後,藥房·內閣·政院·玉堂口傳問安。答曰,知道。
仍詣本宮,入幕次後,藥房·內閣·政院·玉堂口傳問安。答曰,知道。
還宮後,藥房·內閣·政院·玉堂口傳問安。答曰,知道。
傳曰,禮房承旨,與右副承旨,分詣受香諸處,奉審摘奸以來。
傳曰,發遣吏郞,諸執事淸齋與否,摘奸以來。
傳曰,今日府大夫人晬辰,令都承旨問候以來。
政院啓曰,禁衛大將李章濂,御營大將李元熙,以東南關王廟獻官,今方受香出去矣。李章濂所佩命召,李元熙所佩命召,兼帶右邊捕盜大將命召及大將牌·傳令牌,何以爲之,而將兵之任,不可一刻無摠察之人,捕將重任,亦不可暫曠。在前如此之時,有他邊大將兼察之例,今番則何以爲之?敢稟。傳曰,仍佩往來。兼察,置之,捕將,左邊大將兼察。
又啓曰,捕將左邊大將兼察事,命下矣。兼察左邊捕盜大將許熠,卽爲牌招聽傳敎,何如?傳曰,允。
傳曰,再明日春到記,景武臺親臨,磨鍊,朝食堂,當親受矣。該房知悉。
傳曰,政官牌招開政。
傳曰,在外法司堂上與呈告春秋許遞,今日政差出。
傳曰,隨駕軍兵,令各其營別饒次,分給。
政院啓曰,卽者永禧殿官員來言,再明日春奉審時,提調一員,當爲進參,而都提調李裕元在外,提調金炳德有身病,不得進參云,提調卽爲牌招,何如?傳曰,提調許遞,前望入之。
永禧殿提調前望入之,曺錫雨落點。
又啓曰,卽者景慕宮員官來言,明日春奉審時,提調一員,當爲進參,而都提調李裕元在外,提調兪致善有身病,不得進參云。提調卽爲牌招,何如?傳曰,提調許遞,前望入之。
景慕宮提調前望入之,李豐翼落點。
又啓曰,卽者永禧殿官員來言,明日春奉審時,提調一員,當爲進參,而都提調李裕元在外,提調曺錫雨有身病,不得進參云。提調卽爲牌招,何如?傳曰,提調許遞,今日政差出。
禮曹啓曰,卽接燕岐幼學趙允燮所志,則以爲,矣身,乙丑年本道公都會初試入格,而會試時,遭制陳試矣。伊後名字,改以允熙,依已例啓稟釐正云矣。依所訴原傍目中,改付標以入之意,敢啓。傳曰,知道。
又啓曰,因大臣所奏,生進放榜日字,更爲擇入事,命下矣。令日官李秉洪推擇,則來三月初七日卯時爲吉云。以此日進定,原粘目中改付標以入之意,敢啓。傳曰,知道。
以吏曹參議宋熙正牌不進罷職傳旨,傳曰,只推。
訓鍊都監啓曰,謹依下敎,隨駕將官·將校·軍兵及武藝別監等處,別饒次分給之意,敢啓。傳曰,知道。
禁衛營啓曰,謹依下敎,本營隨駕軍兵等處,別饒次分給之意,敢啓。傳曰,知道。
有政。吏批,行判書金大根,參議宋熙正牌不進,參判李沇應進。以吏批言啓曰,行判書金大根,參議宋熙正,竝牌招不進,小臣獨政未安,何以爲之?敢稟。傳曰,仍爲之。以趙秉稷爲修撰,朴商壽爲刑曹參議,趙基應爲知經筵,徐元淳爲知春秋,金在顯爲永禧提調,知宗正卿單李泰鉉。再政。以徐明淳爲敦寧參奉,奇禹鉉爲司成,故學生李明鎭贈童敎,故學生林永祚贈戶佐,已上孝行卓異贈職事,承傳。
兵批,判書李景夏進,以沈能億·張允基·金永錫·玄膺祜爲五衛將,洪順榮爲忠壯將,朴榮國爲昌德將,尹啓煥爲慶熙將,李東奭爲左捕從,朴海龜爲咸鏡中軍,同知單金在貞。再政。以李熙春爲中樞都事,同知單崔漢哲,僉知二單,沈能億·玄膺祜。三政。以朴宗秉爲訓鍊主簿,同知單朴榮國。四政。以張基洛爲守門將,同知單尹啓煥。
全羅監司李鎬俊疏曰,云云。答曰,省疏具悉。卿其勿辭往欽哉。
庚午二月初三日辰時,上詣景祐宮展拜,仍詣南延君祠宇展拜,仍覲本宮擧動入侍時,都承旨李能燮,左承旨申正熙,右承旨宋熙正,左副承旨金聲根,右副承旨洪遠植,同副承旨李裕承,史官缺檢校直提學李載元·李載冕·閔升鎬·趙成夏,直提學南廷順·韓敬源,檢校直閣李世用,檢校待敎趙慶鎬,檢校副提學李裕元,副提學李明應,檢校典翰李根秀·李起鎬,典翰金性均,應敎趙秉肅,副應敎張原相,校理李龍雨·金毫淵,副修撰朴顥陽·李載純,以次侍立。時至,通禮跪啓請外辦。上具翼善冠·袞龍袍,乘輿出永化門。藥房提調崔遇亨,副提調李能燮,進前問候訖,由崇陽門,至維化門。通禮跪啓請降輿乘輦,上降輿乘輦,出光化門進發,至景祐宮大門外。通禮跪啓請降輦乘輿,上降輦乘輿,入大次,問安勿爲之事下敎。少頃,通禮導上詣版位,贊儀唱再拜,上再行拜禮,陞詣宮內奉審訖,還入大次。奠酌禮,時至,通禮跪啓請出次,上出次,陞詣宮內,奠酌如儀訖。通禮跪啓請禮畢,領議政金炳學,進前問候訖,仍奏曰,生進放榜,以來月初十日,已爲推擇,而謝恩,在於幸行日,勢不得不退定矣。放榜日字,更爲擇入之意,分付該曹,何如?上曰,依爲之。出擧條又奏曰,日前兩講官之子與年八十以上人,許付榜末,卽昭代盛擧,不任欽仰,而竊念浩大國役,諸人之爭先願補,亦可見向上之誠矣。願納萬兩以上人,年前特施初仕調用之典,今番解額中,如有此等之人,竝付生進榜末,恐合優奬之意,而如此等之人,筵奏示意,曾多已例,故敢此仰達矣。上曰,依爲之。入大次,少頃,通禮跪啓請出次,上出次。又啓請乘輿,上乘輿,出宮大門。通禮跪啓請降輿乘輦,上降輿乘輦,進發至南延君祠宇大門外。通禮跪啓請降輦乘輿,上降輦乘輿,入幄次。少頃,通禮導上詣版位,行再拜禮,陞詣祠宇內奉審訖,還入幄次。奠酌禮時至,通禮跪啓請出次,上出次,陞詣祠宇內,奠酌如儀訖,還入幄次。少頃,通禮跪啓請乘輿,上乘輿,出大門外。通禮跪啓請降輿乘輦,上降輿乘輦,至本宮大門外,降輦乘輿,入幄次。命書傳敎曰,興完君內外祠版,遣承旨看審以來。又命書傳敎曰,興寅君夫人祠版,遣內侍看審以來。又命書傳敎曰,豐恩府院君祠版,遣承旨看審以來。又命書傳敎曰,淑夫人李氏靈筵,遣內侍看審以來。又命書傳敎曰,隨駕軍兵,令各其營,別饒次分給。少頃,通禮跪啓請出次,上出次,乘輿出宮大門,降輿乘輦,進發入光化門,至維化門外。通禮跪啓請降輦乘輿,上降輦乘輿,入崇陽門。承旨請出標信解嚴,兵曹判書,跪稟放仗。上由永化門還內,諸臣以次退出。
上在景福宮。停常參·經筵。
翌日,大殿·大王大妃殿·王大妃殿·大妃殿·中宮殿,藥房·內閣·政院·玉堂口傳問安。答曰,知道。
大殿,朝廷二品以上·六曹單子問安。答曰,知道。
傳曰,右副承旨,馳詣受香諸處,奉審摘奸以來。
傳曰,左副承旨·同副承旨許遞,前望入之。承旨前望入之,申正熙·宋熙正落點。
傳曰,明日出宮門路,以崇陽門爲之。
傳曰,吏曹參議有闕之代,前望入之。
吏曹參議前望入之,南廷益落點。
政院啓曰,新除授吏曹參議南廷益,以前任安岳郡守,方在解由未出中,何以爲之?敢稟。傳曰,勿拘。
奎章閣啓曰,景慕宮·望廟樓,今春大奉審,臣敬源,與本宮提調李豐翼,宗正卿進詣展奉,奉審無頉之意,敢啓。傳曰,知道。
弘文館啓曰,新除授修撰趙秉稷,卽爲牌招察任,何如?傳曰,允。
吏曹參議南廷益疏曰,伏以臣軫薄疎謬之一後進也,待罪西邑,三閱寒暑,慮有未周,力有不及,及去之日,夷考其行,約無一事補稱,只有百端尤悔,臣每自發明,惕然于中。迺者三銓寵旨,有霣計慮之外,臣承命悸恐,何以堪稱?在臣身固爲寵爲光,而以朝典則非所當施而施之者也。夫是職也,事務要重,在處銓錘,九流藻衡,百僚通窠之與聞,而贊聖明激揚之化,注擬之代斲,受品彙甄別之任,臣於數者,無有是當。世有升降,才亦隨之,官職則未嘗崇庳於古今,以今人據官之名,而責古人居官之實,雖方十駕而歷四極,決知其追之未及,況如臣等輩乎?今若藉恃腆渥,偃然承當,直一妄庸癡獃之流也,奚但臣身家事計之狼狽而已乎?誠以公器,聖主之大枋,而濫則無勸,名選,仕宦之至榮,而褻則易渝,以才量器,以名較實,臣於是官顧其人乎哉?自知其萬萬無能於此也。開政有命,呼望路阻,秪率典式,章皇出肅,而退自檢省,冞增愧恧,玆敢刳瀝心肝,臚陳實狀。伏乞聖上,以天地之仁而曲成之,日月之明而照燭之,特遞臣吏曹參議,毋俾公器濫而名選褻焉。臣無任云云。省疏具悉。爾其勿辭察職。
上在景福宮。停常參·經筵。
還內後,藥房·內閣·政院·玉堂口傳問安。答曰,知道。
藥房提調崔遇亨,副提調李能燮啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
政院啓曰,議政府郞廳來言,今日賓廳日次,而殿座相値,不得來會云矣,敢啓。傳曰,知道。
傳曰,侍衛軍兵,令各其營,別饒次分給。
傳曰,講比較,勤政殿命官爲之。
傳曰,考官金在顯,命官爲之。
傳曰,還內,當自內爲之矣,該房知悉。
禮曹啓曰,延祐宮祠宇,文禧廟祠宇,當爲移建,而權安吉日時,令日官李秉洪推擇,則今二月二十六日巽時爲吉云。以此日時擧行,而先告事由祭,同月二十日春享祭兼行,祝文中,措辭添入事,分付,何如?傳曰,允。
兵曹啓曰,因承政院啓辭,邊將應薦不薦人,令該曹察推事,允下矣。行大護軍李孝淳·李源祚,同知中樞府事韓兢人,行護軍金穰根·愼尙欽·卓宗述·尹守鳳·宋在璿,軍資正宋奎灝,軍器寺副正申楨,承文院判校李東韻,俱爲應薦而不薦,竝依法典推考警責,何如?傳曰,允。
訓鍊都監啓曰,謹依下敎,侍衛將官·將校·軍兵及武藝別監等處,別饒次分給之意,敢啓。傳曰,知道。
又啓曰,本局別將尹喜秀,身病猝重,勢難察任,改差,何如?傳曰,允。
兵曹,以李祉秀爲摠戎中軍。
禁府啓目,前獻納金瑛默原情云云。傳旨內辭緣,泛稱遲晩,所當請刑是白乎矣,曾經侍從,勿爲請刑,載在法典,議處,何如?啓依允。
庚午二月初五日午時,上詣景武臺。春到記儒生分製講試取入侍時,行都承旨李能燮,左承旨申正熙,右承旨宋熙正,左副承旨金聲根,右副承旨洪遠植,同副承旨李裕承,史官缺檢校直提學李載冕·閔升鎬,直提學南廷順·韓敬源,檢校待敎趙慶鎬,典翰金性均,應敎趙秉肅,校理金亮淵,修撰趙秉稷·朴弘壽,副修撰朴顥陽·李載純,以次侍立。時至,通禮跪啓請外辦,上具翼善冠·袞龍袍,乘輿出永化門。藥房提調崔遇亨,副提調李能燮,進前問候訖,由興禮門·神武門,至景武臺。通禮跪啓請降輿,上降輿陞座。讀券官趙秉昌·李沇應·鄭基會,對讀官趙慶鎬·李承宇·朴定陽·洪健植,考官金在顯·崔遇亨·兪錫煥·張錫龍·申獻求·朴弘壽·趙秉稷,行四拜禮訖,以次就位。承旨讀奏入門單子,上命書題詩,社雨報年豐。秉昌等,跪書讀奏訖,健植等,奉出懸之。上仍下講冊單子,落點於諸生,以次應講。上命書傳敎曰,考官金在顯,命官爲之。又命書傳敎曰,講比較,勤政殿命官爲之。又命書傳敎曰,還宮,當自內爲之矣,該房知悉。少頃,降座入小次,還內,諸臣以次退出。
上在景福宮。停常參·經筵。
政院啓曰,卽者義禁府都事來言,時因罪人金瑛默,當爲議處,而判義禁李顯稷在外,次堂例不得擧行云,何以爲之?敢稟。傳曰,許遞,前望入之。
判義禁前望入之,徐戴淳落點。
以司謁口傳下敎曰,到記講比較時,侍衛軍兵之達夜露處,心甚矜憐,令各其營,乾犒饋分給。
傳曰,自明日進講爲之。
傳曰,公事不審之中官姜禹錫,令該府拿處。
兵曹啓曰,新除授鐵島僉使趙翼顯,以前任固城縣令,方在解由未出中,而矇然首擬,至蒙恩點,臣不勝惶恐萬萬。原望筒勿施,何如?傳曰,雖違政格,已屬過境,特爲勿拘,卿則推考。
又啓曰,無論大小班次,武兼之全數進參,自是法例,而今月初三日動駕時,武兼,侍衛見甚零星,使之査實,則武兼金鶴喜·李鼎宇·元世昌·李錫弘·申錫奎·許㷽·李謇熙·李熙正·南百榮·申杓熙等,俱爲偃然在家,初不入闕,如此無憚溺職之類,不可尋常置之,竝爲先汰去,其罪狀,令該府拿問處之,何如?傳曰,寧有如許道理?更爲査實以入。
以姜禹錫囚單子,傳曰,飭已施矣,分揀。
訓鍊都監啓曰,謹依口傳下敎,到記講比較時,侍衛將官·將校·軍兵等處,乾犒饋分給之意,敢啓。傳曰,知道。
知敦寧趙基應疏曰云云。答曰,省疏具悉。卿其勿辭行公。,
庚午二月初六日□時,上御勤政殿。科次入侍時,行都承旨李能燮,左承旨申正熙,右承旨宋熙正,左副承旨金聲根,右副承旨洪遠植,同副承旨李裕承,史官缺讀券官趙秉昌·李沇應·鄭基會,對讀官趙慶鎬·李承宇·朴定陽·洪健植,考官金在顯·崔遇亨·兪錫煥·張錫龍·申獻求·朴弘壽·趙秉稷,以次進伏訖。上曰,史官分左右。秉昌奏曰,書等,何以爲之乎?缺秉昌,以次書等,承旨,坼封讀奏訖。上命書傳敎曰,春到記講居首通幼學白樂興·趙永夏,製述詩居首三下進士金明鎭,之次三下進士金奎軾,竝直赴會試,講之次通幼學卓世容等十二人,製述之次草三下幼學宋淳玉,竝直赴會試,講之次通幼學金翊龍,製述之次次上生員鄭寅壽,竝給二分,講之次略幼學洪鍾等八人,製述之次次上幼學尹泰駿,竝給一分,講之次略生員尹永暄等八人,粗幼學愼鍾龜等二人,製述之次次上生員洪鉉周六人,各奎章全韻一件賜給。又命書傳敎曰,入格儒生明日待令。上降座,通禮跪啓請乘輿。上乘輿入思政門。承旨請出標信解嚴,上還內,諸臣以次退出。
上在景福宮。停常參·經筵。
傳曰,今十二日當詣毓祥宮·宣禧宮展拜,仍詣延祐宮展拜矣,該房知悉。
傳曰,呈告判義禁許遞,前望入之。
判義禁前望入之,趙秉徽落點。
傳曰,武兼侍衛之無端闕參,其罪狀,非但汰職而已,必有事勢而然矣。除汰,安徐。兵判開坐於三軍府,嚴棍懲勵,日後殿座與京外動駕時,如復有此習,當有嚴處之道,自兵曹各別申飭。
傳曰,京兆堂上,竝許遞,政官牌招開政,如有違牌,勿爲呼望。
傳曰,呈告禮判·經筵·春秋·敦寧都正許遞,今日政差出。
傳曰,檢校待敎趙慶鎬,檢校減下。
傳曰,原任副提學趙慶鎬,檢校差下。
弘文館啓曰,原任副提學趙慶鎬,檢校差下事,命下矣。卽爲牌招察任,何如?傳曰,允。
傳曰,入格儒生入侍。
傳曰,今番幸行時,諸般擧行,依京擧動例爲之,務從省約,出還宮時,植炬,置之,凡係役民事,皆以儲置米會減,外驛補把,亦依昨秋例除之事,分付。
傳曰,今十二日動駕時,門路與諸般節次,依昨年例磨鍊。
義禁府啓曰,新除授判義禁趙秉徽,時無職名,令該曹口傳付軍職,何如?傳曰,允。
政院啓曰,開坐事,命下矣。新除授判義禁趙秉徽,卽爲牌招,何如?傳曰,允。
吏曹啓曰,南部都事金奎軾,以其身病,呈狀乞遞,改差,何如?傳曰,允。
兵曹啓曰,傳曰,武兼侍衛之無難闕參,論其罪狀,非但汰職而止,必有事勢而然矣。除汰,安恕。兵判開坐於三軍府,嚴棍懲勵,日後殿座與京外動駕時,如復有此習,當有嚴處之道,自兵曹各別申飭事,命下矣。謹依下敎,臣進詣三軍府,武兼金鶴喜·李鼎宇·元世昌·李錫弘·申錫奎·許㷽·李謇熙·南百榮·申杓熙等,各嚴棍十度後,傳敎辭意,各別飭諭放送,而李熙正,以其親病,急於救護,無暇呈由,晦前下鄕,尙未上來,不得一體擧行於今日,待其上來,後日嚴懲之地,何如?傳曰,李熙正,眞有親病而下鄕,則雖爲擅離,其在孝理之政,合有參恕也。待其上來,罰直施行。
有政。吏批,行判書金大根進,參判李沇應,參議南廷益式暇,以林肯洙爲禮曹判書,南性元爲判尹,沈舜澤爲左尹,李周膺爲右尹,鄭基默爲敦寧都正,姜㳣爲知經筵,趙性敎爲知春秋,金宅義爲南部都事,宋希明爲祥雲察訪。再政。以姜㳣爲工曹判書,知春秋單趙性敎,校書著作單姜永壽,校書正字二單,嚴錫瓘·車琪厚,故學生李在珩,故學生李在觀,贈童敎,孝行卓異贈職事,承傳。
兵批,參知金觀孝進,以趙章夏爲羅州監牧官。
庚午二月初七日□時,上御慈慶殿。進講入侍時,右議政洪淳穆,講官朴珪壽,參贊官李裕承,檢討官朴弘壽,假注書李熙圭,記注官朴齊用,別兼春秋朴定陽,各持孟子第四卷,以次進狀訖,上曰,史官分左右,仍命大臣進前。淳穆進前問候,各殿問候訖,缺上誦前受音一遍訖,仍開卷。珪壽讀自孟子曰離婁之明,止未之有也。
庚午二月初七日□時,上御慈慶殿。入格儒生入侍時,同副承旨李裕承,記事官魚允中,記注官朴齊用,別兼春秋朴定陽,以次進伏,儒生等序立階下訖。上曰,史官分左右。裕承曰,儒生等今已待令,使之以次陞堂奏職姓名乎?上可之。儒生等,以次進前奏職姓名訖。裕承曰,儒生等,使之領賞行禮乎?上可之。儒生等行禮訖,裕承曰,儒生使之以次退出乎?上可之。儒生等,以次退出。以下缺
上在景福宮,停參常·經筵,
弘文館啓曰,下番修撰趙秉稷,以禁衛營從事官,今日軍布上下時,晝仕出去之意,敢啓。傳曰,知道。
訓鍊都監啓曰,本局中軍鄭周應身病猝重,勢難察任,改差,何如?傳曰,允。
禁衛營啓曰,本營中軍金永求,身病猝重,勢難察任,今姑改差,何如?傳曰,允。
兵曹,以吳晉泳爲禁衛中軍。
禁衛營啓曰,本營千摠柳相吉身病猝重,勢難察任,改差,何如?傳曰,允。
又啓曰,本營千摠,今當差出,而可擬之人乏少,外任竝擬,何如?傳曰,允。
義禁府啓目粘連,向前金瑛默亦,國祿所重,關係,何如,而三年竊受,若是無憚,究厥罪犯,極爲駭惋。爰辭自明,反涉粧撰,其在懲後,有難例勘,施以定配之典,何如?啓依允。
又啓曰,時囚罪人金瑛默定配公事議啓,判付內,依允矣。金瑛默,公忠道忠州牧定配,而以議啓內辭意,具罪目,依例發遣府羅將,押送配所,何如?傳曰,允。
吏曹參議南廷益疏曰云云。省疏具悉。爾其勿辭察職。
庚午二月初八日□時,上御慈慶殿。進講入侍時,講官趙性敎,參贊官洪遠植,侍讀官李晩燾,假注書車有聲,記注官白時範,別兼春秋朴定陽,各持孟子第四卷,以次進伏訖。上曰,史官分左右。上誦前受音一遍訖,仍開卷。性敎,讀自聖人旣竭目力,止播其惡於衆也。仍釋義訖。上命受書算于性敎,上讀新受音十遍訖,性敎還納書算。上曰,此云繼之以規矩準繩,則似當謂圓方平直,而謂之方圓他義耶?性敎曰,以規矩次序,則當謂之圓方,而此謂方圓者,特以文從字順,恐無他旨義也。上曰,耳目皆謂之力,而心獨謂之思者,何也?性敎曰,耳目之視聽,以力,而心之官則思也。故稱力於耳目,而稱思於心也。仍奏曰,先王之政,曰仁而已。昔堯·舜,帥天下以仁,而民從之,禹立三年,百姓以仁遂焉。克寬克仁,成湯所以信兆民也,發政施仁,文王所以治岐也。今之民,猶古之民也,施之以先王行之之仁政,則民之從之也輕。伏惟我殿下,仁心仁聞,允爲八域之所欽仰,今若擴而充之,擧而措之,一政一令,必因先王之道,是訓是式,則堯·舜三代之治,庶復見於今日。伏願尤加澄省焉。晩燾曰,此章,先言規矩六律,以證堯·舜之道,後又言聖人竭耳目心思,其效至於不可勝用,仁覆天下,顧其文勢,似若重疊。然大學八條,有順逆之異,推中庸九經,稱以行之,聖人丁寧訓鍊誨,合下同揆,而況乎孟子之時,周室衰弱,齊梁昏惰,先王仁政,無復可見,則以聖人救時之心,發訓誡者,可不重致意於一章之中乎?諒其辭意,似若對時君告之,而此章,旣係滕文之下,則或作說與文公者否。且夫規矩六律,只是仁政之餘事,則仁政二字,所當先言,而亦不必對擧爲說矣。然聖人之言,率皆由淺及深,觸類以伸,則不妨如此說去而,其實仁政二字,竝已包了這箇物事矣。蓋古先哲王之所以平治天下者,莫不遵行先王之政也。故書曰,監于先王成憲,又曰,關石和勻,王府則有,宋臣呂祖謙亦曰,當法堯·舜,必法祖宗。伏願殿下,留念焉。遠植曰,此章中不忍人之忍字,尤有意味。不忍之意,卽出於仁愛之心,然也。在高位而因先王之道,行仁愛之政,則上行下效,自然仁覆天下矣。上曰,人君能行不忍人之政,則天下之民,皆爲堯·舜之民矣。性敎曰,參贊官所奏,誠爲切當,不忍二字,形容仁心之譪然惻怛,推斯心加諸民,則爲堯爲舜,卽一轉移間事也。蓋仁包四德,爲萬善之本,施之於民,澤厚而利博,故爲人君止於仁,仁爲君道之大者也。晩燾曰,人皆有不忍人之心,聖人爲政,只因人固有之心而裁之,作有別般外鑠道理也。上曰,民之初生,皆有仁人,而漸爲物欲之交蔽,終至於不仁,是豈本心然耶?性敎曰,誠然矣。人之始生也,渾然天成,各具仁心,旣長而私慾梏傷之,然而本心之仁,尙有不昧者存,苟漸而以仁乃復其初,則天下興仁人,皆可以爲堯·舜,尤可信矣。孟子之論王政,眷眷於行仁,近取於方圓高下而譬之,其意深切,而繼字,實爲要旨,聖人耳目心思之力,非不至矣盡矣。若不繼之以法度,則施澤,止於聖人之身,而不能遍天下及後世也。繼之之意,亦宜詳玩而深味也。晩燾曰,一日克己復禮,天下歸仁,克復之切,正是爲學之先務矣。上掩卷,仍命史官就座,又命退,諸臣以次退出。
上在景福宮。停常參·經筵。
傳曰,在外京兆堂上許遞,副護軍卓宗述除授。
兵曹口傳政事,以吳夏泳爲都監中軍。
議政府啓曰,移轉穀海運時,降香祝虔誠祭海,自是典例所在也。今番南穀北運時,亦依此齎送香祝,裝發及所經諸道,竝爲趁時設行之意,分付該曹與各該道,何如?傳曰,允。
戶曹啓曰,儲慶宮正堂修改吉日時,令日官李秉洪推擇,則來三月初七日卯時爲吉云。以此日時,擧行,而移還安告由之節,令該曹擧行之意,敢啓。傳曰,知道。
吏曹,右尹單卓宗述,今加嘉善,除授事,承傳。
三軍府啓曰,卽接禁衛營所報,則今二月初十日,習陣日次,而敎場,氷凍未解,軍馬勢難馳驟,不得行操云矣,敢啓。傳曰,知道。
兵曹啓目粘連,觀此前統制使李顯稷狀啓,則彌助項僉使池弘寬,圖報一心,去益靡懈,火藥三十六斤,鉛丸七千箇,戰船一隻,鳥銃二十一柄,以至戰服·旗鼓等物,一新自備。戊辰水操時,犒饋軍卒也,同年五六月賑救貧民也,各公廨修葺也,試射放賞給也,各營門例納物種價救弊也,鎭屬輩遠近出使時救弊也,窮蔀煢獨之婚葬助給也,捐盡廩俸,猶患不足,以至京錢運來需用,合爲三千餘兩是白遣。平山浦萬戶宋桂默,一自戊辰到防後,先從殿舍而重修,軍器庫·火藥庫,到底修補,火藥三百斤,伺候船一隻,戰船汁物也,右兵營藥丸價所入也,鎭下貧民還穀難辦也,捐廩自備,爲一千三百餘兩。許多弊瘼,從以蘇醒,兩鎭軍民,莫不感頌,次第成愬,咸願褒奬。以若殘鎭之薄廩,有此捐補之夥數,其在勸奬之道,恐合褒賞之典。彌助項僉使池弘寬,平山浦萬戶宋桂默,論賞一款,令該曹稟處亦爲白有臥乎所。彌助項僉使池弘寬之火藥三十六斤,鉛丸七千箇,戰船·鳥銃·戰服·旗鼓,一新自備,犒饋軍卒,賑救貧民,公廨修葺,試放賞給,煢獨之婚葬,助給捐廩,猶患不足,京錢運來需用,而合爲三千餘兩是白遣。平山浦萬戶宋桂默之殿舍之重修,軍器火藥庫,到底修補,火藥三百斤,伺候船一隻,藥丸所入,貧民還穀,捐廩自備,合爲一千三百餘兩。兩鎭將之實績茂著,極庸嘉尙,竝似當施以加資之典是白乎矣,係于恩典,臣曹不敢擅便,上裁,何如?啓依回啓施行爲良如敎。
庚午二月初九日□時,上御慈慶殿。進講入侍時,講官鄭基世,參贊官李裕承,檢討官趙秉稷,假注書李熙圭,記注官石宗珍,別兼春秋朴定陽,各持孟子第四卷,以次進伏訖。上曰,史官分左右。上誦前受音一遍訖,仍開卷。基世,讀自上無道揆也,止謂之賊。
上在景福宮。停常參·經筵。
藥房提調崔遇亨,副提調李能燮啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
政院啓曰,議政府郞廳來言,今日賓廳日次,而領議政金炳學,無時急稟定事,左議政未差,右議政洪淳穆,有身病,不得來會云矣,敢啓。傳曰,知道。
傳曰,聞副護軍李絅愚恬雅愷悌,皓首窮經,守分安貧,爲世所稱,似此之人,宜庸示意,工曹參判特爲除授。
以司謁口傳下敎曰,自今爲始,明陵·昭顯墓·鶯峯·蜂峴·東西蠶室摘奸,置之。
傳曰,京兆堂上竝許遞,前望入之。
京兆堂上前望入之,判尹徐元淳,左尹李熙昇,右尹申橚落點。
政院啓曰,右邊捕盜大將李元熙,以御營大將,東關王廟修改事,出去矣。所佩命召,何以爲之?敢啓。傳曰,仍佩往來。
以京畿監司朴永輔狀啓,通津府使吳翰泳,遭祖母承重喪事,傳曰,令該曹口傳差出,催促下送。
吏曹傳口政事,以洪在愼爲通津府使。
祖曹啓曰,卽接光山幼學李德尊所志,則以爲九寸姪馨遠,嫡妾俱無子,以其同生弟良遠子東烈,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據,而不得登聞者,許令該曹,論理草記事,載在法典,而門長李德尊,所訢旣如此,李良遠子東烈,立爲李馨遠之後,何如?傳曰,允。
又啓曰,因議政府草記,移轉穀海運時,降香祝虔誠祭海,自是典例所在也。今番南穀北運時,亦依此齎送香祝,裝發及所經諸道,竝爲趁時設行之意,分付該曹與各該道事,允下矣。移轉穀海運時,嶺南·關東·關北海神祭香祝,令該司急速磨鍊下送,以爲從便設行事,竝爲分付,何如?傳曰,允。
營建都監啓曰,監造官尹秀東,改差,其代以宗親府參奉李秀彦差下,何如?傳曰,允。
吏曹,工曺參判單李綱愚,今加嘉善,除授事,承傳。
三軍府啓曰,卽接御營廳所報,則今二月十一日,習陣日次,而大將臣李元熙,東關王廟修改時監董進去,不得行操云矣,敢啓。傳曰,知道。
右贊成宋近洙疏曰云云。答曰,省疏具悉。卿其勿辭調病,上來行公。
庚午二月初十日□時,上御慈慶殿。進講入侍時,領議政金炳學,寧豐君崔遇亨,參贊官申正熙,侍讀官李龍雨,假注書車有聲,記注官朴齊用,別兼春秋李承宇,各持孟子第四卷,以次進伏訖。上曰,史官分左右。仍命大臣進前。炳學進前問候,各殿問候訖,缺上誦前受音一遍訖,仍開卷。遇亨,讀自孟子曰規矩,止此之謂也。
上在景福宮。停常參·經筵。
傳曰,明日出宮門路,以崇陽門爲之。
承文院啓曰,交易咨文,今纔出來矣。回咨撰出,下送灣府,傳給鳳城,入送北京,何如?傳曰,允。
庚午二月十一日□時,上御慈慶殿。進講入侍時,講官金世均,參贊官金聲根,檢討官朴顥陽,假注書李熙圭,記注官白時範,別兼春秋李承宇,各持孟子第四卷,以次進伏訖。上曰,史官分左右。上誦前受音一遍訖,仍開卷。世均,謮自孟子曰三代之得天下,止家之本在身,仍釋義訖。上曰,自天子達於庶人,人不以仁,非徒無所保,何事可做乎?世均曰,聖敎至當矣。仁爲萬善之長,而居四德之首,苟無仁心,人不爲人,國不爲國。上曰,其身正而天下歸之,此言禹·湯·文·武之道,無所不正者也。世均曰,人君在上,正其一身,則天下自然歸之於正,此章,極言其身正之效也。仍奏曰,自古聖王致治之道,不越乎行仁政,故孟子,引三代得失而言之。禹·湯·文·武之興,以仁,桀·紂·幽·厲之失,以不仁,若使桀·紂·幽·厲,亦行仁政,則豈有得天下之理乎?人而不仁,莫可自保,而猶有樂不仁者,故譬之以惡醉而强酒,正與前篇所云惡濕而居下者,同一義也。今此自止,章雖各異,義實相屬。蓋治國之本,亶在乎修身,修身之要,以仁爲先,然後事皆得其情,所以枉己者,未有能直人者也。身正則可以治人而治國矣。上掩卷,敎曰,講官之子,今番參榜於到記乎?世均曰,臣之子,特蒙天恩,榮耀之極,感祝無地,而無以敎誨,實不勝惶悚矣。
上在景福宮。停常參·經筵。
大殿,詣毓祥宮展拜,入齋室後,藥房·內閣·政院·玉堂口傳問安。答曰,知道。
仍詣宣禧宮展拜,入齋室後,藥房·內閣·政院·玉堂口傳問安。答曰,知道。
仍詣延祐宮展拜,入齋室後,藥房·內閣·政院·玉堂口傳問安。答曰,知道。
仍詣懿昭廟展拜,入齋室後,藥房·內閣·政院·玉堂口傳問安。答曰,知道。
還宮後,藥房·內閣·政院·玉堂口傳問安。答曰,知道。
傳曰,聞副護軍李時敏,窮經篤行,孝友愷悌,洽然爲一世所稱,似此之人,宜有示意,刑曹參判,特爲除授。
傳曰,延祐宮展拜後,懿昭墓展拜矣,該房知悉。
傳曰,坊內童蒙,當應製矣。檢校直提學考試。
傳曰,宣傳官李奎大,別軍職李允用,竝賜第。
傳曰,還宮門路,以宮南門爲之。
傳曰,今番幸行時,整釐使,以亞堂爲之。
以司謁口傳下敎曰,此後動駕時,衛內如有人馬攔入之擧,則政院與兵曹,未免嚴旨矣。自政院嚴飭兵曹,獬豸以內,百官毋得登馬事,一體嚴飭。
以前全羅監司徐相鼎狀啓,加里鎭人命渰死事,傳曰,人命渰死,若是夥多,聞甚驚慘,元恤典外,別加顧助,如有生前身還布,竝蕩減,未拯屍身,期於拯得之意,廟堂措辭分付。
以司謁口傳下敎曰,挾輦將·鎗劍將,記過,分揀。
禮曹啓曰,卽接木川幼學金國養所志,則以爲矣身,昨年監試·初試時,入格於本道左道生員試三等第二十七人,而取考啓下榜目,則生父時兌名字,見漏於榜目,卽爲詳考釐正云。故取來試劵,考準封內時,生父見漏,果爲的實矣。原啓本中,付標以入,而當該試官,俱有不察之失,竝推考,何如?傳曰,允。
又啓曰,卽接茂朱幼學鄭民濟所志,則以爲矣身,甲子式監試·初試入格於本道左道終場,而會試時,遭制陳試,丁卯會試時,遭艱陳試矣。今番會試當爲赴擧,而伊後名字,改以寅泰,依已例啓稟釐正云矣。依所訢,原榜目中,改付標以入之意,取啓。傳曰,知道。
吏曹,刑曹參判單李時敏,今加嘉善,除授事,承傳。
刑曹參判李時敏疏曰,伏以臣,卽昏愚闒茸之常調賤品耳。在官而無一能可擧,居家而無一善可紀,居然年迫桑楡,疾病侵尋,百爲都廢,萬念俱空,已積有年矣。豈意賤名,遽達於聖聰,恩旨忽侈於奬詡,至蒙亞卿特授之寵?臣誠驚誡震,莫曉其何以致此也。聲聞過情,君子尙亦恥之。況臣乾沒俗舂,荒疎無成,未有依稀彷彿於可稱之實乎?臣之本末長短,卽鄕黨知舊之所共悉,而忽此寢夢之外,坐邀恩寵,若是曠絶,是果欺人乎?欺天乎?悚恧惶汗,卽欲鑽地而不可得也。且況官至卿月,古所稱命德之器,雖在文聯,兢兢乎其難其愼,而今以如臣駑下,遽廁其間,臣之反省羞愧,已無可言,四方之姍笑譏嘲,徒致褻名器而累聖簡,不止臣不衷之災,爲私憂而已。至於資秩之稱否,猶屬緩聲,有不敢張皇,妄效崇讓之美也。縮伏屢日,收召驚魂,略掇短牘,冒溷崇廳。伏乞聖明,俯賜鑑燭,亟收新授爵秩,還臣本分,卽天地生成之澤,臣不勝千萬懇祝之至。答曰,省疏具悉。有能可擧,有善可紀,自有聲聞之不可掩者,日前示意,豈無所以然而然也?卿其勿辭行公。
庚午二月十二日□時,大駕,詣毓祥宮·宣禧宮·延祐宮·懿昭廟展拜,擧動入侍時,行都承旨李能燮,左承旨申正熙,右承旨宋熙正,左副承旨金聲根,右副承旨洪遠植,同副承旨李裕承,史官缺檢校直提學李載冕,直提學南廷順·韓敬源,檢校直閣李世用,檢校待敎徐相翊,檢校副提學趙慶鎬,應敎趙秉肅,副應敎張原相,校理金亮淵·李龍雨,副修撰朴顥陽·李載純,以次侍立。時至,通禮跪啓請外辦,上具翼善冠·袞龍袍,乘輿出永化門。藥房提調崔遇亨,副提調李能燮,進前問候訖,由崇陽門·維化門,出神武門,至毓祥宮大門外。通禮跪啓請降輿,上降輿入大次,問安勿爲之事下敎。展拜時至,通禮導上詣版位,贊儀唱再拜,上行再拜禮,陞詣宮內奉審訖,仍詣冷泉亭版位,行四拜禮,陞詣殿內,捲幄奉審訖。領議政金炳學,進前問候,仍奏曰,新除授鐵島僉使趙翼顯,方在解由未出中,向因兵曹草記,特施曠絶之處分,而其在典式,不可違越。且風和在卽,邊門戒嚴,此時此任,難付生手,原望筒勿施,前僉使李秉淑,姑爲仍任,一以存公格,一以責成效,何如?上曰,依爲之。出擧條炳學曰,御營大將李元熙,先山在於廣州地,不但曠省之旣久,且有至切之情事,將臣之經稟往來,多有已例,故敢此仰達矣。上曰,依爲之。出擧條上還入大次。少頃,通禮跪啓請乘輿,上乘輿,至宣禧宮,入大次,問安勿爲之事下敎。小頃,就版位,行再拜禮,陞詣宮內奉審訖,命書傳敎曰,延祐宮展拜後,懿昭廟展拜矣,該房知悉。又命書傳敎曰,坊內童蒙,當應製矣。檢校直提學考試。還入大次,少頃,仍詣延祐宮,入大次,問安勿爲之事下敎。少頃,就版位,行再拜禮,陞詣宮內奉審訖。正熙進前奏曰,有驢子,逸入衛內,萬萬駭然,當該挾輦將及鎗劍將,所當重勘,而本院請推之外,無他可施之罰,何以爲之乎?上曰,記過,待令,可也。仍詣懿昭廟版位,行再拜禮,陞詣廟內奉審訖,還入大次。少頃,通禮跪啓請出次,上出次乘輿,命書傳敎曰,還宮門路,以宮南門爲之。又命書傳敎曰,諸司預備出宮南門,由迎秋門·維化門,入崇陽門。承旨請出標信解嚴,兵曹判書,跪稟放仗。上由永化門,還內,諸臣以次退出。
上在景福宮。停常參·經筵。
傳曰,發遣吏郞,諸執事淸齋與否,摘奸以來。
傳曰,明日出宮門路,以崇陽門爲之。
以水原留守李載元狀啓,華寧殿修改後,御眞還安時,各差備官開錄事,傳曰,攝通禮迎華道察訪徐有景,雲劍差備前府使尹弘大,前營將金泰衡,陽傘差備前郡守曺錫七繖扇差備前虞候李宅緖,前守門將申鳳休,日傘差備前武兼黃宗秀,水晶杖差備前守門將曺秉天,金銊斧差備前守門將李鍾培,別看役前中軍朴熙景,各兒馬一匹賜給。
以安平監司韓啓源狀啓,廣坪權管韓璘珍,彼人犯越,不卽馳報,不善防守,以致邊釁,其罪狀,令攸司稟處,臣之常時不飭,惶恐待罪事,傳曰,勿待罪事,回諭,令三軍府稟處。
吏曺啓曰,南部都事金宅義,以其身病,呈狀乞遞,改差,何如?傳曰,允。
又啓曰,卽接司僕寺牒報,則以爲明日先農壇祭親傳香時,本寺正,例爲進輿差備,而正李世翼,合三呈旬,其代以在京無故人,卽速變通,差備擧行之地云,改差,其代口傳備擬以入之意,敢啓。傳曰,知道。
吏曹口傳政事,以趙秉鎬爲司僕正。
訓鍊都監啓曰,本局哨官白樂誠,供職不勤,擧措駭妄,爲先汰去之意,敢啓。傳曰,知道。
以平安監司韓啓源狀啓,碧潼郡守徐光復,彼人犯越,不能操飭,爲先罷黜,其罪狀,令該府拿問嚴勘事,傳曰,令三軍府稟處。
庚午二月十三日□時,上御慈慶殿。進講入侍時,講官李參鉉,參贊官李裕承,侍讀官張原相,注書趙宇熙,記注官朴齊用,別兼春秋李承宇,各持孟子第四卷,以次進伏訖。上曰,史官分左右,上誦前受音一遍訖,仍開卷。參鉉,讀自孟子曰人有恒言,止涕出女於吳。
上在景福宮。停常參·經筵。
上詣勤政殿。親傳香,入幕次後,藥房·內閣·政院·玉堂口傳問安。答曰,知道。
還內後,藥房·內閣·政院·玉堂口傳問安。答曰,知道。
傳曰,宗廟·景慕宮望祭,英陵·弘陵忌辰祭香祝,亦當親傳矣,該房知悉。
傳曰,在外法司堂上許遞,政官牌招開政。
傳曰,在外敦寧都正許遞,今日政差出。
傳曰,呈告弘文提學經筵許遞,今日政差出。
政院啓曰,卽見平安監司韓啓源狀啓,則碧潼郡守徐光復罪狀,令該府拿問嚴勘,有違格例,臣之趁未覺察,不勝惶悚,而該道臣,不可無警,推考,何如?傳曰,允。爾亦推考。
傳曰,禮房承旨,馳詣宗廟移奉所景慕宮,奉審摘奸,仍詣先農壇,奉審摘奸以來。
以平安兵使蔡東健狀啓,小兒坡權管許坛,彼人犯越,不能操飭,其罪狀,令攸司稟處,當時不能申飭,惶悚待罪事,傳曰,令三軍府稟處,勿待罪事,回諭。
弘文館啓曰,典翰金性均,營建都監都廳進,副應敎張原相,校理金亮淵差祭,副校理朴定陽,別兼春秋進,上番闕直,事甚未安,應敎趙秉肅,校理李龍雨,副校理李晩燾,竝卽牌招,推移入直,何如?傳曰,允。
吏曹啓曰,東學敎授徐相敦,以其身病,乞遞,改差,何如?傳曰,允。
宗親府啓曰,明日,卽天漢殿望奉審日次,臣會淳,進詣擧行之意,敢啓。傳曰,知道。
禁衛營啓曰,本營騎士將沈憲之,身病猝重,勢難察任,改差,何如?傳曰,允。
又啓曰,本營騎士將,今當差出,而擬望之人乏少,外任竝擬,何如?傳曰,允。
三軍府啓曰,卽見平安監司韓啓源狀啓,則大國人,作黨越江而來,突入廣坪鎭,捉去該權管,則鎭卒及民人等,以牛隻錢兩,行賂得還,其後彼人輩,又到該鎭,奪民牛隻矣。鎭民,越去彼境,衝火居幕,其所前後失之牛及彼人物貨,奪取以來,則彼人三百餘名,自碧潼郡阿耳鎭,或騎或步,越境出來,小坡兒鎭衙與倉庫民家,竝爲燒火,掠其汁物,下去大坡兒境,常時不善防守,以致邊釁之該郡守,與兩鎭權管,竝令攸司稟處事,令三軍府稟處事,命下矣。匪類舖幕之隔江相望,由來沿邊之所急虞,而今其犯越不已而放火,放火不已而攘財,互相開釁,若是駭悖,邊禁之蕩然,已無可言,而爲邑守而不能先事操制,爲鎭將而不能當場捍禦,一此不爲,則將做何樣究竟乎?固當一切罷遣,以嚴紀律,而當初事端,旣由於廣坪鎭將,然則不當專責此倅,且彼地細作之先卽懸首者,實合奬詡,碧潼郡守徐光復,論罪,安恕,姑令戴罪擧行。凡於防守之節,調停之責,另加團束,無或疎忽事,三懸鈴知委於道帥臣,事關上國,亦不可掩置而止。令槐院臚實撰咨,順付回撥,下送灣府,入送鳳城,轉致北京之地,何如?傳曰,允。
有政。吏批,行判書金大根,參判李沇應,牌招不進,參議南廷益進。以金壽鉉爲判尹,李裕奭爲敦寧都正,林肯洙爲知經筵,洪祐吉爲弘文提學,趙基應爲藝文提學,贈參贊李格贈左贊成知三軍府事例兼,贈吏參李溥萬贈吏判例兼,故同知李鍵贈兵參訓都例兼,已上知三軍府事李顯稷三代,故折衝卓榮齊贈戶參例兼,故學生卓行祥贈左承旨,故學生卓然泰贈僕正,已上右尹卓宗述三代,故學生閔百爔贈左參金吾例兼,贈童敎閔相東贈左承旨,故學生閔濟益贈僕正,已上右尹閔胄顯三代,故學生庾運億贈童敎,孝行卓異贈職事,承傳。再政。以宋徹萬爲戶曹參議,姜夏奎爲禮曹參議,李一鎭爲永陵令,丁觀燮爲東學敎授,安世泳爲南部都事,整釐使單朴齊寅,彌助項僉使池弘寬,今加資憲加資事,承傳。三政。以尹致能爲景慕宮令。四政。以金鴻逵爲懿陵令。五政。以李秉旭爲英陵令。六政。以鄭完淳爲莊陵令。七政。以李晩綏爲思陵令。八政。以申命羲爲義盈主簿。
兵批,判書李景夏進。以李時敏爲都摠管,柳相鍵·李儒重,李聖熙爲五衛將,金龍鱗爲昌德將,趙秉鎬爲文兼,金東奭爲神光僉使,鐵島僉使李秉淑,姑爲仍任事,承傳。僉知李浩豊·韓文奎,以上加設,依定式減下。再政。都摠管單李時敏。
庚午二月十四日□時,上詣勤政殿。先農祭宗廟·景慕宮望祭,英陵·弘陵忌辰祭,香祝親傳入侍時,行都承旨李能燮,左承旨申正熙,右承旨宋熙正,左副承旨金聲根,右副承旨洪遠植,同副承旨李裕承,史官缺檢校直提學李載冕,直提學韓敬源,檢校直閣李世用,副應敎張原相,副修撰李載純,以次侍立。時至,通禮跪啓請外辦,上具翼善冠·袞龍袍,乘輿出永化門。藥房提調崔遇亨,副提調李能燮,進前問候訖,由崇陽門·維化門,入勤政門,詣月臺。通禮跪啓請降輿,上降輿。通禮,導上詣褥位南向立,引儀引先農壇獻官趙秉徽,宗廟獻官徐堂輔,景慕宮獻官申泰運,英陵獻官李肇信,弘陵獻官李俊善,進詣褥位之左。香室官員,奉香祝,以授承旨,承旨,以次跪受,東向跪進,上受香祝,以次授秉徽·堂輔·泰運·肇信·俊善·秉徽·堂輔·泰運·肇信·俊善,以次跪受興。通禮導上就階下祗送位西向立,秉徽·堂輔·泰運·肇信·俊善,奉香祝,由正路出。通禮跪啓請鞠躬,上鞠躬,香祝過後,通禮跪啓請平身,上平身。熙正奏曰,英陵香祝親傳時,當該受香官,趁不待令,以致傳香之遲滯,萬萬駭然,所當重勘,而本院請推之外,無他可施之罰,何以爲之乎?上曰,典祀所重,固當嚴勘,而特爲安恕,此後則各別申飭,可也。入幕次,少頃,通禮跪啓請出次,上出次,乘輿出勤政門,由維化門入崇陽門。承旨請出標信解嚴。上由永化門還內,諸臣以次退出。
庚午二月十四日□時,上御慈慶殿。進講入侍時,講官朴永輔,參贊官洪遠植,檢討官李載純,記事官魚允中,記注官白時範,別兼春秋徐奭輔,各持孟子第四卷,以次進伏訖。上曰,史官分左右,上誦前受音一遍訖,仍開卷。永輔,讀自今也,止逝不以濯,仍釋義訖。上曰,今也以下,專言文王之行仁政矣。永輔曰,然矣,人君之道,仁政爲上,今此五年七年云者,特以治成制定後,擧大數而言之也。論語云,朞年三年,治效尤速,不徒期年,人君行一仁政,四方風動,此則一日可以爲政於天下也。上曰,仁不可爲衆,何也?永輔曰,惟仁則人皆心服,雖有衆强,不敢來加,是以無敵於天下矣。商之子孫,其麗不億,則如盤根之不可卒拔,惟一殷紂,暴虐無道,天命竟歸于周矣。
上在景福宮。停常參·經筵。
藥房提調崔遇亨,副提調李能燮啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
政院啓曰,議政府郞廳來言,今日賓廳日次,而領議政金炳學,無時急稟定事,左議政未差,右議政洪淳穆有身病,不得來會云矣,敢啓。傳曰,知道。
奎章閣啓曰,景慕宮望廟樓,今望奉審無頉之意,敢啓。傳曰,知道。
議政府啓曰,向日慶興前倅之論罷,卽由事體之不容已焉,而第念北路告歉,行將設賑,則此時遞易,又添迎送之弊。前府使李敎鳳,姑爲仍任,使之戴罪擧行,時倅還差前職,新差咸興中軍,待他窠首先檢擬事,分付銓曹,亦以此意,三懸鈴行會,何如?傳曰,允。
禮曹啓曰,卽接公忠監司閔致庠移文,則以爲丹陽郡鄕校聖殿,年久滲漏,棟樑朽傷,不可不及今修改,告由移還安香祝,自本曹啓稟下送云矣。丹陽郡鄕校聖殿修改時,先告事由移還安祭香祝,卽令該司,照例磨鍊下送,從便卜日設行之意,竝爲分付,何如?傳曰,允。
又啓曰,卽接京居幼學趙然鼎所志,則以爲矣身,丁卯年陞補合製入格,而伊後名字,改以秉鼎,依已例啓稟釐正云矣。依所訴原粘目中,改付標以入之意,敢啓。傳曰,知道。
禁衛營啓曰,臣進詣南廟,有頉處看審修改後,別單書入之意,敢啓。傳曰,知道。
又啓曰,本營軍色從事官趙秉稷,身病甚重,勢難察任,今姑改差,何如?傳曰,允。
又啓曰,本營千摠柳駿遠,以前任神光僉使,上來尙遠,久曠爲閔,改差,何如?傳曰,允。
咸鏡監司李興敏疏曰,今番施律之西水羅權管朴秀英,卽昨秋褒狀之四鎭中一也。居鎭之績,聞頗嘉尙,果爲竝擧,而登徹未幾月,其醜黷之狀,狼藉掀露,因以致擾邊圍,貽憂朝廷矣。且伏念向者阿吾鎭亂民事,已極驚駭,繼以慶興邑吏校之黨類越去,尤是無前之變。又伏奉廟關承上敎飭諭者,我人之流入彼界,厥數甚夥,至有中國之移咨之擧,臣實矇然不知爲何邑民,何時事,而統轄之地,變怪層生,苟使臣懷綏奠保,俾各安生而樂業,寧或捨其鄕井,輕投殊域也哉?臣心悚蹙,不敢倖逭譴罰,厭然自揜。伏乞聖慈,亟遞臣所有藩任,仍命司敗,勘臣當被之律焉。答曰,省疏具悉。向來褒聞,由治績也,今番施律,因罪犯也,事端各異,何引之有?至於種種犯越之患,固所駭然,而宣布德意,懷綏奠保,卽其藩宣之責,勿復控辭,益加勉飭,用副九重眷顧之念。
庚午二月十五日□時,上御慈慶殿。進講入侍時,右議政洪淳穆,講官姜㳣,參贊官李裕承,侍講官趙秉肅,假注書鄭應哲,記注官石宗珍,別兼春秋徐奭輔,各持孟子第四卷,以次進伏訖。上曰,史官分左右。仍命大臣進前。淳穆進前問候,各殿問候訖。缺上誦前受音一遍,仍開卷。㳣讀自孺子歌曰,止此之謂也,釋義訖。上曰,是孔子聽孺子歌而戒小子,孟子又言其自取之義也。㳣曰,水之淸濁,有似人之賢否,濯纓濯足,俱是水之自取也。聖人聲入心通,故聽其歌而以戒門人,孟子又取之,以喩人君之仁不仁,自悔自毁自伐,卽皆自取者,而修身齊家治國之道,亦在焉。古人云,自作,是使人君不得歸咎於人也,天作,使人君不得推諉於天也。此章以前,連以仁不仁論之,皆人君之存心與不存心之謂也。樂其所以亡者,人豈以亡爲樂,而合則致菑,菑則致自亡,菑不知物慾固蔽,躬蹈致亡之道故也。
上在景福宮。停常參·經筵。
傳曰,吏曹參判有闕之代,前望入之。
吏曹參判前望入之,李寅命落點。
禮曹,來四月初四日,行宗廟夏享大祭親祭,取稟。奉敎敬依。
議政府啓曰,守令別薦,今已齊到矣,謹具別單以入,而待啓下移送銓曹,使之各別收用,海伯赴任屬耳,薦單,置之,何如?傳曰,允。守宰藏否,生民休戚之會也。丙枕一念,常所耿耿。今此薦單,可見聲績之優異,充然有得,甚庸嘉尙,別薦人子若孫中,如有解額之人,特爲許付生進榜末,以示朝家奬褒之意。
春秋館啓曰,別兼春秋臣徐奭輔,以禁衛營從事官,今日軍布捧上時,晝仕出去之意,敢啓。傳曰,知道。
禮曹啓曰,卽接永同幼學李寅奎所志,則以爲矣身,今番監試初試,入格於公忠左道終場,而榜目中,生父名字,見漏,自本曹卽爲付標入啓云。故取來試券,考準封內,則其生父名字之見漏於榜目,果爲的實矣。依所訴原榜目中,改付標以入之意,敢啓。傳曰,知道。
又啓曰,卽接廣州幼學南秉台所志,則以爲矣身,丁卯年陞補小學入格,而伊後名字,改以相台,依已例啓稟釐正云矣。依所訴原粘目中,改付標以入之意,敢啓。傳曰,知道。
又啓曰,卽接聞慶幼學趙然洪所志,則以爲矣身,丁卯年本道公都會入格,而伊後名字,改以秉昇,依已例啓稟釐正云矣。依所訴原榜目中,改付標以入之意,敢啓。傳曰,知道。
宗親府啓曰,乙丑年監試初試參榜璿派,有竝付會試榜末之命,而付榜璿派中李亮夏·李最洙·李相奭·李建相,因其遭故,竝於闋制後,待式科付榜之意,草記蒙允矣。其中李亮夏,又爲遭故,今番監試會試,不得許付,闋制後待式年科,付之榜末之意,更爲分付該曹,何如?傳曰,允。
兵曹啓曰,今二月十七日,武臣堂上朔試射日次,而宗廟修改相値,不得爲之之意,敢啓。傳曰,知道。
吏曹參判李沇應疏曰,云云。答曰,省疏具悉。所請依施。,
庚午二月十六日□時,上御慈慶殿。進講入侍時,同知事李承五,參贊官李裕承,檢討官李載純,假注書曺逵承,記注官朴齊用,別兼春秋徐奭輔,各持孟子第四卷,以次進伏訖。上曰,史官分左右,上誦前受音一遍訖,仍開卷。承五,讀自孟子曰桀·紂之失天下也,止不可得已。
上在景福宮。停常參·經筵。
政院啓曰,來二十一日,輪對日次矣,敢稟。傳曰,當次人受點後,日次待令。
傳曰,卽見各道前後道伯之守令別薦,則京畿監司朴永輔,前前監司兪致善之薦剡,有若交簾者然,許多治績之人,只擧二人四人者,此非取其優治之意也。竝從重椎考。
以全羅兵使李承淵狀啓,順天營將柳冀伯,侵虐平民,眞贓現發,爲先罷黜,其罪狀,令攸司稟處事,傳曰,聞甚痛惋,拿囚於監營,前監司徐相鼎,同義禁除授,開坐南門樓,嚴刑一次,遠惡地定配,勿干赦典。
義禁府啓曰,平安監司韓啓源狀啓內,廣坪權管韓璘珍,小坡兒權管許坛等罪狀,令攸司稟處事,啓下矣。韓璘珍·許坛等,俱在任所,依例發遣府羅將,交代後拿來,何如?傳曰,待待命拿囚。
敦寧都正李裕奭疏曰云云。省疏具悉。所請依施。
護軍閔胄顯疏曰云云。答曰,省疏具悉。所請依施。
庚午二月十七日□時,上御慈慶殿。進講入侍時,講官朴珪壽,參贊官洪遠植,檢討官朴弘壽,假注書鄭應哲,記注官白時範,別兼春秋徐奭輔,各持孟子第四卷,以次進伏訖。上曰,史官分左右,上誦前受音一遍訖,仍開卷。珪壽,讀自今之願王者,止哀哉。
上在景福宮。停常參·經筵。
傳曰,發遣吏郞,諸執事淸齋與否,摘奸以來。
政院啓曰,卽者別兼春秋徐奭輔,以其親病,陳疏徑出,原疏,纔已捧入矣。所當卽捧禁推傳旨,而此與無端徑出,有異,推考警責,何如?傳曰,允。
又啓曰,左右史不可不備,別兼春秋李承宇·趙秉鎬·朴定陽竝卽牌招,推移入直,何如?傳曰,允。
又啓曰,監試覆試二所參試官趙肅夏,謂有情勢,奉牌闕外,陳疏到院矣。原疏,雖不得不捧入,前後飭敎,何等截嚴,而屢度催促,無意承膺,事體所在,誠極未安,從重推考,何如?傳曰,允。
以別兼春秋趙秉鎬牌不進罷職傳旨,傳曰,只推。
禮曹啓曰,今此庚午式年監試覆試試官,當爲磨鍊,而擬望之人乏少,閣臣竝擬,何如?傳曰,允。
又啓曰,今此庚午式年監試覆試試官,當爲磨鍊,而堂下無故可擬之人乏少,依近例以堂上官通瀜擬入之意,敢啓。傳曰,知道。
又啓曰,卽接京居幼學李龍洙所志,則以爲矣身,丁卯年陞補初試入格,而伊後名字,改以龍宇,依已例啓稟釐正云矣。依所訢,原粘目中,改付標以入之意,敢啓。傳曰,知道。
又啓曰,大小科陳試人,草記許赴事,曾有定式矣。辛酉式年監試初試入格幼學金晩秀,陞補初試入格幼學鄭一源,壬戌年陞補初試入格幼學金東鳴,癸亥年公都會初試入格幼學洪赫謨·洪夏謨,甲子年公都會初試入格幼學兪致旭,式年監試初試入格幼學成敬鎬·李希洙·吳章默·盧象鉉·金義均·李承穆·鄭寅泰·宋圭復·邊永錫·李相奭·李最洙,乙丑年陞補初試入格幼學尹觀求·尹奎炳,合製初試入格幼學權容圭,小學初試入格幼學金鼎陜,公都會初試入格幼學趙允熙·鄭泰元·金近淵·全行均·閔致穡,丙寅年陞補初試入格幼學金膺瑗,合製初試入格幼學李鶴年,公都會初試入格幼學韓元甲·李豐永·李承健,丁卯式年監試初試入格幼學鄭鑑天·李源麒·安喬榮·曺始永·崔文升·蔡東觀·朴性根·李在基·李喜泰·李喜漳·洪騤燮·鮮于濠·金重鉉·李浩善·李浩敬·金鉉鼎·朴宗星·丁大旭·鄭膺七·閔㙔·韓亨履·閔佑勳·李岦·尹任溥·殷奎說·李仁遂·趙命植·金義均·池洙英·趙景濂·宋周玉·徐殷淳·尹滋權·金得秀·潘應斗·申永來·柳致禹·申壽穆·金貴福·申永朝·安珣·金奎仁·金相顯·趙壽一·金致聲·琴相呂·徐在正·金達璇·鄭元直·李炳五·丁起燮·李圭驥·宋相鎭·韓鼎赫·黃奎煥·安載豐·張榮肅·金宗漢·李秉濟·朴應漢,俱爲陳試,故取考其所受公文,則明白無疑,而在喪及朞服未葬,父子俱參人,竝許陳試,法典所載,一竝許赴於今此式年監試覆試之意,敢啓。傳曰,知道。
又啓曰,以議政府別薦守令,各別收用事草記,批旨內,守宰臧否,生民休戚之會也。丙枕一念,常所耿耿,今此薦單,可見聲績之優異,充然有得,深庸嘉尙,別薦人子若孫中,如有解額之人,特爲許赴生進榜末,以示朝家奬褒之意事,命下矣。別薦守令子與孫解額人中,忠州牧使趙秉老子正熙,鴻山縣監鄭夔和子顯載·顯五,俱遭內艱,不得赴擧云。竝於闋制後,待式科付之榜末之意,分付四館所,何如?傳曰,允。
吏曹啓曰,因司憲府移文,則今此監試覆試時,文監察二員,以監試官,一二所進參,而監察柳道昌,在外未肅拜,不得進參云。改差,其代口傳備擬以入之意,敢啓。傳曰,知道。
吏曹,同義禁單,徐相鼎除授事,承傳。
吏曹口傳政事,以李商新爲監察。
以平安監司韓啓源狀啓,德川郡守李泰夏身死事,傳曰,令該曹口傳差出,催促下送。
三軍府啓曰,卽接訓鍊都監所報,則今二月十九日,習陣日次,而敎場氷凍,猶爲未解,軍馬勢難馳驟,不得行操云矣,敢啓。傳曰,知道。
義禁府啓曰,因全羅兵使李承淵狀啓,順天鎭前營將柳冀伯,爲先罷黜,其罪狀,令攸司稟處事,判付內,聞甚痛惋,拿囚於監營,前監司徐相鼎,同義禁除授,開坐於南門樓,嚴刑一次,遠惡地定配,勿揀赦前事,命下矣。柳翼伯,拿囚於監營,嚴刑一次後,遠惡地定配,勿揀赦前之意,分付於道臣除授同義禁處,何如?傳曰,允。
別兼春秋徐奭輔疏曰,伏以臣於持被之中,卽接家信,則臣本生父,素患痰癖之症,近因換節之時,一倍添劇,委頓牀笫,飮啖全却,臣聞此報,方寸煎灼,按住不得,玆敢忙陳短章,經出禁扃。伏乞聖明,俯垂鑑諒,亟遞臣所帶別兼之銜,俾便救護,仍治臣擅離之罪,以肅朝綱焉云云。省疏具悉。爾其勿辭救護。
別兼春秋趙肅夏疏曰,伏以臣,姿本鹵奔,學文淺蔑,遇事必僨,自知已熟,竟於昨秋監試初試,臣爲二所參試,溺職甚大,薄勘旋敍,仰感洪私,俯訟愆尤。試院一步,卽臣艮限之難越,而今於會圍參試之望,該曹議擬,召牌儼臨,此豈僨誤之蹤,所承膺者乎?參考,自同於前後,試規,尤別於初會,揆以情地,有難冒進,敢暴衷懇,仰瀆崇嚴。伏乞聖慈,俯垂鑑諒,亟賜變通,仍勘臣未勘之罪,俾試體重,而私分安焉。臣無任云云。省疏具悉。爾其勿辭,卽爲入來。
庚午二月十八日□時,上御慈慶殿。進講入侍時,講官金在顯,參贊官申正熙,侍讀官金亮淵,假注書曺逵承,記注官石宗珍,別兼春秋徐奭輔,各持孟子第四卷,以次進伏訖。上曰,史官分左右,上誦前受音一遍訖,仍開卷。在顯,讀自孟子曰道在邇而求遠,止未能動。
上在景福宮。停常參·經筵。
政院啓曰,監試覆試一所書題單子,有所錯誤,致勤下詢,誠極未安,單子,使之改修正以入,而臣之矇然捧入,不勝惶悚,當該試官,不可無警,推考,何如?傳曰,允。爾亦推考。
傳曰,禮房承旨,馳詣受香諸處,奉審摘奸以來。
吏曹口傳政事,以李秉路爲德川郡守。
三軍府啓曰,卽接禁衛營所報,則今二月二十日,習陣日次,而敎場氷凍,猶爲未解,軍馬勢難馳驟,不得行操云矣,敢啓。傳曰,知道。
兵曹啓曰,今二月二十日,文官朔試射日次,而宗廟修改相値,不得爲之之意,敢啓。傳曰,知道。
吏曹參判李寅命疏曰云云。答曰,省疏具悉。卿其勿辭行公。
庚午二月十九日□時,上御慈慶殿。進講入侍時,講官趙性敎,參贊官李裕承,檢討官朴弘壽,假注書鄭應哲,記注官白時範·石宗珍,各持孟子第四卷,以次進伏訖。上曰,史官分右左。上誦前受音一遍訖,仍開卷。性敎,讀自孟子曰伯夷辟紂,止必爲政於天下矣,仍釋義訖。上命授書算于性敎,上讀新受音十遍訖,性敎還納書算。上曰,大老者,齒高德邵之稱乎?性敎曰,然矣。高年而兼有德,然後謂之大老也。上曰,此章下南軒張氏小註旨義,可觀也。性敎曰,張良·孔明之去就,劉項之存亡,係焉,似此二人,庶幾爲當世之大老,炎綱云者,漢以火德,故稱之。張氏此註,引喩甚詳矣。在昔虞夏殷周之盛,尤貴養老,庠序學校,以養國老,庶老有乞言記善之典,年之貴乎天下,久矣。天下之達尊曰,齒德,是爲天下之倚望,實係邦國輕重,人君致敬盡禮,則耉德壽俊之人,于于焉來,群賢彙進,百性歸心,王天下,猶反手也。文王發政施仁,先自四窮,庶人之老,皆得有養,而況齒高德卲,爲天下之大老者乎?故伯夷·太公,來就其養,此所以得天下之歡心,由百里而王天下也。上曰,武王伐紂,太公則輔之,伯夷則諫,何歟?性敎曰,太公之佐救生民於塗炭,伯夷之諫扶綱常於萬古,二人所處,雖若不同,亦各適於義而已也。上曰,苟非太公之輔相,何以救民於水火之中耶?實非利天下而爲之者也。性敎曰,武王伐弔,出於公天下之心,故孟子曰,獨夫紂,紂爲獨夫,則天命已絶,武王弔伐,固其宜也。上曰,文王,果遇太公於渭水之陽歟?性敎曰,太公,釣於渭濱,文王出獵,占得霸王之輔,果遇太公,載與俱歸也。上曰,伯夷之塜,或在中國,或在我國云,何歟?性敎曰,臣於年前奉使時,歷見孤竹城,城內有夷齊廟,而未聞其塜之所在。蓋其地方於我境相近,故或有云云之說也。上曰,使臣自中原,離發幾日,而到京耶?性敎曰,先來則十八九日到京,使臣之行,不若先來之倍道,通計一朔有餘,則可以到京矣。上曰,講官,燕行時,幾日還來耶?性敎曰,臣自燕都,二月初八日離發,四月初一日復命,其間到柵,而遲待車卜,多費日字也。仍奏曰,今日發問,至及於小註,聖上玩繹,有可仰揣,經傳之旨,訓誥外小註,亦多發明,繼自今大小註釋,反復玩繹,則其於旨義,支分節解,將就之效,指日可期,懋哉。弘壽曰,文王之時,紂虐猶未甚著,故文王三分天下,有其二,以服事殷,伯夷·太公,安得不歸之哉?至於武王之時,紂惡益彰,天命已絶,人心已去,故武王奉行天討。孟子曰,聞誅獨夫紂,未聞弑君也,卽此之謂也。當此之時,非伯夷,則不能扶萬世之綱常,非太公,則不能濟天下之民於水火之中也。又曰,下篇有之,文王之發政,制其田里,敎之樹畜,導其妻子,使養其老,則老者衣帛食肉,不寒不飢,無凍餒之患,故伯夷·太公,聞而歸之。二老,以齒德俱尊之人,歸則聞其風者,安往不歸之哉?由此觀之,則君行仁政,親賢養老,則天下之民,仰之若父母,皆願爲之氓而歸之,猶水之就下也。裕承曰,講官儒臣,備陳無餘,臣無容更達矣。上掩卷,仍命史官就座。又命退,諸臣以次退出。
上在景福宮。停常參·經筵。
藥房提調崔遇亨,副提調李能燮啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏盧,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
政院啓曰,議政府郞廳來言,今日賓廳日次,而領議政金炳學,無時急稟定事,左議政未差,右議政洪淳穆有身病,不得來會云矣,敢啓。傳曰,知道。
傳曰,兵判外,兵曹堂上竝許遞,前望入之。
兵曹堂上前望入之,李邦鉉落點。
傳曰,傳命不審之中官李敏榮,推考,司謁申在默,令攸司科治。
傳曰,摠管竝許遞,前望入之。
摠管前望入之,都摠管崔遇亨·金有淵,副摠管趙寅熙·尹滋承·閔奎鎬·李鶴榮·李祉秀·吳夏泳·白樂貞·徐臣輔落點。
內醫院啓曰,本院提調崔遇亨除拜摠管矣。職務相妨,所帶摠管之任,今姑許遞,何如?傳曰,允。
禮曹啓曰,卽接平安監司韓啓源移文,則枚擧厚昌郡守牒呈,以爲本郡,今當,移邑客舍文廟東社西厲,勢將次第移建,聖廟位版社厲位版,移奉他所,然後乃可毁撤,而事係審愼,不可擅便,移還安告由祭香祝,照例磨鍊下送云矣。厚昌郡鄕校聖殿及社厲壇位版,移安及奉安祭香祝,令該司照例磨鍊下送,從便卜日設行之意,分付,何如?傳曰,允。
三軍府啓曰,卽接御營廳所報,則今二月二十一日,習陣日次,而敎場氷凍,猶爲未解,軍馬勢難馳驟,不得行操云矣,敢啓。傳曰,知道。
工曹參判李絅愚疏曰云云。答曰,省疏具悉。卿之實行實事,非但中外之所共推詡,予所稔聞而稔悉,所以有向日特授之擧,卿其勿辭行公。
庚午二月二十日□時,上御慈慶殿。進講入侍時,領議政金炳學,同知事申佐模,參贊官金聲根,檢討官朴弘壽,假注書曺逵承,記注官朴齊用·白時範,各持孟子第四卷,以次進伏訖。上曰,史官分左右,仍命大臣進前。炳學進前問候,各殿問候訖,仍奏曰,今日講筵時刻,以玉堂之未及詣閤,晩時進呈,承有時刻單子還出給之處分,萬萬悚惶,當該玉堂,不可無警,從重推考,何如?上曰,玉堂旣爲詣閤,推考,置之,各別申飭,可也。缺上誦前受音一遍訖,仍開卷。佐模,讀自孟子求也,止次之。
上在景福宮。停常參·經筵。
政院啓曰,左右史不可不備,別兼春秋徐奭輔,由限已過,與趙秉鎬一體牌招,推移入直,何如?傳曰,允。
以別兼春秋徐奭輔·趙秉鎬牌不進罷職傳旨,傳曰,只推。
備忘記,安東營將朴寅遠下直,長弓一張·長箭一部·片箭一部·筒兒一箇賜給。
傳曰,傳香承旨,馳詣受香所,奉審摘奸以來。
傳曰,呈告與有實故摠管許遞與未差之代,前望入之。
摠管前望入之,都摠管金在顯,副摠管沈英澤·趙寅熙落點。
禮曹啓曰,來三月二十二日,王大妃殿寶齡四旬慶科庭試文科,親臨與命官,何以爲之?而處所,以何處擧行乎?敢稟。傳曰,景武臺親臨磨鍊。
兵曹啓曰,明日慶科庭試武科初試,動駕相値,勢不得設行,待還宮卽爲開場之意,分付試所,何如?傳曰,允。
禁衛營啓曰,本營騎士將徐瑀淳,以前任全州營將,時在任所,久曠爲悶,改差,何如?傳曰,允。
庚午二月二十一日□時,上御慈慶殿。進講入侍時,講官鄭基世,參贊官金聲根,侍讀官李龍雨,假注書鄭應哲,記注官白時範·石宗珍,各持孟子第四卷,以次進伏訖。上曰,史官分左右。上誦前受音一遍訖,仍開卷。基世,讀自孟子曰存乎人者,止權也。
上在景福宮。停常參·經筵。
政院啓曰,左右史不可不備,別兼春秋趙秉鎬·徐奭輔,旣有只推之命,竝卽牌招,推移入直,何如?傳曰,允。
以別兼春秋趙秉鎬·徐奭輔牌不進罷職傳旨,傳曰,只推。
備忘記,統制使鄭圭應下直,長弓一張·長箭一部·片箭一部·筒兒一箇賜給。
傳曰,統制使留待。
傳曰,統制使入侍。
政院啓曰,御營大將李元熙掃墳事,京畿龍仁·廣州等地,明日出去矣。所佩命召兼帶右邊捕盜大將命召及大將牌·傳令牌,何以爲之,而將兵之任,不可一刻無摠察之人,捕將重任,亦不可暫曠。在前如此之時,有他邊大將兼察之例,今番則何以爲之?敢稟。傳曰,仍佩往來,御將·捕將,訓將兼察。
又啓曰,御將·捕將,訓將兼察事,命下矣。兼察御營大將·右邊捕盜大將申櫶,卽爲牌招聽傳敎,何如?傳曰,允。
又啓曰,副校理李晩燾,以其親病,陳疏徑行,原疏纔已捧入矣。所當卽捧禁推傳旨,而此與無端徑行,有異,推考警責,何如?傳曰,允。
敎統制使鄭圭應書。王若曰,聽鼓鼙於重宸,誰可膺委寄一面?侈旌鉞於再任,卿其往都統三方,特宣綍綸,庸托笠轂。眷玆南溟巨鎖,實是東方重防,創置,爲屢百年,龜艦,備陰雨之戒,控制,殆數千里,鵲印,感天朝之恩。內衆堡而外百蠻,唇齒〈之〉形便克壯,左兩湖而右重嶺,咽喉之體勢爲要。第撫馭之最難,蓋由凋瘵之轉甚,樓櫓舟楫之修備,迨此暇而必先,錢穀甲兵之儲,待其人而可屬。惟卿,鞱靲素藉,干城全才,制兵閫而綰州符循,吏之茂績旣著,亞戎垣而摠禁旅,古將之遺風斯存,歷試殆遍於諸途,特嘉剛毅篤實之譽,威望夙播於前度,必諳曉通練之資云云。卿其勉恢令圖,祗服寵命,臨軍民嚴部伍,無忽戒豫之宏規,豐儲蓄理簿書,宜先矯革之良策。於戲,克體申命之意,俾無乙夜之憂,永消氛祲,必思伏波之標銅柱,遙奏方略,須效營平之按金城。故玆敎示,想宜知悉。知製敎朴弘壽製進。
副校理李晩壽疏曰,伏以臣,家在於慶尙道禮安也,而卽接家信,則臣母素患痰癖,迨此換節之時,一倍添劇,促臣歸視,臣聞此報,方寸煎灼,安住不得,玆敢忙陳短章,徑尋鄕路。伏乞聖明,俯垂鑑諒,亟遞臣職,俾便救護,且治臣擅離之罪,以肅朝綱焉。臣無任云云。省疏具悉。爾其勿辭往護。
庚午二月二十二日□時,上御慈慶殿。進講,統制使同爲入侍時,同知事李承五,參贊官金聲根,檢討官朴弘壽,假注書曺逵承,記注官石宗珍·朴齊用,各持孟子第四卷,以次進伏,統制使鄭圭應進伏訖。上曰,史官分左右。上誦前受音一遍訖,仍開卷。承五,讀自曰今天下,止莫大焉。缺上命統制使進前,圭應進前訖。上曰,善爲下去,實心做去也。圭應曰,殫竭誠力,對揚聖敎矣。上曰,再任此營,間爲幾年乎?圭應曰,癸亥遞來,今爲七年矣。
上在景福宮。停常參·經筵。
政院啓曰,左右史不可不備,別兼春秋趙秉鎬·徐奭輔,旣有只推之命,竝卽牌招,推移入直,何如?傳曰,允。
以別兼春秋趙秉鎬·徐奭輔牌不進罷職傳旨,傳曰,只推。
又啓曰,卽者別兼春秋李承宇,以其親病,陳疏徑出,原疏纔已捧入矣。所當直捧禁推傳旨,而此與無端徑出,有異,推考警責,何如?傳曰,允。
又啓曰,左右史不可不備,別兼春秋趙秉鎬·徐奭輔,旣有只推之命,與朴定陽一體牌招,推移入直,何如?傳曰,允。
以別兼春秋趙秉鎬·徐奭輔·朴定陽牌不進罷職傳旨,傳曰,只推。
傳曰,新榜進士兪鎭學,賜樂。
以司謁口傳下敎曰,今番幸行時,摠郞·武兼各一員進參,磨鍊。
吏曹啓曰,成均館典籍尹正洙·張錫默·韓國輔在外未肅拜,改差,何如?傳曰,允。
兵曹啓曰,卽接慶熙宮入直衛將安永基牒報,則本宮內差備所在眞木一株,斫伐出去,故看檢則上株大木矣,爲先執置云。故使之摘奸,則守直內官孔泰業,斫伐出去,空闕守直,何等嚴重,而身爲守直官,不有法意,肆然犯斫,揆以紀綱,萬萬駭然。守直內官孔泰業,令該府拿問嚴勘,何如?傳曰,允。
別兼春秋李承宇疏曰,伏以臣於持被之中,卽接家信,則臣母,素患蛔積之症,近因日候之不調,一倍添劇,委頓牀笫,轉側須人,臣聞此報,方寸煎灼,安住不得,玆敢忙陳短章,徑出禁扃。伏乞聖明,俯垂鑑諒,亟遞臣別兼之銜,俾便救護,仍治臣擅離之罪,以昭法紀焉。臣無任云云。省疏具悉。爾其勿辭救護。
庚午二月二十三日□時,上御慈慶殿。進講入侍時,講官朴永輔,參贊官李裕承,檢討官李載純,假注書鄭應哲,記注官朴齊用·白時範,各持孟子第四卷,以次進伏訖。上曰,史官分左右。上誦前受音一遍訖,仍開卷。永輔,讀自孟子曰事孰爲大,止事親若曾子者可也。缺上曰,可也,是僅可之意,孝如曾子而曰僅可,何也?永輔曰,此非僅可之意也。孝是爲人子者當然底道理職分內事,非可以耀譽,是以平說,可也。上曰,孝當如虞舜,眞大孝也。永輔曰,然矣。舜以後,曾子之孝,亦至矣。冠者五六人,童子六七人,詠而歸,曾晳之志,固活潑,樂與人同,今此必請所與,卽順其志而善養者也。永輔又曰,苟能修身,令聞日暢,其親喜悅,人且曰某之子賢,是榮及其親,而孝之大者也。不能修身,陷于罪戾,其親憂慮,人且曰某之子不肖,是辱及其親而不孝之大者也。且孝者,百行之源,忠君悌長,皆從此推去,人君孝理爲政,人皆感化而興起,太平之治,實在其中,是以堯·舜之道,孝悌而已。
上在景福宮。停常參·經筵。
傳曰,新榜進士李寅久,都承旨子也,特爲賜樂。
傳曰,講官之子鄭景朝·趙鍾翼,特爲賜樂。
弘文館啓曰,原任副提學李承益卒哭日,依定式遣檢書官,勸肉以來之意,敢啓。傳曰,知道。
以咸鏡監司李興敏狀啓,明川等邑人命渰死事,傳曰,聞甚矜惻,元恤典外,別加顧助,如有生前身還布,竝蕩減,未拯屍身,期於拯得之意,廟堂措辭分付。
兵曹啓曰,五衛將沈能億·張允基·玄膺祜,昌德宮衛將朴榮國,俱以病難供職,呈狀乞遞,竝改差,何如?傳曰,允。
又啓曰,王大妃殿寶齡四旬慶科庭試武科殿試節目,當爲磨鍊,而凡於殿試親臨與命官,前期稟旨後磨鍊事,曾有定式矣。今番則何以爲之,而處所,以何處擧行乎?敢稟。傳曰,訓鍊院命官爲之。
上護軍金世均疏曰,伏以臣以無似,猥蒙特簡之命,考試於二所監試覆試,而識鑑素蔑,遺珠是愧,仰不能對揚聖上恢公之念,俯不能愜符多士拔尤之望,循省慙恧,惟俟譴何。果於平壤儒生金亨基事,臣之昏謬失檢,著無餘蘊矣。此儒解額於二所監試,而疊呈於覆試初場,至於二券俱中,有乖科規,甘犯瞞上,士趨之駭惋,固無暇論,而苟使臣照察於坼封之時,寧或趁未發覺,晩始追究乎?臣實罪首,其不宜倖逭也,審矣。玆敢短章自效,伏望聖明,治臣不察之罪,以爲當官僨事者之戒,而金亨基榜名,亟令拔去,照律重勘,俾懲無嚴之習,不勝幸甚。臣無任云云。答曰,省疏具悉。彼自疊呈矣,於卿何有?而士習則甚駭然,所請依施。
庚午二月二十四日□時,上御慈慶殿。進講入侍時,講官崔遇亨,參贊官洪遠植,侍讀官李龍雨,假注書曺逵承,記注官石宗珍·白時範,各持孟子第四卷,以次進伏訖。上曰,史官分左右,上誦前受音一遍訖,仍開卷。遇亨讀自孟子曰人不足與適也,止在好人爲師。
上在景福宮。停常參·經筵。
藥房提調崔遇亨,副提調李能燮啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
政院啓曰,議政府郞廳來言,今日賓廳日次,而領議政金炳學,無時急稟定事,左議政未差,右議政洪淳穆有身病,不得來會云矣,敢啓。傳曰,知道。
傳曰,新榜進士金宗漢,卽文忠之祀孫也,特爲賜樂。
傳曰,新榜進士宋秉始,卽先正後裔,且儒賢之孫也,特爲賜樂。
政院啓曰,左右史不可不備,別兼春秋趙秉鎬·徐奭輔·朴定陽,旣有只推之命,竝卽牌招,推移入直,何如?傳曰,允。
以別兼春秋趙秉鎬·徐奭輔·朴定陽牌不進罷職傳旨,傳曰,只推。
政院啓曰,卽者義禁府都事來言,時囚罪人孔泰業,當爲捧供,而知義禁嚴錫鼎有身病,同義禁徐相鼎在外,一員未差,只有判義禁趙秉徽一員,不得備員開坐云。知義禁,卽爲牌招,何如?傳曰,知義禁許遞與未差之代,前望入之。
金吾堂上前望入之,判義禁申櫶,知義禁李章濂,同義禁林肯洙·許熠,落點。
又啓曰,卽者義禁府都事來言,時囚罪人孔泰業,當爲捧供,而新除授判義禁申櫶,知義禁李章濂,同義禁林肯洙·許熠,未肅拜,不得開坐云,竝卽牌招,何如?傳曰,允。
弘文館啓曰,下番副修撰朴顥陽,以訓鍊都監從事官,今日軍布捧上時,晝仕出去之意,敢啓。傳曰,知道。
禮曹啓曰,因監試覆試二所試官金世均上疏,平壤幼學金亨基,疊呈於初場,至於二券俱中榜名,亟令拔去,照律重勘事,批旨內,以士習則甚駭然,所請依施事,命下矣。原榜目中拔去,付標以入,而其罪狀,令該曹照律勘處,何如?傳曰,允。
兵曹,慶科庭試武科殿試規矩直赴會試人,鐵箭三矢一百十步一矢,片前三矢一百二十步一巡一中,貫革五矢一百二十步一巡三中,柳葉箭五矢一百二十步一巡二中,講書粗以上,五技取三技,直赴殿試人,鐵箭三矢一百十步一矢,柳葉箭五矢一百二十步一巡二中,講書粗以上,三技取一技,落點。
戶曹啓曰,各道年終錢穀,御覽會計,咸鏡道,限內不爲上來,有違格例,該道臣推考,都會官從重推考,會計,待齊到,修正以入之意,敢啓。傳曰,知道。
訓鍊都監啓曰,謹依下敎,統長李在澤手本判下,武藝別監尹泰赫,決棍十度除下之意,敢啓。傳曰,知道。
庚午二月二十五日□時,上御慈慶殿。進講入侍時,右議政洪淳穆,講官姜㳣,參贊官宋熙正,侍講官張原相,假注書曺逵承,記注官石宗珍·朴齊用,各持孟子第四卷,以次進伏訖。上曰,史官分左右,仍命大臣進前。淳穆,進前問候,各殿問候訖,上誦前受音一遍訖,仍開卷。㳣,讀自樂正子見孟子,止以餔餟也,釋義訖。上曰,孟子,以樂正子之不當從子敖而有是言。㳣曰,樂正子,聖門高第也,王驩,齊王之倖臣也。樂正,知孟子之所不與言,而今乃從之,所以孟子之深責也。觀於從子敖之齊,已樂正之罪,而以不早見長者,先責之者,待其受責,然後始有下章之明正其罪也。士大夫出處,不得不自重,而樂正之從子敖,非其趨附也,卽謂其糧食之費,無所大關而然也。但一爲王驩之所制,則後若薦引,去就有難處,故孟子,以餔餟切責之。子亦來見我之亦字,以餔餟之以字,皆有言外之意,不可泛看,此有先儒所論矣。
上在景福宮。停常參·經筵。
政院啓曰,左右史不可不備,別兼春秋趙秉鎬·徐奭輔·朴定陽,旣有只推之命,竝卽牌招,推移入直,何如?傳曰,允。
以別兼春秋趙秉鎬·徐奭輔·朴定陽牌不進罷職傳旨,傳曰,只推。
戶曹啓曰,大嬪宮·延祐宮·宣禧宮·宜嬪祠宇定礎,四月初九日,立柱,同月十三日,上樑,十四日卯時,和嬪祠宇定礎,四月初九日,立柱,同月十三日,上樑,十七日子時爲吉云。竝以此日時,定行之意,敢啓。傳曰,知道。
刑曹啓曰,疊呈試券之罪人金亨基,依大典會通科場用奸者邊遠充軍之文,慶尙道南海縣邊遠充軍定配所,卽爲押送之意,敢啓。傳曰,知道。
義禁府啓目,慶熙宮守直內官孔泰業原情云云,傳旨內辭緣,泛稱遲晩,刑推得情,何如?啓除刑推議處爲良如敎。
庚午二月二十六日□時,上御慈慶殿。進講入侍時,講官金世均,參贊官李裕承,檢討官朴顥陽,假注書車有聲,記注官朴齊用·白時範,各持孟子第四卷,以次進伏訖。上曰,史官分左右。上誦前受音一遍訖,仍開卷。世均,讀自孟子曰不孝有三,止足之蹈之手之舞之,仍釋義訖。上曰,舜不告而娶,君子以爲猶告也。蓋舜若告於瞽瞍,終不得娶,故處權如是得中,然則雖曰不告,其實猶告也歟。世均曰,聖敎然矣。此章之義,別無着見於他經傳,而固有先儒之論矣。按尙書,堯聞舜克諧以孝,廼釐降二女,則舜之娶,恐在瞽瞍允若之後,似不必禁其娶也。上曰,堯命二女以妻之,則瞽瞍,必無不知之理,故孟子,以猶告爲言耶?世均曰,舜非自意而娶之,堯命以妻之,則是舜雖不告,堯告之也,故君子以爲猶告也。上曰,樂則生生字,卽發見之意耶?世均曰,聖敎至當矣。每事合於義理,則和順從容,無所勉强,事親從兄之意,油然自生,如草木之實,皆有生意也。旣有生意,則自然枝幹暢茂,花萼敷榮,有日月長而不可遏者矣。有子之言曰,孝悌也者,爲仁之本,仁之本立,然後天下萬事,無不和矣。
上在景福宮。停常參·經筵。
政院啓曰,左右史不可不備,別兼春秋趙秉鎬·徐奭輔·朴定陽,旣有只推之命,李承宇由限已過,竝卽牌招,推移入直,何如?傳曰,允。
以別兼春秋李承宇·趙秉鎬·徐奭輔·朴定陽牌不進罷職傳旨,傳曰,只推。
傳曰,聞太廟各陵,役事旁午,營建都監,財力罄乏云。惠廳錢十萬兩,爲先輸送。
政院啓曰,副修撰朴顥陽,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
禮曹啓曰,卽接肅川幼學石正燁所志,則以爲從曾孫龍一,嫡妾俱無子,以其同姓八寸兄鳳一第二子壽善,欲爲繼後,兩家諸族,相議完定,而龍一夫妻,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,載在法典,而門長石正燁,所訢旣如此,石鳳一第二子壽善,立爲石龍一之後,何如?傳曰,允。
宗親府啓曰,卽見月山大君子孫珩圭等呈單,則祀孫前參奉昌淳無子,以其從姪柱龍繼后矣。不幸早夭無子,昌淳,又爲身死,則大君祀孫之立后,一時爲急,而同派同行中,只有幼學師淳之孫容默,故言以立后,則師淳,稱以獨孫,終不聽許云矣。大君立后,何等所重,而師淳之執迷,有違法典,依所訴以師淳之孫,立后,以爲繼絶香火,似合情禮,禮斜等節,令該曹依例擧行,何如?傳曰,允。
義禁府啓目粘連,向前慶熙宮守直內官孔泰業亦,嚴重之地,職在守護,愛惜之木,躬自犯斫。揆以律例,自有當勘,依松木偸斫律,施以不限年邊遠之典,何如?啓依允。
副校理朴顥陽疏曰云云。省疏具悉。爾其勿辭救護。
庚午二月二十七日□時,上御慈慶殿。進講入侍時,講官李參鉉,參贊官洪遠植,侍讀官張原相,假注書白時洽,記注官白時範·石宗珍,各持孟子第四卷,以次進伏訖。上曰,史官分左右,上誦前受音一遍訖,仍開卷。參鉉,讀自孟子曰天下,止此之謂大孝。
上在景福宮。停常參·經筵。
禮曹啓曰,因宗親府草記,月山大君祀孫前參奉昌淳繼子柱龍,早夭無子,以幼學師淳之孫容默,立后,以爲繼絶香火,禮斜等節,令該曹擧行事,允下矣。李師淳之孫容默,立爲李柱龍之後,立案成給之意,敢啓。傳曰,知道。
義禁府啓曰,時囚罪人孔泰業,不限年邊遠定配,照律公事,判付內,依允矣。孔泰業,平安道雲山郡定配,而以議啓內辭意,具罪目,依例發遣府羅將,押送配所,何如?傳曰,允。
刑曹啓曰,卽接慶尙監司文移,則聞慶縣徒一年定配罪人姜奉石,限滿云矣。取考曹上配案,則奉石,以亂入官庭罪,戊辰八月定配,今已限滿的實,依法典放送後,徒流案頉下事,分付道臣之意,敢啓。傳曰,知道。
庚午二月二十八日□時,上御慈慶殿。進講入侍時,講官朴珪壽,參贊官洪遠植,侍讀官金亮淵,假注書車有聲,記注官石宗珍·朴齊用,各持孟子第四卷,以次進伏訖。上曰,史官分左右。上誦前受音一遍訖,仍開卷。珪壽,讀自孟子曰舜,止民病涉也。
上在景福宮。停常參·經筵。
政院啓曰,左右史不可不備,別兼春秋李承宇·趙秉鎬·徐奭輔·朴定陽,旣有只推之命,竝卽牌招,推移入直,何如?傳曰,允。
以別兼春秋李承宇·趙秉鎬·徐奭輔·朴定陽牌不進罷職傳旨,傳曰,只推。
傳曰,懸病承旨,竝牌招。
承文院啓曰,卽見盛京禮部咨文,以爲今年春季統巡箚派熊岳防守尉阿爾精阿,自正月起,至四月前往巡察事,預行知照云矣。回咨,按例撰出,付撥下送灣府,傳給鳳城,轉致盛京之地,何如?傳曰,允。
吏曹啓曰,來三月初七日,行大報壇祭,獻官,當以時原任大臣中塡差,而判中樞府事李裕元在外,領議政金炳學,藥房都提調,例不得塡差,右議政洪淳穆,身病不得進參,大臣中,無可差之員,何以爲之?敢稟。傳曰,宗親中塡差。
庚午二月二十九日□時,上御延生殿。進講入侍時,講官金在顯,參贊官洪遠植,檢討官朴弘壽,假注書白時洽,記注官朴齊用·白時範,各持孟子第四卷,以次進伏訖。上曰,史官分左右。上誦前受音一遍訖,仍開卷。在顯,讀自君子,止可爲服矣。
上在景福宮。停常參·經筵。
藥房都提調金炳學,提調崔遇亨,副提調李能燮啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿·中宮殿,口傳問安。答曰,知道。
政院啓曰,左右史不可不備,別兼春秋李承宇·趙秉鎬·徐奭輔·朴定陽,旣有只推之命,竝卽牌招,推移入直,何如?傳曰,允。
以別兼春秋李承宇·趙秉鎬·徐奭輔·朴定陽牌不進罷職傳旨,傳曰,只推。
傳曰,禮房承旨,馳詣宗廟移奉所景慕宮,奉審摘奸以來。
政院啓曰,持平李能華,以其母病,投章徑行,原疏纔已捧入矣。所當直捧禁推傳旨,而此與無端下鄕,有異,從重推考,何如?傳曰,允。
傳曰,大臣·政府堂上引見。
傳曰,向以各道漏稅之詳査歸正者,有所筵敎,雖未知其間擧行之如何,而非但內司各宮各司之圖免王稅,聞曾經道伯之家,立案於堤堰與泥生處,自以爲道先生,一不應稅者,比比有之云。正稅,自有所重,是豈可行之事乎?此必是進告者所爲也,爲主之地,看作能事,大是經法之外,以此意,自廟堂發關各道,別岐糾察也。
傳曰,今番別薦守令人子與孫,無論新舊榜,爲司馬者,勿拘年紀,初仕隨窠擬入事,自廟堂分付銓曹。
傳曰,生進幼學中,文學才諝之可以進身立朝者,時原任大臣,勿以親疎爲拘,各薦幾人,以爲收用也。
內醫院啓曰,自前幸行時,若値經宿,則陪從掌務官二員,例自司僕寺,補把馬一匹,許給矣。今番幸行時,依例許給之意,分付該司,何如?傳曰,允。
弘文館啓曰,校理金亮淵差祭,上番闕直,事甚未安,典翰金性均,營建都監都廳進,副校理朴定陽,別兼春秋進,李晩燾在外,應敎趙秉肅,副應敎張原相,校理李龍雨,竝卽牌招,推移入直,何如?傳曰,允。
宗親府啓曰,明日,卽天漢殿朔奉審日次,臣升洙進詣擧行之意,敢啓。傳曰,知道。
兵曹啓曰,今二月各廳堂下武臣朔試射,以宗廟修改相値,不得爲之之意,敢啓。傳曰,知道。
三軍府啓曰,卽見禁衛營所報,則訓局御廳,各有本營軍官,而本營無此名色,一依兩營例,亦設此窠,則可以爲都下勸武之方,爲辭矣。較藝付料,此爲武士奬勸先務,依報辭施行,何如?傳曰,允。
持平李能華疏曰云云。省疏具悉。爾其勿辭往護。
庚午二月三十日□時,上御康寧殿。藥房入診,大臣·政府堂上引見,同爲入侍時,都提調金炳學,提調崔遇亨,副提調李能燮,直提學南廷順,假注書李泰元,記注官白時範·石宗珍,領議政金炳學,右議政洪淳穆,政府堂上趙秉昌·李景夏·李周喆·金世均·李章濂·崔遇亨·李元熙·嚴錫鼎·林肯洙·趙性敎·許熠,副校理趙秉稷,以次進伏,醫官李慶年·李漢慶·洪翼善·金在瑚,進伏楹外訖。上曰,史官分左右。炳學進前問候,各殿問候訖。炳學曰,醫官待令,使之入診乎?上可之。慶年等以次入診,退伏楹外訖。炳學,顧謂醫官等曰,脈候,詳爲奏之。慶年等,起伏奏曰,脈候,左右三部調均矣,缺炳學曰,年前慶興府義軍設始,不但邊圉之增鞏而已,亦可見北民向上之誠,而其中幼學朴忠彦,文華頗有可稱,出身金光雨,武藝亦不易得云。人心之所收捨,邊務之所助防,莫如此等人之先爲試用矣。朴忠彦,旣有初仕承傳,北陵參奉中,加設單付,待窠陞實,金光雨,道內初仕權管中,作窠差送,時銜人遞付司果,待元仕滿區處,向於阿吾地人民犯越之日,金應礪之守法不去,所以有褒施之擧,而似此可用者,合試鎭堡,相當邊將,待彙差送。且聞本邑將校金泗顯,方其族黨之全數逃去也,矢心自守,終始不變云。先施賞加之典,以爲次次奬進之地,何如?上曰,各別示意,可也。炳學曰,卽見江原監司趙龜夏所報,則枚擧春川府使金炳陸所報,以爲本府川浦虛卜一百結,丙寅復稅之後,居民荷擔,實爲矜憫,而泥生陳起,與堤堰冒耕,爲一百結,以此劃付本邑,俾作給代之資,爲辭矣。限滿出稅,結政之不容不然,則經法所在,固未可隨請輒施,而第念田形之永無指徵,民情之轉益遑汲,亦不容不亟先軫念。且冒漏査得之,旣足此數矣,租案,雖已磨勘,將此屬彼,特不過小小變通而已。依報辭許施,以爲民邑紓力之地,何如?上曰,此雖難施之事,旣關民隱云,特爲許施。炳學曰,卽見京畿監司朴永輔所報,則本營支放,率皆取用於還耗中矣。近來還穀,盡歸逋藪,故庚申免稅九千三百餘結,限十年取剩,俾作營用給代之資,而間因各宮結還出稅之後,次次減縮,展十年爲辭矣。該營事勢,已爲朝家之所洞悉,所以有庚申免稅結推移給代之擧,而今其剩隨結縮,限又告滿,則苟且牽補,亦無其道,依報辭就三南所在輪回給中,量其多寡,兩湖各六百結,嶺南三百結,限蘇醒間劃付,前此取剩之結,亦爲一體施行,以爲各項支需之資,何如?上曰,依爲之。出擧條炳學曰,表章孝烈,熙朝莫先之政,而故成均進士尹守慶妻兪氏,幼有至行,承順親志,及事舅姑,誠孝備至,凡供養扶護之節,多有人所難及之事。故吏議朴臣圭妻李氏,平居懿行,實有士女之譽,夫歿旣葬,處置家事,毅然下從,列節炳著。大抵是孝是烈之竝有公議也,久矣。似此卓異之行,不宜寢泯而止,特施綽楔之典,以樹風聲,何如?上曰,依爲之。出擧條炳學曰,知敦寧府事趙基應,刑曹判書趙性敎,工曹判書姜㳣,竝政府堂上差下,何如?上曰,依爲之。出擧條炳學曰,侍從臣之推恩其祖,已例然矣。前正言白誠洙,有其祖而當爲推恩,使之依例許施,恐好,故敢達矣。上曰,依爲之。能燮曰,諸宰奏事。景夏曰,本曹歲入原數,足備一年應用,而挽近各處雇立等許多濫費無限節,以致經用窘絀矣。大院君洞燭弊源,到底糾正,今乃應下自足,而餘剩歲爲萬餘金,故龍虎營中,加設別牙兵六十名,其支放,自二軍色磨鍊劃給,則經費有裕,軍制益備,此莫非究弊祛冗之效。而日後濫雜之弊,有不可保其必無,諸般科外雇立等名色,一切嚴防事,定爲定式,恐好,故敢此仰達矣。上曰,以此定式,永久遵行,可也。能燮曰,玉堂所懷奏之。秉稷曰,臣屢登前度,伏覩我殿下聖姿天縱,睿學日就,有非如臣賤陋,所敢窺測,竊不勝欽仰萬萬。而第伏念,學問一或有間斷,則易致前功之虧也。故周詩所以頌緝熙,鄒聖所以戒寒曝者,良有以也。謹稽經筵故事,朝晝夕三接講臣,卽古不易之規,而至於召對,爲其禮之簡,事之便,而所以常常進接,縱値萬機之無暇,不以因事而廢閣者,是乃列聖朝已行之美規也。況今春晷漸長,廈氈多暇,此其聖工將就之會也。伏願繼自今,雙隻賜對,頻接臣隣,講究經旨,法堯·舜授受之謨,討論史冊,監古今治亂之政,則聖學日躋高明廣大之域,日新又新,聖而益聖也,是臣區區之望矣。上曰,所陳甚好,當留念矣。以下缺
庚午二月三十日□時,上御延生殿。進講入侍時,領議政金炳學,講官趙性敎,參贊官李裕承,侍讀官趙秉稷,假注書車有聲,記注官白時範·石宗珍,各持孟子第四卷,以次進伏訖。上曰,史官分左右,仍命大臣進前。炳學進前問候,各殿問候訖。缺上誦前受音一遍訖,仍開卷。性敎,讀自曰諫行言聽,止何服之有,仍釋義訖。上命授書算于性敎,上讀新受音十遍訖,性敎,還納書算。上曰,有故而去者,果何故耶?性敎曰,此非大關係之故也,或有議論,偶然不合而去者也。上曰,似當謂之恩澤,而膏澤者,何義耶?性敎曰,膏澤者,恩澤之尤爲深厚者也。詩云,陰雨膏之,恩澤之浹人,有如雨澤之膏苗,則其義可見矣。炳學曰,膏者,膏油之謂也,以喩恩澤之深厚,而至若飮食,五味雖各異劑,必待膏油而和之,然後五味同歸於厚,恩澤之感人心浹人髓,亦猶是也。性敎曰,五倫之中,君臣以義合者也。尊卑之分,有截,上下之情,難通,是故君之於臣,待之以禮,養之以恩,保之以寬仁,推赤心置腹中,小大之臣,感激洪造,愛戴之心,油然而生,有懷無隱,有善必陳,殫才而竭誠,忘私而循公,義雖君臣,恩猶父子,天地之交泰,股肱之相須,此之謂也。風雲一堂,都兪吁咈之治,亶在乎君臣相得之會。孟子所云三有禮者,卽是待臣下忠厚之意,而尤見其深且切矣。炳學曰,此章凡爲三節,而一節深於一節,爲君上待臣下之道,恩至渥也,德至厚也,是爲有禮者三,下章三節,反是,非義者,三也。孟子此言,獨爲齊宣王發之,至於世臣,豈有出疆之理哉?此時戰國之臣,仕齊仕楚,隨所遇而行之,故孟子,特言報施之道,如此,蓋所以深戒齊王,而猶不若孔子之言,以禮以忠之渾然無迹也。上曰,當時仕者,與今世之不仕他國者,㢠然有異也。性敎曰,戰國之臣,固異於世臣,而若忠臣孝子之自處,惟知天下,無不是底君父而已矣。秉稷曰,此章,論君臣間恩義也,恩則裏,義則表也。出於一身,則君是首,臣是股肱。故書曰,元首明哉。股肱良哉,又曰,手足備而成人,良臣輔而君聖,此皆上下交泰之義也。裕承曰,講官儒臣,備陳無餘,臣無容更達矣。上掩卷,命史官就座,仍命大臣先退。又命退,諸臣以次退出。日記廳堂上金宗漢。郞廳盧台鉉。
上在景福宮。停常參·經筵。
政院啓曰,左右史不可不備,別兼春秋李承宇·趙秉鎬·徐奭輔·朴定陽,旣有只推之命,竝卽牌招,推移入直,何如?傳曰,允。
以別兼春秋李承宇·趙秉鎬·徐奭輔·朴定陽牌不進罷職傳旨,傳曰,只推。
傳曰,宗廟·永寧殿役所工匠,令營建都監,乾犒饋分給。
傳曰,發遣吏郞,諸執事淸齋與否,摘奸以來。
奎章閣啓曰,景慕宮望廟樓,今朔奉審無頉之意,敢啓。傳曰,知道。
又啓曰,卽接內需司牒報,則咸興·永興兩本宮四月別大祭時,造燭封香吉日,今月十九日卯時,衣襨香燭祭品奉詣吉日,同月十一日辰時爲吉云。以此日時擧行之意,敢啓。傳曰,知道。
議政府啓曰,本府公事官李敏中,奔走勤仕,六滿十五朔,依例陞敍,或守令除授事,捧承傳施行,何如?傳曰,允。
禮曹啓曰,懿昭廟祧薦後,忌辰祭停止矣。忌辰日各殿素饌,勿爲封進事,分付,何如?傳曰,允。
又啓曰,今三月二十三日,大妃殿誕日,陳賀節目,當爲磨鍊,而其日,與國忌齋戒相値矣。謹稽謄錄,則在前如此之時,以無故日啓稟退行,曾有定式,而二十四日·二十五日·二十六日連値齋日,以二十七日退行,磨鍊節目,何如?傳曰,允。
禮曹,今三月二十三日明純徽聖正元大妃殿誕日陳賀,以二十七日退行事,草記允下矣。應行節目,參考前例磨鍊爲白去乎,依此擧行,何如?啓旣承大妃殿下敎權停爲良如敎。
禮曹啓曰,卽接楊州幼學兪升煥所志,則以爲同生兄泰煥,嫡妾俱無子,以其同姓十四寸弟貞煥第二子致旭,欲爲繼後,兩家諸族相議完定,而生養父母,俱爲作故,拘於常現,不得循例禮斜,依法典草記稟處事,呈狀矣。凡係繼宗立後,兩邊與受,明有可據,而不得登聞者,許令該曹,論理草記事,載在法典,而門長兪升煥所訴旣如此,兪貞煥第二子致旭,立爲兪泰煥之後,何如?傳曰,允。
司僕寺啓曰,今此後苑調馬,進定於初三日各官房寒食祭,去馬匹,自本寺,依例擧行之意,敢啓。傳曰,知道。
又啓曰,濟州前判官李載貞遞任,進上馬三匹,今纔上來,禾毛色別單書入,依例內廐立養之意,敢啓。傳曰,知道。
濬川司啓曰,大川石築,今將始役矣。濬川亦依昨年例奉行之意,敢啓。傳曰,知道。
庚午三月初一日□時,上御延生殿。進講入侍時,同知事申佐模,參贊官宋熙正,侍講官趙秉肅,假注書白時洽,記注官石宗珍·朴齊用,各持孟子第四卷,以次進伏訖。上曰,史官分左右,上誦前受音一遍訖,仍開卷。佐模讀自孟子曰無殺士,止可以爲。
上在景福宮。停常參·經筵。
自前夜四更至開東,灑雨下雨,測雨器水深三分。
傳曰,禮房承旨,馳詣先蠶壇,奉審摘奸以來。
傳曰,副護軍金商玄,宣傳官加差下,令該曹口傳下批。
政院啓曰,今此永陵寒食祭祭官,誤以在外塡差,致勤下詢,事甚疎忽,極爲未安,臣之矇然捧入,不勝惶悚,當該吏曹堂上,不可無警,推考,何如?傳曰,允。爾亦推考。
又啓曰,假注書白時洽,身病猝重,勢難察任,今姑改差,何如?傳曰,允。
傳曰,在外禮判許遞,前望入之。
禮曹判書前望入之,崔遇亨落點。
假注書白時洽改差,代以朴容大爲假注書。
政院啓曰,應敎趙秉肅,以其親病,陳疏徑出,原疏纔已捧入矣。所當卽捧禁推傳旨,而此與無端徑出有異,推考警責,何如?傳曰,允。
弘文館啓曰,應敎趙秉肅,陳疏徑出,上番闕直,事甚未安,典翰金性均,營建都監都廳進,副應敎張原相差祭,副校理朴定陽,別兼春秋進,李晩燾在外,校理金亮淵·李龍雨,竝卽牌招,推移入直,何如?傳曰,允。
吏曹啓曰,安城郡守鄭箕錫呈狀內,矣身父大護軍文升,嘉慶庚午式年監試進士二等第二十三人入格,今爲回榜云。故取考榜目,則參榜年條,果爲的實矣。白牌成給,旣有已例,今亦依此擧行,何如?傳曰,允。
司饔院啓曰,自前每當幸行經宿時,各邑地方官,進排御供物饌日下雉鮮及各司供上,一體進排于經宿所,乃是事例,而近來省減,雖出於除民弊之聖意,旣以草記後行會畿營之意,曾有所稟定矣。今此幸行時,各邑進排,依例知委,監饍提調·郞廳先期進詣,何如?傳曰,置之。
以慶尙監司金世鎬狀啓,寧海府使金亨集,遭母喪事,傳曰,令該曹口傳差出,不日下送。
以慶尙監司金世鎬狀啓,軍物修繕時,前僉使韓殷周,自願出義,一新改觀,合施褒賞之典,監董以下論賞一款,令該曹稟處事,傳曰,韓殷周,守令待窠,首先擬入。
吏曹口傳政事,以李爲寧海府使。
判宗正卿李周徹疏曰云云。答曰,省疏具悉。卿其往省焉。
應敎趙秉肅疏曰云云。省疏具悉。爾其勿辭救護。
庚午三月初二日□時,上御延生殿。進講入侍時,講官趙基應,參贊官申正熙,侍讀官趙秉稷,假注書白時洽,記注官白時範,別兼春秋趙秉鎬,各持孟子第四卷,以次進伏訖。上曰,史官分左右。上誦前受音一遍訖,仍開卷。基應讀自孟子曰言人之不善,止自得之也。
上在景福宮。停常參·經筵。
自開東至未時,灑雨下雨,測雨器水深二分。
傳曰,吏曹參議有闕之代,前望入之。
吏曹參議前望入之,趙慶鎬落點。
傳曰,趙儒賢,以林下宿德,久在旌招之列,予所以期致經席,屢宣效勉,今此逝狀,曷勝愴衋?弔祭喪葬之節,令該曹照例擧行,造墓擔持軍,亦令本道題給。
政院啓曰,今此幸行時,何大臣留都乎?敢稟。傳曰,右議政爲之。
弘文館啓曰,下番修撰趙秉稷,以大報壇祭祭官,今日肄儀時,書仕出去之意,敢啓。傳曰,知道。
吏曹啓曰,義盈庫主簿申命羲,以其身病,呈狀乞遞,改差,何如?傳曰,允。
又啓曰,新寧縣監李商應,以其親病,不得下去云,改差,何如?傳曰,允。
訓鍊都監啓曰,本局千摠金商玄,身病猝重,勢難察任,改差,何如?傳曰,允。
成均館啓曰,今三月初三日,儒生課試,當爲設行,而大提學未差,限內不得爲之之意,敢啓。傳曰,知道。
吏曹參議南廷益疏曰云云。省疏具悉。所請依施。
上在景福宮。停常參·經筵。
傳曰,在外臺諫許遞,政官牌招開政,如有違牌,勿爲呼望。
傳曰,在外摠管許遞,今日政差出。
傳曰,在外刑曹參議·戶曹參議許遞,今日政差出。
傳曰,予於北關民事,實有所惻然在心者,久矣。旣乏秋獲,果何以卒歲,且値春窮,亦何以聊生乎?道臣守宰,皆有以盡心存恤,而許多赤子,能無捐瘠之患乎?凡於賙賑之方,惟營邑施措之如何,而雖以目下移粟言之,此是災民仰哺之資也。趁早轉運,儻免失時之慮乎?自廟堂,關問兩道懷保,而各安其居,移轉之今至何境,一一啓聞,少紓予北顧之憂事,三懸鈴知委。
以慶尙監司金世鎬狀啓,密陽等邑民家失火事,傳曰,當此東作之時,民家燒燼,若是夥多,聞甚驚慘,元恤典外,別加顧助,趁卽構結奠接,無有一民棲遑失所之弊事,廟堂措辭關飭。
兵曹啓曰,京畿長湍居幼學李允夏呈狀內,矣身父嘉善李根植,今年爲一百歲,同道長湍居幼學李命點呈狀內,矣身父幼學東八,今歲爲一百歲,平安道定州居洪基和呈狀內,矣身父幼學心煥,今年爲九十一歲,公忠道公州居幼學閔仁顯呈狀內,矣身父幼學百鋋,今年爲九十歲,幼學閔致柱呈狀內,矣身父幼學宗顯,今年爲九十一歲,平安道成川居幼學羅文哲呈狀內,矣身父幼學獻弼,今年爲九十歲,而俱爲見漏於各該道應資老人抄啓中,未蒙恩資事來訴。故考見帳籍,則其年果爲的實矣。在前如此之人,追後啓稟蒙恩,旣有已例,今日政,竝加資下批之意,敢啓。傳曰,知道。
又啓曰公忠道報恩居幼學李永默呈狀內,矣身母儒人柳氏,今年爲九十歲,而見漏於本道應資老人抄啓士族婦女秩,未蒙封爵事來訴。故考見帳籍,則其年果爲的實矣。在前如此之人,追後啓稟蒙恩,旣有已例,今日政,封爵下批之意,敢啓。傳曰,知道。
三軍府啓曰,今此幸行時,何大將守宮乎?敢稟。傳曰,知三軍府事李載鳳爲之。
兵曹留都大將李載鳳,從事官丁觀燮。
兵曹啓曰,每於御前,大將旗幟待令之時,則銃手三十名,相間排立事,入稟定式矣。臣曹節目中,依此磨鍊以入之意,敢啓。傳曰,知道。
又啓曰,五衛將李儒重·柳相鍵,昌德宮衛將金龍鱗,俱以病難供職,呈狀乞遞,竝改差,何如?傳曰,允。
又啓曰,陞資拜營將者瓜滿前,以不職遞罷,則勿計朔數多少,還收資級,載在法典,而順天營將柳冀伯,以前任事,未赴任定配,所授加資,依例還收之意,敢啓。傳曰,知道。
有政。吏批,行判書金大根服制,參判李寅命式暇,參議趙慶鎬進。以吏批言啓曰,行判書金大根服制,參判李寅命式暇,小臣獨政未安,何以爲之?敢稟。傳曰,只出緊任。以洪祐吉爲大司憲,李承德爲執義,金敬義爲持平,李寅會爲正言,李載純爲副校理,李根弼爲刑曹參判,閔奎鎬爲右尹,吳俊泳爲戶曹參議,崔遇亨爲知經筵,徐雲輔爲戶曹正郞,徐曾輔爲三陟府使,黃芝仁爲新寧縣監,慶興府使單李敎鳳,姑爲仍任事承傳,大護軍鄭文升今加正憲,進士回榜人,依法典加資,幼學白東象今超通政,年八十二,侍從臣前正言白誠洙承重祖,推恩移施事承傳,故承旨權文海贈吏參,弘提例兼,學行卓異,贈職事,及故學生李道鎭贈童敎,孝行卓異,贈職事承傳。再政。以李晩由爲副修撰,李德秀爲工曹參判,權基憲爲敦寧都正,李正魯爲大司成,姜㳣·韓敬源爲同義禁,李宅應爲掌樂正,李學年爲禮曹佐郞,張仁澤·李鳳德·郭基洛爲典籍,姜文奎爲校書校理,李敦禹爲南學敎授,吳憲秀爲義盈主簿,鮮于漍爲崇仁殿參奉,李泰鎭爲珍山郡守,智陵參奉單朴忠彦,加設單付事承傳,成均博士單崔應珏,學正單白時洽,學諭單吳宅禹。三政。以金鎭模爲典籍,玄鍏爲尙衣別提,徐戴淳爲分內醫提調,李章漢爲鐵山府使,知春秋單姜㳣,故學生吳瑞徽贈童敎,孝行卓異,贈職事承傳。四政。以金商休爲典設別提。
兵批,判書李景夏進。以兵批言啓曰,順天營將,今當差出,而擬望之人乏少,兵虞候及已準朔守令,竝擬,何如?傳曰,允。以李元熙爲知事,李絅愚爲副摠管,洪宅周爲兼司僕將,李寬修·南得元·朴鎭容·兪永柱·金炳春爲五衛將,金奎弘爲曹司衛將,洪福洽爲昌德將,李秉夏爲全州營將,洪運燮爲順天營將,乾原權管單金光雨,廣坪權管單千朞駿,小坡兒權管單李芝蓉,赴戰嶺別將單高擎天,同知單柳相鍵,僉知單李儒重,前營將柳冀伯今降禦侮,咸鏡中軍閔成鎬,還任前職事承傳。
大護軍兪鎭五疏曰云云。答曰,省疏具悉。營繕之責,本自不輕,而法外之例,何以釐正?理外之事,何以裁遣?凡於藉賣幻弄之弊,亦可痛禁矣。卿無曰病,益勉守法。
庚午三月初四日□時,上御延生殿。進講入侍時,講官鄭基世,參贊官李裕承,侍讀官李龍雨,假注書曺逵承,記注官朴齊用,別兼春秋趙秉鎬,各持孟子第五卷,以次進伏訖。上曰,史官分左右。上誦前受音一遍訖,仍開卷。基世讀自孟子曰博學而論之,止是之取爾。缺上曰,領府事諸節,何如?近來日候不調之中,連爲平善乎?基世曰,臣父近値換節之際,或有欠安之時,而眠食則幸如前矣。上曰,其間進士科慶,可爲老人慰悅也。基世曰,臣之次子,特蒙恩賜小科,且伏奉賜樂異數,闔門榮感之中,臣父之攢頌洪私,尤當如何哉?上曰,進士之學業,何如?基世曰,雖爲課工而未免蒙騃矣。
上在景福宮。停常參·經筵。
自未時至酉時,麗雨下雨,測雨器水深二分。
藥房提調崔遇亨,副提調李能燮啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣侯,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
政院啓曰,議政府郞廳來言,今日賓廳日次,而領議政金炳學,無時急稟定事,左議政未差,右議政洪淳穆有身病,不得來會云矣,敢啓。傳曰,知道。
又啓曰,左右史不可不備,別兼春秋李承宇·趙秉鎬·徐奭輔,旣有只推之命,竝卽牌招,推移入直,何如?傳曰,允。
以別兼春秋李承宇·趙秉鎬·徐奭輔牌不進罷職傳旨,傳曰,只推。
又啓曰,摠戎使李周喆,以舟橋堂上,明日舟橋看審事,出去矣。所佩密符,何以爲之?敢稟。傳曰,仍佩往來。
傳曰,發遣吏郞,諸執事淸齋與否,摘奸以來。
傳曰,禮房承旨,馳詣宗廟移奉所·永禧殿·景慕宮,奉審摘奸,仍詣受香諸處,奉審摘奸以來。
以全羅監司徐相鼎狀啓,潭陽府民家失火事,傳曰,當此東作之時,民家燒燼,若是夥多,聞甚驚慘,元恤典外,別加顧助,趁卽結構奠接,無有一民失所棲遑之弊事,廟堂措辭關飭。
禁衛營啓曰,本營千摠吳益善,身病猝重,勢難察任,改差,何如?傳曰,允。
吏曹參議趙慶鎬疏曰云云。省疏具悉。爾其勿辭察職。
庚午三月初五日□時,上御延生殿。進講入侍時,領事洪淳穆,講官趙基應,參贊官李裕承,檢討官趙秉稷,假注書朴容大,記注官朴齊用·白時範,各持孟子第四卷,以次進伏訖。上曰,史官分左右,仍命大臣進前。淳穆進前奏曰,伊來日候,連日陰曀,聖體,若何?上曰,一樣矣。淳穆曰,大王大妃殿氣候,何如?上曰,一樣矣。淳穆曰,王大妃殿氣候,何如?上曰,一樣矣。淳穆曰,大妃殿氣候,何如?上曰,一樣矣。淳穆曰,中宮殿氣候,何如?上曰,安順矣。淳穆就座,上誦前受音,仍開卷。基應讀自苟爲無本,止立賢無方一遍,仍釋義訖。上曰,周之七八月,卽今之五六月,而商則以丑月爲歲首也。淳穆曰,周之七八月,卽夏之五六月,而今用夏正矣。上曰,幾希者,不多之謂也。淳穆曰,然矣。上曰,君子存之者,卽上文所謂不失其赤子之心者也。淳穆曰,人受形氣之正,以爲生,而能全其性者,聖人是也。若衆人則物欲交蔽,不能全其性而存養,故曰去之也。上曰,察於人倫者,蓋由於孝,孝莫大於舜也。基應曰,孝是百行之源,而稱孝者,必先稱大舜也。淳穆曰,孝者百行之源,舜生而知之,故由仁義行,而仁義,皆源於孝也。上曰,夏禹惡旨酒,而桀以酒失其國,儀狄之作酒,甚非矣。上命授書算于基應,讀新受音十遍訖,基應還納書算。上曰,由仁義行,而非行仁義,惟大舜能之,若學而知之者,皆從仁義而行之也。基應曰,大舜則一言〈一〉事一動一靜,皆從仁義中出來,非勉强而行也。上曰,舜則仁義,根於天性也。基應曰,誠意心正,從此所行,而明庶物察人倫,亦以此推之,故聖人不待存而無不存也。上曰,立賢無方,非特湯爲然,若我國亦如是則甚好矣。淳穆曰,無方者,不問其類之謂,而三代用人,固如是矣。自漢唐以來,不得不專尙門地,蓋爲擧其所知,猶有遺賢之歎,而若明主在上,則才俊自然登進也。上曰,我國必有草野之賢也。淳穆曰,懷瑾握瑜之士,隱淪草野,何代無之?但朝廷之上,不能蒐羅而用之,日昨剡薦之聖敎渙發,中外方欣欣聳動矣。上曰,國有賢人,則其國可治矣。基應曰,人之賢不賢也,有關國家安危之機。若有賢人則可以維持國家,故書傳亦曰,則商實,實者,卽有賢人之謂也,若不信仁賢,則國空虛也。淳穆曰,國之有賢人,譬如猛虎在山,藜藿不採,遠邇畏服,不敢侵侮也。秉稷曰,執中,堯·舜受授之心法,而以成湯之聖,懋昭大德,建中于民,此是前聖後聖,其規一也。人君治國之道,必資乎賢,而用賢之道,非止一方,無論遠近,旁招俊乂,因其才而任其職,大小長短,各適其宜,故百度修擧,庶績咸熙,此是立賢之道也。上曰,日前傳敎,以文學才諝薦人,不必專尙門地,勿拘遠近貴賤,多擧草野之賢,爲好矣。淳穆曰,進賢最重於臣職,而伏奉聖敎以後,見方博採衆議。然苟非臣所親知,有不可以人之延譽,灼知其無疑,至於巖穴之士,聲聞疎遠,尤難採訪,名實之際,竟未知何居,而臣等不勝憧憧矣。上曰,我國若立賢無方,則亦如殷湯之國矣。淳穆曰,聖敎至此,臣不勝欽仰萬萬,而蓋國之用人,惟才是視,立賢無方者,如漢之韓信,宋之狄靑,皆自微起,爲大將矣。裕承曰,我朝中古,亦不尙門地,如宣廟朝鄭忠信,以寒微之人,不次擢用,功業赫赫,此豈非立賢無方之義乎?上曰,韓信逃走,蕭何追還也。基應曰,然矣。上曰,賢才似難盡知,而卑淺之類,必不多也。淳穆曰,用人先數法家拂士者,其於家庭之學,耳懦目染,薰陶成就,事半而功倍,至於卑微之類,聞見無素,其爲超出等夷者,千百之一二矣。仍奏曰,禹之惡旨酒,功不在治水之下,此章先言惡旨酒,而繼之以好善言,蓋好善言之功,與治水,同其大矣。上掩卷,命史官就座,命大臣先退。又命退,諸臣以次退出。
上在景福宮。停常參·經筵。
政院啓曰,左右史不可不備,別兼春秋李承宇·趙秉鎬·徐奭輔,旣有只推之命,與朴定陽,一體牌招,推移入直,何如?傳曰,允。
以別兼春秋李承宇·趙秉鎬·徐奭輔·朴定陽牌不進罷職傳旨,傳曰,只推。
傳曰,檢校直提學李載冕,馳詣健陵,奉審摘奸,仍留監祭,顯隆園·華寧殿,一體奉審以來。
傳曰,禮房承旨,馳詣皇壇,奉審摘奸以來。
弘文館啓曰,副修撰李晩由,時在慶尙道禮安地,經筵入番事緊,請斯速乘馹上來事,下諭。答曰,許遞。
營建都監啓曰,宗廟·永寧殿修改,幾至畢役矣。還安擇日,與告由等節,令儀曹擧行之意,分付,何如?傳曰,允。
庚午三月初六日□時,上御熙政堂。進講入侍時,講官李參鉉,參贊官李裕承,侍講官趙秉肅,假注書白時洽,記注官白時範·石宗珍,各持孟子第四卷,以次進伏訖。上曰,史官分左右。上誦前受音一遍訖,仍開卷。參鉉讀自文王,止竊取之。
上在景福宮。停常參·經筵。
傳曰,回榜人謝恩,當親受矣,該房知悉。
傳曰,回榜老人鄭文升,卽翼考春邸時桂坊也,不可無示意,賜樂,其孫,瓜近初仕作窠,令該曹口傳擬入。
吏曹口傳政事,以鄭元世爲永陵參奉。
弘文館啓曰,修撰趙秉稷,副修撰朴顥陽差祭,一員未差,下番闕直,事甚未安,修撰朴弘壽,卽爲牌招入直,新除授副校理李載純,一體牌招察任,何如?傳曰,允。
兵曹啓曰,來四月初三日,大駕詣宗廟齋宿,初四日夏享大祭親行時,隨駕營門,當爲磨鍊矣。何營軍兵隨駕,何營軍兵留陣,而禁軍及馬步軍·別抄軍,以幾番幾哨磨鍊,餘軍留營,何以爲之乎?敢稟。傳曰,依昨年冬享大祭時例磨鍊,別抄軍一哨,領付於中央陣,禁將率該營步軍一哨,騎士一番,訓局餘軍二哨,留陣。
兵曹口傳政事,以權鍾奭爲假內乘,三軍府哨官單蔡奎鳳。
敦寧都正權基憲疏曰云云。省疏具悉。所請依施。
大司成李正魯疏曰云云。省疏具悉。爾其勿辭察職。
庚午三月初七日辰時,上御延生殿。進講入侍時,講官朴珪壽,參贊官洪遠植,檢討官朴弘壽,假注書朴容大,記注官石宗珍·朴齊用,各持孟子第四卷,以次進伏訖。上曰,史官分左右。上誦前受音訖,仍開卷。珪壽讀自孟子曰君子之澤,止惡得無罪,仍釋義訖。上命授書算于珪壽,上讀新受音十遍訖,珪壽還納書算。上曰,私淑諸人者,孟子未得親師受於孔子,受業子思之門人,故爲言。然親師於子思之說,亦有之也。珪壽曰,私淑云者,得聞聖人之道於人,私竊取之,自修,自善其身之謂也。孟子之生,距孔子卒,未滿百年,故傳稱受業於子思之門人,又或有親師子思之說,計其年歲,亦或無怪矣。上曰,此章,孟子自任重之意也。珪壽曰,此章,承上章舜·禹·周·孔歷敍之後,則其實,孟子以先聖相傳之道自任,而不敢辭之意也。世代漸遠,則君子之澤,亦或絶矣,而今距孔子之時,若是不久,況鄒魯之地,又甚不遠,則孟子得聞聖人之道,尤可親切也。上曰,傷廉·傷惠·傷勇,皆不得中道故也。珪壽曰,然矣。可以無取,可以無與,可以無死,而取之·與之·死之,則皆不得中,而不審乎義也。此所謂過猶不及也,辭受取與,貴在適中,一有過焉,則與不及者,無以異矣。章下小註,程子之言,論此尤詳,朋友有饋,義固當受,而亦或已所自足,無待於人,然猶受之,則是爲傷廉也。至若可以無與,而輒復與之者,意在從厚,雖似無傷,而畢竟用之無節,以至匱乏,則雖十分可與之人,乃有不能與之之時矣。是故取與之節,貴之適中,而中節矣。上曰,君子之澤,則雖五世而斬,聖人之敎化,非但自古及今,從今以後,億萬代無窮矣。珪壽曰,此章,先言君子·小人之五世澤斬者,所以明聖人之世不遠,而流風餘化,見聞之孔邇也。君子之澤,不無隨世寢微,而若夫孔子大聖人也,從古迄今,天長地久,何往非夫子之遺澤哉?上曰,天下萬國,豈有不守聖人之敎化者,而如洋夷之邪敎,胡爲而出乎?珪壽曰,西洋諸夷,乃夷狄之絶遠於中國者也。以其絶遠太甚之故,華夏聲敎所未之及,而彼中群生,亦自林蔥,則乃於其中,做出荒怪妖誕之說,自以爲道,而流入中國,誑惑愚民,是亦中國,或不能闡明正學之致也。然彼之邪說,終必不能陷溺天下之人也。上曰,邪豈可犯正乎?邪之犯正,如白日之有雲翳,非久自消也。珪壽曰,臣嘗聞中國人所言,則彼夷每多買取中國經籍,載歸其國者陸續,而以其夷語,飜譯讀之云。其果如此不已,則彼中許多衆生,終必有一朝大悟者,自覺其說之邪妄,而悉歸於中國聖人之敎也。上曰,若然則聖人之道,必大闡明也。珪壽曰,臣等此說,雖似迂闊,而必有如此之日矣。子思子曰,天之所覆,地之所載,日月之所照,霜露之所墜,凡有血氣之倫,莫不尊親,蓋贊揚聖人之道,流行於普天之下也。子思聖人也,豈徒爲空言哉?臣則以爲四海之外,許多夷秋,終必盡化爲中國聖人之敎矣。上曰,大國終不變胡服,何也?珪壽曰,是誠不可解者也。或云前代胡主,效中國衣冠,輒致文弱衰亡,故以此爲懲,而一從胡服也。又或云得國之初,恐中原人之終不服從,故爲此一切嚴酷之法,使天下莫敢不從矣。上曰,我國衣冠,是三代以來古制,而皇明制度亦然也。珪壽曰,然矣。上用衮冕,下至百官,朝祭公服時服,一一皆皇明制度,他日若有中國眞天子,還復中華古制,則必將取法於我國矣。弘壽曰,辭受取與之道,不可不愼矣。故伊尹非義也,非其道也,一介不以與人,不以取諸人,且如孟子受薜七十金,是可以取也。冉求爲聚斂而附益之,是可以無取也。孔子與原憲粟,是可以與也。冉子與子華粟,是可以無與也。死生亦大矣,君子見危致命,無臨難苟避之義,如比干諫而死,是可以死也,至如荀息,不能格君心之非,而終遽以死許,是可以無死也。遠植曰,廉·惠·勇三節,惟聖人然後,可無過與不及,而傷廉,失之不及,傷惠·傷勇,失之大過。察審其旨義,可見孟子所以傷廉則警中人以下之不及者,傷惠·傷勇則警賢人之過之者,此章小註,亦詳言矣。上掩卷,命史官就座。又命退,諸臣以次退出。
庚午三月初七日午時,上御康寧殿。回榜人謝恩親受入侍時,行左承旨申正熙,右副承旨洪遠植,假注書朴容大,記注官石宗珍·朴齊用,檢校直閣李淳翼,校理金亮淵,修撰朴弘壽,以次進伏。回榜人鄭文升立階下訖。上曰,史官分左右。正熙曰,後陪人,使之一體行禮乎?上可之。引儀唱四拜,回榜人及後陪人行四拜禮訖。正熙曰,宣醞擧行乎?上可之。文升跪受行四拜禮。正熙曰,回榜人陞殿奏職姓名乎?上可之。文升進前奏職姓名訖。上命回榜人子孫一體陞殿。上曰,承旨進前。上曰,卿是翼考春邸時桂坊,今當回榜,甚稀貴也。文升曰,聖敎及此,臣舊感弸中,不覺涕淚之無從矣。上命書傳敎曰,回榜人鄭文升卽翼考春邸時桂坊也。不可無示意,賜樂其孫,瓜近初仕作窠,令該曹口傳擬入。上命回榜人就座。仍命回榜人子孫,使之奏職姓名。回榜人子安城郡守箕錫,孫進士元世,新榜進士元夏,外孫新榜進士李建相。同副承旨李裕承,親屬戚姪行護軍尹滋承,戚從孫行護軍趙采夏,以次奏職姓名訖。上曰,進士元夏年幾何?對曰,年十七歲矣。上命取新舊白牌進覽還下,仍命宣饌,令酌酒飮之。文升奉飮嘗饌訖,進前奏曰,內廚珍饌,黃封美酒,蒙此聖恩,臣旣醉飽矣,乞欲奉而持歸,誇於家人。上可之。仍奏曰,臣以無似,發跡蔭途,厚蒙五聖人不世之恩,滾躋于此,榮已極矣,分已濫矣。今日特命召招,殊寵也,異數也。臣精識昏耗,語言迷錯,不敢唐突煩陳,而臣退之後,更無登筵之望,區區犬馬之誠,不能自已,庸效華封祝聖之義,爲殿下獻焉。程子曰,爲國而祈天永命,養形而至於長年,學而至於聖人,此三事,分明人力勝造化,而自是人不爲耳。信乎斯言也,能實用其功而不見其效者,臣未之聞也,竝乞留神,不以人廢言,千萬伏祝矣。上曰,所陳甚好,當體念,而今日召接,特示意也。上命回榜老人先退。文升退立階下,引儀唱四拜,文升行四拜禮。上曰,史官就座。命退,諸臣以次退出。
上在景福宮。停常參·經筵。
自卯時至酉時,灑雨下雨,測雨器水深二分。
政院啓曰,闕門鎖鑰,何等愼嚴,而今日光化門閉門,誤爲下鑰,以致改鎖之境,萬萬驚悚。門考宣傳官及守門將,所當重勘,而本院請推之外,無他可施之罰,何以爲之,而當該司鑰,令攸司科治,何如?傳曰,允。宣傳官·守門將,竝拿處。
傳曰,生進謝恩,當親受矣,該房知悉。
傳曰,自明日進講停。
傳曰,新榜進士中,年八十以上,竝令該曹·五衛將口傳加設單付。
兵曹啓曰,闕門開閉,何等審愼,而今日光化西挾門下鑰時,誤爲撗鎖之境,事甚駭然。門考宣傳官及監鑰守門將,不可無警,令該府拿問處之,當該司鑰,亦令攸司科治,何如?傳曰,允。
以假引儀金載舜拿處傳旨,傳曰,飭已施矣,分揀。
三軍府啓曰,卽接訓鍊都監所報,則今三月初九日,習陣日次,而幸行聚軍隔日,不得行操云矣,敢啓。傳曰,知道。
兵曹啓目,粘連。觀此全羅兵使李承淵狀啓,則虞候鄭澤源老母,年今八十,諸子歸養,載在法典,依例啓遞事,令該曹稟處亦爲白有臥乎所,邊帥之親年七十五歲以上者,許遞其任,在載法典。全羅兵使李承淵,依法典改差,何如?啓依允。
兵曹口傳政事,五衛將加設十六單鄭憲龜·金龜淵·鄭鎭八·劉冕夏·李堯欽·李廷遠·吳英煥·崔德仁·鄭汶奎·林逵·吳史權·金基泰·鄭東源·盧德淵·河聖淸·車鎭秀。
全羅監司李鎬俊疏曰,云云。答曰,省疏具悉。卿其歷省焉。
庚午三月初八日□時,上御延生殿。進講入侍時,講官姜㳣,參贊官李能燮,侍讀官金亮淵,假注書黃普淵,記注官朴齋用,別兼春秋朴定陽,各持孟子第四卷,以次進伏訖。上曰,史官分左右。上誦前受音一遍訖,仍開卷。㳣讀自鄭人使子濯孺子,止學射於夫子,釋義訖。上曰,庾公之斯云者,卽人之姓名也。何不爲庾公斯,而間有之字也?㳣曰,此卽轉語也,別無深究者,而此章之旨,不過是承上文蒙羿之事,孟子只取其取友之端而己。若以爲將之道理言之,關係安危處,何可以全私恩,而廢公義乎?程子論此事,前後二條不同,前論讀書之法。後論處事之方,使學者,不泥文義,而又明事君之道,不當如是也。
庚午三月初八日巳時,上御康寧殿。生進謝恩親受入侍時,行左承旨申正熙,右承旨金聲根,假注書朴容大,記注官白時範,別兼春秋朴定陽,檢校直閣李淳翼,校理金亮淵,以次進伏。進士白殷洙等,序立階下訖。上曰,史官分左右。正熙曰,放榜人,使之一體行禮乎?上曰,唯。引儀唱四拜,生進放榜人,行四拜禮訖。正熙曰,引儀,擧行做錯非細,致勤下詢,萬萬未安。當該引儀,所當重勘,而本院請推之外,無他可施之罰,何以爲之乎?上曰,拿處,可也。正熙曰,生進等,使之宣醞乎?上可之。正熙承命宣醞訖。正熙曰,生進等,使之進前奏職姓名乎?上可之。殷洙等,以次進前奏職姓名,退立階下訖。上命生進年九十以上人進前。進士鄭鎭八進前奏曰,年九十三歲矣。進土吳英煥進前奏曰,年九十歲矣。正熙曰,生進等,使之先退乎?上可之。仍命史官就座。又命退。諸臣以次退出。
上在景福宮。停常參·經筵。
傳曰,左承旨許遞,前望入之。
承旨前望入之。李鍾晉落點。
傳曰,有實故摠管許遞,前望入之。
摠管前望入之。副摠管申正熙落點。
以司謁口傳下敎曰,明日隆文堂內調馬時,諸承旨持公事入侍,別雲劍隨駕,閣臣·儒臣·兵·摠府堂上,同爲入侍。
以宣傳官閔敞鎬,守門將宋仁憲等囚單子,傳曰,飭已施矣,分揀放送。
訓鍊都監啓曰,今此幸行時,隨駕武藝別監一百五十二人,饌價錢每人每日各三錢,門旗手二十七名,每名每日各一錢五分,依例分給之意,敢啓。傳曰,知道。
三軍府啓曰,卽接禁衛營所報,則今三月初十日習陣日次,而幸行隔宵,有停操之例,不得行操云矣,敢啓。傳曰,知道。
傳曰,奉審閣臣入侍。
庚午三月初九日酉時,上御康寧殿。奉審閣臣入侍時,右承旨金聲根,假注書朴容大,記注官朴齊用,別兼春秋李承宇,檢校直提學李載冕,以次進伏訖。上曰,史官分左右。上曰,奉審閣臣進前。載冕進前奏曰,臣承命馳詣健陵,陵上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉。仍詣顯隆園,園上奉審則安寧,碑閣·丁字閣奉審則無頉。仍詣華寧殿,殿內奉審則安寧,還詣健陵,仍留監祭,將事安寧之意敢達矣。上曰,史官就座。仍命閣臣先退,又命退,承史·諸臣以次退出。
上在景福宮。停常參·經筵。
自未時至人定,灑雨下雨,測雨器水深三分。
藥房提調崔遇亨,副提調李能燮啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中官殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
政院啓曰,議政府郞廳來言,今日賓廳日次,而領議政金炳學,無時急稟定事,左議政未差,右議政洪淳穆有身病,不得來會云矣,敢啓。傳曰,知道。
又啓曰,右邊捕盜大將李元熙,以舟師大將,今方出去矣。所佩命召及大將牌·傳令牌,何以爲之,而捕將重任,不可一刻暫曠,何以爲之?敢稟。傳曰,仍佩往來,他邊大將兼察。
又啓曰,右邊捕盜大將,他邊大將兼察事,命下矣。兼察右邊捕盜大將許熠,卽爲牌招,聽傳敎,何如?傳曰,允。
傳曰,禮房承旨,馳詣宣武祠,奉審摘奸以來。
傳曰,明日出宮內門路,以崇陽門爲之。
三軍府啓曰,今此幸行時,左捕將許熠,以禁軍別將隨駕,右捕將李元熙,以舟師大將出去,在前如此之時,有留都大將權察之例。回鑾間,摠戎使李周喆,姑令察任,何如?傳曰,允。
政院啓曰,因三軍府草記,今此幸行時,左邊捕盜大將許熠,以禁軍別將隨駕,右邊捕盜大將李元熙,以舟師大將出去矣。在前如此之時,有留都大將權察之例,回鑾間,摠戎使李周喆,姑令察任事,命下矣。權察左右捕盜大將李周喆,卽爲牌招,聽傳敎,何如?傳曰,允。
弘又館啓曰,守宮檢校副提學徐戴淳,待開門牌招,何如?傳曰,允。
禮曹啓曰,宗廟·永寧殿還安時,諸般節次,一依今番移安時例,當爲磨鍊,而自上祗迎行禮之節,何以爲之乎?敢稟。傳曰,依例磨鍊。
兵曹啓曰,卽伏見平安兵使蔡東健,伐登萬戶自辟狀啓啓下,則首·副望,俱擬折衡人矣。萬戶,係是四品職,而加資人報來,有遠格式,原狀啓還下送,更爲修啓,何如?傳曰,允。
又啓曰,五衛將朴鎭容·兪永柱·南得元·金炳春,昌德宮衛將嚴鎭一·洪福洽,俱以病難供職,呈狀乞遞,文臣宣傳官徐胄淳,除授在外,過限未肅拜,竝改差,何如?傳曰,允。
三軍府啓曰,卽接御營廳所報,則今三月十一日,習陣日次,而幸行相値,不得行操云矣,敢啓。傳曰,知道。
庚午三月初十日巳時,上御隆武堂。諸承旨持公事入侍,別雲劍隨駕閣臣·儒臣·兵·摠府堂上,同爲入侍時,行都承旨李能燮,左承旨宋熙正,右承旨金聲根,左副承旨洪遠植,右副承旨李裕承,同副承旨李鍾晉,假注書黃普淵·朴容大,別兼春秋趙秉鎬·朴定陽,別雲劍李昇應·金炳㴤·金壽鉉·趙性敎·姜㳣·鄭基會。檢校直提學李載冕·趙成夏,直提學南廷順·韓敬源,檢校直閣李世用,檢校待敎鄭範朝,副提學李明應,檢校典翰李根秀·李起鎬,典翰金性均,副修撰朴顥陽,兵曹判書李景夏,參判李邦鉉,參議李炳敎,副摠管趙寅熙·尹滋承·徐臣輔·閔奎鎬·申正熙·白樂貞,以次進伏訖。上曰,史官分左右。能燮起伏奏曰,臣吏房而無公事矣。熙正起伏奏曰,臣禮房而有公事矣。仍讀奏廣州留守金益文農形狀啓訖。跪傳挾侍,挾侍跪進上前,踏啓字以下,挾侍跪傳熙正,熙正跪受,仍書判付讀奏。聲根起伏奏曰,臣戶房而無公事矣。遠植起伏奏曰,臣工房而無公事矣。裕承起伏奏曰,臣推考房而無公事矣。鍾晉起伏奏曰,臣軍士房而有公事矣。仍奏曰,右邊捕盜大將,以他邊大將兼察事,命下矣。兼察右邊捕盜大將許熠,卽爲牌招,聽傳敎,何如?上曰,依爲之。上曰,史官就座。又命退,諸臣以次退出。
上在景福宮。停常參·經筵。
大駕,詣龍驤鳳翥亭,入幕次後,藥房·內閣·政院·玉堂口傳問安。答曰,知道。
仍詣僧房坪晝停所,入幕次後,藥房·內閣·政院·玉堂口傳問安。答曰,知道。
仍詣獻陵入齋室後,宗親·儀賓·藥房·內閣·政院·玉堂·朝廷二品以上·六曹堂上口傳問安。答曰,知道。
親祭還入齋室後,宗親·儀賓·藥房·內閣·政院·玉堂·朝廷二品以上口傳問安。答曰,知道。
仍詣仁陵親祭後,宗親·儀賓·藥房·內閣·政院·玉堂·朝廷二品以上·六曹堂上口傳問安。答曰,知道。
還詣獻陵入齋室後,藥房·內閣·政院·玉堂口傳問安。答曰,知道。
大王大妃殿·王大妃殿·大妃殿,守宮假承旨兼遣承旨夕問安。答曰,知道。
傳曰,三明日守宮承旨,馳詣宗廟移奉所·景慕宮,奉審摘奸以來。
傳曰,檢校典翰李根秀,馳詣南關王廟,奉審以來。
傳曰,右副承旨,馳詣孝昌墓,奉審以來。
傳曰,興仁君夫人墓,遣內侍,看審以來。
傳曰,府大夫人,行次于華城矣。遺原任待敎趙慶鎬,先爲問候以來。
傳曰,檢校直閣李世用,馳詣宣陵·靖陵,奉審以來。
傳曰,隨駕軍兵,令各其營乾犒饋。
傳曰,京畿監司,率各務差使員,待令于果川行宮。
訓鍊都監啓曰,謹依下敎,隨駕將校軍兵及武藝別監等處,乾犒饋分給之意,敢啓。傳曰,知道。
庚午三月十一日卯時,大駕詣獻陵·仁陵。親祭擧動入侍時,行都承旨李能燮,左承旨宋熙正,右承旨金聲根,左副承旨洪遠植,右副承旨李裕承,同副承旨李鍾晉,假注書黃普淵·朴容大,別兼春秋趙秉鎬·朴定陽,檢校直提學李載冕·趙成夏,直提學南廷順·韓敬源,檢校直閣李世用,檢校待敎鄭範朝,副提學李明應,檢校典翰李根秀·李起鎬,典翰金性均,修撰朴顥陽,以次侍立。時至,通禮跪啓請外辦。上具軍服乘座馬,出永化門。藥房提調崔遇亨,副提調李能燮進前奏曰,侵早勞動,聖體,若何?上曰,一樣矣。由崇陽門·維和門·興禮門,出光化門外。宣傳官跪稟旗幟三行分立,行鼓進發,至崇禮門外。傳曰,右副承旨,馳詣孝昌園,奉審以來。檢校典翰李根秀,馳詣南關王廟,奉審以來。宣傳官啓稟鳴金二下,大吹打,至司倉洞。傳曰,興寅君夫人墓,遣內侍看審以來。至鷺梁舟橋北岸,行兵曹判書李景夏啓稟渡涉號令,宣傳官如法擧行訖。人夫擡轎至南岸,通禮跪啓請降轎乘輿。上乘輿至幕次前,通禮跪啓請降輿,上陵輿入幕次,宣傳官跪稟旗幟分列左右,鳴金三下,吹打止行鼓止。傳曰,府大夫人行次于華城矣。原任待敎趙慶鎬,先爲問候以來。傳曰,三明日守宮承旨,馳詣宗廟移奉所·景慕宮,奉審摘奸以來。少頃,兵曹判書進軍令,命三吹,通禮跪啓請出次,上出次,通禮跪啓請乘輿,上乘輿出門外。通禮跪啓請降輿乘轎,上乘駕轎,宣傳官跪稟旗幟三行分立,鳴金二下,大吹打,進發至萬安峴。人夫奉駕踰峴,至金佛峴,人夫奉駕踰峴,上還乘座馬,至僧房坪幕次前。宣傳官跪稟旗幟分列左右,吹打止。通禮跪啓請降馬,上降馬入幕次。傳曰,京畿監司,率各務差使員,待令于仁陵。傳曰,檢校直閣李世用,馳詣宣陵·靖陵,奉審以來。少頃,進軍令,命三吹,通禮跪啓請出次,上出次。通禮跪啓請乘轎,上乘駕轎。宣傳官跪稟旗幟三行分立,鳴金二下,大吹打,進發至崑島峴。人夫奉駕踰峴,至德良峴。人夫奉駕踰峴,上還乘座馬,至陵洞口,宣傳官跪稟旗幟分列左右,吹打止,至下輦所。通禮跪啓請降馬乘輿,上乘輿至齋室門外,通禮跪啓請降輿,上降輿入齋室。傳曰,京畿監司,率各務差使員,待令于果川行宮,謁陵禮時,通禮跪啓請出次。上改具翼善冠·黪袍·烏犀帶·黑皮靴,出齋室門外,通禮跪啓請乘輿,上乘輿,至獻陵布城外,通禮跪啓請降輿,上降輿,入布城,步詣版位北向立。通禮跪啓請鞠躬四拜興平身,上行四拜禮,步詣陵上奉審,仍詣碑閣奉審,還入小次。親祭時至,通禮跪啓請出欠,上出次,贊禮導上詣尊所西向立,能燮擧冪訖。上詣神位前北向立,贊禮跪啓請跪,上跪,能燮奉香,鍾晉奉爐,贊禮跪啓請三上香,上三上香。贊禮跪啓請執爵獻爵,能燮奉爵跪進,上執爵以授鍾晉,鍾晉跪受,奠于神位前。贊禮跪啓請俯伏興少退跪,上少退跪,大祝掌樂正李宅應,讀祝文訖。贊禮跪啓請俯伏興平身,上平身,贊禮導上降復位,亞獻官判府事李裕元,終獻官行判敦寧府事李最應,行禮如儀訖。贊禮跪啓請鞠躬四拜興平身,上行四拜禮,贊禮導上詣望燎位望燎訖,贊禮跪啓禮畢。通禮導上還詣版位,北向立,通禮跪啓請鞠躬四拜興平身,上行四拜禮,通禮導上還出布城外,跪啓請乘輿,上乘輿。判付事李裕元,領議政金炳學進前奏曰,今日日候和暢,謁陵禮成,群情歡祝矣。侵早勞動,聖體,若何?上曰,一樣矣。至仁陵布城外,通禮跪啓請降輿,上降輿,步詣版位,北向立。通禮跪啓請鞠躬四拜興平身,上行四拜禮,步詣陵上奉審。命都承旨,進去大院君迎入,仍詣碑閣奉審,還入小次。親祭時至,通禮跪啓請出次,上出次,行禮如上儀。亞獻官大院君,終獻官領議政金炳學,行禮如儀,望燎如上儀。通禮導上還詣版位,北向立,行四拜禮,步出布城外,通禮跪啓請乘輿,上乘輿,還至齋室門外。通禮跪啓請降輿,上降輿入齋室,諸臣權退。傳曰,隨駕軍兵,令各其營,乾犒饋。至日暮,宣傳官跪稟閉門,大喝三聲,擂鼓吹天鵝一聲,又跪稟各營懸燈,起刁斗,各營懸燈,起刁斗。至天明宣傳官跪稟開門,大喝三聲,擂鼓吹天鵝一聲,又跪稟各營落燈,止刁斗,各營落燈,止刁斗。
上在獻陵齋室。停常參·經筵。
經宿後,宗親·儀賓·內閣·政院·玉堂·朝廷二品以上·六曹堂上口傳問安。答曰,知道。
大王大妃殿·王大妃殿·大妃殿·中宮殿,守宮藥房·閣臣·承旨·儒臣·留都三品以上口傳問安。答曰,知道。
大王大妃殿·王大妃殿·大妃殿,守宮假承旨兼遣承旨口傳朝問安。答曰,知道。
大駕詣果川縣晝停所,入行宮後,藥房·內閣·政院·玉堂口傳問安。答曰,知道。
仍詣華城行宮,入幕次後,宗親·儀賓·藥房·內閣·政院·玉堂·朝廷二品以上·六曹堂上口傳問安。答曰,知道。
大王大妃殿·王大妃殿·大妃殿,守宮假承旨兼遣承旨口傳夕問安。答曰,知道。
傳曰,左承旨許遞,前望入之。
承旨前望入之。李明應落點。
傳曰,水原留守李載元,特爲加資,令該曹口傳下批。
傳曰,華寧殿·健陵·顯隆園修改,與行宮公廨各處城堞修改勤勞人,令華留啓聞。
傳曰,放逐罪人蔡東述之諸條所犯,此是年淺沒覺,爲人見欺,致此僨誤者,而向來處分,雖是罪重罰輕,實有斟量而然矣。今來此地,爲念其家,不可無示意,特爲放送。
傳曰,隨駕軍兵,令各其營,乾犒饋分給。
兵曹啓曰,華城城門放鑰回鑾間,依都城門例,自臣曹擧行之意,敢啓。傳曰,知道。
訓鍊都監啓曰,謹依下敎,隨駕將官·將校·軍兵,及武藝別監等處,乾犒饋分給之意,敢啓。傳曰,知道。
吏曹水原留守李載元,今加崇政加資事承傳。
庚午三月十二日,大駕詣華城行宮。擧動入侍時,行都承旨李能燮,左承旨宋熙正,右承旨金聲根,左副承旨洪遠植,右副承旨李裕承,同副承旨李鍾晉,假注書黃普淵·朴容大,別兼春秋趙秉鎬·朴定陽,檢校直提學李載冕·趙成夏,直提學南廷順,檢校直閣李世用,副提學李明應,典翰金性均,修撰朴顥陽,以次侍立。時至,通禮跪啓請外辦。上具軍服,出齋室門外,通禮跪啓請乘輿,上乘輿。藥房提調崔遇亨,副提調李能燮進前問候訖。至下輦所,通禮跪啓請降輿乘轎,上乘轎進發,至洞口,宣傳官跪稟鳴金二下,大吹打。至德良峴,人夫奉駕踰峴,至注巖峴,人夫奉駕踰峴,至果川行宮。宣傳官跪稟鳴金三下,吹打止,通禮跪啓請降轎,上降轎入御行宮。傳曰,京畿監司,率各務差使員,待令于交龜亭。少頃,兵判進軍令,命三吹,通禮跪啓請出次,上出次,通禮跪啓請乘轎,上乘駕轎。宣傳官跪稟旗幟三行分立,鳴金二下,大吹打,進發至肆覲坪凝鑾軒暫住。通禮跪啓請降轎,上降轎入幕次,軍兵路上留住,宣傳官跪稟旗幟分列左右,吹打止。上出次,通禮跪啓請乘馬,上乘馬,宣傳官跪稟旗幟三行分立,鳴金二下,大吹打。至遲遲峴,人夫奉駕踰峴,至遲遲臺。通禮跪啓請降馬,上降馬,步詣碑閣奉審,還詣遲遲臺。通禮跪啓請乘馬,上乘馬,至交龜亭,宣傳官跪稟旗幟分列左右,吹打止。通禮跪啓請降馬,上降馬,入幕次,問安勿爲之事下敎。傳曰,京畿監司,率各務差使員,待令于華城行宮。少頃,通禮跪啓請出次,上出次,通禮跪啓請乘馬,上乘馬,宣傳官跪稟旗幟三行分立,鳴金二下,大吹打。至長安門外,宣傳官跪稟吹打止,又跪稟摠理營迎接,宣傳官如法擧行,仍發至新豐樓前。宣傳官跪稟旗幟分列左右,由新豐樓·左翊門·中陽門,入御行宮,諸臣權退。傳曰,京畿監司,率各務差使員,待令于陵所。傳曰,隨駕軍兵,令各其營,乾犒饋。至日暮閉門,懸燈,起刁斗,至天明開門,落燈,止刁斗。
上在華城行宮。停常參·經筵。
經宿後,宗親·儀賓·藥房·內閣·政院·玉堂·朝廷二品以上·六曹堂上口傳問安。答曰,知道。
大王大妃殿·王大妃殿·大妃殿·中宮殿,守宮藥房·閣臣·承旨·儒臣·留都三品以上口傳問安。答曰,知道。
大王大妃殿·王大妃殿·大妃殿,守宮假承旨兼遣承旨口傳朝問安。答曰,知道。
大駕詣健陵,入齋室後,藥房·內閣·政院·玉堂·朝廷二品以上·六曹堂上口傳問安。答曰,知道。
健陵親祭,仍詣顯隆園,親祭,還入齋室後,宗親·儀賓·藥房·內閣·政院·玉堂·朝廷二品以上·六曹堂上口傳問安。答曰,知道。
仍詣華寧殿,入齋室後,宗親·儀賓·藥房·內閣·政院·玉堂·朝廷二品以上·六曹堂上口傳問安。答曰,知道。
酌獻禮,還入齋室後,宗親·儀賓·藥房·內閣·政院·玉堂·朝廷二品以上·六曹堂上口傳問安。答曰,知道。
還詣行宮後,宗親·儀賓·藥房·內閣·政院·玉堂·朝廷二品以上·六曹堂上口傳問安。答曰,知道。
大王大妃殿·王大妃殿·大妃殿,守宮假承旨兼遣承旨口傳夕問安。答曰,知道。
傳曰,左副承旨許遞,前望入之。承旨前望入之,宋熙正落點。
傳曰,獻陵·仁陵親祭時禮房承旨,健陵·顯隆園親祭時禮房承旨,華寧殿酌獻禮時禮房承旨,竝加資。
傳曰,獻陵親祭時亞獻官以下,仁陵親祭時終獻官以下,別單書入。
傳曰,健陵親祭時終獻官以下,顯隆園親祭時亞獻官以下,別單書入。
傳曰,華寧殿酌獻禮時贊禮以下,別單書入。
傳曰,隨駕軍兵,令各其營乾犒饋。
傳曰,政官牌招開政,賞典下批。
傳曰,在外臺諫·工曹參判·戶曹參議許遞,今日政差出。
傳曰,見窠皆令差出。
以獻陵親祭時亞獻官以下,仁陵親祭時終獻官以下別單,傳曰,獻陵親祭時亞獻官判府事李裕元,終獻官判敦寧李最應,各內下大豹皮一令賜給。贊禮禮曹判書崔遇亨,執禮校理金亮淵,大祝掌樂正李宅應,竝加資。陵司參奉李載永陞六。典祀官副司果權仁斗,執尊宗親府正金性均,祝史副修撰朴顥陽,齋郞兵曹正郞徐相敦,贊者引儀李熙藻·安喆榮,謁者兼引儀金用鍊·安亨植,贊引假引儀徐玄輔·朴敦壽,祭監監察朴鳳煥·李商新,各兒馬一匹賜給。本陵直長李以斗陞敍,參奉李載永陞六。仁陵親祭時終獻官領議政金炳學,內下大豹皮一令賜給。贊禮禮曹判書崔遇亨,執禮校理金亮淵,大祝掌樂正李宅應竝加資。陵司參奉趙景夏陞六。典祀官副司果權仁斗,執尊宗親府正金性均,祝史副修撰朴顥陽,齋郞兵曹正郞徐相敦,贊者引儀李熙藻·安喆榮,謁者兼引儀金用鍊·安亨植,贊引假引儀徐玄輔·朴敦壽,祭監監察朴鳳煥·李商新,香陪官校書判校韓兢烈,祭文正書忠儀柳令均,左通禮李晩蓍,右通禮李泰翼,贊儀朴齊性,東西唱引儀李熙藻·安喆榮,奉禮兼引儀李漢鎭,各兒馬一匹賜給。本陵令李鏞夏陞敍,參奉趙景夏陞六。其餘守僕員役守護軍等,竝考例施賞。以健陵親祭時終獻官以下,顯隆園親祭時亞獻官以下別單。傳曰,健陵親祭時終獻官判府事李裕元,內下大豹皮一令賜給。贊禮禮曹判書崔遇亨,典祀官奉常正金善柱,執禮副司果趙恒敎,大祝修撰朴弘壽,竝加資。陵司參奉尹致聃陞六。執尊宗親府正金性均,祝史副司果朴顥陽,齋郞兵曹正郞徐相敦,贊者引儀李熙藻·安喆榮,謁者兼引儀金用鍊·安亨植,贊引假引儀徐玄輔·朴敦壽,祭監監察朴鳳煥·李商新,各兒馬一匹賜給。本陵令尹秉準陸敍,參奉尹致聃陞六。顯陵園親祭時亞獻官判府事李裕元,終獻官領議政金炳學,各內下大豹皮一令賜給。贊禮禮曹判書崔遇亨,典祀官奉常正金善柱,執禮副司果趙恒敎,大祝副修撰朴弘壽,竝加資。園司參奉朴鳳彬陞六。執尊宗親府正金性均,祝史副修撰朴顥陽,齋郞兵曹正郞徐相敦,贊者引儀李熙藻·安喆榮,謁者兼引儀金用諫·安亨植,贊引假引儀徐玄輔·朴敦壽,祭監監察朴鳳煥·李商新,香陪官校書判校韓兢烈,祭文正書忠儀柳令均,左通禮李晩蓍,右通禮李泰翼,贊儀朴齊性,東西唱引儀李熙藻·安喆榮,奉禮兼引儀李漢鎭,各兒馬一匹賜給。本園令朴受晩陞敍,參奉朴鳳彬陞六。其餘守僕·員役·守護軍等竝考例施賞。以華寧殿酌獻禮時贊禮以下別單,傳曰,贊禮禮曹判書崔遇亨,典祀官奉常正金善柱,執禮副司果趙恒敎,大祝修撰朴弘壽竝加資。殿司令鄭基命,執尊宗親府正金性均,盥洗位兵曹正郞金秉鍵,佐郞李徽圭,爵洗位兵曹佐郞韓錫奎,持平李冕柱,贊者引儀李熙藻·安喆榮,謁者兼引儀金用鍊·安亨植,贊引假引儀徐玄輔·朴敦壽,祭監監察朴鳳煥·李商新,各兒馬一匹賜給。兼提調水原留守李載元,內下豹皮一令賜給。兼令水原判官鄭基命,兒馬一匹賜給。兼衛將水原中軍金箕錫,內下鹿皮一令賜給。守門將李鶴來·尹泰榮,竝陞六。香陪官校書判校韓兢烈,祭文正書忠義柳令均,左通禮李晩蓍,右通禮李泰翼,贊儀朴齊性,東西唱引儀李熙藻·安喆榮,奉禮兼引儀李漢鎭,各兒馬一匹賜給。其餘守僕·員役等,竝考例施賞。
傳曰,今番賞典中,一人雖兼數事,毋得疊授。
兵曹啓曰,東將臺親臨夜操事,命下矣。何營大將,率步軍幾哨,爲先後廂,而城丁軍,在前如此之時,以水原精抄軍,有調用之例,今番則何以爲之乎?敢稟。傳曰,訓局摠理營·禁衛營步軍各一哨,摠理使都領,爲先後廂,別抄軍,領付中央陣,訓·禁兩將,只率旗鼓前排。先入信地,迎接馬軍,落留信地,其餘餘軍,兩傍排立,城丁軍,依例爲之。
訓鍊都監啓曰,謹依下敎,隨駕將官·將校·軍兵及武藝別監等處,乾犒饋分給之意,敢啓。傳曰,知道。
義禁府啓曰,放逐罪人蔡東述,特爲放送事,承傳啓下矣。蔡東述,特爲放送之意,敢啓。傳曰,知道。
吏曹口傳政事,以趙鍾純爲英陵參奉。
有政。吏批,行判書金大根,參判李寅命留都,參議趙慶鎬進。以李根友爲大司憲,趙秉肅爲執義,丁觀燮爲校理,吳長善爲修撰,趙漢益爲副修撰,李明應爲工參參判,朴弘壽爲戶曹參議,宗正卿單李明應。禮曹判書崔遇亨,今加正憲,左承旨宋熙正,副提學李明應,已上今加嘉善。校理金亮淵,掌樂正李宅應,副司直趙恒敎,修撰朴弘壽,奉常正金善柱,以上今加通政加資事承傳。再政,以朴定陽爲應敎,朴商壽爲敦寧都正,洪時衡爲掌樂正,金羽東爲奉常正,洪秉均爲獻陵直長,成孝永爲獻陵參奉,李象坤爲健陵參奉,金益健爲仁陵參奉,鄭冕時爲顯隆園參奉。幼學金若訥,今超通政,年七十,侍從臣持平金敬義父,加資事承傳。三政,以李在果爲副校理,趙恒敎爲刑曹參議,安翊豐爲直講,姜凡秀爲掌苑別提。
兵批,以李敏庠爲副摠管,李濟旭·李亮東·朴龍範·李爲五衛將,林潞興·鄭弼柱爲昌德將,朴顥陽爲文兼,權秉龍爲三軍府從事官,河兼洛爲薪島僉使,曺秉斗爲全羅兵虞候。同知單金龍鱗,僉知三單洪宅周·南得元·朴鎭容。加設十六單鄭憲龜·金龜淵·鄭鎭八·劉冕夏·李堯欽·李廷遠·吳英煥·崔德仁·鄭汶奎·林逵鎭·吳史權·金基泰·鄭東源·盧德淵·河聖淸·申鎭秀。順天營將洪運燮,今加折衝,加資事承傳。再政,以權鍾應爲武兼,同知單洪福洽,僉知二單兪永柱·金奎弘,副司果李鶴來·尹泰榮。
庚午三月十三日,大駕詣健陵·顯隆園親祭,仍詣華寧殿。酌獻禮親行入侍時,行都承旨李能燮,左承旨金聲桹,右承旨洪遠植,左副承旨李明應,右副承旨李裕承,同副承旨李鐘晉,假注書黃普淵·朴容大,別兼春秋趙秉鎬·朴定陽,檢校直提學李載冕·趙成夏,直提學南廷順·韓啓源,檢校直閣李世用,檢校待敎鄭範朝,副提學李明應,以次侍立。時至,通禮跪啓請外辦。上具軍服,出齋室門,通禮跪啓請乘轎,上乘轎。藥房提調崔遇亨,副提調李能燮進前問候訖。由中陽門,至八達門外,宣傳跪稟旗幟三行分立,鳴金二下,大吹打。進發至大皇橋,降轎乘馬,至陵洞口,宣傳官旗幟分列左右,又跪稟鳴金三下,吹打止。至下輦所,通禮跪啓請降馬乘輿,上乘輿至健陵齋室門外,通禮跪啓請降輿,上降輿入齋室。少頃,通禮跪啓請出次,上出次,通禮導上詣謁陵位,跪啓請四拜,上行四拜禮,仍詣陵上,碑閣奉審訖。通禮導上還入小次,親祭時至,通禮跪啓請出次。上改具翼善冠·黲袍·烏犀帶·黑皮靴以出,贊禮導上詣尊所西向立,能燮擧羃訖,上詣神位前北向立。贊禮跪啓請跪,上跪,能燮奉香,鍾晉奉爐,贊禮跪啓請三上香,上三上香。贊禮跪啓請執爵獻爵,能燮奉爵跪進,上執爵以授鍾晉,鍾晉跪受奠于神位前。贊禮跪啓請俯伏興少退跪,上少退跪,大祝修撰朴弘壽,讀祝文訖。贊禮跪啓請俯伏興平身,上俯伏興平身,贊禮導上降復位。亞獻官大院君,終獻官判府事李裕元,行禮如儀訖。贊禮跪啓請四拜,上行四拜禮,贊禮導上詣望燎位,行望燎禮訖,贊禮跪啓請禮畢。通禮導上還出齋室門外,通禮跪啓請乘輿,上乘輿。行判府事李裕元,領議政金炳學進前奏曰,連日晴和矣。移次經宿,聖體,若何?上曰,一樣矣。仍詣顯隆園布城外,通禮跪啓請降輿,上降輿,步詣版位,行再拜禮,仍詣園上碑閣奉審訖。通禮導上還入小次,親祭時至,行禮竝如上儀訖。亞獻官李裕元,行亞獻禮,終獻官金炳學,行終獻禮,贊禮導上詣望燎位,行望燎禮訖,贊禮跪啓請禮畢。通禮導上還出布城外,通禮跪啓請乘輿,上乘輿,還詣健陵齋室門外,通禮跪啓請降輿,上降輿入齋室。傳曰,京畿監司,率各務差使員,待令于華城行宮。少頃,通禮跪啓請出次,上具軍服出次,通禮跪啓請乘輿,上乘輿至下輦所。通禮跪啓請降輿乘馬,上乘馬至洞口外,宣傳官跪稟旗幟三行分立,鳴金二下,大吹打。至大皇橋上降馬乘駕轎,至上柳川,上降轎乘馬,至八達門。宣傳官跪稟旗幟分列左右,吹打止,由新豐樓左翊門·中陽門,還御行宮,以司謁口傳隨駕軍兵勞問。傳曰,京畿監司,率各務差使員,待令于交龜亭。少頃,通禮跪啓請出次,上具翼善冠·袞龍袍以出,通禮跪啓請乘輿,上乘輿至紅箭門,通禮跪啓請降輿,上降輿,步詣望殿位。通禮跪啓請鞠躬四拜興平身,上行四拜禮,通禮道上詣殿內奉審,令閣臣樻奉御眞,展而掛。奉命都承旨進去,大院君迎入,史官進去,時原任大臣·興寅君入侍。上曰,御眞仰瞻,可也。裕元等進前仰瞻訖。裕元曰,正廟御容小本,臣等曾以本營居留大奉審時仰瞻,而聖籌四旬時圖寫,有標題矣。上奉審標題訖,敎曰,大本,四旬以後本也。炳學曰,御眞圖寫時,貝纓稍大,有妨於肉色渲染矣。裕元曰,軍服制度,古今有異,紅紬短少,藤鞭不嫌其細矣。上曰,近日紅紬,果非古制,其長太甚矣。裕元曰,古之制,雖異於今,無非侈風之成習也。上曰,戰帶之長短,亦異於古也。上還詣齋殿,酌獻禮時至,通禮跪啓請出次,上出次,贊禮導上詣版位,贊禮跪啓請鞠躬四拜興平身,上行四拜禮。贊禮導上陞自東階,入詣神位前,贊禮跪啓請跪,上跪。能燮奉香,鍾晉奉爐,贊禮跪啓請三上香,上三上香,贊禮跪啓請執爵獻酌,能燮奉酌跪進,上執爵以授鍾晉,鍾晉跪受奠于案上,上連獻三酌。大祝副修撰朴弘壽,讀祝文訖。贊禮導上詣望燎位,望燎訖,降復位。通禮跪啓請鞠躬四拜興平身,上行四拜禮訖,通禮導上還入齋殿,小頃,通禮跪啓請出次,上出次,步出門外。通禮跪啓請乘輿,上乘輿,由新豐樓,還御行宮。傳曰,隨駕軍兵,令各其營乾犒饋。諸臣權退。至日暮,閉門,懸燈,起刁斗,至天明,開門,落燈,止刁斗。
庚午三月十三日戌時,上御華城行宮。軍士房承旨入侍時,同副承旨李鍾晉,假注書朴容大,別兼春秋金性均·李承宇,以次進伏訖。上曰,史官分左右。鍾晉曰,軍令,入侍時,例以宣傳官擧行矣。今亦依此擧行乎?上可之。宣傳官鄭雲星,出引摠理使李載元,載元跪請明日東將臺軍令。上命入之。載元以軍令,跪授雲星,雲星跪受,以授鍾晉,鍾晉讀奏跪,傳挾侍,挾侍跪進。上命書時刻以下,挾侍跪授鍾晉,鍾晉跪受,以授雲星,雲星跪受,以授載元,載元跪受。雲星呼起來,載元應退,雲星稟迎接,以何營擧行。上命摠理營及各營,一體擧行。出信箭,各營傳令,上命史官就座。又命退,諸臣以次退出。
上在華城行宮。停常參·經筵。
自午時至人定,灑雨下雨,測雨器水深八分。
經宿後,宗親·儀賓·藥房·內閣·政院·玉堂·朝廷二品以上·六曹堂上口傳問安。答曰,知道。
大王大妃殿·王大妃殿·大妃殿·中宮殿,守宮藥房·閣臣·承旨·儒臣·留都三品以上口傳問安。答曰,知道。
大王大妃殿·王大妃殿·大妃殿,守宮假承旨兼遣承旨口傳夕問安。答曰,知道。
傳曰,明日華寧殿望焚香,當親行矣。該房知悉,百官行禮置之。
傳曰,冷雨終日沾濕,許多兵馬之風飧露宿,實爲可悶,各其營主將,十分顧護,毋至辛苦,領付軍兵,一體顧護。
傳曰,來臨此地,豈可無示意於此家?趙先正祀孫,瓜近初仕作窠,令該曹口傳擬入。
傳曰,隨駕軍兵,令各其營乾犒分給。
傳曰,今日夜操,退定於明日。
傳曰,還宮日子,退定於再明日。
訓鍊都監啓曰,謹依下敎,隨駕將官·將校·軍兵及武藝別監等處,乾犒饋分給之意,敢啓。傳曰,知道。
上在華城行宮。停常參·經筵。
經宿後,宗親·儀賓·藥房·內閣·政院·玉堂·朝廷二品以上·六曹堂上口傳問安。答曰,知道。
大王大妃殿·王大妃殿·大妃殿·中宮殿,守宮藥房·閣臣·承旨·儒臣口傳問安。答曰,知道。
大王大妃殿·王大妃殿·大妃殿,守宮假承旨兼遣承旨口傳朝問安。答曰,知道。
藥房都提調金炳學,提調崔遇亨,副提調李能燮啓曰,陵園親祼,聖慕克伸,行宮經宿,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。臣等不任區區下忱,敢此問安,竝爲仰稟。答曰,知道。卿等不必入侍矣。
大駕詣華寧殿,入齋室後,藥房·內閣·政院·玉堂口傳問安。答曰,知道。
親行望焚香,還入齋室後,藥房·內閣·政院·玉堂口傳問安。答曰,知道。
還詣行宮後,藥房·內閣·政院·玉堂口傳問安。答曰,知道。
仍詣東將臺夜操,還詣行宮後,藥房·內閣·政院·玉堂口傳問安。答曰,知道。
大王大妃殿·王大妃殿·大妃殿,守宮假承旨兼遣承旨口傳夕問安。答曰,知道。
政院啓曰,議政府郞廳來言,今日賓廳日次,而幸行相値,不得來會云矣,敢啓。傳曰,知道。
傳曰,侍衛軍兵雨具,從便爲之。
傳曰,出宮門路,以中陽門爲之。
傳曰,召對爲之,時·原任大臣,同爲入侍。
庚午三月十五日卯時,上詣華寧殿。望焚香親行入侍時,行都承旨李能燮,左承旨宋熙正,右承旨金聲根,左副承旨洪遠植,右副承旨李裕承,同副承旨李鍾晉,假注書黃普淵·朴容大,別兼春秋趙秉鎬·朴定陽,檢校直提學李載冕·趙成夏,直提學南廷順·韓敬源,檢校直閣李世用,檢校待敎鄭範朝,副提學李明應,檢校典翰李根秀·李起鎬,典翰金性均,修撰朴顥陽,以次侍立。時至,通禮跪啓請出次,上具翼善冠·袞龍袍以出。通禮跪啓請乘輿,上乘輿,由中陽門·新豐樓,至紅箭門。通禮跪啓請降輿,上降輿,步詣版位,行四拜禮,仍陞自東階,入詣神位前,三上香,降復位,行四拜禮,仍出齋殿門外。通禮跪啓請乘輿,上乘輿,至新豐樓前。命軍士房承旨,先後廂·中央軍兵勞問,摠理營一體勞問。由新豐樓,還御行宮。
庚午三月十五日辰時,上御華城行宮。京畿監司,率各務差使員入侍時,右副承旨李裕承,假注書朴容大,別兼春秋李承宇·朴定陽,京畿監司朴承輔,一路都差使員豐德府使李敏宇,道路橋梁差使員長湍縣監李秉一,出宮傳語差使員陽智縣監李周憲,還宮傳語差使員砥平縣監李貞夏,地方官始興縣令成載健,果川縣監李秉悌,日傘奉持差使員平邱察訪徐仁源,待令馬差使員延曙察訪洪憲述,以次進伏訖。上曰,史官分左右。裕承曰,京畿監司·各務差使員,使之奏職姓名乎?上可之。永輔等,奏職姓名。上曰,監司進前。永輔進前。上曰,今番幸行,能無民弊乎?永輔曰,沿路結所各站無弊矣。上曰,史官就座。命監司先退,又命退,諸臣以次退出。
庚午三月十五日酉時,上御東將臺。夜操入侍時,行都承旨李能燮,左承旨宋熙正,右承旨金聲根,左副承旨洪遠植,右副承旨李裕承,同副承旨李鍾晉,假注書黃普淵·朴容大,別兼春秋趙秉鎬·朴定陽,檢校直提學李載冕·趙成夏,直提學南廷順·韓敬源,檢校直閣李世用,檢校待敎鄭範朝,副提學李明應,檢校典翰李根秀·李起鎬,典翰金性均,修撰朴顥陽,以次侍立。時至,通禮跪啓請外辦,上具軍服,出次乘輿,上華陽樓,至西將臺華西門·北空心墩臺·長安門·華虹門,至訪花隨柳亭。命前排旗幟座馬,東將臺待令。至東將臺東空心墩臺·蒼龍門,至烽燧臺。還詣東將臺。通禮跪啓請乘馬,上乘馬,宣傳官跪稟旗幟三行分立,由梅香橋至新豐樓。宣傳官跪稟旗幟分列左右,由左翊門,還御行宮。少頃,通禮跪啓請出次,上具軍服出次,乘馬至梅香橋降馬,入幄次,旗幟羅列左右。宣傳官跪稟掌一號城丁軍執旗登城,又跪稟掌二號,兵判跪稟掌號笛聚官哨,宣傳官聚官哨號令,吹掌號笛。城將·哨官,齊列行參現禮,宣傳官跪稟回信地吹打,城將以下各回信地,又跪稟上馬砲三聲,鳴金二下,大吹打。通禮跪啓請出次,上出次乘馬,至將臺近處,宣傳官跪稟鳴金三下,吹打止。又稟放信砲三聲,旗幟羅列左右,上降馬入御幄次,黃門旗叉捍作門,兵判行參現禮。上命宣傳官·別軍職及各班參現置之。兵判跪稟小開門鳴金二下,大吹打,吹打止。牢子大呼開門,旗手應聲揮旗退。宣傳官跪稟升壇號令放信砲三聲,大吹打,少頃止。兵判稟升旗,宣傳官跪稟升旗號令,放信砲一聲,擂鼓鳴鑼,升大白旗止金,先後廂大將·摠理使·禁軍別將,行參現禮。宣傳官啓請禁軍別將許熠,參現時,按弓失儀記過。宣傳官啓請承傳宣傳官鄭雲星,擧行做錯記過。上命鄭雲星記過安恕,使之擧行。命各營將臣,解甲胄,宣傳官跪啓稟各營將監操次,侍留臺上。兵判跪稟肅靜砲放信砲三聲,鍾晉跪稟宰樞執鼓。訓鍊院官員應聲擂鼓,兵判稟摠理中軍,一體參現乎?上可之。摠理中軍金箕錫,行參現禮,宣傳官跪稟燃炬·號令·放信砲三聲,擧起火三枝·燃炬一柄,該面亦如之。又跪稟懸燈,放信砲·擂鼓·鳴鑼,懸五色雙燈。又跪稟點炬·號令·放砲,吹天鵝聲,五炬,吶喊共三通,該面亦如之。又跪稟仆炬·號令·放砲,鳴金·仆炬,該面亦如之。又跪稟走火·號令·放砲,擧起火一枝,該面亦如之。又跪稟落燈·號令,放砲·擂鼓·鳴鑼共三通,兵判稟各營將臣回信地,鳴金二下,大吹打止金。上入小次,宣傳官跪稟下城號令,上出次,還入小次,命下饌盒於承史從陞人。上出次,宣傳官跪稟掌一號旗幟三行分立,鳴金二下,大吹打。又跪稟掌二號,上下將臺,通禮跪啓請乘轎,上乘轎進發梅香橋,旗幟分列左右,吹打止。由新豐樓,還御行宮。
庚午三月十五日,上御華城行宮。召對時,原任大臣同爲入侍時,參贊官李裕承,檢校直閣李世用,侍講官李起鎬,典翰金性均,假注書黃普淵,別兼春秋趙秉鎬·朴定陽,各持通鑑第五卷,以次進伏。判府事李裕元,領議政金炳學,以次進伏訖。上曰,史官分左右。仍命大臣進前。裕元進前問候,名殿問候訖。裕元曰,今日召對,至召臣等,獲覩盛擧,下情榮耀矣。炳學曰,行宮召對,仰見勤學之盛,而列聖朝動駕之時,玉堂陪從,卽爲召對,而然則非特行宮,雖在路次,亦有召對之時,今日盛擧,實爲繼述之美,臣不勝攢頌萬萬。裕元曰,在前幸行時,晝停所,亦多行之,使儒臣隨駕,講對之重,有如是矣。又奏曰,今日還宮退定,則事勢之不得已,而明日淸佳,回鑾太平,則萬姓軍民,皆當懽祝矣。缺,上曰,大臣文義陳之。裕元曰,此漢武帝征伐南越事也。賈損之引堯·舜·禹之聖德,而諷之者,有微意,兵事亦當以德也。古語,以德服人,豈可全用力也?德之所被,非但兵事,無人不服,請以是鑑戒。炳學曰,云云。裕元曰,主聖臣直,盛時事也。其君聖,故其臣能直,爲人臣者,見其君之過擧,以死爭之,今此自刎等說,非過語也。所以古者直臣之來,至有稱賀之擧,則直臣之有無,可以卜治法之汚隆矣。講訖。上下御製詩敎曰,此是正廟朝板上韻也。大臣·承史·閣臣·儒臣賡進,昨者承候官,已有所賡進之命矣。裕承奉御製,傳于裕元,敬奉讀訖,奏曰,雲漢霄回,情實俱備,萬萬欽頌矣。炳學曰,賡進,何時進呈乎?上曰,回鑾前,畢進,可也。裕元曰,幸行時,御製賡進,尤爲盛擧也。臣於年前陪扈此地,有未老閒亭賡進詩,刻板尙存,而今又承命賡進,不勝榮之幸矣。上曰,未老閒亭刻板,曾已見之也。
上在華城行宮。停常參·經筵。
經宿後,宗親·儀賓·藥房·內閣·政院·玉堂·朝廷二品以上·六曹堂上口傳問安。答曰,知道。
大王大妃殿·王大妃殿·大妃殿·中宮殿,守宮藥房·閣臣·承旨·儒臣·留都三品以上口傳問安。答曰,知道。
大王大妃殿·王大妃殿·大妃殿,守宮假承旨兼遣承旨口傳朝問安。答曰,知道。
大駕還詣果川縣行宮後,藥房·內閣·政院·玉堂口傳問安。答曰,知道。仍詣龍驤鳳翥亭,入幕次後,藥房·內閣·政院·玉堂口傳問安。答曰,知道。大王大妃殿·王大妃殿·大妃殿,守宮假承旨兼遣承旨夕問安。答曰,知道。
還宮後,宗親·儀賓·藥房·內閣·政院·玉堂·朝廷二品以上·六曹堂上口傳問安。答曰,知道。
傳曰,自華城行宮至崇禮門外,捧上言。
傳曰,隨駕軍兵,各其營,別饒次分給。
政院啓曰,卽者義禁府都事來言,今此幸行時,衛外擊錚罪人洪惠燮等二十七人,移送秋曹云矣,敢啓。傳曰,知道。
以司謁口傳下敎曰,架子軍三牌,明日崇德門外待令事,分付。
弘文館啓曰,大駕今已還宮矣。守宮檢校副提學徐戴淳,依定式減下,何如?傳曰,允。
以司謁口傳下敎曰,摠理營前排外馬步軍兵,多日勤勞,今此下鄕,錢文一千五百兩,當內下矣。令摠理使,一一分給,以爲回糧。
傳曰,隨駕軍兵,令各其營饋粥。
兵曹啓曰,今三月二十日,文臣朔試射日次,而宗廟修改相値,不得爲之之意,敢啓。傳曰,知道。
以北兵使李奎奭狀啓,明川幼學董炫謨,除出米太,願補慶源·慶興兩邑,防守砲軍支放之資,誠爲可嘉尙,宜有示意之擧事,傳曰,如此出義,萬萬嘉尙,示意之道,令廟堂從長稟處。
訓鍊都監啓曰,謹依下敎,隨駕將官·將校·軍兵及武藝別監等處,別饒次分給之意,敢啓。傳曰,知道。
又啓曰,謹依下敎,隨駕將官·將校·軍兵及武藝別監等處,饋粥之意,敢啓。傳曰,知道。
又啓曰,今番幸行時,隨駕將官·將校·軍兵及武藝別監等犒饋,依定奪,以乾物磨鍊分給之意,敢啓。傳曰,知道。
庚午三月十六日時,大駕還宮。擧動入侍時,行都承旨李能燮,左承旨宋熙正,右承旨金聲根,左副承旨洪遠植,右副承旨李裕承,同副承旨李鍾晉,假注書黃普淵·朴容大,別兼春秋趙秉鎬·朴定陽,檢校直提學李載冕·趙成夏,直提學南廷順·韓敬源,檢校直閣李世用,檢校待敎鄭範朝,副提學李明應,檢校典翰李根秀·李起鎬,典翰金性均,修撰朴顥陽,以次侍立。時至,通禮跪啓請外辦,上具軍服以出。通禮跪啓請乘駕轎,上乘駕轎。藥房提調崔遇亨,副提學李能燮進前奏曰,侵早勞動,聖體,若何?上曰,一樣矣。由中陽門·左翊門·新豐樓前,命軍士房承旨,隨駕軍兵勞問以稟,出長安門。宣傳官跪稟旗幟三行分立,大吹打,至遲遲臺,人夫奉駕踰峴,至凝鑾軒。通禮跪啓請降轎,上降轎,入御幕次。其幟分列左右,吹打止。傳曰,隨駕軍兵,令各其營,別饒次分給。通禮跪啓請出次,上出次乘駕轎。宣傳官啓稟旗幟三行分立,大吹打,至果川行宮,旗幟分列左右,吹打止。上降轎入行宮,以司謁口傳下敎曰,龍驤鳳翥亭少駐時,雲寶劍路上留住,兵判進軍令,命三吹。上出次乘駕轎,旗幟三行分立,大吹打,至龍驤鳳翥亭,旗幟分列左右,吹打止。上降轎乘輿,入御幕次。少頃,兵判進軍令,命三吹,上出次乘輿,至南岸降輿乘馬,旗幟三行分立,大吹打。兵判稟渡涉號令,宣傳官如法擧行,人夫奉駕過舟橋,至栗園峴下。領府事鄭元容,奉朝賀金興根·趙斗淳祗迎所,上命史官存問以來。元容等進前奏曰,多日勞動,回鑾萬安,臣民慶忭,聖體,若何?上曰,一樣矣。仍敎曰,日候連日不調,卿等安過乎?元容等曰,無事好在矣。仍退出,進發至崇禮門外,吹打止。行鼓由鍾閣前路,至光化門。旗幟分列左右,由興禮門·維和門·崇陽門。兵判稟放仗,由永化門還內。宣傳官信箭解嚴,諸臣以次退出。
上在景福宮。停常參·經筵。
翌日大殿,宗親·儀賓·內閣·政院·玉堂·朝廷二品以上·六曹堂上單子問安。答曰,知道。
大王大妃殿·王大妃殿·大妃殿·中宮殿,宗親·儀賓·內閣·政院·玉堂·朝廷二品以上·六曹堂上口傳問安。答曰,知道。
藥房提調崔遇亨,副提調李能燮啓曰,日吉辰良,回鑾萬安,輿情欣抃,大小惟均,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
傳曰,別軍職李載先,南陽府使除授,令該曹口傳下批。
傳曰,當該承旨推考。
傳曰,宗廟·永寧殿還安時,諸般節次,一依移安時例磨鍊。
政院啓曰,三皇忌辰日親行望拜禮,前期一日以稟事,曾有定式矣。今十九日,毅宗皇帝忌辰日親行望拜禮,何以爲之?敢稟。傳曰,遣承旨,奉室奉審。
以司謁口傳下敎曰,各道放未放成冊,判義禁與秋判,就議廟堂,可以疏放者,付籤以入。
政院啓曰,假注書黃普淵,身病猝重,勢難察任,今姑改差,何如?傳曰,允。
傳曰,今番幸行時上言,令該曹,關問各該道臣,詳査啓聞。
以司謁口傳下敎曰,摠理營·守禦營前排軍,自本營,依前例施賞,次知敎鍊官四人,各內下筒箇一部賜給。
弘文館啓曰,新除授校理丁觀燮,副校理李在果,修撰吳長善,副修撰趙漢益,竝卽牌招察任,何如?傳曰,允。
禮曹啓曰,來四月初四日,行宗廟夏享大祭親行時,永寧殿,依例遣大臣,攝行,何如?傳曰,允。
又啓曰,來四月初四日,行宗廟夏享大祭親行時,省牲·省器之節,依例以親臨磨鍊乎?敢稟。傳曰,親臨磨鍊。
又啓曰,順陵·泰陵·明陵丁宇閣,已爲撤毁矣。順陵忌辰祭四月十五日,泰陵忌辰祭四月初七日,明陵忌辰祭三月二十六日,而丁字閣修改竣畢,似有未及之慮。丁字閣基地稍上,設幄次,忌辰祭設行事,分付各該司,何如?傳曰,允。
春秋館啓曰,別兼春秋臣李承宇,以兵曹正郞,今日軍布捧上時,晝仕出去之意,敢啓。傳曰,知道。
議政府啓曰,以北兵使李奎奭狀啓,明川幼學董炫謨,捐出唐米二百石·太二百石,願補慶源·慶興防軍支放事。傳曰,如此出義,萬萬嘉尙,示意之道,令廟堂從長稟處事,命下矣。昨秋之穡事失稔,窮春之軍料告罄,而此時此穀之尙義捐補,宜有激奬之政。北陵參奉中,加設單付,以示朝家之意,何如?傳曰,允。
禁衛營啓曰,謹依成冊啓下,駕前前排軍七十二名等處,賞木分給之意,敢啓。傳曰,知道。
兵曹啓曰,謹依判下成冊,今此獻陵·仁陵·健陵·顯陵園幸行時,元內吹車成昌等三十名處,木各一疋題給之意,敢啓。傳曰,知道。
又啓曰,今番幸行時,水原府前排次知敎鍊官二人,前排軍六十四名,廣州府前排次知敎鍊官二人,前排軍六十一名,回糧錢各五錢,依定式分給之意,敢啓。傳曰,知道。
刑曹啓曰,以司謁口傳下敎,各道放未放成冊,判義禁與秋判,就議廟堂,可以疏放者,付籤以入事,命下矣。謹依下敎,臣就議廟堂,詳閱配案,參量罪名,可以放釋者,付籤以入之意,敢啓。傳曰,知道。
吏曹口傳政事,南陽府使單李載先除授事承傳。
執義趙秉肅啓曰,臣與都憲臣李根友,有舅甥應避之嫌,其在公格,在下當遞,請命遞斥臣職。答曰,依啓。
吏曹啓目,粘連。觀此公忠監司閔致庠狀啓,則以爲利仁察訪李純謙,三載居官,一心靡懈,郵站多捄,馬政克擧。以若凋瘵之餘,庶彀蘇完之望,誠意所孚,輿情惜去,似此優如之績,合試久任之責。限一瓜仍任事,令該曹稟處亦爲白有臥乎所,瓜滿差代,乃是金石之典是白乎矣,道臣狀辭旣如此,依狀請施行,何如?啓依允。
上在景福宮。停常參·經筵。
傳曰,當該玉堂,竝推考。
假注書黃普淵改差,代以白時洽爲假注書。
義禁府啓曰,各道放未放成冊,判義禁,就議廟堂,可以疏放者,付籤以入事,命下矣。謹依下敎,臣櫶,就議于頜議政金炳學,右議政洪淳穆,成冊中可以疏放者,付籤以入之意,敢啓。傳曰,知道。
刑曹啓曰,今番幸行時,衛外擊錚人中原州副正字李舜範,爲其父啓淳,殺獄稱冤事也。斷案已成。金城良女李召史,爲其子李根成,殺獄稱冤事也。鳳山童蒙尹奉鉉,爲其父學善,殺獄稱冤事也。海州童蒙崔德文,爲其父允三,殺獄稱冤事也。平山良人徐漢景,爲其弟漢甲,殺獄稱冤事也。寧邊童蒙李哲成,爲其父柏心,殺獄稱冤事也。龍岡幼學金資坤,爲其父處恒,殺獄稱冤事也,爰辭俱爲詤雜。果川良人閔福伊,爲其父億鉉,定配請放事也。開城良人孫有敎,爲其父尙俊,定配請放事也,罪犯不輕。以上原情,竝勿施之意,敢啓。傳曰,知道。
刑曹啓曰,今此幸行時上言三度,啓下臣曹矣。取考各其上言,則南陽幼學洪大永,爲其兄大一,殺獄稱冤事也。谷山良女宋召史,爲其夫張錫福,殺獄稱冤事也,所納爰辭,俱爲囫圇。全州良女朴召史,爲其夫韓永三,定配請放事也,罪犯深重。竝勿施之意,敢啓。傳曰,知道。
三軍府啓曰,卽接訓鍊都監所報,則今三月十九日,習陣日次,而大將臣申櫶,以營建都監提調,連有公故,不得行操云矣,敢啓。傳曰,知道。
傳曰,前統制使入侍。
以江原道放未放成冊,傳曰,兪致長·鮮于昇放。
以黃海道放未放成冊,傳曰,趙熙弼放。
以全羅道放未放成冊,傳曰,金鎭國·趙命夏·韓弼敎·李敏哲·沈宜薰·趙顯宅放。
以慶尙道放未放成冊,傳曰,申泰昇·尹致賢放。
以平安道放未放成冊,傳曰,李承渥·權聖根·金箕弘·林象鉉·金炳憲·李應洙·朴鏞和·李玩翕放。
以咸鏡道放未放成冊,傳曰,成載瑨·安珣放。
行左承旨宋熙正疏曰,云云。答曰,省疏具悉。卿其勿辭行公。
庚午三月十八日□時,上御延生殿。召對入侍,前統制使同爲入侍時,參贊官李裕承,檢校直閣李淳翼,侍讀官李在果,檢討官吳長善,假注書朴容大,記注官白時範,別兼春秋李承宇,各持通鑑第五卷,前統制使李顯稷,以次進伏訖。上曰,史官分左右。上曰,前統制使進前。上曰,無事上來乎?顯稷曰,王靈攸曁,無事上來矣。上曰,統營別無弊瘼乎?顯稷曰,別無弊端矣。上曰,軍政無弊乎?顯稷曰,軍政則別無爲弊,而但風高六朔,本無砲手之立番者,故新設砲手一百名,付料立番矣。上命前統制使先退,仍開卷。上曰,上番讀之。在果讀自建始元年,止爲光祿大夫。上曰,文義奏之。在果曰,日有食之,而夜又地震於殿中,爲人主而豈無兢惕修省之戒乎?詔擧直言極諫,乃欲開言路而納善誨也。杜欽·谷永之所以爲女寵太盛,謂之災咎,正是藥石之語也。上曰,日食之夜,地又震,上天之警告也。成帝詔擧直言,杜欽·谷永以直言勉君,末乃自托王鳳,眞小人也。在果曰,聖敎至當矣。谷永末乃陰欲自托於王鳳,而告君之辭,前後相反,終始不一,雖爲擢用,小人之情跡現露,是豈非後世臣子之所鑑戒也哉?上曰,下番讀之。長善讀自河平三年,止終不能奪王氏權。上曰,文義奏之。長善曰,劉向,以愛君之誠,古今災異之條目,著爲十一篇奏之,而成帝,心知向之忠貞直言,而終不能奪王氏之權,未免爲後世之譏,良用慨惜矣。上曰,參贊官讀之。鍾晉讀自陽朔元年,止以王音爲大司馬。上曰,文義奏之。鍾晉曰,王章,素心剛直,深非王鳳專權蔽主之過,薦馮野王之忠直可任。大抵此時王氏之勢,專柄弄權,莫敢誰何,而王章,獨爲剛直敢言,是誠忠貞之臣也。上曰,以若王章之忠直,爲鳳劾奏,竟死獄中,而成帝終不覺悟,甚慨惜也。鍾晉曰,聖敎切當,自古忠直敢言之士,每有當世慘毒之禍,而死後毅節自著,益彰於後世也。上曰,閣臣讀之。淳翼讀自永始元年,止上不納。上曰,文義奏之。淳翼曰,王介甫詩曰,周公恐懼流言日,王莽謙恭下士時,大抵王莽,爵尊而折節操謙,虛譽隆洽,此莫非務沽外飾之致也,而擧世爲莽所欺,至篡奪漢室之後,覺其大奸矣。上曰,王介甫之言,切當矣。淳翼曰,然矣。上曰,大奸似忠直,王莽之謂也。淳翼曰,漢之諸臣,非但不知莽之奸凶,至有贊揚莽德之擧,爲後世之譏誚,豈非慨歎也,而聖敎及此,誠至當矣。上曰,成帝不能用梅福之言,國豈能治乎?淳翼曰,詔擧直言之士,而及聞直言,心是之而不能用。非但不能用梅福之言,如王章之忠直,不免橫罹,人君之所可戒者也。上曰,古之子路,喜聞過,人君亦喜聞過,則好矣。淳翼曰,聖敎誠好,臣不勝攢頌。大抵開言路,卽喜聞過,而舜之達四聰,亦此也。故惡聞過,而其國治者,未之有也。上曰,王介甫,卽小學烈女傳之王介甫也。淳翼曰,臣未能詳考,而王介甫,卽宋臣王安石之字,安石亦非賢人也。上曰,管·蔡之流言出,後世人,似難辨周公之德也。淳翼曰,此不可與莽之謙恭,同一而言,莽之奸,易知者,世人不知,周公之德,已著矣,豈世人不知,至流言後益彰哉?上曰,此莫非光武中興之兆已見,然成帝及哀·平,若善治國,則豈有王莽篡奪之事乎?淳翼曰,天道有循環之理,天時已兆光武中興之業,然賢聖之君,相繼而作,則雖莽之大奸,安能偸竊神器乎?莫非漢室衰微故也。上曰,人心正則天理正,治國之道,在於人君之賢不賢也。淳翼曰,治國平天下之本,皆源於心正,心正則天理亦隨以正,以此推及治民,則國可泰平永久矣。上掩卷,敎曰,玉堂座次相失,何故,而筵體與他有異,此後,更勿以此爲之也。鍾晉曰,登筵事體,何等謹愼,而上下番玉堂,胥失座次,致勤下詢,誠甚未安,竝推考,何如?上曰,依爲之。仍命史官就座。又命退,諸臣以次退出。
上在景福宮。停常參·經筵。
傳曰,同副承旨與禮曹堂上·戶曹郞廳,依定式馳詣宣武祠,奉審以來。
備忘〈記〉,全羅道觀察使李鎬俊下直,長弓一張·長箭一部賜給。
傳曰,今日懸病承旨,竝牌招。
政院啓曰,卽者別兼春秋李承宇,以其親病,陳疏徑出,原疏纔已捧入矣。所當卽捧禁推傳旨,而此與無端徑出有異,推考警責,何如?傳曰,允。
又啓曰,左右史不可不備,別無春秋趙秉鎬·徐奭輔·朴定陽,竝卽牌招,推移入直,何如?傳曰,允。
以別兼春秋趙秉鎬·徐奭輔·朴定陽牌不進罷職傳旨,傳曰,只推。
傳曰,自明日,進講爲之。
傳曰,全羅監司留待。
傳曰,全羅監司入侍。
政院啓曰,在前親臨庭試時,有宗正卿全數入侍之例,今番則何以爲之?敢稟。傳曰,入侍。
又啓曰,在前親臨庭試時,有時·原任大臣入侍之例,今番則何以爲之?敢稟。傳曰,入侍。
又啓曰,假注書白時洽,今日廳坐時,不爲入來,事未前有,萬萬駭然,所當重勘,而本院請推之外,無他可施之罰,何以爲之?敢稟。傳曰,從重推考。
議政府啓曰,會寧·慶源開市,今已完畢,令槐院撰出咨文,順付回撥,下送于灣府,使之傳給鳳城將處,以爲傳致北京之地,何如?傳曰,允。
又啓曰,生進幼學中,文學才諝人,時·原任大臣,各薦幾人事命〈下〉矣。謹具別單以入,而在外大臣薦單,待其上來,追後入徹之意,敢啓。傳曰,知道。
義禁府啓曰,各道放未放成冊中,可以疏放者,付籤以入,而踏啓字以下矣。慶尙道開寧縣流三千里定配罪人申泰鼎,金海府流三千里定配。又永不敍用罪人尹致賢,全羅道礪山府流三千里定配罪人金鎭國,錦山郡流三千里定配罪人趙命夏,龍潭縣流三千里定配罪人李敏哲,鎭海縣流三千里定配罪人沈宜薰,益山郡流三千里定配。又五年禁錮罪人韓弼敎,康津縣遠地定配罪人趙顯宅,平安道肅川府流三千里定配罪人李承渥·林象鉉,順川郡流三千里定配罪人金箕弘,中和府流三千里定配罪人金炳憲·朴鏞和,祥原郡流三千里定配罪人權聖根,三和府流三千里定配罪人李應洙,寧邊府流三千里定配罪人李玧翕,咸鏡道安邊府流三千里定配。又三年禁錮罪人成載瑨,北靑府遠配罪人安洵,黃海道白川郡徒一年半定配罪人趙熙弼,江原道伊川府徒二年半定配罪人鮮于昇,春川府徒一年半定配罪人兪致長等,放送事,分付各該道道臣之意,敢啓。傳曰,知道。
禁衛營啓曰,今此慶科庭試武科殿試時,本營直赴應試人別單書入之意,敢啓。傳曰,知道。
摠戎廳啓曰,今此慶科庭試武科訓鍊院,命官殿試敎是時,本廳屬南陽·坡州·長端別驍士,直赴殿試應試人,別單書入之意,敢啓。傳曰,知道。
三軍府啓曰,卽接禁衛營所報,則今三月二十日,習陣日次,而大將臣李章濂,以營建都監提調,連有公故,不得行操云矣,敢啓。傳曰,知道。
敎全羅監司李鎬俊書,王若曰,西京懋循良之治,其惟共二千石長吏,南服重藩宣之寄,亦粵我五百年封疆,惟簡在心,徒得重耳。念玆海東八域,先數湖南一隅,同漢家豐沛之鄕,仙李之盤根肇此,兼唐鎭節度之任,召棠之舍茇自前。饒財竹·穀·纑·稻梁·魚·鹽,一國財用之所錯出,有土地·人民·城郭·甲兵,三路都會之爲要衡。惟其旣庶繁,間有潢中之盜弄,已令是絶是忽,以致境內之人安,舊按察之須代屢勤,時則報瓜踰歲。都巡使之得人難愼,久矣迪簡在廷。惟卿,世篤忠貞,家傳詩禮,淸愼愷弟之行,有士君子風,通練綜密之才,爲眞宰相器。鸞鳳棲枳,少日試武城牛刀,夔龍集池,初元應文明奎運,貳銓部而掌國子。盡激揚論說之宜,長玉署而膺知申,善啓沃出納之職,已見歷典之效,所以眷注也深,玆授卿云云。卿其勉恢良圖,祗服寵命,恤孤而寡戢豪右,竝行恩威,徵貪汚奬廉能,大公黜陟。曰有疏附,曰有先後,其以典常作師,抑爲保障,抑爲繭絲,要在便宜從事。合付五十郡,予則紵南顧之憂,與同一二臣,卿應切北望之悃,因以其伯,往鎭乃來,故玆敎示,想宜知〈悉〉。知製敎臣李載純製進。
別兼春秋李承宇疏曰,伏以臣於持被之中,連接家信,則臣母素患蛔積之症,近因節序之交敓,一倍參劇,數日以來,委頓沈篤云。臣自聞此報,滿心焦煎,不能自定,玆敢冒陳短章,徑出禁扃。伏乞聖慈,俯垂鑑諒,亟遞臣所帶別兼之銜,仍治臣擅離之罪,以肅朝綱,以安私分焉。臣無任云云。省疏具悉。爾其勿辭救護。
水原留守李載元疏曰,云云。答曰,省疏具悉。卿其勿辭行公。
工曹參判李明應疏曰,云云。答曰,省疏具悉。卿其勿辭行公。
庚午三月十九日辰時,上御延生殿。全羅監司入侍時,守廳閣臣李淳翼,假注書朴容大,記注官白時範·朴齊用,全羅監司李鎬俊,以次進伏訖。上曰,史官分左右。上曰,全羅監司進前。鎬俊進前。上曰,善爲下去,實心對揚,可也。鎬俊曰,飭敎若是,曷敢不殫力對揚,而臣才識淺短,難以堪承,實不勝惶懍矣。上命監司就座。仍命書傳敎曰,自明日進講爲之。又命書傳敎曰,今日懸病承旨,竝牌招。淳翼曰,宣諭何以爲之乎?上曰,出去爲之,可也。上曰,史官就座。仍命監司先退,又命退,諸臣以次退出。
庚午三月十九日□時,上御延生殿。召對入侍時,參贊官洪遠植,檢校直閣李淳翼,侍讀官李在果,檢討官吳長善,假注書白時洽,記注官白時範·朴齊用,各持通鑑第五卷,以次進伏訖。上曰,史官分左左。
上在景福宮。停常參·經筵。
藥房提調崔遇亨,副提調李能燮啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖侯爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿,口傳問安。答曰,知道。
政院啓曰,議政府郞廳來言,今日賓廳日次,而無時急稟定事,不得來會云矣,敢啓。傳曰,知道。
又啓曰,左右史不可不備,別兼春秋趙秉鎬·徐奭輔·朴定陽,旣有只推之命,竝卽牌招,推移入直,何如?傳曰,允。以別兼春秋趙秉鎬·徐奭輔·朴定陽牌不進罷職傳旨,傳曰,只推。
傳曰,政官牌招開政。
傳曰,見窠皆令差出。
政院啓曰,副校理李在果,以其親病,陳疏徑出,原疏纔已捧入矣。所當卽捧禁推傳旨,而此與無端徑出有異,推考警責,何如?傳曰,允。
禮曹,來五月初二日,行景慕宮夏享大祭親祭,取稟。奉敎恭依。
禮曹啓曰,平壤武烈祠祭,例以八月中丁日設行而,今年八月中丁,在於十三日,與貞陵忌辰祭相値,在前本祠祭,與國忌相値,則以三丁日退行,曾有定式矣。來八月武烈祠祭,依定式以三丁二十三日,磨鍊以入之意,敢啓。傳曰,知道。
義禁府啓曰,再明日慶科庭試文武科試取時,本府都事,皆爲赴擧,只有武都事一員,當直入直,而本府入直公事,回公都事及秋成門·金華門,訓鍊院禁亂都事,無以推移,假都事五員,令該曹口傳差出,以爲分排擧行之地,何如?傳曰,允。
禁衛營啓曰,本營中軍吳晉泳,身病甚重,勢難察任,今姑改差,何如?傳曰,允。
又啓曰,本營中軍,今當差出,而擬望之人乏少,外任竝擬,何如?傳曰,允。
兵曹,以孫亮錫爲禁衛中軍。
三軍府啓曰,卽接御營廳所報,則今三月二十一日,習陣日次,而大將臣李元熙,以營建都監提調,連有公故,不得行操云矣,敢啓。傳曰,知道。
以鎭撫使李容謙狀啓,判官李源龜身死事,傳曰,令該曹,口傳各別擇差。
吏曹口傳政事,以成赫壽爲江華判官。
有政。吏批,行判書金大根,參判李寅命牌招不進,參議趙慶鎬進。
以吏批言啓曰,行判書金大根,參判李寅命,竝牌招不進,小臣獨政未安,何以爲之?敢稟。傳曰,只出緊任。以曺克承爲執義,金碩根爲順興府使。再政,以李殷春爲敦寧都正,李承宇爲奉常判官,趙雲漢爲白川郡守。校書著作二單嚴錫瓘·車騏厚,淑陵參奉加設單董炫謨,利仁察訪李純謙,限一窠仍任事承傳。三政,以吳泰權爲工曹參議,鄭承源爲靈山縣監。四政,以金復容爲健元陵令,故學生韓錫敎,故學生韓有浩,故學生徐有敬,故學生徐雲輔,故學生趙東獻,贈童敎,以上孝行卓異,贈職事承傳。
兵批,同知單李亮來,僉知三單金炳春·李濟旭·李,假內乘權鍾奭減下事承傳。
副校理李在果疏曰,云云。省疏具悉。爾其勿辭救護。
庚午三月二十日□時,上御延生殿。進講入侍時,判府事李裕元,講官金世均,參贊官李裕承,侍讀官李在果,假注書白時洽,記注官白時範·朴齊用,各持孟子第四卷,以次進伏訖。上曰,史官分左右。仍命大臣進前。裕元進前奏曰,日氣連爲和鬯矣。此時聖體,若何?上曰,一樣矣。裕元曰,寢睡·水刺之節,何如?上曰,一樣矣。各殿宮問候訖。裕元曰,多日經宿,勞動旣多,諸節別無所損乎?上曰,無所損矣。上誦前受音一遍訖,仍開卷。世均讀自庾公斯至曰夫子,止可以祀上帝,仍釋義訖。上命授書算于世均,上讀新受音十遍,世均還納書算。上曰,庾公之斯,全私恩而廢公義,無足可論,而孟子則特以其取友而然也。世均曰,聖敎至當矣。私恩雖不可不足,若國之安危,在此一擧,則私恩固不暇顧,其舍之也。若無害於公,則虛發四矢,亦有先儒之論,此蓋春秋之時,風氣然也,而庾公之斯追之云者,先儒謂子濯孺子侵衛,見勢未利而遂遁,故追之發乘矢而返,此說近是矣。乘矢者,古人,一乘用四馬,故謂四矢,謂乘者此也。缺上曰,下章之義,皆爲其勸戒,而自新者也。世均曰,誠然矣。此專爲勉人改過自新之義也。裕元曰,古者重師生之義,傳道統之言也,所以師之所尊,亦可見取其所友也。庾公之斯,重其所師之地,至於全恩,而只發乘矢,乘者四馬而御之,故四矢謂之乘矢,此是作者家好文字矣。世均曰,上章朱子集註曰,特以取友言。程子曰,只取其不背師而言,兩訓雖不同,可以竝行,蓋子濯孺子,能取友以端者也。庾公之斯,能不背師者也,然庾公之斯,雖全私恩,亦廢公義,固不足取法,而使後世之背師者讀之,亦當發愧矣。下章尹氏云,戒人之喪善,勉人之自新,儘辭簡而意盡矣。西子之質雖美,一自汚則是喪其善也,惡人質雖醜,一自潔則是洗其汚也。聖人所以勸善戒惡之意,深且切矣。裕元曰,戰國之時,專尙義氣,虛發四失,而反此固當時氣習而然,若國之安危,係於此一着,則安有闊狹之理?時戰鬪爲事,而似不至大關係,故或有此等之事,孟子則深刺之,以戒後人也。上曰,觀此下二大文,則皆以自新爲言也。裕元曰,然矣。此章中,兩則字,最有意味,留神省覽,則可以領會,而今此下問,深得旨義之要矣。缺裕元曰,此章引上帝云者,極言其尊敬也,人若自新,則雖惡人,可祀上帝,則勸之至切,無所拘礙,可知也。缺裕元曰,上文以交友而言,下文以內行而言,美者忽然爲惡,惡者忽然爲美,比若詩經六義中一節,此皆詳載於註釋矣。大註外,凡干小註,勿爲放過焉。仍奏曰,幸行回鑾未幾日,卽賜召接,連開講筵,仰揣聖學之孜孜不已,在庭臣僚,孰不欽頌萬萬,而學問之最忌者,間斷也。行殿駐蹕之時,猶行召對,況於廈氈淸燕之際乎?聖學之日就光明,伊自今始,臣不勝區區忭祝矣。
上在景福宮。〈停〉常參·經筵。
政院啓曰,左右史不可不備,別兼春秋趙秉鎬·徐奭輔·朴定陽,旣有只推之命,竝卽牌招,推移入直,何如?傳曰,允。
又啓曰,闕門把守,何等謹嚴,而今日庭試儒生入場之際,有白衣二漢,隱身秋成門內,攔入科場,致勤下詢,萬萬驚駭。不能禁飭之該營大將·兵曹堂上,竝從重推考,禁亂都事·守門將,竝所當重勘,而本院請推之外,無他可施之罰,何以爲之,而當該入直將校,令攸司從重科治,何如?傳曰,此是初有之事,萬萬駭然,所當嚴勘,而特有所斟量者存,竝爲安恕,更若有此等之事,責有所歸,令政院申飭,可也。
傳曰,再明日進講停。
傳曰,前後直赴人,竝付之庭試榜末。傳曰,大臣更爲命招。
政院啓曰,讀券官姜㳣,對讀官兪初換,謂有情勢,奉牌闕外,陳疏到院矣。原疏雖不得不捧入,前後飭敎,何等申嚴,而屢度催促,無意承膺,事體所在,誠極未安,竝從重推考,何如?傳曰,允。
禮曹啓曰,卽接宗廟署所報,則今此慶科庭試時,本署官員,俱爲觀光云矣。宗廟移安所假官,以本曹正郞裴喆周,本署假官,以本曹正郞金尙菜差送,以爲代直後,赴試之地,何如?傳曰,允。
又啓曰,卽接社稷署所報,則今此慶科庭試時,本署官員,俱爲觀光云矣。依定式,以本曹正郞蔡思欽,假官差送,以爲代直後,赴試之地,何如?傳曰,允。
又啓曰,卽接景慕宮官員所報,則今此慶科庭試時,本宮官員,俱爲觀光云矣。依定式,假官一員,令吏曹,以成均館官員口傳啓下,以爲代直後,赴試之地,何如?傳曰,允。
又啓曰,前後直赴殿試人,竝付之今番庭試榜末事,命下矣。取考謄錄,則在前除初試庭試時,有直赴人付之榜末之命,則隨其直赴年次,付之榜末,一體放榜,曾有已例,今亦依此擧行之意,敢啓。傳曰,知道。
兵曹啓曰,直赴殿試,奉承傳部將李載俔等三百一人,直赴會試,奉承傳選武軍官金相泓等三十八人,隨其錄名,依例許付於明日殿試之意,敢啓。傳曰,知道。
又啓曰,今此慶科庭試武科殿試時,直赴殿試人及直赴會試人,應試應頉區別,別單書入之意,敢啓。傳曰,知道。
訓鍊都監啓曰,今此慶科庭試應試應頉人,竝別單書入之意,敢啓。傳曰,知道。
工曹判書姜㳣疏曰,伏以臣於昨秋,猥膺監試主試之命,壞損試體,辜負委寄,乍罷旋揀,轉罪爲榮,造化曲費,而愆尤自如。時月稍久,而恧蹙尙切,試院一步,艮限在前,非但臣之自劃者如是而已,抑亦人之見諒者,將必爲然,而千萬不自意,臣名復入於試望,天牌猥臨,臣若怵畏而趨承,則廉防都喪,逡巡而不進,則典式斯嚴,情窮勢迫,不知所以自措,玆敢來詣朝房,忙陳短章。伏乞聖明,俯賜鑑諒,亟刊臣試望,以安私分,仍治臣瀆擾之罪,以昭法紀焉。臣無任云云。答曰,省疏具悉。往事何必追提?卽爲入來。
副護軍兪初煥疏曰,臣見擬於庭試試官之望,竭蹶趨承,義分當然,而第於昨秋監試,叨參副試,試體壞損,薄譴旋敍,以臣視臣,尙有餘媿,試院一步,卽臣自劃之地。伏乞將臣試望,亟賜變通,仍勘臣未勘之罪焉云云。省疏具悉。往事何必追提?卽爲入來。
行吏曹判書金大根疏曰,云云。答曰,省疏具悉。所請依施,至於閣銜,不必遞解,卿其勿辭。
庚午三月二十一日□時,上御延生殿。進講入侍時,講官金在顯,參贊官宋熙正,檢討官趙漢益,假注書白時洽,記注官朴齊用·石宗珍,各持孟子弟四卷,以次進伏訖。上曰,史官分左右。上誦前受音一遍訖,仍開卷。在顯讀自天下之言性也,止可坐而致也。
上在景福宮。〈停〉常參·經筵。
還內後,藥房·內閣·政院·玉堂口傳問安。答曰,知道。
傳曰,考官李景夏命官爲之。
傳曰,明日三日製,通方外爲之,試紙,明大好紙,景武臺親臨磨鍊。
傳曰,明日三日製,試官及雲寶劍,竝因用。
傳曰,宗正卿·別雲劍·兵·摠府堂上·堂上閣臣·入侍承旨·堂上對讀官,竝讀劵官加差下,堂下閣臣,竝對讀官加差下,使之分考。
傳曰,直赴金明鎭·金奎軾,俱是講官之子,特爲賜樂。
傳曰,今番庭試取五人。
傳曰,明曰出宮門路,以崇陽門爲之。
以北兵使李奎奭狀啓,閑良金基郁,出穀願補防守之資事,傳曰,道內邊將,待窠差送。
禮曹啓曰,謹依傳敎,前後直赴殿試人,隨其直赴年次,付之榜末事,草記啓下矣。卽接四館所牒呈,則丁卯三月參班儒生應製入格幼學李載德,己巳五月參班儒生應製入格生員趙濟華,同年七月七夕製入格幼學趙秉轍,同年同月秋到記殿試入格幼學李濟弼,製述入格進士李善浩,同年九月參班儒生應製入格幼學朴遇賢,同年同月九日製入格進士金永穆,同年十一月柑製入格進士閔台鎬,庚午正月人日製入格進士金演壽,幼學洪殷謨,同年二月春到記殿講入格幼學白樂興·趙承夏,製述入格進士金明鎭·金奎軾,合爲十四人云矣。直赴殿試儒生李載德等十四人,隨其直赴年次,付之榜末,一體放榜之意,敢啓。傳曰,知道。
又啓曰,來四月初四日,王大妃殿寶齡四旬,慶科庭試文武科放榜時,親臨與權停例,何以爲之,而處所,以何處擧行乎?敢稟。傳曰,勤政殿親臨磨鍊。
又啓曰,卽接社稷署所報,則明日三日製試取時,本署官員,俱爲觀光云矣。依定式,本曹正郞蔡思欽,假官差送,以爲代直後赴試之地,何如?傳曰,允。
三軍府啓曰,卽見水原留守李載元狀啓,則以爲本營馬步軍兵及所屬安山等五邑,已經點閱於幸行參陣之時,今春聚點,仍爲停止事,請令三軍府稟旨分付矣。依狀請停止事,分付,何如?傳曰,允。
訓鍊都監啓曰,本局別將張厚植,身病猝重,勢難察任,改差,何如?傳曰,允。
敦寧都正李殷春疏曰,云云。省疏具悉。所請依施。
庚午三月二十二日□時,上詣景武臺。慶科庭試文科試取入侍時,行都承旨李能燮,左承旨宋熙正,右承旨金聲根,左副承旨洪遠植,右副承旨李裕承,同副承旨李鍾晉,史官缺檢校直提學李載冕·閔升鎬·趙成夏,直提學南廷順·韓敬源,檢校直閣李世用,檢校待敎鄭範朝,副提學李明應,檢校典翰李根秀·金奎弘,典翰金性均,應敎朴定陽,校理丁觀燮,副修撰趙漢益,以次侍立。時至,通禮跪啓請外辦。上具翼善冠·袞龍袍,乘輿出永化門,藥房提調崔遇亨,副提調李能燮,進前問候訖。由崇陽門·興禮門,出神武門,詣景武臺。通禮跪啓請降輿,上降輿陞座,承旨奏請從陞人中,有試官蒙點人,使之下去,一體行禮,承旨讀奏入門單子訖。讀券官洪淳穆·金世均·趙基應·李參鉉·金在顯·崔遇亨·姜㳣·趙性敎·李載冕·南廷順·趙成夏·姜蘭馨·李會順·徐承輔·韓敬源·徐臣輔,對讀官趙慶鎬·南廷益·鄭範朝·趙敬夏·金翼鉉·李炳敎·金奭鎭·李世用·金奎弘·李根秀·嚴世永·趙準永·李正魯·兪初煥·申獻求·洪淳學·南錫熙·李冕榮·金性均·趙肅夏·朴顥陽·丁觀燮·李承宇·徐奭輔·朴定陽·李龍雨·金裕行·張原相·趙漢益·徐相敦·洪健植,行四拜禮訖,以次就位。上命書題,世均等跪書題詩,居天下之廣居,立天下之正位,行天下之大道,限申時,仍讀奏訖。相敦·健植等,奉出懸之。上命書傳敎曰,今番庭試取五人,承旨奏曰,先張已入呈券儒生,使之次次出送乎?缺仍行科次,淳穆奏請書等,承旨以次坼封,讀奏訖。淳穆曰,訓鍊大將申櫶先山,在於京畿仁川地,聞有塋域躬幹之事,而將臣之經稟來往,多有已例,故敢達矣。上曰,依爲之。能燮奏曰,今日先呈試券,辭意荒雜,揆以士習,萬萬駭然,該儒生,移送秋曹,照律嚴繩,何如?上曰,依爲之。上降座,通禮跪啓請乘輿,上乘輿入神武門,由用成門·興禮門,入崇陽門,承旨請出標信解嚴。上由永化門還內,諸臣以次退出。
上在景福宮。停常參·經筵。
大妃殿誕日,大殿·大王大妃殿·王大妃殿·中宮殿,宗親·儀賓·內閣·政院·玉堂·百官口傳問安。答曰,知道。
大妃殿,宗親·儀賓·內閣·政院·玉堂·百官單子問安。答曰,知道。
還內後,藥房·內閣·政院·玉堂口傳問安。答曰,知道。
政院啓曰,吏曹郞廳來言,新恩下批政事,取稟。傳曰,當日爲之。
傳曰,在外工曹參議許遞,今日政差出。
政院啓曰,卽者吏曹郞廳來言,政事當日爲之事,命下,而判書未差,參判李寅命,參議趙慶鎬,俱以病不來,不得開政云。參判·參議,竝卽牌招,何如?傳曰,允。
以吏曹參議趙慶鎬牌不進罷職傳旨,傳曰,只推。
傳曰,別雲劍·兵·摠府堂上·堂上閣臣·入侍承旨·堂上對讀官,竝讀券官加差下,堂下儒臣,對讀官加差下,使之分考。
傳曰,三日製直赴殿試人,一體付之今番庭試榜末。
傳曰,注書竝陞六。
吏曹判書前望入之,任百秀添書落點。
吏曹啓曰,浹川郡守金永壽,以其身病,不得下去云,改差,何如?傳曰,允。
弘文館啓曰,檢校副提學李載元,旣陞從一品矣。檢校之任,依定式減下,何如?傳曰,允。
議政府啓曰,向因北伯狀啓,造山萬戶姜鳳瑞,以匪類之不能防禦,其罪狀,令攸司稟處矣。邊政所在,不可闊狹,而卽聞該鎭百凡,非此鎭將,無以幹當云。拿囚姑爲安恕,使之戴罪擧行,何如?傳曰,允。
承文院啓曰,向以彼地匪類之作鬧小坡兒鎭事,有所移咨之擧,而當初事端,不可不消詳陳聞。咨文更爲措辭撰出,順付回撥,罔夜下送于灣府,傳給鳳城,傳致北京之地,何如?傳曰,允。
又啓曰,卽見都京禮部咨文,以爲,碧潼郡民人十三名,越界割草,被上國游民挐獲傷命。又有朝鮮人物,多數越來,燒破窩棚,毁撤墾地,該匪等,率衆功破小坡兒鎭民房二十餘處。探取軍器·貨物,回留盤踞等因,上國,與朝鮮接壤,防範尤應嚴察,而現今匪類,互相生釁。若不及今懲辦,難以愼固防限,飭令該將軍等,犯科諸漢,按法嚴治,欽奉上諭,亦使本國,申明邦禁,無敢後擾,團束邊吏,設法懲勵,以期日久相安云矣。回咨措辭撰出,付撥下送灣府,傳給鳳城,轉致北京之地,何如?傳曰,允。
又啓曰,卽見都京禮部咨文,朝鮮民人,在逃俄界者,亟請一一領取,再申邊禁之意,據情察奏,奉旨知照云矣。以承領之意,撰出回咨,付撥下送灣府,傳給鳳城,轉致北京之地,何如?傳曰,允。
兵曹啓曰,內禁衛將洪永錫,兼司僕將洪宅周,五衛李濟旭·李亮來·朴龍範·李·金永錫·趙聖熙,昌德宮衛將林潞興·鄭弼柱,俱以病難供職,呈狀乞遞,竝改差,何如?傳曰,允。
刑曹啓曰,今三月二十二日,親臨景武臺慶科庭試試取入侍時,都承旨李能燮所啓,今日先呈試券,辭意詤雜,揆以士習,萬萬駭然。該儒生,移送秋曹,照律嚴繩,何如?上曰,依爲之事,命下矣。謹依下敎,罪人朴潤豐,發刑吏,推捉之下,逃躱不現,尤極痛惋,而潤豐居住,在於金堤地云。發關該道,使之罔夜捉上,待押來擧行之意,敢啓。傳曰,知道。
有政。吏批,判書未肅拜,參判李寅命進,參議趙慶鎬牌招不進。以吏批言啓曰,新除授判書任百秀,卽爲牌招,同參政事,何如?傳曰,允。
以吏批言啓曰,判書任百秀,參議趙慶鎬,竝牌招不進,小臣獨政未安,何以爲之?敢稟。傳曰,仍爲之。以白周鎭爲敦寧都正,李宅應爲工曹參議,許傳爲同經筵,趙漢益爲兵曹正郞,姜文馨爲注書,申命善爲繕工奉事,李廷器爲浹川郡守。學錄單李泰榮。故學生申性祚·鄭浩欽·鄭弘規,贈童敎,已上孝行卓異,贈職事承傳。再政。以鄭漢然爲副修撰,尹爲恩津縣監,李建昌爲注書。三政,以吳憲秀爲刑曹佐郞。四政。典籍單南光轍,文科甲科第一人,義盈主簿單田鶴文,武科甲科第一人。
兵批,判書李景夏進。以李顯佑爲內禁將,具然承爲兼司僕將,李昌在·宋潤文·李源一·李寅復·任龍準·南廷植爲五衛將。金鎭煥·鄭東周爲昌德將,曺顯承爲訓鍊都監把摠,金永求爲統制中軍,金光福爲撫夷萬戶。同知單朴龍範,訓鍊主簿加設五單許璡·吳聖模·尹興求·任原鎬·李允用,副司果趙瑨鎬。再政。以李鉉九爲訓鍊僉正,同知單林潞興,僉知三單宋潤文·李源一·南廷植。三政。以權秉龍爲訓鍊判官,同知單李顯佑。四政。以金基洪爲三軍府從事官,同知單鄭弼柱。
政院啓曰,新除授注書姜文馨,卽爲牌招入直,何如?傳曰,允。
又啓曰,新除授注書李建昌,卽爲牌招察任,何如?傳曰,允。
庚午三月二十三日□時,上詣景武臺。三日製儒生試取入侍時,行都承旨李能燮,左承旨宋熙正,右承旨金聲根,左副承旨洪遠植,右副承旨李裕承,同副承旨李鍾晉,史官缺檢校直提學李載冕·閔升鎬·趙成夏,直提學南廷順·韓敬源,檢校直閣李世用,檢校待敎鄭範朝,副提學李明應,檢校典翰李根秀·金奎弘·李起鎬,典翰金性均,應敎朴定陽,校理丁觀燮,副校理李載純,修撰吳長善·趙秉稷,副修撰趙漢益,以次侍立。時至,通禮跪啓請外辦,上具翼善冠·衮龍施,乘輿出永化門。藥房提調崔遇亨,副提調李能燮,進前問候訖。由崇陽門·興禮門·用成門,出神武門,至景武臺。通禮跪啓請降輿,上降輿陞座。承旨奏曰,儒生今將入場,出標信,開布城,何如?缺承旨讀奏入門單子訖。仍奏請從陞人中,有試官蒙點人,使之下去,一體行禮。讀券官洪淳穆·金世均·趙基應·李參鉉·金在顯·崔遇亨·姜㳣·趙性敎·李載冕·南廷順·趙成夏·姜蘭馨·李會淳·徐承輔·韓敬源·徐臣輔,對讀官趙慶鎬·南廷益·鄭範朝·金翼鉉·李炳敎·金奭鎭·李世用·金奎弘·李根秀·嚴世永·趙準永·李正魯·兪初煥·申獻求·洪淳學·南錫熙·李冕榮·金性均·趙肅夏·趙秉鎬·趙秉肅·朴顥陽·丁觀燮·李承宇·徐奭輔·朴定陽·李龍雨·金裕行·張原相·趙漢益·徐相敦·洪建植,行四拜禮訖,以次就位。上命書題詩,仁人之安宅。世均等,跪書讀奏訖,相敦·健植等,奉出懸之。上命書傳敎曰,別雲劍·兵·摠府堂上·堂上閣臣·入侍承旨·堂上對讀官,竝讀券官加差下,堂下儒臣,對讀官加差下,使之分考。缺承旨奏請先張已入,請出標信開作門,呈券儒生,使之次次出送。又奏請考試,仍考試畢,又奏請取幾人。上命取一百人,仍行科次。淳穆奏請書等,承旨以次坼封,讀奏訖。上命書傳敎曰,三日製詩居首三下幼學朴鍾大,幼學權鵬奎,竝直赴殿試。之次草三下幼學朴萬泰等八人,竝直赴會試。之次次上幼學金重弼等十五人,竝給二分。之次次上幼學徐相斆等十五人,竝給一分。之次次上幼學任泰鎬等六十人,各朱書百選一件賜給。又命書傳敎曰,入格儒生,明日待令。又命書傳敎曰,三日製直赴殿試人,一體付之今番庭試榜末。
上在景福宮。停常參·經筵。
自巳時至酉時,灑雨下雨,測雨器水深九分。
傳曰,承旨竝許遞,前望入之。
承旨前望入之。趙寅熙·洪淳學·金益容·柳·申獻求·兪初煥落點。
傳曰,藥院都提調有闕之代,前望入之。
內醫都提調前望入之,判付事李裕元落點。
傳曰,入格儒生入侍。
政院啓曰,訓鍊大將申櫶,掃墓事,京畿仁川地出去矣。所佩命召,何以爲之,而將兵之任,不可一刻無摠察之人,何以爲之?敢稟。傳曰,仍佩往來,禁將兼察。
又啓曰,訓鍊大將,禁將兼察事,命下矣。兼察訓鍊大將李章濂,卽爲牌招,聽傳敎,何如?傳曰,允。
又啓曰,卽者副校理李載純,以其親病陳疏徑出,原疏纔已捧入矣。所當卽捧禁推傳旨,而此與無端徑出有異,推考警責,何如?傳曰,允。
弘文館啓曰,修撰鄭漢然,時在□□地,經筵入番事緊,請斯速乘馹上來下諭事。答曰,許遞。
禮曹啓曰,傳曰,三日製直赴殿試人,一體付之今番庭試榜末事,命下矣。三日製入格儒生朴鍾大·權鵬圭,就庭試榜目末端,付標添書以入之意,敢啓。傳曰,知道。
義禁府啓曰,因議政府草記,造山萬戶姜鳳瑞拿囚,姑爲安恕,使之戴罪擧行事,批旨允下矣。姜鳳瑞拿囚,姑爲安恕,戴罪擧行事,分付該道道臣之意,敢啓。傳曰,知道。
領議政金炳學箚曰,伏以臣之現叨藥銜,月其屢更于玆矣。起居之是承,道理也,趨走之爲恭,分義也,而凡於率事,奉職去處,曠隳蹇慢,滋益罪戾者,是豈臣全昧道理分義而然哉?卽惟曰疾病之來,難容自力爲也。此値寒燠之會,重縻吹霎之祟,膠痰流注,潮熱上攻,夜而煩悶,晝焉眩掉,以若見狀,實無時日彈束之望。宛轉床玆,悶悚到極,力具短牘,仰幸恩諒,惟聖慈,亟許變通,以便公私,不勝顒祝。取進止。答曰,省箚具悉卿懇。愼節奉慮,所辭藥院之任,今姑勉副,卿其安心調理。仍傳曰,此批答,遣史官傳諭。
副校理李載純疏曰,云云。省疏具悉。爾其勿辭救護。
庚午三月二十四日□時,上御延生殿。進講入侍時,講官朴永輔,參贊官李裕承,檢討官朴顥陽,記事官姜文馨,記注官朴齊用,別兼春秋徐奭輔,各持孟子第四卷,以次進伏訖。上曰,史官分左右。上誦前受音一遍訖,仍開卷。永輔讀自公行子,止齋戒乎,仍釋義訖。上曰,公行子之喪,右師往弔,而見孟子,不與言,而不悅曰,是簡驩,此右師,不知孟子欲行禮之意而然乎?永輔曰,右師,王驩當時有寵於君而貴勢者也。故所至處,人皆諂附,爭欲與之言,趨勢之人情物態,古亦然矣。孟子獨凝然不動,視之若尋常,泰山巖巖壁立千仞之像,於此等處,亦可見。上曰,孔子若當此時,則似不若孟子之多言,而孟子是亞聖乎?永輔曰,王驩不悅而有言,則使孔子當之,必曰是禮也而已。孟子所答,必盡其辭,此孟子之圭角處,不及孔子之渾然也。上曰,孟子有三遷之敎,故學而知之之聖,孔子集大成,故生而知之之聖也。永輔曰,聖敎然矣。孔子時,人皆有學言而易曉,故孔子之辭,約而婉。孟子時則不然,人不如古,異說橫行,非費辭極言,則人不曉,是以孟子曰,予豈好辯?蓋出於不得已也。
庚午三月二十四日□時,上御康寧殿。入格儒生入侍時,同副承旨李鍾晉,假注書金禹鉉,記注官朴齊用,別兼春秋趙秉鎬,以次進伏。儒生等,序立階下訖。上曰,史官分左右。鍾晉奏曰,儒生等,今已待令,使之以次陞堂,奏職姓名乎?上可之。儒生等,以次進前奏職姓名訖。鍾晉奏曰,儒生行禮後,仍爲頒賞,何如?上可之。儒生等行禮訖。鍾晉奏請儒生等,使之退出。需生等,以次退出。
上在景福宮。停常參·經筵。
藥房都提調李裕元,提調崔遇亨,副提調趙寅熙啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
政院啓曰,議政郞廳來言,今日賓廳日次,而領議政金炳學,無時急稟定事,左議政未差,右議政洪淳穆,有身病,不得來會云矣,敢啓。傳曰,知道。
傳曰,在外法司堂上許遞,政官牌招開政,如有違牌,勿爲呼望。
傳曰,未肅拜敦寧都正許遞,今日政差出。
傳曰,金吾堂上竝許遞,今日政差出。
傳曰,吏曹判書,疏批已下,一體牌招。
兵曹啓曰,今番慶科庭試武科殿試榜目中,役名與名字年歲,多有誤書處,臣不勝惶悚,而原榜目中,竝付標以入之意,敢啓。傳曰,知道。
吏曹啓曰,通禮院左通禮李晩耆,繕工監奉事申命善,俱以身病,呈狀乞遞,改差,何如?傳曰,允。
又啓曰,全羅道長水居幼學陸相昊呈狀內,矣身父對陽,今爲一百歲,而見漏於本道應資老人抄啓中,未蒙恩資事來訴。故考見籍帳,則其年果爲的實矣。在前如此之人,追後啓稟蒙恩,旣有已例,今日政,加資下批之意,敢啓。傳曰,知道。
有政。吏批,判書任百秀進,參判李寅命,參議趙慶鎬式暇。以李爲副修撰,李顯稷爲刑曹判書,金世均爲判義禁,趙基應·李根弼爲知義禁,韓敬源爲同義禁,李炳敎爲敦寧都正,金大根爲判尹,姜㳣爲內醫提調,趙肅夏爲左通禮,韓章錫爲繕工奉事,具然弘爲長津府使,趙光濂爲慶安察訪。故折衝李檍贈兵參,訓都例兼,同知李顯佑考。再政,以宋熙正爲刑曹參判,金亮淵爲兵曹參議,同義禁單李根弼。三政,兵曹參議單洪萬燮,參知單金亮淵。
吏曹判書任百秀疏曰,云云。答曰,省疏具悉。卿其勿辭行公。
刑曹判書趙性敎疏曰,伏以臣父母墳山,在於京畿龍仁地,而積違展掃,濡露增愴,且値凍釋,莎土蹲缺,非臣躬檢,無以修治,玆敢忙陳短章,徑尋鄕路。伏乞聖明,俯垂鑑諒,仍治臣擅離之罪,以肅朝綱,以安私分。臣無任云云。答曰,省疏具悉。卿其勿辭往省焉。
庚午三月二十五日□時,上御延生殿。進講入侍時,判府事李裕元,同知事許傳,參贊官趙寅熙,侍讀官李龍雨,記事官姜文馨,記注官石宗珍,別兼春秋趙秉鎬,各持孟子第四卷,以次進伏訖。上曰,史官分左右。仍命大臣進前。裕元進前奏曰,雨餘風日不佳,聖體,若何?上曰,一樣矣。寢睡·水刺之節,何如?上曰,一樣矣。各殿宮問候訖。上誦前受音一遍,仍開卷。傳讀自孟子曰,君子所以異於人者,止我必不忠,仍釋義訖。上曰,此章我必不仁也,必無禮也,至有我必不忠,其自反如是,則豈非君子乎?裕元曰,聖敎切當矣。自反而至於不忠者,忠是無一毫不盡之謂也,非謂事上之忠也。蓋仁而禮而以及於忠,則一節深於一節,發問至此,不勝欽仰矣。仍奏曰,此章先儒論之曰,未有無因而至,前有因,故下章連有自反等語,大抵一篇文義,專以誠字上說去矣。傳奏曰,此章要旨,在於存心二字。心者一身之主宰,萬化之根本,然自非聖人操則存·捨則亡,故孟子特言君子所以存心者此也。若其存心之道,則仁與禮,又爲其要,仁者四德之元而愛其用也,禮者天人之儀文而敬其主也。易之乾卦,言體仁足以長人,禮記首篇,言毋不敬,曾子曰,爲人君止於仁,程子曰,涵養須用敬,此莫非存心於仁禮之謂也。故君子造次顚沛,非仁不居也,視聽言動,非禮勿行也,二帝三王之所以爲二帝三王,存此心而已矣。臣於昨年夏,猥齒前席,殿下講不動心章,今日又講存心章,誠非偶然。然而昨夏至今幾至一周,聖學宜臻緝熙光明之域,而猶有未盡善處,竊恐殿下存心之工,有所未盡而然歟?伏願念哉懋哉,惟以二帝三王之精一心法,存諸聖心,其於愛民敬天之道,無一毫未盡者焉,則此論語所謂一日克己復禮,天下歸仁者也。裕元曰,講官所奏甚好,臣有何更陳,而俄者誠字工夫,爲學之緊要矣。非但下之事上,惟在於誠,上之御下,亦惟在於誠,固不必求諸遠外,鑑惟在玆,講讀之際,存心則句讀自邇貫通,放心則或有錯誤,是誠與不誠之驗也。推此以往,則何時非誠,何事非誠乎?日用事爲,誠敬而已,則自底乎純一之域矣。
上在景福宮。停常參·經筵。
傳曰,同副承旨許遞,前望入之。
承旨前望入之。金元性落點。
傳曰,出宮門路,以崇陽門爲之。
弘文館啓曰,修撰李,時在□□□地,經筵入番事緊,請斯速乘馹上來事,下諭。答曰,許遞。
禮曹啓曰,宗廟·永寧殿還安時,諸船儀節,一依移安時例,當爲磨鍊,而自上祗迎之節,何以爲之乎?敢稟。傳曰,依例磨鍊。
兵曹啓曰,卽接慶熙宮入直衛將尹啓煥牒報,則本宮內小松二株,因風拔根顚仆云,依例斫去之意,敢啓。傳曰,知道。
義禁府啓曰,新除授同義禁李根弼,時無職名,令該曹,口傳付軍職,何如?傳曰,允。
承文院啓曰,卽見都京禮部咨文,以爲碧潼郡民人十三名,越界割草,被上國遊民挐獲傷命。又有朝鮮人物,多數越來,燒破窩棚,毁撤墾地,該匪等,率衆攻破小坡兒鎭民房二十餘處,掠取軍器·貨物。回留盤踞等,因上國,朝鮮接壤,防範尤應嚴密,而現今匪類,互相生釁,若不及今懲辨,難以愼固防飭。令該將軍等,犯科諸漢,按法嚴治,欽奉上諭,亦使本國,申明邦禁,無敢滋擾,團束邊吏,設法懲勵,以期日久相安云矣。回咨措辭撰出,付撥下送灣府,轉致北京,何如?傳曰,允。又啓曰,卽見都京禮部咨文,則朝鮮民人,在逃俄界者,亟請一一領取,再申邊禁之意,據情密奏,奉旨知照云矣。以承頌之意,撰出回咨,付撥下送灣府,傳給鳳城將處,轉致北京,何如?傳曰,允。
奉朝賀金興根疏曰,臣於幸行回鑾之日,不敢偃息在床,與都人土女,瞻旄聽籥,粗伸欣喜之忱,卽義分也,情理也。果於伊日,擔舁出郊,駐蹕召接,恩出常格,便服入對,自歸失禮,倉卒承命,未及周思,致此屑越,罪無所逃。伏乞聖慈,亟命有司,議臣當蔽之律,以安私分焉云云。答曰,省疏具悉。向於路次,進前服色,雖有礙眼,於卿年老,何有爲引?仍傳曰,此批答,遣史官傳諭。
庚午三月二十六日□時,上御延生殿。進講入侍時,同知事申佐模,參贊官金益容,檢討官朴顥陽,假注書金禹鉉,記注官白時範,別兼春秋朴定陽,各持孟子第四卷,以次進伏訖。上曰,史官分左右。上誦前受音一遍訖,仍開卷。佐模讀自自反而忠矣,止不患矣。
上在景福宮。停常參·經筵。
還內後,藥房·內閣·政院·玉堂口傳問安。答曰,知道。
傳曰,吏曹參判有闕之代,前望入之。吏曹參判前望入之。申佐模落點。
政院啓曰,新除授判義禁金世均,除拜後過三日,不爲出肅,依定式推考警責,仍卽牌招察任,何如?傳曰,允。
以司謁口傳下敎曰,自今以後,宗廟·社稷動駕時,下輦所左右布城置之事,分付兵曹及各該營。
以濟州牧使趙羲純狀啓,大靜郡守成喬修,饑年賑捄,罄其薄廩,飢口精抄,穀物均哺,似此優績,別般褒揚之意,令該曹稟處事。傳曰,許用防禦履歷,使之久任。
兵曹啓曰,今三月二十九日,大駕詣昌德宮·宗廟·永寧殿各室還安時,祗迎隨詣宗廟各室奉安後展謁時,隨駕營門,當爲磨鍊矣。何營軍兵隨駕,何營軍兵留陣,而禁軍及馬步軍·別抄軍,以幾番幾哨磨鍊,餘軍留營,何以爲之乎?敢稟。傳曰,訓局步軍五哨,馬軍二哨,訓將率領爲先廂。禁營步軍二哨,訓局馬軍一哨,兩營騎士各一番,禁將率領爲後廂。禁軍二番隨駕,別抄軍二哨領付於中央陣,摠戎使率訓局餘軍三哨及御營騎士一番步軍一哨留陣,餘軍留營置之。
義禁府啓曰,本府都事十員內五員,再明日宗廟·永寧殿還安時,各差備官進去。擧動時各差備都事,無以推移,假都事五員,令該曹差出,以爲分排擧行之地,何如?傳曰,允。
禁衛營啓曰,本營中軍孫亮錫,以前任統制中軍,上來尙遠,久曠爲悶,改差,何如?傳曰,允。
兵曹,以朴承儒爲禁衛中軍。
吏曹參判李寅命疏曰,云云。答曰,省疏具悉。所請依施。
敦寧都正李炳敎疏曰,云云。省疏具悉。所請依施。
庚午三月二十七日□時,上御延生殿。進講入侍時,講官李參鉉,參贊官申獻求,侍讀官李龍雨,假注書金禹鉉,記注官金鼎燮,別兼春秋朴定陽,各持孟子第四卷,以次進伏訖。上曰,史官分左右。上誦前受音一遍訖,仍開卷。參鉉讀自禹·稷,止易地則皆然,仍釋義訖。缺獻求曰,前後聖賢,時異而道同,易地則皆然,禹·稷不遇堯·舜,則無以進而拯民。顔子時,雖魯·衛之君,有能延賢求治者,必不退而修己。蓋賢人退藏於下,則無與共理,明主光臨於上,則不宜獨善,而君臣際遇,自古爲難,治亂所係,專在是矣。
上在景福宮。停常參·經筵。
傳曰,禮房承旨馳詣宗廟·永寧殿移奉所,奉審摘奸以來。
傳曰,明日出宮內門路,以崇陽門爲之。
兵曹啓曰,今三月二十九日,大駕詣昌德宮·宗廟·永寧殿各室還安時,祗迎隨詣。宗廟各室奉安後展謁,還宮時門路,宗廟大門爲之,則先後廂當爲移陣於宗廟大門外,而結陣所重,尤爲自別。移陣時請出標信,結陣於各其信地之意,分付先後廂大將及禁軍別將處,何如?傳曰,允。
傳曰,明日進講停。
兵曹啓曰,昨日黃昏,鞍峴烽幕失火,盡燒六間瓦家與所存什物,萬萬驚悚。入直烽將卒,自臣曹捉致嚴懲,什物措備,烽幕改建,不日經營,以爲守番備警之地,何如?傳曰,允。
庚午三月二十八日□時,上御延生殿。進講入侍時,講官趙基應,參贊官洪淳學,侍講官張原相,假注書李熙圭,記注官朴齊用,別兼春秋李承宇,各持孟子第四卷,以次進伏訖。上曰,史官分左右。上誦前受音一遍訖,仍開卷。基應讀自今有同室之人,止責善而不相遇也。
上在景福宮。停常參·經筵。
大駕詣宗廟移奉所,展謁還入幕次後,藥房·內閣·政院·玉堂口傳問安。答曰,知道。
宗廟還安時,神轝祗迎,入幕次後,藥房·內閣·政院·玉堂口傳問安。答曰,知道。
還詣昌德宮,入幕次後,藥房·內閣·政院·玉堂口傳問安。答曰,知道。
仍詣永寧殿移奉所,展謁還入幕次後,藥房·內閣·政院·玉堂口傳問安。答曰,知道。
永寧殿還安時,神轝祗迎,入幕次後,藥房·內閣·政院·玉堂口傳問安。答曰,知道。
仍詣宗廟·永寧殿展謁後,藥房·內閣·政院·玉堂口傳問安。答曰,知道。
還詣昌德宮入幕次後,藥房·內閣·政院·玉堂口傳問安。答曰,知道。
還宮後,宗親·儀賓·藥房·內閣·政院·玉堂口傳問安。答曰,知道。
大殿·大王大妃殿·王大妃殿·大妃殿·中宮殿,宗親·儀賓·藥房·內閣·政院·玉堂·朝廷二品以上·六曹堂上口傳問安。答曰,知道。
傳曰,還安時神轝挾轝軍及侍衛武藝廳別監,前後鼓吹忠贊衛守僕,與營建都監擧行員役,令營建都監,別饒次分給。
傳曰,還安時神轝挾轝軍及侍衛武藝廳別監,前後鼓吹忠贊衛守僕,與營建都監擧行員役,令營建都監,別饒次分給。
傳曰,還宮門路,亦以敦化門爲之。
傳曰,隨駕軍兵,令各其營,別饒次分給。
奎章閣啓曰,閣臣品數,視本銜進二階,則檢校減下,載在閣志矣。檢校直提李載元,資是從一品,依例減下,何如?傳曰,允。
三軍府啓曰,卽接兵曹所報,則禁軍習陣,本曹連因有故,不得設行云矣,敢啓。傳曰,知道。
訓鍊都監啓曰,謹依下敎,隨駕將官·將校·軍兵及武藝別監等處,別饒次分給之意,敢啓。傳曰,知道。
又啓曰,本局哨官朴漢鍾,身病猝重,勢難察任,改差,何如?傳曰,允。
庚午三月二十九日□時,大駕詣宗廟·永寧殿。移安所展謁,仍爲祗迎,隨詣至宗廟·永寧殿,各室還安後,展謁擧動入侍時,行都承旨趙寅熙,左承旨金元性,右承旨洪淳學,左副承旨金益容,右副承旨柳,同副承旨申獻求,史官缺檢校直提學李載元·金炳地·李載冕·閔升鎬,直提學韓敬源,檢校直閣李世用,副提學李明應,副校理李載純,以次侍立。時至,通禮跪啓請外辦。上具翼善冠·袞龍袍,乘輿出永化門。藥房提調崔遇亨,副提調趙寅熙,進前問候訖。由崇陽門·維化門,至勤政門外。通禮跪啓請降輿乘輦,上降輿乘輦,出光化門進發,至敦化門外。通禮跪啓請降輦乘輿,上降輦乘輿,入西夾門,至仁政門外,降輿步過,乘輿至熙政堂降輿,入大次。展謁時至,改具冕服,乘輿至仁政門外,入詣版位,行四拜禮,陞詣殿內,各室奉審訖。仍詣璿源殿·養志堂,展謁奉審如儀,還出仁政門外,入小次。各室還奉時,出次祗迎如儀。仍詣昌慶宮明政門外,入詣版位,行四拜禮,陞詣殿內各室,奉審如儀訖。還出明政門外,乘輿至崇化門外。入詣版位,展謁奉審如儀,還出崇化門外,乘輿至景化堂,入小次,永寧殿各室還奉時,出次祗迎如儀訖。乘輿至北墻門,至宗廟大次前,降輿入大次,宗廟·永寧殿各室還安訖。展謁時至,通禮跪啓請出次,上出次,通禮導上由正門,入詣版位,行四拜禮,陞詣各室奉審訖。還出東神門外乘輿,至南神門外,降輿步過,乘輿至永寧殿東神門外。通禮跪啓請降輿,上降輿,通禮導上由正門,入詣版位,行四拜禮,陞詣殿內,各室奉審訖,還出東神門外。乘輿至南神門外,降輿步過,乘輿至大次前,入大次。少頃,改具翼善冠·袞龍袍,乘輿至仁政門外。通禮跪啓請降輿乘輦,上降輿乘輦進發,至光化門,由興禮門,至維化門外。通禮跪啓請降輦乘輿,上降輦乘輿,入崇陽門。兵曹判書跪稟放仗,承旨請出標信。上由永化門還來。諸臣以次退出。
上在景福宮。停常參·經筵。
藥房提調姜㳣,副提調趙寅熙啓曰,日吉辰良,太廟還安,親臨祗迎,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
政院啓曰,議政府郞廳來言,今日賓廳日次,而領議政金炳學宗廟夏享大祭肄儀進去,左議政未差,右議政洪淳穆無時急稟定事,不得來會云矣,敢啓。傳曰,知道。
傳曰,前全羅監司入侍。
傳曰,禮房承旨馳詣宗廟·景慕宮,奉審摘奸,仍詣受香所,奉審摘奸以來。
傳曰,玉堂有闕之代,前望入之。
玉堂前望入之。副修撰崔鳳九落點。
弘文館啓曰,修撰吳長善差祭,副修撰一員未差,下番闕直,事甚未安。修撰趙秉稷,副修撰朴顥陽,竝牌招,推移入直,何如?傳曰,允。
禮曹啓曰,陵園墓所,今春植木播橡,依定式擧行後,株數斗數,區別報來,故別單書入,而健陵·顯隆園植木則,本府留守,已爲區別狀聞矣,敢啓。傳曰,知道。
宣惠廳啓曰,三月令宗廟薦新蕨菜,全羅道當次,而貢人處,使之趁期採納矣。今年節序差晩,始爲萌芽,尙未採出,故不得封進,莫重薦新,致此過限,臣則惶恐待罪,而在前如此之時,有退限之例。待稍長,新採,卽爲封進之意,分付禮曹,何如?傳曰,允。勿爲待罪。
兵曹啓曰,今三月各廳堂下武臣朔試射,宗廟修改相値,不得爲之之意,敢啓。傳曰,知道。
宗親府啓曰,明日,卽天漢殿朔奉審日次,臣明應,進詣擧行之意,敢啓。傳曰,知道。
兵曹啓曰,今春等能磨兒考講時,武臣兼宣傳官具燦,一次不通,依定式從重推考,何如?傳曰,允。
奉朝賀趙斗淳疏曰,臣於奉朝賀臣金興根,自列之章,滿心惶蹙矣。在幸行時,致仕臣便服送迎,未知昉於何時,而蹕路召接,倉卒承命,委巷服着之,冒昧呈身,褻且僨孰甚?爲律之以夫子拜乎上之訓,則顧其失不翅乎爲泰而止。亟降威罰,俾有以整朝儀,以警臣分焉。答曰,省疏具悉卿懇。已喩於金奉朝賀之批,卿必覽之矣。仍傳曰,此批答,傳史官傳喩。
吏曹參判申佐模疏陳辭職。答曰,省疏具悉。卿其勿辭行公。
庚午三月三十日□時,上御延生殿。進講,前全羅監司同爲入侍時,右議政洪淳穆,講官姜㳣,參贊官申獻求,檢討官朴顥陽,假注書金禹鉉,記注官金鼎燮,別兼春秋徐奭輔,各持孟子第四卷,以次進伏。前全羅監司徐相鼎進伏訖。上曰,史官分左右。仍命大臣進前,淳穆進前問候,各殿問候訖。上誦前受音一遍,仍開卷。㳣讀自夫章子,止是則章子已矣,仍釋義訖。上曰,章子矣者,何謂也?㳣曰,章子已矣者,是指上文義而言,此乃章子之所爲也,已矣,無他之辭也。此章大小註,雖無所現,而先儒有言之者矣。朋友以義合者,故責善而不從則絶之,可也。至於父子,天性之親也,責善而不從,則終至於賊恩。論語曰,以友輔仁,此卽責善之義,小學曰,三諫而不聽則號泣而隨之,起孝與敬,悅則復諫,此卽可諫而不可責善之義也。孟子非章子之孝,而特矜其所以不孝者,出於責善,而非有所他端者也。缺㳣奏曰,古人有大杖則走,小杖則受之者,爲子者,何敢不受父之杖,而小杖則不至於傷,大杖則必至於傷,以其不欲使父,有傷子之事也。以此觀之,其不可責善,從可以知之矣。缺上命監司進前,相鼎進前訖。上曰,無事上來乎?相鼎曰,王靈攸曁,無事上來矣。上曰,日前三日製試取事,於予心,尙今不安矣。大臣勿以,如何知之也?淳穆曰,臣於其時恧蹙,靡所容措,而科次畢後,終無以泯默而退,故天威咫尺之前,冒陳區區忠悃。然歷累日而追惟,懍慓之聖敎,諄諄至此,惶蹙之極,無辭可以仰達矣。上曰,俯視堦下試券,作奸爲多,故乃至於斯,而大臣則坐處勢無察飭矣。淳穆曰,臣學識鹵葬,且於試役,甚生疎,惟以考券爲專力,故果未能周察防奸,此臣之所失矣。上曰,司謁輩,持試券擧行之際,必願置之於前矣。淳穆曰,必經主試之所考然後,倖或有望於入格,此乃挾私雜亂爲弊矣。缺相鼎曰,南原,以湖南雄邑,局弊事殷,其治比他尤難,且以三年瓜,迎送頻數,縱有鍊手,頭緖纔會,遞改旋至。叢瘼無矯捄之策,氄務多因循之歎,久任責成,此邑尤然,南原縣監,特以六年窠施行,恐合事宜,令廟堂稟處,何如?上曰,令廟堂稟處,可也。又奏曰,湖南大同儲置,卽進上價用下之需也。本道還穀中,甲午別置米七千石,戊申別備米一千石,合八千石,每年自惠廳,移錄儲置,分劃列邑,使之依定式需用。四季朔會計報勘,而外他恤典等各項所用,則或以常賑,或以會付,初不相關於儲置,儲置排用,猶患不敷。一自壬戌還穀定摠以後,許多名色,歸屬無處,皆從儲置中劃用,以是之故,歲增加下,至爲四千餘石之多。此若仍置,有數還穀,竊恐因此而虛留,實所可悶,不恒上下,雖未預料,逐年例下,自有其數。從玆以往,參酌外邑之需用多少,以年例劃下條八千石,分排恒定,足與不足間,自邑措處。加下一款,更勿擧論之意,著爲定式,似免尾大之患,令宣惠廳稟處,何如?上曰,令廟堂稟處,可也。日記廳堂上金宗漢。郞廳盧台鉉。
上在景福宮。停常參·經筵。
政院啓曰,卽者戶曹郞廳來言,再明日宗廟夏享大祭親祭動駕時,本曹堂上,當爲導駕,而兼判書金炳國,參議朴弘壽差祭,參判朴齊寅受由,無以進參云,何以爲之?敢稟。傳曰,參判許遞,前望入之。
戶曹參判前望入之。徐相鼎落點。
奎章閣啓曰,景慕宮望廟樓,今朔奉審無頉之意,敢啓。傳曰,知道。
庚午四月初一日□時,上御延生殿。進講入侍時,講官朴珪壽,參贊官洪淳學,檢討官朴顥陽,記事官姜文馨,記注官金鼎燮,別兼春秋徐奭輔,各持孟子第四卷,以次進伏訖。上曰,史官分左右。上誦前受音一遍訖,仍開卷。珪壽,讀自寇退至則先去,止易地則皆然。
上在景福宮。停常參·經筵。
傳曰,發遣吏郞,諸執事淸齋與否,摘奸以來。
傳曰,明日出宮內門路,以崇陽門爲之。
傳曰,回還三使臣入侍。
奎章閣啓曰,守宮檢校直閣鄭健朝,待開門牌招,何如?傳曰,允。
弘文館啓曰,守宮檢校副提學鄭健朝,待開門牌招,何如?傳曰,允。
內醫院啓曰,親享隔日,分提調,令該曹口傳差出,何如?傳曰,允。
吏曹啓曰,成均館典籍金鎭模·李鳳德,除拜過限未肅拜,竝改差,何如?傳曰,允。
吏曹口傳政事,以金大根爲分內醫提調。
禮曹啓曰,卽接行副護軍徐有偉單子,則以爲族姪濂輔,嫡妾俱無子,以其同姓十寸弟彦輔第三子楨淳,欲爲繼後。兩家諸族,相議完定,而生養父母,俱爲作故,拘於常規,不得循例禮斜,依法典草記稟處事呈單矣。凡係繼宗立後,兩邊與受,明有可據,而不得登聞者,許令該曹,論理草記事,載在法典,而門長徐有偉單辭,旣如此。徐彦輔第三子楨淳,立爲徐濂輔之後,何如?傳曰,允。
又啓曰,今番幸行時上言,令該曹,關文各該道臣,詳査啓聞事,命下矣。取考各人等上言,則京畿幼學禹昌源等,爲長湍故學生尹命華孝行。京畿幼學李宅鉉等,爲振威故學生李晦奎孝行,其子啓先妻申氏烈行。京畿幼學金蘭秀等,爲南陽故學生洪大憲妻姜氏孝烈。京畿幼學尹永夏等,爲利川故士人文在俊妻朴氏烈行。京畿幼學李行直等,爲龍仁故學生丁載渭及其子義顯妻吳氏孝行。京畿幼學邊宜鎭等,爲加平故學生張羽泰孝行。京畿幼學李敦元等,爲安城故同知吳致莘孝行。京畿幼學李穆英等,爲利川故士人金夏祿及其子婦鄭氏孝行。京畿幼學閔行淑等,爲富平故掌令李啓哲孝行。京畿幼學李象德等,爲利川士人宋壎孝學。京畿幼學尹景烈等,爲長湍故學生韓後復孝行。京畿幼學李敎橚等,爲忠毅公金文起及其子玄錫,其孫忠柱,曾孫景南,玄孫約前五世忠孝。開城府幼學呂時永等,爲本府故武及第陰道常忠孝。開城府幼學金日炯等,爲本府故孝子林尙東忠孝。開城府進士金尙炯等,爲本府故學生朴命顯妻李氏孝行。開城府進士金應龍等,爲本府故學生閔愈爀及其子致五忠義。開城府進士崔大顯等,爲本府故學生權泳妻林氏孝行。江華府幼學南宮浚等,爲本府故郡守方軾忠節。水原府幼學李容夏等,爲本府故學生鄭在一孝行。水原府進士李鍾敏等,爲本府故士人金濟洛妻金氏孝烈。廣州府幼學具啓祖等,爲本府故士人鄭基萬孝行。廣州府幼學李鳳采等,爲本府故士人金龍集孝行。公忠道幼學朴容大等,爲恩津故學生李益徵及其子世榮孝行。公忠道幼學閔夔鎬等,爲結城故學生趙致遠孝行。其姪觀采妻權氏孝行。公忠道金汶宰等,爲鴻山故學生李建五孝行。公忠道幼學尹滋晃等,爲定山故士人尹羲烈孝行。公忠道幼學吳升秀等,爲公州幼學李勉疇孝行。公忠道幼學盧基華等,爲公州幼學林漢貞妻朴氏孝行。公忠道幼學尹滋英等,爲扶餘戶長徐德海妻金氏孝行。公忠道幼學宋宅仁等,爲懷仁故士人朴成大孝行。公忠道幼學黃處仁等,爲扶餘前參軍鄭忠烈孝行。公忠道進士洪駿燮等,爲忠州故學生權時鳳孝學,及其子鍾元妻鄭氏烈行。公忠道幼學李源植等,爲新昌幼學金秉胄妻李氏孝行。公忠道幼學韓胤謩等,爲天安故學生李埻妻元氏烈行。公忠道幼學趙在熙等,爲忠州故學生金孝行。公忠道幼學盧基汴等,爲公州幼學徐有翎孝行。公忠道幼學尹善在等,爲德山故學生朴鎭昶孝行。公忠道幼學吳膺鶴等,爲公州故學生金炳斗及其子永均孝行。公忠道幼學金在祿等,爲鎭川故學生趙錫夏妻吳氏烈行。公忠道幼學李福亨等,爲公州故直長盧應晧忠節。公忠道進士曺秉完等,爲新昌故學生南斗獻孝行。公忠道幼學李鉉禹等,爲瑞山故學生孫錫麟妻李氏烈行。公忠道幼學尹滋敬等,爲鎭岑故士人申相琬妻李氏烈行。公忠道幼學李祖榮等,爲鴻山故士人金鎭坤孝行。公忠道幼學洪秉佐等,爲燕岐故主簿林渫忠節。公忠道幼學李福亨等,爲公州故學生梁震彦孝行。公忠道幼學李奎溥等,爲報恩故學生尹琮孝行。公忠道幼學朴泰永等,爲新昌故義兵將南國傑忠節。公忠道幼學趙秉常等,爲林川故通政林采元孝行。公忠道幼學兪長柱等,爲林川故學生權恪忠義。公忠道幼學鄭基泰等,爲德山故學生李穉鳳妻洪氏烈行。公忠道幼學趙顯增等,爲舒川故學生吳鳳常孝行,其妻鄭氏烈行。公忠道幼學閔致駿等,爲扶餘幼學李應植妻金氏孝烈。公忠道幼學宋持英等,爲陰城故士人朴導源孝行。公忠道幼學愼永祿等,爲全義故學生金百鍊孝行。公忠道幼學李能信等,爲沔川幼學李永植孝行。公忠道進士李立秀等,爲公州故學生吳命豪及其子重恒孝行。全羅道幼學高濟翰等,爲泰仁故學生李得全孝行。全羅道幼學李文龍等,爲泰仁故學生金一采孝行。全羅道幼學李興萬等,爲全州幼學宋持根孝行。全羅道幼學李基瑚等,爲全州故學生宋聖兆妻鄭氏烈行。全羅道幼學權有憲等,爲全州幼學鄭錤淵及其弟錫淵孝行。全羅道幼學林鶴壽等,爲綾州幼學李昌奎孝行。全羅道幼學金翊聲等,爲全州故學生鄭彦浩及其妻梁氏孝行。全羅道幼學李喜鍾等,爲全州折衛白東翰孝行。全羅道幼學林炯洙等,爲扶安幼學金祺福孝行。全羅道幼學任泰灝等,爲全州故通政朴彙升孝行。全羅道幼學朴志陽等,爲長興贈判尹金應武忠節,其八代孫魯燁孝行。全羅道幼學吳麟周等,爲全州故學生李龍燮妻朴氏烈行。全羅道幼學鄭在天等,爲同福故學生尹祿鉉孝行。全羅道幼學金燾等,爲扶安故出身崔甲龍孝行。全羅道進士李致鵬等,爲任實故學生丁聖漢孝行。全羅道進士黃元龍等,爲興陽故僉正金應秋及其弟應智忠孝,其弟應天,其孫峻業,曾孫昱,玄孫鼎凝,七世孫樂柱·興柱孝學,樂柱妻曺氏孝烈。全羅道幼學崔漢一等,爲萬頃贈童敎李興華孝行,其妻崔氏及叔母安氏孝烈。全羅道幼學鄭錫一等,爲茂長故學生全德基孝行。全羅道幼學李承準等,爲全州故學生李熙臣孝行。全羅道幼學李奇秀等,爲南原故學生金赫琛妻金氏孝行。全羅道進士韓寅浩等,爲綾州故五衛將鄭兌烈孝行。全羅道幼學張玄燁等,爲金溝故才人申東益及其子英基孝行。全羅道幼學李道鎬等,爲全州故學生崔昌岳孝行。全羅道幼學吳麟周等,爲全州士人柳炳日及其弟炳鶴,其子淳根孝行。全羅道進士李謙述等,爲康津故及第朴龍桂孝行。全羅道幼學李東燦等,爲靈光幼學吳廷弼忠孝。全羅道幼學白溶鎭等,爲長城故學生朴尙初孝學。全羅道幼學金甲中等,爲長城故生員徐台壽孝學。全羅道幼學權有憲等,爲金堤故學生朴達五妻李氏烈行。全羅道幼學黃濟五等,爲全州故學生蘇寅天孝行。全羅道生員崔弘宇等,爲全州故學生白應晩孝行。全羅道進士李世欽等,爲潭陽進士秋潑孝行。全羅道幼學黃栻等,爲南原故崇政姜桓及其子在翼孝行。全羅道幼學崔漢一等,爲萬頃故士人鄭民爀孝行。全羅道幼學金翊聲等,爲谷城故學生金珣孝行,其妻丁氏烈行。全羅道進士高時翰等,爲羅州士人宋元柱及其妻全氏孝行。全羅道幼學宋九鉉等,爲全州故學生金道南孝行,其妻朴氏烈行。全羅道幼學李魯夔等,爲金堤故學生金理九妻金氏烈行。全羅道幼學金相璣等,爲全州故學生申宬熙孝行。全羅道幼學金海鵬等,爲扶安故士人崔錫煥孝行。全羅道進士奇東敎等,爲和順故學生林昌觀妻崔氏烈行。全羅道進士李致鵬等,爲南原故士人李鼎導妻曺氏烈行。全羅道幼學朴基弘等,爲全州故學生李始睦孝行。全羅道幼學高洪鎭等,爲綾州士人朴孝源孝行,其子東鎬妻宋氏烈行。全羅道幼學崔箕秀等,爲和順故學生林時泰七從兄弟忠義。全羅道幼學金在璋等,爲靈光故學生庾宇穰忠孝,其曾孫其恒孝行。全羅道幼學李鳳尙等,爲靈巖故學生金聖齡孝行。全羅道幼學金樂東等,爲古阜故下吏殷栢之妻車召史孝烈。全羅道幼學朴根萬等,爲任實幼學嚴承祚孝行。全羅道幼學趙漢豐等,爲金堤幼學張圭煥妻安氏孝烈。全羅道幼學崔遇贊等,爲順天生員劉啓烈孝學。全羅道幼學李炳坤等,爲全州故學生黃鍾汝妻宋氏烈行,其子羲淵孝行。全羅道幼學金基翼等,爲扶安故學生金應鍾孝行,其妻李氏烈行。全羅道幼學金漢奎等,爲綾州贈左承旨朴枝樹忠節,其妻魯氏烈行,其子天柱孝行,其奴斥春忠節。慶尙道進士鄭在衡等,爲安義故學生趙玹孝行。慶尙道幼學宋詩極等,爲三嘉故學生李恒鎭孝行,其妻金氏烈行。慶尙道幼學姜裕永等,爲河東故學生朴世周孝行。慶尙道進士南基恒等,爲蔚山故士人趙遇鎭孝行。慶尙道進士崔澐等,爲晉州故士人高章柱妻金氏烈行。慶尙道幼學李希周等,爲晉州故學生白雲龍及其弟雲甲孝行。慶尙道幼學徐南奎等,爲大邱士人金和淳及其子聖哲妻金氏孝行。慶尙道幼學金昌準等,爲晉州故府使李晩天忠節。慶尙道幼學盧鳳贒等,爲固城故學生崔必鴻孝行。慶尙道進士權承夏等,爲安東故處士裵相說孝學。慶尙道進士金鎭七等,爲陜川故學生鄭夏雲孝行。慶尙道進士河在九等,爲咸陽士人盧光均孝行。慶尙道幼學洪漢周等,爲梁山幼學金聖喆妻金氏孝烈。慶尙道幼學柳厚睦等,爲龍宮幼學鄭道彦子婦黃氏孝烈。慶尙道進士李大昇等,爲陜川故府使李樑材及其六代孫楚叟·聃叟·達叟忠節。慶尙道幼學鄭匡龍等,爲固城故學生朴載春孝行。慶尙道幼學李基一等,爲尙州故學生崔晩載及其曾孫龍起孝行。慶尙道幼學梁學洙等,爲晉州故孝子可人孝行。慶尙道進士李大昇等,爲星州進士李會冕孝行。江原道幼學嚴敦源等,爲襄陽故學生李啓澧孝行。江原道幼學趙斗年等,爲江陵故學生張志彦孝行。江原道幼學李元善等,爲洪川故進士李德用孝行。江原道幼學金在奎等,爲洪川幼學閔鳳顯妻許氏孝行。江原道進士李在坤等,爲洪川故學生李昌爀孝行。江原道進士崔命根等,爲江陵故學生沈來祖孝行。黃海道幼學申敬秀等,爲平山故學生閔百諴妻禹氏烈行。黃海道幼學宋性浩等,爲長淵居金泰和妻金氏烈行。黃海道幼學鄭憲祚等,爲信川故士人金甲哲孝行。黃海道進士奇東八等,爲載寧故學生康聖澤及其妻奇氏孝行。黃海道幼學金命植等,爲白川故孝子李日煥及其子重榮孝行。黃海道進士崔相鎬等,爲瑞興故士人韓敎重孝行。黃海道幼學奇榮祖等,爲載寧居周學龍孝行。黃海道幼學李泰東等,爲延安故士人高敬淳及其妻邊氏孝行。黃海道幼學崔範烈等,爲海州故士人吳道恒孝行。黃海道幼學洪敍百等,爲黃州故學生安碩基孝行。黃海道進士李益秀等,爲延安故學生劉安謙妻申氏烈行。黃海道幼學李錫胤等,爲遂安士人李吉國孝行。黃海道幼學具鶴書等,爲海州故士人閔泰儀孝行。黃海道幼學李斗淵等,爲平山故通政趙在爀孝行。黃海道幼學禹龍鎭等,爲平山故學生申錫熙妻閔氏烈行。黃海道幼學朴東彦等,爲平山故學生趙得牧孝行。黃海道幼學羅敏壽等,爲黃州故學生宋昌奎孝行。黃海道幼學呂潤海等,爲瑞興故學生洪鍾運孝行。黃海道幼學申錫東等,爲平山故士人全尙元孝行。黃海道幼學李昌永等,爲海州故學生朴慶新孝學。黃海道幼學李秉虎等,爲海州故學生金相大其妻金氏孝行。黃海道幼學朴應烈等,爲殷栗出身李龍國其子秉軒其妻元氏孝行。黃海道幼學朱炯奎等,爲瑞興故士人李震協孝行。黃海道幼學金德祚等,爲黃州故府使金道鳴及其孫壽昆孝行。黃海道幼學金在瑀等,爲谷山故學生尹昌周孝學。黃海道幼學金奎元等,爲延安故士人崔完炯孝行。平安道幼學姜正模等,爲雲山故學生承大弘孝行。平安道幼學金應涑等,爲平壤故學生楊日采孝行。平安道幼學趙繩祖等,爲定州故通德郞金觀默孝行。平安道幼學金寅輔等,爲龍崗幼學臨聖濟孝行。平安道幼學金錫奎等,爲三和故忠翊將安命徵,其玄孫鍾顯忠孝,鍾顯妻金氏孝烈。平安道進士李基彦等,爲成川故士人尹瑗孝行。平安道進士金炯奎等,爲博川故學生朴宗廈孝行。平安道幼學白宗煥等,爲定州故學生邊就衡孝學。平安道幼學李瀅等,爲平壤故武及第蔡祚永及其子東霖孝行,東霖妻金氏孝行。平安道進士金龍田等,爲郭山故學生金宇倜忠孝。平安道幼學鄭基柱等,爲定州故學生洪秉疇孝行。平安道幼學李基璜等,爲郭山故學生金仁範忠孝。平安道幼學宋志逌等,爲泰川士人金利鐸妻柳氏孝行。平安道進士張孝健等,爲義州幼學車器浩孝行。平安道進士金海杰等,爲中和故學生朴泰彩及其曾孫聖培孝行。平安道生員金履澔等,爲三和故學生楊日元及其孫春學孝行。咸鏡道進士韓鐸等,爲北靑故士人劉後昆孝行。咸鏡道進士趙河奎等,爲北靑故士人劉位勳及其妻全氏孝行。咸鏡道幼學金性奎等,爲安邊士人朱在格孝行。咸鏡道幼學朱明离等,爲吉州故學生李亮臣妻崔氏烈行。竝請褒揚之典事也。謹依下敎,行關於八道四都,使之詳探實蹟,一一具由登聞後,稟處之意,敢啓。傳曰,知道。
兵曹啓曰,今四月初四日,宗廟夏享大祭親行,永寧殿夏享大祭攝行時,守門當爲塡差,而本曹郞廳·都摠府郞廳·五衛將,除入直與差祭·呈辭·受由·在外·未肅拜,排擬苟艱,依定式軍門將官,代差以入之意,敢啓。傳曰,知道。
又啓曰,五衛將李正在·宋潤文·李源一·南廷植,昌德宮衛將金鎭煥·鄭東周,文臣兼宣傳官趙秉鎬,俱以病難供職,呈狀乞遞,守門將金錤瑄呈辭在外,過限未上來,竝改差,何如?傳曰,允。
兵曹啓目,粘連。觀此全羅監司徐相鼎狀啓,則中軍李周彦,隨事彈誠,奉職靡懈,三稅一款,使之董督,萬餘包穀,今至了勘,不煩徵索,邑村晏如,民懷其惠,吏服其威,瓜期不遠,衆情惜去,特許仍任事,令該曹稟旨亦爲白有臥乎所,隨事彈誠,奉職靡懈,萬餘包穀,不煩了勘,邑村晏如,吏服民懷,殊爲嘉尙,依狀請施行,何如?啓依允。
庚午四月初二日□時,上御延生殿。進講入侍時,講官曺錫雨,參贊官金益容,侍讀官李載純,假注書朴鍾瀅,記注官白時範,別兼春秋朴定陽,各持孟子第四卷,以次進伏訖。上曰,史官分左右。上誦前受音一遍訖,仍開卷。錫雨,讀自儲子曰,止吾將瞷良人之所之也。
庚午四月初二日□時,上御康寧殿。回還使臣入侍時,左副承旨金益容,記事官姜文馨,記注官朴齊用,別兼春秋金性均,正使李承輔,副使趙寧夏,以次進伏訖。上曰,史官分左右。仍命使臣進前,承輔等進前訖。上曰,遠路無事往還乎?承輔曰,王靈攸曁,無事往還矣。上曰,近來賊匪,何如?承輔曰,回匪尙在,雖未盡討平,而似不至大可憂虞矣。上曰,大國年形,何如?承輔曰,關內則可謂七分豐登,關外則不過四五分,而間或有設賑處矣。上曰,皇上幾次進謁耶?承輔曰,四五次公班,連爲仰瞻矣。上曰,回還,緣何差晩耶?承輔曰,禮部尙書,因公在外,上馬始設於去二月十四日,故十五日還發矣。
上在景福宮。停常參·經筵。
自午時至人定,灑雨下雨,測雨器水深一寸八分。
大駕,詣宗廟,入齋室後,藥房·內閣·政院·玉堂口傳問安。答曰,知道。
省牲·省器,還入齋室後,藥房·內閣·政院·玉堂口傳問安。答曰,知道。
大護軍金炳弼喪,大妃殿,藥房·內閣·政院·玉堂口傳奉慰問安。答曰,知道。
大妃殿,進御二錢重人蔘粟米飮,自今日一貼式,限四貼煎入事,榻前下敎。
傳曰,聞大護軍金炳弼卒逝云,遣都承旨,大妃殿問候以來。
傳曰,政官牌招開政。
傳曰,在外弘文提學許遞,今日政差出。
傳曰,在外獻納許遞,今日政差出。
傳曰,戶判金炳國,副校理李載純,大妃殿別入直。
傳曰,今番親祭時參班璿派儒武,當於初七日,景武臺親臨,應製試取矣,該房知悉。試紙用大好紙,武士則兵判,試射於中日閣。
傳曰,未肅拜玉堂許遞,前望入之。
玉堂前望入之。修撰李載英落點。
政院啓曰,卽者義禁府都事來言,今日動駕時,衛外擊錚罪人李舜範,移送秋曹云矣,敢啓。傳曰,知道。
弘文館啓曰,新除授修撰李載英,時在□□地,經筵入番事緊,請斯速乘馹上來事,下諭。答曰,許遞。
以司謁口傳下敎曰,知宗正卿李載元,凡於大小公故,如前從陞。
奎章閣檢書官,以守宮檢校直閣意啓曰,夜間閣內諸處無頉之意,敢啓。傳曰,知道。
禮曹啓曰,慶科庭試文武科放榜,在今四月初四日,與停朝市相値,放榜吉日,更爲推擇擧行,何如?傳曰,允。
又啓曰,慶科庭試文武科放榜吉日,更爲推擇事草記,允下矣。放榜吉日,令日官李秉洪推擇,則今四月十一日巽時爲吉云,以此日時擧行,何如?傳曰,允。
又啓曰,因議政府領議政金炳學上疏,批旨內,繼絶存亡,王政攸先,而況此家所處之爲自別乎?令該曹卽爲擧行事,命下矣。謹依聖敎,金炳薰長子甲金,立爲金炳弼之後,立案成給之意,敢啓。傳曰,知道。
訓鍊都監啓曰,謹依下敎,隨駕將官·將校·軍兵及武藝別監等處,乾犒饋分給之意,敢啓。傳曰,知道。
吏曹啓曰,南陽府使李載先戶奴呈狀內,矣身上典,素患痰癖之症,一倍添劇,萬無赴任之望云。其身病旣如是,則有難强令遠赴,罷黜,何如?傳曰,允。
有政。吏批,判書任百秀,參判申佐模,參儀趙慶鎬進。以吏批言啓曰,江華府判官,今當差出,而本府,以營下劇邑,物衆地大,素稱難治,不可不擇差。同道及他道有聲績,已準限未準朔守令,竝擬,何如?傳曰,允。
以權承稷爲獻納,徐奭輔爲副修撰,李宅應爲敦寧都正,姜㳣爲弘文提學,李承輔爲知經筵,文義說爲軍器判官,鄭順朝爲南陽府使,徐相鈺爲江華判官,鄭友鉉爲扶安縣監。守判宗正卿李承輔減下,學諭單康炳迪,宗親府兼郞廳單李晩沼。
再政。以金善柱爲工曹參議,李漢龜爲監察,魚允中爲典籍,金獻鎭爲金浦郡守。
三政。以閔定鎬爲南平縣監。
四政。以李敏泰爲永禧殿令。
五政。以李秉羲爲顯陵令。
六政。以李秉敎爲章陵令。
七政。以金顯根爲西部令。
八政。以金炳怡爲濟用判官,李根豐爲禁府都事。
九政。以徐奎淳爲平市令。
十政。以金正植爲掌樂主簿。
十一政。以丁大栻爲監察。
十二政。以李輔應爲引儀,故學生孫孝沱贈童敎,孝行卓異贈職事承傳。故牧使宋瑞和贈吏參金吾例兼,刑曹參判宋熙正考依法典追贈,故學生李海宗贈吏參金吾例兼,故學生李敬素贈吏議,故通德李萬郁贈僕正,已上同知李在正三代。
兵批,判書李景夏進。以宋熙正爲副摠管,李玄璣爲宣傳官,尹佐烈·李思復·柳泰魯·洪斗泳·洪錫五爲五衛將,尹孝植·李福贒爲昌德將,洪健植爲文兼,沈興澤爲武兼,吳榮善爲守門將,金翊相爲蝟島僉使,崔峻恒爲西北僉使。同知單李敎益,僉知三單徐恒淳·李敎春·朴元鎭,訓鍊判官加設單金振求,華寧殿守門將單鄭煥珪·龍載雨,全羅監營中軍李周彦,特許仍任事承傳。五衛將鄭憲龜·金龜淵·鄭鎭八·劉冕夏·李堯欽·李廷遠·吳英煥·崔德仁·鄭汶奎·林逵鎭·吳史權·金基春·鄭東源·盧德淵·河聖淸·車鎭秀,以上加設,依定式減下。
再政。以孫應泰爲左捕從,同知單鄭東周,僉知三單尹佐烈·李思復·洪斗泳。
三政。以成瑀鎬爲都摠經歷,同知單金鎭煥,僉知單洪錫五。
四政。以金基洪爲訓鍊判官,同知單尹孝植。
五政。以李昌會爲三軍府從事官,同知單李福贒。
六政。以鄭永澤爲宣傳官。
七政。以具達祖爲摠戎把摠。
八政。以李章遠爲訓鍊僉正。
九政,以朴宗秉爲都摠都事。
十政。以元世昌爲訓鍊主簿。
十一政。以張基洛爲武兼。
十二政。以尹奎善爲守門將。
勸農綸音,王若曰,國之本在民,民之本在農,蔍蔉播種,各有其時,高下燥濕,不失其宜。用底于農殖嘉穀,迄用康年,卽有國之上瑞也。顧今夏節已屆,田功其亟,畚鍤,時不可失。咨爾近民之官,省耕助糧,巡野勤農,勤業力作,各修其事,屢獲豐穰,登我至治,以紓九重憧憧之意事,自廟堂,三懸鈴行會于八道四都。
領議政金炳學疏曰,伏以臣之從弟臣炳弼,後事靡托,行將立后矣。今幸宗議歸一,擬之於族弟前縣監臣炳薰長子甲金,而第念繼絶存亡,關係綦重。必須告君請命,不敢私自擅定者,邦典斯在,臣分亦然,而目下悲苦之情事,且日急一日,玆用不避煩猥,冒瀆崇聽。伏乞望慈,俯垂矜惻,特下處分,俾定倫紀,實不勝攢手血祝之至,臣無任云云。答曰,省疏具悉卿懇。繼絶存亡,王政攸先,而況此家所處,爲自別乎?令該曹卽爲擧行,卿其諒之。仍傳曰,此批答,遣史官傳諭。
庚午四月初三日□時,大駕詣宗廟。齋宿擧動入侍時,行都承旨趙寅熙,左承旨金元性,右承旨洪淳學,左副承旨金益容,右副承旨柳,同副承旨申獻求,史官缺檢校直提學李載冕,直提學韓敬源,檢校直閣李世用,檢校待敎徐相翊,副提學李明應,檢校典翰李根秀·金奎弘·李起鎬,典翰金性均,應敎朴定陽,副應敎張原相,校理李龍雨·丁觀燮,副校理李載純·李在果,修撰趙秉稷·吳長善,副修撰朴顥陽,以次侍立。時至,通禮跪啓請外辦。上具遠遊冠·絳紗袍,乘輿出永化門。藥房提調姜㳣,副提調趙寅熙進前問候訖。出崇陽門,通禮跪啓請降輿乘輦,上降輿乘輦,由興禮門,出光化門進發。至宗廟大門外。通禮跪啓請降輦乘輿,上降輦乘輿,由東夾門,至齋室門外,降輿入齋室。望廟禮時至,改具冕服以出,通禮跪啓請執圭,承旨進圭,上執圭,通禮導上詣版位。贊儀唱四拜,上行四拜禮,陞詣殿內,各室奉審,詣省器位,省器訖。通禮導上出西神門,承旨進前奏曰,步輦待令矣。缺仍詣永寧殿東紳門,通禮導上詣版住,行四拜禮,陞詣殿內奉審訖。還出東神門外大臣進前問候,通禮跪啓請乘輿,上乘輿,至宗廟南神門外,降輿步過。乘輿入齋室,改具遠遊冠·絳紗袍,詣省牲位省牲訖,還入齋室。諸臣,以次輪回詣閤。
上在景福宮。停常參·經筵。
經宿後,宗親·儀賓·藥房·內閣·政院·玉堂·朝廷二品以上·六曹堂上口傳問安。答曰,知道。
親祭後,宗親·儀賓·藥房·內閣·政院·玉堂·朝廷二品以上·六曹堂上口傳問安。答曰,知道。
還宮後,藥房·內閣·政院·玉堂口傳問安。答曰,知道。
政院啓曰,卽者別兼春秋趙肅夏,以其親病,陳疏徑出,原疏,纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,左右史不可不備,別兼春秋金性均·李承宇·趙秉鎬·徐奭輔·朴定陽·崔鳳九,竝卽牌招,推移入直,何如?傳曰,允。
以別兼春秋金性均·李承宇·趙秉鎬·徐奭輔·朴定陽·崔鳳九牌不進罷職傳旨,傳曰,只推。
弘文館啓曰,大駕今已還宮矣。守宮檢校副提學鄭健朝,依定式減下,何如?傳曰,允。
奎章閣啓曰,大駕今已還宮,守宮檢校直閣鄭健朝,依定式減下,何如?傳曰,允。
禮曹啓曰,今四月十一日王大妃殿寶齡四旬慶科,庭試文武科放榜時,親臨與權停例,何以爲之,而處所,以何處擧行乎?敢稟。傳曰,勤政殿親臨磨鍊。
奎章閣啓曰,原任直提學金炳弼喪第三日,依定式遣檢書官,致弔恤孤,勸粥以來之意,敢啓。傳曰,知道。
承文院啓曰,冬至兼謝恩使回便帶來咨文中,有使臣加賞事矣。以前頭使行,奉表伸謝之意,撰出先通咨文,付撥下送于灣府,傳給鳳城,轉致北京之地,何如?傳曰,允。
吏曹啓曰,孟山縣監趙岐淳,以其身病,有難還任云,罷黜,何如?傳曰,令該曹,勿拘常格,口傳各別擇差,不日下送。
刑曹啓曰,昨日動駕時,衛外擊錚人原州副正字李舜範,爲其父啓淳殺獄稱冤事也。年前廟讞,致案槪成,連事瀆擾,極涉痛歎,嚴飭勿施之意,敢啓。傳曰,知道。
別兼春秋趙肅夏疏曰,云云。省疏具悉。爾其勿辭救護。
庚午四月初四日□時,上詣宗廟。夏享大祭親祭入侍時,行都承旨趙寅熙,左承旨金元性,右承旨洪淳學,左副承旨金益容,右副承旨柳,同副承旨申獻求,史官缺檢校直提學李載冕,直提學韓敬源,檢校直閣李世用,檢校待敎徐相翊,副提學李明應,檢校典翰李根秀·金奎弘·李起鎬,典翰金性均,應敎朴定陽,副應敎張原相,校理李龍雨·丁觀燮,副校理李載純·李在果,修撰趙秉稷·吳長善,副修撰朴顥陽,以次侍立。時至,通禮跪啓請外辦。上具冕服·玉帶·赤舃,以出齋殿,禮儀使導上詣東神門外。承旨進圭,上執圭,入就版位西向立,禮儀使跪啓請行事,軒架作,保太平之樂,保太平之舞,作樂八成。禮儀使跪啓請四拜,上行四拜禮,禮儀使導上詣盥洗位,跪啓請搢圭,上搢圭,盥洗訖,啓請執圭,上執圭。仍導上陞自胙階第一室遵所,登歌作,保太平之樂,保太平之舞作,執尊,擧羃酌鬯。禮儀使導上詣神位前,跪啓請搢圭,上搢圭,承旨奉香,承旨奉爐,上三上香。禮儀使跪啓請執瓚灌地,進幣瓚爵官,奉瓚跪進,上執瓚灌地,以瓚授奠幣瓚爵官,奠幣瓚爵官跪受,以授承旨,承旨跪受以出。禮儀使啓請執幣獻幣,進幣瓚爵官,奉幣跪進,上執幣,以授奠幣瓚爵官,奠幣瓚爵官跪受,奠于案。禮儀使啓請執圭俯伏興平身,上執圭,俯伏興平身,次詣各室,上香灌鬯奠幣如上儀,登歌止。禮儀使導上降復位,執禮唱進饌,軒架作豐安之樂。諸祝史撤毛血盤,授齋郞而出,典祀官引饌,入自正門,捧俎官各捧牲匣,薦俎官捧奠于各室。禮儀使啓請行初獻禮,仍導上詣第一室尊所,進幣瓚爵官酌醴訖,上詣第一室神位前。禮儀使啓請搢圭,上搢圭,進幣瓚爵官奉爵跪進,上執爵,授奠幣瓚爵官,奠幣瓚爵官跪授,奠于神位前。禮儀使啓請執圭俯伏興少退,上執圭,俯伏興少退,樂止,大祝進,東向跪讀祝訖。上次詣各室,酌獻讀祝如上儀訖,禮儀使導上降復位,入少次,保太平之舞退,定大業之舞進。亞獻官行亞獻禮,終獻官行終獻禮訖。禮儀使啓請出次,上出次。禮儀使導上詣飮福位,啓請受爵,進幣瓚爵官奉爵跪進,上受爵飮福訖,以授奠幣瓚爵官,奠幣瓚爵官跪受,以授大祝,大祝以受,復於坫。禮儀使啓請受胙,薦俎官捧俎跪進,上受胙,以授大祝,大祝跪受訖。禮儀使導上降復位,啓請四拜,上行四拜禮。禮儀使導上詣望燎位,諸大祝取祝幣,行望燎禮訖。禮儀使啓請禮畢,仍導上出殿門,啓請釋圭,上釋圭,承旨受圭,上還入齋室,少頃,通禮跪啓請外辦。上乘輿出宗廟大門外,通禮跪啓請降輿乘輦,上降輿乘輦,進發由光化門·興禮門,入崇陽門。通禮跪啓請降輦乘輿,上降輦乘輿,承旨請出標信解嚴。上由永化門還內。諸臣以次退出。
庚午四月初四日□時,上御延生殿。進講入侍時,講官崔遇亨,參贊官申獻求,侍讀官李在果,假注書李熙圭,記注官白時範,副兼春秋趙肅夏,各持孟子第四卷,以次進伏訖。
上在景福宮。停常參·經筵。
翌日大殿,宗親·儀賓·內閣·政院·玉堂·朝廷二品以上·六曹堂上單子問安。答曰,知道。大王大妃殿·王大妃殿·大妃殿·中宮殿,宗親·儀賓·內閣·政院·玉堂口傳問安。答曰,知道。
藥房都提調李裕元,提調姜㳣,副提調趙寅熙啓曰,太廟親祼,徹宵將事,侵曉回鑾,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
政院啓曰,議政府郞廳來言,今日賓廳日次,而領議政金炳學,服制未出仕,左議政未差,右議政洪淳穆,無時急稟定事,不得來會云矣,敢啓。傳曰,知道。
又啓曰,左右史不可不備,別兼春秋金性均·李承宇·趙秉鎬·徐奭輔·朴定陽·崔鳳九,旣有只推之命,竝卽牌招,推移入直,何如?傳曰,允。
以別兼春秋金性均·李承宇·趙秉鎬·徐奭輔·朴定陽·崔鳳九牌不進罷職傳旨,傳曰,只推。
傳曰,左承旨·右承旨竝許遞,前望入之。
承旨前望人之。李正魯·金敬均落點。
承文院啓曰,卽見二道咨文出來者,一是盛京將軍,將中江官弁等,稟報大國人七百餘名,至碧潼城管小坡兒鎭,搶取軍器貨物,燒破倉庫民房等情。聞甚駭異,飛飭鳳城守尉奕文,帶領捷勝營兵隊兵二百名,刻卽出送,査挐懲辦,毋得遲延,先行奏聞事,盛京禮部咨文也。一是本國陳咨之碧潼滋擾情狀,密奏奉旨,更令飛遞知照事,北京禮部啓文矣。回咨,竝令措辭撰出,付撥下送灣府,傳給鳳城,轉致盛京·北京之地,何如?傳曰,允。
吏曹口傳政事,以宋寅玉爲孟山縣監。
兵曹啓曰,再明日親臨應製時,堂上侍衛,當爲備員,而參判李邦鉉,參議洪萬燮,俱有身病,不得進參。令政院稟旨變通,仍令該曹,以在京無故人口傳差出,待下批牌招,以爲進參之地,何如?傳曰,許遞。
吏曹口傳政事,以李寅命爲兵曹參判,南廷益爲兵曹參儀。
兵曹啓曰,再明日親臨應製時,堂上侍衛,當爲備員,而新除授參議南廷益,有身病不得進參。令政院稟旨變通,仍令該曹,以在京無故人口傳差出,待下批牌招,以爲進參之地,何如?傳曰,許遞。
承文院啓曰,冬至兼謝恩使回便帶來咨文中,有使臣賞加事矣。前頭使行,奉表伸謝之意,撰出先通咨文,付撥下送灣府,傳給鳳城,轉致北京。允之。
上在景福宮。停常參·經筵。
大護軍金炳弼喪成服。大妃殿,藥房·內閣·政院·玉堂口傳奉慰問安。答曰,知道。
政院啓曰,左右史不可不備,別兼春秋金性均·李承宇·趙秉鎬·徐奭輔·朴定陽·崔鳳九,旣有只推之命,竝卽牌招,推移入直,何如?傳曰,允。
以別兼春秋金性均·李承宇·趙秉鎬·徐奭輔·朴定陽·崔鳳九牌不進罷職傳旨,傳曰,只推。
傳曰,吏曹判書有闕之代,前望入之。
吏曹判書前望入之。申錫禧落點。
政院啓曰,右贊成宋近洙陳疏到院,而不由縣道,家僮直呈,係是禁令,所當退却,而此與循例辭職有異,雖不得不捧入,事甚未安,推考,何如?傳曰,允。
奎章閣啓曰,原任直提學金炳弼喪成服日,依定式遣檢書官,致祭以來之意,敢啓。傳曰,知道。
傳曰,大妃殿別入直,撤罷。
傳曰,明日出宮門路,以崇陽門爲之。
以司謁口傳下敎曰,宗親府·議政府·內閣·政院·玉堂,立燈竿。
議政府啓曰,各陵寢修改役事旁午,營建都監財力罄乏,難以繼用云。惠廳錢十萬兩,爲先輸送,以爲竣役之地,何如?傳曰,允。
兵曹啓曰,今四月初六日壬寅丑正二刻六分立夏,改火進上時,宗廟署·社稷署·永禧殿·永寧殿·景慕宮·毓祥宮·宣禧宮·景祐宮·慶壽宮,依例改火,奎章閣·議政府·承政院·漢城府,一體頒火之意,敢啓。傳曰,知道。
吏曹口傳政事,以韓敦源爲兵曹參議。
吏曹判書任百秀疏曰,云云。答曰,省疏具悉。所請依施。
右贊成宋近洙疏曰,云云。答曰,省疏具悉。所請依施。
上在景福宮。停常參·經筵。
還內後,藥房·內閣·政院·玉堂口傳問安。答曰,知道。
傳曰,考官李景夏,命官爲之。
傳曰,藥院都提調有闕之代,前望入之。
內醫都提調前望入之。洪淳穆落點。
傳曰,政官牌招開政,如有違牌,勿爲呼望。
傳曰,呈告禮曹參判許遞,今日政差出。
傳曰,在外知敦寧藝文提學,經筵許遞,今日政差出。
傳曰,判尹有闕之代,前望入之。
判尹前望入之。李東鉉落點。
傳曰,璿派應製時,宗正卿,以黑團領,全數入參定式。
傳曰,右贊成有闕之代,今日政差出。
吏曹啓曰,文科新及第金永壽,當爲應榜,而方在罷黜中,何以爲之?敢稟。傳曰,敍用。
以司鑰金弘俊手本,別監白昌圭,被打於安龍大·安明浩等事,傳曰,令秋曹嚴覈以入。
刑曹啓曰,以司鑰金弘俊手本,別監白昌圭,被打於安龍大·安明浩等事,傳曰,令秋曹嚴覈以入事,命下矣。罪人安龍大等,成命之下,逃避不現,尤極痛惡,分付左右捕廳,刻期詗捉,待就捕擧行之意,敢啓。傳曰,知道。期於捉得。
兵曹啓曰,宣傳官李玄璣,內禁衛將李顯佑,五衛將尹佐烈·李思復·洪斗永·洪錫五,昌德宮衛將尹孝植·李福賢,俱以病難供職,呈狀乞遞。新除授西北僉使崔峻恒,父年今爲七十五歲,法不當遠離赴任,呈狀乞遞,竝改差,何如?傳曰,允。
又啓曰,卽伏見慶尙監司金世鎬狀啓啓下者,則中軍趙性駿,別定監董,修築城堞,而今年六月,當爲瓜遞,已始之役,付之生手,實多掣礙,限一瓜更爲仍任爲辭矣。該中軍,昨年六月,前道臣,旣以一瓜請仍,已爲依啓施行,則瓜期當在明年四月,而謂以今年六月瓜遞,又此請仍,似是誤認也。待其瓜近,更爲稟處,何如?傳曰,允。
訓鍊都監啓曰,本局哨官李曾宇,身爲將官,擧措駭妄,爲先汰去之意,敢啓。傳曰,知道。
禁衛營啓曰,本營軍色從事官徐奭輔,身病甚重,勢難察任,今姑改差,何如?傳曰,允。
摠戎廳啓曰,北漢訓鍊都監字內,禁衛營字內,御營字內城堞,年久頹圮,使之修築之意,分付各該字內營門,何如?傳曰,允。
有政。吏批,判書申錫禧,參判申佐模,參議趙慶鎬進。吏批啓曰,大司成,今當差出,而擬望之人乏少,外任竝擬,何如?傳曰,允。以金大根爲右贊成,任百萬爲知敦寧,閔泳緯爲禮曹參判,申轍求爲大司成,崔遇亨·沈承澤爲知經筵,趙性敎爲藝文提學,李能燮爲同經筵,姜履浩爲典籍。兼忠勳都事單鄭有恂,校書博士單姜永壽,副正字單白奎演。故府使柳得源贈兵參,訓都例兼,柳鎭普贈左承旨,故學生柳彙基贈僕正,已上同知柳相鍵三代。故學生李道輝贈戶參,金吾例兼,李文樣贈左承旨,李毅德贈僕正,已上同知李載斗三代。
兵批,判書李景夏進。以趙羲稷爲宣傳官,李孝權爲內禁將,申致楨·金若訥·徐完淳·朴震楗爲五衛將,金九植·河始淸爲昌德將,李道林爲禁衛把摠,李恒儀爲宣傳官,李奎鶴爲惠山僉使,李昌玉爲西北僉使,副司果趙雲涉。
再政。以李儒植爲左捕從,同知單徐完淳,僉知三單申致楨·金若訥·朴震楗。
三政。以柳冀東爲都摠經歷,同知單金九植。
四政。以張基洛爲都摠都事,同知單河始淸。
五政。以申㯙爲武兼。
弘文提學姜㳣疏曰,伏以諏日廟亨,聖慕克伸於親祼,侵曉回鑾,群情胥欣於瞻旄,臣於齋殿陪衛之際,伏承除旨,以臣爲弘文館提學者,是職也,文任也。能文而後,始可以授之,則力分之所不堪,夢想之所不到,今玆誤恩,何爲而及於賤臣也?對人顔騂,自顧背汗,蹙蹙不知所措躬,而循名格實,無以夤緣祗肅,至被問備,而不敢爲進身之計,是豈臣全眛分義與榮感而然哉?莫强者才能也,素定者聲價也。使瞽辨色,責聾審音,是可謂人與器稱乎?臣自少失學,老益荒嬉,忝墜家聲,貽羞朝紳,所謂古文辭之沈浸醲郁,自出一家機杼,尙矣無論。至若功令科程,又未嫺熟,濡筆腐毫,尋摘爲事,依樣畵葫蘆,已屬笆籬邊,久矣。方當聖化休明,右文爲治,四方風動,群彦霧列,筐篚典謨,冠屨詩禮者,不患無其人,而乃以臣之空疎蹇拙,寘諸詞垣之任。顧其職則備顧問,主課試,而或有時掌制敎,撰詞命,笙鏞黼黻之美,臣可能乎?臣之出入講席,已有年所,其不學無術,無少裨補,卽淵鑑之所俯燭,而抑登對諸臣之所共知也。貪榮戀寵,忘廉沒恥,冒據匪據,惟事進取,則是自欺欺人,而竟至欺天也。臣雖無狀,寧忍爲此?不衷之災,從他之罵,猶屬臣身,其在熙朝,爲官擇人之道,貽累亦非細矣。參班應製有命,臣名猥入試望,至蒙恩點,怵畏居先,固當竭蹶,而舊愆尙有餘悚,新除尤難冒當,敢暴衷懇,仰瀆崇聽。欲望聖慈,俯賜鑑諒,將臣所有文苑之銜,劃行鐫改,回授可堪之人,以重名器以安私分焉。臣無任云云。答曰,省疏具悉。卿其勿辭行公。
判府事李裕元箚曰,伏以臣,奉有藥院之銜,月纔易而日又浹旬矣。何敢以丐免之計,仰瀆崇聽,而素抱痰癖之疾,當此春夏之交,如期闖肆,胃阻隔痞,不能振作,鄕園水泉,非但將息之適宜。且有先塋修築之事,涓期已迫,土石俱備,不得不須臣躬檢,而臣旣縻重任,法難擅離,則勢將畢暴於天地父母之前,獲蒙恩暇,一以調治,一以董役,是臣區區之私也。略具文字,冒控情實,伏乞聖上,俯垂鑑諒,亟遞臣所帶內醫都提調之任,以幸公私焉。答曰,省箚具悉卿懇。愼節奉慮,所辭藥院之任,今姑許副,卿其安心調理。仍傳曰,此批答,遣史官傳諭。
吏曹判書申錫禧疏曰,云云。答曰,省疏具悉。卿其勿辭行公。
庚午四月初七日□時,上詣景武臺。璿派儒生應製試取入侍時,行都承旨趙寅熙,左承旨金益容,右承旨柳,左副承旨申獻求,右副承旨李正魯,同副承旨金敬均,史官缺檢校直提學趙寧夏·李載冕·閔升鎬·趙成夏,直提學韓敬源,檢校待敎鄭範朝,副提學李明應,檢校典翰李根秀·金奎弘·李起鎬,典翰金世均,應敎朴定陽,副應敎張原相,校理李龍雨·丁觀燮,副校理李在果·李載純,修撰吳長善·趙秉稷,副修撰朴顥陽,以次侍立。時至,通禮跪啓請外辦。上具翼善冠·袞龍袍,乘輿出永化門,藥房提調姜㳣,副提調趙寅熙,進前問候訖。由崇陽門·興禮門·用成門,出神武門,至景武臺。通禮跪啓請降輿,上降輿陞座,承旨讀奏入門單子,又奏請試官行禮訖。讀券官洪淳穆·朴珪壽·姜㳣·李明應,對讀官韓敬源·趙慶鎬·鄭範朝·李承宇·魚允中·趙宇熙,行四拜禮,以次就位。上命書題詩,太廟重建,祼薦利孚,先寢重修,情禮克伸,以親九族,九族旣睦。珪壽等,跪書讀奏訖。允中·宇熙等,奉出懸之。承旨奏曰,先張已入,請出標信,呈券儒生,使之次次出送,何如?缺仍行科次考試訖。上命書傳敎曰,參班璿派儒生應製詩,居首三下進士李永,直赴殿試,之次草三下幼學李愚奭,直赴會試,之次次上幼學李乘龍等二人,竝給二分,之次次上進士李澈甲等二人,給一分,之次次上幼學李演圭等十四人,各朱書百選一件賜給。又命書傳敎曰,入格儒生明日待令。上降座,通禮跪啓請乘輿,上乘輿,由神武門·興禮門,入崇陽門。承旨請出標信解嚴。上由永化門還內。諸臣以次退出。
上在景福宮。停常參·經筵。
傳曰,入格儒生,崇陽門外施賞。
傳曰,宗科文武直赴殿試人,付之今番庭試榜末,一體放榜。
傳曰,執義許遞,前望入之。
執義前望入之。曺克承落點。
以司謁口傳下敎曰,大王大妃殿傳漏誤打軍士,決棍懲勵事,分付兵曹。
以咸鏡監司李興敏狀啓,文川郡民家失火事,傳曰,當此農節,民家之一時燒燼,若是夥多,聞甚驚慘。元恤典外,別加顧助,結構奠接,俾無一民失所棲遑之弊事,廟堂,各別措辭分付。
禮曹啓曰,傳曰,宗科文武殿試人,付之今番庭試榜末,一體放榜事,命下矣。參班璿派儒生,應製入格進士李永,就庭試榜目末端,付標添書以入之意,敢啓。傳曰,知道。
又啓曰,卽接京居幼學李重爀所志,則以爲矣身,昨年東堂初試恩賜入格,而伊後名字,改以命植,依已例啓稟釐正云矣。依所訴原榜目中,改付標以入之意,敢啓。傳曰,知道。
刑曹啓曰,毆打別監之安龍大·安明浩,令左右捕廳,刻期詗捉,待就捕擧行事,纔有所草記蒙允,而兩漢,今始自現故,與被打掖隷白昌圭,頭面嚴覈,則龍大所供內,渠以今年二月分別監減下,而與昌圭,曾有錢兩推移之事,當捧條,爲七兩零矣。今初六日朝,逢着昌圭而督推,則昌圭,反爲肆惡,至於揮打。故憤頭所激,互相奉毆,而適於柴販假家,隨手鎌刃,巧傷昌圭之左股,無辭發明云。明浩所供內,與龍大,爲兄弟間,而渠兄,與昌圭爭鬨之時,在傍挽辭而已,實無共犯云。昌圭所供內,龍大處曾有錢兩相關,而已爲歸屬矣。今初六日朝出番之路,逢着龍大,則忽以七兩錢零條,責出非輕,亂加詬辱,甚至有以鎌行刺,左股被傷,兼被其弟明浩之助勢爲惡,股上傷重,胸膛靑痕,今於査庭,現著無餘。且紅衣草笠裂破之狀,亦爲呈露。蓋以無所推報之錢,而公然被打於安漢兄弟之手者,豈不冤枉云矣。觀於三供,設如安龍大之所犯,有所七兩零當捧之物,溫言督推,無所不可,而況以未瑩之債,與弟而共打。以鎌行刺,傷損如彼狼藉,衣笠又此裂破,王人所重,固何如,而兩漢之無難犯打,究厥所爲,萬萬痛惡。與掖隷鬪傷之罪,所當依律勘處,而旣伏承嚴覈以入之命,嚴覈以入之意,敢啓。傳曰,知道。依律勘處。
兵曹啓曰,宗科文武直赴殿試人,付之今番庭試榜末,一體放榜事,命下矣。璿派武士試射入格李泰和·李永吉,就庭試榜目末端,添書以入之意,敢啓。傳曰,知道。
三軍府啓曰,卽接訓鍊都監所報,則今四月初九日,蔓川坪聚軍操鍊云矣,敢啓。傳曰,知道。
龍虎營啓曰,以司謁口傳下敎曰,大王大妃殿傳漏誤打軍士,決棍懲勵事,分付兵曹事,命下矣。謹依下敎,傳漏軍士朴豪傑,決棍十度後,懲勵放送之意,敢啓。傳曰,知道。
上在景福宮。停常參·經筵。
兵曹啓曰,參班璿派武士試取入格人等,別單判下施賞,而筒箇·長弓箭竹,以軍器寺所在,取來頒給,何如?傳曰,允。
三軍府啓曰,卽接禁衛營所報,則今四月初十日,習陳日次,而大將臣李景濂,有身病不得行操云矣,敢啓。傳曰,知道。
刑曹啓曰,毆打別監之安龍大·安明浩,嚴覈草記,傳曰,知道,依律勘處事,命下矣。謹按律文,則大明律鬪毆條云,奉制命出使而毆之者,杖一百,徒三年,罪人安龍大,依此律決杖一百後,黃海道白川郡徒三年定配所,卽爲押送,至若安明浩,當場挽辭,助勢爲惡,依減等之律,決棍一百懲勵,放送之意,敢啓。傳曰,知道。
大司成申撤求疏云云。省疏具悉。爾其勿辭察職。
上在景福宮。停常參·經筵。
藥房提調姜㳣,副提調趙寅熙啓曰,伏未審日間,聖體若何,寢睡·水刺之節,何如?臣等,率諸御醫趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等,不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
政院啓曰,議政府郞廳來言,今日賓廳日次,而領議政金炳學,右議政洪淳穆,有身病,左議政未差,不得來會云矣,敢啓。傳曰,知道。
傳曰,右承旨許遞,前望入之。
承旨前望入之,張厚植落點。
政院啓曰,傳旨書入,何等審愼,而有所錯誤,致勤下詢,臣之矇然捧入,不勝惶悚,原傳旨,今方改修正以入,當該注書,所當重勘,而本院請推之外,無他可施之罰,何以爲之?敢稟。傳曰,從重推考。
又啓曰,奏御文字,何等審愼,而今此,武科覆試一所試官望中行護軍曺錫輿,語書以禮曹參判,至於啓下,臣之矇然捧入,不勝惶悚,原單子,使之改付標以入,而當該堂上,不可無驚,推考,何如?傳曰,允。
又啓曰,摠戎使李周喆,以營建都監堂上,明陵丁字閣上樑時看審事,明日出去矣,所佩密符,何以爲之,而將兵之任,不可一刻無摠察之人,何以爲之?敢稟。傳曰,仍佩往來,兵判兼察。
又啓曰,摠戎使,兵判兼察事,命下矣。兼察摠我使李景夏,卽爲牌招,聽傳敎,何如?傳曰,允。
禮曹啓曰,今此庚午,式年文科覆試,講經試官,當爲磨鍊,而擬望之人乏少,承旨竝擬,何如?傳曰,允。
又啓曰,今此庚午,式年文科覆試,講經試官,當爲磨鍊,而堂下無故可擬之人乏少,依近例以堂上官,通瀜擬入之意,敢啓。傳曰,知道。
又啓曰,卽接四館所牒呈,則庚午二月春到記,殿講入格幼學卓世容·李中斗·全用均·韓炳洙·權鳳集,以上直赴會試事,命下,竝於今番式科,依例許赴事報來矣。幼學卓世容等五人,直赴於文科覆試講經之意,分付,何如?傳曰,允。
又啓曰,卽接四館所牒呈,則戊辰三月人日製入格直赴會試幼學李善用,以製述生,兼有講工,今番式年文科,自願許赴事報來矣,製述及講經人,勿論增式年別試,從願許赴事,載在法典。幼學李善用,依例許赴於今此庚午式年,文科覆試講經之意,分付,何如?傳曰,允。
又啓曰,大小科陳試人,草記許赴事,曾有定式矣,壬戌八月秋到記,殿講給一分入格,幼學裴升喜,甲子年通讀初試入格,幼學李俊淵,甲子式年文科初試入格,幼學劉鳳國·蔡慶默·丁大澈,乙丑年通讀初試入格幼學李博欽,丁卯式年文科初試入格,幼學李昌周·芮明篆·崔圭升·白時泰·崔鑅淳·李能福·李時胤·楊秉佑·辛志洪·李秉燮·金肯秀,俱爲陳試,故取考其所受公文,則明白無疑,而在喪及朞服未葬人,竝許陳試,法典所在,一竝許赴於今此式年文覆試講經之意,敢啓。傳曰,知道。
又啓曰,來五月初二日,行景慕宮夏享大祭親行時,省牲·省器之節,依例以親臨磨鍊乎?敢稟。傳曰,親臨磨鍊。
三軍府啓曰,卽接御營廳所報,則今四月十一日,習陣日次,而親臨文武科放榜相値,不得行操云矣,敢啓。傳曰,知道。
兵曹啓曰,明日式年武科覆試,殿座相値,勢不得設行,待還內卽爲開場之意,分付試所,何如?傳曰,允。
禁衛營啓曰,本營騎士別將李敎昌,身病猝重,勢難察任,改差,何如?傳曰,允。
摠戎廳啓曰,北漢城牒頹圮處,使各該字內營門修築,草記蒙允,而禁衛營御營廳,今四月十三日始役,訓鍊都監,今月十四日始役之意,敢啓。傳曰,知道。
濬川司啓曰,大川石築,今將如役矣,濬川,亦依昨年例擧行之意,敢啓。傳曰,知道。
傳曰,明日出宮門路,以思政門爲之。
上在景福宮。停常參·經筵。
還內後,宗親·儀賓·藥房·內閣·政院·玉堂口傳問安。答曰,知道。
政院啓曰,左邊捕盜大將許熠,以武二所試官,今方出去矣,所佩命召及大將牌·傳令牌,何以爲之?敢稟。傳曰,仍佩往來。
傳曰,標信徑先請出之當該承旨,推考。
傳曰,新及第李載德·金永壽,校理除授,趙秉轍·閔台鎬,副校理除授,趙濟華·李永,修撰除授。
以司謁口傳下敎曰,自今爲始,昌德宮空闕時,丹鳳門永閉,敦化東夾門出入事定式。
吏曹,校理二單李載德·金永壽,副校理二單趙秉轍·閔台鎬,修撰二單趙濟華·李永,以上除授事承傳。
弘文館啓曰,上番闕直,事甚未安,典翰金性均,營建都監都廳進,應敎朴定陽,別兼春秋進,新除授校理李載德·金永壽,副校理趙秉轍·閔台鎬,未肅拜,副應敎張原相,卽爲牌招入直,何如?傳曰,允。
以平安監司韓啓源狀啓,宣川府民家失火事,傳曰,當此農殷之時,民家燒燼,聞極驚慘,元恤典外,別加顧助,結構奠接之方,廟堂措辭關飭。
庚午四月十一日□時,上御勤政殿,文武科放榜入侍時,行都承旨趙寅熙,左承旨金益容,右承旨申獻求,左副承旨李正魯,右副承旨張厚植,同副承旨金敬均,史官缺,檢校直提學李載冕·閔升鎬·趙成夏,直提學韓敬源,直閣李淳翼·李世用,檢校待敎鄭範朝,檢校典翰金奎弘·李起鎬,以次侍立,時至,通禮跪啓請外辦,上具遠遊冠·絳紗袍,乘輿出永化門,藥房提調姜㳣,副提調趙寅熙,進前問候訖。由崇陽門·維化門,入勤政門,詣月臺。通禮跪啓請降輿,上降輿又啓請執圭,承旨進圭,上執圭陞座。贊儀唱四拜,文武百官,行四拜禮訖。承旨奏曰,文武新恩入門次,請出標信,何如?缺文武新恩,以次入就,分東西,行四拜禮訖。承旨承命頒牌·賜花·宣醞如例訖。文武新恩,行四拜禮,以次退出,致詞官,讀致調文,文武百官,行四拜禮。通禮跪啓請禮畢,上降座釋圭,承旨受圭。通禮跪啓請乘輿,上乘輿出勤政門,入崇陽門,承旨請出標信解嚴。上由永化門還內,諸臣以次退出。
上在景福宮。停常參·經筵。
自開東至未時,灑雨下雨,測雨器水深三分。
政院啓曰,訓鍊大將申櫶,以營建都監堂上,健元陵丁字閣上樑時看審事,今方出去矣,所佩命召,何以爲之,而將兵之任,不可一刻無摠察之人,何以爲之?敢稟。傳曰,仍佩往來,御將兼察。
又啓曰,訓鍊大將,御將兼察事,命下矣。兼察訓鍊大將李元熙,卽爲牌招,聽傳敎,何如?傳曰,允。
傳曰,別兼春秋竝減下。
傳曰,前檢閱李承宇·趙秉鎬·朴定陽,別兼春秋差下。
傳曰,旣承慈敎矣,閟宮夏享大祭,攝行磨鍊,一依親祭例爲之。
傳曰,新恩謝恩,當親受矣,該房知悉。
傳曰,副修撰許遞,前望入之。
傳曰,承旨有闕之代,前望入之。
承旨前望入之,申錫年落點。
傳曰,翰圈爲之。
政院啓曰,翰圈爲之,前檢閱李承宇·趙秉鎬·朴定陽,竝別兼春秋差下事,命下矣。令該曹,口傳單付,仍卽牌招,以爲會圈之地,何如?傳曰,允。
吏曹口傳政事,別兼春秋單,李承宇·趙秉鎬·朴定陽。
政院啓曰,卽見吏曹草記,則忠良科登第人李載德·趙濟華紅牌,誤書以大年號,至請更爲安寶,揆以事體,誠極未安,當該堂上,不可無警,推考,何如?傳曰,允。
弘又館啓曰,典翰金性均,營建都監都廳進,應敎朴定陽,別兼春秋進,副應敎張原相,健元陵丁字閣上樑時讀上樑文官進,新除授校理李載德·金永壽,副校理趙秉轍·閔台鎬,修撰趙濟華·李永未肅拜,副修撰徐奭輔在外,上番闕直,事甚未安,檢校典翰李冕榮,試所進,檢校典翰李根秀·金奎弘·李起鎬,竝卽牌招,推移入直,何如?傳曰,允。
吏曹啓曰,忠良科登第人紅牌,不書大年號,例也,而今番庭試直赴人李載德·趙濟華紅牌,誤書大年號,臣不勝惶恐,而原給紅牌爻周,更爲安寶賜牌之意,敢啓。傳曰,知道。
禮曹,來五月初二日,行景慕宮夏享大祭香祝,親傳取稟,奉敎恭依。
禮曹啓曰,卽接前敦寧都正李義周單子,則以爲族曾孫明夏,嫡妾俱無子,以其同姓二十寸兄萬夏第三子範奭,欲爲繼後,兩家諸族,相議完定,而明夏夫妻,俱爲作故,拘於常規,不得循例禮斜,依法典草記,稟處事呈單矣,凡係繼宗立後,兩邊與受,明有可據,而不得登聞者,許令該曹,論理草記事,載在法典,而門長李義周單辭旣如此,李萬夏第三子範奭,立爲李明夏之後,何如?傳曰,允。
翰圈三點,朴容大·金明鎭·金演壽·金永穆·洪悅模,以上取五人。
別兼春秋李承宇·趙秉轍·朴定陽等疏曰,伏以史圈,有成命,而臣等,伏奉別兼春秋差下之命,召牌儼臨,固當竭蹶不暇,第念會圈,惟下僚主之,爲其右位者,不得替行,古規卽然,便成金石,前檢閱崔鳳九,繫是臣等之下僚,而時無兼銜,揆以館規,有不敢越次冒行,玆敢來詣朝房,聯陳短章。伏乞聖明,俯垂鑑諒,亟遞臣等之職,回授當次之人,以存公格,俾完圈事,千萬幸甚云云。省疏具悉。旣有已例,卽爲行圈。
庚午四月十二日□時,上御康寧殿。新恩謝恩親受入侍時,行都承旨趙寅熙,假注書朴奎燦·吳宅善,記注官白時範,別兼春秋李承宇,以次進伏訖。上曰,史官分左右。寅熙奏曰,新恩率榜人,使之入庭行禮乎,缺,又奏曰,新恩已盡待令,使之行禮,何如?缺,引儀唱四拜,文武擧人,行四拜禮,仍行宣醞畢。寅熙奏曰,新恩等,使之以次進前,奏職姓名乎?新恩以次陞堂,各奏職姓名訖,寅熙,奏請新恩等,使之先退,新恩等,以次退出。
庚午四月十二日□時,上御延生殿。進講入侍時,右儀政洪淳穆,同知事許傳,參贊官金敬均,檢討官朴顥陽,假注書吳宅秀,記注官白時範,別兼春秋李承宇,各持孟子第五卷,以次進伏訖。上曰,史官分左右,仍命大臣進前。淳穆,進前問候,各殿問候訖。上誦前受音,仍開卷,傳,讀自舜,止於我何哉?仍釋義訖,傳奏曰,往于田,在側陋時也,號泣于旻天,痛極而呼天泣訴也,怨,如下文太甲自怨之怨,是自咎之辭也,慕者,思親之心,念念不忘也。蓋舜,雖遭人倫之變,而不失天理之常,夔夔烝烝,猶上不順乎親心,竭力服勤,恭盡子事父母之道,而終至瞽瞍底豫,天下之爲父子者定,此所謂人倫明於上,敎化行於下者也。上曰,此舜所以爲大孝也云云。上曰,公明高曰,非爾所知者,何也?傳對曰,舜之心,惟孟子深知之,而有非凡人所可忖度,長息之間,有若致疑於號泣者,然公明高之答如此,蓋意在言外,亦不屑之敎也。缺。傳復奏曰,父雖不慈,子不可以不孝,卽此章之大義也,父慈子孝,乃人道之本然也,聖人之學,責在推廣,君者,民之父母,民者,君之赤子也。殿下,以止慈之仁,愛民,則民亦以移孝之忠,事君矣,伏願念哉念哉。又奏曰,民天,一理也,故曰,民心天心,又曰,天視自我民視,天聽自我民聽,又曰,民之所欲,天必從之,是以,聖王重民,凡所以代天工,治天職者,莫非養民敎民治民之道也。易曰,先天而天不違,後天而奉天時,天且不違,而況於人乎?人者,民也,是故,乾之上九,以高而无民戒之也,又奏曰,事君盡忠,人臣之義也,二人之諫不諫,不可但以智不智論也,當以其位之尊卑,責之重輕而言也。竊意宮之奇,則位尊責重而邇密故,不可含默,百里奚,則位卑責輕而疎遠故,不可妄言,其跡似異,而易地則同矣。是以,宮之奇,諫而不聽,則竟以其族行,不可謂不智也。仍奏曰,二帝三王之所以爲二帝三王,以其來諫也。堯,捨己從人,舜,明四目達四聰,禹,拜昌言,湯,從諫不咈,文王,不諫亦入,蓋聖人,以天下之視聽,爲視聽也。上曰,直言,常人所厭聞,聖人則不然也。傳對曰,伊尹,告于王曰,有言逆于汝心,必求諸道,遜于汝志,必求諸非道,蓋言之逆者,忠直之臣也,遜者,諂諛之人也,不以其道求之,則何以辨之?虞公不明於此,至於失國而不悟,此不用諫之害也,伏願殿下,廣開言路,務盡容受之道焉。
上在景福宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,新除授同副承旨申錫年,時在京畿楊州地,斯速乘馹上來事,下諭,何如?傳曰,許遞,前望入之。
承旨前望入之,金奭鎭落點。
又啓曰,禁衛大將李章濂,以營建都監堂上,章陵丁字閣上樑時看審事出去矣,所佩命召,何以爲之,而將兵之任,不可一刻無摠察之人,何以爲之?敢稟。傳曰,仍佩往來,兵判兼察。
又啓曰,禁衛大將,兵判兼察事,命下矣,兼察禁衛大將李景夏,卽爲牌招,聽傳敎,何如?傳曰,允。
傳曰,同副承旨許遞,前望入之。
承旨前望入之,尹致和落點。
傳曰,都承旨許遞,前聖入之。
承旨前望入之,趙寅熙落點。
傳曰,承旨房望,順房爲之,兵刑換房。
傳曰,明日翰林召試,勤政殿命官爲之。
傳曰,前檢閱徐奭輔·崔鳳九,竝別兼春秋差下。
政院啓曰,前檢閱徐奭輔·崔鳳九,竝別兼春秋差下事,命下矣,令該曹口傳單付,竝卽牌招察任,何如?傳曰,允。
又啓曰,翰臨召試,明日勤政殿命官爲之事,命下矣,領監事以下館閣堂上,竝待開門命招,何如?傳曰,允。
吏曹口傳政事,別兼春秋單,徐奭輔·崔鳳九。
傳曰,政官牌招開政。
傳曰,應敎許遞,今日政差出。
傳曰,在外戶曹參判許遞,今日政差出。
副修撰前望入之,洪殷謨添書落點。
執義前望入之,張原相落點。
傳曰,閣圈爲之。
奎章閣啓曰,閣圈爲之事,命下矣,檢校提學曺錫雨,提學金大根,檢校提學申錫禧,檢校直提學金炳地·趙寧夏·李載冕·閔升鎬·趙成夏,直提學南廷順·韓敬源,檢校直閣李淳翼·李喬翼·李承純·李世用,檢校待敎徐相翊·鄭範朝,竝卽牌招,以爲會圈之地,何如?傳曰,允。
直閣會圈七點,金永壽·洪殷謨·朴顥陽取三人,待敎七點,金演壽·金奎軾·金明鎭取三人。
奎章閣啓曰,新除授直閣金永壽,待敎金奎軾,敎旨謄上安寶次,濬哲之寶請出之意,敢啓。傳曰,知道。
又啓曰,新除授直閣金永壽,待敎金奎軾,竝卽牌招,推移入直,何如?傳曰,允。
以吏曹參儀趙慶鎬牌不進罷職傳旨,傳曰,只推。
弘文館啓曰,下番姑降入直,事甚未安,新除授修撰趙濟華·李永,副修撰洪殷謨,竝卽牌招,推移入直,新除授應敎張原相,副應敎朴定陽,校理李載德,副校理趙秉轍·閔台鎬,一體牌招察任,何如?傳曰,允。
又啓曰,新除授副修撰李敦禹,時在慶尙道安東地,經筵入番事緊,請斯速乘馹上來事,下諭。答曰,許遞。
議政府啓曰,卽見全羅前監司徐相鼎所報,則濟州賑資米二千石之以戶曹別備米劃給者,趁今區劃,以爲立本之地爲辭矣,此不容不準充後已,就本穀耗作錢中六千兩劃付,以爲立本事,分付,何如?傳曰,允。
禮曹啓曰,今四月二十八日庚午式年文科殿試時,親臨與命官,何以爲之,而處所,以何處擧行乎?敢稟。傳曰,景武臺親臨磨鍊。
吏曹啓曰,慶尙道醴泉居幼學安鎭豐呈狀內,矣身父幼學福五,今年爲九十歲,京畿安城居幼學林仁鎭呈狀內,矣身父幼學元榮,今年爲九十歲,安城居幼學林百鎭呈狀內,矣身父幼學元喆,今年爲九十歲,而俱爲見漏於本道應資老人狀啓中,未蒙恩資事來訴,故考見帳籍,則其年,果爲爲的實矣。在前如此之人,追後啓稟蒙恩,旣有已例,今日政加資下批之意,敢啓。傳曰,知道。
有政。吏批,判書申錫禧進,參判申佐模,參議趙慶鎬,牌招不進。
以張原相爲應敎,朴定陽爲副應敎,李敦禹爲副修撰,尹正求爲左參贊,李沇應爲戶曹參判,金根爲敦寧都正,趙秉稷爲司成,金永壽爲直閣,金奎軾爲待敎,承文副正字單金㽥,校書博士單嚴錫瓘,故學生南極人贈童敎,孝行卓異贈職事承傳,故學生徐釋輔贈戶參例兼,故通德徐有任贈吏議,徐綏修贈僕正,已上,同知徐完淳三代。
再政。以權魯淵爲執義,兼直閣單金永壽,弘文正字單金奎軾,兼待敎單金奎軾,兼校書正字單金奎軾。
兵批,參知金亮淵進,同知加設二單,安秀星·安萬碩。
庚午四月十三日□時,上御延生殿。進講入侍時,同知事申佐模,參贊官李正魯,檢校典翰李起鎬,假注書朴鍾瀅,記注官金鼎燮,別兼春秋朴定陽,各持孟子第五卷,一次進伏訖。
上在景福宮。停常參·經筵。
傳曰,傳香承旨,馳詣宗廟·景慕宮,奉審摘奸以來。
傳曰,今番翰林召試,取三人。
政院啓曰,翰林召試被選當次人金永穆,薦狀公事,啓下矣。令該曹,口傳單付,牌招入直,何如?傳曰,允。
又啓曰,全溪大院君祠宇移奉後,遣宗臣攝行奠酌禮事,命下矣。何宗臣進去乎?敢稟。傳曰,知宗正卿李承輔進去。
又啓曰,檢校典翰李起鎬,以其親病,陳疏徑出,原疏,纔已捧入矣,所當卽捧禁推傳旨,而此與無端徑出有異,推考警責,何如?傳曰,允。
奎章閣啓曰,明日,卽奉謨堂夏孟朔奉審日次,臣等,進詣擧行之意,敢啓。傳曰,知道。
以鎭撫使李容熙狀啓,井浦萬戶金之海,拯活人命事。
傳曰,善地邊將待窠,首先差送。
春秋館啓曰,別兼春秋臣崔風九,以禁衛營從事官,今日軍布捧上時,晝仕出去之意,敢啓。傳曰,知道。
吏曹口傳政事,檢閱單金永穆。
吏曹啓曰,中學敎授朴定陽,南學敎授李敦禹,西學敎授朴顥陽,俱以身病,呈狀乞遞,竝改差,何如?傳曰,允。
兵曹啓曰,今月二十八日,庚午武科殿試節目,當爲磨鍊,而凡於殿試,親臨與命官,前期稟旨後磨鍊事,曾有定式矣,今番則何以爲之,而處所,以何處擧行乎?敢稟。傳曰,景武臺親臨磨鍊。
又啓曰,五衛將申致楨·金若調·徐完淳·朴震楗,曹司五衛將徐相會,昌德宮衛將金九植·河始淸,文臣兼宣傳官洪健植·朴顥陽,俱以身病猝重,無望供職,新除授西北僉使李昌玉,父年今爲七十八歲,在法當遞,呈伏乞遞竝改差,惠山僉使李奎鶴,身病沈重,時月之內,萬無登途赴任之望,呈狀乞遞矣,實病雖如此,邊將之任,不可循例改差,罷黜,何如?傳曰,允。
宗親府啓曰,明日,卽天漢殿夏孟朔大奉審日次,臣等與閣臣,進詣擧行之意,敢啓。傳曰,知道。
又啓曰,臣等與閣臣進詣天漢殿,展奉奉審,無頉之意,敢啓。傳曰,知道。
訓鍊都監啓曰,本局哨官金道源,身病猝重,勢難察任,改差,何如?傳曰,允。
藝文提學趙性敎疏曰,伏以臣,展省先壠,歸伏私次,始審間有文垣通擬,而賤名,混入其中,惝悅蹙恧,不覺對人而發騂,繼又除旨遽降,以臣爲藝文館提學,臣尤戰靡措,日前試牌,寧被問備之典,不敢爲承膺之計者也。噫,臣之邇來所蒙被,與天無極,驟躐華顯,式月斯程,蚤夜摽拊,若隕淵谷,矧玆本任,淸峻尤別,掌制館閣,潤色鴻朗,瓊琚珮黻,贊一代聲明之治,藻采詞華,爲多士鼓舞之倡,斯誠熙朝之極選,儒者之至榮也。臣是何人,敢當斯任?華誥誕宣,龍光焜燿,感戴懽欣,常情則然,而第念不量而受,器必溢,不衷而服,身必災,此今昔之恒筭,賢達之炯箴也。臣之前後叨冒,無往非不量不衷之歸,則其溢與災,理必無倖,惟宜投置冗散,消受時月,公逭瘝尸之戾,私免滿盈之忌,而荐荷誤恩,至此而極,此又臣居寵若驚,以榮爲懼者也,況臣,才不猶人,學未通方,擧業程課,已屬筌蹄,作家體裁,未窺潘籬,今爲齒宿志替,舊聞瓠落,每自點檢,肚殼枵然,尙可以騫翔邃嚴,榒管演綸,鳴國盛而煥王猷乎哉?召試有命,庚牌押至,左右參倚,較絜已熟,玆敢隨詣闕外,昌悚陳龥。伏乞聖慈,曲垂諒察,亟收臣新授職名,俾官方無䙝,私分獲安,不勝大願云云。答曰,省疏具悉。所請依施。
檢校典翰李〈起〉鎬疏曰云云。省疏具悉。爾其勿辭救護。
庚午四月十四日□時,上御延生殿。進講入侍時,知事沈承澤,參贊官李正魯,典翰金奎弘,假注書吳宅禹,記注官朴齊用,別兼春秋崔鳳九,各持孟子第五卷,以次進伏訖。上曰,史官分左右,上誦前受音一遍訖,仍開卷。承澤,讀自人少則慕父母,至是以不告也。
上在景福宮。停常參·經筵。
藥房提調姜㳣,副提調趙寅熙啓曰,伏未審日間,聖體若何,寢睡·水刺之節,何如?臣等,率諸御醫趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等,不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
政院啓曰,議政府郞廳來言,今日賓廳日次,而領議政金炳學,右議政洪淳穆,有身病,左議政未差,不得來會云矣,敢啓。傳曰,知道。
奎章閣啓曰,景慕宮望廟樓,今望奉審無頉之意,敢啓。傳曰,知道。
又啓曰,臣等,進詣奉謨堂,奉審無頉,而閣內諸處,亦無頉之意,敢啓。傳曰,知道。
又啓曰,新除授直閣金永壽疏批已下,卽爲牌招察任,何如?傳曰,允。
以平安監司韓啓源狀啓,安州牧民家失火事,傳曰,當此農節,民家之燒燼,若是夥多,極爲驚慘,元恤典外,別加顧助,趁卽結構奠接,俾無一民失所棲遑之弊事,廟堂措辭關飭。
尙衣院啓曰,冬至使行上通事,年例燕貿物種,不得貿來,莫重進上,以致闕供之境,萬萬駭然,當該上通事,令攸司,從重科治,臣亦惶恐待罪之意,敢啓。傳曰,安恕,卿勿待罪。
兵曹,式年庭試武科原榜人規矩,騎芻一次二中,貫革五矢,一百二十步一巡一中,柳葉箭五矢,一百二十步一巡二中,講書粗以上,取三技落點,直赴殿試人規矩,片箭三矢,一百三十步一巡一中,柳葉箭五矢,一百二十步一巡二中,講書粗以上,取一技落點。
摠戎廳啓曰,本廳哨官崔榮國,身病猝重,勢難察任,改差,何如?傳曰,允。
吏曹口傳政事,檢閱單朴容大。
直閣金永壽疏曰,伏以臣之唱第,甫三日矣,名參文籍,足躡雋途,只知光榮之被體,兢慄之在心,聖恩天大,一埤隆摯,昨日除一職,瀛署之淸聯也,今日占一官,龍圖之妙掄也,譬若向陽卉木,朝滋一寸,暮滋一尺,不第同朝之所艶稱,抑亦古人之所罕睹,臣是何人,驟承此曠絶之澤於聖明之世也,臣卽一古家之一不才後進爾,孤而失學,未奉過庭之訓,懶無立志,不合需世之用,頭顱冬烘,居然爲四十無聞之人,蔭路低回,尙懼其踰溢涯分,名場進取,夫豈妄念之或到哉?金馬玉堂,如在天上,西淸東壁,已屬夢外,牧羊之曲,蓋鼓吹因想之所不及者也。臣之今日身分,似或與前日踪由,㢠有不同,而臣心之怳惚自疑,依舊是簿牒期會間頭出頭沒,今迺依日月而拚雲漢,責以風猶獻納,潤色修餙,其將何術而耐當乎?竊覸殿下,特軫以臣爲世祿之裔,姑且置之於淸絶深嚴之地,將以薰沐而成就之,然臣之菲薄揜陋,惟不克於職事之居,竟負我聖上至仁大德,則奚但以過福致咎,不衷招災,是怵是懼焉已。臣生長寒素,優遊郡邑,初未嘗有所見聞於本閣掌古,又何敢張皇職事,崇飾美讓?召牌狎至,典式莫越,冒昧出肅,冞切惶愧,因仍蹲冒,諒非義分之所可安,玆敢略綴衷懇,仰瀆聰聽。伏乞聖慈俯賜鑑諒,亟遞臣奎章閣直閣之銜,以重名選,以全微諒焉,臣無任云云。省疏具悉。爾其勿辭察職。
庚午四月十五日□時,上御延生殿。進講,回還書狀官同爲入侍時,講官金世均,參贊官趙寅熙,檢討官李永,假注書吳宅秀,記事官金永穆·朴容大,各持孟子第五卷,以次進伏,書狀官趙定熙進伏訖。上曰,史官分左右,上曰,書狀官進前,定熙進伏訖,上曰,遠路無事往還乎?定熙曰,王靈攸曁,善爲往返矣。上曰,見其聞見,事件甚昭詳,而更無可奏之事乎?定熙曰,書啓已爲詳錄,此外,別無可達之事矣。上命書狀官先退,上誦前受音一遍訖,仍開卷。世均,讀自萬章曰舜之不告而娶則吾,止象喜亦喜,仍釋義訖。上命授書筭于世均,上讀新受音十遍訖,講官,還納書筭。上曰,象不知舜歸其宮,而欲有所取而往,見舜在牀彈琹,乃言鬱陶思君,至有忸怩之色,無乃象於是時,亦或回其本心而然耶?世均曰,象雖不仁,豈不自知其害舜之爲惡,而物欲交蔽,倫理都喪,今見舜之在牀,無辭粧撰,乃假托以思舜之來,渠亦人也安得無慙忸之心乎?上曰,象憂亦憂,象喜亦喜,此眞聖人也。象之害己,舜豈不知,而無所芥滯,同其憂喜,非聖人而能之乎?若使凡人當之,必難如是也。世均曰,凡人,或値此等之變,能惇其孝悌者幾稀,而舜之於象,不藏怒不宿怨,憂其憂焉,喜其喜焉,此正仁之至義之盡也,蓋舜之不告而娶,前篇孟子曰,君子,以爲猶告也,以其無後,爲不孝之大者故耳,堯之妻舜而不告者,若今民之事固當理,而牽私不肯者,官必以法治之也。程子曰,萬章之言完廩浚井者,未必眞有是事,而孟子,不之辨,只以象憂亦憂象喜亦喜,答之,是極言舜於天理人情,至矣盡者也。舜,遭人倫之變,不失其天理人情,故以瞽瞍而底豫,象亦源源而來,非舜而能之乎?此可見聖人處變之道矣。周公,亦有管·蔡之變,而以其憂在廟社,孽在生民,故竟不能全之,至於象,則舜以其事在於己,乃封有庳,使吏治之,納其貢稅,是皆公義私恩之各適其宜,而易地皆然矣。上曰,周公·管·蔡之事,果與象無異也,缺。永穆奏曰,臣以本館事,有所仰達者矣,翰林召試被選人間月付職,自是古規,而若値左右史不備之時,則筵稟後不待月限,以次連付,亦多已例,被選當次人朴容大,令該曹口傳單付,牌排入直,何如?上曰,依爲之。又奏曰,時政記纂修事緊,新除授檢閱朴容大,署前行公,何如?上曰,依爲之。
上在景福宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,御營大將李元熙,以營建都監堂上,昭顯墓丁字閣上樑時看審事,今方出去矣,所佩命召兼帶右邊捕盜大將命召及大將牌·傳令牌,何以爲之,而將兵之任,不可一刻無摠察之人,捕將重任,亦不可暫曠,在前如此之時,有他邊大將兼察之例,今番則何以爲之?敢稟。傳曰,仍佩往來,御將,訓將兼察,捕將,他邊大將兼察。
又啓曰,御將,訓將兼察,捕將,他邊大將兼察事,命下矣。兼察御營大將申櫶,兼帶右邊捕盜大將許熠,竝卽牌招,聽傳敎,何如?傳曰,允。
以全羅監司李鎬俊狀啓,萬頃縣令李圭鎰身死事,傳曰,當此農務旁午之時,曠官可悶,令該曹口傳差出,不日下送。
吏曹口傳政事,以李謇熙爲萬頃縣令。
以慶尙監司金世鎬狀啓,龍宮罪人朴仁寬,被打本縣民人,而致死,居常不飭之該縣監李應愚罪狀,令攸司,稟處事,傳曰,配囚失囚不審之責,在所難免,見今春務旁午,該倅就拿,必有妨公害事矣,姑爲戴罪擧行,自巡營,更飭各邑,着實坊守事,自秋曹關飭。
義禁府啓曰,因慶尙監司金世鎬狀啓,龍宮縣監李膺愚罪狀,令攸司稟處事判付內,配囚失囚不審之責,在所難免,見今春務方午該倅就拿,必有妨公害事矣,姑爲戴罪擧行事,命下矣。李膺愚,姑爲戴罪擧行事,分付該道道臣之意,敢啓。傳曰,知道。
兵曹啓曰,去三月十七日武臣堂上祿試射,後日退行事,草記蒙允矣,今四月十七日設行,而試官望,備擬以入之意,敢啓。傳曰,知道。
庚午四月十六日□時,上御延生殿。進講入侍時,講官趙性敎,參贊官申獻求,侍讀官閔台鎬,檢討官李永,假注書金演壽,記事官金永穆·朴容大,各持孟子第五卷,以次進伏訖。上曰,史官分左右,上誦前受音一遍訖,仍開卷。性敎,讀自曰然則舜,止爲僞喜必是以常人之心度聖人也。性敎曰,萬章,以小人之心,妄度聖人,故謂之僞喜也。聖人之心,誠實無僞,應事接物,無非誠實中出來,況以大舜之聖,盡孝弟之道,友于之情,發於至誠,見象之來,釋然無疑,聞象之言,欣然有喜,天理人情,兩無間焉。象之害己之事,略無芥滯於心,可見聖人之心,與天同量,而萬章,不識聖人之用心,反疑其僞喜,故孟子,以子産之事引諭之,夫魚之入水悠然,理也。象之思兄鬱陶,亦理也,理之當然,信之而已者,君子之心,則豈有一毫校量之存諸中也,舜處人倫之變,而不失天理之常,愛弟之心,恒存乎心,所以象憂亦憂,象喜亦喜,誠也,非僞也。孟子此章,形容大舜友愛之誠心,而爲之明辨而洞言之,其有補於後世惇倫之敎者,甚大矣。台鎬曰,大舜,以根天友愛,象之來見,自然爲喜,而況以鬱陶思君爲說,則尤有所感於舜之天性,誠信而喜之矣。獻求曰,君子,惟以誠信之心視人,故不可以非道誑之,近理之事則時或可欺,由此觀小人之言,外忠而內邪,情僞難辨,而天日雖明,浮雲猶或蔽之,推此章句,深可省察也。上掩卷,命史官就座,又命退諸臣,以次退出。
上在景福宮。停常參·經筵。
奎章閣啓曰,待敎金奎軾疏批已下,卽爲牌招察任,何如?傳曰,允。
承文院啓曰,卽見盛京禮部咨文三道者,一是本年夏季,統巡箚派協領德郞,前往巡察,預行知照事也。一是碧潼作挐緣由本國咨文,據情代眞奉上諭知道事也。一是盛京將軍續眞碧潼作挐之匪類魁首,挐獲懲辦,而鳳城守尉之前後邊報,各自不同,更令協領成殿鰲,星速馳往,消詳探報之意,欽奉上諭知照云矣,竝撰承領回咨,付撥下送灣府,傳給鳳城,轉致盛京之地,何如?傳曰,允。
戶惠廳啓曰,向以驪州結弊事,有所關飭矣,卽見該牧使李寅應所報,則以爲正卜雜頉,不外乎元帳付給,而冒頉夥多,致有帳內之欠縮,以元帳不足之故,吏輒白徵正卜,卽內頉也,係是經法之所不許,則一傡還實,在所不已,至於雜頉名色,字號卜數,宛在量案,而川沙陳廢等不應稅之謂也,虛實多少,自邑次次歸正,隨其陳起而徵稅云矣。無論正卜與雜頉皆是元帳以內,而其所冒頉,謂之內頉,內頉不足之數,輒爲該吏之冤懲,此未知創始之久近而斷不可以一時謬例,致虧經法,所謂正卜名色,卽令革罷後還實,雜頉則盡數當徵,與盡數無形,必有虛·實之一按可知,隨陳隨起,漸次還稅,雖以壬辰川沙·甲寅川浦舊陳七十二結零言之,一入災摠,移易不得者,是豈結法然乎?使之還起還錄,而如是申明之後,若或有一毫掩置之端,該守令,徒重論警之意,嚴加申飭,何如?傳曰,允。此邑結弊,曾所稔聞,而此非吏民之作奸,實有難醫之証而然,弊果誰創,而咎當誰執乎?今此釐正,大爲吏民蘇醒之機也。此若不申明舊式,毋過幾年,邑不爲邑,吏民必無乃已,自戶惠廳,嚴飭歸正,更無敢無忌憚之地,可也。
待敎金奎軾疏曰,伏以臣,顓庸蒙昧之藐然一後生爾,少年高科,不知不幸之爲戒,握紅誥擁仙樂,行呼唱於道路,已覺涯量滿足,光耀被體,唱名未過三日,奎華新除,又下於夢想之外,聞命震駴,五官失守,臣曾聞是閤之爲聖人精義之所寓,是職之爲英雋名選之所繫焉而已矣。未嘗經心衡慮於制置典故之間,顧何敢張皇布護,崇飾美讓?只就臣一身事計,以人視職,萬萬知其蔑有甄稱,臣門第儒素,植孤弱昧,守謹拙二字爲貼額之符,鉛槧結習,不過是功令家言,而又無無滲漏工夫,蓋是不中材最下等之流也。蔭補牽絲,曾未幾朔,遽彯文纓,仍據淸聯,太聚易躓,驟得匪祥,臣未敢知終當如何究竟,噫,自我聖上御極初元,臣家之蒙被恩渥,際天蟠地,闔門兢惕,不啻淵谷之在前,臣父自臣決科之後,愈以盈盛爲懼,今若又聞此報,必當大家驚悚,然則臣之所以爲榮,適足貼臣父之憂,臣何敢憑伏寵靈,嫪戀華膴,一日安於其職哉?召牌狎臨,典式莫越,章皇出肅,實由義分之是怵,非謂循名核實,劣有承當,玆敢猥控衷懇,冒瀆聰聽。伏乞聖慈,亟遞臣奎章閣待敎之銜,俾重公器,以伸微諒焉,臣無任云云。省疏具悉。爾其勿辭察職。
庚午四月十七日□時,上御延生殿。進講入侍時,講官朴永輔,參贊官尹致和,檢計官趙濟華,假注書朴鍾瀅,記事官金永穆·朴容大,各持孟子第五卷,以次進伏訖。上曰,史官分左右,上誦前受音一遍訖。仍開卷永輔,讀自萬章問曰象,止在弟則封之,仍釋義訖。永輔奏曰,虞舜以前,聖帝亦多,然而俗尙淳厖,人文未暢,至舜而典則始具,處人倫之變,克諧以乂而後世爲人子,爲人兄弟,孝友之典則,具焉,四罪而後世刑政之典則,具焉,不徒此也,南薰有殿,則宮室之典則也。養士有庠,則學校之典則也,巡狩朝覲,蕭韶九成,而禮樂之典則,具焉,粉米黼黻,朱綠玄黃,而章服之典則,具焉,咨二十有二人者,卽爵賞之典則也。人心道心,則乃性理學問之典則也,後世百事百行,有出此典則者乎,是以,帝王中集大成之聖,虞舜是也。缺,濟華奏曰,此章文義,卽聖人處變得當之道也,及爲天子,遂封其弟,可以見友愛之仁,精微之義矣,或曰放焉者,豈非凡人之以私意,窺聖人乎?
上在景福宮。停常參·經筵。
傳曰,同副承旨許遞,前望入之。
承旨前望入之,金錫輔落點。
政院啓曰,卽者刑曹郞廳來言,慶科庭試時,呈券辭意荒雜之罪人朴潤豐,自金堤郡今纔押來矣,當爲照法嚴繩,而判書李顯稷在外,次堂例不得擧行云,何以爲之?敢稟。傳曰,許遞,前望入之。
刑曹判書前望入之。李裕膺落點。
禮曹啓曰,卽接全羅監司徐相鼎移文,則以爲順天府鄕校聖殿正間五間,年久毁敗,今方修葺,告由移還安祭香祝,自本曹啓稟下送云矣。順天府鄕校聖殿修改時,先告事由移還安祭香祝,卽令該司,照例磨鍊下送,從便卜日設行之意,竝爲分付,何如?傳曰,允。
三軍府啓曰,卽接訓鍊都監所報,則今四月十九日,習陣日次,而大將臣申櫶,有身病,不得行操云矣,敢啓。傳曰,知道。
庚午四月十八日□時,上御延生殿。進講入侍時,講官趙性敎,參贊官李正魯,侍讀官趙秉轍,假注書車有聲,記事官金永穆·朴容大,各持孟子第五卷,以次進伏訖。上曰,史官分左右,上誦前受音一遍訖,仍開卷。基應,讀自曰仁人也,止此之謂也。
上在景福宮。停常參·經筵。
全溪大院君祠宇奉安後,大妃殿,宗親·儀賓·藥房·內閣·政院·玉堂·朝廷·二品以上·六曹堂上,口傳問安。答曰,知道。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
備忘記,順天營將洪運燮下直,長弓一張·長箭一部·片箭一部·筒兒一箇賜給。
傳曰,副學·典翰·正字外玉堂,竝許遞,前望入之。
弘文館啓曰,典翰金性均營建都監都廳進,應敎·副應敎,校理二員,副校理二員,修撰二員,副修撰二員未差,上下番俱空,事甚未安,檢校典翰李根秀·李冕榮·金奎弘·李起鎬,竝卽牌招,推移入直,何如?傳曰,允。
玉堂前望入之,應敎李承宇,副應敎李龍雨,校理趙定熙·趙秉肅,副校理丁觀燮·徐奭輔,修撰張厚相·吳長善,副修撰朴顥陽落點,金完秀添書落點。
刑曹啓曰,慶科庭試時,先呈試劵辭意謊雜之罪人朴潤豐,待捉上擧行事,已有所草記蒙允矣,自金堤郡,今纔押到,故依大典會通推斷條,亂言者杖百流三之律,潤豐,決杖一百後,慶尙道山淸縣流三千里定配所,卽爲押送之意,敢啓。傳曰,罪雖罔赦,此是懵駭狂易之類,何可深責?嚴刑一次,特爲放送。
三軍府啓曰,卽接禁衛營所報,則今四月二十日,蔓川坪聚軍操鍊,而本府入直騎士,待標信出用云矣,敢啓。傳曰,知道。
兵曹啓曰,今春等進上弓失看品在卽,而知弓品堂上李邦鉉,身病猝重,勢難擧行云,改差,其代以在京無故人啓下之意,敢啓。傳曰,知道。
兵曹,知弓堂上單,李容象。
摠戎廳啓曰,本廳哨官盧鼎錫,身病猝重,勢難察任,改差,何如?傳曰,允。
兵曹口傳政事,司果朴定陽。
庚年四月十九日□時,上御延生殿。進講入侍時,講官申佐模,參贊官金益容,檢討官趙濟華,假注書朴鍾瀅,記事官金永穆·朴容大,各持孟子第五卷,以次進伏訖。上曰,史官分左右,上誦前受音一遍訖。仍開卷,佐模,讀自咸丘蒙問曰,止二天子而矣,仍釋義訖,缺,濟華奏曰,此章咸丘蒙之問,卽不過齊東野人之說,不必求甚解,至於天無二日,民無二王,此乃孟子引孔子之語也,質諸鬼神而無疑,俟之百世而不惑,所以爲人臣者,竭其忠而盡其命之本也。
上在景福宮。停常參·經筵。
藥房都提調洪淳穆,提調姜㳣,副提調趙寅熙啓曰,伏未審日間,聖體若何,寢睡·水刺之節,何如?臣等率諸御醫趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等,不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
政院啓曰,卽者檢閱金永穆,以其親病,陳疏徑出,原疏,纔已捧入矣,所當卽捧禁推傳旨,而此與無端徑出有異,推考警責,何如?傳曰,允。
又啓曰,左右史不可不備,別兼春秋李承宇·趙秉鎬·朴定陽·崔鳳九,竝卽牌招,推移入直,何如?傳曰,允。
以別兼春秋趙秉鎬·朴定陽·崔鳳九牌不進罷職傳旨,傳曰,只推。
又啓曰,別付料兵房來言,西北別付料親臨試射,每年春季朔初一日,取稟事,曾有定式矣,今春季朔親臨試射,何日爲之乎?敢稟。傳曰,二十六日,隆武堂親臨磨鍊,內三廳試射,一體待令。
弘文館啓曰,下番姑降入直,事甚未安,新除授修撰吳長善,試所進,張原相,副修撰朴顥陽,竝卽牌招,推移入直,新除授應敎李承宇,副應敎李龍雨,校理趙定熙·趙秉肅,副校理丁觀燮,一體牌招察任,何如?傳曰,允。
又啓曰,新除授副校理徐奭輔,時在京畿坡州地,副修撰金完秀,時在高陽地,經筵入番事緊,請竝斯速乘馹上來事,下諭。答曰,許遞。
三軍府啓曰,卽接御營廳所報,則今四月二十一日,習陣日次,而大將臣李元熙,有身病,不得行操云矣,敢啓。傳曰,知道。
刑曹啓曰,罪人朴潤豐定配草記,傳曰,罪雖罔赦,此是懵駭狂易之類,何可深責?嚴刑一次,特爲放送事,命下矣。謹依傳敎,潤豐,嚴刑一次,放送之意,敢啓。傳曰,知道。
訓鍊都監啓曰,本局別將李鳳億,身病猝重,勢難察任,改差,何如?傳曰,允。
檢閱金永穆疏曰,伏以臣,唱榜夫幾,濫叨華選,持被淸禁,感龍光之昭回,載筆邇班,愧駑才之蔑稱,祗宜恪謹在公,何敢唐突言私,而第臣母,素患痰火之祟,積年沈苦,近因節候不適,且緣調將之失宜,諸證添劇,委頓牀玆,藥餌扶護之節,惟臣身是俟,家僮促歸,情私煎灼,忙陳短章,徑出禁扃。伏乞聖明,俯垂鑑諒,亟遞臣所帶之職,俾便救療,仍治臣擅離之罪,以昭法紀焉,臣無任云云。省疏具悉。爾其勿辭救護。
庚午四月二十日□時,上御延生殿。進講入侍時,右議政洪淳穆,講官朴珪壽,參贊官金奭輔,檢校典翰李起鎬,假注書朴齊晠,記事官金永穆·朴容大,各持孟子第五卷,以次進伏訖。上曰,史官分左右,仍命大臣進前。淳穆,進前問候,各殿問候訖,上誦前受音一遍訖。仍開卷,珪壽,讀自咸丘蒙曰,止周無遺民也。缺,淳穆曰,領相先山,在廣州地,曠省已久,且有至切之事故,不得不躬幹,而大臣之經稟後,從便往來,曾多已例,故敢達矣。上曰,依爲之。
上在景福宮。停常參·經筵。
傳曰,明日進講停。
政院啓曰,卽者別兼春秋李承宇,以其親病,陳疏徑出,原疏,纔已捧入矣,所當直捧禁推傳旨,而此與無端徑出有異,推考警責,何如?傳曰,允。
又啓曰,左右史不可不備,別兼春秋趙秉鎬·朴定陽·崔鳳九,竝卽牌招,推移入直,何如?傳曰,允。
以別兼春秋趙秉鎬·朴定陽·崔鳳九牌不進罷職傳旨,傳曰,只推。
別兼春秋李承宇疏曰,伏以臣,筵退之後,得接家信,則臣母,素患蛔積之証,近因日候之不調,一倍添劇,委頓牀笫,促臣歸視,臣聞此報,方寸煎灼,玆敢忙陳短章,徑出禁扃。伏乞聖明,俯垂鑑諒,亟遞臣別兼之銜,俾便救護,仍治臣擅離之罪,以肅朝綱焉,臣無任云云。省疏具悉。爾〈其勿〉辭救護。
庚午四月二十一日□時,上御延生殿。進講入侍時,同知事許傳,參贊官李正魯,檢討官朴顥陽,假注書朴鍾瀅,記事官李承宇·朴容大,各持孟子第五卷,以次進伏訖。上曰,史官分左右,上誦前受音一遍訖。仍開卷,傳讀自孝子,至止是之而矣。
上在景福宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,左右史不可不備,別兼春秋趙秉鎬·朴定陽·崔鳳九,旣有只推之命,竝卽牌招,推移入直,何如?傳曰,允。
以別兼春秋趙秉鎬·朴定陽·崔鳳九牌不進罷職傳旨,傳曰,只推。
兵曹口傳政事,司果徐奭輔。
傳曰,吏曹參儀有闕之代,前望入之。
吏曹參議前望入之,李炳敎落點。
傳曰,未肅拜玉堂許遞,前望入之。
摠戎廳啓曰,本廳哨官孫興斗,身病猝重,勢難察任,改差,何如?傳曰,允。
以平安監司韓啓源狀啓,安州牧民家失火事,傳曰,當此農節,民家之燒燼,若是夥多,極爲驚慘,元恤典外,別加顧助,趁卽結構奠接,俾無一民失所棲遑之弊事,廟堂,措辭關飭。
吏曹參議趙慶鎬疏曰云云。省疏具悉。所請依施。
上在景福宮。停常參·經筵。
政院啓曰,左右史不可不備,檢閱金永穆,由限已過,卽爲牌招入直,何如?傳曰,允。
傳曰,臺諫竝許遞,政官牌招開政,如有違牌,勿爲呼望。
傳曰,呈告泮長,在外敦寧都正許遞,今日政差出。
傳曰,今番西北別付料試射時,出宮門路,崇陽門爲之。
吏曹啓曰,司僕寺正趙秉鎬,東學敎授丁觀燮,慶安察訪趙光濂,俱以身病,呈狀乞遞,竝改差,何如?傳曰,允。
又啓曰,京畿高陽居幼學洪景厚呈狀內,矣身父前僉使履勳,今年爲八十歲,黃州居前掌令李泰永呈狀內,矣身父前五衛將思復,今年爲八十歲,藍浦居幼學朴圭鉉呈狀內,矣身父幼學在亨,今年爲九十歲,榮川居幼學禹千萬呈狀內,矣身父幼學象鉉,今年爲九十歲,義城居幼學權寅應呈狀內,矣身叔父幼學晟永·禹永,今年爲九十歲,順安居幼學崔昺淳呈狀內,矣身父幼學昌翊,今年爲九十歲,永平居幼學李奉一呈狀內,矣身父幼學字華,今年爲一百歲,順天居幼學曺錫鎭呈狀內,矣身父幼學海振,今年爲一百歲,安州居幼學朴宗夏呈狀內,矣身父幼學明坤,今年爲一百歲,大邱居幼學李碩俊呈狀內,矣身父幼學景淳,今年爲一百歲,金川居幼學徐禹淳呈狀內,矣身父幼學龍成,今年爲一百歲,洪州居幼學林澈粹呈狀內,矣身父幼學基洛,今年爲一百歲,而俱爲見漏於本道應資老人抄啓中,未蒙恩資事來訴,故考見帳籍,則其年,果爲的實矣。在前如此之人,追後啓稟蒙恩,旣有已例,今日政,竝加資下批之意,敢啓。傳曰,知道。
司僕寺啓曰,順天監牧官洪若弼,晉州監牧官金哲淳,俱爲瓜滿,而本牧,以判歉之年,有難付之生手,且迎送之弊,不可不念,竝姑爲仍任,何如?傳曰,允。
兵曹啓曰,內禁衛將李孝權,除授在外,上來無期云,改差,何如?傳曰,允。
又啓曰,文臣兼宣傳官趙秉轍,時無職名,依例口傳付軍職以入之意,敢啓。傳曰,知道。
兵曹口傳政事,以趙秉轍爲都摠管,兪致善·姜蘭馨·李根弼·洪淳大爲副摠管,都摠管單兪致善。
訓鍊都監啓曰,本局從事官朴顥陽,身病猝重,勢難察任,改差,何如?傳曰,允。
兵曹口傳政事,司果趙秉轍。
有政。吏批,判書申錫禧,參議李炳敎進,參判申佐模式暇。以洪鍾雲爲大司憲,權泳夏爲大司諫,李龍雨爲執義,徐奭輔·金正浩爲掌令,趙愚祖·金鎭模爲持平,李承宇爲司諫,趙性鶴爲獻納,安敎熙·朴基陽爲正言,趙榮夏爲大司成,趙恒敎爲敦寧都正,金永壽爲司僕正,權魯淵·李晩耆爲副校理,趙秉轍爲修撰,奇禹鉉爲副修撰,李䆃重爲工曹判書,金有淵爲知經筵,金在顯爲弘文提學,魚允中爲監察,李載德爲中學敎授,趙濟華爲南學校授,金永壽爲西學敎授,趙景昌爲慶安察訪,黃鍾顯爲知春秋,兼執義趙定熙減下。故學生裴相淳·林命源·林亨淳·柳承春·高述謙·李宇彬·吳象鉉,贈童敎,孝行卓異贈職事承傳。故學生李光文贈戶參例兼,李東楠贈左承旨,李興奎贈僕正,已上,同知李字華三代。故學生曺允龍贈戶參例兼,曺命垕贈戶議,曺夏源贈樂正,已上,同知曺海振三代。故學生李基普贈戶參例兼,李春培贈戶議,李東華贈樂正,已上,同知李景淳三代。故學生朴文赫贈戶參例兼,朴濟永贈戶議,朴景尙贈樂正,已上,同知朴明坤三代。再政。以閔台鎬爲應敎,金裕行爲副應敎,李駿在爲刑曹參議,裴喆周爲兵曹正郞,金學麟爲典籍,同春秋單黃鍾顯,兼直閣單金永壽。三政。以閔台鎬爲兵曹正郞,李徽圭爲禮曹正郞,朴顥陽爲奉常判官,前五衛將李思復,今加嘉善,前僉使洪履勳,今加通政,已上朝官年八十依法典加資,幼學姜顯周,今超通政,五子登科人,依法典加資。四政。以李龍雨爲應敎,朴定陽爲副修撰,李善浩爲兵曹佐郞。五政。以趙秉鎬爲執義。
兵批,判書李景夏進,以洪圭爲內禁將,閔百鋋·徐相駿·金在淵·鄭策和爲五衛將,鄭雲龜爲曹司衛將,洪導演·許春燁爲昌德將,趙秉轍·徐胄淳爲文兼,李相復爲武兼,尹光軾爲守門將,尹佐儉爲惠山僉使,康禮錫爲西北僉使,梁侃爲代登萬戶,副司果李奎華。
庚午四月二十三日□時,上御延生殿。進講入侍時,知事沈承澤,參贊官金益容,侍讀官趙秉肅,假注書朴鍾瀅,記注官石宗珍,記事官朴容大,各持孟子第五卷,以次進伏訖。上曰,史官分左右。上誦前受音一遍訖。仍開卷,承澤,讀自曰以行與事,止受之也。仍釋義訖。承澤曰,臣於文義之外,有所陳達者矣。臣自昨春,至今四五次登筵,仰瞻聖學,萬萬欽誦,每承下詢,卓越高明,臣等所奏,何敢仰答其萬一也?況殿下,臨講俯聽,皆是陳腐常談,不足采納,而這間,豈無可取者乎?奏對之後,必因其說起端而更詢,合於聖心則許可,有不合者,反覆問難,經旨之微奧,自當辦析,伏願留念焉。上曰,當次次依所奏爲之也。承澤曰,伏覩自止,每不滿十行,若行數稍多,則新受音十遍之際,或有支離之時,而視祖宗朝日三講筵,召對夜對之規,不及三分之一,而如是悠泛,歲月可惜,畢講尙遠,豈不悶哉?以外間童子工課言之,孟子七編,不過十五〈日〉而卒業云矣,帝王之學,維與匹庶有異,孟子始講,今過周歲而未畢,伏願每下飭敎,雖一二行添付以入,限盛熱前畢講之地,千萬顒祝。以今日自止觀之,若添付一行而止,則文勢當然,而拘於前規,必欲分排逐日行數,故止於此而斷之,誠甚苟且,雖不敢自下擅加幾行,而若蒙下敎,則益有光於勤學之盛德,故敢此仰達矣。上曰,予當次次爲之矣。
上在景福宮。停常參·經筵。
傳曰,晦日次對,進定於二十七日。
傳曰,工曹堂上竝許遞,前望入之。
工曹堂上前望入之,判書李景宇,參判朴來萬,參議南錫熙落點。
傳曰,講經,今已出榜矣,會試試官望,卽爲擬入,使之明日開場,當日磨勘。
弘文館啓曰,新除授應敎李龍雨,副應敎金裕行,副修撰朴定陽,竝卽牌招察任,何如?傳曰,允。
又啓曰,新除授副校理權魯淵,時在慶尙道安東地,李晩耆,時在禮安地,修撰趙秉轍,時在京畿楊州地,副修撰奇禹鉉,時在全羅道光山地,經筵入悉事緊,請竝斯速乘馹上來事,下諭。答曰,許遞。
禮曹啓曰,今此庚午式年文科會試試官,當爲磨鍊,而堂下無故可擬之人乏少,依近例以堂上官,通瀜擬入之意,敢啓。傳曰,知道。
又啓曰,今此庚午式年文科會試試官,當爲磨鍊,而擬望之人乏少,承旨竝擬,何如?傳曰,允。
以黃海水使鄭志鉉狀啓,助泥萬戶劉箕炯,殿宇衙舍,捐廩改建,瓜期隔月,軍民惜去事,傳曰,萬萬嘉尙,特加一瓜待瓜滿,善地邊將待窠,首先差送。
三軍府啓曰,去夜五更量,本府西外行閣禁營帳幕庫,偶然失火,延及三營,將校直所合七十九間,盡爲燒燼,而其失火根因,令該曹,査實勘處,何如?傳曰,所重之地有此失火,各營警夜守直之意,何在?不必査覈,入直將卒,令各該營,嚴棍懲勵,改建之道,卽速爲之事,分付營建都監。
訓鍊都監啓曰,謹依三軍府草記批旨,入直將卒,竝嚴棍二十度,懲勵之意,敢啓。傳曰,知道。
禁衛營啓曰,謹依三軍府草記批旨,該府西外行閣失火時本營入直將卒,各嚴棍二十度,懲勵之意,敢啓。傳曰,知道。
又啓曰,今此式年武科殿試時,本營直赴應試人,別單書入之意,敢啓。傳曰,知道。
政院啓曰,式年文科會試參試官趙宇熙·徐胄淳在外,無以備員受點,令該曹,更爲擬入,何如?傳曰,允。
吏曹參議李炳敎疏。省疏具悉。爾其勿辭察職。
庚午四月二十四日□時,上御延生殿。進講入侍時,講官鄭基世,參贊官金益容,檢討官張原相,假注書朴齊晠,記事官金永穆·朴容大,各持孟子第五卷,以次進伏訖。上曰,史官分左右。上誦前受音一遍訖。仍開卷,基世讀自天與之,止此之謂也。仍釋義訖。上曰,近日領府事筋力,何如?基世曰,臣父近因日候之稍和,寢食姑如前矣。上曰,陵幸郊迎時見之,則筋力,甚康健矣。基世曰,見今筋力,實難自强,而向者幸行,多日經宿之餘,自切耿戀之忱,所以强力郊迎,粗伸微誠矣。
上在景福宮。停常參·經筵。
藥房提調姜㳣,副提調趙寅熙啓曰,伏未審日間,聖體若何,寢睡·水刺之節,何如?臣等,率諸御醫趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等,不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
政院啓曰,議政府郞廳來言,今日賓廳日次,而領議政金炳學,有身病,左議政未差,右議政洪淳穆,無時急稟定事,不得來會云矣,敢啓。傳曰,知道。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道,
傳曰,進溝,自明日停。
傳曰,典翰金性均,檢校差下。
傳曰,弘圈爲之。
政院啓曰,弘圈爲之事,命下矣,政官牌招開政,何如?傳曰,允。
弘文館啓曰,弘圈爲之事,命下矣,副提學李明應,檢校副提學鄭健朝·金炳始·趙慶鎬,檢校典翰李根秀·李冕榮·金奎弘·李起鎬,竝卽牌招,以爲會圈之地,何如?傳曰,允。
典翰會圈七點,閔台鎬·趙定熙·李承宇。
有政。吏批,判書申錫禧,參議李炳敎,牌招不進,參判申佐模進。
吏批啓曰,判書申錫禧,參議李炳敎,竝牌招不進,小臣獨政未安,何以爲之?敢稟。傳曰,仍爲之。
以閔台鎬爲典翰,張原相·趙秉稷爲副校理,李永爲修撰,李載德爲副修撰,閔台鎬爲檢詳,金禹銖爲敦寧都王,兼工曹判書單李景宇,故學生金重喜·宣逵洙贈童敎,已上,孝行卓異贈職事承傳。
吏批啓曰,新除授工曹判書李景宇,資級乃是輔國,方帶判宗正卿府事矣,兼判書下批之意,敢啓。傳曰,知道。
再政。以李在果爲修撰,丁觀燮爲司成,舍人單閔台鎬,兼判書單李景宇。
兵批。參判李寅命進,同知單洪道演,僉知三單閔百鋋·金在淵·鄭策和,助泥萬戶劉箕炯,特加一瓜仍任事,及順天監牧官洪若弼,晉州監牧官金哲淵,已上,姑爲仍任事承傳。
以吏曹參議李炳敎牌不進罷職傳旨,傳曰,只推。
弘文館啓曰,典翰金性均,檢校差下事,命下矣,文科覆試試官進,待出榜後,卽爲牌招察任,何如?傳曰,允。
弘文館啓曰,新除授典翰閔台鎬,卽爲牌招察任,何如?傳曰,允。
弘文館啓曰,新除授副校理張原相·趙秉稷,修撰李在果,副修撰李載德,竝卽牌招察任,何如?傳曰,允。
弘文館啓曰,新除授典翰閔台鎬,敎旨安寶次,濬哲之寶請出之意,敢啓。傳曰,知道。
承文院啓曰,卽見盛京禮部咨文,本衙門會奏,爲碧潼郡作挐魁首楊幗太正法,劉克明等二名,殺戮示衆,乃於本月初八日上諭內,開起衅根由,實因朝鮮民之先事犯界,飛啓該國,査明辦理,會同巡輯,勿令莠民,撓害地方,鈔錄楊幗太供辭,知照云矣,前後聖諭,若是赫然,恭俟前頭使行,具表謝悃之意,撰出先通咨文,付撥下送灣府,轉給鳳城,致盛京之地,何如?傳曰,允。
兵曹啓曰,明日殿座時,入直禁軍等,別將當爲率領入衛,而禁軍別將許熠,率出番禁軍,先入信地,不得擧行,以一番內衛將洪圭,使之兼別將擧行,何如?傳曰,允。
敦寧都正趙恒敎疏曰云云。省疏具悉。所請依施。
庚午四月二十五日□時,上御延生殿。進講入侍時,右議政洪淳穆,講官姜㳣,參贊官李正魯,侍讀官趙秉肅,假注書朴鍾瀅,記事官金永穆·朴容大,各持孟子第五卷,以次進伏訖。上曰,史官分左右,仍命大臣進前。淳穆,進前問候各殿問候訖。缺,上誦前受音一遍訖。仍開卷,㳣,讀自萬章問曰,止謳歌啓,仍釋義訖。上曰,至於禹而德衰云者,非知聖人之心者也。㳣曰,然矣,此時,卽戰國也,以權謀爲先,故不知聖人之心,而有此等之說,孟子,以天與賢則與賢,與子則與子,眞得聖人之心,而爲此章之最明白處也。上曰,與賢與子,只從天命而爲之矣。㳣曰,古人之言曰,其所與子者,卽與賢也,子苟不賢,何以與天下乎?聖人,非私於子與之也,後世,亦有萬章之言相同者,蘇氏以爲舜·禹避朱·均,而朱·均不順,則不可治天下,而廢君之子,若奉其君之子,又違天下之心,是皆事之至逆也,至於益則避之,而天下不從然後,不敢如此,匹夫之恥而益乃爲之。朱子,明辨舜·禹·益之避,禮之常而事之宜,初非爲取天下之心也,學者,宜反心求之云矣。古人之言曰,與賢,啓後世也,與子,慮後世也。上曰,益之相,不過七年,且啓之賢,與益相似,故凡以與子也。㳣曰,然矣,非但歷多之甚近,啓與益之賢,旣相同,則何可捨君之子而就益乎?堯·舜官天下,夏·殷·周家天下,而湯·武受命,皆天與也,故謂之天吏也。
上在景福宮。停常參·經筵。
還內後,藥房·內閣·政院·玉堂口傳問安。答曰,知道。
傳曰,侍衛與迎接營軍兵,令各其營,別饒次分給。
弘父館啓曰,新除授修撰李永,時在京畿楊州地,經筵入番事緊,請斯速乘馹上來事,下諭。答曰,許遞。
以司謁口傳下敎曰,扈衛軍官,訓將禁將主試,駕前別抄,御將摠使主試,試取於中日閣。
訓鍊都監啓曰,謹依下敎,侍衛與迎接將官·將校·軍兵及〈武〉藝別監等處,別饒次分給之意,敢啓。傳曰,知道。
摠戎廳啓曰,謹依下敎,本廳迎接軍兵等處,別饒次分給之意,敢啓。傳曰,知道。
訓鍊都監啓曰,今此武科殿試時,本局將校及武藝別監中,直赴殿試應頉人,別單書入之意,敢啓。傳曰,知道。
庚午四月二十六日□時,上詣隆武堂。西北別付料內三廳試射入侍時,行都承旨趙寅熙,左承旨金益容,右承旨申獻求,左副承旨李正魯,右副承旨張厚植,同副承旨金錫輔,史官缺,檢校直提學趙寧夏·李載冕·閔升鎬·趙成夏,直提學南廷順·韓啓源,副提學李明應,檢校典翰金奎弘·李起鎬,副應敎金裕行,副校理趙秉稷,以次入侍,時至,通禮跪啓請外辦,上具軍服乘座馬,出永化門,藥房提調姜㳣,副提調趙寅熙,進前問候訖,由崇陽門·神武門,詣隆武堂。通禮跪啓請降馬,上降馬陞座,宣傳官,跪稟小開門,鳴金二下,大吹打,又跪稟陞壇號令,號令如儀訖。宣傳官,跪稟鳴金三下,吹打止,宣傳官,引兵曹判書,行參現禮,各班參現叩頭訖。宣傳官,跪稟兵曹判書仍留壇上監試,缺,兵曹判書,奏請三營將臣參現後,仍留壇上,待開試分詣試射,宣傳官,引訓鍊大將,御營大將,摠戎使行參現禮訖。兵曹判書奏曰,禁軍別將別付料兵房,使之陞壇監試,何如?上可之。宣傳官,引試官以次就位,承旨跪稟宰樞執鼓,貫革尺量,又跪稟矢數執鼓,射員呼名,仍行試射訖。以司謁口傳下敎曰,扈衛軍官,訓將主試,駕前別抄,御將摠戎使主試,試取於中日閣,明應進前奏曰,本館文獻,以弘文館誌,正廟朝時纂成,已有跋文,而邇來官制之變通,館規之沿革,不可不釐正,自本館已爲校正,將欲印刊矣,今番跋文,何以爲之乎?上曰,領議政爲之,可也。
上在景福宮。停常參·經筵。
傳曰,大臣·政府堂上引見。
傳曰,明日出宮門路,以崇陽門爲之。
弘文館啓曰,下番副修撰李載德,以訓鍊都監從事官,今日軍布捧上時,晝仕出去之意,敢啓。傳曰,知道。
又啓曰,新除授典翰閔台鎬疏批已下,卽爲牌招察任,何如?傳曰,允。
以全羅監司李鎬俊狀啓,珍島府人命渰死事,傳曰,人命之渰死,若是夥多,極爲驚慘,元恤典外,別加顧助,如有生前身還布,竝蕩減,已拯屍身,俾卽掩埋,未拯屍身,期於拯得之意,廟堂,各別措辭關飭。
議政府啓曰,新差堂上趙基應·趙性敎·姜㳣,今日賓對,懸病不進,事甚未安,令政院,卽爲牌招,使之進參,何如?傳曰,允。
兵曹啓曰,今此式年武科殿試時,直赴殿試人,應試應頉區別,別單書入之意,敢啓。傳曰,知道。
又啓曰,直赴殿試奉承傳勸武軍官趙洛顯等九十一人,隨其錄名,依例許赴於明日殿試之意,敢啓。傳曰,知道。
又啓曰,直赴殿試人之唱第前作故者,付之榜末,成給紅牌,曾有其例矣,敎鍊官宣豐吉,武藝別監白壽千,訓局軍崔喜永,哨軍吳在石等四人作故,今番殿試時,依例付之榜末,成給紅牌,何如?傳曰,允。
又啓曰,五衛將閔百鋋·徐相駿·金在淵·鄭策和,昌德宮衛將洪道演·許春燁,俱以病難供職,呈狀乞遞,竝改差,何如?傳曰,允。
典翰閔台鎬疏曰,伏以臣於本月二十五日,伏奉除旨,以臣爲弘文館典翰,臣雙擎傴僂,惶霣震剝,日屢嬗而滋,不省四大之措也,臣卽倥侗一末蔭賤品耳,策名科第,已非夢想攸及,而榜額甫唱,館銜特隕,未幾何而驟升東壁,翩聯西曹,中書之辟,又在此際,煌煌華誥,一時騈湊,冥進之懼,至於今日而極矣。夫瀛職之選,疇非淸雋,而典翰,尤有別,爲以其亞長席而右群僚,不可夫夫者居之,故往時之寧曠不備,卽唯其人之義,而近日之常設責成,亦試可已之政也,臣果惟人也而備其曠乎,可試也而責其成乎?噫,人臣之仕宦爲榮者,非榮其身已也。幼學壯行,非仕宦,無以藉手,假使臣,苟有一半分所學,躬逢盛世,一展其蘊,乃至願也,大幸也,何敢崇飭卑讓,不思無隱之義哉?臣家本儒素,中經世故,早失所怙,荒嬉不學,百里簿書之會,尙患其才諝不及,猝使之處於啓沃之列,責以裨益之效,未知殿下,豈或以臣有一毫近似而畀此誤恩也。況今聖學緝熙,講席日開,宜揀乎邇幄鴻駿之才,庸備其法筵龍象之儀,而如臣憒劣,如臣蔑學,褎然應其掄,恬然據其任,是古人所謂不識天下有羞恥事也,臣雖至愚,肯欲作此爲哉?召牌儼臨,義分莫越,不得不張皇一肅,參前倚衡,判不可蹲仍幡泊,上累則哲之明,而下召物議之訕,敢暴衷膈,仰瀆崇聽。伏乞聖明,俯垂鑑諒,將臣新除職名,竝許改免,俾名器無玷,私分獲安爲。臣無任云云。省疏具悉。爾其勿辭察職。
庚午四月二十七日□時,上御康寧殿。大臣·政府堂上引見入侍時,行都承旨趙寅熙,假注書朴齊晠,事變假注書李泰元,記事官金永穆·朴容大,領議政金炳學,右議政洪淳穆,行上護軍鄭基世,行兵曹判書李景夏,知宗正卿府事李周喆,上護軍金世均,吏曹判書申錫禧,禮曹判書崔遇亨,左參贊尹正求,知宗正卿府事李章濂,知訓鍊院事李元熙,刑曹判書李裕膺,行護軍許熠以次進伏訖。上曰,史官分左右,仍命大臣進前。炳學,進前問候,各殿問候訖。缺炳學曰,近日戶惠廳米邊,比前稍足,各處倉舍,已爲充衍,目下漕稅,又將次第入倉,而積儲之方,不無苟艱之慮矣。見今慶熙宮內基址,多有間曠處,分付營建都監,就此而另建庫舍幾間,以爲分峙之地,何如?上曰,不必新建,以崇政殿行閣,變通入峙,可也。炳學曰,卽見全羅前監司徐相鼎所奏,則南原,以湖南雄邑,局蔽事殷,三年瓜期,遞改頻數,叢瘼無以矯捄,以六年窠施行爲辭,而批旨,令廟堂,稟處事,命下矣。有邑數遞,百弊之所由生,而藉有治績之優異者,設施未幾,便卽報滿而去,其所可惜,不啻虧簣之比也,瓜限,依所奏六年窠施行,以爲責成之地,而係是官制變通,下諭登筵大臣及銓臣,何如?上曰,大臣銓臣之意,何如?淳穆曰,玆邑,本星物衆地大,而以其不得久任故,轉至凋弊之滋甚,今若以六年窠,定式責成,必有其效,領相所奏,似合事宜矣。錫禧曰,南原,湖南雄邑也,三年報瓜,有非久任責成之意,大僚所奏,實合變通之意,臣無容更達。上曰,大臣銓臣之議如此,依爲之。出擧條炳學曰,卽見全羅前監司徐相鼎所奏,則本道儲置,以甲午別置米七千石,戊申別備米一千石,每年自惠廳移錄,分劃列邑,使之需用,而自壬戌定摠以後,許多名色,皆從儲置中劃用,歲增加下,至爲四千餘石,還穀之因此虛留,實所可悶,從玆以往,列邑需用,參酌多少,以年例劃下條八千石,分排恒定,足與不足,自足措置,加下一款,更勿擧論爲辭,而批旨,令廟堂,稟處事,命下矣。儲量加下之至於此多,實爲難繼之道也,一年應下,自有定數,而其曰不恒上下,雖無一定之例,較數歲之中,酌量用下,亦豈有尾大不掉之理乎?弊到劇處,不可不一番拔本,以圖來效,就戶曹別備米耗作錢中,準此數詳定劃報,而自今以後,年例劃下八千石,依所奏分排恒定,無論有餘不足,自各其邑措處,所謂加下二字,更勿煩報之意,逐邑知委,定式施行,亦以此分付惠廳及該道,何如?上曰,依爲之。出擧條炳學曰,以官制事,有所仰達者矣,已通兩館提學人及副學人,直擬經筵,當品副學陞嘉善,則亦爲直擬經筵,已通經筵而若經兩館提學人及副學人,則直擬亞銓,先通提學副學而直擬經筵者,必爲通擬亞銓,已通副學人,直擬泮長,已通泮長而若經副學,則直擬三銓,先通副學而直擬泮長者,從泮長通淸,次第通擬三銓之意,編入條例,以爲著式之地恐好,此亦下詢於登筵大臣及銓臣,何如?上曰,大臣銓臣之意,何如?淳穆曰,通淸之如是著式,編入條例,允合重官方之義,臣無容他見。錫禧曰,大僚所奏官制事,實合通變,編入條例,事體當然,臣豈有他見乎?上曰,大臣銓臣之議如此,依爲之。出擧條炳學曰,柳判府事,年來就閑鄕廬矣,其次子幼學耕睦,夙有蘊抱,不求赫譽,而年已五十,未沾祿仕,至今潦倒,實爲欠事,令該曹瓜近敎官,作窠檢擬,以爲取次試用之地,何如?上曰,依爲之。炳學曰,墓官之以功臣嫡長塡次,卽中古以上定式也,其後墓所守衛之增置,今爲十窠之多,而每於差代之時,奔競忒甚,不無虛實相蒙之弊云,此亦官方也,何可一任其淆雜而止乎?臣意五窠,自勳府,依前自辟,五窠,自宗府,以璿派人中擇其進就者,參半分屬,與功臣子孫,互相自辟,而香室忠義三窠內一窠,以已經墓官璿派人差除,文守奉官窠,永爲劃付,待闕檢擬,官制與朔數,一依勳府例施行,何如?上曰,以此定式,可也。炳學曰,行護軍李絅愚,二品後,其祖與曾祖,當爲追榮,而前已貤贈,今無可施,依近例移施本生之意,分付銓曹,何如?上曰,依爲之。
炳學曰,前修撰趙秉轍,當爲推恩,而所后家,無可施處,依近例移施其本生之意,分付銓曹,何如?上曰,依爲之。
炳學曰,檢閱金永穆,當爲推恩,而所后家,無可施處,依近例移施其本生之意,分付銓曹,何如?上曰,依爲之。
炳學曰,大邱退吏金達權,曾經空闕衛將,而今番願納,京鄕之出義效誠者,爲五萬兩矣,爲先示意,恐合事宜,善地邊將作窠差送事,分付,何如?上曰,依爲之。寅熙曰,諸宰奏事,景夏曰,別軍職任原鎬,今旣入仕登第,而尙未越薦,似此之人,多有已例,別薦施行,何如?上曰,依爲之。
景夏曰,伐登萬戶今番當次報來者,乃折衝人,而折衝之擬望萬戶,有違政格,故不得已還送,使以無資人改報啓下,然而此鎭自辟,專爲防守酬勞之典,而若以有資,當差而不差,則大非朝家有勞必酬之意,臣意則此鎭,陞作僉使,還授前報當次之人,自依月串例,仍作陞資之窠,原望筒勿施恐好,故敢達矣。上曰,前差之人,亦爲隨窠區處,可也。寅熙曰,玉堂所懷奏之。龍雨曰,我殿下春秋鼎盛,聰明特達,此誠奮發大有爲之一機會也,竊覸近者鄒經開講,至于屢朔,尙未訖工,雖緣事會,間多停撤之時,勢不得不然,而此書之外,尙多未盡講之經史,則一日二日,萬機殷繁,將於何時了畢乎?伏願三晝賜對,十寒寓戒,體虞舜好問之德,法夏禹克勤之念,自底光明緝熙之域,是所冀祝之大也。上曰,所陳甚好,當體念矣。
上在景福宮。停常參·經筵。
傳曰,武科殿試,中日閣命官爲之。
傳曰,考官李景夏,命官爲之。
傳曰,還宮當日內爲之矣,該房知悉。
傳曰,自明日進講爲之。
吏曹啓曰,卽接通禮院牒報,則以爲明日親臨景武臺,文武科殿試時,左右通禮,不可不備員,而左通禮趙肅夏,身病猝重,不得進參云,左通禮趙肅夏改差,其代,口傳備擬以入之意,敢啓。傳曰,知道。
吏曹口傳政事,以李載純爲左通禮。
都摠府啓曰,今日入直內三廳武兼禁軍及軍兵等,當爲中日習射技放,而殿座相値,不得設行之意,敢啓。傳曰,知道。
禮曹啓曰,來五月十二日巽時,庚午式年文武科放榜時,親臨與權停例,何以爲之,而處所,以何處爲之乎?敢稟。傳曰,勤政殿親臨磨鍊。
又啓曰,郊壇四孟朔,遣禮郞看審有無頉,自該曹草記事,曾有定式矣,發遣郞廳,東郊先農壇·星壇·先蠶壇·馬祖壇·南郊南壇·雩祀壇·漢江壇·司寒壇·北郊祈雨壇·厲壇,次第看審則,先農壇·先蠶壇·星壇·馬祖壇·南壇·雩祀壇·祈雨壇·厲壇壇上,及四面紅箭門墻垣階砌,俱爲無頉,而漢江壇北邊紅箭門,司寒壇北邊紅箭門,顚仆,卽爲修改事,分付該監,此後看護等節,另加申飭之意,敢啓。傳曰,知道。
刑曹啓曰,以全羅道徒流案,金溝配囚金之恭,放字書下矣,謹依書下,卽爲放送事,分付該道臣之意,敢啓。傳曰,知道。
刑曹啓曰,謹依判下,京囚殺獄罪人孫升源,鬪毆殺條減一等,決杖一百度後,平安道中和府流三千里定配所,卽爲押送之意,敢啓。傳曰,知道。
庚午四月二十八日□時,上御景武臺,文武殿試試取入侍時,行都承旨趙寅熙,左承旨金益容,右承旨申獻求,左副承旨李正魯,右副承旨張厚植,同副承旨金錫輔,史官缺,檢校直提學趙寧夏·李載冕·趙城夏,校理李龍雨,副修撰李載德,以次侍立,時至,通禮跪啓請外辦。上具翼善冠·袞龍袍,乘輿出永化門,藥房提調姜㳣,副提調趙寅熙,進前問候訖。由崇陽門·興禮門·神武門,詣景武臺。通禮跪啓請降輿,上降輿陞座,讀券官趙秉昌·李明應,對讀官李炳敎·趙榮夏·趙秉鎬·崔鳳九·李承宇,考官李景夏·李章濂·尹致和·李冕榮·李泰翼·李在果·李宅鎬,行四相禮訖,以次就位,上命書題排律詩,上林佳氣鬱蔥蔥,秉昌等跪書,讀奏訖,宅鎬等,奉出懸之。上命書傳敎曰,武科殿試,中日閣命官爲之,仍行科次,上降座。通禮跪啓請乘輿,上乘輿,由神武門·興禮門,入崇陽門,承旨請出標信解嚴,上由永化門還內,諸臣以次退出。
上在景福宮。停常參·經筵。
藥房提調姜㳣,副提調趙寅熙啓曰,親臨殿試,勞動旣多,伏未審夜間,聖體若何,寢睡·水刺之節,何如?臣等,率諸御醫趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等,不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
政院啓曰,吏曹郞廳來言,新恩下批政事,取稟。傳曰,當日爲之。
傳曰,禮房承旨,馳詣宗廟·景慕宮,奉審摘奸以來。
傳曰,發遣吏郞,諸執事淸齋與否,摘奸以來。
傳曰,政官牌招開政。
傳曰,京兆堂上許遞,今日政差出。
傳曰,呈告工判·同敦寧許遞,今日政差出。
傳曰,在外敦寧都正許遞,今日政差出。
傳曰,直閣金永壽,檢校差下。
傳曰,直閣有闕之代,前望入之。
直閣前望入之,洪殷謨落點。
政院啓曰,新除授直閣洪殷謨,今日政下批,何如?傳曰,允。
傳曰,明日出宮門路,以崇陽門爲之。
奎章閣啓曰,直閣金永壽,檢校差下事,命下矣,卽爲牌招察任,何如?傳曰,允。
又啓曰,新除授直閣洪殷謨,卽爲牌招入直,何如?傳曰,允。
又啓曰,新除授直閣洪殷謨,敎旨安寶次,濬哲之寶請出之意,敢啓。傳曰,知道。
承文院啓曰,昨因盛京咨文,辭意感激,以待前頭使行,奉表申謝之意,已有所草記蒙允,而謝恩一款,只陳盛京,似涉未安,亦以此意,一體咨申於此京之地,何如?傳曰,允。
吏曹啓曰,今此式年文科甲科第二人第三人,當付七品職,而時無見窠,生進直長中二人,依例六品職遷轉,推移付職,何如?傳曰,允。
又啓曰,公忠道木川居幼學金履巖呈狀內,矣身父孝相,今年爲一百歲,忠州居幼學李相奎呈狀內,矣身父泰春,今年爲九十九歲,淸州居幼學李成政呈狀內,矣身父興甲,今年爲一百歲,舒川居幼學洪參錫呈狀內,矣身祖得伊,今年爲九十一歲,藍浦居幼學鄭興奎呈狀內,矣身父復振,今年爲九十歲,全羅道靈光居幼學曺遇春呈狀內,矣身父復敏,今年爲一百歲,黃海道兔山居幼學李順鎭呈狀內,矣身父致廈,今年爲九十歲,全羅道鎭安居幼學姜天奎呈狀內,矣身父錫準,今年爲一百歲,順天居幼學安基豐呈狀內,矣身父廷得,今年爲一百歲,綾州居幼學李定鉉呈狀內,矣身父昌奎,今年爲一百歲,寶城居幼學方周赫呈狀內,矣身父慶熇,今年爲一百歲,而俱爲見漏於本道老人抄啓中,未蒙恩資事來訴,故考見帳籍,則其年,果爲的實矣,在前如此之人,追後啓稟蒙恩,曾有已例,今日政,竝加資下批之意,敢啓。傳曰,知道。
又啓曰,成均館典籍李昌煥,以其身病,呈狀乞遞,改差,何如?傳曰,允。
兵曹啓曰,今四月各廳堂下武臣朔試射,臣曹連因有故,不得爲之之意,敢啓。傳曰,知道。
禮曹啓曰,卽接行副護軍李敎稙單子,則以爲族兄雲起,嫡妾俱無子,以其同姓三十六寸弟繼潤第三子弘珪,欲爲繼後,兩家諸族,相議完定,而養家父母,俱爲作故,拘於常規,不得循例禮斜,依法典草記稟處事呈單矣,凡係繼宗立後,兩邊與受,明有可據,而不得登聞者,許令該曹論理草記事,載在法典,而門長李敎稙單辭,旣如此,李繼潤第三子弘珪,立爲李雲起之後,何如?傳曰,允。
兵曹啓曰,伐登萬戶,陞作僉使矣,兵馬萬戶以兵馬同僉節制使下批之意,敢啓。傳曰,知道。
有政。吏批,判書申錫禧進,參判申佐模,參議李炳敎,病不來。
以趙秉稷爲修撰,金炳喬爲工曹判書,李承輔爲判尹,趙寧夏爲同敦寧,林翰洙爲左尹,張寅植爲右尹,姜夏奎爲敦寧都正,洪殷謨爲兵曹正郞,柳耕睦爲童蒙敎官,李熙藻爲迎華察訪,田鶴文爲重林察訪,尹貞吉爲濟原察訪,故承旨李述源贈吏議,故通德李恒輔贈僕正,已上,工曹參判李絅愚本生祖曾祖移施事承傳,故學生林益陽贈戶參金吾例兼,林命楫贈左承旨,林宗儒贈僕正,已上,同知林基洛三代,故學生李廷榮贈戶參例兼,李在弘贈戶議,李瓚瑾贈樂正,已上,同知李昌奎三代,故學生白龍鎭·楊日元·崔爀贈童敎,已上,孝行卓異贈職事承傳。
再政。以兪世煥爲禮曹參議,玄鍏爲引儀,李象一爲掌苑別提,崔秉翰爲義盈主簿,左尹單張寅植,右尹單林翰洙。
三政。典籍單閔致亮,文科甲科第一人尙衣別提單吳順泳,武科甲科第一人義盈直長單奇觀鉉,文科甲科第一人靖陵直長單愼炳一,文科甲科第三人前牧使金曾鉉,今超通政,年七十五,侍從臣檢閱金永穆本生父,幼學趙大永,今超通政,侍從臣前校理趙秉轍本生父,已上推恩移施事承傳,兼直閣單洪殷謨,兼校書校理單洪殷謨。兵批,判書李景夏進,以任興準爲副摠管,李寅植·朴守赫·柳瑛·白樂裕爲五衛將,太基善·景道瑨爲昌德將,金駿鉉爲武兼,曺禹復爲守門將,金達權爲西生僉使,田尙文爲伐登僉使,同知單許春燁,副司果尹光軾,副司正李象藝·柳完秀。
再政。以李奎卨爲部將,同知單太基善,僉知二單李寅植·李熙遠,副司勇李鎔。
庚午四月二十九日□時,上御延生殿。進講入侍時,領議政金炳學,講官金在顯,參贊官金益容,檢討官李在果,記事官姜文馨,記事官金永穆·朴容大,各持孟子第五卷,以次進伏訖。上曰,史官分左右,上誦前受音一遍訖,仍開卷,在顯,讀自丹朱之不肖,止不有天下。日記廳堂上金宗漢。郞廳盧台鉉。
上在景福宮。停常參·經筵。
還內後,藥房·內閣·政院·玉堂口傳問安。答曰,知道。
傳曰,禮房承旨馳詣景慕宮,奉審摘奸以來。
傳曰,吏曹參判有闕之代,前望入之。
吏曹參判前望入之,徐相鼎落點。
政院啓曰,卽者修撰李在果,以其親病,陳疏徑出,原疏纔已捧入矣,所當直捧禁推傳旨,而此與無端徑出有異,推考警責,何如?傳曰,允。
奎章閣啓曰,景慕宮望廟樓,今朔奉審無頉之意,敢啓。傳曰,知道。
又啓曰,參下檢書官成泰永,仕日已滿三十朔,依定式,六品職遷轉事,分付吏曹,何如?傳曰,允。
又啓曰,檢書官成泰永,減下代前薦人成純永,依已例除取才,差下,令該曹口傳付軍職,使之冠帶常仕,何如?傳曰,允。
弘文館啓曰,下番修撰李在果,陳疏徑出,下番闕直,事甚未安,修撰趙秉轍在外,副修撰朴定陽別兼春秋進,李載德,卽爲牌招入直,何如?傳曰,允。
議政府啓曰,本府公事官金命求,奔走勤仕,三滿十五朔,依例陞敍,或守令除授事,捧承傳施行,何如?傳曰,允。
吏曹啓曰,今朔爲始,當爲儲窠,而若出縣令以上窠,則京職中可擬之人每患苟艱,雖非啓請邑限都政前,以限滿守令,勿拘純望,通瀜備擬,以爲次次遷轉之地,而雖値口傳政事之時,亦爲一體擧行,便成近例,今亦依此爲之,何如?傳曰,允。
司僕寺啓曰,咸興監牧官李鎬冕,今已瓜滿,而本牧以判歉之年,有難付之生手,且迎送之弊,不可不念,姑爲仍任,何如?傳曰,允。
兵曹啓曰,每當儲窠之月,虛司果不得循例區處,而在前積滯之時,有勿拘擬入之例,今亦依此擧行,以爲次次踈鬱之地,何如?傳曰,允。
吏曹參判申佐模疏,答曰,省疏具悉。所請依施。
修撰李在果疏,省疏具悉。爾其勿辭救護。
庚午五月初一日□時,上詣勤政殿。景慕宮夏享大祭,香祝親傳入侍時,行都承旨趙寅熙,左承旨金益容,右承旨申獻求,左副承旨李正魯,右副承旨張厚植,同副承旨金錫輔,缺,檢校直提學趙寧夏·李載冕,直提學南廷順·韓敬源,檢校直閣洪殷謨,典翰閔台鎬,副應敎金裕行,修撰李在果,以次侍立。時至,通禮,跪啓請外辦,上具翼善冠·袞龍袍,乘輿出永化門,藥房提調姜㳣,副提調趙寅熙,進前問候訖。由崇陽門·維化門·勤政門,詣月臺。通禮,跪啓請降輿,上降輿,通禮導上詣褥位南向立,引儀引獻官大護軍趙秉徽,進詣褥位之左,香室官員,奉香祝授承旨,承旨跪受,東向跪進,上受香祝以授秉徽,秉徽西向跪受興。通禮,導上就階下祗送位,西向立,秉徽奉香祝由正路出。通禮,跪啓請鞠躬,上鞠躬,香祝過後,通禮跪啓請平身。上平身,入幕次,少頃,通禮跪啓請出次,上出次,乘輿出勤政門,入崇陽門,承旨請出標信解嚴。上由永化門還內,諸臣以次退出。
庚午五月初一日□時,上御延生殿。進講入侍時,講官李參鉉,參贊官李正魯,檢討官李在果,假注書朴齊晠,記事官金永穆·朴容大,各持孟子第五卷,以次進伏訖。上曰,史官分左右,上誦前受音一遍訖。仍開卷,參鉉讀自繼世以有天下,止其義一也。
上在景福宮。停常參·經筵。
傳曰,承旨竝許遞,前望入之。
承旨前望入之,韓敬源·金商玄·朴履道·洪在鉉·洪坃·嚴世永,落點。
內醫院啓曰,本院提調,例不得兼帶金吾之任矣,副捉調韓敬源,所帶同義禁,今姑許遞,何如?傳曰,允。
弘文館啓曰,副修撰李載德,差祭,下番闕直,事甚未安,副校理張原相,修撰趙秉轍·李在果,在外,副修撰朴定陽,別兼春秋進,典翰閔台鎬,應敎李龍雨,校理趙定熙·趙秉肅,副校理趙秉稷,竝卽牌招,推移姑降入直,何如?傳曰,允。
以黃海監司徐元輔狀啓,長連縣人命七名渰死事,傳曰,聞甚矜惻,元恤典外,別加顧助,如有生前身還布,竝蕩減,未拯屍身,期於拯得事,廟堂措辭,分付。
都摠府啓曰,今日入直內三廳武兼禁軍及軍兵等,當爲中日習射技放,而景慕宮夏享大祭相値,不得設行之意,敢啓。傳曰,知道。
訓鍊都監啓曰,本局局別將李泰炯,身病猝重,勢難察任,改差,何如?傳曰,允。
禁衛營啓曰,本營哨官鄭海植,身病猝重,勢難察任,改差,何如?傳曰,允。
又啓曰,本營千摠李玄瑞,身病猝重,勢難察任,改差,何如?傳曰,允。
吏曹啓目粘連,觀此公忠監司閔致庠狀啓,則以爲海美縣監李命九,莅任以來,聽訟捄瘼,盡其牽補,田政之紊亂,方謀改量,不煩民力而辦,際此瓜期隔月,生手措處,則實係更張之會,宜責克終之效,姑爲仍任事,令該曹稟處事爲白有臥乎所,道臣狀辭旣如此,依狀請施行,何如?啓依允。
敦寧都正姜夏奎疏曰云云。省疏具悉。所請依施。
庚午五月初二日□時,上御延生殿。進講入侍時,講官金世均,參贊官金錫輔,侍講官金裕行,假注書金演壽,記事官金永穆·朴容大,各持孟子第五卷,以次進伏訖。上曰,史官分左右,上誦前受音一遍訖。仍開卷,世均讀新受音,自萬章問曰,人有言,止樂堯·舜之道哉,仍釋義訖。缺上曰,非其義也非其道也,一介不以與人,一介不以取諸人,其不〈取〉諸人,可也,不與人何也?一介不以與人,似若太吝,而義與道,卽事與理也,苟非事理攸當,則此政不可與人而與之傷惠者也,雖一介亦與萬鍾等,其與其取,未可以多寡言,辭受取與,無大無細,惟當合於義與道也。世均曰,伊尹,割烹要湯云者,戰國之人,不尙義理,汲汲乎功利,雖枉道而辱己,不顧也,至有此等不經之說,徒知偏私,罔念誣聖,故孟子辨明其非,若是嚴正矣,蓋伊尹雖是不世出之聖,苟無成湯之三聘,則終老於莘野之農,只樂堯·舜之道而已,何以行堯·舜君民之志哉?上曰,伊尹,始有不就之志,而終乃就之,然則湯之王天下,在於伊尹來就之後乎?世均曰,伊尹之就湯,在乎,湯之王天下之前矣。伊尹始以處畎畝而樂道爲期,湯之聘至三,乃幡然改圖,以爲與其只樂堯·舜之道,曷若得行堯·舜之道,仍就湯而湯,乃使伊尹五就桀,桀不能用,然後湯始有天下,湯之王,爲生民奉天命而亶出於不得已,可以推知也。缺
上在景福宮。停常參·經筵。
政院啓曰,卽者檢閱金永穆,謂有私義之難安,陳疏徑出,原疏纔已退却矣,所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
以檢閱金永穆牌不進罷職傳旨,傳曰,只推。
奎章閣啓曰,直閣洪殷謨,疏批已下,卽爲牌招入直,何如?傳曰,允。
弘文館啓曰,校理趙定熙,副校理趙秉稷,副修撰李載德,差祭,副校理張原相,修撰趙秉轍·李在果,在外,副修撰朴定陽,別兼春秋進,下番闕直,事甚未安,典翰閔台鎬,應敎李龍雨,校理趙秉肅,竝卽牌招,推移姑降入直,何如?傳曰,允。
議政府啓曰,晉州·鎭海·高敞,俱爲箇滿矣,三倅之由來治聲,蔚然有可紀,至登向來別薦,而似此良手之報瓜作散,實甚可惜,竝姑仍任,待其相當窠,次次遷轉事,分付銓曹,何如?傳曰,允。
兵曹啓曰,左巡廳年久頹圮,今方修改矣,限畢役間,移接於惠民署之意,敢啓。傳曰,知道。
兵曹啓目粘連,觀此黃海兵使梁憲洙收啓,則虞候尹濟成,淸白持己,嚴明戢盜,軍民咸孚,一境惜去,戎備修繕,專管董飭,未及竣訖,奄當苽期,特許仍任,俾得終始責成之效事,令該曹稟處亦爲白有臥乎所,淸白嚴明,旣孚於軍民,戎備修繕,宜責其成效,依狀請施行,何如?啓依所啓施行爲良如敎。
兵曹正郞洪殷疏,省疏具悉。爾其勿辭察職。
庚午五月初三日□時,上御延生殿。進講入侍時,講官李承輔,參贊官洪坃,侍講官金裕行,假注書車有聲,記事官金永穆·朴容大,各持孟子第五卷,以次進伏訖。上曰,史官分左右,上誦前受音一遍。仍開卷,承輔讀自湯三使往聘之,止而誰也。
上在景福宮。停常參·經筵。
傳曰,左承旨許遞,前望入之。
承旨前望入之,李敦相落點。
政院啓曰,左右史不可不備,檢閱金永穆旣有只推之命,卽爲牌招入直,何如?傳曰,允。
又啓曰,副應敎金裕行,以其親病,陳疏徑出,原疏纔已捧入矣,所當卽捧禁推傳旨,而此與無端徑出有異,推考警責,何如?傳曰,允。
傳曰,禮房承旨,馳詣宗廟·永禧殿·景慕宮,奉審摘奸,仍詣受香諸處,奉審摘奸以來。
傳曰,檢校直提學李載冕,馳詣綏陵,奉審摘奸,仍留監祭,局內諸陵,一體奉審以來。
弘文館啓曰,副應敎金裕行,陳疏徑出,上番闕直,事甚未安,應敎李龍雨,校理趙定熙,副校理趙秉稷差祭,張原相在外,典翰閔台鎬,卽爲牌招入直,何如?傳曰,允。
副應敎金裕行疏。省疏俱悉。爾其勿辭救護。
庚午五月初四日□時,上御延生殿。進講入侍時,講官趙性敎,參贊官韓敬源,侍讀官趙秉肅,假注書金演壽,記注官白時範,記事官朴容大,各持孟子第五卷,以次進伏訖。上曰,史官分左右,上誦前受音一遍訖。仍開卷,性敎,讀自思天下之民,止朕載自亳,仍釋義訖。上命授書算于性敎,上讀新受音十遍訖。性敎還納書算。上曰,孔子言唐虞禪,夏禹殷周繼,其義一也,此義同歟。性敎曰,然矣,揖遜征伐,隨時不同,而其義則一也。孔子之言禪與繼,其義一也者,與此無異也。上曰,伊尹以堯·舜之道要湯,則豈可辱己以要湯乎?性敎曰,已不正則無以正人,況先辱其己而佐湯正天下乎,必無之理也。上曰,雖以堯·舜之道,豈可自求於湯乎?性敎曰,孟子之言要湯者,只因割烹之事而云,然非實要之也,道在此,而湯之聘自來,集註之反覆明卞只在要字,斯可見君子出處之大有關係者也。上曰,伊尹耕莘之時,若非湯之禮遇,則伊尹豈可出而仕乎?性敎曰,然矣。湯之禮遇,至於三聘,則待賢之誠至矣。伊尹所以幡然也。上曰,成湯三聘之時,抑可親枉乎?性敎曰,只聞三聘之說,未聞親枉也。上曰,高宗之聘傅說,亦如是乎?性敎曰,高宗夢傅說,審像求之於傅巖之下,立以爲相,待賢之誠,無間於成湯,而後世昭烈於諸葛,三顧草廬,亦猶是也。上曰,然矣。性敎曰,聖人之門,專在於修身,潔其身者,修身之謂也,君子之學,必先修其身者,其志於致澤,故以道事君而德敎加於時,令問施于身,苟或不修其身,而其志將以苟竊則非道要君,暴政行于民,恥辱及於身,由此觀之,爲人臣一身之潔不潔,而國之治亂係焉,故大學,論治國平天下之道,而以修身爲本者是也,況夫伊尹,聖之任者也。處畎畝樂堯·舜之道,祿以天下,繫馬千駟,非其義而不顧,則寧可以割烹之事,先汚其身,要於湯致治哉。萬章之問,卽齊東野人之說,不經甚矣,故孟子以聖人之行潔其身而已,洞言而明卞之也。秉肅曰,或遠或近,或去或不去,所遭之時不同,而在潔其身則一也。修身,人道之急先務,而況聖人,豈不潔其身,以至枉己辱己之境乎?萬章,不知聖人之本心,如是問之,於斯可知萬章識見淺微矣。敬源曰,此章云未聞有枉己而正人者,言必無是理也,豈有自枉己而能正人者乎?語曰,心正則萬事正,蓋學者,有正心工夫,心正則修齊治平,無所不宜,是故人君,亦必以正心爲道,以至正朝廷·正百官·正萬民,正之時義誠大矣哉。上掩卷,命史官就庭,又命退,諸臣以次退出。
上在景福宮。停常參·經筵。
藥房都提調洪淳穆,提調姜㳣,副提調韓敬源啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
進御二錢重人蔘粟米飮,自今日一貼式,限二貼煎入事,榻前下敎。
大王大妃殿,進御二錢重人蔘粟米飮,自今日一貼式,限二貼煎入事,榻前下敎。
王大妃殿,進御二錢重人蔘粟米飮,自今日一貼〈式〉,限二貼煎入事,榻前下敎。
中宮殿,進御二錢重人蔘粟米飮,自今日一貼式,限二貼煎入事,榻前下敎。
政院啓曰,藥房三提調,持粟米飮來待矣。傳曰,封入。
又啓曰,議政府郞廳來言,今日賓廳日次,而無時急稟定事,不得來會云矣,敢啓。傳曰,知道。
又啓曰,卽者校理趙秉肅,以其親病,陳疏徑行,原疏纔已捧入矣,所當卽捧禁推傳旨,而此與無端下鄕有異,推考警責,何如?傳曰,允。
弘文館啓曰,校理趙秉肅,陳疏徑行,下番闕直,事甚未安,副應敎金裕行,陳疏受由,副校理張原相,修撰趙秉轍·李在果在外,副修撰李載德差祭,朴定陽別兼春秋進,應敎李龍雨,校理趙定熙,副校理趙秉稷,竝卽牌招,推移姑降入直,何如?傳曰,允。
都摠府啓曰,今日入直內三廳武兼禁軍及軍兵等,當爲中日習射技放,而齋日相値,不得設行之意,敢啓。傳曰,知道。
議政府啓曰,香室忠義三窠內,一窠以已經墓官璿泒人差除事,向有所稟施者,而聞勳府忠義,旣有付祿之窠,則遷轉之階,雖非香室二窠,足可以排比,香室忠義三窠,則屬之宗府,以璿泒人塡差,分別定式之地,何如?傳曰,允。
校理趙秉肅疏曰,伏以臣家在於京畿加平地,而卽接家信,則臣父素患痰癖之症,省墳還鄕之後,一倍添劇,家僮促至,臣聞此報,方寸煎灼,按住不得,玆敢忙陳短章,徑出禁扄,仍尋鄕路。伏乞聖明,俯垂鑑諒,亟遞臣職,俾便救護,仍治臣擅離之罪,以昭法紀焉,臣無任云云。省疏具悉。爾其勿辭,往護。
庚午五月初五日□時,上御延生殿。進講入侍時,右議政洪淳穆,講官朴珪壽,參贊官嚴世永,侍讀官趙定熙,假注書車有聲,記事官金永穆·朴容大,各持孟子第五卷,以次進伏訖。上曰,史官分左右,仍命大臣進前,淳穆進前問候訖。各殿問候訖,上誦前受音一遍。仍開卷,珪壽,讀自萬章問曰或,止無義無命也。
上在景福宮。停常參·經筵。
備忘記,西北僉使康禮錫下直,長弓一張,長箭一部,片箭一部,筒兒一箇賜給。
傳曰,同副承旨許遞,前望入之。
承旨前望入之,申錫年落點。
政院啓曰,典翰閔台鎬以其親病,陳疏徑出,原疏纔已捧入矣,所當直捧禁推傳旨,而此與無端徑出有異,推考警責,何如?傳曰,允。
傳曰,文禧廟移奉後,當展拜矣,該房知悉,日字十八日爲之。
傳曰,延祐宮·宣禧宮,移奉後展拜,以十八日文禧廟展拜後爲之矣,該房知悉,出宮門路,以迎秋門爲之,還宮門路,以神武門爲之。
傳曰,松禾縣監李泰應,慶州判官李東植相換。
弘文館啓曰,典翰閔台鎬,陳疏徑出,上番闕直,事甚未安,副應敎金裕行,校理趙秉肅,陳疏受由,副校理張原相在外,應敎李龍雨,副校理趙秉稷,竝卽牌招,推移入直,下番姑降入直,事甚未安,修撰趙秉轍·李在果在外,副修撰朴定陽,別兼春秋進,李載德,一體牌招入直,何如?傳曰,允。
兵曹啓曰,正郞趙漢益,身病猝重,勢難察任,改差,何如?傳曰,允。
傳曰,奉審閣臣入侍。
典翰閔台鎬疏曰云云。省疏具悉。爾其勿辭救護。
庚午五月初六日□時,上御延生殿。進講入侍時,講官趙性敎,參贊官李敦相,侍讀官趙定熙,假注書車有聲,記事官金永穆·朴容大,各持孟子第五卷,以次進伏訖。上曰,史官分左右,上誦前受音一遍訖,仍開卷,基應,讀自柳下惠,止爲之。
庚午五月初六日□時,上御康寧殿。奉審閣臣入侍時,同副承旨洪在鉉,假注書金演壽,記事官金永穆·朴容大,檢校直提學李載冕,以次進伏訖。上曰,史官分左右,仍命閣臣進前。載冕進前奏曰,臣承命馳詣綏陵,陵上奉審則安寧,碑閣丁字閣奉審則無頉,祭物祭器祭井看審則精潔,諸執事摘奸則無頉,仍詣健元陵,陵上奉審則安寧,碑閣丁字閣奉審則無頉,仍詣顯陵,陵上奉審則安寧,碑閣丁字閣奉審則無頉,仍詣穆陵,陵上奉審則安寧,碑閣丁字閣奉審則無頉,仍詣徽陵,陵上奉審則安寧,碑閣丁字閣奉審則無頉,仍詣崇陵,陵上奉審則安寧,碑閣丁字閣奉審則無頉,仍詣惠陵,陵上奉審則安寧,碑閣丁字閣奉審則無頉,仍詣元陵,陵上奉審則安寧,碑閣丁字閣奉審則無頉,仍詣景陵,陵上奉審則安寧,碑閣丁字閣奉審則無頉,還詣綏陵,仍留監祭,將事安寧之意,敢達矣。以下缺
上在景福宮。停常參·經筵。
政院啓曰,檢閱朴容大,以其親病,陳疏徑出,原疏纔已捧入矣,所當卽捧禁推傳旨,而此與無端徑出有異,推考警責,何如?傳曰,允。
又啓曰,左右史不可不備,別兼春秋朴定陽·崔鳳九,竝卽牌招,推移入直,何如?傳曰,允。
以別兼春秋朴定陽·崔鳳九,檢閱金永穆牌不進罷職傳旨,傳曰,只推。
五禮便考校正廳啓曰,便考校正之役,見今旁午,本廳堂上數小,漢城判尹李承輔,大護軍姜㳣,堂上差下,以爲分掌告竣,何如?傳曰,允。
議政府啓曰,卽見禮曹啓目,則公作米年限請退裁判倭出來時,所給禮單雜物,依例磨鍊以入,而前後差倭之裁判出來者,勿論所幹之何事,姑許接待,已有前例,事係邊情,令廟堂稟處事批旨允下矣。限滿輒展,甚涉無謂,而前此許施,亦出柔遠之義,與其拖久靳持,毋寧趁卽究竟,限五年姑令展限,何如?傳曰,允。
兵曹啓曰,今五月十七日,文禧廟移奉懿昭廟時,陪衛節目,當爲磨鍊,而謹考己酉謄錄,則入廟時,攝翊衛司二員,分兵曹分都摠府堂上郞廳各一員,五衛將二員,武臣兼宣傳官八員,禁軍一百人,挾神輿軍六十名,前後牌軍兵二百名,訓局軍磨鍊矣,今番則何以爲之乎?敢稟。傳曰,以此磨鍊。
檢閱朴容大疏曰,伏以臣,以百無肖之姿,犯一不幸戒,通籍今纔周年,而猥忝華選,玷汚名器,恩榮若偏,愧懼恒切,顧何敢唐突言私,惟當恪勤在公,以圖不報之報,臣退自筵席,獲接家信,則臣母素患蛔積之症,近因天氣之漸熱,且緣調將之失宜,一倍添劇,委頓床笫,家僮踵至,促臣歸視,臣聞此報,方寸煎灼,按住不得,玆敢忙陳短章,徑出禁扄。伏乞聖〈慈〉,俯垂鑑諒,亟遞臣所帶之職,俾偏救護,仍治臣擅離之罪,以昭法紀焉,臣無任云云。省疏具悉。爾其勿辭,救護。
庚午五月初七日□時,上御延生殿。進講入侍時,同知事許傳,參贊官申錫年,檢討官李載德,假注書蔡大永,記事官金永穆·朴容大,各持孟子第五卷,以次進伏訖。上曰,史臣分左右,上誦前受音一遍訖。仍開卷,傳讀自百里奚,止爲之乎。
上在景福宮。停常參·經筵。
政院啓曰,三皇忌辰日,親行望拜禮,前期一日以稟事,曾有定式矣,今初十日太祖高皇帝忌辰日,親行望拜禮,何以爲之?敢稟。傳曰,遣承旨奉室奉審。
又啓曰,左右史,不可不備,別兼春秋朴定陽·崔鳳九,檢閱金永穆,旣有只推之命,竝卽牌招,推移入直,何如?傳曰,允。
以別兼春秋朴定陽·崔鳳九,檢閱金永穆牌不進罷職傳旨,傳曰,只推。
以司謁,口傳下敎曰,十八日動駕時,札駐軍兵,從略爲之,設布城依前毓祥·宣禧兩宮例,置之事定式。
傳曰,摠管竝許遞,前望入之。
摠管前望入之,都摠管李豐翼·崔遇亨·金壽鉉·金有淵·李裕膺·李參鉉·趙性敎,副摠管徐相鼎·曺錫輿·宋熙正落點。
兵曹啓曰,今此大駕,詣文禧廟展拜,延祐宮·宣禧宮移奉後展拜時,出宮門路,以迎秋門爲之,還宮門路,以神武門爲之事,命下矣。訓鍊大將率該營旗鼓前排步軍一哨,札駐於西十字街上路,而大駕入毓祥宮後,移陣於西禁石橋上札駐,禁衛大將率該營旗鼓前排步軍一哨,札駐於文禧廟西路,而大駕入毓祥宮後,移陣於毓祥宮西挾路札駐,訓局步軍一哨式除出,各其將官率領,文禧廟·毓祥宮大門及墻外排立,環衛作門,何如?傳曰,允。
都摠府啓曰,今日入直內三廳武兼禁軍及軍兵等,當爲中日習射技放,而齋日相値,不得設行之意,敢啓。傳曰,知道。
禁衛營啓曰,本營哨官鄭甫鉉,身病猝重,勢難察任,改差,何如?傳曰,允。
庚午五月初八日□時,上御延生殿。進講入侍時,講官朴永輔,參贊官嚴世永,侍讀官趙秉稷,假注書車有聲,記注官白時範·朴齋用,各持孟子第五卷,以次進伏訖。上曰,史官分左右,上誦前受音一遍訖。仍開卷,永輔讀自孟子曰伯夷,止其自任以天下之重也,仍釋義訖。缺,上曰,伯夷居北海之濱,以待天下之淸,此是文王之興耶?永輔曰,伯夷雖聞文王作興而歸來,天下之淸非謂此也。伯夷之所待者,卽殷之賢君復作而天下淸也。武王戡殷,天下可謂淸矣。伯夷則叩馬而諫,如是之淸,非伯夷所待也,仍奏曰,伯夷之當殷紂時,居北海之濱者,亂則退也,聞文王作興曰,蓋歸乎來者,治則進也,然而後世林下之士,獨潔其身而果於忘世者,聞伯夷之風而未至者也,如陳仲子之類,學其淸而失之乖僻者也。伊尹之五就桀及訓太甲,卽何事非君之義,而不善學則末流,有懷祿固寵,患得患失之弊,柳下惠則與伯夷相反,似近於伊尹而終是一偏,未若我夫子出處遲速,動合中道,學之萬世而無弊者也,匹婦匹夫,被堯·舜之澤者,非人人而有所施,予方農而不奪其時,旣農而薄其賦歛,使民得以安生樂業也,如子産之以輿濟人,非不惠也,徒杠橋梁,亦國政之有時者也,不失其時,則自然人不病涉,安能人人而施輿之惠哉?先知後知,先覺後覺者,自倉頡造書以後,始有文學,遞相傳授,以至今日而不絶,此卽是先覺後也,其中稟賦卓越者,或有後知而過先知,後覺而過先覺者也。缺
上在景福宮。停常參·經筵。
自申時至酉時,灑雨下雨,測雨器,水深二分。
政院啓曰,左右史不可不備,別兼春秋朴定陽·崔鳳九,檢閱金永穆,旣有只推之命,竝卽牌招,推移入直,何如?傳曰,允。
以別兼春秋朴定陽·崔鳳九,檢閱金永穆牌不進罷職傳旨,傳曰,只推。
傳曰,在外臺諫許遞,政官牌招開政,如有違牌,勿爲呼望。
傳曰,禮曹參判·兵曹參判呈告,兵曹參議·工曹參議許遞,今日政差出。
傳曰,靈光郡守南廷龍,伊川府使趙秉世,相換。
傳曰,大同察訪朴淇鍾,特加一瓜仍任。
政院啓曰,副修撰李載德,以其親病,陳疏徑出,原疏纔已捧入矣,所當卽捧禁推傳旨,而此與無端徑出有異,推考警責,何如?傳曰,允。
弘文館啓曰,副修撰李載德,陳疏徑出,下番闕直,事甚未安,副校理張原相,修撰趙秉轍·李在果在外,副修撰朴定陽別兼春秋進,典翰閔台鎬,應敎李龍雨,副應敎金裕行,校理趙定熙·趙秉肅,竝卽牌招,推移姑降入直,何如?傳曰,允。
兵曹啓曰,內禁衛將洪圭,五衛將李寅植·朴鎭郁·李熙遠,昌德宮衛將太基善·景道瑨,俱以病難供職,呈狀乞遞,竝改差,何如?傳曰,允。
有政。吏批,判書申錫禧進,參判徐相鼎,參議李炳敎式暇,以尹龜永爲大司諫,朴英模爲掌令,金尙萊爲持平,任憲鎬爲正言,趙基應爲工曹判書,尹秉鼎爲禮曹參判,洪兢周爲兵曹參判,李駿在爲敦寧都正,元世楨爲兵曹參議,李萬稙爲工曹參議,趙性敎·徐臣輔爲同義禁,李載德爲兵曹正郞,宋在和爲莊陵參奉,金元性爲分兵曹參議,申獻求爲分兵曹參知,吳長善爲分兵曹正郞,洪健植爲分兵曹佐郞,松禾縣監李泰應,廣州判官李東植,已上相換,靈光郡守南廷龍,伊川府使趙秉世,以上相換事承傳,晉州牧使鄭顯奭,鎭海縣監南正祜,高敞縣監吳永運,海美縣監李命九,已上姑爲仍任事,及大同察訪朴琪鍾,特爲仍任事承傳,攝弼善單金性均,攝司書單李承宇。再政。以趙濟華爲副修撰,趙慶鎬爲刑曹參議,鄭元時爲禮曹正郞,韓錫奎爲禮曹佐郞,李冕柱爲司藝,知義禁單趙性敎,成均博士單白時洽,學錄單吳宅禹。三政。以郭基洛爲兵曹佐郞,金始熙爲奉常主簿,檢書官單成純永。四政。以李泰永爲典籍。
兵批,判書李景夏進。
以兵批言啓曰,知訓鍊今番差出,而擬望之人乏少,外任竝擬,何如?傳曰,允。
以李章濂爲知訓鍊,李邦鉉爲分副摠管,權思友爲內禁將,申永翰爲羽林將,趙大永·柳冀善·玄益瑞爲五衛將,韓再喆·朴千孫爲昌德將,申弘均爲分都摠都事,李經權爲慶尙左水虞候,李起廷爲舊所非浦別將,同知單景道瑨,攝司禦單趙熙軾,攝副率單柳耕睦,訓鍊判官加設二單,申焯·徐光承,城山別將單吳廷翰,黃海兵虞候尹濟成,特許仍任事承傳。再政。以李東奭爲訓鍊僉正,同知單韓再喆,僉知三單,趙大永·柳冀善·玄益瑞。三政。以趙羲完爲左捕從,同知單朴千孫。
副修撰李載德疏曰云云。省疏具悉。爾其勿辭,救護。
庚午五月初九日□時,上御延生殿。進講入侍時,同知事申佐模,參贊官金奭鎭,檢討官李載德,注書李建昌,記注官朴齊用·石宗琛,各持孟子第五卷,以次進伏訖。上曰,史官分左右,上誦前受音一遍訖。仍開卷,佐謨讀自柳下惠,止聖之者也。缺,佐模曰,臣等每登講席,伏覩聖學高明,玉音洪鬯,固不勝欽仰萬萬,而凡於句讀受音之際,從容按抑,務加涵泳之工,而就淸燕涓蠖之中,尤伏望留神溫繹,經經緯史,詳究天人性命之源,歷覽古今得失之蹟,喫緊體認,念念在玆,則將見日月將就緝熙光明,以副我臣庶蘄嚮之誠,臣雖下鄕,伏聞睿學益臻光大,德化日以隆盛,其爲攢戴欣祝,當如何哉?惟殿下懋哉懋哉。上曰,講官何爲下鄕乎?佐模曰,臣居鄕七八年家屬竝在鄕廬,今番上來後,叨陪經筵,屢月于玆,仰聆玉音,躬被龍光,榮感之極,何由盡達,而顧念賤齒,已迫隆朽,旅棲不堪瑣屑,玆不得已敢有呈辭尋鄕之計,行將出國,戀結觚稜,實不勝下懷之缺然萬萬矣。上曰,何時復上來乎?佐模曰,區區私願,豈不欲依近於輦轂之下,而程途不近,事勢難便,何時上來,有不敢質言仰達,而日後若値國家慶會,則謹當竭蹶趨詣,以伸耿結之愚衷矣。上曰,自內溫繹,講官之言甚好,當依爲之。缺
上在景福宮。停常參·經筵。
藥房提調姜㳣,副提調韓敬源啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
政院啓曰,議政府郞廳來言,今日賓廳日次,而無時急稟定事,不得來會云矣,敢啓。傳曰,知道。
又啓曰,左右史不可不備,檢閱金永穆,旣有只推之命,朴容大由限已過,竝卽牌招,入直,何如?傳曰,允。
傳曰,戶房承旨與禮房承旨戶曹郞廳,依定式馳詣宣武祠,奉審以來。
傳曰,自今爲始,孝昌墓忌辰日,奉審置之。
議政府啓曰,端川見今有闕矣,目下歉荒之憂,民情之顑頷,萬萬遑急,而許多賙恤之方,有不可曠延時日,其代定平府使李奎遠差下,令該曹口傳下批,除朝辭赴任,定平之代,亦使之口傳各別擇差,當日辭朝,給馬罔夜下送事,分付,何如?傳曰,允。
訓鍊都監啓曰,本局中軍吳夏泳,身病猝重,勢難察任,改差,何如?傳曰,允。
兵曹以李敏庠爲訓鍊都監中軍。
吏曹參判徐相鼎疏曰云云。答曰,省疏具悉。卿其勿辭行公。
庚午五月初十日□時,上御延生殿。進講入侍時,領議政金炳學,知事沈承澤,參贊官嚴世永,檢討官趙秉稷,假注書蔡大永,記注官石宗珍·白時範,各持孟子第五卷,以次進伏訖。上曰,史官分左右,仍命大臣進前。炳學進前問候,各殿問候訖,上誦前受音一遍,仍開卷。承澤讀自孔子之謂集大成,止凡六等。缺,上曰,雨澤未足而雨意餘存,猶爲幸也。炳學曰,繼此一霈,方切顒望,而槪聞農形,則雨麥之在高燥處,則擧皆枯損,民情甚遑汲,而兩南則頗有豐登之望云矣,大抵四月之旱,無年無之,移秧每多失時,移秧之法,壬辰以後,自倭國流出,遂至移易不得之境,今若復行付種法,則雖値旱乾,終得一雨,勃然興苗,近聞兩西,多行此法,在在食效云矣,又奏曰,當此甚旱,固當請圭璧之擧,而見今雨意尙濃,第觀日內動靜,當以草記仰達矣。上曰,五禮便考,幾爲修正乎?炳學曰,編帙浩汗,未易訖工,而間因堂上之有頉,又不免遷就至此,日前堂上新差後,庶可從速校正矣。上曰,大臣筵退後,以來月內告竣之意,申飭,可也。炳學曰,謹當另加董飭矣。上曰,日間若不雨,則趁請圭璧之擧好矣。炳學曰,謹當如敎,而爲民聖念,若是眷眷,甘澍亦當沛然矣。缺
上在景福宮。停常參·經筵。
傳曰,同副承旨許遞,前望入之。
承旨前望入之,金奭鎭落點。
議政府啓曰,亢旱之餘,微雨而止,言念農功,轉益渴悶,此時圭璧之擧,有不可遲待,夏至祈雨祭,不卜日虔誠設行事,知委儀曹,何如?傳曰,允。
禮曹,因議政府草記,祈雨祭不卜日設行事,啓下矣,初次祈雨祭,不卜日今十三日,三角山·木覓山·漢江,依例遣堂下三品官,虔誠設行事,知委,何如?啓依所啓施行爲良如敎。
傳曰,十三日祈雨祭,香祝當親傳矣,該房知悉,諸般侍衛,放榜時侍衛仍用。
兵曹啓曰,今此文禧廟移奉時,分正郞吳長善,有身病,不得進參,改差,其代令該曹,以在京無故人,口傳差出,以爲進參之地,何如?傳曰,允。
吏曹口傳政事,端川府使單李奎遠,差下事承傳。
吏曹口傳政事,以李應烈爲定平府使,徐奭輔爲分兵曹正郞。
都摠府啓曰,今日入直內三廳武兼禁軍及軍兵等,當爲中日習射技放,而孝昌墓忌辰相値,不得設行之意,敢啓。傳曰,允。
兵曹口傳政事,以具羲祖爲內乘。
傳曰,明日出宮以思政門爲之。
傳曰,發遣吏郞諸執事,淸齋與否,摘奸以來。
敦寧都正李駿在疏曰云云。答曰,省疏具悉。所請依施。
庚午五月十一日□時,上御延生殿。進講入侍時,講官李參鉉,參贊官洪坃,侍讀官趙秉肅,記事官李建昌,記事官金永穆·朴容大,各持孟子第五卷,以次進伏訖。上曰,史官分左右,上誦前受音一遍訖,仍開卷。參鉉,讀自天子之製,止祿足以代其耕也。
上在景福宮。停常參·經筵。
大殿詣勤政殿,親傳香入幕次後,藥房·內閣·政院·玉堂口傳問安。答曰,知道。
還內後,藥房·內閣·政院·玉堂口傳問安。答曰,知道。
還詣勤政殿,放榜還內後,藥房·內閣·政院·玉堂口傳問安。答曰,知道。
政院啓曰,肅單之廳坐來呈例也,而分兵曹正郞徐奭輔,謝恩肅單,今始來呈,所當退却,而旣差祈雨祭獻官,雖不得不捧入,事體所在,誠極未安,不可無警,從重推考,何如?傳曰,允。
傳曰,禮房承旨,馳詣受香諸處,奉審摘奸以來。
傳曰,自明日進講停。
議政府啓曰,倭館所泊異樣船,聞旣退去矣,此夷之倏往倏來,已是叵測之甚,而第其五倭之同騎一船,現有紹介之跡,且中野爲名者,以曾住和館之人,句引洋船,肆然來泊者,究其情,極爲痛惋,館守倭處,雖有任譯之責諭,日後之慮,難保其必無,將此顚末,修書契下送萊府,仍令轉致對州,以爲嚴辭詰責之地,凡於倭情,奏聞上國,卽定例也,以此意撰咨,入送,何如?傳曰,允。
禮曹啓曰,卽接平安監司韓啓源,移文,則枚擧慈城郡守牒報,以爲本郡,今旣以鎭陞邑,則客舍·文廟·東社·西厲行將次第新建,位版,自邑旣成,而奉安日,文廟社厲壇香祝,照例磨鍊下送云矣。慈城郡鄕校聖殿及社厲壇位版奉安時,奉安祭香祝,令該司,照例磨鍊下送,從便卜日設行之意,分付,何如?傳曰,允。
庚午五月十二日□時,上詣勤政殿。祈雨祭香祝親傳,式年文科放榜入侍時,行都承旨韓敬源,左承旨洪坃,右承旨李敦相,左副承旨金商玄,右副承旨嚴世永,同副承旨金奭鎭,史官缺,檢校直提學趙寧夏·李載冕,檢校直閣金永壽,直閣洪殷謨,典翰閔台鎬,校理趙秉肅,修撰趙秉轍,以次侍立,時至,通禮,跪啓請外辦。上具翼善冠·袞龍袍,乘輿出永化門,藥房提調姜㳣,副提調韓敬源,進前問候訖。由崇陽門入勤政門詣月臺。通禮,跪啓請降輿,上降輿,通禮導上詣褥位南向立,引儀引木覓獻官朴顥陽,三角獻官徐奭輔,漢江獻官趙秉肅,進詣褥位之左,香室官員,奉香祝以授承旨,承旨以次跪受,東向跪進,上受香祝,以授顥陽·奭輔·秉肅,顥陽·奭輔·秉肅,以次跪受興,通禮,導上就階下祗送位,香祝由正路出。通禮,跪啓請鞠躬,上鞠躬,香祝過後,通禮跪啓請平身。上平身,敬源進前奏曰,今日親傳香時,漢江祈雨祭獻官趙肅夏,趁未待令,以致傳香之遲晩,事未前有,萬萬駭然,所當重勘,而本院請推之外,無他可施之罰,何以爲之乎?上曰,從重推考,吏曹堂上推考,上入幕次。少頃,通禮跪啓請出次,上出次乘輿,入思政門還內。少頃,改具遠遊冠·緯紗袍,乘輿出思政門,詣勤政殿月臺。通禮,跪啓請降輿,上降輿,又啓請執圭,承旨進圭,上執圭陞座。承旨奏曰,勤政門甲士處,標信祗受然後,新恩入庭矣。缺,文武百官,以次入就位,贊儀唱四拜,文武百官,行四拜禮訖。文武新恩,分東西庭行四拜禮,仍行文武新恩放榜,放榜官唱,文武擧人入就位,行四拜禮,仍命賜紅牌,次賜花及蓋,宣醞訖,文武新恩,行四拜禮,以次退出,致詞官,讀致詞,文武百官行四拜禮訖。通禮跪告禮畢,上降座,通禮,跪啓請乘輿,上乘輿,出勤政門入崇陽門,承旨請出標信解嚴,上由永化門還內,諸臣以次退出。
庚午五月十二日□時,上御延生殿。進講入侍時,講官崔遇亨,參贊官金奭鎭,檢討官趙秉轍,假注書金禹鉉,記事官金永穆·朴容大,各持孟子第五卷,以次進伏訖。上曰,史官分左右,上誦前受音一遍訖。仍開卷,遇亨,讀自次國,止以是爲差。
上在景福宮。停常參·經筵。
傳曰,新恩謝恩當親受矣,該房知悉。
傳曰,明日,宣禧宮祠宇移奉後,遣知宗正卿李昇應,奉審以來。
傳曰,文科新及第年七十以上人金昌鼐·申在麟,兵曹參議·參知,特爲除授。
傳曰,當該承旨推考。
宗親府啓曰,正書忠義取才入格人李正敎·李允儀·李秀凡·李範疇·李東九·李根一·李德鎭·李周鎬·李庚斗·李復圭·李奎寅·李承麟·李鳳根·李淵達·李錫恒·李世卿·李源璜·李會俊·李周應·李國遠,竝校正忠義加設差下,使之次次收用,何如?傳曰,允。
吏曹·兵曹,參議單金昌鼐,參知單申在麟,除授事承傳。
庚午五月十三日□時,上御康寧殿。新恩謝恩親受入侍時,行都承旨韓敬源,同副承旨金奭鎭,假注書金禹鉉·吳宅禹,記事官金永穆·朴容大,以次進伏訖。上曰,史官分左右,敬源進前奏曰,新恩率榜人,使之入庭行禮乎?上可之。文武擧人,以次入就位,引儀唱四拜,文武擧人行四拜禮,仍行宣醞畢。敬源奏曰,新恩使之以次陞堂,奏職姓名乎?上可之。新恩等以次進前,奏職姓名訖。敬源奏曰,文武擧人,使之先退乎?上可之。新恩等以次退出。
上在景福宮。停常參·經筵。
延祜宮·宣禧宮,移奉于毓祥宮後,大殿·大王大妃殿·王大妃殿·大妃殿·中宮殿,藥房·內閣·政院·玉堂口傳問安。答曰,知道。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
宗親府啓曰,明日卽天漢殿望奉審日次,臣邦鉉,進詣擧行之意,敢啓。傳曰,知道。
禮曹,再次祈雨祭,不卜日今十六日,龍山江·楮子島,依例遣宰臣,虔誠設行事,知委,何如?啓依所啓施行爲良如敎。
禮曹啓曰,因議政府草記,倭館所泊異樣船,聞旣退去矣,此夷之倏往倏來,已是叵測之志,而第其五倭之同騎一船,現有紹介之跡,且中野爲名者,以曾住和館之人,句引洋船,肆然來泊者,究其情,極爲痛惋,館守倭處,雖有任譯之責諭,日後之慮,雖保其必無,將此顚末修書契,下送萊府,仍令轉到對州,以爲嚴辭詰責之地,凡於倭情,奏聞上國,卽定例也,以此意撰咨入送事,允下矣,倭船情形,令承文院別撰書契,定禁軍賚持下送事,分付,何如?傳曰,允。
傳曰,再次祈雨祭獻官,閣臣·儒臣塡差。
傳曰,嚴遣吏郞諸執事,淸齋與否,摘奸以來。
訓鍊都監啓曰,今番隆武堂親臨,內三廳別付料試射時,本局別隊馬兵等,馬上各技入格之類,謹依判下單子,以內下木布施賞之意,敢啓。傳曰,知道。
統制使鄭圭應疏略曰,第念梱營之置判官,鏡城之故事也,外壇之設從事,沁都之近規也,本營旣爲外將任,則可以兩援其例,今以固城縣令改爲判官兼從事官,而殿最則自臣營獨,書移邑之方,博採衆議,冒瀆崇聽。伏乞下臣此章於政府,從長稟處云云。答曰,省疏具悉。旣爲登壇之營,則體貌不可以前日言也,今此疏辭,實合事體,其令廟堂,從長稟處。
上在景福宮。停常參·經筵。
藥房提調姜㳣,副提調韓敬源啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
政院啓曰,議政府郞廳來言,今日賓廳日次,而領議政金炳學,有身病,左議政未差,右議政洪淳穆,無時急稟定事,不得來會云矣,敢啓。傳曰,知道。
傳曰,禮房承旨,馳詣受香諸處,奉審摘奸以來。
政院啓曰,卽者社稷署官員來言,今此神室修改告文,神位版移安時,提調一員,當爲進參,而都提調李裕元在外,提倜沈承澤有身病,不得進參云,提調卽爲牌招,何如?傳曰,允。
又啓曰,社稷提調沈承澤牌不進推考傳旨,今方捧入,而神室修改告文,神位版移安時,當爲進參,如是違牌,事甚未安,更爲牌招,何如?傳曰,許遞,前望入之。
社稷提調前望入之,李參鉉落點。
又啓曰,卽者應敎李龍雨,以其親病,陳疏徑出,原疏纔已捧入矣,所當卽捧禁推傳旨,而此與無端徑出有異,推考警責,何如?傳曰,允。
奎章閣啓曰,景慕宮望廟樓,今望奉審無頉之意,敢啓。傳曰,知道。
弘文館啓曰,修撰趙秉轍差祭,下番闕直,事甚未安,修撰李在果在外,副修撰朴定陽,別兼春秋進,趙濟華,卽爲牌招,入直,何如?傳曰,允。
議政府啓曰,頃以碧潼郡民人之越界作拏者,嚴覈修報事,自本府,關飭關西巡兵營矣,卽見道帥臣所報,則伊時首倡隨從之類,築底盤覈,分等論列矣,犯越之禁,邦憲果何如,而蕩無防限,過江作拏,竟至有彼地匪類之惹鬧我境者,釁由先起,痛惋極矣。金得洪·金益祚·朴尙浩之或先手燒窩,或助勢投火,或驅民越界,均之爲必誅罔赦,別無首從之可論。上項三罪人,令昌城防禦使,馳往該郡江邊,大會軍民,梟首警衆,李之武·朴昌之·金世良·金文岳·李陽實·金文健·李斗國·李學周等八漢,其所罪犯,宜施隨從之律,卽於其地,竝嚴棍三十度回示後,更爲刑配,其餘在囚諸漢,令道臣分輕重,酌處事,分付,仍以此意,撰咨入送,何如?傳曰,允。
兵曹啓曰,今此動駕時,堂上侍衛,當爲備員,而參議金昌鼐,參知申在鱗,俱有身病,不得進參,令政院稟旨變通,仍令該曹,以在京無故人,口傳差出,待下批,以爲進參之地,何如?傳曰,允,許遞。
吏曹啓曰,南部都事安世泳,以其身病,呈狀乞遞,改差,何如?傳曰,允。
吏曹口傳政事,以鄭稷朝爲兵曹參議,鄭雲龜爲兵曹參知。
吏曹·兵曹參議單鄭雲龜,參知單鄭稷朝。
應敎李龍雨疏曰云云。省疏具悉。爾其勿辭,救護。
上在景福宮。停常參·經筵。
傳曰,在外臺諫許遞,政官牌招開政。
傳曰,見窠皆令差出。
傳曰,文禧廟移奉後,當展拜仍詣懿昭廟展拜矣,該房知悉,日子十八日爲之。
吏曹啓曰,平安道江西居幼學金潤錫呈狀內,矣身父幼學宗巖,今年爲九十歲,龍川居幼學崔千石呈狀內,矣身父幼學景文,今年爲九十歲,熙川居幼學金基鎭呈狀內,矣身父幼學宗國,今年爲九十歲,全羅道康津縣居幼學金在璜呈狀內,矣身父幼學箕爀,今年爲一百歲,而俱爲見漏於本道應資老人抄啓中,未蒙恩資事來訴,故考見帳籍,則其年果爲的實矣,在前如此之人,追後啓稟蒙恩,旣有已例,今日政,竝加資下批之意,敢啓。傳曰,知道。
兵曹啓曰,五衛將趙大永·柳冀善·玄益瑞,昌德宮衛將韓再喆·朴千孫,俱以病難供職,呈狀乞遞,竝改差,何如?傳曰,允。
有政。吏批,判書申錫禧,參判徐相鼎,牌招不進,參議李炳敎進。
吏批啓曰,判書申錫禧,參判徐相鼎,竝牌招不進,小臣獨政未安,何以爲之?敢稟。傳曰,只出緊任。
以鄭泰好爲大司諫,洪萬植爲校理,洪淳大爲同經筵,故府使權聖彦贈兵參訓都,故通德權邁贈左承旨,已上同知權思友,考祖考,依法典追贈。再政。以朴弘壽爲敦寧都正,吳道泳爲南部都事,李範疇爲昭顯墓守衛官,奉常參奉單朴鍾瀅。三政。以李赫準爲戶曹參議,兵批,以白東象·李源一·金商吉,爲五衛將,李文永爲曹司衛將,金有千·徐義燁,爲昌德將,尹一成爲都摠經歷,張元植·柳郇,爲守門將,金達祚爲幕嶺萬戶,同知單權思友,副司果曺禹復,咸興監牧官李鎬冕,姑爲仍任事承傳。
上在景福宮。停常參·經筵。
文禧廟移安于彰義宮後,大殿·大王大妃殿·王大妃殿·大妃殿·中宮殿,藥房·內閣·政院·玉堂口傳問安。答曰,知道。
傳曰,右承旨馳詣文禧廟,奉審以來。
禮曹,三次祈雨祭,不卜日今十九日,南壇·雩祀壇,依例遣宰臣,虔誠設行事,知委,何如?啓依所啓施行爲良如敎。
以司謁口傳下敎曰,明日南壇淸道,摠戎中軍代行。
弘文館啓曰,下番修撰趙濟華,以文孝世子神主移奉于懿昭廟內新廟時,捧諡冊執事,今日晝仕出去之意,敢啓。傳曰,知道。
又啓曰,新除授〈校理〉洪萬植,時在京畿長湍地,經筵入番事緊,請斯速乘馹上來事,下偸。答曰,許遞。
兵曹啓曰,去三月二十二日,慶科庭試武科殿試時,直赴殿試奉承傳,部將李載俔等,三百十六人內,二百五十六人應試,參榜所授帖文,竝依例收聚爻周,武藝別監呂重煥·張弘石·高萬植,選武軍官裵學秀,別武士梁九龍·車萬守,旗牌官李東顯·趙碩元,別騎衛金禹成等九人遭故,竝依法典陳試,訓局軍崔喜永,哨軍崔在石,武藝別監白壽千,敎鍊官宣豐吉等四人,作故,別付料軍官朴龍重,未付料軍官金聲元,勸武軍官趙洛顯·金基日·金永植,馬兵元奇恒,別武士禹景浩·嚴宗碩·周大龍·金時顯·李枝商·崔昌根·徐永點·金景權·金善河·金奎鉉·崔秀鳳·朴道興·申奎用·金孝純·金基周·宋世然,親騎衛李容臨·朴進壽·南元吉·韓萬龍·金昌洪,別砲衛崔達範·張基雲,別驍士金陽奎,義翊士文浩吉,別銃士金俊浩·金義植,火砲咸仲國·金賢才·李尙彦·朴亨源·金鼎九·張信沃·朴基正·咸有純·楊基彦,旗手朱千萬,砲手金義根等四十四人,未及赴試,追參於今番式年殿試,所授帖文,竝依例收聚爻周。火砲申今大·安寧厚,親騎衛金宗崗,無緣不赴,直赴會試奉承傳,選武軍官金相泓等,四十人內,三十二人應試,所授帖文,收聚爻周。別砲衛金仁化,遭故,選武軍官閔岐鎬,遭朞服未過葬,竝依法典陳試,選武軍官金景華,又參於殿試,已爲唱第,武學韓承明,身病不赴,依例勿施,所授帖文,收聚爻周。南兵營武學洪允海,別砲衛李石律,北兵營馬兵安泰旻,京畿監營選武軍官崔俊伊,無緣不赴,其委折關問各該道帥臣後,拿處,去四月二十八日,庚午式年武科殿試時,直赴殿試奉承傳,效武軍官金永植等一百四人內,金基日等九十一人,應試參榜,所授帖文,竝依例收聚爻周。武藝別監呂重煥等九人,上項旣已措辭陳試,敎鍊官宣豐吉等四人,作故,所授帖文,收聚爻周。公忠監營火砲申今大,江原監營火砲安寧厚,北兵營親騎衛金宗崗,今番殿試,又爲無緣不赴,統營別武士金翼鳳,無緣不赴,其委折關問各該道帥臣後,稟處,何如?傳曰,允。
傳曰,明日祈雨祭,香祝當親傳矣,該房知悉,諸般侍衛,動駕時侍衛兼用。
傳曰,發遣吏郞諸執事,淸齋與否,摘奸以來。
傳曰,明日出宮內門路,以崇陽門爲之。
上在景福宮。停常參·經筵。
自前夜人定至開東,灑雨下雨,測雨器,水深九分。
上詣勤政殿。親傳香入幕次後,藥房·內閣·政院·玉堂口傳問安。答曰,知道。
還內後,藥房·內閣·政院·玉堂口傳問安。答曰,知道。
傳曰,雨勢如此,文禧廟·毓祥宮,擧動,更待下敎。
傳曰,直提學南廷順,馳詣顯隆園,奉審摘奸,仍留監祭,健陵·華寧殿,一體奉審以來。
傳曰,今日祈雨祭,香祝親傳時,門路思政門爲之,侍衛入直磨鍊,雲寶劍置之。
傳曰,禮房承旨,馳詣受香諸處,奉審摘奸以來。
傳曰,今日親傳香時,不謹擧行之當該排設司鑰徐俊相,令攸司科治。
禮曹啓曰,試考恩賜儒生直赴·給分帖,過科後令成均館,收聚爻周後草記事,曾有定式矣,卽接成均館所報,則今此式年文科會試時,直赴會試儒生幼學愼鍾龜·沈觀燮·李基肇·盧德龍·韓炳洙,給分儒生幼學金洪敎·白璿行等七人。登科直赴會試儒生幼學李臣燁·朴世翼·金元均·趙益元·趙性榘·姜演·吳秉一·李宅基·李鍾俊·宋在參·文俊永·金龍周·兪致一·權在學·卓世容·李中斗·金用均·權鳳集·李善用給分,儒生李重爀·洪淳孝·禹成圭·康錫濟·金相敎·林相僖·李觀會·金泰錫·李熙弼·金潤·裴升喜·趙秉大·金純敎·申台永·承啓東·金炳應·姜鍮,生員尹暄,幼學金箕哲·李殷燁·金台性·李·金奭烈·趙龍均·玄載廷等四十四人。未參榜合儒生五十一人,前所受直赴·給分帖,一竝收聚,以送云矣,依定式爻周之意,敢啓。傳曰,知道。
三軍府啓曰,卽接訓鍊都監所報,則今五月十九日,習陣日次,而大將申櫶,以營建都監提調連有公故,不得行操云矣,敢啓。傳曰,知道。
兵曹啓曰,今日親傳香時,長槍手·挾輦軍,槍劍軍·勢難趁時待令,迎秋門·建春門入直軍各七十名,光化門入直軍三十名,合一百七十名,除標信除出,一百名挾輦軍侍衛,三十名長槍手侍衛,四十名槍劍軍侍衛,何如?傳曰,允。
吏曹啓目粘連,觀此咸鏡監司李興敏狀啓,則以爲安邊府使任孝準,三載居官,一副成規,吏鄕憚其嚴明,邑村頌其公平,痛革糴弊,倉絶奸謬之習,勤課農功,民賴助給之惠,訓迪得宜,文風隨而蔚興,賙救有方,饑戶漸次向蘇,實績優異,苽期逈近,群情願借,槪可驗於衆口,荒年接濟,亦難付之生手,待箇滿特加一年仍任,以責成效事,令該曹稟處亦爲白有臥乎所,道臣狀辭,旣如此,依狀請施行,何如?啓依允。
敦寧都正朴弘壽疏曰,云云。省疏具悉。所請依施。
庚午五月十八日□時,上詣勤政殿。祈雨祭香祝親傳入侍時,行都承旨韓敬源,左承旨洪坃,右承旨李敦相,左副承旨金商玄,右副承旨嚴世永,同副承旨金奭鎭,史官缺,檢校直提學李載冕,檢校直閣金永壽,直閣洪殷謨,副應敎金裕行,副修撰趙濟華,以次侍立,時至,通禮,跪啓請外辦。上具翼善冠·袞龍袍,乘輿出思政門,藥房提調姜㳣,副提調韓敬源,進前問候訖。詣勤政殿月臺,通禮跪啓請降輿。上降輿,通禮導上詣褥位,南向立。引儀,引南壇獻官李載冕,雩祀壇獻官尹滋承,進詣褥位之左。香室官員,奉香祝以授承旨,承旨以次跪受,東南跪進,上受香祝以授載冕,滋承,載冕·滋承,以次跪受興。通禮,導上就階下祗送位,西向立。香祝由正路出,通禮,跪啓請鞠躬。上鞠躬,香祝過後,通禮跪啓請平身,上平身入幕次。少頃,通禮跪啓請乘輿,上乘輿入思政門,承旨請出標信解嚴,諸臣以次退出。
上在景福宮。停常參·經筵。
政院啓曰,顯隆園忌辰祭獻官洪兢周,謂有身病,不爲入來,傳香時刻已過,萬萬悚惶,所當重勘,而本院請推之外,無他可施之罰,何以爲之,而雖以差祭堂上言之,塡差不審之失,在所難免,從重推考,原單子使之改付標以入,何如?傳曰,允。拿處。
傳曰,文禧廟·毓祥宮展拜,明日爲之。
傳曰,明日出宮內門路,以思政門爲之。
兵曹啓曰,明日動駕時,堂上侍衛,當爲備員,而參判洪兢周,方在拿處中,無以備員,令政院稟旨變通,仍令該曹,以在京無故人,口傳差出,待下批牌招,以爲進參之地,何如?傳曰,允。許遞。
吏曹口傳政事,以趙寅熙爲兵曹參判。
以洪兢周囚單子,傳曰,飭已施矣,分揀。
承文院啓曰,卽見都京禮部咨文,寧古副都統,據厚春協領訥穆錦稟報,奸民陳雛巴什,私帶朝鮮逃避幼童朴事君等二名,潛越俄界,現住別城地方等因,飛飭該界官,詳査所獲朝鮮幼童二名,優給飯需及所乘車輛,護送慶源官府,後再行報部云矣。在逃民物之若是護還,寔出字小之厚眷,以待前頭使行,奉表另諭,事甚妥當,而朴事君之押送與否,姑未的知,三懸鈴行會於北關道帥臣,使之詳査登聞然後,先通咨文措辭撰出,付撥下送灣府,傳給鳳城,轉致北京之地,何如?傳曰,允。
訓鍊都監啓曰,本局哨官李吉永,身爲將官,供職不勤擧措駭妄,爲先汰去之意,敢啓。傳曰,知道。
三軍府啓曰,卽接禁衛營所報,則今五月二十日,習陣日次,而大將李章濂,以營建都監提調連有公故,不得行操云矣,敢啓。傳曰,知道。
兵曹啓曰,今五月二十日,文臣朔試射日次,而顯隆園忌辰齋戒相値,不得爲之之意,敢啓。傳曰,知道。
上在景福宮。停常參·經筵。
大駕,詣文禧廟展拜,入齋室後,藥房·內閣·政院·玉堂口傳問安。答曰,知道。仍詣毓祥宮·延祜宮·宣禧宮展拜,還入齋室後,藥房·內閣·政院·玉堂口傳問安。答曰,知道。
藥房提調姜㳣,副提調韓敬源啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
政院啓曰,議政府郞廳來言,今日賓廳日次,而領議政金炳學,右議政洪淳穆,有身病,左議政未差,不得來會云矣,敢啓。傳曰,知道。
禮曹,四次祈雨祭,不卜日今二十二日,北郊,遣宰臣,社稷,遣重臣,虔誠設行事,知委,何如?啓依所啓施行爲良如敎。
傳曰,還宮時刻誤稟之當該差備中官許敏,汰去。
傳曰,發遣吏郞諸執事,淸齋與否,摘奸以來。
以司謁口傳下敎曰,自今爲始,各宮展拜時,版位楹外排設。
三軍府啓曰,卽接御營廳所報,則今五月二十一日習陣日次,而大將臣李元熙,以營建都監提調連有公故,不得行操云矣,敢啓。傳曰,知道。
禁衛營啓曰,本營哨官徐浩淳,身病猝重,勢難察任,改差,何如?傳曰,允。
庚午五月二十日□時,大駕,詣文禧廟·懿昭廟展拜,仍詣毓祥宮·延祜宮·宣禧宮,展拜擧動入侍時,行都承旨韓敬源,左承旨洪坃,右承旨李敦相,左副承旨金商鉉,右副承旨嚴世永,同副承旨金奭鎭,史官缺,檢校直提學趙寧夏·李載冕·閔升鎬,檢校直閣李世用·金永壽,直閣洪殷謨,檢校典翰李根秀·金奎弘·金性均,副應敎金裕行,校理趙秉肅,修撰趙秉轍,以次侍立。時至,通禮,跪啓請外辦。上具翼善冠·袞龍袍,乘輿出思政門,藥房提調姜㳣,副提調韓敬源,進前問候訖。由勤政門·興禮門·用成門,出迎秋門至文禧廟大門外。通禮,跪啓請降輿,上降輿入齋室,少頃,通禮,導上詣版位。贊儀,唱再拜,上行再拜禮,陞詣廟內,奉審訖,仍詣懿昭廟,版位,行再拜禮,陞詣廟內奉審訖,還入齋室。少頃,通禮,跪啓請出次,上出次,乘輿仍詣毓祥宮大門外。通禮,跪啓請降輿,上降輿入齋室,問安勿爲之事下敎。少頃,通禮,導上詣版位,行再拜禮,陞詣宮內,奉審訖。領議政金炳學,進前問候訖。炳學曰,故忠壯公李福男,殉國節義,屢蒙列聖朝崇報之典矣,今其祀孫登科,合有朝家示意之擧,而從前似此之人,以宣傳官內乘中,加設單付,旣多已例,武科新及第李漢膺,依此施行,分付銓曹,何如?上曰,內乘加設單付,可也。上曰,五禮便考校正,今至何境,而大典會通·六典條例,亦爲校正乎?炳學曰,五禮便考,今方校正,而大典會通·六典條例,亦爲次第補刊矣。上曰,如有釐正處,釐正,可也。炳學曰,謹當如敎矣。上曰,哀慶間多有衍文與浪費者,戶判稟議于大院君前,釐正定式,可也。炳學曰,慶禮則曾於丙寅大禮時,已有所約省者,哀禮則多有未遑,從以費用之殆無限節,而目下不敢遽然議到,故不得不荏苒而止,今此下敎,實萬世經遠之謨,臣不任欽仰萬萬,退與戶判相議,不緊與浪費條件,謹當一一付籤,使戶判稟定于大院君前,以爲永久金石之典矣。上曰,五禮便考,若幾乎校正,則序跋何以爲之乎?炳學曰,今方校正以爲一通文字,而刊印時當稟定矣。上曰,序文當親撰以下矣,跋文領議政製進也,又敎曰,從速刊印,可也。炳學曰,謹當董飭諸堂,從速竣役矣。上曰,今此筵說,頒諸朝紙,可也。仍命書傳敎曰,禧嬪廟,遣內侍奉審,宜嬪廟,遣內侍看審,又命書傳敎曰,延祜宮·宣禧宮,展拜時,百官行禮置之,又命書傳敎曰,自今爲始,各殿宮展拜時,版位楹外排設,仍詣冷泉亭版位,行四拜禮,陞詣殿內,捲帳奉審訖,仍詣延祜宮版位,行再拜禮,陞詣宮內,奉審訖,仍詣宣禧宮版位,行再拜禮,陞詣宮內,奉審訖,還入大次。上命書傳敎曰,諸司預備,少頃,通禮,跪啓請出次。上出次,乘輿由秋成門,入神武門,承旨請出標信解嚴,還內,諸臣以次退出。
上在景福宮。停常參·經筵。
翌日大殿,內閣·政院·玉堂問安。答曰,知道。朝廷·二品以上·六曹堂上·兩司長官單子問安。答曰,知道。
大王大妃殿·王大妃殿·大妃殿·中宮殿,內閣·政院·玉堂·朝廷·二品以上·六曹堂上·兩司長官口傳問安。答曰,知道。
傳曰,禮房承旨馳詣社稷,奉審摘奸,仍詣受香諸處,奉審摘奸以來。
傳曰,奉審閣臣入侍。
以司謁口傳下敎曰,聞宗〈親〉府事例冊,今已出草云,卽爲入之。
宗親府事例冊中,守陵官條,守陵官改以山陵享官二員啓下,與魂殿享官同於啓殯日,使之替番,侍陵內侍,以山陵都薜里二員,亦啓殯日差下,使之替番,魂殿山陵參奉各二員,復舊例,以璿泒宗府自辟,啓殯日,備望差出,魂殿忠義四員內二員,以勳裔,自勳府差出,二員及山陵忠義一員,竝以璿泒宗府差出,竝以所管各司,一體分付定式事,朱批書下。
義禁府啓曰,咸鏡監司李興敏狀啓內,甲山前府使白樂淵,不可以已遞而無警,其罪狀令攸司稟處事,啓下矣。白樂淵下去京畿楊州地云,依例發遣府書吏,拿來,何如?傳曰,待待命拿囚。
庚午五月二十一日□時,上御紫薇堂。奉審閣臣入侍時,右副承旨金商玄,假注書康炳迪,記事官金永穆·朴容大,直提學南廷順,以次進伏訖。上曰,史官分左右,仍命閣臣進前。廷順進前奏曰,臣承命馳詣顯隆園,園上奉審則安寧,碑閣丁字閣奉審則無頉,祭物祭器祭井看審則精潔,諸執事摘奸則無頉,仍留監祭,將事安寧,仍詣健元陵,陵上奉審則安寧,碑閣丁字閣奉審則無頉,仍詣華寧殿,殿內奉審則無頉之意,敢此仰達矣。缺
上在景福宮。停常參·經筵。
傳曰,宗正卿李明應,馳詣健元陵奉審摘奸,仍留監祭,局內諸陵,一體奉審以來。
傳曰,發遣吏郞諸執事,淸齋與否,摘奸以來。
三軍府啓曰,考見諸道今春官鎭門聚點狀啓,則黃海兵使梁憲洙狀本中,道內軍兵聚點時,所己鎭戰馬,或未肥健,服色略有麤劣云矣,停操之時,官鎭門聚點,旣係詰戎之政,而致有此臨點執頉者,其在戎政,殊甚疎忽,常時不能檢飭之該鎭邊將,推考警責,何如?傳曰,允。
上在景福宮。停常參·經筵。
自開東至人定,灑雨下雨,測雨器,水深一寸九分。
政院啓曰,卽者校理趙秉肅,以其親病,陳疏徑出,原疏纔已捧入矣,所當卽捧禁推傳旨,而此與無端徑出有異,推考警責,何如?傳曰,允。
傳曰,傳香承旨,馳詣受香諸處,奉審摘奸以來。
傳曰,玉堂有闕之代,前望入之。
禮曹,五次祈雨祭,不卜日今二十五日,宗廟,依例遣重臣,虔誠設行,知委,何如?啓依所啓施行爲良如敎。
弘文館啓曰,校理趙秉肅,陳疏徑出,上番闕直,事甚未安,校理一員未差,副校理張原相·趙秉稷在外,典翰閔台鎬,應敎李龍雨,副應敎金裕行,竝卽牌招,推移入直,何如?傳曰,允。
都摠府啓曰,今日入直內三廳武兼禁軍及軍兵等,當爲中日習射技放,而齋日相値,不得設行之意,敢啓。傳曰,知道。
玉堂前望入之,校理洪鍾大落點。
傳曰,發遣吏郞諸執事,淸齋與否,摘奸以來。
校理趙秉肅疏曰云云。答曰,省疏具悉。爾其勿辭,救護。
上在景福宮。停常參·經筵。
政院啓曰,五次祈雨祭,今當爲傳香,而見今甘霈旣注,餘意尙濃,在前如此之時,有啓稟停止之例,何以爲之?敢稟。傳曰,㦖旱之餘,得此甘霈,爲民事欣幸,猶未洽足,卽爲傳香。
傳曰,傳香承旨,馳詣宗廟,奉審摘奸以來。
弘文館啓曰,卽者校理洪鍾大,時在缺地,經筵入番事緊,請斯速乘馹上來事,下諭。答曰,許遞。
傳曰,奉審宗正卿入侍。
議政府啓曰,舒川今有闕矣,前府使趙琦顯,除拜鐵山,以其邑號之私自有諱,呈遞不赴,至今作散而止者,亦涉當念,分付銓曹,仍以見窠,口傳檢擬,何如?傳曰,允。
義禁府啓曰,卽接月令醫員朴衡佐手本,則以爲時囚罪人白樂淵,素患痰癖之症,今復闖發,食飮專却,氣息奄奄,目下症形,實爲危劇云,罪人病勢如此,則一邊保放,一邊草記,載在法典矣。白樂淵姑爲保放之意,敢啓。傳曰,知道。
吏曹口傳政事,以趙琦顯爲舒川郡守。
庚午五月二十四日□時,上御紫薇堂。奉審宗正卿入侍時,左副承旨嚴世永,假注書蔡大永,記事官金永穆·朴容大,宗正卿李明應,以次進伏訖。上曰,史官分左右,仍命宗正卿進前。明應進前奏曰,臣承命馳詣健元陵,陵上奉審則安寧,碑閣丁字閣奉審則無頉,祭物祭器祭井看審則精潔,諸執事摘奸則無頉,仍詣顯陵,陵上奉審則安寧,碑閣丁字閣奉審則無頉,仍詣穆陵,陵上奉審則安寧,碑閣丁字閣奉審則無頉,仍詣徽陵,陵上奉審則安寧,碑閣丁字閣奉審則無頉,仍詣崇陵,陵上奉審則安寧,碑閣丁字閣奉審則無頉,仍詣惠陵,陵上奉審則安寧,碑閣丁字閣奉審則無頉,仍詣元陵,陵上奉審則安寧,碑閣丁字閣奉審則無頉,仍詣綏陵,陵上奉審則安寧,碑閣丁字閣奉審則無頉,仍詣景陵,陵上奉審則安寧,碑閣丁字閣奉審則無頉,還詣健元陵,仍留監祭,將事安寧之意,敢達矣。缺
上在景福宮。停常參·經筵。
藥房提調姜㳣,副提調韓敬源啓曰,伏未審日問,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
政院啓曰,議政府郞廳來言,今日賓廳日次,而領議政金炳學,右議政洪淳穆,有身病,左議政未差,不得來會云矣,敢啓。傳曰,知道。
兵曹啓目粘連,觀此全羅兵使李承淵狀啓,則臣營修仁山城築設,自去年九月始役,至今年四月畢役乙仍于,城堞·門樓·將臺·砲樓·倉庫·廨舍·堰池,區別間架步尺,開坐于後,監董·裨校,一體開錄,以待該曹覆啓爲白乎旀,旣築山城,則宜置別將營校中久勤可堪者,望報兵曹,如南固別將例,似合事宜,竝令該曹,稟處亦爲白臥乎所,今此城堞·公廨,修繕之役,若是浩大,監董諸人之終始效勞,誠爲可尙,其在激勸之道,宜有論賞之擧,監董帶率軍官嘉善鄭信勳·崔信默,折衡崔擎斗·金致圭,出身李鳳九·明潤玄賞加,看役將校閑良金興碩·南弘轍·申濟根·明安植·金龍海·鄭繼袒·金致興·房洙粲·許煜·張爀龜·金圭泰·房鶴·朴寅章·趙弼祿帖加成給,似合事宜是白乎矣,係干恩賞,不敢擅便,恭俟上裁敎是白乎旀,至於別將設置,係是官制,臣曹不敢擅便,令廟堂稟處,何如?啓依回啓施行爲良如敎。
上在景福宮。停常參·經筵。
自前夜四更至開東,灑雨下雨,測雨器,水深七分。
議政府啓曰,卽見水原留守李載元狀啓,則本府先査得結,爲七百七十九結零,已於昨冬狀聞,而伊後査執,又爲十一結零,充補於舊陳餘在一百十一結零中,而連加詳覆,隨起執稅,盡充計料,所捧錢米,則亦爲劃下,添補於新募正軍接濟之需,前後査結錢米,新募正軍各項支放用餘錢米,每年終朔米,則作錢,竝與零餘錢,移送外帑庫,作爲封不動,査結出稅之錢米,依此例次次添入封不動,永爲定式,恐合事宜,竝令廟堂稟處矣,先査漏結,旣至此多,退櫛執稅,亦甚可幸,接濟之添補,用餘之作錢,繼此而次次封樁,竝依狀請許施,以爲定式之地,何如?傳曰,允。
又啓曰,卽見兵曹粘連啓目,則因全羅兵使李承淵狀本,本營修仁山城,設築已畢,宜置別將矣,依南固別將例,以營校中久勤可堪者,望報差出事,令該曹稟處,而係是官制,不敢擅便,請令廟堂稟處矣,有山城則斯有鎭將,有鎭將則斯有自辟,不無可援之例,依所請施行,而鎭將設置之直請該曹稟處者,有違格例,該帥臣推考,何如?傳曰,允。
禮曹啓曰,旱乾之餘,數次甘澍,庶可救急,爲民事萬幸,見今濃雲四布,將有沛然之望,連薦圭璧,恐涉㵂褻,六次祈雨祭,姑爲觀勢擧行,何如?傳曰,允。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
義禁府啓曰,保放罪人白樂淵,還囚捧供以入,而病勢一向未差,仍爲保放之意,敢啓。傳曰,知道。
義禁府啓目,甲山前府使白樂淵,原情云云。問目內辭緣,泛稱遲晩,所當請刑,而曾經別軍職,勿爲請刑,載在法典,議處,何如?啓依允。
上在景福宮。停常參·經筵。
傳曰,批答誤傳之中官柳東燮,令該府拿處。
以全羅監司李鎬俊狀啓,淳昌郡民家失火事,傳曰,當此農節,民戶之燒燼,若是夥多,聞極驚慘,元恤典外,別加顧助,趁卽結搆奠接,俾無一民失所棲遑之弊事,廟堂措辭,分付。
義禁府啓曰,保放罪人白樂淵,還囚議處以入,而病勢一樣未差,仍爲保放之意,敢啓。傳曰,知道。
義禁府啓目粘連,向前白樂淵亦配囚,旣失在任之時,逃逋且過原定之限,揆以典憲,難免當勘,以此照律,何如?啓依允。
領議政金炳學箚曰,伏以臣頃蒙恩由,獲省先壠,更何敢以區區微懇,重犯瀆屑之罪,而第臣從弟故判書臣炳弼,窀穸之事將行於京畿果川地,期日在不遠矣,幽明之際,臨壙一訣,情理之有不容自已者,而格外由單,義分之所未敢出也。玆用具牘冒陳,惟聖慈俯垂鑑諒,特賜三數日之暇,俾伸至切之私,殘邑廚傳之弊,亦所當念,仍許從便來往,臣不勝千萬顒祝。取進止。答曰,省箚具悉卿懇。卿其從便往來焉,仍傳曰,此批答,遣史官傳諭。
上在景福宮。停常參·經筵。
傳曰,中官柳東燮飭已施矣,分揀放送。
以全羅監司李鎬俊狀啓,上京未赴任守令,竝催促下送事,傳曰,此時圭璧方擧,曠官可悶,上京守令,令該曹卽爲催促,不日下送。
訓鍊都監啓曰,本局哨官安世業,身病猝重,勢難察任,改差,何如?傳曰,允。
義禁府啓曰,保放罪人白樂淵,還囚照律以入,而病勢一向未差,仍爲保放之意,敢啓。傳曰,知道。
義禁府啓目,粘連甲山前府使白樂淵矣,本府議啓內,配囚旣失在任之時,追捕且過原定之限,揆以典憲,難免重勘。以此照律,罪杖一百收贖,告身盡行追奪私罪,啓,此是別薦人,特爲分揀。
左右捕廳啓曰,昨年四月二十一日,因議政府草記,罪人沈相翯,姑爲嚴囚捕廳,允下矣。臣廳在囚罪人沈相翯,今月二十八日丑時量物故,令漢城府,依例行檢之意,敢啓。傳曰,知道。
知事金炳國疏曰,臣之從弟故判書炳弼,窆襄之期不遠,臨壙一訣,所不得自已者,顧臣職寄有限,不敢擅行,悉臚情實。伏乞聖慈,特許臣來往之暇,俾伸至切之私云云。答曰,省疏具悉。卿其從便往來。
上在景福宮。停常參·經筵。
自前夜五更至申時,灑雨下雨,測雨器水深九分。
大護軍金炳弼發引,大妃殿,藥房·內閣·政院·玉堂口傳奉慰問安。答曰,知道。
傳曰,左承旨許遞,前望入之。
承旨前望入之,金奎弘落點。
議政府啓曰,守令催促,不必啓聞,自政府分付施行事,伏奉下敎,已有年前定式,而今此湖南守令,促還之不由政府,直爲啓聞,其在事體,甚涉不審,該道臣推考,何如?傳曰,允。
都摠府啓曰,今日入直內三廳武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
義禁府啓曰,時囚罪人柳東燮,飭已施矣,分揀放送事,承傳啓下矣。柳東燮,分揀放送之意,敢啓。傳曰,知道。
上在景福宮。停常參·經筵。
自未時至酉時,灑雨下雨,測雨器水深八分。
藥房都提調洪淳穆,提調姜㳣,副提調韓敬源啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
政院啓曰,議政府郞廳來言,今日賓廳日次,而領議政金炳學在外,左議政未差,右議政洪淳穆有身病,不得來會云矣,敢啓。傳曰,知道。
傳曰,禮房承旨馳詣宗廟·景慕宮,奉審摘奸以來。
內醫院啓曰,院內醫鄭在英有頉,代副司正李漢慶差下,何如?傳曰,允。
又啓曰,院鍼醫鄭在寅有頉,代外醫金重九差下,令該曹口傳付軍職,冠帶常仕,何如?傳曰,允。
宗親府啓曰,明日卽天漢殿朔奉審日次,臣東鉉,進詣擧〈行〉之意,敢啓。傳曰,知道。
司譯院啓曰,堂下譯官玄濟昇,資歷俱備,特爲加資,以爲來頭任使之地,何如?傳曰,允。
訓鍊院監啓曰,漢城府今旣移去,新營仍屬本局矣。軍色還爲移接,而東別營守直軍中十名,出番軍十名,執事一員率領入直,下都監入直哨官一員,移直於東別營,別武士一人,入直於下都監之意,敢啓。傳曰,知道。
兵曹啓曰,今五月各廳堂下武臣朔試射,臣曹連因有故,不爲之之意,敢啓。傳曰,知道。日記廳堂上金宗漢。郞廳盧台鉉。
上在景福宮。停常參·經筵。
自前夜初更至開東,灑雨下雨,測雨器水深一寸九分。
大護軍金炳弼安葬,大妃殿,藥房·內閣·政院·玉堂口傳奉慰問安。答曰,知道。
大妃殿,進御二錢重人蔘粟米飮,一貼煎入事,榻前下敎。
政院啓曰,翰林召試被選當次人金明鎭薦狀公事,啓下矣,令該曹口傳單付,牌招入直,何如?傳曰,允。
又啓曰,奏御文字,何等愼重,而今番吏曹歲抄中,趙熙弼,不書前職,致勤下詢,事甚疎忽。原歲抄,今方改修正以入,而臣之矇然捧入,不勝惶悚,當該堂上,不可無警,推考,何如?傳曰,允。爾亦推考。
又啓曰,吏兵批開政後,則凡草記,例以批字書之,而卽伏見吏批應資老人加資下批草記批下者,則誤以吏曹書入,至於啓下。奏御文字,何等審愼,而如是疎忽,事甚未安,原草記,今方改付標以入,而臣之矇然捧入,不勝惶恐,當該堂上,不可無警,推考,何如?傳曰,允。爾亦推考。
傳曰,吏·兵批別歲抄點下者,依例捧傳旨。
奎章閣啓曰,景慕宮望廟樓,今朔奉審,無頉之意,敢啓。傳曰,知道。
議政府啓曰,本府公事官沈浩·洪瓚,奔走勤仕,俱已滿二十朔,依例六品職遷轉事,捧承傳施行,何如?傳曰,允。
吏曹口傳政事,檢閱單金明鎭。
司譯院啓曰,漢學堂上譯官吳應賢,係是久次之人,特加一資,漢學堂下譯官安命鶴,倭學堂下譯官安東晢·吳慶潤,資歷俱備,竝加資施行,何如?傳曰,允。
戶曹啓曰,歲幣各項物種,關係綦重,未始不極擇精捧,而近聞看直之後,不無幻弄之弊云,揆以事體,寧欲若是?從今爲始,燕京輸致之際,若有品劣與欠縮,或紛紜之端,則進排之該貢市人,施以梟警之律事,預先嚴飭。雖以任譯言之,苟能照檢防守,豈至斯乎?隨其現發,一體重勘之意,竝爲著式施行,何如?傳曰,歲幣,何等關系,而纔經看品,便卽幻弄,種種奸弊,貽羞甚大,誠不可使聞隣國。苟有一分紀綱,焉敢乃爾。今此啓稟,實合事體,竝嚴明定式,一切以法從事。
上在景福宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,校理趙秉肅,以其親病,陳疏徑出,原疏纔已捧入矣。所當卽捧禁推傳旨,而此與無端徑出,有異,推考警責,何如?傳曰,允。
禮曹啓曰,祈雨祭,姑爲觀勢擧行事,已爲允下矣。四次五次虔禱之際,雨澤間間驟霔,伊後連日之雨,庶可周洽,慰滿三農,誠極萬幸。祈雨祭停止,社稷·北郊·宗廟報謝祭,依禮典待立秋擧行,何如?傳曰,允。
吏曹判書申錫禧疏曰,臣於歲抄書入之際,有所鑄錯,致勤下詢,至有喉院察推之典,不審之失,自訟之不暇,今聞自喉院,又囚臣曹該吏,臣之罪,於是尤大彰明矣。臣於歲抄文書,手閱而不能矯其非,目媾而不能正其誤,當事迷錯,諉之胥徒,有罪倖逭,自同無故,此不識此間有羞恥者也,臣豈忍爲此哉?伏乞亟遞銓職,議臣當律,以爲溺職者之戒焉。臣無任云云。答曰,省疏具悉。問備,所以存事面也,而喉院之囚禁該吏,亦必存事面而然,則於卿,果何有?切勿以是爲引,益勉對揚之責。
同副承旨金奭鎭疏曰,臣於歲抄捧入之際,不能檢察,至承問備,歷日悸慓而已。第伏念本院之摠察百司,雖上司下吏,有罪囚治,載在考事,則臣於昨日下詢之下,悚蹙爲極,先捉囚院吏及該曹吏,啓辭請推,至及於該堂,竊自以爲考舊例存事面而行矣。卽見吏判之疏陳自列,無非臣淺年鮮歷之致,由前而遺察,由後而錯誤,何莫非緣臣之罪也?伏乞治臣以當勘之律,以爲溺職者之戒焉。臣無任云云。省疏具悉。吏判自列,亦不過存事面也,爾何必以此爲引。
校理趙秉肅疏曰云云。省疏具悉。爾其勿辭救護。
上在景福宮。停常參·經筵。
自前夜初更至開東,灑雨下雨,測雨器水深五分。
傳曰,政官牌招開政。
禮曹啓曰,社稷·北郊·宗廟報謝祭,擇日擧行事,允下矣。吉日,令日官李秉洪推擇,則來七月十五日爲吉云,以此日設行,而宗廟報謝祭,同日望祭兼行,祝文,添入撰出等事,令藝文館擧行事,竝以分付,何如?傳曰,允。
兵曹啓曰,內禁將權思友,五衛將李源一·白東象·金商吉,昌德宮衛將金有千·徐義燁,俱以身病,無望供職,呈狀乞遞,文臣兼宣傳官徐胃淳,除授在外,過限未肅拜,竝改差,何如?傳曰,
有政。吏批,判書申錫禧,參議李炳敎牌招不進,參判徐相鼎進。
吏批啓曰,判書申錫禧,參議李炳敎竝牌招不進,小臣獨政未安,何以爲之?敢稟。傳曰,仍爲之。
以崔鳳九爲校理,趙性敎爲禮曹判書,徐璟淳爲戶曹參判,鄭謙植爲敦寧都正,李裕膺爲知經筵,李明應爲知春秋,趙基應爲藝文提學,閔泳商爲戶曹正郞,李允儀爲昭顯墓守衛官,韓履周爲泗川縣監,分兵曹參議金元性,參知申獻求,正郞徐奭輔,佐郞洪健植,已上減下。學正單李東榮,承文正字單金㽥。再政。同春秋單李明應。
兵批,判書李景夏進。以徐承輔·尹滋承爲都摠管,睦仁會爲副摠管,呂殷燮爲內禁將,具稷元·李思復·李亮來·李應寅·李浩豐爲五衛將,李寅卨爲曹司衛將,兪致鳳爲忠翊將,柳瑛爲忠壯將,金學元·裴佐星爲昌德將,李克烈爲訓鍊主簿,閔台鎬爲文兼,曺禹復爲公事官,吳淵鶴·崔性基爲守門將,朴長夏爲滿浦僉使,南啓宓爲高山里僉吏,曺寅明爲月串僉使,崔善鶴爲濟物萬戶,洪淵爲三田渡別將,梁濟升爲南村別將,內乘加設單李漢膺,部將單田相稷,同仁權管單韓道淑,同知單金有千,僉知三單,白東象·李源一·金商吉,副司果張元植,分副摠管李邦鉉,分都事申弘均,攝司禦趙熙軾,攝副率柳畊睦,以上依定式減下。再政。副摠管二單,徐承輔·尹滋承。
都承旨韓敬源,左副承旨金商玄等聯名疏曰,日昨,以歲抄文字錯誤事,至有該堂該房問備之處分矣。第院吏·曹吏之捉囚,卽臨事操飭之例,而長銓陳疏,旣以此爲引,則院中做錯,亦豈不彰明哉?臣等,或身帶該房,而屬代他僚,或伴直而未免遺謇,威罰所加,宜無倖逭。伏乞亟令議臣等當勘之律,俾安私分焉。臣無任云云。答曰,省疏具悉。一時竝引,還涉張大矣。
上在景福宮。停常參·經筵。
傳曰,右承旨·左副承旨許遞,前望入之。
承旨前望入之,柳晥·李起鎬落點。
政院啓曰,新除授同副承旨柳晥,時在全羅右水營任所,斯速乘馹上來事,下諭,何如?傳曰,許遞,前望入之。
承旨前望入之,金聖求落點。
傳曰,檢校直提學趙寧夏,馳詣景陵,奉審摘奸,仍留監祭,局內諸陵,一體奉審以來。
弘文館啓曰,新除授校理崔鳳九,卽爲牌招察任,何如?傳曰,允。
兵曹,知三軍府事單,鄭岐源。
鎭撫使李容熙疏曰云云。答曰,省疏具悉。此與京營將任同焉,則元無朔數之計。然實病旣如此,特爲許遞。
上在景福宮。停常參·經筵。
藥房都提調洪淳穆,提調姜㳣,副提調韓敬源啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿口傳問安。答曰,知道。
大王大妃殿進御二錢重人蔘粟米飮,自今日一貼式,限二貼煎入事,榻前下敎。
王大妃殿進御二錢重人蔘粟米飮,自今日一貼式,限二貼煎入事,榻前下敎。
大妃殿進御二錢重人蔘粟米飮,自今日一貼式,限二貼煎入事,榻前下敎。
政院啓曰,議政府郞廳來言,今日賓廳日次,而無時急稟定事,不得來會云矣,敢啓。傳曰,知道。
傳曰,待敎金奎軾陞六,仍差檢校。
傳曰,待敎有闕之代,前望入之。
待敎前望入之,金演壽落點。
政院啓曰,新除授待敎金演壽,當爲下批矣,政官牌招開政,何如?傳曰,允。
傳曰,金吾堂上許遞,今日政差出。
議政府啓曰,鎭撫使,改望以入事,命下矣。擬望之人乏少,以二望擬入之意,敢啓。傳曰,知道。
議政府薦望,以鄭岐源爲鎭撫使。
都摠府啓曰,今日入直內三廳武兼禁軍及軍兵等,當爲中日習射技放,而齋戒相値,不得設行之意,敢啓。傳曰,知道。
吏曹啓曰,新除授泗川縣監韓殷周,素患疾癖之症,一倍添劇,萬無赴任之望云。其身病旣如是,則有難强令赴任,罷黜,何如?傳曰,允。
兵曹啓曰,五衛將李敎益·李思復·李亮來·李應寅·李浩豐,忠翊衛將兪致鳳,昌德宮衛將金學九·裴佐聖,文臣兼宣傳官趙秉轍,俱以病難供職,呈狀乞遞,竝改差,何如?傳曰,允。
有政。吏批,判書申錫禧進,參判徐相鼎,參議李炳敎式暇。以李景夏爲判義禁,李㘾·李能燮爲知義禁,宋熙正爲同義禁,宋奎灝爲京畿都事,朴文述爲泗川縣監,弘文正字單金演壽,鎭撫使鄭岐源,今加資憲,依法典加資。兼江華留守單鄭岐源。再政。以尹滋悳爲刑曹參判,金始熙爲軍資正,同義禁單李能燮,耆老所守直官單崔憙龍。三政。以林俊養爲奉常主簿。
兵批,判書李景夏進。以朴守赫·尹喜貞·成周永·李鳳九·全履奎爲五衛將,李運會爲忠翊將,李豐烈·明大吉爲昌德將,金奎軾爲文兼,金裕成爲武兼,李昌漢爲全羅右水使,同知單徐義燁,僉知二單,李寅卨·兪致鳳,鎭撫使兼三道水軍統禦使單,鄭岐源。再政。以金商玄爲宣傳官,同知單金學元,僉知三單,朴守赫·尹喜貞·李鳳九。
上在景福宮。停常參·經筵。
傳曰,右副承旨許遞,前望入之。
承旨前望入之,南羲元落點。
政院啓曰,新除授同副承旨南羲元,時在慶尙道金海府,任所,斯速乘馹上來事,下諭,何如?傳曰,許遞,前望入之。
承旨前望入之,金應夏落點。
弘文館啓曰,新除授校理金奎軾,卽爲牌招察任,何如?傳曰,允。
傳曰,奉審閣臣入侍。
承文院啓曰,卽見盛京禮部咨文,本府會同,密奏奉旨,將靉陽邊門作拏餘黨,亟施正律,當該不能詗察之卡官及錦州坊禦等官,亦卽議處,更使春譯,隨時帶兵,進山搜捕,務絶根由,以無後患云矣。以承領之意,撰出回咨,付撥下送灣府,傳給鳳城,轉致盛京之地,何如?傳曰,允。
敦寧都正鄭謙植疏曰云云。省疏具悉。所請依施。
庚午六月初六日□時,上御紫薇堂。奉審閣臣入侍時,右副承旨金奭鎭,假注書康炳迪,記事官朴容大·金明鎭,檢校直提學趙寧夏,以次進伏訖。上曰,史官分左右。仍命閣臣進前。寧夏進前奏曰,臣承命馳詣景陵,陵上奉審則安寧,碑閣·丁字閣奉審則無頉。祭物·祭器祭井看審則精潔,諸執事摘奸則無頉。仍詣健元陵陵上奉審則安寧,碑閣·丁字閣奉審則無頉。仍詣顯陵,陵上奉審則安寧,碑閣·丁字閣奉審則無頉。仍詣穆陵,陵上奉審則安寧,碑閣·丁字閣奉審則無頉。仍詣徽陵,陵上奉審則安寧,碑閣·丁字閣奉審則無頉。仍詣崇陵,陵上奉審則安寧,碑閣·丁字閣奉審則無頉。仍詣惠陵,陵上奉審則安寧,碑閣·丁字閣奉審則無頉。仍詣元陵,陵上奉審則安寧,碑閣·丁字閣奉審則無頉。仍詣綏陵,陵上奉審則安寧,碑閣·丁字閣奉審則無頉。還詣景陵。仍留監祭,將事安寧之意,敢達矣。以下缺
上在景福宮。停常參·經筵。
政院啓曰,來十一日,輪對日次矣,敢稟。傳曰,當次人受點後,日次待令。
傳曰,吏曹參判有闕之代,前望入之。
吏曹參判前望入之,尹秉鼎落點。
司甕院啓曰,監膳時,日下生鮮,腐傷體小,屢次點退,其所改色,與前無異。日勢漸晩,雖不得不捧入,而今當秀魚卵育之時,深入海底,捉得無路云。在前如此之時,曾有稟旨代封之例,而自下不敢擅便,惶恐敢啓。傳曰,姑爲置之。
吏曹參判徐相鼎疏曰云云。答曰,省疏具悉。所請依施。
鎭撫使鄭岐源疏曰云云。答曰,省疏具悉。卿其勿辭察職。
上在景福宮。停常參·經筵。
傳曰,在外法司堂上許遞,政官牌招開政。
傳曰,在外金吾堂上許遞,今日政差出。
傳曰,前監役閔致友,工曹參議除授。
議政府啓曰,金海府使有闕矣,由來弊局,不可不擇差,勿拘常格,各別檢擬之意,分付銓曹,何如?傳曰,允。
都摠府啓曰,今日入直內三廳武兼禁軍及軍兵等,當爲中日習射技放,而齋日相値,不得設行之意,敢啓。傳曰,知道。
吏曹啓曰,新除授泗川縣監朴文述,素患痰癖之症,萬無赴任之望云。其身病旣如此,則有難强令赴任,罷黜,何如?傳曰,允。
又啓曰,掌樂正洪時衡,以其身病,呈狀乞遞,改差,何如?傳曰,允。
兵曹啓曰,羽林衛將申永翰,五衛將朴守赫·尹喜貞·成周永·李鳳九·金履奎,忠翊將李運會,昌德宮衛將李豐烈·明大吉,俱以病難供職,呈狀乞遞,新除授全羅右水使李昌漢,素患痰癖之症,一倍添劇,萬無登途赴任之望,戶奴呈狀乞遞矣。實病旣如此,有難强令赴任,竝改差,何如?傳曰,允。
有政。吏批,判書申錫禧,參判尹秉鼎進,參議李炳敎式暇。
吏批啓曰,晉州牧使,今當差出,而本邑,以營下劇邑,物衆地大,素稱難治,不可不擇差,他道有聲績已準限未準朔守令,竝擬,何如?傳曰,允。
又啓曰,掌樂院正,今當以蔭官差出,而擬望之人乏少,外任竝擬,何如?傳曰,允。
以金奎軾爲校理,鄭健朝爲禮曹判書,金輔鉉爲刑曹參判,沈東臣爲敦寧都正,李參鉉爲知義禁,徐璟淳爲同義禁,李豐在爲掌樂正,鄭顯奭爲金海府使,李起周爲泗川縣監,學錄單康炳迪,故吏參鄭台榮贈吏判例兼,故都正鄭來升贈兵參例兼,都正以上知三軍府事鄭岐源考·祖考,依法典追贈。故學生李仁行贈戶參例兼,李聖喆贈左承旨,李之白贈候,已上同知李思復三代。故學生柳贈戶參例兼,柳以春贈左承旨,柳基趾贈候正,以上同知柳福三代。再政。以吳順泳爲監察,成鼎鎬爲晉州牧使,申錫完爲益山郡守。三政。以沈東瑾爲長城府使,鄭䎘朝爲麟蹄縣監。四政。以南學熙爲長陵令,李錫應爲信川郡守。五政。以李徽應爲漢城主簿,李國寧爲文化縣令。六政。趙在淳爲聞慶縣監,李根爲愍懷墓守衛官,工曹參議單閔致友,今超通政除授事,承傳。
兵批,判書李景夏進。以韓應國爲都摠管,李存植爲羽林將,李寅權·尹五鎭·白樂裕·玄濟升·洪履勳爲五衛將,洪斗泳爲忠翊將,金龍采·孫學謨爲昌德將,李會昇爲全羅右水使,同知單李思復,僉知二單,成周永·金履奎。再政。副摠管韓應國。
上在景福宮。停常參·經筵。
傳曰,右副承旨許遞,前望入之。
承旨前望入之,李敏樹落點。
議政府啓曰,加里浦僉使有闕矣。海防要衝之地,不可許久曠任,其代,令該曹口傳擇差,不日下送之意,分付,何如?傳曰,允。
三軍府啓曰,卽接禁衛營所報,則依定式六月·七月習陣,不爲設行云矣,敢啓。傳曰,知道。
濬川司啓曰,濬川,今日自松杞橋始役之意,敢啓。傳曰,知道。
兵曹啓目,粘連觀此全羅左水使趙文顯狀啓,則會寧浦萬戶姜斗泳,罄其薄廩,殿宇公廨,重修新建,軍簽之矯弊,鎭屬賴安,戰器之修繕,庫儲備完,今當箇滿,軍民惜去,仍任一款,令該曹稟處亦爲白有臥乎所,殿宇之罄廩修建,軍器之矯弊備完,俱爲嘉尙,依狀請施行,何如?啓依允。
弘文正字金演壽疏曰云云。省疏具悉。爾其勿辭察職。
上在景福宮。停常參·經筵。
藥房提調姜㳣,副提調韓敬源啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿,口傳問安。答曰,知道。
政院啓曰,議政府郞廳來言,今日賓廳日次,而領議政金炳學,無時急稟定事,左議政未差,右議政洪淳穆有身病,不得來會云,敢啓。傳曰,知道。
傳曰,左副承旨許遞,前望入之。
承旨前望入之,吳夏泳落點。
傳曰,今見完伯狀啓,則加里浦僉使李暐沼之貪饕,已過萬餘兩之多,民怨狼藉,以此小鎭,何至此極?又況璿源後裔,有此僨誤,尤爲痛駭,宜施一律,而自有斟量者存,特貸一縷,令道臣嚴棍三十度後,邊遠充軍,勿揀赦典。
義禁府啓曰,加里浦僉使李暐沼之貪饕,已過萬餘兩之多,民怨狼藉,以此小鎭,何至此極?又況璿泒後裔,有此僨誤,尤爲痛駭,宜施一律,而自有斟量者存,特貸一縷,令道臣嚴棍三十度後,邊遠充軍,勿揀赦典事,命下矣。李暐沼特貸一縷,嚴棍三十度後,邊遠充軍,勿揀赦典事,分付該道道臣之意,敢啓。傳曰,知道。
三軍府啓曰,卽接御營廳所報,則依定式六月七月習陣,不爲設行云矣,敢啓。傳曰,知道。
兵曹口傳政事,以李秉鶴爲加里浦僉使。
上在景福宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,輪對官來待矣。傳曰,入侍。
傳曰,議藥同參朴演鏞減下,方外金正善差下。
內醫院啓曰,議藥同參黃道淳減下,方外吳漢寬差下事,命下矣,依下敎,議藥同參差下,令該曹口傳付軍職,冠帶常仕,何如?傳曰,允。
又啓曰,議藥同參朴演鏞減下,方外金正善差下事,命下矣。依下敎,議藥同參差下,令該曹口傳付軍職,冠帶常仕,何如?傳曰,允。
議政府啓曰,三館分隷後,苟有公議之不叶,則追降其調,亦多已例。前此槐院分館人金來顯·朴齊用·趙基衡·李賢初·趙東植·姜周用,竝降調國子,陳秉燮·朴萬周,竝降調芸閣,國子分館人韓龍珪·金瓊·陳宗蓍,竝以藝閣施行,何如?傳曰,允。
三軍府啓曰,今日宣部守薦揀擇時,取見薦單,則宣薦中閔建鎬,諸議不愜,原薦,使之勿施,前薦人鄭宜永·鄭永龜,曾雖削薦,追後公議,則仍爲永枳,不無稱屈云。復薦施行事,分付宣傳官廳,何如?傳曰,允。
庚午六月十一日□時,上御紫薇堂。輪對官入侍時,右副承旨吳夏泳,假注書蔡大永,記事官朴容大·金明鎭,輪對官社稷令尹肯大,氷庫別檢李裕敦,司䆃主簿王景說,義盈主簿崔秉翰,內資主簿趙龍圭,校書判校韓兢烈,忠勳都事尹麟求,刑曹佐郞李承靖,工曹正郞韓始東,右通禮李泰翼,尙衣直長任百譱,軍資判官鄭稷容,繕工副正丁馨敎,司宰僉正金胤鉉,典設別提金正善,平市直長閔羲轍,內贍直長洪右燮,廣興守李兢鉉,校檢韓龍珪,長興主簿洪淳謙,司圃別提高英鎭,典牲直長吳羲默,造紙別提趙秉弘,養賢直長金禹鉉,中樞經歷李周赫,敦寧主簿李敎應。
上在景福宮。停常參·經筵。
傳曰,吏曹參議有闕之代,前望入之。
吏曹參議前望入之,朴履道落點。
吏曹啓曰,仁陵令李牗夏,以其身病,呈狀乞遞,改差,何如?傳曰,允。
吏曹啓目,權知承文院副正字朴明壽·全洪敎·權鳳煥·金祺運·權仁龍·吳麟泳·朴遇賢·朴鍾大·李濟弼·李晩魯·宋益勉·李基肇·金德濟·蔡容默·李藥秀·李基東·柳永燾爲等如,口傳施行,何如?啓依允。
吏曹啓目,成均館學諭尹·朴文彬·沈觀燮·趙圭錫·李昇燁·白永濟·白奎燮·洪羲濟·韓炳洙·盧德龍·孫相喆·元寅恒·趙重燁爲等如,口傳施行,何如?啓依允。
吏曹啓目,權知校書館副正字權鵬圭·辛哲求·白璿行·朴應龍·白樂興·崔處心爲等如,口傳施行,何如?啓依允。
吏曹啓目,權知承文院副正字蔡容默·柳永燾·李基東·李萬秀,權知成均館學諭孫相喆·元寅恒·趙重麟,權知校書館副正字崔處心,俱以登科前年滿五十,依法典六品職遷轉,何如?啓依允。
吏曹參議李炳敎疏曰云云。省疏具悉。所請依施。
上在景福宮。停常參·經筵。
政院啓曰,明日常參·經筵,取稟。傳曰,停。
三軍府啓曰,向以黃海道各邑鎭,今春官鎭門聚點時,所已鎭戰馬,或未肥健,服色略有麤劣,常時不能檢飭之該鎭邊將,推考警責事,草記蒙允,而謹按大明律不應爲之事理重者,杖八十,大典會通推斷條曰,文武官犯枉法受贓外,笞杖竝收贖公罪云矣。所己萬戶李國永,無功議,以此依律施行之意,分付,何如?傳曰,允。
上在景福宮。停常參·經筵。
自開東至午時,灑雨下雨,測雨器水深四分。
傳曰,禮房承旨馳旨宗廟·景慕宮,奉審摘奸以來。
傳曰,工曹參議有闕之代,尙州牧使南廷鶴除授。
內醫院啓曰,院鍼醫慶鎭有頉代,外醫魯尙爀差下,令該曹口傳付軍職,冠帶常仕,何如?傳曰,允。
宗親府啓曰,明日,卽天漢殿望奉審日次,臣沇應,進詣擧行之意,敢啓。傳曰,知道。
議政府啓曰,慶興府使見方內移矣,邊務旁午,不可不擇差龍川府使申杓差下,令該曹口傳下批,除朝辭赴任,而係是別薦,仍許防禦使履歷,以爲進用之地,龍州府使之代,亦令該曹口傳差出,給馬當日下送,使之次次交替,何如?傳曰,允。
吏曹口傳政事,以沈宜弘爲龍川府使,慶興府使單,申杓差下事,承傳。
兵曹啓曰,大報壇守直官王縉說,以其病難供職,呈狀乞遞,改差,何如?傳曰,允。
都摠府啓曰,今日入直內三廳武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
上在景福宮。停常參·經筵。
藥房提調姜㳣,副提調韓敬源啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿,口傳問安。答曰,知道。
政院啓曰,議政府郞廳來言,今日賓廳日次,而上前開坼相値,不得來會云矣,敢啓。傳曰,知道。
又啓曰,奏御文字,何等審愼,而今日兵曹監軍望單子中,監軍二字,誤以巡將書入,致勤下詢,事甚未安,原單子,今方改付標以入,而臣之矇然捧入,不勝惶悚,當該堂上,不可無警,推考,何如?傳曰,允。爾亦推考。
傳曰,臺諫竝許遞,政官牌招開政,如有違牌,勿爲呼望。
傳曰,在外敦寧都正·兵曹參判·泮長·春秋,竝許遞,今日政差出。
傳曰,果川縣監李秉悌,楊根郡守除授。
傳曰,順天監牧官之代,醫官李兢柱除授。
傳曰,陰竹縣監金斗河,朔寧郡守,相換。
傳曰,弘文提學有闕之代,今日政差出。
奎章閣啓曰,景慕宮望廟樓,今望奉審,無頉之意,敢啓。傳曰,知道。
議政府啓曰,長興府使,今其見窠矣,弊局劇務,不可不擇差,勿拘常格,以聲績素著人,各別檢擬事,分付,何如?傳曰,允。
兵曹啓曰,本曹今庚午年春夏等褒貶等第,磨鍊以入,而曹所屬軍器寺·司僕寺·典設寺·訓鍊院官員及部長等褒貶,因各其司提調及堂上有故,不得一體磨勘之意,敢啓。傳曰,知道。
又啓曰,五衛將李寅權·尹五鎭·白樂裕·玄濟昇·洪履勳,忠翊衛將洪斗泳,昌德宮衛將金龍采·孫鶴謨,文臣兼宣傳官金奎軾,俱以病難供職,呈狀乞遞,新除授全羅右水使李會昇,素抱風症,久愈添劇,萬無起動肅拜之望,戶奴呈狀乞遞矣。病旣如此,不可一向虛縻,竝改差,何如?傳曰,允。
又啓曰,慶尙監司金世鎬狀啓,道內別試武士入格人等起送事,纔已啓下矣。在前嶺南別試武士上來者,依本道入格技藝,自臣曹有更試草記之例,今日宣薦內禁衛試取時,同爲試取之意,敢啓。傳曰,允。
義禁府啓曰,今春夏等府郞廳褒貶等第,當爲磨勘以入,而臣景夏有身病,限內不得爲之之意,敢啓。傳曰,知道。
敦寧府啓曰,府郞廳等今春夏等褒貶等第,當爲磨鍊,而領事未差,不得爲之之意,敢啓。傳曰,知道。
忠勳府啓曰,本府今庚午年春夏等褒貶,當爲磨勘,而有司堂上靈善君朴永輔,時在藩任,無以備員,限內不得爲之之意,敢啓。傳曰,知道。
訓鍊都監啓曰,本局從事官禁松參軍及諸將官等今庚午年春夏等褒貶,當爲等第,而都提調臣金炳學有身病,限內不得磨勘之意,敢啓。傳曰,知道。
有政。吏批,判書申錫禧,參議朴履道進,參判尹秉鼎式暇。
吏批啓曰,尙州牧使,今當差出,而本州,以嶺南雄邑,物衆地大,素稱難治,不可不擇差。同道及他道有聲績已準限未準朔守令,竝擬,何如?傳曰,允。
以李根友爲大司憲,李在敬爲大司諫,金性均爲執義,金裕行爲司諫,洪萬植·吳長善爲掌令,金學魯·高永錫爲持平,趙漢益爲獻納,金永·許稷爲正言,徐相鼎爲兵曹參判,鄭稷朝爲敦寧都正,申佐模爲大司成,趙性敎爲弘文提學,閔奎鎬爲同經筵,宋熙正爲同春秋,徐圭淳爲仁陵令,韓秉敎爲掌樂主簿,朴珽鉉爲尙衣別提,金炳夏爲掌苑別提,吳章默爲監役,閔致序爲尙州牧使,柳冀天爲泗川縣監,朴受晩爲果川縣監,楊根郡守單李秉悌除授事,承傳。校書正字單白奎演,陰竹縣監金斗河,朔寧郡守洪淳一,已上相換事,承傳。故學生李根秀贈戶參例兼,李漢紀贈左承旨,已上同知李寅權考·祖考,依法典追贈。再政。吏批啓曰,宗親府正,今當以蔭官差出,而擬望之人乏少,外任竝擬,何如?傳曰,允。
又啓曰,黃州牧使,今當差出,而本州,以營下劇邑,物衆地大,素稱難治,不可不擇差。他道有聲績已準限未準朔守令,竝擬,何如?傳曰,允。
再政。以徐奭輔爲副應敎,車世杰爲兵曹參知,李鼎謨爲宗府正,金正善爲平市令,尹琠爲刑曹佐郞,吳徹相爲監察,申泰恒爲假監役,鄭憲朝爲黃州牧使。三政。吏批啓曰,安州牧使,今當差出,而本州,以營下劇邑,物衆地大,素稱難治,不可不擇差。他道有聲績已準限未準朔守令,竝擬,何如?傳曰,允。
又啓曰,光山縣監,今當差出,而本州,以營下劇邑,物衆地大,素稱難治,不可不擇差。他道有聲績已準限未準朔守令,竝擬,何如?傳曰,允。以崔東翰爲司饔主簿,金益承爲監役,金奭根爲安州牧使,申錫游爲光山縣監。四政。以鄭顯行爲假監役,鄭翼永爲茂朱府使,韓致肇爲長興府使。五政。以鄭基泰爲監役,洪膺周爲醴泉郡守,李源達爲咸陽郡守。六政。吏批啓曰,原州判官,今當差出,而本州,以營下劇邑,物衆地大,素稱難治,不可不擇差。他道有聲績已準限未準朔守令,竝擬,何如?傳曰,允。以沈魯冕爲假監役,韓始東爲金化縣監,李喆淵爲原州判官。七政。以申泰恒爲監役,徐相億爲加平郡守。八政。以申杭爲假監役,趙冕夏爲木川縣監。
吏曹,工曹參議單南廷鶴,今加通政除授事,承傳。
兵批,判書李景夏進。以李顯述·姜源會·李哲儀·南宅熙·李昌玉爲五衛將,南啓宣爲忠翊將,韓守彬·金明曄爲昌德將,李永爲文兼,黃鍾崙·金正九爲守門將,李顯佑爲全羅右水使,金基郁爲防垣萬戶,同知單明大吉,僉知三單,尹五鎭·白樂裕·玄濟昇,副司果吳淵鶴·崔性基,會寧浦萬戶姜斗泳,仍任事,承傳。順天監牧官單李兢柱。再政。以黃鍾顯爲副摠管,張基泳爲訓鍊僉正,同知單李豐烈,僉知三單,李顯述·李哲儀·洪斗泳。三政。以金東勛爲都摠都事,同知單孫鶴謨,僉知三單,姜源會·南宅熙·洪履勳。四政。以李敏奎爲訓鍊主簿,同知單李建會,僉知二單,李昌玉·南啓定,副司果馮世胤。
兵曹口傳政事,副司果李承宇·趙秉鎬。
奎章閣啓曰,今庚午年春夏等褒貶,當爲磨勘,而提調金大根在外,一員未差,不得擧行,外閣褒貶,亦不得爲之之意,敢啓。傳曰,知道。
禮曹啓曰,各陵園墓·本曹郞廳·四學童蒙敎官·通禮院·禮賓寺·圖畫署官員等,今庚午年春夏等褒貶,等第以入,而宗廟署·社稷署·永禧殿·景慕宮·承文院·成均館·奉常寺·典性署·掌樂院·東西氷庫·東西活人署·觀象監·內醫院·司譯院·典醫監·惠民署·東南關王廟官員等褒貶,各其司領事·都提調·提調及堂上有故,或不備,不得一時磨勘之意,敢啓。傳曰,知道。
上在景福宮。停常參·經筵。
政院啓曰,奏御文字,何等審愼,而昨日吏批政事中,尙州牧使副望,誤以堂上,擬入,至於啓下,原望筒,使之改付標以入,而如是疎忽,事甚未安,當該堂上,不可無警,推考,何如?傳曰,允。
傳曰,再明日眞殿茶禮,當自內親行矣,該房知悉,時原任大臣·宗親·諸閣臣·諸儒臣·二品以上入參。
兵曹啓曰,嶺南別試武士,更爲試取事,草記允下後,各以本道入格技藝試取,則慈仁閑良盧璇,講書入格,永川出身金載球,病不上來,大邱閑良徐相厚未入格。未入格者,依例給糧下送,而能講者閑良,直赴會試,依判下擧行矣。今此講書入格盧璇,別單書入之意,敢啓。傳曰,知道。
又啓曰,武臣兼宣傳官具德魯,身爲朝官,行己鄙悖,不可置之朝籍,汰去,何如?傳曰,允。
營建都監啓曰,都廳金性均,除拜執義矣,職務相妨,所帶臺職,今姑改差,何如?傳曰,允。
吏曹參議朴履道疏曰云云。省疏具悉。爾其勿辭察職。
上在景福宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
傳曰,副學·典翰·外玉堂,竝許遞,前望入之。
玉堂前望入之,應敎吳長善,副應敎丁觀燮,校理趙秉肅·金裕行,副校理趙秉稷·洪萬植,修撰徐相敦·趙秉轍,副修撰趙濟華·李永落點。
禁衛營啓曰,今六月十七日本營諸將官射講時,柳葉箭小布連五巡沒技人,依例別單書入之意,敢啓。傳曰,知道。
營建都監啓曰,郞廳韓始東,移拜金化縣監,其代,工曹正郞金英植差下,何如?傳曰,允。
吏曹判書申錫禧疏曰,臣於日昨政望鑄錯,未可以旋卽覺非,亟請釐正,有所補於旣往之失,喉院之據例請推,誠得事體之允當,臣何敢更有覼縷,而只緣臣蹇拙生,昏謬迷錯,握板唱注,如墮烟霧,甚則班資崇庳,亦未省攝,顚倒排攢,大違典式,滿心駭惶,靡所容措。玆綴短章,冒瀆宸聽。伏乞遞臣職,仍治臣罪焉。臣無任云云。答曰,省疏具悉。已爲問備矣,卿其勿辭焉。
上在景福宮。停常參·經筵。
政院啓曰,卽者吏曹郞廳來言,木川縣監趙冕夏,金化縣監韓始東,當爲署經,而兩司不備,不得署經云。除在外外,未肅拜人員,竝卽牌招,何如?傳曰,允。
傳曰,惠廳甲胄代錢中五千兩,移送訓局,別造島銃。
政院啓曰,守令署經事,命下矣。諫院則雖已署經,憲府則行大司憲李根友,持平金學魯在外,執義·掌令二員未差,持平高永錫,旣有只推之命,更爲牌招,在外,何以爲之,而未差之代,政官牌招,開政差出,待下批一體牌招,何如?傳曰,一司除署經。
又啓曰,典翰閔台鎬,以其親病,陳疏徑出,原疏纔已捧入矣,所當直捧禁推傳旨,而此與無端徑出有異,推考警責,何如?傳曰,允。
以司謁口傳下敎曰,各營新備軍物,成冊以入事,分付。
弘文館啓曰,新除授應敎吳長善,副應敎丁觀燮,校理趙秉肅·金裕行,修撰徐相敦·趙秉轍,副修撰趙濟華·李永,竝卽牌招察任,何如?傳曰,允。
三軍府啓曰,卽接訓鍊都監所報,則今六月十九日,習陣日次,而夏而六月七月·冬而十一月十二月,停操事,有受敎,依例停止云矣,敢啓。傳曰,知道。
典翰閔台鎬疏曰云云。省疏具悉。爾其勿辭救護。
庚午六月十八日□時,上詣璿源殿。茶禮親行入侍時,行都承旨韓敬源,左承旨金奎弘,右承旨李起鎬,左副承旨嚴世永,右副承旨吳俊泳,同副承旨李敏樹,記事官姜文馨·李建昌·金永穆·朴容大·金明鎭,別兼春秋李承宇·趙秉鎬·崔鳳九,檢校提學曺錫雨·申錫禧,檢校直提學李載冕·趙寧夏·趙成夏,檢校直閣李世用·金永壽,直閣洪殷模,檢校待敎徐相翊·鄭範朝·金奎軾,待敎金演壽,檢校副提學鄭健朝·趙慶鎬,副提學李明應,檢校典翰閔台鎬,修撰趙濟華·李永,以次侍立。時至,通禮跪啓請外辦。上具翼善冠·袞龍袍·玉帶·赤舄·黑皮靴,出齋殿。通禮導上詣版位,跪啓請四拜。上行四拜禮。仍詣盥洗位,上盥洗訖。通禮導上詣第一室尊所,承旨監酌訖。仍導上至第一室神座前。通禮跪啓請跪。上跪。承旨奉香,承旨奉爐。上三上香。通禮跪啓請執爵獻爵,承旨奉爵跪進。上執爵以授承旨,承旨跪受,奠于神位前。通禮跪啓請俯伏興平身。上俯伏興平身。次詣各室監酌,上香尊獻,竝如上儀訖。通禮導上降復位,贊儀唱四拜,上行四拜禮。通禮跪啓請禮畢,大臣進前問候訖。通禮導上還入齋室,諸臣以次退出。
上在景福宮。停常參·經筵。
傳曰,右承旨·右副承旨·同副承旨許遞,前望入之。
承旨前望入之,金學初·具春喜·任憲大落點。
議政府啓曰,中部令朴羲成,罔念事體,擅治府隷,擧措駭妄,不可仍置本職,爲先汱去,何如?傳曰,允。
兵曹啓曰,卽接尙衣院牒報,則今春等別造弓矢進上在卽,而知弓品堂上李容象有實故,不得看品云,改差,其代以在京無故人,啓下之意,敢啓。傳曰,知道。
兵曹,知弓品堂上單李熙昇。
鎭撫使鄭岐源疏曰云云。答曰,省疏具悉。卿其往省焉。
上在景福宮。停常參·經筵。
自前夜五更至人定,灑雨下雨,測雨器水深一寸。
藥房提調姜㳣,副提調韓敬源啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿,口傳問安。答曰,知道。
政院啓曰,議政府郞廳來言,今日賓廳日次,而領議政金炳學,無時急稟定事,左議政未差,右議政洪淳穆有身病,不得來會云矣,敢啓。傳曰,知道。
以司謁口傳下敎曰,軍器寺軍器新補與新備,一體修成冊以入。
吏曹啓曰,成均館典籍閔致亮,繕工監假監役官鄭顯行·沈魯冕·申杭,俱以身病,呈狀乞遞,竝改差,何如?傳曰,允。
禮曹,來八月初二日,行景慕宮秋享大祭,親祭,取稟。奉敎恭依。
禮曹,來八月初四日,行社稷大祭,香祝親傳,取稟。奉敎敬依。
禮曹啓曰,四賢祠祭,例以八月中丁日設行,而今年中丁在十三日,與貞陵忌辰相値矣,依定式,以三丁日磨鍊以入之意,敢啓。傳曰,知道。
兵曹啓曰,五衛將李顯述·李哲儀·姜源會·南宅熙·李昌玉,忠翊衛將南啓定,昌德宮衛將韓守德·金明曄,文臣兼宣傳官閔台鎬,俱以病難供職,呈狀乞遞,新除授全羅右水使李顯佑,素患痰癖之症,一倍添劇,萬無登途赴任之望,戶奴呈狀乞遞矣。實病旣如此,則有難强令赴任,竝改差,何如?傳曰,允。
又啓曰,今六月二十日乙卯寅正三刻七分,土王用事,改火進上時,宗廟署·社稷署·永禧殿·永寧殿·景慕宮·毓詳宮·宣禧宮·景祐宮·慶壽宮,依例改火,奎章閣·議政府·承政院·漢城府,一體頒火之意,敢啓。傳曰,知道。
都摠府啓曰,今日入直內三廳武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
文臣朔試射試所差備官,以試官意啓曰,臣等來詣試所,而雨勢如此,不得開場之意,敢啓。傳曰,知道。
摠戎廳啓曰,北漢禁衛營字內城堞頹圮處,御營廳字內城堞頹圮處,自各該營,去四月十三日始役,訓鍊都監字內城堞頹圮處,自該營,去四月十四日始役,今月二十日畢役之意,敢啓。傳曰,知道。
吏曹啓目粘連,觀此慶尙監司金世鎬狀啓,則以爲,沙斤察訪李獻蓍,到任以後,志切救蘇,公債虧欠者,捐廩代報,馬價排歛者,量宜除減,養老恤窮,敎民觀學,衆頌咸蔚,百弊漸祛,瓜限將滿,民情惜去,該驛蘇完間,姑爲仍任事,令該曹稟處亦有爲白有臥乎所,道臣狀辭,旣如此,依狀請施行,何如?啓依允。
上在景福宮。停常參·經筵。
政院啓曰,吏曹郞廳來言,臺諫有闕,政事,取稟。傳曰,當日爲之。
傳曰,在外工曹參議,呈告經筵,許遞,今日政差出。
傳曰,豐德府使之代,前縣監金鼎實除授。
以司謁口傳下敎曰,聞西闕會祥殿後,結構射亭云,令秋曹捉致射頭等,査實以入。
吏曹啓曰,繕工監監役申泰恒,今年爲八十二歲矣,依例今日政,加資下批之意,敢啓。傳曰,知道。
吏曹,豐德府使單,金鼎實除授事,承傳。
有政。吏批,判書申錫禧,參議朴履道病不進,參判尹秉鼎進。
吏批啓曰,判書·參議病不進,小臣獨政未安,何以爲之?敢稟。傳曰仍爲之。以朴定陽爲執義,趙秉肅爲司諫,奇陽衍·吳仁泰爲掌令,金曾鉉爲工曹參議,徐元淳爲知經筵,徐臣輔爲同經筵,趙秉鎬爲司成,朴定陽爲顯隆園令,沈相殷爲工曹佐郞,洪鍾萬爲中部令,柳泰鉉爲典籍,朴衍壽爲典設別提,李珪永爲永興府使,監役申泰恒,今超通政,朝官年八十,依法典加資。宗府兼郞廳單李會錫,沙斤察訪李獻蓍,姑爲仍任事,承傳。
再政。以金完秀爲校理,李寅翼爲昌陵令,愼奎仁爲厚陵令,李重植爲徽陵令,徐應淳·李純榮·安榮植爲假監役。
三政。以李敏榮爲孝陵令,徐應淳爲監役。
四政。以李正來爲假監役。
兵批,判書李景夏進。兵批啓曰,全羅右水使,今當差出,而擬望之人乏少,他道守令,竝擬,何如?傳曰,允。以申晢熙·李運熙·崔光淳·白蘭洙·李昌植爲五衛將,李奎衡爲忠翊將,廉善忠·康用和爲昌德將,金永壽爲文兼,吳榮善爲武兼,朴海元爲守門將,鄭斗源爲管城將,李敏宇爲全羅右水使,同知單李寅權,副司果李會錫·黃鍾崙。再政。以趙信錫爲守門將,尹鳳善爲西道參軍,同知單金龍采,僉知三單,白蘭洙·李運熙·崔光淳。
同副承旨任憲大疏曰,臣於年來,跧伏窮鄕,苟全姓名矣,今者承宣特除,臣誠惝怳,不省措躬之所也。臣之壬戌待罪于耽羅也,簿竄而旋宥之,自是之後,臣亦自分爲明時棄物矣,臣若徒怵義分,遽然冒進,則臣心自愧,固不暇恤,人之嗤點,其謂斯何?伏乞亟收臣所授職名,俾得以優遊於大化之中,則亦天地父母之賜也。臣無任云云。省疏具悉。此是先天事也,治蹟若著優異,寧有民釁,溯想當場光景,迄庸慨咄,時日稍久,果能復陽遷善乎?已經勘罪,爾其勿辭察職。
上在景福宮。停常參·經筵。
備忘記,防垣萬戶金基郁下直,長弓一張,長箭一部,片箭一部,筒兒一箇賜給。
傳曰,在外泮長許遞,前望入之。
大司成前望入之,李會正落點。
傳曰,左承旨·同副承旨許遞,前望入之。
承旨前望入之,李容學·崔益鉉落點。
議政府啓曰,北靑府使,見方有闕矣,該邑賑政,雖已告畢,民情顑頷之餘,不可許久曠代,令該曹口傳,各別擇差,竝與新除授永興府使,一體不日下送事,分付,何如?傳曰,允。
吏曹啓曰,西學訓導李東相,以其身病,呈狀乞遞,改差,何如?傳曰,允。
吏曹口傳政事,以洪淳學爲北靑府使。
刑曹啓曰,以司謁口傳下敎曰,聞西闕會祥殿後,結構射亭云,令秋曹捉致射頭等,査實以入事,命下矣。謹依下敎,射頭崔守榥·李元根·千儀大·朴廷煥等,捉來査實,則守榥招內,以爲年近七十,廢射已久,而北闕營建前,空虛之時,射員輩,築臺而習射矣,丙寅年,因分付移接于西闕中日閣,而此閣,本是射所也,爲風雨磨洗,將至頹圮。故因衆議詢同,各人出歛,將欲移構於近水之地,卽會祥殿內墻後越一麓平田,而相距稍遠,故以愚蠢之心,似無拘礙,今十九日始爲築址,而渠以射頭,果爲指麾云。元根招內,以爲渠以射契行首,發論齊會,鳩射營構,無非主張云。儀大招內,以爲名在射契,同爲主事,歛錢始役,自犯罪戾,到此地頭,無辭發明云。達煥招內,以爲年近七十,曾有射名,而流落鄕曲,偶爾上京,適逢舊日射員,自然話到於移構等事,而渠以老昏之物,尋常聽過,竝只惶恐,遲晩納招云矣。伏承査實以入之命,故捧口招以入之意,敢啓。傳曰,知道。殿閣後至近之地,營構射亭,萬萬無嚴,所當嚴處,而特爲安怒,嚴刑一次後放送。
上在景福宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
弘文館啓曰,副校理趙秉稷,卽爲牌招察任,何如?傳曰,允。
刑曹啓曰,謹依傳敎,罪人崔守榥·李元根·千儀大·朴廷煥等,各嚴刑一次放送之意,敢啓。傳曰,知道。
上在景福宮。停常參·經筵。
政院啓曰,副應敎丁觀燮,以其親病,陳疏徑出,原疏纔已捧入矣,所當直捧,禁推傳旨,而此與無端徑出有異,推考警責,何如?傳曰,允。
承文院啓曰,院製述官李斗和有頉代,前學官李秉綸差下,使之察職,何如?傳曰,允。
兵曹啓目,粘連觀此平安監司韓啓源狀啓,則保山別將曺錫坤,凡百事爲,到底彈竭,修械焉陰雨有備,繕廨焉海防觀改,此皆薄廩之所捐,矯救積弊,流散還集,報瓜在邇,鎭民願借,特許仍任事,令該曹稟處亦爲白有臥乎所,陰雨有備於修械,海防改觀於繕廨,皆出捐廩,已能擧職,而矯捄積弊,流散還集,尤爲嘉尙,依狀請施行,何如?啓依允。
副應敎丁觀燮疏曰云云。省疏具悉。爾其勿辭救護。
上在景福宮。停常參·經筵。
藥房提調姜㳣,副提調韓敬源啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
政院啓曰,議政府郞廳來言,今日賓廳日次,而領議政金炳學,無時急稟定事,左議政未差,右議政洪淳穆有身病,不得來會云矣,敢啓。傳曰,知道。
傳曰,直提學韓敬源,馳詣健陵,奉審摘奸,仍留監祭,顯隆園·華寧殿,一體奉審以來。
政院啓曰,檢閱朴容大,以其親病,陳疏徑出,原疏纔已捧入矣,所當直捧禁推傳旨,而此與無端徑出有異,推考警責,何如?傳曰,允。
傳曰,日熱如此,輕囚放釋。
政院啓曰,臣春喜,敬奉聖敎,馳往義禁府,則無時囚,故仍詣典獄署,取考囚徒案,則結案罪人二名,未推覈罪人二名,係是重囚,故竝仍囚,其餘罪人朴晉默等二十九名,係是輕囚,故竝依傳敎,放送之意,敢啓。傳曰,知道。
又啓曰,摠戎使李周喆,以濬川司提調,興仁之門外濬川看審事,今方出去矣,所佩密符,何以爲之?敢稟。傳曰,仍佩往來。
又啓曰,卽者檢閱金永穆,謂有館規,陳疏徑出,原疏纔已退却矣,所當直捧禁推傳旨,而此與無端徑出,有異,推考警責,仍卽牌招入直,何如?傳曰,允。
以檢閱金永穆牌不進罷職傳旨,傳曰,只推。
檢閱朴容大疏曰,伏以臣,浹月持被之餘,獲接家信,則臣母,素患蛔積之証,因庚熱而失調將之宜,一倍添劇,委頓床笫,家僮踵至,促臣歸視,臣自聞此報,方寸煎灼,按住不得,玆敢忙陳短章,徑出禁扄。伏乞聖明,俯垂鑑諒,亟遞臣所帶之職,俾使救護,仍治臣擅離之罪,以昭法紀焉。臣無任云云。省疏具悉。爾其勿辭救護。
上在景福宮。停常參·經筵。
政院啓曰,左右史不可不備,檢閱金永穆,旣有只推之命,卽爲牌招入直,何如?傳曰,允。
以檢閱金永穆牌不進罷職傳旨,傳曰,只推。
都摠府啓曰,今日入直內三廳武兼禁軍及軍兵等,當爲中日習射技放,而齋日相値,不得設行之意,敢啓。傳曰,知道。
司僕寺啓曰濟州出來先運,三名日進上馬六十匹,差備馬八十匹,歲貢馬二百匹,凶咎駑駘馬二十匹,合三百六十匹內,九匹中路故失,二十匹水原府別驍士,一百三十匹訓鍊都監,三十五匹禁衛營,三十五匹御營廳,五十匹兵曹兵馬分給除,實納馬八十一匹,禾毛色別單書入之意,敢啓。傳曰,知道。
禁衛營啓曰,本營哨官朴承儀·張南翼,俱有身病,勢難察任,改差,何如?傳曰,允。
上在景福宮。停常參·經筵。
藥房都提調洪淳穆,提調姜㳣,左副承旨嚴世永啓曰,時値庚節,暑氣轉甚,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿,口傳問安。答曰,知道。
政院啓曰,左右史不可不備,檢閱金永穆,旣有只推之命,卽爲牌招入直,何如?傳曰,允。
以檢閱金永穆牌不進罷職傳旨,傳曰,只推。
議政府啓曰,卽見平安兵使蔡東健狀啓,則本道監營親衛士·寧邊別衛士,皆有試取付料之例,而本營壯衛土,未蒙一視之典,龜城武士,見漏於外部攔後士都試矣。攔後士創設之初,以所屬邑排定,而定州·殷山,皆得許赴,惟龜城武士,未赴都試,宜有抑鬱之情。壯衛士,依親衛士試取例,砲放居魁者,付之砲科,龜城武士,許赴攔後士都試,恐合激勸之義,而事係重大,竝請令廟堂,稟處矣。有兵則有科,諒出奬勸之意,而似此去處之邇來,所竝施者也。至於龜城之許赴,亦係疏鬱之方,依狀請許施,何如?傳曰,允。
上在景福宮。停常參·經筵。
夜五更,灑雨下雨,測雨器水深二分。
傳曰,奉審閣臣入侍。
政院啓曰,左右史,不可不備,檢閱金永穆,旣有只推之命,朴容大由限已過,竝卽牌招,推移入直,何如?傳曰,允。
以檢閱朴容大牌不進罷職傳旨,傳曰,只推。
庚午六月二十八日□時,上御紫薇堂。奉審閣臣入侍時,右承旨具春喜,假注書金禹鉉,記注官朴齊用,記事官金明鎭,直提學韓敬源,以次進伏訖。上曰,史官分左右。仍命閣臣進前,敬源進前奏曰,臣承命馳詣健陵,陵上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉,仍留監祭,將事安寧。仍詣顯隆園,園上奉審則無頉,碑閣·丁字閣奉審則無頉。仍詣華寧殿,殿內奉審則無頉之意,敢此仰達矣。缺
上在景福宮。停常參·經筵。
藥房都提調洪淳穆,提調姜㳣,副提調韓敬源啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。
大王大妃殿·王大妃殿·大妃殿·中宮殿口傳問安。答曰,知道。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,卽者奉常寺官員來言,來七月初三日,宗廟秋享大祭時,提調一員,當爲進參,而都提調李裕元在外,提調李源命有實故,不得進參云。提調卽爲牌招,何如?傳曰,許遞,令該曹口傳差出。
吏曹口傳政事,以趙寧夏爲奉常提調。
又啓曰,都摠府中日試射放草記,有所錯誤,致勤下詢,原草記,今方改修正以入,而臣之矇然捧入,不勝惶悚,當該摠管,不可無警,推考,何如?傳曰,允。爾亦推考。
傳曰,傳香承旨,馳詣宗廟·景慕宮,奉審摘奸以來。
傳曰,大臣·政府堂上引見。
宗親府啓曰,明日,卽天漢殿朔奉審日次,臣章濂,進詣擧行之意,敢啓。傳曰,知道。
兵曹啓曰,各廳堂下武臣朔試射,庚暑勿爲設行事,曾有定式矣。今六月及來七月朔試射,依定式停止之意,敢啓。傳曰,知道。
庚午六月二十九日□時,上御紫薇堂。藥房入診,大臣·政府堂上引見入侍時,都提調洪淳穆,提調姜㳣,副提調韓敬源,直閣洪殷謨,假注書金禹鉉,記事官朴容大·金明鎭,都承旨韓敬源,假注書金禹鉉,事變假注書李泰元,記事官朴容大·金明鎭,領議政金炳學,右議政洪淳穆,政府堂上李景夏·李周喆·金世均·申錫禧·李承輔·尹正求·李章濂·金壽鉉·李元熙·李裕膺·趙性敎·姜㳣·許熠,副校理趙秉稷,以次進伏。醫官崔好植·李漢慶·金在瑚·李錫柱,進伏楹外訖。上曰,史官分左右。淳穆進前問候,各殿問候訖。淳穆曰,醫官待令,使之入診乎?上可之。好植等,以次入診,退伏楹外訖。淳穆曰,脈候奏之。好植等,起伏奏曰,脈候,左右三部調均矣。缺上曰,五禮便攷·大典會通·兩銓便攷,今至何境乎?炳學曰,今方不住補葺,而登筵諸宰中,亦有校正堂上矣。世均等曰,今方割付,亦有圖式之刻役,自致晼晩,不任惶悚矣。上曰,近日雖甚熱,從速爲之也。炳學曰,筵退後,以速完之意,謹當董飭矣。上曰,幸行時,大臣·奉朝賀進參服色,自今爲始,以戎服爲之,甚好矣。炳學曰,臣於筵退後,奉傳聖敎,則自當定式,而以向來便服祗迎事,兩大臣,至今惶悚矣。上曰,似有可據而然矣。上曰,近見外方請賞,則果如其言,各道武備,甚壯矣。炳學曰,未知名實之果皆相符,而近聞誠心修繕,頗有實效云矣。上曰,曾聞兵曹之軍器請賞,每年爲之云,故果有實蹟矣。日前見各營軍物成冊,則兵曹之伊來請賞,無非文具,深庸慨歎,寧有如許道理也?炳學曰,臣於十數年前,忝本兵之任,軍物請賞,亦旣屢矣,流來已例,未知創自何時,而苟論其罪,今日廷臣,臣實爲首,祗不勝惶悚萬萬矣。上曰,自前流來之例,大臣何必爲引乎?上曰,兵判·各營將臣進前。日前成冊中所載軍物,皆實事耶?景夏曰,近來軍物,去其弊而務其實,可以新備者,備之,可以修補者,補之,各營擧皆一新,用之緩急,似無苟艱矣。上曰,武備爲今日急務,惕念爲之,可也。景夏曰,謹當盡心奉行矣。炳學曰,中外武備,想必擧皆改規,爲國事萬幸矣。上曰,日熱如此,醍醐湯,當內下矣。諸宰退待,可也。炳學曰,聖眷至此,登筵諸臣,擧切榮感矣。上曰,今日卽領相生日云,略備小饌,當內下矣。兩大臣退待,可也。炳學曰,賤臣生日,未敢知何以洞燭乎,臣之受國厚恩,河海莫量,而臣不過天地間一蠧耳,涓埃報答,劣無可稱,後邀曠絶之恩數,感激之至,繼切惶蹙矣。上曰,禮遇大臣,前有如此之古例矣,何讓之有也?炳學曰,伏承聖敎,極榮感矣。淳穆曰,以領相生日,荷此異數,臣等感戴恩渥,可以飽飫矣。缺炳學曰,齊陵獻官,以豐德府使原定,而本邑革罷後,以坡州牧使,代定矣。豐德,今旣復設,依前還差之意,分付,何如?上曰,依爲之。出擧條炳學曰,我國田結之定摠納賦,漁箭之定界收稅,元有金石之典,而邇來牟利之徒,罔念田政漁基之定式,汎稱曰空閑之地,無主之基,付屬內司各宮,又囑京鄕,成出立案,其所謂空閑之地,卽此邊浦落,彼邊泥生,姑未及復摠者也,其謂無主之基,卽隨其漁利多寡,今年設箭於東,明年設箭於西,這間一年所棄之處者也。究其源則無非定摠定界之內,而爲守令者,不思結摠之重,只顧忌器之嫌,荏苒見奪,收拾不得,有限國結,盡入私橐。何幸大院君,深諒此弊,其間所推之田結,漁箭及蘆田之空然免稅者,一一査櫛,今爲歸正,以定萬年法式矣。日後如或有如前之習,該宮次知中使,施以重律,該守令,一體定罪之意,內而內司,外而八道·四都,自臣府申飭行關,仍以此揭壁恪遵之地,何如?上曰,今旣釐正,則此爲金石之典也。典守之道,各別嚴防,俾圖永久勿墜之地,可也。出擧條炳學曰,正卿以上,停朝市之自一日至二日,卽典式攸在,而上輔國體貌自別,以三日爲定,俾爲釐正之地,何如?上曰,依爲之。出擧條炳學曰,同成均,未經銓泮,則例不得照望,而邇來之無所區別,甚非政格然也。從今爲始,以已經銓泮人,差擬,俾存舊規,似好,故敢此仰達矣。上曰,依爲之。出擧條炳學曰,卽見統制使鄭圭應上疏,則固城縣,移設於營下,該縣令,改爲判官,兼從事官,而殿最則自本營獨書,春元面還屬本官,移邑之方,講究經略爲辭,而批旨,旣爲登壇之營,則體貌不可以前日言也。今此疏辭,實合事面,其令廟堂,從長稟處事,命下矣。營邑之每多葛藤,以其相距稍遠而然也。苟欲痛痒相關,呼吸相通,不容不移邑營底,使疎者親,而遠者邇,然後校吏,可以同其任,軍民,可以共其籍,此爲調停安輯之方,而況登壇體貌,比前自別,則置判官而設從事,亦有已例之可援矣。邑治之移設營下,縣令之改爲判官,兼從事官,殿最之自本營獨書,春元面之還屬本官,竝依疏請許施,本邑專屬本營,仍作武倅窠,瓜限,依前施行,本邑,旣屬本營,則不無民事攸關,本營檢律,依他道例差送,凡於更張之會,務從便宜,擧行之意行會,而旣係官制,且關軍務,下詢登筵大臣及兩銓將臣,何如?上曰,大臣·兩銓將臣之意,何如?淳穆曰,統營,以處在固城地,營邑間相關旣多,不得不營轄,而官制變通,亦有可援之例,依領相所奏施行,似合事宜矣。錫禧曰,固城,自是統營本官也,縣令之改稱判官,察典之專管該營,帥臣陳請,大僚建言,實合通變之宜,臣無容他見矣。景夏曰,固城之移付統營,統營之始有從事,寔出於專制控禦之義,大臣所奏,允合事宜,臣無他見矣。章濂曰,大臣所奏,實合便宜,臣無容更達。元熙曰,統營,以海門巨營,常欠無從事之輔益矣,大臣所奏,甚合便宜,臣無容更達矣。周喆曰,大臣所奏,甚合便宜,臣無容更達矣。上曰,大臣·兩銓將臣之議,亦然,今爲大都督營門矣,諸般事,依所請爲之,可也。炳學曰,向因畿伯所報,三南所在輪回結中,兩湖各六百結,嶺南三百結,限蘇醒間劃付之意,筵稟蒙允,發關各該道,使之如數畫送矣。卽見三南道臣所報者,則各樣給代,例以還耗取用,自夫壬戍定摠之後,每年取剩於免稅結中,以補應用,而近年官結出稅,亦旣不少,以若目下餘存,猶此塗抹之不得,則移劃一款,實無其道云矣。各道事勢,皆如此,而取餘剩補給代,宜無異同之可言,則其在一視之政,不可無商量者存,竝姑置之事,分付,何如?上曰,依爲之。出擧條炳學曰,江界本是産銀之鄕,而在昔豐裕之時,內帑銀與巡營勅銀,排定該府,年年上納矣,中間銀脈已盡,廢礦且久,每於上納之際,至有歛民之擧,民皆荷擔,邑隨而難支。故十餘年前,幸蒙朝家軫念之澤,帑銀五百兩,以代錢三千兩,自巡營輸納于內需司,此誠曠施也,殊渥也,而第巡營納勅銀二百一兩零,使行時灣府所送乾價銀二十餘兩,尙今課歲辦納,邑底居民,不無難保之慮。夫以帑貨所重,猶此爲民而代納,況勅行,初非每年出來者,則年例歛民,其非無謂之甚乎?一依帑銀代錢例,每兩重,錢六兩式折計,自該府輸納于巡營及灣府,俾究終始之惠,何如?上曰,依爲之。出擧條炳學曰,故領議政權敦仁緬禮不遠云,相臣遷窆時葬需及擔軍題給,自是法典所在,今亦依例擧行之意,分付該曹,何如?上曰,依爲之。出擧條炳學曰,前東萊水虞候金文彦,許多治績,已爲軍民之所誦,而向來洋舡到泊時,率領卒伍,趁時馳往,激義鼓氣,有足可尙云矣。如此之人,不可無示意之擧,守令待窠,首先檢擬事,分付銓曹,何如?上曰,聞甚嘉尙。今番都政施之,而如或窠窄,則別軍職久勤勿送,必以此人爲之事,分付銓曹,可也。出擧條炳學曰,守令十考十上後,內遷,載在法典,而察訪則五考爲限,故未有擧論矣。重林前察訪金載熙,以蘇捄殘郵,兩次仍任,已準十考之限,且有守令承傳,而旣是十考十上,則守令·察訪,宜無異同,依守令例,待窠區處,此後如有似此之人,依例遞付之意,分付銓曹,何如?上曰,依爲之,以此定式,可也。出擧條炳學曰,愼爵賞正名分,有國莫先之務也。常賤之勿許崇政,載在法典,而中間之無所防限,猥濫莫甚。自今以後,宦侍·醫譯·雲監外,毋得授崇政階,俾有以申明舊規之地,何如?上曰,此是大關國綱矣。旣載法典,則其間許多濫資,銓曹豈可擧行乎?自今爲始,申明舊規之意,定式,可也。炳學曰,卽見咸鏡監司李興敏所報,則慶源·慶興,以邊上咽喉之地,防守之道,十分檢束,創置砲軍各二百名,使之習藝巡警,而其所顒望,莫如科名,依吉州新設砲科例,自兩邑逐朔試放,統一年計劃,取優等長劃各一人,每十月,該府使,報于北兵使,北兵使隨卽啓聞,閑良則許赴殿試,出身則施以加資,恐合激勸之道云矣。朔風朔雪,終歲勤勞,實是矜悶之甚,而餼料而資其生,科試而激其心,卽亦固圉重邊之政也。況逐朔試放,技藝精熟,則防守之道,當有其效,未科之赴殿,已科之賞資,竝依報辭許施,以示奬拔之意,何如?上曰,依爲之。出擧條炳學曰,卽見公忠監司閔致庠所報,則舒川浦萬戶,作爲本營自辟窠,以別將啓下,而萬戶,卽水軍後司把摠,本有所屬軍兵別將,元非佩符之窠,揆以軍制,不得不變通云矣。防守旣多罣礙,事勢亦難措處,別將陞作僉使,依月串鎭例,自該曹以折衝加資施行事,著爲定式,何如?上曰,依爲之。出擧條敬源曰,諸宰奏事。周喆曰,卽接本廳屬前營將南陽府使鄭順朝所報,則以爲,本府,處在海防咽喉之地,其所備豫之策,尤係自別。故方募銃手百名,以爲鍊習得力之地,而有賞則勇赴,人情之固然,依各兵營都試優等直赴殿試之例,每秋試取優等一人,付之別驍士都試榜末,爲辭矣。若許以一科之名,募得百人之力,海防有恃,軍制之得宜,故敢達矣。上曰,依爲之。出擧條敬源曰,玉堂所懷奏之。秉稷曰,聖學之日月將就,亶在乎無所間斷而已,念玆在玆,靡或不勤,則周后緝熙光明,孔訓之溫古知新,皆不外乎是矣,惟殿下懋哉。上曰,所陳甚好,當留念矣。以下缺日記廳堂上金宗漢。郞廳盧台鉉。
上在景福宮。停常參·經筵。
傳曰,發遣吏郞,諸執事淸齋與否,摘奸以來。
傳曰,公事不審之中官李漢容,推考。
奎章閣啓曰,景慕宮望廟樓,今朔奉審,無頉之意,敢啓。傳曰,知道。
議政府啓曰,本府公事官林百鉉·李種懿,奔走勤仕,俱已滿二十朔,依例六品職遷轉事,捧承傳施行,何如?傳曰,允。
禮曹,今七月二十五日大殿誕日陳賀時,應行節目,參考前例磨鍊爲白去乎,依此擧行,何如?啓,權停爲良如敎。
兵曹啓曰,今七月初三日宗廟·永寧殿秋享大祭時,守門當爲塡差,而本曹郞廳·都摠府郞廳·五衛將,除入直與未肅拜,呈辭·受由在外,排擬苟艱,依定式軍門將官,代差以入之意,敢啓。傳曰,知道。
宗親府啓曰,今年卽外四處璿源閣曝曬年限,臣承輔與本府正,依例下往,擇日擧行之意,敢啓。傳曰,知道。
三軍府啓曰,本府從事官許鍍·韓昌履,奔走勤仕,俱已滿二十朔,依例六品職遷轉事,捧承傳施行,何如?傳曰,允。
兵曹啓曰,昨日以司謁口傳下敎曰,聞慶熙宮·崇政殿內,有偸竊之漢,已爲現捉云,令兵曹査實以入事,命下矣。謹依下敎,偸漢安啓成,捉來査問,則渠以廣津胎生,幼失父母,依托長養於紫門洞姑母家,年今十八,尙無恒業,主人勢窮,難以永托,自數月前,流寓隣里,以雇爲生,適於今日,無所事爲,玩景次,入于慶熙宮,行至崇政殿,暗暗窺覘,則紅木面帳,足可以爲掩身之資,故將乘無人之際,手裂幾幅,半截而捲疊,潛出,乃爲守宮官人所捉,此非本心不良,自以矇騃所致,罔知所重之如何,困於藍縷,忽生掩骼之念,罪犯至此,天地茫然云矣。渠旣自服,而係是偸漢,出付捕廳,具格究覈,雖以守直官言之,闕門察飭,初不勤嚴,有此攔入,衛將之過也,殿戶鎖守,亦不愼密,致此納賊,內侍之罪也,俱著溺職,不可無警,守宮內侍·入直衛將,竝令該曹,拿問處之,何如?傳曰,此是矇騃沒覺之類,何足深誅?決掍放送,內官與衛將,竝姑令安徐。
又啓曰,謹依草記批旨,罪人安啓成,決棍十度後,放送之意,敢啓。傳曰,知道。
上在景福宮。停常參·經筵。
傳曰,傳香承旨,馳詣宗廟·永寧殿,奉審摘奸以來。
傳曰,同副承旨許遞,前望入之。
承旨前望入之,南一祐落點。
傳曰,政官牌招開政。
傳曰,呈告敦寧都正·金吾·經筵·在外工曹參議,竝許遞,今日政差出。
傳曰,義盈直長·靖陵直長,竝陞六敍陞以入。
吏曹啓曰,慶尙道咸安居幼學柳煥義呈狀內,矣身祖福五,今年爲一百歲,開寧府幼學金鳴淳呈狀內,矣身父慶大,今年爲九十歲,而俱以見漏於本道應資老人抄啓中,未蒙恩資事來訴。故考見帳籍,則其年果爲的實矣。在前如此之人,追後啓稟蒙恩,旣有已例,今日政竝加資下批之意,敢啓。傳曰,知道。
有政。吏批,判書申錫禧進,參判尹秉鼎,參議朴履道式暇。以申泰恒爲敦寧都正,沈相穆爲兵曹參議,金敎性爲工曹參議,金壽鉉爲知義禁,許傳爲同經筵,李宅緖爲軍器正,李象一爲司僕主簿,金鳳集爲引儀,洪顯昇爲義盈直長,李文鉉爲靖陵直長,尹錫五爲昌原府使,柳冀喆爲三和府使,趙準永爲慈山府使,西學訓導單朴鍾瀅,軍器正元用熙,今加通政,滿三十朔,依法典陞堂上。
再政。以李先耆爲長興主簿,金正根爲掌苑別提,李秀永·李憲基爲禁府都事,前府使洪俊謨,今加通政,柳葉箭連五巡沒技,加資事,承傳。固域判官單柳冀東。
三政。禁府都事李秀永,繕工奉事韓章錫,已上相換。
兵批,判書李景夏進。以李致鳳爲南村別將,同知單韓守德,副司果片熙錫,保山別將曺錫坤,特許仍任事,承傳。
上在景福宮。停常參·經筵。
傳曰,官制法令,方次第釐正,而三營都提調之或無時相見帶者,殊非摠領軍國機務之意也。自今爲始,訓局,領相例兼,禁營,左相例兼,御營,右相例兼,若相職遞改,而原座未備之間,原任姑爲仍帶事,著爲定式。
都摠府啓曰,今日入直內三廳武兼禁軍及軍兵等,當爲中日習射技放,而齋日相値,不得設行之意,敢啓。傳曰,知道。
同副承旨李容學疏曰,臣持身不謹,居鄕不善,至登繡單,爲世大謬,臣罪臣自罰,臣身臣自悼之,事負國恩,忝墜家聲,此生此恨,死亦難暝,孽由自作,將誰怨尤。臣雖不肖無狀,亦有一端彝性,感淚被面,悲痛塡胸,抱此恩言,昨夏泮官恩除,閱月虛縻,而不敢以文字一暴者,是豈臣全昧義分而然也?臣之情呼亦憾矣。今又銀臺華誥,有隕自天,繼有馹召之命,顧臣忸怩溢塞,尤非前日之比也。來伏城闉,豈爲陳就。庚牌之下,惶感居先,隨詣朝房,猥暴衷懇,亟遞臣見職,永刊仕籍云云。省疏具悉。向來繡論,必是輿論而然者也。以若善居鄕,則豈有雌黃也?今爲革心改圖,則實爲公私之幸,爾其勿辭察職。
上在景福宮。停常參·經筵。
備忘記,滿浦僉使朴長夏下直,長弓一張,長箭一部,片箭一部,筒兒一箇賜給。
政院啓曰,卽者檢閱金明鎭,以其親病,陳疏徑出,原疏纔已捧入矣,所當直捧禁推傳旨,而此與無端徑出有異,推考警責,何如?傳曰,允。
又啓曰,卽者檢閱金永穆·朴容大,謂有館規,聯疏徑出,原疏纔已退却矣,所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
以檢閱金永穆·朴容大牌不進罷職傳旨,傳曰,只推。
檢閱金明鎭疏曰,伏以臣,謏陋顓劣,百無肖似,偏蒙殊恩,冒玷科第,唱名未幾日,而仍被翰選,魯鈍下品,縱愧雙隻之記事,周旋邇列,竊幸咫尺之覲耿,豹直屬耳,龍光遍體,義在感怵,曷敢言私,而卽接家信,則臣之本生父,耆耋癃病,恒在床笫,近添暑祟,食飮頓却,眩暈頻作,氣息綿綴,急伻繼踵,歸視是促,臣聞報焦熬,按住不得,顧何可徒懷嚴畏,自阻於孝理之下哉?庸敢短章仰籲,伏望聖慈,俯垂鑑諒,遞臣見叨之職,俾便救護,治臣擅離之罪,以昭法紀,不勝幸甚。臣無任云云。省疏具悉。爾其勿辭救護。
上在景福宮。停常參·經筵。
藥房提調姜㳣,副提調韓敬源啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿,口傳問安。答曰,知道。
政院啓曰,議政府郞廳來言,今日賓廳日次,而領議政金炳學,無時急稟定事,左議政未差,右議政洪淳穆有身病,不得來會云矣,敢啓。傳曰,知道。
又啓曰,左右史不可不備,檢閱金永穆·朴容大,旣有只推之命,竝卽牌招入直,何如?傳曰,允。
以檢閱金永穆·朴容大牌不進罷職傳旨,傳曰,只推。
傳曰,臺諫竝許遞,前望入之。
臺諫前望入之,掌令洪憲述·宋詳淳,持平許栻·白義行落點。
傳曰,再明日七夕製,通方外爲之,試紙用大好紙,弘文提學牌招。
傳曰,昭寧園守奉官朴尙默陞六。
義禁府啓曰,再明日七夕製,通方外爲之時,本府都事,皆爲赴擧,只有武都事一員,當直入直,而本府入直公事回公都事,無以推移,假都事二員,令該曹口傳差出,以爲分排擧行之地,何如?傳曰,允。
禁衛營啓曰,本廳騎士將李丙植,身病猝重,勢難察任,改差,何如?傳曰,允。
又啓曰,本營騎士將,今當差出,而擬望之人乏少,外任竝擬,何如?傳曰,允。
校理洪萬植疏曰,伏以,臣本生父,右議政臣淳穆,方帶春秋館監事矣。臣以玉署之職,所兼記注官之銜,其爲應避,典式所在,玆敢短章控籲。伏乞聖明,俯垂鑑諒,亟令選部,照例遞改,以存公格,不勝幸甚。臣無任云云。省疏具悉。疏辭下該曹稟處。
上在景福宮。停常參·經筵。
自前夜人定至開東,灑雨下雨,測雨器水深九分。
政院啓曰,左右史不可不備,檢閱金永穆·朴容大,旣有只推之命,竝卽牌招入直,何如?傳曰,允。
以檢閱金永穆·朴容大牌不進罷職傳旨,傳曰,只推。
傳曰,吏曹參議有闕之代,前望入之。
吏曹參議前望入之,李正魯落點。
吏曹啓曰,成均館典籍金斗淵·南相說·黃起鴻·柳泰鉉·黃夏謙,俱以身病,呈狀乞遞,竝改差,何如?傳曰,允。
又啓曰,掌樂院正李豐在,耆老所守直官崔憙龍,江原道都事韓圭覲,平安道都事曺承鐸,俱以身病,呈狀乞遞,改差,何如?傳曰,允。
都摠府啓曰,今日入直內三廳武兼禁軍及軍兵等,中日習射枝放,而雨勢如此,不得設行之意,敢啓。傳曰,知道。
禮曹啓曰,卽接宗廟署所報,則明日七夕製試取時,本署官員,俱爲觀光云矣。依定式本曹正郞蔡思欽,假官差送,以爲代直後赴試之地,何如?傳曰,允。
又啓曰,卽接社稷署所報,則明日七夕製試取時,本署官員,俱爲觀光云矣。依定式本曹佐郞韓錫奎,假官差送,以爲代直後赴試之地,何如?傳曰,允。
又啓曰,卽接永禧殿官員所報,則明日七夕製試取時,本殿官員,俱爲觀光云矣。依定式假官一員,令吏曹以成均館官員,口傳啓下,以爲代直後赴試之地,何如?傳曰,允。
又啓曰,卽接景慕宮官員所報,則明日七夕製試取時,本宮官員,俱爲觀光云矣。依定式假官一員,令以成均館官員,口傳啓下,以爲代直後赴試之地,何如?傳曰,允。
兵曹啓曰,內禁衛將呂殷燮,五衛將白蘭洙·申晳熙·崔光淳·李運熙·李昌植,忠翊衛將李奎衡,昌德宮衛將廉善忠·康用和,文臣兼宣傳官金永壽·李永,俱以病難供職,新除授同仁權管韓道淑父,年今爲八十三歲,法不當遠離赴任,呈狀乞遞,竝改差,何如?傳曰,允。
兵曹口傳政事,司果朴定陽。
兵曹啓曰,左巡廳移接惠民署矣,本廳今已修改,今月初六日還接本廳之意,敢啓。傳曰,知道。
吏曹啓目,粘連觀此弘文館校理洪萬植上疏,則以爲淳穆,方帶春秋館監事矣。臣所兼記注之銜,其爲應避,典式所載,照例遞改亦爲白有臥乎所,洪萬植玉署例兼記注官之任,今姑減下,何如?啓依允。
吏曹參議朴履道疏曰云云。省疏具悉。所請依施。
上在景福宮。停常參·經筵。
政院啓曰,左右史不可不備,檢閱金永穆·朴容大,旣有只推之命,金明鎭由限已過,竝卽牌招,推移入直,何如?傳曰,允。
以檢閱金永穆牌不進罷職傳旨,傳曰,只推。
傳曰,都承旨持此御題,與弘文提學,偕往泮宮,試取以來。
政院啓曰,弘文提學趙性敎,旣已承牌入闕矣,藝文提學趙基應,卽爲牌招,同參考試,何如?傳曰,允。
韓敬源啓曰,臣敬奉御製,與弘文提學,偕往泮宮,七夕製儒生試取,則收券爲五百十三張矣,捧入之意,敢啓。傳曰,知道。
傳曰,七夕製詩居首三下生員李根命,直赴殿試,之次草三下幼學李霂,直赴會試,之次次上生員金永鍰等二人,給二分,之次次上幼學金載馨等二人,給一分,之次次上生員金獻鎭等四人,竝朱書百選一件賜給。
傳曰,入格儒生明日待令。
成均館啓曰,今七月初七日儒生上旬輪次,當爲設行,而大提學未差,限內不得爲之之意,敢啓。傳曰,知道。
庚午七月初七日□時,上御紫薇堂。科次入侍時,行都承旨韓敬源,假注書權載喆,記事官朴容大·金明鎭,藝文提學趙性敎,對讀官洪殷謨·趙秉稷·徐相敎,以次進伏訖。上曰,史官分左右。性敎奏曰,書等何以爲之乎?缺性敎以次書等,敬源坼封讀奏訖。上命書傳敎曰,七夕製詩居首三下生員李根命,直赴殿試,之次草三下幼學李霂,直赴會試,之次次上生員金永鍰等二人,給二分,之次次上幼學金載馨等二人,給一分,之次次上生員金獻鎭等四人,各朱書百選一件賜給。又敎曰,入格儒生明日待令。缺容大奏曰,臣以本館事,有所仰達者。四處外史庫所奉實錄曝曬,五年一次,係是定式,昨年爲當次,陳達蒙允,而因議政府草記,待明秋擧行事,更爲成命矣。今秋節已屆,竝卽擇日擧行,何如?上曰,依爲之。出擧條缺
上在景福宮。停常參·經筵。
傳曰,再明日都目,當親政矣,該房知悉,處所,便殿爲之。
傳曰,入格儒生入侍。
傳曰,吏曹參判有闕之代,前望入之。
吏曹參判前望入之,李勉愚落點。
議政府啓曰,東北道陵寢,禮堂奉審,四處史庫·璿源閣曝曬,當行於今秋,而此時民邑廚傳之弊,有不可不念,竝姑爲停止,待明秋擧行,何如?傳曰,允。
吏曹啓曰,今七月初十日都目政事爲之之意,敢啓。傳曰,知道。
又啓曰,禮曹正郞鄭元時,以其身病,呈狀乞遞,改差,何如?傳曰,允。
又啓曰,都政親臨事,命下矣。本曹正郞·佐郞各一員權減窠,依例復設,口傳備擬以入之意,敢啓。傳曰,知道。
吏曹口傳政事,以朴寅壽爲吏曹正郞,鄭學默爲佐郞。
吏曹參判尹秉昇疏曰云云。答曰,省疏具悉。所請依施。
庚午七月初八日□時,上御紫薇堂。入格儒生入侍時,右承旨嚴世永,假注書黃普淵,記事官朴容大·金明鎭,以次進伏,儒生等序立階下訖。上曰,史官分左右。世永奏曰,入格儒生,已盡待令。使之以次陞堂,奏職名。儒生等以次進前,奏職姓名,退立階下訖。世永奏請儒生等使之頒賞。行禮頒賞訖。儒生等行四拜禮。世永奏請儒生等使之退出,儒生等以次退出。缺
上在景福宮。停常參·經筵。
政院啓曰,吏曹郞廳來言,明日都目親臨事,命下矣。本曹堂上,不可不備員,而參判李勉愚在外,不得備員云,何以爲之?敢稟。傳曰,許遞,前望入之。
吏曹參判前望入之,李載冕落點。
都摠府啓曰,今日入直內三廳武兼禁軍及軍兵等,當爲中日習射技放,而齋戒相値,不得設行之意,敢啓。傳曰,知道。
上在景福宮。停常參·經筵。
藥房提調姜㳣,副提調韓敬源啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿,口傳問安。答曰,知道。
政院啓曰,議政府郞廳來言,今日賓廳日次,而都政相値,不得來會云矣,敢啓。傳曰,知道。
傳曰,注書·尙瑞院官員,依例陞六。
傳曰,在外泮長·敦寧都正許遞,今日政差出。
傳曰,臺諫竝許遞,今日政差出。
傳曰,同經筵許遞,今日政差出。
傳曰,皇朝人子孫,西北·松都人,各別收用。
傳曰,望筒遲滯之兵·吏判,推考。
傳曰,望筒遲滯之吏·兵判,從重推考。
政院啓曰,今日親政時,吏曹判書申錫禧,兵曹判書李景夏,做錯非細,事未前有,萬萬駭然,所當重勘,而本院請推之外,無他可施之罰,何以爲之?敢稟。傳曰,從重推考,可也。
傳曰,守令·邊將初仕人,皆明日待令。
傳曰,明日秋到記,勤政殿命官爲之,右承旨馳詣泮宮,今日夕食堂收取以來。
議政府啓曰,北評事當於今政差出,而排望見甚苟艱云,雖時臺,勿拘竝擬事,分付,何如?傳曰,允。
禮曹啓曰,卽接開城府留守徐衡淳移文,則以爲今此式年,麗朝諸王陵,禮郞看審,見在不遠,而目下使星絡繹,廚傳亦係當念,依已例,以地方官代行,似合便宜云矣,在前如此之時,已有地方官代行之例,今亦依此擧行事,分付,何如?傳曰,允。
吏曹啓曰,本曹參判李載冕,參議李正魯,俱未肅拜,令政院牌招,同參開政,何如?傳曰,允。如有違牌,勿爲呼望。
又啓曰,侍從臣父年七十人,每於歲首,抄啓加資,而新有應推恩人,雖非歲首,亦爲抄啓加資事,載在法典矣。侍從臣父年七十以上人,別單書入之意,敢啓。傳曰,知道。
又啓曰,平安道渭原居幼學金孝信呈狀內,矣身父幼學繼儞,同道楚山居幼學李連枝呈狀內,矣身父幼學宅麟,公忠道堤川居幼學丁大榦呈狀內,矣身父通政學海,俱爲今年爲百歲,而見漏於本道應資老人抄啓中,未蒙恩資事來訴。故考見帳籍,則其年果爲的實矣。在前如此之人,追後啓稟蒙恩,旣有已例,今日政竝加資下批之意,敢啓。傳曰,知道。
兵曹啓曰,五衛將李璋敏,守門將朴安植,俱以病難供職,呈狀乞遞,五衛將李敎弼前任公州營將,趙瑋顯前任慶州營將,宋泰玉前任晉州營將,徐泓淳前任南虞候,忠翊衛將趙存成前任開城府中軍,俱在任所,上來間,該廳番次苟艱云,竝改差,何如?傳曰,允。
又啓曰,固城縣令,改爲判官兼從事官,筵奏蒙允,金海鎭管固城兵馬節制都尉,改以兼固城鎭兵馬節制都尉·統制營從事官,下批之意,敢啓。傳曰,知道。
又啓曰,守門將李濬永,身病猝重,無望供職,新除援碧團僉使田基洛,母年今爲七十六歲,永達萬戶蔡庸澤,父年今爲七十八歲,俱以法不當遠離赴任,呈狀乞遞,竝改差,何如?傳曰,允。
又啓曰,昌德宮衛將李在善·劉登祿,俱以病難供職,呈狀乞遞,竝改差,何如?傳曰,允。
又啓曰,每都政新資五窠,例爲差出,營將·中軍·虞候,姑無準二十朔者,雖未滿朔數,依近例推移內遷,何如?傳曰,允。
又啓曰,舒川浦萬戶陞爲僉使事,筵奏蒙允矣。馬梁鎭管舒川浦水軍萬戶,以馬梁鎭管舒川浦水軍同僉節制使,下批之意,敢啓。傳曰,知道。
又啓曰,參下官仕日不足,未滿十日以上者,曾有啓稟出六之規矣。守門將趙基興,仕日不足,爲三日,宣傳官李翼熙·吳仲善·尹泳翰·南錫龍·李容復,部將成敎修·趙秉弼·田相稷,守門將李義修,仕日不足,爲九日,竝依例陞六,何如?傳曰,允。
義禁府啓曰,明日秋到記時,本府都事十員內,七員赴擧,只有三員,當直入直,本府入直公事,回公都事及勤政門·日華門·月華門·隆文樓門·隆武樓門禁亂都事,無以推移,假都事五員,令該曹口傳差出,以爲分排擧行之地,何如?傳曰,允。
都政。吏批,判書申錫禧,參判李載冕,參議李正魯進。以吏批言啓曰,都目大政,各岐仕滿應遷者,相避及未準朔監察·禁府都事·戶曹·刑曹·工曹·漢城府郞官·平市署官員·五部令,各司久任時推人員,竝擬,何如?傳曰,允。
又啓曰,蔭仕六品官之陞五品者,每於過都政後照擬,而見今在職者,絶無經一考之人,五品官無以推移備擬,勿拘陞擬,何如?傳曰,允。
又啓曰,四館陞出六品時,例有九處講遷轉之規,而承文院褒貶,如或有故過限,則四館積滯,不可不慮。故自前雖未經九處講,亦有陞六之規矣。今春夏等褒貶,不得爲之,故當出六品者,未免積滯,依例遷轉,何如?傳曰,允。
又啓曰,守令多窠,今當差出,而未準朔禁軍將及營將·邊將·虞候·中軍·守令·察訪竝擬,何如?傳曰,允。以宋熙成爲造紙別提,吳羲默爲義盈主簿,林佐漢爲典設別提,金秉魯爲長水縣監,南學熙爲和順縣監,典籍單姜永壽。以尹秉成爲永禧殿令,洪輔燮爲司饔直長,韓章錫爲典牲直長,曺祐承爲司圃直長,李晩綏爲高山縣監,典籍二單,金桂鶴·崔應珏。
吏批言啓曰,掌樂正,今以蔭官差出,而擬望之人乏少,外任竝擬,何如?傳曰,允。以李鶴成爲繕工主簿,趙基曾爲司圃別提,曺秉直爲瓦署別提,尹泰亨爲掌樂正,林澈洙爲典牲判官,李需冕·金聖鎬爲禁府都事,禹錫河爲內贍奉事,李舜宰爲宗廟令,林佐漢爲監察,廣興主簿單趙中植。以閔洙郁爲禧陵直長,金養均爲內資直長,尹行駿爲泰陵直長,李容謙爲龜城府使,高英鎭爲桃源察訪,沈宜斗爲活人別提,洪右燮爲司圃別提,李周弼爲司䆃奉事,蔡定默爲長興奉事,黃健休爲禁府都事,南德熙爲宗廟令,李獻春爲內贍直長,李徽應爲監察,韓圭稷爲咸安郡守,金商鳳爲平昌郡守,權徹洙·趙玄夏爲司饔奉事,金顯琇爲典設別提,吳羲默爲漢城主簿,李翰榮爲順川郡守,李渭在爲順陵直長,尹慶求爲義盈主簿,李承胄爲長陵令,李鶴成爲戶曹佐郞,趙載恒爲熙川郡守,趙秉浩爲尙瑞直長,南廷翊爲繕工奉事,金益成爲思陵令,金益容添書爲大司成,申在億爲唐津縣監,趙秉浩爲繕工主簿,李容弼爲尙瑞副直長,李源興爲崇陵令,趙熙軾爲敬陵令,尹致能爲恭陵令,洪承五爲宗廟副奉事,李容弼爲尙瑞直長,吳憲秀爲景慕宮令,曺秉直爲監察,鄭匡始·洪鼎裕爲尙瑞副直長,李承靖爲刑曹正郞,李象一爲戶曹佐郞,方漢豐爲瓦署別提,金炳怡爲燕岐縣監,金大鉉爲繕工副奉事,李先耆爲濟用判官,權用翼爲刑曹佐郞,黃普淵爲監察,韓秉敎爲引儀,韓敬源·李明應爲同經筵,南相悅爲禮曹正郞,李基東爲監察,趙宇熙·尹基周爲典籍,韓秉敎爲長興主簿,李敎應爲司僕主簿,南爲自如察訪,裵喆周爲保安察訪,李秉文爲大司憲,尹龜永爲大司諫,吳長善爲執義,愼錫九爲司諫,丁大栻爲掌樂主簿,金東軾爲兵曹正郞,趙基曾爲監察,張希建爲璿源殿令,金復性·韓錫奎爲掌令,姜㳣爲冬至兼謝恩使,徐相鼎爲副使,權膺善爲書狀官,白時範爲金郊察訪,高永錫爲延曙察訪,李胤植爲敦寧主簿,金敎性爲敦寧都正,朴衍壽爲司圃別提,鄭元時·朴鳳煥爲持平,金斗淵爲獻納,趙秉鎬爲應敎,金謙秀爲典設別提,宋熙成爲漢城主簿,韓龍珪爲禮曹佐郞,黃普淵爲正言,權膺善爲司成,尹相殷爲工曹正郞,洪善周爲造紙別提,金炳始爲同經筵。
吏批言啓曰,珍島都護府使,今當差出,而本府以防禦重地,不可不擇差,同道有聲績守令,竝擬,何如?傳曰,允。以權載喆爲監察,李秉奎·李在馥爲引儀,南廷順爲同經筵,成喬修爲珍島府使,兼春秋單尹相殷,耆老所守直官單金在鼎,崇仁殿直長二單,朴聖發·金尙斅。以林喜鎭爲同經筵,李元祺爲吏曹正郞,趙宇熙爲正言,李喜成爲軍器主簿,南綺元爲工曹參議,趙重麟爲典籍,尹基周爲刑曹佐郞,金鼎獻爲江原都事,金秉喆爲平安都事,金文彦爲鎭海縣監,魚允中爲正言,李是德爲典籍,金夢求爲大靜郡守,任憲鎬爲校檢,中學訓導單吳鎭寬,前正黃鍾奎,今超通政,年七十侍從臣正言黃普淵父加資事,承傳。以李鳳岐爲顯陵參奉,沈琦澤爲昌陵參奉,安兢遠爲恭陵參奉,尹致祖爲溫陵參奉,韓兢愚爲元陵參奉,鄭基雨爲孝陵參奉,洪岐周爲崇陵參奉,宋圭復爲翼陵參奉,李勝宇爲弘陵參奉,柳令均爲順康園守奉官,李燮遠爲昭寧園守奉官,吏曹正郞朴寅壽,佐郞鄭學默,以上一減下。麗王陵直長單馬箕昇,分監役單朴應漢,校書副正字單權鵬圭。
兵批,判書李景夏進。以兵批言啓曰,營將·中軍·虞候,今當差出,而擬望之人乏少,已準朔守令及兵虞候竝擬,何如?傳曰,允。又啓曰,訓鍊正今當差出,而擬望之人乏少,外任竝擬,何如?傳曰,允。以洪淳大爲都摠管,李敎弼·趙瑋顯·宋泰玉爲五衛將,趙存誠爲忠翊將,徐泓淳爲五衛將,李敏哲爲羅州營將,韓用默爲晉州營將,尹致樓爲開城中軍,鄭澤源爲江原中軍,曺秉斗爲南虞候,李璋敏爲五衛將,金駿鉉爲訓鍊主簿,朴安植爲守門將,鄭周默爲全羅兵虞候,洪九人爲舒川僉使,李敏樹爲內禁將,李在善爲昌德將,朴海龜爲慶州營將,南正祐爲公州營將,吳耆善爲公忠兵虞候,劉登祿爲昌德將,申鼎熙爲訓鍊正,金完秀爲文兼,趙根榮爲慶尙左兵虞候,李鳳九爲坡知僉使,崔碩俊爲德浦僉使,金時昌爲蛇渡僉使,黃鍾呂爲蛇梁萬戶,朴敏植爲所己萬戶,蔡膺澤爲永達萬戶,邊益煥爲五衛將,李應洙爲忠翊將,申樂熙爲宣傳官,成瑀鎬爲左捕從,李濬永爲守門將,林鎭佑爲善績僉使,李右鉉爲魚游澗僉使,金喜琬爲呂島萬戶,柳德淵爲知世浦萬戶,金宗源爲鳥嶺別將,李敦應爲同知,馮世周爲五衛將,柳冀東爲宣傳官,朴宗秉·李昌權爲都摠經歷,吳處泓爲麟山僉使,田基洛爲碧團僉使,陳景祥爲安骨萬戶,胡瑜錠爲植松萬戶,李繕爲黑山島別將,金鎭裕爲五衛將,具羲祖·柳冀東爲訓鍊副正,元世煜爲都摠經歷,李圭常爲都摠都事,李廷相·崔重九爲昌德將,徐胄淳爲文兼,李豐周爲大興僉使,李完豐爲露梁別將,李泰默爲昌洲僉使,李熙模爲恃寨僉使,張宗碩爲黔毛浦萬戶,金顯錫爲鹿島萬戶,康孝源爲永達萬戶,金尙謙爲五衛將,金泰麟爲宣傳官,李克烈爲都摠都事,趙鼎夏爲訓鍊判官,具然相爲武兼,崔崙承爲許沙僉使,朴容洙爲碧團僉使,李奉孫爲鉢浦萬戶,李昌郁爲廢茂山萬戶,金翊洪爲首陽別將,李勉熙爲五衛將,朴皞秉·李奎卨爲訓鍊主簿,李升烈爲武兼,李鳳彦爲部將,崔吉鎭爲訓鍊主簿,申洛均爲武兼,尹奎善·丁箕煥爲部將,金鼎炫·金始漸爲守門將,趙宇熙爲北評事,梁弼煥爲內乘,成夏澤·趙靖顯·具光書·蔡奎龍·柳肯秀·李兢鎔爲宣傳官,金慶秀爲武兼,李敎命·李峻器·李能淵·洪在悳·李炳禧爲部將,宋始榮·李容直·吳彦泳·南濟雲·朴泰熙·尹昌善·金炳烋爲守門將,李晩宇爲肇慶廟守門將,雲寵權管單曺秉天,同仁權管單李瑢煥,楸仇非權管單朴輔翼,大吉號里權管單李完珍,於汀灘權管單金元祚,雲頭里權管單梁侃,梁永萬洞權管單姜台鎬,訓鍊判官金承烈,主簿朴漢鍾·金泳曄·李寬壽,以上加設,依定式減下。以金泳曄爲訓鍊判官加設,趙錫容·崔鶴圭·張滿奎爲訓鍊主簿加設,同知單安永基,僉知三單李敏植·鄭東桓·金鎭民,訓鍊主簿單金完根,副司果朴海元,兼三和防禦使單柳冀喆,羅州營將李敏哲,晉州營將韓用默,開城中軍尹致稷,江原中軍鄭澤源,南虞候曺秉斗,以上今加折衝加資事,承傳。同知七單申晳熙·李昌植·李奎衡·廉善忠·康用和·金明曄·李廷相,僉知五單李敎弼·趙瑋顯·趙存誠·徐泓淳·李勉熙,兼珍島防禦使單成喬修,副司果權在益·李秉奎·沈宜浩·洪瓚·林百鉉·李種懿·許鍍·韓履昌·李景漢·趙益熙·李學基·兪致鉉·李基鎬·梁弼煥·申商雨·李龍求·朴海一·趙基興·李翼熙·吳仲善·尹泳翰·南錫龍·李容復·成敎修·趙秉弼·田相稷·李義修。
上在景福宮。停常參·經筵。
藥房提調姜㳣,副提調韓敬源啓曰,親臨大政,酬應旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿,口傳問安。答曰,知道。
備忘記,高山里僉使南啓宓下直,長弓一張,長箭一部,片箭一部,筒兒一箇賜給。
傳曰,守令·邊將初仕人入侍。
傳曰,考官李參鉉·趙性敎,竝命官爲之。
傳曰,科次徑先入稟之當該承旨,推考。
弘文館啓曰,新除授應敎趙秉鎬,卽爲牌招察任,何如?傳曰,允。
議政府啓曰,道臣之春秋巡審,所以寓省耕省斂之義,則有不可一切寢擱,而此時廚傳之弊,亦所當念,今秋八道巡部,竝爲停止,畿內東西陵園墓所,東北道各陵寢奉審,依近例,以道內秩高守令替行事,分付,何如?傳曰,允。
又啓曰,卽見濟州牧使趙羲純狀啓,則三邑設賑,方纔告畢,移轉米二千石,旣是公穀,固當還納,而島中民食,每藉陸穀,則有難本色準納,特許詳定代錢事,請令廟堂稟旨分付矣。賑政告完,爲島民萬幸,而第移轉穀之本色責納,有非歉餘民力之所可辦得,依狀請詳定代納事,分付,何如?傳曰,災餘民情,何可代捧?依戊辰例,特爲蕩減。
三軍府啓曰,諸道秋操稟啓,今已齊到矣。有國大政,莫詰戎若,而歲再蒐補,所以爲不可廢之擧也,挽近一切寢閣,甚涉疎虞,不容不迨此修擧,而見今各道秋事方張,此時徵調,不無貽弊之端,今秋八道·四都,水陸諸操巡歷巡點,竝姑停止,官鎭門聚點,堤堰處完役,使之着意擧行事,分付,稟操狀本之過期不來,殊涉未安,慶尙左兵使尹善應,從重推考,何如?傳曰,允。
摠戎廳啓曰,本廳中軍李祉秀,身病甚重,勢難察任,改差,何如?傳曰,允。
大護軍李參鉉疏曰云云。答曰,省疏具悉。旣有已例,卽爲考講。
禮曹判書趙性敎疏曰云云。答曰,省疏具悉。旣有已例,卽爲考試。
庚午七月十一日□時,上御紫薇堂。守令·邊將初仕人入侍時,左副承旨具春喜,假注書李濟弼,記事官朴容大·金明鎭,以次進伏。守令初仕人等,進伏楹外,邊將等序立階下訖。上曰,史官分左右。春喜進前,奏請守令初仕人等,使之進前。守令初仕人等進前,奏職姓名,退伏楹外訖。春喜奏請邊將,則使宣傳官,奏職·姓名,宣傳官奏邊將等職·姓名訖。春喜奏請·守令·邊將初仕人等,使之退出。守令·邊將初仕人等,以次退出。缺
上在景福宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
傳曰,同副承旨許遞,前望入之。
承旨前望入之,李承皐落點。
政院啓曰,右副承旨李承皐,時在公忠道稷山地,斯速乘馹上來事,下諭,何如?傳曰,許遞,前望入之。
承旨前望入之,洪祐昌落點。
傳曰,開講時抽籤與否,不爲入稟,執冊承旨,竝推考,考官,從重推考。
傳曰,承旨房里,順房爲之。
禁衛營啓曰,本營騎士別將李鍾晉,身病卒重,勢難察任,改差,何如?傳曰,允。傳曰,入格儒生入侍。
政院啓曰,吏曹參判李載冕牌不進推考傳旨,今方捧入,而開政命下之後,如是違牌,事甚未安,判書申錫禧呈辭受由,參議李正魯陳疏,參判更爲牌招,何如?傳曰,允。參議疏批已下,一體牌招。
又啓曰,奏御文字,何等審愼,而吏曹應資老人草記中,有所漏落,致勤下詢,臣之矇然捧入,不勝惶恐。草記改付標以入,而當該堂上,不可無警,推考,何如?傳曰,允。爾亦推考。
禮曹啓曰,來八月初二日行景慕宮秋享大祭親行時,省牲省器之節,依例以親臨磨鍊乎?敢稟。傳曰,親臨磨鍊。
議政府啓曰,黃海水使聞遭艱矣。見今該梱城役旁午,且當風和之時,諸般事務,不可久曠,其代平山府使尹峽差下,令該曹口傳下批,除朝辭,聞命日起程赴任,平山亦有量田之役云,政官牌招開政,各別擇差,不日下送,何如?傳曰,允。
吏曹言啓曰,宗親府正李鼎謨,繕工監假監役官李純榮,俱以身病,呈狀乞遞,竝改差,何如?傳曰,允。
吏曹口傳政事,兼甕津府使單尹。
兵曹口傳政事,黃海水使單尹。
兵曹啓曰,今七月十二日丙子寅正初刻立秋改火進上時,宗廟署·社稷署·永禧殿·永寧殿·景慕宮·毓祥宮·宣禧宮·景祐宮·慶壽宮,依例改火,奎章閣·議政府·承政院·漢城府,一體頒火之意,敢啓。傳曰,知道。
兵曹,以金善弼爲摠戎中軍。
禁衛營啓曰,本營軍色從事官崔鳳九,身病甚重,勢難察任,今姑改差,何如?傳曰,允。
傳曰,呈告兵曹參判許遞,今日政差出。
傳曰,見窠皆令差出。
有政。吏批,判書申錫禧呈辭受由,參判李載冕牌招不進,參議李正魯進。以吏批言啓曰,判書申錫禧呈辭受由,參判李載冕牌招不進,小臣獨政未安,何以爲之?敢稟。傳曰,只出緊任。以洪鍾雲爲兵曹參判,李承宇爲宗府正,李敎應爲平山府使,承文著作單金㽥。再政。以申錫魯爲假監役,趙吉永爲敦寧都正。
兵批,參議沈相穆進。同知單李在善,僉知三單李璋敏·曺學基·憑世周,副司果李容觀·鄭弘采·李起宅·權鍾碩·李柱翼·李建植。
吏曹參議李正魯疏曰云云。答曰,省疏具悉。爾其勿辭察職。
敦寧都正金敎性疏曰云云。省疏具悉。所請依施。
大司成金益容疏曰云云。省疏具悉。爾其勿辭察職。
庚午七月十二日□時。上詣勤政殿。科次入侍時,同副承旨嚴世永,假注書李熙圭,記事官朴容大·金明鎭,命官趙性敎·李參鉉,以次進伏訖。上曰,史官分左右。性敎曰,書等,何以爲之乎?缺仍書等訖,承旨坼封讀奏。上命書傳敎曰,秋到記,講居首通。幼學朴相瑢,製述表居首三下,幼學韓耆東,進士朴鳳彬,竝直赴殿試。講之次通,幼學黃夏欽等十人,製述之次草三下,生員黃耆淵,竝直赴會試。講之次通,幼學金祤龍等七人,製述之次次上,幼學徐光㴤等二人,竝給二分。講之次略,幼學崔在澈等六人,製述之次次上,進士任驥準等二人,竝給一分。講之次略,幼學安錫璉等三人,製述之次次上,進士南廷麟等三人,各陸奏約選一件賜給。又命書傳敎曰,入格儒生待令。缺
上在景福宮。停常參·經筵。
政院啓曰,新除授同副承旨洪祐昌,時在京畿長湍地,斯速乘馹上來事,下諭,何如?傳曰,許遞,前望入之。承旨前望入之,金昌秀落點。
備忘記,全羅右水使李敏宇下直,長弓一張,長箭一部,片箭一部,筒兒一箇賜給。
傳曰,入格儒生入侍。
庚午七月十三日□時,上御紫薇堂。入格儒生入侍時,同副承旨嚴世永,假注書李熙圭,記事官朴容大·金明鎭,以次進伏。儒生等序立階下訖。上曰,史官分左右。世永奏請入格儒生,今已待令,使之以次升堂,奏職·姓名。儒生等以次進前,奏職·姓名,退立階下訖。世永奏請儒生等頒賞行禮,仍頒賞訖。儒生等行四拜禮,世永奏請儒生等使之出送,儒生等以次退出。缺
上在景福宮。停常參·經筵。
傳曰,傳香承旨,馳詣社稷·宗廟·景慕宮,奉審摘奸,仍詣受香諸處,奉審摘奸以來。
傳曰,來八月初一日景慕宮親享日,先詣宗廟展謁矣,該房知悉。
奎章閣啓曰,明日卽奉謨堂秋孟朔奉審日次,而臣等進詣擧行之意,敢啓。傳曰,知道。
傳曰,直赴朴鳳彬,講官之子也。韓耆東,都承旨之子也,竝特爲賜樂。
兵曹啓曰,今七月十五日宗廟·社稷報謝祭時,守門當爲塡差,而本曹郞廳·都摠府郞廳·五衛將,除入直·差祭·呈辭在外·未肅拜,排擬苟艱,依定式軍門將官,代差以入之意,敢啓。傳曰,知道。
宗親府啓曰,明日,卽天漢殿秋孟朔大奉審日次,臣等與閣臣,進詣擧行之意,敢啓。傳曰,知道。
禁衛營啓曰,本廳哨官趙錫容,身病猝重,勢難察任,改差,何如?傳曰,允。
又啓曰,本營騎士將金澈均,以前任羅州營將,上來尙遠,久曠爲悶,改差,何如?傳曰,允。
義禁府啓曰,全羅監司李鎬俊狀啓內,金城別將文圭鏞,爲先罷黜,其罪狀,令攸司稟處事,啓下矣。文圭鏞,時在任所,依例發遣府羅將,交代後拿來,何如?傳曰,待待命拿囚。
上在景福宮。停常參·經筵。
藥房都提調洪淳穆,提調姜㳣,副提調韓敬源啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。
大王大妃殿·王大妃殿·大妃殿·中宮殿,口傳問安。答曰,知道。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,議政府郞廳來言,今日賓廳日次,而無時急稟定事,不得來會云矣,敢啓。傳曰,知道。
備忘記,羅州營將李敏哲下直,碧團僉使林容洙下直,各長弓一張,長箭一部,片箭一部,筒兒一箇賜給。
傳曰,吏曹判書有闕之代,前望入之。
吏曹判書前望入之,趙秉徽落點。
政院啓曰,橃路申飭,前後何如,而平安監司韓啓源雨澤狀啓,去月二十二日封發者,今始到院,而矇然捧入,致勤下詢,臣不勝惶悚。不飭之該道臣,不可無警,推考,何如?傳曰,允。爾亦推考。
奎章閣啓曰,景慕宮望廟樓,今望奉審,無頉之意,敢啓。傳曰,知道。
又啓曰,臣等進詣奉謨堂,奉審無頉,而閣內諸處,亦爲無頉之意,敢啓。傳曰,知道。
以南兵使李鍾承狀啓,雲寵權管朴海一,鎭東權管韓楨履,罄廩施措,厥數不少,弊鎭改觀,防守鞏固,其在激勸之道,合有褒奬之擧,令該曹稟處事,傳曰,聞甚嘉尙,待瓜滿遷轉,內職守令待窠檢擬事,分付該曹。
宗親府啓曰,臣等與閣臣,進詣天漢殿,御眞展奉奉審,無頉之意,敢啓。傳曰,知道。
吏曹判書申錫禧疏曰云云。答曰,省疏具悉。所請依施。
上在景福宮。停常參·經筵。
傳曰,再明日眞殿茶禮,當自內親行矣,該房知悉。時·原任大臣·宗親·諸閣臣·諸儒臣·二品以上入參。
吏曹啓曰,吏曹正郞李元祺,繕工監假監役申錫魯,俱以身病,呈狀乞遞,竝改差,何如?傳曰,允。
上在景福宮。停常參·經筵。
備忘記,麟山僉使吳處泓,恃寨僉使李熙模,魚游澗僉使李右鉉,廢茂山萬戶李昌郁,永達萬戶康孝源下直,各長弓一張,長箭一部,片箭一部,筒兒一箇賜給。
傳曰,臺諫竝許遞,政官牌招開政,如有違牌,勿爲呼望。
傳曰,吏曹判書疏批已下,卽爲牌招。
傳曰,在外敦寧都正許遞,今日政差出。
吏曹啓曰,保寧縣監千禹鉉,親病沈重,不得下去云,改差,何如?傳曰,允。
又啓曰,江華府判官徐相鈺呈狀內,矣身親病沈重,不得下去云。其親病旣如是,則有難强令還任,改差,何如?傳曰,此是別薦也,利川府使,相換。
有政。吏批,行判書趙秉徽,參判李載冕進,參議李正魯式暇。以徐堂輔爲大司憲,尹龜永爲大司諫,李承德爲執義,李南會爲司諫,吳慶履·李舜儀爲掌令,李鳳德·南相說爲持平,朴顥陽爲獻納,李元祺·裴相奎爲正言,南綺元爲敦寧都正,金學魯爲吏曹正郞,奇觀鉉爲監察,朴奎鉉爲假監役,李世卿爲昭顯墓守衛官,李鳳根爲愍懷墓守衛官,姜履浩爲保寧縣監,江華判官徐相鈺,利川府使金永應,已上相換,承傳。再政。以鄭基永爲工曹參議,金用鼎爲禮曹正郞。
兵批,參知車世烋進。同知單金鎭裕。
兵曹啓曰,來八月初一日大駕詣宗廟殿謁,仍詣景慕宮齋宿,而初二日秋享大祭親行時,隨駕營門,當爲磨鍊矣,何營軍兵隨駕,何營軍兵留陣,禁軍及馬步軍·別抄軍,以幾番幾哨磨鍊,餘軍留營,何以爲之乎?敢稟。傳曰,訓局步軍二哨,馬軍三哨,該營大將率領,爲先廂,禁營步軍二哨,兩營騎士各一番,禁將率領,爲後廂,禁軍二番隨駕,別抄軍一哨,領付中央陣,摠戎使率御營步軍一哨,騎士一番及訓局餘軍二哨,留陣留營置之。
吏曹判書趙秉徽疏曰云云。答曰,省疏具悉。卿其勿辭行公。
上在景福宮。停常參·經筵。
以京畿監司朴永輔狀啓,通津府使白樂善,城牒修築,公廨營建,軍器繕備,全不成樣,其罪狀,令攸司稟處事,傳曰,與前日所啓,一切相反云,寧有如許道理也?前府使白樂善,卽其地定配,諸般事,更爲營建,脗合前日之啓後,自畿營馳啓以聞。
都摠府啓曰,今日入直內三廳武兼禁軍及軍兵等,當爲中日習射技放,而眞殿茶禮相値,不得設行之意,敢啓。傳曰,知道。
義禁府啓曰,京畿監司朴永輔狀啓內,通津前前府使白樂善在任時,營建全不成樣,施措徒事捱過,其罪狀,令攸司稟處事,判付內,與前日所啓,一切相反云,寧有如許道理也?前府使白樂善,卽其地定配,諸般事更爲營建,脗合前日之啓後,自畿營馳啓以聞事,命下矣。白樂善京畿通津府,卽其地定配,而以判付內辭意,具罪目,依例發遣府書吏,押送配所,何如?傳曰,允。
公忠監司閔致庠疏曰云云。答曰,省疏具悉。當此秋務旁午,何可遞解,卿其勿辭,益勉旬宣之責。
庚午七月十八日辰時,上詣璿源殿。茶禮親行入侍時,行都承旨韓敬源,左承旨金奎弘,右承旨南一祐,左副承旨具春喜,右副承旨嚴世永,同副承旨金昌秀,史官缺檢校提學曺錫雨·申錫禧·趙寧夏·李載冕·閔升鎬·趙成夏,直提學南廷順·韓敬源,檢校直閣洪殷謨,檢校待敎鄭範朝,待敎金演壽,檢校副提學鄭健朝·趙慶鎬,檢校典翰李根秀·金奎弘·李起鎬,典翰閔台鎬,副校理洪萬植,修撰徐相敦·趙秉轍,以次侍立。時至,通禮跪啓請外辨。上具翼善冠·袞龍袍,出齋殿。通禮導上詣版位,跪啓請四拜。上行四拜禮。時·原任大臣·宗親二品以上,皆行四拜禮訖。通禮導上詣盥洗位。上盥洗訖。通禮導上詣第一室尊所,承旨監酌訖。仍詣第一室神位前北向跪。承旨奉香,承旨奉爐,上三上香,承旨奉爵跪進,上受爵,以授承旨,承旨跪受,奠于神位前,連獻三爵訖。次詣各室監酌,上香奠獻,竝如上儀訖。通禮導上降復位,跪啓請四拜。上行四拜禮。通禮跪啓請禮畢。判府事李裕元,領議政金炳學,右議政洪淳穆,以次進前奏曰,侵早勞勤,親將祼禮,聖慕克伸,聖體,若何?上曰,一樣矣。炳學曰,臣等以廟堂事務,將稟於大院君前,而見今行次孔德里,臣等不得擅離,故敢此仰達矣。上曰,從便進去,可也。炳學曰,日後如有似此之時,亦爲從便進去乎?上曰,依爲之。炳學曰,兵判·各營將臣·左右捕將,若有稟議事,一體從便進去,何如?上曰,依爲之。通禮導上,還入齋室,諸臣以次退出。
上在景福宮。停常參·經筵。
政院啓曰,三皇忌辰日,親行望拜禮,前期一日以稟事,曾有定式矣。今二十一日神宗皇帝忌辰日,親行望拜禮,何以爲之?敢稟。傳曰,北苑望拜禮,當親行矣。
又啓曰,行兵曹判書李景夏,禁衛大將李章濂,以大院君前稟事事,孔德里行次所,今方出去矣,所佩命召,何以爲之?敢稟。傳曰,仍佩往來。
又啓曰,摠戎使李周喆,以大院君前稟事事,孔德里行次所,明日出去矣,所佩密符,何以爲之?敢稟。傳曰,仍佩往來。
傳曰,啓字誤踏之中官吳有恒,推考。
以司謁口傳下敎曰,聞慶熙宮崇政殿內,有偸竊之漢,已爲現捉云,令兵曹査實以入。
議政府啓曰,卽見公忠監司閔致庠所報,則本道蕩還後,儲置移錄米五千九十石,每年代錢除出於排結錢中,用餘則作還長耗,不足則分數報下矣。道內還穀,昨年旣已定摠,儲置米自今年爲始,亦許恒定劃下爲辭矣。有一定不易之摠,則折補加減之際,自可以酌量用下,儲置米五千九十石,永爲劃付,分排各邑,毋論有餘不足,依各道已施之例,自各其邑措處,俾爲定式施行事,分付惠廳及該道,何如?傳曰,允。
又啓曰,卽見慶尙監司金世鎬狀啓,則本營別破陣三百名,逐朔施放計劃,每年終取優等左右列各一人,付之砲科事,請令廟堂稟旨分付矣。似此去處之設科勸奬,卽已施已行之例也,依狀請施行,何如?傳曰,允。
戶曹啓曰,慶尙道三漕倉稅穀之裝發與上納,自有定限,而左倉則多月逗遛,以致九隻致敗之境,事未前有,萬萬駭痛。該倉差使員龜山僉使李濂罪狀,待道啓,自當論勘,而雖以後倉言之,苟能一倍董督,則豈有今始到泊之理乎?其無過限之罪,不可不別般警惕,該倉差使員薺浦萬戶吳昌烈,令該府拿問嚴勘,何如?傳曰,允。
傳曰,漕運法意,本自嚴重,而中路逗遛,晩時到泊者,苟究其罪,專由於差員之不善董督而然也。纔因度支請勘,已有所允下者,而此與臭載,煞有間焉,薺浦萬戶吳昌烈拿處,特爲安恕。
義禁府啓曰,薺浦萬戶吳昌烈拿處,特爲安徐事,命下矣。謹依傳敎,吳昌烈拿處,特爲安徐之意,敢啓。傳曰,知道。
敦寧都正南綺元疏曰云云。省疏具悉。所請依施。
上在景福宮。停常參·經筵。
藥房提調姜㳣,副提調韓敬源啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
政院啓曰,議政府郞廳來言,今日賓廳日次,而領議政金炳學,無時急稟定事,左議政未差,右議政洪淳穆有身病,不得來會云矣,敢啓。傳曰,知道。
又啓曰,北苑望拜禮時,政府東西壁·六卿·兩司長官,當爲進參,而左贊成洪在喆,右參贊嚴錫鼎,刑曹判書李裕膺,大司憲徐堂輔竝不進,竝卽牌招,以爲淸齋之地,何如?傳曰,允。刑曹判書許遞,前望入之。
刑曹判書前望入之,金炳㴤落點。
傳曰,望拜禮後,當御景武臺,參班儒武應製試射矣,弘文提學,待明朝牌招,武士則兵判,試藝於中日閣。
傳曰,出宮門路,以崇陽門爲之。
禮曹啓曰,卽接京畿監司朴永輔移文,則以爲,利川府鄕校聖殿正間滲漏,將以今秋釋菜,兼告修改告由,移還安祭香祝,自本曹啓稟下送云矣。利川府鄕校聖殿修改,當於今秋釋菜,兼告擧行告由,移還安祭香祝,卽令該司,照例磨鍊下送,而祝文中措辭撰出事,一體分付,何如?傳曰,允。
承文院啓曰,冬至兼謝恩使,今旣差出,而今春回還使臣加賞事,碧潼犯越大國人楊幗太等用律事,已以二起,以無方物磨鍊之意,分付該曹·該院,何如?傳曰,允。
又啓曰,卽見盛京禮部咨文,本年秋季統巡時,箚泒開京城守尉定純,當於七月十六日起,至十月底止,察邊之處,朝鮮國地方官屆期遵辦云矣。回咨依例撰出,付撥下送灣府,傳給鳳城,轉致盛京之地,何如?傳曰,允。
兵曹啓曰,明日北苑親行望拜禮時,入直禁軍等,別將當爲率領侍衛,而禁軍別將許熠有身病,不得擧行,一番內禁衛將李敏洙,使之兼別將擧行,何如?傳曰,允。
又啓曰,北苑望拜禮親行時,參班武士試射入格人等,謹依別單判下施賞,而筒箇箭竹,以軍器寺所在者取來,頒給之意,敢啓。傳曰,知道。
上在景福宮。停常參·經筵。
還內後,藥房·內閣·政院·玉堂口傳問安。答曰,知道。
備忘記,坡知僉使李鳳九下直,長弓一張,長箭一部,片箭一部,筒兒一箇賜給。
傳曰,戶房承旨與禮曹堂上·戶曹郞廳,依定式馳詣宣武祠,奉審以來。
傳曰,侍衛軍兵,令各其營,別饒次分給。
傳曰,直赴兪鎭學賜樂。
以平安監司韓啓源狀啓,義州府民家漂頹事,傳曰,當此農節,民家漂頹,若是夥多,聞甚矜惻。元恤典外,別加顧助,結構奠接之方,廟堂措辭,分付。
吏曹啓曰,公忠道公州居幼學朱興柱呈狀內,矣身父幼學樂淳,今歲爲一百歲,而見漏於本道應資老人抄啓中,未蒙恩資事來訴。故考見帳籍,則其年果爲的實矣。在前如此之人,追後啓稟蒙恩,旣有已例,今日政加資下批之意,敢啓。傳曰,知道。
庚午七月二十一日□時,上詣北苑望拜禮,仍御景武臺,參班儒生應製試取入侍時,行都承旨韓敬源,左承旨金奎弘,右承旨南一祐,左副承旨具春喜,右副承旨嚴世永,同副承旨金昌秀,史官缺檢校直提學李載冕·金炳地·趙寧夏·閔升鎬·趙成夏,直提學南廷順·韓敬源,檢校直閣金永壽,直閣洪殷謨,檢校待敎徐相翊·鄭範朝·金奎軾,待敎金演壽,檢校副提學趙慶鎬,檢校典翰金性均,典翰閔台鎬,應敎趙秉鎬,副修撰李永,以次侍立。時至,通禮跪啓請外辦。上具翼善冠·袞龍袍,乘輿出永化門。藥房提調姜㳣·副提調韓敬源,進前問候訖。由崇陽門·用成門·神武門,詣北苑,入少次,改具翼善冠·黑團領袍以出。通禮導上詣版位北向立。贊儀唱四拜。上行四拜禮訖。贊儀唱跪。司香官員,進香案前,三上香。贊儀唱俯伏興平身。上俯伏興平身。贊儀唱四拜。上行四拜禮訖。大臣進前問候,上還入少次,改具翼善冠·袞龍袍。至景武臺陞座,試官以下,行四拜禮訖,以次就位。上命書題箋,本朝群臣賀奉安皇明實錄於敬奉閣。□□等跪書讀奏訖,□□等奉出懸之。仍行科次。□□奏請書等,承旨坼封讀奏訖。上命書傳敎曰,參班儒生箋居首三下進士兪鎭學,直赴殿試。之次草三下幼學曺秉熹,直赴會試。之次次上幼學李一寧等二人,竝給二分。之次次上幼學金學洙等二人,竝給一分。之次次上,幼學李載晩等四人,各雅誦一件賜給。又命書傳敎曰,入格儒生明日待令。少頃,通禮跪啓請降座。上降座。又啓請乘輿。上乘輿,由神武門·用成門·興禮門,入崇陽門。承旨請出標信。上由永化門還內。諸臣以次退出。
上在景福宮。停常參·經筵。
傳曰,藥院都提調有闕之代,前望入之。
內醫提調前望入之,李裕元落點。
議政府薦望,以金壽鉉爲咸鏡監司。
傳曰,入格儒生入侍。
右議政洪淳穆箚曰云云。答曰,省箚具悉卿懇。愼節奉慮,所辭藥院之任,今姑勉副,卿其安心調理。仍傳曰,此批答遣史官傳諭。
庚午七月二十二日□時,上御紫薇堂。入格儒生入侍時,同副承旨金昌秀,假注書金禹鉉,記事官朴容大·金明鎭,以次進伏。儒生等序立階下訖。上曰,史官分左右。昌秀奏請入格儒生,今已待令,使之以次陞堂,奏職·姓名。儒生等以次進前,奏職·姓名,退立階下訖。昌秀奏請儒生等頒賞,仍頒賞訖。儒生等行四拜禮。昌秀奏請儒生等使之先退。上曰,直赴兪鎭學,承旨出去楹外,進退爲之也。昌秀曰,招入院隷,使之擧行乎?上可之。仍敎曰,墨戲進退也。昌秀墨戲進退訖。上曰,使之出送也。鎭學塗墨退出。缺
上在景福宮。停常參·經筵。
政院啓曰,吏曹郞廳來言,咸鏡監司下批政事,取稟。傳曰,當日爲之。
傳曰,今年雨澤,終未優洽,而邇來亢旱,又此轉甚矣,此際獄囚之審閱酌處,亦出疎鬱導和之義,京外審理,其令卽速擧行。
傳曰,在外臺諫許遞,今日政差出。
內醫院啓曰,本院提調,例不得兼帶金吾之任矣,提調姜㳣所帶知義禁,今姑許遞,何如?傳曰,允。
議政府啓曰,江華中軍聞遭艱矣。狀本雖未上來,此時曠代,委屬可悶,使之今日政差出事,分付,何如?傳曰,允。
又啓曰,慶興,卽北邊㝡要去處也。前倅有頉之後,慶源倅兼管邑務,而遐俗旣已慣習,則窮蔀可以救活,且此時此任,不可付之他手,慶源府使馬行逸,慶興府使申杓相換,今日政下批,竝使之除朝辭赴任之意,三懸鈴行會,何如?傳曰,允。
禮曹啓曰,卽接載寧幼學金時爀所志,則以爲,從祖忠信,嫡妾俱無子,以其同姓十寸弟孝信第二子璉,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據,而不得登聞者,許令該曹,論理草記事,載在法典,而門長金時爀所訴旣如此,金孝信第二子璉,立爲金忠信之後,何如?傳曰,允。
又啓曰,卽接載寧幼學李善協所志,則以爲,同姓六寸兄善斌,嫡妾俱無子,以其同姓十二寸弟善札子在重,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據,而不得登聞者,許令該曹,論理草記事,載在法典,而門長李善協所訴旣如此,李善札子在重,立爲事善斌之後,何如?傳曰,允。
又啓曰,郊壇四孟朔遣禮郞看審有無頉,自該曹草記事,曾有定式矣。發遣郞廳,東郊先農壇·星壇·先蠶壇·馬祖壇,南郊南壇·雩祀壇·漢江壇·司寒壇,北郊祈雨壇·厲壇,次第看審,則壇上及四面紅箭門墻垣·階砌,俱爲無頉,此後看護等節,另加申飭之意,敢啓。傳曰,知道。
義禁府啓目,小坡兒權管許坛原情云云。問目內辭緣,泛稱遲晩,刑推得情,何如?啓,除刑推議處爲良如敎。
兵曹啓曰,五衛將邊益煥·李勉熙·金鎭裕·曺學奎,昌德宮衛將崔重九·李廷相,俱以身病猝重,無望供職,新除授大吉號里權管李完珍,父年今爲七十七歲,法不當遠離赴任,呈狀乞遞,竝改差,何如?傳曰,允。
御營廳啓曰,本營哨官尹養老,身病猝重,勢難察任,改差,何如?傳曰,允。
又啓曰,謹依本營兼內吹今秋等習角賞單啓下,梁漢秀等十一名處,各木綿二疋,賞格之意,敢啓。傳曰,知道。
有政。吏批,行判書趙秉徽進,參判李載冕·參議李正魯病不來。以趙璟淳爲執義,權鍾祿爲司諫,李商新爲持平,鄭基永爲敦寧都正,姜㳣爲知義禁,李參鉉爲司譯提調,鄭學默爲奉常判官,咸鏡監司單金壽鉉,兼春秋三單,南·裵喆周·白時範,慶源府使馬行逸,慶興府使申杓,已上相換事,承傳。故學生李聖翊·尹瑗賜童敎,已上孝行卓異,贈職事,承傳。再政。以黃鍾奎爲工曹參議。
兵批,判書李景夏進。以任興準爲都摠管,鄭雲翼爲副摠管,閔致一·兪石柱·趙希永·金尙謙爲五衛將,康得壽·金致寬爲昌德將,吳夏泳爲鎭撫中軍,崔漢旭爲防踏僉使,明大吉爲文城僉使,鄭義行爲金城別將,大吉號里權管單兪鉉奎,同知單劉登祿,兼咸鏡道兵馬水軍節度使單金壽鉉,副摠管單任興準。
上在景福宮。停常參·經筵。
自卯時至人定,灑雨下雨,測雨器水深一寸一分。
藥房提調姜㳣,副提調韓敬源啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
以咸鏡監司李興敏狀啓,沿邊各邑徭役之煩苛厲民者,一一採摭,別具冊子上送,令廟堂稟處事,傳曰,予於此沿民事,心焉憧憧,向有所傳敎,使之具意見論聞矣,今此徭役之許多弊源,將何以仰事俯育,保有厥居,而況賑餘民政之猶未奠接乎?所請三萬兩,戶·惠廳除留庫錢,參半分劃,以爲立本矯救之道,冊子中諸條所陳,雖係正供所重,爲民之地,亦何顧惜?竝依此施行,俾得以紓力安業,而仳者之還集,顚走者之依歸,惟在懷綏撫摩之如何,營邑諸臣,其各實心對揚事,分付。
營建都監啓曰,本都監監造官洪鼎裕,以病乞遞,改差,其代以義禁府都事金聖鎬差下,何如?傳曰,允。
都摠府啓曰,今日入直內三廳武兼禁軍及軍兵等,當爲中日習射技放,而大殿誕辰前日相値,不得設行之意,敢啓。傳曰,知道。
兵曹啓曰,文臣兼宣傳官李載德·洪健植,時無職名,依例付軍職以入之意,敢啓。傳曰,知道。
刑曹啓曰,傳曰,今年雨澤,終未優洽,而邇來亢旱,又此轉甚矣,此際獄囚之審閱酌處,亦出疏鬱導和之義。京外審理,其令卽速擧行事,命下矣。謹依傳敎,已錄啓罪人,考閱原案,當爲卽速審理,而外道未錄啓罪人,亦卽一一狀聞之意,分付各該道守臣處,何如?傳曰,允。
咸鏡監司金壽鉉疏曰云云。答曰,省疏具悉。卿其勿辭往欽哉。
上在景福宮。停常參·經筵。
自前夜人定至人定,灑雨下雨,測雨器水深五寸一分。
大殿誕日,宗親·儀賓·內閣·政院·玉堂·百官單子問安。答曰,知道。
大王大妃殿·王大妃殿·大妃殿·中宮殿,宗親·儀賓·內閣·政院·玉堂·百官口傳問安。答曰,知道。
政院啓曰,議政府郞廳來言,今日賓廳日次,而誕日問安相値,不得來會云矣,敢啓。傳曰,知道。
以司謁口傳下敎曰,時原任大臣·奉朝賀·宗親·宗正卿·諸閣臣·諸儒臣·二品以上·六曹堂上·大司諫·承史,當賜饌矣,留待。
傳曰,時·原任大臣·奉朝賀·宗親·宗正卿·諸閣臣·儒臣·承史·二品以上入侍。
禮曹啓曰,今此大殿誕日,諸道所封箋文中,沃溝縣監李鍾健,高敞縣監吳永運,迎日縣監元禹常,雖非應封官,以別軍職封進矣,一體捧入之意,敢啓。傳曰,知道。
敦寧都正鄭基永疏曰云云。省疏具悉。所請依施。
庚午七月二十五日□時,上御康寧殿。時·原任大臣·二品以上入侍時,行都承旨韓敬源,左承旨金奎弘,右承旨南一祐,左副承旨具春喜,右副承旨嚴世永,同副承旨金昌秀,記事官姜文馨·李建昌·金永穆·朴容大·金明鎭,別兼春秋李承宇·崔鳳九,判府事李裕元,領議政金炳學,右議政洪淳穆,奉朝賀趙獻永,判宗正卿興寅君李㝡應·李圭徹,行知宗正卿李景夏·李周喆·李載元,知宗正卿李承輔·李載鳳·李東鉉·李章濂,宗正卿李秉文·李秉洙·李徹愚·李敦應·李沇應·李載冕·李寅命·李明應,原任提學金炳國·鄭基世,檢校提學曺錫雨·申錫禧,提學金大根,原任直提學金炳㴤·金炳德·金輔鉉,檢校直提學金炳地·趙寧夏·閔升鎬·趙成夏,直提學南廷順,原任直閣鄭健朝·李承五,檢校直閣李淳翼·李承純·李世用·金永壽,直閣洪殷謨,原任待敎趙鳳夏·閔奎鎬·趙慶鎬,檢校待敎徐相翊·鄭範朝·金奎軾,待敎金演壽,原任副提學徐戴淳·兪致善·沈舜澤,檢校副提學金炳始,檢校典翰李根秀·李會正·李起鎬·金性均,典翰閔台鎬,應敎趙秉鎬,校理金裕行,副校理趙秉稷·洪萬植,修撰徐相敦·趙秉徹,副修撰趙濟華·李永,上護軍金秉喬·趙秉昌,知敦寧任百秀,吏曹判書趙秉徽,上護軍李顯稷·金世均,大護軍朴珪壽·兪鎭五·李豐翼,寧豐君崔遇亨,大護軍李明迪,廣州留守金益文,大護軍宋廷和·金在顯,京畿監司朴永輔,大護軍金有淵,知事李元熙,大護軍李裕膺·沈承澤,右參贊嚴錫鼎,大護軍李參鉉,工曹判書趙基應,禮曹判書趙性敎,大護軍姜㳣,鎭撫使鄭岐源,護軍許熠·鄭海尙·鄭周應·徐堂輔·李容象·徐相鼎·曺錫輿·李熙鼎,左尹張寅植,工曹參判朴來萬,護軍趙台顯·安昌君權容燮,護軍李熙永·金炳奎·申應朝,兵曹參判洪鍾雲,護軍兪錫煥·洪淳大·徐承輔·李敏庠·韓應國,右尹林翰洙,護軍洪鍾奭·尹堉·金尙鉉·黃鍾顯·姜蘭馨·尹秉鼎·金學初·鄭基會·李鶴榮·趙寅熙·任興準·尹滋承·申正熙,戶曹參判徐璟淳,護軍趙采夏,鎭撫中軍吳夏泳,護軍吳晉泳·金善弼·徐臣輔·申泰運·宋熙正,以次進伏訖。上曰,史官分左右。仍命大臣進前。裕元進前問候,各殿問候訖。上曰,久旱之餘,此雨雖晩,若得洽足,則爲民事萬幸矣。裕元曰,稍旱渴望之餘,一雨連宵,百穀可以蘇醒,今若快霽,則尤叶民望矣。仍奏曰,俄者賜饌,臣等相與飽飫矣。上曰,已爲祗受,而善食乎?裕元曰,臣等非但飽食,裏以歸之矣。仍奏曰,趙奉朝賀,問安入參,而以其老病,未得登筵矣。上曰,老人安得不然乎?炳學曰,此時異於移秧之際,雨澤果無不足之慮矣。又奏曰,日前審理之命,仰認憫旱聖念,而喜雨伊始,乃在此際,殿下孚格之盛,皇天感應之妙,不勝欽仰攢頌。且以北關沿民事,十行絲綸,惻怛懇摯,正供所重,許令蠲蕩,公貨是頒,特使矯救,彼邱壑顚連之流,擧獲衽席之安,大聖人爲民盛德,有可以導和迎祥,雨暘適宜,屢豐登頌,尤無任慶忭萬萬矣。上曰,北關沿民事,自政府另爲申飭,俾有實效,可也。炳學曰,如此事,或有有名無實之慮,方伯·守令,若實心對揚,則自有實效,臣謹當以關文申飭矣。又奏曰,北關犯越人押來後,回咨禮部事,從當稟覆,而卽聞慶源農圃社李東吉,越去厚春,已爲三十餘年,沿民之招引,匪類之嘯聚,往往有侵掠近村之患,厚春人亦拘顔私,互相掩護云。此若終始任置,則來後憂虞,有不可量,撰咨時,以此意一體措辭,俾爲押還之地,何如?上曰,依爲之。裕元曰,犯越事,其憂有不可勝言矣。非徒今番事,我人永作異域之人,比比有之,今此領相所奏,實合沿邊之政矣。炳學曰,判府事,曾經該道伯,故詳知此事矣。缺
上在景福宮。停常參·經筵。
自前夜人定至是日人定,灑雨下雨,測雨器水深六寸八分。
傳曰,別軍職尹錫五·申奭熙·元禹常·鄭岐永減下,前水使李敎昌差下。
傳曰,昭寧園守奉官金奎燁,一體陞六。
議政府啓曰,向因都京禮部咨文,北地潛越罪人押送與否,詳査馳聞之意行會矣。卽見該道道帥臣狀本,則幼童二名,女人一名,自琿春協領衙門押來,故詳査情節,則俱是蒙騃沒覺之類,與叛去匪類,煞有間焉,姑爲嚴囚,以待廟堂稟處云矣。犯越之禁,前後申飭,果何等嚴峻,而一往不悛,至有大國押還之擧,邦憲攸在,不可容貸。女人一名,令北兵使馳往江邊,大會軍民,梟首警衆,朴事均之隨其父潛越,在於十歲以前,則十歲以下應死者之擬議奏聞,取自上裁,係是律文所載,伏俟處分。幼童金哥,七歲以下也,依雖有死罪,不加刑之律,今姑勿論,座首以下在囚罪人,竝自兵營酌放,犯越人押來之由,令槐院撰咨入送,何如?傳曰,允。冒禁潛越,自有當律,而係是女流也,幼童也,犯越而不知法意,隨往而莫辨彼此,情與跡之容或無怪,特以好生之意,竝貸其罪,曉諭安接,俾有依歸之所,而繼此邊政,一倍團束,期無更犯之弊事,分付。
禮曹啓曰,卽接京畿監司朴永輔移文,則以爲,楊州牧鄕校聖殿正間滲漏,將以今秋釋菜,兼告修改告由,移還安祭香祝,自本曹啓稟下送云矣。楊州牧鄕校聖殿修改,當於今秋釋菜,兼告擧行告由,移還安祭香祝,卽令該司,照例磨鍊下送,而祝文中措辭撰出事,一體分付,何如?傳曰,允。
兵曹口傳政事,僉知加設單李敎昌,以李昇應·朴珪壽爲都摠管,李參鉉·徐臣輔·崔遇亨爲副摠管。
上在景福宮。停常參·經筵。
自開東至未時,灑雨下雨,測雨器水深八分。
傳曰,閟宮秋享大祭,遣大臣攝行。
傳曰,太廟秋展謁,更待下敎。
禮曹,來八月初二日,行景慕宮秋享大祭,香祝親傳,取稟,奉敎敬依。
以咸鏡監司李興敏狀啓,輸城驛城堞新築時,該察訪魚秉琇,充殫誠力,邊圉增鞏,前參奉金順鳳,自願補助,捐出萬金,極爲嘉尙,而監董諸人激賞之擧,令該曹稟處事,傳曰,該察訪·守令,待窠擬入,出義人前參奉金順鳳,六品職待窠,首先擬入。
議政府啓曰,卽見咸鏡前監司李興敏,北兵使李奎奭狀啓,則因厚春協領移文,有兩國邊官,同往俄界,匪類逃躱,一一刷還之語,而事關邊情,不可不審愼擧行,請令廟堂稟處矣。匪類刷還,卽目下急先之務,而不躡彼界,坐待領回,實是必無之事也。協領之要與同往,旣因禮部知照而然,則其機其會,亦甚方便,而若有言語事理之所不可及者,則隨時處變,在所當念,道帥臣,爛加商議,就管下鎭將中,擇其善辭令識時務者,約日面會,偕往俄界,以爲便宜辦理之地,擧行形止,使之星火馳啓,何如?傳曰,允。
都摠府啓曰,今日入直內三廳武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
兵曹啓曰,卽接西道參軍尹鳳善牒報,則訓鍊都監所授肅靖門近處北曲城七間許頹圮云,爲先令繕工監,堅實圍排,分授軍門,卽速修築,而把守軍兵,亦令各該軍門,量宜定送,限改築間,嚴加守直之意,分付,何如?傳曰,允。
領中樞府事鄭元容,判中樞府事李裕元,領議政金炳學,右議政洪淳穆等聯名箚曰云云。答曰,省箚具悉卿等之懇。卿等之言,旣如此,當勉從矣。仍傳曰,此批答,遣史官傳諭。
上在景福宮。停常參·經筵。
政院啓曰,卽者校理金裕行,以其親病,陳疏徑出,原疏纔已捧入矣,所當直捧禁推傳旨,而此與無端徑出有異,推考警責,何如?傳曰,允。
弘文館啓曰,校理金裕行,陳疏徑出,上番闕直,事甚未安,應敎趙秉鎬別兼春秋進,副應敎丁觀燮,校理金完秀在外,典翰閔台鎬,副校理趙秉稷·洪萬植,竝卽牌招,推移入直,何如?傳曰,允。
兵曹啓曰,內禁衛將李敏樹,五衛將金尙謙·李儒行·李承一,昌德宮衛將康得壽·金致寬俱以病難供職,呈狀乞遞,文臣兼宣傳官金完秀·徐胄淳除授在外,過限未肅拜,竝改差,何如?傳曰,允。
校理金裕行疏曰云云。省疏具悉。爾其勿辭救護。
上在景福宮。停常參·經筵。
備忘記,鎭撫使鄭岐源下直,長弓一張,長箭一部,片箭一部,筒兒一箇賜給。
傳曰,鎭撫使留待。
傳曰,鎭撫使入侍。
弘文館啓曰,上番典翰閔台鎬,以議政府舍人,今日坐起時,進參事,晝仕出去之意,敢啓。傳曰,知道。
禮曹啓曰,卽接全羅道監司李鎬俊移文則以爲,靈光郡鄕校聖殿,多有滲漏處,東西兩廡,非但雨漏,墻壁頹落,明倫堂東西齋,亦皆攲傾,目下所見,時日可悶。故趁卽修葺計料,告由移還安祭香祝,自本曹啓稟下送云矣。靈光郡鄕校聖殿修改時,先告事由移還安祭香祝,卽令該司,照例磨鍊下送,從便卜日設行之意,竝爲分付,何如?傳曰,允。
兵曹啓曰,來八月初二日景慕宮秋享大祭時,守門當爲塡差,而兵曹郞廳·都摠府郞廳,除入直與受由·呈辭在外,排擬苟艱,依定式軍門將官,代差以入之意,敢啓。傳曰,知道。
義禁府啓曰,時囚罪人許坛,杖一百邊遠充軍,照律公事,判付內,依允矣。許坛,當定配所以入,而卽接其戶奴呈狀,則以爲其上典母年七十六,無兄弟獨身,依法典許贖爲辭矣。取考律文,則大明律存養親條有曰,凡父母老疾應侍,家無以成丁者,若犯徒流,只杖一百,餘罪收贖。許坛杖一百收贖,而邊遠充軍,依法典,準流三千里收贖,只告身盡行追奪,放送,何如?傳曰,允。義禁府啓目粘連,向前許坛,亦有失捍禦之策,竟致焚掠之變,論其罪犯,難免當律是白乎矣,以爲零殘之卒,猶多截殺之賊,其與無端失陷,宜有間焉,以此照律,何如?啓依允。
又啓目粘連,小陂兒權管許坛矣,本府議啓內,有失捍禦之策,竟致焚掠之變,論其罪犯,難免當律是白乎矣,以若零殘之卒,猶多截煞之賊,其與無端失陷,宜有間焉,以此照律,罪杖一百收贖,發邊遠充軍,私罪,奉敎依允。
敎鎭撫使兼江華留守鄭岐源書。王若曰,龍樓切倚鼓之思,其誰國家所托重?虎臣寵授鉞之擢,在玆軍民之制權。可以坐鎭甲津,從此而安臥丙枕。眷彼沁府,寔我晉陽,舟楫交湊,城堡相連,允爲十鎭之唇齒,軍卒精銳,金穀積峙,實是三道之咽喉。唯節制近多重新,而師丈尤宜愼簡。惟卿,干城宿望,鞱鈐令譽,內外之歷試俱宜,聲績已著於疇昔,前後之眷注冞篤,委任寔重於邇來,肆當京兆佐貳之餘,合試外壇御戎之任,玆授卿云云。卿其祗受寵命,克恢壯圖。地利不如人和,益勉保障之責,內固實由外捍,恒紆鎭撫之謨。自餘稟栽,厥有成典。於戲,沿海關防,必多施措之宜,鳳雲儲胥,將見指揮之效。故玆敎示,想宜知悉。知製敎臣趙秉轍製進。
判府事李裕元疏曰,三字之銜,如飢渴之思食,積有年所矣,邇來衰相,駸駸難醫,外若强剛,內實銷鑠,脚力蹣跚,移步輒空顚仆,眼花撩亂,視物漸覺昏瞖,曠覲居多,禆益蔑效,惟見托松楸而假息,攤疏糲而歌詠,固守先志,以不報爲報也,何敢復事煩聒,孤負聖恩,而情事愈急,裏懇轉切,特準臣請,卽下宣麻之命,是臣榮幸之極,而亦可爲晠世之美事,不勝瀝血戰慄蘄祝之至。云云。答曰,省疏具悉卿懇。卿之此擧,殆成課歲,而入此年來,姑無所聞,意謂自此斷置,際玆前說之復申,又奚爲而然也?卿之求閑,今則專在於病矣,卿必不以不病爲病也。予則曰,病於此時而適然,以若精力之强剛,豈不不日遄復乎?更勿以此相聞,卽予厚望也。仍傳曰,此批答,遣史官傳諭。
庚午七月二十九日□時,上御康寧殿。鎭撫使入侍時,右承旨金奎弘,假注書車有聲,記事官朴容大·金明鎭,鎭撫使鄭岐源,以次進伏訖。上曰,史官分左右。仍命鎭撫使進前,岐源進前訖。上曰,江華,保障之重地,且水路之咽喉,善爲下去,實心對揚也。岐源曰,臣本知識淺短,未知何以對揚,而只切惶懍矣。以下缺
上在景福宮。停常參·經筵。
藥房提調姜㳣,副提調韓敬源啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
傳曰,禮房承旨,馳詣宗廟·景慕宮,奉審摘奸以來。
傳曰,發遣吏郞,諸執事淸齋與否,摘奸以來。
傳曰,明日出宮門路,以崇陽門爲之。
傳曰,大臣·政府堂上引見。
戶曹啓曰,各道年分事目,從當磨鍊以入矣,災傷覆審,勿送敬差官,專委道臣,旣成近例,今年亦依此擧行事,分付,何如?傳曰,允。
庚午七月三十日□時,上御紫薇堂。大臣·政府堂上引見入侍時,行都承旨韓敬源,假注書李濟弼,事變假注書李泰元,記事官朴容大·金明鎭,領議政金炳學,右議政洪淳穆,政府堂上金大根·金炳㴤·趙秉徽·李景夏·李周喆·李章濂·李元熙·趙基應·趙性敎·姜㳣·許熠,副校理李永,以次進伏訖。上曰,史官分左右。仍命大臣進前。炳學進前問候,各殿問候訖。炳學曰,晉州有鄭·成·朱·楊等諸漢,敢做不軌之謀,該帥臣方査覈云,待其査報,臣等當請對仰奏,而今則雖無馳啓,有所轉聞,故敢此仰達矣。所謂朱哥,卽向來沈獄時,失捕之李哥,泓賊變姓名者云矣。上曰,朱哥是變姓名者也。炳學曰,此漢變幻姓名,出沒京外,騷動訛言,皆此漢輩所爲,誠極痛惋萬萬矣。缺炳學曰,義禁府·刑曹·漢城府·五部郞官,入直則申時受牌於政院,出直則辰時納牌於政院,卽例也,而辰時納牌,仍直出直,申時受牌,始爲入直,則中間許多時,便是空番,詞訟囚禁之地,夤緣曠官者,事之疎忽,莫此爲甚。自今爲始,出直人傳牌於入直,入直受牌於出直,依吏·兵曹郞官例,互相面替,毋或暫曠之意,著式施行,何如?上曰,依爲之。出擧條炳學曰,三館出六後,次第付職,卽係收用之政,而窠窄人多,不無積滯之患云。成均館參下典籍,復舊例,還作參上窠,以爲區處之地,恐好,故敢達矣。上曰,依爲之。出擧條炳學曰,大護軍李興敏,政府堂上還差,何如?上曰,依爲之。出擧條炳學曰,江原監司趙龜夏加年之限,行且不遠矣。此道臣茂著之績,已有聲聞之蔚然,而地望所推,列郡憚壓,誠心所到,窮蔀奠安,願留群情,旣懇且切,更加一年仍任,以副民望,何如?上曰,依爲之。出擧條炳學曰,前監役李純榮,以文學才諝,入於別薦,除拜一命,旋卽呈遞,而其固窮讀書,守拙安分,久爲鄕里之所稱譽矣。似此實行,宜卽收用六品職,待窠首先檢事,分付銓曹,何如?上曰,依爲之。出擧條缺敬源曰,諸宰奏事。大根等曰,無所奏矣。敬源曰,玉堂所懷奏之。永曰,見今暑氣漸收,涼意微動,政宜課日開講,頻賜召接,經經緯史,審問明辨,而無所間斷,實事求是,則帝王之至治,聖賢之大道,煥然復明於今日,而萬億無疆之休,可基於此。上曰,所陳甚好,當留念矣。缺日記廳堂上金宗漢。郞廳盧台鉉。
上在景福宮。停常參·經筵。
大殿詣勤政殿親傳香入幕次後,藥房·內閣·政院·玉堂,口傳問安。答曰,知道。
還內後,藥房·內閣·政院·玉堂·口傳問安。答曰,知道。
政院啓曰,卽者檢閱金明鎭,以其親病,陳疏徑出,原疏纔已捧入矣,所當直捧禁推傳旨,而此與無端徑出有異,推考警責,何如?傳曰,允。
又啓曰,卽者檢閱金永穆·朴容大,謂有館規,聯疏徑出,原疏纔已退却矣,所當直捧禁推傳旨,而此與無端徑出有異,竝推考警責,仍直牌招入直,何如?傳曰,允。
以檢閱金永穆·朴容大牌不進罷職傳旨,傳曰,只推。
傳曰,宗廟·景慕宮,秋展謁,以初九日爲之矣,該房知悉,傳曰景慕宮香祝親傳矣,該房知悉。
傳曰,禮房承旨,馳詣景慕宮,奉審摘奸以來。
政院啓曰,卽者社稷署官員來言,今此秋享大祭,神位版出安奉還時,提調一員,當爲進參,而都提調李裕元,副提調李參鉉,俱有身病,不得進參云。提調,卽爲牌招,何如?傳曰,提調許遞,前望入之。
社稷提調前望入之,嚴錫鼎落點。
傳曰,軍士房承旨入侍。
傳曰,前鎭撫使入侍。
奎章閣啓曰,景慕宮·望廟樓,今朔奉審無頉之意,敢啓。傳曰,知道。
禮曹啓曰,每年各陵展謁,春則二三月,秋則八九月,取稟事,曾有定式矣。今秋展謁,定於何陵,而以何間擇吉乎?敢稟。傳曰,當詣健元陵·綏陵·景陵,展謁親祭,仍爲經宿後,仍詣泰陵·康陵,展謁親祭矣,日字以晦初間擇入。
又啓曰,以陵行取稟草記傳曰,當詣健元陵·綏陵·景陵,展謁親祭,仍爲經宿後,仍詣泰陵·康陵,展謁親祭矣,日字以晦初間擇入事,命下矣。令日官李秉洪推擇,則今八月二十九日,來九月初二日初三日,俱吉云,以何日定行乎?傳曰,以九月初三日爲之。
兵曹,健元陵·綏陵·景陵·泰陵·康陵,幸行時,軍令九月初六日出宮,廟洞晝停所,自闕門十六里,健元陵展謁自晝停所,十五里,以上三十一里。親祭綏陵展謁親祭,景陵展謁親祭,仍爲經宿,初七日仍詣泰陵展謁,自陵所十四里。親祭康陵展謁親祭,當日還宮,自泰陵十七里,以上三十一里。
兵曹啓曰,今此幸行時,隨駕營門,依定式以春幸時隨駕營門,當爲磨鍊,而今春幸時,訓局步軍三哨,馬軍二哨,訓將率領爲各先廂。禁營步軍三哨,兩營騎士各一番,禁將率領爲後廂。禁軍二番隨駕,摠使率御營旗鼓與三營餘軍留都留營,依例爲之,別抄軍一哨,領付中央陣矣。禁軍及馬步軍·別抄軍以幾番幾哨磨鍊乎?敢稟。傳曰,訓局步軍三哨,馬軍二哨,訓將率領先廂。三營步軍各一哨,訓局馬軍一哨,兩營騎士各一番,禁將率領後廂。禁軍二番隨駕,別抄軍一哨領付中央陣,御將率三營餘軍,留都留營,依例爲之。
又啓曰,在前幸行時,摠戎使,率訓局餘軍迎秋門外留陣矣。今亦依此擧行,何如?傳曰,允。
又啓曰,在前經宿幸行時,侍衛例爲稟旨磨鍊,而今春幸行時,兵曹堂上郞廳,各二員都摠府堂上二員,郞廳一員,五衛將二員,武臣兼宣傳官一員,隨駕矣。今番則何以爲之乎?敢稟。傳曰,依今春例爲之。
又啓曰,在前幸行時,挾輦軍四百名,或三百名,餘軍二百名,或一百名磨練,而今春幸行時,挾輦軍三百名,餘軍一百名磨鍊矣。今番則何以爲之乎?敢稟。傳曰,依今春例磨鍊。
又啓曰,在前幸行時,先廂步軍一哨,除出,晝停所作門矣。今亦依此擧行,何如?傳曰,允。
又啓曰,經宿幸行時,城外屛門把守,大駕行過後,入來留都營,回鑾時,還爲出去把守矣。今亦依此擧行,何如?傳曰,允。
又啓曰,在前幸行時,十里外斥堠·伏兵·傳語軍,以畿邑所屬束伍步軍擧行矣。今亦依此磨鍊,何如?傳曰,允。
又啓曰,今此幸行時,宿所設布帳及虎網子,當爲稟旨磨鍊,而在前經宿幸行時,連因下敎置之矣。今番則何以爲之乎?敢稟。傳曰,置之。
又啓曰,今此幸行時,陵所宿所,先後廂軍兵,環衛外行,外方扈衛軍兵,當爲稟旨磨鍊,而在前經宿幸行時,連因下敎置之矣。今番則何以爲之乎?敢稟。傳曰,置之。
又啓曰,幸行回鑾後,隨駕軍兵犒饋,在前每以乾物分給矣。今亦依此擧行,何如?傳曰,允。
三軍府啓曰,本府武從事官趙贄顯,奔走勤仕已滿十五朔,依例陞敍,或守令除授事,捧承傳施行,何如?傳曰,允。
三軍府薦望,以洪南周爲慶尙左水使。
檢閱金明鎭疏曰,伏以臣於筵退之後,卽接家信,則臣母貞痼疾癖之證,近因暑濕而添祟。且致調將之失宜,臭味莫辨,食飮頓却,眩暈頻作,轉側須人,急伻踵至,促臣歸視。臣聞是報,方寸焦灼,擅離雖極悚惶,情私實難按抑,庸敢疾聲短籲,徑出脩門。伏乞聖慈,俯賜鑑諒,亟遞臣職,仍治臣罪,俾朝網肅而微分安焉,臣無任云云。省疏具悉。爾其勿辭,救護。
庚午八月初一日□時,上詣勤政殿。景慕宮秋享大祭,香祝親傳入侍時,行都承旨韓敬源,左承旨金奎弘,右承旨南一祐,左副承旨具春喜,右副承旨嚴世永,同副承旨金昌秀,史官缺檢校直提學趙寧夏·李載冕,直提學韓敬源,檢校直閣金永壽,直閣洪殷謨,檢校待敎金奎軾,待敎金演壽,副校理洪萬植,副修撰李永,以次侍立。時至,通禮,跪啓請外辦。上具翼善冠·衮龍袍,乘輿出永化門。藥房提調姜㳣,副提調韓敬源,進前問候訖。由崇陽門入勤政門,詣月臺。通禮,跪啓請降輿,上降輿,通禮,導上詣褥位南向立,引儀引獻官進詣褥位之左。香室官員,奉香祝以授承旨,承旨跪受,東向跪進,上受香祝以授獻官,獻官跪受興。通禮,導上就階下祗送位,西向立,香祝由正路出,通禮,跪啓請鞠躬,上鞠躬,香祝過後,通禮,跪啓請平身,上平身入幕次。少頃通禮,跪啓請出次,上出次乘輿,出勤政門,入崇陽門。承旨請出標信解嚴,上由永化門還內。諸臣以次退出。
庚午八月初一日□時,上御景武臺。軍士房承旨入侍時,上具軍服乘座馬,出永化門,由崇陽門·神武門,詣景武臺。兵曹判書在壇下,迎接節次如例訖,上降馬陞座,承旨以司謁,入稟承史待令,上命入侍。左副承旨具春喜,史官缺以次就位。春喜奏曰,軍令待令,使宣傳官擧行乎?宣傳官引兵曹判書進前,跪請軍令訖,仍以軍令,跪授宣傳官,宣傳官跪受,以授春喜。春喜跪受,讀奏訖,跪授挾侍,挾侍跪進。上命踏啓字以下,挾侍跪授春喜,春喜跪受書判付,讀奏訖,跪授宣傳官,宣傳官跪受,兵曹判書先退。承史以次退出。
庚午八月初一日□時,上御紫薇堂。前鎭撫使入侍時,右承旨南一祐,假注書車有聲,記注官石宗珍·金鼎燮,前鎭撫使李容熙,以次進伏訖。上曰,史官分左右,仍命鎭撫使進前。容熙進前訖。上曰,善留往還耶?容熙曰,王靈攸曁,無事往還矣。上曰,別無民弊耶?容熙曰,民弊則別無仰達,而經亂以後,一府燒蕩,衆瘼如蝟,猝難收拾矣。伏蒙大院位敎是處分,隨事措劃,百度就緖,今則廨宇民物,一新如舊矣。上曰,農形何如耶?容熙曰,今年農形,江都偏被其旱災,晩稻之未移者,恰三分之一,而所謂旱種與乾播,太半萎黃,萬分遑悶矣。日前甘霔,漸爲蘇醒,而田穀則雖經旱災,庶爲大登之望,目下民情稍爲慰悅,誠極萬幸,而未免穴農云矣。上曰,所經沿路,農形何如耶?容熙曰,通津·金浦·陽川,皆未免旱災,而通津尤甚矣。以下缺。
上在景福宮。停常參·經筵。
政院啓曰,左右史不可不備,檢閱金永穆·朴容大,旣有只推之命,竝卽牌招入直,何如?傳曰,允。
以檢閱金永穆·朴容大牌不進罷職傳旨,傳曰,只推。
傳曰,禮房承旨馳詣文廟,奉審摘奸以來。
傳曰,原任直提學金炳㴤馳詣仁陵,奉審摘奸,仍留監察,仍詣獻陵,一體奉審以來。
傳曰,發遺吏郞諸執事,淸齋與否,摘奸以來。
政院啓曰,卽者社稷署官員來言,今此秋享大祭,神位版出安奉還時,提調一員,當爲進參,而都提調李裕元,副提調嚴錫鼎,俱有身病,不得進參云,提調,卽爲牌招,何如?傳曰,許遞,前望入之。
社稷提調前望入之,李豐翼落點。
傳曰,明日出宮門路,以崇陽門爲之。
傳曰,政官牌招,開政。
傳曰,祥原郡守之代,今日政差出,不日下送。
傳曰,見窠,皆令差出。
內醫院啓曰,年例燕貿唐藥材,加減磨鍊別單書入之意,敢啓。傳曰,知道。
吏曹啓曰,禮曹正郞金用鼎在外未肅拜,改差,何如?傳曰,允。
又啓曰,侍從臣父年七十人,每於歲首,抄啓加資,而新有應推恩人,雖非歲首,亦爲抄啓事,載在法典矣。侍從臣父年七十以上人,別單書入之意,敢啓。傳曰,知道。
又啓曰,公忠道槐山居林百鉉呈狀內,矣身父通政元喆,今年爲一百歲。牙山居幼學金鍾賢呈狀內,矣身父折衝基商,今年爲一百歲。林川居幼學孫奎鎭呈狀內,矣身父幼學東協,今年爲九十歲。懷德居幼學宋大植呈狀內,矣身父幼學潤德,今年爲九十歲。黃海道黃州居幼學李文圭呈狀內,矣身父幼學光允,今年爲一百歲。平山居幼學吳致成呈狀內,矣身父幼學文祥,今年爲一百歲,而俱爲見漏於各該道應資老人抄啓中,未蒙恩資事來訴,故考見帳籍,則其年果爲的實矣。在前如此之人,追後啓稟蒙恩,多有已例,今日政,竝加資下批之意,敢啓。傳曰,知道。
禮曹啓曰,卽接全羅監司李鎬俊移文,則以爲茂長縣鄕校聖殿西邊風板及以薄空板盡爲破傷,椽木亦爲朽傷,四面瓦子,間多雨漏,地衣盡爲毁傷。今將修葺計料,告由移還安祭香祝,自本曹啓稟下送云矣。茂長縣鄕校聖殿修改時,先告事由移還安祭香祝,卽令該司,照例磨鍊下送,從便卜日設行之意,竝爲分付,何如?傳曰,允。
兵曹啓曰,今八月初四日,社稷大祭時,守門當爲塡差,而本曹郞廳·都摠府郞廳·五衛將,除入直與受由呈辭在外未肅拜,排擬苟艱,依定式軍門將官,代差以入之意,敢啓。傳曰,知道。
司僕寺啓曰,今此健元陵·綏陵·景陵·泰陵·康陵,親祭時,各差備入把馬磨鍊,別單書入,而其中驛馬,則令兵曹知委畿內各驛,使之直爲入把,何如?傳曰,允。
又啓曰,今此健元陵·綏陵·景陵·泰陵·康陵,親祭時,補把驛馬,嶺南·湖南,限三十匹分排知委各驛,以爲入用之地,何如?傳曰,允。
有政。吏批,行判書趙秉徽,參判李載冕牌不進,參議李正魯進。吏批啓曰,行判書趙秉徽,參判李載冕,竝牌招不進,小臣獨政未安,何以爲之?敢稟。傳曰,只出緊任。
又啓曰,鐵原都護府使,今當差出,而本府以防禦重地,不可不擇差,他道有聲績守令,竝擬,何如?傳曰,允。
以李興敏爲知義禁,洪彦錫爲鐵原府使,李敏中爲祥原郡守。江原監司單趙龜夏,更加一年仍任事承傳。故學生林允得,贈戶參金吾例兼,林善植贈左承旨,林弼雲贈僕正,已上同知林元喆三代。故學生金熙永,贈戶參金吾例兼,金文賚贈左承旨,金原垕贈僕正,已上同知金基商三代。故通德李基燁,贈戶參金吾例兼,故折衝李尙顯,贈左承旨,故通德李命益,贈僕正,已上同知李運會三代。故學生李基命,贈童敎,孝行卓異,贈職事承傳。再政。以鄭泰好爲敦寧都正,安翊豐爲禮曹正郞閔致亮爲監察,元寅恒·金基龍·韓錫權·承鎭泰爲典籍。南廷麟爲童蒙敎官,柳光秀爲渭原郡守,奉常直長單金㽥,幼學李基煥,今超通政。年七十九侍從臣正言李商新父,加資事承傳。三政。以金鎭模爲直講。兵批,參議沈相穆進,同知單金尙謙,慶尙右兵使任商準,姑爲仍任事承傳。兼慶尙左道水軍節使度單洪南周,兼鐵原坊禦使單洪彦錫。
上在景福宮。停常參·經筵。
大殿詣勤政殿,親傳香入幕次後,藥房·內閣·政院·玉堂,口傳問安。答曰,知道。還內後,藥房·內閣·政院·玉堂,口傳問安。答曰,知道。
大王大妃殿,進御二錢重人蔘粟米飮,自今日一貼式,限二貼煎入事,榻前下敎。
大妃殿,進御二錢重人蔘粟米飮,自今日一貼式限二貼煎入事,榻前下敎。
傳曰,禮房承旨,馳詣社稷,奉審摘奸以來。
傳曰,仁陵香祝,亦當親傳矣,該房知悉。
以江原監司趙龜夏狀啓,蔚珍縣民家失火事,傳曰,當此農節,民家燒燼,若是夥多,聞甚矜惻。元恤典外,別加顧助,結構奠接之方,廟堂各別措辭關飭。
都摠府啓曰,今日入直內三廳武兼禁軍及軍兵等,當爲中日習射技放,而傳香相値,不得設行之意,敢啓。傳曰,知道。
庚午八月初三日□時,上詣勤政殿。社稷秋享大祭,香祝親傳入侍時,行都承旨韓敬源,左承旨金奎弘,右承旨南一祐,左副承旨具春喜,右副承旨嚴世永,同副承旨金昌秀,史官缺檢校直提學李載冕,直提學韓敬源,檢校直閣金永壽,直閣洪殷謨,檢校待敎金奎軾,待敎金演壽,副校理洪萬植,副修撰李永,以次侍立。時至,通禮,跪啓請外辦。上具翼善冠·衮龍袍,乘輿出永化門。藥房提調姜㳣,副提調韓敬源,進前問候訖。由崇陽門,入勤政門至月臺。通禮,跪啓請降輿,上降輿,通禮導上詣褥位南向立,引儀,引獻官進詣褥位之左,通禮,跪啓請跪,上跪。香室官員,奉香祝以授承旨,承旨跪受,東向跪進,上受香祝,授獻官,獻官跪受興,通禮,導上就階下祗送位。香祝由正路出,通禮,跪啓請鞠躬,上鞠躬香祝過後,通禮跪啓請平身,上平身入幕次。少頃,通禮,跪啓請出次,上出次,乘輿出勤政門,入崇陽門,承旨請出標信解嚴。上由永化門還內。諸臣以次退出。
上在景福宮。停常參·經筵。
政院啓曰,檢閱金明鎭,由限已過,卽爲牌招入直,何如?傳曰,允。
以檢閱金明鎭牌不進罷職傳旨,傳曰,只推。
政院啓曰,卽者檢閱金永穆·朴容大,謂有館規,陳疏徑出,原疏纔已退却矣。竝所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
又啓曰,左右史不可不備,檢閱金明鎭,旣有只推之命,更爲牌招入直,何如?傳曰,允。
以檢閱金永穆·朴容大牌不進罷職傳旨,傳曰,只推。
傳曰,發遣吏郞,諸執事,淸齋與否,摘奸以來。
以司謁口傳下敎曰,南壇淸道,中軍代行。
傳曰,摠管有關之代,前望入之。
摠管前望入之,副摠管趙羲復落點。
傳曰,奉審閣臣入侍。
庚午八月初四日□時,上御紫薇堂。奉審閣臣入侍時,右副承旨嚴世永,假注書李濟弼,記事官金永穆·朴容大,原任直提學金炳㴤,以次進伏訖。上曰,史官分左右,仍命奉審閣臣進前。炳㴤進前奏曰,臣承命馳詣仁陵,陵上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉。仍詣獻陵,陵上奉審則安寧,碑閣·丁字閣奉審則無頉,還詣仁陵,仍留監祭,將事安寧之意,敢此仰達矣。以下缺。
上在景福宮。停常參·經筵。
藥房都提調李裕元,提調姜㳣,副提調韓敬源,啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿·中宮殿口傳問安。答曰,知道。
政院啓曰,議政府郞廳,來言,今日賓廳日次,而領議政金炳學無時急稟定事,左議政,未差,右議政洪淳穆有身病,不得來會云矣,敢啓。傳曰,知道。
又啓曰,左右史不可不備,檢閱金永穆·朴容大,旣有只推之命,竝卽牌招,推移入直,何如?傳曰,允。
以檢閱金永穆牌不進罷職傳旨,傳曰,只推,
傳曰,禮房承旨與左承旨,分詣受香諸處,奉審摘奸以來。
傳曰寧邊府使之代,副護軍申道熙,令該曹,口傳擬入。
傳曰,今初九日還宮時,東闕當歷臨矣。門路以逌覲門·月覲門·敦化門爲之。
政院啓曰,卽者景慕宮官員來言,今秋奉審時,提調一員,當爲進參,而都提調李裕元,提調李豐翼,俱有身病,不得進參云,提調卽爲牌招,何如?傳曰,提調許遞,前望入之。
社稷提調前望入之,李承輔落點。
吏曹口傳政事,以申道熙爲寧邊府使。
議政府啓曰,阿吾地萬戶,因病罷黜矣。此時此鎭,不可不卽速差代,令該曹,口傳各別擇差,給馬不日下送,何如?傳曰,允。
弘文館啓曰,副校理洪萬植,差祭,上番闕直,事甚未安。應敎趙秉鎬,別兼春秋進,副應敎丁觀燮,應敎金完秀在外。典翰閔台鎬,校理金裕行,副校理趙秉穆,竝卽牌招,推移入直,何如?傳曰,允。
上在景福宮。停常參·經筵。
都摠府啓曰,今日內三廳武兼禁軍及軍兵等,中日習射技放,請出標信。傳曰,知道。
備忘記,慶州營將朴海龜下直,長弓一張,長箭一部,片箭一部,筒兒一筒賜給。
傳曰,公事遲滯之中官吳有恒,從重推考。
奎章閣啓曰,景慕宮·望廟樓今秋大奉審,臣演壽,與本宮提調李承輔,宗正卿李景夏·景慕宮令徐中輔·吳憲秀·李承純,別看役彭在義,進參之意,敢啓。傳曰,知道。
禮曹啓曰,今八月初九日,大駕詣宗廟展謁,仍詣景慕宮展謁時,隨駕營門,當爲磨鍊矣。何營軍兵隨駕,何營軍兵留陣,而禁軍及馬步軍·別抄軍,以幾番幾哨磨鍊,餘軍留營,何以爲之乎?敢稟。傳曰,訓局馬軍二哨步軍三哨,訓將率領爲先廂。禁營步軍二哨,兩營騎士各一番,禁將率領爲後廂,禁軍二番爲之。別抄軍一哨,領付中央陣,摠戎使率御營步軍一哨,騎士一番及訓局餘軍二哨,留陣,餘軍留營,置之。
兵曹口傳政事,以梁仁錫爲阿吾地萬戶,宣傳官加設單李昌漢。
上在景福宮。停常參·經筵。
備忘記,昌洲僉使李泰默下直,長弓一張,長箭一部,片箭一部,筒兒一箇賜給。
傳曰,眞殿茶禮,當自內親行矣,該房知悉。時原任大臣·宗親·諸閣臣·儒臣·二品以上,入參。
兵曹啓曰,再明日動駕時,堂上堂下侍衛,當爲備員,而參判洪鍾雲,呈辭受由,不得進參,令政院稟旨變通。正郞李載德有身病,今姑改差,其代竝令該曹,以在京無故人,口傳差出,參判待下批牌招,以爲進參之地,何如?傳曰,允。許遞。
吏曹口傳政事,以李邦鉉爲兵曹參判,李承宇爲兵曹正郞。
又啓曰,今初九日,大駕自景慕宮詣東闕時,門路以逌覲門·月覲門爲之,還宮門路,敦化門爲之事,命下矣。大駕入景慕宮後,先後廂當爲移陣於敦化門外,而移陣時,請出標信,結陣於各其信地之意,分付先後廂大將及禁軍別將處,何如?傳曰,允。
又啓曰,今八月初九日,動駕時,逌覲門·月覲門外左右邊,設布帳,外環衛軍兵,以訓局出番軍八十名除出,將官率領排立,而大駕入東闕後,待標信解送,何如?傳曰,允。
上在景福宮。停常參·經筵。
傳曰,左副承旨許遞,前望入之。
承旨前望入之,李鍾晉落點。
傳曰,有實故玉堂許遞,前望入之。
玉堂前望入之,校理趙漢益落點。
傳曰,明日出宮門路,以崇陽門爲之。
奎章閣啓曰,守宮檢校待敎鄭健朝,待開門牌招,何如?傳曰,允。
弘文館啓曰,守宮檢校副提學徐戴淳,待開門牌招,何如?傳曰,允。
議政府啓曰,卽見京畿監司朴永輔所報,則抱川縣各樣公貨,擧入逋藪,徒存鬼錄。丁卯戊辰大同軍布,旣以代錢勘納,而戊辰儲置己巳大同及儲置,雖承本色之廟飭,邑勢民情,實難辦納,特許代錢上納爲辭矣。有公物則輒曰逋藪,一入此中,一切以代錢勘納者,是經法攸在外,然而邑勢民情,旣無以責辦,依報辭特爲許施,何如?傳曰,允。
又啓曰,卽見公忠監司閔致庠狀啓,則西原縣,己巳條致敗大同米三百二十石,當自穀主邑,改色上納,而民情艱棘,辦納無路,特許代錢上納事,請令廟堂,稟處矣。正供事體,固不可輒有闊挾,而窮蔀民情,亦不可不念,依狀請代錢施行事,分付該廳·該道,何如?傳曰,允。
又啓曰,卽見京畿監司朴永輔所報,則楊根郡,己巳條大同小米一百九十七石零,太一百九十八石,均廳免稅小米三十八石零,太十二石零。盡入於下吏鄭光五之犯逋,無處歸屬,則雖如干徵出,逋藪旣多,而今旣物故,實無本色責徵,卽亦事勢之不容乃已者,依報辭特爲許施,何如?傳曰,允。
又啓曰,經宿行幸時,各道道臣,例爲出待境上,而爲念民邑之弊,每多停止之時,今亦置之事,分付,何如?傳曰,允。
兵曹啓曰,明日動駕時,堂下侍衛,當爲備員,而正郞洪殷謨,以閣臣除本仕內閣進,今姑改差,其代令該曹,以在京無故人,口傳差出,以爲進參之地,何如?傳曰,允。
吏曹口傳政事,以金永壽爲兵曹正郞。
吏曹直閣單洪殷謨。
三軍府啓曰,卽接訓鍊都監所報,則今八月初九日,習陣日次,而動駕相値,不得設行云矣,敢啓。傳曰,知道。
禁衛營啓曰,本營騎士別將李昌漢,身病猝重,勢難察任,改差,何如?傳曰,允。
上在景福宮。停常參·經筵。
大駕詣宗廟入齋室後,藥房·內閣·政院·玉堂,口傳問安。答曰,知道。仍詣景慕宮入齋室後,藥房·內閣·政院·玉堂,口傳問安。答曰,知道。展謁還入齋室後,藥房·內閣·政院·玉堂,口傳問安。答曰,知道。仍詣東闕入幕次後,藥房·內閣·政院·玉堂,口傳問安。答曰,知道。還宮後,藥房·內閣·政院·玉堂,口傳問安。答曰,知道。
傳曰,今番大院君府大夫人,溫陽·德山行次時,水原留守李載元陪行。
傳曰,宣傳官李兢鎔賜第。
傳曰,隨駕軍兵,令各其營,別饒次分給。
奎章閣啓曰,大駕今已還宮,守宮檢校直閣鄭健朝,依定式減下,何如?傳曰,允。
弘文館啓曰,大駕今已還宮矣。守宮檢校副提學徐戴淳,依定式減下,何如?傳曰,允。
三軍府啓曰,卽接禁衛營所報,則今八月初十日,習陣日次,而大將臣李章濂,有身病不得行操云矣,敢啓。傳曰,知道。
刑曹判書金炳㴤疏曰云云。答曰,省疏具悉。審理方張,何可以一時之病遞解也?調理行公。
庚午八月初九日□時,上詣直殿。茶禮親行入侍時,行都承旨韓敬源,左承旨金奎弘,右承旨南一祐,左副承旨嚴世永,右副承旨李鍾晉,同副承旨金昌秀,史官缺原任提學金炳國,原任直提學金輔鉉,原任直閣鄭健朝,待敎趙鳳夏·李秉文,檢校副提學趙慶鎬,檢校典翰李根秀·李會正·李起鎬,典翰閔台鎬,應敎趙秉鎬,修撰趙秉轍,副修撰李永,以次侍立。時至,通禮,跪啓請外辦。上具翼善冠·衮龍袍·玉帶赤舃·黑皮靴,出齋殿。通禮,導上詣版位,贊儀唱四拜,上行四拜禮,通禮,導上詣盥洗位,上盥洗訖。仍詣第一室尊所,承旨監酌訖。上詣第一室神位前,承旨奉香,承旨奉爐,上三上香,承旨進盞,上執盞以授承旨,連獻三爵訖。次詣各室,上香獻酌,竝如上儀,通禮,導上降復位,贊儀,唱四拜,上行四拜禮,通禮,跪啓禮畢,大臣進前問候訖。上曰,前寧邊府使趙羲復內移之由,鄕等知之乎?裕元曰,臣等未知聖意之所在矣。上曰,苞苴之禁令,已是截嚴,而此守之終未知戢,曾有入聞,故如是矣。當初則雖以善治需用,而到今則苞苴之事,朝廷豈可仍置乎?炳學曰,苞苴禁飭,何等截嚴,而猶不仰體,罪著辜負,道理義分,極爲無嚴矣。前寧邊府使趙羲復,不可以已遞勿論,施以刋削之典,何如?上曰,依爲之。上曰,予心則爲民苦心,而自下則不能對揚,實爲慨歎,關飭諸道,可也。炳學曰,今日聖敎切當,臣等伏不勝欽仰萬萬,而實繼我東方億萬年無疆之休矣。淳穆曰,前後聖敎如是截嚴,而又有此等之弊,果是無嚴矣。炳學曰,今日筵說,頒布朝紙似好矣。上可之。裕元曰,今此筵敎,頒諸朝紙,則八方足可懲戢矣。
庚午八月初九日□時,大駕,詣宗廟·永寧殿,展謁,仍詣景慕宮展拜。東闕歷臨擧動入侍時,行都承旨韓敬源,左承旨金奎弘,右承旨南一祐,左副承旨嚴世永,右副承旨李鍾晉,同副承旨金昌秀,史官缺檢校提學曺錫雨·申錫禧,提學金大根,檢校直提學金炳地·趙寧夏·李載冕·閔升鎬·趙成夏,直提學南廷順·韓敬源,檢校待敎鄭範朝·金奎軾,待敎金演壽,檢校副提學趙慶鎬,檢校典翰李根秀·李會正·李起鎬,典翰閔台鎬,應敎趙秉鎬,修撰趙秉轍,副修撰李永,以次侍立。時至,通禮跪啓請外辦。上具翼善冠·衮龍袍,乘輿出永化門。藥房提調姜㳣,副提調韓敬源,進前問候訖。出崇陽門,通禮,跪啓請降輿乘輦,上降輿乘輦,由興禮門,出光化門進發至宗廟大門外。通禮,跪啓請降輦乘輿,上降輦乘輿,由東夾門入齋室。少頃,改具冕服以出,承旨進圭,上執圭,通禮導上詣版位,贊儀唱四拜,上行四拜禮,陞詣殿內,各室奉審訖。通禮導上出西神門。藥房提調進前奏曰,步輦待令矣。缺仍詣永寧殿版位,行四拜禮,陞詣殿內各室奉審訖。通禮導上出東神門外,又跪請釋圭,上釋圭,承旨受圭,大臣進前問候訖。還入齋室,改具翼善冠·衮龍袍以出,通禮,跪啓請乘輿,上乘輿出大門外。通禮,跪啓請降輿乘輦,上降輿乘輦,進發至景慕宮大門外,通禮,跪啓請降輦乘輿,上降輦乘輿,入齋室,改具冕服以出。通禮,跪啓請執圭,承旨進圭,上執圭,通禮,導上詣版位,贊儀唱再拜,上行再拜禮,陞詣殿內奉審訖。仍詣望廟樓版位,行四拜禮,捲帳奉審訖。還入齋室,改具翼善冠·衮龍袍以出。通禮,跪啓請乘輿,上乘輿由逌覲門·月覲門,詣東闕,降輿入內次。少頃,通禮,跪啓請出次,上出次乘輿,出仁政門,通禮,跪啓請降輿乘輦,上降輿乘輦,出敦化門。進發由光化門·興禮門,入崇陽門,承旨請出標信解嚴。兵曹判書跪稟放仗,上由永化門還內。諸臣以次退出。
上在景福宮。停常參·經筵。
自已時至五更,灑雨下雨,測雨器,水深二寸。
藥房提調姜㳣,副提調韓敬源,啓曰,廟宮展謁,勞動旣多,伏未審夜間聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
政院啓曰,議政府郞廳來言,今日賓廳日次,而領議政金炳學,無時急稟定事,左議政未差,右議政洪淳穆,有身病,不得來會云矣,敢啓。傳曰,知道。
備忘記,阿吾地萬戶梁仁錫下直,長弓一張,長箭一部,片箭一部,筒兒一箇賜給。
政院啓曰,時原任大臣有時急稟達事,率金吾堂上,左右捕將來詣閤外,請對矣,傳曰,入侍。
又啓曰,卽見刑曹坐不坐單子,則連三日無緣不坐矣。詞訟劇地,委屬可悶,該堂上,推考警責,何如?傳曰,允。
以慶尙右兵使任商準狀啓,兇徒黨類,究覈馳啓,而漏網居多,尙未捕捉,惶恐待罪事。傳曰,勿待罪,令廟堂,稟處。
義禁府啓曰,前正言金熙國諸罪人,押上間,姑爲拿來南間囚事,傳旨啓下矣。金熙國,當爲發遣府都事,具格拿來,而旣已待命,故卽爲具格南間囚之意,敢啓。傳曰,知道。
三軍府啓曰,卽接御營廳所報,則今八月十一日,習陣日次,而大將臣李元熙,有身病,不得行操云矣,敢啓。傳曰,知道。
咸鏡監司金壽鉉疏曰云云。答曰,省疏具悉。卿其往省焉。
庚午八月初十日□時,上御紫薇堂。時原任大臣,率金吾堂上,左右捕將,請對入侍時,同副承旨金昌秀,假注書鄭應哲,記事官朴容大·金明鎭,判府事李裕元,領議政金炳學,右議政洪淳穆,判義禁李景夏,同義禁徐璟淳·宋熙正,左捕將許熠,右捕將李元熙,以次進伏訖。上曰,史官分左右,仍命大臣進前。裕元進前問候,各殿問候訖。上曰,矗梱査啓,令廟堂,稟處矣。以此事請對耶?裕元曰,晉州諸罪人事,誠一變怪也。凶謀逆節,綜露無餘,萬萬痛惋,此不可使一帥臣酌處而止。亟令王府,一竝拿來,築底鞫覈,快伸王章,斷不可已。故臣等,相率求對,敢此仰達矣。炳學曰,臣等向以此獄梗槪,有所仰奏,而見今査啓下者,則凶圖之醞釀,逆節之排布,神人之所共憤,覆載之所不容也。此不可不亟令鞫覈,明正典刑,故臣等所以相率求對,而日前雖見謄報,間因啓本之未下,今始仰請處分矣。淳穆曰,不逞之徒,煽動人心,爛熳和應,無非凶圖逆節,則此豈晷刻容貸於覆載之間乎?亟令拿鞫得情,快正典刑然後,始可以折亂萌而靖民志也。上曰,凶圖逆節之斷案,已成。渠魁而同謀知情以上諸漢,竝令晉州營將,具格押上,依昨年光陽例擧行。罪人到江頭後,發遣金吾郞,押來王府,以爲鞫覈之地,而投書與密告人,亦使之率待,可也。炳學曰,其餘諸罪人,皆有證招之相干者,一體押上,嚴加窮覈,卽獄體之不容已者,亟降處分焉。上曰,甚涉張大,且無緊干,姑爲嚴囚該兵營,以待鞫事之究竟,可也。炳學曰,當以傳敎書出,然後可以自下擧行矣。上可之。仍命書傳敎曰,晉州在囚罪人中,巨魁與同謀與知情以上諸漢,竝令晉州營將,具格押上,依昨年光陽例擧行。罪人到江頭後,發遣金吾郞,押來王府,以爲鞫覈,而發書與密告人,亦使之率待,其餘罪人,嚴囚該兵營,以待鞫事之究竟。炳學曰,在逃朱成七外同謀知情爲十二漢,竝令押上爲宜矣。上可之。炳學曰,前正言金熙國,緊出衆招,而以其曾經侍從,故兵營則不得如例究覈,不可不自王府推問矣。諸罪人,押上間,姑爲拿來南間囚,在逃朱成七不道不軌之謀,窮凶絶悖之圖,爲此獄之首唱,而尙在漏網,盤覈無路。且有未及捕捉者爲幾人,亟令左右捕廳·諸道各鎭營,刻期跟捕,快伸王章,何如?上曰,依爲之。仍命書傳敎曰,前正言金熙國,諸罪人押上間,姑爲拿來南間囚。上曰,似此登對之時,承旨·注書,每患生疎,竝推考,可也。炳學曰,承旨·注書,或以鄕居疎逖之蹤,登此咫尺之地,嚴畏居先,未免生疎,而院中事,座高承旨,猶未詳知,而專是同副承旨擧行矣。凡於筵體,常日肄習,安有是理乎?且注書之頻數遞改,莫近日若,致有此生疎矣。若其久任而諳鍊則,亦豈有是理乎?上曰,果是數遞之故也。裕元曰,同副承旨,廳注書,職掌最緊,故院中堂后之事,必先講習,而近來則不然,廳注書每多厭避,獨以居鄕之人差出,而又未免數遞,所以有此生疎也。臣曾以翰林待敎,種種爲假官,而預備翰林之爲注書,故事卽然矣。淳穆曰,近來爲注書者,專事厭避,不欲久於其職,故所以未能嫺習責任,自致生疎矣。炳學曰,院中事,座高承旨猶或未詳,而下位承旨,以其常在院直,故所以職務之慣詳,而廳注書亦然矣。裕元曰,在昔英廟朝,同副承旨·廳注書,各別擇差,稱爲盛事矣。炳學曰,列聖朝盛際,皆然而亦我殿下,年前以注書數遞,有所飭敎,而今旣稍久,又有數遞之弊矣。又奏曰,五禮便考,校正之役,今旣垂畢矣。行上護軍金世均,吏曹參判李載冕,監印堂上差下,何如?上曰,依爲之。出擧條
上在景福宮。停常參·經筵。
政院啓曰,明日常參·經筵,取稟。傳曰,停。
傳曰,副護軍李昌漢,傳宣官加差下,使之承傳擧行。
承文院啓曰,頃因都京咨文,在逃俄界之朝鮮民人朴事君等,領還慶源府後,先通稱謝咨文,撰出入送之意,有所草記,而先通咨文,今旣撥送矣。無方物謝恩表文一度,所盛龍筒及所入紙地封裹雜物,加數磨鍊事,分付該曹·該院,何如?傳曰,允。
敦寧府啓曰,今庚午式年御牒譜冊修整後,畢役之意,敢啓。傳曰,知道。
禁衛營啓曰,本營千摠李奎鶴,身病猝重,勢難察任,改差,何如?傳曰,允。
上在景福宮。停常參·經筵。
政院啓曰,明日常參·經筵,取稟。傳曰,停。
議政府啓曰,北兵使李奎奭,以其身病,呈狀乞遞矣。實病旣如此,則有難强令察任,改差,何如?傳曰,允。
議政府薦望,以金箕錫爲北兵使。
都摠府啓曰,今日入直內三廳武兼禁軍及軍兵等,當爲中日習射技放,而齋日相値,不得設行之意,敢啓。傳曰,知道。
兵曹啓曰,今月十七日,武臣堂上朔試射日次,而國忌齋戒相値,不得爲之之意,敢啓。傳曰,知道。
上在景福宮。停常參·經筵。
傳曰,再明日眞殿茶禮,當自內親行矣,該房知悉。時原任大臣·宗親·諸閣臣·儒臣·二品以上入參。
傳曰,右承旨·同副承旨許遞,前望入之。
承旨前望入之,洪遠植·鄭範朝落點。
傳曰,摠管許遞,前望入之。
摠管前望入之,都摠管李昇應·李參鉉·趙性敎,副摠管鄭周應·李鶴榮·趙寅熙·任興準·申正熙·吳晉泳·宋熙正,落點。
政院啓曰,吏曹廳郞來言,北兵使下批政事,取稟。傳曰,當日爲之。
傳曰,知經筵·工曹參判·兵曹參議,在外金吾堂上·敦寧都正許遞,今日政差出。
傳曰,呈告知訓鍊許遞,今日政差出。
吏曹啓曰,掌藥院正尹泰亨,通禮院右通禮李泰翼,禮曹正郞蔡思欽,成均館直講金鎭模,典籍趙重麟·元寅恒·韓錫權·承鎭泰俱以身病,呈狀乞遞,竝改差,何如?傳曰,允。
議政府啓曰,卽見黃海兵使梁憲洙所報,則以爲隨營牌入防,多年停番之餘,責以徵赴,則邑勢民情,必致罔措,依已例停番,毋論元保軍,每名二兩式收布雇丁爲辭矣。收布雇丁,殊非綢繆之義,而今於屢停之餘,遽有徵調之勞,民邑事力,亦所當念,姑依近例,施行之意,分付,何如?傳曰,允。
又啓曰,咸興四陵秋奉審,當在是月,而新道臣旣未赴任,前道臣且有身病,無以趁時擧行,道內秩高守令中,替行事,分付,何如?傳曰,允。
有政。吏批,行判書趙秉徽進,參判李載冕,參議李正魯,病不來。以朴顥陽爲副校理,尹滋悳爲工曹參判,洪祐昌爲敦寧都正,金聲根爲兵曹參議,李興敏爲知經筵,金輔鉉爲知義禁,金永壽爲左通禮,閔台鎬爲宗府正,李龍雨爲司僕正,李泰翼爲掌樂正,許稷爲禮曹正郞,金敬義爲典籍,朴萬周爲直講,尹正洙·金國顯·鄭元時,爲典籍。學錄單李泰元,校書博士單車琪厚,兼鏡城府使單金箕錫,江華分敎官單徐鏘淳。再政。以白仁行爲獻納,尹秉鼎爲刑曹參判,朴顥陽爲兵曹正郞,同義禁單金輔鉉。三政。以崔鳳九爲副校理。兵批,判書李景夏進。以李容熙爲知訓鍊,李公譧爲內禁將,奇允鎭·金敎煥·張允基,爲五衛將,金東錫·李正文爲昌德將,李載悳·洪健植爲文兼,李奎鳳爲公事官,權秉燁爲守門將,朴承儒爲水原中軍,崔仁健爲造山萬戶。小農權管單朱駿浩,同知單崔重九,副司果尹昌善,咸鏡北道兵馬水軍節度使單金箕錫。再政。以任興準爲同知,李敎述爲宣傳官,同知單康得壽。三政。以金泰麟爲訓鍊都監把摠,同知單金致寬。四政。以李昌權爲宣傳官,同知單金東錫。五政。以金東勛爲都摠經歷,同知單李正文。六政。以權應圭爲都摠都事。七政。以申杓熙爲訓鍊主簿。八政。以朴海一爲武兼。
上在景福宮。停常參·經筵。
傳曰,傳香承旨馳詣宗廟·永禧殿·景慕宮,奉審摘奸,仍詣受香諸處,奉審摘奸以來。
吏曹啓曰,卽接通禮院牒報,則明日眞殿茶禮親行時,左右通禮,不可不備,而左通禮李載純差祭,無以進參之路,其代卽速變通,及時擧行之地云。通禮院左通禮李載純,改差,口傳備擬以入之意,敢啓。傳曰,知道。
吏曹口傳政事,以閔台鎬爲左通禮。
宗親府啓曰,明日卽天漢殿望奉審日次,臣寅命進詣擧行之意,敢啓。傳曰,知道。
禁衛營啓曰,本營軍色從事官金永壽,身病甚重,勢難察任,今姑改差,何如?傳曰,允。
又啓曰,本營騎士別將李玄璣,身病猝重,勢難察任,改差,何如?傳曰,允。
兵曹,以白樂貞爲禁衛中軍。
上在景福宮。停常參·經筵。
藥房提調姜㳣,副提調韓敬源啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
政院啓曰,議政府郞廳來言,今日賓廳日次,而眞殿茶禮相値,不得來會云矣,敢啓。傳曰,知道。
又啓曰,卽見刑曹坐不坐單子,則連三日無緣不坐矣。詞訟劇地,委屬可悶,當該堂上,推考警責,何如?傳曰,允。
傳曰,藥院提調許遞,前望入之。
內醫提調前望入之,金炳地添書落點。
奎章閣啓曰,景慕宮·望廟樓今望奉審無頉之意,敢啓。傳曰,知道。
議政府啓曰,關西四郡空曠,其地久爲上國之所知,而今於慈城復設,厚昌移屬之會,不可不悉陳事狀,咨文,令槐院措辭撰出,曆行便,付送,何如?傳曰,允。
都摠府啓曰,今日入直內三廳武兼禁軍及軍兵等,當爲中日習射技放,而眞殿茶禮相値,不得設行之意,敢啓。傳曰,知道。
工曹判書尹滋悳疏曰云云。答曰,省疏具悉。卿其勿辭行公。
庚午八月十五日□時,上詣眞殿。親行茶禮入侍時,行都承旨韓敬源,左承旨洪遠植,右承旨金奎弘,左副承旨鄭範朝,右副承旨嚴世永,同副承旨李鍾晉,史官缺原任提學金炳國·鄭基世,檢校提學曺錫雨,提學金大根,原任直提學李承輔·金輔鉉,檢校直提學趙寧夏·李載冕·閔升鎬,直提學韓敬源,原任直閣鄭健朝,檢校直閣金永壽,直閣洪殷謨,檢校待敎徐相翊·鄭範朝·金奎軾,待敎金演壽,檢校副提學金炳始·趙慶鎬,檢校典翰李根秀·李會正·李起鎬,典翰閔台鎬,應敎趙秉鎬,副校理洪萬植,修撰徐相敦·趙秉轍,副修撰趙濟華·李永,以次侍立。時至,通禮,跪啓請外辦。上具翼善冠·衮龍袍·玉帶赤舃,出齋殿。通禮導上詣版位,贊儀唱四拜,上行四拜禮,通禮導上詣盥洗位,上盥洗訖。通禮導上詣第一室尊所,承旨監酌訖,仍導上詣第一室神位前。上跪,承旨奉香奉爐,上三上香,承旨奉盞跪進,上執盞以授承旨,承旨跪受,奠于神位前,上連獻三盞。通禮,跪啓請俯伏·興平身,上俯伏·興平身,次詣各室,行禮如上儀訖,通禮導上降復位,贊儀唱四拜,上行四拜禮訖,通禮,跪啓禮畢。大臣進前問候訖,上還入齋殿。諸臣以次退出。
上在景福宮。停常參·經筵。
傳曰,今番行幸時,諸般擧行,依京擧動例爲之,務從省約,出還宮時,植炬置之,凡係役民事,皆以儲置米會減,十里外斥堠·伏兵·傳語軍置之,外驛補把,亦依今春例,除之事,分付。
政院啓曰,卽者典翰閔台鎬,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
傳曰,聞金奉朝賀病患沈重云,遣御醫看審以來。
典翰閔台鎬疏曰云云。省疏具悉。爾其勿辭,救護。
上在景福宮。停常參·經筵。
傳曰,此大臣端亮之姿,綜密之才,歷事四朝,逮予寡躬,懸車養閒,精力尙旺,今見逝單,愴衋曷喩?卒金奉朝賀隱卒之典,依例擧行,成服日遣承旨致祭,祿俸限三年輸送。
禮曹啓曰,五禮儀大臣之喪,自上有擧哀之節,而取考謄錄,則或因特敎擧行矣。自下有不敢循例取稟之意,敢啓。傳曰,置之。
戶曹啓曰,卒奉朝賀金興根喪禮葬,主家以常時遺意,不敢祗受云矣,敢啓。傳曰,更爲輸送。
兵曹啓曰,今番行幸時,十里外斥堠·伏兵·傳語軍置之事,命下矣。經宿行幸時,蹕路肅警,尤爲自別,今此行幸時,十里外斥堠·伏兵·傳語軍等節,依昨秋擧行,何如?傳曰,允。
上在景福宮。停常參·經筵。
傳曰,自明日進講爲之。
戶曹啓曰,卒奉朝賀金興根喪禮葬,更爲輸送,則主家以常時遺意,又不敢祗受云,何以爲之?敢稟。傳曰,更爲輸送。
又啓曰,卒奉朝賀金興根喪禮葬,更爲輸送,則主家以爲恩命雖極感惶,遺意未忍孤負,又不敢祗受云,何以爲之?敢稟。傳曰,大臣遺意旣如此,葬需從優輸送。
又啓曰,觀此公忠監司閔致庠啓本,則連山縣田稅船,到藍浦·庇仁之間,不知所向,稱以致敗,情跡叵測。別定査官,應問各人盤覈馳啓,竝與穀物措處事,令該衙門覆啓稟處,晩時裝發之該縣監宋漢老,罪狀令攸司稟處矣。稅般致敗,前後何限,而未有若此船之疑怪叵測,此邑稅穀旣是一二船,而二船則先爲前進,一船則緣何而站站逼遛,處處落後,以致人與船,不知去處。雖以漂木言之,或云斫用火木,或云埋置沙泥,前後所爲,都是粧撰,在囚諸漢,更加嚴刑,期於得情後勘處。人與船,旣無下落,有難指徵,則莫重公穀,不可遽爾蠲蕩,令穀主邑,徵捧以本色上送之意分付,而裝載官,旣請令攸司稟處。今不更論,該州首吏鄕,從重科治事,依狀請施行,何如?傳曰,此事之疑怪叵測,果如所啓,而人與穀,旣無刑影,則只爲歸咎於鴟木之埋置者,殊非綜核之政,在囚諸人,竝放送。穀物之更令裝載邑徵捧,固是守經之論,而以若艱難之民力,又使之辦納,亦係不忍之甚。其在寧失之義,特爲蠲蕩,以示眷眷之意。
議政府啓曰,卽見開城留守徐衡淳所報,則本營句管關西小米二萬石,今年耗條二千石,依例劃給爲辭矣。支放給代,便成年例,以海西所在丙寅別備穀耗條,依此數劃送,何如?傳曰,允。
又啓曰,全羅兵使李承淵,以其身病,呈狀乞遞矣。實病旣如此,有難强令察任,改差,何如?傳曰,允。
兵曹啓曰,今此行幸時,別雲劍實差金炳㴤實故,誤以身病懸錄以入,至承啓下矣。矇未覺察,臣不勝惶恐,而原望望筒,改付標以入之意,敢啓。傳曰,知道。
兵曹口傳政事,以李容象爲都監中軍。
三軍府啓曰,卽接訓鍊都監所報,則今八月十九日習陣日次,而大將臣申櫶,有身病不得行操云矣,敢啓。傳曰,知道。
都摠府啓曰,今日入直內三廳武兼禁軍及軍兵等,當爲中日習射技放,而崇陵忌辰相値,不得設行之意,敢啓。傳曰,知道。
義禁府啓曰,公忠監司閔致庠啓本內,裝載官連山縣監宋漢老罪狀,令攸司稟處事,啓下矣。宋漢老,時在任所云,依例發遣府羅將,拿來,何如?傳曰,待待命拿囚。
上在景福宮。停常參·經筵。
傳曰,藥院提調許遞,前望入之。
內醫提調前望入之,李承輔落點。
奎章閣啓曰,原任直提學金炳德父興根喪,第三日,依定式遣檢書官,致弔恤孤,仍爲勸粥以來之意,敢啓。傳曰,知道。
司饔院啓曰,公忠道朔膳進上來到,而各殿膳狀不塡日字,膳狀所重,何等謹嚴,而不能審愼,致此稽忽,事體所在,誠極未安。該道臣,從重推考,物種雖不得不捧入,而膳狀則還下送,使之改修正,罔夜上送之意,分付,何如?傳曰,允。今番則初有之事,膳狀單子,特爲捧入。
三軍府啓曰,卽接禁衛營所報,則今八月二十日,習陣日次,而大將臣李章濂,有身病,不得行操云矣,敢啓。傳曰,知道。
庚午八月十九日□時,上御紫薇堂。進講入侍時,判府事李裕元,講官朴珪壽,參贊官金奎弘,侍讀官洪萬植,假注書李熙圭,記事官朴容大·金明鎭,各持孟子第五卷,以次進伏訖。上曰,史官分左右,仍命大臣進前。裕元進前奏曰,秋熱利於農事,而有妨於節宣,此時聖體,若何?上曰,一樣矣。各殿問候訖,上曰金奉朝賀喪,事甚愴衋矣。裕元曰,老成凋零,朝野虛廓,何可盡達?缺上誦前受音一遍訖,仍開奏。珪壽讀自萬章問曰敢問友,止事我者也,仍釋義訖。上曰,此五人者亦有獻子之家訓,不與之友矣。此非獻子之不挾貴耶?裕元曰,無獻子之家者,心中無我家之貴也,愈於已者師之矣,同於已者友之矣,庸於已者使之義也。缺裕元曰,講官儒臣所奏,俱爲切實,而儒臣文義中敬之一字,尤得此編之綱領,而道義可尊,則易所謂成性存存之門。只是一禮字,其行可法,則易所謂君子之樞機,只是一愼字,而禮與愼,都是箇敬一字中出來。屈萬乘之重,明五學之敎,卽帝王友德之旨矣。講官以文會友云云。裕元曰,以文會友之文,非但爲學問之文,抑爲道德之無所不包,講官所奏留神焉。我殿下曾講論語矣,毋友不如己者,卽聖訓也。此編之王順·長息,不如惠公之謂也。上曰,然矣。
上在景福宮。停常參·經筵。
藥房提調李承輔,副提調韓敬源啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
政院啓曰,議政府郞廳來言,今日賓廳日次,而無時急稟定事,不得來會云矣,敢啓。傳曰,知道。
傳曰,右承旨許遞,前望入之。
承旨前望入之,閔胄顯落點。
傳曰,在外法司堂上許遞,政官牌招開政。
傳曰,在外金吾堂上許遞,今日政差出。
傳曰,在外與有實故玉堂許遞,今日政差出。
禮曺來十月初三日,行宗廟冬享大祭親祭,取稟。奉敎敬依。
奎章閣啓曰,原任提學金興根喪,成服日,依定式遣檢書官,致祭以來之意,敢啓。傳曰,知道。
禮曹,冬至兼謝恩使,拜表吉日,來閏十月二十五日辰時,封裏同月二十二日。
內醫院啓曰,自前行幸時,若値經宿之時,則陪從掌務官一員,例自司僕寺,補把馬一匹許給矣。今番行幸時,依例許給之意,分付,何如?傳曰,允。
吏曹啓曰,奉常寺正金羽東,成均館直講朴萬周,典籍尹正洙·金國顯,俱以身病,呈狀乞遞,改差,何如?傳曰,允。
兵曹啓曰,內禁衛將李公濂,五衛將奇允鎭,昌德宮衛將金東錫·李正文,俱以病難供職,呈狀乞遞,竝改差,何如?傳曰,允。
又啓曰,去三月二十二日,慶科庭試·武科殿試,四月二十八日庚午式年,武科殿試時,直赴殿試人江原監營火砲安寧厚,公忠監營火砲申今大,統營別武士金翼鳳,北兵營親騎衛金宗崗。直赴會試人京畿監營選武軍官崔俊伊,南兵營武學洪允海,別砲衛李石律,北兵營馬兵安泰旻,無緣不赴。委折,關問各該道帥臣後,稟處事,草記蒙允後,關問矣。卽接京畿監司朴永輔,江原監司趙龜夏,公忠監司閔致庠,統制使鄭圭應,南兵使李鍾承,前北兵使李奎奭,回移,則火砲安寧厚遭故,依法典陣試,申今大別武士金翼鳳·親騎衛金宗崗,俱以身病不赴,係是三式年內,竝依法典陳試。選武軍官崔俊伊,武學洪允海,別砲衛李石律,馬兵安泰旻,俱以身病不赴。竝依例勿施,所授帖文,收聚爻周,何如?傳曰,允。
三軍府啓曰,卽接御營廳所報,則今八月二十一日,習陣日次,而大將臣李元熙,有身病不得行操云矣,敢啓。傳曰,知道。
有政。吏批,行判書趙秉徽進。參判李載冕,參議李正魯式暇。以李敦禹爲校理,吳長善爲副校理,李炳敎爲刑曹參議,林肯洙爲知經筵,李時敏爲同義禁,崔遇亨爲內贍提調,金在顯爲分內醫提調,洪萬植爲宗府正,金始熙爲奉常正,金奎軾爲檢詳,陳秉燮爲直講,洪贊燮·崔鳳命,爲典籍。成均博士單李東榮,學正單康炳迪,整釐使單金炳國,故學生金錫奎,贈童敎,孝行卓異,贈職事承傳。故縣監李正容,贈吏參,故通德李東膺,贈吏議,已上同知李奎衡考·祖考,依法典追贈。再政。以李肇信爲軍資正。兵批,判書李景夏進。以洪永錫爲內禁將,金斗赫爲五衛將,金秀鍊·鄭錫祚爲昌德將,李文永爲全羅兵使,金復淵爲白峙僉使,黃胤坤爲會寧浦萬戶。再政。以柳晥爲曺司五衛將,同知單金斗赫,
庚午八月二十日□時,上御紫薇堂。進講入侍時,右議政洪淳穆,講官趙性敎,參贊官李鍾晉,檢討官李永,假注書鄭應哲,記事官朴容大·金明鎭,各持孟子第五卷,以次進伏訖。上曰,史官分左右,仍命大臣進前,淳穆進前問候訖。上誦前受音一遍,仍開卷,基應讀自非惟小國之君,止其義一也。
上在景福宮。停常參·經筵。
自已時至申時,灑雨下雨,測雨器水深五分。
弘文館啓曰,新除授校理李敦禹,時在慶尙道安東地,副校理吳長善,時在京畿龍仁地,經筵入番事緊,請竝斯速乘馹上來事,下諭。答曰,許遞,前望入之。
玉堂前望入之,校理朴定陽,副校理李晩耆,落點。
禮曹啓曰,去乙丑年,以奉化伯鄭道傳立祀之節,令禮曹招致當派門長,斯速歸正事命下,而其時因臣曹草記,待在鄕諸人之來會,使之議定事,蒙允矣。卽接陽城幼學鄭致奭等五人聯名呈單,則以爲奉化伯後孫只有三派,散在各處,議論不一,久未歸正,三派門長之僉議,今始歸一。以奉化伯最長派十六代孫應夔,定爲嗣孫,以此意,論理啓稟爲辭矣。宗議今旣僉同,成命不宜久曠,以鄭應夔立爲奉化伯嗣孫,立案成給,何如?傳曰,允。
司饔院啓曰,自前每當行幸經宿時,各邑地方官,進排御供物膳,日下雉鮮,各司供上,一體進排于經宿所,乃是事例,而近來省減,雖出於除民弊之聖意,旣以草記後,行會畿營之意,曾有稟定矣。今此行幸時,各邑進排,依例知委,監膳提調郞廳先期進詣,何如?傳曰,置之。
兵曹啓曰,今此行幸時,領軍之將,不可不備,而內禁衛將洪永錫,除授在外,上來無期云,改差,其代,依承傳口傳擬入,何如?傳曰,允。
都摠府啓曰,今日入直內三廳武兼禁軍及軍兵等,當爲中日習射技放,而齋日相値,不得設行之意,敢啓。傳曰,知道。
庚午八月二十一日□時,上御紫薇堂。進講入侍時,講官姜㳣,參贊官閔胄顯,侍講官丁觀燮,假注書李熙圭,記事官朴容大·金明鎭,各持孟子第五卷,以次進伏訖。上曰,史官分左右。上誦前受音一遍訖,仍開卷。㳣讀自萬章問曰敢問交際何心也,止如之何,其受之,仍釋義訖。上曰,萬章以受御問之者,欲觀孟子之所答,而然耶?㳣曰,此亦不必然也。孟子亞聖也,必度辭受之得中而行之。萬章以高弟,只知不義之不當受,而未覺其交道接禮之爲當也。此章之旨,以孟子一秩內事言之,可以見聖人得中處,在齊辭萬鍾與百鎰而不受之,在宋與薛,則受而各有可受不可受之義。且禮曰,長者賜,少者賤者,不敢辭云矣。上曰,萬章,終未得覺悟而問之矣。㳣曰,萬章但有廉潔之心,見未到聖人精微處也。上曰,萬章徒以受問之矣。㳣曰,聖人不問當初之所從來,只從禮儀幣帛之節而受之者,欲以行道矯非之意也。禦人則在法當誅,此不必言於當初不義之取,則若能行我之道,可使不更取之也。聖人之用心如此,故孔子亦有行可際可之仕矣。上曰,是故孔子,亦受陽貨之蒸豚矣。㳣曰,然矣。以於陵仲子事觀之,孟子有所居之室,伯夷之所築,所食之粟,伯夷之所樹云矣,何必問其所從來乎?
上在景福宮。停常參·經筵。
自前夜一更至開東,灑雨下雨,測雨器水深一寸八分。
傳曰,左副承旨許遞,前望入之。
承旨前望入之,鄭海崙落點。
弘文館啓曰,新除授校理朴定陽,時在二字缺地,副校理李晩耆時在慶尙道禮安地,經筵入番事緊,請竝斯速乘馹上來事,下諭。答曰,許遞,前望入之。
玉堂前望入之,校理趙定熙,副校理張原相,落點。
兵曹口傳政事,以趙存興爲內禁將。
以南兵使李鍾承狀啓,營下設賑時,北靑幼學河泰鎭,半萬之財,出義補賑,褒賞之擧,令廟堂稟處事。傳曰,一依北關董炫謨例,施賞。
庚午八月二十二日□時,上御紫薇堂。進講入侍時,講官趙性敎,參贊官洪遠植,檢討官徐相敦,假注書鄭應哲,記事官朴容大·金明鎭,各持孟子第五卷,以次進伏訖。上曰,史官分左右,上誦前受音一遍訖,仍開卷。性敎讀自今日諸侯,止若獵較也,仍釋義訖。上命授書算于性敎,上讀新受音十遍訖。性敎還納書算。上曰,獵較之義,何謂也?性敎曰,註釋十二說,猶未圓暢,故今未詳也。上曰,亦不見說於他書耶?性敎曰,臣固未及博考,而苟有明的見解處,朱子集註必有所取而考證也。蓋此章內,專言辭受之義而敎之,不改而後誅之云者,尤可見孟子待人之恕。人孰無改過之爲貴,敎之不改,罪固無赦,而方其有罪,遽爾誅之,則雖欲改之,末由也已。故諄諄敎誨,俾開自新之路者,恕之至也。書曰眚災肆赦,又曰好生之德,洽于民心,是亦從仁恕中出來,舜帝之德,亦用此爲務也。臣竊伏聞今月初九日,眞殿茶禮親行時,臚唱有不成聲,左右爲之惶恐,承宣至於請罪。上曰,此是一時喉痰使然,特命宥而勿罪,大哉言乎?眚災肄赦之聖意,復覩今日,而此雖若小事,推之則可大也。臣又有區區仰陳者,夫人主一心,爲萬化之源,雷霆之威,雨露之恩,實大念之發,而我殿下仁恕之心,藹然發端,有不可揜。繼自今操存之工,尤宜講明,頻接臣隣,資其咨沃,勉勉乎擴而充之,擧而措之,則仁恕之政,可以普施,好生之德,亦當比隆,奚但匹夫之獲其所也?擧一國百萬生靈,皆將蹈舞涵泳於仁波惠澤之中。伏願念念于玆,懋哉懋哉。相敦曰,講官所奏,無非切當,而非其有而取之之爲盜,固與潔人之眞盜有同,自其作其有而取之不已,無所忌憚,則畢竟不至爲潔人之眞盜乎?論人之作其有而取之者,則固不可遽謂之盜也。至若自勉,則當事事詳察,此其可取歟,不可取歟?必於可取而取之,不可取而不取之,然後乃無過矣。孟子之時,諸侯無有以此爲心者,故多行不義,至於不可比誅,則豈不寒心哉。遠植曰,其謂作有而取爲盜,雖與潔人之盜不同?然取其作其有,則固是不義,故卽近於盜也。人之於謂盜之稱,可不愼哉?孟子至於義之至精至密處,極言而分析,萬章猶未能覺知,復爲此問,孟子之反覆開曉,又如是甚明,可見聖人析理之精也。上掩卷,仍命史官就座,又命退。諸臣,以次退出。
上在景福宮。停常參·經筵。
傳曰,檢校直閣金永壽,馳詣景陵,奉審摘奸,仍留監祭,局內諸陵,一體奉審以來。
弘文館啓曰,新除授校理趙定熙,副校理張原相,竝卽牌〈招〉察任,何如?傳曰,允。
議政府啓曰,卽見江原監司趙龜夏狀啓,則本道公都會覆試,當爲設行,而秋穡差晩,儒生往來,在所當念,待明年設行事,請令廟堂稟旨分付矣。事勢如此,依狀請退行之意,分付,何如?傳曰,允。
庚午八月二十三日□時,上御紫薇堂。進講入侍時,講官李參鉉,參贊官金奎弘,檢討官徐相敦,假注書李熙圭,記事官朴容大·金明鎭,各持孟子第五卷,以次進伏訖。上曰,史官分左右,上誦前受音一遍訖,仍開卷。參鉉讀自曰孔子,止娶妻非爲養也,而有時乎爲養。
上在景福宮。停常參·經筵。
大王大妃殿,進御二錢重人蔘粟米飮,自今日一貼式,限二貼煎入事,榻前下敎。
大妃殿,進御二錢重人蔘粟米飮,自今日一貼式,限二貼煎入事,榻前下敎。
傳曰,藥院都提調有闕之代,前望入之。
內醫都提調前望入之,領議政金炳學落點。
都摠府啓曰,今日入直內三廳武兼禁軍及軍兵等,當爲中日習射技放,而齋日相値,不得設行之意,敢啓。傳曰,知道。
判府事李裕元箚曰,伏以臣,屢縻藥院之銜,陳辭丐免,輒蒙恩諒,往來鄕山,飮啄隨分,莫非我殿下,有願必遂之深仁闓澤也。今於復叨此任,何敢更事煩瀆,而疾病之來,必呼父母,理之常也。臣之素患積聚之崇,闖肆於交敓驟涼之間,寒熱作而虛汗漬,神識昏而身貼于床,時日無蠢動之望。似此見狀,日次在前,末由進參,義分虧墮,若添一病,冒悚仰籲於仁覆之下。伏乞聖上,俯垂鑑諒,將臣所帶內醫都提擧之任,劃卽遞改,俾公私兩幸焉。答曰,省箚具悉卿懇。愼節奉慮,所辭藥院之任,今姑許副,卿其安心調理。仍傳曰,此批答,遣史官傳諭。
庚午八月二十四日□時,上御紫薇堂。進講入侍時,講官李承輔,參贊官鄭海崙,侍講官丁觀燮,假注書鄭應哲,記事官朴容大·金明鎭,各持孟子第五卷,以次進伏訖。上曰,史官分左右,上誦前受音一遍訖,仍開卷。承輔讀自爲貧者,止固周之。
上在景福宮。停常參·經筵。
藥院都提調金炳學,提調李承輔,副提調韓敬源啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿·中宮殿,口傳問安。答曰,知道。
傳曰,同副承旨許遞,前望入之。
承旨前望入之,李忠翼落點。
政院啓曰,新除授同副承旨李忠翼,時在京畿加平地,斯速乘馹上來事,下諭,何如?傳曰,許遞,前望入之。
承旨前望入之,趙恒敎落點。
傳曰,判義禁外金吾堂上,竝許遞,前望入之,
傳曰,吏曹參議有闕之代,前望入之。
傳曰,明日九日製通方外爲之,試紙用大好紙,弘文提學,待明朝牌招。
傳曰,兩銓便考贈職條,大王私親考,王妃考贈上相,世子嬪考,贈左相,世孫嬪考,贈右相。此別隆殺而然則,外朝輔國·奉朝賀·判敦寧·判宗正卿之父,贈上相,甚涉如何。自今爲始,大王私親考,王妃考,都尉父,領相父,上輔國之宗親父,竝以上相贈職。左相父,副僉尉之父,竝贈左相,右相之父·國舅·輔國·奉朝賀·判敦寧·判宗正卿之父,竝以右相贈職事,定式。
傳曰,慶州崇德殿,卽新羅始祖王妥享之所,而歲年旣久,一往頹圮,且十王諸陵,擧皆荒涼云。修葺之方,豈容少緩?其令道臣,斯速經紀,建官守護之節,廟堂稟處。
傳曰,大臣·政府堂上引見。
吏曹啓曰,奉常寺正金始熙,健陵令尹秉準,直講陳秉燮,典籍崔鳳命·洪贊燮,西學敎授金永壽,俱以身病,呈狀乞遞,竝改差,何如?傳曰,允。
禮曹啓曰,卽接楊根幼學李宅凡所志,則以爲同姓四寸弟受謙,嫡妾俱無子,以其同姓四寸弟容凡第二字會殷,欲爲繼後。兩家諸族,相議完定,而養家父母,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據,而不得登聞者,許令該曹,論理草記事,載在法典,而門長李宅凡所訴,旣如此。李容凡第二子會殷,立爲李受謙之後,何如?傳曰,允。
又啓曰,卽接宗廟署所報,則明日九日製試取時,本署官員,俱爲觀光云矣。依定式本曹郞廳安翊豐,假官差送,以爲代直後,赴試之地,何如?傳曰,允。
又啓曰,卽接永禧殿官員所報,則明日九日製試取時,本殿官員,俱爲觀光云矣。依定式假官一員,令吏曹以成均館官員口傳啓下,以爲代直後,赴試之地,何如?傳曰,允。
義禁府啓曰,明日九日製,通方外爲之時,本府都事,皆爲赴擧,只有武都事一員,當直入直,而本府入直及回公都事,無以推移。假都事二員,令該曹口傳差出,以爲分排擧行之地,何如?傳曰,允。
兵曹啓曰,全羅兵使李文永,以其身病,呈狀乞遞,改差,何如?傳曰,允。
傳曰,奉審閣臣入侍。
吏曹參議李正魯疏曰。省疏具悉。所請依施。
庚午八月二十五日□時,上御紫薇堂。藥房入診,大臣政府堂上引見入侍時,都提調金炳學,提調李承輔,副提調韓敬源,假注書李熙圭,待敎金演壽,記事官朴容大·金明鎭,行都承旨韓敬源,事變假注書李泰元,領議政金炳學,行吏曹判書趙秉徽,行兵曹判書李景夏,行知宗正卿府事李周喆,行上護軍金世均,漢城判尹李承輔,左參贊尹正求,知宗正卿府事李章濂,知中樞府事李元熙,禮曹判書趙性敎,行護軍許熠,以次進伏。醫官李慶年·洪顯普·朴時永·金在瑚,進伏楹外訖。上曰,史官分左右。炳學進前問候,各殿問候訖。炳學曰,醫官待令,使之入診乎?上可之。慶年等以次入診,退伏楹外訖。炳學曰,脈候奏之。慶年等起伏奏曰,脈候左右三部調均矣。缺炳學曰,大院君孔德里行次時,臣等經稟後,進去而山川之秀麗,草木之光輝,洵郊庄之最福地也。且四方定界,不過百步以內,立標揭記,許民自主,德意所及,莫不攢手歡欣,此誠導和迎祥,歸福聖躬。臣等不任欽祝萬萬,而從此廣占岡麓之弊,亦可以漸次侵息,瞻聆聳動,毋敢踰制,小民之賴有依歸,實非少幸,而爲國家悠久無疆之圖,尤切攢頌矣。淳穆曰,大院君爲國家篤棐鴻休,動皆成法,而乃於孔德里定界,苟若拓大其幅員,固所何限,規制務極撙約,僅不過射疏之地,而俾近居小民,得有依歸者。蓋履信思順,以人和爲本,雖非家喩而戶說,中外之所做,則莫敢踰越。如表端而影直,山麓廣占,其蔽必自玆漸息,訏謨經遠之圖,淵乎盛哉?上曰,孔德里定界事,予已聞之矣。大抵入我朝近五百年,人民之終歸於土者,今爲山盡矣。迨此之時,廣占之弊,申明禁斷,是乃地利人和也。今番大典會通釐正時,必爲定其步數,消詳歸正,而今日筵說,頒布朝紙。又自廟堂,關飭於八道·四都,一遵定典,毋敢踰限,使神理人情,俱爲協洽之地,可也。炳學曰,今此下敎,諄複懇惻,拓占廣延之弊,尤當寢息,群情之歡欣頌祝,豈可涯量乎?謹當敬奉聖敎,關飭諸道,申明舊典矣。淳穆曰,近來山麓廣占之弊,殆無限節,而今此聖敎一頒,必當奉遵定式之不暇,八方民情,庶有以歡欣頌祝矣。上曰,聞近來山變,處處有之,取見徒流案,則定配罪人,多有山訟者,推此一款,可知有力者抑奪也。大關感傷和氣,各別禁斷,內而京兆,外而各道,着念擧行事,分付,可也。炳學曰,山而有訟,訟而有變,專由於廣占之弊,而聖敎一頒之後,中外各遵典式,自玆爭訟寢息,庶皆有依歸之地矣。淳穆曰,殘民之難以保居,寔在於山訟之繁興,若是申明舊典,則自可各安其業,而有可以導迎和氣矣。缺炳學曰,卽見東萊府使鄭顯德狀啓,則洋船來泊時,倭人同騎,諸般情形,書契當爲傳給,而以其島主職名與書塡日字,前後相左。還爲上送該曹,改修當否,請令廟堂稟處矣。前此倭使齎來書契中,島主職名之新改者,纔於去月許捧,則捧納以前,卽職名不許之時,而別撰書契,乃以五月書塡,而島主職名,書其新名者,果涉相左,固當改修下送,傳給倭館。第念洋艘到泊,旣在夏間,而書契則始於幾月後入送者,中間日字,太涉弛緩,且館倭之和應洋醜,彼旣節節發明云。其在柔遠之意,合有參恕之道,書契特爲中止,以觀來頭,繼此而十分團束,毋或抵罪之意,使任譯嚴加曉諭,何如?上曰,衣爲之。出擧條炳學曰,西北烽戍卒之襦紙衣,先後運頒給,卽軫念禦寒之資,而惟獨北關先運,只以木綿木花,畢竟分給之際,吏鄕輩,從中幻弄,全匹未滿幾尺,一斤不盈數握。恩出挾纊,利歸私橐,興言及此,痛惋極矣。苟欲亟祛此弊,則莫如自京製送之爲便。故纔以此意關問道臣,營邑之論,亦以爲便,自今年爲始,參酌定數,以襦衣先運輸送,使之着實分給,期無如前奸弊事,分付,何如?上曰,依爲之。出擧條炳學曰,固城縣令,纔以判官改稱,而第念統營,體貌旣自別,則縣當陞府則不當以判官稱之。判官陞爲府使,仍兼從事官,府使等第,巡營書之,從事官等第,統營書之,固城之於統營,係是本官,則凡於府內事務,一切自統營句管。至於三政與戶籍,不可不關由巡營,自統營一一照檢,文移巡營,以爲磨勘之地,本府旣爲營下邑矣。永作堂下武倅窠,若有因事陞資之時,卽爲差代事,定式施行。今判官柳箕東,雖未經四品,勿拘陞府之意,分付銓曹,何如?上曰,依爲之。出擧條炳學曰,王世孫師傅,卽從一品也。世子師傅例以議政下批,則世孫師傅,以正一品啓下,恐合事體,而若値乏人之時,銓曹稟旨,然後從一品差出事,更爲定式,何如?上曰,依爲之。炳學曰,大君自辟窠衙門,體貌自別矣。戶曹·司僕兩倉,惠廳自辟時,毋得移擬,大臣自辟之司僕,惠廳奉常寺諸窠·戶曹兩倉,兵曹亦不得移擬之意,定式施行,吏曹則勿拘檢擬事,分付,何如?上曰,依爲之。炳學曰,三營都提調,向以時相例兼,原座未備之間,原任姑爲仍帶事,有命矣。時相則拜相日同爲單付,原任見帶之中,若値有闕,則自政院微稟後,令銓曹從座次排擬事,定式,何如?上曰,依爲之。炳學曰,官方今幾次第釐正,而大典會通官職條曰,內閣提學拜相,陞付本閣大提學。兩銓便攷追贈條曰,曾經閣職人榮贈時,議政追榮,以內閣大提學兼贈云矣。內閣大提學,只有其文而上下九十餘年,初無陞付與追贈之擧,則事旣不行,徒載掌故,恐非稽古徵今義,故敢此仰達矣。上曰,只有其名,而初無其事,則此不必載錄矣。炳學曰,曾經文衡人之拜兩館提學,曾經弘提人之副提互遞,有涉左遷,自今以後,曾經文衡,勿擬兩館提學,曾經弘提,勿擬副學事,著爲定式,何如?上曰,依爲之。炳學曰,江華分敎官之滿六十朔後,直爲陞六,甚涉無謂,依舊例,六十朔後,待都政始擬齋郞,亦於望報之際,以有地閥人,各別擇差之意,定式施行,何如?上曰,依爲之。炳學曰,政府公事官,本是備邊司郞廳,故屬之西班,而今則備邊司旣革罷矣。此當有釐正之擧,更以東班實職施行,從今以後,參上望則越送吏曹,參下則啓下後,自吏曹單付祿牌,亦令吏曹,成給參下,陞六後付職。依前自兵曹區處事分付,至於公事官,此非常設之職,依前以兼銜施行,何如?上曰,依爲之。出擧條炳學曰,大政之前期儲窠,專爲各琦序遷,而然而守令有窠,則必以銓曹實職差遣然後,可無窠窄之慮,凡於儲窠之時,雖宗府·戶惠·司僕自辟及曾寺正者,勿擬外任之意,著爲定式,何如?上曰,依爲之。炳學曰,前後願納付職前銜人,見方積滯,疏鬱無期,北陵加設參奉,亦有願納與勞貰者,竝爲陞六,次次收用之意,分付銓曹,何如?上曰,依爲之。缺敬源曰,玉堂所懷奏之。觀燮曰,伏念今日急務,講學一事而已。臣累登講筵,伏覩殿下聰明睿知,固不待勉强,自有光明之著見。且近日日御進講,誠欽仰萬萬,而別講召對,一例停撤,一日二日,如是悠泛,則非所以聖,益聖新又新之道。伏願繼開,別講召對,無或間斷,勤接臣隣,體周王於緝熙之工,法漢帝不知疲之德,此實萬世無疆之計,伏願懋哉懋哉。上曰,所陳甚好,當留念矣。
庚午八月二十五日□時,上御紫薇堂。進講,奉審閣臣同爲入侍時,右議政洪淳穆,講官趙性敎,參贊官李鍾晉,檢討官趙秉轍,假注書鄭應哲,記事官朴容大·金明鎭,各持孟子第五卷,以次進伏。檢校直閣金永壽,進伏訖。上曰,史官分左右。上曰,大臣進前。淳穆進前奏曰,溫涼異候,此時聖體,若何?上曰,一樣矣。淳穆曰,寢睡·水刺之節,何如?上曰,一樣矣。淳穆曰,大王大妃殿氣候,何如?上曰,一樣矣。淳穆曰,中宮殿氣候,何如?上曰,安順矣。仍命大臣就座。上曰,奉審閣臣進前。永壽進前奏曰,臣承命馳詣景陵,陵上奉審則安寧,碑閣·丁字閣奉審則無頉。祭物·祭器·祭井看審則精潔,諸執事摘奸則無頉。仍詣健元陵,陵上奉審則安寧,碑閣·丁字閣奉審則無頉。仍詣顯陵,陵上奉審則安寧,碑閣·丁字閣奉審則無頉。仍詣穆陵,陵上奉審則安寧,碑閣·丁字閣奉審則無頉。仍詣徽陵,陵上奉審則安寧,碑閣·丁字閣奉審則無頉。仍詣崇陵,陵上奉審則安寧,碑閣·丁字閣奉審則無頉。仍詣惠陵,陵上奉審則安寧,碑閣·丁字閣奉審則無頉。仍詣元陵,陵上奉審則安寧,碑閣·丁字閣奉審則無頉。仍詣綏陵,陵上奉審則安寧,碑閣·丁字閣奉審則無頉。還詣景陵,仍留監祭,將事安寧之意,敢此仰達矣。缺上誦前受音一遍訖,仍開卷。性敎讀自周之則受,止斯可謂養矣,仍釋義訖。上授書算于性敎,上讀新受音十遍訖。性敎還納書算。上曰,繆公雖知子思之賢,而不以禮養之,但以鼎肉饋之,宜其子思之不悅也。性敎曰,誠然矣。君子之辭受,適於義而已。繆公之亟饋,作禮養之道故子思不受也。上曰,三代盛際,必得賢臣而後治之矣。性敎曰,蓋自古聖王,必待賢臣而弘功業,君臣相須之義,甚大矣。上曰,伊尹·傅說·太公之賢,亦豈非遇聖王而致治者歟?性敎曰,然矣。湯之於伊尹,高宗之於傅說,文王之於太公,或聘以禮幣,或求之夢卜。是皆誠心悅賢,而悅而能擧,擧而能養,故與之共天位治天職,以致三代之隆。至若繆公之於子思,旣無用賢之實,又無養賢之禮,雖欲治,其可得乎?孟子因萬章之問,而引子思之事,以言乎繆公之不能禮賢而深非之也。秉轍曰,爲民之空乏而賙之,則不受不恭,此是庶人自處之義也,至若亟饋,有似乎常繼之道也。初以君命來饋,後以有司各繼其所無,不使賢者有亟拜之勞,然後方有常繼之道,而是乃養賢之禮也。若不以道,君子不受者此也,所以孟子引子思之事而答之,以曉萬章之問也。鍾晉曰,講官儒臣,備陳無餘,臣無容更達矣。淳穆曰,有志之士,雖中等人,苟不識義理勵廉恥,猶不當貪戀豢養,矧惟子思之聖乎?子思非徒以繆公於養賢之禮有所屑越,必不能用其言而行其道,故深慨之矣。此與孔子之歎膰肉不至,同一揆也。上掩卷,命史官就座,仍命大臣先退,又命退。諸臣,以次退出。
上在景福宮。停常參·經筵。
自午時至人定,灑雨下雨,測雨器,水深一分。
傳曰,自今日進講停。
傳曰,發遣吏郞諸執事,淸齋與否,摘奸以來。
傳曰,都承旨,持此御題,與弘文提學,偕往泮宮試取以來。
政院啓曰,弘文提學趙性敎,旣已承牌,內閣提學金大根,藝文提學趙基應,竝卽牌招,同參考試,何如?傳曰,允。
又啓曰,臣敬奉御製,與弘文提學,偕往泮宮,九日製儒生試取,則收劵爲四百四十五張矣,捧入之意,敢啓。傳曰,知道。
傳曰,九日製,表居首三下進士姜,直赴殿試,之次草三下幼學沈獻之,直赴會試。之次次上進士金九鉉等二人,竝給二分,之次次上幼學趙重弼,給一分,之次次上幼學李載夏等五人,各史記英選一件賜給。
傳曰,入格儒生,明日待令。
傳曰,同副承旨許遞,前望入之。
承旨前望入之,趙慶鎬落點。
以司謁口傳下敎曰,景祐宮朔望焚香,以都受香磨鍊事,分付。
政院啓曰,今此行幸時,何大臣留都乎?敢稟。傳曰,李判事爲之。
三軍府啓曰,今此行幸時,何將臣守營乎?敢稟。傳曰,知三軍府事李容熙爲之。
知義禁前望入之,李元熙·李參鉉·趙性敎,落點。
義禁府啓曰,晉州營將宋泰玉,諸罪人押來到畿邑云,入城日,謹依傳敎,發遣府都事於江頭。罪人鄭晩植·楊永烈·楊聖仲·成夏瞻·朴晩源·沈永澤·鄭在永·鄭弘招·魚致元·崔鳳儀·朴士允·張景老等十二名,竝具格拿來之意,敢啓。傳曰,知道。
上在景福宮。停常參·經筵。
自前夜人定至開東,灑雨下雨,測雨器,水深一寸一分。
傳曰,傳香承旨,馳詣受香諸處,奉審摘奸以來。
傳曰,入格儒生入侍。
政院啓曰,卽者修撰趙秉轍,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
都摠府啓曰,今日入直內三廳武兼禁軍及軍兵等,當爲中日習射技放,而毓祥宮忌辰相値,不得設行之意,敢啓。傳曰,知道。
副修撰趙秉轍疏曰云云。省疏具悉。爾其勿辭,救護,
庚午八月二十七日□時,上御紫薇堂。入格儒生入侍時,左承旨趙慶鎬,假注書李熙圭,記事官朴容大·金明鎭,以次進伏。入格儒生等,序立階下訖。上曰,史官分左右。慶鎬,奏請入格儒生,今已待令,使之以次陞堂奏職名,儒生以次進前,奏職姓名,退立階下訖。慶鎬奏請施賞,施賞訖,引儀唱四拜,儒生等行四拜禮。慶鎬奏請儒生等使之出送,儒生等,以次退出。
上在景福宮。停常參·經筵。
傳曰,政官牌招開政,如有違牌,勿爲呼望。
傳曰,在外工曹參判許遞,今日政差出。
議政府啓曰,傳曰,慶州崇德殿,卽新羅始祖王妥享之所,而歲年旣久,一往頹圮,且十王諸陵,擧皆荒涼云,修葺之方,豈容少緩?其令道臣,斯速經紀,建官守護之節,廟堂稟處事,命下矣。殿宇·諸陵之修築,已有由來成憲,而設官守護,特未及施行,今下聖敎,益有光於崇報之典矣。今倣崇仁殿例,參奉一窠,以朴姓中,有地閥文識者,自本官望報巡營,自巡營,單望塡差,轉報吏曹,以爲啓下,而九十朔仕滿後,六品職遷轉,殿享祭需,令本府措備,享官依前以近邑守令塡差,修葺守護之節,令道臣,各別擧行後,登聞。因此而麻田崇義殿事體,亦不可異同,殿監名色革罷,參奉一窠,以王姓中,令松留擇差,報吏曹啓下。朔數與遷轉,一依崇德殿例施行,而遷轉時,六品一窠,以崇德·崇義兩參奉,間窠調用之意,著爲定式,何如?傳曰,允。又啓曰,卽見宣惠廳所報,則密陽沙工河定圖,收逋穀之添載八十五石零,全然偸食,竝與邑報陳省而隱匿。且他沙工添載穀四十一石,亦爲乾沒,沙工朴基得,昨年負逋爲二百二十二石之多,押送本邑,使之徵刷,而及其未納欠縮,又爲二十一石,兩漢所犯,俱係罔赦,合施徵創云矣。漕挽法意,何等重嚴,而幺麽沙工輩之許多乾沒,若是其無嚴無憚,國穀日縮,國綱日弛,痛惋之極,寧欲無言?此若一任其奸僞,不之大徵創,則日後無窮之弊,亦安所屆?罪犯罔赦,情無可恕,沙工河定圖·朴基河兩漢,竝自秋曹,押送慶尙左兵營,令帥臣,大會軍民,梟首警衆。所逋穀,依法典蕩減,負逋沙工之毋得更差,已有新頒節目,兩營邑之又此差送者,甚非定式攸在,該道臣推考,該守令令該府,拿問處之,何如?傳曰,允。該守令拿處,安恕,姑令戴罪擧行。
又啓曰,會寧府使,自是廟薦窠,而今見北伯之罷黜該倅狀啓,則以令該曹差出爲請,揆以格例,殊涉不審,該道臣推考,何如?傳曰,允。
議政府薦望,以李祉秀爲會寧府使。
兵曹啓曰,固城判官,陞爲府使事,筵奏蒙允矣。固城兵馬節制都尉,改以兼固城鎭兵馬僉節制使,統制營從事官下批之意,敢啓。傳曰,知道。
又啓曰,五衛將金斗赫,昌德宮衛將金秀鍊·鄭錫祚,俱以病難供職,呈狀乞遞。新除授全羅兵使李文永戶奴呈狀內,矣上典,素患痰癖之症,每當換節之時,一倍添劇,時月之內,萬無登途赴任之望云。實病旣如此,則不可强令赴任,竝改差,何如?傳曰,允。
司僕寺啓曰,本寺僉正韓圭錫,令已箇滿,當爲差代,而多有擧行之事,難付生手,姑爲仍任,何如?傳曰,允。
有政。吏批,行判書趙秉徽進,參判李載冕參議趙秉友式暇。以宋熙正爲工曹參判,韓敦源爲工曹參議,李敦應爲同經筵,許稷爲奉常正,羅采奎爲直講,兪兌煥爲健陵令,柳永燾爲監察,尹正洙·張錫默爲典籍,閔台鎬爲西學敎授。固城府使單柳箕東,乶下僉使韓熙萬,今加嘉善加資事,兵曹覆啓判下。故學生朴奎常·金致璉·金性寬,贈童敎,已上孝行卓異,贈職事承傳。故通德李敏道,贈戶參例兼,德臨君李奎南贈左承旨,故縣監李昌熙贈僕正,已上守全羅兵使李文永三代。再政。以金尙萊爲禮曹正郞,趙元夏爲光陵令。三政。以李鳳洙爲永禧殿令,司僕僉正韓奎錫,姑爲仍任事承傳。四政。以洪右燮爲監察。五政。以趙秉弘爲司圃別提。六政。以李純榮爲造紙別提。兵批,判書李景夏進。以申致楨爲五衛將,朴秀一·李載顯爲昌德將,朴冕夏·朴海一爲訓鍊主簿,李鳳億爲全羅兵使。同知單金秀鍊,僉知單趙存興,副司果崔禹享。再政。以權在益·李秉奎爲武兼,同知單鄭錫祚,僉知單申致楨。
上在景福宮。停常參·經筵。
藥房提調李承輔,副提調韓敬源啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
備忘記,北兵使金箕錫下直,長弓一張,長箭一部,片箭一部,筒兒一箇賜給。
政院啓曰,議政府郞廳來言,今日賓廳日次,而無時急稟定事,不得來會云矣,敢啓。傳曰,知道。
傳曰,禮房承旨,馳詣宗廟·景慕宮,奉審摘奸以來。
傳曰,下直梱帥入侍。
傳曰,左承旨許遞,前望入之。
承旨前望入之,閔羲軾落點。
傳曰,推鞫爲之。
傳曰,委官,李判府事爲之。
以咸鏡前監司李興敏狀本,各邑設賑時,補賑人等開錄于後,令該廳稟處事。傳曰,如此出義賑資,極爲嘉尙,示意之擧,令廟堂從長,稟處。
義禁府啓曰,今此推鞫時假都事十員,令該曹,口傳差出,以爲擧行之地,何如?傳曰,允。
禁府問事郞四單,閔台鎬·李龍雨·金奎軾·洪殷謨。
宗親府啓曰,明日卽天漢殿朔奉審日次,臣邦鉉,進詣擧行之意,敢啓。傳曰,知道。
兵曹啓曰,今八月,各廳堂下武臣朔試射,臣曹連因有故,不得爲之之意,敢啓。傳曰,知道。
判府事李裕元箚曰,伏以治獄有國之大政也。政府主之,典式攸在,臣於昨年,承命冒行,卽一時推移而苟艱莫甚,惶恧未已,今此聖旨之又及於賤臣,誠意慮之所不到也。義在沫飮,不遑顧他,而揆諸事體,不敢有命輒當,忙陳短章,仰瀆崇德。伏乞聖明,將臣委官之任,亟賜變通,俾故規無缺,私分獲安焉。答曰,省箚具悉卿懇。旣多已例,卿其卽爲赴坐。仍傳曰,此批答,遣史官傳諭。
吏曹參議趙秉友疏曰云云。省疏具悉。爾其勿辭察職。
庚午八月二十九日□時,上御紫薇堂。下直梱帥入侍時,同副承旨李鍾晉,假注書李熙圭,別兼春秋朴定陽,記事官金明鎭,北兵使金箕錫,以次進伏訖。上曰,史官分左右,仍命北兵使進前。箕錫進前訖。上曰,善爲下去,實心對掦也。箕錫曰,謹當實心對掦矣。上曰,前在水原中軍時,治績已所聞知,而此營異於他營,接隣於彼地,逼近於俄界,善爲區劃,鎭撫軍民,可也。箕錫曰,謹當殫誠對掦矣。以下缺。郞廳盧台鉉。日記廳堂上金宗漢。
上在景福宮。停常參·經筵。
傳曰,同副承旨許遞,前望入之。承旨前望入之,南廷益落點。
政院啓曰,校理趙定熙以其親病,陳疏徑出,原疏纔已捧入矣。所當卽捧禁推傳旨,而此與無端徑出,有異,推考警責,何如?傳曰,允。
奎章閣啓曰,景慕宮·望廟樓,今朔奉審無頉之意,敢啓。傳曰,知道。
禮曹今九月二十五日中宮殿誕日陳賀時,應行節目,參考前例磨鍊爲白去乎,依此擧行,何如?啓,權停爲良如敎。
宗親府啓曰,卽接內需司牒報,則咸興·永興兩本宮,十月別大祭時,造燭封香吉日,今九月二十日巽時,衣襨·香燭·祭器奉詣吉日,同月二十一日辰時,俱吉云。以此日時擧行之意,敢啓。傳曰,知道。
都摠府啓曰,今日入直內三廳武兼禁軍及軍兵等當爲中日習射技放,而齋日相値,不得設行之意,敢啓。傳曰,知道。
校理趙定熙疏曰云云。省疏具悉。爾其勿辭救護。
上在景福宮。停常參·經筵。
自未時至人定,灑雨下雨,測雨器水深三寸八分。
傳曰,諸承旨持公事入侍,諸閣臣·諸儒臣·別雲劍·兵·摠府堂上同爲入侍
傳曰,明日出宮內門路,以崇陽門爲之。
三軍府啓曰,今此行幸時,左邊捕盜大將許熠,以禁軍別將隨駕矣。在前如此之時,有他邊大將兼察之例,回鑾間,右邊捕盜大將李元熙,姑今兼察,何如?傳曰,允。
政院啓曰,因三軍府草記,今此行幸時,左邊捕盜大將許熠,以禁軍別將隨駕矣。在前如此之時,有他邊大將兼察之例,回鑾間,右邊捕盜大將李元熙,姑令兼察事,允下矣。兼察左邊捕盜大將李元熙,卽爲牌招聽傳敎,何如?傳曰,允。
以咸鏡監司李興敏狀啓吉州牧使柳英大以其親病,連呈辭狀,不得已罷黜事。傳曰,令該曹口傳差出,不日下送。
吏曹口傳政事,以李奎憲爲吉州牧使。
議政府啓曰,以咸鏡前監司李興敏狀本,各邑設賑時,補賑人等,開錄于後,令該廳稟處事。傳曰,如此出義賑資,極爲嘉尙,示意之擧,令廟堂從長稟處事,命下矣。船粟利迫,大賑告完,仳離者可以還集,頷顑者賴以爲活,爲民事萬萬幸甚,而諸人之出義捐補,亦可見爲國之誠。前參奉南履夙·趙景濂,前奉事安貞國,竝六品職調用。幼學金斗成·張應翰,竝道內陵官,隨窠次第檢擬,以爲示意之地,何如?傳曰,允。
禮曹啓曰,卽接前郡守吳致永所志,則以爲同姓九寸姪鳳善,嫡妾俱無子,以其同姓二十二寸兄明善第二子禧泳,欲爲繼後。兩家諸族,相議完定,而生養父母,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據,而不得登聞者,許令該曹,論理草記事,載在法典,而門長吳致永,所訴旣如此。吳明善第二子禧泳,立爲吳鳳善之子,何如?傳曰,允。
兵曹口傳政事,以李尙鎭爲水原監牧官。
上在景福宮。停常參·經筵。
自開東至人定,灑雨下雨,測雨器水深五分。
藥房口傳啓曰,行幸屆期,儀衛已戒,而達宵冷雨,尙未開霽,此時駕動,有非大聖人節宣之方。況又鹵簿儀仗,霑濕失容,百官軍兵之泥途驅馳,亦係軫念之端,亟寢成命,千萬顒祝,惶恐,敢啓。答曰,知道。
傳曰,雨勢如此,行幸,退定於明日,曉頭聚軍。
傳曰,明日出宮內門路,以崇陽門爲之。
傳曰,明日出宮時刻,以午初爲之,聚軍,平明爲之。
以京畿監司朴永輔狀啓,舊石橋橋渠,昨夜暴雨潰缺,水勢迅急,今日內造橋,萬無其路,惶恐待罪事。傳曰,明日事,已有成命矣。今不可還寢,此是一時漲水,則明日稍晩,可以造橋矣。卿勿待罪,卽速擧行。
禮曹啓曰,動駕日,雨下於出宮前則,稟旨退行事,曾有定式矣。今日雨勢如此,行幸吉日,更爲推擇擧行,何如?傳曰,允。
又啓曰,今九月初四日健元陵·綏陵·景陵親祭時散齋,勢不得如禮磨鍊,只致齋磨鍊,原單子中,改付標以入之意,敢啓。傳曰,知道。
慶尙監司金世鎬疏曰,顧今全嶺事,有未可論,而臣只就營目下見狀,言之,倉簿空虛,下無支放之需,封樁罄竭,上乏緩急之備,弊到極處,莫可收拾。如人大病,積年沈痼。今也付諸庸醫,責之以洗滌腸胃,起死回生,則此不待知者,而知其必蔑效矣。其奈知慮淺短,無甚方略句當,且稟質虛脆,素多疾病,服寒涼之劑,僅守分寸之工。餘祟尙在,神精暈眩,以若煩殷去處,作爲養病閒局,使無病强剛,專意綜理,迭出僨誤在前。況不能自力於剸繁理劇,其不令民邑受害乎?圖報之誠,有倍餘人,斷斷此心,可質神明,若巧爲規免,自點便宜,臣雖無狀,粗具彝性,豈忍出此也?於公而才有不逮,於私而病實難强。伏乞聖慈,俯垂矜諒,亟遞臣所帶藩銜焉云云。答曰,省疏具悉。畀卿方面之重,豈徒然也?糴弊則繑捄之而已,逋藪則徵刷之而已,身病則調理之而已。至若倉簿之空虛,封樁之罄竭,果奚爲而至此乎?曾聞營下,有償債名色,未知創始之在何時,而蠧國病民,莫此爲甚矣。伊來爲道伯者,不思國計民情,無難行之,其於對揚之道,寧容乃爾?興言到此,不覺痛歎,此不可不及今釐正,拔本澄源,以卿已著之蹟,何憚而不爲乎?更勿控辭,殫竭句當,副此爲國眷眷之念。
上在景福宮。停常參·經筵。
自開東至酉時,灑雨下雨,測雨器水深三分。傳曰,雨勢尙未開霽矣。旣承慈敎,行幸,更待下敎。
傳曰,推鞫爲之。義禁府啓曰,文書浩繁,擧行多端,右通禮金永壽,應敎趙秉鎬,兵曹正郞李承宇,副校理張原相,修撰徐相敦·趙秉轍,問事郞廳加差下,何如?傳曰,允。推鞫罪人鄭晩植等,更推後施威嚴問。傳曰,推鞫姑罷。
鞫廳啓曰,罪人金熙國所犯,卽江亭約會,錢財酬應也。其日約會,只是過去逢着,其日酬應,自有歸屬之分明,以言辭則初無相關,以形跡則別無可執,而自現於待命於王府者。卽此一端,可知其毫無隱情,是所謂公冶長之縲絏,非其罪也。特爲放送,何如?傳曰,允。
都摠府啓曰,今日入直內三廳武兼禁軍及軍兵等,當爲中日習射技放,而行幸相値,不得設行之意,敢啓。傳曰,知道。
上在景福宮。停常參·經筵。
藥房提調李承輔,副提調韓敬源啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
政院啓曰,議政府郞廳來言,今日賓廳日次,而無時急稟定事,不得來會云矣,敢啓。傳曰,知道。
傳曰,明日行幸爲之,曉頭聚軍。
傳曰,輦路橋梁修治之時,軍丁,先自陵屬,以至班戶,竝用木物,則陵所外火巢,以至私養木取用事,永爲定式,亦以此意,揭壁於畿營及各邑事,分付。
傳曰,明日出宮內門路,以崇陽門爲之。
傳曰,太宗朝,有懸大鍾於宮門,以嚴朝儀之事,今正衙重修,大鍾旣懸,一依五禮儀,復舊例磨鍊事,令廟堂,稟處。
傳曰,在外玉堂許遞,前望入之。玉堂前望入之,校理李載德落點,
以忠淸監司閔致庠狀啓,大興郡各項公廳,不費民力,耦俱完美,該郡守崔鶴昇效力之不些,賢勞之克終,極爲嘉歎事。傳曰,該倅之自備幾萬,公廨之一新改觀,萬萬嘉尙,其子問名,初仕調用。
奎章閣啓曰,守宮檢校提學申錫禧,待明朝牌招,何如?傳曰,允。
弘文館啓曰,守宮檢校副提學兪致善,待開門牌招,何如?傳曰,允。
議政府啓曰,傳曰,太宗朝有懸大鍾於宮門,以嚴朝儀之事,今正衙重修,大鍾旣懸。一依五禮儀,復舊例磨鍊事,令廟堂稟處事,命下矣。謹考五禮儀,車駕出宮及朝賀條曰,鼓三嚴,鍾聲止,闢內外門,在昔懸大鍾於宮門,以嚴朝會之期而然矣。今旣懸鍾於宮門,則光復舊典,允合修擧之義,一遵原儀磨鍊事,分付儀曹及兵曹,何如?傳曰,允。
禮曹啓曰,今九月初六日,健元陵·綏陵·景陵親祭時散齋,勢不得如禮磨鍊,只致齋磨鍊,而原單子中日字,改付標以入之,敢啓。傳曰,知道。
兵曹啓曰,十里外斥堠·伏兵·傳語軍,昨已解送,而行幸,明日爲之事,命下矣。日字,只隔一日,斥堠·伏兵·傳語軍,調發等節,勢難合符擧行,只以請出標信,依前徵發之意,知委於廣州留守,何如?傳曰,允。
司饔院啓曰,自前每於行幸經宿,若値素膳單子入啓日字,則例以單子,呈于行宮,園所行幸經宿時,因特敎呈單守宮矣。甲子年,政府捧甘內,自今依園所例,擧行事,知委矣。今九月初七日,光陵忌辰素膳單子,當爲入呈,而適値行幸之時,依已例呈于守宮之意,敢啓。傳曰,知道。
上在景福宮。停常參·經筵。
大駕詣廟洞晝停所,入幕次後,藥房·內閣·政院·玉堂口傳問安。答曰,知道。
仍詣健元陵,入齋室後,藥房·內閣·政院·玉堂·朝廷二品以上·六曹堂上口傳問安。答曰,知道。
綏陵親祭,還入齋室後,藥房·內閣·政院·玉堂,朝廷二品以上·六曹堂上口傳問安。答曰,知道。
還詣綏陵齋室後,藥房·內閣·政院·玉堂口傳問安。答曰,知道。
大王大妃殿·王大妃殿,守宮假承旨兼遣承旨口傳夕問安。答曰,知道。
傳曰,右副承旨許遞,前望入之,待下批牌招察任。承旨前望入之,李昌漢落點。
傳曰,都承旨馳詣宗廟·永寧殿,奉審以來。
傳曰,檢校典翰李根秀,馳詣東關王廟,奉審以來。
傳曰,待敎金演壽,馳詣懿陵奉審以來。
傳曰,今番行幸,以雨勢旣已退定矣。橋梁之改築,哀我赤子,晝宵勞苦,民惟邦本,事事無非勞民,哀矜之心,其當如何哉?因此而錦玉靡甘,自畿營別饒次,量宜分給,安撫樂業之方,體予至意,尤別對揚。
傳曰,橋梁改築時,監董之京畿監司,內下大豹皮一令,賜給。楊州牧使,豹皮一令賜給,其餘監董校吏,自畿營從優施賞。
傳曰,檢校待敎金奎軾,馳詣局內諸陵,奉審以來。
傳曰,綏陵辭陵禮,當於明日爲之矣,該房知悉。
傳曰,正言許遞,前望入之。正言前望入之,金熙國落點,
傳曰,向以班家邱墓步數,一依定式釐正之意,有所筵敎矣。今於輦路,見各宮墓定界之立石禁標,殆無界限,如此廣點則,哀彼小民,歸於何地?更令漢城府及畿營,自各宮以至班塚,一依法典分界,其外則特許都民互相入葬事,分付。
傳曰,隨駕軍兵,令各其營,乾犒饋分給。
兵曹啓曰,全羅兵使李鳳億,以其親病,呈狀迄遞,改差,何如?傳曰,允。傳曰,自陵洞口,至興仁之門外,捧上言
庚午九月初六日辰時,大駕詣健元陵·綏陵·景陵親祭行幸入侍時,行都承旨韓敬源,左承旨洪遠植,右承旨金奎弘,左副承旨鄭範朝,右副承旨南廷益,同副承旨李昌漢,史官缺檢校直提學趙成夏,檢校直閣李世用·金永壽,直閣洪殷謨,檢校待敎金奎軾,待敎金演壽,檢校典翰李會正·李起鎬,以次侍立。時至,通禮,跪啓請外辦。上具軍服,乘輿出永化門。藥房提調李承輔,副提調韓敬源,進前問候訖。由崇陽門·維和門,至勤政門外。通禮,跪啓請降輿乘馬,上降輿乘馬,由興禮門·出光化門。宣傳官,跪稟招搖旗三行分列進發,至宗廟前路,步過還乘馬。上命書傳敎曰,都承旨馳詣宗廟·永寧殿,奉審以來。仍出,興仁之門外,宣傳官,跪稟鳴金二下大吹,通禮,跪啓請降馬乘輿,上降馬乘輿。命書傳敎曰,檢校典翰李根秀,馳詣東關王廟,奉審以來。又命書傳敎曰,京畿監司,率地方官,石橋津頭待令。進發由雨裝峴,至晝停所,通禮,跪啓請降輿,入幕次,宣傳官,跪稟鳴金三下,吹打止。兵曹判書李景夏奏曰,今日出宮時,繖扇侍衛,徑先出去,以致失儀,萬萬驚悚,當該忠義,事過後,令攸司從重科治,何如?上曰,依爲之。出擧條仍命書傳敎曰,待敎金演壽,馳詣懿陵奉審以來。又命書傳敎曰,今番行幸,以雨勢旣已退定,橋梁之改築,哀我赤子,晝宵勞苦,民惟邦本,事事無非勞民,哀矜之心,其當何如哉?因此而錦玉靡甘,自畿營別饒次,量宜分給,安撫樂業之方,體予至意,尤別對揚。又命書傳敎曰,橋梁改築時,監董之京畿監司,內下大虎皮一令賜給,楊州牧使,虎皮一令賜給,其餘監董校吏,自畿營從優施賞。又命書傳敎曰,京畿監司,率地方官入侍。少頃,通禮,跪啓請出次,上出次乘馬。命書傳敎曰,京畿監司,率各務差使員,待令于陵所。又命書傳敎曰,綏陵辭陵禮,當於明日爲之矣,該房知悉。進發至健元陵作門外,通禮,跪啓請降馬乘輿,上降馬乘輿,入大次,展謁時至。上改具翼善冠·黲袍·烏犀帶·黑皮靴,乘輿至紅箭門外降輿,通禮,導上詣版位,贊儀唱四拜,行四拜禮。仍詣陵上奉審,碑閣·丁字閣奉審訖,還入大次,親祭時至,通禮,跪啓請出次,上出次,贊禮,導上詣版位。贊儀,唱四拜,上行四拜禮訖,仍導上詣尊所西向立,承旨,擧羃訖,上詣神位前北向立,贊禮,跪啓請跪,上跪。承旨奉香,承旨奉爐,贊禮,跪啓請三上香,上三上香,贊禮,跪啓請執爵,獻爵,承旨奉爵跪進。上執爵,以授承旨,承旨跪受,奠于神位前,贊禮,跪啓請俯伏興,少退跪,上俯伏興少退跪,大祝讀祝訖。贊禮,跪啓請俯伏·興·平身,上俯伏·興·平身,贊禮,導上降復位。亞獻官領議政金炳學,終獻官判敦寧李最應,行禮如儀訖。贊儀唱四拜,上行四拜禮,贊禮,導上詣望燎位望燎訖,贊禮,跪啓禮畢。通禮,導上還入小次,辭陵禮時至,通禮,跪啓請出次,上出次,詣辭陵位北向立,贊儀,唱四拜,上拜行四禮訖。通禮,導上還出紅箭門外,跪啓請乘輿,上乘輿至綏陵·紅箭門外。通禮,跪啓請降輿,上降輿,詣版位,行四拜禮,仍詣陵上奉審,碑閣·丁字閣奉審訖,還入小次。親祭時至,通禮,跪啓請出次,上出次,仍具翼善冠·黲袍·烏犀帶·黑皮靴,出次,贊禮導上詣版位。贊儀唱四拜,上行四拜禮,贊禮導上詣神位前,承旨奉香,承旨奉爐,上三上香,贊禮,跪啓請執爵獻爵,承旨奉爵,跪進,上執爵以授承旨,承旨跪受,奠于神位前。贊禮,跪啓請俯伏興少退跪,上俯伏興少退跪,大祝讀祝訖,贊禮,跪啓請平身,上平身,贊禮,導上降復位。亞獻官大院君,行亞獻禮,終獻官右議政洪淳穆,行終獻禮訖,贊儀,唱四拜,上行四拜禮。贊禮,導上詣望燎位,望燎訖,贊禮,跪啓禮畢。通禮,導上出紅箭門外,跪啓請乘輿,上乘輿至景陵紅箭門外。通禮,跪啓請降輿,上降輿,通禮導上詣版位,行四拜禮,仍詣陵上奉審,碑閣·丁字閣奉審訖,入小次,親祭時至。贊禮,導上詣版位,行四拜禮,仍詣神位前,承旨奉香,承旨奉爐,上三上香,贊禮,跪啓請執爵獻爵,承旨奉爵跪進,上執爵以授承旨,承旨跪受,奠于神位前。贊禮,跪啓請俯伏興少退跪,上俯伏興少退跪,大祝讀祝訖,贊禮跪啓請俯伏興平身,上俯伏興平身。贊禮導上降復位,亞獻官判敦寧李最應,行亞獻禮,終獻官知事金炳國,行終獻禮訖。贊儀唱四拜,上行四拜禮,贊禮,導上詣望燎位,望燎訖。贊禮,跪啓禮畢,仍導上詣辭陵位,行四拜禮訖,通禮,導上出紅箭門外,跪啓請乘輿,上乘輿入大次。命書傳敎曰,隨駕軍兵,令各其營乾犒饋分給,仍命侍衛權退。諸臣,以次輪回詣閤。
上在綏陵齋室。停常參·經筵。
經宿後,藥房·內閣·政院·玉堂·朝廷二品以上·六曹堂上口傳問安。答曰,知道。
大王大妃殿·王大妃殿·大妃殿·中宮殿,守宮藥房·閣臣·承旨·儒臣·留都三品以上口傳問安。答曰,知道。
大王大妃殿·王大妃殿·大妃殿,守宮假承旨,兼遣承旨口傳朝問安。答曰,知道。
大駕詣綏陵辭陵禮,還入齋室後,藥房·內閣·政院·玉堂口傳問安。答曰,知道。
仍詣康陵入齋室後,藥房·內閣·政院·玉堂·朝廷二品以上·六曹堂上口傳問安。答曰,知道。
康陵親祭,還入齋室後,藥房·內閣·政院·玉堂·朝廷二品以上·六曹堂上口傳問安。答曰,知道。
泰陵親祭,還入齋室後,藥房·內閣·政院·玉堂·朝廷二品以上·六曹堂上口傳問安。答曰,知道。
大王大妃殿·王大妃殿·大妃殿,守宮假承旨,兼遣承旨口傳夕問安。答曰,知道。
還宮後,宗親·儀賓·藥房·內閣·政院·玉堂·朝廷二品以上·六朝·大司諫口傳問安。答曰,知道。
政院啓曰,卽者義禁府都事來言,今此幸行時,衛外擊錚罪人柳根植等三十一人,移送秋曹云矣,敢啓。傳曰,知道。
傳曰,健元陵親祭時,亞獻官領議政金炳學,終獻官判敦寧李最應,各內下大豹皮一令賜給。綏陵親祭時,終獻官右議政洪淳穆,內下大豹皮一令賜給。景陵親祭時,亞獻官判敦寧李最應,內下大豹皮一令賜給。終獻官知事金炳國,內下豹皮一令賜給。贊禮禮曹判書趙性敎,內下豹皮一令賜給。禮房承旨南廷益,左通禮閔台鎬,右通禮金永壽,執禮校理趙定熙,大祝副修撰趙濟華,竝加資。本陵官與其餘各差備官,竝兒馬一匹賜給,守僕·員役·守護軍等,竝依判下施賞。
傳曰,泰陵親祭時,亞獻官領議政金炳學,終獻官判敦寧李最應,各內下大豹皮一令賜給,參奉任百潤陞六,直長尹行駿陞敍。康陵親祭時,亞獻官右議政洪淳穆,內下大豹皮一令賜給,終獻官知事金炳國,內下豹皮一令賜給,令趙璟熙陞敍,參奉李泰善陞六,其餘各差備官,竝兒馬一匹賜給,守僕·員役·守護軍,竝依判下施賞。傳曰,今番賞典中,一人雖兼數事,毋得疊授。傳曰,政官牌招開政,賞典下批。傳曰,原任典翰閔台鎬,檢校差下。傳曰,內資奉事之代,序陞擬入。以司謁口傳下敎曰,今番,試射放時侍衛,以幸行時侍衛,仍用。
弘文館啓曰,原任典翰閔台鎬,檢校差下事,命下矣。卽爲牌招察任,何如?傳曰,允。又啓曰,大駕今已還宮矣。守宮檢校副提學兪致善,依定式減下,何如?傳曰,允。
奎章閣啓曰,大駕今已還宮矣。守宮檢校提學申錫禧,依定式減下,何如?傳曰,允。
吏曹啓曰,健元陵·綏陵·景陵·泰陵·康陵親祭時,大祝弘文館副修撰趙濟華加資事,命下矣。雖已資窮,未經準職,何以爲之?敢稟。傳曰,勿拘。
兵曹啓曰,五衛將申致禎,昌德宮衛將李載顯·朴秀一,俱以病難供職,呈狀乞遞,守門將趙信錫,除授在外,過限未入仕,新除授全羅兵使李鳳億,母年今爲八十一歲,法不當遠離赴任,戶奴呈狀乞遞矣。邊帥之親年七十五歲以上者,許遞其職,載在法典,竝改差,何如?傳曰,允。有政。吏批,行判書趙秉徽,參議趙秉友留都,參判李載冕進。
吏批啓曰,行判書趙秉徽,參議趙秉友竝留都,小臣獨政未安,何以爲之?敢稟。傳曰,仍爲之。以權載喆爲正言,趙漢益爲校理,趙秉稷爲副修撰,李龍雨爲左通禮,趙秉肅爲右通禮,金奎軾爲東學敎授,權膺善爲西學敎授,鄭鴻賓爲泰陵直長,安榮植爲廣興奉事,金永典爲泰陵參奉。丁喜燮爲康陵參奉,承文博士單金㽥,會寧府使單李祉秀,安邊府使任孝準,待瓜滿特加一年仍任事,承傳。右副承旨南廷益,今加嘉善,左通禮閔台鎬,右通禮金永壽,校理趙定熙,副修撰趙濟華,已上今加通政加資事,承傳。再政。以權膺善爲司僕正,韓兢愚爲內資奉事,朴齊昇爲假監役,閔義鎬爲竹山府使,泰陵直長鄭鴻賓,司圃直長曺祐承,已上相換。三政。以朴定陽爲司成,柳泝秀爲元陵參奉。
兵批,判書李景夏進。兵批啓曰,全羅兵使,今當差出,而擬望之人乏少,他道守令竝擬,何如?傳曰,允。以李基煥爲五衛將,安鍾鎬爲忠翊將,金守式·李胤錫爲昌德將,李翼熙爲守門將,鄭洛鉉爲全羅兵使。東林別將單黃德淵,同知單朴秀一,兼吉州防禦使單李奎憲。
庚午九月初七日□時,大駕詣元陵展謁,還詣綏陵,行辭陵禮,仍詣泰陵·康陵親祭,擧動入侍時。行都承旨韓敬源,左承旨洪遠植,右承旨金奎弘,左副承旨鄭範朝,右副承旨南廷益,同副承旨李昌漢,史官缺檢校直提學趙成夏,檢校直閣李世用·金永壽,直閣洪殷謨,檢校待敎金奎軾,待敎金演壽,檢校典翰李會正·李起鎬,以次侍立。時至,通禮,跪啓請外辦。上具翼善冠·黲袍·烏犀帶,出齋室。命書傳敎曰,元陵展謁後,仍詣綏陵,行辭陵禮矣,該房知悉。通禮,跪啓請乘輿,上乘輿,至元陵紅箭門外,通禮,跪啓請降輿,上降輿,詣版位。贊儀唱四拜,上行四拜禮,仍詣陵上奉審,碑閣·丁字閣奉審訖,還入小次。少頃,通禮,跪啓請出次,上出次,通禮,跪啓請乘輿,上乘輿,至綏陵紅箭門外,降輿,就辭陵位,行辭陵禮如儀訖。上還入齋室,少頃,通禮,跪啓請出次,上改具軍服以出,通禮,跪啓請乘馬,上乘馬。宣傳官跪稟鳴金二下,大吹打,又跪稟招搖旗三行分立進發,至泰陵洞口。通禮,跪啓請降馬乘輿,上降馬乘輿,入大次,展謁時至,上改具翼善冠·黲袍·烏犀帶·黑皮靴以出。通禮,跪啓請乘輿,上乘輿,至紅箭門外,通禮,導上詣版位,贊儀,唱四拜,上行四拜禮,仍詣陵上奉審,碑閣·丁字閣奉審訖。還入小次,親祭時至,通禮,跪啓請出次,上出次,贊禮,導上詣版位,行四拜禮,仍詣尊所,承旨擧羃訖。上詣神位前,承旨奉香,承旨奉爐,上三上香,贊禮,跪啓請執爵獻爵,承旨奉爵,跪進,上執爵以授承旨,承旨跪受,奠于神位前。大祝副修撰趙濟華,讀祝訖,贊禮,導上降復位。亞獻官領議政金炳學,行亞獻禮,終獻官判敦寧李最應,行終獻禮訖。贊儀,唱四拜,上行四拜禮,贊禮,導上詣望燎位,望燎訖,贊禮,跪啓禮畢,上還入小次。少頃,通禮,導上詣辭陵位,行四拜禮訖,通禮,導上出紅箭門外,跪啓請乘輿,上乘輿,至康陵紅箭門外。通禮,跪啓請降輿,上降輿,通禮,導上詣版位,贊儀唱四拜,上行四拜禮,仍詣陵上奉審,碑閣·丁字閣奉審訖,入小次。親祭時至,通禮,跪啓請出次,上出次,贊禮,導上詣尊所,承旨擧羃訖,上詣神位前,承旨奉香,承旨奉爐。上三上香,贊禮,跪啓請執爵獻爵,承旨奉爵,跪進,上執爵以授承旨,承旨跪受,奠于神位前,大祝讀祝訖。贊禮,導上降復位,亞獻官右議政洪淳穆,行亞獻禮,終獻官知事金炳國,行終獻禮訖。贊儀,唱四拜,上行四拜禮,贊禮,導上詣望燎位,行望燎禮訖,贊禮,跪啓禮畢,上還入小次。少頃,通禮,跪啓請出次,上出次,詣辭陵位,行辭陵禮訖。通禮,導上出紅箭門外,跪啓請乘輿,上乘輿入大次。命書傳敎曰,京畿監司,率各務差使員入侍。少頃,上改具軍服以出,通禮,跪啓請乘輿,上乘輿至降輿所,通禮,跪啓請降輿乘馬,上降輿乘馬,進發至興仁之門,宣傳官,跪稟鳴金三下,吹打止,至宗廟前路,上步過還乘馬,至光化門外。宣傳官,跪稟招搖旗分立左右。入光化門,由興禮門至勤政門外,通禮,跪啓請降馬乘輿,上降馬乘輿,由維和門入崇陽門。兵曹判書,跪稟放仗,承旨請出標信解嚴,上由永化門還內。諸臣以次退出。
上在景福宮。停常參·經筵。
翌日大殿,宗親儀·內閣·政院·玉堂·朝廷二品以上·六曹堂上口傳問安。答曰,知道。大王大妃殿·王大妃殿·大妃殿·中宮殿,內閣·政院·玉堂口傳問安。答曰,知道。
藥房都提調金炳學,提調李承輔,副提調韓敬源啓曰,祗謁仙寢,聖慕克伸,向晩回鑾,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
傳曰,典翰有闕之代,前望入之。典翰前望入之,李承宇落點。
政院啓曰,卽見咸鏡監司李興敏還穀成冊,則不善封裹,墨痕浪藉,事甚未安,不可無警,推考,何如?傳曰,允。
傳曰,再明日隨駕軍兵,當親臨試射放於慕華館矣。行殿幕次,依例爲之,着甲冑除之。
以司謁口傳下敎曰,今番試射放時,先後廂中央及侍衛,以行幸時侍衛,仍用,留營·留陣,置之。
以司謁口傳下敎曰,今番行幸時上言,令該曹關問各該道臣,詳査啓聞。
傳曰,知申外,承旨,竝許遞,前望入之。承旨前望入之,李昌漢·韓敦源·金聲根·洪遠植·金奎弘落點。
傳曰,秋曹堂上竝許遞,政官牌招開政。
傳曰,副提學李明應,檢校差下。傳曰,副提〈學〉有闕之代,今日政差出,
政院啓曰,新除授典翰李承宇,今日政下批,何如?傳曰,允。
以咸鏡前監司李興敏狀啓,鏡城府民家頹壓事,傳曰,聞甚驚愕,元恤典外,別加顧助,結構奠接之方,廟堂措辭分付。
傳曰,推鞫爲之。傳曰,委官,右議政爲之。
鞫廳罪人鄭晩植·楊永烈·楊聖仲·成夏瞻等,更推後,各刑問一次,訊杖各九度停刑。沈永澤·鄭在永·鄭弘哲·魚致元·崔鳳儀等,更推後刑問一次,訊杖七度,停刑。朴晩源·朴士允·張景老等,更推後各刑問一次,訊杖各五度,停刑。
弘文館啓曰,副修撰趙秉稷在外,經筵入番事緊,請斯速乘馹上來事,下諭。答曰,許遞,前望入之。玉堂前望入之,副修撰趙肅夏落點。
又啓曰,副提學李明應,檢校差下事,命下矣。卽爲牌招察任,何如?傳曰,允。
又啓曰,新除授校理趙漢益,卽爲牌招察任,何如?傳曰,允。
兵曹啓曰,今九月初十日,大駕詣慕華館,隨駕軍兵,親臨試射放時,設布帳,當爲磨鍊,而謹考謄錄,則在前親臨慕華館時,連因下敎,置之矣。今番則何以爲之乎?敢稟。傳曰,置之。
刑曹啓曰,今番行幸時,衛外擊錚人中,原州副正字李舜範,爲其父啓淳殺獄稱冤事也。平壤良女趙召史,爲其子金達永殺獄稱冤事也。海州良人孫繼昌,爲其子永克殺獄稱冤事也。寧邊童蒙李哲成,爲其父栢心殺獄稱冤事也。或斷案旣成,或爰辭囫圇。安邊良人李士範,爲其兄培俊定配請放事也。陽川幼學嚴龍根,爲其父浩永定配請放事也。淳昌童蒙申判乭,爲其父一默定配請放事也。開城良人李昌鉉,爲其父基德定配請放事也。通津良人李千根,爲其父寅茂定配請放事也。昌城良人金仁成,爲其父洛永定配請放事也。靑山良人安在興,爲其父學石定配請放事也。白川良人金龍成,爲其兄駿成定配請放事也。西部良人金士逸,爲其子光麟定配請放事也。良人韓用淑,爲其子益魯定配請放事也。彦陽良人申泳琋,爲其弟泳穆定配請放事也。漆原良人金在綱,爲其父采鉉定配請放事也。安邊良女梁召史,爲其夫李化順定配請放事也,瑞山童蒙宋孝得,爲其父順煥定配請放事也。開寧童蒙文在吉,爲其父宅洙定配請放事也。海州良人張海得,爲其父汝善定配請放事也。罪犯俱爲深重。果川幼學鄭在夔,以奉化伯道傳後孫,宗祀歸正事也。已自禮曹定祀孫,啓達蒙允,而有此煩籲,極爲無嚴,以上原情,竝勿施。廣州童蒙李範天,山訟稱冤,而捧供時,不爲待令,依定式亦爲勿施之意,敢啓。傳曰,知道。
又啓曰,昨日動駕時,衛外擊錚人中,海州孫繼昌,爲其子永克殺獄稱冤事也,以渠爰辭,有難料度。尙州良人李順成,爲其父秉喆定配請放事也,罪犯稍重。高陽學李洙謙,爲其父兢善伸理事也,事係愼重。原情竝勿施之意,敢啓。傳曰,知道。
三軍府啓曰,卽接訓鍊都監所報,則今九月初九日,習陣日次,而大將臣申櫶有身病,不得行操云矣,敢啓。傳曰,知道。
有政。吏批,行判書趙秉徽,參議趙秉友進,參判李載冕式暇。以趙敬夏爲副提學,鄭基世爲刑曹判書,南廷益爲刑曹參判,閔台鎬爲兵曹參議,金永壽爲刑曹參議,趙濟華爲工曹參議,鄭鍾學爲兵曹佐郞,李純榮爲全羅都事,李範疇爲順康園守奉官,金禹鉉爲昌樂察訪。兼典翰單李承宇,故學生趙鼎周贈童敎,孝行卓異贈職事,承傳。再政。以金順鳳爲造紙別提,李正敎爲昭顯墓守衛官。兵曹參議單車世杰,參知單閔台鎬,校書著作單白奎演,故學生李基和贈吏參例兼,李逵漢贈吏議,李光錫贈僕正,已上守全羅兵使李鳳億三代。故牧使鄭寅基,贈兵參訓都例兼,守全羅兵使鄭洛鉉考。
兵批,參知車世杰進,同知單李在顯,僉知單李基煥,判府事李裕元,陳病狀乞遞委官之任。答曰,省疏具悉卿懇。愼節奉慮,所辭委官之任,許副,卿其安心調理。仍傳曰,此批答,遣史官傳諭。
正言金熙國疏曰,臣本無似,生長遐外,持身期必謹愼,而動輒愚昧,居鄕戒存浮雜,而未免疎漏。以至名登凶招,事登梱啓,蒼黃待命,釜鍖是俟,聖命天大,解臣桎梏,侈臣耳目之銜。臣於是惟當敬奉恩誥,歸告老母,闔門聚首,歌詠生成之澤,而至若周行一步,艮限千重,乞賜鑑諒,將臣新授臺銜,劃賜鐫斥,仍命選部,永刋臣名,俾臣沒齒自靖,千萬幸甚云云。省疏具悉。向於淑問,已爲昭晰,今何更引?爾其勿辭,卽赴鞫坐。
判府事李裕元箚曰,伏以臣於按獄之命,引例陳籲,未蒙開兪,僶俛赴坐,粗效明張之義,不敢言勞,而臣之向日所肆積聚之症,尙未痊可。早夜觸冒之餘,一倍越添,牽引之痰,衝亘之氣,昏昏四倒,束帶赴公,時日難期,今日候班,末由趨參,臣分都虧,惶懍居先,玆敢據實冒瀆。伏乞聖明,俯垂鑑諒,將臣委官之任,亟許變通,以幸公私焉。答曰,省箚具悉卿懇。愼節奉慮,所辭委官,許副,卿其安心調理。仍傳曰,此批答,遣史官傳諭。
上在景福宮。停常參·經筵。
自開東至人定,灑雨下雨,測雨器水深一分。
備忘記,咸鏡監司金壽鉉下直,長弓一張,長箭一部賜給。
傳曰,左承旨許遞,前望入之。承旨前望入之,趙定熙添書落點。
傳曰,咸鏡監司入侍。
傳曰,有實故玉堂許遞,前望入之。玉堂前望入之,副修撰趙肅夏落點。
傳曰,明日出官內門路,以崇陽門爲之。
政院啓曰,卽者兵曹郞廳來言,慕華館親臨試射放時別侍衛,不可不備,而行判書李景夏,先詣迎接信地,次堂,例不得擧行云,何以爲之?敢稟。傳曰,次堂擧行。
又啓曰,因三軍府草記,今此親臨慕華館試射放時,左邊捕盜大將許熠,以禁軍別將隨駕矣。在前如此之時,有他邊大將兼察之例,回鑾間,右邊捕盜大將李元熙,姑令兼察事,允下矣。兼察左邊捕盜大將李元熙,卽爲牌招,聽傳敎,何如?傳曰,允。
又啓曰,卽者義禁府都事來言,今日動駕時,衛外擊錚罪人李洙謙等四人,移送秋曹云矣,敢啓。傳曰,知道。
以司謁口傳下敎曰,聞今番行幸還宮,朝臣祗迎後,合班之時,不爲騎馬,以乘軺乘轎,渾入於班列之中,寧有如許事體也?自政院分付政府·樞府·憲府,日後如有此習,捧現告嚴勘事,申飭。
傳曰,鞫廳罪人鄭晩植,卽一愚蠢沒覺之類也。前後所犯,不過是爲人慫慂,騙人財貨而然,則此獄根窩,一是朱成七也,二是朱成七也。特以在逃未捕,故盤覈之際,階梯之中絶者,且其慫慂此囚者,專主圖讖之說,則大抵圖讖云云。自是妖人惑衆之計也。無論此人彼人,輒加不忍說之目,以致重碎,實有欠於審克之政,予所痛歎。罪人鄭晩植,以行已不正之罪,特爲減死,絶島定配,用示哀矜勿喜之意。
傳曰,今此鞫廳諸罪人,揆以首從無分之義,固難遽議容貸,而此獄肯䋜,都在於朱成七,則雖或有參涉於此,干連於此者,不過脅從而止耳。今因成七之在逃,諸囚盤覈,終有所然疑之端,且爲人所慫慂,卽其情跡然也。似此愚蠢之類,還不足深責,特推好生之德,竝減死絶島定配。
弘文館啓曰,新除授副提學趙敬夏,典翰李承宇,竝卽牌招出任,何如?傳曰,允。
又啓曰,新除授副提學趙敬夏,典翰李承宇,敎旨安寶次,濬哲之寶,請出之意,敢啓。傳曰,知道。
又啓曰,守宮檢校副提學兪致善,待開門牌招,何如?傳曰,允。
禮曹啓曰,全羅道觀察使封進,今九月令宗廟薦新石榴,來十月令宗廟薦新柚子,今初十日薦進,而景慕宮薦新,則慶尙道,例爲封進矣。本道所封,未及上來,莫重薦獻,不可後時,依前例以宗廟薦新加封,石榴·柚子,同日一體薦進,何如?傳曰,允。
又啓曰,來十月初三日,行宗廟冬享大祭親行時,省牲·省器之節,依例以親臨磨鍊乎?敢稟。傳曰,親臨磨鍊。
吏曹啓曰,竹山府使,例以寧陵獻官差定,則秩卑人,不得差出事,定式矣。日前政事中,竹山府使閔義鎬,檢擬至蒙恩點,不察之失,臣不勝惶恐,原望筒,勿施,更爲修正以入之意,敢啓。傳曰,此是善治之人,礪山府使相換。
成均館啓曰,今九月初九日儒生課試,當爲設行,而大提學缺限內不得爲之之意,敢啓。傳曰,知道。
刑曹啓曰,今番行幸時,上言二度,纔已啓下臣曹矣。取考各其上言,則果川童蒙金秉龍,其父學賢,爲先山而私掘,編配,乞令疏放事也。上言未及覆啓,昨日動駕時,又因鳴籲,以其所犯之可恕,今方擊錚,原情回啓,仰請參酌釋之典,故上言置之。富平幼學張鉉昇,其子在德,橫罹冤獄,乞令昭晰事也。爰辭非但荒雜,獄情有難遽議,上言勿施之意,敢啓。傳曰,知道。
三軍府啓曰,卽接禁衛營所報,則今九月初十日,習陣日次,而動駕相値,不得行操云矣,敢啓。傳曰,知道。
義禁府啓曰,臣等,以諸罪人事,陳執藝之章,雖伏承卽爲擧行之批,臺論方張,不得擧行之意,敢啓。傳曰,知道。
判義禁李景夏,知義禁李元熙·李參鉉·趙性敎等疏曰,伏以臣等,卽伏見傳敎下者,有鞫廳罪人鄭晩植等減死島置之命矣。相顧愕眙,實不勝憂惋之至,此獄肯緊,雖是在逃之成七,而晩植,卽其渠魁也,以下諸賊,血黨也,同謀也。或造妖讖,或通凶札,南海出道之計,所營不止劫財,德山募丁之謀,其志將欲稱兵,何幸告書先發?賊徒就捕,梟獍之凶腸未售,鯨鯢之噩浪不驚,而苟究其形跡之所醞釀,情節之所綢繆,則干係莫嚴,抱藏不小,不但如草竊姦宄而已,潢池弄兵而已。矗營行査,諸賊幾盡輸款,王府設鞫,獄情次第掀露,惟當築底盤覈,俾不能匿情漏網,而豈意酌處之命,遽降於此際,使王章未伸,輿憤莫洩也哉?惟我聖王,以至仁好生之德,謂彼狐鼠之類,固不足以大擧天討,竝從末減之典。第其罪犯逆天,迹著召亂,千剮萬戮,尙有餘辜,一絲半毫,寧容原恕?憂憤之極,相率聯籲。伏乞聖明,淵思廓斷,亟寢成命,俾遏亂萌,以嚴鞫體焉。答曰,省疏具悉。賣弄詿誤,自有罪魁,則今此處分,諒出欽恤之義,卽爲擧行。
刑曹參判南廷益疏曰,伏以仙寢祗謁,聖慕克伸,吉日回鑾,玉度冞康,區區慶忭,小大同情。臣迹忝邇列,躬覩盛儀,陪扈於警蹕之際,周旋於鐏罍之間,榮之至矣,分則踰焉。千萬不自意,以臣職在該房,進階爲嘉善大夫者,臣聞命驚惶,莫省攸措。噫,貳卿峻秩,古所稱命德之器也。必也人與位稱,實以望副,始可以壓物情而重官方,其不可人人之冒據也,審矣。臣以至愚至陋之姿,遭際明時,承藉門蔭,始犯不幸之戒,尤切冥升之懼,緋玉已濫,貂金又煌,驟躐之無漸,滿盈之招災,理必無幸,可立而竢。自不覺氷炭于中,而淵谷於前,臣之齒,計古人强仕,纔過數歲,若論服官政之時,尙亦遠矣。有爵縻爾,無才到卿,視之若恒例,處之如倘來,則罔功之愧,不衷之譏,猶屬臣一己之私,在聖朝愛嚬笑之政,果何如也?旣在行殿咫尺之地,感激居先,勢難容旋,雖不得不卽地出肅,而寅緣事會,仍以蹲冒,卽義分之所不敢出也。歷日思惟,方切兢惶,秋曹除旨,又此荐降,驚隕震越,益無所容措,玆敢披瀝衷懇,仰瀆崇聽。伏乞聖慈,俯賜鑑諒,亟收臣新授資級,竝鐫所叨之銜,俾名器無玷,私分獲安,不勝大願,臣無任云云。答曰,省疏具悉。卿其勿辭行公。
庚午九月初九日□時,上御紫薇堂。咸鏡監司入侍,同副承旨李昌漢,假注書李熙圭,記事官朴容大·金明鎭,咸鏡監司金壽鉉,以次進伏訖。上曰,史官分左右,仍命監司進前。上曰,去年關北農形歉荒,民多離柝,而至有設賑之擧矣。今秋則未知如何,而善爲下去,實心對揚,可也。壽鉉曰,聖敎若是懇摯,恐未知何以對揚,而不勝悚懍矣。缺
上在景福宮。停常參·經筵。
大駕詣慕華館,入大次後,藥房·內閣·政院·玉堂口傳問安。答曰,知道。還宮後,藥房·內閣·政院·玉堂·二品以上·六曹堂上口傳問安。答曰,知道。藥房提調李承輔,副提調韓敬源啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
大駕詣崇禮門外,入行殿後,藥房·內閣·政院·玉堂口傳問安。答曰,知道。
政院啓曰,議政府郞廳來言,今日賓廳日次,而動駕相値,不得來會云矣,敢啓。傳曰,知道。
傳曰,試射放,令各其營試取。
傳曰,左承旨馳詣南廟,奉審以來。
傳曰,臺諫竝許遞,前望入之。臺諫前望入之,大司憲李經在,執義李,掌令李國淵·梁相器,持平李有臣·裵相奎,大司諫任應準,司諫南啓獻,獻納趙性鶴,正言柳道昌·李鳳德落點。
傳曰,向以各道所在移設鄕祠之毁撤也,賜額書院院長,使本倅主之事,有所下敎矣。大抵儒賢之俎豆其享,卽朝家之崇奬也,士林之尊奉也。所以賜其美額,而近聞每院之事務,本孫主之,各主朋黨,害又及於小民者,多云。此若以先朝已賜之額院,存而勿論,則非但國體之解弛,亦足爲干和之一端也。如有此等之院,雖是賜額,不可仍置,撤院埋主之節,一遵大院君分付擧行事,令該曹行會於八道·四都。
備忘記,傳曰,今因鞫事,予有一言者矣。法不可以不嚴,刑不可以不愼,有斷案者罪之,無斷案者宥之,卽亦法之嚴,刑之愼,而自有幾番鞫獄以來,或謂之推戴,或謂之圖讖,輒加不忍聞不忍說之目,至有橫被罪戮而莫之恤者。大抵獄情,何如?詳審人命,何等關重,而不分曲直,輕先處置,言念國體,不覺慨然。日後獄事,勿論此人彼人,如有不忍聞不忍說之橫罹者,必須到底審覈,反覆推問。有眞犯則以法處之,無眞犯而只爲人所推戴者,則傅生於議啓,滌垢昭晰,俾無干和之端,而予則以此爲萬年法式,期欲無冤無枉,有以迓續景命,延綿國運矣。大小諸臣,體予苦心,其於審獄情,重人命之義,欽哉欽哉。惟刑之恤,仍令揭板金吾,常目顧諟焉。
傳曰,諸罪人處分之後,配所,尙不磨鍊,金吾擧行,固當若是乎?自政院申飭,今日內捧入。
弘文館啓曰,大駕今已還宮矣。守宮檢校副提學兪致善,依定式減下,何如?傳曰,允。
禮曹啓曰,來十月初三日行宗廟冬享大祭親臨時,省牲·省器之節,依例以親臨磨鍊乎?敢稟。傳曰,親臨磨鍊。
都摠府啓曰,今日入直內三廳武兼禁軍及軍兵等,當爲中日習射技放,而動駕相値,不得設行之意,敢啓。傳曰,知道。
三軍府啓曰,卽接御營廳所報,則今九月十一日習陣日次,而大將臣李元熙有身病,不得行操云矣,敢啓。傳曰,知道。
義禁府啓曰,鞫廳罪人鄭晩植等,減死絶島定配事,承傳啓下矣。竝解枷杻,移囚西間後,鄭晩植全羅靈巖郡楸子島,楊永烈羅州牧黑山島,楊聖仲康津縣薪智島,成夏瞻珍島府金甲島,朴晩源羅州牧智島,沈永澤靈光郡荏子島,鄭在永興陽縣蛇島,鄭弘哲扶安縣蝟島,魚致元興陽縣鹿島,崔鳳儀呂島,朴士允康津縣馬島,張景老古今島,竝減死絶島定配,而以承傳內辭意,俱罪目,依例發遣府羅將,押送于各其配所,何如?傳曰,允。
右副承旨金奎弘,同副承旨李昌漢等啓曰,卽伏見傳敎下者,則鞫廳罪人鄭晩植等,有減死島配之處分矣。臣等相顧愕眙,不勝憂惋之至,此罪人等之所醞釀者,卽窮天地亘古今所無之極逆大憝也。端緖,畢露於營査,情節,方覈於府讞,固當築底究得,快施顯戮,而鞫事未竟,酌處遽下,臣等寧被方命之罪,不敢爲將順之計,相率聯籲。伏乞亟寢成命,以嚴鞫體焉。答曰,處分自有斟量,今不必院議矣。
大司憲徐堂輔,大司諫尹龜永,司諫權鍾祿,掌令吳慶履,持平李商新·南相說,正言權載喆等,聯名箚曰,臣等卽見院議啓辭批旨下者,始知有鞫廳罪人,竝減死島配之命,臣等相顧愕眙,繼以憂惋之至。今此鞫獄,卽振古所未有之一大逆變也。非一朝一夕之故,而晩植,卽是凶賊之窩主,至於諸罪人,無非同謀血黨,南海出都之說,極其絶悖,德山募丁之計,昭不可掩。矗營之輸款,已有的確,王府之捧招,幾盡掀露。伏乞亟寢成命,快正典刑焉。答曰,省箚具悉。似此愚蠢之輩,不過是爲人賣弄而止耳。凡於形跡,豈有可執之端乎?自有斟量,不必更煩矣。
副提學趙敬夏,典翰李承宇,應敎趙秉鎬,副應敎丁觀燮,校理趙漢益·李載德,副校理崔鳳九·張原相,修撰徐相敦·趙秉轍,副修撰趙肅夏·李永等聯名箚曰,臣等,卽伏見院議啓辭,則有鞫廳諸罪人減死島配之命,聚首愕眙,不勝駭惋之至。罪人之干犯,卽極逆也,大憝也,則天地間所難容貸者也。合施刑戮,而鞫事未竟,酌處遽下,典憲從此解弛,豈不凜然而心寒哉?玆敢相率聯籲。伏乞深思,亟寢成命焉。答曰,省箚具悉。今此處分,別有商量者存,如彼愚蠢輩,亦何深誅?其勿煩瀆。
判府事李裕元,領議政金炳學,右議政洪淳穆等聯名箚曰,卽伏見鞫廳罪人鄭晩植減死島置事,有命矣。此獄之鄭晩植,乃倀鬼也,嚆矢也。酷信妖讖,敢蓄異圖,情節之凶慝,剮戮猶輕,矗査臚列,不啻大盤托出,若一任其潛滋暗長,奚可與萑苻之盜,潢池之兵,同日而語哉?鞫覈未竟,輸款未捧之際,無分首從,遽降酌處之綸敎。臣等雖愚昧,豈不攢頌我聖上要囚服念,咸與維新之至仁盛德?然法者,天下之平也。不可以有罪幸逭,又不可以無辜而橫罹,今此諸罪人,非橫罹也。乃幸逭,天綱之太恢,國綱之不振,諒非細故也。臣等憂憤所激,相率聯籲,亟寢諸囚末減之命,俾王章申而獄體完焉。答曰,省箚具悉卿等之懇。卿等旣終始按獄矣,此輩果有可執之情跡乎?特不過至愚至蠢之類,爲人所賣弄,自不覺陷入其中,是所謂哀矜勿喜也。今此處分,豈無所以而然也?卿等亦必諒之。仍傳曰,此批答,遣史官傳諭。
掌令李舜儀,正言金熙國等疏曰,臣等卽伏見晩植等諸罪人酌處之命,相顧愕眩,竊不勝憂惋之至。晩植輩梟腸獍肚,蛇盤蚓結,的有根窩,情節掀露,而遽有此撤獄末減之命。臣等固知大聖人至仁盛德,寔出好生之念,而亂崩滋長,則民志不正,王章未伸,則輿憤莫洩。更加深思,亟寢成命,俾天討行而獄體重焉。答曰,省疏具悉。此不過愚蠢沒覺輩,爲人賣弄,自唱而自和者也。曷嘗有情跡之可執乎?不無多少斟量,更勿爭執。
大司憲徐堂輔,大司諫尹龜永,司諫權鍾祿,掌令吳慶履·李舜儀,持平李商新·南相說,正言金熙國·權載喆等聯名箚曰,云云。答曰,省箚具悉。此獄肯䋜,卽朱成七也,成七見方在逃未捕,則盤覈之際,將於何執跡乎?且予於此事,別有酌量而然,而一往爭執,此何道理?更勿煩瀆。
副提學趙敬夏,典翰李承宇,應敎趙秉鎬,副應敎丁觀燮,校理趙漢益·李載悳,副校理張原相,修撰徐相敦·趙秉轍,副修撰趙肅夏·李永等,聯名箚曰,云云。省箚具悉。罪魁旣漏網矣,脅從罔治,其非古訓乎?更爲以此煩聞。
庚午九月初十日□時,大駕詣慕華館。親臨試射放入侍時,行都承旨韓敬源,左承旨金聲根,右承旨洪遠植,左副承旨金奎弘,右副承旨李昌漢,同副承旨趙定熙,史官缺檢校直提學趙成夏,檢校直閣李世用·金永壽,直閣洪殷謨,檢校待敎金奎軾,待敎金演壽,檢校典翰李根秀·李會正·李起鎬·閔台鎬,以次侍立。時至,通禮,跪啓請外辦,上具軍服,乘座馬,出永化門。藥房提調李承輔,副提調韓敬源進前問候訖。由崇陽門·興禮門,出光化門,宣傳官,跪稟招搖旗三行分立,又跪稟行鼓進發,至崇禮門外。宣傳官,跪稟鳴金二下,大吹打,至慕華館。通禮,跪啓請降馬,上降馬入幕次。少頃,兵曹判書,設試射放諸具,上出次陞座,訓鍊院搥鼓三聲,應射人入就位,試射畢,通禮,跪啓請降座。敬源奏曰,肅單法意,何等審愼,而元陵參奉柳沂秀,家在鄕外,初不上來,而肅拜單子,徑先來呈,事甚駭忽,原單子勿施。通禮院書員,令攸司從重科治,何如?上曰,依爲之。出擧條仍降座,通禮,跪啓請乘馬,上乘馬入崇禮門,由光化門·興禮門,入崇陽門。兵曹判書,跪稟放仗,上由永化門還內。諸臣以次退出。
上在景福宮。停常參·經筵。
傳曰,再明日眞殿茶禮,當自內親行矣,該房知悉。時原任大臣·宗親·諸閣臣·諸儒臣·二品以上入參。
傳曰,承旨竝許遞,前望入之。承旨前望入之,李載冕·韓敦源·朴瑄壽·李敦相·申獻求·李章烈落點。
傳曰,吏曹參判有闕之代,前望入之。吏曹參判前望入之,朴齊寅落點。
傳曰,驪城府院君延謚日,遣承旨致祭,以司謁,口傳下敎曰,不善擧行之司謁,白殷奎令攸司科治。
以司謁口傳下敎曰,宣傳官廳各條笏記與日記結束色,擧行謄錄,各營謄錄,令三軍府抄成條例,以爲便考事,分付。弘文館啓曰,副提學趙敬夏,典翰李承宇,疏批已下,竝卽牌招察任,何如?傳曰,允。
又啓曰,新除授副校理吳長善,時在京畿龍仁地,經筵入番事緊,請斯速乘馹上來事,下諭。答曰,許遞。
議政府啓曰,鞫廳諸罪人之減死島配,寔出天地好生之德,而其餘罪人之矗營現囚者,別無更覈之端,亦且多月滯獄矣。竝令該道道臣,從輕重酌放,而投書與密告人示意之擧,從後稟處,何如?傳曰,允。
摠戎廳啓曰,本廳將校軍兵等試射放,畢試後別單書入之意,敢啓。傳曰,知道。
兵曹啓目粘連,觀此全羅前兵使李承淵狀啓,則虞候鄭周默,老父年今八十四歲,諸子歸養,載在法典。依例啓遞事,令該曹稟處亦爲有臥乎所,邊帥之親年七十五歲以上者,許遞其任,載在法典。全羅兵虞候鄭周默,依法典改差,何如?啓,依允。
副提學趙敬夏疏曰,伏以臣學識淺短,才質鹵下,不足備數於淸朝器使之列,而早竊科第,歷揚華顯,居常愧懼,若隕淵谷。千萬不自意,伏奉除旨,以臣爲弘文館副提學者,聞命震悸,莫省措躬之所也。噫,論思之長,地分淸切,苟非文學優於華國,風裁足以動人,叶物論而厭衆望者,不可擬議。故雖古之老成宿德,亦莫不逡巡退讓,不敢自居者,良有以也。況臣早年失怙,荒嬉成習,雖尋常觚墨之間,不能辨字句音註,此非但同朝之所嗤點,抑亦聖明之已鑑燭耳。顧今班綴之上,聞望華彦,林立濟濟,何患無人,而苟然充數,至及臣身,未敢知聖朝簡畀,何所取而有此誤恩也?且念臣家,世襲此職,而臣弟,旣以妙齡,猥膺是選,一門榮寵,每切兢惕。今以如臣闟茸之資,又承濫分之渥,戒盈之懼,匪據之私,去益惕若于中。迺者庚牌嚴臨,莫敢違越,雖不得不張皇出肅,粗伸叨謝之忱,而歷日思惟,不可蹲仍冒進,玆敢披瀝哀懇,仰瀆崇聽。伏乞聖慈,俯垂鑑諒,亟遞臣新授館職,俾名器重而私分安焉,臣無任云云。省疏具悉。爾其勿辭察職。
典翰李承宇疏曰,伏以臣於昨日,伏奉除旨,以臣爲弘文館典翰者,臣聞命悸恐,惶汗浹背,莫省所以自措也。蓋以臣名在前望,誤恩遽及,天牌繼降於在公之時,龍光所被,瞻聆俱聳,典式莫違,分義是懼。祗肅閤門,拚誥而退,如癡如夢,歷日靡定。臣姿本蒙愚,才且魯鈍,荒嬉成習,而徒切百無似之愧,僥倖竊科,而又犯一不幸之戒,只宜謹守拙約,榮塗進取,未敢自期,而偏蒙洪造,歷揚殆遍於華顯,步武恒處於密邇,榮已極矣,分已踰矣。蚤夜兢栗,淵谷若臨,今玆淸選,實是千無當萬不近之職也,臣是何人?曷以致此於聖明之世也?夫是任也,掌詞命備顧問,庸裨一代之聲明,亞長席而右諸僚,極揀當世之竣望。苟非文章經術,優於華國,訏謨知識,足以論思,則莫宜居之,所以地分淸切,寧曠不備,卽難其人而愼其選也。顧何嘗如臣劣下,所敢擬議彷彿於此哉?此臣曾叨本館,亦屢挾冊登筵,其全昧學術之本末長短,聖鑑之所已燭,則以此眇少倥侗,將何以贊黼黻而賁笙鏞乎?噫,翺翔乎玉筍之列,而依日月之耿光,出入乎文陞之前,而沐風雲之洪休,寔衿紳之至榮大願,則何敢飾辭,故爲例讓也?今乃以臣而視是職,則無異珷玞而混瑚璉,土木而被文繡,寧不惕然而蹙,赧然而愧乎?至若盈備之戒,不衷之懼,猶屬臣私,其敢玷名器而累則哲,諒非細故。間緣事會,冒沒詣公,而倘復諉以已進,因仍蹲據,揆之廉防,亦所不敢,玆控衷懇,仰瀆崇聽。伏乞聖慈,俯賜鑑諒,亟遞臣新授之銜,以重官方,以安私分焉,臣無任云云。省疏具悉。爾其勿辭察職。
上在景福宮。停常參·經筵。
政院啓曰,卽者修撰徐相敦,以其親病,陳疏徑出,原疏,纔已捧入矣。所當直捧禁推傳旨,而此與無端經出,有異,推考警責,何如?傳曰,允。
以京畿監司朴永輔狀啓,喬桐府使李根永,以其身病,連呈辭狀,不得已罷黜事。傳曰,令該曹口傳差出。
兵曹啓曰,別抄軍李雲伊等五名,各錢十兩題給,所失戰巾備給,鳥銃,取以軍器寺出給之意,敢啓。傳曰,知道。戰巾與鳥銃,令訓局,已爲備給矣,本曹置之。
刑曹啓曰,再昨日動駕時,衛外擊錚人中,西部良人池龍基,爲其父允戢,定配請放事也。海州良人張海得,爲其父汝善,定配請放事也。安邊良女梁召史,爲其夫李化順,定配請放事也。罪犯俱爲不輕。韓山幼學權相圭,爲其曾祖裕伸理事也。前月因其鳴籲,令金吾稟處,而又此瀆擾,極爲無嚴,原情,竝勿施之意,敢啓。傳曰,知道。
執義徐奭輔,掌令金壽侃,獻納趙性鶴等啓曰,噫嘻,痛矣。國榮之通天罪惡,萬戮猶輕,千剮難贖,而尙屈王章,是可曰國有常刑乎?噫,諸賊之眼無國母,恣行胸臆,危逼之逆節,犯分干紀者,從古何恨,而豈有若此賊之至凶極悖者乎?雖以弘·瞻之凶肚,來·黯之毒手,未足以喩其惡也。此實載藉所無之極惡大憝,而聲討未加,鬼誅先及,一國之公憤,鬱而未洩,三尺之邦憲,久猶莫伸,至今追思,不覺骨靑膽掉,而髮豎眥裂也。當此義理大明,凶逆嚴討之時,藥院之日記,旣已査出,臺臣之緘辭,如是明的,則追奪之當律,不容一刻少緩也,決矣。千罪萬惡,咸萃一身,製給凶疏,而幸賴我正宗大王廓揮乾斷,特降允兪,而傳旨未卽頒下,典刑尙稽夬施,神人之憤惋,容有極哉?請物故罪人國榮,亟施孥籍之典。噫嘻,痛矣。賊裕之罪,可勝誅哉?辛酉夏一疏,包凶蓄禍,暗售梟獍之腸,都人尹姞等句語,排布陰譎,曲突陟薪之援比,指意凶憯。卽此一段,其沮戲大婚之凶肚,背馳正宗大王之逆節,綻露無餘,渠以今日北面之〈臣〉,乘國運不幸之時,而疑亂熒惑,潛圖不逞之計,是可忍也,吁亦憯矣。亂臣賊子之干常犯紀,從古何限,而豈有若賊之窮凶絶悖者哉?且其所納爰辭,見捉文書中,不道不滿之愈出愈凶,至於外朝不知之言,詩句引用之意而極矣,而末乃以渠之旁祖權鞸時事,隱然自況者,尤何等窮天地所無之極逆大憝也?凡在橫目之列者,莫不骨驚膽掉,直欲手磔口臠而賊性獰慝,忍杖抵賴,王章未伸,鬼誅先及,神人之憤痛,容有極哉?噫,原疏之陰憯,逆腸難掩,鞫招之凶慝,斷案已成,雖未及決案,便是已決案之劇逆,而且於安默·魯賢·在民三賊伏法之後,其凶謀逆節,尤益彰著。此與身死旣久之後,追律之例,大有異焉,不可不援用尙魯追施之律。請物故罪人裕,亟施孥戮之典。噫嘻,痛矣。鍾·振兩賊之凶,思之膽掉,言之骨靑,盖其陰謀逆節,适·璉之今又出也,凶言悖說,雲·海之所不道也,是乃窮天地亘宇宙之極惡大憝。雖幸天討略行,王章少伸,尙何足快雪神人之憤也哉?鍾一則藉其門蔭,獲沾祿仕,國家何負於渠,而梟心獍腸,與生俱生,幸西賊之有警則曰,當爲蜀漢,分院兵助勢之策。湖南伯得差之頑,無非劇逆之斷案,而乃與振采·友文等,結爲血黨。五字八字之凶言,猶爲不足,而必以二字,至不道之言,和應於合有變通之說,甚至街路上凶訛而極矣。振采則伎倆妖慝,行止閃忽,出沒京鄕,左道誑惑,連腸接肚於鍾一·光友之徒。憑藉讖諱之書,濟其邪誕之術,二萬石軍糧之積庤,縉紳家火具之潛埋,指卯日而擧事,爲期云者。莫非做作妖言,煽動人心之計,而至於第一子指擬之目,十三日至凶之說,與鍾一,一而二,二而一,如此今古所無之逆,不可只施治逆之常典。适·雲已施之例,不用於此兩賊,而將何施乎?請大逆不道罪人鍾一·振采,竝施适·雲之例。友文,跡本卑微,性又奸慝,投身於鍾一,甘作爪牙,許心於振采,結爲只弟。托鍾一於振采,則謂以可用,薦振采·鍾一,則稱有神術。逆賊光友,本以鄕曲賤孽,托爲凶徒死友,父事振采,兄事友文,欲輸軍糧則轉到南陽,凡爲群凶之指使,率皆挺身而樂赴。將臣家將欲火攻,所營何事,店舍綢繆之言,致後丁寧和應,南中兵火之說,延壽爛慢酬酌,卽此數段,已足爲諸賊之眞贓斷案。至於正月十三日凶言,卽是窮宙亘宇,所未有所未聞之極逆情節,無不參聞,無不參知,則罪止誅身,失之太輕,王章不嚴,輿情未洩。請逆賊友文·光友,加施孥戮之典。致後·延壽,竝施孥籍之典。噫嘻,痛矣。亂子賊臣,從古何限,而豈有如榮瑾之窮凶絶悖者哉?本以鬼蜮之性,素蓄梟獍之心,親密守禎而從爲死黨,延接鳳周而相與同室,綢繆謀議,打成一片。論災異於南山而肆發㦧悖之說,視奇貨於北謫而先唱負來之言,醞釀則嘯聚武士也,設施則乘夜火攻也。惟其狡譎飾辭,頑毒忍杖,亂逆之端緖,雖未盡輸,凶㦧之情節,無不參祕,神人之所共憤,覆載之所難容,萬戮猶輕,三尺已施,而不可誅止其身,失之太輕。請謀反大逆不道,知情不告罪人榮瑾,亟施孥戮之典。噫嘻,痛矣。崔鳳周·李奎和之罪,可勝誅哉?今番鞫獄,卽窮天地亘萬古所未有之一大變怪,而其亂本逆根,明赫,是耳。渠本以蟣蝨之類,素蓄梟獍之心,辛亥諸賊之視以奇貨,作爲窩窘,斷案已成,凶圖莫掩,而特因好生之大德,一縷尙貸。三尺未伸,亦爲輿情之益鬱,今又賊招屢出,島會觀相之說,塞謫負來之謀,畢露無餘。由前而喜應之醞釀,跡旣狼藉,由後而禎瑾之綢繆,情已掀發,惟其頑忍獰,抵賴不服,則尤當嚴加鞫覈,而不可遽議於傅生之科。至於鳳周,凶謀逆節,無不同參,賊徒匪類,擧皆相通,親密守禎,許以死友,服事榮瑾,作爲血黨,究厥情犯,與兩賊,一而二,二而一也。旣已承款於知情,則豈可有貸於王法乎?又此李奎和,則接肚於賊禎,連脈於逆瑾,思樂禍亂,圖爲不軌之陰祕,糾結計議,又出衆招之丁寧,端緖旣著,盤覈未竟,則亦何以從輕發配乎?似此諸賊之至凶絶悖,一串貫來,厥罪惟均,是皆殪殄滅之無遺者,而元惡,未伏常憲,兩賊,尙逭當律。酌處之成命,遽降,憤鬱之輿論,轉深,言之膽掉,思之骨戰。此而謂無所窮犯而容,不足深誅而貸之,付之惟輕,不施極律,則伏莽之戒,燎原之漸,豈不大可憂哉?請楸子島安置罪人崔鳳周黑山島定配罪人李奎和,更爲設鞫得情,夬正典刑焉。噫嘻,痛矣。亂臣賊子,從古何恨,而豈有如兢善之窮凶絶悖者乎?渠以襟纓之士族,暗結韎韋之悖類,指順性而約爲血黨,視夏銓而認作窩主。平日追逐,所圖者無非陰謀,冒雨宴集,所會者盡是逆黨,至於二字凶言,旣露於鞫招,而三尺王章,只施於渠身,己是失刑之大者。負犯如此,關係若是,而豈可只以知情不告,蔽之哉?輿情去益憤鬱,國論尙此沸騰。請知情不告罪人兢善,亟施孥戮之典。噫嘻,痛矣。載仁之罪,可勝誅哉?忠逆之殊,彝性之所易曉也,明張之急,分義所難抑也。噫,彼載仁,雖是蟣蝨之賤,旣托仕籍,則不可但以遐土蠢氓,論,腕把至㦧之牘,目閱絶悖之說,則奔走號遑,來告之不暇,而偃息恬嬉,不思所以人得以誅之者,此曷故焉?若無平日綢繆於逆順凶馹,則㦧牘悖說,胡爲而至哉?此必有所由然而然也。傳書兩漢之末,卽執住謂以覰氣色而遽逃,藏牘幾日而不爲告官,稱以値事機之巧湊。直不過鬼形之㦧慝,鴞音之巧飾,負犯至重,干係甚大,宜其窮覈情實,殄絶亂萌,施以順·馹已施之律,而三尺不加,一縷尙貸,使之假息於海島之中,包涵於覆載間,其可曰國有典憲乎?臣等之相率聯籲,卽王章之所必伸,輿情之所共憤也,而聖度至加寬容,尙靳兪音,益不勝抑鬱之至。請黑山島減死定配罪人載仁,亟令王府,設鞫得情,夬施亟律焉。噫嘻,痛矣。鍾三之罪,可勝誅哉?所謂邪學,斁倫敗常,惑世誣民,國家無窮之憂,未有甚於此者也。渠旣參在朝籍,苟具彝性,豈或浸染,而乃反糾結異類,看作奇貨,或聚首講習於深夜密室,或揚眉誇張於稠人廣座。毁撤家廟,自歸禽獸域,聚嘯徒黨,便成逋逃藪,執手告別,事敎主如嚴父,甘心護法,尊邪書若神明。此是渠莫掩之眞臟,罔赦之斷案,而及有王府拿來之命,脫身亡命,是必無父無君,變名易姓。其計至奸至慝,抵賴鞫庭,難化梟獍之腸,憑藉外國,罔非鬼蜮之情。鳳周,世濟其惡,天生戾氣,洋舶之潛越,醜類包藏禍心,京闉之綢繆,同室甘爲凶魁,乃祖軍卒之稱,尙今唾罵,悖孫傳習之惡,吁亦痛惋矣。潛懷賣國之凶圖,倡出無根之妖言,煽動一世,炫惑群聽,苟究情節,鍾三·鳳周,一而二,二而一也。近日邪術之肆行,禍機之醞釀,無不根窩於此,憂深伏莽,何異黃巾綠林?禍將滔天,有孚洪水猛獸,何幸太陽中天,奸狀莫逃,夬伸三尺之章,遄伏肆市之典。神人之憤,庶可少洩,而如此臣魁,不宜只誅其身而止。請謀反不道罪人鍾三·鳳周,竝施孥戮之典。噫嘻,痛矣。亂臣賊子,從古何恨,而豈有如喆增之窮凶極惡者乎?渠以蟣蝨之賤,素有梟獍之性,千罪萬惡,人類之所不齒,至悖絶慝,擧世之所共知,而濫廁衣冠之後,名在縉紳之列,則分已侈矣,榮固大矣。苟有一分人心,宜思百倍報效,而戾氣所鍾,天生妖孽,穿奸竇而酷嗜邪術,慕異類而滅絶倫綱,潛懷不軌之道,敢生射天之計。遂乃越海招寇,謀危邦國,至於年前海船之擾,今番德山之變而極矣。誘致幾萬里外,禽獸不若之魄夷,汚我國五百年來禮義涵育之大邦,此實窮天地亘萬古所未有之極逆大憝也。嗣賊之海舶精兵,未及逞於凶圖,而甘心前茅,意欲蹂躪我疆域,文漠之潛形匿影,猶或似於顧忌,而此則改頭換面,無難染毒我人民。不待泄·王千禧之祕傳帛書,而自有廣東渙門之直通赫蹄,國人之曰可殺,猶屬緩聲,王法之所不誅,不宜少淹。及其捕招之出,而情跡尤著,逮使之發而罪人斯得,天討可以代行,王章可以夬伸。而噫,彼猷善之凶狡,乃敢先機而營獲,聲氣,直走於暗地,指劃,素定於緘口,至使凶身,任其徑斃。三尺之典憲,未加,寸刃之自戕,遽先,中外之惑,去益未解。此若以其身故而不施極律,則亂賊無所懼,而王法無所施矣。斬屍之法,雖無可據,孥戮之典,自有其例。請徑斃罪人喆增,亟施嗣賊已施之律。噫嘻,痛矣。演承·洛承之罪,可勝誅哉?所謂邪孽醜類,種下生種,斁倫敗常,人不爲人,根深窩成,蔓延蔕固,財色而誑誘,嘯聚其徒黨。鋤而復萌,撲之愈熾,不知何樣禍機,伏在何地,其爲民憂無窮之憂,將無止屆也。寅承,渠本簪纓後裔,累承芻牧之任,分已侈矣,榮固大矣。苟有一分彝性,宜思百倍報效,而乃反糾合邪徒,看作奇貨,凶如子登而是爲渠叔,妖如洛承而是爲渠弟。一則淫朋,同惡相濟,積年浸染,賦性至慝。鳳周·在,俱是邪窩,寅緣·在,交通鳳周,惟一·大誅,無非邪類,相識惟一,親知大誅,詭謀祕計,明若串貫而環連,凶圖悖節,互相蛇盤而蚓結。至於洋醜之敬一,乃是邪學中巨魁,渡海潛來,隱形匿影,如非偏惑於此,則初無相從之時。偕弟屈膝,前席之相禮,甚恭,與婢慣面,內室之酒食,頻來,通用錢貨,情誼倍切,殷勤輸送,魚脯餽遺,從又絡繹,甘心設法。奉敎主若神明,聚首習講,視禍囿爲樂地,此是渠莫掩之眞贓,罔赦之斷案,鞫庭抵賴,難化悍毒之性,捕査緊干,焉逭鬼面之熊洛承,戾氣所鍾,天生凶狡,旣受學於尙敎,篤信邪書之傳習,又伴讀於鍾三,深結世好之舊誼。禮事幾萬里外,禽獸不若之醜夷,陰包四十年間,梟獍已成之腸肚,照洋鏡而看洋畫,跡何祕於醞釀,倡妖言而造妖書。意專在於眩惑,慫慂乃兄,暗滋奸黠之崩,聯絡同黨,打成逋逃之藪,蓋此指劃排布,最爲至㦧絶慝。其在綢繆和應,皆歸千罪萬惡,國人之曰可殺,猶屬緩聲,王法之所必誅,不宜少淹,究厥情節,其兄其弟,卽一而二,二而一也。近日邪說之肆行,皆緣此輩之接踵,憂深伏莽,何異白蓮·黃巾?禍將滔天,有浮洪水猛獸,何幸天道孔昭,神理不㦧,魯觀之鈇鉞,已試,禹鼎之魑魅,莫掩。庶幾邦憲不墜,輿情少伸,而似此凶醜,不可只誅其身而止。請正法罪人演承·洛承,亟施孥戮之典。噫嘻,痛矣。鞫廳罪人晩植等之罪,可勝誅哉?渠以蟣蝨之類,敢懷虺蜮之計,嘯聚徒黨,醞釀排布,妖讖之煽惑,貨財之欺騙,已極罔赦之罪案,而南海出道之說,極爲絶悖,德山募丁之計,尤是凶祕,卽近古所無之逆節也。臣魁成七,雖已漏網,晩植等諸罪人之陰謀祕計,心腸貫一,禍機毒天,情跡無異。若不大加懲創,亟施典刑,則亂臣賊子,其將接踵而起,寧不大可懼哉?端緖旣露,鞫覈未竟,酌處之處分,遽下,臣等愕然失圖,不勝抑鬱。請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死定配罪人朴晩源,莅子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,夬施邦憲,以重獄體,俾伸輿論焉。答曰,不允。鄭晩植事,已有處分,更勿煩瀆。
獻納趙性鶴啓曰,梟示罪人性世,與劇逆載榮,一而二,二而一也。換着軍服,潛入禁庭,粧出纏帶,暗售網打,是何等排布設施,是何等凶謀祕計也?設鞫七朔,根因窩窟,終未究覈,只施梟示之律,輿情之憤惋,固無可言,而不可以已爲梟示,不施當施之律。請梟示罪人性世,亟施孥戮之典。答曰,不允。
修撰徐相敦疏曰,云云。省疏具悉。爾其勿辭救護。
上在景福宮。停常參·經筵。
傳曰,傳香承旨,馳詣宣武祠,奉審摘奸以來。
政院啓曰,卽者檢閱金明鎭,以其親病,陳疏徑出,原疏,纔已捧入矣。所當直捧禁推傳旨,而此與無端徑出,有異,推考警責,何如?傳曰,允。
又啓曰,卽者檢閱朴容大,謂有館規,陳疏徑出,原疏,纔已退却矣。所當卽捧禁推傳旨,而此與無端徑出,有異,推考警責,仍卽牌招入直,何如?傳曰,允。
又啓曰,左右史,不可不備,別兼春秋李承宇·趙秉鎬·朴定陽·崔鳳九,竝卽牌招,推移入直,何如?傳曰,允。以別兼春秋李承宇·趙秉鎬·朴定陽·崔鳳九,檢閱朴容大牌不進罷職傳旨,傳曰,只推。
傳曰,通津府定配罪人白樂善,放。
吏曹口傳政事,以柳瓚爲喬桐府使。
禮曹啓曰,卽接襄陽幼學金元奎所志,則以爲同姓四寸兄元三,嫡妾俱無子,以其同生弟元植子顯泰,欲爲繼後,兩家諸族,相議完定,而生養父母,俱爲作故。拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據,而不得登聞者,許令該曹,論理草記,載在法典,而門長金元奎,所訴旣如此。金元植子顯泰,立爲金元三之後,何如?傳曰,允。
都摠府啓曰,今日入直內三廳武兼禁軍及軍兵等,當爲中日習射技放,而眞殿茶禮相値,不得設行之意,敢啓。傳曰,知道。
兵曹啓曰,五衛將李基煥·張允基,忠翊衛將鄭東桓,昌德宮衛將金守式·李胤錫,俱病難供職。新除授全羅兵使鄭洛鉉,母年今爲七十四歲,他無兄弟,法不當遠離赴任,戶奴呈狀迄遞矣。邊帥之無兄弟,親年七十歲以上者,許遞其任,載在法典,竝改差。德浦僉使崔碩俊,身病猝重,時月之內,萬無赴任之望云。實病雖如此,邊將之任,不可循例改差,罷黜,何如?傳曰,允。
義禁府啓曰,通津府,卽其地定配罪人白樂善放事,承傳啓下矣。白樂善放送事,分付該道之臣之意,敢啓。傳曰,知道。
禁衛營啓曰,本營騎士別將柳,身病猝重,勢難察任,改差,何如?傳曰,允。
檢閱金明鎭疏曰,伏以臣卽於班退,聞臣本生父,素抱癃病,近因天氣之驟涼,重嬰感冒,痰喘苦劇,眞元漸下,飮啖全却,眩暈益甚。急僮蹤至,歸視是促,臣方寸煎灼,靡所止屆,擅移瀆擾,雖極悚惶,顧此情私,亦安得自阻於仁覆之天哉?玆敢略控短章,徑出脩門。伏乞聖慈,俯垂鑑諒,遞臣見職,治臣當竊,以爲昭法綱,而安微分焉云云。省疏具悉。爾其勿辭救護。
庚午九月十三日辰時,上詣眞殿。茶禮親行入侍時,行都承旨李載冕,左承旨韓敬源,右承旨申獻求,左副承旨李敦相,右副承旨朴瑄壽,同副承旨李章烈,史官缺檢校提學曺錫雨·申錫禧,提學金大根,檢校直提學趙寧夏·李載冕·閔升鎬·趙成夏,檢校直閣金永壽,直閣洪殷謨,檢校待敎金奎軾,待敎金演壽,以次侍立。時至,通禮,跪啓請外辦。上具翼善冠·衮龍袍·玉帶·赤舃·黑皮靴,出齋殿。通禮,導上詣版位,贊儀,唱四拜,上行四拜禮訖。通禮,導上詣盥洗位,盥洗訖,仍詣第一室尊所,承旨監酌訖,仍詣第一室神位前,承旨奉香,承旨奉爐,上三上香。承旨進盞,上執盞以授承旨,承旨跪受奠于神座前,上連獻三爵訖,仍詣各室行禮如上儀。通禮,導上降復位,贊儀唱四拜,上行四拜禮訖,通禮跪啓禮畢。領議政金炳學進前問候訖,仍奏曰,大君王子君妻父,初付職後,卽授八品官,嫡王孫王孫妻父,授九品職事,定式,何如?上曰,依爲之。出擧條又奏曰,大君妻父贈右議政,王子君妻父贈左贊成,載在法典而嫡王孫妻父贈左贊成,王孫妻父贈吏曹判書事,著爲定式,何如?上曰,依爲之。出擧條通禮,導上還入齋殿。諸臣以次退出。
上在景福宮。停常參·經筵。
政院啓曰,左右史不可不備,別兼春秋李承宇·趙秉鎬·朴定陽·崔鳳九,檢閱朴容大,旣有只推之命,竝卽牌招,推移入直,何如?傳曰,允。以別兼春秋李承宇·趙秉鎬·朴定陽·崔鳳九,檢閱朴容大牌不進罷職傳旨,傳曰,只推。
傳曰,禮房承旨,馳詣宗廟·景慕宮,奉審摘奸以來。
傳曰,都承旨許遞,前望入之。承旨前望入之,閔升鎬落點。
以濟州牧使趙羲純狀啓,大靜郡人命渰死事,傳曰,人命渰死,若是夥多,聞甚驚慘,元恤典外,別加顧助,如有生前身還布,竝蕩減,未拯屍身,期於拯得之意,廟堂措辭分付。
吏曹口傳政事,以柳瓚爲喬桐府使。
宗親府啓曰,明日,卽天漢殿望奉審日次,臣升洙,進詣擧行之意,敢啓。傳曰,知道。
上在景福宮。停常參·經筵。
藥房提調李承輔,副提調閔升鎬啓曰,伏未審日間,聖體若何,寢睡·水刺之節,何如?臣等率諸御醫,趙早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
政院啓曰,議政府郞廳來言,今日賓廳日次,而領議政金炳學無時急稟定事,左議政未差,右議政洪淳穆有身病,不得來會云矣,敢啓。傳曰,知道。
又啓曰,左右史不可不備,別兼春秋李承宇·趙秉鎬·朴定陽·崔鳳九,檢閱朴容大,旣有只推之命,竝卽牌招,推移入直,何如?傳曰,允。以別兼春秋李承宇·趙秉鎬·朴定陽·崔鳳九,檢閱朴容大牌不進罷職傳旨,傳曰,只推。
傳曰,臺諫竝許遞,前望入之。
奎章閣啓曰,景慕宮·望廟樓,今望奉審無頉之意,敢啓。傳曰,知道。
內醫院啓曰,駝酪粥,自十月初一日,當爲封進,依新定式擧行事,預爲分付司僕寺之意,敢啓。傳曰,知道。
議政府啓曰,卽見咸鏡前監司李興敏所報,則京居出身金仁豐,辦納大米二十五石於北靑府,以助賙飢之資,其在激勸之道,合有別般褒賞云矣。以遠地商旅之蹤,有多民救恤之擧,出義自辦,其意可尙,金仁豐,邊將調用,洪相文,賞加,以示褒奬之意,何如?傳曰,允。
又啓曰,卽見慶尙監司金世鎬狀啓,則迎日縣,處在海門十里之地,江川衝嚙,民居沈墊,少値潦雨,如經滄桑,而縣北十里許,有古所稱設邑之基,地形稍高,田野廣闢,地勢民情,俱合移設。請令廟堂稟旨分付矣。南川北江,浸嚙潰缺,移邑之論,宜其如此,曾設之基,處在十里之近,江海之利,濠塹之險,實有地形之便宜,迨此移設,不容少緩。時宜狀請施行,而容入物財,營邑從長措劃,俾有以成邑樣副民情之地,何如?傳曰,允。
又啓曰,海西所在訓鑄穀中八百四十一石,入用於丙寅軍糧矣。此是訓局支放之需,則給代之方,不可不念,就海西社倉還耗作錢中,準此數待明春立本,以爲依式糶糴之地,何如?傳曰,允。
上在景福宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,左右史不可不備,檢閱朴容大,旣有只推之命,金明鎭由限已過,竝卽牌招入直,何如?傳曰,允。
臺諫前望入之,大司憲李經在,大司諫鄭天和,執義李㢞,司諫曺克承,掌令李國淵·梁相器,獻納許㥌,持平李有臣·裵相奎,正言宋秉觀·權仁斗落點。
摠戎廳啓曰,謹依別單判下,試射放入格軍兵等處,以本廳木布施賞之意,敢啓。傳曰,知道。
又啓曰,本廳中軍金善弼,身病甚重,勢難察任,改差,何如?傳曰,允。
上在景福宮。停常參·經筵。
傳曰,自明日進講爲之。
傳曰,金吾堂上竝許遞,政官牌招開政。
傳曰,呈告工曹判書許遞,今日政差出。
以吏曹參議趙秉友牌不進罷職傳旨,傳曰,只推。
以慶尙監司金世鎬狀啓,河東府人命渰死事,傳曰,聞甚矜惻,元恤典外,別加顧助之意,廟堂措辭分付。
吏曹啓曰,南學敎授洪殷謨,以其身病,呈狀乞遞,改差,何如?傳曰,允。
又啓曰,忠淸道西原居幼學孫永喆呈狀內,矣身父幼學運成,今年爲一百歲。平安道成川居幼學李敎鳳呈狀內,矣身父折衝雲瑞,今年爲一百歲,而俱爲見漏於本道應資老人抄啓中,未蒙恩資事,來訴,故考見帳籍,則其年果爲的實矣。在前如此之人,追後啓稟蒙恩,旣有已例,今日政,竝加資下批之意,敢啓。傳曰,知道。
兵曹啓曰,今番試射放時,龍虎營將校禁軍軍兵,三軍府別抄軍及武藝別監·門旗手·馬上奉持·纛差備·忠贊衛等,謹依判下別單,分等施賞,而筒箇·弓矢·弓箭·帿弓長弓,以軍器寺所在者取用,木布,以本曹所儲頒給,京畿監營招搖旗手,自其營施賞之意,敢啓。傳曰,知道。
有政。吏批,行判書趙秉徽,參議趙秉友牌招不進,參判朴齊寅進。吏批啓曰,行判書趙秉徽,參議趙秉友,竝牌招不進,小臣獨政未安,何以爲之?敢稟。傳曰,仍爲之。以李載純爲副校理,申錫禧爲禮曹判書,李興敏爲工曹判書,任百秀爲判義禁,朴齊韶·洪淳大·李絅愚爲知義禁,曺錫雨爲弘文提學,閔致寬·愼炳一爲監察,趙秉轍爲南學敎授,李達周爲武烈祠參奉,校書正字單權鵬圭,副正字單辛哲求,承文著作單任基元,竹山府使閔義鎬,礪山府使李憲璟,已上相換事承傳,故學生吳全運·吳譱贈童敎,已上孝行卓異贈職事承傳。再政。同義禁單洪淳大·李絅愚。
兵批,判書李景夏進。以南廷益爲都摠管,金尙鎰爲五衛將,李始愚爲忠翊將,金在潤·朴致恒爲昌德將,趙漢翼爲守門將,趙熙豊爲全羅兵使,李友權爲全羅兵虞候,朴廷煥爲德浦僉使,同知單金守式,部將閔致儉,副司果柳曦東·權秉燁,兼喬桐防禦使單柳瓚。再政。以曺賢承爲右捕將,同知單李胤錫,僉知二單,金尙鎰·金祥任,副摠管單南廷益。三政。以李奎鳳爲訓鍊都監把摠,同知單朴致恒。
上在景福宮。停常參·經筵。
政院啓曰,卽見華寧殿誕日祭官單子,則行護軍沈舜澤,塡差獻官,而舜澤,誤以承澤書之,至於改付標以入,臣之矇然捧入,不勝惶悚。當該堂上,不可無警,推考,何如?傳曰,允。爾亦推考。
弘文館啓曰,新除授副校理李載純,卽爲牌招察任,何如?傳曰,允。
三軍府啓曰,卽接訓鍊都監所報,則今九月十九日習陣日次,而大將臣申櫶,有身病,不得行操云矣,敢啓。傳曰,知道。
兵曹,以申泰善爲摠戎中軍。
庚午九月十八日□時,上御紫薇堂。進講入侍時,領議政金炳學,講官金世均,參贊官申獻求,檢討官趙秉轍,假注書白圭演,記事官朴容大·金明鎭,各持孟子第五卷,以次進伏訖。上曰,史官分左右,仍命大臣進前。炳學進前問候,各殿問候訖。上誦前受音一遍,仍開卷。世均,讀自曰敢問國君,止王公之尊賢者也,仍釋義訖。上曰,欲其養賢而不以廩人繼粟,庖人繼肉,而至於使己,僕僕爾亟拜也,則是豈謂悅賢之道也,世均曰,使賢者亟拜,便非養賢之道也。繆公,雖有養賢之名,實無養賢之禮,故子思之言,如是矣。上曰,人君,若以君位自尊,則豈尊賢之道乎?世均曰,聖敎誠然矣。仍奏曰,此章,論國家養君子之道也。君饋則稽首而受者,敬君之命而拜君之賜也,粟肉之只使廩庖人,繼乏,欲其無亟拜之勞者,尊賢之極,而養賢之至也。繆公,徒有其志,不以其禮,故子思不悅矣。尊賢養賢,以至用賢,惟堯之於舜,能盡之矣。故孟子言也,不見諸侯,乃賢者自處之道,而朱子言不是抗節自高,都是循分自下,要知自下卽是自重,不可看做兩層。蓋前後二章,相爲表裏,而國君能養能擧,然後當有賢者之羽儀,賢者自下自重,然後亦有國君之延聘,以致堯·舜君民之盛矣。缺。
上在景福宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,新除授知義禁朴齊韶,除拜後,過三日不爲出肅,依定式推考警責,仍卽牌招察任,何如?傳曰,允。
傳曰,檢校待敎金奎軾,馳詣華寧殿,奉審摘奸,仍詣健陵·顯隆園,一體奉審以來。
三軍府啓曰,卽接禁衛營所報,則今九月二十日習陣日次,而大將臣李章濂,有身病,不得行操云矣,敢啓。傳曰,知道。
庚午九月十九日□時,上御紫薇堂。進講入侍時,講官金在顯,參贊官朴瑄壽,侍讀官趙漢益,假注書金容默,記事官朴容大·金明鎭,各持孟子第五卷,以次進伏訖。
上在景福宮。停常參·經筵。
藥房提調李承輔,副提調閔升鎬啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
政院啓曰,議政府郞廳來言,今日賓廳日次而,無時急稟定事,不得來會云矣,敢啓。傳曰,知道。
傳曰,再明日眞殿茶禮,當自內親行矣,該房知悉。時原任大臣·宗親·諸閣臣·諸儒臣·二品以上入參。
傳曰,今番溫陽行次時,郡守之擧行節略周密,治績優異,官民相孚,頗有聲譽之可聞,該郡守金甲根,以別薦例施行,陞品遷轉,無礙調用事,分付銓曹。
兵曹啓曰,來十月初二日大駕詣宗廟,齋宿,初三日冬享大祭親行時,隨駕營門,當爲磨鍊矣。何營軍兵隨駕,何營軍兵留陣,而禁軍及馬步軍別抄軍,以幾番幾哨磨鍊,餘軍留營,何以爲之乎?敢稟。傳曰,訓局馬步軍各二哨,御營步軍二哨,御將率領爲先廂,訓局步軍一哨,禁營步軍二哨,兩營騎士各一番,摠使衛領爲後廂,禁軍二番隨駕,別抄軍一哨領付中央陣,訓局馬軍一哨,步軍三哨,訓將率領留陣,餘軍留營,置之。
三軍府啓曰,卽接御營廳所報,則今九月二十一日習陣日次,而大將臣李元熙,有身病,不得行操云矣,敢啓。傳曰,知道。
義禁府啓曰,裝載官羅州牧使金炳愚,拿處事,傳旨啓下矣。金炳愚時在任所云。依例發遣府書吏拿來,何如?傳曰,待待命拿囚。
庚午九月二十日□時,上御紫薇堂。進講入侍時,右議政洪淳穆,講官李參鉉,參贊官朴瑄壽,檢討官李永,假注書金容愚,記事官朴容大·金明鎭,各持孟子第五卷,以次進伏訖。
上在景福宮。停常參·經筵,
政院啓曰,明日常參·經筵,取稟。傳曰,停。
吏曹啓曰,卽接通禮院牒報,則以爲明日眞殿茶禮親行時,左右通禮,不可不備,而左通禮李龍雨呈辭在外,不得進參,其代,卽速變通,以爲擧行之地云。通禮院左通禮李龍雨,改差,口傳備擬以入之意,敢啓。傳曰,知道。
吏曹口傳政事,以朴定陽爲左通禮。
庚午九月二十一日□時,上御紫薇堂。進講入侍時,講官姜㳣,參贊官朴瑄壽,侍讀官李載純,假注書金容愚,記事官朴容大·金明鎭,各持孟子第五卷,以次進伏訖。上曰,史官分左右。上誦前受音一遍訖,仍開卷。㳣,讀自以大夫之招,止小人所視,仍釋義訖。上曰,欲見賢人而不以其道,猶欲入而閉門者,誠然矣。㳣曰,道者,禮義之謂,而道德仁義,非禮不行,近則就見,遠則聘幣,是見賢禮義之道,見賢則賢人不可往矣,此所以欲入而閉門者也。曰其道,曰閉門,已包義路與禮門,義者宜也,取路通達之意,禮者節文也。取門正直之義,義雖從直,而不以禮節文,則有過不及之歎,上有正路之訓,禮有由戶之說,而不賢人之招云者,先儒有二說,在時君則欲見賢而召之,是其君,先不賢也,在賢士則招之,便是以不賢待之也,集註之不敢往不可往,其就名分與道德而分別也。上曰,君子所履,何謂也?㳣曰,此詩大義,本謂大道,是在朝之君子所履行,在野之小人所視法,而孟子,引之以喩義路禮門,卽斷章取義,而是路是門,乃君子之所履行,此君子,指禮義之君子,非在朝之君子也,小人所視,不過帶引而已。周道亦取譬君子之大道,故有道若大路然,而言周道如砥,指義路也,其直如矢,指禮門也。又奏曰,惟君子云者,孟子之自道也,非指他君子也,不欲自道,其能由是義路,出入是門,故以君子稱之也。上曰,此君子,是孟子自道也。缺
上在景福宮。停常參·經筵。
政院啓曰,明日常參·經筵,取稟。傳曰,停。
都摠府啓曰,今日入直內三廳武兼禁軍及軍兵等,當爲中日習射技放,而眞殿茶禮相値,不得設行之意,敢啓
傳曰,知道。傳曰,奉審閣臣入侍。
庚午九月二十二日辰時,上詣眞殿。茶禮親行入侍時,行都承旨閔升鎬,左承旨韓敦源,右承旨申獻求,左副承旨李敦相,右副承旨朴瑄壽,同副承旨李章烈,史官,缺。檢校提學申錫禧,檢校直提學趙寧夏·李載冕·趙成夏,檢校直閣李世用·金永壽,直閣洪殷謨,待敎金演壽,以次侍立。時至,通禮,跪啓請外辦。上具翼善冠·衮龍袍·玉帶·赤舄黑皮靴,出齋殿。通禮,導上詣版位。贊儀唱四拜。上行四拜禮訖。通禮,導上詣盥洗位。上盥洗訖,仍詣第一室尊所。承旨監酌訖。上詣第一室神位前。承旨奉香,承旨奉爐,上三上香。承旨進盞。上執盞以授承旨,承旨跪受奠于神位前,上連獻三酌訖。仍詣各室行禮如上儀。通禮,導上降復位。贊儀唱四拜,上行四拜禮。通禮,跪啓禮畢。大臣進前問候訖。上還入齋殿。缺
庚午九月二十二日□時,上御紫薇堂。進講入侍時,講官曺錫雨,參贊官申獻求,檢討官李永,注書李建昌,記事官朴容大·金明鎭,各持孟子第五卷,以次進伏訖。
庚午九月二十二日□時,上御紫薇堂。奉審閣臣入侍時,同副承旨李章烈,假注書李建昌,記事官朴容大·金明鎭,檢校待敎金奎軾,以次進伏訖。上曰,史官分左右。仍命閣臣進前。奎軾進前奏曰,臣承命馳詣華寧殿,殿內奉審則安寧。仍詣健陵,陵上奉審則安寧,碑閣,丁字閣,奉審則無頉。仍詣顯隆園,園上奉審則安寧,碑閣·丁字閣,奉審無頉之意,敢此仰達。
上在景福宮。停常參·經筵。
政院啓曰,明日常參·經筵,取稟。傳曰,停。
政院啓曰,縕繹間視事頉稟之意,敢啓。傳曰,知道。
傳曰,在外臺諫竝許遞,前望入之,臺諫前望入之。執義權鍾祿,司諫南啓憲,掌令金炳喆·金正浩,獻納李冕柱,持平洪健植·李善浩,落點。
禮曹啓曰,今番幸行時,上言令該曹,關問各該道臣,詳査啓聞事,命下矣。取考各人等上言,則京畿幼學邊宜鎭等,爲加平故學生張羽泰孝行。京畿幼學閔羲春,爲通津故學生朴宗倫孝行。京畿幼學兪升煥等,爲楊州故孝子金蓮淳孝行。京畿幼學李震榮等,爲麻田故學生權世範及其子尙協孝行。京畿幼學李秉毅等,爲利川故學生安爾鐸孝行。京畿幼學李圭益等,爲利川故士人安亨復妻金氏孝行。及其弟亨國妻崔氏烈行。京畿幼學尹景烈等,爲長湍故學生韓後復孝行。京畿幼學閔行淑等,爲富平故掌令李啓哲孝行。京畿幼學白承洙等,爲積城故學生朴成喆孝行。開城府幼學呂時永等,爲本府故武及第陰道常忠孝。開城府進士金秀謙等,爲本府故士人尹宗任孝行。開城府進士林有芳等,爲本府故學生閔愈爀,其子致五忠義。公忠道進士安孝喆等,爲鎭川故學生蔡光天孝行。公忠道幼學吳聖鉉等,爲文義故學生金啓泓孝學。公忠道幼學金箕性等,爲鴻山故學生崔日昇及其子振翼孝行。公忠道幼學宋能洙等,爲燕岐故學生金漢鼎孝行。公忠道幼學金洙泳,爲燕岐故學生兪彦夏妻林氏孝行。公忠道幼學金廷根等,爲木川故學生李奎達孝行。公忠道幼學權思佐等,爲韓山故處士李穌及其孫頤采,孫婦金氏孝行。公忠道幼學李象哲等,爲公州故參奉盧元及孝行。公忠道幼學李承一等,爲德山故學生朴鎭昶孝行。公忠道幼學宋宅仁等,爲懷仁故士人朴成大孝行。全羅道幼學梁相五等,爲綾州故判官金仁甲及其弟義甲忠節。全羅道進士崔嶷等,爲南原故處士朴載春孝行。全羅道幼學金㦞鉉等,爲臨陂故學生林廷弼孝學。全羅道幼學麒洙等,爲康津故學生張益守妻鄭氏孝烈。全羅道進士崔顯宇等,爲鎭安故學生李陽貞孝行。全羅道幼學宋壽鉉等,爲潭陽故學生金命休孝行。全羅道幼學洪圭燮等,爲茂長故學生庾益聖孝學。及其子長億,其孫沂孝行。全羅道幼學金以根等,爲茂長故學生崔萬九孝行。全羅道幼學梁栻等,爲綾州故學生閔致珏孝行。其妻文氏烈行。全羅道幼學朴祥圭等,爲綾州故士人金昌奇妻朴氏烈行。全羅道幼學韓就廷等,爲樂安故學生金箕斗孝行。全羅道幼學李馨萬等,爲綾州故學生金振聲孝行。全羅道幼學朴來龍等,寶城故學生廉聖祐孝行。全羅道幼學金一淵等,爲泰仁故學生朴致維孝行。全羅道幼學韓宗勳等,爲任實故士人權達壽孝行。全羅道幼學金九休等,爲綾州贈訓鍊僉正金時燁忠節。全羅道幼學徐興淳等,爲咸悅故士人尹得衡及其子秉奎,其孫奭鎭孝行。全羅道幼學徐致龍等爲萬頃贈童蒙敎官李興華孝行。及其妻崔氏,其叔母安氏孝烈。全羅道幼學鄭錫一等,爲茂長故學生全德基孝行。全羅道幼學趙秉哲等,爲任實故學生丁聖漢孝行。全羅道進士黃元龍等,爲興陽故僉正金應秋,及其弟應智忠孝,應天孝學。其孫峻業,曾孫昱,玄孫鼎凝,七世孫樂柱·興柱孝學。樂柱妻曺氏孝烈。慶尙道進士崔澐等,爲晉州故學生高章柱妻金氏烈行。慶尙道進士金瑗等,爲梁山故學生千乘昊孝行。其妻李氏烈行。慶尙道進士李大升等,爲陜川故府使李樑材及其六代孫楚叟·聃叟·達叟忠節。慶尙道進士崔澐等,爲固城故士人金定八及其妻姜氏孝行。慶尙道幼學宋時極等,爲三嘉故學生李恒鎭孝行。其妻金氏烈行。慶尙道幼學蔡繩禹等,爲聞慶故學生朴日三及其子曾孝孝行。慶尙道幼學權翼錘等,爲河東故學生許鈺·許鎭·許鑰·許錞及其鈺之子津孝行。江原道進士趙斗年等,爲江陵故學生張志彦孝行。江原道進士李在坤等,爲洪川故學生李昌赫孝行。江原道進士崔命根等,爲江陵故學生沈來祖孝行。其孫仁鐸妻崔氏烈行。故學生姜允哲妻朴氏孝烈。江原道幼學申泰新等,爲洪川故學生金斗熙妻韓氏孝烈。江原道幼學李元善等,爲洪川故進士李德用孝行。江原道幼學崔普顯等,爲麟蹄故學生李魯奎孝行。江原道幼學尹光穆等,爲江陵幼學徐夏淳孝行。江原道幼學金根陽等,爲江陵故學生崔幸哲孝行。其妻孫氏烈行。其子秉奎孝行。其孫允碩妻金氏烈行。黃海道幼學羅敏壽等,爲黃州故學生宋昌奎孝行。黃海道幼學李會汶等,爲黃州故府使金道鳴及其孫壽鼎孝行。黃海道幼學申範信等,爲白川故學生禹翊河妻趙氏烈行。黃海道幼學申永善等,爲平山故學生趙得牧孝行。黃海道幼學權一善等,爲文化故學生金世方孝行。黃海道幼學呂潤海等,爲瑞興故學生洪鍾運孝行。黃海道幼學兪相殷等,爲海州故縣監林在植忠孝。黃海道進士崔尙鎬等,爲瑞興故士人韓敎重孝行。黃海道生員成必壽等,爲平山故學生金淑喜孝行。平安道幼學金錫弼等,爲咸從故學生姜泰用孝學。平安道幼學白文祥等,爲定州故士人李允慶忠孝。平安道幼學吳百昇等,爲江西故士人李慶斗孝學。平安道幼學金相殷等,爲殷山故學生金鎭濟妻韓氏孝烈。平安道進士尹永暄等,爲定州故學生金基喆孝行。平安道進士金膺元等,爲寧邊故士人金秉一妻姜氏孝烈。咸鏡道進士韓洪冕等,爲咸興故學生金后鼎及其妻金氏孝行。咸鏡道進士李載仁等,爲安邊故士人李漢弼妻李氏烈行。前主簿尹鍾燮等,爲永興故士人朴麟洪孝學。其妻金氏孝行。竝請褒揚之典事也。謹依下敎,行關各該道,使之詳探實跡,一一具由登聞後,稟處之意,敢啓。傳曰,知道。
禮曹啓曰,卽接判敦寧閔致久單子,則以爲同姓十三寸姪德鎬,嫡妾俱無子,以其同姓六寸兄象鎬第二子泳祖,欲爲繼後,兩家諸族,相議完定,而生家父母,俱爲作故,拘於常規,不得循例禮斜,依法典草記稟處事,呈單矣。凡係繼宗立後,兩邊與受,明有可據,而不得登聞者,許令該曹,論理草記事,載在法典,而門長閔致久單辭,旣如此,閔象鎬第二子泳祖,立爲閔德鎬之後,何如?傳曰,允。
庚午九月二十三日,上御紫薇堂。進講入侍時,講官朴永輔,參贊官李章烈,檢討官李永,假注書金容愚,記事官朴容大·金明鎭,各持孟子第五卷,以次進伏訖。上曰,史官分左右。上誦前受音一遍訖,仍開卷。永輔,讀自齊宣王問曰卿,止反覆之而不聽則去,仍釋義訖。上曰,齊宣王聞孟子二卿之言,宜以行仁政則爲可,更問而勃然變乎色,似乎急遽也。永輔曰,然矣。孟子之言如是,當徐問其何以然,而今此勃然變色,卽因一言之礙聽,而如此急遽,終未能恢弘而然矣。又奏曰,去字有二義,古今異宜,孔·孟時,列國甚多,魯·衛·齊·梁,無適不可,所以道不合則去,後世則統一爲國,非朝則野,其去者,只在於野而已。缺
上在景福宮。停常參·經筵。
上詣勤政殿。受誓戒還內後,藥房·內閣·政院·玉堂口傳問安。答曰,知道。
藥房提調李承輔,副提調閔升鎬啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
備忘記,會寧都護府使李祉秀下直,長弓一張,長箭一部,片箭一部,筒兒一箇賜給。
傳曰,出宮門路,以恩政門爲之。
兵曹啓曰,內禁將趙存興,五衛將金尙鑑·金祥任,昌德宮衛將朴致恒·金在潤,文臣兼宣傳官洪健植·李載德,俱以病難供職,新除授全羅兵使趙羲豊,素患痰癖之症,當此換節之時,一部添劇,萬無登途赴任之望,戶奴呈狀乞遞矣。實病旣如此,則有難强令赴任,竝改差,何如?傳曰,允。
司饔院啓曰,今日慶尙道朔膳進上來到,而物種中柚子,多有腐傷,萬無捧入之路。進獻事體,何等重大,而如是不謹,揆以法意,萬萬未安。當該封進官,令本道捧現告罷職,道臣亦難免不飭之失,從重推考,領來陪持人,令本道重繩,進上則還下送,使之更爲封進,何如?傳曰,遠來封進,易致腐傷,則此與故犯,有異,封進官之請罷,與道臣請推,竝安徐,陪持人之重繩,亦爲置之。物種所當還送,更爲封送,而這間民弊,不可不念。今番特爲捧入,此後則無有如此之弊事,各別申飭。
兩司座目,缺啓曰,請物故罪人國榮,亟施孥戮之典。措辭見上請物故罪人裕,亟施孥戮之典。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典。措辭見上請謀反大逆不道知情不告罪人榮瑾,亟施孥戮之典。措辭見上請楸子島安置罪人崔鳳周,黑山島定配罪人李奎和,更爲設鞫得情,夬正典刑焉。措辭見上請知情不告罪人兢善,亟施孥戮之典。措辭見上請黑山島減死定配罪人載仁,亟令王府,設鞫得情,夬施亟律焉。措辭見上請謀反不道罪人鍾三·鳳周,竝施孥戮之典。措辭見上請徑斃罪人喆增,亟施嗣賊已施之律焉。措辭見上請正犯罪人演承·洛承,亟施孥戮之典。措辭見上請楸子島減死定配罪人鄭晩植,黑山島減死定配罪人楊永烈,薪智島減死定配罪人楊聖仲,金甲島減死定配罪人成夏瞻,智島減死定配罪人朴晩源,莅子島減死定配罪人沈永澤,蛇島減死定配罪人鄭在永,蝟島減死定配罪人鄭弘哲,鹿島減死定配罪人魚致元,呂島減死定配罪人崔鳳儀,馬島減死定配罪人朴士允,古今島減死定配罪人張景老,夬施邦憲,以重獄體,俾伸輿論焉。措辭見上答曰,不允。鄭晩植等事,已有處分,勿煩。
司憲府啓曰,新除授掌令金秉喆,時在平安道都事,請斯速乘馹上來事,下諭。答曰,許遞。
司諫院啓曰,請梟示罪人性世,亟施孥戮之典焉。措辭見上答曰,不允。
司諫院啓曰,新除授獻納李冕柱,時在地,缺。請斯速乘馹上來事,下諭。答曰,許遞。
義禁府啓目,裝載官連山縣監宋漢老原情云云,問目內辭緣,泛稱遲晩,刑推得情,何如?啓。除刑推議處爲良如敎。
刑曹啓目,因黃海監司狀啓,新溪縣罪人廉命孫亦,殿牌作變節次,旣已遲晩,同推考覈,親問結案,取招馳啓爲白有如乎,令該曹差定敬差,發遣按覈後,稟處,何如?啓。敬差官差送,亦關沿路之弊,以道內守令中差送,詳覈以聞。
庚午九月二十四日,上詣勤政殿,宗廟冬享大祭受誓戒入侍時,行都承旨閔升鎬,左承旨韓敦源,右承旨申獻求,左副承旨李敦相,右副承旨朴瑄壽,同副承旨李章烈,史官缺,檢校直提學趙寧夏·李載冕·趙成夏,檢校直閣李世用·金永壽,直閣洪殷謨,待敎金演壽,副提學趙敬夏,檢校典翰閔台鎬,典翰李承宇,應敎趙秉鎬,副校理李載純,以次侍立。時至,通禮,跪啓請外辦。上具遠遊冠·絳紗袍,乘輿出思政門。藥房提調李承輔,副提調閔升鎬,進前問候訖。詣勤政殿月臺。通禮,跪啓請降輿,上降輿。又啓請執圭,上執圭。通禮,導上詣版位南向立。贊儀唱四拜,諸享官及宗親文武百官,皆行四拜禮訖。吏曹判書趙秉徽,讀誓文。刑曹判書鄭基世,聽誓文訖。贊儀唱四拜。諸享官及宗親文武百官,皆行四拜禮。通禮,跪啓禮畢。升鎬奏曰,今日出宮時,繖扇差備,不卽待令,以致失儀之境,事甚駭然。當該忠義,令攸司從重科治,何如?上曰,依爲之。當該司鑰,一體從重科治。出擧條通禮,跪啓請釋圭,上釋圭。通禮,跪啓請乘輿。上乘輿,入思政門。承旨,請出標信解嚴。上還內,諸臣以次退出。
上在景福宮。停常參·經筵。
中宮殿誕日,大殿·大王大妃殿·王大妃殿·大妃殿,宗親·儀賓·內閣·政院·玉堂·百官口傳問安。答曰,知道。中宮殿,宗親·儀賓·內閣·政院·玉堂·百官單子問安。答曰,知道。
政院啓曰,議政府郞廳來言,今日賓廳日次,而誕日問安相値,不得來會云矣,敢啓。傳曰,知道。
又啓曰,卽者檢閱朴容大,以其親病,陳疏徑出,原疏,纔已捧入矣。所當直捧禁推傳旨,而此與無端徑出,有異,推考警責,何如?傳曰,允。
又啓曰,左右史不可不備,別兼春秋李承宇·趙秉鎬·朴定陽·崔鳳九,竝卽牌招推移入直,何如?傳曰,允。
以別兼春秋李承宇·趙秉鎬·朴定陽·崔鳳九牌不進罷職〈傳旨〉,傳曰,只推。
政院啓曰,吏曹郞廳來言,臺諫有闕,政事,取稟。傳曰,當日爲之。
又啓曰,城隍發告祭獻官,例以亞尹塡差,而左尹金敬鎭,有身病,右尹李載熙在外,不得進參云。何以爲之?敢稟。傳曰,左右尹竝許遞,前望入之。左右尹前望入之,左尹李沇應,右尹趙定熙落點。
傳曰,呈告金吾堂上許遞,今日政差出。
傳曰,未肅拜工曹判書許遞,今日政差出。
傳曰,京兆堂上竝許遞,今日政差出。
傳曰,有實故玉堂許遞,前望入之。玉堂前望入之,修撰洪鍾大落點。
吏曹啓曰,全羅道都事李純榮,以其身病,呈狀乞遞,改差,何如?傳曰,允。
都摠府啓曰,今日入直內三廳武兼禁軍及軍兵等,當爲中日習射技放,而誓戒相値,不得設行之意,敢啓。傳曰,知道。
有政。吏批,行判書趙秉徽,參議趙秉友進,參判朴齊寅病不來。
以閔泳緯爲大司憲,鄭泰好爲大司諫,權益洙爲掌令,金完秀爲獻納,李·郭基洛爲正言,李元熙爲工曹判書,兪章煥爲判尹,金敬鎭爲左尹,李載熙爲右尹,許傳爲同經筵,李明應爲同義禁,李敦應爲同春秋,金在顯爲藝文提學,金炳喬爲分內醫提調,趙秉稷爲司成,柳泰鉉爲司藝,安翊豊爲兵曹佐郞,李啓好爲公事官,李商新爲全羅都事,金敬義爲平安都事。再政。以金始熙爲禮曹正郞,白鳳三爲典籍。
兵批,判書李景夏進。以李明應爲副摠管,李敏樹爲內禁將,宋潤德·康龜涉爲五衛將,金漢泰·李鎭爲昌德將,金成集爲訓鍊僉正,洪殷謨·金永銠爲文兼,李容三爲守門將,具春喜爲全羅兵使,寶化堡權管單孫英樹,同知單尹啓煥,僉知三單,李寬修·李寅復·具三鉉,副司果李容直。再政。以李載鳳爲知事,申弘均爲宣傳官,梁弼煥爲訓鍊判官,同知單,金在潤,僉知二單,宋潤德·康龜涉。
檢閱朴容大疏曰,伏以臣母,素患蛔積之証,每當換節之交,寧日恒少,藥餌是事,近因霜候之驟涼,又緣調將之失宜,一倍添肆,委頓床笫,促臣急伻,繼蹤而至,臣得聞此報,方寸煎灼,略控短章,徑出禁扄,伏望聖慈,俯鑑衷懇,遞臣職治臣罪,以爲公私耦幸焉云云。省疏具悉。爾其勿辭救護。
上在景福宮。停常參·經筵。
卯時下霜。
政院啓曰,左右史不可不備,別兼春秋李承宇·趙秉鎬·朴定陽·崔鳳九,旣有只推之命,竝卽牌招,推移入直,何如?傳曰,允。以別兼春秋李承宇·趙秉鎬·朴定陽·崔鳳九牌不進罷職傳旨,傳曰,只推。
弘文館啓曰,新除授修撰洪鍾大,卽爲牌招察任,何如?傳曰,允。
承文院啓曰,卽見都京禮部咨文出來者,則漂民邊有次等,出送云矣。前頭使行,具表謝悃之意,撰出,先通咨文,付撥下送,灣府,傳給鳳城,轉致北京之地,何如?傳曰,允。
義禁府啓目粘連,向前宋漢老亦,晩裝則縱有囚供之分疏,發船而難免董飭之失宜,揆以漕法,焉逭當勘?以此照律,何如?啓。依允。
上在景福宮。停常參·經筵。
政院啓曰,明日常參·經筵,取稟。傳曰,停。
又啓曰,左右史不可不備,別兼春秋李承宇·趙秉鎬·朴定陽·崔鳳九,旣有只推之命,竝卽牌招,推移入直,何如?傳曰,允。以別兼春秋李承宇·趙秉鎬·朴定陽·崔鳳九牌不進罷職傳旨,傳曰,只推。
政院啓曰,新除授同義禁李明應,除拜後,過三日不爲出肅,依定式推考警責,仍卽牌招察任,何如?傳曰,允。
都摠府啓曰,摠管變通事,傳曰,允。許遞。
兵曹口傳政事,以金有淵爲都摠管,鄭基會·金善弼·趙羲豊爲副摠管。
義禁府照目粘連,裝載官連山縣監宋漢老矣,本府議啓內,晩裝則縱有囚供之分疏,發船而難免董飭之失宜,揆以漕法,焉逭當勘?以此照律,罪笞五十收贖,解見任,別敍,私罪,奉敎依允爲旀,功議各減一等爲良如敎。
上在景福宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,左右史不可不備,檢閱朴容大,由限已過,卽爲牌招入直,何如?傳曰,允。
傳曰,發遣吏郞,諸執事淸齋與否,摘奸以來。
政院啓曰,卽者檢閱金明鎭,以其親病,陳疏徑出,原疏纔已捧入矣。所當直捧禁推傳旨,而此與無端徑出,有異,推考警責,何如?傳曰,允。
又啓曰,卽者檢閱朴容大,謂有館規,陳疏徑出,原疏纔已退却矣。所當直捧禁推傳旨,而此與無端徑出,有異,推考警責,仍卽牌招入直,何如?傳曰,允。又啓曰,左右史不可不備,別兼春秋李承宇·趙秉鎬·朴定陽·崔鳳九,竝卽牌招,推移入直,何如?傳曰,允。以別兼春秋李承宇·趙秉鎬·朴定陽·崔鳳九,檢閱朴容大牌不進罷職傳旨,傳曰,只推。
弘文館啓曰,上番副校理張原相,下番副修撰李永,以宗廟冬享大祭祭官,今日肄儀時,晝仕出去之意,敢啓。傳曰,知道。
兵曹口傳政事,以李敏皐爲內乘,僉知加設單李敏應。
三軍府啓曰,卽接兵曹所報,則禁軍習陳,本曹連因有故,不得設行云矣,敢啓。傳曰,知道。
檢閱金明鎭疏曰,伏以臣,進參隷儀,還入直次,卽接家信,則臣母衰病,近因換節,感冒添崇,喘咳㞃而氣息綿綴,食飮阻而眞元凘鑠,急伻踵至,歸視是促。臣自聞此報,方寸如熬,晷刻難抑,玆敢冒悚仰籲,徑出禁扄。伏乞聖慈,亟遞臣見帶之職,俾便救護,仍治臣瀆擾之罪,以昭法紀焉云云。省疏具悉。爾其勿辭救護。
上在景福宮。停常參·經筵。
藥房提調李承輔,副提調閔升鎬啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
政院啓曰,議政府郞廳來言,今日賓廳日次,而領議政金炳學無時急稟定事,左議政未差,右議政洪淳穆有身病,不得來會云矣,敢啓。傳曰,知道。又啓曰,左右史不可不備,別兼春秋李承宇·趙秉鎬·朴定陽·崔鳳九,檢閱朴容大,旣有只推之命,竝卽牌招,推移入員,何如?傳曰,允。以別兼春秋李承宇·趙秉鎬·朴定陽·崔鳳九牌不進罷職傳旨,傳曰,只推。
傳曰,禮房承旨,馳詣宗廟·景慕宮,奉審摘奸,仍詣受香諸處,奉審摘奸以來。
政院啓曰,禁衛大將李章濂,摠戎使李周喆,以東南關王廟獻官,今方受香出去矣。李章濂所佩命召,李周喆所佩密符,何以爲之?而將兵之任,不可一刻無摠察之人,何以爲之?敢稟。傳曰,仍佩往來,兵判兼察。
政院啓曰,禁衛大將·摠戎使,兵判兼察事,命下矣。兼察禁衛大將摠戎使李景夏,旣在闕中,使之聽傳敎,何如?傳曰,允。
傳曰,兼內乘李敏應,別軍職差下。
宗親府啓曰,明日,卽天漢殿朔奉審日次,臣會淳,進詣擧行之意,敢啓。傳曰,知道。
刑曹啓曰,謹依判下,京囚殺獄罪人姜三鳳,嚴刑一次後,全羅道金堤郡遠地定配所,卽爲押送之意,敢啓。傳曰,知道。
司饔院啓曰,鷹師契貢人等呼訴內,各殿宮日下生雉,十月初一日爲始,例以本色封進,而今年則節候差早,草樹尙茂,羅網莫設,鷹獵末由,日供生雉,萬無趁限封進之路,限獵得間,仍爲代封云矣。在前如此之時,曾有稟旨代封之例,而莫重御供,自下不敢擅便,惶恐敢啓。傳曰,知道。代封。
兵曹啓曰,今九月各廳堂下武臣朔試射,臣曹,連因有故,不得爲之之意,敢啓。傳曰,知道。日記廳堂上金宗漢。郞廳盧台鉉。
上在景福宮。停常參·經筵。
政院啓曰,卽者檢閱金永穆,謂有私義之難安,陳疏徑出,原疏纔已退却矣。所當直捧禁推傳旨,而此與無端徑出,有異,推考警責,何如?傳曰,允。
又啓曰,前檢閱李源逸,還付檢閱薦狀公事,啓下矣。令該曹口傳單付,牌招察任,何如?傳曰,允。
傳曰,今初七日當詣孝昌墓展拜矣。該房知悉。
傳曰,今初六日大院君府大夫人,還次於孔德里矣。孝昌墓展拜後,仍覲矣,該房知悉。
傳曰,發遣吏郞,諸執事淸齋與否,摘奸以來。
傳曰,明日出宮門路,以崇陽門爲之。
吏曹口傳政事,檢閱單李源逸。
奎章閣啓曰,景慕宮望廟樓,今朔奉審無頉之意,敢啓。傳曰,知道。
又啓曰,守宮檢校直閣鄭健朝,待明朝牌招,何如?傳曰,允。
又啓曰,參下檢書官元用星,仕日已滿三十朔,依定式六品職遷轉事,分付吏曹,何如?傳曰,允。
又啓曰,檢書官元用星減下,其代以前薦人金哲鉉,依已例除取才差下,令該曹口傳付軍職,使之冠帶常仕,何如?傳曰,允。
弘文館啓曰,守宮檢校典翰金昌熙,待開門牌招,何如?傳曰,允。
兵曹啓曰,今十月初三日宗廟·永寧殿冬享大祭時,守門當爲塡差,而本曹郞廳,都摠府郞廳·五衛將,除入直與呈辭在外·未肅拜,排擬苟艱,依定式軍門將官,代差以入之意,敢啓。傳曰,知道。
又啓曰,今十月初七日,大駕詣孝昌墓展拜,仍覲大院君府大夫人還次孔德里時,隨駕營門,當爲磨鍊矣。何營軍兵隨駕,何營軍兵留陣,而禁軍及馬步軍·別抄軍,以幾番幾哨磨鍊,餘軍留營,何以爲之乎?敢稟。傳曰,訓局馬軍三哨,步軍三哨,訓將率領,爲先廂,御營步軍二哨,訓局馬軍一哨,步軍一哨,兩營騎士各一番,御將率領,爲後廂,禁軍二番隨駕,別抄軍二哨,領付於中央陣,餘軍留營留陣置之。
又啓曰,今十月初七日大駕詣孝昌墓展拜,仍覲大院君府大夫人還次孔德里時,挾輦軍當爲磨鍊,而哲宗朝癸亥年懿昭墓展拜時,挾輦軍二百名,倭槍手一百名,餘軍五十名磨鍊矣。今亦依此磨鍊,何如?傳曰,允。
又啓曰,今十月初七日動駕時,侍衛例爲全數磨鍊,而哲宗朝癸亥年懿昭墓展拜時,兵曹·都摠府堂上·郞廳各一員,五衛將二員,武臣兼宣傳官四員隨駕矣。今番則何以爲之乎?敢稟。傳曰,依今秋幸行時例磨鍊。
又啓曰,今十月初七日動駕時,侍衛服色,例爲戎服磨鍊,而謹考謄錄,則哲宗朝癸亥年懿昭墓展拜時,衛內服色,以軍服磨鍊矣。今番則何以爲之乎?敢稟。傳曰,軍服磨鍊。
上在景福宮。停常參·經筵。
大駕詣宗廟,入齋室後,藥房·內閣·政院·玉堂口傳問安。答曰,知道。
省牲省器,還入齋室後,藥房·內閣·政院·玉堂口傳問安,答曰,知道。
大王大妃殿·王大妃殿·大妃殿,遣承旨問安。答曰,知道。
傳曰,祭物當親看審矣,該房知悉。
傳曰,今番孝昌墓展拜時,諸般擧行,一依京擧動例磨鍊。
傳曰,大院君府大夫人還行次時,都承旨問候於中路以來。
傳曰,隨駕軍兵,令各其營乾犒饋。
司僕寺啓曰,今此孝昌墓展拜後,仍覲孔德里時,各差備入把馬數磨鍊,別單書入,而其中驛馬,則令兵曹,知委畿內各驛,使之直爲入把,何如?傳曰,允。
都摠府啓曰,今日入直內三廳武兼禁軍及軍兵等,當爲中日習射技放,而動駕相値,不得設行之意,敢啓。傳曰,知道。
摠戎廳啓曰,謹依下敎,本院隨駕軍兵等處,乾犒饋分給之意,敢啓。傳曰,知道。
庚午十月初二日辰時,大駕詣宗廟,冬享大祭親祭擧動入侍時,行都承旨閔升鎬,左承旨韓敦源,右承旨申獻求,左副承旨李敦相,右副承旨朴瑄壽,同副承旨李章烈,史官缺,檢校直提學李載冕·趙成夏,直提學韓敬源,檢校直閣李世用·金永壽,直閣洪殷謨,檢校待敎鄭範朝·金奎軾,待敎金演壽,檢校副提學李明應·趙慶鎬,副提學趙敬夏,檢校典翰李根秀·金奎弘·李起鎬,典翰李承宇,應敎趙秉鎬,校理趙漢益,以次侍立。時至,通禮跪啓請外辦。上具遠遊冠·絳紗袍,乘輿出永化門。藥房提調李承輔,副提調閔升鎬,進前問候訖。由崇陽門,至勤政門外,通禮跪啓請降輿乘輦。上降輿乘輦。承旨進圭,上執圭。出光化門進發,至宗廟大門外,通禮跪啓請降輦乘輿。上降輦乘輿,由東夾門至齋室門外降輿,入齋室。少頃,通禮跪啓請出次。上改具冕服·玉帶·赤舄以出。承旨進圭,上執圭。通禮導上詣望廟位西向立。贊儀唱四拜。上行四拜禮,陞詣殿內,各室奉審訖。通禮導上詣省器位,眡濯滌,執事者,以次告潔。通禮導上出西神門外。藥房提調李承輔,進前奏曰,步輦待令矣。上命寘之。仍詣永寧殿版位,行四拜禮,陞詣殿內,各室奉審訖,次詣省器位,省器如上儀。通禮導上出東神門。大臣進前問候訖。上還入齋室。少頃,通禮跪啓請出次,上出次。禮儀使導上詣省牲位。掌牲令率其牢屬,北向擧手曰腯,諸大祝各巡牲一帀,西向擧手曰充。仍牽出犧牲。禮儀使導上還入齋室。上釋圭,承旨跪受圭。上命書傳敎曰,祭物當親看審矣,該房知悉。仍命侍衛權退,諸臣輪回詣閤。
上在景福宮,停常參·經筵。
經宿後,藥房·內閣·政院·玉堂·朝廷二品以上·六曹堂上口傳問安。答曰,知道。
親祭還入齋室後,藥房·內閣·政院·玉堂·朝廷二品〈以〉上·六曹堂上單子問安。答曰,知道。
還宮後,藥房·內閣·政院·玉堂口傳問安。答曰,知道。
政院啓曰,卽者義禁府都事來言,今此動駕時,衛外擊錚罪人蕫煥奭等十一人,移送秋曹云矣,敢啓。傳曰,知道。
奎章閣啓曰,大駕今已還宮守宮,檢校直閣鄭健朝,依定式減下,何如?傳曰,允。
弘文館啓曰,大駕今已還宮,守宮檢校典翰金昌熙,依定式減下,何如?傳曰,允。
庚午十月初三日子時,大駕詣宗廟,冬享大祭親祭入侍時,行都承旨閔升鎬,左承旨韓敦源,右承旨申獻求,左副承旨李敦相,右副承旨朴瑄壽,同副承旨李章烈,史官缺,檢校直提學李載冕·趙成夏,直提學韓敬源,檢校直閣李世用·金永壽,直閣洪殷謨,檢校待敎鄭範朝·金奎軾,待敎金演壽,檢校副提學李明應·趙慶鎬,副提學趙敬夏,檢校典翰李根秀·金奎弘·李起鎬,典翰李承宇,應敎趙秉鎬,校理趙漢益,以次侍立。時至,通禮跪啓請外辦。上具冕服·玉帶·赤舄以出。禮儀使導上至東神門外。承旨進圭,上執圭,詣版位西向立。禮儀使啓請行事,軒架作,保太平之樂,保太平之舞,作樂八成。禮儀使啓請四拜,上行四拜禮。又啓請晨祼禮,仍導上詣盥洗位,上盥洗訖。仍導上陞自阼階,詣第一室遵所,執尊擧羃酌鬯。禮儀使導上詣第一室神位前,承旨奉香,承旨奉,上三上香。禮儀使啓請執瓚灌地。進幣瓚爵官,奉瓚跪進,上執瓚灌地,以瓚,授奠幣瓚爵官,奠幣瓚酌官跪受,以授承旨,承旨跪受以出。禮儀使啓請執幣獻幣。進幣瓚爵官,奉幣跪進,上執幣,以授奠幣瓚爵官,奠幣瓚爵官跪受,奠于案,禮儀使啓請執圭俯伏興平身,上執圭,俯伏興平身。次詣各室,監酌上香·灌鬯,竝如上儀訖。登歌止。禮儀使導上降復位。執禮唱進饌,軒架作,登安之樂,諸祝史徹毛血盤,授齋郞以出。典祀官引饌,入自正門,捧俎官各奉牲帀,薦俎官奉奠于各室。禮儀使啓請行初獻禮,仍導上詣第一室尊所,酌醴訖。上詣第一室神位前。禮儀使啓請跪搢圭,上跪搢圭,奉爵跪進,上執爵以授,跪受,奠于案位前。禮儀使啓請執圭俯伏興少退跪。上執圭俯伏興少退跪。樂止,大祝進,東向跪,讀祝訖。次詣各室,酌獻讀祝,竝如上儀訖。禮儀使導上降復位,入小次,保太平之舞退,定太業之舞進,亞獻官行亞獻禮,終獻官行終獻禮訖。禮儀使啓請出次,上出次,仍導上詣飮福位,啓請受爵,奉爵跪進,上受爵,以授,跪受,以授大祝,大祝跪受,復於坫。禮儀使啓請受胙,薦俎官奉俎跪進,上受胙,以授大祝,大祝跪受訖。禮儀使導上降復位,啓請四拜,上行四拜禮訖。禮儀使導上詣望燎位,行望燎禮訖。禮儀使跪啓禮畢,仍導上出東神門,啓請釋圭。上釋圭,承旨跪受圭。上還入齋殿。少頃,通禮跪啓請外辦。上乘輿出大門外。通禮跪啓請降輿乘輦,上降輿乘輦進發,由光化門·興禮門,至勤政門外,通禮跪啓請降輦乘輿,上降輦乘輿,入崇陽門。兵曹判書跪稟放仗。承旨請出標信解嚴。上由永化門還內,諸臣以次退出。
上在景福宮。停常參·經筵。
翌日大殿,宗親·儀賓·內閣·政院·玉堂·朝廷二品以上·六曹堂上口傳問安。答曰,知道。
大王大妃殿·王大妃殿·大妃殿·中宮殿,內閣·政院·玉堂口傳問安。答曰,知道。
藥房提調李承輔,左承旨韓敦源啓曰,太廟親祼,徹宵將事,侵曉回鑾,勞動旣多,伏未審夜間聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
傳曰,右副承旨許遞,前望入之。
承旨前望入之,李正魯落點。
禮曹啓曰,東南關王廟殿內外有頉處修改吉日時,以今十月初七日巽時,已爲推擇啓下,而伊日與動駕相値,當爲退行,故令日官李秉洪,更爲推擇,則同月十一月卯時爲吉云。以此日時擧行,何如?傳曰,允。
上在景福宮。停常參·經筵。
自開東至人定,灑雨下雨,測雨器水深三分。
藥房提調李承輔,左副承旨李敦相啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
政院啓曰,議政府郞廳來言,今日賓廳日次,而領議政金炳學,無時急稟定事,左議政未差,右議政有身病,不得來會云矣,敢啓。傳曰,知道。
傳曰,卽見孝昌墓展拜儀註,則服色以衮袍,拜位以丁字閣當中磨鍊矣。陵園展拜時,服色則黲袍,拜位則設於紅箭門內,各陵與顯隆園儀節,自是尊嚴,而列朝世子·世孫各墓所之與各陵,有所不同者,不無合商。展拜時諸般儀節,及諸臣行禮時服色,遣禮部郞,卽爲收議於時原任大臣·禮堂以入。
都摠府啓曰,今日入直內三廳武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
上在景福宮。停常參·經筵。
傳曰,明日出宮門路,以崇陽門爲之。
奎章閣啓曰,守宮檢校典翰李會正,待開門牌招,何如?傳曰,允。
以司謁口傳下敎曰,今番動駕時,副駕轎·儀仗·仗馬·扈衛軍官·不緊侍衛,竝置之。
三軍府啓曰,今此動駕時,左邊捕盜大將許熠,以禁軍別將隨駕,右邊捕盜大將李元熙,以御營大將,後廂隨駕矣。在前如此之時,有曾經大將權察之例,回鑾間,禁衛大將李章濂,姑令察任,何如?傳曰,允。
政院啓曰,因三軍府草記,今此動駕時,左邊捕盜大將許熠,以禁軍別將,隨駕,右邊捕盜大將李元熙,以御營大將,後廂隨駕矣。在前如此之時,有曾經大將推察之例,回鑾間禁衛大將李章濂,姑令察任事,允下矣。權察左右邊捕盜大將李章濂,卽爲牌招聽傳敎,何如?傳曰,允。
禮曹啓曰,傳曰,卽見孝昌墓展拜,儀註,則服色以衮袍,拜位以丁字閣當中磨鍊矣。陵園展拜時,服色則黲袍,拜位則設於紅箭門內,各陵與顯隆園儀節,自是尊嚴,而列朝世子·世孫各墓所之與各園,有所不同者,不無合商。展拜時諸般儀節及諸臣行禮時服色,遣禮郞,卽爲收議於時原任大臣·禮堂以入事,命下矣。發遣郞廳,問議于時原任大臣,則領中樞府事臣鄭元容,病未獻議。判中樞府事臣李裕元以爲,各陵與顯隆園之儀節尊嚴,自有定禮,而至於列聖朝世子·世孫墓所節次之有所裁損於各園者,不無輿儀之參差,服色則竝以黲袍磨鍊,拜位則依各宮展拜例,設於丁字閣當中,恐合儀制,而參班諸臣,自當以淺淡服行禮。臣素昧禮文,無以臆對,惟願博詢而裁處焉云。議政府領議政臣金炳學以爲,陵·墓·園展拜儀節,自有定規矣。各陵與顯隆園,事體尊嚴,而列聖朝世子·世孫墓所,亦當與各園,有所㢠別,則諸般節次之反有所裁損者,不無輿議之抑鬱。至於各園儀節,雖出於當時不洎之聖衷,率以禮制,恐涉徑庭。且各宮展拜拜位,旣以楹外定式,則園墓拜位,自當丁字閣當中設行,而各墓旣異於廟宇矣。無論某墓所,展拜時服色,竝以黲袍磨鍊,參班諸臣,以淺淡服行禮,恐合儀文,伏候上裁云。判中樞府事臣柳厚祚在外。議政府右議政臣洪淳穆以爲,各陵與顯隆園展拜儀節,事體自是尊嚴,而至於各墓所儀節,反遜於各園所,不無禮意之有可議者。蓋列聖朝世子·世孫墓儀,固不可與園儀,差殊看也。展拜時節次,今若一之,拜位則在各宮設於楹外,園墓亦倣此,丁字閣當中,似宜矣。服色則自上以黲袍,諸臣以淺淡服,行禮,園墓一體磨鍊,恐合節文,伏候上裁云。臣錫禧·參判臣鄭健朝·參議臣兪世煥等以爲,各陵寢及顯隆園,事體自別。各園儀節之與各墓,或有不同者,雖出於因情制禮之聖念,禮者,酌量於節文,儀則之間加減不得者也。列朝世子·世孫之墓所,重與各園㢠別,反有所裁損者,自不無抑鬱之論矣。各宮展拜拜位,旣設於楹外,園墓拜位,宜無異同,竝設於丁字閣當中北向。各墓妥奉,有異於祠廟之揭虔,無論某墓所,展拜時服色,以黲袍磨鍊,參班諸臣,以淺淡服行禮,恐合禮意,伏惟上裁。獻議如此,上裁,何如?傳曰,大臣·禮堂之意如此,以此定式。
又啓曰,以園墓展拜時,諸般儀節及諸臣行禮時服色收議草記批旨內,大臣·禮堂之意如此,以此定式事,命下矣。今此孝昌墓展拜儀節中,自上服色,以黲袍·烏犀帶·黑皮靴,陪從百官,以淺淡服·烏紗帽·黑角帶·黑皮靴行禮事,改付標以入之意,敢啓。傳曰,知道。
司饔院啓曰,今日江原道朔膳進上來到,而物種中生雉,擧皆腐傷,萬無捧入之路。進獻事體,何等重大,而如是不謹,揆以法意,萬萬未安。當該封進官,令該道捧現告罷職,道臣亦難免不飭之失,從重推考,領來陪持人,令本道重繩,生雉則還下送,使之更爲封進,何如?傳曰,腐傷,日勢而然也,非封進官之不謹。道臣與諸倅論罪,姑爲分揀,陪持人重繩置之。物種特爲捧入,而日後更勿如是之弊事,發關申飭。
兵曹啓曰,再明日動駕時,本曹堂上侍衛,當爲備員,而參知閔台鎬,有身病,不得進參,令政院稟旨變通,仍令該曹,以在京無故人,口傳差出,待下批牌招,以爲進參之地,何如?傳曰,允。許遞。
吏曹口傳政事,以金聲根爲兵曹參知。
吏曹,兵曹參議單金聲根,參知單車世杰。
兵曹啓曰,五衛將宋潤德·康龜涉,昌德宮衛將李台鎭·金漢東,俱以病難供職,新除授全羅兵使具春喜,素患痰癖之症,當此換節之時,一倍添劇,萬無遠赴之望,戶奴呈狀乞遞矣。實病旣如此,則不可强令赴任,竝改差,何如?傳曰,允。
禁衛營啓曰,本營騎士將李廷緖,身病猝重,勢難察任,改差,何如?傳曰,允。
又啓曰,本營騎士將,今當差出,而可擬之人乏少,外任竝擬,何如?傳曰,允。
上在景福宮。停常參·經筵。
大駕詣孝昌墓,入齋室後,藥房·內閣·政院·玉堂口傳問安。答曰,知道。
還宮後,藥房·內閣·政院·玉堂·朝廷二品以上·六曹堂上口傳問安。答曰,知道。
傳曰,應敎趙秉鎬,馳詣淑夫人李氏墓,看審以來。
傳曰,左承旨馳詣懿昭墓奉審以來。
傳曰,檢校直閣金永壽,馳詣南關王廟,奉審以來。
傳曰,宜嬪墓,遣內侍,看審以來。
傳曰,興寅君夫人墓,遣內侍,看審以來。
傳曰,永溫翁主·朴淑儀墓,遣內侍,看審以來。
傳曰,和嬪墓,遣內侍,看審以來。
傳曰,載寧郡守之代,未準朔守令中擬入。
傳曰,新昌縣監尹善佐,禮山縣監張胤植,沔川郡守沈英慶,頗有治績優異之可蔚云,竝陞敍。
傳曰,聞回還中使所告,則德山墓下居民洪秉驥爲名人,松楸手植數,至幾萬株,今爲長養云。其誠意加尙,五衛將加設單付。
傳曰,瑞山郡守尹禹鉉,陰城縣監吳秉善相換。
傳曰,隨駕軍兵,令各其營乾犒饋分給。
傳曰,闕門立獬豸爲限,卽象魏也,朝臣不得騎馬於其內,此爲式路馬之意。俄於出宮時見之,則從陞人之乘馬於其內,是豈事體乎,道理乎?前後飭敎,何等截嚴,而徒歸文具,如此而何以立紀綱乎?從今以後,憲府糾察啓聞。
奎章閣啓曰,大駕今已還宮,守宮提學金大根,依定式減下,何如?傳曰,允。
傳曰,雲峰縣監任百源,此是別薦人,特爲仍任。
傳曰,公事遲滯之差備中官文斗和汰去。
傳曰,聞趙奉朝賀病患沈重云。遣御醫看病以來。
弘文館啓曰,大駕今已還宮,守宮檢校典翰李會正,依定式減下,何如?傳曰,允。
吏曹啓曰,瑞山郡守尹禹鉉,陰城縣監相換事,命下矣。以前任靑陽縣監,方在解由未出中,何以爲?敢稟。傳曰,勿拘。
議政府啓曰,載寧郡守尹榮信,熊川縣監孫珪憲,遭艱,英陽縣監李福愚身故云。三邑倅之遲待道啓後塡代,則當此秋成之時,其間許多事務,必有罣礙矣。政官牌招,開政差出,竝爲不日下送,何如?傳曰,允。
又啓曰,矗梱,向已箇滿,而以有獄事,姑爲請仍矣。今則究竟旣久,依例差代之意,分付銓曹,何如?傳曰,允。
吏曹參議趙秉友牌不進罷職傳旨,傳曰,只推。
禁衛營啓曰,本營千摠具禹鉉,身病猝重,勢難察任,改差,何如?傳曰,允。
又啓曰,臣章濂,進詣南廟,有頉處,看審修改後,別單書入之意,敢啓。傳曰,知道。
有政。吏批,行判書趙秉徽進,參判朴齊寅,參議趙秉友,牌招不進。以李豐翼爲知義禁,劉在韶爲軍器判官,許埰爲童蒙敎官,李敎弼爲昌城府使,金永應爲江華判官,鄭濟鳳爲海美縣監,徐中輔爲英陽縣監,朴熙景爲熊川縣監,雲峰縣監任百源仍任事承傳,瑞山郡守尹禹鉉,陰城縣監吳秉善,已上相換事承傳。再政。以吏批言啓曰,江華府判官,今當差出,而本府以營下劇邑,物衆地大,素稱難治,不可不擇差,同道及他道有聲績已準限未準朔守令,竝擬,何如?傳曰,允。以崔德峻爲景慕宮令,趙秉弼爲綏陵參奉,李道稙爲江華判官,故同知具鏘和,贈兵參例兼,守全羅兵使具春喜考。三政。以尹慶求爲工曹佐郞,趙羲升爲德山郡守,故學生田慶會,贈童敎,孝行卓異贈職事承傳。四政。以吳章默爲義盈主簿。
兵批,判書李景夏進。以片在德·金宗範爲五衛將,崔永純·洪錫弼爲昌德將,李東奭爲右捕從,具元喜爲守門將,鄭雲龜爲慶尙右兵使,柳爲全羅兵使,高日弘爲礪峴僉使,金泳曄爲梨津萬戶,五衛將加設單洪秉驥,同知單金漢東,副司果趙漢翼。再政。以趙鼎夏爲訓鍊僉正,趙錫容爲訓鍊判官,同知單李台鎭,僉知單洪秉驥,兼昌城防禦使單李敎弼。三政。以李秉奎爲訓鍊判官,金鍾健爲主簿,同知單洪錫弼。四政。以吳仲善爲武兼,同知單崔永純。
行大護軍姜㳣疏曰,伏以臣,猥膺專對,行將出壃矣。臣之父母墳山,在於江原道原州地,發行前展省,情理之固然,貤贈後焚黃,法典之所載,玆陳短章,仰瀆崇聽。伏乞聖慈,俯賜監諒,許臣往來之暇,俾伸至情焉。臣無任云云。答曰,省疏具悉。卿其往省焉。
庚午十月初七日辰時,大駕詣孝昌墓展拜,仍詣孔德里,擧動入侍時,行都承旨閔升鎬,左承旨韓敦源,右承旨申獻求,左副承旨李敦相,右副承旨李正魯,同副承旨李章烈,史官缺,檢校直提學趙寧夏·李載冕·趙成夏,直提學韓敬源,檢校直閣李世用·金永壽,直閣洪殷謨,檢校待敎鄭範朝·金奎軾,待敎金演壽,檢校副提學李明應·趙慶鎬,副提學趙敬夏,檢校典翰李根秀·金奎弘·李起鎬,典翰李承宇,應敎趙秉鎬,校理趙漢益·李載德,副校理李載純,副修撰李永,以次侍立。時至,通禮跪啓請外辦。上具軍服,乘輿出永化門。藥房提調李承輔,副提調閔升鎬,進前問候訖。由崇陽門,至勤政門外,通禮跪啓請降輿乘馬。上降輿乘馬,由興禮門,出光化門。宣傳官跪稟招搖旗三行分立,又跪稟行鼓出崇禮門外。宣傳官跪稟鳴金二下,大吹打。上命書傳敎曰,應敎趙秉鎬,馳詣淑夫人李氏墓,看審以來。又命書傳敎曰,左承旨馳詣懿昭墓,奉審以來。又命書傳敎曰,檢校直閣金永壽,馳詣南關王廟,奉審以來。進發至孝昌墓洞口。通禮跪啓請降馬乘輿,上降馬乘輿,入大次。展拜時至,改具翼善冠·黲袍·烏犀帶·黑皮靴,乘輿至丁字閣東階下降輿。通禮導上詣版位,贊儀唱再拜,上行再拜禮,仍詣墓上,奉審訖。領議政金炳學,右議政洪淳穆,進前問候訖。上曰,向來下敎中,左右相之隨座次贈職,更思之,則有欠禮遇,依前以上相贈職,好矣。炳學曰,世子嬪考,世孫嬪考,旣以左右相贈職,則左右相之考,亦隨座次贈職,恐合事體矣。上曰,然則世子嬪考·世孫嬪考及左右相考,一體以上相贈職,似合事體,以此定式。炳學曰,國舅之考,上輔相君之考,亦以上相贈職似好,故敢達矣。上曰,依爲之。出擧條炳學曰,今日筵說,出諸朝紙,何如?上可之。淳穆曰,公·翁主·都尉考,旣以上相贈職,郡主·副尉考,亦以左相贈職,而至於縣主·僉尉考之右相贈職,似涉何如。一體以左相贈職,恐好矣。上曰,依爲之。出擧條炳學曰,德山,自經洋擾以後,創寘砲軍幾哨,技藝超等,便作精兵,安危之際,可以有恃。且本邑以海防要衝大去處,曾設兵營於此,而今此新設砲軍,不可無統轄節制之方,待時倅有窠,仍作內邊地窠,俾圖團束操鍊之地,何如?上曰,依爲之。出擧條炳學曰,羅州牧使金炳愚,以稅穀添載事,因惠廳覆啓,方在請拿中矣。卽聞城役旁午,尙未告竣,此時曠務,甚涉可悶。拿處特爲安徐,姑令戴罪擧行,何如?上曰,依爲之。出擧條通禮導上還入大次。少頃,改具軍服以出。通禮跪啓請乘輿,上乘輿,至降輿所。通禮跪啓請乘馬,上乘馬,仍命書傳敎曰,宜嬪墓·興寅君夫人墓·永溫翁主·朴淑儀墓·和嬪墓,遣內侍,看審以來。進發至孔德里大門外,通禮跪啓請降馬乘輿,上降馬乘輿,入大次。還宮時至,通禮跪啓請外辦,上出次乘輿,出大門外。通禮跪啓請降輿乘馬,上降輿乘馬,進發至崇禮門外。宣傳官跪稟鳴金三下,吹打止。由光化門·興禮門,至勤政門外。通禮跪啓請降馬乘輿,上降馬乘輿,入崇陽門。兵曹判書跪稟放仗,承旨請出標信解嚴。上由永化門還內,諸臣以次退出。
上在景福宮。停常參·經筵。
翌日大殿,宗親·儀賓·藥房·內閣·政院·玉堂·朝廷二品以上·六曹堂上單子問安。答曰,知道。
大王大妃殿·王大妃殿·大妃殿·中宮殿,藥房·內閣·政院·玉堂口傳問安。答曰,知道。
藥房提調李承輔,副提調閔升鎬啓曰,墓所展拜,仍覲郊外,向晩回鑾,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿口傳問安。答曰,知道。
傳曰,此大臣致政告去,行且有年,而以若文學,歷四朝逮今日,其與故金奉朝賀,道同德同,齒爵且同,今於轉眄之頃,次第凋零,予用愴衋。卒趙奉朝賀喪,隱卒之典,照例擧行,成服日遣承旨致祭,祿俸限三年輸送。
禮曹啓曰,五禮儀,大臣之喪,自上有擧哀之節,而取考謄錄,則或因特敎擧行,自下不敢循例取稟之意,敢啓。傳曰,寘之。
戶曹啓曰,卒奉朝賀趙斗淳喪,禮葬輸送,則主家以常時遺意,不敢祗受云矣,敢啓。傳曰,更爲輸送。
又啓曰,卒奉朝賀趙斗淳喪,禮葬更爲輸送,則主家以常時遺意,又不敢祗受云,何以爲之?敢稟。傳曰,更爲輸送。
奎章閣啓曰,原任直提學金炳德父興根喪卒哭日,依定式遣檢書官,勸肉以來之意,敢啓。傳曰,知道。
議政府啓曰,新除授海美縣監鄭濟鳳,方在公忠監營佐幕云矣。此時來往,徒費日字,使之除朝辭赴任,何如?傳曰,允。
都摠府啓曰,今日入直內三廳武兼禁軍及軍兵等,當爲中日習射技放,而停朝市相値,不得設行之意,敢啓。傳曰,知道。
三軍府啓曰,卽接訓鍊都監所報,則今十月初九日習陣日次,而大將臣申櫶,有身病,不得行操云矣,敢啓。傳曰,知道。
義禁府啓曰,因大臣所奏,羅州牧使金炳愚拿處,特爲安徐,姑令戴罪擧行事之命下矣。金炳愚,待待命拿囚,特爲安徐,姑令戴罪擧行事,分付該道道臣之意,敢啓。傳曰,知道。
上在景福宮。停常參·經筵。
自巳時至人定,灑雨下雨,測雨器水深三分。
戶曹啓曰,卒奉朝賀趙斗淳喪,禮葬更爲輸送,則主家以爲恩命雖極感惶,遺意未忍孤負,又不敢祗受云。何以爲之?敢稟。傳曰,大臣遺意旣如此,葬需從優輸送。
兵曹啓曰,卽接慶熙宮入直衛將尹啓煥牒報,則本宮內崇政殿北墻後小松一株,拔根顚仆云。依例斫去之意,敢啓。傳曰,知道。
承文院啓曰,漂民邊有頃等出送,謝恩先通,稱謝咨文,今將撥送矣。無方物謝恩表文一道,所盛龍筒及所入紙地,封裹雜物,加數磨鍊事,分付該曹該院,何如?傳曰,允。
三軍府啓曰,卽接禁衛營所報,則今十月初十日習陣日次,而大將臣李章濂,有身病,不得行操云矣,敢啓。傳曰,知道。
上在景福宮。停常參·經筵。
藥房提調李承輔,副提調閔升鎬啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
政院啓曰,議政府郞廳來言,今日賓廳日次,而領議政金炳學,無時急稟定事,左議政未差,右議政洪淳穆,有身病,不得來會云矣,敢啓。傳曰,知道。
傳曰,自明日進講爲之。
傳曰,檢閱李源逸陞六。
奎章閣啓曰,原任提學趙斗淳喪第三日,依定式遣檢書官,致弔恤孤,仍爲勸粥以來之意,敢啓。傳曰,知道。
兵曹啓曰,五衛將金敎煥,昌德宮衛將洪錫弼·崔永純,俱以病難供職,新除授慶尙右兵使鄭雲龜,素患痰癖之症,當此換節之時,一倍添劇,萬無遠赴之望,戶奴呈狀乞遞矣。實病旣如此,則不可强令赴任,竝改差,何如?傳曰,允。
禮曹啓曰,卽接楊根幼學金箕炳所志,則以爲五寸姪在明,嫡妾俱無子,以其同姓八寸弟在學子裕鉉,欲爲繼后,兩家諸族,相議完定,而在明夫妻,俱爲作故,拘於常規,不得循例禮斜,依法典草記稟處事,呈狀矣。凡係繼宗立后,兩邊與受,明有可據,而不得登聞者,許令該曹,論理草記事,載在法典,而門長金箕炳所訴旣如此,金在學子裕鉉,立爲金在明之后,何如?傳曰,允。
三軍府啓曰,卽接御營廳所報,則今十月十一日習陣日次,而大將臣李元熙,東關王廟修改時,監董進去,不得行操云矣,敢啓。傳曰,知道。
又啓曰,卽見平安監司韓啓源狀啓,則以爲作隊軍入防冬操,自是已例,而年未均登,軍多闕額,特許停免事,請令三軍府稟處矣。輪操係是應行之例,停止亦爲便民之政,依狀請施行事,分付,何如?傳曰,允。
傳曰,注書陞六。
上在景福宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
傳曰,在外法司堂上許遞,政官牌招開政。
傳曰,呈告兵曹參判·泮長·敦寧都正許遞,今日政差出。
傳曰,左副承旨許遞,今日政差出。
傳曰,吏曹參議有闕之代,前望入之。
吏曹參議前望入之,蔡東述落點。
政院啓曰,新除授吏曹參議蔡東述,方在職牒還授中,何以爲之?敢稟。傳曰,敍用。
奎章閣啓曰,原任提學趙斗淳喪成服日,依定式遣檢書官,致祭以來之意,敢啓。傳曰,知道。
議政府啓曰,北道先運襦衣一千八百三一十領,照數捧上,稱量看品後,仍爲監封運授於齎去禁軍處,沿路輸運及本道頒給等節,各別措辭關飭之意,敢啓。傳曰,知道。
兵曹啓曰,因大臣筵奏,德山郡守陞作邊地窠矣。洪州鎭管德山兵馬同僉節制使,改以兼德山鎭兵馬僉節制使,下批之意,敢啓。傳曰,知道。
吏曹啓曰,通禮院左通禮朴定陽,成均館司藝柳泰鉉,俱以身病,呈狀乞遞,竝改差,何如?傳曰,允。
義禁府啓曰,今二月日廣坪權管韓璘珍,不善防守,以致邊釁罪,待待命拿囚事,承批行會,已過半載,終不就囚,更關於該道,使之督飭上送矣。所報內,韓璘珍,本以義州人,移居京中已久,則遞歸在京,斷然無疑云。然則旣在京底,逃避不現,明矣。似此無嚴蔑法之漢,不可以曾經邊將,有所拘礙而容恕。卽令左右捕廳譏詗,使之不日搜捉,何如?傳曰,允。
義禁府啓目,撫夷萬戶胡亨文原情云云。問目內辭緣,泛稱遲晩,刑推得情,何如?除刑推議處爲良如敎。
又啓目,金城別將文圭鏞原情云云。問目內辭緣,泛稱遲晩,刑推得情,何如?啓。除刑推議處爲良如敎。
有政。吏批,行判書趙秉徽,參判朴齊寅進,參議未差。吏批啓曰,武承旨今當差出而,擬望之人乏少,外任竝擬,何如?傳曰,允。以李萬稙爲承旨,李源命爲刑曹判書,金炳始爲禮曹參判,金學初爲兵曹參判,李會正爲敦寧都正,韓敬源爲大司成,金裕行爲左通禮,尹時榮爲司藝,朴容大爲注書,兼養賢直長單康炳迪,奉化伯鄭道傳復勳事承傳,故郡守柳基恒,贈兵參訓都例兼,守全羅兵使柳寅協考。
兵批,判書李景夏進。以李承斗·白東郁爲五衛將,姜世根·柳元植爲昌德將,李元儀爲訓鍊判官,丁大泓爲守門將,鄭完默爲慶尙右兵使,趙升熙爲西原營將,同知單金宗範,副司果具元喜。再政。以申相兌爲訓鍊主簿,同知單白東郁,僉知單李承斗。三政。以姜奎東爲武兼,同知單朴元植。
吏曹參議趙秉友疏曰,云云。省疏具悉。所請依施。
庚午十月十一日□時,上御紫薇堂。進講入侍時,右議政洪淳穆,講官趙性敎,參贊官申獻求,侍讀官張原相,假注書權鵬圭,記事官朴容大·金明鎭,各持孟子第六卷,以次進伏訖。上曰,史官分左右。仍命大臣進前。淳穆進前問候訖。上曰,數朔之內,兩大臣凋零,甚是愴衋矣。淳穆曰,耆舊大臣,次第凋零,邦國之不幸,朝廷之虛廓矣。上誦前受音一遍訖,仍開卷。缺。
上在景福宮。停常參·經筵。
政院啓曰,前檢閱朴容大,還付薦狀公事,啓下矣。令該曹口傳單付,牌招入直,何如?傳曰,允。
吏曹口傳政事,檢閱單朴容大。
義禁府啓目粘連,向前胡亨文亦,邊鎭防守,何等謹嚴,不思備禦之方略,以致匪類之作梗,衙舍被燼,人民騷擾,究厥罪犯,有難容貸。以此照律,何如?啓依允。
又啓目粘連,向前文奎鏞亦,罔念鎭守,恣意挾雜,匪類行悖,初不禁戢,平民受困,乃反騷擾,論其罪狀,難免重勘,以此照律,何如?啓依允。
護軍徐相鼎疏曰,云云。答曰,省疏具悉。卿其往省焉。
庚午十月十二日□時,上御紫薇堂。進講入侍時,同知事許傳,參贊官李章烈,檢討官洪鍾大,記事官朴容大,別兼春秋徐奭輔,記事官金明鎭,各持孟子第六卷,以次進伏訖。上曰,史官分左右。上誦前受音一遍訖,仍開卷。傳讀自告子曰,性,止亦猶是也,仍釋義訖。上曰,告子先言杞柳,又言湍水,此終不知人性之本善而然也,是近於異端矣。傳曰,天命之性,卽理也,純善無不善,氣質之性,或有淸濁粹駁之不齊,故可使爲善,可使爲不善。告子不識理與氣之別,始有杞柳之喩,則荀卿性惡之說也,又小變而爲湍水之喩,則楊雄善惡混之說也,此全無定見也。上曰,人性本善,爲物慾所蔽,而爲不善,告子異端,故其言如此,傳曰,物慾所蔽,是氣質之病也,聖工及此,欽仰萬萬矣。彼告子者,天賦之初,其性豈不與人同也,而惜乎惜乎,旣不能全其性,又不能悔悟於孟子之言,而竟歸異端也。仍奏曰,帝王之學,與俗儒記誦尋摘,有異,識其體,則可以達諸用矣,如衣之絜領,而餘裔盡擧,網之提綱而衆目皆張。此章大旨,性善爲綱領,殿下益勉盡性之工,則是亦堯·舜所以性之者也。鍾大曰,告子杞柳湍水之說,自惑已見,不識性之定體者也。人性本善,而或反之爲惡者,物之所誘,利害之所移而然,論其眞實之理,委諸茫昧之地,孟子不得不辨,其甚切著明也。章烈曰,講官·儒臣,備陳無餘,臣別無敷衍仰達者矣。上掩卷,命史官就座,又命退。諸臣以次退出。
上在景福宮。停常參·經筵。
傳曰,都承旨許遞,前望入之。
承旨前望入之,趙鳳夏落點。
義禁府啓曰,時囚罪人胡亨文,邊遠充軍照律公事判付內,依允矣。胡亨文全羅道同福縣邊遠充軍,而以議啓內辭意,具罪目,依例發遣府羅將,押送配所,何如?傳曰,允。
又啓曰,時囚罪人文奎鏞,徒三年定配照律公事判付內,依允矣。文奎鏞,公忠道韓山郡新谷驛徒三年定配所,而以議啓內辭意,具罪目,依例發遣府羅將,押送配所,何如?傳曰,允。
義禁府照目粘連,撫夷萬戶胡亨文矣,本府議啓內,邊鎭防守,何等謹嚴,而不思備禦之方略,以致匪類之作梗,衙舍被燼,人民騷擾,究厥罪犯,有難容貸。以此照律,罪杖一百收贖,告身盡行追奪,邊遠充軍,私罪,奉敎依允。
又照目粘連,金城別將文奎鏞矣,本府議啓內,罔念鎭守,恣意挾雜,匪類行悖,初不禁戢,平民受困,乃反騷擾,論其罪狀,難免重勘。以此照律,罪杖一百收贖,告身盡行追奪,徒三年定配,私罪,奉敎依允。
兵曹啓目粘連,觀此平安兵使蔡東健狀啓,則枚擧義州府尹李建弼所報,本府屬白馬別將金胤欽,處鎭如家,實績茂著,特蒙恩典,已仍一瓜,而終始如一,一念圖報,爲弊之端,費財矯革,城廨軍器,隨弊修理,居民鎭卒,見窮賙恤,而所仍之瓜,行且熟矣。績旣如此,民亦惜去,姑爲仍任事,令該曹稟處亦爲白有臥乎所,廨械之修理,民卒之恤窮,能擧乘障之責,捐廩不足,補用私貲,尤爲嘉尙,依狀請施行,何如?啓。依所啓施行爲良如敎。
庚午十月十三日□時,上御紫薇堂。進講入侍時,講官李參鉉,參贊官李正魯,檢討〈官〉李永,假注書車有聲,記事官朴容大·金明鎭,各持孟子第六卷,以次進伏訖。上曰,史官分左右。上誦前受音一遍訖,仍開卷。參鉉讀自告子曰生之謂性,止謂之外也。
上在景福宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
傳曰,禮房承旨,馳詣宗廟·景慕宮,奉審摘奸以來。
傳曰,未肅拜吏曹參議許遞,前望入之。
吏曹參議前望入之,宋敦玉落點。
傳曰,瓜近敎官作窠,幼學沈能弼,令該曹口傳擬入。
傳曰,在外臺諫許遞,前望入之。
臺諫前望入之,正言高永錫落點。
奎章閣啓曰,明日,卽奉謨堂冬孟朔奉審日次,而臣等進詣擧行之意,敢啓。傳曰,知道。
吏曹口傳政事,以沈能弼爲童蒙敎官。
宗親府啓曰,明日,卽天漢殿冬孟朔大奉審日次,臣等與閣臣,進詣擧行之意,敢啓。傳曰,知道。
宣惠廳啓曰,向在乙丑,公州牧稅船,到沃溝致敗,其時覆啓,伏奉原穀徵捧之批,而至戊辰,自廟堂特許詳定代納,而如或愆滯,在囚船漢,直施梟警之意,更有稟覆,亦旣有年,尙無徵納,屢度關督,卽見該縣監所報,以爲縣監赴任之日,點考罪人,則十四名內,見囚二名,餘皆逃躱,故文移各該原籍官,使之跟捕,而一無捉得,且多身故,只有一名,萬無徵捧爲辭,而況其各處諸漢死亡云者,亦在發捕之後,則眞僞難信,此而不別般懲創,豈可曰,國有法乎?揆以事體,萬萬駭然。沃溝前縣監具寅喜,不覺失囚,自有典憲,不可以已遞勿論,拿問勘處。時縣監李鍾健,莅任三載,諉以報營,無所捉得而徵捧者,亦不可無警,從重推考。在逃未捕諸漢,令本道刻期跟捕,使之不日徵刷之地,何如?傳曰,允。
義禁府啓曰,沃溝前縣監具寅喜,拿問勘處事,傳旨啓下矣。具寅喜,下去公忠道忠州地云。依例發遣府羅將,拿來,何如?傳曰,待待命拿囚。
庚午十月十四日□時,上御紫薇堂。進講入侍時,講官朴永輔,參贊官李章烈,侍讀官趙漢益,假注書權鵬圭,記事官朴容大·金明鎭,各持孟子第六卷,以次進伏訖。上曰,史官分左右。上誦前受音一遍訖,仍開卷。永輔讀自曰白馬之白也,止亦有外歟,仍釋義訖。上命授書算于永輔。上誦新受音十遍訖。永輔還納書算。上曰,告子自上章,喩杞柳湍水,其言屢屈,而亦不能自悟,則宜思質問於孟子,以牖其偏陋,而胡乃屢變其說曰,彼長而我長之,彼白而我白之,又曰,秦人之弟則不愛,楚人之長則長之,必以爲仁內義外,則可知其愈變而愈屈,終不能自反而得正也。永輔曰,然矣。告子言性,屢變其說,皆是意窮辭屈然,不能降心辨明,終於不悟鹵莽而止耳。今此內外之說,不徒不知義竝與仁而不識,若以彼長之在外,見而長之之義,亦謂之在外,則其所謂吾弟者,獨非在外乎?若不見則譪然愛之之仁,亦何從生,然則楚人吾弟,俱非在內,愛仁長義,俱非在外,只吾性分中所具耳。蓋性具五常,不能自形,必因事物,其端乃見,惻隱之仁,發於赤子之入井,則赤子外也,惻隱之仁內也。缺
上在景福宮。停常參·經筵。
藥房都提調金炳學,提調李承輔,副提調趙鳳夏啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿·宮中殿,口傳問安。答曰,知道。
傳曰,大臣·政府堂上引見。
傳曰,別薦收用,是朝家盛事,而近日初仕排擬,別無生進之照望,自今互相收用,毋至齎鬱之意,大臣申飭於銓曹。
傳曰,安民之責,在〈於〉守令,守令擇擬,在初仕,更加抄薦,以爲收用。
傳曰,政官牌招開政。
傳曰,呈告金吾堂上許遞,今日政差出。
奎章閣啓曰,景慕宮望廟樓,今望奉審,無頉之意,敢啓。傳曰,知道。
吏曹啓曰,公忠道韓山居幼學李承昶呈狀內,矣身父折衝鳳在,今年爲一百歲,而見漏於本道應資老人抄啓中,未蒙恩資事來訴,故考見帳籍,則其年果爲的實矣。在前如此之人,追後啓稟蒙恩,旣有已例,今日政加資下批之意,敢啓。傳曰,知道。
宗親府啓曰,臣等與閣臣,進詣天漢殿,御眞展奉奉審,無頉之意,敢啓。傳曰,知道。
兵曹啓曰,今十月十五日丁未夜子初二刻八分立冬,改火進上時,宗廟署·社稷署·永禧殿·景慕宮·毓祥宮·宣禧宮·景祐宮·慶壽宮,依例改火,奎章閣·議政府·承政院·漢城府,一體頒火之意,敢啓。傳曰,知道。
又啓曰,大報壇守直官片熙錫,守直重地,連日闕直,揆以法意,萬萬駭然。汰去,何如?傳曰,允。
又啓曰,內禁衛將李敏樹,五衛將李承斗·白東郁,昌德宮衛將姜世根·朴元植,俱以病難供職。新除授慶尙右兵使鄭完默,素患痰癖之症,當此換節之時,一倍添劇,萬無遠赴之望,戶奴呈狀乞遞矣。實病旣如此,則有難强令赴任,竝改差。龜山僉使李濂,以領運差使員,上來矣,身病猝重,萬無還鎭之望云。實病雖如此,邊將之任,不可循例改差,罷黜,何如?傳曰,允。
禁衛營啓曰,本營騎士將李命九,以前任海美縣監,上來尙遠,久曠爲悶,改差,何如?傳曰,允。
義禁府啓曰,全羅監司李鎬俊狀啓內,沃溝地方官兼任臨陂縣令尹興善,爲先罷黜,其罪狀,令攸司稟處事,啓下矣。尹興善,時在任所云。依例發遣府羅將,拿來,何如?傳曰,待待命拿囚。
有政。吏批,行判書趙秉徽,牌招不進,參判朴齊寅進,參議宋敦玉在外未肅拜。
吏批啓曰,行判書趙秉徽,牌招不進,參議宋敦玉,在外未肅拜,小臣獨政未安,何以爲之?敢稟。傳曰,仍爲之。
以金世均爲判義禁,徐堂輔爲大司憲,趙秉轍爲獻納,沈承澤爲知經筵,李根秀爲定州牧使,李賢器爲臨陂縣令,金東軾爲延曙察訪,趙漢益爲兵曹正郞,檢書官單金哲鉉,副護軍李文永,今加嘉善加資事承傳,注書單李秀萬,典籍單李承宇。再政。以李晩耆爲校理,金國顯爲兵曹正郞,尹秉成爲知禮縣監,鄭應夔爲禧陵參奉。三政。以丁大永爲永禧殿令。四政。以趙夔熙爲惠陵令。五政。以李承弼爲社稷令。六政。以王錫疇爲慶基殿令。七政,以金正根爲尙衣主簿。八政。以李康準爲掌苑別提,許珏·李奎寅爲昭顯墓守衛官。
兵批,判書李景夏進。以李基祖爲內禁將,徐相駿·張錫佐爲五衛將,吳允儉·林始得爲昌德將,李玄璣爲慶尙右兵使,李承潤爲龜山僉使,五衛將加設單金相錕,白馬別將金允欽,姑爲仍任事承傳,同知單姜世根。再政。以李圭淵爲部將,同知單吳允儉,僉知二單,張錫佐·金相錕。
庚午十月十五日巳時,上御紫薇堂。藥房入診,進講大臣·政府堂上引見,同爲入侍時,都提調洪淳穆,提調李承輔,副提調趙鳳夏,直閣洪殷謨,假注書車有聲,記事官朴容大·金明鎭,領議政金炳學,同知事許傳,參贊官李萬稙,檢討官李永,假注書車有聲,記事官朴容大·金明鎭,各持孟子第六卷,以次進伏。右副承旨李章烈,假注書車有聲,事變假注書金鳴魯,記事官朴容大·金明鎭,領議政金炳學,右議政洪淳穆,行大護軍趙秉昌,行吏曹判書趙秉徽,行兵曹判書李景夏,知宗正卿府事李周喆,行大護軍金世均,禮曹判書申錫禧,知宗正卿府事李承輔,刑曹判書李源命,左參贊尹正求,知宗正卿府事李章濂,工曹判書李元熙,行大護軍許熠,校理趙漢益,以次進伏。醫官李慶年·洪顯普·朴時永·李碩柱,進伏楹外訖。上曰,史官分左右。仍命大臣進前。炳學進前問候,各殿問候訖。淳穆曰,醫官待令,使之入診乎?上可之。慶年等以次診候,退伏楹外訖。淳穆顧謂醫官曰,脈候詳爲奏之。慶年等起伏奏曰,脈候左右三部調均矣。上命醫官先退。上誦前受音一遍訖,仍開卷。傳讀自孟季子,止在鄕人,仍釋義訖。傳奏曰,性中有仁義禮智四德,而分言,則仁雖一事,專言則仁包四德,故仁爲四德之元,且仁爲體,而義爲用。易曰,立人之道曰仁與義,孟子言仁,亦必以義配焉,仁義不可以貮之也。孟季子未達仁之爲仁,故亦不知義之爲義,有此疑也,蓋心統性情,心旣在內,則豈有在外之性乎?缺,上曰,次對爲之。炳學曰,乙未仁陵因山時,內外火巢,厥有定界,民畓多入其中,稅摠自在勿論,及夫遷奉之後,舊基則所重有別,至於幅員之內,便作空閒之地,而以其未有朝令,民不敢耕食云矣。迨此民食惟艱之會,許令依舊作畓,則此何但芻蕘之往也?其在制産之方,不爲無助,而旣作畓,則不可無定摠,亦自戶惠廳,如例收稅事,分付,何如?上曰,依爲之。出擧條炳學曰,卽見咸鏡監司金壽鉉分等狀啓,則高原等七邑,寘之稍實,安邊等七邑,寘之之次,慶興等十邑,寘之尤甚,後錄諸條,竝請令廟堂,稟旨分付矣。南關年形之稍勝,固幸矣,而北關幾邑之春夏長霖,向實方茁者,或多腐傷消瀜,槪有傳聞所及矣。至於慶興等三邑,始澇終旱,繼以早霜,旣念之穀,偏被災荒,言念民情,萬萬矜惻。今此分等,必有領略而然,依狀請施行。其一,新還當捧中,尤甚邑折半,之次邑三分一停退,待明秋還捧事也。還穀自是水旱之備,停退實非經法所在,而至於邑勢民力之或有所不逮,則亦難一切督責,只以尤甚邑三,分一停退。其一,新還當捧中,尤甚邑折半,之次邑三分一,以相當穀準折代捧,待明秋還作本色事也。穀若相混,甚非糶糴之規,有不可輒加闊狹,而彼此較量,優劣旣殊,則本色徵納,亦必行之不得,依所請許施。其一,尤甚邑中,慶興等三邑,俱値荐歉,群情遑汲,有折米三萬石,然后可以趁早繼賑,一萬二千石就今秋新捧穀中劃出,以戶惠廳除留錢中一萬一千兩,今年賑餘錢一萬兩待明春立本而其餘一萬八千石特令某樣別劃,使彼災民得免塡患之患事也。直北斥鹵之地,又値荐歉之會,餘存之民,顚連在前,賙恤之方,不容少緩,而嶺穀勢難更議,他道亦無着手處,今秋新捧穀中,折米一萬二千石,依道啓劃用,且以雜穀計準,則當至數三萬石,此可爲變通排比之道,其餘別劃之請,寘。大抵救荒之法,不患寡,惟患不均,精實抄飢,這這拯濟,俾彼頷顑之類,得奠袵席之安。其一,乙未未捧還之指徵無處者,依前仍停事也。其一,文川流絶還,官屬逋民未捧,竝姑仍停事也。其一,甲山·三水·富寧·慶興流絶還,姑爲仍停事也。其一,茂山流絶還,姑爲仍停事也。其一,尤甚邑限明秋,勿定配所事也。其一,明川以南進俸吏,姑爲停止事也。其一,推奴徵債,限明秋防禁事也。多有災年已行之例,竝依施,何如?上曰,依爲之。出擧條炳學曰,卽見京畿監司朴永輔所報,則朔寧郡田稅大同,竝雜費,合爲千餘石,而以其險灘,運輸之極難,民力邑勢,莫可支保,許令詳定代納爲辭矣。正供事體,固不可有請輒代,而旣曰民力邑勢之莫可支保云爾,則亦不可無存商。米太外,竝許詳代之意分付,而此時曠典也,有不當援以爲例,日後雖有似此去處,更無敢煩報事,申飭,何如?上曰,依爲之。出擧條上曰,聞立春日朔寧等諸邑所供山芥沈菜,以大同四十餘石之豆,會減云。此不足爲意,而係是民弊之不些,雖大於此者,爲民蠲除,況且些少之物乎?特爲革罷,以舒一分民力。炳學曰,此是御供所重,則自下不敢仰奏,今伏奉永革之處分,此爲深軫民弊之至恩大德,臣等不任欽仰萬萬。淳穆曰,元元一念,深軫貽弊小民,所重御供,特爲蠲除,此與宋仁宗不食燒羊,古今一揆,欽仰萬萬矣。炳學曰,今年年形,沁都與畿甸七八邑,未及移秧,無異赤地,目下民情頷顑,有不忍聞之。昨有大院君處分,沁都五千兩,畿甸諸邑一萬五千兩,自本宮別爲下給,姑未知分俵之如何,而明春事預切憂悶矣。此時先自御供,而爲下民如是蠲蕩者,有光聖德,尤庸攢頌矣。又奏曰,各道公都會之因事退行,多有已例,而京畿·兩南·海西道臣,俱有狀聞,嶺伯則竝與都試而請退矣。擧子之齎糧,試官之供億,實爲此時之所當念,依狀請許施,何如?上曰,依爲之。出擧條炳學曰,年前奉化伯鄭道傳祀孫問名,健元陵參奉作窠調用事有命,而其時祀孫未及歸正,尙不得擧行,今其祀孫已定,又出復勳敎旨,則祀孫調用,卽其次第事也。第念健元陵參奉,今爲璿派窠,勢無以區處,更以他陵瓜近參奉,作窠調用事,分付,何如?上曰,依爲之。出擧條炳學曰,卽見慶尙監司金世鎬狀啓,則延日縣浦頃津,處在江海都會之地,而自革罷別將之後,只定監色,守直倉舍,居民離散,邊情虛疎。特爲復設鎭將,陞作折衝僉使,以爲本營別破陣領將自辟窠,衙舍移建所入物財,自本營從長措劃事,請令廟堂稟旨分付矣。濱海八九百里之間,旣無緩急所恃,沿浦三十餘年以來,且有離散之弊,事之疎虞,莫此爲甚,鎭將復設之論,亦非一二遭矣。容入物力,優有排比之道云,依月串·草芝例施行,有以嚴防守奬武藝之地,何如?上曰,依爲之。出擧條炳學曰,文化居金相錕,年今八十有一,而敎其子收拾家産,辦納萬金,以補國役云矣。嚮上子來之誠,殊甚嘉尙。五衛將加設單付,以示奬褒之意,何如?上曰,依爲之。出擧條炳學曰,忠勳府有司堂上三員中,一員未差矣。多有已例,安昌君權容燮差下,使之察任,何如?上曰,依爲之。出擧條上命大臣就座。章烈曰,諸宰奏事。錫禧曰,大典會通補刊,已有成命,五禮便考,亦將鋟梓,臣適待罪儀曹,有仰稟者矣。禮典五服條中,有爲庶母齋衰杖期之文,謹按爲庶母緦麻,昭載儀禮,喪服降自漢·晉,迄于唐·宋,未之改焉。通典·開元禮·政和禮·朱子家禮,以至我東先正臣文元公金長生所編備要諸書可按而知,斯爲禮家不易之典,而獨皇明孝慈錄,始以杖期載之,未敢知當時損益之故,而我朝通編,似亦因是而然也。歷選前儒生之說,元無異同,顧今見行之禮,斷以三月則杖期之云,求之古經,旣無可據之訓,參以時制,徒歸虛設之文,因循不改,誠所未安。趁此釐正,允合事宜。下詢時原任大臣·在外儒臣,俾國朝成典,無或疎漏,恐好,故敢達矣。上曰,大臣之意,何如?炳學曰,禮典五服條中,庶母杖期之文,襲於皇明孝慈錄所載,而竟未有行之者。蓋庶母服緦,遠自周制,歷代無所變更,而我東先正臣文成公李珥,以同㸑有服,定論,先正臣文元公金長生,編輯備要亦以朱子家禮五服圖,爲宗,此其庶母服緦之明證也。禮臣建請釐改,實合禮意,臣無容他見。惟願博詢而裁處焉。淳穆曰,儀禮喪服章,爲庶母服緦之名服,按開元政和·書儀·家禮諸書,此條俱無所移易,而我東方先儒,亦以有子及同爨緦,有定論,先正臣文元公金長生,又本乎家禮圖式,明著之於書也。皇明洪武,以當服杖期,載諸孝慈錄,必其時王之制,而周朝之所未嘗行,則禮典五服條中載錄,乃是因襲於此者,禮臣之以釐改建議,似合事宜,而有非膚見,所敢質對。惟願博詢而裁處焉。上曰,雖是禮典,實非張大之事,不必下詢於在外儒賢,且登筵大臣之議,又如此,以此釐正,可也。出擧條章烈曰,玉堂所懷奏之。漢益曰,召對之停撤,許多月矣。進講之暇,頻接召對,允合懋時之工,伏願留勉焉。上曰,所陳甚好,當留念矣。出擧條章烈曰,今日賓對,兩司無一人進參,揆以事體,誠極未安。違牌諸臺,竝推考,何如?上曰,依爲之。出榻敎上曰,史官就座。仍命大臣先退,又命退,諸臣以次退出。
上在景福宮,停常參·經筵。
弘文館啓曰,新除授校理李晩耆,卽爲牌招察任,何如?
議政府啓曰,卽見水原留守李載元災實狀啓,則今年新災一百八十九結三十一負九束,依昨年例,就新執結中,充補劃下,流來舊陳未査括餘在九十九結四十六負六束,亦將査起,期於盡充計料,而推奴徵債,限明秋防塞事,竝請令廟堂,稟旨分付矣。天時農功,大同逢吉,百穀咸遂,四野豐登,樂歲民事,誠爲之萬幸,而小小得失,寸朽尺瑕而止耳,新災數旣不多,新結充補依施,餘在舊陳,繼卽査起,一一復摠,推徵防塞,依所請許施,何如?傳曰,允。
又啓曰,卽見平安監司韓啓源分等狀啓,則平壤等十三邑,寘之稍實,順安等十九邑,寘之之次,泰川等十二邑,寘之尤甚,後錄諸條,竝請令廟堂,稟旨分付矣。其一,各邑鎭帳外火田,限四分一權減,鎭堡給代不足條,戶結排斂中區劃事也。其一,陳田·火田還加起執摠,依近例停免事也。其一,各宮房·各衙門屯田,從實執摠,其中內閣屯土之在於淸北者,別遣摘奸,俾無冤徵事也。其一,新設城餉,半分耗條,排用於東津支放及營下砲手設料事也。其一,尤甚邑,限明秋,勿定配所事也。土之肥瘠,不無得失之相半,穀之早晏,亦有勝遜之相參,短長截補,可以領略分等,依此施行,後錄諸條不第,已例然也。俱係便民之政,竝依施。內閣屯土之俾無濫徵,自有年年申飭,更加査摘,毋或貽弊之意,行會,何如?傳曰,允。內閣屯土濫徵之弊,年年有之,終未歸正,民隱日甚,此何道理也?自箕營各別査摘,以安其民後啓聞。
庚午十月十六日□時,上御紫薇堂。進講入侍時,講官金世均,參贊官李正魯,侍讀官張原相,記事官李秀萬,記事官朴容大·金明鎭,各持孟子第六卷,以次進伏訖。上曰,史官分左右。上誦前受音一遍訖,仍開卷。世均讀自季子聞之,止幽·厲興則民好暴,仍釋義訖。上曰,文王時,或有不善者,幽·厲時,亦有善者,而公都子以爲,文·武時則民好善,幽·厲時則民好暴,其言似不然矣。世均曰,以人性言之,赤子之時,渾然天性,眞實无妄,只有一箇善而已,及其長也,爲人慾所動,乃有善惡之分焉。至若文·武興,而民好善,幽·厲興而民好暴者,謂之薰陶染汚則可,豈可謂竝與本性,而上行下效哉?下文亦有曰,以堯爲君而有象,以紂爲君而有微子·比干者矣。上曰,下文旣言微子·比干,而不言箕子何也?世均曰,箕子與微子·比干,卽殷之三仁,則只言微子·比干,而不言箕子,非有他意也。仍奏曰,季子之說,與告子之論,略相似矣。所敬之長,雖在外,而其所以敬之之心,固由於內,所飮之水,雖隨時,而其所以飮之之心,亦由於內,故公都子,因孟子之反覆譬喩,使其易曉,而季子猶以爲在外非由內,則徒知事物之宜,在乎外,不知斟酌事物之宜,在乎心也。孟子言必稱性善,而告子與或者,終不能悟,所論不一,故下文曰,仁義禮智,我固有之,又曰,民之秉彝,好是懿德,蓋折衷而明辨之也。缺
上在景福宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,來二十一日輪對日次矣,敢稟。傳曰,當次人受點,後日次待令。
注書李秀萬病代,以李熙書爲假注書。
禁衛營啓曰,本營中軍白樂貞,身病甚重,勢難察任,今姑改差,何如?傳曰,允。
又啓曰,本營中軍,今當差出,而可擬之人乏少,堂上曾經兵使及未赴任兵使,竝擬,何如?傳曰,允。
兵曹,以李玄璣爲禁衛中軍。
庚午十月十七日□時,上御紫薇堂。進講入侍時,講官崔遇亨,參贊官李萬稙,檢討官洪鍾大,假注書車有聲,記事官朴容大·金明鎭,各持孟子第六卷,以次進伏訖。上曰,史官分左右。上誦前受音一遍訖,仍開卷。遇亨讀自或曰有性善,止人皆有之。
上在景福宮。停常參·經筵。
傳曰,都承旨許遞,前望入之。
承旨前望入之,趙寅熙落點。
傳曰,京兆堂上有闕之代,前望入之。
京兆堂上前望入之,左尹李敎應落點。
兵曹啓曰,五衛將徐相駿·張錫佐,昌德將林始得·吳允儉,俱以病難供職,呈狀乞遞,改差。訓鍊院主簿白弼洙,身帶實職,偃處鄕廬,番公不參,已至多年。判官鄭基籙,主簿李鍾殷,呈辭下鄕,過限屢月而不來,從官法意,豈有是也?若無責勵之嚴,而徒長汗漫之習,則統率無路,後弊難言。白弼洙·鄭基籙·李鍾殷,一竝汰去,何如?傳曰,允。
三軍府啓曰,卽接訓鍊都監所報,則今十月十九日習陣日次,而大將臣申櫶,有身病,不得行操云矣,敢啓。傳曰,知道。
庚午十月十八日□時,上御紫薇堂。進講入侍時,知事沈承澤,參贊官李章烈,侍讀官李晩耆,假注書李熙圭,記事官朴容大·金明鎭,各持孟子第六卷,以次進伏訖。上曰,史官分左右。上誦前受音一遍訖,仍開卷。承澤讀自惻隱之心,止好是懿德。
上在景福宮。停常參·經筵。
傳曰,吏·戶換房。
三軍府啓曰,卽接禁衛營所報,則今十月二十日習陣日次,而大將臣李章濂,有身病,不得行操云矣,敢啓。傳曰,知道。
庚午十月十九日□時,上御紫薇堂。進講入侍時,講官李參鉉,參贊官趙定熙,檢討官洪鍾大,假注書車有聲,記事官朴容大·金明鎭,各持孟子第六卷,以次進伏訖。上曰,史官分左右。上誦前受音一遍訖,仍開卷。參鉉讀自孟子曰,富歲,止與我同類者。
上在景福宮。停常參·經筵。
藥房提調李承輔,副提調趙寅熙啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,議政府郞廳來言,今日賓廳日次,而無時急稟定事,不得來會云矣,敢啓。傳曰,知道。
傳曰,幼學洪淳馨,令該曹口傳付軍職,冠帶常仕,使之承候於王大妃殿。
傳曰,內司各宮之折受之多寡,卽是定例所在,而伊來紀綱解弛,內司各宮,起墾於堤堰陳廢,浦落泥生等地,泛稱曰,蘇醒間募民除役,又以免稅判下者,與浦口等處,無名收稅者,比比有之,有限國結,渾入於無限之中,此豈非深憂者也?今則結摠,皆爲歸正,日後大君·王子·王孫·公·翁主·郡·縣主新設宮房之後,若以私畓,圖免其王稅者,雖有判下,自度支陳疏,或草記復逆事,著爲定式於戶曹定例,又爲刊印於會通。
禮曹啓曰,朔望若値別祭,則只行別祭事,載在禮文矣。來十一月初一日行,宗廟·景慕宮朔祭,與冬至節享相値,依禮文,兼行於節享事,知委擧行,而原啓本中,以此磨鍊之意,敢啓。傳曰,知道。
三軍府啓曰,卽接御營廳所報,則今十月二十一日習陣日次,而大將臣李元熙,有身病,不得行操云矣,敢啓。傳曰,知道。
兵曹啓曰,南行宣傳官李兢鎔,未滿十朔,成才間姑爲停試之意,敢啓。傳曰,知道。
又啓曰,今日各廳堂下武臣朔試射時,依權定式,未滿四矢及無分人,各差等罰直,而呈辭受由·身病人等,退試次,姑爲懸頉以入之意,敢啓。傳曰,知道。
庚午十月二十日□時,上御慈慶殿。進講入侍時,右議政洪淳穆,講官李承輔,參贊官申獻求,檢討官李永,假注書李熙圭,記事官朴容大·金明鎭,各持孟子第六卷,以次進伏訖。上曰,史官分左右。仍命大臣進前。淳穆進前問候,各殿問候訖。上誦前受音一遍,仍開卷。承輔讀自故龍子曰不知足,止相似也。缺,獻求曰,人心之所稟於天,本無不同,皆有良心,而愚人陷溺於人慾之私,言行視聽,不入於聖賢之道,而駸駸然邪辟淫奢,遂失其良善之心,而甚則入於禽獸之域矣。上曰,聖人先得云者,有所稟之先後耶?獻求曰,人之所稟,皆有本然之良心,則非有先後之別,而得者覺也。伊尹所謂天民之先覺者此也,衆人貿貿不覺,義理之所當然,而爲利慾之牽掣,失其本心,惟聖人則先覺義理之可悅,因其善端而擴充,故得其本心,蓋聖愚所以不同,在於覺與不覺耳。缺
上在景福宮。停常參·經筵。
政院啓曰,卽者檢閱金明鎭,以其親病,陳疏徑出,原疏纔已捧入矣。所當直捧禁推傳旨,而此與無端徑出,有異,推考警責,何如?傳曰,允。
又啓曰,卽者檢閱金永穆·朴容大,謂有館規,聯疏徑出,原疏纔已退却矣。所當直捧禁推傳旨,而此與無端徑出,有異,竝推考警責,仍卽牌招入直,何如?傳曰,允。
以檢閱金永穆·朴容大牌不進罷職傳旨,傳曰,只推。
議政府啓曰,關西先運襦衣二百四十九領,紙衣二百六十六領,照數捧上,稱量綿品·紙品,亦爲看審後,仍爲監封,運授於齎去禁軍處,沿路輸運及本道頒給等節,各別措辭關飭之意,敢啓。傳曰,知道。
又啓曰,卽見永宗僉使李儒增狀啓,則防營·禦邊兩廳軍官武士等,都試與火砲科,當爲設行,而許多武士之歉歲裹糧,不可不念,退行明秋事,請令廟堂稟處矣。事勢如此,依狀請退行事,分付,何如?傳曰,允。
承文院啓曰,卽見盛京禮部咨文,則本年冬季統巡時,箚派遼陽城守尉銳莊,限於閏月初一日起,至十二月底止,察邊之意,預先知照云矣。回咨依例撰出,付撥下送灣府,傳給鳳城,轉致盛京之地,何如?傳曰,允。
三軍府啓曰,新除授慶尙左水使洪南周,以其母年七十一歲,呈狀乞遞矣。邊帥之親年七十以上無兄弟者,許遞其任,載在法典,改差,何如?傳曰,允。
三軍府薦望,以尹永夏爲慶尙左水使。
檢閱金明鎭疏曰,伏以臣,卽於筵退,獲接家信,則臣本生母癃痼之病,近値驟寒,將攝失宜,泄痢苦劇,眞元漸致澌脫,痰眩忒甚,氣息隨以凜綴。臣聞報焦熬,靡所止屆,庸敢齎悚陳章,徑出禁扃。伏望聖慈,俯垂鑑諒,遞臣之職,勘臣之罪,以爲朝綱肅而私分安焉云云。省疏具悉。爾其勿辭救護。
庚午十月二十一日□時,上御慈慶殿。進講入侍時,講官金在顯,參贊官申獻求,侍讀官李晩蓍,假注書車有聲,記事官朴容大·金明鎭,各持孟子第六卷,以次進伏訖。上曰,史官分左右。上誦前受音一遍訖。在顯讀自惟目,止猶芻豢之悅我口。
上在景福宮。停常參·經筵。
政院啓曰,左右史不可不備,檢閱金永穆·朴容大,旣有只推之命,竝卽牌招入直,何如?傳曰,允。
以檢閱金永穆·朴容大罷職傳旨,傳曰,只推。
傳曰,副提學有闕之代,前望入之。
副提學前望入之,李寅命落點。
傳曰,原任副提學趙敬夏,檢校差下。
傳曰,左承旨許遞,前望入之。
承旨前望入之,申奭熙落點。
以京畿監司朴永輔狀啓,陰竹縣監洪淳一,以其親病,連呈辭狀,不得已罷黜事,傳曰,令該曹口傳差出,催促下送。
弘文館啓曰,原任副提學趙敬夏,檢校差下事,命下矣。卽爲牌招察任,何如?傳曰,允。
又啓曰,新除授副提學李寅命,卽爲牌招察任,何如?傳曰,允。
又啓曰,新除授副提學李寅命敎旨安寶次,濬哲之寶,請出之意,敢啓。傳曰,知道。
議政府啓曰,華留箇滿在近矣。此守臣,莅任以來,陵園·殿廨修繕之役,誠心克殫,陰雨桑土綢繆之備,精彩俱新,逋藪則莫不剔刷,幽隱則擧皆賙恤,許多施措,蔚然可紀,而今於臨瓜治簿之際,境內大小民人及吏校·奴令·軍卒等,齊訴本府,咸願久留。優異之績旣如此,恐失之情又如彼,水原留守李載元,特爲仍任,何如?傳曰,允。
兵曹啓目粘連,觀此慶尙監司金世鎬狀啓,則大邱營將沈能民,勤於戢盜,里無竊發之患,嚴以束下,村絶誅求之弊,悖類知畏,平民安堵,公穀公錢,徵刷方張,瓜期漸迫,民情惜去,姑爲仍任事,令該曹稟處亦爲白有臥乎所,戢盜之勤,束下之嚴,能勝其任,殊爲嘉尙,而公穀公錢之徵刷,宜責其了畢,依狀請施行,何如?啓。依所啓施行爲良如敎。
副提學趙敬夏疏曰,伏以臣所叨瀛館之銜,才具之不稱,聞望之未允,豈容一日冒據,而陳暴微懇,未蒙準兪,不敢以藐末去就,屢煩聰聽,閱月蟠泊,自速瘝溺,苟欲程藝能想試可責成效於大耐,諒非貿昧所可議到。噫,名廁淸華,跡聯邇密,周旋於龍象法筵之側,剖析精微之蘊,開廣緝熙之心,賁飾皇猷,成就君德,顧其職思所居,而臣於此,蔑有榜樣,靦然濫竽,不過是竊位而褻恩,非臣夙宵所能安於心者,汔今淟涊,徒歸於忘廉喪恥,憑寵冒榮之科,則求解一念,何嘗晷刻或弛哉?連値事會,不遑言私,今玆臚實控籲。伏望聖慈,俯垂鑑諒,特遞臣所帶副提學之任,俾名選無骫,微諒獲伸,是臣區區至祝焉。臣無任云云。省疏具悉。所請依施。
庚午十月二十二日□時,上御慈慶殿。進講入侍時,講官鄭基世,參贊官李正魯,檢討官李永,假注書車有聲,記注官尹相殷·金鼎燮,各持孟子第六卷,以次進伏訖。上曰,史官分左右。上誦前受音一遍訖,仍開卷。基世讀自孟子曰牛山之木,止可以爲君乎。
上在景福宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,新除授左承旨申奭熙,時在平安道東津任所,交代後斯速乘馹上來事,下諭,何如?傳曰,許遞,前望入之。
承旨前望入之,蔡東述落點。
又啓曰,左右史不可不備,檢閱金永穆·朴容大,旣有只推之命,竝卽牌招入直,何如?傳曰,允。
以檢閱金永穆·朴容大牌不進罷職傳旨,傳曰,只推。
傳曰,政官牌招開政。
傳曰,呈告金吾堂上·春秋竝許遞,今日政差出。
傳曰,呈告摠管許遞,今日政差出。
弘文館啓曰,新除授副提學李寅命,疏批已下,卽爲牌招察任,何如?傳曰,允。
議政府啓曰,卽見廣州留守金益文災實狀啓,則新災四十二結七十三負一束許,許劃下,流來舊災未充,餘在七十六結六十七負九束,連加査括,期於充完計料,而癸酉·庚辰排捧還,依前仍停事,請令廟堂,稟旨分付矣。始也耕播之無愆,終焉甌窶之是滿,此其爲大有之吉,而圭璧之暫擧,沿峽之稍異,樂歲康年之所不免,則何可以曰優曰遜,一例歸之災損乎?所請災結寘之。舊災之今年還實,不過零星而止。藉曰川浦久變,田形永沒,此落彼生,卽亦自然之理,而歲月荏苒,尙未査正者,殊非事體攸宜,另加瓟櫛,趁速出稅,癸·庚排捧還,姑令依前仍停,何如?傳曰,允。
吏曹啓曰,通禮〈院〉右通禮趙秉肅,以其身病,呈狀乞遞,改差,何如?傳曰,允。
吏曹口傳政事,以趙熙軾爲陰竹縣監。
有政。吏批,行判書趙秉徽進,參判朴齊寅牌招不進,參議宋敦玉在外。以崔遇亨爲工曹判書,徐相鼎,爲戶曹參判,李明迪爲知經筵,南廷益爲同義禁,尹秉鼎爲同經筵,沈承澤·洪淳大爲同春秋,李在果爲右通禮,沈相殷爲敬陵令,水原留守李載元仍任事承傳,兼執義單權膺善,副護軍李玄璣,今加嘉善加資事承傳,故同知鄭泰好,贈兵參例兼,守慶尙右兵使鄭完默考,故同知李寅會,贈兵參訓都例兼,守慶尙右兵使李玄璣考。再政。以姜蘭馨爲刑曹參判,李鳳集爲工曹正郞,德寧君單李文永,知春秋單沈承澤。三政。以金炳觀爲引儀,故學生任鎭常,贈童敎,孝行卓異,贈職事承傳,故武科洪麟海,贈器正,忠節卓異,贈職事承傳。
兵批,判書李景夏進。以李文永爲同知,李玄璣爲副摠管,徐匀輔·李善述爲五衛將,韓守益·李翊成爲昌德將,朴冕夏爲訓鍊判官,梁柱翼·元在貞爲主簿,柳肯烈爲守門將,李顯佑爲慶尙右兵使,趙翼顯爲東津僉使,成在鶴爲柔院僉使,守判府事單姜㳣,同知單林始得,副司果丁大胤·鄭明淳,慶尙左道水軍節度使單尹永夏,大邱營將沈能民,姑爲仍任事承傳。再政。以權鍾應爲訓鍊主簿,尹泳翰爲武兼,同知單韓守益,僉知二單,李善述·徐匀輔。三政。以南錫龍爲武兼,同知單李翊成。
行副提學李寅命疏曰,伏以我朝官爵之凡所稱淸峻者,或以地閥,或以人望,不濫於寒素之門,無褻於庸陋之姿,而一或有濫褻,至於夫夫可取,則宜與冗職等耳,奚足爲名器哉?臣本寒門庸姿,重以匪才蔑學枵然矇然,未嘗備數於儕類之間,而惟我殿下,天地於臣,父母於臣,庇覆顧復,曲費造化,從前僥冒,罔非分外,挽近驟躐,恒居人先,銘鏤之感,邱山猶輕,兢惕之戒,淵谷如臨,際又非常寵除,有隕自天,以臣爲弘文館副提學者,臣誠惝怳,莫省攸措,始自通擬,已非物論上可否,而今此謬恩,尤豈夢寐中覬覦哉?闔門震懍,隣黨聳動,過福必災,匪榮伊懼,此是何等任也,臣是何狀人也,以臣而處是任乎?其必有地望淸切,經術贍富,蔚然爲一代所推,乃可以稱當其職,故近古之寧曠不寘,難其人也,邇來之復舊常設,重其典也,規制雖異,愼惜惟均,掌書籍以備顧問,臣可能之歟,煥黼黻以贊皇猷臣敢當之歟,裁持淸議,表準當世,臣豈其人乎哉?況又根植單弱,自甘守分於謹拙,年志衰邁,尤宜退步於名利,以若無當,苟然充位,則不幾近於木偶之被繡,金盌之貯矢乎?昔宋臣司馬光,文學德望,百世所師,而以其所不能,猶力辭翰林,前輩之當官不苟,蓋如此,自顧謭劣,極知僭踰,而掩其不堪之實,徒占一身之榮,得無爲古人所笑乎?牌召儼臨,格例莫越,顚之倒之,冒眛出膺,而退伏私次,冞增惶恧。今若恬然固有,不早缷免,則其於累聖簡而壞廉防,豈細故也哉?玆敢披露情實,薰沐封章。伏望聖慈,俯賜鑑燭,亟遞臣新授職名,以幸公私,千萬血祝焉。臣無任云云。答曰,省疏具悉。卿其勿辭行公。
庚午十月二十三日□時,上御慈慶殿。進講入侍時,講官趙性敎,參贊官李章烈,侍講官丁觀燮,假注書車有聲,記注官金鼎燮·朴齊用,各持孟子第六卷,以次進伏訖。上曰,史官分左右。上誦前受音一遍訖,仍開卷。基應讀自其日夜,止權之謂與。
上在景福宮。停常參·經筵。
政院啓曰,檢閱金明鎭,由限已過,卽爲牌招入直,何如?傳曰,允。
以檢閱金明鎭牌不進罷職傳旨,傳曰,只推。
又啓曰,卽者檢閱金永穆·朴容大,謂有館規,聯疏徑出,原疏纔已退却矣。竝所當直捧禁推傳旨,而此與無端徑出,有異,推考警責,仍卽牌招入直,何如?傳曰,允。
以檢閱金永穆·朴容大牌不進罷職傳旨,傳曰,只推。
傳曰,前北兵使李奎奭入侍。
傳曰,四倅之如是治績,非特四邑之幸,卽朝廷之幸甚。驪州牧使李寅應,南陽府使鄭順朝,特爲加資,砥平縣監李貞夏,抱川縣監任泰準,陞品遷轉,無礙調用。
庚午十月二十四日□時,上御慈慶殿。進講入侍時,講官朴永輔,參贊官李萬稙,檢討官洪鍾大,假注書李熙圭,記注官朴齊用·尹相殷,各持孟子第六卷,以次進伏訖。上曰,史官分左右。上誦前受音一遍訖。仍開卷。永輔讀自孟子曰,無或乎,止誨二人奕,仍釋義訖。上命授書算于永輔。上讀新授音十遍訖。永輔還納書算。上曰,一日曝之,十日寒之,則草木何以生之乎?孟子其時道不行,而入見亦罕,是謂一日曝之也。永輔曰,然矣。仍奏曰,自古登筵諸臣,勉聖學,必曰一曝十寒,勉君德,必曰親賢士大夫,遠宦官宮妾,卽此章孟子所訓與程子所註也。孟子七篇,何莫非要道懿訓,而惟此章爲最,此章中精義,又在於專心致志四字,大凡天下萬事,非專心致志,則不成,而惟學爲甚,一日讀書,十日博奕,能爲書者幾希,雖博奕,不專致,則亦不能成,此孟子所以取譬也。萌者,草木之芽也,其萌亦有善有惡,在投種之如何耳。投以善種,則黍稷桃李,花開實結,投以惡種,則稂莠荊棘,根錯枝樛,黍稷桃李,非一日爆之,而所可成就,稂莠荊棘,雖十日寒之,而猶自茂盛,若是乎爲善之難,爲惡之易也,可不戒哉?上曰,今亦得如孟子之賢而用之,豈不好哉?但知之爲難矣。永輔曰,聖敎至此,此卽思得賢臣,與共國之盛意也。臣不勝欽仰萬萬。孟子,固不世出之大賢,其餘賢臣,才不借於異代,自上善爲培養作成,則今日朝廷,亦有可用之賢臣矣。缺。上掩卷。仍敎曰,向於筵中,聞畿甸七八邑等地,民皆頷顑云,自雲峴宮,有所賑貸之下給者,間爲賙恤否?永輔曰,今年畿內穡事,西北告歉,而近西七八邑,尤爲赤地,方以賑救無策,爲憂悶。向日雲峴宮特下錢一萬五千兩,俾爲賑資,誠切攢頌之至。以此換穀,當先自歲前,救急而爲始矣。上曰,伊後恤民之道,就議廟堂,善爲救濟,期於安堵之地,可也。永輔曰,謹當竭心力,以圖對揚,而目下恤民之大要,惟在災·糶兩政,而設賑,雖在於七八邑,給災則不可不竝及於之次幾邑,若蒙三千結劃下,庶可略略分俵,至於糶政,亦蒙處分,災民可以無死亡流離之患矣。上曰,爲三千結,然后可以救濟乎?就議廟堂,可也。上曰,道內善治守令,爲幾人乎?永輔曰,善治守令中,安城郡守鄭箕錫,交河郡守趙龍夏,已於今春,別薦入啓,而其後有治績者,南陽府使鄭順朝,嚴明爲治,廉白自持,設砲埋鹽,損廩旣優,驪州牧使李寅應,照物鑑明,見事風生,繕廨査結,咸有成績,砥平縣監李貞夏,周通綜密,嚴明勤勵,繕廨巨役,不擾而就,抱川縣監任泰準,完逋釐邑,捐俸惠民,半載居官,萬口騰頌,此四倅,皆近日善治之尤著者也。上曰,四倅之治績,非特四邑之幸,卽朝廷之幸甚。驪州牧使李寅應,南陽府使鄭順朝,特爲加資。砥平縣監李貞夏,抱川縣監任泰準,陞品遷轉,無礙調用。上曰,七八邑中,何邑爲甚乎?永輔曰,通津·喬桐,爲最尤甚,其外諸邑,亦無甚相遠矣。糶政俄已仰奏,而停退,代穀代錢,分三等,視被災淺深而施許,此亦不可無之次若而邑同施之澤矣。上曰,令廟堂稟處,而豈可行不忍之政乎?上命史官就座,又命退。諸臣以次退出。
庚午十月二十四日□時,上御慈慶殿。前北兵使入侍時,右副承旨李章烈,假注書車有聲,記注官朴齊用·尹相殷,前北兵使李奎奭,以次進伏訖。上曰,史官分左右。仍命北兵使進前。上曰,好留而來耶?奎奭曰,王靈攸曁,無事上來矣。上曰,俄斯之境,大國之境,匪類作梗云,故向送邊將矣。下去與否,知之而來耶?奎奭曰,與琿春協領,今月初一日納日發行,而進後事未知回還矣。上曰,關北歉年云,故設賑矣,歷路所見何如耶?奎奭曰,自鏡城至鏡興,無異昨年,而端川以南,比昨年稍康,而至深北,又有虎患·沴氣,民情遑遑矣。上曰,所經江原道,年形何如耶?奎奭曰,登稔矣。上曰,北道別無巨弊耶?奎奭曰,不無大弊,而荐値歉荒,至於公納之際,多有積滯矣。上命史官就座,仍命北兵使先退。又命退,承·史,以次退出。
上在景福宮。停常參·經筵。
藥房提調李承輔,副提調趙寅熙啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
政院啓曰,議政府郞廳來言,今日賓廳日次,而領議政金炳學,無時急稟定事,左議政未差,右議政洪淳穆,有身病,不得來會云矣,敢啓。傳曰,知道。
又啓曰,左右史,不可不備,檢閱金永穆·朴容大·金明鎭,旣有只推之命,竝卽牌招,推移入直,何如?傳曰,允。
以檢閱金永穆·朴容大·金明鎭牌不進罷職傳旨,傳曰,只推。
以司謁口傳下敎曰,別監金善益逃走云。令該曹捉致後,入稟。
摠戎廳啓曰,本廳中軍申泰善,身病甚重,勢難察任,改差,何如?傳曰,允。
又啓曰,本廳中軍今當差出,而擬望之人乏少,曾經堂上竝擬,何如?傳曰,允。
義禁府啓曰,黃海監司徐元輔狀啓內,谷山府使王庭揚罪狀,令攸司照法勘處事,啓下矣。王庭揚,時在任所,依例發遣府書吏·兼差官後,拿來,何如?傳曰,此時守令,不可曠官就拿,姑令戴罪擧行,在逃未捕之漢,期於捉囚事,分付。
義禁府啓目,沃溝前縣監具寅喜原情云云。傳旨內辭緣,泛稱遲晩,所當請刑是白乎矣。曾經宣傳官,勿爲請刑,載在法典,議處,何如?啓。依允。
庚午十月二十五日□時,上御紫薇堂。進講入侍時,領議政金炳學,講官趙性敎,參贊官申獻求,侍讀官李載德,假注書車有聲,記注官尹相殷·金鼎燮,各持孟子第六卷,以次進伏訖。上曰,史官分左右,仍命大臣進前。炳學進前奏曰,邇來日候漸冷,朝寒尤緊,聖體,若何?上曰,一樣矣。炳學曰,寢睡·水刺之節,何如?上曰,一樣矣。炳學曰,大王大妃殿氣候,何如?上曰,一樣矣。炳學曰,王大妃殿氣候,何如?上曰,一樣矣。炳學曰,大妃殿氣候,何如?上曰,一樣矣。炳學曰,中宮殿氣候,何如?上曰,安順矣。仍命大臣就座。上誦前受音一遍訖。仍開卷。性敎讀自其一人專心致志。上曰,程子註讀之。性敎讀註後,止舍生而取義者也,仍釋義訖。炳學曰,自古賢人易疎小人易親,非但人君之易疎賢人,易親小人也,賢人以直道事君,不常昵近,故自疎,小人以諛言順志,每多褻狎,故自親,而亦由當時人君之所尙,若好臺榭,則導之以侈靡,若好神仙,則進之以方術,此皆順耳之言,小人之易親也,如面折廷諍,至牽裾折檻者有之,此皆逆耳之言,所以賢人之易疎也。上曰,然矣。是故有脅肩諂笑矣。性敎曰,賢人易疎,小人易親,此無他故也。小人巧於逢迎,每以聲色·游觀·宮室之樂,阿意順志,故其言易入,自底親近。賢人反是,上有闕失,則犯顔苦諫,至有朱雲折檻之事,此所以易疎也。上曰,見五倫行實,則朱雲折檻,誠壯哉。炳學曰,誠然矣。性敎曰,因輯旌直,可見容諫之量也。上曰,小人以諂爲主,此順耳也,君子以直爲主,此逆耳也。然而反覆深想,則逆耳之言爲好矣。炳學曰,聞逆耳之言,誠能深想而好之,則賢人日親,自底於治平之效矣,而自古人君,鮮能聽逆耳之言,故治日常少,亂日常多矣。性敎曰,賢邪之辨別,在乎聽言,言之,遜耳者小人也。逆耳者賢人也,故忠言逆耳利於行,毒藥苦口利於病。炳學曰,宦官宮妾,卽供灑掃守宮闈之任也,易於承順唯諾,故所以戒之,而其中若有直言之逆耳者,其與徒事狎昵亦有不同矣。性敎仍又釋義訖。上命授書算于性敎。上讀新受音其一人專心致志一大文後。上曰,程子註甚好,當一番讀之矣。炳學曰,此註非但旨義之可法,文體亦好矣。性敎曰,讀註甚好矣。上讀註,仍讀十遍訖。性敎還納書算。上曰,一人專心致志,一人不專心致志,則其所成就,何可同也?非但博奕之爲然,千萬事莫不如是矣。性敎曰,專心致志,與鴻鵠將至,雖至奕者而言,最切於爲學,學而不專致,則書自書我自我,雖日誦千言,不過應文之具,終未見將就之效。學而能專致,則今日通一句,明日解一章,久久成熟,自底於緝熙光明之域。蓋心者,主宰也,心之所之者,志也,專心之要,必主乎敬,敬是純一無雜之謂也。苟能純一而無雜,則雖末技之奕者,豈有鴻鵠關弓之想乎?炳學曰,專心致志,實是爲學之要道,而因此竊有仰達矣。臣之叨侍經筵,于今六七年所,而每覸臨講之時,諸臣所奏之文義,未盡諦聽,故曾以此有所仰勉,而近日則常賜諦聽,有以仰揣專心致志之工,將多于前,誠意慶祝,推此而益懋專致,則自臻於大聖之域矣。上曰,孔子所訓,出入無時,莫知所向者,誠然矣。性敎曰,操心之工,凡於利害損益之間,取舍也明,故雖委巷匹士,終日遊嬉,不志於學,則害也損也,苟能留心方冊,慥慥不忘,則一身之利害,有不可勝言矣。炳學曰,心有出入,故倦於爲學矣。士大夫三日不讀書,面目可憎,語言無味,惟專心學問,然后自然薰陶,以就德性矣。載德曰,凡人之所欲,莫甚於生,而尤有甚於生者,惟義是已,以其不義而生,不若死之爲愈也。故孟子之論,主於義,生有所不爲,死有所不避也,義在於死,則舍生而取義,何啻熊魚之所可比乎?獻求曰,此章本旨,與程子註辭剴切,所可致詳,而聖敎發問,隨處可而第念專心致志,儘知是聖工之要道,則造次之頃,勿以外物移心,亦勿以文具酬答,常於講學之際,克盡專致之工,然后日月將就,以臻高明之域矣。伏願懋念焉。上掩卷,命史官就座,仍命大臣先退,又命退,諸臣以次退出。
上在景福宮。停常參·經筵。
政院啓曰,左右史不可不備,檢閱金永穆·朴容大·金明鎭,旣有只推之命,竝卽牌招,推移入直,何如?傳曰,允。
以檢閱金永穆牌不進罷職傳旨,傳曰,只推。
傳曰,都承旨許遞,前望入之。
承旨前望入之,洪鍾奭落點。
都摠府啓曰,今日入直內三廳武兼禁軍及軍兵等,當爲中日習射技放,而齋日相値,不得設行之意,敢啓。傳曰,知道。
兵曹,以鄭完默爲摠戎中軍。
義禁府啓目粘連,向前具寅喜亦致敗船漢,何等重囚,而常時不能嚴防,任內有此逃失,矇未覺察,難免當勘,以此照律,何如?啓。依允。
左承旨蔡東述疏曰,臣卽天地間一僇人也。家而忝墜,國而辜負,以至於年前罪犯,臣之不忠不孝,益無所逃,而特旨薄勘恩宥,乃者三銓恩點,繼而承宣,使臣獲齒簪紳之列,臣雖至冥極頑,感淚被面。第伏念國綱攸係,廉防爲重,馹召有命,承膺無路,乞將臣新銜,劃卽鐫遞焉。臣無任云云。省疏具悉。年前事旣無躬犯之迹,則特不過見欺而然,苟其周察,亦安有是也?暫置罪籍,所以開自新之地,而春間特宥,又出念舊之意,爾若思到於此,分義道理,必不當更事煩引,卽爲肅命。
庚午十月二十六日□時,上御慈慶殿。進講入侍時,講官金世均,參贊官李萬稙,檢討官洪鍾大,假注書車有聲,記注官金鼎燮·朴齊用,各持孟子第六卷,以次進伏訖。上曰,史官分左右。上誦前受音一遍訖,仍開卷。世均讀自生亦我所欲,止可以避患而有不爲也,仍釋義訖。上曰,凡可以得生,凡可以避患云者,皆是義理,而偸生免死者之謂歟?世均曰,舍生而取義,苟或不有秉彝之心,但有利害之私,則不可得者,故此云凡可以三字,乃所以明其偸生免死之意也。上曰,上文魚與熊掌所欲之論,將以發舍生取義之言,故如是譬喩也。世均曰,誠然矣。魚與熊掌,俱美味,而熊掌尤美,故比之於義也。上曰,大抵舍生取義,誠極難矣。人孰無取義之心,而能取其義者,從古罕有也。世均曰,好生惡死,人之常情,然而若値危迫之時,其生,其死,自有義與不義之分焉。苟令生之而違於義,不若死之而合於義,是義之可欲,有甚於生之可欲,不義之可惡,有甚於死之可惡。故孔子曰,志士仁人,無求生以害仁,有殺身以成仁,聖賢之言,其義一也。蓋由此秉彝之心,則合於義理,視死如生,患難有所不苟免者矣。時當春秋,徒尙利欲,不講義理,故孟子明辨之如此,亦遏人慾存天理之義。又奏曰,夷齊之後,舍生取義者,固許多,而此章小註,特書張巡,巡,唐玄宗時人也,當祿山之亂,與許遠,守睢陽城,食盡乃食樹皮,又食馬,甚至於羅雀掘鼠而食之,乃城陷,罵賊不屈而死之,其舍生取義之卓然,如是矣。缺。
上在景福宮。停常參·經筵。
政院啓曰,來初一日輪對日次矣,敢稟。傳曰,當次人受點,後日次待令。
弘文館啓曰,上番校理李載悳,以訓鍊都監從事官,今日軍布捧上時,晝仕出去之意,敢啓。傳曰,知道。
議政府啓曰,卽見公忠監司閔致庠災實分等狀啓,則泰安等二十一邑鎭,置之尤甚,公州等二十二邑鎭,置之之次,忠州等二十二邑,寘之稍實,各樣災四千七百九十一結三十三負四束,特許準劃,後錄諸條,竝請令廟堂,稟旨分付矣。其一,洪州·泰安·庇仁在囚敗船罪人,竝移送原籍官事也。其一,軍保歲抄磨勘,勿爲定限,使之流伊充定,各鎭編伍軍兵,歲末成冊,一體追行事也。其一,舒川等七邑苧納軍布,限明秋以錢代納事也。其一,洪州等十二邑鎭,各司所納箭竹,量宜權減事也。一其,尤甚邑,限明秋勿定配所事也。其一,推奴徵債,限明秋防塞事也。秋成報災,在常年,無年無之,而卽亦營邑之按而行之者也。今年年形,縱有此勝而彼遜,直謂之災多實少,聲聞之所未必然。且在畓則日候早涼,在田則秋風在熟,畓田之涼與熟,若是其不均乎?諒亦苦心之無事不擧者,而各樣雜頉,有不過點瑕而止。所請災結寘之,尤甚,以之次施行,苧納軍布代錢,與附陳諸條,俱有已許之例,竝依施,箭竹三分一權減,何如?傳曰,允。
禮曹啓曰,各陵園墓所,今秋植木播橡,依定式擧行後,株數斗數,區別報來,故別單書入,而健陵·顯隆園植木,則本府留守,已爲區別狀聞矣,敢啓。傳曰,知道。
又啓曰,郊壇四孟朔,遣禮郞,看審有無頉,自該曹草記事,曾有定式矣。發遣郞廳,東郊·先農壇·星壇·先蠶壇·馬祖壇,南郊·南壇·雩祀壇·漢江壇·司寒壇,北郊祈雨壇·厲壇,次第看審,則各壇壇上及四面紅箭門·墻垣·階砌,俱爲無頉,而司寒壇北邊紅箭門顚仆,卽爲修改事,分付該監,此後看護等節,另加申飭之意,敢啓。傳曰,知道。
刑曹啓曰,以司謁,口傳下敎曰,別監金善益逃走云,令該曹捉寘後入稟事,命下矣。謹依下敎,多發刑吏,散四譏捕,而頓無形影,全沒把捉,分付左右捕廳,刻期詗捉,待就捕擧行之意,敢啓。傳曰,令本曹期於捉得。
義禁府啓目粘連,沃溝前縣監具寅喜矣,本府議啓內,致敗船漢,何等重囚,而常時不能嚴防,任內有此逃失,矇未覺察,難免當勘。以此照律,罪杖七十·徒一年半,依法典收贖,公罪,奉敎依允爲旀,功減一等爲良如敎。
檢閱金明鎭疏曰,伏以臣,與知春秋館事臣沈承澤,有翁壻應避之嫌矣。臣之所帶春秋兼銜,揆以典式,自在當遞,玆敢短章仰籲。伏乞聖明,俯垂鑑諒,亟令選部,照例鐫改,以存公格,以安私分,千萬幸甚云云。省疏具悉。疏辭下該曹稟處。
庚午十月二十七日□時,上御慈慶殿。進講入侍時,同知事尹秉鼎,參贊官李正魯,侍讀官李載德,假注書車有聲,記事官朴容大·金明鎭,各持孟子第六卷,以次進伏訖。上曰,史官分左右。上誦前受音一遍訖。仍開卷。秉鼎讀自是故,止得我與。
上在景福宮。停常參·經筵。
傳曰,藥院都提調有闕之代,前望入之。
內醫都提調前望入之,李裕元落點。
政院啓曰,左承旨蔡東述,謂以情踪惶蹙,奉牌闕外,不爲肅謝,事體所在,誠極未安。從重推考,何如?傳曰,允。
又啓曰,卽者校理李載德,以其親病,陳疏徑出,原疏纔已捧入矣。所當直捧禁推傳旨,而此與無端徑出,有異,推考警責,何如?傳曰,允。
以司謁口傳下敎曰,別監金善益,令秋曹嚴懲放送。
刑曹啓曰,以司謁口傳下敎曰,別監金善益,令秋曹嚴懲放送事,命下矣。謹依下敎,金善益,嚴刑一次,懲勵放送之意,敢啓。傳曰,知道。
領議政金炳學箚曰,伏以職任之重,莫保護若,而忱誠攸伸,卽起居然也。臣於嘗藥之地,旣屢叨不一,叨此次之曠隳常禮,所由憂病之未能自力,而近値煥寒之不適,眩掉自是宿祟,咳咯重添別症,眩之極,則頭目旋轉,咳之甚,則呼吸喘急,委淹床玆,于今數日矣。凡此見狀,有非彈束可及,而至若迭班率事,久屬僚官,闕儀虧分,一往任便者,此又臣滿心悚惶,靡所容措也。庸敢抖擻神思,冒入文字。伏望聖慈,特遞臣藥院之銜,俾安賤私,不勝幸甚。取進止。答曰,省箚具悉卿懇。愼節奉慮,所辭藥院之任,今姑勉副,卿其安心調理。仍傳曰,此批答遣史官傳諭。
校理李載德疏曰,云云。省疏具悉。爾其勿辭救護。
庚午十月二十八日□時,上御慈慶殿。進講入侍時,講官李參鉉,參贊官李章烈,檢討官徐相敦,假注書李熙圭,記事官朴容大·金明鎭,各持孟子第六卷,以次進伏訖。上曰,史官分左右。上誦前受音一遍訖,仍開卷。參鉉讀自鄕爲身,止哀哉。
上在景福宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
宗親府啓曰,明日,卽天漢殿朔奉審日次,臣徹宇,進詣擧行之意,敢啓。傳曰,知道。
禮曹啓曰,卽接全羅監司李鎬俊移文,則以爲古阜郡鄕校聖殿及校中諸舍,歲年旣久,瓦甍滲漏,簷板杇傷,墻垣頹圮,階砌傾側,其所修理之節,不容少緩。告由移還安祭香祝,自本曹啓稟下送云矣。古阜郡鄕校聖殿修改時,先告事由·移還安祭香祝,卽令該司,照例磨鍊下送,從便卜日設行之意,竝爲分付,何如?傳曰,允。
吏曹啓目粘連,觀此藝文館檢閱金明鎭上疏,則以爲臣與知春秋館事臣沈承澤,有翁壻應避之嫌矣。揆以典式,自在當遞,照例鐫改亦爲白有臥乎所,史官春秋,例不得減下,知春秋沈承澤,似當許遞是白乎矣。重臣兼帶,遞仍當否,臣曹不敢擅便,上裁,何如?啓。依回啓施行爲良如敎。
庚午十月二十九日□時,上御紫薇堂。進講入侍時,同知事許傳,參贊官申獻求,檢討官徐相敦,假注書車有聲,記事官朴容大·金明鎭,各持孟子第六卷,以次進伏訖。上曰,史官分左右。上誦前受音一遍訖,仍開卷。傳讀自人有鷄犬,止此之謂不知類也。仍釋義訖。傳曰,心本在內,而統性情,爲一身之主,萬化之源者也。聖人,性之,故純是道心,無出無入,餘人,操則存,捨則亡,孟子特以求放心,爲學問之要,求心之要,又專主於仁故曰,仁,人心也。此孔子告顔氏以克己爲仁之意,而程子四勿箴,推以明之曰,心兮本虛,應物無迹,操之有要,視爲之則,蔽交於前,其中則遷,制之於外,以安其內。朱子曰,求放心,爲學之田地,夫田地者,種穀之基本,不求放心,則無以爲學,猶無田地以種穀也。且先儒,以仁,譬穀種,如桃仁·杏仁之類,皆謂其生之性也。伏願殿下,念哉懋哉。先正其心,以仁率之,則朝廷歸仁,百官歸仁,萬民歸仁矣。缺,獻求曰,心本無僞,澹然虛靜,而爲情慾所誘,則駸驟放逸,遂失其本,故曰,有四蠧五寇。四蠧者,意也必也固也我也,所以蠱於中,五寇者,聲也色也臭也味也安佚也,所以侵於外,而安佚之害,尤有甚焉。人常安佚,習於惰怠,則放者益放,而不復操存,漸以日非。蓋心者,一身之主,而萬理焉具焉,存此心,則爲堯爲舜,失此心,則爲桀爲紂,差殊之間,聖愚判焉,所當深戒也。上曰,自古爲人君者,孰不欲存心,而常爲情慾所誘放而安佚,賢臣則常戒之,小人則反導之,易以惑也。獻求曰,聖敎及此,竊不勝欽誦之至。第念知之非艱,行之爲難,每以親賢臣遠小人,一念慥慥,罔或少忽,亦於淸燕之暇,左經右史,深鑑乎古今治亂之迹,而法其善,戒其不善,邪辟之態,詖淫之辭,不敢干於前,而心自正矣。益加懋念焉。缺
上在景福宮。停常參·經筵。
藥房都提調李裕元,提調李承輔,副提調洪鍾奭啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿·中宮殿,口傳問安。答曰,知道。
政院啓曰,議政府郞廳來言,今日賓廳日次,而領議政金炳學,無時急稟定事,左議政未差,右議政洪淳穆,有身病,不得來會云矣,敢啓。傳曰,知道。
傳曰,禮房承旨,馳詣宗廟·景慕宮,奉審摘奸以來。
司饔院啓曰,各殿宮日下生雉,因草記蒙允,姑爲代封矣。今則山雉漸出,自明日爲始,依例復舊封進之意,敢啓。傳曰,知道。
庚午十月三十日午時,上御慈慶殿。藥房入診,進講同爲入侍時,都提調李裕元,提調李承輔,副提調洪鍾奭,待敎金演壽,假注書李熙圭,判府事李裕元,講官沈承澤,參贊官洪鍾奭,侍讀官張原相,假注書李熙圭,記注官尹相殷,記事官朴容大,各持孟子第六卷,以次進伏。醫官李慶年·洪顯普·朴時永·金在瑚,進伏楹外訖。上曰,史官分左右。裕元進前奏曰,時非隆冬,霜朝甚寒,聖體,若何?上曰,一樣矣。裕元曰,寢睡·水刺之節,何如?上曰,一樣矣。各殿宮問候訖。裕元曰,醫官待令,使之入診乎?上曰,入診寘之。裕元曰,近日寒暖不適,諸節連爲如常乎?上曰,一向泰平矣。裕元曰,諸節泰平,則湯劑似無議定乎?上曰,不必議進矣。上命藥房先退,仍開講。上誦前受音一遍訖,仍開卷。缺上曰,豈愛身不若桐梓哉?不思甚也者,此孟子所以曲盡深戒之言也。裕元曰,身爲綱紀倫理所繫屬,天下國家所倚賴,欲進于高明之域,聖賢之歸,則其當養者,爲何如?而乃內不以義理,養其心,外不以中和,養其氣,是愛吾身,不若桐梓也。又奏曰,凡人獨居,私心自發,故中庸有曰愼獨。愼獨二字,乃爲學問之綱領。又奏曰,欲養桐梓,則以水灌而培之,欲愛其身,則以心存而養之,然后四端譪然,萬善備焉。承輔曰,云云。裕元曰,此篇旨義,卽思之一字也,愼獨之思,不必他求,惟在我心,苟能合理於我,則在人亦合,若能不合於我,則在人亦不合也。承輔曰,云云。上曰,養其小者之小人,非樂利之小人也,乃是庸人也。承輔曰,云云。裕元曰,所養者旣小,則是爲小人,所養者旣大,則是爲大人,此兼養者,不可不知也。仍奏曰,臣之登筵,今爲屢朔,而聖學日就,講讀問難之際,深得旨義,臣等可以退而相賀矣。缺日記廳堂上金宗漢。郞廳盧台鉉。
上在景福宮。停常參·經筵。
傳曰,知申外承旨竝許遞,前望入之。承旨前望入之,李鍾晉·沈東臣·洪承億·趙定熙·李會正落點。
奎章閣啓曰,景慕宮望廟樓,今朔奉審無頉之意,敢啓。傳曰,知道。
禁衛營啓曰,今閏十月初一日,本營諸將官射講時,柳葉箭小布五巡沒技人,依例別單書入之意,敢啓。傳曰,知道。
庚午閏十月初一日□時,上御慈慶殿。進講入侍時,講官李明迪,參贊官李萬稙,檢討官徐相敦,假注書車有聲,記注官金鼎燮,記事官朴容大,各持孟子第六卷,以次進伏訖。上曰,史官分左右。上誦前受音一遍訖,仍開卷。明迪讀自今有場師,止爲小人。
上在景福宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,右承旨洪承億,時在京畿楊州地,斯速乘馹上來事,下諭,何如?傳曰,許遞,前望入之。
承旨前望入之,卓景秀落點。
備忘記,全羅兵使柳寅協下直,長弓一張·長箭一部·片箭一部·筒兒一個賜給。
傳曰,承旨房望,順房爲之。
傳曰,都承旨·左承旨·右承旨竝許遞,前望入之。
承旨前望入之,洪鍾奭·具春喜·李源珪落點。
兵曹啓曰,五衛將徐匀輔·李善述,昌德宮衛將李翊成·韓守益,俱以病難供職,文臣兼宣傳官金永珯,除授在外,過限未肅拜,新除授慶尙右兵使李顯佑,素患痰癖之症,當此換節之時,一倍添劇,萬無遠赴之望,戶奴呈狀乞遞矣。實病旣如此,則有難强令赴任,竝改差,何如?傳曰,允。
禮曹啓曰,行大護軍朴珪壽上疏批旨內,疏辭,令該曹禮斜成給事,命下矣。謹依聖敎,朴鴻壽第二子齊運,立爲朴珠壽之後,立案成給之意,敢啓。傳曰,允。
行大護軍朴珪壽疏曰,伏以臣,竊有悲苦之情,不敢不仰陳於仁覆之天。臣之仲弟珠壽,入繼長房,爲臣高·曾以下四世之宗子,不幸早歿無嗣,臣兄弟區區私情,必欲以血屬繼之,臣姑權攝香火,以望生育,居然三十餘載,而今臣兄弟,老且衰矣。驚歲月之駸深,痛宗祀之無托,今將取族兄鴻壽之第二子齊運,爲珠壽之嗣,卽臣高祖之傍孫也。神理人情,寔爲允愜。第伏念兩家父母,俱非在世,而稟命君父,厥有典憲,玆敢不避猥越,短章仰籲。伏乞聖明,俯賜矜許,以存世臣之家,以篤倫紀之重焉。臣無任云云。答曰,省疏具悉。疏辭,許令該曹,禮斜成給。
庚午閏十月初二日□時,上御慈慶殿。進講入侍時,講官李承輔,參贊官趙定熙,侍讀官李晩耆,假注書李熙圭,記注官朴齊用,記事官朴容大,各持孟子第六卷,以次進伏訖。上曰,史官分左右。上誦前受音一遍訖,仍開卷。承輔讀自均是人也,止人爵也。
上在景福宮。停常參·經筵。
自午時至申時,灑雨下雨,測雨器,水深七分。
承文院啓曰,本年夏季統巡會哨緣由,具奏奉旨知照云矣,回咨依例撰出,入送盛京,俄界在逃之北民民物逐回事,厚春協領,躬往俄國,詰問所由於總督,則答稱朝鮮男婦子女,現在綏芬等地,耕作安業,已將此情,通知本國云云。以此探報摠理各國事務衙門,準此具奏,兩國互相推諉,難知其曰是曰否,更令咨照,確實酌辦爲辭矣。此事根由,屢陳上國,而俄官回稱之有所往復等說,節節錯誤,臚實仰覆,不容少緩,且因厚春協領之文移,逃民領還事,定差官,入送緣由,亦爲措辭撰出,竝付回撥,下送灣府,入送鳳城,轉致北京之地,何如?傳曰,允。
兵曹啓曰,內禁衛將李基祖,以其病難供職,呈狀乞遞,改差,何如?傳曰,允。
吏曹啓目粘連,觀此京畿監司朴永輔狀啓,則以爲麻田郡守曺百承,老鍊之手,廉明爲治,五載居官,一心靡懈,又値災歲,窮蔀賴安,瓜已報熟,民皆願借是白遣,長湍縣監李秉一,三載爲治,一念圖報,剸理得宜,弊局向蘇,今當歉荒,以且箇滿,目下賑濟之策,有難付之生手是白乎所,麻田郡守曺百承,長湍縣監李秉一,姑爲仍任事,竝只令該曹稟處亦爲白有臥乎所。瓜滿差代,乃是金石之典是白乎矣。道臣狀辭旣如此,依狀請施行,何如?啓。依回啓施行爲良如敎。
庚午閏十月初三日□時,上御慈慶殿。進講入侍時,講官金在顯,參贊官李會正,檢討官李永,假注書李熙圭,記注官尹相殷,記事官朴容大,各持孟子第六卷,以次進伏訖。上曰,史官分左右。上誦前受音一遍訖,仍開卷。在顯讀自古之人,止所以不願之文繡也。
上在景福宮。停常參·經筵。
以平安監司韓啓源狀啓,江西縣令李愼應身死事,傳曰,令該曹,口傳差出,催促下送。
議政府啓曰,卽見黃海監司徐元輔災實分等狀啓,則延安等五邑置之尤甚,金川等十三邑置之之次,谷山等五邑置之稍實,各樣畓災三千五百五結九十負,特許準劃,後錄諸條,竝請令廟堂,稟旨分付矣。其一,還摠中,限折半,以相當穀代捧,待明秋還作本色事也。其一,訓·禁·御三營結作米,以錢上納事也。其一,海州·鳳山·平山司饔院納保米,白川掌樂院納保米,依已例,每石二兩式上納事也。其一,延安等五邑均廳免稅米·太,依已例,以詳定執錢上納事也。其一,推奴徵債,限明秋防塞事也。其一,尤甚邑,限明秋勿定配所事也,借牛而耕其野,助粟而饁彼畝,人功旣至,天時不違,暵未爲災,乃亦有秋,四五邑若而災傷,不可歸之穴農,所請畓災置之尤甚,以之次施行,結作米軍需不容已者,竝以本色上納,其餘諸條,俱是年例,俱係便民,依施,何如?傳曰,允。
又啓曰,卽見江原監司趙龜夏災實分等狀啓,則尤甚各邑,不爲擧論,江陵等十四邑置之稍實,襄陽等十二邑置之之次,通川等三邑新災六十八結十一負五束,特許劃下,後錄諸條,竝請令廟堂稟處矣。其一,江陵等八邑大同布,與訓局外,各軍門各衙門軍布,及江陵等四邑騎步兵布,竝許代錢事也。其一,寧越等,在麟坪大君房折受田畓十六結九十一負九束,自昨年出稅,而從前宮監收稅時,七結三十七負五束,以川浦,初不擧論,只以時起九結五十四負四束,定稅收捧,今亦依此擧行事也。其一,各軍門屯稅及各宮房·各衙門有土免稅,勿爲比摠,從實收稅之意,捧甘嚴飭事也。其一,推奴徵債,限明秋防塞事也。庶徵旣咸若矣,人功且克敏矣,百種茁茂,群情慰滿,大同逢吉,蔚爲上瑞,尤甚之不爲擧論,可見沃瘠之俱爲登稔,而三數邑之若干旱損,不當以災傷論,所請災結置之。大同布與各軍布,雖不可隨請輒施,而係是民力之難於責納,則不容不另加優恤,訓局外各軍布及大同布,竝五分一,各司純錢代納,而此因旱餘麻歉而然者,則有非番番詳貸者,預爲申飭,寧越所在折受田畓,今年則姑以時起施行,自明年一一査櫛,依本摠徵稅,其餘諸條,竝依施,何如?傳曰,允。
又啓曰,卽見全羅監司李鎬俊災實分等狀啓,則順天等九邑置之尤甚,鎭安等二十六邑·鎭置之之次,淳昌等二十一邑·鎭置之稍實,新舊災一萬四千二十五結六十九負五束,特許準劃,後錄諸條,竝請令廟堂,稟旨分付矣。其一,訓局砲保,折半代錢,兵曹各軍門與各衙門納布,竝以純錢代捧事也。其一,京外所納箭竹,尤甚邑全數,之次邑折半蠲減事也。其一,尤甚邑勿定配所事也。其一,推奴徵債,限明秋防塞事也。春及而耒耜畢擧,耕播,旣無其愆,夏至而圭璧暫薦,膏澤旋得其優,秋候調順,霜信退聽,早晩各穀,次第成就,沿峽之若干優劣,在常年猶然,則有不可曰,終難免歉,所請新災,依他道例置之,尤甚以之次施行,舊災,前後申飭屢矣,而其所査起,無過爲幾結而止,其在事體,安有是也?一竝剔括,期復準摠軍布所重自別,而況綿農之登稔,蔚有聲聞之可及,竝以本色上納,箭竹三分一權減,推徵防塞,依施,何如?傳曰,允。
又啓曰,卽見京畿監司朴永輔災實分等狀啓,則通津等八邑·鎭置之尤甚,楊州等八邑置之之次,驪州等十邑置之稍實,新舊災四千五結十五負二束,特許準劃,壬辰旱田災二百四十九結五十八負一束,更爲依前展限,後錄諸條,竝請令廟堂,稟旨分付矣。其一,大興·臨津·長山等餉穀,依已例,全數捧留本邑,附近民之自願輸納者,依願許施,耗條竝爲代錢輸送事也。其一,禁·御兩營江都留餉米·太,及守摠兩營壯抄牙兵身米,依已例,代錢收捧事也。其一,各衙門·各宮房屯土,勿拘定摠,從實收稅事也。其一,推奴徵債,限明秋防塞事也。畿甸農形之優遜不均,已有耳目之所及,而西北幾邑之在在判歉,哀彼窮民,將何聊生?今此分等,必有酌量者存,依施。所請新災三千結,道臣向旣筵奏,聖念惻怛懇摯,遇災諸民,擧將回咷爲笑,大有以導迎祥和,旣此分俵,期無見漏之患。至於舊災與旱田災,只有驪州一邑之零星査起,其餘則一切以末由徵稅,爲磨勘法,則莫重國結,其無復摠之時乎,此落彼生,事理之所必然,一竝執稅,俾有實效,餉穀旣是軍需攸重也。固不可闊狹,而西北歉邑,民力果難轉輸,附近民之自願輸納者外,竝令捧留,耗條特許代錢,餘他諸條,係是便民,依此施行,何如?傳曰,允。
又啓曰,卽見鎭撫使鄭岐源狀啓,則本府儒生公都會及武士等都試,當爲設行,而農形判歉,待明秋合設事,請令廟堂,稟旨分付矣。事勢如此,依狀請許施,何如?傳曰,允。
又啓曰,卽見京畿監司朴永輔所報,則道內尤甚邑通津·喬洞·豊德·長湍·交河·坡州·高陽·永宗等八邑鎭饒戶及不被災之民,如例收捧,抄饑戶則當納還上,竝姑停退。之次邑中楊州,折半本色,折半代錢,抱川·積城·麻田無論本色與小米·黃豆,從民願收捧。金浦先從饒戶及不被災可以收捧者,依例督納,抄出貧民之偏被災無以責納者,特許停退爲辭矣。此亦因道臣之筵奏者,已有廟堂稟處之命,而辭敎懇惻,瞻聆俱聳,可使溝壑之喘,獲奠袵席之安矣。民情民力,不容不如此後已,特依所請許施,俾爲安民之地,何如?傳曰,允。
又啓曰,卽見咸鏡監司金壽鉉,北兵使金箕錫狀啓,則匪類領回差使員,馳到琿春協領衙門,則自協領,已有再躡俄界,先探幾徵云而期不欲偕往,又爲勸挽,故不得已還歸,從後刷還等節,伏俟處分擧行,而該衙門移文,及問答記上送云矣。匪類領回,寔出上國所諭,而領回日子,又因協領所報而趁行矣。今此協領不欲偕往,繼又勸挽之不已,則參以事勢,不可不還歸後已。刷還等節,姑今置之,以待處分,今此事實,亦當具由移咨,令槐院撰咨入送,何如?傳曰,允。
庚午閏十月初四日□時,上御慈慶殿。進講入侍時,講官朴珪壽,參贊官卓景秀,侍讀官李晩蓍,假注書朴鍾瀅,記注官金鼎燮,記事官朴容大,各持孟子第六卷,以次進伏訖。上曰,史官分左右。上誦前受音一遍訖,仍開卷,珪壽讀自孟子曰仁之勝不仁,止亦必以規矩。缺。上曰,曾前將臣出城時,只擧其職名,而不擧姓名矣。今日領相出城,直呼職姓名,此有欠於禮遇之道,從今以後,只擧職名,將臣一體擧職名事,分付。
上在景福宮。停常參·經筵。
藥房提調李承輔,副提調洪鍾奭啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,議政府郞廳來言,今日賓廳日次,而領議政金炳學,無時急稟定事,左議政未差,右議政洪淳穆在外,不得來會云矣,敢啓。傳曰,知道。
傳曰,三軍府旣復設矣。凡係邊情,在處無論文武,尤當主之,從今爲始,鎭撫使·東萊水使·會寧府使·濟州牧使·江界府使,竝自武府主薦,京營將臣,旣自政府主薦,左右捕將,亦自政府主薦事,著爲定式。
傳曰,在外吏曹參議許遞,前望入之。
吏曹啓曰,兼迎曙道察訪金東軾,以其身病,呈狀乞遞,改差,何如?傳曰,允。
吏曹口傳政事,以崔麟九爲江西縣令。
三軍府啓曰,訓戎僉使,今方見窠矣。此是北關邊地中最緊要處,不可不擇差,而非但荐歉之年,迎送爲弊,聞鏡城居前五衛將咸熙億,爲人精實,風力足可鎭壓云。特爲差下,令該曹口傳下批,三懸鈴行會,聞命卽地赴防之意,分付,何如?傳曰,允。
兵曹啓目粘連,觀此京畿監司朴永輔狀啓,則永宗僉史李儒增,兩載爲政,一副成規,防禦嚴密,沿圉增重,殘鎭就完,瓜期漸近,群情願借,姑爲仍任,責成終始之效事,令該曹,稟旨分付亦爲白有臥乎所,防禦嚴密,沿圉增重,瓜期漸近,群情願借,依狀請施行,何如?啓。依所啓施行爲良如敎。
兵曹口傳政事,以咸熙億爲訓戎僉使。
庚午閏十月初五日□時,上御慈慶殿。進講入侍時,領議政金炳學,講官姜㳣,參贊官李源珪,檢討官洪鍾大,假注書朴鍾瀅,記注官朴齊用,記事官朴容大,各持孟子第六卷,以次進伏訖。上曰,史官分左右。仍命大臣進前。炳學進前問候,各殿問候訖。上曰,俄者政府草記,俄羅斯國事,待其咨文後,當處分乎?炳學曰,自當如是,而協領之再躡俄界云者,其言有不可準信矣。匪類今雖刷還,亦安知不更爲逃去乎?至若俄人之折銀計償云云,恐不無夤緣相通之慮矣。上曰,果有更逃之慮,而亦必有因此相通外國之患矣。炳學曰,問答記,果已下鑑乎?上曰,觀於問答記,差員甚詳敏矣。炳學曰,其所問答之際,果甚綜詳矣。上誦前受音一遍訖,仍開卷。㳣讀自任人,止可使高於岑樓,仍釋義訖。上曰,此以禮與食色之輕重問答,而虞舜,亦嘗不告而娶矣。㳣曰,舜之不告而娶,爲其後也,凡事,有經有權,而聖人之權而得中,卽是禮之從宜也。男女居室,人之大倫也,不告而廢倫,自有大小輕重之別,且以君命將之。舜之不告,不可謂失禮也。上曰,若告瞽叟,必不得娶,而其時有帝堯之命矣。㳣曰,先儒論此章,以爲禮之重,是常也,食色之重,是變也。禮爲常經,而處變之中,亦有合禮,前篇,於於陵仲子之不食其兄之粟,是反常而違禮者也。上曰,仲子事,誠不是矣。㳣曰,此時戰國之俗,專尙功利,不知大本,而只取其末,故告子之食色性也,仁內義外之說,卽與任人相類,任人,亦非不知禮與食色之輕重也。只以功利之習,欲譏侮聖人而然也。上曰,改嫁而失節,則反不如其死矣。㳣曰,熊魚取捨,言其大經而守義也此是以常變之不同者言也。簞食豆羹蹴而與之,乞人不食,則雖至餓死,亦有不食之義矣。缺
上在景福宮。停常參·經筵。
備忘記,昌城都護府使李敎弼下直,長弓一張·長箭一部·片箭一部·筒兒一箇賜給。
傳曰,同副承旨許遞,前望入之。
承旨前望入之,趙濟義落點。
傳曰,淸安縣監李象準,永同縣監李周夏相換。
傳曰,臺諫竝許遞,政官牌招開政。
有政。吏批,行判書趙秉徽,參判朴齊寅進,參議未差。以李啓魯爲吏曹參議,洪祐吉爲大司憲,尹龜永爲大司諫,朴海哲爲執義,金錫模爲司諫,羅采奎·姜運重爲掌令,鄭㵙·李鳳德爲持平,張皓根爲獻納,許稷·黃善秀爲正言,洪承億爲敦寧都正,蔡東述爲工曹參議,林肯洙爲知春秋,張福遠爲氷庫別提,金基龍爲通曙察訪,白鳳三爲銀溪察訪,鄭鍾學爲高山察訪,李章遠爲公事官,麻田郡守曺百承,長湍縣監李秉一,已上仍任事,承傳。驪州牧使李寅應,南陽府使鄭順朝,今加嘉善,已上加資事,承傳。副護軍鄭完默,今加嘉善加資事,承傳。前縣令李容九,前府使李敏鼎,今加通政,已上加資事,承傳。再政。以柳泰鉉爲奉常正,韓龍珪爲兵曹佐郞,黃夏謙·高永錫爲直講,李源逸·姜文馨爲典籍,校書正字單權鵬圭,副正字單朴應龍,成均博士單康炳迪,學正單李泰元,淸安縣監李象準,永同縣監李周夏,已上相換事,承傳。三政。以柳龍銿爲禮曹佐郞。兵批,判書李景夏進。以鄭完默爲副摠管,柳冀大·任元準爲內禁將,元用熙爲羽林將,徐致中·金大植爲五衛將,禹弘鼎·趙信永爲昌德將,李建昌爲文兼,李容復爲部將,尹喜秀爲慶尙右兵使,金源植爲開雲浦萬戶,龍淵別將單趙成國,金城別將韓寅樞,永宗僉使李儒增,姑爲仍任事承傳,五衛將洪秉驥·金相錕,已上加設,依定式減下。再政。以尹錫九爲訓鍊正,具永植爲僉正,同知單禹弘鼎,僉知單元用熙·徐致中·金大植。三政。以鄭寅台爲訓鍊判官,同知單趙信永。四政。以沈宜浩爲武兼。
庚午閏十月初六日時,上御慈慶殿。進講入侍時,講官鄭基世,參贊官趙定熙,侍讀官李載純,假注書車有聲,記注官尹相殷,記事官朴容大,各持孟子第六卷,以次進伏訖。上曰,史官分左右。上誦前受音一遍訖,仍開卷,基世讀自金重於羽,止則將摟之乎。缺上曰,邇來日氣稍寒,領府事諸節,何如?基世曰,臣父雖値寒節,近日寢食幸安矣。上曰,待其溫和之日,一次登筵,似好矣。基世曰,每於筵退後,敬傳下詢之意,臣父感頌萬萬,竊欲一番登對,仰覩聖學將就之盛,而見今精力,實難周旋於筵席之間,未得如誠,只切耿結之忱云矣。上曰,春間幸行時見之,則筋力果爲康健矣。基世曰,戶庭步屧,則不至甚難,精思日以不逮矣。
上在景福宮。停常參·經筵。
政院啓曰,明日常參·經筵,取稟。傳曰,停。
庚午閏十月初七日時,上御慈慶殿。進講入侍時,講官李參鉉,參贊官趙濟義,檢討官徐相敦,假注書朴鍾瀅,記注官石宗珍,記事官朴容大,各持孟子第六卷,以次進伏訖。上曰,史官分左右。上誦前受音一遍訖,仍開卷,參鉉讀自曹交,止弗爲耳。
上在景福宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信,傳曰,知道。
政院啓曰,卽者副校理李載純,以其親病,陳疏徑出,原疏纔已捧入矣,所當直捧禁推傳旨,而此與無端徑出有異,推考警責,何如?傳曰,允。
傳曰,都承旨許遞,前望入之。
傳曰,左承旨許遞,前望入之。
承旨前望入之,鄭基會·李赫準落點,
弘文館啓曰,副校理李載純,陳疏徑出,上番闕直,事甚未安,典翰李承宇,應敎趙秉鎬,別兼春秋進,副應敎丁觀燮,校理李晩耆·李載德,副校理張原相,竝卽牌招,推移入直,何如?傳曰,允。
議政府啓曰,謹依下敎,初仕可合人,薦單書入之意,敢啓。傳曰,知道。
三軍府啓曰,卽接訓鍊都監所報,則今閏十月初九日習陣日次,而大將臣申櫶,有身病,不得行操云矣,敢啓。傳曰,知道。
兵曹啓曰,宣武祠守直官鄭錫,以其身病,呈狀乞遞,改差,何如?傳曰,允。
副校理李載純疏曰云云。省疏具悉。爾其勿辭救護。
庚午閏十月初八日時,上御慈慶殿。進講入侍時,同知事尹秉鼎,參贊官李會正,檢討官徐相敦,假注書車有聲,記注官金鼎燮,記事官朴容大,各持孟子第六卷,以次進伏訖。上曰,史官分左右,上誦前受音一遍訖,仍開卷。秉鼎讀自徐行後長者,止有餘師。
上在景福宮。停常參·經〈筵〉。
自辰時至人定,灑雨下雨,測雨器,水深五分。
三軍府啓曰,卽接禁衛營所報,則今閏十月初十日,習陣日次,而大將臣李章濂,次對進參,不得行操云矣,敢啓。傳曰,知道。
庚午閏十月初九日時,上御慈慶殿。進講入侍時,講官趙性敎,參贊官鄭基會,檢討官李永,假注書朴鍾瀅,記事官朴容大·金明鎭,各持孟子第六卷,以次進伏訖。上曰,史官分左右。上誦前受音一遍訖,仍開卷,性敎讀自公孫丑問曰,止曰凱風何以不怨,仍釋義訖。上命授書算于性敎,上讀新受音十遍訖,性敎還納書算。上曰,高叟,不達小弁之詩意也。此是人倫之大變,宗國之覆亡係焉,何以不怨耶?性敎曰,哀痛迫切之情,溢於詩中,此固人子之常情也。上曰,此詩,卽其傳之作,亦有異於自己之作歟?性敎曰,雖非宜臼之作,而爲敍其哀痛迫切者,是亦宜臼之意也。上曰,宜臼之母,申侯之女,姓姜也。申侯怒而召犬戎之禍,乃立平王,自此而爲東周乎?性敎曰,然矣。周之微弱,實自平王東遷而始也。上曰,小弁之怨,與舜之號泣于旻天,略有相似者歟?性敎曰,舜之號泣,亦出於怨慕,則似無異於小弁之怨,而舜之怨,怨己之不得乎親,小弁之怨,怨親之不容乎己,此其所以截然不侔處也。況宜臼中人之資,何敢望大舜之事,而特其親親之心,發於言外,有足觀者,彼高子者,不知其親親之實,只見其悲怨之辭,反謂小人之詩,故孟子,引關弓之疏戚,而喩之,以明其親親之本意也。永曰,小弁之怨,所以爲親親,故引關弓之疏戚而喩之,若當小弁之事而無此怨,則是視其親,猶越人而反爲不孝也。前篇,萬章問舜之怨慕而長息,與公明高之問,答曰,夫公明高,以孝子之心,爲不若是恝,惟此小弁之怨,與大舜之怨,雖有不同,而其所不若是恝之意,則亦一也。有曰,小弁之詞婉而切,猶有望之之意,處父子則然,是知其怨也爲親親,不怨則非親親也。高子,徒見小弁遂以爲小人之詩,不卽其事,而體其親親之心,故之怨,孟子,重言固哉,歎其未達詩人之意也。基會曰,疏當疏而親當親,人道之常也,故越人關弓,則談笑而道,其兄,關弓則涕泣而道之,以其親疎之異也。小弁之事,父子,人倫之大變,而宗社將危矣,安得無痛迫怨慕之情乎?如是而不怨,是疏之也,以越人視之也。天理人情,豈有是也?怨之而以見親親之心,是爲愛親之仁也。高子不知此意,而謂之小人之詩,故孟子譬以喩之,陋其爲詩之執滯不通也。上曰,上篇亦稱舜爲大孝,則其所怨慕,非比於小弁之怨,而只以外面觀之,或不無相似者,然其實則不然也。性敎曰,舜之怨,怨己而已,無毫及於其親,此其爲大孝,小弁之怨,怨親也,豈可比同,而父母有過,爲之衷痛迫切者,亦人子之眞情,無是,路人也。此可以見其親親之爲仁,而孟子所以明辨之也。上掩卷,命史官就座,又命退,諸臣以次退出。
上在景福宮。停常參·經筵。
藥房都提調李裕元,提調李承輔,副提調鄭基會啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿氣候一樣,中宮殿氣候安順,卿等不必入侍。大王大妃殿·王大妃殿·大妃殿·中宮殿,口傳問安。答曰,知道。
傳曰,中宮殿入診,擇日擧行,産室設廳,待下敎。
傳曰,大臣·政府堂上引見。
傳曰,承旨有闕之代,前望入之。
承旨前望入之,金永壽落點。
傳曰,同副承旨許遞,前望入之。
承旨前望入之,李晩運落點。
兵曹啓曰,內禁衛將柳冀大·任元準,五衛將徐致中·金大植,昌德宮衛將禹弘鼎·趙信永,文臣兼宣傳官洪殷謨,守門將文弘璧,俱病難供職,新除授慶尙右兵使尹喜秀,素患痰癖之症,當此換節之時,一倍添劇,萬無登途赴任之望,戶奴呈狀乞遞矣。實病旣如此,則有難强令赴任,竝改差,何如?傳曰,允。
三軍府啓曰,卽接御營廳所報,則今閏十月十一日,習陣日次,而大將臣李元熙,有身病,不得行操云矣,敢啓。傳曰,知道。
禁衛營啓曰,本營千摠徐光勳,身病猝重,勢難察任,改差,何如?傳曰,允。
右承旨趙定熙疏曰云云。省疏具悉。所請依施。
庚午閏十月初十日時,上御慈慶殿。藥房入診,大臣·政府堂上引見,同爲入侍時,都提調李裕元,提調李承輔,副提調鄭基會,直閣洪殷謨,假注書車有聲,記事官朴容大·金明鎭,行都承旨鄭基會,假注書車有聲,事變假注書金在鼎,記事官朴容大·金明鎭,判府事李裕元,領議政金炳學,右議政洪淳穆,知宗正卿府事李承輔,工曹判書崔遇亨,漢城判尹兪章煥,刑曹判書李源命,知宗正卿府事李章濂,摠戎使李周喆,知三軍府事李元熙,右參贊嚴錫鼎,行大護軍趙基應,行護軍許熠,校理李載德,以次進伏,醫官李慶年·洪顯普·朴時永·李碩柱,進伏楹外訖。上曰,史官分左右。裕元進前問候,各殿問候訖,裕元曰,醫官待令,使之入診乎?上可之。慶年等,以次診候,退伏楹外訖。承輔曰,脈候奏之。慶年起伏奏曰,脈候左右三部調均矣。裕元曰,湯劑別無議定者乎?慶年等曰,別無議定者矣。裕元曰,伏聞大院君敎意,則中宮殿胎候,已爲七朔矣。此環東土億萬生靈,日夜所顒祝之慶也。宗社之所垂佑,天人之所叶吉,實基於今日,其懽欣無疆之祝,何可形容仰達乎?此時醫官診察,不容少緩,産室設廳,前期稟旨,已例卽然,竝擇日擧行,凡諸等事,預爲準備,何如?上曰,入診擇日擧行,産室設廳,待下敎爲之也。炳學曰,中宮殿彌月之期,漸此近臨,宗社莫大之慶,臣民無疆之祝也。百世本支之盛,萬年磐泰之安,基于今日,歡欣蹈舞,曷以形達乎?淳穆曰,藥院諸臣,以産室設廳,仰稟矣。惟天惟祖宗,默佑陰隲,將有國家大慶,中外臣庶,歡欣祈祝之忱,豈可勝達乎?上曰,怡悅慈殿,是爲欣幸矣。裕元曰,胎中保嗇,尤切克愼,凡於燕閒之時,幸勿失宜,而調補湯劑,頻數進御,近侍之人,各別申飭,小心保護焉。上曰,醫官先退,次對爲之。仍敎曰,判府事仍參次對,都承旨·閣臣亦參次對。炳學曰,摠戎廳餉穀,與軍需之費,例以錢四兩,春間分給於畿甸十二邑,秋後捧米一石,都數爲六千七百餘石,夫以四兩錢,辦出一石米,已是行不得,做不去者,而況分給之際,收捧之會,無弊不有者乎?畿民之因此難保,前後諸臣,以疏以奏,常所深憂,而挽近弊上生弊,每當開倉,該廳下屬輩之誅求討索,展轉層加,畿伯與諸邑倅,屢請變通,或祛其太甚,或下捧本邑,而此不過塗抹而已,實無矯捄之良策,何幸大院君,深諒此弊,丁卯年,自本宮,出三十萬兩,以米邊,每百一石,分殖於各貢三千石,以爲用下之地,此在畿民,已是再生之秋,而今當畿內·西北大無之年,田無所獲,甁無所儲,則責納餉穀,旣無其道,摠廳事勢,亦至奴弓末,方切憂悶,又有大院君下念之澤,還推畿內分給之錢,以惠廳除留庫所在米三千五百石,捧價移送,雖一粒之米,民不備納,災歲群情,大有以歡欣頌祝矣。自明年爲始,仍就惠廳除留米中二千石捧價,劃送該廳,俾作軍卒接濟之資,不足條千餘石,則此是北漢城餉也。所重旣有自別,分排於所納十二邑,營邑從長措處,使各其邑收捧上城,則民可息肩,其永有賴,而摠廳本還穀千餘石之分置高陽等邑留庫取耗者,移屬於畿營,俾爲春秋幸行時許多公用之意,定式施行恐好,故敢此仰達矣。上曰,此爲畿民切骨之瘼,今玆歸正,哀彼赤子,實有安堵之望,摠營亦有接濟之道,予心欣幸,以此永爲定式,可也。出擧條炳學曰,固城陞府後,三政則自統營照檢,文移巡營,以爲磨勘事,向有所筵奏,而第其文簿區別之際,許多擧行,不無窒礙之端,此其事勢之所必然,一依四都例施行,竝劃付統營,俾爲句管之地,至於殿最,亦自統營磨勘之意,著爲永式,何如?上曰,依爲之。出擧條炳學曰,生存孝烈給復之典,卽朝家奬勸之義也。邇來之孝烈之往往登聞,未嘗非可喜可幸,而必也實行實蹟,塗人耳目然后,公可以有光,私可以有榮,其難其愼,不當歸之於尋常例科而止,從今爲始,如有此等事之啓聞者,自臣府,更探輿論,必得十分恰當後,始爲筵奏,而大抵復戶,何等施與,只以一番道査,一番道啓,徑庭許之者,殊非綜核之政,且給復,不過當代事也。見今身後未還之復,不宜一例任置,竝令詳査出稅之意,申飭八道·四都,何如?上曰,依爲之。出擧條炳學曰,景慕宮新設之初,爲其主脈之補植,別寘植木牌將,幾年久勤後,報兵曹,檢擬邊將矣。今則山麓成藪,更無補植之處,而植木久勤,虛擁其名,當此法令政格維新之會,有不可不稟奏釐正,臣意則此久勤窠,永爲革罷似好,故敢達矣。上曰,依爲之。出擧條炳學曰,各道之寘五鎭營,卽一營五司之制也。京畿則利川爲前營將,南陽爲左營將,楊州爲中營將,長湍爲右營將,竹山爲後營將,是爲五營矣,其後利川·楊州·竹山,移屬守禦廳,南陽·長湍,移屬摠戎廳,則在畿營,無所職掌,虛帶各號,實涉無謂,以上五邑京畿營將之銜,竝減下恐好,故敢達矣。上曰,依爲之。出擧條炳學曰,護軍李玄璣陞資後,當爲追榮,而所后祖·曾無可施處,依近例,移其本生祖·曾事,分付,何如?上曰,依爲之。出擧條上命大臣就座。基會曰,諸宰奏事。周喆曰,臣廳屬南陽·坡州·長湍別饒士都試,年前以宣薦閑良之稱冤,因南陽前府使朴有鵬,論報宣部薦閑良,通同應試之意,草記蒙允矣。自宣薦閑良應試之後,部薦閑良,不肯赴試,以今番都試言之,長湍武士,至於闕榜之境,誠非奬勸之本意,依舊例,只以三邑部薦閑良應試之意,定式施行恐好,故敢此仰達矣。上曰,依爲之。出擧條仍敎曰,摠戎廳接濟之方,今此釐正,實爲長久之策,必爲揭壁,切勿違劃,永久遵行,可也。周喆曰,謹當奉行矣。基會曰,玉堂所懷奏之。載德曰,伏覩殿下,聖姿天縱,睿學日新,孜孜於溫故知新之工,慥慥於緝熙光明之域,豈敢以蕘說更塵,而竊惟古昔明王,莫不以學問自修,措之於政令事爲,故以夏后之聖,寸陰猶惜,以殷宗之德,時敏是務,推此而觀之,則一日萬幾,一理萬殊,儘不外於學問上做去,而政敎之得失,古今之興替,亦在於學問中鑑戒矣。伏願殿下,懋哉懋哉。上曰,所陳甚好,當留念矣。出擧條基會曰,今日賓對,兩司無一人進參,事甚未安,違牌諸臺,竝推考,何如?上曰,依爲之。出榻敎上命史官就座,仍命大臣先退,又命退,諸臣以次退出。
庚午閏十月初十日時,上御慈慶殿。進講入侍時,右議政洪淳穆,同知事許傳,參贊官李赫準,侍讀官李載德,假注書朴鍾瀅,記事官朴容大·金明鎭,各持孟子第六卷,以次進伏訖。上曰,史官分左右。仍命大臣進前,淳穆進前問候,各殿問候訖。上誦前受音一遍訖,仍開卷,傳讀自曰凱風,止將何之,仍釋義訖。傳曰,凱風,母子失愛而已,故不可激怒也。小弁,父子傷恩之甚,故不可愈疏也,過之小大雖殊,其爲人倫之變,均也,故章末,以舜之至孝言之,似有微意存焉。舜則烝烝乂不格姦,至於底豫而終身慕之。宜臼則自以爲無罪,至於廢黜而終身怨懟,故程子曰,小弁之怨,與舜不同,蓋幽王之虐,浮於瞽瞍之頑,宜臼之怨,不及大舜而然也。上曰,犬戎之亂,太子在申,則爲不孝矣。傳曰,太子被黜而奔申,其立王也。晉文侯·鄭武公,迎之於申,則在申,明矣。然幽王伐申,則申侯應變之兵,非宜臼之所能沮遏也。幽王之遇變,在於驪山,則又非宜臼之與謀也。不然則必不免春秋弑逆之誅,孟子之言,豈如此乎?以此觀之,孟子只論小弁之詩,而詩又在奔申之前,其又太子之傳所作而然歟?缺
上在景福宮。停常參·經筵。
禮曹判書洪鍾奭喪,王大妃殿,藥房·內閣·政院·玉堂,口傳奉慰問安。答曰,知道。
王大妃殿,進御二錢重人蔘粟米飮,自今日一貼式,限四貼煎入事,榻前下敎。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
傳曰,左承旨·右副承旨許遞,前望入之。
承旨前望入之,李章烈·金奎弘落點。
傳曰,禮曹判書許遞,前護軍洪鍾奭除授。
傳曰,瓜近敎官作窠,進士金洛鎭,令該曹,口傳擬入,使之承候於王大妃殿。
司僕寺啓曰,本寺主簿金炳儒,今已箇滿,而本寺多有擧行之事,難付生手,今姑仍任,何如?傳曰,允。
吏曹禮曹判書洪鍾奭,今超資憲加資事,承傳。
吏曹口傳政事,以金洛鎭爲童蒙敎官。
三軍府啓曰,卽見全羅監司李鎬俊狀啓,則道內選武軍官,馬兵火砲軍科規,更爲定式事,請令三軍府,稟旨分付矣。事係科試,自政府稟處,道臣之請臣府稟旨者,有違格例,全羅監司李鎬俊,推考,何如?傳曰,允。
庚午閏十月十一日□時,上御慈慶殿。進講入侍時,講官金世均,參贊官金永壽,檢討官李永,假注書車有聲,記事官朴容大·金明鎭,各持孟子第六卷,以次進伏訖。上曰,史官分左右。上誦前受音一遍訖,仍開卷。世均讀自曰吾聞秦楚搆兵,止樂罷而悅於利也,仍釋義訖。上曰,先王之志則大矣,先王之號則不可云者,蓋其救兵之志,固大矣,而以其利爲號者,不可之義耶?世均曰,誠然矣,而其言之也,將舍仁義而以利爲名號,甚不可者也。上曰,以利罷兵,誠不若以仁義罷兵也。世均曰,以利罷兵,雖息一時之禍,而實傷萬世之彝矣。宋牼,當戰國之時,不苟於俗,常着華山冠,自表於世,蓋以華山,上下均平,取其象爲冠,而上說下敎,以罷兵息民爲事,未嘗非有志之士,然不知所以安民之本也。上曰,華山,卽五嶽中華山耶?世均曰,然矣。仍奏曰,交兵者,乃略地害人,而舍仁義取利,其害乃有甚於交兵,故朱子言,求利未得,害已隨之。程子曰,君子未嘗不欲利,但專以利爲心則有害,惟仁義是行,則不求利而自無不利,斯言,深得此章之旨,而此章,與首篇首章何必曰利,亦有仁義而已之意,相似矣。是時世人,惟利是求,不知有仁義,故孟子之言如是,實爲後世鑑戒者也。上曰,此乃首篇,叟不遠千里而來,亦將有以利吾國乎之章耶?世均曰,然矣。缺永壽曰,三軍之師,樂罷而悅於利者,卽上行下效之義也。孟子之一篇綱領,專在遏人慾·存天理而尤於此章,明其義也。首篇首章梁惠王問答,何必曰利,是遏人慾也,亦有仁義,是存天理也,亦與此章,同其旨也。蓋王者之政,仁義而已。伏惟澄省焉。缺
上在景福宮。停常參·經筵。
備忘記,慶尙左水使尹永夏下直,長弓一張·長箭一部·片箭一部·筒兒一箇賜給。
傳曰,同副承旨許遞,前望入之。
承旨前望入之,閔台鎬落點。
以平安〈監司〉韓啓源狀啓,慈城郡新設時,該郡守李秉國,身操版揷,不憚勞苦,極爲嘉尙,監董諸人酬勞之典,令該曹稟處事,傳曰,該倅,特許防禦履歷。
以平安監司韓啓源狀啓,厚昌郡移邑時,該郡守尹永大,積費心算,築底勤厲,恐合酬奬,監董諸人褒賞之典,令該曹稟處事,傳曰,該倅,特許防禦履歷。
司僕寺啓曰,大靜前郡守成喬修遞任,進上馬一匹,今纔上來,禾毛色別單書入,依例內廐立養之意,敢啓。傳曰,知道。
庚午閏十月十二日□時,上御慈慶殿。進講入侍時,講官姜㳣,參贊官李章烈,侍讀官張原相,假注書朴鍾瀅,記事官朴容大·金明鎭,各持孟子第六卷,以次進伏訖。上曰,史官分左右。上誦前受音一遍訖,仍開卷,㳣讀自爲人者樂罷,止悅於仁義也,仍釋義訖。㳣曰,利與仁義,已見首章,而宋牼,亦不免戰國功利之習,孟子所以遏慾存理,利則私心也,仁義是公心也。若以利爲心,則末流之害,不知至於何境,而今雖以不利罷兵,若有以利來說者,安知不旋卽興兵乎?惟仁義之罷兵然后,可以長久,而仁義,是根於性者也。爲利慾所昏而失之,故加終去二字於仁義之上,而其下去利,無此終字,是則利慾當去之謂也。上文孜孜爲利,孜孜爲善,可以見舜·跖之分也。又奏曰,曰人臣·曰人子·曰人弟而不言君父兄者,以下有相接,可以見上下同然也。缺
上在景福宮。停常參·經筵。
傳曰,摠管有闕之代,前望入之,摠管前望入之,副摠管閔致庠落點。
傳曰,法司堂上有闕之代,政官牌招開政。
傳曰,在外工曹參議·呈告敦寧都正許遞,今日政差出。
傳曰,氷庫提調有闕之代,今日政差出。
傳曰,牙山縣監金鳳均,石城縣監趙龜鎬相換。
兵曹啓曰,因大臣筵奏,京畿五營將,竝減下事,蒙允矣。利川前營將,楊州中營將,南陽左營將,長湍右營將,竹山後營將之銜竝減下,更爲下批之意,敢啓。傳曰,知道。
吏曹啓目粘連,觀此平安監司韓啓源狀啓,則以爲,厚昌郡守尹永大,以其親年,在法應避,而前矣到付議政府關內,該倅不可不久任責成,雖有應避之端,邑事就緖前,姑勿遞改事,啓下爲白有等以,屢呈辭狀,不敢曲循私情,遽然登聞是白加尼,移邑之役,今旣告竣,凡百施措,亦幾就緖,特爲改差,恐未知何如,令該曹稟處亦爲白有臥乎所,邊倅之親年七十者,在法當遞,而以其邑事之未及就緖,至有廟堂,姑勿遞改事,稟旨行會是白加尼,邑役今旣告竣,則該倅遞改,固當依法典施行是白乎矣,事係廟堂之啓稟施行,臣曹不敢擅便,上裁,何如?啓依回啓施行爲良如敎。
有政。吏批,行判書趙秉徽牌招不進,參判朴齊寅進,參議李啓魯在外。吏批啓曰,行判書趙秉徽牌招不進,參議李啓魯在外,小臣獨政未安,何以爲之?敢稟。傳曰,仍爲之。以李明迪爲禮曹判書,金炳翊爲敦寧都正,申轍求爲戶曹參議,趙秉友爲刑曹參議,任應準爲工曹參議,元寅恒爲禮曹佐郞,丁大栻爲引儀,徐應淳爲軍資奉事,金炳始爲公忠監司,具完植爲厚昌郡守,趙秉徽爲氷庫提調,學諭二單金在鼎·李康遠,贈同敦權守經贈吏判例兼,學問忠節卓異,加贈事承傳。再政。以李徽應爲掌樂主簿,李正來爲監役,徐承輔爲禮曹參判,贈左承旨鄭宜藩贈吏參例兼,忠節孝行卓異,贈職事承傳。三政。以沈宜斗爲監察,沈東瓚爲假監役,耆老所守直官單洪羲濟。四政。以金周鎭爲活人別提,司僕主簿單金炳儒,仍任事承傳,牙山縣監金鳳均,石城縣監趙龜鎬,已上相換事承傳,故學生李冕培贈左承旨,故通德李德章贈僕正,已上副摠管李玄璣,本生祖·曾祖移施事承傳。
兵批,判書李景夏,參判金學初進。以韓用善·趙存成爲內禁將,張孝植·金德淵爲五衛將,申在默·金昌瑞爲昌德將,李民熙爲都摠都事,姜文馨爲文兼,洪瓚爲守門將,鄭斗源爲慶尙右兵使。再政。以申撤爲訓鍊主簿,同知單申在默,僉知三單韓用善·張孝植·金德淵,兼公忠道兵馬水軍節度使單金炳始。三政。以趙存禹爲武兼,同知單金昌瑞。
庚午閏十月十三日□時,上御慈慶殿。進講入侍時,講官趙基應,參贊官閔台鎬,檢討官徐相敦,假注書朴鍾瀅,記事官朴容大·金明鎭,各持孟子第六卷,以次進伏訖。上曰,史官分左右。上誦前受音一遍訖,仍開卷,基應讀自爲人臣者,止受之而不報。
上在景福宮。停常參·經筵。
卒禮曹判書洪鍾奭喪成服,王大妃殿,藥房·內閣·政院·玉堂口傳奉慰問安。答曰,知道。
都摠府啓曰,今日入直內三廳武兼禁軍及軍兵等,中日習射技放,請出標信,傳曰,知道。
傳曰,禮房承旨,馳詣宗廟·景慕宮,奉審摘奸以來。
政院啓曰,卽者檢閱朴容大,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,卽者檢閱金永穆,謂有館規,陳疏經出,原疏纔已退却矣。所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
以檢閱金永穆牌不進罷職傳旨,傳曰,只推。
傳曰,在外吏曹參議許遞,前望入之。
吏曹參議前望入之,趙熙一落點。
宗親府啓曰,明日,卽天漢殿望奉審日次,臣沇應,進詣擧行之意,敢啓。傳曰,知道。
檢閱朴容大疏曰,伏以臣於持被之中,卽接家信,則臣母素患沈痼之疾,近因日候之猝寒,添以感祟,一倍委頓,藥餌連事,急伻繼踵,歸護立促,臣旣聞此報,方寸煎灼,玆敢短章呼籲,徑出禁扄。伏乞聖慈,諒臣懇迫之情,亟遞見銜,治臣擅離之罪,以肅朝綱焉,臣無任云云。省疏具悉。爾其勿辭救護。
庚午閏十月十四日時,上御慈慶殿。進講入侍時,講官李承輔,參贊官李晩運,侍讀官張原相,假注書李濟弼,記事官金永穆·金明鎭,各持孟子第六卷,以次進伏訖。上曰,史官分左右。上誦前受音一遍訖,仍開卷,承輔讀自他日,止得之平陸。
上在景福宮。停常參·經筵。
藥房都提調李裕元,提調李承輔,副提調鄭基會啓曰,伏未審日間,聖體若何,寢睡水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿氣候一樣,王大妃殿氣候一樣,大妃殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
政院啓曰,議政府郞廳來言,今日賓廳日次,而領議政金炳學,無時急稟定事,左議政未差,右議政洪淳穆有身病,不得來會云矣,敢啓。傳曰,知道。
又啓曰,左右史不可不備,檢閱金永穆,旣有只推之命,卽爲牌招入直,何如?傳曰,允。
以檢閱金永穆牌不進罷職傳旨,傳曰,只推。
傳曰,有實故玉堂許遞,前望入之。
玉堂前望入之,修撰李敦禹落點。
奎章閣啓曰,景慕宮望廟樓,今望奉審無頉之意,敢啓。傳曰,知道。
以廣州留守金益文狀啓,宣傳官李根晢,偸葬其兄於前兵使吳晉泳親山單靑龍地,吳晉泳私掘李塚,其罪狀,令攸司稟處事。傳曰,私掘人塚勘罪,典式攸在,而今此步數之四百餘,禁葬何其廣占?向日處分之後,如是無難,是豈朝官之事乎?吳晉泳施以竄配之典,所掘李塚,還葬其地,以定其界。
傳曰,卽見廣州留守狀啓,則前兵使吳晉泳之廣占其地,私堀人塚於四百步之外,向日筵敎行會後,許多廣占之弊,終不施行,寧有如許道理?更自廟堂,關飭於四都·八道,其奉行朝令與否,知來以聞。
以鎭撫使鄭岐源狀啓,本府還餉薄停後,只捧耗米,劃下於將士放科矣。當此大無之歲,萬無本色準捧之路,以幾分詳定代捧,則可以少舒民力,受料將士,勢將失哺,本色不足措劃之策,令廟堂稟處事。傳曰,當此判歉,士卒之頷顑,尤爲關念,惠廳除留庫所在米五百石,特爲下送,以爲需用事,分付。
禮曹,來十一月初一日,冬至朝賀時,應行節目,參考前例磨鍊爲白去乎,依此擧行,何如?啓權停爲良如敎。
吏曹參判朴齊寅疏曰云云。答曰,省疏具悉。所請依施。
庚午閏十月十五日時,上御慈慶殿。進講入侍時,判府事李裕元,知事沈承澤,參贊官李會正,檢討官徐相敦,假注書朴鍾瀅,記注官石宗珍,記事官金明鎭,各持孟子第六卷,以次進伏訖。上曰,史官分左右。仍命大臣進前,裕元進前奏曰,今朝風寒稍甚,此時聖體,若何?上曰,一樣矣。裕元曰,寢睡·水刺之節,何如?上曰,一樣矣。各殿宮問候訖,裕元曰,中宮殿入診吉日不遠,臣心益切欣忭,而伊來諸節,何如?上曰,平順矣。上讀前受音一遍訖,仍開卷。缺上曰,淳于髠,以名實言之,而孟子,以伯夷·伊尹·柳下惠三子之事答之,蓋三子易地則皆然,若使居三卿之中,亦如此矣。承澤曰云云。裕元曰,章內爲人之言,救民之謂也,自爲之言,獨善之謂也。缺裕元曰,仁者固如此之說,淳于髠,譏孟子而言,而孟子,一以孔子家法答之者也。缺
上在景福宮。停常參·經筵。
政院啓曰,左右史不可不備,檢閱金永穆,旣有只推之命,卽爲牌招入直,何如?傳曰,允。
以檢閱金永穆牌不進罷職傳旨,傳曰,只推。
以慶尙監司金世鎬狀啓,蔚山監牧官李明宇,捐出殘廩,盡字牧之惠,設置砲手,極陰雨之備,褒賞一款,令該曹稟處事。傳曰,如此吏績,可合字牧,準瓜後,守令待窠,首先擬入。
弘文館啓曰,新除授修撰李敦禹,卽爲牌招察任,何如?傳曰,允。
議政府啓曰,卽見三軍府草記啓下者,則因全羅監司李鎬俊啓本,道內選武軍官,馬兵火砲軍科規變通事,請自政府稟處,爲辭矣。沒技則他道已行之例,而已第者之赴試賞資,選武馬兵,不當與火砲應試者,有所異規,竝依狀請施行,以爲鍊習奬勸之地,該之次名色,永爲革罷事,定式,何如?傳曰,允。
義禁府啓曰,廣州留守金益文狀啓內,前兵使吳晉泳,私掘人塚,自有當律,係是朝官,自臣營,有不敢擅斷,其罪狀,令攸司稟處事判付內,掘人塚勘罪,典式攸在,而今此步數之四百餘,禁葬何其廣占?向日處分之後,如是無難,是其朝官之事乎?吳晉泳施以竄配之典事,命下矣。吳晉泳平安道中和府竄配,而以判付內辭意,具罪目,依例發遣府書吏,押送配所,何如?傳曰,允。
義禁府啓目,沃溝地方官,兼任臨坡縣令尹興善原情云云。問目內辭緣,泛稱遲晩,刑推得情,何如?啓除刑推議處爲良如敎。
公忠監司金炳始疏曰,伏以臣於本月十三日政,伏奉除旨,以臣爲公忠道觀察使者,驚懍靡定,繼切愴痛,不省所以,臣奉侍軒墀,滋有歲年,呰窳不中,瓠落無用之實,宜莫逃於則哲之明,名列華聯,跡躡雋軌,托日月依近之光,參時節起居之儀,恩顧赫然,踰溢涯量,凡有差遣,懼欲循墻,每趁官次,愧若撻市,重以疾病沈綿,恒少出門之時,喪威震剝,頓無生世之念,依分守拙,寄命刀圭,家常事務,都付刋落,復何論於承流宣化之職哉?宋臣劉摯之言曰,監司得其人,則可以諭上旨而究惠澤,苟非其人,民不被其利,此政爲如臣者戒耳。至若全省事勢,未嘗有經心衡慮,則非臣疎闇,可以懸度而硬論,要之若捧漏沃焦,庶不至棄輔隕輻,臣將何所籍而展拓猷爲,彈壓威重,克奏旬宣之績,毋孤委卑之眷哉?況臣之先父,曾莅玆藩,纔贏一紀,棠茇之餘蔭未改,桐鄕之遺愛尙在,以臣之無能爲役,只見其瘝溺焉已,僨誤焉已,公以負簡拔之恩,私以速忝隳之譏,又將何說而自贖其罪,亦以何面目,立周行而對家人也?歷日思惟,承膺無望,玆綴披瀝之懇,仰瀆崇高之聽。伏乞聖慈,俯賜深量,將臣新授方岳之命,亟賜鐫改,回授可堪,不惟民國之幸,亦微分之所安也,臣無任云云。答曰,省疏具悉。卿其勿辭往欽哉。
庚午閏十月十六日時,上御慈慶殿。進講入侍時,講官李參鉉,參贊官李章烈,侍讀官丁觀燮,假注書李濟弼,記注官金鼎燮,記事官金明鎭,各持孟子第六卷,以次進伏訖。上曰,史官分左右。上誦前受音一遍訖,仍開卷。參鉉讀自魯繆公之時,止有則髠必識之。
上在景福宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,左右史不可不備,檢閱金永穆,旣有只推之命,朴容大由限已過,竝卽牌招,推移入直,何如?傳曰,允。
以檢閱金永穆·朴容大牌不進罷職傳旨,傳曰,只推。
傳曰,右副承旨許遞,前望入之。
承旨前望入之,尹喜秀落點。
以慶尙監司金世均狀啓,淸道郡守金度根,城堞門樓改築更建時,從便措惠,克竣改觀,監董諸人效勞,亦極嘉尙,論賞一款,令該曹稟處事。傳曰,本倅之殫竭準役,極爲嘉尙,表裏一襲賜給。
以全羅監司李鎬俊狀啓,興德縣監朴元陽,四載居官,一心圖報,修繕軍器公廨,捐出薄廩,補虛丁·賑飢民,自官助給,褒奬之典,令該曹稟處事。傳曰,聞甚嘉尙,特爲加資,許用營將履歷。
以全羅監司李鎬俊狀啓,礪山府使閔義鎬,以其身病,連呈辭,不得已罷黜事。傳曰,雲峰縣監相換。
庚午閏十月十七日時,上御慈慶殿。進講入侍時,講官姜㳣,參贊官金奎弘,檢討官李永,假注書朴鍾瀅,記注官朴齊用,記事官金明鎭,各持孟子第六卷,以次進伏訖。上曰,史官分左右。上誦前受音一遍訖,仍開卷。㳣讀自曰孔子,止今之諸侯之罪人也,仍釋義訖。上曰,孔子爲魯司寇,齊人懼而遺女樂,孔子不以是去,待不致燔而行,可以見聖人忠孝之意矣。㳣曰,女樂之受,其過大,燔肉之不致,其過小,聖人不欲顯君上之失,故以燔肉微罪而行,微罪有二義,集註則謂君上之微罪也。先儒文,或謂以燔肉小事而去,爲聖人之自居微罪也。此說,不及集註不欲顯三字之意矣。孔·孟之行,皆以不用而然也。孟子不欲言齊王之失,亦孔子之意也。君子,是孟子之自道也,衆人,是淳于髠也。淳于髠,齊之贅壻也,滑稽譎諫,有大鳥不鳴不飛之說,及豚蹄臺酒穰田之語,此在史記列傳矣。上曰,五覇之註說,何爲不同也?㳣曰,當從前說,而後說,尙杜預之註,故竝存之,以爲參考也。上曰,是爲後人考證之意也?㳣曰,五覇假仁行詐,故爲三王之罪人,今之諸侯,亦未能假仁,故爲五覇之罪人,而今之大夫,爲今之諸侯之罪人云者,卽下文長君之惡,逢君之惡也。長君之惡者,以柔懦而然,其罪爲小矣,逢君之惡者,先事迎意,導君爲惡,其罪爲大矣。雖甚悚惶,臣有仰達者,惟我殿下,亦或於燕閒之時,若有所欲爲,則亦安知不左右之人,先意有迎合者乎?若有似此之人,則易爲伶俐可任此等處,宜可省察矣。上曰,是故謂之大奸似忠矣。仍敎曰,此下大文行數雖多,自止,必以全大文付之也。㳣曰,謹當如是矣,此卷,可於月內畢講,而盡心卷大文,多短小,此歲前,可以畢講一秩矣。上曰,講官,非久當往大國,畢講時,不得見之矣。㳣曰,戀結之忱甚矣。缺
上在景福宮。停常參·經筵。
政院啓曰,左右史不可不備,檢閱金永穆·朴容大,旣有只推之命,竝卽牌招,推移入直,何如?傳曰,允。
以檢閱金永穆牌不進罷職傳旨,傳曰,只推。
傳曰,右副承旨許遞,前望入之。
承旨前望入之,洪坃落點。
傳曰,仁川府使之代,武倅擬入。
傳曰,在外法司堂上許遞,政官牌招開政,如有違牌,勿爲呼望。
傳曰,在外摠管·敦寧都正·呈告兵曹參議許遞,今日政差出。
以鎭撫使鄭岐源狀啓,今年穡事,酷被慘歉,冬序纔深,已有浮黃之色,髫白成群,呼訴賑救,稅米結條不足,及賑資米區劃之方,竝令廟堂稟處事。傳曰,前纔因啓聞,有所劃給,今其民食艱矣,軍需拙矣。海門要衝之地,軍民之情急望哺者,憂悶之極,錦玉靡安,就惠廳儲留庫米中一千石,特爲劃下,凡於賙恤接濟之方,克殫誠力,期無一夫不獲之患。
吏曹啓曰,新除授厚昌郡守具完植母年,今爲七十四歲,法不當離側,依法典改差,何如?傳曰,仁川府使趙瑋顯相換。
兵曹啓曰,宣傳官趙義稷·李樂熙,五衛將張孝植·金德淵,昌德宮衛將申在默·金昌瑞,武臣兼宣傳官朴光鎭,俱以病難供職。新除授慶尙右兵使鄭斗源母年,今爲八十五歲,法不當遠離赴任,戶奴呈狀乞遞矣。邊帥之親年七十五歲以上者,許遞其任,載在法典,竝改差,何如?傳曰,允。
三軍府啓曰,卽接訓鍊都監所報,則今閏十月十九日,習陣日次,而大將臣申櫶,有身病,不得行操云矣,敢啓。傳曰,知道。
又啓曰,卽接全羅監司李鎬俊所報,則以爲本營火砲軍創設後,該別將白樂瑞,殫竭誠力,出義補助,哨官金始豊,指揮有度,效勞頗多,合施褒賞云矣。設廳而殫竭竢役,出義而補助公費,軍容之成樣,壁壘之增彩,有足以重關防而備不虞,其勞其勩,誠甚嘉尙,該別將白樂瑞,哨官金始豊,竝施賞加之典,何如?傳曰,允。
史曹啓目粘連,觀此水原留守李載元狀啓,則以爲本府判官鄭基命,特蒙仍任之命,見今仍限不遠,闔境士民及吏校卒隷等,咸惜其去,千百來訴是白乎所,治績旣著,民願如此,特許仍任事,令該曹稟處亦爲白有臥乎所,守臣狀辭旣如此,依狀請施行,何如?啓依所啓施行爲良如敎。
義禁府照目粘連,沃溝地方官兼任臨坡縣令尹興善矣,本府議啓內,拯穀初不察飭,價折又致欠實,査啓臚列,罪著失檢,職在兼管,難免其責,以此照律,罪杖一百收贖,告身盡行追奪私罪,奉敎依允爲旀,功議各減一等爲良如敎。
有政。吏批,行判書趙秉徽,參議趙熙一進,參判未差。以許傳爲吏曹參判,嚴世永爲敦寧都正,李載鵬爲兵曹參議,洪鍾學爲刑曹參議,愼錫九爲奉常正,水原判官鄭基命,仍任事承傳,興德縣監朴元陽,今加通政加資事承傳,礪山府使具義鎬,雲峰縣監任百源,已上相換事承傳。再政。以趙瑋顯爲仁川府使,贈童敎金應鉉,贈左承旨,孝行卓異贈職事承傳,故同知鄭日復贈兵參例兼,守慶尙右兵使鄭斗源考,故郡守申泰羲贈兵參例兼,守慶尙右兵使申孝哲考,故學生金基瑞贈童敎,孝行卓異贈職事承傳。兵批,判書李景夏進,兵批啓曰,慶尙右兵使,今當差出,而擬望之人乏少,他道守令竝擬,何如?傳曰,允。以李顯佑爲都摠管,李昌漢·李章烈爲宣傳官,李泰春·李基德爲五衛將,高宅奎·白宗煥爲昌德將,南錫龍爲宣傳官,林百鉉爲武兼,李用夏爲守門將,申孝哲爲慶尙右兵使,金樂文爲管城將,副司果柳肯烈。再政。以李種懿爲武兼,同知單高宅奎,僉知二單李東春·李基德,副摠管單李顯佑。
庚午閏十月十八日時,上御慈慶殿。進講入侍時,講官朴永輔,參贊官李晩運,侍讀官李晩蓍,假注書趙齊夏,記注官尹相殷,記事官金明鎭,各持孟子第六卷,以次進伏訖。上曰,史官分左右。上誦前受音一遍訖,仍開卷,永輔讀自天子,止三王之罪人也。缺永輔曰,春省耕而補不足,貧民經歲,舊穀已盡,於是乎給其種糧,以助東作,今之糶政,卽其遺意也。秋省斂而助不給,或遇歉歲,民多艱食,公納賦稅,無以自辦,於是乎蠲減賑貸,以紓民力,今之俵災設賑,亦其遺意也。頃自雲峴宮,特下賑資,災邑民情,已致晏然,繼蒙新災三千結準劃之命,八邑鎭幾萬生靈,蹈舞踴躍,歡聲如雷,自古治世,固結民心,每於遇災,恩恤之餘,民心旣固,則綿延國祚,亦惟在是,臣躬逢聖世,目睹盛擧,承流宣化之地,得以藉手,實不勝攢頌之至,伏願殿下,於恤民二字,當存聖念焉。缺
上在景福宮。停常參·經筵。
傳曰,修撰李敦禹,特爲加資。
弘文館啓曰,修撰李敦禹,今旣陞資矣。下番闕直,事甚未安,副修撰趙肅夏,營建都監都廳進,修撰徐相敦,副修撰李永,竝卽牌招,推移入直,何如?傳曰,允。
議政府啓曰,北關後運紙衣六百八十八領,照數稱量,木品紙品,亦爲看審監封,逢授於齎去禁軍處,沿路輸運,及本道頒給等節,更爲各別關飭之意,敢啓。傳曰,知道。
禮曹啓曰,圖畫署畫員張駿良有頉代,本署祿官窠,以差備待令畫員安建榮陞付之意,敢啓。傳曰,知道。
三軍府啓曰,卽接禁衛營所報,則今閏十月二十日,習陣日次,而大將臣李章濂,有身病,不得行操云矣,敢啓。傳曰,知道。
吏曹參議趙熙一疏曰云云。省疏具悉。爾其勿辭察職。
庚午閏十月十九日時,上御慈慶殿。進講入侍時,講官金在顯,參贊官李會正,檢討官李敦禹,假注書朴鍾瀅,記事官朴容大·金明鎭,各持孟子第六卷,以次進伏訖。上曰,史官分左右,上誦前受音一遍訖,仍開卷,在顯讀自五覇桓公,止五覇之罪人也。缺上曰,玉堂居在何邑耶?敦禹曰,臣居慶尙道安東地矣。上曰,何時上來耶?敦禹曰,今月十二日入城矣。上曰,該邑倅及該道臣治績,何如?敦禹曰,安東値今春飢荒,賴府使朴齊寬仁政,民免捐瘠之患,且安東素稱貧邑,而如今春國稅,邨不見吏,畢納於五月,可知其威惠竝行矣。道臣金世鎬則相去近二百里,雖不詳聞其細政,而大抵頌聲則播於一道矣。上曰,安東今年農形,何如?敦禹曰,大稔矣。上曰,所經道路亦如何耶?敦禹曰,均登,有熙皞之氣像矣。上曰,玉堂時年幾何?敦禹曰,六十四歲矣。上曰,白首殘年,遐道之人,銀帶綠袍,出入經筵,實是希貴。缺
上在景福宮。停常參·經筵。
藥房提調趙性敎,副提調洪坃啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,議政府郞廳來言,今日賓廳日次,而領議政金炳學,無時急稟定事,左議政未差,右議政洪淳穆有身病,不得來會云矣,敢啓。傳曰,知道。
禮曹,來十二月初十日,行宗廟臘享大祭親祭,取稟,奉敎敬依。
禮曹,來十二月初十日行社稷臘享大祭,香祝親傳,取稟,奉敎敬依。
以濟州牧使趙羲純狀啓,本牧人命渰死事,傳曰,聞甚矜惻,元恤典外,別加顧助,如有生前身還布,竝蕩減,未拯屍身,期於拯得之意,廟堂措辭分付。
三軍府啓曰,卽接御營廳所報,則今閏十月二十一日,習陣日次,而大將臣李元熙,有身病,不得行操云矣,敢啓。傳曰,知道。
庚午閏十月二十日時,上御慈慶殿。進講入侍時,領議政金炳學,講官金世均,參贊官尹喜秀,檢討官徐相敦,假注書李濟弼,記事官朴容大·金明鎭,各持孟子第六卷,以次進伏訖。上曰,史官分左右,仍命大臣進前,炳學進前問候訖。上誦前受音一遍訖,仍開卷,世均讀自長君之惡,止宗廟之典籍,仍釋義訖。上曰,此云長君之惡,其罪小,逢君之惡,其罪大,蓋君之過已著而不能諫爭,固人臣之罪也,而至若君之過未萌,而先意導之者,其罪尤大矣。君有已形之過,而未克糾繆,曲意承順,乃無能巽懦之人也,其罪易見而猶小,君有未形之過,而極其詭祕,先意迎合,乃有才傾險之人也,其罪難見而尤大,此所謂大奸似忠,反以爲良臣而厚禮之,若使其君覺悟,則厥罪必不容誅矣,故今之大夫,今之諸侯之罪人也。上曰,齊大魯小乎?世均曰,齊與魯,初封之時,皆方百里也。上曰,魯欲使愼子爲將軍,苟不敎民以禮義而使之戰,則烏可獲勝乎?是可謂殃民也。世均曰,論語曰,以不敎民戰,是謂棄之,此章之旨,與此相似矣。苟能敎民以孝悌忠信之行,務農講武之法,則民知親上死長之義,故勇於公戰,如手足之捍頭目,子弟之衛父兄,戰必勝,攻必取矣。若不敎養而用之以戰,則民無向上之誠,自至於陷敗之地而已,爲民之殃,孰大於是?當時諸侯,不知敎民之方,徒尙爭地之事,故孟子之言如是矣。上曰,小註亦云,陷之死地也。世均曰,愼子,卽滑釐之字,而以字爲姓者也。上曰,滑釐,是名乎?世均曰,然矣。仍奏曰,宗廟典籍,有先儒之辨論,古之諸侯,祭祀會同之制,受之天子,載之方冊,藏之宗廟,故曰宗廟之典籍,非以宗廟爲祭祀,而帶言會同矣。缺
上在景福宮。停常參·經筵。
政院啓曰,明日常參·經筵,取稟。傳曰,停。
議政府啓曰,卽見慶尙監司金世鎬災實分等狀啓,則尤甚各邑,不爲擧論,安東等三十邑置之稍實,慶州等四十一邑置之之次,各樣災一千九百七十二結四負一束,特許準劃事,請令廟堂稟旨分付矣。曰雨曰暘,天時不愆,載耕載播,人功且均,早晩各種,穰穰登熟,田畓縱有勝遜,沿峽別無優劣,似此十成之年,若而邑若而被損,不當以災傷論,所請災結置之,分等依施,何如?傳曰,允。
敦寧都正嚴世永疏曰云云。省疏具悉。所請依施。
庚午閏十月二十一日時,上御慈慶殿。進講入侍時,講官姜㳣,參贊官洪坃侍讀官李晩蓍,假注書朴鍾瀅,記注官朴齊用,記事官金明鎭,各持孟子第六卷,以次進伏訖。上曰,史官分左右。上誦前受音一遍訖,仍開卷,㳣讀自周公之封於魯,止志於仁而已,仍釋義訖。上曰,魯使愼子伐齊,故孟子將擧魯之地方五倍,而以王者作,則在所損·所益,言之也。㳣曰,孟子全篇,與此章同義,行仁政則人歸,人歸則地亦廣,不行仁政而只事政取,則雖得必失,故前篇,有湯以七十里,文王以百里而興之語,及齊之伐燕也,有燕人悅則取之,燕人不悅則勿取之訓矣。上曰,魯之五百里,亦竝呑小國而然矣。㳣曰,文王三分天下,有其二焉。禹之時,執玉帛者萬國,武王之時,不期而會者八百諸侯,此皆天與人歸也。上曰,文王有天下之二,而不伐紂矣。㳣曰,文王本無伐紂之心,而天下自歸矣。上曰,不可殺人得地,而使天下自歸,則好矣。㳣曰,此時戰國功利之習,膠人耳目,故孟子以是明告之,雖千萬世後,不易此言矣。上曰,孟子之言,非獨敎愼子而已,實萬世所當法也。㳣曰,上章有志於彀,與此志於仁,同一義也,道以合於事理而言也,仁以心之德而言也。分言爲二,合言爲一,而志於彀者,以射之道,喩諸學也,正己反求,不外乎學,而每於御射,必有體驗者矣。一失外直內正之法,射必不中,以是言之,事不合於道,何以爲仁乎?人君有一日萬幾之繁,事事求當於道,若不志仁,則無以皆合於道,必以正以敬然后,可以格其非心矣。上曰,講官此言,果甚好矣。正字敬字,當爲學問之本矣。上曰,赴燕在何日乎?㳣曰,在今二十五日也。上曰,遠路日寒,行事甚難矣。㳣曰,節行,每在寒節,而王靈所曁,自當無事往返矣。上曰,發行日,當一更見,而其間屢易月,心甚悵然矣。㳣曰,下情益不勝戀結之忱矣。
上在景福宮。停常參·經筵。
政院啓曰,時原任大臣·宗正卿·閣臣·儒臣〈同〉爲承候來待矣。傳曰,入侍。
傳曰,藥房三提調,率醫官同爲入侍。
傳曰,奉寺提調趙寧夏,司圃提調李裕膺相換。
傳曰,此時安民之道,尤爲關重,而小民難保,專由於大民之許多侵擾,須以此意,自廟堂,飭諭於字牧。
傳曰,聞咸興·永興兩本宮宮屬之數,儀式所在,而近有投托入役者不少,許多生弊,民難支保,且位畓之幻弄隱匿,無主張禁察處云,從今兩宮宮屬之加額,一竝除汰,還疤軍案,黜陟賞罰,道伯主之,枚報宗府,以爲管領事,分付宗府。
以京畿監司朴永輔狀啓,通津等八邑,偏被旱災,飢口夥多,明春設賑,措辦無術,賑資米,特爲劃下事,令廟堂,稟旨分付事。傳曰,自聞畿內幾邑歉荒之報,蚤夜憂悶,莫知攸屆,哀彼失農而失業者,將何以聊生乎?今此請穀,係是一日爲急,就惠廳儲留庫米中二千石,特爲劃下,殫竭賑賙,克副望哺群情,俾彼赤子,咸蒙惠澤。
以全羅監司李鎭俊狀啓,興陽縣人命渰死事,傳曰,聞甚矜惻元恤典外,別加顧助,如有生前身還布,竝蕩減,未拯屍身,期於拯得之意,廟堂措辭關飭。
議政府啓曰,以延日縣浦項鎭復設事,頃因道臣狀請,筵奏行會矣。卽見該監司金世鎬狀啓,則本鎭旣復設矣,有軍制支放然後,可以鞏邊哺卒,而晴川鎭革罷後,收其防布結錢,以補本營給代,軍器船隻使主鎭官熊川縣看護者,竝移付浦項,以爲仍舊圖新之地,該僉使瓜限,更以二十四朔爲定事,請令廟堂稟處矣,軍需器械之移付,實係方便,鎭將瓜限之進定,且合稱停,竝依狀請施行,何如?傳曰,允。
禁衛營啓曰,本營哨官李秉呂,身病猝重,勢難察任,改差,何如?傳曰,允。
庚午閏十月二十二日時,上御慈慶殿。進講入侍時,講官鄭基世,參贊官金奎弘,參贊官李寅命,假注書李濟弼,記事官金永穆·金明鎭,各持孟子第六卷,以次進伏訖。上曰,史官分左右。上誦前受音一遍訖,仍開卷,基世讀自孟子曰今事君者,止不致一朝居也。
庚午閏十月二十二日□時,上御紫薇堂。時原任大臣·宗正卿·閣臣·儒臣入侍時,行都承旨鄭基會,假注書李濟弼,記事官金永穆·金明鎭,藥房都提調李裕元,提調趙性敎,副提調洪坃,領議政金炳學,右議政洪淳穆,判宗正卿李圭徹,知宗正卿李景夏·李周喆·李章濂,宗正卿李會淳·李敦應·李沇應,原任提學金炳國·鄭基世,檢校提學曺錫雨·申錫禧,原任直提學金炳㴤·李㘾,檢校直提學金炳地,原任直提學李承輔·金輔鉉,檢校直提學趙寧夏·李載冕·閔升鎬·趙成夏,直提學南廷順·韓敬源,原任直閣鄭健朝,檢校直閣李世用·金永壽·洪殷謨,檢校待敎徐相翊·鄭範朝,原任待敎趙慶鎬,檢校待敎金奎軾,待敎金演壽,原任副提學徐戴淳·沈舜澤,檢校副提學金炳始·李明應·趙敬夏,副提學李寅命,檢校典翰李會正·金奎弘·閔台鎬·金性均,典翰李承宇,應敎趙秉鎬,副應敎丁觀燮,副校理李載純·張原相,修撰徐相敦,副修撰李永,以次進伏訖。上曰,史官分左右。仍命大臣進前。裕元進前問候,各殿問候訖。裕元曰,今日卽中宮殿診候吉日也,臣等歡忭攢祝,曷有其極?伏聞入診醫官所傳,則脈度平和,諸節萬安,調補湯劑,亦不必議定云,宗社億萬年無疆之慶,自今伊始矣。臣向以保護之節,略有仰達,而有身之初,節飮食愼起居,無處不敬,無事不正,古聖人敎也,敢以是仰祝。炳學曰,八域臣民顒祝之餘,伏聞入診醫官所傳,則中宮殿脈候調和平順,萬億年無疆之慶,不任攢祝之至,寢御起居保護之節,伏想靡不用極,而昔周太姙,篤生文王,文王之生有盛德,實有胎敎而然,臣敢以是仰祝。淳穆曰,宗社無疆之慶,實基於今日,臣民欣祝之忱,曷有其極?起居動靜,凡百保護之節,尤當審愼,臣以是仰勉。上曰,慈聖怡悅,是爲欣幸。裕元曰,各殿宮醫女問安,每朔望爲之,而産室設廳,則逐日問安矣。今日旣始入診産室設廳前,每五日日次問安時,使之擧行,何如?上曰,依爲之,出擧條上曰,此時安民之道,尤爲關重,而小民難保,專由於大民之許多侵擾,卿等,須以此意,飭諭於字牧。炳學曰,安民之道,何時不然,而今日聖敎,尤可以導和迎祥,臣謹當退出關飭矣。裕元曰,今此聖敎,實爲安民之道,不勝欽仰,今此傳敎,頒示八方,則必有賓效矣。淳穆曰,小民難保之情狀,若是下燭,此所以階前萬里,今日綸敎,頒示中外,德意之感頌,有可以導迎和氣矣。上曰,公忠監司進前。炳始進伏訖。上曰,此傳敎詳見之。炳始曰,傳敎詳爲奉覽矣。上曰,此弊,於公忠道爲尤甚,下去後,善爲禁飭也。炳始曰,臣以萬萬無似,猥膺重藩,歷屢日,而尤不勝滿心惶懍矣。今此傳敎,先自廟堂關飭,則大民侵漁之弊,自可懲戢矣。缺
上在景福宮。停常參·經筵。
都摠府啓曰,今日內三廳武兼禁軍及軍兵等,中日習射技放,請出標信。傳曰,知道。
政院啓曰,卽者檢閱金永穆,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
傳曰,禮曹判書有闕之代,前望入之。
禮曹判書前望入之,金炳㴤落點。
政院啓曰,左右史不可不備,別兼春秋李承宇·趙秉鎬·徐奭輔·朴定陽·崔鳳九,竝卽牌招,推移入直,何如?傳曰,允。
以別兼春秋李承宇·趙秉鎬·朴定陽·崔鳳九牌不進罷職傳旨。傳曰,只推。
傳曰,都承旨許遞,前望入之。
承旨前望入之,金輔鉉落點。
檢閱金永穆疏曰,伏以臣於筵退之後,得接家信,則臣母素患風眩之症,近因日候之不調,一倍添劇,委頓床笫,促臣歸視,臣聞報煎灼,玆敢忙陳短章,徑出禁扄。伏乞聖明,俯垂鑑諒,亟遞臣見帶之職,俾便救護,仍治臣擅離之罪,以肅朝綱焉,臣無任云云。省疏具悉。爾其勿辭救護。
庚午閏十月二十三日時,上御慈慶殿。進講入侍時,講官姜㳣,參贊官李會正,檢討官李永,假注書朴鍾瀅,記事官金永穆·金明鎭,各持孟子第六卷,以次進伏訖。上曰,史官分左右。上誦前受音一遍訖。仍開卷。㳣讀自白圭曰,止如之何其可也。仍釋義訖,上曰,白圭之欲二十取一,不可以行於中國,故孟子,以貉道告之,十一之法,聖王之制也,何可輕重之乎?㳣曰,夏貢·商助·周徹,三代之法也,不可加賦而病民,亦不可減賦而不足於徑用也。古人云,白圭有兩人,一是魏文侯時殖貨者也,一是孟子時欲二十取一者也。朱子旣無分別,當從集註,而雖今士庶家,若或殖貨,不得爲砥行之人,況以國君而行之乎?白圭此言,卽出於商弘羊,不加賦而足國用之計也。漢文時,亦嘗三十取一,而文·景節儉,蓄積甚多,故暫行此法,而不得長久行之也。缺
上在景福宮。停常參·經筵。
政院啓曰,左右史不可不備,別兼春秋李承宇·趙秉鎬·徐奭輔·朴定陽·崔鳳九,旣有只推之命,竝卽牌招,推移入直,何如?傳曰,允。
以別兼春秋李承宇·趙秉鎬·徐奭輔·朴定陽·崔鳳九牌不進罷職傳旨,傳曰,只推。以慶尙監營城堞·門樓·公廨新建與修輔時,監董及出義人成冊。傳曰,監董諸人,令兵曹,付籤以入,出義人,令廟堂稟處。
禁衛營啓曰,本營哨官金思默,身病猝重,勢難察任,改差,何如?傳曰,允。
庚午閏十月二十四日時,上御慈慶殿。進講入侍時,講官崔遇亨,參贊官尹喜秀,檢討官李永,假注書李濟弼,記注書金鼎燮,記事官金明鎭,各持孟子第六卷,以次進伏訖。上曰,史官分左右。上誦前受音一遍訖,仍開卷。遇亨讀自陶以寡,止過矣。
上在景福宮。停常參·經筵。
藥房提調趙性敎,副提調洪坃啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
政院啓曰,議政府郞廳來言,今日賓廳日次,而無時急稟定事,不得來會云矣,敢啓。傳曰,知道。
政院啓曰,左右史不可不備,別兼春秋李承宇·趙秉鎬·徐奭輔·朴定陽·崔鳳九,旣有只推之命,竝卽牌招,推移入直,何如?傳曰,允。
以別兼春秋李承宇·趙秉鎬·朴定陽·徐奭輔·崔鳳九牌不進罷職傳旨,傳曰,只推。
政院啓曰,卽聞光化門門都宣傳官所告,則正門鎖鑰破傷,不得下鑰云,原鎖鑰,令該營卽備,以爲下鑰,而門鑰之如有破傷處,該守門將及司鑰,來告本院,門限前,修改例也。趁不來告,以致下鑰之遲滯,事未前有,萬萬駭然,臣之矇未覺察,不勝惶悚,當該守門將所當重勘,而本院請推之外,無他可施之罰,何以爲之?而當該司鑰,令攸司從重科治,何如?傳曰,允。守門將拿處。
以司謁白俊爀手本,別監朴鎭弘,被打於金錫鎭等事,傳曰,毆打王人,裂破紅衣,其無嚴極矣。金錫鎭等諸漢,令秋曹,嚴覈以入。
傳曰,三使臣入侍。
庚午閏十月二十五日□時,上御慈慶殿。進講,三使臣同爲入侍時,右議政洪淳穆,講官趙性敎,參贊官李晩運,侍讀官李載德,假注書朴鍾瀅,記注官朴齊用,記事官金明鎭,各持孟子第六卷,以次進伏。正使姜㳣,副使徐相鼎,書狀官權膺善,進伏訖。上曰,史官分左右。仍命大臣進前。淳穆進前奏曰,日候陰曀,此時聖體,若何?上曰,一樣矣。淳穆曰,寢睡·水刺之節,何如?上曰,一樣矣。淳穆曰,大王大妃殿氣候,何如?上曰,一樣矣。淳穆曰,王大妃殿氣候,何如?上曰,一樣矣。淳穆曰,大妃殿氣候,何如?上曰,一樣矣。淳穆曰,中宮殿氣候,何如?上曰,安順矣。仍命大臣就座,上曰,三使臣進前。㳣等進伏訖。上曰,遠路無事往返也。㳣等,起伏承命訖,上命賜貂帽·扇子·藥物等屬,晩運,受傳于㳣等,㳣等,以次祗受訖。上命三使臣先退,上誦前受音一遍訖。仍開卷,性敎讀自孟子曰,君子不亮,止告之以善,仍釋義訖。上命授書算于性敎,上讀新受音十遍訖,性敎還納書算。上曰,公孫丑曰,樂正子强乎?强字之義,何謂也?性敎曰,如袵金葺强哉之强,果敢之義也,强與智慮聞識之者,當世之所尙,故公孫丑,以此問之也。淳穆曰,此時專尙功利,不如好善之可樂,故有此問也。上曰,此時,周之何王時乎?性敎曰,周愼靚王·赧王時,而最季世也。上曰,孔子生於周靈王時,而孟子生於周何王時耶?性敎曰,孟子生於周顯王時也。淳穆曰,孔子仕魯於敬王時矣。孟子適齊·梁,在於愼靚王·赧王時也。性敎曰,舜取人爲善,禹聞善言則拜,是皆古聖人好善之實,而孔子曰,君子居其室,出其言善則千里之外應之,此亦輕千里來告善之意也,苟以好善之心爲政,則善人盈庭,昌言日進,謟諛小人,不得容其間,是爲至治之世,而戰國之時,功利是尙,善人不現于世,惟樂正子,稍可謂好善,故孟子聞其爲政,喜而不寐者,喜其道之得行耳,彼樂正子,不過爲一善士也,推其好善而爲政,則其功必將優於天下,而況人君之好善乎?好善之實,非他也,容諫是已,臣竊伏見殿壁上,特揭喜聞過三字,是誠我殿下容諫之量,好善之衷,而聖念如此,達于中外,天縱睿智,孰不欽仰?臣又以爲知行二字,尤爲聖學之最要,知而行之然后,可以成德,未敢知我殿下,於力行上克念乎?抑有所未盡歟?此臣所以區區仰陳,惟願體認而篤行之矣。淳穆曰,非知之艱,行之惟艱,所以說事易·做事難矣。載德曰,執一字,其意深長,范浚心箴曰,一心之微,衆欲攻之,蓋心兮本虛,若不以正道執持,則役於耳目,放而難收,故孟子嘗曰,操則存·舍則亡,操存以天理之正,其心先正,則日用事爲,無不出於正矣。然則執一字,豈非正心修身之要歟?晩運曰,講官儒臣,備陳無餘,臣無容更達矣。淳穆曰,好善二字,講官已備陳之矣,而此文之好善,下文之不好善,反覆玩味,恒留聖衷焉。大抵治國·平天下,不外乎好善而已。在易之中孚,鳴鶴在陰,其子和之。孔子繫辭曰,君子居其室,出其言善則千里之外應之,不善則千里之外違之,言行,君子之所以動天地,蓋居其室,卽在陰,出其言,卽鳴鶴,千里之外應之,卽其子和之之義,言千里者,善與不善感應之如影響之謂也。性敎曰,力行之要,無他,今日聞一善言,明日行一善行,一日二日,反覆沈潛,存心乎善言,服膺乎善行,念念在玆,拳拳勿失,則知行兼備,政令事爲之間,無往而不適其當矣。淳穆曰,好善則皆將來告之以善,不好善則人將曰訑訑,讒謟面諛之人至矣,雖欲聞善言,其可得乎?上曰,大臣之言,果是矣。淳穆曰,言與行,爲表裏工夫,而其所以行之,必有勇然后,始可矣。殿下每朝進講,閒居習誦讀,亦須勇行於心,可以專精無錯誤,推此以往,萬幾應接,皆如是,而今日行一難事,明日行一難事,行之不已,自底於左右逢源,泛應曲當矣。上曰,言則雖易,而行之果爲難矣。淳穆曰,聖敎至當矣。傅說之告殷宗曰,惟木從繩則正,后從諫則聖,后而不從諫,其何以作聖乎?人君之善於治國,專係於從諫,而臣之有忠戇之論,務恢轉圜,採其能而恕其愚,此乃來諫之道,而所以有言逆于心,求諸道,遜于志,求諸非道者此也。上曰,予亦知逆耳者,爲善言矣。淳穆曰,帝王大度,自有卓越,唐太宗貞觀之治,由於虛心求諫,而宋太祖,猶以爲曷若自不爲非,使人無得而諫之,此論,尤高於警省之方矣。性敎曰,古之犯顔直諫,皆逆耳之言,而言雖過中,其心斷斷出於愛君,故聖主必嘉納而不之罪,在廷臣僚,無不樂爲之進諫,以致君德無失,治道有成矣。上掩卷,命史官就座,仍命大臣先退,又命退,諸臣以次退出。
上在景福宮。停常參·經筵。
傳曰,都承旨許遞,前望入之。
承旨前望入之,鄭基會落點。
政院啓曰,左右史不可不備,檢閱金永穆,由限已過,卽爲牌招,何如?傳曰,允。
以檢閱金永穆牌不進罷職傳旨,傳曰,只推。
傳曰,肇慶廟·璿源殿·慶基殿香祝陪進之時,或値潦漲,則程途旣遠,不無未及之慮,事體惶悚,當復何居,而廟殿官與忠義之往來也,民邑廚傳,亦涉可念,自今爲始,肇慶廟一年朔望香及春秋香祝,竝於春享時,同爲奉傳,璿源殿·慶基殿,一年朔望香及各節享香祝,竝於臘享時,同爲奉傳事,著爲定式。
以守門將黃鼎顯囚單子,傳曰,飭已施矣,分揀放送。
都摠府啓曰,今日入直內三廳武兼禁軍及軍兵等,當爲中日習射技放,而冬至望闕禮相値,不得設行之意,敢啓。傳曰,知道。
戶曹參判徐相鼎疏曰云云。答曰,省疏具悉。所請依施。
庚午閏十月二十六日時,上御慈慶殿。進講入侍時,講官李承輔,參贊官洪坃,檢討官徐相敦,假注書李濟弼,記注官尹相殷,記事官金明鎭,各持孟子第六卷,以次進伏訖。上曰,史官分左右。上誦前受音一遍訖。仍開卷,承輔讀自夫苟不好善,止言不行也則去之。
上在景福宮。停常參·經筵。
備忘記,柔院僉使成在鶴下直,長弓一張·長箭一部·片箭一部·筒兒一箇賜給。
政院啓曰,來初一日輪對日次矣,敢稟。傳曰,當次人受點,後日次待令。
議政府啓曰,以慶尙監營城堞·門樓·公廨新建與修補時,監董人及出義人成冊,傳曰,監董諸人,令兵曹付籤以入,出義人,令廟堂稟處事,命下矣。各人願補數,旣不少,出義效誠,甚庸嘉尙,架山別將徐甲增,外職調用,前別將徐漢琦·徐奎賢,閑良鄭志五,竝賞加,色吏鄭魯允,自本營,優窠差給事,分付,何如?傳曰,允。
刑曹啓曰,以司謁白俊爀手本,別監朴鎭弘,被打於金錫鎭等事。傳曰,毆打王人,裂破紅衣,其無嚴極矣。金錫鎭等,令秋曹嚴覈以入事,命下矣。謹依傳敎,罪人金錫鎭·朴完植·閔永喜·趙基豊·洪命植·太興源·金熙祚·崔景善·朴啓完·金弘植·李奇種·朴永錫·劉永祜·白宗浩·全日求等,與被打別監朴鎭弘,頭面嚴覈,則錫鎭所供內,渠以已行別監,近日便同閑散,今二十四日,訪閔永喜率畜之妓家,則別監朴鎭弘與朴完植,先已在座,酬酌移時,約他同飮,趁夕更往,而鎭弘不念前日座次,凌踏備至,故憤頭所激,果爲犯打云。完植所供內,渠以已行別監,今二十四日,往閔永喜家,則朴鎭弘·金錫鎭,已爲在座,而相逢敍話,旋因提携,隨往共飮,更來妓家,而醉謔之際,鎭弘之下待錫鎭,頓有逆耳,其在共憤之義,果爲同犯毆打,而以妓家爭端之例習其翌日,因金錫鎭之慫慂,與太興源·李奇種·朴永錫·劉永祐·白宗浩·全日求等,打破別監鄭興仁·李鶴周·趙應哲,率畜之妓家云。永喜所供內,渠以率畜妓女之致,金錫鎭·朴完植·朴鎭弘等,次第尋訪,見皆泥醉,橫豎說去,畢竟錫鎭與鎭弘,爭鬨毆打,而完植亦爲共毆,故渠與在傍之洪命植·趙基豊,挽解送歸,而追聞錫鎭·完植等,率黨而打破別監,率畜妓家之說,渠家亦被破打云。基豊·命植等所供內,渠等,亦以已行別監,往于永喜家,則金錫鎭·朴完植·朴鎭弘等,先後來到,而不勝酒力,悖談相加,仍成爭鬨,而撲燈蹙床,錫鎭之先打,完植之繼毆,果爲目睹,而渠與永喜,同爲挽送云。興源·奇種·永錫·永祐·宗浩·日求等所供內,渠輩俱以閑散之類,得聞同類金錫鎭·朴完植等,被打於掖隷之說,不無憤心,與金錫鎭·朴完植,打破別監率畜之妓家云。熙祚·景善·啓完·弘植等所供內,渠輩俱以初不參於鬪鬨之場,追聞別監被打之說,而共被破碎渠家云。鎭弘所供內,渠往閔永喜率畜之妓家,逢着金錫鎭·朴完植,仍被提携往他而飮酒,更留期約,向夕而赴座矣。錫鎭忽惹前仕別監座次,高低之說,下待非輕,則如干詰責之際,已被錫鎭·完植之共打,衣笠盡裂,受傷而逃走云矣。觀於諸供,始因使酒而惹鬧,終至爭列而成鬨,撲燈蹴床,可想當場之氣勢,裂衣破笠,莫掩被打之形迹,先犯者金錫鎭也,共毆者朴完植也。渠輩罔念王人之所重,敢肆蕩子之悖習,究厥所爲,萬萬痛惡,趙基豊·洪命植,俱已在座,始終參涉,縱無犯手之痕,難免推波之嫌,其在懲後,不可全恕。閔永喜,渠以家主,猝當客擾,旣無彼此愛憎,惟以挽解爲事,非但供招皆同,揆以肯䋜亦然。太興源·李奇種·朴永錫·劉永祐·白宗浩·全日求,藉曰共憤,打破妓家,雖無鬪場之干預,竟有作黨之悖擧,金熙祚·崔景錫·朴啓完·金弘植,俱以妓夫也,故渾被渠家之破碎,其所納供,容有可據?至若崔錫基,推捉之下,逃避不現,尤極駭惋,分付左右捕廳,刻期詗捉,待就捕擧行,以上十五名,固當分輕重酌處,而旣伏承嚴覈以入之命,故嚴覈以入之意,敢啓。傳曰,知道。竝移送訓局,姑爲嚴囚,崔錫基逃避之狀,尤極痛惋,令左右捕廳,不日內,期於捉得,一體嚴囚訓局後以聞。
庚午閏十月二十七日時,上御慈慶殿。進講入侍時,同知事尹秉鼎,參贊官李會正,檢討官徐相敦,假注書朴鍾瀅,記事官朴容大·金明鎭,各持孟子第六卷,以次進伏訖。上曰,史官分左右。上誦前受音一遍訖,仍開卷。秉鼎讀自其次,止擧於市。
上在景福宮。停常參·經筵。
政院啓曰,縕繹間,視事頉稟之意,敢啓。傳曰,知道。
弘文館啓曰,典翰李承宇,應敎趙秉鎬,別兼春秋進,校理李載德·張原相差祭,上番闕直,事甚未安,副應敎丁觀燮,校理李晩耆,竝卽牌招,推移入直,何如?傳曰,允。
傳曰,發遣吏郞,諸執事淸齋與否,摘奸以來。
刑曹啓曰,謹依傳敎,罪人金錫鎭等十五名,竝移送訓局,崔錫基分付左右捕廳,刻期詗捉,待就捕擧行之意,敢啓。傳曰,知道。
訓鍊都監啓曰,罪人金錫鎭·朴完植等十五名嚴囚,東別營之意,敢啓。傳曰,金錫鎭·朴完植嚴棍二十度,其餘十三漢,決棍十度後放送。
庚午閏十月二十八日時,上御慈慶殿。進講入侍時,講官朴珪壽,參贊官金奎弘,檢討官徐相敦,假注書李濟弼,記事官朴容大·金明鎭,各持孟子第六卷,以次進伏訖。上曰,史官分左右。上誦前受音一遍訖,仍開卷,珪壽讀自天將降大任,止是亦敎誨之而已矣。
上在景福宮。停常參·經筵。
自辰時至人定,灑雨下雨,測雨器水深一寸三分。
藥房都提調李裕元,提調趙性敎,副提調洪坃啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
政院啓曰,議政府郞廳來言,今日賓廳日次,而領議政金炳學無時急稟定事,左議政未差,右議政洪淳穆有身病,不得來會云矣,敢啓。傳曰,知道。
傳曰,禮房承旨,馳詣宗廟·永禧殿·景慕宮奉審摘奸,仍詣受香諸處,奉審摘奸以來。
傳曰,慶源府使申杓,富寧府使金漢雄,令該曹口傳相換,使之除朝辭赴任。
都摠府啓曰,今日入直內三廳武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
宗親府啓曰,明日卽天漢殿朔奉審日次,臣章濂,進詣擧行之意,敢啓。傳曰,知道。
吏曹口傳政事,慶源府使申杓,富寧府使金漢雄,相換事,承傳。
兵曹啓曰,今閏十月各廳堂下武臣朔試射,臣曹連因有故,不得爲之之意,敢啓。傳曰,知道。
傳曰,時·原任大臣,率禮堂明日來待。郞廳盧台鉉。日記廳堂上金宗漢。
上在景福宮。停常參·經筵。
自前夜人定至開東,灑雨下雨,測雨器水深四分。
冬至,大殿·大王大妃殿·王大妃殿·大妃殿·中宮殿,宗親·儀賓·藥房·內閣·政院·玉堂·朝廷二品以上·六曹單子問安。答曰,知道。
政院啓曰,時·原任大臣,率禮堂,依下敎來待矣。傳曰,入侍。
奎章閣啓曰,景慕宮望廟樓,今朔奉審,無頉之意,敢啓。傳曰,知道。
禮曹啓曰,今此冬至諸道所封賀箋中,順川郡守李翰榮,沃溝縣監李鍾健,高敞縣監吳永運,雖非應封官,以別軍職封進矣,一體看審捧入之意,敢啓。傳曰,知道。
禮曹啓曰,今此冬至諸道所封賀箋,開坼看審,則沃溝縣監李鍾健所封大王大妃殿箋文皮封,油痕浪藉,殊涉不審,推考警責,何如?傳曰,允。
吏曹啓曰,今朔爲始,當爲儲窠,而若出縣令以上窠,則京職中可擬之人,每患苟艱,雖非啓請邑,限都政前,以限滿守令,勿拘純望,通瀜備擬,以爲次次遷轉之地,而雖値口傳政事之時,亦爲一體擧行,便成近例,今亦依此爲之,何如?傳曰,允。
吏曹啓曰,成均館學諭李康勳,除拜過限未肅拜,罷職,何如?傳曰,實病而然也,只以改差。
宗親府啓曰,璿源各派冠童,錄名成冊,修正以入,而舊件請出之意,敢啓。傳曰,知道。
龍虎營啓曰,以司謁口傳下敎曰,別監李廷浹,事多駭妄,令兵判決棍放送事,命下矣。謹依下敎,別監李廷浹,決棍十度後,懲勵放送之意,敢啓。傳曰,知道。
庚午十一月初一日時,上御紫薇堂。時原任大臣率禮堂入侍時,行都承旨鄭基會,假注書李濟弼,記事官朴容大·金明鎭,判府事李裕元,領議政金炳學,右議政洪淳穆,禮曹判書金炳㴤,參判徐承輔,參議兪世煥,以次進伏訖。上曰,史官分左右。仍命大臣進前。裕元進前奏曰今日,亞歲令節也,慈聖殿下寶齡彌邵,我聖上愛日之誠,群下祝岡之忱,曷有其極?雨後日氣不至甚寒,聖體若何?上曰,一樣矣。寢睡·水刺之節,何如?上曰,一樣矣。各殿問候訖,仍奏曰,昨日聞入診醫官所傳,則中宮殿脈度調順,諸節萬安,臣不勝歡忭之忱,而起居保護,湯劑調補,頻頻診察,不容少緩,故敢此仰達矣。上曰,當依此爲之。仍敎曰,明年,卽王大妃殿寶齡望五旬之慶年也,懽祝之忱,曷以形喩?宜擧上壽之禮,而自內屢請,謙光之德,終靳允兪,予小子道理,雖不得不承順,月正告布之節,欲與卿等,相議而行之矣。裕元曰,明年太歲,卽王大妃殿下望五之年也,月正元日,誕擧三呼之議,輿情攸同,臣等欲與禮堂,求對仰請矣。伏承來待之敎,其懽欣之心,何可形容仰達乎?炳學曰,明年,王大妃殿下望五之慶,聖衷伏想欣祝,而臣民歡忭,曷以形達?國朝之賁飾此慶,卽我家禮爲然,而謙光之盛,承順之美,亦不任欽仰萬萬矣。今此表裏告布之特爲下詢,實係邦典攸在,惟亟下成命之是祝焉。淳穆曰,王大妃殿寶齡望五之慶年,誕屆矣,我殿下歡欣之衷,其必有克盡誠禮,臣等不勝歡忭,而亟下成命,區區顒祝矣。上命書傳敎曰,明年,卽我王大妃殿寶齡望五之歲也,予小子祝岡之忱,遇慶飾慶之禮,自內仰請者屢矣,而撝謙之德,終靳兪音,在予道理,雖不敢不仰體,區區展誠,亦何可已乎?當於月正元日,親上表裏·致詞箋文矣。告布等節,令該曹磨鍊以入。上曰,以武宰相敬之意,向有所敎,果遵行乎?裕元曰,年前聖敎,今果奉行矣。炳學曰,丙寅筵敎,臣果承聞,而亦已刋布於三班禮式,至今奉而遵行矣。上曰,大夫驕人,則失其家,朝廷之上,如無驕亢,則非但爲自己之好,國亦可以不失和氣矣。予於潛邸時,聞之,則朝廷之於宗班及所謂偏色中,多有賤待者,至於武弁,亦然,此何爻象乎?裕元曰,上殿奏事,下殿不失和氣,古人事也。上敎鄭重,孰敢不恪勤乎?炳學曰,富貴者不敢驕人,卽古人語也。大抵驕之一字,實爲失和之本,而聖敎中大夫驕人,則失其家者,此誠萬萬至當矣。以周公之才之美,使驕且吝,其餘無足觀也,則況餘人乎?今以後,尤當交勗矣。淳穆曰,治象世敎,莫先於保合大和,而驕之一字,爲大戒,故所以位不期驕,祿不期侈矣。上曰,今日此言,大臣退諭諸臣也。炳學曰,筵退後,謹當奉傳下敎,以爲勉飭矣。上曰,自天子,至于庶人,所戒者在驕,而必不驕,然后乃有和氣矣。裕元曰,右相所奏保合一和,果是切實之言,此乃聖世美事也。炳學曰,驕則不和,和則不驕,朝廷,上不失和氣,則是爲保合之本矣。淳穆曰,自朝廷之上,以和爲貴,故唐堯熙皞之世,盡在春風和氣中矣。缺炳㴤曰,來辛未元朝,王大妃殿寶齡望五,稱慶陳賀時,大殿·大王大妃殿·王大妃殿·大妃殿·中宮殿陳賀箋文方物物膳,依例封進之意,知委京外,箋文頭辭,令文任撰出,何如?上曰,依爲之。旣承王大妃殿下敎,外道方物物膳置之。又奏曰,來辛未元朝稱慶陳賀時,儀節當爲磨鍊,而謹依已例,以親上致詞箋文表裏後,親臨受賀磨鍊乎?上曰,親臨磨鍊。缺
上在景福宮。停常參·經筵。
傳曰,發遣吏郞,諸執事淸齋與否,嫡奸以來。
傳曰,在外法司堂上許遞,政官牌招開政,如有違牌,勿爲呼望。
政院啓曰,檢閱金明鎭,以其親病,陳疏徑出,原疏纔已捧入矣。所當直捧禁推傳旨,而此與無端徑出,有異,推考警責,何如?傳曰,允。又啓曰,卽者檢閱金永穆·朴容大,謂有館規,聯疏徑出,原疏纔已退却矣,竝所當直捧禁推傳旨,而此與無端徑出,有異,推考警責,仍卽牌招入直,何如?傳曰,允。
以檢閱金永穆·朴容大牌不進罷職傳旨,傳曰,只推。
以公忠監司閔致庠狀啓,洪州牧城廨修改時,該牧使韓應弼,極效誠力,監蕫諸人,終始竭蹶事。傳曰,該牧使表裏一襲賜給。
禮曹啓曰,因臣筵奏,以來辛未年元朝王大妃殿寶齡望五,稱慶陳賀時,大殿·大王大妃殿·王大妃殿·大妃殿·中宮殿陳賀箋文,方物物膳,依例封進之意,知委京外,箋文頭辭,令文任撰出事,批旨內依爲之,旣承王大妃殿下敎,外道方物物膳置之事,命下矣。在前陳賀,外道方物物膳置之之時,各殿進獻議政府六曹物膳及京廳方物·京畿物膳,則例爲封進,今亦依前例封進之意,敢啓。傳曰,知道。又啓曰,諸道正朝朝賀箋文及稱慶陳賀箋文,當爲各定差員陪進,而在前如此之時,多有一差員兼進之例,今亦依此擧行事,知委,何如?傳曰,允。又啓曰,來辛未年正朝朝賀儀節,當爲磨鍊,而與稱慶陳賀相値矣。謹稽謄錄,則在前如此之時,正朝朝賀,以只進表裏磨鍊,今亦依此擧行,何如?傳曰,允。
吏曹啓曰,司僕寺正權膺善,以冬至兼謝恩使書狀官,今已奉命出疆矣,改差,何如?傳曰,允。
兵曹啓曰,每當儲窠之月,虛司果不得循例區處,而在於積滯之時,有勿拘擬入之例,今亦依此擧行,以爲次次疏鬱之地,何如?傳曰,允。又啓曰,浦項僉使,今自慶尙監營報來矣,以釜山浦·鎭管浦項水軍同僉節制使,下批之意,敢啓。傳曰,知道。
有政。吏批,行判書趙秉徽進,參判許傳,參議趙熙一式暇,以洪鍾大爲修撰,李會淳爲同敦寧,金基纘爲戶曹參判,鄭基永爲敦寧都正,李敦禹爲刑曹參議,閔致庠爲知經筵,趙性敎爲弘文提學,趙秉肅爲司僕正,張福遠爲平市主簿,朴齊昇爲監役,修撰李敦禹,今加通政加資事,承傳,奉常提調趙寧夏,司圃提調李裕膺,已上相煥事,承傳,厚昌郡守具完植,仁川府使趙瑋顯,已上相換事,承傳,承文博士單任基元,校書正字單辛哲求。再政。以柳沂秀爲假監役,崇義殿參奉單王在基,校書副正字單金昌倫,故參議曺景溫,贈吏參例兼,忠孝卓異,加贈事,承傳。三政。以尹相甲爲元陵參奉,兵批,參知車世杰進,以盧必度爲浦項僉使,李興祿爲長山別將,同知單白宗煥。
公忠監司金炳始疏曰云云。答曰,省疏具悉。卿其往省焉。
檢閱金明鎭疏曰云云。省疏具悉。爾其勿辭救護。
上在景福宮。停常參·經筵。
政院啓曰,左右史不可不備,檢閱金永穆·朴容大,旣有只推之命,竝卽牌招入直,何如?傳曰,允。
以檢閱金永穆·朴容大牌不進罷職傳旨,傳曰,只推。
傳曰,禮房承旨,馳詣景慕宮,奉審摘奸以來。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,祀典所重,何等謹嚴,而今日景慕宮冬享大祭摘奸時,堂下執禮司藝尹時榮,初不待令,事未前有,萬萬駭然,所當重勘,而本院請推之外,無他可施之罰,何以爲之,而不審塡差之當該吏曹堂上,不可無警,從重推考,何如?傳曰,允。拿處。
議政府啓曰,卽見公忠前監司閔致庠狀啓謄報,則洪州牧城廨修改時,擧行牌將姓名,成冊上送云矣。施賞之節,令該曹稟處,何如?傳曰,允。
承文院啓曰,卽見都京禮部漂民邊有須等出送事,奏聞緣由咨,今纔出來矣。謝恩表正副本,與禮部咨文,星火改修正順付回撥,使之罔夜齎傳於使行所到處,何如?傳曰,允。
吏曹參判許傳疏曰云云。答曰,省疏具悉。卿其勿辭行公。
上在景福宮。停常參·經筵。
政院啓曰,左右史不可不備,檢閱金永穆·朴容大,旣有只推之命,竝卽牌招入直,何如?傳曰,允。
以檢閱金永穆·朴容大牌不進罷職傳旨,傳曰,只推。
弘文館啓曰,修撰洪鍾大在外,經筵入番事緊,請斯速乘馹上來事,下諭。答曰,許遞。
以司藝尹時榮拿處傳旨。傳曰,特爲分揀。
上在景福宮。停常參·經筵。
藥房提調趙性敎,副提調洪坃啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
政院啓曰,議政府郞廳來言,今日賓廳日次,而領議政金炳學,無時急稟定事,左議政未差,右議政洪淳穆,有身病,不得來會云矣,敢啓。傳曰,知道。
傳曰,左承旨·同副承旨許遞,前望入之。承旨前望入之,金翼鉉·柳冀大落點。
政院啓曰,左右史不可不備,檢閱金永穆·朴容大,旣有只推之命,金明鎭由限已過,竝卽牌招,推移入直,何如?傳曰,允。
以檢閱金明鎭牌不進罷職傳旨,傳曰,只推。
又啓曰,卽者檢閱金永穆·朴容大,謂有館規,聯疏徑出,原疏纔已退却矣。竝所當直捧禁推傳旨,而此與無端徑出,有異,推考警責,仍卽牌招入直,何如?傳曰,允。
以檢閱金永穆·朴容大牌不進罷職傳旨,傳曰,只推。
傳曰,摠管有闕之代,前望入之。摠管前望入之,副摠管趙羲復·白樂貞落點。
傳曰,再明日柑製,通方外爲之,試紙用大好紙,景武臺親臨磨鍊。
敦寧都正鄭基永疏曰云云。省疏具悉。所請依施。
上在景福宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,左右史不可不備,檢閱金永穆·朴容大·金明鎭,旣有只推之命,竝卽牌招,推移入直,何如?傳曰,允。
以檢閱金永穆·朴容大·金明鎭牌不進罷職傳旨,傳曰,只推。
傳曰,再明日進講爲之。
傳曰,明日出宮門路,以崇陽門爲之。
禮曹啓曰,卽接宗廟署所報,則明日柑製試取時,本署官員,俱爲觀光云矣。依定式,本曹正郞李徽圭,假官差送,以爲代直後,赴試之地,何如?傳曰,允。又啓曰,卽接永禧殿官員所報,則明日柑製試取時,本殿官員,俱爲觀光云矣,依定式,假官一員,令吏曹,以成均館官員,口傳啓下,以爲代直後,赴試之地,何如?傳曰,允。又啓曰,卽接景慕宮官員所報,則明日柑製試取時,本宮官員,俱爲觀光云矣,依定式,假官一員,令吏曹,以成均館官員,口傳啓下,以爲代直後,赴試之地,何如?傳曰,允。
義禁府啓曰,明日柑製,通方外試取時,本府都事,皆爲赴擧,只有武都事一員,當直入直,而本府入直公事,回公都事及秋成門禁亂都事,毋以推移,假都事三員,令該曹口傳差出,以爲分排擧行之地,何如?傳曰,允。
上在景福宮。停常參·經筵。
還內後,藥房·內閣·政院·玉堂口傳問安。答曰,知道。
政院啓曰,來十一日輪對日次矣,敢稟。傳曰,當次人受點,後日次待令。
傳曰,日寒如此,侍衛軍兵,令各其營,別饒次分給。
兵曹啓曰,內禁衛將趙存成,羽林衛將元用熙,五衛將李泰春·李基德,昌德宮衛將高宅奎·白宗煥,俱以病難供職,呈狀乞遞,改差,何如?傳曰,允。
庚午十一月初七日時,上詣景武臺。親臨柑製通方外儒生試取入侍時,行都承旨鄭基會,左承旨金翼鉉,右承旨金奎弘,左副承旨洪坃,右副承旨李會正,同副承旨柳冀大,史官缺檢校直提學趙寧夏·李載冕·閔升鎬·趙成夏,直提學韓敬源,檢校直閣金永壽,直閣洪殷謨,檢校待敎金奎軾,待敎金演壽,檢校副提學趙敬夏,副提學李寅命,典翰李承宇,以次侍立。時至,通禮跪啓請外辦,上具翼善冠·袞龍袍,乘輿出永化門,藥房提調趙性敎,副提調洪坃,進前問候訖,由崇陽門·維和門·興禮門·用成門·神武門,詣景武臺,通禮跪啓請降輿,上降輿陞座,承旨奏請儒生當爲入門,請出標信擧行,何如?缺承旨讀奏入門單子訖。仍奏曰,侍衛從陞中試官蒙點人,使之下去,一體行禮乎。缺讀券官金炳學·李參鉉·趙性敎·李寅命,對讀官洪承億·洪遠植·洪殷謨,行四拜禮訖,以次就位。承旨奉果進榻前,以授夾侍,夾侍進榻上獻果,以次頒果侍衛及儒生訖。參鉉等進前跪,上命書題表,擬周群臣賀無思不服,參鉉等跪書讀奏訖。殷謨等奉出懸之。上入小次,命試官權退,承旨以司謁入稟曰,先張已入,出標信,呈券儒生,使之次次出送,何如?缺又以司謁入稟曰,收券旣多,考試,何如?仍行科次,炳學書等,承旨坼封讀奏訖。上命書傳敎曰,柑製表居首三中幼學趙秉弼,直赴殿試,之次三下幼學朴意陽,直赴會試,之次次上進士金宗漢等二人,竝給二分,之次次上幼學鄭澈朝等二人,竝給一分,之次次上進士洪鍾益等四人,各杜陸千選一件賜給。又命書傳敎曰,入格儒生,明日待令。少頃,通禮跪啓請降座,上降座乘輿,入神武門,由興禮門,入崇陽門,承旨請出標信解嚴,上由永化門還內,諸臣以次退出。
上在景福宮。停常參·經筵。
傳曰,入格儒生入侍。
以全羅監司李鎬俊狀啓,海南縣監李奎應,羅州牧使金炳愚,城堞,門樓新建重修時,捐廩募財,次第經始,宜有褒賞監董人之殫竭誠力,合施酬獎,論賞一款,令該曹稟處事。傳曰,海南縣監李奎應,特爲加資,許用營將履歷,羅州牧使金炳愚表裏一襲,特爲賜給。以慶尙監司金世鎬狀啓,安奇察訪李一薳,治著特仍,誠功圖報,捐出薄廩,隨處補捄,限一瓜更爲仍任事,令該曹稟處事。傳曰,五載居職,治績如是優異,聞甚嘉尙,特加一年仍任,瓜滿後,守令待窠,隨先檢擬。
左右捕廳啓曰,毆打掖隷之金錫基,今纔捉得,故押送訓局新營之意,敢啓。傳曰,知道。
庚午十一月初八日時,上御慈慶殿。入格儒生入侍時,右承旨金奎弘,假注書康炳迪,記事官朴容大·金明鎭,以次進伏,儒生等序立階下訖。上曰,史官分左右。奎弘進前,奏請入格儒生,今已待令,使之陞堂,奏職姓名乎?儒生等以次進前,奏職姓名,退立階下訖。奎弘奏請施賞,施賞訖,引儀唱四拜,儒生等行四拜禮。奎弘奏請儒生等使之退送,儒生等以次退出。缺
庚午十一月初八日時,上御慈慶殿。進講入侍時,判府事李裕元,講官趙基應,參贊官金奎弘,檢討官徐相敦,記事官李秀萬·朴容大·金明鎭,各持孟子第七卷,以次進伏訖。上曰,史官分左右。仍命大臣進前。裕元進前奏曰,雪寒轉甚,聖體若何?上曰,一樣矣。各殿問候訖,裕元曰,日昨勞動之餘,諸節太平乎?上曰無損矣。上誦前受音一遍訖,仍開卷。基應讀自孟子曰盡其心,止求在外者也。上曰,盡心·知性·知天,便是一理也。裕元曰,心也性也天也,雖是一理,此章內三知字,各有旨義,知其性也云者,格致之工也,知其性則云者,工夫全備也,知天矣云者,是盡頭處也,此乃爲學之次序。上曰,存其心養其性,然後事事可爲,而若其無心,則何能爲之耶?裕元曰,心不可放,故一心上工夫,專在於操存,而存心養性,所以事天也。上曰,夭壽不貳,與下文莫非命也,雖有圈別,文義則相連矣。裕元曰,經書章句,雖有圈別,一統文字也,文義多有徹上徹下之處矣。仍奏曰,夭壽不貳,不以死生,爲吾心之欣戚,卽朱子語也,詳載小註,別無他義矣。上曰,此云求之在我者,誠然矣,不求在我者,而妄求外物之富貴利達,何可得乎?裕元曰,修身而齊家,齊家而治國平天下,是求之在我者也。講官曰云云。上曰,切緊之言,何篇不然,而此篇益切也。裕元曰,聖敎果切當矣。講官曰云云。上曰,每見堯·舜之事,則雖有欲行之心,行之爲難。裕元起伏奏曰,此聖人之言也,書云,非知之艱,行之惟艱。史曰,正心以正朝廷。知其難行,則漸進工夫,易躋於聖敬之域,今此聖敎,實爲躬行之本,凡堯·舜之事,非高遠難行,在日用事爲之間,殿下若點檢常行之事,無不脗合於理,則是乃爲堯爲舜之道,此亦求之在我者也。缺
上在景福宮。停常參·經筵。
傳曰,左承旨許遞,前望入之。承旨前望入之,金益容落點。
傳曰,自明日進講停。
傳曰,在外法司堂上許遞,政官牌招開政。傳曰,京兆堂上許遞,今日政差出。
傳曰,啓字誤踏之中官柳東燮,從重推考。
吏曹啓曰,禮曹佐郞元寅恒,綏陵參奉趙秉弼,俱以身病,呈狀乞遞,竝改差,何如?傳曰,允。又啓曰,公忠道韓山居幼學李承業呈狀內,矣身父幼學源年,今年爲一百歲,而見漏於本道應資老人抄啓中,未蒙恩資事來訴,故考見帳籍,則其年果爲的實矣,在前如此之人,追後啓稟蒙恩,旣有已例,今日政加資下批之意,敢啓。傳曰,知道。
以吏曹參議趙熙一牌不進罷職傳旨,傳曰,只推。
訓鍊都監啓曰,謹依下敎,捕廳押送別監毆打罪人崔錫基,嚴囚南營,何如?傳曰,毆打與逃躱委折,詳査以入。
三軍府啓曰,卽接禁衛營所報,則依定式,十一月十二月習陣,以隆冬,不爲設行云矣,敢啓。傳曰,知道。
兵曹啓目粘連,觀此慶尙前左水使具胄元狀各,則開雲浦萬戶劉運泰,凡係鎭弊,次第矯捄,而捐出薄廩,以備賞射沓,懷保軍卒,一鎭賴安,特又仍任,終始責效之意,令該曺稟處亦爲白有臥乎所,該萬戶劉運泰,以若殘廩,辦備賞射之資,武藝勸奬,誠爲可尙,依狀請施行,何如?啓允。
有政。吏批,行判書趙秉徽,參議趙熙一,牌招不進,參判許傳進。吏批言啓曰,行判書趙秉徽,參議趙熙一,竝牌招不進,小臣獨政未安,何以爲之?敢稟。傳曰,仍爲之。以趙秉轍爲修撰,閔致庠爲判尹,兪致崇爲左尹,李承淵爲右尹,李起鏞爲敦寧都正,申檀爲刑曹參議,宋熙正爲同義禁,申泰運爲同春秋,李參鉉爲藝文提學,海南縣監李奎應,今加通政加資事,及安奇察訪李一薳,加一年仍任事,承傳。再政。以洪憲述爲禮曹佐郞,鄭元和爲綏陵參奉,贈吏參閔龍顯,贈吏判例兼,贈吏議閔百準,贈吏參例兼,贈僕正閔覺洙,贈吏議,已上判尹閔致庠三代,成均進士李養中,贈童敎,孝行卓異贈職事,承傳。兵批。判書李景夏進,以任商準爲副摠管,李奎鶴爲內禁將,姜文爲羽林將,柳冀默·任翊準爲五衛將,河龍建·朴宗錫爲昌德將,吳榮善爲訓鍊主簿,許鍍爲武兼,韓昌履爲部將,李秉一爲守門將,副司果李用夏,副司勇崔性學。再政。以李秉周爲武兼,同知單河龍建,僉知二單,李奎鶴·任翊準。
庚午十一月初九日□時,上御慈慶殿。進講入侍時,知經筵沈承澤,參贊官洪坃,侍讀官李載德,假注書鄭應哲,記事官朴容大·金明鎭,各持孟子第七卷,以次進伏訖。
上在景福宮。停常參·經筵。
藥房提調趙性敎,副提調洪坃啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
卒判書洪鍾奭發靷,王大妃殿,藥房·內閣·政院·玉堂口傳奉慰問安。答曰,知道。
政院啓曰,議政府郞廳來言,今日賓廳日次,而無時急稟定事,不得來會云矣,敢啓。傳曰,知道。又啓曰,卽見黃海兵使梁憲洙狀啓,則三使臣到黃州站,査對狀啓,中路見失爲辭矣。撥路申飭,前後何如,而莫重狀啓之中路閪失,當時不飭之該道道帥臣,竝從重推考,何如?傳曰,允。以黃海監司徐元輔狀啓,黃州牧撥軍冬至使狀啓閪失逃躱,不飭之牧使鄭憲朝罷狀,令攸司稟處事。傳曰,此是無妄之事,該牧使請勘,姑爲安徐,撥軍各別申飭,可也。
禮曹啓曰,來十二月初十日行宗廟臘享大祭親行時,永寧殿依例遣大臣,攝行,何如?傳曰,允。又啓曰,來十二月初十日行宗廟臘享大祭親行時,省牲省器之節,依例以親臨磨鍊乎?敢稟。傳曰,親臨磨鍊。
議政府啓曰,關西後運襦衣二百三領,慈城·厚昌新設兩邑加定襦衣二百六領,紙衣一百領,照數稱量,木品紙品,亦爲看審監封,逢授於齎去禁軍處,沿路輸運及本道頒給等節,更爲各別關飭之意,敢啓。傳曰,知道。
訓鍊都監啓曰,罪人崔錫基取招,則本以京居,戊辰年移居南陽地,以米商資生矣。忽於今初五日,左右邊捕校,來示公文,因爲被捉,而伊時下鄕,在於二十日,毆打鬨傷,在於二十四日,身旣不在,果無參涉云矣。毆打與逃躱委折,屢度盤覈,終是抵賴,究厥罪狀,尤極痛惡,罪人崔錫基,還爲嚴囚,恭俟處分之意。敢啓。傳曰,一邊之言,不可準信,與別監,更爲査實以聞。
三軍府啓曰,卽接御營廳所報,則依定式,十一月十二月習陣,以隆冬,不爲設行云矣,敢啓。傳曰,知道。
義禁府啓曰,裝載官礪山前府使李憲璟拿來,與公忠監司狀啓,宣惠廳粘目,憑閱處之事,傳旨啓下矣。李憲璟,以竹山府使,時在任所,依例發遣府書吏,差兼官後,拿來,何如?傳曰,待待命拿囚。
上在景福宮。停常參·經筵。
卒判書洪鍾奭安葬,王大妃殿,藥房·內閣·政院·玉堂口傳奉慰問安。答曰,知道。王大妃殿進御二錢重人蔘粟米飮,一貼煎入事,榻前下敎。
傳曰,待敎金演壽,馳詣仁陵,奉審摘奸,仍留監祭,仍詣獻陵,一體奉審以來。
奎章閣啓曰,原任提學趙斗淳喪卒哭日,依定式,遣檢書官,勸肉以來之意,敢啓。傳曰,知道。
訓鍊都監啓曰,罪人崔錫基査實草記。傳曰,知道。一邊之言,不可準信,與別監,更爲査實以聞事,命下矣。罪人崔錫基,與別監朴鎭弘,對質取招,則崔錫基所供內,前後事實,已悉前招,而果於閏十月十八日,梁鐵坪歸路,宿於孫原時家,二十日發行下鄕,別監被打,在於二十四日云,則果無所犯云矣。別監朴鎭弘所供內,去閏十月二十四日夕,往于妓夫閔永喜家,則金錫鎭·朴完植·趙基豐·洪命植等,已在座,初因戲謔,轉成鬨場,果爲被打,故往訪同寮別監李鶴周,言其被打之狀,仍以歸家,聞有彼此毁家之事,二十五日手本,而果有見崔錫基云。故別監李鶴周亦爲取招,則所供內,朴鎭弘果爲來言被打之狀,伊夜互相毁家,其翌二十五日手本,而崔錫基則初未相見,以其誤入之漢,似或同參,與同寮別監車圭貞,同爲錄名之際,果以崔錫基竝錄云矣。別監金寶仁,以頭目來往,故査問,則以爲二十四日,逢見崔錫基於右捕廳橋邊,朴鎭弘亦於橋邊,二十五日逢見云,而李鶴周·車圭貞,亦爲錄名,至於手本云。二十日下鄕之漢,忽於橋邊相見云者,極爲駭惑,屢度盤問於孫原明·朴鎭弘及所捉捕校等處,則原明以爲,二十日下鄕眞的云。鎭弘以爲,被打在家,初無相見,寶仁所言,實爲孟浪云。捕校申順吉·崔鳳煥等以爲,下去南陽,問錫基下鄕之日,則二十日下鄕的實云,參以諸招,寶仁所供,自歸鑿空,更爲覈問,則寶仁以爲果未相見,只因傳聞之說,以至手本之做錯,萬萬惶恐云矣。承傳査問,事體嚴重,衆招歸一之際,金寶仁之敢生變幻之計,至有眩亂之招,極爲駭痛,崔錫基更爲嚴囚,恭俟處分之意,敢啓。傳曰,知道。干犯諸漢,向已處分,而今見査實草記,則崔錫基旣爲脫空,卽爲放送,誣言之金寶仁,遠地定配,朴鎭弘定配,李鶴周·車圭貞,令本營大將,決棍放送,雖以司謁言之,難免不審之失,令攸司從重科治,因此而有所下敎者矣。每以此等事,不無橫罹之慮,以此意政院,申飭於法司與捕廳,使無告之民,無冤鬱之歎,可也。又啓曰,謹依批旨,崔錫基放送,別監李鶴周·車圭貞,各決棍十度放送之意,敢啓。傳曰,知道。
義禁府啓曰,黃海監司徐元輔狀啓內,黃州牧使鄭憲朝狀啓,齎奉撥軍,不善操飭,以致中路之閪失,事未前有,其罪狀,令攸司稟處事,判付內,此是無妄之事,該牧使請勘,特爲安徐,撥軍各別申飭可也事,命下矣。鄭憲朝請勘,特爲安徐事,分付該道道臣,何如?傳曰,允。
敦寧都正李起鏞疏曰,臣待罪西邑,一日而有一日辜負,一事而有一事僨誤,若直招其施爲者曰,此是爾罪也,彼亦爾罪也,則臣固拜受銘佩,自訟之不暇,聖德天大,遽降恩除,未敢知滓穢賤臣,何以得此於聖明也?乞勘臣未勘之律,以爲不職者之戒焉,臣無任云云。省疏具悉。事苟由乎信人如己,罪易至於反客爲主,此所以因其事而罪其罪者,今何必引以爲說?
上在景福宮。停常參·經筵。
大王大妃殿進御二錢重人蔘粟米飮,一貼煎入事,榻前下敎。大妃殿進御二錢重人蔘粟米飮,一貼煎入事,榻前下敎。
都摠府啓曰,今日入直內三廳武兼禁軍及軍兵等,當爲中日習射技放,而齋日相値,不得設行之意,敢啓。傳曰,知道。
禁衛營啓曰,本營軍色從事官洪殷謨,身病甚重,勢難察任,今姑改差,何如?傳曰,允。
刑曹啓曰,以訓鍊都監査實草記。傳曰,知道。干犯諸漢,向已處分,而今見査實草記,則崔錫基旣爲脫空,卽爲放送,誣言之金寶仁,遠地定配,朴鎭弘定配,李鶴周·車圭貞,令本營大將,決棍放送,雖以司謁言之,難免不審之失,令攸司從重科治,因此而有所下敎者矣。每有此等事,不無橫罹之慮,政院申飭於法司與捕廳,使無告之民,無冤鬱之歎可也事,命下矣。謹依傳敎,罪人金寶仁全羅道礪山府遠地定配,朴鎭弘黃海道兔山縣定配所,竝卽押送司謁,白俊爀不審之罪,考律重勘之意,敢啓。傳曰,知道。
又啓曰,卽接前公忠監司閔致庠文移,則永春縣徒二年半定配罪人田致億,限滿云矣。取考曹上配案,則致億以語逼官長罪,戊辰六月定配,今已限滿的實,依法典放送後,徒流案頉下事,分付道臣之意,敢啓。傳曰,知道。
上在景福宮。停常參·經筵。
以司謁口傳下敎曰,飭已施矣,定配罪人金寶仁·朴鎭弘放。
傳曰,奉審閣臣入侍。
禮曹啓曰,卽接西部幼學李友學所志,則以爲七寸侄永奎,嫡妾俱無子,以其同姓十四寸弟周默第三子祖恒,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,載在法典,而門長李友明所訴旣如此,李周默第三子祖恒,立爲李永奎之後,何如?傳曰,允。又啓曰,卽接前敦寧都正李義周呈單,則以爲族曾孫根夏,嫡妾俱無子,以其同姓八寸弟萬夏第二子範升,欲爲繼後,兩家諸族,相議完定,而根夏夫妻,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,載在法典,而門長李義周單辭旣如此,李萬夏第二子範升,立爲李根夏之後,何如?傳曰,允
兵曹啓曰,卽伏見平安兵使蔡東健,西城別將自辟狀啓啓下者,則乃以單望報來矣。此窠本是備望受點之職,而今忽以單望修啓,有違定式,原狀啓還下送,使之改修正上送,該帥臣不可無警,推考,何如?傳曰,允。
刑曹啓曰,以司謁口傳下敎曰,飭已施矣,定配罪人金寶仁·朴鎭弘放事,命下矣。謹依下敎,金寶仁·朴鎭弘纔已發配,配文還收,竝卽放送之意,敢啓。傳曰,知道。
禁衛營啓曰,本營哨官李敬儀,身病猝重,勢難察任,改差,何如?傳曰,允。
庚午十一月十三日時,上御慈慶殿。奉審閣臣入侍時,同副承旨柳冀大,假注書車有聲,記事官朴容大·金明鎭,待敎金演壽,以次進伏訖。上曰,史官分左右,仍命奉審閣臣進前,連壽進前奏曰,臣承命馳詣仁陵,陸上奉審則安寧,碑閣丁字閣奉審則無頉,祭物祭器祭井看審則精潔,諸執事摘奸則無頉,仍詣獻陵,陵上奉審則安寧,碑閣·丁字閣奉審則無頉,還詣仁陵,仍留監祭,將事安寧之意,敢達矣。缺
上在景福宮。停常參·經筵。
傳曰,禮房承旨,馳詣宗廟·景慕宮,奉審摘奸以來。
傳曰,自明日進講爲之。
傳曰,吏曹參議有闕之代,前望入之。吏曹參議前望入之,李容學落點。
傳曰,日寒如此,內外各營入直軍兵,及各門守門軍薄衣與流丐,遣宣傳官,摘奸以來。傳曰,日寒如此,輕囚放釋。政院啓曰,臣冀大,敬奉聖敎,馳往義禁府,則無時囚,故仍往典獄署,取閱囚徒案,則結案罪人,係是重囚,妖言騙財罪人一名,公貨作奸罪人四名,不可以輕囚論,故竝爲仍囚,其餘他錢不報毆打人物及各司直囚罪人金永信等十八名,係是輕囚,故竝依傳敎,放送之意,敢啓。傳曰,知道。
宗親府啓曰,明日,卽天漢殿望奉審日次,臣寅命,進詣擧行之意,敢啓。傳曰,知道。
上在景福宮。停常參·經筵。
藥房都提調李裕元,提調趙性敎啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。大王大妃殿·王大妃殿·大妃殿·中宮殿,口傳問安。答曰,知道。
政院啓曰,議政府郞廳來言,今日賓廳日次,而無時急稟定事,不得來會云矣,敢啓。傳曰,知道。
政院啓曰,再明日司宰監月食救食時,提調姜㳣,奉命在外,不得進參云,何以爲之?敢稟。傳曰,司譯二提調,口傳相換。
內醫院啓曰,副提調洪坃,今日問安,不爲仕進,卽爲牌招,何如?傳曰,允。
以內醫副提調洪坃牌不進罷職傳旨,傳曰,只推。
內醫院啓曰,年例各殿宮進上臘藥所入牛黃九十八部一錢四分六釐五毫,麝香一百五十七部四分一釐,令戶曹宣惠廳進排,而丙申定式,牛黃三十三部九分一釐三毫,以本院春秋兩等元貢中,取用,何如?傳曰,允。
奎章閣啓曰,景慕宮望廟樓,今望奉審,無頉之意,敢啓。傳曰,知道。又啓曰,頒賜冊子安寶次,奎章之寶請出之意,敢啓。傳曰,知道。又啓曰,原任直提學金輔鉉父護軍在成,今月十五日卒逝云,致弔勸粥,勸肉等節,依定式擧行,何如?傳曰,允。
都摠府啓曰,今日入直內三廳武兼禁軍及軍兵等,當爲中日習射技放,而齋日相値,不得設行之意,敢啓。傳曰,知道。
摠戎廳啓曰,本廳哨官黃世昌,身病猝重,勢難察任,改差,何如?傳曰,允。
摘奸宣傳官臣李兢鎔書啓。臣於本月十四日巳時量,以衣薄及流丐摘奸事,敬奉承政院所下傳敎,馳往三軍府,西營,秋成門,訓鍊都監,新營及肅靖門·彰義門·敦義門·昭義門·崇禮門,入直軍兵及各門守直軍,一一詳審是白乎,則所着衣服,雖有厚薄之不齊,俱無呼寒之患是白乎矣,彰義門卜直軍朴春成·金福伊,敦義門卜直軍梁學吉·李元得,昭義門卜直軍崔士龍·申六得,崇禮門卜直軍李命吉·權德文等八名,薄着畏寒之狀,實爲矜惻是白遣,仍往南門外流丐幕,面面看審是白乎,則流丐八十三名,呼寒啼飢景狀矜惻,故一一勞問後,雖一名,無或逐出幕外之意,各別申飭於領首流丐處是白遣,次往中部廣通橋上下流丐幕,詳審是白乎,則上幕流丐一百三十名,下幕流丐五十一名,飢寒之狀,比諸南門外流丐幕,別無差殊,故亦爲一體申飭是白齊。傳曰,知道。空石與顧恤之方,令該廳題給,守門軍薄衣,令該廳題給事,分付。
禁衛營啓曰,謹依宣傳官書啓啓下,本營宇字內昭義門入直卜直崔士龍·申六得,崇禮門入直十直李命吉·權德文等處,各木綿一疋,去核二斤,題給之意,敢啓。傳曰,知道。
吏曹口傳政事,司宰監提調姜㳣,司譯院提調趙基應,已上相煥事,承傳。
庚午十一月十五日巳時,上御慈慶殿。藥房入診進講,同爲入侍時,都提調李裕元,提調趙性敎,右承旨金益容,待敎金演壽,假注書車有聲,記事官朴容大·金明鎭,右議政洪淳穆,講官趙性敎,參贊官金益容,檢討官李永,假注書車有聲,記事官朴容大·金明鎭,各持孟子第七卷,以次進伏,醫官崔好植·洪顯普·朴時永·金在瑚,進伏楹外訖。上曰,史官分左右。裕元進前奏曰,日氣一直劇寒,聖體若何?上曰,一樣矣。裕元曰,寢睡·水刺之節何如?上曰,一樣矣。裕元曰,三殿氣候,何如?上曰,一樣矣。裕元曰,中宮殿氣候,何如?上曰,安順矣。裕元曰,醫官待令,使之入診乎?上曰,間有感候,雖卽向差,自內已爲入診矣。裕元曰,入侍醫官中,有未及入診者,一體入診,似好矣。上,可之。在瑚入診,退伏楹外訖。性敎曰,脈候奏之。在瑚奏曰,脈候左右三部調均矣。裕元顧謂在瑚曰,湯劑別無議定者乎?在瑚曰,湯劑無所議進矣。裕元曰,感候中諸節,趁卽夬復,下情慶祝,而日間則若何乎?上曰,今則夬差矣。裕元曰,湯劑雖不議進,此時保嗇之道,直有勝於湯劑矣。淳穆曰,今冬寒事甚酷,其於節宣之方,十分戒愼,是所至祝矣。裕元曰,中宮殿諸節若何?今日入診,似好矣。上曰,自內亦已入診,脈度平順矣。裕元曰,臣等與諸講官,秪受頒賜冊子,此傳家寶藏也,使世世子孫,守以爲業,仰頌聖德矣。淳穆曰,臣旣蔑絲毫裨補於聖學,猥蒙匪頒之寵,感恩之中,繼切惶愧矣。冊子最爲珍重於尋常賜與,謹作傳家寶藏,世世子孫,永耀今日之榮矣。上曰,非但大臣講官,更當賜給於閣臣·儒臣·宗正卿·承史矣。裕元曰,此敎之以學也,如是廣布諸臣,則其孰不肄習誦讀,涵泳乎作成之化也?上曰,予之頒書之意,欲以興學也。淳穆曰,聖念亶在於興學,有此廣頒,雖閭巷韋布,亦可以聞風聳動,胥勤肄業矣。上曰,向日訓局査實草記批旨,卿等見之乎?掖隷旣懲其罪,纔已放釋,而予之目前事,往往如是,況予未睹之法司與捕廳,每多無告之氓,推捉之擧,故已爲申飭,而外道事,推此可知,自廟堂以此意,關飭於八道·四都,無有一毫齋冤,務從欽恤之意,可也。民惟邦本,故是予苦心也。裕元曰,今此下敎,若是之大公至正,使小民,咸知聖心之無私,實是導迎和氣之本也。淳穆曰,掖屬之豪橫,從前有此弊,而苟非自上嚴加操制,都下小民,何以支保乎?今此聖敎,乃是階前萬里,而窮蔀幽隱,無不畢達矣。裕元曰,天高聽卑,殿下一念之存,萬姓可以咸和矣。上曰,非徒掖屬爲然,京司法肄之作弊,聞已多矣,而至於外邑,必亦然,卿等屢經方伯,想習知民之疾苦矣。裕元曰,外道官屬之貽弊民間,有不可勝言,今若以聖敎,傳布八方,豈敢復有此習乎?淳穆曰,內而法肄,外而邑屬,侵害閭里,固是難制之弊,聖敎一頒,有可以知戢,而幽冤之民,亦當懽欣頌祝矣。上曰,有民然后有國,豈可暫忘乎?裕元曰,經曰民惟邦本,本固邦寧,在昔英廟朝,書下此八字,刻揭八道官府,俾方伯守令,常目在之,大抵民者,邦之本也,本固然後乃其寧,大聖人恤民愛民之至意,有如是矣。上曰,至今揭在乎?淳穆曰,然矣,此乃英廟朝寶齡八十一歲御筆也,惓惓愛民之一念,尙今有官守者,朝夕警惕,而乃有此飭敎,實是前後一揆也。仍奏曰,臣等退與領相,謹當關飭外道,而此筵說,頒諸朝紙,恐好矣。上,可之。仍敎曰,醫官先退,進講爲之。又敎曰,判府事仍參進講,閣臣亦參進講。裕元·淳穆就座,上誦前受音一遍訖,仍開卷。性敎讀自孟子曰古之賢王,止達不離道,仍釋義訖。上命授書筭于性敎,上讀新受音十遍訖。性敎還納書筭。上曰,孟子指言宋句踐之好遊者,謂以戰國時遊說乎?性敎曰,當時遊說之人也。上曰,斯人也,必不能囂囂而自得者,故孟子告之以囂囂而深警之也。性敎曰,好善忘勢者,實爲此章之要語,湯之於伊尹,文王之於呂尙,皆好善而忘勢,故或三聘於莘郊,或載歸於渭陽,得之爲輔弼,以至上下交而爲泰。至若後世漢昭烈,亦三顧草廬,然后得諸葛亮,古之賢王,未有不屈己下賢,而能致賢輔者也。在上而不能謙謙,挾其富貴而驕人,則士將去矣,明君哲辟,監法導守之第一義也,尤宜澄省焉。永曰,君必好善而忘勢,然后自有賢士之竝進,士必樂道而忘勢,然后可爲賢君之補佐,苟不然,則君驕於士,士諂於君,惟以勢利爲尙,不以德義爲尊,而小人日近,君子日遠,國欲治,可得乎?是故,聖王賢臣,莫不以善道相合,而能成至治也。且宋句踐,是遊說者,則所事在於人不在於己,故敎之以囂囂自得,而至若窮不失義,達不離道者,顔子之不改其樂,伊尹之思被其澤,可謂不失義,不離道之士也。夫人君,必擇道義之士,置諸左右之列,則上可以致君德,下可以副民望,伏願澄省焉。益容曰,好善忘勢,好人之善,而忘吾之勢也,樂道忘勢,樂吾之道,而忘人之勢也。二者雖若矛盾,實上下相須之要道也,下章尊德樂義者,樂吾之道也,人不知亦囂囂者,忘人之勢也,二章言雖殊,而義則一也。淳穆曰,上文言,爲君而致敬盡禮,求其賢也,下文言,爲士而尊德樂義,修其身也。囂囂者,伊尹在畎畝之中,如是爲樂,而倘使伊尹,不逢湯,無過爲莘野匹夫,湯不得伊尹,何以做殷家靈長之業乎?所以君有敬禮,士有德義,則於是乎昭融契合,上下交泰矣。裕元曰,臣於向日講筵,伏蒙堯·舜之事,雖知之,行之爲難之敎,臣以非知之艱,行之惟艱,仰對矣。今日下敎,卽恤民愛民之意,則是爲堯爲舜之事也。凡堯·舜之事,傳於史冊,故千載之下,能讀而誦之,今殿下一動靜一言語,亦在於記事記言之間,古人所謂筆端可畏者,此也,臣敢以是,申複仰陳。上曰,雖有其言,難以行之矣。淳穆曰,言者無迹,文者有形,言所書卽文也,書之史冊,是非莫掩,所以言與行,其難一也。上曰,閣臣已參經筵,文義奏之。演壽曰,自古賢王,則好善忘勢,賢士則樂道忘勢,然後君臣上下相孚,而爲堯·舜之治矣。上掩卷,命史官就座,仍命大臣先退,又命退,諸臣以次退出。
上在景福宮。停常參·經筵。
備忘記,慶尙右兵使申哲均下直,長弓一張,長箭一部,片箭一部,筒兒一箇賜給。
傳曰,左副承旨許遞,前望入之。承旨前望入之,韓鎭棨落點。
承文院啓曰,明日月食救食時,本院堂郞,當爲進參,而有司堂上李豐翼,身帶平市提調,勢無兼進有司之任,今姑改差,行護軍申應朝差下,仍爲察任,何如?傳曰,允。
吏曹啓曰,永同縣監李象準,身病猝重,萬無赴任之望云,咸悅縣監洪永禹,身病猝重,萬無還任之望云,竝罷黜,何如?傳曰,允。又啓曰,奉常寺判官鄭學默,成均館典籍李源逸·姜文馨,中學敎授李載德,東學敎授金奎軾,元陵參奉尹相甲,俱以身病,呈狀乞遞,竝改差,何如?傳曰,允。
司僕寺啓曰,興陽監牧官趙明植,晉州監牧官金哲淳,俱以身病,呈狀乞遞,竝改差,何如?傳曰,允。
兵曹啓曰,今十一月十七日武臣堂上朔試射日次,而月食相値,不得爲之之意,敢啓。傳曰,知道。
庚午十一月十六日時,上御慈慶殿。進講入侍時,同經筵許傳,參贊官柳冀大,檢討官徐相敦,假注書車有聲,記事官朴容大·金明鎭各持孟子第七卷,以次進伏訖。上曰,史官分左右。上誦前受音一遍訖。仍開卷,傳讀自窮不失義故,止不怨殺者,仍釋義訖。上曰,窮則獨善其心,達則兼善天下,如此者眞賢人也,今亦有之乎?傳曰,古人以道自重,不輕以失身,惟大有爲之世,可以得志而行道,則於是焉出而致君澤民,故堯·舜之世,野無遺賢,今雖曰不如古昔盛時,山野巖林之間,豈無其人?朝廷之士,許多文蔭武,雖至微末庶官,又安知無懷材抱器之倫乎?旁招廣延,明目達聰,則可以得之矣。然人君不致敬盡禮誠心以待之,則不至矣。漢昭烈之於諸葛亮,三顧而後,魚水之契合也。上曰,佚道使民,生道殺民,則民果無怨矣。傳曰,先王之政,用民之力,不過三日,而亦必農隙,若其播種耕穫之時,田畯以勸之,保介以董之,此所謂佚道使民也,若有姦究暴亂之類,爲害於民者,則不得已殺之,然亦須國人皆曰可殺,見可殺焉,然后殺之,則殺一人,而民得以遂其生,此所謂生道殺人也。仍奏曰,戰國遊說之士,類多句踐者,不知道義之重,惟以循名外求爲事,故孟子告之以囂囂,囂囂者,如伊尹處畎畝而樂道,終至佐湯以救民,此則獨善而又兼善者也,蓋有湯之聖,則必有伊尹之賢矣。缺
上在景福宮。停常參·經筵。
政院啓曰,新除授同副承旨韓鎭棨,時在黃海道金川郡任所,斯速乘馹上來事,下諭,何如?傳曰,許遞。前望入之。承旨前望入之,洪坃落點。又啓曰,吏曹郞廳來言,守令多窠,政事,取稟。傳曰當日爲之。傳曰,京兆堂上許遞,今日政差出。
奎章閣啓曰,原任直提學金輔鉉父喪第三日,依定式,遣檢書官致弔,仍爲勸粥以來之意,敢啓。傳曰,知道。
弘文館啓曰,原任副提學金輔鉉父喪第三日,依定式,遣檢書官致弔,仍爲勸粥以來之意,敢啓。傳曰,知道。
議政府啓曰,昌平縣令,今方見窠矣,積弊之局,難付生手,以聲績素著人,勿拘常格,各別擇差之意,分付銓曹,何如?傳曰,允。
兵曹啓曰,宣傳官李章烈,五衛將柳冀默·任翊準,昌德宮衛將河龍建·朴宗錫,文臣兼宣傳官李建昌·姜文馨,俱以病難供職,呈狀乞遞,羽林衛將姜文琪,除授在外,上來無期云,竝改差,何如?傳曰,允。
三軍府啓曰沁都,以畿沿要衝之地,宜有海防備禦之需,而迺者雲峴宮別下穀二千四百三十石零,永宗八百七十六石零,喬桐五百石,此卽軫念軍民之曠典殊渥也,旣有穀,則不可無糶糴,則旣糶糴,亦不可無穀名,與句管穀名,以別備爲稱,自本府句管,每歲半留,半分除耗改色,制爲定式事,分付,何如?傳曰,允。
有政。吏批,行判書趙秉徽進,參判許傳病不來,參議李容學在外,以趙基應爲判尹,李能燮爲左尹,南廷益爲右尹,閔致庠爲知春秋,李源逸爲奉常判官,洪鉉周爲司僕判官,洪健植爲兵曹正郞,郭基洛·金秉洙爲典籍,金炳觀爲氷庫別提,李永爲中學敎授,洪鍾大爲東學敎授,趙羲先爲元陵參奉,成大永爲金川郡守,朴珽鉉爲永同縣監,趙璋熙爲咸悅縣監,廣興令單趙中植,滿六朔依法典陞付,奉常參奉單辛哲求。再政。以洪善周爲康陵令,李徽應爲引儀,朴最壽爲昌平縣令。三政。以曺秉直爲掌樂主簿,朴衍壽爲尙衣別提,趙龍熙爲西原縣監,故學生宋潤興,贈童敎,孝行卓異贈職事,承傳。四政。以吳章默爲監察,金炳夏爲司圃別提,趙雲漢爲瑞興府使,故學生崔日昇,贈童敎,孝行卓異贈職事,承傳。五政。以趙龍夏爲白川郡守。六政。以李貞夏爲交河郡守。七政。以李敎應爲砥平縣監。八政。以趙基曾爲司僕主簿。九政。以李在馥爲監察,李東九爲順懷墓守衛官,兼春秋單鄭鍾學。兵批,參知車世杰進,以金義煥爲馬梁僉使,同知單朴宗錫,開雲浦萬戶劉運泰,特又仍任事,承傳。
庚午十一月十七日□時,上御慈慶殿。進講入侍時,講官朴永輔,參贊官李會正,侍讀官李晩蓍,假注書康炳迪,記事官朴容大·金明鎭,各持孟子第七卷,以次進伏訖。上曰,史官分左右。上誦前受音一遍訖,仍開卷。永輔讀自孟子曰覇者之民,止善敎得民心,乃釋義訖。上命授書筭于永輔,上讀新受音十遍訖,永輔還納書筭。上曰,驩虞如也,皞皞如也,觀其註義,王覇之分益明矣。永輔曰,然矣,覇者之事,專務功利,故民亦如是,事成則喜,事過則忘,其喜淺近,其狀驩虞如也。王者之民,在於大化之中,只自耕食鑿飮,不知其所以然,其喜之狀,皞皞如也。上曰,君子所過者化,舜之耕歷陶河,正當此意也。永輔曰,然矣。虞舜耕漁之時,其化人,正如是矣。仍奏曰,草木之未發生也,其意蕭索,春雨一過,花葉燁敷,經夏長養,不知所裁,秋霜一過,顆粒堅實,此卽所過者化也,其所以化之者,亦有主宰,主之所存,神妙自生,此乃天地之運用,而聖人則之,上下與之同流者也。上曰,有仁言而無仁聲,則實爲無益也。永輔曰,言雖仁,徒言無實,聲則仁政之所推也,其感人必深,且仁聲之感人,非家家而喩說也,行一仁政,四方風動,其如隨響而應,遇節而解,莫之能禦,堯·舜之治,如斯而已。上曰,善政得民財云者,百姓足而君無不足之意,而泛看文體,似得民之財也。永輔曰,此章之義,最易錯看,非謂國之得民財,卽民得其財之謂也。上掩卷,永輔曰,此是孟子終篇,而歲前餘日無多,自明日稍演其行數,至七八行,以爲歲前畢講恐好,故敢此仰達矣。上曰,自止必從文勢付之,而歲前當畢講矣。上曰,畿甸飢民救活,果爲盡心極力乎?永輔曰,設賑之政,專在於精抄飢口,而列邑所報,尙未齊到,將以來月旬前,分等始賑矣。上曰,畿甸三政之漸入於班家墳墓守護之中,予已檢知矣,田畝入墓,若以一葬之地陳頉,猶可爲也,凡屬四標之內,竝以陳頉,且以禊坊於吏屬,一洞之內,烟戶之役,無難頉免,吏屬不敢言之,官長袖手觀之,有限之三政,盡入於虛頉之中是,豈可行之事乎?畿內各邑所在墓陳與禊坊,一一査覈,亦以此意,自廟堂關問各道四都,一體査覈,隨啓以聞,當有別般嚴處矣。永輔曰,墓陳事,去年舊災陳起時,已屢關飭,禊坊事,昨冬收聚道內節目,及完文營庭燒火,未知伊後實效之如何,而今此聖敎,又如是鄭重切摯,謹當更加嚴飭,以爲到底査覈,隨現發修啓登聞矣。上曰,今日筵說,頒布朝紙,可也。仍命史官就座。又命退,諸臣以次退出。
上在景福宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
傳曰,同副承旨許遞,前望入之。承旨前望入之,具胄元落點。
三軍府啓曰,卽接訓鍊都監所報,則今十一月十九日習陳日次,而夏而六月七月,冬而十一月十二月停操事,曾有受敎,依例停止云矣,敢啓。傳曰,知道。
承文院啓曰,月食已過,禮部回咨,依例撰出,順付回撥,下送灣府,傳給鳳城,轉致北京之地,何如?傳曰,允。
庚午十一月十八日□時,上御慈慶殿。進講入侍時,講官鄭基世,參贊官李會正,檢討官徐相敦,假注書車有聲,記事官朴容大·金明鎭,各持孟子第七卷,以次進伏訖。
上在景福宮。停常參·經筵。
以京畿監司朴永輔狀啓,陽城前五衛將徐有源,結縛官差,詬罵官長事,傳曰,武斷禁飭之前後朝令,何等截嚴,而此輩終不知戢,凌蔑官長,又使無告殘氓,莫能支保者,究其罪狀,萬萬痛惡,徐有源永刋仕籍後,令南陽府使,開坐於該邑市場,嚴刑一次,遠惡地定配,勿揀赦典。
奎章閣啓曰,兼檢書官鄭日愚,除拜興陽監牧官,所帶兼窠,依例減下,何如?傳曰,允。
庚午十一月十九日□時,上御慈慶殿。進講入侍時,講官李參鉉,參贊官金奎弘,侍讀官李晩蓍,假注書康炳迪,記事官朴容大·金明鎭,各持孟子第七卷,以次進伏訖。
上在景福宮。停常參·經筵。
藥房提調趙性敎,副提調洪坃啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
政院啓曰,議政府郞廳來言,今日賓廳日次,而領議政金炳學,無時急稟定事,左議政未差,右議政洪淳穆,有身病,不得來會云矣,敢啓。傳曰,知道。
傳曰,兩銓便考,今爲改印矣。時原任大臣·宗正卿·儀賓·講官·經筵·諸閣臣·諸儒臣·承史·臺諫·政府東西壁·六曹·漢城府堂上·正卿及曾經亞銓內外各司·監司·留守·鎭撫使·統制使·兵水使·防禦使·義州·慶州府尹,東萊府使,各一件賜給。
禮曹,來十二月初六日孝裕獻聖宣敬正仁慈惠弘德純化文光元成肅烈明粹大王大妃殿誕日陳賀時應行節目,參考前例磨鍊爲白去乎,依此擧行,何如,啓,旣承慈敎,權停爲良如敎。
禮曹,來正月初一日行社稷祈穀大祭,香祝親傳,取稟。奉敎敬依。禮曹,來正月初三日行宗廟·永寧殿春享大祭,香祝親傳,取稟。奉敎敬依。禮曹,來正月十二日行星壇祭,香祝親傳,取稟。奉敎敬依。
禮曹啓曰,卽接韓山幼學許桔所志,則以爲同生兄杠,嫡妾俱無子,以其同姓八寸弟杕第二子焮,欲爲繼後,兩家諸族,相議完定,而養家父母,俱爲作故,拘於常規,不得循例禮斜,依法典草記,稟處事,呈狀矣。凡係繼宗立後,兩邊與受,明有可據,而不得登聞者,許令該曹,論理草記事,載在法典,而門長許桔所訴旣如此,許杕第二子焮,立爲許杠之後,何如?傳曰,允。
禁衛營啓曰,本營千摠李熙忠,身病猝重,勢難察任,改差,何如?傳曰,允。又啓曰,本營千摠,今當差出,而可擬之人乏少,外任竝擬,何如?傳曰,允。
義禁府啓曰,京畿監司朴永輔狀啓內,陽城縣居前五衛將徐有源,係是朝官,其罪狀,令攸司稟處事,判付內,武斷禁飭之前後朝令,何等截嚴,而此輩終不知戢,凌蔑官長,又使無辜殘氓,莫能支保者,究其罪狀,萬萬痛惡,徐有源,永刋仕籍後,令南陽府使,開坐於該邑場市,嚴刑一次,遠惡地定配,勿揀赦典事,命下矣。徐有源永刋仕籍後,令南陽府使,開坐於該邑場市,嚴刑一次,遠惡地定配,勿揀赦典事,分付該道道臣之意,敢啓。傳曰,知道。又啓曰,卽接月令醫員趙宜默手本,則以爲時囚罪人李憲璟,素患疝積,處冷復發,肚臍橫亘,食飮全却,目下症形,實爲危劇云,罪人病勢如此,則一邊保放,一邊草記,載在法典矣。李憲璟姑爲保放之意,敢啓。傳曰,知道。
義禁府啓目,裝載官礪山前府使李憲璟原情云云。傳旨內辭緣,泛稱遲晩,所當請刑是白乎矣,曾經宣傳官,勿爲請刑,載在法典,議處,何如?啓依允。
庚午十一月二十日□時,上御慈慶殿。進講入侍時,領議政金炳學,講官金世均,參贊官具胄元,檢討官徐相敦,假注書車有聲,記事官朴容大·金明鎭,各持孟子第七卷,以次進伏訖。上曰,史官分左右。仍命大臣進前,炳學進前問候,各殿問候訖。仍奏曰,臣於日前,伏蒙史記頒賜之恩,下情惶感,不但爲世世寶藏而已。伏聞向日筵中,以興學有所下敎,大哉王言,不勝欣忭之至,興學之要,亶在於自上勤學,是爲上行下效,而臣於秪受之日,盥讀幾篇,諸臣秪受者,亦皆如此,此興學之效也。伏願殿下,先就聖學,益加勤孜,雖以今所進講之書言之,不必欲速,惟無間斷,務以潛心體驗爲要,則功效之廣,豈有可量乎?今此登筵講官,亦蒙恩賜,與榮共祝矣。世均曰,臣獲蒙春秋宣賜之恩矣。臣學識蔑劣,猥忝講官之列,無所萬一分裨補,而混被殊渥,感祝之餘,不勝慙惶,而興學之聖念,擧切欽仰之忱矣。炳學曰,日前掖隷事,處分嚴正,後玆以往,非但掖隷之不敢恣橫,法司所屬與班家下隷,亦將畏愼斂戢,而外道校卒,其必嚴加團束,爲小民甚幸甚幸,纔以此意,行關各道,使婦孺,咸知聖敎之曠絶矣。上曰,右相其有所傳耶?炳學曰,亦伏見筵說之頒諸朝紙者矣。昔我英廟潛邸時,以司饔提調,監進西瓜,每多下屬從中幻弄之弊,掖隷之習,自古伊然矣。仍奏曰,日前京畿監司入侍講筵時,以墓陳與禊坊事,有所下敎,而年前因朝令,墓陳則出稅,禊坊則革罷矣。未知至今擧行之果,何如,而奉有筵敎,又爲申飭,則此後對揚之效,亦不無惕念矣。上曰,班家則雖當無漏納稅,而官屬亦豈無憑藉偸弄於中間者乎?炳學曰,政府行關之後,方伯守令必當誠心對揚矣。上曰,諸臣非不對揚,而吏輩幻弄虛實之弊,亦爲申飭也。炳學曰,講官方帶有司堂上,已爲措辭關飭矣。世均曰,外道官屬之操制墓陳禊坊之申飭事,謹以筵敎,措辭發關矣。缺上誦前受音一遍訖,仍開卷。世均讀自孟子曰君子有三樂,止不言而喩,仍釋義訖。上命授書筭于世均,上讀新受音十遍訖,世均還納書筭。上曰,此三樂,固是君子之所樂,然父母俱存,兄弟無故,爲人倫之至樂,而最所難得者,故首言之耶?世均曰,此固人情之最大願,而乃繫于天,有非人力所可致者,故君子三樂,是居第一矣。上曰,得英才敎育之,亦甚不易矣。世均曰,誠然矣,得明睿之人,敎而養之,其澤將及於天下後世,聖人之所欲行者,豈有過於此者乎?上曰,廣土衆民以下三章,皆由於仁義禮智也。世均曰,人苟不以仁義禮智爲先,則曷以修其身而行其道乎?此所謂性之四端也。上曰,此三樂,君臣之間,皆可所樂也。世均曰,以堯·舜之大聖,猶得皐·夔,而致太平,以孔子之大聖,亦得顔·曾,而傳道統,此乃君臣上下之皆所樂也。上曰,人君善爲政令,則亦可以仰不愧俯不怍矣。世均曰,苟或有仰愧俯怍,則何事之可行?此誠通上下而言者也。仍奏曰,上章所云君子之三樂,一在〈天〉缺一在我一在人,其在我者,克己之工,人能克己,則自無仰愧俯怍,昔衛武公自警曰,尙不愧于屋漏,司馬溫公嘗言曰,平生所爲,無不可對人言者,皆此意也。以王天下不與存焉,重言之者,以明其君子之所樂在此三者也。下章所云君子所性,不以窮達而有異,雖在上立,無所加,雖在下位,無所損,蓋仁義禮智,根於天而著於心,則自致積中而著外,以至粹面而盎背矣。大學曰,德潤身,心廣體胖,故君子必誠其意,苟能意誠,則其效自如是矣。缺上曰,壬辰再造之實,皇明神宗皇帝之恩,何可暫忘也?世均曰,聖敎至當矣。神宗皇帝,動天下之兵,盡天下之力,東援我國,再造之恩,與天同大,肆我肅宗朝甲申,命築大報壇,以祀神宗,而英廟朝,覽明史毅宗皇帝,亦有東援之命,而以太祖皇帝,有賜國號之恩,合享三皇矣。上曰,大明兵力之垂弱,未嘗不由於東援而然矣。缺上曰,大臣講官兩家中,何家不見淸人乎?世均曰,臣之十代祖文忠公臣,曾於丁丑之亂,殉節江都,故子孫不與淸人相見,而臣之從十代祖文正公臣,抗義被拘,而推以還歸,故後孫不避淸人矣。上曰,文忠·文正,誰爲兄乎?世均曰,臣之先祖文忠公,序爲兄矣。缺
上在景福宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,卽者義禁府都事來言,時囚罪人李憲璟,當爲議處,而判義禁未差,次堂例不得擧行云,未差之代,政官牌招,開政差出,何如?傳曰,前望入之。金吾堂上前望入之,判義禁趙秉徽落點。又啓曰,開坐事,命下矣。新除授判義禁趙秉徽,卽爲牌招,何如?傳曰,允。
義禁府啓目粘連,向前李憲璟亦,穀物加載,旣有可據,監色代騎,雖緣事勢,漕法攸重,難以全恕,以此照律,何如?啓依允。
義禁府啓曰,保放罪人李憲璟,所當還囚議處以入,而病勢一向未差,仍爲保放之意,敢啓。傳曰,知道。
庚午十一月二十一日□時,上御慈慶殿。進講入侍時,講官曺錫雨,參贊官洪坃,侍讀官李載純,假注書康炳迪,記事官朴容大·金明鎭,各持孟子第七卷,以次進伏訖。
上在景福宮。停常參·經筵。
藥房都提調李裕元,提調趙性敎,副提調洪坃啓曰,節屆隆冬,寒事轉甚,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
弘文館啓曰,兼檢書官尹程在外,擧行苟艱,減下,其代前檢書官柳芝熙差下,令該曹,口傳付軍職,冠帶常仕,何如?傳曰,允。
摠戎廳啓曰,本廳中軍鄭完默,身病甚重,勢難察任,改差,何如?傳曰,允。
義禁府照目粘連,裝載官礪山前府使李憲璟矣,本府議啓內,穀物加載,旣有可據,監色代騎,雖緣事勢,漕法攸重,難以全恕,以此照律,罪笞四十收贖,附過還職,私罪,奉敎依允。
庚午十一月二十二日□時,上御慈慶殿。進講入侍時,同經筵尹秉鼎,參贊官鄭基會,檢討官李永,假注書車有聲,記事官朴容大·金明鎭,各持孟子第七卷,以次進伏訖。
上在景福宮。停常參·經筵。
傳曰,同副承旨許遞,前望入之。承旨前望入之,趙羲贊落點。
議政府啓曰,茂山府使今方見窠矣,此時曠代,委屬可悶,令該曹口傳差出,不日給馬下送,何如?傳曰,允。
吏曹口傳政事,以宋泰玉爲茂山府使。
兵曹啓曰,內禁衛將李奎鶴,曹司五衛將柳寅煥,俱以病難供職,呈狀乞遞,竝改差,何如?傳曰,允。
兵曹,以任興準爲摠戎中軍。
庚午十一月二十三日□時,上御慈慶殿。進講入侍時,講官崔遇亨,參贊官李會正,檢討官李永,假注書康炳迪,記事官朴容大·金明鎭,各持孟子第七卷,以次進伏訖。
上在景福宮。停常參·經筵。
都摠府啓曰,今日入直內三廳武兼禁軍及軍兵等,中日習射技放,請出標信。傳曰,知道。
政院啓曰,新除授同副承旨趙羲贊,時在京畿坡州地,斯速乘馹上來事,下諭,何如?傳曰,許遞,前望入之。承旨前望入之,李章烈落點。
議政府啓曰,卽見咸鏡監司金壽鉉,北兵使金箕錫狀啓,則匪類李東吉等男女八名,自琿春協領衙門押還,而潛逃情節,今方嚴覈云矣,旣自上國,有此押還,則不可無移咨之擧,令槐院具由撰咨入送,何如?傳曰,允。
禁衛營啓曰,本營千摠申德熙,時在茂山府任所,上來尙遠,久曠可悶,改差,何如?傳曰,允。
三軍府啓曰,卽見公忠監司閔致庠所報,則以爲德山,本以哨官邑,受節制於主鎭把摠海美縣監矣。今爲獨鎭,陞作邊地,則挨次之分,合有變通爲辭矣。仍舊受制,實非獨鎭本意,陞爲把摠,自主軍務事定式,何如?傳曰,允。又啓曰,靑梱·蔚梱報滿之期,此迫矣,一是歉餘之迎送有弊也,一是城役之未及告畢也,且兩帥臣優異聲績,實爲軍民之所惜去,南兵使李鍾承,姑爲仍任,慶尙左兵使尹善應,竣役間,亦爲仍任,何如?傳曰,允。
庚午十一月二十四日□時,上御慈慶殿。進講入侍時,講官朴珪壽,參贊官金益容,檢討官李永,假注書車有聲,記事官朴容大·金明鎭,各持孟子第七卷,以次進伏訖。
上在景福宮。停常參·經筵。
藥房提調趙性敎,副提調洪坃啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
傳曰,大臣·政府堂上引見。
傳曰,在外禮判許遞,前望入之。禮曹判書前望入之,趙秉昌落點。
政院啓曰,卽者檢閱金明鎭,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。又啓曰,卽者檢閱金永穆·朴容大,謂有館規,聯疏徑出,原疏纔已退却矣。竝所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
以檢閱金永穆·朴容大牌不進罷職傳旨,傳曰,只推。
禮曹啓曰,卽接濟州牧使趙羲純狀啓,則十月令薦新柑子,一一摘取,爲五十七箇,而肇慶廟薦新,十四箇封進,所餘爲四十三箇,宗廟·景慕宮薦新,排比無路,故謹援已例,都封上送于禮曹,以爲稟旨進獻之地爲辭矣。在前橘果稀結之時,有減數薦獻之例,今亦依前例分排,當日薦進,何如?傳曰,允。
檢閱金明鎭疏曰,伏以臣於筵退,獲接家信,則臣本生母癃病,屢月彌留,轉至添篤,眞元日益澌綴,神氣時復昏沈,急伻相續,歸視立促,臣憂懼焦遑,刻漏難住,冒犯瀆撓,豈義分之所可敢,而陳懇救護,亦情私之不自已也,玆庸忙徹短章,徑出脩門。伏望聖慈,俯垂諒察,遞臣之職,俾伸微諒,治臣之罪,以昭法紀,不勝至祝云云。省疏具悉。爾其勿辭救護。
庚午十一月二十五日□時,上御慈慶殿。進講大臣,政府堂上引見,同爲入侍時,右議政洪淳穆,同經筵許傳,參贊官李章烈,檢討官李永,假注書康炳迪,記事官朴容大·金明鎭,各持孟子第七卷,以次進伏。同副承旨李章烈,假注書車有聲,事變假注書金在鼎,記事官朴容大·金明鎭,領議政金炳學,右議政洪淳穆,政府堂上趙秉昌·趙秉徽·李景夏·李周喆·金世均·崔遇亨·李源命·尹正求·李章濂·李元熙·趙基應·趙性敎·許熠,副應敎丁觀燮,以次進伏訖。上曰,史官分左右。仍命大臣進前。炳學進前問候,各殿問候訖。上誦前受音一遍訖,仍開卷。傳讀自孟子曰柳下惠,止無伊尹之志則纂也,仍釋義訖。傳曰,柳下惠雖與袒褐裸裎者,與之處,不以爲浼,而油油焉,所以爲聖之和也。蓋人之和者,易失於流,而惠則不流,不流者卽其介也。介者,特立而剛礭不拔之意也,其不卑小官,直道三黜,皆剛介之驗也。上曰,掘井不及泉,猶爲山九仞,功虧一簣。傳曰,聖敎切當矣,半塗而廢,則靡事不然,爲學而未至於孔子,爲治而未至於堯·舜,皆是也,故古人曰,賢希聖,聖希天,伏願殿下,益懋聖工焉。上曰,太甲不順義理,故放之而民悅,賢而反己,則民又悅,惟伊尹爲然。傳曰,論語曰君子之過,如日月之食,其過也人皆見之,其更也人皆仰之,太甲之謂也。孟子的見伊尹之心,斷斷爲宗社生民,無一毫私意,故曰有伊尹之志則可,然可者,僅可而有所未盡之稱也,亦有微意存乎其間矣。且放者,非放黜放廢如放驩兜放桀之放也。書曰,營于桐宮,密邇先王其訓,桐宮,湯墓所在,故欲其法湯之訓也。且古者君薨,百官聽於冢宰三年,故湯崩三年之內,俾宅憂於先王墓側,處仁遷義,克修允德,至于三祀,練喪畢而奉歸,則太甲之位自在焉,斷非廢之而復位也。上曰,霍光則廢昌邑王,爲嚴延年所覈。傳曰,霍光,始旣不審而立之,終又專擅而廢之,不可與伊尹比擬也。延年覈之當矣,缺上曰,五禮便考,今至何境乎?世均曰,五禮便考,今方正書割付,而圖式刻役,自致遲緩矣。上曰,雖草件,從近進覽也。世均曰,臣謹當以下敎,退傳於諸堂,與之董役奉行矣。缺上曰,陵寢諸品,其有不同乎?世均曰,今此圖式中首書之本,五禮儀所著也。健元陵陳設圖,卽本陵所奉之式也,太常享儀圖屛祭品,亦有不同,故謹書于下方,而各陵祭品圖說,雖抄錄註書圖式,姑未來到,而陵寢則不得註書矣。缺炳學曰,鄒書進講,今至第七篇矣,天人性命之原,公私義利之辨,我殿下,亦旣體驗而充擴之,聖學時敏,聖德日躋,群情攢祝,曷以形達?繼講冊子,令弘文館,依例收議後,稟定,何如?上曰,依爲之。出擧條炳學曰,享禮儀節,克敬克愼,而各陵寢祭物陳設之式,或不無異同,其在事體,甚涉未安。昔在正廟朝,命太常,作享儀圖屛,亦粵純祖朝,又有筵飭,而尙多不齊,終欠一規矣。五禮便考,今方核刊,其令監印堂上,先印健元陵陳設圖式,自春曹頒送各陵及太常,以爲一遵奉行之地,則恐無增減之嫌,允合從先之儀,故敢此仰達矣。上曰,依爲之。出擧條炳學曰,宗親與閣臣儒臣,或身故或遭艱,則存恤勸粥,自是恩數之有別,而若値在外之時,宗郞檢書官之乘馹往來,不但外道㕑傳之爲可念,亦不無許多貽弊之端,自今爲始,在京則如例爲之,在外則置之,以紓一分民邑之力,仍以此意,定式,何如?上曰,此果有民弊者,分付宗府內閣玉堂,以此定式。出擧條炳學曰,氷庫伐氷時,太常官員之眼同監董,開庫時,禮曹官員之眼同看審,未知其例之創自何時,而該庫旣專管擧行,則兩處郞官,不過是應文備數而止耳,第以監董之有其名也,故太常員役輩,例給米十八石零,至今自在,而藉此貽弊,亦復多端,少無該寺監董之效,反添殘司難支之瘼,繼自今伐氷及開庫時太常禮曹兩處郞官進去之例,永爲革)罷,而東西庫郞官中鑿氷官及奉常寺官員中監董官,每自禮曹,劃出啓下矣。太常監董,旣係當罷,則鑿氷官,亦不必自禮曹劃出,其令該庫,臨時定送,俾爲恪勤擧行,太常員役輩例給米,屬之該庫,以爲一分補用之地,何如,上曰,依爲之。出擧條炳學曰,卽見慶尙監司金世鎬狀啓,則東萊府改量,今纔了畢,通計田畓加,爲三百九十一結八十五負八束,自今年,以新量結數施行事,請令廟堂稟處矣。量田巨役也,而從便劃財,克正田制,區別經界,十分精詳者,此誠他道他邑之所未得有也。一以新量案施行之意,分付該曹及該道,何如?上曰,依爲之。出擧條炳學曰,朝官議讞之皆屬金吾,卽典憲攸在,而獨於緘辭推考之捧緘照律,俱自秋曹行之者,似是因仍襲謬,而終欠事體矣。從玆以往,若有外官緘推之人,捧其緘辭,議其勘律,竝令義禁府擧行之意,著爲定式,載之會通,何如?上曰,依爲之。出擧條炳學曰,行大護軍閔致庠,政府堂上還差,何如?上曰,依爲之。出擧條炳學曰,行護軍任商準·鄭完默,陞資後當爲追榮,而所后家,無可施處,依近例,移施本生之意,分付,何如?上曰,依爲之,出擧條缺章烈曰,玉堂所懷奏之。觀燮曰,第伏念講學之要,在於勤孜而已,至於召對之停掇,已爲許多月,是臣晝宵憂歎者也。古昔聖君,頻接臣隣,討論經史,鑑戒治亂,是乃學問中實事也,伏願懋哉懋哉。上曰,所陳甚好,當留念矣。缺
上在景福宮。停常參·經筵。
傳曰,旣承慈敎矣,太廟臘享大祭,遣大臣攝行,依親祭例磨鍊。
政院啓曰,左右史不可不備,檢閱金永穆·朴容大,旣有只推之命,竝卽牌招入直,何如?傳曰,允。
以檢閱金永穆·朴容大牌不進罷職傳旨,傳曰,只推。
禮曹,來十二月初十日行宗廟臘享大祭,永寧殿攝行祭,香祝親傳,取稟。奉敎敬依。
議政府啓曰,卽見濟州牧使趙羲純年分狀啓,則大靜勝於本州,旌義遜於本州,統論三邑,僅爲免歉,新舊還之一時竝督,恐傷民力,舊還姑爲仍停云矣,荐歉之餘,農乃告登,爲島民萬幸,舊還仍停,係是已例,依施,何如?傳曰,允。
兵曹口傳政事,以邊益煥爲羽林將。
兵曹啓曰,今月二十九日二羽禁軍番次矣,該番將有闕之代,依承傳,口傳擬入之意,敢啓。傳曰,知道。
兵曹啓目粘連,觀此黃海監司徐元輒狀啓,則中軍李普憲,處事綜明,編伍騰公平之頌,戢盜嚴猛,村閭絶侵鬧之弊,威惠竝行,實績旣著,今當箇滿,群情惜去,特令仍任,以責成效事,令該曹稟處亦爲白有臥乎所,處事綜明,戢盜嚴猛,編伍謄公平之頌,村閭絶侵鬧之弊,實績旣著,軍情惜去,依狀請施行,何如?啓依允。
庚午十一月二十六日□時,上御慈慶殿。進講入侍時,講官朴永輔,參贊官洪坃,侍讀官丁觀燮,假注書康炳迪,記注官尹相殷·石宗珍,各持孟子第七卷,以次進伏訖。上曰,史官分左右。上誦前受音一遍訖,仍開卷。永輔讀自公孫丑曰詩曰不素餐兮,止大人之事備矣,仍釋義訖。上命授書筭于永輔,上讀新受音十遍訖,永輔還納書筭。上曰,尙志之志字,大註云,心之所之,小註云,與父在觀其志之志字意同,則其意深矣。永輔曰,志者,心之所嚮也,未及發於事,而在心則有定,凡爲人子者,父在之時,雖無所行之事,其志可見,如士未見用於世,而其平日所抱之志,亦可知也。仍奏曰,士農工商,卽古所稱四民,農者天下之大本,終歲南畝,用力最勞苦,故先於工商,商則相時之豐嗇,衡物之貴賤,安坐而致財,猶不若工之鍜鍊撲斲自食,故工爲次,而商最下,士則居於三民之上,常若無事焉,然古之士子,平生讀書,所講明于中者,卽修身齊家致君澤民之術,得志而行道,則彼農工商者,皆將被其澤,而安其所業,此卽古之士子之事,而其事則學也,後世則公卿大夫,亦未能然,而如臣者,官居方伯,亦可謂安富尊榮,而其實則素餐而已。觀此孟子所敎,慙惶實多矣。日前頒賜書籍,實出於興學之聖念,臣不勝欽仰萬萬,謹當相與勉勵,幸答聖意,而殿下亦宜自勉,以盡躬率導迪之方,深切伏望焉。玉堂曰,云云。承旨曰,云云。上掩卷。諸臣以次掩卷。上曰,賑恤,何當始行乎?永輔曰,八邑鎭饑民,爲一萬五千餘口,而來月初三日當始賑,歲前兩次,歲後六次排定矣。上曰,來月初三日乎?何以爲之?永輔曰,當自此日,列邑皆次第擧行矣。每日壯男米五合,壯女四合,老弱各三合,如是分等排定,而終有所未審,故將送營校摘奸矣。上曰,設賑時,或有奸吏之中間偸弄,則名以賑恤,澤不下究,哀彼窮民,控訴何地乎?發遣營校,各別申飭,期有實效也。永輔曰,謹當連加嚴飭,以爲操束矣。上曰,賑恤只八邑鎭,故饑民男女老少,竝未滿二萬口乎?永輔曰,列邑初報爲二萬餘口,而設賑之政,先在於精抄,故族戚·姻婭·奴主間,可以相救者,使之詳査刪拔,再報以來者,爲一萬五千餘口矣。缺
上在景福宮。停常參·經筵。
都摠府啓曰,今日入直內三廳武兼·禁軍及軍兵〈等〉,中日習射技放,請出標信。傳曰,知道。
政院啓曰,左右史不可不備,檢閱金永穆·朴容大,旣有只推之命,竝卽牌招入直,何如?傳曰,允。以檢閱金永穆·朴容大牌不進罷職傳旨。傳曰,只推。
政院啓曰,卽見公忠監司閔致庠徒隷橫恣之弊操制事狀啓,則多有錯誤,原狀啓還下送,使之改修正上送,而該道臣推考,何如?傳曰,允。弘文館啓曰,下番副修撰李永,以進講·繼講,問議于時原任大臣事,出去之意。傳曰,知道。又啓曰,以進講·繼講冊子問議事,副修撰李永,就議于時原任大臣處,則領中樞府事臣鄭元容,病未獻議。行判中樞府事臣李裕元以爲中庸一書,聖學之淵源也。天下之正理,亶在乎此,而立大本行達道,爲傳授心法之要,則最可着力看去處也。今於鄒經畢講之後,讀書之序,捨是書何以哉?臣素蔑學問,不敢與議於下詢之末,惟在上裁云。領議政臣金炳學以爲繼講冊子收議事,臣旣仰奏後,論·孟之後,繼以中庸,都朱子讀書次第,而提綱挈維,明體達用之實,爲學問之切要也。且四書,爲終始之功,則該本末徹上下,闕一不可,伏候上裁云。右議政臣洪淳穆以爲聖學,今旣畢講孟子矣。讀書之序,惟中庸爲其次,而是書也,孔門傳授,成於子思,尊德性而道問學,致廣大而盡精微,涵泳乎其所已知,敦篤乎其所已能,大本大經,無所不包。曾傳論·孟以後,終始工夫,此爲循序進學之方,伏候上裁云矣。時原任大臣之意如此,以繼講日子時急,在外大臣·儒臣處,未得收議,何以爲之?敢稟。傳曰,諸大臣之意如此,繼講冊子,以中庸爲之。
吏曹啓曰,觀此公忠監司閔致庠狀啓,則以爲鴻山縣監鄭夔和年限,卽是明年,在所當遞,該縣公廨,今方修改,工匠召募,財力鳩辦,已有所入量者,今若付之生手,終始責效,恐未可必,限畢役姑爲仍任事,令該曹稟處云矣。依狀請施行,何如?啓依允。
禮曹啓曰,因大臣筵奏,氷庫伐氷與開氷時,太常官員監童,禮曹官員看審革罷,鑿氷官自該庫定送事,擧條啓下矣。每於鑿氷時,加差主梗官,以濟用監·廣興倉·司宰監·平市署·司僕寺·軍器寺官員中,每年兩寺式輪回差送者,亦爲革罷,以此定式擧行事,分付,何如?傳曰,允。
兵曹啓目,觀此黃海監司徐元輔狀啓,則中軍李普憲,處事綜明,戢盜嚴猛,今當箇滿,群情惜去,姑令仍任,以責成效事,令該曹稟處矣。依狀請施行,何如?啓依允。
庚午十一月二十七日□時,上御慈慶殿。進講入侍時,講官李參鉉,參贊官李會正,檢討官徐相敦,假注書車有聲,記注官石宗珍·金鼎燮,各持孟子第七卷,以次進伏訖。
上在景福宮。停常參·經筵。
政院啓曰,左右史不可不備,檢閱金永穆·朴容大,旣有只推之命,金明鎭由限已過,竝卽牌招,推移入直,何如?傳曰,允。以檢閱金明鎭牌不進罷職傳旨,傳曰,只推。政院啓曰,卽者檢閱金永穆·朴容大,謂有館規,聯疏徑出,原疏纔已退却矣。竝所當直捧禁推傳旨,而此與無端徑出有異,推考警責,仍卽牌招入直,何如?傳曰,允。以檢閱金永穆·朴容大牌不進罷職傳旨,傳曰,只推。又啓曰,卽者副應敎丁觀變,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
傳曰,摠管竝許遞,前望入之。
三軍府啓曰,卽見咸鏡監司金壽鉉,北兵使金箕錫狀啓,則慶源府犯越罪人李東吉,自北兵營梟首,其餘諸漢及不察之座首·校卒,竝待處分擧行云矣。凡係犯越,究其罪,劓殄無遺,而況其噓噏接續,一則東吉,二則東吉,似此悖逆之晷刻假息,已是痛惋之甚。且多日滯囚,亦不無他慮,先自政府,有所行會,使之卽速刑訊,則今此凶魁梟警之後,其餘七囚,自當依關辭擧行矣。邑鎭保囚之座首以下,益勉糾察之意,申飭放送,沿邊把守等節,另加團束,俾無疎虞之患事,分付,何如?傳曰,允。
副應敎丁觀燮疏曰,云云。省疏具悉。爾其勿辭救護。
庚午十一月二十八日□時,上御慈慶殿。進講入侍時,知經筵沈承澤,參贊官李章烈,檢討官徐相敦,假注書康炳迪,記注官金鼎燮·尹相殷,各持孟子第七卷,以次進伏訖。
上在景福宮。停常參·經筵。
政院啓曰,左右史不可不備,檢閱金永穆·朴容大·金明鎭,旣有只推之命,竝卽牌招,推移入直,何如?傳曰,允。以檢閱金永穆·朴容大·金明鎭牌不進罷職傳旨,傳曰,只推。
摠管前望入之,都摠管沈承澤·李參鉉·閔致庠·趙性敎,副摠管鄭健朝·曺錫輿·洪淳大·趙寅熙·尹滋承·宋熙正落點。
內醫院啓曰,本院提調趙性敎,除拜都摠管矣。職務相妨,所帶摠管之任,今姑許遞,何如?傳曰,允。
議政府啓曰,富寧府使,今方見窠矣。此時此任,不可不另擇,令該曹勿拘常格,口傳各別檢擬,不日給馬下送事,分付,何如?傳曰,允。
兵曹啓曰,僉知中樞府事朴慶會,病難供職,呈狀乞遞,改差,何如?傳曰,允。
吏曹啓曰,司僕寺正趙秉肅,元陵參奉趙羲先,俱以身病,呈狀乞遞,竝改差,何如?傳曰,允。
吏曹口傳政事,以林希周爲富寧府使。
兵曹啓曰,今十一月各廳堂下朔試射,臣曹連因有故,不得爲之之意,敢啓。傳曰,知道。
有政。吏批,行判書趙秉徽進,參判許傳,參議李容學在外。以吏批言啓曰,大司成,今當差出,而擬望之人乏少,外任竝擬,何如?傳曰,允。又啓曰,司僕寺正,今當以蔭官差出,而擬望之人乏少,外任竝擬,何如?傳曰,允。以洪兢周爲兵曹參判,洪承億爲大司成,金琦鉉爲同義禁,李能燮爲同春秋,朴齊萬爲司僕正,曺秉直爲引儀,李濟民爲義盈主簿,金謙秀爲掌苑別提,李貞斗爲元陵參奉,宋宅薰爲慶尙都事,鴻山縣監鄭夔和仍任事承傳,故學生鄭淇贈左承旨,鄭彦信贈僕正,已上副摠管鄭完默本生祖·曾祖移施事承傳。再政。以宋熙成爲掌樂主簿,姜駿秀爲淳昌郡守,前郡守康祐鎭今加嘉善加資事承傳。三政。吏批啓曰,全州判官,今當差出,而本府以營下劇邑,物衆地大,素稱難治,不可不擇差,同道及他道有聲績已準限守令,竝擬,何如?傳曰,允。以李康準爲漢城主簿,元世澈爲全州判官,故通德任百恒贈吏參例兼,副摠管任商準本生考移施事承傳。四政。以林徹洙爲任實縣監,故學生金溶·曺薰振·曺錫實贈童敎,已上孝行卓異贈職事承傳。五政。以李象一爲典牲判官。六政。以趙秉浩爲戶曹佐郞,高時協爲昭寧園守奉官。兵批,判書李景夏進。以朴惇壽爲僉知,洪宅周爲宣傳官,具寅喜爲內禁將,尹喜秀爲曹司五衛將,金宜植·朴慶會爲昌德將,李秉奎爲都摠經歷,金奎軾·魚允中爲文兼,姜泓·金鏞元爲守門將,金秀昌爲造山萬戶,李致甲爲架山別將,訓鍊副正加設單李昌鎔,副司果玄翼健,南兵使李鍾承姑爲仍任事承傳,慶尙左兵使尹善應竣役間仍任事承傳,黃海中軍李普憲姑令仍任事承傳。再政。以南錫龍爲訓鍊判官,申永翰爲阿耳僉使,同知單金宜植,僉知三單具寅喜·李在韶·吳慶潤。三政。以尹泳翰爲宣傳官。四政。以李濟鉉爲武兼,李沇應爲都摠管,韓應國爲副摠管,副摠管單李沇應。
庚午十一月二十九日□時,上御慈慶殿。進講入侍時,講官趙基應,參贊官李會正,侍讀官徐相敦,假注書車有聲,記注官金鼎燮·尹相殷,各持孟子第七卷,以次進伏訖。
上在景福宮。停常參·經筵。
藥房都提調李裕元,提調趙性敎,副提調洪坃啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
都摠府啓曰,今日入直內三廳武兼·禁軍及軍兵等,中日習射技放,請出標信。傳曰,知道。
政完啓曰,議政府郞廳來言,今日賓廳日次,而領議政金炳學,無時急稟定事,左議政未差,右議政洪淳穆,有身病,不得來會云矣,敢啓。傳曰,知道。
政院啓曰,左右史不可不備,檢閱金永穆·朴容大·金明鎭,旣有只推之命,竝卽牌招,推移入直,何如?傳曰,允。以檢閱金永穆·金明鎭牌不進罷職傳旨,傳曰,只推。
傳曰,禮房承旨馳詣宗廟·景慕宮,奉審摘奸以來。
以京畿監司朴永輔狀啓,注文僉使朴枝茂,捧餉藏械所之捐俸重建,救急設賑資之自備賙施,特許仍任事,令該曹稟處事,傳曰,以其殘廩,如是補賑,又修公廨,如非誠勤,何以至此?聞甚嘉尙,特爲加資,更加一瓜。
宗親府啓曰,明日卽天漢殿朔奉審日次,臣邦鉉,進詣擧行之意,敢啓。傳曰,知道。
庚午十一月三十日□時,上御慈慶殿。進講入侍時判府事李裕元,講官趙性敎,參贊官金益容,侍讀官李載純,假注書康炳迪,記注官石宗珍·尹相殷,各持孟子第七卷,以次進伏訖。上曰,史官分左右。仍命大臣進前。裕元進前奏曰,隆冬沍寒,比日尤甚,聖體若何?上曰,一樣矣。裕元曰,寢睡·水刺之節,何如?上曰,一樣矣。裕元曰,大王大妃殿氣候,何如?上曰,一樣矣。裕元曰,王大妃殿氣候,何如?上曰,一樣矣。裕元曰,大妃殿氣候,何如?上曰,一樣矣。裕元曰,中宮殿氣候,何如?上曰,安順矣,上誦前受音一遍訖,仍開卷。性敎讀自孟子曰君子之所以敎者五,止能者從之,仍釋義訖。上命授書筭于性敎,上讀新受音十遍訖。性敎還納書筭。上曰,有如時雨化之者,顔子之四勿,曾子之一貫,是歟?性敎曰,顔·曾天稟逈異,故敎化甚易,如草木之生,得時雨而化之也。裕元曰,時雨化者,不先不後,適當其時之謂,而孔子告顔子以四勿,告曾子以一貫者,亦如及時之雨,化育萬物者也。上曰,果如講官所奏矣。顔子天稟甚高,故聞一而知十歟?性敎曰,然矣。顔子具體而微,故特未遠爲一間矣。上曰,吾道一貫,卽夫子之道忠恕而已之謂歟?性敎曰,曾子悟一貫之道,故獨得其宗,而諸弟莫及也。上曰,此五者,皆有次序也。性敎曰,隨其人品之高下,而敎之之道,亦有次序也。上曰,各因其材而敎之有方歟?性敎曰,然矣。孔門四科之敎,卽因其材而篤之也。裕元曰,此與論語四科德行·文學·言語·政事,各隨其人而成就之。君子之敎人,如天地之生物,天地無棄物,聖賢無棄人云者,趙氏之說,誠緊切矣。人品大小,如器不同,大則大用,小者小用。孔子謂子貢瑚璉之器者,亦此意也。性敎曰,公孫丑不知敎學之有序,故以道爲高遠難行,而孟子以射喩之。夫射者,內志正,外體直,持弓矢審固,然後發必有中。發而不中,不怨勝己者,反求諸己。爲學之要,亦類是。正心修身,然後發之,言行無不得中,行有不得,反求諸身。此誠爲學之要,而與射者無異也。上曰,射以觀德,此之謂歟?性敎曰,然矣。射可以觀德行,故敎之必以彀率,引而不發,中道而立,欲其學之者之自勉也。裕元曰,的者,射侯中央所畫紅心也。箭箭中紅心,在論語一貫章小註,而今所謂準的者是也。上曰,勉之則能,而不勉不能也。性敎曰,自我勉之,則發而必中,未有不勉而能中者也。上曰,射藝猶然,況乎學問乎?性敎曰,射者之不怨勝己,學者之反求諸身,無非自勉之實也。上曰,射則正己,學則正心。正心之道,在收放心之工,甚難矣。性敎曰,誠然矣。收放心,果爲正心之本,收放心之本,在乎立敬。裕元曰,愼獨,卽其第一工夫,愼其獨,則放心自然收矣。性敎曰,立敬則心正,心正則身修,身修,然後措諸事爲,從容中道,比如射者之箭箭中紅也。上曰,師所以敎人,而至於妙處,雖師何以喩之耶?性敎曰,然矣。引而不發,欲其自得之,自得之妙,惟在自勉而已也。裕元曰,私淑艾之意,最爲切緊矣。上曰,私淑艾者,未及門而只聞其所傳歟?裕元曰,今之欲學孔·孟者,亦私艾也。性敎曰,五敎之中,私淑艾爲貴。聖人雖遠,百世之下,猶可以聞風而起,故孟子後於孔子而能私淑,宋之周·程諸賢,後孔子千有餘歲而能得傳道,故曰,夫子,萬世之師也。上曰,豈特萬世之師哉?實爲千萬世之師也。萬者,擧大數也。如詩三百餘篇,只稱三百者,亦此意也。性敎曰,誠如聖敎矣。裕元曰,此章下註文義句法,有若周易係辭體段,愈讀而愈有味矣。載純曰,學者地位,有此五者,故君子施敎,亦有五種,孟子曰敎亦多術,此之謂也。其在孔門,顔·曾見而知之,有如群物之及時雨發生也。以下諸子,各其所長,而或有成德者,或有達財者,或有答問者也。程·朱之於孔·孟,爲私淑艾者也。益容曰,公孫丑之謂高矣美矣,如天之不可及也,而至欲抑而下之,爲學者幾及之階梯者,實未嘗見得道體也。若顔·曾所稱仰彌高,鑽彌堅,瞻在前,忽在後,如有所立卓爾者,此眞見道之明也。上文所稱時雨化之者,顔淵可以當之,如公孫丑者,亦可備答問者,一則才質高下,造詣淺深,推此而知其次第矣。上掩卷。上曰,北道元無大米乎?裕元曰,北道亦有大米,而南關則有之,北關則絶無而僅有。其地磽瘠,米産無多,故以小米如他道之用大米也。上曰,北道今年亦歉云乎?予甚憧憧也。裕元曰,聖心之軫念窮蔀,遠曁關塞,若是其懇到,遐陬愚民,自當傳聞,而近民之官,亦當實心對揚。北民今雖艱棘,自可安堵矣。上曰,彼隔一江,不足爲界限云,果然否?裕元曰,六鎭絶遠,監司亦無以盡知民情。惟北兵使得其人,然後始可責效,故臣於年前,已以北兵使久任之意,仰達矣。上曰,兵使誰也?裕元曰,李南軾也。上曰,誰乎?裕元曰,禁將之父也。正曰,李章濂之父乎?裕元曰,然矣。上更詢六鎭邊情。裕元曰,界限不過一葦可抗之地也。鷄狗相聞,言語相通,彼人能知我俗,我人亦知彼俗,風氣性習,殆無彼我之分矣。上曰,言語亦相通解乎?裕元曰,居相近也,故果能通解,而無彼我混居。雖有犯越人正罪之擧,後弊有不可勝言矣。上命史官就座,仍命大臣先退,又命退,諸臣以次退出。日記廳堂上金宗漢。郞廳盧台鉉。
上在景福宮,停常參·經筵。
政院啓曰,左右史不可不備,檢閱金永穆·金明鎭,旣有只推之命,竝卽牌招,推移入直,何如?傳曰,允。
以檢閱金永穆·金明鎭牌不進罷職傳旨,傳曰,只推。
吏曹啓曰,在前頒赦時,有別歲抄書入之例,今番則何以爲之?敢稟。傳曰,書入。又啓曰,別歲抄書入事,命下矣。居中·居下,一體書入乎?敢稟。傳曰,一體書入。傳曰,吏兵批別歲抄點下者,依例捧傳旨。奎章閣啓曰,景慕宮望廟樓,今朔奉審,無頉之意,敢啓。傳曰,知道。
又啓曰,參下檢書官李麟榮,仕日已滿三十朔,依定式,六品職遷轉事,分付吏曹,何如?傳曰,允。
又啓曰,檢書官李麟榮減下,代以前薦人任錫準,依已例,除取才差下,令該曹口傳付軍職,使之冠帶常仕,何如?傳曰,允。
議改府啓曰,本府公事官閔鼎鎬,奔走勤仕,六滿十五朔,依例陞敍,或守令除授事,承傳施行,何如?傳曰,允。
議政府薦望,以宋熙正爲義州府尹。
司僕寺啓曰,分養馬故失·瘦瘠·不訓守令,每於畢上納後,依法典,錄啓請罪矣。今年所納分養馬有頉邑守令,現告成冊,今姑來到,故啓目書入,依例施罰之意,敢啓。傳曰,允。
大司成洪承億疏曰,云云。省疏具悉。爾其勿辭察職。
庚午十二月初一日□時,上御慈慶殿。進講入侍時,講官金世均,參贊官李章烈,檢討官李永,假注書車有聲,記注官金鼎爕,別兼春秋朴容大,各持孟子第七卷,以次進伏訖。上曰,史官分左右。上誦前受書一遍訖,仍開卷。世均讀自公都子曰滕更,止其退速,仍釋義訖。上曰,人其欲學,而挾二而問,則豈可曰爲學之道乎?世均曰,誠然。願學者苟不致誠,則孰肯敎乎?上曰,挾貴挾賢而問之者,徒取欲學之名,實無欲學之心也。世均曰,爲學之道,雖虛心而問之,獨恐其師之或倦於誨,況有所挾,則是豈受學之意哉?上曰,苟無誠敬,則宜乎不答也。世均曰,曹交,以曹君之弟,欲學而有挾貴之意,故孟子答之以歸而求之,有餘師,今玆不答滕更,與曾答曹交相似也。上曰,若所當厚者而薄之,何事可以得中乎?世均曰,大學云,所厚者薄,其所薄者厚,未之有也。仍奏曰,君子用舍行藏之際,身與道相須。中庸曰,道不可須臾離,可離,非道也。身顯於有道之世,則道隨而行,澤加於民,卽以道殉身,而伊·周是也。道屈於無道之世,則身與道俱隱,只修其德,卽以身殉道,而孔·孟是也。吾之出處,在乎時世之治亂,斯道之顯晦,係乎吾身之出處,此所謂達則兼善天下,窮則獨善其身也。旣不能以身行道,亦不能以道守身,汲汲乎進取,則是不過詢乎人者,豈有枉其道而能正人者乎?不可已而已。所厚者薄,卽自家而言。人不得盡其道於天倫之親,則其他可知,此在於心而不及者也,其進銳者,其退速在於氣而過者也。凡事皆有次序,初不裁量而行,則其退之速,事理然也。上掩卷,上曰,各陵陳設圖式,皆見之乎?世均曰,各陵圖式,尙有未及來到。且健元陵陳設圖式,與太常享儀圖屛有不同,已進覽圖說矣。健元陵圖式,節享陳設,與告由陳設元不同規,而太常屛圖,與太常封進之式,則告田祭與節享同,此不敢不經稟後敦定,故姑未得刊印矣。昔在純祖朝癸亥,承旨朴鍾淳,以各陵陳設不同仰奏,其時左議政徐龍輔奏曰,曾在正廟朝,以太常提調承命,而享品·享儀作圖屛,未及頒行,依承宣所奏,收其帖冊,一竝考校,似甚易行會矣。上曰,圖已見,有太常屛圖說,而至今遵行者,皆依此屛圖式乎?世均曰,健元陵圖式,則告由祭,果品爲二器一爵,而太常圖屛,別告由同節享,果爲四器而三爵,故招問於太常守僕與健元陵守僕輩,則亦曰,一遵圖屛,而奉行云矣。上曰,其時筵稟,純廟朝,何以下敎耶?世均曰,其時大臣所奏,已蒙允矣。上曰,其時稟定後,宜其一道奉行,而此是正廟朝以後行之之式,則以此遵行,可也。世均曰,刊印後,一件謹當呈于政院,以爲進覽矣。上曰,唯。又敎曰,享儀中匙撲,何以在東乎?世均曰,私家則雖或在西,合設則亦或在中,而陵寢陳設,則謹考五禮儀,原在東矣。缺
上在景福宮。停常參·經筵。
政院啓曰,左右史不可不備,檢閱金永穆·金明鎭,旣有只推之命,竝卽牌招,推移入直,何如?傳曰,允。
以檢閱金永穆·金明鎭牌不進罷職傳旨,傳曰,只推。
備忘記,茂山都護府使宋泰玉下直,長弓一張,長箭一部,片箭一部,筒兒一箇賜給。
政院啓曰,新除授同義禁金琦鉉,除拜後過三日不爲出肅,依定式,推考警責,仍卽牌招察任,何如?傳曰,允。
傳曰,禮房承旨馳詣受香所,奉審摘奸以來。
傳曰,同副承旨許遞,前望入之。承旨前望入之,壬商準落點。
以公忠監司閔致庠狀啓,德山郡守趙羲升遭父喪事,傳曰,令該曹勿拘常格,口傳各別擇差,不日下送。
吏曹口傳政事,以李章烈爲德山郡守。
兵曹啓曰,今十二月各廳堂下武臣朔試射,依例停止之意,敢啓。傳曰,知道。
庚午十二月初二日□時,上御慈慶殿。進講入侍時,同知事尹秉鼎,參贊官李章烈,檢討官李永,假注書康炳迪,記注官尹相殷,別兼春秋朴容大,各持孟子第七卷,以次進伏訖。
上在景福宮。停常參·經筵。
都摠府啓曰,今日入直內三廳武兼·禁軍及軍兵等,中日習射技放,請出標信。傳曰,知道。
政院啓曰,左右史不可不備,檢閱金永穆·金明鎭,旣有只推之命,竝卽牌招,推移入直,何如?傳曰,允。
備忘記,富寧都護府使林希周下直,長弓一張,長箭一部,片箭一部,筒兒一箇賜給。
政院啓曰,卽者檢閱金明鎭,以其親病,陳疏徑出,原疏纔已捧入矣。所當卽捧禁推傳旨,而此與無端徑出有異,推參警責,何如?傳曰,允。
又啓曰,卽者檢閱金永穆·朴容大,謂有館規,聯疏徑出,原疏纔已退却矣。所當卽捧禁推傳旨,而此與無端徑出有異,推考警責,仍卽牌招,推移入直,何如?傳曰,允。
以檢閱金永穆·朴容大牌不進罷職傳旨,傳曰,只推。
議政府啓曰,卽見統制使鄭圭應狀啓,則固城三政,竝劃付本營後,諸般條例,別成冊子,上送云矣。其一,該府移設於本營城內,則客舍不當疊建,舊邑殿牌之權奉與埋安,待知委擧行事也。依舊所非鎭革罷時例,知委擧行之意,分付儀曹。其一,舊邑校宮,待明春擇吉移建事也。其一,本官殿最,旣以府使磨勘,則舟師邑自在其中,不當更書,而從事官殿最,另書磨勘事也。事勢曲式,自當如此,竝依施。其一,三政旣付本營,則陸軍亦當竝屬,巡·兵營所在兵符左隻,何以爲之事也。軍旣移付,則兵符亦當屬之本營,依此施行。其一,本邑依外地例,面看交代,不得挈眷請由事也。關防大去處,不容不如此而後已,依施。其一,本邑陸軍器,自當專屬於本營,歲受銃藥丸於右兵營者,亦爲移付,而月課錢直爲劃來事也。此則令三軍府,稟處。其一,本邑田大同,自明年爲始,自邑直捧,而分載於本邑所在漕船及地土船,趁早上納事也。向於巡營之因邑牒論報也,已有所題送者,使之一從行會擧行。其一,本邑儲置一年應下爲二百三四十石,又有不恒上下者,不得不恒留原穀,取耗放下,而折米限三千石,以巡營穀移劃,以巡營移劃儲置米作名,自統營句檢,如有餘耗,添付原穀,每歲本營穀簿磨勘時,一體報勘事也。就儲置定摠所用別置米中,限三千石,移送作還,使之取耗用下事,分付。其一,社倉穀捧分之節,自明年爲始,本營句檢事也。其一,本邑時在配囚,分配他邑事。其一,本邑檢獄之初覆檢文案,自本營直判錄啓事也。其一,各樣啓聞及公牒之自巡·兵營應行者,竝付本營之意,發關事也。竝依此許施,何如?傳曰,允。
兵曹啓曰,羽林衛將邊益煥,五衛將李在韶·吳慶潤,昌德宮衛將金宜植,宣傳官尹泳翰·趙靖顯,俱以病難供職,呈狀乞遞,竝改差,何如?傳曰,允。
檢閱金明鎭疏曰,伏以臣於日昨,因本生母病,猥控請急之章,恭竢鐫斥之命,乃蒙恩暇,感惶歸見。於焉由限旣過,宜卽趨赴直次,而臣之生母,癃痼證形,久痢纔經,眞元澌脫,癖積闖肆,神識昏沈,食飮轉至頓却,藥餌尙遲着效。此時離捨,實非情理所可堪,連日違傲,尤非義分所敢出,進退靡質,悶阨彌切。今於庚牌之儼臨,承膺無望,齎悚洊籲於孝理之下。伏乞聖慈,俯垂鑑諒,遞臣之職,以便救護,勘臣之罪,以昭法紀,千萬至祝。省疏具悉。爾其勿辭,仍爲救護。
庚午十二月初三日□時,上御慈慶殿。進講入侍時,同知事許傳,參贊官洪坃,檢討官李載德,假注書車有聲,記注官石宗珍,別兼春秋朴容大,各持孟子第七卷,以次進伏訖。上曰,史官分左右。上誦前受音一遍訖,仍開卷。傳讀自孟子曰不仁,止不相征也,仍釋義訖。傳曰,召陵之事,亦非稟命於天子,則不可謂義戰,而但責楚以包茅不入,王祭無以縮酒云,故謂之彼善也。城濮之戰,始雖擅自興師,末乃獻俘于王,是亦足謂之後善也。桓·文假得仁義之名,皆此類也。上曰,梁惠王,以土地之故,馳其子弟而殉之,眞不仁也。傳曰,惠王,亦必有天性之仁,而爲利欲所蔽,只愛不當愛之土地,不暇念及於所愛之子弟,可謂失其天性。仍奏曰,孟子七篇,一言以蔽之曰,遏人慾存天理而已。人慾者,利心也,天理者,仁義也,故天理之公,有以勝人慾之私,然後可以無弊,故何必曰利,亦有仁義兩句,爲開卷第一義。此是切中惠王之病,而亦此以拔本塞源,救當時之弊者也。今於終篇之首,特言惠王不仁之禍,此七篇始終之意也。夫仁者,愛之理也。仁之所施,有輕重內外之別,親親而仁民,仁民而愛物,故推是仁,則足以保四悔,不推仁,則無以保妻子。聖人垂戒之意,至矣盡矣。缺
上在景福宮。停常參·經筵,
政院啓曰,左右史不可不備,檢閱金永穆·朴容大,旣有只推之命,竝卽牌招,推移入直,何如?傳曰,允。
以檢閱金永穆·朴容大牌不進罷職傳旨,傳曰,只推。
三軍府啓曰,卽見議政府覆啓下者,則因統制使鄭圭應狀啓,固城府陸軍器,自當專屬於本營,歲受銃藥丸於右兵營者,亦爲移付,而月課錢直爲劃來事,請令三軍府稟處,而批旨,允下矣。軍物旣屬本營,則銃藥丸亦當移付,依此直劃之意,定式施行,何如?傳曰,允。
刑曹啓曰,議政府啓辭內,以統制使鄭圭應狀啓,固城三政,竝劃付本營後,諸般條例中,本邑時在配囚,分配他邑事,蒙允矣。謹依批旨,該邑配囚充軍罪人李原實熊川縣,曺永禹泗川縣,不限年罪人金壽吉鎭海縣,竝移定配所,依前罪目,押送各其配所事,分付該道道臣之意,敢啓。傳曰,知道。
又啓曰,卽接江原監司趙龜夏文移,則楊口縣徒三年定配罪人金仁伊,限滿云矣。取考曹上配案,則仁伊,以雜技搶財罪,丁卯十二月定配,今已限滿的實。依法典放送後,徒流案頉下事,分付道臣之意,敢啓。傳曰,知道。
庚午十二月初四日□時,上御慈慶殿。進講入侍時,講官朴永輔,參贊官洪坃,檢討官李永,假注書康炳迪,記注官石宗珍·金鼎燮,各持孟子第七卷,以次進伏訖。上曰,史官分左右。上誦前受音一遍訖,仍開卷。永輔讀自孟子曰盡信書則不如無書,止焉用,仍釋義訖。上命授書算于永輔,上讀新受音十遍訖。永輔還納書算。上曰,以武王應天順民之至仁伐至不仁,而有血流漂杵之說,故孟子曰,盡信書則不如無書也。永輔曰,然矣。血流漂杵,非周師之攻殺殷人,乃殷人之倒戈,自相攻害而然,孟子懼後世之藉爲口實,故有是言也。上曰,湯·武之代桀·紂也,百姓宜以篳食壺漿,往迎其師,豈有血流漂杵之事乎?永輔曰,此雖是殷人之自相攻害,然語不近理。詩曰,周餘黎民,靡有孑遺。豈有無一孑遺之理乎?古人於監文遣辭之際,或有如是之甚言者矣。仍奏曰,自古言君德者多矣,推仁爲大,雖假仁,猶爲桓·文之覇,況王者之眞仁乎?言仁德者亦多矣,惟好生爲大,湯之解網,其仁及於禽獸,況於人乎?是以諸候多歸之。古公亶父,爲犬戎所逼,不忍相戰以傷人,乃棄其居而去之,民曰,仁人也,不可失也。從而歸之,畢竟肇基王迹。文王之時,虞·芮爭田,入周境,見耕者讓畔,相與愧歎,因相讓爲閒田。此文王之仁,而仁之感人,有如是矣。夫以力服人者,口從而心違,其終也群起而背之。奏至此,上曰,以秦·漢言之,泰以暴而得天下,故二世而亡,漢以仁得天下,故能享四百年之久。推此觀之,爲仁之效可知矣。永輔曰,然矣。因繼奏曰,以仁感人者,心悅而誠服,其終也沒世而不忘。此所以仁人,無敵於天下,而不仁者反是,故天下皆敵也。上曰,仁爲心而忠恕爲體乎?永輔曰,仁爲體而忠恕爲用矣。上掩卷,上曰,賑恤自昨日始,而將至何日乎?永輔曰,四邑自昨日始,三邑一鎭,自明日始,而每一次限二十日矣。上曰,五合·四合式,日日給之乎?永輔曰,壯男日五合,壯女日四合,老弱日三合,都計二十日給之,則五合合爲一斗,四合合爲八升,三合爲六升,而多口之家,一時所受,或爲四五斗矣。上曰,各別申飭而俾有實效也。永輔曰,屢加嚴飭,亦遣營校摘奸矣。上曰,畿伯申飭,則其餘守令,亦當惕念,更加嚴飭,期有實效也。此事專在於畿伯也。永輔曰,謹當另加董飭,以圖對揚矣。上曰,饑民果如向所言,爲一萬餘口乎?永輔曰,然矣。見今數爻雖如是,更到窮春,如有願追付於賑口者,勢不得不許之,而其數則今不可預料矣。上曰,然矣。飢民增口,勢必然矣。缺
上在景福宮。停常參·經筵。
藥房提調趙性敎,副提調洪坃啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
政院啓曰,議政府郞廳來言,今日賓廳日次,而領議政金炳學,無時急稟定事,左議政未差,右議政洪淳穆有身病,不得來會云矣,敢啓。傳曰,知道。
政院啓曰,左右史不可不備,檢閱金永穆·朴容大,旣有只推之命,竝卽牌招入直,何如?傳曰,允。
傳曰,秋曹堂上竝許遞,政官牌招開政,如有違牌,勿爲呼望。
傳曰,明日·再明日進講停。
傳曰,見窠,皆令差出。
禮曹啓曰,卽接副司直南啓憲所志,則以爲同姓九寸叔濡,嫡·妾俱無子,以其八寸弟浤第三子綬采,欲爲繼後,兩家諸族,相議完定,而養家父母,俱爲作故,拘於常規,不得循例禮斜,依法典草記稟處事,呈狀矣。凡係繼宗立後,兩邊與受,明有可據,而不得登聞者,許令該曹,論理草記事,載在法典,而門長南啓憲所訴旣如此,南浤第三子綬采,立爲南濡之後,何如?傳曰,允。
又啓曰,因統制使鄭圭應狀啓,固城府移設於本營城內,則客舍不當疊建,舊邑殿牌奉安之節,依舊所非鎭革罷時例,知委擧行之意,分付儀曹事,自廟堂草記,允下矣。舊殿牌之淨處埋安,多有已例,今亦依此擧行事,分付,何如?傳曰,允。
吏曹啓曰,元陵參奉李貞斗,以其身病,呈狀乞遞,改差,何如?傳曰,允。
禁衛營啓曰,本營千摠李奎書,以前任阿耳僉使,上來尙遠,久曠爲悶,改差,何如?傳曰,允。
有政。吏批,行判書趙秉徽,參判許傳式暇,參議李容學進。以吏批言啓曰,行判書趙秉徽,參判許傳,竝式暇,小臣獨政未安,何以爲之?敢稟。傳曰,只出緊任。以閔致庠爲刑曹判書,朴孝正爲刑曹參判,趙定熙爲刑曹參議,李東鉉爲知義禁,申泰運爲同義禁,義州府尹單宋熙正,注文僉使朴枝茂分加嘉善加資事承傳。再政。以兪致崇爲工曹參判,金周鎭爲內贍主簿,南廷莢爲元陵參奉,檢書官單任錫準,故學生孫麟爕贈童敎,孝行草異贈職事承傳。
兵批,判書李景夏進。半行缺以金學初爲副摠管,朴鳴夏爲羽林將,沈宜甲·安東晳爲五衛將,洪昌燮爲忠翊將,申命衍爲忠壯將,鄭尙濂爲昌德將,李秉奎·韓義錫爲宣傳官,李寅喆爲守門將,李奎璿爲鐵島僉便,李佑權爲全羅右水虞候,李秉德爲南陽監牧官,副司果姜泓,注文僉使朴枝茂更加一瓜仍任事承傳。再政。以梁弼煥爲都摠經歷,崔吉鎭爲中樞都事,李鍾遠爲守門將,金思翊爲尙州營將,同知單李光顯,僉知三單朴鳴夏·沈宜甲·安東晢。三政。以申贊熙爲訓鍊判官,李容復爲主薄。四政。以吳仲善·爲訓鍊主簿,李龍淵爲部將。五政。以具重亮爲武兼。
庚午十二月初五日□時,上御慈慶殿。進講入侍時,領事金炳學,講官朴珪壽,參贊官李會正,侍讀官張原相,假注書車有聲,記注官金鼎燮·尹相殷,各持孟子第□卷,以次進伏訖。上曰,史官分左右。仍命大臣進前。炳學進前問候,各殿問候訖。缺上誦前受音一遍,仍開卷。珪壽讀自孟子曰梓匠輪輿,止不能行於妻子,仍釋義訖。
上在景福宮,停常參·經筵。
大王大妃殿誕日,大殿·王大妃殿·大妃殿·中宮殿,宗親·儀賓·內閣·政院·玉堂·百官單子問安。答曰,知道。大王大妃殿,宗親·儀實·內閣·政院·玉堂·百官單子問安。答曰,知道。
傳曰,有實故玉堂許遞,前望入之。
傳曰,輕囚放釋。
傳曰,原任待敎洪承億馳詣睿陵,奉審摘奸,仍留監祭,局內諸陵,一體奉審以來。
李會正啓曰,臣敬奉聖敎,馳往義禁府,則無時囚,故仍詣典獄署,取考囚徒案,則罪人尹壽吉等二十一名,係是輕囚,故竝放送之意,敢啓。傳曰,知道。
傳曰,列朝世子世孫,事體自別,而儀節之反遜各宮,甚有所未安。墓號之陞園,守衛官之改以守奉官,似合禮意,因此而有所下敎者。各宮稱園,卽倣順康園,而於禮未之有也。此因當時不洎之聖慕而然,則一時權宜之政,有可以仰揣。至若徽慶園,設置令·參奉,大違典禮,依當初啓下,以守奉官爲稱。毓祥·景祐兩宮祭官之與儲慶宮不同者,有非一體尊奉之意,宮·園祭官,依儲慶·順康例爲之,亦〈合〉禮制,而竝承慈敎矣。遣禮郞,收議於時原任大臣·禮堂以入。今此下敎,載之於五禮便考,更無違制,稱園爲萬年法式。
弘文館啓曰,上番副校理張原相,以社稷臘享大祭祭官,今日肄儀時,晝仕出去之意,敢啓。傳曰,知道。
禮曹啓曰,今此大王大妃殿誕日諸道所封賀箋中,順川郡守李翰榮,沃溝縣監李鍾健,高敞縣監吳永運,雖非應封官,以別軍職封進矣。一體看審捧入之意,敢啓。傳曰,知道。
都摠府啓曰,今日入直內三廳武兼·禁軍及軍兵等,當爲中日習射技放,而誕辰相値,不得設行之意,敢啓。傳曰,知道。
司僕寺啓曰,南陽監牧官南之熙,身病猝重,呈狀乞遞,今姑改差,何如?傳曰,允。
上在景福宮。停常參·經筵。
進御二錢重人參粟米飮,自今日一貼式,限二貼煎入事,榻前下敎。
王大妃殿進御二錢重人參粟米飮,自今日一貼式,限二貼煎入事,榻前下敎。
大妃殿進御二錢重人參粟米飮,自今日一貼式,限二貼煎入事,榻前下敎。
中宮殿進御二錢重人參粟米飮,自今日一貼式,限二貼煎入事,榻前下敎。
政院啓曰,藥房都提調·提調,持粟米飮來待矣。傳曰,封入。
又啓曰,新除授同義禁申泰運,除拜後過三日不爲出肅,依定式,推考警責,仍卽牌招察任,何如?傳曰,允。玉堂前望入之,孫相馹添書落點。弘文館啓曰,親除授修撰孫相馹,時在慶尙道慶州地,經筵入番事緊,請斯速乘馹上來事,下諭。答曰,允。傳曰,注書朴容大·李秀萬,竝陞六。吏曹啓目粘連,觀此咸鏡監司金壽鉉狀啓,則以爲三水府使李圭浩,前後治績,已多著聞,瓜期在邇,惜去願借,群情惟均。且値歉荒之時,捨此良能,付之生手,殊甚爲悶,待箇滿,特爲加一年仍任事,令該曹稟處亦爲白有臥乎所,道臣狀辭旣如此,依狀請施行,何如?啓依所啓施行爲良如敎。
吏曹參議李容學疏曰,云云。省疏具悉。爾其勿辭察職。
上在景福宮,停常參·經筵,
政院啓曰,卽者檢閱金永穆,謂有館規,陳疏徑出,原疏纔已退却矣。所當卽捧禁推傳旨,而此與無端徑出有異,推考警責,何如?傳曰,允。原疏捧入。又啓曰,左右史不可不備,別兼春秋李承宇·趙秉鎬·徐奭輔·朴定陽·崔鳳九,竝卽牌招,推移入直,何如?傳曰,允。傳曰,奉審閣臣入侍。以別兼春秋李承宇·趙秉鎬·徐奭輔·朴定陽·崔鳳九牌不進罷職傳旨,傳曰,只推。
傳曰,發遣吏郞,諸執事淸齋與否,摘奸以來。
傳曰,明日出宮門路,以崇陽門爲之。
傳曰,注薦爲之。
傳曰,吏曹參判有闕之代,前望入之。吏曹參判前望入之,李敦應落點。
以司謁口傳下敎曰,癸丑正月初十日,永平君除授宗親府一堂傳敎之載於政院日記及內閣日省錄者,竝抹去。
傳曰,臺諫竝許遞,前望入之。
臺諫前望入之,執義李在果,獻納趙漢益,持平洪健植落點。
注薦金明鎭·吳麟泳·金演壽·任尙鎬,以上取四人。
禁衛營啓曰,本營諸將官,今年射講都計劃居首人,依例別單書入之意,敢啓。傳曰,知道。
兵曹啓曰,今十二月初十日社稷·宗廟·永寧殿·景慕宮臘享大祭時,守門當爲塡差,而本曹郞廳·都摠府郞廳·五衛將,除入直與受由·呈辭·在外·未肅拜,排擬苟艱,依定式,軍門將官代差以入之意,敢啓。傳曰,知道。
兵曹啓曰,內禁衛將韓用善,五衛將李寅復·沈宜甲·安東晢,忠壯衛將具三鉉,昌德宮衛將李光顯,文臣兼宣傳官金奎軾·魚允中,俱以病難供職,呈狀乞遞,竝改差,何如?傳曰,允。
檢閱金永穆疏曰,伏以臣於昨,伏見傳敎下者,有下番檢閱臣朴容大陞六之命矣。第伏念臣館古規,最重右下位之法者,蓋不宜替行下僚之事故也。至於徑陞,尤爲規例之所不許,前後居是職者,守如金石,罔敢或墜。臣旣忝在右位,豈可因仍蹲冒,壞損古人之規乎?玆敢不避猥越,援例陳章,徑出禁扃。伏乞聖明,俯垂鑑諒,亟遞臣職,仍治臣罪,以存舊規,以昭法紀焉。臣無任云云。省疏具悉。爾亦陞六。
吏曹參判許傳疏曰,云云。答曰,省疏具悉。所請依施,
庚午十二月初八日□時,上御慈慶殿。進講入侍時,講官金世均,參贊官李會正,侍讀官李晩蓍,假注書申鍾百,記注官金鼎燮,別兼春秋金永穆,各持孟子第七卷,以次進伏訖。上曰,史官分左右。上誦前受音一遍訖,仍開卷。世均讀自周于利者,止變置社稷,仍釋義訖。上命授書算于世均,上讀新受音〈十〉遍訖。世均還納書算。上曰,此云周于利者,凶年不能殺,周于德者,邪世不能亂,周于德者,凡孔·孟之道也。苟有孔·孟之大道,則雖有揚·墨之邪說,豈可亂乎?世均曰,誠然矣。蓄積厚,則可以備荒矣,正道行,則可以闢邪矣。縱有揚·墨之學,豈能亂孔·孟之道乎?上曰,不信仁賢,則國非徒空虛,必至於危矣。世均曰,國必有仁賢,然後君有所依,民有所庇。自古聖帝·明王,皆得仁賢而爲治矣。上曰,雖有一介臣仁賢,亦可以爲國乎?世均曰,苟有一仁賢之臣,自當旁招駿乂,列于庶位,以至於野無遺賢,則其國必治矣。上曰,予志則實欲效三代之治也。世均曰,聖意攸在,實宗社臣民之福也。萬億無疆,期於今日,誠萬萬欽仰攢祝之至,而三代之治,亶在乎用賢才而行正道矣。上曰,唐·虞之治,誠以皐·夔·稷·契爲左右輔翼也。世均曰,聖主必待賢臣而弘功業,雖有皐·夔·稷·契之賢,不遇堯·舜之聖,曷以登庸而致澤乎?上曰,用人之道,固無京鄕之別矣。在京之人,何必盡善,在鄕之人,亦豈無賢乎?世均曰,聖敎至當矣。人之賢不肖,固無間於京鄕,故才德之鬱興,莫盛於我朝,而多有儒賢碩輔之自鄕進用者矣。上曰,指雖有大小之分,及其痛也,無大小之別也。世均曰,率土之濱,莫非王臣,自上而視之,則均是臣子也。用人之際,豈有京鄕之別乎?上曰,賞功罰罪,無遠近親疎,然後可謂得其宜矣。世均曰,聖王致治之道,無私無外,若使窮澨遐陬,獲聞此聖敎,則孰敢不歡欣蹈舞乎?上曰,得乎丘民爲天子者,卽順民心之謂歟?世均曰,衆非元后,何戴?后非衆,罔與守邦,君以民爲本矣。天子雖尊,得其心,然後天下歸之,故孟子之道如是矣。仍奏曰,爲國之道,以仁賢爲植幹,禮義爲防維,政事爲綱紀,三者不可闕一,而禮義政事,皆由仁賢而生,故仁賢爲三者之本然。苟不信用仁賢,則國若空虛矣。商有賢聖之繼作,而有伊尹·甘盤之保乂,故書曰,則商實。實者,不虛之謂也。上掩卷。世均曰,臣頃日登筵,以各陵寢祭享陳設圖式事,伏奉下詢,而其時則未及齊到矣。今則次第入來,而謹考圖式,則祭品陳設,各陵多有不同,故敢此仰達矣。上曰,各陵圖式,何如?世均曰,曾有筵覽之本,而追到之圖式,亦多不同矣。上曰,告由祭,果品二器與一爵,同於健元陵乎?世均曰,各陵告由祭,固多有果品二器之圖式,而一爵·三爵,亦多不同矣。上曰,宗廟告由祭,果品與爵數,與健元陵,何如?世均曰,謹考五禮儀,則宗廟告由祭,果品與爵數,同於健元陵矣。上曰,果二器而一爵乎?世均曰,果二器而一爵矣。上曰,向以一依太常屛圖式,有此筵敎矣。各陵圖式,旣又不同,告由祭果品爵數,健元陵與宗廟同規,則各陵祭品圖式,一遵健元陵圖式印頒,可也。世均曰,謹當依下敎奉行矣。上曰,五禮便考校正之役,何當告竣乎?世均曰,自奉聖敎,諸堂惶懍洞屬,期於速就矣。上曰,其冊規例,何如?世均曰,五禮,卽吉·凶·軍·賓·嘉,而我國朝禮節,始成於五禮儀,而繼有續五禮儀。粵在正廟朝,命禮曹參議柳義養,篡輯春官通考,積年成就,卷秩浩多,而禮曹只有初本一秩矣。豐恩府院君,以禮判,始爲新謄一本,而此書有故,實圖儀式儀註,又有五禮通編,是則惟有圖說儀註。今玆五禮便考,參訂諸書而校正,正廟朝以后,事多有添入,而期欲至簡,且該故實,則有綱有目。至於圖說,則添入亦多,故倣詩書圖說之規,每張不拘其數而圖畫矣。上曰,卷帙將爲幾何?世均曰,以今所見,似爲三十卷內外矣。上曰,卷帙雖簡,足可考據乎?世均曰,卷帙雖減,未嘗不詳備,且可便易於考據矣。上曰,從速進覽,可也。世均曰,諸堂有纔已書成者,有今方謄寫者,監印之役,又當爛商其一規而割付。至於圖說,短晷刻役,自致差遲,極爲惶悚矣。上曰,不至拖到明夏乎?世均曰,似不遲到於明夏矣。上曰,初本進覽時,春官通考,同爲進覽,好矣。世均曰,五禮通編,亦同時進覽乎?上可之。缺
庚午十二月初八日□時,上御慈慶殿。奉審閣臣入侍時一行半缺上曰,史官分左右。仍命閣臣進前。承億進前奏曰,臣承命馳詣睿陵,陵上奉審則安寧,碑閣·丁字閣奉當則無頉,祭物·祭器·祭井看審則精潔,諸執事摘奸則無頉。仍詣禧陵,陵上奉審則安寧,碑閣·丁字閣奉審則無頉。仍詣孝陵,陵上奉番則安寧,碑關·丁字閣奉審則無頉。還詣睿陵,仍留監祭,將軍安寧之意,敢達矣。
上在景福宮,停常參·經筵。
還內後,藥房·內閣·政院·玉堂口傳問安。答曰,知道。傳曰,別兼春秋李承宇·徐奭輔減下,前檢閱李源逸·金永穆·朴容大,竝別兼春秋差下。政院啓曰,左右史不可不備,別兼春秋趙秉鎬·崔鳳九,旣有只推之命,竝卽牌招,前檢閱李源逸·金永穆·朴容大,竝別兼春秋差下事,命下矣。令該曹口傳單付,一體牌招,推移入直,何如?傳曰,允。傳曰,永禧殿臘享祭香祝,當親傳矣,該房知悉。傳曰,禮房承旨馳詣社稷·宗廟·永寧殿·永禧殿·景慕宮,奉審摘奸以來。
議政府啓曰,卽見慶尙監司金世鎬狀啓,則眞寶邑基,背水臨山,狂瀾嚙其後,峻嶺迫于前,民不安居久矣,而近又水道變遷,少値潦雨,輒受沈墊之害。本縣北距越江一里許,號稱新漢地,卽天府之吉地,左抱右廻,民俱願居,及今移設,無容更議,請令廟堂稟旨分付,所入物力,自本營從長措劃計料云矣。凡於居民,先見風水,而此焉而旣失向背,彼焉而始得坐處,則捨此就彼,卽亦事勢之所不容已也。況財力之措劃,綽有其方,依狀請特許移邑,用副民情,何如?傳曰,允。
又啓曰,卽見咸鏡監司金壽鉉狀啓,則慶興府,與彼邊接壤,保障之戒,比他邑自別,而挽近年來,江水衝嚙,山麓漸汰,人民不安其居,公廨擧皆頹破,衆民呼訴,皆願移邑,而本府北距三十里撫夷堡,形止含抱,田埜平遠,可爲邑基,待明春移設,以鞏邊圉。慶興舊基,元有城池,不可抛作閑地,仍以撫夷萬戶,移住此地,擾可成樣,至於工役經紀之需,營邑措處事,請令廟堂稟處矣。水嚙沙汰,已失地勢,而人民之漸就棲屑,亦可念也。十年之間,彼盛此衰,由於基地而然,則捨新圖舊,利害較然,邑鎭換主,特爲許施,以爲安民之地,何如?傳曰,允。
禮曹啓曰,傳曰,列聖朝世子世孫,事體自別,而儀節之反遜各宮,甚有所未安。墓號之陞園,守衛官之改以守奉官,似合禮意,因此而有所下敎者。各宮稱園,卽倣順康園,而於禮未之有也。此因當時不洎之聖慕而然,則一時權宜之政,有可以仰揣。至若徽慶園,設置令·參奉,大違典禮,依初啓下,以守奉官爲稱。毓祥·景祐兩宮祭官之與儲慶宮不同者,有非一體尊奉之意,宮·園祭官,依儲慶·順康例爲之,亦合禮制,而竝承慈敎矣。遣禮郞,收議於時原任大臣·禮堂以入。今此下敎,載之於五禮便考,更無違制,稱園爲萬年法式事,命下矣。發遣郞廳,問議于時原任大臣·禮堂,則領中樞府事臣鄭元容,病未獻議。行判中樞府事臣李裕元,病未獻議。議政府領議政臣金炳學,以爲列聖朝世子世孫虔奉之節,蓋嘗折衷於唐史諸太子園祀之禮,而以墓不以園,特未遑也,儀式之反遜各宮,果甚未安。墓號之陞園,官名之改稱,允合禮意,至若各宮稱園,旣倣順康園而然,則徽慶園之令·參奉,一依當初啓下,以守奉官改稱。毓祥·景祐兩宮祭官之與儲慶宮異規者,亦涉可議,宮·園祭官,竝依儲慶·順康例磨鍊,恐合事宜。竊又思之,世子世孫之封園,固是事體攸當,宮嬪之稱園,禮之未有也。已奉之園號,有以仰當日追慕之聖意,則到今所重自別,而日昨下敎中,更無違制,稱園爲萬年法式者,大聖人損益之義,一定而不可易,臣無容更達云矣。行判中樞府事臣柳厚祚在外。議政府右議政臣洪淳穆,以爲園之稱,始於漢,後世罕有之,而我朝各宮之稱園,有以仰當時至切之聖慕,寔由於義起,而世子世孫之以墓不以園,其所等位之別,未敢節文之攸在也。蓋王朝典禮,自有隨時而損益,因法而升降,則今玆下詢中,世子世孫墓之陞園,參以唐太子虔祀之禮,有此惇親之盛典。若乃各宮已奉之園號,所重固自別,而以宮嬪封園,古無其禮也,故更毋違制者,大聖人作爲,實出於萬年遠圖。至於宮園儀節,肇自儲慶·順康,則徽慶園令·參奉,可以倣此釐改,爲守奉官,毓祥·景祐兩宮祭官,亦不當有殊,竝園享,一遵是規差遣,著爲定式,恐合事宜,臣無容更達云矣。參判臣徐承輔,以爲墓號之陞園,園官之改稱,祭官之同其例,實合於損益之制,臣無容更達云矣。參議臣兪世煥,以爲園·墓定號,隆殺不同,旣是禮制之莫徵,齋官設置,名稱有殊,寔出聖慕之從權,而至於祀典,所重自別,則一體尊奉之地,祭官之異規,恐涉未安,而今此下詢諸條,竝承慈敎,墓號陞園,官名改稱,宮園祭官,竝依儲慶·順康磨鍊,修列朝未遑之典,定百世不易之法,允合事宜,臣無容更達云。判書臣秉昌,伏以園·墓之稱,隆殺有殊,而世子世孫體貌自別,儀節之反遜於各宮者,未敢知意義之攸在,而果涉未安。且考唐史,有太子園祀之禮,陞而爲園,可以援此爲例矣。卽陞園號,則守衛之改以守奉,亦合官制,而徽慶園令·參奉及毓祥·景祐兩宮之祭官,旣有儲慶·順康宮園之例,一體變通,以爲允當。至若宮嬪稱園,旣無的據之典禮,恐出一時之權宜。但已奉之園號,到今事體,不敢容議,以此聖敎,載之禮考,永爲法式,允合於因時損益之義,而以臣謏寡,有難質對,惟願博詢而裁處焉。獻議如此,上裁,何如?傳曰,大臣·禮堂之意如此,以此定式,已奉之園號,到今事體,不敢遽議,而宮嬪稱園,於禮所無,更無違制事,著爲金石之典。
禁衛營啓曰,本營騎士別將洪南周,身病猝重,勢難察任,改差,何如?傳曰,允。
都摠府啓曰,今日入直內三廳武兼·禁軍及軍兵等,當爲中日習射技放,而親傳香相値,不得設行之意,敢啓。傳曰,知道。
吏曹啓曰,卽接司僕寺牒報,則以爲明日臘享大祭親傳香時,本寺正,例爲進輿差備,而正朴齊寅,合三呈旬,無以進參,以在京無故人,卽速變通,差備擧行之地云。改差,其代,口傳備擬以入之意,敢啓。傳曰,知道。
又啓曰,卽接通禮院牒報,則以爲明日宗廟臘享大祭親傳香時,右通禮不可不備,而右通禮有闕之代,卽速變通,以爲及時擧行之地云。其代,口傳備擬以入之意,敢啓。傳曰,知道。
吏曹口傳政事,以朴定陽爲司僕正,洪鍾大爲右通禮,別兼春秋三單李源逸·金永穆·朴容大。
兵曹口傳政事,司果金永穆·朴容大。
以別兼春秋趙秉鎬·崔鳳九牌不進罷職傳旨,傳曰,只推。
兵曹啓曰,去閏十月十三日政,除拜五衛將金德淵,追考其履歷,則只經邊將,本登科第矣。臣之矇然擬入,不勝惶恐,而原望筒勿施,何如?傳曰,允。
庚午十二月初九日□時,上詣勤政殿。社稷·宗廟·永禧殿·景慕宮臘享大祭香祝親傳入侍時,行都承旨鄭基會,行左承旨任商準,右承旨金奎弘,左副承旨金益容,右副承旨洪坃,同副承旨李會正,史官缺檢校直提學趙寧夏·李載冕,直提學南廷順,直閣洪殷謨,待敎金演壽,以次侍立。時至,通禮跪啓請外辦。上具翼善冠·袞龍袍,乘輿出永化門。藥房提調趙性敎,副提調洪坃進前問候訖。由崇陽門·維和門,入勤政門,詣月臺。通禮跪啓請降輿。上降輿。通禮導上詣褥位南向立。引儀引社稷獻官李顯稷,宗廟獻官金炳學,永禧殿獻官金基纘,景慕宮獻官曺錫雨,進詣褥位之左。番室官員奉香祝,跪授承旨,承旨跪受,東向跪進。上受香祝,以次授顯稷·炳學·基纘·錫雨。顯稷·炳學·基纘·錫雨,以次跪受興。通禮導上就階下祗送位。顯稷·炳學·基纘·錫雨奉香祝,由正路出。通禮跪啓請鞠躬。香祝過後,通禮跪啓請平身。上平身入幕次。少頃,通禮跪啓請出次。上出次乘輿,出勤政門,由維和門,入崇陽門。承旨請出標信解嚴。上由永化門還內,諸臣以次退出。
庚午十二月初九日□時,上御慈慶殿。進講入侍時,講官李承捕,參贊官金益容,侍讀官李晩蓍,假注書車有聲,記注官尹相殷·石宗珍,各持孟子第七卷,以次進伏訖。
上在景福宮。停常參·經筵。
藥房提調趙性敎,副提調洪坃啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
政院啓曰,議政府郞廳來言,今日賓廳日次,而本府褒貶相値,不得來會云矣,敢啓。傳曰,知道。
傳曰,十五日次對,進定於十三日。
政院啓曰,因議政府草記,固城府使兵符,巡·兵營所在左隻,屬之統營事,允下矣。監兵營所上左隻中一隻,移送于統營,一隻上送于本院,以爲燒火事,慶尙監司·右兵使·統制使處,下諭,何如?傳曰,允。
傳曰,孝昌墓外,陞園之各墓所,懿昭廟號,賓廳當日會議改號,竝以單望書入。
政院啓曰,因禮曹單子,今日孝昌園外,陞園之各墓所,懿昭廟號,會議改號時,時原任大臣·政府東西壁·六曹參判以上·館閣堂上·三司長官,卽爲命招事,啓下矣。竝卽命招,以爲會議之地,何如?傳曰,允。
賓廳,順懷園改號順昌,昭顯園改號昭慶,愍懷園改號永懷,懿昭園改號懿寧,懿昭廟改號永昭。
政院啓曰,順懷園·昭顯園·愍懷園·懿昭園·懿昭廟改號單子,旣已啓下矣。招致禮曹郞廳,傳授之意,敢啓。傳曰,知道。
政院啓曰,因吏曹公忠道鴻山幼學申觀休百歲,加資下批事草記,考籍以入事,命下矣。取考帳籍,則今年爲七十四歲,而冒年呈狀,萬萬駭然,移送秋曹,照法嚴繩,不審之吏曹堂上,不可無警,推考,何如?傳曰,當爲嚴處,而今番則初有之事,申觀休嚴繩,特爲安徐,堂上推考,亦爲置之。此後則道臣啓聞外,勿爲下批事,申飭該曹。
兵曹啓曰,五衛將金思德·康祐鎭·尹誠模·李最新·柳冀鳳,昌德宮衛將成建鎬,文臣兼宣傳官朴容大·金永穆,俱以病難供職,呈狀乞遞,竝改差,何如?傳曰,允。
義禁府啓曰,平安監司韓啓源狀啓內,定州前牧使宋敦玉罪狀,令攸司,稟處事,啓下矣。宋敦玉,下去京畿抱川地云,依例發遣府書吏拿來,何如?傳曰,待待命拿囚。
庚午十二月初十日□時,上御慈慶殿。進講入侍時,判府事李裕元,講官趙性敎,參贊官洪坃,侍讀官李載純,假注書申鍾百,記注官金鼎燮,別兼春秋李源逸,各持孟子第七卷,以次進伏訖。上曰,史官分左右。仍命大臣進前。裕元進前奏曰,近日寒氣稍弛,餘寒尙存,聖體若何?上曰,一樣矣。裕元曰,寢睡·水刺之節,何如?上曰,一樣矣。裕元曰,大王大妃殿氣候,何如?上曰,一樣矣。裕元曰,王大妃殿氣候,何如?上曰,一樣矣。裕元曰,中宮殿氣候,何如?上曰,安順矣。仍命大臣就座。上誦前受音一遍訖,仍開卷。性敎讀自孟子曰君子之厄於陳·蔡之間,止茅塞子之心矣,仍釋義訖。上命授書算于性敎,上讀新受音十遍訖。性敎還納書算。上曰,貊稽,以稽大不理於口問之,而孟子以無傷也,士憎玆多口答之,又引孔子·文王之事,拳拳以敎誨之,欲使貊稽自反而修之歟?性敎曰,誠然矣。士之潔身修行者,固多習俗之謗,而此則無傷也。惟在自反,而盡在我之道而已也。裕元曰,然矣。毁譽由人,修爲在我,君子之道,反身修德而已。上曰,慍于群小,聖人所不免,則自古賢人,無不遭讒可知也。裕元曰,德高而志希,行卓而毁至是也。上曰,高子嘗學於孟子,去而學他術,故孟子以茅塞子之心責之歟?性敎曰,果如聖敎矣。小註亦有云然也。山徑茅塞,善喩於學問之道也。天理,譬之則徑也,私慾,譬之則茅也。人不常行,而徑爲茅草之塞,學有間斷,而理爲私慾之蔽,是故無間斷三字,實爲學問第一先務。古之君子,有褻御之箴,座右之銘者,蓋所以朝夕誦之。常目在之,須臾之頃,不離於道,以至於天理流行,私慾淨盡,是何異於山徑之間,人行不斷,而卽成大路,無復茅塞也哉?裕元曰,路之通塞,一視乎人之用不用,心之通塞,一視乎道之明不明。上曰,君子之戹於陳·蔡之間,其君臣無所與交之故也。性敎曰,然矣。孔子久居陳·蔡之間,而楚昭王使之聘之,陳·蔡大夫,恐其不利也,發徒而圍之,至於絶糧。楚昭王興師迎孔子,欲以劃社地七百里,封孔子,楚令尹子西不可,乃止也。裕元曰,君子處世,上而君用之,則其交在上,下而臣薦之,則其交在下,孔子道不行,而戹于陳·蔡,又何損哉?上曰,子西是名耶?性敎曰,子西,卽楚平王之庶子,稱公子申者也。春秋之時,一人之名姓,多有變異,誠難以分辨矣。上曰,若孟孫·叔孫·季孫者,皆以爲姓乎?性敎曰,魯三家,皆魯桓公之子,而因以爲氏也。裕元曰,古者因其官爲姓,因其序爲氏,如倉庫之類也。上曰,明其昭昭,使人昭昭可矣,以其昏昏,使人昭昭,不可也。與第九章所云,身不行道,不行於妾子之意相近也。性敎曰,然矣。正己,然後正人,未有己不正而能正人者也,故身修則家齊,此是大學之工夫也。裕元曰,此章上使字,是引導之以明德,下使字,是驅之以法令。小註曰,以己昭昭,使人昭昭者,求之己也。以己昏昏,使人昭昭者,求之人也,又曰,至近如妻子,且亦不順,況他人乎?推此看之,此篇旨義,不外乎此。上曰,以妻子之近不順,則在他人,豈順乎哉?此章旨義,果在於此也。裕元曰,責人則明,恕己則昏,卽此之謂也。上曰,然矣。載純曰,聖人陳·蔡之戹,乃天地氣數窮也,無害於聖人之道。是以孔子,當匡野之戹曰,天生德於予,桓魋,其於予何?以文王·孔子之聖,尙不免逢人之慍怒,況不及文王·孔子者乎?人之所不免者,衆口所訕,而反求諸己,盡其在我,則謗訕者自止,古人亦云止謗,莫如自修,以其昭昭,使人昭昭者。自昭明德,推及於天下國家,所謂過化存神之功也。以其昏昏,使人昭昭者,所謂恕己則昏,責人則明也。孟子嘗曰,未聞枉己而能正人者也。高子嘗學於孟子,去而從學他術者也。山徑茅塞之說,亶其然乎?蓋言義理之心,不可少有間斷者也。坃曰,講官·儒臣,備陳無餘,臣無容更達矣。上掩卷,命史官就座,又命大臣先退。仍命退,諸臣以次退出。
上在景福宮。停常參·經筵。
吏曹啓曰,慶尙道都事宋宅薰,以其身病,呈狀乞遞,改差,何如?傳曰,允。
禁衛營啓曰,本營千摠具奭祖,身病猝重,勢難察任,改差,何如?傳曰,允。
吏曹參判李敦應疏曰,云云。答曰,省疏具悉。卿其勿辭行公。
庚午十二月十一日□時,上御慈慶殿。進講入侍時,講官曺錫雨,參贊官李會正,檢討官徐相敦,假注書車有聲,記注官尹相殷,別兼春秋朴容大,各持孟子第七卷,以次進伏訖。
上在景福宮。停常參·經筵。
都摠府啓曰,今日入直內三廳兼·禁軍及軍兵等,中日習射技放,請出標信。傳曰,知道。
政院啓曰,卽者副校理李載純,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
傳曰,檢校直閣金永壽,馳詣顯隆園,奉審摘奸,仍留監祭,健陵·華寧殿,一體奉審以來。
以喬桐防禦使柳瓚狀啓,水陸部曲員額旣衆,支放之需,每患不贍,措劃之方,特令廟堂稟旨分付事,傳曰,聞甚悶然。惠廳儲留庫米三百石,特爲劃給,以爲接濟之道。
義禁府啓曰,卽接月令醫員金奎明手本,則以爲時囚罪人宋敦玉,素患疝積,又添毒感,不啜所飮,氣且奄奄,目下症形,實爲危劇云。罪人病勢如此,則一邊保放,一邊草記,載在法典,宋敦玉,姑爲保放之意,敢啓。傳曰,知道。義禁府啓目,定州前牧使宋敦玉原情云云。問目內辭緣,泛稱遲晩,所當請刑,而曾經防從,勿爲請刑,載在法典,議處,何如?啓依允。
副校理李載純疏曰,云云。省疏具悉。爾其勿辭救護。
庚午十二月十二日□時,上御慈慶殿。進講入侍時,講官李承輔,參贊官洪坃,侍讀官李載純,假注書申鍾百,記注官石宗珍,別兼春秋李源逸,各持孟子第七卷,以次進伏訖。
上在景福宮。停常參·經筵。
傳曰,大臣·政府堂上引見。
傳曰,在外摠管許遞,今日政差出。
傳曰,各道砲兵,多設施云,隨其所報,一一以聞事,分付武府。
傳曰,向來內司·各宮·各司漏稅,與曾經道伯之堤堰泥生立案處糾察事,墳墓步數一遵定式事,大民侵撓禁斷事,墓陳契防査覈以聞事,處分矣。未知其間,有實效,而果能對揚乎?自廟堂,更加申飭,勿歸文具。
傳曰,此時人和,是朝廷之大事,至於文武體統言之,亦從忠厚。
傳曰,卽聞大臣所奏,則前慶尙監司吳取善之擅犯營貨,數且不少,崇宰按藩,寧容若是?固當以法從事,而爲念此家先故,姑先施以放逐之典。兩裨之從中濁亂,亦極無憚,押付嶺營,嚴刑牢囚於營獄,督捧其數。
弘文館啓曰,副修撰李永,移拜兵曹正郞,下番闕直,事甚未安,修撰孫相馹在外,副修撰趙肅夏,營建都監都廳進,修撰徐相敦,卽爲牌招入直,何如?傳曰,允。
又啓曰,新除授副修撰李敦夏在外,經筵入番事緊,請斯速乘馹上來事,下諭。答曰,允。
司饔院啓曰,今日供上生鮮,體少腐傷,屢次點退,使之改色,與前無異,雖不得不捧入,而該貢人等所訴內,天氣隆寒,合氷已久,捉得無路,限捉得間,願以活雞代封云矣。在前如此之時,曾有稟旨代封之例,而莫重御供,自下不敢擅便,惶恐,敢啓。傳曰,知道。代封。
兵曹啓曰,每都政新資五窠,例爲差出,而營將·中軍·虞候,姑無準二十朔者,就其中朔數最多者,依已例推移內遷,何如?傳曰,允。
兵曹啓目粘連,觀此平安兵使蔡東健狀啓,則枚擧義州前府尹李建弼所報,本府屬水口萬戶林桂英,辦出千金家財,創建衙軒,撫恤鎭屬,恪勤防守,瓜期隔月,軍民惜去,實績茂著,群情莫遏,姑爲仍任事,令該曹稟處亦爲白有臥乎所,以若殘鎭,辦出近千金財,創建衙軒,撫恤鎭屬,能盡乘障之職,殊爲嘉尙,依啓請施行爲白乎旀,奏御文字,何等愼重,而水口萬戶林桂英之英字,誤以榮字書之,殊涉不審,該帥臣推考,何如?啓依所啓施行爲良如敎。
以吏曹參議李容學牌不進罷職傳旨,傳曰,只推。
有政。吏批,行判書趙秉徽,參判李敦應進,參議李容學牌招不進。以兪章煥爲大司憲,鄭天和爲大司諫,姜國馨爲司諫,南相說·韓兢烈爲掌令,柳永燾爲持平,李源逸·閔致亮爲正言,趙采夏爲同義禁,李永爲兵曹正郞,金明鎭爲注書,申萬求爲軍資判官,洪在錫爲獻陵令,韓珏淵爲順陵令,吳憲秀爲宣陵令,李琦鉉爲靖陵令,鄭悔周爲禧陵令,宋熙成爲司饔主簿,金昌植爲繕工主簿,李兢在爲掌苑別提,李貞斗爲造紙別提,安致元爲順康園守奉官,李道權爲順昌園守奉官,李弼應爲昭慶園守奉官,金麟運·李承岳爲永懷園守奉官,李建膺爲懿寧園守奉官,李東宇爲孝昌園守奉官,徵慶園直長單閔洙郁,順昌園直長單洪秉均,昭慶園直長單閔種悳,懿寧園直長單李渭在,孝昌園直長單李文鉉,徽慶園守奉官單兪程煥。再政。以李敦夏爲副修撰,金圭鳳爲校書判校,吳麟泳爲注書,金友根爲漢城庶尹,金商鉉爲綏陵令,李種永爲溫陵令,李輔應爲景慕宮令,洪右燮·吳羲默爲掌樂主簿。三政。以李秀殷爲工曹正郞,金炳觀爲漢城主簿。
兵批,判書李景夏進。以沈舜澤爲都摠管,徐臣輔爲副摠管,尹相定爲內禁將,李敏正·李秉夏·朴寅遠·金源默·鄭鳳愚爲五衛將,金鎭民爲忠壯將,崔鎭邦爲昌德將,金永穆·朴容大爲文兼,黃驥爲守門將,五衛將加設五單金德淵·金漢琦·徐奎賢·文進烈·崔義臣,副司果李寅喆,公忠兵使李敎獻特加一年仍任事承傳,副摠管單沈舜澤。
庚午十二月十三日□時,上御慈慶殿。進講大臣·政府堂上引見同爲入侍時,講官趙基應,參贊官任商準,檢討官李永,假注書申鍾百,記住官金鼎燮,別兼春秋李源逸,各持孟子第七卷,以次進伏。左副承旨金益容,假注書車有聲,事變假注書金鼎燮,別兼春秋李源逸,領議政金炳學,右議政洪淳穆,政府堂上趙秉昌·趙秉徽·李景夏·李周喆·金世均·崔遇亨·李章濂·李元熙·嚴錫鼎·趙基應·許熠,典翰李承宇,以次進伏訖。上曰,史官分左右。上誦前受音一遍訖,仍開卷。基應讀自何謂善,止而父子離缺上曰,承旨以兵使遞來乎?商準曰,臣以慶尙右兵使,屢蒙恩仍之典,凡四年,而日昨始遞來納符矣。上曰,該營別無弊端乎?商準曰,兵使本無民社之責,所掌只軍務等事,而幸際昇平盛世,別無事務,至於營下列邑,別無弊端矣。上曰,軍政得無弊乎?商準曰,所管之三十一邑守令,皆實心對揚,軍額無黃·白冤徵之弊,簽伍無闕,戎械亦皆修繕矣。上曰,年形何如,所經沿路諸處,亦何如乎?商準曰,臣曾所管之列邑及兵營所連晉州等處,竝爲少康,民情晏如,而所經沿路或探問,則畿邑似少歉矣。缺。上命次對爲之,炳學曰,列聖朝世子世孫虔奉之地,今旣陞進園號,禮意允協,事體克當,大聖人損益之義,實不任欽仰攢祝矣。園官改稱之際,不可無多少更張者。順康園守奉官一窠,復舊例以文臣參下差出,一窠,自勳府以學生年三十以上人自辟,封園後守奉官之文·蔭二窠,卽例式,而近日蔭途甚苟艱,順昌·昭慶·懿寧·孝昌四園守衛官,各二窠內各一窠,權作直長,準十五朔後,六品職遷轉,各一窠,陞作守奉官,以年三十以上璿派人,宗親府自辟,準十五朔後,他職序陞。永懷園守衛官二窠,陞作守奉官,一窠,以文臣參下差出,滿三十朔陞六,一窠,以年三十以上璿派人,宗親府自辟,他職序陞。徽慶園令·參奉各一窠,竝作守奉官,一窠,以文臣參下差出,滿三十朔陞六,一窠,以年三十以上璿派人,宗親府自辟,他職序陞,而參下增額,旣如是多窠,則參上序進之階,亦不可不念。且虛銜積滯,莫近日若,獻陵·宣陵·順陵·靖陵·禧陵直長五窠,竝陞作令,以開次次遷轉之路,而係是官制變通,下詢登筵大臣·銓官,何如?上曰,大臣·銓官之意,何如?淳穆曰,邇來蔭途,尤爲苟艱之際,陵園官若如是變通,則其於疏鬱之政,似可有實效矣。乘徽曰,大僚所奏,允合官制之通變。且五陵直長之陞作令窠,當此虛司果積滯之時,尤爲疏鬱之政,臣無容更達矣。上曰,大臣·銓官之意如此,依爲之。徽慶園守奉官,依昭寧園例,自吏曹差出,一窠,以直長施行。出擧條炳學曰,順康園守奉官一窠,忠勳府當以香室忠義自辟矣。邇來忠義,往往有冒錄之弊,前後提飭,亦旣屢遭,未知其間,果無淆雜之患,而從今爲始,先自忠義而精白選擇,守奉官排擬之際,必以有地閥勳裔,勿拘支·嫡,就議廟堂後自辟,親功臣·府院君時及國舅視務時,則不必就議事,竝爲著式施行。時任守奉宮李範疇,不當仍帶賓獄,參奉中隨窠區處,時任香室,璿派忠義,亦不可無故作散,宗府忠義,待窠調用,何如?上曰,依爲之。出擧條炳學曰,各園園號,今旣改進,則碑石亦不當仍用,改樹等節,設都監擧行。當園告由,令該曹擧行,何如?上曰,待明春,擧行寒食祭兼告由。出擧條炳學曰,朝家之設置藩任,非爲營私肥己而然,將以承流宣化,澄淸一路者也。苟有濫用公貨,恣意犯逋,則其害也必歸於民國而後已,豈不誠凜然而寒心乎?近聞前嶺伯在任時,犯用營貨,殆無限節,率人之從中濁亂,無所不到,其數合爲六萬八千九十兩零云。莫重公物之若是擅犯,已非常情之所敢到者,而及夫遞歸之後,亦且無意充納,此若置而勿問,其何以懲今而勵後乎?前慶尙監司吳取善,施以竄配之典。雖以幕屬言之,前後生逋,皆由此輩之所慫慂,無嚴無憚,寧欲無言?其時戶裨吳顯豹拿囚,幕裨趙英植,移送秋曹,竝與前伯所逋,一一督捧,以嚴國法,何如?上曰,此事,予亦聞之久矣,時道臣胡無一言乎?慶尙監司金世鎬,從重推考。吳取善事,萬萬痛惋,當有處分矣。出擧條炳學曰,守令之擇與不擇,大爲生民之所休戚,而我殿下,克推若保之念,常以安民爲急先務,若其安民之本,卽擇守令是耳。守令而得其人,則民可安其業,守令而未得其人,則民不安其生,關係之重,蓋如此矣。銓家官人,雖不無知人之難,而苟於郞潛周流之際,任職處事時,旣有試有驗,則聲聞所及,能不能可潁脫耳。且蔭武初仕,均之爲後日字牧之階也。此而不先加另擇,末流之害,無異於不濬其源。顧今政期不遠,果未知究竟之果何居,而爲官擇人,卽所以爲民擇官也。賢愚智拙,自當瞭然於公正之間,以此意,申飭兩銓,期有對揚之效,何如?上曰,依爲之。出擧條炳學曰,故左議政朴永元緬禮不遠云,相臣遷窆時,葬需與擔軍題給,已例然矣。今亦依此擧行事,分付該曹,何如?上曰,依爲之。出擧條炳學曰,淸梱報滿之期,行且不遠,此帥臣莅任以後,行何德政,而軍民咸惜其去矣。治績旣如此,衆願又如彼,公忠兵使李敎獻,特加一年仍任,以責終始之效,何如?上曰,依爲之。出擧條炳學曰,前參奉李貞斗,飭躬修身,固窮讀書,大爲鄕里之所馳譽,而向除一命,旋卽呈遞。似此自好之人,實合收用,六品職待窠檢擬事,分付該曹,何如?上曰,依爲之。出擧條炳學曰,前五衛將金德淵,以未登科第,因兵曹草記,勿施原望。銓格所在,固當如此,而此則出義捐補者也,不無示意之擧,五衛將加設單付。嘉義徐漢琦,嘉善徐奎賢·文進烈,大邱城役時,捐財董役,效勞旣多,灣府前僉使崔義臣,其與金德淵,別無異同,竝一體施行事,分付銓曹,何如?上曰,依爲之。出擧條炳學曰,徽慶園園官中一窠,旣作直長矣。時任令相當窠,待政區處,時任參奉,以守奉官下批,何如?上曰,依爲之。出擧條炳學曰,陵園官,令旣變通,政官牌招,開政差出,何如?上曰,依爲之。出擧條炳學曰,摠戎使李周喆,來詣朝房,不爲登筵,雖緣實病而然,事體則殊甚未安,推考,何如?上曰,有實病而然,推考安徐,可也。出擧條上曰,大臣就座。益容曰,諸宰奏事。秉昌等曰,無所奏矣。益容曰,玉堂所懷奏之。承宇曰,講學之要,亶在於誠勤,法羲皇乾惕之道,體殷宗時敏之德,日夕勤孜,無或問斷,然後可底緝熙光明之德,而見今召對之停掇已久,伏願繼自今,進講之餘,亦賜召對,克懋新又新之功,以致聖益聖之域焉。上曰,所陳甚好,當留念矣。出擧條缺
上在景福宮。停常參·經筵。
傳曰,傳香承旨馳詣宗廟·景慕宮,奉審摘奸以來。
政院啓曰,前檢閱金明鎭,還付檢閱薦狀公事,啓下矣。令該曹口傳單付,牌招入直,何如?傳曰,允。
吏曹口傳政事,檢閱單金明鎭。
弘文館啓曰,上番典翰李承宇,以訓鍊都監從事官,今日軍布捧上時,晝仕之意,敢啓。傳曰,知道。
又啓曰,新除授修撰孫相馹,時在廣州地,經筵入番事緊,請斯速乘馹上來事,下諭。答曰,允。
宗親府啓曰,明日卽天漢殿望奉審日次,臣明應,進詣擧行之意,敢啓。傳曰,知道。
三軍府啓曰,謹依下敎,各道新設砲兵,別單書入,而姑未報來者,今方關飭,待其所報,更爲書入之意,敢啓。傳曰,知道。
刑曹啓曰,傳曰,卽聞大臣所奏,則前慶尙監司吳取善之擅犯營貨,數且不少,崇宰按藩,寧容若是?固當以法從事,而爲念此家先故,姑先施以放逐之典,兩裨之從中濁亂,亦極無憚,押付嶺營,嚴刑牢囚於營獄,督捧其數事,命下矣。謹依傳敎,前幕裨吳顯豹,爲先出付畿營,使之罔夜押送,趙英植,方在康津地,發關該道,使之直爲押付于嶺營,俾卽擧行之意,敢啓。傳曰,知道。
義禁府啓曰,前慶尙監司吳取善,姑先施以放逐之典事,承傳,啓下矣。吳取善,卽爲放逐之意,敢啓。傳曰,知道。
又啓曰,保放罪人宋敦玉,所當還田議處以入,而病勢一向未差,仍爲保放之意,敢啓。傳曰,知道。
義禁府啓目粘連,向前宋敦玉亦,不能檢飭於常時,致此重囚之逃失,揆以律例,在所當勘,以此照律,何如?啓依允。
又啓目粘連,定州前牧使宋敦玉矣本府議啓內,不能檢飭於常時,致此重囚之逃失,揆以律例,在所當勘。以此照律,罪杖七十,徒一年半定配,依法典收贖,公罪奉敎。依允爲旀,功議各減一等爲良如敎。
庚午十二月十四日□時,上御慈慶殿。進講入侍時,講官李參鉉,參贊官洪坃,檢討官徐相敦,記事官金明鎭,記注官尹相殷,別兼春秋朴容大,各持孟子第七卷,以次進伏訖。上曰,史官分左右。上誦前受音一遍訖,仍開卷。參鉉讀自孟子曰諸侯之寶三,止期愛之而已矣,仍釋義訖。上曰,前受音中,聖而不可知之謂神之吐,與諺解不同,或誤懸而然乎?此後玉堂申飭,而繼講冊中庸,亦必詳準懸吐,可也。相敦曰,謹當詳準而懸之矣。上曰,此吐,講生何以讀之耶?參鉉曰,經書往往有二吐,故每講生講誦時,必先告二吐矣。此大文以下段觀之,則諺解之吐,尤爲妥當,而懸吐似誤矣。缺
上在景福宮。停常參·經筵。
藥房都提調李裕元,提調趙性敎,副提調洪坃啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
傳曰,政官牌招開政。
傳曰,呈告兵曹參議·敦寧都正許遞,今日政差出。
傳曰,奉審閣臣入侍。政院啓曰,囚兵曹啓目,浦項僉使所佩兵符,今旣新造矣。監兵及所管營所上各左一隻,該僉使所佩右一隻,竝定禁軍下送,依例分上事,慶尙監司處,下諭,何如?傳曰,允。
奎章閣啓曰,景慕宮望廟樓,今望奉審,無頉之意,敢啓。傳曰,知道。
禮曹啓曰,陵·園·墓本曹郞廳·四學童蒙敎官·通禮院·掌樂院·圖畫署官員等今庚午年秋冬等褒貶等第以入,而宗廟署·社稷署·永禧殿·景慕宮·承文院·成均館·奉常寺·典牲署·東西氷庫·東西活人署·禮賓寺·觀象監·內醫院·司譯院·典醫監·惠民署·東南關王廟官員等褒貶,各其司領事·都提調·提調及堂上有故,或不備,不得一時磨勘之意,敢啓。傳曰,知道。
又啓曰,今此所屬各司官員等褒貶時,光陵令趙元夏,徽陵參奉朴齊弘,與判書臣趙秉昌,俱有應避之嫌,不得同議磨勘,別啓本以入之意,敢啓。傳曰,知道。
又啓曰,今此本曹秋冬等褒貶等第時,通禮院官員啓本中,一處刀擦之意,敢啓。傳曰,知道。
弘文館啓曰,今秋冬等本館褒貶,當爲等第磨勘,卽以大提學不備,限內不得爲之之意,敢啓。傳曰,知道。
都摠府啓曰,今日入直內三廳武兼·禁軍及軍兵等,當爲中日習射技放,而上前開坼相値,不得設行之意,敢啓。傳曰,知道。
敦寧府啓曰,府郞廳等今秋冬等褒貶等第,當爲磨勘,而以領事未差,不得爲之之意,敢啓。傳曰,知道。
兵曹啓曰,本曹今庚午年秋冬等褒貶等第,磨勘以入,而曹所屬軍器寺·司僕寺·典設司·訓鍊院官員及部將等褒貶,因各其司提調及堂上有故,不得一體磨勘之意,敢啓。傳曰,知道。
三軍府啓曰,卽見慶尙監司金世鎬所報,則以爲道內鎭海縣別砲手三十名,淸河縣別砲手二十名設置云矣,敢啓。傳曰,知道。
兵曹啓曰,今十二月十五日丙子未初二刻八分,立春改火進上時,宗廟署·社稷署·永禧殿·永寧殿·景慕宮·毓祥宮·宣禧宮·景祐宮·慶壽宮,依例改火,奎章閣·議政府·承政院·漢城府,一體頒火之意,敢啓。傳曰,知道。
有政。吏批,行判書趙秉徽,參判李敦應牌招不進,參議李容學進。吏批言啓曰,行判書趙秉徽,參判李敦應,竝牌招不進,小臣獨政未安,何以爲之?敢稟。傳曰,只出緊任。以申獻求爲敦寧都正,趙濟華爲兵曹參議,申應朝爲江原監司,承文正字單柳德純,故學生尹命莘贈童敎,孝行卓異贈職事承傳。
兵批,參判金學初進,同知單金德淵,僉知二單李敏正·李秉夏,水口萬戶林桂英姑爲仍任事承傳。再政。兼江原道兵馬水軍節度使單申應朝。
吏曹判書趙秉徽,參判李敦應等疏曰,卽見喉院啓辭批下者,以百歲老人加資事,至有堂上推考,亦爲置之之處分,臣於是滿心惶蹙,靡所容措。蓋老人應資,每於歲首,自該道抄啓,而或有見漏者,隨其來訴,進後蒙恩,亦多已例。臣等日昨政席,但聽該吏之告,初不照檢入徹,不審之矢,益無所逃,今何可以不被問滿,自安於心,而不思自引乎云云。答曰,省疏具悉。百歲人超資,自是優老之盛典,而今其年紀相左,則可知下吏所挾雜矣。初不照檢,又何疏率之至此乎?後當詳察而已,其勿更引。
江源監司趙龜夏陳疏曰,云云。答曰,省疏具悉。所請依施。
庚午十二月十五日□時,上御慈慶殿。奉審閣臣入侍時,右副承旨洪坃,假注書李濟弼,記事官石宗珍,別兼春秋金永穆,檢校直閣金永壽,以次進伏訖。上曰,史官分左右。仍命閣臣進前。永壽進前奏曰,臣承命馳詣顯隆園,園上奉審則安寧,碑閣·丁字閣奉審則無頉,祭物·祭器·祭井看審則精潔,諸執事摘奸則無頉。仍詣健陵,陵上奉審則安寧,碑閣·丁字閣奉審則無頉。仍詣華寧殿,殿內奉審則無頉。還詣顯隆園,仍留監祭,將事安寧之意,敢達矣。缺
庚午十二月十五日□時,上御慈慶殿。進講入侍時,右議政洪淳穆,知事沈承澤,參贊官李會正,檢討官徐相敦,假注書李濟弼,記注官石宗珍,別兼春秋金永穆,各持孟子第七卷,以次進伏訖。
上在景福宮。停常參·經筵。
承文院啓曰,本院公事提調有闕之代,行大護軍申錫禧差下,使之察任,何如?傳曰,允。
庚午十二月十六日□時,上御慈慶殿。進講入侍時,同知事尹秉鼎,參贊官金奎弘,檢討官徐相敦,假注書權秉圭,記注官金鼎燮,別兼春秋金永穆,各持孟子第七卷,以次進伏訖。
上在景福宮。停常參·經筵。
中宮殿半産後,大殿·大王大妃殿·王大妃殿·中宮殷,宗親·儀賓·藥房·內閣·政院·玉堂·朝廷二品以上·六曹堂上口傳問安。答曰,知道。
藥房口傳啓曰,臣等卽伏問承候官所傳,中宮殿半産症候,下情實不勝萬萬驚惶之至。伏乞亟許臣等率醫官入侍,詳察症候,議定湯劑,仍許直宿本院之命,千萬顒祝。答曰,知道。直宿置之。
傳曰,自明日,朝廷·宗親·內閣·政院·玉堂問安置之。
傳曰,醫官洪顯普·金東赫·朴時永·李漢慶,別省記。
傳曰,行護軍閔升鎬,中宮殿別入直。
傳曰,在外臺諫許遞,前望入之。
以京畿監司朴永輔狀啓,富平府使崔翼鳳身死事,傳曰,令該曹口傳差出,以武臣中勿拘常格,各別擇差,不日下送。
吏曹口傳政事,以李基祖爲富平府使。
江原監司申應朝疏曰,云云。答曰,省疏具悉。卿其勿辭往欽哉。
庚午十二月十七日□時,上御慈慶殿。進講入侍時,同知事許傳,參贊官金益容,檢討官徐相敦,假注書李濟弼,記註官尹相殷,別兼春秋金永穆,各持孟子第七卷,以次進伏訖。上曰,史官分左右。上誦前受音一遍訖,仍開卷。傳讀自孟子曰說大人藐之,止寡矣,仍釋義訖。傳曰,大人者,非謂大德之人也。大德之人,固可畏也,此所謂大人,不過當時富貴尊顯者,下文所云,乃其巍巍然也。戰國遊說之士,不以直道事人,惟以容悅爲意,雖有可言者,畏劫於嚴畏,不敢盡言,此孟子所以警俗也。上曰,人君嚴畏,則臣下豈敢盡言乎?傳曰,雷霆之下,靡不摧折。雖有逆耳之言,和顔色受之,然後可以開不諱之門,故朱子曰,天顔溫粹,酬酌如響,此來諫之道也。堂高以下,此雖謂當時貴顯者言,而爲人君者,亦不可不戒也。上曰,節儉則無此矣。傳曰,殿下之言及此,社稷生民之福也。孔子曰,節用愛民。易曰,節以制度。書稱克勤克儉。又曰,愼乃儉德,禹·湯之謂也,卑宮室,菲飮食,禹之儉也。其訓曰,內作色荒,外作禽荒,甘酒嗜音,峻宇雕墻,有一於此,未或不亡。下章所言寡慾二字,實爲節儉之本也。養心以寡慾,寡之又寡,以至無慾,則純是天理,而聖人之道盡矣,伏願念哉。
上在景福宮。停常參·經筵。
藥房都提調李裕元,提調趙性敎,副提調洪坃啓曰,伏未審日間,聖體若何,寢睡·水刺之節,何如?中宮殿調攝氣候,漸臻康復之境乎?臣等率諸御醫,趁早入診,詳察症候,議定當進湯劑爲宜。臣等不任區區伏慮,敢來問安,竝此仰稟。答曰,知道。別無症候,卿等不必入侍,逐日問安置之。
都摠府啓曰,今日入直內三廳武兼·禁軍及軍兵等,中日習射技放,請出標信。傳曰,知道。
傳曰,昭寧園守奉官李燮遠陞六。
臺諫前望入之,獻納張泰秀落點。
摠戎廳啓曰,本廳諸將官,今庚午年射講居首人,依例別單書入之意,敢啓。傳曰,知道。
敦寧都正申獻求疏曰,云云。省疏具悉。所請依施。
庚午十二月十八日□時,上御慈慶殿。進講入侍時,講官朴珪壽,參贊官鄭基會,檢討官徐相敦,假注書權采圭,記注官石宗珍,別兼春秋金永穆,各持孟子第七卷,以次進伏訖。
上在景福宮。停常參·經筵。
傳曰,中宮殿患候,今旣平復,別入直退去。
傳曰,醫官別省記置之。
傳曰,政官牌招開政。
傳曰,贊成有闕之代,今日政差出。
傳曰,梁山郡守之代,以新錄中擬入。
傳曰,在外玉堂許遞。
傳曰,玉堂有闕之代,前望入之。
弘文館啓曰,副修撰李敦夏,自鄕上來云。卽爲牌招察任,何如?傳曰,允。
又啓曰,副修撰李敦夏,疏批已下,卽爲牌招察任,何如?傳曰,允。
議政府啓曰,釜山僉使,見方有闕矣。邊門重地,不可不另擇,勿拘常格,各別檢擬事,分付,何如?傳曰,允。
兵曹啓曰,宣傳官洪宅周,昌德宮衛將崔鎭邦,以其病難供職,呈狀乞遞。五衛將金源默,前任三陟營將李敏正,前任忠州營將李秉夏,前任全州營將朴寅遠,前任安東營將鄭鳳愚,前任北虞候,俱在任所。上來間,該廳番次,極涉苟艱,竝改差,何如?傳曰,允。
有政。吏批,行判書趙秉徽進,參判李敦應,參議李容學牌招不進。以李鼎信爲大司諫,宋達仁爲司諫,黃益秀爲正言,曺錫雨爲左贊成,嚴世永爲敦寧都正,金裕行爲奉常判官,趙龍圭爲司饔主簿,洪恩燮爲昭寧園守奉官,孫相馹爲梁山郡守,故學生趙秉敏贈童敎,孝行卓異贈職事承傳。再政。以吳長善爲左通禮,左贊成單金大根,右贊成單曺錫雨。
以吏曹參議李容學牌不進罷職傳旨,傳曰,只推。
兵批,判書李景夏進。以李奎鎬爲宣傳官,金思德·李㝡新·李寅復·洪膺謨·康祐鎭爲五衛將,成建鎬爲昌德將,金基命爲守門將,金澈均爲釜山僉使,韓斗錫爲越松萬戶,中嶺別將單金晉鉉,赴戰嶺別將單朴浩均,同知單崔義臣,副司果黃。
副修撰李敦夏疏曰,伏以臣罪著難逭,恩荷特宥,屛伏窮山,日夕訟愆,自分爲聖世棄物,玉署除旨,忽下於千萬夢想之外,未敢知滓濊賤臣,何以得此,雙擎九頓,自不覺感淚之被面也。臣賤性捐滯,與人寡合,才識蔑劣,非世適用,而晩竊倖第於頭腦已判之後,蒙被殊渥,周旋經幄,醜拙畢露,絲毫蔑效,自顧惶恧,無往非愆尤,而昨秋湖左試士之任,是豈如臣疎闇所可堪勝?義同往役,黽勉冒膺,而踐歷甚尟,鑑識不明,畢竟僨誤,固所自料。乃於出榜之後,果速顚錯,心跡難明於去就,試體自歸於壞損,論厥辜負,合置何辟。廟啓寬恕,聖度涵容,薄配其地,非罪伊榮,穀燧纔改,恩霈遽降,到底洪造,感祝無地。噫,臣雖無狀,亦具彝性,是任卽在臣發軔之初,豈不欲殫竭對揚,以效一日之責,而築由自作,立身一敗,上辱君命,俯墜家聲,撫躬自悼,無面可顯。情踪危蹙,艮限在前,顧何敢諉臣以已勘,恃寵靈若固有,揚揚冒廁於周行之列乎?玆敢呼籲仁覆之下。伏乞聖明,俯垂矜諒,亟賜鐫斥,因刊臣仕籍,以爲爲人臣溺職者之戒焉。臣方自列之不暇,何敢見職自居,循例爲附陳之計哉?臣竊伏聞殿下,日御法筵,召接講官,諮詢每勤,酬酢如闇,遠近傳聞,莫不攢頌。然而爲學之要,莫切於體驗,苟無體驗,則雖日開延英之講,日誦程·朱之書,止爲觀聽之美,而不見資益之效矣。是以宋臣楊時之言曰,以身體之,以事驗之,一語一事,無一不出於此,然後始得讀書之力。今殿下,以是省察,以是躬行,聞一善言,必櫽括於今,行一難事,必矩挈於古,究之方策之上,措諸事爲之間,以之觀理,無所往而不通,以之接物,無所處而不當,則聖學自臻於高明,治道自躋於休熙矣。臣嘗欲以此一陳前席,而未遑者也。今於誦愆之章,不避踰分之誅,敢將前修之格論,庸備今日之柯則,惟聖明,恕其僭而納其愚焉。臣無任云云。省疏具悉。試士出榜,宣其光明,而去就未免徑庭,事體自歸虧損,向來處分,有不可已也。今旣遂事,則何必煩引?尾附,當留念矣。
庚午十二月十九日時上御慈慶殿。進講入侍時,講官崔遇亨,參贊官鄭基會,檢討官徐相敦,假注書李濟弼,記注官金鼎燮,別兼春秋朴定陽,各持孟子第七卷,以次進伏。
上在景福宮。停常參·經筵。
藥房都提調李裕元,提調趙性敎,副提調洪坃啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿調攝氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍,間日問安置之。
大王大妃殿·王大妃殿·大妃殿·中宮殿,口傳問安。答曰,知道。
政院啓曰,議政府郞廳來言,今日賓廳日次,而領議政金炳學,無時急稟定事,左議政未差,右議政洪淳穆有身病,不得來會云矣,敢啓。傳曰,知道。
備忘記,公忠監司金炳始下直,長弓一張,長箭一部賜給。
傳曰,公忠監司入侍。傳曰,右承旨許遞,前望入之。承旨前望入之,鄭順朝落點。
傳曰,藥院提調許遞,前望入之。
內醫提調前望入之,趙基應落點。
傳曰,來正月初二日,當詣太廟展謁,親行省牲·省器,仍詣閟宮展拜矣,該房知悉。
傳曰,守令之記問善事,禁斷果何如,而聞報恩郡守趙東淳,銀器造納於雲峴宮云。當此民邑有事之時,不思牧民之責,有此現能,朝飭視之弁髦,寧有如此道理?萬萬痛駭。如此沒知覺之類,何以臨民?爲先汰去,以安報恩之民。
傳曰,間日問安置之。
禮曹,來辛未年二月初八日,行社稷大祭,香祝親傳,取稟。奉敎敬依。
禮曹,來辛未年二月初三日,行景慕宮春享大祭,親祭,取稟。奉敎慕依。
禮曹,來辛未年〈二月〉初七日,行文宣王釋奠祭,同月初四日,行南壇祭,香祝親傳,取稟。奉敎敬依。
禮曹啓曰,來辛未年二月十七日,行英陵大王位忌辰祭享,與寒食節享相値,依禮文,只行忌辰祭,祝文中措辭添入,而王后位寒食祭,依例設行事,分付,何如?傳曰,允。
又啓曰,四賢祠祭,例以二月中丁設行,而若國忌相値,則三丁日退行事,曾有定式矣。來辛未年二月中丁,在十七日,與英陵忌辰相値,依定式,以三丁日磨鍊以入之意,敢啓。傳曰,知道。
弘文館啓曰,新除授修撰徐奭輔,卽爲牌招察任,何如?傳曰,允。
康午十二月二十日□時,上御慈慶殿。進講,公忠監司同爲入侍時,判府事李裕元,講官趙性敎,參贊官洪坃,侍讀官張原相,假注書權采圭,記注官尹相殷,別兼春秋朴定陽,各持孟子第七卷,以次進伏,公忠監司金炳始進伏訖。上曰,史官分左右。仍命大臣進前。裕元進前奏曰,雪後日氣復寒,聖體若何?上曰,一樣矣。裕元曰,寢睡·水刺之節,何如?上曰,一樣矣。裕元曰,大王大妃殿氣候,何如?上曰,一樣矣。裕元曰,王大妃殿氣候,何如?上曰,一樣矣。裕元曰,大妃殿氣候,何如?上曰,一樣矣。裕元曰,中宮殿調攝氣候,何如?上曰,安順矣。裕元曰,調補湯劑,連爲議進,不日平復,是所區區之望也。上曰,已爲夬復矣。裕元曰,諸節夬復,遄有螽斯之慶,是宗社無疆之福,今日臣等所共祝也。上曰,公忠監司進前。炳始進伏訖。上曰,善爲下去,實心對揚也。炳始曰,臣踐歷旣尟,才識蔑如,將何以報答萬一,預切憧憧矣。上曰,向來傳敎,已當詳覽,而該道聞多大民侵擾之患云,下去後嚴飭禁斷也。炳始曰,本道事勢如何,與此等弊瘼之有無,臣姑未及聞知,而向日傳敎,臣旣親承,今又伏承聖旨,謹當另加禁戢矣。上命公忠監司先退。上讀前受音一遍訖,仍開卷。性敎讀自孔子以過我門而不入我室,止以爲德之賊何哉,仍釋義訖。上命授書算于性敎,上讀新受音十遍訖。性敎還納書算。上曰,鄕原之原字,是愿字也。何謂德之賊也?裕元曰,小註有非眞愿之語,此爲劈破也。上曰,果在於小註,而甚昭詳也。性敎曰,愿是謹愿之義,則本非不好之稱,而鄕之所謂原者,外若謹愿,而實非正理,同流合汚,專事容悅。使人之爲善者,莫知乎理之正,天下之正德,反爲鄕愿之所害也,故惡之顯者,不足以害德,似是而非者,乃所以害德也。上曰,闇然媚於世也者,爲人如此,將何用之乎?性敎曰,士之潔身修行者,不顧人之是非,而彼鄕原者,不思修其身,性求媚於人,衆皆悅之,反以爲善,所謂大奸似忠者也。古之開國承家,小人勿用者,是鄕原之謂也。裕元曰,此句節,比之於玉,中道,無瑕之玉也,狂獧,有瑕之玉也,鄕原,無瑕之石,而似王者也。石之似玉者,珷玞也,下章惡紫之奪朱,卽其旨義也。原相曰,君子處世,善者好之,不善者惡之,是乃視其所親也。若鄕原之衆皆悅之,似近於德,而其求媚苟合,志趣無足觀矣。且恐惑世誣衆,禍於仁義,故聖人痛絶之矣。坃曰,講官·儒臣,備陳無餘,臣無容更達矣。上掩卷,命史官就座,仍命大臣先退。又命退,諸臣以次退出。
上在景福宮。停常參·經筵。
都摠府啓曰,今日入直內三廳武兼·禁軍及軍兵等,中日習射技放,請出標信。傳曰,知道。
政院啓曰,新除授右承旨鄭順朝,時在南陽府任所,斯速乘馹上來事,下諭,何如?傳曰,許遞,前望入之。
承旨前望入之,王庭揚落點。
又啓曰,新除授右承旨王庭揚,時在谷山府任所,斯速乘馹上來事,下諭,何如?傳曰,許遞,前望入之。
承旨前望入之,曺殷永落點。
傳曰,今日大院君晬辰,令都承旨問候以來。
禮曹啓曰,永禧殿展謁,非酌獻禮年次,則每年歲首,太廟展謁時,一體展謁事,曾有定式矣。來正月初二日,當詣宗廟展謁事,旣有成命,永禧殿展謁之禮,何以爲之乎?敢稟。傳曰,來正月初九日爲之,儲慶宮展拜,一體磨鍊,
庚午十二月二十一日□時,上御慈慶殿。進講入侍時,講官金世均,參贊官金益容,侍讀官李晩蓍,假注書李濟弼,記注官石宗珍,別兼春秋朴定陽,各持孟子第七卷,以次進伏訖。上曰,史官分左右。上誦前受音一遍訖,仍開卷。世均讀自曰非之無擧也,止斯無邪慝矣。上曰,自以爲是,則非但不入於堯·舜之道,此爲人之最大病,苟如是也,何事可做乎?世均曰,聖敎切當矣。凡人有自是之癖,則已不是者也。所爲之事,曰是曰非,一付他人公議,然後百事可歸於正,而原人則不然。其所行己旣若是,又重之以自是,迷不知悟,非徒不可與入於堯·舜之道,且無可做之事也。上曰,妄恃有才智者,而何以謂之亂義乎?世均曰,佞者,卽有口才能辯說者也。其處己則善爲矯飾,對人則能於迎合,眞僞莫測,善惡相混,足以悖義矣。仍奏曰,君子之道,卽堯·舜之道也。大中至正,無表裏之殊,爲萬世常行之大經,而鄕愿則媚世循俗,邪正難分,善惡無形,似德非德,而反亂乎德,故孔子曰,鄕愿,德之賊。孟子極言其情狀,以反經之語明之。時値春秋,楊·墨之徒,遍行於世,彌近理而大亂眞,苟救其弊,莫如反經,是自致者也,而欲闢異端,必先崇正學之意也。缺
上在景福宮。停常參·經筵。
政院啓曰,新除授右副承旨曺殷承,時在寧越府任所,斯速乘馹上來事,下諭,何如?傳曰,許遞,前望入之。
承旨前望入之,任冕鎬落點。
傳曰,鄒傳今已畢講,當於再明日賜饌矣。時原任大臣·講官·經筵儒臣·閣臣·承史來會。
傳曰,臺諫竝許遞,前望入之。
臺諫前望入之,執義李泰翼,司諫愼錫九,掌令洪義麟·趙基衡,獻納崔弘周,持平李範九·金尙萊落點。
政院啓曰,縕繹間,視事,頉稟之意,敢啓。傳曰,知道。
議政府啓曰,卽見左捕廳所報,則東部居趙興福爲名漢,稱以買米,取得二包餘穀物於廣禮橋米廛,携去市童,不給價錢,行到河橋,以木椎亂打,又以尺刃刺之,幾至死境云矣。包米騙取,已是惡習,尺刃行刺,又出凶心,人命之不至於死,特僥倖焉,而其情與跡,卽殺越人于貨耳,必誅無赦。國法自在,罪囚趙興福,出付軍門,大會軍民,梟首警衆,何如?傳曰,允。
吏曹啓曰,今二十四日,都目政事爲之之意,敢啓。傳曰,知道。
兵曹啓曰,來辛未年各處頒給信漢符別單,各宮房新定式頒給信漢符別單及文宰二品以上·武臣·蔭官曾經摠管人員章標頒給別單,修整以入之意,敢啓。傳曰,知道。
又啓曰,來正月初二日大駕詣宗廟展謁,親行省牲·省器,仍詣景慕宮展謁時,隨駕營門,當爲磨鍊矣。何營軍兵隨駕,何營軍兵留陣,而禁軍及馬步軍·別抄軍,以幾番幾哨磨鍊,餘軍留營,何以爲之乎?敢稟。傳曰,訓局馬軍三哨,步軍五哨,禁將率領爲先廂,訓局馬軍一哨,步軍二哨,禁營步軍一哨,兩營騎士各一番,摠使率領爲後廂,禁軍三番隨駕,別抄軍二哨,領付中央陣,訓將領該營馬軍一哨,餘軍二哨,御營餘軍一哨,騎士一番,留陣,餘軍留營置之。
禁衛營啓曰,本營軍色從事官洪萬植,身病甚重,勢難察任,今姑改差,何如?傳曰,允。
敦寧都正嚴世永疏曰,云云。答曰,省疏具悉。所請依施。
庚午十二月二十二日□時,上御慈慶殿。進講入侍時,講官朴永輔,參贊官洪坃,侍讀官李晩蓍,假注書權采圭,記注官金鼎燮,別兼春秋崔鳳九,各持孟子第七卷,以次進伏訖。上曰,史官分左右。上誦前受音一遍訖,仍開卷。永輔讀自孟子曰由堯·舜至於湯五百有餘歲,止則亦無有乎爾,仍釋義訖。上命授書算于永輔,上讀新受音一遍訖,又讀至章下註。上曰,章下註,予亦一讀,讀畢,仍繼讀新受音十遍。永輔還納書算。上曰,由堯·舜至於湯,五百有餘歲,由湯至於文王,五百有餘歲,由文王至於孔子,五百有餘歲,由孔子至於今,百有餘歲,則合一千六百餘年而孟子生矣。永輔曰,然矣。上曰,自程子至於今,又爲千年,以孟子時言之,則爲二千餘年。永輔曰,然矣。仍奏曰,知者,知此道也,知此道者,知此心也。夫心者,咸統性情,爲道根基,千古一理,千聖一揆。三代以前,道在於上,以是道而治天下,是以堯·舜·禹·湯·文·武之治,嵬蕩熙皥,後世莫及。至我夫子,以若大聖,不得其位,講明斯道,以詔後世。堯中舜心,湯之言性,得我夫子,大彰厥志。曾子·子思,以至孟子,繼統傳緖,咸有成書。伊後秦·漢·魏·晉·六朝·三唐,道多老·佛,學尙詞章,聖遠言湮,駸駸長夜。千餘年後,皇宋之世,始得程·朱,繼明絶學,六經之義,吾道大明,如日中天。此卽堯·舜·禹·湯·文·武·周公·孔·曾·思·孟·程·朱,傳道統之始終也。玉堂曰,云云。承旨曰,云云。上曰,朱子以後,則更無如此眞儒也。永輔曰,六經群聖之言,得朱子集註,旨義大明,朱子之後,未嘗無儒賢,而亦未有如朱子之大有功於聖門也。上曰,以我東言之,則鄭圃隱及退溪·栗谷,皆眞儒也。永輔曰,然矣。我東道學,圃隱實倡之,退溪·栗谷皆大儒,接統於朱子,而其前有趙靜庵,亦是大儒也。上曰,趙靜庵果賢矣。又敎曰,辨異端闢邪說,則雖某人,皆可謂之儒矣。永輔曰,然矣。孟子之時,惟楊·墨之是憂,漢以後,老·佛又興。近日西洋邪學,又出於楊·墨·老·佛之外,異端邪說,莫此爲甚,其爲世道之憂,深矣。上掩卷,仍命書傳敎曰,鄒經今已畢講,當於再明日賜饌矣。時原任大臣·講官·經筵儒臣·閣臣·承史來會。命史官就座,仍命退,諸臣以次退出。
上在景福宮,停常參·經筵。
政院啓曰,新除授同副承旨任冕鎬,時在黃海道遂安郡任所,斯速乘馹上來事,下諭,何如?傳曰,許遞,前望入之。
承旨前望入之,朴弘壽落點。
又啓曰,右邊捕盜大將李元熙,以御營大將習陣事,沙阿里今方出去矣。所佩命召及大將牌·傳令牌,何以爲之?敢稟。傳曰,仍佩往來。
吏曹啓曰,高敞縣監吳永運,身病猝重,萬無還官之望云,罷黜,何如?傳曰,允。
又啓曰,成均館典籍姜永壽·崔應珏·李是德·金桂鶴·尹正洙·張錫默·鄭元時·郭基洛·金學璘·金秉洙,俱以身病,呈狀乞遞,竝改差,何如?傳曰,允。
又啓曰,軍資監正李肇信,以其身病,呈狀乞遞,改差,何如?傳曰,允。
議政府啓曰,卽見水原留守李載元狀啓,則本府公都會,當於歲前設行,而連値事故,姑爲停止,待明年合設事,請令廟堂稟旨分付矣。歲云暮止,勢難趁期,依狀請許施,何如?傳曰,允。
又啓曰,卽見水原留守李載元狀啓,則本營別驍士及列校今秋等都試,當依例設行,而連値事故,姑爲停止,待明春合設事,請令廟堂稟旨分付矣。行且歲暮,其無以趁期設行,依狀辭許令退行,何如?傳曰,允。
三軍府啓曰,卽接御營廳所報,則謹依啓下傳旨,趙興福梟首次,今十二月二十三日大將臣李元熙,率諸將官·將校·軍兵,出去沙阿里云矣,敢啓。傳曰,知道。
禁衛營啓曰,本營中軍李玄璣,身病甚重,勢難察任,今姑改差,何如?傳曰,允。
又啓曰,本營中軍,今當差出,而擬望之人乏少,堂上·曾經兵使,竝擬,何如?傳曰,允。
兵曹,以具春喜爲禁衛中軍。
上在景福宮。停常參·經筵。
傳曰,日前報恩郡守已爲處分,而此等事禁斷,前後申飭果何如,而種種有此等之事,實爲慨然。昔事以西草二百斤事,有所臺殫矣。今日民國之安,在於守令之少心勤勵,自廟堂行會各道,使無至自就罪之地。
傳曰,頒敎文中,赦句添入。
政院啓曰,頒敎文中,赦句添入事,命下矣。某罪以下,竝宥之乎?敢稟。傳曰,徒流以下,竝宥。
又啓曰,頒敎文中,赦句添入事,命下矣。藝文提學李參鉉,旣在闕中,使之添入,何如?傳曰,允。
傳曰,臺諫,竝許遞,今日政差出。
傳曰,泮堂,竝許遞,今日政差出。
傳曰,呈告知敦寧許遞,今日政差出。
傳曰,雖非親政,注書·尙瑞院官員,依例陞六。
傳曰,皇朝人子孫,西北·松都人,各別收用。
傳曰,入侍誤傳之中官金孝鼎,從重推考。傳曰,時原任大臣·講官·經筵閣臣·儒臣·承史入侍。政院啓曰,卽者副校理李載純,以其親病,陳疏徑出,原疏纔已捧入矣。所當卽捧禁推傳旨,而此與無端徑出有異,推考警責,何如?傳曰,允。弘文館啓曰,副校理李載純,陳疏徑出,上番闕直,事甚未安,應敎趙秉鎬別兼春秋進,典翰李承宇,副應敎丁觀燮,校理李晩耆·李載德,副校理張原相,竝卽牌招,推移入直,何如?傳曰,允。議政府啓曰,公事官李起宅,行己狂悖,擧措駭妄,其在事體,不可仍置,施以竄配之典,何如?傳曰,允。
又啓曰,沃溝縣監有闕矣。積弊之局,難付生手,勿拘常格,各別擇差事,分付,何如?傳曰,允。
都摠府啓曰,今日入直內三廳武兼·禁軍及軍兵等,當爲中日習射技放,而齋日相値,不得設行之意,敢啓。傳曰,知道。
兵曹啓曰,來正月初九日大駕詣永禧殿展謁,仍詣儲慶宮殿拜時,隨駕營門,當爲磨鍊矣。何營軍兵隨駕,何營軍兵留陣,而禁軍及馬步軍·別抄軍,以幾番幾哨磨鍊,餘軍留營,何以爲之乎?敢稟。傳曰,依正月初二日廟宮展謁時例爲之,先後廂,訓·禁兩營大將爲之,留陣,摠使爲之。
又啓曰,五衛將金健浩,宣傳官李鳳憲,俱以身病猝重,無望供職,新除授吾叉浦僉使李承駿,父年今爲七十六歲,古城僉使康仁誠,母年今爲七十五歲,俱以法不當遠離赴任,呈狀乞遞,竝改差,何如?傳曰,允。
又啓曰,守門將朴東輔,除授在外,上來無期云,改差,何如?傳曰,允。
又啓曰,五衛將金德奎,以其病難供職,呈狀乞遞,改差,何如?傳曰,允。
又啓曰,內禁衛將尹相定,昌德宮衛將鄭尙濂,守門將金重孝,俱以病難供職,呈狀乞遞,竝改差,何如?傳曰,允。
又啓曰,昌德宮衛將表健永,以其病難供職,呈狀乞遞,改差,何如?傳曰,允。
又啓曰,今都政,參上應區處爲六窠,而不足二窠,參下應區處爲十窠,而不足四窠,竝依例加設,擬入之意,敢啓。傳曰,知道。
義禁府啓曰,議政府公事官李起宅,施以竄配之典事,承傳,啓下矣。李起宅,平安道雲山郡竄配,而以承傳內辭意,具罪目,依例發遣府羅將,押送配所,何如?傳曰,允。
吏曹言啓曰,杆城郡守李寅正,新溪縣監閔成鎬,明年爲七十三歲,而年限不過六七之間,依已例改差,以爲遷轉之地,何如?傳曰,允。
又啓曰,昆陽郡守張斗表,三年窠守令,兩次居中,其不治可知,罷黜,何如?傳曰,允。
都政。吏批,行判書趙秉徽,參議李容學進,參判李敦應式暇。
吏批言啓曰,都目大政,各歧仕滿應遷者,相避及未準朔監察,禁府都事,戶曹·刑曹·漢城府郞官,平市署官員,五部令,各司久任·時推人員,竝擬,何如?傳曰,允。
又啓曰,蔭仕六品官之陞六品者,每於過都政後照擬,而見今在職者,絶無經一考之人,五品官無以推移備擬,依例勿拘陞擬,何如?傳曰,允。
又啓曰,四館陞出六品時,例有九處講後遷轉之規,而承文院褒貶,如或有故過限,則四館積滯不可不慮,故自前雖未經九處講,亦有陞六之規矣。今秋冬等褒貶,不得爲之,故當出六品者,未免積滯,依例遷轉,何如?傳曰,允。
又啓曰,守令多窠,今當差出,而未準朔禁軍及營將·虞侯·中軍·守令·察訪,竝擬,何如?傳曰,允。
又啓曰,掌樂院正,今當以蔭官差出,而擬望之人乏少,外任竝擬,何如?傳曰,允。
又啓曰,江陵大都護府使,今當差出,而本府,以關東雄邑,物衆地大,素稱難治,不可不擇差。他道有聲績·已準限·未準朔守令,竝擬,何如?傳曰,允。
又啓曰,臺諫多窠,今當差出,而擬望之人乏少,外任竝擬,何如?傳曰,允。
以南啓薰爲造紙別提,尹秀東爲典設別提,任百憲爲氷庫別提,趙熙奭爲報恩郡守,蔡奎鳳爲柒谷府使,典籍三單白時洽·金㽥·車琪厚,以李重允爲景陵直長,姜凡秀爲宗府直長,李師在爲尙衣直長,金胤鉉爲尙衣僉正,李舜宰爲昌寧縣監,李容元爲義盈奉事,李敏翊爲掌苑奉事,宋熙成爲宗廟令,金祖憲爲杆城郡守,李顯永爲禁府都事,李容弼爲內資主簿,徐相祖爲司宰僉正,洪配厚爲掌樂正,李冕鎬爲明川府使,宋熙成爲新溪縣令,洪鼎裕爲尙瑞直長,韓秉敎爲典簿,李重植爲翼陵令,李敎駿爲仁同府使,鄭海周爲懷仁縣監,李定會爲尙瑞副直長,吳徹相爲徽陵令,丁馨敎爲軍資正,吳麟泳爲典籍,金疇鎬爲高城郡守,李秀彦爲典牲副奉事,洪鼎裕爲引儀,李鎬臣爲繕工副正,李鶴來爲禧陵令,具羲祖爲昆陽郡守,李定會爲尙瑞直長,曺秉直爲長興主簿,朴慶壽爲宗廟令,崔志臣爲郭山郡守,李鶴來爲同福縣監,尹秀東爲監察,丁大栻爲司饔主簿,李鼎和爲禧陵令,尹宗儀爲沃溝縣監,李純謙爲淸河縣監,金謙秀爲引儀,李炳夏爲尙瑞副直長,權昌洙爲典籍,金駿求爲長連縣監,李東奭爲高敞縣監,崇靈殿令單申在鶴,以丁大栻爲引儀,安喆榮爲利仁察訪,李秀萬爲典籍,洪右燮爲明陵令,李稷鉉爲江陵府使,李裕敦爲司饔主簿,尹橚爲刑曹正郞,兪鎭五爲知敦寧,李敦應·趙成夏爲同成均,朴齊弘爲氷庫別檢,尹一成爲公事官,李胤植爲掌樂主簿,金永穆爲典籍,李沂在爲淸風府使,柳敎睦爲活人別提,李建昌爲典籍,李貞斗爲慶尙都事,李裕敦爲戶曹佐郞,李熙訥爲泰安府使,姜䔻爲典設別檢,兪鎭龜爲刑曹佐郞,安在麟爲獻納,金明鎭爲典籍,尹善佐爲豐基郡守,南湜爲監察,金泰煥爲持平,閔泳徫爲大司憲,鮮于澲爲大司諫,李秀萬爲正言,趙禧永爲濟用副奉事,申轍求爲南陽府使,李冕榮爲谷山府使,李在敬爲寧越府使,嚴世永爲遂安郡守,金炳耆爲掌苑別提,吳慶殷爲執義,權昌洙爲監察,南啓薰爲敦寧主簿,李寅述爲碧沙察訪,李圭昌爲造紙別提,朴海哲爲司諫,金國顯·成夏慶爲掌令,柳來駿爲戶曹參議,李選鎔爲司饔主簿,柳基賢爲黃山察訪,韓錫奎爲幽谷察訪,朴齊用爲連原察訪,金斗淵爲成歡察訪,趙璟淳爲奉常正,南相說爲兵曹正郞,金桂鶴爲禮曹正郞,李浩德爲造紙別提,李鳳憲爲洪原縣監,王景說爲弘陵令,朴容大爲典籍,裵象鉉爲吏曹正郞,白時洽爲兵曹佐郞,李根脩爲兼引儀,兪世煥爲敦寧都正,權泳夏爲大司成,朴性浩爲司䆃主簿,黃羲龍爲引儀,王景說爲新昌縣監,兼春秋單白時洽,以奇觀鉉爲持平,李用基爲弘陵令,安懽爲兼引儀,金炳耆爲儀賓都事,韓衡履爲戶曹佐郞,校書博士單白奎演,以金明鎭爲正言,李基周爲禮曹參議,金周鎭爲禁府都事,金用鍊爲典設別提,趙益熙爲監察,李圭昌爲司䆃僉正,柳敎睦爲監察,金炳暉爲引儀,趙熙重爲典籍,李奎學爲兼引儀,元用星爲造紙別提,玄緯爲內贍主簿,鮮于昇·金顯默爲典籍,尹泳翰爲公事官,李麟榮爲濟用主簿,鄭百昇爲引儀,孫相喆·李是德爲典籍,金演壽爲注書,李漢鎭爲掌苑別提,金尙濬爲活人別提,李鳳岐爲璿源殿令,金載舜爲兼引儀,注書單任尙鎬,贈吏參宋希奎贈吏判文衡例兼,贈左承旨李秀亨贈吏參例兼,已上忠節卓異贈職事承傳,故學生崔濟·朴宗善贈童蒙,已上孝行卓異贈職事承傳,以李啓夏爲宗府參奉,朴寅陽爲永禧殿參奉,黃浩悳爲思陵參奉,李啓斗爲光陵參奉,趙龍鎬爲長陵參奉,金秀藎爲徽陵參奉,任龜鎬爲懿陵參奉,權有善·李福基·李時泓·李敎奭爲假引儀,分奉常主簿單朴昌根,直長單王彦鑑,副直長單林時益,分敎官單全慶會。
兵批,判書李景夏進。
兵批啓曰,今日都目政事時,本曹堂上,不可不備,而參判洪兢周,參知趙濟華,俱以病不來,令政院牌招,同參政事,何如?傳曰,允。
又啓曰,營將·中軍·虞侯·僉使,今當差出,而擬望之人乏少,已準朔守令及察訪·中軍·虞侯竝擬,何如?傳曰,允。
又啓曰,訓鍊正,今當差出,而擬望之人乏少,外任竝擬,何如?傳曰,允。
以金健浩·李濂爲五衛將,李敦夏爲文兼,朴東輔爲守門將,李普憲爲白翎僉使,崔敬善爲五衛將,吳耆善爲安東營將,申鼎熙爲忠州營將,韓弘烈爲全州營將,韓用臣爲三陟營將,申明均爲黃海中軍,崔宗斗爲宣沙浦僉使,丁載麟爲所斤僉使,李承駿爲吾叉浦僉使,崔元準爲智島萬戶,申宗協爲永登萬戶,王殷疇爲五衛將,李鍾健爲訓鍊正,李秀萬爲文兼,蔡奎常爲三軍府從事官,朴鼎和爲公忠兵虞候,李鳳憲爲宣傳官,林基宙爲訓鍊僉正,金重孝爲守門將,沈能武爲北虞候,康仁誠爲古城僉使,金德奎爲五衛將,鄭尙濂爲昌德將,曺秉鎭爲都摠都事,張好仁爲登山僉使,田遇春爲平山浦萬戶,李啓好爲宣傳官,朴熙和爲薪智島萬戶,康秉錫爲永達萬戶,呂完翊爲黃龍別將,禹治九爲大峴別將,池得源爲吾叉浦僉使,李豊烈爲古城僉使,金景周爲助羅浦萬戶,李鍾浩爲馬島萬戶,朴基瓚爲慈母別將,田基洛·鄭策和爲五衛將,申樂熙爲訓鍊副正,成宗鎬爲黃海水虞候,金源植爲禿用別將,柳錫喜爲宣傳官,胡聖默爲吾老梁萬戶,尹永大爲內禁將,梁弼煥爲右捕從,金炳獻爲西城別將,表健永爲昌德將,李時鉉爲都摠經歷,韓用喬爲禁衛把摠,李重億爲訓鍊僉正,李奎卨爲判官,鄭寅台爲都摠經歷,李漢用·梁柱翼爲訓鍊判官,李翼熙·呂東曄爲主簿,李寅華爲昌德將,許鍍爲訓鍊主簿,尹昌善爲部將,李敎七爲武兼,車好信爲長木浦別將,吳仲善爲訓鍊判官,李秉周爲主簿,吳奎煥爲武兼,柳之星爲部將,金基昇·金相勳爲守門將,具天喜·趙靖顯爲宣傳官,梁鼎煥·尹吉憲爲武兼,柳冀春·李圭泰爲部將,金箕台·李秉昇爲部將加設,吳常默·崔鳳賢爲守門將,金洪斗·金箕淳爲守門將加設,李秉濤爲慶墓殿守門將,小吉號里權管單金永祚,大坡兒權管單李仲兼,訓鍊判官趙錫容,主簿金鍾健·崔鶴圭·張湳奎,以上加設,依定式減下,以吳顯耆爲訓鍊判官加設,趙泓默·李健爀·吳永烈爲主簿加設,同知單趙雲順,僉知三單柳泰魯·南有彦·任龍準,訓鍊主簿單鄭載顯,本院去官副司果金基命·任思準,三軍府哨官單蔡奎常,訓鍊副正加設單李鳳憲,安東營將吳耆善,忠州宮將申鼎熙,全州營將韓弘烈,三陟營將韓用臣,黃海中軍申明均,以上今加折衝加資事承傳,兼泰安防禦使單李熙調,同知單徐漢琦·文進烈·徐奎賢·康祐鎭·崔鎭邦·鄭尙濂·表健永·李寅華,僉知九單尹永大·金思德·尹誠模·柳冀鳳·金健浩·李㝡新·金德奎·田基洛·成建鎬,副司果柳永烈·尹弘求·李希稙·李景鉉·韓圭學·李昌錫·車好鎭·申聖求·李奎馨。
副校理李載純疏曰,云云。省疏具悉。爾其勿辭救護。
庚午十二月二十四日□時,上御慈慶殿。召對入侍時,原任大臣·講官·經筵閣臣·儒臣同爲入侍時,參贊官鄭基會,副提學李寅命,直提學韓敬源,檢討官徐相敦,假注書權昌洙,別兼春秋崔鳳九·李源逸,各持通鑑第五卷,以次進伏,判府事李裕元,領議政金炳學,右議政洪淳穆,講官鄭基世·金世均·曺錫雨·朴珪壽·趙性敎·金在顯·朴永輔·李承輔·崔遇享·李參鉉·趙基應,知事沈承澤,同知尹秉鼎·許傳,直提學韓敬源,直閣洪殷謨,副提學李寅命,檢校典翰李起鎬,典翰李承宇,副應敎丁觀燮,校理李晩蓍·李載德,副校理李載純·張原相,修撰徐相敦·徐奭輔,副修撰李敦夏,以次進伏訖。上曰,史官分左右。仍命大臣進前。裕元進前奏曰,日氣不甚寒,聖體若何?上曰,一樣矣。裕元曰,寢睡·水刺之節,何如?上曰,一樣矣。各殿問候訖,裕元曰,中宮殿諸節,今爲平復乎?上曰,已爲快復,更無餘祟矣。缺。上曰,日前報恩事,卿等聞之乎?裕元曰,列聖朝嚴禁苞苴,行之久矣,而有此等之事,萬萬惶悚矣。缺上命書傳敎訖。裕元曰,遏人欲存天理,鄒書本旨也。今殿下畢講鄒書,召見臣等,又有此曠古之傳敎,臣等不勝懽忭之至。上曰,慈殿當賜饌於卿等,卿其出去祗受也。裕元曰,慈聖恩賜之物,孰不感頌?臣等當飽德而退矣。炳學曰,正廟朝,屢有此盛擧也。淳穆曰,如此盛擧,甚稀貴也。基會進前奏曰,下注書吳麟泳,旣已陞六,上注書金明鎭,勢難行公,何以爲之乎?上曰,一體陞六,可也。缺
上在景福宮。停常參·經筵。
藥房提調趙基應,左承旨任商準啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,卿等不必入侍矣。大王大妃殿·王大妃殿·大妃殿·中宮殿,口傳問安。答曰,知道。
政院啓曰,議政府郞廳來言,今日賓廳日次,而領議政金炳學,無時急稟定事,左議政未差,右議政洪淳穆有身病,不得來會云矣,敢啓。傳曰,知道。
傳曰,守令·邊將初仕人入侍。
政院啓曰,卽者修撰徐相敦,以其親病,陳疏徑出,原疏纔已捧入矣。所當直捧禁推傳旨,而此與無端下鄕有異,推考警責,何如?傳曰,允。
內醫院啓曰,副提調洪坃,今日問安,不爲仕進,卽爲牌招,何如?傳曰,允。
以內醫院副提調洪坃牌不進罷職傳旨,傳曰,只推。
禮曹啓曰,卽接柒谷幼學李堯昇所志,則以爲同姓八寸兄文浩,嫡·妾俱無子,以其同姓八寸兄文昇第二子根柱,欲爲繼後,兩家諸族,相議完定,而養家父母,俱爲作故,拘於常規,不得循例禮斜,依法典草記,稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,載在法典,而門長李堯昇所訴旣如此,李文昇第二子根柱,立爲李文浩之後,何如?傳曰,允。
三軍府啓曰,卽見京畿監司朴永輔所報,則因南陽府使鄭順朝牒呈,以爲本府居出身鄭熙永,挺身自願,修補軍物,誠爲嘉尙矣。戎器繕葺,係是大政,而今其誠心出義,精固竣役者,不可無嘉奬示意之擧。出身鄭熙永,初仕待窠調用事,分付,何如?傳曰,允。
修撰徐相敦疏曰,云云。省疏具悉。爾其勿辭往護。
庚午十二月二十五日□時,上御慈慶殿。守令·邊將初仕人入侍時,右副承旨任商準,假注書兪望源,記注官尹相殷,別兼春秋李源逸,以次進伏,守令初仕人,進伏楹外,邊將等,序立階下訖。上曰,史官分左右。商準進前奏曰,守令初仕人,使之進前奏職姓名乎?上可之。守令初仕人等,以次進前,各奏職姓名,以次退伏訖。商準奏請邊將則使宣傳官奏職姓名,宣傳官奏邊將等職姓名訖。商準曰,守令·邊將初仕人,使之先退乎?上可之。以下缺
庚午十二月二十五日□時,上御慈慶殿。召對入侍時,參贊官朴弘壽,侍讀官李載德,檢討官徐奭輔,直閣洪殷謨,假注書兪望源,記注官金鼎燮,別兼春秋李源逸,各持通鑑第五卷,以次進伏訖。
上在景福宮。停常參·經筵。
傳曰,藥院都提調有闕之代,前望入之。內醫都提調前望入之,金炳學落點。
傳曰,來正月初六日歲首犒饋,當親臨矣,該房知悉。
弘文館啓曰,修撰徐相敦,陳疏徑行,下番闕直,事甚未安,副修撰趙肅夏,營建都監都廳進,修撰徐奭輔,副修撰李敦夏,竝卽牌招,推移入直,何如?傳曰,允。
吏曹啓曰,再昨日都目政,西唱引儀之代,以北道人元仕區處者,矇然擬入,至蒙恩點,臣不勝惶恐,原望筒勿施,何如?傳曰,允。
兵曹啓曰,再昨日都日政事中,除拜三陟營將韓用臣,家在京畿龍仁地,今年十月已爲作故,而矇然擬望,至蒙恩點,臣不勝惶恐,原望筒勿施,何如?傳曰,允。傳曰,守令·邊將初仕人入侍。判府事李裕元箚曰,云云。答曰,省箚具悉卿懇。愼節奉慮,所辭諸任中,太廟·藥院兩提擧,今姑勉副,卿其安心調理。仍傳曰,此批答,遣史官,傳諭。
敦寧都正兪世煥疏曰,云云。答曰,省疏具悉。所請依施。
庚午十二月二十六日□時,上御慈慶殿。守令·邊將初仕人入侍時。
庚午十二月二十六日□時,上御慈慶殿。召對,前公忠監司同爲入侍時,參贊官朴弘壽,侍讀官張原相,檢討官李敦夏,待敎金演壽,假注書車有聲,記事官尹相殷,別兼春秋李源逸,各持通鑑第五卷,以次進伏,前公忠監司閔致庠進伏訖。上曰,史官分左右。仍開卷。缺。上命前公忠監司進前。致庠進伏訖。上曰,善留而無事上來乎?致庠曰,王靈攸曁,無故上來,而四載戀結之餘,返回於咫尺之筵,不勝欣祝之忱矣。上曰,本道無他民弊之端乎?致庠曰,本道三政,幸無大弊,而比年年形,難免歉荒,生民日用,莫不翔貴,窮蔀生涯,多有艱棘愁慘,而久任之地,未究懷綏之策,誠不勝萬萬悚恧矣。又奏曰,各驛奴婢,則莫賊者也。粵在英廟甲午,査括婢名除役,乃有婢貢之給代。至恩大德,尙今浹髓,而惟金井一驛,仍留婢案,每式磨勘于兵曹矣。婢之夫雖良人,男女之生,俱未免賤,因是而嫁娶失時。特令該曹行關本道,該驛婢名之在案者,先從生存刊去,繼自今更勿入錄,依他驛例施行,則非但爲一視惠澤,有可以導迎和氣矣。上曰,此是可行之事,只爲干和之一端,亟令該曹行會,可也。缺
上在景福宮。停常參·經筵。
傳曰,右承旨許遞,前望入之。
承旨前望入之,韓敦源落點。
以全羅監司李鎬俊狀啓,羅州牧使金炳愚,三載爲治,敗局幾蘇,特許仍任事,令該曹稟旨分付事,傳曰,特爲一瓜仍任。
弘文館啓曰,副修撰李敦夏差祭,下番闕直,事甚未安,修撰徐相敦在外,副修撰趙肅夏,營建都監都廳進,修撰徐奭輔,卽爲牌招入直,何如?傳曰,允。
又啓曰,頒賜成冊子,安寶宣賜,賜記請出之意,敢啓。傳曰,知道。
議政府啓曰,卽見廣州留守金益文狀啓,則本府儒生公都會,當如例設行,而以身病,未克趁時試取,退行亦多已例,待明年合設事,請令廟堂稟旨分付矣。事勢如此,依狀請施行,何如?傳曰,允。
又啓曰,承文副正字李愚載,全昧事體,恣意叫嚷,擧措之狂悖,其與李起宅無所異同。駭然之極,不可仍置,施以竄配之典,何如?傳曰,允。
都摠府啓曰,今日入直內三廳武兼·禁軍及軍兵等,當爲中日習射技放,而議政府望闕禮相値,不得設行之意,敢啓。傳曰,知道。
承文院啓曰,皇曆齎咨官帶來咨文中,有漂民張雲行等出送事矣。前頭使行,奉表伸謝之意,撰出先通咨文,順付回撥,下送灣府,傳給鳳城,轉致北京之地,何如?傳曰,允。
知敦寧兪鎭五疏曰,云云。答曰,省疏具悉。所請依施。
上在景福宮。停常參·經筵。
藥房副提調洪坃啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?大妃殿氣候,何如?中宮殿氣候,何如?臣不任區區伏慮,敢來問安,竝此仰稟。答曰,知道。三殿氣候一樣,中宮殿氣候安順,爾不必入侍矣。大王大妃殿·王大妃殿·大妃殿·中宮殿,口傳問安。答曰,知道。
傳曰,發遣吏郞,諸執事淸齋與否,摘奸以來。
備忘記,忠州營將金鼎熙下直,長弓一張,長箭一部,片箭一部,筒兒一箇賜給。
傳曰,明日出宮門路,以崇陽門爲之。
傳曰,藥院提調許遞,前望入之。
內醫提調前望入之,金炳地落點。
傳曰,李起宅·李愚載事,已有所入聞者矣。金斗河是沒覺之類,今番初無干涉議藥等事,則未知其言有何所據乎。特不過鄕谷庸愚之類,挾雜欷覬而然,是以廟啓事體之所不容已也。第此輩心法,予自潛邸,曾亦稔知,則還不足深責之。兩罪人,特爲放送,許開自新之地。
禮曹啓曰,來正月初一日,王大妃殿寶齡望五稱慶,親上致詞箋文表裏儀註及大王大妃殿·王大妃殿·大妃殿·中宮殿百官陳賀儀註,直爲書入各殿之意,敢啓。傳曰,知道。
兵曹啓曰,來正月初一日,社稷祈穀大祭時,守門當爲塡差,而兵曹郞廳·都摠府郞廳·五衛將,除入直與差祭·呈辭·受由·在外,排擬苟艱,依定式,軍門將官代差以入之意,敢啓。傳曰,知道。
上在景福宮。停常參·經筵。
除夕,大殿·大王大妃殿·王大妃殿·大妃殿·中宮殿,宗親·儀賓·藥房·內閣·政院·玉堂·百官單子問安。答曰,知道。
藥房口傳啓曰,傳香社壇,已有成命,時刻將屆,而寒威尤劇,侵早勞動,恐有違於節宣保嗇之道。伏乞亟許收還,千萬顒祝,惶恐,敢啓。答曰,知道。
政院啓曰,議政府郞廳來言,今日賓廳日次,而親傳香殿座相値,不得來會云矣,敢啓。傳曰,知道。
傳曰,同副承旨許遞,前望入之。
承旨前望入之,金聲根落點。
傳曰,自今日至來正月初四日,各司藏牌。
傳曰,禮房承旨馳詣社稷·宗廟·永寧殿·永禧殿·景慕宮,奉審摘奸,仍詣受香諸處,奉審摘奸以來。
政院啓曰,守令署經事,命下矣。憲府則雖以署經,諫院不備,不得署經云,何以爲之,而未差之代,政官牌招,開政差出,何如?傳曰,一司除署經。
又啓曰,祀典所重,何等審愼,而今日正朝祭傳香時,穆陵獻官李容象,尙未入來,以致傳香之過時,事未前有,萬萬駭然。所當重勘,而本院請推之外,無他可施之罰,何以爲之?敢稟。傳曰,拿處。
傳曰,原任待敎洪承億,檢校差下。
傳曰,檢校直閣李喬翼·李淳翼·李承純,檢校待敎徐相翊,竝檢校減下。
傳曰,窮蔀民情,何時不可念,而況荐値歉荒,十室九空,則其所憂悶,錦玉未安。凡於勞來還集之方,不當常例論,阿吾·撫夷兩鎭之昨冬未蕩還,慶興流絶還,慶源逋還,依狀辭特蠲蕩,己巳停退條,亦許仍停,使見存之民得以安其生樂其業,副此九重眷眷之至意。
以京畿監司朴永輔狀啓,金浦郡守金獻鎭遭母喪事,傳曰,令該曹口傳,各別擇差,催偍下送。
以李容象拿處傳旨,傳曰,分揀。
奎章閣啓曰,原任待敎洪承億,檢校差下事,命下矣。卽爲牌招察任,何如?傳曰,允。
議政府啓曰,卽見公忠監司金炳始狀啓,則公都會覆試之逐年試取,卽是定例,而到界屬耳,歲前餘日無幾,特許姑停,待明秋合設事,請令廟堂稟旨分付矣。事勢自當如此,依狀請施行,何如?傳曰,允。
議政府啓曰,賀儀隔日,未付軍職人,令該曹口傳付軍職,使之參班,何如?傳曰,允。
以咸鏡監司金壽鉉狀啓,慶興等邑流絶還及官屬逋還,特爲蠲蕩,停退折米,流民還集間,特爲仍停事,令廟堂稟旨分付事,傳曰,窮蔀民情,何時不可念,而況荐値歉荒,十室九空,則其所憂悶,錦玉靡安。凡於勞來還集之方,不當以常例論,阿吾·撫夷兩鎭之昨冬未蕩還,慶興流絶還,慶源逋還,依狀辭,特爲蠲蕩,己巳停退條,亦許仍停,使見存之民得以安其生樂其業,副此九重眷眷之至意。
禮曹,來正月初一日行社稷祈穀大祭,香祝親傳,取稟。還入,以攝儀,改書下。
弘文館啓曰,應敎趙秉鎬別兼春秋進,副應敎丁觀燮,修撰徐相敦在外,副校理張原相,修撰徐奭輔,副修撰趙肅夏·李敦夏差祭,下香闕直,事甚未安。典翰李承宇,校理李載德,副校理李載純,竝卽牌招,推移姑降入直,何如?傳曰,允。
兵曹啓曰,內禁衛將尹永大,五衛將鄭策和·田基洛,俱以除授在外,上來無期云,昌德宮衛將李寅華,以其病難供職,呈狀乞遞,竝改差,何如?傳曰,允。
三軍府啓曰,卽見慶尙監司金世鎬所報,則以爲道內昌原府別破陣五十名,機張縣別破陣二十名,設置云矣,敢啓。傳曰,知道。
司僕寺啓曰,順天牧馬蓄,故失夥多,時任李兢柱,前任洪若弼,令該府拿問處之,何如?傳曰,允。
義禁府啓曰,李起宅·李愚載,特爲放送事,承傳,啓下矣。竄配罪人李起宅·李愚載,竝放送之意,敢啓。傳曰,知道。
又啓曰,再明日擧動時,本府都事,當爲全數進參,而三員差祭,毋以推移,假都事三員,令該曹口傳差出,以爲分排擧行,何如?傳曰,允。日記廳堂上金宗漢。郞廳盧台鉉。