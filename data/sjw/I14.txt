上在昌德宮。停常參·經筵。
大殿·大王大妃殿·王大妃殿·中宮殿,內閣·政院·朝廷二品以上·六曹堂上·大司諫正朝單子問安。答曰,知道。大駕詣宗廟,入齋室後,藥房·內閣·政院·玉堂口傳問安。答曰,知道。大王大妃殿·王大妃殿,遣承旨問安。答曰,知道。展拜還入齋室後,藥房·內閣·政院·玉堂口傳問安。答曰,知道。還內後,藥房·內閣·政院·玉堂口傳問安。答曰,知道。陳賀還內後,藥房·內閣·政院·玉堂口傳問安。答曰,知道。陳賀後,大殿·大王大妃殿·王大妃殿·中宮殿,內閣·政院·玉堂口傳問安。答曰,知道。
金愼根啓曰,司僕寺內乘來言,捲簾·毛帳,取稟。傳曰,捲三面,毛帳。
傳于金愼根曰,侍衛軍兵毛具,從便爲之。
李玄緖啓曰,臣以大王大妃殿·王大妃殿問安進去,下直之意,敢啓。傳曰,知道。
禮曹,今正月二十二日中宮殿誕日陳賀時應行節目,參考前例磨鍊爲白去乎,依此擧行,何如?判付啓,權停爲良如敎。
傳于金愼根曰,侍衛軍兵毛具,從便爲之。
吏曹口傳政事,檢閱單趙然興。
朴來萬啓曰,吏曹郞廳來言,百官加下批政事,取稟。傳曰,當日爲之。
傳于尹致秀曰,親上表裏及陳賀時各差備官別單書入。
傳于朴來萬曰,左承旨·左副承旨竝許遞,前望入之。
承旨前望入之,韓鎭庭·姜落點。
以校理洪淳穆,修撰兪致崇牌不進罷職傳旨,傳于朴來萬曰,只推。
朴來萬,以吏曹言啓曰,在前頒赦時,有別歲抄書入之例,今番則何以爲之乎?敢稟,傳曰,書入。
又以奎章閣言啓曰,景慕宮望廟樓今朔奉審,無頉之意,敢啓。傳曰,知道。
又以禮曹言啓曰,今此正朝及大王大妃殿寶齡六旬,王大妃殿寶齡望五稱慶陳賀時,諸道所封箋文中,通津府使崔弘德,鳳山郡守申觀浩,雖非應封官,俱以別軍職封進矣。一體看審捧入之意,敢啓。傳曰,知道。
又以禮曹言啓曰,製述文臣年滿五十一歲人員,專經文臣年滿四十一歲人員,竝依前例減下,別單書入,而御覽官案,亦爲改修正以入之意,敢啓。傳曰,知道。
金愼根,以兵曹言啓曰,今正月初五日,仁政門百官朝參日次,而社稷祈穀大祭親傳香相値,在前如此時,多有退行之例。當月內十一日,國忌齋戒相値,二十一日·二十五日,皆是應行之日,以何日定行乎?敢稟。傳曰,停。
李玄緖,以刑曹言啓曰,因內醫院啓辭,進上倭柑子未滿元數之當該倭學掌務官,令攸司科治事,命下矣。掌務官朴養性所犯,雖係不輕,旣是宥旨前事,分揀放送,何如?傳曰,允。
敎中外大小臣僚耆老軍民閑良人等書。王若曰,協庶民龜筮嘉會,方屆於三元,頌壽母岡陵寶齡,竝隆於兩殿,玆推立愛之孝思,庸宣廣慶之溫綸。猗我太母,厚坤安貞,慈天光覆,昔皇祖丕顯駿烈,贊大猷於熙雍,逮寡躬嗣承鴻基,裕徽謨於保翊。迓休命於泰山盤石,七載抗裘冕之尊,敷仁政於窮澨遐陬,兆民被帲幪之化。至若紘綖玄紞之美,不能勝書,蓋自簡策彤史以來,所未有盛。亦我大妃,徽音克嗣,懿德難名,奉慈闈而盡孝敬之誠,婉容愉色,配寧考而著順承之道,柔則嘉猷,母儀止慈,念常軫於顧復撫育,坤元叶吉,德允合於光大含弘。猗長樂之高臨,隆養誕膺於千乘,雖命令之不出,陰化潛孚於八埏。自念予小子寡昧之姿,偏荷兩慈聖眷顧之德,啓佑之功莫大,式至今休,劬勞之恩欲酬,恭爲子職,藹和氣於省定,常奉三朝之歡顔,願瑞暉之舒長,以介萬年之眉壽。玆當太歲之在戊,益膺景命之用申,卲齡恰躋於六旬,東朝之靈春永茂,遐籌始啓於五袠,北堂之祥萱長榮,惟天其命歷年,符大德之克享,每歲願如此日,筮景籙之永綿,方慈壽誕臻於冞高,而微忱倍切於尊顯。一以喜一以懼,恭瞻春秋之邵隆,得其位得其名,正宜日月之摸畫,任·姒之徽竝闡,久矣曠千載而罕行,勛華之德追揚,猗歟合四慶而恭遇,嘉頌載獻於慈極,縟儀誕擧於大庭,鐫玉稱觴,雖遲待乎季春三月,拜箋進篚,宜爲先於是歲元朝,寶曆之景運誕開,自天有佑,璇杓之淑氣方迓,與時偕昌,準四海而放諸,佇期一國之興孝,斂五福而錫厥,嘉與萬民而同休。玆揚渙音,爰沛解澤,滌瑕蕩垢,咸與維新,施惠覃恩。自今伊始,自本月初一日昧爽以前,除謀反·大逆·謀叛,子孫謀殺毆罵祖父母·父母,妻妾謀殺夫,奴婢謀殺主,謀故殺人,厭鬼魅蠱毒,關係國家綱常,贓汚强竊盜外,雜犯死罪以下徒流付處,安置充軍,已至配所,未至配所,已發覺·未發覺,已決正·未決正,咸宥除之,敢以宥旨前事,相告言者,以其罪罪之,在官者各加一資,資窮者代加。於戲,瑞日呈彩,寶婺增輝,慈化與陽春共舒,囿祥和於帀域,邦運如天地彌久,躋仁壽於斯民,故玆敎示,想宜知悉。藝文提學李若愚製進
戊申正月初一日卯時,大駕詣太廟展謁擧動入侍時,行都承旨尹致秀,左承旨李根友,右承旨金愼根,左副承旨徐有薰,右副承旨李玄緖,同副承旨朴來萬,記事官尹禹錫·朴昇壽,別兼春秋金炳雲,記事官金德根,直提學金學性·金大根,檢校直閣尹定鉉,檢校待敎南秉哲·李㘾·李裕元·洪淳穆,待敎金炳德,以次侍立。時至,通禮跪啓請外辦,上具翼善冠·衮龍袍,出宣化門。藥房提調趙斗淳,副提調尹致秀進前奏曰,侵早勞動,聖體,若何?上曰,一樣矣。仍出協陽門,通禮跪啓請降輿乘輦,上降輿乘輦,由肅章門·進善門,出敦化門進發,至宗廟大門外,通禮跪啓請降輦乘輿,上降輦乘輿。至齋殿門外,通禮跪啓請降輿,上降輿入齋殿。展拜時至,通禮跪啓請出次,上改具冕服以出,步詣至東神門外。通禮跪啓請執圭,致秀進圭,上執圭。愼根進前奏曰,侍衛軍兵,當使之來待西神門外乎?上可之。仍詣板位西向立。通禮跪啓請鞠躬四拜興平身,上鞠躬四拜興平身。仍詣殿內各室奉審訖,仍出西神門外。通禮跪啓請釋圭,上釋圭,致秀跪受。仍步詣永寧殿東神門外,通禮跪啓請執圭,致秀進圭,上執圭。仍詣板位西向立,通禮跪啓請鞠躬四拜興平身,上鞠躬四拜興平身。仍詣殿內各室奉審訖,還出東神門外,通禮跪啓請釋圭,上釋圭,致秀跪受。判府事鄭元容,領議政權敦仁,判府事朴晦壽,領敦寧洪在龍進前奏曰,太歲元朝,展謁行禮,群情允愜,侵早勞動,聖體,若何?上曰,一樣矣。德根進前奏曰,臣以本館事,有所仰達者矣。翰林召試被選人,間月付職,自是古規,而若値左右史不備之時,則筵稟後翌月付職,亦多已例。被選當次人趙然興,令該曹口傳單付,牌招入直,何如?上曰,依爲之。出擧條德根曰,時政記纂修事緊,被選當次人趙然興付職後,使之署前行公,何如?上曰,依爲之。出擧條元容曰,乘輿以進,似好矣。上曰,置之。仍步還齋殿。還宮時至,通禮跪啓請外辦,上改具翼善冠·衮龍袍以出,通禮跪啓請乘輿,上乘輿。上曰,今番有對擧承旨乎?致秀曰,然矣。上曰,禮房,誰也?致秀曰,左承旨李根友矣。上曰,右承旨,誰也?致秀曰,金愼根矣。上曰,左副承旨,誰也?致秀曰,徐有薰矣。上曰,徐有薰爲對擧,可也。仍出大門外,通禮跪啓請降輿乘輦,上降輿乘輦。至洞口外,貢巿堂上率貢巿人入侍事。出駕敎愼根進前奏曰,貢巿堂上率貢巿人當入侍,而作門以標信開之,何如?上曰,以所受標信擧行,可也。貢巿堂上朴永元,率貢巿人入侍,永元捧所懷以奏曰,爲九張矣。以授愼根。上曰,還宮後捧納,可也。仍命貢巿人退出,進發由敦化門·進善門·肅章門,至協陽門外。通禮跪啓請降輦乘輿,上降輦乘輿,入協陽門。愼根請出標信解嚴,由宣化門還內,諸臣以次退出。
戊申正月初一日午時,上詣仁政殿,大王大妃殿寶齡六旬,王大妃殿寶齡望五,稱慶致詞箋文表裏親上後頒敎陳賀入侍時,行都承旨尹致秀,左承旨李根友,右承旨金愼根,左副承旨徐有薰,右副承旨李玄緖,同副承旨朴來萬,記事官尹禹錫·朴昇壽,別兼春秋金炳雲,記事官金德根,直提學金學性·金大根,檢校直閣尹定鉉·鄭㝡朝,直閣尹致英,檢校待敎南秉哲·李㘾·李裕元·洪淳穆,待敎金炳德,以次侍立。時至,通禮跪啓請外辦,上具遠遊冠·絳紗袍,乘輿出宣化門,由協陽門·肅章門·仁政門至月臺。通禮跪啓請降輿,上降輿,通禮跪啓請執圭,致秀進圭,上執圭。通禮導上詣板位北向立,通禮跪啓請鞠躬四拜興平身,上鞠躬四拜興平身。承文院都提調權敦仁,濟用監提調金賢根,陞就臺上西向立,通禮跪啓請跪搢圭,上跪搢圭。代致詞官入詣殿內,捧致詞函,由正門出,就板位前北向跪讀訖,還置於案。承文院官員入詣殿內,捧致詞函,由正門出,跪授敦仁,敦仁跪受,以授有薰,有薰跪進,上捧傳根友,根友跪受,還置於案。禮曹正郞入詣殿內,捧箋文函,由正門出,跪授敦仁,敦仁跪受,以授有薰,有薰跪進,上捧傳根友,根友跪受,還置於案。濟用監官員入詣殿內,捧禮物函,由正門出,跪授賢根,賢根跪受,以授有薰,有薰跪進,上捧傳根友,根友跪受,還置於案。通禮跪啓請執圭俯伏興平身,上執圭俯伏興平身,通禮導上詣祗迎位西向立。根友入詣殿內,捧致詞箋文函,置於龍亭。有薰入詣殿內,捧禮物函,置於龍亭,由正路出。通禮跪啓請鞠躬,上鞠躬,龍亭過後,通禮跪啓請平身,上平身。通禮跪啓請入小次,又啓請釋圭,上釋圭,致秀跪受,上入小次。上曰,問安勿爲之。出傳敎少頃,通禮跪啓請出次,上出次,通禮跪啓請執圭,致秀進圭,上執圭,通禮導上詣板位北向立,又啓請跪,上跪。根友進前跪奏曰,臣以禮房承旨,陪捧致詞箋文函,謹詣大王大妃殿閤外,請承傳色進入矣。有薰進前跪奏曰,臣以對擧承旨,陪捧禮物函,謹詣大王大妃殿閤外,請承傳色進入矣。通禮跪啓請俯伏興四拜興平身,上俯伏興四拜興平身,通禮跪啓請入小次,又啓請釋圭,上釋圭,致秀跪受。少頃,通禮跪啓請出次,又啓請執圭,致秀進圭,上執圭,通禮導上詣板位北向立,通禮跪啓請鞠躬四拜興平身,上鞠躬四拜興平身。承文院都提調,濟用監提調,陞就臺上西向立。通禮跪啓請跪搢圭,上跪搢圭。代致詞官入詣殿內,捧致詞函,由正門出,就板位前北向跪讀訖,還置於案。承文院官員入詣殿內,捧致詞函,由正門出,跪授敦仁,敦仁跪受,以授有薰,有薰跪進,上捧傳根友,根友跪受,還置於案。禮曹正郞入詣殿內,捧箋文函,由正門出,跪授敦仁,敦仁跪受,以授有薰,有薰跪進,上捧傳根友,根友跪受,還置於案。濟用監官員入詣殿內,捧禮物函,由正門出,跪授賢根,賢根跪受,以授有薰,有薰跪進,上捧傳根友,根友跪授,還置於案。通禮跪啓請執圭俯伏興平身,上執圭俯伏興平身,通禮導上詣祗迎位西向立。根友入詣殿內,捧致詞箋文函,置於龍亭,有薰入詣殿內,捧禮物函,置於龍亭,由正路出,通禮導上詣祗迎位,跪啓請鞠躬,上鞠躬。龍亭過後,通禮跪啓請入小次,又啓請釋圭,上釋圭,致秀跪受,上入小次。少頃,通禮跪啓請出次,上出次,通禮跪啓請執圭,致秀進圭,上執圭。通禮導上詣板位北向立,又啓請跪,上跪。根友進前跪奏曰,臣以禮房承旨,陪捧致詞箋文函,謹詣王大妃殿閤外,請承傳色進入矣。有薰進前跪奏曰,臣以對擧承旨,陪捧禮物函,謹詣王大妃殿閤外,請承傳色進入矣。通禮跪啓請俯伏興四拜興平身,上俯伏興四拜興平身,通禮跪啓請禮畢,又啓請釋圭,上釋圭,致秀跪受,通禮跪啓請入小次,上入小次。少頃,通禮跪啓請外辦,上仍具遠遊冠·絳紗袍以出。通禮跪啓請執圭,致秀進圭,上執圭陞座。愼根曰,二品以上,今當就位,而以標信開作門,何如?上曰,以所受標信擧行,可也。引儀引宗親文武二品以上,由東西偏門入就位。贊儀唱鞠躬四拜興平身,宗親文武百官,鞠躬四拜興平身。代致詞官陞自西偏階,進當座前俯伏跪,贊儀唱跪,宗親文武百官跪。代致詞官讀致詞訖,贊儀唱俯伏興四拜興平身,宗親文武百官俯伏興四拜興平身。根友跪啓傳敎,俯伏興,由東偏門出,詣宣敎官之北,展敎二人,對擧敎書案隨之。根友取敎書,授宣敎官金世均,世均跪受西向立,贊儀唱跪,宗親文武百官跪。世均讀敎書訖,展敎官以敎書置於案。贊儀唱俯伏興四拜興平身,宗親文武百官俯伏興四拜興平身,贊儀唱跪搢笏三叩頭,宗親文武百官跪搢笏三叩頭。贊儀唱山呼,宗親文武百官拱手加額曰千歲,山呼曰千歲,再山呼曰千千歲。贊儀唱出笏鞠躬四拜興平身,宗親文武百官出笏鞠躬四拜興平身。展箋官二人,對擧箋案,由東門入,置於座前,宣箋官洪翼燮讀箋訖。贊儀唱俯伏興平身,宗親文武百官俯伏興平身,典儀陞自西階詣殿陛上,當前跪啓禮物函請付攸司,如儀擧行訖,通禮跪啓禮畢。領府事趙寅永,判府事鄭元容,領議政權敦仁,判府事金道喜·朴晦壽進前奏曰,日候甚寒,勞動旣多,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。寅永曰,兩慈殿寶齡彌隆,三元吉辰,臨殿受賀,聖心歡祝,曷有其極?臣等亦不勝慶忭之忱矣。上曰,欣祝矣。寅永曰,臣伏聞寶鑑校正,有月內磨勘之聖敎矣。校正堂上,聞有眼眚,且伏念寶鑑事體,極爲重大,務欲至精,則不可以時月竣役。臣意則勿爲定限,似好,故敢此仰達,而臣亦當自外蕫飭,使之速成矣。上可之。禮曹郞廳進呈慶科取稟草記,根友讀奏訖。通禮跪啓請釋圭,上釋圭,致秀跪受。上降座,通禮跪啓請乘輿,上乘輿,由仁政門·肅章門,入協陽門,愼根請出標信解嚴,由宣化門還內,諸臣以次退出。
上在昌德宮。停常參·經筵。
藥房都提調鄭元容,提調趙斗淳,副提調尹致秀啓曰,三陽泰來,百祿鼎臻,聖慕克伸於廟謁,縟儀誕擧於庭賀。伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣矣。卿等不必入侍矣。大王大妃殿·王大妃殿·中宮殿口傳問安。答曰,知道。
韓鎭庭啓曰,右副承旨姜,今日不爲仕進,卽爲牌招,何如?傳曰,允。
李玄緖啓曰,大司憲閔致成,執義權馦,掌令趙禮根·韓啓心在外,持平鄭止善未肅拜,卓景秀呈辭,監察茶時之意,敢啓。傳曰,知道。
禮曹,今正月初四日行宗廟·永寧殿春享大祭香祝親傳,取稟。奉敎攝儀改書下。
傳于韓鎭庭曰,守令·邊將·初仕人入侍。
傳于韓鎭庭曰,正月上日,誕擧縟儀,予小子歡忭慶祝,與昨年何異?其在廣慶之義,宜有示意之擧。貢人舊遺在三千石,巿民徭役限一朔,泮人懸房贖限十日,各道舊還限三萬石,竝蕩減事,令廟堂行會。
傳于韓鎭庭曰,陳賀時禮房承旨·對擧承旨竝加資。
以親上表裏及陳賀時各差備官別單,傳于韓鎭庭曰,宣敎官奉常寺正金世均加資,宣箋官校理洪翼爕兒馬一匹賜給,展敎官兵曹佐郞崔致權,禮曹佐郞金大圭,展箋官承文校檢金熙逌,直講盧鎭泰各上弦弓一張賜給,致詞官承文著作洪敬燮,權知副正字宋謙洙竝陞六,捧箋文官禮曹佐郞金大圭,箋文陪進官承文博士吉鎭五各兒馬一匹賜給,進表裏濟用監提調金賢根熟馬一匹賜給,捧表裏官濟用監主簿李根成兒馬一匹賜給,奉事丁大植陞六,左通禮韓兢人,右通禮黃起源,各兒馬一匹賜給,典儀李寬永外職除授,宋榮來,東西唱引儀崔正運·洪宜悳,代致詞官假引儀李奎德·李胤鎭,兼引儀李獻耆,宣箋目官假引儀李亨基,各上絃弓一張賜給,其餘寫字官·奏時官·員役·樂工等,竝依昨年例施賞。
傳于韓鎭庭曰,尙傳金夢說加資,承傳色琴玉聲鹿皮一令賜給,薛里卓俊卿·洪士行,掌務申應寬·李宜秀,差備金載頊·李根植·張德寬·金河秀·崔漢龍·金義和,司鑰·飯監·別監·員役等,竝依昨年例施賞。
傳于韓鎭庭曰,尙傳李昌成加資,承傳色洪命富鹿皮一令賜給,薛里沈相鶴·金應海,掌務全洪福·鄭履顯,差備李宗良·姜宗五·尹昌殷·金致九·洪舜九·元範吉,司鑰·飯監·別監·員役等,竝依昨年例施賞。
傳于韓鎭庭曰,中官趙漢吉·元永貞百官加親授。
傳于韓鎭庭曰,今番賞典中,一人雖兼數事,毋得疊授。
韓鎭庭啓曰,卽者吏曹郞廳來言,政事當日爲之事,命下矣。行判書徐憙淳,參判金鼎集,參議金在田俱爲病不來,不得開政云。竝卽牌招,何如?傳曰,允。
又啓曰,行吏曹判書徐憙淳,參判金鼎集,參議金在田牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
又啓曰,行吏曹判書徐憙淳,參判金鼎集,參議金在田再牌不進推考傳旨及罷職傳旨,今方捧入,而開政命下之後,連事違召,無意承膺,事體所在,誠極未安。參判陳疏,判書所當更請牌招,而係是一日三牌,何以爲之?敢稟。傳曰,牌招,參議只推,一體牌招。
李玄緖啓曰,吏曹參議金在田三牌不進,依定式禁推傳旨捧入之意,敢啓。傳曰,知道。
韓鎭庭啓曰,明日傳香,禮房承旨當爲齋宿,而右承旨金愼根纔已須資出去,卽爲牌招,何如?傳曰,允。
傳于金愼根曰,發遣吏郞,諸執事淸齋與否,摘奸以來。
傳于李玄緖曰,當該承旨從重推考。
以右副承旨姜牌不進罷職傳旨,傳于李玄緖曰,只推。
傳于韓鎭庭曰,吏曹參判疏批已下,一體牌招。
以吏曹參議金在田三牌不進禁推傳旨,傳于李玄緖曰,分揀。
李玄緖啓曰,頒赦事,命下矣。未承授推考傳旨,自本院依例爻周之意,敢啓。傳曰,知道。
以義禁府赦單子,傳于李玄緖曰,李時榮·徐有恕·宋在誼·鄭誠一·宋益洙·閔重憲·李基春·金長爀竝放。
注書朴昇壽書啓,臣於本月初一日申時量,敬奉聖敎,馳往明陵是白乎則,日已暮矣,仍宿齋所是白遣,今日平明,蜂峴巡審摘奸是白乎則,石築堅緻,樹木鬱密是白遣,峴上結幕處守直之節,亦皆着實擧行是白乎旀,仍詣昭顯墓看審是白乎則,植木叢茂,各處守護,竝皆無頉之意,敢啓。傳曰,知道。
韓鎭庭,以吏曹言啓曰,前掌令韓學周,以朝官年八十,當爲加資下批,而去秋冬等褒貶,方在居中,何以爲之?敢稟。傳曰,蕩滌。
又以吏曹言啓曰,侍從臣父年七十人,每於歲首,抄啓加資事,載在法典矣。侍從臣父年七十以上人,別單書入之意,敢啓。傳曰,知道。
又以吏曹言啓曰,別歲抄書入事,命下矣。居中居下,永不敍用,一體書入乎?敢稟。傳曰,一體書入。
又以吏批言啓曰,中官李昌成加資事,命下矣。本資乃是崇祿,而今無可加之資,何以爲之?敢稟。傳曰,內下鹿皮一令賜給。
有政。吏批,行判書徐憙淳牌不進,參判金鼎集進,參議金在田牌不進,行左承旨韓鎭庭進。啓曰,行判書徐憙淳,參議金在田,竝牌招不進,小臣獨政未安,何以爲之?敢稟。傳曰,仍爲之。以洪祐命爲正言,兪致善爲應敎,李根友爲工曹參判,洪鍾英爲同經筵,李濟達爲奉常正,宋宗洙爲司僕僉正,金用鼎爲工曹正郞,宋謙洙·洪敬燮爲典籍,崔致常爲奉常主簿,趙鳳熙爲濟用奉事。兵曹正郞金炳冀仍任事承傳。學錄單金龍翼。故大司諫權馥贈吏參,弘提例兼,故佐郞權贈吏議,以上守慶州府尹權溭兩代追贈。行護軍洪學淵今加資憲,侍從臣正言洪秉壽父年七十,幼學許鍊今加通政,侍從臣前持平許㥌父年七十,幼學全鴻擧今加通政,侍從臣前掌令全國憲父年七十四,加資事承傳。前承旨李根友·徐有薰今加嘉善,奉常正金世均今加通政,加資事承傳。前同知尹耕烈今加嘉義,前承旨閔英世,前營將張有聞,前郡守曺鵬,前通政韓仁謩,前五衛將金元默今加嘉善,前獻納朴長輿,前掌令韓學周,前牧使韓喆裕,前縣監尹膺烈今加通政,已上朝官年八十,依定式加資。
吏批,再政。以金羽東爲禮曹佐郞,金斗欽爲監察,宋謙洙爲宗簿主簿。兼春秋單金用鼎。
兵批,判書李若愚病,參判金景善入直進,參議徐相敎病,參知睦用錫病,右承旨金愼根進。護軍李根友·徐有薰·閔英世·張有聞·曺鵬·韓仁謩·金元默,副護軍金世均·朴長輿·韓學周·韓喆裕·尹膺烈,副司果丁大植·洪敬燮·宋謙洙,副司□沈英奎·金泰益,以上竝單付。
金愼根,以內醫院都提調·提調意啓曰,進上及諸醫所用鍼子,例有三年一次造成之規,而今年乃是當次之年,依例精造進上後,分給諸醫,何如?傳曰,允。
又以承文院都提調意啓曰,院製述官許石老遷轉代,前縣監朴長廩差下,製述官吳致箕瓜滿代,吏文學官成駿祥陞付,吏文學官有闕代,進士盧觀河差下,使之竝付軍職,冠帶常仕,何如?傳曰,允。
李玄緖,以兵曹言啓曰,今正月初四日宗廟·永寧殿春享大祭時,守門當爲塡差,而本曹郞廳·都摠府郞廳·五衛將,除入直與在外,排擬苟艱,依定式軍門將官,代差以入之意,敢啓。傳曰,知道。
勸農綸音。王若曰,古昔聖王,必先務農,農則民朴,朴則易用,官命九,祭用八蜡,皆所以勤力趨本,使民厚生也。洪惟我列聖朝,字恤黎元,儆戒臣工者,亦惟曰農桑,敬授人時法乎堯,食哉惟時述乎舜,盡力乎溝洫,則夏禹之菲飮食也,乃逸於稼穡,則周公之知艱難也。肆予寡昧,叨承丕緖,仰惟前代時若,夙夜祗懼,不敢遑寧,而西浸北暵,比歲告災,峽霜野雹,節候多舛,借曰有少康,民無再食之儲,國無兼年之蓄,實由予否德,上不能孚格天心,下不能迪康民功。然常人之情,率之則暋作,縱之則惰窳,近民者吏,誕無其責歟?矧惟害農者衆,貪墨行而甁罌竭,征斂繁而杼柚空,收穫不給於輸糴,漁索尤急於徵布。彼至愚而神者,必曰與其終歲腁胝而無衣無食,曷若肆其肢體而自暇自安,以之無恒心而無恒産,終不得緣之南畝,一値饑沴,殿屎莫葵,宵旰興念,錦玉靡安,思欲率籲於有司牧夫者,豈徒以歲首例飭而止也?顧今天休滋至,縟儀誕擧,導迎祥和,同樂太平,又莫善於民不飢寒,望切有秋,計則在春,修陂塘相畛隰,簡田器助餱糧,火菑水耨,犂翻鋤芟,無往非因地利盡人力也。咨爾方伯居留守土之臣,其體予至意,克殫乃心,各率乃職,有可以利於農者,靡不備豫,驗以風土所宜,考之農書所載,賞罰以勸之,有無以資之,服田力穡,迓天穰穰,有高廩之億萬,致斗直之三四,則實我東方無疆之休也。有或怠棄,象魏在彼,凡厥在位,明聽予誥。行都承旨尹致秀製進
吏曹參判金鼎集疏曰,伏以,歲籥維新,百祿滋至,太廟之春謁載行,聖慕克伸,兩殿之慈齡彌邵,縟儀誕擧,歡聲協氣,洋溢區宇,大小欣祝,曷有其極?臣仰頌川至之慶,獲伸嵩呼之誠,退自班次,政命隨下,今於庚牌之屢降,何敢駕屨之或俟,而亞銓峻揀也。夜奉華誥,待曉趨謝,非臣之全昧量度,蹶職分而然,誠以彤庭獻賀,簪珮咸造,情禮居先,未暇言私之致也,豈可夤緣一肅,恬若固有,揚揚爲冒進之計乎?臣出入邇密,歲月亦久,本末長短,淵鑑已燭,鹵姿庸品,未有寸長尺能,而洪私厚眷,若偏一身,內外歷敡,罔非踰濫。近日以來,聖注冞隆,宦名太盛,長銀臺出納之席,參籌司訏謨之地,夙宵惴恐,如集于木,豈意驟躐不已,又叨此非分之誤恩乎?是職自周官小宰以來,代重斯選,卽古所稱天官侍郞,甄別注錄,裨佐尙書之闕遺者也。地要且淸,非比漫司,雖使望實居前者,猶爲却顧而難進,況臣之以人視官,萬萬不相稱者乎?臣於三銓,亦嘗承乏而猥膺,宜若無昔受今辭之義,而其於爵秩之愈加,才器之愈舛,何哉?臣聞天地施生成之澤,而雨露亦有時焉,父母切慈育之情,而飢飽亦以節焉。今臣華榮日濫,分福已過,急走之顚,小器之濫,斯理不忒,憂懼非細,安得不疾聲呼籲,仰冀生成慈育之恩於天地父母之前?參倚已熟,承膺無路,玆具悃愊,斷非飾讓。伏乞聖明,念公器之不宜虛假,察菲材之末由冒據,將臣新授職名,亟賜鐫遞,俾官方重而賤分安焉。臣無任云云。答曰,省疏具悉。卿其勿辭行公。
戊申正月初二日午時,上御誠正閣。守令·邊將·初仕人入侍時,行左承旨韓鎭庭,左副承旨李玄緖,記事官尹禹錫·金德根·趙然興,以次進伏。慶州府尹權溭,宣川府使趙述永,昌原府使蔡學永,龍川府使沈煥永,順天府使尹行福,德源府使李敏庠,遂安郡守申泰運,泰安郡守楊廷彬,杆城郡守宋端和,龍岡縣令沈敬澤,南海縣令金遠浩,蔚珍縣令金善慶,龍潭縣令朴宗塾,長淵縣監申命淳,利原縣監吳鼎周,泗川縣監李基祖,扶餘縣監金貞根,燕岐縣〈監〉李溭,延日縣監李璜周,龍宮縣監李鍾祥,熊川縣監成瀚,楊口縣監申應朝,永禧殿參奉金炳箕,齊陵參奉韓永錫,寧陵參奉金秉淵,綏陵參奉姜蘭馨,釜山僉使金善命,加德僉使玄錫,德積僉使千道亨,注文僉使異海謙,臨淄僉使全寬喆,善績僉使蔡一誠,龍媒僉使辛應模,昌洲僉使吳致鳳,潼關僉使陳遂良,草芝僉使金基銑,所斤僉使金光哲,馬梁僉使趙样麟,會寧浦萬戶崔永旭,薪智島萬戶金柱秀,玉江萬戶張翼周,永達萬戶李光赫等,序立階下訖。上曰,史官分左右。上曰,入侍之人皆陞堂乎?慶州府尹權溭,進前奏職姓名訖。上曰,直爲退出也。宣川府使趙述永等二十一人,初仕永禧殿參奉金炳箕等四人,以次進前,各奏職姓名退出。上曰,履歷邊將,曾已陞堂矣。釜山僉使金善命,加德僉使玄錫,進前奏職姓名。上曰,未陞堂之邊將,承旨出立廳上,使宣傳官奏職姓名,可也。宣傳官金在徽,奏德積僉使千道亨等十四人職姓名,仍使退出訖。上命史官就座,又命退,承史以次退出。
上在昌德宮。停常參·經筵。
金愼根啓曰,明日召對,取稟。傳曰,停。
李玄緖啓曰,大司憲閔致成,執義權馦,掌令趙禮根·韓啓心在外,持平鄭止善未肅拜,卓景秀呈辭,監察茶時之意,敢啓。傳曰,知道。
傳于金愼根曰,禮房承旨馳詣宗廟·永寧殿·徽定殿,奉審摘奸以來。
朴來萬啓曰,肅謝法意,何等審愼,而永川郡守李啓榮,旣呈肅單,不爲入來,事甚駭然,原單子勿施。雖以通禮院官員言之,捧單之際,不能照察,致有此混呈之擧,亦極疎忽。竝所當重勘,而本院請推之外,無他可施之罰,何以爲之?敢稟。傳曰,竝拿處。
金愼根,以禮曹言啓曰,大王大妃殿寶齡六旬,王大妃殿寶齡望五,祗告廟社,頒敎中外,此誠國家莫大之慶,而設科取士,乃是應行之事。今番慶科,以何科設行,而以何間擇吉乎?敢稟。傳曰,以增廣爲之,日字以二月念後擇入。
右副承旨姜疏曰,伏以,臣於昨秋,冒忝諫臺之長,粗效懲討之義,而知識愚昧,踐歷短淺,聯箚旣致晩時,遣辭又未達意,句語之囫圇,臺體之壞損,莫非臣罪。聖度天大,罰止譴削,臣悚蹙惶恧,靡所容措。曾未幾何,旣蒙授牒之典,繼降甄敍之命,而千萬不自意,又伏奉銀臺除旨,榮祝之極,悸慄居先,顧臣賤品,何以得此異數於聖明也?罪大恩重,餘悚冞切,其在義分,固當蹶之不暇,揆以廉防,實難抗顔而出膺,臣何敢拚棄四維,揚揚冒進,不思淸朝之貽羞也哉?召牌儼臨,趨承無路,玆敢悉暴衷懇,仰瀆崇嚴。伏乞聖慈,亟遞臣職,仍降威罰,以爲溺職者之戒焉。臣無任云云。省疏具悉。往事何必深引?爾其勿辭察職。
上在昌德宮。停常參·經筵。
藥房提調趙斗淳,副提調尹致秀啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣矣。卿等不必入侍矣。大王大妃殿·王大妃殿·中宮殿,口傳問安。答曰,知道。
李玄緖,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
李玄緖啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
傳于金愼根曰,是年是月,卽皇明太祖高皇帝建有天下之舊甲也。風泉之感,曷有其已?十二日當詣奉室行禮矣,該房知悉。
備忘記,尙州營將許熠,玉江萬戶張翼周下直,各長弓一張,長箭一部,片箭一部,筒兒一箇賜給。
以大司諫尹敎成,司諫金圭瑞,獻納趙熙哲,持平卓景秀牌不進罷職傳旨,傳于李玄緖曰,只推。
傳于朴來萬曰,明日出宮門路,以協陽門爲之。
傳于金愼根曰,發遣吏郞,諸執事淸齋與否,摘奸以來。
姜,以宣惠廳言啓曰,本廳郞廳金在晉,實病難强,呈狀乞遞,改差,何如?傳曰,允。
金愼根,以弘文館言啓曰,新除授應敎兪致善,卽爲牌招察任,何如?傳曰,允。
又以弘文館言啓曰,新除授副校理尹行謨,時在平安道龍罔縣任所,經筵入番事緊,請斯速乘馹上來事下諭。傳曰,許遞。
又以司譯院都提調·提調意啓曰,漢學敎誨堂上,近甚乏人,曾經曆咨人中金學勉·洪周喆·李經修,竝施加資之典,何如?傳曰,允。
李玄緖,以總衛營言啓曰,本營所屬三鎭列邑中,南陽束伍軍兵等操鍊,昨秋因朝令停止矣。今年春操,令廟堂稟處,使之知委擧行,何如?傳曰,允。
又以禁衛營言啓曰,本營千摠張寅植,身病猝重,勢難察任,改差,何如?傳曰,允。
又以義禁府言啓曰,永川郡守李啓榮,通禮院假引儀李胤鎭,竝拿處事傳旨啓下矣。李啓榮,自廣州任所未及上來,依例發遣府羅將拿來,李胤鎭,係是雜岐,依例移送秋曹之意,敢啓。傳曰,知道。待待命拿囚。
又以刑曹言啓曰,承政院啓辭內,肅謝法意,何等審愼,而永川郡守李啓榮,旣呈肅單,不爲入來,事甚駭然,原單子勿施。雖以通禮院官員言之,捧單之際,不能照察,致有此混呈之擧,亦極疎忽。竝所當重勘,而本院請推之外,無他可施之罰,何以爲之?敢稟。傳曰,竝拿處。義禁府啓辭內,永川郡守李啓榮,通禮院假引儀李胤鎭,竝拿處事,傳旨啓下矣。李啓榮,自廣州任所未及上來,依例發遣府羅將拿來,李胤鎭,係是雜岐,依例移送秋曹之意,敢啓。傳曰,知道。待待命拿囚事,命下矣。謹按律文,則大明律不應爲條,有曰凡不應得爲而爲之,事理重者杖八十,李胤鎭,依此律決杖八十後,放送之意,敢啓。傳曰,知道。
判敦寧洪敬謨疏曰,伏以,天休滋至,景籙無疆,兩殿之寶齡齊邵,三元之縟儀誕擧,大小慶忭,曷有其極?仍伏念臣於日前,伏奉除旨,以臣爲判敦寧府事者,夤緣慶會,章皇出肅,而臣本無敦寧,在法當遞,玆敢冒入文字,仰瀆崇嚴。伏乞聖慈,俯賜鑑諒,將臣所帶之任,照例遞改,以存公格,不勝幸甚。臣無任云云。答曰,省疏具悉。所請依施。
工曹參判李根友疏曰,伏以,歲籥載新,天休滋至,兩殿添海屋之籌,大庭擧嵩呼之儀,寶曆無疆,聖孝冞光,猗歟盛哉。此誠千載一遇之慶會,臣於是際,忝叨邇密,周旋於儀文物采之間,趨走於歡聲協氣之中,躬覩與榮,攢祝益切。不謂廣慶之宸衷,特紆升秩之殊恩,以臣爲嘉善大夫者,繼以水部佐貳,恩點又下,華誥聯翩,臣聞命以來,惝怳震駭,歷屢日而莫省攸措。夫貳卿之秩,古所稱命德之器也。班聯之重,亞於八座,位遇之隆,超於庶僚,金紫而華之,軒車而貴之,是豈徒榮其身而已?必也望實俱著,才器竝稱而後,上之授而下之受也,始可無濫屑僥冒之譏,臣顧其人乎哉?噫,臣本庸庸賤品,遭際明時,厚被恩渥,策名立朝二十八年之間,華貫美仕,敡歷殆遍,報效蔑稱,涯分已踰,過此以往,夢想不到,今玆誤恩,又奚爲而至也?若以爲勞勩也,則咫尺殿陛,奔趨供奉,不過爲職分內事,榮固多矣,勞於何有?若以爲久次也,則資地踐歷,群彦林立,臣於一朝,夤緣倖會,突然居前,其將駭物情而招群議,於斯數者,無一可諉。不衷之災,猶屬臣一己之私,而緣臣無似,上以累淸朝愼簡之政,此非細故也。左右思惟,承膺無望,玆敢略暴衷懇,仰瀆崇嚴。伏乞聖慈,俯賜鑑諒,亟命收還臣新授爵秩,俾私分安而公器重焉。臣無任云云。答曰,省疏具悉。卿其勿辭行公。
上在昌德宮。停常參·經筵。
親傳香還內後,藥房·內閣·政院·玉堂口傳問安。答曰,知道。
金愼根啓曰,明日召對,取稟。傳曰,停。
傳于尹致秀曰,侍衛軍兵毛具,從便爲之。
李玄緖啓曰,大司憲閔致成,執義權馦,掌令趙禮根·韓啓心在外,持平鄭止善·卓景秀呈辭,監察茶時之意,敢啓。傳曰,知道。
尹致秀啓曰,備邊司郞廳來言,今日賓廳日次,而社稷祈穀大祭齋戒相値,不得來會云矣。敢啓。傳曰,知道。
備忘記,公州營將鄭斗源下直,長弓一張,長箭一部,片箭一部,筒兒一箇賜給。
傳于金愼根曰,禮房承旨馳詣社稷,奉審摘奸以來。
注書尹禹錫病,代以李晩運爲假注書。
禮曹,大王大妃殿寶齡六旬,王大妃殿寶齡望五合二慶慶科增廣進士鄕漢城試初試來二月二十一日,生員鄕漢城試初試同月二十三日,文武科鄕漢城試初試同月三十日,雜科初試三月二十日,進士覆試同月二十七日,生員覆試同月二十九日,生進放榜四月初九日卯時,文科講經同月十二日,文武科覆試同月二十一日,文武科殿試五月初二日,文武科放榜同月十七日卯時,雜科覆試同月十八日,雜科放榜同月二十七日巽時。
傳于李玄緖曰,日前赦單,雖以遇慶曠蕩之意,竝令放釋,而其中繡衣封庫人,與他罪有異,其在懲貪之政,不可任其倖逭。鍾城前府使鄭誠一,依本律發配。因此而又有提飭者,凡待待命拿囚者,皆有期限,而或至三四朔,以候僥倖,亦關紀綱,此後則令金吾察飭事分付。
傳于金愼根曰,玉堂有闕之代,前望入之。
玉堂前望入之,副校理金萬根添書落點。
傳于韓鎭庭曰,發遣吏郞,諸執事淸齋與否,摘奸以來。
李玄緖,以兵曹言啓曰,在前奉室行禮時,墻外環衛,以訓局軍五哨磨鍊,而或有外各營入直軍,訓將都領環衛之例矣。今番則何以爲之乎?敢稟。傳曰,訓局步軍五哨,訓將都領環衛。
又以義禁府言啓曰,鍾城前府使鄭誠一,依本律發配事,命下矣。鄭誠一,依本律杖一百收贖,告身盡行追奪,慶尙道咸陽郡,流三千里定配,而今番罪目,添書前罪目,依例發遣府書吏,押送配所之意,敢啓。傳曰,知道。
戊申正月初五日辰時,上詣仁政殿月臺,社稷祈穀大祭親傳香入侍時,行都承旨尹致秀,行左承旨韓鎭庭,右承旨金愼根,左副承旨李玄緖,右副承旨姜,同副承旨朴來萬,記事官尹禹錫·朴昇壽,記事官金德根·趙然興,直提學金學性·金大根,直閣尹致英,檢校待敎南秉哲·李裕元·洪淳穆,以次侍立。時至,通禮跪啓請外辦,上具翼善冠·衮龍袍,出宣化門。藥房提調趙斗淳,副提調尹致秀進前奏曰,侵早勞動,聖體,若何?上曰,一樣矣。仍出協陽門,由肅章門入仁政門,詣仁政殿月臺。通禮跪啓請降輿,上降輿,通禮前導就褥位南向立。引儀引社稷獻官興宣君昰應,進詣褥位之左。通禮跪啓請跪,上跪,香室官員奉香祝,跪授愼根,愼根東向跪進,上受香祝,以授昰應,昰應西向跪受興。通禮跪啓請興,上興,通禮導就階下祗送位西向立。昰應奉香祝,由正路出,通禮跪啓請鞠躬,上鞠躬。香祝過後,通禮跪啓請平身,上平身,入幕次。問安勿爲之事。出傳敎通禮跪啓請出次乘輿,上出次乘輿,出仁政門由肅章門,入協陽門。致秀請出標信解嚴,上由宣化門還內,諸臣以次退出。
上在昌德宮。停常參·經筵。
金愼根啓曰,明日召對,取稟。傳曰,停。
朴來萬啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
傳于金愼根曰,禮房承旨馳詣受香諸處,奉審摘奸以來。
備忘記,開城府留守趙秉駿下直,長弓一張,長箭一部,昌洲僉使吳致鳳下直,長弓一張,長箭一部,片箭一部,筒兒一箇賜給。
注書朴昇壽病,代以林昺默爲假注書。
姜啓曰,假注書林昺默,時無職名,令該曹依例付軍職,冠帶常仕,何如?傳曰,允。
朴來萬啓曰,大司憲閔致成,執義權馦,掌令趙禮根·韓啓心在外,持平鄭止善·卓景秀牌不進,監察茶時之意,敢啓。傳曰,知道。
以大司諫尹敎成,司諫金圭瑞,獻納趙熙哲,持平鄭止善·卓景秀牌不進罷職傳旨,傳于朴來萬曰,只推。
以咸鏡監司李嘉愚狀啓,洪原縣人命渰死事,傳于朴來萬曰,聞甚矜惻,元恤典外,別加顧助,如有生前身還布,竝蕩減,未拯屍身,期於拯得之意,廟堂措辭分付。
姜,以弘文館言啓曰,新除授副校理金萬根,卽爲牌招察任,何如?傳曰,允。
又以禮曹言啓曰,卽接全羅監司洪羲錫移文,則以爲鎭安縣鄕校聖殿正間滲漏,椽木朽傷,不可不及今修改,告由移還安祭香祝,自本曹啓稟下送云矣。鎭安縣鄕校聖殿修改時先告事由移還安祭香祝,卽令該司,照例磨鍊下送,從便卜日設行之意,竝爲分付,何如?傳曰,允。
又以宣惠廳言啓曰,本廳郞廳金東獻,纔已啓下矣。本廳多有擧行之事,令該曹口傳付軍職,使之冠帶常仕,何如?傳曰,允。
兵曹口傳政事,副司果單金東獻。
朴來萬,以御營廳言啓曰,本廳哨官卞曾淵,身病甚重,勢難察任,改差,何如?傳曰,允。
敎開城府留守趙秉駿書。王若曰,長樂獻觴,方委董正之役,故都按節,庸畀居留之銜,蹔掇卿班,徒得君重。惟卿,地同休戚,世篤忠貞,奉緖綸於東山,菀爲謝庭寶樹,蜚英聲於西掖,久縻唐殿翰林。擧殊典而躋金貂之階,姿素稱宰相器局,儲宿望而長銀臺之席,譽共推故家儀型。眷彼開城一區,實爲分司重地,處兩京之衝,而使節相屬,固難管理之才,居八路之貨,而商旅皆歸,必須廉明之政。玆授卿以開城府留守兼管理使,卿其祗服寵命,勉恢良圖。峙糧繕甲之重關防,毋忽統轄戎務,調絃製錦之善施措,宜思撫摩民情。於戲,南州裘帶,奚徒羊叔子風韻?北門鎖鑰,庶追寇平仲威名。故玆敎示,想宜知悉。知製敎宋廷和製進
大司成李㘾疏曰,伏以,臣於日前大政,伏奉除旨,以臣爲成均館大司成者,臣不勝恧惑濫惕,不知所以自措。仍伏念臣,直不過失學蔑識之一眇騃耳,厚蒙洪庇,跡忝邇密,出入群玉之府,顧其涯分所溢,已自有池沼觴勺之懼。況玆敎胄首善之任,峻揀也華實也。前輩老成,尙矣無論,近考先乎臣而膺是選者,固皆彬彬可述,而亦莫不逡巡退讓,岡或自任,則其非夫夫而可冒也明矣。適値廟謁庭賀,湊迫吉期,伊日祗命,義分居先,遂不敢不黽勉趨膺,有若貪戀而無所顧忌者,歷日思惟,臣實自愧,豈臣庸陋,有一分堪承而然哉?臣之本末,固已莫逃於淵鑑之下,而矧今聖化維新,文敎方闡,則淸朝官人之政,尤豈容遽然苟充,以招四方之譏笑乎?辭受之義,所係非細,今若自倖其事會,而仍遂淟涊盤礴,恬若固有,此眞沒廉恥進退無當者也。噫,國之置官,非苟以榮其人而已,政所以責人於稱塞也,庸詎使之久居,適增其不職之罪乎?審量已熟,不敢緩聲,悉控衷懇。伏乞聖慈,俯垂諒察,亟遞臣見職,使公器無玷,賤分獲安,不勝幸甚。臣無任云云。省疏具悉。爾其勿辭察職。
護軍徐有薰疏曰,伏以,天佑宗祊,景祿滋至,月正元日,賀儀誕擧,玉牒揚徽,禮先成於議號,瑤觴獻壽,儀將陳於吉辰,事曠古昔,睿孝有光,臣民慶抃,曷有其極?仍伏念臣,濫叨邇列,躬逢嘉會,仰瞻天顔之有喜,載頌寶籙之無疆,以歡以抃,竊不勝區區攢祝之至。卽伏見別單下者,賤臣之名,亦在論賞之列,授臣以嘉善之階,臣誠惝怳悚恧,直欲循墻而不可得也。恭惟是日,八域胥欣,百僚齊賀,大庭簪紳,相率蹈舞於歡聲喜色之中,千一之慶,物采備隆,臣猥承對擧之命,祗奉瑤函,周旋於咫尺之間,寵莫盛焉,榮莫大焉。有何勞勩之可言,而因此媒進,用昭寵服,有若酬功紀績者然,此豈臣夢想之所到哉?夫亞卿之爲秩,卽朝家命德之器也,華猷令望,爲世所推則畀之,踐履績庸,久於任使則居之,臣何嘗有一於此乎?菲才鹵識,最居人下,前後歷試,無所報效,此固同朝之所共知,聖明之所俯燭也。臣將何所藉手,而晏然冒據於斯乎?臣晩通朝籍,甫及一紀,淸官美職,節次推遷,今又夤緣倖會,驟躋於卿月之班,臣是何人,僥濫至此?噫,上之所以授,下之所以膺,各有攸當,與過其宜,國之過也,取非其分,身之災也。臣之非分之取,固已多矣,今不可復取不敢當之寵秩,重貽淸朝之羞恥,斷斷此心,可質屋漏,恩命歷日,承膺無望,玆敢悉暴情實,仰瀆崇嚴。伏乞聖慈,亟收臣新授資秩,使公器重而私分安焉。臣無任云云。答曰,省疏具悉。卿其勿辭行公。
副修撰趙在應疏曰,伏以,臣學識疎淺,才具輇薄,負古人强仕之期,處後生無聞之地,龍鍾潦倒,縫掖之間,偶然一第,已是僥濫。而計唱名以來,星未一帀,歷敡臺館,榮觀若偏,是豈臣言議足以振風裁,論思足以資啓沃,綜名核實,允副其萬一者哉?祗緣遭遇聖明,重荷拂拭之渥,托庇於大化甄陶之中,而不自知其驟躐至此,每一檢省,若隕淵谷。顧何敢更懷踰分,而第臣有區區至懇之不容得已者。臣之本生父,年過七旬,貞嬰疾病,晩益綿綴,惟飮食之養,藥餌之補,恃以爲命,而臣家本貧薄,生計濩落,廚㸑未充於滫瀡,籠儲莫繼於蔘桂,情私到此,寧不悶迫?臣抱玆苦衷,不敢自阻於仁覆之天。伏乞聖慈,克推考理之政,亟命選部,畀臣一小縣,獲遂便養之願,則草暉報春,桑陰駐景,臣父餘年,無非我殿下所賜也。臣無任云云。省疏具悉。疏辭許令該曹稟處。
上在昌德宮。停常參·經筵。
韓鎭庭,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
韓鎭庭啓曰,明日召對,取稟。傳曰,停。
又啓曰,來十一日,專經文臣殿講日次,而元陵忌辰祭齋戒相値,頉稟之意,敢啓。傳曰,知道。
又啓曰,來十一日,輪對日次,而元陵忌辰祭齋戒相値,頉稟之意,敢啓。傳曰,知道。
又啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
又啓曰,右承旨金愼根,今日不爲仕進,卽爲牌招,何如?傳曰,允。
傳于韓鎭庭曰,山川祭神位版奉還時,標信符驗,不爲請出,政院擧行,萬萬駭然。坐直承旨竝罷職,上直書吏,竝令攸司從重科治。
韓鎭庭啓曰,大司憲閔致成,執義權馦,掌令趙禮根·韓啓心在外,持平鄭止善·卓景秀牌不進,監察茶時之意,敢啓。傳曰,知道。
以大司諫尹敎成,司諫金圭瑞,獻納趙熙哲,持平鄭止善·卓景秀牌不進罷職傳旨,傳于韓鎭庭曰,只推。
以右承旨金愼根牌不進罷職傳旨,傳于韓鎭庭曰,只推。
韓鎭庭,以成均館同知館事大司成意啓曰,今正月初七日,儒生上旬輪次,當爲設行,而大提學未差,限內不得爲之之意,敢啓。傳曰,知道。
又以禁衛營言啓曰,本營把摠沈樂韶,身病猝重,勢難察任,改差,何如?傳曰,允。
義禁府啓目,永川郡守李啓榮原情云云,傳旨內辭緣,泛稱遲晩,刑推得情,何如?判付啓,除刑推議處爲良如敎。
吏曹啓目粘連,啓下是白有亦,觀此弘文館副修撰趙在應上疏,則以爲臣之本生父,年過七旬,貞嬰疾病,晩益綿綴,惟飮食之養,藥餌之補,恃以爲命,而臣家本貧薄,生計濩落,廚㸑未充於滌瀡,籠儲莫繼於蔘桂,情私到此,寧不悶迫?伏乞聖慈,亟命選部,畀臣一小縣,獲遂便養之願亦爲白有臥乎所。趙在應之家貧親老,薪水難繼之狀,有通朝之所共知,許畀一邑,俾遂便養之願,允合於孝理之政是白乎矣,經幄之臣出補外邑,事體不輕,臣曹不敢擅便,上裁,何如?判付啓,依回啓施行爲良如敎。
上在昌德宮。停常參·經筵。
金愼根啓曰,明日召對,取稟。傳曰,停。
李玄緖啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
傳于金愼根曰,承旨有闕之代,前望入之。承旨前望入之,金逸淵·鄭基世落點。
金愼根啓曰,新除授右副承旨鄭基世,同副承旨金逸淵,竝卽牌招,何如?傳曰,允。
以同副承旨金逸淵牌不進罷職傳旨,傳于李玄緖曰,只推。
李玄緖啓曰,大司憲閔致成,執義權馦,掌令趙禮根·韓啓心在外,持平鄭止善·卓景秀牌不進,監察茶時之意,敢啓。傳曰,知道。
以大司諫尹敎成,司諫金圭瑞,獻納趙熙哲,持平鄭止善·卓景秀牌不進罷職傳旨,傳于李玄緖曰,只推。
義禁府啓目,向前李啓榮亦,肅單呈徹,雖在任所而不知是如是白乎乃,自歸失誤,不可參恕,以此照律,何如?判府啓依允。
李玄緖,以備邊司言啓曰,卽見咸鏡道暗行御史洪祐健別單,則其一,慶興·富寧·端川·甲山·三水·文川等六邑還簿,尤爲紊亂,停退未捧,吏鄕倉邑輩所逋,與民未捧中仍分等弊,最痼而切急,虛簿日增,實留無幾,流亡漸多,餘民益困。嚴飭道臣,明査欠逋之由,吏鄕逋刻期督捧,民未捧中最難捧,限年排捧,流絶戶指徵無處者,雖不敢仰請蠲蕩,與其民穀兩失,無寧賴以奠安,令廟堂稟處事也。六邑還弊,新舊相仍,公私俱病,言念民情,極爲哀痛。爲營邑者,苟能實心懷保,隨處矯捄,則豈至於國穀之虛耗,民命之困悴乎?關飭道臣,俾爲從長充完之道。其一,本道每用比摠,陳起無常,稅額自如,窮民白徵,儘爲切骨,而端川及嶺北十邑,尤有甚焉。十一邑所在元續田,竝令改量事也。往在乙巳,因道臣之遞歸筵奏,道內改量,依三南例次次擧行之意,已有稟覆行會,而繡單又如此,可知其尙不擧行,更爲關飭道臣。其一,高原虛殼還八千石待年豐收捧條,初無所捧,而仍不縣錄,有若盡捧者然,昨年會案中,區別縣錄其未捧,俾穀簿不紊事也。當初待豐,卽出於事面之不得不然,而顧其實,則指徵無處,元穀無充完之期,餘民有離散之患,究竟事勢,恐當民穀俱失,其在懷保之義,合有矯捄之策,而際當慶會,有舊還蕩減之命,此還雖與舊還稍異,曾前似此之時,有流絶還竝入蕩減之例,今亦依此分排許蕩,以示朝家廣慶恤民之德意。其一,嶺北十邑公私穀混置一庫之弊,嚴加痛革事也。曾有戊戌筵飭,而因循不行,又登繡單,誠爲可歎。更爲關飭,俾無混淆幻弄之弊。其一,甲山·三水兩邑各穀,竝以戶式準折,更毋得互用土式,而準折作錢,一依乙酉定式施行事也。兩邑之土式準折二兩詳定,旣有年前定式,今不必更爲變通。其一,本道儲置,入不當出,年增加下,先貸還穀,遍斂民名,實爲痼瘼,私賑穀及久別置兩穀,量宜劃補於加下,加分耗會錄於大同條,則庶爲牽補之實事也。儲置加下,在於不能撙節,量入而爲出,則宜無不足之患,他穀劃補,便是尾閭之洩,此路一開,勢將難繼,置之。其一,漁船鹽盆新增者,搜剔準摠,釐正案付,俾無白徵之弊事也。漁船鹽盆之査刮釐正,已有湖右繡單之覆啓者,一體關飭本道,加現者執稅,陳廢者許頉,俾無橫徵之弊。其一,北閫之移駐行營,邑疲供億,民困徵斂,依南閫例,永罷移駐,分虞候常留行營事也。移駐之法,卽固圉之政也,供億之費,徵斂之弊,非不可念,而防禦之責,控制之方,亦有所重,且事係軍制變通,無以遽議,置之。其一,鏡城屬漁游澗·朱乙溫·森森坡·吾村·寶化堡,甲山屬雙靑·黃土岐等鎭堡,處在內地,無防守之責,而有凋弊之實,量宜存革事也。設置鎭堡,自有法意,減革之論,恐非防守之政,置之。其一,江界左寨,劃付厚州事也。已有成命,關飭兩道,使之成節目擧行,則因循至此,不勝慨歎,而今又繡論如此,尤可驗地形民勢之不得不割付,更爲嚴關申飭,以爲趁卽擧行。其一,沿邊潛越之禁,申明嚴飭事也。潛越之禁,自有國法,使之申明嚴飭,何如?傳曰,允。
又以備邊司言啓曰,卽見忠淸左道暗行御史李升洙別單,則其一,牙山貢津倉所屬四邑稅大同,始自癸卯冬,高價執錢,官吏取剩,乃以本邑所捧,推移換納,歲以爲常,邑民愁怨,故更勿執錢之意,成給節目,而能得釐革,恐未可必,依可興倉例,以屬邑官輪定差員,以爲擧行事也。稅米之錢捧取剩,大非法意,誠爲所屬邑民難支之一大瘼也,揆以國綱,極爲駭歎。釐革之方,旣有繡衣節目,關飭道臣,以爲申嚴之地。倉奸矯捄之責,惟在操飭禁斷而已,恐不在於差員之輪定,且行之旣久,今難遽議,置之。其一,淸州田稅之以太出稅者,以米收捧,貿太上納,官而取剩,吏作利竇,高出結價,科外添徵,田政乖當,民情可哀,令道臣各別察禁事也。稅太之以米代捧,有違於田賦之法意,吏奸滋長,國綱頹敗,事之駭歎,莫此爲甚。未知此弊,創自何時,而如不及今矯革,將見民國俱病。令道臣各別糾察,永革謬弊,結價高執,實爲殘民冤徵之端,亦令一體嚴禁。其一,各驛復戶,謂以捄弊,創出給糧,營補等廳名目,都聚結數,移付各廳,只以每結價二兩,出給馬戶,其贏餘盡歸於察訪與諸吏,位土私相賣買,以致凋瘵日甚,自今復戶,每年自巡營出給馬戶,位土私買者,嚴懲禁戢事也。復戶劃給,卽朝家軫念各驛馬戶,俾紓排站應役之力,而移作捄弊之名目,自歸官吏之染指,以致馬政多闕,不無絶站之患,揆以置驛法意,宜有矯革之政,令道臣嚴加飭禁,無敢復襲前謬。位土私賣之弊,已有右道繡單之覆啓者,不必架疊。其一,使星分路,自有通編定式,淸州兵使·營將·虞候往來,自當由廣州過陰竹,而年前移定於果川·龍仁·陽智·竹山等邑,爲疊當紛聒之端,令該道臣,俾爲釐整事也。諸道使客分路,自有通編所載,而忠淸左道,只曰由廣州·利川云,而自利川以下,當由竹山·陰竹與否,無所著見,令道臣參量竹·陰事情,道里形便,使之釐整,俾無偏重之患。其一,鎭川故學生林大喆妻恩津宋氏,牙山故良人高世鎭妻申召史貞烈事也。其一,報恩幼學具文鎬才行事也。依已例令各該曹稟處,何如?傳曰,允。
又以備邊司言啓曰,卽見忠淸右道暗行御史宋廷和別單,則其一,本道田政,弊端層生,結漸耗縮,民多冤徵,申明嚴飭,亟始改量事也。田政紊亂,果如所論,國結漸致耗縮,民納益多冤徵,言念國法,良覺寒心。苟欲釐正,卽惟曰改量一事,而以先從幾邑,漸次行之之意,已有筵奏行會,則尙今遷就,未克施行,朝令徒歸空言,事體實爲慨然,更加申飭,另令擧行。其一,公州面摠不足六百餘結,勢難全責書員,分排於吏窠,故稅逋年輒夥多,書員則吏皆厭避,無賴輩種種投入,其所紊亂,比吏尤甚,此當矯革,田結中査其權頉,充其不足之摠事也。此亦田政紊亂之所致,不可以一時査頉,謂之釐正,此所以改量之政,不得不亟始也,一體申飭于該道道臣。其一,軍弊最甚,官屬之稧防,與保率·校院之冒錄,與投托鄕帖之僞稱,驛案之假頉,廊屬墓村之圖免等名色寔繁,一一査刮塡充,至若品族鄕員輩,入之選武,以除白徵疊役之弊事也。三政之弊,軍弊尤甚,而占頉圖等許多名色,誠如繡單所論,豈無閒丁之可簽者,而致此虛額之未塡乎?只是守令之慢不糾察,以至於疊役冤徵之害歸民邑者,國綱所在,寧不痛歎?前後關飭,不啻截嚴,而視朝令,如空言無益,如是而何能懷保窮民,以紓九重之憂哉?更爲嚴飭該道,不當頉而冒頉者,一一査出,以塡虛伍。其一,各項軍需舊未納收捧之際,民邑繹騷,嗣後若有愆限,使各營各司,另加督納,拖至朞年,則請勘守令事也。各樣軍納,卽有司存焉,如有愆期之弊,則各營各司,自當察飭督納。其一,還穀之名目太繁,文簿易眩,實爲幻弄之蹊徑,合屬名目,合作米租,務歸便要事也。穀名各有句管,耗條各有需用,今若合屬,則雖似便要,更張之際,不無夤緣幻弄之弊,又有窒礙難行之端,不可遽然議到。其一,連山·懷德,俱以偏小之邑,牟還各爲五六千石,而收捧艱窘,民邑受病,兩邑牟還,限折半換作秋穀,移送他邑事也。連·懷兩邑牟還之弊,實屬可悶,而夏糴設置,自有法意,農糧所需,關係亦大,換作秋穀,有難遽議,而繡單所論,旣以除弊爲言,關問道臣,量宜移送於還少邑,俾無偏峙之患。其一,漁鹽船稅之有陳無頉,爲浦民切骨之瘼,每於春秋,地方官逐庫審驗,從實收稅事也。漁鹽船稅之陳廢而未減,加現而未付,實爲沿民難支之瘼,苟不釐正,將見民邑俱病,關飭該道,另加査刮,俾無冤徵隱漏之弊。其一,堤堰飭令修築,而洪州合德蓮堤,卽大池蒙利者,而間多潰決湮塞,尤爲別飭事也。自有每年關飭,不必架疊。其一,安眠島松濫斫之弊,令道臣糾察,如有現露,該帥臣依法論勘,藩籬燒爇之取諸私養,及古楂舊器之出於松者,指謂犯禁,脅喝誅索之習,一體嚴束事也。其一,牛禁申飭事也。牛·松兩禁,自是邦憲,不待更煩申飭,而繡論如此,必有耳目之所及者,關飭於該道道·帥臣,以爲警惕之地,營屬之憑藉禁松,夤緣浸漁之弊,亦令一體禁斷。其一,戰龜防兵船改造·改槊當限者,卽令修擧事也。改槊·改造皆有當限,此在該帥臣趁限修擧。其一,各驛之濫騎與加把·仍把,一切痛禁,馬戶奉足次第定給,驛畓復戶之私買者,這這査出屬公,位土陳廢,另飭起墾,而聚點時,移付於位土役所事也。濫騎及加把·仍把等弊,自有禁條,更以申嚴之意,另飭道臣。驛畓及復戶,自是朝家之劃給,而看作私物,無難賣買,亦關國綱,在法當禁,依所請査出屬公。陳廢起墾,亦係應行之事,而聚點時,旣付堤堰之役,又赴位土,實有疊役之歎,有難遽議,馬戶奉足,令道臣措處。其一,結城故士人趙惟稷,恩津前僉使金尙允。懷德故士人宋一祈妻柳氏孝烈事也。其一,保寧幼學李彙秉才行事也。依已例令各該曹稟處,何如?傳曰,允。
又以備邊司言啓曰,卽見全羅左道暗行御史李敎英別單,則其一,昌平戶摠爲千四百餘,還穀爲十萬二千石零,每戶所受,恰爲八十餘石,蕩敗相望,民莫支保,關問道臣,爛商捄弊。寶城則官隷負債者,以錢還例,出給一兩於民間,及其秋糴,以一石混錄捧出,營主人則坐食耗條,行此厲民,而莫之禁,實緣初手武弁,一委下輩之致,還弊矯革間,文堂上中有地望聲績人擇差事也。昌邑還弊,自前已然,果是該邑難支之弊,宜有一番矯捄,而繡單旣無指的爲說者,令道臣爛商措處。寶城則官隷之錢還,邸吏之耗條,俱是厲民之端,國法蕩然,胡至此極?卽由於營邑之未能痛革故也。關飭該道,另加禁斷,至於文堂上差遣,此等矯弊,惟在守令之得人,不以文武而有間,且關官制變通,置之。其一,左道沿海邑鎭所在統營移轉穀,依峽邑例,以詳定價施行事也。年前因本道陳弊,至於關問該營,而以支放所需之本色上下,無以代捧之意,有所論報,未及稟覆矣。沿民受弊,非不可悶,軍需所重,亦係當念,置之,其一,位太京差之高價執錢,爲民難支之端,自明年勿送京差,自該道從巿價上納事也。位太京差高價執錢之弊,果如所論,令各該司,各別操飭。其一,道內木綿,初暵中潦,擧患卒歲之策,來頭大同田稅純木上納邑,必致益困,參酌錢木幾分,俾紓民力事也。其一,本道有坐派·出派名色,卽土豪武斷之類,而爲害滋多,故其尤甚著名者,竝已刑勘,自各其邑,每月終以坐出派有無弊,報于巡營,自巡營年終,都報籌司,以爲禁戢事也。正供事體,所重自別,則遽請代錢,太欠斟量,土豪武斷之習,持斧之臣,可以懲戢,按節之地,亦足禁斷,而以此登聞,極爲屑越,措語亦多猥雜,當該御史,從重推考,其一。左沿諸邑京邸·營邸之別還名色,實爲害民之端,故已爲嚴飭革罷,更加申飭,以爲永革事也。還穀法意,何等嚴重,而別還之立本取剩,實是厲民之階,專爲兩邸之牟利,罔念一邑之流害,揆以國法,萬萬驚駭,關飭道臣,嚴加禁斷。其一,牧官來往之際,下隷路需及留京之費,收斂於牧民戶結中,一年兩次,至爲三四百金,新延時雇馬,則定例三匹外,近添三匹,價亦從結夫中出,殘民無以支活,皆願長留牧衙,令廟堂稟處事也。牧場下隷之雜費結斂,新延雇馬之數外加把,害歸牧民,實屬可悶,與牧官之留衙便否,竝令本寺,從長措處。其一,列邑官長,任窠賣買,令道臣嚴加察飭,以爲殿最考績事也。官長之捧賂差任,固其罪也。殿最考績,從前已然,今不必更煩關飭。其一,近來逋吏,多因官長之加下,行査鉤覈其巨逋,如有官長加下之添逋者,自京司捉囚該官家僮督捧事也。官用加下,大關邑弊,公穀虧欠,上納愆滯等許多奸弊,皆由於此,苟不嚴懲,末流之害,民不聊生,令道臣隨現嚴覈,以爲轉報京司,一一還徵。其一,左道有城邑頹毁處,次第完築,俾爲設險事也。城堞設築,大係邊政,苟能隨毁隨補,則豈至於若是蕩然乎?揆以固圉之道,良覺寒心,而若令一時齊築,必致大段擾民,令營邑商確處之。其一,茂朱赤裳山城,所重自別,顯廟甲寅陞府之後,以珍山·錦山·龍潭·鎭安·長水·雲峯,定爲屬邑矣。一自威鳳山城設始,六邑屬之威鳳後,又以錦山·龍潭,移屬礪山後營,茂朱則名雖山城,而無一屬邑,極爲疎漏。威鳳屬邑,雖不遽議,錦山·龍潭,依前還屬。軍餉量宜區劃,設三邑倉於城內,竝力糶糴,而近因寺刹頹敗,緇徒無幾,別將參奉守直之所,軍器儲置之庫,擧皆頹敗,其修葺之方,令道臣分數擧行。城餉耗條,定給僧料,異日眞殿移安,雖奉肅廟壬戌成命,處所尙未講定,竝令廟堂從長稟處事也。山城非專爲關防之地,則事體與威鳳有異,錦·潭移屬,必爲後營所重,則今不可遽議。還屬寺刹與直所·軍庫之頹敗處,令道臣從長措處。軍餉區劃,僧料定給,事係難愼,無以擧論,置之。眞殿移奉處所,旣非時急之務,又無可合之處,從後爛商稟處。其一,折爾島黃腸封山,舊屬鹿島,乙未·丙申年間,自巡營屬之興陽,看護之節,不如該鎭之逼近,依前還屬於鹿島事也。此島守護之移屬興陽,未知當初義意之如何,而要之守護之節,縣必勝於殘鎭故也。今何可遽議更張乎?置之。其一,左水營關防,則不下統營,軍校激勸之方,反不及焉,實爲欠典。以統營軍校所被之典,一例軫恤事也。關防重地,非獨此營而已。統校所被,又不明的指陳,本營事體,與統營有間,且數百年未有之事,遽難創施,置之。其一,左水營所屬邑鎭戰·兵船過限當改者,趁卽改備事也。兵·戰兩船之新造·改造,各有年限,各該帥臣,自當審其朽傷,論報本司,趁限修改,今不必自廟堂別爲稟處。其一,和順吏李宅和子婦白召史孝烈事也。其一,綾州士人梁相奎經行事也。依已例令各該曹稟處,何如?傳曰,允。
又以備邊司言啓曰,卽見全羅右道暗行御史兪致崇別單,則其一,軍田糴三政矯捄之方,令道臣另飭列邑守令,殫誠擧行事也。此是統論三政之弊,弊誠固然,而旣無矯捄之端的爲說,則亦無以指一裁處,第爲關飭該道,從長措處。其一,靈光稅穀,移屬法聖後,奸弊層生,浪費倍蓰,使之依前直納。金溝·泰仁之距群山倉,重歷他境,客費甚多,而金溝之於金堤海倉,泰仁之於扶安茁浦倉,皆爲近地,均是稅倉,竝令移捧於右項兩倉事也。三漕倉之當初分屬,自有法意,有難猝乍間遽議變通。至於斗斛之奸僞,情費之氄繁,惟在操飭之如何,不在於移屬與直納,令道臣嚴關該邑·該鎭,以爲各別操飭。其一,戰·漕船待限滿新造,小變其制,以爲戰漕互用之地事也。戰·漕通用,已有年前筵奏行會,不必更論。其一,列邑鎭軍器,關飭道·帥臣,反閱修補事也。此係陰雨之備,設置法意,何等嚴重,而一任朽敗,極爲疎虞。但如干修補,徒煩請賞,事體反涉屑越,戎政終無實效,令道·帥臣,另飭各邑鎭,反閱修擧,俾無有名無實之弊。其一,古群山鎭,舊置水軍營將矣。庚戌革罷,仍置履歷窠,丁卯降爲久勤,受侮屬鎭,民漸流亡,無船陳基,漁稅錢三百三十兩,課歲排徵於殘民,鎭不成樣,特爲復其職名,蠲其冤徵事也。事係官制變通,有難遽議,漁稅之陳基冤徵,不無其弊,而亦必有新設之隱漏者,另加査正,俾無濫徵之弊,至於蠲蕩,經費所關,無以許施。其一,全州邑舊災一千五百八十四結,以今災報勘,白地冤徵,而已蒙頉舊災中二百四十結零,辛丑査出,姑無歸屬,以此陞實相代,其餘一千三百四十四結零,特爲釐正,俾無新舊災相混之弊事也。災結之新舊相混,非獨此邑爲然,可謂無邑不然,而民不受惠,吏緣爲奸,國結由是日縮,民冤由是日滋,國法至此,良可哀痛。苟能査正還起之隱漏,則自無冤徵之弊,關飭道臣,以爲査剔還實。至於舊災中二百四十結零,旣云辛丑査出,則尙無歸屬,未知緣何,一體關問,使之具由報來,更爲稟處。其一,右水營休番軍布應下餘條,每疋一兩二錢,派給立本於吏屬,八錢作爲應食,庫儲蕩然,逋負遍蔓,故刷逋與典守之方,成節目分置於本營及監營,另飭道·帥臣,俾爲永遵新式事也。休庫卽係軍需,則看作私物,無難取剩,末流之害,逋歸營屬,萬萬駭然。在法當禁,而刷逋之方,典守之節,旣有繡衣節目,依所請另飭道·帥臣,以爲痛革舊謬,俾有新效。其一,法聖鎭年久未拯穀限十等排納條,以指徵無處,就水軍糧錢八百十兩除捧,此是鎭卒給代,而全數盡奪,亦係不忍,每等折半式次次退限,分數除捧事也。年前道臣,以此陳弊,而以退限之有關法綱,覆啓不許,則今又煩請,亦涉猥越,置之。其一,本道再運稅大同,以漕倉回泊船,分載擧行事也。執籌與漕船,各有設置法意,年前之漕船借用,非無已例,而不過當年之權行,則永作恒規,有難遽議。其一,已錄啓·未錄啓罪人,申飭秋曹及各道道臣,另行審理事也。京外審理,自有應行之法例,另飭於各道道臣及秋曹,務盡欽恤之政,俾無幽鬱之歎。其一,各處牧場,無營邑句管,收稅之際,其所加捧,或相倍蓰,或至三四倍,故矯弊與捧稅之節,成置節目,自今牧官殿最,屬之道臣,土稅自地方官定價以給事也。牧場自是太僕之分司也。黜陟操縱,皆在本寺,初非營邑之所可句管者,土稅定價,如有加捧之弊,則牧民貽害,亦屬可悶,令本寺申飭。其一,列邑濫用加下之守令,另飭道臣摘發抄啓,施以贓律,吏任圖囑之弊,一切嚴防事也。已有左道繡單之覆啓者,此亦一體申飭,何如?傳曰,允。
行都承旨尹致秀疏曰,伏以,臣卽伏見傳敎下者,有坐直承旨罷職之命矣。祀典在所敬謹,符信亦爲嚴重,而宜請不請,致勤嚴敎,臣忝在一院之長,苟能居常而提飭,宜無當夜之做錯。不可以身非坐直,倖逭當勘,玆敢忙陳短章,仰瀆崇嚴。伏乞聖慈,亟勘臣當勘之律,以昭法紀,千萬幸甚。臣無任云云。答曰,省疏具悉。卿非坐直,不必爲引矣。
上在昌德宮。停常參·經筵。
夜一更二更,月暈。
李玄緖啓曰,明日召對,取稟。傳曰,停。
金逸淵啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
尹致秀啓曰,行左承旨韓鎭庭,今日不爲仕進,卽爲牌招,何如?傳曰,允。
備忘記,慶州營將李種華,潼關僉使陳遂良,永達萬戶李光赫下直,各長弓一張,長箭一部,片箭一部,筒兒一箇賜給。
尹致秀啓曰,假注書林昺默,身病猝重,勢難察任,今姑改差,何如?傳曰,允。
林昺默改差,代以李鍾淳爲假注書。
李玄緖啓曰,來十二日奉室行禮時,齋宿處所,以何處爲之乎?敢稟。傳曰,當於便殿齋宿矣。
傳于金愼根曰,左承旨許遞,前望入之。
承旨前望入之,沈熙淳落點。
金愼根啓曰,臣愼根,依定式進詣香室,奉審香祝櫃祝板袱子,則精潔之意,敢啓。傳曰,知道。
尹致秀啓曰,臣致秀,今日入直禁軍戎器點考進去,下直之意,敢啓。傳曰,知道。
又啓曰,臣依定式進詣仁政殿月臺,入直禁軍戎器點考,則皆無頉,仍以傳敎內辭意勞問,則亦皆好在云矣。敢啓。傳曰,知道。
金逸淵啓曰,大司憲閔致成,執義權馦,掌令趙禮根·韓啓心在外,持平鄭止善·卓景秀牌不進,監察茶時之意,敢啓。傳曰,知道。
以大司諫尹敎成,司諫金圭瑞,獻納趙熙哲,持平鄭止善·卓景秀牌不進罷職傳旨,傳于金逸淵曰,只推。
金逸淵啓曰,明日次對,諫院無進參之員,未署經外,呈告人員,竝待開門牌招,何如?傳曰,允。
李玄緖,以加上尊號都監都提調意啓曰,大王大妃殿玉冊文草圖書一本,王大妃殿玉冊文草圖書一本,謹此封進,待啓下,令書寫官行吏曹判書徐憙淳,禮曹判書徐左輔,正書入刻之意,敢啓。傳曰,知道。
鄭基世,以兵曹言啓曰,五衛將柳穎皦·崔達洙·宋益烈,忠翊衛將車益憲,俱以病難供職,呈狀乞遞,竝改差,何如?傳曰,允。
又以訓鍊都監言啓曰,本局把摠鄭冕榮,身病猝重,勢難察任,改差,何如?傳曰,允。
義禁府照目粘連,永川郡守李啓榮矣本府議啓內,肅單呈徹,雖在任所而不知是如是白乎乃,自歸失誤,不可參恕,以此照律,罪笞四十收贖,附過還職,私罪。奉敎依允爲旀,功議各減一等爲良如敎。
上在昌德宮。停常參·經筵。
藥房提調趙斗淳,左承旨金愼根啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣矣。卿等不必入侍矣。大王大妃殿·王大妃殿·中宮傳,口傳問安。答曰,知道。
鄭基世,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
李玄緖啓曰,明日召對,取稟。傳曰,停。
金愼根啓曰,同副承旨沈熙淳,今日不爲仕進,卽爲牌招,何如?傳曰,允。
鄭基世啓曰,假注書李鍾淳,時無職名,令該曹依例付軍職,冠帶常仕,何如?傳曰,允。
傳于鄭基世曰,大臣·備局堂上引見。
鄭基世,以備邊〈司〉言啓曰,今日賓對,新差備堂,俱爲懸病,事甚未安。竝令政院牌招,使之進參,何如?傳曰,允。
李玄緖,以內醫院提調意啓曰,副提調尹致秀,今日問安,不爲仕進,卽爲牌招,何如?傳曰,允。
傳于鄭基世曰,李玄文,卽駭悖沒覺之類,屢經査招,合施當律,而以法從銜命之人,宛轉呼號於縲絏桁楊之下者,亦旣多年,足懲其濫杖之罪。況今慶會無前,霈澤旁流,非曰無辜,寧失不經。楊州囚推罪人李玄文,特爲減死島配。
鄭基世,以備邊司言啓曰,濟州牧使李宜植,以其身病,呈狀乞遞矣。實病旣如此,則有難强令察任,改差,何如?傳曰,允。
傳于鄭基世曰,濟州牧使,以武臣擬入。
鄭基世,以兵曹言啓曰,再明日親行奉室行禮時,本曹堂上全數進參,而參判金景善受由,參知睦用錫有身病,無以備員。參判·參知,令政院稟旨變通,仍令該曹,以在京無故人口傳差出,待下批牌招,以爲進參之地,何如?傳曰,許遞。前望單子入之。
兵曹堂上前望單子入之,參判權大肯,參知趙得林落點。
吏曹口傳政事,兵曹參議單趙得林,參知單徐相敎。
司諫金圭瑞,持平鄭止善·卓景秀,副校理金萬根等啓曰,噫嘻痛矣。書九之罪,可勝誅哉?亂臣賊子,從古何限,而窮凶絶悖,未有如裕賊,裕賊之根窩,卽書九庚申一疏是已。其疏之上下屢千百言,閃忽疑眩,莫可摸揣,而指意肯䋜,專在於彼固曰四條,外托義理之說,而內售沮戲之計,陽爲承順之態,而陰懷惎間之謀,語脈所歸,手脚莫掩。言之體粟,不敢痛陳其逆節,思之膽掉,不忍歷擧其罪案,而傳敎中前茅裕賊之敎,實是燭奸之禹鼎,照魔之秦鏡也。於戲,我正宗大王五晦筵敎,卽明諭御極後用舍進退,斷自淵衷之意,而書九,乃敢杜撰聖旨,動搖大計,凶圖禍心,一轉而爲裕賊,如印一板,如貫一串,終至有宜學之遺醜餘孽,得以籍口,詡之以闡明,稱之以對揚,此豈一朝一夕之故哉?涓涓之流,始自書九,而滔天於裕賊,餘波於宜學,顧今拔本塞源之方,亶在乎先正書九之罪,而鬼誅已加,王章莫伸,輿情之憤鬱,何時可洩,世道之憂虞,何日可弭?請書九,亟施追奪官爵之典。答三司曰,不允。
司諫金圭瑞,持平鄭止善·卓景秀等啓曰,噫嘻痛矣。國榮之通天罪惡,萬戮猶輕,千剮難贖,而尙屈王章,是可曰國有常刑乎?噫,諸賊之眼無國母,恣行胸臆,危逼之逆節,㦧毒之凶計,暗相綢繆,罔有紀極,主張者榮賊,亂逆之犯分干紀者,從古何限,而豈有若此賊之至凶極悖者乎?雖以弘·瞻之凶肚,來·黯之毒手,未足以喩其惡也。此實載籍所無之極惡大憝,而聲討未加,鬼誅先及,一國之公憤,鬱而未洩,三尺之邦憲,久猶莫伸,至今追思,不覺骨靑膽掉而髮豎眦裂也。當此義理大明,凶逆嚴討之時,藥院之日記,旣已査出,臺臣之緘辭,如是明的,則追奪之當律,不容一刻少緩也決矣。千罪萬惡,咸萃一身,制給凶疏,沮遏大計,煽動人心,潛圖國脈者,已有浮於莽·溫之凶,而幸賴我正宗大王廓揮乾斷,特降允兪,而傳旨未卽頒下,典刑尙稽夬施,神人之憤惋,容有極哉?請物故罪人國榮,亟施孥籍之典。噫嘻痛矣。賊裕之罪,可勝誅哉?辛酉夏一疏,包凶蓄禍,暗售梟獍之腸,都人尹姞等句語,排布陰譎,曲堗徙薪之援比,指意凶㦧,卽此一段,其沮戲大婚之凶肚,背馳正宗大王之逆節,綻露無餘。渠以今日北面之臣,乘國運不幸之時,而疑亂熒惑,潛圖不逞之計,是可忍也,吁亦㦧矣。亂臣賊子之干常犯紀,從古何限,而豈有若此賊之窮凶絶悖者哉?且其所納爰辭,見捉文書中,不道不滿之說,愈出愈凶,至於外朝不知之言,詩句引用之意而極矣。而末乃以渠之傍祖權鞸時事,隱然自況者,尤何等窮天地所無之極逆大憝也?凡在橫目之列者,莫不骨驚膽掉,直欲手磔口臠,而賦性獰慝,忍杖抵賴,王章未伸,鬼誅先及,神人之憤痛,容有極哉?噫,原疏之陰㦧,逆腸難掩,鞫招之凶慝,斷案已成,雖未及結案,便是已結案之劇逆,而且於安默·魯賢·在民三賊伏法之後,其凶謀逆節,尤益彰著。此與身死旣久之後追律之例,大有異焉,不可援用尙魯追施之律。請物故罪人裕,亟施孥戮之典。噫嘻痛矣。亂臣賊子,何代無之,而豈有如漢祿之窮天地亘古今至凶至悖罔測不道之賊耶?八字凶言,一世傳播,聽之骨顫,思之髮豎,而特以證據無人,根因莫知,聲討之擧,至今未行,遂使劇賊臥斃,輿憤莫洩,古今天下,寧有是耶?何幸乾道孔昭,元惡斯得,知申之疏,打破其眞贓,重臣之奏,繼而爲明證,鳴呼,尙忍言哉?一種不逞之徒,乃敢讎視我君父,必欲謀危我宗國。梟音獍舌,脈絡相通,蛇糾蚓結,腸肚互連,量·能之殊塗共轍,無不干犯於莫重莫大,煥·裕之護法傳神,莫非誣逼於不忍不敢。國勢日就岌嶪,倫彝幾至斁喪,千怪百變,疊生層出,以至於達賊不道之奏,如貫一串,苟究其本,則莫不源委於漢祿,根柢於漢祿,求之往牒,未有如此賊之窮凶絶悖者也。食肉寢皮,已矣無及,瀦宅破家,尙云輕典。追奪之律,雖幸蒙允,孥戮之請,尙此蘄兪,至以自有受敎爲批,臣等誠不勝抑塞悲憤之至。殿下試思之。前乎漢祿,而豈有如漢祿,後乎漢祿,而豈有如漢祿?剖斬之律,劓殄之誅,設或創行而施之,誠未爲過當,則惟此追奪之名,雖謂之生前一律,而顧其擧行,則不過是收奪告身而已。以此律而施之於此賊,果可以夬雪君父之讐,少洩臣民之憤耶?适·雲之所不敢,而此賊敢爲之,鏡·夏之所不忍,而此賊忍爲之,烏可以曾有受敎,不之權變,一味膠鼓,致使當行之天討不行,必伸之王法不伸也哉?且況凶種逆孽,尙繁其徒,豈可使戴頭假息,依舊跳踉,以貽國家無窮之憂,以遺臣民共戴之恥耶?應行之律,不容晷刻少緩。請逆賊漢祿,亟施孥戮之典。噫嘻痛矣。亂臣賊子,從古何限,而豈有如龜柱之窮凶絶慝也哉?其許多罪惡,許多逆節,擢髮難數,罄竹難書,而以渠地處,不念報效之道,徒懷凶譎之腸,始因傾軋之習,而潛蓄禍心,長其覬覦之計,而遂懷凶圖,必欲傾覆我宗社,動搖我國本。群聚凶徒,自作窩主,醞釀旣久,排布愈密,八字凶言,一串貫來。同室之內,腸肚相連,若其根柢也源委也,莫非此賊,而得保首領,臥斃牖下。凡今日含生之倫,孰不腐心痛骨,如不欲生,而最其大明律一事,卽有天地君臣以來所未有之極逆大憝也。思之膽掉,言之骨靑,直欲手磔口臠,食肉寢皮者也。且況不道之凶計,有自來於當時,潛藏之禍機,愈益肆於今日,譸張糾結,種下生種。裕·玉·煥·達之凶謀祕計,莫不傳神於此賊,護法於此賊,而跪敦之律,燃卓之典,尙未夬施,神人之憤,容有極哉?向來追奪之擧,不足爲此賊之當律,況其梟獍之凶種尙遺,國家之隱憂無窮。請追奪罪人龜柱支屬應坐之類,一依尙魯例,施以散配之典。噫嘻痛矣。凶魁亂本,從古何限,而豈有如鍾秀之至凶絶悖者哉?本以奰慝之性,濟以陰譎之行,撐腸拄腹,都是禍心,聽言觀眸,罔非戾氣。平生伎倆,專在於凶國而讐君,晝宵營爲,亦出於戕人而害物。好惡所到,忠逆立判,利勢所在,逋逃咸萃。附己者謂之向國,而奬拔汲引,如恐不及,異己者謂之背馳,而擠陷網打,無所不至。於是乎助虐逞凶之徒,擧皆爲其羽翼,逐臭䑛瀝之輩,莫不受其指使,傳授凶圖,釀成煥·日滔天之禍,鼓唱悖論,馴致裕·玉讐國之計,一番逆變起,而罔不根柢於渠,一番凶獄出,而罔不窩窟於渠。渠之血黨死友,擧皆干犯天討,以誅以奪,而以渠鯨鯢之魁,獨爲漏網之魚者,蓋緣其凶焰雖死不衰,餘威歷久尙熾。根窩更有之論,指目有歸,而無敢連討者,明白洞快之敎,聖批昭揭,而無敢對揚者,一世腐心,而擧朝緘口,有識憂歎,厥惟久矣。何幸乾道孔昭,自作難逭,渠之平生斷案,無端呈露於爲其卵育吹噓,感德思報,願爲鍾秀一死者之口,則雖鍾秀,對質於鞫庭,必將滿口輸款,而無一辭自明之端矣。噫,敬·觀之窮凶,而染成者渠也,龜·祿之絶慝,而掩護者渠也。渠以爲見驅,則觀鎬曰見驅,渠以爲非逆,則觀鎬曰非逆,耳濡口滑,看作茶飯,先入之見,掩諱不得,慣聞之處,丁寧納招,則龜·祿·秀·敬之和盤托出,打成一片之狀,至是而畢露無餘矣。大抵鍾秀之一生藉口,欺人而欺心者,卽不過渠所謂士流也,渠所謂義理也,而論其行己,則發跡於逆戚之門,而爲其私狎之客,托身於榮賊之家,而備盡諂諛之態,至勸其兄,願留榮賊,究其情狀,卽一患得失之鄙夫,則渠所謂士流,吁亦醜矣。且夫渠所謂義理者,本出於逆祿之凶論,賊龜之陰圖,而直是作賊作逆之一大斷案耳。噫,彼龜·祿輩,包藏不軌,謀危宗社。及夫國本已固,凶計莫售之後,鍾秀以其血黨,自知無幸,乃以死中求生之計,說出渠輩所謂義理二字,以爲掩護龜·祿輩眞贓之妙籌長策。龜·祿之眞贓旣掩,則鍾秀之身計得矣,鍾秀之身計旣得,則龜·祿之眞贓掩矣,其一而二二而一之狀,不亦凶且㦧乎?惟我正宗大王至精至微之義,昭揭日星,建天地而不悖,俟百世而不惑,則雖有怪鬼十千輩,寧或售疑亂之計,而鍾秀,敢以掠美之術,欲爲立幟之資,指無謂有,眩惑群聽,有若怪鬼不逞之徒,眞箇爲朝夕壞亂之擧,而非渠則莫可扶植者然。肆然上逼於莫重莫嚴之地,以是而脅持君父,以是而威喝朝野。魯賢之逆變,由是而醞釀,達淳之邪說,由是而源委。候班不參之逆節在此,史局割席之凶肚在此,而改號時違牌,行幸後悖論,皆其逆謀慝計之昭不可掩者矣。至於逆敬之三條凶言,卽自鍾秀圈套中出來,而賊觀之謂龜賊義理主人之招,亦由鍾秀悖說中薰襲,則前後情跡,沕然相符矣。臣等合辭所陳剽竊先王之義理,矯誣先王之秉執者,政謂此也。及其家計已成,手段漸滑,則誣衊無所不至,譸張無所不有,筵本二跋,旣伏罔赦之案,讆言五條,莫掩自唱之跡。入告出語,變幻無常,左闔右押,機關至密,千罪萬惡,擢髮難數,而臣等之最所憤嫉而痛惋者,又有在焉。以渠之眷遇也邇密也,逆祿之八字凶言,旣已自渠口傳說,賊龜之乙未冬悖說,亦必先他人聞知,卽何不於正宗大王一初淸明,庶政維新之會,斷去宿處,嚴斥凶論,使夫迷溺不悟者,曉然知龜·祿不可染跡,而乃反附麗依歸,推詡尊仰,壞亂世道,詿誤人心,以致許多逆變,無限厲階,而其惡稔矣,其禍極矣。若使當日朝廷之上,初不生出一鍾秀,則龜·祿之賊勢,何由而鴟張,龜·祿之餘醜,孰從而蚓結乎?然則今日國勢所以至於痛哭流涕之境者,雖源於龜·祿,〈而〉助成者鍾秀也,雖發於敬·觀,而主張者鍾秀也。則論其罪犯,有浮於龜·祿·敬·觀,而敬賊已施之律,尙難貸也,龜·祿應坐之典,烏可已乎?特以大官之曾忝也,鬼誅之先加也,故依律處斷,雖恨未及,尙魯已例,在所不已。幸賴乾斷廓然,天討亟行,鍾秀黜享追奪之請,雖蒙夬允,而梟獍之凶種尙遺,國家之隱憂無窮。請追奪罪人鍾秀支屬應坐之類,一依尙魯·漢祿例施行。噫嘻痛矣。今此鍾·振兩賊之凶,思之膽掉,言之骨靑。蓋其陰謀逆節,适·璉之今又出也,凶言悖說,雲·海之所不道也。是乃窮天地亘宇宙之極逆大憝,雖幸天討略行,王章少伸,尙何足快洩神人之憤也哉?鍾一則藉其門蔭,獲沾祿仕,國家何負於渠,而梟心獍腸,與生俱生,幸西賊之有警,則半行刀擦分院兵助勢之策,湖南伯得差之願,無非劇逆之斷案。而乃與振采·友文等,結爲血黨,五字八字之凶言,猶爲不足,而必以二字至不道之言,和應於合有變通之說,甚至街路上訩訛而極矣。振采則伎倆妖慝,行止閃忽,出沒京鄕,左道誑惑,連腸接肚於鍾一·光友之徒,憑藉讖諱之書,濟其邪誕之術,二萬石軍糧之積庤,縉紳家火具之潛埋,六字刀擦指卯日而擧事爲期云者,莫非做作妖言,煽動人心之計,而七字刀擦十三日至凶之說,與鍾一,一而二二而一。似此今古所無之逆,不可只施治逆之常典,适·雲已行之例,不用此兩賊,而將何施乎?請大逆不道罪人鍾一·振采,竝施适·雲之例。逆賊友文,跡本卑微,性又奸慝,投身於鍾一,甘作爪牙,許心於振采,結爲兄弟,托鍾一於振采,則謂以可用,薦振采於鍾一,則稱有神術。逆賊光友,本以鄕曲賤孽,托爲凶徒死士,父事振采,兄事友文,八字刀擦欲輸軍糧,則轉到南陽,凡爲群凶之指使,率皆挺身而樂赴。八字刀擦將臣家將欲火攻,所營何事?店舍綢繆之言,致後丁寧和應,南中兵火之說,延壽爛熳酬酢,卽此數段,已足爲諸賊之眞贓斷案。至於正月十三日凶言,卽是窮宙亘宇所未有所未聞之極逆情節,而無不參聞,無不參知,則罪止誅身,失之太輕,王章不嚴,輿憤未洩。請逆賊友文·光友,加施孥戮之典,致後·延壽,竝施孥籍之典。噫嘻痛矣。亂逆之變,振古何限,而豈有如肇源之劇逆大憝窮凶絶悖者哉?渠以世祿之臣,偏被聖朝之恩,八座兜攬,已極於榮顯,一門盤據,不離於權要。苟有一分人心,宜思百倍圖報,而其奈梟獍之性,與生具生,鬼蜮之謀,非今斯今,攘臂弩眼,罔非戾氣,柱腹撐腸,都是禍心,至於甲戌之冬,肆發至凶至憯罔測不道之說而極矣。其罪犯於莫重莫嚴,爲賊爲逆之狀,此誠神人之所共憤,王法之所不貸,凶如肇賊,逆如肇賊,而使之假息海島,共戴一天,已不可曰世有三綱,國有三尺。況今未伏顯戮,先被鬼誅,生前失刑,已極痛惋,死後當律,不容小緩。請物故罪人肇源諸子,亟施散配之典。噫嘻痛矣。宜學以卑微之流,賦潛慝之性,行己則巧佞,而善爲狐媚,發跡於陰邪,而養成虺毒,屢竊踰濫之職,而睯不知分。常蓄希覬之心,而急於射利,敢以嘗試之計,投呈凶慘之書,其上段諸條,罔非爲人臣所不敢道者,而肆然筆之於書,悍然發之於口,卽此一款,合施萬戮。而至若下段所云義理二字,卽我上下大小三十年秉執而遵守者也。今安有晦明之可言,而渠乃陰懷惎譖之謀,公肆疑亂之說,反覆閃忽,指意絶悖,此蓋逆裕·書九輩所嘗沿襲之套語也。且以鞫招觀之,稱煥之以君子,詡書九以名流,則裕賊之亂逆情節,書九爲之前茅,宜學爲之後殿,一串貫來,首尾和應之眞贓斷案,於此焉畢露矣。然渠以蟣蝨之賤,不識魚魯之辨,烏知義理之果爲何物,闡明之當用何道哉?此必有暗相綢繆,先設機關者,而盤覈許久,端緖未究,此已輿憤之所共切,隱憂之所愈深者也。況今天網甚恢,凶種尙遺,治逆之政,終有所未盡者。請正法罪人宜學諸子,亟施散配之典。噫嘻痛矣。亂臣賊子之凶國禍家,從古何限,而豈有如鶴秀之至奸絶憯者哉?渠本梟獍成性,虺蜮化身,伎倆則戕人害物之天生宵小,經營則凶國禍家之世濟元惡,狡黠狠愎,自是家庭之傳襲,狐朋狗黨,看作淵藪之陰祕。蓋其世守龜·祿之悖論,背馳國是,爲賊立幟,兇圖逆節所由來者久矣。特以門戶之爀舃,資歷之華膴,始也聖念,未嘗不假借,則苟有一分秉彝,宜其百倍圖報,而患得之在心,轉成驕濫,貪權之不足,愈益縱肆,百惡竝萃,萬妖俱備,欺君罔上,貪天爲功,已是渠罔赦之罪,而最其無將不道之眞贓斷案,卽惎搆是已。惎搆二字,是何等人臣極罪,而奈其逆肚潛蓄,毒牙密厲,賊肇之情節,綻露無餘,則自知其難逭,逆敬之罪犯,締結有素,則卒與之同歸。於是乎疑懼之心,翻成怨懟,揣摩之計,專事壞亂,必欲讎視國家,煽禍朝著,至以惎搆之憯計,敢售於莫重莫嚴之地,甘自歸於斁敗人彝,滅絶天常,正所謂窮天地亘萬古所未有之極逆大憝也。幸賴淵鑑孔昭,雖奸萌之逆折,特緣山藪包容,致常刑之尙逭,一國之輿論久沸,十年之積鬱未洩。惟我殿下,乃於一初歲首,端門受朝,先擧元惡,洞諭慈聖之所悉燭,明示天討之所亟行,乾斷赫然,魑魅莫逃,庶幾王章快伸,輿憤痛洩,而遽從惟輕,只施島棘。干係如此賊,負犯如此賊,依舊假息,顯戮不加,則典憲自此隳壞,亂逆無所懲畏,思之及此,寧不懍然而寒心哉?請楸子島荐棘罪人鶴秀,亟令王府,設鞫得情,快正典刑。噫嘻痛矣。自古亂逆何限,而豈有魯敬之凶譎奰慝,蔑倫敗紀者乎?平生伎倆,無非戕人害物,晝宵營爲,都是凶國禍家。兜攬華膴,躐躋崇顯,朝家於渠,恩至渥也,而不思報效之道,忽生憾懟之意,乃有生死不得,抑情仕宦之說,此何等時?强抑其情,乃敢萌心,公肆發口,自露鬼蜮之情態,莫掩梟獍之腸肚。當大婚爰定之初,卽一國慶祝之會,而渠乃陰懷惎憯,極其誣悖,傳襲於賊裕,護法於賊裕,潛蓄包藏,和盤托出,顯售不滿,倡爲悖說,動搖沮戲,斷案斯著。故雖以先朝曲加包貸之處分言之,至有言行不謹之敎,昭如日星,嚴若鈇鉞,則其言凶圖也,其行逆節也,不謹則無將,無將則必誅其無君無母之心,不道不敬之律,歷萬世而掉脫不得者也。況於今日,義理尤急闡明,而何幸乾道孔昭,天討大行,追奪之律,纔有成命,神人之憤,庶可少洩,而罪止追奪,不足以稱其惡。剖戮跽斬,雖難用於古法,瀦家孥籍,亦自有於彝典。況其凶種餘孽,尙此假息,書所稱殄滅無遺,毋俾易種者,不施於此賊,而將於何施?請追奪罪人魯敬,亟施孥戮之典焉。噫嘻痛矣。亂臣賊子,從古何限,而其窮兇極逆,豈有如陽淳者哉?渠以世祿遺裔,蒙被國恩何如,而生得梟獍之性,潛畜虺蝮之毒,敢於哀遑罔極之時,欲逞悖逆至憯之計。指嗾賊晟兇國之類,圖出逆度投疏之擧,其疏中句語,殆有浮於雲·海之逆節,思之膽掉,言之髮豎。渠之綢繆謀議,爛熳和應之跡,非但翰模之供,節節指的,復有晟賊之招,一一吐實,面目雖換,腸肚相接,與賊晟·逆度,一而二二而一也。惟其猂毒之物,抵賴爲事,竟至於鬼誅先加,三尺之邦憲,終未快伸,一世之輿憤,去而益切。跽斬之刑,雖未得行,尙度已施之律,何可不施於此賊乎?請物故罪人陽淳,亟施孥戮之典。噫嘻痛矣。世變日生,亂逆層出,以至於今日正喜而極矣。賊度之庚寅凶疏,卽亘萬古所未有之劇逆大憝也。然而露名而投呈者尙度也,而暗地授意者正喜也,指使而粧出者,晟賊·陽淳也,而因人傳草者正喜也。正喜之情節,陽淳知之,故陽淳之招辭,正喜出焉。其源流脈絡,照應貫通,而和盤托出,昭不可掩。梟獍之腸肚相連,鬼蜮之情狀叵測,覆載之所不容,王法之所必誅也。奈其賦性猂毒,兼以頑忍,屢次嚴訊,一向抵賴,凶憯之圖,陰祕之跡,終不輸款,而敢謂援證之中斷,期欲自作之掉脫者,尤極痛惋,更加嚴覈,明正其罪,一時爲急。大僚之箚,蓋出於嚴獄體重法理之義,而遽有此減死安置之命,臣等聚首愕眙,竊不勝憂歎之至。我聖上欽恤審克之德意,臣等豈不勝欽仰萬萬,而渠之尙逭收司之律,已切失刑之歎。況是今獄之逆窩也罪首也,而終不克窮覈,遽爾酌處,揆諸鞫體,有漏網之憂,論以邦憲,有解紐之慮。義理方明而更晦,隄防莫嚴而將壞,亂臣賊子,無所懲戢,思之至此,寧不懍然而寒心哉?請大靜縣圍籬安置罪人正喜,亟令王府,更爲設鞫,快正典刑。噫嘻痛矣。紀淵之罪可勝誅哉?性本凶譎,行又奰慝,外面則不離騙儈之惡習,指意則罔非禍心之包藏。兜攬華膴,席乃兄而愈益驕濫,縱恣凶臆,鉗一世而漸使氣勢,罔念聖朝拂拭之恩,積有平日貪戾之心,同朝之指目已久,擧世之扼腕亦多,而此猶屬薄物細故耳。以今番鞫獄事言之,接翰模而寬譬,其所寬譬者何譬,與晟賊而授計,其所授計者何計?情莫掩於延蔓,意專在於嫁禍,自唱自和,期欲網打,是可忍也,孰不可忍也?噫,丁亥代聽以後,渠之兄弟,乃於政令之間,顯肆誹謗,甘自歸於大戾,則自生懼怯,粧出左右無當之疏,欲逞其凶圖者,與乃兄,一而二二而一也。憯計將售於湛滅,重犯莫逃於惎間,而以我純祖全保之聖意,翼考仁孝之盛德,雖不置辟於當時,今於罪惡彰露之後,亟施當律,不容少緩。而況伏聞日昨賓筵,慈聖隱痛之敎,仰認積久,大僚聲討之奏,又極嚴峻,承聆諸臣,無不掩抑,退益憤惋。以若亘萬古所未有之逆憝,豈可使一刻容貸於覆載間乎?請古今島安置罪人紀淵,亟令王府,設鞫得情,快正典刑。噫嘻痛矣。亂臣賊子,從古何限,而豈有如醇壽之至凶絶悖者乎?本以陰慝之性,敢生樂禍之心,結交匪類,所綢繆者凶謀也。十一字刀擦晉鏞家夜會,鍾協處參席,互相酬酢,俱極凶憯,證招如執左契,干犯已成斷案,神人之所共憤,覆載之所難容,萬戮猶輕,三尺已施,而不可只誅其身而止。請謀反大逆不道知情不告罪人醇壽,亟施孥戮之典。八行刀擦噫嘻痛矣。島配三罪人之罪,可勝誅哉?李鍾協,妖樂之至親,逆晉之切戚,破字妖夢,曾所參聞,酒席凶會,亦在渠家,卽此一款,已是斷案。徐永淳,延接悖孫,率蓄妖壻,綢繆情節,掩諱不得。孟鶴述三行刀割李晉錫,夤緣英熙,四字刀割尹永植,作伴鶴述,半行刀割洪稷周四字刀割鄭基元十七字刀割遠配之典,終涉寬假。請島配罪人李鍾協·徐永淳·孟鶴述,遠配罪人李準·李晉錫·尹永植·洪稷周·鄭基元等,更令王府,嚴鞫得情,明正典刑。噫嘻痛矣。世變層生,亂逆何限,而豈有如今番捕廳諸賊之至憯絶悖者乎?噫,彼兩女俱以至微至賤之妖物,白做如狂如譫之凶說,乃敢譸張,無難傳播,甘犯萬戮猶輕,千剮無惜之罪。至如賊澤,本以蟣蝨之賤,素蓄梟獍之腸,以不忍聞不忍道之凶誣悖說,稱以上變,又從而傅會增衍,發之於口,筆之於書,作此窮天地亘萬古所無之逆變者,思之膽掉,言之髮豎。如許窮凶極惡之妖女逆豎,孰不欲手磔而口臠也哉?設鞫正法,王法卽然,而大僚求對,直請處分者,以其辭語極凶,無以如法問招也。第念凶如此賊,妖如此賊,未加肆巿之典,而誅止其身,戮不及孥,則其可曰國有三尺乎?聖批若曰,固當以大逆議律,則此賊之爲大逆,旣已洞燭之矣。又若曰律後加律,實關格例,臣等竊以謂振古所無之凶賊,何可膠守於格例,使王章未伸而輿憤莫洩?請梟首罪人澤,捕廳勘斷罪人金·河兩女,竝亟施大逆之律。噫嘻痛矣。金等之罪,可勝誅哉?外托匡救,內懷挾雜,投進晩後一箚,攙入絶悖句語,始曰不察,繼曰情理,以聖敎中所無之事,肆然傅會而變幻,尋其語脈,無禮不敬,究其旨意,至憯且慝。誣逼至及於莫嚴,倫彝自干於斁敗,是可忍也,孰不可忍也?昨日親問,聖斷赫然,其包藏之禍心,排布之凶計,庶可以掀拔打破,而酌處之命,遽下於一番訊推之後,大臣諸臣,迭陳交章,而終未承反汗之音,此何事也,此何擧也?噫,彼凶,胡辭漫漶,忍杖獰頑,指嗾之必有,而敢肆抵賴,手脚之已露,而反售迷藏,鬼蜮之狀,益見陰祕,梟獍之腸,可知素蓄。似此首惡,貸其頭領,使之假息海島,則是可曰國有三尺,而亂臣賊子,將何所知懼乎?其餘諸囚,或一杖不加,或一問不及,歸諸脅從,竝施酌配,則是可曰究覈之已盡,獄情之無疑,而包容好生之德,豈宜施於此等負犯乎?蓋其箚語,驟看則情狀莫測,細察則心膽俱顫,邦憲之所必誅,而國人之皆曰可殺者也。我殿下,旣知失刑而屈法,何爲而力遏衆論,使醜類倖逭,鞫體不嚴,一至於此哉?天討有罪,國家之常經,人得而誅,彝性之同然,此臣等所以沫飮力爭,不獲準則不止者也。請古今島減死圍籬安置罪人金,島配罪人柳晏·李魯奎·成容默·柳泰東·羅采奎等,更令王府,拿鞫得情,快正典刑。噫嘻痛矣。李承憲之罪,可勝誅哉?渠以韎韋之裔,濫廁文纓之列,理宜恪守本分,折節謹畏,而奈其虺毒成性,梟心莫化,昂然以達官自居,妄欲與士夫相肩,卽其面貌,已非吉祥,究厥心腸,都是忮險,竟至有今番投匭,而無嚴不敬之罪,無所自逃矣。謂人主可誣,則外藉朝臣,而內實逼於莫嚴,謂此時可乘,則影借言事,而形莫掩於惎亂。況慈敎所無之句語,無難擅倡而恣宣,一筆句斷,無所顧忌,蓋其擯落之蹤,恒懷怨懟,傾巧之習,積伺時會,雖至於誣聖躬而矯慈旨,在所不恤而然也。處分傳敎中挾雜二字,雖出於大聖人山藪包容之盛,而卽其事而誅其心,是奚但挾雜而已乎?島置之典,未足以懲癉,國言之沸,可驗其公共。況以渠卑微,決知無獨辦之理,則暗地伏莽,嗾囑指使,必欲好亂樂禍,投間嘗試,爲國家無窮之害者,灼然可見。築底盤覈,期翻窩窟,卽靖世敎逸民志之大機會也。請金甲島安置罪人李承憲,亟命王府,具法拿鞫,期於得情,明正典刑焉。噫嘻痛矣。劇逆大憝,從古何限,而豈有如秉鉉之罪也哉?本以狠毒之物,挾其奸黠之性,千妖萬惡,咸萃一身,陰謀祕計,積有平素。兜攬華膴,氣焰鴟張,孤負委寄,放恣跳踉,脅制朝廷,而專肆欺蔽,擅行威福,而敢售藉賣,貪饕無厭,則假托公用,廣聚私財,眩幻無忌,則擠陷異己,訾毁朝政,無非極罪,而眼無君父。甚至於殿陛趨走,不知尊敬之禮,咫尺奏對,少無嚴畏之心,此又人臣之大不敬也。最其宮闈之深嚴,而伺察窺覘,已是渠三尺之案,而辛丑岐貳之論,乃敢萌諸心而發諸口,是可忍也,孰不可忍也?刀剮手磔,猶不足以伸王章,食肉寢皮,亦不足以快輿憤,卽是國人皆曰可殺者也。凶如賊鉉,逆如賊鉉,而妖腰亂領之尙此假息者,古今天下,寧有是哉?加之以妖龜凶鳳,聚首綢繆,罔非禍人家國之事,此所謂是父是子,共濟其惡者也。言之髮豎,思之膽掉,以若負犯,豈可但以加棘而止,而晷刻容貸於覆載之間乎?請巨濟府加棘圍籬島置罪人秉鉉,亟令王府,設鞫得情,夬正典刑焉。噫嘻痛矣。李穆淵之罪,可勝誅哉?向來一疏,雖出於公共之論,而至若一二句語,旨意叵測,關係不輕。翼宗朝時,擯而遠之則初無可據,而肆然提說,隱然若實有事者然,惎間二字,是豈章奏間遽爾登聞者,而無所指的,疑眩說去者,抑出何意?欲爲聲討逆鉉之罪案,則何患無臚列之辭,而以此二句,乃敢攙入者,寧不駭愕,寧不痛惋乎?人臣告君之辭,雖一言一字,何等審愼,何等謹嚴,而前一句則是先王所未有之事也,後一句則是人臣不敢道之語也,則豈可以其論事,而有所容貸乎?重罪自速於矯誣,悖習莫掩於譸張,此群情所以愈久而鼎沸者也,以若干係,豈可圍籬而止乎?請荏子島圍籬安置罪人李穆淵,亟令王府,設鞫得情,夬正典刑焉。答兩司曰,不允。趙秉鉉·李穆淵事,已有前批,不允。
持平鄭止善·卓景秀等啓曰,噫嘻痛矣。世道詿誤,義理晦塞,至於今番秋曹罪囚而極矣。渠以鄙悖之流,潛蓄凶慘之計,肆發通文,投諸賢關,遣辭陰險,引用凶悖,字字狡慝,句句閃忽。耳目難掩,手脚盡露,聞者髮豎,思之膽掉。固當卽地設鞫,不日正刑,而只令秋曹,盤覈情節,略加刑訊,旋卽酌處。雖出於大聖人好生之德,豈有亂言不道,自服遲晩,而罰止島配,假息覆載之間者乎?若以言出卑賤,事已勘處,置而不論,其可曰闡義理而嚴懲討乎?請古今島爲奴罪人韓鼎鎭,亟令王府,卽爲拿來,嚴鞫得情,快正典刑。噫嘻痛矣。義理堙塞,世變層生,至於今番睦台錫事而極矣。惟我毅宗烈皇帝,以三·五之聖,當百六之運,殉社大節,卓越千古,而至若建虜猖獗,我邦濱危,則命將東援,閔覆之德,惻怛之意,與神宗皇帝壬辰再造,其揆一也。環東土含生之倫,莫不恩浹骨髓,愈久愈深,而英宗大王,特配壇壝之享,庸寓風泉之感。以何心腸,肆然誣詆,泚筆於章奏之間,顯然指斥,自犯於罔赦之罪者,萬萬痛惋。若其書中句語之挾雜,造意陰慘,遣辭駭悖,非一朝一夕之故也。論其情跡,彝倫斁絶,語其負犯,鈇鉞猶輕,不可絶島定配而止。請島配罪人睦台錫,亟令王府,設鞫嚴問,快正典刑。國綱解紐,世變層生,至於今番科獄而極矣。噫,彼閔達鏞,以若名門世祿之裔,有此換名盜科之變,計在逆取,不顧傷風之嫌,眼無國法,甘犯欺天之罪,擦換他封,眞贓已露,忍杖不服,情節至憯。秋査捕供,斷案已成,王府當律,關石自在,而以聖上好生之德,追肅廟已施之例,不待輸款,遽下酌處之命,揆以科體,終涉失刑,參諸王章,何由懲後?其弟述鏞,同爲作奸之狀,衆招明的,可謂是兄是弟,而未及竝覈,竟歸漏網,刑政乖損,輿憤益激。請旌義縣爲奴罪人閔達鏞,更令王府,拿鞫得情,快正邦憲,閔述鏞,亦令該曹,捉致嚴問,照律勘斷。新除授大司憲閔致成,時在京畿驪州地,執義權馦,時在江原道原州地,掌令趙禮根,時在慶尙道金泉驛任所,掌令韓啓心,時在咸鏡道咸興地,請竝斯速乘馹上來事下諭。答府曰,不允。下諭事,許遞。
司諫金圭瑞啓曰,梟示罪人性世,與劇逆載榮,一而二二而一也。換着軍服,潛入禁庭,粧出纏帶,暗售網打,是何等排布設施,是何等凶謀祕計也?設鞫七朔,根因窩窟,終未究覈,只施梟示之律,輿情之憤惋,固無可言,而不可以已爲梟示,不施當施之律。請梟示罪人性世,亟施孥戮之典。噫嘻痛矣。人心陷溺,世變曾生,至於秋曹罪囚而極矣。渠以卑微之流,敢蓄凶悖之心,肆發通文,投諸賢關,造意閃忽,引用絶悖,字字狡慝,句句凶逆。耳目難掩,手脚盡露,聞者髮豎,見之膽掉。幸賴首善之地,至有捲堂之擧,固當卽地設鞫,不日置辟,而只令秋曹,盤覈情節,略加刑訊,旋卽酌處。秋堂聯疏,實出執藝之義,而特以好生之聖念,遂付傅輕之科,世豈有亂言不道,自服遲晩,而生出獄門,假息覆載之間者乎?今若誘之於言出卑賤,事已勘配,而置而不論,則其可曰國有三尺乎?請古今島爲奴罪人韓鼎鎭,亟令王府,設鞫得情,快正典刑。噫嘻痛矣。義理晦塞,變怪層生,至於睦台錫事而極矣。我朝之於皇明,蒙被渥澤,與天無極,義則君臣,恩猶父子,故凡係皇朝事,備盡尊敬,無敢指斥,而彼台錫,肆然筆諸章奏,誣逼毅宗皇帝。求過於無過之地,敢言其所不敢言,遣辭狂悖,用意陰慘,此不但我朝之賤臣,實是皇朝之罪人。此而不加重辟,則義理日益晦蒙,人心日益陷溺,而小中華一域,無復讀春秋者。且其龍淵山虎等句語,絶悖無嚴,此豈人臣所敢道哉?終篇旨意,極其閃忽,要不出挾雜之計,已施之律,不足以懲其罪。請島配罪人睦台錫,亟令王府,拿鞫嚴問,明正典刑。答院曰,不允。
以同副承旨沈熙淳牌不進罷職傳旨,傳于金愼根曰,只推。
以大司諫尹敎成,獻納趙熙哲牌不進罷職傳旨,傳于鄭基世曰,只推。
禮曹,來己酉式年進士鄕漢城試初試來八月二十九日,生員鄕漢城試初試九月初二日,文武科鄕漢城試初試同月十二日,雜科初試同月二十一日。
戊申正月初十日巽時,上御誠正閣。大臣·備局堂上引見入侍時,左副承旨鄭基世,假注書李鍾淳,事變假注書白宗逵,記事官金德根·趙然興,領議政權敦仁,行吏曹判書徐憙淳,行知敦寧府事金蘭淳,議政府左參贊金興根,工曹判書朴永元,兵曹判書李若愚,漢城府判尹李憲球,行大護軍任聖皐,禮曹判書徐左輔,戶曹判書趙斗淳,行大護軍洪在喆,刑曹判書金英淳,知中樞府事李景在,行護軍李應植·金學性,司諫金圭瑞,持平鄭止善·卓景秀,副校理金萬根,以次進伏訖。上曰,史官分左右。敦仁進前奏曰,數日日候似少弛,而朝氣猶寒,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。敦仁曰,藥房之湯劑封進,臣未得詳爲承聆,而近日果連進湯劑乎?上曰,姑爲停止,而望後欲更進矣。敦仁曰,水刺之節,比前何如乎?上曰,一樣矣。上曰,次對爲之。敦仁曰,臣之復冒此任,亦已有月矣。今何敢言私,而第念臣之筋力精神,較諸年前,又不知落下幾層,蓋臣氣質已極衰耗,疾病從以癃痼,自量凡百,時異而月不同。行步起居之不能自力,猶屬餘事,聰明俱遁,全無記性,俄聞之言,卽便遺失,應行之事,都不照檢。雖家人輩,亦不以日用事爲責之,直一床玆間病癈之土木偶也。況民國事務之重,廟堂酬接之繁,將何以汎應曲當而不至於淹滯僨誤之歸乎?輔佐之職,所貴同寅,弘濟之責,必資備官。顧今朝著旣多儲望,原任亦皆宿德,而以臣癃癈,獨任莫重莫大之務者,其爲國事之狼狽,朝體之苟簡,果何如哉?惟願亟命枚卜,備員鼎席,以幸國事焉。臣之蘄望,斷斷非出於圖占便安。惟聖明,卽賜允兪,千萬懇祝。上曰,從當有備員之時矣。出擧條敦仁曰,今伏承聖敎,臣當退待處分矣。敦仁曰,卽見平安監司趙鶴年所報,則枚擧江界府使尹羲烈牒呈,以爲昨秋統巡行所用五隻船造成時,所費四百十四兩零,依防營船隻例,入下於軍餉,改造·改槊,依薪島搜討船例,三年改槊,十二年改造定限,格軍以十名定額,通事該府人吏中,擇定三人,敎習擧行,而格軍·通事料米及春秋贈給與公下,當爲磨鍊。本營賑餘穀中一千五百石,劃付該府,歲取其耗,分數入用,以其餘數,添分長耗,以爲船隻物力,定式施行云矣。船隻工費之入下,改造·改槊之年限,報辭皆有據依,依此施行。格軍·通事料米及贈給公下,不得不磨鍊,而船隻則始因彼人之言,以五隻造成,而雖以今番觀之,入用者不過一隻,則日後物力之費,不必過多。賑餘穀一千石,依報辭劃付該府,歲取其耗,分排用下,略存贏餘,次次添分,俾爲日後船隻所費之意,分付,何如?上曰,依爲之。出擧條敦仁曰,卽見江華留守林翰鎭所報,則以爲本府鼎足山城璿源閣柱木椽木,在在朽傷,北一間全體傾側,廣城堡按海樓,卽通京大路,而幾盡頹圮,竝不得不及今修改,就本府年例劃來嶺·完營別劃米耗中,限二百石,姑令取用云矣。莫重閣宇,年久朽傷,不免有傾覆之患者,不勝驚悚。按海樓亦與他公廨有別,不得不同時修改,而本府錢貨,誠無可以着手變通。嶺·湖所在別劃米耗,前亦有區劃之例,依報請二百石,特許取用,使之及時修改,何如?上曰,依爲之。出擧條敦仁曰,昔在英廟戊申,獜賊淸州之亂,故忠愍公臣李鳳祥,忠壯公臣南延年,贈參判臣洪霖臨難不屈之忠,殺身衛社之功,無愧於古之張巡·許遠,而尙今百年之後,忠臣義士,無不慷慨而流涕者也。英廟辛亥,特命建祠於殉節之所,卽淸州之表忠祠是也。贈大司憲李述原,以居昌一功曹,罵賊殉國,其卓節高義,與三忠一也,亦立祠於其地,卽居昌之褒忠祠是也。正廟戊申,特爲賜祭於其兩祠,又下綸音而表章之,列聖朝旌忠奬節之盛,豈不誠萬萬欽仰哉?今當周甲之再回,恐不可無崇報之擧。臣意則淸州表忠祠,居昌褒忠祠,特竝遣官致侑。近聞其嗣孫多零落,鄕里窮不能自存,或登科幾年,尙未沾祿仕云,是豈列朝申飭錄孤之聖意哉?分付兩銓,竝待窠收用,以示朝家優恤之意甚好,故敢此仰達矣。上曰,所奏甚好,依爲之。出擧條敦仁曰,生民利病,惟在守令之臧否,而守令黜陟,專尙殿最之嚴明,殿最不嚴,則守令無所勸懲,而生民日就困窮,故嚴殿最,爲國之大政也。廟堂提飭,姑且勿論,自上飭敎,前後果何如也?道臣之特命譴罷,啓本之還送改修,年前處分,不啻申嚴,則爲道臣者,宜其精白淬勵,誠心對揚,而昨臘各道殿最,只以若干中下,莫掩塞責之文具,初無一分誠實對揚底意思,事之慨歎,莫此爲甚。豈其大吏,則皆是善治,而無勢者,始乃不治歟?又豈全道之內,一二邑外,果皆善治歟?無告之命,日入塗炭,而黜陟之政,無一開眼,此無他,今日萬事,都坐於不誠實之爲病源,如是而何望聚會精神,做得國事乎?誠不勝萬萬寒心。今欲區別差殊,則其爲不誠實一也,初無足論其優劣。昨臘殿最磨勘之各道道臣,一竝施以越俸之典,何如?上曰,依爲之。以殿最事,前後申飭果何如,而昨冬殿最,草草塞責,視若文具,極爲慨然。以此擧條,措辭嚴飭於各道道臣,可也。出擧條敦仁曰,臣於昨冬湖西右道,湖南左道兩繡啓,實有不勝其駭歎者。湖西之論結城前縣監申命衍曰,冊室之預政云云,聞該倅在官以來,前後無他人之居冊者,而只有其父,就養於其官次云。旣無他居冊之人,則所謂預政之冊室,可知指的有歸矣。近來考績文字,固或用此等句語,而皆汎指居冊者言之,今乃論其子之治績,而歸罪於其父曰冊室預政者,是果何說也?卽不論本事之如何,其爲傷倫敗俗,已無可言。率是以往,將使子不得遂其專城之願,父不得任其就養之情,而朝家孝理之政,恐無以行矣,寧不寒心?湖南之論雲峯前縣監鄭裕健,則與其兄斗健以下諸句,臚列狼藉。藉曰其言皆實,父與兄同也,罪在於弟而論及其兄,亦與結城之啓,有何異焉?至於和順前縣監宋益洙之啓下款一條,卽街巷醜悖之說,言行之士,亦不欲登諸口吻,而乃筆之於告君文字,若是胡亂,全欠敬謹,此豈但以猥屑言哉?以上諸條,俱不可以繡啓而有所曲恕。湖西右道御史宋廷和,湖南左道御史李敎英,竝施譴削之典,何如?上曰,兩繡衣事,傷敗猥屑,果如卿奏,譴削猶輕,所當嚴處,而亦不足深責,依爲之。出擧條上曰,似此之事,在所不當臚列,而湖西繡啓,誠極駭然。湖南繡啓,則奏御文字,何可如是猥屑乎?敦仁曰,誠然矣。敦仁曰,故奉事臣李顯在,家世儒素,至行純備,事親而克盡愛敬,讀書而專治經禮,潛修力行,四十年如一日。常以早失所怙爲至慟,於其本生祖父喪,終三年寢不解衣,遭其母喪,縗絰未嘗去身,哀毁幾至滅性,絶意進取,不事科官,數拜蔭職,而皆不就,屛迹鄕里,篤志問學,一時士友,無不服其高而稱其孝。壬午繡衣李彦淳,以其至性出天之孝,讀書固窮之學,褒薦於別單,而以生前旌閭,其例絶罕,置之矣。蓋其不由師承而學術專精,力於實踐而孝行卓異,一切榮利,有不足以易其守,則其所存所養,不可但以一節稱也。似此篤行之士,特命貤贈,實有光於彰善褒嘉之聖德。故奉事臣李顯在,分付選曹,特贈臺侍之職,何如?上曰,依爲之。出擧條敦仁曰,臣於前月,以龜城府使李容純,限一瓜仍任事,草記蒙允矣。年前關西水災,龜爲偏酷,民物之蕩析,田野之澒洞,最於一省,而該倅以聲績之素著,擇差下送矣。殫誠於芻牧之責,竭力於殿屎之餘,招徠墾闢,務盡措處,數年之間,漸成邑樣,若加一瓜,可爲完局云。朝家用人,勸懲爲先,極艱之時,謂之擇送,成績之後,更無酬勞,則將何以勸其善,而善治者,亦將避其名,顧何能得人而用之乎?其在激勸之政,不可仍任而止,且多已例。龜城府使李容純,分付銓曹,使之許用防禦履歷,何如?上曰,依爲之。出擧條敦仁曰,大比後卽行分館,法例也,而昨春科榜後,尙未擧行,不免有積薪之歎云。分付該院,分館使之卽爲擧行,何如?上曰,依爲之。出擧條敦仁曰,御營大將金煐,來詣朝房,以其身病,不爲入來矣。實病則聞甚難强,而武臣之連不登筵,事體未安,從重推考,何如?上曰,依爲之。出擧條上曰,實病乎?敦仁曰,然矣。上曰,果難登筵乎?敦仁曰,聞有眼病,實難趨進於殿陛之間矣。至於營務,雖不相妨,每當賓對之時,以不參之擧,番番請推,反涉煩屑,此後姑待其病差而申飭,恐好矣。上曰,唯。上曰,今番慶科,以二月念後擇吉,而更思之,則上號後,當有稱慶設科矣。退定於三月念後,合慶設行,可乎?敦仁曰,外間亦有此議,而上號慶科,如不各設,則初試後會試前合慶,禮曹無已例之可據者云。科擇若退定於三月而合設,則事面允當矣。上仍命書傳敎曰,慶科日字,更以三月念後擇入。上命大臣就座。基世曰,諸宰奏事。左輔進前奏曰,今此純宗大王追上尊號,大王大妃殿加上尊號,翼宗大王追上尊號,王大妃殿加上尊號,此實國朝莫大之慶,設科取士,自是應行之事,取考謄錄,則慶科取稟,每在於禮成之前矣。今番慶科,以何科設行,而以何間擇吉乎?上曰,今番增廣合慶設行,可也。出擧條左輔曰,今番增廣合慶設行事,命下矣。科名以大王大妃殿寶齡六旬,王大妃殿寶齡望五,純宗大王追上尊號,大王大妃殿加上尊號,翼宗大王追上尊號,王大妃殿加上尊號合六慶,慶科增廣稱號,何如?上曰,依爲之。出擧條左輔曰,追上冊寶,加上冊寶內入內出處所,以何殿磨鍊乎?上曰,以仁政殿爲之。出擧條左輔曰,追上冊寶,加上冊寶內入,則以同日推擇,而內出,則當爲臨時請出,故敢此仰達矣。上曰,依此爲之。左輔曰,謹稽謄錄,則追上冊寶時刻,皆以子時擧行矣。今番追上冊寶時刻,亦以三月十五日子時磨鍊乎?上曰,依爲之。出擧條上曰,寶鑑親上後,當有稱慶設科乎?敦仁曰,丙申年有設科取士之例矣。上曰,寶鑑畢役,可以及期於三月乎?敦仁曰,竣役早晩,臣未敢的知矣。上曰,趁此時爲之,則合設於慶科,未爲不可矣。上曰,親上後當有告布之節,而亦有赦典乎?敦仁曰,告布後赦典,亦在處分矣。基世曰,臺諫所懷奏之。圭瑞等進前,奏請三司合啓。上曰,退去臺廳傳啓,可也。基世曰,司諫金圭瑞,傳啓之際,露出笏記,事甚未安。推考,何如?上曰,依爲之。出擧條圭瑞曰,臣之言議風采,本不近似於淸朝耳目之任,而筵席之間,做錯非細,至有承宣問備之擧,臣滿心慙恧,無地自容,以此情踪,何敢晷刻晏然於臺次乎?請命遞斥臣職。上曰,勿辭,亦勿退待。出擧條圭瑞曰,懲討事,旣伏承退去傳啓之命,而更有區區所懷之仰陳者。臣跡本疎逖,識又蔑裂,不敢以見職自居,而熲熲愚衷,惟在於聖學進就上,臣不暇遠引古昔,而請以鄕曲間見聞所到者,敢此仰達矣。曾於年前,聖志奮發,日御講筵,窮蔀蠢愚之氓,擧皆欣欣相謂曰,吾君之好學如此,發之施爲,太平可期,群情胥悅,和氣洋溢。夫以殿下之一念開發,而孚感之速,速於置郵,則從古哲辟,端本出治之道,外此何求哉?燕濩之中,喫緊踏實之工,果有日躋之效,臣未敢仰測,而自非頻接儒臣,以資啓沃之益,咨訪治道,以盡鼓舞之機,則何以聳四方之觀聽,闡一代之弘規也哉?今當峭寒漸退,和晷方永,賜對開講,此其時也。伏望勿以人廢言,亟降法講召對之命,是臣區區之望也。上曰,所陳當體念矣。出擧條基世曰,玉堂所懷奏之。萬根進前奏曰,臣以陋劣疎賤之蹤,特點蒙恩,猥登前席,榮感極矣,而素蔑聞識,不敢以見職自居。然旣借方寸之地,區區憂愛之忱,不容無一言仰奏矣。臣自外間,側聞輿言,莫不以講筵之許久停輟爲憂,及就館直,取考日記,則昨歲通一年開筵稟旨,一切停下矣,未敢知緣何而至於此久也。第伏聞帝王之學,雖與匹庶有異,先立其志,終乃有成,聖凡上下之所同然。孔子曰十有五而志于學,夫子以天縱生知之聖,豈志於學而後有得哉?然而雖聖人,不能無爲學次序,故其於人所不知,己所獨知之中,自然有下手之先後本末,而易傳之擇言篤志,孟子之志一動氣,皆屬志字上歸重。宋儒釋志字曰,志者心之所之,心之所之,苟能專一,則氣力聰明,隨而益進,非惟成就學問,凡天下萬事,未有不因此而做得。志若未立,始或勉强,不能持久,作輟無常,有退而無進。殿下若體驗省察於旣往與方來,則必有所洞燭此理之眞的無疑,而我朝先正臣文成公李珥所著擊蒙要訣,實爲學之指南,而必以立志爲第一章,蓋以人存此志,堅固不退,始可以入道矣。此書雖爲初學進德次第而設,至於君上典學出治之道,亦不外此。是以周濂溪之言曰,志伊尹之所志,學顔淵之所學,匹庶如此,況帝王乎?從前由後,大僚·儒臣,皆以此仰勉,輒蒙開納,而終未見實效,此無他,卽殿下志不立之故也。若無聽施之實,反不如初無翕受之盛,群下顒祝之忱,安得不萬萬抑菀乎?見今春煦漸舒,餘寒將退,伏願日開講筵,頻賜召接,尋繹問難於經史之間,則立志之方,亦必因此而有開發警悟之端。惟殿下,留意焉。上曰,所陳當留念矣。出擧條上命大臣先退,又命史官就座。仍命退,諸臣以次退出。
上在昌德宮。停常參·經筵。
自開東至人定,灑雨下雨,測雨器水深二寸。自人定至十二日開東,灑雨下雨,測雨器水深一寸四分。
鄭基世啓曰,大司憲·執義,掌令二員未差,持平鄭止善·卓景秀呈辭,監察茶時之意,敢啓。傳曰,知道。
傳于金愼根曰,右副承旨·同副承旨竝許遞,前望入之。承旨前望入之,成原默·李經在落點。
金愼根啓曰,新除授右承旨李經在,左副承旨成原默,竝卽牌招,何如?傳曰,允。
又啓曰,吏曹郞廳來言,臺諫有闕,政事,取稟。傳曰,前望入之。臺諫前望入之,大司憲李魯秉,執義洪翼燮,掌令鄭翊朝·尹錫祐落點。
李玄緖啓曰,上號都監都提調意啓曰,本都監都廳鄭翊朝,除拜司憲府掌令矣。都監事役方殷,職務相妨,所帶臺職,依已例今姑許遞,何如?傳曰,允。
又啓曰,明日奉室行禮時,兩司長官當爲進參,而新除授行大司憲李魯秉在外,何以爲之,而大司諫尹敎成病不進,卽爲牌招,以爲淸齋之地,何如?傳曰,允。許遞,前望入之。
又啓曰,明日奉室行禮時,九卿當爲進參,而右參贊安光直病不進,卽爲牌招,以爲淸齋之地,何如?傳曰,允。
傳于李玄緖曰,奉室行禮,更待下敎。
假注書李晩運書啓,臣於本月初十日辰時量,以東·南·北郊諸壇奉審摘奸事,敬奉聖敎,馳往風雲雷雨壇奉審是白乎則,階砌·曲墻及紅箭門,壇上下莎草,俱爲無頉是白遣,仍詣雩祀壇奉審是白乎則,階砌·曲墻及紅箭門,壇上下莎草,俱爲無頉是白遣,仍詣漢江龍壇奉審是白乎則,階砌·曲墻及紅箭門,壇上下莎草,俱爲無頉是白遣,仍詣司寒壇奉審是白乎則,階砌·曲墻及紅箭門,壇上下莎草,俱爲無頉是白遣,仍詣馬祖壇奉審是白乎則,階砌·曲墻及紅箭門,壇上下莎草,俱爲無頉是白遣,仍詣先農壇奉審是白乎則,階砌·曲墻及紅箭門,壇上下莎草,俱爲無頉是白乎旀,以日暮止宿。十一日平明,馳詣先蠶壇奉審是白乎則,階砌·曲墻及紅箭門,壇上下莎草,俱爲無頉是白遣,仍詣祈雨壇及厲壇奉審是白乎則,階砌·曲墻及紅箭門,壇上下莎草,俱爲無頉是白乎所,仍爲復命之意,敢啓。傳曰,知道。
金愼根,以吏曹言啓曰,宗簿寺主簿宋謙洙,以其身病,呈狀乞遞,改差,何如?傳曰,允。
尹致秀,以戶曹言啓曰,貢人舊遺在三千石蕩減事,命下矣。取考各貢文書,癸丑餘遺在四百九十一石六斗七升五合七夕,甲寅遺在中二千五百八石八斗二升四合三夕分排蕩減實數,別單書入之意,敢啓。傳曰,知道。
鄭基世,以總衛營言啓曰,本營兼內吹四十四名今春等習角賞,謹依判下單子,每名各木二疋式分給之意,敢啓。傳曰,知道。
又以兵曹言啓曰,內吹螺赤今春等習角賞格木,謹依判下別單,分等施賞之意,敢啓。傳曰,知道。
又以兵曹言啓曰,今正月十一日,武臣賓廳武經講書日次,而國忌齋戒相値,不得爲之之意,敢啓。傳曰,知道。
備邊司薦望,以張寅植爲濟州牧使。
李經在,以義禁府言啓曰,楊州囚推罪人李玄文,特爲減死島配事,承傳啓下矣。李玄文,全羅道珍島郡金甲島,減死島配,而以承傳內辭意具罪目,依例發遣府羅將,自楊州獄執捉,仍令押送配所,何如?傳曰,允。
上在昌德宮。停常參·經筵。
李玄緖啓曰,明日召對,取稟。傳曰,停。
李經在啓曰,大司憲,掌令一員未差,執義洪翼燮未肅拜,掌令尹錫祐在外,持平鄭止善·卓景秀呈辭,監察茶時之意,敢啓。傳曰,知道。
李玄緖,以上號都監都提調意啓曰,本都監都廳鄭翊朝,時無職名,令該曹口傳付軍職,何如?傳曰,允。
兵曹口傳政事,副司果單鄭翊朝。
禮曹,進士鄕漢城試初試三月二十日,生員鄕漢城試初試同月二十二日,文武科鄕漢城試初試四月初一日,雜科初試同月初九日,進士覆試同月二十七日,生員覆試同月二十九日,生進放榜五月十七日卯時,文科講經同月二十二日,文武科覆試同月三十日,文武科殿試六月初十日,雜科覆試同月十三日,文武科放榜同月二十日巽時,雜科放榜同月二十五日卯時。
李經在,以備邊司言啓曰,諸道及總營春操行否,竝請稟處矣。春秋講武,停閣已久,其在詰戎之政,固宜及今修擧,而第念昨秋穡事,雖曰少康,未可謂均登,且今慶科當前,此時徵調,尤當恤念。今春八道·四都水陸諸操巡歷巡點,竝姑停止,至於官鎭門聚點,苟能塡伍繕械,着意擧行,則亦與行操無異,以此申飭。有堤堰處,使之移點完役,各樣都試,試事方張之時,亦難設行,待秋合設之意,竝爲分付,何如?傳曰,允。
上在昌德宮。停常參·經筵。
夜自二更至五更,月暈。
鄭基世,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
李玄緖啓曰,明日召對,取稟。傳曰,停。
成原默啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
傳于李玄緖曰,玉堂有闕之代,前望入之。
傳于李玄緖曰,校理有闕之代,副司果李承輔除授。
吏曹,校理李承輔除授事承傳。
修撰前望入之,朴永輔落點。
成原默啓曰,大司憲,掌令一員未差,尹錫祐在外,執義洪翼爕,持平鄭止善·卓景秀牌不進,監察茶時之意,敢啓。傳曰,知道。
以大司諫尹敎成,司諫金圭瑞,獻納趙熙哲,執義洪翼爕,持平鄭止善·卓景秀牌不進罷職傳旨,傳于成原默曰,只推。
李玄緖,以禮曹言啓曰,今此追上尊號,加上尊號習儀初二三度,當爲擇日擧行,而在前外習儀,則都監堂郞及諸執事,行禮於議政府,內習儀,則依正日例,百官行禮於仁政殿庭,而加上尊號內庭習儀處所,以何殿磨鍊乎?敢稟。傳曰,處所以通明殿爲之。
又以禮曹言啓曰,今此太室追上尊號冊寶內出後,自仁政殿奉詣時,殿下出就殿庭祗迎後隨詣之節,依例磨鍊乎?敢稟。傳曰,依例磨鍊。
鄭基世,以總衛營言啓曰,本營屬三鎭營束伍軍兵等今春習操,因備邊司稟處停止,只以官鎭門聚點設行,而有堤堰修築處,則依例代點赴役事,關飭之意,敢啓。傳曰,知道。
成原默,以右邊捕盜廳言啓曰,本廳兼從事官金顯世,身病猝重,勢難察任,今姑改差,何如?傳曰,允。
行吏曹判書徐憙淳疏曰,伏以,歲籥載新,天休滋至,兩殿之海籌彌邵,三元之嵩祝誕擧,邦籙無疆,聖孝增光,誠不勝蹈舞歡忭之至。臣猥以無似,重叨匪據,恬若固有,冒沒膺命,是豈臣全昧量入之義而然哉?適値大政逼歲,敎飭繼降,事會嚴急,逃遁不得。仍竊自念疇昔之控免,爲其蔑效之實也,多病之狀也,臣以是辭之,上以是許之,則豈眞以臣爲可堪,而復有此謬恩也?直以宿趼之地,日月未幾,班簿資格,庶或不甚茫昧,用以副急而已。若夫事過之日,卽其鞶褫之期,庸是自解,不敢爲煩籲之計,自附於趨走之恭,及至行政之際,悤卒了勘。苟以挨過爲事,所以瘡疣之百出,未免譏誚之四至,而譴何不加,彈駁無聞者,亦豈眞以臣爲能於其職而然也?夫以至難勝之任,責之於必不堪之才,得免大僨敗,斯已幸矣,靜言思之,不覺背汗而顔騂。若復諉之以已出,因仍盤礴,日又一日,則此臣之所不敢自安,而非聖明所以置臣於四維之中也。至若瓜限之援例,薪憂之添苦,無非當遞之實,不待張皇費辭,而庶幾造化之天,鑑諒而曲遂之矣。伏乞聖慈,俯察由中之懇,特垂體下之恩,將臣銓職,亟賜鐫改,以卒生成之澤,千萬幸甚。臣無任云云。答曰,省疏具悉。重任不可輕遞,卿其勿辭行公。
副應敎尹致英疏曰,伏以,臣兄臣致秀,方帶同知春秋館事矣。臣之春秋兼銜,揆以法例,在所當遞,間値事會,因循至此,尤增悚蹙。玆敢短章陳籲,仰瀆崇嚴。伏乞聖明,俯垂鑑諒,特賜鐫改,以存公格,以安私分,不勝幸甚。臣無任云云。省疏具悉。疏辭下該曹稟處。
上在昌德宮。停常參·經筵。
李玄緖啓曰,明日召對,取稟。傳曰,停。
李經在啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
傳于李玄緖曰,禮房承旨馳詣宗廟·徽定殿·景慕宮,奉審摘奸以來。
李經在啓曰,大司憲,掌令一員未差,尹錫祐在外,執義洪翼爕,持平鄭止善·卓景秀牌不進,監察茶時之意,敢啓。傳曰,知道。
以大司諫尹敎成,司諫金圭瑞,獻納趙熙哲,執義洪翼爕,持平鄭止善·卓景秀牌不進罷職傳旨,傳于李經在曰,只推。
李玄緖,以奎章閣言啓曰,明日卽書香閣春孟朔大奉審日次,時·原任閣臣,依節目進詣擧行之意,敢啓。傳曰,知道。
又以弘文館言啓曰,應敎兪致善,副校理金萬根差祭,副應敎尹致英,校理洪淳穆內閣進,副校理李別兼春秋進,上番闕直,事甚未安。新除授校理李承輔,卽爲牌招入直,何如?傳曰,允。
又以弘文館言啓曰,新除授修撰朴永輔,時在廣州地,經筵入番事緊,請斯速乘馹上來事下諭。傳曰,依啓。
吏曹啓目粘連,觀此弘文館副應敎尹致英上疏,則以爲臣兄致秀,方帶同知春秋館事矣。臣之春秋兼銜,揆以法例,在所當遞。伏乞聖明,特賜鐫改,以存公格亦爲白有臥乎所,相避之法,在下當遞,尹致英所帶春秋館編修官之銜,今姑減下,何如?判付啓依允。
上在昌德宮。停常參·經筵。
藥房副提調尹致秀啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣不任區區伏慮,敢來問安,竝此仰稟。答曰,知道。兩慈殿氣候一樣矣。卿不必入侍矣。大王大妃殿·王大妃殿·中宮殿,口傳問安。答曰,知道。
成原默啓曰,明日召對,取稟。傳曰,停。
李經在啓曰,右副承旨李玄緖,今日不爲仕進,卽爲牌招,何如?傳曰,允。
又啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而無時急稟定事,不得來會云矣。敢啓。傳曰,知道。
傳于李經在曰,呈告秋判許遞,政官牌招開政。
兵曹口傳政事,大護軍單金英淳。
李經在,以兵曹言啓曰,今日開門後,驪州居進士閔泳稷,謂有鳴冤,着書吏服色,來擊肅章門傳漏鼓,自臣曹査實其入門之由,則謂以由敦化西挾門入來云。變服攔入,肆然擊鼓,萬萬驚駭。其罪狀出付該曹,照法嚴繩,常時不能檢飭,臣不勝惶恐,而該門將,不可無警。令該府拿問處之,何如?傳曰,允。
成原默啓曰,卽見兵曹草記,則驪州進士閔泳稷,謂有鳴冤,自敦化西挾門入來,擊傳漏鼓云。闕門守直,何等嚴重,而有此攔入之擧,萬萬驚駭。常時不能檢飭之入直兵曹堂上,從重推考,郞廳及當該守門將,竝所當重勘,而本院請推之外,無他可施之罰,何以爲之?敢稟。傳曰,竝令該府拿處。
又啓曰,大司憲,掌令一員未差,尹錫祐在外,執義洪翼燮,持平鄭止善·卓景秀牌不進,監察茶時之意,敢啓。傳曰,知道。
以大司諫尹敎成,司諫金圭瑞,獻納趙熙哲,執義洪翼燮,持平鄭止善·卓景秀牌不進罷職傳旨,傳于李經在曰,只推。
以右副承旨李玄緖牌不進罷職傳旨,傳于李經在曰,只推。
成原默,以吏曹言啓曰,繕工監假監役官李鎕,以其身病,呈狀乞遞,改差,何如?傳曰,允。
又以奎章閣言啓曰,臣等進詣書香閣,御眞展奉奉審無頉,而奉謨堂及閣內諸處,無頉之意,敢啓。傳曰,知道。
又以奎章閣言啓曰,景慕宮·望廟樓今望奉審,無頉之意,敢啓。傳曰,知道。
又以奎章閣言啓曰,前檢書官徐七輔,曾以時檢書官在喪矣。今已闋服,依已例還付,仍令該曹口傳付軍職,使之冠帶常仕,何如?傳曰,允。
李經在,以禁衛營言啓曰,本營鄕軍停番之限,在今四月矣。來五月,六月當爲始,隨其第次,兩朔式如例徵番,而當次黃海道監·兵使處,預先關飭,使之趁期調送事,措辭知委,何如?傳曰,允。
又以御營廳言啓曰,本廳鄕軍停番之限,在於今四月矣。五月·六月兩朔應立左部前司屬慶尙右道四哨軍兵,四月二十五日,京中逢點,五月初一日,當爲立番,而若及期行會,則多年停番之餘,列邑擧行,不無窘速之慮,預先關飭,使之各別抄擇,依定奪每哨以九十八名磨鍊,趁期調送事,本道監·兵使處,措辭知委,何如?傳曰,允。
上在昌德宮。停常參·經筵。
夜自一更至五更,月暈。
李經在,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
成原默啓曰,明日召對,取稟。傳曰,停。
大司憲前望入之,閔致成落點。
李經在啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,同副承旨鄭基世,今日不爲仕進,卽爲牌招,何如?傳曰,允。
備忘記,統制使金鍵下直,長弓一張,長箭一部,片箭一部,筒兒一箇賜給。
成原默啓曰,假注書李鍾淳,身病猝重,勢難察任,今姑改差,何如?傳曰,允。
李鍾淳改差,代以姜夏奎爲假注書。
以同副承旨鄭基世牌不進罷職傳旨,傳于成原默曰,只推。
傳于成原默曰,左承旨·右副承旨竝許遞,前望入之。
成原默啓曰,行都承旨尹致秀進饌所進,左承旨·右副承旨未差,右承旨李經在須資出去,院中只有臣一人,伴直無人。同副承旨鄭基世,旣有只推之命,更爲牌招,何如?傳曰,允。
承旨前望入之,韓正敎·金基周落點。
成原默啓曰,行吏曹判書徐憙淳,參判金鼎集,參議金在田牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招,如有違牌,勿爲呼望。
傳于成原默曰,藥房提調許遞,今日政差出。
成原默啓曰,行都承旨尹致秀進饌所進,左承旨李經在須資出去,左副承旨韓正敎,同副承旨金基周未肅拜,右副承旨鄭基世未承牌,臣吏·兵批兼進之意,敢啓。傳曰,知道。
成原默,以兵批言啓曰,前判敦寧府事洪敬謨,自吏曹送西矣。資級係是輔國,知中樞有闕之代,依例下批之意,敢啓。傳曰,知道。
成原默啓曰,大司憲閔致成,掌令尹錫祐在外,一員未差,執義洪翼燮,持平鄭止善·卓景秀牌不進,監察茶時之意,敢啓。傳曰,知道。
以大司諫尹敎成,司諫金圭瑞,獻納趙熙哲,執義洪翼燮,持平鄭止善·卓景秀牌不進罷職傳旨,傳于成原默曰,只推。
有政。吏批,行判書徐憙淳進,參判金鼎集進,參議金在田進,右承旨成原默進。以洪淳穆爲掌令,李光正爲判敦寧,洪學淵爲刑曹判書,朴長輿爲敦寧都正,金世均爲禮曹參議,徐有薰爲同義禁,李根友爲同春秋,徐左輔爲內醫提調,崔信爲典籍,金學秀爲宗簿主簿,尹致正爲假監役,安箕良爲懿昭墓守衛官,李蓍洛爲武烈祠參奉。奉常直長單吉鎭五,成均博士單金文煥,學正單白宗逵,濟州牧使單張寅植。故奉事李顯在贈執義,學行卓異,贈職事承傳,故學生朴敏俊贈持平,忠節卓異,南臺贈職事承傳,故學生沈佾贈童敎,孝行卓異,贈職事承傳。
兵批,判書李若愚病,參判權大肯拿處,參議趙得林病,參議徐相敎入直進,右承旨成原默進。知事洪敬謨,北道參軍徐瑀淳,大護軍李魯秉·洪學淵,護軍韓鎭庭·金景善,副護軍金愼根·金逸淵·李玄緖·沈熙淳·睦用錫·趙雲明·許鍊·全鴻擧·李宜植,司直權馦·尹行謨·趙禮根·韓啓心,副司果朴長廩,副司猛成駿祥·盧觀河,訓鍊參軍吳景賢,以上竝單付。
吏批,再政。判敦寧單金蘭淳,知敦寧單李光正。
成原默啓曰,行都承旨尹致秀進饌所進,左承旨李經在須資出去,左副承旨韓正敎,同副承旨金基周未肅拜,右副承旨鄭基世再牌不進,院中只有臣一人,伴直無人。同副承旨金基周,卽爲牌招,何如?傳曰,允。
以右副承旨鄭基世再牌不進罷職傳旨,傳于成原默曰,只推。
成原默,以追上尊號都監都提調意啓曰,宗廟冊寶欌奉審吉日,禮曹以今十六日推擇啓下矣。臣等與禮官,今日進詣宗廟,奉審之意,敢啓。傳曰,知道。
又以禮曹言啓曰,皇壇壇上及祭器等物,每年每春,戶·禮曹堂上奉審事,曾有定式矣。今正月二十四日,臣曹與戶曹堂上進去,奉審後稟處,何如?傳曰,允。
義禁府啓目,兵曹參判權大肯,佐郞崔致權,守門將朴浩賢等原情云云,傳旨內辭緣,泛稱遲晩。權大肯段,所當請刑是白乎矣,曾經侍從,勿爲請刑,載在大典通編,議處,崔致權·朴浩賢等段,竝只刑推得情,何如?判付啓,依允爲旀,崔致權·朴浩賢等段,竝只除刑推議處爲良如敎。
兵曹口傳政事,副司勇單徐七輔。
敎統制使金鍵書。王若曰,閫外重鎖鑰之任,惟全才可以倚毗,嶠南專管轄之權,視諸鎭尤宜揀選。肆廟剡亞於笠轂,眷廷紳誰是干城?惟卿,鞱靲壯猷,簪紳華閥,設邊邑而擢防禦,勞勣旣優於妙齡,典禁旅而摠周廬,踐履殆遍於要地。眷玆水軍統制,實是海門關防,山川按襟帶之刑,實爲南服之屛翰,臺隍隣蠻夷之域,專制三道之舟師。繡旗螭章,尙感顯皇帝恩賜,鐵砲龜艦,緬想李忠武偉功。惟一方凋瘵之莫捄,政須得人而剸理,矧今日捍禦之倚重,蓋欲待君而鎭安。玆授卿以三道統制使兼慶尙右道水軍節度使,卿其毋負特簡之知,益殫素蘊之志。繕兵甲而蘇衆瘼,必不待於指揮,謹烽戍而嚴邊情,自有規於專稟。於戲,閑島之壁壘依舊,益勉中權之運籌,轅門之旌旗生輝,從此南顧之弛念。故玆敎示,想宜知悉。知製敎臣鄭翊朝製進
工曹判書朴永元疏曰,伏以,臣忝叨閣職,已五歲矣。不衷之服,昔人攸譏,每自省檢,踧踖靡措,求解一念,未始不憧憧,而惟煩瀆之爲悚,荏苒囁嚅,以迄于今。荏苒而至於支離,囁嚅而至於淟涊,則冒悚煩瀆,亦非獲已。第念實銜之久縻如臣者,歷數無多,而章牘控免,其例非止一二。下之所辭,誠以名位之甚重,而蹲據之不安也,上之所許,其亦曲遂體下,而終始恩遇之也。臣抱玆情懇,安得不仰首冀幸於聽卑之下哉?伏乞聖慈,俯垂鑑察,將臣提學之任,亟賜遞改,以安微分焉。臣無任云云。答曰,省疏具悉。卿其勿辭行公。
上在昌德宮。停常參·經筵。
韓正敎啓曰,明日召對,取稟。傳曰,停。
鄭基世啓曰,來二十一日,朝參日次矣。敢稟。傳曰,停。
韓正敎啓曰,來二十一日,輪對日次矣。敢稟。傳曰,當次人受點,後日次待令。
李經在啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
尹致秀啓曰,同副承旨金基周,時在忠淸道忠州地,斯速乘馹上來事下諭,何如?傳曰,許遞,前望單子入之。
承旨前望單子入之,沈熙淳落點。
尹致秀啓曰,新除授同副承旨沈熙淳,卽爲牌招,何如?傳曰,允。
注書朴昇壽病,代以鄭直東爲假注書。
備忘記,三和都護府使鄭夏應,乶下僉使金大鉉下直,各長弓一張,長箭一部,片箭一部,筒兒一箇賜給。
李經在啓曰,大司憲閔致成,掌令尹錫祐在外,執義洪翼爕,掌令洪淳穆,持平鄭止善·卓景秀牌不進,監察茶時之意,敢啓。傳曰,知道。
以大司諫尹敎成,司諫金圭瑞,獻納趙熙哲,執義洪翼爕,掌令洪淳穆,持平鄭止善·卓景秀牌不進罷職傳旨,傳于李經在曰,只推。
兵曹,以趙存中爲訓鍊都監中軍。
尹致秀,以備邊司言啓曰,慶科今已擇日矣。各道京試官·都事,當臨時差出,而昨年穡事,未爲均登,來秋大比,又將當頭,而見今窮春,供億之貽弊民邑,實爲可念。今番則依近例勿差都事,使本道道臣,設試於監營,北評事亦不必別爲差送下去,評事處星火知委,使之仍留監試,武科亦令本道兵營,都聚設行,以爲省弊之地,而關東則旣有年前已例,使防營擧行,何如?傳曰,允。
又以備邊司言啓曰,卽見京畿監司李鼎臣狀啓,則備陳本道儲置加下許多排比不足之狀,請今年四分一裁減條,拔例還寢事,令廟堂稟處矣。災歲減分,旣係法例,年前申稟,勿許請寢,則到今闊狹,非所可議,而第念本道策應浩大,牽補無術,誠如狀辭,民邑事勢,有難責之以常例。今番則特令許施之意,分付惠廳,何如?傳曰,允。
又以備邊司言啓曰,卽見水原留守金左根所報,則以爲本府城堞門樓等修築之役,極其浩大,前劃物力,猶患不足,更以錢二萬兩,請卽區劃矣。昨年許劃,數亦不些,而役處浩大,旣有不足之歎,則不得不約綽加劃。本府所在賑濟米一千石,使之取用,本府城堞等役,許給空名帖補用,多有已例,空名帖五百張,特爲成給,俾爲添補竣役之地,何如?傳曰,允。
義禁府啓目粘連,向前權大肯段,禁門本自深嚴,外人有此攔入,旣在專管之地,亦有不飭之失,以此照律爲白乎旀,崔致權段,闕門禁飭,本司至嚴,外人攔入,未能糾察,揆以法意,有難參恕是白遣,朴浩賢段,守閽自是其責,禁雜亦宜至嚴是白去乙,任其外人之攔入,有違職思之其居,竝只以此照律,何如?判付啓依允。
上在昌德宮。停常參·經筵。
沈熙淳啓曰,明日召對,取稟。傳曰,停。
李經在啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
韓正敎啓曰,知敦寧李光正,刑曹判書洪學淵,除拜後過三日不爲出肅,竝依定式推考警責,仍卽牌招察任,何如?傳曰,允。
又啓曰,三品官之毋得過三日循例請牌,曾有定式矣。敦寧都正朴長輿,除拜後過三日不爲出肅,事體所在,誠極未安。從重推考,仍卽牌招察任,何如?傳曰,允。
傳于沈熙淳曰,人日製明日通方外爲之,試紙用大好紙,弘文提學,待明朝牌招。
備忘記,長淵縣監申命淳下直,長弓一張,長箭一部,片箭一部,筒兒一箇賜給。
李經在啓曰,假注書鄭直東,時無職名,令該曹依例付軍職,冠帶常仕,何如?傳曰,允。
又啓曰,卽者刑曹郞廳來言,因兵曹草記,攔入擊鼓罪人閔泳稷,當爲照法勘處,而判書洪學淵有實病,次堂例不得擧行云。判書卽爲牌招,何如?傳曰,允。
又啓曰,刑曹判書洪學淵牌不進推考傳旨,今方捧入,而攔入擊鼓罪人閔泳稷,當爲照法勘處,如是違牌,事甚未安。更爲牌招,何如?傳曰,允。
又啓曰,大司憲閔致成,掌令尹錫祐在外,執義洪翼爕,掌令洪淳穆,持平鄭止善·卓景秀牌不進,監察茶時之意,敢啓。傳曰,知道。
以大司諫尹敎成,司諫金圭瑞,獻納趙熙哲,執義洪翼爕,掌令洪淳穆,持平鄭止善·卓景秀牌不進罷職傳旨,傳于李經在曰,只推。
以敦寧都正朴長輿牌不進罷職傳旨,傳于沈熙淳曰,只推。
沈熙淳,以禮曹言啓曰,卽接社稷署所報,則明日人日製試取時,本署官員,俱爲觀光云矣。依定式本曹佐郞金大圭,假官差送,以爲代直後赴試之地,何如?傳曰,允。
又以禮曹言啓曰,卽接宗廟署所報,則明日人日製試取時,本署官員,俱爲觀光云矣。依定式本曹佐郞金羽東,假官差送,以爲代直後赴試之地,何如?傳曰,允。
又以禮曹言啓曰,卽接徽定殿官員所報,則明日人日製試取時,本殿官員,俱爲觀光云矣。假官一員,令吏曹口傳啓下,以爲代直後赴試之地,何如?傳曰,允。
又以禮曹言啓曰,卽接永禧殿官員所報,則明日人日製試取時,本殿官員,俱爲觀光云矣。假官一員,依定式令吏曹,以成均館官員口傳啓下,以爲代直後赴試之地,何如?傳曰,允。
又以禮曹言啓曰,卽接景慕宮官員所報,則明日人日製試取時,本宮官員,俱爲觀光云矣。假官一員,依定式令吏曹,以成均館官員口傳啓下,以爲代直後赴試之地,何如?傳曰,允。
又以禮曹言啓曰,卽接京畿監司李鼎臣移文,則以爲喬桐府鄕校聖殿鋪陳,年久破傷,將以今春釋菜,兼告修改,告由移還安祭香祝,自本曹啓稟下送云矣。喬桐府鄕校聖殿鋪陳,今春釋菜,當爲兼告修改,告由移還安祭香祝,卽令該司,照例磨鍊下送,而祝文中措辭撰出事,一體分付,何如?傳曰,允。
又以禮曹言啓曰,來二月初二日行肇慶廟春享祭香祝,本廟官員一員,當爲前期祗受陪往,而別檢曺瑩承,今方入直,新除授令丁昌夾,身病猝重,受香無人。令丁昌夾,今姑改差,其代令該曹,以在京無故人口傳差出,以爲趁期受香之地,何如?傳曰,允。
鄭基世,以兵曹言啓曰,本曹正郞金炳冀,身病猝重,屢度呈狀乞遞,宿衛重地,不可久曠,今姑改差,何如?傳曰,允。
李經在,以義禁府言啓曰,人日製明日通方外爲之時,本府都事,皆爲赴擧,只有武都事一員,當直入直,而本府入直都事·公事回公都事,無以推移。假都事二員,令該曹口傳差出,以爲擧行之地,何如?傳曰,允。
義禁府照目粘連,兵曹參判權大肯,佐郞崔致權,守門將朴浩賢等矣本府議啓內,權大肯段,禁門本自深嚴,外人有此攔入,旣在專管之地,亦有不飭之失,以此照律爲白乎旀,崔致權段,闕門禁飭,本自至嚴,外人攔入,未能糾察,揆以法意,有難參恕是白遣,朴浩賢段,守閽自是其責,禁雜亦宜至嚴是白去乙,任其外人之攔入,有違職思之其居。竝只以此照律,罪,權大肯段,以不應爲律,笞四十收贖,附過還職,崔致權·朴浩賢等段,以違令律,各笞五十收贖,解見任別敍,竝只私罪。奉敎依允爲旀,竝只功減一等爲良如敎。
上在昌德宮。停常參·經筵。
鄭基世,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
沈熙淳啓曰,明日召對,取稟。傳曰,停。
李經在啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
尹致秀啓曰,弘文提學趙斗淳,旣已承牌,內閣提學朴永元,藝文提學李若愚,竝卽牌招,同參考試,何如?傳曰,允。
傳于尹致秀曰,都承旨持此御題,與弘文提學,偕往泮宮,試取以來。
尹致秀啓曰,臣與弘文提學趙斗淳,偕往泮宮,人日製儒生試取,則收券爲一千四百五張矣。捧入之意,敢啓。傳曰,知道。
傳于尹致秀曰,人日製賦居首三下一進士姜㳣,直赴會試,之次三下進士徐相鼎等二人,竝給二分,之次次上進士趙錫駿等四人,竝令該曹考例施賞。
傳于尹致秀曰,入格儒生明日待令。
傳于尹致秀曰,鄭判府事請暇之行,給由馬。
傳于沈熙淳曰,館錄爲之。
沈熙淳啓曰,館錄爲之事,命下矣。副提學未差之代,政官牌招開政,何如?傳曰,允。
李經在啓曰,刑曹判書洪學淵再牌不進推考傳旨,今方捧入,而攔入擊鼓罪人閔泳稷,當爲照法勘處,連事違召,無意承膺,事體所在,誠極未安。所當更請牌招,而係是一日三牌,何以爲之?敢稟。傳曰,許遞。前望入之。刑曹判書前望入之,李若愚落點。
李經在啓曰,攔入擊鼓罪人閔泳稷,照法勘處事,命下矣。新除授刑曹判書李若愚,卽爲牌招,何如?傳曰,允。
又啓曰,大司憲閔致成,掌令尹錫祐在外,執義洪翼燮,掌令洪淳穆,持平鄭止善·卓景秀牌不進,監察茶時之意,敢啓。傳曰,知道。
以大司諫尹敎成,司諫金圭瑞,獻納趙熙哲,執義洪翼燮,掌令洪淳穆,持平鄭止善·卓景秀牌不進罷職傳旨,傳于李經在曰,只推。
沈熙淳,以纂輯廳摠裁官意啓曰,監印堂郞,不可不預爲差出。戶曹判書趙斗淳,吏曹參判金鼎集,行承政院都承旨尹致秀,竝堂上差下,成均館典籍任百淵,郞廳差下,檢書官金徹義·金周敎,使之同爲看役,何如?傳曰,允。
韓正敎,以吏曹言啓曰,莊陵參奉金箕燾,以其身病,呈狀乞遞,改差,何如?傳曰,允。
有政。吏批,行判書徐憙淳進,參判金鼎集牌不進,參議金在田進,左副承旨韓正敎進。啓曰,副提學今當差出,而擬望之人乏少,承旨及本曹參判竝擬,何如?傳曰,允。以徐左輔爲兵曹判書,添書落點,尹致秀爲副提學,李濟達爲校理,徐有薰爲禮曹參判,金道喜爲內醫都提調,韓喆裕爲敦寧都正,任秀龍爲典籍,朴晉壽爲南部都事,朴璜進爲莊陵參奉,白宗烈爲崇仁殿參奉。南學訓導白時殷,西學訓導朴榮濟,養賢直長金文煥,奉事金龍翼,以上竝單付。贈吏參洪景顔贈吏判文衡例兼,贈吏議洪應運贈吏參例兼,贈僕正洪九鼎贈吏議,以上前刑曹判書洪學淵三代追贈。前縣監鄭貴龍今加嘉善,加資事承傳。
兵批,判書未差,參判權大肯病,參議趙得林入直進,參知徐相敎病,右承旨成原默進。以金義淳爲梨洞萬戶。大護軍李若愚·洪學淵,護軍吳取善,副護軍金基周·朴長輿,副司正鄭直東,以上竝單付。
鄭基世啓曰,新除授兵曹判書徐左輔,卽爲牌招,傳授命召,何如?傳曰,允。
沈熙淳啓曰,館錄爲之事,命下矣。新除授行副提學尹致秀,卽爲牌招,何如?傳曰,允。
韓正敎啓曰,吏曹郞廳來言,承旨有闕,政事,取稟。傳曰,前望入之。
沈熙淳,以禮曹言啓曰,因備邊司草記,慶科時各道京試官·都事,當臨時差出,而今番則依近例勿差都事,使本道道臣,設試於監營,北評事亦不必別爲差送下去,評事處星火知委,使之仍留監試事允下矣。原事目中,以忠淸全羅等左道京試官,右道監司,慶尙左道監司,右道京試官,平安南道監司,北道京試官,咸鏡南道監司,北道評事,江原·黃海等道監司試取事,改付標以入之意,敢啓。傳曰,知道。
又以纂輯廳摠裁官意啓曰,前此寶鑑時,有進箋文及跋文撰進之事矣。今亦依此,令文任撰進,何如?傳曰,領府事撰進。
又以纂輯廳摠裁官意啓曰,繕寫郞廳,當爲啓下矣。以副司直兪鎭五,副司直李裕膺,弘文館副校理李,副司果柳進翰,司諫院獻納趙熙哲,副司果金元植,弘文館校理李承輔,副司果朴斆默,司諫院正言洪祐命,副司果金炳雲差下,何如?傳曰,允。
又以纂輯廳摠裁官意啓曰,監印郞廳一員,例以都廳擧行,而前都廳趙然昌,方在奪告身中,何以爲之乎?敢稟。傳曰,蕩滌敍用。
又以上號都監都提調意啓曰,本都監都廳金炳冀,時無職名,令該曹口傳付軍職,何如?傳曰,允。
又以司譯院都提調·提調意啓曰,淸學訓長,卽官生訓誨之任,而今方有闕。以該學堂下譯官洪慶喆差定,依例付祿,使之各別勸課,何如?傳曰,允。
吏曹口傳政事,以洪敬燮爲肇慶廟令。
兵曹口傳政事,副司果單金炳冀。
吏曹啓目粘連啓下是白有亦,觀此敦寧府都正朴長輿上疏,則以爲臣於見職,旣無敦寧,揆以格例,自在應遞。伏乞聖明,特命該曹,照例鐫改,以存公格亦爲白有臥乎所。旣無敦寧,則揆以格例,不可仍置,敦寧府都〈正〉朴長輿,改差,何如?判付啓依允。
行判中樞府事臣鄭元容〈箚曰〉,伏以,臣有切至之情私,將於日間,有不得不往來郊坰之事,而格例所拘,旣不敢具單請由,職名所縻,又不敢從便擅行,玆敢冒悚仰瀆。伏乞俯賜矜諒,亟遞臣所帶藥院之任,仍許臣往來之暇,俾伸至情焉。取進止。答曰,省箚具悉卿懇。藥院之任,今姑勉副,卿其從便往來焉。仍傳曰,此批答,遣史官傳諭。
兵曹判書李若愚疏曰,伏以,歲載新,天休滋至,兩慈殿寶齡彌隆,縟儀誕擧,景籙永綿,薄海臣庶,普切蹈抃。仍伏念臣,疎闇謭劣,百無肖似,才識淺短,智慮迂拙,年齡矧又頹暮,形神益復彫落,而靺韋銓綜,鞱靲管轄,以至於金穀財幣出納支調之數,皆是要劇,俱係殷重。其奈精力不給,幹當無望,而特蒙誤恩,非分濫叨,淟涊盤礴,以迄于今,今旣屢閱月而又換歲矣。非但愧懼悚懍,情自切於隕谷,端宜懇叩辭巽,義必俟於褫鞶,而且京察大政,銓家瓜限也。縱能較量長短,注擬公明,猶爲之循例按格,以丐遞免。況其乖盭顚錯,疵纇百出,物議之不叶,群譏之竝至,何哉?臣亦粗具見解,不至全沒分曉,則臣之昌披放倒,縱未暇自恤,其何敢貽累於聖朝平明綜核之政也哉?且臣天賦脆薄,恒不猶人,而加之年來,衰朽較甚,疾病常纏。素患眩暈,倍劇越添,頭目旋轉,如在舟車之上,肢體運用,難任於房闥之內,雖令極意調護,盡力抖擻,彈冠束帶,奔走陳就,旣爲末由,計資按簿,點檢句稽,亦難便宜。以其似此伎倆,責其如許承當,決知爲理不然而行不得矣。臣於是而裁量情病,審究事宜,晏然泯默,義所不敢,玆庸畢暴衷懇,仰瀆崇嚴。伏乞聖明,俯垂憐察,亟賜遞改,仍治臣瀆撓之罪,以肅朝綱,不勝大願。臣無任屛營祈懇之至云云。答曰,省疏具悉。所請依施。
敦寧都正朴長輿疏曰,伏以,臣伏奉除旨,以臣爲敦寧府都正者,繼而召牌儼臨。臣感恩怵義,固當不俟駕屨,蹶趨膺,粗伸叩謝之忱,而第臣於見職,旣無敦寧,揆以格例,自在應遞,敢陳短章,仰瀆崇嚴。伏乞聖明,俯垂鑑諒,特命該曹,照例鐫改,以存公格,以安私分,千萬幸甚。臣無任屛營祈懇之至云云。省疏具悉。疏辭下該曹稟處。
上在昌德宮。停常參·經筵。
藥房都提調金道喜,右承旨成原默啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣,卿等不必入侍矣。大王大妃殿·王大妃殿·中宮殿,口傳問安。答曰,知道。
沈熙淳啓曰,明日召對,取稟。傳曰,停。
鄭基世啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而領議政權敦仁有身病,左議政·右議政未差,不得來會云矣。敢啓。傳曰,知道。
傳于鄭基世曰,入格儒生入侍。
承旨前望入之,洪鍾應落點。
鄭基世啓曰,兵曹判書徐左輔牌不進,推考傳旨,今方捧入,而命召傳授,一時爲急,如是違牌,事甚未安。更爲牌招,何如?傳曰,允。
又啓曰,刑曹判書李若愚牌不進,推考傳旨,今方捧入,而攔入擊鼓罪人閔泳稷,當爲照法勘處,如是違牌,事甚未安。更爲牌招,何如?傳曰,允。
沈熙淳啓曰,行副提學尹致秀牌不進,推考傳旨,今方捧入,而館錄命下之後,如是違牌,事甚未安。更爲牌招,何如?傳曰,允。
鄭基世啓曰,兵曹判書徐左輔牌不進,推考傳旨,今方捧入,而命召傳授,一時爲急,如是違牌,事甚未安。更爲牌招,何如?傳曰,允。
又啓曰,刑曹判書李若愚牌不進,推考傳旨,今方捧入,而攔入擊鼓罪人閔泳稷,當爲照法勘處,如是違牌,事甚未安。更爲牌招,何如?傳曰,允。
沈熙淳啓曰,行副提學尹致秀牌不進,推考傳旨,今方捧入,而館錄命下之後,如是違牌,事甚未安。更爲牌招,何如?傳曰,允。
鄭基世啓曰,兵曹判書徐左輔再牌不進,推考傳旨,今方捧入,而命召傳授,一時爲急,連事違召,無意承膺,事體所在,誠甚未安。所當更請牌招,而係是一日三牌,何以爲之?敢稟。傳曰,牌招。
又啓曰,大司憲閔致成,掌令尹錫祐在外,執義洪翼爕,掌令洪淳穆,持平鄭止善·卓景秀牌不進,監察茶時之意,敢啓。傳曰,知道。
以大司諫尹敎成,司諫金圭瑞,獻納趙熙哲,執義洪翼爕,掌令洪淳穆,持平鄭止善·卓景秀牌不進罷職傳旨,傳于鄭基世曰,只推。
沈熙淳以內醫院都提調意啓曰,提調徐左輔,今日問安,不爲仕進,卽爲牌招,何如?傳曰,允。
又以纂輯廳摠裁官意啓曰,前都廳郞廳趙然昌,蕩滌敍用事,命下矣。依已例監印郞廳差下,何如?傳曰,允。
又以弘文館言啓曰,新除授校理李濟達,卽爲牌招察任,何如?傳曰,允。
修撰朴永輔疏曰,伏以臣,奉職無狀,自陷罪戾,議以當律,嶺海猶輕,迺蒙聖度如天,曲加涵貸,責敎則示以匪怒,薄勘則止於刊版,臣於是,悔罪感恩,撫膺銘骨,跧伏窮山,萬念灰冷,千萬不自意,伏蒙玉署特點,繼有蕩敍之命,數月之中,華誥三宣,馹召遠臨,鄕里相賀,如臣罪累之蹤,何以得此曠世之異數,雙手擎祝,自不覺淸淚之被面,竊伏念持斧重任也,況前席奉諭,天語鄭重,臣雖至愚,粗具彝性,曷不欲殫竭淬勵,對揚明旨之萬一,而奈臣才識鹵莽,踐歷鮮少,觸處生疎,隨事顚錯,及至啓本登徹,而僨敗之狀,著露無餘,噫,褒貶之必公正,刺擧之必嚴明,卽御史之職,一有失實,罪關欺罔,是豈臣故犯也哉。疎率而鉤距未盡的確,懦弱而論斷不能直截,竟自歸於糢糊骳之科,而區區所矢心精白者,無以自暴於容光之下,委寄何如?而辜負至此,渥澤何如?而報酬無稱,畢生慙恨,如窮無歸,以我聖上至仁大德,物無終棄,滌瑕蕩垢,復置簪紳之列,闔門百口,感激攢祝,以臣隕結之願,矧當逖違之餘,一肅恩命,退塡邱壑,卽臣大幸,而顧不敢爲進身之計者,豈或全昧分義而然哉?誠以罰不蔽辜,愆釁自如,憑恃寵命,揚揚冒膺,非負罪賤臣所敢出也。徊徨踧躇,情窮勢迫,玆從縣道,猥陳短章,伏乞聖明,俯賜諒察,亟命所司,更勘臣當被之律,以嚴國紀,以安微分焉。臣於請勘之章,宜不敢贅他,而憂愛之忱,夙宵耿耿,謹以講學一事,仰陳蕘說,臣於曩歲,昵侍經幄,伏覩我聖上日御講筵,勤咨好問,歡祝倍於餘人,旣又潛行而西,竊聽深山絶徼愚夫愚婦,莫不以我聖上勤儉好學,擧欣欣相告,思見德化之盛,推此一隅,擧國可知,臣竊自心語曰感應之效,速於致郵,八方民心,從此固結,太平萬歲,自今爲基矣。近伏聞講筵之停閣已久,大臣儒臣,每筵陳勉,雖承開納之敎,未有翕受之實,群下之情,豈不抑鬱,而向之固結之民心,豈不解體而泮渙也哉?雖知燕濩之中,常親簡編,日新之學,無待啓沃,然三講六對,卽列朝之成憲,所以討論問難,廣聰明而集衆善,爲出治之大本,我殿下所當監法而繼述者也。今聖學之勤與不勤,而治亂之機在於此,雖以目下言之,聲聞所及,人心之維持與渙散,亦在於此,惟殿下念哉。臣言雖微,實出悃愊,伏願淵然深思,亟賜採納,則國事幸甚,臣民幸甚。臣無任云云。,省疏具悉。旣往非無所失,已勘不必爲引,爾其勿辭,從速上來察職。尾陳事當留念矣。
戊申正月二十日午時,上御誠正閣。入格儒生入侍時,右副承旨鄭基世,假注書鄭直東,記事官金德根·趙然興,以次進伏。進士姜㳣·徐相鼎,幼學尹滋悳,進士趙錫駿·韓用朝,生員成赫壽,以次序立階下訖。上曰,史官分左右。基世曰,待令儒生,次第陞堂乎?上可之。㳣等以次陞堂進前,各奏職姓名。基世曰,儒生中申瀅模,有身病未入侍矣。上曰,唯。儒生等各還立階下訖。基世曰,給分以上人,使之先退,其餘以次頒賞乎?上可之。錫駿等,以次跪受賞,行四拜禮訖,退出。仍命史官就座,又命退。承史以次退出。
上在昌德宮。停常參·經筵。
成原默啓曰,明日召對,取稟。傳曰,停。
鄭基世啓曰,來二十五日,朝參日次矣。敢稟。傳曰,停。
沈熙淳啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
以慶尙監司金公鉉狀啓,咸陽等邑民家失火事,傳于沈熙淳曰,聞甚矜惻,元恤典外,別加顧助,結構奠接之方,廟堂措辭,分付。
沈熙淳啓曰,兵曹判書徐左輔三牌不進,推考傳旨,今方捧入,而命召傳授,一時爲急,連事違召,無意承膺,事體所在,誠極未安。所當更請牌招,而係是一日四牌,何以爲之?敢稟。傳曰,牌招。
又啓曰,刑曹判書李若愚牌不進,推考傳旨,今方捧入,而攔入擊鼓罪人閔泳稷,當爲照法勘處,如是違牌,事甚未安。更爲牌招,何如?傳曰,允。
成原默啓曰,行副提學尹致秀牌不進,推考傳旨,今方捧入,而館錄命下之後,如是違牌,事甚未安。更爲牌招,何如?傳曰,允。
沈熙淳啓曰,刑曹判書李若愚再牌不進,推考傳旨,今方捧入,而攔入擊鼓罪人閔泳稷,當爲照法勘處,連事違召,無意承膺,事體所在,誠極未安。所當更請牌招,而係是一日三牌,何以爲之?敢稟。傳曰,牌招。
成原默啓曰,行副提學尹致秀再牌不進,推考傳旨,今方捧入,而館錄命下之後,連事違召,無意承膺,事體所在,誠極未安。所當更請牌招,而係是一日三牌,何以爲之?敢稟。傳曰,牌招。
沈熙淳啓曰,兵曹判書徐左輔疏批已下,卽爲牌招,傳授命召,何如?傳曰,允。
成原默啓曰,行副學尹致秀疏批已下,卽爲牌招,何如?傳曰,允。
又啓曰,卽者掌苑署官員來言,明日中宮殿誕日物膳,提調當爲看品封進,而提調金熙華有身病,不得進參云,卽爲牌招,何如?傳曰,允。
沈熙淳啓曰,大司憲閔致成,掌令尹錫祐在外,執義洪翼爕,掌令洪淳穆,持平鄭止善·卓景秀牌不進,監察茶時之意,敢啓。傳曰,知道。
以大司諫尹敎成,司諫金圭瑞,獻納趙熙哲,執義洪翼爕,掌令洪淳穆,持平鄭止善·卓景秀牌不進罷職傳旨,傳于沈熙淳曰,只推。
以校理李濟達牌不進罷職傳旨,傳于沈熙淳曰,只推。
沈熙淳,以備邊司言啓曰,貢巿人詢瘼事,命下矣。取見其所懷,則紫門軍契貢人等,以爲矣貢元定軍二十七名,卽是擧行於時御所如干修理,而近以浩大之役,亦使擔當,加立無節,勢將蕩敗,此後殿閣軒堂浩大之役,從實入上下事也。往在丙午詢瘼回啓,以浩大之役從實入上下之意,分付該曹矣,該曹之尙不措處,又致呼籲者,未知何故,而殘貢事勢,不可不軫念,更飭該曹,此後則殿閣軒堂浩大之役,從實入上下,俾爲紓力之地,染契貢人等,以爲矣貢染色受價中,長興庫染紙,已多落本,而至於私用,亦皆責染,壬寅至丁未落本,爲千餘金之多,依掌樂院紅官帶例,染紙受價,都下於該貢,使之擔當擧行,而不然則進排實入外私用,該貢人處會計受價,永爲定式,六年落本條,一一捧給事也。此契凋殘,實是可悶,而染價之都屬該庫,誠有移疾之慮,落本徵捧,又難追究,無以遽議,至於私用之混同責染,果是該契難支之弊。此後則進排實入外,區別私用,計數給價,染色時紙本之或多破裂,而不合進排者,亦不可使該庫徒致不足之弊,此則以較其多寡,隨卽充數之意甘飭,紬廛巿民等,以爲幎握互相買賣,各色洋紬,亦爲專屬事也。幎握一款,已有前後決處,而又此呼籲,極爲屑越,洋紬旣非土産恒有之物,則無以硬屬一廛,竝置之,白木廛巿民等,以爲洋木近益熾盛,實爲矣廛失業之端,燕商貿來,一切防禁,而不然則嚴立科條,使各廛無或更犯事也。昨春已有回啓,依前與帽廛互賣,他各廛相侵之弊,更爲申飭,布廛巿民等,以爲門布唐屬布,載錄巿案事也。鞋廛巿民等,以爲乾油鞋專管買賣事也。已有各年稟覆,而終不知止,徒事煩瀆,俱淺屑越,一竝置之,十二床廛巿民等,以爲毛物依前收稅於毛匠輩,揮項亦與毛匠,一體買賣事也。匠廛分屬造賣各異,且六矣廛及啓稟外,一竝通共,旣有年前定式,則今此該廛之呼冤,容或無怪而已。經再昨冬本司處決,有難銷刻,今姑置之,烟草廛巿民等,以爲景慕宮底旅客民之橫侵亂廛與街路上討索口文等弊,一切禁斷,俾便收稅奉公事也。壬寅節目,只以東·北所來草商留接者,許捧口文,丁酉回啓,亦依此施行之意,有所申明,而旅客民輩,罔念法意之至重,徒事都賈之奸習,散在街路,恣捧口文,無前之弊,式日斯生,至殘之廛,莫可支保,況亂廛尤係法外,宜亟痛禁甘飭本宮客主口文,一依壬寅節目及丁酉回啓施行,平巿·京兆,一體申飭,俾爲各別禁斷,昌廛巿民等,以爲京外牛皮之竝屬矣廛,得以奉役,自是定式,而萊·灣商輩,締結都執,每患絶乏,貿遷無路,三南·兩西·松都私商都賈之弊,一切嚴禁事也。牛皮卽是公私緊需之物,而都賈尤係國典之當禁,萊·灣私商輩,如果都執榷利,則其在嚴法之道,不待廛民之呼訴,而今若因此而使廛民都執,則是欲禁都賈,而反許都賈,其爲法外則一也,置之。商民都執之弊,第爲申飭各處,另加禁斷,何如?傳曰,允。
兵曹判書徐左輔疏曰,伏以天籙無疆,邦庥滋至,賀禮誕擧,聖孝冞光,歡聲協氣,洋溢區宇,大小遐邇,不勝其蹈忭之忱。臣於此際,猥叨掌禮之職,惟期節文之克備,庶幾儀軌之告竣,千萬不自意,本兵特點,忽及於如臣千不似萬不堪之人,臣惝怳震懍,慙汗浹背,不知所以自措也。噫,臣本儱侗湔劣,百不猶人,而厚蒙我兩聖朝曁我殿下拂拭之恩,滾滾至此,居然爲八座之列,是豈臣夢寐之所到也哉。況玆所叨,卽古所稱大司馬之職耳。夏官之設,始見於周官,大備于唐典,政注黜陟之重,侔於東銓,鹵簿金穀之繁,踰於戎垣,雖使儲以宿望,擧之循次,蹲循退讓,不敢自居,今臣賤齒,已過六十矣,精力凘削,筋骸衰鈍,尙無以責之於奔奏之役,而且念更歷絶少,凡係兵事,尤所茫昧,雖欲竭力殫誠,少效尺寸之勞,誠萬萬行不得矣。夫以至庸陋之一措大,畀之以匪據之任,則諸營軍校,其有不目笑而鼻侮之者乎?畢竟孤恩而僨事,自知已明,今若憑恃寵靈,揚揚冒進,則在賤臣,適足爲貪榮沒廉之一鄙夫矣。臣情到此,諒非獲已,此猶屬私心之懍惕,其爲上累聖衷之簡,下貽同朝之羞,當如何哉?臣於日前,已叨嘗藥之任,昨日候班,亦不得進參,此尤臣添罪之一端,而左右思量,冒膺無路,玆敢披瀝衷懇,仰瀆崇聽。伏乞聖慈,俯賜諒察,還收臣本兵特授之命,以重公器,以安私分,不勝幸甚。臣無任云云。答曰,省疏具悉。卿其勿辭行公。
行副提學尹致秀疏曰,伏以臣,比歲驟遷,課月倖躐,未效銖絲之報,徒勤甄陶之化,惟有隕結罔極,更無分毫餘思,迺者恩誥誕宣,以臣爲弘文館副提學者,臣誠兢慄震駴,若無所容。況玆圈選有命,牌召洊臨,念遴典之綦重,懼官名之匪分,感極而媿,媿將何堪?夫天地之於萬物,仁愛以爲德,父母之於嬰兒,顧復以爲恩,而雨露之澤,戒在偏施,疾病之來,憂在過飽,殿下之於臣,天地也父母也,將謂臣忝塵邇綴,容加優暇,則偏施之戒,過飽之憂,不待臣言之畢,而合有契於淵衷,曷敢不以劑量分數,終始全保,仰冀仁愛顧復之之德之恩也哉。至若資啓沃而任經幄之責,贊聲明而煥黼黻之猷,操履風裁之淬勵模楷,是惟就任是職居是官者言,非如臣庸愚湔劣所敢擬說耳。臣根賦至脆,蒲質甚薄,觚翰雕篆,前塵如隔,尋數塗抹,舊業皆忘,比如潢潦之流,已竭於朝夕,楡枋之飛,不及於尋丈,尙可裒然爲一館之首乎?矧今圈事,有國大政也,蒐羅俊乂,簡拔才學,將以贊三接之盛儀,賁一代之文治,而臣窮居寡聞,不嫺班簿,甲乙莫辨於崔盧,優劣難分於籍湜,其何敢審裁鑑別,允愜物情乎?此必重誤國事而止,雖或拚棄廉隅,趨走爲義,庸可得乎?參倚已熟,冒膺無路,玆敢畢暴衷懇,仰瀆崇嚴,伏乞聖慈,俯垂鑑諒,亟遞臣新授職名,俾公事克完,私分獲安焉。臣無任云云。答曰,省疏具悉。卿其勿辭行公。
檢閱金德根疏曰,伏以臣與新除授都承旨臣洪鍾應,有內外從應避之嫌,臣之見帶春秋兼銜,在所當遞,玆敢短章控籲。伏乞聖明,俯垂鑑諒,亟令選部,照例遞改,以存公格焉。臣無任云云。省疏具悉。疏辭下該曹,稟處。
吏曹啓目粘連,觀此藝文館檢閱金德根上疏,則以爲臣與都承旨洪鍾應,有內外從應避之嫌,臣之見帶春秋兼銜,在所當遞。伏乞聖明,亟令選部,照例遞改,以存公格亦爲白有臥乎所,相避之法,在下當遞是白乎矣,史官春秋,法不得減下是白乎,則承政院都承旨洪鍾應兼帶春秋館修撰官之銜,似當減下是白乎矣,宰臣兼帶遞仍當否,臣曹不敢擅便,上裁,何如?判付啓,依回啓施行爲良如敎。
上在昌德宮。停常參·經筵。
中宮殿誕日,大殿·大王大妃殿·王大妃殿,內閣·政院·玉堂·朝廷二品以上·六曹堂上·大司諫,口傳問安。答曰,知道。中宮殿,內閣·政院·玉堂·朝廷二品以上·六曹堂上·大司諫,單子問安。答曰,知道。
成原默啓曰,明日召對,取稟。傳曰,停。
傳于成原默曰,奉室行禮,以再明日爲之。
傳于成原默曰,寶鑑序文當親撰,而進箋文,則領府事製進,跋文則領議政製進。
成原默啓曰,掌苑署提調金熙華牌不進,推考傳旨,今方捧入,而誕日物膳,當爲看品封進,如是違牌,事甚未安。更爲牌招,何如?傳曰,允。
沈熙淳啓曰,刑曹判書李若愚再牌不進,推考傳旨,今方捧入,而攔入擊鼓罪人閔泳稷,當爲照法勘處,連事違召,無意承膺,事體所在,誠極未安。所當更請牌招,而係是一日三牌,何以爲之?敢稟。傳曰,牌招。
成原默啓曰,掌苑署提調金熙華牌不進,推考傳旨,今方捧入,而誕日物膳,當爲看品封進,如是違牌,事甚未安。更爲牌招,何如?傳曰,允。
沈熙淳啓曰,刑曹判書李若愚牌不進,推考傳旨,今方捧入,而攔入擊鼓罪人閔泳稷,當爲照法勘處,如是違牌,事甚未安。更爲牌招,何如?傳曰,允。
又啓曰,掌苑提調金熙華再牌不進,推考傳旨,今方捧入,而誕日物膳,當爲看品封進,連事違召,無意承膺,事體所在,誠極未安。所當更請牌招,而係是一日三牌,何以爲之?敢稟。傳曰,許遞,前望入之。
沈熙淳啓曰,刑曹判書李若愚再牌不進,推考傳旨,今方捧入,而攔入擊鼓罪人閔泳稷,當爲照法勘處,連事違召,無意承膺,事體所在,誠極未安。所當更請牌招,而係是一日三牌,何以爲之?敢稟。傳曰,牌招。
鄭基世,以都摠府言啓曰,今日入直內三廳武兼禁軍及軍兵等,當爲中日習射技放,而中宮殿誕日相値,不得設行之意,敢啓。傳曰,知道。
掌苑提調前望入之,洪敬謨落點。
上在昌德宮。停常參·經筵。
沈熙淳啓曰,大司憲閔致成,掌令尹錫祐在外,執義洪翼燮未肅拜,掌令洪淳穆,持平鄭止善·卓景秀呈辭,監察茶時之意,敢啓。傳曰,知道。
又啓曰,刑曹判書李若愚三牌不進,推考傳旨,今方捧入,而攔入擊鼓罪人閔泳稷,當爲照法勘處,連事違召,無意承膺,事體所在,誠極未安。所當更請牌招,而係是一日四牌,何以爲之?敢稟。傳曰,牌招。
又啓曰,刑曹判書李若愚牌不進,推考傳旨,今方捧入,而攔入擊鼓罪人閔泳稷,當爲照法勘處,如是違牌,事甚未安。更爲牌招,何如?傳曰,允。如有違牌,勿爲呼望。
成原默啓曰,刑曹判書李若愚,謂有情病,奉牌闕外,陳疏到院,而原疏以奉室行禮齋戒,纔已退却矣。飭敎之下,不卽承膺,事甚未安。推考,何如?傳曰,允。原疏捧入。
傳于鄭基世曰,秋判疏批已下,仍以前牌催促。
成原默啓曰,明日奉室行禮時,九卿當爲進參,右參贊安光直,判尹李憲球病不進,刑曹判書李若愚未肅拜,竝卽牌招。禮曹判書未差之代,政官牌招,開政差出,待下批牌招,以爲淸齋之地,何如?傳曰,允。禮判未差之代,前望入之。
沈熙淳啓曰,明日奉室行禮時,兩司長官當爲進參,大司憲閔致成在外,何以爲之?而大司諫尹敎成病不進,卽爲牌招,以爲淸齋之地,何如?傳曰,允。大司憲許遞,前望入之。
禮曹判書前望入之,金興根落點。
大司憲前望入之,李景在落點。
沈熙淳啓曰,明日奉室行禮時,兩司長官當爲進參,新除授行大司憲李景在,卽爲牌招,以爲淸齋之地,何如?傳曰,允。
又啓曰,明日奉室行禮時,兩司侍臣當爲進參,除在外·未署經外,未肅拜·呈告人員,竝待開門牌招,何如?傳曰,允。
傳于成原默曰,鴻臚擧行,亦係朝儀,而近來致詞,與東西唱,全不成樣,屢有提飭,輒無實效,寧不寒心?見今慶禮不遠,擧行浩多,諸引儀逐日肄習於該院,前贊儀邊相岱仍任,專管察飭,過一朔後,禮判考講,如有不成聲者,另行刊汰,以此分付,贊儀不可無緣落仕,與松羅察訪,令該曹口傳相換。
吏曹口傳政事,贊儀吳致健,松羅察訪邊相岱相換。
傳于鄭基世曰,明日出宮門路,以協陽門爲之。
成原默,以禮曹言啓曰,皇壇壇上及祭器等物奉審吉日,以今正月二十四日推擇,纔已啓下,而伊日奉室行禮相値,更爲擇日擧行,何如?傳曰,允。
又以禮曹言啓曰,來三月初二日行禧陵忌辰祭亨,與寒食節享相値,依前例只行忌辰祭,祝文中措辭添入事,分付,何如?傳曰,允。
刑曹判書李若愚疏曰,伏以臣於日前,乞解本兵之職,獲蒙曲遂之恩,任便閑居,安意調病,粗愜私分,冞切感戴,旋伏奉秋官除旨,召牌狎臨,促臣膺命,臣敢不章皇出肅,以伸叨謝之忱,而臣之素患眩暈,近益越添,頭目之有若旋轉,肢體之難以運用,一倍較劇,雖在咫尺跬步之地,誠無由强作振起,而方有擊鼓罪人勘處之命,臣於年前,忝叨試席,因此事端,罪著僨誤,重被臺評,尙玆惶懍,今迺於此,晏然承當,區區迷見,實所未敢,因之屢犯違傲,情蹤益蹙,際而奉室行禮,牌召又至,亦未免逡巡,至伏奉勿呼望之命,臣於是,罪戾冞增,悚隘轉甚,玆敢來詣朝房,冒昧陳懇,伏乞聖明,俯垂鑑察,亟遞臣職,仍治臣瀆撓之罪,以肅朝綱焉。臣無任云云。答曰,省疏具悉。年前之事,不必爲引,成命已久,卽速擧行。
上在昌德宮。停常參·經筵。
上詣大報壇。入齋室後,藥房·內閣·政院·玉堂口傳問安。答曰,知道。奉室行禮,還入齋室後,藥房·內閣·政院·玉堂口傳問安。答曰,知道。還內後,藥房·內閣·政院·玉堂口傳問安。答曰,知道。
成原默啓曰,明日召對,取稟。傳曰,停。
傳于鄭基世曰,侍衛軍兵毛具,從便爲之。
沈熙淳啓曰,行大司憲李景在未肅拜,掌令尹錫祐在外,執義洪翼爕,掌令洪淳穆,持平鄭止善·卓景秀牌不進,監察茶時之意,敢啓。傳曰,知道。
以執義洪翼燮,掌令洪淳穆,持平鄭止善·卓景秀,司諫金圭瑞,獻納趙熙哲牌不進罷職傳旨,傳于沈熙淳曰,只推。
傳于鄭基世曰,皇壇守直官,竝邊將除授,守僕令該曹,木布施賞。
傳于成原默曰,臺諫竝許遞,政官牌招,開政差出。
兵曹口傳政事,副司果單洪淳穆·洪祐命。
成原默,以吏曹言啓曰,繕工監假監役官尹致正,以其身病,呈狀乞遞,改差,何如?傳曰,允。
鄭基世,以兵曹言啓曰,宣傳官李仁奎,病難供職,呈狀乞遞,五衛將郭弘績,忠壯衛將張惟煥除授在外,上來無期云,竝改差,何如?傳曰,允。
有政。吏批,行判書徐憙淳進,參判金鼎集牌招不進,參議金在田牌招不進,同副承旨沈熙淳進,以閔致成爲大司憲,洪祐順爲大司諫,李寅奭爲執義,申佐模爲司諫,韓兢人·白宗佺爲掌令,金正奎·南履輪爲持平,金萬根爲獻納,李晩德·權永秀爲正言,金東健爲左參贊,徐左輔爲軍器提調,李升洙爲兵曹正郞,鄭翊朝爲奉常正,金商民爲假監役,金大根爲左尹,訓鍊都監提調單徐左輔,禁衛營提調單徐左輔,御營廳提調單徐左輔。
兵批,判書徐左輔進,參判權大肯病,參議趙得林病,參知徐相敎入直,右副承旨鄭基世進,以金英淳爲知事,徐有薰·閔英世爲副摠管,林肯洙爲僉知,尹膺烈·許鋉爲五衛將,李繪九爲曹司衛將,張繼燮爲忠翊將,權聖根爲宣傳官,劉璟源爲訓鍊判官加設,金重漢爲造山萬戶,王春說爲長木浦別將,大護軍李景在,護軍閔致成·趙亨復,副護軍尹敎成,副司直洪翼燮·金圭瑞·尹錫祐·鄭止善·卓景秀·趙熙哲,副司果洪秉壽,以上竝單付。前部將金建喜,明月萬戶康履鎭,前萬戶金沂行·康履綴,以上今加折衝加資事,承傳。
吏批,再政。以李裕膺爲副校理,吳致淳爲左通禮。
兵批,再政。以李根友爲副摠管,鄭濟成爲都摠經歷,僉知尹膺烈·許鍊·李繪九,護軍鄭貴龍,副護軍金建喜·康履鎭·金沂行·康履綴,以上竝單付。
以吏曹參議金在田牌不進罷職傳旨,傳于鄭基世曰,只推。
兵曹啓目粘連,觀此黃海兵使吳一善狀啓,則虞候李志益祖母,年今爲七十五歲,揆以法典,在所當遞,令該曹照例稟處亦爲白臥乎所,邊帥之親年七十五歲以上者,許遞其任,載在法典,黃海兵虞候李志益,依法典改差,何如?判付啓依允。
戊申正月二十四日巽時,上詣大報壇。奉室行禮入侍時,行都承旨洪鍾應,左承旨李經在,右承旨成原默,左副承旨韓正敎,右副承旨鄭基世,同副承旨沈熙淳,記事官朴昇壽,假注書鄭直東,記事官金德根·趙然興,直提學金大根,檢校直閣鄭㝡朝,直閣尹致英,檢校待敎南秉哲·李㘾·李裕元·洪淳穆,待敎金炳德,以次侍立。時至,通禮跪啓請外辦,上具翼善冠·衮龍袍,乘輿出宣化門。藥房提調徐左輔,副提調洪鍾應進前奏曰,侵早勞動,聖體,若何?上曰,一樣矣。由協陽門·明禮門,至齋殿門外,通禮跪啓請降輿,上降輿入齋殿。少頃,通禮跪啓請外辦,上出齋殿門外。步由朝宗門,入冽泉門。上曰,侍衛雲寶劍之入冽泉門,創自何時?鍾應曰,雖未知創自何年,而古例則自冽泉門落後矣。上曰,侍衛雲寶劍,使之出待於冽泉門外,可也。仍詣奉室,行四拜禮訖,奉室內奉審,仍詣壇上奉審。又詣敬奉閣奉審,皇明御筆畫軸及聖政記實錄,一體奉審訖,步詣冽泉門內。領議政權敦仁,判府事朴晦壽進前奏曰,風日不調,勞動旣多,聖體,若何?上曰,一樣矣。鍾應曰,參班儒生中,有抱狀攔入者,事未前有,萬萬驚駭,入門時不能檢飭之當該漢城府官員,所當重勘,而本院請推之外,無他可施之罰,何以爲之乎?上曰,令該府拿問勘處。出擧條仍出朝宗門,通禮跪啓請乘輿,上乘輿。上曰,攔入儒生,出付秋曹,査實嚴處事。出傳敎仍入齋殿,以司謁口傳下敎曰,齋室御製揭板靑紗,改以紅紗事,分付戶曹。少頃,通禮跪啓請外辦,上出齋殿門外。通禮跪啓請乘輿,上乘輿。仍由明禮門,入協陽門。基世請出標信解嚴。由宣化門還內。諸臣以次退出。
上在昌德宮。停常參·經筵。
藥房提調徐左輔,副提調洪鍾應啓曰,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣矣。卿等不必入侍矣。大王大妃殿·王大妃殿·中宮殿口傳問安。答曰,知道。
鄭基世,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
韓正敎啓曰,明日召對,取稟。傳曰,停。
沈熙淳啓曰,合辭許久闕啓,事甚未安。除在外,未肅拜人員,竝卽牌招,何如?傳曰,允。
洪鍾應啓曰,右承旨成原默,今日不爲仕進,卽爲牌招,何如?傳曰,允。
鄭基世啓曰,備邊司郞廳來言,今日賓廳日次,而領議政權敦仁有身病,左議政·右議政未差,不得來會云矣。敢啓。傳曰,知道。
沈熙淳啓曰,行大司諫洪祐順,旣在闕中,不爲肅謝,直爲出去,事甚未安。推考,何如?傳曰,允。
備忘記,宣川都護府使趙述永,釜山僉使金善命,恃寨僉使鄭蓍鏞下直,各長弓一張,長箭一部,片箭一部,筒兒一箇賜給。
注書朴昇壽病,代以韓敬源爲假注書。
執義李寅奭啓曰,臣姿性庸陋,言議巽劣,淸朝臺閣之任,初不近似,而栢府除旨,忽下於千萬夢想之外,臣感恩怵義,雖不得不章皇出肅,粗伸叨謝之忱,而第於合啓中圍籬罪人李穆淵,臣之九寸叔也,區區私義,有難冒參,曾叨薇垣,據實引避,已蒙恩諒,今臣處義與前無異,以此情踪,何敢一刻晏然於臺次乎?請命遞斥臣職。答曰,依啓。
以司諫申佐模,獻納金萬根,正言李晩德·權永秀,掌令韓兢人,白宗佺,持平南履輪牌不進罷職傳旨,傳于沈熙淳曰,只推。
以右副承旨成原默牌不進罷職傳旨,傳于韓正敎曰,只推。
鄭基世,以弘文館言啓曰,新錄事,命下矣。修撰朴永輔自鄕上來云,與副應敎尹致英,校理李承輔,副校理李裕膺,修撰兪致崇,竝卽牌招,以爲同參會圈之地,何如?傳曰,允。如有違牌,勿爲呼望。
吏曹口傳政事,直閣單尹致英。
弘文館八點,李鼎敍·鄭鎏·李彙圭·金禹銖·柳來維·柳興吉·南鍾三·尹行福·沈宜元·睦仁栽·李鼎信·李維謙·朴斆默·尹哲求·朴浚愚·金炳雲·金有淵·徐堂輔·鄭錫朝·洪祐命·權永秀·尹堉·李升洙·李鍾浩·洪秉壽·趙獻永,已上取二十六人。特進官抄啓,徐憲淳·李根友·徐有薰·閔英世。
鄭基世,以禮曹言啓曰,卽接氷庫別檢柳譱所志,則以爲族孫璹,嫡妾俱無子,以其同姓二十四寸兄璣第二子今龍,欲爲繼後,兩家諸族,相議完定,而生家父母,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹,論理草記事,曾有筵奏定式,而門長柳譱所訴旣如此,依定式柳璣第二子今龍,立爲柳璹之後,何如?傳曰,允。
沈熙淳,以刑曹言啓曰,兵曹啓辭內,今日開門後,驪州居進士閔泳稷,謂有鳴冤,着書吏服色,來擊肅章門傳漏鼓,自臣曹査實其入門之由,則謂以由敦化西挾門入來云,變服攔入,肆然擊鼓,萬萬驚駭。其罪狀出付該曹,照法嚴繩,常時不能檢飭,臣不勝惶恐,而該門將不可無警,令該府拿問處之,何如?傳曰允事,命下矣。謹按律文,則大明律越訴條,有曰擊登聞鼓申訴,而不實者杖一百,閔泳稷,依此律決杖一百,放送之意,敢啓。傳曰,知道。
又以刑曹言啓曰,今正月二十四日皇壇奉室行禮時攔入儒生,出付秋曹,査實嚴處事,駕前下敎矣。罪人千奎碩,捉來嚴査,則渠以皇朝人千萬里後裔,居生於淸道郡,而諸族見充軍保,故不勝冤憫,冒死仰瀆云矣。似此至微猥屑之事,敢於咫尺莫嚴之地,肆然冒犯,萬萬痛惡。謹按律文,則大典通編訴冤條,有曰事係微細,可呈該道,而冒濫上言,事理重者,依上書詐不實律論,大明律詐僞條,有曰上書詐不以實者,杖一百徒三年,千奎碩,依此律決杖一百後,黃海道遂安郡徒三年,定配所卽爲押送之意,敢啓。傳曰,知道。
又以刑曹言啓曰,卽接總衛營文移,則本營軍曺連孫,乘醉作挐,突入班家,凌辱士夫,罔有紀極,犯分蔑法,莫此爲甚,爲先嚴棍除案,移送秋曹事,啓下矣。謹按律文,則受敎事目內,有曰吏卒罵他衙門官,事理絶悖者,杖九十徒二年半,連孫依此律,決杖九十後,江原道襄陽府徒二年半,定配所卽爲押送之意,敢啓。傳曰,知道。
又以刑曹言啓曰,卽接全羅監司洪羲錫文移,則寶城郡徒二年半定配罪人吳聖能,限滿云矣。取考曹上配案,則聖能以詬逼七寸叔母自裁罪,乙巳七月定配,今已限滿的實,依法典放送後,徒流案頉下事,分付道臣之意,敢啓。傳曰,知道。
義禁府啓目,漢城府判官趙秉正原情云云,傳旨內辭緣,泛稱遲晩,刑推得情,何如?判付啓,除刑推議處爲良如敎。
領議政權敦仁箚曰,伏以臣於日昨,伏奉寶鑑跋文撰進之命矣,如臣不才,獲忝文字之役,臣固萬萬榮感,何敢辭爲,而第按原書所載已例,皆主文衡者膺是命,蓋其事謹嚴且重,則其製述之任,亦不可以濫授,故如璿源譜略前後跋文,非文衡則不得撰,或有因事故,一二代之,而亦時帶提學者,始爲之,今夫謨訓記載之書,其所重不下譜略,況又原書已例,若是確然,則臣之不敢冒當者審矣,凡係曾所已行之事,皆遵曾所已行之例,況於莫重之役,創爲無例之擧,恐非重其事之道也。今臣之才短病深,神思昏錯,實無以揄揚列聖之德化,發揮熙朝之曠典,卽亦未暇言耳。玆敢短箚陳懇,伏乞將臣跋文撰進之任,亟事變通,俾重事體焉。取進止。答曰,省箚具悉卿懇。卿是文苑宿硏,元輔碩德,久勞於文字之役,今於跋文,有何可辭之義諦乎?其事也重,故其命也亦重,卿勿過辭,卽爲撰進。仍傳于韓正敎曰,此批答,遣史官傳諭。
副應敎尹致英疏曰,伏以臣兄臣致秀,除拜副提學,將行館錄,臣又忝叨館職,牌召有命,義在蹶,寧俟駕屨,而區區微諒,有不可冒膺者,經筵古例,雖無公格之應避,圈席同參,終涉私心之難便,玆敢短章陳籲,仰瀆崇嚴,伏乞聖明,俯垂鑑諒,將臣副應敎之銜,亟賜鐫遞,以重圈事,以安賤分,不勝幸甚。臣無任云云。省疏具悉。雖無必遞之例,所辭旣如此,本職許遞。
校理李承輔疏曰,伏以臣,猥以匪才,獲蒙特恩,冒忝館職,歷日思惟,榮感冞極,而今玆會圈有命,召牌儼臨,呼望路阻,雖不得不隨詣,而在前如臣處地者,未有參圈之時,玆敢忙陳短章,伏乞聖明,俯垂鑑諒,亟遞臣所帶職名,以重圈事,以安私分焉。臣無任云云。省疏具悉。所請依施。
上在昌德宮。停常參·經筵。
成原默啓曰,明日召對,取稟。傳曰,停。
沈熙淳啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
李經在啓曰,右副承旨鄭基世,今日不爲仕進,卽爲牌招,何如?傳曰,允。
備忘記,北虞候池若淵下直,長弓一張,長箭一部,片箭一部,筒兒一箇賜給。
成原默啓曰,左參贊金東健,除拜後過三日,不爲出肅,依定式推考警責,仍卽牌招察任,何如?傳曰,允。
又啓曰,卽者檢閱金德根,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,左右史不可不備,別兼春秋李·洪祐命·金炳雲,竝卽牌招,推移入直,何如?傳曰,允。
以司諫申佐模,獻納金萬根,正言李晩德,掌令韓兢人牌不進罷職傳旨,傳于沈熙淳曰,只推。
以右副承旨鄭基世牌不進罷職傳旨,傳于李經在曰,只推。
以別兼春秋李·洪祐命牌不進罷職傳旨,傳于成原默曰,只推。
沈熙淳,以訓鍊都監言啓曰,本局從事官趙獻永,身病猝重,勢難察任,改差,何如?傳曰,允。
檢閱金德根疏曰,伏以臣於持被之中,卽接家信,則臣母素患風痰之祟,近因日候之不適,調將失宜,諸症一倍添劇,委頓床褥,促臣歸視。臣自聞此報,方寸煎熬,按住無術。玆敢忙陳短章,徑出禁扃,伏乞聖慈,俯垂鑑諒,亟遞臣見帶之職,俾便救護,仍治臣擅離之罪,以肅朝綱焉。臣無任云云。省疏具悉。爾其勿辭救護。
上在昌德宮。停常參·經筵。
成原默啓曰,明日召對,取稟。傳曰,停。
沈熙淳啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
成原默啓曰,來初一日,輪對日次,而穆陵忌辰祭正日相値,頉稟之意,敢啓。傳曰,知道。
沈熙淳啓曰,大司憲閔致成,持平金正奎在外,執義未差,掌令韓兢人·白宗佺牌不進,持平南履輪未署經,監察茶時之意,敢啓。傳曰,知道。
以司諫申佐模,獻納金萬根,掌令韓兢人·白宗佺牌不進罷職傳旨,傳于沈熙淳曰,只推。
鄭基世,以禮曹言啓曰,郊壇四孟朔,遣禮郞看審有無頉,自該曹草記事,曾有定式矣。發遣郞廳,東郊先農壇·先蠶壇·馬祖壇,南郊南壇·雩祀壇·漢江壇·司寒壇,北郊祈雨壇·厲壇,次第看審,則各壇壇上及四面紅箭門,墻垣階砌,俱爲無頉,此後看護等節,另加申飭之意,敢啓。傳曰,知道。
又以奉常寺都提調·提調意啓曰,東耤親耕田所種九穀,先農祭後,卽爲起墾付種之意,敢啓。傳曰,知道。
又以兵曹言啓曰,五衛將許鍊,除授在外,上來無期,尹膺烈,文臣兼宣傳官徐堂輔,俱以病難供職,呈狀乞遞,竝改差,何如?傳曰,允。
又以訓鍊都監言啓曰,本局局別將權灝,身病猝重,勢難察任,改差,何如?傳曰,允。
又以禁衛營言啓曰,本營千摠李用弼,身病猝重,勢難察任,改差,何如?傳曰,允。
又以御營廳言啓曰,本廳別將李膺緖,千摠李光龍,身病甚重,勢難察任,竝改差,何如?傳曰,允。
義禁府啓目粘連,向前趙秉正亦,率領儒生,未能檢飭,近衛咫尺,肆然攔入,揆以事體,有難參恕,以此照律,何如?判付啓依允。
上在昌德宮。停常參·經筵。
鄭基世,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
成原默啓曰,明日召對,取稟。傳曰,停。
沈熙淳啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
禮曹,來二月初四日行社稷大祭,香祝親傳,取稟。奉敎攝儀,改書下。
禮曹,來二月初三日行文宣王釋奠祭,初九日行南壇祭,香祝親傳,取稟。奉敎攝儀,改書下。
沈熙淳啓曰,大司憲閔致成,持平金正奎在外,執義未差,掌令韓兢人·白宗佺牌不進,持平南履輪未署經,監察茶時之意,敢啓。傳曰,知道。
以司諫申佐模,獻納金萬根,正言李晩德,掌令韓兢人·白宗佺牌不進罷職傳旨,傳于沈熙淳曰,只推。
傳于成原默曰,發遣吏郞,諸執事淸齋與否,摘奸以來。
成原默,以吏曹言啓曰,今此東關王廟祭獻官知訓鍊院事金煐,謂有身病,拕至爲日,不爲受帖,故以預差行護軍李應植陞實出帖,則又有實病云,而屢度催促,終不出齋。將臣無他塡差之人,不得已以行護軍李行敎改付標以入,而金煐·李應植之病勢,雖未知其如何,莫重祭享,致此臨時苟艱之患,事體所在,誠極未安。將臣體重,本曹請推之外,無他可施之罰,何以爲之?敢稟。傳曰,御將許遞,待新大將下批,改付標以入。
沈熙淳啓曰,御將許遞事,命下矣。將兵之任,不可一刻無摠察之人,何以爲之?敢稟。傳曰,禁將兼察。
又啓曰,御營大將,禁將兼察事,命下矣。兼察御營大將任聖臯,卽爲牌招,聽傳敎,何如?傳曰,允。
又啓曰,命召親納例也,而前御營大將金煐,謂有身病,使其營校替納,事甚未安。推考,何如?傳曰,允。
備邊司,御營大將任聖臯·洪在龍·徐相五,御營大將改望,任聖臯·李應植·徐憙淳,改望以尹義儉爲御營大將。
兵曹,御營大將尹義儉。
沈熙淳啓曰,新除授御營大將尹義儉,卽爲牌招,傳授命召,何如?傳曰,允。
成原默,以禮曹言啓曰,謹稽謄錄,則乙卯年上尊號時,因特敎,中宮殿行禮儀節,磨鍊擧行,而甲子辛丑上尊號時,亦有依乙卯年例磨鍊擧行之命矣。今此大王大妃殿·王大妃殿加上尊號時,中宮殿行禮,何以爲之乎?敢稟。傳曰,依例磨鍊。慶嬪行禮,一體磨鍊。
又以禮曹言啓曰,大報擅祭享,每年三月上旬內,擇日設行事,曾有定式矣。吉日,令日官李一遂推擇,則來三月初六日爲吉云,以此日設行,而初雖以親祭磨鍊,亦多有攝行之例,今番則何以爲之乎?敢稟,傳曰,攝行磨鍊。
又以禮曹言啓曰,臣興根與戶曹判書臣趙斗淳,進詣皇壇奉審,則奉室外板門內別紋席六張付一浮內一張,風遮大草芚二浮,饌卓巾二件,奉紙位卓巾一件,黃帕一件,座面紙二件,幣篚蓋具一坐,籩四箇,豆蓋具三坐,饌卓一坐,大牲匣一坐,小牲匣蓋具一坐,神扆榻移安時,所用黃木擔乼一艮衣,壇上所鋪黃花紋席六張付一浮內二張,黃香亭雨備一件,香大廳所鋪白紋席十五張付一浮內三張,雉尾箒一柄,雉尾雨傘一柄,典祀廳仰遮六張付油芚一浮,鼎羃二箇,敬奉閣風遮大草芚一浮,懸竹二箇,雉尾箒一柄,雉尾彩花席一張,白紋席一張,御齋室風遮大草芚一浮,壇上甲黃幕一浮內二幅內簷甲黃帳二浮內一幅,油遮日六浮各二十張付道里具內一浮,白布遮日一浮內一幅,白木內揮帳二浮內一幅,黃綿絲中束乼小束乼三甲所各一艮衣,小束乼二艮衣,排設竹二箇,朱紅漆圓經杖兩頭鐵甲一箇,從享位油遮日二浮道里具內五張,饌幕白布遮日一浮內一幅,中束乼一艮衣,典祀廳白布揮帳一浮內一幅,排設竹二箇竝破,改備,鍮東海一坐破,添鐵修補事,分付各該司,何如?傳曰,允。
又以禮曹言啓曰,因大臣筵奏,淸州表忠祠,居昌褒忠祠,竝遣官致侑事,允下矣。何官進去乎?敢稟。傳曰,各該地方官進去。
又以進饌所堂上意啓曰,本所堂上尹致秀,時無職名,令該曹口傳付軍職,以爲監董之地,何如?傳曰,允。
兵曹口傳政事,護軍單尹致秀。
鄭基世,以都摠府言啓曰,副摠管徐有薰,以禮曹參判,景慕宮春享大祭犧牲看品事,晝仕出去之意,敢啓。傳曰,知道。
義禁府照目粘連,漢城府判官趙秉正矣本府議啓內,率領儒生,不能檢飭,近衛咫尺,肆然攔入,揆以事體,有難參恕。以此照律罪,笞五十收贖,解見任別敍,私罪,奉敎依允爲旀,功議各減一等爲良如敎。
上在昌德宮。停常參·經筵。
藥房提調徐左輔,副提調洪鍾應啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣矣。卿等不必入侍矣。大王大妃殿·王大妃殿·中宮殿,口傳問安。答曰,知道。
沈熙淳啓曰,大司憲閔致成,持平金正奎在外,執義未差,掌令韓兢人未肅拜,白宗佺呈辭,持平南履輪未署經,監察茶時之意,敢啓。傳曰,知道。
鄭基世啓曰,備邊司郞廳來言,今日賓廳日次,而國忌齋戒相値,不得來會云矣。敢啓。傳曰,知道。
洪鍾應啓曰,左副承旨韓正敎,今日不爲仕進,卽爲牌招,何如?傳曰,允。
成原默啓曰,檢閱金德根,由限已過,卽爲牌招入直,何如?傳曰,允。
傳于成原默曰,禮房承旨馳詣宗廟·徽定殿·景慕宮,奉審摘奸。仍詣受香諸處,奉審摘奸以來。
傳于鄭基世曰,明日出宮門路,以萬安門爲之。
傳于成原默曰,左承旨許遞,前望入之。
承旨前望入之,朴宗休落點。
傳于鄭基世曰,留院公事入之。
鄭基世啓曰,御營大將尹義儉,禁衛大將任聖臯,以東·南關王廟獻官,今方受香出去矣,所佩命召,任聖臯兼帶右邊捕盜大將命召及大將牌·傳令牌,竝來請還納,何以爲之?而將兵之任,不可一刻無摠察之人,捕將重任,亦不可暫曠,在前如此之時,有他邊大將兼察之例,今番則何以爲之?敢稟。傳曰,竝仍佩往來,捕將他邊大將兼察,禁將·御將,都提調摠察。
又啓曰,捕將他邊大將兼察,禁將·御將,都提調摠察事,命下矣。在前如此之時,或有都提調命招之例,或有從事官發牌聽傳敎之規,今番則何以爲之?而兼察右邊捕盜大將李應植,卽爲牌招,聽傳敎,何如?傳曰,允。從事官發牌聽傳敎。
成原默啓曰,吏曹郞廳來言,臺諫有闕,政事,取稟。傳曰,政官牌招開政。
成原默,以吏曹言啓曰,今此文宣王釋奠祭祭官中,時無職名人員,今該曹口傳付軍職,何如?傳曰,允。
又以吏曹言啓曰,三司長官,不得兼金吾摠管,載在法典矣。新除授大司諫洪祐順,兼帶同義禁,何以爲之?敢稟。傳曰,同義禁許遞。
鄭基世,以總衛營言啓曰,本營善騎別將趙存中,方在罷散中,何以爲之乎?敢稟。傳曰,蕩滌敍用。
有政。吏批,行判書徐憙淳牌招不進,參判金鼎集進,參議金在田牌招不進,右承旨成原默進。啓曰,行判書徐熹淳,參議金在田竝牌招不進,小臣獨政未安,何以爲之?敢稟。傳曰,仍爲之。
又啓曰,廣州判官,今當差出,而本府以營下劇邑,物衆地大,素稱難治,不可不擇差,同道及他道有聲績未準朔守令,竝擬,何如?傳曰,允。以權馦爲執義,沈宜冕爲副應敎,趙然昌爲校理,曺錫雨爲同義禁,金大根爲同春秋,金東選爲廣州判官。
兵批,判書徐左輔差祭,參判權大肯入直進,參議趙得林受由,參知徐相敎病,右副承旨鄭基世進,僉知單張繼爕,訓鍊副正加設單李經在·李仁奎,副司直李寅奭·李承輔,副司勇馮世鎬,以上竝單付。
吏批,再政。以金濬爲典籍,朴齊韶爲白川郡守。
兵批,再政。護軍單趙存中。
吏批,三政。以尹致秀爲同成均,金秉熙爲敦寧主簿。
傳于成原默曰,發遣吏郞,諸執事淸齋與否,摘奸以來。
以左副承旨韓正敎牌不進罷職傳旨,傳于鄭基世曰,只推。
以吏曹參議金在田牌不進罷職傳旨,傳于鄭基世曰,只推。
成原默,以議政府領議政意啓曰,本府每於歲首,例爲觀察使·節度使薦,而左議政·右議政未差,臣有身病,限內不得議薦之意,敢啓。傳曰,知道。
又以奎章閣言啓曰,明日卽書香閣朔奉審日次,臣進詣擧行之意,敢啓。傳曰,知道。
又以禮曹言啓曰,今此大王大妃殿·王大妃殿加上尊號時,中宮殿行禮,依例磨鍊,慶嬪行禮,一體磨鍊事,命下矣。當有習儀之節,加上尊號內習儀,同爲擧行,何如?傳曰,允。
又以禮曹言啓曰,今此大王大妃殿·王大妃殿加上尊號日內庭行禮時,大殿所進致詞箋文,中宮殿所進致詞,慶嬪所進致詞,令文任前期撰進,以爲肄習之地,何如?傳曰,允。
鄭基世,以兵曹言啓曰,今正月各廳堂下武臣朔試射,臣曹連因有故,不得爲之之意,敢啓。傳曰,知道。
又以濬川司言啓曰,本司郞廳御營廳別將李膺緖改差代,以訓鍊都監別將柳昌根差下,使之察任,何如?傳曰,允。
上在昌德宮。停常參·經筵。
還內後,藥房·內閣·政院·玉堂口傳問安。答曰,知道。
成原默啓曰,明日召對,取稟。傳曰,停。
鄭基世啓曰,來初五日,朝參日次矣。敢稟。傳曰,停。
沈熙淳啓曰,大司憲閔致成,執義權馦,持平金正奎在外,掌令韓兢人未肅拜,白宗佺呈辭,持平南履輪未署經,監察茶時之意,敢啓。傳曰,知道。
傳于成原默曰,禮房承旨馳詣景慕宮,奉審摘奸以來。
成原默,以禮曹言啓曰,每年各陵展謁,春則二三月,秋則八九月,取稟事,曾有定式矣。今春展謁,定於何陵,而以何間擇吉乎?敢稟。傳曰,當詣穆陵·元陵親祭矣,日字以今月念前擇入。
又以禮曹言啓曰,以陵幸取稟草記,傳曰,當詣穆陵·元陵親祭矣,日字以今月念前擇入事,命下矣。幸行吉日,令日官李秉洪推擇,則今二月十八日爲吉云,以此日定行乎?敢稟。傳曰,以此日定行。
傳于鄭基世曰,軍士房承旨入侍。
兵曹,穆陵·元陵幸行時軍令,二月十八日出宮,廟洞晝停所,自闕門十六里,穆陵展謁,自晝停所十五里,以上三十一里。親祭元陵,展謁,親祭,還詣廟洞晝停,當日還宮。
傳于鄭基世曰,今番幸行時,諸般擧行,依京擧動例爲之,務從省約,出還宮時,植炬置之,凡係役民事,皆以儲置米會減。十里外斥堠·伏兵·傳語軍置之,外驛補把,亦依昨秋例除之事,分付。
假注書,韓敬源書啓,臣於本月初一日辰時量,以外南山植木摘奸事,敬奉聖敎,出崇禮門至南關王廟,主山及案山,植木處看審是白乎則,松橡鬱密是白遣,自靑鶴亭至舊失火處,面面周審,則老木穉株,叢帀茂盛是白遣,自典牲署後面,至冷井洞,則大木參差,擁蓋一山是白遣,下詣南壇看審是白乎則,壇砌門墻,竝無圮傷處,而主山及案山,樹不甚盛是白遣,自文峴至梨泰院後麓水閣峴,則土性瘠确,略有穉松是白遣,前至馬石橋,則松林蒙翳是白遣,詣漢江壇看審是白乎則,亦爲無頉是白遣,自雁峯伏兵峴,至畵景谷,則樹林茂密是白遣,由斗湖而詣司寒壇看審是白乎則,亦爲無頉是白遣,自無學峰所經外山諸處,一一詳審是白乎則,別無斫痕之意,敢啓。傳曰,知道。
成原默,以奎章閣言啓曰,景慕宮·望廟樓今朔奉審,無頉之意,敢啓。傳曰,知道。
又以上號都監都提調意啓曰,本都監郞廳敦寧府主簿朴齊韶,移拜外任矣,其代以前縣監崔璜差下,而方在罷散中,敍用,仍令該曹口傳付軍職,使之冠帶常仕,何如?傳曰,允。
兵曹口傳政事,副司果單崔璜。
兵曹口傳政事,副司果單鄭鎏·金鳳梧。
鄭基世,以兵曹言啓曰,昨秋幸行時,因下敎御營大將,率該營軍兵,弘化門外留陣矣,今番則以何營磨鍊乎?敢稟。傳曰,以禁衛營爲之。
又以兵曹言啓曰,在前幸行時,先廂步軍一哨除出,晝停所連爲作門矣,今亦依此擧行,何如?傳曰,允。
又以兵曹言啓曰,在前幸行時,十里外斥堠伏兵及傳語軍,以畿邑所屬束伍步軍擧行矣。今亦依此磨鍊,何如?傳曰,允。
又以司僕寺一二提調意啓曰,今此穆陵·元陵親祭時,各差備入把馬磨鍊,別單書入,而其中驛馬,則令兵曹知委畿內各驛,使之直爲入把,何如?傳曰,允。
又以司僕寺一二提調意啓曰,今此穆陵·元陵親祭時,補把驛馬,湖西·海西·關東三道,限三十五匹分排,知委各驛,以爲入用之地,何如?傳曰,允。
又以兵曹言啓曰,在前幸行,當日回鑾時侍衛,連以全數磨鍊矣。今亦依此擧行,何如?傳曰,允。
又以兵曹言啓曰,幸行回鑾後,隨駕軍兵犒饋,連以乾物分給矣。今亦依此擧行,何如?傳曰,允。
又以訓鍊都監言啓曰,本局把摠白樂莘,身病猝重,勢難察任,改差,何如?傳曰,允。
又以禁衛營言啓曰,本營中軍李顯英,身病甚重,勢難察任,今姑改差,何如?傳曰,允。
朴宗休,以賑恤廳言啓曰,西部阿峴契任掌鄭老味,今月初一日,本洞路傍,得二歲遺棄女兒,同里居良女李召史,欲爲收養,貧不自食,惟願受料,告于本部,自該部牒呈,故依節目給料,使之乳養之意,敢啓。傳曰,知道。
戊申二月初一日辰時,上詣仁政殿月臺。景慕宮春享大祭親傳香入侍時,行都承旨洪鍾應,左承旨朴宗休,右承旨成原默,左副承旨韓正敎,右副承旨鄭基世,同副承旨沈熙淳,假注書鄭直東·韓敬源,記事官金德根·趙然興,直提學金學性·金大根,檢校直閣尹定鉉·鄭㝡朝,直閣尹致英,檢校待敎李㘾·李裕元·洪淳穆,待敎金炳德,以次侍立。時至,通禮跪啓請外辦,上具翼善冠·衮龍袍,步出萬安門。通禮跪啓請乘輿,上乘輿。藥房提調徐左輔,副提調洪鍾應進前奏曰,侵早勞動,聖體,若何?上曰,一樣矣。仍詣仁政殿月臺,通禮跪啓請降輿,上降輿。通禮前導,就褥位南向立,引儀引獻官昌寧尉金炳疇,陞詣褥位之左。通禮跪啓請跪,上跪。香室官員奉香祝,跪授原默,原默奉香祝,東向跪進,上受香祝,以授炳疇,炳疇西向跪受興。通禮跪啓請興,上興。通禮前導,降階下祗送位西向立,炳疇奉香祝,由正路出。通禮跪啓請鞠躬,上鞠躬。香祝過後,啓請平身,上平身。入幕次後,問安勿爲之事。出榻敎傳曰,還宮門路,以協陽門爲之。出傳敎通禮跪啓請乘輿,上乘輿,出仁政門,由肅章門,入協陽門。基世請出標信解嚴。上由宣化門還內。諸臣以次退出。
戊申二月初一日未時,上御暎花堂。軍士房承旨入侍時,上具平戎服乘座馬,詣暎花堂陞座,以司謁命承史入侍。右副承旨鄭基世,假注書鄭直東,記事官金德根·趙然興,以次進伏訖。基世曰,軍令入侍時,使承傳宣傳官陞殿擧行矣,今亦依此擧行乎?上可之。宣傳官李容駿,出引兵曹判書徐左輔,左輔進前,左輔跪請軍令。上命入之。左輔以軍令跪授容駿,容駿跪授基世。基世讀奏訖,跪授挾侍,挾侍跪進。上命踏啓字以下。挾侍跪授基世,基世跪受。書判付讀奏訖,授容駿。容駿跪授左輔。上命兵曹判書先退。又命退。承史以次退出。
上在昌德宮。停常參·經筵。
鄭基世,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
成原默啓曰,明日召對,取稟。傳曰,停。
沈熙淳啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
傳于成原默曰,禮房承旨馳詣文廟,奉審摘奸以來。
朴宗休啓曰,假注書鄭直東,身病猝重,勢難察任,今姑改差,何如?傳曰,允。
鄭直東改差代,以金完植爲假注書。
沈熙淳啓曰,今此京外守令·邊將薦擧單子三百三十張,依例捧入,而其中應薦不薦人,令該曹察推,何如?傳曰,允。
傳于成原默曰,發遣吏郞,諸執事淸齋與否,摘奸以來。
沈熙淳啓曰,大司憲閔致成,執義權馦,持平金正奎在外,掌令韓兢人·白宗佺牌不進,持平南履輪未署經,監察茶時之意,敢啓。傳曰,知道。
以司諫申佐模,獻納金萬根,正言李晩德,掌令韓兢人·白宗佺牌不進罷職傳旨,傳于沈熙淳曰,只推。
成原默,以弘文館言啓曰,新除授副應敎沈宜冕,校理趙然昌,竝卽牌招察任,何如?傳曰,允。
鄭基世,以兵曹言啓曰,今此幸行時,隨駕軍兵,當爲磨鍊矣,禁·御兩營鄕軍,則今旣停番,何營軍兵隨駕,何營軍兵留都,禁軍及馬步軍,以幾番幾哨磨鍊乎?敢稟。傳曰,依昨秋例磨鍊,御將留陣。
又以兵曹言啓曰,在前幸行時,挾輦軍四百名或三百名,餘軍二百名或一百名磨鍊矣,今番則何以爲之乎?敢稟。傳曰,依昨秋例磨鍊。
又以兵曹言啓曰,今此穆陵·元陵幸行時,各差備所把驛馬,磨鍊書入,而本曹驛馬外不足之數,依近例京畿驛馬十五匹補把事,分付本道之意,敢啓。傳曰,知道。
又以兵曹言啓曰,今此幸行時,侍衛不可不備,宣傳官有闕之代,依例口傳擬入,何如?傳曰,允。
兵曹口傳政事,以金永求·李泰熙爲宣傳官。
鄭基世,以訓鍊都監言啓曰,本局中軍,今當差出,而擬望之人乏少,外任竝擬,何如?傳曰,允。
又以禁衛營言啓曰,本營中軍,今當差出,而擬望之人乏少,外任竝擬,何如?傳曰,允。
兵曹,以沈日永爲都監中軍,李定鉉爲禁衛中軍。
鄭基世,以禁衛營言啓曰,本營哨官鄭一泰,以昨夜當次宮城巡邏牌將,無端不爲待令,揆以師律,萬萬駭然。爲先汰去之意,敢啓。傳曰,知道。
上在昌德宮。停常參·經筵。
成原默啓曰,明日召對,取稟。傳曰,停。
沈熙淳啓曰,大司憲閔致成,執義權馦,持平金正奎在外,掌令韓兢人未肅拜,白宗佺呈辭,持平南履輪未署經,監察茶時之意,敢啓。傳曰,知道。
朴宗休啓曰,左副承旨韓正敎,今日不爲仕進,卽爲牌招,何如?傳曰,允。
傳于成原默曰,禮房承旨馳詣社稷,奉審摘奸以來。
金完植在外,代以金麟燮爲假注書。
以左副承旨韓正敎牌不進罷職傳旨,傳于沈熙淳曰,只推。
以副應敎沈宜冕,校理趙然昌牌不進罷職傳旨,傳于沈熙淳曰,只推。
傳于鄭基世曰,摠管有闕之代,前望入之。
摠管前望入之,朴宗吉落點。
傳于朴宗休曰,留院公事入之。
朴宗休,以吏曹言啓〈曰〉,卽接忠淸監司金洙根移文,則瑞山郡守尹行定,受由上京,尙未還官,而邑務繁氄,公納愆滯,捧稅方始,課農在卽,此際曠官,一時可悶,卽爲催促,以爲還官爲辭,故自臣曹催促,則身病猝重,不得下去云。其身病旣如是,則有難强令還任。瑞山郡守尹行定罷黜,何如?傳曰,允。
鄭基世,以兵曹言啓曰,今此幸行時,領軍之將,當爲備員,而內禁衛將鄭瑋,病難供職,呈狀乞遞,改差,其代口傳擬入,何如?傳曰,允。
兵曹口傳政事,以李民植爲內禁將。
黃海監司南獻敎疏曰,伏以寶齡齊卲於兩殿,縟儀誕擧於三元,聖孝彌光,尨褫滋至,大小攢頌,曷有其極?仍伏念臣,菲才蔑識,最居人下,偏蒙拂拭之恩,猥叨方面之寄,三載于玆,威望無以澄淸一省,才諝無以剸理百務,塵刹莫效,瘡疣居多,夙宵憂懼,若靡所措。而迄今淟涊蹲冒,自省惶恧,十手嗤點,尙何暇論,且況臣稟賦虛脆,痰火凝結,夙罹水土之疾,動作常多眩暈,間嬰霜露之祟,精爽不得收拾。年未衰暮,病入膏肓,簿書酬應,尙難振刷,守宰臧否,何望察飭,向以殿最不嚴,至蒙越俸之典,惶隕震懍,無地自容,而目今慶科在前,鑑識空疎,將何以鼓動文風,恢張公道,厭服多士之心耶?此尤臣不可擔夯之機也,爲臣之計,莫如自劃而讓能,在聖朝,亦莫如汰庸而任賢,玆敢披瀝仰籲。伏乞聖慈,曲諒衷懇,特賜遞免,以幸私分,以慰一道之望,千萬幸甚。臣無任云云。答曰,省疏具悉。所請依施。
上在昌德宮。停常參·經筵。
成原默啓曰,明日召對,取稟。傳曰,停。
沈熙淳啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
朴宗休啓曰,右副承旨鄭基世,今日不爲仕進,卽爲牌招,何如?傳曰,允。
傳于朴宗休曰,政官牌招開政。
韓正敎,以吏曹言啓曰,南部都事朴晉壽,以其身病,呈狀乞遞,改差,何如?傳曰,允。
有政。吏批,行判書徐憙淳進,參判金鼎集牌招不進,參議金在田牌招不進,左副承旨韓正敎進。啓曰,江原監司今當差出,而擬望之人乏少,他道守令竝擬,何如?傳曰,允。又啓曰,會寧都護府使今當差出,而當品中可擬之人乏少,曾經堂上兵使及他道兵使竝擬,何如?傳曰,允。以朴鳴載爲兵曹參議,李秉德爲校書判校,李鎬肅爲南部都事,尹定鉉爲黃海監司,朴容壽爲江原監司,李元夏爲會寧府使,尹載善爲瑞山郡守,校書判校金祖欽,今加通政,依定式陞堂上。
兵批,判書徐左輔進,參判權大肯病,參議未差,參知徐相敎入直,左承旨朴宗休進。啓曰,黃海兵使今當差出,而擬望之人乏少,他道兵使竝擬,何如?傳曰,允。以朴兌升·黃處愼·金沂行爲五衛將,許瓚爲忠壯將,朴永建爲訓鍊主簿加設,洪祐命爲文兼,金相宇爲黃海兵使,李宇斌爲黃海兵虞候,盧經河爲晉州監牧官,護軍朴宗吉·南獻敎·吳一善·李定鉉,副護軍趙道淳·趙得林·李信泳·李仁泳·徐偉輔,以上竝單付。
吏批,再政。以閔英世爲左尹,金大根爲同經筵,金學性爲典醫提調,李昌廷爲兵曹正郞,申在羲爲尙衣別提,李大升爲定陵參奉,兵曹參議單徐相敎,參知單朴鳴載,會寧府使李元夏,今加嘉善加資事,承傳。
兵批,再政。朴宗休啓曰,忠淸兵使·全羅兵使,今當差出,而擬望之人乏少,同道水使及他道守令竝擬,何如?傳曰,允。以李源明爲訓鍊僉正,申紹爲忠淸兵使,申觀浩爲全羅兵使,僉知二單黃處愼·金沂行,副護軍單金祖欽,兼江原道兵馬水軍節度使單朴容壽,兼黃海道兵馬水軍節度使單尹定鉉。
吏批,三政。以趙羲贊爲鳳山郡守。
兵批,三政。朴宗休啓曰,忠淸水使今當差出,而擬望之人乏少,他道防禦使竝擬,何如?傳曰,允。以南獻敎爲同知,李熙敏爲宣傳官,李敏敎爲忠淸水使。
吏批,四政。韓正敎啓曰,坡州牧使今當差出,而本州以防禦重地,不可不擇差,他道守令竝擬,何如?傳曰,允。以李基碩爲坡州牧使。
兵批,四政。以具弼祖爲宣傳官。
吏批,五政。以趙台顯爲厚州府使。
沈熙淳啓曰,大司憲閔致成,執義權馦,持平金正奎在外,掌令韓兢人·白宗佺牌不進,持平南履輪未署經,監察茶時之意,敢啓。傳曰,知道。
以司諫申佐模,獻納金萬根,正言李晩德,掌令韓兢人·白宗佺牌不進罷職傳旨,傳于沈熙淳曰,只推。
以右副承旨鄭基世牌不進罷職傳旨,傳于韓正敎曰,只推。
以吏曹參議金在田牌不進罷職傳旨,傳于韓正敎曰,只推。
成原默,以弘文館言啓曰,副應敎沈宜冕,校理趙然昌,竝卽牌招察任,何如?傳曰,允。
以副應校沈宜冕,校理趙然昌牌不進罷職傳旨,傳于成原默曰,只推。
成原默,以纂輯廳摠裁官意啓曰,宗廟第十四室·第十五室·第十六室,寶鑑待入印,當爲奉安矣,戶·禮堂春奉審日,本廳監印堂郞進去,奉安形止一體奉審,何如?傳曰,允。
沈熙淳,以御營廳言啓曰,去夜五更量,幼學李德淵·李兢淵·邊興箕,犯夜被捉於本廳巡邏處,依例移送秋曹之意,敢啓。傳曰,知道。
上在昌德宮。停常參·經筵。
藥房都提調金道喜,提調徐左輔,副提調洪鍾應啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣矣。卿等不必入侍矣。大王大妃殿·王大妃殿·中宮殿,口傳問安。答曰,知道。
大王大妃殿進御歸茸君子湯,自今日五貼式,日次製入事,榻前下敎。
鄭基世,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
韓正敎啓曰,明日召對,取稟。傳曰,停。
沈熙淳啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
鄭基世啓曰,備邊司郞廳來言,今日賓廳日次,而領議政權敦仁有身病,左議政·右議政未差,不得來會云矣。敢啓。傳曰,知道。
韓正敎啓曰,假注書韓敬源,身病猝重,勢難察任,今姑改差,何如?傳曰,允。
韓敬源改差,代以吉鎭五爲假注書。
傳于韓正敎曰,左承旨·右承旨竝許遞,前望入之。
承旨前望入之,姜·朴來萬落點。
韓正敎啓曰,新除授承旨姜·朴來萬,方在罷散中,何以爲之?敢稟。傳曰,敍用。
又啓曰,右承旨姜,右副承旨朴來萬,竝卽牌招,何如?傳曰,允。
又啓曰,卽者景慕宮官員來言,明日奉審,提調當爲進參,而都提調朴晦壽有身病,提調金蘭淳在外,不得進參云,何以爲之?敢稟。傳曰,提調許遞,前望入之。
景慕宮提調前望入之,朴永元落點。
沈熙淳啓曰,大司憲閔致成,執義權馦,持平金正奎在外,掌令韓兢人·白宗佺牌不進,持平南履輪未署經,監察茶時之意,敢啓。傳曰,知道。
以司諫申佐模,獻納金萬根,正言李晩德,掌令韓兢人·白宗佺牌不進罷職傳旨,傳于沈熙淳曰,只推。
傳于韓正敎曰,發遣吏郞,諸執事淸齋與否,摘奸以來。
韓正敎,以吏曹言啓曰,因承政院啓辭,守令應薦而不薦人,令該曹察推事,允下矣。知事李羲發,行護軍朴長復·李忠運·朴潤榮,俱爲應薦而不薦,竝推考警責,何如?傳曰,允。
又以弘文館言啓曰,副應敎沈宜冕,校理趙然昌,旣有只推之命,竝卽牌招察任,何如?傳曰,允。
沈熙淳,以刑曹言啓曰,御營廳啓辭內,去夜五更量,幼學李德淵·李兢淵·邊興箕,犯夜被捉於本廳巡邏處,依例移送秋曹之意,敢啓。傳曰,知道事,命下矣。德淵·兢淵·興箕,依更數各決笞三十度放送之意,敢啓。傳曰,知道。
又以刑曹言啓曰,卽接江原監司朴宗吉文移,則蔚珍縣徒一年半定配罪人金在弘,限滿云矣。取考曹上配案,則在弘縳打捕校罪,丙午七月定配,今已限滿的實,依法典放送後,徒流案頉下事,分付道臣之意,敢啓。傳曰,知道。
上在昌德宮。停常參·經筵。
沈熙淳啓曰,明日召對,取稟。傳曰,停。
又啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
傳于鄭基世曰,傳香承旨馳詣先農壇,奉審摘奸以來。
沈熙淳啓曰,大司憲閔致成,執義權馦,持平金正奎在外,掌令韓兢人·白宗佺牌不進,持平南履輪未署經,監察茶時之意,敢啓。傳曰,知道。
以司諫申佐模,獻納金萬根,正言李晩德,掌令韓兢人·白宗佺牌不進罷職傳旨,傳于沈熙淳曰,只推。
以右副承旨朴來萬牌不進罷職傳旨,傳于姜曰,只推。
以副應敎沈宜冕,校理趙然昌牌不進罷職傳旨,傳于沈熙淳曰,只推。
沈熙淳,以弘文館言啓曰,副應敎沈宜冕,校理趙然昌,旣有只推之命,竝卽牌招察任,何如?傳曰,允。
又以纂輯廳摠裁官意啓曰,今日會同,都廳郞廳趙然昌,謂有情勢,不爲來參,事體所在,誠極駭然。令政院牌招,以爲進參之地,何如?傳曰,允。
以纂輯郞廳趙然昌牌不進罷職傳旨,傳于沈熙淳曰,只推。
沈熙淳,以奎章閣言啓曰,景慕宮望廟樓今春大奉審,臣炳德與本宮提調朴永元,進詣展奉奉審,無頉之意,敢啓。傳曰,知道。
又以纂輯廳摠裁官意啓曰,監印堂上趙斗淳,郞廳任百淵及本署提調洪敬謨,進詣宗廟第十四室·第十五室·第十六室,冊寶欌內寶鑑奉安之節奉審,則無狹少之慮矣,敢啓。傳曰,知道。
又以弘文館言啓曰,上番副校理臣李裕膺,以纂輯廳繕寫郞廳,今日會同時,晝仕出去之意,敢啓。傳曰,知道。
鄭基世,以兵曹言啓曰,因承政院啓辭,邊將應薦不薦人,令該曹察推事,允下矣。知中樞府事李羲發,行大護軍李魯秉,行護軍李同淳·洪儼·朴潤榮·沈有祖,俱爲應薦而不薦,竝依法典推考警責,何如?傳曰,允。又以兵曹言啓曰,五衛將王德修,以其病難供職,呈狀乞遞。守門將朱大瑢,除授在外,過限未上來,竝改差,何如?傳曰,允。
上在昌德宮。停常參·經筵。
朴來萬啓曰,明日召對,取稟。傳曰,停。
沈熙淳啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
鄭基世啓曰,來十一日,朝參日次矣。敢稟。傳曰,停。
朴來萬啓曰,來十一日,輪對日次矣。敢稟。傳曰,當次人受點,後日次待令。
又啓曰,卽者副校理李裕膺,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
沈熙淳啓曰,大司憲閔致成,執義權馦,持平金正奎在外,掌令韓兢人·白宗佺牌不進,持平南履輪未署經,監察茶時之意,敢啓。傳曰,知道。
以司諫申佐模,獻納金萬根,正言李晩德,掌令韓兢人·白宗佺牌不進罷職傳旨,傳于沈熙淳曰,只推。
傳于朴來萬曰,發遣吏郞,諸執事淸齋與否,摘奸以來。
以副應敎沈宜冕,校理趙然昌牌不進罷職傳旨,傳于朴來萬曰,只推。
朴來萬,以弘文館言啓曰,副校理李裕膺陳疏徑出,李別兼春秋進,上番闕直,事甚未安。副應敎沈宜冕,校理趙然昌,旣有只推之命,與應敎兪致善,校理李濟達,竝卽牌招,以爲推移入直之意,何如?傳曰,允。
以應敎兪致善,副應敎沈宜冕,校理趙然昌·李濟達牌不進罷職傳旨,傳于朴來萬曰,只推。
槐院分館錄三點鄭直東·李鍾淳·李秉珪·金完植·林昺默·徐大淳·孔獻東·鄭煥翼·金顯龜·宣聞周·鄭漢源。
朴來萬,以內醫院都提調·提調意啓曰,本院別付料四窠中三窠,例付三廳,首醫一窠若有闕,則草記稟旨事,曾有定式矣。今此金景球有頉,代以何醫官塡差乎?醫官望單子,依例書入之意,敢啓。傳曰,知道。
鄭基世,以兵曹言啓曰,新除授月串僉使劉龍澤,母年今爲八十二歲,法不當遠離赴任,呈狀乞遞,邊將之親年七十五歲以上者,許遞其任,載在法典,改差,何如?傳曰,允。
黃海監司尹定鉉疏曰,伏以臣,通籍六載濫玷卿班,居常踧踖,不省措躬,海西旬宣除旨又降,奉誥徊徨,歷日靡定,臣之周旋殿陛,積有歲月,本末長短,旣盡爲淵鑑之所燭,則今此方面之任,何爲而及於臣身也。以臣空疎謭劣,委蛇於閒漫職司,常切素餐之愧,況乎攬轡觀風,宣力四方,較之居內奉公,其繁簡難易,不啻百倍。且臣孤露餘生,早罹風霜,膏肓難醫,抱影呻吟,聰明都喪,觸緖扞格,臣於年前,待罪西邑,民社之責,寸籌莫展,而到今智慮,無所加長,筋骸轉益銷鑠,藩維之大,不比於百里,州郡之憂,盡萃於一營,舟楫接登·萊之洋,而海防遼遠,冠蓋通灣·浿之路,而廚供絡繹,若其衆瘼之有無,臣何敢指陳?而守宰之臧否,臣不足以鑑別,水旱之備虞,臣不足以經畫,田簿之棼絲紊繩,浦稅之剝膚椎髓,臣不足以査櫛而蠲捄矣,畢竟顚沛,辜負重寄,明若執契,豈不大可懼哉?玆敢披瀝情實,仰瀆崇嚴,伏乞聖慈,念此任之不可輕畀,諒臣言之非出飾讓,亟改臣新授觀察使之命,以重藩寄,以安私分,不勝大願。臣無任云云。答曰,省疏具悉。卿其勿辭往欽哉。
江原監司朴容壽疏曰,伏以天休滋至,邦籙無疆,縟儀誕擧,聖孝冞光,歡聲協氣,洋溢區宇,大小忭祝,曷有其極?仍伏念臣,忝在任使之末,已多年所矣,淵鑑所燭,本末畢露,而最是才識俱空,文質無當,叨冒僥濫,曾蔑絲毫之自效,內外歷試,實無尺寸之可紀,省躬慙悚,如集于木。千萬不自意,伏奉東臬新命,臣誠惝怳悸恐,歷屢日而罔知所以自措也。噫,熙朝官人,孰非難愼,而方岳之任,視他綦重,承流宣化,生民之休戚係焉,黜幽陟明,長吏之臧否判焉,其責甚鉅,其揀尤峻,苟非望與實副,爲世所推者,則有不可遽然畀付也審矣。矧玆關東一省,跨控嶺海,屛蔽畿輔,壤地雖褊,徭役甚煩,加之土瘠民貧,生理尠薄,屢經飢饉,殿屎方深,戶口漸縮於前日,町疃猶荒於樂歲,環一方幾百生靈,如在漏船之中,以須副手之工,苟欲懷保而全安,只在得人焉已矣。如臣無似,最居人下,而至於吏事,尤非所長,曾典群邑,無一善政,每自思惟,尤悔徒積,今玆按察之責,非比百里之寄,則有何威明可以彈壓,有何才能可以牽補,上寬我聖上東顧之憂也哉?昔宋臣劉摯之言曰,監司非其人,則不能喩上旨究惠澤民,國受其病,臣雖無狀,自知甚明,今若不量而冒赴,反歸僨誤之科,終累我殿下則哲之明,則臣之孤負之罪,將何以自贖乎?左右參倚,末由承當,玆敢畢暴衷懇,冒瀆崇嚴,伏乞聖明,念藩寄之不可輕授,諒臣言之非出飾讓,將臣職名,劃卽遞改,以重方面,以安賤分焉。臣無任云云。答曰,省疏具悉。卿其勿辭往欽哉。
副校理李裕膺疏曰,伏以臣,卽接家信,臣母素患蛔積之症,因感挾滯,又復添肆,數日以來,寢啖俱愆,藥餌是事,臣聞報煎熬,按抑不得,玆敢略控短章,徑出脩門,伏乞聖明,俯垂鑑諒,亟命鐫遞,俾便救護,仍治臣擅離之罪,以肅朝綱焉。臣無任云云。省疏具悉。爾其勿辭救護。
上在昌德宮。停常參·經筵。
鄭基世,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
朴來萬啓曰,明日召對,取稟。傳曰,停。
沈熙淳啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
傳于朴來萬曰,禮房承旨馳詣受香諸處,奉審摘奸以來。
鄭基世啓曰,禁衛大將任聖臯,南關王廟修改,今方出去矣。兼帶右邊捕盜大將所佩命召及大將牌·傳令牌,何以爲之?敢稟。傳曰,仍佩往來。
又啓曰,訓鍊大將李應植,以習陣事,明日鷺梁出去矣,兼帶左邊捕盜大將命召及大將牌·傳令牌,何以爲之?敢稟。傳曰,仍佩往來。
右副承旨朴來萬書啓,臣承命馳詣南壇,壇上神位板奉審則無頉,祭物·祭器·祭井看審則精潔,諸執事·進排官,佾舞工人摘奸則無頉。仍詣三角山·白嶽山,神位板奉審則無頉,祭物·祭器·祭井看審則精潔,諸執事·進排官摘奸則無頉。仍詣木覔山,神位板奉審則無頉,祭物·祭器·祭井看審則精潔,諸執事·進排官摘奸則無頉。仍詣漢江壇,壇上神位板奉審則無頉,祭物·祭器看審則精潔,諸執事·進排官摘奸則無頉矣。臣則還詣南壇享所,仍留監祭,待將事還奉神位板後,復命之意,敢啓。傳曰,知道。
沈熙淳,以弘文館言啓曰,上番闕直,事甚未安。應敎兪致善,校理李濟達·趙然昌,旣有只推之命,竝卽牌招入直之地,何如?傳曰,允。
沈熙淳啓曰,大司憲閔致成,執義權馦,持平金正奎在外,掌令韓兢人·白宗佺牌不進,持平南履輪未署經,監察茶時之意,敢啓。傳曰,知道。
以司諫申佐模,獻納金萬根,正言李晩德,掌令韓兢人·白宗佺牌不進罷職傳旨,傳于沈熙淳曰,只推。
以應敎兪致善,校理李濟達·趙然昌牌不進罷職傳旨,傳于沈熙淳曰,只推。
鄭基世,以禁衛營言啓曰,臣聖臯進詣南廟,有頉處看檢修改後,別單書入之意,敢啓。傳曰,知道。
又以御營廳言啓曰,東關王廟有頉處,臣監董修改後,別單書入之意,敢啓。傳曰,知道。
又以御營廳言啓曰,東營入直騎士,爲二十五人,而權付騎士三十人,今已減額矣。番次隨而苟艱,五人減省,每三日以二十人磨鍊以入,何如?傳曰,允。
上在昌德宮。停常參·經筵。
自人定至四更,月暈。
朴來萬啓曰,明日召對,取稟。傳曰,停。
沈熙淳啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
姜啓曰,假注書吉鎭五,身病猝重,勢難察任,今姑改差,何如?傳曰,允。
傳于朴來萬曰,藥房提調許遞,前望入之。
藥房提調前望入之,徐箕淳落點。
朴來萬,以弘文館言啓曰,上番闕直,事甚未安。應敎兪致善,校理李濟達·趙然昌,旣有只推之命,竝卽牌招,以爲推移入直之地,何如?傳曰,允。
沈熙淳啓曰,大司憲閔致成,執義權馦,持平金正奎在外,掌令韓兢人·白宗佺牌不進,持平南履輪未署經,監察茶時之意,敢啓。傳曰,知道。
以司諫申佐模,獻納金萬根,正言李晩德,掌令韓兢人·白宗佺牌不進罷職傳旨,傳于沈熙淳曰,只推。
以應敎兪致善,校理李濟達·趙然昌牌不進罷職傳旨,傳于沈熙淳曰,只推。
沈熙淳啓曰,明日次對,兩司當爲進參,除在外·未署經外,未肅拜·呈告人員,竝待開門牌招,何如?傳曰,允。
朴來萬,以加上尊號都監都提調意啓曰,大王大妃殿玉冊文·玉寶文,王大妃殿玉冊文·玉寶文,書出眞諺各一件,謹此封進之意,敢啓。傳曰,知道。
又以加上尊號都監都提調意啓曰,今此加上尊號時玉冊·玉寶詣闕班次圖一件,謹此封進之意,敢啓。傳曰,知道。
又以加上尊號都監都提調意啓曰,加上尊號冊寶封裹日時,令日官李秉洪推擇,則今二月十一日午時爲吉云,以此日時擧行之意,敢啓。傳曰,知道。
又以追上尊號都監都提調意啓曰,今此追上尊號時玉冊·金寶詣太廟班次圖一件,謹此封進之意,敢啓。傳曰,知道。
又以追上尊號都監都提調意啓曰,純宗大王玉冊文·金寶文,翼宗大王玉冊文·金寶文各一件,謹此書入之意,敢啓。傳曰,知道。
又以追上尊號都監都提調意啓曰,追上尊號冊寶封裹日時,令日官李秉洪推擇,則今二月十一日午時爲吉云,以此日時擧行之意,敢啓。傳曰,知道。
沈熙淳,以刑曹言啓曰,卽接平安監司趙鶴年文移,則龜城府徒三年定配罪人李集一,限滿云矣。取考曹上配案,則集一以役名不以實罪,乙巳二月到配,今已限滿的實,依法典放送後,徒流案頉下之意,分付道臣,何如?傳曰,允。
上在昌德宮。停常參·經筵。
人定,月暈。
藥房副提調洪鍾應啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣不任區區伏慮,敢來問安,竝此仰稟。答曰,知道。兩慈殿氣候一樣矣。卿不必入侍矣。大王大妃殿·王大妃殿·中宮殿口傳問安。答曰,知道。
沈熙淳啓曰,明日召對,取稟。傳曰,停。
鄭基世啓曰,大司憲閔致成,執義權馦,持平金正奎在外,掌令韓兢人·白宗佺牌不進,持平南履輪未署經,監察茶時之意,敢啓。傳曰,知道。
傳于鄭基世曰,大臣·備局堂上引見。
吉鎭五改差,代以韓鼎謩爲假注書。
韓鼎謩有頉,代以金完植爲假注書。
傳于沈熙淳曰,進饌所初度習儀,十一日擧行事,分付。
傳于韓正敎曰,都承旨許遞,前望入之。
承旨前望入之,尹致秀落點。
傳于韓正敎曰,右副承旨許遞,今日政差出。
傳于沈熙淳曰,直提學有闕之代,今日政差出。
沈熙淳,以吏曹言啓曰,奉常寺正鄭翊朝,司僕寺正沈承澤,校書判校李秉德,俱以身病,呈狀乞遞,竝改差,何如?傳曰,允。
又以吏曹言啓曰,今日次對入侍時,厚州府使趙台顯,不多日內催促下送事,命下矣。自臣曹催促,則今十三日辭朝云矣。敢啓。傳曰,知道。
又以弘文館言啓曰,校理趙然昌,旣有只推之命,卽爲牌招察任,何如?傳曰,允。
鄭基世,以上號都監郞廳,以都提調意啓曰,本都監都廳鄭翊朝,時無職名,令該曹口傳付軍職,何如?傳曰,允。
兵曹口傳政事,副司果單鄭翊朝。
有政。吏批,行判書徐憙淳進,參判金鼎集牌招不進,參議金在田牌招不進,右副承旨沈熙淳進。以尹致英爲副修撰,金學性爲判尹,朴長復爲右尹,李宗秉爲刑曹參議,白宗杰爲奉常正,金炳冀爲司僕正,許結爲校書判校,朴宗吉爲刑曹參判,洪學淵爲分內醫提調。刑曹參判李敦榮,同知金箕晩,行護軍金學性,已上今超資憲,正卿陞擢事,承傳。故水使具侃贈兵參訓都例兼,忠節卓異,贈職事,承傳。
兵批,判書徐左輔病,參判權大肯病,參議徐相敎入直進,參知朴鳴載病,左副承旨鄭基世進。大護軍李憲球·李敦榮·金箕晩·金學性,護軍閔英世,副護軍朴宗休·成原默·李公翼,副司直沈宜冕,副司果趙在應,以上竝單付。都摠管單李敦榮。
吏批,再政。以韓啓源爲同副承旨,趙秉駿爲直提學,洪淳穆爲副應敎,李秉德爲兵曹正郞,左尹單朴長復,右尹單金大根,兼直閣單尹致英。
兵批,再政。副護軍單朴來萬。
禮曹,今此追上尊號·加上尊號習儀吉日,初度二月十一日,二度同月二十二日,三度同月三十日。初二度則各日早朝,都監都提調以下諸執事,以黑團領,議政府良中行禮,而中使承旨,亦以黑團領進參爲白乎旀,三度則依正日例,宗親文武百官,以黑團領,仁政殿行禮爲白乎矣,加上尊號內庭習儀,行於通明殿,而中宮殿·慶嬪行禮習儀,同爲擧行之意知委,何如?啓,依所啓施行爲良如敎。
禮曹,今此內進饌時,習儀吉日,初度二月二十日,二度同月二十六日,三度來三月初二日。初二度習儀,則各日早朝,進饌所堂上郞廳,俱以黑團領,本所良中行禮爲白乎旀,三度習儀乙良,依正日例,通明殿行禮爲白乎矣,令進饌所檢飭事,知委,何如?啓,依己丑年例,當自內爲之矣,本所習儀,置之爲良如敎。
沈熙淳,以奎章閣言啓曰,新除授直提學趙秉駿敎旨安寶次,濬哲之寶請出之意,敢啓。傳曰,知道。
又以奎章閣言啓曰,新除授直提學趙秉駿,卽爲牌招察任,何如?傳曰,允。
又以禮曹言啓曰,卽接橫城幼學李承華所志,則以爲,族兄承弼,嫡妾俱無子,以其同姓十寸弟承祚第二子基豐,欲爲繼後,兩家諸族,相議完定,而養家父母,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹,論理草記事,曾有筵奏定式,而門長李承華所訴旣如此,依定式李承祚第二子基豐,立爲李承弼之後,何如?傳曰,允。
鄭基世,以訓鍊都監言啓曰,本局別將閔晳,身病猝重,勢難察任,改差,何如?傳曰,允。
以司諫申佐模,獻納金萬根,正言李晩德,掌令韓兢人·白宗佺牌不進罷職傳旨,傳于鄭基世曰,只推。
以吏曹參議金在田牌不進罷職傳旨,傳于鄭基世曰,只推。
大司成李㘾疏曰,伏以學校者,國家首善之地,英材樂育之所也。故列聖以降,凡係多士藏修供待之具,無不詳審而周備,崇敎化重儒術之規模制度,可按而知也。臣間嘗仍公,再入泮宮,目見講藝之堂,棲士之齋,上雨旁風,甍桷朽破,一經夏澇,傾頹乃已,退惟多日,已不勝其寒心矣。雖尋常廨廡之至於如是者,爲其官守者,固當隨毁補綴之不暇,而況一國賢關,群居游息之攸在,尤豈容任其伈泄,廢而不擧乎?顧今國用不贍,經費亦難,而卽此事,實係不可已,苟或拘於經用,不念體貌之重,則其於有識之齎歎何哉。若曰姑無甚急,失今不茸,漸至有日頹月圮,莫可收拾之境,向後興工之費,將不啻幾倍也,較然明矣。玆敢不避僭妄,冒控愚見,伏願聖明,俯垂鑑諒,亟令該司,從長措劃,以爲興廢擧墜,一新改觀,俾聖化有光,千萬幸甚。臣無任云云。〈答曰〉,省疏具悉。泮宮修改,果係急務,令廟堂從長稟處。
戊申二月初十日辰時,上御誠正閣。大臣·備局堂上引見入侍時,左副承旨鄭基世,假注書金麟燮,事變假注書白宗逵,記事官金德根·趙然興,領議政權敦仁,行吏曹判書徐憙淳,禮曹判書金興根,工曹判書朴永元,刑曹判書李若愚,行大護軍任聖臯,兵曹判書徐左輔,戶曹判書趙斗淳,知中樞府事金英淳,行護軍尹義儉·李應植,吏曹參判金鼎集,行護軍金學性,開城府留守趙秉駿,行護軍尹致秀,修撰兪致崇,以次進伏訖。上曰,史官分左右。敦仁進前奏曰,近日日候稍和,而猶爲不調矣,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。敦仁曰,向來滯候,今已差勝,而水刺之節,比前若何?上曰,近日別無滯意,而果勝於前日矣。敦仁曰,泄候則若何?上曰,亦差勝矣。敦仁曰,湯劑近進何方乎?上曰,連進歸茸君子湯矣。上曰,次對爲之。敦仁曰,卽見平安監司趙鶴年狀啓,則枚擧龜城府使李容純牒呈以爲,本府城堞,去乙巳水災,頹圮爲七里,不可不及今改築,而築城物力,本無恒儲,隣丁發赴,亦難遽議,空名帖限七百張成給,俾爲完役事,請令廟堂稟處矣。本府係是關防,頹堞當卽完築,而容入物力,旣無從他辦備之道,則在前似此之役,許給空帖,亦多已例,空名帖五百張,特爲成給,俾爲完築之地,何如?上曰,依爲之。出擧條敦仁曰,慶科今且當前矣,近來科試之弊,如人毛髮俱病,莫可醫治,每經一番場屋,其喧聒可駭之說,沸鬱難平之情,輒倍於前,莫之收拾,言念國體,寧不寒心?此皆由於主試之不得其人,苟能另擇其心公眼明而畀之,則朝飭對揚之道,試體謹嚴之地,必不昌披放倒,甘自犯於物議之唾罵,士心之拂戾,而銓曹則終不免規規俗套,每欠擇人之實,如是而何以責其矯弊,習正試體哉?京試官自當趁期差出,爲先申飭銓曹,俾爲各別擇擬之地,因此而臣有區區常所憂歎者,玆敢仰達矣。凡係科弊,莫大於蔑公而循私,其所恢公之政,防奸之道,固當靡不用極,而近年以來,有一種風氣,欲衒公道之美名,惟恐榜眼之或侈,考試之際,必以最晩雜軸不成貌樣者,用意收取,畢竟榜面,未嘗不窣窣其黑,而能文實才,擧皆沈屈,餘草借手,莫不巍參入選之券,傳爲一世之笑囮,參榜之人,過半隨從之常賤,設科法意,豈或如是?凡試取之法,一意精白,都無適莫,只從當日作得失,以爲立落,則有才者自能得雋,無文者不敢冒占,此眞所謂公道也。若一涉用意,便不是公,況其用意,非但目下試體之不成,文風盛衰,有關於世敎,而近來京鄕赴擧之士,臨場則競覘主試之俯仰,呈券則反尙紙面之醜惡,務爲僥倖欺蔽之習,此固不可專責於士習,而甚至於專意功令者,無不解體曰,欲精文藝,爲其決科,而能文者反被其害,治功令何爲,或有抛其業者,如是而將何以勸奬興起哉?苟不洞革此習,亟正試體,則日後之弊,尤不可勝言,自今嚴飭主試,無敢復踵謬習,如前用意,惟以當日作之能否取舍,以爲慰士心振文敎之地,何如?上曰,近日科試之弊,可謂末如之何?前後提飭,終無實效,常所慨歎。所奏果爲切中,從此以後,各別申飭,痛革謬習,可也。出擧條上曰,注書甚爲生疎,何不擇差乎?基世曰,假注書金麟燮,讀批之際,做錯非細,推考,何如?上曰,依爲之。出擧條上曰,請推固可也,而次對注書,尤當擇差矣。基世曰,昨日注書改差,而望單俄者始下矣。上曰,昨日注望,亦未知其如何矣,實官竝何不出仕乎?基世曰,上注書尹禹錫,間徹病親呈辭,尙未入來,下注書朴昇壽,以覲親事下往江原監營云矣。敦仁曰,今春各道科試,旣令設行於監營矣,道臣巡部,事勢極爲相妨,春巡竝爲停止之意,分付。北關各陵寢奉審,依已例,令道內秩高守令擧行事,一體知委,舊豐德齊·厚兩陵奉審,開城留守自是元定擧行,而留守趙秉駿,以進饌所公役,無以下去,兩陵春奉審,依畿伯有故時各陵奉審例,道內秩高守令中,假承旨差下,使之擧行,何如?上曰,依爲之。出擧條敦仁曰,綏陵植木之役,昨秋亦爲擧行,而聞畿伯之言,所植者過半枯損云。當此解土之時,不可不另加補植,分付畿營與三營,從近始役,着實擧行,仍令從便往來,俾各躬飭。近聞驪州英·寧兩陵火巢,未免童濯之患,自遠瞻望,象設及丁閣,無所遮障云,是豈不萬萬驚悚乎?近來蟲蝕,雖或爲患,若守護稍嚴,斧斤不入,則豈至若是之全無禁養乎?揆以事體國綱,寧欲無言,本陵官與地方官,俱合重勘,而年久流來之事,雖不可指的請罪,植木之役,不容暫緩,分付道臣,嚴飭地方官,眼同陵官,自今春爲始,兩陵局內,着實栽種,樹木長養間,每年以春秋爲課,期於茂密之地,道臣春秋奉審時,考勤慢狀聞,如無實效,陵官及地方官,竝爲論勘之意,申飭,何如?上曰,各別申飭,可也。出擧條上曰,雖或有蟲食之患,若無斧斤潛斫之弊,則豈至於童濯之境乎?非但兩陵爲然,各陵園所局內,亦難保其無此弊矣。敦仁曰,東西各陵局內,雖或有此等之弊,必不如驪州兩陵局內之爲最甚矣。此後則另飭畿營,使地方官眼同兩陵官,各別巡察,則似必有效矣。上曰,雖以陵官言之,豈有如許擧行乎?另加申飭,可也。敦仁曰,刑曹參判李敦榮,同知金箕晩,行護軍金學性,資歷地望,實合進用,竝正卿陞擢,何如?上曰,依爲之。出擧條敦仁曰,再昨冬三司長官,兼帶金吾摠管事,吏曹草記以受點之時,稟旨變通批下,故銓曹每以稟旨擧行矣。三司長官之不得兼金吾摠管,卽載在通編,而年前又有大臣筵奏,遞兼銜仍本職之定奪,則無論政望與前望,其爲不可兼一也,而乃以法典所在,已經定奪之事,番番稟旨,徒涉煩屑。臣意則依前遞其兼職,自銓曹直爲出代,更勿煩稟恐好,故敢此仰達矣。上曰,依爲之。出擧條敦仁曰,都城濬川,已爲七年之久,川渠無不塡閼,雨水輒患漲溢,如去月之雨,不甚大注,而沿川閭家,已有汎濫之患云,及今疏滌,係是不可已之政,分付該司,少待日氣稍舒地脈,卽速擧行,水之因勢利導,惟在於下流之無壅,而近來濬川之擧,城內則雖曰疏堀,城外則反致壅塞,畢竟徒費人力,全無實效,事之不誠,莫甚於此。今番則另飭該司,各別擧行,俾無如前之弊,何如?上曰,依爲之。出擧條敦仁曰,再昨日左捕將送言以爲,敦化門階上,有一草席裹如狀啓封者,置之三日,形迹可疑云,故使之坼見,則卽箕營別親衛士都試啓本,具書目而無判付,去年九月三十日封發,而經年之後,忽擲置闕門階上者,極涉訝怪。取考備局及兵曹該道都試謄報,則皆有九月三十日修補上來者,故與其啓本校準,則無一差殊,其爲眞啓本則明矣。始因何故而不爲入啓,今忽暗地露出,欲售疑眩之計者,必有情狀,萬萬駭愕。狀啓出納,專係政院,而取考院吏輩置簿冊子,則此啓本,亦不載錄,其當初之來呈與否,亦未可的知,陪持之來呈狀啓,必受書目到付者,卽考還於該營故也。今不受到付而去者,已極可怪。修啓經年,尙無考還,而箕營之初不探問於政院者,尤豈不滋惑乎?當初陪持之以啓本傳給於誰某,及書目之緣何不受到付者,必有中間委折,星火關飭于該道道臣,陪持處嚴加究覈,使之卽報本司,以爲査處之地,啓本則係是科試所重,令政院卽爲捧入,何如?上曰,依爲之。出擧條上曰,是何委折乎?敦仁曰,狀啓出納之時,陪持則傳于等牌軍士,等牌軍士則納于政院,受題書目,始爲考還,而此狀啓,卽是昨年九月封發者,而仍無書目回題之下去者,則該營似當探問于政院,而于今幾朔,尙無一言者,誠甚訝惑。且詳考於院吏置簿冊,則亦無,此狀啓入來之時,必有中間委折而然矣。上曰,事甚訝怪,似必有委折矣。敦仁曰,使本道査實,則自當詳知矣。敦仁曰,前政各道閫師,多有遷轉者,交代之節,不可一任其婉晩,厚州府使趙台顯,分付銓曹,使之不日下送,以爲次次交替之地,何如?上曰,依爲之。出擧條敦仁曰,在外及呈告法司堂上幷許遞,政官牌招,開政差出,何如?上曰,依爲之。出擧條上曰,本館錄會圈已久,都堂錄何當爲之乎?敦仁曰,近當從速爲之,而間因賤疾,未及會圈矣。上曰,文任今皆登筵,雖今日爲之,未爲不可矣。敦仁曰,今日亦可矣,而文任雖已入來,三銓旣不入闕,則承牌之際,自致日晏,當於日間爲之,而分館亦當陞降矣。上曰,日間從速爲之,可也。上命大臣就座,基世曰,諸宰奏事。憙淳等曰,別無所奏者矣。基世曰,玉堂所懷奏之。致崇曰,臣聞識謏陋,學業空疎,不敢以見職自居,而猥侍前席,獲借方寸,耿耿憂愛之忱,不容不有所仰塵矣。惟我殿下,聰明特達,睿知天縱,大小臣工,莫不欽仰,而第以講筵許久停閣,亦莫不憂歎,臣未敢知聖意之爲何而致此也。若曰,學問已成,無待乎召接,則舜·文之上聖焉,而惟曰取人爲善,緝熙不已,若曰,機務至煩,旡暇乎講討,則唐宋之中主也,而亦或臨筵而樂不爲疲。讀書而自巳至申,若以群下之不足與論經史也,則又非大聖人詢蕘之意也,豈謂殿下之聖而有是乎哉?仍伏念今日急務,莫切於講學,近而誠正修齊之要,遠而得失理亂之機,微而天人性命之原,顯而軍國謀猷之方。於是乎在,以至萬化之樞紐,萬事之根柢,皆從這裏出來,而接賢時多,開卷有益,凡聲色貨利玩好之從外至者,無自而入焉。此古昔哲辟之慥慥乎是,而在下陳勉,亦無大於是者矣。見今春晷方舒,餘寒漸退,伏願日御廈氈,頻賜講對,經經緯史,尋繹問難,無或間斷,進日不已,此實無疆之休也。惟殿下,懋念焉。上曰,所陳當體念矣。出擧條基世曰,今日賓對,兩司無一人進參,事甚未安。違牌諸臺,竝推考,何如?上曰,依爲之。出擧條上命大臣先退。又命史官就座。仍命退,諸臣以次退出。
上在昌德宮。停常參·經筵。
鄭基世,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
韓正敎啓曰,明日召對,取稟。傳曰,停。
沈熙淳啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
韓正敎啓曰,來十六日,日次儒生殿講日次,而英陵忌辰祭齋戒相値,頉稟之意,敢啓。傳曰,知道。
又啓曰,來十八日穆陵·元陵親祭祭文,當爲製進,藝文提學李若愚,待明朝牌招,使之製進,何如?傳曰,允。
又啓曰,臣正敎,今日上號都監初度習儀進去,下直之意,敢啓。傳曰,知道。
又啓曰,假注書金完植時無職名,令該曹依例付軍職,冠帶常仕,何如?傳曰,允。
韓正敎,以弘文館言啓曰,上番校理臣李濟達,以上號時捧金寶官,今日初度習儀時,晝仕出去之意,敢啓。傳曰,知道。
韓啓源,以追上尊號都監都提調意啓曰,純宗大王·翼宗大王追上尊號時,各樣儀註五本,謹此書入之意,敢啓。傳曰,知道。
又以加上尊號都監都提調意啓曰,大王大妃殿·王大妃殿加上尊號時,各樣儀註十二本,謹此書入,而大王大妃殿加上尊號冊寶儀諺書二本,親上致詞箋文表裏儀諺書二本,中宮殿親上致詞表裏儀諺書三本,慶嬪進致詞表裏儀諺書三本,王大妃殿加上尊號冊寶儀諺書二本,親上致詞箋文表裏儀諺書二本,中宮殿親上致詞表裏儀諺書三本,慶嬪進致詞表裏儀諺書三本,一體封進之意,敢啓。傳曰,知道。
又以禮曹言啓曰,今此大王大妃殿·王大妃殿加上尊號時,加上尊號冊寶儀註,殿下自內親上致詞箋文表裏儀註,中宮殿親上致詞表裏儀註,順和宮進致詞表裏儀註,直爲書入大王大妃殿·王大妃殿,而中宮殿親上致詞表裏儀註,順和宮進致詞表裏儀註,亦爲書入中宮殿·順和宮之意,敢啓。傳曰,知道。
沈熙淳啓曰,總衛大將徐憙淳,以司僕提調,旗軍洗馬事,明日沙阿里出去矣,所佩命召,何以爲之?敢稟。傳曰,仍佩往來。
以校理趙然昌牌不進罷職傳旨,傳于沈熙淳曰,只推。
韓啓源,以弘文館言啓曰,校理趙然昌,旣有只推之命,卽爲牌招察任,何如?傳曰,允。
又以上號都監都提調意啓曰,本都監各房工役,今已完畢,匠手竝皆放送,堂上·郞廳輪回仕進,監造官仍爲輪直之意,敢啓。傳曰,知道。
沈熙淳啓曰,大司憲閔致成,執義權馦,持平金正奎在外,掌令韓兢人·白宗佺牌不進,持平南履輪未署經,監察茶時之意,敢啓。傳曰,知道。
以司諫申佐模,獻納金萬根,正言李晩德,掌令韓兢人·白宗佺牌不進罷職傳旨,傳于沈熙淳曰,只推。
韓啓源,以奉常寺都提調·提調意啓曰,祭享所用春等中脯,依定式,今二月十一日始造之意,敢啓。傳曰,知道。
以校理趙然昌牌不進罷職傳旨,傳于沈熙淳曰,只推。
上在昌德宮。停常參·經筵。
辰時,灑雨下雨,測雨器水深一分。
韓啓源啓曰,明日召對,取稟。傳曰,停。
沈熙淳啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
尹致秀啓曰,左副承旨鄭基世今日不爲仕進,卽爲牌招,何如?傳曰,允。
又啓曰,判尹金學性,左尹朴長復,除拜後過三日不爲出肅,竝依定式,推考警責,仍卽牌招察任,何如?傳曰,允。
沈熙淳啓曰,今此幸行時,何大臣留都乎?敢稟。傳曰,鄭判府事留都。
兵曹,以李若愚爲留都大將。
傳于尹致秀曰,吏·兵批歲抄點下者,依例捧傳旨。
尹致秀,以議政府領議政意啓曰,明日都堂錄會圈時,本府西壁當爲進參,而左參贊金東健未肅拜,右參贊安光直有身病,俱不得進參云。竝姑許遞,令該曹口傳差出,仍令政院,待下批牌招,以爲進參擧行之地,何如?傳曰,允。
吏曹口傳政事,以李憲球爲左參贊,李若愚爲右參贊。
吏曹口傳政事,左參贊單李若愚,右參贊單李憲球。
韓啓源,以弘文館言啓曰,校理趙然昌,旣有只推之命,卽爲牌招察任,何如?傳曰,允。
沈熙淳,以兵曹言啓曰,今此幸行時,別雲劍實差洪鍾應,時無職名,依例口傳付軍職,何如?傳曰,允。
兵曹口傳政事,護軍單洪鍾應。
韓啓源,以奎章閣言啓曰,直提學趙秉駿疏批已下,卽爲牌招察任,何如?傳曰,允。
沈熙淳,以兵曹言啓曰,本曹正郞趙雲卿,身病猝重,屢度呈狀乞遞,宿衛重地,不可久曠,今姑改差,何如?傳曰,允。
又以兵曹言啓曰,五衛將朴兗升·黃處愼,老病在鄕,上來無期云。閔瑜世·金沂行,文臣兼宣傳官金炳雲·洪祐命,俱以病難供職,呈狀乞遞,竝改差,何如?傳曰,允。
沈熙淳啓曰,大司憲閔致成,執義權馦,持平金正奎在外,掌令韓兢人·白宗佺牌不進,持平南履輪未署經,監察茶時之意,敢啓。傳曰,知道。
以司諫申佐模,獻納金萬根,正言李晩德,掌令韓兢人·白宗佺牌不進罷職傳旨,傳于沈熙淳曰,只推。
以左副承旨鄭基世牌不進罷職傳旨,傳于沈熙淳曰,只推。
注書尹禹錫疏曰,伏以臣與同春秋臣李根友,爲姨從四寸應避之嫌,臣之所帶兼銜春秋之職,規以法例,在下當遞。伏乞聖慈,俯垂鑑諒,亟命選部,照例遞改,以存公格,以安私分焉。臣無任云云。省疏具悉。疏辭下該曹,稟處。
吏曹啓目粘連,觀此承政院注書尹禹錫上疏,則以爲臣與同春秋李根友,爲姨從四寸應避之嫌,臣所帶兼銜春秋之職,規以法例,在下當遞。伏乞聖慈,亟令選府,照例遞改,以存公格亦爲白有臥乎所,相避之法,在下當遞是白乎矣,史官春秋,法不得減下是白乎則,同春秋李根友,似當許遞是白乎矣,宰臣所帶遞仍當否,臣曹不敢擅便,上裁,何如?判付啓,依回啓施行爲良如敎。
左尹朴長復疏曰,伏以邦籙無疆,天休滋至,兩殿之海籌彌卲,三元之嵩祝誕擧,聖孝增光,帀域同慶,蹈舞欣忭,曷有其極?仍伏念臣之年前遭罹,卽民命事也。三尺莫嚴,萬死難辭,薄竄旋宥,繼又恩敍,是豈臣意慮夢寐之所到哉。莫非我天地父母至仁至慈,雨露行於霜雪,坑坎使之袵席,終始生成,一以匪怒而爲敎,言念至此,臣雖百身粉糜,顧無以少答萬一,區區自矢,唯有歸身田園,沒齒訟諐,以爲餘生不報之報。不意玆者,又蒙除旨有隕,以臣爲京兆府左尹者,轉移之頃,甄復如故,召牌之下,瞻聆動色,臣於是,尤不覺惝怳震越,罔知攸措,豈我殿下,以臣爲備數記簪而然歟?抑謂事屬已勘,歲月稍久,仍置不問而然歟?噫,臣罪臣自知之,方臣之待罪南州也,以職則字牧,以責則對揚,臣雖至蠢,豈敢不知編戶含生皆我殿下之赤子,而不幸事有大謬,適緣民習之科治,自謂官府之應行者,反遭死亡之猝至,是雖智者,恐莫之或料,臣情到此,亦云慼矣,撫躬自悼,尙誰咎哉?都緣臣匪才居官,事事溺職,理宜招殃,自速于罰,天道孔昭,不可誣也。臣焉敢以不虞自恕,而尙且倖逭,以至于今,恩至渥矣,德至厚矣。今此恩誥,又何爲而至也。臣今年在桑楡,疾病沈淹,及此未死之餘日,得一脩門之重入,亦豈非至榮大願,而身名一汚,十目共指,庭戶之外,跬步之不敢出,亦已幾年于玆,以若情踪設欲抗顔束帶,其勢末由。且臣聞之,覆水不可再收,朽木不可再雕,此非獨臣之自靖爲然,縱聖明欲哀矜而拂拭之,其於已虧之質,恐亦無如之施,秪以累淸朝好惡之政,非細故也。左右參倚,承膺無路,玆敢忙陳短章,冒瀆崇嚴,伏乞聖慈,曲垂諒察,亟命選部,鐫臣所授職名,以安私分。仍治臣瀆撓之罪,以肅朝綱,千萬幸甚。臣無任云云。答曰,省疏具悉。旣已經勘,卿其勿辭行公。
直提學趙秉駿疏曰,伏以臣,待罪居留,乍赴旋回,方以職事之瘝曠爲悚懍,乃於日昨,又伏奉奎章閣直提學之命,闔門與榮,同朝動色,而臣則冥然不省,只有駭汗之浹背也。其地居邇密,班在淸華,爲一代之極選,有非凡庸所可擬議,臣固未暇歷陳也。臣本蒙騃蠢愚,無一技能,而邇來所蒙被之隆恩原德,竝萃臣身,歷數近古,無與倫比,日月若私於照臨,雨露若偏於涵濡,每荷一番寵眷,輒增一番震恐,殆如驚魂遁魄,五內失守之人,莫能曉天地之高厚也。臣亦仕宦中人耳,美官好爵,豈無希覬,而此則千萬非夢想所到也。古之龍圖天章,奉謨訓而備顧問,非臣所敢妄論,而臣未敢知設此閣以來七十有餘年,豈或有如臣而玷此者乎,否乎?殿下若謂臣有一分可以任使,則奔走奉承,惟上所命,夷險燥濕,在所不擇,至於詞苑一步,譬如責瞽以辨皂白,問聾以尋宮商也,其可得乎?臣之季父臣寅永與亡從兄秉龜,亦嘗叨是職矣,臣又繼趾,一室三閣,豈不誇耀於四方瞻聆?而臣於父兄,無能爲役,則其究也,爲世嗤點而已,此又臣所大懼也。牙牌之下,不敢違傲,抗顔而進,攢手而退,粗伸叩謝之忱,而歷日思惟,蹲冒無路,玆陳略陳衷懇,仰瀆崇嚴,伏願聖明,曲察微諒,亟賜反汗之音,俾承生成之澤,則上之所施,下之所受,較之前所授者,有不可同日而語矣。臣無任云云。答曰,省疏具悉。卿其勿辭察任。
上在昌德宮。停常參·經筵。
韓啓源啓曰,明日召對,取稟。傳曰,停。
沈熙淳啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
備忘記,濟州牧使張寅植下直,長弓一張,長箭一部,片箭一部,筒兒一箇賜給。
鄭基世啓曰,明日傳香,禮房承旨當爲齋宿,右承旨姜,所當牌招,而拘於廳規,不得請牌,何以爲之?敢稟。傳曰,牌招。
沈熙淳啓曰,大司憲閔致成,執義權馦,持平金正奎在外,掌令韓兢人·白宗佺牌不進,持平南履輪未署經,監察茶時之意,敢啓。傳曰,知道。
以司諫申佐模,獻納金萬根,正言李晩德,掌令韓兢人·白宗佺牌不進罷職傳旨,傳于沈熙淳曰,只推。
以校理趙然昌牌不進罷職傳旨,傳于沈熙淳曰,只推。
姜,以上號都監都提調意啓曰,本都監三度習儀,以三十日進定事,命下矣。甲辰上號時,因三度習儀之進定,冊寶內入,亦爲進定於同日,今亦依已例三度習儀日,冊寶先爲內入,而內入吉時,令該曹更爲推擇,何如?傳曰,允。
又以弘文館言啓曰,校理趙然昌,旣有只推之命,卽爲牌招察任,何如?傳曰,允。
又以兵曹言啓曰,今此宗廟望祭兼修改告由祭大祝,前正郞趙雲卿,時無職名,令該曹口傳付軍職,何如?傳曰,允。
又以承文院都提調意啓曰,文臣登科時,年滿五十人,分館後陞六,載在法典矣。今亦有如此之人,依例陞六之意,分付銓曹,何如?傳曰,允。
鄭基世,以兵曹言啓曰,留都營狀啓,例爲付撥,而或有時急之事,則京畿驛馬待令,曾有定式矣。今亦依此擧行,何如?傳曰,允。
吏曹,都堂錄會圈四點李鼎敍·金禹銖·南鍾三·睦仁㘽·朴斅默·金炳雲·鄭錫朝·尹堉·洪秉壽·鄭鎏·柳來維·尹行福·李鼎信·尹哲求·金有淵·洪祐命·李升洙·趙獻永·李彙圭·柳興吉·沈宜元·李維謙·朴浚愚·徐堂輔·權永秀·李鍾浩。
兵曹,留都從事官單徐堂輔。
兵曹口傳政事,副司果單趙雲卿。
判尹金學性疏曰,伏以臣,於日昨賓筵之末,伏奉寵擢之命,震懍霣越,五內失守,直欲鑽地而不可得矣。前席陳暴,嚴畏未辦,齎慓抱悶,泯默而退,而繼又有京兆除旨,顧臣惶恧,尤無以自措。夫正卿重秩也,廟擢大政也,德擧於此,才進於此,朝廷之治忽,四方之瞻聆,皆係於此,此所以標當世之彦,而極一代之選也。以臣揆臣,非但寢夢所不到,抑未嘗上下軒輊於公議之地者也,而揆擧聖允。一乃反是,匪分之媿,冥升之懼,猶屬臣私,臣之所竊憂者,爲聖明惜此處分也。臣通籍立朝,居然二十年于玆矣,久荷邇密之寵,厚招竊吹之譏,涯量已溢,涓埃莫效。追惟旣往,夙夜悸懼,而今乃進進不已,增益其亢高盈盛,至於此極,此殆臣福過之幾也。古者四十而曰强仕,五十而曰命爲大夫者,禮經程限,俱有義諦,以其老成也,歷試也而後,可以爲大夫也,不然則豈必以四十五十爲不可踰之年哉?今臣甫過强仕,距大夫之期,尙多年所,而一朝驟躐,遽廁槐棘之班,求諸八座同列,未有如臣之眇少者,又求諸近古早貴者,亦罕倫比。以臣寒素之蹤,顓蒙之姿,其何以堪之?臣手擎華誥,歸告父母,龍光所及,門闌動輝,在臣身豈不爲至榮極耀,而臣父母,大加憂惕,不知爲喜,譬如襁褓稚兒,過飽過暖,勢必致疾病故也。然則臣所以致喜者,反爲致憂之階,臣情到此,亦謂惶悶之極矣。今若積成祈懇,獲蒙恩諒,仰藉曲成之仁,俯全知足之戒,則可謂臣主俱榮,公私兩幸,是實臣眞切之情,竝非絲毫假飾,以竊克讓之美也。伏乞聖慈,俯垂諒察,亟收臣新授資憲階級,以重公器,以安賤分,則卽生成終始之澤也。臣無任云云。答曰,省疏具悉。卿其勿辭行公。
大護軍李敦榮疏曰,伏以臣,顓愚謏闇,卽無能爲役之一下品耳,倖叨躐而遍華顯,滾到大夫之列,莛楹靡適,斗筲已濫,每一循省,惕若履臨,迺者大僚剡簡,群彦謬擧,賤名裒然爲糠粃之前,臣聞命以還,感極而涕,愧先於怵,歷數日而莫知攸屆也。夫八座峻秩,亞於公孤,賁三命之恩,而需六官之長,其人之得失,而朝廷爲之重輕,前輩之膺是選者,或以德器,或以材識,又或以年高歷富,厥績孔茂焉耳,曷嘗有如臣之濫廁者哉?臣之本末長短,已爲同朝之所共知也,任一事而何事可擧,居一官而無官不瘝,乃我殿下,幈幪之甄陶之,深仁厚渥,天覆海涵,以極駑劣之姿,竝駿材而方駕聯鑣,以至孤畸之蹤,展亨衢而循階拾級,眞若有望與實隆,爵在論後,以極乎今日之所蒙被者,苟率之以朝家綜核之政,則黜猶餘罪,陟何可擬,臣若不自量揣,冒據匪據,上累則哲,已是臣義分之所不敢出也。且臣家世寒素,戒在盈滿,臣先叔父,嘗以是敎詔臣者,斷斷以斂跡名利,息念進取,爲一半分消受之道,今焉墜言如昨,是正無所,尙何忍冥升冒進,若昧知止之義也。第臣老母在堂,攀誥爲喜,此特臣目下慰悅之私已也。若其辭受之大防,實不敢自臣而撕壞之也,玆敢披露衷懇,仰瀆崇嚴,惟聖明,念器使之各適其宜,軫株諒之莫回所守,亟收臣資憲新秩,俾有以重官方而安微分焉。臣無任云云。答曰,省疏具悉。卿其勿辭行公。
大護軍金箕晩疏曰,伏以臣,卽寒門一措大耳,晩來通藉,遭際明時,游身造化之天,穩步華要之地,轉輾浮沈,滾到宰列,亦非臣始料所及,而此皆純祖·翼考曁我殿下賜也。厖恩鴻私,常所含戴,而回念從仕二十有餘年之間,直不過隨行逐隊,毫毛蔑效之人而已,每曉枕拊躬,不覺愧汗。而況臣荒率成性,儀不外攝,向因顚跌之厄,仍作廢痼之物,雖或强策奔走,其拘攣蹣跚之狀,同朝之所共知,而淵鑑之所俯燭也。樗櫟本不適用,蒲柳早又先衰,歌詠自在於聖世,報答只期於他生。迺者日昨賓筵,大僚謬擧臣名,而殿下不少留難,擢臣以正卿之階,臣於夢想之表,驚怳兢惕,莫省攸措。凡國家官人之政,太上命德,而次猶材猷,次又文學,夷考其實,各當其任,然後可無僨轅之患,負乘之歎,而第念八座之品,亞於公孤,班秩寔峻,授必其人,苟非勞績茂著,爲時所推重者,則判不可以倖望冒占,竟取群譏衆笑而止,是豈如臣舂聵,百無肖似者之萬一擬議也哉?殿下之拂拭陶勻,天地於臣也,父母於臣也。只當責之以分限之內,以究鉛刀襪線之效,不當以不衷之服,任其招災,顧臣敭歷,已踰涯量,而如器將滿,從又益之,如水將溢,從又灌之,則臣所狼狽,縱未暇恤,貽累寵簡,罪將何居,審思熟計,猥膺無說,玆敢略暴血懇,仰瀆崇嚴。伏乞聖明,軫名位之不可輕䙝,諒臣言之匪出飾讓,亟收臣新授資級,俾朝廷尊而微分安焉,不勝幸甚。臣無任云云。答曰,省疏具悉。卿其勿辭行公。
上在昌德宮。停常參·經筵。
姜啓曰,明日召對,取稟。傳曰,停。
韓啓源啓曰,大司憲閔致成,執義權馦,持平金正奎在外,掌令韓兢人未肅拜,白宗佺呈辭,持平南履輪未署經,監察茶時之意,敢啓。傳曰,知道。
傳于姜曰,禮房承旨馳詣宗廟·徽定殿·景慕宮,奉審摘奸以來。
傳于姜曰,發遣吏郞,諸執事淸齋與否,摘奸以來。
以校理趙然昌牌不進罷職傳旨,傳于姜曰,只推。
姜,以奎章閣言啓曰,明日卽書香閣奉審日次,臣進詣擧行之意,敢啓。傳曰,知道。
又以禮曹言啓曰,因上號都監草記,本都監三度習儀,以三十日進定,依已例三度習儀日,冊寶先爲內入,而內入吉時,令該曹更爲推擇事,允下矣。冊寶內入吉時,令日官推擇,則同日巽時爲吉云,以此時擧行,何如?傳曰,允。
鄭基世,以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
上在昌德宮。停常參·經筵。
夜五更,月食。
藥房提調徐箕淳,副提調尹致秀啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣矣。卿等不必入侍矣。大王大妃殿·王大妃殿·中宮殿,口傳問安。答曰,知道。
大王大妃殿進御歸茸君子湯前方中,人蔘加五分,去便香附·白茯神,加甘菊·防風各五分,自今日五貼式,日次製入事,榻前下敎。
姜啓曰,明日召對,取稟。傳曰,停。
鄭基世啓曰,備邊司郞廳來言,今日賓廳日次,而國忌正日相値,不得來會云矣。敢啓。傳曰,知道。
韓啓源啓曰,大司憲閔致成,執義權馦,持平金正奎在外,掌令韓兢人未肅拜,白宗佺呈辭,持平南履輪未署經,監察茶時之意,敢啓。傳曰,知道。
傳于姜曰,禮房承旨馳詣受香諸處,奉審摘奸以來。
鄭基世啓曰,忠淸水使申紹,移拜本道兵使,有除朝辭赴任之命矣。密符則以前所受仍佩,諭書則安寶,使院吏齎傳,何如?傳曰,允。
傳于姜曰,玉堂竝許遞,政官牌招開政。
有政。吏批,行判書徐憙淳,參判金鼎集竝牌招不進,參議金在田進,右副承旨沈熙淳進,以尹致英爲應敎,洪羲宗爲副應敎,李彙圭·沈宜元爲校理,金炳雲·洪秉壽爲副校理,朴斆默·尹哲求爲修撰,徐堂輔·朴浚愚爲副修撰,金箕晩爲刑曹判書,東·八陵都主峯補土堂上單申錫愚。
兵批,判書徐左輔進,參判權大肯,參議徐相敎竝病,參知朴鳴載入直,同副承旨韓啓源進。以兪星煥爲同知,金祖欽爲僉知,李勉祐·張德希·安時重·南漢九·李台鎭爲五衛將。金萬根·朴永輔爲文兼,沈升奎爲守門將,李文培爲月串僉使。大護軍安光直,護軍金宅基·趙元錫,副護軍金永爵·金德喜·朴熙顯·李豐奎·李周喆·韓啓轍·鄭岐源·具廷鉉·李容象·趙秉懿·李鳳周·姜漢過·李顯佑·李誾求·金性浩·金春根,副司直兪致善·趙然昌·李濟達·李裕膺,副司果兪致崇·朴永輔·兪錫煥,副司正金完植,以上竝單付。
吏批,再政。兼直閣單尹致英。
鄭基世,以都摠府言啓曰,今此幸行時,侍衛寶劍,當爲備員,而都摠管興寅君最應·李敦榮差祭,副摠管朴宗吉·閔英世在外,無以備員,令政院稟旨變通,仍令該曹,以在京無故人口傳差出,待下批牌招,以爲備員進參之地,何如?傳曰,允。許遞。
兵曹口傳政事,以金箕晩·曺錫亨爲都摠管,朴長復·趙德永爲副摠管。
兵曹,副摠管單曺錫亨。
姜啓曰,玉堂上下番俱空,事甚未安。今日政新除授玉堂,竝待下批牌招,推移入直,何如?傳曰,允。
姜,以奎章閣言啓曰,景慕宮·望廟樓今望奉審,無頉之意,敢啓。傳曰,知道。
又以宗簿寺提調意啓曰,昨年十二月,因江華府留守林翰鎭狀啓,鼎足山城璿源閣有頉處,待明春修改事,草記蒙允矣。今已開春,發遣郞廳,奉審修改,而璿源譜略外四處未奉安件,鱗次擧行之意,曾於戊寅,筵稟蒙允矣。今番修改下去時,郞廳仍爲陪進奉安,且曝曬年限已過,亦爲兼行曝曬,何如?傳曰,允。
又以承文院都提調意啓曰,卽見盛京禮部咨文二道出來者,江界越邊上年秋季統巡官搜査時,拏獲伐木人犯十二名,焚毁窩棚十五處。且每年春秋兩季會哨,定於四月二十日·八月二十日,而今春派統巡,二月初一日起身,期於四月二十日抵靉江西㟁頭道溝,與本國地方官,公同會哨,預行知照,轉飭各該地方官,屆期遵辦云矣。此當依咨施行,兩道回咨措辭撰出,正書安寶後,定禁軍騎撥,下送于灣府,使之傳給鳳城將處,以爲轉致盛京之地,何如?傳曰,允。
鄭基世,以兵曹言啓曰,今此幸行時,本曹郞廳守宮及侍衛各差備,當爲備員,而正郞一員未差之代,仍令該曹,以在京無故人口傳差出,以爲進參之地,何如?傳曰,允。
又以兵曹言啓曰,今此幸行時,巡將監軍,依例以今二月十七日受點人員,十八日至使之仍察之意,敢啓。傳曰,知道。
吏曹口傳政事,以洪祐命爲兵曹正郞。
吏曹口傳政事,直閣單尹致英。
兵曹口傳政事,副司果單洪淳穆·李。
以校理李彙圭,修撰朴斆默牌不進罷職傳旨,傳于韓啓源曰,只推。
上在昌德宮。停常參·經筵。
姜啓曰,明日召對,取稟。傳曰,停。
韓啓源啓曰,大司憲閔致成,執義權馦,持平金正奎在外,掌令韓兢人未肅拜,白宗佺呈辭,持平南履輪未署經,監察茶時之意,敢啓。傳曰,知道。
韓正敎啓曰,卽者吏曹郞廳來言,熙川郡守鄭雲斗,當爲署經,而兩司不備,不得署經云。除在外·未署經外,未肅拜人員,竝卽牌招,以爲備員署經之地,何如?傳曰,允。
姜,以承文院都提調意啓曰,月食已過,禮部回咨,依例撰出,正書安寶後,定禁軍騎發,下送于灣府,使之傳給鳳城將處,以爲轉致北京之地,何如?傳曰,允。
又以奉常寺都提調·提調意啓曰,祭享所用春等中脯,三百五十五貼三條,今二月十六日畢造,而所入牛隻,爲三十六首矣,進上看品中脯二貼,依定式封進之意,敢啓。傳曰,知道。
鄭基世,以兵曹言啓曰,今二月十七日武臣堂上朔試射日次,而以國忌正日相値,不得爲之之意,敢啓。傳曰,知道。
又以禁衛營言啓曰,穆陵·元陵幸行時,本營留陣事,命下矣。銅龍門則哨官梁柱星,京中哨軍三十名,集賢門則別武士李晩緖,西營則哨官洪埉,助番牙兵四十名,廣智營則哨官金聖馹,助番牙兵五十名,率領入直,新營則千摠李秉逵,騎士將徐庭淳,把摠朴永喜,哨官李允默,敎鍊官黃基崙,騎士二十五人,兼別破陣二名,京標下軍三十名,率領入直,南別營則哨官李周翰,別騎衛一人,別牙兵七名,率領守直,火藥庫則哨官李奎五,別破陣八名,兼別破陣六名,率領守直之意,敢啓。傳曰,知道。
上在昌德宮。停常參·經筵。
自巳時至未時,日暈。夜五更,月暈。
鄭基世啓曰,來二十一日,朝參日次矣。敢稟。傳曰,停。
韓啓源啓曰,大司憲閔致成,執義權馦,持平金正奎在外,掌令韓兢人傳旨未下,白宗佺呈辭,持平南履輪未署經,監察茶時之意,敢啓。傳曰,知道。
傳于姜曰,禮房承旨馳詣受香所,奉審摘奸以來。
姜啓曰,明日大駕詣穆陵,入齋室後,大王大妃殿·王大妃殿問安,何承旨進去乎?敢稟。傳曰,同副承旨進去。
傳于鄭基世曰,明日出宮內門路,以協陽門爲之。
以司諫申佐模,獻納金萬根,掌令韓兢人牌不進罷職傳旨,傳于韓啓源曰,只推。
韓正敎啓曰,守令署經事,命下矣。司諫申佐模,獻納金萬根,掌令韓兢人,旣有只推之命,與行大司諫洪祐順,一體牌招,何如?傳曰,允。
鄭基世,以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
又以兵曹言啓曰,今此幸行時,左邊捕盜大將李應植,以訓鍊大將,後廂隨駕矣,在前如此之時,有他邊大將兼察之例,回鑾間,右邊捕盜大將任聖臯,姑令兼察,何如?傳曰,允。
鄭基世啓曰,因兵曹草記,今此幸行時,左邊捕盜大將李應植,以訓鍊大將,後廂隨駕,回鑾間,右邊捕盜大將任聖臯,姑令兼察事,允下矣。兼察左邊捕盜大將任聖臯,卽爲牌招聽傳敎,何如?傳曰,允。
鄭基世,以扈衛廳留都大臣意啓曰,臣承命留都,一依兵曹啓下事目,率領扈衛軍官軍士,今日申時量,結陣扈衛之意,敢啓。傳曰,知道。
以獻納金萬根牌不進罷職傳旨,傳于韓啓源曰,只推。
上在昌德宮。停常參·經筵。
大駕詣晝停所。入幕次後,藥房·內閣·政院·玉堂,口傳問安。答曰,知道。穆陵入齋室後,藥房·內閣·政院·玉堂·朝廷二品以上·六曹堂上,口傳問安。答曰,知道。大王大妃殿·王大妃殿,遣承旨問安。答曰,知道。穆陵·元陵親祭,還入齋室後,藥房·內閣·政院·玉堂·朝廷二品以上·六曹堂上,口傳問安。答曰,知道。還詣晝停所。入幕次後,藥房·內閣·政院·玉堂,口傳問安。答曰,知道。還內後,藥房·內閣·政院·玉堂·朝廷二品以上·六曹堂上,口傳問安。答曰,知道。
姜啓曰,明日召對,取稟。傳曰,停。
韓啓源啓曰,臣以大王大妃殿·王大妃殿問安進去,下直之意,敢啓。傳曰,知道。
鄭基世,以兵曹言啓曰,今番穆陵·元陵幸行時,隨駕將校·軍兵·各差備等犒饋,依定奪以乾物分給之意,敢啓。傳曰,知道。
又以總衛營言啓曰,今此幸行時,隨駕將官·將校·武藝別監·馬步軍兵等犒饋錢,新營入直將官,依例分給之意,敢啓。傳曰,知道。
又以訓鍊都監言啓曰,今番幸行時,隨駕將官·將校·軍兵等犒饋,依定奪以乾物磨鍊,分給之意,敢啓。傳曰,知道。
又以禁衛營言啓曰,隨駕本營將官·將校·軍兵等處,依定奪乾犒饋磨鍊分給之意,敢啓。傳曰,知道。
又以御營廳言啓曰,隨駕將官·將校·軍兵等處,依定奪乾犒饋磨鍊分給之意,敢啓。傳曰,知道。
韓啓源啓曰,卽者義禁府都事來言,今此幸行時,衛外擊錚罪人李晢永等八十九人,移送秋曹云矣。敢啓。傳曰,知道。
戊申二月十八日丑時,大駕詣穆陵·元陵。親祭幸行入侍時,行都承旨尹致秀,左承旨韓正敎,右承旨姜,左副承旨鄭基世,右副承旨沈熙淳,同副承旨韓啓源,記事官尹禹錫·朴昇壽,記事官金德根·趙然興,檢校提學金興根,直提學金大根·趙秉駿,檢校直閣尹定鉉,檢校待敎南秉哲·李裕元,以次侍立。時至,通禮跪啓請外辦,上具軍服,乘座馬,出宣化門。藥房提調徐箕淳,副提調尹致秀進前奏曰,侵早勞動,聖體,若何?上曰,一樣矣。由協陽門·肅章門·進善門,出敦化門。宣傳官啓稟行鼓擧行。進發至宗廟洞口,通禮跪啓請降馬,上降馬。上曰,左承旨進詣宗廟,奉審以來。出駕敎上步過,還乘馬,仍出興仁之門外。宣傳官跪啓稟鳴金二下大吹打。進發至晝停所,通禮跪啓請降馬,上降馬,入幄次。宣傳官啓稟鳴金三下吹打止。上曰,京畿監司率各務差使員,待令于陵所。出傳敎少頃,兵曹判書徐左輔進軍令,命下三吹。時至,上出幄次,仍乘座馬。進發至穆陵洞口,宣傳官跪啓稟鳴金三下吹打止。上至降馬所,通禮跪啓請降馬乘輿,上降馬乘輿。至齋殿門外,通禮跪啓請降輿,上降輿,入齋殿。少頃,通禮跪啓請外辦,上改具翼善冠·黲袍·烏犀帶,出齋殿門外。通禮跪啓請乘輿,上乘輿。上曰,穆陵親祭,仍詣元陵親祭後,當御元陵齋室矣,以此擧行,可也。基世曰,槍釰侍衛及餘軍移待,竝當以信箭擧行矣。上曰,以信箭擧行,可也。仍詣紅箭門外,通禮跪啓請降輿,上降輿詣版位。通禮跪啓請鞠躬四拜興平身,上行四拜禮訖。仍詣陵上奉審,次詣碑閣奉審訖,入小次。親祭時至,通禮跪啓請出次,上出次。贊禮導上詣版位,跪啓請鞠躬四拜興平身,上行四拜禮。贊禮導上詣尊所監酌,仍詣神位前。〈贊禮〉啓請跪,上跪。贊禮啓請三上香,致秀奉香,熙淳奉爐,上三上香。贊禮啓請執爵獻爵,致秀奉爵跪進,上執爵以授熙淳,熙淳跪受奠于案。贊禮啓請俯伏興少退跪,上俯伏興少退跪。大祝進跪讀祝訖,贊禮啓請俯伏興平身,上俯伏興平身。贊禮導上出戶復位,亞獻官領議政權敦仁行亞獻禮。終獻官東寧尉金賢根行終獻禮訖。贊禮跪啓請鞠躬四拜興平身,上行四拜禮。贊禮導上詣望燎位望燎訖,贊禮跪啓禮畢,仍導上降詣版位。通禮跪啓請鞠躬四拜興平身,上行四拜禮。仍出紅箭門外。通禮跪啓請乘輿,上乘輿。領議政權敦仁,判府事金道喜進前奏曰,仙寢親祼,聖慕克伸,侵早勞動,聖體,若何?上曰,一樣矣。敦仁曰,伏聞自出宮時,連御座馬云,日氣雖不甚寒,恐有妨於節宣之方,聖體果無所損乎?上曰,一樣矣。敦仁曰,風日乖宜,還宮時則御轎以進,似好矣。上可之。敦仁曰,聞今日動駕時,文陪從以堂上堂下入啓,而亞卿初不分排,只以武二品備充云,陪從班次,原以品數分排,則今此亞卿之全闕者,事體極爲未安。兵曹判書徐左輔推考,此後更勿如是之意申飭,何如?上曰,依爲之。出擧條上仍詣元陵紅箭門外,通禮跪啓請降輿,上降輿詣版位。通禮跪啓請鞠躬四拜興平身,上行四拜禮。仍詣陵上奉審,次詣碑閣奉審訖。上入小次。親祭時至,通禮跪啓請出次,上出次。贊禮導上詣版位,跪啓請鞠躬四拜興平身,上行四拜禮。贊禮導上詣尊所監酌,仍詣神位前。贊禮啓請跪,上跪。贊禮啓請三上香,致秀奉香,熙淳奉爐,上三上香。贊禮啓請執爵獻爵,致秀奉爵跪進,上執爵以授熙淳,熙淳跪受奠于案。贊禮啓請俯伏興少退跪,上俯伏興少退跪。大祝進跪讀祝訖,贊禮啓請俯伏興平身,上俯伏興平身。贊禮導上出戶復位,亞獻官領議政權敦仁行亞獻禮,終獻官南寧尉尹宜善行終獻禮。贊禮跪啓請鞠躬四拜興平身,上行四拜禮。贊禮導上詣望燎位,望燎訖。贊禮跪啓禮畢,仍導上降詣版位。通禮跪啓請鞠躬四拜興平身,上行四拜禮。仍出紅箭門外。通禮跪啓請乘輿,上乘輿。至齋殿門外,通禮跪啓請降輿,上降輿入齋殿。上曰,禮房承旨·右副承旨,分詣局內諸陵,懿陵·綏陵·徽慶園,奉審以來。出傳敎上曰,京畿監司率各務差使員,還宮時晝停所待令。出傳敎上曰,自陵洞口至興仁之門外捧上言。出傳敎還宮時至,通禮跪啓請外辦,上改具軍服,出齋殿門外。通禮跪啓請乘輿,上乘輿至降輿所。通禮跪啓請降輿乘轎,上降輿乘轎。出洞口,宣傳官跪啓稟鳴金二下大吹打。進發至晝停所,通禮跪啓請降轎,上降轎,入幄次。宣傳官啓稟鳴金三下吹打止。基世請出信箭,興仁之門·惠化門·光熙門仍留,祗迎百官,觀光士女,使之盡入事,入稟。上可之。上曰,京畿監司率各務差使員入侍。出傳敎左副承旨鄭基世,記事官朴昇壽·金德根·趙然興,京畿監司李鼎臣,地方官兼一路都差使員楊州牧使申錫愚,道路橋梁差使員長湍縣監具性喜,日傘奉持差使員平邱察訪崔宗震,待令馬差使員桃源察訪沈鳳儀,以次進伏。鼎臣等各奏職姓名訖。上曰,今番幸行,果無民弊乎?鼎臣奏曰,無民弊之可以仰奏者矣。上曰,差使員亦各奏之。錫愚等以次奏曰,無可奏之弊矣。上命退。諸臣以次退出。少頃,兵曹判書徐左輔進軍令,命下三吹。時至,通禮跪啓請外辦。上出次。通禮跪啓請乘轎,上乘轎。宣傳官跪啓稟鳴金二下大吹打。進發至鍾巖,同副承旨韓啓源進前奏曰,臣以問安承旨進去,大王大妃殿問安。答曰,知道。王大妃殿問安。答曰,知道之意,敢達矣。上曰,唯。至興仁之門外,右承旨姜進前奏曰,臣承命馳詣綏陵奉審,則無頉之意,敢達矣。上曰,唯。宣傳官跪啓稟鳴金三下吹打止。上降轎。通禮跪啓請乘馬,上乘馬。入興仁之門,至宗廟洞口,通禮跪啓請降馬,上降馬步過,還乘馬。入敦化門·進善門·肅章門·協陽門,左輔跪稟放仗,命出信箭解嚴。由宣化門還內。諸臣以次退出。
上在昌德宮。停常參·經筵。
翌日,大殿·大王大妃殿·王大妃殿·中宮殿,內閣·政院·玉堂口傳問安。答曰,知道。
大殿,朝廷二品以上·六曹堂上單子問安。答曰,知道。
藥房都提調金道喜,提調徐箕淳,副提調尹致秀啓曰,祗謁仙寢,聖慕克伸,向晩回鑾,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣矣。卿等不必入侍矣。大王大妃殿·王大妃殿·中宮殿,口傳問安。答曰,知道。
姜啓曰,明日召對,取稟。傳曰,停。
韓啓源啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
傳于韓正敎曰,是歲卽我英廟揚武勘亂之再回甲也。祗謁仙寢,愴慕冞切,向因大臣所奏,旣致侑於表忠·褒忠兩祠矣,勘亂諸臣之忠之勞,又豈無示意之擧?海恩府院君吳命恒家,遣禮官致祭,故相臣崔奎瑞家,一體致祭,兩家祀孫,竝復職調用。且念效忠樹勳之人,不止於此,而有不能盡擧,咸須知悉。
傳于韓正敎曰,穆陵·元陵親祭時,亞獻官以下,別單書入。
傳于韓正敎曰,親祭時禮房承旨加資。
以穆陵·元陵親祭時亞獻官以下別單,傳于韓正敎曰,穆陵亞獻官領議政權敦仁,終獻官東寧尉金賢根,各內下大豹皮一令賜給,贊禮禮曹判書金興根,內下大鹿皮一令賜給,執禮副司果金建銖,大祝副司果兪鎭五加資,典祀官奉常寺正白宗杰,陵司參奉李源一,執尊成均館司成鄭,祝史弘文館副校理金炳雲,齋郞副司果趙熙哲,贊者引儀崔正運·安國鉉,謁者假引儀洪宜悳·李奎德,贊引假引儀李羲豐·李胤鎭,祭監監察朴慶善·金博淵,各兒馬一匹賜給,別檢李舜善,參奉李源一陞六,事知守僕·員役·守護軍等,竝令該曹考例施賞。元陵亞獻官領議政權敦仁,終獻官南寧尉尹宜善,各內下大豹皮一令賜給,贊禮禮曹判書金興根,內下大鹿皮一令賜給,執禮副司果洪淳穆,大祝副司果李裕膺陞敍,典祀官副司果李秉植,陵司參奉趙章鎬,執尊副司果金會明,祝史兵曹正郞洪祐命,齋郞兵曹正郞李升洙,贊者引儀崔正運·安國鉉,謁者假引儀洪宜悳·李奎德,贊引假引儀李羲豐·李胤鎭,祭監監察朴慶善·金博淵,各兒馬一匹賜給,別檢柳泰鉉,參奉趙章鎬陞六,左通禮吳致淳,右通禮黃起源,贊儀邊相岱,東西唱引儀崔正運·安國鉉,各上弦弓一張賜給,假引儀李奎德·李胤鎭·洪宜悳·李羲豐,各不粧弓一張賜給,守僕·員役·守護軍等,竝令該曹考例施賞。
傳于韓正敎曰,今番賞典,一人雖兼數事,毋得疊授。
韓正敎,以弘文館言啓曰,新除授副應敎洪羲宗,時在江原道原州地,副修撰朴浚愚,時在忠淸道陰城地,經筵入番事緊,請竝斯速乘馹上來事,下諭。傳曰,許遞。
韓啓源啓曰,卽伏見弘文館草記,則副修撰朴浚愚,誤以修撰書之,奏御文字,何等審愼,如是疎忽,事甚未安。原草記改付標以入,而當該玉堂,不可無警,推考,何如?傳曰,允。
韓正敎,以弘文館言啓曰,新除授校理沈宜元,自鄕上來云,卽爲牌招察任,何如?傳曰,允。
韓啓源啓曰,大司憲閔致成,執義權馦,持平金正奎在外,掌令韓兢人·白宗佺牌不進,持平南履輪未署經,監察茶時之意,敢啓。傳曰,知道。
傳于韓正敎曰,政官牌招開政。
吏曹啓目,權知承文院副正字鄭直東·李鍾淳·李秉珪·金完植·林昺默·徐大淳·孔獻東·鄭煥翼·金顯龜·宣聞周·鄭漢源爲等如,口傳施行,何如?判付啓依允。
吏曹啓目,權知成均館學諭李熙采·李文馨爲等如,口傳施行,何如?判付啓依允。
吏曹啓目,權知校書館副正字權世祐·李杓爲等如,口傳施行,何如?判付啓依允。
有政。吏批,行判書徐憙淳進,參判金鼎集牌招不進,參議金在田牌招不進,同副承旨韓啓源進,以鄭翊朝爲副應敎,趙獻永爲副修撰,李敦榮爲同春秋,洪淳穆爲掌樂正,李舜善·柳泰鉉爲典籍,趙名龜爲穆陵別檢,丁集敎爲元陵別檢,趙熙弼爲穆陵參奉,宋近洙爲元陵參奉,右承旨姜今加嘉善,副司果金建銖·兪鎭五今加通政,已上加資事,承傳。贈吏參李相衡,贈吏判例兼,都摠管李敦榮考,故都正金命淵,贈吏參例兼,判尹金學性祖,贈吏參金相任,贈吏判例兼,刑曹判書金箕晩考。
兵批,判書徐左輔病,參判權大肯病,參議徐相敎入直進,參知朴鴻載病,右副承旨沈熙淳進,僉知三單張德希·安時重·南漢九,訓鍊僉正加設單成永龜,副護軍金建銖·兪鎭五,副司直洪羲宗,副司果朴浚愚·李舜善·柳泰鉉·李源一·趙章鎬,以上竝單付。
吏批,再政。知春秋單李敦榮,行左承旨姜,右承旨韓正敎。
以司諫申佐模,獻納金萬根,正言李晩德,掌令韓兢人·白宗佺牌不進罷職傳旨,傳于韓啓源曰,只推。
以吏曹參議金在田牌不進罷職傳旨,傳于韓啓源曰,只推。
韓啓源,以兵曹言啓曰,謹依判下成冊,今此穆陵·元陵幸行時元內吹申龍五等三十名處,木各一匹題給之意,敢啓。傳曰,知道。
韓啓源,以禁衛營言啓曰,謹依成冊啓下,駕前前排軍七十二名等處,賞木分給之意,敢啓。傳曰,知道。
又以御營廳言啓曰,御前前排軍七十二名等處,賞木謹依成冊判下,分給之意,敢啓。傳曰,知道。
江原監司朴容壽疏曰,伏以仙寢祗謁,聖慕克伸於見墻,鑾蹕穩旋,群情胥欣於瞻旄,區區攢祝,曷有其極?仍伏念臣以無似,猥膺藩寄,行將陛辭矣,臣之父母墳山,在於京畿利川地,經年曠省之餘,又當出外,霜露怵惕之感,難以自抑,玆陳短章,冒籲宸嚴,伏乞聖慈,俯垂諒察,特許臣往來之暇,以伸至情焉。臣無任云云。答曰,省疏具悉。卿其往省焉。
上在昌德宮。停常參·經筵。
藥房提調徐箕淳,副提調尹致秀啓曰,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣,卿等不必入侍矣。大王大妃殿·王大妃殿·中宮殿,口傳問安。答曰,知道。
鄭基世,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
韓啓源啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
鄭基世啓曰,備邊司郞廳來言,今日賓廳日次,而領議政權敦仁有身病,左議政·右議政未差,不得來會云矣。敢啓。傳曰,知道。
尹致秀啓曰,右承旨韓正敎今日不爲仕進,卽爲牌招,何如?傳曰,允。
韓啓源啓曰,大司憲閔致成,執義權馦,持平金正奎在外,掌令韓兢人·白宗佺牌不進,持平南履輪未署經,監察茶時之意,敢啓。傳曰,知道。
以司諫申佐模,獻納金萬根,正言李晩德,掌令韓兢人·白宗佺牌不進罷職傳旨,傳于韓啓源曰,只推。
以右承旨韓正敎牌不進罷職傳旨,傳于韓啓源曰,只推。
韓啓源,以弘文館言啓曰,新除授副修撰趙獻永,時在京畿驪州地,經筵入番事緊,請斯速乘馹上來事,下諭。傳曰,許遞。
又以纂輯廳摠裁官意啓曰,本廳校正郞廳沈承澤,時無職名,令該曹口傳付軍職,何如?傳曰,允。
兵曹口傳政事,副司果單沈承澤。
韓啓源,以成均館大司成意啓曰,今此慶科增廣監試初試時照訖開講,前期定日,自本館草記事,已有禮曹節目啓下矣。日字當爲預定,自今月二十七日爲始,開講之意,敢啓。傳曰,知道。
鄭基世,以訓鍊都監言啓曰,綏陵植木定界處始役次,今月二十一日爲始,將校八人·軍三百名定送,使之擧行,而軍兵則輪回出送,臣應植與禁·御兩營大將輪回看審之意,敢啓。傳曰,知道。
又以禁衛營言啓曰,綏陵植木定界處始役次,今月二十一日爲始,將校八人·軍三百名定送,使之擧行,而軍兵則輪回出送,臣聖臯與訓·御兩營大將輪回進去,看審之意,敢啓。傳曰,知道。
又以御營廳言啓曰,綏陵植木定界處,今月二十一日,臣義儉進去,看審始役,而將校八人·軍三百名定送,使之擧行,軍兵則輪回出送之意,敢啓。傳曰,知道。
上在昌德宮。停常參·經筵。
鄭基世啓曰,明日上號都監再度習儀,再明日三明日寧陵忌辰祭齋戒正日相値,視事頉稟之意,敢啓。傳曰,知道。
尹致秀啓曰,明日召對,取稟。傳曰,停。
鄭基世啓曰,來二十五日朝參日次矣。敢稟。傳曰,停。
尹致秀啓曰,行左承旨姜,右承旨韓正敎,今日不爲仕進,竝卽牌招,何如?傳曰,允。
韓啓源啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
注書尹禹錫病,代以權應夔爲假注書。
禮曹,來四月初三,日行宗廟夏享大祭,香祝親傳,取稟。奉敎敬依。
韓啓源啓曰,今此京外上言九十張內,六十八張,以猥濫拔去,二十二張,分下各該司次,捧入之意,敢啓。傳曰,知道。
又啓曰,大司憲閔致成,執義權馦,持平金正奎在外,掌令韓兢人·白宗佺牌不進,持平南履輪未署經,監察茶時之意,敢啓。傳曰,知道。
以司諫申佐模,獻納金萬根,正言李晩德,掌令韓兢人·白宗佺牌不進罷職傳旨,傳于韓啓源曰,只推。
行左承旨姜疏曰,伏以仙寢祗謁,聖慕克伸於見墻,鑾蹕穩旋,群情胥欣於瞻旄,慶忭之忱,曷有其極?仍伏念臣,蔭調常品,晩竊科第,唱名之初,卽超下大夫之列,五年之間,踐履內外,涓埃蔑效,愆尤居多,每一循省,顔騂背汗,雖使臣階不加進,官止於此,涯分已踰,感頌冞切。不意日前,猥叨邇密之班,粗效奔走之誠,昵陪爲榮,無功可紀,卽伏見傳敎下者,特授臣嘉善大夫,臣聞命震懍,繼以惶恧,歷屢日而尙不省措躬之所也。噫,貳卿峻秩也,朝家之所命德,而古所稱車服以庸者,雖或聞望爲世所推,才猷足以相稱,擧皆逡巡却顧,不敢自居,如臣無似,何嘗髣髴於是乎?今若夤緣事會,蒙被誤恩,視以倘來,恬不知愧,則是紆靑紫於木偶,施金貂於土苴,在臣身雖極榮寵,在聖朝實爲濫授,擧世嗤點,猶屬◆◆,上累聖簡,諒非細〈故〉,左右思惟,承膺無望,玆敢悉暴衷懇,仰瀆崇嚴。伏乞聖明,俯垂鑑諒,亟收臣新授資級,俾名器無䙝,微分獲安,千萬幸甚。臣無任云云。答曰,省疏具悉。卿其勿辭行公。
上在昌德宮。停常參·經筵。
姜啓曰,明日以召對,取稟。傳曰,停。
韓啓源啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
韓正敎啓曰,臣正敎今日上號都監再度習儀進去,下直之意,敢啓。傳曰,知道。
韓啓源啓曰,大司憲閔致成,執義權馦,持平金正奎在外,掌令韓兢人·白宗佺牌不進,持平南履輪未署經,監察茶時之意,敢啓。傳曰,知道。
以司諫申佐模,獻納金萬根,正言李晩德,掌令韓兢人·白宗佺牌不進罷職傳旨,傳于韓啓源曰,只推。
姜,以吏曹言啓曰,新除授宗簿寺主簿金學秀,成均館典籍卓碩行,俱以除拜後過限未肅拜,竝依例改差,何如?傳曰,允。
又以上號都監都提調意啓曰,大王大妃殿·王大妃殿加上尊號時,親進致詞二道,箋文二道,中宮殿親進致詞二道,慶嬪所進致詞二道,謹此書入,而致詞諺書十道,箋文諺書二道,一體封進之意,敢啓。傳曰,知道。
又以禮曹言啓曰,卽接海美幼學洪秉權所志,則以爲同姓八寸兄秉意,嫡妻俱無子,以其同姓六寸弟昌復第二子允九,欲爲繼後,兩家諸族,相議完定,養家父母,俱爲作故,拘於常規,不得循例禮斜,依定式草記,稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長洪秉權所訴,旣如此,依定式洪昌復第二子允九,立爲洪秉意之後,何如?傳曰,允。
韓啓源,以都摠府言啓曰,副摠管姜時永,以追上尊號再度習儀讀金寶官進參事,議政府晝仕出去之意,敢啓。傳曰,知道。
又以備邊司言啓曰,大司成李㘾,疏請泮宮傾頹處興工之費,從長措劃,而批旨內,泮宮修改,果係急務,令廟堂從長稟處事,命下矣。養士之所,有此頹圮之患,不得不及今修葺,度支事勢,見甚囏絀,實難責其浩大之役,禁營所在別置錢中五千兩,姑先區劃,以爲及時始役之地,仍令本館堂上,專意董飭,俾爲完役,何如?傳曰,允。
又以禁衛營言啓曰,綏陵植木處,臣聖臯進去看審,而本營定界處松木八千二百株,訓鍊都監定界處松木九千株,御營廳定界處松木八千二百二十株,合二萬五千四百二十株,檢飭補植之意,敢啓。傳曰,知道。
又以御營廳言啓曰,綏陵植木處,今日臣義儉進去,看審始役,而本廳定界處松木八千二百五十株,訓鍊都監定界處松木九千株,禁衛營定界處松木八千二百七十株,合松木二萬五千五百二十株,檢飭補植之意,敢啓。傳曰,知道。
又以刑曹言啓曰,卽接忠淸監司金洙根文移,則靑陽縣徒三年定配罪人李承浩,丹陽郡徒二年半定配罪人金用伊,限滿云矣。取考曹上配案,則承浩以殺獄隨從,乙巳二月徒三年定配,用伊以假稱官差隨從,乙巳九月徒二年半定配,今已限滿的實,依法典竝放送,徒流案頉下事,分付道臣之意,敢啓。傳曰,知道。
又以刑曹言啓曰,卽接慶尙監司金公鉉文移,則玄風縣徒二年半定配罪人金石匡,以威逼妻母自裁罪,乙巳三月到配,丁未九月當爲準限,而有限配囚,不卽報來者,揆以法例,萬萬驚悚云矣。取考曹上配案,則石匡乙巳三月徒二年半定配,已爲過限的實,依法典放送後,徒流案頉下事,分付道臣,雖以該倅言之,限滿配囚,趁不報來,事涉疎忽,其時該縣監捧現告,施以緘辭推考,何如?傳曰,允。
上在昌德宮。停常參·經筵。
韓正敎啓曰,明日召對,取稟。傳曰,停。
鄭基世啓曰,大司憲閔致成,執義權馦,持平金正奎在外,掌令韓兢人·白宗佺呈辭,持平南履輪未署經,監察茶時之意,敢啓。傳曰,知道。
備忘記,晉州營將尹致逈下直,長弓一張,長箭一部,片箭一部,筒兒一箇賜給。
注書朴昇壽病,代以李承澤爲假注書。
傳于韓正敎曰,左承旨·同副承旨竝許遞,前望入之。
承旨前望入之,徐相敎·金世均落點。
韓正敎啓曰,新除授右副承旨徐相敎,同副承旨金世均,竝卽牌招,何如?傳曰,允。
傳于韓正敎曰,呈告同成均許遞,前望入之。
同成均前望入之,趙斗淳落點。
吏曹,慶科增廣別試時,照訖講一所試官金炳雲·趙雲卿·鄭·李濟達·柳光睦,二所試官洪祐命·趙在應·柳來維·睦仁裁·金昌秀。
鄭基世,以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
又以兵曹言啓曰,卽接西所入直衛將李光善牒報,則曜金門北邊墻垣外面二間許頹圮云,爲先令紫門監,堅實圍排,依例樹柵,卽速修築,而把守軍兵,金虎門入直軍,量宜除出,限改築間,嚴加守直之意分付,何如?傳曰,允。
又以訓鍊都監言啓曰,因兵曹草記,曜金門北邊外宮墻二間許頹圮處,金虎門入直軍十名除出,將校一人率領,限改築間,嚴加守直之意,敢啓。傳曰,知道。
又以訓鍊都監言啓曰,綏陵植木處,今日臣應植進去看審,而本營定界處松木九千六十株,禁衛營定界處松木八千二百十株,御營廳定界處松木八千二百三十株,合松木二萬五千五百株,檢飭補植之意,敢啓。傳曰,知道。
上在昌德宮。停常參·經筵。
徐相敎啓曰,明日常參·經筵,取稟。傳曰,停。
金世均啓曰,大司憲閔致成,執義權馦,持平金正奎在外,掌令韓兢人·白宗佺呈辭,持平南履輪未署經,監察茶時之意,敢啓。傳曰,知道。
徐相敎,以禮曹言啓曰,卽接景陵官員所報,則本陵香炭位土之在於全羅道萬頃地菱堤者,還寢後,以黃海道海州地鵲川坪,纔已代定,而稅納今秋爲定,本坪收稅前,朔望焚香及各祭享時香炭之需,無以措辦云矣。本陵焚香及祭享時所用香炭,無以措辦,果如報辭,不可不趁今區劃,依前例令京畿監營,限今秋收稅間,量宜劃送,俾爲及時需用之地,何如?傳曰,允。
上在昌德宮。停常參·經筵。
藥房提調徐箕淳,副提調尹致秀啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣矣。卿等不必入侍矣。大王大妃殿·王大妃殿·中宮殿,口傳問安。答曰,知道。
徐相敎啓曰,明日常參·經筵,取稟。傳曰,停。
金世均啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,竝許遞,前望入之。
鄭基世啓曰,備邊司郞廳來言,今日賓廳日次,而領議政權敦仁有身病,左議政·右議政未差,不得來會云矣。敢啓。傳曰,知道。
傳于徐相敎曰,在外法司堂上許遞,政官牌招開政。
以黃海監司南獻敎狀啓,遂安郡民家失火事,傳于鄭基世曰,聞甚矜惻,元恤典外,別加顧助,結構奠接之方,廟堂措辭,分付。
金世均啓曰,大司憲·執義·掌令二員,持平二員未差,監察茶時之意,敢啓。傳曰,知道。
臺諫前望入之,大司憲李魯秉,大司諫任百秀,執義李寅奭,司諫金圭瑞,掌令李彙圭·金持泰,獻納黃起源,持平沈宜元·孫相馹,正言林翰洙·洪秉壽落點。
徐相敎,以弘文館言啓曰,應敎尹致英內閣進,副應敎鄭翊朝上號都監都廳進,副校理金炳雲別兼春秋進,修撰尹哲求受由在外,校理二員,副校理一員,副修撰一員未差,上番闕直,事甚未安。修撰朴斅默,卽爲牌招,以爲姑陞入直,何如?傳曰,允。
有政。吏批,行判書徐憙淳,參議金在田,竝牌招不進,參判金鼎集進,右副承旨徐相敎進。啓曰,行判書徐憙淳,參議金在田,竝牌招不進,小臣獨政未安,何以爲之?敢稟。傳曰,仍爲之。以南鍾三·睦仁㘽爲校理,洪祐命爲副校理,李升洙爲副修撰,姜爲刑曹參判,鄭㝡朝爲禮曹參議,兪鎭五爲兵曹參議,金學性爲知經筵,徐箕淳爲藝文提學,權馦爲右通禮,沈承澤爲宗簿正,孔獻東·李文馨爲典籍,徐大淳爲宗簿主簿,朴斅默爲忠淸道京試官,尹堉爲慶尙道京試官,權永秀爲全羅道京試官,徐堂輔爲平安道京試官,朴奎賢爲利川府敬差官。
兵批,判書徐左輔病,參判權大肯進,參議未差,參知朴鳴載病,同副承旨金世均進,護軍姜·閔致成·洪祐順·朴宗吉,副護軍韓啓源,副司直權馦·申佐模·韓兢人·白宗佺·金正奎·南履輪·金萬根,副司果權永秀·李晩德·趙獻永·徐大淳·孔獻東·宣聞周·李文馨,以上竝單付。
吏批,再政。崔大寔爲平安都事,兵曹參議單朴鳴載,參知單兪鎭五,兼掌令單朴斆默,兼持平四單尹堉·權永秀·徐堂輔·朴奎賢。
兵批,再政。同知單李勉祜。
以吏曹參議金在田牌不進罷職傳旨,傳于徐相敎曰,只推。
以修撰朴斆默牌不進罷職傳旨,傳于徐相敎曰,只推。
掌令李彙圭啓曰,噫嘻痛矣,世道詿誤,義理晦塞,至於今番秋曹罪囚而極矣。渠以鄙悖之流,潛蓄凶慘之計,肆發通文,投諸賢關,遣辭陰險,引用凶悖,字字狡慝,句句閃忽,耳目難掩,手脚盡露,聞者髮豎,思之膽掉,固當卽地設鞫,不日正刑。而只令秋曹,盤覈情節,略加刑訊,旋卽酌處,雖出於大聖人好生之德,豈有亂言不道,自服遲晩,而罰止島配,假息覆載之間者乎?若以言出卑賤,事已勘處,置而不論,其可曰闡義理而嚴懲討乎?請古今島爲奴罪人韓鼎鎭,亟令王府,卽爲拿來,嚴鞫得情,快正典刑。噫嘻痛矣,義理堙塞,世變層生,至於今番睦台錫事而極矣。惟我毅宗烈皇帝,以三五之聖,當百六之運,殉社大節,卓越千古,而至若建虜猖獗,我邦濱危,則命將東援,閔覆之德,惻怛之意,與神宗皇帝壬辰再造,其揆一也。環東土含生之倫,莫不恩浹骨髓,愈久愈深,而英宗大王,特配壇壝之享,庸寓風泉之感,以何心腸,肆然誣詆,泚筆於章奏之間,顯然指斥,自犯於罔赦之罪者,萬萬痛惋,若其書中句語之挾雜,造意陰慘,遣辭駭悖,非一朝一夕之故也。論其情跡,彝倫斁絶,語其負犯,鈇鉞猶輕,不可絶島定配而止,請島配罪人睦台錫,亟令王府,設鞫嚴問,快正典刑,國綱解紐,世變層生,至於今番科獄而極矣。噫,彼閔達鏞,以若名門世祿之裔,有此換名盜科之變,計在逆取,不顧傷風之嫌,眼無國法,甘犯欺天之罪,擦換他封,眞贓已露,忍杖不服,情節至憯,秋査捕供,斷案已成,王府當律,關石自在,而以聖上好生之德,追肅廟已施之例,不待輸款,遽下酌處之命,揆以科體,終涉失刑,參諸王章,何由懲後,其弟述鏞同爲作奸之狀,衆招明的,可謂是兄是弟,而未及竝覈,竟歸漏網,刑政乖損,輿憤益激。請旌義縣爲奴罪人閔達鏞,更令王府,拿鞫得情,快正邦憲,閔述鏞,亦令該曹,捉致嚴問,照律勘斷。答府曰,不允。
徐相敎,以戶曹言啓曰,各道年終錢穀御覽會計,每於翌年二月二十五日啓請修正,自是定式,而京畿以陽智昨年當捧條,尙未準捧,今方另査,自致愆期,限內不得磨勘之意,旣有登聞。咸鏡道則昨農歉荒,糴政差遲,勘簿之節,自然愆滯,趁限修上,實無其路之意,文移臣曹,御覽會計,待其會案齊到,修正以入之意,敢啓。傳曰,知道。
鄭基世,以兵曹言啓曰,昨秋黃海道官鎭門聚點時,執頉推考鎭邊將,旣已遲晩,所當照律施行,而係是宥旨前事,依例勿論,何如?傳曰,允。
又以訓鍊都監·禁衛營·御營廳言啓曰,訓鍊都監字內曜金門北邊外宮墻二間許頹圮處,今二月二十六日爲始,三營合力改築之意,敢啓。傳曰,知道。
又以禁衛營言啓曰,綏陵植木處,臣聖臯進去看審,而本營定界處松木八千四百株,訓鍊都監定界處松木九千株,御營廳定界處松木八千二百二十株,合二萬五千六百二十株,檢飭補植之意,敢啓。傳曰,知道。
又以御營廳言啓曰,綏陵植木處,臣義儉進去看審,本廳定界處松木八千二百七十株,訓鍊都監定界處松木九千株,禁衛營定界處松木八千二百三十株,合二萬五千五百株,檢飭補植之意,敢啓。傳曰,知道。
上在昌德宮。停常參·經筵。
徐相敎啓曰,明日常參·經筵,取稟。傳曰,停。
金世均啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
尹致秀啓曰,左承旨韓正敎,今日不爲仕進,卽爲牌招,何如?傳曰,允。
徐相敎,以弘文館言啓曰,上番闕直,事甚未安。修撰朴斆默,旣有只推之命,與新除授校理睦仁㘽,副校理洪祐命,副修撰李升洙,竝卽牌招,以爲推移入直之地,何如?傳曰,允。
又以弘文館言啓曰,新除授校理南鍾三,時在忠淸道堤川地,經筵入番事緊,請斯速乘馹上來事,下諭。傳曰,許遞。
又以弘文館言啓曰,修撰朴斆默傳旨未下,尹哲求受由在外,副修撰一員未差,下番闕直,事甚未安。副修撰徐堂輔,卽爲牌招入直,何如?傳曰,允。
金世均啓曰,行大司憲李魯秉在外,執義李寅奭,掌令李彙圭·金持泰,持平沈宜元·孫相馹牌不進,監察茶時之意,敢啓。傳曰,知道。
以大司諫任百秀,獻納黃起源,正言洪秉壽,執義李寅奭,掌令李彙圭·金持泰,持平沈宜元·孫相馹牌不進罷職傳旨,傳于金世均曰,只推。
以左承旨韓正敎牌不進罷職傳旨,傳于金世均曰,只推。
以修撰朴斆默牌不進罷職傳旨,傳于金世均曰,只推。
鄭基世,以兵曹言啓曰,本曹二軍色正郞李升洙,移拜副修撰矣。本色專管經費,數遞可悶,今姑仍任,何如?傳曰,允。
又以都摠府言啓曰,今日入直內三廳武兼禁軍及軍兵等,當爲中日習射技放,而宗廟·景慕宮修改相値,不得設行之意,敢啓。傳曰,知道。
又以都摠府言啓曰,副摠管徐有薰,以禮曹參判,景慕宮修改進參事,晝仕出去之意,敢啓。傳曰,知道。
又以訓鍊都監言啓曰,綏陵植木處,臣應植進去看審,而本局定界處松木八千八百八十株,禁衛營定界處松木八千一百五十株,御營廳定界處松木八千二百六十株,合松木二萬五千二百九十株,檢飭補植後,仍爲畢役,而本局分掌處,自今月二十一日至二十六日,所植松木,合爲五萬三千九百四十株之意,敢啓。傳曰,知道。
又以禁衛營言啓曰,綏陵補植木本營分掌處,今日畢役,而自今月二十一日至二十六日所植松木,合爲四萬九千四百六十株之意,敢啓。傳曰,知道。
又以御營廳言啓曰,綏陵補植木本廳分掌處,今日畢役,而自今月二十一日至二十六日所植松木,合爲四萬九千四百五十株之意,敢啓。傳曰,知道。
上在昌德宮。停常參·經筵。
自人定至五更,灑雨下雨,測雨器水深八分。
徐相敎啓曰,明日常參·經筵,取稟。傳曰,停。
又啓曰,來初一日,輪臺日次,而禧陵忌辰祭齋戒相値,頉稟之意,敢啓。傳曰,知道。
金世均啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
韓正敎啓曰,右承旨鄭基世,今日不爲仕進,卽爲牌招,何如?傳曰,允。
以右承旨鄭基世牌不進罷職傳旨,傳于徐相敎曰,只推。
以副修撰徐堂輔牌不進罷職傳旨,傳于徐相敎曰,只推。
執義李寅奭啓曰,臣言議風裁,本不合於淸朝耳目之任,而栢府除旨,忽下於千萬夢想之外,臣感恩怵義,雖不得不章皇出肅,粗伸微悃,而第臣與合啓中,圍籬罪人李穆淵,爲袒免之親,區區私義,有難冒參,月前是職,據實引避,已蒙恩諒,今臣處義,宜無異同,以此情踪,何敢一刻晏然於臺次乎?請命遞斥臣職。答曰,依啓。
以大司諫任百秀,獻納黃起源,正言洪秉壽,掌令李彙圭,持平沈宜元牌不進罷職傳旨,傳于徐相敎曰,只推。
韓正敎,以吏曹言啓曰,今此大報壇祭遣大臣攝行祭,時·原任大臣中,當爲塡差,而領中樞府事趙寅永,判中樞府事鄭元容,議政府領議政權敦仁,判中樞府事朴晦壽俱有身病,判中樞府事金道喜,藥院都提調,例不得塡差,無可差之員,何以爲之?敢稟。傳曰,宗親·儀賓中塡差。
鄭基世,以御營廳言啓曰,本廳哨官金錫文,身爲巡山哨官,不勤巡山,嚴棍汰去之意,敢啓。傳曰,知道。
上在昌德宮。停常參·經筵。
徐相敎啓曰,明日常參·經筵,取稟。傳曰,停。
金世均啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,行大司憲李魯秉在外,執義未差,掌令李彙圭·金持泰,持平沈宜元牌不進,孫相馹未署經,監察茶時之意,敢啓。傳曰,知道。
以大司諫任百秀,掌令李彙圭·金持泰,持平沈宜元牌不進罷職傳旨,傳于金世均曰,只推。
韓正敎,以吏曹言啓曰,今此寒食祭官,當爲磨鍊,而除老病公頉,實無推移排比之路,依近例刑官·司饔院官員,年六十以上人,通融塡差,而玉堂極爲苟艱,繕寫郞廳,一體塡差,其中時無職名人員,令該曹口傳付軍職,何如?傳曰,允。
又以吏曹言啓曰,今此大報壇祭祭官中,時無職名人員,令該曹口傳付軍職,何如?傳曰,允。
鄭基世,以兵曹言啓曰,曜金門北邊墻垣外面二間許頹圮處,今已畢築矣。把守軍兵,解送直所之意,敢啓。傳曰,知道。
又以訓鍊都監·禁衛營·御營廳言啓曰,訓鍊都監字內曜金門北邊外宮墻二間許頹圮處,今已畢築,而把守軍兵還入直所事,自兵曹草記矣。把守金虎門入直軍,還入直所,將校解送之意,敢啓。傳曰,知道。
上在昌德宮。停常參·經筵。
鄭基世,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
徐相敎啓曰,明日上號都監三度習儀,再明日三明日禧陵忌辰祭齋戒正日,初三日懿昭墓忌辰祭齋戒,初五日元陵忌辰祭齋戒正日相値,視事頉稟之意,敢啓。傳曰,知道。
又啓曰,明日以召對,取稟。傳曰,停。
金世均啓曰,合辭許久闕啓,事甚未安。除在外·未署經·差祭外,未肅拜·呈告人員,竝卽牌招,何如?傳曰,允。
又啓曰,行大司憲李魯秉在外,執義未差,掌令李彙圭·金持泰牌不進,持平沈宜元差祭,孫相馹未署經,監察茶時之意,敢啓。傳曰,知道。
以大司諫任百秀,獻納黃起源,正言洪秉壽,掌令李彙圭·金持泰牌不進罷職傳旨,傳于金世均曰,只推。
徐相敎,以進饌所堂上意啓曰,今此進饌時,前牧使金初淳,前牧使金泳根,前府使沈宜復,前縣監金汶根,時無職名,令該曹口傳付軍職,使之入參,何如?傳曰,允。
兵曹口傳政事,副司果金初淳·金泳根·沈宜復·金汶根,以上竝單付。
兵曹口傳政事,副司果單李寅奭。
上在昌德宮。停常參·經筵。
藥房都提調金道喜,提調徐箕淳,副提調尹致秀啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣矣。卿等不必入侍矣。大王大妃殿·王大妃殿·中宮殿,口傳問安。答曰,知道。
徐相敎啓曰,明日召對,取稟。傳曰,停。
金世均啓曰,行大司憲李魯秉在外,執義未差,掌令李彙圭呈辭,金持泰,持平沈宜元·孫相馹差祭,監察茶時之意,敢啓。傳曰,知道。
鄭基世啓曰,備邊司郞廳來言,今日賓廳日次,而上號都監三度習儀相値,不得來會云矣。敢啓。傳曰,知道。
傳于徐相敎曰,禮房承旨馳詣宗廟·徽定殿·景慕宮,奉審摘奸以來。
以京畿監司李鼎臣狀啓,宗廟薦新生蛤·絡蹄,日氣尙寒,限內不得封進,惶恐待罪事,傳于徐相敎曰,勿待罪事,回諭。
徐相敎,以奎章閣言啓曰,明日卽書香閣朔奉審日次,臣進詣擧行之意,敢啓。傳曰,知道。
又以成均館大司成意啓曰,本館入直,久任郞廳外,他郞不得入直,若有代員替直之事,則草記代直事,曾有定式矣。司成鄭,直講金昌秀,典籍柳光睦,俱爲差祭,時無入直之員,以他郞官姑爲代直,何如?傳曰,允。
鄭基世,以兵曹言啓曰,今二月各廳堂下武臣朔試射,臣曹連因有故,不得爲之之意,敢啓。傳曰,知道。
又以備邊司言啓曰,卽見咸鏡監司李嘉愚狀啓,則枚擧端川府使金鍍牒呈,以爲本府還多之弊,積有年所,轉成逋藪,故自昨秋以錢以穀,今幾了殺,而如不及今矯捄,將至民邑俱失。就本府還穀中,七千石本色,移俵於南關穀少邑,二萬石執錢,移作於北關各邑,而比年屢豐之餘,無以準三兩詳定,依年前山淸·寧遠等邑例,減價移俵事,請令廟堂稟處矣。該府還弊,殆爲一路之最,今此移俵減摠之請,誠爲得宜,而連豐之餘,其勢則固難準詳,依年前西南各邑減價例,特許二兩收捧。南邑則穀摠自來不敷,七千石移轉,依狀辭施行。關北糴多之弊,無邑不然,間因繡單,而許其每年觀勢作納,則與其二萬包穀之移疾於十邑,無寧本錢輸上,以補經費之爲穩便。端川還錢四萬兩,使之輸納戶曹,待還簿磨勘時,以作錢懸錄之意,分付,何如?傳曰,允。
又以總衛營言啓曰,謹依本營中日單子判下,弘化門入直左司右哨軍兼司僕曺漢柱,鳥銃貫一中邊二中入格,兒馬帖成給事,知委司僕寺之意,敢啓。傳曰,知道。
兵曹口傳政事,副司果丁載榮·金羲裕。
上在昌德宮。停常參·經筵。
徐相敎啓曰,明日召對,取稟。傳曰,停。
鄭基世啓曰,來初五日朝參日次,而元陵忌辰祭正日相値,頉稟之意,敢啓。傳曰,知道。
傳于徐相敎曰,禮房承旨馳詣宗廟·永禧殿·徽定殿·景慕宮,奉審摘奸,仍詣受香諸處,奉審摘奸以來。
徐相敎啓曰,翰林召試被選人閔致庠薦狀公事,啓下矣。令該曹口傳單付,牌招入直,何如?傳曰,允。
吏曹口傳政事,檢閱單閔致庠。
徐相敎啓曰,卽者奉常寺官員來言,宗廟薦新生絡蹄·訥魚,提調當爲看品,而都提調朴晦壽,提調朴永元俱有身病,不得擧行云,提調卽爲牌招,何如?傳曰,允。
又啓曰,奉常提調朴永元牌不進,推考傳旨,今方捧入,而宗廟薦新,當爲看品,如是違牌,事甚未安。更爲牌招,何如?傳曰,許遞,前望單子入之。
奉常提調前望單子入之,洪鍾應落點。
徐相敎,以弘文館言啓曰,應敎尹致英內閣進,副應敎鄭翊朝上號都監都廳進,副校理金炳雲·洪祐命,別兼春秋進,修撰尹哲求在外,修撰朴斆默,副修撰徐堂輔差祭,校理一員,副修撰一員未差,下番闕直,事甚未安。未差之代,令政院稟旨差出,待下批牌招入直,何如?傳曰,允。
徐相敎啓曰,因弘文館草記,應敎尹致英內閣進,副應敎鄭翊朝上號都監都廳進,副校理金炳雲·洪祐命,別兼春秋進,修撰尹哲求在外,修撰朴斆默,副修撰徐堂輔差祭,校理一員,副修撰一員未差,下番闕直,事甚未安。未差之代,令政院稟旨差出,待下批牌招入直事,允下矣。未差之代,政官牌招,開政差出,何如?傳曰,前望單子入之。
玉堂前望單子入之,校理兪致善,副修撰趙熙哲落點。
金世均啓曰,大司諫任百秀旣入闕中,不爲肅謝,直爲出去,事甚未安。推考,何如?傳曰,允。
以平安監司趙鶴年狀啓,義州府民家失火事,傳于鄭基世曰,聞甚矜惻,元恤典外,別加顧助,結構奠接之方,廟堂措辭分付。
徐相敎,以奎章閣言啓曰,卽接內需司牒報,則咸興·永興兩本宮,四月別大祭時,造燭封香吉日,今月十九日辰時,衣襨·香燭·祭品奉詣吉日,同月二十日卯時俱吉云,以此日時擧行之意,敢啓。傳曰,知道。
又以奎章閣言啓曰,景慕宮望廟樓今朔奉審,無頉之意,敢啓。傳曰,知道。
又以奎章閣言啓曰,參下檢書官金周敎·金徹義,仕日已滿三十朔,依定式六品職遷轉事,分付吏曹,何如?傳曰,允。
又以奎章閣言啓曰,提學朴永元妻貞夫人成氏喪,依定式遣檢書官,傳給內賜賻物以來之意,敢啓。傳曰,知道。
又以奉常寺都提調·提調意啓曰,各陵園墓寒食祭享,所用藥果煎造後,進上看品藥果二十立,依定式封進之意,敢啓。傳曰,知道。
韓正敎,以吏曹言啓曰,掌樂院正洪淳穆,宗簿寺主簿徐大淳,俱以身病,呈狀乞遞,改差,何如?傳曰,允。
鄭基世,以兵曹言啓曰,五衛將張德希·南漢九·李台鎭·李勉祜除授在外,上來無期云。安時重,景福宮衛將金弘鎰,慶熙宮衛將崔夢燁,俱以病難供職,呈狀乞遞,竝改差,何如?傳曰,允。
兵曹口傳政事,副司果洪淳穆。
上在昌德宮。停常參·經筵。
自三更至初三日開東,灑雨下雨,測雨器水深七分。
徐相敎啓曰,明日召對,取稟。傳曰,停。
金世均啓曰,行大司憲李魯秉在外,執義未差,掌令李彙圭·金持泰呈辭,持平沈宜元差祭,孫相馹未署經,監察茶時之意,敢啓。傳曰,知道。
尹致秀啓曰,右承旨鄭基世今日不爲仕進,卽爲牌招,何如?傳曰,允。
又啓曰,假注書權應夔身病猝重,勢難察任,今姑改差,何如?傳曰,允。
傳于徐相敎曰,三日製,再明日通方外爲之,試紙用大好紙,弘文提學牌招。
韓正敎啓曰,吏曹郞廳來言,臺諫有闕,政事,取稟。傳曰,政官牌招開政。
有政。吏批,行判書徐憙淳進,參判金鼎集牌招不進,參議金在田牌招不進,右副承旨徐相敎進,以洪羲宗爲執義,金箕晩爲知經筵,李根友爲同義禁,李參鉉爲兵曹正郞,洪翼爕爲掌樂正,李舜善爲宗簿主簿,李仁奎爲甲山府使,安鼎錫爲興海郡守,朴鍾元爲沙斤察訪,兵曹正郞李升洙仍任事,承傳。故進士姜彝天贈吏參例兼,刑曹參判姜考。故府使申義直贈兵參訓都例兼,全羅兵使申觀浩考。故僉知閔師仁贈吏參例兼,故通德閔墀贈吏議,故通德閔震煊贈僕正,已上前右尹閔英世三代。把摠李熙絅今加嘉善加資事,承傳。
兵批,判書徐左輔上號都監進,參判權大肯入直進,參議朴鳴載病,參知兪鎭五病,同副承旨金世均進,護軍單李熙絅,副司直單南鍾三。
權應夔改差,代以鄭漢源爲假注書。
以右承旨鄭基世牌不進罷職傳旨,傳于金世均曰,只推。
以吏曹參議金在田牌不進罷職傳旨,傳于金世均曰,只推。
以校理兪致善,副修撰趙熙哲牌不進罷職傳旨,傳于金世均曰,只推。
徐相敎,以弘文館言啓曰,下番闕直,事甚未安。校理兪致善,副修撰趙熙哲,旣有只推之命,與修撰朴斆默,竝卽牌招,以爲推移入直之地,何如?傳曰,允。
又以弘文館言啓曰,上番校理臣睦仁㘽,以照訖講試官,今日儒生試講時,晝仕出去之意,敢啓。傳曰,知道。
金世均以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
以校理兪致善,修撰朴斆默牌不進罷職傳旨,傳于金世均曰,只推。
上在昌德宮。停常參·經筵。
自開東至未時,灑雨下雨,測雨器水深四分。
徐相敎啓曰,明日召對,取稟。傳曰,停。
金世均啓曰,行大司憲李魯秉在外,執義洪羲宗,持平沈宜元未肅拜,掌令李彙圭·金持泰呈辭,持平孫相馹未署經,監察茶時之意,敢啓。傳曰,知道。
傳于徐相敎曰,禮房承旨馳詣懿昭墓,奉審摘奸以來。
傳于徐相敎曰,左承旨·左副承旨,竝許遞,前望入之。
承旨前望入之,趙得林·趙道淳落點。
鄭基世啓曰,新除授右副承旨趙道淳,卽爲牌招,何如?傳曰,允。
鄭基世啓曰,右副承旨趙道淳,時在京畿永平地,斯速乘馹上來事,下諭,何如?傳曰,許遞,前望入之。
承旨前望入之,徐戴淳落點。
徐相敎以禮曹言啓曰,卽接杜稷署所報,則明日三日製試取時,本署官員,俱爲觀光云矣。依定式,本曹佐郞金秉燮,假官差送,以爲代直後赴試之地,何如?傳曰,允。
又以禮曹言啓曰,卽接徽定殿官員所報,則明日三日製試取時,本殿官員,俱爲觀光云矣。假官一員,令吏曹口傳啓下,以爲代直後赴試之地,何如?傳曰,允。
又以禮曹言啓曰,卽接景慕宮官員所報,則明日三日製試取時,本宮官員,俱爲觀光云矣。依定式假官一員,令吏曹以成均館官員,口傳啓下,以爲代直後赴試之地,何如?傳曰,允。
金世均以義禁府言啓曰,明日三日製,通方外爲之時,本府都事皆爲赴擧,而只有武都事一員,當直入直,而本府入直,公事回公都事,無以推移,假都事二員,令該曹口傳差出,以爲分排擧行之地,何如?傳曰,允。
上在昌德宮。停常參·經筵。
徐相敎啓曰,明日召對,取稟。傳曰,停。
金世均啓曰,行大司憲李魯秉在外,執義洪羲宗,持平沈宜元未肅拜,掌令李彙圭·金持泰呈辭,持平孫相馹未署經,監察茶時之意,敢啓。傳曰,知道。
尹致秀啓曰,假注書李承澤身病猝重,勢難察任,今姑改差,何如?傳曰,允。
徐相敎啓曰,弘文提學旣已承牌,內閣提學朴永元,藝文提學徐箕淳,竝卽牌招,同參考試,何如?傳曰,允。
傳于尹致秀曰,都承旨持此御題,與弘文提學偕往泮宮,試取以來。
尹致秀啓曰,臣與弘文提學趙斗淳偕往泮宮,三日製儒生試取,則收券爲一千六百七十張矣,捧入之意,敢啓。傳曰,知道。
傳于尹致秀曰,科次入侍。
傳于徐戴淳曰,發遣吏郞,諸執事淸齋與否,摘奸以來。
鄭基世以軍器寺都提調·提調意啓曰,本寺僉正安鼎錫日前政,移拜興海郡守矣,本寺方有擧行之事,難付他手,僉正安鼎錫,姑爲仍任,何如?傳曰,允。
戊申三月初四日酉時,上御誠正閣。科次入侍時,行都承旨尹致秀,假注書鄭漢源,記事官金德根·閔致庠,弘文提學趙斗淳,對讀官校理兪致善,副修撰趙熙哲,待敎金炳德,以次進伏訖。上曰,史官分左右。弘文提學進前。仍命科次爲之。炳德進前讀奏試券第一張,至十句,上曰,止之。斗淳曰,書等何以爲之乎?上曰,第一二張書正字三下,之次五張書草三下,之次八張書次上,可也。斗淳書等訖,奏曰,當書一字,而正字三下爲二張矣,何以爲之乎?上曰,只書一字於第一張,可也。斗淳書訖。上曰,收券爲千餘張云乎?致秀曰,一千六百七十張矣。上曰,解題皆能知之乎?致秀曰,多失題意,而知解而作之者,不過三四十張矣。上曰,此解在東坡詩耳。致秀曰,然矣。仍奏曰,祕封何以爲之乎?上曰,坼之可也。致秀坼封,以次讀奏封內訖。上命書傳敎曰,三日製賦居首三下一幼學鄭健朝,之次三下幼學金在淸,竝直赴殿試。之次草三下進士徐翼輔直赴會試,之次草三下幼學金炳溎等二人,竝給二分。之次草三下生員洪徹謨等二人,竝給一分。之次次上幼學鄭基軾等八人,竝令該曹考例施賞。又命書傳敎曰,入格儒生明日待令。斗淳曰,預差三張,皆書外字乎?上曰,唯。仍命史官就座。又命退。諸臣以次退出。
上在昌德宮。停常參·經筵。
藥房提調徐箕淳,副提調尹致秀啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣矣。卿等不必入侍矣。
大王大妃殿·王大妃殿·中宮殿,口傳問安。答曰,知道。
金世均啓曰,行大司憲李魯秉在外,執義洪羲宗,持平沈宜元未肅拜,掌令李彙圭,金持泰呈辭,持平孫相馹未署經,監察茶時之意,敢啓。傳曰,知道。
鄭基世啓曰,備邊司郞廳來言,今日賓廳日次,而國忌正日相値,不得來會云矣。敢啓。傳曰,知道。
傳于徐相敎曰,禮房承旨進詣大報壇,奉審摘奸以來。
傳于尹致秀曰,入格儒生入侍。
傳于徐相敎曰,發遣吏郞,諸執事淸齋與否,摘奸以來。
李承澤改差,代以李明老爲假注書。
徐相敎以弘文館言啓曰,應敎尹致英內閣進,副應敎鄭翊朝上號都監都廳進,校理兪致善差祭,上番闕直,事甚未安。校理睦仁㘽,副校理金炳雲·洪祐命,竝卽牌招,以爲推移入直之地,何如?傳曰,允。
以校理睦仁㘽,副校理金炳雲·洪祐命牌不進罷職傳旨,傳于徐相敎曰,只推。
徐戴淳以吏曹言啓曰,今此先蠶祭壇下執禮,前郡守李珽塡差,而時無職名,令該曹口傳付軍職,何如?傳曰,允。
兵曹口傳政事,副司果李珽。
徐相敎以禮曹言啓曰,卽接孝昌墓守衛官所報,則昨日日暮時,無根之火,忽及於墓上曲墻後莎草,卽爲撲滅云矣。墓上至近之地,有此莎草失火之患,極爲驚悚。慰安祭不卜日,今初七日設行,修改之節,臣曹堂上進去,奉審後稟處,而當該入直官員,常時不能檢飭之罪,令該府拿問重勘,伊日入番下屬等,令本道從輕重照法嚴治,何如?傳曰,允。
又以禮曹言啓曰,今三月初七日行孝昌墓慰安祭時,本墓兩官當爲備員,而守衛官金舜海方在拿命中,爲先改差,其代令該曹,以在京無故人口傳差出,以爲備員將事之地,何如?傳曰,允。
吏曹口傳政事,以韓民洪爲孝昌墓守衛官。
徐相敎,以上號都監都提調意啓曰,本都監堂上朴永元,有實故,今姑許遞,其代以議政府左參贊李若愚差下,何如?傳曰,允。
鄭基世以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
戊申三月初五日巽時,上御誠正閣。入格儒生入侍時,行都承旨尹致秀,假注書鄭漢源,記事官金德根·閔致庠,以次進伏。儒生鄭健朝·金在淸·徐翼輔·金炳溎·趙亨勉·洪徹謨·鄭基軾·姜鎰永·金樂均·李泰魯·鄭海星·洪淳養·李壎,以次序立階下訖。上曰,史官分左右。致秀奏曰,儒生使之入侍乎?上可之。致秀曰,沈學潞·李廷實病,未待令矣。上曰,唯。儒生等以次陞堂俯伏,奏職姓名,退立階下。致秀曰,給分以上,使之先出,而其次仍爲頒賞乎?上曰,可也。鄭基軾等以次跪受賞。引儀唱四拜,儒生等行禮趨出。上命致秀書傳敎曰,直赴金在淸賜樂。仍命史官就座。又命退。承史以次退出。
上在昌德宮。停常參·經筵。
徐相敎啓曰,玉堂備員間,視事頉稟之意,敢啓。傳曰,知道。
又啓曰,明日召對,取稟。傳曰,停。
金世均啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
尹致秀啓曰,左副承旨鄭基世,今日不爲仕進,卽爲牌招,何如?傳曰,允。
備忘記,江原道觀察使朴容壽下直,長弓一張,長箭一部賜給。
傳于徐相敎曰,檢校待敎李裕元馳詣健陵,奉審摘奸,仍詣顯隆園·華寧殿,一體奉審以來。
傳于徐相敎曰,禮房承旨馳詣先蠶壇,奉審摘奸以來。
以全羅監司洪羲錫狀啓,南原縣民家失火事,傳于徐戴淳曰,聞甚矜惻,元恤典外,別加顧助,結構奠接之方,廟堂措辭分付。
以全羅監司洪羲錫狀啓,泰仁縣民家失火事,傳于徐戴淳曰,聞甚矜惻,元恤典外,別加顧助,結構奠接之方,廟堂措辭分付。
以黃海監司南獻敎狀啓,鳳山郡民家失火事,傳于徐戴淳曰,聞甚矜惻,元恤典外,別加顧助,結構奠接之方,廟堂措辭分付。
以忠淸監司金洙根狀啓,瑞山郡人命渰死事,傳于徐戴淳曰,聞甚矜惻,元恤典外,別加顧助,如有生前身·還布,竝蕩減,未拯屍身,期於拯得之意,廟堂措辭,分付。
徐相敎,以弘文館言啓曰,上番闕直,事甚未安。校理睦仁㘽,副校理金炳雲·洪祐命,卽有只推之命,與校理兪致善,竝卽牌招,以爲推移入直之地,何如?傳曰,允。
又以弘文館言啓曰,下番副修撰臣趙熙哲,以訓鍊都監從事官,今日軍布捧上時,晝仕出去之意,敢啓。傳曰,知道。
又以進饌所堂上意啓曰,今此內進饌儀註一本,笏記一本,夜進饌儀註一本,笏記一本,翌日會酌儀註一本,笏記一本,謹此書入,而內進饌諺書儀註各一本及夜進饌諺書儀註一本,直爲書入大王大妃殿·中宮殿·順和宮之意,敢啓。傳曰,知道。
金世均啓曰,行大司憲李魯秉在外,執義洪羲宗,掌令李彙圭·金持泰,持平沈宜元牌不進,孫相馹未署經。監察茶時之意,敢啓。傳曰,知道。
以大司諫任百秀,獻納黃起源,正言洪秉壽,執義洪羲宗,掌令李彙圭·金持泰,持平沈宜元牌不進罷職傳旨,傳于金世均曰,只推。
以校理睦仁㘽·兪致善,副校理金炳雲·洪祐命牌不進罷職傳旨,傳于金世均曰,只推。
檢閱閔致庠疏曰,伏以,臣與承政院注書臣尹禹錫,有友壻應避之嫌,臣所帶春秋兼職,揆以格例,在所當遞,敢陳短章,仰瀆崇嚴。伏乞聖慈,俯垂鑑諒,亟令選部照例遞改,以存公格焉。臣無任云云。省疏具悉。疏辭,下該曹,稟處。
吏曹啓目粘連,觀此藝文館檢閱閔致庠上疏,則以爲,臣與承政院注書尹禹錫,有友壻應避之嫌,臣所帶春秋兼職,揆以格例,在所當遞,伏乞聖慈,俯垂鑑諒,亟令選部照例遞改,以存公格亦爲白有臥乎所,翰林與注書相避,則注書遞職,自是法例,承政院注書尹禹錫,改差,何如?判付啓依允。
敎嘉善大夫江原道觀察使·兼兵馬水軍節度使·巡察使·原州牧使朴容壽書,王若曰,惟國家量能而授官,簡掄或有乎外重,顧方岳承流而宣化,倚毗莫如乎上游。玆撤卿月貳班,俾作福星一路。眷玆江原全省,實爲海山名藩,其都曰悉直·濊貊,其鎭曰雉岳·五臺,至今號靈眞攸宅,厥土則斥鹵确磽,厥民則漁村參戶,從古稱貧瘠之鄕,邇來弊局之到頭,莫爲之地。苟非漏船之副手,而難其人,惟卿簪組古家,布素本色,歷三銓而兼師儒之長,始從唐史官記言,珮四符而著循吏之譽,亦優周行人專對,文學·政事之兼備,惟簡在心,淸謹恬雅之自持,可屬方面。玆授卿以江原道觀察使·兼兵馬水軍節度使·巡察使·原州牧使,卿其祇服寵命,勉殫弘猷,卄六之州縣望風,宜追范淸詔登車攬轡,萬二之峯巒呈態,寧效潘孟陽飮酒遊山。故玆敎示,想宜知悉。知製敎兪致崇製進。
上在昌德宮。停常參·經筵。
還內後,藥房·內閣·政院·玉堂口傳問安。答曰,知道。
徐相敎啓曰,明日召對,取稟。傳曰,停。
鄭基世啓曰,來十一日,朝參日次矣,敢稟。傳曰,停。
徐相敎啓曰,來十一日,輪對日次矣,敢稟。傳曰,當次人受點,後日次待令。
金世均啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
傳于金世均曰,孝昌墓莎草失火事,不可但以驚悚言,昨日禮堂書啓,終有未詳,令禮堂更爲奉審,墓官之常時不飭,已極駭然,而報辭糢糊,又爲差晩,全欠敬謹,令該府嚴問捧口,招以入,當日入番守僕·員役等,竝出付秋曹,失火根因,嚴刑盤覈以聞。
金世均啓曰,卽者義禁府都事來言,時囚罪人金舜海口招坐起,本府堂上當爲備員,而同義禁曺錫雨受由在外,徐有薰奉命在外,只有判義禁洪敬謨,同義禁李根友,不得開坐云,何以爲之?敢稟。傳曰,在外竝許遞,前望單子入之。
同義禁前望單子入之,李圭祊·韓鎭庭落點。
金世均啓曰,新除授同義禁李圭祊·韓鎭庭,竝卽牌招,以爲備員開坐之地,何如?傳曰,允。
傳于徐相敎曰,出宮門路,以協陽門爲之。
傳于金世均曰,奉審禮堂入侍。
以平安監司趙鶴年狀啓,義州府民家失火事,傳于徐戴淳曰,聞甚矜惻,元恤典外,別加顧助,結構奠接之方,廟堂措辭,分付。
以大司諫任百秀,獻納黃起源,正言洪秉壽,掌令李彙圭·金持泰,持平沈宜元牌不進罷職傳旨,傳于金世均曰,只推。
趙得林,以吏曹言啓曰,今此宗廟親祭時,祭官中時無職名人員,令該曹口傳付軍職,何如?傳曰,允。
又以吏曹言啓曰,卽接平安監司趙鶴年移文,則殷山縣監趙龜植受由上京,尙不還任,卽速催促下送事爲辭。故自臣曹催促,則親病沈重,不得下去云。其親病旣如是,則有難强令還任,改差,何如?傳曰,允。口傳差出,催促下送。
吏曹口傳政事,以趙在應爲殷山縣監。
徐相敎,以弘文館言啓曰,上番闕直,事甚未安。校理兪致善·睦仁㘽,副校理金炳雲·洪祐命,旣有只推之命,竝卽牌招,以爲推移入直之地,何如?傳曰,允。
以校理兪致善·睦仁㘽牌不進罷職傳旨,傳于金世均曰,只推。
徐相敎,以加上尊號都監都提調意啓曰,大王大妃殿玉冊·玉寶,王大妃殿玉冊·玉寶,印出各二件,冊寶同粧一貼,玉冊文製述官·書寫官,玉寶篆文書寫官職姓名書塡,謹此封進之意,敢啓。傳曰,知道。
又以追上尊號都監都提調意啓曰,純宗室玉冊·金寶,翼宗室玉冊·金寶,印出各二件,冊寶同粧一貼,玉冊文製述官·書寫官,金寶篆文書寫官職姓名書塡,謹此封進之意,敢啓。傳曰,知道。
又以禮曹言啓曰,卽接懷仁幼學梁鍾鳴所志,則以爲,族弟鍾仁,嫡妾俱無子,以其同姓六寸兄鍾萬第二子成洙,欲爲繼後,兩家諸族相議完定,而生家父母俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受明有可據,而不得登聞者,許令該曹論理草記事,曾有筵奏定式。而門長梁鍾鳴所訴旣如此,依定式梁鍾萬第二子成洙,立爲梁鍾仁之後,何如?傳曰,允。
鄭基世,以兵曹言啓曰,內禁衛將李民植,以其病難供職,呈狀乞遞,改差,何如?傳曰,允。
又以備邊司言啓曰,會寧·慶源開市,旣已完畢,令槐院撰出咨文,別定禁軍,騎撥下送于灣府,使之傳給鳳城將處,以爲轉致北京之地,何如?傳曰,允。
金世均,以刑曹言啓曰,卽接黃海監司南獻敎文移,則安岳郡徒三年定配罪人柳永烈限滿云矣。取考曹上配案,則永烈以威逼人致死罪,乙巳三月定配,今已限滿的實,依法典放送後,徒流案頉下事,分付道臣之意,敢啓。傳曰,知道。
又以刑曹言啓曰,卽接忠淸監司金洙根文移,則沃川郡徒二年半定配罪人朴春壽限滿云矣。取考曹上配案,則春壽以詬辱朝官罪,乙巳九月定配,今已限滿的實,依法典放送後,徒流案頉下事,分付道臣之意,敢啓。傳曰,知道。
副修撰趙熙哲疏曰,伏以,臣與左副承旨臣鄭基世,有姨從應避之嫌,臣之所帶春秋兼銜,揆以法例,在下當遞。伏乞聖慈,俯垂鑑諒,亟命選部,照例遞改,以存公格,以安私分焉。臣無任云云。省疏具悉。疏辭,下該曹,稟處。
吏曹啓目粘連,觀此弘文館副修撰趙熙哲上疏,則以爲,臣與左副承旨鄭基世,有姨從應避之嫌,臣之所帶春秋兼銜,揆以法例,在下當遞。伏乞聖慈,俯垂鑑諒,亟命選部,照例遞改,以存公格亦爲白有臥乎所,相避之法,在下當遞,趙熙哲所帶春秋館記事官之銜,今姑減下何如?判付啓依允。
戊申三月初七日酉時,上御誠正閣。孝昌墓失火處,奉審禮堂入侍時,同副承旨金世均,記事官朴昇壽·趙然興·閔致庠,禮曹參判徐有薰,以次進伏訖。上曰,史官分左右,禮堂進前。上曰,失火處,奉審則果何如乎?有薰曰,臣承命馳詣,次第奉審,則碑閣·丁字閣,俱爲無頉,而曲墻內外被燒處,果爲不少,不勝萬萬驚悚矣。上曰,魂遊石·長明燈近地,亦皆被燒,而至及於墓上乎?有薰曰,墓上莎草,幾盡被燒,而魂遊石·長明燈·曲墻內外,俱未免延及之患,纔已圖形以進,而亦爲詳達於書啓矣。上曰,書啓·圖形,已見之矣。果緣何而失火云乎?有薰曰,當此春陽,莎草方乾,而曲墻外左邊艮寅方有微路,似因樵童之來往,偶致此失火云矣。上曰,墓官報辭,極爲糢糊矣。第墓上被燒處,姑先何以爲之乎?有薰曰,曾有以油芚·草芚蓋覆之已例,故今亦依此爲之,而夜則捲以承露,晝則還覆之意,已爲檢飭矣。上曰,當爲改莎草乎?有薰曰,被燒纔過數日,略有萌芽處,而以今所見,誠極未安矣。上命禮堂先退。又命史官就座。仍命退,諸臣以次退出。
上在昌德宮。停常參·經筵。
自巳時至午時,日暈。
大王大妃殿進御二錢重人蔘粟米飮,自今日一貼式限二貼煎入事,榻前下敎。
徐相敎啓曰,明日召對,取稟。傳曰,停。
以京畿監司李鼎臣狀啓,孝昌墓莎草失火,萬萬驚悚,惶恐待罪事,傳于徐相敎曰,勿待罪事,回諭。
徐相敎啓曰,今十五日宗廟親祭祭文及十六日陳賀頒敎文,當爲製進,藝文提學徐箕淳,待明朝牌招,使之製進,何如?傳曰,允。
徐相敎,以弘文館言啓曰,上番闕直,事甚未安。校理兪致善·睦仁㘽,副校理金炳雲·洪祐命,竝卽牌招,以爲推移入直之地,何如?傳曰,允。
又以禮曹言啓曰,孝昌墓墓上莎草修改之節,擇日擧行事,臣曹堂上奉審書啓,啓下矣。修改吉日時,令日官李正修推擇,則今月內有拘忌,無以推移擇吉,來四月初九日卯時爲吉云。以此日時擧行,何如?傳曰,允。
鄭基世,以兵曹言啓曰,新除授全羅兵使申觀浩,與前兵使李元夏,有姨從四寸應避之嫌,戶奴呈狀乞遞矣。交代相避之法,載在法典,改差,何如?傳曰,允。
又以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
戊申三月初八日子時,上詣仁政殿月臺。宗廟追上尊號親上冊寶親祭受誓戒入侍時,行都承旨尹致秀,左承旨徐戴淳,右承旨趙得林,左副承旨鄭基世,右副承旨徐相敎,同副承旨金世均,記事官朴昇壽,假注書李明老,記事官趙然興·閔致庠,直提學金大根·趙秉駿,檢校直閣尹定鉉·鄭㝡朝,直閣尹致英,檢校待敎李㘾·洪淳穆,待敎金炳德,以次侍立。時至,通禮跪啓請外辦。上具遠遊冠·絳紗袍,乘輿出宣化門。藥房副提調尹致秀進前奏曰,侵夜勞動,聖體,若何?上曰,一樣矣。左右通禮前導,出協陽門,由肅章門,入仁政門,詣月臺。通禮跪啓請降輿,上降輿。通禮跪啓請執圭,致秀跪進圭,上執圭。左右通禮導上詣版位南向立。致秀奏曰,從陞人中有差祭人,使之下去行禮,何如?上可之。贊儀唱四拜,諸享官及宗親·文武百官皆行四拜禮訖。吏曹判書徐憙淳讀誓文,刑曹判書金箕晩聽誓文訖。贊儀唱四拜,諸享官及宗親·文武百官皆行四拜禮。通禮跪啓禮畢。又啓請釋圭,上釋圭,致秀跪受圭。通禮跪啓請乘輿,上乘輿。左右通禮前導,出仁政門,由肅章門,入協陽門。基世請出標信解嚴。上仍由宣化門,還內。諸臣以次退出。
上在昌德宮。停常參·經筵。
自午時至申時,日暈。
徐相敎啓曰,明日召對,取稟。傳曰,停。
鄭基世啓曰,行大司憲李魯秉在外,執義洪羲宗,掌令李彙圭·金持泰,持平沈宜元呈辭,孫相馹未署經。監察茶時之意,敢啓。傳曰,知道。
傳于鄭基世曰,頒敎文中赦句添入。
鄭基世啓曰,頒敎文中赦句添入事,命下矣。某罪以下,宥之乎?敢稟。傳曰,雜犯死罪以下,竝宥。
又啓曰,頒敎文中赦句添入事,命下矣。藝文提學徐箕淳,旣在闕中,使之添入,何如?傳曰,允。
徐相敎,以弘文館言啓曰,下番副修撰臣趙熙哲以纂輯繕寫郞廳,今日始役時,晝仕出去。而每每草記,事涉煩瀆,此後則除草記往來之意,敢啓。傳曰,知道。
以校理兪致善·睦仁㘽,副校理金炳雲·洪祐命牌不進罷職傳旨,傳于鄭基世曰,只推。
傳于徐相敎曰,玉堂竝許遞,前望入之。
吏曹口傳政事,直閣單尹致英。
兵曹口傳政事,副司果單金炳雲·洪祐命。
玉堂前望入之,應敎沈宜冕,副應敎尹致英,校理尹行謨·金元植,副校理李鼎敍·鄭鎏,修撰李彙圭·柳興吉,副修撰南鍾三·朴浚愚落點。
徐相敎啓曰,玉堂上下番俱空,事甚未安。新除授應敎沈宜冕,副應敎尹致英,校理尹行謨·金元植,副校理李鼎敍·鄭鎏,修撰李彙圭·柳興吉,副修撰南鍾三·朴浚愚,竝卽牌招,推移入直,何如?傳曰,允。
吏曹口傳政事,兼直閣單尹致英。
徐相敎啓曰,明日經筵,取稟。傳曰,停。
傳于趙得林曰,奉審閣臣入侍。
傳于趙得林曰,臺諫竝許遞,政官牌招開政。
有政。吏批,行判書徐憙淳進,參判金鼎集,參議金在田竝牌招不進,右承旨趙得林進。啓曰,臺諫多窠,今當差出,而擬望之人乏少,外任竝擬,何如?傳曰,允。以李敦榮爲大司憲,金逸淵爲大司諫,沈承澤爲執義,朴龍九爲司諫,徐珖輔·金在瓘爲掌令,韓應淳·金羲裕爲持平,金炳雲爲獻納,宋欽翼·張龍逵爲正言,宣聞周爲典籍,韓相湖爲司圃別提,李若愚爲分內醫提調,李鼎鎬爲興海郡守,趙羲益爲洪原縣監。軍器僉正安鼎錫仍任事,承傳。校書副正字二單,權世祜·李杓。
兵批,判書徐左輔進,參判權大肯病,參議朴鳴載入直,參知兪鎭五病,左承旨徐戴淳進。啓曰,全羅兵使今當差出,而擬望之人乏少,他道水使,竝擬,何如?傳曰,允。以金學性爲副摠管,鄭岐源爲內禁將,具春喜爲兼司僕將,李熙黼爲羽林將,洪永錫·徐有源·朴震秀·鄭弘年·金驥男爲五衛將,金柱文爲景福將,高漢柱爲慶熙將,李顯稷爲全羅兵使。僉知加設單申觀浩,大護軍李魯秉,護軍徐奎翰·車益寬,副護軍韓正敎·沈熙淳·趙道淳·任百秀·柳永魯·異海觀,副司直洪羲宗·金奎瑞·鄭翊朝·金持泰·沈宜元·孫相馹·黃起源·睦仁㘽·兪致善,副司果洪秉壽·林翰洙·尹哲求·朴斆默·趙熙哲·徐堂輔,以上竝單付。前主簿金炳三今加折衝加資事,承傳。
吏批,再政。以韓兢人爲宗簿正,元世熺爲沃溝縣監,白龍周爲參禮察訪。
兵批,再政。啓曰,慶尙左水使今當差出,而擬望之人乏少,他道防禦使,竝擬,何如?傳曰,允。以元世·張大周爲武兼,白能洙爲慶尙左水使。同知單朴震秀,僉知單鄭弘年,副護軍金炳三。
吏批,三政。啓曰,吉州牧使今當差出,而本州以防禦重地,不可不擇差,同道守令,竝擬,何如?傳曰,允。以金熙逌爲戶曹正郞,李熙鐵爲吉州牧使。
兵批,三政。以申彬爲宣傳官。吉州鎭兵馬僉節制使單李熙鐵。
吏批,四政。以李熙碩爲慶興府使。兼春秋單金熙逌。
徐相敎,以成均館大司成意啓曰,今此照訖講二所試官副司果趙在應,移拜殷山縣監,副司果柳來維今方在外,不得進參,令政院稟旨變通,以爲備員捧講之地,何如?傳曰,允。
徐相敎啓曰,因成均館草記,照訖講二所試官趙在應,移拜殷山縣監,柳來維在外,不得進參,令政院稟旨變通,以爲備員捧講之地事,允下矣。合有變通之道,何以爲之?敢稟。傳曰,更爲擬入。
傳于徐戴淳曰,留院上疏入之。
趙得林,以兵曹言啓曰,今三月十四日,大駕詣宗廟齋宿,十五日,追上尊號親上冊寶後親祭時,隨駕營門,當爲磨鍊矣。禁御兩營鄕軍,則今旣停番,何營軍兵隨駕,何營軍兵留陣,而禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,總營馬軍一哨,訓局馬軍二哨,步軍四哨,總衛大將率領爲先廂,訓局步軍三哨,兩營騎士各二番,訓將率領爲後廂,禁軍三番隨駕,御將留陣,留營置之。
徐戴淳,以濬川司言啓曰,今月初十日,自松杞橋濬川始役之意,敢啓。傳曰,知道。
又以義禁府言啓曰,京畿監司李鼎臣狀啓內,高陽郡守林泰洙罪狀,令攸司稟處事,啓下矣,林泰洙今方待命,拿囚之意,敢啓。傳曰,知道。
以校理尹行謨·金元植,修撰李彙圭牌不進罷職傳旨,傳于趙得林曰,只推。
以吏曹參議金在田牌不進罷職傳旨,傳于趙得林曰,只推。
義禁府啓目,孝昌墓守衛官金舜海原情云云。傳旨傳敎內辭意,發問目嚴加究問是白乎矣,一事漫漶,終不直陳,平問之下,難以取服,刑推得情,何如?判付啓,所當加倍重勘,而供辭無足深責,施以定配之典爲良如敎。
應敎沈宜冕疏曰,伏以,臣姿性庸闇,學識空疎,外內歷揚,罔非踰濫,渥恩殆深於河海,報答莫效於涓埃,居常愧懼,如集于木。迺者應敎特點,又下於夢想之外,召牌繼降,闔門動色,臣方感激居先,未暇崇飾之讓,而是職也,備顧問而任啓沃,密邇經幄,朝夕論思,判非如臣謏寡所堪承膺也。玆敢冒控實狀,仰瀆崇聽,伏乞聖慈,俯賜鑑諒,特許鐫改,以幸公私焉。臣於丐免之章,不宜贅他,而微誠素切於獻芹,聖度宜恢於擇蕘,抱玆耿耿,不敢自阻,惟殿下試垂察焉。臣嘗聞之,聖人之極功,人君之大業,卽惟曰學問而已。書曰念終始典于學,詩曰學有緝熙于光明,終始緝熙,皆所以進進不止,而比年以來,隻日之講久停,三晝之接絶罕,雖以殿下生知之姿,眞積之工,不有虧於九仞之簣乎?大小臣僚之前後陳勉,莫不以勤講學三字爲先務,臣亦不以陳腐爲嫌,復爲殿下獻焉。惟殿下懋哉懋哉。且今福祿鼎臻,吉慶咸湊,進鴻號於玉冊,供燕喜於瑤觴,聖孝彌隆於準海,縟儀誕擧於呼嵩,以至物采之微,工伶之賤,靡不盡誠。所遵者舊例也,所肄者法部也,情之所安,禮亦當行,然女樂終近於聲色,常情易至於流佚,以大聖人卓越之智,固無待乎加勉,而臣愚過計之憂,不能不憧憧。昔益之告大舜曰,罔淫于樂,周公之誡成王曰,無淫于逸,夫以大舜,成王之聖,曷嘗有淫遊逸樂,而君臣告誡,若是反覆,今日臣庶之所仰望於殿下者,又豈後於大舜·成王哉?雖於法宴臨視之地,常存平日漸微之戒,則尤有光於聖德,而是亦學問中一事,倘殿下不以人廢言,則實億萬無疆之休也。臣無任云云。省疏具悉。講學陳勉,出於悃愊,有懷無隱,極用嘉尙,而當此罕有之慶年,進冊稱觴,少伸予小子祝岡之忱。凡係儀文,雖微細之節,悉遵列聖朝已行之例,必欲盡誠盡禮而已,苟或有逸豫之慮,則反非所以致孝之道,予豈不知此個義諦乎?爾言如此,當又加勉矣。
戊申三月初九日申時,上御誠正閣。奉審閣臣入侍時,右承旨趙得林,記事官朴昇壽·趙然興·閔致庠,檢校待敎李裕元,以次進伏訖。上曰,史官分左右,閣臣進前。裕元進前奏曰,臣承命馳詣健陵,陵上奉審則無頉,丁字閣·碑閣奉審則無頉,祭物·祭器·祭井看審則淨潔,諸執事摘奸則無頉。仍留監祭,將事安寧,仍詣顯隆園,園上奉審則無頉,丁字閣·碑閣奉審則無頉。仍詣華寧殿,殿內奉審則無頉之意,敢達矣。上曰,忌辰祭服色,何如?淺淡服乎,黑團領乎?裕元曰,祭官則淺淡服,而奉審閣臣則黑團領矣。上命閣臣先退。又命史官就座。仍命退,諸臣以次退出。
上在昌德宮。停常參·經筵。
自人定至五更,月暈。
藥房提調徐箕淳,副提調尹致秀啓曰,伏未審日間,聖體,若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣,卿等不必入侍矣。大王大妃殿·王大妃殿·中宮殿口傳問安。答曰,知道。
徐相敎啓曰,明日經筵,取稟。傳曰,停。
金世均啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
尹致秀啓曰,左副承旨鄭基世,今日不爲仕進,卽爲牌招,何如?傳曰,允。
金世均啓曰,備邊司郞廳來言,今日賓廳日次,而領議政權敦仁有身病,左議政·右議政未差,不得來會云矣,敢啓。傳曰,知道。
又啓曰,行大司憲李敦榮,執義沈承澤,掌令徐珖輔牌不進,金在瓘,持平韓應淳在外,金羲裕未署經。監察茶時之意,敢啓。傳曰,知道。
以大司諫金逸淵,司諫朴龍九,正言張龍逵,執義沈承澤,掌令徐珖輔牌不進罷職傳旨,傳于金世均曰,只推。
徐相敎啓曰,卽者社稷署官員來言,今十二日告由祭神位出安奉還時,提調一員當爲進參,而都提調權敦仁,提調金興根,俱有身病,不得進參云。提調卽爲牌招,何如?傳曰,提調許遞,前望入之。
社稷提調前望入之,李憲球落點。
趙得林,以吏曹言啓曰,今此宗廟告由祭大祝,前縣監趙龜植塡差,而時無職名,令該曹口傳付軍職,何如?傳曰,允。
兵曹口傳政事,副司果單趙龜植。
徐相敎,以弘文館言啓曰,校理尹行謨·金元植,修撰李彙圭,旣有只推之命,竝卽牌招察任,何如?傳曰,允。
又以弘文館言啓曰,新除授修撰柳興吉,時在咸鏡道洪原縣任所,副修撰南鍾三,時在忠淸道堤川地,經筵入番事緊,請竝斯速乘馹上來事,下諭。傳曰,許遞。
又以纂輯廳摠裁官意啓曰,寶鑑校正之役方張,而郞廳,司憲府執義沈承澤職務相妨,依已例今姑許遞,仍令該曹口傳付軍職,何如?傳曰,允。
兵曹口傳政事,副司果單沈承澤。
徐相敎,以上號都監都提調意啓曰,本都監堂上李若愚,昨日政除拜分內醫提調矣。陪進班次職務相妨,所帶分內醫提調之任,今姑許遞,何如?傳曰,允。
獻納金炳雲啓曰,臣本不合於淸朝諫諍之任,而薇垣除旨,忽下於千萬夢想之外,臣感恩怵義,不得不張皇出肅,少伸叩謝之忱,而第臣於合啓句語中,有袒免私義之不可隨衆聯參,曾叨臺職,據實引避,輒蒙體諒,今臣處義,與前無異矣,請命遞斥臣職。答曰,依啓。
兵曹口傳政事,副司果單金炳雲。
鄭基世,以備邊司言啓曰,卽見補土堂上楊州牧使申錫愚狀啓,則以爲,本州八陵寢都主峰後脈汰落處補築之役,極爲浩大,容入物力錢五千兩,特許區劃,鐵器械雜物空石,自各軍門進排,相地官·奏時官,令該司定送事,請令廟堂稟旨,分付矣。所請雖似稍濫,役處亦旣浩大,以兵曹及禁營錢各一千五百兩,使之取用,以爲撙節完役之地,器械雜物分定,相地·奏時官定送,依狀請施行,何如?傳曰,允。
又以備邊司言啓曰,本司有司堂上金學性除拜摠管矣,職務相妨,摠管之任,今姑許遞,何如?傳曰,允。
又以備邊司言啓曰,昨日政東萊水使,移拜全羅兵使矣,各梱邑之次次遷轉,自致交替之遲滯,實爲可悶。慶興府使李熙碩,分付銓曹,使之明日辭朝,以爲從速交代之地,何如?傳曰,允。
又以備邊司言啓曰,頃因內需司所報,自景祐宮築洑於楊州接洞面長丞坪時率黨沮戲之頭民刑配之意,行關畿營矣。卽見該監司李鼎臣所報,則枚擧楊州牧使申錫愚牒呈,以爲所犯諸漢,已爲捉囚,而今此新洑之設,爲害舊洑,有關民隱,不敢自營擅斷云矣。所謂新洑開梁,旣在上流,則下洑之失水荒廢,理勢之所然,近千石落之三面民蒙利者一朝失業,大關民隱,故屢百農民之呼訴於本司者,亦可見其宮屬輩之專事武斷,貽害衆民,該宮新洑之役,令道臣嚴加禁斷。雖以當初手本中作梗五漢言之,一是身死已久,一是面內本無之漢,則奏御之爽實,尤極駭痛。當該宮監,不可仍置,令攸司從重科治,在囚三漢,亦令道臣詳査決處,何如?傳曰,允。
又以都摠府言啓曰,副摠管趙德永,以御營中軍,本營諸將官射會監試事,南小營晝仕出去之意,敢啓。傳曰,知道。
吏曹照訖講二所試官,趙在應有頉,代沈宜元,柳來維有頉,代李參鉉。
金世均,以義禁府言啓曰,時囚罪人金舜海口招公事,判付內,所當加倍重勘,而供辭無足深責,施以定配之典事,命下矣。金舜海全羅道靈巖郡定配,而以判付內辭意,具罪目,依例發遣府羅將,押送配所,何如?傳曰,允。
上在昌德宮。停常參·經筵。
鄭基世,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
趙得林啓曰,明日·再明日·三明日宗廟親祭齋戒,十五日追上尊號,十六日加上尊號,十七日進饌相値,視事頉稟之意,敢啓。傳曰,知道。
又啓曰,明日召對,取稟。傳曰,停。
金世均啓曰,合辭許久闕啓,事甚未安。除在外·未署經外,未肅拜人員,竝卽牌招,何如?傳曰,允。
傳于鄭基世曰,傳香承旨馳詣社稷·宗廟·永寧殿·徽定殿·景慕宮,奉審摘奸以來。
備忘記,慶興都護府使李熙碩下直,長弓一張,長箭一部,片箭一部,筒兒一箇賜給。
徐戴淳啓曰,假注書李明老,身病猝重,勢難察任,今姑改差,何如?傳曰,允。
李明老改差,代以李鍾淳爲假注書。
徐戴淳啓曰,臣戴淳,以宗廟親祭肄儀進去,下直之意,敢啓。傳曰,知道。
趙得林,以弘文館言啓曰,下番副修撰臣朴浚愚,以宗廟親祭時祭官,今日議政府肄儀時,晝仕出去之意,敢啓。傳曰,知道。
鄭基世,以都摠府言啓曰,副摠管徐有薰,以禮曹參判,親祭時禮儀使預差,肄儀進參事,議政府晝仕出去之意,敢啓。傳曰,知道。
傳于趙得林曰,右副承旨許遞,前望入之。
承旨前望入之,李鼎在落點。
趙得林啓曰,新除授右副承旨李鼎在,卽爲牌招,何如?傳曰,允。
以校理尹行謨·金元植,修撰李彙圭牌不進罷職傳旨,傳于趙得林曰,只推。
趙得林,以弘文館言啓曰,校理尹行謨·金元植,修撰李彙圭,旣有只推之命,竝卽牌招察任,何如?傳曰,允。
金世均啓曰,行大司憲李敦榮,掌令徐珖輔牌不進,執義未差,掌令金在瓘,持平韓應淳在外,金羲裕未署經。監察茶時之意,敢啓。傳曰,知道。
以大司諫金逸淵,司諫朴龍九,掌令徐珖輔牌不進罷職傳旨,傳于金世均曰,只推。
上在昌德宮。停常參·經筵。
李鼎在啓曰,明日召對,取稟。傳曰,停。
傳于李鼎在曰,禮房承旨馳詣宣武祠,奉審摘奸以來。
鄭基世啓曰,慶興府使李熙鐵,移拜吉州防禦使,有除朝辭赴任之命矣。密符則以前防禦使白能洙所受仍佩,諭書則安寶,使院吏齎傳,何如?傳曰,允。
以黃海監司南獻敎狀啓,薦新生石首魚未能捉得,限內不得封進,惶恐待罪事,傳于金世均曰,勿待罪事,回諭。
傳于李鼎在曰,上號都監都提調勉副之代,以鄭判府事爲之。
金世均啓曰,行大司憲李敦榮,掌令徐珖輔未肅拜,執義未差,掌令金在瓘,持平韓應淳在外,金羲裕未署經。監察茶時之意,敢啓。傳曰,知道。
鄭基世,以總衛營言啓曰,謹依本營中日單子判下,弘化門入直右司中哨軍兼司僕柳大雄,鳥銃貫一中邊二中入格,兒馬帖成給事,知委司僕寺之意,敢啓。傳曰,知道。
領中樞府事趙寅永箚曰,伏以,冊寶涓吉,居然載邇,聖孝彌光,輿情益頌,臣於此事,終始敦工,尤不勝慶祝之至。屈指計日,以瞻盛儀,奔走竭蹶,以效微誠,卽職分也,願欲也,而宗廟之中,以有事爲榮者,爲古禮也哉。第臣自四五日來,舊疾復發,夜不能交一睫,晝不能進一匙,而滯泄迭攻,眩掉竝作,較之前證,其苦倍之。雖然亦可以自力於班綴,而最是眞元大脫,脚力全弱,坐不自起,立不自站,跬步之內,東傾西圮,至於階級陞降,萬無以强勉之矣。當日擧行,專在都相,則顚踣失儀,頹仆駭瞻,固其勢也。其於大禮莫重之節,豈不萬萬悚然乎?且若吉期稍遠,則或可望將息調補,僥倖進參,而今不過數日間耳,左右思量,不容不冒入文字,仰陳實狀,臣非不知惶懍悵觖,靡所至屆,有臣如此,生不如死。昔漢司馬談以病滯周南,未得列於封禪從官爲至恨,況臣乎?況曠世之合四慶乎?實出於不得已無奈何矣。伏願聖明,曲賜照察,亟解臣兩都監都提調之任,以竣大事,仍治臣此時瀆擾之罪,千萬幸甚。取進止。答曰,省箚具悉卿懇。愼節奉慮,以卿處地,始終敦匠之餘,臨期未參,甚爲悵觖。然數日之內,有難强作,都相之任,不得已勉副,卿其安心調理。仍傳曰,此批答,遣史官傳諭。
上在昌德宮。停常參·經筵。
金世均啓曰,行大司憲李敦榮,掌令徐珖輔未肅拜,執義未差,掌令金在瓘,持平韓應淳在外,金羲裕未署經。監察茶時之意,敢啓。傳曰,知道。
李鼎在啓曰,明日大駕詣宗廟,入齋室後,大王大妃殿·王大妃殿問安,何承旨進去乎?敢稟。傳曰,右副承旨進去。
傳于趙得林曰,幼學金炳三·金道均,竝令該曹敦寧參奉口傳加設單付。
傳于趙得林曰,發遣吏郞,諸執事淸齋與否,摘奸以來。
傳于鄭基世曰,明日出宮內門路,以協陽門爲之。
鄭基世啓曰,密符親納,例也,而前江原監司朴宗吉,謂有身病,使其褊裨替納,事甚未安。推考,何如?傳曰,允。
又啓曰,慶尙左水使李顯稷,移拜全羅兵使,有除朝辭赴任之命矣。密符則以前所受仍佩,諭書則安寶,使院吏齎傳,何如?傳曰,允。
李鼎在,以加上尊號都監都提調意啓曰,今此加上尊號時,大王大妃殿·王大妃殿受冊寶處所,通明殿爲之事,命下矣。內門路,以何處爲之乎?敢稟。傳曰,以協陽門爲之。
又以內醫院都提調意啓曰,親享隔日,分提調,令該曹口傳差出,何如?傳曰,允。
又以禮曹言啓曰,今三月十六日稱慶陳賀時,大王大妃殿·王大妃殿·中宮殿,百官陳賀儀註,直爲書入各殿之意,敢啓。傳曰,知道。
又以成均館大司成意啓曰,本館入直久任郞廳外,他郞不得入直,若有代員替直之事,則草記代直事,曾有定式矣。司成鄭,直講金昌秀,典籍柳光睦,俱爲差祭,時無入直之員,以他郞官,姑爲代直,何如?傳曰,允。
鄭基世,以兵曹言啓曰,今三月十五日太室追上尊號冊寶親上親祭,永寧殿攝行祭時,守門當爲塡差,而本曹郞廳·都摠府郞廳·五衛將,除入直與在外,排擬苟艱,依定式軍門將官代差以入之意,敢啓。傳曰,知道。
吏曹口傳政事,以李憲球爲分內醫提調。
吏曹口傳政事,敦寧參奉二單,金炳三·金道均。
上在昌德宮。停常參·經筵。
大駕詣宗廟,入齋室後,藥房·內閣·政院·玉堂口傳問安。答曰,知道。大王大妃殿·王大妃殿遣承旨問安。答曰,知道。
展謁省器·省牲,還入齋室後,藥房·內閣·政院·玉堂口傳問安。答曰,知道。大王大妃殿·王大妃殿遣承旨夕問安。答曰,知道。
鄭基世啓曰,司僕寺內乘來言,捲簾,取稟。傳曰,捲三面。
傳于金世均曰,同副承旨馳詣徽定殿·景慕宮,奉審摘奸以來。
李鼎在啓曰,臣以大王大妃殿·王大妃殿問安進去,下直之意,敢啓。傳曰,知道。
又啓曰,禮貌官來言,百官稟旨就次。傳曰,知道。
尹致秀啓曰,大王大妃殿·王大妃殿夕問安,何承旨進去乎?敢稟。傳曰,同副承旨進去。
金世均啓曰,臣以大王大妃殿·王大妃殿夕問安進去,下直之意,敢啓。傳曰,知道。
李鼎在,以奎章閣言啓曰,明日,卽書香閣望奉審日次,臣進詣擧行之意,敢啓。傳曰,知道。
又以奎章閣守宮檢校直閣意啓曰,夜間閣內諸處無事之意,敢啓。傳曰,知道。
戊申三月十四日午時,上詣仁政殿幕次,追上冊寶祇送。仍詣宗廟,親祭擧動入侍時,行都承旨尹致秀,左承旨徐戴淳,右承旨趙得林,左副承旨鄭基世,右副承旨李鼎在,同副承旨金世均,記事官朴昇壽,假注書李鍾淳,記事官趙然興·閔致庠,直提學趙秉駿,檢校直閣尹定鉉,直閣尹致英,檢校待敎李㘾·李裕元·洪淳穆,待敎金炳德,以次侍立。時至,通禮跪啓請外辦。上具遠遊冠·絳紗袍,乘輿出宣化門。藥房提調徐箕淳,副提調尹致秀進前奏曰,勞動之際,聖體,若何?上曰,一樣矣。仍出協陽門,由肅章門,入仁政門。通禮前導至幕次前。基世曰,冊寶,今當先爲奉詣,請出標信,使之開正路,何如?上曰,以所受標信擧行,可也。通禮跪啓請降輿,上降輿,入幕次,問安勿爲之事。出傳敎少頃,通禮跪啓請出次,上出次。通禮跪啓請執圭,致秀跪進圭,上執圭。通禮前導詣祗送位,西向立。純宗大王冊寶彩轝至,通禮跪啓請鞠躬,上鞠躬。翼宗大王冊寶彩轝至,通禮跪啓請鞠躬,上鞠躬。通禮跪啓請釋圭,上釋圭,致秀跪受圭。上入幕次後,問安勿爲之事。出傳敎少頃,通禮跪啓請出次,上出次。通禮跪啓請乘輿,上乘輿,出仁政門,通禮跪啓請降輿乘輦。上降輿乘輦,通禮跪啓請執圭,致秀跪進圭,上執圭。通禮跪啓請進發,上進發。仍由進善門,出敦化門,至宗廟大門外。通禮跪啓請降輦乘輿,上降輦乘輿。通禮跪啓請釋圭,上釋圭,致秀跪受圭。上至齋殿門外,通禮跪啓請降輿,上降輿。上曰,此有先詣禁喧乎?基世曰,然矣。上曰,前後申飭,何如,而下隷之雜亂,非但已入來者甚多,亦有隨後攔入者,豈有如許擧行乎?當該禁喧郞廳,爲先記過,今日則不可處分,後日殿座時待令,可也。上入齋殿。少頃,通禮跪啓請外辦。上改具冕服·玉帶·赤舄以出,仍步詣至東神門外。通禮跪啓請執圭,致秀跪進圭,上執圭。通禮引殿下詣望廟位,西向立。贊儀唱鞠躬四拜興平身,上行四拜禮訖。基世曰,侍衛,使之西神門外待令乎?上曰,唯。仍詣殿內第一室奉審,次詣各室奉審如儀訖。通禮引殿下詣省器位眡濯滌,執事者以次擧羃告潔,通禮引殿下出西神門外。箕淳進前奏請乘輿。上曰,置之。仍步詣永寧殿版位,西向立。贊儀唱鞠躬四拜興平身,上行四拜禮訖。仍詣殿內各室奉審,省器如上儀訖。仍出東神門外。領議政權敦仁,判府事金道喜·朴晦壽進前奏曰,日候過暖,聖體,若何?上曰,一樣矣。道喜曰,日暖如此,乘輿以進,似好矣。上可之。仍乘步輿,至守僕廳前小次,通禮跪啓請降輿,上降輿入小次。少頃,上改具遠遊冠·絳紗袍出次,禮儀使導殿下詣省牲位,南向立。諸大祝各巡一帀,進前奏曰,犧牲巡省,肥澤無欠,使之尺量,何如?上可之。尺量如例擧行訖。諸大祝率其牢屬,擧手告充,仍牽出犧牲訖。通禮跪啓請乘輿,上乘輿。通禮跪啓請釋圭,上釋圭,致秀跪受圭。上還入齋殿。諸臣以次輪回詣閤。
上在昌德宮。停常參·經筵。
自開東至人定,灑雨下雨,測雨器水深一寸四分。
經宿後,藥房·內閣·政院·玉堂口傳問安。答曰,知道。朝廷二品以上·六曹堂上·大司諫單子問安。答曰,知道。親上冊寶後,藥房·內閣·政院·玉堂口傳問安。答曰,知道。
親祭後,藥房·內閣·政院·玉堂口傳問安。答曰,知道。朝廷二品以上·六曹堂上單子問安。答曰,知道。
還宮後,藥房·內閣·政院·玉堂口傳問安。答曰,知道。
追上尊號後,大王大妃殿·王大妃殿·中宮殿,藥房·內閣·政院·玉堂口傳問安。答曰,知道。
藥房提調徐箕淳,副提調尹致秀啓曰,太廟親祼,顯冊追上,誠禮克伸,聖孝冞光,伏未審聖體,若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣,卿等不必入侍矣。大王大妃殿·王大妃殿·中宮殿口傳問安。答曰,知道。
鄭基世啓曰,備邊司郞廳來言,今日賓廳日次,而追上尊號相値,不得來會云矣,敢啓。傳曰,知道。
傳于李鼎在曰,吏禮換房。
傳于鄭基世曰,出宮門路,以協陽門爲之。
李鼎在,以奎章閣言啓曰,景慕宮望廟樓今望奉審,無頉之意,敢啓。傳曰,知道。
宗廟望祭兼追上尊號親上冊寶後親祭敎是時,亞獻官東寧尉金賢根,終獻官南寧尉尹宜善,進幣瓚爵官行吏曹判書徐憙淳,奠幣瓚爵官吏曹參議金在田,薦俎官戶曹判書趙斗淳,禮儀使行大護軍徐箕淳,典祀官奉常寺正白宗杰,廟司令李定在,宮闈令六,尙膳崔健常,尙膳宋遇容,尙膳鄭之良,尙膳黃鍾和,尙膳韓定善,尙膳金夢說,堂上執禮行副護軍南秉哲,堂下執禮應敎沈宜冕,執尊十六,司成鄭,副司果柳興奎,左通禮吳致淳,副司果金會明,副司果柳來駿,副司果李莊緖,副司果趙完植,副司果李秉植,副司果姜漢赫,副司果黃燝,宗簿寺正韓兢人,副司果兪致崇,副司果李殷相,副司果李濟達,副司果洪羲宗,副司果兪致善,大祝十六,副司果李寅奭,副司果沈承澤,副司果李承輔,兵曹正郞李升洙,兵曹正郞李參鉉,副司果金禹銖,副修撰朴浚愚,副校理鄭鎏,校理金元植,副司果趙熙哲,副司果李裕膺,副司果李,副司果洪祐命,副司果金炳雲,副應敎尹致英,待敎金炳德,祝史十六,副司果趙龜植,奉常寺判官安喜壽,副司果李容佐,副司果蔡元默,正言張龍逵,典籍柳光睦,副司果韓容悳,副司果李在立,副司果宋顯洙,直講金昌秀,副司果李晩德,副司果黃起源,副司果沈宜元,副司果李鍾浩,副司果洪秉壽,副司果柳進翰,齋郞十六,副司果尹顯岐,副司果南履輪,副司果孫相馹,副司果李容翼,副司果閔馨在,副司果李敎寅,副司果鄭止善,崇陵別檢金直淵,司正鄭直東,司正金完植,副司果白弘洙,司正李明老,司正韓敬源,司正權應夔,檢閱金德根,司正洪鍾雲,捧俎官戶曹正郞洪鍾序,平市寺主簿金在弘,漢城府判官趙秉正,繕工監主簿李淳榮,工曹佐郞李,副司果金敬鎭,敦寧府主簿金秉熙,漢城府主簿徐相鼎,司僕寺主簿李,司饔院奉事權應駿,刑曹正郞黃鍾奭,西部都事鄭基年,掌苑署奉事尹星逵,廣興倉奉事趙應和,童蒙敎官尹宗善,童蒙敎官金中集,掌牲令典牲署判官趙基亨,協律郞掌樂院正洪翼爕,盥洗位二,直講權宗憲,禮曹佐郞金羽東,爵洗位禮曹佐郞金秉燮,兵曹佐郞羅時鏞,亞終獻盥洗位典籍任百淵,贊者二,崔正運,假引儀李亨基,謁者二,引儀安國鉉,兼引儀李獻耆,贊引二,假引儀李奎德,假引儀李羲豊,祭監二,監察金龍基,監察鄭基洛。
戊申三月十五日子時,上詣宗廟。純宗大王·翼宗大王追上尊號親上冊寶親祭入侍時,行都承旨尹致秀,左承旨徐戴淳,右承旨趙得林,左副承旨鄭基世,右副承旨李鼎在,同副承旨金世均,記事官朴昇壽,假注書李鍾淳,記事官趙然興·閔致庠,直提學趙秉駿,檢校直閣尹定鉉,直閣尹致英,檢校待敎李㘾·李裕元·洪淳穆,待敎金炳德,以次侍立。時至,通禮跪啓請外辦。上具冕服·玉帶·赤舄,出齋殿,步詣東神門外。禮儀使跪啓請執圭,致秀跪進圭,上執圭。致秀進前奏曰,冊寶親上時,何承旨當爲對擧乎?上曰,都承旨爲之。禮儀使導殿下詣版位,西向立。禮儀使跪啓請鞠躬四拜興平身,上行四拜禮。禮儀使導殿下陞詣階上褥位,北向立。禮儀使跪啓請跪,上跪,代致詞官入詣第十五室神座前,北向跪。讀致詞訖,降復位。禮儀使跪啓請俯伏興平身,上俯伏興平身。引儀引捧冊官,捧寶官以次進詣。擧冊寶案執事各捧冊寶案隨之。上曰,行步申飭,可也,禮儀使跪啓請搢圭,上搢圭。擧案執事各捧冊寶案,置於香案前。捧冊官·捧寶官各捧冊函寶盝,以次跪授都監都提調,都提調跪受西向,以次進上,以次受之,以授致秀·鼎在,致秀·鼎在,東向跪受,以授捧冊寶官,捧冊寶官跪受,詣神室門內。致秀等傳捧冊函寶盝,以次安于案。禮儀使跪啓請執圭,俯伏興小退跪,上執圭,俯伏興小退跪。上曰,開函等待,可也。捧冊官進跪開函展冊,讀冊官進北向跪讀冊訖,還復位。捧冊官以冊還置於函,擧冊案執事跪置案於神座前,捧冊官跪置冊函於案,捧冊官及擧案執事俱降復位。捧寶官進跪捧寶盝置於案,開盝擧寶,讀寶官進北向跪讀寶訖,還復位。捧寶官以寶還置於盝,擧寶案執事跪置案於神座前,捧寶官跪置寶盝於案,捧寶官及擧案執事俱降復位。禮儀使跪啓請俯伏興平身,上俯伏興平身。廟司率其屬,捧冊寶安于欌訖。禮儀使導殿下次詣第十六室,行禮如上儀。禮儀使導殿下還復位,禮儀使跪啓請鞠躬四拜與平身,上行四拜禮。禮儀使跪啓禮畢。禮儀使導殿下入小次,親祭時至,禮儀使跪啓請出次,上出次。禮儀使導殿下入就位,西向立。禮儀使跪啓請行事,軒架作,保太平之樂,保太平之舞作。樂八成,禮儀使跪啓請鞠躬四拜興平身,上行四拜禮。樂九成,禮儀使跪啓請行晨祼禮,導殿下詣盥洗位,禮儀使跪啓請搢圭盥洗,上搢圭盥洗訖。禮儀使跪啓請執圭,上執圭。禮儀使導殿下陞自阼階第一室尊所,登歌作,保太平之樂,保太平之舞作。執尊擧羃酌鬯,禮儀使導殿下詣神位前,啓請搢圭,上搢圭。致秀奉香,世均奉罏,上三上香。禮儀使啓請執瓚灌地,進幣瓚爵官徐憙淳奉瓚跪進,上執瓚灌地,以瓚授奠幣瓚爵官金在田。禮儀使啓請執幣,憙淳奉幣跪進,上執幣授在田,在田跪受幣奠于案。禮儀使啓請執圭俯伏興平身,上執圭俯伏興平身。次詣各室,監爵上香灌鬯奠幣如上儀。登歌止,禮儀使導殿下降復位,執禮請進饌,軒架作豐安之樂。諸祝史撤毛血盤授齋郞而出,典祀官引饌入自正門,捧俎官等各捧牲匣,薦俎官奉奠于各室。禮儀使跪啓請初獻禮,導殿下詣第一室神位前。禮儀使啓請跪搢圭,上跪搢圭。憙淳奉爵跪進,上執爵授在田,在田跪受奠于神位前。禮儀使啓請執圭俯伏興小退跪,上執圭俯伏興小退跪。樂止,大祝進東向跪讀祝訖。上次詣各室,酌獻讀祝如上儀訖。禮儀使導殿下降復位入小次,退保太平之舞,進定大業之舞。亞獻官東寧尉金賢根行亞獻禮,終獻官南寧尉尹宜善行終獻禮訖。禮儀使跪啓請出次,上出次。禮儀使導殿下詣飮福位。禮儀使啓請跪搢圭,上跪搢圭。禮儀使啓請受爵,憙淳奉爵跪進,上受爵進飮訖,以授大祝,復於玷。禮儀使啓請受胙,薦俎官奉俎跪進,上受胙如儀訖。禮儀使導殿下降復位,禮儀使跪啓請鞠躬四拜興平身,上行四拜禮訖。上曰,望燎禮亞獻官爲之,可也。亞獻官進望燎位行禮訖。禮儀使跪啓禮畢,導殿下出殿門,上釋圭,致秀跪受圭,上還入齋殿。少頃,通禮跪啓請外辦,上改具遠遊冠·絳紗袍以出,通禮跪啓請乘輿,上乘輿出宗廟大門外。通禮跪啓請降輿乘輦,上降輿乘輦。通禮跪啓請執圭,致秀跪進圭,上執圭進發,由敦化門至協陽門外。通禮跪啓請降輦乘輿,上降輦乘輿。通禮跪啓請釋圭,上釋圭,致秀跪受圭。上入協陽門內,兵曹判書徐左輔進前,啓請放仗,基世請出標信解嚴。上仍由宣化門,還內。諸臣以次退出。
上在昌德宮。停常參·經筵。
經宿翌日,大殿·大王大妃殿·王大妃殿·中宮殿,內閣·政院·玉堂口傳問安。答曰,知道。大殿,朝廷二品以上·六曹堂上·兩司長官單子問安。答曰,知道。
加上尊號親上入幕次後,藥房·內閣·政院·玉堂口傳問安。答曰,知道。
還內後,藥房·內閣·政院·玉堂口傳問安。答曰,知道。大殿·大王大妃殿·王大妃殿·中宮殿,藥房·內閣·政院·玉堂口傳問安。答曰,知道。
受賀還內後,藥房·內閣·政院·玉堂口傳問安。答曰,知道。大殿·大王大妃殿·王大妃殿·中宮殿,藥房·內閣·政院·玉堂口傳問安。答曰,知道。
藥房都提調金道喜,提調徐箕淳,副提調尹致秀啓曰,侵曉回鑾,勞動旣多,伏未審夜間,聖體,若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣,卿等不必入侍矣。大王大妃殿·王大妃殿·中宮殿口傳問安。答曰,知道。
金世均啓曰,頒赦事,命下矣。未承授推考傳旨,自本院依例爻周之意,敢啓。傳曰,知道。
李鼎在,以吏曹言啓曰,在前頒赦時,有別歲抄書入之例,今番則何以爲之?敢稟。傳曰,依例書入。
趙得林,以禮曹言啓曰,今此稱慶陳賀時諸道所封箋文中,慶尙右水使金鍵,以應封官兼別軍職,各爲封進,通津府使崔弘德,利原縣監吳鼎周,雖非應封官,俱以別軍職封進,一體看審捧入之意,敢啓。傳曰,知道。
鄭基世,以備邊司言啓曰,卽見慶尙監司金公鉉狀啓,則以爲,本道右兵營所管來五月·六月兩朔御營廳上番軍,兵使當爲點送,而治道·廚傳等事,爲弊不些,以該營虞候,限畢運替行事,請令廟堂稟旨分付矣。列邑廚傳,貽弊當念,虞候替點,已例亦多,依狀請許施,何如?傳曰,允。
又以兵曹言啓曰,今三月十七日武臣堂上祿試射日次,而進饌相値,後日退行之意,敢啓。傳曰,知道。
金世均,以刑曹言啓曰,卽接咸鏡監司李嘉愚文移,則北靑府徒二年半定配罪人朱鳳圭限滿云矣。取考曹上配案,則鳳圭以拳踼親兄罪,乙巳十月定配,今已限滿的實,依法典放送後,徒流案頉下事,分付道臣之意,敢啓。傳曰,知道。
敎中外大小臣僚·耆老·軍民·閑良人等書。王若曰,丕顯謨丕承烈,擎瑤牒而追懷,思媚姜思齊任,加徽稱而竝耀,咸宜同慶,爰敷用亶。洪惟我純宗大王,體天其仁,躋日克敬。嗜好不及於服食器用,崇儉則監于元陵,憂念靡懈於雨暘燠寒,恤民則法乎正廟,氛祲永靖,猗武功逈出百王,邪暴不行。惟正學遠紹三代三十年嚴恭自度,命其用申,一二日兢業有邦,純亦不已。惟我太母徽猷懿範,允邁前代哲后聖妃。二南之陰功肇基,儼翟禕於中壼,七載之慈化丕闡,抗裘冕於東朝。長樂供歡,膺隆養於千乘,壽域駐景,躋寶籙於六旬。猗我翼宗大王,德協离明,位主震鬯,遵九經四勿之訓,元良以貞,係八方萬姓之望,庶政其代,勤晉接於三晝,禮樂兵刑之輒垂詢咨,修明禋於四時,薦祼興俯之悉合規度。猗歟,蘶功蕩德之受天祿,思繼序而其皇,於乎,深仁厚澤之洽民心,殆沒世而不忘。粵我慈殿,克合坤元,媲寧考而著柔嘉之儀,六宮之葛藟播頌,翊沖子而啓綿衍之慶,百世之本支無疆。朝周寢於日三,慈天庇覆,祝豳觥於望五,寶婺輝光。顧吉慶竝湊於今春,伊加隆寧緩於是日。恩深保護,眷岡陵而願言,禮重揄揚,寓羹墻而興慕。稽之彝章而則有,斯乃我家之攸行,詢玆廷議而皆從,允宜縟儀之亟擧。乃於本年三月十五日,追上純宗大王尊號曰,體聖凝命欽光錫慶,十六日,加上大王大妃尊號曰,隆禧。仍於十五日,追上翼宗大王尊號曰,體元贊化錫極定命,十六日,加上王大妃尊號曰,獻聖。鏤金雕玉,曷任欣愴之交竝?繪日摸天,爭覩儀文之煥備。旣祇告於淸廟,仍申賀於大庭。誠彌篤於追先,事曠簡冊,孝爲大於養志,歡溢澨陬。推一世曠絶之恩,飾慶志喜,霈帀域旁流之澤,蕩垢滌瑕。自本月十六日昧爽以前,除謀反·大逆·謀叛,子孫謀殺歐罵祖父母·父母,妻妾謀殺夫,奴婢謀殺主,謀故殺人,魘魅蠱毒,關係國家綱常,贓汚强竊盜外,雜犯死罪以下,徒流付處,安置充軍,已至配所,未至配所,已發覺未發覺,已決正未決正,咸宥除之。敢以宥旨前事,相告言者,以其罪罪之,在官者各加一資,資窮者代加。於戲,物采用章,情文允協,承盤泰千億之業,鑄至治於景星卿雲,頌期頤萬八之齡,囿斯民於春臺玉燭。故玆敎示,想宜知悉。藝文提學徐箕淳製進
戊申三月十六日卯時,上詣仁政殿月臺。大王大妃殿·王大妃殿加上尊號親上冊寶入侍時,行都承旨尹致秀,左承旨徐戴淳,右承旨趙得林,左副承旨鄭基世,右副承旨李鼎在,同副承旨金世均,記事官朴昇壽,假注書李鍾淳,記事官趙然興·閔致庠,直提學金大根·趙秉駿,檢校直閣鄭㝡朝,直閣尹致英,檢校待敎李㘾·李裕元·洪淳穆,待敎金炳德,以次侍立。時至,通禮跪啓請外辦。上具遠遊冠·絳紗袍,乘輿出宣化門。藥房提調徐箕淳,副提調尹致秀進前奏曰,聖體,若何?上曰,一樣矣。上曰,兩慈殿冊寶親上奉進,同爲磨鍊,可乎?致秀曰,儀註則各爲磨鍊,而惟在處分矣。上曰,同爲磨鍊,可也。仍由協陽門·肅章門,入仁政門,至月臺。基世進前奏曰,請出標信。都監都提調以下宗親·文武二品以上,使之入就位,何如?上可之。通禮跪啓請降輿,上降輿入小次後,問安勿爲之事。出傳敎小頃,通禮跪啓請出次,上出次。通禮跪啓請執圭,致秀跪進圭,上執圭。致秀曰,冊寶親上時,何承旨對擧乎?上曰,左承旨,誰也?致秀曰,徐戴淳也。上曰,左承旨爲之。通禮導上詣版位,北向立。通禮跪啓請鞠躬四拜興平身,上行四拜禮訖。引儀引都監都提調以下陞就簷階下,西向立。通禮跪啓請跪搢圭,上跪搢圭。捧冊官·捧寶官入詣案前,各捧冊函寶盝由正門出,以次跪授都提調鄭元容,元容以次跪授戴淳·得林,戴淳·得林以次跪進,上受之,以授尙傳,尙傳跪受,由正門入,還置於案。通禮跪啓請執圭俯伏興四拜興平身,上執圭俯伏興行四拜禮訖。通禮導上就階下祇送位,西向立。致秀曰,冊寶,今當奉詣禮房,對擧承旨,使之陪進,何如?上可之。尙傳各捧冊函寶盝,由正路出,通禮跪啓請鞠躬,上鞠躬祇送訖。通禮跪啓禮畢。尙傳各捧冊函寶盝,出仁政門,安於腰彩轝,都提調以下承旨二人及史官隨之。通禮跪啓請釋圭,致秀跪受圭。上入小次。小頃,通禮跪啓請出次,上出次。基世進前奏曰,還內後,當依節目啓請標信解嚴,而陳賀出宮時刻將屆矣。旣有已例,以所受標信,姑令從便輪回食代之意,分付,何如?上可之。通禮跪啓請乘輿,上乘輿。得林進前奏曰,臣等承命陪進冊寶轝,謹詣協陽門後,復命矣。上曰,唯。仍出仁政門,由肅章門·協陽門,入宣化門,還內。諸臣以次退出。
戊申三月十六日申時,上詣仁政殿。純宗大王追上尊號,大王大妃殿加上尊號,翼宗大王追上尊號,王大妃殿加上尊號稱慶陳賀入侍時,行都承旨尹致秀,左承旨徐戴淳,右承旨趙得林,左副承旨鄭基世,右副承旨李鼎在,同副承旨金世均,記事官朴昇壽,假注書李鍾淳,記事官趙然興·閔致庠,直提學金大根·趙秉駿,檢校直閣鄭㝡朝,直閣尹致英,檢校待敎李㘾·李裕元·洪淳穆,待敎金炳德,以次侍立。時至,通禮跪啓請外辦。上具遠遊冠·絳紗袍,乘輿出宣化門,由協陽門·肅章門,入仁政門,詣仁政殿。通禮跪啓請降輿,上降輿。通禮跪啓請執圭,致秀跪進圭,上執圭乘座。基世進前奏曰,宗親·文武二品以上,當爲入庭行禮,請出標信,開作門,何如?上曰,以所受標信擧行,可也。引儀引宗親·文武二品以上入就位。贊儀唱鞠躬四拜興平身,宗親·文武百官行四拜禮訖。代致詞官進當座前俯伏跪,贊儀唱跪,宗親·文武百官跪,代致詞官讀致詞訖。贊儀唱俯伏興四拜興平身,宗親·文武百官俯伏興行四拜禮訖。得林進前跪啓請傳敎,展敎官二人對擧敎書案隨之,得林取敎書,授宣敎官趙熙哲,熙哲跪受西向立。贊儀唱跪,宗親·文武百官跪,熙哲讀宣敎書訖。贊儀唱俯伏興四拜興平身,宗親·文武百官俯伏興行四拜禮訖。贊儀唱跪搢笏三叩頭,宗親·文武百官跪搢笏三叩頭。贊儀唱山呼,宗親·文武百官加額齊聲曰,千歲。又唱山呼,又齊聲曰,千歲。又唱再山呼,又齊聲曰,千千歲。樂工軍校,竝齊聲應之。贊儀唱出笏鞠躬四拜興平身,宗親·文武百官出笏鞠躬行四拜禮訖。展箋官二人對擧箋函案,由東門入置於座前。贊儀唱跪,宗親·文武百官跪,宣箋官沈承澤入詣讀箋訖。贊儀唱俯伏興平身,宗親·文武百官俯伏興平身。典儀跪啓禮物函,請出攸司如儀訖。通禮跪啓禮畢。領府事趙寅永,判府事鄭元容,領議政權敦仁,判府事金道喜,朴晦壽進前奏曰,今日勞動,聖體,若何?上曰,一樣矣。寅永曰,日吉辰良,宗廟追上冊寶,兩慈殿加上冊寶臨殿受賀,臣等不任愴慕,而慶祝之忱,無以盡達矣。上曰,上號禮成,不勝慶祝矣。上降座。通禮跪啓請乘輿,上乘輿。通禮跪啓請釋圭,上釋圭,致秀跪受圭。上仍出仁政門,入肅章門。上曰,宣傳官,今以日前記過,禁喧郞廳待令事,提稟矣。前後申飭,何如,而其時擧行,極爲駭然。固當嚴棍,而今日異於他日,特爲分揀,此後毋敢如是之意,自政院亦爲嚴飭,可也。基世曰,謹當依下敎嚴飭矣。上仍入協陽門,兵曹判書徐左輔跪請放仗,基世請出標信解嚴。上可之。仍由宣化門,還內。諸臣以次退出。
上在昌德宮。停常參·經筵。
進饌後,大殿·大王大妃殿·王大妃殿·中宮殿,藥房·內閣·政院·玉堂口傳問安。答曰,知道。朝廷二品以上·六曹堂上·大司諫單子問安。答曰,知道。
藥房提調徐箕淳,左承旨徐戴淳啓曰,大德必得,顯號誕膺,四慶竝湊,三嵩齊呼,歡溢宮闈,頌騰區宇,伏未審夜間,聖體,若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢求問安,竝此仰稟。答曰,知道。兩慈殿氣候一樣矣。卿等不必入侍矣。大王大妃殿·王大妃殿·中宮殿口傳問安。答曰,知道。
趙得林啓曰,明日常參·經筵,取稟。傳曰,停。
鄭基世啓曰,來二十一日,朝參日次矣,敢稟。傳曰,停。
趙得林啓曰,來二十一日,輪對日次矣,敢稟。傳曰,當次人受點,後日次待令。
又啓曰,三皇忌辰日親行望拜禮,前期一日以稟事,曾有定式矣。今十九日毅宗皇帝忌辰日親行望拜禮,何以爲之?敢稟。傳曰,遣承旨奉室奉審。
李鼎在,以吏曹言啓曰,別歲抄書入事,命下矣。居中人一體書入乎?敢稟。傳曰,一體書入。
鄭基世,以兵曹言啓曰,別歲抄書入事,命下矣。居下人一體書入乎?敢稟。傳曰,一體書入。
又以都摠府言啓曰,今日入直內三廳武兼禁軍及軍兵等,當爲中日習射技放,而進饌相値,不得設行之意,敢啓。傳曰,知道。
上在昌德宮。停常參·經筵。
自巳時至午時,日暈。
李鼎在啓曰,明日常參·經筵,取稟。傳曰,停。
金世均啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
徐戴淳啓曰,左副承旨鄭基世,今日不爲仕進,卽爲牌招,何如?傳曰,允。
傳于李鼎在曰,太廟追上尊號時各差備官。親祭時亞獻官以下,竝別單書入。
傳于李鼎在曰,上號都監都提調以下,別單書入。
傳于李鼎在曰,陳賀時各差備官以下,別單書入。
傳于李鼎在曰,進饌所堂郞以下,司饔院都提調以下,梨院·尙方提調以下,竝別單書入。
李鼎在啓曰,行大司憲李敦榮,掌令徐珖輔牌不進,執義未差,掌令金在瓘,持平韓應淳在外,金羲裕未署經。監察茶時之意,敢啓。傳曰,知道。
以大司諫金逸淵,司諫朴龍九,正言張龍逵,掌令徐珖輔牌不進罷職傳旨,傳于李鼎在曰,只推。
以左副承旨鄭基世牌不進罷職傳旨,傳于徐戴淳曰,只推。
李鼎在,以奎章閣言啓曰,各殿宮上冊寶翌日請出新冊舊寶,權奉奎章閣,涓吉奉詣于沁都事,曾有定式矣。今此大王大妃殿·王大妃殿上冊寶翌日,進饌相値,當於十八日,臣等進詣仁政殿東月臺請出,而中宮殿甲辰玉冊敎命,尙未請出奉安矣。今番冊寶請出時,一體請出之意,敢啓。傳曰,知道。以二十日爲之,順和宮丁未敎命,一體請出。
又以禮曹言啓曰,卽接平安監司趙鶴年移文,則以爲,孟山縣鄕校聖殿及東西廡雨漏破傷,不可不及今修改,告由·移還安祭香祝,自本曹啓稟下送云矣。孟山縣鄕校聖殿修改時先告事由·移還安祭香祝,卽令該司照例磨鍊下送,從便卜日設行之意,竝爲分付,何如?傳曰,允。
又以禮曹言啓曰,卽接丹城幼學權燽所志,則以爲,族兄,嫡妾俱無子,以其同姓八寸兄煜第四子正雲,欲爲繼後,兩家諸族相議完定,而生養父母俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有定式,而門長權燽所訴旣如此,依定式權煜第四子正雲,立爲權之後,何如?傳曰,允。
黃海監司尹定鉉疏曰,伏以,天休滋至,景籙無疆,顯號用賁於玉冊,縟儀載擧於瑤觴,歡欣慶祝,小大惟均。仍伏念,臣父母墳山,在於京畿龍仁地,曠省有年,而行將辭朝矣。烏鳥之哺,已矣無及,雨露之濡,怵焉增感。若於莅任之前,得遂榮掃之行,在臣情私,可以少伸,而私馬來往,不必費官府支供,敢陳短章,仰瀆崇嚴。伏望聖慈,俯垂鑑諒,特許由暇,不勝幸甚。臣無任云云。答曰,省疏具悉。卿其往省焉。
吏曹參議金在田疏曰,伏以,臣之見職,何嘗有一毫可堪之實,而辭不獲命,黽勉出膺,月已三易矣。夤緣事會,間或代斲,瘡疣百出,譏笑四至。雖尋常享官之差遣,率多失檢,人不厭服,以臣視臣,羞媿欲死。且臣以蒲柳之姿,迫桑楡之景,百病侵尋,寧日恒少。當此朝晝異候之時,將攝失宜,一倍添劇,殆難支吾。宋臣歐陽脩有言曰,古之爲人臣者,不必伏枕然後稱病,不待癈其肢體而後辭宮,今臣雖不至於癈其肢體,而亦有時乎伏枕呻吟矣。迨此而如不以病辭宮,得無見非於古人乎?適當邦休無疆,大小臣僚駿奔驩忭之辰,不敢言私,蹲仍至此,而今幸縟儀已成,退自賀班,玆敢疾聲呼籲。伏願天地父母,俯垂惟憂之慈,特察必呼之情,將臣三銓之銜,亟賜鐫遞,俾得以安意調病,以幸公私焉。臣無任云云。省疏具悉。所請依施。
同副承旨金世均疏曰,伏以,臣與右副承旨臣李鼎在,有娚妹應避之嫌,揆以格例,在下當遞,而間値慶禮,未敢言私,歷日蹲仍,今始仰籲。伏乞聖明,俯垂鑑諒,亟遞臣職,以存公格,以安私分焉。臣無任云云。省疏具悉。疏辭,下該曹,稟處。
上在昌德宮。停常參·經筵。
趙得林啓曰,明日常參·經筵,取稟。傳曰,停。
李鼎在啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
徐戴淳啓曰,左副承旨鄭基世,今日不爲仕進,卽爲牌招,何如?傳曰,允。
傳于李鼎在曰,右副承旨與禮曹堂上·戶曹郞廳,依定式馳詣宣武祠,奉審摘奸以來。
鄭基世啓曰,行大司憲李敦榮,掌令徐珖輔牌不進,執義未差,掌令金在瓘,持平韓應淳在外,金羲裕未署經。監察茶時之意,敢啓。傳曰,知道。
以大司諫金逸淵,司諫朴龍九,正言張龍逵,掌令徐珖輔牌不進罷職傳旨,傳于鄭基世曰,只推。
李鼎在,以吏曹言啓曰,今此慶科增廣監試初試試官,當爲磨鍊擬入,而擬望之人乏少,承旨及閣臣,竝擬,何如?傳曰,允。
又以吏曹言啓曰,今此慶科增廣監試初試試官中時無職名人,令該曹口傳付軍職,何如?傳曰,允。
趙得林,以禮曹言啓曰,今此增廣監試初試一所,設場於本曹矣。上直郞廳,依例朝房移直之意,敢啓。傳曰,知道。
兵曹口傳政事,副司果單南鍾三。
傳于李鼎在曰,一二所試官,換所進去。
趙得林,以宗簿寺提調意啓曰,純宗大王追上尊號·大王大妃殿加上尊號·翼宗大王追上尊號·王大妃殿加上尊號,今已禮成矣。卽當紀載於璿源譜略,而國朝御牒,八高祖圖,王妃世譜,亦當一體修正矣。在前如此之時,或有設廳之例,多有自本寺擧行之例,今番則何以爲之乎?敢稟。傳曰,本寺擧行。
又以敦寧府言啓曰,純宗大王追上尊號·大王大妃殿加上尊號·翼宗大王追上尊號·王大妃殿加上尊號,今已禮成矣。卽當紀載於御牒譜冊,依例修整次,設廳之意,敢啓。傳曰,知道。
鄭基世,以兵曹言啓曰,宣傳官柳昌根,五衛將朴震秀,鄭弘年,金驥男,文臣兼宣傳官金萬根,俱以病難供職,呈狀乞遞,竝改差,何如?傳曰,允。
吏曹啓目粘連,啓下是白有亦,觀此承政院同副承旨金世均上疏,則以爲,臣與右副承旨李鼎在,有娚妹應避之嫌,揆以格例,在下當遞。伏乞聖明,俯垂鑑諒,亟遞臣職,以存公格亦爲白有臥乎所,相避之法,在下當遞,承政院同副承旨金世均,改差,何如?判付啓依允。
上在昌德宮。停常參·經筵。
藥房提調徐箕淳,副提調尹致秀啓曰,伏未審日間,聖體,若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣矣,卿等不必入侍矣。大王大妃殿·王大妃殿·中宮殿口傳問安。答曰,知道。
李鼎在,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
趙得林啓曰,明日常參·經筵,取稟。傳曰,停。
李鼎在啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而領議政權敦仁有身病,左議政·右議政未差,不得來會云矣,敢啓。傳曰,知道。
注書朴昇壽病,代以金完植爲假注書。
傳于趙得林曰,承旨有闕之代,前望入之。
以慶尙監司金公鉉狀啓,巨濟府人命渰死事,傳于李鼎在曰,聞甚矜惻,元恤典外,別加顧助,如有生前身·還布,竝蕩減,未拯屍身,期於拯得之意,廟堂措辭,分付。
以平安監司趙鶴年狀啓,永柔縣民家失火事,傳于李鼎在曰,聞甚矜惻,元恤典外,別加顧助,結構奠接之方,廟堂措辭,分付。
以咸鏡監司李嘉愚狀啓,咸興府人命渰死事,傳于李鼎在曰,聞甚矜惻,元恤典外,別加顧助,如有生前身·還布,竝蕩減事,廟堂措辭,分付。
李鼎在啓曰,行大司憲李敦榮,掌令徐珖輔牌不進,執義未差,掌令金在瓘,持平韓應淳在外,金羲裕未署經。監察茶時之意,敢啓。傳曰,知道。
以大司諫金逸淵,司諫朴龍九,正言張龍逵,掌令徐珖輔牌不進罷職傳旨,傳于李鼎在曰,只推。
趙得林,以奎章閣言啓曰,今日臣等請出大王大妃殿·王大妃殿冊寶,中宮殿玉冊敎命,順和宮敎命,奉安于宙合樓之意,敢啓。傳曰,知道。
又以內醫院都提調·提調意啓曰,司圃別提韓相瑚,以御醫,供職於供上衙門,自多相妨之端,依近例分付銓曹,閒司相換,何如?傳曰,允。
又以一所試所意啓曰,今此儒生入門時,禮曹狹窄,萬無容接之道,在前如此之時,有中樞府通用之例,今亦依此爲之之意,敢啓。傳曰,知道。
又以慶科增廣監試初試二所試官意啓曰,今日入門擧子數多,只以丕闡堂前庭狹窄,勢難盡數入場,以明倫堂合設之意,敢啓。傳曰,知道。
上在昌德宮。停常參·經筵。
自辰時至申時,灑雨下雨,測雨器水深二分。
李鼎在啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
又啓曰,來二十五日,朝參日次,而明陵忌辰祭齋戒相値,頉稟之意,敢啓。傳曰,知道。
又啓曰,左承旨徐戴淳,今日不爲仕進,卽爲牌招,何如?傳曰,允。
又啓曰,假注書李鍾淳,身病猝重,勢難察任,今姑改差,何如?傳曰,允。
李鍾淳改差,代以鄭煥翼爲假注書。
承旨前望入之,李裕元落點。
李鼎在啓曰,新除授同副承旨李裕元,卽爲牌招,何如?傳曰,允。
又啓曰,行都承旨尹致秀廚院進,右承旨趙得林式暇,左副承旨鄭基世試所進,左承旨徐戴淳,同副承旨李裕元傳旨未下,院中只有臣一人,伴直無人,行都承旨尹致秀,所當牌招,而拘於廳規,不得請牌,何以爲之?敢稟。傳曰,牌招。
傳于李鼎在曰,太室追上冊寶時本署都提調朴晦壽,熟馬一匹面給,提調洪敬謨,熟馬一匹賜給,令鄭海尙·李定在,竝陞敍,直長鄭民和,副奉事趙有淳,竝陞六。
傳于李鼎在曰,太室追上冊寶時禮房承旨·對擧承旨竝加資,入侍承旨·閣臣,各半熟馬一匹賜給,翰注,各兒馬一匹賜給。
傳于李鼎在曰,加上冊寶時禮房承旨·對擧承旨,竝加資。
傳于李鼎在曰,今番賞典中一人雖兼數事,無得疊授。
傳于李鼎在曰,政官牌招開政,賞典下批。
以左承旨徐戴淳牌不進罷職傳旨,傳于李鼎在曰,只推,更爲牌招。
以同副承旨李裕元牌不進罷職傳旨,傳于李鼎在曰,只推,更爲牌招。
李鼎在啓曰,行大司憲李敦榮,掌令徐珖輔牌不進,執義未差,掌令金在瓘,持平韓應淳在外,金羲裕未署經。監察茶時之意,敢啓。傳曰,知道。
以大司諫金逸淵,司諫朴龍九,正言張龍逵,掌令徐珖輔牌不進罷職傳旨,傳于李鼎在曰,只推。
李鼎在,以兵曹言啓曰,今三月十七日武臣堂上祿試射,以後日退行事,草記蒙允矣。今二十二日設行,而試官望備擬以入之意,敢啓。傳曰,知道。
又以備邊司言啓曰,泮宮修改物力錢五千兩,頃有所草記區劃矣。卽見戶曹所報,則以爲,前劃幾盡入下,更請從優區劃矣,役處若是浩大,前劃旣盡入下,惠廳別置錢中五千兩,更爲劃給,使之完役,何如?傳曰,允。
又以刑曹言啓曰,卽接慶尙監司金公鉉文移,則熊川縣徒二年定配罪人鄭致誠,昌原府徒一年定配罪人金巖回限滿云矣。取考曹上配案,則致誠以刃刺傷人罪,丙午三月徒二年定配,巖回以誣呈營門罪,丁未三月徒一年定配,今已限滿的實,依法典竝放送後,徒流案頉下事,分付道臣之意,敢啓。傳曰,知道。
上在昌德宮。停常參·經筵。
李裕元啓曰,明日·再明日英陵忌辰祭齋戒·正日,三明日·二十六日,明陵忌辰祭齋戒·正日相値,視事頉稟之意,敢啓。傳曰,知道。
又啓曰,明日召對,取稟。傳曰,停。
尹致秀啓曰,左承旨徐戴淳,右承旨趙得林,今日不爲仕進,竝卽牌招,何如?傳曰,允。
李裕元啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
禮曹,來五月初二日行景慕宮夏享大祭,香祝親傳,取稟。奉敎恭依。
鄭煥翼在外,代以鄭漢源爲假注書。
以太廟追上尊號時各差備官,親祭時亞獻官以下別單,傳于李裕元曰,禮儀使行大護軍徐箕淳,堂上執禮行副護軍南秉哲,各半熟馬一匹賜給,堂下執禮副司果李寅奭,兒馬一匹賜給,大祝應敎沈宜冕,副司果兪致崇,讀玉冊官行護軍金景善,同知李啓朝,讀金寶官行護軍姜時永·洪鍾英,竝加資,捧玉冊官副司果李裕膺·尹哲求,校理金元植,兵曹正郞李參鉉,擧玉冊案執事戶曹佐郞李恒翼,尙衣直長朴龜夏,司䆃僉正鄭老錫,敦寧判官洪翊周,褥席執事刑曹正郞黃鍾奭,工曹佐郞李,擧讀玉冊案執事軍資主簿金尙鉉,童蒙敎官金中集·尹宗善,司僕主簿李淳榮,褥席執事掌苑別提朴承奎,典設別提柳鼎東,捧金寶官副司果李·李承輔·趙熙喆·李濟達,擧金寶案執事司宰僉正宋欽成,氷庫別檢柳譱,司僕主簿李,平市直長崔永錫,褥席執事軍資判官金昔淵,司宰直長李稷鉉,擧讀金寶案執事宗簿直長李駿在,刑曹正郞李象宗,義盈直長姜羲永,廣興直長李承治,褥席執事工曹佐郞沈敎鎭,內資奉事趙錫麟各兒馬一匹賜給,東西唱引儀崔正運陞敍,假引儀李亨基,代致詞官假引儀李奎德,竝陞六,致詞陪進官承文判校全允淡,兒馬一匹賜給,寫字官金義綱等二人,竝高品付料,亞獻官東寧尉金賢根,終獻官南寧尉尹宜善,各廐馬一匹面給,進幣瓚爵官行吏曹判書徐憙淳,奠幣瓚爵官吏曹參議金在田,薦俎官戶曹判書趙斗淳,禮儀使行大護軍徐箕淳,各熟馬一匹賜給,廟司令李定在陞敍,堂上執禮行副護軍南秉哲,半熟馬一匹賜給,堂下執禮應敎沈宜冕,典祀官奉常正白宗杰,執尊副司果洪羲宗·兪致善,大祝副應敎尹致英,待敎金炳德,祝史副司果洪秉壽·柳進翰,齋郞檢閱金德根,副司正洪鍾雲,掌牲令典牲判官趙基亨,協律郞掌樂正洪翼燮,祭監監察金龍基·鄭基洛,各兒馬一匹賜給,奉俎官童蒙敎官尹宗善·金中集·盥洗位直講權宗憲,禮曹佐郞金羽東,爵洗位禮曹佐郞金東燮,兵曹佐郞羅時鏞,亞終獻盥洗位典籍任百淵,竝各加一資,資窮者代加,贊者引儀崔正運,假引儀李亨基,謁者引儀安國鉉·李獻耆,贅引假引儀李奎德·李羲豊,各上弦弓一張賜給,奏時官金鳳禧等三人,竝令該衙門高品付料,事知守僕李景純等四人,竝帖加,其餘香陪官·月令守僕·員役·樂工等,竝依判下施賞。
以上號都監都提調以下別單,傳于李裕元曰,都提調領府事趙寅永,判府事鄭元容,各內廐鞍具馬一匹面給,提調工曹判書朴永元,兵曹判書徐左輔,戶曹判書趙斗淳,竝加資,左參贊李若愚,日淺勿論,都廳司僕正金炳冀,副司直鄭翊朝,竝加資,郞廳戶曹正郞金炳喬,副司果趙秉緯,敦寧主簿朴齊韶,副司果李鍾協·成鼎鎬·申命翼·崔璜,竝陞敍,漢城主簿徐相鼎,工曹正郞朴希淳,禮曹佐郞金大圭,竝日淺勿論,監造官副司勇韓圭錫·李根榮·趙猷淳·李浩達,司饔奉事權應駿,廣興奉事趙應和,別工作繕工監役尹定鎬,竝陞六,純宗大王玉冊文製述官判府事鄭元容,書寫官判府事金道喜,各內下大豹皮一令賜給,樂章文製述官戶曹判書趙斗淳加資,金寶篆文書寫官東寧尉金賢根,內下虎皮一令賜給,大王大妃殿玉冊文製述官禮曹判書金興根加資,書寫官行吏曹判書徐憙淳,樂章文製述官行大護軍徐箕淳,各熟馬一匹賜給,玉寶篆文書寫官水原留守金左根加資,翼宗大王玉冊文製述官領議政權敦仁,書寫官判府事朴晦壽,各內下大豹皮一令賜給,樂章文製述官左參贊李若愚加資,金寶篆文書寫官永明尉洪顯周,內下虎皮一令賜給,王大妃殿玉冊文製述官工曹判書朴永元加資,書寫官兵曹判書徐左輔,樂章文製述官淸寧君金東健,各熟馬一匹賜給,玉寶篆文書寫官昌寧尉金炳疇,內下虎皮一令賜給,大王大妃殿捧玉冊官副司果洪秉壽·金會明,捧玉寶官兵曹正郞李升洙,副司果洪祐命,擧玉冊案執事副司果金敬鎭,掌樂主簿林善鎭,褥席執事戶曹佐郞金俊根,擧讀玉冊案執事敦寧主簿金秉熙,褥席執事繕工監役李晉在,擧玉冊案執事掌樂主簿金炳地,繕工副奉事李秉敎,褥席執事西部都事鄭基䄵,擧讀玉寶案執事中部都事朴齊賓,褥席執事繕工假監役徐猉淳,各兒馬一匹賜給,王大妃殿捧玉冊官副司果兪致善·朴齊璿,捧玉寶官副司果尹行謨·金炳雲,擧玉冊案執事漢城判官趙秉正,典簿洪鍾馨,褥席執事內贍奉事趙秉文,擧讀玉冊案執事工曹正郞朴希淳,褥席執事司饔主簿姜漢喆,擧玉寶案執事司饔主簿李忠翼,軍資奉事權用翼,褥席執事敦寧參奉趙秉履,擧讀玉寶案執事典設別檢李彙溥,褥席執事典牲直長李圭昌,各兒馬一匹賜給,別看役平山府使姜彝五,前縣監李熙進,竝守令除授,前府使洪應燮加資,出身金箕斗,善地邊將作窠差送,禮貌官假引儀李奎德·洪宜悳,致詞箋文陪進官承文判校全允琰,各兒馬一匹賜給,擇日官迎華察訪李秉洪,守令除授,牌將敎鍊官金鳳鎭等六人,竝帖加,致詞寫字官白有榮等十人,竝高品付料,禮曹書吏車弘式,吏曹書吏吳相默等二人,竝帖加,其餘腰彩轝領陪部將·忠贊衛·寫字官·畫員·計士·錄事·捕校·員役·樂工·工匠等,竝依判下施賞。
以陳賀時各差備官以下別單,傳于李裕元曰,左通禮吳致淳,右通禮權馦,宣敎官副司果趙熙哲,竝加資,贊儀邊相岱,守令除授,典儀李寬永陞敍,東西唱引儀崔正運,假引儀李亨基,各上弦弓一張賜給,代致詞官假引儀李奎德,宣箋目官假引儀李胤鎭,竝陞六,宣箋官副司果沈承澤,展敎官禮曹佐郞金秉燮,典籍李基展,箋官禮曹佐郞金羽東,兵曹佐郞羅時鏞,各兒馬一匹賜給,進表裏濟用提調金賢根,內下鹿皮一令賜給,捧表裏官奉事趙鳳熙,副奉事李鍾九,竝陞六,其餘員役·樂工等,竝依判下施賞。
以進饌所堂郞以下,司饔院都提調以下,梨院·尙方提調以下別單,傳于李裕元曰,堂上行吏曹判書徐憙淳,熟馬一匹面給,禮曹判書金興根,吏曹參判金鼎集,開城留守趙秉駿,黃海監司尹定鉉,行都承旨尹致秀,郞廳副應敎尹致英,竝加資。副司果李奎憲,以己丑進饌所郞廳,又參今番慶禮,事甚稀貴,亦切愴懷,不可無別般示意,工曹參議除授。鄭憲容,戶曹正郞洪鍾序,副司果徐承淳·金益鼎,忠勳都事金在淸,漢城主簿徐相鼎,竝陞敍,別看役平山府使姜彝五,前縣監安時赫,竝守令除授,前五衛將李得祿·異膺善,竝外職除授,樂器風物監造別看役平山府使姜彝五,前五衛將異膺善,竝守令除授,禮貌官兼引儀李獻耆,假引儀李胤鎭,各上弦弓一張賜給,司饔院都提調領府事趙寅永,內下大豹皮一令賜給,提調尹致秀,內下虎皮一令賜給,饌品監造官奉事宋太熙,內進饌熟設所郞廳李奎憲,竝陞敍,掌樂院提調李景在·金鼎集,前提調趙秉駿,各內下中鹿皮一令賜給,協律郞正洪翼燮長弓一張賜給,尙衣提調徐憙淳·金興根,各熟馬一匹賜給,郞廳沈元澤·安聖臣·申在羲·朴龜夏,各兒馬一匹賜給,計士洪胤成等三人,錄事朴有鉉,竝高品付料,寫字官金繼述,永付司果,牌將知彀官金致衡等三人,加資,張萬豊等五人,賞加,金基玩等十二人,竝邊將除授,異海謙,善地邊將待窠遷轉,李啓沃等二人,竝相當職調用,樂器風物監造看役朴敏煥,賞加,畫員趙坪,永付司果,排設司鑰白佑爀,賞加,待令捕校洪昌麟等三人,竝帖加,金啓漢等三人,竝邊將除授,樂師金昌淥等五人,竝帖加,書吏金完祖等五人,竝從願施賞,吳仁杓等七人,竝帖加,飯監朴英春賞加,通禮院書院李晩弼,從願施賞,其餘寫字官·畫員·計士·牌將·捕校·奏時官·員役·樂工·工匠,女伶等,竝依判下施賞。
傳于李裕元曰,太室進上尊號親上冊寶後親祭時,祭侍申寬吉·石泰元,各半熟馬一匹賜給,捧玉冊申寬吉·宋會英·鄭喜常·石泰元,捧金寶池有長竝資窮,各鹿皮一令賜給,金喜善·韓珩和·崔健常,竝加資,玉冊差備金商秋·洪正粲·徐相浹·金應圭,案差備李得善·金再鍈·權錫浩·金信玉·金性祿·朴敬碩·桂仁曄·金履哲,褥席差備李正植·宋相玟·柳宗來·鄭萬善·洪士行·李春基·韓致遠·尹鶴聲,金寶差備金耆英·崔升麟·韓國臣·李元謙,讀冊案差備李東華,李應輔,讀寶案差備李興宗·宋鳳儀,已上各上弦弓一張賜給。
傳于李裕元曰,加上尊號時捧玉冊崔健常·宋遇亨·黃鍾和·韓定善,尙傳琴玉聲,竝加資,捧玉寶申寬吉·宋會英·鄭喜常·石泰元竝資窮,各鹿皮一令賜給,尙傳洪命畗資窮,大鹿皮一令賜給,玉冊差備金應海·朴永言·羅喜喆·閔浩昌,案差備董一元·崔慶赫·金得喆·安之楠,安廷洽·崔漢龍·李錫亨·李宜秀,褥席差備金致九·金信福·元範吉·全佐文·金義和·李宗根·趙縱·金蘭筠,玉寶差備鄭履顯·張德寬·姜公望·李仁光,讀冊案差備劉仁祺·徐命秀,讀寶案差備吳義秀·宣誼吉,以上各上弦弓一張賜給。
吏曹,工曹參議李奎憲除授事,承傳。
李裕元啓曰,行吏曹判書徐憙淳,參判金鼎集牌不進推考傳旨,今方捧入,而開政命下之後,如是違牌,事甚未安。參議未差,判書·參判,竝更牌招,何如?傳曰,允。
傳于李裕元曰,左承旨·右承旨·右副承旨竝許遞,今日政差出。
傳于李裕元曰,原任直閣尹致英檢校差下。
李裕元,以奎章閣言啓曰,原任直閣尹致英檢校差下事,命下矣。卽爲牌招察任,何如?傳曰,允。
傳于李裕元曰,禮曹判書金興根,吏曹參判金鼎集,直提學趙秉駿,檢校直閣尹致英,竝進饌儀軌堂上差下,戶曹正郞洪鍾序,副司果金益鼎,漢城主簿徐相鼎,竝郞廳差下。
傳于李裕元曰,中官吳英煥·金光弼,竝百官加親授。
李裕元啓曰,行大司憲李敦榮,掌令徐珖輔牌不進,執義未差,掌令金在瓘,持平韓應淳在外,金羲裕未署經。監察茶時之意,敢啓。傳曰,知道。
以大司諫金逸淵,司諫朴龍九,正言張龍逵,掌令徐珖輔牌不進罷職傳旨,傳于李裕元曰,只推。
李裕元啓曰,行都承旨尹致秀廚院進,左承旨·右承旨·右副承旨未差,左副承旨鄭基世試所進,臣吏兵批兼進之意,敢啓。傳曰,知道。
李裕元,以吏批言啓曰,翼宗大王追上尊號時大祝副司果兪致崇,陳賀時宣敎官副司果趙熙哲加資事,命下矣。俱未經準職,何以爲之?敢稟。傳曰,勿拘。
又以吏曹言啓曰,掌樂院主簿金炳地以其身病,呈狀乞遞,改差,何如?傳曰,允。
有政。吏批,行判書徐憙淳進,參判金鼎集牌招不進,參議未差,右承旨李裕元進。以吏曹參議望筒,洪祐喆添書落點。以沈宜冕·金炳冀·尹致英爲承旨,金樂壽爲執義,洪祐命爲獻納,柳來維爲修撰,李鍾浩爲副修撰,金學性爲工曹判書,兪錫煥爲左通禮,朴商壽爲右通禮,洪羲宗爲司僕正,金容煥爲校檢,韓圭錫爲掌樂主簿,徐承淳爲瓦署別提,洪淳穆爲中學敎授,李裕膺爲東學敎授,李爲西學敎授,宋惇熙爲宗廟直長,李鎕爲濟用奉事,朴晋壽爲濟用副奉事,趙錫疇爲宗廟副奉事,沈有澤爲司饔奉事,丁秀敎爲監役。廣興主簿單趙應和。司圃別提韓相瑚,瓦署別提李秉悌相換。水原留守金左根今加崇祿,禮曹判書金興根,前判書朴永元,已上今加崇政,戶曹判書趙斗淳,左參贊李若愚,兵曹判書徐左輔,已上今加正憲,行護軍姜時永今加資憲,行護軍金景善,同知李啓朝,行護軍洪鍾英,行都承旨尹致秀,吏曹參判金鼎集,開城留守趙秉駿,黃海監司尹定鉉以已今加嘉義,前承旨李鼎在,趙得林·徐戴淳,已上今加嘉善,應敎沈宜冕,副司果兪致崇,司僕正金炳冀,副司果鄭翊朝,左通禮吳致淳,右通禮權馦,副司果趙熙哲,副應敎尹致英,已上今加通政加資事,承傳,前府使洪應燮今加正憲,前五衛將金致衡今加嘉義加資事,承傳。
兵批,判書徐左輔病,參判權大肯病,參議朴鳴載入直進,參知兪鎭五病,右承旨李裕元進。以李秉恒爲三田渡別將。同知單金柱文,僉知單金驥男,寶化堡權管單朴達恒,上護軍朴永元,大護軍姜時永,護軍徐戴淳·趙得林·李鼎在,副護軍徐相敎·金世均·金在田·吳致淳·權馦·趙熙哲·沈宜冕·金炳冀·鄭翊朝·兪致崇·尹致英·柳昌根,副司果柳興吉·鄭民和·趙有淳·韓圭錫·李根榮·趙猷淳·李浩達·權應駿·尹定鎬·趙鳳熙·李鍾九·李亨基·李奎德·李胤鎭,都摠管單姜時永,以上竝單付。
傳于李裕元曰,幼學金壽鉉,初仕擬入。
吏批,再政。以姜時永爲判尹,趙秉鈺爲假監役,金壽鉉爲靖陵參奉,柳承根爲恭陵參奉。
兵批,再政。同知單高漢柱。
李裕元,以宗簿寺提調意啓曰,璿源譜略修正事,命下矣。御眞圖寫年紀,奉安殿名,當爲紀載於譜牒,而今番修正時,一體擧行之意,敢啓。傳曰,知道。
又以宗簿寺提調意啓曰,璿源譜略修正事,命下矣。國朝御牒書寫官一員,校正官一員,以宗臣差出,而跋文製述官,依例令政院稟旨擧行,何如?傳曰,允。
李裕元啓曰,因宗簿寺草記,譜牒跋文製述官,令政院稟旨擧行事,允下矣。譜牒跋文,文衡當爲撰進,而大提學未差,何以爲之?敢稟。傳曰,前前大提學撰進。
李裕元,以禮曹言啓曰,向接景陵官員所報內,本陵香炭位土之在全羅道萬頃地者還寢後,以黃海道海州地鵲川坪代定收稅,今秋爲始,而其稅比萬頃鮮少,香炭之需,無以排比,故旁求可合處。卽聞平安道平壤地乭串防南祭山兩里之間,浦水往來,多有泥生之處,基址可合作畓,居民皆願起墾,今若劃付本陵,許民耕墾,則地無不闢之歎,民有裕食之喜,上以補香炭之需,下以副衆民之願,於公於私,俱得便宜云,而未諳虛實,關問便否矣。地之便宜,民之願墾,果如齋官之報,以此屬諸本陵香炭位土,許民耕墾,何如?傳曰,允。
又以摠衛營言啓曰,本營屬三鎭營束伍軍兵等今春官鎭門聚點,各邑俱爲設行,而其中有堤堰修築處,則依例代點赴役事,報牒齊到之意,敢啓。傳曰,知道。
又以都摠府言啓曰,副摠管李根友以同知義禁府事,本府坐起,晝仕出去之意,敢啓。傳曰,知道。
又以義禁府言啓曰,京畿監司李鼎臣啓本內,陽智前縣監鄭元弼罪狀,令攸司稟處事,啓下矣。鄭元弼下去京畿高陽地云,依例發遣府羅將,拿來,何如?傳曰,待待命拿囚。
義禁府啓目,陽智前縣監鄭元弼原情云云。問目內辭緣,泛稱遲晩,刑推得情,何如?判付啓,除刑推議處爲良如敎。
上在昌德宮。停常參·經筵。
金炳冀啓曰,明日召對,取稟。傳曰,停。
沈宜冕啓曰,行大司憲李敦榮,掌令徐珖輔呈辭,執義金樂壽,掌令金在瓘,持平韓應淳在外,金羲裕未署經。監察茶時之意,敢啓。傳曰,知道。
傳于金炳冀曰,回還三使臣留待。
傳于金炳冀曰,回還三使臣入侍。
金炳冀,以成均館大司成意啓曰,文廟守僕,依宗廟·社稷守僕例,試才抄擇,別單啓下事,曾有定式矣。守僕洪甲慶瓜朔代,以事知守僕,試才抄擇,備三望受點次,別單書入之意,敢啓。傳曰,知道。
沈宜冕,以兵曹言啓曰,宣傳官蔡東健,景福宮衛將車聖根,慶熙宮衛將朴東根·鄭明禕俱以病難供職,呈狀乞遞,竝改差,何如?傳曰,允。
又以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
領中樞府事趙寅永箚曰,伏以,追上加上之顯號同擧,進賀進饌之褥禮竝行,揚先烈於百世,闡慈徽於萬壽,聖孝所推,環域俱聳。如臣無似,猥忝都相,儀節則只遵舊典,工役則專藉諸堂,幸而竣事,恭俟行禮。乃又病發,趨走莫由强勉,至請臨時之變通,未效獻頌之誠悃,尙今追惟,慙悚交切,罪固有之,勞何可記,而日昨以廣慶之念,普加爵賞,臣之賤名,亦與其間,天槪上駟,內府文豹,寵錫便蕃,反在諸臣之右,雖不疊受,均爲罔功之賞,則其在聖朝嚬笑之義,微臣辭受之節,豈不爲仰累擧措,俯愧廉防也哉?玆敢略具短章,仰瀆崇嚴,伏願亟賜收還,以重彝典,以安賤分,千萬幸甚。取進止。答曰,省箚具悉卿懇。卿其勿辭,安心領受。仍傳于尹致英曰,此批答,遣史官傳諭。
行判中樞府事鄭元容箚曰,伏以太室奉冊,追述勛華之盛德,慈闈進號,齊頌妊·姒之徽音,聖孝展尊顯之誠,群情諧揄揚之願,昕庭獻賀,帀域同慶。卽伏見兩都監賞典判下者,以臣名之猥忝都提調之任,寵錫以天廐之上駟,臣以榮爲懼,不敢領有。臣於是任,受命於匠役旣完之後,凡屬繩金檢玉之工,一未得與聞,而所擧行者,只是周旋於儀文物采之間,隨臚唱殿陛陞降而已,何功之可稱,何勞之可紀,而冒承非分之渥,仰累懋賞之政乎?典濫恩䙝,所係非細,伏乞亟命還收,以安賤分焉。取進止。答曰,省箚具悉卿懇。卿其勿辭,安心領受。仍傳于尹致英曰,此批答,遣史官傳諭。
行判中樞府事朴晦壽箚曰,伏以,百祿是遒,四慶竝湊,玉牒闡徽,瑤觴飾喜,準海之聖孝增光,呼嵩之縟儀誕擧,凡在中外,莫不蹈舞歡忭於祥光瑞靄之中。迺者伏見賞典傳敎下者,以臣職忝宗廟都提擧之故,至蒙錫馬之典,臣聞命周章,愧恧先之,不省所以爲喩。臣於親祼之辰,不過獲參陪享之班,初無紀錄之事,則其與獻官·執事之駿奔諸臣,事面尤有不同,而乃敢徒然受此上賞,豈不爲濫䙝之甚者乎?竊意斯典,或出重其事之義,而臣則曰其事也重,故尤不宜濫厥施也。夫賞所以紀庸也,僭則匪典,苟所賞之不當,則何勸於將來?此昔人至論,而亦未嘗不有關於朝典大體,不可但以臣區區辭受而言也。至於以玉冊文書寫,荐承殊錫,文墨小事,爲藝不工,唯以歡祝之義,强策衰鈍而已,則本不當混入於論賞之列,而竝擧匪頒,亦豈非竽觴之太濫乎?恬然承當,實所不敢,輒具短牘,略控衷懇,俯垂諒察,亟命收還臣所被濫賞,則其於榮且感也,奚啻新受賜乎?臣無任至祝。取進止。答曰,省箚具悉卿懇。卿其勿辭,安心領受。仍傳于尹致英曰,此批答,遣史官傳諭。
同副承旨李裕元疏曰,伏以,臣與左副承旨臣鄭基世,有四寸娚妹應避之嫌,揆以格例,在下當遞,玆敢短章陳籲,仰瀆崇嚴。伏乞聖慈,俯垂鑑諒,亟遞臣新授職名,以存公格,以安私分焉。臣無任云云。答曰,省疏具悉。疏辭,下該曹,稟處。
吏曹啓目粘連,觀此承政院右承旨李裕元上疏,則以爲,臣與左承旨鄭基世,有四寸娚妹應避之嫌,揆以格例,在下當遞,伏乞聖慈,俯垂鑑諒,亟遞臣新授職名,以存公格亦爲白有臥乎所,相避之法,在下當遞,承政院右承旨李裕元,改差,何如?判付啓依允。
戊申三月二十三日酉時,上御誠正閣。回還三使臣入侍時,右副承旨金炳冀,假注書金完植,記事官趙然興·閔致庠,正使成遂默,副使尹致定,書狀官朴商壽,以次進伏訖。上曰,史官分左右。命三使臣進前,遂默等以次進前。上曰,遠路何以往返乎?遂默等曰,王靈所曁,無事往返矣。上曰,中原有何事,而年形,果何如乎?遂默曰,關內則稍勝,而關外則未免歉歲云矣。上曰,河南有寇賊之患,果然云乎?遂默曰,邊境有土豪輩之作警,而不甚大段云矣。遂默曰,臣等於前冬拜表日入侍時,以禁潛蔘事,咫尺筵席,奉承飭敎,其在對揚之道,罔敢小忽。發行之際,別般操束,留館之時,屢回廉察,而仍無現發者,故臣等竊以爲幸。及其回還,聞義州居金宗旭爲名漢,貿取累百斤紅蔘,自灣境入去時,潛由山路,故灣府不能執捉,在燕京發賣時,冒付印紙,故彼中亦不宣洩,而使行入去後,灣尹始爲廉得,待還渡捉致金漢,査實取招,果無差爽。金漢設計,已極巧譎,而暋不畏法,冒禁作姦,視若茶飯,其爲痛惡,有倍於他時矣。末抄勘罪,自有當律,而臣等威不足以畏戢,明不足以摘發,蔘政更張之初,致有此使行時潛入之事,臣等不善禁飭之罪,誠萬萬悚惶,無以仰達矣。上曰,乘山入去,設計巧憯矣。義州亦難覺察,則使臣尤何可知之也?然則竟何以捉得乎?遂默曰,金宗旭之率去馬夫,又偸宗旭之蔘斤,潛爲發賣時,露出疑眩之蹤,故捉致厥漢査問,則箇箇直招,始爲發覺矣。上曰,若不然則終難現發也。遂默曰,誠然矣。遂默曰,今行齎來回咨合爲十一度,而謝恩表面咨中福字筆墨謝恩表,誤以二十五日書塡,故出給任譯,送于禮部,使之釐正以來矣。初五日午後,以原咨還送,以爲回咨,本自內閣草出,禮部繕寫而已。雖一字無以擅改矣,必欲改書以去,則將申報內閣,回公于諸閣臣,如斯之際,將至五六日,事甚難便。且明日發行,已有知委,日子誤書,別無甚關,仍爲齎去,亦甚穩便,事勢似然,故不得已齎來,而極涉未安,敢此仰達矣。上曰,此是誤書而然乎?遂默曰,取見其咨文黑草本,是二十一日,則禮部之書以二十二日,果誤字矣。上命三使臣先退,又命史官就座。仍命退,承史以次退出。
上在昌德宮。停常參·經筵。
金炳冀啓曰,明日召對,取稟。傳曰,停。
沈宜冕啓曰,行大司憲李敦榮,掌令徐珖輔呈辭,執義金樂壽,掌令金在瓘,持平韓應淳在外,金羲裕未署經。監察茶時之意,敢啓。傳曰,知道。
金炳冀啓曰,判尹姜時永,除拜後過三日,不爲出肅,依定式推考警責,仍卽牌招察任,何如?傳曰,允。
又啓曰,吏曹郞廳來言,承旨有闕,政事,取稟。傳曰,前望入之。
承旨前望入之,李明迪落點。
傳于金炳冀曰,二十七日,當詣景慕宮展謁,仍詣景祐宮展拜矣。門路,以月覲門·曜金門爲之。
傳于金炳冀曰,泮宮修繕之費,雖有廟堂措劃,多士藏修之所,宜有優異之擧,特下錢三千緡,以補工役,此意,令泮堂知悉。
金炳冀啓曰,過三日擧案,廳座時,自吏曹來呈本院,例也,而吏曹參議洪祐喆,過三日擧案,今始來呈,以致晩時請牌之境,事甚未安。當該堂上推考,何如?傳曰,允。
又啓曰,三品官之無得過三日循例請牌,曾有定式矣。吏曹參議洪祐喆,除拜後過三日,不爲出肅,事體所在,誠極未安。從重推考,仍卽牌招察任,何如?傳曰,允。
金炳冀,以宗簿寺提調意啓曰,璿源譜略修正,今方始役矣。進上以幾件封進,而五處璿源閣奉安件,依例以全秩爲之之意,敢啓。傳曰,知道。以一件封進,內在件,竝請出改張。
又以宗簿寺提調意啓曰,璿源譜略修正事,命下矣。譜略中未及書載之子孫錄,其外官銜,竝爲釐正,何如?傳曰,允。
沈宜冕,以義禁府言啓曰,卽接月令醫員許源手本,則以爲,時囚罪人林泰洙,素患積痰,處冷復發,肚臍橫亘,食飮全却,目下症形,實爲危劇云。罪人病勢如此,則一邊草記,一邊保放,曾有定式矣,林泰洙,姑爲保放之意,敢啓。傳曰,知道。
以義禁府赦單子,傳于沈宜冕曰,林泰洙放。
兵曹口傳政事,副護軍李裕元。
刑曹啓目內,今三月初七日,傳曰,孝昌墓莎草失火事,不可但以驚悚言。昨日禮堂書啓,終有未詳,令禮堂更爲奉審,墓官之常時不飭,已極駭然,而報辭糢糊,又爲差晩,全欠敬謹,令該府拿問,捧口招以入,當日入番守僕·員役等,竝出付秋曹,失火根因,嚴刑盤覈以聞。曹啓目內,守僕韓景俊·金永春,山直丁仁孫,廳直安石伊,同爲撲滅云,而漫漶納供,書員金龍哲,火丁金孫伊,山直安完伊等,稱以出他不見,訊覈之下,終不直告,竝加刑得情,何如?啓,韓景俊段,遠地定配爲旀,其餘諸漢,一竝懲勵放送爲良如敎。
領議政權敦仁疏曰,伏以,天休用申,聖孝彌隆,四慶之玉牒竝陳,東朝之瑤觴載稱,蹈忭攢頌,小大同情。竊伏惟念,臣之仍冒是職,又五閱月矣,其必退不可淹之形,固不待乎今日,而國有大慶,跛躄皆興,臣亦未敢言私爾。臣之昨冬膺命,是豈强其可强者哉?力辭而未達衷情,屢瀆而徒徼恩榮,感激怵畏,奈何不得也?臣於數年以前,疾病不如今日也,衰耄不至於今日也。殿下猶憫臣而聽臣者,蓋察其自初癃痼,已無望於從政也。今又因之以數年光陰,疾病則歲比有加,衰耄則月計不逮,癃者益癃,痼者益痼,而乃以數年以前莫可堪當之任,旋授而旋冒之,從以又苟且因仍焉,則是豈理也哉?卽亦行不得也。臣之待罪中書,七年于玆,間數釋負,不過若干日月,時任之名,迄無虛歲,歷數朝著,夫孰有七年於相府者乎?縱使臣無病康强,足任驅策,國之重務,非一人之所當專,則臣之可退,亦已太晩,況今如此衰耄,如此癃痼,雖欲復事貪戀,一向虛縻,得乎?顧臣狗馬賤疾,不容煩疊仰溷,而所苦風眩之祟,乘此木火之旺,發作無常,證形乖厲,退處密室,謹其觸冒,避遠醻接,備其攝治,而常旋旋如轉磨盤轂,住定不得,少歇則烟霧滾前,神爽不收,素習之人,對面不記,俄聞之言,過境則忘。夫人之百爲,專仗聰明,聰明一喪,是土木偶也,綜事理物,尙矣無論。此症之發動無漸,若於殿陛陞降之際,公會稠廣之中頃刻不戒,暈倒莫省,則其爲聽聞之駭惑,朝廷之羞恥,豈止臣一身之昌披哉?臣以不材,曲荷委畀之隆,久據匪據,遂至於此,量臣才識精力,苟可以毫分有裨於國事。雖死於官,亦何足惜,而蒲柳之質,已迫秋零,膏肓之疾,自分天廢,仰孤恩寄,俯負初心,積尸素而累罪戾而已。與其姑息淟涊,重致公私之兩誤,無寧以一縷危喘,仰丐已施之澤,使國體無瘝曠僨敗之憂,臣亦有苟全殘景之望,,而我殿下體下成物之仁,終始勿替之爲臣主俱榮也,臣安得不以此仰祈於殿下,殿下亦安得不優施之於臣乎?此理皦如,此心斷斷,收召短精,略綴蕪辭。伏乞天地父母,特賜明照,亟遞臣所帶議政之職,以幸國事,以安私心焉。臣無任云云。答曰,省疏具悉卿懇。愼節奉慮,有國所重,莫如輔相,而予於卿,期望之厚,倚毗之深者,非有私於卿也,一則爲國事也,二則爲國事也。卿試思之,此豈卿可去之時乎?百隷之怠慢,八路之凋瘵,人心之泮渙,紀綱之頹弛。雖謂之艱虞溢目,未爲過語,承弼之地,誕無其責,予所以不欲捨卿也。卿雖以七年中書爲辭,比古人卄四考,則不可以淹久言。卿雖以病患衰老爲辭,非奔走宣力之職,則又不可以去就言。況卿之復膺,不過四三朔矣,廟堂訏謨之任,豈如閑漫數遞之庶僚乎?望卿諒予至意,亟斷來章,以幸國事。仍傳于金炳冀曰,此批答,遣史官傳諭。
上在昌德宮。停常參·經筵。
藥房都提調金道喜,提調徐箕淳,副提調尹致秀啓曰,伏未審日間,聖體,若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。大王大妃殿,王大妃殿·中宮殿口傳問安。答曰,知道。
金炳冀啓曰,明日召對,取稟。傳曰,停。
沈宜冕啓曰,行大司憲李敦榮,掌令徐珖輔呈辭,執義金樂壽,掌令金在瓘,持平韓應淳在外,金羲裕未署經。監察茶時之意,敢啓。傳曰,知道。
又啓曰,備邊司郞廳來言,今日賓廳日次,而國忌齋戒相値,不得來會云矣,敢啓。傳曰,知道。
尹致秀啓曰,左承旨李明迪,時在全羅道靈光郡任所,斯速乘馹上來事,下諭,何如?傳曰,許遞,前望入之。
承旨前望入之,洪說謨落點。
傳于沈宜冕曰,在外臺諫許遞,政官牌招開政。
金炳冀啓曰,行吏曹判書徐憙淳,參判金鼎集,參議洪祐喆牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
以吏曹參議洪祐喆牌不進罷職傳旨,傳于金炳冀曰,只推。
金炳冀啓曰,行吏曹判書徐憙淳,參判金鼎集再牌不進推考傳旨,今方捧入,而開政命下之後,連事違召,無意承膺,事體所在,誠極未安。判書·參議,陳疏到院,而以國忌齋戒,纔已退却矣,判書·參判,所當竝更牌招,而係是一日三牌,何以爲之乎?敢稟。傳曰,牌招,原疏捧入。
沈宜冕,以兵曹言啓曰,再明日景慕宮展謁,仍詣景祐宮展拜時,本曹堂上侍衛當爲備員,而參知兪鎭五有實故,不得進參,參知,令政院稟旨變通,仍令該曹以在京無故人口傳差出,待下批牌招,以爲備員之地,何如?傳曰,允。許遞。
吏曹口傳政事,以兪致崇爲兵曹參知。
金炳冀,以吏曹言啓曰,贈諡景憲公尹弘烈延諡,來四月十二日,定行於全羅道玉果縣任所矣,敢啓。傳曰,知道。
沈宜冕,以戶曹言啓曰,時御所內各司,依定式發遣本曹佐郞臣金俊根與兵曹參議臣朴鳴載,佐郞臣金棱,東所衛將臣徐有源,西所衛將臣洪永錫,南所衛將臣許雲老,北所衛將臣朴一華,眼同看審後,有頉處,別單書入,而修改則擇日擧行之意,敢啓。傳曰,知道。
又以戶曹言啓曰,大嬪宮,依定式發遣本曹郞廳奉審,則姑無頉處之意,敢啓。傳曰,知道。
又以戶曹言啓曰,臣斗淳與佐郞臣金俊根,工曹判書臣金學性,佐郞臣李亮熙,依定式進詣於義本宮奉審,則姑無頉處之意,敢啓。傳曰,知道。
又以戶曹言啓曰,臣斗淳與佐郞臣金俊根,進詣鄕校洞於義宮奉安閣奉審,則姑無頉處之意,敢啓。傳曰,知道。
又以戶曹言啓曰,臣斗淳與佐郞臣金俊根,依定式進詣時御所,周回宮墻奉審後,如干有頉處,從便修改之意,敢啓。傳曰,知道。
金炳冀,以禮曹言啓曰,卽接宗廟署所報,則明日春到記試取時,本署官員,俱爲觀光云矣。依定式本曹佐郞金大圭,假官差送,以爲替直後赴試之地,何如?傳曰,允。
又以內醫院都提調·提調意啓曰,醫官之積仕者,筵稟加資,多有已例。前內醫金有鼎加資,還屬本院內醫卞鍾協·卞宗浩竝加資,其代外醫劉漢緯·秦喜鳳差下事,筵稟蒙允矣。前典醫監僉正劉漢緯·秦喜鳳差下之意,敢啓。傳曰,知道。
沈宜冕,以兵曹言啓曰,今三月二十七日,大駕詣景慕宮展謁時,門路以月覲門爲之事,命下矣。在前自內動駕時,訓鍊大將率廣智營·集春營入直軍五十名,左右邊設布帳外排立矣。今番則何以爲之,而廣智營入直軍五十名內三十名,曜金門外布帳外排立,則勢難推移,以廣智營入直軍十五名,集春營入直軍三十五名,磨鍊擧行,何如?傳曰,允。總衛大將都領。
又以兵曹言啓曰,在前自曜金門·景祐宮展拜時,廣智營西營入直軍各三十名除出,訓鍊大將率領,曜金門外設布帳外排立,而丁未年親行酌獻禮時,因下敎,總衛大將率領排立矣。今番則何以磨鍊乎?敢稟。傳曰,依前磨鍊,訓鍊大將都領。
又以兵曹言啓曰,卽接南所衛將許雲老牒報,則丹鳳門西邊外宮墻廁間六間頹圮云,爲先令紫門監,以杻把子,堅實圍排,依例樹柵,急速修築,而把守軍兵,東營入直軍二十名除出,限改築間,嚴加守直之意,分付,何如?傳曰,允。
又以御營廳言啓曰,因兵曹草記,本廳字內丹鳳門西邊外宮墻廁間六間頹圮處,東營入直軍二十名除出,哨官一員率領,限改築間,輪回嚴加守直,而該入直軍餘數不多,宮墻外巡邏,難以分排,出番助番牙兵二十名,依例添入警巡之意,敢啓。傳曰,知道。
又以義禁府言啓曰,明日春到記時,本府都事十員內,六員赴擧,只有四員,本府入直,當直入直,公事回公都事及仁政門·崇範門·光範門禁亂都事,無以推移,假都事二員,令該曹口傳差出,以爲分排擧行之地,何如?傳曰,允。
又以刑曹言啓曰,因孝昌墓員役等盤覈啓目判付內,韓景俊段,遠地定配爲旀,其餘諸漢,一竝懲礪放送爲良如敎事,命下矣。景俊慶尙道義城縣遠地定配所,卽爲押送,其餘諸漢,待過齋,竝懲礪放送之意,敢啓。傳曰,知道。
戊申三月二十五日辰時,上御誠正閣。藥房入診入侍時,都提調金道喜,提調徐箕淳,副提調尹致秀,假注書金完植,記事官趙然興·閔致庠,檢校待敎洪淳穆,以次進伏,醫官秦慶煥·李顯養·韓相瑚·卞宗浩,進伏楹外訖。上曰,史官分左右。道喜曰,數日日氣暢和,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。道喜曰,醫官,使之入診乎?上曰,自內種種入診,今則不必入診也。道喜曰,聞醫官之言,則近有滯候,湯劑製入矣。其間果已進御,而亦有奏效乎?上曰,自前頻有滯氣,湯劑連爲進服,而滯氣雖終未快降,不甚大段矣。道喜曰,必有濕痰之祟,故滯候終未快降矣。且近日春候,極爲乖宜,固當加倍愼攝矣。上曰,日候,果多乖常矣。仍命醫官先退。道喜曰,本廳待令醫官中,有在外與外任人矣,不可不更加差出,而醫官黃道淳·卞鍾鉉,術業頗爲精明,使之待令擧行,何如乎?上曰,可也。其中外任是吳昌烈乎?道喜曰,然矣。道喜曰,本院醫官之積仕者,每多筵稟請資之時矣。內醫卞鍾浩,年老久勤,合施加資,故玆以仰達矣。上曰,唯。此不必出擧條乎?道喜曰,只以筵說記注矣。上曰,又有加資之可合者乎?道喜曰,金有鼎·卞鍾協等亦皆積仕之人也,合加一資,而卞鍾協則以本院藥色掌務官擧行,自四月始有如干沾漑矣,今爲加資,則在渠可謂良貝云,亦所當念處,故只以卞鍾浩·金有鼎請資矣。上曰,然則今先加資,來月所出,特爲仍給,可也。道喜曰,誠如下敎,在渠極爲多幸,當以此分付矣。上曰,加資之代,有可爲之人乎?道喜曰,外醫有劉漢緯,而其術業則未必精詳,而內醫差出,不但以術業之詳明與否取捨,故玆以仰達矣。上曰,唯。上曰,又有可合者乎?道喜曰,劉漢緯則素知其爲人,故今玆仰達,而內醫差出,極涉難愼,無以猝然仰對,當退出議定,以啓目仰達矣。上曰,退以啓目爲之,可也。上命書傳敎曰,春到記,明日仁政殿命官爲之。同副承旨馳詣泮宮,今日夕食堂收取以來。上曰,史官就座。仍命退,諸臣以次退出。
上在昌德宮。停常參·經筵。
洪說謨啓曰,行大司憲李敦榮,掌令徐珖輔呈辭,執義,掌令一員,持平一員未差,持平金羲裕未署經。監察茶時之意,敢啓。傳曰,知道。
傳于金炳冀曰,考官徐箕淳,讀券官趙斗淳,命官爲之。
傳于沈宜冕曰,考官·讀券官上疏入之。
金炳冀,以禮曹言啓曰,卽接社稷署所報,則明日春到記試取時,本署官員,俱爲觀光云矣。依定式本曹佐郞金秉爕,假官差送,以爲替直後,赴試之地,何如?傳曰,允。
尹致英啓曰,吏曹參判金鼎集三牌不進推考傳旨,今方捧入,而開政命下之後,連事違召,無意承膺,事體所在,誠極未安。判書徐憙淳,參議洪祐喆,疏批未下,參判,所當更請牌招,而係是一日四牌,何以爲之?敢稟。傳曰,牌招。
有政。行判書徐憙淳陳疏,參判金鼎集進,參議洪祐喆陳疏,右副承旨金炳冀進。啓曰,行判書徐憙淳,參議洪祐喆,陳疏入啓,小臣獨政未安,何以爲之?敢稟。傳曰,仍爲之。以金圭瑞爲執義,黃晦瑛爲掌令,朴光立爲持平,李廷斗爲正言,洪淳穆爲應敎,曺雲承爲靈光郡守。宗廟直長宋惇熙,獻陵直長尹周鎭相換。兼執義朴商壽,冬至使書狀官減下。贈吏參姜浚欽贈吏判文衡例兼,贈吏議姜世靖贈吏參,贈僕正姜必得贈吏議,已上判尹姜時永三代。
兵批,判書徐左輔病,參判權大肯病,參議朴鳴載入直進,參知兪致崇試所進,右承旨鄭基世進。大護軍成遂默,副護軍李明迪·兪鎭五·蔡東健,副司直金樂壽·金在瓘·韓應淳,副司果宋欽翼,以上竝單付。判府事加設成遂默,依定式減下。
傳于鄭基世曰,科次入侍。
傳于鄭基世曰,明日出宮內門路,以保定門爲之。
傳于尹致英曰,吏判有闕之代,前望入之。
吏曹判書前望入之,趙冀永落點。
備邊司薦望,以洪學淵爲廣州留守。
金炳冀,以內醫院都提調意啓曰,內醫金有鼎·卞鍾協,旣已加資,御醫陞差,何如?傳曰,允。
鄭基世,以兵曹言啓曰,兼司僕將金春喜,以其病難供職,呈狀乞遞,改差,何如?傳曰,允。
又以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
又以都摠府言啓曰,今此動駕時,侍衛·寶劍,當爲備員,而都摠管金箕晩有實病,姜時永有實故,副摠管趙德永,曺錫亨在外,宋持養呈辭受由,一員未差,無以備員,令政院稟旨變通,仍令該曹以在京無故人口傳差出,待下批牌招,以爲備員進參之地,何如?傳曰,允。許遞。
兵曹口傳政事,以李憲球·徐戴淳·趙得林爲都摠管,李鼎在·姜·李熙絅爲副摠管。
兵曹,副摠管單徐戴淳·趙得林。
鄭基世,以備邊司言啓曰,卽聞節行之回,畫員朴禧英貿來鴉片烟,現捉於灣府,搜卜之際,烟雖不能捉得,吸烟之具,皆已露出,至於官庭碎破之境矣。此蓋出於西夷,而其害則將禍國家戕人命而後已,故年來大國之亦所痛禁,而何物禧英,乃敢潛自貿來,欲爲傳播於國中者,亦係一變怪,諸具旣捉露,則其烟之捉與不捉,不須更論。今番被捉,若是狼藉,則亦安知無如禧英輩之前此同謀,課歲出來者乎?朴禧英,爲先令秋曹嚴加刑覈,務得其情後,更爲稟處,何如?傳曰,允。
以兵曹參知兪致崇牌不進罷職傳旨,傳于鄭基世曰,只推。
大護軍徐箕淳疏曰,伏以,臣卽伏奉殿講考官命官爲之之命矣。是任也,苟非崇秩,無得冒當,如臣資級者,擧皆疏辭,非徒試體卽然,私分踰濫故也。玆敢短章仰瀆,伏乞聖明,亟賜變通,以存舊規焉。臣無任云云。答曰,省疏具悉。已有已例,卿其勿辭考講。
戶曹判書趙斗淳疏曰,伏以,臣於到記讀券官恩點下者,繼伏奉命官爲之之命矣。命官之必以崇品,重其事也。以臣資級,旣知其不中恒式,則誠有所不敢晏然承當者,忙綴短章,仰瀆崇聽。伏乞聖明,劃賜變通,俾公格全而試規嚴焉。不勝幸甚。臣無任云云。答曰,省疏具悉。旣有已例,卿其勿辭考試。
吏曹判書徐憙淳疏曰,伏以,禮擧玉牒,慶溢瑤觴,聖孝增光,群情胥抃。臣跡忝邇列,職在饌所,周旋執事,躬覩盛儀,歡欣攢祝,實倍餘人。仍伏念,臣以不才,重叨匪據,一籲未準,再瀆是懼,于玆數月,靦顔蹲冒,自顧已非四維中物矣,何敢復事覼縷,自歸飾讓之科哉?第臣終有所泯默不得者,惟病是已,臣之宜以是丐免,固不待今日,而適會大慶當前,跛躄咸起,與事爲榮,自不覺沈疴之在身,及其事纔過而痛始覺,勞且息而病愈劇。目下見狀,萬無自力之望,則安得不疾聲仰呼,以冀天地父母之垂憐也?臣之素患,乃風眩之祟也。每當木旺之節,一倍添劇,如期而至,課歲爲常,近又蒲質已凋,薪憂冞苦,種種形症,尤不啻疇曩之比。冒上受剋而氣度不順,心火漸熾而寢眠不安,頭目回旋,如轉輪轂,精神怳惚,若墮烟霧,對人或不辨誰某,臨事輒忘其先後。有時昏暈而無所省,甚則顚仆而不能起,銓綜之地,專藉精力,而思慮之不能周徧,則無以應接事務,班簿之不能記存,則無以甄別注擬。瘝官曠職,勢所必至,淟涊濡滯,厥罪滋大。玆敢不避僭越,冒瀆崇嚴。伏乞聖慈,諒臣病之不可終强,念銓職之不宜虛縻,將臣見任,劃賜鐫改,以重公器,以安私分焉。臣無任云云。答曰,省疏具悉。所請依施。
吏曹參議洪祐喆疏曰,伏以,臣姿本蒙騃,識又疎闇,實不足備數於百執事之末,忝在懿親,偏蒙聖渥,始叨蔭仕,已招童子備官之譏,早竊科第,又犯古人不幸之戒,年未三十,居然躋下大夫之列矣,夙宵憂惕,如集于木。千萬不自意今月二十二日,伏蒙添書特除,以臣爲吏曹參議者,臣戰兢悸慄,實不知措躬之所也。有國設職,何莫非所當擇者,而爲官擇人,則居銓衡者實操其柄,操其柄者之不擇,而能擇庶官者,臣未之聞也。參佐之職,雖與長僚有間,然銓注之與聞而通塞之興議,是其操擇人之柄者,何嘗有異於長僚哉?其不可苟然而濫授也,決矣。是故古之名臣哲輔,莫不逡巡於是職,況如臣不肖,夫豈有一毫近似也耶?以我聖上則哲之明,豈或有遺照於是也?抑或我殿下聖眷隆厚,追念臣母,覃恩遺嗣,俾得以榮其身耶?雙擎恩誥,自不覺感淚之交逬也。第念,假天爵之重而榮一人之身,誠非聖世之所宜有也,況今殊異之寵,在臣身則榮已極矣,而其將如玷名選而越常格,何哉?此尤臣萬萬不敢冒當者也。苟非然者,以臣受恩之偏,圖報之切,唯當趨走爲恭而已,何敢費辭飾讓,妄效君子難進之義哉?蹙伏歷日,惶霣冞增,天牌踵臨,逃遁末由,玆敢畢暴由中之懇,仰祈體下之仁。伏乞聖慈,俯垂鑑燭,將臣新授職名,特命鐫改,俾公器無䙝而私分獲安,千萬幸甚。臣無任云云。省疏具悉。爾其勿辭察職。
戊申三月二十六日酉時,上御誠正閣。春到記科次入侍時,右承旨鄭基世,假注書鄭漢源,記事官金德根·閔致庠,讀券官戶曹判書趙斗淳,吏曹參判金鼎集,行護軍洪鍾應,對讀官行副護軍沈熙淳,副司果洪淳穆,奎章閣待敎金炳德,藝文館檢閱趙然興,以次進伏訖。上曰,史官分左右。上曰,試官進前,科次爲之。然興讀奏第一張訖。上曰,對讀官替進讀奏,可也。炳德讀奏第二張訖。上曰,止之。斗淳奏曰,書等,何以爲之乎?上曰,二張則書正字三下,三張則書次上,而第一張書一字,可也。斗淳書等訖。上曰,製表,難於賦乎?斗淳曰,表之工程,似爲難矣。上曰,表則決科後,亦多有用處,而賦則雖謂之無用,可也。斗淳曰,然矣。所以館閣文字,專尙四六矣,基世曰,祕封坼而奏之乎?上可之。基世坼奏五張封內訖。命書傳敎曰,春到記講居首通幼學趙在衡,製述居首三下一幼學尹定善,竝直赴殿試,講之次通幼學金瑛默等二人,製述之次三下生員朴承赫,竝直赴會試,講之次通幼學李在聞,製述之次次上進士曺錫元,竝給二分,講之次略幼學權益善等七人,製述之次次上幼學趙恒敎等二人,竝令該曹考例施賞。又命書傳敎曰,入格儒生,明日待令。上曰,明日,雖値擧動,而出宮時刻,旣在巽時,則其前可以入侍矣。基世曰,然矣。上命試官就座。又命史官就座。仍命退,諸臣以次退出。
上在昌德宮。停常參·經筵。
上詣景慕宮,入齋室後,藥房·內閣·政院·玉堂口傳問安。答曰,知道。展拜後,口傳問安。答曰,知道。
詣景祐宮,入齋室後,藥房·內閣·政院·玉堂口傳問安。答曰,知道。
還內後,藥房·內閣·政院·玉堂口傳問安。答曰,知道。
鄭基世啓曰,明日·再明日,光陵忌辰祭齋戒·正日相値,視事頉稟之意,敢啓。傳曰,知道。
金炳冀啓曰,明日召對,取稟。傳曰,停。
又啓曰,來初一日,輪對日次矣,敢稟。傳曰,當次人受點,後日次待令。
洪說謨啓曰,行大司憲李敦榮,掌令徐珖輔呈辭,執義金奎瑞,持平朴光立在外,掌令黃晦瑛未肅拜,持平金羲裕未署經。監察茶時之意,敢啓。傳曰,知道。
傳于鄭基世曰,入格儒生入侍。
金炳冀啓曰,總衛大將徐憙淳,時無職名,令該曹口傳付軍職,何如?傳曰,允。
兵曹口傳政事,上護軍徐憙淳。
傳于金炳冀曰,玉堂未差之代,政官牌招開政。
金炳冀,以宣惠廳言啓曰,本廳郞廳尹宗鎬,纔已啓下矣。本廳多有擧行之事,令該曹口傳付軍職,使之冠帶常仕,何如?傳曰,允。
金炳冀啓曰,吏曹參判金鼎集,參議洪祐喆牌不進推考傳旨及罷職傳旨,今方捧入,而開政命下之後,如是違牌,事甚未安。判書趙冀永以前任廣州留守,未交龜,參判更爲牌招,何如?傳曰,允。參議只推,一體牌招。
有政。吏批,判書趙冀永在外未肅拜,參判金鼎集牌不進,參議洪祐喆進,左承旨洪說謨進。啓曰,判書趙冀永在外未肅拜,參判金鼎集牌招不進,小臣獨政未安,何以爲之?敢稟。傳曰,只出緊任。以李寅奭爲副應敎,洪鍾馨爲龍潭縣令。廣州留守單洪學淵。
兵批,判書徐左輔病,參判權大肯病,參議朴鳴載病,參知兪致崇入直進,右承旨鄭基世進。副司果尹宗鎬,兼南漢守禦使單洪學淵。
傳于洪說謨曰,見窠皆令差出。
吏批,再政。以趙冀永爲知春秋,徐相鼎爲典簿。
洪說謨啓曰,卽者持平金羲裕,以其親病,投章徑行,原疏,纔已捧入矣。所當直捧禁推傳旨及罷職傳旨,而此與無端下鄕有異,從重推考,何如?傳曰,允。
金炳冀,以戶曹言啓曰,謹奉傳敎,景祐宮正堂簾帳修改吉日時,令日官李正修推擇,則來四月初三日卯時爲吉云,以此日時,擧行之意,敢啓。傳曰,知道。
又以禮曹言啓曰,卽接安東幼學柳致學所志,則以爲,同姓六寸弟致暻,嫡妾俱無子,以其同姓六寸兄致晦第四子韶鎭,欲爲繼後,兩家諸族相議完定,而生家父母俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受明有可據,而不得登聞者,許令該曹論理草記事,曾有筵奏定式,而門長柳致學所訴旣如此,依定式柳致晦第四子韶鎭,立爲柳致暻之後,何如?傳曰,允。
又以承文院都提調意啓曰,冬至兼謝恩使回便齎來咨文中有賜物事,使臣參宴事矣。以前頭使行奉表稱謝之意,撰出先通咨文,正書安寶後,定禁軍,騎撥下送于灣府,使之傳給鳳城將處,以爲轉致北京之地,何如?傳曰,允。
洪說謨,以義禁府言啓曰,卽接月令醫員許源手本,則以爲,時囚罪人鄭元弼,素患積痰,處冷復發,肚臍橫亘,食飮全却,目下症形,實爲危劇云。罪人病勢如此,則一邊草記,一邊保放,曾有定式矣,鄭元弼,姑爲保放之意,敢啓。傳曰,知道。
兵曹口傳政事,副護軍尹致英。
上護軍朴永元疏曰,伏以,一日禮行,四慶竝湊,揚顯號於玉牒,頌純嘏於瑤觴,致報本之誠,飾知年之喜,聖孝彌光,邦籙增鞏,歡聲協氣,洋溢區宇,攢祝蹈抃,曷有其極?臣於是會,幸廁董事之列,兼膺文字之役,榮之至也,分則踰焉。職名旋遞,未克始終,自效薄技陋拙,不能描畫得盡,悵觖慙悚,交切于中,何勞之可紀,何賞之可徼?迺者別單判下,謬恩混及,進臣以崇政之階,臣於是怵然驚懼,若不省寵光之被體也。噫,上卿,何等峻秩也,班序名位,亞於三公,古昔所以處耇造碩望者,以臣麽眇,何敢當此?臣本無似,過蒙恩遇,冥升至此,兜攬不已,大高則危,大滿則溢,卽理之常也。況可以旣高而又亢之,旣滿而更益之乎?天地父母愛欲生之澤,宜有所曲軫而撙裁。且伏念,爵秩非賞人之具,而命德旌能,以厚其報,卽虞書所謂車服以庸也。然必其功之明試,而其人之底可耳,故仲虺之告其君曰,德懋懋官,功懋懋賞,無德與功,而惟官賞之懋,未之有也。今我聖上遇慶覃恩,匪頒寵章,各適其當。至於臣所蒙被,其秩愈崇,而其難較大,以若不才,無所區別,任其僥濫,非所以愼惜名器,而朝廷將由是而不尊,臣之所憂,豈亶爲一己之私而已哉?惶恧之極,庸敢離次齋沐,冒徹衷懇,唯聖明察之,亟許收還臣匪分新資,則不但微臣之幸,庶有裨於熙朝愛嚬笑之政也。臣無任云云。答曰,省疏具悉。卿其勿辭行公。
判尹姜時永疏曰,伏以,太室闡勛·華之美,禮成檢玉,長樂頌妊·姒之徽,慶溢稱觴,宸孝彌光於尊親,群情普歡於壽母,此誠吾東方千一之會,區區慶忭,曷有其極?臣於是際,猥忝執事之列,周旋於朱絃玉瓚之旁,拜颺於寶盝金篆之上,秖感有事爲榮,少慰於戲之思。不意別單遽下,進臣以資憲大夫之秩,京兆除旨,繼以有隕,臣雙擎九頓,震懍靡措,歷屢日而不能定屆。顧今上號時讀文之官,竝臣爲四,俱蒙進階,而臣以曾忝間資之故,獨超正卿,人固當耳,臣則濫焉。伏況本朝設官,其品有九,而玆居正二,故號曰重臣,其班則八座之列,其職則六官之長,古人所云二千石尊重者,卽此也。今乃不問其人之可否,直以一朝賞加之故,遽爾躋躐,則朝廷名器,其將緣臣而輕,豈不大可懼哉?臣本寒素起身,無才學可稱,而遭際明時,厚沐洪造,釋褐二十有九年,居然廁卿月之班,報蔑涓埃,懼深淵谷,而重以蒲質已衰,樗散轉甚,不過陳力於陪扈之列,殫誠於起居之班,而守拙安分,歌詠聖澤,以爲不報之報矣。今玆寵命,若是鄭重,有若眞有勞勩之可紀者然。夫奔走肅雍之地,奏御德美之事,固其職分,勞於何有,而非常之恩,若偏於臣,若曰爲臣一己之榮耀則已矣,若曰爲朝廷任人云爾,則將何以伏一世之公議乎?噫,士生斯世,讀書事君,致身崇顯之列,以爲門戶之光,豈非至願大幸,而顧乃爲此退讓之擧,若昧瀆擾之懼者,誠以小器不可以容大,弱乘不可以任重,自知甚明,冒膺無路,玆敢悉暴衷懇,仰瀆崇嚴。伏乞聖慈,俯垂鑑諒,亟命收還臣新授資秩,以重公器,以安私分焉,云云。答曰,省疏具悉。卿其勿辭行公。
開城留守趙秉駿疏曰,伏以,勛·華之盛德追闡,妊·姒之徽音載颺,玉牒揄美,瑤觴飾慶,聖孝冞光,八域均頌。臣於是時,猥忝進饌之列,獲覩盛儀,私分極榮,何勞可紀?至蒙恩資,不敢不隨衆叩謝,而惶懍感祝,尙今交切。仍伏念,臣父母墳山,在於京畿抱川地,本生祖父母墳山,在於永平地,而臣以早孤之生,未效反哺之誠。今此旌節祿廩,恩浹一身,而不洎之痛,尤倍於平昔。若蒙數日之暇,得以展省,則幽明之間,咸戴榮光,而私馬來往,不必費驛路廚傳之弊。伏乞天地父母,特賜恩由,俾伸至切之情焉。臣無任云云。答曰,省疏具悉。卿其往省焉。
行護軍徐戴淳疏曰,伏以,鴻號載揚,先烈闡而慈徽隆,兕觥騰祝,聖孝準而天心享,吉辰縟儀,次第誕擧,禮曠今古,慶溢中外。臣於是時,叨陪密邇,周旋於咫尺軒陛之間,蹈舞於歡聲協氣之中,揆以涯分,榮耀極矣。不意賞單之外,特推廣慶之恩,晉臣嘉善之階,繼以周廬之銜,聞命震駴,誠莫知措躬之所。夫是秩也,貳卿之列,命德之器,歷數以往,豈或有湔劣如臣,鹵莽如臣,而苟然充數也哉?臣本一無肖似,不足備廁於百隷之末,而承藉先庥,厚被陶甄,歷揚殆遍於淸華,位著已濫於緋玉,夙夜兢惕,如臨淵谷。若其更進一步,則易之負且乘,詩之不稱服,臣安得不凜然而知懼乎?況爵賞,有國之大政,而聖人之所愼也。今臣幸値無前之慶,獲參奔走之列,固其職耳,勞於何有?臣若僥倖事會,猥叨匪據,則冥升之戒,猶屬臣一己私憂,恩數緣臣而太濫,名器由臣而極䙝。將至於上累聖簡,下駭物情,此尤臣逡巡却顧,未敢爲冒膺之計也。適因扈班爲重,雖已章皇出肅,夤緣蹲仍,義不敢出,玆敢悉暴衷懇,仰瀆崇嚴。伏乞聖慈,念繁纓之當惜,許鞶帶之亟褫,還收臣所授資秩,俾公器重而微分安焉。臣無任云云。答曰,省疏具悉。卿其勿辭行公。
行護軍趙得林疏曰,伏以,奉賁冊於太室,禮隆揚先進徽號於兩殿,孝光顯親,九如稱觴,三呼騰賀,情文允協,諸福畢湊,凡在臣隣,孰不蹈舞歡忭,而臣於是時,適忝該房,獲隨珩芾之後,承奉儀物之間,與榮爲幸,勞於何有?不意賤臣之名,亦廁論賞之列,特紆命德之秩,遽及罔功之身,臣聞命感激,揆分震惕,殆不知措躬之所。夫亞卿,峻秩也,稽之望實而俱優,詢之衆論而咸推,然後始可議到,安有如臣無似,苟然冒居而不少難愼也哉?適足以上累懋賞之政,下啓僥倖之門而已。臣本庸姿下品,術藝蔑稱,不足備數於任使之末,而特蒙兩聖朝曁我殿下不世之恩遇,兄弟策名,混到下大夫之列,接武顯要,歷揚外內,蚤夜兢踧,如集于木。所相勗勵者,惟在於斂遠榮觀,投置冗散,爲餘生不報之報,而今乃金緋交暎,軒駟迭耀,驟躐無漸,滿損易招,此尤臣所大懼,而不敢爲承膺之計者也。聖念雖軫於覃恩,私忱實媿於冥升,繁纓是惜則明政益光於勸功,鞶帶必禠則新榮反愈於受賜。俄者周廬暫膺,實緣事會,而諉以已出,晏然仍冒,斷無其望,玆敢罄暴情實,仰瀆崇嚴。伏乞聖明,俯垂鑑諒,亟收臣新授資級,俾名器重而私分安焉。臣無任云云。答曰,省疏具悉。卿其勿辭行公。
同副承旨尹致英疏曰,伏以,臣猥蒙恩除,亦旣祇肅,而臣兄臣致秀見帶都承旨矣,在下當遞,公格斯存,値齋未籲,私心尤悚,玆敢短章陳懇,仰瀆崇嚴。伏乞聖慈,俯垂鑑諒,亟賜鐫改,以存舊式,以安賤分,不勝幸甚。臣無任云云。省疏具悉。所請依施。
持平金羲裕疏曰,伏以,臣釋褐十年,跧伏遐鄕,才識旣乏於適用,文質無當於需世,伏蒙聖德包荒,明睿普照,收名仕籍,許以從班,祇承恩誥,罔知攸措。顧玆樗散賤品,猥忝栢府淸選,寵榮極矣,冀望足矣。侍從輦轂之下,仰襯日月之光,豈不誠至願,而但臣情勢,家有老母,今年七十有七矣,朝暮之景,時日難離,而臣爲參賀班,來伏旅次,近又身縻臺銜,曠省多月問接家信,則臣母素患,比前添劇,促臣歸視,臣自聞此報,方寸煎灼,按住不得,玆不得不拜章徑行。伏乞聖慈,亟遞臣職,以便救護,仍治臣擅離之罪,以肅朝綱焉。臣無任云云。省疏具悉。爾其勿辭救護。
戊申三月二十七日辰時,上御誠正閣。入格儒生入侍時,右承旨鄭基世,假注書鄭漢源,記事官趙然興·閔致庠,以次進伏。儒生趙在衡·尹定善·金瑛默·金琦鉉·曺錫玄·權益善·金興敎·李亨會·金箕淵·金永秀·李·趙恒敎等,以次序立階下訖。上曰,史官分左右。基世進前奏曰,儒生使之進前乎?上可之。在衡等以次陞堂,進前奏職姓名。基世奏曰,儒生朴承赫·李在聞·朴采壽·朴栐等四人,病未待令矣。上曰,唯。儒生等退立階下訖。基世奏曰,給分以上使之先退,而其次則施賞乎?上曰,唯。製述居首人則姑爲留待,可也。上曰,院隷使之待令,可也。賤臣承命出傳,益善等跪受賞紙三卷,筆三枝,墨三笏訖。引儀唱四拜,儒生等行禮退出。上命致庠進退,定善塗墨後,命退出。上曰,擧動侍衛,卽速擧行,可也。命史官就座,仍命退,承史以次退出。
戊申三月二十七日巽時,上詣景慕宮展謁,仍詣景祐宮展拜入侍時,行都承旨尹致秀,左承旨洪說謨,右承旨鄭基世,左副承旨沈宜冕,右副承旨金炳冀,同副承旨尹致英,記事官朴昇壽,假注書鄭漢源,記事官趙然興·閔致庠,直提學金大根·趙秉駿,檢校直閣鄭㝡朝,檢校待敎李裕元·洪淳穆,待敎金炳德,以次侍立。時至,通禮跪啓請外辦,上具翼善冠·衮龍袍,乘輿出萬八門。藥房提調徐箕淳,副提調尹致秀進前奏曰,侵早勞動,聖體,若何?上曰,一樣矣。由保定門·明光門·靑陽門·月覲門,入逌覲門·日瞻門,至齋室門外。通禮跪啓請降輿,上降輿入齋室,展謁時至,通禮跪啓請出次,上改具冕服出次。通禮跪啓請執圭,致秀進圭,上執圭,入就版位,行再拜禮訖,陞自東階,奉審廟內,仍詣望廟樓,就版位行四拜禮,陞自東階,捲帳奉審訖。通禮跪啓請釋圭,上釋圭,致秀跪受,上還御齋室。少頃,通禮跪啓請外辦,上具翼善冠·衮龍袍,出齋室門外。通禮跪啓請乘輿,上乘輿,由日瞻門·逌覲門,入月覲門,由永肅門,出曜金門,至景祐宮齋室門外。通禮跪啓請降輿,上降輿入齋室,展拜時至,通禮跪啓請出次,上入就版位,行再拜禮,陞自東階,奉審廟內訖。上出神門外,致秀曰,還宮內門路,以何門爲之乎?上曰,以協陽門爲之。出駕敎判府事金道喜進前奏曰,展拜禮成,勞動旣多,聖體,若何?上曰,一樣矣。仍詣誠一軒,命侍衛待令西門外。賤臣承命出傳,上入就版位,行四拜禮,陞自東階,捲帳奉審訖。還入齋室後,問安勿爲之事。出傳敎還宮時至,通禮跪啓請外辦,上出次。通禮跪啓請乘輿,上乘輿,由曜金門·進善門·肅章門,入協陽門。基世請出標信解嚴。上由宣化門,還內。諸臣以次退出。
上在昌德宮。停常參·經筵。
金炳冀啓曰,明日召對,取稟。傳曰,停。
傳于洪說謨曰,承旨有闕之代,前望單子入之。
承旨前望單子入之,李宗秉落點。
洪說謨啓曰,新除授右承旨李宗秉,卽爲牌招,何如?傳曰,允。
以右承旨李宗秉牌不進罷職傳旨,傳于金炳冀曰,只推。
傳于金炳冀曰,發遣吏郞,諸執事淸齋與否,摘奸以來。
金炳冀,以弘文館言啓曰,下番修撰臣李彙圭,以宗廟夏享大祭祭官,今日議政府肄儀時,晝仕出去之意,敢啓。傳曰,知道。
又以宗簿寺提調意啓曰,今此璿源譜略修正時,國朝御牒書寫官,以興完君晸應,啓下矣。卽接宗親府移文,則身病猝重,萬無擧行之路云,改差,其代以興寅君最應差下,而校正官以興宣君昰應差下之意,敢啓。傳曰,知道。
又以禮曹言啓曰,孝昌墓墓上莎草修改吉日時,以來四月初九日卯時推擇,纔已啓下,而卽接本墓守衛官所報內,墓上莎草齋官,逐日奉審,則連因雨暘之適宜,日就茁茂云矣。墓上莎草日就茁茂,誠爲萬幸,莫重修改,在所審愼,而在前如此之時,修改當否,有臣曹堂上進去奉審後稟處之例,今亦依此擧行,何如?傳曰,允。
又以禮曹言啓曰,卽接社稷署所報,則今此慶科增廣文科初試時,本署官員,俱爲觀光云矣。依定式本曹佐郞金大圭,假官差送,以爲替直後赴試之地,何如?傳曰,允。
又以禮曹言啓曰,卽接永禧殿官員所報,則今此慶科增廣文科初試時,本殿官員,俱爲觀光云矣。依定式假官一員,令吏曹以成均館官員口傳啓下,以爲替直後赴試之地,何如?傳曰,允。
又以禮曹言啓曰,卽接景慕宮官員所報,則今此慶科增廣文科初試時,本宮官員,俱爲觀光云矣。依定式假官一員,令吏曹以成均館官員口傳啓下,以爲替直後赴試之地,何如?傳曰,允。
鄭基世,以兵曹言啓曰,來四月初二日,二兼禁軍番次矣。該番將有闕之代,依承傳口傳擬入之意,敢啓。傳曰,知道。
又以訓鍊都監言啓曰,本局千摠柳信儉,身病猝重,勢難察任,改差,何如?傳曰,允。
又以禁衛營言啓曰,本營千摠姜漢過,身病猝重,勢難察任,改差,何如?傳曰,允。
又以義禁府言啓曰,今此慶科增廣文科初試時,本府都事,皆爲赴擧,只有武都事一員,當直入直,而本府入直,公事回公都事及文一二所·武一二所禁亂都事,無以推移,假都事六員,令該曹口傳差出,以爲分排擧行之地,何如?傳曰,允。
兵曹口傳政事,以趙存德爲兼司僕將。
兵曹口傳政事,副司果金炳地。
上在昌德宮。停常參·經筵。
藥房提調徐箕淳,副提調尹致秀啓曰,伏未審日間,聖體,若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣矣,卿等不必入侍矣。大王大妃殿·王大妃殿·中宮殿口傳問安。答曰,知道。
金炳冀啓曰,明日常參·經筵,取稟。傳曰,停。
洪說謨啓曰,行大司憲李敦榮,掌令徐珖輔·黃晦瑛呈辭,執義金圭瑞,持平朴光立·金羲裕在外,監察茶時之意,敢啓。傳曰,知道。
尹致秀啓曰,左副承旨鄭基世,右副承旨沈宜冕,今日不爲仕進,竝卽牌招,何如?傳曰,允。
洪說謨啓曰,備邊司郞廳來言,今日賓廳日次,而國忌正日相値,不得來會云矣,敢啓。傳曰,知道。
傳于金炳冀曰,禮房承旨馳詣宗廟·徽定殿·景慕宮,奉審摘奸,仍詣受香所,奉審摘奸以來。
傳于金炳冀曰,左副承旨·右副承旨竝許遞,前望入之。
承旨前望入之,金逸淵·金益文落點。
李宗秉啓曰,卽者吏曹郞廳來言,今此慶科增廣文科初試試官,當爲磨鍊擬入,而判書趙冀永在外,參判金鼎集,參議洪祐喆俱有身病,不得擧行云。參判·參議,竝卽牌招,何如?傳曰,允。
洪說謨啓曰,訓鍊大將李應植,以武二所試官,明日慕華館出去矣。兼帶左邊捕盜大將所佩命召及大將牌·傳令牌,何以爲之?敢稟。傳曰,仍佩往來。
李宗秉,以吏曹言啓曰,今此慶科增廣別試文科初試試官,當爲磨鍊擬入,而擬望之人乏少,閣臣及相避,竝擬,何如?傳曰,允。
尹致秀,以戶曹言啓曰,臣斗淳與佐郞臣李恒翼,依定式進詣彰義宮藏譜閣奉審,則姑無頉處之意,敢啓。傳曰,知道。
又以戶曹言啓曰,臣斗淳與佐郞臣李恒翼,進詣慶熙宮差備內,啓下手本中有頉處,眼同看審,則各殿堂以下行閣,姑無大段頉處之意,敢啓。傳曰,知道。
又以戶曹言啓曰,文昭殿碑閣·蠶壇碑閣·追慕洞碑閣·淨業院碑閣·流霞亭·養正齋,依定式發遣本曹郞廳奉審,則姑無頉處之意,敢啓。傳曰,知道。
又以戶曹言啓曰,訓鍊院·慕華館,依定式發遣本曹郞廳摘奸,則姑無頉處之意,敢啓。傳曰,知道。
金炳冀,以奎章閣言啓曰,明日,卽書香閣朔奉審日次,臣進詣擧行之意,敢啓。傳曰,知道。
又以禮曹言啓曰,各陵園墓所今春植木及播橡,依定式擧行後,株數·斗數區別報來,故別單書入之意,敢啓。傳曰,知道。
又以禮曹言啓曰,今此增廣文科初試一所,設場於本曹矣。上直郞廳,依例朝房移直之意,敢啓。傳曰,知道。
又以禮曹言啓曰,卽接四館所牒呈,則丁未六月日次儒生殿講入格生員黃鍾顯,同年十月秋到記殿講入格幼學李達亨,製述入格生員趙文和,同年十一月柑製入格幼學李徹宰,戊申三月三日製入格幼學鄭健朝·金在淸,同月春到記殿講入格幼學趙在衡,製述入格幼學尹定善,以上直赴殿試。乙巳九月秋到記製述入格進士洪友燮,同月九日製入格生員朴來明,同年十二月柑製入格幼學尹柱培,丙午二月水原儒生應製入格幼學李用儀,同月人日製入格幼學韓友謙,同年三月三日製入格幼學李敦馨,同月參班儒生應製入格幼學許遶,同年七月七夕製入格幼學李後善·李鍾正·趙英和,同月參班儒生應製入格幼學李炳一,同年九月九日製入格生員金益容,同年十二月柑製入格進士趙憲燮,丁未正月人日製入格生員金尙鉉,同年二月春到記製述入格進士南鍾順,同月交河·坡州·高陽三邑儒生應製入格幼學崔遇貞,同年三月參班儒生應製入格幼學金炳學,同月三日製入格生員李樂重,同年六月日次儒生殿講入格進士趙秉學,幼學南鍾應·朴麟夏,同年十月九日製入格幼學任百薰,同月秋到記製述入格進士李魯翼,同年十一月柑製入格幼學李鶴來,戊申正月人日製入格進士姜㳣,同年三月三日製入格進士徐翼輔,同月春到記製述入格生員朴承赫,以上直赴會試。乙巳三月春到記製述入格進士鄭基年,同年九月秋到記製述入格進士沈有澤,同月九日製入格生員李應寅,同年十月日次儒生殿講入格進士朱寅降·金學初,同年十二月柑製入格進士徐珽輔,丙午二月水原應製入格幼學李秉德,進士趙熙弼,幼學朴宗夏·愼蘭秀,同月人日製入格幼學趙哲和·李寅兌,同年三月三日製入格生員睦仁會,同月參班儒生應製入格幼學李承奎,同年七月七夕製入格生員李象先,幼學李端浩,進士申必欽·趙永和,同年八月秋到記製述入格進士李恒信·金紀漢,同年十二月日次儒生殿講入格幼學金輔鉉,丁未正月人日製入格幼學李敦相,同年二月春到記製述入格進士洪必謨,同年三月參班儒生應製入格進士曺錫輿,同月三日製入格生員洪善周,同年六月日次儒生殿講入格幼學尹滋弘·李翊相,同年七月七夕製入格生員沈相殷,同年十月九日製入格幼學金,同月秋到記製述入格進士徐元輔,同年十一月柑製入格幼學金胄鉉,戊申正月人日製入格進士徐相鼎,幼學尹滋悳,同年三月三日製入格幼學金炳溎,生員趙亨勉,同月春到記製述入格進士曺錫元,以已給二分。丙午二月人日製入格幼學李來重,進士金東賓,丁未二月交河·坡州·高陽三邑儒生應製入格幼學姜道煥,同年七月七夕製入格幼學朴鳳夏,戊申三月三日製入格生員洪徹謨,幼學沈學潞,以上給一分事,命下,竝於今番分等許赴事,報來矣。生員黃鍾顯等八人,直赴於今此增廣文科殿試,進士洪友燮等二十七人,許赴於增廣文科覆試,進士鄭基年等四十二人,許赴於增廣文科初試,使之較藝等第之意,分付,何如?傳曰,允。
洪說謨,以兵曹言啓曰,今三月各廳堂下武臣朔試射,臣曹連因有故,不得爲之之意,敢啓。傳曰,知道。
又以兵曹言啓曰,禁軍習陣,當爲設行,而本曹有故,不得爲之之意,敢啓。傳曰,知道。
又以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
上在昌德宮。停常參·經筵。
金益文啓曰,來初五日,朝參日次矣,敢稟。傳曰,停。
洪說謨啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
金炳冀啓曰,明日宗廟夏享大祭齋戒相値,視事頉稟之意,敢啓。傳曰,知道。
洪說謨啓曰,獻納洪祐命,旣入闕中,不爲傳啓,直爲出去,事甚未安。推考,何如?傳曰,允。
傳于金益文曰,明日出宮門路,以協陽門爲之。
傳于金益文曰,發遣吏郞,諸執事淸齋與否,摘奸以來。
洪說謨啓曰,行大司憲李敦榮,掌令徐珖輔·黃海瑛牌不進,執義金圭瑞,持平朴光立·金羲裕在外。監察茶時之意,敢啓。傳曰,知道。
以司諫朴龍九,正言李廷斗·張龍逵,掌令徐珖輔·黃晦瑛牌不進罷職傳旨,傳于洪說謨曰,只推。
金益文,以都摠府言啓曰,明日宗廟夏享大祭香祝親傳時,侍衛當爲備員,而都摠管李憲球,副摠管朴長復,俱有實病,徐有薰·趙得林試官進,吳顯文在外,一員未差。無以備員,令政院稟旨變通,與未差之代,竝令該曹,以在京無故人口傳差出,待下批牌招,以爲備員進參之地,何如?傳曰,實病·在外摠管竝許遞,前望入之。
摠管前望入之,副摠管尹致定·吳取善·曺錫雨落點,李元夏添書落點。
金炳冀,以奎章閣言啓曰,景慕宮望廟樓今朔奉審,無頉之意,敢啓。傳曰,知道。
又以禮曹言啓曰,大小科陳試人草記許赴事,曾有定式矣。壬寅七月參班儒生應製入格給二分幼學許遫,遭艱陳試,已爲闋制,依例許赴於今此增廣文科初試,使之較藝等第之意,分付,何如?傳曰,允。
又以禮曹言啓曰,卽接圖畫署手本,則畫員朴禧英,以回還節使行中畫員,被捉鴉片烟具於灣府搜卜之際,形跡掀露,情節叵測,如此負犯之人,不可仍置,卽爲汰去爲辭矣。朴禧英之罪犯旣如此,依手本汰去,何如?傳曰,允。
又以弘文館言啓曰,新除授副應敎李寅奭,副修撰李鍾浩,竝卽牌招察任,何如?傳曰,允。
又以弘文館言啓曰,新除授修撰柳來維,時在京畿坡州地,經筵入番事緊,請斯速乘馹上來事,下諭。傳曰,許遞。
又以承文院都提調意啓曰,院製述官成駿祥瓜滿,代吏文學官徐相祜陞付,吏文學官有闕,代幼學姜濩差下,使之付軍職,冠帶常仕,何如?傳曰,允。
金益文,以武一所試官意啓曰,臣所今日平明開場,擧子捧單數,自天字至玄字半字,合爲一百三十六人矣。先自木箭試取之意,敢啓。傳曰,知道。
又以武二所試官意啓曰,臣所今日平明開場,擧子捧單數,自天字至地字半字,合爲八十三人矣。先自木箭試取之意,敢啓。傳曰,知道。
又以武二所試官意啓曰,臣所今日木箭應射擧子四十三人內,三矢入格二十人,二矢入格九人,一矢入格八人矣。日暮姑停之意,敢啓。傳曰,知道。
行禮曹判書金興根疏曰,伏以顯號隆而成四慶之會,康爵進而騰萬壽之祝,禮大揚先,儀腆尊親,薰腴闓繹之氣,際天而蟠地。臣猥忝掌膳之列,兼叨贊臚之任,其所以奔奏趨承,宜先餘人,而疾病適湊,臨時曠隳,滿心惶蹙,惟譴何是俟。及伏見別單下者,覃施普曁之恩,至及臣身,進臣以崇政之階,雖在宛轉叫囈之中,隕越之極,靡所自措。臣以無似,受我殿下之恩之澤,不翅如山高而海深,凡敵以下之受知於人,尙思所以酬報其萬一,況君臣之際乎?只緣臣愚陋蒙昧,毫無裨效,每一思惟,恒切悸恧。而今玆誤恩,崇品也遠到也,以臣視臣,尤不襯近,則臣雖欲饕戀不息,進取是趣,傍觀有識之憂,倘復如何?夫以臣半生貞疾,加之犬馬之齒,陳就之無望自力,庶幾淵鑑之所燭悉,而其廩廩然朝不謀夕之實,不但是目下醜穢之狀而已。我聖上,旣顧復於臣,恩勤於臣,如慈母之於赤子矣。區區默禱而顯望者,惟在於節其飽煖,許其優遊,冀有以獲全殘喘,則天地生成之澤也。然則臣所攢祝於聖明,而爲不報之報者,惟投置閑散,涵泳於幈幪陶甄之化,斷斷此心,可質神明,床玆奄奄,尙有幾分省識,夤緣事會,悉暴刳瀝之懇,惟聖慈,鑑諒而憫恤之,亟收臣所有濫賞,仍治臣隳分廢職之罪,俾有以大警具僚,不勝至願。臣無任云云。答曰,省疏具悉。卿其勿辭行公。
行護軍李鼎在疏曰,伏以天休滋至,聖孝冞篤,兩聖廟玉冊追上,太室薦親祼之禮,兩慈殿寶號彌尊,大庭擧呼嵩之儀,情文允叶,慶祝無疆。臣於淸廟駿奔之日,猥廁邇班周旋之列,朱絃洋洋,昵陪於殷薦之際,玉簡煌煌,仰瞻於崇奉之地,有事爲榮,退惟自幸。千萬不自意,伏奉傳旨下者,以臣爲嘉善大夫階,臣驚惶震懍,罔知攸措。臣本骫骳湔劣,最居人下,淸朝任使,無足備數,而釋褐二十有三年,夤緣倖會,滾到下大夫之列,拂拭雖勤,曾蔑絲毫之報效,揚歷雖久,亦乏寸長之著見,內自循省,居常愧汗。況此亞卿之秩,先王所以命有德而賞有功者也,之功之德,臣何嘗髣髴,而迺者誤恩,忽侈於臣身耶?竊惟我殿下,當此莫大之慶會,行此莫盛之典禮,至於執事之末,施以非常之賞而有是命也。第伏念官爵莫重於卿秩,王政必愼於賞典,賞以懋實,而無其實則濫授也,官以命德,而非其德則僥冒也。上或誤授,下或冒膺,則非所以愼賞懋德,豈不大可懼哉?臣之暫時周旋,不過享班之備員而已,有何勞勩之可記,而匪分之恩,遽及於無似之賤蹤哉?歷屢日而莫省所以也。過福招災,猶屬己私,貽累淸朝,諒非細故,參倚揣量,承膺無路,竊擬悉暴衷懇,以冀體諒之恩,適値齋日,未敢控辭仰瀆。忽於日前,又叨摠管新銜,陪衛義急,勢難容旋,不得不章皇出肅,而顧臣顚倒,已不暇論,諉以已出,而揚揚冒膺,若固有之,則此非但恧縮之轉甚,尤有乖於廉防,玆敢冒陳實狀,仰塵崇聽。伏乞聖明,念名器之不可濫䙝,諒臣言之非出飾讓,亟收臣新授資級,以重公器,以安私分,千萬幸甚。臣無任云云。答曰,省疏具悉。卿其勿辭行公。
上在昌德宮。停常參·經筵。
金炳冀啓曰,明日常參·經筵,取稟。傳曰,停。
洪說謨啓曰,行大司憲李敦榮,掌令徐珖輔·黃晦瑛呈辭,執義金圭瑞,持平朴光立·金羲裕在外。監察茶時之意,敢啓。傳曰,知道。
金炳冀啓曰,臣炳冀,依定式進詣香室,奉審香祝櫃·祝板·袱子,則精潔之意,敢啓。傳曰,知道。
傳于金炳冀曰,禮房承旨馳詣宗廟·徽定殿,奉審摘奸以來。
傳于金炳冀曰,東八陵補土堂上以下,別單書入。
注書朴昇壽病,代以金龍翼爲假注書。
備邊司薦望,以李定鉉爲平安兵使。
李宗秉啓曰,兵曹郞廳來言,平安兵使下批政事,取稟。傳曰,當日爲之。
有政。吏批,判書趙冀永在外未肅拜,參判金鼎集進,參議洪祐喆病,右副承旨金逸淵進。啓曰,判書趙冀永在外未肅拜,參議洪祐喆病不來,小臣獨政未安,何以爲之?敢稟。傳曰,仍爲之。
又啓曰,會寧都護府使,今當差出,而擬望之人乏少,堂上曾經兵使及同道·他道兵使,竝擬,何如?傳曰,允。以李奎翊爲大司諫,金禹銖爲修撰,尹致英爲刑曹參議,金興根爲判義禁,金益鼎爲漢城主簿,鄭泰東爲會寧府使。故牧使趙濟晩贈吏參例兼,故牧使趙廷鉉贈吏議,以上副摠管趙得林兩代。兼持平朴奉賢減下。
兵批,判書徐左輔進,參判權大肯病,參議朴鳴載病,參知兪致崇入直,左副承旨金益文進。以金鎰·李信泳爲宣傳官,吳命毅·車謹行·異海觀爲五衛將,金精默爲景福將,李光雲·金光榮爲慶熙將,尹哲求爲文兼,李完熙爲備邊郞,金宗信爲柔遠僉使,金箕斗爲智島萬戶,金基錫爲明月萬戶。副護軍鄭基世·沈宜冕,副司果柳來維,副司猛姜濩,平安道兵馬節度使單李定鉉。
吏批,再政。以李同淳爲同經筵,會寧府使鄭泰東今加嘉善加資事,承傳。兼春秋單許傳。
兵批,再政。以李行敎爲南兵使。同知單吳命毅,僉知單異海觀。
兵曹,以金宅基爲禁衛中軍。
以平安監司趙鶴年狀啓,義州府民家失火事,傳于金益文曰,當此窮節,許多民戶之一時被燒,極爲驚心,慰撫蠲恤之方,更爲嚴飭於該府,畢奠接形止,使之從速馳聞事,廟堂措辭,分付。
金炳冀,以禮曹言啓曰,卽接宗廟署所報,則今此慶科增廣文科初試時,本署官員,俱爲觀光云矣。依定式本曹佐郞金秉燮,假官差送,以爲替直後,赴試之地,何如?傳曰,允。
又以禮曹言啓曰,卽接徽定殿官員所報,則今此慶科增廣文科初試時,本殿官員,俱爲觀光云矣。假官一員,令吏曹口傳啓下,以爲替直後,赴試之地,何如?傳曰,允。
金益文,以御營廳言啓曰,本廳中軍趙德永呈辭在外,久曠可悶,今姑改差,何如?傳曰,允。
又以武一二所試官意啓曰,臣所明日平明,當爲開場,而親傳香相値,不得開場,還內後,卽爲試取之意,敢啓。傳曰,知道。
又以武一所試官意啓曰,臣所今日開場,昨日未畢試木箭,仍爲試取之意,敢啓。傳曰,知道。
又以武一所試官意啓曰,臣所今日木箭應射擧子四十二人內,三矢入格二人,二矢入格三人,一失入格三人矣。日暮姑停之意,敢啓。傳曰,知道。
又以武一所試官意啓曰,臣所今日木箭應射擧子三十人內,三矢入格三人,二矢入格五人,一矢入格十二人矣。日暮姑停之意,敢啓。傳曰,知道。
又以武二所試官意啓曰,臣所今日開場,昨日未畢試木箭,仍爲試取之意,敢啓。傳曰,知道。
又以武二所試官意啓曰,臣所今日木箭應射擧子三十人內,三矢入格十人,二矢入格五人,一矢入格十人,昨日入格三十七人,合爲六十二人矣。木箭,纔已畢試,鐵箭,自天字鱗次試取之意,敢啓。傳曰,知道。
又以武二所試官意啓曰,臣所今日鐵箭應射擧子二十四人內,三矢入格十八人,二矢入格五人,一矢入格一人矣。日暮姑停之意,敢啓。傳曰,知道。
戊申四月初二日辰時,上詣仁政殿月臺。宗廟夏享大祭香祝親傳入侍時,行都承旨尹致秀,左承旨洪說謨,右承旨李宗秉,左副承旨金益文,右副承旨金逸淵,同副承旨金炳冀,記事官朴昇壽,假注書鄭漢源,記事官趙然興·閔致庠,直提學金大根,檢校直閣尹定鉉,檢校待敎李㘾·洪淳穆,待敎金炳德,以次侍立。時至,通禮跪啓請外辦。上具翼善冠·衮龍袍,乘輿出宣化門。藥房提調徐箕淳,副提調尹致秀進前奏曰,侵早勞動,聖體,若何?上曰,一樣矣。由協陽門·肅章門入仁政門,詣仁政殿月臺。通禮跪啓請降輿,上降輿。通禮前導就褥位,南向立。引儀引獻官昌寧尉金炳疇,進詣褥位之左,通禮跪啓請跪,上跪香室官員奉香祝,跪授炳冀,炳冀東向跪進,上受香祝以授炳疇,炳疇西向跪受興。通禮跪啓請興,上興。通禮前導就祗送位,西向立。香祝由正階出。通禮跪啓請鞠躬,上鞠躬。香祝過後,通禮跪啓請平身,上平身,入幕次。少頃,通禮跪啓請出次,上出次。通禮跪啓請乘輿,上乘輿。炳冀進前奏曰,臣以禮房承旨,當傳徽定殿香祝·宗廟七祀香祝,故落後矣。上可之。檢閱趙然興進前奏曰,臣以本館事,有所仰達者矣。外史庫所奉實錄,三年一次曝曬,係是定式,而奉化·太白,今年爲當次矣。春間適値朝家慶禮,未暇稟定,而今纔仰達,曝曬,依例擇日擧行,何如?上曰,依爲之。出擧條上出仁政門,由肅章門,入協陽門。益文請出標信解嚴。上由宣化門,還內。諸臣以次退出。
上在昌德宮。停常參·經筵。
金益文,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
金炳冀啓曰,明日常參·經筵,取稟。傳曰,停。
洪說謨啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,假注書鄭漢源,身病猝重,勢難察任,今姑改差,何如?傳曰,允。
鄭漢源改差,代以金完植爲假注書。
以黃海監司南獻敎狀啓,黃州牧民家失火事,傳于金逸淵曰,聞甚矜惻,元恤典外,別加顧助,結構奠接之方,廟堂措辭,分付。
洪說謨啓曰,行大司憲李敦榮,掌令徐珖輔·黃晦瑛牌不進,執義金圭瑞,持平朴光立·金羲裕在外。監察茶時之意,敢啓。傳曰,知道。
以大司諫李奎翊,司諫朴龍九,獻納洪祐命,正言李廷斗·張龍逵,掌令徐珖輔·黃晦瑛牌不進罷職傳旨,傳于洪說謨曰,只推。
金炳冀,以弘文館言啓曰,新除授修撰金禹銖,卽爲牌招察任,何如?傳曰,允。
以修撰金禹銖牌不進罷職傳旨,傳于金炳冀曰,只推。
兵曹,以吳一善爲禁軍別將。
兵曹,以朴蓍會爲御營中軍。
金逸淵,以禮曹言啓曰,卽伏見本曹參判臣徐有薰,孝昌墓墓上莎草奉審書啓啓下者,則間經新雨,一齊靑茂,與舊莎無所異同,修改一節,恐難更議爲辭矣。墓上莎草,如是茁茂,旣無損痕,誠爲萬幸。修改之節,不爲擧行之意,敢啓。傳曰,知道。
又以禮曹言啓曰,海恩府院君吳命恒家遣禮官致祭,今四月十九日祗受事,纔已啓下,而本家有故,姑不得祗受云。更待本家擇日,擧行,何如?傳曰,允。
金益文,以兵曹言啓曰,今四月初三日酉正三刻四分立夏,四月節改火進上時,宗廟署·社稷署·永禧殿·永寧殿·徽定殿·景慕宮·毓祥宮·宣禧宮·景祐宮·慶壽宮,依例改火,奎章閣·議政府·承政院·漢城府,一體頒火之意,敢啓。傳曰,知道。
又以武一所試官意啓曰,臣所今日平明開場,昨日未畢試木箭,仍爲試取之意,敢啓。傳曰,知道。
又以武二所試官意啓曰,臣所今日平明開場,昨日未畢試鐵箭,仍爲試取之意,敢啓。傳曰,知道。
又以武一所試官意啓曰,臣所今日木箭應射擧子六十四人內,三矢入格五人,二矢入格六人,一矢入格十人,昨日入格八人,再昨日入格二十人,合爲四十九人矣。木箭,纔已畢試,鐵箭,自天字鱗次試取之意,敢啓。傳曰,知道。
又以武二所試官意啓曰,臣所今日鐵箭應射擧子三十八人內,三矢入格三十二人,二矢入格五人,通計前日入格,合爲六十一人矣。鐵箭,纔已畢試,片箭,自天字鱗次試取之意,敢啓。傳曰,知道。
又以武二所試官意啓曰,臣所今日片箭應射擧子三十四人內,無一人入格矣。騎蒭,自天字鱗次試取之意,敢啓。傳曰,知道。
又以武一所試官意啓曰,臣所今日鐵箭應射擧子四十二人內,三矢入格四十人,二矢入格一人,一矢入格一人矣。日暮姑停之意,敢啓。傳曰,知道。
又以武二所試官意啓曰,臣所今日鳥銃應放擧子三十四人內,邊二中入格一人,邊一中入格三人,鳥銃纔已畢試,騎槍仍爲試取,而無一人入格矣。各技皆已畢試,今方計劃,修整榜目之意,敢啓。傳曰,知道。
又以刑曹言啓曰,卽接江原監司朴容壽文移,則三陟府徒一年定配罪人李鎭洪,限滿云矣。取考曹上配案,則鎭洪以詬辱士夫罪,丁未三月定配,今已限滿的實,依法典放送後,徒流案頉下事,分付道臣之意,敢啓。傳曰,知道。
又以刑曹言啓曰,卽接黃海監司南獻敎文移,則豐川府徒三年定配罪人金履淡,延安府徒三年定配罪人金靑孫,限滿云矣。取考曹上配案,則履淡以槍奪人財罪,靑孫以操切殘民罪,竝乙巳四月定配,今已限滿的實,依法典放送後,徒流案頉下事,分付道臣之意,敢啓。傳曰,知道。
上在昌德宮。停常參·經筵。
金炳冀啓曰,明日常參·經筵,取稟。傳曰,停。
洪說謨啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,卽者義禁府都事來言,時囚罪人鄭元弼,當爲議處,而判義禁金興根呈辭受由,次堂例不得擧行云,何以爲之?敢稟。傳曰,判義禁許遞,前望入之。
判義禁前望入之,洪敬謨落點。
洪說謨啓曰,新除授判義禁洪敬謨,卽爲牌招,以爲開坐之地,何如?傳曰,允。
又啓曰,行大司憲李敦榮,掌令徐珖輔·黃晦瑛牌不進,執義金圭瑞,持平朴光立·金羲裕在外,監察茶時之意,敢啓。傳曰,知道。
以大司諫李奎翊,司諫朴龍九,獻納洪祐命,正言李廷斗·張龍逵,掌令徐珖輔·黃晦瑛牌不進罷職傳旨,傳于洪說謨曰,只推。
金炳冀,以弘文館言啓曰,修撰金禹銖,旣有只推之命,卽爲牌招察任,何如?傳曰,允。
又以禮曹言啓曰,卽接四館所牒呈,則丁未二月春到記殿講入格給二分幼學李坰,以講經生,兼爲製述,今番增廣文科,從願許赴事,報來矣。製述·講經直赴會試及給分人,勿論增式年別試,從願許赴事,載在法典,幼學李坰,依願許赴於今此增廣文科初試,使之較藝等第之意,分付,何如?傳曰,允。
金益文,以訓鍊都監言啓曰,本局別將鄭瑋,身病猝重,勢難察任,改差,何如?傳曰,允。
又以武一所試官意啓曰,臣所今日平明開場,昨日未畢試鐵箭,仍爲試取之意,敢啓。傳曰,知道。
又以武一所試官意啓曰,臣所今日鐵箭應射擧子七人內,三矢入格二人,一矢入格一人,昨日入格四十二人,合爲四十五人矣。鐵箭纔已畢試,片箭鱗次試取,而元貫革外,加設二貫革之意,敢啓。傳曰,知道。
又以武一所試官意啓曰,臣所今日片箭應射擧子四十五人內,邊一中入格一人矣。片箭纔已畢試,騎蒭·騎槍,當爲試取,而無一人應試者,故鳥銃鱗次試放,而元貫革外,加設二貫革之意,敢啓。傳曰,知道。
又以武一所試官意啓曰,臣所今日鳥銃應放擧子四十五人內,貫一中入格一人,邊一中入格一人矣。各技皆已畢試,今方計劃,修整榜目之意,敢啓。傳曰,知道。
上在昌德宮。停常參·經筵。
藥房提調徐箕淳,副提調尹致秀啓曰,伏未審日間,聖體,若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣,卿等不必入侍矣。大王大妃殿·王大妃殿·中宮殿口傳問安。答曰,知道。
大王大妃殿進御歸茸君子湯,自今日停止事,榻前下敎。
金炳冀啓曰,明日·再明日,泰陵忌辰祭齋戒·正日相値,視事頉稟之意,敢啓。傳曰,知道。
又啓曰,明日召對,取稟。傳曰,停。
金益文啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而領議政權敦仁有身病,左議政·右議政未差,不得來會云矣,敢啓。傳曰,知道。
尹致秀啓曰,左承旨洪說謨,今日不爲仕進,卽爲牌招,何如?傳曰,允。
金益文啓曰,前會寧府使李定鉉,移拜平安兵使,有除朝辭赴任之命矣。密符則以前兵使許棨所受仍佩,諭書則安寶,使院吏齎傳,何如?傳曰,允。
傳于金炳冀曰,未下直監司·留守·閫帥·守令,皆令明日辭朝。
金益文啓曰,行大司憲李敦榮,掌令徐珖輔·黃晦瑛牌不進,執義金圭瑞,持平朴光立·金羲裕在外。監察茶時之意,敢啓。傳曰,知道。
以大司諫李奎翊,司諫朴龍九,獻納洪祐命,正言李廷斗·張龍逵,掌令徐珖輔·黃晦瑛牌不進罷職傳旨,傳于金益文曰,只推。
以左承旨洪說謨牌不進罷職傳旨,傳于金益文曰,只推。
金炳冀,以吏曹言啓曰,未下直監司·留守·閫帥·守令,皆令明日辭朝事,命下矣。自臣曹催促,則黃海監司尹定鉉,廣州留守洪學淵,坡州牧使李基碩,靈光郡守曺雲承,龍潭縣令洪鍾馨,竝明日辭朝之意,敢啓。傳曰,知道。
金益文,以義禁府言啓曰,保放罪人鄭元弼,還囚照律以入之意,敢啓。傳曰,知道。
義禁府啓目粘連,向前鄭元弼亦,當年還穀之應捧,雖緣經遞而未勘是白乎乃,糴法至重,有難參恕。以此照律,何如?判付啓依允。
金益文,以義禁府言啓曰,保放罪人鄭元弼,還囚議處以入,而病勢一向未差,仍爲保放之意,敢啓。傳曰,知道。
義禁府啓目粘連,陽智前縣監鄭元弼矣本府議啓內,當年還穀之應捧,雖緣經遞而未勘是白乎乃,糴法至重,有難參恕。以此照律,罪,杖六十收贖,告身盡行追奪,徒一年定配,私罪。奉敎依允爲旀,功減一等爲良如敎。
金益文,以義禁府言啓曰,時囚罪人鄭元弼杖六十徒一年定配照律公事判付內,依允。功減一等事,命下矣。鄭元弼,功減一等,減徒加杖,杖一百收贖,只告身盡行追奪,放送,何如?傳曰,允。
上在昌德宮。停常參·經筵。
金益文啓曰,明日召對,取稟。傳曰,停。
洪說謨啓曰,行大司憲李敦榮,掌令徐珖輔·黃晦瑛呈辭,執義金圭瑞,持平朴光立·金羲裕在外。監察茶時之意,敢啓。傳曰,知道。
又啓曰,右承旨李宗秉,今日不爲仕進,卽爲牌招,何如?傳曰,允。
備忘記,黃海道觀察使尹定鉉,廣州留守洪學淵下直,各長弓一張,長箭一部,南兵使李行敎下直,長弓一張,長箭一部,片箭一部,筒兒一箇賜給。
備忘記,坡州牧使李基碩下直,長弓一張,長箭一部,片箭一部,筒兒一箇賜給。
傳于金益文曰,黃海監司留待。
傳于金益文曰,黃海監司入侍。
傳于金益文曰,初九日當詣永禧殿展謁,仍詣儲慶宮展拜,仍詣徽定殿行禮矣,該房知悉。
金益文啓曰,密符親納,例也,而前廣州留守趙冀永,謂有身病,使其褊裨替納,事甚未安。推考,何如?傳曰,允。
以右承旨李宗秉牌不進罷職傳旨,傳于洪說謨曰,只推。
傳于洪說謨曰,右承旨·右副承旨·同副承旨竝許遞,前望入之。
承旨前望入之,南秉哲·趙道淳·鄭翊朝落點。
以全羅監司洪羲錫狀啓,興德縣民家失火事,傳于金益文曰,聞甚矜惻,元恤典外,別加顧助,結構奠接之方,廟堂措辭,分付。
金益文,以禮曹言啓曰,增廣雜科初試,在於今四月初九日,而伊日動駕相値,雜科初試,不可不退定,故令日官李秉洪,更爲推擇,則今四月十三日爲吉云。以此日退行,而原粘目中,改付標以入之意,敢啓。傳曰,知道。
又以進饌儀軌廳堂上意啓曰,平山府使姜彝五,前縣監安時赫,本廳別看役差定,使之看役,何如?傳曰,允。
又以兵曹言啓曰,今四月初九日,大駕詣永禧殿展謁,仍詣儲慶宮展拜,仍詣徽定殿行禮時,隨駕營門,當爲磨鍊矣。禁御兩營鄕軍,則今旣停番,何營軍兵隨駕,何營軍兵留陣,而禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,總營馬軍一哨,訓局馬軍三哨,步軍五哨,總衛大將率領爲先廂,訓局步軍三哨,兩營騎士各二番,訓鍊大將率領爲後廂,禁軍三番隨駕,餘軍留營置之,禁將留陣。
又以兵曹言啓曰,今初九日動駕時,侍衛禁軍,別將當爲率領,而禁軍別將吳一善在外未上來,不得擧行,合有變通之道,今姑改差,何如?傳曰,允。
又以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
又以禁衛營言啓曰,本營騎士將徐庭淳,身病猝重,勢難察任,改差,何如?傳曰,允。
敎黃海監司尹定鉉書。王若曰,稽先漢二千石共理,爰擧刺史賢良,倣皇明十三省分司,庸畀學士淸顯。眷彼海西一域,實是我東重藩,迓星軺於郊亭,路通遼·薊,候風舶於浦嶼,水接登·萊。蓋其疆理近而備禦多,殆若五百里侯服,所以徭役繁而財賦重,誰任卄三州民憂?惟卿,名家肖孫,淸朝賢宰,陳同父龍頭被選,奚歎髩髮之垂衰,賈舍人鳳毛播譽,厥有絲綸之掌美。揚歷殆遍於華要,視其居無異布韋,才學素著於通贍,隨所遇咸當履屐。玆授卿以黃海道觀察使兼兵馬水軍節度使·巡察使·海州牧使,卿其祗服寵命,克恢遠猷。下邑製錦之舊規,無替終始,行部褰帷之雅度,有志澄淸。於戲,邇密之班逖違,應切北望之戀,旬宣之任專寄,庶弛西顧之憂。故玆敎示,想宜知悉。知製敎待敎金炳德製進
敎廣州留守洪學淵書。王若曰,保釐周東土,實係國家之安危,留後宋西京,克愼朝廷之遴選,得君重耳,往汝欽哉。眷玆南漢一隅,寔惟左海鉅鎭,距王城五十里,形勢得管轄之要,基天命億萬年,山河奠盤泰之固。升平百禩,詎忘丙年之餘羞,節制重城,宜體乙夜之軫念。惟卿,三朝宿望,八座崇班,忠勤效誠,惟允喉司之出納,澄淸有志,已經畿輔之旬宣。玆授卿以廣州府留守兼南漢守禦使,卿其祗服寵章,克殫弘猷。咸擧兵農之庶政,愼乃攸司,豫備綢繆之良規,孰予敢侮?於戲,成都之鳴琴馴鶴,庶見淸獻之雅操,峴山之緩帶輕裘,可驗叔子之鎭物。故玆敎示,想宜知悉。知製敎李彙圭製進
戊申四月初六日辰時,上御誠正閣。黃海監司入侍時,左副承旨金益文,假注書金完植,記事官趙然興·閔致庠,黃海監司尹定鉉,以次進伏訖。上曰,史官分左右。仍命黃海監司進前,定鉉進前。上曰,職姓名奏之。定鉉奏職姓名訖。上曰,異於他人之故,有此委任,本道雖無痼瘼,須下去各別對揚,可也。定鉉曰,臣才識寡陋,履歷淺鮮,全省分憂,難免僨誤,惶懍萬萬矣。上命就座。益文曰,宣諭,何以爲之乎?上曰,出去爲之也。上命監司先退。又命史官就座。仍命退,承史以次退出。
上在昌德宮。停常參·經筵。
金益文啓曰,明日常參·經筵,取稟。傳曰,停。
又啓曰,來十一日,朝參日次矣,敢稟。傳曰,停。
又啓曰,來十一日,輪對日次矣,敢稟。傳曰,當次人受點,後日次待令。
又啓曰,行大司憲李敦榮,掌令徐珖輔·黃晦瑛呈辭,執義金圭瑞,持平朴光立·金羲裕在外。監察茶時之意,敢啓。傳曰,知道。
洪說謨啓曰,右副承旨趙道淳,今日不爲仕進,卽爲牌招,何如?傳曰,允。
以右副承旨趙道淳牌不進罷職傳旨,傳于鄭翊朝曰,只推。
南秉哲,以兵曹言啓曰,再明日永禧殿展謁,仍詣儲慶宮展拜,徽定殿行禮時,本曹堂上守宮及侍衛,當爲備員,而參判權大肯有身病,不得進參。參判,令政院稟旨變通,仍令該曹,以在京無故人口傳差出,待下批牌招,以爲進參之地,何如?傳曰,允。許遞。
吏曹口傳政事,以趙得林爲兵曹參判。
南秉哲,以兵曹言啓曰,五衛將王殷疇·吳命毅·車謹行·異海觀,景福宮衛將金精默,慶熙宮衛將李光雲·金光榮,文臣兼宣傳官朴永輔,俱以病難供職,呈狀乞遞。新除授月串僉使李文培老母,今年爲七十三歲,他無兄弟,法不當遠離赴任,呈狀乞遞。邊將之親年七十無兄弟獨身者,許遞其任,載在法典,竝改差,何如?傳曰,允。
又以都摠府言啓曰,今此動駕時,侍衛·寶劍·守宮,當爲備員,而副摠管李根友·李元夏在外,徐有薰·李鼎在,俱有實病,一員未差。無以備員,令政院稟旨變通,與未差之代,竝令該曹,以在京無故人口傳差出,待下批牌招,以爲備員進參之地,何如?傳曰,允。許遞。
又以備邊司言啓曰,卽見黃海前監司南獻敎狀啓,則以爲本道兵營所管來五月當禁衛上番軍,兵使當爲點送,而沿路廚傳,爲弊不些,以該營虞候替行事,請令廟堂稟旨分付矣。列邑廚傳,貽弊當念,虞候替點,已例亦多,依狀請許施,何如?傳曰,允。
兵曹,以趙元錫爲禁軍別將。
上在昌德宮。停常參·經筵。
金益文啓曰,明日動駕相値,視事頉稟之意,敢啓。傳曰,知道。
鄭翊朝啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
尹致秀啓曰,明日大駕詣永禧殿,入齋室後,大王大妃殿·王大妃殿問安,何承旨進去乎?敢稟。傳曰,同副承旨進去。
以慶尙監司金公鉉狀啓,薦新生竹笋,姑未萌芽,限內不得封進,惶恐待罪事,傳于趙道淳曰,勿待罪事,回諭。
傳于鄭翊朝曰,明日出宮內門路,以協陽門爲之。
鄭翊朝啓曰,行大司憲李敦榮,掌令徐珖輔·黃晦瑛牌不進,持平朴光立·金羲裕在外。監察茶時之意,敢啓。傳曰,知道。
以大司諫李奎翊,司諫朴龍九,獻納洪祐命,正言李廷斗·張龍逵,掌令徐珖輔·黃晦瑛牌不進罷職傳旨,傳于鄭翊朝曰,只推。
金益文,以奎章閣言啓曰,守宮檢校直閣李公翼,待明朝牌招,何如?傳曰,允。
兵曹口傳政事,以姜時永·兪星煥·洪鍾英·李源益·金宅基爲副摠管。
兵曹,都摠管單姜時永。
上在昌德宮。停常參·經筵。
大駕詣永禧殿,入齋室後,藥房·內閣·政院·玉堂口傳問安。答曰,知道。
展謁還入齋室後,藥房·內閣·政院·玉堂口傳問安。答曰,知道。大王大妃殿·王大妃殿遣承旨問安。答曰,知道。儲慶宮入齋室後,藥房·內閣·政院·玉堂口傳問安。答曰,知道。徽定殿入齋室後,藥房·內閣·政院·玉堂口傳問安。答曰,知道。行禮還入齋室後,藥房·內閣·政院·玉堂口傳問安。答曰,知道。還內後,藥房·內閣·政院·玉堂口傳問安。答曰,知道。
金益文啓曰,司僕寺內乘來言,捲簾,取稟。傳曰,捲三面。
又啓曰,明日常參·經筵,取稟。傳曰,停。
鄭翊朝啓曰,臣以大王大妃殿·王大妃殿問安進去,下直之意,敢啓。傳曰,知道。
以黃海監司南獻敎狀啓,平山府民家失火事,傳于尹致秀曰,聞甚矜惻,元恤典外,別加顧助,結構奠接之方,廟堂措辭,分付。
鄭翊朝啓曰,卽者義禁府都事來言,今日動駕時駕側鳴錚罪人文成祚等三人,移送秋曹云矣,敢啓。傳曰,知道。
金益文,以奎章閣言啓曰,大駕今已還宮,守宮檢校直閣李公翼,依定式減下,何如?傳曰,允。
尹致秀,以戶曹言啓曰,謹奉傳敎,儲慶宮正堂窓戶等修改吉日時,令日官李正修推擇,則今四月二十一日卯時爲吉云。以此日時,擧行之意,敢啓。傳曰,知道。
又以戶曹言啓曰,謹奉傳敎,毓祥宮正堂朱簾縇等修改吉日時,令日官李正修推擇,則今四月初十日卯時爲吉云。以此日時,擧行之意,敢啓。傳曰,知道。
又以戶曹言啓曰,時御所內各司雨漏修改吉日時,令日官田佑說推擇,則今四月十二日卯時爲吉云。以此日時,擧行之意,敢啓。傳曰,知道。
南秉哲,以兵曹言啓曰,新除授忠淸水使李敏敎,與統制使金鍵,有同婿應避之嫌,戶奴呈狀乞遞矣。改差,何如?傳曰,允。
又以濬川司言啓曰,濬川自松杞橋至永都橋,畢役之意,敢啓。傳曰,知道。
戊申四月初九日辰時,大駕詣永禧殿展謁,儲慶宮展拜,徽定殿行禮擧動入侍時,行都承旨尹致秀,左承旨洪說謨,右承旨南秉哲,左副承旨金益文,右副承旨趙道淳,同副承旨鄭翊朝,記事官朴昇壽,假注書金完植,記事官趙然興·閔致庠,直提學趙秉駿,檢校直閣鄭㝡朝·尹致英,檢校待敎李㘾·李裕元·洪淳穆,待敎金炳德,以次侍立。時至,通禮跪啓請外辦。上具翼善冠·衮龍袍,乘輿出宣化門。藥房提調徐箕淳,副提調尹致秀進前奏曰,侵早勞動,聖體,若何?上曰,一樣矣。仍出協陽門。通禮跪啓請降輿乘輦,上降輿乘輦。由肅章門·進善門,出敦化門。通禮跪啓請進發,上進發。仍由水標橋,至永禧殿大門外。通禮跪啓請降輦乘輿,上降輦乘輿,至齋室門外。通禮跪啓請降輿,上降輿。通禮前導,上步入齋室。少頃,通禮跪啓請出次,上改具冕服以出。通禮跪啓請執圭,致秀跪進圭,上執圭。通禮前導,上詣版位行四拜禮,陞自東階,奉審殿內訖。通禮跪啓請釋圭,上釋圭,致秀跪受圭。上還入齋室。傳曰,儲慶宮展拜時,百官行禮置之。出傳敎少頃,通禮跪啓請外辦。上改具翼善冠·衮龍袍,出齋室門外。通禮跪啓請乘輿,上乘輿,出殿大門外。通禮跪啓請降輿乘輦,上降輿乘輦,進發至儲慶宮大門外。通禮跪啓請降輦乘輿,上降輦乘輿,至齋室門外。通禮跪啓請降輿。通禮前導,上步入齋室。少頃,通禮跪啓請出次,上仍具翼善冠·衮龍袍以出,通禮前導。上詣版位行再拜禮,陞自東階,奉審室內訖。還入齋室後,問安勿爲之事。出傳敎傳曰,諸司預備。出傳敎通禮跪啓請外辦。上步出齋室門外,通禮跪啓請乘輿,上乘輿出宮大門外。通禮跪啓請降輿乘輦,上降輿乘輦,進發由鍾閣前路,至慶熙宮入興化門,至崇明門外。通禮跪啓請降輦乘輿,上降輦乘輿,由延光門·興明門·秉禮門,至齋殿門外。通禮跪啓請降輿,上降輿,通禮前導,上步入齋殿。少頃,通禮跪啓請出次,上具翼善冠·衮龍袍以出,通禮前導。上入徽定殿正門,詣版位行再拜禮,仍詣殿內奉審訖。判府事鄭元容·金道喜·朴晦壽進前奏曰,風日不佳,勞動旣多,聖體,若何?上曰,一樣矣。還入齋殿。時至,通禮跪啓請外辦。上步出齋殿門外,通禮跪啓請乘輿,上乘輿,由秉禮門·興明門·延光門,出崇明門外。通禮跪啓請降輿乘輦,上降輿乘輦,出興化門進發。由敦化門·進善門·肅章門,入協陽門。命出標信解嚴。由宣化門,還內。諸臣以次退出。
上在昌德宮。停常參·經筵。
藥房提調徐箕淳,副提調尹致秀啓曰,殿宮展禮,勞動旣多,休未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大王殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣矣,卿等不必入侍矣。大王大妃殿·王大妃殿·中宮殿口傳問安。答曰,知道。
金益文啓曰,明日常參·經筵,取稟。傳曰,停。
鄭翊朝啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
尹致秀啓曰,左承旨洪說謨,右承旨南秉哲,今日不爲仕進,竝卽牌招,何如?傳曰,允。
鄭翊朝啓曰,備邊司郞廳來言,今日賓廳日次,而領議政權敦仁有身病,左議政·右議政未差,不得來會云矣,敢啓。傳曰,知道。
又啓曰,臣翊朝,今日入直禁軍戎器點考進去,下直之意,敢啓。傳曰,知道。
又啓曰,臣依定式,進詣仁政殿月臺,入直禁軍戎器點考,則皆無頉,仍以傳敎內辭意勞問,則亦皆好在云矣,敢啓。傳曰,知道。
注書朴昇壽病,代以林昺默爲假注書。
鄭翊朝,以備邊司言啓曰,忠淸水使李敏敎,纔已啓遞矣。各閫交代,一時爲急,忠淸水使之代,令政院政官牌招,開政差出,使之不日辭朝,以爲卽速交替之地,何如?傳曰,允。
金益文啓曰,吏曹判書趙冀永,參判金鼎集,參議洪祐喆牌不進,推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
又啓曰,吏曹判書趙冀永,參判金鼎集,參議洪祐喆再牌不進,推考傳旨及罷職傳旨,今方捧入,而開政命下之後,連事違召,無意承膺,事體所在,誠極未安。判書·參判,所當更請牌招,而係是一日三牌,何以爲之?敢稟。傳曰,更爲牌招,參議只推,一體牌招。
又啓曰,吏曹判書趙冀永,參判金鼎集,參議洪祐喆三牌不進,推考傳旨及禁推傳旨,今方捧入,而開政命下之後,連事違召,無意承膺,事體所在,誠極未安。判書陳疏,參判所當更請牌招,而係是一日四牌,何以爲之?敢稟。傳曰,更爲牌招,參議分揀,一體牌招。
又啓曰,吏曹參議洪祐喆四牌不進,依定式禁推傳旨捧入之意,敢啓。傳曰,知道。
傳于金益文曰,吏判疏批已下,卽爲牌招。
有政。吏批,判書趙冀永進,參判金鼎集,參議洪祐喆,竝牌招不進,左副承旨金益文進。以李敦榮爲知經筵,金蘭淳爲藝文提學,權敎準爲司祿,彭繼容爲長水察訪。
兵批,判書徐左輔進,參判趙得林病,參議朴鳴載入直,參知兪致崇病,同副承旨鄭翊朝進。以蔡東健爲內禁將,李南輅·全鴻擧·朴南壽·李養龜爲五衛將,金宗林爲景福將,池鴻九·李亨訥爲慶熙將,朴齊璿爲文兼,任泰錫爲忠淸水使,桂顯蓍爲月串僉使,同知李普和,僉知張雲鶴·權紞·沈宜夏,護軍權大肯·金緯,副護軍李宗秉·金逸淵·金炳冀·李敏敎,副司果玄弼濟,以上竝單付。
鄭翊朝啓曰,行大司憲李敦榮,掌令徐珖輔·黃晦瑛牌不進,執義金圭瑞,持平朴光立·金羲裕在外,監察茶時之意,敢啓。傳曰,知道。
以大司諫李奎翊,司諫朴龍九,獻納洪祐命,正言李廷斗·張龍逵,掌令徐珖輔·黃晦瑛牌不進罷職傳旨,傳于鄭翊朝曰,只推。
以左承旨洪說謨,右承旨南秉哲牌不進罷職傳旨,傳于鄭翊朝曰,只推。
以吏曹參議洪祐喆四牌不進禁推傳旨,傳于鄭翊朝曰,分揀。
金益文,以弘文館言啓曰,上番校理臣金元植,以禁衛營從事官,今日本營軍布上下時,晝仕出去之意,敢啓。傳曰,知道。
鄭翊朝,以司僕寺一二提調意啓曰,旌義前縣監李東奎遞任,進上馬二匹,今纔上來,禾毛色別單書入,依例內廐立養之意,敢啓。傳曰,知道。
吏曹判書趙冀永疏曰,伏以,百祿滋至,四慶咸湊,玉冊瑤觴,縟儀載擧,蹈忭攢頌,中外同情。伏念臣,待罪南城,居留之任,已五箇月,而職務稍閒,曠廢猶多,徒費厚廩,迄無寸效,居常惶恧,千萬不自意,冢宰除旨,有隕自天,惝怳震懍,罔知攸措。是職也古所稱天官,甄別之當否,而名器爲之輕重,激揚之得失,而世道以之汙隆,上關國家之治忽,下係民生之休戚,其任豈不至重且大乎?臣之濫通朝籍,于今三十有五載矣。衰朽癃痼,每事迷錯,動輒招咎,同朝之所共悉,亦不待臣覼縷而陳也。臣於年前,猥忝亞三銓,屢試蔑效,悔之莫及,今若憑恃寵靈,晏然若儻來者,其於物議,何如也?量分揣能,投閒置散,卽臣餘生區區之願,夫豈有一半分當世之念,前進之計哉?召牌荐降,承膺無路,略綴短章,仰瀆崇嚴。伏乞聖明,念重任之不可濫授,諒臣言之非出飾讓,特命亟刊臣新除職名,以重公器,以安私分,不勝大願。臣無任云云。答曰,省疏具悉。卿其勿辭行公。
上在昌德宮。停常參·經筵。
金益文啓曰,明日常參·經筵,取稟。傳曰,停。
鄭翊朝啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
洪說謨啓曰,假注書金完植,身病猝重,勢難察任,今姑改差,何如?傳曰,允。
金完植改差,代以金景游爲假注書。
傳于洪說謨曰,十三日當詣毓祥宮·延祐宮·宣禧宮展拜矣,該房知悉。
鄭翊朝啓曰,行大司憲李敦榮,掌令徐珖輔·黃晦瑛牌不進,執義金圭瑞,持平朴光立·金羲裕在外,監察茶時之意,敢啓。傳曰,知道。
以大司諫李奎翊,司諫朴龍九,獻納洪祐命,正言李廷斗·張龍逵,掌令徐珖輔·黃晦瑛牌不進罷職傳旨,傳于鄭翊朝曰,只推。
洪說謨啓曰,卽者司譯院官員來言,再明日譯科初試,當爲開場,而提調金興根有身病,不得設行云,卽爲牌招,何如?傳曰,許遞,前望入之。
司譯提調前望入之,徐憙淳落點。
鄭翊朝,以兵曹言啓曰,今四月十一日武臣賓廳武經講書時,內贍寺主簿元,三略不通,依定式推考警責,何如?傳曰,允。
又以兵曹言啓曰,今四月十三日大駕詣毓祥宮展拜,延祐宮展拜,宣禧宮展拜,隨駕營門,當爲磨鍊矣。禁御兩營鄕軍,則今旣停番,何營軍兵隨駕,何營軍兵留陣,而禁軍及馬步軍,以幾番幾哨磨鍊,餘軍留營,何以爲之乎?敢稟。傳曰,總營馬軍一哨,訓局馬軍二哨,步軍五哨,總衛大將率領爲先廂,訓局步軍三哨,兩營騎士各二番,訓鍊大將率領爲後廂,禁軍三番隨駕,禁將留陣,餘軍留營,置之。
平安監司趙鶴年疏曰,伏以,太室檢玉,揚先烈於百世,長樂稱觴,闡慈徽於萬壽,聖孝冞光,帀域同慶。仍伏念臣,匪才重寄,居然歲再周而且有月矣。細自循省,報答云何?關西重藩也,始殿下所以命臣往欽者,顧不在於竭臣魯鈍,醫若疾苦,使關西一路,漸還他本來面目乎?臣實不肖,不克負荷,矯革固已尙矣,糾棼反有甚焉,民生則腐草浮苴,根蔕靡定,邑弊則藏蠧伏鼠,孔穴漸滋,邊禁歲弛,而鄕俗日渝,雖欲得如今日以前貌樣,誠萬萬不能焉。在朝家官人之政,已不容任臣虛縻,重貼累於民國也,審矣。臣方悉臚釁負,恭竢譴何,更有冒瀆,固知僭猥。然閔覆之仁,惟天爲大,疾痛之呼,常情攸同,臣何敢獨自阻於大化之下也哉?臣之積癖眩瞀,已作貞祟,少勞動,上升而頭目俱暈,暫觸冒,中格而呼吸不得,凜然若不能自保,少壯已然,今遽作視蔭之喘,餘生如何,槪可推知。西來以後,重爲風土所不服,昔之一年一再見者,今則式月而生,轉見增劇,無力可敵,床玆歲月,殆居其半,試事期迫,不敢言私,强策抖擻,度日如年,畢竟將攝失宜,一倍添苦,胃反而阻食,血燥而失眠,如漬紙莫可收拾,自身坐臥動作,而有不能自主,況可擬議於繁務乎?邑牒營簿,自有期會,素定與利害當辦者,而神思迷錯,漫不省識,病懷迫塞,更添一病,始以句幹無能,而惟事伈泄,竟又病昏不振,而致此瘝曠,臣實知罪,益無所逃。顧臣瓜限,只餘三四朔耳,苟使臣病,可以振刷一分,則亦何敢以醜穢見狀,唐突叫閽,若眛義分之嚴也哉?留臣一日,一路有一日之害,留臣二日,一路有二日之害,今臣之當去,豈屬臣一己之私而已哉?反復思惟,衷情轉苦,玆敢力疾陳籲。伏乞聖慈,特軫疾聲之懇,曲推遂物之仁,將臣藩銜,亟賜鐫免,俾重務無曠,至願獲伸焉。臣無任云云。答曰,省疏具悉。所請依施。
上在昌德宮。停常參·經筵。
南秉哲,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
鄭翊朝啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
洪說謨啓曰,明日動駕,再明日三明日順陵忌辰祭齋戒正日相値,視事頉稟之意,敢啓。傳曰,知道。
備忘記,忠淸水使任泰錫下直,長弓一張,長箭一部,片箭一部,筒兒一箇賜給。
洪說謨啓曰,明日大駕詣毓祥宮,入齋室後,大王大妃殿·王大妃殿問安,何承旨進去乎?敢稟。傳曰,同副承旨進去。
以黃海監司尹定鉉狀啓,進上乾秀魚卵等,節序差早,限內不得封進,惶恐待罪事,傳于鄭翊朝曰,勿待罪事,回諭。
備邊司薦望,以趙斗淳爲平安監司。
洪說謨啓曰,吏曹郞廳來言,平安監司下批政事,取稟。傳曰,當日爲之。
又啓曰,卽者吏曹郞廳來言,政事當日爲之事,命下,而判書趙冀永,參判金鼎集,參議洪祐喆俱爲病不來,不得開政云。竝卽牌招,何如?傳曰,允。
又啓曰,吏曹判書趙冀永,參判金鼎集,參議洪祐喆牌不進,推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
有政。吏批,判書趙冀永,參判金鼎集竝牌招不進,參議洪祐喆進,右副承旨趙道淳進。啓曰,判書趙冀永,參判金鼎集,竝牌招不進,小臣獨政未安,何以爲之?敢稟。傳曰,只出緊任。
平安監司單趙斗淳。
兵批,判書徐左輔進,參判趙得林,參議朴鳴載竝病,參知兪致崇入直,同副承旨鄭翊朝進。
以安㻐英爲三田渡別將,同知金宗林,僉知金鴻擧·朴南壽·李養龜,大護軍趙鶴年,副護軍尹景善,以上竝單付。兼平安道兵馬水軍節度使單趙斗淳。
傳于趙道淳曰,戶判有闕之代,前望入之。
戶曹判書前望入之,徐憙淳添書落點。
鄭翊朝啓曰,明日動駕,兩司侍臣當爲進參,除在外外,未肅拜·呈告人員,竝待開門牌招,何如?傳曰,允。
傳于洪說謨曰,明日出宮內門路,以協陽門爲之。
鄭翊朝啓曰,行大司憲李敦榮,掌令徐珖輔·黃晦瑛牌不進,執義金圭瑞,持平朴光立·金羲裕在外,監察茶時之意,敢啓。傳曰,知道。
以大司諫李奎翊,司諫朴龍九,獻納洪祐命,正言李廷斗·張龍逵,掌令徐珖輔·黃晦瑛牌不進罷職傳旨,傳于鄭翊朝曰,只推。
洪說謨,以禮曹言啓曰,增廣雜科初試,在於今四月十三日,而伊日動駕相値,雜科初試,不可不退定。故令日官李秉洪更爲推擇,則今四月十九日爲吉云。以此日退行,原粘目中,改付標以入,而平安·黃海兩道雜科初試,則期日迫近,勢難知委,以前定十三日設行,何如?傳曰,允。
又以禮曹言啓曰,去正月二十三日所下傳敎中,鴻臚擧行,亦係朝儀,而近來致詞與東西唱,全不成樣,屢有提飭,輒無實效,寧不寒心?諸引儀逐日肄習於該院,過一朔後,禮判考講如有不成聲者,另行刊汰事,命下矣。謹依聖敎,臣於今日,聚會諸引儀,致詞及東西唱考講,則雖云肄習,別無顯勝,而其中引儀安國鉉,假引儀宋榮來,致詞與唱聲,俱不成樣,施以刊汰之典,不飭之當該贊儀,從重推考,何如?傳曰,慶禮已過,今番則特爲安徐,更爲勤習之意,嚴加申飭。
鄭翊朝,以刑曹言啓曰,各道編配之遭故外,毋得給暇,自是不易之規,而今此江原道平海郡徒三年定配罪人李大敎,昨年七月,以潛屠罪,定配該郡矣。纔到配所,旋卽逃還,潛自屠牛,如同庖肆,言念紀綱,萬萬痛惡。依大明律犯罪逃走加二等之文,決杖一百後,平安道渭原郡流二千里,移定配所,卽爲押送,雖以配所官言之,不善防守,至使配囚逃還,經歲不卽覺察,誠極寒心。當該配所官捧現告,令該府拿問處之,何如?傳曰,允。
上在昌德宮。停常參·經筵。
大駕詣毓祥宮。入齋室後,藥房·內閣·政院·玉堂口傳問安。答曰,知道。展拜,入齋室後,藥房·內閣·政院·玉堂口傳問安。答曰,知道。宣禧宮入齋室後,藥房·內閣·政院·玉堂口傳問安。答曰,知道。還內後,樂房·內閣·政院·玉堂口傳問安。答曰,知道。
金益文啓曰,明日召對,取稟。傳曰,停。
南秉哲啓曰,司僕寺內乘來言,捲簾,取稟。傳曰,捲三面。
鄭翊朝啓曰,行大司憲李敦榮呈辭,執義金圭瑞,持平朴光立·金羲裕在外,掌令徐珖輔·黃晦瑛牌不進,監察茶時之意,敢啓。傳曰,知道。
以司諫朴龍九,獻納洪祐命,正言李廷斗·張龍逵,掌令徐珖輔·黃晦瑛牌不進罷職傳旨,傳于鄭翊朝曰,只推。
鄭翊朝啓曰,臣以大王大妃殿·王大妃殿問安進去,下直之意,敢啓。傳曰,知道。
兵曹口傳政事,護軍單金大根。
鄭翊朝,以刑曹言啓曰,卽接平安前監司趙鶴年文移,則順川郡徒三年定配罪人金癸奉,順安縣徒三年定配罪人李俊哲,雲山郡徒三年定配罪人具興石限滿云矣。取考曹上配案,則癸奉以遮截官行凌辱罪,乙巳三月定配,俊哲以侵虐村民罪,興石以拔劍擬刺罪,竝乙巳四月定配,今已限滿的實。依法典放送後,徒流案頉下事,分付道臣之意,敢啓。傳曰,知道。
戊申四月十三日辰時,大駕詣毓祥宮·延祐宮·宣禧宮。展拜擧動入侍時,行都承旨尹致秀,左承旨洪說謨,右承旨南秉哲,左副承旨金益文,右副承旨趙道淳,同副承旨鄭翊朝,記事官朴昇壽,假注書金景游,記事官趙然興·閔致庠,直提學金大根·趙秉駿,檢校直閣尹致英,檢校待敎李㘾·李裕元·洪淳穆,待敎金炳德,以次侍立。時至,通禮跪啓請外辦。上具翼善冠·衮龍袍,乘輿出宣化門。藥房提調徐箕淳,副提調尹致秀進前奏曰,侵早勞動,聖體,若何?上曰,一樣矣。仍出協陽門。通禮跪啓請降輿乘輦。上降輿乘輦,由肅章門·進善門,出敦化門。通禮跪啓請進發。上進發,由把字橋·鍾閣前路,詣毓祥宮,至宮大門外。通禮跪啓請降輦乘輿。上降輦乘輿。通禮前導入齋室,少頃,通禮跪啓請外辦。上入就版位,行再拜禮,仍爲奉審後,上曰,延祐宮展拜時,百官行禮,置之。出傳敎仍詣冷泉亭,就版位,行四拜禮,奉審訖。判府事鄭元容,領議政權敦仁,判府事金道喜·朴晦壽進前奏曰,自朝勞動,聖體,若何?上曰,一樣矣。元容曰,臣以國朝寶鑑校正事,有所仰達者矣。各朝寶鑑編首,書以元年,而至於翼宗寶鑑,則始自丁亥,而編年之際,當以純宗二十七年丁亥書之,恐合事體,故敢此仰達矣。上曰,依此書之,可也,而其下有小註乎?元容曰,以純宗幾年立年,而其下書以王以王世子行聽政云云,則不必更有小註矣。又奏曰,列聖寶鑑分編編首,皆書廟號,其下又加朝字,而翼宗寶鑑編首,則翼宗下,似當以代理二字書之矣。敦仁曰,朝字是臨朝之稱也,以代理書之,恐宜矣。上曰,然矣。諸大臣議論,何如?元容曰,已有臣等之相議,而諸議皆如此矣。上曰,依此爲之,可也。元容曰,校正本今方繕寫,待訖工後,與纂輯原本,自內閣入啓進,覽還下後,當始印役矣。上曰,唯。上自夾門詣延祐宮,就版位,行再拜禮,仍爲奉審,還入齋室後,〈上曰,〉侍衛軍兵雨具,從便爲之。出傳敎少頃,通禮跪啓請外辦。上乘輿出宮大門,由宮門外西邊路,詣宣禧宮。通禮前導入齋室,少頃,通禮跪啓請外辦。上入就版位,行再拜禮,仍爲奉審,入齋室後,問安勿爲之事。出傳敎還宮時至,通禮跪啓請外辦。上乘輿,仍出宮大門外,通禮跪啓請降輿乘輦。上降輿乘輦,由紫繡橋前路,至彰義宮前。通禮跪啓請降輦。上降輦步過。通禮跪啓請乘輦。上乘輦,由光化門前路,入敦化門·進善門·肅章門,至協陽門外。通禮跪啓請降輦乘輿。上降輦乘輿,入協陽門。秉哲請出標信解嚴。上由宣化門還內。諸臣以次退出。
上在昌德宮。停常參·經筵。
金益文啓曰,明日召對,取稟。傳曰,停。
鄭翊朝啓曰,行大司憲李敦榮,掌令徐珖輔·黃晦瑛呈辭,執義金圭瑞,持平朴光立·金羲裕在外,監察茶時之意,敢啓。傳曰,知道。
洪說謨啓曰,右副承旨趙道淳,今日不爲仕進,卽爲牌招,何如?傳曰,允。
注書朴昇壽病,代以權應夔爲假注書。
傳于金益文曰,禮房承旨馳詣宗廟·徽定殿·景慕宮,奉審摘奸以來。
傳于鄭翊朝曰,明日次對,勿拘齋日,依例來會。
以平安監司趙鶴年狀啓,龜城府民家失火事,傳于金益文曰,聞甚矜惻,元恤典外,別加顧助,結構奠接之方,廟堂措辭,分付。
鄭翊朝啓曰,明日次對,兩司當爲進參,而諫員無進參之員,未肅拜·呈告人員,竝待開門牌招,何如?傳曰,允。
以右副承旨趙道淳牌不進罷職傳旨,傳于鄭翊朝曰,只推。
金益文,以吏曹言啓曰,軍器寺副正吳泰學,以其身病,呈狀乞遞,改差,何如?傳曰,允。
鄭翊朝,以兵曹言啓曰,五衛將全鴻擧·李養龜除授在外,上來無期云。景福宮衛將金宗林,慶熙宮衛將池鴻九·李亨訥,文臣兼宣傳官尹哲求,俱以病難供職,呈狀乞遞,竝改差,何如?傳曰,允。
又以備邊司言啓曰,昨日忠淸水使任泰錫謝恩後,仍爲下直矣。本司草記,旣不以當日辭朝措辭,則帥臣之初無朝令而仍爲下直,極涉徑遽,有關事體,當該帥臣,施以罷職之典,其代政官牌招開政差出,使之不日下送,何如?傳曰,允。
鄭翊朝啓曰,行都承旨尹致秀,右副承旨趙道淳不爲仕進,左承旨洪說謨須資出去,右承旨南秉哲內閣進,左副承旨金益文奉審進,臣吏兵批兼進之意,敢啓。傳曰,知道。
有政。吏批,判書趙冀永進,參判金鼎集,參議洪祐喆,竝牌招不進,同副承旨鄭翊朝進。以徐戴淳爲右尹,趙熙哲爲戶曹參議,李若愚爲弘文提學,金學性爲同成均,金鍏爲同經筵,姜爲同春秋,徐憙淳爲禮賓提調,尹定鎬爲氷庫別提,金麟爕爲長寧殿別檢,訓鍊都監提調單徐憙淳,兼掌令朴斆默忠淸道京試官減下。
兵批,判書徐左輔進,參判趙得林入直,參議朴鳴載,參知兪致崇竝病,同副承旨鄭翊朝進。啓曰,忠淸水使,今當差出,而擬望之人乏少,未準朔禁軍將竝擬,何如?傳曰,允。以金元默·洪周喆爲五衛將,李敎寅爲文兼,吳明善爲忠淸水使,金大義爲平山浦萬戶,同知單金光榮,副司果單姜鳳煥。
以吏曹參議洪祐喆牌不進罷職傳旨,傳于鄭翊朝曰,只推。
金益文,以奎章閣言啓曰,明日卽書香閣夏孟朔大奉審日次,時原任閣臣,依節目進詣擧行之意,敢啓。傳曰,知道。
又以戶曹言啓曰,謹奉傳敎,延祐宮正堂蘆簾等修改吉日時,令日官李正修推擇,則今四月二十二日卯時爲吉云,以此日時擧行之意,敢啓。傳曰,知道。
鄭翊朝,以義禁府言啓曰,平海郡守柳之奫拿問處之事,傳旨啓下矣。柳之奫,時在任所云,依例發遣府羅將拿來,何如?傳曰,待待命拿囚。
吏曹,慶科增廣監試覆試學禮講,一所試官望副司直朴齊璿·李承輔,二所試官望司成鄭,副司直李濟達。
上在昌德宮。停常參·經筵。
自巳時至人定,灑雨下雨,測雨器水深六分。
藥房提調徐箕淳,副提調尹致秀啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣,卿等不必入侍矣。大王大妃殿·王大妃殿·中宮殿口傳問安。答曰,知道。
金益文啓曰,明日常參·經筵,取稟。傳曰,停。
尹致秀啓曰,左承旨洪說謨,今日不爲仕進,卽爲牌招,何如?傳曰,允。
傳于南秉哲曰,大臣·備局堂上引見。
南秉哲,以兵曹言啓曰,五衛將李南輅·朴南壽,俱以病難供職,呈狀乞遞,竝改差,何如?傳曰,允。
有政。吏批,判書趙冀永進,參判金鼎集,參議洪祐喆,竝牌招不進,左副承旨金益文進。以李陶淵爲軍器副正。
兵批,判書徐左輔進,參判趙得林病,參議朴鳴載入直,參知兪致崇病,右承旨南秉哲進。以閔宅鎬·金起源爲五衛將,高萬應爲景福將,李鳳采·片貴大爲慶熙將,李寅熙爲慶尙左水使,同知單車謹行,僉知單洪周喆,副護軍白能洙。
以左承旨洪說謨牌不進罷職傳旨,傳于趙道淳曰,只推。
以吏曹參議洪祐喆牌不進罷職傳旨,傳于趙道淳曰,只推。
以大司諫李奎翊,司諫朴龍九,獻納洪祐命,正言李廷斗·張龍逵牌不進罷職傳旨,傳于趙道淳曰,只推。
金益文,以奎章閣言啓曰,臣等進詣書香閣,御眞展奉,奉審無頉,而奉謨堂及閣內諸處,亦爲無頉之意,敢啓。傳曰,知道。
又以奎章閣言啓曰,景慕宮望廟樓今望奉審,無頉之意,敢啓。傳曰,知道。
又以吏曹言啓曰,今日次對入侍時,上京守令催促下送事,允下矣。自臣曹催促,則三嘉縣監尹致疇,今十六日下去云。長城府使李秉禮,軍威縣監權大澈,俱以爲今十七日下去云。光州牧使尹致容,淸風府使李廷耆,寧遠郡守趙鎭常,禮安縣監鄭翼烈,俱以爲今十八日下去云。德山郡守李熙殷,鳳山郡守趙羲贊,原州判官李根天,歙谷縣令徐士淳,俱以爲今二十日下去云。丹城縣監閔致萬,今二十二日下去云。海州判官趙奎年,受由於水原地云。咸興判官鄭冕朝,受由於忠淸道魯城地云。斯速還官之意,發關知委於各該道帥臣處,而伊川府使李晉翼,淸河縣監李德愚,俱以爲身病猝重,不得下去云。其身病旣如是,則有難强令還任,竝罷黜,何如?傳曰,允。
南秉哲,以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
戊申四月十五日辰時,上御誠正閣。大臣·備局堂上引見入侍時,右承旨南秉哲,假注書權應夔,事變假注書白宗逵,記事官趙然興·閔致庠,領議政權敦仁,判敦寧府事金蘭淳,行禮曹判書金興根,吏曹判書趙冀永,左參贊李若愚,兵曹判書徐左輔,右參贊李憲球,行大護軍任聖臯·徐箕淳,知中樞府事金英淳,行大護軍李景在,工曹判書金學性,吏曹參判金鼎集,行護軍李應植,行大司憲李敦榮,副校理李鼎敍,以次進伏訖。上曰,史官分左右。敦仁進前奏曰,久旱之餘,雨意蒸鬱,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。敦仁曰,臣因承候官,轉伏聞大王大妃殿,以感候欠和,下情不勝驚慮。日間則諸節,何如?上曰,自日間始快復常度矣。敦仁曰,日氣不調,外間感氣輪行,此時聖體節宣,尤當留念矣。近日水刺進御之節,何如?上曰,如前不能善進矣。敦仁曰,水刺所進,若是鮮少,下情不勝伏悶。湯劑則連進何方乎?上曰,地黃湯去蔘茸加桂,自今日始服矣。上曰,次對爲之。敦仁曰,日前嶺南巡水兩營及萊府,以馬島奉行倭之抵館守文蹟登聞矣。彼番舶之周流四海,去來無常者,本不可測其定向,則其所云自南而北,安知其必向我國?且以其文蹟觀之,自三月初四日至十五日,連爲現形云,向來蔚山牒報,亦似與此相合,而在於三月十三日,則到今相距,恰過一朔,其間情跡,有難料度,固不必以此徑信,而彼旣專差告示,則亦恐非無據而然,先事備禦之方,不可少忽。況戎政修飭,雖在無事之時,實爲安不忘危之道,行關三南各營,瞭望防守之節,整伍繕械之政,各別嚴飭,無或有一毫疎漏之弊。島主旣令館守相報,則此乃關係於我國邊憂,不可以彼無書契,頓然無答謝之擧。況年前異樣船事,彼亦有答,則令萊伯,另具隣好稱謝之意,書給館守,使之轉報馬島似好。故敢此仰達矣。上曰,雖非似此之時,常所提警,別般關飭,俾無一分疎漏之弊,萊府答謝,所奏甚好。依此爲之,可也。出擧條上曰,今番彼舶,似是昨年所來之舶矣。敦仁曰,雖未敢的知其然,而以圖本船樣觀之,則似亦然矣,而彼之云十餘隻者,何可盡信?彼之云自南而北者,亦安知其必向我國,而向來蔚山兵營狀啓,亦有異樣船過去之跡,其來亦或無怪矣。上曰,若來則當何以爲之?敦仁曰,雖未知彼來者,據何執言,而師直爲壯,豈無嚴正可答之辭乎?上曰,自我國無擧兵先伐之義矣。敦仁曰,初無釁端之構煽,而何可輕先加兵乎?上曰,我國戎政,到底疎虞,全無陰雨備豫之意,是最可悶矣。敦仁曰,下敎至當矣。有國急務,莫大於戎政,而我國則民不知兵,已屢百年矣。恬嬉成習,狃不知戒,凡係戎務,莫不在在蕩然,而各道軍案,徒擁虛簿,所謂簽丁,職爲番錢責納之資,全沒養兵需用之本意。天下無長久太平之國,一朝有緩急之事,雖有智者,無以善其後矣。上曰,彼船之期欲出來,有若故尋事端者,誠何意思?敦仁曰,距我涉重溟幾萬里之地,本無相關,恐不可謂全出惡意,而課歲來鬧,斷然是廣布邪敎之意。大抵昨年之不爲趁時答書,彼以此致憾云,此固失着。雖兩陣對圓,矢石交攻之時,羽書往來,本自無礙,彼之執言,容或無怪,而及其回還之時,則譯員言內,多致謝意云矣。上曰,伊時聞有渠國王回謝之說矣。敦仁曰,然矣,而彼若以年前范世亨輩三漢伏法事爲言,則答是也不難。變服藏踪,潛越人國,締結不逞,詿誤俗尙,爲國固圉之道,所必殺無赦也。上曰,似此故爲潛越之類,無論某國人,何可不誅,而亦何以知爲渠國之人乎?敦仁曰,年前金大建之周流橫行於大小西洋,亦不無內外和應之跡矣。上曰,佛蘭西卽西洋國乎?敦仁曰,佛蘭西·英吉利,統稱西洋諸國,而皆是歐邏巴地方矣。年前外烟島來泊之洋船,亦同一種類也。上曰,今番彼船中,亦安知無朝鮮人乎?敦仁曰,然矣。上曰,廣東亦多朝鮮人云矣。敦仁曰,廣東卽番舶出沒之地,故朝鮮人染邪逋逃者,亦多潛越托跡之弊矣。上曰,彼舶隻數旣多,必有所去下落,過我境而亦有可往之處乎?敦仁曰,自大洋東向,別無可往矣。上曰,或屯聚於空島乎?敦仁曰,亦無怪其然矣。敦仁曰,臣因目下事端,而有區區仰勉者。今日國勢,不可但以岌嶪言,民日困窮,如在塗炭,親上死長,尙矣無論,愁怨之聲,溢於中外,是可以爲國乎?凡百有位,無論大小,徒占便私,不恤職事,怠慢成風,莫之可救,是可以爲國乎?財用者國之血脈,而民産日蕩,國無所資,可謂民國俱竭,着手無處,是可以爲國乎?方面之寄,百里之任,殿下之所以分憂,而芻牧無聞,唆剝成套,使斯民至於斯者,是誰之咎?是可以爲國乎?人心由是以大非,紀綱由是以大紊,法度由是以不擧,命令由是以不行,凡可以關於爲國之道者,無一可恃,雖無凶荒之慮,外至之憂,汲汲遑遑,尙不保其朝夕。況一朝有意外之事,其將何所措手,以爲一分支保之道乎?馬島告示之文,固安知其必然,而亦安知其必不然乎?中外人心之波蕩坌涌,莫可底定,已不可言,雖欲講邊疆之事,陰雨之備,實無可以爲今日計者,有國以來,豈有如今日者乎?此皆臣等謀國不忠,馴致於此,先自賤臣,當伏僨誤之誅,而臣愚死罪,竊以爲在殿下,特轉移間事耳。古人曰,安民慮患,莫如修德,君德日修於上,而民不悅嚮者,未有也,民心悅嚮於下,而國有患難者,未聞也。以殿下天縱上知之姿,未嘗不慥慥於求治,而治不從心,民不被澤者,何也?學問之力不足,而擴充之功未至也。自古聖帝明王,知思聰明,才氣度量,固卓然出於人,而猶終身勉勉於學問者,爲其成就德性,治國安民,舍此無他道也。今殿下,講讀之停閣,已幾年矣,雖堯·舜之聖,必藉於衆知。故君臣一堂,曰都曰兪,精一之學,風動之治,皆在於是。今殿下之召接臣隣,若是其絶罕矣。顧今當務之急,固何限,而未有急於此數者。殿下日御萬幾,不資學問之力,深居九重,罕接群下之面,將何以推廣德性,洞察民隱,發政事而講治平乎?求治雖切,而治不從心者,以此也。自今亟開講筵,以光緝熙之工,頻接臣隣,以訪治道之要,捐不急之務,除無益之費,以爲阜民裕國之政,飭勵群工,各儆職事,無敢怠慢,長牧之官,不論營邑,愼擇其任,有犯罪者,嚴法而繩之。如是而國不治而民不安者有之乎?國治民安,而不能固邊圉而備盜賊者亦有之乎?此不過我殿下轉移間事耳。伏願勿以老生常談而捐之,深留聖意焉。上曰,諸條陳勉,愈往懇摯,敢不服膺,而至於講學一事,益當留念矣。出擧條敦仁曰,卽見京畿監司李鼎臣狀啓,則枚擧安山郡守權用正査官,仁川府使金獻淳牒呈,以爲安山,以至殘之局,每當公用,專資於犒饋廳,而辛未通信行支應所需,該廳捧入甚少,先以還穀挪用,而竟不會減,未得報完,徒滋添耗。如非量宜措處,實難從他補充,該郡犒饋廳逋還租一千五百九十八石零,特許限十年除耗排捧事,請令廟堂稟處,前後挪移與虛勘守令,擧多身故,不得請勘云矣。雖曰公用所需,挪移還穀,不卽充完,以致積逋之至此,揆以糴政,是豈成說乎?法外排捧之請,決不可據許,而滋逋之端,由於當初之不爲會減,則其失不專在於該邑,而以至殘弊之局,逐年加耗,來頭之憂,誠不可不念。且與私逋,煞有間焉,特許限五年除耗排捧,俾卽趁限充數,守令勘罪,非但擧多身故,年前畿邑民庫之逋,亦不請勘,依已例置之,何如?上曰,依爲之。出擧條敦仁曰,東萊水使白能洙,當於吉州交代後,始可赴任矣。姑未知其交代之在於何時,而萊·康兩梱赴任,一時爲悶,今若遲待其上來,則當費數朔之久,兩梱之弊,不可不念。東萊水使白能洙,今姑改差,政官牌招開政,勿拘常格,各別擇差,使之不日辭朝,白能洙則分付銓曹,特爲許用履歷,何如?上曰,依爲之。出擧條敦仁曰,今番慶禮後,璿譜添刊,聞已始役矣。寶鑑纂進後,又當刊入,而寶鑑開印,聞且不遠云,璿譜印役,姑待寶鑑纂進,竝爲開印,則似爲省費之一道,故敢此仰達矣。上曰,依爲之。出擧條敦仁曰,增廣初試入格儒生之一經背講後許赴會試,卽自古應行之式,今難遽議闊狹,而許久停閣之餘,猝難責之以背講。故往在丁亥增廣時,亦有大臣筵奏面講之請,今番亦依已例,姑令從自願一經面講後許赴,何如?上曰,初試之後一經講,非徒定式,自是美規,而試期差晩,漸値盛熱,此亦不可不念。今番則特爲除講,科擇次次進定,可也。出擧條敦仁曰,吏曹判書趙冀永,大護軍趙鶴年,竝備堂還差,戶曹判書徐憙淳關西句管堂上差下,使之察任,何如?上曰,依爲之。出擧條敦仁曰,慶科已過矣。邑務方殷,曠官可悶,上京守令,竝令催促下送,何如。上曰,依爲之。出擧條敦仁曰,大司憲李敦榮,今將追榮其三代,而所後祖與曾祖,前已榮贈,今無可施,似此人之移施本生,已有近例,故敢此仰達矣。上曰,依爲之。出擧條敦仁曰,御營大將尹義儉,來詣朝房,以其身病,不爲登筵矣。雖未知其實病之如何,而事體誠極未安,推考,何如?上曰,依爲之。出擧條上命大臣就座。秉哲曰,諸宰奏事。應植曰,禁御兩營鄕軍,今當徵番,建陽門入直訓局軍,將於五月初一日,以禁衛營鄕軍替代,把摠亦當依前還直於金虎門,而當初把摠一員內入直本意,卽金·弘兩處,俱以本局軍入直之致,把摠爲統率將官矣。見今弘化門,以摠衛營軍擧行,則只爲一處,而把摠入直,有非摠領之義。今此建陽門減省把摠,移直于北營,事甚便好,故敢此仰達矣。上曰,依爲之。出擧條敦榮曰,三司合啓,兩司合啓,諫院不備,今日姑停,府院前啓,無城上所,今日姑停矣。上曰,唯。敦榮曰,前後廷臣之進言於殿下者,莫不以講學爲歸,是豈外此更無可以獻替者而然也?講學爲修治之大本也。故特擧其大者而言耳。殿下於其言,未始不翕受,而講對則依舊是停閣,此群下之所抑鬱憂悶者也。法講則旣朝晝焉而又夕之,旣三矣而又參之以召對·夜對,蓋講學有間斷,則非講學之實,故列聖朝成憲,如是甚盛矣。雖於一日之內,暫有作輟,尙爲寒曝之歎,況今講對之一切停閣,不止一日,而奄爲經歲閱月之久,未敢知燕涓濩蠖之中,對越方冊,樂此不疲乎?若曰,聖學高明,宜無資乎問學,則臣愚竊以爲未然也。聖不自聖,所以益聖,此高宗之念終始,成王之緝熙光明者也。殿下一念奮發,篤志問學,則殷周之盛,煥然復覩於今日,殿下何憚而不爲此乎?顧今百千萬事,皆將從聖學中做去,頹圮之綱紀,可以振矣,侈靡之俗習,可以矯矣,渙散之人心,可以固結也,騷訛之民情,可以鎭靖也,今日修治之本,舍講學何以哉?今臣所言,極知爲陳腐,而耿耿愚衷,實不敢以應文之也。伏願繼自今,亟開講筵,體聖賢之言行,究往昔之治忽,發難質疑,另懋眞積之效焉。上曰,所陳當留念矣。出擧條敦榮曰,臣才以聖學仰勉,獲奉留念之批,不以人廢言,有以仰大聖人虛受之盛矣。臣又有繼此而冒陳者。近民之官,守令爲最,守令之賢否,而民生之紓困係焉,民生之紓困,而有國之安危係焉,是誠不容不愼擇者也。比年穡事,雖幸少康,民勢之倒懸,可謂極且急矣。手腁足胝,田野有終歲之苦,杼空甁罄,蔀屋無一食之裕。凡今懷保撫字之能盡其責者,果有幾人?箕斂之不足,又從以椎剝之,旣染奸猾之手,竟肥貪汚之肌,夫咨婦怨,窮無控告,言念及此,寧不哀痛?守令之愼擇,何時不然,何邑不可?此後諸道守令差遣時,審愼激揚之政,常留睿念,以爲懷保小民,鞏固國勢之圖。至於三南,方有洋舶來往,其所備禦先事之道,不容疎忽。沿路守令邊將,另爲擇送,使之謹瞭候而嚴斥堠,以爲修攘之政,似好。故敢此仰達矣。上曰,所奏甚好矣。出擧條秉哲曰,玉堂所懷奏之。上曰,玉堂誰也?秉哲曰,李鼎敍矣。鼎敍曰,伏以,臣素以無似,濫竊科第,獲忝經幄之任,至今數朔于玆矣。臣學蔑識淺,不敢援古證今,而惟堯·舜其君之心,耿耿不忘于中矣。今玆登筵,大僚都憲,畢陳所懷,無有餘蘊,臣有何說更贅之?第伏念經筵久停,儒臣罕接,大小臣僚之前此陳勉者,何限,而雖蒙開納,未見其實,中外抑鬱之情,當復如何?恭惟我殿下,聰明睿智,卓越百王,治法政謨,逈出尋常,又不敢知燕閒之中,講繹之工,固無待乎臨筵討論,而値玆八域同慶,多士咸萃于京師,思欲見聖學之將就緝熙而光明,苟於此際,頻開經筵,勤勤舋舋,以聳四方之觀瞻,則尤豈非慰大小臣民之望乎?竊伏惟念,國家之治忽,本乎人主之一身,學問思辨,又爲治己治人之本,則講學一事,可不懋哉?顧今肇炎未熾,夏煦方長,伏望日開三講,勤接臣隣,監法今古,商確治平,則萬億年無疆之基,必將自今伊始。伏願殿下,深加澄省,是臣區區之望也。上曰,所陳當體念矣。出擧條秉哲曰,今日賓對,諫院無一人進參,事甚未安。違牌諸臺,竝推考,何如?上曰,依爲之。出擧條上命大臣先退,又命史官就座,仍命退。諸臣以次退出。
上在昌德宮。停常參·經筵。
洪說謨啓曰,明日常參·經筵,取稟。傳曰,停。
鄭翊朝啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
洪說謨啓曰,左副承旨金益文,今日不爲仕進,卽爲牌招,何如?傳曰,允。
備忘記,忠淸水使吳明善下直,長弓一張,長箭一部,片箭一部,筒兒一箇賜給。
洪說謨啓曰,左右史不可不備,檢閱金德根奉命在外,趙然興受由在外,別兼春秋李·金炳雲,竝卽牌招,推移入直,何如?傳曰,允。
鄭翊朝啓曰,行大司憲李敦榮,掌令徐珖輔·黃晦瑛牌不進,執義金圭瑞,持平朴光立·金羲裕在外,監察茶時之意,敢啓。傳曰,知道。
以大司諫李奎翊,司諫朴龍九,獻納洪祐命,正言李廷斗·張龍逵,掌令徐珖輔·黃晦瑛牌不進罷職傳旨,傳于鄭翊朝曰,只推。
以左副承旨金益文牌不進罷職傳旨,傳于鄭翊朝曰,只推。
以別兼春秋李牌不進罷職傳旨,傳于鄭翊朝曰,只推。
洪說謨,以禮曹言啓曰,今番增廣文科講經,特爲除之,科擇次次進定事,命下矣。文武科覆試來五月二十二日,文武科殿試同月三十日,雜科覆試六月初二日,文武科放榜同月初十日辰時,雜科放榜同月十三日卯時進定,原粘目中,改付標以入,而講經除之,則典禮講,當爲依例設行,科擧事目中,磨鍊付標以入之意,敢啓。傳曰,知道。
鄭翊朝,以刑曹言啓曰,卽接全羅監司洪羲錫文移,則和順縣徒三年定配罪人李命祚,限滿云矣。取考曹上配案,則命祚以歐打士族罪,乙巳三月定配,今已限滿的實。依法典放送後,徒流案頉下事,分付道臣之意,敢啓。傳曰,知道。
行戶曹判書徐憙淳疏曰,伏以臣,向陳衷懇,獲解銓務,洪造旣荷於曲成,私願幸遂於置散,不意日昨,恩點添下,以臣爲戶曹判書,驚惶震,誠莫曉謬恩之何以至此也。臣本空空然一措大耳,庸愚謏劣,百無攸當,若夫理財之方,未嘗經心,會計之事,天限其才,譬如瞽者之於丹靑,聾者之於聲律,正所謂與之握籌,不知縱橫,卽臣自道語也,而顧其職,則統九府之金穀,總四方之均輸,出納之有節,而國計之贏朒係焉,蓄斂之有時,而民生之休戚由焉,其爲任也,若是綦重。況今經費之大絀,而支計無策,水旱之不虞,而積儲無備,雖使綜於事物,長於計數者居之,猶懼戞戞乎難矣,臣豈其人乎哉?夫智慮不廣,則無以察利病之源,聰明不周,則無以悉踦贏之會,性闇則欺蔽易生,病多則事務必曠,有一於斯,無以勝任,臣之不材,兼此數者,如是而管邦賦之重,莅簿書之繁,則其所僨敗,翹足可俟,此豈聖明所以委畀之意,而臣安得晏然而冒膺也?臣以無似,過被殊遇,隆恩厚渥,與天無極,光耀焜赫,同朝罕比,尋常懍惕,若臨淵氷,今此匪分之職,又及臣身,臣以何力量,可以擔夯,以何才具,可以幹當,以何福分,亦可以消受乎?招損之懼,猶屬己私,誤事之害將有所歸,是則臣豈敢但爲身計?實所以爲國深慮,而庶幾爲不報之報矣。左右參倚,趨承無路,玆敢不避僭越,猥瀆崇嚴。伏乞聖慈,俯垂鑑諒,察臣言之匪出飾讓,念重任之不宜虛授,將臣地部之職,回畀可堪之人,以重公器,以安微分焉。臣無任云云。答曰,省疏具悉。卿其勿辭行公。
平安監司趙斗淳疏曰,伏以,隆闡之大禮告成,熾昌之遐祝載騰,四慶鼎輳,萬祿咸遒,臣猥董工徒,兼叨撰述之役,有事之榮,較倍餘人。第臣所有司農重任,終非如臣輇才所宜承當,擬悉衷悃,仰冀恩諒,際玆臬司之命,有隕寢夢之表,譬如肩擔甫釋,背負隨壓,執方畫圓,事計錯莫。西京一路,有國之大維也,匱廢到極,朝家之大憂也。以臣所睹聞,其嶪嶪必顚之實,類非過情之語,則擇一監司,爲此路維繫聚集之大機會也,審矣,尙可以士夫回翔之榮,比隆於古昔盛際而止哉?臣於旬宣之列,已試而旣蔑效,徒見六州之鐵,有不能鑄其錯者,而管轄控制之大,不翅爲魯·衛·滕·薛之別,衰邁疾病,又非往時可援,則藉欲不自揆量,儘力向前,勢有所不可奈何者。臣以萬無肖似,過蒙覆燾之私,欲報之德,與天無極,繁衝巇險,義所不揀,矧玆營府之間,爲臣屢世桐鄕,公私榮觀,莫此之過,苟有以圭撮可堪,劣效一日之責,判不敢爲此崇飾焉已矣。惟聖明,深賜鑑諒,劃行改免,則非臣一己之幸,卽亦民憂國計之幸也。臣無任云云。答曰,省疏具悉。卿其勿辭往欽哉。
上在昌德宮。停常參·經筵。
金益文啓曰,明日常參·經筵,取稟。傳曰,停。
鄭翊朝啓曰,來二十一日,朝參日次矣,敢稟。傳曰,停。
金益文啓曰,來二十一日,輪對日次矣,敢稟。傳曰,當次人受點,後日次待令。
鄭翊朝啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
洪說謨啓曰,右承旨南秉哲,今日不爲仕進,卽爲牌招,何如?傳曰,允。
又啓曰,假注書權應夔,身病猝重,勢難察任,今姑改差,何如?傳曰,允。
權應夔改差,代以鄭煥翼爲假注書。
備忘記,慶尙左水使李寅熙下直,長弓一張,長箭一部,片箭一部,筒兒一箇賜給。
鄭翊朝啓曰,行大司憲李敦榮,掌令徐珖輔·黃晦瑛牌不進,執義金圭瑞,持平朴光立·金羲裕在外,監察茶時之意,敢啓。傳曰,知道。
以大司諫李奎翊,司諫朴龍九,獻納洪祐命,正言李廷斗·張龍逵,掌令徐珖輔·黃晦瑛牌不進罷職〈傳旨〉,傳于鄭翊朝曰,只推。
以右承旨南秉哲牌不進罷職傳旨,傳于鄭翊朝曰,只推。
趙道淳,以戶曹言啓曰,謹奉傳敎,文禧廟正堂蘆簾等修改吉日時,令日官李觀懋推擇,則來五月十七日卯時爲吉云,以此日時擧行之意,敢啓。傳曰,知道。
金益文,以禮曹言啓曰,因大臣筵奏,日前嶺南巡水兩營及萊府,以馬島奉行倭之抵館守文蹟登聞矣,彼番舶之周流四海,去來無常者,本不可測,而島主旣令館守相報,則此乃關係於我國邊憂,不可以彼無書契,頓然無答謝之擧,令萊伯另具隣好稱謝之意,書給館守,使之轉報馬島事,擧條啓下矣。東萊府使謝答草稿,令承文院措辭撰出,定禁軍齎持下送事,分付,何如?傳曰,允。
鄭翊朝,以都摠府言啓曰,副摠管徐戴淳,以武臣堂上朔試射試官,慕華館晝仕出去之意,敢啓。傳曰,知道。
上在昌德宮。停常參·經筵。
鄭翊朝,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
金益文啓曰,明日常參·經筵,取稟。傳曰,停。
鄭翊朝啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
尹致秀啓曰,右承旨南秉哲,今日不爲仕進,卽爲牌招,何如?傳曰,允。
備忘記,柔院僉使金宗信下直,長弓一張,長箭一部,片箭一部,筒兒一箇賜給。
以黃海監司尹定鉉狀啓,信川郡民家失火事,傳于鄭翊朝曰,聞甚矜惻,元恤典外,別加顧助,結構奠接之方,廟堂措辭,分付。
鄭翊朝啓曰,行大司憲李敦榮,掌令徐珖輔·黃晦瑛牌不進,執義金圭瑞,持平朴光立·金羲裕在外,監察茶時之意,敢啓。傳曰,知道。
以大司諫李奎翊,司諫朴龍九,獻納洪祐命,正言李廷斗·張龍逵,掌令徐珖輔·黃晦瑛牌不進罷職傳旨,傳于鄭翊朝曰,只推。
以右承旨南秉哲牌不進罷職傳旨,傳于鄭翊朝曰,只推。
金益文,以成均館大司成意啓曰,今此學禮講一所試官副司直朴齊璿在外,不得進參,令政院稟旨變通,以爲備員捧講之地,何如?傳曰,允。
又啓曰,因成均館草記,學禮講一所試官朴齊璿在外,不得進參,令政院稟旨變通事,允下矣。合有變通之道,何以爲之?敢稟。傳曰,令該曹改付標以入。
吏曹學禮講一所試官朴齊璿有頉,代鄭駿容。
金益文,以吏曹言啓曰,卽接忠淸監司金洙根移文,則淸州牧使李章愚,以省掃事受由,在京畿楊根地,尙未還官,而見今捧稅課農,俱係緊急,此際曠官,一時可悶,卽爲催促,不日還官爲辭。故自臣曹,斯速還官之意,發關知委於該道臣處矣。回報內,該牧使謂以身病猝重,不得下去云。身病旣如是,則該牧之曠官,誠爲可悶,淸州牧使李章愚罷黜,何如,傳曰,允。
又以禮曹言啓曰,卽接忠淸監司金洙根移文,則以爲連山縣鄕校聖殿,年久頹落,棟宇傾側,不可不及今修改,告由移還安祭香祝,自本曹啓稟下送云矣。連山縣鄕校聖殿修改時,先告事由移還安祭香祝,卽令該司,照例磨鍊下送,從便卜日設行之意,竝爲分付,何如?傳曰,允。
鄭翊朝,以兵曹言啓曰,今春等進上弓矢看品在卽,而知弓品堂上有闕之代,依例以在京無故人啓下之意,敢啓。傳曰,知道。
又以都摠府言啓曰,副摠管徐戴淳,以漢城府右尹,本府坐起,晝仕出去之意,敢啓。傳曰,知道。
刑曹啓目,罪人朴禧英灣府現捉之具,稱以燃燈之盞,只謂一次吸烟,而至若貿烟持來同謀諸漢,終不直告,待拷訊限滿,加刑得情,何如?啓,此事之爲切禁,渠亦知之,則自稱吸試,已是罔赦,而所謂燈盞,若非殊常之物,則自灣府何至於破碎乎?其爲吸烟之具,明若觀火,而一向呑吐,終不直告,極爲駭惋。待拷限更爲各別嚴刑,前後情節,期於輸款。
吏曹參判金鼎集疏曰,伏以,邦休滋至,景籙無彊,揚先烈於摸天繪日,闡慈徽於鏤玉稱觴,率普含生,擧皆蹈舞於歡聲協氣之中,而臣猥忝饌所周旋之列,昵覲盛儀,尤倍忭祝,廣慶之下,賞資遽加,雖不敢不隨衆祗肅,榮感惶恧,久益靡措。仍念臣於銓銜,初不近似,而荏苒蹲冒,遽閱四朔,是豈臣徒戀寵祿,全昧量度而然哉?誠以辭不獲命,怵畏居先,慶會奔奏,未暇言私,而若其求解一念,亦何嘗食息暫忘?蓋已試蔑效,愈往僥濫,以臣揆臣,自知旣審。顧所以上酬恩造,俯全微諒者,惟在於斂跡榮觀,退處冗散,惠徼我天地生成之澤而已。且臣本羸脆,自少善病,癥癖在中,轉輾成痼,稍失將攝,輒致衝肆,近因春夏之交,寒燠迭變,宿祟復發,一倍萎綴,氣逆而神縮,食阻而眩作,多少形證,恐非時日所可痊理。人不稱職,在所斥退,病有難强,未容遲回,玆敢忘僭冒溷,仰干威尊。伏乞聖慈,曲賜諒察,亟遞臣所帶吏曹參判之任,俾公私有以兩幸,不勝大願。臣無任云云。答曰,省疏具悉。卿其勿辭行公。
上在昌德宮。停常參·經筵。
金益文啓曰,明日常參·經筵,取稟。傳曰,停。
鄭翊朝啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,行大司憲李敦榮,掌令徐珖輔·黃晦瑛牌不進,執義金圭瑞,持平朴光立·金羲裕在外,監察茶時之意,敢啓。傳曰,知道。
以大司諫李奎翊,司諫朴龍九,獻納洪祐命,正言李廷斗·張龍逵,掌令徐珖輔·黃晦瑛牌不進罷職傳旨,傳于鄭翊朝曰,只推。
上在昌德宮。停常參·經筵。
藥房都提調金道喜,提調徐箕淳,副提調尹致秀啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣,卿等不必入侍矣。大王大妃殿·王大妃殿·中宮殿口傳問安。答曰,知道。
金益文啓曰,明日常參·經筵,取稟。傳曰,停。
鄭翊朝啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
禮曹,來五月十五日明敬文仁光聖隆禧大王大妃殿誕日陳賀時應行節目,參考前例磨鍊爲白去乎,依此擧行,何如?判付啓,旣承慈敎,權停爲良如敎。
鄭翊朝啓曰,行大司憲李敦榮,掌令徐珖輔·黃晦瑛牌不進,執義金圭瑞,持平朴光立·金羲裕在外,監察茶時之意,敢啓。傳曰,知道。
以大司諫李奎翊,司諫朴龍九,獻納洪祐命,正言李廷斗·張龍逵,掌令徐珖輔·黃晦瑛牌不進罷職傳旨,傳于鄭翊朝曰,只推。
以江原監司朴容壽狀啓,三陟府民家失火事,傳于鄭翊朝曰,聞甚矜惻,元恤典外,別加顧助,結構奠接之方,廟堂措辭,分付。
金益文啓曰,吏曹郞廳來言,守令有闕,政事,取稟。傳曰,政官牌招開政。
有政。吏批,判書趙冀永進,參判金鼎集,參議洪祐喆,竝牌招不進,左副承旨金益文進。啓曰,淸州牧使,今當差出,而本州以營下劇邑,物衆地大,素稱難治,不可不擇差,他道有聲績未準朔守令,竝擬,何如?傳曰,允。以高鎭鶴·朴齊政·尹致觀爲假引儀,尹致誠爲淸州牧使,鄭周應爲伊川府使,鄭墰爲淸河縣監,故通德李得英贈吏參例兼,故通德李時采贈吏議,已上知經筵李敦榮祖考·曾祖考移贈事,承傳。
兵批,判書徐左輔病,參判趙得林病,參議朴鳴載病,參知兪致崇入直進,同副承旨鄭翊朝進。同知單金元默,僉知單金起源。
吏批,再政。以徐戴淳爲同春秋,李碩寬爲南部令,柳基豐爲襄陽府使,李繪九爲寧越府使,兼持平尹堉減下。
兵批,再政。同知片貴大,副護軍李元會。
以吏曹參議洪祐喆牌不進罷職傳旨,傳于鄭翊朝曰,只推。
鄭翊朝,以都摠府言啓曰,副摠管姜,以刑曹參判,本曹坐起,晝仕出去之意,敢啓。傳曰,知道。
又以備邊司言啓曰,春間因箕營啓本之露置闕門外,以行査本道之意,筵奏矣。道査終有未盡,故應問各人,捉上秋曹,屢回盤覈,而當初封啓之遺漏,該營吏金錫裕,一一輸款矣。啓本事體,何等嚴重,而始旣遺漏,終又隱匿,經年之後,暗投闕外者,究厥情狀,萬萬狡惡。金錫裕,仍令秋曹,各別嚴刑一次後,遠惡地定配。至於露置一款,必非渠手犯,自有聽其指使者,更令秋曹窮覈現出,以爲自本曹嚴懲之地。雖以道臣言之,封啓則任其遺漏,書目則初不考還,以致下屬作奸,狼藉至此,雖出於意慮之外,烏得免失檢之責乎?前道臣趙鶴年,施以越俸之典,何如?傳曰,允。
又以備邊司言啓曰,卽見黃海監司尹定鉉狀啓,則以爲本營支放穀停蕩條給代,以加分耗請得取用,便成年例,道內會付應留中各穀一萬四千石,特許加分事,請令廟堂,稟旨分付矣。農糧在所當念,加分亦多近例,依狀請許施,何如?傳曰,允。
上在昌德宮。停常參·經筵。
鄭翊朝,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
鄭翊朝啓曰,來二十五日,朝參日次矣,敢稟。傳曰,停。
金益文啓曰,明日常參·經筵,取稟。傳曰,停。
鄭翊朝啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
傳于金益文曰,禮房承旨馳詣受香所,奉審摘奸以來。
鄭翊朝啓曰,行大司憲李敦榮,掌令徐珖輔·黃晦瑛牌不進,執義金圭瑞,持平朴光立·金羲裕在外,監察茶時之意,敢啓。傳曰,知道。
以大司諫李奎翊,司諫朴龍九,獻納洪祐命,正言李廷斗·張龍逵,掌令徐珖輔·黃晦瑛牌不進罷職傳旨,傳于鄭翊朝曰,只推。
鄭翊朝,以兵曹言啓曰,今四月二十一日,武臣賓廳講書日次,而中日相値,不得爲之之意,敢啓。傳曰,知道。
又以刑曹言啓曰,備邊司啓辭內,春間因箕營啓本之露置闕門外,以行査本道之意筵奏矣,道査終有未盡,故應問各人,捉上秋曹,屢回盤覈,而當初封啓之遺漏,該營吏金錫裕,一一輸款矣。啓本事體,何等嚴重,而始旣遺漏,終又隱匿,經年之後,暗投闕外者,究厥情狀,萬萬狡惡。金錫裕,仍令秋曹,各別嚴刑一次後,遠惡地定配。至於露置一款,必非渠手犯,自有聽其指使者,更令秋曹窮覈現出,以爲自本曹嚴懲之地。雖以道臣言之,封啓則任其遺漏,書目則初不考還,以致下屬作奸,狼藉至此,雖出於意慮之外,烏得免失檢之責乎?前道臣趙鶴年,施以越俸之典,何如?傳曰,允事,命下矣。罪人金錫裕,嚴刑一次後,全羅道興陽縣遠惡地,定配所卽爲押送,甘聽錫裕之指使,露置狀本之該道界首主人權應信,嚴刑一次,懲礪放送之意,敢啓。傳曰,知道。
又以刑曹言啓曰,卽接總衛營文移,則作挐羅將等査實粘目判付內,前後飭敎之下,一向不悛,又復作黨,無難歐鬨,極爲駭惋。事當別般嚴繩,而特爲安徐,竝出付秋曹,首犯者嚴刑遠配,其餘諸漢,分輕重懲治亦敎是置,在囚羅將安宗九·全季賢·車順行·石泰健·林貞根·白東俊·金華信·申光哲·文基弘·金漢錫·金季賢·車宗喆·金寬聲·崔致永·文奎煥·石泰俊,保放羅將尹喜龍等十七名,竝押送奉審擧行云矣。首犯全季賢·車順行,各嚴刑一次後,季賢全羅道靈巖郡,順行慶尙道浹川郡,遠地定配所,竝卽押送,石泰健·林貞根·白東俊·金華信·尹喜龍等五漢,各嚴刑一次懲勵,其餘申光哲等十名,各決杖一百後,竝放送之意,敢啓。傳曰,知道。
上在昌德宮。停常參·經筵。
自辰時至申時,灑雨下雨,測雨器水深一寸一分。
金益文啓曰,明日常參·經筵,取稟。傳曰,停。
鄭翊朝啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,行大司憲李敦榮,掌令徐珖輔·黃晦瑛牌不進,執義金圭瑞,持平朴光立·金羲裕,在外,監察茶時之意,敢啓。傳曰,知道。
以大司諫李奎翊,司諫朴龍九,獻納洪祐命,正言李廷斗·張龍逵,掌令徐珖輔·黃晦瑛牌不進罷職傳旨,傳于鄭翊朝曰,只推。
以平安監司趙鶴年狀啓,祥原郡民家失火事,傳于鄭翊朝曰,聞甚矜惻,元恤典外,別加顧助,結構奠接之方,廟堂措辭,分付。
兵曹口傳政事,副護軍單鄭㝡朝。
行戶曹判書徐憙淳疏曰,伏以臣,卽一迂儒,素昧軍旅,而偏荷格外之恩,猥忝匪據之任,感戴洪造,黽勉冒膺,今已歲過周矣。其奈觸處疎闇,動輒生澁,被介冑則偶人之文繡也,對營廂則瞽者之方位也,上而不能對揚詰戎之聖意,下而不能撫循新集之卒伍,無一稱效,有百瘡疣,揆分度能,寧容蹲仍,而第念聖明所以畀臣是任也,豈謂才足以馭衆,威足以折衝,使之當一面之重也哉?屬當軍營創始,規制未備,鈐轄悉經於睿裁,號令專藉於天威,特以臣奉命承敎,可幸無大過而已。臣於是,夷險燥濕,義不暇擇,奔奏出入,惟力是就,緣臣器小而受大,材劣而責重,溺職之辜,久而畢露,匪才之懼,去而益深,則臣之宜去者,其亦自量之審矣。近又疾病添劇,綿綴轉甚,精神眩暈,而無以接應事務,氣力澌頓,而無以驅策行陣,況今新叨度支,最稱繁劇,財賦之政,甲兵之事,國之重務,而竝萃臣身,以若病狀,以若精力,左管右攝,實是行有所不得者,無寧蘄免於久試蔑效之地,庶得專意於一部之職,不猶愈於兩致僨誤,竟速罪戾,孤負委寄之隆眷也哉?玆敢不避猥越,冒瀆崇嚴,伏乞聖慈,俯賜鑑諒,特遞臣戎垣之任,以卒生成之恩焉。臣無任云云。答曰,省疏具悉。自設營之初,授卿以此任,予意有在。且軍制營樣,尙多未遑,今何可輕付他手乎?卿其勿辭,益勉對揚。
上在昌德宮。停常參·經筵。
金益文啓曰,明日常參·經筵,取稟。傳曰,停。
鄭翊朝啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
尹致秀啓曰,右承旨南秉哲,今日不爲仕進,卽爲牌招,何如?傳曰,允。
鄭翊朝啓曰,行大司憲李敦榮,掌令徐珖輔·黃晦瑛牌不進,執義金圭瑞,持平朴光立·金羲裕在外,監察茶時之意,敢啓。傳曰,知道。
以大司諫李奎翊,司諫朴龍九,獻納洪祐命,正言李廷斗·張龍逵,掌令徐珖輔·黃晦瑛牌不進罷職傳旨,傳于鄭翊朝曰,只推。
以右承旨南秉哲牌不進罷職傳旨,傳于鄭翊朝曰,只推。
金益文,以承文院都提調意啓曰,冬至兼謝恩使行,無賞從人一名病故,給發紬棺事,禮部咨文,今纔出來矣。以承領之意,依例撰出回咨,正書安寶後,定禁軍騎撥下送于灣府,使之傳給鳳城將處,以爲轉致北京之地,何如?傳曰,允。
鄭翊朝,以都摠府言啓曰,都摠管姜時永,漢城府判尹本府坐起,晝仕出去之意,敢啓。傳曰,知道。
平安監司趙斗淳疏曰,伏以,臣於藩寄,旣冒昧膺命,行將遠出矣。臣父母墳塋,在湖西洪州地方,年來汛省積曠,今當于役,彌所難懷。伏乞聖慈,俯垂鑑諒,許臣往來之暇,俾有以獲伸至情,不勝大願。臣無任云云。答曰,省疏具悉。卿其往省焉。
上在昌德宮。停常參·經筵。
鄭翊朝,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
金益文啓曰,明日常參·經筵,取稟。傳曰,停。
鄭翊朝啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,行大司憲李敦榮,掌令徐珖輔·黃晦瑛牌不進,執義金圭瑞,持平朴光立·金羲裕在外,監察茶時之意,敢啓。傳曰,知道。
以大司諫李奎翊,司諫朴龍九,獻納洪祐命,正言李廷斗·張龍逵,掌令徐珖輔·黃晦瑛牌不進罷職傳旨,傳于鄭翊朝曰,只推。
上在昌德宮。停常參·經筵。
藥房提調徐箕淳,副提調尹致秀啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣,卿等不必入侍矣。大王大妃殿·王大妃殿·中宮殿口傳問安。答曰,知道。
金益文啓曰,明日常參·經筵,取稟。傳曰,停。
鄭翊朝啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
尹致秀啓曰,右承旨南秉哲,今日不爲仕進,卽爲牌招,何如?傳曰,允。
鄭翊朝啓曰,備邊司郞廳來言,今日賓廳日次,而領議政權敦仁有身病,左議政·右議政未差,不得來會云矣,敢啓。傳曰,知道。
又啓曰,行大司憲李敦榮,掌令徐珖輔·黃晦瑛牌不進,執義金圭瑞,持平朴光立·金羲裕在外,監察茶時之意,敢啓。傳曰,知道。
以大司諫李奎翊,司諫朴龍九,獻納洪祐命,正言李廷斗·張龍逵,掌令徐珖輔·黃晦瑛牌不進罷職傳旨,傳于鄭翊朝曰,只推。
以右承旨南秉哲牌不進罷職傳旨,傳于鄭翊朝曰,只推。
鄭翊朝,以兵曹言啓曰,丹鳳門西邊墻垣廁間六間頹圮處,今已改建矣。把守軍兵,解送直所之意,敢啓。傳曰,知道。
又以都摠府言啓曰,副摠管姜,以刑曹參判,本曹坐起,晝仕出去之意,敢啓。傳曰,知道。
又以御營廳言啓曰,本廳字內丹鳳門西邊外宮墻廁間六間頹圮處,今已修改,把守軍兵還入直所事,自兵曹草記矣。把守東營入直軍,還入直所,而添入軍,依例解送之意,敢啓。傳曰,知道。
上在昌德宮。停常參·經筵。
自卯時至申時,灑雨下雨,測雨器水深三分。
金益文啓曰,明日常參·經筵,取稟。傳曰,停。
鄭翊〈朝〉啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
尹致秀啓曰,左承旨洪說謨,今日不爲仕進,卽爲牌招,何如?傳曰,允。
鄭翊朝啓曰,行大司憲李敦榮,掌令徐珖輔·黃晦瑛牌不進,執義金圭瑞,持平朴光立·金羲裕在外,監察茶時之意,敢啓。傳曰,知道。
以大司諫李奎翊,司諫朴龍九,獻納洪祐命,正言李廷斗·張龍逵,掌令徐珖輔·黃晦瑛牌不進罷職傳旨,傳于鄭翊朝曰,只推。
以左承旨洪說謨牌不進罷職傳旨,傳于鄭翊朝曰,只推。
金益文,以禮曹言啓曰,郊壇四孟朔,遣禮郞看審有無頉,自該曹草記事,曾有定式矣。發遣郞廳,東郊先農壇·先蠶壇·馬祖壇,南郊南壇·雩祀壇·漢江壇·司寒壇,北郊祈雨壇·厲壇,次第看審,則壇上及四面紅箭門·墻垣·階砌,俱爲無頉,此後看護等節,另加申飭之意,敢啓。傳曰,知道。
又以禮曹言啓曰,今此慶科增廣別試監試覆試試官,當爲磨鍊,而堂下無故可擬之人乏少,依近例以堂上官通瀜擬入之意,敢啓。傳曰,知道。
又以禮曹言啓曰,今此增廣監試覆試一所,設場於本曹矣。上直郞廳,依例朝房移直之意,敢啓。傳曰,知道。
又以禮曹言啓曰,卽接四館所牒呈,則丙午十月日次儒生殿講入格幼學宋熙正,直赴進士,幼學尹滋悳,直赴監試會試事命下,竝於今番監試許赴事,報來矣。幼學宋熙正,依例直赴於今此增廣監試進士榜末,幼學尹滋悳,許赴於增廣監試覆試之意,敢啓。傳曰,知道。
又以禮曹言啓曰,大小科陳試人,草記許赴事,曾有定式矣。庚子式年監試初試入格幼學張漢奎·張漢斗,辛丑年公都會初試入格幼學金載觀,壬寅年陞補初試入格幼學金鍾運,癸卯式年監試初試入格幼學朴永懋·李基源,陞補初試入格幼學沈宜朋,合製初試入格幼學尹榮久·徐祐輔·徐弼淳,考講初試入格幼學鄭恩奎,公都會初試入格幼學宋致淳·朴基戩,甲辰年增廣監試初試入格幼學金柱震·張民濟·鄭天始,陞補初試入格幼學金淵·南鐘夔·李漢龜,合製初試入格幼學徐太淳,考講初試入格幼學洪晩鍾,公都會初試入格幼學卓然崙,乙巳年公都會初試入格幼學趙斗年,丙午式年監試初試入格幼學金瑗·安用默·朴仁壽·金歙·金祖永·朴允培·嚴應鉉·權永基·金應浩·姜璨·宋奭求·曺興永·鄭在泳·李鼎和·金致億·金宅義·金鴻漸·金京鉉·金漢邦·李在潗·尹翰周·鄭漢星·韓大燁·李容洛·李赫濟·李學九·申八休·朴宗周·郭東燦·金洛亨·李遇春·朴宗亨·全相龍,俱爲陳試。故取考其所受公文,則明白無疑,而在喪及朞服未葬,父子俱參人,竝許陳試,法典所載,一竝許赴於今此增廣監試覆試之意,敢啓。傳曰,知道。
南秉哲,以禁衛營言啓曰,鄕軍上番後,集賢門入直軍,以禁御兩營京中哨軍二十名式哨官率領,間一朔輪回入直矣。來五月則先自御營廳入直,而本營來六月爲始,入直之意,敢啓。傳曰,知道。
又以訓鍊都監言啓曰,建陽門入直軍,依前以鄕軍替代事,自禁衛營草記矣。建陽門入直本局軍及把摠別武士,來五月初一日,與禁衛營鄕軍及把摠別武士,待標信替代出直,把摠移直於北營,而北營入直哨官,仍爲減省之意,敢啓。傳曰,知道。
又以訓鍊都監言啓曰,鄕軍今旣上番入直於建陽門,則廣智營入直,與訓局將卒替代事,自禁衛營草記矣。軍五十名,北營減省哨官率領,來五月初一日,與廣智營入直禁衛營將卒,待標信替代入直之意,敢啓。傳曰,知道。
又以禁衛營言啓曰,來五月當二番前部右司屬黃海道四哨軍兵逢點實數四百五名,已爲點閱整齊,來五月初一日與建陽門入直及把守訓鍊都監軍兵,銅龍門入直本營京中哨軍,西營入直本營助番牙兵,竝待標信替代,把摠一員哨官二員,別武士二人率領,輪回入直,新營入直京標下軍,亦以鄕軍替代,而助番牙兵,仍卽減下之意,敢啓。傳曰,知道。
又以御營廳言啓曰,禁御兩營鄕軍停番間,昌慶宮集賢門入直軍,以銅龍門輪回入直兩營京中哨軍三十名中十名,別定將校,使之移把矣。今旣復番,則依已例以兩營京中哨軍二十名式,間一朔輪回入直,而來五月初一日,本廳京中哨軍二十名,哨官率領,與禁衛營京中哨軍,替代入直之意,敢啓。傳曰,知道。
又以禁衛營言啓曰,鄕軍停番間,廣智營入直訓局軍,移直於建陽門,廣智營,以本營助番牙兵入直事,曾有定奪矣。本營鄕軍,今旣上番入直於建陽門,則廣智營入直與訓局將卒,待標信替代之意,敢啓。傳曰,知道。
又以御營廳言啓曰,本廳來五月六月兩朔應立左部前司屬慶尙右道四哨軍兵四百九名,今已逢點整齊矣。五月初一日,與新營入直京標下軍及東營·集春營入直助番牙兵,竝爲替代立番,而新募助番牙兵,仍爲減下之意,敢啓。傳曰,知道。
又以禁衛營言啓曰,來七月當三番前部後司屬黃海道四哨軍兵,來六月二十五日,京中逢點,依例準二朔立番之意,本道監·兵使處,預爲知委,何如?傳曰,允。
又以御營廳言啓曰,本廳來七月·八月兩朔應立左部左司屬慶尙右道四哨軍兵,六月二十五日,京中逢點,七月初一日,與前司軍兵,當爲替代立番,而依定奪,每哨以九十八名磨鍊,趁期調送事,本道監·兵使處,措辭知委之意,敢啓。傳曰,知道。
上在昌德宮。停常參·經筵。
鄭翊朝,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
洪說謨啓曰,明日常參·經筵,取稟。傳曰,停。
又啓曰,來初一日,輪對日次,而景慕宮夏享大祭齋戒相値,頉稟之意,敢啓。傳曰,知道。
鄭翊朝啓曰,合辭許久闕啓,事甚未安。除在外·試所進去外,未肅拜·呈告人員,竝卽牌招,何如?傳曰,允。
洪說謨啓曰,左副承旨金益文,今日不爲仕進,卽爲牌招,何如?傳曰,允。
又啓曰,端午帖製述人,旣已抄啓矣。弘文提學李若愚,待明朝牌招,以爲出韻科次之地,何如?傳曰,允。
鄭翊朝啓曰,御營廳將官來言,今日本廳軍兵,大私習云矣,敢啓。傳曰,知道。
又啓曰,行大司憲李敦榮試所進,執義金圭瑞,持平朴光立·金羲裕在外,掌令徐珖輔·黃晦瑛牌不進,監察茶時之意,敢啓。傳曰,知道。
以大司諫李奎翊,司諫朴龍九,獻納洪祐命,正言李廷斗·張龍逵,掌令徐珖輔·黃晦瑛牌不進罷職傳旨,傳于鄭翊朝曰,只推。
以左副承旨金益文牌不進罷職傳旨,傳于鄭翊朝曰,只推。
洪說謨,以吏曹言啓曰,今月十五日次對入侍時,上京守令催促下送事,允下矣。自臣曹催促,則海州判官趙奎年受由,在於水原地云,故斯速還官之意,發關知委於該守臣處矣。回報內,該判官謂以身病猝重,不得下去云。其身病旣如是,則有難强令還任,海州判官趙奎年罷黜,何如?傳曰,允。
上在昌德宮。停常參·經筵。
金益文啓曰,明日常參·經筵,取稟。傳曰,停。
鄭翊朝啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
洪說謨啓曰,右承旨南秉哲,今日不爲仕進,卽爲牌招,何如?傳曰,允。
傳于金益文曰,藥院都提調有闕之代,前望單子入之。
鄭翊朝啓曰,禁衛營將官來言,今日本營軍兵,大私習云矣,敢啓。傳曰,知道。
又啓曰,禁衛大將任聖臯,以本營習陣事,明日鷺梁津出去矣。兼帶右邊捕盜大將所佩命召及大將牌·傳令牌,何以爲之?敢稟。傳曰,仍佩往來。
又啓曰,行大司憲李敦榮試所進,執義金圭瑞,持平朴光立·金羲裕在外,掌令徐珖輔·黃晦瑛牌不進,監察茶時之意,敢啓。傳曰,知道。
以大司諫李奎翊,司諫朴龍九,獻納洪祐命,正言李廷斗·張龍逵,掌令徐珖輔·黃晦瑛牌不進罷職傳旨,傳于鄭翊朝曰,只推。
以右承旨南秉哲牌不進罷職傳旨,傳于鄭翊朝曰,只推。
洪說謨,以吏曹言啓曰,卽接通禮院牒報,則以爲再明日景慕宮夏享大祭親傳香時,左右通禮,當爲備員,而左通禮兪錫煥,身病沈重,萬無進參之路,卽速變通,以爲及時擧行之地云。左通禮兪錫煥,今姑改差,其代口傳備擬以入之意,敢啓。傳曰,知道。
吏曹口傳政事,以尹哲求爲左通禮。
洪說謨,以吏曹言啓曰,今此宗廟朔祭大祝,前郡守李晉祥塡差,而時無職名,令該曹口傳付軍職,何如?傳曰,允。
兵曹口傳政事,副司果單李晉祥。
鄭翊朝,以刑曹言啓曰,卽接慶尙監司金公鉉文移,則仁同府徒一年定配罪人金成達,居昌府徒二年半定配罪人朴致徽,限滿云矣。取考曹上配案,則成達以威逼人自裁罪,丁未三月定配,致徽以威脅妻父自裁罪,乙巳十一月定配,今已限滿的實。依法典竝放送後,徒流案頉下事,分付道臣之意,敢啓。傳曰,知道。
行判中樞府事金道喜,伏以,臣素苦脚痺,積成沈痼之狀,固已爲聖鑑之所燭矣。向於正初,叨此嘗藥之任,職在保護,義不敢言私,拚死冒膺,式至今玆。第桑楡殘景,勢同下坂,時月之頃,衰癃頓加,自視筋骸精力,已不知落下幾分,而況値木火交旺,痰濕肆行,窩藏於腰腿之間,而牽引疼痛,流湊於肢體之末,而瘻縮頑硬,倍有甚於前日症形,而際於日昨,重添關格,幾絶復甦,委身床笫,不省四到。以若危綴之狀,姑未知何日蠢動,候班隔夜,趨參無路。玆敢罄實哀籲,伏乞聖明,俯垂矜諒,將臣藥院之銜,亟許鐫免,以幸公私,不任懇祝。取進止。答曰,省箚具悉卿懇。愼節奉慮,所辭藥院之任,今姑免副,卿其安心調理。仍傳于金益文曰,此批答,遣史官傳諭。
上在昌德宮。停常參·經筵。
藥房提調徐箕淳,副提調尹致秀啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣,卿等不必入侍矣。大王大妃殿·王大妃殿·中宮殿口傳問安。答曰,知道。
金益文啓曰,明日景慕宮夏享大祭齋戒相値,視事頉稟之意,敢啓。傳曰,知道。
鄭翊朝啓曰,合辭許久闕啓,事甚未安。除在外·試所進去外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而領議政權敦仁有身病,左議政·右議政未差,不得來會云矣,敢啓。傳曰,知道。
傳于金益文曰,禮房承旨馳詣宗廟·徽定殿·景慕宮,奉審摘奸以來。
鄭翊朝啓曰,行大司憲李敦榮試所進,執義金圭瑞,持平朴光立·金羲裕在外,掌令徐珖輔·黃晦瑛牌不進,監察茶時之意,敢啓。傳曰,知道。
以大司諫李奎翊,司諫朴龍九,獻納洪祐命,正言李廷斗·張龍逵,掌令徐珖輔·黃晦瑛牌不進罷職傳旨,傳于鄭翊朝曰,只推。
傳于洪說謨曰,發遣吏郞,諸執事淸齋與否,摘奸以來。
傳于鄭翊朝曰,明日出宮門路,以萬安門爲之。
以興寅君最應亡妻歸葬呈辭,傳于鄭翊朝曰,給由馬。
內醫都提調前望單子入之,判府事鄭元容落點。
金益文,以奎章閣言啓曰,明日卽書香閣朔奉審日次,臣進詣擧行之意,敢啓。傳曰,知道。
又以司饔院監膳提調意啓曰,鷹師契貢人等呼訴內,京貿山雉,今已垂乏,將無以封進云。依前傳敎定式,明日爲始,各殿宮日下生雉,以活鷄全數代封之意,敢啓。傳曰,知道。
鄭翊朝,以兵曹言啓曰,今四月各廳堂下武臣朔試射,臣曹連因有故,不得爲之之意,敢啓。傳曰,知道。
又以兵曹言啓曰,明日親傳香時,侍衛禁軍,別將當爲率領,而禁軍別將趙元錫,身病猝重,不得擧行,二番內禁衛將蔡東健,使之兼別將擧行,何如?傳曰,允。
又以都摠府言啓曰,今此景慕宮夏享大祭香祝親傳時,侍衛寶劍,當爲備員,而都摠管姜時永,副摠管徐戴淳試官進,兪星煥在外,洪鍾英有實故,一員未差,無以備員,令政院稟旨變通,與未差之代,竝令該曹,以在京無故人口傳差出,待下批牌招,以爲備員進參之地,何如?傳曰,允。許遞。
兵曹口傳政事,以興宣君昰應爲都摠管,金鍏·李圭祊·洪祐順·朴蓍會爲副摠管。
刑曹啓目,朴禧英更加嚴刑,期於得情事,啓渠旣現捉其烟具矣,自首其吸試矣,國俗所未聞所未有必禁乃已之事,渠敢無難倡始,其在防微社漸之義,辟以止辟之政,死有餘罪,而特以所謂鴉片之不入搜檢,若是抵賴,且國法律文中,無可以旁照而確據者,一律當否,不可不詢以後斷之,令廟堂論理稟處爲良如敎。
上在昌德宮。停常參·經筵。
夜自一更至初二日開東,灑雨下雨,測雨器水深一寸三分。
還內後,藥房·內閣·政院·玉堂口傳問安。答曰,知道。
金益文啓曰,明日常參·經筵,取稟。傳曰,停。
南秉哲啓曰,來初五日,朝參日次,而綏陵忌辰祭齋戒相値,頉稟之意,敢啓。傳曰,知道。
鄭翊朝啓曰,行大司憲李敦榮試所進,執義金圭瑞,持平朴光立·金羲裕在外,掌令徐珖輔·黃晦瑛呈辭,監察茶時之意,敢啓。傳曰,知道。
南秉哲啓曰,建陽門·銅龍門·集賢門·西營·東營·廣智營·集春營入直軍替代次,標信請出之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
傳于金益文曰,禮房承旨馳詣景慕宮,奉審摘奸以來。
尹致秀啓曰,明日傳香,禮房承旨當爲齋宿,而左副承旨金益文纔已須資出去矣。卽爲牌招,何如?傳曰,允。
以左副承旨金益文牌不進罷職傳旨,傳于鄭翊朝曰,只推。
以咸鏡監司李嘉愚狀啓,德原等邑民家失火事,傳于南秉哲曰,聞甚矜惻,元恤典外,別加顧助,結構奠接之方,廟堂措辭,分付。
洪說謨,以吏曹言啓曰,今此端午祭祭官,當爲磨鍊,而除老病·公頉,實無推移排比之路。依近例刑官·司饔院官員及年六十以上人,通塡差以入,而其中時無職名人員,令該曹口傳付軍職,何如?傳曰,允。
又以吏曹言啓曰,今朔爲始,當爲儲窠,而若出郡守以上窠,則京職中可擬之人,每患苟艱,雖非啓請邑,限都政前以限滿守令,勿拘純望,通融備擬,以爲次次遷轉之地,而雖値口傳政事之時,亦爲一體擧行,便成近例,今亦依此爲之,何如?傳曰,允。
又以奎章閣言啓曰,景慕宮望廟樓今朔奉審,無頉之意,敢啓。傳曰,知道。
又以禮曹言啓曰,今五月初五日行齊陵端午節享時香祝,本陵官員一員,當爲祗受陪往,而參奉韓永錫,身病猝重,無以擧行,今姑改差,其代令該曹,以在京無故人口傳差出,以爲趁期受香之地,何如?傳曰,允。
又以禮曹言啓曰,今五月初五日行靖陵端午節享時,本陵兩官,當爲備員,而參奉金壽鉉身病猝重,無以進參,今姑改差,其代令該曹,以在京無故人口傳差出,以爲備員將事之地,何如?傳曰,允。
南秉哲,以都摠府言啓曰,今日入直內三廳武兼禁軍及軍兵等,當爲中日習射技放,而景慕宮夏享大祭齋戒相値,不得設行之意,敢啓。傳曰,知道
又以備邊司言啓曰,刑曹啓目,罪人朴禧英,更加嚴刑,期於得情事,啓渠旣現捉其烟具矣,自首其吸試矣,國俗所未聞所未有必禁乃已之事,渠敢無難倡始,其在防微杜漸之義,辟以止辟之政,死有餘罪,而特以所謂鴉片之不入搜驗,若是抵賴,且國法律文中,無可以旁照而確據者,一律當否,不可不詢以後斷之,令廟堂論理稟處事,命下矣。吸烟旣自輸款,器物爲其眞贓,此可謂渠之斷案矣。蓋其妖毒戕人之物,曾是國俗之所未知,而乃敢倡爲帶來者,究其情節,萬戮猶輕。其在折奸萌杜後患之政,決不當貸其一縷,而係是創犯之罪,國典及明律,原無可據之律。但考大淸律例,實犯絞罪條有曰,私開鴉片烟館,引誘良家子弟者,近邊充軍條,有曰,興販鴉片烟者,徒三年條,有曰,興販鴉片烟及私開鴉片烟館之船戶地保隣佑人等,蓋此條例,未嘗不詳備,而皆以造賣興販者論,則今此朴禧英之罪,烟不見捉,固其抵賴,而迹其所犯,卽是買吸,較看淸律諸條,亦無可援,一律當否,極涉審愼,有難遽然稟處,詢問于原任大臣及秋曹堂上處之,何如?傳曰,允。
戊申五月初一日辰時,上詣仁政殿月臺。景慕宮夏享大祭香祝親傳入侍時,行都承旨尹致秀,左承旨洪說謨,右承旨南秉哲,左副承旨金益文,右副承旨趙道淳,同副承旨鄭翊朝,記事官朴昇壽,假注書鄭煥翼,別兼春秋金炳雲,記事官閔致庠,檢校直閣尹致英,檢校待敎李㘾·李裕元·洪淳穆,待敎金炳德,以次侍立。時至,通禮跪啓請外辦。上具翼善冠·衮龍袍,步出萬安門。通禮跪啓請乘輿。上乘輿。藥房提調徐箕淳,副提調尹致秀進前奏曰,侵早勞動,聖體,若何?上曰,一樣矣。仍詣仁政殿月臺,通禮跪啓請降輿。上降輿。通禮前導就褥位南向立,引儀引獻官南寧尉尹宜善,陞詣褥位之左。通禮跪啓請跪。上跪。香室官員奉香祝,跪授益文,益文東向跪進。上受香祝,以授宜善,宜善西向跪受興。通禮跪啓請興。上興。通禮前導,降階下祗送位西向立,宜善奉香祝,由正階出。通禮跪啓請鞠躬。上鞠躬。香祝過後,通禮跪啓請平身。上平身。入幕次後,傳曰,還宮門路,以協陽門爲之。出傳敎少頃,通禮跪啓請出次。上出次。通禮跪啓請乘輿。上乘輿。益文進前奏曰,臣以禮房承旨,當傳寧陵忌辰祭香祝,故落後矣。上曰,唯。仍出仁政門,由肅章門入協陽門,秉哲請出標信解嚴。上由宣化門還內。諸臣以次退出。
上在昌德宮。停常參·經筵。
金益文啓曰,明日再明日寧陵忌辰祭齋戒·正日,三明日初六日綏陵忌辰祭齋戒·正日,初七日初八日長陵忌辰祭齋戒·正日,初九日初十日獻陵忌辰祭齋戒正日,十一日孝昌墓忌辰祭·正日相値,視事頉稟之意,敢啓。傳曰,知道。
又啓曰,明日召對,取稟。傳曰,停。
趙道淳啓曰,合辭許久闕啓,事甚未安。除在外·差祭·試所進去外,未肅拜·呈告人員,竝卽牌招,何如?傳曰,允。
洪說謨啓曰,假注書鄭煥翼,身病猝重,勢難察任,今姑改差,何如?傳曰,允。
鄭煥翼改差,代以金顯龜爲假注書。
趙道淳啓曰,行大司憲李敦榮試所進,執義金圭瑞,持平朴光立·金羲裕在外,掌令徐珖輔差祭,黃晦瑛牌不進,監察茶時之意,敢啓。傳曰,知道。
以大司諫李奎翊,司諫朴龍九,獻納洪祐命,正言李廷斗·張龍逵,掌令黃晦瑛牌不進罷職傳旨,傳于趙道淳曰,只推。
吏曹口傳政事,以李學默爲齊陵參奉,金豐喜爲靖陵參奉。
金益文,以禮曹言啓曰,卽接西部幼學李義濬所志,則以爲同姓八寸弟義完,嫡妾俱無子,以其同姓三十寸弟璟第三子鼎淵,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長李義濬所訴旣如此,依定式李璟第三子鼎淵,立爲李義完之後,何如?傳曰,允。
又以禮曹言啓曰,卽接咸鏡監司李嘉愚狀啓謄移,則本道北道增廣監試初試生員試入格人中,儒生崔學崙,家在咸興,而圖出公文於吉州,冒赴參榜於北道之罪,不可仍置,爲先拔去於原榜目中,自本道依律勘處云矣。原榜目,自本道旣爲拔去,啓本中亦爲拔去,付標以入之意,敢啓。傳曰,知道。
又以成均館大司成意啓曰,本館入直,久任郞廳外,他郞不得入直,若有代員替直之事,則草記代直事,曾有定式矣。司成鄭呈旬,直講金昌秀,典籍柳光睦俱爲差祭,時無入直之員,以他郞官,姑爲代直,何如?傳曰,允。
又以四館所二所試官意啓曰,今日出榜之時,驪州幼學張濟華之名疊出,故取考其試券,則一則以疑心呈券,一則以義呈券矣。原試券竝拔去,而片度則已爲入啓,長榜目中付標以入,該儒生之冒呈兩券,揆以試規,萬萬駭痛,其罪狀,令秋曹照律嚴處,何如?傳曰,允。
又以奉常寺都提調意啓曰,各陵園墓端午祭享所用藥果煎造後,進上看品藥果二十立,依定式封進之意,敢啓。傳曰,知道。
吏曹參議洪祐喆疏曰,伏以臣,以其識則至蒙騃也,以其才則至鹵劣也,以其踐歷則至淺鮮也,見叨銓任,夫何嘗一毫近似於臣哉?臣初膺恩命,非不知竭誠屢控,期於鐫免而後已,而聖眷逈出尋常,有非臣隕結之所可報者,先之以感戴恩造,繼之以怵畏義分,他不暇顧,章皇出肅,夫豈臣眞可以一分堪承於是職而然哉?淟涊蹲據,居然已三朔于玆矣。間嘗一再代斲,猥行銓官之事,榮已極矣,分已足矣。銓任之不宜濫授,臣愚之不敢冒居,槪已仰暴於月前之疏,而非獨臣自知之,殆亦同朝之所共諒也,抑非獨同朝之所共諒也,卽我聖明之所已悉燭者也。臣固不敢更事煩贅,而負乘致寇,理必無幸,不衷之災,猶屬臣一身之私,其將如累聖簡而玷名器,何哉?由是也故,夙宵懍惕,殆忘寢食,一日居之,輒增一日之悚悶,及今遞解,尙可以少贖濫叨之愆,而幸免冥升之咎矣。顧何敢憑恃寵靈,冒進而不知止哉?玆敢瀝血陳籲於仁覆之天,伏乞聖慈,俯垂鑑諒,亟遞臣職,以幸公私,不勝大願。臣無任云云。省疏具悉。爾其勿辭察職。
上在昌德宮。停常參·經筵。
金益文啓曰,明日召對,取稟。傳曰,停。
趙道淳啓曰,行大司憲李敦榮呈辭,執義金圭瑞,持平朴光立·金羲裕在外,掌令徐珖輔·黃晦瑛差祭,監察茶時之意,敢啓。傳曰,知道。
洪說謨啓曰,右承旨南秉哲,今日不爲仕進,卽爲牌招,何如?傳曰,允。
趙道淳啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
以右承旨南秉哲牌不進罷職傳旨,傳于金益文曰,只推。
傳于金益文曰,吏兵批歲抄點下者,依例捧傳旨。
金益文,以兵曹言啓曰,禁軍來秋冬等都試,因政府及本曹有故,不得設行,今已過時矣。在前如此之時,有仍停都試,代行祿試射之例,今亦依此擧行,何如?傳曰,允。
又以兵曹言啓曰,每當儲窠之月,虛司果例不得循例區處,而在前積滯之時,有勿拘擬入之例,今亦依此擧行,以爲次次疏滯之地,何如?傳曰,允。
又以義禁府言啓曰,咸鏡監司李嘉愚狀啓內,吉州前牧使白能洙罪狀,令攸司稟處事,啓下矣。白能洙未及上來云,依例發遣府書吏拿來,何如?傳曰,待待命拿囚。
上在昌德宮。停常參·經筵。
自辰時至人定,灑雨下雨,測雨器水深五分。自人定至初五日開東,灑雨下雨,測雨器水深一分。
金益文啓曰,明日召對,取稟。傳曰,停。
鄭翊朝啓曰,行大司憲李敦榮呈辭,執義金圭瑞,持平朴光立·金羲裕在外,掌令徐珖輔·黃晦瑛差祭,監察茶時之意,敢啓。傳曰,知道。
洪說謨啓曰,右副承旨趙道淳,今日不爲仕進,卽爲牌招,何如?傳曰,允。
傳于金益文曰,禮房承旨馳詣宗廟·永禧殿·徽定殿·景慕宮,奉審摘奸,仍詣受香諸處,奉審摘奸以來。
傳于金益文曰,待敎金炳德馳詣綏陵,奉審摘奸,仍留監祭。
以右副承旨趙道淳牌不進罷職傳旨,傳于鄭翊朝,曰,只推。
以東八陵補土堂上以下別單,傳于金益文曰,補土堂上楊州牧使申錫愚熟馬一匹賜給,兼監董健元陵參奉金膺根,顯陵參奉金源敎,穆陵參奉趙熙弼,徽陵參奉沈學永,崇陵別檢金直淵,參奉尹滋承,惠陵參奉洪秉瑋,元陵參奉宋近洙,景陵參奉李承敬竝陞敍,別看役前察訪元錫五,監董前監牧官趙秉瓚加資,敎鍊官朴始英,領役牌將盧有象·金性敏·池一永竝帖加,嘉善朴曾先結所監官,嘉善金基運邊將除授,看役營吏李基範帖加,其餘牌將營吏,結所色吏等,竝令本道,木布分等施賞。
以綏陵植木時擧行將校別單,傳于鄭翊朝曰,訓鍊都監牌將禹弘濬·田致豐·方浩寧,禁衛營牌將安光榮·黃守敏·徐文顯·金弼武·丁喜鎭,御營廳牌將金漠旭,畿營都牌將李熙訥竝賞加,牌將鄭東爀·朴始英,營吏李應祖竝帖加,其餘牌將·營吏·結所監官色吏·守僕員役等,竝自本營本道,木布分等施賞。
以咸鏡監司李嘉愚狀啓,北靑府民家失火事,傳于鄭翊朝曰,聞甚矜惻,元恤典外,別加顧助,結構奠接之方,廟堂措辭,分付。
鄭翊朝,以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
又以訓鍊都監言啓曰,謹依綏陵植木時擧行本局將校以下別單判下,牌將金允世·吳聖郁·李昌仁·李運鍾等四人各木二疋布一疋,金應鍾·趙榮麟·金道慶·吳完吉·金福成·趙鉉龜·金華錫等七人各木二疋,使喚巡牢三十六名各木一疋布一疋,分等施賞之意,敢啓。傳曰,知道。
又以禁衛營言啓曰,謹依綏陵植木時擧行本營將校以下別單判下,牌將金振聲木二疋布一疋,金孝鎭·安愼喆·朴煥球·孟昌仁·金宗璧等五人各木二疋,使喚·旗手三十四名各木一疋布一疋,分等施賞之意,敢啓。傳曰,知道。
又以御營廳言啓曰,謹依綏陵植木時擧行本廳將校以下別單判下,牌將車壽敬·金興甲·安大哲等三人各木二疋布一疋,黃啓漢·咸禹鼎·金聲臣·金亨斗·千數寬·金漢哲·朴枝泰·李大孫·金仁周·崔聖燁·朴五順等十一人各木二疋,使喚·巡牢二十六名各木一疋布一疋,分等施賞之意,敢啓。傳曰,知道。
又以刑曹言啓曰,今五月初二日四館所官員,以二所試官意啓曰,今日出榜之時,驪州幼學張濟華之名疊出,故取考其試券,則一則以疑心呈券,一則以義呈券矣。原試券竝拔去,而片度則已爲入啓,長榜目中付標以入,該儒生之冒呈兩券,揆以試規,萬萬駭痛。其罪狀,令秋曹照律嚴處,何如?傳曰,允事,命下矣。謹按律文,則大典通編諸科條,有曰科場用奸者,邊遠充軍,罪人張濟華,依此律平安道渭原郡,邊遠完軍,定配所卽爲押送之意,敢啓。傳曰,知道。
上在昌德宮。停常參·經筵。
藥房都提調鄭元容,提調徐箕淳,副提調尹致秀啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣,卿等不必入侍矣。大王大妃殿·王大妃殿·中宮殿口傳問安。答曰,知道。
進御二錢重人蔘粟米飮,自今日一貼式,限二貼煎入事,榻前下敎。
大王大妃殿進御二錢重人蔘粟米飮,自今日一貼式,限二貼煎入事,榻前下敎。
王大妃殿進御二錢重人蔘粟米飮,自今日一貼式,限二貼煎入事,榻前下敎。
中宮殿進御二錢重人蔘粟米飮,自今日一貼式,限二貼煎入事,榻前下敎。
金益文啓曰,藥房三提調持粟米飮來待矣。傳曰,封入。
又啓曰,明日召對,取稟。傳曰,停。
鄭翊朝啓曰,行大司憲李敦榮,掌令黃晦瑛呈辭,執義金圭瑞,持平朴光立·金羲裕在外,掌令徐珖輔差祭,監察茶時之意,敢啓。傳曰,知道。
南秉哲啓曰,備邊司郞廳來言,今日賓廳日次,而國忌齋戒相値,不得來會云矣,敢啓。傳曰,知道。
上在昌德宮。停常參·經筵。
自卯時至未時,灑雨下雨,測雨器水深五分。
金益文啓曰,藥房三提調持粟米飮來待矣。傳曰,封入。
又啓曰,明日召對,取稟。傳曰,停。
鄭翊朝啓曰,行大司憲李敦榮,掌令徐珖輔·黃晦瑛呈辭,執義金圭瑞,持平朴光立·金羲裕在外,監察茶時之意,敢啓。傳曰,知道。
傳于金益文曰,奉審閣臣入侍。
南秉哲啓曰,總衛大將徐憙淳,以戶曹判書點檢事,明日西江出去矣。所佩命召,何以爲之?敢稟。傳曰,仍佩往來。
鄭翊朝,以訓鍊都監言啓曰,本局中軍沈日永,身病猝重,勢難察任,改差,何如?傳曰,允。
兵曹以趙元錫爲訓鍊都監中軍。
鄭翊朝,以兵曹言啓曰,五衛將金元默·金起源·洪周喆,景福宮衛將李普和·高萬應,慶熙宮衛將李鳳采·片貴大,文臣兼宣傳官李敎寅,俱以病難供職,呈狀乞遞,竝改差,何如?傳曰,允。
戊申五月初六日辰時,上御誠正閣。奉審閣臣入侍時,左副承旨金益文,假注書金顯龜,別兼春秋金炳雲,記事官閔致庠,待敎金炳德,以次進伏訖。上曰,史官分左右,閣臣進前。炳德進前奏曰,臣承命馳詣綏陵,陵上奉審則無頉,碑閣·丁字閣奉審則無頉,祭物·祭器·祭井看審則精潔,諸執事摘奸則無頉,仍留監祭,將事安寧之意,敢此仰達矣。上曰,無他頉處乎?炳德曰,別無頉處矣。上曰,植木,何如?炳德曰,枯損處則今春補植以後,所見頗爲茂密矣。上命閣臣先退,又命史官就座,仍命退。承史以次退出。
上在昌德宮。停常參·經筵。
洪說謨啓曰,明日召對,取稟。傳曰,停。
鄭翊朝啓曰,來十一日,朝參日次,而孝昌墓忌辰祭正日相値,頉稟之意,敢啓。傳曰,知道。
洪說謨啓曰,來十一日,輪對日次,而孝昌墓忌辰祭正日相値,頉稟之意,敢啓。傳曰,知道。
鄭翊朝啓曰,行大司憲李敦榮,掌令徐珖輔·黃晦瑛呈辭,執義金圭瑞,持平朴光立·金羲裕在外,監察茶時之意,敢啓。傳曰,知道。
洪說謨啓曰,右承旨南秉哲,左副承旨金益文,今日不爲仕進,竝卽牌招,何如?傳曰,允。
鄭翊朝啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
傳于趙道淳曰,都承旨·右承旨竝許遞,前望入之。
承旨前望入之,洪鍾應·沈宜冕落點。
注書朴昇壽病,代以鄭直東爲假注書。
兵曹口傳政事,副護軍單南秉哲。
兵曹,以金宅基爲禁軍別將。
傳于趙道淳曰,政官牌招開政。
有政。吏批,判書趙翼永進,參判金鼎集,參議洪祐喆竝牌招不進,右副承旨趙道淳進。啓曰,海州牧判官,今當差出,而本州以營下劇邑,物衆地大,素稱難治,不可不擇差,他道有聲績已準限未準朔守令竝擬,何如?傳曰,允。以金炳冀爲禮曹參議,朴永元爲判義禁,金學性爲知春秋,李明老爲崇陵別檢,具春喜爲通津府使,金獻淳爲海州判官,李南輔爲橫城縣監,權聖根爲洪原縣監,金龍瑞爲武烈祠參奉,前察訪元錫五,前監牧官趙秉瓚,今加通政加資事,承傳。學正單金龍翼,兼持平徐堂輔·權永秀減下。
兵批,判書徐左輔病,參判趙得林入直進,參議朴鳴載差祭,參知兪致崇病,同副承旨鄭翊朝進。同知單李亨訥,僉知加設單崔弘德,護軍尹致秀,副護軍李基春·李重榮·柳琡·韓大爀·李時榮,副司果金直淵,以上竝單付。
吏批,再政。以金相愈爲活人別提,任翼常爲仁川府使。
兵批,再政。同知單高萬應,副護軍趙秉瓚·元錫五,以上竝單付。
吏批,三政。以徐有象爲金川郡守,南學訓導單趙廷祖,贈吏判朴鍾淳贈左贊成·文衡例兼,贈吏參朴敬主贈吏別例兼,贈吏議朴春榮贈吏參例兼,已上判義禁朴永元三代。
兵批,三政。同知單李鳳采,副司勇單金在鶴。
吏批,四政。以尹奎錫爲宜寧縣監。
傳于趙道淳曰,瓜近初仕作窠,幼學李載元擬入。
吏批,五政。以朴慶善爲恭陵令,李載元爲英陵參奉。
以吏曹參議洪祐喆牌不進罷職傳旨,傳于趙道淳曰,只推。
鄭翊朝,以弘文館言啓曰,上番校理臣金元植,以禁衛營從事官,今日軍布上下時,晝仕出去之意,敢啓。傳曰,知道。
又以禮曹言啓曰,以異樣船事,東萊府使謝答草稿,前已撰出下送,而卽伏見東萊府使狀啓,則因備局關子,先自該府答送爲辭矣。月前下送草稿還上送,以爲爻周事,分付,何如?傳曰,允。
又以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
上在昌德宮。停常參·經筵。
趙道淳啓曰,明日召對,取稟。傳曰,停。
鄭翊朝啓曰,行大司憲李敦榮,掌令徐珖輔·黃晦瑛呈辭,執義金圭瑞,持平朴光立·金羲裕在外,監察茶時之意,敢啓。傳曰,知道。
趙道淳啓曰,三皇忌辰日親行望拜禮,前期一日以稟事,曾有定式矣。今初十日,太祖高皇帝忌辰日,親行望拜禮,何以爲之?敢稟。傳曰,北苑望拜禮,當親行矣。
鄭翊朝,以司僕寺一二提調意啓曰,濟州前牧使李宜植遞任進上馬三匹,今纔上來,禾毛色別單書入,依例內廏立養之意,敢啓。傳曰,知道。
又以兵曹言啓曰,再明日北苑望拜禮親行時,本曹堂上侍衛,當爲備員,而參知兪致崇有身病,無以備員。參知,令政院稟旨變通,令該曹以在京無故人,口傳差出,待下批牌招,以爲進參之地,何如?傳曰,允。許遞。
吏曹口傳政事,以吳致淳爲兵曹參知。
兵曹,以李元夏爲禁衛中軍。
上在昌德宮。停常參·經筵。
鄭翊朝啓曰,行大司憲李敦榮,掌令徐珖輔·黃晦瑛呈辭,執義金圭瑞,持平朴光立·金羲裕在外,監察茶時之意,敢啓。傳曰,知道。
金益文啓曰,明日北苑望拜禮時,闕字牌及爐盒,當爲奉來,門路以何處爲之乎?敢稟。傳曰,永肅門爲之。
又啓曰,明日北苑望拜禮時,九卿當爲進參,行禮曹判書金興根病不進,卽爲牌招,以爲淸齋之地,何如?傳曰,允。
又啓曰,明日北苑望拜禮時,兩司長官當爲進參,行大司憲李敦榮,大司諫李奎翊病不進,竝卽牌招,以爲淸齋之地,何如?傳曰,允。
沈宜冕啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
金益文啓曰,事變假注書白宗逵,身病猝重,勢難察任,今姑改差,何如?傳曰,允。
白宗逵改差,代以李杓爲事變假注書。
金益文,以吏曹言啓曰,卽接通禮院牒報,則以爲明日北苑望拜禮親行時,左右通禮,當爲備員,而右通禮朴商壽,身病猝重,萬無進參之路,卽速變通,以爲及時擧行之地云。右通禮朴商壽,今姑改差,其代口傳備擬以入之意,敢啓。傳曰,知道。
沈宜冕,以兵曹言啓曰,明日北苑望拜禮時,本曹堂上侍衛,當爲備員,而新除授參知吳致淳在外未肅拜,無以備員。參知,令政院稟旨變通,仍令該曹,以在京無故人,口傳差出,待下批牌招,以爲進參之地,何如?傳曰,允。許遞。
吏曹口傳政事,以權馦爲兵曹參知,李殷相爲右通禮。
金益文,以吏曹言啓曰,卽接通禮院牒報,則以爲明日北苑望拜禮親行時,左右通禮當爲備員,而新除授右通禮李殷相,時在廣州地,萬無進參之路,卽速變通,以爲及時擧行之地云。右通禮李殷相,今姑改差,其代口傳備擬以入之意,敢啓。傳曰,知道。
吏曹口傳政事,以申佐模爲右通禮。
傳于沈宜冕曰,明日出宮門路,以宜春門爲之。
以大司諫李奎翊牌不進罷職傳旨,傳于沈宜冕曰,只推。
以兵曹參知權馦牌不進罷職傳旨,傳于沈宜冕曰,只推。
沈宜冕,以禁衛營言啓曰,本營千摠李亨夏,身病猝重,勢難察任,改差,何如?傳曰,允。
又以備邊司言啓曰,刑曹罪人朴禧英,一律當否,詢問于原任大臣及秋曹堂上之意,草記蒙允矣。領中樞府事趙寅永,行判中樞府事鄭元容·朴晦壽病未獻議,行判中樞府事金道喜,以爲下詢朴禧英事,係是創犯之罪,國典及明律,無可旁援,只當就大淸律鴉片烟禁條論斷矣。蓋鴉片烟,未知何樣妖邪之藥,而禁之不嚴,則無所懲艾,勢將潛播,惑民志,促民命,竭民財,究竟至於禍國而後已,豈不大可懼哉?今於創法之初,不容不嚴立科條,以爲折萌杜漸之地,而第其煙具旣竟執捉,吸試又已自服,則此便是眞贓。然鴉片煙未及搜驗,渠又一向抵賴,則遽擬一律,恐欠審克,適重適輕,臣不敢質言仰對,伏願博詢而裁處焉云。刑曹判書金箕晩,以爲妖藥吸試,輸款於本曹推覈,器物帶來,現捉於灣府搜驗,則斷案已成,死有餘罪,而此是禁條之曾所未定,律文之原無確據,以臣膚淺之見,未敢遽議,惟願博詢而裁處焉云。刑曹參議姜,以爲煙具現捉灣驗,而眞贓已露,吸試自服曹覈,而斷案旣成,則似此妖毒戕人之物,乃敢潛自帶來者,究厥情節,不可貸其一縷,而但罪係創犯,律無確據,以臣謏見,不敢臆對,惟願博詢而處之焉云。刑曹參議尹致英,以爲實供已輸於吸煙,眞贓莫掩於搜器,此係創犯,尤當痛禁,國典與明律,雖無著見,禁物潛齎,宜有旁照,罪旣較重,法難從輕,而臣素昧律文,不敢妄議,伏願博訪廣詢,務歸至當焉云矣。敢啓。傳曰,此係創犯,則諸議之如是審愼,誠無怪矣。其在杜漸懲後之義,固當斷以一律,而旣無可以確據,則亦不無深量者存。在囚罪人朴禧英,更爲嚴刑,遠惡島限己身減死爲奴事,分付秋曹。
上在昌德宮。停常參·經筵。
自申時至人定,灑雨下雨,測雨器水深三分,自人定至十一日開東,灑雨下雨,測雨器水深四分。
還內後,藥房·內閣·政院·玉堂口傳問安。答曰,知道。
藥房提調徐箕淳,副提調洪鍾應啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣,卿等不必入侍矣。大王大妃殿·王大妃殿·中宮殿口傳問安。答曰,知道。
金益文啓曰,明日召對,取稟。傳曰,停。
鄭翊朝啓曰,行大司憲李敦榮,掌令徐珖輔·黃晦瑛呈辭,執義金圭瑞,持平朴光立·金羲裕在外,監察茶時之意,敢啓。傳曰,知道。
沈宜冕啓曰,備邊司郞廳來言,今日賓廳日次,而國忌正日相値,不得來會云矣,敢啓。傳曰,知道。
傳于金益文曰,禮房承旨馳詣孝昌墓,奉審摘奸以來。
傳于洪鍾應曰,戶房承旨與禮曹堂上·戶曹郞廳,依定式馳詣宣武祠,奉審以來。
沈宜冕啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
沈宜冕,以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
戊申五月初十日卯時,上詣北苑。望拜禮入侍時,行都承旨洪鍾應,左承旨洪說謨,右承旨金益文,左副承旨沈宜冕,右副承旨趙道淳,同副承旨鄭翊朝,記事官朴昇壽,假注書鄭直東,別兼春秋金炳雲,記事官閔致庠,直提學趙秉駿,檢校直閣鄭㝡朝·尹致英,檢校待敎南秉哲·李㘾·李裕元·洪淳穆,待敎金炳德,以次侍立。時至,通禮跪啓請外辦。上具翼善冠·黑圓領袍·靑鞓素玉帶,出宜春門。藥房提調徐箕淳,副提調洪鍾應進前奏曰,侵早勞動,聖體,若何?上曰,一樣矣。仍步詣北苑。通禮前導詣拜位北向立。贊儀唱四拜。上行四拜禮訖。贊儀唱跪。上跪。司香官二員,進香案前三上香,贊儀唱俯伏興平身。上俯伏興平身。贊儀唱四拜。上行四拜禮訖。領議政權敦仁進前奏曰,朝氣稍涼,此時勞動,聖體,若何?上曰,一樣矣。鍾應奏曰,臣以戶房承旨,宣武祠奉審,依定式今方進去矣。上曰,唯。通禮前導還至宜春門外,宜冕請出標信解嚴。上可之,仍還內。諸臣以次退出。
上在昌德宮。停常參·經筵。
金益文啓曰,明日常參·經筵,取稟。傳曰,停。
鄭翊朝啓曰,行大司憲李敦榮,掌令徐珖輔·黃晦瑛呈辭,執義金圭瑞,持平朴光立·金羲裕在外,監察茶時之意,敢啓。傳曰,知道。
上在昌德宮。停常參·經筵。
金益文啓曰,明日常參·經筵,取稟。傳曰,停。
鄭翊朝啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
洪說謨啓曰,右副承旨趙道淳,今日不爲仕進,卽爲牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
備忘記,黃海兵使金相宇下直,長弓一張,長箭一部,筒兒一箇賜給。
鄭翊朝啓曰,行大司憲李敦榮,掌令徐珖輔·黃晦瑛牌不進,執義金圭瑞,持平朴光立·金羲裕在外,監察茶時之意,敢啓。傳曰,知道。
以大司諫李奎翊,司諫朴龍九,獻納洪祐命,正言李廷斗·張龍逵,掌令徐珖輔·黃晦瑛牌不進罷職傳旨,傳于鄭翊朝曰,只推。
以右副承旨趙道淳牌不進罷職傳旨,傳于鄭翊朝曰,只推。
沈宜冕,以都摠府言啓曰,副摠管金宅基,以禁軍別將,禁軍祿試射坐起進參事,慕華館晝仕出去之意,敢啓。傳曰,知道。
又以兵曹言啓曰,宣傳官金永求,羽林衛將李溟游,五衛將閔宅鎬,俱以病難供職,呈狀乞遞,竝改差,何如?傳曰,允。
鄭翊朝,以刑曹言啓曰,今五月初九日備邊司啓辭內,刑曹罪人朴禧英一律當否,詢問于原任大臣及秋曹堂上之意,草記蒙允矣。領中樞府事趙寅永,行判中樞府事鄭元容·朴晦壽病未獻議。行判中樞府事金道喜,以爲下詢朴禧英事,係是創犯之罪,國典及明律,無可旁援,只當就大淸律鴉片煙禁條論斷矣。蓋鴉片煙,未知何樣妖邪之藥,而禁之不嚴,則無所懲艾,勢將潛播,惑民志,促民命,竭民財,究竟至於禍國而後已,豈不大可懼哉?今於創法之初,不客不嚴立科禁,以爲折萌杜漸之地,而第其煙具,旣見執捉,吸試又已自服,則此便是眞贓。然鴉片未及搜驗,渠又一向抵賴,則遽擬一律,恐欠審克,適重適輕,臣不敢質言仰對,伏願博詢而裁處云。刑曹判書金箕晩,以爲妖藥吸試,輸款於本曹推覈,器物帶來,現捉於灣府搜驗,則斷案已成,死有餘罪,而此是禁條之曾所未定,律文之原無確據,以臣膚淺之見,未敢遽議,惟願博詢而裁處焉云。刑曹參判姜,以爲煙具現捉灣驗,而眞贓已露,吸試自服曹覈,而斷案旣成,則似此妖毒戕人之物,乃敢潛自帶來者,究厥情節,不可貸其一縷,而但罪係創犯,律無確據,以臣謏見,不敢臆對,惟願博詢而處之焉云。刑曹參議尹致英,以爲實供已輸於吸煙,眞贓莫掩於搜器,此係創犯,尤當痛禁,國典與明律,雖無著見,禁物潛齎,宜有旁照,罪旣較重,法難從輕,而臣素昧律文,不敢妄議,伏願博訪廣詢,務歸至當焉云矣。敢啓。傳曰,此係創犯,則諸議之如是審愼,誠無怪矣。其在杜漸懲後之義,固當斷以一律,而旣無可以確據,則亦不無深量者存。在囚罪人朴禧英,更爲嚴刑,遠惡島限己身減死爲奴事,分付秋曹事,命下矣。罪人朴禧英,嚴刑一次後,全羅道康津縣薪智島,限己身減死爲奴,定配所,卽爲押送之意,敢啓。傳曰,知道。
又以刑曹言啓曰,因本曹草記,罪人朴禧英薪智島定配押送事,以楸子改書下矣。朴禧英,全羅道靈巖郡楸子島,限己身減死爲奴,卽爲押送之意,敢啓。傳曰,知道。
又以刑曹言啓曰,卽接忠淸監司金洙根文移,則永同縣徒三年定配罪人金汝根,定山縣徒二年定配罪人李國在,限滿云矣。取考曹上配案,則汝根以搶奪人財罪,乙巳五月定配,國在以刀傷人物罪,丙午閏五月定配,今已限滿的實。依法典竝放送後,徒流案頉下事,分付道臣之意,敢啓。傳曰,知道。
又以刑曹言啓曰,卽接黃海監司尹定鉉文移,則瑞興府徒一年定配罪人朴用得,限滿云矣。取考曹上配案,則用得以毆逐庶母罪,丁未五月定配,今已限滿的實,依法典放送後,徒流案頉下事,分付道臣之意,敢啓。傳曰,知道。
江華留守林翰鎭疏曰,伏以,臣以無似,謬膺重寄,居然歲將再周矣。才猷素短,圖報罔效,居常愧懼,若隕淵谷,而臣之素患痰濕之崇,始因微滯,轉成浮脹,浹月彌留,證涉危惡,爲尋醫藥,力疾入城,近日以來,一倍添劇,胃土敗而食飮全却,風火旺而咳喘迭作,氣息凜綴,轉側須人,眞殿節享,竟至替行,留營事務,無以應接,惶隘冞切。如添一病,保障之地,理不宜一任瘝曠,而徒懷嚴畏,苟度時日,則臣罪滋大,益無所逃。顧臣瓜限,秪隔數朔矣,苟使臣病,可以振刷一分,則何敢以醜穢見狀,唐突叫閽,若昧分義也哉?反復思惟,無望蹲仍,玆敢悉暴情實,仰瀆崇嚴。伏乞聖慈,俯垂鑑諒,亟遞臣見帶之職,回授可堪之人,俾公事幸而賤分安焉。臣無任云云。答曰,省疏具悉。實病旣如此,所請依施。
上在昌德宮。停常參·經筵。
沈宜冕,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
金益文啓曰,明日常參·經筵,取稟。傳曰,停。
沈宜冕啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
傳于金益文曰,玉堂竝許遞,政官牌招,開政差出。
金益文啓曰,吏曹判書趙翼永,參判金鼎集,參議洪祐喆牌不進,推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
又啓曰,玉堂上下番俱空,事甚未安。今日政新除授玉堂,竝待下批牌招,推移入直,何如?傳曰,允。
備邊司薦望,以趙亨復爲江華留守。
金益文,以吏批言啓曰,禮曹正郞全道海,受由過限不上來,改差,何如?傳曰,允。
兵曹啓目粘連啓下是白有亦,觀此慶尙左水使李寅熙狀啓,則臣同生弟容熙,時帶管下多大浦僉使,在法當遞,令該曹照例稟處亦爲白有臥乎所,相避之法,在下當遞,多大僉使李容熙,依法典改差,何如?判付啓依允。
有政。吏批,判書趙翼永進,參判金鼎集,參議洪祐喆竝牌招不進,右承旨金益文進。以兪致善爲應敎,徐堂輔·朴斆默爲校理,尹堉·金元植爲副校理,權永秀·趙然昌爲修撰,李·朴商壽爲副修撰,李文馨爲禮曹正郞,韓圭錫爲監察,趙遠永爲京畿都事,江華留守單趙亨復。
兵批,判書徐左輔進,參判趙得林病,參議朴鳴載病,參知權馦入直,右副承旨趙道淳進。以尹膺烈爲僉知,申杓爲宣傳官,朴孝喜·鄭演·玄光宣·趙榮麟爲五衛將,李㙽爲曹司五衛將,趙明奎·宋宅謙爲景福將,朴齊賢·徐常儉爲慶熙將,金在徽爲宣傳官,李時夏爲文兼,朴永建爲訓鍊判官,加設朴履珪爲守門將,李亨夏爲多大僉使,同知單李光雲,護軍林翰鎭,副護軍兪致崇·吳致淳·李容熙·金永求·沈興奎,副司直李寅奭·尹行謨·金元植·鄭鎏·李鼎敍,副司果李彙主·金禹銖·李鍾浩·朴浚愚,以上竝單付。別軍職成永龜,前判官劉璟源今加折衝加資事,承傳。兼鎭撫使單趙亨復。
吏批,再政。以鄭夔弼爲掌樂主簿。
兵批,再政。以鄭澤源爲宣傳官,孫鍾策爲守門將,同知單池鴻九,僉知加設單成永龜,僉知三單朴孝禧·鄭演·玄光宣,副護軍劉璟源,守門將沈升奎,內禁衛洪埨,以上今加折衝加資事,承傳。
傳于沈宜冕曰,前兵使李熙絅,額外壯勇衛金泰郁·任興模,竝別軍職差下。
兵曹口傳政事,同知加設單李熙絅,部將加設二單金泰郁·任興模。
沈宜冕啓曰,行大司憲李敦榮,掌令徐珖輔·黃晦瑛牌不進,執義金圭瑞,持平朴光立·金羲裕在外,監察茶時之意,敢啓。傳曰,知道。
以大司諫李奎翊,司諫朴龍九,獻納洪祐命,正言李廷斗·張龍逵,掌令徐珖輔·黃晦瑛牌不進罷職傳旨,傳于趙道淳曰,只推。
以吏曹參議洪祐喆再牌不進罷職傳旨,傳于趙道淳曰,只推。
以應敎兪致善,校理徐堂輔·朴斆默,副校理尹堉·金元植,修撰趙然昌,副修撰李·朴商壽牌不進罷職傳旨,傳于趙道淳曰,只推。
沈宜冕,以兵曹言啓曰,禁軍來秋冬等祿試射時,騎芻·柳葉箭沒技人及別試鐵箭三矢能越一百五十步人,別單書入之意,敢啓。傳曰,知道。
又以兵曹言啓曰,今月十五日,二羽禁軍番次矣。該番將未差之代,依承傳口傳擬入之意,敢啓。傳曰,知道。
兵曹口傳政事,以趙兢錫爲羽林衛將。
兵曹口傳政事,副司果單洪淳穆。
義禁府啓目,平海郡守柳之奫原情云云,傳旨內辭緣,泛稱遲晩,所當請刑是白乎矣,曾經摠府郞,勿爲請刑,載在大典通編,議處,何如?判付啓依允。
上在昌德宮。停常參·經筵。
藥房提調徐箕淳,副提調洪鍾應啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣,卿等不必入侍矣。大王大妃殿·王大妃殿·中宮殿口傳問安。答曰,知道。
沈宜冕啓曰,玉堂備員間,視事頉稟之意,敢啓。傳曰,知道。
金益文啓曰,明日召對,取稟。傳曰,停。
鄭翊朝啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
傳于金益文曰,禮房承旨馳詣宗廟·徽定殿·景慕宮,奉審摘奸以來。
傳于沈宜冕曰,別軍職金鍵減下。
鄭翊朝啓曰,行大司憲李敦榮,掌令徐珖輔·黃晦瑛牌不進,執義金圭瑞,持平朴光立·金羲裕在外,監察茶時之意,敢啓。傳曰,知道。
以大司諫李奎翊,司諫朴龍九,獻納洪祐命,正言李廷斗·張龍逵,掌令徐珖輔·黃晦瑛牌不進罷職傳旨,傳于鄭翊朝曰,只推。
金益文,以奎章閣言啓曰,明日卽書香閣望奉審日次,臣進詣擧行之意,敢啓。傳曰,知道。
又以弘文館言啓曰,上番闕直,事甚未安。應敎兪致善,校理徐堂輔·朴斆默,副校理尹堉·金元植,修撰趙然昌,副修撰朴商壽·李,旣有只推之命,竝卽牌招,以爲推移入直之地,何如?傳曰,允。
以校理朴斆默,修撰趙然昌牌不進罷職傳旨,傳于鄭翊朝曰,只推。
沈宜冕啓曰,明日大王大妃殿誕日問安相値,視事頉稟之意,敢啓。傳曰,知道。
兵曹口傳政事,上護軍金興根。
沈宜冕,以摠衛營言啓曰,弘化門入直初付兼司僕軍鄭千石·林得伊,今五月十三日中日時,鳥銃邊三中入格,而永爲陞禁事,單子判下矣,知委該曹,永付兼司僕帖文,成給之意,敢啓。傳曰,知道。
上在昌德宮。停常參·經筵。
大王大妃殿誕日,大殿,內閣·政院·玉堂口傳問安。答曰,知道。朝廷二品以上·六曹堂上單子問安。答曰,知道。大王大妃殿,內閣·政院·玉堂·朝廷二品以上·六曹堂上單子問安。答曰,知道。王大妃殿·中宮殿,內閣·政院·玉堂口傳問安。答曰,知道。朝廷二品以上·六曹堂上單子問安。答曰,知道。
金益文啓曰,明日常參·經筵,取稟。傳曰,停。
沈宜冕啓曰,備邊司郞廳來言,今日賓廳日次,而大王大妃殿誕日問安相値,不得來會云矣,敢啓。傳曰,知道。
傳于金益文曰,日次儒生殿講,以製代講爲之,試紙用大好紙,明日春塘臺親臨矣,該房知悉。
傳于沈宜冕曰,明日出宮門路,以保定門爲之。
金益文,以奎章閣言啓曰,景慕宮望廟樓,今望奉審,無頉之意,敢啓。傳曰,知道。
又以禮曹言啓曰,今此大王大妃殿誕日,諸道所封賀箋中,慶尙右水使金鍵,以應封官,兼別軍職,各爲封進矣,一體看審捧入,而吉州牧使白能洙,方在拿命中,所封箋文,依前例不爲捧入之意,敢啓。傳曰,知道。
鄭翊朝,以義禁府言啓曰,明日日次儒生殿講,以製代講時,本府都事十員內,六員赴擧,只有四員,本府當直·公事回公都事及靑陽門·明光門·通化門禁亂都事,無以推移。假都事二員,令該曹口傳差出,以爲分排擧行之地,何如?傳曰,允。
慶科增廣文科會試典禮講,一所試官李升洙·尹行謨,二所試官權永秀·南鍾三。
上在昌德宮。停常參·經筵。
沈宜冕啓曰,明日生進放榜相値,視事頉稟之意,敢啓。傳曰,知道。
金益文啓曰,明日召對,取稟。傳曰,停。
鄭翊翊啓曰,行大司憲李敦榮,掌令徐珖輔·黃晦瑛呈辭,執義金圭瑞,持平朴光立·金羲裕在外,監察茶時之意,敢啓。傳曰,知道。
又啓曰,明日生進放榜,兩司侍臣當爲進參,除在外外,未肅拜·呈告人員,竝待開門牌招,何如?傳曰,允。
金益文,以奎章閣言啓曰,御考恩賜丁未六月日次儒生殿講更試,直赴殿試生員黃鍾顯元帖及小帖文,依節目粘連成給,知委禮曹及四館所,許赴於今此慶科增廣文科殿試之意,敢啓。傳曰,知道。
又以奎章閣言啓曰,御考恩賜丁未六月日次儒生殿講更試,直赴會試進士趙秉學,幼學南鍾應·朴麟夏元帖及小帖文,依節目粘連成給,知委禮曹及四館所,許赴於今此慶科增廣文科會試之意,敢啓。傳曰,知道。
沈宜冕,以兵曹言啓曰,今五月十七日,武臣堂上朔試射日次,而生進放榜權停例相値,不得爲之之意,敢啓。傳曰,知道。
又以都摠府言啓曰,今日入直內三廳武兼禁軍及軍兵等,當爲中日習射技放,而殿座相値,不得設行之意,敢啓。傳曰,知道。
江華留守趙亨復疏曰,伏以,臣於本月十三日,伏奉除旨,以臣爲江華府留守者,臣聞命惝怳,莫省攸措。夫居留之任,卽古之分司是已。保釐委寄,本自不輕,而矧玆沁都,實國之晉陽也。樓櫓城堞,控山河之形勝,金穀儲胥,備陰雨之綢繆,舟舶交會,管轄最要,重之眞殿密邇,羹墻寓慕,木天嚴祕,奎璧垂輝,設置之重,不特關防然也。臣本措大,尤短吏事,前後綰符,非止一再,而苟且牽補,罅漏百出,每自追惟,不覺發騂。今玆所叨,非一縣一州之比,而且況挽近以來,弊源滋興,積貯漸就虛耗,物色無復前觀,在朝家軫念之道,宜倍愼簡,而乃以如臣不才小試而蔑效者,擧以畀之,不少留難,豈不大有乖於核實之政,而畢竟僨誤,可立而待。苟非然者,臣亦彝性中物,蒙被殊私,與天無極,豈其全昧感激,不思酬報,乃爲此飾讓之擧也?參倚已熟,承膺無路,玆敢披瀝衷懇,冒瀆崇嚴。伏願聖明,俯垂鑑諒,亟遞臣新授職名,俾便公私焉。臣無任云云。答曰,省疏具悉。卿其勿辭察任。
今五月十六日卯時,上詣春塘臺。親臨日次儒生殿講,以製代講試取入侍時,行都承旨洪鍾應,左承旨洪說謨,右承旨金益文,左副承旨沈宜冕,右副承旨趙道淳,同副承旨鄭翊朝,記事官朴昇壽,假注書鄭直東,記事官趙然興·閔致庠,直提學趙秉駿,檢校直閣鄭㝡朝·尹致英,檢校待敎李㘾·李裕元·南秉哲·洪淳穆,待敎金炳德,以次侍立。時至,通禮跪啓請外辦。上具翼善冠·衮龍袍。乘輿出萬八門。藥房提調徐箕淳,副提調洪鍾應進前奏曰,侵早勞動,聖體,若何?上曰,一樣矣。仍由保定門·靑陽門,詣春塘臺陞座。鍾應奏曰,出標信,開布城,令儒生入場乎?上可之。鍾應奏曰,以何標信擧行乎?上曰,以所受標信擧行,可也。鍾應奏曰,從陞諸臣中,有差試官者,使之暫退行禮乎?上可之。讀券官行上護軍朴永元,議政府左參贊李若愚,行護軍金大根,對讀官吏曹參議洪祐喆,成均館大司成李㘾,副司果朴永輔,副司直南履輪,行四拜禮訖。上入小次,少頃,出次陞座。命永元書試題。永元·若愚書箋擬本朝群臣賀上號禮成,稱觴飾慶。限未時,鍾應跪奏宣敎,永輔·履輪,跪受出懸題訖。鍾應奏曰,令試官權退乎?上曰,唯。仍入小次。上曰,今番取十人。上出次陞座。鍾應奏曰,科次爲之乎?上可之。履輪進前讀奏第一張,至十五句。上曰,止之。永元曰,書等何以爲之乎?上曰,二張書正字三下,三張書草三下,五張書次上,第一張書一字,可也。永元書等訖。鍾應奏曰,坼封,何以爲之乎?上曰,坼封奏之,可也。鍾應拆封,讀奏封內訖。上命書傳敎曰,日次儒生應製箋居首三下一進士金學初,之次三下進士徐相鼎竝直赴殿試,之次草三下進士申錫禧等三人,竝直赴會試,之次次上幼學洪在善等五人,竝令該曹考例施賞。又命書傳敎曰,入格儒生,明日待令。永元曰,預差三張,書外字乎?上可之。仍入小次。傳曰,還宮當自內爲之矣,該房知悉。出傳敎諸臣以次退出。
上在昌德宮。停常參·經筵。
金益文啓曰,明日常參·經筵,取稟。傳曰,停。
沈宜冕啓曰,來二十一日,朝參日次,而顯隆園忌辰祭正日相値,頉稟之意,敢啓。傳曰,知道。
金益文啓曰,來二十一日,輪對日次,而顯隆園忌辰祭正日相値,頉稟之意,敢啓。傳曰,知道。
鄭翊朝啓曰,行大司憲李敦榮呈辭,執義金圭瑞,持平朴光立·金羲裕在外,掌令徐珖輔·黃晦瑛牌不進,監察茶時之意,敢啓。傳曰,知道。
傳于洪鍾應曰,入格儒生入侍。
注書朴昇壽病,代以韓敬源爲假注書。
韓敬源有頉,代以白宗逵爲假注書。
金益文,以弘文館言啓曰,校理朴斆默,修撰趙然昌,竝卽牌招察任,何如?傳曰,允。
以司諫朴龍九,獻納洪祐命,正言李廷斗·張龍逵,掌令徐珖輔·黃晦瑛牌不進罷職傳旨,傳于鄭翊朝曰,只推。
以校理朴斆默,修撰趙然昌牌不進罷職傳旨,傳于鄭翊朝曰,只推。
義禁府啓目粘連,向前柳之奫亦,配囚逃失,時非過限,他人捕得,律有可原是白乎乃,操飭不嚴,難免溺職,以此照律,何如?判付啓依允。
義禁府啓目,吉州前牧使白能洙原情云云,問目內辭緣,泛稱遲晩,所當請刑是白乎矣,曾經閫帥,勿爲請刑,載在大典通編,議處,何如?判付啓依允。
領議政權敦仁疏曰,伏以,臣於春末,敢有疾痛之呼,未蒙矜許之恩,前月旬間,擬申懇苦,具牘將上,萊報嶺啓,雖異邊警,冒昧陳私,亦有義分之不敢出,因仍縮伏,今且數朔矣。臣之前後丐病,固自知其極煩絮而太支蔓,亦安望殿下之一向憫恤,不以爲猥越哉?臣旣自知其如此,而又不能不如此者,亦有甚不得已者存耳。臣之忝是官今七年,患是病亦五年,病與官幾相與之首尾焉,則國之閱幾年寘一病相於朝,臣之以病爲官而迄不退者,是足謂上下俱失。乃前批若曰,一則爲國事也,二則爲國事也,夫以莫重之國事,委之積年病癃之身,不惟斥黜不加,反期望倚毗之冞篤,而曰是乃爲國事者,得無已惑乎?夫國事之艱虞,輔相之所重,殿下旣洞諭之。殿下必以爲輔相其人也,則艱虞可濟也,獨不念艱虞之至此,由於輔相之非其人也歟。臣於是官,歲月非不久也,付畀非不至也,顧艱虞則日甚一日,歲加一歲,較之七年以前,不啻倍之者,皆臣之致之也。況今年益老而病亦益老,筋力精力,日不逮而月不同,則乃以七年未效之官,欲望一朝之功於床簀之喘,其可乎?臣之欲必退者,亦惟曰爲國事也。念臣狗馬之疾,聖明之所燭悉,而目下最不堪自力者,風眩是已。眩之爲病,發於翻身轉眼之頃,直如投絶塹而滾洪波,甚則昏憒窒塞,若性命之是爭,病過則神識聰記,竝皆不守,殘元剩液,一敗塗地,其發無節,多或課日,其不發也,亦常粥粥,放心不下,若相待然,痛劇痛定,無非視蔭光景,雖以少壯之人,抱此貞痼,其能有幸者希矣。今臣寄存一空殼於陽界,以待朝暮,以此生量此病,病有餘而生不足,則復安能撐持已喪之質,承事至隆之寄乎?是其國體之不容乃爾,事勢之無可奈何。故非但臣自有較然畫者,成言於同朝,同朝之人,亦無不諒臣之病而知臣之當退也。今雖欲包蓄尸素之慙,拚棄棧豆之譏,憑藉恩遇,累然復處於廊廟之首,將何以抗顔於朝乎?我殿下,固未嘗不察臣病狀,而特以其官大官也,去就之若是持之,大官尤不當一時虛冒,國事誠不可任其僨誤,而臣之癃殘,萬萬無從政之望,則豈可使誤之又誤,不終變通乎?臣於是,只有必退而已,殿下亦只有聽臣而已。病思至此,惶汗自逬,不避瀆擾,更暴血衷,言不知裁,伏地攢禱,必望聖慈特回仁照,亟遞重任,使廟務無曠,微願獲遂焉。臣無任云云。答曰,省疏具悉卿懇。輔相之重,非朝遞暮改之任,則予所以授卿,卿所以膺予,曾不幾朔矣?國計之泮渙,民生之困窮,百隷之怠慢,庶務之叢脞,又非體國元輔可以言私之時。況臥閤論道,本不以筋力爲職,調養攝理,綽有便宜之道,則卿之一向浼浼,是豈予倚毗眷寄之意乎?望卿克體敷心之諭,亟斷來章,弘濟時艱。仍傳于沈宜冕曰,此批答,遣史官傳諭。
今五月十七日辰時,上御誠正閣。入格儒生入侍時,行都承旨洪鍾應,假注書鄭直東,記事官金觀孝·閔致庠以次進伏。儒生金學初·徐相鼎·申錫禧·羅啓南·洪在善·李基鎬·李光翼·朴會臣,序立階下訖。上曰,史官分左右。鍾應進前奏曰,儒生使之進前乎?上可之。學初等以次陞堂,奏職·姓名訖。鍾應奏曰,儒生具玹·李象淳等二人,病未待令矣。上曰,唯。儒生等退立階下訖。鍾應奏曰,直赴以上人,使之先退,其餘則施賞乎?上曰,唯。直赴殿試人則姑留,可也。在善等,跪受賞,紙三卷·筆三技·墨三笏訖。引儀唱四拜,儒生等行禮退出。上命致庠呼新,致庠承命出呼進退。學初·相鼎塗墨後,命退出。仍命史官就座,又命退。承史以次退出。
上在昌德宮。停常參·經筵。
金益文啓曰,明日常參·經筵,取稟。傳曰,停。
鄭翊朝啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
沈宜冕啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
傳于金益文曰,直提學金大根馳詣顯隆園,奉審摘奸,仍詣健陵華寧殿,一體奉審以來。
傳于金益文曰,生進謝恩,當親受矣,該房知悉。
傳于金益文曰,藥院都提調有闕之代,前望單子入之。
內醫院都提調前望單子入之,判府事朴晦壽落點。
鄭翊朝啓曰,行大司憲李敦榮,掌令徐珖輔·黃晦暎牌不進,執義金圭瑞,持平朴光立·金羲裕在外,監察茶時之意,敢啓。傳曰,知道。
以大司諫李奎翊,司諫朴龍九,獻納洪祐命,正言李廷斗·張龍逵,掌令徐珖輔·黃晦瑛牌不進罷職傳旨,傳于沈宜冕曰,只推。
金益文,以成均館大司成意啓曰,今此典禮講時,二所試官副司果南鍾三在外,不得進參,令政院稟旨變通,以爲備員捧講之地,何如?傳曰,允。
金益文啓曰,因成均館草記,典禮講二所試官南鍾三在外,不得進參,令政院稟旨變通事,允下矣。合有變通之道,何以爲之?敢稟。傳曰,令該曹付標以入。
吏曹,典禮講二所試官南鍾三有頉,代金昌秀。
金益文,以弘文館言啓曰,校理朴斆默,修撰趙然昌,旣有只推之命,竝卽牌招察任,何如?傳曰,允。
以校理朴斆默,修撰趙然昌牌不進罷職傳旨,傳于金益文曰,只推。
兵曹口傳政事,五衛將加設二單金基圭·尹昌宇。
金益文,以禮曹言啓曰,卽接四館所牒呈,則戊申五月日次儒生製述入格進士金學初·徐相鼎以上直赴殿試,進士申錫禧·羅啓南,生員具玹以上直赴會試事,命下,竝於今番分等許赴事,報來矣。進士金學初·徐相鼎,直赴於今此增廣文科殿試,進士申錫禧·羅啓南,生員具玹,許赴於增廣文科覆試之意,分付,何如?傳曰,允。
判府事鄭元容箚曰,伏以,臣於藥院之任,蒙恩除拜,前後屢遭,而非有甚疾病至情懇,則未嘗爲陳私丐免之計者,亶以保護之職,起居之禮,誠宜自效,義不敢辭也。今則衰病轉益癃痼,筋力無以收拾,戶庭動作,亦難如意,彈束趨造,尤何可望?且臣於先壠事役,有不得不躬自檢董者,前以從便往省之意,因僚相筵達,而事故相仍,迄未暇遑,將擬於盛熱之前,往來經紀,而職名且縻,末由擅行,情私所切,冒悚仰籲。伏乞俯賜矜諒,亟解臣所帶藥院之任,以便公私,不勝至祝。取進止。答曰,省箚具悉卿懇。愼節奉慮,所辭藥院之任,今姑勉副。仍傳于金益文曰,此批答,遣史官傳諭。
今五月十八日辰時,上御熙政堂。生進謝恩親受入侍時,行都承旨洪鍾應,左承旨洪說謨,右承旨金益文,左副承旨沈宜冕,同副承旨鄭翊朝,假注書鄭直東·白宗逵,記事官趙然興·閔致庠,檢校待敎李裕元以次進伏訖。生員韓基佑·李台鉉·洪可謨·崔載元·柳宇睦·柳烋·朴齊文·金啓煥·任承準·李澤九·洪擎曦·趙寅植·南憲重·朴煥奎·沈勛澤·鄭若愚·李秉冕·李僖魯·申錫敎·尹永進·張漢奎·趙恒敎·趙近和·尹錫祿·成憙默·朴基戩·閔種悳·鄭蕳始·徐臣輔·李宗濂·徐莘輔·洪晩鍾·尹永善·李象準·徐載元·閔應善·李敏承·尹榰·朴升德·禹東榮·吳敬善·柳鳳增·趙然斌·金商鉉·黃鍾胤·金重嶠·李奭信·趙準夏·尹明鉉·金疇鎬·方根植·李承澈·康志淳·朴順陽·鄭泰好·具學祖·金基圭·洪哲周·尹容善·李啓五·林昇源·吳聖善·金秉薰·鄭基百·金亮淵·洪大猷·朴長錫·李敦相·石鳴球·金歙·朴胤永·李宜馨·金熽·安益熙·李玄佑·金亨集·申龍奎·李璜周·朴祺壽·李根華·尹昌宇·權邦老·尹滋善·盧浣·金載恒·禹鼎鎭·金鍾燮·申象求·金宅義·朴台鎭·金相鉉·李赫文·宋秉先·金在諄·宋泰鎭·邊錫龍·鄭商應·都必中·李圭瑞,進士柳圭鎭·李在灝·沈英慶·車鎭奎·尹平鎭·金商韻·朴永運·李承九·吳載濂·李漢龜·金東敎·朴基鵬·尹相甲·洪畯·李喆淵·申杓·尹兼善·李京鎬·韓用近·李源學·李應辰·李赫·朴麟欽·李長勳·成浩民·李玄豹·趙然三·金兢泰·鄭基會·鄭晉默·金萬鉉·宋夏老·李鎬命·盧丙龍·洪寅燮·崔齊恒·金胄鉉·鄭世華·沈樂羲·申錫龍·朴永茂·洪殷標·尹普烈·朴世秉·金炳始·崔榮淵·洪廷燮·孫德遠·金元性·金基遠·趙秉集·趙忠植·柳喆用·李冕容·尹孝善·權詢·康基和·李文豹·沈起澤·洪臣學·全基誠·金民均·鄭煥杓·申絖·朴鍾源·李象恂·李秉奎·金秀謙·南鍾遠·姜漢奎·朴鼎進·宋奭求·權好淵·朴蓂壽·印載鉉·黃鍾敎·尹滋善·朴齊翼·申暘植·元錫亨·曺鎭億·宋持準·金明覺·洪在鼎·韓命鎬·李喬榮·金膺元·金在聲·徐太淳·尹榮久·尹行騏·沈章淳·洪錫禎·趙元燮·尹致亨·鄭民恒·趙鴻基·崔柱廈·沈廷奎·宋熙正等,分東西序立訖。上曰,史官分左右。鍾應進前奏曰,生進後陪人,使之隨入乎?上曰,唯。鍾應奏曰,入侍諸臣中,有率榜人,使之暫退行禮乎?上曰,唯。贊儀唱四拜,生進行四拜禮。鍾應奏曰,生進等使之進前乎?上曰,唯。生進等以次進前,各奏職·姓名訖。贊儀唱生進出,生進皆出。上曰,生員徐載元·具學祖,進士金胄鉉,姑爲留待,可也。上命書傳敎曰,生員徐載元·具學祖,進士金胄鉉竝賜樂。出榻敎上曰,今榜中年最老者,金基圭乎?鍾應曰,然矣。今爲八十四歲云矣。上曰,其次卽尹昌宇乎?鍾應曰,然矣。上命書傳敎曰,生員金基圭·尹昌宇,竝令該曹,五衛將加設,口傳單付。出榻敎上命史官就座,又命退。諸臣以次退出。
上在昌德宮。停常參·經筵。
金益文啓曰,明日再明日顯隆園忌辰祭齋戒·正日相値,視事頉稟之意,敢啓。傳曰,知道。
又啓曰,明日召對,取稟。傳曰,停。
又啓曰,右副承旨趙道淳,今日不爲仕進,卽爲牌招,何如?傳曰,允。
又啓曰,假注書鄭直東,身病猝重,勢難察任,今姑改差,何如?傳曰,允。
鄭直東改差,代以鄭漢源爲假注書。
以右副承旨趙道淳牌不進罷職傳旨,傳于沈宜冕曰,只推。
鄭翊朝啓曰,行大司憲李敦榮,掌令徐珖輔·黃晦瑛呈辭,執義金圭瑞,持平朴光立·金羲裕在外,監察茶時之意,敢啓。傳曰,知道。
沈宜冕啓曰,摠衛大將徐憙淳,以戶曹判書點檢事,明日西江出去矣。所佩命召,何以爲之?敢稟。傳曰,仍佩往來。
傳于金益文曰,發遣吏郞,諸執事淸齋與否,摘奸以來。
沈宜冕,以兵曹言啓曰,今五月二十日,文臣朔試射日次,而顯隆園忌辰祭齋戒相値,不得爲之之意,敢啓。傳曰,知道。
又以都摠府言啓曰,今日入直內三廳武兼禁軍及軍兵等,當爲中日習射技放,而停朝市相値,不得設行之意,敢啓。傳曰,知道。
又以備邊司言啓曰,卽見水原留守金左根狀啓,則以爲會付還餉,自來不敷,每當還分,排巡苟艱,本府留庫中米太合五千四百八石零,屬邑餉租三千六百三十六石,特許加分事,請令廟堂,稟旨分付矣。本府加分,已成年例,農節排巡,有關民情,依狀請特爲許施,何如?傳曰,允。
上在昌德宮。停常參·經筵。
藥房提調徐箕淳,副提調洪鍾應啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣,卿等不必入侍矣。大王大妃殿·王大妃殿·中宮殿口傳問安。答曰,知道。
金益文啓曰,明日召對,取稟。傳曰,停。
鄭翊朝啓曰,行大司憲李敦榮,掌令徐珖輔·黃晦瑛呈辭,執義金圭瑞,持平朴光立·金羲裕在外,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而顯隆園忌辰祭齋戒相値,不得來會云矣,敢啓。傳曰,知道。
傳于金益文曰,禮房承旨馳詣受香諸處,奉審摘奸以來。
趙道淳啓曰,卽者副修撰朴商壽,以其親病,陳疏徑出,原疏以顯隆園忌辰祭齋戒,纔已退却矣。所當直捧禁推傳旨,而此與無端徑出有異,推考警責,何如?傳曰,允。原疏捧入。
金益文啓曰,卽者禮曹郞廳來言,增廣文科覆試試官,明日當爲擬入,而判書未差,次堂例不得擧行云。判書未差之代,政官牌招,開政差出,何如?傳曰,前望入之。
禮曹判書前望入之,朴永元落點。
以慶尙左水使李寅熙狀啓,蔚山府人命渰死事,傳于鄭翊朝曰,聞甚矜惻,原恤典外,別加顧助,如有生前身還布,竝蕩減,未拯屍身,期於拯得之意,廟堂措辭,分付。
金益文,以吏曹言啓曰,今此健元陵忌辰祭獻官,前參判曺錫雨塡差,而時無職名,令該曹口傳付軍職,何如?傳曰,允。
兵曹口傳政事,行護軍單曺錫雨。
副修撰朴商壽疏曰,伏以,臣母素患痰眩之症,近因日候之不調,宿病復發,兼以感滯,一倍添劇,食飮全阻,轉側須人,臣聞報煎灼,按住不得。玆敢忙陳短章,徑出禁扄,伏乞聖慈,俯垂鑑諒,亟遞臣所帶之職,以便救護,仍治臣擅離之罪,以肅朝綱焉。臣無任云云。答曰,省疏具悉。爾其勿辭救護。
上在昌德宮。停常參·經筵。
洪說謨啓曰,明日常參·經筵,取稟。傳曰,停。
沈宜冕啓曰,來二十五日,朝參日次矣,敢稟。傳曰,停。
鄭翊朝啓曰,行大司憲李敦榮,掌令徐珖輔·黃晦瑛呈辭,執義金圭瑞,持平朴光立·金羲裕在外,監察茶時之意,敢啓。傳曰,知道。
洪鍾應啓曰,右承旨金益文,今日不爲仕進,卽爲牌招,何如?傳曰,允。
沈宜冕啓曰,禁衛營將官來言,今日奉營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
以右承旨金益文牌不進罷職傳旨,傳于沈宜冕曰,只推。
洪說謨,以禮曹言啓曰,今此慶科增廣別試文科覆試試官,當爲磨鍊,而擬望之人乏少,承旨竝擬,何如?傳曰,允。
又以禮曹言啓曰,今此慶科增廣別試文科覆試試官,當爲磨鍊,而堂下無故可擬之人乏少,依近例以堂上官通擬入之意,敢啓。傳曰,知道。
沈宜冕啓曰,文科覆試試官李啓朝,謂有情勢,奉牌闕外陳疏到院,而原疏以顯隆園忌辰祭正日,纔已退却矣。前後飭敎,何等截嚴,而屢度催促,無意承膺,事體所在,誠極未安,從重推考,何如?傳曰,允。原疏捧入。
又啓曰,文科覆試參試官金永爵,謂有情勢,奉牌闕外,陳疏到院,而原疏以顯隆園忌辰祭正日,纔已退却矣。前後飭敎,何等截嚴,而屢度催促,終不入來,事體道理,萬萬未安,所當重勘,而本院請推之外,無他可施之罰,何以爲之?敢稟。傳曰,原疏捧入。
又啓曰,禁衛大將任聖臯,以武二所試官,明日慕華館出去矣。所佩命召及兼帶右邊捕盜大將命召及大將牌·傳令牌,何以爲之?敢稟。傳曰,竝仍佩往來。
洪說謨,以禮曹言啓曰,大小科陳試人,草記許赴事,曾有定式矣。戊戌四月三日製入格直赴會試幼學李善浩,壬寅二月春到記製述入格直赴會試幼學崔瑨,同年三月交河·坡州·高陽三邑儒生應製入格直赴會試幼學尹吉培,俱爲陳試,故取考其所受公文,則明白無疑,而在喪及朞服未葬人,竝許陳試,法典所載,一竝許赴於今此增廣別試文科覆試之意,敢啓。傳曰,知道。
洪說謨,以兵曹言啓曰,卽接慶熙宮衛將高漢柱牒報,則本宮內都摠府西邊大松一株,拔根顚仆云。依例斫去之意,敢啓。傳曰,知道。
兵曹啓目粘連啓下是白有亦,觀此全羅兵使李顯稷狀啓,則以爲虞候趙羲復老父,宿病沈重,情私煎迫,卽爲啓遞,歸護病親事,呈狀是白置有亦,邊將,邊帥旣無由覲之例,而以其父病,連呈辭狀,情勢可悶,不得已馳啓爲白去乎,遞改一款,令該曹稟處亦爲白有臥乎所,虞候之親病呈遞,旣無已例,帥臣之至請稟處,尤係格外。該帥臣從重推考,虞候之情地,雖甚可矜,敢以無例之事,屢呈請遞,有關後弊,該虞候趙羲復,爲先施以罷職之典,何如?判付啓依允。
同知李啓朝疏曰,伏以臣,卽伏見東堂覆試試望擬入,則臣名亦在參試之末,繼以召牌儼臨,試體旣重,朝飭且嚴,在臣義分,固當蹶之不暇,而第臣於年前,猥忝東堂初試參試之列,自速僨誤,竟被嚴譴,至今追惟,惶愧交切,從玆試院一步,便成自劃之艮限,卽同朝之所共見諒者也。科名旣同於前後,私義有關於廉防,今何敢以時月之稍久,自同無故,晏然承當計也哉?趨詣朝房,冞增悚蹙,玆敢不避僭猥,冒陳短章,伏乞聖明,俯垂鑑諒,亟改臣檢擬之望,以重試事,仍治臣瀆撓之罪,以昭法紀,千萬幸甚。臣無任云云。答曰,省疏具悉。往事不必追提,試牌體重,卽爲入來。
行副護軍金永爵疏曰,伏以,臣憃疎謭劣,百無肖似,偏蒙恩造,與天無極,擢鼎甲超階秩,未幾月而復膺百里之命,圖報一念,寤寐如結,其奈性本迂拙,邑又衝繁,尋常簿書,尙多糾誤,而況乙巳夏以北巨沒之警,便一滄桑,民命渰溺,擧抱蕩析之憂,田疇潰覆,酷被懷襄之患,災荒溢目,擘畫無術。竊擬丐遞讓能,而跡涉規免,徊徨因循之際,特召旋仍,眷寄冞隆,遂不得不策勵愚鈍,從事於賑濟之政,而念急拯救,罔覺註謬之襲,事欠綜理,竟速淆濫之謗,譬如窶人之子,家不滿十金之産,猝使之坐擁累鉅萬,欲其措處之件件停當,其決不能也,審矣。臣之所處,不幸類是,過後追究,悔恨方深,不待繡評,而臣罪臣亦自知之矣。近地薄竄,曾不足以少贖釁尤,而連歲慶會,沛澤旁流,賜環授牒,重之以甄敍之典,感戴鴻渥,隕結難酬。夫弇棧之車,駑駘之馬,發軔之初,已見其顚覆踣蹶,更何望其執策而結駟,馳驟乎康莊之衢也哉?惟有戢影鏟踪,避遠榮塗,以爲黥劓之補而已。卽者臣名,入於試望,天牌儼臨於跧蟄省愆之中,違召路阻,隨詣朝房,跼高蹐厚,惶阨靡措。聖念縱軫於記簪,累迹實愧於彯纓,株守難改,鐵限在前,咫尺脩門,不敢作進身計者,蓋以衅穢之不可湔滌也,廉隅之不可拚棄也。豈可諉以經勘,抗顔周行,重自陷於不識四維之科哉?玆敢披瀝衷懇,仰瀆崇嚴,伏乞聖慈,俯垂鑑諒,亟改臣見擬之望,仍治臣逋慢之罪,更令選部,永刊仕籍,俾爲爲人臣而辜恩僨事者之戒焉。臣無任云云。省疏具悉。事屬旣往,何至於如是深引乎?試牌體重,卽爲入來。
上在昌德宮。停常參·經筵。
沈宜冕,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
沈宜冕啓曰,明日再明日,健元陵忌辰祭齋戒·正日相値,視事頉稟之意,敢啓。傳曰,知道。
又啓曰,明日召對,取稟。傳曰,停。
鄭翊朝啓曰,行大司憲李敦榮,掌令徐珖輔·黃晦瑛試所進,執義金圭瑞,持平朴光立·金羲裕在外,監察茶時之意,敢啓。傳曰,知道。
沈宜冕啓曰,右副承旨趙道淳,今日不爲仕進,卽爲牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本營軍兵,日次私習云矣,敢啓。傳曰,知道。
傳于沈宜冕曰,平安監司入侍。
備忘記,平安道觀察使趙斗淳下直,長弓一張,長箭一部,片箭一部,筒兒一箇賜給。
沈宜冕啓曰,明日傳香,禮房承旨當爲齋宿,右承旨金益文,所當牌招,而拘於廳規,不得請牌,何以爲之?敢稟。傳曰,牌招。
以右副承旨趙道淳牌不進罷職傳旨,傳于鄭翊朝曰,只推。
以黃海監司尹定鉉狀啓,黃州牧民家失火事,傳于沈宜冕曰,聞甚矜惻,原恤典外,別加顧助,結構奠接之方,廟堂措辭,分付。
金益文,以弘文館言啓曰,校理朴斆默,修撰趙然昌,竝卽牌招察任,何如?傳曰,允。
沈宜冕,以兵曹言啓曰,考見諸道今春官鎭門聚點狀啓,則黃海前兵使吳一善狀啓中,道內各邑鎭軍兵聚點時,文城鎭,器械破傷,老弱苟充,間或有之云矣。官鎭門聚點,旣係詰戎之政,軍器什物,乃是陰雨之備,則常時不能檢飭,亦不修改,致有此執頉之擧,其在戎政,誠甚疎忽。執頉當該鎭邊將,推考警責,何如?傳曰,允。
又以武一所試官意啓曰,臣所今日平明開場,而初試擧子當付元額八十六人內,無緣不赴爲四人,捧單實數八十二人矣。先自木箭試取之意,敢啓。傳曰,知道。
又以武二所試官意啓曰,臣所今日平明開場,擧子捧單數,自天字至地字半字合爲八十七人矣。先自木箭試取之意,敢啓。傳曰,知道。
義禁府照目粘連,平海郡守柳之奫矣本府議啓內,配囚逃失,時非過限,他人捕得,律有可原是白乎乃,操飭不嚴,難免溺職,以此照律罪,笞五十收贖,解見任別敍,私罪,奉敎依允爲旀,功減一等爲良如敎。又啓目粘連,向前白能洙亦,外方科試儒生,不入原籍,冒受公文者,本邑守令罷職,載在法典矣。白能洙,依此律罷職放送,何如?判付啓依允。
敎平安監司趙斗淳書。王若曰,虞群牧各授以職,疇能若予采哉?周方伯必擇其材,斯欲得君重耳。眷玆關西巨鎭,卽我海東名藩,繇檀·箕幾千餘年,聖化寢邈於醇樸,環浿·滻累十諸邑,民俗尙狃於勁頑,蓋其財力匱而作業空,固知所漸者久矣。苟非望實隆而績用茂,若爲必解而更之。惟卿,承故家懿規,荷兩朝殊遇,膺奎選而贊六經之治,爛其有華國盛名,掌戶賦而充三壤之供,綽乎爲需世良手。漢南之節纔返,豈欲屢煩軒帷?海西之績追思,要使更試盤鐕。玆授卿以平安道觀察使兼兵馬水軍節度使·都巡察使·管餉使·平壤府尹,卿其祗服寵命,勉恢良圖。寬和若仲淹之治雍,惟小民是保,嚴明如孺文之按冀,無大吏或憚。於戲,樓臺逍遙,可想裘帶之多暇,閭巷謠頌,且待璽書之崇褒。故玆敎示,想宜知悉。知製敎金炳德製進
今五月二十二日辰時,上御誠正閣。平安監司入侍時,左副承旨沈宜冕,假注書鄭漢源,記事官金德根·趙然興,平安監司趙斗淳,以次進伏訖。上曰,史官分左右。仍命平安監司進前。斗淳進前。上曰,職·姓名奏之。斗淳奏職·姓名訖。上曰,本道雖無目下大段之弊,而知卿可以勝任,故有此委畀,須下去恪勤對揚,可也。斗淳曰,臣才識蔑劣,而本道事勢,日益凋弊云,委寄之聖念,恐無以報答萬一,只不勝惶懍矣。上曰,江界察邊事,中原則誠實爲之,而朝鮮則未免沁泄,別般善處之,可也。斗淳曰,下敎誠然矣。自巡營距江界,爲五六百里矣,不可朝發而夕至,則自不無稽滯疎虞之慮。下去後當爲別關申飭矣。上命就座。宜冕奏曰,宣諭,何以爲之乎?上曰,出去爲之,可也。命監司先退,又命史官就座。仍命退。承史以次退出。
上在昌德宮。停常參·經筵。
金益文啓曰,明日召對,取稟。傳曰,停。
鄭翊朝啓曰,行大司憲李敦榮,掌令徐珖輔·黃晦暎試所進,執義金圭瑞,持平朴光立·金羲裕在外,監察茶時之意,敢啓。傳曰,知道。
洪鍾應啓曰,右副承旨趙道淳,今日不爲仕進,卽爲牌招,何如?傳曰,允。
傳于金益文曰,禮房承旨馳詣健元陵,奉審摘奸,局內諸陵,一體奉審以來。
傳于鄭翊朝曰,左承旨許遞,前望入之。
以右副承旨趙道淳牌不進罷職傳旨,傳于鄭翊朝曰,只推。
以校理朴斆默,修撰趙然昌,牌不進罷職傳旨,傳于鄭翊朝曰,只推。
沈宜冕,以武一所試官意啓曰,臣所今日木箭應射擧子三十八人內,三矢入格二十人,二矢入格七人,一矢入格七人合爲三十四人矣。日暮姑停之意,敢啓。傳曰,知道。
又以武二所試官意啓曰,臣所今日木箭應射擧子八十七人內,三矢入格三十五人,二矢入格五人,一矢入格一人合爲四十一人矣。日暮姑停之意,敢啓。傳曰,知道。
又以武一所試官意啓曰,臣所今日平明開場,昨日未畢試木箭,仍爲試取之意,敢啓。傳曰,知道。
又以武一所試官意啓曰,臣所今日木箭應射擧子四十四人內,三矢入格六人,二矢入格十人,一矢入格七人,昨日入格三十四人合爲五十七人矣。木箭纔已畢試,鐵箭鱗次試取之意,敢啓。傳曰,知道。
又以武一所試官意啓曰,臣所今日鐵箭應射擧子五十七人內,三矢入格五十四人,二矢入格二人合爲五十六人矣。鐵箭纔已畢試,片箭鱗次試取之意,敢啓。傳曰,知道。
又以武二所試官意啓曰,臣所今日平明開場,昨日未畢試木箭,仍爲試取之意,敢啓。傳曰,知道。
又以武二所試官意啓曰,臣所今日木箭應射擧子四十六人內,三矢入格二十一人,二矢入格五人,一矢入格六人,昨日入格四十一人合爲七十三人矣。木箭今已畢試,鐵箭鱗次試取之意,敢啓。傳曰,知道。
又以武二所試官意啓曰,臣所今日鐵箭應射擧子七十三人內,三矢入格四十一人,二矢入格一人合爲四十二人矣,日暮姑停之意,敢啓。傳曰,知道。
上在昌德宮。停常參·經筵。
沈宜冕啓曰,明日常參·經筵,取稟。傳曰,停。
鄭翊朝啓曰,行大司憲李敦榮,掌令徐珖輔·黃晦瑛試所進,執義金圭瑞,持平朴光立·金羲裕在外,監察茶時之意,敢啓。傳曰,知道。
沈宜冕啓曰,右副承旨趙道淳,今日不爲仕進,卽爲牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
承旨前望入之,趙得林落點。
左副承旨沈宜冕,同副承旨鄭翊朝等啓曰,卽伏見諸道放未放成冊,有島配罪人睦台錫,圍籬安置罪人金,島配罪人柳晏·李魯奎·成容默·柳泰東·羅釆奎等以放字書下者,臣等相顧愕眙,竊不勝憂歎之至。噫,諸罪人罪名雖殊,負犯均重,臺啓久益嚴峻,王章尙未夬伸,輿情愈久而愈苑,公憤愈久而愈激,其罪犯之罔赦,庶幾聖明之所照燭,而値此霈澤旁流之時,遽降放釋之命,此雖出於大聖人好生之盛德,而第念莫嚴者,邦憲也,莫遏者,輿論也,豈因廣慶之會,輕議宥釋之典乎?臣等職忝惟允,義難奉承,玆敢聯籲,伏乞聖上,亟寢成命,使堤防嚴而刑政重焉,惶恐敢啓。答曰,處分積有商量,勿煩,卽速頒布。
以右副承旨趙道淳牌不進罷職傳旨,傳于鄭翊朝曰,只推。
以慶尙監司金公鉉狀啓,進上生竹笋,節序差早,限內不得封進,惶恐待罪事,傳于鄭翊朝曰,勿待罪事,回諭。
傳于鄭翊朝曰,會寧府定配人尹喜豐,放送。
沈宜冕,以武一所試官意啓曰,臣所今日片箭應射擧子五十六人內,邊二中入格一人,邊一中入格二人合爲三人矣。片箭纔已畢試,騎芻鱗次試取,而日暮姑停之意,敢啓。傳曰,知道。
又以武一所試官意啓曰,臣所今日平明開場,騎芻仍爲試取之意,敢啓。傳曰,知道。
又以武一所試官意啓曰,臣所今日騎芻應射擧子五十六人內,一中入格二人矣。騎芻纔已畢試,騎槍當爲試取,而無一人應試,鳥銃鱗次試取之意,敢啓。傳曰,知道。
又以武一所試官意啓曰,臣所今日鳥銃應放擧子五十六人內,貫一中邊一中入格二人,貫一中入格二人,邊二中入格二人,邊一中入格十人合爲十六人矣。鳥銃纔已畢試,仍爲開講試取之意,敢啓。傳曰,知道。
又以武一所試官意啓曰,臣所今日應講擧子五十六人內,入格爲十四人矣。各技皆已畢試,今方修整榜目之意,敢啓。傳曰,知道。
沈宜冕啓曰,試官之出榜詣闕,例也,而武一所監試官李奎翊·黃晦瑛,謂有身病,自外徑歸,事甚未安。竝推考,何如?傳曰,允。
沈宜冕,以武二所試官意啓曰,臣所今日平明開場,昨日未畢試鐵箭,仍爲試取之意,敢啓。傳曰,知道。
又以武二所試官意啓曰,臣所今日鐵箭應射擧子三十一人內,三矢入格二十人,二矢入格二人,昨日入格四十二人合爲六十四人矣。鐵箭畢試,片箭鱗次試取,而元貫革外,加設四貫革之意,敢啓。傳曰,知道。
又以武二所試官意啓曰,臣所今日片箭應射擧子六十四人內,邊一中入格八人矣。片箭旣已畢試,而騎芻鱗次試取之意,敢啓。傳曰,知道。
又以武二所試官意啓曰,臣所今日騎芻應射擧子六十四人內,無一人入格,騎槍當爲試取,而無一人應試者,鳥銃鱗次試放,元貫革外,加設二貫革之意,敢啓。傳曰,知道。
又以武二所試官意啓曰,臣所今日鳥銃應放擧子六十四人內,邊三中入格一人,貫二中入格二人,貫一中邊一中入格二人,邊二中入格五人,貫一中入格三人合爲十三人矣。日暮姑停之意,敢啓。傳曰,知道。
上在昌德宮。停常參·經筵。
藥房都提調朴晦壽,副提調洪鍾應啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣,卿等不必入侍矣。大王大妃殿·王大妃殿·中宮殿口傳問安。答曰,知道。
沈宜冕,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
金益文啓曰,明日常參·經筵,取稟。傳曰,停。
洪鍾應啓曰,右副承旨趙道淳,今日不爲仕進,卽爲牌招,何如?傳曰,允。
鄭翊朝啓曰,合辭許久闕啓,事甚未安。除在外·試所進去外,呈告人員,竝卽牌招,何如?傳曰,允。
沈宜冕啓曰,備邊司郞廳來言,今日賓廳日次,而領議政權敦仁有身病,左議政·右議政未差,不得來會云矣,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
洪鍾應啓曰,行左承旨趙得林,時在京畿楊州地,斯速乘馹上來事,下諭,何如?傳曰,許遞,前望入之。
承旨前望入之,兪章煥落點。
洪鍾應啓曰,新除授左承旨兪章煥,卽爲牌招,何如?傳曰,允。
傳于沈宜冕曰,兵曹參判有闕之代,前望入之。
兵曹參判前望入之,李應植添書落點。
洪鍾應啓曰,明日傳香,禮房承旨當爲齋宿,右承旨金益文,纔已須資出去矣,卽爲牌招,何如?傳曰,允。
鄭翊朝啓曰,行大司憲李敦榮,掌令徐珖輔試所進,執義金圭瑞,持平朴光立·金羲裕在外,掌令黃晦瑛陳疏,監察茶時之意,敢啓。傳曰,知道。
以右承旨金益文牌不進罷職傳旨,傳于鄭翊朝曰,只推。
以右副承旨趙道淳牌不進罷職傳旨,傳于鄭翊朝曰,只推。
行都承旨洪鍾應,右承旨金益文,左副承旨沈宜冕,同副承旨鄭翊朝等啓曰,臣等昨陳聯籲,粗效繳還之義,及承批旨,不賜允兪,臣等達宵繞壁,益不勝憂歎之至。諸罪人負犯,遽難擬議於原釋者,此非但臣等之言,卽一世公共之論也。王章未伸,輿情尙沸,則今豈因遇慶疏放之會,遽然渾入於全釋之中乎?隄防不可以不嚴,刑政不可以不重,玆敢相率更籲,伏乞聖明,更加三思,亟收成命焉,惶恐敢啓。答曰,此豈如是屢煩之事乎?卽速頒布。
以忠淸道放未放成冊,傳于鄭翊朝曰,徐室輔·南錫禹·洪顯參·林象鉉·金鳳敍·李喆榮·韓鎭華·趙頣淳·鄭裕健·吳肯默·李熠放。
以全羅道放未放成冊,傳于鄭翊朝曰,文用中·李敏棟·吳宅善·申大膺·睦台錫·李敏榮·李仁模·金·成容默·柳泰東·李魯奎·柳晏·羅采奎放。
以慶尙道放未放成冊,傳于鄭翊朝曰,申鍾淳·申桓·許燦·鄭誠一放。
以江原道放未放成冊,傳于鄭翊朝曰,李希濂·梁柱台·南宮鉐·李正觀·柳觀升·姜集·朴宗鎭放。
以咸鏡道放未放成冊,傳于鄭翊朝曰,申命濈放。
以黃海道放未放成冊,傳于鄭翊朝曰,尹禹鉉·朴賢楷·李祖植·李台成·金有喜放。
以平安道放未放成冊,傳于鄭翊朝曰,柳震甲放。
洪鍾應,以內醫院都提調意啓曰,提調徐箕淳,今日問安,不爲仕進,卽爲牌招,何如?傳曰,允。
兪章煥,以弘文館言啓曰,修撰趙然昌,卽爲牌招察任,何如?傳曰,允。
沈宜冕,以都摠府言啓曰,副摠管朴蓍會,以御營中軍,軍兵等中日試射放事,南小營書仕出去之意,敢啓。傳曰,知道。
又以訓鍊都監言啓曰,今五月三十日大王大妃殿寶齡六旬,王大妃殿寶齡望五,純宗大王追上尊號,大王大妃殿加上尊號,翼宗大王追上尊號,王大妃殿加上尊號,合六慶慶科增廣別試武科殿試時,本局將校·軍兵及漢旅直赴殿試應試應頉人,別單書入之意,敢啓。傳曰,知道。
又以禁衛營言啓曰,今此慶科增廣別試武科殿試時,本營將校·軍兵中直赴應試應頉人,別單書入之意,敢啓。傳曰,知道。
又以御營廳言啓曰,今此慶科增廣武科殿試時,本廳將校·軍兵直赴應試人,別單書入之意,敢啓。傳曰,知道。
又以武二所試官意啓曰,臣所今日開場,昨日未畢試鳥銃,仍爲試取之意,敢啓。傳曰,知道。
又以武二所試官意啓曰,臣所今日鳥銃應榜擧子五十一人內,邊一中入格九人,昨日入格十三人,合爲二十二人矣。鳥銃畢試,而仍爲捧講之意,敢啓。傳曰,知道。
又以武二所試官意啓曰,臣所今日捧講之時,落講擧子金斗喜·閔景鎭等,挾憾於見屈,欲爲罷場之計,無難悖說,或投沙礫,究厥宅心,萬萬叵測。如此惡習,不可尋常處之,爲先移送秋曹,照法嚴繩,何如?傳曰,允。
又以武二所試官意啓曰,臣所今日應講擧子二十二人內,入格十四人矣。各技皆已畢試,今方計劃修整榜目之意,敢啓。傳曰,知道。
沈宜冕啓曰,試官之出榜詣闕例也,而武二所監試官李敦榮·洪祐命,謂有身病,自外徑歸,事甚未安。竝推考,何如?傳曰,允。
鄭翊朝,以義禁府言啓曰,咸鏡道會寧府定配罪人尹喜豐放送事,承傳啓下矣。尹喜豐放送事,分付該道道臣之意,敢啓。傳曰,知道。
又以義禁府言啓曰,各道放未放成冊啓下,忠淸道保寧縣徒三年定配罪人徐室輔,槐山郡徒二年半定配罪人南錫禹,洪州牧徒三年定配罪人洪顯參,結城縣徒三年定配罪人林象鉉,稷山縣徒三年定配罪人金鳳叙,槐山郡徒一年定配罪人李喆榮,永同縣徒二年半定配罪人韓鎭華,扶餘縣徒一年半定配罪人趙頤淳,黃磵縣徒三年定配罪人鄭裕健,忠州牧徒二年定配罪人吳肯默,槐山郡移配罪人李熠,平安道楚山府充軍罪人柳震甲,全羅道靈嚴郡遠配罪人文用中,充軍罪人李敏棟,寶城郡充軍罪人吳宅善,定配罪人申大膺,珍島郡金甲島島配罪人睦台錫,羅州牧黑山島移配罪人李敏榮,茂長縣定配罪人李仁模,康津縣古今島圍籬安置罪人金,興陽縣呂島島配罪人成容默,羅州牧智島島配罪人柳泰東,珍島郡島配罪人李魯奎,靈光郡荏子島島配罪人柳晏,康津縣薪智島島配罪人羅采奎,慶尙道星州牧移配罪人申鍾淳,昌原府充軍罪人申桓,蔚山府充軍罪人許燦,咸陽郡流三千里定配罪人鄭誠一,咸鏡道穩城府充軍罪人申命濈,黃海道長淵縣徒三年定配罪人尹禹鉉,徒二年定配罪人朴賢楷,遂安郡徒二年半定配罪人李祖植,長連縣徒二年半定配罪人李台成,白川郡徒二年定配罪人金有喜,江原道襄陽府徒三年定配罪人李希濂,橫城縣定配罪人梁柱台,春川府徒三年定配罪人南宮鉐,楊口縣徒二年半定配罪人李正觀,通川郡徒二年半定配罪人柳觀升,橫城縣徒一年半定配罪人姜集,原州牧徒一年半定配罪人朴宗瑱等名下,竝放字書下矣。徐室輔·南錫禹·洪顯參·林象鉉·金鳳敍·李喆榮·韓鎭華·趙頤淳·鄭裕健·吳肯默·李熠·柳震甲·文用中·李敏棟·吳宅善·申大膺·李敏榮·李仁模·申鍾淳·申桓·鄭誠一·申命濈·尹禹鉉·朴賢楷·李祖植·李台成·金有喜·李希濂·梁柱台·南宮鉐·李正觀·柳觀升·姜集·朴宗瑱等,竝放送事,分付各該道道臣。許燦旣己身死勿論,睦台錫·金·成容默·柳泰東·李魯奎·柳晏·羅采奎等,竝臺啓方張,不得擧行之意,敢啓。傳曰,知道。
應敎兪致善,校理徐堂輔·朴斅默,副校理尹堉·金元植,修撰權永秀,副修撰朴商壽·李等箚曰,伏以臣等,卽伏見院議批旨下者,始知有島配罪人睦台錫,圍籬安置罪人金,島配罪人柳晏·李魯奎·成容默·柳泰東·羅采奎等放釋之命矣。臣等相顧愕眙,竊不勝憂歎之至。噫,彼諸罪人,罪名雖殊,負犯均重,臺啓尙此嚴峻,輿情轉益憫鬱,此皆聖明之所照燭,今何可遽議宥釋乎?遇慶渙澤,聖意雖出於好生,謹隄嚴防,邦憲不可以或撓。臣等職忝論思,義難泯點,玆敢相率聯籲。伏乞聖上,亟恢轉圜,特寢成命焉。取進止。答曰,省箚具悉,已諭於院議之批,勿煩。
大司諫李奎翊,司諫朴龍九,掌令黃晦瑛,正言李廷斗等疏曰,伏以臣等,卽伏見爛報,有院議啓辭,始知島配罪人睦台錫,圍籬安置罪人金,島配罪人柳晏·李魯奎·成容默·柳泰東·羅采奎等書下放字,臣等相顧愕眙,繼以憂歎之至。噫,遇慶大赦,邦家之懿典,欽恤好生,聖人之盛德也。凡於霈澤之下,孰不欽仰,而至若此罪人等放釋之命,非不知處分之斟量,而顧其罪名差殊,而負犯惟均,臺啓嚴峻,公憤久而愈激,王章未伸,輿情久而愈菀,斯豈非聖明之所俯燭者耶?莫嚴者隄防也,莫遏者公議也,豈因廣慶之會,遽議宥釋之典乎?臣等職忝耳目,義難泯默,玆敢相率聯籲。伏乞聖上,亟寢成命,俾邦憲嚴而刑政重焉。臣無任云云。答曰,省疏具悉,已諭於諸批,勿煩。
獻納洪祐命疏曰,伏以臣,卽伏見赦典下者,有島配罪人睦台錫,圍籬安置罪人金,島配罪人柳晏·李魯奎·成容默·柳泰東·羅采奎等放釋之命矣。臣竊不勝愕眙憂歎之至。噫,彼諸罪人,負犯何如,關係何如?王章迄今未伸,臺論久而益激,此皆聖明之所照燭者也。今此遇慶宥釋之擧,雖出於大聖人欽恤好生之盛德,而第念莫嚴者邦憲也,莫遏者公議也。以若關係,以若負犯,豈因廣慶之會,遽議全宥之典乎?院啓臺章,迭請反汗,而兪音尙靳,輿情轉欝。臣適在監試之地,旣未能隨衆聯籲,而憂憤所激,義難泯默,玆敢短章仰瀆,冀蒙轉圜。伏乞聖上,淵然深思,亟寢成命,使隄防無壞,刑政得中焉。臣無任云云。省疏具悉。已諭於諸批矣。
上在昌德宮。停常參·經筵。
沈宜冕啓曰,明日常參·經筵,取稟。傳曰,停。
兪章煥啓曰,右副承旨趙道淳,今日不爲仕進,卽爲牌招,何如?傳曰,允。
鄭翊朝啓曰,合辭許久闕啓,事甚未安。除在外·陳疏·試所進去外,呈告人員,竝卽牌招,何如?傳曰,允。
傳于沈宜冕曰,傳香承旨馳詣文廟,奉審摘奸以來。
兪章煥啓曰,試官之出榜詣闕,例也,而文所監試官徐珖輔·張龍逵,謂有身病,自外徑歸,事甚未安。竝推考,何如?傳曰,允。
鄭翊朝啓曰,行大司憲李敦榮,掌令黃晦瑛牌不進,執義金圭瑞,持平朴光立·金羲裕在外,掌令徐珖輔陳疏,監察茶時之意,敢啓。傳曰,知道。
以大司諫李奎翊,司諫朴龍九,獻納洪祐命,正言李廷斗,掌令黃晦瑛牌不進罷職傳旨,傳于鄭翊朝曰,只推。
以右副承旨趙道淳牌不進罷職傳旨,傳于鄭翊朝曰,只推。
以修撰趙然昌牌不進罷職傳旨,傳于鄭翊朝曰,只推。
兪章煥,以弘文館言啓曰,修撰趙然昌,旣有只推之命,卽爲牌招察任,何如?傳曰,允。
以修撰趙然昌牌不進罷職傳旨,傳于鄭翊朝曰,只推。
鄭翊朝啓曰,行大司憲李敦榮,疏批已下,一體牌招,何如?傳曰,允。
又啓曰,掌令徐珖輔,正言張龍逵,一體牌招,何如?傳曰,允。
兪章煥,以禮曹言啓曰,卽接公州幼學黃元鍾所志,則以爲同姓六寸弟衡鍾,嫡妾俱無子,以其同姓八寸弟殷鍾第二子浩明,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長黃元鍾所訴旣如此,依定式黃殷鍾第二子浩明,立爲黃衡鍾之後,何如?傳曰,允。
又以禮曹言啓曰,今五月三十日慶科增廣別試文科殿試節目,當爲磨鍊,而凡於殿試,親臨與命官,前期稟旨後擧行事,曾有定式矣。今番則何以爲之,而處所以何處擧行乎?敢稟。傳曰,春塘臺,命官爲之。
沈宜冕,以兵曹言啓曰,今五月三十日大王大妃殿寶齡六旬,王大妃殿寶齡望五,純宗大王追上尊號,大王大妃殿加上尊號,翼宗大王追上尊號,王大妃殿加上尊號,合六慶慶科增廣別試武科殿試節目,當爲磨鍊,而凡於殿試,親臨與命官,前期稟旨後磨鍊事,曾有定式矣。今番則何以爲之,而處所以何處擧行乎?敢稟。傳曰,春塘臺,命官爲之。
又以總衛營言啓曰,本營直赴殿試人,別單書入之意,敢啓。傳曰,知道。
兵曹,慶科增廣武科殿試時直赴人規矩,鐵箭三矢一百步一矢,貫革五矢一百二十步一巡一中,講書粗以上,三技取一技,落點。
兵曹,慶科增廣武科殿試時原榜人規矩,鐵箭三矢一百步一矢,貫革五矢一百二十步一巡一中,講書粗以上,三技取一技,落點。
江華留守林翰鎭疏曰,伏以,臣於日前,猥陳疾痛之呼,獲解居留之任,感戴恩造,冀延殘喘,源委已痼,危證層生,奄奄欲殊之中,又有所萬萬惶隘者。見今江華新留守辭朝之日,當爲出城交龜,而床玆運動,不能自力,躬進傳授,萬無其望,迫塞悚悶,罔知攸措。在前居留之臣,或有實故,於遞歸之時,不得如例交符,則移送印符於兼留守京畿監司,雖有其例,今臣則一縷尙存,固不敢以此援據,唐突叫閽,而病旣末由,計無所出。玆敢不避猥越,仰瀆崇嚴,伏乞聖明,俯垂鑑諒,臣之所帶符信,許令移送於京畿監司,仍爲交龜,亟治臣瀆撓之罪,以肅朝綱焉。臣無任云云。答曰,省疏具悉。病旣難强,所請依施。
大司憲李敦榮疏曰,伏以,臣於武二所監試之際,伏見有島配罪人睦台錫放釋之命,誠不勝愕眙憂歎之至。噫,此罪人罪犯,果何如也?臺啓愈久而益嚴,輿憤迄今而未已,其不可遽議於肆赦者,審矣。第念遇慶覃恩,咸與維新,雖出於大聖人好生之德,而隄防不可不嚴,刑政不可不重,其所關係,諒非細故。臣職忝憲司,義在執藝,玆敢忙綴短章,仰瀆崇嚴,惟聖明,更加三思,亟寢成命,俾允公議焉。仍念臣於圍離安置罪人金等事,有區區私義之不得隨衆聯陳者,臣雖不言,卽通朝之所共諒也。以此情踪,値此事會,晏然蹲據於臺次,非臣道理之所敢出,此爲臣目下必遞之端。伏乞特垂矜諒,遞臣見帶之銜,俾安私分,仍治臣瀆撓之罪,以警具僚焉。臣無任云云。答曰,省疏具悉。已諭於諸批矣,卿其勿辭行公。
掌令徐珖輔疏曰,伏以,臣伏見赦典下者,有島配罪人睦台錫,圍籬安置罪人金,島配罪人柳晏·李魯奎·成容默·柳泰東·羅采奎等放釋之命矣,臣竊不勝愕眙憂歎之至。噫,彼諸罪人,負犯何如,關係何如,王章迄今未伸,臺論愈久益嚴,今此遇慶宥釋之擧,雖出於大聖人欽恤好生之德,而隄防不可不嚴,刑政不可不重,以若關係,以若負犯,豈因廣慶之會,遽議全釋之典乎?院啓臺章,迭請反汗,而兪音尙靳,輿情轉欝。臣適在監試之地,旣未能隨衆聯籲,而憂憤所激,義難泯默。玆敢短章仰瀆,冀蒙轉圜,伏乞聖明,淵然深思,亟寢成命,使隄防無壞,刑政得中焉。臣無任云云。省疏具悉。已諭於諸批矣。
正言張龍逵疏曰,伏以臣,文所監試之際,伏見赦典下者,有島配罪人睦台錫,圍籬安置罪人金,島配罪人柳晏·李魯奎·成容默·柳泰東·羅采奎等放釋之命矣,誠不勝愕眙憂歎之至。噫,遇慶宥釋,國家之弘典,好生欽恤,聖人之大德也,凡於霈澤之命,非不知處分之斟量,惟彼諸罪人,負犯極重,關係甚大,隄防之不可不嚴,刑政之不可不審也。以若負犯,以若關係,豈因廣慶之會,遽議宥赦之典乎?臣旣不能隨衆聯啓,憂憤所激,義難泯默。玆敢短章仰籲,伏乞聖明,亟寢成命,俾邦典嚴而刑政重焉。臣無任云云。省疏具悉。已諭於諸批矣。
上在昌德宮。停常參·經筵。
兪章煥啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外外,呈告人員,竝卽牌招,何如,傳曰,允。
又啓曰,來初一日,輪對日次矣,敢稟。傳曰,當次人受點,後日次待令。
又啓曰,左副承旨沈宜冕,今日不爲仕進,卽爲牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
傳于兪章煥曰,上京守令與未下直守令,竝催促下送。
沈宜冕啓曰,行大司憲李敦榮,掌令徐珖輔·黃晦瑛牌不進,執義金奎瑞,持平朴光立·金羲裕在外,監察茶時之意,敢啓。傳曰,知道。
以大司諫李奎翊,司諫朴龍九,獻納洪祐命,正言李廷斗·張龍逵,掌令徐珖輔·黃晦瑛牌不進罷職傳旨,傳于沈宜冕曰,只推。
兪章煥,以弘文館言啓曰,修撰趙然昌,旣有只推之命,卽爲牌招察任,何如?傳曰,允。
以修撰趙然昌牌不進罷職傳旨,傳于沈宜冕曰,只推。
沈宜冕,以都摠府言啓曰,副摠官姜,時無職名,令該曹口傳付軍職,何如?傳曰,允。
兵曹口傳政事,護軍姜。
上在昌德宮。停常參·經筵。
鄭翊朝,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
又啓曰,明日常參·經筵,取稟。傳曰,停。
又啓曰,大司憲·執義·掌令二員,持平二員未差,監察茶時之意,敢啓。傳曰,知道。
兪章煥啓曰,右副承旨趙道淳,今日不爲仕進,卽爲牌招,何如?傳曰,允。
鄭翊朝啓曰,禁衛營將官來言,今日本營軍兵,日次私習云矣。敢啓。傳曰,知道。
又啓曰,御營廳將官來言,今日本廳軍兵,日次私習云矣。敢啓。傳曰,知道。
備忘記,江華留守趙亨復下直,長弓一張,長箭一部,賜給。
以右副承旨趙道淳牌不進罷職傳旨,傳于鄭翊朝曰,只推。
傳于鄭翊朝曰,右副承旨許遞,前望入之。
承旨前望入之。金永爵落點。
傳于兪章煥曰,發遣吏郞,諸執事淸齋與否,摘奸以來。
兪章煥,以弘文館言啓曰,修撰趙然昌,旣有只推之命,卽爲牌招察任,何如?傳曰,允。
又以吏曹言啓曰,上京守令與未下直守令,竝催促下送事,命下矣。自臣曹催促,則上京守令平山府使姜彝五,梁山郡守李鼎臣,平昌郡守柳厚祚,咸興判官鄭冕朝,金城縣令南秉善,新昌縣監金鍵,鎭川縣監趙徹林,俱已爲下去云。槐山郡守尹致麟,洪川縣監洪秉元,俱以爲今二十八日下去云。林川郡守李行翼,牙山縣監李魯榮,俱以爲今二十九日下去云。黃州牧使朴顯圭,安東府使趙啓昇,白川郡守朴齊韶,价川郡守白樂貞,南原縣監李胤愚,俱以爲今三十日下去云。咸昌縣監徐兢淳,來六月初一日下去云。淸道郡守李壽,博川郡守李玄益,報恩郡守申應模,利原縣監吳鼎周,俱以爲來六月初三日下去云。淳昌郡守趙冕鎬,以省掃事,時在京畿坡州地云。斯速還官之意,發關知委於該道臣處,而未下直守令宜寧縣監尹奎錫,洪原縣監權聖根,俱以爲來六月初二日辭朝云。上京守令慈山府使李源祚,身病沈重,不得下去云。平壤庶尹趙台淳,親病沈重,不得下去云。其身病親病旣如是,則有難强令還任,慈山府使李源祚罷黜,平壤庶尹趙台淳改差,何如?傳曰,允。
傳于兪章煥曰,臺諫竝許遞,政官牌招,開政差出。
兵曹口傳政事,副司果洪祐命。
兪章煥啓曰,吏曹判書趙冀永,參判金鼎集,參議洪祐喆牌不進,推考傳旨及罷職傳旨,今方捧入。而開政命下之後,如是違牌,事甚未安。判書參判,竝更牌招,何如?傳曰,參議只推,一體牌招。
又以吏曹言啓曰,景慕宮令申錫禧,以其身病,呈狀乞遞,改差,何如?傳曰,允。
又以吏曹言啓曰,成均館典籍金濬,除拜後過限未肅拜,成均館典籍金洛斗,受由過限不上來,竝改差,何如?傳曰,允。
又以吏曹言啓曰,奉常寺參奉鄭昌休,過限不上來,罷職何如?傳曰,允。
又以吏曹言啓曰,京畿都事趙遠永,以其身病,呈狀乞遞,改差,何如?傳曰,允。
有政。吏批,判書趙冀永進,參判金鼎集牌招不進,參議洪祐喆進,左承旨兪章煥進。啓曰,臺諫多窠,今當差出,而擬望之人乏少,外任竝擬,何如?傳曰,允。
又啓曰,平壤府庶尹,今當差出,而本府以營下劇邑,物衆地大,素稱難治,不可不擇差,同道及他道有聲績未準朔守令竝擬,何如?傳曰,允。以趙鶴年爲大司憲,朴來萬爲大司諫,尹哲求爲執義,睦仁培爲司諫,李·金大奎爲掌令,金龍基·李文馨爲持平,徐堂輔爲獻納,宋謙洙·朴公鎭爲正言,洪羲宗爲副應敎,李啓朝爲戶曹參判,徐戴淳爲刑曹參判,尹致定爲同經筵,成遂默爲同春秋,柳鼎東爲監察,洪鍾聞爲引儀,金秉性爲順康園守奉官,趙秉恒爲慈山府使,趙冕鎬爲平壤庶尹,鄭煥翼爲栗峰察訪,校書正字二單權世祜·李杓,學諭單李鍾灝,前郡守宋相保,前縣監李忠求·鄭輔源,前察訪林性洙,今加通政加資事承傳。
兵批,判書徐左輔病,參判李應植病,參議朴鳴載病,參知權馦入直進,同副承旨鄭翊朝進。同知單趙榮麟,僉知三單李㙽·金基圭·尹昌宇,大護軍李敦榮,護軍趙得林,副護軍洪說謨·李奎·沈升奎·洪埨,副司直金圭瑞·朴龍九·徐珖輔·黃晦瑛·朴光立·金羲裕,副司果張龍逵·李廷斗,以上竝單付。
吏批,再政。以柳進翰爲校理,宋廷和爲副修撰,李鼎在爲右尹,鄭爲司僕正,徐珖輔爲左通禮,安膺壽爲景慕宮令,安國鉉爲典設別提,洪鍾茂爲淳昌郡守,柳榮河爲安邊府使,趙完植爲京畿都事,成遂默爲知春秋。
兵批,再政。同知單徐相儉,副護軍鄭輔源·宋相保·李忠求·林性洙,以上竝單付。
吏批,三政。以金萬根爲司成,李亨植爲引儀,林善鎭爲永柔縣令。
兵批,三政。同知單趙明奎,副護軍單趙道淳。
鄭翊朝啓曰,獻納徐堂輔,旣在闕中,不爲肅謝,直爲出去,事甚未安。推考,何如?傳曰,允。
兪章煥,以弘文館言啓曰,校理徐堂輔,移拜獻納,上番闕直,應敎兪致善,副應敎洪羲宗,校理朴斅默,副校理尹堉·金元植,竝卽牌招,以爲推移入直之地,何如?傳曰,允。
又以禮曹言啓曰,今夏雨澤,雖或慳閟,諸路所得,間多均霑,惟畿甸·湖西·關東·海西及京中,尙今旱乾,或有鋤浥之雨,而旋卽開霽,終未優洽,夏至已過,秧節漸晩,言念民事,誠極渴悶,圭璧之擧,不容不少緩,初次祈雨祭,不卜日今三十日,三角山·木覓山·漢江,依例遣堂下三品官,虔誠設行,何如?傳曰,允。
又以戶曹言啓曰,各道年終錢穀御覽會計,待京畿·咸鏡道會案上來,修正以入事,前已草記矣。兩道會案,今纔來到,御覽會計受出修正之意,敢啓。傳曰,知道。
鄭翊朝,以都摠府言啓曰,副摠管朴蓍會,以御營中軍,軍兵等中日試射放事,南小營晝仕出去之意,敢啓。傳曰,知道。
又以摠衛營言啓曰,今五月二十八日中日時武藝別監直赴殿試人姓名,別單書入之意,敢啓。傳曰,知道。
又以刑曹言啓曰,今五月二十六日,武二所差備官,以試官意啓曰,臣所今日捧講之時,落講擧子金斗喜·閔景鎭等,挾憾於見屈,欲爲罷場之計,無難悖說,或投沙礫,究厥宅心,萬萬叵測,如此惡習,不可尋常處之,爲先移送秋曹,照法嚴繩,何如?傳曰,允事,命下矣。謹按律文,則大典通編諸科條,有曰科場作亂者,限己身降定水軍,金斗喜·閔景鎭,竝依此律,令兵曹擧行之意,敢啓。傳曰,知道。
敎嘉善大夫江華府留守兼鎭撫使趙亨復書。王若曰,周畢公之往釐東郊,惟予愼簡,宋張詠之出守西蜀,得卿無憂,撤自金鞓之華班,庸畀旄鉞之重寄,眷彼江都雄府,實爲海門巨防,松京·桐府之拱扼東西,殆若輔車之勢,摩尼·甲津之要衝左右,宛作金湯之形,粵惟眞殿史閣之儼臨,所處尤重,矧玆鎭堡城樓之連比,其任不輕,惟卿,先正肖孫,淸朝雅望,向來蔭道之薄試,幾切驥足未展之歎,晩年桂籍之始通,幸得鴻羽有儀之吉,東邑南州之盤錯屢典,已試廉吏良規,國子選部之淸顯歷揚,不改寒士雅操,玆授卿以江華府留守兼鎭撫使,卿其祇服寵命,懋恢遠圖,軍籍餉簿之明査,宜思矯革之道,關津烽堠之亟察,莫忽備豫之謀,故玆敎示,想宜知悉。知製敎權永秀製進
上在昌德宮。停常參·經筵。
鄭翊朝啓曰,明日文武科殿試相値,視事頉稟之意,敢啓。傳曰,知道。
金益文啓曰,明日召對,取稟。傳曰,停。
鄭翊朝啓曰,行大司憲趙鶴年在外,執義尹哲求,掌令李·金大圭,持平金龍基·李文馨未肅拜,監察茶時之意,敢啓。傳曰,知道。
洪鍾應啓曰,左副承旨金永爵,右副承旨沈宜冕,今日不爲仕進,竝卽牌招,何如?傳曰,允。
傳于兪章煥曰,傳香承旨馳詣受香諸處,奉審摘奸以來。
傳于沈宜冕曰,召對爲之。
以左副承旨金永爵牌不進罷職傳旨,傳于沈宜冕曰,只推。
以應敎兪致善,副應敎洪羲宗,校理朴斅默,副校理尹堉·金元植,修撰趙然昌牌不進罷職傳旨,傳于沈宜冕曰,只推。
金益文啓曰,文科殿試對讀官趙然昌,謂有情勢,奉牌闕外,陳疏到院,而原疏以祈雨祭齋戒,纔已退却矣。前後飭敎,何等截嚴,屢度催促,終不入來,事體所在,萬萬未安,所當重勘,而出院請推之外,無他可施之罰,何以爲之?敢稟。傳曰,原疏捧入。
金益文,以敦寧府言啓曰,純宗大王追上尊號,大王大妃殿加上尊號,翼宗大王追上尊號,王大妃殿加上尊號,今已紀載於御牒及譜冊,故畢役之意,敢啓。傳曰,知道。
又以奉常寺都提調提調意啓曰,東籍親耕田所種大麥打作,則所出爲六石十三斗,小麥打作,則所出爲二石三斗之意,敢啓。傳曰,知道。
沈宜冕,以兵曹言啓曰,直赴殿試奉承傳別軍職李奎運等四百五十五人,隨其錄名,依例許赴於明日殿試之意,敢啓。傳曰,知道。
又以兵曹言啓曰,選武軍官金聖泰,其子別破陣鼎三,俱爲直赴殿試奉承傳矣。同時唱榜,有違法式,鼎三退付後殿試,何如?傳曰,允。
又以兵曹言啓曰,今此慶科增廣別試武科殿試時,直赴殿試人應試應頉區別,別單書入之意,敢啓。傳曰,知道。
修撰趙然昌疏曰,伏以臣,憃愚謭劣,無所肖似,倖竊科第,忝叨法從,前後歷揚,罔非踰濫,有百孤負,蔑一裨報,每自循省,無往非辜,早晩顚疐,乃理之常,果於向來繡啓事,而臣身之僇辱極矣。臣於年前,待罪南邑,以生澁之手,遇弊敗之局,義非昧於分憂,才不堪也,誠雖切於願治,力不逮也,歷三考而虛縻,無一政之可記,歸來點檢,慙悚交中,畢竟持斧之臣,追勘於四載之後,句斷於一筆之下,許多臚列,俱極鄙瑣。噫,苟如其言,合置何辟,而聖朝寬大,罪重罰輕,感激惶蹙,靡所容措,而第臣之積負內訟,實有彌久而不解者,臣雖萬萬無狀,圖報之誠,亦具彝性,自以爲謹愼畏法,無陷大過,卽臣平日之所天心者,而只緣行己無素,人不見孚,狼狽身名,乃至於此,此所謂立身一敗,萬事瓦裂者也。臣於本事,雖不敢呶呶爭辨,而以其繡啓見之,則影響之外,全沒把着有之,措處之間,或涉依俙者有之,苟究其故,皆臣罪也。臣於爰辭,略陳其實,今何敢更事煩複,以傷事面,而自顧情蹤,轉甚慙悚,只以屛伏自靖,爲他日息補計也。不意恩敍特降,罪名盡滌,郞銜自如,館職荐授,榮寵曠絶,自不覺淸淚之被面也。古人有言曰,非常之施,愚人之僥倖,臣是何人,乃敢當此拂拭之恩?雖荷再造,廉恥之防,有關羅,今若晏若無故,揚揚追隨於周行之末,則此眞小人之無忌憚也。向被飭命,若昧變動,近事違傲,積有逋慢,虧分乖義,臣罪尤大,而今於試牌之下,莫效駕屨之義,呼望路阻,悶隘轉甚,玆敢悉暴衷臆,仰首哀籲於聽卑之下。伏乞聖明,改臣試望,議臣當律,俾公法無撓,賤分獲安焉。臣無任云云。省疏具悉。往事不必追提,卽爲入來。
戊申五月二十九日酉時,上御重熙堂。召對入侍時,參贊官沈宜冕,檢校待敎洪淳穆,侍讀官金元植,檢討官權永秀,假注書鄭漢源,記注官洪大奎,記事官金德根,各持綱目第十八卷,以次進伏訖。上曰,史官分左右。上開卷,命上番讀之。元植讀自袁術稱帝幾終編。上曰,注書出去,持次卷以來。賤臣承命出取第十九卷以入。元植讀至冀·靑·幽·竝四州。上曰,止之。文義陳之。元植曰,積德累功,自是帝王家致治之要也。今日行一仁政,明日行一仁政,久久行之,無少間斷,則是之謂積德,而深仁厚澤,浹人骨髓,必無一民不得其所,天意之眷顧,人心之歸順,不待智者而後明矣。然則累功在於積德之中,而元無二致,伏願體念焉。上命下番讀之。永秀讀第十九卷,自夏五月,至由是破敗。上曰,止之。文義陳之。永秀曰,義與信固是莫重之節,故陳珪警呂布以不義,呂布怒陳登以無信,其所激怒與警動之本意,則實非後世之所可矜式者,而信與義,古昔聖訓,亦不外是矣。是以孔子曰,食與兵假使去之,而惟信不可去,孟子曰何必利,義而已。伏願殿下,於信義上,深加體念焉。上命參贊官讀之。宜冕讀自以孫策爲會稽太守,至討李傕夷三族。上曰,止之。文義陳之。宜冕曰,此楊彪之獄,滿寵以罪不明白,大失民望之語,動曹操之意,救出楊彪。蓋刑政之於爲國,所關之非細,可推而見矣。刑政之中與不中,大係民望之失與不失,故以曹操構陷楊彪,必欲抵罪之心,猶且回聽於滿寵之一言,滿寵此言非但救彪而已,足可以垂戒於後世矣。書曰,刑期于無刑,民協于中,此無刑爲中,民心悅也。又曰,四罪而天下咸服,此以刑得中,民心服也。然則刑政,豈可不欽恤而愼重之乎?此等處伏願體念焉。上命閣臣讀之。淳穆讀自曹操引兵至繡乃服。上曰,止之。文義陳之。淳穆曰,臣所讀自至內,別無文義之可敷陳,而今此召對成命,在於近年久停之餘也。臣等歡祝之忱,曷有其已?臣於年前講筵,讀止此編,今乃猶復自如,竊念燕涓蠖濩之中,常親經史,然至若召接講論,尤所不可忽者,繼自今日以爲課,罔或間斷,則是書訖功,自不遲久,聖學裨益,可以弘多。且瞻聆攸曁,民心悅服,莫有過於此者矣。伏願體念焉。上掩卷,命史官就座,仍命退,諸臣以次退出。
上在昌德宮。停常參·經筵。
自開東至巳時,灑雨下雨,測雨器水深一寸五分。
藥房提調徐箕淳,副提調洪鍾應啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣,卿等不必入侍矣。大王大妃殿·王大妃殿·中宮殿口傳問安。答曰,知道。
金益文啓曰,明日常參·經筵,取稟,傳曰,停。
鄭翊朝啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
洪鍾應啓曰,左副承旨金永爵,同副承旨鄭翊朝,今日不爲仕進,竝卽牌招,何如?傳曰,允。
沈宜冕啓曰,備邊司郞廳來言,今日賓廳日次,而殿試相値,不得來會云矣。敢啓。傳曰,知道。
兪章煥啓曰,戶曹參判李啓朝,除拜後過三日不爲出肅,依定式推考警責,仍卽牌招察任,何如?傳曰,允。
傳于金益文曰,禮房承旨馳詣宗廟·徽定殿·景慕宮,奉審摘奸以來。
傳于金益文曰,讀券官李若愚,考官徐左輔命官爲之。
以忠淸監司金洙根狀啓沃川郡民家失火事,傳于沈宜冕曰,聞甚矜惻,元恤典外,別加顧助,結構奠接之方,廟堂措辭分付。
鄭翊朝啓曰,行大司憲趙鶴年在外,執義尹哲求,掌令李·金大圭,持平金龍基·李文馨牌不進,監察茶時之意,敢啓。傳曰,知道。
以大司諫朴來萬,獻納徐堂輔,執義尹哲求,掌令李·金大圭,持平金龍基·李文馨牌不進罷職傳旨,傳于鄭翊朝曰,只推。
金益文,以弘文館言啓曰,副應敎洪羲宗,校理柳進翰,竝卽牌招察任,何如?傳曰,允。
以副應敎洪羲宗牌不進罷職傳旨,傳于鄭翊朝曰,只推。
金益文,以奎章閣言啓曰,明日卽書香閣朔奉審日次,臣進詣擧行之意,敢啓。傳曰,知道。
又以禮曹言啓曰,來六月初十日辰時慶科增廣別試文武科放榜時,親臨與權停例,何以爲之,而處所以何處擧行乎?敢稟。傳曰,仁政殿親臨磨鍊。
沈宜冕,以兵曹言啓曰,今五月各廳堂下武臣朔試射,臣曹連因有故,不得爲之之意,敢啓。傳曰,知道。
又以兵曹言啓曰,因刑曹草記,今番武二所作亂罪人金斗喜·閔景鎭等,降定水軍,令兵曹擧行事,允下矣。作亂罪人金斗喜,黃海道甕津府,水軍充定,閔景鎭,忠淸道保寧縣,水軍充定,竝定驛子押送之意,敢啓。傳曰,知道。
又以備邊司言啓曰,卽見忠淸監司金洙根狀啓,則以爲道內穀摠,自來不敷,只以應分,排巡無路,還軍餉留庫中米一千石,租二千石太一千石,特許加分事,請令廟堂,稟旨分付矣。農節排巡,旣云不敷,餉留加分,亦多已例,依狀請許施,何如?傳曰,允。
鄭翊朝,以刑曹言啓曰,卽接慶尙監司金公鉉文移,則泗川縣定配罪人尹同得,軍威縣定配罪人車啓孫,限滿云矣。取考曹上配案,則同得叱辱妻上典,衝火墓山罪,啓孫陵木偸賣罪,竝乙巳五月定配,今已限滿的實,依法典放送後,徒流案頉下事,分付道臣之意,敢啓。傳曰,知道。
左參贊李若愚疏曰,伏以臣,今於文科殿試,伏奉命官爲之之命,而臣之資秩,旣非崇品,揆以格例,誠無以冒昧承膺,玆敢略陳短章,仰瀆崇嚴。伏乞聖明,俯垂鑑諒,亟寢臣命官爲之之命,以存公格,以安私分,不勝幸甚。臣無任云云。答曰,省疏具悉。旣有已例,卿其勿辭。
上在昌德宮。停常參·經筵。
鄭翊朝,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
金永爵啓曰,明日常參·經筵,取稟。傳曰,停。
又啓曰,來初五日,朝參日次矣,敢稟。傳曰,停。
鄭翊朝啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
金永爵啓曰,右副承旨沈宜冕,今日不爲仕進,卽爲牌招,何如?傳曰,允。
鄭翊朝啓曰,禁衛營將官來言,今日本營軍兵,日次私習云矣。敢啓。傳曰,知道。
又啓曰,御營廳將官來言,今日本廳軍兵,日次私習云矣。敢啓。傳曰,知道。
傳于金永爵曰,禮判有闕之代,前望入之。
兵曹口傳政事,上護軍朴永元。
金永爵啓曰,明日傳香,禮房承旨當爲齋宿,右承旨金益文,不爲仕進,所當牌招,而拘於廳規,不得請牌,何以爲之?敢稟。傳曰牌招。
鄭翊朝啓曰,行大司憲趙鶴年在外,執義尹哲求,掌令李·金大圭,持平金龍基·李文馨牌不進,監察茶時之意,敢啓。傳曰,知道。
以大司諫朴來萬,獻納徐堂輔,執義尹哲求,掌令李·金大圭,持平金龍基·李文馨牌不進罷職傳旨,傳于鄭翊朝曰,只推。
以右副承旨沈宜冕牌不進罷職傳旨,傳于鄭翊朝曰,只推。
傳于金益文曰,發遣吏郞,諸執事淸齋與否,摘奸以來。
金永爵啓曰,吏曹郞廳來言,新恩下批,政事,取稟。傳曰,當日爲之。
金永爵,以吏曹言啓曰,今此慶科增廣別試文科甲科第二人,當付七品職而時無見窠,生進仕滿直長中一人,依例遷轉後,推移付職,何如?傳曰,允。
金益文,以弘文館言啓曰,新除授副修撰宋廷和,時在京畿陽城地,經筵入番事緊,請斯速乘馹上來事,下諭。傳曰,許遞。
又以禮曹言啓曰,明日雜科覆試,本曹堂上,當爲備員設場,而參判徐有薰在外,無以擧行,令政院稟旨變通,何如?傳曰,許遞,今日政差出。
有政。吏批,判書趙冀永進,參判金鼎集病,參議洪祐喆病,左副承旨金永爵進。以趙龜植爲副修撰,金鍏爲禮曹參判,金在淸爲禮曹正郞,徐相鼎爲禮曹佐郞,金博淵爲掌樂主簿,高齊羲爲禮賓主簿,朴龜夏爲司宰主簿,金炳駿爲英陵參奉,宋晩載爲元陵參奉,朴鳳陽爲弘陵參奉,申植爲綏陵參奉,申錫昌爲徽定殿參奉,文慶煥爲昭顯墓守衛官,李章運爲愍懷墓守衛官。奉常參奉單李杓。
兵批,判書徐左輔病,參判李應植病,參議朴鳴載入直進,參知權馦病,同副承旨鄭翊朝進。同知單宋宅濂,訓鍊主簿加設八單李奎運·李敎昌·李敎俊·張日煥·申命澈·李鍾承·金泰郁·任興模,護軍徐有薰,副司果宋廷和,副司正李熙豐·李種榮,以上竝單付。
吏批,再政。以金應根爲忠勳都事,成載璜爲典簿,典籍單閔永緯文科甲科第一人,引儀單許鏶武科甲科第一人,尙衣直長單趙憲燮文科甲科第二人,新及第趙秉緯文科甲科第三人,登科前資窮,李宜翼·洪遠燮,登科前資窮準職,已上通訓今加通政,依法典陞堂上。
兵批,再政。同知單朴齊賢,副護軍趙秉緯·李宜翼·洪遠燮。
金永爵,以吏曹言啓曰,因黃海監司尹定鉉狀啓,夏至已過,旱乾日甚,各邑祈雨祭,量宜設行,而此際曠官,一時爲悶,未赴任及受由上京守令,竝催促下送事,允下矣。自臣曹催促,則白川郡守朴齊韶,海州判官金獻淳,俱已下去,載寧郡守韓弼敎,來六月初四日下去云。金川郡守徐有象,以前任宜寧縣監,時在任所,斯速赴任之意,發關知委於該道道臣處之意,敢啓。傳曰,知道。
金益文,以奎章閣言啓曰,景慕宮望廟樓今朔奉審,無頉之意,敢啓。傳曰,知道。
又以奎章閣言啓曰,御考恩賜儒生直赴帖,過科後,令成均館收聚,自本閣爻周後啓稟事,曾有定式矣。今番慶科增廣文科會試及殿試後,御考恩賜直赴殿試生員黃鍾顯前所受直赴帖及直赴會試進士趙秉學,幼學南鍾應·朴麟夏直赴帖,自成均館,竝收聚以來,故依定式爻周,直赴給分案冊,修正以入之意,敢啓。傳曰,知道。
又以弘文館言啓曰,副應敎洪羲宗,旣有只推之命,卽爲牌招察任,何如?傳曰,允。
又以禮曹言啓曰,圭璧之擧伊時矣。昨日驟雨,所得無多,旋卽開霽,一霈尙靳,再次祈雨祭,不卜日今初三日,龍山江·楮子島,依例遣宰臣,虔誠設行,何如?傳曰,允。
鄭翊朝,以兵曹言啓曰,五衛將朴孝喜·鄭演·徐有源·玄光宣·趙榮麟,景福宮衛將趙明奎·宋宅濂,慶熙宮衛將徐常儉·朴齊賢,文臣兼宣傳官朴齊璿,俱以病難供職,呈狀乞遞,竝改差,何如?傳曰,允。
又以兵曹言啓曰,每都政,新資五窠,例爲差出,而今番則準履歷軍器副正,亦當陞資矣。營將中軍虞候,姑無準二十朔者,雖未滿朔數,依例推移內遷,何如?傳曰,允。
又以備邊司言啓曰,本司武郞廳邊漢圭,奔走勤仕,已滿十五朔,依例陞敍或守令除授事,捧承傳施行,何如?傳曰,允。
行禮曹判書朴永元疏曰,伏以雜科開場,在於明日,臣忝長春官,職當進參矣。第自日昨,忽嬰感寒之疾,頭疼如碎,身熱若烘,兼之喉門腫梗,呑嚥不得,遇風則毛髮灑淅,欲起則神精暈眩,委身床玆,不省四到,卽無論證祟之何在,差復之遲速,時日之內,彈束赴公,實無其望,惟往役之爲重,臨時瀆擾之爲悚,驟注藥餌,冀其少愈,經宿欹午,勢無奈何而後,始爲陳暴,此之爲悚,較大於早卽上徹,趁得變通也,悶隘惶懼,無所容措。伏乞聖明,俯賜鑑諒,亟許遞臣宗伯之任,俾試事無狼狽,仍治臣稽緩錯誤之罪,以安賤分,千萬幸甚。臣無任云云。答曰,省疏具悉。實病旣如此,所請依施。
上在昌德宮。停常參·經筵。
沈宜冕啓曰,明日常參·經筵,取稟。傳曰,停。
洪鍾應啓曰,左承旨兪章煥,同副承旨鄭翊朝,今日不爲仕進,竝卽牌招,何如?傳曰,允。
傳于金益文曰,禮房承旨馳詣受香諸處,奉審摘奸以來。
傳于沈宜冕曰,召對爲之。
金益文啓曰,卽者吏曹郞廳來言,永柔縣令林善鎭,當爲署經,而兩司不備,不得署經云。除在外外,未肅拜人員,竝卽牌招,何如?傳曰,允。
以大司諫朴來萬,執義尹哲求,掌令李·金大圭牌不進罷職傳旨,傳于沈宜冕曰,只推。
禮曹判書前望入之,徐箕淳落點。
金益文啓曰,禮曹郞廳來言,今日雜科覆試,本曹堂上,當爲備員設場,而判書徐箕淳,參判金鍏未肅拜,無以擧行云。竝卽牌招,何如?傳曰,允。
又啓曰,禮曹判書徐箕淳,參判金鍏牌不進,推考傳旨,今方捧入。而雜科覆試,當爲設場,如是違牌,事甚未安。參判陳疏到院,而原疏以祈雨祭齋戒,纔已退却矣。竝更牌招,何如?傳曰,允。原疏捧入。
傳于金益文曰,新禮判之又爲求遞,未知何故,而雖曰雜科,亦是國試,則有若規避,不卽承膺,豈有如此事體乎?更卽牌招,如有違牌,勿爲呼望。
金益文啓曰,禮曹參判金鍏疏批已下,卽爲牌招,何如?傳曰,允。
以左承旨兪章煥,同副承旨鄭翊朝牌不進罷職傳旨,傳于沈宜冕曰,只推。
金益文,以弘文館言啓曰,修撰趙然昌纂輯廳都廳進,權永秀差祭,下番闕直,事甚未安。副修撰朴商壽·趙龜植,竝卽牌招,以爲推移入直之地,何如?傳曰,允。
以副應敎洪羲宗牌不進罷職傳旨,傳于沈宜冕曰,只推。
沈宜冕,以備邊司言啓曰,卽見咸鏡監司李嘉愚狀啓,則以爲南北各邑,或有穀簿不敷處,或有昨秋尤甚邑,排巡苟艱,無論元還餉交濟穀,應留條中各穀限三千石,特許加分事,請令廟堂稟旨分付矣。農節排巡,旣云苟艱,還餉加分,亦成年例,依狀請施行,何如?傳曰,允。
禮曹參判金鍏疏曰,伏以蓼蓼者莪,鮮民所哀,欒欒之棘,禮敎攸存,臣釁孽積躬,獲戾神天,甫闋前制,荐罹愍凶,處苫塊而視息苟延,經祥禫而冠裳隨改,哀此人斯,誠亦頑矣。迺於不呼之餘,遽叨甄收之恩,春官佐貳,經筵周廬,除旨聯翩,臣且感且悲,不覺涕淚之無從也。噫,祿不逮親,古人至慟,皐魚所以感風木,仲由所以願負米也。臣亦人耳,情何異玆?第臣幼多疾病,偏貽顧復之憂,長甚庸騃,常被牖導之勤,較諸恒人,不啻十百之勞,而臣父敎臣嚴,俾臣一步不敢走作,一言不敢放倒,及至策名立朝,嘗以早年不幸,爲佩紳之戒,先之以以忠之訓,繼之以難進之節,揆義分而勉駕屨之不俟,當榮塗而審霽潦之適宜,諄諄耳提,若詔乳孩,臣亦自視乳孩,凡通籍三十年,未或有一日之不在側,一事之敢自專,得至今獲免大戾者,寔賴臣父攸訓也。幸際我殿下御仁壽之域,敷孝理之政,如臣不肖,偏被異渥,恤其貧則畀廩而養之,憫其情則進秩而榮之,到底曲遂,毫髮皆恩,圖報一念,百倍餘人,今乃望絶陟岾,慟結終天,居然燧已再易矣,戴練冠而垂涕,操祥琴而猶悲,今臣情事,將何爲比?眞有若嬰孩之失乳哺耳,餘喘僅存,萬念都冷,夫豈有一分當世之戀,而何忍依舊彈束,復廁簪紳之列乎?抱華誥而誰爲之榮,霑恩俸而誰爲之養,赴于朝而於何而告,返于庭而於何而面,內無庇賴而爲命,外靡稟裁而迪誨,古人之始捧檄而終不應辟者,臣知其情有所難抑也,況臣衰隨疚增,病兼憂至,墨面枯黟而未復,柴骨顫掉而欲仆,見狀凜凜,陳就無路,玆敢罄暴哀懇,仰瀆崇嚴。伏乞聖明,克推體下之仁,俯垂矜諒之恩,將臣新叨之銜,亟許鐫免,不勝血祝之至。臣無任云云。答曰,省疏具悉。卿其勿辭行公。
戊申六月初二日申時,上御重熙堂。召對入侍時,參贊官沈宜冕,檢校直閣尹致英,侍讀官金元植,檢討官趙龜植,假注書鄭漢源,記事官趙然興·閔致庠,各持綱目第十九卷,以次進伏訖。上曰,史官分左右。上開卷,命上番讀之。元植讀自秋九月呂布復攻劉備,至以功加伏波將軍。上曰,止之。文義陳之。元植曰,孝者行之源,孟子曰,孩提之童,無不知愛其親,以愛親之心,豈可以害人之親乎?仁者愛之理,韓愈曰,博愛之爲仁,以博愛之心,豈可以絶人之祀乎?夫孝者行之一端,就事上說,仁者德之全體,就性上說,爲孝者不先於仁,爲仁者不本於李,未之有也。是以孟子曰,堯·舜之道,孝悌而已,有子曰,孝悌也者,其爲仁之本。大抵孝仁二字,不可斯須去身。伏願殿下,深加體念焉。上曰,下番讀之。龜植讀自以劉備爲左將軍,至遂有兼竝之志。上曰,止之。文義陳之。龜植曰,臣所讀自止內,別無文義之敷衍仰陳者,而竊有區區仰達者矣。第日前召對,命下於久停之餘,今日繼又有召接之擧,臣等欽仰歡忭,曷有其極?大抵大聖人治法政謨,不外乎學問一事矣。是故以大禹之聖,有惜陰之工,以殷湯之德,著新日之銘。伏願殿下,監法乎二代,繼自今雖於淸燕之暇,必親經史,且課日賜對,俾聖學無或間斷,自底於緝熙光明之域,是臣區區之望也。上曰,參贊官讀之。宜冕讀自袁紹攻公孫瓚圍之,至得傳國璽獻之。上曰,止之。文義陳之。宜冕曰,此資實空盡者,卽上段所謂兼羅紈厭粱肉之致,而下之飢困,必至之勢也。夫安民之要,莫若乎崇儉節用,帝堯土階三等,第茨不剪,而百姓阜安,後之中主如漢文帝,惜百金之費,不營露臺,而太倉之粟,紅腐陳陳由是觀之,治國之道,舍節儉而何以哉?伏願深留聖意於崇儉節用之方焉。上曰,閣臣讀之。致英讀自秋八月曹操進軍黎陽,至分兵守官渡。上曰,止之。文義陳之。致英曰,見時知幾,非但爲軍中之先務,天下萬事,皆有時與幾,則虞舜勅天之歌曰惟時惟幾,說命曰動惟厥時,周易曰知幾其神,苟能見時知幾,則天下萬事,無所疑難,以之決策應變,沛然莫禦矣。是以古昔聖王,莫不留心於時與幾。伏願此等處,深加體念焉。上掩卷,命史官就座,仍命退,諸臣以次退出。
上在昌德宮。停常參·經筵。
自人定至初四日開東,灑雨下雨,測雨器水深七分。
沈宜冕啓曰,明日常參·經筵,取稟。傳曰,停。
兪意煥啓曰,右承旨金益文,今日不爲仕進,卽爲牌招,何如?傳曰,允。
鄭翊朝啓曰,合辭許久闕啓,事甚未安。除在外·雜科進去外,未肅拜·呈告人員,竝卽牌招,何如?傳曰,允。
沈宜冕啓曰,禁衛營將官來言,今日本營軍兵,日次私習云矣。敢啓。傳曰,知道。
又啓曰,御營廳將官來言,今日本廳軍兵,日次私習云矣。敢啓。傳曰,知道。
又啓曰,假注書鄭漢源,身病猝重,勢難察任,今姑改差,何如?傳曰,允。
鄭漢源改差,代以金完植爲假注書。
金完植在外代,以韓敬源爲假注書。
鄭翊朝啓曰,行大司憲趙鶴年在外,執義尹哲求,掌令李·金大圭,持平金龍基牌不進,李文馨雜科進,監察茶時之意,敢啓。傳曰,知道。
以大司諫朴來萬,執義尹哲求,掌令李·金大圭,持平金龍基牌不進罷職傳旨,傳于鄭翊朝曰,只推。
以右承旨金益文牌不進罷職傳旨,傳于鄭翊朝曰,只推。
以忠淸監司金洙根狀啓,天安郡民家失火事,傳于沈宜冕曰,聞甚矜惻,元恤典外,別加顧助,結構奠接之方,廟堂措辭分付。
鄭翊朝,以弘文館言啓曰,副應敎洪羲宗,卽爲牌招察任,何如?傳曰,允。
以副應敎洪羲宗牌不進罷職傳旨,傳于鄭翊朝曰,只推。
鄭翊朝啓曰,永柔縣令林善鎭,憲府則雖已署經,諫院則司諫睦仁培,正言宋謙洙·朴公鎭在外,只有獻納徐堂輔一人,不得備員署經,大司諫朴來萬,旣有只推之命,更爲牌招,何如?傳曰,一司除署經。
上在昌德宮。停常參·經筵。
申時酉時,灑雨下雨,測雨器水深二分。
鄭翊朝啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外·雜科進去外,未肅拜·呈告人員,竝卽牌招,何如?傳曰,允。
又啓曰,假注書韓敬源,昨已蒙點,而今日廳坐,不爲入來,事未前有,萬萬駭然,所當重勘,而本院請推之外,無他可施之罰,何以爲之?敢稟。傳曰,拿處。
韓敬源拿處代,以李鍾淳爲假注書。
鄭翊朝啓曰,明日傳香,禮房承旨當爲齋宿,右承旨金益文,不爲仕進,所當牌招,而拘於廳規,不得請牌,何以爲之?敢稟。傳曰牌招。
傳于鄭翊朝曰,發遣吏郞,諸執事淸齋與否,摘奸以來。
鄭翊朝啓曰,行大司憲趙鶴年在外,執義尹哲求,掌令李·金大圭,持平李文馨牌不進,金龍基雜科進,監察茶時之意,敢啓。傳曰,知道。
以大司諫朴來萬,執義尹哲求,掌令李·金大圭,持平李文馨牌不進罷職傳旨,傳于鄭翊朝曰,只推。
以右承旨金益文牌不進罷職傳旨,傳于鄭翊朝曰,只推。
金永爵,以弘文館言啓曰,副應敎洪羲宗,旣有只推之命,卽爲牌招察任,何如?傳曰,允。
以副應敎洪羲宗牌不進罷職傳旨,傳于鄭翊朝曰,只推。
金永爵,以禮曹言啓曰,圭璧再薦,甘澍伊始,而僅止浥塵,終未周洽,三次祈雨祭,不卜日今初六日南壇·雩祀壇,依例遣宰臣,虔誠設行,何如?傳曰,允。
又以吏曹言啓曰,今此雩祀壇三次祈雨祭大祝,前都事趙遠永塡差,而時無職名,令該曹口傳付軍職,何如?傳曰,允。
兵曹口傳政事,副司果趙遠永。
鄭翊朝,以都摠府言啓曰,今日入直內三廳武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
又以義禁府言啓曰,穀主官靈巖郡守鄭愚鉉,地方官高陽郡守林泰洙拿來,與京畿監司狀啓戶曹粘目憑閱處三事,傳旨啓下矣。鄭愚鉉·林泰洙,俱在任所云。依例發遣府羅將拿來,何如?傳曰,待待命拿囚。
上在昌德宮。停常參·經筵。
自卯時至人定,灑雨下雨,測雨器水深一寸二分。
自人定至初六日開東,灑雨下雨,測雨器水深八分。
藥房都提調朴晦壽,提調徐箕淳,副提調洪鍾應啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣,卿等不必入侍矣。大王大妃殿·王大妃殿·中宮殿口傳問安。答曰,知道。
鄭翊朝啓曰,明日常參·經筵,取稟。傳曰,停。
又啓曰,行大司憲趙鶴年在外,執義尹哲求,掌令李·金大圭未肅拜,持平金龍基雜科進,李文馨呈辭,監察茶時之意,敢啓。傳曰,知道。
洪鍾應啓曰,左承旨兪章煥,右承旨金益文,今日不爲仕進,竝卽牌招,何如?傳曰,允。
鄭翊朝啓曰,備邊司郞廳來言,今日賓廳日次,而祈雨祭齋戒相値,不得來會云矣。敢啓。傳曰,知道。
傳于金永爵曰,傳香承旨馳詣受香諸處,奉審摘奸以來,
傳于鄭翊朝曰,召對爲之。
鄭翊朝啓曰,右邊捕盜大將任聖皐,以禁衛大將,南壇祈雨祭時淸道事,今方出去矣。所佩命召及大將牌·傳令牌,何以爲之?而在前如此之時,有他邊大將兼察之例,今番則何以爲之?敢稟。傳曰,仍牌往來,他邊大將兼察。
又啓曰,右邊捕盜大將,他邊大將兼察事,命下矣。兼察右邊捕盜大將李應植,卽爲牌招聽傳敎,何如?傳曰,允。
左副承旨金永爵書啓,臣承命馳詣南壇壇上神位版奉審則無頉,祭物祭器祭井看審則精潔,諸執事進排官摘奸則無頉,仍詣雩祀壇壇上神位版奉審則無頉,祭物祭器祭井看審則精潔,諸執事進排官摘奸則無頉矣。臣則還詣南壇享所,仍留監祭,待將事還奉神位版後,復命之意,敢啓。傳曰,知道。
鄭翊朝啓曰,行都承旨洪鍾應藥院進,左承旨兪章煥,右承旨金益文傳旨未下,左副承旨金永爵監祭進,右副承旨沈宜冕受由在外,院中只有臣一人,伴直無人,行都承旨洪鍾應,所當牌招,而拘於廳規,不得請牌,何以爲之?敢稟。傳曰,牌招。
以左承旨兪章煥,右承旨金益文牌不進罷職傳旨,傳于鄭翊朝曰,只推。
傳于鄭翊朝曰,右副承旨許遞,前望單子入之。
承旨前望單子入之。金愼根落點。
鄭翊朝啓曰,密符親納例也,而前平安監司趙鶴年,謂有身病,使其褊裨替納,事甚未安。推考,何如?傳曰,允。
鄭翊朝,以義禁府言啓曰,忠淸監司金洙根啓本內,安興鎭僉使李鍾應罪狀,令攸司稟處事,啓下矣。李鍾應,時在任所云,依例發遣府書吏,交代後拿來,何如?傳曰,待待命拿囚。
戊申六月初五日未時,上御重熙堂。召對入侍時,參贊官鄭翊朝,檢校直閣尹致英,侍讀官尹堉,檢討官趙龜植,記事官朴昇壽,記事官趙然興·閔致庠,各持綱目第十九卷,以次進伏訖。上曰,史官分左右。上開卷,命上番讀之。堉讀自冬十一月張繡,至由是服從。上曰,止之。文義陳之。堉曰,此時若以大勢論之,袁紹勝於曹操,而紹之卒於無成,操之僞定一時,只爭知人不知人之間耳。操是漢之猾賊,固無足有所取焉,而顧其用人之術,則當時群雄之所不及,故當繡·詡之擇所依歸也。於紹則雖招而不往,於操則有仇而不疑者,明知紹之無足有爲,而操之必能收用故耳。是以一代英俊,多爲其用,遂能號令天下,夫以奸譎權詐之術,猶能得人如此,收功如此,況乎人君,以大公至正之心,蒐羅四方賢才,不以私好惡間之,則明良相遇,化成天下之效,豈有外此哉?此等處深加聖念,是臣區區之望也。上曰,下番讀之。龜植讀自劉表遣從事,至策大驚釋之。上曰,止之。文義陳之。龜植曰,謙光,卽謙卦所謂謙尊而光之義也。周公之演大易曰,勞謙君子萬民服也。伯益之贊大禹曰,滿招損謙受益,夫謙則於德爲君子,於事爲亨而有終,此謙之爲至德者也。德者爲致治之本,人君於養德之道,尤不可少忽。伏願殿下,懋哉懋哉。上曰,參贊官讀之。翊朝讀自曹操復屯,至亡卒稍歸之。上曰,止之。文義陳之。翊朝曰,臣所讀自止內,則別無文義之可以敷陳者,而第念講對冊子綱目之書,昭載歷代之興替,備述百王之治亂,實是萬世人主之龜鑑,不可斯須去者也。古人云帝王講學之工,必貴翫索而監戒,勿令書自書而我自我,此誠先儒之格論。伏願繼自今,雖接講之餘,淸燕之中,常親此一部史,省察推類,施於爲政,則治化自底於郅隆矣,深加體念焉。上曰,閣臣讀之。致英讀自二月曹操,至還鎭幽土。上曰,止之。文義陳之。致英曰,上番玉堂,俄以袁·曹用人得失,仰奏矣。當此之時,豪傑蜂起,割據州郡,兼竝城池,投鋤仗策之士,亦不患無人,而袁紹,不聽田豐·沮授之言,卒爲白馬之敗,曹操深納郭嘉·荀彧之謀,能成鼎峙之業,得失之分,瞭如指掌。大抵士之欲盡節效忠,乃秉彝之常,然此係在上之人篤信而委任之也。苟其言不聽計不用,則雖使良平運籌,關·張鳴甲,將安所施乎?昔我世宗大王,使金宗瑞,開拓六鎭,人多言不便,竟專任不撓,六鎭咸定,嘗敎曰雖有寡人,若無宗瑞,不足以辦此事,雖有宗瑞,若無寡人,不足以主此事,唯大聖人用人之道如此,此亦體念,區區之望也。上掩卷,命史官就座,仍命退,諸臣以次退出。
上在昌德宮。停常參·經筵。
未時申時,灑雨下雨,測雨器水深二分。
金永爵啓曰,明日再明日,明陵忌辰祭齋戒正日相値,視事頉稟之意,敢啓。傳曰,知道。
兪章煥啓曰,明日召對,取稟。傳曰,停。
鄭翊朝啓曰,合辭許久闕啓,事甚未安。除在外·雜科進去外,未肅拜·呈告人員,竝卽牌招,何如?傳曰,允。
金愼根啓曰,禁衛營將官來言,今日本營軍兵,日次私習云矣。敢啓。傳曰,知道。
又啓曰,御營廳將官來言,今日本廳軍兵,日次私習云矣。敢啓。傳曰,知道。
金愼根,以都摠府言啓曰,去月二十八日中日試射時,忠翊衛黃鍾爀爲名漢,募人代射,沒技應科,傳說狼藉,有難掩耳。渠以幺麽遐鄕愚氓,冒稱攔入,無難作奸,究其所犯,萬萬駭然,爲先削科,在法當然,冒稱攔入之黃鍾爀,應募代射之張英植,竝令秋曹,照法嚴繩,臣之矇然不察,惶恐待罪之意,敢啓。傳曰,知道。
金愼根啓曰,卽見摠府草記,則去月二十八日中日試射時,忠翊衛黃鍾爀冒稱攔入,募人代射,無難作奸云。省記法意,何等愼重,闕門出入,尤爲截嚴,而有此攔入冒赴之擧,事未前有,萬萬駭然,常時不能察飭之入直兵曹·摠府堂上,竝從重推考,當該郞廳及該番將守門將,竝所當重勘,而本院請推之外,無他可施之罰,何以爲之?敢稟。傳曰,知道。當該郞廳及番將守門將,竝拿處。
鄭翊朝啓曰,行大司憲趙鶴年,執義尹哲求,掌令李·金大圭,持平金龍基牌不進,李文馨雜科進,監察茶時之意,敢啓。傳曰,知道。
以大司諫朴來萬,執義尹哲求,掌令李·金大圭,持平金龍基牌不進罷職傳旨,傳于鄭翊朝曰,只推。
兪章煥,以弘文館言啓曰,副應敎洪羲宗,卽爲牌招察任,何如?傳曰,允。
又以禮曹言啓曰,景陵香炭位土,昨年秋,以黃海道海州地披錦坊鵲川坪陳地,望定啓下,而聞自淑善翁主房,買得起墾,在於昨年春云。此旣先係於宮房,則事當還寢,故其代因齋官之報,平安道平壤地德山坊加屹垌,有陳地可以起墾處,關問便否矣。卽見該邑所報,則公私之土,旣無偏冤之處,多少之民,果有樂赴之心云。旣無民邑之弊,則以此劃付本陵香炭位土,許民耕墾,海州鵲川坪,使之還寢,何如?傳曰,允。
又以雜科覆試陰陽科試官意啓曰,今番陰陽科覆試時,天文學依數入格,命課學只一人入格,地理學則無入格人,故以六人修正榜目以入之意,敢啓。傳曰,知道。
義禁府啓目,假注書韓敬源原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,高陽郡守林泰洙原情云云。傳旨問目內辭緣,泛稱遲晩,刑推得情,何如?判付啓,除刑推議處爲良如敎。
上在昌德宮。停常參·經筵。
兪章煥啓曰,明日召對,取稟。傳曰,停。
又啓曰,來十一日,輪對日次矣,敢稟。傳曰,當次人受點,後日次待令。
金愼根啓曰,來十一日,朝參日次矣,敢稟。傳曰,停。
鄭翊朝啓曰,行大司憲趙鶴年,執義尹哲求,掌令李·金大圭未肅拜,持平李文馨呈辭,金龍基雜科進,監察茶時之意,敢啓。傳曰,知道。
兪章煥啓曰,左副承旨金益文,右副承旨金永爵,今日不爲仕進,竝卽牌招,何如?傳曰,允。
金愼根啓曰,禁衛營將官來言,今日本營軍兵,日次私習云矣。敢啓。傳曰,知道。
又啓曰,御營廳將官來言,今日本廳軍兵,日次私習云矣。敢啓。傳曰,知道。
以右副承旨金永爵牌不進罷職傳旨,傳于鄭翊朝曰,只推。
以副應敎洪羲宗牌不進罷職傳旨,傳于鄭翊朝曰,只推。
鄭翊朝啓曰,闕門鎖鑰,何等愼嚴,而今日敦化正門閉門時,誤爲下鑰,以致改鎖之境,萬萬驚悚,當該宣傳官及守門將,竝所當重勘,而本院請推之外,無他可施之罰,何以爲之?而當該司鑰,令攸司從重科治,何如?傳曰,允。竝拿處。
金益文,以禮曹言啓曰,再昨日數寸之甘澍,雖未周洽,見今濃雲四布,將有霈然之望,此際又薦圭璧,恐涉瀆䙝,四次祈雨祭,姑爲觀勢設行,何如?傳曰,允。
金愼根,以兵曹言啓曰,闕門開閉,何等審愼,而今日敦化正門下鑰時,誤爲橫鎖,至有還開更鎖之擧,事甚駭然,門考宣傳官及監鎖守門將,不可無警,令該府竝拿問處之,當該司鑰,亦令攸司,從重科治,何如?傳曰,允。
又以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
領議政權敦仁疏曰,伏以臣之再控血懇,寔出於萬萬迫塞,不容但已者,雖辭拙文短,未槪淵衷,病狀旣蒙俯燭,情實或庶仰孚,及伏奉批旨,寵待優借,恩言反侈,臣誠感激之不暇,而第臣之如渴如焚,望救於慈覆者,則不覺憮然失圖,繼之以鬱抑也。今夫臣之病,固不可治也,臣之官,固不可曠也。擧國至重之務,固不可聽於至癃之人,乃其勢有如此,而殿下之難於諒退者,不過爲朝遞暮改之嫌也。藉使臣,今日受命,明日乞遞,朝家務實之政,聖人體物之道,只觀其可遞不可遞之義諦而已,不必拘執外面,以害國事,況臣則不然,間數蒙遞,僅以月計,首尾七年,身不離於廟堂之間,謂之久任則可,數遞則未也。且若謂甄收未幾,力辭爲悚,則臣之前冬冒進,固已强所難强,而顧證祟之添深,又不比於前冬矣,國事之僨誤,亦旣多於半年矣,臣所云只觀可遞不可遞之義諦者此也。何可切切於遞易之疏數,坐敗國事而不知改也?夫馬牛任力者也,羸老疲病,力不可以服其勞則易之,哀其病且死,而憂其事之不濟也。若從以施其箠策,任其驅使,僵喘于塗,車折于坂,則臣恐狼狽之患,不在馬牛而在於人也。臣今癃廢,過於老馬牛,而公餗之覆,不止鹽車之利害,則臣之所大懼者,不在於臣身之狼狽,而殿下,終不易之,不審聖意,以爲臣之老且病,尙足受其箠策歟?臣以不才,辱殊遇而冒委寄,積幾年來,無寸知尺能之仰裨於國,白首餘生,報答無路,每中夜撫膺流涕而自悼者,臣苟萬有一可以扶顚支沛,自力其衰病,則不貲之軀,何惜於殿下,而要做便安,不欲仰承明旨哉?夫七旬貞痼之疾,旣無望於僥倖治法,則其年添而月加可知也,添而又添,加之又加,則一縷之將泯而萬事之都休,又可知也。乃以莫大之廟責,至繁之國務,寄在似此垂死之身,而名之曰大官,大官其可名冒者哉?此臣之不敢一刻自安,而又不能無憾於殿下黜陟之政也。雖以臣賤私言之,病之差不差,固不係於官之遞不遞,而如蒙恩諒,謝務投閑,內無憂恐熏灼之心,外絶期會應接之煩,靜處密室,專意刀圭,往來郊墅,多服水泉,則居肓之根,縱固自在,攝治之宜,或收其效,是則我殿下終始生成之澤也,臣安得無厚望於殿下哉?情窮勢急,畢暴至此。伏乞天地父母,念國體之不當苟且,察臣病之無可奈何,特許遞臣重任,俾延殘縷,以卒恩施焉。臣無任云云。答曰,省疏具悉卿懇。卿之必敬欲去者,不出於病患二字矣。以予禮遇之心,非不奉念,而予之必不可捨卿,有甚於當劑良方之宜於其病者,予非有私於卿而然,則卿豈不以鞠瘁爲義乎?前批已罄予意,而今章又至,誠不覺惘然失圖,予旣有確定而不撓者,卿雖屢懇而不一懇,至於拖月而閱序,斷無奉副之理,顧不爲徒損事面之歸乎?言由衷曲,不在多誥,卿其諒之,卿其諒之。仍傳于鄭翊朝曰,此批答,遣史官傳諭。
上在昌德宮。停常參·經筵。
金益文啓曰,明日常參·經筵,取稟。傳曰,停。
鄭翊朝啓曰,行大司憲趙鶴年,執義尹哲求,掌令李·金大圭未肅拜,持平金龍基雜科進,李文馨呈辭,監察茶時之意,敢啓。傳曰,知道。
洪鍾應啓曰,左承旨兪章煥,今日不爲仕進,卽爲牌招,何如?傳曰,允。
又啓曰,事變假注書李杓,身病猝重,勢難察任,今姑改差,何如?傳曰,允。
李杓改差,代以文基郁爲事變假注書。
以左承旨兪章煥牌不進罷職傳旨,傳于鄭翊朝曰,只推。
金愼根,以兵曹言啓曰,再明日親臨增廣文武科放榜時,本曹堂上,全數侍衛,而參判李應植有身病,不得進參,參判令政院稟旨變通,仍令該曹,以在京無故人口傳差出,待下批牌招,以爲進參之地,何如?傳曰,允。許遞。
吏曹口傳政事,以南獻敎爲兵曹參判。
金愼根啓曰,訓鍊大將李應植,時無職名,令該曹口傳付軍職,何如?傳曰,允。
兵曹口傳政事,行護軍李應植。
金益文,以吏曹言啓曰,因慶尙監司金公鉉狀啓,本道旱憂轉甚,名邑祈雨祭,隨其遑汲處,今方設行,此時守宰之一日曠官,萬萬悶迫,受由上京守令及未赴任守令,竝令該曹催促,急速下送事,允下矣。自臣曹催促,則新除授守令宜寧縣監尹奎錫,已爲辭朝,受由上京守令安東府使趙啓昇,淸道郡守李壔,咸昌縣監徐兢淳,俱已下去云。善山府使金淵根,今初八日下去云。星州牧使金箕默,尙州牧使李象斗,榮川郡守李鳳寧,俱以爲今初九日下去云。順興府使李允植,受由在於江原道春川地,居昌府使宋泰熙,受由在於忠淸道懷德地,寧海府使南尙敎,受由在於忠淸道槐山地,高靈縣監金正均,受由在於忠淸道洪州地云。故竝斯速還官之意,發關知委於各該道臣處之意,敢啓。傳曰,知道。
又以宣惠廳言啓曰,本廳郞廳李章五,纔已啓下矣。本廳多有擧行之事,令該曹口傳付軍職,使之冠帶常仕,何如?傳曰,允。
兵曹口傳政事,副司果李章五。
金愼根,以都摠府言啓曰,今此殿座時,侍衛寶劍,當爲備員,而都摠管興宣君昰應呈辭受由,副摠管金鍏,以禮曹參判雜科進,李圭祊有實病,金宅基以禁軍別將率領進,洪祐順有實故,二員未差,無以備員,令政院稟旨變通,與未差之代,竝令該曹,以在京無故人口傳差出,待下批牌招,以爲備員進參之地,何如?傳曰,允。許遞。
兵曹口傳政事,以成遂默爲都摠管,以李根友·趙得林·韓鎭庭·李鼎在·李熙絅·趙元錫爲副摠管。
金愼根,以備邊司言啓曰,卽見黃海監司尹定鉉狀啓,則以爲本道兵營所管來七月當禁衛上番軍,兵使當爲點送,而沿路廚傳之弊不些,以該營虞候替行事,請令廟堂稟旨分付矣。農節廚傳,在所當念,虞候替點,亦多已例,依狀請許施,何如?傳曰,允。
上在昌德宮。停常參·經筵。
金益文啓曰,明日文武科親臨放榜相値,視事頉稟之意,敢啓。傳曰,知道。
鄭翊朝啓曰,合辭許久闕啓,事甚未安。除在外·雜科進去外,未肅拜·呈告人員,竝卽牌招,何如?傳曰,允。
兪章煥啓曰,右承旨金愼根,今日不爲仕進,卽爲牌招,何如?傳曰,允。
鄭翊朝啓曰,禁衛營將官來言,今日本營軍兵,日次私習云矣。敢啓。傳曰,知道。
又啓曰,御營廳將官來言,今日本廳軍兵,日次私習云矣。敢啓。傳曰,知道。
兪章煥啓曰,假注書李鍾淳,身病猝重,勢難察任,今姑改差,何如?傳曰,允。
李鍾淳改差,代以金景游爲假注書。
金益文,以弘文館言啓曰,副應敎洪羲宗,卽爲牌招察任,何如?傳曰,允。
鄭翊朝啓曰,行大司憲趙鶴年,執義尹哲求,掌令李·金大圭,持平金龍基牌不進,李文馨雜科進,監察茶時之意,敢啓。傳曰,知道。
以大司諫朴來萬,執義尹哲求,掌令李·金大圭,持平金龍基牌不進罷職傳旨,傳于鄭翊朝曰,只推。
以副應敎洪羲宗牌不進罷職傳旨,傳于鄭翊朝曰,只推。
傳于鄭翊朝曰,明日出宮門路,以協陽門爲之。
鄭翊朝,以兵曹言啓曰,禁軍別將金宅基,身病猝重,無望供職,呈狀乞遞矣。實病旣如此,則有難强令察任,改差,何如?傳曰,允。
兵曹,以吳一善爲禁軍別將。
鄭翊朝,以刑曹言啓曰,都摠府啓辭內,去月二十八日中日試射時,忠翊衛黃鍾爀爲名漢,募人代射,沒技應科,傳說狼藉,有難掩耳。渠以幺麽遐鄕愚氓,冒稱攔入,無難作奸,究其所犯,萬萬駭然,爲先削科,在法當然,冒稱攔入之黃鍾爀,應募代射之張英植,竝令秋曹,照法嚴繩,臣之矇然不察,惶恐待罪之意,敢啓。傳曰,知道事,命下矣。謹按律文,則大典通編試取條,有曰,凡借射者杖一百身充水軍,黃鍾爀,依此律決杖一百後,身充水軍事,令兵曹擧行,張英植,渠以應募代射之漢,奸狀綻露之後,肆然逃避,本罪之外,尤極無嚴,分付左右捕廳,刻期詗捕,依律嚴繩,何如?傳曰,允。
義禁府啓目,兵曹佐郞金棱,都摠府經歷權最煥,守門將崔有顯,忠翊將張繼燮等原情云云。傳旨內辭緣,泛稱遲晩,金棱·崔有顯·張繼燮等段,刑推得情,權最煥段,所當請刑是白乎矣,摠府郞勿爲請刑,載在大典通編,議處,何如?判付啓,依允爲旀,金棱·崔有顯·張繼燮等段,竝只除刑推議處爲良如敎。又啓目,宣傳官具弼祖,守門將尹晧等原情云云。傳旨內辭緣,泛稱遲晩,尹晧段,刑推得情,具弼祖段,所當請刑是白乎矣,宣傳官勿爲請刑,載在大典通編,議處,何如?判付啓,依允爲旀,尹晧段,除刑推議處爲良如敎。
義禁府啓目粘連,向前韓敬源亦,假官蒙點,而廳坐失待,雖緣疾病之來,難免怠慢之歸,以此照律,何如?判付啓,依允。又啓目粘連,向前林泰洙亦,船行入浦,碇觸壞板,非緣指護之不謹是白乎矣,其沈旣在掌內,在法有難曲恕,以此照律,何如?判付啓,依允。
上在昌德宮。停常參·經筵。
還內後,藥房·內閣·政院·玉堂口傳問安。答曰,知道。
藥房提調徐箕淳,副提調洪鍾應啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣,卿等不必入侍矣。大王大妃殿·王大妃殿·中宮殿口傳問安。答曰,知道。
金益文啓曰,明日常參·經筵,取稟。傳曰,停。
金愼根啓曰,行大司憲趙鶴年,執義尹哲求,掌令李·金大圭未肅拜,持平金龍基·李文馨呈辭,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而文武科親臨放榜相値,不得來會云矣。敢啓。傳曰,知道。
又啓曰,禁衛營將官來言,今日本營軍兵,日次私習云矣。敢啓。傳曰,知道。
又啓曰,御營廳將官來言,今日本廳軍兵,日次私習云矣。敢啓。傳曰,知道。
注書朴昇壽病代,以李圭白爲假注書。
傳于兪章煥曰,同副承旨許遞,新及第金在淸除授。
吏曹,同副承旨,金在淸除授事承傳。
洪鍾應啓曰,新除授同副承旨金在淸,卽爲牌招,何如?傳曰,允。
傳于兪章煥曰,在外臺諫許遞。
傳于兪章煥曰,副修撰許遞。
吏曹,副修撰,宋近洙除授事承傳。
金益文,以弘文館言啓曰,下番無他推移之員,不得已以上番姑降入直之意,敢啓。傳曰,知道。
又以弘文館言啓曰,下番姑降入直,事甚未安。修撰趙然昌纂輯廳都廳進,修撰權永秀,卽爲牌招入直,副應敎洪羲宗,旣有只推之命,一體牌招察任,何如?傳曰,允。
又以禮曹言啓曰,日前之雨,旣過數寸,且有霈然之望,屢薦圭璧,實涉瀆䙝,啓稟姑停矣。伊後四日,朝陰晩暘,尙閟一霈,四次祈雨祭,不卜日今十二日,北郊遣宰臣,社稷遣重臣,虔誠設行,何如?傳曰,允。
傳于金益文曰,發遣吏郞,諸執事淸齋與否,摘奸以來。
金愼根,以都摠府言啓曰,今日入直內三廳武兼禁軍及軍兵等,當爲中日習射技放,而殿座相値,不得設行之意,敢啓。傳曰,知道。
戊申六月初十日辰時,上詣仁政殿。文武科放榜入侍時,行都承旨洪鍾應,左承旨兪章煥,右承旨金愼根,左副承旨金益文,右副承旨金永爵,同副承旨鄭翊朝,記事官朴昇壽,假注書金景游,記事官趙然興·閔致庠,直提學金大根,檢校直閣鄭㝡朝·尹致英,檢敎待敎南秉哲·李裕元·洪淳穆,待敎金炳德,以次侍立。時至,通禮跪啓請外辦。上具遠遊冠·絳紗袍,乘輿出宣化門。藥房提調徐箕淳,副提調洪鍾應進前奏曰,侵早勞動,聖體,若何?上曰,一樣矣。仍出協陽門,由肅章門入仁政門,至仁政殿。通禮跪啓請降輿。上降輿。通禮院啓請執圭。鍾應進圭。上執圭陞座。贊儀唱文武百官入就位行四拜禮。文武百官就位,行四拜禮訖。愼根奏曰,文武新恩入門次,請出標信。上曰,以已下標信擧行,可也。章煥·愼根,跪奏放榜。鍾應奏曰,侍衛諸臣中,有新恩後陪人,使之暫退行禮,何如?上曰,唯。文武新恩,分東西庭,行四拜禮訖。章煥·愼根二人,承敎頒牌賜花,頒賜宣醞訖。文武新恩,行四拜禮,以次退出,致詞官致詞。文武百官,行四拜禮訖。通禮跪啓禮畢。上命書傳敎曰,宋文正家,有此科聲,誠可喜也,新及第宋近洙,副修撰除授。又命書傳敎曰,新及第李漢永,正言除授。又命書傳敎曰,新及第徐相鼎·金炳溎·尹定善·南秉吉竝賜樂。總衛大將徐憙淳進前奏曰,額外壯勇衛及壯勇衛,初仕與邊將遷轉事,曾有本營粘目啓下矣。謹稽壯營舊例,則以宣傳官四窠加設,爲額外兼帶之窠,而初仕加設,係是官方,額員增減,宜有定式。且壯勇衛出身首仕人之初仕一窠及加資人與閑良首仕人之邊將一窠,竝每都目,隨其報仕,移送該曹,當爲調用,而不可無一番稟旨擧行,故敢此仰達矣。上曰,依爲之。額外壯勇衛之宣傳官兼帶,雖有定額,勿拘四窠之內,隨時變通,而無論參上參下,依實職例施行,可也。出擧條喜淳曰,管城將,前屬摠戎時,無異外職,故內職例不得兼行矣。今屬本營之後,其爲任與內職等,則內職之依例兼行者,固當無礙,從今以後,一依他京職例,使之兼行恐好,故敢此仰達矣。上曰,依爲之。出擧條上曰,旣屬本營,則與內職無異矣。憙淳曰,本營屬坡州·南陽·長湍三鎭營,當初設始之時,特軫校屬之無料擧行,各設哨官知彀官久勤兩窠,三鎭每都目,各一人例遷轉矣。粵在庚戌,南陽久勤中一窠,移付竹山府,兩邑間都目報仕,故該校之齎鬱,已多年所,而況今移屬本營之後,事體自別,其在一視之政,三鎭不可異同。南陽久勤,依坡·長兩鎭例,每都目報仕,竹山依前間都目施行,恐合事宜,故敢此仰達矣。上曰,依爲之。出擧條上降座釋圭。鍾應跪受圭。通禮跪啓請乘輿。上乘輿。鍾應奏曰,賜樂新恩謝恩,自外爲之乎?上可之。仍出仁政門,由肅章門入協陽門。愼根請出標信解嚴。上由宣化門還內,諸臣以次退出。
上在昌德宮。停常參·經筵。
夜自四更至十二日開東,灑雨下雨,測雨器水深七分。
兪章煥啓曰,明日常參·經筵,取稟。傳曰,停。
金在淸啓曰,行大司憲趙鶴年,執義尹哲求,掌令李·金大圭未肅拜,持平金龍基·李文馨呈辭,監察茶時之意,敢啓。傳曰,知道。
傳于金益文曰,禮房承旨馳詣社稷,奉審摘奸,仍詣受香所,奉審摘奸以來。
傳于洪鍾應曰,新恩謝恩,當親受矣。
洪鍾應啓曰,假注書金景游,身病猝重,勢難察任,今姑改差,何如?傳曰,允。
又啓曰,假注書李圭白,身病猝重,勢難察任,今姑改差,何如?傳曰,允。
金景游改差,代以趙秉學爲假注書。
李圭白改差,代以金炳溎爲假注書。
趙秉學有頉,代以李裕奭爲假注書。
金炳溎有頉,代以李秉文爲假注書。
李裕奭有頉,代以南秉吉爲假注書。
李秉文有頉,代以尹定善爲假注書。
以副應敎洪羲宗,修撰權永秀牌不進罷職傳旨,傳于金永爵曰,只推。
兪章煥,以弘文館言啓曰,下番闕直,事甚未安。修撰權永秀,旣有只推之命,卽爲牌招入直,何如?傳曰,允。
以修撰權永秀牌不進罷職傳旨,傳于兪章煥曰,只推。
以黃海監司尹定鉉狀啓,長淵縣民家失火事,傳于金愼根曰,聞甚矜惻,元恤典外,別加顧助,結構奠接之方,廟堂措辭分付。
兪章煥,以吏曹言啓曰,今此宗廟望祭大祝,前副修撰趙龜植塡差,而時無職名,令該曹口傳付軍職,何如?傳曰,允。
又以吏曹言啓曰,禮曹佐郞徐相鼎,以其身病,呈狀乞遞,改差,何如?傳曰,允。
金愼根,以兵曹言啓曰,因刑曹草記,中日試射時借射罪人黃鍾爀,依律文身充水軍,令兵曹擧行事,允下矣。借射罪人黃鍾爀,慶尙道固城縣,水軍充定,定驛子押送之意,敢啓。傳曰,知道。
又以備邊司言啓曰,卽見咸鏡監司李嘉愚狀啓,則枚擧端川兼任居山察訪崔性益,北靑兼任南虞候金駿喜牒呈,以爲五月十六日,端川府梨津洋上,異樣船一隻過去,又有一隻,浮在深海,同日日新津洋上,三帆船二隻過去,同月二十六日,北靑府新豐津,異樣船一隻過去,同日新昌津及長津洋上,又有異樣船一隻過去,追及入海,莫知所向,而南兵使李行敎,事出管轄之地,初不馳報,恬然看過者,不可無警,其罪狀,請令廟堂稟處矣。浮過大洋,旣失問情,則固未知爲何國之船,而忽於風馬不及之地,有此鳧雁去來之跡,誠亦可怪。苟有關於邊情,則閫帥之一邊馳報啓,一邊謄報於巡營,事體之不容不然,而異舶旣現境海,該閫初不登聞者,揆以邊情,極涉疎忽。南兵使李行敎,從重推考,三南沿海瞭望之節,前已筵稟關飭,而入北海路,當由關東,現於端·靑者,亦必周流於端·靑以北,而北關與關東之無所登聞,決知其操飭之不嚴而候察之不謹,邊事疎虞,莫此爲甚,別關東·北兩道,沿邑候瞭,使之各別嚴飭,三南道帥臣處,亦一體更爲關飭,當初馬島文蹟,固出於先事相通之意,則其後暫現於蔚山,今又飄過於端·靑者,雖未可指的,亦安知非馬島云云之船乎?以蔚·端·靑過去形止,分付萊伯,使訓別輩,錄給館守,轉致馬島,以答其當初通示之意,何如?傳曰,允。
兵曹口傳政事,副司果趙龜植。
義禁府照目粘連,假注書韓敬源矣本府議啓內,假官蒙點,而廳坐失待,雖緣疾病之來,難免怠慢之歸,以此照律,罪笞四十收贖,附過還職,私罪,奉敎依允爲旀,功議各減一等爲良如敎。又照目粘連,高陽郡守林泰洙矣本府議啓內,船行入浦,碇觸壞板,非緣指護之不謹是白乎矣,其沈旣在掌內,在法有難曲恕,以此照律,罪笞五十收贖,解見任別敍,私罪,奉敎依允爲旀,功議各減一等爲良如敎。又啓目粘連,向前金稜段,中日試射,有此攔入,雖以非其字內,藉口發明是白乎乃,職是糾察,有難全恕,以此照律爲白乎旀,權最煥段,闕門出入,何等嚴謹,而職在糾檢,矇未覺察是白遣,崔有顯段,代射之人,攔入闕門,職在守閽,不能察飭,竝只以此照律爲白乎旀,張繼燮段,身爲番將,率下軍官,至有代射攔入,而漫不糾禁,事甚可駭,焉逭當勘?以此照律,何如?判付啓,依允。又啓目粘連,向前具弼祖·尹晧等亦,闕門開閉,所重自別,而致此誤鎖,至於更鑰,罪係溺職,有難參恕,竝只以此照律,何如?判付啓,依允。
戊申六月十一日辰時,上御重熙堂。新恩謝恩親受入侍時,行都承旨洪鍾應,左承旨兪章煥,右承旨金愼根,右副承旨金永爵,直提學金大根,假注書金景游·李圭白,記事官金觀孝·閔致庠,以次進伏訖。上曰,史官分左右。鍾應曰,新恩後陪人,亦使之隨入乎?上曰,唯。鍾應曰,同副承旨金在淸,以新恩謝恩不得以承宣入侍矣。上曰,唯。引儀引文武擧人入就位。鍾應曰,文科新及第徐相鼎,以其父病猝重,昨已下去洪州任所,不得待令矣。上曰,唯。引儀唱四拜,文武擧人,行四拜禮。上曰,速爲擧行,仍行宣醞禮訖。鍾應曰,右承旨金愼根,有率榜新恩,使之暫退,何如?上曰,唯。鍾應曰,新恩使之以次進前,而武科則只使甲科三人陞殿乎?上曰,唯。文科甲科閔泳緯·趙憲燮·趙秉緯,乙科趙文和·金在淸·南秉吉·金炳溎·金輔鉉·李秉文,丙科鄭獻敎·金學初·李徹宰·徐翼輔·尹定善·李宜翼·南鍾順·許鐸·李漢永·朴文鉉·趙亨勉·姜㳣·成載瑗·尹滋悳·曺錫輿,至李達亨。上曰,此是何科也?鍾應曰,昨年秋到記講經矣。任應準·鄭健朝·申錫禧·李光敏·宋近洙·趙秉學·姜蘭馨·黃鍾顯·朴珪壽·韓龍源·洪遠燮·李能燮·李崙夏·李裕奭·鄭東奎·趙在衡·崔擎祖,武科甲科許鏶·李熙豐·李種榮,以次進前,各奏職姓名訖,以次退出。上命史官就座,仍命退,諸臣以次退出。
上在昌德宮。停常參·經筵。
自開東至巳時,灑雨下雨,測雨器水深四分。
金在淸啓曰,玉堂備員間,視事頉稟之意,敢啓。傳曰,知道。
又啓曰,明日召對,取稟。傳曰,停。
又啓曰,合辭許久闕啓,事甚未安。未署經外,未肅拜·呈告人員,竝卽牌招,何如?傳曰,允。
南秉吉有頉,代以成載瑗爲假注書。
尹定善有頉,代以金輔鉉爲假注書。
成載瑗有頉,代以尹滋悳爲假注書。
金輔鉉有頉,代以李徹宰爲假注書。
尹滋悳有頉,代以鄭健朝爲假注書。
李徹宰有頉,代以徐翼輔爲假注書。
鄭健朝有頉,代以趙憲燮爲假注書。
徐翼輔有頉,代以鄭獻敎爲假注書。
金永爵,以弘文館言啓曰,下番闕直,事甚未安。修撰權永秀,旣有只推之命,卽爲牌招入直,副應敎洪羲宗,一體牌招察任,何如?傳曰,允。
又以禮曹言啓曰,試考恩賜儒生直赴給分帖,過科後令成均館,收聚爻周後草記事,曾有定式矣。卽接成均館所報,則今番慶科增廣別試文科殿試時,直赴殿試儒生幼學李達亨,前縣監趙文和,幼學李徹宰·鄭健朝,都事金在淸,幼學趙在衡·尹定善,進士金學初,典簿徐相鼎,直赴會試儒生進士趙憲燮·南鍾淳,縣令姜㳣,進士徐翼輔,令申錫禧,給分儒生幼學金輔鉉,參奉曺錫輿,幼學尹滋悳·金炳溎,前縣監趙亨勉等十九人登科,直赴會試儒生幼學李善浩等二十四人,給分儒生幼學許遫等三十四人未參榜,合儒生七十七人前所受直赴給分帖,一竝收聚以送云矣。依定式爻周之意,敢啓。傳曰,知道。
金愼根,以都摠府言啓曰,副摠管李根友,以同知義禁府事,本府坐起,晝仕出去之意,敢啓。傳曰,知道。
又以備邊司言啓曰,卽見戶曹所報,則以爲泮宮役所前劃錢,已盡無餘,更限一萬兩,請卽區劃矣。前劃數非不多,而容入旣云不足,別置錢中訓局三千兩,御廳二千兩,特爲加劃,使之完役,何如?傳曰,允。
義禁府照目粘連,宣傳官具弼祖,守門將尹皓等矣本府議啓內,闕門開閉,所重自別,而致此誤鎖,至於更鑰,罪係溺職,有難參恕,竝只以此照律罪,各笞五十收贖,解見任別敍,竝只私罪,奉敎依允爲旀,竝只功減一等爲良如敎。又照目粘連,兵曹佐郞金棱,都摠經歷權最煥,守門將崔有顯,忠翊將張繼燮等矣本府議啓內,金棱段,中日試射,有此攔入,雖以非其字內,藉口發明是白乎乃,職是糾察,有難全恕,以此照律爲白乎旀,權最煥段,闕門出入,何等嚴謹,而職在糾檢,矇不覺察是白遣,崔有顯段,代射之人,攔入闕門,職在守閽,不能覺察,竝只以此照律爲白乎旀,張能燮段,身爲番將,率下軍官,至有代射攔入,而漫不糾察,事甚可駭,焉逭當律?以此照律罪,金棱段,以不應爲律,笞四十收贖,附過還職,權最煥·崔有顯等段,以違令律,各笞五十收贖,解見任別敍,張繼燮段,以不應爲事理重律,杖八十收贖,奪告身三等,竝只私罪,奉敎依允爲旀,權最煥·崔有顯·張繼燮等段,竝只功減一等爲良如敎。
行大司憲趙鶴年,大司諫朴來萬,執義尹哲求,掌令李·金大圭,持平金龍基·李文馨,獻納徐堂輔,校理柳進翰等啓曰,噫嘻痛矣,書九之罪,可勝誅哉?亂臣賊子,從古何限,而窮凶絶悖,未有如裕賊,裕賊之根窩,卽書九庚申一疏是已。其疏之上下屢千百言,閃忽疑眩,莫可摸揣,而指意肯綮,專在於彼固曰四條,外托義理之說,而內售沮戲之計,陽爲承順之態,而陰懷惎間之謀,語脈所歸,手脚莫掩,言之體粟,不敢痛陳其逆節,思之謄掉,不忍歷擧其罪案,而傳敎中前茅裕賊之敎,實是燭奸之禹鼎,照魔之秦鏡也。於戲,我正宗大王五晦筵敎,卽明諭御極後用舍進退,斷自淵衷之意,而書九乃敢杜撰聖旨,動搖大計,凶圖禍心,一轉而爲裕賊,如印一板,如貫一串,終至有宜學之遺醜餘孽,得以藉口,詡之以闡明,稱之以對揚,此豈一朝一夕之故哉?涓涓之流,始自書九,而滔天於裕賊,餘波於宜學,顧今拔本塞源之方,亶在乎先正書九之罪,而鬼誅已加,王章莫伸,輿情之憤鬱,何時可洩,世道之憂虞,何日可弭?請書九,亟施追奪官爵之典。答三司曰,不允。
行大司憲趙鶴年,大司諫朴來萬,執義尹哲求,掌令李·金大圭,持平金龍基·李文馨,獻納徐堂輔等啓曰,噫嘻痛矣,國榮之通天罪惡,萬戮猶輕,千剮難贖,而尙屈王章,是可曰國有常刑乎?噫,諸賊之眼無國母,恣行胸臆,危逼之逆節,憯毒之凶計,暗相綢繆,罔有紀極,主張者榮賊,亂逆之犯分干紀者,從古何限,而豈有若此賊之至凶極悖者乎?雖以弘·贍之凶肚,來·黯之毒手,未足以喩其惡也,此實載籍所無之極惡大憝,而聲討未加,鬼誅先及,一國之公憤,鬱而未洩,三尺之邦憲,久猶莫伸,至今追思,不覺骨靑膽掉而髮豎眦裂也。當此義理大明,凶逆嚴討之時,藥院之日記,旣已査出,臺臣之緘辭,如是明的,則追奪之當律,不容一刻少緩也決矣。千罪萬惡,咸萃一身,製給凶疏,沮遏大計,煽動人心,潛圖國脈者,已有浮於莽·溫之凶,而幸賴我正宗大王廓揮乾斷,特降允兪,而傳旨未卽頒下,典刑尙稽夬施,神人之憤惋,容有極哉?請物故罪人國榮,亟施孥籍之曲。噫嘻痛矣,賊裕之罪,可勝誅哉?辛酉夏一疏,包凶蓄禍,暗售梟獍之腸,都人尹姞等句語,排布陰譎,曲堗徙薪之援比,指意凶憯,卽此一段,其沮戲大婚之凶肚,背馳正宗大王之逆節,縱露無餘,渠以今日北面之臣,乘國運不幸之時,而疑亂熒惑,潛圖不逞之計,是可忍也,吁,亦憯矣,亂臣賊子之干常犯紀,從古何限,而豈有若此賊之窮凶絶悖者哉?且其所納爰辭,見捉文書中不道不滿之說,愈出愈凶,至於外朝不知之言,詩句引用之意而極矣,而末乃以渠之傍祖權鞸時事,隱然自況者,尤何等窮天地所無之極逆大憝也。凡在橫目之列者,莫不骨驚膽掉,直欲手磔口臠,而賊性獰慝,忍杖抵賴,王章未伸,鬼誅先及,神人之憤痛,容有極哉?噫,原疏之陰憯,逆腸難掩,鞫招之凶慝,斷案已成,雖未及結案,便是已結案之劇逆,而且於安默·魯賢·在民三賊伏法之後,其凶謀逆節,尤益彰著,此與身死旣久之後追律之例,大有異焉,不可援用尙魯追施之律,請物故罪人裕,亟施孥戮之典。噫嘻痛矣,亂臣賊子,何代無之,而豈有如許祿之窮天地亘古今至凶至悖罔測不道之賊耶?八字凶言,一世傳播,聽之骨顫,思之髮豎,而特以證據無人,根因莫知,聲討之擧,至今未行,遂使劇賊臥斃,輿憤莫泄,古今天下,寧有是耶?何幸乾道孔昭,元惡斯得,知申之疏,打破其眞贓,重臣之奏,繼而爲明證,嗚呼,尙忍言哉?一種不逞之徒,乃敢讎視我君父,必欲謀危我宗國,梟音獍舌,脈絡相通,蛇糾蚓結,腸肚互連,量·能之殊塗共轍,無不干犯於莫重莫大,煥·裕之護法傳神,莫非誣逼於不忍不敢,國勢日就岌嶪,倫彝幾至斁喪,千怪百變,疊生層出,以至於達賊不道之奏,如貫一串,苟究其本,則莫不源委於漢祿,根柢於漢祿,求之往牒,未有如此之窮凶絶悖者也。食肉寢皮,已矣無及,瀦澤破家,尙云輕典,追奪之律,雖幸蒙允,孥戮之請,尙此靳兪,至以自有受敎爲批,臣等誠不勝抑塞悲憤之至。殿下試思之,前乎漢祿,而豈有如漢祿,後乎漢祿,而豈有如漢祿?剖斬之律,劓殄之誅,設或創行而施之,誠未爲過當,則惟此追奪之名,雖謂之生前一律,而顧其擧行,則不過是收奪告身而已,以此律而施之於此賊,果可以夬雪君父之讐,少洩臣民之憤耶?适·雲之所不敢,而此賊敢爲之,鏡·夏之所不忍,而此賊忍爲之,烏可以曾有受敎,不之權變,一味膠鼓,致使當行之天討不行,必伸之王法不伸也哉?且況凶種逆孽,尙繁其徒,豈可使戴頭假息,依舊跳踉,以貽國家無窮之憂,以遺臣民共戴之恥耶?應行之律,不容晷刻少緩,請逆賊漢祿,亟施孥戮之典。噫嘻痛矣,亂臣賊子,從古何限,而豈有如龜柱之窮凶絶慝也哉?其許多罪惡,許多逆節,擢髮難數,罄竹難書,而以渠地處,不念報效之道,徒懷凶譎之腸,始因傾軋之習,而潛蓄禍心,長其覬覦之計,而遂懷凶圖,必欲傾覆我宗社,動搖我國本,群聚凶徒,自作窩主,醞釀旣久,排布愈密,八字凶言,一串貫來,同室之內,腸肚相連,若其根柢也源委也,莫非此賊,而得保首領,臥斃牖下,凡今日含生之倫,孰不腐心痛骨?如不欲生,而最其大明律一事,卽有天地君臣以來所未有之極逆大憝也,思之膽掉,言之骨靑,直欲手磔口臠,食肉寢皮者也。且況不道之凶計,有自來於當時,潛藏之禍機,愈益肆於今日,譸張糾結,種下生種,裕·玉·煥·達之凶謀祕計,莫不傳神於此賊,護法於此賊,而跪敦之律,燃卓之典,尙未夬施,神人之憤,容有極哉?向來追奪之擧,不足爲此賊之當律,況其梟獍之凶種尙遺,國家之隱憂無窮,請追奪罪人龜柱支屬應坐之類,一依尙魯例,施以散配之典。噫嘻痛矣,凶魁亂本,從古何限,而豈有如鍾秀之至凶絶悖者哉?本以奰慝之性,濟以陰譎之行,撑腸拄腹,都是禍心,聽言觀眸,罔非戾氣,平生伎倆,專在於凶國而讐君,晝宵營爲,亦出於戕人而害物,好惡所到,忠逆立判,利勢所在,逋逃咸萃,附己者謂之向國,而奬拔汲引,如恐不及,異己者謂之背馳,而擠陷網打,無所不至,於是乎,助虐逞凶之徒,擧皆爲其羽翼,逐臭䑛瀝之輩,莫不受其指使,傳授凶圖,釀成煥·日滔天之禍,鼓唱悖論,馴致裕·玉讐國之計,一番逆變起,而罔不根柢於渠,一番凶獄出,而罔不窩窟於渠,渠之血黨死友,擧皆干犯天討,以誅以奪,而以渠鯨鯢之魁,獨爲漏網之魚者,蓋緣其凶焰,雖死不衰,餘威歷久尙熾,根窩更有之論,指目有歸,而無敢連討者,明白洞快之敎,聖批昭揭,而無敢對揚者,一世腐心,而擧朝緘口,有識憂歎,厥惟久矣。何幸乾道孔昭,自作難逭,渠之平生斷案,無端呈露於爲其卵育吹噓,感德思報,願爲鍾秀一死者之口,則雖使鍾秀,對質於鞫庭,必將滿口輸款,而無一辭自明之端矣。噫,敬·觀之窮凶,而染成者渠也,龜·祿之絶慝,而掩護者渠也。渠以爲見驅,則觀鎬曰見驅,渠以爲非逆,則觀鎬曰非逆,耳濡口滑,看作茶飯,先入之見,掩諱不得,慣聞之處,丁寧納招,則龜·祿·秀·敬之和盤托出,打成一片之狀,至是而畢露無餘矣。大抵種秀之一生藉口,欺人而欺心者,卽不過渠所謂士流也,渠所謂義理也,而論其行己,則發跡於逆戚之門,而爲其私狎之客,托身於榮賊之家,而備盡諂諛之態,至勸其兄,願留榮賊,究其情狀,卽一患得之鄙夫,則渠所謂士流,吁,亦醜矣。且夫渠所謂義理者,本出於逆祿之凶論,賊龜之陰圖,而直是作賊作逆之一大斷案耳。噫,彼龜·祿輩,包藏不軌,謀危宗社,及夫國本已固,凶計莫售之後,鍾秀以其血黨,自知無幸,乃以死中求生之計,說出渠輩所謂義理二字,以爲掩護龜·祿輩眞贓之妙籌長策,龜·祿之眞贓旣掩,則鍾秀之身計得矣,鍾秀之身計旣得,則龜·祿之眞贓掩矣,其一而二二而一之狀,不亦凶且憯乎?惟我正宗大王至精至微之義,昭揭日星,建天地而不悖,俟百世而不惑,則雖有怪鬼十千輩,寧或售疑亂之計,而鍾秀敢以掠美之術,欲爲立幟之資,指無謂有,眩或群聽,有若怪鬼不逞之徒,眞箇爲朝夕壞亂之擧,而非渠則莫可扶植者然,肆然上逼於莫重莫嚴之地,以是而脅持君父,以是而威喝朝野,魯賢之逆變,由是而醞釀達淳之邪說,由是而源委,候班不參之逆節在此,史局割席之凶肚在此,而改號時違牌,行幸後悖論,皆其逆謀慝計之昭不可掩者矣。至於逆敬之三條凶言,卽自鍾秀圈套中出來,而賊觀之謂龜賊義理主人之招,亦由鍾秀悖舌中薰襲,則前後情跡,沕然相符矣。臣等合辭所陳剽竊先王之義理,矯誣先王之秉執者,政謂此也。及其家計已成,手段漸滑,則誣衊無所不至,譸張無所不有,筵本二跋,旣伏罔赦之案,讆言五條,莫掩自唱之跡,入告出語,變幻無常,左闔右捭,機關至密,千罪萬惡,擢髮難數,而臣等之最所憤嫉而痛惋者,又有在焉,以渠之眷遇也邇密也。逆祿之八字凶言,旣已自渠口傳說,賊龜之乙未冬悖說,亦必先他人聞知,卽何不於正宗大王一初淸明,庶政維新之會,斷去宿處,嚴斥凶論,使夫迷溺不悟者,曉然知龜·祿之不可染跡,而乃反附麗依歸,推詡尊仰,壞亂世道,詿誤人心,以致許多逆變,無限厲階,而其惡稔矣,其禍極矣。若使當日朝廷之上,初不生出一鍾秀,則龜·祿之賊勢,何由而鴟張,龜·祿之餘醜,孰從而蚓結乎?然則今日國勢所以至於痛哭流涕之境者,雖源於龜·祿,而助成者鍾秀也,雖發於敬·觀,而主張者鍾秀也,則論其罪犯,有浮於龜·祿·敬·觀,而敬賊已施之律,尙難貸也,龜·祿應坐之典,烏可已乎?特以大官之曾忝也,鬼誅之先加也,故依律處斷,雖恨未及,尙魯已例,在所不已。幸賴乾斷廓然,天討亟行,鍾秀黜享追奪之請,雖蒙夬允,而梟獍之凶種尙遺,國家之隱憂無窮,請追奪罪人鍾秀支屬應坐之類,一依尙魯·漢祿例施行。噫嘻痛矣,今此鍾·振兩賊之凶,思之膽掉,言之骨靑,蓋其陰謀逆節,适·璉之今又出也,凶言悖說,雲·海之所不道也,是乃窮天地亘宇宙之極惡大憝,雖幸天討略行,王章少伸,尙何足快洩神人之憤也哉?鍾一則藉其門蔭,獲沾祿仕,國家何負於渠,而梟心獍腸,與生俱生。幸西賊之有警,則曰十七字刀削分院兵助勢之策,湖南伯得差之願,無非劇逆之斷案,而乃與振采·友文等,結爲血黨,五字八字之凶言,猶爲不足,而必以二字至不道之言,和應於合有變通之說,甚至街路上訩訛而極矣。振采則伎倆妖慝,行止閃忽,出沒京鄕,左道誑惑,連腸接肚於鍾一·光友之徒,憑藉讖緯之書,濟其邪誕之術,二萬石軍糧之積庤,縉紳家火具之潛埋,八字刀削指卯日而擧事爲期云者,莫非做作妖言,煽動人心之計,而十字刀削十三日至凶之說,與鍾一,一而二二而一。似此今古所無之逆,不可只施治逆之常典,适·雲已行之例,不用於此兩賊,而將何施乎?請大逆不道罪人鍾一·振采,竝施适·雲之例,逆賊友文,跡本卑微,性又奸慝,投身於鍾一,甘作爪牙,許心於振采,結爲兄弟,托鍾一於振采,則謂以可用,薦振采於鍾一,則稱有神術,逆賊光友,本以鄕曲賤孽,托爲凶徒死士,父事振采,兄事友文,十一字刀削欲輸軍糧,則轉到南陽,凡爲群凶之指使,率皆挺身而樂赴,十三字刀削將臣家將欲火攻,所營何事,店舍綢繆之言,致後丁寧和應,南中兵火之說,延壽爛漫酬酢,卽此數段,已足爲諸賊之眞贓斷案,至於正月十三日凶言,卽是窮宙亘宇所未有所未聞之極逆情節,而無不參聞,無不參知,則罪至誅身,失之太輕,王章不嚴,輿憤未洩,請逆賊友文·光友,加施孥戮之典,致後·延壽,竝施孥籍之典。噫嘻痛矣,亂逆之變,振古何限,而豈有如肇源之劇逆大憝窮凶絶悖者哉?渠以世祿之臣,偏被聖朝之恩,八座兜攬,已極於榮顯,一門盤據,不離於權要,苟有一分人心,宜思百倍圖報,而其奈梟獍之性,與生俱生,鬼蜮之謀,非今斯今,攘臂弩眼,罔非戾氣,桂腹撑腸,都是禍心,至於甲戌之冬肆發至凶至憯罔測不道之說而極矣。其罪犯於莫重莫嚴,爲賊爲逆之狀,此誠神人之所共憤,王法之所不貸,凶如肇賊,逆如肇賊,而使之假息海島,共戴一天,已不可曰世有三綱,國有三尺,況今未伏顯戮,先被鬼誅,生前失刑,已極痛惋,死後當律,不容少緩,請物故罪人肇源諸子,亟施散配之典。噫嘻,宜學,以卑微之流,賦憯慝之性,行己則巧佞,而善爲狐媚,發跡於陰邪,而養成虺毒,屢竊踰濫之職,而睯不知分,常蓄希覬之心,而急於射利,敢以嘗試之計,投呈凶慘之書,其上段諸條,罔非爲人臣所不敢道者,而肆然筆之於書,悍然發之於口,卽此一款,合施萬戮,而至若下段所云義理二字,卽我上下大小三十年秉執而遵守者也。今安有晦明之可言,而渠乃陰懷惎譖之謀,公肆疑亂之說,反復閃忽,指意絶悖,此蓋逆裕·書九輩所嘗沿襲之套語也。且以鞫招觀之,稱煥之以君子,詡書九以名疏,則裕賊之亂逆情節,書九爲之前茅,宜學爲之後殿,一串貫來,首尾和應之眞贓斷案,於此焉畢露矣。然渠以蟣蝨之賤,不識魚魯之辨,烏知義理之果爲何物,闡明之當爲何道哉?此必有暗相綢繆,先設機關者,而盤覈許久,端緖未究,此已輿憤之所共切,隱憂之所愈深者也。況今天網甚恢,凶種尙遺,治逆之節,終有所未盡者,請正法罪人宜學諸子,亟施散配之典。噫嘻痛矣,亂臣賊子之凶國禍家,從古何限,而豈有如鶴秀之至奸絶憯者哉?渠本梟獍成性,虺蜮化身,伎倆則戕人害物之天生宵小,經營則凶國禍家之世濟元惡,狡黠狠愎,自是家庭之傳襲,狐朋狗黨,看作淵藪之陰祕,蓋其世守龜·祿之悖論,背馳國是,爲賊立幟,兇圖逆節所由來者久矣,特以門戶之爀舄資歷之華膴始也。聖念未嘗不假借,則苟有一分秉彝,宜其百倍圖報,而患得之在心,轉成驕濫,貪權之不足,愈益縱肆,百惡竝萃,萬妖俱備,欺君罔上,貪天爲功,已是渠罔赦之罪,而最其無將不道之眞贓斷案,卽惎構是已,惎構二字,是何等人臣極罪,而奈其逆肚潛蓄,毒牙密厲,賊肇之情節,綻露無餘,則自知其難逭,逆敬之罪犯,締結有素,則卒與之同歸,於是乎疑懼之心,飜成怨懟,揣摩之計,專事壞亂,必欲讐視國家,煽禍朝著,至以惎構之憯計,敢售於莫重莫嚴之地,甘自歸於斁敗人彝,滅絶天常,正所謂窮天地亘萬古所未有之劇逆大憝也。幸賴淵鑑孔昭,雖奸萌之逆折,特緣山藪包容,致常刑之尙逭,一國之輿論久沸,十年之積鬱未洩,惟我殿下,乃於一初歲首,端門受朝,先擧元惡,洞諭慈聖之所悉燭,明示天討之所亟行,乾斷赫然,魑魅莫逃,庶幾王章快伸,輿憤痛洩,而遽從惟輕,只施島棘,干係如此賊,負犯如此賊,依舊假息,顯戮不加,則典憲自此隳壞,亂逆無所懲畏,思之及此,寧不懍然而寒心哉?請楸子島荐棘罪人鶴秀,亟令王府,設鞫得情,快正典刑。噫嘻痛矣,自古亂逆何限,而豈有如魯敬之凶譎奰慝,蔑倫敗紀者乎?平生伎倆,無非戕人害物,晝宵營爲,都是凶國禍家,兜攬華膴,躐躋崇顯,朝家於渠,恩至渥也,而不思報效之道,忽生憾懟之意,乃有生死不得,抑情仕宦之說,此何等時,强抑其情,乃敢萌心,公肆發口,自露鬼蜮之情態,莫掩梟獍之腸肚,當大婚爰定之初,卽一國慶祝之會,而渠乃陰懷惎憯,極其誣悖,傳襲於賊裕,護法於賊裕,潛蓄包藏,和盤托出,顯售不滿,倡爲悖說,動搖沮戲,斷案斯著,故雖以先朝曲加包貸之處分言之,至有言行不謹之敎,昭如日星,嚴若鈇鉞,則其言凶圖也,其行逆節也,不謹則無將,無將則必誅,其無君無母之心,不道不敬之律,歷萬世而掉脫不得者也。況於今日,義理尤急闡明,而何幸乾道孔昭,天討大行,追奪之律,纔有成命,神人之憤,庶可少洩,而罪止追奪,不足以稱其惡,剖戮跽斬,雖難用於古法,瀦家孥籍,亦自有於彝曲,況其凶種餘孽,尙此假息,書所稱殄滅無遺,毋俾易種者,不施於此賊,而將於何施,請追奪罪人魯敬,亟施孥戮之典焉。噫嘻痛矣,亂臣賊子,從古何限,而其窮兇極逆,豈有如陽淳者哉?渠以世祿遺裔,蒙被國恩何如,而生得梟獍之性,潛畜虺蝮之毒,敢於哀遑罔極之時,欲逞悖逆至憯之計,指嗾賊晟兇國之類,圖出逆度投疏之擧,其疏中句語,殆有浮於雲·海之逆節,思之膽掉,言之髮豎,渠之綢繆謀議,爛熳和應之迹,非但翰模之供,節節指的,復有晟賊之招,一一吐實,面目雖換,腸肚相接,與賊晟·逆度,一而二二而一也。惟其狠毒之物,抵賴爲事,竟至於鬼誅先加,三尺之邦憲,終未快伸,一世之輿憤,去而益切,跽斬之刑,雖未得行,尙度已施之律,何可不施於此賊乎?諸物故罪人陽淳,亟施孥戮之典。噫嘻痛矣,世變日生,亂逆層出,以至於今日正喜而極矣。賊度之庚寅凶疏,卽亘萬古所未有之劇逆大憝也。然而露名而投呈者尙度也,而暗地授意者正喜也,指使而粧出者晟賊·陽淳也,而因人傳草者正喜也。正喜之情節,陽淳知之,故陽淳之招辭,正喜出焉。其源流脈絡,照應貫通,而和盤托出,昭不可掩,梟獍之腸肚相連,鬼蜮之情狀叵測,覆載之所不容,王法之所必誅也。奈其賦性悍毒,兼以頑忍,屢次嚴訊,一向抵賴,凶憯之圖,陰祕之跡,終不輸款,而敢謂援證之中斷,期欲自作之掉脫者,尤極痛惋,更加嚴覈,明正其罪,一時爲急,大僚之箚,蓋出於嚴獄體重法理之義,而遽有此減死安置之命,臣等聚首愕貽,竊不勝憂歎之至。我聖上欽恤審克之德意,臣等豈不欽仰萬萬,而渠之尙逭攸司之律,已切失刑之歎。況是今獄之逆窩也罪首也,而終不克窮覈,遽爾酌處,揆諸鞫體,有漏網之憂,論以邦憲,有解紐之慮,義理方明而更晦,隄防莫嚴而將壞,亂臣賊子,無所懲戢,思之至此,寧不懍然而心寒哉?請大靜縣圍籬安置罪人正喜,亟令王府,更爲設鞫,快正典刑。噫嘻痛矣,紀淵之罪,可勝誅哉?性本凶譎,行又奰慝,外面則不離騙儈之惡習,指意則罔非禍心之包藏,兜攬華膴,席乃兄而愈益驕濫,縱恣胸臆,鉗一世而漸使氣勢,罔念聖朝拂拭之恩,積有平日貪戾之心,同朝之指目已久,擧世之振腕亦多,而此猶屬薄物細故耳。以今番鞫獄事言之,接翰模而寬譬,其所寬譬者何譬,與晟賊而授計,其所授計者何計?情莫掩於延蔓,意專在於嫁禍,自唱自和,期欲網打,是可忍也,孰不可忍也?噫,丁亥代聽以後,渠之兄弟,乃於政令之間,顯肆誹謗,甘自歸於大戾,則自生懼怯,粧出左右無當之疏,欲逞其凶圖者,與乃兄,一而二二而一也。憯計將售於湛滅,重犯莫逃於惎間,而以我純祖全保之聖意,翼考仁孝之盛德,雖不置辟於當時,今於罪惡彰露之後,亟施當律,不容少緩,而況伏聞日昨賓筵,慈聖隱痛之敎,仰認積久,大僚聲討之奏,又極嚴峻,承聆諸臣,無不掩仰,退益憤惋,以若亘萬古所未有之逆憝,豈可使一刻容貸於覆載間乎?請古今島島配罪人紀淵,亟令王府,設鞫得情,快正典刑。噫嘻痛矣,亂臣賊子,從古何限,而豈有如醇壽之至凶絶悖者乎?本以陰慝之性,敢生樂禍之心,結交匪類,所綢繆者凶謀也,十一字刀削晉鏞家夜會,鍾協處參席,互相酬酢,俱極凶憯,證招如執左契,干犯已成斷案,神人之所共憤,覆載之所難容,萬戮猶輕,三尺已施,而不可只誅其身而止,請謀反大逆不道知情不告罪人醇壽,亟施孥戮之典。十一行刀削噫嘻痛矣,島配三罪人之罪,可勝誅哉?李鍾協,妖樂之至親,逆晉之切戚,破字妖夢,曾所參聞,酒席凶會,亦在渠家,卽此一款,已是斷案,徐永淳,延接悖孫,率蓄妖壻,綢繆情節,掩諱不得,孟鶴述,三行半刀削之,李準,假托山訟之說,六字刀削李晉錫,夤緣英熙,四字刀削尹永植,作伴鶴述,十三字刀削洪稷周四字刀削鄭基元十八字刀削遠配之典,終涉寬假,請島配罪人李鍾協·徐永淳·孟鶴述,遠配罪人李準·李晉錫·尹永植·洪稷周·鄭基元等,更令王府,嚴鞫得情,明正典刑。噫嘻痛矣,世變層出,亂逆何限,而豈有如今番捕廳諸賊之至憯絶悖者乎?噫,彼兩女,俱以至微至賤之妖物,白做如狂如譫之凶說,乃敢譸張,無難傳播,甘犯萬戮猶輕,千剮無惜之罪,至如賊澤,本以蟣蝨之賤,素蓄梟獍之腸,以不忍聞不忍道之凶誣悖說,稱以上變,又從而傅會增衍,發之於口,筆之於書,作此窮天地亘萬古所無之逆變者,思之膽掉,言之髮豎,如許窮凶極惡之妖女逆豎,孰不欲手磔而口臠也哉?設鞫正法,王法卽然,而大僚求對,直請處分者,以其辭語極凶,無以如法問招也。第念凶如此賊,妖如此賊,未加肆市之典,而誅止其身,戮不及孥,則其可曰國有三尺乎?聖批若曰,固當以大逆議律,則此賊之爲大逆,旣已洞燭之矣,又若曰,律後加律實關格例,臣等竊以謂振古所無之凶賊,何可膠守於格例,使王章未伸而輿憤莫洩乎?請梟首罪人澤,捕廳勘斷罪人金·河兩女,竝亟施大逆之律。噫嘻痛矣,李承憲之罪,可勝誅哉?渠以靺韋之裔,濫廁文纓之列,理宜恪守本分,折節謹畏,而奈其虺毒成性,梟心莫化,昂然以達官自居,妄欲與士夫相肩,卽其面貌,已非吉祥,究厥心腸,都是忮險,竟至有今番投匭,而無嚴不敬之罪,無所自逃矣。謂人主可誣,則外藉朝臣,而內實逼於莫嚴,謂此時可乘,則影借言事,而形莫掩於惎亂,況慈敎所無之句語,無難擅倡而恣宣,一筆句斷,無所顧忌。蓋其擯落之蹤,恒懷怨懟,傾巧之習,積伺時會,雖至於誣聖躬而矯慈旨,在所不恤而然也。處分傳敎中挾雜二字,雖出於大聖人山藪包容之盛,而卽其事而誅其心,是奚但挾雜而已乎?島置之典,未足以懲癉,國言之沸,可驗其公共,況以渠卑微,決知無獨辦之理,則暗地伏莽,嗾囑指使,必欲好亂樂禍,投間嘗試,爲國家無窮之害者,灼然可見,築底盤覈,期翻窩窟,卽靖世敎壹民志之大機會也。請金甲島安置罪人李承憲,亟命王府,具法拿鞫,期於得情,明正典刑焉。噫嘻痛矣,劇逆大憝,從古何限,而豈有如秉鉉之罪也哉?本以狠毒之物,挾其奸黠之性,千妖萬惡,咸萃一身,陰謀祕計,積有平素,兜覽華膴,氣焰鴟張,孤負委寄,放恣跳踉,脅制朝廷,而專肆欺蔽,擅行威福,而敢售藉賣,貪饕無厭,則假托公用,廣聚私財,眩幻無忌,則擠陷異己,訾毁朝政,無非極罪,而眼無君父,甚至於殿陛趨走,不知尊敬之禮,咫尺奏對,少無嚴畏之心,此又人臣之大不敬也。最其宮闈之深嚴,而伺察窺覘,已是渠三尺之案,而辛丑岐貳之論,乃敢萌諸心而發諸口,是可忍也,孰不可忍也?刀剮手磔,猶不足以伸王章,食肉寢皮,亦不足以夬輿憤,卽是國人皆曰可殺者也。凶如賊鉉,而妖腰亂領之尙此假息者,古今天下,寧有是哉?加之以妖龜·凶鳳,聚首綢繆,罔非禍人家國之事,此所謂是父是子共齊其惡者也。言之髮豎,思之膽掉,以若負犯,豈可但以加棘而止,而晷刻容貸於覆載之間乎?請巨濟府加棘圍籬安置罪人秉鉉,亟令王府,設鞫得情,夬正典刑焉。噫嘻痛矣,李穆淵之罪,可勝誅哉?向來一疏,雖出於公共之論,而至若一二句語,旨意叵測,關係不輕,翼宗朝時,擯而遠之,則初無可據,而肆然提說,隱然若實有事者然,惎間二字,是豈章奏間遽爾登聞者,而無所指的,疑眩說去者,抑出何意,欲爲聲討逆鉉之罪案,則何患無臚列之辭而以此二句,乃敢攙入者乎?寧不駭愕,寧不痛惋乎?人臣告君之辭,雖一言一字,何等審愼,何等謹嚴,而前一句則是先王所未有之事也,後一句則是人臣不敢道之語也,則豈可以其論事,而有所容貸乎?重罪自速於矯誣,悖習莫掩於譸張,此群情所以愈久而鼎沸者也。以若干係,豈可圍籬而止乎?請荏子島圍籬安置罪人李穆淵,亟令王府,設鞫得情,快正典刑焉。答兩司曰,不允。兩司合啓中古今島減死圍籬安置罪人金,島配罪人柳晏·李魯奎·成容默·柳泰東·羅采奎等事,停啓。行大司憲趙鶴年,執義尹哲求,掌令李·金大圭,持平金龍基·李文馨等啓曰,噫嘻矣,世道詿誤,義理晦塞,至於今番秋曹罪囚而極矣。渠以鄙悖之流,潛蓄凶憯之計,肆發通文,投諸賢關,遣辭陰險,引用凶悖,字字狡慝,句句閃忽,耳目難掩,手脚盡露,聞者髮豎,思之膽掉,固當卽地設鞫,不日正刑,而只令秋曹,盤覈情節,略加刑訊,旋卽酌處,雖出於大聖人好生之德,豈有亂言不道,自服遲晩,而罰止島配,假息覆載之間者乎?若以言出卑賤,事已勘處,置而不論,其可曰闡義理而嚴懲討乎?請古今島爲奴罪人韓鼎鎭,亟令王府,卽爲拿來,嚴鞫得情,快正典刑,國綱解紐,世變層生,至於今番科獄而極矣。噫,彼閔達鏞,以若名門世祿之裔,有此換名盜科之變,計在逆取,不顧傷風之嫌,眼無國法,甘犯欺天之罪,擦換他封,眞贓已露,忍杖不服,情節至憯,秋査捕供,斷案已成,王府當律,關石自在,而以聖上好生之德,追肅廟已施之例,不待輸款,遽下酌處之命,揆以科體,終涉失刑,參諸王章,何由懲後?其弟述鏞,同爲作奸之狀,衆招明的,可謂是兄是弟,而未及竝覈,竟歸漏網,刑政乖損,輿憤益激,請旌義縣爲奴罪人閔達鏞,更令王府,拿鞫得情,快正邦憲,閔述鏞,亦令該曹捉致嚴問,照律勘斷。答府曰,不允。府啓中島配罪人睦台錫事,停啓。大司諫朴來萬,獻納徐堂輔等啓曰,梟示罪人性世,與劇逆載榮,一而二二而一也。換着軍服,潛入禁庭,粧出纏帶,暗售網打,是何等排布設施,是何等凶謀祕計也。設鞫七朔,根因窩窟,終未究覈,只施梟示之律,輿情之憤惋,固無可言,而不可以已爲梟示,不施當施之律,請梟示罪人性世,亟施孥戮之典。噫嘻痛矣,人心滔溺,世變層生,至於秋曹罪囚而極矣。渠以卑微之流,敢蓄凶悖之心,肆發通文,投諸賢關,造意閃忽,引用絶悖,字字狡慝,句句凶逆,耳目難掩,手脚盡露,聞者髮豎,見之膽掉,幸賴首善之地,至有捲堂之擧,固當卽地設鞫,不日置辟,而只令秋曹,盤覈情節,略加刑訊,旋卽酌處,秋堂聯疏,實出執藝之義,而特以好生之聖念,遂付傅輕之科,世豈有亂言不道,自服遲晩,而生出獄門,假息覆載之間者乎?今若諉之於言出卑賤,事已勘配,而置而不論,則其可曰國有三尺乎?請古今島爲奴罪人韓鼎鎭,亟令王府,設鞫得情,快正典刑。答院曰,不允。院啓中島配罪人睦台錫事,停啓。
上在昌德宮。停常參·經筵。
金愼根,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
金永爵啓曰,明日召對,取稟。傳曰,停。
洪鍾應啓曰,左副承旨金益文,同副承旨金在淸,今日不爲仕進,竝卽牌招,何如?傳曰,允。
金愼根啓曰,合辭方張之時,兩司無詣臺之員,事甚未安。未署經外,呈告人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣。敢啓。傳曰,知道。
又啓曰,御營廳將官來言,今日本廳軍兵,日次私習云矣。敢啓。傳曰,知道。
又啓曰,行大司憲趙鶴年,執義尹哲求,掌令李·金大圭,持平金龍基·李文馨牌不進,監察茶時之意,敢啓。傳曰,知道。
以大司諫朴來萬,獻納徐堂輔,執義尹哲求,掌令李·金大圭,持平金龍基·李文馨牌不進罷職傳旨,傳于金永爵曰,只推。
以同副承旨金在淸牌不進罷職傳旨,傳于金永爵曰,只推。
以副應敎洪羲宗,修撰權永秀牌不進罷職傳旨,傳于金永爵曰,只推。
趙憲燮有頉,代以曺錫輿爲假注書。
鄭獻敎有頉,代以李光敏爲假注書。
曺錫輿有頉,代以李崙夏爲假注書。
李光敏有頉,代以朴珪壽爲假注書。
李崙夏有頉,代以李能燮爲假注書。
朴珪壽有頉,代以黃鍾顯爲假注書。
金益文,以吏曹言啓曰,今日本曹褒貶坐起時,堂上不可不備員,而參判金鼎集病不來,令政院卽爲牌招,以爲同參開坐之地,何如?傳曰,允。
又以吏曹言啓曰,因平安監司趙斗淳狀啓,本道目今旱災斯熾,雩禱方始,此時守令,不容暫曠,受由上京守令及新除授守令,竝令該曹,催促下送事,允下矣。自臣曹催促,則新除授守令平壤庶尹趙冕鎬,已爲辭朝云,慈山府使趙秉恒,今十三日辭朝云,永柔縣令林善鎭,今十五日辭朝云,上京守令博川郡守李玄益,江東縣監宋柱獻,俱以爲下去云,定州牧使李源命,今十四日下去云,殷山縣監趙在應,今十六日下去云,江西縣令徐箕輔,今十七日下去云矣。敢啓。傳曰,知道。
又以吏曹言啓曰,各道都事瓜限,卽一周年,而自辭朝日,始爲計瓜矣。忠淸道都事吉履元,全羅道都事安國鎭,江原道都事李東韻,俱爲除拜,已過數年,仍不辭朝,自臣曹無以計瓜,則亦不可一任其虛縻,竝改差,何如?傳曰,允。
又以吏曹言啓曰,弘陵參奉朴鳳陽,以其身病,呈狀乞遞,改差,何如?傳曰,允。
又以弘文館言啓曰,下番闕直,事甚未安。副修撰宋近洙,卽爲牌招入直,何如?傳曰,允。
又以禮曹言啓曰,屢擧圭璧,間有鋤雨之頻仍,而昨日甘澍,又得寸餘,誠甚萬幸,五次祈雨祭停止,報謝祭,依法典待立秋設行,何如?傳曰,允。
又以禮曹言啓曰,今十五日弘陵望焚香時,本陵官員一員,當爲擧行,而兩官俱爲未差,無以擧行,令參奉有闕之代,令該曹,以在京無故人口傳差出,以爲推移焚香之地,何如?傳曰,允。
金愼根,以刑曹言啓曰,卽接黃海監司尹定鉉文移,則延安府徒三年定配罪人金敏,限滿云矣。取考曹上配案,則以折人肢體罪,乙巳六月定配,今已限滿的實,依法典放送後,徒流案頉下事,分付道臣之意,敢啓。傳曰,知道。
又以義禁府言啓曰,今五月二十四日啓下全羅道放未放成冊中,珍島郡金甲島島配罪人睦台錫,康津縣古今島減死圍籬安置罪人金,興陽縣呂島島配罪人成容默,羅州牧智島島配罪人柳泰東,珍島郡島配罪人李魯奎,靈光郡荏子島島配罪人柳晏,康津縣薪智島島配罪人羅采奎名下,竝放字書下,而其時臺啓方張,不得擧行矣。今則臺啓已停,睦台錫·金·成容默·柳泰東·李魯奎·柳晏·羅采奎等放送事,分付該道道臣之意,敢啓。傳曰,知道。
上在昌德宮。停常參·經筵。
金益文啓曰,明日召對,取稟。傳曰,停。
金在淸啓曰,合辭方張之時,兩司無詣臺之員,事甚未安。未署經外,呈告人員,竝卽牌招,何如?傳曰,允。
金益文啓曰,本院今春夏等褒貶,當爲磨勘,而行都承旨洪鍾應不爲仕進,不得如例磨勘之意,敢啓。傳曰,知道。
傳于金益文曰,禮房承旨馳詣宗廟·徽定殿·景慕宮,奉審摘奸以來。
金在淸啓曰,正言李漢永,以其親病,投章徑行,原疏纔已捧入矣。所當直捧遞差傳旨及禁推傳旨,而此與無端下鄕有異,從重推考,何如?傳曰,允。
黃鍾顯有頉,代以南鍾順爲假注書。
李能燮有頉,代以金學初爲假注書。
南鍾順有頉,代以朴文鉉爲假注書。
金學初有頉,代以任應準爲假注書。
朴文鉉有頉,代以姜蘭馨爲假注書。
任應準有頉,代以鄭東奎爲假注書。
姜蘭馨有頉,代以李達亨爲假注書。
鄭東奎有頉,代以許鐸爲假注書。
金益文啓曰,事變假注書文基郁,身病猝重,勢難察任,今姑改差,何如?傳曰,允。
文基郁改差,代以趙在衡爲事變假注書。
趙在衡有頉,代以金龍翼爲事變假注書。
金在淸啓曰,行大司憲趙鶴年,執義尹哲求,掌令李·金大圭,持平金龍基·李文馨牌不進,監察茶時之意,敢啓。傳曰,知道。
以大司諫朴來萬,獻納徐堂輔,執義尹哲求,掌令李·金大圭,持平金龍基·李文馨牌不進罷職傳旨,傳于金在淸曰,只推。
以忠淸監司金洙根狀啓,文義縣民家失火事,傳于金永爵曰,聞甚矜惻,元恤典外,別加顧助,結構奠接之方,廟堂措辭分付。
吏曹口傳政事,以徐鴻輔爲弘陵令,李爲參奉。
金益文,以吏曹言啓曰,成均館典籍閔泳緯,以其身病,呈狀乞遞,改差,何如?傳曰,允。
又以奎章閣言啓曰,明日卽書香閣望奉審日次,臣進詣擧行之意,敢啓。傳曰,知道。
以副修撰宋近洙牌不進罷職傳旨,傳于金益文曰,只推。
金益文,以弘文館言啓曰,下番闕直,事甚未安。修撰權永秀,副修撰宋近洙,旣有只推之命,竝卽牌招,以爲推移入直,副應敎洪羲宗,旣有只推之命,一體牌招察任,何如?傳曰,允。
金在淸,以兵曹言啓曰,去五月三十日慶科增廣別試武科殿試時,直赴殿試人扈衛軍官韓敏秀等四百七十六人內,四百五十一人應試參榜,別付料軍官申樂周,別破陣崔鳳麟等二人作故,所授帖文,收聚爻周,馬兵李翊範·咸宗文,別付料軍官崔正奎,武學鞠大連,親騎衛崔成根·姜宗淋,善騎隊崔大福·李鶴天·金千石,漢旅鄭東淳,義旅軍官金永浩,別抄鄭仁麒,別武士洪允中·鄭驥鎭·金繼穆·金鼎默,標下軍金潤信·李啓煥,大旗手韓啓默,額外內禁衛李容九等二十人遭故,依法典陳試,哨官宋千烈,以身病不赴,係是三式年內,依例陳試,別彼陣金鼎三,以父子相避,不爲應試,依例陳試,廣州馬兵宋洛七,起送成冊中,以起送爲辭,而不爲赴試,其委折,關問該守臣後稟處,何如?傳曰,允。
又以總衛營言啓曰,謹依本營中日單子判下,弘化門入直右司中哨軍兼司僕朴連植,鳥銃邊三中入格,兒馬帖成給事,知委司僕寺之意,敢啓。傳曰,知道。
又以訓鍊都監言啓曰,本局別將柳昌根,身病猝重,勢難察任,改差,何如?傳曰,允。
又以刑曹言啓曰,卽接江原監司朴容壽文移,則金城縣徒一年定配罪人羅敬雲,限滿云矣。取考曹上配案,則敬雲,以擅入闕門罪,丁未六月定配,今已限滿的實,依法典放送後,徒流案頉下事,分付道臣之意,敢啓。傳曰,知道。
正言李漢永疏曰,伏以臣,才本鹵愚,質又淺劣,以其年則不勝負任,以其居則不離傖荒,聞識膠暗,學未辨於門逕,行誼蚩貿,譽未播於州里,先澤雖及於雲仍,何當襲箕裘而服詩禮,童習未艾於嬉遊,只合啖棗栗而力農桑,幸値慶會而觀光,不意榜末之廁名,如眞如疑,乍驚乍憂,忽又薇垣特除,躐階驟升,聖念雖出於尙賢,誤恩何及於忝孫,況此遐鄕賤品,不宜簸粃而居前,新進少年,尤戒積薪而抑躁,乃今臚唱未畢,華誥遽降,班綴聳聽,行路屬目,顧臣身雖極榮耀,在朝體寧不隳玷,臣始也惝恍,繼以惶懼,退伏私次,莫省攸措,際接家信,臣母伏暑貞痼,當此添劇,委頓床玆,轉側須人,促臣還鄕,臣聞此報,五內焦熬,山海恩隆,義雖急於圖報,烏鳥愛切,情實難於淹留,玆敢短章瀆聽,卽日徑還。伏乞聖慈,特遞臣所帶之職,俾安私分,仍治臣擅離之罪,以肅朝綱焉。臣無任云云。省疏具悉。爾其勿辭往護。
上在昌德宮。停常參·經筵。
藥房副提調洪鍾應啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣不任區區伏慮,敢來問安,竝此仰稟。答曰,知道。兩慈殿氣候一樣,卿不必入侍矣。大王大妃殿·王大妃殿·中宮殿口傳問安。答曰,知道。
金益文啓曰,明日召對,取稟。傳曰,停。
金在淸啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
洪鍾應啓曰,左承旨兪章煥,右承旨金愼根,今日不爲仕進,竝卽牌招,何如?傳曰,允。
金在淸啓曰,備邊司郞廳來言,今日賓廳日次,而上前開坼相値,不得來會云矣。敢啓。傳曰,知道。
又啓曰,禁衛營將官來言,今日本營軍兵,日次私習云矣。敢啓。傳曰,知道。
又啓曰,御營廳將官來言,今日本廳軍兵,日次私習云矣。敢啓。傳曰,知道。
許鐸有頉,代以金炳溎爲假注書。
李達亨有頉,代以成載瑗爲假注書。
金益文啓曰,假注書金炳溎,時無職名,令該曹依例付軍職,冠帶常仕,何如?傳曰,允。
金在淸啓曰,行大司憲趙鶴年,執義尹哲求,掌令李·金大圭,持平金龍基·李文馨牌不進,監察茶時之意,敢啓。傳曰,知道。
以大司諫朴來萬,獻納徐堂輔,執義尹哲求,掌令李·金大圭,持平金龍基·李文馨牌不進罷職傳旨,傳于金在淸曰,只推。
以左承旨兪章煥,右承旨金愼根牌不進罷職傳旨,傳于金益文曰,只推。
以副應敎洪羲宗,修撰權永秀,副修撰宋近洙牌不進罷職傳旨,傳于金益文曰,只推。
金在淸啓曰,卽伏見諸道今春夏褒貶啓本,則京畿水使金翰喆,黃海水使李熙昇,全羅左水使鄭壽基,邊將無一人居中居下,北兵使具信喜,無一人居下,殊無嚴明殿最之意,竝推考警責,何如?傳曰,允。
金益文,以奎章閣言啓曰,景慕宮望廟樓今望奉審,無頉之意,敢啓。傳曰,知道。
又以奎章閣言啓曰,本閣今戊申年春夏等褒貶,當爲磨勘,而提學朴永允有身病,一員未差。不得擧行,外閣褒貶,亦不得爲之之意,敢啓。傳曰,知道。
又以吏曹言啓曰,曹所屬宗簿寺司饔院官員等矣今戊申年春夏等褒貶,當爲等第,而俱仍提調有故,不得磨勘之意,敢啓。傳曰,知道。
又以議政府領議政意啓曰,今戊申年春夏等褒貶,當爲等第,而左議政·右議政未差,臣有身病,限內不得磨勘之意,敢啓。傳曰,知道。
又以中樞府言啓曰,本府郞廳及醫員·錄事等今戊申年春夏等褒貶,當爲等第,而領中樞府事臣趙寅永,判中樞府事臣鄭元容,臣金道喜,臣朴晦壽,俱有身病,限內不得磨勘之意,敢啓。傳曰,知道。
又以宗親府言啓曰,本府郞廳今戊申年春夏等褒貶等第,當爲磨勘,而堂上有故,限內不得爲之之意,敢啓。傳曰,知道。
又以儀賓府言啓曰,本府郞廳今春夏等褒貶等第,當爲磨勘,而永明尉臣洪顯周,東寧尉臣金賢根,昌寧尉臣金炳疇,南寧尉臣尹宜善,俱有身病,限內不得爲之之意,敢啓。傳曰,知道。
又以敦寧府言啓曰,府郞廳等今春夏等褒貶等第,當爲磨勘,而以領事洪在龍身病,不得爲之之意,敢啓。傳曰,知道。
又以忠勳府言啓曰,本府今戊申年春夏等褒貶等第,當爲磨勘,而有司堂上淸寧君臣金東健有身病,限內不得爲之之意,敢啓。傳曰,知道。
又以耆老所言啓曰,本所堂上,多有身病,無參坐之人,今戊申年春夏等褒貶,限內不得磨勘之意,敢啓。傳曰,知道。
金在淸,以戶曹言啓曰,本曹郞廳及所屬各司官員今戊申年春夏等褒貶,依前例磨勘以入,而軍資監·長興庫·濟用監·司䆃寺·內贍寺·司宰監·司圃署·平市署,因都提調·提調有故,不得磨勘。去秋冬等褒貶時,軍資監·長興庫·濟用監·司䆃寺·內資寺·內贍寺·司宰監·司圃署·五部,因都提調·提調·漢城府堂上有故,限內不得磨勘矣。今則其時官員已多遷轉,難以考績,依近例蕩滌,何如?傳曰,允。
又以宣惠廳都提調意啓曰,本廳郞廳等今戊申年春夏等褒貶,當爲等第,而臣有身病,限內不得磨勘之意,敢啓。傳曰,知道。
金益文,以禮曹言啓曰,各陵殿園墓本曹郞廳·四學童蒙敎官·通禮院·禮賓寺·圖畫署官員等今戊申年春夏等褒貶,等第以入,而宗廟署·社稷署·景慕宮·弘文館·藝文館·春秋館·承文院·成均館·奉常寺·掌樂院·典牲署·東·四氷庫·東西活人署·觀象監·內醫院·司譯院·典醫監·惠民署·東·南關王廟官員等褒貶,各其司領事·都提調·提調及堂上,有故或不備,不得一時磨勘之意,敢啓。傳曰,知道。
又以禮曹言啓曰,今此所屬各司官員等褒貶時,英陵參奉金炳駿,與參議臣金炳冀,有應避之嫌,不得同議磨勘,別啓本以入之意,敢啓。傳曰,知道。
又以弘文館領館事意啓曰,今春夏等褒貶,當爲等第磨勘,而以大提學不備,限內不得爲之之意,敢啓。傳曰,知道。
金在淸,以兵曹言啓曰,本曹今戊申年春夏等褒貶等第,磨鍊以入,而曹所屬軍器寺·司僕寺·訓鍊院官員及部將等褒貶,因各其提調及堂上有故,不得一體磨勘之意,敢啓。傳曰,知道。
又以兵曹言啓曰,本曹今戊申年春夏等褒貶啓本中,刀擦五處之意,敢啓。傳曰,知道。
又以都摠府言啓曰,本府郞廳及部將等今戊申年春夏等褒貶,當爲磨勘,而都摠管成遂默有身病,限內不得設行之意,敢啓。傳曰,知道。
又以總衛營大將意啓曰,本營從事官·諸將官今戊申年春夏等褒貶及將校以下馬步軍旗隊摠勤慢,當爲等第,而大將臣徐憙淳有身病,限內不得磨勘之意,敢啓。傳曰,知道。
又以訓鍊都監都提調意啓曰,本局從事官·禁松參軍及諸將官等今戊申年春夏等褒貶,當爲等第,而都提調臣權敦仁有身病,限內不得磨勘之意,敢啓。傳曰,知道。
又以禁衛營都提調意啓曰,本營從事官及諸將官今戊申年春夏等褒貶,當爲等第,而臣道喜有身病,限內不得磨勘之意,敢啓。傳曰,知道。
又以御營廳言啓曰,本廳從事官及諸將官今春夏等褒貶,當爲等第,而都提調臣鄭元容有身病,限內不得磨勘之意,敢啓。傳曰,知道。
又以濬川司都提調意啓曰,本司都廳及郞廳今戊申年春夏等褒貶,當爲等第,而臣等俱有身病,限內不得磨勘之意,敢啓。傳曰,知道。
又以義禁府言啓曰,今春夏等府郞廳褒貶等第,當爲磨勘以入,而堂上有故,限內不得擧行之意,敢啓。傳曰,知道。
又以刑曹言啓曰,本曹屬司典獄署官員等今春夏等褒貶,本曹參議,例與刑房承旨,同爲磨勘,而參議尹致英有身病,限內不得磨勘以入之意,敢啓。傳曰,知道。
又以工曹言啓曰,本曹郞廳今戊申年春夏等褒貶,磨勘以入,而屬司繕工監·尙衣院·掌苑署·造紙署·瓦署·典涓司今戊申年春夏等褒貶,因各該司提調有故,限內不得磨勘,而繕工監·尙衣院·掌苑署·造紙署·典涓司去丁未年秋冬等褒貶,亦因各該司提調有故,限內不得磨勘,其時官員,多有遷轉者,依近例蕩滌之意,敢啓。傳曰,知道。
上在昌德宮。停常參·經筵。
金永爵,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
金益文啓曰,明日召對,取稟。傳曰,停。
金永爵啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣。敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
成載瑗在外,代以南秉吉爲假注書。
傳于金益文曰,再明日眞殿茶禮,當自內親行矣。該房知悉,時·原任大臣·閣臣·宗親·儀賓二品以上入參。
金益文,以弘文館言啓曰,下番闕直,事甚未安。修撰權永秀,副修撰宋近洙,旣有只推之命,竝卽牌招,以爲推移入直,副應敎洪羲宗,旣有只推之命,一體牌招察任,何如?傳曰,允。
金永爵啓曰,行大司憲趙鶴年,執義尹哲求,掌令李·金大圭,持平金龍基·李文馨牌不進,監察茶時之意,敢啓。傳曰,知道。
以大司諫朴來萬,獻納徐堂輔,執義尹哲求,掌令李·金大圭,持平金龍基·李文馨牌不進罷職傳旨,傳于金永爵曰,只推。
以副應敎洪羲宗,修撰權永秀牌不進罷職傳旨,傳于金益文曰,只推。
兵曹口傳政事,副護軍單尹致英。
上在昌德宮。停常參·經筵。
金永爵啓曰,明日乃是初伏,自明日處暑間,視事頉稟之意,敢啓。傳曰,知道。
金益文啓曰,明日召對,取稟。傳曰,停。
又啓曰,來二十一日,輪對日次矣,敢稟。傳曰,當次人受點,後日次待令。
金永爵啓曰,來二十一日,朝參日次矣,敢稟。傳曰,停。
又啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
洪鍾應啓曰,右承旨金愼根,同副承旨金在淸,今日不爲仕進,竝卽牌招,何如?傳曰,允。
又啓曰,假注書南秉吉,時無職名,令該曹依例付軍職,冠帶常仕,何如?傳曰,允。
金在淸啓曰,行大司憲趙鶴年,執義尹哲求,掌令李·金大圭,持平金龍基·李文馨牌不進,監察茶時之意,敢啓。傳曰,知道。
以大司諫朴來萬,獻納徐堂輔,執義尹哲求,掌令李·金大圭,持平金龍基·李文馨牌不進罷職傳旨,傳于金在淸曰,只推。
以右承旨金愼根牌不進罷職傳旨,傳于金在淸曰,只推。
金益文,以弘文館言啓曰,下番闕直,事甚未安。修撰權永秀,旣有只推之命,卽爲牌招入直,副應敎洪羲宗,旣有只推之命,一體牌招察任,何如?傳曰,允。
金在淸,以兵曹言啓曰,宣薦內禁衛取才三技入格別單及宣部守三薦參上武臣前銜作散人別取才入格矢數,落仕年條,居住薦名,各其名下,懸註以入之意,敢啓。傳曰,知道。
又以濬川司言啓曰,本司都廳訓鍊都監別將柳昌根改差,代以訓鍊都監千摠金鎰差下,使之察任,何如?傳曰,允。
刑曹啓目粘連,載寧綱常罪人尹可玄獄事,謹按通編,綱常罪人,結案正法後,妻子女爲奴,破瀦降罷,結案後徑斃者一體論,年前平壤罪人處祐,定山罪人泰斗,未檢之前,俱爲徑斃,猶施暴屍之典,則到今擬比,似無異同,而但可玄之檢前徑埋,洽爲半載,追施之律,臣曹不敢擅便,下詢大臣處之,尹禾兼,以叔戕侄,與泰斗之兄泰迪手殺其弟,少無差爽,而伊時詢議,施以不應爲之律,依此擧行,面任崔景燁,依狀請施行,何如?判付啓,依允。又啓目粘連,謹以判下,問議于大臣,則領議政權敦仁,以爲旣有年前暴屍擧行之例,今若因徑埋稍久,而仍置如尋常之獄,則烏在其正綱常嚴王法之義哉?分付該道,掘開兇屍,暴之三日爲當云矣。大臣之議如此,上裁,何如?判付啓,依回啓施行爲良如敎。
上在昌德宮。停常參·經筵。
兪章煥啓曰,明日召對,取稟。傳曰,停。
金在淸啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣。敢啓。傳曰,知道。
又啓曰,御營廳將官來言,今日本廳軍兵,日次私習云矣。敢啓。傳曰,知道。
傳于洪鍾應曰,右承旨·左副承旨許遞,前望單子入之。
金在淸啓曰,行大司憲趙鶴年,執義尹哲求,掌令李·金大圭,持平金龍基·李文馨牌不進,監察茶時之意,敢啓。傳曰,知道。
以大司諫朴來萬,獻納徐堂輔,執義尹哲求,掌令李·金大圭,持平金龍基·李文馨牌不進,罷職傳旨,傳于金在淸曰,只推。
以副應敎洪羲宗,修撰權永秀牌不進罷職傳旨,傳于金在淸曰,只推。
興宣君昰應疏曰,伏以臣,先仲兄臣興完君晸應襄事,將以七月初一日,過行於京畿陽智地矣。臣當隨喪,而臣所帶廚院之任,所重自別,不敢擅離,猥控短籲。伏乞聖慈,特賜遞解,仍許臣往來之暇,以伸至切之私,千萬幸甚。臣無任云云。答曰,省疏具悉卿懇。所請依施。仍傳于兪章煥曰,此批答,遣史官傳諭。
副修撰宋近洙疏曰,伏以臣,學殖無所稱,才猷無所當,卽顓蒙愚騃之一賤品耳。承藉先蔭,猥玷仕籍,遭逢慶會,濫竊科第,方切匪分之懼,加以不幸之戒,迺於唱名之日,特授臣以弘文館副修撰,追念臣祖,辭敎鄭重,在廷無不動色,旁觀爲之感涕,歷稽往牒,人臣之得此者幾人,臣於是,仰感俯怵,雖不得不張皇肅命,而第伏念,玉署之官,爲任綦重,隻日之對,三晝之接,備顧問而資啓沃,故掄選之法,隨以不輕,館錄堂圈,秤錘稱量,蓋重其選,所以華其職,華其職,所以重其責也,而今也不問其人之如何,一朝畀之,無所留難,聖恩雖出於曠感,臣心益愧於不衷,臣本生長草野之間,聞見只在於耕鑿,早失父師之訓,學習不過乎章句,自顧其中,空空無物,以若蔑裂之狀,膺此匪常之命,決知其萬萬不能承當也。今若諉以已出,晏然蹲冒,玷汚之外,譏嘲必至,玆敢據實陳暴,仰瀆崇嚴。伏乞聖慈,俯垂鑑諒,亟令鐫改,臣新授職名,以重公器,以安私分焉。臣旣不以見職自居,何敢贅陳他說,而愛君一念,彝性同得,雖欲泯默,有不能自已。嗚呼,人主一心,爲萬化之原,顧今悠悠萬事,莫大於講學,亦莫急於講學,講學所以明理,明理所以正心,此乃臣先祖文正臣時烈所嘗敷陳於孝廟者也。其言曰,自古人君,孰不欲正心而出治哉?徒言正心,而不本於學,則終無下手處,蓋心之爲物,瀅澈虛靈,天理全具,囿於形體之中,不能無人欲之私,二者迭爲消長,而一身之是非得失,國家之安危治亂,無不由之。是故欲正其心者,必去物欲之蔽,然後自無不正而其本體之廣大光明者,卓然呈露於日用之間,然非學問之工,何以致此?學問者無他,主敬而存之,講學而明之,從容涵養於虛閑靜一之中,剖析幾微於學問思辨之際,以至於無一事之差謬,無一毫之偏倚,舜·禹之精一,孔·顔之克復,皆所以明此而已矣。此蓋千聖相傳之心法,帝王爲治之大本,臣祖之必以講學二字,反覆縷陳於前席者,豈欲爲空言虛文而已哉?見今民生之倒懸,人心之泮渙,奢侈之日興,紀綱之解紐,何莫非可言之事,可憂之端,而我殿下,今日講學,明日講學,遜志孜孜,欲罷不能,則其終竟極至之效,自至於位天地育萬物,上所陳三四者之憂,又不必隨事救治,而將見欹者自正,危者自安,咸歸於熙皡泰平之域矣,曷不盛哉,曷不休哉?臣年淺識昧,無他聞見,略綴臣祖之緖言,敢效野人之芹誠。伏念深留聖意,勿以人廢言,此實宗社生靈之幸。臣無任云云。省疏具悉。爾以爾家之人,有此陳勉,而所言又甚切實,誠庸嘉乃,爾其勿辭,益勉啓沃之責。
戊申六月十八日卯時,上詣眞殿。茶禮親行入侍時,行都承旨洪鍾應,左承旨兪章煥,右承旨金愼根,左副承旨金益文,右副承旨金永爵,同副承旨金在淸,假注書金炳溎·南秉吉,記事官趙然興·閔致庠,直提學金大根,檢校直閣鄭㝡朝·尹致英,檢校待敎南秉哲·李㘾·李裕元·洪淳穆,待敎金炳德,以次侍立。時至,通禮跪啓請出次。上具翼善冠·衮龍袍出齋殿。通禮導上詣版位,跪啓請鞠躬四拜興平身。上行四拜禮。時·原任大臣·閣臣·宗親·儀賓二品以上,皆行四拜禮。通禮導上詣盥洗位。上盥洗訖。通禮導上詣第一室尊所。鍾應酌酒訖。通禮導上詣神位前,跪啓請跪。上跪。鍾應奉香,在淸奉罏。上三上香。鍾應奉盞跪進。上執盞以授在淸。在淸跪受,奠于案上,連獻三盞。通禮跪啓請俯伏興平身。上俯伏興平身,次詣各室監酌,上香獻盞,竝如上儀訖。通禮導上降復位,跪啓請鞠躬四拜興平身。上行四拜禮。時原任大臣·閣臣·宗親·儀賓二品以上,皆行四拜禮。通禮跪啓禮畢。判府事鄭元容·金道喜·朴晦壽,領敦寧洪在龍進前奏曰,日氣甚熱,侵早勞動,聖體,若何?上曰,一樣矣。通禮導上還入齋殿。命諸臣先退,承史以次退出。
上在昌德宮。停常參·經筵。
金永爵,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
金永爵啓曰,明日召對,取稟。傳曰,停。
又啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,同副承旨金在淸,今日不爲仕進,卽爲牌招,何如?傳曰,允。
又啓曰,禁衛營將官來言,今日本營軍兵,日次私習云矣。敢啓。傳曰,知道。
又啓曰,御營廳將官來言,今日本廳軍兵,日次私習云矣。敢啓。傳曰,知道。
又啓曰,假注書金炳溎,身病猝重,勢難察任,今姑改差,何如?傳曰,允。
金炳溎改差代,以鄭健朝爲假注書。
金永爵啓曰,假注書鄭健朝,時無職名,令該曹依例付軍職,冠帶常仕,何如?傳曰,允。
承旨前望單子入之。鄭基世·尹致英落點。
金永爵啓曰,新除授右副承旨尹致英,卽爲牌招,何如?傳曰,允。
金永爵,以弘文館言啓曰,下番闕直,事甚未安。修撰權永秀,旣有只推之命,卽爲牌招入直,副應敎洪羲宗,旣有只推之命,一體牌招察任,何如?傳曰,允。
金永爵啓曰,行大司憲趙鶴年,執義尹哲求,掌令李·金大圭,持平金龍基·李文馨牌不進,監察茶時之意,敢啓。傳曰,知道。
以大司諫朴來萬,獻納徐堂輔,執義尹哲求,掌令李·金大圭,持平金龍基·李文馨牌不進罷職傳旨,傳于金永爵曰,只推。
以同副承旨金在淸牌不進罷職傳旨,傳于金永爵曰,只推。
以副應敎洪羲宗,修撰權永秀牌不進罷職傳旨,傳于金永爵曰,只推。
尹致英,以吏曹言啓曰,弘陵令徐鴻輔,尙衣院直長趙憲燮,俱以身病,呈狀乞遞,竝改差,何如?傳曰,允。
又以吏曹言啓曰,今日本曹開坼坐起時,考見諸道褒貶啓本,則沔川郡守梁鍾華,以舊納愆滯,猝難了刷爲目,泰安郡守楊廷彬,以拯非疎忽爲目,禮安縣監鄭翼烈,以惟剛則善爲目,濟原道察訪金致坤,以稍生何傷爲目,則俱宜置下考,而置諸中考,三水府使洪大恒,以弊痼民困,良工獨苦爲目,旌義縣監康履昊,以防似違律爲目,柒谷府使李樂沼,以病不妨務,訟儻無滯爲目,昆陽郡守李赫遠,以愼終宜始,懋小非惠爲目,鎭海縣監朴宗玹,以譽固未知,訾亦無聞爲目,奉化縣監吳泰權,以何傷手生爲目,大靜縣監金始遠,以謗由固滯爲目,則俱宜置中考,而置諸上考,殊無嚴明殿最之意,上項四道道臣及當該磨勘牧使,竝推考警責。三水府使洪大恒,旌義縣監康履昊,沔川郡守梁鍾華,泰安郡守楊廷彬,禮安縣監鄭翼烈,濟原道察訪金致坤,竝罷黜,柒谷府使李樂沼,昆陽郡守李赫遠,鎭海縣監朴宗玹,奉化縣監吳泰權,大靜縣監金始遠,竝中考施行,何如?傳曰,允。
金永爵,以兵曹言啓曰,坼見諸道褒貶啓本,則黃海水使李熙昇啓本中,許沙僉使全國顯,以重聽何傷爲目,吾义浦僉使徐轍洛,以事亦周便爲目,助泥萬戶安景燮,以自有入聞爲目,全羅左水使鄭壽基啓本中,蛇渡僉使朴啓天,以益勤修繕爲目,呂島萬戶朴英秀,以松政益勉爲目,全羅右水使李容鉉啓本中,金甲島萬戶李瀁範,以是以寡過爲目,北兵使具信喜啓本中,美錢僉使車義轍,以且觀來頭爲目,乶下僉使金大鉉,以來效何慮爲目,統制使金鍵啓本中,蟾津別將金大哲,以鎭殘民瘠,心小事簡爲目,則俱宜置中考,而置諸上考,玉浦萬戶全得寬,以未聞顯庇,庶責來效爲目,三千里權管朴大興,以卒難矯救爲目,北兵使具信喜啓本中,森森坡萬戶康漢成,以地僻事簡,何論能否爲目,則俱宜置下考,而諸置上考,阿山萬戶張彦煥,以益察倉奸爲目,則宜置下考,而置諸中考,殊無嚴明殿最之意,各該帥臣,竝推考警責。許沙僉使全國顯,吾义浦僉使徐轍洛,助泥萬戶安景燮,蛇渡僉使朴啓天,呂島萬戶朴英秀,金甲島萬戶李瀁範,美錢僉使車義轍,乶下僉使金大鉉,蟾津別將金大哲,竝中考施行,阿山萬戶張彦煥,下考施行,玉浦萬戶全得寬,三千里權管朴大興,森森坡萬戶康漢成,純是貶語,蟾津別將金大哲,以三年窠邊將,兩次褒貶,中考施行,一中雖遇赦蕩滌,其不職可知,竝罷黜,何如?傳曰,允。
又以義禁府言啓曰,平安監司趙斗淳狀啓內,鐵山府使尹喜秀罪狀,令攸司稟處事,啓下矣。尹喜秀,時在任所,依例發遣府羅將,交代後拿來,何如?傳曰,允。待待命拿囚。
又以刑曹言啓曰,卽接總衛營文移,則本營粘目粘連右番統長李完豐手本內,武藝別監李東振·趙鎭英,違越約束,與院隷輩,起鬧相詰是白如可,院隷更爲作黨,先打別監孫有貞,至於重傷,則別監鄭景天·張仁基·陳在興·全命仁·李元植等,聞同僚之被打,仍卽偕往,毆打院隷,追入班家,極爲驚駭,如此無嚴之類,不可置之宿衛重地,同李東振·趙鎭英與鄭景天等五人,爲先除下,以懲他別監亦爲白乎所,渠以掖屬,不遵操束,如是惹鬧,誠極無嚴,所當除下,以懲後弊是白乎矣,不敢擅便,待處分擧行是白遣,院隷輩之毆打武監,揆以法意,亦甚駭惋,事當竝爲重繩是白乎矣,院隷則非本營所隷,令政院以爲査實嚴懲之地,何如?判付內,前後處分,何如,而院隷之毆打武監,極爲無嚴,隨從諸漢,竝令秋曹分輕重,可以刑配者刑配,可以刑懲者刑懲爲旀,以武監輩言之,身爲團束之掖隷,聞同類被打之說,則固當卽往救護,形止言于頭目,使之轉報,以待處分,可也,而反以率類毆打,至入班家,亦爲無嚴,上項鄭景天等五名,各別嚴棍十五度,懲礪放送,此後則毋敢如是之意,嚴飭亦敎是置,奉審擧行云矣,作黨惹鬧之院隷等四名,自承政院捉送臣曹,故毆打誰某,到底査問,則事端雖出於邊興範·金永浩,右袒同類,毆打武監之罪,崔秀龍·金興祿兩漢,箇箇自服矣。謹依判付,崔秀龍·金興祿,爲先嚴刑一次,秀龍黃海道黃州牧,興祿忠淸道堤川縣定配所,竝卽押送,邊興範·金永浩,各嚴刑一次,懲勵放送之意,敢啓。傳曰,知道。
上在昌德宮。停常參·經筵。
藥房都提調朴晦壽,副提調洪鍾應啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣,卿等不必入侍矣。大王大妃殿·王大妃殿·中宮殿口傳問安。答曰,知道。
金在淸啓曰,明日召對,取稟。傳曰,停。
金永爵啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
鄭基世啓曰,備邊司郞廳來言,今日賓廳日次,而領議政權敦仁有身病,左議政·右議政未差,不得來會云矣。敢啓。傳曰,知道。
洪鍾應啓曰,左承旨兪章煥,今日不爲仕進,卽爲牌招,何如?傳曰,允。
禮曹,來八月初七日行社稷大祭香祝親傳,取稟,奉敎敬依。
禮曹,來八月初三日行景慕宮秋享大祭香祝親傳,取稟,奉敎恭依。
洪鍾應啓曰,假注書南秉吉,身病猝重,勢難察任,今姑改差,何如?傳曰,允。
南秉吉改差,代以尹定善爲假注書。
鄭基世啓曰,假注書尹定善,時無職名,令該曹依例付軍職,冠帶常仕,何如?傳曰,允。
金永爵啓曰,行大司憲趙鶴年,執義尹哲求,掌令李·金大圭,持平金龍基·李文馨牌不進,監察茶時之意,敢啓。傳曰,知道。
以大司諫朴來萬,獻納徐堂輔,執義尹哲求,掌令李·金大圭,持平金龍基·李文馨牌不進罷職傳旨,傳于金永爵曰,只推。
以左承旨兪章煥牌不進罷職傳旨,傳于金永爵曰,只推。
以昌寧尉金炳疇沐浴呈辭,傳于金永爵曰,給由馬。
鄭基世啓曰,卽伏見忠淸水使吳明善今春夏等褒貶啓本,則邊將無一人居下,殊無嚴明殿最之意,推考警責,何如?傳曰,允。
金在淸,以內醫院都提調意啓曰,提調徐箕淳,今日問安,不爲仕進,卽爲牌招,何如?傳曰,允。
又以禮曹言啓曰,卽接副司果李章五所志,則以爲族兄章元,嫡妾俱無子,以其同姓二十四寸弟章泰第二子憲東,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長李章五所訴旣如此,依定式李章泰第二子憲東,立爲李章元之後,何如?傳曰,允。
鄭基世,以兵曹言啓曰,今六月二十日寅正三刻七分,土王用事,改火進上時,宗廟署·社稷署·永禧殿·永寧殿·徽定殿·景慕宮·毓祥宮·宣禧宮·景祐宮·慶壽宮,依例改火,奎章閣·議政府·承政院·漢城府,一體頒火之意,敢啓。傳曰,知道。
又以兵曹言啓曰,坼見南兵使李行敎啓本,則黃土岐權管方泗源,遞罷已久,而以時任權管,循例等第,大是不審,雙靑權管姜希尙之尙字,以詳字書之,虞候金駿喜別具啓本中,不書是白齊。三字,奏御文字,何等審愼,而如是誤書,不可無警,從重推考,何如?傳曰,允。
上在昌德宮。停常參·經筵。
鄭基世啓曰,明日召對,取稟。傳曰,停。
又啓曰,來二十五日,朝參日次矣,敢稟。傳曰,停。
又啓曰,同副承旨金在淸,今日不爲仕進,卽爲牌招,何如?傳曰,允。
又啓曰,禁衛營將官來言,今日本營軍兵,日次私習云矣。敢啓。傳曰,知道。
又啓曰,御營廳將官來言,今日本廳軍兵,日次私習云矣。敢啓。傳曰,知道。
傳于鄭基世曰,左承旨許遞,前望入之。
承旨前望入之,兪鎭五落點。
鄭基世啓曰,新除授同副承旨兪鎭五,卽爲牌招,何如?傳曰,允。
傳于鄭基世曰,臺諫竝許遞,政官牌招開政。
鄭基世啓曰,大司憲·執義·掌令二員,持平二員未差,監察茶時之意,敢啓。傳曰,知道。
有政。吏批,判書趙冀永進,參判金鼎集,參議洪祐喆竝牌招不進,左副承旨尹致英進。啓曰,臺諫多窠,今當差出,而擬望之人乏少,外任竝擬,何如?傳曰,允。以洪在喆爲大司憲,金英根爲大司諫,朴斆默爲執義,申佐模爲司諫,鄭載慶·韓鼎瑚爲掌令,丁載榮·林樂鎭爲持平,宋近洙爲獻納,李義晉·卓景秀爲正言,柳來維爲副修撰,宋持養爲左尹,洪遠燮爲刑曹參議,申命濂爲濟用判官,朴龜夏爲刑曹佐郞,朴承奎爲監察,金載鏞爲軍器主簿,徐麒淳爲監役,鄭永朝爲中部都事,閔致序爲北部都事,李長祜爲鐵山府使,韓致章爲懿昭墓守衛官,成均博士單白宗逵,前縣監洪奎永,今加通政加資事,承傳。
兵批,判書徐左輔進,參判南獻敎病,參議朴鳴載入直,參知權馦病,左承旨鄭基世進。以洪鍾英爲同知,李景純爲副摠管,趙學默爲僉知,鄭喆東·金壽喜·申奭浩·徐相稷·金聲求·金駿喜·趙鎭達爲五衛將,李裕元爲曹司衛將,李義濂·安宅臣爲忠翊將,元永祖爲忠壯將,金學俊·林應得爲景福將,金景麟·辛性龍爲慶熙將,尹正默爲訓鍊主簿加設,許策爲全羅兵虞候,徐典輔爲安興僉使,黃土岐權管單朴在浹,大護軍趙鶴年,護軍朴長復·李景純,副護軍兪章煥·金愼根·金益文·鄭翊朝·沈宜冕·朴來萬,副司直尹哲求·睦仁培·金大圭·金龍基·李文馨·徐堂輔,副司果宋謙洙·朴公鎭·李漢永·朴商壽·朴齊賓·李正鉉·洪羲升·李奎麟·李啓純·李承駿·白樂薰·沈正榘·李東鉉,副司正鄭健朝·尹定善,以上竝單付。及第曺豐振,前監牧官金鍾亨,以上今加折衝加資事,承傳。
兪鎭五啓曰,獻納宋近洙,旣在闕中,不爲肅謝,直爲出去,事甚未安。推考,何如?傳曰,允。
以吏曹參議洪祐喆牌不進罷職傳旨,傳于兪鎭五曰,只推。
兵曹口傳政事,副司果單李。
兪鎭五,以吏曹言啓曰,慶尙道都事張鉉喆,以其親病,呈狀乞遞,改差,何如?傳曰,允。
又以刑曹言啓曰,卽接忠淸監司金洙根文移,則連山縣徒一年定配罪人印奉業,鎭川縣徒一年定配罪人金安石,恩津縣徒三年定配罪人卞世龍,黃澗縣徒三年定配罪人金熙,俱以限滿云矣。取考曹上配案,則奉業詬毆士夫罪,安石擅入闕門罪,竝丁未六月到配,世龍闕內門環偸竊罪,金熙搶奪人財罪,竝乙巳六月到配,今已限滿的實,依法典放送後,徒流案頉下事,分付道臣之意,敢啓。傳曰,知道。
上在昌德宮。停常參·經筵。
鄭基世,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
兪鎭五啓曰,明日召對,取稟。傳曰,停。
金永爵啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
鄭基世啓曰,禁衛營將官來言,今日本營軍兵,日次私習云矣。敢啓。傳曰,知道。
又啓曰,御營廳將官來言,今日本廳軍兵,日次私習云矣。敢啓。傳曰,知道。
又啓曰,假注書鄭健朝,身病猝重,勢難察任,今姑改差,何如?傳曰,允。
鄭健朝改差,代以尹滋悳爲假注書。
金永爵啓曰,行大司憲洪在喆,掌令鄭載慶·韓鼎瑚在外,執義朴斆默,持平丁載榮·林樂鎭牌不進,監察茶時之意,敢啓。傳曰,知道。
以大司諫金英根,司諫申佐模,獻納宋近洙,正言卓景秀,執義朴斆默,持平丁載榮·林樂鎭牌不進罷職傳旨,傳于金永爵曰,只推。
兪鎭五,以上號都監儀軌廳都提調意啓曰,本都監儀軌,今已修整,奎章閣所上件,繕寫裝潢以入,而春秋館·禮曹件,移送留上,太白山·五臺山·赤裳山城三處史庫件,入送藝文館,待後曝曬,一體分上之意,敢啓。傳曰,知道。
又以弘文館言啓曰,新除授副修撰柳來維,時在京畿坡州地,經筵入番事緊,請斯速乘馹上來事,下諭。傳曰,許遞。
鄭基世,以兵曹言啓曰,五衛將鄭喆東前任洪州營將,金壽喜前任順天營將,申奭浩前任江原監營中軍,徐相稷前任平安監營中軍,金聲求前任咸鏡監營中軍,金駿喜前任南虞候,趙鎭達前任平安兵虞候,忠翊衛將李義謙前任淸州營將,安宅臣前任三陟營將,忠壯衛將元永祖前任大丘營將,俱在任所,上來間該廳番次苟艱云。景福宮衛將金學俊·林應得,慶熙宮衛將金景麟·辛性龍,文臣兼宣傳官李時夏,俱以病難供職,呈狀乞遞,竝改差,何如?傳曰,允。
金永爵,以義禁府言啓曰,忠淸監司金洙根啓本內,裝載官樂安郡守李圭憲,護送地方官平薪鎭僉使鄭光澈罪狀,竝令攸司稟處事,啓下矣。李圭憲,今方待命拿囚,鄭光澈,時在任所,依例發遣府書吏,交代後拿來,何如?傳曰,允。待待命拿囚。
上在昌德宮。停常參·經筵。
兪鎭五啓曰,明日召對,取稟。傳曰,停。
金永爵啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
鄭基世啓曰,右副承旨金在淸,今日不爲仕進,卽爲牌招,何如?傳曰,允。
又啓曰,今六月二十五日,都目政事爲之之意,敢啓。傳曰,知道。
尹滋悳有頉,代以李光敏爲假注書。
金永爵啓曰,行大司憲洪在喆,掌令鄭在慶·韓鼎瑚在外,執義朴斆默,持平丁載榮·林樂鎭牌不進,監察茶時之意,敢啓。傳曰,知道。
以大司諫金英根,司諫申佐模,獻納宋近洙,正言卓景秀,執義朴斆默,持平丁載榮·林樂鎭牌不進罷職傳旨,傳于金永爵曰,只推。
鄭基世啓曰,假注書李光敏,時無職名,令該曹依例付軍職,冠帶常仕,何如?傳曰,允。
又啓曰,假注書尹定善,身病猝重,勢難察任,今姑改差,何如?傳曰,允。
以京畿監司李鼎臣狀啓,陰竹縣民家失火事,傳于金在淸曰,聞甚矜惻,元恤典外,別加顧助,結構奠接之方,廟堂措辭分付。
義禁府啓目,樂安郡守李圭憲原情云云。問目內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓,依允。
上在昌德宮。停常參·經筵。
兪鎭五啓曰,明日召對,取稟。傳曰,停。
鄭基世啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
又啓曰,右承旨金永爵,左副承旨尹致英,今日不爲仕進,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
金永爵啓曰,行大司憲洪在喆,掌令鄭載慶·韓鼎瑚在外,執義朴斆默,持平丁載榮·林樂鎭牌不進,監察茶時之意,敢啓。傳曰,知道。
以大司諫金英根,司諫申佐模,獻納宋近洙,正言卓景秀,執義朴斆默,持平丁載榮·林樂鎭牌不進罷職傳旨,傳于金永爵曰,只推。
以左副承旨尹致英牌不進罷職傳旨,傳于鄭基世曰,只推。
傳于鄭基世曰,右副承旨許遞,前望入之。
承旨前望入之。李玄功落點。
鄭基世啓曰,新除授右副承旨李玄功,卽爲牌招,何如?傳曰,允。
兪鎭五,以吏曹言啓曰,卽接忠淸監司金洙根回移,則高靈縣監金正均,催促還官之意,知委於洪州牧矣。洪州牧使徐灝淳所報內,以爲高靈縣監金正均,親病沈重,萬無還任之望云。其親病旣如是,則有難强令還任,改差,何如?傳曰,允。
又以吏曹言啓曰,今此秋享大祭祭官中,時無職名人員,令該曹口傳付軍職,何如?傳曰,允。
又以吏曹言啓曰,新除授中部都事鄭永朝,以其身病,呈狀乞遞,改差,何如?傳曰,允。
鄭基世,以戶曹言啓曰,時御所內各司,依定式發遣本曹佐郞金俊根,與兵曹參議朴鳴載,佐郞臣金稜,東所衛將臣洪永錫,西所衛將臣李光善,南所衛將臣許雲老,北所衛將臣權紞,眼同看審後有頉處,別單書入,而修改則擇日擧行之意,敢啓。傳曰,知道。
又以都摠府言啓曰,副摠管李根友,以同知義禁府事,本府坐起,晝仕出去之意,敢啓。傳曰,知道。
又以兵曹言啓曰,去五月三十日慶科增廣別試武科殿試時,直赴殿試人廣州馬兵宋洛七不赴委折,關問該守臣後稟處事,草記蒙允後,關問該守臣矣。卽接廣州留守洪學淵回牒,則馬兵宋洛七,中路得病,仍爲作故,所授帖文,收聚爻周,何如?傳曰,允。
又以兵曹言啓曰,卽接尙衣院牒報,則別造弓矢進上看品在卽,而知弓品堂上趙元錫有身病,不得進參云。改差,其代以在京無故人啓下之意,敢啓。傳曰,知道。
又以禁衛營言啓曰,今六月二十五日,下番鄕軍賞試才,設行於南別營時,銅龍門·建陽門·西營三處入直將官軍兵,依定式待標信出試,而銅龍門·建陽門入直與把守,以入直訓鍊都監砲手替把,將則以先試者替代,外營各處入直將官軍兵,依例除標信出用之意,敢啓。傳曰,知道。
義禁府啓目粘連,向前李圭憲亦,添載事段,旣有各項公文,則與私用濫載,煞有間焉是白乎乃,船到二十日,始爲畢載是白乎則,晩裝之罪,在所難免是白遣,監色代送與作錢犯用,俱未檢察,自歸溺職,以此照律,何如?判付啓,依允。
上在昌德宮。停常參·經筵。
藥房都提調朴晦壽,提調徐箕淳,副提調洪鍾應啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣,卿等不必入侍矣。大王大妃殿·王大妃殿·中宮殿口傳問安。答曰,知道。
兪鎭五啓曰,明日召對,取稟。傳曰,停。
鄭基世啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
又啓曰,備邊司郞廳來言,今日賓廳日次,而都政相値,不得來會云矣,敢啓。傳曰,知道。
傳于兪鎭五曰,檢校待敎洪淳穆馳詣健陵,奉審摘奸,仍詣顯隆園·華寧殿,一體奉審以來。
傳于洪鍾應曰,忠臣·淸白吏·皇朝人子孫·軍功人及西北·松都人,加意收用事,分付兩銓。
傳于洪鍾應曰,雖非親政,注書·尙瑞院官員竝陞六。
注書朴昇壽陞六,代以李裕奭爲假注書。
李光敏陞六,代以李徹宰爲假注書。
兪鎭五啓曰,假注書李裕奭·李徹宰,時無職名,竝令該曹,依例付軍職,冠帶常仕,何如?傳曰,允。
傳于洪鍾應曰,在外承旨許遞,今日政差出。
傳于洪鍾應曰,臺諫·玉堂竝許遞,今日政差出。
鄭基世啓曰,大司憲·執義·掌令二員,持平二員未差,監察茶時之意,敢啓。傳曰,知道。
兪鎭五啓曰,玉堂上下番俱空,事甚未安。今日政新除授玉堂,竝待下批牌招,推移入直,何如?傳曰,允。
傳于洪鍾應曰,泮長許遞,今日政差出。
洪鍾應,以吏曹言啓曰,今都目大政時,本曹堂上,不可不備員,而參判金鼎集病不來,令政院牌招,以爲同參開政之地,何如?傳曰,允。
鄭基世,以備邊司言啓曰,江陵府使·沔川郡守,今日政當差出矣。兩邑俱以積弊之局,又當數遞之餘,衆瘼都萃,矯救無策,若不另擇差送,則邑將不得爲邑矣。兩邑倅,勿拘常格,各別擇擬之意,分付銓曹,何如?傳曰,允。
又以都摠府言啓曰,今日入直內三廳武兼禁軍及軍兵等,當爲中日習射技放,而都目相値,不得設行之意,敢啓。傳曰,知道。
又以都摠府言啓曰,副摠管朴蓍會,以御營中軍,新舊番軍兵等點考事,南小營晝仕出去之意,敢啓。傳曰,知道。
又以備邊司言啓曰,卽見東萊府使趙徽林狀啓,則以爲,濟州·靈巖·海南·康津等邑漂民三十三名,差倭領來,而漂民中濟州前五衛將洪錫祐,睯不畏法,濫捧彼物,則計出營私,跡涉貽羞,其罪狀,請令廟堂稟處矣。濟州三邑人之無得逃移他境,法典至嚴,而謂以上京,挈眷出海,已是渠罪案,漂流異域,敢生無厭之心,討索物種,若是夥然,彼以隣好,雖聽其求,其所貽羞,莫此爲甚,此不可以風波生還,有所參恕。洪錫祐,令該府拿問嚴勘,濫捧物種之還送彼中,旣有已例,分付萊府,還給館倭,使之入送馬島,其家屬,依法典自萊府,次次遞傳于各邑,俾還本籍,何如?傳曰,允。
都政。吏批,判書趙冀永進,參判金鼎集牌招不進,參議洪祐喆進,行都承旨洪鍾應進。啓曰,今都目大政,各岐仕滿應遷者,相避及未準朔監察·禁府都事·戶曹·刑曹·工曹·漢城府郞官·平市署官員·五部令,各司久任時推人員,竝擬,何如?傳曰,允。
又啓曰,四館陞出六品時,例有九處講後遷轉之規,而承文院褒貶,如或有故過限,則四館積滯,不可不慮,故自前雖未經九處講,亦有陞六之規矣。今春夏等褒貶,不得爲之,故當出六品者,未免積滯,依例遷轉,何如?傳曰,允。
又啓曰,蔭仕六品官之陞五品者,每於過都政後照擬,而見今在職者,絶無經一考之人,五品官,無以推移備擬,依例勿拘陞擬,何如?傳曰,允。
又啓曰,守令多窠,今當差出,而未準朔禁軍將及營將·邊將·虞候·中軍·都事·守令·察訪,竝擬,何如?傳曰,允。以崔永錫爲司圃別提,李啓弘爲尙衣直長,李爲工曹正郞,權用正爲利川府使,李源弼爲沔川郡守,軍資主簿單宋鍾聞,典籍二單金文煥·吉鎭五,盧鎭泰爲司藝,具載榮爲內資主簿,朴曾壽爲江陵府使,車得浩爲平丘察訪,金夏鎭爲祥雲察訪。
洪鍾應啓曰,公州牧判官,今當差出,而本州以營下劇邑,物衆地大,素稱難治,不可不擇差,同道及他道有聲績已準限未準朔守令,竝擬,何如?傳曰,允。趙埴爲司宰主簿,閔種河爲平市直長,金在鶴爲禁府都事,鄭允容爲公州判官,金直善爲臨陂縣令,南大儒爲直講,具洛喜·鮮于澲爲監察,鄭道和爲安山郡守,金炳臯爲松禾縣監,軍資直長單權用翼,金佑鉉爲尙瑞直長,李啓昌爲禁府都事,李正鉉爲掌苑別提,李根成爲典獄主簿,林泰洙爲靑松府使,李熙完爲中和府使,尹善應爲河東府使,柳鶴珪爲富寧府使,李亮熙爲寶城郡守,趙羲謙爲咸安郡守,金佑鉉爲造紙別提,李秉敎爲尙瑞副直長,任秀龍爲刑曹佐郞,鄭基洛爲社稷令,李壔爲密陽府使,申錫禧爲禮曹正郞,趙文和爲禮曹佐郞,朴昇壽·李光敏爲典籍,金容煥爲忠淸都事,趙熙哲爲同副承旨,李秉敎爲尙瑞直長,申萬求爲繕工副奉事,崔正運爲長興主簿,元爲工曹佐郞,李人圭爲高陽郡守,尹泰亨爲尙瑞副直長,金佑鉉爲工曹佐郞,鄭老錫爲淸道郡守,鄭基洛爲高靈縣監,金世均爲谷山府使,李承穆爲典牲副奉事,朴承奎爲社稷令,安聖臣爲引儀,金胤鉉爲順安縣令,金秉熙爲抱川縣監,朴齊賓爲敦寧主簿,鄭海尙爲司䆃僉正,李學禮爲校檢,姜鳳煥爲監察,韓龍源爲典籍。
洪鍾應啓曰,臺諫·玉堂,今當差出,而擬望之人乏少,相避及外任竝擬,何如?傳曰,允。韓文爀爲大司諫,朴永輔爲執義,卓宗述·趙昌敎爲掌令,姜㳣爲持平,洪羲升爲監察,李秉漢爲內贍主簿,李信泳爲茂山府使,金敎求爲慶源府使,趙光夏爲三水府使,李恒翼爲儀賓都事,趙基亨爲宗廟令,姜時永爲冬至兼謝恩正使,宋持養爲副使,尹哲求爲書狀官,朴京壽爲典牲判官,金鼎鎬爲振威縣令,李奎憲爲驪州牧使,金觀孝爲幽谷察訪,卓景秀爲魚川察訪,鄭夔弼爲弘陵令,孫亮漢爲求禮縣監,鄭在箕爲禮安縣監,韓鎭序爲砥平縣監,邊相岱爲井邑縣監,金在淸爲戶曹參議,趙秉緯爲工曹參議,趙埴爲戶曹佐郞,李忠翼爲景慕宮令,徐珖輔爲兵曹正郞,閔泳緯·趙文和爲正言,朴宗天爲司饔主簿,李爲平康縣監,承鎭泰爲獒樹察訪,開城分敎官單李漢綺,崔承祖爲利原縣監,李熙進爲長鬐縣監,朴勝圭爲庇仁縣監,金鍾輨爲旌義縣監,姜在毅爲濟州判官,李哲新爲引儀,趙鎭夏爲掌苑別提,金益鼎爲掌樂主簿,尹章善爲工曹正郞,柳詹爲濟原察訪,金大鉉爲禮曹佐郞,吳致箕爲尙衣主簿,吳宅善爲泰安郡守,申杓爲肅川府使,李周喆爲長淵縣監,李秉羲爲惠陵令,尹定鎬爲漢城主簿,李寬永爲贊儀,洪宜悳·高鎭鶴爲兼引儀,李爲副應敎,洪翼燮·李升洙爲校理,宋近洙·李敎英爲副校理,金周敎爲氷庫別提,金徹義爲造紙別提,玄弼濟爲典籍,韓元植爲豐川府使,金政源爲高山察訪,鮮于澲爲兵曹正郞,吳致箕爲禁府都事,金直淵爲監察,羅時鏞爲全羅都事,李基爲慶安察訪,兼春秋單崔致權。
洪鍾應啓曰,大司成今當差出,而擬望之人乏少,外任竝擬,何如?傳曰,允。申錫愚爲大司成,趙鶴年爲知經筵,李景在爲知春秋,成駿祥爲濟用主簿,鄭甫鉉爲義盈主簿,金大根爲大司憲,任希兢爲司諫,金斗欽爲持平,蔡元默爲獻納,李珽爲右通禮,金元植爲應敎,宋廷和·李承輔爲修撰,李鍾浩·鄭駿容爲副修撰,徐永根爲司宰主簿,申日顯·姜漢喆爲監察,李熙絅爲楊州牧使,李源一爲開城經歷,朴永元爲弘文提學,金英淳爲藝文提學,黃燝爲左通禮,崔擎祖爲典籍,朴斆默爲掌樂正,趙有淳爲尙衣主簿,李根榮爲司饔主簿,權應駿爲典設別提,安祥浚爲引儀,申錫禧爲兵曹正郞。
洪鍾應,以吏批言啓曰,侍從臣父年七十人,每於歲首,抄啓加資,而新有應推恩人,雖非歲首,亦爲抄啓加資事,載在法典矣。侍從臣父年七十以上人,別單書入之意,敢啓。傳曰,知道。許鏶爲戶曹佐郞,李鎭默爲禮曹正郞,金玉龍爲兵曹佐郞,尹錫萬爲軍器主簿,金洛斗爲江原都事,前府使趙雲杓今加通政,侍從臣正言趙文和父,年七十三加資事,承傳,石基坤爲禮曹正郞,李浩達爲引儀,金在徽爲靈巖郡守,金遠喜爲彦陽縣監,金商礪爲假監役,趙永和爲中部都事,趙雲植爲禧陵參奉,朴端會爲翼陵參奉,洪應周爲昭寧園守奉官,沈龜祖·金晉禎爲假引儀。
兵批,判書徐左輔進,參判南獻敎外兵曹騎兵點考進,參議朴鳴載入直進,參知權馦受由,左承旨鄭基世進。啓曰,訓鍊正今當差出,而擬望之人乏少,外任竝擬,何如?傳曰,允。
又啓曰,營將·中軍·虞候,今當差出,而擬望之人乏少,未準朔禁軍將及已準朔守令·虞候,竝擬,何如?傳曰,允。
鄭基世,以兵批言啓曰,羽林衛將趙兢錫,五衛將朴一華·沈宜夏,俱以病難供職,呈狀乞遞,竝改差,何如?傳曰,允。以尹致秀爲同知,宋持養爲副摠管,鄭輔源·宋欽哲爲五衛將,尹喜默爲中樞經歷,同知單金柱文,僉知三單李光善·朴南會·尹秀慶,宣傳官加設四單張日煥·李鍾承·李勝憲·鄭志鉉,爲五衛將金基圭·尹昌宇,訓鍊判官朴永建·異元善,主簿尹正默·朴東一·金鏞奕·金鳳翼以上加設減下。訓鍊主簿單金吉煥·尹正默·朴最秀爲訓鍊判官加設,車益文·閔致老·趙秉完爲主簿加設,同知單金學俊,僉知三單鄭喆東·徐相稷·金聲求,副護軍曺豐振·金鍾亨竝單付,成弼修·宋相保爲五衛將,李羲中爲忠翊將,李南輅爲忠壯將,尹致哲爲訓鍊主簿加設,同知單林應得,僉知三單申奭浩·金駿喜·李裕元,徐有恕爲忠州營將,金一求爲三陟營將,李鶴周爲平安監營中軍,韓承烈爲咸鏡監營中軍,李南瑞爲淸州營將,同知單金景麟,趙秉瓚爲五衛將,李珍植爲景福將,鄭錫禹爲慶熙將,李陶淵爲南虞候,異海謙爲蛇渡僉使,同知單辛性龍,沈升奎爲五衛將,張雲鶴爲忠翊將,李熙冕爲大丘營將,李昌五爲江原監營中軍,李祉秀爲忠淸兵虞候。
鄭基世啓曰,永宗僉使,今當差出,而擬望之人乏少,他道守令竝擬,何如?傳曰,允。崔錫珉爲五衛將,崔命均爲景福將,李義默爲慶熙將,李鍾赫爲永宗僉使,李喜晩爲薪島僉使,僉知三單鄭輔源·宋欽哲·宋相保,副護軍權寅秉竝單付,李敎俊爲宣傳官,具明鉉爲訓鍊僉正,趙果永爲順天營將,趙榮麟爲平薪僉使,張澤秀爲廣梁僉使,副護軍金在淸·洪奎永,副司直兪致善·洪羲宗·柳進翰·尹堉·金元植,副司果趙然昌·權永秀·柳來維竝單付,蔡東健爲洪州營將,廉應甲爲波知僉使,李致淵爲蝟島僉使,金應鍾爲彌助項僉使,朴定基爲玉浦萬戶,三陟營將金一永,忠州營將徐有恕,淸州營將李南瑋,平安監營中軍李鶴周,咸鏡監營中軍韓承烈,以上今加折衝加資事,承傳。李參鉉爲北評事,吳永善爲慶尙左兵虞候,鄭煥東爲慶尙右兵虞候,崔英鎭爲注文僉使,金老恒爲文城僉使,大護軍洪在喆,副護軍李㘾·金一求·徐有恕·李南瑞,副司直朴斆默·鄭載慶·韓鼎瑚·丁載榮·林樂鎭竝單付,南虞候李陶淵今加折衝加資事,承傳。白尙煥爲許沙僉使,宋尙敏爲古城僉使,李珍植爲委曲僉使,金震級爲黔毛浦萬戶,趙文珏爲文山萬戶,李鍾晩爲都摠經歷,李敏樹爲武兼,張斗衡爲平安兵虞候,洪順仁爲吾义浦僉使,金珣爲西林僉使,同知單李珍植,僉知二單趙秉瓚·沈升奎,副護軍金英根,副司直申佐模·宋近洙,副司果李義晉·卓景秀竝單付,劉漢弘爲赤梁僉使,金應斗爲美錢僉使,金宗淵爲伐登萬戶,朴文佑爲阿山萬戶,金振革爲撫夷萬戶,李圭祥爲越松萬戶,白永植爲阿吾池萬戶,李允甲爲森森坡萬戶,崔一大爲黃龍別將,殷哲相爲禿用別將,同知單崔命均。
鄭基世,以兵批言啓曰,五衛將鄭輔源·宋欽哲·成弼修·宋相保·崔錫珉,忠壯衛將李南輅,景福宮衛將崔命均,慶熙宮衛將鄭錫禹·李義默,俱以病難供職,呈狀乞遞,竝改差,何如?傳曰,允。李觀華爲五衛將,趙任大爲助羅浦萬戶,金吉煥爲南材別將,金應鍊爲蟾津別將,金得厚爲林土別將,同知單鄭錫禹,鄭輔源爲羽林將,車敬輯·文潤宅爲五衛將,金正求爲武兼,李鍾晩爲仁遮外萬戶,副護軍趙寬錫·李濟道,沈能驥爲宣傳官,尹喜柱爲內禁將,李敎俊爲中樞都事,李健熙爲都摠都事,權斆仁爲法聖僉使,徐相鼎·趙文和爲文兼,金愚齊爲部將,李濟萬爲忠淸水虞候,林浩榮爲楸坡萬戶,同知單崔錫珉·羅錫紋·王殷疇爲五衛將,宋元奎爲景福將,朴萬晳爲慶熙將,李敎俊爲都摠經歷,同知單李義默,安昇玄爲五衛將,朱快得爲景福將,安松爲慶熙將,鄭頤源爲訓鍊主簿,金商雨爲黃海水虞候。
鄭基世,以兵批言啓曰,景福宮衛將宋元奎·朱快得,慶熙宮衛將朴萬晳·安松·高漢柱,俱以病難供職,呈狀乞遞,竝改差,何如?傳曰,允。李鳳緖爲五衛將,洪憲範爲忠壯將,金樂文爲都摠經歷,金在徽爲訓鍊僉正,李熙敏爲中樞都事,僉知三單李觀和·車敬輯·文潤宅·李冕熙·韓弘一爲宣傳官,鄭頤源爲訓鍊判官,柳相翼爲武兼,林柱煥爲忠淸中軍,同知宋元奎,僉知羅錫紋,副護軍李玄功竝單付,金在徽爲宣傳官,元世爲訓鍊主簿,張昌煥爲內乘,同知朴萬晳,副司正李裕奭·李徹宰竝單付,鄭愚鉉爲訓鍊正,李健熙爲都摠經歷,趙英夏爲武兼,同知單朱快得,李熙敏爲訓鍊僉正,張日煥爲都摠都事,韓容基爲訓鍊判官,金憲祖爲慶尙左水虞候,同知單安松,李健熙爲宣傳官,金爲中樞都事,金泰郁爲都摠都事,李羲昌爲訓鍊主簿,金始濂爲景福將,金得龜·金啓煥爲慶熙將,南錫圭爲訓鍊主簿,閔致鴻爲守門將。
鄭基世,以兵批言啓曰,景福宮衛將金始濂,慶熙宮衛將金啓煥,俱以病難供職,呈狀乞遞,竝改遞,何如?傳曰,允。劉鎭德爲景福將,李學懋爲慶熙將,申榏·白樂贊爲訓鍊副正,鄭頤源爲宣傳官,李敏樹爲都摠經歷,崔仁宅·劉相浩爲武兼,李鍾承爲都摠都事,元世爲訓鍊判官,柳淙爲武兼,宋完哲爲景福將,金漢駿爲慶熙將,具永喜爲訓鍊僉正,柳泰老爲訓鍊主簿,同知單金得龜,許棨爲副摠管,柳冀駿爲訓鍊判官,鄭秀鉉爲武兼,同知金始濂,副護軍趙雲杓竝單付,張大周爲訓鍊主簿,同知單金啓煥,具秉愚爲武兼,同知單劉鎭德,朴貞夏爲宣傳官,具光植·金泰衡爲武兼加設,成謙源·金錫基爲部將,李達和·李南載·金道進爲部將加設,金在赫·白繼洛·廉恒甲爲守門將加設,華寧殿守門將二單李章煥·徐憲城,三千浦權管尹慶源,軒洞權管張之華,廟洞權管金致良,大吉號里權管胡允臣,同知李學懋,副司果李淸·尹致權,以上竝單付。
洪鍾應啓曰,新除授同副承旨趙熙哲,卽爲牌招,何如?傳曰,允。
以應敎金元植,副應敎李,校理洪翼燮·李升洙,修撰宋廷和·李承輔,副修撰李鍾浩牌不進罷職傳旨,傳于兪鎭五曰,只推。
傳于兪鎭五曰,守令·邊將·初仕人,皆令明日待令。
義禁府照目粘連,樂安郡守李圭憲矣本府議啓內,添載事段,旣有各項公文,則與私自濫載,懇有間焉是白乎乃,船到二十日,始爲畢載是白乎則,晩裝之罪,在所難免是白遣,監色代送與作錢犯用,俱未檢察,自歸溺職,以此照律,罪杖八十收贖,奪告身三等,私罪,奉敎依允爲旀,功減一等爲良如敎。
上在昌德宮。停常參·經筵。
兪鎭五啓曰,副校理宋近洙·李敎英,副修撰鄭駿容在外,玉堂上下番俱空,事甚未安。應敎金元植,副應敎李,校理洪翼燮·李升洙,修撰宋廷和·李承輔,副修撰李鍾浩,竝卽牌招,推移入直,何如?傳曰,允。
又啓曰,明日召對,取稟。傳曰,停。
傳于洪鍾應曰,守令·邊將·初仕人入侍。
大司憲金大根啓曰,臣本庸愚謭劣,初不近似於淸朝臺閣之任,而憲長恩除,忽下於千萬夢想之外,感恩怵義,雖不敢不章皇出肅,粗伸叨謝之忱,而第臣於合啓中,有袒免之親,則區區私義,有難聯參,在前如臣所處,據實引避,輒蒙體諒,今臣處義,宜無異同,請命遞斥臣職。答曰,依啓。
兪鎭五,以弘文館言啓曰,新除授副校理李敎英,時在江原道鐵原地,副修撰鄭駿容,時在京畿竹山地,經筵入番事緊,請竝斯速乘馹上來事,下諭。傳曰,許遞。
以應敎金元植,修撰宋廷和牌不進罷職傳旨,傳于兪鎭五曰,只推。
鄭基世,以備邊司言啓曰,昨日政,彦陽縣監金憲祖,移拜東萊水虞候矣。京外官之無得越品陞移,自是法式,而金憲祖未經五品,遽擬見職,有違政格,殊涉不審,當該政官推考,原望筒勿施,以次遷轉者,皆令仍其本職,何如?傳曰,允。
又以禁衛營言啓曰,來七月當三番前部後司屬黃海道四哨軍兵逢點實數四百五名,已爲點閱整齊,來七月初一日,與銅龍門·建陽門·西營·新營入直將官軍兵等,依例替代後,舊軍放送之意,敢啓。傳曰,知道。
又以禁衛營言啓曰,來九月當三番左部前司屬忠淸道四哨軍兵,來八月二十五日,京中逢點,依例準二朔立番之意,本道監兵使處,預爲知委,何如?傳曰,允。
又以御營廳言啓曰,本廳來七月八月兩朔應立左部左司屬慶尙右道四哨軍兵四百九名,今已逢點整齊矣。七月初一日,與舊番前司軍兵,替代立番後,舊軍放送之意,敢啓。傳曰,知道。
又以御營廳言啓曰,本廳來九月十月兩朔應立左部中司屬全羅左道四哨軍兵,八月二十五日,京中逢點,九月初一日,與左司軍兵,當爲替代立番,而依定奪,每哨以九十八名磨鍊,趁期調送事,本道監·兵使處,措辭知委之意,敢啓。傳曰,知道。
兵曹口傳政事,護軍單金大根。
鄭基世,以義禁府言啓曰,前五衛將洪錫祐拿問嚴勘事,傳旨啓下矣。洪錫祐,方在囚於東萊府,依例發遣府書吏拿來,何如?傳曰,允。
戊申六月二十六日辰時,上御誠正閣。守令·邊將·初仕人入侍時,行都承旨洪鍾應,左承旨鄭基世,假注書李徹宰,記事官趙然興·閔致庠,以次進伏。楊州牧使李熙絅,驪州牧使李奎憲,茂山府使李信泳,長淵縣監李周喆,利川府使權用正,中和府使李熙完,富寧府使柳鶴珪,河東府使尹善應,咸安郡守趙羲謙,靈巖郡守金在徽,寶城郡守李亮熙,順安縣令金胤鉉,抱川縣監金秉熙,求禮縣監孫亮漢,松禾縣監金炳皐,高靈縣監鄭基洛,平康縣監李,庇仁縣監朴勝圭,長鬐縣監李熙進,井邑縣監邊相岱,利原縣監崔承祖,翼陵參奉朴端會,以次進伏楹外。平薪僉使趙榮麟,蝟島僉使李致淵,赤梁僉使劉漢弘,注文僉使崔英鎭,吾义浦僉使洪順仁,彌助項僉使金應鍾,越松萬戶李圭祥,玉浦萬戶朴定基,助羅浦萬戶趙任大,黔毛浦萬戶金鎭伋,以次序立階下訖。上曰,史官分左右。鍾應曰,守令·初仕人次次進前乎?上可之。熙絅等以次進前,奏職姓名,退出訖。基世曰,履歷邊將,則無入來之人,其外邊將,使宣傳官奏職姓名乎?上曰,唯。宣傳官李容駿·奏榮麟等職姓名訖,以次退出。鍾應曰,下注書朴昇壽,昨已陞六矣。堂后舊規,若有右位,則例不得越送薦狀,而前注書尹禹錫,雖不行公,右位則自在,當次被薦人薦狀,無以循例成送,故敢此仰達矣。上曰,一體陞六,可也。出擧條上命史官就座,仍命退,承史以次退出。
上在昌德宮。停常參·經筵。
自巳時至人定,灑雨下雨,測雨器水深二寸二分。
自人定至二十八日開東,灑雨下雨,測雨器水深三分。
大王大妃殿進御二錢重人蔘粟米飮,自今日一貼式,限二貼煎入事,榻前下敎。
兪鎭五啓曰,明日召對,取稟。傳曰,停。
又啓曰,來初一日,輪對日次矣,敢稟。傳曰,當次人受點,後日次待令。
又啓曰,三品官之毋得過三日循例請牌,曾有定式矣。大司成申錫愚,除拜後過三日不爲出肅,事體所在,誠極未安,從重推考,仍卽牌招察任,何如?傳曰,允。
又啓曰,左右史不可不備,檢閱金德根,卽爲牌招入直,何如?傳曰,允。
以忠淸監司金洙根狀啓,堤川縣民家失火事,傳于趙熙哲曰,聞甚矜惻,元恤典外,別加顧助,結構奠接之方,廟堂措辭分付。
趙熙哲啓曰,大司憲未差,執義朴永輔,持平姜㳣·金斗欽未肅拜,掌令趙昌敎·卓宗述在外,監察茶時之意,敢啓。傳曰,知道。
以大司成申錫愚牌不進罷職傳旨,傳于趙熙哲曰,只推。
傳于兪鎭五曰,呈告及在外法司堂上許遞,政官牌招開政差出。
兪鎭五啓曰,吏曹參判金鼎集,參議洪祐喆牌不進,推考傳旨及罷職傳旨,今方捧入。而開政命下之後,如是違牌,事甚未安。判書呈辭受由,參判更爲牌招,何如?傳曰,允。參議只推,一體牌招。
又啓曰,注書有闕之代,被薦人韓敬源·洪鍾雲薦狀,依例成送吏曹之意,敢啓。傳曰,知道。
兪鎭五,以吏曹言啓曰,新除授富寧府使柳鶴珪呈狀內,矣身老母,年今七十七歲矣,萬無離側遠赴之望云。親年七十以上者,勿差三百里外遠邑,載在法典,改差,何如?傳曰,允。
有政。吏批,判書趙冀永受由,參判金鼎集進,參議洪祐喆牌招不進,右副承旨兪鎭五進。啓曰,判書趙冀永受由,參議洪祐喆牌招不進,小臣獨政未安,何以爲之?敢稟。傳曰,仍爲之。以金箕晩爲大司憲,朴永輔爲副校理,金翊鎭爲副修撰,李敦榮爲刑曹判書,李鼎在爲刑曹參判,韓敬源爲注書,金興根爲慶尙監司,鄭善容爲富寧府使,金永琦爲樂安郡守。
兵批,判書徐左輔受由,參判南獻敎入直政事進,參議朴鳴載病,參知權馦受由,同副承旨趙熙哲進。同知宋完哲,大護軍金箕晩,護軍徐載淳·金公鉉,副司直李敎英,副司果鄭駿容,以上竝單付。
兪鎭五啓曰,注書有闕之代,被薦人洪鍾雲薦狀,依例成送吏曹之意,敢啓。傳曰,知道。
吏批,再政。以兪致善爲執義,趙得林爲右尹,趙冀永爲尙衣提調,徐箕淳爲內資提調,注書單洪鍾雲。
兵批,再政。兼慶尙道兵馬水軍節度使單金興根。
兪鎭五啓曰,新除授注書韓敬源,卽爲牌招入直,何如?傳曰,允。
以吏曹參議洪祐喆再牌不進罷職傳旨,傳于趙熙喆曰,只推。
慶尙監司金公鉉疏曰,伏以臣,猥以無似,濫叨藩寄,始不能循墻於受任之日,終未免盤礴於莅事之後,荏苒之頃,歲且一週矣。臣本謭劣,遇事昧方,才不足以剸理繁務,威不足以憚壓遐俗,而犯負乘之誡,冒匪據之恥,畢竟僨誤,自料已熟,宜去不去,淟涊至今者,是豈臣始慮之攸及也?誠以委寄之重,感激居先,圖報之誠,殫竭是期,而其奈才識不逮,心手相違,風俗頹敗,而不見有振勵之效,民生凋瘵,而未盡其懷保之道,簿書之期會,每患愆滯,事務之殷繁,動輒生疣,茫無理會,如蹈冥埴,自念尸素,職不過判署之一小丞而已。顧安望其黜陟郡邑,剔伐奸瘼,奠斯民於厚生之中乎?此已臣斷不可苟冒者也。且況臣受氣綿弱,自少善病,凝結下丹,而有物如塊,衝攻上焦,而其氣如雲,當其發作,無由抑按,甚至於氣息不利,飮啖全却,平居調將,刀圭爲命,重以南土不伏,又添別症,當此暑令,一倍苦劇,枵然形殼,日就濩落,聰明之所檢察,筋力之所運用,日減一日,遺忘居半,此所以器小受大,反招過福之災耳。於是乎發慮則失其竅會,措事則率多顚錯,儻不於此時,陳情自暴,若徒懷嚴畏,自速瘝曠,則不職之罪,尤有大於前日之宜去而不去者也。藉使臣無病强壯,專意擔夯,尙見其瘢疣迭出,顚沛在前,況其病實如此,振刷無期,則與其姑息,畢竟獲戾,曷若早自爲計,以幸一路之元元也哉?夫辭受進退,關係何如,而已試莫效於涓埃,虛縻徒歸於狼狽,則其不可以貪榮饕祿而蹲冒也,審矣。且念臣狗馬之心,有不能自已者,逖違之久,心懸倚斗,疾病之呼,戀切瞻天,苟於此際,獲蒙恩諒,則臣當收拾枯朽,一覲耿光,退伏田廬,任其調息,以卒承天地生成之澤,則區區至願,於斯至矣。伏乞聖明,俯垂鑑諒,亟遞臣見帶之職,俾重務無曠,私分獲安,千萬血祝。臣無任云云。答曰,省疏具悉。所請依施。
上在昌德宮。停常參·經筵。
自人定至二十九日開東,灑雨下雨,測雨器水深七寸,自開東至人定,灑雨下雨,測雨器水深二寸二分。
藥房都提調朴晦壽,提調徐箕淳,副提調洪鍾應啓曰,時値庚節,暑氣轉甚,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣,卿等不必入侍矣。大王大妃殿·王大妃殿·中宮殿口傳問安。答曰,知道。
兪鎭五啓曰,明日召對,取稟。傳曰,停。
洪鍾應啓曰,左承旨鄭基世,今日不爲仕進,卽爲牌招,何如?傳曰,允。
趙熙哲啓曰,行大司憲金箕晩,持平金斗欽未肅拜,執義兪致善,掌令趙昌敎·卓宗述,持平姜㳣在外,監察茶時之意,敢啓。傳曰,知道。
兪鎭五啓曰,新除授注書洪鍾雲,卽爲牌招察任,何如?傳曰,允。
傳于趙熙哲曰,日熱如此,輕囚放釋。
以左承旨鄭基世牌不進罷職傳旨,傳于趙熙哲曰,只推。
兪鎭五啓曰,卽伏見慶尙左水使李寅熙今春秋等褒貶啓本,則邊將無一人居中居下,殊無嚴明殿最之意,推考警責,何如?傳曰,允。
趙熙哲,以兵曹言啓曰,東萊水虞候金憲祖望筒勿施,以次遷轉者,皆令仍其本職事,自廟堂草記蒙允矣。金憲祖代,除拜武兼金遠喜,還任本職,落仕最久人劉相浩,待窠區處,何如?傳曰,允。
又以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
又以都摠府言啓曰,副摠管宋持養,以永寧殿秋享大祭終獻官,肄儀進參事,晝仕出去之意,敢啓。傳曰,知道。
上在昌德宮。停常參·經筵。
自開東至人定,灑雨下雨,測雨器水深二寸四分。自人定至七月初一日開東,灑雨下雨,測雨器水深一寸一分。
藥房都提調朴晦壽,提調徐箕淳,副提調洪鍾應啓曰,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣,卿等不必入侍矣。大王大妃殿·王大妃殿·中宮殿口傳問安。答曰,知道。
藥房口傳啓曰,臣等卽伏聞承候官金左根所傳之言,則大王大妃殿,以暑滯之候,多日靡寧,湯劑自內煎進,下情伏不勝驚慮之至,亟許臣等率醫官入診,詳承症候,議定湯劑,千萬顒祝,惶恐敢啓。答曰,東朝諸節,多日靡寧,不勝憧憧,而今朝已爲自內入診,煎進湯劑矣。不必卿等率醫官入診矣。
兪鎭五啓曰,明日召對,取稟。傳曰,停。
金永爵啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
鄭基世啓曰,備邊司郞廳來言,今日賓廳日次,而領議政權敦仁有身病,左議政·右議政未差,不得來會云矣。敢啓。傳曰,知道。
兪鎭五啓曰,刑曹判書李敦榮,除拜後過三日不爲出肅,依定式推考警責,仍卽牌招察任,何如?傳曰,允。
傳于兪鎭五曰,禮房承旨馳詣宗廟·徽定殿·景慕宮,奉審摘奸以來。
備忘記,順天營將趙果永,忠州營將徐有恕下直,各長弓一張,長箭一部,片箭一部,筒兒一箇賜給。
金永爵啓曰,行大司憲金箕晩,持平金斗欽牌不進,執義兪致善,掌令趙昌敎·卓宗述,持平姜㳣在外,監察茶時之意,敢啓。傳曰,知道。
以持平金斗欽,獻納蔡元默,正言趙文和牌不進罷職傳旨,傳于金永爵曰,只推。
洪鍾應啓曰,明日傳香,禮房承旨當爲齋宿,右副承旨兪鎭五,卽爲牌招,何如?傳曰,允。
又啓曰,卽者觀象監官員來言,緩陵陵上莎草蹲縮處奉審時,提調一員,當爲進去,而提調洪敬謨有身病,徐左輔呈辭受由,不得進去云。洪敬謨,卽爲牌招,何如?傳曰,允。
又啓曰,觀象監提調洪敬謨牌不進,推考傳旨,今方捧入。而綏陵陵上莎草蹲縮處奉審時,當爲進去,如是違牌,事甚未安。更爲牌招,何如?傳曰,許遞,前望入之。
趙熙哲啓曰,臣熙哲敬奉聖敎,馳往義禁府,則無時囚,故仍詣典獄署,取考囚徒案,則結案罪人二名,殺獄罪人二十七名,御寶僞造罪人二名,未推覈罪人三名,殺獄干連罪人二名,殺獄逃躱就捕間嚴囚罪人二名,係是重囚,故竝爲仍囚,其餘他錢不報·毆打人物·投箋作戲及各司直囚罪人黃大一等二十名,係是輕囚,故竝依傳敎放送之意,敢啓。傳曰,知道。
金永爵啓曰,卽者吏曹郞廳來言,中和府使李熙完,河東府使尹善應,松禾縣監金炳皐,咸安郡守趙羲謙,順安縣令金胤鉉,砥平縣監韓鎭序,禮安縣監鄭在箕,求禮縣監孫亮漢,平康縣監李,濟州判官姜在毅,靈巖郡守金在徽,當爲署經,而兩司不備,不得署經云。除在外外,未肅拜人員,竝卽牌招,何如?傳曰,允。
鄭基世啓曰,卽者兵曹郞廳來言,敦化門南水閣·弘文館水閣鐵箭年久破傷,今方修改,當爲開鑰云。依例除標信開閉之意,敢啓。傳曰,知道。
兪鎭五,以禮曹言啓曰,卽接綏陵參奉所報,則今日朝雨,本陵陵上莎草西邊一間,蹲縮云矣。莫重陵上莎草,有此蹲縮之患,萬萬驚悚,慰安祭不卜日來初二日設行,修改之節,依法典政府以下進去奉審後稟處,何如?傳曰,允。
又以奎章閣言啓曰,明日卽書香閣朔奉審日次,臣進詣擧行之意,敢啓。傳曰,知道。
又以弘文館言啓曰,修撰宋廷和,副修撰金翊鎭,竝卽牌招察任,何如?傳曰,允。
鄭基世,以兵曹言啓曰,各廳堂下武臣朔試射,庚暑勿爲設行事,曾有定式矣。今六月及來七月朔試射,依定式停止之意,敢啓。傳曰,知道。
又以兵曹言啓曰,卽接西所衛將李光善牒報,則明禮門東邊內宮墻一間許,因雨頹圮云。爲先令紫門監,以杻把子及長木,堅實圍排,把守則金虎門入直軍八名除出,限修築間,嚴加守直之意,敢啓。傳曰,知道。
又以兵曹言啓曰,卽接南所衛將許雲老牒報,則南水閣西邊鐵門,爲急水所激破傷云。爲先令紫門監,堅實樹柵,卽速修改,而把守軍兵,東營入直軍十名除出,限修改間,嚴加守直之意,分付,何如?傳曰,允。
又以兵曹言啓曰,新除授淸州營將李南瑞,親病猝重,時月之內,萬無登途赴任之望云。依例罷點,何如?傳曰,允。
又以訓鍊都監言啓曰,因兵曹草記,明禮門東邊內宮墻一門許頹圮處,金虎門入直軍八名除出,將校一人率領,限修築門,嚴加守直之意,敢啓。傳曰,知道。
又以禁衛營言啓曰,因兵曹草記,宣仁門南邊水門鐵箭破傷處,銅龍門入直軍八名除出,哨官一員率領,限修改間,嚴加守直之意,敢啓。傳曰,知道。
又以御營廳言啓曰,因兵曹草記,南水閣西邊鐵門爲急水所激破傷處,東營入直軍十名除出,哨官一員率領,限修築間,輪回嚴加守直,而該入直軍餘數不多,宮墻外巡邏,難以分排,出番鄕軍十名,添入警巡之意,敢啓。傳曰,知道。
又以備邊司言啓曰,宣惠堂上有闕之代,行戶曹判書徐憙淳差下,使之察任,何如?傳曰,允。
同副承旨趙熙哲疏曰,伏以臣與左承旨臣鄭基世,有姨從四寸應避之嫌,揆以格例,在下當遞。伏乞聖慈,俯垂鑑諒,亟命選部,照例遞改,俾存公格,以安私分,不勝幸甚。臣無任云云。省疏具悉。疏辭下該曹稟處。
吏曹啓目粘連,觀此承政院同副承旨趙熙哲上疏,則以爲臣與左承旨鄭基世,有姨從四寸應避之嫌,揆以格例,在下當遞。伏乞亟命選部,照例遞改亦爲白有臥乎所,相避之法,在下當遞承政院同副承旨趙熙哲,依例改差,何如?啓依允。
大司成申錫愚疏曰,伏以臣,猥膺分符,榮被桑梓,攢頌洪造,周歲于玆,而報效蔑稱,兢懼冞切,除伏奉除旨,以臣爲成均館大司成者,噫,文學之需,選塗之所愼,師儒之職,士林之所示也。國朝右文鴻朗之效,必以儒學爲根基,而其陶鑄濯磨之功,未始不責成於是職,文風之淳澆,士趨之端競,世道治敎之升降汚隆,靡不由之,歷稽遴揀,必資望實,未有蹇拙如臣苟然充冒者也。臣才不足以通一藝,學不足以名一家,功令雕篆,已屬童習之悔,辭章記誦,遽有衰遲之歎,其於向上去處,實無喫緊工夫,荒嬉頹惰,直是空空無聞之一後生耳。今乃拔之才彦之右,俾置皐比之上,臣誠未敢知熙朝官人,將以是爲階級而進其身已乎,則名器固不可濫屑,將以責之導迪之任,對揚崇文之宏化,則臣豈其人乎哉?若夫誘掖衿紳,標式斯世,嘉祐之文體丕變,湖州之學制一新,臣固擬非其倫,至於旬月課製,亦係職事中應行,而臣名實素輕,鑑裁尤短,將無以厭群情而塞明旨,則畢竟貽羞辜恩,所關非細,臣又安敢不自揆量,遽然爲冒膺之計也。且伏念臣以無似,遭値盛會,揚歷外內,涯量已極,居恒愧懼,不啻若臨淵而集木,惟以守分斂退,優游散地,庶爲塵刹之報,而今忽進步名塗,縻以不虞之寵,此殆臣過福之菑也。隆渥雖極於陶甄,微諒已審於參倚,玆敢略暴情實,仰瀆崇嚴。伏乞聖慈,俯垂鑑照,亟改臣新授職名,俾公器無褻,賤分獲安焉。臣無任云云。省疏具悉。爾其勿辭察職。
上在昌德宮。停常參·經筵。
自開東至未時,灑雨下雨,測雨器水深三寸七分。
大王大妃殿進御加味六和湯,一貼製入事,榻前下敎。
藥房口傳啓曰,大王大妃殿暑滯之候,夜來有差勝之效乎?昨請診候,未蒙允許,區區下情,達宵焦遑。此時診察,詳承症候,議定湯劑,不容少緩。伏乞亟許臣等,率醫官入侍,千萬顒祝,惶恐敢啓。答曰,知道。當自內入診矣,卿等不必入侍,湯劑卽爲議定,可也。
尹致英啓曰,明日召對,取稟。傳曰,停。
鄭基世啓曰,來初五日,朝參日次矣,敢啓。傳曰,停。
兪鎭五啓曰,合辭許久闕啓,事甚未安。除在外傳旨未下外,未肅拜·呈告人員,竝卽牌招,何如?傳曰,允。
禮曹,今七月十八日大殿誕日陳賀時,應行節目,參考前例,磨鍊爲白去乎,依此擧行,何如?判付啓,權停爲良如敎。
尹致英啓曰,吏曹郞廳來言,承旨有闕,政事,取稟。傳曰,前望單子入之。
承旨前望單子入之,沈熙淳落點。
洪鍾應啓曰,新除授左副承旨沈熙淳,卽爲牌招,何如?傳曰,允。
鄭基世啓曰,左副承旨沈熙淳,時在開城地,斯速乘馹上來事,下諭,何如?傳曰,許遞,前望單子入之。
承旨前望單子入之,朴來萬落點。
備忘記,大邱營將李熙冕下直,長弓一張,長箭一部,片箭一部,筒兒一箇賜給。
觀象監提調前望入之,朴永元落點。
傳于尹致英曰,發遣吏郞,諸執事淸齋與否,摘奸以來。
兪鎭五啓曰,行大司憲金箕晩,持平金斗欽牌不進,執義兪致善,掌令趙昌敎·卓宗述,持平姜㳣在外,監察茶時之意,敢啓。傳曰,知道。
以獻納蔡元默,正言趙文和,持平金斗欽牌不進罷職傳旨,傳于兪鎭五曰,只推。
兪鎭五啓曰,中和府使李熙完,河東府使尹善應,松禾縣監金炳臯,咸安郡守趙羲謙,順安縣令金胤鉉,砥平縣監韓鎭序,禮安縣監鄭在箕,求禮縣監孫亮漢,平康縣監李,濟州判官姜在毅,靈巖郡守金在徽,諫院則雖已署經,憲府則尙未署經。持平金斗欽,旣有只推之命,與行大司憲金箕晩,竝卽牌招,何如?傳曰,一司除署經。
又啓曰,持平金斗欽,旣有只推之命,一體牌招,何如?傳曰,允。
以持平金斗欽牌不進罷職傳旨,傳于兪鎭五曰,只推。
以副修撰金翊鎭牌不進罷職傳旨,傳于兪鎭五曰,只推。
尹致英,以奎章閣言啓曰,景慕宮望廟樓,今朔奉審無頉之意,敢啓。傳曰,知道。
又以弘文館言啓曰,副修撰金翊鎭,旣有只推之命,與副校理朴永輔,竝卽牌招察任,何如?傳曰,允。
又以禮曹言啓曰,卽接懿陵參奉所報,則今番雨後,本陵丁字閣北邊月臺二間許頹圮云矣。改築之役,待晴擇日擧行,何如?傳曰,允。
又以禮曹言啓曰,卽接南部進士李箕欽所志,則以爲族弟箕殷,嫡妾俱無子,以其同姓十寸弟德龜第二子澈容,欲爲繼後,兩家諸族,相議完定,而生養父母,俱爲作故,拘於常規,不得循例禮斜,依定式草記稟處事,呈狀矣。凡繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長李箕欽所訴旣如此,依定式李德龜第二子澈容,立爲李箕殷之後,何如?傳曰,允。
鄭基世,以兵曹言啓曰,今七月初三日宗廟·永寧殿秋享大祭時,守門當爲塡差,而本曹郞廳·都摠府郞廳·五衛將,除入直與在外,排擬苟艱,依定式軍門將官,代差以入之意,敢啓。傳曰,知道。
又以兵曹言啓曰,卽接東所入直衛將李鳳緖牒報,則宣仁門南邊水門鐵箭,爲雨水所激破傷云。爲先令紫門監,堅實樹柵,卽速修改,而把守軍兵,銅龍門入直軍八名除出,限修改間,嚴加守直之意,敢啓。傳曰,知道。
又以兵曹言啓曰,南水閣西邊鐵門破傷處,今已修改矣。把守軍兵,解送直所之意,敢啓。傳曰,知道。
又以都摠府言啓曰,副摠管宋持養,以永寧殿秋享大祭終獻官,祭物看品事,晝仕出去之意,敢啓。傳曰,知道。
又以御營廳言啓曰,南水閣西邊鐵門破傷處,今已修改,把守軍兵,還入直所事,自兵曹草記矣。把守東營入直軍,還入直所,而添入軍,依例解送之意,敢啓。傳曰,知道。
兵曹口傳政事,副司果單金世鎬。
上在昌德宮。停常參·經筵。
大王大妃殿進御保和湯一貼製入事,榻前下敎。
藥房口傳啓曰,夜來大王大妃殿調攝之節,若何?昨日加味六和湯進御之後,益有差勝之喜乎?今日湯劑繼進當否,不可不趁早議定。亟許臣等,率醫官入侍,以爲診察之地,千萬顒祝,惶恐敢啓。答曰,知道。當自內入診矣,繼進湯劑,議定以入,卿等不必入侍矣。
朴來萬啓曰,明日召對,取稟。傳曰,停。
兪鎭五啓曰,行大司憲金箕晩,持平金斗欽未肅拜,執義兪致善,掌令趙昌敎·卓宗述,持平姜㳣在外,監察茶時之意,敢啓。傳曰,知道。
鄭基世啓曰,禁衛營將官來言,今日本營軍兵,日次私習云矣,敢啓。傳曰,知道。
又以御營廳將官來言,今日本廳軍兵,日次私習云矣,敢啓。傳曰,知道。
傳于朴來萬曰,傳香承旨,馳詣宗廟·永寧殿·徽定殿,奉審摘奸以來。
傳于鄭基世曰,奉審大臣以下入侍。
注書洪鍾雲書啓,臣於本月初一日卯時量,敬奉聖敎,馳往明陵是白乎則,日已暮矣,仍宿齋所是白遣,今日平明,蜂峴巡審摘奸是白乎則,石築堅緻,樹木鬱密是白遣,峴上結幕處守直之節,亦皆着實擧行是白乎旀,仍詣昭顯墓看審是白乎則,植木叢茂,各處守護,竝皆無頉之意,敢啓。傳曰,知道。
兪鎭五啓曰,卽者吏曹郞廳來言,富寧府使鄭善容,當爲署經,而諫院則雖已署經,憲府不備,不得署經云。除在外外,未肅拜人員,竝卽牌招,何如?傳曰,一司除署經。
以副校理朴永輔牌不進罷職傳旨,傳于兪鎭五曰,只推。
朴來萬,以弘文館言啓曰,副應敎李,別兼春秋進,校理洪翼燮差祭,副校理宋近洙在外,上番闕直,事甚未安。副校理朴永輔,旣有只推之命,與應敎金元植,校理李升洙,竝卽牌招,以爲推移入直之地,何如?傳曰,允。
以應敎金元植,校理李升洙,副校理朴永輔牌不進罷職傳旨,傳于兪鎭五曰,只推。
朴來萬,以禮曹言啓曰,卽接成均館所報,則今番雨後,大成殿東邊朴工上瓦子及榱桷上瓦子脫落云矣。修改之節,待晴擇日擧行,何如?傳曰,允。
尹致英,以戶曹言啓曰,謹奉傳敎,璿源殿雨漏修改吉日時,令日官李正修推擇,則今月初八日午時爲吉云。以此日時擧行之意,敢啓。傳曰,知道。
鄭基世,以都摠府言啓曰,今日入直內三廳·武兼·禁軍及軍兵等,當爲中日習射技放,而宗廟·永寧殿秋享大祭齋戒相値,不得設行之意,敢啓。傳曰,知道。
又以都摠府言啓曰,都摠管成遂默,副摠管李根友·宋持養·李鼎在·趙得林差祭,李源益呈辭受由,李景純管城將進,趙元錫有實故,許棨有實病,只有臣朴蓍會一人,伴直無人。令政院稟旨變通,仍令該曹,以在京無故人,口傳差出,待下批牌招,以爲備員入直之地,何如?傳曰,允。竝許遞,前望單子入之。
又以訓鍊都監言啓曰,昨日綏陵陵上莎草蹲縮處,政府以下進去奉審時,路由箭串橋,而漢江鎭津船,趁不等待,以致渡涉之遲滯,揆以擧行,萬萬駭然。該別將禹時英,決棍汰去之意,敢啓。傳曰,知道。
摠管前望單子入之,都摠管趙鶴年·李敦榮,副摠管金鍏·李圭祊·尹致定·曺錫雨·徐相五·趙存中·吳顯文落點。
修撰宋廷和疏曰,伏以臣稟性庸闇,才識淺短,本不足備數於任使之末,又況通籍未久,素蔑踐歷,而迺於昨年夏間,濫膺湖右持斧之命,震懍靡措,奔走夷險,恐負我聖上簡畀之至意,惟以信心向前,願效一分對揚之道,而奈其見聞不能周詳,文辭又多疎漏,隨事僨誤,無往非罪,迄至復命之後,惟譴何是俟。果以結城前縣監申命衍書啓事,至有大僚之筵奏,而聖度天大,罰止譴削。臣於是,滿心慙惶,無地自容。噫,論人治績,只及其身,揆以事面,固當如是,則臣雖萬萬愚昧,顧何敢故意至此,以傷忠厚之風也哉?據實登啓,尤宜明白審愼,而緣臣生疎,致誤於下字之際,失檢於修啓之時,囫圇句語,莫辨指的之所歸,輾轉疑眩,以致聽聞之可駭。臣實自取,尙誰尤哉?薄勘伊榮,杜門訟愆,不敢自同於平人者,亦已屢朔于玆矣。幸値莫大之慶會,遽荷匪分之恩敍,聖念旋軫於記簪,華銜復廁於執經。臣於時適在先壠,未遂叩謝之忱,而間卽蒙遞,罔非洪造。曾未幾何,本職除旨,又下於跧伏感泣之中,天牌儼臨,閭里動色,前後恩數,罕與倫比,未敢知無狀賤臣,何以得此於聖明也。逖違之餘,臣敢不蹶趨承,而情踪尙自恧蹙,廉防無以踰越。今乃諉之以時月稍久罪名已敍,而憑恃寵靈,揚揚冒膺,則臣固不恤,人將謂何?左右參倚,進身無路,玆敢疾聲哀籲,仰瀆崇嚴。伏乞聖慈,俯垂矜諒,亟賜遞斥,以爲溺職者之戒,仍治臣瀆擾之罪,以肅朝綱焉。臣方自訟之不暇,何敢贅及他說,而愚衷所蘊,不能自已,敢此尾陳焉。今日急務,莫切於勤聖學一事,而許久停閣之餘,間下講對之命,大小臣工,竊不勝欽仰攢頌。夫爲學之道,貴不間斷,殷后之念典終始,周王之緝熙光明,未嘗有作撤之無常,而且召對異於法講,禮簡情孚,雖値庚熱之候,亦無頉稟之例,殿閣微涼之時,廈氈淸燕之暇,頻賜召接,討論經史,樂不爲疲,則聖而益聖,新又日新,億萬年無疆之休,實基於此矣。伏願殿下,懋哉懋哉。臣無任云云。省疏具悉。非無所失,何必追引?尾陳,當體念矣。
戊申七月初二日未時,上御誠正閣。奉審大臣以下入侍時,左承旨鄭基世,記事官韓敬源·金德根·閔致庠,領議政權敦仁,觀象監提調朴永元,工曹判書金學性,禮曹參判金鍏,以次進伏訖。上曰,史官分左右。敦仁進前奏曰,潦炎轉甚,日候蒸濕,聖體,若何?上曰,一樣矣。寢睡·水刺之節,何如?上曰,一樣矣。敦仁曰,大王大妃殿,以暑滯之候,多日靡寧,下情不勝憧憧,而昨日下直時,自藥房承聞,則前宵寢睡與神氣,果多差勝之候云,誠甚慶幸矣。去夜則寢睡益安穩,今日諸節有勝乎?上曰,昨夜亦一樣安過,而寢睡則終未安穩矣。如是靡寧,已爲十餘日,而雖寢睡不穩,諸節別無添損矣。敦仁曰,王大妃殿氣候,何如?日前聞醫官言,則有咯血症候云。不勝驚慮萬萬矣。上曰,向者果有此症候,而今則快復矣。敦仁曰,近日水刺之節有勝乎?上曰,與前無異,連服拱辰湯矣。上曰,綏陵有頉處奉審,則果何如乎?敦仁曰,書啓及圖形登上,似已下鑑矣。自坤申至庚方,爲石欄干一間許,禮曹草記一間云者此也。莎草蹲縮,而封土出現處,圍圓不過莎草數張許,正當申方,而兩方則莎草微爲動退,罅隙分抵于坤庚兩房,而不爲大段,役事則當以新莎草數三張,補其蹲縮動退,罅隙則只以舊莎,次次挨拶,自可合縫。大抵頉處,初不甚過矣,環封數處,莎草枯損者,皆如數掌大,此則修改時,自當隨補矣。姑先以油芚·草芚蓋覆,以防添縮之患矣。上曰,今月內可以修改乎?敦仁曰,修改日字,聞于日官,則七月有拘忌云,八月十一日,二十七九日俱吉云,當從近日爲之矣。碑閣·丁字閣奉審,則今番霖雨後,亦無滲漏處矣。上曰,植木則果何如?敦仁曰,穉木雜在一年草中,未能詳見,而梢末盛抽,果多茁生者。且聞陵官言,則穉木間或有枯損,而着根者甚多,齋室前路左右所種之檜,或有枯死,而生者甚多,不幾年當茂盛矣。敦仁曰,臣等昨日下直,而到旺十里,則潦水漲溢,平陸成江,乘船然後始可到齋室云,而船隻則無一等待矣。臣已於再昨夕,嚴飭于畿營者,而初不擧行,未免終日於村舍,至夕始得獻官過涉之船,艱抵陵下,日已昏暮矣。雖臣私行,其在朝體,道臣不當若是擧行,況莫重陵上有頉,奉審時急,而未趁於當日,以致聖衷之經夜憧憧,揆以事體道理,誠不勝萬萬駭然。京畿監司李鼎臣,施以罷職之典,何如?上曰,依爲之。出擧條敦仁曰。今旣得借方寸之地,可以仰達衷情矣。臣前後三疏,尙未蒙恩諒,聖心旣若是不欲許退,則臣何敢不奉承?況臣以至無似之人,偏荷殿下罔極之恩,前後所蒙被者,歷數同朝,果無如臣者,臣雖至愚,亦豈無感激榮耀之心,而必欲丐免乃已乎?臣今年迫七十,日以衰敗,元氣漸敗,病情益肆,今番奉審之行,下直前夜,終夜大寒,戰大發熱,熱未退而擔舁入來,下直出去,其時果全無省覺,今得如是往還,亦卽王靈攸曁也。此臣之本症,而火氣陞降,輒寒熱大作,重以風眩苦劇,常常顚倒不省,此實必死之病。如是而何能做得國事乎?苟能有一分裨益於國,雖死於官,何可力辭?而旣無益於國,而反僨誤之不已。且以臣病言之,病之差不差,固不係於官之遞不遞,而官之不遞,則添病有之。以身癃病之身,虛冒重任,國事則日以僨誤,廟務則日以積滯,病中焦灼,無一刻暫安,心不自安,則病隨以添,亦理勢也。若蒙體諒,則可得安心,安心則可無添病之端,此猶足以挨延幾時殘喘矣。敢以實狀仰暴,亟遞臣職,俾保一縷,千萬血祝之至。上曰,已悉於前後批答,而此豈卿可去之時乎?敦仁曰,今臣有何不可去之義諦乎?國家無事,且爲國事者,非臣一人而已,原任旣多,苟爲新卜,儲望亦多,臣何故不可去乎?上曰,雖遞其職,病患,豈可以遞職而報差乎?敦仁曰,差病則果無是理,而其無添病之端,則如俄所陳矣。最是目下所難者,卽行步動作之全不成樣。跬步之間,輒致眩暈,幾乎顚仆,以此病樣,何以供職乎?上曰,大官豈可以筋力奔走,爲職哉?古亦有病脚而久於相職者,不善行步,有何所妨耶?敦仁曰,故相臣則只是病脚而無病,故行公無礙,而臣則以病甚而不能行步矣。臣之病狀,萬無供職之望,今番則必賜恩諒,血祝萬萬。臣於數日間,更以文字仰請矣。上曰,洋舶事,誠甚疑怪,而去來無狀,此必是倭人所云云之船矣。敦仁曰,的未知其爲何國船,而臣近聞北來傳言,則慶興海上,有船六隻,浮在大洋云。其言果的,則亦豈無道啓,而以理勢則似從我國境海,漸入北京之海也。西水羅以北,卽爲燕海,過黑龍江,海有蝦夷,自此或直通日本,又直過鄂那,斯則便是印度歐羅巴等處,卽渠地方,似爲屢萬里矣。每見燕人文蹟,西夷本習,以舟楫爲生活,周流天下各國,卽其風習云。今此異舶,亦安知非似此者流耶?上曰,然矣。上命大臣就座。基世曰,俄者摠府草記,只書下許遞前望入之,而允字不爲書下,故不得牌招矣。上曰,自下添書允字,可也。仍命史官就座,又命大臣先退。諸臣以次退出。
上在昌德宮。停常參·經筵。
自未時至人定,灑雨下雨,測雨器水深一寸二分。
夜自三更至初四日開東,灑雨下雨,測雨器水深一寸一分。
大王大妃殿進御溫膽君子湯,一貼製入事,榻前下敎。
藥房口傳啓曰,夜間大王大妃殿調攝中氣候,何如?昨日保和湯進御之後,諸節益有差勝之效乎?下情伏不勝憧憧憂慮之至。亟許臣等,率醫官入診,繼進湯劑,趁早議定,千萬顒祝,惶恐敢啓。答曰,知道。當自內入診矣,湯劑卽爲議定以入,卿等不必入侍矣。
朴來萬啓曰,明日召對,取稟。傳曰,停。
鄭基世啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,卽伏見江華留守趙亨復今春夏等褒貶啓本,則邊將無一人居中居下,殊無嚴明殿最之意,推考警責,何如?傳曰,允。
備忘記,美錢僉使金應斗,古城僉使宋尙敏下直,各長弓一張,長箭一部,片箭一部,筒兒一箇賜給。
傳于鄭基世曰,右承旨·同副承旨竝許遞,前望入之。
承旨前望入之,兪致崇·吳致淳落點。
朴來萬啓曰,新除授右副承旨兪致崇,同副承旨吳致淳,竝卽牌招,何如?傳曰,允。
又啓曰,同副承旨吳致淳,時在京畿安城地,斯速乘馹上來事下諭,何如?傳曰,許遞,前望入之。
承旨前望入之,趙秉緯落點。
傳于鄭基世曰,都憲及在外臺諫竝許遞,政官牌招,開政差出。
有政。吏批,判書趙冀永受由,參判金鼎集牌招不進,參議洪祐喆進,左副承旨朴來萬進。啓曰,判書趙冀永受由,參判金鼎集牌招不進,小臣獨政未安,何以爲之?敢稟。傳曰,只出緊任。以李魯秉爲大司憲,徐相敎爲大司諫,李爲執義,金樂壽爲司諫,金永基·李東韻爲掌令,朴昇壽爲持平,徐相鼎爲正言,沈宜冕爲兵曹參知,金箕晩爲京畿監司,盧鎭泰爲慶尙都事。
兵批,判書徐左輔受由,參判南獻敎病,參議朴鳴載入直進,參知未差,左承旨鄭基世進。以韓範祖爲漢江別將。同知金漢駿,乾川權管白履鎭,大護軍金箕晩,護軍金翰喆,副護軍金永爵·沈熙淳·趙熙哲·兪鎭五·韓文爀·權馦,副司直兪致善·任希兢·趙昌敎·卓宗述·姜㳣,副司果閔泳緯,以上竝單付。
傳于朴來萬曰,見窠皆令差出。
朴來萬,以吏曹言啓曰,成均館典籍李光敏·朴昇壽,俱以身病,呈狀乞遞,竝改差,何如?傳曰,允。
又以吏批言啓曰,侍從臣父年七十以上人,每於歲首抄啓加資,而新有應推恩人,雖非歲首,亦爲抄啓加資事,載在法典矣。侍從臣父年七十以上人,別單書入之意,敢啓。傳曰,知道。
又以吏批言啓曰,正二品以上觀察使,京職兼差事,載在法典矣。新除授京畿監司金箕晩資級,乃是資憲,依例送西後,兼監司下批之意,敢啓。傳曰,知道。
鄭基世,以兵批言啓曰,京畿監司金箕晩,自吏曹送西矣。資級係是資憲,當爲知中樞下批,而時無見窠,依例作闕下批之意,敢啓。傳曰,知道。
吏批,再政。以金萬根爲副應敎,趙冀永爲知經筵,尹致秀爲典設提調,金秉燮爲司藝,尹禹錫爲典籍,兼京畿監司單金箕晩。
兵批,再政。知事作闕單李羲發,知事單金箕晩,大護軍單李羲發,兼京畿兵馬水軍節度使單金箕晩。
吏批,三政。以李宜翼爲工曹參議,玄弼濟爲禮曹佐郞,李裕膺爲司成,吳泰學爲軍器副正,養賢直長單白宗逵。
鄭基世啓曰,新除授行大司憲李魯秉,大司諫徐相敎,執義李,司諫金樂壽,掌令金永基·李東韻,持平朴昇壽,正言徐相鼎,一體牌招,何如?傳曰,允。
以江原監司朴容壽狀啓,原州牧民家失火事,傳于兪致崇曰,聞甚矜惻。元恤典外,別加顧助,結構奠接之方,廟堂措辭分付。
朴來萬,以弘文館言啓曰,上番闕直,事甚未安。應敎金元植,校理李升洙,副校理朴永輔,旣有只推之命,與校理洪翼燮,竝卽牌招,以爲推移入直,修撰宋廷和疏批已下,一體牌招察任,何如?傳曰,允。
以應敎金元植,校理李升洙·洪翼燮,副校理朴永輔牌不進罷職傳旨,傳于朴來萬曰,只推。
朴來萬,以弘文館言啓曰,上番無他推移之員,不得已以下番,姑陞入直之意,敢啓。傳曰,知道。
又以禮曹言啓曰,綏陵陵上莎草蹲縮處修改吉日時,以來八月十一日卯時,推擇啓下矣。陵上莎草修改時,有設都監擧行之例,亦有因特敎勿設都監,政府以下進去監董之例,今番則何以爲之乎?敢稟。傳曰,政府以下進去監董。
鄭基世,以兵曹言啓曰,宣仁門南邊水門鐵箭破傷處,今已修改矣。把守軍兵,解送直所之意,敢啓。傳曰,知道。
又以備邊司言啓曰,京畿水使金翰喆,以其親病,呈狀乞遞矣。親病旣如此,則有難强令察任,改差,何如?傳曰,允。
行戶曹判書徐憙淳疏曰,伏以臣授任度支,已及數月,而凡於租調盈朒之常,簿書句股之會,茫然無所要領,空疎畢露,瘡疣百出,昕夕懍惕,惟譴何是俟,匪意惠局恩命,又及於此際,驚隕恧蹙,莫省攸措。夫國家之設置是職,所以需國計而平民力,總正賦而頒常貢,寔與地部,互爲表裏,而若其均輸常平之專管支調,則較爲惎重,雖使幹局優於經理,分數明於籌畫者當之,亦必逡巡却顧,不敢擔夯,臣豈其人乎哉?臣聞器有槪限,心無貳用,故左劃方者,不能右圓,耳以聽者,不能目覽。今以如臣之譾劣茸闒者,使之竝據而總領,則不啻欲左方右圓耳聽目覽而已,負乘之誚,覆餗之患,不待智者而知之。且況地部惠局之一時兼管者,從前歷數,指不多屈,其非人人所可堪任也審矣。臣以何才能,亦與於此?噫,臣之一身,非臣所有,夷險燥濕,惟聽造化,前後華膴,有除輒膺,則臣於今日,又何必張皇費辭,自歸飾讓之科哉?誠以材器之無當,精力之不逮,將至於七顚八倒,萬無一幸,則辜負隆恩,厥罪尤大。以我聖上至仁至慈,何忍置臣於畢竟僨敗之地乎?此臣之懍然踧踖,以必解爲期,而亦庶幾閔覆之天,不待臣言之畢,有所矜諒者矣。玆敢披瀝衷懇,冒瀆崇嚴。伏乞聖明,將臣新授之任,亟賜鐫改,俾重任無曠,私分獲安焉。臣無任云云。答曰,省疏具悉。重任也,故授卿兼管,卿其勿辭行公。
慶尙監司金興根疏曰,伏以臣於日者,伏奉除旨,以臣爲慶尙道觀察使者,臣聞命兢惶,不省所以爲圖也。臣直一愚暗蹇拙百無攸當之物耳。本末姸媸,已莫逃於淵鑑,則今不必更事張皇,而重以賤齒已衰,恒疾益痼,其奄奄若癃殘之狀,亦嘗俯燭而垂恤者也。今玆所叨,雖閒歇少事之地,以若朽質,以若輇才,尙懼夫擔夯不得,況嶠以南,卽一國之大去處也。東南民力之責,咸萃於是,陸海之包而統轄彌廣,民物之殷而剸裁愈劇,財賦委輸之會而句校尤繁,非有威而明且惠者,亦見其戞戞乎難矣。臣於十數年來,一再承乏,待罪於西南,而瑕纇畢露,絲毫蔑報,每一追惟,不覺愧汗之浹背。盤錯無可別之器,鉛刀非再割之用,而精力較衰於前日,事務倍劇於他省,則雖欲如往時之牽架度日,恐不可得矣。臣以無似,奉侍軒墀,亦且有年。竊嘗覸我聖上,乙丙憂勞,深軫蒼生之利病,尤惓惓於刺史·守相之愼簡,臣誠欽仰攢誦,而今此誤恩,遽加於萬萬無以堪承之人,是何異置嶺民於相忘,而揆以程能核實之政,亦豈不大欠商度也哉?噫,人臣之受恩於君上者,從古何限?而如臣之偏被隆渥,亦豈多人?以臣而生死夷險,或涉前却,則直可曰人理臣分,都滅絶矣。臣豈敢爲此,而全省生靈之休戚利害,專係於臣之一身,而臣旣灼知其究竟僨誤,重貽我聖上南顧之憂,則安敢不疾聲控實,亟圖所以變通也?伏乞聖慈,俯察臣言之由中,卽賜允許,回授可堪之人,則臣之幸也,抑亦國事之幸也。臣無任云云。答曰,省疏具悉。卿其勿辭,往欽哉。
上在昌德宮。停常參·經筵。
自開東至未時,灑雨下雨,測雨器水深九分。
大王大妃殿進御溫膽君子湯,依前方一貼製入事,榻前下敎。
藥房口傳啓曰,夜間大王大妃殿調攝諸節,若何?昨日溫膽君子湯進御之後,益有差勝之效乎?臣等不勝憂慮。伏乞亟許臣等,率醫官趁早入診,詳察症候,議定繼進湯劑,千萬顒祝,惶恐敢啓。答曰,知道。當自內入診矣,卿等不必入侍,繼進議定以入。
朴來萬啓曰,明日召對,取稟。傳曰,停。
趙秉緯啓曰,行大司憲李魯秉,掌令金永基·李東韻在外,執義李,持平朴昇壽傳旨未下,金斗欽呈辭,監察茶時之意,敢啓。傳曰,知道。
以大司諫徐相敎,獻納蔡元默,正言趙文和,執義李,持平朴昇壽牌不進罷職傳旨,傳于趙秉緯曰,只推。
備忘記,洪州營將蔡東健,西林僉使金珣,委曲僉使李珍植,伐登萬戶金宗淵下直,各長弓一張,長箭一部,片箭一部,筒兒一箇賜給。
洪鍾應啓曰,吏曹郞廳來言,大臣置處,政事,取稟。傳曰,當日爲之。
傳于洪鍾應曰,鼎席不可暫曠,判府事鄭元容·金道喜,拜領·左相。
洪鍾應啓曰,判府事鄭元容·金道喜,拜領·左相事,命下矣。今日政下批,何如?傳曰,允。
洪鍾應,以吏批言啓曰,議政府領議政權敦仁許副事,命下矣。當爲置處,而領敦寧一窠,國舅今方見帶,本曹時無相當窠,依例送西之意,敢啓。傳曰,知道。
鄭基世,以兵批言啓曰,領議政權敦仁,許副送西事,命下矣。當爲隨品置處,而領中樞一窠,判中樞一窠,他大臣見帶,判中樞一窠,今方有闕,其代權敦仁下批之意,敢啓。傳曰,知道。
又以兵曹言啓曰,陞資拜營將者,瓜滿前,以不職遞罷,則勿計朔數多少,還收資級,載在法典矣,淸州營將李南瑞未赴任前,旣以遞罷,所授加資,依例還收之意,敢啓。傳曰,知道。
有政。吏批,判書趙冀永病,參判金鼎集病,參議洪祐喆進,左副承旨朴來萬進。啓曰,判書趙冀永,參判金鼎集俱爲病不來,小臣獨政未安,何以爲之?敢稟。傳曰,只出緊任。領議政單鄭元容,左議政單金道喜,豐南君趙咸永年七十一,今加嘉義,侍從臣父,加資事承傳。
兵批,判書徐左輔受由,參判南獻敎病,參議朴鳴載入直進,參知沈宜冕未肅拜,左承旨鄭基世進。判府事單權敦仁,副護軍吳致淳。
朴來萬,以弘文館言啓曰,副校理朴永輔,旣有只推之命,與新除授副應敎金萬根,竝卽牌招察任,何如?傳曰,允。
以副應敎金萬根,副校理朴永輔牌不進罷職傳旨,傳于趙秉緯曰,只推。
鄭基世,以總衛營言啓曰,本營所屬三鎭列邑中,南陽東伍軍兵等今春操鍊,因朝令停止矣。今秋操鍊,令廟堂稟處,使之知委擧行,何如?傳曰,允。
又以禁衛營言啓曰,因兵曹草記,宣仁門南邊水門鐵箭破傷處,今已修改,把守軍兵,還入直所,將則解送之意,敢啓。傳曰,知道。
領議政權敦仁疏曰,伏以臣於日昨前席,略陳懇私,伏想聖念,已當有憫惻而垂恤者。臣之丐恩,已五朔矣,章且四上矣,仰而無積誠感天之實,俯而爲徼寵固位之歸,公而國事之已僨者益僨,私而賤疾之已癃者益癃,聖明在上,而若窮無歸。夫生於兩間,得造化涵育者,雖禽魚之頑,草木之微,無不各遂其性,則臣亦造化涵育中一物,豈雨露生成之及於禽魚草木者,獨不及於臣也哉?咫尺之辭,終未能達衷,而日月之明,猶有所遺照也。夫人臣之以去就言者,其義不一,有以義理去者,有以情勢去者,有以事故去者,有以疾病去者,義理也情勢也事故也者,上之處之,下之所遇,亦有不得直遂徑情焉,則當去而不去者或有之,惟疾病者,上所不能義以詘也,下亦不能力以强也。故國法,自大官下及庶僚,以病辭官者,許呈告由,至三度則免之,仍成典則,夫其病,亦有或無妄之勿藥昔疾之今愈者,未必皆危惡廢痼,莫之奈何,而一切聽其去者,疾病固不可責任職也。祖宗朝體群臣之政,優柔寬大,仁深厚誼,有如是矣。今臣之病,則非如勿藥之無妄也,又非如今愈之昔疾也,眞所謂危惡廢痼莫之奈何者,殿下已諒悉之熟矣。殿下旣諒臣年老且病,病且危惡,廢痼如此,其事理情實之判不可從政,亦豈不洞諒之哉?然而前批若曰,有確定而不撓者,又若曰,斷無奉副之理,殿下以臣爲無病而曰有病,欲欺誣者歟?人臣而欺誣其君,大罪也。況大官有此大罪,殿下當誅殛之不容不嚴,臣固甘心而就之,官之遞不遞,未暇論也。如其不然,以臣爲不欺誣之人,以臣之病,爲實病也,則臣亦在殿下禮使之列,以從前眷遇之隆,注庇之深,借臣一縷,曾不若呈告之一庶官乎?此臣之不能無憾於天地也。今殿下不欲聽臣之退,前後批示,鄭重申複,末乃示以不槪之敎,臣實惶恐霣越。何敢復有陳請?而第臣病臣自知之,旣萬萬無望於以此病冒此官,而徒守嚴畏,因循不斷,則是以殿下之恩寵,反誤殿下之國事也。天下寧有是人哉?臣只有一退而已。安得不呼天呼父母,屢呼而不止知也?況臣貞疾,根於氣火,每値暑節,其劇倍之,今夏炎熱,挽近忒壯,臣之朽落,較前日甚,則病情之愈益乖厲,孱力之愈不抵當,理勢也。日前奉審之行,風雨潦水,受傷越大,一自筵退,諸症斗劇,奄奄床玆,殆若拭巾光景,而臣不敢縷縷絮疊,仰溷聰聽也?惟伏乞殿下,慨然以國事爲重,亦復軫及於垂死殘喘,亟許遞改,以存終始之澤焉。臣固死罪,猶不能無厚望於至慈之天也。臣無任云云。答曰,省疏具悉卿懇。愼節奉慮,此非卿可去之時,而卿之言病,如是切摯,顧念國事,如中流失楫,不知所圖,然卿則必欲遞解,予則必欲勉留,有若上下相持,反非所以禮遇之道。所辭議政之銜,今姑許副,卿其安意調將。輔相之重,不以時原任有間,卿不當以釋負言,時時造朝,告予嘉謨嘉猷,益殫匡弼之責,深所望也。仍傳于鄭基世曰,此批答,遣史官傳諭。
吏曹判書趙冀永疏曰,伏以臣卽癃憒儱侗無似之一賤品耳,濫叨不稱之任,辭不獲命,黽勉出膺,今已四箇月矣。至行大政,衡秤失宜,激揚甄別,尙矣無論,注擬通塞,疵咎百出。才不勝任而未能求解,力難堪事而遂致大誤,縱荷聖度寬假,慙悚益切。從玆蘄祝,惟在於早蒙斥退,得遂優閒,卽臣區區之願,而又承特旨,三度加由,寔出格外,臣誠惝怳失圖,歷日靡措。且臣狗馬賤疾,疎於攝養,每値交節之際,源成恒痼之證,頑痰痞膈,眩暈迷纈,動輒增劇。向於政席,終日中暍,近觸外感,玷身床玆,轉益凘綴,無望蠢動。若不及今療治,將成難醫,雖屬私事,亦非細憂。仍伏念銓地之以京察爲瓜,便成已例,蓋重任不可久冒,賢路不可久妨也。今臣據實之籲,萬萬非一毫虛飾,卽遵俗也控懇也。玆敢披瀝,仰瀆崇嚴。伏乞聖慈,俯賜鑑察,遞臣所帶銓部之任,以便公事,千萬幸甚。臣無任云云。答曰,省疏具悉。所請依施。
上在昌德宮。停常參·經筵。
藥房都提調朴晦壽,提調徐箕淳,副提調洪鍾應啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣,卿等不必入侍矣。大王大妃殿·王大妃殿·中宮殿口傳問安。答曰,知道。
大王大妃殿進御溫膽君子湯,依前方限五貼製入事,榻前下敎。
鄭基世,以都摠府言啓曰,今日入直內三廳·武兼·禁軍及軍兵等,中日習射技放,請出標信。傳曰,知道。
朴來萬啓曰,明日召對,取稟。傳曰,停。
趙秉緯啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
鄭基世啓曰,備邊司郞廳來言,今日賓廳日次,而領議政鄭元容,左議政金道喜未肅拜,右議政未差,不得來會云矣,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
注書韓敬源病,代以徐翼輔爲假注書。
洪鍾應啓曰,吏曹郞廳來言,判書有闕,政事,取稟。傳曰,前望入之。
又啓曰,吏曹郞廳來言,兵曹判書有闕,政事,取稟。傳曰,前望入之。
吏曹判書前望入之,趙鶴年落點。
兵曹判書前望入之,趙冀永落點。
鄭基世啓曰,新除授兵曹判書趙冀永,卽爲牌招,傳授命召,何如?傳曰,允。
又啓曰,兵曹判書趙冀永牌不進,推考傳旨,今方捧入,而命召傳授,一時爲急,如是違牌,事甚未安。更爲牌招,何如?傳曰,允。
又啓曰,兵曹判書趙冀永再牌不進,推考傳旨,今方捧入,而命召傳授,一時爲急,連事違召,無意承膺,事體所在,誠極未安。所當更請牌招,而係是一日三牌,何以爲之?敢稟。傳曰,更爲牌招。
朴來萬,以弘文館言啓曰,副應敎金萬根,副校理朴永輔,旣有只推之命,竝卽牌招察任,何如?傳曰,允。
以大司諫徐相敎,獻納蔡元默,正言趙文和,執義李,持平金斗欽牌不進罷職傳旨,傳于趙秉緯曰,只推。
以副應敎金萬根,副校理朴永輔牌不進罷職傳旨,傳于趙秉緯曰,只推。
持平朴昇壽啓曰,臣姿性庸陋,言議拙劣,淸朝臺閣之任,初不近似,而迺者持憲除旨,忽下於千萬夢想之外,感恩怵義,雖不得不章皇出肅,粗伸叩謝之忱,而第臣於合啓中,有袒免之親,則區區私義,有難聯參。在前如臣所處者,據實引避,輒蒙體諒,今臣處義,宜無異同。請命遞斥臣職。答曰,依啓。
洪鍾應,以司饔院監膳提調意啓曰,今日監膳時,日下生鮮腐傷,屢次點退,使之改色,而其所改封,與前無異,日勢漸晩,雖不得不捧入,而當此潦水,捉得無路云。在前如此之時,曾有稟旨代封之例矣。莫重御供,不敢擅便,臣亦惶恐待罪之意,敢啓。傳曰,勿待罪,代封。
兵曹判書徐左輔疏曰,伏以臣冒據匪據,待罪本兵,已爲六個月于玆矣。量才度力,自知其萬不近似,宜卽求免,而感激居先,屢瀆是懼,一向蹲仍,遂過京察,晝宵殫竭,思效寸尺,以報答殊遇之萬一,只緣臣威望素輕,知識甚淺,藻鑑無別,銓衡失宜,技能之士,而臣未盡疏擧,沈屈之類,而臣未盡甄拔,部曲之衆,而臣未盡節制,點閱之政,而臣未盡簡繕,至於窠坐資級之循次儹排者,全昧格例,臨事顚錯,往往指甲而謂乙,認先而爲後,注擬之際,雖免大致僨誤,公議之唾罵,在所難容,而臣心之自顧慙恧,當復如何?況臣素質脆軟,蒲柳先衰,纔逾耆艾,疾病侵尋,近當暑雨,症形層出,少食則上痞而下隔,乍動則氣喘而神眩,以此貌樣,實難蠢動於時日之內矣。以其材則瑕瘢畢露,以其病則彈束無期,惰壞職司,已是臣罪。奔走筋力,亦莫自效,則雖流品散秩,固不可如是瘝慢,今臣所叨職名,卽周官所稱統六師平邦國之任也。又烏可一任叢脞,依舊冒居,不念其傷廉義而增罪戾者哉?加由雖極感惶,大政便是瓜限,左右思量,終難含默。玆敢陳暴情實,仰瀆崇嚴。伏乞聖明,俯賜鑑諒,察臣言之非出飾讓,憐臣病之果難强策,特命鐫改,回授可堪之人,使公器重而私分安焉。臣無任云云。答曰,省疏具悉。所請依施。
上在昌德宮。停常參·經筵。
朴來萬啓曰,明日召對,取稟。傳曰,停。
趙秉緯啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
注書洪鍾雲病,代以趙憲燮爲假注書。
朴來萬啓曰,假注書徐翼輔,時無職名,令該曹依例付軍職,冠帶常仕,何如?傳曰,允。
傳于朴來萬曰,輔相重任也,而上相爲尤重焉。矧今才難,有倍古昔,予安得不審且愼也?卿之就閒,已六年于玆矣。以卿國耳公耳之誠,亦豈無江湖廊廟之憂乎?綱紀解紐,民生困悴,雨暘失其時,海諜又未已,宵旰一念,未嘗不憧憧於輔相之任。卿於此時,誕無其責,予所以知卿取卿者,卽惟曰經術文學之彌綸鎭安也。平日眷毗,知應穩悉,今玆復相,意豈徒然?況鼎席俱虛,廟務多滯,予何多誥,卿何多讓?卿須卽速造朝,其尙弼予,以副朝野之望事,遣史官,傳諭于領議政。
傳于朴來萬曰,卿之謝中書就閑地,亦旣有年,予未嘗一日忘諸中,以卿體國惓惓之誠,亦豈無忠愛眷戀之心乎?予所以取於卿者,德量優於範俗,醇篤可以經世,凡民憂國計之可以仰成者,捨卿其誰?今拜復相,意實有在。況今廟務委屬,昕夕側席,不啻如渴,望卿勿備辭巽,卽起膺命,偕我元輔,弼予一人,庸答予取卿之至意事,遣史官,傳諭于左議政。
事變假注書金龍翼書啓,臣於本月初六日午時量,敬奉聖諭,馳往傳諭于南部會賢坊契會賢洞議政府領議政鄭元容所住處,則以爲臣於淹病昏囈之中,伏奉中書重授之命,臣驚懍震慄,歷日靡措,今又史官,臨宣聖諭,委寄隆摯,奬借曠絶,此聖朝所以待碩輔之禮也。臣非其人,何敢承當?且況元輔之職,責鉅任重,尤所難愼,而今忽以萬萬非常之命,遽加於萬萬無似之身,臣之駴恐憂懼,若無所屆泊者,豈爲臣一己之私而然哉?臣今老且病矣,陋名尙編朝籍,而身心則便同於休致,賤齒差遲懸車,而疾恙則無異於癃痼,從前宦跡,已屬夢境,一切世務,不留精思,區區餘生之所期願者,惟在於遭遇慶會,則恭伸起居之禮,感戴洪私,則歌詠生成之澤而已,彈束陳就,已矣無望。使臣而才具有一分可堪之道,筋力有一分可强之勢,則以臣平素含結之願,豈無向前圖報之誠,而其於才不逮而力不及,何哉?又於衰朽沈癃之無以蠢動,何哉?去就初非可擬,辜負自知其罪,心神飛越,不敢蔓辭,伏地惶蹙,乞降處分云矣,敢啓。傳曰,知道。
兼春秋崔致權書啓,臣於本月初六日午時量,敬奉聖諭,馳往傳諭于西部皇華坊大貞洞契議政府左議政金道喜所住處,則以爲伏以臣病淹危綴之中,伏奉恩命,叨此萬萬不敢當之任,驚隕震剝,歷日靡措,繼而史官儼臨,聖諭誕宣,十行如綸,期勉備摯,有若古昔盛際倚毗於名碩者然。臣是何人,乃敢當此?至於忠愛眷戀四字,擎讀未半,不覺聲淚之交逬,尤非臣萬死所可仰酬也。臣之獲缷重負,四歲于玆。當初丐免,卽緣臣癃病之實,而竟蒙恩諒,亶出於愛欲生之至仁盛德也。養閒西樞,得至今保此殘縷,罔非我殿下攸賜,一念感戴,隕結爲期,而崦景垂暮,日迫一日。矧玆四朞,其衰可知。衰益甚而病益痼,視夫昔日,不知幾倍增劇幾分落下,今臣見狀,卽一未冷之尸已廢之物耳。以若癃痼,死亡無日。夫豈有旣出而復入之理,旣釋而更擔之望乎?雖以天日之明,有未悉燭,而猶謂臣可强,有此誤恩也。玆不敢不罄暴實狀,仰蘄終始生成之澤,至若不稱之實,病思迷瞀,未暇贅陳。伏乞亟收成命,改卜賢德,毋至公私大誤焉云矣,敢啓。傳曰,知道。
趙秉緯啓曰,行大司憲李魯秉,掌令金永基·李東韻在外,執義李,持平金斗欽牌不進,一員未差,監察茶時之意,敢啓。傳曰,知道。
以大司諫徐相敎,獻納蔡元默,正言趙文和,執義李,持平金斗欽牌不進罷職傳旨,傳于趙秉緯曰,只推。
傳于趙秉緯曰,在外摠管許遞,政官牌招,開政差出。
朴來萬啓曰,吏曹參判金鼎集,參議洪祐喆牌不進,推考傳旨及罷職傳旨,今方捧入,而開政命下之後,如是違牌,事甚未安。判書趙鶴年在外,參判更爲牌招,何如?傳曰,允。參議只推,一體牌招。
又以吏批言啓曰,承文院判校全允淡,以其身病,呈狀乞遞,改差,何如?傳曰,允。
又以吏批言啓曰,慶尙道都事盧鎭泰,以其身病,呈狀乞遞,改差,何如?傳曰,允。
趙秉緯,以兵曹言啓曰,五衛將趙秉瓚·沈升奎·文潤宅·羅錫紋·李觀華·車敬輯,俱爲除授在外,上來無期,竝改差,何如?傳曰,允。
有政。吏批,判書趙鶴年在外未肅拜,參判金鼎集進,參議洪祐喆牌招不進,右副承旨兪致崇進。啓曰,參議洪祐喆牌招不進,小臣獨政未安,何以爲之?敢稟。傳曰,仍爲之。以李光敏爲持平,趙冀永爲軍器提調,金弘祺爲典籍,朴齊璿爲殷山縣監。訓鍊都監·禁衛營·御營廳提調單趙冀永。
兵批,判書趙冀永進,參判南獻敎入直,參議朴鳴載病,參知沈宜冕病,同副承旨趙秉緯進。啓曰,京畿水使今當差出,而當品中可擬之人乏少,堂上曾經兵使竝擬,何如?傳曰,允。以金炳疇·成遂默爲都摠管,兪星煥·徐有薰·李元夏爲副摠管,趙雲杓·金建喜·李秉爕·金鍾亨爲五衛將,金泰郁爲訓鍊僉正,李宜植爲京畿水使,柳冀重爲淸州營將,李觀洙爲慶尙左水虞候。宣傳官加設二單申命澈·白樂薰,大護軍徐左輔,司直朴昇壽,司正徐翼輔,前營將李南瑞今降禦侮。
吏批,再政。以金鳳梧爲承文判校,張鉉喆爲典籍。兼喬桐府使單李宜植,今加嘉善,加資事承傳。
兵批,再政。以權最煥爲御營把摠,南正倫爲都摠都事,僉知三單趙雲杓·金建喜·李秉爕。
吏批,三政。以黃起漢爲監察。
兵批,三政。以韓鎔基爲都摠經歷,柳淙爲訓鍊主簿,僉知單金鍾亨,淸州營將柳冀重,今加折衝,加資事承傳。
吏批,四政。以梁柱石爲訓鍊判官,劉相浩爲武兼。
以吏曹參議洪祐喆牌不進罷職傳旨,傳于朴來萬曰,只推。
朴來萬,以禮曹言啓曰,四次祈雨,輒有靈應,報謝之節,待秋設行事,草記允下矣。節享兼告,多有已例。南壇·三角山·木覓山·漢江報謝祭,來八月初四日節享兼行。雩祀壇·北郊·龍山江·楮子島,旣無節享,報謝祭,同日一體設行。社稷報謝祭,同月初七日大祭兼行。祝文添入撰出等事,令藝文館擧行事,竝爲分付,何如?傳曰,允。
又以弘文館言啓曰,副應敎金萬根,副校理朴永輔,旣有只推之命,竝卽牌招察任,何如?傳曰,允。
趙秉緯,以禁衛營言啓曰,本營哨官金鏞奕,身病猝重,勢難察任,改差,何如?傳曰,允。
京畿監司金箕晩疏曰,伏以臣於本月初三日,伏奉除旨,以臣爲京畿道觀察使者,臣聞命悸惝,歷屢日而莫省所以也。第念是職,卽虞之方岳,漢之刺史,其委任之隆,不輕而重,上以能承流宣化,下以能黜陟臧否,以至機務之繁氄而剸決無滯,稅供之惟正而經理不遺,俱其職也,苟非材器素著績用夙茂者,莫宜居之。況此畿甸一路,地重三輔,拱護陵園,勢壯王都,顧不可比諸他道,而左峽右沿,土利瘠鹵,戶少役繁,凋瘵偏甚。雖使才具敏優踐歷鍊熟者,有難振擧而奠安,今乃畀之於如臣無似,不少留難,豈不大有違於聖朝官人之政也哉?臣本無才無能,百不猶人,又未嘗薄試於下邑,而遽當此方面之重任,殆若策駑而致千里,敎盲以辨五色。加以狗馬賤齒,已迫六旬,疾病成痼,精力隨耗,家常事爲,率多昏錯,其何以管轄全省,憚壓列郡,諦究利病,措處得宜,使斯民仰承子惠之聖澤,少塞知顧之隆恩哉?思之熟矣,揣之審矣。與其畢竟僨誤,無寧早自丐免,玆敢悉暴衷懇,仰瀆崇嚴。伏乞聖慈,諒臣言之非出飾讓,念重寄之不可輕授,亟遞臣新授藩任,回授可堪,以幸公私,千萬至祝。臣無任云云。答曰,省疏具悉。卿其勿辭,往欽哉。
上在昌德宮。停常參·經筵。
朴來萬啓曰,明月召對,取稟。傳曰,停。
趙秉緯啓曰,來十一日,朝參日次矣,敢稟。傳曰,停。
朴來萬啓曰,來十一日,輪對日次矣,敢稟。傳曰,當次人受點後,日次待令。
趙秉緯啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
朴來萬啓曰,假注書趙憲燮,時無職名,令該曹依例付軍職,冠帶常仕,何如?傳曰,允。
傳于朴來萬曰,左承旨·右副承旨竝許遞,前望入之。
承旨前望入之,金德喜·金基周落點。
以副應敎金萬根,副校理朴永輔牌不進罷職傳旨,傳于朴來萬曰,只推。
朴來萬,以弘文館言啓曰,副應敎金萬根,副校理朴永輔,旣有只推之命,竝卽牌招察任,何如?傳曰,允。
趙秉緯啓曰,行大司憲李魯秉,掌令金永基·李東韻在外,執義李,持平李光敏·金斗欽牌不進,監察茶時之意,敢啓。傳曰,知道。
以大司諫徐相敎,獻納蔡元默,正言趙文和,執義李,持平李光敏·金斗欽牌不進罷職傳旨,傳于趙秉緯曰,只推。
疊出以副應敎金萬根,副校理朴永輔牌不進罷職傳旨,傳于朴來萬曰,只推。
朴來萬,以司饔院都提調意啓曰,本院監膳,近甚苟艱,宗臣曾經人中,興寅君最應,依近例,令該曹口傳單付,何如?傳曰,允。
吏曹口傳政事,司饔提調單興寅君最應。
朴來萬,以成均館同知館事大司成意啓曰,今七月初七日,儒生上旬輪次,當爲設行,而大提學未差,限內不得爲之之意,敢啓。傳曰,知道。
上在昌德宮。停常參·經筵。
趙秉緯,以都摠府言啓曰,今日入直內三廳·武兼·禁軍及軍兵等,中日習射技放,請出標信。傳曰,知道。
朴來萬啓曰,明日召對,取稟。傳曰,停。
趙秉緯啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
朴來萬啓曰,左副承旨金德喜,時在京畿富平地,同副承旨金基周,時在忠淸道忠州地,竝斯速乘馹上來事,下諭,何如?傳曰,竝許遞,前望入之。
承旨前望入之,朴鳴載·李宜翼落點。
尹致英啓曰,新除授右副承旨朴鳴載,同副承旨李宜翼,竝卽牌招,何如?傳曰,允。
又以弘文館言啓曰,副校理朴永輔,旣有只推之命,卽爲牌招察任,何如?傳曰,允。
趙秉緯啓曰,行大司憲李魯秉,掌令金永基·李東韻在外,執義李,持平李光敏·金斗欽牌不進,監察茶時之意,敢啓。傳曰,知道。
以大司諫徐相敎,獻納蔡元默,正言趙文和,執義李,持平李光敏·金斗欽牌不進罷職傳旨,傳于趙秉緯曰,只推。
傳于朴來萬曰,日昨敦諭之後,倍切虛席之佇,見卿附奏,不覺失圖。顧今國事,茫無涯畔,如立漏船之上,其可雍容暇豫,視以淺水虛舟乎?人心有泮渙之慮,庶事多叢脞之歎,此時此任,捨卿宿德元老,將於何擧而聽之,而卿乃浼浼如是乎?玆遣史官,更布心曲,卿須體予至意,卽日幡然,以盡弘濟之責事,遣史官,傳諭于領議政。
傳于朴來萬曰,日昨史官之回,見卿附奏,不覺愕爾。顧今國事板蕩,艱虞溢目,綴旒累卵,不足以喩其危也。以卿平日向國之誠,豈可備例崇讓,不之出膺乎?愼節非不奉慮,而輔相,非奔走供劇之任,將攝則自可勿藥。鼎席不備,已至多日,望卿勿復辭巽,卽起肅命,以副委毗之意事,遣史官,傳諭于左議政。
兼春秋金用鼎書啓,臣於本月初八日午時量,敬奉聖諭,馳往傳諭于南部會賢坊會賢洞契議政府領議政鄭元容所住處,則以爲臣於日昨史官之回,猥陳衷懇,竊冀萬物曲遂之仁,庶副一言感回之誠,微忱未格,隆旨復降,時憂至譬於漏船,宸注申諭以虛席,溫綸諄複,期勉備摯,有若訏謨籌策之待臣而措畫彌綸者然,此古時名碩之所逡巡者也,非臣庸陋,所可承聞。遭遇之盛,常情所願,委毗之重,具臣尙感,祗恨臣之有其命而無其才。以臣受恩圖報之心,進無以奉承德意,而只增傲慢辜負之罪,拊躬自悼,何所因極?職名之一日縻身,在王政爲褻,諭命之一番加恩,在臣分爲濫,臣之九頓百拜北望祈祝者,惟在於特察由中之懇,誕垂體下之私而已。臣之力抗嚴威,迷不知變者,非較計於一身之利害也,所大懼所深慮者,惟是國事之僨誤也。苟非然者,臣豈徒思三揖崇讓之禮,而全昧一節趨召之義乎?千思萬量,計之熟矣。附對體重,煩瀆是懼,謹當收拾病思,構徹文字,仰請威罰之遄加云矣,敢啓。傳曰,知道。
事變假注書金龍翼書啓,臣於本月初八日午時量,敬奉聖諭,馳往傳諭于西部皇華坊大貞洞契議政府左議政金道喜所住處,則以爲臣於日昨附陳,雖嚴不敢張皇,若其衰癃病痼,決無以强策之實,冒死槪擧,區區所蘄祝,惟在俯賜愍燭,劃蒙恩諒,卽又史官,臨宣聖諭,上下百有餘言,鄭重諄復,如慈詔迷,期待勉飭,比往尤隆,恩禮之曠絶萬萬,匪如臣鹵下所敢承當,而細繹辭旨,若謂臣可强而不之强者,臣誠惶懍迫塞,不知所以自措,又不知所以仰對也。臣卽一不肖無似,最居人下者也。初何嘗萬一近似於是職,而承乏冒膺,首尾兩載,究竟有百僨而無一裨,今於已試蔑效之地,重叨匪據,眞所謂一誤再誤。雖使臣强壯無病,只速焉用之譏而已,奚取於臣哉?況臣廢病,固已屢煩纊聽,而殿陛登降,莫掩蹣跚之態,積有歲年矣。昔疾不愈,今衰尤甚,崦嵫之景轉迫,邯鄲之步如故,其他種種形症,雖不敢煩陳,惟俟日夕符到,寔是目下見狀,而非一分過語也。以若不肖之姿,復入,苦無其說,以若近似之喘,自力,奈何其望?以才以病,有分有命,臣實自知而莫可强焉。積犯逋慢,若昧蠢動,豈臣可已而不已哉?惟有屛營泯伏,恭俟威罰,而病思荒錯,無以暴悉衷懇,謹當日間收召精爽,冒入文字,仰請處分云矣,敢啓。傳曰,知道。
吏曹參判金鼎集疏曰,伏以臣於月前,猥控微懇,誠淺辭拙,未蒙恩諒,怵義泯默,蹲冒官次,居然又經月而閱序矣。公而積瘝墜之罪,私而切貪戀之媿,夙宵一念,惟在於不殫煩瀆,荐籲丐遞。而此際臣母老病,當暑益添,痰入肩臂,牽疼苦劇,寢食全減,轉側須人。臣方左右扶護,焦灼度日,職事不宜久曠,親側不容暫離。臣情到此,如結求解,徊徨迫塞,罔知所出。伏惟聖明,天地於臣,父母於臣,乞垂諒燭,將臣所帶銓銜,亟許鐫遞,俾公私得以兩幸,不勝大願。臣無任云云。答曰,省疏具悉。所請依施。
上在昌德宮。停常參·經筵。
朴來萬啓曰,明日召對,取稟。傳曰,停。
趙秉緯啓曰,行大司憲李魯秉,掌令金永基·李東韻在外,執義李,持平李光敏未肅拜,金斗欽呈辭,監察茶時之意,敢啓。傳曰,知道。
朴來萬啓曰,假注書徐翼輔,身病猝重,勢難察任,今姑改差,何如?傳曰,允。
徐翼輔改差,代以李秉文爲假注書。
朴鳴載啓曰,臣鳴載今日入直禁軍戎器點考進去,下直之意,敢啓。傳曰,知道。
又啓曰,臣依定式,進詣仁政殿月臺,入直禁軍戎器點考則皆無頉,仍以傳敎內辭意勞問,則亦皆好在云矣,敢啓。傳曰,知道。
朴來萬啓曰,臣來萬依定式,進詣香室,奉審香祝櫃祝板袱子,則精潔之意,敢啓。傳曰,知道。
傳于朴鳴在曰,留院公事入之。
朴鳴載,以兵曹言啓曰,今七月初九日戌正一刻二分立秋七月節改火進上時,宗廟署·社稷署·永禧殿·永寧殿·徽定殿·景慕宮·毓祥宮·宣禧宮·慶壽宮,依例改火,奎章閣·議政府·承政院·漢城府,一體頒火之意,敢啓。傳曰,知道。
又以禁衛營言啓曰,本營軍色從事官金元植,身病甚重,勢難察任,今姑改差,何如?傳曰,允。
吏曹判書趙鶴年疏曰,伏以臣擔病西還,就水舊廬,竊庶幾自玆以往,鏟煩息慮,將收效於膏肓之餘,忽於日者,華誥遠宣,命臣以天官之長,臣兢惶震惕,直欲循墻而不可得也。夫出則按藩,入且掌銓,是豈如臣鈍闇所可擬議者哉?今臣所叨,卽周之冢宰也,漢之選部也。一政注之得失,而爲治道之汚隆,一激揚之當否,而係人才之盛衰,其任之惎重且大,果何如也?如毛玠之淸嚴,山濤之公正,尙矣無論,須藻識如盧毓,然後方可厭群情而稱物議,此所以上不可人人授,而下不可人人受也。今此誤恩,何爲而及於臣身也?臣雖謬蒙洪造,滾到卿列,其實則一鄕曲人也。麋鹿之性,已慣山野,鳧雁之蹤,自在江湖,惟歌詠聖澤,以畢臣餘生幾年,卽臣之素自期也。臣非敢故欲恬鞱,自占便宜也,直以無寸長尺能之可以藉手者耳,雖在閒司漫職,輒臨事齟齬,尙不克負荷,遑可論綜九流而甄庶品,于以贊淸明之治理乎?臣鄕居疎遠,罕與人接,近且遊宦東西,歲更六七,班簿點閱,不辨資格之崇卑,行綴周旋,多是顔面之素昧,聾瞽謏寡,無如臣儔。以若伎倆,置諸銓衡之地,責以對揚之政,則將未免畫葫不得,終見其僨轅乃已,無論臣狼狽大小,其於累聖簡何,羞當世何?竊惟朝家官人之政,必不待臣言之畢,而有以處臣也。若臣疾病之萬萬不可强,有不敢張皇爲辭,玆從縣道,猥暴衷懇。伏乞聖慈,俯垂鑑諒,將臣新除吏曹判書之任,亟賜鐫免,俾公器無玷,私分獲安焉。臣無任云云。答曰,省疏具悉。卿其勿辭行公。
上在昌德宮。停常參·經筵。
自卯時至人定,灑雨下雨,測雨器水深一寸三分。
藥房都提調朴晦壽,提調徐箕淳,副提調洪鍾應啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣,卿等不必入侍矣。
大王大妃殿·王大妃殿·中宮殿,口傳問安。答曰,知道。
朴來萬啓曰,明日召對,取稟。傳曰,停。
趙秉緯啓曰,行大司憲李魯秉,掌令金永基·李東韻在外,執義李,持平李光敏未肅拜,金斗欽呈辭,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而國忌正日相値,不得來會云矣,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
兪致崇啓曰,卽伏見黃海兵使金相宇今春夏等褒貶啓本,則邊將無一人居中居下,殊無嚴明殿最之意,推考警責,何如?傳曰,允。
朴來萬啓曰,假注書李秉文,時無職名,令該曹依例付軍職,冠帶常仕,何如?傳曰,允。
又啓曰,假注書趙憲燮,身病猝重,勢難察任,今姑改差,何如?傳曰,允。
趙憲燮改差,代以曺錫輿爲假注書。
傳于朴來萬曰,右副承旨許遞,前望入之。
承旨前望入之,申錫愚落點。
朴來萬啓曰,新除授承旨申錫愚,以前任楊州牧使,方在解由未出中,何以爲之?敢稟。傳曰,勿拘。
傳于朴來萬曰,泮長有闕之代,前望入之。
大司成前望入之,李㘾落點。
朴來萬,以監印廳摠裁官意啓曰,監印堂上趙斗淳,移拜平安監司矣。其代,以戶曹判書徐憙淳差下,何如?傳曰,允。
又以監印廳摠裁官意啓曰,在前已例,有別看役差下者矣。今亦不可不恪遵擧行,以司譯院敎授玄鎰差下,何如?傳曰,允。
又以內醫院都提調·提調意啓曰,議藥同參金漢雋有頉代,醫人金榘差下,令該曹口傳付軍職,冠帶常仕,何如?傳曰,允。
兵曹口傳政事,副司勇金榘。
趙秉緯,以義禁府言啓曰,海南縣監趙德觀,憑閱處之事,傳旨啓下矣。趙德觀,下去京畿漣川地云。依例發遣府羅將拿來,何如?傳曰,待待命拿囚。
領議政鄭元容疏曰,伏以臣以年則衰老宜休,以病則癃痼宜休,仕宦之積久,精力之耗竭,材具藝能之本蔑可稱,無往非宜休,最是過福踰分之懼,惴惴然慄慄然,未嘗不食息忘休,而特未及上章乞休耳。鍾漏非時,軒冕何心?猶且拕紳適公,登殿陛趨軒墀,承玉音於起居,覲耿光於咫尺,瞻雲望日,每詫鄕里,誠以供奉之歲月旣多,愛戴之忱誠自激,低徊顧戀,便不忍言去耳。山河索居,萬念俱寂,昏昏憒憒,不省戶外,今忽擢置三事之首,責以庶績之熙,臣誠左右顧而莫辨其方向也。匠氏工師,老而廢業之後,猝授繩尺而督之,則輒爲之却顧而斂手,蓋料與思集而志已荒矣,巧與視謀而眸已眯矣。其於懸植畫堵之事,矇矇若初未曉解者然,然則將任其血指而敗事乎,抑亦召他匠而計之乎?朝廷器使之政,亦類於是。臣今廢業久矣,何可復備任使之列,執公家之役乎?顧今聖明,恤生民之方瘁,慨時虞之多艱,未明求衣,中朝發歎,特推求助之淵衷,誕降甌卜之新命,豈意上相麻誥,忽加於癃病之臣身哉?臣嘗聞古昔名碩之爲元輔者矣,其上,宏材厚德,正色直道,導迪學問,匡救闕失,君德日章,主治日隆,化贊位育,壃域寧謐。其次,沈識雅量,冠冕百僻,減騶撤樂,朝儀振肅,寅亮弘功,利澤加民。次之,猶鍊達程章,綜理庶務,入告出宣,平允物情,救時措安,裨致聲明。是故古人論人君之職,在於擧相而已。今聖明,若難其任而愼其擇,則恐不待臣之披心煩瀆,而有所以處臣者矣。人臣自强仕至致事,歲計三十,亶以從政,三紀之間,能者呈能,才者售才,有學者有施,有蘊者有展,底裏悉露,更無待乎試可而聽其退休也。臣事我純祖初元,式至今日,視諸禮經從政之年,又加十餘歲耳。前後眷注,非不隆矣,內外踐歷,非不多矣,曾有一言半辭寸籌尺能,有足以贊襄宸治表見當世者乎?且於相職,前以蔑效而求去,則臣之本末,大略如此,今於志氣濩落聰明全減之後,更有何新知舊得之未及施布者,而長前疑後丞之席,擔謀體斷論之責,致使殿下之國事日非,四方之瞻聆益駭,則臣雖萬被威罰,將何少補乎?揆分度義,冒膺無望。伏乞聖明,念公器之至重,察臣言之非飾,還收臣新授職名,則非惟臣之私幸也,卽民國之大幸也。臣無任云云。答曰,省疏具悉卿懇。予則以敷心之言告卿,卿反以過巽之語答予,予有必欲致之意,卿無不可出之端,抑以誠禮之未盡而然歟?周書曰,制治于未亂,保邦于未危。藉使今日國勢已治已安,其在輔相之任者,猶當如救焚拯溺之爲,況世道人心,無一可恃乎?卿所言人君之職,在於擧相,擧卿於元輔之重者,予亦曰職耳。卿之純厚足以鎭澆漓,恬雅足以抑躁競,儉約足以矯奢麗,而則有嘉謨嘉猷,入告焉,予將永有賴於卿,卿安得一向邁邁,不思自居乎?傾注之極,竚也切,卿其諒之,卿其諒之。仍傳于朴來萬曰,此批答,遣史官,傳諭于領議政,仍與偕來。
左議政金道喜疏曰,伏以臣叨此非常之命,積犯逋傲,亦已累日,再奉恩諭,輒附哀籲於復命之行,雖未及張皇罄暴,皐澤之鳴,庶已聞天矣。蓋臣之爲說,不過有二,一則曰才不堪也,一則曰病難强也。惟其先判其强與不强,然後乃暇議及於堪與不堪,臣請先言癃病之實,而次陳不才之狀。第臣病源,只是脚痺,而蹣跚蹩躠,是其標症,雖止此不良于行,忝居具瞻,已失端委之儀,有足以辱朝廷而羞廊廟。況衆祟內攻,根據釘着,積以一日之漸淹乎?屢歲之久,其爲癃痼,推可知已。特緣臣體素肥笨,膜相則殆若不甚危綴者,而殊不知肥笨直其祟耳。已所獨知者甚明,雖死在朝夕,諒非過慮。病旣如此,豈有可强之勢哉?且臣駑劣空疎,百不猶人,夫豈臣謙云乎哉?夷考其已試之跡,則可見其莫掩之疵,臣之向來叨冒,不可謂不專且久,而何嘗有寸長尺能,裨益萬一者乎?徒見伐檀貽素餐之愧,在梁招不稱之譏,此匪但臣所自知,卽輿議之所同然,抑亦聖鑑之所洞悉而無遺照矣。藉使臣復玷宿趼,天分所拘,僅止猶昔,而耄又及之,反有不及焉。不才如此,又焉有可堪之理哉?惟其不堪,則雖使無疾,奚取於臣?惟其難强,則雖使可堪,臣亦何以自力也?之二者未始不相須而互成,斷斷爲不敢冒膺之計者決矣。噫,鳴鳴漏盡,夜行不休,卽古人所戒,臣今老白首矣。饕無厭,旣出復入,則亦豈聖朝所以崇廉養恥弘長世敎之美也?抑又有獻焉。臣是久於病者,偶有驗諸身而可以推諸國者,當其始病也,付之庸醫之手,攻補失宜,溫涼雜進,駸駸乎不可爲矣。今日醫國之術,亶在擇相,相賢乎,可以轉危而回安,相不賢乎,亦可致僨而召災,其難其愼,必惟其人,而乃以如臣之至不肖極無似者,苟然充數,將何以責效奏功,壽吾民而濟斯世乎?臣竊爲殿下惜此擧也。伏乞聖明,淵然深思,特垂恩諒,亟遞臣職名,改畀賢德,以幸國事,臣不勝大願。臣無任云云。答曰,省疏具悉卿懇。再宣披露之諭,顒企幡改之圖,際見來章,何不見諒之甚也?卿旣以病患爲辭,可以病喩之乎。卿之言病,病在一身,予之言病,病在一國,公私輕重,不其較然明甚乎?尙賴承弼之臣,左右王家,移醫身之方,做醫國之功。卿所謂攻補溫涼轉危回安,不于卿而誰任其責?卿以盡瘁之義,宜思對投之劑,雖欲自占便適,庸可得乎?榮衛自當遄復,廟務不宜久曠,望卿毋爲强引之辭備例之讓,卽起膺命,以幸民國。仍傳于朴來萬曰,此批答,遣史官,傳諭于左議政,仍與偕來。
上在昌德宮。停常參·經筵。
自巳時至人定,灑雨下雨,測雨器水深六分。
大王大妃殿進御歸茸君子湯,自今日五貼式日次製入事,榻前下敎。
趙秉緯,以都摠府言啓曰,今日入直內三廳·武兼·禁軍及軍兵等,中日習射技放,請出標信。傳曰,知道。
朴來萬啓曰,明日召對,取稟。傳曰,停。
趙秉緯啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
洪鍾應啓曰,左承旨尹致英今日不爲仕進,卽爲牌招,何如?傳曰,允。
備忘記,兼京畿觀察使金箕晩下直,長弓一張,長箭一部,淸州營將柳冀重下直,長弓一張,長箭一部,片箭一部,筒兒一箇賜給。
趙秉緯啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
洪鍾應啓曰,假注書曺錫輿,時無職名,令該曹依例付軍職,冠帶常仕,何如?傳曰,允。
趙秉緯啓曰,行大司憲李魯秉,掌令金永基·李東韻在外,執義李,持平李光敏·金斗欽牌不進,監察茶時之意,敢啓。傳曰,知道。
以大司諫徐相敎,獻納蔡元默,正言趙文和,執義李,持平李光敏·金斗欽牌不進罷職傳旨,傳于趙秉緯曰,只推。
以左承旨尹致英牌不進罷職傳旨,傳于洪鍾應曰,只推。
傳于朴來萬曰,昨批猶有所未罄者矣,國有喬木,是謂世臣,卿是喬木世臣也。國安與安,國危與危者,非世臣之責歟?國休共休,國戚共戚,非世臣之責歟?乃惟由舊典,昭乃辟有乂者,又非世臣之責歟?於斯三者,卿必審其去就。予不多誥,卿須卽膺,惟曁左揆,寅恭弼亮,永肩一心,輔予不逮事,令史官更爲傳諭于領議政,期於偕來。
傳于朴來萬曰,俄於首揆之諭,勉以世臣之責,又於卿誦之。卿家忠藎衛國,孝謹傳世,輔相之道,不外乎此,以卿家之人,其可不爲予一勞乎?綱紀之凌替者,待卿而振之,民生之困悴者,待卿而濟之,庶政庶事之棼如者,待卿而理之,望卿念國事之多艱,諒予言之非虛,亟回巽志,卽起膺命事,令史官更爲傳諭于左議政,期於偕來。
又啓曰,吏曹郞廳來言,承旨有闕,政事,取稟。傳曰,前望入之。
又以禮曹言啓曰,卽接奉常寺所報,則南壇·三角山·木覓山·漢江報謝祭,來八月初四日節享兼行,雩祀壇·北郊·龍山江·楮子島報謝祭,同日一體設行事,自本曹磨鍊,而北郊位版十九位內,中央三角山·木覓山·漢江三位節享陪進,北郊,無中央位,不得如例擧行云矣。謹考英廟朝甲申年祈雨報謝謄錄,則后稷氏位版是一位,而以配位當奉於先農壇,又以正位,竝設於雩祀壇,而一位版同日各享,眩於擧行,當歸重於先農壇配享事,因太常牒報,自臣曹啓稟,而雩祀壇報謝,因特敎退行一日矣。今此報謝,節享爲重,則北郊報謝,亦當退行一日,而自下不敢擅便,何以爲之乎?敢稟。傳曰,依已例,退行一日。
趙秉緯,以兵曹言啓曰,今七月十一日,武臣賓廳武經講書日次,而中日相値,不得爲之之意,敢啓。傳曰,知道。
右承旨申錫愚疏曰,伏以臣於行都承旨臣洪鍾應,爲妹壻,而職忝下僚,揆以格例,在所當遞。玆敢冒控短章,仰瀆崇嚴。伏乞聖慈,俯垂鑑諒,亟遞臣所帶之職,以存公格焉。臣無任云云。〈答曰〉,省疏具悉。所請依施。
敎資憲大夫知中樞府事兼京畿觀察使兼兵馬水軍節度使·水原府留守·開城府留守·江華府留守·廣州府留守·都巡察使金箕晩書。王若曰,唐十藩之環拱帝都,惟關內統玆列郡,漢三輔之捍衛王室,肆刺史出自九卿,是職焉共理者良,其地則惟民所止。眷玆一面畿輔,實爲四方紀綱,諸陵之衣冠月遊,恭奉春秋汛掃之禮,四都之襟帶天設,兼管水陸節制之權。綰轄最重於諸藩,宜簡方面之專寄,懷保政急於此日,孰任副手之良工?惟卿,八座崇班,一代偉器,廉雅是守,特餘事於華國文章,詩書相傳,有自來於古家儀範。甄別也明,矜式也重,望已著佐銓成均,按廉則嚴,剖決則公,才亦試持斧司寇。玆授卿以京畿觀察使兼兵馬水軍節度使·水原府留守·開城府留守·江華府留守·廣州府留守都巡察使,卿其勉率經濟之策,庸副委毗之私,甸服承流,實重五百里納賦,冀州按事,佇見三十郡董治,故玆敎示,想宜知悉。知製敎臣李承輔製進
上在昌德宮。停常參·經筵。
自申時至人定,灑雨下雨,測雨器水深一寸二分。
朴來萬啓曰,明日召對,取稟。傳曰,停。
趙秉緯啓曰,合辭許久闕啓,事甚未安。除在外外,未肅拜·呈告人員,竝直牌招,何如?傳曰,允。
備忘記,薪島僉使李喜晩,撫夷萬戶金振華下直,各長弓一張,長箭一部,片箭一部,筒兒一箇賜給。
承旨前望入之,趙熙哲落點。
朴來萬啓曰,新除授右副承旨趙熙哲,卽爲牌招,何如?傳曰,允。
持平李光敏啓曰,臣之言議風采,本不合於淸朝耳目之任,而栢府除旨,忽下於千萬夢想之外,臣感恩怵義,雖不得不章皇出肅,粗伸叩謝之忱。而第臣於合啓句語中,有姊壻應避之嫌,區區私義,有難隨衆聯參,以此情踪,何可一刻晏然於臺次乎?間緣臣病勢之委劇,屢違召命,今始來避,所失尤大。請命遞斥臣職。答曰,依啓。
以大司諫徐相敎,獻納蔡元默,正言趙文和,執義李,持平金斗欽牌不進罷職傳旨,傳于趙秉緯曰,只推。
事變假注書金龍翼書啓。臣於本月十一日申時量,敬奉聖諭,更爲傳諭于南部會賢坊會賢洞契議政府領議政鄭元容所住處,則以爲臣每奉一番敦飭,輒增一番惶懍,昨陳疏籲,祗承溫批,首尾一百八十有三言,隆寄厚毗,恩遇曠前,臣慄泯蹙,不知所對。今又別諭繼宣,奬勉愈摯,諄諄以世臣之責,懇懇乎休戚之義,臣雙擎莊誦,涕汗交逬。至若批旨中擧卿予職之敎,衷情震剝,益無所容措。臣是何人,職是何官?以臣而視職,則左右無當,以職而視臣,則千萬不近。豈意我聖上惟簡之政,則哲之德,緣臣貽累,至此之甚耶?卽此而臣之罪,萬被譴罰,將何少贖?盛眷猥荷於褒衮,雖極知感,私義竊揆於招旌,何敢趨命?今臣抗顔而承膺,則非臣之羞也,乃朝廷之羞也。積誠而感回,則豈臣之幸也?卽一國之幸也。官各有守,職各有務,量才分授之際,雖或有履屐不適權衡差殊,未必爲大狼狽大利害,而至於政本之地,萬民所瞻,首輔之席,百責攸萃,國勢之安危係焉,世道之汚隆關焉。其望甚重,其任甚鉅,上不可以一日輕授,下不可以一日苟充。此臣所以寧犯鈇鉞之威,而若昧駕屨之分者也。聖上則察不可以假之義,愚臣則守不能者止之訓。臣之至願大祝,惟在於此,謹當荐綴菲辭,申瀆荃聽。竊冀聽卑之天,庶回容光之照,而王人相守,尤增悚隘,亟賜召還,千萬顒祝云矣。臣旣承期於偕來之命,故姑爲仍留之意,敢啓。傳曰,知道。
兼春秋崔致權書啓。臣於本月十一日申時量,敬奉聖諭,更爲傳諭于西部皇華坊大貞洞契議政府左議政金道喜所住處,則以爲臣荐徹附奏,繼陳籲章,庶冀天心回悟,不俟終日,及承批旨,勉誨愈隆,仍又偕來有命,惘然失圖,繼以惶隘。精誠旣阻於上格,恩禮冞煩於下褻,至有醫身醫國公私輕重之諭,臣豈敢自占便適,不思一分報效之道乎?奈無其術,罔知攸對。今又別諭誕宣,十行諄複,恩言至及於先故,聖褒有踰於華衮,詡之以忠藎孝謹,雙擎九頓,不覺聲淚之俱發。臣雖萬殞,何以仰酬此萬一也?至於責勉期待之轉益隆重,非臣不肖所敢承當,悸慄震迫,五內失守,尤不省所以自措。實控徒歸飾讓,哀鳴反媒要寵,跼高蹐厚,如窮無歸,此誠臣命卒之秋也。臣雖至愚,亦具彝性,何苦而辜罔極之恩,犯必死之罪,一事違傲,迷不知變哉?顧有甚不得已者存,無可奈何者在耳。守株之諒,雖九死而靡悔,採薪之憂,匪一朝之可瘳,目下去就,無容議爲,而以若拙訥之辭,欲陳於遑遽之際,則非但屑越是懼,難望揆余之恩。謹當更入文字,仰請處分,而王人之來守陋地,尤切悚悶。伏願亟命召還,以安賤分焉云矣。臣旣承期於偕來之命,故姑爲仍留之意,敢啓。傳曰,知道。
趙秉緯,以都摠府言啓曰,副摠管李元夏,以禁衛中軍,本營諸將官射會監試事,禁衛營晝仕出去之意,敢啓。傳曰,知道。
又以禁衛營言啓曰,本營千摠白魯洙,身病猝重,勢難察任,改差,何如?傳曰,允。
又以禁衛營言啓曰,本營千摠,今當差出,而擬望之人乏少,外任竝擬,何如?傳曰,允。
上在昌德宮。停常參·經筵。
朴來萬啓曰,明日召對,取稟。傳曰,停。
趙秉緯啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
備忘記,波知僉使廉應甲,阿吾地萬戶白永植,森森波萬戶李允甲下直,各長弓一張,長箭一部,片箭一部,筒兒一箇賜給。
趙熙哲啓曰,來十八日,專經武臣殿講日次,而誕日問安相値,頉稟之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
尹致英啓曰,假注書李秉文,身病猝重,勢難察任,今姑改差,何如?傳曰,允。
李秉文改差,代以金輔鉉爲假注書。
尹致英啓曰,假注書金輔鉉,時無職名,令該曹依例付軍職,冠帶常仕,何如?傳曰,允。
傳于朴來萬曰,偕來史官還入。
傳于朴來萬曰,都憲·諫長外,臺諫竝許遞,政官牌招,開政差出。
朴來萬啓曰,吏曹判書趙鶴年,參議洪祐喆牌不進,推考傳旨及罷職傳旨,今方捧入,而開政命下之後,如是違牌,事甚未安。參判未差,判書更爲牌招,何如?傳曰,允。參議只推,一體牌招。
又啓曰,吏曹判書趙鶴年,參議洪祐喆再牌不進,推考傳旨及罷職傳旨,今方捧入,而開政命下之後,連事違召,無意承膺,事體所在,誠極未安。參判未差,判書所當更請牌招,而係是一日三牌,何以爲之?敢稟。傳曰,牌招。參議只推,一體牌招,如有違牌,勿爲呼望。
朴來萬,以吏曹言啓曰,司僕寺正鄭,以其身病,呈狀乞遞,改差,何如?傳曰,允。
有政。吏批,判書趙鶴年進,參判未差,參議洪祐喆進,右承旨朴來萬進。以尹致秀爲吏曹參判,金元植爲執義,申佐模爲司諫,趙龜植·宋廷和爲掌令,徐大淳·李舜善爲持平,洪秉壽爲獻納,尹禹錫·金世鎬爲正言,沈熙淳爲兵曹參議,金在田爲工曹參議,趙獻永爲司僕正,鄭甫鉉爲刑曹正郞,宋太熙爲內資直長,張晦根爲愍懷墓守衛官,李玄璣爲昌城府使。
兵批,判書趙冀永病,參判南獻敎入直進,參議沈熙淳未肅拜,參知沈宜冕病,同副承旨李宜翼進。護軍金鼎集,副護軍鄭基世·金德喜·申錫愚·兪致崇·朴鳴載·金基周·李昞植,副司直金樂壽·蔡元默·李光敏·金斗欽·金永基·李東韻,副司果徐相鼎·趙文和,副司正曺錫輿·金輔鉉,以上竝單付。兵批,再政。昌城防禦使單李玄璣。
李宜翼啓曰,行大司憲李魯秉在外,執義一員,掌令二員,持平二員未差,監察茶時之意,敢啓。傳曰,知道。
以大司諫徐相敎牌不進罷職傳旨,傳于李宜翼曰,只推。
兵曹口傳政事,副司果單李。
尹致英,以戶曹言啓曰,各道年分事目,從當磨鍊以入矣。災傷覆審,勿送敬差官,專委道臣,已成近例,今年亦依此擧行事,分付,何如?傳曰,允。
義禁府啓目,海南縣監趙德觀原情云云。傳旨問目內辭緣,泛稱遲晩,刑推得情,何如?判付啓,除刑推議處爲良如敎。
趙熙哲,以總衛營言啓曰,本營兼內吹四十四名,今秋等習角賞,謹依判下單子,每名各木二疋式分給之意,敢啓。傳曰,知道。
又以兵曹言啓曰,元內吹螺赤今秋冬等習角賞格木,謹依判下別單,分等施賞之意,敢啓。傳曰,知道。
又以都摠府言啓曰,副摠管李圭祊,以同知義禁府事,本府坐起晝仕出去之意,敢啓。傳曰,知道。
領議政鄭元容疏曰,伏以臣自受命以來,懍懍乎不敢以自居,附對而辭焉,則綸言加寵,封章而懇焉,則批旨增恩,是臣之所以爲對爲章者,適足以徼恩命而固寵位也。然則臣言可以已乎,終不可以已乎?臣聞行者君令也,奉者臣職也,自古豈有君令於臣,而敢且趑趄而不前,高尙而不事者乎?況臣雖無足備數邇列也,世祿之裔也,兩朝受恩之蹤也。其義與微官庶僚之祿仕容身者,截然有不同。雖使處江湖而棲邱壑,其於愛君憂國之誠,不忍一飯相忘,又況荷殿下擢拔之渥,鏤結心肺,欲報罔極,凡上所命,惟當竭其力殫其心,擔鉅蹈險,在所不避。豈敢怠於成,而故飾克讓之美哉?今殿下榮臣寵臣眷注臣期勉臣者,豈爲臣紫綬金章華耀一門而然哉?竊想置相之聖念,必爲其獻可替否,登明選公,補衮職而廣黈聽,尊朝廷於日月之上也。臣嘗觀皇明相臣之辭首輔疏曰,大臣先置其身於粹然卓然之地而後,能感格君心,有言必聽,有諫必從,調庶政表百僚而後,進退必行,是非必定。臣讀之至此,輒歎息曰,上相之重有如此者,魏嚴丙寬,姚通宋法,各有其長,然要之皆正己循道,推誠導善,圖成一代之事功,必其人學識忠實,素爲上下所孚信,然後可任此責,此言,非爲如臣等輩,所可倫擬而引喩也。蓋言其其責之重本如此,其人之難又如此也。如臣之荏弱綿薄謏寡昏闇者,雖欲無毁無譽,旅進旅退,供給唯諾,奉行文書,亦無足以依樣矣。臣又聞古人有以治國喩家者,家有衆奴僕,有耕織焉者,有筦庫焉者,擇衆僕之長而爲之相,統管一家之政,家政不理,則耕織筦庫者不與焉,而主人責其爲相者,以其衆務之所萃在此也。然則國之任相之義,可推而知也。臣之援古爲說切近取譬者,誠以臣情甚急,臣懇甚苦,反復事理,不憚煩複,深有望於聖明之省察而開納也。臣言才言病,十百爲辭者,本是實狀實情,而易歸辭官之常談,難望淵衷之見慨,顧名思義,直諫而疾籲者,亶出於斷斷爲國之血忱。伏願聖明,以國事爲重,以職名爲愼,亟降還收之音,則奚但臣之感頌攢祝?朝野必爲之胥欣矣。臣無任云云。答曰,省疏具悉卿懇。以諭以批,罄予至意,今此巽牘,又何爲而至也?良由予誠淺,未足以動卿聽也,深用愧歎。卿疏所論魏丙姚宋之才,不借異代,德量事功,卿豈多讓?況以兩朝受恩,卿旣言之,予亦有奉復者矣。卿苟思先朝受恩之深,小子倚毗之切,豈可拘於克讓之美,不思所以追報之圖乎?國不可一日無相,玆遣承宣,庸布心腹,勿復更辭,卽日簉朝。仍傳于朴來萬曰,此批答,遣左副承旨傳諭,期於偕來。
左議政金道喜疏曰,伏以臣呈身於國,久矣,齒髮已多歲月,頂踵都歸造化,抱生死向前之誠,矢夷險不擇之義,雖使糜粉臣身,裨益於國,僅若毫髮比,有不敢自恤。夫豈工於自謀,爲占便規私之圖哉?傳曰,非徒無益,而又害之,以臣今日所叨而言之。殿下所以眷毗臣敦飭臣,期欲致臣於左右者,竊料聖意攸在,豈有他哉?思有以萬一補助也。揆以臣子之常分,趨走承奉,其禮恭,違慢偃蹇,厥罪大。臣亦人耳,豈故欲捨恭而處慢乎?誠恐無益而反害之也。臣嘗一誤而叨此職矣,扶顚持危,尙無論已,救時鎭俗,竟何賴焉?瘢疵畢露,僨轍猶在,眞所謂幾州鐵做此錯不得也。往雖靡悔,來猶可追。乃以膂力旣愆之年,耄癃已及之日,挺不肖之身,夯莫重之擔,欲措諸施爲,則舊聞旣耗,欲發於謨猷,則新知靡資,鉛刀無再割之銛,襪線乏寸補之長,置相如此,適以病國而已。且夫四維者,國之所以賴而維持者在此,人臣之所以藉手事君者亦在此,有不可撕壞抹摋者也。今使臣忘廉喪恥,饕榮怙寵,一誤之不足,而至於再誤,則世之持淸議者,將謂臣何?其必曰不識世間有羞恥事。此豈臣一己之私哉?其有闕於聖朝四維之化,諒非細故。由臣而害國政,由臣而害世敎,害孰有甚此者乎?寧被方命之誅,不敢爲進身之計者,亶以是耳。惟有丐旣退之身,護已痼之疾,斂跡邱園,委命床玆,歌詠聖澤,以畢餘生,在臣爲不報之報,在國爲匪益之益。臣之斷斷此心,可質神明,豈或占便規私而然哉?抑上之所以處臣者,昔旣憫老而恤病,特垂體諒之恩,今若一向敦迫,强所不强,或至死於官次,豈不有欠於終始生成之澤乎?臣之言病,良亦支離,更不敢一字仰提,而病在裏許,實實是無奈何矣。伏惟我殿下,父母於臣,察之諒之哀之憫之,不待臣言之畢,而有可以曲遂者矣。由衷之懇,殆無遺蘊,將死之鳴,不暇擇音。惟願聖明,釋然開悟,亟賜處分,俾國事,不至無益而反害焉。臣無任云云。答曰,省疏具悉卿懇。前後批諭,罄無餘蘊,卿猶聽予浼浼,抑或誠有所不足,禮有所未盡歟?卿雖以膂力旣愆爲辭,予則以尙有老成爲幸。扶顚濟危,非卿不可,救時鎭俗,非卿不可,民國之事,不可緩也,輿人之望,不可孤也。卿何從事於邊幅之末,不思所以卽膺乎?蘄望之切,玆遣近侍,更綴心腹之諭,庸申股肱之托,卿其犁然趣駕,以副如渴之思。仍傳于朴來萬曰,此批答,遣右副承旨傳諭,期於偕來。
上在昌德宮。停常參·經筵。
自未時至人定,灑雨下雨,測雨器水深四分。自人定至五更,灑雨下雨,測雨器水深二分。
李宜翼,以都摠府言啓曰,今日入直內三廳·武兼·禁軍及軍兵等,中日習射技放,請出標信。傳曰,知道。
朴來萬啓曰,明日召對,取稟。傳曰,停。
李宜翼啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
傳于朴來萬曰,禮房承旨,馳詣宗廟·徽定殿·景慕宮,奉審摘奸以來。
朴來萬啓曰,假注書曺錫輿,身病猝重,勢難察任,今姑改差,何如?傳曰,允。
曺錫輿改差,代以任應準爲假注書。
傳于朴來萬曰,昨批之後,側聽也久,竝與回奏而閴然,卿眞欲固守前執而然歟?元輔,爲官重爲責大,其簡之也,難而愼,其受之也,亦不得不鄭重。然予旣擧卿而畀之,卿豈可獨立己見乎?以今日國勢民命至艱至危,所賴而仰成者,惟二三耆舊之臣,而迄不見諒,爲此相持,此果休戚與共之義乎?卿試思之。卿是先朝眷遇之臣,小子倚毗之相,人亦有言,必曰世好,歷數朝廷,豈有予與卿之世好乎?叩卿之所存,竭卿之所知,端委廊廟,夾贊弘猷,措國勢於泰磐,返世敎於醇眞,則非但予膺受之多,卿實與榮。言止於此,卿必駕不俟矣。卽起膺命,聽予面諭事,令承旨更爲傳諭于領議政,期於偕來。
傳于朴來萬曰,予於卿,不能致則不可止。予之諭告者三,卿之疏辭者再,予之所告公也,卿之所辭私也。耆舊如卿,德量如卿,乃反以一身之私,掩一國之公,寧不慨然?以愼節言之,殿陛之起居陞降,不惟不予所覩記,卽亦郞僕之所識視,何嘗有必辭之端,固辭不止乎?近以卿等之去就,不庸不費神關慮,每有一番酬應,輒增一番悶鬱,卿何困予至此也?以卿忠厚長德,出而一試,將見漸亂者復治,而消弭於未然也。豈非民國之幸歟?予言不再,卿其欽承,卽日簉朝,以濟時艱事,令承旨更爲傳諭于左議政,期於偕來。
左副承旨趙秉緯書啓。臣於本月十四日未時量,敬奉聖諭,更爲傳諭于南部會賢坊會賢洞契議政府領議政鄭元容所住處,則以爲昨日祗承溫批,今日荐奉恩諭,近侍臨宣,偕來有命,禮數之繁,相須之殷,昔聞斯語,豈意身當?惶汗浹背,不知所云。至於先朝眷遇之諭,與卿世好之敎,衷情自激,情淚交逬。此昔人所以承先帝殊知之語,而左右亦爲之感動,奉世舊異他之音,而千古傳以爲盛際者也。臣是何人,得此曠世異數於聖明之前乎?凡人一言相感,尙以死報,況臣子之於君父乎?殿下之恩於臣德於臣者,邱山不足以喩其高,河海不足以譬其深。身不敢自有,更何敢較計乎?臣之當初難進,非爲自重而然也,亦非規便而然,亶以任之大責之鉅,而非臣所可堪稱也。苟有所存,何敢不盡,苟有所知,何敢不竭?誠恐臣之無知蔑存,不能仰副委毗之萬一也。恩召益勤,微分愈怵,自守之義,量入之計,且置一邊,亦參之愧,焉用之譏,有不暇顧。謹當於日間,趨造文陛之下,面懇冀倖,而承宣之經夜相守,尤增惶隘,先賜召還,千萬至祝云矣。臣旣承偕來之命,故姑爲仍留之意,敢啓。傳曰,知道。
右副承旨趙熙哲書啓。臣於本月〈十四日〉未時量,敬奉聖諭,更爲傳諭于西部皇華坊大貞洞契議政府左議政金道喜所住處,則以爲臣以疏以奏,申控苦懇,顒俟兪準,而菲誠未孚,纊聽愈邈,近侍之臣,臨宣聖批,奬借期待,冞極隆摯,臣誠惶蹙邈塞,達宵徊徨。卽又荐奉別諭,恩禮則一日踰於一日,勉誨則一節深於一節,以臣微末去就,仰煩酬應,至貽聖慮。臣罪至此,尤合萬殞。今則區區微諒,有不暇恤,敢不遄承恩命,粗效叩謝之忱?而當此溽暑,脚痺添劇,見無以自力。蒙一二日恩暇,謹當俟間趨朝,仍以未畢之懇,爲前席面陳之計,而承宣之臣,淹守陋所,實非賤私之所敢安。偕來之命,先賜收還,千萬至祝云矣。臣旣承偕來之命,故姑爲仍留之意,敢啓。傳曰,知道。
傳于朴來萬曰,今見附奏,領左相,將不日簉朝,爲國事萬幸。偕來承旨竝還入,以安大臣之心。
李宜翼啓曰,行大司憲李魯秉,執義金元植,持平徐大淳在外,掌令趙龜植·宋廷和,持平李舜善牌不進,監察茶時之意,敢啓。傳曰,知道。
以大司諫徐相敎,司諫申佐模,掌令趙龜植·宋廷和,持平李舜善牌不進罷職傳旨,傳于李宜翼曰,只推。
李宜翼啓曰,闕門開閉,何等重大,而金虎門標信,宣傳官,不待本院指揮,徑先下鑰,致有更請標信之擧,事未前有,萬萬駭然。所當重勘,而本院請推之外,無他可施之罰,何以爲之?敢稟。傳曰,拿處。
又啓曰,卽者掌令宋廷和,旣在闕中,不爲肅謝,直爲出去,事甚未安。推考,何如?傳曰,允。
朴來萬,以奎章閣言啓曰,明日卽書香閣秋孟朔大奉審日次,時原任閣臣,依節目進詣擧行之意,敢啓。傳曰,知道。
又以弘文館言啓曰,應敎未差,校理李升洙差祭,副校理宋近洙在外,上番闕直,事甚未安。副應敎金萬根,校理洪翼燮,副校理朴永輔,竝卽牌招,以爲推移入直之地,何如?傳曰,允。
刑曹啓目,京囚金龍範獄事,兩檢屍帳,明有收生婆法文之不經人條,則姦非可論,誣烏得免?因姦致死,自有當律。加刑得情,何如?判付啓依允。又啓目,京囚李順宗獄事,順宗之始投木片,擬中璞州,而璞州則不中,中柱而又退中申順哲耳根,便作當下致命,旣死之後,烏可無代償之法?而此囚罪犯,一如周禮司事再宥註所云若擧兩欲斫伐而軼中人者,及大明律過失殺傷人註所云過失,謂思慮所不到,如因事投擲磚瓦,不期而殺人者,此可爲此獄之援據。執法之論,引律之例,臣曹不敢擅便,上裁,何如?判付啓,依所啓施行爲良如敎。又啓目,京囚尹琦衡獄事,始端於負綿已,激話頭憤,復來而買餠,亦一醉中事,有椎在樑,信手打脅,縱有間於用意而殺之,渠焉敢曰非我而兵也?加訊得情,何如?判付啓依允。
上在昌德宮。停常參·經筵。
自開東至人定,灑雨下雨,測雨器水深二寸二分。
自人定至五更,灑雨下雨,測雨器水深八分。
藥房都提調朴晦壽,提調徐箕淳,副提調洪鍾應啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣,卿等不必入侍矣。大王大妃殿·王大妃殿·中宮殿口傳問安。答曰,知道。
朴來萬啓曰,明日召對,取稟。傳曰,停。
李宜翼啓曰,合辭許久闕啓,事甚未安。除在外·未署經外,未肅拜人員,竝卽牌招,何如?傳曰,允。
趙秉緯啓曰,備邊司郞廳來言,今日賓廳日次,而領議政鄭元容,左議政金道喜未肅拜,右議政未差,不得來會云矣,敢啓。傳曰,知道。
備忘記,平安兵虞候張斗衡,長淵縣監李周喆下直,各長弓一張,長箭一部,片箭一部,筒兒一箇賜給。
朴來萬啓曰,吏曹參判尹致秀,除拜後過三日不爲出肅,依定式推考警責,仍卽牌招察任,何如?傳曰,允。
又啓曰,假注書任應準,時無職名,令該曹依例付軍職,冠帶常仕,何如?傳曰,允。
傳于趙秉緯曰,念日次對,進定於明日。
趙秉緯啓曰,掌令宋廷和疏批已下,一體牌招,何如?傳曰,允。
又啓曰,行大司憲李魯秉,執義金元植,持平徐大淳在外,掌令趙龜植·宋廷和,持平李舜善牌不進,監察茶時之意,敢啓。傳曰,知道。
以大司諫徐相敎,司諫申佐模,掌令趙龜植·宋廷和,持平李舜善牌不進罷職傳旨,傳于趙秉緯曰,只推。
趙秉緯啓曰,明日次對,兩司當爲進參,除在外·未署經外,未肅拜人員,竝待開門牌招,何如?傳曰,允。
朴來萬,以奎章閣言啓曰,景慕宮望廟樓,今望奉審,無頉之意,敢啓。傳曰,知道。
又以奎章閣言啓曰,今日書香閣大奉審,日氣陰濕,不得擧行,依節目,當朔內擇日擧行之意,敢啓。傳曰,知道。
以副應敎金萬根,校理洪翼燮,副校理朴永輔牌不進罷職傳旨,傳于趙秉緯曰,只推。
趙秉緯,以弘文館言啓曰,上番闕直,事甚未安。副應敎金萬根,校理洪翼燮,副校理朴永輔,旣有只推之命,與校理李升洙,竝卽牌招,以爲推移入直之地,何如?傳曰,允。
李宜翼,以刑曹言啓曰,謹依判下,京囚殺獄罪人李順宗鬪毆殺罪,減一等決杖一百後,全羅道金溝縣,流三千里定配所,卽爲押送之意,敢啓。傳曰,知道。
義禁府啓目粘連,向前趙德觀亦,雜費之任他預下,已違法意是白遣,晩裝事段,囚供雖以怙頑遷就,歸罪船人是白乎乃,漕法甚重,不可以其分疏而參恕。以此照律,何如?判付啓依允。
義禁府啓目,宣傳官鄭頤源原情云云。傳旨內辭緣,泛稱遲晩,所當請刑是白乎矣。宣傳官勿爲請刑,載在大典通編,議處,何如?判付啓依允。
掌令宋廷和疏曰,伏以臣言議風采,本不近似於淸朝耳目之任,而迺於日昨玉署持被之中,忽伏奉柏府除旨,感戴恩私,宜卽叩謝之不暇,而時値夜深,直出禁門,滿心惶蹙,靡所容措。第伏念臣稟質脆薄,素抱貞疾,而當此溽暑之節,滯泄添祟,委頓床玆,不省四倒,顧此症形,實無彈束之望,連事違召,只增逋慢之罪,揆諸義分,尤切悚懍,玆敢據實控籲於天地父母之下。伏乞聖慈,俯垂矜憐,亟遞臣見帶之銜,俾臺職無曠,私分獲安焉。臣今乞免,不必贅他,而憂惋之極,有難終默。今春北道監試亂場之擧,不可但以世變言。傳說喧藉,遠近駭惑,道臣宜有啓聞,以法嚴處,而急於固位,私自掩匿,彼遐陬頑俗,何以知朝廷之尊乎?方其設場之日,何許悖流,無端作拏,持杖發喊,直入試所,其事機之忙迫,氣勢之危怖,誠無以措手足。然以方伯之重,居主試之地,始不能先事操飭,又不能臨時禁戢,乃反徒跣而出,脫身而走,其顚倒昌披,不可使聞於隣國。辱君命而羞當世,孰大於此,而晏若無故,復行刺史之事,一路士民,將何所懲畏而厭服乎?道臣縱不足恤,奈朝綱何,國體何?臣謂咸鏡監司李嘉愚,施以刊削之典,亂類首倡諸漢,更令嚴覈,亟施極律,斷不可已也。臣無任云云。省疏具悉。北伯事,聞極驚駭。刊削之請,依施。作拏諸漢,不可尋常處之,令廟堂稟處。爾其勿辭察職。
上在昌德宮。停常參·經筵。
自開東至人定,灑雨下雨,測雨器水深一寸一分。
自人定至五更,灑雨下雨,測雨器水深一寸五分。
朴來萬啓曰,明日召對,取稟。傳曰,停。
李宜翼啓曰,行大司憲李魯秉,執義金元植,持平徐大淳在外,掌令趙龜植·宋廷和,持平李舜善牌不進,監察茶時之意,敢啓。傳曰,知道。
洪鍾應啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
傳于洪鍾應曰,大臣·備局堂上引見。
洪鍾應啓曰,假注書金輔鉉,身病猝重,勢難察任,今姑改差,何如?傳曰,允。
金輔鉉改差,代以金學初爲假注書。
趙秉緯啓曰,吏曹判書趙鶴年,參判尹致秀,參議洪祐喆牌不進,推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
李宜翼啓曰,吏曹判書趙鶴年,參判尹致秀,參議洪祐喆再牌不進,推考傳旨及罷職傳旨,今方捧入,而開政命下之後,連事違召,無意承膺,事體所在,誠極未安。判書·參判,竝所當更請牌招,而係是一日三牌,何以爲之?敢稟。傳曰,牌招,參議只推,一體牌招。
備邊司薦望,以朴永元爲咸鏡監司。
傳于李宜翼曰,吏兵批歲抄點下者,依例捧傳旨。
以副應敎金萬根,校理洪翼燮·李升洙,副校理朴永輔牌不進罷職傳旨,傳于朴來萬曰,只推。
李宜翼,以弘文館言啓曰,上番闕直,事甚未安。副應敎金萬根,校理洪翼燮·李升洙,副校理朴永輔,旣有只推之命,竝卽牌招,以爲推移入直之地,何如?傳曰,允。
以大司諫徐相敎,司諫申佐模,掌令趙龜植·宋廷和,持平李舜善牌不進罷職傳旨,傳于李宜翼曰,只推。
以副應敎金萬根,校理洪翼燮·李升洙,副校理朴永輔牌不進罷職傳旨,傳于李宜翼曰,只推。
洪鍾應,以兵曹言啓曰,今七月十七日,武臣堂上朔試射日次,而大殿誕日前一日,不得開坐,載在法典,依例停止之意,敢啓。傳曰,知道。
又以備邊司言啓曰,諸道及總營秋操行否,竝請稟處矣。春秋講武,有國之大政,邇來停閣已久,固宜及今修擧,而第念諸道圭璧屢擧,穡事姑未預料。且今式科當前,此時徵調,尤屬軫念,今秋八道·三都水陸諸操巡歷巡點,竝姑停止。至於官鎭門聚點,苟能着意擧行,則亦與行操無異,以此申飭。有堤堰處,使之移點完役,各樣都試,竝與停退條,按例合設,覆審考講,一體設行之意,分付,何如?傳曰,允。
又以備邊司言啓曰,卽見咸鏡監司李嘉愚狀啓,則枚擧富寧府使李義明牒呈以爲,本府三里社沙叱洞津,三帆異樣船一隻,近接於大洋百餘里許,而小從船一隻,到泊本社倉坪海岸,汲水回船之際,雲霧便起,莫知所向云,而府使不爲躬探,草率馳報,稽忽莫甚,其罪狀,請令廟堂稟處矣。汲船泊岸之時,該倅之未得馳趁,雖未知當境事勢之何如,而事關邊情,難免稽緩之失。付之攸司,以爲勘處之地,何如?傳曰,允。
又以備邊司言啓曰,掌令宋廷和上疏批旨內,北伯事,聞極驚駭。刊削之請,依施,作拏諸漢,不可尋常處之,令廟堂稟處事命下,而取見其疏本,則以爲今春北道監試設場之日,悖流作拏,直入試所,首倡諸漢,嚴覈施律云矣。道伯按試,事體尤別,而悖類之蔑法干紀,至於此極,重繩懲頑,在所不已。覈實得情,然後可以隨其輕重,比律勘斷,待新道伯赴任,開査嚴究,先倡與隨從之類,區別馳聞後,更爲稟處,何如?傳曰,允。
義禁府啓目粘連,向前鄭頤源亦,留門標信,事體愼重,而徑先下鑰,致煩再開,雖緣昧例,自歸溺職。以此照律,何如?判付啓依允。又照目粘連,海南縣監趙德觀矣本府議啓內,雜費之任他預下,已違法意是白遣,晩裝事段,囚供雖以怙頑遷就,歸罪船人是白乎乃,漕法至重,不可以其分疏而參恕。以此照律,罪杖八十收贖,奪告身三等,私罪奉敎依允爲旀,功議各減一等爲良如敎。
江華留守趙亨復疏曰,伏以臣父母墳山,在於京畿龍仁,忠淸道忠州地,而臣職事所縻,久曠省掃,頃於辭陛之前,未敢言私,旋卽赴任,眷言松楸,心焉如結,便道往來,多有近例,冒陳私懇,仰瀆崇嚴。伏乞聖慈,俯垂諒察,特許臣往省,俾伸至情焉。臣無任云云。答曰,省疏具悉。卿其往省焉。
戊申七月十六日辰時,上御誠正閣。大臣·備局堂上引見入侍時,行都承旨洪鍾應,假注書任應準,事變假注書金龍翼,記事官金德根·閔致庠,領議政鄭元容,左議政金道喜,行戶曹判書徐憙淳,行上護軍朴永元,兵曹判書趙冀永,議政府左參贊李若愚,行大護軍徐左輔·任聖臯,吏曹判書趙鶴年,知中樞府事金英淳,行大護軍成遂默,工曹判書金學性,行護軍金鼎集·李應植,修撰李承輔,以次進伏訖。上曰,史官分左右。元容進前奏曰,近雨可喜,而仍成長霖,薰熱轉甚,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?多日靡寧,群情焦悶之餘,諸節幾復常度,萬萬慶幸。日間益有勝度乎?上曰,諸節益勝,極爲慶幸矣。元容曰,臣今肅命造朝矣。臣於職名,豈有一分可堪之望而然哉?誠以恩數曠異,眷注隆摯,諭之以昔年受恩之深,申之以今日追報之義,屢降溫綸,以示必致之意,有若微末去就之眞箇輕重於國事者然,上之所施者,非所當施也,下之所受者,非所當受也。自量已熟,何敢抗顔,而臣蒙被我純祖·翼考天地父母之至恩大德,出入邇密,久備任使,歲月旣多,恩情兩深。且事我殿下,自典學之初,至于今不離講對之席,又荷不世之渥,擢置三事之列,至有上相之隆命,臣之受恩三朝,有如此之盛者矣。圖報之願,憂愛之忱,至誠所在,自有不能已者。且元輔之任,知無不言,引君當道,卽其責也。臣本無學識,又乏才具,將何以隨事裨贊,仰副求助之聖意乎?竟孤委毗之洪恩,徒致僨誤於國事,則雖被威罰,有何少補?今此登對,全爲面陳衷情。伏願卽賜斥退,以幸民國焉。上曰,前後批諭,已悉予意,而今旣出肅,何可如是固辭乎?益勉對揚,弘濟國事,是予之望也。上曰,次對爲之。元容曰,稟處等事,不敢如例爲之,而有數條仰達者矣。仍奏曰,臣前後筵席,每以勤學愛民爲奏,臣之至願深祝於我殿下者,惟曰殿下之爲聖君也。聖非高遠難行,讀書勤政,日以爲常,則仁心仁澤,浹洽於民,令聞令譽,洋溢於國,一世頌之曰聖君,此豈難行者乎?孟子所謂以齊王,猶反手也。殿下何憚而不爲乎?凡人失學,其病有二,曰厭也曰怠也。我殿下聰明英睿,上聖之姿也。且伏聞燕居,常時簡編,頻接近臣,於書於事,少無厭倦之意,而獨講對則長時停掇,召接則閱歲稀闊,決知我殿下之非厭學怠政而然也,姑息成習,志氣未立,一日二日,不能移此心而加諸彼耳。群下疏奏陳勉,不能至誠感回,故殿下一例視以應文之常談,少不槪聽,且未及察中外民情之何如,而國有朝夕危亂之象也。若其知國之將亂,由於講學之不勤,則以殿下之聖,豈或一日自逸乎?斯理實然,臣請言之。朱子之告其君曰,天下之事,在於人主一心,本心之善,其體甚微,利慾之攻,不勝其衆,聲色臭味,游衍馳驅,土木之華,貨利之殖,雜進於前,其間善端呈露之時,絶無僅有,苟非講學之功,有以開明其心,不迷於是非之所在,則何以得正而勝私,以應事物無窮之變哉?此實忠慮其君切至必然之論也。蓋人主之深宮讀書,似無關於天下之治亂,而其應之速,捷於影響者,誠以不讀書,則本心外騖,私慾互乘,政令不正,民心渙散故也。殿下業承熙洽,壃域無事,今日殿下之盛時也。事半功倍,惟此時爲然。光陰如流,德業未就,豈不可惜乎?古人,以廈氈上與儒臣討論經史,爲人君之至樂。伏願自今日惕然深省,立規定課,無所間斷,則自至於涵泳游玩樂此不疲之境矣。上所謂民事,亦非二致,學一勤則愛民在其中矣。惟殿下懋哉懋哉。上曰,厭學怠政之四字,儘是切中之言,光陰如流德業未就云者,誠覺瞿然。陳勉之語,若是眷眷,可不服膺乎?出擧條元容曰,臣聞天地之大德曰生,聖人之大德曰仁,仁者好生之謂也。凡愼憲恤刑赦過宥罪,皆推好生之仁心而行之者也。犯科違法者,雖不得已而罪之,然仁君,常存哀矜惻怛之心,欲竝宥而共樂也。盛唐之時,決事,不得馳驛,赦書,日行五百里。陸贄曰,人主先德而後刑,故所後者,欲其舒遲也,所先者,欲其疾速也。我朝仁厚立國,編配者遇慶則放宥,籍罪者京察則減蕩,此實懿典常憲,而伏聞各道放未放成冊,及六月歲抄單子閱月不下云。伏想聖念,必有斟量於輕重放仍之間,致此審愼而淹滯也。俗諺言迫急之情者,必曰累人望赦,其罪輕而宜宥者,情急望切,當何如哉?成冊及單子,伏願不日判下,而非但此也。凡係刑獄,矜憫寬恤,恒軫書經肆赦之旨,克體羲易勿留之義,而如有疑端,詢及掌法之官,隨卽裁決疏理,勿致淹拕時日,恐好矣。上曰,愼憲恤刑,最爲先務,歲抄放未放成冊,有所斟量於放仍之間,未及盡書,自然遲滯矣。卿言旣如是,當於日間判下矣。出擧條元容曰,式年監試不遠矣。道臣主試,雖出一時省弊之意,而亦不可爲永定常行之規也。設場每在營下,則多士來往之際,道理不均,有不如試邑輪定之時,士論或多不便云。道臣京官之互相差定,俱出於隨時便宜之政,各道掌試之官,當趁期差送,而近來外道科弊,極爲可悶。一分可捄之道,惟在於主司之精嚴公明,諸試官另加擇差之意,申飭銓曹,何如?上曰,鄕試之自營下設場,不過隨時變通,元非恒規,士論或以爲不便,則掌試之官,自京差送,果好矣。至於科弊,專係主試之能否,今番則各別擇差,而自廟堂申飭,可也。出擧條元容曰,今夏始旱,諸道遍擧圭璧,且連値掌試之行,列邑支供之弊,不可不念。諸道道臣秋巡,竝爲停止,北關及京畿陵園墓所奉審,依近例以道內秩高守令,差定擧行,何如?上曰,依爲之。出擧條元容曰,日前政,見昌城府使差代矣。前官赴任,纔歲餘,而聞自禁營,移擬將官云。外任數遞,大爲民弊,故守令之準朔前不得內移,自是法典。況各營將官望之無難以守令擬差者,有非重民牧軫邑弊之道,揆以古例,甚爲未安。非今創行,則該將臣,雖不請警責,此後則準朔前毋得移擬之意,申飭,何如?上曰,依爲之。出擧條元容曰,臣伏覩純宗朝,聖念,每以守令之數遞,爲貽民邑之弊,凡外任內移,常加審愼,多久任者矣。元容曰,都民休戚,專係詞訟之官,聽訟之道,事有緊歇,時有緩急,恐民之有冤,故官不宜曠,慮民之橫困,故訟不宜煩。是以善其官者,必稱之曰省刑罰,又曰簡詞訟。當此暑雨怨咨之目,實非輕罪囚繫之時,而近聞以徵債等事,推治甚多云。此必是多緣干囑不恤疾苦之致也,此所以自前法官愼擇,無異通望之職矣。聞今法司堂上中,有呈告者云,許遞,令政院,政官牌官開政,各別擇擬,而此後掌法之官,隨窠擇差之意,嚴飭銓曹,何如?上曰,依爲之。出擧條元容曰,御營大將尹義儉,今日次對,又爲不參矣。未知實病之何如,而武將之屢爲闕參於賓筵,揆以事體,寧容若是?與衆所共知之老病有異,則不可無警責。該將臣,施以譴罷之典,何如?上曰,依爲之。出擧條鍾應曰,御營大將尹義儉,施以譴罷之典事,命下矣。將兵之任,不可一刻無摠察之人,何以爲之乎?上曰,訓將兼察,可也。出擧條鍾應曰,御營大將,訓將兼察事,命下矣。兼察御營大將李應植,旣已登筵,使之聽傳敎,何如?上曰,依爲之。出擧條道喜曰,臣之今玆冒膺,豈或爲進身之計哉?感怵居先,駕屨是急,而獲借方寸,蘄倖萬一,卽臣至切之祝耳。臣於見叨,初何嘗毫髮近似哉。已試之地,無一裨益,有百瘡疣,不待臣自列,而聖鑑在上,公議在下,臣敢不據實鳴暴,重犯欺天欺人之罪,亦安敢晏若固有,自歸於患得患失之科乎?今若復忝匪據,充位尸素,則究竟僨敗,理所必至。國事豈容再誤,臣罪何以自贖?至於狗馬賤疾,標症尙云輕矣,內祟尤有劇焉。人所運用,在乎神識,而不係於形殼,臣形殼徒存,而神識全耗,直是隆廢之喘耳。由前則才實不堪,由後則病又難强,雖有仰成之所,而夾輔無術,雖非奔走之職,而陳就無望,顧何以冒據乎?亟賜體諒,以幸公私,千萬祈懇。上曰,以批以諭,已悉予意,何若是固辭乎?今旣出肅,與首揆寅協承弼,以幸國事,予所望也。道喜曰,臣纔陳辭懇,旣不以見職自居,顧何敢猥自附於初筵故事,而今旣登筵,玆隨元輔之後,繼有瞽說之獻焉。致治之本,亶在講學,廷臣之進言者,莫不以是仰勉,而積成陳談,徒歸文具,雖有翕受之美,而未見敷施之實,事之不誠,孰甚於此?臣竊爲慨惜萬萬。今則庚熱未退,例難開講,而稍俟新涼,亟御法筵,深軫寒曝之戒,冞勤雙隻之接,是臣區區之望。第伏念經經緯史,卽爲學之大範,而若其鑑戒之資,史書尤要,譬之醫家,此便是經驗方也。數千年成敗得失,瞭如指掌,而漢唐宋,多有稱治之主。如漢文帝之恭儉,唐太宗之治平,宋仁宗之仁厚,罔非可鑑之資,而要之,治道不外此數者,反是則在所可戒。又如唐陸贄之奏議,宋眞德秀之大學衍義,明邱濬之大學衍義補,皆可以裨益君德,羽翼經史。故昔我正宗大王,以此數書,爲之約選,爲之類義者,良以此也。以我殿下上聖之姿,常目在玆,日有體驗之實,則何難媲美於前代,而爲堯爲舜,亦可以從此推去。豈不休哉?每於法講之暇,輒以史書與此書,爲召對夜對之課,因與儒臣,難疑商確,則又必有啓沃之益。伏願深留聖意焉。上曰,首揆俄以講學陳勉,而卿又如是眷眷引諭。諸書尤爲切要,予豈不佩服乎?出擧條元容曰,左相請看史書之奏,果好矣。史記,古昔人主之所政令所言動,皆載於是,後世人主之所監戒所柯則,亦在於是。故明君皆看史書,前代得失成敗之跡,瞭然於心,則臨事決疑,自可沛然無礙矣。伏聞英廟在春宮時,讀綱目全帙,正廟在春宮時,課日講綱目,以訖全帙。臣外祖故重臣李崇祜,以春坊,首尾侍講,故臣有所承聞者。純廟初元,召對則講綱目,每日早朝,召接持公事承旨,筵未退而召儒臣,開講午漏而,退申刻後,又召坐直承旨與儒臣,講論諸書,討論歷代事蹟,仍及國朝典章閭閻物情,日以爲常,樂而不倦,此臣之出入前席而仰覩者也。日講之規,卽殿下家法,而今人之皆認以爲當行者也。殿下之停掇講對,經歲閱月,召接之稀闊,亦如此,彼遐遠之人,得見爛報,其不曰吾君之罕御經筵稀接臣隣若此,則何以望政令德化之盛乎?人心,易散而難收,近聞外道民情,實不勝憂懼矣。程子之勉其君曰,親宦官宮妾時少,親賢士大夫時多。殿下於此,無容加勉,實爲卓越之聖德,而獨以經幄之久停,故大小群情,攢手顒祝,雖今日亟行講讀召接之擧,課日勤行,則遠近瞻聆,莫不欣欣蹈舞,如雷之歡聲,將遍於域中,是豈以家喩戶說而然哉?誠以民心所同,自然如是矣。聞日前開講時,久旱而得雨,都民欣欣相告曰,此吾聖上講學之所致也。此可見下民蘄祝之深且切矣。伏望以民國爲念,惕然立志,自今日慥慥於是,孜孜於是,克臻日就月將之工,則慶幸懽祝,當如何哉?臣雖居閒之時,每念及講學一事,不覺涕淚,屢煩前後之奏,而今又衷情所發,敢此仰陳矣。上曰,當如所奏從近開講矣。道喜曰,首揆今以講學事,眷眷仰陳矣。見方日候雖熱,而漸至涼生之時,唯幸頻開講席,以寒曝爲戒,無或間斷,千萬伏望。上曰,北伯今有窠矣。方伯擇任,常所當愼,而北關尤重,且當異舶往來之時,此時此任,不可不另擇矣。元容曰,聖敎及此,臣不勝感激。一國蒼生家家戶戶,皆望殿下而爲生者也。殿下以愛民之心,有此愼擇方伯之敎。昔宋主之言曰,以吾祖宗愛育生養之民,付之庸官汚吏,誠可痛哭,古賢主之存心於愛民,有如此者矣。惟我英廟·正廟難愼於是任,每臨筵席,屢加詢採,誠以治民之責,專在於是職也。伏願常留聖念,每差方伯之時,先念民生,以小民休戚,專係方伯臧否爲心,則奉行之臣,亦必精白剡擧,而自有功效於民矣。上曰,然矣。北伯,各別擇差也。元容曰,精擇愼簡,亦不出登筵諸宰之中矣。上曰,此似然矣。元容曰,如朴永元者,實合此任矣。上曰,好矣。筵退後,卽爲薦望以入也。元容曰,近聞洋舶,無常往來於北海之境,至泛於商船漁舟所不通之地云。莫測其情狀,而汲水船雖泊岸之時,言語不通,文字莫憑,問情實無其路,而蓋其只泛大洋,自去自來,初無相關於我國,則任之而已,何必或追問或執留乎?惟當嚴飭海邊守宰,其於瞭望防守之節,少不敢稽忽矣。上曰,然。觀其狀啓,書字與語音,無以辨解,問情亦難矣。大船若泊岸,則不可不問情,而泛行之時,何可追問乎?上命大臣就座。鍾應曰,諸宰奏事。憙淳曰,別無所奏矣。鍾應曰,玉堂所懷奏之。承輔曰,臣以空疎魯莽,濫廁經幄,今又進登前席,榮感極矣。素蔑學識,何敢以見職自居,而區區憂愛之忱,不容不有所仰奏矣。俄者領左相,俱以勉聖學事,勤勤仰奏,至蒙翕受之優批,而顧今急務,舍此勤講學一事,更有何事乎?往在乙巳冬間,殿下頻賜召接,臨筵問難,三晝五鼓,樂而忘疲。臣於是時,適攝堂后,屢登講筵,伏覩我殿下天縱之姿,好學之盛,卓越百王,登筵諸臣,退而相慶,至于遐鄕,無不聞風欣抃。自是以後,數年之間,或有召接之命,而始於月前,特命召對,亦不過行三次而止,停輟常多。臣未敢知燕閒之中,進覽何書,如何講學,而第伏念爲學之要,最忌作輟之無常。程子曰,修學不誠,則志不固,周子曰,其志無誠,則學不立。由此觀之,學問之工,非誠不可,誠者,眞實無妄之謂也。雖在一言一動之間,尙不可舍是而用功,況於學問之道乎?殷〈高〉宗之終始典學,卽此誠也,文王之純亦不已,亦此誠也,此豈非今日所可監法者乎?見今庚炎將退,殿角生涼,晨夕之間,日開講筵,勤接臣僚,講論旨義,反復問難,而常以一誠字深留聖念,無或間斷,則聖學之日月將就,其在斯矣,聖化之天地位育,亦由是矣。此非臣一人之所蘄祝也,實是八域群生所共顒望者也。伏願殿下,懋哉懋哉焉。上曰,所陳甚好,當體念矣。出擧條鍾應曰,今日賓對,兩司無一人進參,事甚未安。違牌諸臺,竝推考,何如?上曰,依爲之。出擧條元容更爲進前奏曰,寶鑑校正本,又當費如干日准閱後,可以進覽矣。纂輯本,卽諸堂之各自分年編輯,故卷數爲多,校正本則體裁謹嚴,謹爲刪節入錄,故正宗朝寶鑑,當爲五六編,開印後若有一二漫字之釐改處,則似不必番番入稟矣。上曰,依此爲之。元容曰,原編首卷中,今番新編摠目摠敍凡例,當爲添入矣。上曰,依此爲之。元容曰,英廟寶鑑中,甲辰追上尊號,當爲奉書,而事體重大,何以爲之乎?上曰,或有前例乎?元容曰,寶鑑,成於正宗壬寅,而追上,在於甲辰,前例則無之矣。上曰,太廟奉安冊,亦爲請出改編乎?元容曰,寶鑑之請出改粧,前亦多有已例矣。上曰,然矣。原編中奉書改印,可也。元容曰,原編中跋文,移入於首卷,而新撰跋文,當爲編入於翼宗寶鑑編末,故敢達矣。上曰,依此爲之。元容曰,新編中御製序文及諸臣座目箋文,當爲編入於原編首卷,故敢達矣。上曰,依此爲之。元容曰,御製序文,依已例,自內閣校閱,何如?上曰,依此爲之。元容曰,奉安件及進上件各一件及刻本一件,先以活字印出,而板刻後進上及頒賜件,追後印出似好,故敢達矣。上曰,依此爲之,可也。命大臣先退。又命史官就座,仍命退。諸臣以次退出。
上在昌德宮。停常參·經筵。
朴來萬啓曰,明日召對,取稟。傳曰,停。
趙秉緯啓曰,來二十一日,朝參日次矣,敢稟。傳曰,停。
朴來萬啓曰,來二十一日,輪對日次矣,敢稟。傳曰,當次人受點後,日次待令。
趙秉緯啓曰,行大司憲李魯秉,執義金元植,持平徐大淳在外,掌令趙龜植·宋廷和,持平李舜善未肅拜,監察茶時之意,敢啓。傳曰,知道。
假注書金學初時無職名,令該曹依例付軍職,冠帶常仕,何如?傳曰,允。
備邊司,御營大將金煐·任聖臯·洪在龍。
傳于趙秉緯曰,飭已施矣,前御營大將尹義儉仍任。
趙秉緯啓曰,前御營大將尹義儉仍任事,命下矣。方在罷散中,何以爲之?敢稟。傳曰,敍用。
又啓曰,御營大將尹義儉仍任事,命下矣。卽爲牌招,傳授命召,何如?傳曰,允。
又啓曰,御營大將尹義儉,時無職名,令該曹口傳付軍職,何如?傳曰,允。
兵曹口傳政事,護軍尹義儉。
兵曹,御營大將單尹義儉。
傳于趙秉緯曰,同副承旨許遞,前望入之。
承旨前望入之,李鼎在落點。
趙秉緯啓曰,吏曹判書趙鶴年,參判尹致秀,參議洪祐喆牌不進,推考傳旨及罷職傳旨,今方捧入,而開政命下之後,如是違牌,事甚未安。參判陳疏,判書更爲牌招,何如?傳曰,允。參議只推,一體牌招。
傳于趙秉緯曰,吏曹參判疏批已下,一體牌招。
有政。吏批,判書趙鶴年牌招不進,參判尹致秀進,參議洪祐喆牌招不進,右副承旨趙秉緯進。啓曰,判書趙鶴年,參議洪祐喆竝牌招不進,小臣獨政未安,何以爲之?敢稟。傳曰,仍爲之。以李裕膺爲應敎,朴斆默爲修撰,徐左輔爲判尹,金鼎集爲工曹參判,洪敬謨爲判義禁,姜時永爲知經筵,趙得林爲知春秋,金學性爲弘文提學,徐戴淳爲同義禁,趙鶴年爲觀象提調,趙冀永爲景慕宮提調,金學性爲平市提調,尹致定爲瓦署提調,李最在爲江華經歷,韓龍源爲宗簿主簿,宋太熙爲義盈主簿,鄭永朝爲司饔奉事,金漢淳爲洪州牧使,張龍逵爲海南縣監,金元奎爲桃源察訪。咸鏡監司單朴永元。
兵批,判書趙冀永病,參判南獻敎病,參議沈熙淳在外未肅拜,參知沈宜冕進,同副承旨趙熙哲進。同知單趙鎭達,大護軍姜時永,護軍李根友,副護軍申大膺·趙雲澈·吳致賢·李晉翼·李源祚·任泰錫·白能洙·成載韶·金達衡·金鼎淵,副司正任應準·金學初,兼咸鏡道兵馬水軍節度使單朴永元。
吏批,再政。以宋持養爲刑曹參判,李爲掌樂正,兪致善爲司成,沈元澤爲繕工副正,朴鎬源爲典籍,李源一爲造紙別提,李象愼爲內資直長,同春秋單趙得林。
兵批,再政。副護軍李宜翼。
趙秉緯,以司饔院都提調意啓曰,本院前奉事宋太熙,時帶燔造之任,而今日政事,義盈庫主簿陞遷矣。燔事方張,不可付之生手,本院主簿中,依已例相換,以爲竣事之地,而時在燔所,使之際朝辭察任,何如?傳曰,允。
吏批,三政。以李根友爲左尹,成載璜爲尙衣僉正,徐眉淳爲長興奉事,義盈主簿宋太熙,司饔主簿李根榮相換。
吏批,四政。以金在弘爲典籍,南浚爲典獄參奉。
以吏曹參議洪祐喆再牌不進罷職傳旨,傳于趙秉緯曰,只推。
朴來萬,以禮曹言啓曰,卽接江華留守趙亨復移文,則以爲本府鄕校聖殿鋪陳,年久破傷,將以今秋釋菜,兼告修改,告由移還安祭香祝,自本曹啓稟下送云矣。江華府鄕校聖殿鋪陳,今秋釋菜,當爲兼告修改,告由移還安祭香祝,卽令該司,照例磨鍊下送,而祝文中措辭撰出事,一體分付,何如?傳曰,允。
趙秉緯,以都摠府言啓曰,今日入直內三廳·武兼·禁軍及軍兵等,當爲中日習射技放,而大殿誕日前一日相値,不得設行之意,敢啓。傳曰,知道。
吏曹參判尹致秀疏曰,伏以臣於本月十三日,伏奉敎旨,以臣爲吏曹參判者,臣聞命怔營,歷日徊徨,實不知措躬之所也。噫,八柄,重政人之操,貳銓,倣小宰之選,辨論澄汰,縱不自專,通塞甄別,均之爲責,非他司佐貳之占署名位,仰成長僚之可比。臣是何人,敢擬此任?臣嘗攝乏於末議,蔑效於已試,職稍卑而猶難參佐,階愈進而不容再誤,此已臣逡巡却顧,寵以若驚者也。臣本鈍拙,百不猶人,惟殿下不以卑鄙,曲賜洪庇,隆天厚地,報答無階,縱夷險之不揀,奈淵谷之如臨?只以蹈謹守約,處散避要,爲可幸無罪之歸,曷嘗倖冀妄想於華貫膴仕也哉?然而比歲以來,門戶之盛,品秩之顯,有非單寒家世之所嘗睎,無官不做,有做輒先,叨躐焉太驟,而已冒揚粃之譏,儲望則孔多,而反有積薪之歎。自恕也厚,尙難爲解,求眼者存,指斯何謂?循分增慙,量能滋懼,蚤夜蹙蹙,不敢遑寧。牌招狎臨,開政有命,命臣以銓臣之事,悚恧加於始拜,惶隘若無所容。愼惜,熙朝所以立政,全保,上天所以爲仁,臣安得不仰首鳴號,以祈於慈覆之下哉?玆敢罄悉衷私,干冒宸嚴。伏乞聖明,俯垂鑑諒,將臣新授銓職,亟行鐫改,以幸公私,不勝大願。臣無任云云。答曰,省疏具悉。卿其勿辭行公。
大司諫徐相敎疏曰,伏以臣賦性魯下,受才凡劣,萬不近似於淸朝耳目之任,而迺於月初,忽伏奉薇垣除旨。臣聞命以來,感恩怵義,宜卽出肅,少伸叩謝之忱,而臣之夙年貞疾,闖發於溽暑之中,證形危劇,氣息澌綴,沈淹床玆,亦已一月之久矣。召牌日臨,惟事違傲。論以病勢,實無詣公之望,揆諸義分,徒犯逋命之罪。不可曠者職任也,不可强者實病也,則亦安得不呼籲於天地父母之下,仰冀恩諒也哉?玆敢略暴衷悃,仰瀆崇嚴。伏乞聖慈,俯垂鑑燭,將臣職名,亟許遞改,俾便公私焉。臣於丐免之章,不宜贅他,而臣嘗聞之,見無禮於君,如鷹鸇之逐鳥雀,乃臣分也。臣請一言以效之。竊惟我殿下,以金興根,爲何如人也?以若處地,有若恩遇,末光常依於日月,隆渥殆深於河海,感激圖報,宜倍餘人,而奈其賦性慘刻,行己閃巧,權要,外示不屑,而內實貪戀,世務,陽若無干,而陰自綢糾,欲擠陷異己,則工於遮眼,欲吹噓所好,則習於假手,出入殿陛,小無敬畏之心,伺察宮闈,顯有締結之跡,溫室之樹,無所不言,屈軼之草,必指此人,宜殿下斥逐之不暇,而乃反寵之以崇秩,委之以重藩,豈不有欠於明好惡嚴淑慝之政乎?臣謂慶尙監司金興根,亟施投畀之典,以爲爲人臣辜恩負國者之戒宜矣。臣無任云云。省疏具悉。此重臣寧有是也?此果公議乎?爾其勿辭察職。
上在昌德宮。停常參·經筵。
大殿誕日,內閣·政院·玉堂·朝廷二品以上·六曹堂上單子問安。答曰,知道。大王大妃殿·王大妃殿·中宮殿,內閣·政院·玉堂·朝廷二品以上·六曹堂上口傳問安。答曰,知道。
朴來萬啓曰,明日召對,取稟。傳曰,停。
李鼎在啓曰,行大司憲李魯秉,執義金元植,持平徐大淳在外,掌令趙龜植·宋廷和,持平李舜善未肅拜,監察茶時之意,敢啓。傳曰,知道。
趙秉緯啓曰,弘文提學金學性,藝文提學金英淳,旣入闕中,不爲肅謝,直爲出去,事甚未安。竝推考,何如?傳曰,允。
朴來萬,以禮曹言啓曰,今此大殿誕日諸道所封賀箋中,咸鏡監司李嘉愚纔已削職,洪州牧使徐灝淳身故,所封箋文,依前例竝不爲捧入之意,敢啓。傳曰,知道。
上在昌德宮。停常參·經筵。
朴來萬啓曰,明日召對,取稟。傳曰,停。
趙熙哲啓曰,行大司憲李魯秉,執義金元植,持平徐大淳在外,掌令趙龜植·宋廷和,持平李舜善未肅拜,監察茶時之意,敢啓。傳曰,知道。
李鼎在啓曰,右承旨尹致英,今日不爲仕進,卽爲牌招,何如?傳曰,允。
朴來萬啓曰,三皇忌辰日親行望拜禮,前期一日以稟事,曾有定式矣。今二十一日神宗皇帝忌辰日親行望拜禮,何以爲之?敢稟。傳曰,遣承旨奉室奉審。
趙秉緯啓曰,同義禁徐戴淳,除拜後過三日不爲出肅,依定式推考警責,仍卽牌招察任,何如?傳曰,允。
備忘記,楊州牧使李熙絅下直,長弓一張,長箭一部,片箭一部,筒兒一箇賜給。
朴來萬啓曰,卽者檢閱金德根,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,左右史不可不備,別兼春秋李·洪祐命·金炳雲,竝卽牌招,推移入直,何如?傳曰,允。
以右承旨尹致英牌不進罷職傳旨,傳于趙秉緯曰,只推。
以別兼春秋李·洪祐命牌不進罷職傳旨,傳于趙秉緯曰,只推。
傳于朴來萬曰,左承旨許遞,前望單子入之。
承旨前望單子入之,徐相敎落點。
朴來萬啓曰,新除授左副承旨徐相敎,卽爲牌招,何如?傳曰,允。
以左副承旨徐相敎牌不進罷職傳旨,傳于朴來萬曰,只推。
朴來萬,以禮曹言啓曰,卽接京畿監司金箕晩移文,則以爲積城縣鄕校聖殿鋪陳,年久渝傷,將於今秋釋菜,兼告修改,告由移還安祭香祝,自本曹啓稟下送云矣。積城縣鄕校聖殿鋪陳,今秋釋菜,當爲兼告修改,告由移還安祭香祝,卽令該司,照例磨鍊下送,而祝文中措辭撰出事,一體分付,何如?傳曰,允。
又以禮曹言啓曰,卽接全羅監司洪羲錫移文,則以爲高山縣鄕校聖殿,棟椽,朽傷滲漏,將於今秋釋菜,兼告修改,告由移還安祭香祝,自本曹啓稟下送云矣。高山縣鄕校聖殿修改,今秋釋菜,當爲兼告擧行,告由移還安祭香祝,卽令該司,照例磨鍊下送,而祝文中措辭撰出事,一體分付,何如?傳曰,允。
趙熙哲,以兵曹言啓曰,卽接景慕宮入直守門將訓鍊院判官金錫禹手本,則本宮右掖門挾墻半間頹圮云。爲先令繕工監,堅實圍排,依例樹柵,卽速修築,衛軍二名定立,限改築間,嚴加守直,亦令巡邏營門,申飭校卒,各別巡察之意,分付,何如?傳曰,允。
又以兵曹言啓曰,禁軍別將吳一善,身病猝重,無望供職,呈狀乞遞矣。實病旣如此,則有難强令察任,改差,何如?傳曰,允。
兵曹,以李元夏爲禁軍別將。
趙熙哲,以總衛營言啓曰,本營屬三鎭營束伍軍兵等今秋習操,因備邊司稟處停止,只以官鎭門聚點設行,而其中有堤堰修築處,則依例代點赴役事,申飭之意,敢啓。傳曰,知道。
又以義禁府言啓曰,因備邊司草記,富寧府使李義明,付之攸司,以爲勘處事,批旨內,允下矣。李義明,時在任所,依例發遣府羅將,交代後拿來,何如?傳曰,待待命拿囚。
檢閱金德根疏曰,伏以臣母宿病,當此蒸濕之時,一倍添劇,委頓床笫,連試藥餌,而未有分寸之效,促臣歸視。臣聞報煎熬,按抑無術,略控短章,徑出脩門。伏乞聖慈,俯垂鑑諒,亟遞臣職,以便救護,仍治臣擅離之罪,以昭法紀焉。臣無任云云。省疏具悉。爾其勿辭救護。
上在昌德宮。停常參·經筵。
藥房都提調朴晦壽,提調徐箕淳,副提調洪鍾應啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣,卿等不必入侍矣。大王大妃殿·王大妃殿·中宮殿口傳問安。答曰,知道。
大王大妃殿進御歸茸君子湯,待下敎製入事,榻前下敎。
趙熙哲,以都摠府言啓曰,今日入直內三廳·武兼·禁軍及軍兵等,中日習射技放,請出標信。傳曰,知道。
朴來萬啓曰,明日召對,取稟。傳曰,停。
趙熙哲啓曰,合辭許久闕啓,事甚未安。除在外·未署經外,未肅拜人員,竝卽牌招,何如?傳曰,允。
洪鍾應啓曰,左承旨尹致英,左副承旨徐相敎,今日不爲仕進,竝卽牌招,何如?傳曰,允。
趙熙哲啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
以江原監司朴容壽狀啓,寧越府民家漂頹事,傳于趙熙哲曰,聞甚矜惻。元恤典外,別加顧助,結構奠接之方,廟堂措辭分付。
注書韓敬源病,代以李徹宰爲假注書。
趙秉緯啓曰,假注書李徹宰時無職名,令該曹依例付軍職,冠帶常仕,何如?傳曰,允。
趙熙哲啓曰,行大司憲李魯秉,執義金元植,持平徐大淳在外,掌令趙龜植·宋廷和,持平李舜善牌不進,監察茶時之意,敢啓。傳曰,知道。
以司諫申佐模,掌令趙龜植·宋廷和,持平李舜善牌不進罷職傳旨,傳于趙熙哲曰,只推。
以左副承旨徐相敎牌不進罷職傳旨,傳于趙熙哲曰,只推。
兵曹,以金翰喆爲禁衛中軍。
趙秉緯,以禮曹言啓曰,太廟展謁,每以春秋定式取稟矣。今秋展謁吉日,以何間推擇乎?敢稟。傳曰,以晦間擇入。
又以禮曹言啓曰,以太廟展謁取稟草記,傳曰,以晦間擇入事,命下矣。展謁吉日,令日官李秉洪推擇,則今七月二十八日二十九日俱吉云。以何日定行乎?敢稟。傳曰,二十九日爲之。
又以都摠府言啓曰,副摠管朴蓍會,以御營中軍,軍兵等中日試射放事,南小營晝仕出去之意,敢啓。傳曰,知道。
又以成均館大司成意啓曰,本館入直,久任郞廳外,他郞不得入直,若有代員替直之事,則草記代直事,曾有定式矣。司成兪致善在外未肅拜,直講金昌秀,典籍柳光睦,俱爲呈旬,時無入直之員,以他郞官,姑爲代直,何如?傳曰,允。
義禁府照目粘連,宣傳官鄭頤源矣本府議啓內,標信事體愼重,而徑先下鑰,致煩再開,雖緣昧例,自歸溺職。以此照律,罪笞四十收贖,附過還職,私罪,奉敎依允爲旀,功減一等爲良如敎。
咸鏡監司朴永元疏曰,伏以今者北藩之命,謬及於無似之身,臣卽受恩未酬之蹤也。湯火且不避,況刺史牙纛,古人所以爲榮,其材力,苟可以擔夯,惟當感激趨膺,何辭之敢爲?第伏念豐沛故都,邊塞重防,鎖鑰之托,自昔難愼,邇來歉荒屢臻而州郡凋弊,徵斂不息而生靈殿屎,今又異船出沒,而遐俗易駭易騷,溢目憂虞,誠有朝夕渙散之形,此時此任,須得長於識慮素有威望者,彈壓懷綏之然後可也。臣之不能於是,聖上豈未照燭也乎?臣嘗忝按南節矣,荷聖朝優假,倖免大何,然力不勝任,如弱駑引重,幾顚且蹶,到今追惟,不覺顔騂。方其年紀强壯,稍可策勵,而猶尙如此,矧今齒髮已衰,疾病恒痼,形殼徒存,神精全耗,雖欲重理朽鈍,以效一日之責,而不可得矣。惟我殿下,推如傷若保之恩,揀承流宣化之才,臨筵勤諮,德意藹然,而乃以鹵莽頹孱無用之物,苟然充之,不幾近於反鑑索照,而不其缺於北民之望乎?臣未暇爲臣憂,而爲朝廷惜此擧也。歷日思惟,冒承無路,略入文字,仰暴情實。惟聖明察之,將臣新除職名,回授可堪之人,以幸一路民庶,千萬大願。臣無任云云。答曰,省疏具悉。卿其勿辭,往欽哉。
上在昌德宮。停常參·經筵。
趙秉緯啓曰,明日召對,取稟。傳曰,停。
趙熙哲啓曰,合辭許久闕啓,事甚未安。除在外·未署經外,未肅拜人員,竝卽牌招,何如?傳曰,允。
又啓曰,來二十五日,朝參日次矣,敢稟。傳曰,停。
尹致英啓曰,左副承旨徐相敎,今日不爲仕進,卽爲牌招,何如?傳曰,允。
傳于尹致英曰,戶房承旨,與禮曹堂上·戶曹郞廳,馳詣宣武祠,奉審摘奸以來。
傳于趙熙哲曰,都承旨·右承旨·左副承旨竝許遞,前望入之。
承旨前望入之,李鼎臣·權馦·洪遠燮落點。
趙秉緯啓曰,新除授承旨李鼎臣,方在罷散中,何以爲之?敢稟。傳曰,敍用。
注書洪鍾雲病,代以李崙夏爲假注書。
李崙夏有頉,代以黃鍾顯爲假注書。
傳于趙熙哲曰,臺諫竝許遞,前望入之。
趙熙哲啓曰,大司憲·執義·掌令二員·持平二員未差,監察茶時之意,敢啓。傳曰,知道。
臺諫前望入之,大司憲徐箕淳,大司諫權大肯,執義沈敦永,司諫申佐模,掌令李濟達·趙雲卿,持平洪在重·宋廷和,獻納兪錫煥,正言金昌秀·金觀燮落點。
傳于趙熙哲曰,呈告摠管許遞,前望入之。
摠管前望入之,副摠管李景純落點,李宜植添書落點。
趙熙哲,以都摠府言啓曰,新除授副摠管李宜植,時無職名,令該曹口傳付軍職,何如?傳曰,允。
兵曹口傳政事,護軍李宜植。
以左副承旨徐相敎牌不進罷職傳旨,傳于趙熙哲曰,只推。
趙秉緯啓曰,吏曹郞廳來言,守令有闕,政事,取稟。傳曰,當日爲之。
趙熙哲,以兵曹言啓曰,今七月二十九日,大駕詣宗廟展謁時,何營軍兵隨駕,何營軍兵留陣,禁軍及馬步軍,以幾番幾哨磨鍊,而餘軍留營,何以爲之乎?敢稟。傳曰,總營馬軍一哨,訓局馬軍三哨,步軍五哨,訓鍊大將率領爲先廂,禁御兩營騎士各二番,鄕軍各二哨,禁衛大將率領爲後廂,禁軍三番磨鍊,留營·留陣置之。
又以戶曹言啓曰,時御所內各司雨漏修改吉日時,令日官李正修推擇,則今七月二十七日辰時爲吉云。以此日時擧行之意,敢啓。傳曰,知道。
又以禁衛營言啓曰,本營哨官嚴允復,身爲入直將官,事多疎忽,爲先汰去之意,敢啓。傳曰,知道。
上在昌德宮。停常參·經筵。
權馦啓曰,明日召對,取稟。傳曰,停。
洪遠燮啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
權馦啓曰,左右史不可不備。檢閱金德根,由限已過,卽爲牌招入直,何如?傳曰,允。
又啓曰,假注書黃鍾顯,時無職名,令該曹依例付軍職,冠帶常仕,何如?傳曰,允。
傳于趙秉緯曰,都承旨牌招。
趙秉緯啓曰,吏曹郞廳來言,政事當日爲之事,命下,而判書趙鶴年,參議洪祐喆,俱爲病不來,參判尹致秀受由在外,不得開政云。判書·參議,竝卽牌招,何如?傳曰,允。
傳于趙秉緯曰,都承旨,更爲牌招。
傳于洪遠燮曰,臺諫之昨朝違牌,暫遞旋拜者,肆然以在外懸頉,此何道理,此何事體?其外亦多在外,人人如此,則臺閣其將空虛乎?不可但以駭然言。元在外外懸頉人,竝捧現告削職。
洪遠燮啓曰,行大司憲徐箕淳,掌令李濟達·趙雲卿牌不進,執義朴斆默,持平林翰洙未肅拜,金斗欽在外,監察茶時之意,敢啓。傳曰,知道。
以掌令李濟達·趙雲卿,正言金昌秀牌不進罷職傳旨,傳于洪遠燮曰,只推。
趙秉緯,以吏曹言啓曰,今日政廳,考見平安道褒貶啓本,則安州牧使李在稼,以役其孔殷慮非不周爲目,博川郡守李玄益,以倘不亟還幾致愆分爲目,則俱宜置下考,而置諸中考,殊無嚴明殿最之意。該道臣,推考警責,安州牧使李在稼,博川郡守李玄益,竝罷黜,何如?傳曰,允。
又以吏曹言啓曰,掌試時各道都事,例以侍從差出矣。忠淸道都事金容煥,全羅道都事羅時鏞,黃海道都事黃履明,江原道都事金洛斗,咸鏡道都事邊亨淳,平安道都事崔大寔,俱未經侍從,竝依例改差,何如?傳曰,允。
洪遠燮,以兵曹言啓曰,坼見平安監司趙斗淳褒貶啓本,則金城別將金啓濂,以三年窠邊將,兩次褒貶居中,一中,雖遇赦蕩滌,其不職可知,罷黜。慈母別將張鳳翰之翰字,以漢字書之。奏御文字,何等審愼,而如是疎忽,不可無警。推考,何如?傳曰,允。
又以兵曹言啓曰,五衛將趙雲杓·李秉燮·金鍾亨,俱以病難供職,呈狀乞遞,竝改差,何如?傳曰,允。
有政。吏批,判書趙鶴年進,參判尹致秀受由在外,參議洪祐喆牌招不進,右副承旨權馦進。以李若愚爲禮曹判書,金德喜爲刑曹參議,姜漢赫爲直講,李根榮爲平市主簿,申錫禧爲忠淸都事,金世鎬爲慶尙都事,睦仁栽爲全羅都事,趙文和爲黃海都事,洪秉壽爲江原都事,李敎寅爲咸鏡都事,李光敏爲平安都事,李承輔爲忠淸道京試官,尹行謨爲慶尙道京試官,李升洙爲全羅道京試官,李裕膺爲平安道京試官,兪鎭五爲安州牧使,李根永爲楚山府使,徐相稷爲渭原郡守,李胄遠爲博川郡守,鄭學權爲孟山縣監,趙廷祖爲景陽察訪。故通德郞趙宇喆贈吏參例兼,故通德趙榮晉贈吏議,五衛將趙鎭達兩代。
兵批,判書趙冀永進,參判南獻敎在外,參議沈熙淳病,參知沈宜冕入直,同副承旨洪遠燮進。啓曰,京畿水使,今當差出,而當品中可擬之人乏少,堂上曾經兵使及他道兵使竝擬,何如?傳曰,允。以趙雲杓爲僉知,張有聞·鄭民行·李忠求爲五衛將,宋近洙爲文兼,金樂升爲訓鍊主簿,李圭徹爲京畿水使,大護軍李魯秉,護軍洪鍾應·李鼎在,副護軍朴來萬·徐相敎,副司直金元植·趙龜植·徐大淳·李舜善·洪秉壽,副司果尹禹錫·金世鎬,副司正李徹宰·黃鍾顯,以上竝單付。
吏批,再政。以朴斆默爲執義,韓升烈爲司諫,林翰洙·金斗欽爲持平,尹堉爲獻納,成遂默爲左參贊,趙然牧爲義盈主簿。喬桐府使單李圭徹今加嘉善,加資事承傳。
兵批,再政。申鍾應爲武兼,鄭宅善爲慶尙右兵使,同知單張有聞,僉知單李忠求,副司果金秉周。
吏批,三政。左參贊單李憲球,右參贊單成遂默。
兵批,三政。李敎俊爲宣傳官。
兵批,四政。鄭秀鉉爲都摠經歷。
以吏曹參議洪祐喆牌不進罷職傳旨,傳于趙秉緯曰,只推。
都承旨李鼎臣疏曰,伏以臣待罪畿藩,才不勝任,前後二十有一朔,無一修擧,有百瘡疣,謠俗之淳淆,不能採察,民生之舒慘,不能詢訪,衆瘼之膠固,不能釐革,經用之枵蕩,不能牽補,每自循檢,罔非溺職,而至於向來之失,已彰著無餘矣。陵寢奉審,何等重大,而船隻之等候,未克優數,大僚之渡涉,遲留半日,錯誤之罪,實難自恕。同朝忠厚,只請薄勘,聖恩曲貸,不加重誅,臣媿恐懍蹙,直欲鑽地而不可得也。退伏江郊,杜門屛息,方切悔尤之不暇,不意知申之除,遽及於此際,恩敍繼降,庚牌屢臨。臣聞命惝怳,實不省措躬之所也。方面之寄,孤負旣多,奉命之行,愆滯至此,而纔罷旋宥,職名依舊,臣何敢以是爲幸,自同無故,彯纓結綬,靦然抗顔於周行之列乎?然則卽不過徒知貪慕全昧廉恥之一鄙夫耳。臣雖不肖,豈忍爲此?況今臣以蒲柳先衰之質,當夏秋交換之節,素患風痰,已爲貞痼,而新添感滯,近益委頓,以情以病,承膺無路。由前則已著瘝曠之咎,由後則自速逋慢之誅,有臣如此,焉逭重律?玆敢冒死控籲於聽卑之天。伏乞聖明,鐫臣朝籍,歸臣司敗,以罪其罪,俾爲不職者之戒焉。臣無任云云。答曰,省疏具悉。旣往,卿其勿辭行公。
上在昌德宮。停常參·經筵。
洪遠燮,以都摠府言啓曰,今日入直內三廳·武兼·禁軍及軍兵等,中日習射技放,請出標信。傳曰,知道。
權馦啓曰,明日召對,取稟。傳曰,停。
洪遠燮啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
趙秉緯啓曰,假注書李徹宰,身病猝重,勢難察任,今姑改差,何如?傳曰,允。
李徹宰改差,代以朴珪壽爲假注書。
傳于洪遠燮曰,以其家世篤之勳勞,邇來眷遇之隆重,苟無所失,人言奚爲至哉?以此人得此言,尤不得不責備。慶尙監司金興根,施以刊削之典。
洪遠燮啓曰,行大司憲徐箕淳,執義朴斆默,掌令李濟達·趙雲卿,持平林翰洙牌不進,金斗欽在外,監察茶時之意,敢啓。傳曰,知道。
以執義朴斆默,掌令李濟達·趙雲卿,持平林翰洙,正言金昌秀牌不進罷職傳旨,傳于洪遠燮曰,只推。
傳于洪遠燮曰,朝家之設置臺閣,豈爲課日違召而止乎?日前諫疏,予旣付之公議,則三司宜有可否,而一向寥寥,此果顧瞻乎,侮弄乎?君綱臣分,掃地無餘。大司憲徐箕淳,大司諫權大肯,竝姑施譴削之典。
傳于趙秉緯曰,敦寧都正許遞,金漢淳除授。
吏曹口傳政事,敦寧都正單金漢淳,除授事承傳。
傳于權馦曰,內閣提學未差之代,政官牌招,開政差出。
趙熙哲,以宣惠廳言啓曰,本廳郞廳鄭憲容,實病難强,呈狀乞遞,改差,何如?傳曰,允。
上在昌德宮。停常參·經筵。
自辰時至人定,灑雨下雨,測雨器水深二分。
權馦啓曰,明日召對,取稟。傳曰,停。
洪遠燮啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
權馦啓曰,禮曹判書李若愚,除拜後過三日不爲出肅,依定式推考警責,仍卽牌招察任,何如?傳曰,允。
李鼎臣啓曰,假注書朴珪壽,時無職名,令該曹依例付軍職,冠帶常仕,何如?傳曰,允。
又啓曰,卽伏見平安兵使李定鉉今春夏等褒貶啓本,則邊將無一人居下,殊無嚴明殿最之意,推考警責,何如?傳曰,允。
傳于洪遠燮曰,都憲諫長有闕之代,前望入之。
權馦啓曰,吏曹判書趙鶴年,參議洪祐喆牌不進,推考傳旨及罷職傳旨,今方捧入,而開政命下之後,如是違牌,事甚未安。參判尹致秀受由在外,判書更爲牌招,何如?傳曰,允。參議只推,一體牌招。
權馦,以吏曹言啓曰,新除授楚山府使李根永戶奴呈狀內,矣上典老母年今七十七歲,法不當遠赴,照例遞改云。親年旣如是,依法典改差,何如?傳曰,允。
又以吏曹言啓曰,新除授江原道都事洪秉壽,與洪川縣監洪秉元,有同姓四寸應避之嫌,未赴任都事,與道內守令相避,則都事遞改,載在法典。江原道都事洪秉壽改差,何如?傳曰,允。
有政。吏批,判書趙鶴年進,參判尹致秀受由在外,參議洪祐喆牌招不進,右副承旨權馦進。以金學性爲奎章閣提學,金禹銖爲修撰,李應植爲同義禁,徐有薰爲同春秋,金英淳爲內醫提調,尹致秀爲內資提調,李爲兵曹正郞,趙鳳熙爲引儀,金大根爲慶尙監司,姜㳣爲江原都事,李聞榮爲洪州牧使,任泰昇爲楚山府使。兼春秋單金政源,故都正鄭學耕贈兵參訓都例兼,慶尙右兵使鄭宅善考。
兵批,判書趙冀永病,參判南獻敎在外,參議沈熙淳入直政事進,參知沈宜冕病,同副承旨洪遠燮進。副護軍韓喆裕·李根永,副司果徐容輔,副司正朴珪壽,以上竝單付。
兵批,再政。兼慶尙道兵馬水軍節度使單金大根。
傳于權馦曰,泮宮繕修,實幾年未遑之事,今已訖役,不可無示意。居齋儒生應製,明日明倫堂爲之,弘文提學,待明朝牌招。
洪遠燮啓曰,大司憲未差,執義朴斆默,掌令趙雲卿未肅拜,李濟達陳疏,持平林翰洙牌不進,金斗欽在外,監察茶時之意,敢啓。傳曰,知道。
以持平林翰洙,正言金昌秀牌不進罷職傳旨,傳于洪遠燮曰,只推。
以吏曹參議洪祐喆牌不進罷職傳旨,傳于洪遠燮曰,只推。
傳于洪遠燮曰,予非必欲使此輩,論目下事也,臺體朝綱,不容乃爾。旣有昨日處分,則宜其警畏,而今又肆然違牌,或止自列,此果效死乎,立節乎?壞蔑臣分,眼無君父,至此之極,寧欲無言,寧欲無言。掌令李濟達,持平林翰洙,正言金昌秀,竝湖沿投畀。
傳于洪遠燮曰,掌令李濟達上疏還給。
傳于洪遠燮曰,臺諫有闕之代,前望入之。
臺諫前望入之,大司憲閔致成,大司諫李孝淳落點。
臺諫前望入之,掌令李承輔,持平李又新,正言金應夏落點。
洪遠燮啓曰,掌令李承輔旣在闕中,不爲肅謝,直爲出去,事甚未安,推考,何如?傳曰,允。
權馦,以奎章閣言啓曰,新除授提學金學性,卽爲牌招察任,何如?傳曰,允。
又以奎章閣言啓曰,新除授提學金學性敎旨安寶次,濬哲之寶,請出之意,敢啓。傳曰,知道。
執義朴斆默,掌令趙雲卿等聯名疏曰,伏以臣等,姿性庸愚,本不合於淸朝耳目之任,而猥膺臺閣之寄,自速逋傲之罪,諫疏嚴峻,宜有公議,而一向含嘿,無所可否,伈泄度日,違召而止,朝綱分義,掃地盡矣,自顧其罪,難逭重律。伏見昨日都憲諫長處分下者,尤萬萬惶懍,直欲鑽地而入,溘然無知。揆以臺體,各有言事之責,不可專諉於長官,厥辜惟均。豈可倖免?玆敢冒死聯陳,仰瀆崇嚴。伏乞聖明,亟命司敗,勘以當律,以肅綱紀焉。臣等方俟譴罰,何敢以臺職自居,妄有論說?而噫彼金興根之處地何如,眷遇何如?圖報之誠,宜倍他人,而貪戀權要,綢繆世務,遮眼之計,必售於擠人,假手之術,輒行於引類,昧溫室不言之戒,遭人臣難洗之彈,諫疏所論,罄無餘蘊。聖敎若曰,苟無所失,人言奚爲至哉,天鑑孔昭,已盡照燭,而罰止刊削,輿情愈菀。伏願聖明,淵然三思,特降處分,亟施投畀之典,以重臺言,以靖世道,千萬幸甚。臣無任云云。省疏具悉。都憲諫長之譴削,特出於存事體,爾等亦難免同勘。然爾等安知無此議,而終爲長官之所沮遏乎?但所言便不新奇,本事又不必張大矣。
掌令李濟達疏曰,伏以臣昨伏見傳敎下者,辭旨截嚴,有非臣子之所敢承聆。萬萬惶懍,萬萬震慄,五官失守,四體不收,卽欲鑽地溘然,未能卽遂。有臣如此,其何以自立於覆載之間乎?日前前諫長徐相敎,疏論金興根之許多負犯,極其嚴峻,而我殿下付之公議,則爲臺閣者,固當嚴辭斥討,不可沁泄虛徐,而今臣則泯然嘿然,裒如沒覺,一日二日,晏若無事,有如平時臺職之隨例違召者然,朝體蔑矣,臣分壞矣。聖度天大,譴削之薄罰,只何於長官。臣亦三司中一人,若以罰不及身,自居見職,不識同勘之義,亦昧自刻之道,則朝體尤蔑於無餘,臣分益壞於已虧,跼高蹐厚,無所逃罪。今臣情踪,卽同已勘之長官,則亦何敢視同恒人,肆然言事乎?臣罪至此,尤增惶蹙。玆敢冒死自刻。伏乞聖明,亟賜嚴勘,以肅朝綱焉。臣無任云云。
上在昌德宮。停常參·經筵。
藥房都提調朴晦壽,提調金英淳,副提調李鼎臣啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣,卿等不必入侍矣。大王大妃殿·王大妃殿·中宮殿口傳問安。答曰,知道。
權馦啓曰,今日乃是處暑,自明日視事,當爲取稟,而晩炎猶甚,無異盛暑,姑觀日候稍涼,更稟之意,敢啓。傳曰,知道。
又啓曰,明日召對,取稟。傳曰,停。
洪遠燮啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
李鼎臣啓曰,右承旨趙秉緯,今日不爲仕進,卽爲牌招,何如?傳曰,允。
又啓曰,備邊司郞廳來言,今日賓廳日次,而領議政鄭元容,左議政金道喜俱有身病,右議政未差,不得來會云矣,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,假注書黃鍾顯,身病猝重,勢難察任,今姑改差,何如?傳曰,允。
黃鍾顯改差,代以南鍾順爲假注書。
權馦啓曰,弘文提學金學性牌不進,推考傳旨,今方捧入,而應製試取命下之後,如是違牌,事甚未安。更爲牌招,何如?傳曰,允。
又啓曰,弘文提學金學性,疏批已下,卽爲牌招,何如?傳曰,允。
權馦,以奎章閣言啓曰,提學金學性,疏批已下,卽爲牌招察任,何如?傳曰,允。
傳于尹致英曰,左承旨持此御題,與弘文提學,偕往泮宮,試取以來。
尹致英啓曰,臣與弘文提學金學性,偕往泮宮,居齋儒生,應製試取,則收券爲一百三張矣,捧入之意,敢啓。傳曰,知道。
傳于尹致英曰,居齋儒生應製賦居首三下進士柳馥直赴會試,之次草三下進士李膺河給二分,之次次上生員朴駿寧等五人,各八子百選一件賜給。
傳于尹致英曰,入格儒生,明日待令。
洪遠燮啓曰,大司憲閔致成,持平李又新·金斗欽在外,執義朴斆默,掌令李承輔·趙雲卿未肅拜,監察茶時之意,敢啓。傳曰,知道。
以執義朴斆默,掌令李承輔·趙雲卿,正言金應夏牌不進罷職傳旨,傳于洪遠燮曰,只推。
以右承旨趙秉緯牌不進罷職傳旨,傳于洪遠燮曰,只推。
洪遠燮啓曰,卽者吏曹郞廳來言,博川郡守李胄遠,當爲署經,而兩司不備,不得署經云。除在外外,未肅拜人員,竝卽牌招,何如?傳曰,允。
傳于權馦曰,前旣聯箚,後乃獨避,其計欲左乎,欲右乎?昨日處分之下,又此自列而止,蔑國綱而壞臣分,尤有甚於李濟達輩。此若施法,法亦可惜。掌令趙雲卿上疏還給,本職姑爲遞差,捧納承旨,亦爲遞差。
權馦啓曰,臣與同副承旨洪遠燮伴直矣,纔已遞差出去,伴直無人。左副承旨趙熙哲,所當牌招,而拘於廳規,不得請牌。何以爲之?敢稟。傳曰,牌招。
權馦,以禮曹言啓曰,卽接京畿監司金箕晩移文,則慶尙道東萊倭獻進上船二隻,今月初四日,到楊州德沼浦,爲石所觸,仍爲致敗,多發軍人,設機搜拯,而丹木三十五隻及明礬十四隻全數未拯云矣。倭獻進上水沈物種之拯出後完全與否及數爻之如何,姑無以詳知,待東萊府使牒報,區別開錄以入計料,而莫重進上,有此臭載之患者,極爲驚悚。東萊府使趙徽林,從重推考,進上次知·訓導·領來監官,竝令本道,照法嚴勘,何如?傳曰,允。
又以義禁府言啓曰,掌令李濟達,持平林翰洙,正言金昌秀,竝湖沿投畀事,承傳啓下矣。李濟達,全羅道茂長縣,林翰洙,全羅道沃溝縣,金昌秀,全羅道興德縣,竝湖沿投畀,而以承傳內辭意,具罪目,依例發遣府羅將,押送于各其配所,何如?傳曰,允。
奎章閣提學金學性疏曰,伏以臣頃伏奉文苑除旨,惕微分之太濫,愧官名之不稱,縮伏累日,不敢爲叩謝計,昨又誤恩荐降,加之以內閣提學之銜,牙牌促召,典式莫嚴,一肅一否,固涉斑駁,而內閣之望,卽由文苑備擬,則實不可差殊於其間,故遂托趨走之恭,未免冒沒而退,而若臣驚懍震越,益不省其自措矣。文苑是何等職也,內閣又何等地也?以臣之顓蒙愚劣,左兜右攬,有若非此莫可者然,而中間相去未幾日耳。臣未暇爲朝廷官人之憂,而此殆臣負且乘之災也。考試而作人才,辭命而賁皇猷,蘇軾所謂文章之外非取他事者,卽兩館之任也。西序琬琰,尊聖謨於日月,天府圖書,贊晟化於休明,表率群僚,專綰院務,卽長閣者職耳。於此數事,臣果有一毫彷彿者否乎?臣於閣銜,曾亦竊忝者再矣。昔之時,年淺責寡,尙諉以仰成於先進誘掖之惠,有俟於他日長益之望,而今者所叨,以其地則竿步已極,以其才則管見無進,功令之業,便已忘於筌蹄,貿昧之識,尙多眩於魯魚,居然四十而無聞,猶復假其名而責其實,不幾近於掘井於臨渴乎?且臣歷考創始以後擬議館閣之臣,則其聞望也老成也,擧多當世之選,未或有如臣之年而學而膺此任者,則臣以何說,敢希承當?臣本寒素,家傳謹拙,區區至願,惟隨分祿仕,可幸無罪,而駸駸然資級日富,名位日顯,赫然馳騖而不息,此古人所云不知稅駕之所者也。噫,臣旣忝任使,厚蒙洪庇,凡係燥濕夷險,不宜揀擇去就,況此至榮極耀之地,何苦爲辭巽丐免之計,而誠以淸峻之綴,不可以重誤,詞翰之職,不可以濫冒。臣若以倖叨爲倘來,暫膺爲固有,則是自欺也,欺世也,又欺天也。臣雖無肖,汚不爲此。且今應製有命,牌召屢辱,愧悚加於始拜,惶隘無所自容。玆敢仰暴衷赤,冒干崇嚴。伏乞聖慈,念公器之不輕,軫輿情之未協,亟遞臣所授館·閣兩銜,以全微諒,千萬幸甚。臣無任云云。答曰,省疏具悉。卿其勿辭行公。
應敎李裕膺,校理洪翼燮·李升洙,副校理朴永輔,修撰金禹銖等聯名箚曰,伏以臣等,猥以無似,職忝論思,臺論峻發,宜有公議,而含默曠日,無所可否,朝綱臣分,掃地無餘,自顧職名,重勘是俟。卽伏見昨日兩司長官處分下者,臣等溺職之罪,尤無所逃矣,萬萬惶蹙,殆無措躬之所。其不言之失,臣等與兩司均焉。豈可諉罪於獨當,而自晏於倖逭?玆敢冒死聯籲。伏乞聖明,亟勘臣等當被之律,以爲不職者之戒焉。臣等方俟譴罰,何敢以見職自居,而噫,彼金興根,以若處地,被此眷遇,恩渥殆深於河海,圖報曾蔑於毫絲,貪戀權要而外示不屑,綢繆世務而陽若無干,擠陷異己,吹噓所好,假手遮眼,無所不爲,而諫疏所論,罄悉無餘。伏想殿下,庶盡照燭,而罰止刊削,公憤愈鬱。伏願聖明,淵然深思,特降處分,亟允臺臣之請焉。取進止。答曰,省箚具悉。爾等不見憲臺聯疏之批乎?甚爲爾等惜之。
執義朴斆默,掌令李承輔·趙雲卿,正言金應夏等聯名箚曰,伏以我東方含生之類,孰不被洪恩厚澤,孰不欲竭力盡忠,以事王室,而至若刋削罪人金興根,則世篤之勳勞何如也,眷遇之隆重,何如也?以若恩造,以若處地,爲國圖報之誠,宜倍他人,裨補則無可顯稱,對揚則無所實著,而自有其失,不無所犯。故世論喧傳,臺疏峻發,辜負之跡,於是乎畢露無餘,而我殿下深仁盛德,不忍加誅,曲貸之恩,縱至於刋削而止,其於人言之所至,公議之莫遏,何哉?臣等以爲,刋削罪人金興根,亟施投畀之典,斷不可已也。取進止。答曰,省箚具悉。此果懲討乎,玩弄乎?甚糢糊矣。
執義朴斆默,掌令李承輔,正言金應夏伏以,臣等,昨疏略暴愚見,故俄陳短箚,只擧其槪,直請處分,而辭不達意,誠未孚格。及伏奉批旨,惶隕震懍,實非人臣所敢聞之敎,高天厚地,靡所自容,嶺海斧鉞,恭竢嚴誅,而見職未缷之前,彝性未泯,更申前說,伏願垂諒焉。噫,彼金興根之負犯,卽國人之所共憤也。厚被河海之恩渥,曾無絲毫之報效,權要則外示不屑,而莫掩其貪戀之習,世務則陽若無干,而未免其綢繆之心,擠陷異己,每售遮眼之計,吹噓所好,輒行假手之術,以至於殿陛之無嚴,溫室之敢言,諫疏臚列,畢露無餘。此則聖鑑之所照燭,而公議亦不可掩,兪音尙靳,臺論未伸。臣等固知其世篤勳勞眷遇隆重之故,姑從寬典,期於全保,而公憤因是而愈菀,輿論因是而愈沸,雖我殿下深仁盛德,曲加容貸,而其如國綱何哉?以臣等情踪之危蹙,何敢縷陳,而以疏以箚,不敢回避者,誠以臺體然也,臣分然也,玆敢相率申籲。伏願聖明,廓揮乾斷,亟下嚴命,刋削罪人金興根,夬施竄配之典,以壹民志,以靖世道,仍治臣等忨愒之罪,以振朝綱,以安私分,千萬幸甚。臣等方治疏更懇,而俄箚聯名之掌憲,卽仍出去,不爲參論,雖不知事故之如何,而不可置而勿論,乞賜嚴勘,以存公法焉。取進止。答曰,省箚具悉。爾等今始知之乎?此人以處地之崇顯,眷毗之隆重,至於此境,實朝著之不幸。日昨處分,亦出於期待之厚責備之切,則刋削非輕律,而終始全保,又予苦心也。雖爾等,交章迭發,決無撓奪之理。但念重臺閣,所以尊朝廷,伸公議,所以待世臣,特依所請,金興根,施以光陽縣投畀之典。如是曲循洞諭之後,又或不知予本意,稱以言事,有紛聒囂訛之習,則象魏在彼,爾等愼之。掌憲事,於渠何足責乎?
掌令趙雲卿疏曰,伏以臣今伏承兩司聯箚批旨下者,惶懍震越,五內失守,四體不收,罔知攸措,卽欲溘然而不可得矣。臣本以庸陋空疎之物,猥忝臺閣,畢竟僨誤,壞損臺體,自分必至,果當嚴懲討之時,始以含默之罪,旣伏承萬萬惶蹙之嚴旨,情錯魂倒,隨衆聯陳,今爲再矣,又伏承爲人臣不敢當之敎,以此懍懍之情踪,何敢自立於覆載之間乎?未除前日之愆,重添罔赦之辜,臣罪至此,鈇鉞猶輕。臣於是也,豈敢視同恒人,晏居臺次,肆然言事乎?玆敢冒死自劾。伏乞聖明,亟賜嚴誅,以昭法紀焉。臣無任云云。
上在昌德宮。停常參·經筵。
趙熙哲,以都摠府言啓曰,今日入直內三廳·武兼·禁軍及軍兵等,中日習射技放,請出標信。傳曰,知道。
趙秉緯啓曰,明日召對,取稟。傳曰,停。
趙熙哲啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
備忘記,富寧都護府使鄭善容,茂山都護府使李信泳下直,各長弓一張,長箭一部,片箭一部,筒兒一箇賜給。
尹致英啓曰,假注書南鍾順,時無職名,令該曹依例付軍職,冠帶常仕,何如?傳曰,允。
又啓曰,假注書朴珪壽,身病猝重,勢難察任,今姑改差,何如?傳曰,允。
朴珪壽改差,代以趙秉學爲假注書。
趙秉緯啓曰,吏曹郞廳來言,承旨有闕,政事,取稟。傳曰,前望入之。
承旨前望入之,韓正敎落點。
傳于尹致英曰,左承旨·同副承旨竝許遞,前望入之。
承旨前望入之,洪祐喆·沈宜冕落點。
傳于趙秉緯曰,入格儒生,延英門外施賞。
趙秉緯啓曰,守令署經事,命下矣。執義朴斆默,掌令李承輔,正言金應夏,旣有只推之命,竝更牌招,何如?傳曰,允。
趙熙哲啓曰,大司憲閔致成,持平金斗欽·李又新在外,執義朴斆默,掌令李承輔牌不進,一員未差,監察茶時之意,敢啓。傳曰,知道。
以執義朴斆默,掌令李承輔,正言金應夏牌不進罷職傳旨,傳于趙秉緯曰,只推。
以執義朴斆默,掌令李承輔,正言金應夏牌不進罷職傳旨,傳于趙熙哲曰,只推。
趙秉緯,以奎章閣言啓曰,書香閣秋孟朔大奉審,當朔內擇日擧行事,草記蒙允矣。令日官李正修推擇,則今月二十七日爲吉云。以此日擧行之意,敢啓。傳曰,知道。
又以奎章閣言啓曰,頒賜冊子安寶次,奎章之寶,請出之意,敢啓。傳曰,知道。
又以禮曹言啓曰,卽接廣州留守洪學淵移文,則以爲本府鄕校聖殿正間滲漏,將於今秋釋菜,兼告修改,告由移還安祭香祝,自本曹啓稟下送云矣。廣州府鄕校聖殿修改,今秋釋菜,當爲兼告擧行,告由移還安祭香祝,卽令該司,照例磨鍊下送,而祝文中措辭撰出事,一體分付,何如?傳曰,允。
又以禮曹言啓曰,郊壇四孟朔,遣禮郞看審有無頉,自該曹草記事,曾有定式矣。發遣郞廳,東郊先農壇·先蠶壇·馬祖壇,南郊南壇·雩祀壇·漢江壇·司寒壇,北郊祈雨壇·厲壇,次第看審,則南壇·先農壇·雩祀壇·漢江壇·祈雨壇·馬祖壇·厲壇,壇上及四面紅箭門墻垣階砌俱爲無頉,而先蠶壇東西南三邊紅箭門,司寒壇南邊紅箭門頹仆,卽爲修改事,分付該監,而此後看護等節,另加申飭之意,敢啓。傳曰,知道。
趙熙哲,以義禁府言啓曰,刊削罪人金興根,光陽縣,施以投畀之典事,承傳啓下矣。金興根,全羅道光陽縣投畀,而以承傳內辭意,具罪目,依例發遣府都事,自京畿始興地執捉,仍令押送配所,何如?傳曰,允。
應敎李裕膺,校理洪翼燮·李升洙,副校理朴永輔,修撰金禹銖等聯名箚曰,伏以臣等,昨陳一箚,以其情則俟勘居先,以其言則請討緩時,辭不達意,誠未仰格,及伏奉批旨下者,惶懍震惕,罔知攸措。見職未解之前,終有所不可泯默者,玆敢相率申籲,伏願垂察焉。噫,彼投畀罪人金興根之負犯,臺疏交奏,罄悉無餘,卽公議之所峻激,而輿情之所共憤也。以若處地之崇顯,以若眷毗之隆重,恩深河海,而罔念圖報,裨蔑毫絲,而惟事辜負,貪戀權要,綢繆世務,假手之習,暗售於吹噓,遮眼之計,莫掩於擠陷,而至於出入殿陛,小無敬畏者,許多所犯,已是聖鑑之所照燭,而昨日處分,雖出於全保好生之盛德至仁,負此罪犯,勘止投畀,其何以明好惡而辨淑慝乎?聖敎若曰,苟無所失,人言奚爲至哉?伏未知我殿下,旣察其有罪,而不以罪罪之,臣等誠莫曉聖意之攸在也。又若曰,交章迭發,決無撓奪之理。夫莫嚴者邦憲也,莫遏者公憤也。聖上雖欲曲庇而容貸,其於國綱何哉?以此人而負此罪,不可但以投畀而止。伏乞聖明,更加三思,廓揮乾斷,亟降處分,以靖世道,以洩輿憤焉。取進止。答曰,省箚具悉。爾等試思之。初箚之太草率,再箚之極稽緩,其可曰論事乎?予之不加譴責,非爾等之無所失,特不欲張大也。況本事,已洞諭於臺箚之批,今不必更煩矣。
上在昌德宮。停常參·經筵。
自人定至二十八日開東,灑雨下雨,測雨器水深一寸。
趙秉緯啓曰,明日召對,取稟。傳曰,停。
李鼎臣啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
又啓曰,假注書趙秉學,時無職名,令該曹依例付軍職,冠帶常仕,何如?傳曰,允。
傳于趙秉緯曰,承旨有闕之代,前望入之。
承旨前望入之,尹景善落點。
尹致英啓曰,新除授同副承旨尹景善,卽爲牌招,何如?傳曰,允。
趙秉緯啓曰,守令署經事,命下矣。執義朴斆默,掌令李承輔,正言金應夏,旣有只推之命,竝更牌招,何如?傳曰,允。
以執義朴斆默,掌令李承輔,正言金應夏牌不進罷職傳旨,傳于趙秉緯曰,只推。
趙秉緯啓曰,守令署經事,命下矣。執義朴斆默,掌令李承輔,正言金應夏,旣有只推之命,竝更牌招,何如?傳曰,允。
趙熙哲啓曰,大司憲閔致成,持平李又新·金斗欽在外,執義朴斆默,掌令李承輔牌不進,一員未差,監察茶時之意,敢啓。傳曰,知道。
以執義朴斆默,掌令李承輔,正言金應夏牌不進罷職傳旨,傳于趙熙哲曰,只推。
趙熙哲,以兵曹言啓曰,再明日宗廟展謁時,本曹堂上,全數進參,而參判南獻敎在外,參知未差,無以備員,參判·參知,令政院稟旨變通,仍令該曹,以在京無故人,口傳差出,待下批牌〈招〉,以爲進參之地,何如?傳曰,允。許遞。
吏曹口傳政事,以姜爲兵曹參判,鄭翊朝爲參知。
以兵曹參知鄭翊朝牌不進罷職傳旨,傳于趙熙哲曰,只推。
沈宜冕,以奎章閣言啓曰,臣等進詣書香閣,御眞展奉奉審無頉,而奉謨堂及閣內諸處,亦爲無頉之意,敢啓。傳曰,知道。
兵曹口傳政事,副護軍單洪祐喆。
咸鏡監司朴永元疏曰,伏以臣辭不獲命,行將赴任矣,臣之父母墳山,在於京畿長湍地,今當遠離,冞切霜露之感,請告展省,自不容已。伏乞聖明,俯賜諒察,許臣往來之暇,俾伸至情,千萬幸甚。臣無任云云。答曰,省疏具悉。卿其往省焉。
右承旨洪祐喆疏曰,伏以臣與行都承旨臣李鼎臣,有翁壻應避之嫌,揆以格例,在下當遞。玆敢短章陳籲,仰瀆崇嚴。伏乞聖明,俯垂鑑諒,亟遞臣所帶之職,以存公格,以安私分焉。臣無任云云。省疏具悉。所請依施。
上在昌德宮。停常參·經筵。
趙熙哲啓曰,大司憲閔致成,持平李又新·金斗欽在外,執義朴斆默,掌令李承輔傳旨未下,一員未差,監察茶時之意,敢啓。傳曰,知道。
以執義朴斆默,掌令李承輔,正言金應夏再牌不進罷職傳旨,傳于趙熙哲曰,只推。
趙熙哲啓曰,守令署經事,命下矣。執義朴斆默,掌令李承輔,正言金應夏,旣有只推之命,竝卽牌招,何如?傳曰,允。
沈宜冕啓曰,明日大駕詣宗廟入齋室後,大王大妃殿·王大妃殿問安,何承旨進去乎?敢稟。傳曰,同副承旨進去。
趙熙哲啓曰,明日動駕,兩司侍臣,當爲進參。除在外外,未肅拜人員,竝待開門牌招,何如?傳曰,允。
傳于沈宜冕曰,明日出宮內門路,以協陽門爲之。
尹景善,以吏曹言啓曰,卽接掌樂院牒報,則以爲今此擧動時,本院正,例以協律郞進參,而正未差矣,卽速變通,以爲及時擧行之地云。掌樂院正未差之代,口傳備擬以入之意,敢啓。傳曰,知道。
沈宜冕,以奎章閣言啓曰,守宮檢校直閣李景在,待開門牌招,何如?傳曰,允。
又以禮曹言啓曰,卽接京畿監司金箕晩移文,則以爲楊根郡鄕校聖殿正間滲漏,將於今秋釋菜,兼告修改,告由移還安祭香祝,自本曹啓稟下送云矣。楊根郡鄕校聖殿修改,今秋釋菜,當爲兼告擧行,告由移還安祭香祝,卽令該司,照例磨鍊下送,而祝文中措辭撰出事,一體分付,何如?傳曰,允。
又以禮曹言啓曰,東萊府使上送去丁未條入送使倭及別差倭所獻進上物種,依昨年上來別幅數爻,看品捧入,而其中明礬一千四百斤,丹木三千五百斤,漂流未拯,貼金小屛風一雙,紋紙六百片,沈水破傷,故單子中懸註以入之意,敢啓。傳曰,知道。
又以成均館大司成意啓曰,今此監試初試時照訖講,前期定日,自本館草記事,已有禮曹節目啓下矣。日字當爲預定,來八月初七日爲始開講之意,敢啓。傳曰,知道。
趙熙哲,以刑曹言啓曰,卽接忠淸監司金洙根文移,則結城縣徒三年定配罪人鄭仁甲,韓山郡徒一年定配罪人宋致明,限滿云矣。取考曹上配案,則仁甲,毆打至親家奴致死罪,乙巳七月定配,致明,詬辱雜岐官罪,丁未七月定配,今已限滿的實。依法典放送後,徒流案頉下事,分付道臣之意,敢啓。傳曰,知道。
又以義禁府言啓曰,明日擧動時,本府都事,當爲全數進參,而都事任勉常奉命在外,令該曹口傳相換,以爲分排擧行之地,何如?傳曰,允。
吏曹口傳政事,以趙龜植爲掌樂正,禁府都事任勉常,禮賓主簿高濟羲,以上相換。
慶尙監司金大根疏曰,伏以臣儱侗譾劣,知識疎闇,無一可取,有百不猶,內外歷揚,俱是洪造,恩深河海,榮溢門闌,其欲圖報,糜粉赴蹈,不足以喩其萬一。夫爲臣子而受君父罔極之恩者何限,而豈有如賤臣者乎?藉使臣窮年而不霑寸祿,終世而不做一官,臣之涯分,已萬萬踰濫,惟宜投置冗散,俛守拙分,追逐行隊,終免顚越,庶或爲一分不報之報矣。千萬夢想之外,伏奉除旨,以臣爲慶尙道觀察使者,臣雙擎華誥,驚怛震懍,莫省所以自措也。竊念嶺以南,壤地最鉅,素爲八路之雄藩,財賦廣而支調大,人民盛而簿書繁,先賢之風烈雖長,而俗習不古,隣國之接濟極浩,而委輸不絶,自昔稱大去處大難治,而邇來痼瘼日滋,矯捄沒策,今已至於收拾不得者久矣。夫國家之倚重,生靈之休戚,專係於方岳之愼簡,苟非才猷足以剸理,威望足以彈壓,則上固不可輕授,下亦不得冒據。況此最鉅之局,最雄之藩,其弊敗之若是最甚者乎?臣祖昔年,亦莅此藩,今於五十年之間,遺愛未泯,先䠱尙存,顧臣顓蒙,無能爲役,而踵武於棠苃之地,聽事於桐鄕之民,則舊恩新榮,縱切含戴,其於仰孤寵寄,俯忝先蹟,何哉?此臣之所大懼也。且臣父語臣曰,家本寒素,世受國恩,頂踵毛髮,皆歸造化,恒切感激,繼以憂惕,夫何數日之內,特除恩資,加於賤身,重臬新命,又及無肖,惡盈好謙,天理昭然,負乘致寇,倚伏是戒,只有殫竭心膂,以少效塵刹之報而已。父子聚首,矢心隕結,而臣之才具量識,本無可稱,雖在執事之末,尙不克負荷,矧敢不自揣分,徒藉恩命,坐致全省之狼狽,而重貽九重之憂慮哉?以公則大誤民事,以私則拚棄庭訓,參倚已熟,承膺無路。玆敢略陳肝血,仰瀆崇嚴。伏乞聖慈,曲垂矜察,亟賜鐫改,回授可堪之人,以重藩寄,以安微分。臣無任云云。答曰,省疏具悉。卿其勿辭,往欽哉。
上在昌德宮。停常參·經筵。
大駕詣宗廟入齋室後,藥房·內閣·政院·玉堂口傳問安。答曰,知道。大王大妃殿·王大妃殿,遣承旨問安。答曰,知道。展謁還入齋室後,藥房·內閣·政院·玉堂口傳問安。答曰,知道。還內後,藥房·內閣·政院·玉堂口傳問安。答曰,知道。
沈宜冕啓曰,明日召對,取稟。傳曰,停。
尹致英啓曰,司僕寺內乘來言,捲簾,取稟。傳曰,捲三面。
趙熙哲啓曰,大司憲閔致成,持平李又新·金斗欽在外,執義朴斆默,掌令李承輔牌不進,一員未差,監察茶時之意,敢啓。傳曰,知道。
尹景善啓曰,臣以大王大妃殿·王大妃殿問安進去,下直之意,敢啓。傳曰,知道。
以執義朴斆默,掌令李承輔,正言金應夏牌不進罷職傳旨,傳于趙熙哲曰,只推。
趙熙哲啓曰,守令署經事,命下矣。執義朴斆默,掌令李承輔,旣有只推之命,竝卽牌招,何如?傳曰,允。
以執義朴斆默,掌令李承輔牌不進罷職傳旨,傳于趙熙哲曰,只推。
以忠淸監司金洙根狀啓,進上早紅柿子等,節序太早,限內不得封進,惶恐待罪事,傳于沈宜冕曰,勿待罪事,回諭。
沈宜冕,以奎章閣言啓曰,大駕今已還宮,守宮檢校直閣李景在,依定式減下,何如?傳曰,允。
尹景善,以吏曹言啓曰,今此社稷大祭兼報謝祭薦俎官預差,前承旨洪遠燮塡差,而時無職名,令該曹口傳付軍職,何如?傳曰,允。
兵曹口傳政事,副護軍單洪遠燮。
戊申七月二十九日辰時,大駕詣宗廟秋展謁擧動入侍時,行都承旨李鼎臣,左承旨尹致英,右承旨趙秉緯,左副承旨沈宜冕,右副承旨趙熙哲,同副承旨尹景善,記事官韓敬源·洪鍾雲·趙然興·閔致庠,直提學金大根,檢校直閣鄭㝡朝,檢校待敎南秉哲·李㘾·李裕元·洪淳穆,以次侍立。時至,通禮跪啓請外辦。上具翼善冠·衮龍袍,乘輿出宣化門。藥房提調金英淳,副提調李鼎臣進前奏曰,侵早勞動,聖體,若何?上曰,一樣矣。仍出協陽門,通禮跪啓請降輿乘輦,上降輿乘輦,由肅章門·進善門,出敦化門,進發至宗廟大門外。通禮跪啓請降輦乘輿,上降輦乘輿。至齋室門外,通禮跪啓請降輿,上降輿入齋室。展謁時至,通禮跪啓請出次,上改具冕服以出,步詣至東神門外。通禮跪啓請執圭,鼎臣進圭。上執圭。致英曰,侍衛使之來待于西神門乎?上可之。入就版位,通禮跪啓請鞠躬四拜興平身,上行四拜禮,仍詣殿內各室奉審訖,仍出西神門。通禮跪啓請釋圭,上釋圭,鼎臣跪受。英淳曰,乘輿以進,似好矣。上曰,置之。仍詣永寧殿東神門外,通禮跪啓請執圭。鼎臣進圭。上執圭入就版位。通禮跪啓請鞠躬四拜興平身,上行四拜禮。仍詣殿內各室奉審訖,還出東神門。通禮跪啓請釋圭,上釋圭,鼎臣跪受。領議政鄭元容,左議政金道喜,判府事朴晦壽進前奏曰,日候陰濕,此時勞動,聖體,若何?上曰,一樣矣。晦壽曰,乘輿以進,似好矣。上曰,置之。仍還入齋室。傳曰,侍衛軍兵雨具,從便爲之。出傳敎少頃,通禮跪啓請外辦,上改具翼善冠·衮龍袍以出。通禮跪啓請乘輿,上乘輿。大司成李㘾進前奏曰,泮宮修葺之役,今已垂訖矣,不可無重修記實之文,而明倫堂,卽親臨試講之所,且春宮入學,例在此堂,事體與尋常公廨,殊別,凡揭壁文字,有不可自下擅便,故敢此仰達矣。上曰,前有可據之例,而誰可撰進乎?㘾曰,曾經文衡,似當撰進矣。上曰,領府事撰進,可也。上仍出廟大門,通禮跪啓請降輿乘輦,上降輿乘輦,進發至敦化門,由進善門·肅章門,至協陽門外。通禮跪啓請降輦乘輿,上降輦乘輿,入協陽門,命出標信解嚴,由宣化門還內。諸臣以次退出。
上在昌德宮。停常參·經筵。
藥房提調金英淳,副提調李鼎臣啓曰,太廟展謁,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣,卿等不必入侍矣。大王大妃殿·王大妃殿·中宮殿口傳問安。答曰,知道。
沈宜冕啓曰,明日召對,取稟。傳曰,停。
趙熙哲啓曰,大司憲閔致成,持平李又新·金斗欽在外,執義朴斆默,掌令李承輔傳旨未下,一員未差,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
李鼎臣啓曰,左承旨尹致英,今日不爲仕進,卽爲牌招,何如?傳曰,允。
傳于沈宜冕曰,禮房承旨,馳詣宗廟·徽定殿·景慕宮,奉審摘奸以來。
傳于沈宜冕曰,行戶曹判書徐憙淳,進饌儀軌堂上差下,前牧使鄭憲容,瓦署別提徐承淳,竝郞廳加差下。
沈宜冕,以弘文館言啓曰,副校理宋近洙,副修撰李鍾浩在外,修撰金禹銖,副修撰金翊鎭差祭,修撰一員未差,下番闕直,事甚未安。應敎李裕膺,副應敎金萬根,校理李升洙,副校理朴永輔,竝卽牌招,以爲推移,姑降入直之地,何如?傳曰,允。
又以奎章閣言啓曰,明日卽書香閣朔奉審日次,臣進詣擧行之意,敢啓。傳曰,知道。
以執義朴斆默,掌令李承輔牌不進罷職傳旨,傳于趙熙哲曰,只推。
趙熙哲啓曰,守令署經事,命下矣。執義朴斆默,掌令李承輔,旣有只推之命,竝卽牌招,何如?傳曰,允。
又啓曰,博川郡守李胄遠,憲府雖已署經,諫院則大司諫李孝淳,司諫韓承烈,獻納尹堉,正言金觀燮在外,只有正言金應夏一人,不得備員署經,何以爲之?敢稟。傳曰,一司除署經。
修撰金禹銖疏曰,伏以臣生長嶠南,賦性庸愚,聞見謏寡,學不足以資啓沃,才不足以備顧問,區區志願,惟在於處之冗散,獲沾斗升之祿,以養老父母而已。邇來濫被瀛選,涯分已踰,頃叨玉署,昵侍經幄,欲進蕘言,則皆是古人粗迹,欲陳時宜,則不解今日急務,龍光若偏於臣身,微誠蔑效於圖報,憂惶踧踖,撫躬自訟。不意今者,謬恩又加,管蒯不棄,華誥聯翩,臣感極震悸,尤不自措。夫論思之職,爲任最重,君德之成就,聖學之進益,皆係於此,其不可人人而冒居也明矣。矧今殿下春秋鼎盛,學業日新,尤當竗選才學俱優之人,朝夕左右,雙隻晉對,討論經史,商確古今,以之輔導聖德,啓發聰明,而豈可以如臣至愚極陋無所肖似者,充位備員,以招濫吹之譏哉?金馬鑾坡,群彦麻列,臣於其間,雖幸蒹葭之倚玉樹,燕石之混琳琅,而其如常調庸品,平日無聞,忱雖切於願忠,學實昧於裨德,自知甚明,忸忸以居,實無萬一稱塞之望。伏願聖明,亟遞臣所叨之職,使上無虛授之譏,而下免冒進之誚,以便公私焉。臣於丐免之章,不宜贅他,而區區私情,實有不得已仰達於孝理之下。臣父今年六十有九,臣母今年七十有三,崦嵫暮景,氣息奄奄,寄身床褥,滋味是須,而臣家本貧寒,誠又淺薄,藥物之補,尙矣無論,菽水之供,常患不繼,生計本疎於鳩拙,子職只切於烏哺。伏乞天地父母,下臣此章,亟命選曹,畀臣一小縣,以伸便養之誠,千萬血祝之至。臣無任云云。省疏具悉。疏辭,許令該曹稟處。
吏曹啓目粘連,觀此弘文館修撰金禹銖上疏,則以爲臣父今年六十有九,臣母今年七十有三,崦嵫暮景,氣息奄奄,寄身床褥,滋味是須,而臣家本貧寒,誠又淺薄,藥物之補,尙矣無論,菽水之供,常患不繼,生計本疎於鳩拙,子職只切於烏哺。伏乞亟命選曹,畀臣一小縣,以伸便養之誠亦爲白有臥乎所,金禹銖之家貧親老菽水難繼之狀,卽通朝之所共知,許畀一邑,俾遂便養願,允合於孝理之政是白乎矣。經幄之臣,出補外邑,事體不輕,臣曹不敢擅便。上裁,何如?判付啓,依回啓施行爲良如敎。
上在昌德宮。停常參·經筵。
申時,灑雨下雨,測雨器水深四分。
趙熙哲啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
尹致英啓曰,來初五日,朝參日次矣,敢稟。傳曰,停。
備忘記,昌城都護府使李玄璣,高陽郡守李人圭下直,各長弓一張,長箭一部,片箭一部,筒兒一箇賜給。
尹致英啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
沈宜冕,以禮曹言啓曰,每年各陵展謁,春則二三月,秋則八九月取稟事,曾有定式矣。今秋展謁,定於何陵,而以何間擇吉乎?敢稟。傳曰,當詣綏陵親祭矣。日字,以九月旬前擇入。
又以禮曹言啓曰,以陵幸取稟草記,傳曰,當詣綏陵親祭矣,日字,以九月旬前擇入事,命下矣。幸行吉日,令日官李秉洪推擇,則來九月初四日初十日俱吉云。以何日定行乎?敢稟。傳曰,以初四日爲之。
傳于尹致英曰,軍士房承旨入侍。
兵曹,綏陵幸行時軍令,九月初四日出宮,綏陵展謁,自闕門十八里,親祭,當日還宮。
傳于沈宜冕曰,今番幸行時諸般擧行,依京擧動例爲之,務從省約,出還宮時植炬置之,凡係役民事,皆以儲置米會減,十里外斥堠伏兵,傳語軍置之,外驛補把,亦依今春例除之事,分付。
趙熙哲啓曰,大司憲閔致成,持平李又新·金斗欽在外,執義朴斆默,掌令李承輔牌不進,一員未差,監察茶時之意,敢啓。傳曰,知道。
以執義朴斆默,掌令李承輔牌不進罷職傳旨,傳于趙熙哲曰,只推。
以應敎李裕膺,副應敎金萬根,校理李升洙,副校理朴永輔牌不進罷職傳旨,傳于趙熙哲曰,只推。
沈宜冕,以弘文館言啓曰,下番闕直,事甚未安。應敎李裕膺,副應敎金萬根,校理李升洙,副校理朴永輔,旣有只推之命,與修撰金禹銖,副修撰金翊鎭,竝卽牌招,以爲推移入直之地,何如?傳曰,允。
傳于尹致英曰,明日出宮門路,以協陽門爲之。
傳于沈宜冕曰,發遣吏郞,諸執事淸齋與否,摘奸以來。
沈宜冕,以奎章閣言啓曰,景慕宮望廟樓,今朔奉審無頉之意,敢啓。傳曰,知道。
沈宜冕啓曰,卽者副校理朴永輔,以其親病,投章徑行,原疏纔已捧入矣。所當直捧禁推傳旨,而此與無端下鄕有異,從重推考,何如?傳曰,允。
沈宜冕,以進饌儀軌廳堂上意啓曰,本廳郞廳前牧使鄭憲容,時無職名,令該曹口傳付軍職,使之冠帶常仕,何如?傳曰,允。
兵曹口傳政事,副司果單鄭憲容。
沈宜冕,以禮曹言啓曰,卽接西部幼學成山柱所志,則以爲同姓九寸姪副司直近默,嫡妾俱無子,以其同姓十二寸兄養默第三子載瓊,欲爲繼後,兩家諸族,相議完定,而養默夫妻俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受明有可據,而不得登聞者,許令該曹論理草記事,曾有筵奏定式,而門長成山柱所訴旣如此,依定式成養默第三子載瓊,立爲成近默之後,何如?傳曰,允。
尹致英,以兵曹言啓曰,幸行回鑾後,隨駕軍兵犒饋,近年連以乾物分給矣。今亦依此擧行,何如?傳曰,允。
又以兵曹言啓曰,在前幸行當日回鑾時,侍衛,連以全數磨鍊矣。今亦依此擧行,何如?傳曰,允。
又以兵曹言啓曰,在前幸行時,挾輦軍四百名,或三百名,餘軍二百名,或一百名磨鍊,而今春幸行時,挾輦〈軍〉三百名,餘軍五十名磨鍊矣。今番則何以爲之乎?敢稟。傳曰,依春例磨鍊。
又以兵曹言啓曰,在前幸行時,十里外斥堠伏兵及傳語軍,以畿邑所屬束伍步軍擧行矣。今亦依此磨鍊,何如?傳曰,置之。
尹致英,以司僕寺一二提調意啓曰,今此綏陵親祭時,各差備入把馬,磨鍊別單書入,而其中驛馬,則令兵曹,知委畿內各驛,使之直爲入把,何如?傳曰,允。
尹致英,以備邊司言啓曰,本司武郞廳鄭雲岐·林夔鉉,奔走勤仕,俱以滿十五朔,依例六品遷轉事,捧承傳施行,何如?傳曰,允。
又以備邊司言啓曰,本司武郞廳韓尙烈,奔走勤仕,已滿十五朔,依例陞敍,或守令除授事,捧承傳施行,何如?傳曰,允。
副校理朴永輔疏曰,伏以臣本生母在於忠淸道公州地,而素患積氣,當此換節之時,一倍添劇,藥餌無效,專伻來到,促臣歸視。臣聞報煎熬,按抑無術,玆不得不拜章徑行。伏乞聖慈,俯垂鑑諒,亟遞臣職,以便救護,仍治臣擅離之罪,以昭法紀焉。臣無任云云。省疏具悉。爾其勿辭往護。
正言金應夏疏曰,伏以臣於日前,猥隨諸臺之後,聯陳憂惋之忱,而辭未達意,及奉聖批,滿心震悸,繼有自劾之請,兼申聲討之義,聖度天大,優容而曲施之,臣固攢手欽誦,尤以倖逭爲悚蹙。且況言議拙訥,風裁巽劣,淸朝諫諍之任,實非一日可堪。玆敢略暴衷懇,仰瀆崇嚴。伏願聖明,俯垂鑑諒,亟賜鐫免,以重公器,以安賤分焉。臣方自訟之不暇,何敢以此論人,而前掌令趙雲卿事,終有所不可泯默者矣。事在目下,義急聯討,而名以臺章,止於自列,其跡莫掩於迷藏,其計欲售於嘗試,彼李濟達,獨非殿下北面之臣乎?此所以趙雲卿輩之從以效嚬,跳踉放縱,尤有甚焉。人見各殊,言責惟均,如其不合,不必苟同,然始旣聯參,則其見不可謂各殊,其言不可謂不同,而終乃岐貳,投疏自引,好惡忽變於前後,陰陽立判於俄頃,顚倒反覆,殆乳孩之所不忍爲,而雲卿忍爲,日昨嚴敎勅墨未乾,渠豈獨不聞不知,率爾妄作而然哉?此必心懷異圖,眼無國家,故作疑亂之態,甘犯怙縱之罪,宜殿下譴罰斥逐,倍於諸臺,而反山藪之包容,河海之涵蓄,曲貸而不治之,臣亦欽仰攢頌,爲雲卿甚幸。然臣所滿心憂懼,歷累日而繞壁徊徨者,君綱臣分,一朝爲雲卿·濟達輩之所撕壞無餘,雖謂之無將不敬,未爲過語。臣愚以爲,趙雲卿,亟施島配之典,李濟達,加施同律,以靖世道,以壹民志,斷不可已也。臣無任云云。省疏具悉。爾言誠得臺體。趙雲卿事,島配過矣,施以遠竄之典。李濟達,何必加律乎?爾其勿辭,益勉諫諍之責。
戊申八月初一日辰時,上御暎花堂。軍士房承旨入侍時,上具平戎服,乘座馬,詣暎花堂陞座,以司謁,命承史入侍。左承旨尹致英,記事官洪鍾雲·趙然興·閔致庠,以次進伏訖。致英曰,兵曹判書,軍令使之擧行乎?上可之。致英曰,軍令,入侍時,例以承傳,宣傳官陞殿擧行矣。今亦依此擧行乎?上可之。宣傳官李容駿,出引兵曹判書趙冀永。冀永進前跪請軍令。上命入之。冀永以軍令跪授容駿。容駿跪授致英。致英讀奏訖,跪授挾侍。挾侍跪進。上命踏啓字以下。挾侍跪授致英。致英跪受。書判付讀奏訖,授容駿。容駿跪授冀永。上命兵曹判書先退,又命退。承史以次退出。
上在昌德宮。停常參·經筵。
自開東至人定,灑雨下雨,測雨器水深一寸八分。
沈宜冕啓曰,明日召對,取稟。傳曰,停。
趙熙哲啓曰,大司憲閔致成,持平李又新·金斗欽在外,執義朴斆默,掌令李承輔呈辭,一員未差,監察茶時之意,敢啓。傳曰,知道。
尹致英啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
傳于沈宜冕曰,禮房承旨,馳詣景慕宮,奉審摘奸以來。
尹致英啓曰,事變假注書金龍翼身病猝重,勢難察任,今姑改差,何如?傳曰,允。
注書洪鍾雲病,代以金學初爲假注書。
金學初在外,代以尹滋悳爲假注書。
金龍翼改差,代以李杓爲事變假注書。
傳于沈宜冕曰,發遣吏郞,諸執事淸齋與否,摘奸以來。
以應敎李裕膺,副應敎金萬根,校理李升洙,修撰金禹銖,副修撰金翊鎭牌不進罷職傳旨,傳于沈宜冕曰,只推。
尹景善,以吏曹言啓曰,今此北郊報謝祭執禮,前通禮李殷相塡差,而時無職名,令該曹口傳付軍職,何如?傳曰,允。
又以吏曹言啓曰,今此文宣王釋奠祭祭官中,時無職名人,令該曹口傳付軍職,何如?傳曰,允。
沈宜冕,以弘文館言啓曰,校理洪翼燮差祭,副校理朴永輔·宋近洙在外,上番闕直,事甚未安。應敎李裕膺,副應敎金萬根,校理李升洙,旣有只推之命,竝卽牌招,以爲推移入直之地,何如?傳曰,允。
又以內醫院都提調意啓曰,年例燕貿唐藥材,依昨年例磨鍊,別單書入之意,敢啓。傳曰,知道。
尹致英,以都摠府言啓曰,今日入直內三廳·武兼·禁軍及軍兵等,當爲中日習射技放,而景慕宮秋享大祭齋戒相値,不得設行之意,敢啓。傳曰,知道。
兵曹口傳政事,副司果單李殷相。
趙熙哲,以義禁府言啓曰,前掌令趙雲卿,施以遠竄之典事,承傳啓下矣。趙雲卿,平安道定州牧遠竄,而以承傳內辭意,具罪目,依例發遣府羅將,押送配所,何如?傳曰,允。
戊申八月初二日辰時,上詣仁政殿月臺。景慕宮秋享大祭親傳香入侍時,行都承旨李鼎臣,左承旨尹致英,右承旨趙秉緯,左副承旨沈宜冕,右副承旨趙熙哲,同副承旨尹景善,記事官韓敬源·洪鍾雲·趙然興·閔致庠,直提學金大根,檢校待敎南秉哲·李㘾·洪淳穆以次侍立。時至,通禮跪啓請外辦。上具翼善冠·衮龍袍,乘輿出宣化門。藥房提調金英淳,副提調李鼎臣進前奏曰,日候陰濕,侵早勞動,聖體,若何?上曰,一樣矣。仍由協陽門·肅章門,入仁政門,詣月臺。通禮跪啓請降輿,上降輿。通禮前導詣褥位,南向立。引儀引獻官興寅君最應,詣褥位之左。通禮跪啓請跪,上跪。香室官員,奉香祝跪授宜冕。宜冕東向跪進。上受香祝,以授最應。最應西向跪受興。通禮跪啓請興,上興。通禮前導就階下祗送位,西向立。最應奉香祝,由正路出。通禮跪啓請鞠躬,上鞠躬。香祝過後,通禮跪啓請平身,上平身,仍入幕次後,問安勿爲之事。出傳敎通禮跪啓請出次乘輿,上出次乘輿,出仁政門,由肅章門,入協陽門。致英請出標信解嚴。上由宣化門還內。諸臣以次退出。
上在昌德宮。停常參·經筵。
沈宜冕啓曰,明日召對,取稟。傳曰,停。
尹景善啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
趙秉緯啓曰,右邊捕盜大將任聖皐,以禁衛大將南壇祭享時淸道事,今方出去矣。所佩命召及大將牌·傳令牌,何以爲之,而在前如此之時,有他邊大將兼察之例,今番則何以爲之?敢稟。傳曰,仍佩往來,他邊大將兼察。
又啓曰,右邊捕盜大將,他邊大將兼察事,命下矣。兼察右邊捕盜大將李應植,卽爲牌招聽傳敎,何如?傳曰,允。
傳于沈宜冕曰,禮房承旨與右承旨分詣受香諸處,奉審摘奸以來。
注書韓敬源病,代以金輔鉉爲假注書,金輔鉉有頉,代以李崙夏爲假注書。
尹景善啓曰,假注書尹滋悳,時無職名,令該曹依例付軍職,冠帶常仕,何如?傳曰,允。
傳于趙秉緯曰,右副承旨許遞,前望入之。承旨前望入之,韓啓源落點。
趙秉緯啓曰,大司憲閔致成,持平李又新·金斗欽在外,執義朴斆默,掌令李承輔牌不進,一員未差,監察茶時之意,敢啓。傳曰,知道。
以執義朴斆默,掌令李承輔,正言金應夏牌不進罷職傳旨,傳于趙秉緯曰,只推。
以應敎李裕膺,副應敎金萬根,校理李升洙牌不進罷職傳旨,傳于趙秉緯曰,只推。
趙秉緯,以弘文館言啓曰,上番闕直,事甚未安。應敎李裕膺,副應敎金萬根,校理李升洙,旣有只推之命,與校理洪翼燮竝卽牌招,以爲推移入直之地,何如?傳曰,允。
以應敎李裕膺,副應敎金萬根,校理李升洙·洪翼燮牌不進罷職傳旨,傳于趙秉緯曰,只推。
趙秉緯,以奎章閣言啓曰,景慕宮望廟樓今秋大奉審,臣淳穆與本宮提調趙冀永,進詣展奉,奉審無頉之意,敢啓。傳曰,知道。
尹景善,以兵曹言啓曰,今此幸行時隨駕營門,依定式,以春幸時隨駕營門當爲磨鍊,而今春幸行時,總衛營善騎隊一哨,別將率領,前後分半隨駕,訓局馬軍三哨,步軍五哨,總衛大將率領爲先廂,訓局步軍三哨,兩營騎士各二番,訓鍊大將率領爲後廂,禁軍三番隨駕,御營大將率該營軍兵留都矣。今番則禁·御兩營鄕軍,今旣上番,禁軍及馬步軍,以幾番幾哨磨鍊乎?敢稟。傳曰,總營馬軍一哨,別將率領,前後分半隨駕,訓局馬軍三哨,步軍七哨,總衛大將率領爲先廂,兩營騎士各二番,鄕軍各二哨,訓鍊大將率領爲後廂,禁軍三番隨駕,禁衛大將率三營餘軍留都。
又以兵曹言啓曰,今春幸行時,因下敎,禁衛大將率該營軍兵,弘化門外留陣矣。今番則以何營磨鍊乎?敢稟。傳曰,以御營廳磨鍊。
又以訓鍊都監·禁衛營·御營廳言啓曰,卽接東關王廟守直官所報,則本廟東邊墻垣二間許頹圮云。爲先堅實圍排,待晴合力改築之意,敢啓。傳曰,知道。
左副承旨沈宜冕書啓,臣承命馳詣南壇,壇上神位板奉審則無頉,祭物·祭器·祭井看審則精潔,諸執事·進排官·佾舞工人摘奸則無頉,仍詣三角山·白嶽山,神位板奉審則無頉,祭物·祭器·祭井看審則精潔,諸執事·進排官摘奸則無頉,仍詣木覓山,神位板奉審則無頉,祭物·祭器·祭井看審則精潔,諸執事·進排官摘奸則無頉,仍詣雩祀壇,壇上神位板奉審則無頉,祭物·祭器·祭井看審則精潔,諸執事·進排官摘奸則無頉矣。臣則還詣南壇享所,仍留監祭,待將事還奉神位板後復命之意,敢啓。傳曰,知道。
上在昌德宮。停常參·經筵。
自人定至初五日開東,灑雨下雨,測雨器水深八分。
沈宜冕啓曰,明日召對,取稟。傳曰,停。
尹景善啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
沈宜冕啓曰,右副承旨韓啓源,今日不爲仕進,卽爲牌招,何如?傳曰,允。
又啓曰,假注書李崙夏,時無職名,令該曹依例付軍職,冠帶常仕,何如?傳曰,允。
傳于沈宜冕曰,禮房承旨馳詣受香所,奉審摘奸以來。
尹景善啓曰,大司憲閔致成,持平李又新·金斗欽在外,執義朴斆默,掌令李承輔牌不進,一員未差,監察茶時之意,敢啓。傳曰,知道。
以執義朴斆默,掌令李承輔,正言金應夏牌不進罷職傳旨,傳于尹景善曰,只推。
傳于尹景善曰,右副承旨許遞,前望入之。承旨前望入之,任百經落點。
尹景善啓曰,新除授行左承旨任百經,時在平安道義州府任所,交代後斯速乘馹上來事,下諭,何如?傳曰,許遞,前望入之。
傳于尹景善,臺諫有闕之代,前望入之。
傳于尹景善曰,檢閱閔致庠陞六。
尹景善啓曰,明日次對,兩司當爲進參,除在外外,呈告人員,竝待開門牌招,何如?傳曰,允。
掌令前望入之,朴鳳欽落點。
尹景善啓曰,明日次對,兩司當爲進參,新除授掌令朴鳳欽,待開門牌招,何如?傳曰,允。
又啓曰,卽者檢閱金德根·趙然興,謂有館規,陳疏徑出,原疏纔已退却矣。竝所當直捧禁推傳旨,而此與無端徑出有異,推考警責,仍卽牌招入直,何如?傳曰,允。原疏捧入。
吏曹,監試初試照訖講一所試官徐堂輔·兪致善·南鍾三·朴昇壽·韓應淳,二所試官趙龜植·洪秉壽·金會明·閔泳緯·姜晉奎。
沈宜冕,以纂輯廳摠裁官意啓曰,寶鑑纂輯時校正堂上皆有頉,以行知中樞府事洪敬謨,判敦寧府事金蘭淳差下,何如?傳曰,允。
又以承文院都提調意啓曰,卽見盛京禮部咨文出來者,江界越邊今年秋季統巡官,期於八月二十日,抵靉江西㟁頭道溝,與本國地方官,公同會哨,預行知照,轉飭各該地方官,屆期遵辦云矣。旣有已例,今亦依咨施行,回咨措辭撰出,正書安寶後,定禁軍騎撥下送于灣府,使之傳給鳳城將處,以爲轉致盛京之地,何如?傳曰,允。
尹景善,以兵曹言啓曰,本曹正郞徐珖輔,身病猝重,屢度呈狀乞遞,宿衛重地,不可久曠,今姑改差,何如?傳曰,允。
又以兵曹言啓曰,今此綏陵幸行時各差備所把驛馬,磨鍊書入,而本曹驛馬外不足之數,依近例京畿驛馬十五匹補把事,分付本道之意,敢啓。傳曰,知道。
又以訓鍊都監言啓曰,本局哨官金善翼,身病猝重,勢難察任,改差,何如?傳曰,允。
兵曹口傳政事,副司果單吉履元。
義禁府啓目,平薪前僉使鄭光澈原情云云。傳旨內辭緣,泛稱遲晩,所當請刑是白乎矣,年滿七十,法不當請刑,議處,何如?判付啓依允。又啓目,安興前僉使李鍾應原情云云。傳旨內辭緣,泛稱遲晩,刑推得情,何如?判付啓除刑推議處爲良如敎。又啓目,靈巖郡守鄭愚鉉原情云云。傳旨問目內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓依允。
檢閱金德根·趙然興等疏曰,伏以臣等卽伏見傳敎下者,有下番檢閱陞六之命矣。第伏念臣館舊規,最重右下位之法,而右位在館下僚徑陞,尤是規例之所不許,故前後居是職者,奉以爲成典,罔敢或墜,挽執還降之請,每陳於特敎成命之下,而不遑猥越之懼矣。臣等亦旣忝在右位之列,豈可泯默矒聵,替行下僚之事,隳損古人之規乎?玆敢相率聯籲,徑出禁扄。伏乞聖慈,俯賜鑑諒,亟遞臣等所帶之職,仍治臣等瀆擾之罪,俾館規存而朝綱肅焉。臣等無任云云。省疏具悉。爾等亦陞六。
上在昌德宮。停常參·經筵。
自開東至申時,灑雨下雨,測雨器水深三分。
藥房提調金英淳,副提調李鼎臣啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣,卿等不必入侍矣。大王大妃殿·王大妃殿·中宮殿,口傳問安。答曰,知道。
鄭基世啓曰,大司憲閔致成,掌令朴鳳欽,持平李又新·金斗欽在外,執義朴斆默,掌令李承輔牌不進,監察茶時之意,敢啓。傳曰,知道。
以執義朴斆默,掌令李承輔,正言金應夏牌不進罷職傳旨,傳于鄭基世曰,只推。
李鼎臣啓曰,左副承旨趙秉緯,今日不爲仕進,卽爲牌招,何如?傳曰,允。
沈宜冕啓曰,左右史不可不備,別兼春秋李·洪祐命·金炳雲,竝卽牌招,推移入直,何如?傳曰,允。
傳于沈宜冕曰,禮房承旨馳詣文廟,奉審摘奸以來。
傳于尹致英曰,大臣·備局堂上引見。
傳于沈宜冕曰,前檢閱金德根·趙然興·閔致庠,竝別兼春秋差下。
吏曹口傳政事,別兼春秋三單金德根·趙然興·閔致庠。
沈宜冕啓曰,前檢閱金德根·趙然興·閔致庠,別兼春秋差下事,命下矣。左右史不可不備,竝令該曹口傳單付,一體牌招,推移入直,何如?傳曰,允。
兵曹口傳政事,副司果金德根·趙然興·閔致庠,以上竝單付。
傳于沈宜冕曰,左副承旨許遞,前望入之。
承旨前望入之,鄭基世·徐相敎落點。
李鼎臣啓曰,新除授左承旨鄭基世,左副承旨徐相敎,竝卽牌招,何如?傳曰,允。
沈宜冕啓曰,校理洪翼爕,修撰金禹銖差祭,副校理朴永輔·宋近洙,副修撰李鍾浩在外,修撰一員未差,上下番俱空,事甚未安。應敎李裕膺,副應敎金萬根,校理李升洙,副修撰金翊鎭,竝卽牌招,推移入直,何如?傳曰,允。
尹景善,以吏曹言啓曰,成均館典籍柳光睦,宗簿寺主簿韓龍源,俱以身病,呈狀乞遞,竝改差,何如?傳曰,允。
尹致英,以都摠府言啓曰,今日入直內三廳武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
有政。吏批,判書趙鶴年進,參判尹致秀進,參議未差,同副承旨尹景善進。以南秉哲爲吏曹參議,以權永秀爲修撰,以姜時永爲刑曹判書,以李應植爲左尹,以洪淳穆爲兵曹正郞,以金東獻爲軍資正,以宣聞周爲宗簿主簿,以洪祐命爲南學敎授,以李景純爲楊州牧使,以趙名龜爲麒麟察訪,以崔俊權爲順懷墓守衛官,校書提調單金學性,奉常副奉事單李鍾灝,及第趙亨勉贈直提學例兼,分館前身死,贈職事,承傳。
兵批,判書趙冀永次對進,參判姜入直進,參議沈熙淳病,參知鄭翊朝病,右副承旨沈宜冕進。以金孝鎭爲鷺梁別將,以金元晢爲楊花別將,城山別將單趙振九,大護軍李敦榮,護軍任百經·南獻敎·李根友,副護軍韓正敎·權馦·趙熙哲·韓啓源·趙秉緯,副司果趙奎年·兪貞煥,副司正李崙夏·尹滋悳,以上竝單付。
沈宜冕啓曰,玉堂上下番俱空,事甚未安。新除授修撰權永秀,一體牌招,推移入直,何如?傳曰,允。
傳于沈宜冕曰,發遣吏郞,諸執事淸齋與否,摘奸以來。
傳于尹景善曰,明日出宮門路,以協陽門爲之。
備邊司薦望,以李裕元爲義州府尹。
兵曹,以許棨爲左邊捕盜大將,以趙存中爲右邊捕盜大將。
尹致英啓曰,新除授左邊捕盜大將許棨,右邊捕盜大將趙存中,竝卽牌招,傳授命召及大將牌·傳令牌,何如?傳曰,允。
兵曹,管城將單李膺緖。
以別兼春秋李·洪祐命·金炳雲牌不進罷職傳旨,傳于尹景善曰,只推。
義禁府啓目粘連,向前鄭愚鉉亦,穀數濫裝,雖違漕轉之事例,雜卜分載,謂有舟司之公文是如是白乎則,非曰故犯,終難參恕,以此照律,何如?判付啓依允。又啓目粘連,向前李鍾應亦,此穀致敗,旣在掌內,親往鉤拯,自是法典是白去乙,謂以已例之可據,乃敢稱病而不赴,跡涉占便,罪難容貸,以此照律,何如?判付啓依允。又啓目粘連,向前鄭光澈亦,稅船臭載,誤報穀數,旣不能詳覈,拯米偸竊,一任下輩,亦未卽發覺是白乎則,法意所在,難免溺職,以此照律,何如?判付啓依允。
義禁府啓目,五衛將洪錫祐原情云云,傳旨內辭緣,泛稱遲晩,刑推得情,何如?判付啓,漂流絶海,明有故犯之跡,詭言異國,恣行藉賣之計,譏求徵索,貽弊貽羞者,究厥罪狀,萬萬狡惡,各別嚴刑一次後,遠惡地限己身爲奴爲良如敎。
尹景善,以義禁府言啓曰,時囚罪人洪錫祐原情公事判付內,嚴刑一次後,遠惡地限己身爲奴事,命下矣。洪錫祐,嚴刑一次,訊杖三十度後,咸鏡道茂山府,限己身爲奴,而以判付內辭意,具罪目,依例發遣府書吏,押送配所,何如?傳曰,允。
戊申八月初五日辰時,上御誠正閣。大臣·備局堂上引見入侍時,右承旨尹致英,假注書李崙夏,事變假注書李杓,記事官崔致權,記注官金熙逌,領議政鄭元容,左議政金道喜,行戶曹判書徐憙淳,兵曹判書趙冀永,禮曹判書李若愚,漢城府判尹徐左輔,行大護軍任聖皐,吏曹判書趙鶴年,知中樞府事金英淳,行大護軍李景在,工曹判書金學性,吏曹參判尹致秀,工曹參判金鼎集,行護軍尹義儉·李應植,以次進伏訖。上曰,史官分左右。元容進前奏曰,秋雨頻仍,日候尙熱,聖體,若何?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。上曰,次對爲之。元容曰,臣向以勤學爲奏,而典學之本,惟保嗇聖躬,是也。宋胡瑗,敎授諸生,先敎養生之術曰,養生而後,可以進學,凡士爲學,猶且先養其身,況人主一身,係宗社生民之重乎?保嗇之道,非但爲六氣節宣,而愼攝乎起居動作之間也。若爽口之味,悅耳之音,娛目之具,安佚四體之事,棼華奢麗之物,皆人心之所同欲者也。欲者不必沈溺,意有所向,卽爲欲矣。此欲一動,志意易荒,心氣易損,浸浸至於昏惰而傷和,故程子告神宗曰,人主當防未萌之欲,神宗拱手前坐曰,當爲卿戒之。宋太宗求召天下高年者,密問攝生之理,對以寡欲薄滋味,蓋澹泊則精神內蘊,而衆撓不奪,儉樸則榮衛循度,而外氣難乘,自至於心和氣舒,浸旺而浸盛矣。人主之尤所深戒者,聰明所及,勤察庶務,有限之精力,易致潛損,昔我英宗初元,憂勤庶政,晝夜孜孜,相臣進休養之說曰,爲治之道,在乎持大體,雖宰臣之任,簿書期會,猶爲末節,況人君乎?英廟答曰,衡石程書,衛士傳餐,徒勞無益,予豈不知?但一欲自便,則人慾易乘,此可懼也。亦粵我正宗大王,聰明出常,知周萬物,宵旰勤勞,以及庶務,當時諸臣疏奏交勉者,皆以保嗇爲請,輒蒙嘉納,猗歟兩聖祖,雖於國事民政,憂勤若過,則諸臣尙爲之憂慮,況今殿下典學召接,則未免爲暇逸,而留聰明於不急之務,用精力於無益之事,文簿之末焉,而或煩酬應,事物之細焉,而或費神思,此於愛惜保養之節,必有損於不知之中,此臣之所深憂者也。伏願殿下,涵泳書籍,收檢心神,雖於自强不息之中,亦存庶言罔兼之戒,務盡攝養之方,每思久遠之圖,則億萬無疆之休,實基於此矣。臣之所攢手祈祝者,惟望殿下之惕省而體行也。上曰,保嗇之戒,實出憂愛之至,豈可不體念乎?出擧條元容曰,臣向以愛民爲奏,而民事之本,惟節財用是也。凡財者,皆出於民者也。雖一縷一粒之微,思其本,則皆民也,故國家用度之節否,而小民之利害係焉。惟正之制,九式之法,量出入之數,而節以制度,不欲踰濫而害及於民也。最傷於財者,曰奢侈也,曰冗費也,惟恐二者之無節,故爲之制而嚴其防焉。先儒所謂用度有成法,故一飮食一燕好,皆不得過差,上之人侈心有所憚而不生,欲心有所節而不縱,非徒以惜民財裕國用,正所以養人主恭儉之德而致之於無過之地焉。雖府庫充溢之時,固當謹法制祛冗濫,而內外罄竭,國計哀痛,豈有如今日者乎?一或有緩急不虞之用,則握籌計者,雖有管晏之才,從何以無中辦有乎?雖應行之條,恒定之式,猶且撙節省減,每思儲餘畜羨之道,而何可以不急之務,費許多之財乎?近伏聞闕內殿閣修葺之役,閱月未竣,木石匠工,糜費自多,藉使不煩經用,均是國財也。仰想聖念,非恣遊玩也,非侈居處也,必出於一時適意之觀,而仍致工役之浩繁也。伏願自今,常存不作無益害有益之戒,以爲生民惜財爲心,則奢冗二費,不待勉强而自祛矣。漢文帝之不作露臺,不過惜百金之直,稱爲千古賢主者,以其言之存心於愛民也。臣嘗伏睹純宗朝初年,爲文而自警曰,財者,民力之所出也。人君不察其出之之難而用之之易,則民安得不困乎?善治國者,本於愛民,知愛民者,本於節財,於乎聖訓,實爲後王之所鑑法,深留澄省,臣所區區至祝也。上曰,節財用,果是今日先務,卿言又如此,當加勉矣。出擧條元容曰,卽見忠淸監司金洙根所報,則以爲,道內各邑軍資穀,自來不敷,例以別會穀,移錄用下,而見今本穀傾盡,別會亦甚無多,實無取用之道,就水營劃得安興軍餉米中七千石,劃付別會,以爲需用之地爲辭矣。軍資原摠,自來不敷,別會移錄,亦至耗竭,每年應下,不得不劃給,則勢將以他穀名中,移作別會取用矣。本道內穀簿,惟有水營安興餉米稍爲餘裕,依所請施行事,分付,何如?上曰,依爲之。出擧條元容曰,卽見濟州牧使張寅植所報,則以爲,本牧還摠,合爲三萬一千七百餘石,而每年用下耗外餘剩一千四百石,添付原還,實有戶少還多之弊,夏穀中一萬石,排留各倉,以新舊穀,輪回改色云矣。年例用下之外,餘剩旣過千石,若逐年添付原還,則穀摠之滋益,戶受之漸添,後弊實爲難言,矯捄合有方便,而若排留改色,如法典守,則其於減糴救荒,最爲便利,然苟於留儲之中,反生幻弄之端,則烏在其變通除害之意乎?留庫穀數,第令依報施行,而立法之初,嚴定科條,俾無一毫虧犯之弊,每於年終,成冊消詳懸錄以報之意,竝爲嚴飭,何如?上曰,依爲之。出擧條元容曰,北道各陵寢禮堂奉審,今年爲當次云矣。向以春秋科試之故,爲軫列邑供億之弊,道臣奉審,亦請守令替行,禮堂之行,待明年擧行,似好,故敢達矣。上曰,依爲之。出擧條元容曰,北道各陵寢道臣奉審,向以守令替行仰奏,而今則新道伯赴任之路,當爲依例奉審,守令不必更進,寧越·莊陵,一年一奉審,有新定式,今春道臣奉審,以科時相値,當退行於今秋云矣。依他道例,以守令替行,何如?上曰,依爲之。出擧條元容曰,前月安州牧使貶降矣。聞傳說,則憑藉衙舍修理之役,稱以鄕錄,勒徵民財,一境騷擾,怨謗喧騰云。關西之鄕錄一事,大爲饒民難支之弊,勒錄橫奪,蕩敗流徙者,無邑不然,前後朝飭,旣爲截嚴,而此弊近又滋甚,民不安業,故再昨春,臣自關西還筵達,則自上俯詢後,仍許申禁之請,自籌司行會矣。飭墨未乾,少無顧憚,朝令之不信,紀綱之解弛,當復何如哉?不可以傳說而勘罪,令道臣詳査論列狀聞後處之,道內列邑中,再昨春朝飭後,如有犯科之守令,則同爲査聞論勘之意,申飭,何如?上曰,依爲之。出擧條上曰,鄕錄,何事耶?元容曰,各邑大民之有地閥者爲鄕任,故謂之鄕人,錄其名者,謂之鄕錄,若鄕外之民,自願納錢,則許以錄名,故前於大賑之時,或有是擧,今則居官者視作生財之方,憑公勒徵,雖不願者,橫徵督斂,有若捧債者然,民何以安支乎?前後朝飭,深軫此弊,不可不申令禁飭矣。元容曰,近因虛司果區處,蔭仕之當爲甄復者,甚多積滯,今聞司果餘數無多,以間三窠,復職擬差之意,分付詮曹,何如?上曰,依爲之。出擧條元容曰,文科唱榜後分館卽例也。今番增廣殿試後,尙未擧行云,以從速會圈之意,分付承文院,何如?上曰,依爲之。出擧條上曰,分館誰爲主圈,而規例何如乎?元容曰,分館時承文博士主圈,而備三員擧行,準圈則爲槐院,次圈則爲國子,無圈則爲芸閣矣。元容曰,新及第趙亨勉作故云,依未分館前贈職之例,贈相當職之意,分付銓曹,何如?上曰,依爲之。出擧條元容曰,副摠管李景純,全羅兵使李顯稷,法當貤贈,而所後家旣無可施,則移贈本生,法例爲然,故敢達矣。上曰,依爲之。出擧條元容曰,法司堂上中,有呈告在外之人云,詞訟劇地,曠務可悶,呈告及在外堂上許遞,政官牌招,開政差出,在外未肅拜刑曹參議,令政院申飭上來,何如?上曰,依爲之。出擧條上曰,秋議是金德喜耶?元容曰,然矣。此人似因情勢而不爲出肅,有朝飭,然後可出矣。上曰,似然矣,元容曰,訓鍊大將李應植,禁衛大將任聖皐,兼帶捕將已爲多年矣。職務亦或相妨,竝爲乞遞,兩將臣所帶左右捕將之任,竝姑許遞,何如?上曰,依爲之。出擧條致英曰,左右捕將竝許遞事,命下矣。捕將重任,不可一刻暫曠,在前如此之時,有曾經捕將權察之例矣。今番則何以爲之乎?上曰,前左右捕將,仍爲權察,可也。出擧條致英曰,前左右捕將,仍爲權察事,命下矣。權察左邊捕盜大將李應植,右邊捕盜大將任聖皐,旣已登筵,使之聽傳敎,何如?上曰,依爲之。出擧條元容曰,刑曹判書李敦榮,行大護軍姜時永,戶曹參判李啓朝,行護軍洪鍾應,資歷聞望,實合參聞廟謨,竝備堂差下,有司堂上有闕之代,左參贊成遂默,吏曹參判尹致秀竝差下,吏曹判書趙鶴年貢市堂上,行大護軍李景在京畿句管,工曹參判金鼎集湖西句管,尹致秀湖南句管差下,何如?上曰,依爲之。出擧條致英曰,今日賓對,兩司無一人進參,事甚未安。違牌諸臺,竝推考,何如?上曰,依爲之。出擧條上命大臣就座。元容曰,臣向以講學事仰奏,開納之聖念,若將不日開筵,日日顒望,居然閱月,臣未敢知聖明,以臣等所奏,視爲文具陳談而然乎?殿下若洞知國勢安危民心向背之專係於講學一事,則雖不欲勤講,得乎?見今新涼已生,日講尤不可少緩矣。上曰,有從近繼講之意,而況今時則尤宜開筵矣。上曰,義州府尹,今當差送矣。本府以邊門重地,常時固宜愼擇,近來苞蔘一事,大爲弊瘼,昨年新出節目,而亦未聞有顯效,擇差然後可釐此等之弊矣。元容曰,聖敎然矣。昨秋以苞蔘釐弊事,自廟堂議定條式,故臣則曰此皆末節也。從前節目,豈不積成卷乎?捄弊之道,惟在擇人而任之,欲捄松都蔘弊,則先擇留守,欲捄義州蔘弊,則先擇府尹而已。此所謂其人存則其政擧者也。大抵安民愛民之要道,惟是方伯·守令之得其人也。殿下若愼揀而分任,則何憂之有乎?故古語曰,臣勞於下,君逸於上,願以是常注聖念焉。上曰,灣府,邊上重地也。,若以內閣邇列之臣特除,則聲望所及,庶有彈壓之效矣。元容曰,若以閣臣中擇送,則孰敢不盡誠自勵,思所以對揚分憂之聖念乎?上曰,閣臣中誰可合此任乎?元容曰,入侍承旨外當品中,又有南秉哲·李公翼·鄭㝡朝·李㘾·金英根·金始淵·李裕元,此中擇送,好矣。李㘾爲好,而侍下情勢,似難遠離矣。上曰,李㘾有老母乎?元容曰,然矣。上曰,金英根遞外任屬耳。金始淵則方在外任矣。以李裕元差送,則似當善爲矣。以此擬入,可也。元容曰,李裕元是臣姪婿矣。得無有嫌乎?聖敎雖如此,無以奉承矣。上曰,予意專在於擇差,而有此指名特諭,則在卿何嫌之有?李裕元若下去,則果能善治乎?元容曰,如南秉哲者,必當善爲之矣。差送爲好。李裕元,則必不爲貪汚之事,而年淺少經歷,至於大邑民事,難必其善做與否矣。上曰,邊門之地,淸以彈壓,則自當有效,曾聞邑事,則不至於甚難矣。元容曰,重鎭也,巨邑也,倉庫多而糴簿有弊,民戶殷而訟牒常繁,商業近凋,邊禁多弛,可謂難治之大處也。有吏才治術,然後邊民可以有賴矣。上曰,李裕元雖有姪婿之嫌,予之所命差者,則卿有何持難乎?元容曰,廟剡卽薦人也,臣何可以婿爲薦乎?上曰,吏曹差擬堂上官,則本無相避之法矣。元容曰,然矣。上曰,堂上旣無相避,廟薦亦然,卿不可屢辭矣。元容曰,私心終爲未安,不敢擧擬矣。伏望賜諒焉。致英曰,諸宰奏事。憙淳曰,無所奏矣。上命大臣先退,又命史官就座,又命退,諸臣以次退出。
上在昌德宮。停常參·經筵。
沈宜冕啓曰,明日召對,取稟。傳曰,停。
鄭基世啓曰,大司憲閔致成,掌令朴鳳欽,持平李又新·金斗欽在外,執義朴斆默,掌令李承輔呈辭,監察茶時之意,敢啓。傳曰,知道。
傳于沈宜冕曰,禮房承旨馳詣社稷,奉審摘奸以來。
李鼎臣啓曰,假注書李崙夏,身病猝重,勢難察任,今姑改差,何如?傳曰,允。
李崙夏改差,代以尹定善爲假注書。
以應敎李裕膺,副應敎金萬根,校理李升洙,修撰權永秀,副修撰金翊鎭牌不進罷職傳旨,傳于沈宜冕曰,只推。
沈宜冕啓曰,玉堂上下番俱空,事甚未安。應敎李裕膺,副應敎金萬根,校理李升洙,修撰權永秀,副修撰金翊鎭,旣有只推之命,與校理洪翼燮,修撰金禹銖,竝卽牌招,推移入直,何如?傳曰,允。
尹景善啓曰,假注書尹定善,時無職名,令該曹依例付軍職,冠帶常仕,何如?傳曰,允。
沈宜冕啓曰,卽者社稷署官員來言,今日秋享大祭神位出安奉還時,提調一員,當爲進參,而都提調權敦仁有身病,提調李憲球在外,不得進參云,何以爲之?敢稟。傳曰,提調許遞,前望入之。社稷提調前望入之,李若愚落點。
沈宜冕,以奉常寺都提調·提調意啓曰,祭享所用秋等中脯,依定式,今八月初六日始造之意,敢啓。傳曰,知道。
鄭基世,以兵曹言啓曰,僉知中樞府事劉運五,五衛將張有聞,景福宮衛將劉鎭德·宋完哲,慶熙宮衛將金漢駿·李學懋·金得龜,俱以病難供職,呈狀乞遞,竝改差,何如?傳曰,允。
戊申八月初六日辰時,上詣仁政殿月臺。社稷秋享大祭親傳香入侍時,行都承旨李鼎臣,左承旨鄭基世,右承旨尹致英,左副承旨徐相敎,右副承旨沈宜冕,同副承旨尹景善,假注書尹滋悳·李崙夏,別兼春秋趙然興·閔致庠,直提學金大根,檢校直閣鄭㝡朝,檢校待敎洪淳穆,以次侍立。時至,通禮跪啓請外辦,上具翼善冠·衮龍袍,乘輿出宣化門。藥房提調金英淳,副提調李鼎臣進前奏曰,日候陰濕,侵早勞動,聖體,若何?上曰,一樣矣。仍由協陽門·肅章門,入仁政門,詣月臺。通禮跪啓請降輿,上降輿。通禮前導詣褥位南向立,引儀引獻官興宣君昰應,詣褥位之左。通禮跪啓請跪,上跪,香室官員。奉香祝跪授宜冕,宜冕東向跪進,上受香祝,以授昰應,昰應西向跪受興。通禮跪啓請興,上興。通禮前導就階下祗送位西向立,昰應奉香祝由正路出。通禮跪啓請鞠躬,上鞠躬。香祝過後,通禮跪啓請平身,上平身,仍入幕次後,問安勿爲之事。出傳敎通禮跪啓請出次乘輿,上出次乘輿,出仁政門,由肅章門,入協陽門,致英請出標信解嚴。上由宣化門還內,諸臣以次退出。
上在昌德宮。停常參·經筵。
鄭基世啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
又啓曰,來十一日,朝參日次矣,敢稟。傳曰,停。
又啓曰,來十一日,輪對日次矣,敢稟。傳曰,當次人受點,後日次待令。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
尹景善啓曰,三品官之無得過三日循例請牌,曾有定式矣。吏曹參議南秉哲,除拜後過三日不爲出肅,事體所在,誠極未安。從重推考,仍卽牌招察任,何如?傳曰,允。
傳于徐相敎曰,再明日眞殿茶禮,當自內親行矣,該房知悉,時原任大臣·閣臣·宗親·儀賓·二品以上入參。
備忘記,永宗僉使李種赫下直,長弓一張,長箭一部,片箭一部,筒兒一箇賜給。
以黃海監司尹定鉉狀啓,瑞興等邑民家漂頹事,傳于鄭基世曰,人命渰死,已極驚慘,而民家之漂頹,田陌之潰決,若是夥多,當此秋穫未及之節,失所棲遑之狀,如在眼前,誠甚矜惻。渰死人等,如有生前身·還布,竝蕩減,結搆之方,修築之擧,元恤典外,另加顧助,俾各奠接事,廟堂各別措辭,分付。
以應敎李裕膺,副應敎金萬根,校理洪翼燮·李升洙,修撰金禹銖·權永秀,副修撰金翊鎭牌不進罷職傳旨,傳于尹景善曰,只推。
尹景善啓曰,明日召對,取稟。傳曰,停。
又以弘文館言啓曰,下番闕直,事甚未安。副修撰李鍾浩在外,修撰金禹銖·權永秀,副修撰金翊鎭,旣有只推之命,竝卽牌招,推移入直,何如?傳曰,允。
傳于尹景善曰,在外玉堂許遞,前望入之。
玉堂前望入之,副校理金元植·李承輔,副修撰李維謙落點。
以吏曹參議南秉哲牌不進罷職傳旨,傳于尹景善曰,只推。
傳于鄭基世曰,臺諫竝許遞,政官牌招開政。
鄭基世啓曰,大司憲·執義·掌令二員·持平二員未差,監察茶時之意,敢啓。傳曰,知道。
尹景善啓曰,吏曹判書趙鶴年,參判尹致秀,參議南秉哲牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
又啓曰,吏曹判書趙鶴年,參判尹致秀再牌不進推考傳旨,今方捧入,而開政命下之後,連事違召,無意承膺,事體所在,誠極未安。參議陳疏,判書·參判,所當更請牌招,而係是一日三牌,何以爲之?敢稟。傳曰,更爲牌招。
傳于尹景善曰,吏曹參議疏批已下,一體牌招。
尹景善,以吏曹言啓曰,忠勳府都事金應根,以其身病,呈狀乞遞,改差,何如?傳曰,允。
有政。吏批,判書趙鶴年牌招不進,參判尹致秀牌招不進,參議南秉哲進,同副承旨尹景善進。啓曰,判書趙鶴年,參判尹致秀,竝牌招不進,小臣獨政未安,何以爲之?敢稟。傳曰,只出緊任。以李魯秉爲大司憲,李宗秉爲大司諫,金在根爲執義,李莊緖爲司諫,李秉植·申鍾益爲掌令,金棱·李漢永爲持平,洪秉壽爲獻納,金炳雲·孔獻東爲正言,金應夏爲殷栗縣監,兼掌令三單李承輔·尹行謨·李裕膺,兼持平單李升洙,守義州府尹單李裕元。
兵批,判書趙冀永進,參判姜病,參議沈熙淳病,參知鄭翊朝入直,左副承旨徐相敎進。以崔錫冕爲同知,興宣君昰應·南獻敎爲副摠管,趙雲澈·崔宇玉爲僉知,林性洙·安時赫·康在鈺·李經修爲五衛將,南秉哲爲曹司衛將,金壽宗·鄭得浩爲景福將,金範大·宋仁默·權儫爲慶熙將,閔致庠爲文兼,金箕錫爲武兼,護軍閔致成·徐獜爀,副護軍李孝淳·劉運五,副司直朴斆默·韓升烈·朴鳳欽·李又新·金斗欽·尹堉·朴永輔·宋近洙,副司果金應夏·金觀爕·李鍾浩,副司正尹定善。
傳于尹景善曰,見窠皆令差出。
吏批,再政。以朴文爲兵曹佐郞,金文煥爲直講,金在弘爲忠勳都事,宋達仁·閔致庠·趙然興爲典籍,李承澤爲穆陵別檢,故護軍李石求贈兵參·訓都例兼,前副摠管李景純本生考。
兵批,再政。以趙廣夏爲宣傳官,同知單金壽宗,僉知二單林性洙·李經修,都摠管興宣君昰應。
吏批,三政。以金爲典簿,金德根爲典籍,兼養賢主簿單宋達仁。
以修撰金禹銖,副修撰金翊鎭牌不進罷職傳旨,傳于尹景善曰,只推。
尹景善,以禮曹言啓曰,今此綏陵陵上莎草蹲縮處修改時,折衝金鳳鎭,別看役差下,使之擧行,何如?傳曰,允。
左承旨鄭基世疏曰,伏以臣父領議政臣元容,方帶領春秋館事矣。臣之春秋兼銜,在法當遞,玆敢援例仰籲。伏乞聖明,亟許遞改,以存公格,不勝幸甚云云。省疏具悉。疏辭,下該曹,稟處。
吏曹啓目粘連,觀此承政院左承旨鄭基世上疏,則以爲,臣父領議政元容,方帶領春秋館事矣。臣之春秋兼銜,在法當遞。伏乞聖明,亟許遞改,以存公格爲白有臥乎所,相避之法,在下當遞。承政院左承旨鄭基世兼帶春秋修撰官之任,今姑減下,何如?判付啓依允。
吏曹參議南秉哲疏曰,伏以臣猥以無似之質,偏荷不世之恩,前後僥濫,涯分已踰,伈俔尸素,愧懼彌極,居寵若驚,如隕淵谷。迺者三銓新命,又下於千萬夢想之外,臣於是始疑終駴,莫省所以措躬也。夫是任也,地望之顯,責任之隆,與長·亞無甚懸絶,而與聞通枳,是庶品之激揚,承乏代斲,於小事則專達,苟非裴楷淸通,李肅題目,莫宜居之,而且人於事爲,或有勉强而可能者,或有假飾而可爲者,亦有勉强假飾而不可得者。臣於百執事之役,一無所曉,而銓選裁度之任,尤非臣之萬一近似者。班簿啓帒,茫昧如未讀之書,官方公格,生澁於不操之縵,雖欲勉强,戞戞其難,雖欲假飾,班班莫掩,以是人而冒是職,其可謂量入之義哉?矧玆儲望之人甚多,可堪之才不乏,臣以卑鄙,驟居人先,竊竽之濫譏,雖止於臣身,積薪之歎累,恐歸於淸朝。開政有命,天牌儼臨,趨走爲恭,義雖急於俟屨,傴僂垂戒,情敢暴於循墻。伏乞聖慈,諒臣言之出自苦懇,念名器之不可輕授,亟許鞶褫,公私幸甚。臣無任云云。省疏具悉。爾其勿辭察職。
上在昌德宮。停常參·經筵。
鄭基世,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
沈宜冕啓曰,明日召對,取稟。傳曰,停。
鄭基世啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
備忘記,楊州牧使李景純下直,長弓一張,長箭一部,片箭一部,筒兒一箇賜給。
傳于沈宜冕曰,翰圈爲之。
傳于沈宜冕曰,別兼春秋李·洪祐命·金炳雲,竝減下。
沈宜冕啓曰,翰圈爲之事,命下矣。別兼春秋趙然興·閔致庠,卽爲牌招,以爲會圈之地,何如?傳曰,允。
翰林會圈三點,金炳德·金完植·鄭健朝·尹定善·成載瑗·南秉吉·尹滋悳·徐翼輔,以上取八人。
正言金炳雲啓曰,臣言議風采,初不近似於淸朝諫諍之任,而薇垣除旨,忽下於千萬夢想之外。臣感恩怵義,雖不得不張皇出肅,少伸叨謝之忱,而第臣於合啓句語中,有袒免之親,則區區私義,有難聯參。臣曾叨臺銜,據實引避,輒蒙體諒,今臣處義與前無異矣。且臣旣叨納言,則揆以格例,在法當遞。以此情踪,何敢一刻蹲冒於臺次乎?請命遞斥臣職。答曰,依啓。
鄭基世啓曰,行大司憲李魯秉,執義金在根,持平李漢永在外,掌令李秉植·申鍾益,持平金棱牌不進,監察茶時之意,敢啓。傳曰,知道。
以司諫李莊緖,正言孔獻東,掌令李秉植·申鍾益,持平金棱牌不進罷職傳旨,傳于鄭基世曰,只推。
沈宜冕,以成均館大司成意啓曰,今此照訖講一所試官副司果南鍾三,二所試官副司果閔泳緯在外,二所試官副司果姜晉奎有身病,不得進參,令政院稟旨變通,以爲備員捧講之地,何如?傳曰,允。
又啓曰,因成均館草記,照訖講一所試官南鍾三,二所試官閔泳緯在外,姜晉奎有身病,不得進參,令政院稟旨變通事,允下矣。合有變通之道,何以爲之?敢稟。傳曰,令該曹改付標以入。
又以弘文館言啓曰,新除授副校理金元植·李承輔,竝卽牌招察任,何如?傳曰,允。
又以弘文館言啓曰,新除授副修撰李維謙,時在黃海道殷栗縣任所,經筵入番事緊,請斯速乘馹上來事,下諭。傳曰,許遞。
以副校理金元植牌不進罷職傳旨,傳于沈宜冕曰,只推。
鄭基世,以司僕寺一二提調意啓曰,濟州山馬監牧官金瀛礎,丁未·戊申兩年條封進馬二匹,今纔上來,禾毛色別單書入之意,敢啓。傳曰,知道。
義禁府啓目,鐵山前府使尹喜秀原情云云。問目內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓依允。又照目粘連,安興前僉使李鍾應矣本府議啓內,屯穀致敗,旣在掌內,親往鉤拯,自是法典是白去乙,謂以已例之可據,乃敢稱病而不赴,跡涉點便,罪難容貸。以此照律,罪笞五十收贖,解見任別敍,私罪。奉敎依允。又照目粘連,靈巖前郡守鄭愚鉉矣本府議啓內,穀數濫裝,雖違漕轉之事例,雜卜分載,謂有舟司之公文是如是白乎則,非曰故犯。終難參恕,以此照律,罪笞四十收贖,附過還職,私罪。奉敎依允爲旀,功減一等爲良如敎。又照目粘連,平薪前僉使鄭光澈矣本府議啓內,稅船臭載,誤報穀數,旣不能詳覈,拯米偸竊,一任下輩,亦未卽發覺是白乎則,法意所在,難免溺職。以此照律,罪杖八十收贖,奪告身三等,私罪。奉敎依允。
上在昌德宮。停常參·經筵。
沈宜冕啓曰,明日召對,取稟。傳曰,停。
鄭基世啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
沈宜冕啓曰,明日聖節望闕禮,依例爲之之意,敢啓。傳曰,知道。
李鼎臣啓曰,假注書尹定善,身病猝重,勢難察任,今姑改差,何如?傳曰,允。
尹定善改差,代以成載瑗爲假注書。
鄭基世啓曰,行大司憲李魯秉,執義金在根,持平李漢永在外,掌令李秉植·申鍾益,持平金棱牌不進,監察茶時之意,敢啓。傳曰,知道。
以司諫李莊緖,掌令李秉植·申鍾益,持平金棱牌不進罷職傳旨,傳于鄭基世曰,只推。
沈宜冕啓曰,明日聖節望闕禮習儀,兩司當爲進參,除在外·未署經外,未肅拜人員,竝待開門牌招,何如?傳曰,允。
槐院分館南秉吉·金炳溎·金輔鉉·李秉文·鄭獻敎·金學初·李徹宰·徐翼輔·尹定善·南鍾順·許鐸·朴文鉉·成載瑗·曺錫輿·李達亨·任應準·趙秉學·姜蘭馨·黃鍾顯·朴珪壽·李能燮·李崙夏·李裕奭·鄭東奎·趙在衡·尹滋悳·鄭健朝,已上三點。
吏曹,照訖講一所試官南鍾三有頉代金禹銖,二所試官閔泳緯·姜晉奎有頉代姜漢赫·宋達仁。
沈宜冕,以弘文館言啓曰,副校理金元植,旣有只推之命,卽爲牌招察任,何如?傳曰,允。
又以監印廳摠裁官意啓曰,國朝寶鑑開印吉日,令日官金昌勳推擇,則今月十一日午時爲吉云,以此日始役之意,敢啓。傳曰,知道。
又以司僕寺一二提調意啓曰,濟州出來先運歲貢馬二百匹內,二匹中路故失,十一匹中路病留,八匹津頭逃逸,三匹到本寺病留,十匹水原府別驍士,二十匹總衛營,二十六匹訓鍊都監,十二匹禁衛營,十二匹御營廳,十二匹兵曹軍馬分給除,實納馬八十四匹,禾毛色別單書入之意,敢啓。傳曰,知道。
又以司僕寺一二提調意啓曰,濟州出來後運年例進上馬八匹,三名日進上馬六十匹,凶咎駑駘馬二十匹,合八十八匹內,六匹中路病留,五匹津頭逃逸,二匹到本寺病留除,實納馬七十五匹,禾毛色別單書入之意,敢啓。傳曰,知道。
戊申八月初九日卯時,上詣眞殿。茶禮親行入侍時,行都承旨李鼎臣,左承旨鄭基世,右承旨尹致英,左副承旨徐相敎,右副承旨沈宜冕,同副承旨尹景善,假注書尹滋悳·尹定善,別兼春秋趙然興·閔致庠,直提學金大根,檢校直閣鄭㝡朝,檢校待敎南秉哲·李㘾·李裕元·洪淳穆,以次侍立。時至,通禮跪啓請出次,上具翼善冠·衮龍袍,出齋殿。通禮導上詣版位,跪啓請鞠躬四拜·興·平身,上行四拜禮,時原任大臣·閣臣·宗親·儀賓·二品以上,皆行四拜禮。通禮導上詣盥洗位,上盥洗訖。通禮導上詣第一室尊所,鼎臣酌酒訖,通禮導上詣第一室神位前,跪啓請跪,上跪。鼎臣奉香,景善奉爐,上三上香。鼎臣奉盞跪進,上執盞以授景善,景善跪受,奠于案上,連獻三盞。通禮跪啓請俯伏·興·平身,次詣各室,監酌上香獻盞,竝如上儀訖,通禮導上降復位,跪啓請鞠躬四拜·興·平身,上行四拜禮,時原任大臣·閣臣·宗親·儀賓·二品以上,皆行四拜禮。通禮跪啓禮畢。領府事趙寅永,領議政鄭元容,左議政金道喜,判俯事朴晦壽進前奏曰,朝霧不宜,聖體,若何?上曰,一樣矣。寅永曰,親行茶禮,伏想聖慕益新矣。上曰,益新矣。仍還入齋殿,命承史退出。諸臣以次退出。
上在昌德宮。停常參·經筵。
藥房都提調朴晦壽,提調金英淳,副提調李鼎臣啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣,卿等不必入侍矣。大王大妃殿·王大妃殿·中宮殿口傳問安。答曰,知道。
沈宜冕啓曰,明日召對,取稟。傳曰,停。
尹景善啓曰,備邊司郞廳來言,今日賓廳日次,而聖節望闕禮相値,不得來會云矣,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
沈宜冕啓曰,今日聖節望闕禮習儀時,憲府則監察代行矣。雖無諫院,仍爲行禮之意,敢啓。傳曰,知道。
又啓曰,臣宜冕,今日聖節望闕禮習儀進去,下直之意,敢啓。傳曰,知道。
徐相敎啓曰,假注書成載瑗,時無職名,令該曹依例付軍職,冠帶常仕,何如?傳曰,允。
又啓曰,假注書尹滋悳,身病猝重,勢難察任,今姑改差,何如?傳曰,允。
尹滋悳改差,代以姜蘭馨爲假注書。
尹景善啓曰,吏曹郞廳來言,臺諫有闕,政事,取稟。傳曰,政官牌招開政。
傳于尹景善曰,在外及呈告經筵許遞,今日政差出。
尹景善啓曰,吏曹判書趙鶴年,參判尹致秀,參議南秉哲牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
有政。吏批,判書趙鶴年進,參判尹致秀牌招不進,參議南秉哲進,同副承旨尹景善進。以趙然興爲正言,趙龜植爲副修撰,尹致秀·李根友·徐有薰爲同經筵,李光洙爲典籍。
兵批,判書趙冀永病,參判姜病,參議沈熙淳受由,參知鄭翊朝入直進,左副承旨徐相敎進,同知單鄭得吉,副司果金炳雲·李維謙,副司正成載瑗,以上竝單付。
徐相敎啓曰,明日傳香,禮房承旨,當爲齋宿,右副承旨沈宜冕,卽爲牌招,何如?傳曰,允。
尹景善啓曰,行大司憲李魯秉,執義金在根,持平李漢永在外,掌令李秉植·申鍾益,持平金棱牌不進,監察茶時之意,敢啓。傳曰,知道。
以司諫李莊緖,掌令李秉植·申鍾益,持平金棱牌不進罷職傳旨,傳于尹景善曰,只推。
以右副承旨沈宜冕牌不進罷職傳旨,傳于徐相敎曰,只推。
傳于尹景善曰,明日七夕製,通方外爲之,試紙用大好紙,仁政殿命官爲之。
尹景善,以禮曹言啓曰,卽接永禧殿官員所報,則明日七夕製試取時,本殿官員,俱爲觀光云矣。假官一員,依定式令吏曹,以成均館官員口傳啓下,以爲代直後赴試之地,何如?傳曰,允。
又以兵曹言啓曰,明日仁政殿親臨七夕製儒生試取時,本曹堂上,全數進參,而參議沈熙淳受由,無以備員。令政院稟旨變通,仍令該曹,以在京無故人口傳差出,待下批牌招,以爲進參之地,何如?傳曰,允。許遞。
吏曹口傳政事,以李豊翼爲兵曹參議。
尹景善,以備邊司言啓曰,本司有司堂上成遂默,兼帶摠管矣。職務相妨,摠管之任,今姑改差,何如?傳曰,允。
又以義禁府言啓曰,明日七夕製通方外爲之時,本府都事,皆爲赴擧,只有武都事一員,當直入直,而仁政門·崇範門·光範門禁亂都事及本府入直公事回公都事,無以推移,假都事五員,令該曹口傳差出,以爲分排擧行之地,何如?傳曰,允。
義禁府啓目粘連,向前尹喜秀亦,罪人防守,固當嚴束,死囚逃失,自歸不飭,在法難恕,比例當勘。以此照律,何如?判付啓依允。
上在昌德宮。停常參·經筵。
沈宜冕啓曰,明日召對,取稟。傳曰,停。
鄭基世啓曰,合辭許久闕啓,事甚未安。除在外·未署經外,未肅拜人員,竝卽牌招,何如?傳曰,允。
尹致英啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
備忘記,阿山萬戶朴文祐下直,長弓一張,長箭一部,片箭一部,筒兒一箇賜給。
傳于徐相敎曰,傳香承旨馳詣文廟,奉審摘奸以來。
姜蘭馨有頉,代以趙憲爕爲假注書。
趙憲爕在外,代以徐翼輔爲假注書。
傳于沈宜冕曰,讀券官金學性,命官爲之。
傳于鄭基世曰,監董大臣以下入侍,科次同〈爲〉入侍。
鄭基世啓曰,行大司憲李魯秉,執義金在根,持平李漢永在外,掌令李秉植·申鍾益,持平金棱牌不進,監察茶時之意,敢啓。傳曰,知道。
以司諫李莊緖,正言趙然興,掌令李秉植·申鍾益,持平金棱牌不進罷職傳旨,傳于鄭基世曰,只推。
以兵曹參議李豊翼牌不進罷職傳旨,傳于鄭基世曰,只推。
尹景善,以吏曹言啓曰,今此秋夕祭祭官,當爲磨鍊,而除老病·公頉,實無推移排比之路,依近例,刑官·司饔院官員·纂輯廳郞廳及年六十以上人,通融塡差以入,而其中時無職名人員,令該曹口傳付軍職,何如?傳曰,允。
沈宜冕,以弘文館言啓曰,新除授副修撰趙龜植,卽爲牌招察任,何如?傳曰,允。
又以監印廳摠裁官意啓曰,寶鑑校正旣畢,印役將始,纂輯堂郞春秋之任,依已例減下,何如?傳曰,允。
又以監印廳摠裁官意啓曰,寶鑑印役擇日,已爲啓下,而今又會同矣。第念卷帙,雖不浩繁,雕刻之工,多寡無異,以別看役一人,難以照檢,知中樞府事李尙迪,前吏文學官鄭學裕,別看役加差下,何如?傳曰,允。
尹致英,以都摠府言啓曰,今日入直內三廳武兼·禁軍及軍兵等,當爲中日習射技放,而仁政殿命官相値,不得設行之意,敢啓。傳曰,知道。
又以訓鍊都監言啓曰,本局千摠金鎰,身病猝重,勢難察任,改差,何如?傳曰,允。
義禁府啓目粘連,鐵山前府使尹喜秀矣本府議啓內,罪人防守,固當嚴束,死囚逃失,自歸不飭,在法難恕,比例當勘。以此照律,罪杖七十徒一年半定配,依新定式收贖,公罪。奉敎依允爲旀,功減一等爲良如敎。
工曹判書金學性疏曰,伏以臣卽伏奉七夕製命官之命矣。命官之必以崇品,乃恒式也。以臣資級,公格私分,俱有所不敢冒當者,玆敢忙陳短章,仰瀆崇聽。伏乞聖慈,俯垂鑑諒,特賜變通,以重試體焉。臣無任云云。答曰,省疏具悉。旣有已例,卿其勿辭,卽爲考試。
戊申八月十一日酉時,上御誠正閣。監董大臣以下入侍,科次同爲入侍時,左承旨鄭基世,右承旨尹致英,假注書成載瑗,記注官金用鼎,別兼春秋金德根,左議政金道喜,繕工監提調金蘭淳,禮曹判書李若愚,觀象監提調徐左輔,讀券官工曹判書金學性,吏曹參判尹致秀,戶曹參判李啓朝,對讀官吏曹參議南秉哲,戶曹參議金在淸,弘文館應敎李裕膺,以次進伏訖。上曰,史官分左右。道喜進前奏曰,近日晨夕雖涼,午熱亦甚,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。上曰,役處,果何如乎?道喜曰,狀啓伏想已爲入覽,而自坤方至庚方蹲縮處,以新莎新土盡爲修補,自酉方至寅方,莎草或有低陷處,或有罅隙處,而恐致日後蹲縮之患,所見極爲悚悶,雖不入於當初奉審時執頉,謹爲一體修補。自巽方至未方,亦有枯損處,故隨其形便,間間修補。二十四方位中不爲修改處,只是甲·卯·乙·辰四方,而以今所見,新莎舊莎,雖或不齊,若爲日稍久,則自無異同矣。上曰,似然矣。上曰,無他頉乎?道喜曰,碑閣·丁字閣,亦爲奉審,則別無他頉矣。上曰,植木何如乎?道喜曰,大木間或傷損,小木多有茁長,而稚少者與一年草相雜,無以詳審矣。俗云新植之木,過一年始可着根,顧今所見,雖多損傷,稍久則自當漸茂矣。上命大臣就座,仍命科次爲之。裕膺讀奏第一張至第七句,命止之,讀奏第二張至第四句,命止之,讀奏第三張第一句,命止之。學性奏曰,書等何以爲之乎?上曰,第一張書正字三下,第二張書草三下,之次五張書次上,可也。學性書等訖。致英奏曰,秘封何以爲之乎?上曰,坼奏,可也。致英坼封讀奏第一張封內訖,上曰,父名爲誰?致英曰,司饔僉正時佐矣。仍讀奏第二張封內訖,上曰,是誰之子乎?致英曰,副護軍原默之子也。上曰,與注書爲幾寸乎?賤臣奏曰,與臣爲十寸也。致英讀奏次五張封內訖。命書傳敎曰,七夕製詩居首三下一幼學李鳳鎭直赴會試,之次三下幼學成載琦給二分,之次次上幼學沈宜朋等五人,竝令該曹考例施賞。又命書傳敎曰,入格儒生,明日延英門外施賞。上命大臣以下先退,仍命史官就座。又命退,諸臣以次退出。
上在昌德宮。停常參·經筵。
沈宜冕啓曰,明日召對,取稟。傳曰,停。
徐相敎啓曰,行大司憲李魯秉,執義金在根,持平李漢永在外,掌令李秉植·申鍾益,持平金棱未肅拜,監察茶時之意,敢啓。傳曰,知道。
備忘記,三陟營將金一求下直,長弓一張,長箭一部,片箭一部,筒兒一箇賜給。
傳于沈宜冕曰,綏陵修改時監董大臣以下,別單書入。
傳于沈宜冕曰,待敎許遞。
傳于沈宜冕曰,閣圈爲之。
傳于沈宜冕曰,檢校待敎趙鳳夏檢校減下。
尹景善啓曰,閣圈爲之事,命下矣。政官牌招,開政,何如?傳曰,允。
傳于沈宜冕曰,有實故玉堂竝許遞,今日政差出。
尹景善啓曰,各司官員之出入啓版前行步拜跪之際,院吏之警飭,自是例也。訓鍊都監哨官朴宗瑱,來呈草記,而院吏飭其行步之偃蹇,則敢肆憤怒,無難咆喝,啓板咫尺之地,少無敬畏之心,肆此放恣之習,大關紀綱,萬萬駭惡。如此無嚴之類,決不可尋常處之,而本院請推之外,無他可施之罰,何以爲之?敢稟。傳曰,如渠之類,焉敢若是放恣乎?揆以紀綱,極爲痛駭,施以定配之典。
又啓曰,吏曹判書趙鶴年,參判尹致秀,參議南秉哲牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
尹景善啓曰,假注書徐翼輔,時無職名,令該曹依例付軍職,冠帶常仕,何如?傳曰,允。
以吏曹參議南秉哲再牌不進罷職傳旨,傳于尹景善曰,只推。
沈宜冕,以奎章閣言啓曰,閣圈爲之事,命下矣。提學朴永元·金學性,直提學金大根,檢校直閣鄭㝡朝·尹致英,檢校待敎南秉哲·李裕元·洪淳穆,竝卽牌招,以爲會圈之地,何如?傳曰,允。
直閣會圈七點,趙然興·閔致庠·金德根已上取三人。
待敎會圈七點,金輔鉉·尹滋悳·李裕奭·李徹宰已上取四人。
尹景善,以吏曹言啓曰,軍資監正金東獻,以其身病,呈狀乞遞,改差,何如?傳曰,允。
又以吏曹言啓曰,軍器寺副正吳泰學,成均館典籍崔擎祖,俱以身病,呈狀乞遞,竝改差,何如?傳曰,允。
有政。吏批,判書趙鶴年牌招不進,參判尹致秀進,參議南秉哲牌不進,同副承旨尹景善進。啓曰,判書趙鶴年,參議南秉哲,竝牌招不進,小臣獨政未安,何以爲之?敢稟。傳曰,仍爲之。以趙然昌爲應敎,柳進翰爲副應敎,金炳雲·朴斆默爲校理,趙遠永·金會明爲修撰,洪秉壽爲副修撰,鄭憲容爲掌樂正,朴永輔爲軍資正,盧鎭泰·金洛斗爲典籍,趙然興爲直閣,金輔鉉爲待敎,金永璞爲軍器副正,贈掌令全鶴㱓贈左承旨,忠節卓異加贈事,承傳。
兵批,判書趙冀永病,參判姜入直進,參議李豊翼未肅拜,參知鄭翊朝病,右副承旨沈宜冕進。同知單金範大,副護軍沈熙淳,副司直李裕膺·金萬根·洪翼燮·李升洙·李承輔,副司果權永秀·金禹銖·趙龜植,副司正金炳德·徐翼輔。
吏批,再政。兼校書校理兼直閣單趙然興,弘文正字兼校書正字兼待敎單金輔鉉。
沈宜冕,以奉常寺都提調·提調意啓曰,各陵園墓秋夕祭享所用藥果煎造後進上看品藥果二十立,依定式封進之意,敢啓。傳曰,知道。
又以濬川司言啓曰,本司都廳訓鍊都監千摠金鎰改差,代以訓鍊都監別將李敏德差下,使之察任,何如?傳曰,允。
又以奎章閣言啓曰,新除授直閣趙然興,待敎金輔鉉,敎旨安寶次,濬哲之寶請出之意,敢啓。傳曰,知道。
又以奎章閣言啓曰,新除授直閣趙然興,卽爲牌招入直,待敎金輔鉉,時在京畿水原地,斯速乘馹上來事,下諭,何如?傳曰,允。
又以奎章閣言啓曰,檢書官番次,近甚苟艱,前檢書官李㢸榮,檢書官還差,前檢書官安季良,兼檢書官差下,使之推移入直,何如?傳曰,允。
徐相敎,以禁衛營言啓曰,本營哨官李時鉉,身爲入直將官,全昧檢飭,爲先汰去之意,敢啓。傳曰,知道。
上在昌德宮。停常參·經筵。
沈宜冕啓曰,明日召對,取稟。傳曰,停。
以綏陵陵上莎草修改時監董大臣以下別單,傳于沈宜冕曰,左議政金道喜熟馬一匹面給,繕工提調金蘭淳,禮曹判書李若愚,觀象監提調徐左輔,地方官楊州牧使李景純,各內下大虎皮一令賜給,本陵令金亨淳陞敍,參奉申植陞六,禮曹佐郞金大鉉,繕工奉事韓鎭喬,浮莎官假監役金啇礪,典設別檢李彙溥,各兒馬一匹賜給,別看役金鳳鎭內下筒箇一部賜給,其餘擇日官·相地官·奏時官·救療官·計士·牌將·監官·員役·守僕·工匠等,竝依判下施賞。
鄭基世啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,行大司憲李魯秉,執義金在根,持平李漢永在外,掌令李秉植,持平金棱差祭,掌令申鍾益未肅拜,監察茶時之意,敢啓。傳曰,知道。
以黃海監司尹定鉉狀啓,鳳山等邑民家漂頹事,傳于徐相敎曰,當此農節,許多民家之漂頹,聞甚驚慘。元恤典外,別加顧助,卽爲結搆奠接,俾無失所棲遑之弊事,廟堂各別措辭,分付。
沈宜冕,以禮曹言啓曰,卽接弘陵令所報,則今八月十五日行本陵秋夕節享時,兩官當爲備員,而參奉李,身病猝重,無以進參云,今姑改差,其代,卽令該曹,以在京無故人口傳差出,以爲備員將事之地,何如?傳曰,允。
又以禮曹言啓曰,今八月十五日行綏陵秋夕節享時,兩官當爲備員,而參奉申植陞六,無以備員,參奉陞六之代,卽令該曹,以在京無故人口傳差出,以爲備員將事之地,何如?傳曰,允。
吏曹口傳政事,以徐有先爲弘陵參奉,吳馨秀爲綏陵參奉。
沈宜冕,以奎章閣言啓曰,兼檢書官安季良,檢書官李㢸榮,時無職名,令該曹口傳付軍職,使之冠帶常仕,何如?傳曰,允。
兵曹口傳政事,副司果安季良,副司勇李㢸榮,以上竝單付。
尹景善,以吏曹言啓曰,成均館典籍閔致庠,以其身病,呈狀乞遞,改差,何如?傳曰,允。
鄭基世,以兵曹言啓曰,謹依口傳下敎,樂善齋修掃軍四名雇立,別單書入之意,敢啓。傳曰,知道。
又以訓鍊都監言啓曰,卽接北營入直千摠李民植所報,則去夜罷漏後,廣智營別巡邏軍,捉納一白衣人,故査問其犯夜委折,則本以幼學權錫晩,居生於倉洞,適往桂洞,略飮酒杯,醉倒北營後射庭,驚覺還家之際,誤犯宮墻路云矣。莫重宮墻近處,有此犯夜之擧者,萬萬駭然。幼學錫晩,照法嚴繩次,移送秋曹之意,敢啓。傳曰,知道。
又以兵曹言啓曰,卽接西所衛將鄭民行牒報,則明禮門東邊內宮墻一間許頹圮處,今已修築云。把守軍兵,還爲入直之意,敢啓。傳曰,知道。
又以訓鍊都監言啓曰,因兵曹草記,明禮門東邊內宮墻一間許頹圮處,今已修築,把守軍兵,還爲入直,將校解送之意,敢啓。傳曰,知道。
又以義禁府言啓曰,訓鍊都監哨官朴宗瑱,施以定配之典事,承傳啓下矣。朴宗瑱,江原道襄陽府祥雲驛定配,而以承傳內辭意具罪目,依例發遣府羅將,押送配所,何如?傳曰,允。
兵曹口傳政事,副司果徐光輔·李綱峻·金直淵·崔淟。
左議政金道喜箚曰,伏以卽伏見傳敎下者,以臣有綏陵莎土修改時監董之勞,至有熟馬面給之命,臣誠滿心惶恧,若未容措。仙寢工役,何等至重,大小執事之臣,孰不奔走殫竭,捧土攀莎,而臣與諸堂,按例進詣,隨衆檢飭而已,有何可紀之勞,侈此上駟之錫乎?罔功之賞,不但在臣爲濫,匪頒之寵,聖明之所宜愼惜。榮感雖切,乘謝無望,玆敢冒控短箚。伏乞亟寢成命,以重殊典,以安賤分,不勝幸甚。取進止。答曰,省箚具悉卿懇。卿其勿辭,安心領受。仍傳曰,此批答,遣史官,傳諭。
上在昌德宮。停常參·經筵。
沈宜冕啓曰,明日召對,取稟。傳曰,停。
鄭基世啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,行大司憲李魯秉,執義金在根,持平李漢永在外,掌令李秉植,持平金棱差祭,掌令申鍾益未肅拜,監察茶時之意,敢啓。傳曰,知道。
傳于沈宜冕曰,禮房承旨馳詣宗廟·永寧殿·永禧殿·徽定殿·景慕宮,奉審摘奸,仍詣受香諸處,奉審摘奸以來。
傳于沈宜冕曰,翰林召試,明日仁政殿,命官爲之。
傳于尹景善曰,未下直方伯·閫帥·守令,皆令不多日內辭朝。
鄭基世,以都摠府言啓曰,今日入直內三廳武兼·禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
沈宜冕啓曰,翰林召試,明日命官爲之事,命下矣。領監以下館閣堂上,竝待開門命招,何如?傳曰,允。
沈宜冕,以弘文館言啓曰,副修撰金翊鎭差祭,洪秉壽在外,正字金輔鉉內閣進,下番闕直,事甚未安。修撰趙遠永·金會明,竝卽牌招,以爲推移入直之地,何如?傳曰,允。
以修撰趙遠永牌不進罷職傳旨,傳于沈宜冕曰,只推。
沈宜冕,以奎章閣言啓曰,明日卽書香閣望奉審日次,臣進詣擧行之意,敢啓。傳曰,知道。
又以奎章閣言啓曰,新除授待敎金輔鉉,自鄕上來云,卽爲牌招入直,何如?傳曰,允。
尹景善,以吏曹言啓曰,成均館典籍金德根,以其身病,呈狀乞遞,改差,何如?傳曰,允。
又以吏曹言啓曰,未下直方伯·閫帥·守令,皆令不多日內辭朝事,命下矣。自臣曹催促,則慶尙監司金大根,今十七日辭朝云,咸鏡監司朴永元,今十九日辭朝云,海南縣監張龍逵,今十五日辭朝云,義州府尹李裕元,安州牧使兪鎭五,殷栗縣監金應夏,俱以爲今十八日辭朝云矣,敢啓。傳曰,知道。
兵曹口傳政事,副司果金德根。
兵曹口傳政事,副司果閔致庠。
上在昌德宮。停常參·經筵。
藥房副提調李鼎臣啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣不任區區伏慮,敢來問安,竝此仰稟。答曰,知道。兩慈殿氣候一樣,卿不必入侍矣。大王大妃殿·王大妃殿·中宮殿口傳問安。答曰,知道。
沈宜冕啓曰,明日召對,取稟。傳曰,停。
又啓曰,弘文提學金學性,藝文提學金英淳,內閣提學朴永元·金學性,直提學金大根,知春秋李景在·成遂默牌不進推考傳旨,今方捧入,而翰林召試命下之後,如是違牌,事甚未安。竝更牌招,何如?傳曰,允。
傳于沈宜冕曰,領監事,更爲命招。
尹致英啓曰,備邊司郞廳來言,今日賓廳日次,而翰林召試相値,不得來會云矣,敢稟。傳曰,知道。
鄭基世啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
沈宜冕啓曰,藝文提學金英淳,疏批已下,卽爲牌招,何如?傳曰,允。
鄭基世啓曰,行大司憲李魯秉,執義金在根,持平李漢永在外,掌令李秉植·申鍾益,持平金棱牌不進,監察茶時之意,敢啓。傳曰,知道。
以司諫李莊緖,掌令李秉植·申鍾益,持平金棱牌不進罷職傳旨,傳于鄭基世曰,只推。
以慶尙監司金公鉉狀啓,進上藥材山藥未及充實,限內不得封進,惶恐待罪事,傳于沈宜冕曰,勿待罪事,回諭。
徐翼輔赴試,代以李裕奭爲假注書。
李裕奭在外,代以曺錫輿爲假注書。
沈宜冕,以弘文館言啓曰,新除授副修撰洪秉壽,時在京畿楊州地,經筵入番事緊,請斯速乘馹上來事,下諭。傳曰,許遞。
又以弘文館言啓曰,修撰趙遠永,疏批已下,與新除授副應敎柳進翰,校理金炳雲·朴斆默,竝卽牌招察任,何如?傳曰,允。
以副應敎柳進翰,校理金炳雲·朴斆默,修撰趙遠永牌不進罷職傳旨,傳于尹景善曰,只推。
沈宜冕,以成均館大司成意啓曰,今此照訖講一所試官副司果金禹銖有身病,二所試官副修撰洪秉壽在外,不得進參,令政院稟旨變通,以爲備員捧講之地,何如?傳曰,允。
尹景善啓曰,因成均館草記,照訖講一所試官金禹銖有身病,二所試官洪秉壽在外不得進參,令政院稟旨變通事,允下矣。合有變通之道,何以爲之?敢稟。傳曰,令該曹改付標以入。
傳于李鼎臣曰,翰林召試取四人。
尹景善啓曰,左右史不可不備,翰林召試被選人尹定善,令該曹口傳付軍職,牌招入直,何如?傳曰,允。
吏曹口傳政事,檢閱單尹定善。
沈宜冕,以奎章閣言啓曰,景慕宮望廟樓今望奉審,無頉之意,敢啓。傳曰,知道。
尹景善,以吏曹言啓曰,刑曹正郞鄭甫鉉,以其身病,呈狀乞遞,改差,何如?傳曰,允。
沈宜冕,以禮曹言啓曰,卽接黃海監司尹定鉉移文,則以爲,載寧郡鄕校聖殿滲漏,柱壁頹圮,不可不及今修改,告由·移還安祭香祝,自本曹啓稟下送云矣。載寧郡鄕校聖殿修改時,先告事由,移還安祭香祝,卽令該司照例磨鍊下送,從便卜日設行之意,竝爲分付,何如?傳曰,允。
鄭基世,以刑曹言啓曰,訓鍊都監啓辭內,卽接北營入直千摠李民植所報,則去夜罷漏後,廣智營別巡邏軍,捉納一白衣人,故査問其犯夜委折,則本以幼學權錫晩,居生於倉洞,適往桂洞,略飮酒杯,醉倒北營後射庭,驚覺還家之際,誤犯宮墻路云矣。莫重宮墻近處,有此犯夜之擧者,萬萬駭然。幼學權錫晩,照法嚴繩次,移送秋曹之意,敢啓。傳曰,知道事,命下矣。謹按律文,則大典通編摘奸條有曰,宮城守直,循環擲奸,逐日有無事報本曹。註曰,犯夜人,杖一百徒三年。權錫晩,依此律決杖一百後,黃海道遂安郡徒三年定配所,卽爲押送之意,敢啓。傳曰,知道。
兵曹判書趙冀永疏曰,伏以臣不才甚衰,夫豈有洊據匪據,恬若固有之望哉?誠以拜命之初,異渥曠絶,纔解政柄,旋授戎務,感激先之,他顧靡遑,未卽控辭,章皇祗肅,侍衛則進,唱注則進,居然踰月于玆矣。鉛鋩愈割而愈頓,黔技愈蹄而愈窮,將謂臣宿趼而姑且縻爾,則已往孤負,赧靦猶渥,將謂臣筋骸之容可强也,則去益頹憒,驅策無路。銓地之重,東西惟均,而朝遞暮移,日不俟終,有若非臣莫可者然,非惟靡安於私分,得不爲苟簡屑越之歸乎?臣之菲才淺識,無以自效於韎韋進退之政,泉布卒乘之簿,庶蒙聖鑑之所照燭,姑未敢支辭蔓陳,而幸行涓期,鹵簿方戒,將此癃瘁綿綴之狀,不可以喘汗陳就於中權奉衛之地。臣若嚴畏爲義,瀆褻是懼,泯默趨走,畢竟顚跲於龍驤虎賁之列,則其於朝廷事體,亦豈細故也哉?玆敢罄暴肝膈之懇,仰塵仁覆之天。伏願聖明,曲賜憐諒,許改臣本兵之銜,以幸公私焉。臣無任云云。答曰,省疏具悉。中權復授,意豈徒然?卿其勿辭行公。
藝文提學金英淳疏曰,伏以臣於六月大政,伏奉除旨,以臣爲藝文館提學,臣誠惶駴愧恧,訖今莫省所以也。夫是職,於文苑之事,靡所不預,撰辭命則賁飾皇猷也,主課試則振起文風也。責任之綦重若是也,故撰擬之難愼,亦隨以別焉。歷稽前後之膺其選者,雖宗工鉅匠,皆莫不逡巡却顧,則曷嘗有如臣無似,而苟然充冒者哉?臣於學業,少而荒嬉,壯益放廢,博涉經史,尙矣無論,尋摘功令,亦且茫昧。今爲五十無聞之人,而又沒新知,胸中枵然,無一點墨,雖數行文字,輒患戞戞乎難矣,今乃以考校撰述之事,擧以畀之,不少留難,是無異於辨色於瞽,審聲於聾,其名實之相舛,孰甚於此乎?仍伏念臣家,世崇文學,至于臣父,典文衡屢年矣。銓選之地,却謂臣箕裘緖餘,或習其萬分一焉,爲此謬擧,而臣卽空空一無能爲役者耳。非徒無趾美之可言,決知其忝墜而乃已,此又臣滿心慙懼者也。以此以彼,臣之去就,不待兩言而決矣。審度已熟,微諒難回,寧速其逋慢之罪,不敢爲冒玷之計,受命三朔,尙稽祗肅,悚蹙悶隘,日甚一日。卽者翰林召試有命,以臣方帶是任,例當進參,召牌洊臨,怵迫嚴畏,拚棄四維,黽勉趨膺,亦非義分之所敢出,略暴衷懇,仰瀆崇聽。伏乞聖明,俯賜鑑諒,亟遞臣新授文任,俾公器無褻,私心獲安,千萬幸甚。臣無任云云。答曰,省疏具悉。卿其勿辭行公。
修撰趙遠永疏曰,伏以臣蓬蓽之賤,蒙菁莪之化,濫竊科第,身廁經幄。顧臣以何學術,以何才猷,裨補其萬一,而畢竟僨誤,非但自知者明,抑亦通朝之所共諒也。仍伏念臣頃年待罪西邑,奉職無狀,至登繡論,遭罹罔測,而聖度包容,薄竄旋宥,秪自訟愆,悚如縮蝟,轉移之頃,甄復如舊,召牌之下,瞻聆動色,臣於是尤不覺惝怳震越,罔知攸措。豈敢以尤人而自恕,不思所以圖報涓埃,而身名一汚,十手共指,以若情踪,雖欲抗顔束帶,其勢末由。月前畿都除旨,宜卽承膺之不暇,而因呈選部,旋蒙遞免,蓋以廉防之所關也。尋常漫職,猶惟如此,況今邇列之班,尤無以承當,左右思量,玆不得不冒瀆崇嚴。伏乞俯垂諒察,鐫臣所授職名,以重名器,仍治臣瀆擾之罪,以肅朝綱焉。臣於丐免之章,豈敢以見職自居,容贅他說,而妄控瞽見,有此尾陳,惟聖明納察焉。蓋聖王治國之本,在於窮理讀書,故昔傅說曰,學于古訓乃有獲,朱子曰,討論經藝爲急先務。人君進修之道,專由於講學,而殿下以高出百王之姿,亟加人一己百之工,唐·虞之典謨,文·武之方策,日以質議,時以講磨,薰陶德性,涵養本源,則宋大宗之開卷有益,儘非虛語,周成王之緝熙光明,必將復睹矣。然則聖上之一心自正,而推而朝廷正焉,百官正焉,躋一世於文明之會,鼓萬品於熙皞之域,聖學之效,於不盛哉?矧乎我國家祖宗休明之治,莫不以講學爲先,三晝之接,隻日之對,不以隆寒盛暑而停撤,此皆所以鑑法於後世者也。今殿下,必體祖宗之遺意,切磋琢磨,益勉日新之德,則其在繼述之道,尤豈不光美乎哉?伏願聖明,勿以人廢其言,留神裁省,實心實學,懋厥終始焉。臣無任云云。省疏具悉。往事何必追引?爾其勿辭察職。
上在昌德宮。停常參·經筵。
尹景善啓曰,明日召對,取稟。傳曰,停。
徐相敎啓曰,行大司憲李魯秉,執義金在根,持平李漢永在外,掌令李秉植·申鍾益,持平金棱未肅拜,監察茶時之意,敢啓。傳曰,知道。
又啓曰,假注書曺錫輿,時無職名,令該曹依例付軍職,冠帶常仕,何如?傳曰,允。
吏曹,照訖講一所試官金禹銖有頉代朴斆默,二所試官洪秉壽有頉代洪翼燮。
尹景善,以奎章閣言啓曰,直閣趙然興,疏批已下,卽爲牌招察任,何如?傳曰,允。
又以弘文館言啓曰,下番修撰臣金會明,以照訖講試官,今日儒生試講時,晝仕出去之意,敢啓。傳曰,知道。
徐相敎,以兵曹言啓曰,今八月十七日,武臣堂上朔試射日次,而國忌齋戒相値,不得爲之之意,敢啓。傳曰,知道。
又以兵曹言啓曰,同知中樞府事崔錫冕,僉知中樞府事崔宇玉,五衛將林性洙·李經修,景福宮衛將金壽宗·鄭得吉,慶熙宮衛將金範大·權儫,俱以病難供職,呈狀乞遞,竝改差,何如?傳曰,允。
又以禁衛營言啓曰,本營軍色從事官趙獻永,身病甚重,勢難察任,今姑改差,何如?傳曰,允。
正言趙然興疏曰,伏以臣卽一顓蒙之賤品耳。倖占科第,謬膺拔擢,翺翔鑾掖,昵近龍光,洪私厚渥,與天無極,魯姿菲才,無攸報稱,每自循省,怵焉若驚。不意引辭之章,反媒陞品之恩,國子·薇垣,除書聯翩,曾未幾日,奎華新命,有隕自天,紫誥誕宣,闔門動色。臣是何人,辱聖簡而玷淸班,兜攬驟躐,一至於此哉?牙牌儼臨,定制莫嚴,雖不得不拚他廉防,趨詣祗肅,而退自思惟,惶汗浹背,莫知所以自措也。臣本謏寡,而粗聞設閣之義,猗我正廟右文爲治,極一代之選,貯群玉之府,橫經演綸,資政之備淸問也,司文奉謨,煥章之掌秘圖也。笙鏞鼓鑄之本,禮樂聲明之施,是閣爲之權輿,必其人淸愼敦飭,端良峻整,名行器識之居先,而文藝則餘力也。用以冠冕朝紳,協贊弘化,蔚然爲世敎之章程,遴揀之難,自昔伊然。今之人,雖不及先輩長碩,然膺是選者,亦皆當世之英儁,儒宗之緖餘,風裁聞望,綽有可稱,曷嘗有鹵莽如臣,而苟然濫廁者乎?臣早失庭訓,長無師承,天賦局於䢇傝,地步泥於踸踔,經史百家,未窺藩籬,功令末業,便屬筌蹄,直是空空然沒字碑耳。以若伎倆,叨此華貫,卽猿狙而備冠裳,駑駘而充文駟也。臣之奉侍淸燕,日月已多,本末長短,宜莫逃於淵鑑,顧奚取於臣而有此誤恩也乎?過福招災,雖屬一己之憂,玷辱名器,實係淸朝之羞,此臣所以踖踧傴僂,不惟循墻而走也。且臣之妻父臣朴永元,方帶提學之任,舅壻之竝據時任,揆以私義,實爲難安,此尤臣必遞之一端,玆敢悉暴衷臆,仰瀆聰聽。伏乞聖上,諒臣言之非出飾讓,念淸選之不可濫褻,將臣新授直閣之任,劃卽鐫改。至於諫諍之職,苟非言議風裁之爲世所推重者,則莫宜居之,如臣庸愚,何敢一日冒蹲,又累臺端之峻選乎?竝賜遞斥,俾賤分獲安,千萬幸甚。臣無任云云。省疏具悉。閣銜之無相避,已有定規,爾其勿辭察職。
上在昌德宮。停常參·經筵。
沈宜冕啓曰,明日召對,取稟。傳曰,停。
鄭基世啓曰,行大司憲李魯秉,執義金在根,持平李漢永在外,掌令李秉植·申鍾益,持平金棱未肅拜,監察茶時之意,敢啓。傳曰,知道。
又啓曰,來二十一日,朝參日次,而宣陵忌辰祭齋戒相値,頉稟之意,敢啓。傳曰,知道。
沈宜冕啓曰,來二十一日,輪對日次,而宣陵忌辰祭齋戒相値,頉稟之意,敢啓。傳曰,知道。
鄭基世啓曰,右承旨尹致英,今日不爲仕進,卽爲牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
備忘記,慶尙道觀察使金大根下直,長弓一張,長箭一部賜給。
傳于徐相敎曰,慶尙監司留待。
傳于徐相敎曰,慶尙監司入侍。
注書洪鍾雲受由在外,代以黃鍾顯爲假注書。
鄭基世啓曰,假注書黃鍾顯,時無職名,令該曹依例付軍職,冠帶常仕,何如?傳曰,允。
鄭基世,以都摠府言啓曰,今日入直內三廳武兼·禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
以右承旨尹致英牌不進罷職傳旨,傳于鄭基世曰,只推。
鄭基世,以刑曹言啓曰,日前宮城外罷漏後犯夜人權錫晩,定配所押送事,纔已草記,蒙允矣。卽接其所訴,則渠母今年爲七十一,無他兄弟云,故使之考籍,果爲的實,依法典,收贖放送之意,敢啓。傳曰,知道。
敎慶尙監司金大根書。王若曰,四國分釐之才,自古其愼,一路專制之寄,於今尤難,簡拔亶由予衷,望實無出卿右。眷玆嶠南之封域,最是海左之雄藩,厥貢出粟米麻絲,東西各八九百里,其俗習詩書禮樂,大小凡七十餘州,非重臣無以鎭之,殆同唐淄靑之全界,惟良吏與共理也,政須漢龔·黃之奇材。惟卿,名祖肖孫,淸朝雅望,故家傳忠貞之操,著一節於燥濕險夷,早歲播宏遠之譽,無二致於文學政事。佐銓席而登璧府,猷贊笙鏞,按東闑而尹西都,器別盤錯,玆授卿以慶尙道觀察使·兼兵馬水軍節度使·巡察使·大邱都護府使,卿其袛服寵命,勉恢良圖,寬嚴各適於措施,張乖厓之坐鎭蜀郡,淸靜不拘於文法,汲長孺之臥治淮陽,故玆敎示,想宜知悉。知製敎檢校直閣鄭㝡朝製進
戊申八月十七日辰時,上御誠正閣。慶尙監司入侍時,左副承旨徐相敎,假注書曺錫輿,別兼春秋閔致庠,記事官尹定善,慶尙監司金大根,以次進伏訖。上曰,史官分左右。仍命慶尙監司進前,大根進前。上曰,職姓名奏之。大根奏職姓名訖。上曰,視卿異於他人,有此委任,而本道雖無目下痼弊,自是雄藩,卿須下去,各別對揚,可也。大根曰,臣賦性庸愚,才識蔑劣,委寄之聖念,恐不能報答萬一,只切惶懍矣。上命就座。相敎曰,宣諭何以爲之乎?上曰,出去爲之。上命監司先退,又命史官就座。仍命退,承史以次退出。
上在昌德宮。停常參·經筵。
沈宜冕啓曰,明日召對,取稟。傳曰,停。
鄭基世啓曰,行大司憲李魯秉,執義金在根,持平李漢永在外,掌令李秉植·申鍾益,持平金棱未肅拜,監察茶時之意,敢啓。傳曰,知道。
備忘記,義州府尹李裕元,慶尙右兵使鄭宅善下直,各長弓一張,長箭一部,片箭一部,筒兒一箇賜給。
鄭基世,以兵曹言啓曰,本曹正郞李,身病猝重,屢度呈狀乞遞。宿衛重地,不可久曠,今姑改差,何如?傳曰,允。
上在昌德宮。停常參·經筵。
尹景善啓曰,明日召對,取稟。傳曰,停。
又啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
徐相敎啓曰,右副承旨沈宜冕,今日不爲仕進,卽爲牌招,何如?傳曰,允。
尹景善啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
備忘記,咸鏡道觀察使朴永元下直,長弓一張,長箭一部,片箭一部,筒兒一箇賜給。
徐相敎啓曰,假注書曺錫輿,身病猝重,勢難察任,今姑改差,何如?傳曰,允。
曺錫輿改差,代以鄭健朝爲假注書。
傳于尹景善曰,咸鏡監司留待。
傳于尹景善曰,咸鏡監司入侍。
吏曹口傳政事,檢閱單徐翼輔。
尹景善,以弘文館言啓曰,副應敎柳進翰,校理金炳雲·朴斆默,竝卽牌招察任,何如?傳曰,允。
尹景善啓曰,行大司憲李魯秉,執義金在根,持平李漢永在外,掌令李秉植·申鍾益,持平金棱牌不進,監察茶時之意,敢啓。傳曰,知道。
以司諫李莊緖,掌令李秉植·申鍾益,持平金棱牌不進罷職傳旨,傳于尹景善曰,只推。
以校理朴斆默牌不進罷職傳旨,傳于尹景善曰,只推。
沈宜冕,以奎章閣言啓曰,待敎金輔鉉,疏批已下,卽爲牌招察任,何如?傳曰,允。
又以內醫院都提調·提調意啓曰,院議藥同參吳昌烈有頉,代醫人安光杓差下,令該曹口傳付軍職,冠帶常仕,何如?傳曰,允。
兵曹口傳政事,副司勇單安光杓。
尹景善,以御營廳言啓曰,本廳哨官申楫,身病甚重,勢難察任,改差,何如?傳曰,允。
又以御營廳言啓曰,東營入直哨官金翼顯,身爲將領,管下番軍,擅離直所,而矇不覺察,揆以紀律,萬萬駭然。爲先汰去之意,敢啓。傳曰,知道。
敎咸鏡監司朴永元書。王若曰,漢良吏與共國治,予所愼簡,宋學士出知州事,卿實堪任。矧玆咸吉一區,寔我豐沛舊地,肆原廟拱護之克敬,所重者存,且朝家懷綏之常勤,視他自別。習俗專尙於勁悍,孰能率其敎乎?生業漸至於弊凋,若爲奠厥居也。惟卿,器識通敏,風範端凝,立朝過三十年,持處以恬約爲本,著績非一二紀,施措必章程攸行。詞苑黼黻之彌彰,旣儲望於傳硯,戎藩鑽鑰之增壯,復藉威於建牙,玆授卿以咸鏡道觀察使·兼兵馬水軍節度使·都巡察使·咸興府尹,卿其袛服寵章,宣布德意。荷先朝特畀之眷,拯下邑之蔀荒,在今日圖報之忱,移南國之棠化。於戲,秋風·鐵嶺,須思一方澄淸,明月瓊樓,應切千里耿結,故玆敎示,想宜知悉。知製敎檢校待敎洪淳穆製進
檢閱尹定善疏曰,伏以臣季父臣致英,方以承宣,例兼春秋館修撰官矣。臣所帶春秋之銜,法有應避,職所當遞,玆敢短章陳籲,仰瀆崇嚴。伏乞聖明,俯賜鑑諒,亟令選部,照例鐫改,以存公格,以安私分,不勝幸甚。臣無任云云。省疏具悉。疏辭,下該曹,稟處。
吏曹啓目粘連,觀此藝文館檢閱尹定善上疏,則以爲,臣季父致英,方以承宣,例兼春秋館修撰官矣。臣所帶春秋之銜,法有應避,職所當遞。伏乞聖明,俯垂鑑諒,亟令選部,照例鐫改,以存公格亦爲白有臥乎所,相避之法,在下當遞是白乎矣,史官·春秋兼銜,法不得減下是白如乎,承政院右承旨尹致英兼帶春秋館修撰官之任,今姑減下,何如?判付啓依允。
待敎金輔鉉疏曰,伏以臣蒙愚顓騃,藐然一新進耳,厚沐莪育,倖玷桂籍,古人所云一不幸者,不幸近之。況以寒素之族,世守謹畏之訓,不敢以華膴淸顯,想到夢寤。竊自擬歲月課讀,聞見稍進,出而藉手,庶幾寡悔,忽於榮掃之路,伏奉匪分之除,馹召自天,龍光動隣。臣以悸以恐,顚倒倉皇,歸裝近闍,牙牌踵門,雖不得不黽勉祗肅,卽就豹直,而悚慄先於感激,慙媿倍於榮耀。夫黼黻所賁,簪紳攸聳,輒曰奎華之選,君臣師友之義,文學遊談之近,又輒曰奎華之選,是其才識優於啓沃,聞望長於淬礪,雋采雅度,又能於模楷當世,然後方可謂官人俱稱,名實相符,而參外待制,尤華掄也至榮也,以臣眇少,尙可爲役於玆乎?幼志不爽,荒嬉不成,則一技之無可取也,器量所局,譏笑所萃,則四維之不可拚也。臣固萬萬不肖,亦知其萬萬無是,何殿下使童子備官,不少留難,若此之甚也?鍾鼓雅音也,而鶢鶋則驚之,衣冠美飾也,而猿狙則駴之,臣安得以濫叨,視若儻來,暫膺便作固有,仰累則哲之明,俯墜無忝之戒,不思所以自處乎?玆敢罄暴微諒,冒瀆崇嚴。伏乞聖慈,體天地生成之仁,垂河海涵濡之澤,亟遞臣新授職名,俾公器無褻,私分獲安,不勝大願。臣無任云云。省疏具悉。爾其勿辭察職。
戊申八月十九日辰時,上御誠正閣。咸鏡監司入侍時,同副承旨尹景善,假注書黃鍾顯,別兼春秋金德根,記事官尹定善,咸鏡監司朴永元,以次進伏訖。上曰,史官分左右。仍命監司進前,永元進前。上曰,職姓名奏之。永元奏職姓名訖。上曰,本道雖無目下鉅弊,自是重藩,卿須下去,各別對揚,可也。永元曰,臣敢不殫竭對揚,而才器不逮,恐多僨誤,悚懍萬萬矣。上曰,近日異舶,去來無常,而固知卿善爲措處,故有此委任,亦須各別對揚,可也。上曰,異舶去來後,連見狀啓,則言語文字不得相通,問情之節,未能消詳,此豈不可悶乎?永元曰,異舶事,誠極可悶。永興·城津·吉州等處所過之船,合爲三隻云,而亦未知更有幾隻,此亦專由於言語文字之不能相通也。雖以守令·鎭將言之,言語·文字旣不得相通,則今以問情之疎虞,恐不可一一論責,此亦悶然矣。上曰,然矣。永元曰,昨年古群山來泊之時,以狀請給糧,至有多日逗留之患。若於此地,又有是事,則近千里之地,遲待狀聞回下,延拖時日,恐致挑怒,此則便宜先給,追後狀聞,恐好矣。上曰,然矣。近千里之地,何待狀聞回下,而且無論某國人,以乏糧而請給,則豈可不施乎?永元曰,異舶之來,至於四朔之久,而尙未知來自何處,又未知緣何事故,論以邊情,極爲疎虞矣。定善曰,臣以本館事,有所仰達者矣。翰林召試被選人,間月付職,自是舊規也,而若値上下番不備之時,則每於筵稟後,或有翌月付職當月連付之例。且今幸行在邇,左右史不可不備,被選當次人徐翼輔,令該曹口傳單付,牌招入直,何如?上曰,依爲之。出擧條定善曰,時政記纂修事緊,檢閱當次人徐翼輔,使之署前行公,何如?上曰,依爲之。出擧條上命就座。景善曰,宣諭何以爲之乎?上曰,出去爲之。上命監司先退,又命史官就座。仍命退,承史以次退出。
上在昌德宮。停常參·經筵。
藥房都提調朴晦壽,提調金英淳,副提調李鼎臣啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣,卿等不必入侍矣。大王大妃殿·王大妃殿·中宮殿口傳問安。答曰,知道。
鄭基世,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
沈宜冕啓曰,明日召對,取稟。傳曰,停。
鄭基世啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
又啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
備忘記,廣梁僉使張澤秀下直,長弓一張,長箭一部,片箭一部,筒兒一箇賜給。
鄭基世啓曰,假注書鄭健朝,時無職名,令該曹依例付軍職,冠帶常仕,何如?傳曰,允。
沈宜冕,以弘文館言啓曰,校理朴斆默,旣有只推之命,卽爲牌招察任,何如?傳曰,允。
鄭基世啓曰,行大司憲李魯秉,執義金在根,持平李漢永在外,掌令李秉植·申鍾益,持平金棱牌不進,監察茶時之意,敢啓。傳曰,知道。
以司諫李莊緖,掌令李秉植·申鍾益,持平金棱牌不進罷職傳旨,傳于尹景善曰,只推。
以校理朴斆默牌不進罷職傳旨,傳于尹景善曰,只推。
鄭基世,以備邊司言啓曰,近年科場雜亂之弊,可謂到極而無餘地矣。聞今春一二所場內不得容,而至於通垣許接,甚至於闢圍門而雜坐通街,是豈功令貢擧之生,其數增前而然哉?皆是隨從闌入之弊也。一人赴擧,從者爲十,市井奴隷無賴敢前之類,各自搆募,互相務勝,先自負門入門,以至先接奪接,要爲必爭乃已之計,小則有鬪鬨傷損之慮,大則有蹴踏蹂躙之患,自愛自好之士,莫不視若危地。莫重大比之禮圍,豈有如許擧措?前後禁飭,非不該悉,而徒歸文具,未見實效者,誠由於先事則有飭,臨時則挨過之故也。朝令之必欲禁斷者,實由於愛士爲士之意,而亦士子之所共願者也。士亦何心自取不端之名,而反歸犯科之罪乎?今以禁隨從之朝令,布諭多士,則爲多士者,只當體朝令,祛隨從而已,豈有更事乎法律哉?端拱徐趨,雖未敢質言,雜亂惹鬧,亦豈有是理?然而苟有不率敎不遵令之輩,則不可以士子待之。此則通編所載之法律在耳,爲先分付四館所及禁亂所,當其負門入場之時,凡賤隷雜岐之輩,廣加査察,考其帖文,隨現捉付於法司,不惟犯者之重勘,竝與接主而嚴懲,斷不少貸,以爲懲來之地。自本司亦多定郞廳,摘奸糾察,卽以先甲之意,分付京兆,知委坊曲,使一二所赴試之士咸須知悉警惕,蓋論科弊之本源,則士習之至此壞損,非士之罪也,卽試官之使之然也。苟使一心精平,允愜物情,則此等之弊,不禁而自止矣。兩所試官,以拔例極擇之意,預爲申飭於詮曹,何如?傳曰,科弊申飭,前後何如,而去益雜亂,寧欲無言。爲士子者,苟知朝令之嚴畏,則豈敢多率無賴,攔入爭奪,一切違法犯科之事,無所忌憚乎?入此場應此擧者,俱是世祿之裔也,爲父兄者,亦當惕然警誨,俾悛舊習,今番則自廟堂各別提飭。至於試事之公不公,有司則存,抑躁競禁淆雜,是誰之責乎?事過之後,自有入聞,場內場外,另加操束意,一體嚴飭。
又以御營廳言啓曰,本廳把摠吳致永,身病甚重,勢難察任,改差,何如?傳曰,允。
上在昌德宮。停常參·經筵。
沈宜冕啓曰,明日召對,取稟。傳曰,停。
尹景善啓曰,行大司憲李魯秉,執義金在根,持平李漢永在外,掌令李秉植·申鍾益,持平金棱未肅拜,監察茶時之意,敢啓。傳曰,知道。
又啓曰,來二十五日,朝參日次,而徽陵忌辰祭齋戒相値,頉稟之意,敢啓。傳曰,知道。
又啓曰,卽者司僕寺內乘來言,今此旗軍洗馬時,提調當爲進參,而提調權敦仁·徐憙淳,俱有身病,不得進參云。提調徐憙淳,卽爲牌招,何如?傳曰,允。
又啓曰,司僕提調徐憙淳牌不進推考傳旨,今方捧入,而旗軍洗馬,當爲進參,如是違牌,事甚未安。更爲牌招,何如?傳曰,許遞,前望入之。
司僕提調前望入之,李若愚落點。
沈宜冕,以禮曹言啓曰,卽接綏陵參奉所報,則本陵陵上莎草修改後,日候調和,庶有着根之望云矣,敢啓。傳曰,知道。
尹景善,以兵曹言啓曰,今八月二十一日,武臣賓廳講書日次,而國忌齋戒相値,不得爲之之意,敢啓。傳曰,知道。
又以兵曹言啓曰,本曹正郞洪淳穆,身病猝重,屢度呈狀乞遞。宿衛重地,不可久曠,今姑改差,何如?傳曰,允。
兵曹口傳政事,副司果單洪淳穆。
尹景善,以訓鍊都監·禁衛營·御營廳言啓曰,東關王廟東邊墻垣二間許頹圮處,今八月二十二日爲始,三營合力改築之意,敢啓。傳曰,知道。
上在昌德宮。停常參·經筵。
徐相敎啓曰,明日召對,取稟。傳曰,停。
鄭基世啓曰,行大司憲李魯秉,執義金在根,持平李漢永在外,掌令李秉植·申鍾益,持平金棱未肅拜,監察茶時之意,敢啓。傳曰,知道。
尹致英啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
鄭基世啓曰,假注書鄭健朝,身病猝重,勢難察任,今姑改差,何如?傳曰,允。
鄭健朝改差,代以趙秉學爲假注書。
傳于鄭基世曰,右副承旨·同副承旨竝許遞,前望入之。
承旨前望入之,徐憲淳·金始淵落點。
鄭基世啓曰,新除授同副承旨金始淵,卽爲牌招,何如?傳曰,允。
以慶尙監司金公鉉狀啓,薦新進上石榴節序差早,限內不得封進,惶恐待罪事,傳于徐相敎曰,勿待罪事,回諭。
尹致英,以兵曹言啓曰,文臣兼宣傳官宋近洙,除授在外,過限未上來,改差,何如?傳曰,允。
傳于徐相敎曰,臺諫有闕之代,政官牌招,開政差出。
傳于徐相敎曰,果川縣監之代,景慕宮令洪一純擬入。
有政。吏批,判書趙鶴年,參判尹致秀竝牌招不進,參議南秉哲進,右副承旨徐相敎進。啓曰,判書趙鶴年,參判尹致秀竝牌招不進,小臣獨政未安,何以爲之?敢稟。傳曰,只出緊任。以沈宜元爲獻納,趙然興爲副校理,李爲副修撰,徐堂輔·尹禹錫爲兵曹正郞,高濟羲爲刑曹正郞,李元夏爲寧邊府使,金在淸爲安岳郡守,洪一純爲果川縣監。
兵批,判書趙冀永進,參判姜入直,參議李豊翼病,參知鄭翊朝病,右承旨鄭基世進。以尹宜善爲都摠管,吳取善爲副摠管,沈日永爲同知,徐國獜爲僉知,徐奎翰·方禹敍爲五衛將,任邦雲·吳宅根爲景福將,元在健·禹達成爲慶熙將,張日煥爲都摠經歷,李應權爲部將,李種馝爲守門將,同知單權儫,護軍崔錫冕,副護軍沈宜冕·尹景善·崔宇玉,副司果洪秉壽·金東獻·申植,副司正黃鍾顯,以上竝單付。
傳于徐相敎曰,見窠皆令差出。
吏批,再政。以閔致庠爲正言,洪祐喆爲戶曹參議,韓用翰爲景慕宮令,趙然牧爲禁府都事,許銑爲典籍,金奭鉉爲顯陵參奉,金熙華爲分內醫提調,校書著作單權世祐·李杓。
兵批,再政。以韓鎭庭爲副摠管,許棨爲訓鍊都正,申命澈爲都摠都事,趙然興爲文兼,同知單任邦雲。
兵曹,以許棨爲禁軍別將。
以同副承旨金始淵牌不進罷職傳旨,傳于鄭基世曰,只推。
上在昌德宮。停常參·經筵。
徐相敎啓曰,明日召對,取稟。傳曰,停。
又啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
傳于徐相敎曰,原任直閣李景在馳詣景陵,奉審摘奸,仍留監祭,局內諸陵,一體奉審以來。
徐相敎啓曰,假注書趙秉學,時無職名,令該曹依例付軍職,冠帶常仕,何如?傳曰,允。
又啓曰,行大司憲李魯秉,執義金在根,持平李漢永在外,掌令李秉植·申鍾益,持平金棱牌不進,監察茶時之意,敢啓。傳曰,知道。
以司諫李莊緖,正言閔致庠,掌令李秉植·申鍾益,持平金棱牌不進罷職傳旨,傳于徐相敎曰,只推。
李鼎臣啓曰,新除授行左承旨徐憲淳,時在平安道寧邊府任所,交代後斯速乘馹上來事,下諭,何如?傳曰,許遞,前望入之。
承旨前望入之,韓正敎落點。
徐相敎啓曰,明日傳香,禮房承旨,當爲齋宿。左承旨韓正敎,所當牌招,而拘於廳規,不得請牌,何以爲之?敢稟。傳曰,牌招。
徐相敎,以弘文館言啓曰,下番修撰臣金會明,以照訖講試官,今日儒生試講時,晝仕出去之意,敢啓。傳曰,知道。
又以弘文館言啓曰,新除授副修撰李,時在京畿楊根地,經筵入番事緊,請斯速乘馹上來事,下諭。傳曰,許遞。
又以弘文館言啓曰,校理朴斆默,卽爲牌招察任,何如?傳曰,允。
以校理朴斆默牌不進罷職傳旨,傳于韓正敎曰,只推。
徐相敎,以都摠府言啓曰,今日入直內三廳武兼·禁軍及軍兵等,當爲中日習射技放,而旗軍洗馬相値,不得設行之意,敢啓。傳曰,知道。
又以都摠府言啓曰,副摠管朴蓍會,以御營中軍,本營諸將官射會監試事,南小營晝仕出去之意,敢啓。傳曰,知道。
又以都摠府言啓曰,今此幸行時,侍衛·寶劍·守宮,當爲備員,而副摠管韓鎭庭·兪星煥·南獻敎在外,吳取善有實故,徐有薰有實病,一員未差,無以備員,令政院稟旨變通,與未差之代,竝令該曹,以在京無故人口傳差出,待下批牌招,以爲備員進參之地,何如?傳曰,允。許遞。
兵曹口傳政事,以徐戴淳·曺錫亨·金景善·洪祐順·吳顯文·金宅基爲副摠管。
徐相敎,以訓鍊都監·禁衛營·御營廳言啓曰,東關王廟東邊墻垣二間許頹圮處,今已畢築之意,敢啓。傳曰,知道。
兵曹口傳政事,副護軍單李㘾。
同副承旨金始淵疏曰,伏以臣與左承旨臣韓正敎,爲外四寸應避之嫌,而職忝下僚,揆以格例,在所當遞,玆敢冒控短章,仰瀆崇嚴。伏乞聖慈,俯垂鑑諒,亟遞臣所帶之職,以存公格焉。臣無任云云。省疏具悉。疏辭,下該曹,稟處。
吏曹啓目粘連啓下是白有亦,觀此承政院同副承旨金始淵上疏,則以爲,臣與左承旨臣韓正敎,爲外四寸應避之嫌,而職忝下僚,揆以格例,在所當遞。伏乞聖慈,俯垂鑑諒,亟遞臣所帶之職,以存公格亦爲白有臥乎所,相避之法,在下當遞。承政院同副承旨金始淵,依例改差,何如?判付啓依允。
上在昌德宮。停常參·經筵。
韓正敎啓曰,明日召對,取稟。傳曰,停。
徐相敎啓曰,行大司憲李魯秉,執義金在根,持平李漢永在外,掌令李秉植·申鍾益,持平金棱未肅拜,監察茶時之意,敢啓。傳曰,知道。
韓正敎啓曰,右承旨鄭基世,左副承旨尹致英,今日不爲仕進,竝卽牌招,何如?傳曰,允。
又啓曰,吏曹郞廳來言,承旨有闕,政事,取稟。傳曰,前望入之。
承旨前望入之,沈熙淳落點。
韓正敎啓曰,新除授右副承旨沈熙淳,卽爲牌招,何如?傳曰,允。
傳于韓正敎曰,發遣吏郞,諸執事淸齋與否,摘奸以來。
以左副承旨尹致英牌不進罷職傳旨,傳于韓正敎曰,只推。
以右副承旨沈熙淳牌不進罷職傳旨,傳于韓正敎曰,只推。
徐相敎,以禁衛營言啓曰,今八月二十五日下番鄕軍賞試才,設行於南別營時,銅龍門·建陽門·西營三處入直將官·軍兵,依定式待標信出試,而銅龍門·建陽門入直與把守,以入直訓鍊都監砲手替把,將則以先試者替代,外營各處入直將官·軍兵,依例除標信出用之意,敢啓。傳曰,知道。
上在昌德宮。停常參·經筵。
藥房提調金英淳,副提調李鼎臣啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣,卿等不必入侍矣。大王大妃殿·王大妃殿·中宮殿口傳問安。答曰,知道。
韓正敎啓曰,明日召對,取稟。傳曰,停。
鄭基世啓曰,行大司憲李魯秉,執義金在根,持平李漢永在外,掌令李秉植·申鍾益,持平金棱未肅拜,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而國忌齋戒相値,不得來會云矣,敢啓。傳曰,知道。
傳于韓正敎曰,禮房承旨馳詣受香諸處,奉審摘奸以來。
徐相敎,以宣惠廳言啓曰,本廳郞廳金東獻,身病難强,呈狀乞遞,改差,何如?傳曰,允。
韓正敎,以奉常寺都提調·提調意啓曰,祭享所用秋等中脯三百五十六貼五條,今八月二十五日畢造,而所入牛隻,爲三十六首矣。進上看品中脯二貼,依定式封進之意,敢啓。傳曰,知道。
鄭基世,以兵曹言啓曰,來九月十月當上番騎兵二百二十八名所着襦衣,本曹點考後,仍令該曹題給之意,敢啓。傳曰,知道。
又以都摠府言啓曰,副摠管李宜植,以騎兵點考坐起事,外兵曹晝仕出去之意,敢啓。傳曰,知道。
又以備邊司言啓曰,監試場外檢飭糾察之節,多有擧行,前副修撰李,副司果洪祐命,兵曹正郞徐堂輔,副司果金德根,文備郞差下,何如?傳曰,允。
又以備邊司言啓曰,頃以安州牧鄕錄擾民之弊,令道臣詳査狀聞,再昨春朝飭後犯科守令,同爲査聞之意,筵奏行會矣。卽見平安監司趙斗淳啓本,則枚擧應問各人供辭以爲,當初案錄,雖出權宜,畢竟事面,未免苟且,奸細之從中濫索,卽其惡習,由吏之加下移施,厥有衆招,而鄕執事八人中,前參議金榶,前持平安允中,係是朝官,朴致正昨冬定配,未得究覈,其餘座首·鄕所·鄕執事·由吏等,竝嚴囚以待處分,再昨春後鄕錄有無,發關査問,追後登聞爲辭矣。觀此査案,果如傳說,衙舍修葺之役,初何嘗近似於鄕錄之義諦,而畢竟免不得私用,則其不爲憑公營私之歸乎?比年以來,關西之許鄕·開鄕·抄戶·勒錄,殆無限節,幾乎無邑不然,有難一一追究,而再昨春筵飭,便是申禁也。首先犯科,從又淹置,則何以信朝令而導民俗乎?前安州牧使李在稼,令該府拿問嚴勘,鄕事專管之前參議金榶,前持平安允中,俱是本道顯族,而曾經侍從者也。不思頹綱之嚴防,反爲淆逕之助瀾,極爲駭歎,竝爲拿處。濫徵錢之所稱劃付各庫者及私用條,一一還徵,竝與所稱修理所入,而自本道措劃出給於各人處,鄕案新錄,竝爲勿施,以爲鎭淆俗懲來後之地。吏鄕之在囚者,令道臣分輕重酌處。當初橫徵之時,有失察飭,三人暗錄之招,更不究覈,俱不可無警,道臣及前道臣,竝施重推之典。今此錄鄕一事,大爲西民難支之弊,遑遑若不保朝夕。古之言民情之急者,曰塗炭也,曰倒懸也,以此語而喩今日關西民勢,不是過語。一路興替,在於此禁之行不行,此後則雖一二人守令,若或擅自許錄,則隨聞論勘之意,更爲嚴飭於該道臣處,何如?傳曰,允。
上在昌德宮。停常參·經筵。
未時,灑雨下雨,測雨器水深三分。
沈熙淳啓曰,明日召對,取稟。傳曰,停。
徐相敎啓曰,行大司憲李魯秉,執義金在根,持平李漢永在外,掌令李秉植·申鍾益,持平金棱未肅拜,監察茶時之意,敢啓。傳曰,知道。
沈熙淳啓曰,假注書趙秉學,身病猝重,勢難察任,今姑改差,何如?傳曰,允。
趙秉學改差,代以南鍾順爲假注書。
沈熙淳啓曰,來九月初四日綏陵親祭祭文,當爲製進,藝文提學金英淳,待明朝牌招,使之製進,何如?傳曰,允。
又啓曰,卽者吏曹郞廳來言,果川縣監洪一純,兩司俱未署經云。除在外·未署經外,未肅拜人員,竝卽牌招,何如?傳曰,允。
又啓曰,果川縣監洪一純,憲府雖已署經,諫院則大司諫李宗秉,獻納沈宜元在外,正言孔獻東未署經,只有司諫李莊緖一人,不得備員署經,正言閔致庠,更爲牌招,何如?傳曰,一司除署經。
以掌令李秉植,正言閔致庠牌不進罷職傳旨,傳于沈熙淳曰,只推。
沈熙淳,以弘文館言啓曰,下番修撰臣金會明,以照訖講試官,今日儒生試講時,晝仕出去之意,敢啓。傳曰,知道。
又以禮曹言啓曰,卽接懿陵參奉所報,則今八月二十九日行本陵丁字閣月臺修改告由祭享時,兩官當爲備員,而令洪良厚,身病猝重,無以進參云矣。今姑改差,其代,令該曹,以在京無故人口傳差出,以爲備員將事之地,何如?傳曰,允。
吏曹口傳政事,以洪翊周爲懿陵令。
徐相敎,以都摠府言啓曰,今日入直內三廳武兼·禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
又以禁衛營言啓曰,來九月當三番左部前司屬忠淸道四哨軍兵逢點實數四百五名,已爲點閱整齊,來九月初一日,與銅龍門·建陽門·西營·新營入直將官軍兵等,依例替代後,舊軍放送之意,敢啓。傳曰,知道。
又以禁衛營言啓曰,來十一月當四番左部左司屬忠淸道四哨軍兵,來十月二十五日京中逢點,依例準二朔立番之意,本道監·兵使處,預爲知委,何如?傳曰,允。
又以御營廳言啓曰,本廳來九月·十月兩朔應立左部中司屬全羅左道四哨軍兵四百九名,今已逢點整齊矣。九月初一日,與舊番左司軍兵替代立番後,舊軍放送之意,敢啓。傳曰,知道。
又以御營廳言啓曰,本廳來十一月·十二月兩朔應立左部右司屬全羅左道四哨軍兵,十月二十五日京中逢點,十一月初一日,與中司軍兵,當爲替代立番,而依定奪,每哨以九十八名磨鍊,趁期調送事,本道監·兵使處,措辭知委之意,敢啓。傳曰,知道。
又以義禁府言啓曰,前安州牧使李在稼,拿問嚴勘,前參議金榶,前持平安允中等拿處事,傳旨啓下矣。李在稼,今方待命拿囚,金榶·安允中等,方在安州地云,依例發遣府書吏·羅將,竝拿來,何如?傳曰,允。
上在昌德宮。停常參·經筵。
沈熙淳啓曰,明日召對,取稟。傳曰,停。
又啓曰,來初一日,輪對日次,而日食齋戒相値,頉稟之意,敢啓。傳曰,知道。
鄭基世啓曰,合辭許久闕啓,事甚未安。除在外·未署經·陳疏外,未肅拜·呈告人員,竝卽牌招,何如?傳曰,允。
又啓曰,御營廳將官來言,今日本廳軍兵,大私習云矣,敢啓。傳曰,知道。
備忘記,仁遮外萬戶李鍾晩下直,長弓一張,長箭一部,片箭一部,筒兒一箇賜給。
鄭基世啓曰,假注書南鍾順,時無職名,令該曹依例付軍職,冠帶常仕,何如?傳曰,允。
又啓曰,假注書黃鍾顯,身病猝重,勢難察任,今姑改差,何如?傳曰,允。
黃鍾顯改差,代以李徹宰爲假注書。
鄭基世啓曰,行大司憲李魯秉,執義金在根,持平李漢永在外,掌令李秉植,持平金棱牌不進,掌令申鍾益陳疏,監察茶時之意,敢啓。傳曰,知道。
以司諫李莊緖,正言閔致庠,掌令李秉植,持平金棱牌不進罷職傳旨,傳于鄭基世曰,只推。
沈熙淳,以弘文館言啓曰,校理朴斆默,卽爲牌招察任,何如?傳曰,允。
以校理朴斆默牌不進罷職傳旨,傳于徐相敎曰,只推。
鄭基世,以御營廳言啓曰,本廳千摠朴來益,身病甚重,勢難察任,改差,何如?傳曰,允。
掌令申鍾益疏曰,伏以臣以蓬蓽之賤,沐菁莪之化,濫竊科第,名廁朝籍,前後踐歷,踰濫涯分,而其材則樗櫟之無用也,其質則蒲柳之已衰也。間又六載衰麻,餘喘僅存,榮途一步,夢想已絶,竊自期投置閒散,屛跡草野,甘爲聖世之氓,歌詠堯·舜之澤而已。不意掌憲除旨,有隕自天,召牌繼降,閤門動色。臣聞命以來,顚倒倉皇,宜卽出肅,少伸叩謝之忱,而臣之貞疾,常患積滯,經暑添劇,委頓床玆,實無彈束赴公之望,只增違傲慢命之罪。且是職也,淸朝耳目之重任,以臣謏寡,以臣卑微,恬若固有,晏然冒據,則臣身雖極榮耀,朝體寧不隳玷?玆敢據實控籲,仰瀆崇嚴。伏乞聖慈,俯垂矜諒,亟遞臣見帶之銜,俾便公私焉。臣方自訟不暇,何敢贅及他說,而愚衷素切於獻芹,聖度宜恢於擇蕘,抱玆耿耿,不敢自阻。噫,今日急務,莫先於勤聖學一事,而大僚之屢度筵奏,殿下旣嘗虛受之矣,儒臣之前後疏勉,殿下亦已優奬之矣。大小臣民,攢手祝天,翹首跂足,佇聞實效,邇來閱月之間,講筵久而未開,區區下情,不勝悶迫。第念暑月課講,有妨節宣,今夏炎熱,較前尤甚,不得不暫時停輟耳。今則秋序過半,殿閣涼生,伏願殿下,惕然警省,特下講對之命,日賜召接,討論經史,勤勤孜孜,樂不爲疲,則聖而益聖,新而又新,億萬年無疆之休,亶在於此矣,臣安得不以此仰蘄我天地父母也哉?臣以賤品,猥陳狂妄,死罪死罪,惟殿下念哉懋哉。臣無任云云。省疏具悉。所陳甚好,當體念矣。爾其勿辭察職。
上在昌德宮。停常參·經筵。
韓正敎啓曰,明日召對,取稟。傳曰,停。
鄭基世啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
李鼎臣啓曰,假注書李徹宰,時無職名,令該曹依例付軍職,冠帶常仕,何如?傳曰,允。
鄭基世啓曰,禁衛營將官來言,今日本營軍兵,大私習云矣,敢啓。傳曰,知道。
備忘記,楸坡萬戶林浩榮下直,長弓一張,長箭一部,片箭一部,筒兒一箇賜給。
鄭基世啓曰,行大司憲李魯秉,執義金在根,持平李漢永在外,掌令李秉植·申鍾益,持平金棱牌不進,監察茶時之意,敢啓。傳曰,知道。
以司諫李莊緖,正言閔致庠,掌令李秉植·申鍾益,持平金棱牌不進罷職傳旨,傳于沈熙淳曰,只推。
韓正敎,以弘文館言啓曰,校理朴斆默,旣有只推之命,卽爲牌招察任,何如?傳曰,允。
以校理朴斆默牌不進罷職傳旨,傳于沈熙淳曰,只推。
沈熙淳,以吏曹言啓曰,己酉式年監試初試試官,當爲磨鍊擬入,而參判尹致秀病不來,令政院卽爲牌招,以爲同參之地,何如?傳曰,允。
又以吏曹言啓曰,來己酉式年監試初試試官,當爲磨鍊擬入,而擬望之人乏少,閣臣及相避竝擬,何如?傳曰,允。
韓正敎,以禮曹言啓曰,來己酉式年監試初試一所,設場於本曹矣。上直郞廳,依例朝房移直之意,敢啓。傳曰,知道。
鄭基世,以備邊司言啓曰,以場內外檢察事,文備郞,當爲分送於一二所,而新差人李在外,洪祐命·金德根試官受點,無以擧行,在外人改差,司僕正趙獻永差下,何如?傳曰,允。
又以兵曹言啓曰,今此冬至兼謝恩使一行赴燕時所把驛馬,預先分定,然後可無窘急之患。今亦依前例知委,而應把驛馬四十五匹內,忠淸道八匹,全羅道十匹,慶尙道二十匹,來十月十五日京中逢點,江原道四匹,咸鏡道三匹,直送安州,來十月二十日逢點事,各道監司處行移,何如?傳曰,允。
上在昌德宮。停常參·經筵。
未時,灑雨下雨,測雨器水深四分。
夜五更,灑雨下雨,測雨器水深三分。
藥房都提調朴晦壽,提調金英淳,副提調李鼎臣啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來門安,竝此仰稟。答曰,知道。兩慈殿氣候一樣,卿等不必入侍矣。大王大妃殿·王大妃殿·中宮殿口傳問安。答曰,知道。
鄭基世,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
鄭基世啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
傳于韓正敎曰,禮房承旨馳詣宗廟·徽定殿·景慕宮,奉審摘奸以來。
沈熙淳啓曰,應敎趙然昌纂輯廳都廳進,副校理金元植,修撰金會明差祭,副校理趙然興試所進,副修撰一員未差,正字金輔鉉內閣進,玉堂上下番俱空,事甚未安。副應敎柳進翰,校理金炳雲·朴斆默,修撰趙遠永,副修撰金翊鎭,竝卽牌招,推移入直,何如?傳曰,允。
鄭基世啓曰,行大司憲李魯秉,執義金在根,持平李漢永在外,掌令李秉植·申鍾益,持平金棱牌不進,監察茶時之意,敢啓。傳曰,知道。
以司諫李莊緖,掌令李秉植·申鍾益,持平金棱牌不進罷職傳旨,傳于鄭基世曰,只推。
以副應敎柳進翰,校理金炳雲·朴斆默,修撰趙遠永,副修撰金翊鎭牌不進罷職傳旨,傳于沈熙淳曰,只推。
沈熙淳,以吏曹言啓曰,成均館典籍柳泰鉉,受由過限不上來,改差,何如?傳曰,允。
又以司饔院監膳提調意啓曰,各殿宮日下生雉,全數代封矣。今則秋節已深,山雉漸出,明日爲始,日下生雉,依例復舊封進之意,敢啓。傳曰,知道。
徐相敎,以宣惠廳言啓曰,本廳郞廳洪耆周,纔已啓下矣。本廳多有擧行之事,令該曹口傳付軍職,使之冠帶常仕,何如?傳曰,允。
兵曹口傳政事,副司果單洪耆周。
韓正敎,以奎章閣言啓曰,明日卽書香閣朔奉審日次,臣進詣擧行之意,敢啓。傳曰,知道。
又以內醫院都提調意啓曰,分提調金熙華,聞有實病,今姑許遞,其代,令該曹口傳差出,何如?傳曰,允。
吏曹口傳政事,以姜時永爲分內醫提調。
韓正敎,以忠勳府言啓曰,本府書寫忠義衛劉錫瓜滿,代以尹涑差下,依例假郞廳稱號,何如?傳曰,允。
鄭基世,以兵曹言啓曰,今八月各廳堂下武臣朔試射,臣曹連因有故,不得爲之之意,敢啓。傳曰,知道。
又以式年監試初試一所試官意啓曰,入門擧子,數甚夥多,場圍極爲狹窄,依例以中樞府,通融設場之意,敢啓。傳曰,知道。
又以二所試所意啓曰,今此儒生入門時,丕闡堂狹窄,萬無容接之道。在前如此之時,有明倫堂通用之例,今亦依此爲之之意,敢啓。傳曰,知道。
又以訓鍊都監言啓曰,金虎門入直哨官李熙大,身爲內入直領軍將,領管下軍,不善操束,以致多數擅離之狀,萬萬驚駭。該哨官決棍汰去,臣亦有常時不能檢飭之失,惶恐待罪之意,敢啓。傳曰,知道。勿待罪。
上在昌德宮。停常參·經筵。
鄭基世啓曰,來初五日,朝參日次矣,敢稟。傳曰,停。
又啓曰,行大司憲李魯秉,執義金在根,持平李漢永在外,掌令李秉植未肅拜,申鍾益,持平金棱呈辭,監察茶時之意,敢啓。傳曰,知道。
韓正敎啓曰,左副承旨尹致英,今日不爲仕進,卽爲牌招,何如?傳曰,允。
又啓曰,假注書李徹宰,身病猝重,勢難察任,今姑改差,何如?傳曰,允。
李徹宰改差,代以趙在衡爲假注書。
韓正敎啓曰,假注書趙在衡,時無職名,令該曹依例付軍職,冠帶常仕,何如?傳曰,允。
鄭基世啓曰,今此幸行時,何大臣留都乎?敢稟。傳曰,左議政爲之。
兵曹,以洪敬謨爲留都大將。
兵曹,留都從事官單洪翼燮。
韓正敎啓曰,玉堂上下番俱空,事甚未安。副應敎柳進翰,校理金炳雲·朴斆默,修撰趙遠永,副修撰金翊鎭,旣有只推之命,副校理金元植,修撰金會明,一體牌招,推移入直,何如?傳曰,允。
以副應敎柳進翰,校理金炳雲·朴斆默,副校理金元植,修撰趙遠永·金會明,副修撰金翊鎭牌不進罷職傳旨,傳于鄭基世曰,只推。
韓正敎,以奎章閣言啓曰,景慕宮望廟樓今朔奉審,無頉之意,敢啓。傳曰,知道。
又以奎章閣言啓曰,卽接內需司牒報,則咸興·永興兩本宮十月別大祭時,造燭·封香吉日,今月十五日卯時,衣襨·香燭·祭品奉詣吉日,同月十六日辰時俱吉云,以此日時擧行之意,敢啓。傳曰,知道。
又以內醫院都提調意啓曰,本院提調,例不得兼帶刑獄之官矣。分提調姜時永所帶刑曹判書,今姑許遞,何如?傳曰,允。
鄭基世,以兵曹言啓曰,留都營狀啓,例爲付撥,而或有時急之事,則京畿驛馬待令,曾有定式矣。今亦依此擧行,何如?傳曰,允。
又以兵曹言啓曰,今此幸行時,巡將監軍,依例以今九月初三日受點人員,初四日至,使之仍察之意,敢啓。傳曰,知道。
以左副承旨尹致英牌不進罷職傳旨,傳于鄭基世曰,只推。
上在昌德宮。停常參·經筵。
自開東至酉時,灑雨下雨,測雨器水深四分。
鄭基世啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
沈熙淳啓曰,玉堂上下番俱空,事甚未安。副應敎柳進翰,校理金炳雲·朴斆默,副校理金元植,修撰趙遠永·金會明,副修撰金翊鎭,旣有只推之命,竝卽牌招,推移入直,何如?傳曰,允。
以副應敎柳進翰,校理金炳雲·朴斆默,副校理金元植,修撰趙遠永·金會明,副修撰金翊鎭牌不進罷職傳旨,傳于徐相敎曰,只推。
鄭基世啓曰,行大司憲李魯秉,執義金在根,持平李漢永在外,掌令李秉植·申鍾益,持平金棱牌不進,監察茶時之意,敢啓。傳曰,知道。
以大司諫李宗秉,司諫李莊緖,獻納沈宜元,掌令李秉植·申鍾益,持平金棱牌不進罷職傳旨,傳于徐相敎曰,只推。
沈熙淳,以內醫院都提調意啓曰,分提調姜時永,本職旣已許遞矣。令該曹口傳付軍職,何如?傳曰,允。
兵曹口傳政事,大護軍單姜時永。
沈熙淳,以奎章閣言啓曰,原任直閣金始淵,隨駕蒙點矣。明日當爲齋宿,而時無職名,令該曹口傳付軍職,何如?傳曰,允。
兵曹口傳政事,副護軍單金始淵。
沈熙淳,以禮曹言啓曰,卽接綏陵令所報,則本陵陵上莎草修改後,近日日候調和,姑無頉處云矣,敢啓。傳曰,知道。
又以承文院都提調意啓曰,文臣登科時年滿五十人,分館後陞六,載在法典矣。分館中朴文鉉,年爲五十一歲,依例陞六之意,分付詮曹,何如?傳曰,允。
鄭基世,以禁衛營言啓曰,綏陵幸行時,本營留都事,命下矣。建陽門則把摠尹溵,別武士閔永祿·林載潤,鄕軍六十名,銅龍門則哨官李東根,鄕軍三十名,西營則哨官李奎五,鄕軍四十名率領入直,新營則千摠趙晉錫,騎士將沈肇永,哨官金夏根·李允默,敎鍊官李元亨,騎士二十五人,兼別破陣二名,鄕軍三十名率領入直,南別營則哨官李周翰,別騎衛一人,京中哨軍五名,牙兵二名率領守直,火藥庫則哨官黃,別破陣八名,兼別破陣六名,牙兵三名率領守直之意,敢啓。傳曰,知道。
又以備邊司言啓曰,聞昨夜二所場內,有數三儒生,見試券之落在軒下者,謂以衛軍之偸出,惹起鬧聒,持杖恐喝,遂至於諸接撤出之境,而雖卽還入設場,然其爲壞科體而羞多士,當復何如?挺身作拏,決知非觀科士子之所爲,苟有畏戢朝令,謹飭身名之心,則豈或有如此駭悖之習乎?此不可以昏夜之莫辨,摘發之無路,置而勿論。分付四館所及禁亂所,使之査察現發,其先倡及隨從者,依法律重繩,起鬧之初不能禁飭當該禁亂官,事過後令該府拿問處之,試官亦難免失察之責,二所諸試官,竝姑先從重推考,何如?傳曰,允。
上在昌德宮。停常參·經筵。
李鼎臣啓曰,明日大駕詣綏陵,入齋室後,大王大妃殿·王大妃殿問安,何承旨進去乎?敢稟。傳曰,同副承旨進去。
鄭基世啓曰,行大司憲李魯秉,執義金在根,持平李漢永在外,掌令李秉植未肅拜,申鍾益,持平金棱呈辭,監察茶時之意,敢啓。傳曰,知道。
尹致英,以兵曹言啓曰,今此幸行時,左邊捕盜大將許棨,以禁軍別將隨駕,右邊捕盜大將趙存中,以摠衛營別將隨駕矣。在前如此之時,有曾經捕將權察之例,今亦依已例,以留都禁衛大將任聖臯,回鑾間左右邊捕盜大將,使之竝令權察,何如?傳曰,允。
鄭基世啓曰,因兵曹草記,今此幸行時,左邊捕盜大將許棨,右邊捕盜大將趙存中隨駕,回鑾間留都禁衛大將任聖臯,左右邊捕盜大將權察事,允下矣。權察左右邊捕盜大將任聖臯,卽爲牌招聽傳敎,何如?傳曰,允。
傳于尹致英曰,明日出宮內門路,以協陽門爲之。
尹致英,以扈衛廳留都大臣意啓曰,臣承命留都,一依兵曹啓下事目,率領扈衛軍官軍士,今日申時量,結陣扈衛之意,敢啓。傳曰,知道。
又以都摠府言啓曰,今日入直內三廳武兼·禁軍及軍兵等,當爲中日習射技放,而綏陵親祭齋戒相値,不得設行之意,敢啓。傳曰,知道。
定州牧使李源命疏曰,伏以臣猥叨分符之任,獲遂專城之養,恩造攸曁,感鏤何極?竊自期隨事殫竭,酬報萬一,而智慮未周,才力不逮,居然歲星將週,尙未能矯一事捄一弊,愆尤冞積,愧悚交切,策勵愚鈍,昕夕思量者,惟在於滌刷疵瘼,採達幽隱,致使朝廷德意,流行於關河千里之間,與西土父老,涵惠澤而歌聖化,則庶可以少效一日之責,玆敢不揆僭妄,疾聲控籲,惟聖明垂察焉。本州處在要衝,素稱殷富,而辛未搶攘以來,仍成弊敗之局,閭井蕭條,菑畬荒蕪,雖値屢稔,猝難蘇醒,況今目下切骨之憂,卽乙丙水災以後虛結徵稅也。一境如經浩劫,而三坊便作滄桑,奔流激湍,囓堤衝垌,塍洫無辨,爲藪爲澤,茫然沙石而已。哀彼緣畝,望絶起墾,春無芟柞之地,秋乏桑楡之收,蕩墊餘産,在在愁慘,而堯民之阻飢,雖係甚矜,禹服之納秸,猶責正供,每當西成,索斂是督,則甁罌已罄,粒米奚辦?昨旣賣犢,今又鬻錡,顚連委輸,冀免桁楊,一年二年,勢窮力竭,幾何不散而之四乎?自臣莅任,災民之呼訴,日以盈庭,故屢回尺量,躬執實摠,其永陳荒廢處,爲一百九十三結,而國賦法例,有難違越,邑力區處,亦沒方便,因循荏苒,秪自悶隘。龜城·泰川,同時被災,而幸因曠絶之澤,特蒙蠲蕩之典,帲幪攸庇,陰厓噓春,兩邑之民,保有今日者,皆聖上賜也。惟此定遠一方,災處較彼無減,民情轉益靡屆,亦安得無顒望於一視之下乎?臣聞仁政以蠲恤爲本,吏職以釐捄爲先,今若徒懷嚴畏,不早陳達,使此悶迫之衆情,未蒙均恤之晟化,則烏在其寄民社而任分憂之義乎?玆不得不敢陳實狀,冒瀆崇聽。伏願聖慈,諒察民情,亟賜裁處,千萬幸甚。臣無任云云。省疏具悉。疏辭,令廟堂,稟處。
上在昌德宮。停常參·經筵。
大駕詣綏陵,入齋室後,藥房·內閣·政院·玉堂·朝廷二品以上·六曹堂上口傳問安。答曰,知道。大王大妃殿·王大妃殿遣承旨問安。答曰,知道。
親祭還入齋室後,藥房·內閣·政院·玉堂·朝廷二品以上·六曹堂上口傳問安。答曰,知道。東廟展拜,還入幕次後,藥房·內閣·政院·玉堂口傳問安。答曰,知道。
還內後,藥房·內閣·政院·玉堂·朝廷二品以上·六曹堂上口傳問安。答曰,知道。
韓正敎啓曰,明日召對,取稟。傳曰,停。
徐相敎啓曰,臣以大王大妃殿·王大妃殿問安進去,下直之意,敢啓。傳曰,知道。
鄭基世啓曰,義禁都事來言,今此幸行時衛外鳴錚罪人李晢永等五十五人,移送秋曹云矣。敢啓。傳曰,知道。
吏曹口傳政事,以金學性爲內醫提調。
鄭基世,以兵曹言啓曰,謹依下敎,臣進詣禁衛營,行首宣傳官金鎰決棍五度,承傳宣傳官李容駿·鄭友永·白樂薰·李鼎緖,各決棍七度之意,敢啓。傳曰,知道。
又以兵曹言啓曰,今番綏陵幸行時隨駕將校·軍兵·各差備等犒饋,依定奪,以乾物分給之意,敢啓。傳曰,知道。
又以摠衛營言啓曰,今此幸行時隨駕將官·將校·武藝別監·馬步軍兵等,以乾犒饋依例分給之意,敢啓。傳曰,知道。
又以訓鍊都監言啓曰,今番幸行時隨駕將官·將校·軍兵等犒饋,依定奪,以乾物磨鍊分給之意,敢啓。傳曰,知道。
又以禁衛營言啓曰,隨駕本營將官·將校·軍兵等處,依定奪,乾犒饋磨鍊分給之意,敢啓。傳曰,知道。
又以御營廳言啓曰,隨駕將官·將校·軍兵等處,依定奪,乾犒饋磨鍊分給之意,敢啓。傳曰,知道。
戊申九月初四日寅時,大駕詣綏陵。親祭擧動入侍時,行都承旨李鼎臣,左承旨韓正敎,右承旨鄭基世,左副承旨尹致英,右副承旨沈熙淳,同副承旨徐相敎,記事官韓敬源·洪鍾雲·尹定善·徐翼輔,提學金學性,直提學趙秉駿,檢校直閣金始淵,檢校待敎南秉哲,待敎金輔鉉,以次侍立。時至,通禮跪啓請外辦,上具軍服乘座馬,出宣化門。藥房都提調朴晦壽,提調金英淳,副提調李鼎臣進前奏曰,侵早勞動,聖體若何?上曰,一樣矣。晦壽曰,晨候過涼,御轎以進,似好矣。上曰,比諸所料,不甚過涼,置之。仍由協陽門·肅章門·進善門,出敦化門,宣傳官啓稟行鼓擧行,進發至宗廟洞口。通禮跪啓請降馬,上降座馬。上曰,禮房承旨進詣宗廟,奉審以來。出駕敎上步過,還乘座馬,前發出興仁之門,宣傳官啓稟鳴金二下·吹打作,至綏陵洞口,宣傳官啓稟鳴金三下·吹打止。通禮跪啓請降馬乘輿,上降座馬乘輿,至齋殿門外,通禮跪啓請降輿,上降輿入齋殿。少頃,上改具翼善冠·黲袍·烏犀帶,出齋殿門外。通禮跪啓請乘輿,上乘輿,至紅箭門外,通禮跪啓請降輿,上降輿詣板位。通禮跪啓請鞫躬四拜·興·平身,上行四拜禮訖,仍詣陵上奉審。上曰,向者補莎處,何處乎?鼎臣曰,自坤方至庚方矣。上曰,植木今則幾成茂密矣。鼎臣曰,然矣。植木今雖穉少,不過幾年,似當疎剔,而今春植木,因夏旱略有枯損矣。上曰,東南入望之山,是何處乎?鼎臣曰,是廣州地界矣。上曰,淸溪山在何處乎?致英曰,西南間遙望處是矣。上曰,冠岳山在何處乎?致英曰,在淸溪之西矣。上曰,各營分掌植木處,在何方乎?鼎臣曰,主峯下以東,訓局所掌,次至陵洞口之西,禁衛營所掌,次至主峯西北,御營廳所掌,局內緊要處及小松亭內外,畿營及楊州牧使擧行矣。局內植木枯損處,略加補植,而主峯及後托,猶有未盡補植矣。上詣碑閣奉審訖,入小次。親祭時至,通禮跪啓請出次,上出次。贊禮導上詣版位,跪啓請鞠躬四拜·興·平身,上行四拜禮。贊禮導上詣尊所監酌,仍詣神位前,啓請跪,上跪。贊禮啓請三上香,鼎臣奉香,熙淳奉爐,上三上香。贊禮啓請執爵獻爵,鼎臣奉爵跪進,上執爵以授熙淳,熙淳跪受奠于案。贊禮啓請俯伏·興·少退跪,上俯伏興少退跪,大祝進跪讀祝訖。贊禮啓請俯伏·興·平身,上俯伏·興·平身。贊禮導上出戶復位,亞獻官領議政鄭元容行亞獻禮,終獻官東寧尉金賢根行終獻禮訖。贊禮啓請鞠躬四拜·興·平身,上行四拜禮訖。贊禮導上詣望燎位,望燎訖,贊禮跪啓禮畢,仍導上降詣版位。通禮跪啓請鞠躬四拜·興·平身,上行四拜禮訖,仍出紅箭門外。通禮跪啓請乘輿,上乘輿。領議政鄭元容,判府事朴晦壽進前奏曰,祗謁仙寢,聖慕克伸,日氣淸涼,侵曉勞動,聖體,若何?上曰,一樣矣。元容曰,局內樹木,善爲着根,不幾年必爲茂密矣。今春所植,因夏旱間間有枯損處云,隨處補植爲好,且來龍及後麓,亦有補植處,令畿營與三營門將臣相議,從便栽植似好,故敢達矣。上曰,依此爲之。上曰,局內植木,果善爲之矣。若至十年,則庶可鬱密矣。元容曰,局內植木審視,則着根皆固,可知栽植之時,善爲勤董矣。今之所見,如此茂盛,則數年長養,自可鬱密,誠爲萬幸矣。晦壽曰,藥房提調金英淳,俄於班次落馬,勢無以陪班,今姑許遞,令該曹,以隨駕人中口傳差出,使之進參,何如?上曰,依爲之。出擧條仍詣至齋殿門外,通禮跪啓請降輿,上降輿入齋殿。傳曰,還宮時,當詣東關王廟展拜矣,該房知悉。出傳敎傳曰,綏陵局內植木時前後監董道臣及各營將臣·地方官以下,別單書入。出傳敎傳曰,自陵洞口至興仁之門外捧上言。出傳敎傳曰,東關王廟展拜時,雲寶劍外,侍衛置之,軍兵路上留駐。出傳敎傳曰,京畿監司率各務差使員入侍。出傳敎行都承旨李鼎臣,記事官洪鍾雲·尹定善·徐翼輔,兼京畿監司金箕晩,地方官兼一路都差使員楊州牧使李景純,道路橋梁差使員通津府使具春喜,日傘奉持差使員慶安察訪李基,待令馬差使員延曙察訪盧鎭衡,以次進伏訖。上曰,京畿監司進前。箕晩進前。上曰,職姓名奏之,可也。箕晩等各奏職姓名訖。上曰,今番幸行,得無民弊乎?箕晩曰,今番幸行,皆以京擧動例擧行,故別無爲弊之端,而臣到界屬耳,未及詳悉,而最是目下營邑難支之弊,卽儲置一款也。列邑加下,今爲萬餘石之多,措劃變通之方,今不可倉卒仰奏,從當爛議于廟堂後,狀聞仰請矣。上曰,唯。箕晩曰,前道臣李鼎臣,適値登筵,而洞知其弊矣。上曰,似當詳知矣,果何如乎?鼎臣曰,無論某道,儲置用下,例自惠局磨勘,而京畿則未知創在何年,以米五千石錢一萬兩,恒劃定式,而有分劃移劃貢價直受者,楊州·高陽·砥平,又有沒劃者,除其各樣名色,所餘無多,每患不足。見今加下,至於萬有餘石,俱是外邑下吏先進排未上下者,則末流之弊,必歸於還軍結錢之欠逋,事面之昌披,莫此爲甚。臣待罪畿藩之時,面議廟堂,亦未得生財矯捄之策矣。今此道臣所奏,出於萬不獲已,未知有何好樣道理。問議廟堂,俾捄目下之急,而營邑事勢,則果是萬萬悶迫矣。上曰,唯。上命就座,仍命退,諸臣以次退出。少頃,通禮跪啓請外辦,上出次。通禮跪啓請乘輿,上乘輿,至陵洞口,通禮跪啓請降輿乘馬,上降輿乘座馬。宣傳官啓稟鳴金二下·吹打作,前發至旺十里。相敎進前奏曰,臣以問安承旨進去,大王大妃殿問安,答曰知道,王大妃殿問安,答曰知道之意,敢達矣。上曰,唯。至東廟大門外,通禮跪啓請降馬乘輿,上降座馬乘輿,由正門詣齋殿前。通禮跪啓請降輿,上降輿入齋殿後,問安勿爲之事,下敎。出傳敎少頃,通禮跪啓請外辦,上出次。贊禮導上入自正門,詣版位唱再拜,上行再拜禮,仍奉審訖,贊禮導上還詣齋殿。少頃,通禮跪啓請外辦,上出次。通禮跪啓請乘輿,上乘輿至正門外,通禮跪啓請降輿乘馬,上降輿乘座馬,進發至興仁之門外,宣傳官啓稟鳴金三下·吹打止。至宗廟洞口,通禮跪啓請降馬,上降座馬步過,還乘座馬,仍由敦化門·進善門,至肅章門外。上命回座馬,仍命左右列考喧都事拿入,宣傳官李容駿承命擧行。上曰,前後申飭何如,而今番承傳擧行,萬不成樣,甚爲駭然矣。其間有何鍊習之意乎?行首宣傳官·承傳宣傳官及代承傳,竝爲拿待,可也。容駿曰,承傳宣傳官,先爲擧行乎?上曰,考喧都事,先爲擧行,可也。左列考喧都事吳致箕,右列考喧都事趙然牧,以次拿入。上曰,前後嚴飭,非止一再,今日亦爲申飭,而喧譁之弊,又復如前,何也?然牧曰,飭敎之下,未能禁飭,罪死萬萬,惶恐遲晩。致箕曰,以時豐之致,觀光人民甚多,不能一一禁飭,惶恐遲晩。上曰,所以禁飭者,卽喧譁及雜亂而已,何嘗禁逐觀光之人乎?嚴敎之下,但當以遲晩仰奏,而有何許多雜說乎?仍命一竝依法各決棍三度。上曰,今番略示警責,姑爲安徐,而此後若復如前,則當別般嚴處矣。仍命拿出。上命兵曹判書進前,兵曹判書趙冀永承命進前。上曰,承傳擧行,前後屢飭,而今番擧行節次,尤爲駭然矣。承傳宣傳官及代承傳,竝依承傳各決棍七度,而行首宣傳官,有不能操飭之罪,亦爲決棍五度,可也。上曰,承傳擧行,極爲駭然矣。致英曰,果不成貌樣矣。仍命回座馬,由肅章門入協陽門,命出信箭解嚴,由宣化門還內。諸臣以次退出。
上在昌德宮。停常參·經筵。
自辰時至未時,灑雨下雨,測雨器水深一分。
翌日,大殿·大王大妃殿·王大妃殿·中宮殿,內閣·政院·玉堂口傳問安。答曰,知道。
大殿,朝廷二品以上·六曹堂上單子問安。答曰,知道。
藥房都提調朴晦壽,提調金學性,副提調李鼎臣啓曰,祗謁仙寢,聖慕克伸,向晩回鑾,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣,卿等不必入侍矣。大王大妃殿·王大妃殿·中宮殿口傳問安。答曰,知道。
大王大妃殿進御歸茸君子湯,自今日五貼式,日次製入事,榻前下敎。
韓正敎啓曰,明日常參·經筵,取稟。傳曰,停。
鄭基世啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
尹致英啓曰,備邊司郞廳來言,今日賓廳日次,而翌日問安相値,不得來會云矣,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
韓正敎啓曰,校理金炳雲,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
沈熙淳啓曰,行大司憲李魯秉,執義金在根,持平李漢永在外,掌令李秉植·申鍾益,持平金棱牌不進,監察茶時之意,敢啓。傳曰,知道。
以大司諫李宗秉,司諫李莊緖,獻納沈宜元,掌令李秉植·申鍾益,持平金棱牌不進罷職傳旨,傳于沈熙淳曰,只推。
韓正敎,以弘文館言啓曰,應敎趙然昌簒葺廳都廳進,校理金炳雲陳疏徑出,副校理趙然興試官進,上番闕直,事甚未安。副應敎柳進翰,校理朴斆默,副校理金元植,竝卽牌招,以爲推移入直之地,何如?傳曰,允。
徐相敎啓曰,卽見全羅監司洪羲錫都事到任事狀啓,則睦仁㘽之㘽字,誤書以栽字。奏御文字,何等審愼,而如是疎忽,事甚未安。該道臣推考,何如?傳曰,允。傳于韓正敎曰,當該承旨,從重推考。
以副應敎柳進翰,校理朴斆默,副校理金元植牌不進罷職傳旨,傳于韓正敎曰,只推。
沈熙淳啓曰,卽者刑曹郞廳來言,衛外擊錚罪人等,當爲捧供,而判書未差,次堂例不得擧行云。未差之代,政官牌招,開政差出,待下批牌招,何如?傳曰,前望入之。
尹致英,以兵曹言啓曰,謹依判下成冊,今此綏陵幸行時元內吹申龍五等三十名處,木各一疋題給之意,敢啓。傳曰,知道。
又以禁衛營言啓曰,謹依成冊啓下,駕前前排軍七十二名等處,賞木分給之意,敢啓。傳曰,知道。
又以御營廳言啓曰,御前前排軍七十二名等處賞木,謹依成冊判下分給之意,敢啓。傳曰,知道。
吏曹啓目,權知承文院副正字南秉吉·金炳溎·李秉文·鄭獻敎·金學初·李徹宰·南鍾順·許鐸·朴文鉉·成載瑗·曺錫輿·李達亨·任應準·趙秉學·姜蘭馨·黃鍾顯·朴珪壽·李能爕·李崙夏·李裕奭·鄭東奎·趙在衡·尹滋悳·鄭健朝爲等如,口傳施行,何如?判付啓依允。
義禁府啓目,前安州牧使李在稼原情云云。傳旨內辭緣,泛稱遲晩,刑推得情,何如?判付啓除刑推議處爲良如敎。
校理金炳雲疏曰,伏以臣持被之中,卽接家信,臣母素患風痰之症,當此晨夕殊候,一倍苦劇,且於日昨,將攝失宜,忽添寒感,食飮全阻,轉側床褥,家僮踵至,促臣歸視。臣聞此報,方寸煎灼,玆敢略陳短章,徑出禁扄。伏乞聖慈,俯垂鑑諒,亟遞臣職,以便救護,仍治臣罪,以昭法紀焉。臣無任云云。省疏具悉。爾其勿辭救護。
上在昌德宮。停常參·經筵。
徐相敎,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
韓正敎啓曰,玉堂備員間,視事,頉稟之意,敢啓。傳曰,知道。
徐相敎啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
韓正敎啓曰,右承旨鄭基世,左副承旨尹致英,今日不爲仕進,竝卽牌招,何如?傳曰,允。
徐相敎啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
韓正敎啓曰,應敎趙然昌纂輯廳都廳進,校理金炳雲受由,副校理趙然興,正字金輔鉉內閣進,副修撰金翊鎭在外,一員未差,玉堂上下番俱空,事甚未安。副應敎柳進翰,校理朴斆默,副校理金元植,修撰趙遠永·金會明,竝卽牌招,推移入直,何如?傳曰,允。
注書洪鍾雲病,代以尹滋悳爲假注書。
韓正敎啓曰,試官之出榜詣闕,例也,而監試初試二所試官閔致庠,謂有身病,自外徑歸,事甚未安。推考,何如?傳曰,允。
禮曹,來十月初六日行宗廟冬享大祭親祭,取稟。奉敎敬依。
傳于徐相敎曰,三朝寶鑑印役,今將告成,冬享大祭親行時,兼行告由後,仍爲親上矣。進書日子,令該曹擇入,凡諸儀節,竝依壬寅年例磨鍊事,分付。
鄭基世啓曰,獻納沈宜元,以其親病,投章徑行,原疏纔已捧入矣。所當直捧遞差傳旨及禁推傳旨,而此與無端下鄕有異,從重推考,何如?傳曰,允。
又啓曰,行大司憲李魯秉,執義金在根,持平李漢永在外,掌令李秉植·申鍾益,持平金棱牌不進,監察茶時之意,敢啓。傳曰,知道。
以大司諫李宗秉,司諫李莊緖,掌令李秉植·申鍾益,持平金棱牌不進罷職傳旨,傳于鄭基世曰,只推。
傳于徐相敎曰,呈告工判許遞。
傳于徐相敎曰,戶判有闕之代,前工判金學性除授。
尹致英啓曰,總衛大將徐憙淳,時無職名,令該曹口傳付軍職,何如?傳曰,允。
兵曹口傳政事,上護軍單徐憙淳。
傳于徐相敎曰,綏陵親祭時亞獻官以下,別單書入。
傳于徐相敎曰,仙寢祗謁,愴慕彌新,而局內植木,幾至茂密,曷勝喜幸?前後監董道臣·將臣勞勩最多之人,不可無別般示意之擧。前京畿監司李鼎臣,刑曹判書除授,訓鍊大將李應植,工曹判書除授。
吏曹,刑曹判書李鼎臣,工曹判書李應植,戶曹判書金學性除授事,承傳。
鄭基世啓曰,擊錚罪人等,當爲捧供,新除授刑曹判書李鼎臣,卽爲牌招,何如?傳曰,允。
傳于徐相敎曰,承旨有闕之代,前望入之。
尹致英,以訓鍊都監言啓曰,謹依下敎,綏陵局內植木時前後監董大將,別單書入之意,敢啓。傳曰,知道。
又以禁衛營言啓曰,謹依下敎,綏陵局內植木時監董大將以下,別單書入之意,敢啓。傳曰,知道。
又以御營廳言啓曰,謹依下敎,綏陵局內植木時前後監董大將,別單書入之意,敢啓。傳曰,知道。
以綏陵局內植木時前後監董道臣及各營將臣·地方官以下別單,傳于徐相敎曰,前京畿監司金輔根熟馬一匹面給,李鼎臣,訓鍊大將李應植已有傳敎,前大將洪在龍內下大鹿皮一令賜給,李惟秀勿論,禁衛大將任聖臯熟馬一匹面給,御營大將尹義儉,前大將金煐內下大鹿皮一令賜給,李應植已有傳敎,地方官前楊州牧使曺錫雨內下大鹿皮一令賜給,申錫愚內下中鹿皮一令賜給,禁衛營牌將李寅馨長弓一張賜給,其餘牌將·監官·營吏·色吏等,竝自本道木·布分等施賞後狀聞。
徐相敎,以禮曹言啓曰,卽接忠州幼學金逈鎭所志,則以爲,族弟暘鎭,嫡·妾俱無子,以其同姓十八寸兄宗煥第二子千吉,欲爲繼後,兩家諸族,相議完定,而暘鎭夫妻,俱爲作故,拘於常規,不得循例禮斜,依定式草記,稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長金逈鎭所訴旣如此,依定式,金宗煥第二子千吉,立爲金暘鎭之後,何如?傳曰,允。
尹致英,以備邊司言啓曰,日前以二所場內起鬧儒生之査察摘發事,有所分付於四館所及禁亂所,而其間多日,尙未査得,今則已出榜而撤場矣。自當初起鬧之時,旣不能禁斷,又不卽現發者,俱不可無責,四館所官員,令該府拿問處之。雖以監察言之,若善爲檢察操束,則場內豈有如此雜亂之事乎?當該監察,一體拿處,何如?傳曰,允。
戶曹判書徐憙淳疏曰,伏以仙寢祗謁,聖慕克伸,和鑾穩旋,玉度彌康,大小從邁,擧切歡忭。仍伏念臣猥以無似,偏蒙委寄,戎垣重任,虛縻閱歲,度支·惠局,兼管歷月,軍國事務,莫大於此數者,而竝萃於如臣之菲材綿力,畢竟僨誤,臣實自知,非不欲殫心竭慮,以效涓埃,而器有所局,才未逮誠,金穀支調,昧於句檢,簿書期會,任其委積。至於總衛,事體與他自別,而靺韋鈐轄之制,旣未能鍊束整飭,節目應行之事,猶不免觸處昧錯,惶隕恧蹙,惟俟譴何。臣之一身狼狽,固無足惜,國計軍政,由臣而隳損,則豈非萬萬可懼者乎?臣之前後控辭,已罄衷悃,而誠淺辭拙,迄未仰格,寤寐祈解,日甚一日。且臣有目下悲切之懇,臣自孤露以來,相依爲命者,惟是孔懷之情,而不幸臣兄,奄先溘然,窀穸之事,將又有日矣。若不得臨壙一訣,則幽明之間,抱恨無窮,竊庶幾體下之仁,有所俯燭,而第隨紼而行,掩封而歸,往反之頃,將費多日,則劇地殷務,固不可許久曠闕。況將兵之臣,例不得帶符出城,惟有一切遞免,庶可爲公私兩幸,玆敢疾聲鳴號於閔覆之天。伏乞聖慈,察臣至苦之狀,諒臣必遞之願,將臣度支·惠局及總衛之任,竝賜鐫遞,俾公而無瘝,私而無憾焉。臣無任云云。答曰,省疏具悉。度支之任,今姑許施,總·惠兩局,不可輕遞,卿其勿辭,仍佩往來。
大護軍姜時永疏曰,伏以仙寢祗謁,聖慕克伸,鑾蹕穩旋,群情胥忭。仍伏念臣猥膺出疆之役,已有辭陛之期矣。瞻望軒墀,預切戀結之忱,而竊又伏念臣之父母墳山,在於京畿始興·長湍等地,久曠省掃,今又隔歲將返矣。夏潦之後,修築爲急,霜露之交,愴懷冞切,臨發暫省,孝理所許,玆敢短章援籲。伏乞聖慈,俯垂鑑諒,亟許往還之暇,俾伸幽明之感,千萬祈祝。臣無任云云。答曰,省疏具悉。卿其往省焉。
獻納沈宜元疏曰,伏以臣父方在廣州地,而値此換節之時,素患痰滯之症,一倍添劇,委頓床席,食飮全却,家僮踵至,促臣歸視。臣方寸煎灼,按住不得,忙陳短章,徑尋鄕路。伏乞聖慈,俯垂鑑諒,亟遞臣所帶之職,俾便救護,仍治臣擅行之罪,以肅朝綱焉。臣無任云云。省疏具悉。爾其勿辭往護。
上在昌德宮。停常參·經筵。
昧爽,有霜氣。
徐相敎啓曰,來十一日,朝參日次矣,敢稟。傳曰,停。
沈熙淳啓曰,來十一日,輪對日次矣,敢稟。傳曰,當次人受點,後日次待令。
徐相敎啓曰,行大司憲李魯秉,執義金在根,持平李漢永在外,掌令李秉植未肅拜,申鍾益,持平金棱呈辭,監察茶時之意,敢啓。傳曰,知道。
以副應敎柳進翰,校理朴斆默,副校理金元植,修撰趙遠永·金會明牌不進罷職傳旨,傳于徐相敎曰,只推。
沈熙淳啓曰,玉堂上下番俱空,事甚未安。副應敎柳進翰,校理朴斆默,副校理金元植,修撰趙遠永·金會明,旣有只推之命,竝卽牌招,推移入直,何如?傳曰,允。
注書韓敬源病,代以朴珪壽爲假注書。
承旨前望入之,李啓朝落點。
沈熙淳啓曰,卽者檢閱尹定善,以其親病,陳疏徑出,原疏以國忌齋戒,纔已退却矣。所當直捧禁推傳旨,而此與無端徑出有異,推考警責,何如?傳曰,允。原疏捧入。
傳于沈熙淳曰,九日製,再明日通方外爲之,試紙用大好紙,春塘臺親臨矣,該房知悉。
徐相敎啓曰,刑曹判書李鼎臣牌不進推考傳旨,今方捧入,而擊錚罪人等,當爲捧供,如是違牌,事甚未安。更爲牌招,何如?傳曰,允。
又啓曰,刑曹判書李鼎臣牌不進推考傳旨,今方捧入,而擊錚罪人等,當爲捧供,如是違牌,事甚未安。更爲牌招,何如?傳曰,允。
又啓曰,刑曹判書李鼎臣再牌不進推考傳旨,今方捧入,而擊錚罪人等,當爲捧供,連事違召,無意承膺,事體所在,誠極未安。陳疏到院,原疏以國忌齋戒,纔已退却矣。所當更請牌招,而係是一日三牌,何以爲之?敢稟。傳曰,原疏捧入。
又啓曰,刑曹判書李鼎臣,疏批已下,卽爲牌招,何如?傳曰,允。
傳于沈熙淳曰,親祭時禮房承旨加資。
以綏陵親祭時亞獻官以下別單,傳于沈熙淳曰,亞獻官領議政鄭元容,終獻官東寧尉金賢根,各廐馬一匹面給,贊禮禮曹判書李若愚內下大鹿皮一令賜給,陵司參奉吳馨秀陞敍,執禮副司果李寅奭,大祝副司果金萬根竝加資,典祀官奉常正白宗杰,執尊副應敎柳進翰,祝史軍資正朴永輔,齋郞校理金炳雲,香陪官校書著作權世祜,左通禮黃燝,右通禮李珽,各兒馬一匹賜給,贊者引儀安聖臣·李亨植,謁者引儀洪宜悳,假引儀李羲豊,贊引假引儀朴齊政·尹致觀,祭監監察李祖欽·柳鼎東,贊儀李寬永,東西唱引儀安聖臣·李亨植,各上弦弓一張賜給,祭文正書忠義柳令均不粧弓一張賜給,本陵令金亨淳,參奉吳馨秀竝陞敍,其餘奏時官·守僕·員役等,竝令該曹考例施賞。
傳于沈熙淳曰,今番賞典中,一人雖兼數事,無得疊授。
傳于沈熙淳曰,政官牌招開政,賞典下批。
沈熙淳,以吏曹言啓曰,掌樂院正鄭憲容,司僕寺正趙獻永,溫陵令李馥亨,俱以身病,呈狀乞遞,竝改差,何如?傳曰,允。
徐相敎,以兵曹言啓曰,僉知中樞府事趙雲杓,五衛將李鳳緖·安時赫·康在鈺·徐奎翰·方禹叙,景福宮衛將吳宅根·任邦雲,慶熙宮衛將禹達成·元在健,文臣兼宣傳官閔致庠,俱以病難供職,呈狀乞遞,竝改差,何如?傳曰,允。
有政。吏批,判書趙鶴年進,參判尹致秀,參議南秉哲竝牌招不進,右副承旨沈熙淳進。啓曰,大司成,今當差出,而擬望之人乏少,承旨竝擬,何如?傳曰,允。又啓曰,晉州牧使,今當差出,而本州以營下劇邑,物衆地大,素稱難治,不可不擇差,同道及他道有聲績已準限未準朔守令,竝擬,何如?傳曰,允。以沈承澤爲副修撰,宋持養爲戶曹參判,金公鉉爲左尹,鄭基世爲大司成,尹致秀爲知春秋,趙得林爲同義禁,柳興吉爲掌樂正,尹哲求爲司僕正,朴興壽爲敦寧判官,成鼎鎬爲溫陵令,趙鳳熙爲刑曹佐郞,朴文鉉爲典籍,鄭民和爲義盈主簿,金龍根爲晉州牧使,鄭善敎爲居昌府使,趙光濂爲禮曹正郞,金在河爲孝昌墓守衛官,兼知義禁單李應植,訓鍊都監提調單金學性,左承旨韓正敎今加嘉善,副司果李寅奭·金萬根今加通政加資事承傳,贈兵參李潤春贈兵判例兼,工曹判書李應植考。
兵批,判書趙冀永病,參判姜病,參議李豊翼病,參知鄭翊朝入直進,同副承旨徐相敎進。同知單徐奎翰,護軍單徐憲淳,副護軍單金萬根·李寅奭,副司果單李·朴文鉉,副司正單李光濂。
吏批,再政。沈熙淳啓曰,忠州牧使,今當差出,而本州以湖西雄邑,物衆地大,素稱難治,不可不擇差,他道有聲績未準朔守令,竝擬,何如?傳曰,允。以金益文爲承旨,尹致定爲刑曹參判,金學性爲禮賓提調,兪長柱爲思陵令,丁大植爲引儀,趙有淳爲禁府都事,鄭始容爲忠州牧使,同春秋單尹致秀。
兵批,再政。同知單禹達成,僉知單李志益。
吏批,三政。以金博淵爲敬陵令,韓璵爲尙衣主簿,李爲永平郡守。
以吏曹參議南秉哲牌不進罷職傳旨,傳于沈熙淳曰,只推。
沈熙淳,以禮曹言啓曰,來十月初六日行宗廟冬享大祭親行時,省牲·省器之節,依例以親臨磨鍊乎?敢稟。傳曰,親臨磨鍊。
又以禮曹言啓曰,來十月初六日行宗廟冬享大祭親行時,永寧殿,依例遣大臣攝行,何如?傳曰,允。
又以禮曹言啓曰,傳曰,三朝寶鑑印役,今將告成,冬享大祭親行時,兼行告由後,仍爲親上矣。進書日子,令該曹擇入,凡諸儀節,竝依壬寅年例磨鍊事,分付事,命下矣。進書吉日,令日官李秉洪推擇,則來十月初三日爲吉云,以此日定行乎?敢稟。傳曰,以此日爲之。
又以禮曹言啓曰,今此三朝寶鑑親上時儀節,當爲磨鍊,而謹稽壬寅謄錄,則親上太廟翌日,親臨頒敎陳賀矣。今亦依此磨鍊乎?敢稟。傳曰,依此磨鍊。
徐相敎,以兵曹言啓曰,謹依口傳下敎,龍虎營入直敎鍊官卞宗泌,細樂手裵範伊,各決棍十度懲勵,臣之常時不能操飭,至有承傳摘奸時執頉之擧,惶恐待罪之意,敢啓。傳曰,知道。勿待罪。
刑曹判書李鼎臣疏曰,伏以祗謁仙寢,聖孝克伸,吉日回鑾,玉度彌康,大小從邁,懽欣慶忭。竊伏念臣以萬萬不似之才,偏被聖朝拂拭之恩,釋褐二十有餘年之間,內外歷揚,皆踰涯分,居常懍惕,如集于木。卽伏奉傳敎下者,特擢臣爲刑曹判書,恩諭鄭重,感淚交橫,惝怳慙恧,實不省措躬之所也。夫中批異數也,八座崇秩也,臣是何人,敢當是恩?奉華誥而怔營,望梧雲而怵惕。噫,綏陵植木之役,宸念憧憧,飭諭屢降,臣於其時,承匱畿藩,不過奉行朝廷之令,指揮有司之官而已,至若奔奏蹶,約戒章程之勞,則臣不如地方官也,番土荷鍤,勷剔修平之勞,則臣不如校吏軍卒也。臣無其功也,而畀以超陞之階,任以掌禁之官,此是周之六官,漢之九卿,其官益大而其責益專,其秩益進而其望益重,上必擇材而授之,下必量力而受之,判非流品漫司節次推遷之比也。顧臣朴陋劣,最居人下,不獨臣自知之明,濫廁喉舌之任,出入咫尺之班,不爲不多,則抑亦淵鑑之所深燭也。臣無其能也,以言乎材器,則旣無可稱,以言乎勞勩,則又無可紀。無能而崇其職,無功而侈其賞,不惟有累於古聖王惟人章德之政,其在臣廉隅,又何敢不思負山之重,目犯貪天之戒,冥升冒進,從他笑罵而不知恥耶?左右思惟,承膺無路,而召牌荐臨,逋慢是懼,玆敢陳籲於紸纊之下。伏乞聖明,特垂鑑諒,還收臣新授官秩,以安私分,以重公器焉。臣無任云云。答曰,省疏具悉。卿其勿辭行公。
檢閱尹定善疏曰,伏以臣猥以蒙騃,遭逢明時,通籍未幾,濫叨翰選,持綾淸禁,愧名器之玷汚,簪筆邇班,欣耿光之昵近,恩造無涯,微分已踰,祗切在公之榮,何敢言私之計,而臣母近以滯感之祟,間緣日候之不適,調將失宜,一倍添劇,家僮踵至,促臣歸視。自聞此報,方寸焦灼,玆不得不忙陳短章,徑出禁扄。伏乞聖慈,俯垂鑑諒,亟遞臣見帶史銜,俾便救護,仍治臣擅離之罪,以肅綱紀焉。臣無任云云。省疏具悉。爾其勿辭救護。
上在昌德宮。停常參·經筵。
徐相敎啓曰,行大司憲李魯秉,執義金在根,持平李漢永在外,掌令李秉植未肅拜,申鍾益,持平金棱呈辭,監察茶時之意,敢啓。傳曰,知道。
尹致英啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣。敢啓。傳曰,知道。
以副應敎柳進翰,校理朴斆默,副校理金元植,修撰趙遠永·金會明牌不進罷職傳旨,傳于徐相敎曰,只推。
李啓朝啓曰,玉堂上下番俱空,事甚未安。副應敎柳進翰,校理朴斆默,副校理金元植,修撰趙遠永·金會明,旣有只推之命,校理金炳雲,由限已過,與副修撰沈承澤,竝卽牌招,推移入直,何如?傳曰,允。
傳于金益文曰,召對爲之。
傳于李啓朝曰,三朝寶鑑續成,將行親上之禮,寔是莫大之慶,告布等節,當依壬寅已例,而今春已再擧賀禮,凡係儀文,宜從省略。今番陳賀時,各道方物物膳,竝令停免,只進箋文事,令該曹卽爲行會。
徐相敎啓曰,今此京外上言八十六張內,七十一張,以猥濫拔去,十五張,分下各該司次,捧入之意,敢啓。傳曰,知道。
李啓朝啓曰,今此試官望中,時無職名人,令該曹口傳付軍職,何如?傳曰,允。
兵曹口傳政事,副司果單趙獻永。
傳于李啓朝曰,藥院都提調許副之代,前望入之。
內醫都提調前望入之,判府事權敦仁落點。
傳于尹致英曰,明日出宮門路,以保定門爲之。
李啓朝,以進饌儀軌廳堂上意啓曰,本廳郞廳鄭憲容,時無職名,令該曹口傳付軍職,使之冠帶常仕,何如?傳曰,允。
兵曹口傳政事,副司果單鄭憲容。
尹致英,以兵曹言啓曰,明日春塘臺親臨九日製儒生試取時,本曹堂上全數進參,而參議李豊翼有實故,無以備員。參議,令政院稟旨變通,仍令該曹,以在京無故人口傳差出,待下批牌招,以爲進參之地,何如?傳曰,允。許遞。
吏曹口傳政事,以李寅奭爲兵曹參議。
吏曹,兵曹參議單鄭翊朝,參知單李寅奭。
尹致英,以都摠府言啓曰,今此殿座時,侍衛·寶劍,當爲備員,而都摠管尹宜善,興宣君昰應,俱有實病,副摠管吳顯文·洪祐順·徐戴淳·李宜植在外,無以備員。令政院稟旨變通,仍令該曹,以在京無故人口傳差出,待下批牌招,以爲備員進參之地,何如?傳曰,允。許遞。
兵曹口傳政事,以興寅君最應·李鼎臣爲都摠管,金公鉉·徐有薰·韓鎭庭·趙元錫爲副摠管。
金益文,以禮曹言啓曰,今此三朝寶鑑親上太廟翌日稱慶陳賀時,各道方物物膳,竝令停免事,命下矣。在前陳賀各道方物物膳停免之時,各殿進獻議政府·六曹物膳及京廳方物·京畿物膳,則例爲封進。今亦依前例封進之意,敢啓。傳曰,知道。
又以禮曹言啓曰,今此三朝寶鑑親上太廟翌日稱慶陳賀時,大殿·大王大妃殿·王大妃殿·中宮殿箋文,依例封進事,知委京外,箋文頭辭,令文任撰出,何如?傳曰,允。
又以禮曹言啓曰,三朝寶鑑,冬享大祭親行時,兼行告由後,仍爲親上事,命下矣。來十月初六日三朝寶鑑親上時,宗廟先告事由,同日冬享大祭親行祝文中,措辭添入,永寧殿告由,同日攝行祭祝文中,措辭添入,徽定殿告由,同日冬享大祭祝文中,措辭添入,社稷·景慕宮告由祭,同日一體設行,而獻官依例以一品塡差事,竝爲分付,何如?傳曰,允。
又以禮曹言啓曰,全羅道觀察使封進今九月令宗廟·徽定殿薦新石榴,來十月令宗廟·徽定殿薦新柚子,今初九日薦進,而景慕宮薦新石榴·柚子,則慶尙道例爲封進矣。本道所封,未及上來,莫重薦新,不可後時,依例以宗廟薦新加封石榴·柚子,同日一體薦進,何如?傳曰,允。
又以禮曹言啓曰,卽接社稷署所報,則明日九日製試取時,本署官員,俱爲觀光云矣。依定式,本曹佐郞金大鉉,假官差送,以爲代直後赴試之地,何如?傳曰,允。
又以禮曹言啓曰,卽接宗廟署所報,則明日九日製試取時,本署官員,俱爲觀光云矣。依定式,本曹佐郞金羽東,假官差送,以爲代直後赴試之地,何如?傳曰,允。
又以禮曹言啓曰,卽接永禧殿官員所報,則明日九日製試取時,本殿官員,俱爲觀光云矣。依定式,假官一員,令吏曹,以成均館官員口傳啓下,以爲代直後赴試之地,何如?傳曰,允。
徐相敎,以義禁府言啓曰,明日九日製通方外爲之時,本府都事十員內,一員就理,八員赴擧,只有武都事一員當直入直,而本府入直公事回公都事及通化門·集春門·靑陽門·明光門·月覲門禁亂都事,無以推移。假都事七員,令該曹口傳差出,以爲分排擧行之地,何如?傳曰,允。
領議政鄭元容箚曰,伏以時秋吉日,祗謁仙寢,聖慕展霜露之感,群情喜羽旄之瞻。臣猥忝從邁之列,隨參祼獻之儀,升降周還於樽罍之間,榮則有矣,勞何可紀,而忽侈臣以天廐上駟之賞,臣攀旨惶恐,不敢領有。王政愼匪頒之式,朝典重蕃庶之錫,一或濫褻,功能何勸?臣非昧乘謝之義,而貽累懋賞之政,爲懼滋大,玆敢具牘仰徹。伏乞亟賜收還,以安賤分焉。取進止。答曰,省箚具悉卿懇。卿其勿辭,安心領受。仍傳于金益文曰,此批答,遣史官,傳諭。
判府事朴晦壽箚曰,伏以臣於藥院起居,苟非甚病,不敢任便,誠以常分之所自效耳。然而前後闕禮者亦多,卽此而可見其病瘁羸孱,不堪趨走之實狀矣。日前陪扈之路,忽添寒疾,痰滯相因,始謂微恙而忽之,其奈衰氣之難敵,雜症迭出,引日冞苦。以今現狀,時日之間,束帶造公,實無其望,再明日次,又將未免闕禮,惶恐內鑠,如添一病。煩瀆之懼,懼止一身,曠闕之罪,罪關義分,玆具短箚,仰干崇聽。伏乞許改臣藥院之任,俾病情少寬,賤分粗安焉。取進止。答曰,省箚具悉卿懇。愼節奉慮,所辭藥院之任,今姑勉副,卿其安心調理。仍傳于金益文曰,此批答,遣史官,傳諭。
戊申九月初八日辰時,上御誠正閣。召對入侍時,參贊官金益文,檢校直閣尹致英,典經金輔鉉,假注書朴珪壽,別兼春秋金德根,記事官徐翼輔,各持綱目第十九券,以次進伏訖。上曰,史官分左右。致英曰,臣以玉堂事,有所仰達者矣。近來違牌諸玉堂,雖未知實故之如何,空番已至多日,牌啓便成課朝。召對命下,上下番俱無一人,以致正字之獨參,筵體不免苟艱,道理誠極未安。當該違牌玉堂,不可無警,竝捧現告,從重推考,何如?上曰,當該玉堂,竝施譴罷之典,可也。出擧條上曰,玉堂有何實故乎?致英曰,實故有無,雖未詳知,誠極未安矣。上曰,事體不當如是。召對亦不參置,玉堂焉用哉?上開券,命讀之,輔鉉讀自孫策卒,至爲備所殺。上曰,止之,文義陳之。輔鉉曰,孫策之托孫權,有擧賢任能之語,此言,甚好矣。書曰,任官惟賢,又曰,擧能其官。蓋爲治之要,莫先於進用賢能,伏願體念焉。上曰,參贊官讀之。益文讀自九月朔日食,至故至於敗。上曰,止之,文義陳之。益文曰,玉堂纔以擧賢任能有所仰奏,而臣所讀自止中,袁紹以能聚人而不能用,爲曹操所敗矣。紹不過一布衣之雄,尙以不能用人,見譏於荀彧,況有國之急先務,莫過於用人乎?古語曰,得人者昌,又曰,知人善任。苟或聚之而不究其用,用之而不適其才,均之爲王政之失,此等處,伏願留念焉。上曰,閣臣讀之。致英讀自有星孛于大梁,至皆應之。上曰,止之,文義陳之。致英曰,劉馥單馬造空城,廣屯田興陂堨,流民歸者萬數,史氏韙之。蓋安民之道,莫若興利除害,薄賦輕繇,故荀彧勸曹操,悉還民綿絹,郡內大安,百姓之賴以爲生卽財也。傳曰,善治國者,藏財於民,有若曰,百姓足,君誰與不足,百姓不足,君誰與足?此之謂也。顧今吏才世降,民生日瘁,諸道守宰之斂民者,往往有甚於李通之急錄,戶調有曰都戶,曰結斂,曰戶布,許多徵賦,無非經法之外,皆是厲民之階。此專由於守令之不得其人,在朝家不患不得其人,惟患不擇其人,擇人一款,最爲今日先務。殿下之討論經史,講究得失,皆將以施諸政謨也。繼自今另擇守令,不徒申飭銓選而已,常留聖衷於此等處,是臣區區之望也。上掩券,命史官就座。仍命退,諸臣以次退出。
上在昌德宮。停常參·經筵。
李啓朝啓曰,明日召對,取稟。傳曰,停。
徐相敎啓曰,行大司憲李魯秉,執義金在根,持平李漢永在外,掌令李秉植未肅拜,申鍾益,持平金棱呈辭,監察茶時之意,敢啓。傳曰,知道。
李啓朝啓曰,今日殿座,承旨當爲備員,行左承旨韓正敎,不爲仕進,卽爲牌招,何如?傳曰,允。
尹致英啓曰,總衛大將徐憙淳,陳疏受由,京畿陽智地今方出去,而命召有仍佩往來之命矣。將兵之任,不可一刻無總察之人,何以爲之?敢稟。傳曰,訓將兼察。
又啓曰,總衛大將,訓將兼察事,命下矣。兼察總衛大將李應植,卽爲牌招聽傳敎,何如?傳曰,允。
李啓朝啓曰,今日殿座,承旨當爲備員,行左承旨韓正敎,疏批已下,卽爲牌招,何如?傳曰,允。
傳于李啓朝曰,藥院都提調許副之代,前望入之。
藥院都提調前望入之,領議政鄭元容落點。
以兵曹參知李寅奭牌不進罷職傳旨,傳于尹致英曰,只推。
李啓朝,以弘文館言啓曰,應敎趙然昌纂輯廳都廳進,副應敎·校理一員,副校理一員,修撰二員未差,副校理趙然興,正字金輔鉉內閣進,副修撰金翊鎭在外,沈承澤纂輯廳校正郞廳進,下番闕直,事甚未安。未差之代,令政院稟旨差出,待下批牌招,以爲推移入直之地,何如?傳曰,允。
李啓朝啓曰,因弘文館草記,應敎趙然昌纂輯廳都廳進,副修撰沈承澤校正郞廳進,副校理趙然興,正字金輔鉉內閣進,副修撰金翊鎭在外,副應敎校理一員,副校理一員,修撰二員未差,下番闕直,事甚未安,未差之代,令政院稟旨差出,待下批牌招,推移入直事,允下矣。未差之代,政官牌招,開政差出,何如?傳曰,允。
有政。吏批,判書趙鶴年進,參判尹致秀進,參議南秉哲進,行都承旨李啓朝進。以洪淳穆爲副應敎,權永秀爲校理,朴永輔爲副校理,趙龜植·洪翼燮爲修撰,李正鉉爲掌樂主簿,徐承淳爲司僕主簿,林鎭璜爲徽定殿令。
兵批,判書趙冀永進,參判姜入直侍衛進,參議鄭翊朝,參知李寅奭竝侍衛進,右承旨尹致英進。以成原默爲僉知,李季淵·馮學祖·朱星鎭爲五衛將,趙雲杓爲曹司衛將,李義鍾爲忠翊將,金德根爲文兼,金振聲爲花梁僉使,三千浦權官單朴東一,宣傳官加設單任興模,同知單方禹叙,龍淵別將單李尙翼,金城別將單高命弼,副護軍單李豊翼·趙雲杓。吏批,再政。以李晉祥爲軍資正,李源一爲漢城主簿,趙猷淳爲掌苑別提,申植爲瓦署別提。
尹致英啓曰,明日次對,兩司當爲進參,除在外·未署經外,未肅拜·呈告人員,竝待開門牌招,何如?傳曰,允。
尹致英,以都摠府言啓曰,今日入直內三廳武兼·禁軍及軍兵等,當爲中日習射技放,而殿座相値,不得設行之意,敢啓。傳曰,知道。
判府事權敦仁箚曰,伏以仙寢展祼,孝思克伸,吉日回鑾,聖體彌康,實不勝抃祝之至。臣以癃殘之質,曲荷生成之澤,退處郊舍,安意調息,至恩如天,報答無階,忽於委貼之中,伏奉藥院特點,顧惟義分,固駕屨之不當俟,而第臣狗馬之疾,每値節換,輒倍毒逞,日前郊班歸後,積聚大肆,風眩越劇,重以感冒新祟,如火添油,窒塞暈轉,寒熱交發,眠食都廢,神識俱失,僵墊于床,日甚一日。以臣已痼之根,積敗之元,將何以扶接得去乎?束帶趨承於嘗藥起居之列,實萬萬無其望矣。病思斷續,亦未具暴,草草呼寫,言不知裁。伏乞聖慈,亟遞臣藥院都提擧之任,俾便調治焉。取進止。答曰,省箚具悉卿懇。愼節奉慮,所辭藥院之任,今姑許副,卿其安心調理。仍傳于李啓朝曰,此批答,遣史官,傳諭。
戶曹判書金學性疏曰,伏以仙寢祗謁,聖慕克伸於見墻,鑾輿穩旋,群情胥悅於瞻旄,臣適添陪扈之列,倍切慶祝之忱。仍伏念臣於度支特命,始也驚惑,繼而榮感,終焉慙恧震越,罔知所以自措。蓋度支,重任也,特命,異數也,臣未敢知聖上,奚取於臣,而有此誤恩也?臣於是不遑自恤,竊爲朝廷惜此處分。夫本職之難愼,自古已然,田賦之均平,民産之制節,國計之贏絀,莫不專責於是,其關係之重且大,有非閒司漫職之所可比,而比年以來,經費日匱,每煩廟堂之區劃,用度無節,將見京外之俱罄,國遂以弊,民胥及溺,雖使聰明通鍊者,謹其出入,嚴於典守,尙患其戞戞乎難,臣果何狀人也?古者三年耕,必有一歲之蓄,水旱不能爲災者,不可復論於今日,而關市之征,山澤之禁,鹽鐵之榷,利無不盡,猶且塗抹不得,今又何等時也?此時此任,乃以如臣疎闊,格外苟充,臣將何術堪承之乎?臣本空空,百無一長,而至於理財一事,尤是臣最短處。性賦庸懶,不能耐煩而剸劇,心計麤率,不能檢細而鉤隱,平素家貧而尙不省産業之爲何事,顧何以未能辦理於一家者,使之辦理於一國乎?又況殷富之尙難以經濟者,使之經濟於匱乏艱棘乎?早晩僨敗,可立而俟,此臣之所大恐也。玆綴蕪辭,瀝盡衷情。伏乞聖明,念重任之難於輕授,軫微諒之明於自知,亟賜鐫斥,俾公私無兩失焉。臣無任云云。答曰,省疏具悉。卿其勿辭行公。
行左承旨韓正敎疏曰,伏以仙寢祗謁,聖慕克伸,鑾蹕穩旋,玉體冞康,胥告懽欣,小大惟均。臣於伊日,適忝邇班,躬與助將之列,親見薦祼之儀,徒知有事之爲榮,未有微勩之可紀,千萬不自意,恩旨遽降,以臣爲嘉善大夫,臣聞命惝怳,若驚若疑,不知所以自措。伏念臣愚騃湔劣,最居人下,徒藉先蔭,早霑祿仕,荒失學業,厚招銀根之譏,歷試邑治,蔑效絲毫之績。僥倖一第,驟升緋玉,出入臺省,過蒙陶鑄,天地洪造,若偏臣身,恒切濫竽之戒,每懷集木之懼,今又罔功獲賞,躐登一階,是豈臣夢想之所到哉?夫亞卿,命德之器也,宰樞之列也,苟非學識才具足以贊皇猷,資歷聲譽蔚然爲時望,則上不可以苟與,下不敢以冒居,而若臣者,以其年則未滿强仕,以其人則不離常調,斗筲之淺,不可以受大,糠秕之輕,不可以居前,而一朝遽畀之無難,殆若宿德儲望之爲衆所推者然,名實乖舛,擧措錯謬,非徒臣冥升之爲懼,抑亦爲公器之玷汚。不衷身災,顧未暇恤,匪人濫授,所關非細,左右參量,承膺無路,玆敢略陳短章,仰暴衷懇。伏願聖明,察臣言之非出飾假,念爵賞之不可濫授,亟命還收,以安私分焉。臣無任云云。答曰,省疏具悉。卿其勿辭行公。
戊申九月初九日辰時,上詣春塘臺。九日製通方外儒生試取入侍時,行都承旨李啓朝,行左承旨韓正敎,右承旨尹致英,左副承旨金益文,右副承旨沈熙淳,同副承旨徐相敎,假注書尹滋悳·朴珪壽,記事官尹定善·徐翼輔,檢校直閣鄭朝,檢校待敎李㘾,待敎金輔鉉,以次侍立。時至,通禮跪啓請外辦,上具翼善冠·衮龍袍,乘輿出萬八門。藥房副提調李啓朝進前奏曰,侵早勞動,聖體,若何?上曰,一樣矣。仍出保定門,由明光門入靑陽門,詣春塘臺。通禮跪啓請降輿陞座,上降輿陞座。啓朝進前奏曰,儒生今將入場,請出標信,開布城,何如?上曰,以已下標信擧行,可也。啓朝曰,試官中有侍衛從陞之人,使之一體行禮,何如?上可之。讀券官禮曹判書李若愚,吏曹判書趙鶴年,吏曹參判尹致秀,對讀官吏曹參議南秉哲,成均館大司成鄭基世,副司果洪淳穆,司諫院正言閔致庠,以次入就拜位,行四拜禮訖,以次就座。啓朝讀奏入門單子訖,奏曰,懸題板爲五處,當盡爲懸題乎?上曰,四處懸題足矣。啓朝曰,試題紙待令矣。上命書題,若愚·鶴年·致秀進前,書賦以養聖賢,限申時。上命懸題,秉哲·基世·淳穆·致庠等承命,捧出懸之。啓朝曰,試官使之權退乎?上曰,唯。仍入小次。啓朝,以司謁入稟曰,試券先張已入矣。先呈儒生,請出標信,開布城出送,何如?上曰,以已下標信擧行,可也。啓朝,又以司謁入稟曰,收券頗多,卽爲考試,何如?上曰,承旨堂上·閣臣堂上·對讀官,竝讀券官加差下,待敎·翰林·別兼春秋,竝對讀官加差下,使之分考。出傳敎上出次陞座,仍命科次。致庠進前,讀奏試券第一張至七句,上曰,止之。若愚奏曰,書等何以爲之乎?上曰,正字三下一張,草三下四張,次上十五張書之,可也。若愚書等訖。啓朝曰,坼封何以爲之乎?上曰,坼封讀奏,可也。啓朝坼封,以次讀奏封內訖。上命書傳敎曰,九日製賦居首三下幼學邊馹遠直赴會試,之次草三下進士李鎬肅等四人,竝給二分,之次次上幼學丁大翼等十五人,各奎章全韻一件賜給。又命書傳敎曰,入格儒生,明日待令。上謂啓朝曰,每於儒生入侍時,給分以上,則不令行禮,何也?啓朝曰,給分以上,則似以無頒賞,故不爲行禮矣。上曰,比之賞格儒生,尤當有謝恩矣。此必何時一誤而未改者,今番則釐正,可也。上入小次。上曰,還宮當自內爲之,該房知悉。出傳敎諸臣以次退出。
上在昌德宮。停常參·經筵。
藥房都提調鄭元容,提調金學性,副提調李啓朝啓曰,親臨試士,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣,卿等不必入侍矣。大王大妃殿·王大妃殿·中宮殿口傳問安。答曰,知道。
金益文啓曰,玉堂備員間,視事頉稟之意,敢啓。傳曰,知道。
又啓曰,明日召對,取稟。傳曰,停。
又啓曰,明日常參·經筵,取稟。傳曰,停。
徐相敎啓曰,行大司憲李魯秉,執義金在根,持平李漢永在外,掌令李秉植·申鍾益,持平金棱牌不進,監察茶時之意,敢啓。傳曰,知道。
又啓曰,卽者,校理金炳雲,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
尹致英,以備邊司言啓曰,今日賓對,新差備堂李敦榮·姜時永·李啓朝·洪鍾應,俱不進參,新差有司堂上尹致秀,亦爲懸病,事甚未安。竝令政院,申飭牌招,使之卽爲進參之地,何如?傳曰,允。
傳于尹致英曰,大臣·備局堂上引見。
傳于徐相敎曰,入格儒生入侍。
傳于金益文曰,判義禁許遞,政官牌招,開政差出。
有政。吏批,判書趙鶴年牌招不進,參判尹致秀進,參議南秉哲牌招不進,左副承旨金益文進。啓曰,判書趙鶴年,參議南秉哲,竝牌招不進,小臣獨政未安,何以爲之?敢稟。傳曰,仍爲之。以金萬根爲刑曹參議,趙冀永爲判義禁,文東瑝爲典籍,趙台淳爲造紙別提,兵曹判書趙冀永,禮曹判書李若愚今加崇政,前牧使鄭晩敎,羅州牧使尹致膺,長興府使金箕晢,副司果崔璜今加通政加資事,承傳。
兵批,行判書趙冀永病,參判姜入直進,參議鄭翊朝病,參知李寅奭病,右承旨尹致英進。同知吳宅根,護軍韓正敎,副護軍徐相敎·沈熙淳·鄭晩敎·崔璜,以上竝單付。
傳于尹致英曰,左承旨·同副承旨許遞,與有闕之代,前望入之。
以吏曹參議南秉哲牌不進罷職傳旨,傳于金益文曰,只推。
以大司諫李宗秉,司諫李莊緖,掌令李秉植·申鍾益,持平金棱牌不進罷職傳旨,傳于金益文曰,只推。
金益文,以吏曹言啓曰,卽接司憲府移文,則以爲,今此東堂文科初試時監試官,文監察例爲進去,而監察姜鳳煥,方在拿處中,無以備員云,司憲府監察姜鳳煥改差,其代口傳備擬以入之意,敢啓。傳曰,知道。
吏曹口傳政事,以丁昌夾爲監察。
尹致英,以御營廳言啓曰,本廳軍色從事官金炳雲,身病甚重,勢難察任,改差,何如?傳曰,允。
右副承旨沈熙淳疏曰,伏以,左副承旨臣金益文,卽臣之姨母夫也,於法應避,在下當遞,間値齋日,又因事會,蹲仍至此,冞增悚悶,玆敢短章陳籲,仰瀆崇嚴,伏乞聖明,俯垂鑑諒,亟遞臣所帶之職,以存公格,以安私分焉,臣無任云云。省疏具悉。疏辭下該曹稟處。
吏曹啓目粘連,觀此承政院右副承旨沈熙淳上疏,則以爲,左副承旨金益文,卽臣之姨母夫也,於法應避,在下當遞,伏乞聖明,俯垂鑑諒,亟遞臣所帶之職,以存公格亦爲白有臥乎所,相避之法,在下當遞,承政院右副承旨沈熙淳,依例改差,何如?判付啓依允。
大司成鄭基世疏曰,伏以,臣於本月初七日政,拜成均館大司成,臣奉旨征營,爲恐爲懼,昨因菊製對讀之命,義不敢言私,肅命執役而退,竊惟思之,此古之儒重之官,非儒之通者,莫列也,臣何以居此官哉?臣聞聖王,以作育人材,爲化民綏俗之本,建太學之法而設之官,其載於書禮,則虞廷敎胄,周官造士,其著於詩,則辟雍鍾鼓,詠歌王德,中陵菁莪,歸美君子,歷代因之,各有成制,我朝酌古設置,號爲師長,介幘蒼珮,拱趨膠序,據皐比之席,歌鹿鳴之章,聚國之貴游子弟於庭下,揖而進之,論冕輅而談樽俎,講四業而揚六藝,摻觚鼓篋,品課聲藻,自昔膺是任者,必皆博洽典雅,望重詞英,籍囿珍駕,導迪群趨,苟非其人,官隨以輕,臣本以愚魯,業擧子未就,而早通桂籍,鑾坡鳳池,偏荷恩榮,街鍾陌塵,久抛縹緗,今使臣齒薤鹽之席,而售功令之技,不足備弟子之員,而奉司業之訓,又況進而處諸生之前,爲之儀表,則彼縫掖靑衿之彦,能無笑于列而譏之者乎,若緣臣身,而使聖朝訓士興學之政,不得竝稱於詩·書三代之美,則是非官之故也,卽臣之非其人之罪也,豈不大可懼乎?顧名揣分,有辭而已,何可以夤緣一出,晏然若固有哉?伏望聖明,鑑臣悃愊,將臣新授成均之銜,早許鐫免,以存公器遴簡之重,則非惟臣之私幸也,臣無任云云。省疏具悉。爾其勿辭察職。
弘文館校理金炳雲疏曰,伏以臣母,猝添風眩之疾,日前猥陳請急之章,伏蒙救護之批,母子相對,攢頌聖恩,由限已屆,庚牌儼臨,際又召對有命,玉堂闕參,繼下嚴敎,臣不敢以倖逭爲喜,惶蹙無地,惟譴何是竢,豈敢更事煩瀆,而連見家信,臣母之病,一倍添劇,藥餌爲命,症形轉益危惡,家伻踵至,使臣促視,臣聞此報,心神飛越,繞壁達宵,按住不得,略陳短章,徑出禁扄,伏乞聖慈,察臣至懇,亟遞臣所帶之銜,以便救護,仍勘臣擅離之罪,以肅朝綱焉,臣無任云云。省疏具悉。爾其勿辭救護。
戊申九月初十日辰時,上御誠正閣。大臣備局堂上引見入侍時,右承旨尹致英,假注書朴珪壽,事變假注書李杓,記事官尹定善·徐翼輔,領議政鄭元容,兵曹判書趙冀永,禮曹判書李若愚,漢城府判尹徐左輔,行大護軍任聖臯,吏曹判書趙鶴年,議政府右參贊成遂默,戶曹判書金學性,工曹判書李應植,吏曹參判尹致秀,工曹參判金鼎集,行護軍尹義儉,修撰趙龜植,以次進伏訖。上曰,史官分左右。元容進前奏曰,秋涼已深,聖體,若何?上曰,一樣矣。寢睡·水刺之節,若何?上曰,一樣矣。大王大妃殿氣候,若何?上曰,一樣矣。王大妃殿氣候,若何?上曰,一樣矣。元容曰,聞醫官之言,則香砂君子湯,方爲進御云,未知有滯候而然乎,進御之後,有顯勝之節乎?上曰,香砂君子湯,近日或有痰滯之慮,故進服,而亦似不合矣。元容曰,似緣天氣過涼之致矣。上曰,日氣驟涼,將攝極難矣。元容曰,水刺進御之節,果何如乎?上曰,所進本不多,而稍過則慮滯矣。元容曰,香砂君子湯,一時之藥,而性近燥熱,春秋鼎盛之時,不宜多進,此後則多進滋補之品似好矣。上曰,此後當另進湯劑,而欲進溫劑,涼劑則易致泄症,當問於醫官爲之矣。上曰,次對爲之。元容曰,左相今日欲進參矣,聞有所患,不得入來矣。上曰,所患何症云乎?元容曰,泄瀉云矣。仍奏曰,寶鑑印役就完,將告獻太廟矣。三朝之謨訓丕闡,重宸之誠孝冞光,臣等不勝感歎忭賀之至,今番義例·儀節,悉遵我正宗志事,則寶鑑親上之後,一初政令,又豈不仰體正宗乎?正宗親上寶鑑後,聖敎若曰,繼述之道,無過於諮詢二字,明日臨門,大臣三司至于庶僚,各陳嘉謨,大哉,聖人之言也,蓋人君德行事爲之中,最急務莫先於諮詢,將以廣聰明而補志慮,通物情而達事務者也,雖上智之聖,非問則無以知,非知則無以行,爲學則必問,爲政則必問,故堯曰舍己,舜曰取人,禹稱拜昌,湯稱從諫。於戲,我正宗,堯·舜也,禹·湯也,臣因校正之役,竊伏讀二十五年之事,至誠求言,無歲不然,卿宰之同時進言者,或至四十人之多,以至庶僚衛士,欲言則言,無懷不達,無論其言之當否,輒皆樂聞而翕受,無一人以言獲罪者,治化之比隆三代,亶由於此,我純宗,聞言則喜,從如不及,嘗選武藝廳,都憲言之則卽命還罷,嘗入騎曹綿布,兵判言之則立令還下,諸臣疏章,語及衮職則或擢秩,或賜帛,嘗臨筵敎曰,何以則使群下盡言其所欲言乎?筵臣以雖愚戇狂妄不中理者,一竝容受,然後可以來言爲對,人主若厭聞而不悅,則群下孰不畏罪,而其肯敢言之乎,必也開懷勤訪,導之使言,然後上自君德闕失,以至官師箴規,州縣臧否之績,閭里幽隱之情,自可日徹於黈聽,而百工可以警勵,庶績可以熙凝,近來言路之不開久矣,合有廣詢來助之擧,伏願深推繼述之意,寶鑑親上之後,臨殿召接,渙發德音,俾我臣工,各陳昌言,則非但有裨於民國之謨,其於鑑法之聖孝,益有光矣,深留聖念,是臣區區之祝也。上曰,寶鑑續成,將行親上,豈勝慶幸,卿之所陳甚好,予雖不逮,予當以繼述爲心,卿當以承弼爲責,上下交勉,偕底大道,深所望也。出擧條上曰,臨門諮詢,其時行朝參乎?元容曰,朝參常參,正廟時多行之,其時之行朝參,雖未詳知,而諮訪群下,廣開言路之盛意,於此可以欽仰矣。上曰,常參非臨門,而朝參卽臨門也。元容曰,伏承批旨,上下交勉之敎,非愚臣所敢承當,而繼述爲心之敎,萬萬欽仰,殿下今日每事,以繼述爲心,則治法政謨,聖而益聖,滿廷臣工,孰不懽頌而攢祝乎?又奏曰,卽見忠淸監司金洙根狀啓,則以爲,淸州萬東廟,每年春秋間,一次奉審,已有定式,而今年則春秋巡部,皆因朝令停止矣,勢將別爲發往擧行,而無時離次於經宿之地,有非敢擅便,請令廟堂稟旨,分付矣。奉審新式,每行於春秋巡部之時,今秋旣爲停巡,退行於明春似好,故敢達矣。上曰,依爲之。出擧條元容奏曰,水原句管竹山蕩減耗米六十八石零,陽城排捧耗米二十六石零,松都句管關西小米耗條二千石,自各該府,報請給代矣。耗條不足之請劃,便成年例,嶺南本司句管穀耗中劃給華城,海西本司句管穀耗中劃給松都,以爲取用之地,何如?上曰,依爲之。出擧條元容奏曰,頃因全羅右道暗行御史兪致崇別單,全州邑舊災一千五百八十四結,査剔隱漏,以爲還實,舊災中辛丑査出二百四十結零之尙未歸屬,具由報來,更爲稟處之意,草記行會矣,卽見全羅監司洪羲錫所報,則以爲,舊災詳審還起,飭令還實,辛丑査出條,移充於每年未準劃之災便成謬例,自今秋陞實,以爲邑舊災減摠之地云矣。全州府田結舊災中二百結零,旣爲墾起,則自當還實,而舊災自當減此數矣,至於邑舊災中,陞爲舊災,有若充償然者,有非經法之道,陳起審驗,在於秋成之後,則邑舊災中還起分數,無以預定,秋災摘奸時,詳審査正,俾無隱漏及冤徵之弊,何如?上曰,依爲之。出擧條元容奏曰,卽見江原監司朴容壽狀啓,則枚擧江陵府使朴曾壽牒呈以爲,嶺西六面元續田三百四十八結零,八年停稅後,當自今秋還徵,而流民尙少還集,陳土未及就墾,以今之勢,如前徵督,實有虧簣之歎,更爲限三年停稅事,請令廟堂稟旨分付矣。田土待民而闢者也,民散則土何以闢乎?江陵·嶺西之戶流田荒,其來已久,臣之按本道,在數十年前,而其時亦稔聞此弊矣。山戶昔衆,諸稅偏多,及其歲飢戶縮,稅摠自在,故一戶兩役,次次散徙,轉至於六里靑山,人烟斷絶,年前爲軫民情,特有三年減稅之擧,而至於加停五年,則又是格外曠絶之澤也,今又請展限者,可謂無已之求也,使長吏盡懷保勸相之政,其間豈不得資産而奠居乎?然而今於勞來安集之初,又致有徵索轉徙之患,則竊恐實惠未究,前功可惜,特又準三年停稅之請,俾責成效似好矣。上曰,依爲之。出擧條元容奏曰,定州牧使李源命,疏陳本州乙丙水災以後虛結徵稅之弊,仍請永陳荒廢一百九十三結,亟賜裁處,而疏辭令廟堂稟處事,命下矣。田土本有定賦,水旱係是流行,則何可以少遇災荒,輒請減稅,而淸北三數邑乙丙水災,果若滄桑劫運,懷襄變遷,溝塍換形,如定州三防之地,急流所激,疇壤成江,前日之錢鎛耕耘之處,一望爲沙石藪澤之場,非但往來耳目之所及,爲民牧者,躬自尺量,逐畝審驗,本土則請許永陳,虛結則請蒙特減,正賦永陳,非不難愼,而目下民情,旣爲上達,則以朝家如傷之念,何可更責其無藝之征乎?所請一百九十結零,特許懸陳於元簿,蓋田地之陳起無常,則豈有陳則永陳,起則無起之理乎?雖以本邑言之,務行勸相之政,每致墾開之力,隨起隨稅,歲以爲課,則自可以還充所減虛結之數矣,此意竝爲措辭申飭,何如?上曰,依爲之。出擧條元容奏曰,近來外道民情,困瘁莫甚,憂虞多端之中,有稱以各宮房差隷,以漁箭鹽船等稅,築堰作洑等事,憑藉假托,侵虐殘民,推捉徵索,閭里騷擾,甚至有募民藉勢,防還拔戶之習,此等可駭之端,種種多入聞者,雖不能一一指的仰奏,而此決非宮房所知之事,皆由於京外無賴牟利之輩,互相締結,謂有宮房圖署,謂有內司文蹟,恐喝欺瞞,多般侵漁,以堰洑則在在是害歸於民田,以漁鹽則處處是勒徵於法外,外邑守令,或有過於疑怯,不能禁斷之處,今日法綱,雖曰解弛,豈可任他頑不畏法之類,橫侵平民,而莫之禁乎?雖是內需司所管之田土與收稅,非自內司報籌司而自籌司行會者,則外邑之不爲聽施,法例卽然,此後則非有籌司行會,而稱以宮房收稅及築堰防還等事,則自本邑,直爲囚治,報營嚴懲,或不卽禁斷,以致入聞,則不察之道臣及守宰,從重論勘之意,爲先行關嚴飭於各道道臣處,何如?上曰,此事每欲一番下敎矣。各宮房漁鹽堰洑等稅,貽弊外邑,害及殘民,萬萬駭然,在昔正廟朝,嘗以此飭敎截嚴,如非籌司知委,而或有內司諸宮房,圖署文蹟於外邑,則該道臣卽爲狀聞之意,著爲法禁矣。在今日,尤當遵守成憲,卿言又如此,自廟堂關飭諸道,若有此等之事,切勿施行,卽爲狀聞,以杜後弊,亦爲嚴飭於內司諸宮房,俾無敢如前襲謬可也。出擧條元容奏曰,人材之培養作成,如木之養而爲材,玉之琢而成器,年少文官,修業勤課,或不能專意,故朝家所以導迪而督勸者,無異功令之責貢生,政府則每試箋試各體,槐院則每講經史諸書,湖堂之暇讀,玉署之課製,以至殿講製述之規,吏文漢學之法,各有程章,無不肄習,使之不得一日逸遊者,誠以淬礪成就,貯望需用,裨禮樂聲明之治,贊黼黻文章之猷者也,法未嘗不具備,而中間作輟無常,猗我正宗大王,以君師之位,盡作成之敎,特著講製規式,選抄參上參外文臣屬內閣,擧行月講旬試,考優劣行賞罰,辛丑以後凡十選,文學彬蔚之化,今人之皆傳誦者也,年前我殿下,以繼述之念,特降抄啓復設之命,廷臣莫不欽仰,而尙未得一番行試,甚可惜也,講製親試,卽本閣之稟旨行之者也,內閣時·原任提學·直提學中,以二員輪回掌試,每月望前,以箋賦各體,一行製述,望後以經史諸書,一行考講,通一年計其劃數,論賞有差,以爲轉次復舊規之地似好,纔經科榜,文臣前抄外,加抄以入,自來月爲始,每月二次試取爲宜,故敢達矣。上曰,依爲之。出擧條上曰,正廟朝抄啓舊規,何如?皆以親試行之乎,亦或有在家製進之時乎?元容曰,親試則自本閣稟旨爲之,而試官主試之時,多爲在家製進矣。上曰,一朔兩次行之乎?元容曰,分望前後,以製講爲之,而計劃分等,以爲賞罰矣。上曰,賞罰之規,何如乎?元容曰,賞則或加資,或陞品,或賜物,而罰則或降資,或降隷分館,或禁推,或居接公廨,限朔讀習,霜雪雨露,恩榮遍身,課讀敎訓,至誠不倦,如慈父之導稚子,若嚴師之訓蒙弟,誘掖長進,各自成就,作興之盛,竝美三代,當時被恩之臣,語到昔日盛際,莫不相對流涕矣。上曰,作興之效甚盛矣。其時抄啓中,今誰尙存也?元容曰,如尹尙圭·李羲發·金熙華·徐俊輔,皆見在矣。上曰,親試則以何文試之乎?元容曰,各體皆爲製進,而不但製述,亦有講試矣。上曰,講則以何書考之乎?元容曰,經史中爲之矣。上曰,輪回爲之乎?元容曰,三經·四書·禮經·春秋·綱目諸經史,迭令講習,不專以一書爲主矣。上曰,背講乎?元容曰,面講而經書則有講義矣。上曰,講義之體,何如乎?元容曰,經書中拈出要語爲題,如科場義疑之體,各題與諸作,俱載奎華名選矣。上曰,此事甚美,予亦當親試,而試官行試之時,卿等亦善爲對揚,期有勸奬之效可也。元容曰,此事果甚好矣,年少名官之講製考試,豈有如此盛事乎?臣雖無考試之才,如當試則豈敢辭勞乎?自來月爲始,先行親試則尤好矣。又奏曰,昌原府使蔡學永,昨年拜水使,而竝與防禦履歷而還收矣,邊地有朔數,防禦到任則許用,此人以昌城府使,遞任於邊地朔數之前,其後又爲邊地,而追用防禦履歷,此果倒用者也,昨年之釐正,誠爲守經之論,然當初許用,是豈自爲之罪哉?卽騎曹之議於廟堂而付政案者也,臣掌西銓時,亦循例擬水使望矣,今於十年之後,竝爲還收,則當者之冤屈,事理卽然,武臣之稱屈許用,多有已例,防禦履歷許用之意,分付銓曹,何如?上曰,昨年釐正,果是經法,今卿所奏,亦出疏鬱,竝與水使履歷許用可也。出擧條元容奏曰,三館圈分之時,每因博士之未能博採,圈後稱屈者,比比有之,湖西文官金羽東,關西李廷垕·安念鎭,是槐院人之子若姪也,湖南李熙采,松京李東郁,俱有地閥云,竝槐院調用,芸閣人丁義衍·白文振,諸議稱屈,國子調用,何如?上曰,依爲之。出擧條元容奏曰,刑曹參議金德喜,向來筵飭之後,尙無動靜,詞訟劇地,何可一任其瘝曠,揆以分義,不可無警責,秋議施以譴罷之典,何如?上曰,依爲之。出擧條元容奏曰,近來判金吾無故行公人,只有今判義禁一人,而亦是耆社老人也,獨賢可悶,位著苟艱,兵曹判書趙冀永,禮曹判書李若愚,資歷地望,俱合陞秩,竝從一品擢用似好,故敢達矣。上曰,依爲之。出擧條元容奏曰,臣於日前違牌玉堂事,誠不勝慨惜,今日群情之日所顒望者,惟是講讀召接之事,而新涼初動,法筵纔稟,身處經幄之列者,何可不待延英之宣召,徒事承明之厭直乎?昔在正廟時,召對有命,而以講官之稍遲詣閤,猶被罪責,況今雙直俱空,陪講無人,分義道理,豈敢若是,其在警勵之義,不可譴罷而止,罷職之諸玉堂,加施刋削之典,何如?上曰,依爲之。出擧條元容奏曰,安民保民之責,專在於牧民之官,言民事則必曰擇守令,此雖若不新奇之常談,而實理亦不外是矣,許多郡縣,旣不能盡得循良,中人以下,鮮不爲爵賞所勵,故必也立賞罰以勸懲之,西京崇尙吏術,公卿缺則以郡邑治理,以次選補,我朝亦有善治善賑加資之典矣。近年屢有守令別薦之朝令,其初則瞻聆聳動,而及其銓曹之收用也,不過殘弊邑塡差而已,無一華赫表奬之擧,則將何以勸之哉?昨年又有前後薦合抄以入之特敎,宸念勤摯,衆望尤異,臣意則多薦中前牧使鄭晩敎,羅州牧使尹致膺,長興府使金箕晢,副司果崔璜,竝特爲陞資,內而佐貳之職,外而藩宣之任,無礙試用,以爲循次升進之地,其餘前銜人鄭文升·趙台淳·李時敏·韓珽,竝內外職中,隨窠甄用,以示朝家重民牧明黜陟之政爲好矣。上曰,依爲之。出擧條元容曰,守令別薦合抄人,不敢遽然請資,合抄人竝列錄,以待處分矣,上曰,其中擇其薦主最多者爲之可也。元容曰,其中曾經牧府使三品者,似當擧論矣。上曰,然矣。元容曰,鄭晩敎,薦多爲首矣。上曰,鄭晩敎薦主,爲十二乎?元容曰,然矣。上曰,誰某又可合乎?元容曰,尹致膺薦主多,而今羅州牧使矣。上曰,可矣。元容曰,金箕晢,則一門之內,入合抄者,爲四人矣。上曰,四人之中,誰爲多薦乎?元容曰,金箕晢爲最。以此人爲之乎?上曰,可矣。李昌在·李行翼,多薦可爲之人,而但未及做三品矣。趙奎年則多薦,且經府使,實可合,而崔璜,是故相臣奎瑞之祀孫,今年是戊申也,向有承傳之恩典,此人亦好矣。上曰,然乎,然則此果好矣,以此人爲之可也。上曰,入侍承旨,亦在合抄,而今已登第加資矣。元容曰,李宜翼亦然矣。又奏曰,向以綏陵樹木補植事,請令將臣從便爲之矣,俄聞諸將臣言,則前後四次植木,秋冬所植,則枯損居多,春節所種者,則善爲着根云,今當補植處,不至時急,待明春善爲栽植恐好矣。上曰,依此爲之。元容曰,聞朴判府事先山下,有躬董之事,而地旣不遠,欲從便往來云,故敢此轉達矣。上曰,依此爲之。元容曰,寶鑑別編件數稟定事,草記已入啓云,待批下當爲擧行,壬寅年則爲十八件云矣。上曰,草記當卽下矣。元容就座,致英曰,諸宰奏事。冀永進前奏曰,武臣邊地之必準朔數與三考後,始用履歷,乃是近例,前渭原郡守柳琡,前慶源府使趙存兢,俱以過十八朔,未滿三考而徑遞矣,在前如此之人,多有筵稟許用履歷之例,今此柳琡·趙存兢,竝許用履歷似好,故敢此仰達矣。上曰,依爲之。出擧條冀永奏曰,前訓鍊正任弘謨,江原中軍陞資,未赴任而遭故降資矣,遭故有異於罪罷,任弘謨復資施行似好,而係是罕例,下詢大臣處之,何如?上曰,大臣之意,何如?元容曰,因私故而非公罪者之筵稟復資,前亦有例矣。上曰,大臣之意,如此,依爲之。出擧條冀永就座,學性進前奏曰,頃日內下書籍中璿源譜略二十件,又不帙十六冊,正宗御製一件,純宗御製八件,翼宗御製二件,列聖御製十二冊,事體莫重,當爲敬奉一處,而閣內無可合處所,今姑另爲奉安於東二樓似好,故敢此仰達矣。上曰,依此爲之。學性就座,龜植進前奏曰,臣姿本庸愚,學又膚淺,初不近似於論思啓沃之任,而第區區愚衷,日夜顒祝者,惟在於勤聖學一事而已,臣於數月前,忝叨見職,連登講筵,近又聞停輟稍久,臣心切爲悶鬱,日前特有召對之命,在廷臣僚,擧皆欽仰慶忭,思見聖學之將就矣。竊伏念學問之道,專貴繼續,一或間斷,前功易虧,一日不學,有一日之害,二日不學,有二日之害,是以周詩頌緝熙之工,鄒聖寓寒曝之戒也,謹稽國朝經筵之規,程課甚嚴,條例悉備,晝朝夕三講之外,又有召對焉,有別講焉,萬幾之暇,未或暫闕者,蓋朝益暮習,融貫浹洽,接續不斷,與書爲一故也,顧今日氣淸涼,夜漏稍長,廈氈討論,此政其時矣。伏願殿下,繼自今日開講筵,益懋典學之要,俾臻時敏之工,是臣區區之望也。上曰,所陳當體念矣。出擧條龜植就座,元容曰,日前行召對,見今新涼初生,政好開筵之時也,勿爲間斷,課日召接好矣。上曰,當如此爲之矣。致英奏曰,今日賓對,兩司無一人進參,事甚未安。違牌諸臺,竝推考,何如?上曰,依爲之。出擧條上命大臣先退,又命史官就座。仍命退,諸臣以次退出。
戊申九月初十日午時,上御誠正閣。入格儒生入侍時,同副承旨徐相敎,假注書尹滋悳,記事官尹定善·徐翼輔,以次進伏,儒生李鎬肅·徐臣輔·徐相殷·丁大翼·李宗傳·鄭寅秀·沈文澤·徐慶淳·任膺模·李容元·朴尙琫·尹滋福·南夔采·李貞夏,序立階下訖。上曰,史官分左右。相敎進前奏曰,儒生邊馹遠·曺啓汶·朴泳學·沈定澤·池聖洙·韓虹履等六人,病未待令矣。上曰,唯。相敎奏曰,儒生使之進前乎?上可之。鎬肅等以次陞堂,俯伏奏職姓名,退立階下,相敎奏曰,儒生使之頒賞乎?上可之。大翼等跪受奎章全韻一件訖,引儀唱四拜,鎬肅以下,行禮退出。上命史官就座,又命退,承史以次退出。
上在昌德宮。停常參·經筵。
金益文啓曰,明日常參·經筵,取稟。傳曰,停。
尹致英啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,禁衛營將官來言,今日,本營軍兵,日次私習云矣,敢啓。傳曰,知道。
又啓曰,御營廳將官來言,今日,本廳軍兵,日次私習云矣,敢啓。傳曰,知道。
又啓曰,假注書朴珪壽,身病猝重,勢難察任,今姑改差,何如?傳曰,允。
朴珪壽改差,代以任應準爲假注書。
承旨前望入之,兪章煥·金愼根·趙道淳落點。
尹致英啓曰,新除授同副承旨趙道淳,卽爲牌招,何如?傳曰,允。
傳于尹致英曰,新除授承旨,竝牌招。
尹致英啓曰,同副承旨趙道淳,時在忠淸道延豐地,斯速乘馹上來事,下諭,何如?傳曰,許遞,前望入之。
承旨前望入之,徐元淳落點。
金益文,以吏曹言啓曰,來己酉式年東堂文科初試試官,當爲磨鍊擬入,而參議南秉哲病不來,令政院卽爲牌招,以爲同參之地,何如?傳曰,允。
尹致英啓曰,卽者,兵曹郞廳來言,今日武所試官,當爲差出,而行判書趙冀永有身病,不得擧行云,卽爲牌招,何如?傳曰,允。
又啓曰,行兵曹判書趙冀永牌不進推考傳旨,今方捧入,而武科試官,當爲差出,如是違牌,事甚未安。更爲牌招,何如?傳曰,允。
又啓曰,行兵曹判書趙冀永疏批已下,卽爲牌招,何如?傳曰,允。
又啓曰,行大司憲李魯秉,執義金在根,持平李漢永在外,掌令李秉植·申鍾益,持平金棱牌不進,監察茶時之意,敢啓。傳曰,知道。
以大司諫李宗秉,司諫李莊緖,掌令李秉植·申鍾益,持平金棱牌不進罷職傳旨,傳于尹致英曰,只推。
以吏曹參議南秉哲牌不進罷職傳旨,傳于金益文曰,只推。
尹致英,以御營廳言啓曰,東營入直騎士將鄭寬溶,承傳摘奸時,不佩櫜鞬,爲先汰去,入直騎士九人闕點,一倂嚴棍汰去,臣亦有常時不能檢飭之失,惶恐待罪之意,敢啓。傳曰,知道。
傳于尹致英曰,領軍入直,何等愼重,前後申飭,又復何如?而昨日摘奸時,東營入直騎士之闕點,至於九人之多,揆以師律,萬萬駭然,雖以今日該廳草記言之,該將領之不善操束,初不擧論,只以不佩櫜鞬爲辭,把摠之不佩櫜鞬,亦不請勘者,大是失察,不可但以常時不飭言,該大將施以譴罷之典,騎士將,令該廳嚴棍汰去,把摠亦令嚴棍懲勵。
尹致英啓曰,御營大將尹義儉,施以譴罷之典事,命下矣。將兵之任,不可一刻無摠察之人,何以爲之?敢稟。傳曰,禁將兼察。
又啓曰,御營大將,禁將兼察事,命下矣。兼察御營大將任聖臯,卽爲牌招聽傳敎,何如?傳曰,允。
備邊司,御營大將金煐·任聖臯·洪在龍。
金益文,以監印廳摠裁官意啓曰,三朝寶鑑別編,當爲繼印,而謹稽壬寅已例,則宗廟奉安件貼冊紙一件,進上件貼冊紙三件,卷冊紙三件,白綿紙三件,白紙三件,五處史庫件白紙五件印出矣,今亦依此磨鍊乎?敢稟。傳曰,依此印進。
又以監印廳摠裁官意啓曰,寶鑑板刻,旣已始役,今當次第印出矣,進上件及頒賜件,定其件數,然後所入紙地,方可磨鍊,而謹考壬寅謄錄,則進上件貼冊紙三件,卷冊紙五件,白綿紙二十二件,白紙二十件,頒賜件白紙五十件印進,追又召對件案冊貼冊紙一件,預次卷冊紙二件,閣臣件一件,參贊件一件,玉堂件二件,史臣件三件,頒賜件二十件,竝以白紙加印矣,今番則何以磨鍊乎?敢稟。傳曰,依壬寅年例印進。
又以監印廳摠裁官意啓曰,寶鑑封裹及習儀吉日,令日官李秉洪推擇,則封裹今九月二十八日巽時,習儀同月三十日午時爲吉云,以此日時擧行,何如?傳曰,允。
又以監印廳摠裁官意啓曰,取考壬寅已例,則寶鑑上太廟件進書後,同日奉安於奉謨堂,臨時移奉矣,今亦恪遵擧行,而奉安處所及進書處所,以何處磨鍊乎?敢稟。傳曰,進書奉安處所,竝仁政殿爲之。
又以監印廳摠裁官意啓曰,謹考壬寅謄錄,則國朝寶鑑親上習儀及進書習儀,同日只行一度矣,今亦依此擧行乎?敢稟。傳曰,依此擧行。
又以禮曹言啓曰,今此三朝寶鑑親上太廟,實是國朝莫大之慶,設科取士,自是應行之事,取考壬寅謄錄,則慶科取稟,在於禮成之前矣。今番慶科,以何科設行,而以何間擇吉乎?敢稟。傳曰,以除初試庭試爲之,日字十月晦間擇入。
又以禮曹言啓曰,以三朝寶鑑親上太廟慶科,取稟草記傳曰,以除初試庭試爲之,日字十月晦間擇入事,命下矣。在前庭試除初試設行時,有卽日放榜之例,亦有擇日放榜之例,今番則何以爲之乎?敢稟。傳曰,卽日放榜爲之。
又以宗親府有司堂上之意啓曰,本府卽列聖朝御諱奉安重地,而大廳與廊廨,年久破傷,未卽修補矣,昨秋大雨,大廳盡爲滲漏,幾至頹壓,故御諱櫃子,姑爲移安於庫直廳,而所見極甚惶悚,卽令該曹修理事,草記蒙允矣,尙未修改,又經今夏潦水,而庫直廳亦爲滲漏,又至頹圮之境,莫重御諱·御筆,無處奉安,暫時所見,極涉惶悶,大廳郞廨,卽速修理,大門中三門,一體改建,以爲斯速還安之意,更爲分付該曹,何如?傳曰,允。
又以禮曹言啓曰,卽接四館所牒呈,則丁未二月春到記殿講入格進士朱寅降,同年十月秋到記殿講入格幼學李儁·朴文錫,戊申三月春到記殿講入格幼學金瑛默·金琦鉉,以上直赴會試。丙午八月秋到記殿講入格幼學金東永·金圭涉,丁未二月春到記殿講入格幼學金秉勳,同年十月秋到記殿講入格幼學金思獻,戊申三月春到記殿講入格幼學李在聞,以上給二分事,命下,竝於今番,分等許赴事報來矣。進士朱寅降等五人,直赴於來己酉式年文科覆試講經,幼學金東永等五人,許赴於文科初試,較藝等第之意,分付,何如?傳曰,允。
又以禮曹言啓曰,來己酉式年文科初試一所,設場於本曹矣,上直郞廳,依例朝房移直之意,敢啓。傳曰,知道。
尹致英,以兵曹言啓曰,內禁衛將鄭岐源,以其病難供職,呈狀乞遞,改差,何如?傳曰,允。
又以禁衛營言啓曰,謹依口傳下敎,新營入直騎士徐仁壽·朴春根,各決棍十度懲勵之意,敢啓。傳曰,知道。
又以御營廳言啓曰,謹依下敎,東營入直騎士將鄭寬溶,嚴棍二十度後汰去,權最煥亦爲嚴棍二十度懲勵之意,敢啓。傳曰,知道。
以江原監司朴容壽啓本罪人朴宗瑱到配事,傳于尹致英曰,放送。
尹致英,以義禁府言啓曰,因江原監司朴容壽啓本,襄陽府定配罪人朴宗瑱到配事,判付內,放送事,命下矣。朴宗瑱,卽爲放送事,分付該道道臣之意,敢啓。傳曰,知道。
又以刑曹言啓曰,今番擊錚罪人中黃州李先鳳,爲其兄先麟殺獄稱冤事,鳴金於衛外,而仍不待令,依定式勿施,肆然擊錚,驚動天聽之罪,不可置而勿問,嚴刑懲勵事,關飭本道之意,敢啓。傳曰,知道。
義禁府啓目,前參議金榶,前持平安允中等原情云云,傳旨內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付啓依允。又啓目,監試初試二所禁亂官金在鶴原情云云,傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,監試初試二所四館所官員金龍翼,監察姜鳳煥等原情云云,傳旨內辭緣,泛稱遲晩,竝只刑推得情,何如?判付啓,竝只除刑推議處爲良如敎。
行兵曹判書趙冀永疏曰,伏以,昨日賓筵,大臣以崇品承乏,謬擧臣名,廁之請陞之列,聖上亦允可之,繼又奉判金吾除旨,華誥誕宣,同朝動色,臣聞命惶蹙,靡所容措,不惟臣才量器識之萬無一堪,卽其年紀之衰邁,筋骸之銷謝,決不敢議到於陳就,量已揣分,理宜退休,特以虛縻戎務,辭未獲準,生逢明時,不忍便去,又豈意冥升不已也哉?夫陞擢異數也,崇政峻秩也,服章上侔三事,班聯下絶八座,如非宿德耇成,望隆實符者,莫宜稱之,臣質本下品,才無寸長,偏荷異渥,得備任使,金袋蒼佩,猥隨九卿之後,天曹夏官,迭據一歲之內,而塵露未酬,流景已晏,病與年深,氣不心隨,雖欲殫竭淬礪,程功效能,猶懼其擔夯不得,尙可以厭然趨承於孤棘崇綴也,試望差擬,牌召狎臨,參倚已熟,承膺無路,玆敢披瀝衷懇,仰瀆崇嚴,伏乞聖慈,俯賜鑑諒,亟收臣新授資秩,以重公器,以安私分焉,臣無任云云。答曰,省疏具悉。卿其勿辭行公。
吏曹參判宋持養疏曰,伏以,仙寢祗謁,聖慕克伸,鑾蹕穩旋,玉度彌康,小大從邁,胥欣以祝,仍伏念臣,猥膺使命,義重往役,行將辭陛而出疆,瞻望觚稜,預切耿結之忱,而臣竊有區區私懇,臣之父母墳山,在於京畿陽城·永平等地,而緣臣衰病,久曠省掃,今當遠離,松楸漸邈,霜露增感,玆敢齎誠陳籲,仰瀆崇嚴,伏乞聖慈,俯賜矜諒,特許臣恩暇,俾得往省,少伸至情,千萬幸甚,臣無任云云。答曰,省疏具悉。卿其往省焉。
上在昌德宮。停常參·經筵。
徐元淳,以都摠府言啓曰,今日入直內三廳,武兼禁軍及軍兵等,中日習射技放,請出標信。傳曰,知道。
兪章煥啓曰,明日常參·經筵,取稟。傳曰,停。
徐元淳啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
李啓朝啓曰,右承旨金愼根,左副承旨尹致英,今日不爲仕進,竝卽牌招,何如?傳曰,允。
徐元淳啓曰,禁衛營將官來言,今日,本營軍兵,日次私習云矣,敢啓。傳曰,知道。
又啓曰,御營廳將官來言,今日,本廳〈軍兵〉,日次私習云矣,敢啓。傳曰,知道。
李啓朝啓曰,假注書尹滋悳,身病猝重,勢難察任,今姑改差,何如?傳曰,允。
尹滋悳改差代,以金學初爲假注書。
徐元淳啓曰,右邊捕盜大將趙存中,以武二所試官,慕華館出去矣,所佩命召及大將牌·傳令牌,何以爲之?敢稟。傳曰,竝仍佩往來。
備邊司,以徐相五爲御營大將。
徐元淳啓曰,新除授御營大將徐相五,卽爲牌招,傳授命召,何如?傳曰,允。
兵曹,御營大將單徐相五。
徐元淳啓曰,行大司憲李魯秉,執義金在根,持平李漢永在外,掌令李秉植·申鍾益,持平金棱牌不進,監察茶時之意,敢啓。傳曰,知道。
以大司諫李宗秉,司諫李莊緖,掌令李秉植·申鍾益,持平金棱牌不進罷職傳旨,傳于徐元淳曰,只推。
以右承旨金愼根,左副承旨尹致英牌不進罷職傳旨,傳于徐元淳曰,只推。
兪章煥,以禮曹言啓曰,以三朝寶鑑親上太廟慶科庭試,卽日放榜,擇日放榜,取稟草記傳曰,卽日放榜爲之事,命下矣。文武科庭試吉日,令日官李秉洪推擇,則來十月三十日爲吉云,以此日定行,何如?傳曰,允。
徐元淳,以兵曹言啓曰,三朝寶鑑親上太廟慶科庭試文武科,來十月三十日設行事,自禮曹推擇啓下矣。武科則例有初試,而依定式分京外試取矣,吉日令日官李秉洪推擇,則來十月初十日爲吉云,以此日擧行,而取考謄錄,則在前慶科庭試,取人之數,多寡不同,或取四五百人,或取六七百人,壬寅年取三百人,今番則取幾人乎?敢稟。傳曰,取三百人。
又以都摠府言啓曰,副摠管朴蓍會,以御營中軍,軍兵等中日試射放事,南小營晝仕出去之意,敢啓。傳曰,知道。
又以武一所試官意啓曰,臣所今日平明開場,擧子捧單數,自天字至地字半字,合爲九十九人,而先自木箭試取之意,敢啓。傳曰,知道。
又以武二所試官意啓曰,臣所今日平明開場,擧子捧單數,自天字至地字半字,合爲七十一人矣,先自木箭試取之意,敢啓。傳曰,知道。
又以武一所試官意啓曰,今日木箭應射擧子三十四人內,三矢入格十三人,二矢入格十三人,一矢入格六人,合爲三十二人矣,日暮姑停之意,敢啓。傳曰,知道。
上在昌德宮。停常參·經筵。
兪章煥啓曰,明日常參·經筵,取稟。傳曰,停。
徐元淳啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
李啓朝啓曰,右承旨金愼根,左副承旨尹致英,今日不爲仕進,竝卽牌招,何如?傳曰,允。
以慶尙監司金大根狀啓,進上黃栗,節序差早,姑未及成熟,限內不得封進,惶恐待罪事,傳于兪章煥曰,勿待罪事,回諭。
以慶尙監司金大根狀啓,薦新進上柚子,節序差早,未及成熟,尙有色靑體小,惶恐待罪事,傳于兪章煥曰,勿待罪事,回諭。
徐元淳啓曰,行大司憲李魯秉,執義金在根,持平李漢永在外,掌令李秉植·申鍾益,持平金棱牌不進,監察茶時之意,敢啓。傳曰,知道。
以大司諫李宗秉,司諫李莊緖,掌令李秉植·申鍾益,持平金棱牌不進罷職傳旨,傳于徐元淳曰,只推。
以右承旨金愼根,左副承旨尹致英牌不進罷職傳旨,傳于兪章煥曰,只推。
兪章煥,以監印廳摠裁官意啓曰,謹稽壬寅謄錄,則進書習儀,親上習儀,同日以進書處所爲之,奉詣習儀,親上習儀罷後,行至敦寧府而止事,奉承傳敎擧行矣,今番習儀處所,亦遵壬寅例,以進書處所磨鍊乎?敢稟,傳曰,依此爲之。
又以監印廳摠裁官意啓曰,進書奉安處所,竝仁政殿爲之事,命下矣。寶鑑進獻時門路,以敦化門擧行之意,敢啓。傳曰,知道。
徐元淳,以戶曹言啓曰,謹奉傳敎,璿源殿正殿簾帳等修改吉日時,令日官池宅鴻推擇,則今月十六日巽時爲吉云,以此日時擧行之意,敢啓。傳曰,知道。
又以御營廳言啓曰,本廳千摠徐相益,身病甚重,勢難察任,改差,何如?傳曰,允。
又以武二所試官意啓曰,臣所今日鐵箭應射擧子二十人內,三矢入格二十人矣,日暮姑停之意,敢啓。傳曰,知道。
又以武一所試官意啓曰,臣所今日平明開場,昨日未畢試木箭,仍爲試取之意,敢啓。傳曰,知道。
又以武二所試官意啓曰,臣所今日平明開場,昨日未畢試木箭,仍爲試取之意,敢啓。傳曰,知道。
又以武二所試官意啓曰,臣所今日木箭應射擧子二十九人內,三矢入格十人,二矢入格五人,一矢入格七人,昨日入格三十四人,合爲五十六人矣,木箭今已畢試,鐵箭鱗次試取之意,敢啓。傳曰,知道。
又以武一所試官意啓曰,臣所今日木箭應射擧子三十六人內,三矢入格三人,二矢入格二人,一矢入格九人,合爲十四人矣,日暮姑停之意,敢啓。傳曰,知道。
又以武二所試官意啓曰,臣所今日木箭應射擧子四十二人內,三矢入格十八人,二矢入格十四人,一矢入格二人,合爲三十四人矣,日暮姑停之意,敢啓。傳曰,知道。
義禁府啓目粘連,向前金榶·安允中等亦,旣在鄕執事之列,且有例債錢之說,道啓所論,的有可據,不可以囚供之發明,有所參恕,竝只以此照律,何如?判付啓依允。又啓目粘連,向前李在稼亦,繕衙償庫,縱有歸屬,加下除報,終涉苟且,鄕錄有違申禁,道啓亦旣丁寧,揆以法意,難免重勘,以此照律,何如?判付啓依允。又啓目粘連,向前金在鶴亦,鬧先起於場內,責不在於門外是白乎矣,科體莫嚴,有難全恕,以此照律,何如?判付啓依允。又啓目粘連,向前金龍翼·姜鳳煥等亦,職在入門與監試,不飭儒生之雜亂,竟致場內之鬧聒,溺職之罪,在所難免,竝只以此照律,何如?判付啓依允。
行禮曹判書李若愚疏曰,伏以,臣於日前賓對,伏奉寵命,特授臣以從一品之階,反身自量,萬萬無可以承此恩遇,稱此位望者,驚惶隕越,踰歷屢日,莫知攸措,竊伏念今臣所叨之新命,位貳公孤,禮絶班行,尊儀表於淸朝,爲矜式於當世,雖與列卿諸宰而職守無間,自是長德宿望之處地尤別,而臣之平生本末,試爲點檢,則常調下品,固伎倆之自知,崇班峻秩,詎期望之攸及,特以造化陶甄,偏蒙隆恩,門戶緖餘,徒藉先蔭,節次推遷,冥升不已,而旣未能當官盡職,庶效報答之義,亦不爲量已度力,粗勉斂退之思,只自貪戀冒沒,淟涊盤礴,因之滾到諸卿之列,猥廁六官之長,每怵然以思,懍然以驚,自不覺惶汗之遍體,今焉一向進就,躐登崇階,則匪分貽羞,過福招災,義實較然,理必無幸,猶屬臣私,未暇自恤,方當聖明在上,知人官人,惟德是懋,而遽將恩命,誤加陋質,其何以尊朝廷而聳瞻聆也哉?臣旣無他技能,徒以趨走之恭,竭蹶之誠,自勉爲一分之報效,而緣臣今日所叨,貽累於聖朝則哲之明,則報效云者,反成辜負,臣罪滋大,何以自恕,臣於是,參倚思量,冒膺無望,玆敢畢暴衷懇,仰瀆崇嚴,伏乞聖明,俯賜鑑察,將臣新授資秩,亟命收回,以幸公私,不勝大願,臣無任云云。答曰,省疏具悉。卿其勿辭行公。
上在昌德宮。停常參·經筵。
夜自二更至五更,月暈。
昧爽,下霜。
兪章煥啓曰,明日常參·經筵,取稟。傳曰,停。
徐元淳啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,禁衛營將官來言,今日,本營軍兵,日次私習云矣,敢啓。傳曰,知道。
又啓曰,御營廳將官來言,今日,本廳軍兵,日次私習云矣,敢啓。傳曰,知道。
傳于兪章煥曰,禮房承旨,馳詣宗廟·徽定殿·景慕宮,奉審摘奸以來。
徐元淳啓曰,行大司憲李魯秉,執義金在根,持平李漢永在外,掌令李秉植·申鍾益,持平金棱牌不進,監察茶時之意,敢啓。傳曰,知道。
以大司諫李宗秉,司諫李莊緖,掌令李秉植·申鍾益,持平金棱牌不進罷職傳旨,傳于徐元淳曰,只推。
兪章煥,以奎章閣言啓曰,明日,卽書香閣望奉審日次,臣進詣擧行之意,敢啓。傳曰,知道。
徐元淳,以御營廳言啓曰,本廳千摠李容駿,身病甚重,勢難察任,改差,何如?傳曰,允。
又以武一所試官意啓曰,臣所今日平明開場,昨日未畢試木箭,仍爲試取之意,敢啓。傳曰,知道。
又以武二所試官意啓曰,臣所今日平明開場,昨日未畢試鐵箭,仍爲試取之意,敢啓。傳曰,知道。
又以武二所試官意啓曰,臣所今日鐵箭應射擧子三十六人內,三矢入格二十七人,二矢入格五人,一矢入格一人矣,鐵箭今已畢試,片箭鱗次試取之意,敢啓。傳曰,知道。
又以武二所試官意啓曰,臣所今日片箭應射擧子五十三人內,邊一中入格四人矣,片箭今已畢試,鳥銃麟次試放之意,敢啓。傳曰,知道。
又以武一所試官意啓曰,臣所今日木箭應射擧子二十九人內,三矢入格五人,二矢入格九人,一矢入格十一人,合爲二十五人矣,木箭今已畢試,鐵箭鱗次試取之意,敢啓。傳曰,知道。
金益文,以武一所試官意啓曰,臣所今日鐵箭應射擧子四人,而三矢入格四人矣,日暮姑停之意,敢啓。傳曰,知道。
又以武二所試官意啓曰,臣所今日鳥銃應放擧子五十三人內,貫一中入格一人,邊一中入格一人矣,鳥銃今已畢放,騎芻騎槍,當爲試取,而無一人應試者,各技皆已畢試,仍爲計劃修整榜目之意,敢啓。傳曰,知道。
吏曹啓目,權知承文院副正字,李庭垕·安念鎭·李熙采·李東旭爲等如,口傳施行,何如?判付啓依允。又啓目,權知成均館學諭丁義衍·白文振爲等如,口傳施行,何如?判付啓依允。
義禁府照目粘連,安州前牧使李在稼矣本府議啓內,繕衙償庫,縱有歸屬,加下除報,終涉苟且,鄕錄有違申禁,道啓亦旣丁寧,揆以法意,難免重勘,以此照律罪,杖一百收贖,告身盡行追奪,流三千里定配,私罪,奉敎依允爲旀,功議各減一等爲良如敎。又照目粘連,監試初試二所禁亂官金在鶴矣本府議啓內,鬧先起於場內,責不在於門外是白乎矣,科體莫嚴,有難全恕,以此照律罪,笞四十收贖,附過還職,私罪,奉敎依允爲旀,功減一等爲良如敎。又照目粘連,前參議金榶,前持平安允中等矣本府議啓內,金榶·安允中等亦,旣在鄕執事之列,且有例債錢之說,道啓所論,的有可據,不可以囚供之發明,有所參恕,以此照律罪,各杖七十收贖,告身盡行追奪,徒一年半定配,竝只私罪,奉敎依允。又照目粘連,監試初試二所四館所官員金龍翼,監察姜鳳煥等矣本府議啓內,金龍翼·姜鳳煥等亦,職在入門與監試,不飭儒生之雜亂,竟致場內之鬧聒,溺職之罪,在所難免,以此照律罪,各笞四十收贖,附過還職,竝只私罪,奉敎依允。
上在昌德宮。停常參·經筵。
藥房提調金學性,副提調李啓朝啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣,卿等不必入侍矣。大王大妃殿·王大妃殿·中宮殿,口傳問安。答曰,知道。
徐元淳,以都摠府言啓曰,今日入直內三廳,武兼禁軍及軍兵等,中日習射技放,請出標信。傳曰,知道。
兪章煥啓曰,明日常參·經筵,取稟。傳曰,停。
徐元淳啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日,賓廳日次,而無時急稟定事,不得來會云矣,敢啓。傳曰,知道。
又啓曰,禁衛營將官來言,今日,本營軍兵,日次私習云矣,敢啓。傳曰,知道。
又啓曰,御營廳將官來言,今日,本廳軍兵,日次私習云矣,敢啓。傳曰,知道。
金益文啓曰,行大司憲李魯秉,執義金在根,持平李漢永在外,掌令李秉植·申鍾益,持平金棱牌不進,監察茶時之意,敢啓。傳曰,知道。
以大司諫李宗秉,司諫李莊緖,掌令李秉植·申鍾益,持平金棱牌不進罷職傳旨,傳于金益文曰,只推。
兪章煥,以奎章閣言啓曰,景慕宮望廟樓,今望奉審,無頉之意,敢啓。傳曰,知道。
又以監印廳摠裁官意啓曰,今此三朝寶鑑奉詣太廟時及奉安仁政殿時,英廟寶鑑改編本,謹當一體奉詣矣,捧陪執事官,亦令依例差出擧行事,分付該曹,何如?傳曰,允。
金益文,以兵曹言啓曰,內禁衛將尹喜柱,五衛將馮學祖·朱星鎭·鄭民行,俱以病難供職,呈狀乞遞,竝改差,何如?傳曰,允。
又以訓鍊都監言啓曰,本局馬兵都試,今九月十六日,設行於南小營,而南營入直馬兵,以先試者,替代應試之意,敢啓。傳曰,知道。
又以武一所試官意啓曰,臣所今日平明開場,昨日未畢試鐵箭,仍爲試取之意,敢啓。傳曰,知道。
又以武一所試官意啓曰,臣所今日鐵箭應射擧子六十七人內,三矢入格四十四人,二矢入格十二人,一矢入格二人,合爲五十八人矣,鐵箭今已畢試,片箭鱗次試取之意,敢啓。傳曰,知道。
又以武一所試官意啓曰,臣所今日片箭應射擧子十八人內,貫一中入格一人矣,日暮姑停之意,敢啓。傳曰,知道。
又以義禁府言啓曰,時囚罪人李在稼杖一百流三千里定配照律公事判付內,依允,功議各減一等事,命下矣。李在稼,功議各減一等,杖九十收贖,告身盡行追奪,忠淸道報恩郡含林驛,徒二年半定配,而以議啓內辭意具罪目,依例發遣府羅將,押送配所,何如?傳曰,允。
又以義禁府言啓曰,時囚罪人金榶·安允中各杖七十徒一年半定配照律公事判付內,依允事,命下矣。金榶杖七十收贖,告身盡行追奪,忠淸道瑞山郡豐田驛,徒一年半定配,而以議啓內辭意具罪目,依例發遣府書吏,押送配所,安允中,杖七十收贖,告身盡行追奪,徒一年半定配,而卽接其戶奴呈狀,則以爲,其上典承重祖母,年七十三,無兄弟獨身,依法典許贖爲辭矣,取考律文,則大明律存留養親條,有曰,祖父母父母老疾應侍,家無以次成丁者,若犯徒流,止杖一百,餘罪收贖矣,安允中杖七十徒一年半定配,以其承重祖母年七十三,無兄弟獨身,依律文收贖,只告身盡行追奪,放送之意,敢啓。傳曰,知道。
上在昌德宮。停常參·經筵。
自開東至人定,灑雨下雨,測雨器水深一分,自人定至十七日開東,灑雨下雨,測雨器水深二分。
兪章煥啓曰,明日常參·經筵,取稟。傳曰,停。
徐元淳啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
兪章煥啓曰,右承旨金愼根,左副承旨尹致英,今日不爲仕進,竝卽牌招,何如?傳曰,竝許遞,前望入之。
傳于兪章煥曰,禮房承旨,馳詣宣武祠,奉審摘奸以來。
承旨前望入之,李玄緖·金基周落點。
兪章煥啓曰,新除授右承旨李玄緖,同副承旨金基周,竝卽牌招,何如?傳曰,允。
又啓曰,同副承旨金基周,時在忠淸道忠州地,斯速乘馹上來事,下諭,何如?傳曰,許遞。
以濟州防禦使李宜植狀啓,進上藥材靑皮,所結極少,未滿定例,惶恐待罪事,傳于兪章煥曰,勿待罪事,回諭。
徐元淳啓曰,行大司憲李魯秉,執義金在根,持平李漢永在外,掌令李秉植·申鍾益,持平金棱牌不進,監察茶時之意,敢啓。傳曰,知道。
以大司諫李宗秉,司諫李莊緖,掌令李秉植·申鍾益,持平金棱牌不進罷職傳旨,傳于徐元淳曰,只推。
徐元淳,以兵曹言啓曰,來十月初五日,大駕詣宗廟齋宿,初六日冬享大祭親行時,何營軍兵隨駕,何營軍兵留陣,禁軍及馬步軍,以幾番幾哨磨鍊,而餘軍留營,何以爲之乎?敢稟。傳曰,總營馬軍一哨,訓局馬軍二哨,步軍五哨,總衛大將率領爲先廂,訓局步軍二哨,兩營騎士各二番,鄕軍各一哨,訓鍊大將率領爲後廂,禁軍三番隨駕,禁將留陣,餘軍留營置之。
又以訓鍊都監言啓曰,馬兵都試優等及沒技者,別單書入之意,敢啓。傳曰,知道。
又以御營廳言啓曰,本廳哨官成相默,身病甚重,勢難察任,改差,何如?傳曰,允。
又以武一所試官意啓曰,臣所今日平明開場,昨日未畢試片箭,仍爲試取之意,敢啓。傳曰,知道。
又以武一所試官意啓曰,臣所今日片箭應射擧子四十四人內,邊一中入格二人矣,片箭今已畢試,騎芻·騎槍,當爲試取,而無一人應射者,鳥銃鱗次試取之意,敢啓。傳曰,知道。
又以武一所試官意啓曰,臣所今日鳥銃應放擧子六十二人內,貫一中邊一中入格一人,邊一中入格一人,合爲二人矣。各技皆已畢試,今方修整榜目之意,敢啓。傳曰,知道。
兵曹口傳政事,副護軍單尹致英。
兵曹,來十月初十日三朝寶鑑親上太廟慶科庭試武科初試時規矩,鐵箭三矢一百三十步三矢,貫革五矢一百三十步一巡二中,柳葉箭五矢一百二十步一巡二中,講書粗以上,取三技落點。
上在昌德宮。停常參·經筵。
李啓朝啓曰,明日常參·經筵,取稟。傳曰,停。
徐元淳啓曰,來二十一日,朝參日次矣,敢稟。傳曰,停。
李啓朝啓曰,來二十一日,輪對日次矣,敢稟。傳曰,當次人受點,後日次待令。
徐元淳啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
李啓朝啓曰,右副承旨金益文,今日不爲仕進,卽爲牌招,何如?傳曰,允。
又啓曰,假注書金學初,身病猝重,勢難察任,今姑改差,何如?傳曰,允。
金學初改差代,以金完植爲假注書。
李啓朝啓曰,吏曹郞廳來言,承旨有闕,政事,取稟。傳曰,前望入之。
承旨前望入之,徐戴淳落點。
傳于李玄緖曰,左承旨·右副承旨,竝許遞,前望入之。
承旨前望入之,李元會落點,金漢淳添書落點。
李玄緖啓曰,新除授承旨李元會,以前任寧越府使,方在解由未出中,何以爲之?敢稟。傳曰,勿拘。
徐元淳啓曰,行大司憲李魯秉,執義金在根,持平李漢永在外,掌令李秉植·申鍾益,持平金棱牌不進,監察茶時之意,敢啓。傳曰,知道。
以大司諫李宗秉,司諫李莊緖,掌令李秉植·申鍾益,持平金棱牌不進罷職傳旨,傳于徐元淳曰,只推。
傳于李玄緖曰,政官牌招開政。
有政。吏批,判書趙鶴年進,參判尹致秀,參議南秉哲竝牌招不進,右承旨李玄緖進。以曺錫亨爲同經筵,韓正敎爲同春秋,李暾爲繕工奉事,洪在鳳爲永春縣監,朴京壽爲三嘉縣監,南大儒爲保安察訪,贈吏判趙鎭宣,贈左贊成例兼,判義禁趙冀永考,故學生張守忠,贈戶參例兼,同知張有聞考,贈左承旨愼溟翊,贈戶參例兼,忠節卓異加贈事,承傳。
兵批,行判書趙冀永進,參判姜入直,參議鄭翊朝病,參知李寅奭病,左副承旨徐元淳進。以韓正敎·金翰喆爲副摠管,任泰錫·趙秉懿爲內禁將,李志益·李佾愚·元錫五爲五衛將,李性學·朴龍憲爲景福將,崔寬玉·金桂得爲慶熙將,趙羲豊爲釜山僉使,同知元在健,副護軍兪章煥·金益文·金愼根·趙道淳·金基周,以上竝單付,前中軍任弘模今加折衝復資事,承傳。
吏批,再政。以崔璜爲敦寧都正,韓用翰爲典牲判官,鄭在容爲慶基殿令。
兵曹啓目粘連,觀此慶尙監司金大根狀啓,則晉州營將尹致逈牒呈內,右兵使鄭宅善,卽營將親娚妹,在法當遞,令該曹考例稟處亦爲白有臥乎所,相避之法,在下當遞,晉州營將尹致逈,依法典改差,何如?判付啓依允。
兵批,再政。以閔瑜世·卞鍾協爲五衛將,李元熙爲晉州營將,同知單宋仁默,僉知單元錫五。
吏批,三政。以金俊根爲景慕宮令。
以吏曹參議南秉哲牌不進罷職傳旨,傳于徐元淳曰,只推。
上在昌德宮。停常參·經筵。
徐元淳,以都摠府言啓曰,今日入直內三廳,武兼禁軍及軍兵等,中日習射技放,請出標信。傳曰,知道。
徐元淳啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
李玄緖啓曰,同副承旨金漢淳,時在忠淸道洪州地,斯速乘馹上來事,下諭,何如?傳曰,允。
徐元淳啓曰,禁衛營將官來言,今日,本營軍兵,日次私習云矣,敢啓。傳曰,知道。
又啓曰,御營廳將官來言,今日,本廳軍兵,日次私習云矣,敢啓。傳曰,知道。
又啓曰,行大司憲李魯秉,執義金在根,持平李漢永在外,掌令李秉植·申鍾益,持平金棱牌不進,監察茶時之意,敢啓。傳曰,知道。
以大司諫李宗秉,司諫李莊緖,掌令李秉植·申鍾益,持平金棱牌不進罷職傳旨,傳于徐元淳曰,只推。
徐元淳,以都摠府言啓曰,副摠管朴蓍會,以御營中軍,軍兵等中日試射放事,南小營晝仕出去之意,敢啓。傳曰,知道。
上在昌德宮。停常參·經筵。
李元會啓曰,明日常參·經筵,取稟。傳曰,停。
徐元淳啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
傳于李元會曰,原任直閣金鼎集,馳詣華寧殿,奉審摘奸,仍詣健陵·顯隆園,一體奉審以來。
李玄緖啓曰,假注書任應準,身病猝重,勢難察任,今姑改差,何如?傳曰,允。
任應準改差代,以李崙夏爲假注書。
傳于李元會曰,戊子己丑儀軌之尙未開印,實是未遑之事,今當進饌儀軌之纂修,尤切追昔之思,兩年儀軌,一體編輯,同爲印進事,分付儀軌廳,今番儀軌堂郞,竝戊子己丑儀軌監印堂郞差下。
李元會啓曰,卽者,觀象監官員來言,再明日陰陽科初試時,提調二員,當爲進參,而提調趙鶴年有身病,不得設行云,卽爲牌招,何如?傳曰,允。
又啓曰,卽者,司譯院官員來言,再明日譯科初試時,提調二員,當爲進參,而提調徐憙淳有身病,不得設行云,卽爲牌招,何如?傳曰,允。
又啓曰,觀象監提調趙鶴年牌不進推考傳旨,今方捧入,而再明日陰陽科初試時,當爲進參,如是違牌,事甚未安。更爲牌招,何如?傳曰,許遞,前望入之。
又啓曰,司譯院提調徐憙淳牌不進推考傳旨,今方捧入,而再明日譯科初試時,當爲進參,如是違牌,事甚未安。更爲牌招,何如?傳曰,許遞,前望入之。
觀象監提調前望入之,李景在落點。
司譯院提調前望入之,金鼎集落點。
金漢淳啓曰,行大司憲李魯秉,執義金在根,持平李漢永在外,掌令李秉植·申鍾益,持平金棱牌不進,監察茶時之意,敢啓。傳曰,知道。
以大司諫李宗秉,司諫李莊緖,掌令李秉植·申鍾益,持平金棱,牌不進罷職傳旨,傳于金漢淳曰,只推。
金漢淳,以戶曹言啓曰,臣學性,與正郞臣金炳喬,進詣慶熙宮,差備內啓下手本中有頉處,眼同看審,則不無間間修改處,而漸値寒節,土功爲難,待明春始役之意,敢啓。傳曰,知道。
李元會,以禮曹言啓曰,今此三朝寶鑑進書時,親上太廟本權安仁政殿時,奉詣太廟時儀節,當爲磨鍊,謹稽壬寅謄錄,則國朝寶鑑進書及權安奉謨堂時,俱以親臨磨鍊,奉詣太廟時,親臨祗迎後,寶鑑腰彩轝陪奉,仍爲出宮隨詣矣,今亦依此磨鍊乎?敢稟。傳曰,依此磨鍊。
兵曹口傳政事,護軍單尹致秀。
吏曹參判尹致秀疏曰,伏以臣,以才則樗散之無所取也,以器則筲小之無所容也,以病則萎薾綿綴之不可强也,冒據匪據,居然三易月矣,跡近懷祿,媿深妨賢,求解一念,寤寐如結,淟涊盤礴,宜辭不辭,是豈臣眞有可程之能與可陳之力而然哉?特以險夷不遑自揀,遲速惟上所使,旣冒膺也久,或攝斲者多,果難履屐之皆當,遂失衡錘之俱宜,於是乎臣之疵纇,畢露無餘,襪線無補,鉛刀靡效,歷踐則逈絶流輩,辜負焉合置何辟,仰感俯怵,進靦退慄,曷嘗一日自安乎心哉?且臣蒲質甚脆,楡景已曖,十日九病,萬無一幸,況値交節之際,殆若恒痼之證,痰濕內梗,溏泄外作,玷身床笫,無望動嚲,狗馬賤疾,固知瀆褻之是悚,螻蟻生戀,難禁鳴號之自切,閔覆在上,庶蒙矜諒,伏乞聖慈,俯賜鑑燭,亟遞臣銓銜,俾得生成之澤焉,臣無任云云。答曰,省疏具悉。所請依施。
上在昌德宮。停常參·經筵。
藥房提調金學性,副提調李啓朝啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣,卿等不必入侍矣。大王大妃殿·王大妃殿·中宮殿口傳問安。答曰,知道。
李元會啓曰,明日常參·經筵,取稟。傳曰,停。
徐戴淳啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日,賓廳日次,而無時急稟定事,不得來會云矣,敢啓。傳曰,知道。
又啓曰,左副承旨徐元淳,今日不爲仕進,卽爲牌招,何如?傳曰,允。
又啓曰,禁衛營將官來言,今日,本營軍兵,日次私習云矣,敢啓。傳曰,知道。
又啓曰,御營廳將官來言,今日,本廳軍兵,日次私習云矣,敢啓。傳曰,知道。
禮曹,來十一月初四日行景慕宮冬享大祭香祝親傳,取稟。奉敎恭依。
傳于李元會曰,再明日眞殿茶禮,當自內親行矣,該房知悉,時·原任大臣·閣臣·宗親·儀賓二品以上入參。
李元會啓曰,卽者,觀象監官員來言,明日陰陽科初試時,提調二員,當爲進參,而提調李景在在外,不得設行云,何以爲之?敢稟。傳曰,許遞,前望入之。
觀象監提調前望入之,金景善落點。
李元會啓曰,卽者,司譯院官員來言,明日譯科初試時,提調二員,當爲進參,而提調金鼎集奉命在外,不得設行云,何以爲之?敢稟。傳曰,許遞,前望入之。
司譯院提調前望入之,徐左輔落點。
李元會啓曰,卽者,典醫監官員來言,醫科初試,明日當爲開場,而提調金學性有身病,不得進參云,卽爲牌招,何如?傳曰,允。
又啓曰,典醫監提調金學性牌不進推考傳旨,今方捧入,而明日醫科初試,當爲開場,如是違牌,事甚未安。更爲牌招,何如?傳曰,許遞,前望入之。
典醫監提調前望入之,李敦榮落點。
李元會啓曰,卽者,司譯院官員來言,譯科初試,明日當爲開場,而提調徐左輔,以觀象監提調,陰陽科進,不得設行云,何以爲之?敢稟。傳曰,許遞,前望入之。
司譯提調前望入之,趙冀永落點。
以平安監司趙斗淳狀啓,楚山府民家失火事,傳于徐戴淳曰,聞甚矜惻,元恤典外,別加顧助,結構奠接之方,廟堂措辭分付。
以江原監司朴容壽狀啓,伊川府人命渰死事,傳于徐戴淳曰,聞甚矜惻,元恤典外,別加顧助,如有生前身還布,竝蕩減事,廟堂措辭分付。
徐戴淳啓曰,行大司憲李魯秉,執義金在根,持平李漢永在外,掌令李秉植·申鍾益,持平金棱牌不進,監察茶時之意,敢啓。傳曰,知道。
以大司諫李宗秉,司諫李莊緖,掌令李秉植·申鍾益,持平金棱牌不進罷職傳旨,傳于徐戴淳曰,只推。
以左副承旨徐元淳牌不進罷職傳旨,傳于徐戴淳曰,只推。
李元會,以內醫院都提調·提調意啓曰,駞酪粥,自十月初一日,當爲封進,依前例擧行事,預爲分付司僕寺之意,敢啓。傳曰,知道。
又以奉常寺都提調·提調意啓曰,東籍親耕田所種稻打作,則所出爲一石五斗,皮稷打作,則所出爲一石二斗,皮粘粟打作,則所出爲五斗,皮唐黍打作,則所出爲一石二斗,豆打作,則所出爲十三斗,太打作,則所出爲十四斗之意,敢啓。傳曰,知道。
徐戴淳以兵曹言啓曰,今日各廳堂下武臣朔試射時,南行宣傳官朴貞夏,未滿十朔,成才間姑爲停試之意,敢啓。傳曰,知道。
又以兵曹言啓曰,今日各廳堂下武臣朔試射時,取考擧案,則訓鍊院判官兪鎭國,本以水原人,慶尙道慶州地,呈辭下去,規避試射,揆以事體,萬萬駭然,爲先汰去,何如?傳曰,允。
上在昌德宮。停常參·經筵。
夜五更,月暈。
徐戴淳,以都摠府言啓曰,今日入直內三廳,武兼禁軍及軍兵等,中日習射技放,請出標信。傳曰,知道。
徐戴淳啓曰,來二十五日,朝參日次矣,敢稟。傳曰,停。
李元會啓曰,明日再明日,齊陵忌辰祭,齋戒正日相値,視事頉稟之意,敢啓。傳曰,知道。
又啓曰,明日召對,取稟。傳曰,停。
徐元淳啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
徐戴淳啓曰,禁衛營將官來言,今日,本營軍兵,日次私習云矣,敢啓。傳曰,知道。
又啓曰,御營廳將官來言,今日,本廳軍兵,日次私習云矣,敢啓。傳曰,知道。
李元會啓曰,卽者,吏曹郞廳來言,永春縣監洪在鳳,三嘉縣監朴京壽,當爲署經,而憲府則雖已署經,諫院則獻納沈宜元在外,正言閔致庠·孔獻東未署經,只有司諫李莊緖一人,不得備員署經云,大司諫李宗秉,卽爲牌招,何如?傳曰,一司除署經。
徐元淳啓曰,行大司憲李魯秉,執義金在根,持平李漢永在外,掌令李秉植·申鍾益,持平金棱牌不進,監察茶時之意,敢啓。傳曰,知道。
以大司諫李宗秉,司諫李莊緖,掌令李秉植·申鍾益,持平金棱牌不進罷職傳旨,傳于徐元淳曰,只推。
李元會,以禮曹言啓曰,卽接光陵官員所報,則近日局內,虎患狼藉,奉審巡山之節,不得擧行云矣,莫重之地,虎患若是狼藉,極爲驚悚,卽令該營門,發送砲手,期於獵捉事,分付,何如?傳曰,允。
徐戴淳,以御營廳言啓曰,光陵局內,近日虎患狼藉,奉審巡山之節,不得擧行,卽令該軍門,發送砲手,期於獵捉事,自禮曹草記允下矣,本廳善放砲手五十名,定將校率領,今月二十二日爲始,出送行獵之意,敢啓。傳曰,知道。
又以兵曹言啓曰,今日各廳堂下武臣朔試射時,都摠府經歷鄭濟成·李敏樹·李敏德,都事南正倫·尹行敬,中樞府經歷尹喜默,都事白逌鎭,訓鍊院僉正高濟渙·李源明·具永喜·金尙奎,判官金錫禹·梁漢楗·柳冀駿·梁柱石·丁箕煥·鄭宅基·崔東鎭·李行奎·曺炳奎,主簿尹畊烈·李鶴緖·孫宗瑾·林希周·申在元·諸漢緯·許濯·任楨·崔星煥·尹泰壽·李亨寬·柳淙·金樂升·柳泰魯·權秉禹,參軍韓允默,奉事吳敬賢,內乘張昌煥,宣傳官李健熙·李泰熙·申春熙·南履容·申孝哲·申橚·申彬·李熙稷·鄭克鉉·趙廣夏·具弼祖,武臣兼宣傳官劉相浩·金在源·鄭濟人·李綺年·金正求·洪禹復·尹養浩·白樂聞·閔致麟·崔洪賢·魚在泳·南宮鎰·張天鶴·金潤相·兪相台·吳耆善·金大應·朴光鎭·蔡東奎·李奎憲,部將李應權·申宗源·鄭錫杓·金禹鉉·金廷敦·金最儉·李晩謙·金錫基,俱未滿四中,依定式各決棍十度,其餘呈辭受由身病人等,退試次,姑爲懸頉以入之意,敢啓。傳曰,知道。
又以都摠府言啓曰,副摠管朴蓍會,以御營中軍,軍兵等中日試射放事,南小營晝仕出去之意,敢啓。傳曰,知道。
又以禁衛營言啓曰,騎士都試時優等人,別單書入之意,敢啓。傳曰,知道。
水原留守金左根疏曰,伏以,臣父母墳山,在於京畿利川地,而臣職事所縻,久曠省掃,已切霜露之感,而且聞自經夏潦,塋域之內,多有修治之處,而非臣躬幹,董役無人,第臣官守有限,無以擅離,玆敢不避猥越,冒控私懇,伏乞聖慈,俯垂鑑諒,特許臣往來之暇,俾伸至情焉,無任云云。答曰,省疏具悉。卿其往省焉。
上在昌德宮。停常參·經筵。
李元會啓曰,明日召對,取稟。傳曰,停。
臣啓朝,以典醫監提調,雜科進去,下直之意,敢啓。傳曰,知道。
徐元淳啓曰,行大司憲李魯秉,執義金在根,持平李漢永在外,掌令李秉植未肅拜,申鍾益,持平金棱呈辭,監察茶時之意,敢啓。傳曰,知道。
備忘記,晉州營將李元熙下直,長弓一張,長箭一部,片箭一部,筒兒一箇賜給。
徐元淳,以禮曹言啓曰,來十月初六日三朝寶鑑親上太廟吉時,令日官推擇,則同日申時卯時俱吉云,以何時定行乎?敢稟,傳曰,卯時定行。
徐戴淳,以兵曹言啓曰,今九月三十日國朝寶鑑親上習儀及進書習儀時,侍衛當爲磨鍊,而取考壬寅謄錄,則兵曹·都摠府堂郞各一員,五衛將二員,宣傳官四員,武兼六員磨鍊入參矣,今番則何以爲之乎?敢稟,傳曰,依壬寅年例爲之。
又以兵曹言啓曰,今九月三十日國朝寶鑑親上習儀時,前後廂軍兵,當爲磨鍊,而取考壬寅謄錄,則因下敎,訓局軍一百名,御營軍一百名,以外營入直軍除出,作先後廂,禁軍以入直禁軍四十名出用,挾輦軍以弘化門入直軍六十名出用,槍劍軍因下敎置之,而竝除標信擧行矣,今番則前後廂軍兵,以幾哨磨鍊,禁軍及挾輦槍劍軍,亦何以磨鍊,而除標信擧行,雖是壬寅已例,其在軍制,事涉疎虞,今此習儀時,請出標信擧行,何如?傳曰,允。竝依壬寅年例磨鍊。
戊申九月二十二日卯時,上詣眞殿,茶禮親行入侍時,行都承旨李啓朝,行左承旨徐戴淳,右承旨李玄緖,左副承旨徐元淳,右副承旨李元會,同副承旨金漢淳,記事官韓敬源,假注書李崙夏,記事官尹定善·徐翼輔,直提學趙秉駿,檢校直閣鄭㝡朝·尹致英,直閣趙然興,檢校待敎南秉哲·李㘾·洪淳穆,待敎金輔鉉,以次侍立,時至,通禮跪啓請出次,上具翼善冠·衮龍袍,出齋殿,通禮導上詣版位,跪啓請鞠躬四拜興平身,上行四拜禮,時原任大臣·閣臣·宗親·儀賓二品以上,皆行四拜禮,通禮導上詣盥洗位,上盥洗訖,通禮導上詣第一室尊所,啓朝酌酒訖,通禮導上詣第一室神位前,〈通禮〉跪啓請跪,上跪,啓朝奉香,漢淳奉爐跪,上三上香,啓朝奉盞跪進,上執盞以授漢淳,漢淳跪受,奠于案上,連獻三盞,通禮跪啓請俯伏興平身,次詣各室,監酌上香獻盞,竝如上儀訖,通禮導上降復位,跪啓請鞠躬四拜興平身,上行四拜禮,時·原任大臣·閣臣·宗親·儀賓二品以上,皆行四拜禮畢,領議政鄭元容,左議政金道喜,判府事朴晦壽進前奏曰,朝霧乖宜,浸早勞動,聖體,若何?上曰,一樣矣。行上護軍徐憙淳進前奏曰,今番三朝寶鑑新印編次時,新舊跋文,同爲編入於翼廟寶鑑卷末,而諸臣座目,依列聖御製凡例,亦爲編入於跋文之下似好,故敢此仰達矣。上曰,大臣之意,何如?元容曰,事當然矣,上曰,依爲之。出擧條上仍還入齋殿,命承史退出,諸臣以次退出。
上在昌德宮。停常參·經筵。
李元會啓曰,明日常參·經筵,取稟。傳曰,停。
徐元淳啓曰,行大司憲李魯秉,執義金在根,持平李漢永在外,掌令李秉植未肅拜,申鍾益,持平金棱呈辭,監察茶時之意,敢啓。傳曰,知道。
又啓曰,禁衛營將官來言,今日,本營軍兵,日次私習云矣,敢啓。傳曰,知道。
又啓曰,御營廳將官來言,今日,本廳軍兵,日次私習云矣,敢啓。傳曰,知道。
又啓曰,闕門守直,何等嚴重,而昨日徽定殿摘奸時,武德門守門軍,兒弱排立,致勤下敎,事未前有,萬萬駭然,當該監門訓鍊院官員,所當重勘,而本院請推之外,無他可施之罰,何以爲之?而不能檢飭之當該兵曹堂上,推考,何如?傳曰,允。拿處。
徐元淳,以兵曹言啓曰,闕門把守,何等嚴重,而慶熙宮武德門守直騎兵,以兒弱苟充派立,至有摘奸時執頉,致勤下敎,事未前有,萬萬驚駭,常時不能禁飭之失,臣不勝惶恐,而當該分軍部將,爲先汰去,雖以守門將言之,初不操飭,恬然入派,揆以事體,亦極駭然,竝令該府,拿問處之,何如?傳曰,允。
又以兵曹言啓曰,廟社殿宮,發遣營校,使之摘奸,則景慕宮把門騎兵軍士一名闕點云,把門法意,何等嚴重,而如是闕點,事未前有,萬萬駭然,當該入直訓鍊院判官元世,令該府拿問處之,何如?傳曰,允。
傳于徐元淳曰,武德門所重,比他自別,而守門軍,以兒弱派定者,萬萬駭然,當該分軍部將,令兵曹決棍汰去。
徐元淳,以兵曹言啓曰,傳曰,武德門所重,比他自別,而守門軍,以兒弱派定者,萬萬駭然,當該分軍部將,令兵曹決棍汰去事,命下矣。謹依傳敎,分軍部將金潤誠·柳之星,各決棍十度後,汰去之意,敢啓。傳曰,知道。
以忠淸監司金洙根狀啓,懷仁縣民家失火人命燒死事,傳于徐元淳曰,聞甚矜惻,元恤典外,別加顧助,如有生前身還布,竝蕩減,卽爲結構奠接之方,廟堂措辭分付。
金漢淳,以戶曹言啓曰,海西長山以北黃州等十一邑田稅太,每當經用苟艱之時,則本色船運,多有已例矣,見今太儲,轉益艱乏,明春料錄,萬無排比之路,戊申條稅太,依已例,竝以本色上納之意,分付該道,何如?傳曰,允。
上在昌德宮。停常參·經筵。
徐戴淳,以都摠府言啓曰,今日入直內三廳,武兼禁軍及軍兵等,中日習射技放,請出標信。傳曰,知道。
李元會啓曰,明日常參·經筵,取稟。傳曰,停。
徐元淳啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
徐戴淳啓曰,禁衛營將官來言,今日,本營軍兵,日次私習云矣,敢啓。傳曰,知道。
又啓曰,御營廳將官來言,今日,本廳軍兵,日次私習云矣,敢啓。傳曰,知道。
注書韓敬源病代,以曺錫輿爲假注書。
徐戴淳啓曰,行大司憲李魯秉,執義金在根,持平李漢永在外,掌令李秉植·申鍾益,持平金棱牌不進,監察茶時之意,敢啓。傳曰,知道。
以大司諫李宗秉,司諫李莊緖,掌令李秉植·申鍾益,持平金棱牌不進罷職傳旨,傳于徐元淳曰,只推。
徐戴淳,以都摠府言啓曰,副摠管朴蓍會,以御營中軍,軍兵等中日試射放事,南小營晝仕出去之意,敢啓。傳曰,知道。
又以兵曹言啓曰,五衛將李志益,時帶別軍職,職務相妨,呈狀乞遞,改差,何如?傳曰,允。
上在昌德宮。停常參·經筵。
藥房都提調鄭元容,副提調李啓朝啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣,卿等不必入侍矣。大王大妃殿·王大妃殿·中宮殿口傳問安。答曰,知道。
李元會啓曰,明日常參·經筵,取稟。傳曰,停。
徐元淳啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
徐戴淳啓曰,備邊司郞廳來言,今日,賓廳日次,而無時急稟定事,不得來會云矣,敢啓。傳曰,知道。
李啓朝啓曰,假注書李崙夏,身病猝重,勢難察任,今姑改差,何如?傳曰,允。
李崙夏改差代,以趙崇祖爲假注書。
徐元淳啓曰,行大司憲李魯秉,執義金在根,持平李漢永在外,掌令李秉植·申鍾益,持平金棱牌不進,監察茶時之意,敢啓。傳曰,知道。
以大司諫李宗秉,司諫李莊緖,掌令李秉植·申鍾益,持平金棱牌不進罷職傳旨,傳于李元會曰,只推。
傳于李元會曰,發遣吏郞,諸執事淸齋與否,摘奸以來。
李元會,以內醫院都提調意啓曰,提調金學性,今日問安,不爲仕進,卽爲牌招,何如?傳曰,允。
徐戴淳,以都摠府言啓曰,今此宗廟冬享大祭親臨誓戒時,侍衛寶劍,當爲備員,而都摠管興寅君最應,副摠管徐有薰·金翰喆在外,都摠管李鼎臣,以刑曹判書,聽誓文官進,副摠管趙元錫·韓鎭庭,俱有實故,曺錫亨呈辭受由,無以備員,令政院稟旨變通,仍令該曹,以在京無故人,口傳差出,待下批牌招,以爲備員進參之地,何如?傳曰,允。許遞。
兵曹口傳政事,以徐左輔·李敦榮爲都摠管,以金公鉉·趙得林·南獻敎·吳一善·趙元錫爲副摠管。
徐戴淳,以備邊司言啓曰,卽見平安監司趙斗淳分等狀啓,則尤甚名色,不爲擧論,平壤等十八邑,置之稍實,順安等二十四邑,置之之次,後錄諸條,請令廟堂稟旨分付矣。其一,各邑鎭帳外火田,限四分一權減,各鎭屬給代不足條,以各鎭間年儲留及營別置穀,從便區劃事也。其一,陳田火田還加起執摠,姑許停免事也。其一,各宮房各衙門及奎章閣所屬屯土,從實執摠,而其中閣屯之在於淸北各邑者,別爲摘奸,獲免白地責稅事也。其一,今年年分事目,比癸巳元摠,而較比各年結摠,則不足爲一千二百七十四結六十二負九束,以己丑比摠,然後各邑租簿,庶可磨勘,特令劃下,以爲分俵事也。全省農形,幸全均稔,兩等分劑,的有斟量,依施,火田之權減給代,陳壤之起摠許免,屯土之從實執摠等請,便成年例,竝依狀辭,至於比摠換定,其例絶罕,有難輕議,而災政所關,民情宜念,準許加請之數,以爲均俵究惠之地,何如?傳曰,允。
上在昌德宮。停常參·經筵。
自開東至人定,灑雨下雨,測雨器水深五分,自人定至二十七日開東,灑雨下雨,測雨器水深五分。
李元會啓曰,明日常參·經筵,取稟。傳曰,停。
徐元淳啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
李啓朝啓曰,同副承旨金漢淳,今日不爲仕進,卽爲牌招,何如?傳曰,允。
徐元淳啓曰,禁衛營將官來言,今日,本營軍兵,日次私習云矣,敢啓。傳曰,雨勢如此,後日次爲之。
又啓曰,御營廳將官來言,今日,本廳軍兵,日次私習云矣,敢啓。傳曰,雨勢如此,後日次爲之。
傳于李元會曰,禮房承旨,馳詣受香諸處,奉審摘奸以來。
徐元淳啓曰,禁衛大將任聖臯,御營大將徐相五,以東·南關王廟獻官,今方受香出去矣,所佩命召,竝來請還納,何以爲之?而將兵之任,不可一刻無摠察之人,何以爲之?敢稟。傳曰,仍佩往來,竝總衛大將兼察,牌招聽傳敎。
又啓曰,行大司憲李魯秉,執義金在根,持平李漢永在外,掌令李秉植·申鍾益,持平金棱牌不進,監察茶時之意,敢啓。傳曰,知道。
以大司諫李宗秉,司諫李莊緖,掌令李秉植·申鍾益,持平金棱牌不進罷職傳旨,傳于徐元淳曰,只推。
以同副承旨金漢淳牌不進罷職傳旨,傳于徐元淳曰,只推。
徐元淳,以兵曹言啓曰,再明日仁政殿親臨宗廟冬享大祭誓戒時,本曹堂上,全數進參,而參議未差,無以備員,參議未差之代,仍令該曹,以在京無故人,口傳差出,待下批牌招,以爲進參之地,何如?傳曰,允。
吏曹口傳政事,以金永爵爲兵曹參議。
上在昌德宮。停常參·經筵。
李元會啓曰,明日常參·經筵,取稟。傳曰,停。
又啓曰,來初一日,輪對日次矣,敢稟。傳曰,當次人受點,後日次待令。
徐戴淳啓曰,行大司憲李魯秉,執義金在根,持平李漢永在外,掌令李秉植未肅拜,申鍾益,持平金棱呈辭,監察茶時之意,敢啓。傳曰,知道。
又啓曰,右承旨李玄緖,今日不爲仕進,卽爲牌招,何如?傳曰,允。
以右承旨李玄緖牌不進罷職傳旨,傳于李元會曰,只推。
以兵曹參議金永爵牌不進罷職傳旨,傳于李元會曰,只推。
講製文臣抄啓,金翊鎭·趙龜植·金世鎬·李裕膺·權應夔·李承輔·趙然興·洪鍾雲·閔致庠·金完植·金元植·金炳德·金德根·閔泳緯·趙憲燮·南秉吉·金炳溎·金輔鉉·李秉文·李徹宰·徐翼輔·尹定善·南鍾順·成載瑗·尹滋悳·曺錫輿·任應準·鄭健朝·宋近洙·趙秉學·姜蘭馨·黃鍾顯·李能燮·李崙夏·李裕奭·鄭東奎。
徐戴淳,以都摠府言啓曰,今日入直內三廳,武兼禁軍及軍兵等,當爲中日習射技放,而停朝市相値,不得設行之意,敢啓。傳曰,知道。
又以禁衛營言啓曰,本營千摠李昞植,身病猝重,勢難察任,改差,何如?傳曰,允。
義禁府啓目,景慕宮守門將訓鍊院判官元世原情云云,傳旨內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓依允。又啓目,武德門守門將訓鍊主簿南錫奎原情云云,傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,分軍部將金潤誠·柳之星等原情云云,傳旨內辭緣,泛稱遲晩,竝只刑推得情,何如?判付啓,竝只除刑推議處爲良如敎。
上在昌德宮。停常參·經筵。
李元會啓曰,明日經筵,取稟。傳曰,停。
李玄緖啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
李啓朝啓曰,左副承旨徐元淳,今日不爲仕進,卽爲牌招,何如?傳曰,允。
備忘記,釜山僉使趙羲豊下直,長弓一張,長箭一部,片箭一部,筒兒一箇賜給。
傳于徐戴淳曰,出宮門路,以協陽門爲之。
徐元淳啓曰,行大司憲李魯秉,執義金在根,持平李漢永在外,掌令李秉植·申鍾益,持平金棱牌不進,監察茶時之意,敢啓。傳曰,知道。
以大司諫李宗秉,司諫李莊緖,掌令李秉植·申鍾益,持平金棱牌不進罷職傳旨,傳于徐元淳曰,只推。
李元會,以監印摠裁官意啓曰,國朝寶鑑進書時及奉詣太廟時班次圖,謹此摹寫以入之意,敢啓。傳曰,知道。
又以監印摠裁官意啓曰,國朝寶鑑封裹,謹遵壬寅已例,今日擧行之意,敢啓。傳曰,知道。
金漢淳,以戶曹言啓曰,臣學性與正郞臣洪鍾序,依定式進詣時御所,周回宮墻奉審後,如干有頉處,從便修改之意,敢啓。傳曰,知道。
又以戶曹言啓曰,時御所內各司,依定式發遣本曹正郞臣金炳喬,與兵曹參議臣金永爵,佐郞臣鮮于澲,東所衛將臣元錫五,西所衛將臣李光善,南所衛將臣安昇玄,北所衛將臣李忠求,眼同看審後,有頉處別單書入,而修改則擇日擧行之意,敢啓。傳曰,知道。
徐戴淳,以兵曹言啓曰,能麽兒講,每朔自該廳六次考講布陣,乃是法典所載,而近來專事占便,廢却已久,故使之申飭該廳矣。卽接所報,則今秋等能麽兒考講時,訓鍊院僉正高濟煥,主簿許濯·金茂根,都摠府都事南正倫,武臣兼宣傳官成喬修·鄭煥升·張天鶴,守門將趙孝珍,一次不通,依定式,竝從重推考,何如?傳曰,允。
又以御營廳言啓曰,今九月二十八日騎士都試時,各技優等人,別單書入之意,敢啓。傳曰,知道。
又以備邊司言啓曰,卽見戶曹所報,則以爲,泮宮役所前劃外,實入不足爲七千三百兩零,請卽區劃磨勘云矣,前此區劃,非爲不多,而加入實數,又復如此,曹儲枵然,不得不從他劃給,本司別置中惠廳錢五千兩,兵曹錢二千三百兩,更爲加劃,以爲磨勘之地,何如?傳曰,允。
義禁府啓目粘連,向前元世亦,宮門把守,何等愼嚴,而騎兵闕點,矇未覺察,昏謬之罪,有難參恕,以此照律,何如?判付啓依允。又啓目粘連,向前南錫圭亦,身爲監門,騎兵之兒弱排立,不能察飭,難免溺職之失,以此照律,何如?判付啓依允。又啓目粘連,向前金潤誠·柳之星等亦,闕門守直,法意嚴重是白去乙,派立騎兵之兒弱苟充者,揆以事體,有難容恕,竝只以此照律,何如?判付啓依允。
義禁府照目粘連,景慕宮守門將訓鍊院判官元世矣本府議啓內,宮門把守,何等愼嚴,而騎兵闕點,矇未覺察,昏謬之罪,有難參恕,以此照律罪,笞四十收贖,附過還職,私罪,奉敎依允爲旀,功減一等爲良如敎。又照目粘連,武德門守門將訓鍊院主簿南錫圭矣本府議啓內,身爲監門,騎兵之兒弱排立,不能察飭,難免溺職之失,以此照律罪,笞五十收贖,解見任別敍,私罪,奉敎依允爲旀,功減一等爲良如敎。又照目粘連,分軍部將金潤誠·柳之星等矣本府議啓內,闕門守直,法意嚴重是白去乙,派立騎兵之兒弱苟充者,揆以事體,有難容恕,竝只以此照律罪,各笞五十收贖,解見任別敍,竝只私罪,奉敎依允爲旀,柳之星段,功減一等爲良如敎。
上在昌德宮。停常參·經筵。
還內後,藥房·內閣·政院·玉堂口傳問安。答曰,知道。
李元會啓曰,明日經筵,取稟。傳曰,停。
徐元淳啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,禁衛營將官來言,今日,本營軍兵,日次私習云矣,敢啓。傳曰,知道。
又啓曰,御營廳將官來言,今日,本廳軍兵,日次私習云矣,敢啓。傳曰,知道。
李元會啓曰,來十月初六日行宗廟冬享大祭親祭祭文及初七日陳賀頒敎文,當爲製進,藝文提學金英淳,待明朝牌招,使之製進,何如?傳曰,允。
徐元淳啓曰,行大司憲李魯秉,執義金在根,持平李漢永在外,掌令李秉植·申鍾益,持平金棱牌不進,監察茶時之意,敢啓。傳曰,知道。
以大司諫李宗秉,司諫李莊緖,掌令李秉植·申鍾益,持平金棱牌不進罷職傳旨,傳于徐元淳曰,只推。
徐元淳,以都摠府言啓曰,副摠管趙得林,以漢城府右尹,本府坐起,晝仕出去之意,敢啓。傳曰,知道。
又以備邊司言啓曰,北道先運襦衣作木三十八同零,去核木花二千一百五十八斤零,照數捧上,尺量稱量後,仍爲監封,逢授於齎去禁軍處,沿路輸運及本道頒給時,各別惕念擧行,俾無尺寸斤量從中閪失之弊事,別爲措辭關飭之意,敢啓。傳曰,知道。
又以御營廳言啓曰,因禮曹草記,光陵局內捉虎事,定將校率領砲手,今月二十二日,出送行獵矣。二十八日申時量,大豹虎一頭,捉得於本陵靑龍近處,故謹此封進,而仍爲行獵之意,敢啓。傳曰,知道。
開城留守趙秉駿疏曰,伏以臣,菲才薄識,百無肖似,而厚蒙仁覆之澤,猥忝居留之職,居然十易月矣,如臣謭劣,豈謂一分可堪於此乎?誠以臣身,不敢自有,聖恩偏荷曲庇,夷險燥濕,惟上所命,竊庶幾殫竭魯鈍,粗效塵刹之報矣,莅任以來,無一施措,厚廩徒費,寸績不興,孤負我殿下委寄之念,中夜以思,寧不慙惶,第臣有區區情私,冒悚而仰籲,惟殿下,試垂察焉。在前居是職之臣,無事則在京,有事則還營,雖是往來從便,而今臣則有情事之所不可强者,還任而一或滯留,則臣以孤露之生,惟臣季父,相依爲命,而邇來衰病沈痼,日甚一日,煎熬之情,蚤夜憧憧,而官守所縻,曠省時多,此臣之所不能堪者,顧臣所處,豈可與時往時來者,同一道也?見今秋序已暮,營務方殷,俵災卽民事之重也,禁潛卽蔘政之大也,操飭査察,自多躬檢之事,而揆臣情理,如右所陳,萬無趁期還營之望,分司重地,豈容一任瘝曠,玆敢披瀝衷懇,仰瀆崇嚴,伏乞聖明,憐私情之至切,念公務之難曠,亟遞臣開城留守之職,以成造化終始之澤,千萬幸甚,臣無任云云,答曰,省疏具悉。卿其勿辭察任。
戊申九月二十九日子時,上詣仁政殿月臺,宗廟冬享大祭受誓戒入侍時,行都承旨李啓朝,行左承旨徐戴淳,右承旨李玄緖,左副承旨徐元淳,右副承旨李元會,同副承旨金漢淳,記事官韓敬源·洪鍾雲·尹定善·徐翼輔,檢校直閣鄭㝡朝·尹致英,直閣趙然興,檢校待敎南秉哲·李㘾·洪淳穆,待敎金輔鉉,以次侍立,時至,通禮跪啓請外辦,上具遠遊冠·絳紗袍,乘輿出宣化門。藥房提調金學性,副提調李啓朝進前奏曰,侵夜勞動,聖體,若何?上曰,一樣矣。左右通禮前導出協陽門,由肅章門入仁政門,至降輿所,通禮跪啓請降輿,上降輿,通禮跪啓請執圭,啓朝進圭,上執圭,左右通禮導上詣版位南向立。啓朝曰,從陞人中差祭人,使之下去行禮,何如?上可之。贊儀唱四拜,諸享官及宗親·文武百官,皆行四拜禮訖,吏曹判書趙鶴年讀誓文,刑曹判書李鼎臣聽誓文訖,贊儀唱四拜,諸享官及宗親·文武百官,皆行四拜禮訖,通禮跪啓禮畢。領議政鄭元容,左議政金道喜,判府事朴晦壽進前奏曰,侵夜勞動,聖體,若何?上曰,一樣矣。通禮跪啓請釋圭,上釋圭,啓朝跪受,通禮跪啓請乘輿,上乘輿,左右通禮前導出仁政門,由肅章門入協陽門,命出標信解嚴,由宣化門還內,諸臣以次退出。
上在昌德宮。停常參·經筵。
藥房都提調鄭元容,提調金學性,副提調李啓朝啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣,卿等不必入侍矣。大王大妃殿·王大妃殿·中宮殿口傳問安。答曰,知道。
李元會啓曰,明日經筵,取稟。傳曰,停。
徐戴淳啓曰,備邊司郞廳來言,今日,賓廳日次,而無時急稟定事,不得來會云矣,敢啓。傳曰,知道。
又啓曰,禁衛營將官來言,今日,本營軍兵,日次私習云矣,敢啓。傳曰,知道。
又啓曰,御營廳將官來言,今日,本廳軍兵,日次私習云矣,敢啓。傳曰,知道。
傳于李元會曰,禮房承旨,馳詣宗廟·徽定殿·景慕宮,奉審摘奸以來。
傳于李元會曰,親祭時,齋宿處所,以摛文院爲之。
傳于徐戴淳曰,頒敎文中,赦句添入。
徐戴淳啓曰,頒敎文中,赦句添入事,命下矣。某罪以下宥之乎?敢稟。傳曰,雜犯死罪以下竝宥。
又啓曰,頒敎文中,赦句添入事,命下矣。藝文提學金英淳,待明朝牌招,使之添入,何如?傳曰,允。
李元會,以奎章閣言啓曰,明日,卽書香閣朔奉審日次,臣進詣擧行之意,敢啓。傳曰,知道。
金漢淳,以戶曹言啓曰,文昭殿碑閣·蠶壇碑閣·追慕洞碑閣·淨業院碑閣·流霞亭·養正齋,依定式,發遣本曹郞廳奉審,則姑無頉處之意,敢啓。傳曰,知道。
又以戶曹言啓曰,訓鍊院慕華館,依定式,發遣本曹郞廳摘奸,則姑無頉處之意,敢啓。傳曰,知道。
徐戴淳,以兵曹言啓曰,禁軍習陣,當爲設行,而本曹有故,不得爲之之意,敢啓。傳曰,知道。
又以都摠府言啓曰,今日入直內三廳,武兼禁軍及軍兵,當爲中日習射技放,而國朝寶鑑親上習儀相値,不得設行之意,敢啓。傳曰,知道。
又以義禁府言啓曰,咸鏡監司朴永元狀啓內,茂山前府使沈宜豊罪狀,令攸司稟處事,啓下矣。沈宜豊,下去京畿坡州地云矣,依例發遣府書吏,拿來,何如?傳曰,待待命拿囚。
上在昌德宮。停常參·經筵。
李元會啓曰,來初五日,朝參日次,而宗廟冬享大祭親祭齋戒相値,頉稟之意,敢啓。傳曰,知道。
又啓曰,明日經筵,取稟。傳曰,停。
金漢淳啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
李啓朝啓曰,行左承旨徐戴淳,右承旨李玄緖,左副承旨徐元淳,今日不爲仕進,竝卽牌招,何如?傳曰,允。
李元會啓曰,翰林召試被選人尹滋悳薦狀公事,啓下矣。令該曹口傳單付,牌招入直,何如?傳曰,允。
吏曹口傳政事,檢閱單尹滋悳。
金漢淳啓曰,行大司憲李魯秉,執義金在根,持平李漢永在外,掌令李秉植·申鍾益,持平金棱牌不進,監察茶時之意,敢啓。傳曰,知道。
以大司諫李宗秉,司諫李莊緖,掌令李秉植·申鍾益,持平金棱牌不進罷職傳旨,傳于金漢淳曰,只推。
以左副承旨徐元淳牌不進罷職傳旨,傳于金漢淳曰,只推。
李元會,以奎章閣言啓曰,景慕宮望廟樓,今朔奉審,無頉之意,敢啓。傳曰,知道。
上在昌德宮。停常參·經筵。
李玄緖啓曰,明日再明日三明日,宗廟冬享大祭親祭齋戒,初六日,親上寶鑑,初七日,陳賀相値,視事頉稟之意,敢啓。傳曰,知道。
又啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,禁衛營將官來言,今日,本營軍兵,日次私習云矣,敢啓。傳曰,知道。
又啓曰,御營廳將官來言,今日,本廳軍兵,日次私習云矣,敢啓。傳曰,知道。
李元會啓曰,臣元會,今日宗廟冬享大祭親祭肄儀進去,下直之意,敢啓。傳曰,知道。
傳于李玄緖曰,左副承旨·右副承旨,竝許遞,前望入之。
李玄緖啓曰,行都承旨李啓朝,行左承旨徐戴淳,不爲仕進,左副承旨·右副承旨未差,同副承旨金漢淳式暇,院中只有臣一人,伴直無人,行左承旨徐戴淳,所當牌招,而拘於廳規,不得請牌,何以爲之?敢稟。傳曰,牌招。
承旨前望入之,金景善·洪祐喆落點。
李玄緖啓曰,新除授左副承旨洪祐喆,卽爲牌招,何如?傳曰,允。
又啓曰,行大司憲李魯秉,執義金在根,持平李漢永在外,掌令李秉植·申鍾益,持平金棱牌不進,監察茶時之意,敢啓。傳曰,知道。
以大司諫李宗秉,司諫李莊緖,掌令李秉植·申鍾益,持平金棱牌不進罷職傳旨,傳于李玄緖曰,只推。
洪祐喆,以弘文館言啓曰,上番校理臣金炳雲,下番修撰臣趙龜植,俱以宗廟冬亨大祭祭官,今日議政府肄儀時,晝仕出去之意,敢啓。傳曰,知道。
又以禮曹言啓曰,今十月初六日行宗廟冬享大祭所用犧牲,同日行永寧殿攝行祭所用㩘牲,小宗伯與本署提調,當爲前期看品,而本曹參判,有闕未差,無以擧行,令政院稟旨差出,以爲趁期看品之地,何如?傳曰,未差之代,令該曹口傳差出。
吏曹口傳政事,以韓正敎爲禮曹參判。
徐戴淳,以兵曹言啓曰,五衛將元錫五·卞鍾協·李季淵,景福宮衛將李性學·朴龍憲,慶熙宮衛將金桂得·崔寬玉,文臣兼宣傳官趙然興·金德根,俱以病難供職,呈狀乞遞,竝改差,何如?傳曰,允。
又以兵曹言啓曰,明日殿座時,別雲劍實差金鍏,時無職名,依例口傳付軍職,何如?傳曰,允。
又以御營廳言啓曰,光陵靑龍近處,大豹虎一頭,捉得封進之後,多日行獵,更無虎跡,山行軍仍爲撤還之意,敢啓。傳曰,知道。
兵曹口傳政事,護軍單金鍏。
上在昌德宮。停常參·經筵。
上詣仁政殿,進書權安,入幕次後,藥房·內閣·政院·玉堂口傳問安。答曰,知道。詣摛文院齋宿所後,藥房·內閣·政院·玉堂口傳問安。答曰,知道。
李啓朝啓曰,明日召對,取稟。傳曰,停。
徐戴淳啓曰,禁衛營將官來言,今日,本營軍兵,日次私習云矣,敢啓。傳曰,知道。
又啓曰,御營廳將官來言,今日,本廳軍兵,日次私習云矣,敢啓。傳曰,知道。
李啓朝,以內醫院都提調意啓曰,親享隔日,分提調,令該曹口傳差出,何如?傳曰,允。
吏曹口傳政事,以金熙華爲分內醫提調。
李啓朝,以弘文館言啓曰,上番校理臣金炳雲,下番修撰臣趙龜植,俱以捧寶鑑官,今日陪進時,晝仕出去之意,敢啓。傳曰,知道。
又以禮曹言啓曰,今十月初七日三朝寶鑑親上太廟稱慶陳賀時,大王大妃殿·王大妃殿·中宮殿,百官陳賀儀註,直爲書入各殿之意,敢啓。傳曰,知道。
徐戴淳,以都摠府言啓曰,今日入直內三廳,武兼禁軍及軍兵等,當爲中日習射技放,而殿座相値,不得設行之意,敢啓。傳曰,知道。
又以都摠府言啓曰,副摠管韓正敎,以禮曹參判,宗廟冬享大祭犧牲看品事,晝仕出去之意,敢啓。傳曰,知道。
又以備邊司言啓曰,卽見水原留守金左根災實狀啓,則事目災三十結外,不足災一千三百五十結七十四負四束,持許加劃,推奴徵債,限明秋防塞事,請令廟堂稟旨分付矣。本府穡事,藉謂穴農,各面年形,均之爲登,旱澇不無相錯,秋暄幾皆成熟,所請災結,似涉稍多,事目外九百結,特爲加劃,以付寧失之義,俾爲均俵之地,推徵防塞,依狀請施行,何如?傳曰,允。
又以備邊司言啓曰,卽見開城留守趙秉駿狀啓,則備陳本府及舊豐德農形受損之狀,仍請後錄諸條,令廟堂稟處矣。其一,舊豐德禁·御兩營江都留餉米太,詳定代捧,總衛營所管臨津餉穀捧留本邑耗條,亦以詳定,輸送各該營事也。其一,舊豐德各軍門各衙門身軍布之辛巳壬辰癸巳條,大小南面壬辰癸巳停退條,竝許仍停事也,各營留餉之詳定代捧,臨津還穀之本邑捧留,旣據己例,依此施行,耗條竝以詳定,輸送各該營,各年舊布,雖値少康之歲,果無竝督之勢,許令仍停,何如?傳曰,允。
兵曹口傳政事,宣傳官加設單具奭祖,內乘加設單申正熙,部將加設單趙存天。
戊申十月初三日午時,上御仁政殿。進書入侍時,行都承旨李啓朝,行左承旨金景善,行右承旨徐戴淳,左副承旨洪祐喆,右副承旨李玄緖,同副承旨金漢淳,記事官韓敬源·洪鍾雲·徐翼輔·尹滋悳,直提學趙秉駿,檢校直閣鄭㝡朝·尹致英,直閣趙然興,檢校待敎南秉哲·李㘾·洪淳穆,待敎金輔鉉,以次侍立,時至,通禮跪啓請外辦,上具遠遊冠·絳紗袍,乘輿出宣化門。藥房提調金學性,副提調李啓朝進前奏曰,近午勞動,聖體,若何?上曰,一樣矣。仍出協陽門,由肅章門·仁政門,至降輿所,通禮跪啓請降輿陞座,上降輿陞座,通禮跪啓請執圭,啓朝跪進圭,上執圭,樂作,侍臣入就拜位,引儀唱四拜禮,侍臣行四拜禮訖。行兵曹判書趙冀永進前奏曰,將家後進之勸武收用,多有己例,北兵使具信喜子奭祖,前兵使申觀浩子正熙,故兵使趙岐孫存天,人地俱合奬拔,竝別薦施行,先付軍門哨官例也,而此三人,時帶額外壯勇衛,今番則權付哨官,置之,何如?上曰,依爲之。宣傳官內乘部將加設,口傳單付可也。出擧條上曰,前有此例,而果在於何時乎?冀永曰,先朝時曾有故將臣李鐵求,前捕將李升權,內乘宣傳官付職之例矣。戴淳進前奏曰,左右挾門,出標信,摠裁堂上以下,使之入參,何如?上曰,宣傳官擧行可也。大臣·閣臣纂輯監印堂郞諸臣,奉彩輿詣臺上,樂作,引儀唱四拜禮,樂作,大臣·閣臣纂輯監印諸臣,行四拜禮訖,典寶奉奎章之寶,置于案上,捧寶鑑官,就進書龍亭左右,對奉書函,奠于進書案上訖,降復位,展箋官就禮,諸臣行四拜禮訖,引儀唱跪,諸臣跪,奉書官陞自西階,開進書函,奉第一卷詣御座前,奠于展書案訖,降復位,引儀引讀序文官洪淳穆,陞自西階,詣展書案前,跪讀序文訖,奉書官奉第一卷,奠于安寶案上,典寶奉奎章之寶,奠于安寶案上,引儀引安寶官,陞自西階,詣安寶案前,跪開寶點朱,設印機於第一卷第一章,安寶訖,奉書官·安寶官,俱降復位,引儀唱四拜禮,諸臣行四拜禮訖,引儀唱跪,諸臣跪,展箋官陞自東階,對擧箋函,詣御座前,奉函俯伏,引儀引讀箋文官趙然興,陞自東階,進伏箋函前,展箋官開函奉出箋文對展,然興讀箋文訖,展箋官以箋函還奠于箋文案,降復位,引儀唱四拜禮,諸臣行四拜禮訖,奉書官陞自西階,奉第一卷,還奠于函,遂闔函封袱,還置于進書案,通禮跪啓請釋圭,上釋圭,啓朝跪受圭,通禮跪請降座,上降座,左右通禮導上降就階下入小次,問安勿爲之事,下敎。出傳敎少頃,通禮跪啓請出次,上出次詣版位,通禮跪啓請執圭,啓朝跪進圭,上執圭,摠裁監印堂郞諸臣,奉寶鑑彩轝,由正路入,通禮跪啓請鞠躬,上鞠躬,彩轝過後,通禮啓請平身,上平身,上曰,差備諸臣之行步,極甚遲緩,雖以予之祗迎言之,決不當如是也,況彩轝陪進,所重何如?而誠甚駭然,以近來筵中行步言之,亦甚稽緩,自政院各別申飭可也,通禮跪啓請入小次,上入小次,少頃,通禮跪啓請出次,上出次,領府事趙寅永,領議政鄭元容,左議政金道喜進前奏曰,勞動旣多,聖體,若何?上曰,一樣矣。寅永曰,寶鑑儀軌堂上,以壬寅己例言之,當以單堂上擧行,而近例都監之役,每以諸堂上,輪回句檢矣,今亦依此擧行,何如?上曰,依爲之。出擧條寅永曰,壬寅寶鑑洗草時,因下敎與實錄洗草,同爲擧行矣,今番則事勢似有不同,就城內有水處擧行,恐爲除弊之端,而如北營處好矣。上曰,依爲之。出擧條行上護軍徐憙淳進前奏曰,寶鑑奉安本,今己權奉矣,奉詣猶隔數日,其在敬謹之道,不可無守直之節,令禮曹郞官,別省記守直似好,故敢此仰達矣。上曰,依爲之。出擧條憙淳曰三朝寶鑑草本,依壬寅年例,當爲洗草,而英廟寶鑑第一卷,旣己改粧奉安,則舊件奉出後,權奉于藝文館,同爲洗草,史庫奉安件第一卷第十九卷及別編目錄,亦當改編次,則印送于藝文館,待曝曬時,使之擧行,何如?上曰,依爲之。出擧條左右通禮導上由仁政東挾門出,通禮跪啓請乘輿,上乘輿,由進善門至摛文院,仍入詣堂內,命侍衛權退,諸臣以次權退。
上在昌德宮。停常參·經筵。
自人定至初五日開東,灑雨下雨,測雨器水深二分。
經宿後,藥房·內閣·政院·玉堂口傳問安。答曰,知道。
李玄緖啓曰,行大司憲李魯秉未肅拜,執義金在根,持平李漢永在外,掌令李秉植·申鍾益,持平金棱呈辭,監察茶時之意,敢啓。傳曰,知道。
李啓朝啓曰,明日大駕詣宗廟,入齋室後,大王大妃殿·王大妃殿問安,何承旨進去乎?敢稟。傳曰,右副承旨進去。又啓曰,臣啓朝,依定式進詣香室,奉審香祝樻·祝版袱子,則精潔之意,敢啓。傳曰,知道。
李啓朝,以內醫院都提調意啓曰,分提調金熙華,聞有實病,今姑許遞,其代令該曹,口傳差出,何如?傳曰,允。
吏曹口傳政事,以徐左輔爲分內醫提調。
李啓朝,以內醫院都提調意啓曰,本院分提調徐左輔,時帶摠管矣,職務相妨,摠管之任許遞,何如?傳曰,允。
李啓朝啓曰,卽者,社稷署官員來言,今初六日行陳賀告由祭,神位出還奉安時,提調一員,當爲進參,而都提調權敦仁有身病,提調李若愚,以禮儀使,宗廟親祭進去,不得進參云,何以爲之?敢稟。傳曰,提調許遞,前望入之。
社稷提調前望入之,李憲球落點。
傳于徐戴淳曰,侍衛軍兵雨具,從便爲之。
李啓朝,以奎章閣言啓曰,守宮檢校直閣金始淵,待開門牌招,何如?傳曰,允。
傳于李啓朝曰,發遣吏郞,諸執事淸齋與否,摘奸以來。
徐戴淳,以兵曹言啓曰,今十月初六日宗廟永寧殿冬享大祭親行時,守門當爲塡差,而本曹郞廳·都摠府郞廳·五衛將,除入直與在外,排擬苟艱,依定式軍門將官,代差以入之意,敢啓。傳曰,知道。
李啓朝,以成均館大司成意啓曰,本館入直,久任郞廳外,他郞不得入直,若有代員替直之事,則草記代直事,曾有定式矣。司成兪致善,直講姜漢赫,典籍宋達仁,俱爲差祭,時無入直之員,以他郞官,姑爲代直,何如?傳曰,允。
徐戴淳,以司僕寺提調意啓曰,兼內秉申正熙,時無職名,令該曹口傳付軍職,冠帶常仕,何如?傳曰,允。
兵曹口傳政事,副司正申正熙。
上在昌德宮。停常參·經筵。
自開東至申時,灑雨下雨,測雨器水深四分,巳時,雷動。
經宿後,藥房·內閣·政院·玉堂口傳問安。答曰,知道。
大駕詣宗廟,入齋室後,藥房·內閣·政院·玉堂口傳問安。答曰,知道。展謁還入齋室後,藥房·內閣·政院·玉堂口傳問安。答曰,知道。還內後,藥房·內閣·政院·玉堂口傳問安。答曰,知道。
藥房都提調鄭元容,提調金學性,副提調李啓朝啓曰,移次齋宿,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣,卿等不必入侍矣。大王大妃殿·王大妃殿·中宮殿,口傳問安。答曰,知道。
徐戴淳啓曰,司僕寺內乘來言,捲簾毛帳,取稟。傳曰,捲三面,毛帳。
又啓曰,備邊司郞廳來言,今日,賓廳日次,而宗廟冬享大祭親祭齋戒相値,不得來會云矣,敢啓。傳曰,知道。
傳于李啓朝曰,禮房承旨,馳詣社稷·徽定殿·景慕宮,奉審摘奸以來。
傳于徐戴淳曰,前後申飭,何如?而時刻擧行,又此不審,當該禁漏官,事過後,令攸司從重科治。
李玄緖啓曰,臣以大王大妃殿·王大妃殿問安進去,下直之意,敢啓。傳曰,知道。
李啓朝啓曰,禮貌官來言,百官稟旨就次。傳曰,知道。
又啓曰,大王大妃殿·王大妃殿,夕問安,何承旨進去乎?敢稟。傳曰,同副承旨進去。
傳于李啓朝曰,大享己令攝行,今日當還宮,明日更詣,親上寶鑑矣,該房知悉。
傳于李啓朝曰,旣諭於大臣箚批矣,親祭己攝行磨鍊,一依親祭例擧行事,分付。
傳于李啓朝曰,當此收藏之節,有何轟燁之異乎?天之降災,必有以也,靜言思之,咎在寡躬,自今日避正殿撤樂,減膳三日,凡我大僚三司及在野之臣,咸言得失,毋有所諱。
李啓朝啓曰,明日大駕詣宗廟,入齋室後,大王大妃殿·王大妃殿問安,何承旨進去乎?敢稟,傳曰,同副承旨進去。
傳于徐戴淳曰,明日出宮內門路,以協陽門爲之。
行都承旨李啓朝,行左承旨金景善,行右承旨徐戴淳,右副承旨李玄緖,同副承旨金漢淳等啓曰,伏以轟燁之異,何爲而出於閉藏之節也?噫,災不虛生,必有所召,仁天譴告,寧不兢畏,臣等不敢以某災某事,妄效漢儒傅會之說,而殿下試觀今日之象,果治乎否乎,以言乎朝著,則紀綱解紐,以言乎民隱,則殿屎日深,言路焉媕婀成習,官箴無聞,國計焉財賦歲縮,經用莫繼,有一於此,尙或召災,況今積弊己痼,百度不擧,此臣等所以夙宵憧憧,繼之以憂歎也,第念上答天譴,下悅群情,莫如成就聖學,而講筵之作輟無常,治道之咨訪未聞,今此上天之告警,丁寧諄複,有若耳提而面命者然,寔出於天心之仁愛,苟殿下,惕然奮發,恐懼焉修省焉,則轉災爲祥,特一轉移間事耳。臣等職忝邇密,竊不勝憂愛之至,修啓將上之際,伏見傳敎下者,聖衷驚動,避殿責躬,御膳特減三日,渙音誕宣,十行辭旨懇惻,有足以格天意而答民望,臣等相顧欣然,欽仰萬萬,而第伏聞應天以實不以文,伏願殿下,勿以應文備數,爲可以消弭天災,益加儆畏,發一言行一政,克勉懋實之方,是臣等區區之望,惶恐敢啓。答曰,言甚切實,當留念矣。
李玄緖啓曰,擊錚法意,何等謹嚴,而聲不上徹,有此言送,致勤下敎,事未前有,萬萬駭然,當該考喧都事,所當重勘,而本院請推之外,無他可施之罰,何以爲之?敢稟。傳曰,拿處。
又啓曰,各司郞官之通符,辰納申受于本院例也,而西部官員,不爲受去,以至下鑰之後,事未前有,萬萬駭然,當該官員,所當重勘,而本院請推之外,無他可施之罰,何以爲之?敢稟。傳曰,令該府拿問重勘。
徐戴淳,以兵曹言啓曰,雲劍所重,何等愼嚴,而今日動駕還宮時,雲劍差備守門將閔致鴻,不自奉持,任便替給於該廳房直,事未前有,萬萬驚駭,爲先汰去,其罪狀,令該府拿問嚴勘,何如?傳曰,允。
兵曹口傳政事,大護軍李嘉愚·徐箕淳,護軍權大肯·尹義儉,副護軍金德喜,副司果沈敦永·申佐模·柳進翰·宋廷和·洪在重·兪錫煥·朴斅默·金元植·趙遠永·金會明,以上竝單付。
領府事趙寅永,領議政鄭元容,判府事權敦仁,左議政金道喜,判府事朴晦壽箚曰,伏以,天祐宗祊,日吉辰良,寶鑑己爲陪進,鑾蹕亦旣隨詣,臣民歡祝,容有旣哉,第今非時之雨,凄冷乖宜,此時徹宵勞動,有非大聖人節宣之方,臣等區區愚見,惟願趁卽還宮,令享官攝行,明日進書時,更觀日候親行,恐無損於情禮,伏願聖明,深垂諒察焉。取進止。答曰,省疏具悉卿等之懇,旣行展謁,情禮少伸,而所陳又如此,當令攝行矣,卿等諒之。仍傳曰,此批答遣史官傳諭。
戊申十月初五日辰時,大駕詣宗廟冬享大祭親祭,親上寶鑑擧動入侍時,行都承旨李啓朝,行左承旨金景善,行右承旨徐戴淳,左副承旨洪祐喆,右副承旨李玄緖,同副承旨金漢淳,記事官韓敬源·洪鍾雲·徐翼輔·尹滋悳,直提學趙秉駿,檢校直閣鄭㝡朝·尹致英,直閣趙然興,檢校待敎南秉哲·李㘾·洪淳穆,待敎金輔鉉以次侍立,時至,通禮跪啓請外辦,上具遠遊冠·絳紗袍,乘輿出摛文院。藥房提調金學性進前奏曰,雨後勞動,聖體,若何?上曰,一樣矣。仍詣祗迎所,通禮跪啓請降輿入小次,上降輿入小次後,問安勿爲之事,下敎。出傳敎摠裁監印堂郞及捧寶鑑官禮曹堂郞奉寶鑑彩轝,由仁政門·進善門出,通禮跪啓請出次詣版位,上出次詣版位,通禮跪啓請執圭,景善跪進圭,上執圭,通禮跪啓請鞠躬,上鞠躬,彩轝過後,通禮跪啓請平身,上平身,通禮跪啓請釋圭,上釋圭,景善跪受圭,通禮跪啓請入次,上入次後,問安勿爲之事,下敎。出傳敎少頃,通禮跪啓請出次,上出次,滋悳進前奏曰,臣以本館事,有所仰達者矣,今番寶鑑,當爲奉安于本館,而實錄奉安史庫,筵稟後擇日開庫,故敢此仰達矣。上曰,依此爲之。通禮跪啓請乘輦,上乘輦,景善進圭,上執圭,仍由敦化門進發,至宗廟大門外,通禮跪啓請降輦乘輿,上釋圭,戴淳跪受圭,上降輦乘輿,至齋殿門外,通禮跪啓請降輿,上降輿,仍下敎曰,前後申飭,非止一再,而下隷之攔入,若是夥多,若如原定數,則豈至如是乎?事甚駭然,攔入之隷,使不得出去,一一査實,濫率者捧現告以入可也,上入齋殿,少頃,改具冕服·玉帶·赤舄以出,景善跪進圭,上執圭,左右通禮導上詣望廟位西向立,贊儀唱四拜禮,上行四拜禮訖。景善曰,侍衛使之西神門外待令乎?上曰,唯。左右通禮導上詣殿內第一室奉審,次詣各室,奉審如儀訖。上曰,省牲省器,若不親行,則誰當爲之乎?祐喆曰,曾有亞獻官攝行之例矣。上曰,省牲省器,亞獻官爲之。出傳敎左右通禮導上出廟西神門外,上釋圭,景善跪受圭。學性進前奏曰,乘輿以進似好矣。上曰,置之。仍步詣永寧殿望殿位西向立,通禮跪啓請執圭,景善跪進圭,上執圭,贊儀唱四拜禮,上行四拜禮訖,左右通禮導上詣殿內第一室奉審,次詣各室,奉審如儀訖,左右通禮導上出殿門,上釋圭,景善跪受圭,領議政鄭元容,左議政金道喜,判府事朴晦壽進前奏曰,勞動旣多,聖體,若何?上曰,一樣矣。元容曰,再明陳賀,誠莫大之慶也,聞卿宰侍從罷削人居多云,竝敍用,與未付軍職人,令該曹口傳付軍職,使之參班,何如?上曰,依爲之。出擧條行兵曹判書趙冀永進前奏曰,本曹先詣禁喧郞廳朴文,不善禁喧,致承下敎,臣亦惶恐待罪,而當該郞廳,拿問嚴處,何如?上曰,依爲之。出擧條通禮跪啓請乘輿,上乘輿至降輿所,通禮跪啓請降輿,上降輿入齋殿,還宮時至,通禮跪啓請外辦,上改具翼善冠·衮龍袍以出,通禮跪啓請乘輿,上乘輿出宗廟大門外,通禮跪啓請降輿乘輦,上降輿乘輦。冀永進前奏曰,明日動駕時,軍數何以爲之乎?上曰,依今日軍數可也。冀永曰,別雲劍何以爲之乎?上曰,仍爲之可也。進發至敦化門,由進善門·肅章門,至協陽門外,通禮跪啓請降輦乘輿,上降輦乘輿,命出標信解嚴,仍由宣化門還內,諸臣以次退出。
上在昌德宮。停常參·經筵。
大駕詣宗廟,入齋室後,藥房·內閣·政院·玉堂口傳問安。答曰,知道。親上寶鑑,入齋室後,藥房·政院·玉堂口傳問安。答曰,知道。內閣·朝廷二品以上·六曹堂上·兩司長官單子問安。答曰,知道。還內後,藥房·內閣·政院·玉堂口傳問安。答曰,知道。大王大妃殿·王大妃殿·中宮殿,藥房·內閣·政院·玉堂口傳問安。答曰,知道。
李啓朝啓曰,明日常參·經筵,取稟。傳曰,停。
徐戴淳啓曰,司僕寺內乘來言,捲簾毛帳,取稟。傳曰,捲三面,毛帳。
金漢淳啓曰,臣以大王大妃殿·王大妃殿問安進去,下直之意,敢啓。傳曰,知道。
李啓朝,以禮曹言啓曰,昨日所下傳敎中,自今日避正殿徹樂,減膳三日事,命下矣。今初七日三朝寶鑑親上太廟,稱慶陳賀,在於三日之內,賀儀之因事以無故日退行,曾有己例,今亦依己例,以初八日退行,何如?傳曰,允。
又以禮曹言啓曰,今此三朝寶鑑親上太廟稱慶陳賀,以初八日退行事,草記允下矣。諸道箋文所塡日字,雖爲相左,曾有因用之例,今亦依此擧行,何如?傳曰,允。
又以奎章閣言啓曰,大駕今已還宮,守宮檢校直閣金始淵,依定式減下,何如?傳曰,允。
徐戴淳,以義禁府言啓曰,今日動駕時,本府都事,當爲全數進參,而都事趙然牧,方有拿處之命,無以推移,假都事一員,令該曹口傳差出,以爲分排擧行之地,何如?傳曰,允。
李玄緖,以義禁府言啓曰,西部假官典醫監副奉事崔漢柱拿問重勘事,傳旨啓下,而崔漢柱,係是雜岐,依例移送秋曹之意,敢啓。傳曰,知道。
領議政鄭元容,左議政金道喜聯名箚曰,伏以,是月,卽收藏之節也,驟雨殷雷,靑臺告異,聖心驚惕,誕敷求助之音,凡百有位,孰不欲竭知極言,思補其萬一也哉?羲易洊雷之象,以恐懼修省爲訓,恐懼者內所以畏天威也,修省者外所以勉人事也,內者存諸心,而隱微難見,外者著於事,而明顯易知,自古人君之遇災恐懼之實,必就修省之何如而論之,今我殿下,雖有恐懼之心,若無修省之實政實事,則不過爲一時應文而止耳。今日國勢時象,殿下認以爲己治己安而無可憂慮者乎?臣等竊以爲未也,言今之弊者,必曰紀綱之頹靡也,財用之匱乏也,言路之閉塞也,百隷之怠慢也,固未嘗不如是,而臣等之切深慮最大憂者,民事是也。聖人無常心,以百姓爲心,王法無常定,以便民爲法,故民之飢寒,若己之飢寒,民之疾痛,若身之疾痛,均愛竝育,如父母之於赤子,制其産而殖其生,興其利而除其害,徭欲其輕,賦欲其薄,冤者釋之,枉者伸之,昭儉以藏富,察隱以達情,惟恐一夫之不獲其所,故人主之宵旰勞心,臣工之奔走殫力,皆爲是也。近年諸路民生,困瘁甚矣,疾苦極矣,盻盻然日夜所仰望者,惟是我殿下推仁心發仁政而已,臨御以來,所施措事爲者,果有何淪浹其肌膚,固結其心志者乎?民心之於人主也,如木之有根,如舟之有水,如農夫之有田,故衆心之向背,而國之存亡立判,可不畏哉?可不懼哉?竊觀今日之民勢,則以自民視聽之天,豈不示威怒而降之災異乎?此非牽强傅會之說也,是常理之所必然者耳。伏願殿下,一念元元,實心民事,日接諸臣,詢議博施,以爲應天以實之道焉,民事之本,亦惟曰講學。朱夫子勉君德,輒以人主一心爲本,而惓惓於講學窮理之說,其言曰,人主之心一正,則天下之事,無一不出於正,人主之心不正,則天下之事,無一得由於正。又曰,帝王之學,義理所存,纖微必照,則以應天下之務者,若數一二而辨黑白矣,苟有不學,雖有聰明睿知之姿,知不足以明善,識不足以窮理,而無補於天下之治亂矣。朱子之誠心告其君者,其說大抵如此,誠萬世人主之龜鑑也,惟殿下,懋哉懋哉。臣等俱以匪材,猥膺承弼之任,伈泄苟容,才乏猷爲,以民事則才識惛鈍,無以對揚而贊裨,以講學則忱誠淺薄,不能孚格而勉回,此皆臣等宜斥之罪也,奚止爲警災策免之故事而已哉?惶恧之極,冒瀆自劾,伏乞聖明,亟賜斥退,俾幸國事焉。取進止。答曰,省箚具悉卿等之懇,仁天譴告,必有所以,靜言思之,匪怒伊敎,際見陳勉,具爲切實,可作頂鍼,而災眚之來,由予否德,於卿等何有?卿等其安心勿辭。仍傳于金漢淳曰,此批答,遣史官傳諭。
副應敎洪淳穆,副校理趙然興,正字金輔鉉聯名疏曰,伏以,雷者,陽氣所發也,收聲之節,在於仲秋,卽乾道之常經,而是何閉藏之候,有此轟燁之異乎?夫天人一理,顯微無間,災不虛生,必有所召,臣等方以是然悸懼,迺者一札之下,責躬切於減撤,求言遍於朝野。凡係瞻聆,孰不欽誦?伏惟我殿下,以上聖之姿,承累洽之治,洞屬對越,靡所不用其極,而仁天警告,猶復若是之丁寧,則此誠奮發惕勵之一大機會也。臣等學術淺短,雖不敢以某事某應,傅會爲說,而謹按益之大象曰,風雷益,君子以,見善則遷,有過則改,顧今可言之事,不一而足,而朝綱之解紐,言路之杜塞,民生之困瘁,財用之匱竭,實莫甚於近日,譬如一毛一髮,無不受病,固當皇皇汲汲救治之不暇,而此猶屬第二件事也,若其最大而切且急者,莫先乎我殿下勤講學而已。蓋人主一心,爲萬化之原,啓沃成就,專責經筵,其書則聖賢之傳授也,其學則性命之格致也,以至開發充摭,參贊位育,其所關係,寧不綦重哉?臣等伏瞯聖明,近年以來,三晝之講,停撤居多,十寒之戒,進修尙遲,此緣臣等空疎譾劣,有不足以稱塞聖旨之萬一,而儻殿下,頻御廈氈,樂此不疲,則亦豈無懷瑾握瑜之士,思所以願立而對揚者乎?且況寶鑑續輯,殷禮將擧,盛烈丕闡於裕後,睿孝冞光於監先,臣等竊自謂殿下,以祖宗之法爲法,祖宗之治爲治,夙夜儆戒,罔或不勤,本之以正心,資之以典學,今日講一書,明日行一事,體大舜之聞善若決,勉亞聖之改過勿貳,憧憧一念,恒若皇天之降監,則景星卿雲,和氣致祥,桑穀之枯,熒惑之徙,庶幾復見於今日,尤豈非勤學之明效大驗也哉?此在我殿下一轉移間事,而大小臣僚同情顒祝者,亦莫有過於此者矣。臣等不揆妄率,敢以勤學二字,爲弭災之第一義,伏願聖上,懋恢翕受之量,勿以陳腐而垂聽,是臣等區區之望也。臣無任云云。答曰,省疏具悉。所陳當體念矣。
應敎趙然昌,校理金炳雲,修撰趙龜植,副修撰沈承澤聯名箚曰,伏以,仁天告警,聖心驚惕,恐懼修省,誕法荐雷之象,求助延訪,克追周王之德,大哉王言,一哉王心。凡在瞻聆,孰不欽仰而攢祝?芹曝之誠,彝性同得,芻蕘之詢,聖意懇摯,臣等雖甚愚昩,豈可無一言仰陳,以副我聖上振勵奮發之盛念也哉?蓋震雷者,天地之號令也,陰陽之奮發也,春仲而發,秋仲而收者,卽理之常,而必以十月爲異者,以其不當發於閉藏之候而然也,俄者轟燁之災,何爲而作也?牽强傅會,先儒所譏,感應休咎,至理莫測,臣等不敢以指的某事,推諉某應,而災不虛生,必有所召,抑未敢知殿下對越之誠,非不篤也,而或者實德之未格而然歟?恤民之仁,非不切矣,而或者實惠之未究而然歟?生靈之困瘁,由於貪墨之未懲而然歟?習俗之奢靡,由於節儉之未盡而然歟?凡此數者,皆足以致災,而若其應之之道,不可他求,亶在於誠之一字。夫誠實之道,在於知行之竝進,而未知之,必思可知之方,旣知之,必盡可行之道,是爲一副當誠實底道理耳。試以近日言之,講對久停,晉接常稀,言路未開,噤嘿成風,豈以聖朝無可補之闕,聖學無可勉之工而然耶?此雖群下不能對揚之咎,而抑亦非殿下之惕然反省處乎?伏願殿下,以今日責躬之敎,敬天之念,兢兢業業,悠久不息,內自方寸之間,外至施爲之際,無悠泛因循之弊,有縝密篤實之效,以講學爲做治之本,以來諫恢虛受之量,上答天怒,下孚民志,則應天以實,轉災爲祥,無過於是也,取進止。答曰,省箚具悉,所陳當體念矣。
行大司憲李魯秉,大司諫李宗秉,司諫李莊緖,掌令李秉植·申鍾益,持平金稜聯名箚曰,伏以,昔殷高宗,肜祭有雊雉之異,高宗納祖己之訓,側身修德,轉災爲祥,至今爲殷哲王,夫雊雉,小異也,而古之賢辟,反身修省,以爲玉成之資,則矧玆轟轟之雷,自天警告者乎?噫,純陰之月,己藏之雷,忽然發聲,其爲災也明矣,凡所謂五行災異之學,臣等雖不深知,然人之所爲,天必應之,天人之間,影響不差,歷觀古昔哲王,可以有爲,而猶有未盡,則天必示譴以警愛之,故堯·湯之聖,而不免水旱之災,成周之隆,而猶有風雷之變,其所以反災致祥,蓋由於警惕修省,感回天心故耳。竊瞯我聖上,愛民之念,未嘗或忽,求治之誠,未嘗少弛,而挽近以來,恬嬉成風,而庶務叢脞,名檢掃地,而四維壞喪,侈靡長而國計絀,奸猾盛而民生瘁,紀綱頹敗無餘,言路壅滯不通,一毛一髮,無不病痼,凜凜有不保朝夕之形,雖使甘露日降,慶雲日興,君臣危懼,宜復益深,凡帝王之政令施措,惟講學是資,而在今日,悠悠萬事,莫如勤聖學一事而已。其所以爲學之要,若徒以文具,內無應實心行實政,則非所以感召和氣,轉災爲祥之道也,卽伏覩我殿下避殿減膳,引咎求言之敎,丁寧懇惻,臣等以殿下一念警省,爲宗社無疆之休也。於戲,今日是何日也?淸廟朱絃,禮享列祖,寶鑑玉牒,親上三朝,小大臣民,蹈舞慶忭,而非時雷警,荐發於此際,臣等未敢知天以殷宗之戒,警告我殿下也耶?伏願亟下講對之命,益敷實心之敎,惕然警畏,勤勤孜孜,則奚但與殷宗竝美而已?爲堯爲舜,亦可以轉移致之耳。伏望殿下,以懋實之工,以答天譴,以迓休命焉。取進止。答曰,省箚具悉。所陳切實,當體念,而卿等益加獻替,是所望也。
正言閔致庠疏曰,伏以,臣質魯而聞識素蔑,年淺而智慮未長,倖竊科第,重犯不幸之戒,猥忝簪筆,厚被踰分之榮,曾未幾何,驟躋法從,帶銀冠豸,出入臺端,自顧有何言議,有何風采,一毫近似於是任,而抗顔自居?若固有之,撫躬慙恧,莫省攸措。雖以署單之未經,姑無職事之相妨,感激恩造,章皇出肅,而以臣譾劣,一日叨冒,有一日之難安,今若徒怵義分,因仍淟涊,不思丐免之道,則反爲辜恩之歸,臣用是爲懼,玆敢冒沒仰籲,伏願聖明,亟賜鐫改,以安私分焉。臣旣不以見職自居,不容贅陳他說,而第今收藏之月,忽有轟燁之災,聖心驚惕,至有避殿之擧,辭敎渙發,誕示求助之誠,臣實愚昧,莫究其理,則雖不敢强爲之說,仰答一二,而天人之際,的有感應,災祥之至,各以類召,古訓有之,而臣亦嘗聞其說矣,固當於目下人事之可見者,究其所以致此之故矣。今若曰,某事某事足以致此,則尙涉傅會之論,若曰一德享心,庶政孚和,無一事可以召災,則天豈有此匪怒之敎乎?爲今之說者,必曰紀綱之解弛也,習俗之侈靡也,字牧之貪墨也,言路之杜塞也,皆可以上干天和,而致有災祲,臣則曰此猶末也,源淸則流潔,表端而影直,苟求其本,則人主一心,卽萬化之源,八方之表也。一念之善,而祥雲瑞日,一念之差,而星妖木蘖,則顧今轉災爲祥之機,其不在於我殿下方寸之內乎?今天旣己告警矣,聖心旣己知戒矣,苟能因是而反省,則向所云解弛者,其或由於賞罰之不明歟,貪墨者其或由於黜陟之不公歟,侈靡者其或由於令反所好歟,杜塞者其或其由於從而不改歟?資之以典學,以㫼是非,驗之以政事,以考得失,有則亟改,無則加勉,以底於鑑空衡平,泛應曲當,則人和可以召回,天心可以悅豫,適至之災,不足爲憂,惟殿下懋哉?昔宋臣鄭淸之告其君曰,敬天之怒易,敬天之休難,天怒可憂而爲易,天休可喜而爲難何哉?蓋憂則懼心生,懼則怒可轉以爲休,喜則玩心生,玩則休可轉以爲怒,方今寶鑑親上,縟儀將擧,神人胥悅,中外同忭,惟殿下,無以喜心狃安,而恒以懼心持滿,常存此念,造次勿失,上答天譴,下副輿情,則災警旋弭,而天休滋至,惟殿下,懋哉懋哉。臣無任云云。省疏具悉。所陳當體念矣。
戊申十月初六日午時,大駕詣宗廟,親上寶鑑擧動入侍時,行都承旨李啓朝,行左承旨金景善,行右承旨徐戴淳,左副承旨洪祐喆,右副承旨李玄緖,同副承旨金漢淳,記事官韓敬源·洪鍾雲·徐翼輔·尹滋悳,直提學趙秉駿,檢校直閣鄭㝡朝·尹致英,直閣趙然興,檢校待敎南秉哲·李㘾·洪淳穆,待校金輔鉉,以次侍立。時至,通禮跪啓請外辦,上具翼善冠·衮龍袍,乘輿出宣化門,藥房提調金學性,副提調李啓朝進前奏曰,連日勞動,聖體,若何?上曰,一樣矣。仍出協陽門,通禮跪啓請降輿乘輦,上降輿乘輦,由肅章門·進善門,出敦化門進發,至宗廟大門外,通禮跪啓請降輦乘輿,上降輦乘輿,仍入齋殿。少頃,上改具冕服·玉帶·赤舄,執圭以出,左右通禮導上詣版位西向立。贊儀唱四拜禮,上行四拜禮訖,左右通禮導上詣殿內第一室奉審,次詣各室,奉審如上儀訖,左右通禮導上詣第十四室階上褥位北向立,引儀引摠裁官,陞詣階上,代致詞官,詣當室神座前北向跪。通禮跪啓請跪搢圭,上跪進圭,奉寶鑑官,奉寶鑑函,跪授摠裁官,摠裁官跪受,跪進于上,上受之以授啓朝,啓朝跪受,以授奉寶鑑官,奉寶鑑官跪受,詣當室門內,跪置于案。通禮啓請俯伏興平身執圭,上俯伏興平身執圭,廟司奉寶鑑函,安於欌上,次詣第十五室第十六室,如上儀訖,引儀引摠裁官降復位,左右通禮導上還復位。贊儀唱四拜禮,上行四拜禮訖,左右通禮導上就階下。戴淳曰,侍衛使之西神門外待令乎?上曰,唯。領府事趙寅永進前奏曰,昨日之候雖乖宜,今日淸冷,而風氣不佳,勞動旣多,聖體,若何?上曰,一樣矣。寅永曰,早卽還宮似好矣。上曰,唯。寅永曰,臣則謹當先退矣。上曰,唯。仍入小次,少頃,上出次,左右通禮導上出西神門外,學性進前奏曰,乘輿以進似好矣。上曰,置之。仍步詣永寧殿,就版位西向立,贊儀唱四拜禮,上行四拜禮訖,左右通禮導上詣殿內第一室奉審,次詣各室,奉審如上儀訖,左右通禮導上出東神門外,領議政鄭元容,左議政金道喜,判府事朴晦壽進前奏曰,日吉辰良,親上三朝寶鑑,盛禮旣成,聖孝冞光,連日勞動,聖體,若何?上曰,一樣矣。仍步還入齋殿,少頃,通禮跪啓請外辦,上改具翼善冠·衮龍袍以出,通禮跪啓請乘輿,上乘輿,出宗廟大門外。通禮跪啓請降輿乘輦,上降輿乘輦,進發至敦化門,由進善門·肅章門,至協陽門,通禮跪啓請降輦乘輿,上降輦乘輿,命出標信解嚴,仍由宣化門還內,諸臣以次退出。
上在昌德宮。停常參·經筵。
李玄緖啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
金景善啓曰,右承旨徐戴淳,今日不爲仕進,卽爲牌招,何如?傳曰,允。
李玄緖啓曰,臣玄緖,今日入直禁軍戎器點考進去,下直之意,敢啓。傳曰,知道。
又啓曰,臣依定式,進詣仁政殿月臺,入直禁軍戎器點考則無頉,仍以傳敎內辭意勞問,則亦皆好在云矣,敢啓。傳曰,知道。
又啓曰,行大司憲李魯秉,掌令李秉植·申鍾益,持平金棱牌不進,執義金在根陳疏,持平李漢永在外,監察茶時之意,敢啓。傳曰,知道。
以大司諫李宗秉,司諫李莊緖,掌令李秉植·申鍾益,持平金棱牌不進罷職傳旨,傳于李玄緖曰,只推。
傳于李玄緖曰,明日出宮門路,以協陽門爲之。
金漢淳,以禮曹言啓曰,今十月初五日所下傳敎中,自今日減膳三日事,命下矣。三日之限,止於今日,自明日復進常膳事知委,何如?傳曰,允。
李玄緖,以兵曹言啓曰,知中樞府事李尙迪,病難供職,呈狀乞遞,西樞雖閒局,不可虛縻,改差,何如?傳曰,允。
又以備邊司言啓曰,卽見廣州留守洪學淵災實狀啓,則事目災三十結外,不足災三百四十六結三十七負七束,特許準劃,癸酉庚辰排捧還,竝許仍停事,請令廟堂稟旨分付矣。今年旱澇,縱或有損,畢竟成就,優爲少康,所請災結,稍過分數,事目外三百結,特許加劃,俾爲均俵,兩年排捧還,果難竝督,許令仍停,何如?傳曰,允。
兵曹口傳政事,副護軍單徐元淳·李元會·鄭翊朝·崔璜,以上竝單付。
執義金在根疏曰,伏以臣,病蟄鄕盧,伏奉除旨,以臣爲司憲府執義者,宜卽不俟駕屢,以伸叩謝,而滯泄痰喘,末由陳力,因循遷就,幾至屢月,寶鑑竣成,縟儀載擧,臣於是,扶舁登途,庶殫慶忭之忱,而忽聞轟雷告異,仁天示警,聖心遇災,惕然警懼,避殿減膳,責躬求言,有足以感回天怒,轉災爲祥,第伏念災不虛生,必有所召,臣愚蒙昧,雖不敢知某事之爲某應,而大易之象曰,荐雷震,君子以,恐懼修省。嗚呼,雷震以時,尙且恐懼而修省,況在純陰之月閉藏之時,尤安得不倍加恐懼,益勉修省也哉?夫恐懼也者,先自事天交神,待人接物,以至乎不睹不聞,至微至隱之處,恐一事之或差,懼一念之或失,戰兢臨履,恒若對越之謂也,修省也者,大而修己治人,發政施敎,小而動靜語默,服食起居,無時而不修,無處而不省,懲窒存養,無敢放忽之謂也,苟能實心而恐懼,實德而修省,則朝綱之解紐也,而自可振矣,民生之困瘁也,而自可蘇矣,勤講學戒安逸,崇節儉開言路,莫非恐懼修省中許多條目,則我殿下,以天縱之聖,懋時敏之工,翕受敷施,緝熙光明,上以答天譴,下以孚民心,夫何難乎消弭而致治也,伏願殿下,念哉念哉,臣無任云云。省疏具悉。所陳當體念矣。
正言孔獻東疏曰,伏以臣,姿性愚魯,學識淺薄,濫竊科第,驟躋法從,言議風采,何嘗一毫近似於是任,而撫躬慙悚,莫省攸措,雖緣感激恩造,遂乃章皇出肅,而今若徒畏義分,不思丐免,則不揣己分,反爲辜恩,玆敢冒沒仰龥,伏願聖明,亟賜鐫改,以安私分焉,臣不敢以見識自居,不容贅他,而第今上天告警,可知其仁愛之甚也,聖心驚惕,避殿減膳,恐懼修省之方,遇災益切,延訪求助之誠,辭敎渙發,凡在瞻聆,孰有不欽仰攢頌,尤有感於聖上憂勤之念哉?又況芹曝之獻,彝性所均,芻蕘之採,古聖攸訓,臣雖愚昧,豈可無一言仰陳,以副應天以實之盛意也耶?第念震雷者,天地之號令,陰陽之動盪也,發之以時,收之以時,蓋理之常,而今此純陰之月,有此轟燁之異,果何爲而發也?五行推驗之論,臣素不講,而十月閉藏之候,衆所共知,災不虛生,必有所召,竊覸我聖上愛民之念,未嘗少忽,求治之誠,未始或弛,而搢紳之恬嬉成風,習俗之侈靡日甚,生靈困瘁,而貪墨者未盡懲,名檢蕩然,而廉隅之未能勵,庶務叢脞,紀綱解弛,凡此數者,皆足以致異,臣不敢曰某事某事之致此,而若其應之之道,不過曰誠實而已,若求誠實之道,亦不過曰講學而已,顧今悠悠萬事,莫如勤講學懋實政,而講對久停,晉接常罕,此豈非殿下惕然反躬,猛加警省處乎?伏願殿下,以今日敬天修德之念,爲今日反災爲祥之機,上答天譴,下孚群情,則災警旋消,天休滋至矣,惟願殿下,懋哉懋哉,臣無任云云。省疏具悉。所陳當體念矣。
上在昌德宮。停常參·經筵。
還內後,藥房·內閣·政院·玉堂口傳問安。答曰,知道。
受賀後,大殿·大王大妃殿·王大妃殿·中宮殿,內閣·政院·玉堂口傳問安。答曰,知道。
李啓朝啓曰,明日常參·經筵,取稟。傳曰,停。
李玄緖啓曰,頒赦事,命下矣。未承授推考傳旨,自本院依例爻周之意,敢啓。傳曰,知道。
傳于李啓朝曰,三朝寶鑑親上太廟時,奉書大臣以下及進書時摠裁大臣以下,竝別單書入。
傳于李啓朝曰,三朝寶鑑纂輯摠裁大臣以下,別單書入。
金景善,以吏曹言啓曰,在前頒赦時,有別歲抄書入之例矣,今番則何以爲之?敢稟。傳曰,書入。
又以吏曹言啓曰,別歲抄書入事,命下矣。居中居下,一體書入乎?敢稟,傳曰,一體書入。
傳于徐戴淳曰,吏兵批,歲抄點下者,依例捧傳旨。
以義禁府赦單子,傳于李玄緖曰,李承圭·李義明·沈宜豐·朴文·趙然牧·閔致鴻竝放。
李啓朝,以宗簿寺提調意啓曰,三朝寶鑑親上禮成矣,編上年紀,當爲記載於御牒,而今此璿源譜略修正時,同爲擧行之意,敢啓。傳曰,知道。
又以監印廳摠裁官意啓曰,三朝寶鑑草本及英廟寶鑑改編舊本洗草事,筵稟蒙允矣。摠裁官以下,當爲奉詣洗草,而處所以北營爲之,日字令禮曹推擇擧行,何如?傳曰,允。
又以禮曹言啓曰,因監印廳啓辭,三朝寶鑑草本及英廟寶鑑改編舊本,摠裁官以下,當爲奉詣洗草,而處所以北營爲之,日字令禮曹推擇事,允下矣。洗草吉日,令日官李秉洪推擇,則今十月十八日爲吉云,以此日擧行事,知委,何如?傳曰,允。
敎中外大小臣僚耆老軍民閑良人等書,王若曰,昭揭列祖之德功,爰有寶鑑,明徵三宗之謨訓,載輯續編。丕顯丕承,允文允武。恭惟我正宗大宗,溥博廣大,祖述憲章,盛德至仁,史不勝記,鴻光駿烈,民無能名。化軼唐·虞,粲然禮樂刑政之備擧,道接洙·泗,蔚乎學校庠序之賓興。修齊治平之貫始終,本乎誠正,日月霜露之所照墜,莫不尊親。是書之創成,粵自光廟,一部之合彙,亶由睿裁。肆惟我純宗大王,挺神聖姿,撫熙皞運。萬世永賴,宮室飮食之是卑是菲,大德懋昭,聲色貨利之不邇不殖。戡靖西醜,天討乃行,廓闢洋書,民彝攸敍。可一言盡,配高明而無疆,與六位成,施雲雨而斯普。亦惟我翼宗大王,學懋時敏,敬克日躋。德協离明,仁孝溫文之孚于上下,治攝堯倦,滲漉滋液之浹于澨陬。慈惠振窮,念每軫於饑饉水旱,齊明承糦,誠克著於禴祠烝嘗。尊德性而盡精微,萬物發育,嚴祗敬而翕受施,庶績其凝。金匱石室之藏,可徵文獻,治成制定之實,盍載編摩。久矣未遑闕文,揀諸臣而纂次,今也始成全帙,越一歲而竣完。如繫月紀年,悉遵體裁而得正,其發凡爲例,亦有義起而合經。三聖人精一之心法相傳,六十載治安之政謨具備。奚但予寡昧常目而思繼述之圖,亦惟乃臣僚藉手而爲贊襄之道。旣晉書於太廟,仍申賀於昕庭。喜氣歡聲,可見沒世不忘,庬恩隆化,亦知入人者深。稱六慶於今春,泰運彌久,擧盛禮於是日,景籙靈長。體三朝竝欲生之仁,渙音誕發,推一世咸維新之義,解澤旁流。自本月初八日昧爽以前,除謀反·大逆·謀叛,子孫謀殺毆罵祖父母父母,妻妾謀殺夫,奴婢謀殺主,謀故殺人,魘魅·蠱毒,關係國家綱常,贓汚强竊盜外,雜犯死罪以下徒流·付處安置·充軍,已至配所·未至配所,已發覺未發覺,已決正·未決正,咸宥除之,敢以宥旨前事相告言者,以其罪罪之,在官者各加一資,資窮者代加。於戲,神人胥欣,情文允叶。子承孫繼,永期萬千年惟休,惠施恩覃,政與億兆民同慶。故玆敎示,想宜知悉。藝文提學金英淳製進
獻納沈宜元疏曰,伏以臣,頃蒙由暇,歸視父病,藥餌而躬檢,起居而扶將,父子相對,攢手感泣,形證猶未快瘳,情理固難離舍,而際此寶鑑之親上,宜效賀班之微忱,疾馳上來,伸義分於造朝,趨參慶賀,展情禮於呼嵩,而第念臣,以人則至庸愚,以學則極譾劣,顧何嘗一分近似於納言之責哉?私懇再控則瘝廢是悶,見職自居則廉隅且蔑,進退俱難,惶隘轉甚,玆敢悉暴情實,仰瀆崇嚴,伏乞聖慈,俯垂鑑察,亟遞臣所帶之職,仍治臣瀆撓之罪焉。噫,臺閣之任,不宜暫曠,而草野之賤,虛縻旣久,諫諍之職,爲責不輕,而謏淺之見,讜言莫效,自顧慙忸,惟俟鐫斥,此際轟爗之異,忽發於收藏之時,撤懸減膳,特示側身之意,問朝及野,爰降求言之敎,十行誕宣,一言可興,豈以丐免之章,不思獻替之義乎?以臣孤陋寡學,未敢知何事爲致災之由,而災不虛生,必有所召,若其弭災之道,則不遠而邇,在殿下一心上奮發之間耳。夫致治之要,在於明理,明理之要,在於學問,故大學八條,本乎明德,中庸·九經,本乎擇善,苟不本其爲本,而欲行八條九經,則此何異於却步而圖前乎?方今國勢岌嶪,有朝夕難保之憂,民生困瘁而徵斂日急,廉恥都喪而奔競日盛,紀綱解紐而振刷無望,言路杜塞而媕阿成風,字牧之地,罕見廉謹之績,士夫之家,未聞絃誦之聲,凡此六者,有足以致災沴矣,表端而影直,源淸而流潔,殿下能正心誠意,典學力行,則其過化存神之妙,不啻若風行草偃,右所云六者之弊,不期祛而自祛矣,學問之於君德,豈不大哉?竊覸比年以來,經筵法講,一味停閣,儒臣召對,乍行旋撤,經幄之職,殆若冗散,規箴之語,便歸文具,如是而雖欲明理而致治,其可得乎?朱子曰,玩經觀史,親近儒學,數召大臣,切劘治道,群臣進對,詢訪得失,德聲日聞,治效日著,堯·舜之聖,不過如此,殿下以堯·舜之姿,處堯·舜之位,德聲治效,獨不及於堯·舜者,何哉?卽聖學未躋於光明之域故耳。宋儒眞德秀之言曰,人君不明經不知道,無以正心修身,一念之不純,一動之失中,皆足以干陰陽之和,以此言之,事作於下,象動於上,必如影響之相隨,上天仁愛,丁寧告戒者,有如是矣。夫應天以實不以文,誠能以實心修實德以實德行實政,則危可使安,亂可使治,何災之不可弭乎?若或徒懷恐懼之心,而無修省之實,則天怒不可回,國勢不可救矣,以今日警惕之聖心,毋或暫忽,勤孜焉兢業焉,克勤天戒,應之以實,則災轉爲祥,咎反爲休,熒惑之徙,桑穀之枯,可見於今日矣,伏願殿下,懋哉懋哉,臣無任云云。省疏具悉。所陳當體念矣。
戊申十月初八日巽時,上詣仁政殿,三朝寶鑑親上太廟稱慶陳賀入侍時,行都承旨李啓朝,行左承旨金景善,行右承旨徐戴淳,左副承旨洪祐喆,右副承旨李玄緖,同副承旨金漢淳,記事官韓敬源·洪鍾雲·徐翼輔·尹滋悳,直提學趙秉駿,檢校直閣鄭㝡朝·尹致英,直閣趙然興,檢校待敎南秉哲·李㘾·洪淳穆,待敎金輔鉉,以次侍立,時至,通禮跪啓請外辦,上具遠遊冠·絳紗袍,乘輿出宣化門,藥房提調金學性,副提調李啓朝進前奏曰,侵早勞動,聖體,若何?上曰,一樣矣。由協陽門·肅章門,入仁政門,詣仁政殿,通禮跪啓請降輿,上降輿,通禮跪啓請執圭,啓朝跪進圭,上執圭陞座。戴淳進前奏曰,令于把門將,領宗親·文武二品以上參班次,出標信擧行,何如?上曰,所受標信擧行可也,引儀引宗親·文武二品以上入就位,贊儀唱鞠躬四拜興平身,宗親·文武百官,行四拜禮訖,代致詞官,陞自西階,進當座前俯伏跪,贊儀唱跪,宗親·文武百官跪,代致詞官,讀致詞訖,俯伏興降復位,贊儀唱俯伏興四拜興平身,宗親·文武百官俯伏興四拜興平身,宣敎官朴永輔,陞自東階就位,啓朝進當座前,跪啓傳敎,俯伏興,由東門出,詣宣敎官之北,展敎官二人,對擧敎書案隨之,啓朝取敎書授永輔,永輔跪受,以授展敎官,展敎官跪受立對展,贊儀唱跪,宗親·文武百官跪,永輔讀敎書訖,降復位,展敎官以敎書置於案,贊儀唱俯伏興四拜興平身,宗親·文武百官俯伏興四拜興平身,贊儀唱跪搢笏三叩頭,宗親·文武百官跪搢笏三叩頭,贊儀唱山呼,宗親·文武百官拱手加額曰,千歲,唱山呼曰,千歲,唱再山呼曰,千千歲,贊儀唱出笏鞠躬四拜興平身,宗親·文武百官出笏鞠躬四拜興平身,展箋官二人,對擧箋案,由東門入置於座前,宣箋目官,陞自西階,入詣箋案南俯伏跪,展箋官跪取箋目對展,箋目官讀箋訖,俯伏興降復位,展箋官以箋目還置於案俯伏,宣箋官李升洙,陞自西階,入詣箋案南俯伏跪,展箋官跪取箋對展,贊儀唱跪,宗親·文武百官跪,升洙讀箋訖,俯伏興降復位,贊儀唱俯伏興平身,宗親·文武百官,俯伏興平身,典儀陞自西階,詣殿階上當前跪,啓禮物函請付攸司,如儀擧行訖,通禮陞自西階,進當座前,跪啓禮畢,上降座,通禮跪啓請釋圭,上釋圭,啓朝跪受圭,領府事趙寅永,領議政鄭元容,判府事權敦仁,左議政金道喜,判府事朴晦壽進前奏曰,日候猶冷,勞動旣多,聖體,若何?上曰,一樣矣。寅永曰,今日賀禮己成,宗祊大慶矣,通禮跪啓請乘輿,上乘輿,由仁政門·肅章門,入協陽門,載淳請出標信解嚴,由宣化門還內,諸臣以次退出。
上在昌德宮。停常參·經筵。
藥房提調金學性,左副承旨洪祐喆啓曰,寶鑑親上,聖孝冞光,臨殿受賀,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣,卿等不必入侍矣。大王大妃殿·王大妃殿·中宮殿口傳問安。答曰,知道。
洪祐喆,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
洪祐喆啓曰,明日常參·經筵,取稟。傳曰,停。
又啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
又啓曰,同副承旨金漢淳,今日不爲仕進,卽爲牌招,何如?傳曰,允。
又啓曰,禁衛營將官來言,今日,本營軍兵,日次私習云矣,敢啓。傳曰,知道。
又啓曰,御營廳將官來言,今日,本廳軍兵,日次私習云矣,敢啓。傳曰,知道。
注書洪鍾雲病代,以李秉文爲假注書。
注書韓敬源病代,以鄭健朝爲假注書。
鄭健朝在外代,以曺錫輿爲假注書。
傳于洪祐喆曰,寶鑑親上太廟時,禮房承旨加資,入參承旨·閣臣,竝各兒馬一匹賜給,翰注,竝各加一資,資窮者代加,廟司令,竝陞敍,直長副奉事,竝陞六。
傳于洪祐喆曰,今番賞典中,一人雖兼數事,無得疊受,今日政皆令下批。
傳于洪祐喆曰,政官牌招開政。
洪祐喆啓曰,行都承旨李啓朝,行左承旨金景善,不爲仕進,行右承旨徐戴淳,右副承旨李玄緖式暇,同副承旨金漢淳牌不進,院中只有臣一人,伴直無人,行左承旨金景善,所當牌招,而拘於廳規,不得請牌,何以爲之?敢稟。傳曰,牌招。
以同副承旨金漢淳牌不進罷職傳旨,傳于洪祐喆曰,只推。
洪祐喆啓曰,行左承旨金景善牌不進推考傳旨,今方捧入,而院中只有臣一人,伴直無人,同副承旨金漢淳,旣有只推之命,更爲牌招,何如?傳曰,允。
又啓曰,明日次對,兩司當爲進參,除在外·未署經外,呈告人員,竝待開門牌招,何如?傳曰,允。
又以內醫院提調意啓曰,副提調李啓朝,今日問安,不爲仕進,卽爲牌招,何如?傳曰,允。
又以漢城府言啓曰,拯活人十五名以上者,抄啓事,曾有定式矣。卽接西部都事鄭基秊所報,則今年潦雨,江水漲溢,麻浦契·土亭里契·沙村里契·唐人里契·栗島契五契民戶,盡爲漂沒,許多人命,幾至渰溺,而麻浦契閑良梁景洙·金勝哲·朴之恂,土亭里契閑良張志國,嘉義安載豐,沙村里契閑良黃基俊·金致興,唐人里契閑良南斗明·金相翼,栗島契閑良李命秀·丁若仁·裵舜燁等十二人,各持隻般,冒入汹湧之中,拯活人命,或爲二十三四名,或爲二十五六名,南部都事李鎬肅所報,則箭串一·二契·中村契·瓦署契·漢江契民戶,幾爲漂沒,屢百人命,將盡渰死,而箭串一契閑良洪達奎·金興鎭,前萬戶韓錫璡,閑良宋道民·金光裕,二契閑良金伯龍·李文英·崔鶴聲,出身李光宅,閑良金啓柱,中村契閑良吳士天·文源章·金仁福·徐浩運,瓦署契折衝盧辰達,前哨官李世默,嘉善朱弘錫,漢江契閑良朴麟旭·鄭運謙·朴根弼,出身玉基,嘉義李億,閑良張舜華·申長孫,嘉義尹致大,嘉善朴之煥等二十六人,各持般隻,突入風浪,拯活人命,或爲二十八九名,或爲三十一二名,北部都事閔致序所報,則望遠亭契·合井里契·〈汝矣島契〉·舊里契·水色里契五契民戶,幾盡漂沒,數百人命,將爲渰死,而望遠亭契閑良朴英根,前萬戶張漢文,閑良李大根·李景夏,合井里契閑良金孟·柳垈,出身金時恒,汝矣島契閑良朴完喜·崔殷福,前萬戶金應律,副司果梁殷柱,舊里契出身車靜仁,前別將金奎亨,水色里契前主簿金致衡,閑良朴鳳旭,嘉善南命洽,前郞廳白重燁,前萬戶金暻民等十八人,持般突入,拯活人命,各爲三十三四名是如云,更加査實,則果如各部所報矣,其在激勸之道,宜有褒賞之典,令該曹稟處,何如?傳曰,允。
又以刑曹言啓曰,今此慶科庭試親臨卽日放榜時,天童軍,自本曹,各司貢人等處,分排待令,而文科則全數定給,武科則只給甲乙科事,曾有定式矣,今亦依此擧行之意,敢啓。傳曰,知道。
掌令李秉植·申鍾益,持平金棱,獻納沈宜元,副校理朴永輔,修撰洪翼爕等啓曰,噫嘻痛矣,書九之罪,可勝誅哉?亂臣賊子,從古何限,而窮凶絶悖,未有如裕賊,裕賊之根窩,卽書九庚申一疏是已,其疏之上下屢千百言,閃忽疑眩,莫可摸揣,而指意肯綮,專在於彼固曰四條,外托義理之說,而內售沮戲之計,陽爲承順之態,而陰爲惎間之謀,語脈所歸,手脚莫掩,言之體粟,不敢痛陳其逆節,思之膽掉,不忍歷擧其罪案,而傳敎中前芧裕賊之敎,實是燭奸之禹鼎,照魔之秦鏡也,於戲,我正宗大王五晦筵敎,卽明諭御極後用舍進退,斷自淵衷之意,而書九乃敢杜撰聖旨,動搖大計,凶圖禍心,一轉而爲裕賊,如印一板,如貫一串,終至有宜學之遺醜餘孽,得以藉口,許之以闡明,稱之以對揚,此豈一朝一夕之故哉?涓涓之流,始自書九,而滔天於裕賊,餘波於宜學,顧今拔本塞源之方,在乎先正書九之罪,而鬼誅已加,王章莫伸,輿情之憤鬱,何時可洩,世道之憂虞,何日可弭,請書九,亟施追奪官爵之典,答三司曰,不允。
掌令李秉植·申鍾益,持平金棱,獻納沈宜元等啓曰,噫嘻痛矣,國榮之通天罪惡,萬戮猶輕,千剮難贖,而尙屈王章,是可曰國有常刑乎?噫,諸賊之眼無國母,恣行胸臆,危逼之逆節,憯毒之凶計,暗相綢繆,罔有紀極,主張者榮賊,亂逆之犯分干紀者,從古何限,而豈有若此賊之至凶極悖者乎?雖以弘·瞻之凶肚,來·黯之毒手,未足以喩其惡也,此實載籍所無之極惡大憝,而聲討未加,鬼誅先及,一國之公憤,鬱而未洩,三尺之邦憲,久猶莫伸,至今追思,不覺骨靑膽掉而髮豎眦裂也,當此義理大明,凶逆嚴討之時,藥院之日記,旣已査出,臺臣之緘辭,如是明的,則追奪之當律,不容一刻少緩也決矣。千罪萬惡,咸萃一身,製給凶疏,沮遏大計,煽動人心,潛圖國脈者,已有浮於莽·溫之凶,而幸賴我正宗大王廓揮乾斷,特降允兪,而傳旨未卽頒下,典刑尙稽快施,神人之憤惋,容有極哉,請物故罪人國榮,亟施孥籍之典。噫嘻痛矣,賊裕之罪,可勝誅哉,辛酉夏一疏,包凶蓄禍,暗售梟獍之腸,都人尹姞等句語,排布陰譎,曲突徙薪之援比,指意凶憯,卽此一段,其沮戲大婚之凶肚,背馳正宗大王之逆節,綻露無餘,渠以今日北面之臣,乘國運不幸之時,而疑亂熒惑,潛圖不逞之計,是可忍也,吁亦憯矣,亂臣賊子之干常犯紀,終古何限,而豈有若此賊之窮凶絶悖者哉?且其所納爰辭,見捉文書中不道不滿之說,愈出愈凶,至於外朝不知之言,詩句引用之意而極矣,而末乃以渠之傍祖權鞸時事,隱然自況者,尤何等窮天地所無之極逆大憝也,凡在橫目之列者,莫不骨驚膽掉,直欲手磔口臠,而賦性獰慝,忍杖抵賴,王章未伸,鬼誅先及,神人之憤痛,容有極哉,噫,原疏之陰憯,逆腸難掩,鞫招之凶慝,斷案已成,雖未及結案,便是已結案之劇逆,而且於安默·魯賢·在民三賊伏法之後,其凶謀逆節,尤益彰著,此與身死旣久之後追律之例,大有異焉,不可援用尙魯追施之律,請物故罪人裕,亟施孥戮之典。噫嘻痛矣,亂臣賊子,何代無之,而豈有如許祿之窮天地亘古今,至凶至悖,罔測不道之賊耶?八字凶言,一世傳播,聽之骨顫,思之髮豎,而特以證據無人,根因莫知,聲討之擧,至今未行,遂使劇賊臥斃,輿憤莫泄,古今天下,寧有是耶?何幸乾道孔昭,元惡斯得,知申之疏,打破其眞贓,重臣之奏,繼以爲明證,嗚呼,尙忍言哉,一種不逞之徒,乃敢讐視我君父,必欲謀危我宗國,梟音獍舌,脈絡相通,蛇糾蚓結,腸肚互連,量·能之殊塗共轍,無不干犯於莫重莫大,煥·裕之獲法傳神,莫非誣逼於不忍不敢,國勢日就岌嶪,倫彝幾至斁喪,千怪百變,疊生層出,以至於達賊不道之奏,如貫一串,苟究其本,則莫不原委於漢祿,根柢於漢祿,求之牒,未有如此賊之窮凶絶悖者也,食肉寢皮,已矣無及,瀦宅破家,尙云輕典,追奪之律,雖幸蒙允,孥戮之請,尙此靳兪,至以自有受敎爲批,臣等誠不勝抑塞悲憤之至,殿下試思之,前乎漢祿而豈有如漢祿,後乎漢祿而豈有如漢祿,剖斬之律,劓殄之誅,設或創行而施之,誠未爲過當,則惟此追奪之名,雖謂之生前一律,而顧其擧行,則不過是收奪告身而已,以此律而施之於此賊,果何以快雪君父之讐,少洩臣民之憤耶?适·雲之所不敢,而此賊敢爲之,鏡·夏之所不忍,而此賊忍爲之,烏可以曾有受敎,不之權變,一味膠鼓,致使當行之天討不行,必伸之王法不伸也哉,且況凶種逆孽,尙繁其徒,豈可使戴頭假息,依舊跳踉,以貽國家無窮之憂,以遺臣民共戴之恥耶?應行之律,不容晷刻少緩,請逆賊漢祿,亟施孥戮之典。噫嘻痛矣,亂臣賊子,從古何限,而豈有如龜柱之窮凶絶慝也哉?其許多罪惡,許多逆節,擢髮難數,罄竹難書,而以渠地處,不念報效之道,徒懷凶譎之腸,始因傾軋之習,而潛畜禍心,長其覬覦之計,而遂懷凶圖,必欲傾覆我宗社,動搖我國本,群聚凶徒,自作窩主,醞釀既久,排布愈密,八字凶言,一串貫來,同室之內,腸肚相連,若其根柢也源委也,莫非此賊,而得保首領,臥斃牖下,凡今日含生之倫,孰不腐心痛骨,如不欲生,而最其大明律一事,卽有天地君臣以來,所未有之極逆大憝也,思之膽掉,言之骨靑,直欲手磔口臠,食肉寢皮者也,且況不道之凶計,有自來於當時,潛藏之禍機,愈益肆於今日,譸張糾結,種下生種,裕·玉·煥·達之凶謀祕計,莫不傳神於此賊,護法於此賊,而跪敦之律,燃卓之典,尙未快施,神人之憤,尙有極哉,向來追奪之擧,不足爲此賊之當律,況其梟獍之凶種尙遺,國家之隱憂無窮,請追奪罪人龜柱支屬應坐之律,一依尙魯例,施以散配之典。噫嘻痛矣,窮魁亂本,從古何限,而豈有如鍾秀之至凶絶悖者哉?本以奰慝之性,濟以陰譎之行,撐腸拄腹,都是禍心,聽言觀眸,罔非戾氣,平生伎倆,專在於凶國而讐君,晝宵營爲,亦出於戕人而害物,好惡所到,忠逆立判,利勢所在,逋逃咸萃,附己者謂之向國,而奬拔汲引,如恐不及,異己者謂之背馳,而擠陷網打,無所不至,於是,助虐逞凶之徒,擧皆爲羽翼,逐臭䑛瀝之輩,莫不受其指使,傳授凶圖,釀成煥·日滔天之禍,鼓唱悖論,馴致裕·玉讐國之計,一番逆變起而罔不根柢於渠,一番凶獄出而罔不窩窟於渠,渠之血黨死友,擧皆干犯天討,以誅以奪,而以渠鯨鯢之魁,獨爲漏網之魚者,蓋緣其凶焰雖死不衰,餘威歷久尙熾,根窩更有之論,指目有歸,而無敢連討者,明白洞快之敎,聖批昭揭,而無敢對揚者,一世腐心,而擧朝緘口,有識憂歎,厥惟久矣,何幸乾道孔昭,自作難逭,渠之平生斷案,無端呈露於爲其卵育吹噓,感德思報,願爲鍾秀一死者之口,則雖使鍾秀,對質於鞫庭,必將滿口輸款,而無一辭自明之端矣。噫,敬·觀之窮凶而染成者渠也。龜·祿之絶慝而掩護者渠也,渠以爲見驅,則觀鎬曰見驅,渠以爲非逆,則觀鎬曰非逆,耳濡口滑,看作茶飯,先入之見,掩諱不得,慣聞之處,丁寧納招,則龜·祿·秀·敬之和盤托出,打成一片之狀,至是而畢露無餘矣。大抵鍾秀之一生藉口,欺人而欺心者,卽不過渠所謂士流也,渠所謂義理也,而論其行己,則發跡於逆戚之門,而爲其私狎之客,托身於榮賊之家,而備盡諂諛之態,至勸其兄願留榮賊,究其情狀,卽一患得之鄙夫,則渠所謂士流,吁亦醜矣。且夫渠所謂義理者,本出於逆祿之凶論,賊龜之陰圖,而直是作賊作逆之一大斷案耳。噫,彼龜·祿輩,包藏不軌,謀危宗社,及夫國本已固,凶計莫售之後,鍾秀以其血黨,自知無幸,乃以死中求生之計,說出渠輩所謂義理二字,以爲掩護龜·祿輩眞贓之妙籌長策,龜·祿之眞贓旣掩,則鍾秀之身計得矣,鍾秀之身計旣得,則龜·祿之眞贓掩矣。其一而二,二而一之狀,不亦凶且憯乎?惟我正宗大王至精至微之義,昭揭日星,建天地而不悖,俟百世而不惑,則雖有怪鬼十千輩,寧或售疑亂之計,而鍾秀敢以掠美之術,欲爲立幟之資,指無謂有,眩惑群聽,有若怪鬼不逞之徒,眞箇爲朝夕壞亂之擧,而非渠則莫可扶植者然,肆然上逼於莫重莫嚴之地,以是而脅持君父,以是而威喝朝野,魯賢之逆變,由是而醞釀,達淳之邪說,由是而源委,候班不參之逆節在此,史局割席之凶肚在此,而改跪時違牌,幸行後悖論,皆其逆謀慝計之昭不可掩者矣,至於逆敬之三條凶言,卽自鍾秀圈套中出來,而賊觀之謂龜賊義理主人之招,亦由鍾秀悖舌中薰襲,則前後情跡,沕然相符矣。臣等合辭所陳,剽竊先王之義理,矯誣先王之秉執者,政謂此也,及其家計已成,手段漸滑,則誣衊無所不至,譸張無所不有,筵本二跋,旣伏罔赦之案,讆言五條,莫掩自唱之跡,入告出語,變幻無常,左闔右捭,機關至密,千罪萬惡,擢髮難數,而臣等之最所憤嫉而痛惋者,又有在焉,以渠之眷遇也邇密也,逆祿之八字凶言,旣已自渠口傳說,賊龜之乙未冬悖說,亦必先他人聞知,卽何不於正宗大王一初淸明,庶政維新之會,斷去宿處,嚴斥凶論,使夫迷溺不悟者,曉然知龜·祿之不可染跡,而乃反附麗依歸,推詡尊仰,壞亂世道,詿誤人心,以致許多逆變,無限厲階,而其惡稔矣,其禍極矣,若使當日朝廷之上,初不生出一鍾秀,則龜·祿之賊勢,何由而鴟張,龜·祿之餘醜,孰從而蚓結乎?然則今日國勢所以至於痛哭流涕之境者,雖源於龜·祿,而助成者鍾秀也,雖發於敬·觀,而主張者鍾秀也,則論其罪犯,有浮於龜·祿·敬·觀,而敬賊已施之律,尙難貸也。龜·祿應坐之典,烏可已乎?特以大官之曾忝也,鬼誅之先加也,故依律處斷,雖恨未及,尙魯已例,在所不已,幸賴乾斷廓然,天討亟行,鍾秀黜享追奪之請,雖蒙快允,而梟獍之凶種尙遺,國家之隱憂無窮,請追奪罪人鍾秀支屬應坐之類,一依尙魯·漢祿例施行。噫嘻痛矣,今此鍾·振兩賊之凶,思之膽掉,言之骨靑,蓋其陰謀逆節,适·璉之今又出也,凶言悖說,雲·海之所不道也,是乃窮天地亘宇宙之極惡大憝,雖幸天討略行,王章少伸,尙何足快洩神人之憤也哉?鍾一則藉其門蔭,獲沾祿仕,國家何負於渠,而梟心獍腸,與生俱生,幸西賊之有警,則十七字刀割分院兵助勢之策,湖南伯得差之願,無非劇逆之斷案,而乃與振采·友文等,結爲血黨,五字八字之凶言,猶爲不足,而必以二字至不道之言,和應於合有變通之說,其至街路上訩訛而極矣。振采則伎倆妖慝,行止閃忽,出沒京鄕,左道誑惑,連腸接肚於鍾一·光友之徒,憑藉讖緯之書,濟其邪誕之術,二萬石軍糧之積庤,縉紳家火具之潛埋,七字刀割指卯日而擧事爲期云者,莫非做作妖言,煽動人心之計,而十字刀割十三日至凶之說,與鍾一,一而二,二而一,似此今古所無之逆,不可只施治逆之常典,适·雲已行之例,不用於此兩賊,而將何施乎?請大逆不道罪人鍾一·振采,竝施适·雲之例。逆賊友文,跡本卑微,性又奸慝,投身於鍾一,甘作爪牙,許心於振采,結爲兄弟,托鍾一於振采,則謂以可用,薦振采於鍾一,則稱有神術,逆賊光友,本以鄕曲賤孽,托爲凶徒死士,父事振采,兄事友文,八字刀割欲輸軍糧,則轉到南陽,凡爲群凶之指使,率皆挺身而樂赴,十二字刀割將臣家將欲火攻,所營何事,店舍綢繆之言,致後丁寧和應,南中兵火之說,延壽爛熳酬酢,卽此數段,已足爲諸賊之眞贓斷案,至於正月十三日凶言,卽是窮宙亘宇所未有所未聞之極逆情節,而無不參聞,無不參知,則罪止誅身,失之太輕,王章不嚴,輿情未洩,請逆賊友文·光友,加施孥戮之典,致後·延壽,竝施孥籍之典。噫嘻痛矣,逆賊之變,振古何限,而豈有如肇源之極逆大憝窮凶絶悖者哉?渠以世祿之臣,偏被聖朝之恩,八座兜攬,已極於榮顯,一門盤據,不離於權要,苟有一分人心,宜思百倍圖報,而其奈梟獍之性,與生俱生,鬼蜮之謀,非今斯今,攘臂努眼,罔非戾氣,柱腹撑腸,都是禍心,至於甲戌之冬,肆發至凶至憯罔測不道之說而極矣,其罪犯於莫重莫嚴,爲賊爲逆之狀,此誠神人之所共憤,王法之所不貸,凶如肇賊,逆如肇賊,而使之假息海島,共戴一天,已不可曰世有三綱,國有三尺,況今未伏顯戮,先被鬼誅,生前失刑,已極痛惋,死後當律,不容少緩,請物故罪人肇源諸子,亟施散配之典。噫嘻,宜學,以卑微之流,賦憯慝之性,行己則巧佞,而善爲狐媚,發跡於陰邪,而養成虺毒,屢竊踰濫之職,而睯不知分,常蓄希覬之心,而急於射利,敢以嘗試之計,投呈凶慘之書,悍然發之於口,卽此一款,合施萬戮,而至若下段所云義理二字,卽我上下大小三十年秉執而遵守者也,今安有晦明之可言,而渠乃陰懷惎譖之謀,公肆疑亂之說,反復閃忽,指意絶悖,此蓋逆裕·書九輩所嘗沿襲之套語也,且以鞫招觀之,稱煥之以君子,詡書九以名疏,則裕賊之亂逆情節,書九爲之前第,宜學爲之後殿,一串貫來,首尾和應之眞贓斷案,於此焉畢露矣,然渠以蟣虱之賤,不識魚魯之辨,烏知義理之果爲何物,闡明之當爲何道哉?此必有暗相綢繆,先設機關者,而盤覈許久,端緖未究,此已輿憤之所共切,隱憂之所愈深者也,況今天網甚恢,凶種尙遺,治逆之節,終有所未盡者,請正法罪人宜學諸子,亟施散配之典。噫嘻痛矣,亂臣賊子之凶國禍家,從古何限,而豈有如鶴秀之至奸絶憯者哉?渠本梟獍成性,虺蜮化身,伎倆則戕人害物之天生肖小,經營則凶國禍家之世濟元惡,狡黠狠愎,自是家庭之傳襲,狐朋狗黨,看作淵藪之陰祕,蓋其世守龜·祿之悖論,背馳國是,爲賊立幟,兇圖逆節,所由來者久矣,特以門戶之爀舄,資歷之華膴,始也聖念,未嘗不假借,則苟有一分秉彝,宜其百倍圖報,而患得之在心,轉成驕濫,貪權之不足,愈益縱肆,百惡竝萃,萬妖俱備,欺君罔上,貪天爲功,已是渠罔赦之罪,而最其無將不道之眞贓斷案,卽惎構是已,惎構二字,是何等人臣極罪,而奈其逆肚潛蓄,毒牙密厲,賊肇之情節,綻露無餘,則自知其難逭,逆敬之罪犯,締結有案,則卒與之同歸,於是乎疑懼之心,翻成怨懟,揣摩之計,專事壞亂,必欲讐視國家,煽禍朝著,至以惎構之潛計,敢售於莫重莫嚴之地,甘自歸於斁敗人彝,滅絶天常,正所謂窮天地亘萬古所未有之劇逆大憝也,幸賴淵鑑孔昭,雖奸萌之逆折,特緣山藪包容,致常刑之尙逭,一國之輿論久沸,十年之積鬱未洩,惟我殿下,乃於一初歲首,端門受朝,先擧元惡,洞諭慈聖之所悉燭,明示天討之所亟行,乾斷赫然,魑魅莫逃,庶幾王章快伸,輿憤痛洩,而遽從惟輕,只施島棘,干係如此賊,負犯如此賊,依舊假息,顯戮不加,則典憲自此隳壞,亂逆無所懲畏,思之及此,寧不懍然而寒心哉?請楸子島荐棘罪人鶴秀,亟令王府,設鞫得情,快正典刑。噫嘻痛矣,自古亂逆何限,而豈有如魯敬之凶譎奰慝,蔑倫悖紀者乎?平生伎倆,無非戕人害物,晝宵營爲,都是凶國禍家,兜攬華膴,躐躋崇顯,朝家於渠,恩至渥也,而不思報效之道,忽生憾懟之意,乃有生死不得,抑情仕宦之說,此何等時,强抑其情,乃敢萌心,公肆發口,自露鬼蜮之情態,莫掩梟獍之腸肚,當大婚爰定之初,卽一國慶祝之會,而渠乃陰懷惎憯,極其誣悖,傳襲於賊裕,護法於賊裕,潛蓄包藏,和盤托出,顯售不滿,倡爲悖說,動搖沮戲,斷案斯著,故雖以先朝曲加包貸之處分言之,至有言行不謹之敎,昭如日星,嚴若鈇鉞,則其言凶圖也,其行逆節也,不謹則無將,無將則必誅,其無君無母之心,不道不敬之律,歷萬世而掉脫不得者也,況於今日,義理尤急闡明,而何幸乾道孔昭,天討大行,追奪之律,才有成命,神人之憤,庶可少洩,而罪止追奪,不足以稱其惡,剖戮跽斬,雖難用於古法,瀦家孥籍,亦自有於彝典,況其凶種餘孽,尙此假息,書所稱殄滅無遺,無俾易種者,不施於此賊,而將於何施,請追奪罪人魯·敬,亟施孥戮之典焉。噫嘻痛矣,亂臣賊子,從古何限,而其窮凶極逆,豈有如陽淳者哉?渠以世祿遺裔,蒙被國恩何如?而生得梟獍之性,潛畜虺蝮之毒,敢於哀遑罔極之時,欲逞悖逆至憯之計,指嗾賊晟兇國之類,圖出逆度投疏之擧,其疏中句語,殆有浮於雲·海之逆節,思之膽掉,言之髮豎,渠之綢繆謀議,爛熳和應之跡,非但翰模之供,節節指的,復有晟賊之招,一一吐實,面目雖換,腸肚相接,與賊晟逆度,一而二,二而一也,惟其狠毒之物,抵賴爲事,竟至於鬼誅先加,三尺之邦憲,終未快伸,一世之輿憤,去而益切,跪斬之刑,雖未得行,尙度已施之律,何可不施於此賊乎?請物故罪人陽淳,亟施孥戮之典。噫嘻痛矣,世變日生,亂逆層出,以至於今日正喜而極矣,賊度之庚寅凶疏,卽亘萬古所未有之劇逆大憝也,然而露名而投呈者尙度也,而暗地授意者正喜也,指使而粧出者晟賊·陽淳也,而因人傳草者正喜也。正喜之情節,陽淳知之,故陽淳之招辭,正喜出焉,其源流脈絡,照應貫通,而和盤托出,昭不可掩,梟獍之腸肚相連,鬼蜮之情狀叵測,覆載之所不容,王法之所必誅也,奈其賦性悍毒,兼以頑忍,屢次嚴訊,一向抵賴,凶憯之圖,陰祕之跡,終不輸款,而敢謂援證之中斷,期欲自作之掉脫者,尤極痛惋,更加嚴覈,明正其罪,一時爲急,大僚之箚,蓋出於嚴獄體重法理之義,而遽有減死安置之命,臣等聚首愕眙,竊不勝憂歎之至,我聖上欽恤審克之德意,臣等豈不欽仰萬萬,而渠之尙逭收司之律,已切失刑之歎,況是今獄之逆窩也罪首也,而終不克窮覈,遽爾酌處,揆諸鞫體,有漏網之憂,論以邦憲,有解紐之慮,義理方明而更晦,隄防莫嚴而將壞,亂臣賊子,無所懲戢,思之至此,寧不懍然而心寒哉?請大靜縣圍籬安置罪人正喜,亟令王府,更爲設鞫,快正典刑。噫嘻痛矣,紀淵之罪,可勝誅哉?性本凶譎,行又奰慝,外面則不離騙儈之惡習,指意則罔非禍心之包藏,兜攬華膴,席乃兄而愈益驕濫,縱恣胸臆,鉗一世而漸使氣勢,罔念聖朝拂拭之恩,積有平日貪戾之心,同朝之指目已久,擧世之扼腕亦多,而此猶屬薄物細故耳。以今番鞫獄事言之,接翰模而寬譬,其所寬譬者何譬,與晟賊而授計,其所授計者何計,情莫掩於延蔓,意專在於嫁禍,自唱自和,期欲網打,是可忍也,孰不可忍也,噫,丁亥代聽以後,渠之兄弟,乃於政令之間,顯肆誹謗,甘自歸於大戾,則自生懼怯,粧出左右無當之疏,欲逞其凶圖者,與其兄,一而二,二而一也,憯計將售於湛滅,重犯莫逃於惎間,而以我純祖全保之聖意,翼考仁孝之盛德,雖不置辟於當時,今於罪惡彰露之後,亟施當律,不容少緩,而況伏聞日昨賓筵,慈聖隱痛之敎,仰認積久大僚聲討之奏,又極嚴峻,承聆諸臣,無不掩抑,退益憤惋,以若亘萬古所未有之逆憝,豈可使一刻容貸於覆載間乎?請古今島安置罪人紀淵,亟令王府,設鞫得情,快正典刑。噫嘻痛矣,亂臣賊子,從古何限,而豈有如醇壽之至凶絶悖者乎?本以陰慝之性,敢生樂禍之心,結交匪類,所綢繆者凶謀也,九字刀割晉鏞家夜會,鍾協處參席,互相酬酢,俱極凶憯,證招如執左契,干犯已成斷案,神人之所共憤,覆載之所難容,萬戮猶輕,三尺已施,而不可止誅其身而止,請謀反大逆不道知情不告罪人醇壽,亟施孥戮之典。九行刀割噫嘻痛矣,島配三罪人之罪,可勝誅哉,李鍾協,妖樂之至親,逆晉之切戚,破字妖夢,曾所參聞,酒席凶會,亦在渠家,卽此一款,已是斷案,徐永淳,延接悖孫,率畜妖壻,綢繆情節,掩諱不得,孟鶴述三行刀割配薄勘,失刑甚大,雖以遠配諸罪人言之,李準假托山訟之說,六字刀割李晉錫,寅緣英熙,四字刀割尹永植,作伴鶴述,十二字刀割稷周五字刀割鄭基元十七字刀割配之典,終涉寬假,請島配罪人李鍾協·徐永淳·孟鶴述,遠配罪人李準·李晉錫·尹永植·洪稷周·鄭基元等,更令王府,嚴鞫得情,明正典刑。噫嘻痛矣,世變層生,亂逆何限,而豈有如今番捕廳諸賊之至憯絶悖者乎?嘻,彼兩女,俱以至微至賤之妖物,白做如狂如譫之凶說,乃敢譸張,無難傳播,甘犯萬戮猶輕,千剮無惜之罪,至如賊鐸,本以蟣蝨之賤,素蓄梟獍之腸,以不忍聞不忍道之凶誣悖說,稱以上變,又從而傅會增衍,發之於口,筆之於書,作此窮天地亘萬古所無之逆變者,思之膽掉,言之髮豎,如許窮凶極惡之妖女逆豎,孰不欲手磔而口臠也哉?設鞫正法,王法卽然,而大僚求對,直請處分者,以其辭語極凶,無以如法問招也,第念凶如此賊,妖如此賊,未加肆市之典,而誅止其身,戮不及孥,則其可曰國有三尺乎?聖批若曰,固當以大逆議律,則此賊之爲大逆,旣已洞燭之矣。又若曰,律後加律,實關格例,臣等竊以謂,振古所無之凶賊,何可膠守於格例,使王章未伸而輿憤莫洩乎?請梟首罪人澤,捕廳勘斷罪人金·河兩女,竝亟施大逆之律。噫嘻痛矣,李永憲之罪,可勝誅哉,渠以韎韋之裔,濫廁文纓之列,理宜恪守本分,折節謹畏,而奈其虺毒成性,梟心莫化,昂然以達官自居,妄欲與士夫相肩,卽其面貌,已非吉祥,究厥心腸,都是忮險,竟至有今番投匭,而無嚴不敬之罪,無所自逃矣,謂人主可誣,則外藉朝臣,而內實逼於莫嚴,謂此時可乘,則影借言事,而形莫掩於惎亂,況慈殿所無之句語,無難擅唱而姿宣,一筆句斷,無所顧忌,蓋其擯落之蹤,恒懷怨懟,傾巧之習,積伺時會,雖至於誣聖躬而矯慈旨,在所不恤而然也,處分傳敎中挾雜二字,雖出於大聖人山藪包容之盛,而卽其事而誅其心,是奚但挾雜而已乎?島置之典,未足以懲癉,國言之沸,可驗其公共,況以渠卑微,決知無獨辦之理,則暗地伏莽,嗾囑指使,必欲好亂樂禍,投間嘗試,爲國家無窮之害者,灼然可見,築底盤覈,期翻窩窟,卽靖世敎壹民志之大機會也,請金甲島安置罪人李承憲,亟命王府,具法拿鞫,期於得情,明正典刑焉。噫嘻痛矣,劇逆大憝,從古何限,而豈有如秉鉉之罪也哉?本以狠毒之物,挾其奸黠之性,千妖萬惡,咸萃一身,陰謀祕計,積有平素,兜覧華膴,氣焰鴟張,孤負委寄,放恣跳踉,脅制朝廷而專肆欺蔽,擅行威福而敢售藉賣,貪饕無厭,則假托公用,廣聚私財,眩幻無忌,則擠陷異已,訾毁朝廷,無非極罪,而眼無君父,甚至於殿陛趨走,不知尊敬之禮,咫尺奏對,少無嚴畏之心,此又人臣之大不敬也,最其宮闈之深嚴,而伺察窺覘,已是渠三尺之案,而辛丑岐貳之論,乃敢萌諸心而發諸口,是可忍也,孰不可忍也?刀剮手磔,猶不足以伸王章,食肉寢皮,亦不足以快輿憤,卽是國人皆曰可殺者也,凶如賊鉉,逆如賊鉉,而妖腰亂領之尙此假息者,古今天下,寧有是哉?加之以妖龜凶鳳,聚首綢繆,罔非禍人家國之事,此所謂是父是子,共濟其惡者也,言之髮豎,思之膽掉,以若負犯,豈可但以加棘而止,而晷刻容貸於覆載之間乎?請巨濟府加棘圍籬島置罪人秉鉉,亟令王府,設鞫得情,快正典刑焉。噫嘻痛矣,李穆淵之罪,可勝誅哉?向來一疏,雖出於公共之論,而至若一二句語,旨意叵測,關係不輕,翼宗時擯而遠之,則初無可據,而肆然提說,隱然若實有事者然,惎間二字,是豈章奏間遽爾登聞者,而無所指的,疑眩說去者,抑出何意,欲爲聲討逆鉉之罪案,則何患無臚列之辭,而以此二句,乃敢攙入者,寧不駭愕,寧不痛惋乎?人臣告君之辭,雖一言一字,何等審愼,何等謹嚴,而前一句,則是先王所未有之事也,後一句,則是人臣不敢道之語也,則豈可以其論事而有所容貸乎?重罪自速於矯誣,悖習莫掩於譸張,此群情所以愈久而鼎沸者也,以若干係,豈可圍籬而止乎?請荏子島圍籬安置罪人李穆淵,亟令王府,設鞫得情,快正典刑焉。答兩司曰,不允。
掌令李秉植·申鍾益,持平金棱等啓曰,噫嘻痛矣,世道詿誤,義理晦塞,至於今番秋曹罪囚而極矣,渠以鄙悖之流,潛蓄凶憯之計,肆發通文,投諸賢關,遣辭陰險,引用凶悖,字字狡慝,句句閃忽,耳目難掩,手脚盡露,聞者髮豎,思之膽掉,固當卽地設鞫,不日正刑,而只令秋曹,盤覈情節,略加刑訊,旋卽酌處,雖出於大聖人好生之德,豈有亂言不道,自服遲晩,而罰止島配,假息覆載之間者乎?若以言出卑賤,事已勘處,置而不論,其可曰闡義理而嚴懲討乎,請古今島爲奴罪人韓鼎鎭,亟令王府,卽爲拿來,嚴鞫得情,快正典刑。國綱解紐,世變層生,至於今番科獄而極矣。噫,彼閔達鏞,以若名門世祿之裔,有此換名盜科之變,計在逆取,不顧傷風之嫌,眼無國法,甘犯欺天之罪,擦換他封,眞贓已露,忍杖不服,情節至憯,秋査捕供,斷案已成,王府當律,關石自在,而以聖上好生之德,追肅廟已施之例,不待輸款,遽下酌處之命,揆以科體,終涉失刑,參諸王章,何由懲後,其弟述鏞,同爲作奸之狀,衆招明的,可謂是兄是弟,而未及竝覈,竟歸漏網,刑政乖損,輿憤益激,請旌義縣爲奴罪人閔達鏞,更令王府,拿鞫得情,快正邦憲,閔述鏞,亦令該曹,捉致嚴問,照律勘斷。新除授持平李漢永,時在黃海道海州地請斯速乘馹上來事,下諭。答府曰,不允。下諭事,許遞。
獻納沈宜元啓曰,梟示罪人性世與劇逆載榮,一而二,二而一也,換看軍服,潛入禁庭,粧出纏帶,暗售網打,是何等排布設施,是何等凶謀祕計也,設鞫七朔,根因窩窟,終未究覈,只施梟示之律,輿情之憤惋,固無可言,而不可以已爲梟示,不施當施之律,請梟示罪人性世,亟施孥戮之典。噫嘻痛矣,人心淊溺,世變層生,至於秋曹罪囚而極矣,渠以卑微之流,敢蓄凶悖之心,肆發通文,投諸賢關,造意閃忽,引用絶悖,字字狡慝,句句凶逆,耳目難掩,手脚盡露,聞者髮豎,見之膽掉,幸賴首善之地,至有捲堂之擧,固堂卽地設鞫,不日置辟,而只令秋曹,盤覈情節,略加刑訊,旋卽酌處,秋堂聯疏,實出執藝之義,而特以好生之聖念,遂付傅輕之科,世豈有亂言不道,自服遲晩,而生出獄門,假息覆載之間者乎?今若諉之於言出卑賤,事已勘配,而置而不論,則其可曰國有三尺乎?請古今島爲奴罪人韓鼎鎭,亟令王府,設鞫得情,快正典刑。答府曰,不允。
上在昌德宮。停常參·經筵。
自人定至三更,灑雨下雨,測雨器水深三分。
藥房都提調鄭元容,提調金學性,行右承旨徐戴淳啓曰,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣,卿等不必入侍矣。大王大妃殿·王大妃殿·中宮殿口傳問安。答曰,知道。
洪祐喆啓曰,明日常參·經筵,取稟。傳曰,停。
徐戴淳啓曰,行大司憲李魯秉,執義金在根試所進,掌令李秉植·申鍾益,持平金棱牌不進,一員未差。監察茶時之意,敢啓。傳曰,知道。
又啓曰,右副承旨李玄緖,今日不爲仕進,卽爲牌招,何如?傳曰,允。
傳于徐戴淳曰,大臣備局堂上引見。
洪祐喆,以內醫院都提調·提調意啓曰,副提調李啓朝,今日問安,不爲仕進,卽爲牌招,何如?傳曰,允。
以掌令李秉植·申鍾益,持平金棱,獻納沈宜元牌不進罷職傳旨,傳于徐戴淳曰,只推。
以同副承旨金漢淳牌不進罷職傳旨,傳于徐戴淳曰,只推。
傳于洪祐喆曰,右副承旨·同副承旨,竝許遞,前望入之。
承旨前望入之,金應均·金萬根落點。
傳于徐戴淳曰,刑曹參議有闕之代,前望入之。
刑曹參議前望入之,嚴錫鼎落點。
洪祐喆啓曰,吏曹判書趙鶴年,參議南秉哲牌不進推考傳旨及罷職傳旨,今方捧入,而開政命下之後,如是違牌,事甚未安。判書更爲牌招,何如?傳曰,允。參議只推,一體牌招。
洪祐喆,以弘文館言啓曰,修撰洪翼燮,副修撰金翊鎭在外,副修撰一員未差,下番闕直,事甚未安。修撰趙龜植,卽爲牌招入直,何如?傳曰,允。
以三朝寶鑑纂輯摠裁大臣以下別單,傳于洪祐喆曰,纂輯摠裁官領府事趙寅永,校正大臣判府事鄭元容各鞍具馬一匹面給,堂上知事洪敬謨,判敦寧金蘭淳各內下豹皮一領賜給,工曹判書朴永元,纂輯堂上判敦寧金蘭淳,禮曹判書朴永元,水原留守李若愚,淸寧君金東健,廣州留守趙斗淳,大護軍徐箕淳,都廳郞廳校理趙然昌,校正郞廳司成朴承輝,副校理沈承澤竝加資,郞廳前修撰李寅奭,前司果鄭翊朝,前執義沈宜冕,前校理金世均,前副校理朴承輝,前修撰朴來萬,副校理沈承澤,前副司果兪致崇,副司果李敎英·金翊鎭·李裕膺·柳進翰·金元植·朴斅默·金炳雲,副應敎沈膺泰,前副司果兪鎭五,副校理李,前校理趙熙哲,校理李承輔,正言洪祐命竝陞敍,已陞敍者右職除授,已右職者熟馬一匹賜給,進排待令,戶曹正郞金炳喬陞敍,參訂判府事權敦仁·金道喜,右議政朴晦壽,行吏曹判書徐憙淳,大護軍李嘉愚,工曹參判尹定鉉,大司成南秉哲各半熟馬一匹賜給,御製序文書寫官行戶曹判書徐憙淳廐馬一匹面給,御製序文校閱領府事趙寅永,領議政鄭元容,工曹判書金學性,護軍金大根,開城留守趙秉駿,水原留守金左根,大護軍李景在,工曹參判金鼎集,護軍吳取善·徐有薰,副護軍鄭㝡朝,安岳郡守金始淵,左承旨尹致英,知事金英淳,副護軍金英根·南秉哲,大司成李㘾,僉知李裕元,副司果洪淳穆各半熟馬一匹賜給,監印摠裁官領府事趙寅永鞍具馬一匹面給,堂上上護軍徐憙淳廐馬一匹面給,工曹參判金鼎集,護軍尹致秀,都廳郞廳應敎趙然昌竝加資,監董郞廳典籍任百淵守令除授,檢書官金徹義·金周敎竝相當職調用,別看役李尙迪守令除授,玄鎰外職調用,鄭學裕六品職調用,寶鑑題目寫字官金繼述從願施賞,校正唱準韓在憲·金應煥,計士康載萬·崔錫昌竝令本衙門高品付料,唱準張旭令本衙門永付,其餘纂輯校正監印廳寫字官·唱準·捕校·員役·工匠等,竝依判下施賞。
以三朝寶鑑親上太廟時奉書大臣以下及進書時摠裁大臣以下別單,傳于洪祐喆曰,摠裁官領府事趙寅永,奉書大臣領議政鄭元容各鞍具馬一匹面給,堂上知事洪敬謨,判敦寧金蘭淳,上護軍徐憙淳,行禮曹判書李若愚,工曹參判金鼎集,護軍尹致秀各半熟馬一匹賜給,都廳郞廳應敎趙然昌,校理沈承澤,副司果李·李承輔,監董郞廳典籍任百淵,檢書官金徹義·金周敎各兒馬一匹賜給,堂上執禮副應敎洪淳穆,堂下執禮副校理朴永輔各熟馬一匹賜給,第十二室捧寶鑑官校理權永秀,第十四室捧寶鑑官修撰趙龜植,第十五室捧寶鑑官副司果趙獻永,第十六室捧寶鑑官副司果李裕膺各半熟馬一匹賜給,第十二室擧案者掌樂主簿李正鉉,典設別提權應駿,褥席執事司圃別提崔永錫,第十四室擧案者刑曹佐郞趙鳳熙,軍資直長權用翼,縟席執事西部都事鄭基年,第十五室擧案者刑曹正郞黃鍾奭,平市主簿李根榮,褥席執事禁府都事尹滋膺,第十六室擧案者軍資主簿金尙鉉,司饔奉事沈有澤,褥席執事童蒙敎官尹宗善各兒馬一匹賜給,讀序文官副應敎洪淳穆,讀箋文官副校理趙然興各半熟馬一匹賜給,奉書官氷庫別提金周敎,造紙別提金徹義,展箋官兼檢書官安季良·金龜淳,安寶官典籍任百淵,典寶官兼檢書朴宗琰,檢書官徐七輔各加一資,資窮者代加,進書時捧寶鑑官校理金炳雲,副司果洪祐命各兒馬一匹賜給,擧案者禮賓直長徐容淳,司宰直長李稷鉉,褥席執事南部都事李鎬肅,擧讀冊案者司饔奉事鄭永朝,褥席執事中部都事趙永和各加一資,資窮者代加,左通禮黃燝,右通禮李珽各熟馬一匹賜給,贊儀李寬永守令除授,東西唱引儀安聖臣·李亨植,引接引儀李亨烈各兒馬一匹賜給,代致詞官引儀李獻耆·宋榮來六品職調用,致詞陪進官權知副正字鄭漢源·金學初·黃鍾顯各加一資,資窮者代加,擇日官迎華察訪李秉洪守令除授,致詞繕寫寫字官李亨謨·金洪祖·李晉圭竝令本衙門高品付料,太廟事知守僕李景純等三人,監印廳書吏金時庸竝帖加成給,其餘奏時官·陪轝部將·通禮院書員·政院禮房書吏·守僕·員役·樂工·忠贊衛·禁漏監印廳下人等,竝依判下施賞。
洪祐喆,以監印廳摠裁官意啓曰,本廳別單中,寫字官金繼述,從願施賞事,判下矣。招問其願,則別無所願云,原別單以無所願懸錄,付籤以入之意,敢啓。傳曰,知道。
又以吏批言啓曰,行承政院都承旨李啓朝,今陞資憲矣,本曹時無相當窠,依例送西後,兼都承旨下批之意,敢啓。傳曰,知道。
徐戴淳,以兵批言啓曰,行都承旨李啓朝,自吏曹送西矣,資級係是資憲,當爲知中樞下批,而有闕之代,依例下批之意,敢啓。傳曰,知道。
有政。吏批,判書趙鶴年牌招不進,參判未差,參議南秉哲進,左副承旨洪祐喆進。啓曰,判書趙鶴年牌招不進,參判未差,小臣獨政未安,何以爲之?敢稟。傳曰,只出緊任。又啓曰,臺諫闕員,今當差出,而擬望之人乏少,外任竝擬,何如?傳曰,允。以趙文和爲持平,李裕膺爲應敎,金敬鉉爲副修撰,趙猷淳爲戶曹佐郞,金伯均爲宗廟直長,趙勉秀爲宗廟副奉事,朴來萬爲春川府使,林基洙爲北靑府使,柳相濂爲利原縣監,兼都承旨單李啓朝,兼執義單尹哲求,兼掌令李承輔·尹行謨·李裕膺,兼持平李升洙減下,判敦寧金蘭淳,咸鏡監司朴永元,禮曹判書李若愚已上今加崇祿,平安監司趙斗淳今加崇政,淸寧君金東健,大護軍徐箕淳已上今加正憲,行都承旨李啓朝,工曹參判金鼎集,行護軍尹致秀已上今加資憲,應敎趙然昌,副修撰沈承澤已上今加通政加資事,承傳。
兵批,行判書趙冀永進,參判姜病,參議金永爵病,參知李寅奭病,行右承旨徐戴淳進。啓曰,訓鍊正,今當差出,而擬望之人乏少,外任竝擬,何如?傳曰,允。又啓曰,全羅左水使,今當差出,而擬望之人乏少,他道防禦使竝擬,何如?傳曰,允。以尹致秀爲都摠管,朴履會·金夏淵·朴震煥爲五衛將,林時弘·朴春興爲景福將,崔太鳳·韓錫一爲慶熙將,李志泰爲訓鍊正,張昌煥爲訓鍊判官,尹禹錫爲文兼,李承駿爲守門將,沈魯秀·安永壽爲部將,鄭夏應爲全羅左水使,朴胤珃爲花水山別將,判府使加設單姜時永,知事單李啓朝,同知單宋仁默,僉知三單許雲老·朴大榮·許穳,僉知加設二單柳相鼎·吳鼎周,訓鍊判官加設單李東洙,大護軍金鼎集·尹致秀·李尙迪,護軍柳相弼,副護軍趙然昌·沈承澤·李玄緖·金漢淳·李祖馨·鄭誠一·李兼熙·成永豐·洪大恒·沈宜豐·南錫禹·柳相夔·朴熙聖·方禹聲·李仁模·韓用河·李鍾應·張繼燮·南宮銗·康履昊·李台成,副司直李漢永,副司果尹周鎭·趙錫疇·李獻耆·宋榮來,以上竝單付,前武兼吳尙瑾今加折衝加資事,承傳。
傳于洪祐喆曰,見窠皆令差出。
吏批,再政。以曺錫雨爲工曹參判,趙然昌爲敦寧都正,沈承澤爲戶曹參議,尹致秀爲知經筵,趙鶴年爲弘文提學,洪鍾應爲同成均,趙章鎬爲掌苑別提,李羲豐爲兼引儀,韓應直爲律學敎授,張鉉喆爲黃海都事,鄭岐源爲金海府使,李容駿爲三和府使,白樂贊爲明川府使,故判官韓景履贈吏參例兼,禮曹參判韓正敎考,故學生李稶贈吏參例兼,故通德李浩萬贈吏議,全羅兵使李顯稷本生兩代,故郡守尹東郊贈禮參例兼,忠節卓異贈職事,承傳,故學生姜鳳文贈童敎,孝行卓異贈職事,承傳。
傳于洪祐喆曰,金海府使,平山府使,今日政相換以入。
洪祐喆,以吏曹言啓曰,成均館典籍金弘祺,受由過限不上來,改差,何如?傳曰,允。
兵批,再政。以魏鍾敏爲五衛將,閔永緯爲文兼,李承渥爲武兼,同知單李性學,僉知二單卞鍾協·朴震煥,副護軍吳尙瑾。
吏批,三政。以申學典爲直講,安永豐爲典籍,金海府使鄭岐源,平山府使姜彝五相換。
兵批,三政。以權顗爲宣傳官,李完熙爲訓鍊副正,同知單朴龍憲。
徐戴淳,以武一所試官意啓曰,臣所今日,平明開場,擧子捧單數,自天字至列字半字,合爲七百十五人矣,先自柳葉箭及貫革試取,而元貫革外,加設八貫革試取之意,敢啓。傳曰,知道。
又以武二所試官意啓曰,臣所今日開場,擧子捧單數,自天字至往字半字,合爲九百七十人矣,貫革·柳葉箭,同爲試取之意,敢啓。傳曰,知道。
又以武一所試官意啓曰,臣所今日,柳葉箭及貫革應射擧子四百八十人內,兩技入格九人,一技入格二十二人,合爲三十一人矣,日暮姑停之意,敢啓。傳曰,知道。
又以武二所試官意啓曰,臣所今日,貫革·柳葉箭,同爲試取,而應射擧子二百五十人內,貫革入格十人,柳葉箭入格四人,兩技入格九人,合爲二十三人矣,日暮姑停之意,敢啓。傳曰,知道。
領府事趙寅永箚曰,伏以,三朝之寶鑑克成,萬世之彝訓永垂,聖孝冞光,擧國均忭,迺者,廣推同慶,普加恩賞,如臣罔功,亦與其列,文豹上駟,寵光輝映,縱不疊授,係是異數,臣不過備位於其間,而纂修則竝賴諸堂,校正則專資僚相,有何可記之勞,而偏蒙厚渥乎?在上則失嚬笑之義,在下則乖辭受之節,玆陳短箚,仰冀睿覽,伏願亟賜反汗,以安私分焉。取進止。答曰,省箚具悉卿懇,卿其勿辭,安心領受。仍傳于洪祐喆曰,此批答,遣史官傳諭。
領議政鄭元容箚曰,伏以,三宗寶鑑纂成,告獻太廟,伸聖慕於羹墻,繼先志於堂構,慶賀陳儀,頌忭普均,特推盛典,廣惠覃恩,鞍駟隆旨,荐寵臣身,以臣之冒忝校正之列,而替行進獻之儀也。臣猥以昔年邇密之蹤,獲效今日終事之誠,承命榮愴,敢不殫力,而工不足以摹畫天日,識不足以鋪揚典謨,若其采錄紀載之功,則有纂輯諸堂,繙閱鋟印之勞,則有監董諸臣,臣則不過奉琅函而尋數,對芸編而較準,繫年撰次,謹守法例而已。至於淸廟奉上之時,又不過隨臚唱升降跪興而已,罔功而受之則是累玷匪頒之式也,無勞而酬之則是謬違蕃庶之典也,今若深軫惜纓之義,旋紆藏袴之命,則在朝典不至爲䙝,在微分如新受賜,伏願聖明,亟令還收臣所有賞旨,以安賤忱焉,取進止。答曰,省箚具悉卿懇,卿其勿辭,安心領受。仍傳于洪祐喆曰,此批答,遣史官傳諭。
戊申十月初十日辰時,上御熙政堂。大臣備局堂上引見入侍時,行右承旨徐戴淳,假注書曺錫輿,事變假注書李杓,記事官徐翼輔·尹滋悳,領議政鄭元容,左議政金道喜,行上護軍徐憙淳,行兵曹判書趙冀永,漢城府判尹徐左輔,議政府左參贊李憲球,行大護軍任聖臯,知中樞府事金英淳,議政府右參贊成遂默,行大護軍李景在·李敦榮,戶曹判書金學性,行大護軍姜時永,行護軍洪鍾應,副校理朴永輔,以次進伏訖。上曰,史官分左右。元容進前奏曰,冬候連溫,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。元容曰,秋冬之交,日氣淸和,進御之節,比暑節有勝乎?上曰,飮啖本不能多進,近亦如前,而寢睡則比前頗有勝矣。元容曰,近夜甚長,果達宵得穩乎?上曰,寢則果穩,而食則多進之時,每有滯意,故自然少進矣。上曰,次對爲之。元容曰,三宗之寶鑑親上,萬世之宏謨誕揚,昕庭擧賀,薄海同慶,其文則堯典·禹書也,其事則文謨武烈也,雲漢章翰,煥乎周序之球璧也,金玉科條,燦然夏府之關和,古人所謂當法祖宗,正謂此也,今殿下,日開講幄,潛心經史,探賾性理之微,討論治亂之原,溫古知新,樂此不疲,深軫間斷寒曝之戒,克臻緝熙光明之域,則是法我先王典學之德也,宵旰憂勤,端本出治,乾健雷奮,陽剛秉中,幽獨之地,操舍必愼,擧措之際,表裏交正,天工無曠,罔或一日自豫,則是法我先王勤政之德也,一念固本,如傷若保,薄稅而蠲徭,振窮而察隱,伸枉而宥過,寬力而達情,所欲者與之,所惡者勿施,仁心仁聞,浹洽而固結,則是法我先王愛民之德也,至公無私,惟才是用,勿疑勿貳,愼賞必罰,淸仕路而克惜公器,抑近習而勿啓倖門,官師交儆,庶職咸熙,則是法我先王用人之德也,卑宮菲衣,屛絶細娛,勿近殊方之珍玩,勿興不急之營作,淸燕檢身,恒若上帝之監臨,棼華經視,每思小民之疾苦,節用度以補經費,不殖貨以裕民食,常以不矜終累爲念,則是法我先王昭儉之德也,恢弘淵度,大開不諱之門,聞過則喜,從善如流,雖忤旨而樂聞,雖愚妄而勿責,無一人以言獲罪者,然後朝風長戇直之節,主德章容受之量,則是法我先王來諫之德也,恭惟我祖宗,視世臣如家人,視吾民如赤子,治法政謨,自有成憲,相傳相授,是遵是守,故若或有非先王之法者,則朝議巷論,解體離心,民怒於下,天譴於上,國隨以危亂,豈不大可懼哉?寶鑑印進後,以是書卽行講對,古規爲然,伏願自今日,召儒臣課讀,見一政之美,則必傚則之曰我先王之政也,聞一事之善,則必遵施之曰我先王之事也,國人必大悅曰先王德化之盛,復見於今日,殿下繼述之善,將示於來許矣,如是則萬億泰磐之基,自今伊始,臣請以是獻焉。上曰,寶鑑親上,聖謨丕揚,豈不慶幸,文謨武烈,無非予小子監法之事,而今卿六條所陳,俱爲切至,寧不銘念乎?出擧條元容曰,此兩道狀啓,卽畿營儲置事及箕府還逋事也。此二條,民事之大者也,不可不先爲詳陳矣。畿內列邑公用,例爲直磨勘於惠廳,以大同會減,殆無限節,故正宗丙辰,定一年入用之數,以米五千石及米二千石代錢一萬兩,每年劃付畿營矣,近年則多有加下之時,或貸下或預劃,數年以來加下,爲一萬五千石,此皆自各該邑,先爲推移彌縫者,故宜趁卽報給,而畿伯請四千石預貸及錢條代米矣,諸議有二。其一曰,自惠廳每爲別劃,則惠廳添此大弊,無以支完,畿債不可仍置,則無寧一番割公穀準報云,惠堂之言,亦以爲每每預貸,則眞是尾閭之洩,惠局無以支存,當嚴立科條云,典守之地,此言無怪。其一曰,儲置本屬惠廳,無論劃報與否,當自惠廳區處,何可捐出無名之公穀,報給畿債乎?兩說各有所據矣。上曰,公用一也,一番從他劃給,則惠廳可以得完,自畿營亦豈可每每請公家之劃報乎?此事似勝矣。元容仍奏曰,此京畿監司金箕晩狀啓也,本道儲置加下,殆爲一萬五千石,而積年未報,民邑困瘁,今秋明春畿內大同米中,限四千石特令別劃,則與年例儲置米三千餘石,執錢取剩,以每石三兩,報劃於加下與應用,而別劃條,自庚戌至癸丑,每年一千石排除於恒劃儲置,準四年報完,又有惠廳例劃二千石代錢一萬兩,此則自明年本色區劃,永爲定式,一體執錢添剩於補弊事,請令廟堂稟處矣。本道儲置米錢之定數劃給,本是量其出入之數,而較數年中,以爲常者也,其在排用之節,豈有不足之患,而若或不節制度,遺察致濫,輒請別劃與預貸,又從以隨請隨施,以有限之財,應無已之求,則烏在其設法定劃之本意哉?第聞畿邑近來事勢,則公私俱病,實有支保不得之憂,蓋於國役浩多之時,公用緊急之處,該各邑之先自假貸而彌縫者,非出於民,則責於吏者也,如是幾年,債上添債,不得不及今措施,竝爲劃報,然後不惟捄目前之弊,亦可責來後之效,今若以儲置之本屬於惠廳,或預貸或別劃,則非但定式之自歸毁劃,此路頻開,便同尾閭之洩,不可不一番嚴其防限,若又從他劃報,則無說可據,亦關後弊,然其出於公而歸於民一也,本司句管湖西穀折米一萬石,本道穀五千石,特爲劃給,以爲一擧淸帳之地,儲置定例之後,年條旣久,公用隨以繁多,其勢似然,定例雖難闊狹,原數中江都米耗條七百石零,還屬惠廳,其代以大同劃給,使之裕用蓄餘,而大抵用下之濫節,專在於檢察與否,如是大更張之後,若或以加下等說,又請於惠廳,則一切防塞之外,道臣及惠堂,俱難免失檢違法之罪,以此嚴立科條之意,各別申飭,何如?上曰,依爲之。如是變通之後,又或有加下之弊,則道臣難免其責,各別申飭可也。出擧條元容曰,平壤府還逋,可謂到極矣,臣曾按此道,稔知此弊矣。上曰,果似詳知矣,還捕爲幾石云乎?元容曰,十二萬餘石矣。上曰,果多數矣,何至此乎?始逋則在何年間乎?元容曰,西路之凋弊,蓋自辛壬亂後,而還逋難以年條指的爲言,此非倉穀偸弄而然也,本營有添餉還錢,每年多送於本府,錢旣多存,而孔路策應之繁,官屬隨手貸移,未卽還報,則錄名還簿,添耗虛錄,便成逋藪,其所謂耗條,皆有支放用處,每年自本府設査逋所,而稱以轉貸,橫徵無干之隣里,民不得支保,若無一番更張,則邑不得爲邑矣。上曰,道伯停耗之請,爲幾石乎?元容曰,八萬石餘矣。上曰,耗則雖停,而原穀之捧自在,則民弊何可已乎?元容曰,藩臣事體,不敢直請蠲惠,故爲此停耗之請,而臣則欲以六萬石,姑懸未捧爲奏矣。上曰,懸以未捧,則與全蕩何異哉?不如直爲蕩減,使民得安也。元容曰,聖敎不勝欽仰,臣亦不敢請蕩多數,欲如此爲奏,而自上若施特惠,則民情豈不歡悅乎?上曰,今雖除弊,若不新立條式,不得防挪移等事,則又豈不生逋乎?此則自廟堂善爲措辭,嚴飭於道伯,圖有久遠之實效可也。元容曰,此道伯私有往復,而深致意於矯捄之方,今若蒙曠絶之澤,則此後措劃,似必存遠慮而善做之矣。上曰,似然矣。元容仍奏曰,此平安監司趙斗淳狀啓也,平壤各倉穀元摠折米十五萬七千餘石內,目下糶糴,爲四萬六千八百餘石,挪貸欠逋,爲十一萬餘石,竝當年耗,以詳定計之,爲三十六萬三千餘兩,而指徵無處,若其有身有名者,另加催督,限十萬兩,多方拮据,其餘流亡還八萬七千餘石,限十年停耗事,請令廟堂稟旨分付〈矣〉。犯逋多數諸漢,追後登聞爲辭矣,平壤府還逋之弊,弊到劇處,言之寒心,臣於再昨年行過是府時,聞民人之言,則皆曰,是府不出一兩年,邑不得爲邑,而民無以支保矣。蓋十餘萬石公穀,只有虛簿,而每當秋冬之際,只捧數萬兩耗條,以爲當年支放之資,其所謂捧者,非橫索則卽白徵也,弩末無穿縞之勢,竿頭無進步之望,今則竝與橫白之徵,而亦無以着手,眞可謂遑遑然汲汲乎哉?按察之臣,安得不如救焚拯溺,疾聲而望惠哉?然糴法至重,惟有督捧一條,豈容他議,且丁酉特停之典,非不曠絶矣極至矣,而到今弊又如此,則前施者,惟竭恩而已,虛惠而已,雖以朝家憂恤西民之心,何以常常施格外之澤,而徒歸於實惠不究之歎乎?今雖倉峙穀而庫庋錢,稱以策應之繁而貸下則如前,諉以支調之多而挪移則依舊,則今年雖幸完簿,明歲又復生逋,若不有更絃之擧,終必致虧簣之歎矣,限年停耗之請,固出於從權經紀之意,而啓語如是懇切,則的知爲一府興替之機,衆民休戚之關,何可不特施別般之擧,永爲矯捄之方乎?本府穀摠中折米六萬石,姑以未捧懸錄,俾免隣族催督之苦,耗條自在應停之中,其餘則使之不煩不撓,期於拮据充準,而支用見縮者,自本營多方區劃,以給其代,若其捄本而塞源,蓄用而防洩,俾作劃一之法,以存永久之圖,簿會無紊錯之慮,條式有謹嚴之效,宣上恩而蘇邑樣之方,專在於道臣措處之如何,以此別加申飭,始逋掩逋之守令,所當一一區別請勘,而逋源旣係他貨,直與還穀之犯虧有間,依道啓姑爲原恕,犯逋諸漢,自本營從輕重酌處之意,分付,何如?上曰,依爲之。西民之弊,至於此極,則公穀有何惜乎?不必以未捧懸錄,特爲蠲蕩,以示朝家愛恤西民之意,而來後防弊之道,令廟堂措辭嚴飭可也。出擧條元容曰,箕啓封發後,衆民北望顒祝之餘,溫綸一布,德澤洋溢,歡聲必如雷,而父老相與感泣矣。元容曰,此京畿監司金箕晩災實分等狀啓也,尤甚名色,不爲擧論,永平等三邑,置之稍實,交河等三十一邑鎭,置之之次,事目災四百結外,不足災六千三百三十八結八十五負八束,特許準劃,後錄諸條,請令廟堂稟處矣。其一,各衙門軍布辛巳以前各年舊布,壬辰癸巳停退條,竝許仍停事也。其一,北漢平昌城餉,之次富平·仁川·高陽·交河·陽川·金浦·通津等七邑,全數捧留,其外各邑,折半捧留,耗條本色輸納事也。其一,大興·臨津·長山餉穀,捧留本邑,而附近民之自願輸納者,依願許施,耗條代錢輸送事也。其一,禁御兩營江都留餉米太及守總兩營壯抄牙兵等身米,竝以代錢受捧事也。其一,抱川民庫貸下還穀待年豐收捧條五千一百七十七石零,特許仍停事也。其一,沿海各邑拯劣米太年久停捧條,依已例仍停事也。其一,各衙門各宮房屯土,從實收稅事也。其一,推奴徵債,限明秋防塞事也,以今夏之始旱終澇,畿農之得占少康,亦云幸矣,尤甚旣不擧論,則所請災結,實涉稍過,然聞沿海諸邑,偏被極備之災,未移及水沈,或有全坪陳廢之處云,民情不可不念,事目外五千五百結加劃,使之均俵,北漢平倉城餉捧留事,豐歲請災之多,專由於沿海之邑,則城餉中七邑,俱處在沿海,其在紓力之道,合有拔例之擧,竝與半捧邑而特許所請,大興城餉,雖有新式,北餉旣許捧留,宜有均視之政,外他諸條,以其便民之方,連有特許之例,竝依狀請施行,何如?上曰,依爲之。出擧條元容曰,此京畿監司金箕晩狀啓也,枚擧積城縣監吳慶延,査官麻田郡守洪在應牒呈以爲,積城會內外各穀,爲一萬七千石零,而吏奴負逋及民間未捧,年增歲加,至爲一萬石之多,如是經過,將不免民穀俱失之境,自己丑至丁未逋穀年條掩逋守令,竝爲列錄,而公私逋折租一萬石,限十年除耗排捧事,請廟堂稟處矣。逋穀排年之說出,而糴法蕩然,尤無餘地矣,逋穀實數,道臣定官査啓,則可知其實狀爲然,而旣露之後,惟有督捧充數而已。豈有他策哉?當初隱逋,不知的在何年,而本戶幾皆流絶,餘民實難替督,其在寧失之義,指徵無處之最久條折米一千二百石,特許蠲蕩,其餘七千石,自今年不煩不撓,隨力隨捧,不必預定年限期於從速準簿,而若使之添耗,則果難紓力,耗條則限五年特停,此出朝家曠絶之澤,若或做不如說,準捧過期,則先自始報之守令,難免重勘,掩捕守令之勘罪,非但擧多身故,近年畿邑之初因民庫公用而始逋者,亦多原恕之時,置之何如?上曰,依爲之。出擧條元容曰,驪州英陵·寧陵植木之節,今春已爲令飭,而所植幾皆枯損矣,聞移根栽植之時,分定於近邑及隣道,遠路輸致,纔插旋枯,所見甚爲悚悶云,本牧使盡誠董飭,勿計株數之多寡,自今冬至明秋,隨時善植,局內稍遠處,以松子橡實,趁節廣播,以爲次第茂密之地,物力則本道穀中折米三百石,劃付本官入用好矣。上曰,依爲之。出擧條上曰,植木之法,不必以株數之多爲務,當以善植着根爲主矣。元容曰,聖敎誠然矣。臣亦以此意,面飭於本牧使,使之盡誠善植矣。元容仍奏曰,因此而有仰達者矣,近聞各陵寢局內樹木之茂盛,或有不如前之處云,此專由於陵官之不能盡誠而然也,培護之節,禁養之方,專在於陵官,趁葉已脫雪未積之時,自禮曹別遣摘奸,審察木根之有無多少,則陵官之勤慢可知矣。齋直本自謹嚴,而近多有假官替直之弊云,此亦申飭該曹,法式外勿爲輕許假官,恐宜矣。上曰,各別申飭可也。出擧條元容曰,見今冬序己屆,催科方張,此時曠官,一時可悶,上京守令,竝令催促下送,何如?上曰,依爲之。出擧條道喜曰,臣於遇災求言之下,誠不勝欽仰讚歎之至,如臣無似,備位協贊,固不足以仰助平明之化,而竊有區區愚見,不容不貢獻者,大凡天下萬事,無有出於立志者矣。若以堯·舜立志,則亦堯·舜已矣,若以禹·湯·文·武立志,則亦禹·湯·文·武已矣,殿下以聰明睿智之姿,何憚而不爲乎?臣每觀三司諸臣陳勉之辭,未嘗不奬詡嘉歎,而其實則殿下,無採用之實,烏在其求言乎?如是而安望天心之孚格,民聽之回惑乎?臣聞人主一言,應在千里,惟願殿下,以立志爲先焉。上曰,立志二字甚好,當銘念矣。出擧條元容曰,向以蔭官別薦合抄中,時無職名人甄用事,爲奏矣,聞有見漏者云,當一體施行,而虛司果未盡區處之時,故經稟後,可以分付銓曹矣。上曰,依此爲之。元容曰,俄以北漢城餉捧留事爲奏矣,城餉大爲畿民切骨之瘼矣。上曰,城餉之爲畿民難支之弊,予亦稔知矣,此穀自經理廳移來乎?元容曰,經理廳穀,亦合屬北漢,而曾前則都民,亦受食還穀矣,軫弊罷之,而古則餉摠甚多,次次見減,今則至於一萬四千餘石,耗條不過爲一千四百石,然畿民之難支,去而益甚,自年前有通變之議,而尙未遑,今屬總衛營矣,若永定爲平留,耗條以代錢,則可爲永世之厚澤,而軍需亦宜念其添補不足之數,貿米以當此數,則自本營無損益,而在畿民爲大惠,導迎和氣,其在於此矣,列邑之中,楊州·高陽,各爲三千餘石,兩邑,朝家之所顧恤,宜倍於他邑,而況重之以偏苦之役乎,且歉歲則米貴,而每捧代錢,有何爲緊乎?雖有少損,其在惠民之政,不暇他顧,而況此事,無失而有得乎?上曰,好矣。當思惠民之道,從當以補其不足之方,更議於廟堂而處之矣。元容曰,承敎則當自廟堂區劃矣。道喜曰,此果是畿民莫大之弊,如得一番通變則好矣。上曰,外道亦有城餉乎?元容曰,外道亦有之,而有城餉處,無不爲民弊矣。上命大臣就座。戴淳曰,諸宰奏事。憙淳曰,別無所奏矣。戴淳曰,玉堂所懷奏之。永輔曰,臣以無似,屢忝館職,積違之餘,復叨前席,區區忱誠,益切感激,敢以蕪辭,庸效芹曝焉。日前非時之雷,靑臺告警,我殿下惕然恐懼,誕敷求助之音,斯誠大奮發大有爲之一大機會也,大臣三司,陳章交勉,以今日時弊朝象,可言者亦多,畢竟其言,以講學爲重,今筵大僚所奏,亦以是惓惓,以端本澄源之實理要道,不外乎是,民心之向背,亦於此可占矣。臣於年前,奉命西行,我殿下崇儉勤學之說,洋溢乎一路,以至窮山絶海繩樞甕牖之民,亦莫不欣欣慶祝,卽此民心,至化可致,其後三年,重入玉堂,舊講冊子,卷未多增,中間停輟,其久可知,講筵一開,八方皆聞,講筵一輟,八方亦聞,向之慶祝之民心,豈返不抑鬱乎?顧今新成三朝寶鑑,允宜一次進講,而列聖朝寶鑑,未及進講者尙多,伏願繼自今,循次進講,以至于三朝寶鑑,則監憲出治之道,亶在於是,庸係八方之民心,亦惟在於是,惟殿下,懋念焉。上曰,所陳當留念矣。出擧條戴淳曰,今日賓對,兩司無一人進參,事甚未安。違牌諸臺,竝推考,何如?上曰,依爲之。出擧條命大臣先退,又命史官就座,仍命退,諸臣以次退出。
上在昌德宮。停常參·經筵。
金景善啓曰,明日常參·經筵,取稟。傳曰,停。
徐戴淳啓曰,合辭方張之時,兩司無詣臺之員,事甚未安。除在外,未署經·試所進去外,呈告人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
金景善啓曰,右副承旨金應均,時在咸鏡道北靑府任所,斯速乘馹上來事下諭,何如?傳曰,許遞,前望入之。
承旨前望入之,李明迪落點。
傳于金萬根曰,豐恩府院君祥日不遠,再明日遣承旨,致祭。
傳于金萬根曰,玉堂竝許遞,前望入之。
玉堂前望入之,應敎洪淳穆,副應敎李裕膺,校理洪翼燮·朴商壽,副校理金翊鎭·金敬鉉,修撰朴永輔·宋廷和,副修撰金炳雲落點,副修撰金輔鉉添書落點。
金景善啓曰,玉堂備員間,視事頉稟之意,敢啓。傳曰,知道。
又啓曰,玉堂上下番俱空,事甚未安。新除授應敎洪淳穆,副應敎李裕膺,校理洪翼燮·朴商壽,副校理金翊鎭·金敬鉉,修撰朴永輔·宋廷和,副修撰金炳雲·金輔鉉,竝卽牌招,推移入直,何如?傳曰,允。
傳于金景善曰,原任待敎金輔鉉,檢校差下。
金景善,以奎章閣言啓曰,原任待敎金輔鉉,檢校差下事,命下矣。卽爲牌招察任,何如?傳曰,允。
傳于金景善曰,待校有闕之代,前望入之。
待敎前望入之,尹滋悳落點。
金萬根啓曰,新除授待敎尹滋悳,當爲下批矣。政官牌招開政,何如?傳曰,允。
又啓曰,左右史不可不備,檢閱尹定善,卽爲牌招入直,何如?傳曰,允。
又啓曰,試官之出榜詣闕例也,而武一所監試官李魯秉·李莊緖,謂有身病,自外徑歸,事甚未安。竝推考,何如?傳曰,允。
徐戴淳啓曰,行大司憲李魯秉,執義金在根試所進,掌令李秉植·申鍾益,持平金棱牌不進,趙文和在外,監察茶時之意,敢啓。傳曰,知道。
以掌令李秉植·申鍾益,持平金棱,獻納沈宜元牌不進罷職傳旨,傳于徐戴淳曰,只推。
以修撰趙龜植牌不進罷職傳旨,傳于金景善曰,只推。
吏曹口傳政事,直閣單趙然興。
金景善,以吏曹言啓曰,今日次對入侍時,上京守令催促下送事,允下矣。自臣曹催促,則定州牧使李源命,今十二日下去云。淸風府使李廷耆,通川郡守安孝根,文義縣令李觀在,石城縣監李學愚,燕岐縣監李溭,玄風縣監尹致賢,俱已爲下去云。公州判官鄭允容,以省掃事受由於廣州地云,斯速還官之意,發關知委於該帥臣處,而成川府使權用脩,親病沈重,不得下去云。其親病旣如是沈重,則有難强令還任,改差,何如?傳曰,允。
徐戴淳,以兵曹言啓曰,今十月十一日,武臣賓廳武經講書日次,而慶科庭試·武科初試,兩所開場相値,差備官,勢難推移,故不得爲之之意,敢啓。傳曰,知道。
又以備邊司言啓曰,全羅左水使鄭壽基,在任身死矣。返柩時擔軍,依法典題給之意,分付所經各道,何如?傳曰,允。
又以司僕寺一二提調意啓曰,兼內乘張昌煥,昨日政,移拜訓鍊院判官矣。其代令該曹口傳差出,何如?傳曰,允。
兵曹口傳政事,以李承駿爲內乘。
徐戴淳,以武一所試官意啓曰,臣所今日平明開政,昨日未畢試柳葉箭及貫革,仍爲試取之意,敢啓。傳曰,知道。
又以武一所試官意啓曰,臣所今日柳葉箭及貫革,應射擧子二百三十五人內,兩技入格十七人,一技入格十七人合爲三十四人矣。柳葉箭及貫革,今已畢試,鐵箭鱗次試取之意,敢啓。傳曰,知道。
又以武一所試官意啓曰,臣所今日鐵箭應射擧子六十五人內,三矢入格三人矣。鐵箭今已試畢,仍爲開講試取之意,敢啓。傳曰,知道。
又以武一所試官意啓曰,臣所今日應講擧子二十九人內,入格二十九人矣。雖未滿元額,各技皆已畢試,今方修整榜目之意,敢啓。傳曰,知道。
又以武二所試官意啓曰,臣所今日開場,昨日未畢試貫革·柳葉箭,仍爲試取之意,敢啓。傳曰,知道。
又以武二所試官意啓曰,臣所今日貫革·柳葉箭,同爲試取,而應射擧子五百七十人內,貫革入格五十二人,柳葉箭入格十七人,兩技入格二十四人,昨日入格二十三人,合爲一百十六人矣。日暮姑停之意,敢啓。傳曰,知道。
檢閱尹滋悳疏曰,伏以臣,顓騃蔑學,無足備數,通籍未幾,猥玷翰選,簪筆周旋,實臣至榮,而第臣之外祖領議政臣鄭元容,兼領春秋館事矣。臣所帶職名,在法當遞,而間因連値公役,未敢言私,今始仰籲。伏乞聖明,俯賜鑑諒,亟命選部,照例鐫改,以存公格,不勝幸甚,臣無任云云。省疏具悉。疏辭下該曹稟處。
吏曹啓目粘連,觀此藝文館檢閱尹滋悳上疏,則以爲臣之外祖領議政臣鄭元容,兼領春秋館事矣。臣所帶職名,在法當遞,伏乞聖明,俯賜鑑諒,亟命選部,照例鐫改,以存公格亦爲白有臥乎所,翰林與領監事相避,則翰林遞事,載在法典矣。檢閱尹滋悳,依法典改差,何如?判付啓依允。
上在昌德宮。停常參·經筵。
金萬根,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
金萬根啓曰,合辭方張之時,兩司無詣臺之員,事甚未安。除在外,未署經·試所進去外,呈告人員,竝卽牌招,何如?傳曰,允。
金景善啓曰,行右承旨徐戴淳,右副承旨洪祐喆,今日不爲仕進,竝卽牌招,何如?傳曰,允。
金萬根啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
備忘記,京畿水使李圭徹下直,長弓一張,長箭一部,片箭一部,箇兒一箇賜給。
金景善啓曰,工曹參判曺錫雨,除拜後過三日,不爲出肅,依定式推考警責,仍卽牌招察任,何如?傳曰,允。
又啓曰,三品官之毋得過三日循例請牌,曾有定式矣。敦寧都正趙然昌,除拜後過三日不爲出肅,事體所在,誠極未安。從重推考,仍卽牌招察任,何如?傳曰,允。
以檢閱尹定善牌不進罷職傳旨,傳于金萬根曰,只推。
金萬根啓曰,左右史不可不備,檢閱尹定善,旣有只推之命,卽爲牌招入直,何如?傳曰,允。
以應敎洪淳穆,副應敎李裕膺,校理朴商壽,修撰朴永輔·宋廷和,副修撰金炳雲牌不進罷職傳旨,傳于金萬根曰,只推。
金萬根啓曰,玉堂上下番俱空,事甚未安。應敎洪淳穆,副應敎李裕膺,校理朴商壽,修撰朴永輔·宋廷和,副修撰金炳雲,旣有只推之命,竝卽牌招,推移入直,何如?傳曰,允。
又啓曰,明日常參·經筵,取稟。傳曰,停。
又啓曰,明日豐恩府院君祥日,遣承旨致祭事,命下矣。何承旨進去乎?敢稟。傳曰,右副承旨進去。
李明迪啓曰,摠衛別將趙存中,以習陣事,鷺梁津今方出去矣。兼帶右邊捕盜大將所佩命召及大將牌·傳令牌,何以爲之?敢稟。傳曰,仍佩往來。
金萬根啓曰,吏曹判書趙鶴年,參議南秉喆牌不進,推考傳旨及罷職傳旨,今方捧入,而開政命下之後,如是違牌,事甚未安。參判未差,判書更爲牌招,何如?傳曰,允。參議只推,一體牌招。
有政。吏批,判書趙鶴年進,參判未差,參議南秉哲牌招不進,同副承旨金萬根進。以洪鍾應爲吏曹參判,金炳冀爲成川府使。弘文正字單尹滋悳,兼校書正字單尹滋悳,兼待敎單尹滋悳,奉常奉事單白文振,承文副正字單趙崇祖,學祿單李鍾浩。贈吏參尹敬烈贈吏判例兼,贈吏議尹百東贈吏參例兼,贈僕正尹得寧贈吏議,以上知經筵尹致秀三代。
兵批,行判書趙冀永病,參判姜病,參議金永爵入直進,參知李寅奭病,左副承旨李明迪進。同知單崔太鳳,副護軍金應均·權用脩·李熙永,副司直權永秀,副司果趙龜植,以上竝單付。
金萬根,以奎章閣言啓曰,新除授待敎尹滋悳敎旨安寶次,濬哲之寶請出之意,敢啓。傳曰,知道。
又以奎章閣言啓曰,新除授待敎尹滋悳,卽爲牌招入直,何如?傳曰,允。
李明迪啓曰,行大司憲李魯秉,掌令李秉植·申鍾益,持平金棱牌不進,執義金在根試所進,持平趙文和在外,監察茶時之意,敢啓。傳曰,知道。
以掌令李秉植·申鍾益,持平金棱,司諫李莊緖,獻納沈宜元牌不進罷職傳旨,傳于李明迪曰,只推。
以右副承旨洪祐喆牌不進罷職傳旨,傳于李明迪曰,只推。
以檢閱尹定善牌不進罷職傳旨,傳于金萬根曰,只推。
以副應敎李裕膺,修撰朴永輔,副修撰金炳雲牌不進罷職傳旨,傳于金萬根曰,只推。
以吏曹參議南秉哲牌不進罷職傳旨,傳于金萬根曰,只推。
李明迪,以備邊司言啓曰,全羅左水使之代,以三和府使移差矣。閫帥久曠,實爲可悶,新水使赴任,不可遲滯,新除三和府使,使之不日辭朝,待交龜上來後,亦令卽速赴任。未下直守令,竝爲催促,不多日內辭朝之意,分付,何如?傳曰,允。
金萬根,以吏曹言啓曰,因備邊司草記,新除三和府使,使之不日辭朝,未下直守令,竝爲催促,不多日內辭朝事,允下矣。自臣曹催促,則三和府使李容駿,今十四日辭朝云。春川府使朴來萬,今十五日辭朝云。北靑府使林基洙,明川府使白樂贊,俱爲今十六日辭朝云。金海府使姜彝五,以前任平山府使,時在任所。平山府使鄭岐源,家在江原道原州地,利原縣監柳相濂,家在忠淸道公州地云。斯速上來辭朝之意,發關知委於各該道臣處之意,敢啓。傳曰,知道。
又以禮曹言啓曰,今十月十四日豐恩府院君大祥日,王大妃殿望哭除服儀註,直爲書入王大妃殿之意,敢啓。傳曰,知道。
又以弘文館言啓曰,新除授校理洪翼爕,時在江華地,副校理金翊鎭·金敬鉉,時在廣州地。經筵入番事緊,請竝斯速乘馹上來事,下諭。傳曰,竝許遞。
又以承文院都提調意啓曰,本院提調,近甚數少,使行不遠,査對在邇,行上護軍徐憙淳,判敦寧府事金蘭淳,行禮曹判書李若愚,知敦寧府事李光正,行兵曹判書趙冀永,漢城府判尹徐佐輔,議政府左參贊李憲球,吏曹判書趙鶴年,守判中樞府事姜時永,刑曹判書李鼎臣,行大護軍李嘉愚·徐箕淳·洪在喆·李敦榮,行承政院左承旨金景善,行護軍權大肯·金鍏·李圭祊·朴宗吉·李時在·南獻敎,同知中樞府事兪星煥竝還差。戶曹判書金學性,知中樞府事李啓朝,行大護軍金鼎集·尹致秀,同知中樞府事洪鍾英·曺錫亨,戶曹參判宋持養,禮曹參判韓正敎,兵曹參判姜,工曹參判曺錫雨,漢城府左尹金公鉉,右尹趙得林,行承政院右承旨徐戴淳,行護軍韓鎭庭·李源益·徐憲淳·任百經·洪祐順·李根友·徐有薰·李鼎在,亦爲差下,使之察任。行護軍李同淳,年滿七十,依定式減下,何如?傳曰,允。
金萬根,以兵曹言啓曰,今十月十二日申初一刻十四分立冬十月節,改火進上時,宗廟署·社稷署·永禧殿·永寧殿·徽定殿·景慕宮·毓祥宮·宣禧宮·景祐宮·慶壽宮,依例改火。奎章閣·議政府·承政院·漢城府,一體頒火之意,敢啓。傳曰,知道。
又以武二所試官意啓曰,臣所今日開場,昨日未畢試貫革·柳葉箭,仍爲試取之意,敢啓。傳曰,知道。
又以武二所試官意啓曰,臣所今日貫革·柳葉箭,同爲試取,而應射擧子一百五十人內,貫革入格十四人,柳葉箭入格七人,兩技入格六人,前日入格一百十六人,合爲一百四十三人矣。貫革·柳葉箭,今已畢試,鐵箭鱗次試取之意,敢啓。傳曰,知道。
又以武二所試官意啓曰,臣所今日鐵箭應射擧子三十人內,入格五人矣。鐵箭今已畢試,講書鱗次捧講之意,敢啓。傳曰,知道。
敎喬桐水使李圭徹書。王若曰,天險足恃,美哉魏國山河,人心是依,抑爲晉陽保障。所以重門之鎖鑰,必用錯節之鏌鎁。念高林僻在海中,而鉅梱雄於畿內。作湖嶺之控制,都統三方,鎭沁府之咽喉,受委一面。金湯表裏,允爲一隅之要衝,玉壘古今,每畀貳卿之資秩。惟卿,聖朝名武,古家肖孫。自竗齡稱干城之材,幾多龍鞱中練略,而累世篤忠貞之訓,不徒虎榜上掛名。屢佩銅符,旣聞聲績之茂著,再建金鉞,又見才具之周通。玆授卿以京畿水軍節度使兼三道統禦使·喬桐府使。卿其飭鎭戍修城池,克念關防之重,鍊甲兵整卒伍,宜隨機務而行。於戲,桐嶼之波濤不驚,莫曰升平而無事,桑土之陰雨未備,尤宜節制之有方。故玆敎示,想宜知悉。知製敎金翊鎭製進
大護軍金鼎集疏曰,伏以三朝之寶鑑續纂,聖謨丕揚,太廟之親上禮成,宸孝冞光,昕庭擧儀,帀域同慶。臣於頌祝歡忭之際,伏見別單判下者,以臣名之忝在監印之列,晉階爲資憲大夫,華誥臨宣,驚懍靡措,以若年紀,躋此班秩,是豈臣平昔夢想之所到哉?臣堂有老母,入告恩榮,相對感泣,退而竊伏思惟,則臣於是命,有萬萬不敢承當者矣。今臣賤齒,纔踰强仕,雖使臣簪筆染翰,翺翔於西垣圖書之府,衣緋乘軒,追隨於六部參佐之地,猶爲之榮耀過分。況冥升之不已,遽玷八座,亞公孤而總郞僚,裁庶務而贊王猷乎?臣幼嬉失學,早科惰業,藝能無稱,不足備器使之末,而第念眷臣老祖,推施恩私,則臣之所受遇於昔年也。記臣家世,厚加洪造,則臣之所承荷於今日也。前後蒙被,與天無極,徒爲臣身之榮,臣門之耀,至若績庸之懋,聞望之儲,固非如臣所可比擬,而就以目下執役之事言之。臣以邇密舊蹤,手攀雲漢之編,躬董鏤繡之工,卽臣自效,亦臣與榮,而祗不過課日趁程而已。顧有何可紀之勞,可酬之功,特施以擢資之上賞,不少留難也?今若夤緣倖會,苟充冒膺,則公器之褻,聖簡之累,奚但臣私自憂懼而止哉?臣聞在昔盛時,群下之獲被恩賞者,據實陳懇,則多許還收,此蓋上以循情爲恩,下以守分爲榮也。弊袴之藏,實由愛於一笑,鞶帶之錫,或不嫌於三褫。伏願聖明,諒臣言之非出飾讓,察臣情之悉暴至懇,亟命收臣新授資秩,則臣所感戴,更有深於拔擢之恩矣。臣無任云云。答曰,省疏具悉。卿其勿辭行公。
大護軍尹致秀疏曰,伏以三朝之寶編載成,宗宮親將,萬世之金鑑永垂,宸孝冞光,縟儀誕陳於大庭,歡祝惟均於帀域。臣得與諸臣,周旋於鋟榟之役,以事爲榮,於勞何有?不意恩賞,加臣以資憲之階,臣誠隕越于下,震駴于中,不知所以容措也。夫八座峻綴也,位逼公孤,班聯星辰,選重朝紳,匪才莫居,曾豈有如臣苟膺而冒玷者哉?臣本無似,遭値殊遇,陶甄生成,天地之仁也,全保顧恤,父母之慈也。從大夫廁宰樞,非臣始望攸及,而一歲驟躐,滾到隆顯,犯大易忌盈之戒,違哲人保身之訓。徊徨跼蹐,凜乎如履薄氷而跕焦原,未嘗敢一日自暇自安,苟盡消受之方,宜決早休之願。且臣自少善病,未老先衰,涓埃報答,尙恐無日,奔走筋力,亦難自效,居然肩六官而齒九卿。臣安得不然而驚,慄然而懼,思所以自艾乎?聖念縱軫於覃恩,微諒尤愧於罔功,參倚已熟,承當無路,玆敢畢臚衷懇,仰瀆聰聽。伏乞聖慈,俯垂鑑燭,亟收臣新授資秩,俾公器無褻,賤分獲安焉。臣無任云云。答曰,省疏具悉。卿其勿辭行公。
兼都承旨李啓朝疏曰,伏以寶鑑續纂,三朝之謨訓丕闡,大寢禮成,重宸之誠孝彌光,臣適忝邇列,獲覩盛儀,榮愴交摯,慶祝倍切。不意賞典別單之下,以臣名在該房,持超資憲階,華誥誕宣,窮衖動色,臣拚命驚懍,五內失守,歷屢日而莫省攸措矣。臣聞命爵進秩,有國之大政也,量材授官,熙朝之成法也。才兼德備,可以俾補於世則進之,望優實副,可以儀範於人則進之,又有功能勞勩之可記者則亦進之,此所謂德懋懋官,功懋懋賞之義也。凡厥晉擢,不由於此,則上而授之,不免於濫,下而承之,終歸於僭,而爲官擇人之政,於是焉壞矣。八座峻袠,爲任綦重,其班則爲三公之亞,而竝列於九卿,其職則居六部之長,而逈異於貳佐。期望也厚,故簡拔尤愼,稱塞也難,故承當是懼,量而後入,不能者止,前輩名碩,莫不爲然。如臣無似,忝在任使之末,亦已有年,本末長短,卽淵鑑之所悉燭也。中外歷試,何嘗報效,邇來驟躐,罔非踰濫,不稱之愧,過禍之憂,怵焉在心,如集于木,加之門闌漸盛,簪笏交映,盈滿之懼,食息未已。誦古人知足之戒,歛榮塗進步之望,優遊散地,以畢餘年,卽臣平日之所至願,而一門之所相戒者也。適値慶賀之會,猥忝惟允之任,不敢言私,夙夜黽勉,而隨處生疎,愆尤莫掩,退自循省,尤增慙忸,而今玆非常之恩,遽及罔功之踪,此誠臣招災之時也。才德旣無可稱,望實又乏可言,暫時趨走之役,又非勞勩之可擬者,而乃以命德賞功之具,加諸至庸極陋之姿。梁鵜軒鶴,已不容喩,而仰而累則哲之明,俯而負守分之心,傍而招物議之譏者,夫豈細故也哉?玆敢悉暴情實,仰瀆崇嚴。伏乞聖慈,念崇資之不可濫褻,諒臣言之非出飾讓,亟收寵命,以重名器,以安賤分焉。臣無任云云。答曰,省疏具悉。卿其勿辭行公。
上在昌德宮。停常參·經筵。
自人定至三更,灑雨下雨,測雨器水深一分。
王大妃殿進御二錢重人蔘粟米飮,自今日一貼式,限二貼煎入事,榻前下敎。
李啓朝啓曰,明日常參·經筵,取稟。傳曰,停。
李明迪啓曰,合辭許久闕啓,事甚未安。除在外,未署經·試所進去外,呈告人員,竝卽牌招,何如?傳曰,允。
李啓朝啓曰,行左承旨金景善,今日不爲仕進,卽爲牌招,何如?傳曰,允。
又啓曰,左右史不可不備,檢閱尹定善,旣有只推之命,卽爲牌招入直,何如?傳曰,允。
洪祐喆啓曰,臣以豐恩府院君致祭進去,下直之意,敢啓。傳曰,知道。
徐戴淳啓曰,明日傳香,禮房承旨當爲齋宿,兼都承旨李啓朝,纔已須資出去矣。所當牌招,而拘於廳規,不得請牌,何以爲之?敢稟。傳曰,牌招。
徐戴淳,以武二所試官意啓曰,臣所今日應講擧子一百四十三人內,入格四十人矣。各技皆已畢試,而初試分定五十四人內,入格爲四十人,則不足爲十四人矣。雖不滿原額,仍爲修整榜目之意,敢啓。傳曰,知道。
李明迪啓曰,試官之出榜詣闕例也,而武二所監試官李宗秉·金在根,謂有身病,自外徑歸,事甚未安。竝推考,何如?傳曰,允。
又啓曰,大司諫李宗秉,執義金在根,一體牌招,何如?傳曰,允。
又啓曰,行大司憲李魯秉,執義金在根,掌令李秉植·申鍾益,持平金棱牌不進,趙文和在外,監察茶時之意,敢啓。傳曰,知道。
以大司諫李宗秉,司諫李莊緖,獻納沈宜元,執義金在根,掌令李秉植·申鍾益,持平金棱牌不進罷職傳旨,傳于李明迪曰,只推。
李明迪,以弘文館言啓曰,副應敎李裕膺,修撰朴永輔,副修撰金炳雲,旣有只推之命,竝卽牌招察任,何如?傳曰,允。
以副應敎李裕膺,修撰朴永輔,副修撰金炳雲牌不進罷職傳旨,傳于李明迪曰,只推。
徐戴淳,以兵曹言啓曰,今十月三十日三朝寶鑑親上太廟慶科庭試·武科殿試節目,當爲磨鍊,而凡於殿試,親臨與命官,前期稟旨後磨鍊事,曾有定式矣。今番則何以爲之,而處所以何處擧行乎?敢稟。傳曰,春塘臺親臨爲之,日子二十八日進定。
又以備邊司言啓曰,本司有司堂上尹致秀,除拜摠管矣。職務相妨,所帶摠管之任,今姑許遞,何如?傳曰,允。
敦寧都正趙然昌疏曰,伏以臣,濫承恩資,繼伏奉除旨,以臣爲敦寧府都正者,臣感激怵畏,雖不得不祗肅恩命,粗伸義分,而第臣於本府,旣無敦寧,揆以格例,在所當遞。玆敢略陳短章,仰瀆崇嚴,伏乞聖明,特令選部,照例鐫改,俾公格存而賤分安焉。臣無任云云。省疏具悉。疏辭,下該曹稟處。
上在昌德宮。停常參·經筵。
豐恩府院君大祥望哭後,大殿·中宮殿,藥房·內閣·政院·玉堂·朝廷二品以上·六曹堂上·大司諫口傳問安。答曰,知道。王大妃殿,藥房口傳問安。答曰,罔極。內閣·政院·玉堂·朝廷二品以上·六曹堂上·大司諫單子問安。答曰,罔極。
金萬根啓曰,明日常參·經筵,取稟。傳曰,停。
李明迪啓曰,合辭方張之時,憲府無詣臺之員,事甚未安。除在外外,呈告人員,竝卽牌招,何如?傳曰,允。
徐戴淳啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
備忘記,三和都護府使李容駿下直,長弓一張,長箭一部,筒兒一箇賜給。
傳于徐戴淳曰,傳香承旨,馳詣宗廟·徽定殿·景慕宮,奉審摘奸以來。
金萬根啓曰,吏曹參判洪鍾應,除拜後過三日不爲出肅,依定式推考警責,仍卽牌招察任,何如?傳曰,允。
李明迪啓曰,行大司憲李魯秉,執義金在植,掌令李秉植·申鍾益,持平金棱牌不進,趙文和在外,監察茶時之意,敢啓。傳曰,知道。
以執義金在根,掌令李秉植·申鍾益,持平金棱牌不進罷職傳旨,傳于李明迪曰,只推。
金萬根,以奎章閣言啓曰,明日卽書香閣冬孟朔大奉審日次,時·原任閣臣,依節目進詣擧行之意,敢啓。傳曰,知道。
又以禮曹言啓曰,取考謄錄,則除初試庭試卽日放榜時,皆以親臨磨鍊矣。今亦依此擧行乎?敢稟。傳曰,親臨磨鍊,而擇日放榜爲之。
又以弘文館言啓曰,副應敎李裕膺,修撰朴永輔,副修撰金炳雲,旣有只推之命,竝卽牌招察任,何如?傳曰,允。
李明迪,以備邊司言啓曰,卽見黃海監司尹定鉉災實分等狀啓,則海州等七邑,置之尤甚,黃州等十一邑,置之之次,遂安等五邑,置之稍實。事目災三百結外,不足畓災六千四百七十五結十六負四束,綿田災四百七十九結四負五束,特許準劃,後錄諸條,請令廟堂,稟旨分付矣。其一,尤甚中海州等四邑,之次中平山等三邑所納三營結作米,以錢上納事也。其一,司饔院納海州·平山·鳳山保米,掌樂院納白川保米,每名以二兩式代錢事也。其一,延安·白川·金川·平山·甕津等五邑均廳免稅米太,以詳定價,執錢上納事也。其一,金川所在大興餉穀,限折半捧留本邑事也。其一,各宮房各司火田,令各該邑,從實執卜事也。其一,延安·白川癸亥甲子軍錢米布,依前仍停事也。其一,本營牙兵入防停止事也。其一,推奴徵債,限明秋防塞事也。其一,尤甚邑,限明秋勿定配所事也。三等分劑,依此施行,今年旱澇,不無各穀之受損,如干汰覆,未必全省之失稔,所報災總,不至夥多。畓災六千結,綿災四百結,特劃於事目之外,以爲均俵之地,五邑免稅之課歲請代,雖違定式,道臣陳請,必有斟量。只令尤甚邑詳定代納,七邑結作米,軍保所需,事體自別,似此少康之歲,難議闊狹之政,置之。兩院保米之代捧也,大興餉穀之半留也,各宮房各司火田之該邑執卜也,其在紓民之道,宜無靳許之端。竝與停舊布,停入防,推徵配邑等事,依狀請許施,何如?傳曰,允。
又以備邊司言啓曰,關西先運襦衣二百四十九領,紙衣二百六十六領,照數捧上稱量,綿品紙品,亦爲看審後,仍爲監封。逢授於齎去禁軍處,沿路輸運及本道頒給等節,各別惕念事,措辭關飭之意,敢啓。傳曰,知道。
吏曹啓目粘連,觀此敦寧府都正趙然昌上疏,則以爲臣於本府,旣無敦寧,揆以格例,在所當遞。伏乞聖明,持令選部,照例鐫改亦爲白有臥乎所,旣無敦寧,則揆以格例,不可仍置。敦寧府都正趙然昌改差,何如?判付啓依允。
上在昌德宮。停常參·經筵。
午時未時,灑雨下雨,測雨器水深三分。夜自五更至十六日開東,灑雨下雨,測雨器水深四分。五更,雷動。
藥房提調金學性,行左承旨金景善啓曰,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣,卿等不必入侍矣。大王大妃殿·王大妃殿·中宮殿口傳問安。答曰,知道。
李明迪,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
金景善啓曰,明日常參·經筵,取稟。傳曰,停。
李明迪啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
金景善啓曰,行右承旨徐戴淳,今日不爲仕進,卽爲牌招,何如?傳曰,允。
李明迪啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
注書洪鍾雲病,代以白文振爲假注書。
李明迪啓曰,行大司憲李魯秉,謂以有事先壠,陳疏徑行,事甚未安。原疏纔已退却矣,推考,何如?傳曰,允。
金景善啓曰,卽者檢閱尹定善,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,左右史不可不備,別兼春秋金德根·趙然興,竝卽牌招,推移入直,何如?傳曰,允。
金萬根啓曰,卽見漢城府坐不坐單子,則連三日無緣不坐,詞訟劇地,委屬可悶。當該堂上,竝推考,何如?傳曰,允。
李明迪啓曰,行大司憲李魯秉,持平趙文和在外,執義金在根,掌令李秉植·申鍾益,持平金棱牌不進,監察茶時之意,敢啓。傳曰,知道。
以大司諫李宗秉,司諫李莊緖,獻納沈宜元,執義金在根,掌令李秉植·申鍾益,持平金棱牌不進罷職傳旨,傳于李明迪曰,只推。
以別兼春秋金德根·趙然興牌不進罷職傳旨,傳于金萬根曰,只推。
以副應敎李裕膺,修撰朴永輔,副修撰金炳雲牌不進罷職傳旨,傳于金萬根曰,只推。
金萬根,以弘文館言啓曰,副應敎李裕膺,修撰朴永輔,副修撰金炳雲,旣有只推之命,竝卽牌招察任,何如?傳曰,允。
金景善,以內醫院提調意啓曰,副提調李啓朝,今日問安,不爲仕進,卽爲牌招,何如?傳曰,允。
又以奎章閣言啓曰,臣等進詣書香閣,御眞展奉,奉審無頉,而奉謨堂及閣內諸處,亦爲無頉之意,敢啓。傳曰,知道。
又以奎章閣言啓曰,景慕宮望廟樓今望奉審,無頉之意,敢啓。傳曰,知道。
又以禮曹言啓曰,以除初試庭試卽日放榜時,皆以親臨磨鍊,今亦依此擧行事,取稟草記,傳曰,親臨磨鍊,而擇日放榜爲之事,命下矣。文武科放榜吉日,令日官李秉洪推擇,則來十一月初六日午時爲吉云,以此日時定行,何如?傳曰,允。
又以禮曹言啓曰,今十月三十日三朝寶鑑親上太廟,慶科庭試文科試取及文武科放榜時節目,當爲磨鍊,處所以何處擧行乎?敢稟。傳曰,春塘臺爲之。
李明迪,以訓鍊都監言啓曰,本局局別將成鼎源,直所所在軍裝,不知法意,出置私室,以致摘奸時現頉,事未前有,萬萬駭然,爲先汰去之意,敢啓。傳曰,知道。
吏曹判書趙鶴年疏曰,伏以三朝之寶鑑載纂,太廟之親上禮成,聖孝冞光,帀域普頌,仍念臣於見職,分不稱也,才不堪也。拜命之初,業有臚悉,此萬不近似之實狀,而誠未孚格,讓歸崇飾,畢竟以趨走之恭,竊自附陳就之常,內外官員,塡闕補缺,執板握管,唱名注而頒制誥者,亦嘗屢遭矣。條格典常,尙爲茫昧,辨論甄別,況何可議?卽此一事,已爲臣當去之義諦,若其臣病之萬萬難强,抑又較甚於才與分之間,以分則猶諉於苟充,以才則容或以試可,以病則實無可奈何耳。臣少抱痰積,久爲貞祟,而或其劇歇之有異候者,不專在於刀圭之得失,卽其所處之勞逸,而不同者存。臣以身驗,輒見如是,邇來七八年間,臣之所兜攬於中外者,皆國家重任也。徒辱恩命,實未有涓埃之報,而筋骸之所殫勞,心血之所焦熬,臣身則病轉深痼,日銷月鑠,無以自保,西節解納,始出於就閒調病之計,旋縻重務,試一對投固尙矣。竝與暫調息而不得自在,舊祟之外,更添新證,下腹始也輪囷,轉作膨脝,一呼吸之舒促,而拘攣如弦,一動靜之徐疾,而鎭墜如石。床玆惽然,事不入心,對飡忘味,撫枕失眠,醫師之鑑形辨息者,亦有爲臣而危之。苟能趁此解官,不以外累嬰心,置此身於閒曠之域,飮啄興居,稍可自適,濯之以淸涼水泉,佐之以滋補藥餌,則或能得免廢疾,復尋生路乎?臣實不肖,有無病健,雖不足關係於朝廷,然亦未嘗非天地化育中一物也。衆生芸芸,肖蝡皆得,臣獨抱此苦衷,嚴畏遂已,是自阻於造化幈懞之至仁大德也。久擬據實仰暴,冀蒙生成之澤,而時値享儀賀班,義不敢煩瀆,每政違召,亦不敢一直推諉,日昨政牌,恬然冒膺,豈臣病或有一半分可强而然也哉?將退之蹤,不敢更作逋慢之悚故耳。及退中寒,一倍添劇,聲呼益疾,語未暇擇,惟殿下,諒賤狀之決難强策,念重任之不宜瘝曠,將臣銓銜。亟賜汰免,仍命有司,治臣瀆撓之罪,以肅朝綱,以安病喘,千萬幸甚,臣無任云云。答曰,省疏具悉。卿其勿辭行公。
檢閱尹定善疏曰,伏以臣母,素患痰癖之症,近緣日候之不調,一倍越添,臣聞報煎灼,按住不得,玆敢忙陳短章,徑出脩門。伏乞聖慈,俯垂鑑諒,亟遞臣所帶職名,俾便救護,仍治臣擅離之罪,以肅綱紀焉。臣無任云云。省疏具悉。爾其勿辭救護。
上在昌德宮。停常參·經筵。
洪祐喆啓曰,明日常參·經筵,取稟。傳曰,停。
李明迪啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
洪祐喆啓曰,左右史不可不備,別兼春秋金德根·趙然興,旣有只推之命,竝卽牌招,推移入直,何如?傳曰,允。
李明迪啓曰,行大司憲李魯秉,持平趙文和在外,執義金在根,掌令李秉植·申鍾益,持平金棱牌不進,監察茶時之意,敢啓。傳曰,知道。
以大司諫李宗秉,司諫李莊緖,獻納沈宜元,執義金在根,掌令李秉植·申鍾益,持平金棱牌不進罷職傳旨,傳于李明迪曰,只推。
傳于洪祐喆曰,昨日昨夜,又有雷異矣。上天之示警於小子,何其至也?十日之間,丁寧諄複,不啻若耳提面命,不穀茫昧,雖未知譴告之在何事,而天豈遠人?災不虛生,反顧循省,惟有憂懼,責躬舊例,不可以應文而廢之,自今日減膳三日,以伸敬畏萬一之忱。予則雖以貶躬之意,特減常膳,至於大臣引義之箚,本是過當,則續續爲之,反歸屑越。大抵致災,皆由予否德,何有於大臣?今番則須各安心事,遣史官傳諭。
左副承旨李明迪,右副承旨洪祐喆,同副承旨金萬根等啓曰,伏以閉藏之節,轟殷之異,實非災眚之小者,一之爲警惕,而又況旬日之頃,再有靑臺之奏,伏未知仁天示警,何爲而如是荐疊也?災不虛生,必有所召,殆若陳腐之談,而理之必然,實不外此。臣等雖不敢傅會爲說,斷之以某事某應,然殿下以前日院啓與諸箚所陳勉者,爲虛僞耶,切實耶?伏讀批旨,有曰言甚切實,當留念爲敎矣。且避殿減膳,三日撤樂,十行頒綸,咸認我殿下遇災修省之盛,欽仰萬萬,而天人之際,感應之速,捷於桴響。殿下若實心對越,少不以文具應之,則仁愛之天,寧或再示以警,有若耳提而面命,諄複不已者乎?此臣等所以繞壁憂歎,或恐殿下之仰答天心,未克出於至誠而惻怛,不容一毫虛文也。臣等職忝密邇,不敢以屢煩爲悚,玆又聯籲之際,伏見傳敎下者,辭旨懇惻,聖衷益警,責躬備摯。臣等相顧欣祝,足以見孚格仁天,轉災爲祥之美,而伏願益加乾惕,一政一令,一言一事,懋盡誠實之方,以爲消彌之道,是臣等區區之望,惶恐敢啓。答曰,所陳切實,當留念矣。
以副應敎李裕膺,修撰朴永輔,副修撰金炳雲牌不進罷職傳旨,傳于洪祐喆曰,只推。
洪祐喆,以弘文館言啓曰,修撰朴永輔,旣有只推之命,卽爲牌招察任,何如?傳曰,允。
以別兼春秋金德根牌不進罷職傳旨,傳于洪祐喆曰,只推。
洪祐喆,以內醫院都提調意啓曰,院鍼醫鄭國誠有頉代,醫人趙致中差下,令該曹口傳付軍職,冠帶常仕,何如?傳曰,允。
又以奎章閣言啓曰,待敎尹滋悳疏批已下,卽爲牌招察任,何如?傳曰,允。
又以宗簿寺提調意啓曰,國朝御牒,璿源譜略,王妃世譜中草,今已修正矣。御覽還下後,譜略當爲付板入刊,國朝御牒,王妃世譜,亦當正書矣。御覽日字,令日官推擇,則今月十八日午時爲吉云,以此日時,本寺堂上·郞廳·校正官,具儀仗鼓吹陪進仁政殿,與承旨請承傳色奉入之意,敢啓。傳曰,知道。
又以監印儀軌廳摠裁官意啓曰,卽伏見傳敎下者,減膳三日事,命下矣。三朝寶鑑洗草,將行於今十八日,而在於三日之內,以無故日退行,事體當然,令該曹更爲擇日擧行,何如?傳曰,允。
李明迪,以兵曹言啓曰,今十月十七日,武臣堂上朔試射試官望,纔已受點,而減膳相値,不得爲之之意,敢啓。傳曰,知道。
又以兵曹言啓曰,卽接西所衛將李光善牒報,則永肅門南邊小松一株,因風顚仆云,令該所依例斫去之意,敢啓。傳曰,知道。
又以備邊司言啓曰,詞訟之地,瘝曠可悶,呈告及在外堂上竝許遞,令政院,政官牌招,開政差出,泮長亦將差代矣。待下批牌招,陞試限內磨勘之意,申飭,何如?傳曰,允。
又以備邊司言啓曰,卽見咸鏡監司朴永元分等狀啓,則安邊等十六邑鎭,置之稍實,茂山等五邑,置之之次,鏡城等四邑,置之尤甚,後錄諸條,竝請令廟堂稟旨分付矣。其一,乙未停退,未捧折米二萬七百二十六石,丁酉停退折米,四千七百三十六石零,依前仍停事也。其一,茂山癸未査得虛留蕩減餘條,依前仍停事也。其一,明川以南進俸吏停止事也。其一,尤甚邑限明秋,勿定配所事也。三等依施,乙未未捧條,丁酉停退還,癸未虛留穀之課歲請停,雖違糴法,而少康之年,竝督爲難,民情在所當恤,近例亦多已許。特令依前,俾爲紓力,俸吏停止,尤邑勿配,竝依狀請施行,何如?傳曰,允。
又以備邊司言啓曰,卽見統制使金鍵所報,則以沿耗屯租,不能當支放,元數請就本營錢軍米中,限五千石特爲許貸,排年充報矣。錢軍米之當初設始,卽爲取殖增餉之資,則固不宜隨請輒施,而耗八旣縮,閏需當補,分數劃給,亦多已例。以四千石許令取用,排年充報之方,依前爲之之意,分付,何如?傳曰,允。
又以刑曹言啓曰,總衛營移文內,卽者下敎內,本宮偸瓦罪人柳興祿·姜吉,照律嚴處次,出付秋曹亦敎是置,奉審擧行云矣。謹按大典通編贓盜條,有曰殿庭所排磚石掘取者,杖一百徒三年,傍照此律。柳興祿·姜吉,各決杖一百後,興祿忠淸道泰安郡,姜吉江原道高城郡,徒三年定配所,竝卽押送之意,敢啓。傳曰,知道。
兵曹口傳政事,副司勇趙致中。
領議政鄭元容,左議政金道喜等聯名箚曰,伏以旬日之內,雷異洊臻,天戒赫然,有若諄諄警告者然,聖心倍加驚惕,責躬減膳,辭敎懇惻,未敢知殿下,將何修省而以答天心乎?竊聞上天之示災非災也,使之驚動而省其過,以致其福也,否則災也。人主之有過非過也,因之開悟而修其身,以彰其德也,否則過也。故羲繇以致福,著震虩之象,商書以改過,贊日新之盛,經典所訓,與天不違,殿下於淸燕淵靜之中,澄心檢省,則豈無過失之自覺者乎?公正勝利慾之私,敬勤克逸豫之念,機務交接於前,而洞察其得失,臣僚布列於朝,而明辨其能否,軍國籌謨之動關利害,而亦皆詢採而講究之乎?一或不修,是皆殿下之過,而民何以被至治之澤乎?民心卽天心也,民心悅則天心悅,民心怒則天心怒,今天威怒,亶以民事之未盡修,而欲殿下之省其過而修其躬,以至於彰德而致福也。臣等於前箚,以民事爲應天之實,以講學爲民事之本,惓惓懇懇,言由衷赤,而殿下不爲敷施,則是上下所行,不過一時文具而已。古人云減御膳,不如行一善事,避正殿,不如施一惠政,此皆爲捨末而就本之意也。昔朱夫子,以冬溫雷異奏箚曰,大臣或失其職歟?直諒之言罕聞,而諂諛者衆歟?貨賂或上流,而恩澤不下究歟?使敢言之士,指陳闕政,凡四方之言,日聞聰聽,則天人之際,譴告所由,將畢陳於前,而臨決施行,則堯天舜日,廓然淸明,群黎百姓,無不蒙休。臣等嘗以爲人主遇災修省之時,正言格論,豈有過於此者乎?其歷論召災之由,先言大臣之失職,今臣等所處之地,是何官也?論經而爕理,順序無舛者,是誰之責乎?格非而導正,納君無過者,是誰之責乎?董率而裁決,無曠庶績者,是誰之責乎?今臣等之竊祿苟充,恬嬉懈怠,無一言一事之可以仰裨者,則今此疊見之異,豈不曰臣等失職之致乎?先賢之正論甚畏,西京之故事可按,今方自引請咎之際,伏奉安心之敎,何殿下之過於包涵,而遺綜核之擧乎?君臣之間,貴相責難,殿下責臣等之罪,而免臣等之官,則豈不爲上下交修之道乎?惶懍隕越,惟俟嚴譴。伏願聖明,實心行政,先斥臣等,仍勘當被之罪,以爲不職者之戒焉。取進止。答曰,省疏具悉卿等之懇。靑臺奏異,荐至於旬日之頃,益切警惕,今玆所陳,俱爲切至,當銘念,而卿等亦益勉爕理之方,以輔不穀轉災致祥之道。至於引義之擧,有諭於俄者傳敎,卿等其安心勿辭。仍傳于洪祐喆曰,此批答,遣史官傳諭。
副應敎李裕膺,校理朴商壽,修撰宋廷和,副修撰金炳雲等聯名箚曰,伏以臣等,謹按易之震象曰,洊雷震,君子以,恐懼修省。噫,今玆之雷,亦已洊矣,頃者雷異之餘,避殿減膳,責躬求助,警惕之念,對越之誠,有足以孚格天心,消弭天災,而曾不浹旬,轟殷之響,又此示警者。豈或以恐懼之意,終有所未至,修省之方,亦有所未盡而然歟?在於內者爲恐懼,所以敬天威也,發於外者爲修省,所以盡人事也。苟未能措諸事爲,大奮發大振作,則其所以恐懼修省者,徒歸於應文之具而已,抑何補於孚格消弭之道乎?顧今可言之事,固非一二,若其紀綱不立,而振刷無望,言路不開,而謇諤無聞,民生之轉益困瘁,財用之日臻匱竭,有不可枚擧歷陳,而其最大而切急者,莫先乎聖學之克勤也。凡帝王之政令施措,惟講學是資,而其所以爲學之要,惟在緝熙,則緝熙之本,不容作輟。文王之亹亹不已,成王之日就月將,罔不以一勤字做得,故書云念終始典于學。固知我殿下,淸燕之暇,留心經籍,時敏之工,似無待於臨筵晉接,而見今法講久輟,召對間闊。專由於如臣等謏學寡識,濫竽經幄,無所裨益,未槪聖衷之致,而今當仁天申複警告之日,怵焉兢懼,惕然奮礪,日開講筵,頻接臣隣。諮訪治道之汚隆,討論經史之微奧,本之學問,施諸事爲,則紀綱不期立而自立,言路不期開而自開。以至民生焉奠保而咸蘇,財用焉儲積而不絀,囿一世於雍熙之域,奠萬年於磐泰之基,則轉災爲祥,休徵疊臻,此在殿下一轉移間事耳。敬天之威,一念靡懈,應天以實,百度惟貞,則向所謂恐懼修省四字,亶不外是,近來公車之章日積,而莫不以講學爲宗旨者,良以此也。際又伏見傳敎下者,責省之意,求助之誠,丁寧懇惻,愈往愈摯,臣等聚首莊誦,不勝欽仰攢祝之至。臣等職忝論思,當此洊雷之警,略陳膚淺之見,仰裨敬畏之道,伏願聖明,益加警省,勿以人而廢言焉。取進止。答曰,省箚具悉。當此收藏之時,荐發轟殷之異,曷勝驚悚?所陳修省之方,益當銘念矣。
大司諫李宗秉,執義金在根,司諫李莊緖,掌令李秉植·申鍾益,持平金棱,獻納沈宜元聯名箚曰,伏以我殿下,欽明文思,體大堯格上之德,齊聖廣淵,懋成湯享天之誠,宜其三元調而百祥降。以堯而尙有九年之潦,以湯而猶有七年之旱,天之示災,不在亂世,必在乎聖人至治之時矣。今値熙隆之世,忽覩轟爗之異,節屆純陰,比有再警,非敢謂堯不足於格上之德,湯未盡於享天之誠。災不虛生,必有所召,臣等愚蒙,雖未能知某事之爲某應,而見善則遷,著於風雷之卦,恐懼修省,見於洊雷之象,今日之雷,卽殿下見善則遷,恐懼修省之機也。何則,以上天仁愛之心,眷中宸憂勤之德,使之奮發焉振勵焉,如雷之轟轟也,電之爗爗也。丁寧而告之,申複而警之,伏惟我殿下,減膳責躬之敎,比前尤勤,凡係修省,靡不用極,若將有大奮發大振勵矣。目今嘻吁岌岌乎殆哉者,有不可一二數焉,正如朱子所云一毫一髮,無不受病者也。向日賓筵,大僚所奏之六條,最切而要,旣備且詳,聖批有曰寧不銘念,在朝在野,莫不攢誦,所謂六條者,庶幾乎今日行一事,明日行一事,發於施措,見於政令矣。至今屢日寥寥伈伈,未見其實,固知天道不言而四時成,有非管窺而蠡測,然而人主一心,萬化之原。董生有言曰,正心以正朝廷,正朝廷以正百官,正百官以正萬民,正萬民以正四方,苟有其實,必有其效,故桴捷於鼓,影生於形,其所感應,速於置郵。伏願殿下,以實心推之實事,以實事施之實政,慥慥乎朝乾夕惕,勉勉乎日就月將,對越上天,罔或不勤,則轉災爲祥,卽一造次間耳。祥桑之枯,熒惑之徙,豈獨專美於古?景星之出,甘露之降,庶期復覩于今矣,惟殿下,懋哉懋哉。取進止。答曰,省箚具悉。疾威警告,若是荐至,冞切悚然,際見所陳,俱爲切實,當銘念,而爾等亦益勉職思,俾補不穀修省之道。
待敎尹滋悳疏曰,伏以臣於翰苑持被之中,以前望蒙恩點,爲內閣職,臣下直出禁扃,翌日選曹宣誥旨,閣吏奉牙牌來臨。臣隨詣閤門外,祗肅領旨,臣恩榮遍身,華艶無比,歸見臣父母,則父母憂之曰,儒素之門,淸要非所稱也,且汝何藉,而能報答此洪造乎?過臣親戚,則親戚戒之曰,眇弱之年,驟顯非所期也,且汝何修,而能消受此過福乎?臣聞斯語,竊惟思之,父母之憂臣者,愛臣故也,親戚之戒臣者,厚臣故也。臣於是,惕而背自汗,悸愳而體自栗,蹙蹙然不知所以爲處,臣覓梨栗戲蔥竹,卽顧眄間事也,童心尙有,仕宦何論?臣僻巷生長,跡不涉戶外,日從長者側,計行學書,暇習功令體,以趨工程,非爲汲汲於竊科名圖進取而然也。其所執業者,職以本分爲然耳,始以儒冠,猥隨講生之列,只欲觀光於王庭賓興之化,而夤緣竟至於釋褐而簪筆,是豈臣妄想倖望之所到者哉?瀛館南床,奎府待制,卽參外之峻秩名掄,球璧奉謨訓之重,笙鏞贊皇猷之美,職親地比,朝夕左右。自前膺是選者,必皆騁譽藝林,蜚英籍囿,雋裁雅標,望重儕流者也。臣之顓蒙愚騃,無一藝可名者,何敢齒數,倫擬於其間乎?今臣所蒙被,恩至渥也,德至厚也,非常之特典也,不世之殊私也。殿下何取於臣,而眷顧之隆,光寵之盛,至此之極乎?身雖迷劣,亦具彝性,豈不知感鏤心肺,奔走殫竭,圖報我聖上天地高厚之萬一,而臣之今懇懇爲辭,不敢爲冒據之計者,豈臣之故飾崇讓而然哉?誠以聖簡之累,物議之招,爲懼爲愧,不容不退守微諒也。伏願聖明,俯賜諒察,亟許遞免臣新授職名,以重公器,以安微分焉。臣無任云云。答曰,省疏具悉。爾其勿辭察職。
上在昌德宮。停常參·經筵。
自巳時至申時,下雪。
李啓朝啓曰,明日常參·經筵,取稟。傳曰,停。
李明迪啓曰,來二十一日,朝參日次矣,敢稟。傳曰,停。
李啓朝啓曰,來二十一日,輪對日次矣,敢稟。傳曰,當次人受點,後日次待令。
李明迪啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
李啓朝啓曰,行左承旨金景善,行右承旨徐戴淳,今日不爲仕進,竝卽牌招,何如?傳曰,允。
又啓曰,假注書曺錫輿,身病猝重,勢難察任,今姑改差,何如?傳曰,允。
曺錫輿改差,代以李裕奭爲假注書。
洪祐喆啓曰,吏曹判書趙鶴年,參判洪鍾應,參議南秉哲牌不進,推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
又啓曰,吏曹判書趙鶴年,參判洪鍾應,參議南秉哲牌不進,推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
李明迪啓曰,行大司憲李魯秉,持平趙文和在外,執義金在根,掌令李秉植·申鍾益,持平金棱牌不進,監察茶時之意,敢啓。傳曰,知道。
以大司諫李宗秉,司諫李莊緖,獻納沈宜元,執義金在根,掌令李秉植·申鍾益,持平金棱牌不進罷職傳旨,傳于李明迪曰,只推。
以修撰朴永輔牌不進罷職傳旨,傳于洪祐喆曰,只推。
洪祐喆,以禮曹言啓曰,因監印儀軌廳啓辭,三朝寶鑑洗草,令該曹更爲擇日擧行事,允下矣。洗草吉,令日官李秉洪推擇,則今十月二十四日爲吉云,以此日擧行事知委,何如?傳曰,允。
徐戴淳,以備邊司言啓曰,卽見慶尙監司金大根災實分等狀啓,則尤甚名色,不爲擧論,慶州等三十一邑,置之稍實,安東等四十邑,置之之次。事目災四百結外,不足災一千四百四十八結九負八束,特許準劃爲辭矣。以早暵晩澇之憂,獲占全省之均稔,尤甚不爲擧論,則民事誠極萬幸,沿峽差殊,原野互錯,雖在滿篝盈車之歲,豈無寸朽點瑕之處?以若幅圓之廣,結摠之多,所請之災,果爲精略,特依狀請準劃,使之均俵,災政所重,何如,而不請稟處者,有違年分事例,該道臣推考,何如?傳曰,允。
又以都摠府言啓曰,副摠管金公鉉·趙得林,時無職名,令該曹口傳付軍職,何如?傳曰,允。
兵曹口傳政事,護軍金公鉉·趙得林竝單付。
應敎洪淳穆,副修撰金輔鉉,正字尹滋悳等聯名疏曰,伏以是月之雷,一猶告災,矧玆洊發乎?夫災異疊見者,朱夫子進戒之最所剴切,而專以修省,爲消弭之第一諦也。伏覩我殿下,向者雷異之餘,惕然警畏,不敢遑寧,責躬之意,求助之諭,宜足以孚感天心,轉沴爲禎,而曾未浹旬,夫何轟轟之聲,又若是其申申戒告乎?臣聞應天以實不以文,日監在玆,上天之顯思,實心對越,人君之誠敬,則我殿下,雖於燕閒幽獨之中,兢惕憂勤,固無所不盡。而仁愛示警,殆若耳提而面命,此正我殿下慥慥懋實,益加修省之一大機會也。迺者十行渙音,辭旨懇惻,愈往愈摯,有以仰寅畏之聖衷,出尋常萬萬,而以臣等謏蔑之學,顧安有毫銖之裨補也哉?然而臣等竊以爲,孚格出治,莫先於敬天·愛民·進學·來諫四者耳。敬天者,所以閑邪存誠,方寸之間,一理流通,動靜食息,無所間斷,瞭然於危微之分,惕若於勤惰之際,常存兢業,無貳無雜。措諸事爲,泛應曲當,則在心之天,沕乎相合,以底不怒而威,不言而信,此敬天之道也。愛民者,所以節以制度,一念元元,懋盡懷保,省薄於徭歛,撙略於興作,克勤克儉,不害有益,視民瘝匱,若恫在己。則君民一體,上下足裕,胥匡以生,欣悅愛戴,正所謂民惟邦本,本固邦寧,此愛民之實也。進學者,所以惟學遜志,聖人下功,必先立志,未有志不立而能就其學者也。夫以聖哲之資,宜無待乎學問,而必於斯孶孶,殷宗之懋敏,周成之緝熙是已。爲學之方,曾不由他,只從方冊上究得,而性命之原,治亂之跡,驗之於心,體之於身,一日二日,涵泳從容,終始貫徹,進進不已,則可期於淸明在躬,志氣如神,此進學之效也。來諫者,所以虛己受人,人主處至尊之位,不以謙遜自牧,克恢轉圜,則謇諤之言,直讜之論,從何而至乎?禹之拜昌,湯之弗咈,莫不以虛已爲本也。近日大臣·三司,咸以勤講學仰勉,輒施嘉乃之批,而側聽寥寥,尙無採用之實,臣等憂愛之悃,誠不勝抑鬱也。繼自今頻賜講對,以道延訪,庸示包荒之量,則聖聰開廣,日躋高明,而實有得於取人爲善,此來諫之誠也。凡此四條,非臣薄識牽補之言,卽是古人治平之緖餘。伏願聖明,勿爲文具,體玆敷施,則其所謂應天以實,庶不外此矣。臣無任云云。答曰,省疏具悉。所陳切實,當留意矣。
修撰朴永輔疏曰,伏以今玆雷異,洊發於十日之間,靑臺告警,丙枕靡安,昨伏見傳敎下者,惕念損躬,辭旨懇惻,臣捧讀未半,不覺感淚之自橫。夫災不虛生,必有所召,某事某應,固是漢儒之傅會,不令不寧,自有周雅之炯戒,臣未敢知仁天警怒,又何爲而至也?殿下嘗求言矣,亦已有言者矣。側聽屢日,未有翕受之實,天之洊戒,其在斯耶?天之視聽,皆自我民,民者愚夫耳,離而觀之,則蓬跣弊褐,其容至陋,至若萬民之情,合而爲一,則其舒其鬱,俱足以上干天和。今之所顒望於殿下者,萬民同情,不得其情者抑鬱而干和耶?玄縡杳邈,臣不足以知之,只以目下言之,可言之事,不一其端,而會極歸極,都在於殿下一心。心之有志,如天之有斗,斗柄東指,天下皆春,志之所向,春臺玉燭,亦一轉移間事耳,殿下何憚而不爲哉?殿下苟志於學,則斯學矣,文王之緝熙,卽其事也,苟志於儉,則斯儉矣,大禹之卑菲亦其事也。以納諫爲志,則諫者自至,以愛民爲志,則民生自安,過此以往,凡屬萬幾,莫不視我殿下志之所在而廢興焉,殿下何不念及於是耶?往在乙巳秋冬之際,臣忝侍經幄,伏覩我殿下日御講筵,勤學好問,御衣昭儉,以示諸臣。且聖敎若曰,崇儉節用之本,又若曰,知善而不行,反不如不知之爲愈,臣等退而相告,不任慶祝。當是時也,讀書之聲,相聞於閭巷,搢紳章甫,戒其家人,勿近華麗之服,下之從上,捷於影響,盛明之化,指日可期。曾未幾何,此風遂衰,玆曷故焉?臣愚僭妄,竊以謂殿下立志之固,漸不如前也。今當遇災修省,凡可以進言者,何莫非要道急務,而區區賤忱,惟在於是,伏願殿下,以先定其志,爲修德弭災之本焉。仍伏念臣於見職,恩遞恩除,竝在於一日之內,感激洪私,固當趨肅之不暇,而第臣於日前,重嬰寒疾,素患積氣,因以亘肆,委頓叫苦,蠢動無路,日事違召,彌增罪戾。伏乞聖慈,俯賜鑑諒,亟遞臣職,以安微分,仍治臣逋傲之罪,以昭法紀焉。臣無任云云。答曰,省疏具悉。所陳切實,當留念矣。
上在昌德宮。停常參·經筵。
金景善啓曰,明日方物封裹相値,視事頉稟之意,敢啓。傳曰,知道。
又啓曰,明日召對,取稟。傳曰,停。
李明迪啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
金景善啓曰,右副承旨洪祐喆,今日不爲仕進,卽爲牌招,何如?傳曰,允。
又啓曰,檢閱尹定善,由限已過,卽爲牌招入直,何如?傳曰,允。
以檢閱尹定善牌不進罷職傳旨,傳于金萬根曰,只推。
金萬根啓曰,卽者別兼春秋趙然興,謂有館規,陳疏徑出,原疏纔已退却矣。所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
金景善啓曰,吏曹判書趙鶴年,參判洪鍾應,參議南秉哲再牌不進,推考傳旨及罷職傳旨,今方捧入,而開政命下之後,連事違召,無意承膺,事體所在,誠極未安。參判陳疏,判書所當更請牌招,而係是一日三牌,何以爲之?敢稟。傳曰,牌招,參議只推,一體牌招。
又啓曰,吏曹參判洪鍾應疏批已下,一體牌招,何如?傳曰,允。
金萬根,以弘文館言啓曰,修撰朴永輔疏批已下,卽爲牌招察任,何如?傳曰,允。
有政。吏批,判書趙鶴年牌招不進,參判洪鍾應進,參議南秉哲牌招不進,同副承旨金萬根進。啓曰,判書趙鶴年,參議南秉哲竝牌招不進,小臣獨政未安,何以爲之?敢稟。傳曰,仍爲之。以趙龜植爲校理,李維謙·李承輔爲副校理,尹致秀爲刑曹判書,金鼎集爲判尹,徐憲淳爲左尹,任百經爲右尹,李相龍爲敦寧都正,趙然昌爲禮曹參議,金益文爲刑曹參議,金愼根爲大司成,安正淳爲典籍,黃履明爲奉常主簿,金章淳爲任實縣監。承文提調徐憙淳·金蘭淳·李若愚·李光正·趙冀永·李嘉愚·徐左輔·徐箕淳·李憲球·洪在喆·趙鶴年·李敦榮·姜時永·李鼎臣·權大肯·金景善·金鍏·李圭祊·兪星煥·朴宗吉·李時在·南獻敎·金學性·李啓朝·金鼎集·尹致秀·洪鍾英·金公鉉·韓鎭庭·曺錫雨·李源益·徐憲淳·曺錫亨·任百經·洪祐順·宋持養·李根友·徐有薰·姜·李鼎在·趙得林·徐戴淳·韓正敎,已上差下事承傳。
兵批,行判書趙冀永病,參判姜病,參議金永爵入直進,參知李寅奭病,右副承旨洪祐喆進。同知單韓錫一,上護軍金蘭淳,大護軍徐左輔·李鼎臣,副護軍嚴錫鼎·鄭基世·趙然昌。副司直洪翼燮·金翊鎭·金敬鉉,以上竝單付。
吏批,再政。以徐憙淳爲判敦寧,趙台淳爲廣興守,贈吏參金永受贈吏判例兼,判尹金鼎集考。
兵批,再政。同知單崔寬玉。
金萬根啓曰,行大司憲李魯秉,持平趙文和在外,執義金在根,掌令李秉植·申鍾益,持平金棱牌不進,監察茶時之意,敢啓。傳曰,知道。
以大司諫李宗秉,司諫李莊緖,獻納沈宜元,執義金在根,掌令李秉植·申鍾益,持平金棱牌不進罷職傳旨,傳于金萬根曰,只推。
以吏曹參議南秉哲牌不進罷職傳旨,傳于金萬根曰,只推。
以大司成金愼根牌不進罷職傳旨,傳于金萬根曰,只推。
以別兼春秋趙然興牌不進罷職傳旨,傳于金萬根曰,只推。
以修撰朴永輔牌不進罷職傳旨,傳于金萬根曰,只推。
金景善,以禮曹言啓曰,今十月十六日所下傳敎中,自今日減膳三日事,命下矣。三日之限,止於今日,自明日復進常膳事,知委,何如?傳曰,允。
金萬根,以兵曹言啓曰,今日發遣營校,闕內各處直所,使之摘奸,則入直禁軍李景洽·韓光喆闕直云。宿衛重地,無難闕直,事未前有,萬萬駭然。爲先自臣曹決棍汰去,雖以入直番將言之,常時苟能操飭,豈有此闕直之擧?當該番將趙秉懿汰去,何如?傳曰,允。
又以都摠府言啓曰,今日入直內三廳武兼禁軍及軍兵等,當爲中日習射技放,而減膳相値,不得設行之意,敢啓。傳曰,知道。
吏曹參判洪鍾應疏曰,伏以三朝之寶編克成,萬世之金鑑永垂,聖孝冞光,帀域均忭。仍伏念臣,才薄而進驟,器小而受盈,量能揣分,無可紀之實,陳力就列,蔑已試之效,而荐被隆渥,僥倖滾到,居常兢恧,不啻若臨淵而集木。迺者亞銓寵旨,又何爲而及於賤名也?辨論官材,澄汰流品,固長僚之專,而若其通塞之間有參聞,注擬之時或代斲,卽亦亞堂之事,則其責任之綦重,直一間耳,臣顧其人乎哉?決知其萬萬無堪乎此也。伏況小宰爲六官之領,政人操八柄之馭,其選竗其秩淸,故在昔吏部之言,有曰古之銓綜存乎人,今之銓綜一於法。此乃有國官人之政所由先,而矧是又官人之官,則其遴揀之難且愼,尤當如何?臣自少善病,性又愚拙,杜門陸陸,疎於事爲,罕接朝紳,而鑑別不足以知人,素闇班簿,而衡平不足以守法,是人與法,竝將緣臣而乖盭無餘,豈細故也哉?且臣挽近以來,受恩若偏,世所稱華貫淸聯,節次歷遍,而有除輒膺,恬若固有者,曷嘗有一事稱塞,一毫報答而然也?誠以趨走爲恭,夷險向前,餘生筋力以事殿下,以爲一分不報之報,自是寸心之耿然者,而至若分不稱才不當,亦不敢自諉竭蹶,冒干玷褻之誅也審矣。義分雖急駕屨,微諒難變咫尺,天召狎至,坐積違傲,猥攄衷私,不揆僭越。伏乞聖慈,俯垂鑑諒,亟遞臣吏曹參判之任,俾公器重而私分安焉。臣無任云云。答曰,省疏具悉。卿其勿辭行公。
正言閔致庠疏曰,伏以日昨靑臺之報,又何爲而至哉?我殿下,前已避殿減膳矣,責躬求助矣,辭旨懇惻,聽受恢廓,凡所以恐懼振勵者,至矣盡矣。天怒可以遄已,災警可以旋消,而曾未幾日,又此荐臻,何其乖盭之若是甚歟?求其故而不可得,則必曰向之所以遇災修省者,直不過應文而已,無足以孚格天心,則怒何以已,災何以消?雖然文未嘗離實而獨著,文苟畢具,則實固在是,文何嘗病乎?顧力行之何如耳。向者諸臣陳勉之疏,大僚六條之奏,固皆上及衮職,下究時弊,無非是嘉言良謨,聖批旣許以切實,則今雖欲竭其餘蘊,更事覼縷,亦不外乎就其中掇拾敷衍之,更有何別件新奇底辭說?自夫應文之說行,而文自文而實自實,雖綸綍日下,訏謨盈庭,而必曰此是遇災而修省者,例有此耳。一歸之文具,而不思所以因文求實,聞斯行諸之道,則天心固不足以孚格,譴怒固不足以感回矣。臣伏覩昨日傳敎下者,敬天之誠,責己之辭,反復惻怛,愈往愈摯,臣竊仰殿下所以事天固欲以實不以文,而至若曰舊例不可以應文廢之。噫,文固可廢,則何憚而不廢?然而不廢者,自有所惕然警懼于中,而不敢遂已也,卽此是實心之著見者也。苟能推是心而求諸文,則雖今日諸臣,以疏以奏,或不能仰體聖意,未免應文,而於其應文之中,亦豈無採以爲實者乎?若其綱頹俗侈,政貪言塞等說,臣亦固知爲陳腐,而向之不敢不言者,誠以其言,則莫非今日之實狀也。如臣無似,猥進一言,那望亟蒙採納?殿下若謂臣應文,而一不省察,則臣之告君無實,固當萬殞,而殿下之遇下不以實,獨不有損於取人爲善之量乎?故臣之前疏所云此猶末也者,惟在殿下之對越天心,翕受群言,一以實心而無僞,乃可以消弭災警,感召祥和矣。昔康澄,五季之諒臣,而其言曰,三辰失行不足懼,天象變見不足懼,上下相絢深可畏,四民遷業深可畏,直言不聞深可畏。夫爲人主者,尊而無對,貴而無敵,則凡天下萬事,何懼之有?獨其可懼者,惟在上之天耳,尙云不足懼者,蓋其所以懼者,亶由於深可畏者始耳。不足懼者,至著而易見,故見輒知懼,深可畏者,至微而難知,故知猶不畏,畏之不早,而懼之徒勤,則此所以終爲應文之歸,而未獲感應之實矣。是豈非大可戒者哉?臣猥以眇末,冒忝耳目,只當蟄伏緘默,恭俟鐫斥,而當此天譴荐示,聖心不寧,區區愚衷,自不能已。玆敢復申前說,仰瀆崇聽,惟殿下,勿以人廢言焉。臣無任云云。省疏具悉。所陳當留念矣。
正言孔獻東疏曰,伏以月初震雷之異,乃發於閉藏之候,赫然警告,擧皆驚惕,惟我殿下,遽降避殿減膳之擧,繼有責躬求助之敎。辭旨懇惻,庶回天譴,宜其恐懼之誠,足以孚格天心,修省之實,足以消弭天災,而曾未浹旬,今此之雷,又何洊耶?轟轟之發,諄諄以告者,豈或以恐懼之意,終有所未至,修省之方,亦有所未盡者歟?小心昭事,聖人所以敬畏乎天也,側身修德,哲后所以對越乎天也。苟或恐懼之心未能恒存兢業,修省之政,未能夬施奮勵,則君臣上下所以遇災警戒者,徒歸應文之具而已,亦何補於孚格消弭之道乎?顧今可以大奮發大振作者,固非一二數也。解弛之紀綱,待以振刷,含默之言路,待以開張,民生之困瘁,待以懷保。財用之匱竭,待以裕足,外他弊病之源,振發之機,有不暇毛擧,而臣之前後必以講學爲先務者,蓋人主一心,萬化之原,而惟其心法之要,莫切於講學。凡古先哲王,克享天心,備膺天休者,何莫非聖學上克勤克念耶?政令施措之一出於正,惟學是資,省察修擧之一出於誠,惟學是須。固知我殿下日新之德,時敏之工,固非群下所可裨益,而見今法講久輟,召接間闊,諮訪之勤,闕焉未聞,討論之效,邈焉未陳,則其爲兢惕而奮勵之者,孰有大於是乎?臣願今當仁天申複警告之日,益加乾惕,夬示觀省,日開講筵,頻接臣隣,本之學問,施諸事爲,則所謂振紀綱開言路,保民生裕財用之道,不期致而自致矣。應文以實,轉災爲祥之功,特一轉移間耳。臣猥以愚陋,冒忝耳目,當此洊警之際,倍切憂愛之忱,復申前說,仰瀆崇嚴,惟殿下,勿以人微而廢言焉。臣無任云云。省疏具悉。所陳當留念矣。
上在昌德宮。停常參·經筵。
洪祐喆啓曰,明日常參·經筵,取稟。傳曰,停。
金萬根啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
洪祐喆啓曰,臣祐喆,今日方物封裹進去,下直之意,敢啓。傳曰,知道。
金萬根啓曰,左右史不可不備,檢閱尹定善,別兼春秋趙然興,旣有只推之命,與金德根竝卽牌招,推移入直,何如?傳曰,允。
又啓曰,陞試限內磨勘事,命下矣。大司成金愼根,旣有只推之命,卽爲牌招,何如?傳曰,允。
以大司成金愼根牌不進罷職傳旨,傳于金萬根曰,只推。
金萬根啓曰,陞試限內磨勘事,命下矣。大司成金愼根,旣有只推之命,更爲牌招,何如?傳曰,允。
金萬根,以弘文館言啓曰,修撰朴永輔,旣有只推之命,與新除授校理趙龜植,副校理李維謙·李承輔,竝卽牌招察任,何如?傳曰,允。
又以議政府右參贊意啓曰,今日方物看品時,六曹堂上當爲進參,而吏曹判書趙鶴年病不來,參判洪鍾應嫌不進,參議南秉哲病不來。吏曹判書趙鶴年,參議南秉哲,令政院竝卽牌招,以爲同參之地,何如?傳曰,允。
傳于金萬根曰,承旨之不爲仕進,至於四人之多,寧有如許事體道理乎?一竝從重推考,卽爲牌招。
金萬根啓曰,行大司憲李魯秉,持平趙文和在外,執義金在根,掌令李秉植·申鍾益,持平金棱牌不進,監察茶時之意,敢啓。傳曰,知道。
以大司諫李宗秉,司諫李莊緖,執義金在根,掌令申鍾益·李秉植,持平金棱牌不進罷職傳旨,傳于金萬根曰,只推。
以吏曹參議南秉哲牌不進罷職傳旨,傳于金萬根曰,只推。
以修撰朴永輔牌不進罷職傳旨,傳于金萬根曰,只推。
以別兼春秋金德根·趙然興牌不進罷職傳旨,傳于金萬根曰,只推。
金萬根啓曰,獻納沈宜元,以其親病,投章徑行,原疏纔已捧入矣。所當直捧遞差傳旨及禁推傳旨,而此與無端下鄕有異,從重推考,何如?傳曰,允。
金萬根,以宗簿寺提調意啓曰,璿源譜略內在件,竝請出改張事,命下矣。內在件奉出改張之意,敢啓。傳曰,知道。
又以兵曹言啓曰,宣傳官等節次肄習,近日無緣不進,故屢次申飭矣。行首宣傳官金鎰有實故,不得擧行,故以亞次堂上宣傳官,使之替行,則謂以廳規,推托不爲,有若規避,揆以事體,萬萬駭然。堂上宣傳官沈能驥,爲先汰去,實故行首宣傳官金鎰,亦爲改差,何如?傳曰,允。
又以備邊司言啓曰,卽見戶曹所報,則以經費不足,毋論米錢,限三十萬兩,請卽區劃矣。見今中外儲畜俱罄,實無以區劃措辦,而地部經用窘乏,目下支調,末由塗抹。本寺別置中以惠局二萬兩,餉廳·兵曹各一萬兩,司僕·戶曹各五千兩,北關交濟久置穀折米一萬五千石,丙申別貿米中湖南·嶺南各一萬石,海西·湖西各五千石劃給,使之從便取用,何如?傳曰,允。
又以備邊司言啓曰,卽見江原監司朴容壽災實分等狀啓,則原州等五邑,置之尤甚,春川等十邑,置之之次,襄陽等十一邑,置之稍實。事目災三十結外,不足災一百二十一結六束,持許準劃,後錄諸條,竝請令廟堂稟旨分付矣。其一,平海·蔚珍·江陵·歙谷等四邑大同布,特許代錢事也。其一,平海·蔚珍·江陵·歙谷等四邑所納各軍門各衙門軍布,訓局外,特許代捧事也。其一,各軍門屯稅及各宮房各衙門有土免稅,從實收稅事也。其一,尤甚邑,限明秋勿定配所事也。其一,推奴徵債,限明秋防塞事也。分等依施,穡事縱有豐斂之相錯,年形可謂山野之均登,所請災摠,猶涉稍多,而特推寧失之義,特令準劃,使之均俵。大同係是正賦,代捧殊違經法,固難遽議闊浹,而麻農旣云失稔,民情在所當恤,且多已施之例。特許代錢之請,訓保外各軍布,亦令代納,屯免稅之從實執摠,尤甚邑之勿定配所,推徵防塞,竝依狀請施行,何如?傳曰,允。
獻納沈宜元疏曰,伏以臣家在廣州地,而臣父素患痰積之症,近緣日候之猝寒,一倍添劇,食飮全却,轉側須人,家僮專至,促臣歸視。臣自聞此報,方寸熬煎,按住不得,玆敢短章仰籲,徑尋鄕路。伏乞聖慈,俯垂鑑諒,亟遞臣所帶之職,俾便救護,仍治臣擅行之罪,以昭法紀焉。臣無任云云。省疏具悉。爾其勿辭往護。
檢閱尹定善疏曰,伏以臣,頃陳請急之章,伏蒙恩暇,母子相對,仰戴洪造,歌詠聖渥矣。第臣母之病,始因痰癖之證,更添滯感之祟,諸症闖發,動輒須人,較諸救護之日,未有分寸之效。刀圭扶將,不容少緩,離側就直,此時尤難,情理益切煎迫,義分愈爲惶隘,由限已屆,召牌儼臨,罪著違傲,罰止問備,兢惕悚懍,罔知攸措。今若徒懷嚴畏,不思所以更籲,則是自阻於孝理之下也,玆敢奉詣朝房,仰干崇聽。伏乞聖慈,俯賜鑑燭,亟遞臣職,仍治臣罪,以安微分,以昭法紀,千萬幸甚,臣無任云云。省疏具悉。爾其勿辭救護。
上在昌德宮。停常參·經筵。
藥房提調金學性,副提調李啓朝啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣,卿等不必入侍矣。大王大妃殿·王大妃殿·中宮殿口傳問安。答曰,知道。
金景善啓曰,明日常參·經筵,取稟。傳曰,停。
徐戴淳啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
李明迪啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
金景善啓曰,左右史不可不備,別兼春秋金德根·趙然興,旣有只推之命,竝卽牌招,推移入直,何如?傳曰,允。
徐戴淳啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
以大司成金愼根再牌不進罷職傳旨,傳于李明迪曰,只推。
金景善啓曰,陞試限內磨勘事,命下矣。大司成金愼根,旣有只推之命,卽爲牌招,何如?傳曰,允。
傳于金景善曰,寶鑑洗草日,遣承旨宣醞。
李明迪啓曰,行大司憲李魯秉,持平趙文和在外,執義金在根,掌令李秉植·申鍾益,持平金棱牌不進,監察茶時之意,敢啓。傳曰,知道。
以大司諫李宗秉,司諫李莊緖,執義金在根,掌令李秉植·申鍾益,持平金棱牌不進罷職傳旨,傳于李明迪曰,只推。
以別兼春秋金德根·趙然興牌不進罷職傳旨,傳于金景善曰,只推。
金景善,以弘文館言啓曰,修撰朴永輔,旣有只推之命,卽爲牌招察任,何如?傳曰,允。
又以禮曹言啓曰,謹稽謄錄,則在前宣醞,翌日參醞諸臣,有進謝箋之例,今亦依前例,令承文院擧行事,分付,何如?傳曰,允。
李明迪,以刑曹言啓曰,今此慶科庭試時,天童軍,自本曹依定式分排待令事,前已草記蒙允,而更以擇日放榜事,命下矣。取考曹上謄錄,則擇日放榜時,天童軍,無定給之例,置之,何如?傳曰,允。
徐戴淳,以都摠府言啓曰,副摠管朴蓍會,以能麽兒堂上,本廳講坐起事,南別營晝仕出去之意,敢啓。傳曰,知道。
大司成金愼根疏曰,伏以臣於日昨,伏奉除旨,以臣爲成均館大司成者,繼以陞試磨勘,召牌儼臨,聞命震駴,莫省所措。夫師儒之長,矜式賢關,士習之汚隆,而導率由之,文體之純駁,而表準係焉。虞典敎胄,列於九官,周制造土,掌諸成均,洪惟聖朝,重熙累洽,崇學右文,繼述憲章。丕承前光者,卽惟曰陶鑄培植,使菁莪棫樸之頌,不專美於古昔,至若奉承聖意,對揚明命,俯盡時敎之術,仰贊賓興之化者,亦惟曰國子之得其人。固宜求德選才,授任責效,而豈意遽及於千萬無似之如臣賤品者哉?臣於經術文學,尙矣無論,功令末技,亦莫猶人,而乃以常調末蔭,晩竊科第,雖冗班散秩,尋常百執事之末,猶懼其不堪任使。今若置身於華顯之地,抗顔於臯比之席,則非但貽羞於淸朝,亦將有笑于列者,尙何望端士趍振文風,以副我聖上委畀之重乎?臣世受國恩,與天無極,夷險生死,義在圖報,矧玆淸峻之秩,偏荷拔擢之私,感激叨謝,寧俟駕屨?惟其分所不當,才所不堪,冒昧而受,終歸貪戀,趨走爲恭,適累則哲,參倚較挈,自量已熟。與其忝聖簡而速官謗,無寧重被違傲之罪,此臣所以逡巡却顧,未敢爲出膺之計也。伏乞聖慈,俯垂鑑諒,特許遞改臣新授職名,以重公器,以安私分,千萬幸甚,臣無任云云。省疏具悉。爾其勿辭察職。
上在昌德宮。停常參·經筵。
徐戴淳,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
金景善啓曰,明日拜表相値,視事頉稟之意,敢啓。傳曰,知道。
又啓曰,明日召對,取稟。傳曰,停。
徐戴淳啓曰,來二十五日,朝參日次,而翼陵忌辰祭相値,頉稟之意,敢啓。傳曰,知道。
李明迪啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
徐戴淳啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
禮曹,來十二月十九日行宗廟臘享大祭,香祝親傳,取稟。奉敎敬依。
禮曹,來十二月十九日行社稷臘享大祭,香祝親傳,取稟,奉敎敬依。
禮曹,來十二月十九日行景慕宮臘享大祭,香祝親傳,取稟。奉敎敬依。
金景善啓曰,左右史不可不備,別兼春秋金德根·趙然興,旣有只推之命,竝卽牌招,推移入直,何如?傳曰,允。
又啓曰,大司成金愼根疏批已下,卽爲牌招,何如?傳曰,允。
李明迪啓曰,行大司憲李魯秉,持平趙文和在外,執義金在根,掌令李秉植·申鍾益,持平金棱牌不進,監察茶時之意,敢啓。傳曰,知道。
以大司諫李宗秉,司諫李莊緖,執義金在根,掌令李秉植·申鍾益,持平金棱牌不進罷職傳旨,傳于李明迪曰,只推。
金萬根啓曰,明日拜表,兩司當爲進參,除在外·未署經·嫌不進外,呈告人員,竝待開門牌招,何如?傳曰,允。
以別兼春秋趙然興牌不進罷職傳旨,傳于金萬根曰,只推。
以修撰朴永輔牌不進罷職傳旨,傳于金萬根曰,只推。
金萬根,以弘文館言啓曰,修撰朴永輔,旣有只推之命,卽爲牌招察任,何如?傳曰,允。
徐戴淳,以兵曹言啓曰,今十月二十一日,武臣賓廳講書日次,而中日相値,不得爲之之意,敢啓。傳曰,知道。
又以御營廳言啓曰,本廳中軍朴蓍會,身病甚重,勢難察任,改差,何如?傳曰,允。
上在昌德宮。停常參·經筵。
李啓朝啓曰,明日常參·經筵,取稟。傳曰,停。
李明迪啓曰,行大司憲李魯秉,持平趙文和在外,執義金在根呈辭,掌令李秉植·申鍾益,持平金棱牌不進,監察茶時之意,敢啓。傳曰,知道。
又啓曰,今日拜表時,憲府則監察代行矣。雖無諫院,依例行禮之意,敢啓。傳曰,知道。
傳于徐戴淳曰,三使臣入侍。
李啓朝啓曰,假注書李裕奭,身病猝重,勢難察任,今姑改差,何如?傳曰,允。
李裕奭改差,代以李達亨爲假注書。
以修撰朴永輔牌不進罷職傳旨,傳于李啓朝曰,只推。
李啓朝,以弘文館言啓曰,修撰朴永輔,旣有只推之命,卽爲牌招察任,何如?傳曰,允。
金景善,以吏曹言啓曰,今此翼陵忌辰祭典祀官兼大祝,兪敎煥當爲塡差,而時無職名,令該曹口傳付軍職,何如?傳曰,允。
兵曹口傳政事,副司果兪敎煥。
金景善,以承文院議政府右參贊意啓曰,今日慕華館査對時,六曹堂上當爲進參,而吏曹判書趙鶴年病不來,參判洪鍾應嫌不進,參議南秉哲病不來。吏曹判書趙鶴年,參議南秉哲,令政院竝卽牌招,以爲同參之地,何如?傳曰,允。
以吏曹參議南秉哲牌不進罷職傳旨,傳于金景善曰,只推。
以大司諫李宗秉,司諫李莊緖,掌令李秉植,持平金棱牌不進罷職傳旨,傳于李明迪曰,只推。
李啓朝,以禮曹言啓曰,卽接思陵官員所報,則近日局內,虎患狼藉,奉審巡山之節,不得擧行云矣。莫重之地,虎患若是狼藉,極爲驚悚。卽令該營門,發送砲手,期於獵捉事,分付,何如?傳曰,允。
又以禮曹言啓曰,郊壇四孟朔,遣禮郞看審有無頉,自該曹草記事,曾有定式矣。發遣郞廳,東郊先農壇·先蠶壇·馬祖壇,南郊南壇·雩祀壇·漢江壇·司寒壇,北郊祈雨壇·厲壇,次第看審,則南壇·先農壇·先蠶壇·雩祀壇·漢江壇·祈雨壇·馬祖壇·厲壇,壇上及四面,紅箭門墻垣階砌,俱爲無頉,而司寒壇西邊紅箭門顚仆,卽爲修改事,分付該監,而此後看護等節,另加申飭之意,敢啓。傳曰,知道。
徐戴淳,以兵曹言啓曰,文臣兼宣傳官尹禹錫,時帶本曹正郞,職務相妨,呈狀乞遞,改差,何如?傳曰,允。
又以備邊司言啓曰,卽見忠淸監司金洙根災實分等狀啓,則天安等十四邑鎭,置之尤甚,公州等二十九邑,置之之次,忠州等十二邑,置之稍實。事目災三百結外,不足災一萬一千八百十二結五十八負九束,特許加劃,後錄諸條,竝請令廟堂,稟旨分付矣。其一,各年停退軍米布錢,三等邑竝許仍停事也。其一,漁鹽船稅壬辰秋等,癸巳春等停退條,竝許仍停事也。其一,軍保歲抄磨勘,勿爲定限,各鎭屬編伍軍歲末成冊,一體退限事也。其一,安興餉米之散在各邑者,姑許仍留事也。其一,舒川等七邑苧納各樣軍布,限明秋以錢代納事也。其一,洪州等十三邑鎭各司所納箭竹,特許三分二權減事也。其一,尤甚邑,限明秋勿定配所事也。其一,推奴徵債,限明秋防塞事也。三等分劑,依此許施,本道農形,縱有始旱終澇之歎,秋後成就,實多齊塍滿車之喜,沈覆蹲縮,未必全省之爲災,長短截補,優爲少康之樂歲,則災摠過萬,殊欠稱停。事目外特以九千結加劃,俾爲均俵,軍米布錢與漁鹽船稅之仍停,事勢必然,竝許依前,軍保歲抄之磨勘退限。安興餉米之仍留,七邑苧納之代錢,旣有已許之例,亦係便民之政,與尤甚邑勿配,推徵防塞,竝依狀請施行,箭竹許令折半權減,何如?傳曰,允。
又以備邊司言啓曰,卽見全羅監司洪羲錫災實分等狀啓,則尤甚名色,不爲擧論,光州等三十一邑,置之稍實,全州等二十三邑鎭,置之之次。事目災四百結外,不足災一萬二千三百八十六結三十一負一束,特許加劃,後錄諸條,竝請令廟堂,稟旨分付矣。其一,丙子未捧及高敞己巳反作條,依已例仍停事也。其一,己巳停退軍布,依已例仍停事也。其一,兩等邑城餉,城下近民,輸納城倉,程道稍間處,捧留邑倉,待明秋還納城倉事也。其一,京外所納箭竹,之次邑三分一蠲減事也。尤甚旣不擧論,全省可知均稔,縱有災損之如干邑,此固樂歲之不得免,所請之災,似若稍夥,而以其本道結摠,除却流來陳頉,足謂精約,不必剋削,特許準劃,俾爲均俵。丙子舊還,己巳舊布之依前,高敞反作之仍停,山城餉穀之邑捧,旣係紓力之方,且多已施之例,竝與箭竹三分一蠲減,依狀請施行,何如?傳曰,允。
又以御營廳言啓曰,思陵局內近日虎患狼藉,奉審巡山等節,無以擧行,卽令該軍門,發送校卒,期於獵捉事,自禮曹草記允下矣。本廳善放砲手五十名,定將校率領,今日爲始,出送行獵之意,敢啓。傳曰,知道。
戊申十月二十二日辰時,上御誠正閣。三使臣入侍時,行右承旨徐戴淳,假注書李裕奭,記事官尹定善·徐翼輔,冬至兼謝恩正使姜時永,副使宋持養,書狀官尹哲求,以次進伏訖。上曰,史官分左右。上曰,三使臣進前奏職姓名。時永等以次進前,各奏職姓名訖。上曰,遠路無事往返也。上曰,近來蔘弊,萬不成說矣,前此每每申飭,而實無其效,今番則各別申飭,可也。書狀則職是行臺,而上副使,亦爲各別申飭也。仍命賜貂帽·扇子·臘劑等種。戴淳受傳于時永等,時永等以次跪祗受訖。上曰,三使臣就座。上曰,三使臣先退。時永等先退,仍命史官就座,又命退。承史以次退出。
上在昌德宮。停常參·經筵。
金景善啓曰,明日常參·經筵,取稟。傳曰,停。
李明迪啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
徐戴淳啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
金景善啓曰,寶鑑洗草日,遣承旨宣醞事,命下矣。何承旨進去乎?敢稟。傳曰,都承旨進去。
李明迪啓曰,行大司憲李魯秉,持平趙文和在外,執義金在根,掌令李秉植·申鍾益,持平金棱牌不進,監察茶時之意,敢啓。傳曰,知道。
以大司諫李宗秉,司諫李莊緖,執義金在根,掌令李秉植·申鍾益,持平金棱牌不進罷職傳旨,傳于李明迪曰,只推。
以修撰朴永輔牌不進罷職傳旨,傳于金萬根曰,只推。
金萬根,以弘文館言啓曰,修撰朴永輔,旣有只推之命,卽爲牌招察任,何如?傳曰,允。
徐戴淳,以兵曹言啓曰,宣傳官李冕熙,時帶別軍職,職務相妨,呈狀乞遞,改差,何如?傳曰,允。
兵曹,以吳一善爲御營中軍。
兵曹口傳政事,護軍單宋持養。
戶曹參判宋持養疏曰,伏以臣,銜命西征,行將萬里,回望觚稜,如在天上,益不勝戀結之忱。仍伏念臣,見叨度支佐貳,爲任不輕,遠涉殊域,不宜虛縻,玆敢略綴短章,縣道陳懇。伏乞聖慈,俯垂鑑諒,特命選部,照例遞改,俾職務無曠,微分獲安,不勝幸甚。臣無任云云。答曰,省疏具悉。所請依施。
上在昌德宮。停常參·經筵。
徐戴淳,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
李啓朝啓曰,明日再明日,翼陵忌辰祭齋戒·正日相値,視事頉稟之意,敢啓。傳曰,知道。
又啓曰,明日召對,取稟。傳曰,停。
李明迪啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
李啓朝啓曰,臣啓朝,今日洗草宣醞進去之意,敢啓。傳曰,知道。
傳于金萬根曰,召對爲之。
以修撰朴永輔牌不進罷職傳旨,傳于洪祐喆曰,只推。
金景善,以弘文館言啓曰,修撰朴永輔,旣有只推之命,卽爲牌招察任,何如?傳曰,允。
徐戴淳啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
傳于金萬根曰,秋到記明日春塘臺親臨爲之,右承旨馳詣泮宮,今日夕食堂,收取以來。
金景善啓曰,在前親臨慶科庭試·武科殿試時,有時·原任大臣入侍之例,今番則何以爲之?敢稟。傳曰,置之。
又啓曰,在前親臨慶科庭試·武科殿試時,有宗宰磨鍊入侍之例,今番則何以爲之?傳曰,置之。
徐戴淳啓曰,訓鍊大將李應植,時無職名,令該曹口傳付軍職,何如?傳曰,允。
兵曹口傳政事,大護軍單李應植。
李明迪啓曰,行大司憲李魯秉,持平趙文和在外,執義金在根,掌令李秉植·申鍾益,持平金棱牌不進,監察茶時之意,敢啓。傳曰,知道。
以大司諫李宗秉,司諫李莊緖,執義金在根,掌令李秉植·申鍾益,持平金棱牌不進罷職傳旨,傳于李明迪曰,只推。
傳于金景善曰,明日出宮門路,以保定門爲之。
金景善啓曰,明日傳香,禮房承旨當爲齋宿,兼都承旨李啓朝,纔已須資出去矣。所當牌招,而拘於廳規,不得請牌,何以爲之?敢稟。傳曰,牌招。
金景善,以監印儀軌廳摠裁官意啓曰,今此三朝寶鑑洗草日宣醞時進參人員,別單書入之意,敢啓。傳曰,知道。
又以弘文館言啓曰,上番副校理臣李承輔,以曾經纂輯郞廳,今日北營洗草時,晝仕出去之意,敢啓。傳曰,知道。
又以吏曹言啓曰,卽接司僕寺牒報,則以爲明日親臨春塘臺秋到記時,本寺正,例爲進輿差備,而正尹哲求,奉命出疆矣。卽速變通,以爲及時擧行之地云,司僕寺正尹哲求改差,其代口傳備擬以入之意,敢啓。傳曰,知道。
徐戴淳,以兵曹言啓曰,本曹正郞尹禹錫,身病猝重,屢度呈狀乞遞,宿衛重地,不可久曠,今姑改差,何如?傳曰,允。
又以兵曹言啓曰,明日春塘臺親臨秋到記時,本曹堂上·郞廳·侍衛,當爲備員,而參知李寅奭呈辭受由,佐郞金玉龍受由在外,正郞一員未差,無以備員。參知令政院稟旨變通,佐郞金玉龍改差,與正郞一員未差之代,竝令該曹,以在京無故人口傳差出,參知待下批牌招,以爲進參之地,何如?傳曰,允。許遞。
吏曹口傳政事,以金祖欽爲兵曹參知,金炳雲爲正郞,金文煥爲佐郞,尹行謨爲司僕正。
兵曹口傳政事,副司果單尹哲求。
徐戴淳,以兵曹言啓曰,來朔上番騎兵,例於今月二十五日點考,而殿座相値,二十六日退行之意,敢啓。傳曰,知道。
又以禁衛營言啓曰,今十月二十五日下番鄕軍賞試才,設行於南別營時,銅龍門·建陽門·西營三處入直將官軍兵,依定式待標信出試。而銅龍門·建陽門入直與把守,以入直訓鍊監砲手替把,將則以先試者替代,外營各處入直將官軍兵,依例除標信出用之意,敢啓。傳曰,知道。
李明迪,以義禁府言啓曰,明日秋到記親臨春塘臺爲之時,本府都事十員內,五員赴擧,本府入直·當直入直·公事回公都事及通化門·明光門·靑陽門·月覲門禁亂都事,無以推移。假都事二員,令該曹口傳差出,以爲分排擧行之地,何如?傳曰,允。
今十月二十四日午時,上御誠正閣。召對入侍時,參贊官金萬根,檢討官宋廷和,直閣趙然興,假注書白文振,記注官金熙逌,記事官徐翼輔,各持綱目第十九卷,以次進伏訖。上曰,史官分左右。上開卷,命玉堂讀之。廷和讀自六年春三月朔,至羲乃止。上曰,止之,文義陳之。廷和曰,此時漢室衰亂,袁·曹爭衡,各自僭竊,專尙詐力,一以戰伐爲事,則別無昌言嘉謨之可以敷陳於文義,而今以程畿事觀之,畿不過一縣吏也。脅之以禍,無所動心,忘私向國,節義卓然,古人所云疾風知勁草者,政謂此也。大抵看史之際,非但以歷代之治亂得失,作爲柯鑑,凡係忠義之事,尤宜觀感,伏願殿下,留神睿覽焉。上曰,參贊官讀之。萬根讀自張魯取巴郡,至譚·尙數敗。上曰,止之,文義陳之。萬根曰,張魯之以鬼道敎民,病者自首其過,犯罪者三原後行刑,而至於群下欲僭尊爲漢寧王,此皆悖逆常理之甚者,已無可言。然閻輔以張魯之部下,猶能諫之,亦能從之,足以見一分人心之不泯,則其況以正理諫之者乎?且下段袁紹三子,互相攻擊,竟至敗亡,此非一朝一夕之故,亶由於袁紹之失敎於始,溺愛於後,以致如此。非但此也,凡天下萬事,必以務本治源爲貴,則如綱擧而目張,餘事無不迎刃而解矣,伏願殿下,留念焉。上曰,閣臣讀之。然興讀自袁尙遣郭援,至遂不送質。上曰,止之,文義陳之。然興曰,臣所讀自止內,別無敷衍仰達者矣。上掩卷,命史官就座,仍命退。諸臣以次退出。
上在昌德宮。停常參·經筵。
藥房都提調鄭元容,提調金學性,副提調李啓朝啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣,卿等不必入侍矣。大王大妃殿·王大妃殿·中宮殿口傳問安。答曰,知道。
李啓朝啓曰,明日召對,取稟。傳曰,停。
李明迪啓曰,行大司憲李魯秉,持平趙文和在外,執義金在根,掌令李秉植·申鍾益,持平金棱呈辭,監察茶時之意,敢啓。傳曰,知道。
徐戴淳啓曰,備邊司郞廳來言,今日賓廳日次,而國忌齋戒相値,不得來會云矣,敢啓。傳曰,知道。
洪祐喆啓曰,吏曹正郞柳宜貞,陳疏到院矣。取見其疏本,則多違格例,所當退却,而係是言事,又値求言之時,雖不得不捧入,不可無警,從重推考,何如?傳曰,允。
傳于洪祐喆曰,吏曹正郞沈宜貞上疏頒布。
李明迪啓曰,卽者義禁府都事來言,領議政鄭元容,判府事朴晦壽,今方胥命于金吾門外云,係是大臣去就,敢啓。傳曰,知道。
金景善啓曰,卽者議政府錄事來言,領議政鄭元容,判府事朴晦壽,以爲前席嚴敎之下,衷情萬萬震懍,求死不得,走伏金吾門外,恭俟鈇鉞之誅云。領議政仍納命召,何以爲之?敢稟。傳曰,還傳。
傳于金景善曰,此非如是之事,卽爲還第事,遣史官傳諭于領議政。
傳于金景善曰,卿則尤非如是之事,安心還第事,遣史官傳諭于朴判府事。
兼都承旨李啓朝,行左承旨金景善,行右承旨徐戴淳,左副承旨李明迪,右副承旨洪祐喆,同副承旨金萬根等啓曰,伏以臣等,於吏曹正郞柳宜貞疏,有不勝萬萬警愕,萬萬駭惋者矣。渠以遐鄕蟣蝨之賤,乘此求言之會,假托言事,無難投章,全篇旨意,叵測閃忽,外若陳勉,內實挾雜。如欲應旨陳疏何患無辭,而殆若嘲訕,敢售嘗試,自陷於干紀犯分之歸,苟有臣分,焉敢乃爾?臣等反覆究閱,決不可以鄕曲微賤,有所參恕,鸇逐之忱,按抑不得,玆敢相率聯籲。伏乞聖明,亟賜處分,明正典刑焉,惶恐敢啓。答曰,外託言事,內實嘗試,情態莫掩,而稱以應旨,雖不罪之,似有公議矣。
傳于徐戴淳曰,還宮當自內爲之矣,該房知悉。
金景善啓曰,卽者議政府錄事來言,領議政鄭元容,判府事朴晦壽,以爲前席俯詢之下,宜效聲討之義,而辭未達意,至承嚴敎,自顧罪負,萬殞難贖。雖伏奉還第之恩諭,未伏常憲之前,衷情轉益懍慄,仍伏胥所,惟願速被嚴誅云。領議政仍納命召,何以爲之?敢稟。傳曰,當有傳敎矣,命召捧留。
傳于李明迪曰,予於領相事,不勝慨然矣。予非不知應旨言事之爲不可罪也,又豈不知以言獲罪之爲不美也?以其疏辭之挾雜嘗試,有所諮詢矣。大臣曰,雖覬覦朝廷,嘗試君父,稱以言事則無傷,古今天下,寧有是理也?古人云堯曰宥之三,臯陶曰殺之三,今日之事反於是,置予體面於何如地也?其在事體,不可以大官曲恕,領議政鄭元容,施以罷職之典。
傳于金景善曰,今者領相處分,卽出於存事體之義,而卿則如是引咎,豈不萬萬過當乎?望卿卽爲還第,以安予心事,遣史官傳諭于朴判府事。
事變假注書李杓啓曰,臣於本月二十五日三更量,敬奉聖敎,馳往傳諭于判府事朴晦壽胥命所,則以爲今於恩諭之下,萬萬感泣,不敢更事煩瀆,謹當擔還私次,冒入自列之章,仰請處分云矣,敢啓。傳曰,知道。
傳于徐戴淳曰,秋到記講居首通幼學金永秀,製述居首表三下進士沈宜聞竝直赴殿試。講之次略幼學李箕善等二人,製述之次草三下進士洪必謨竝直赴會試。講之次略幼學權益善等二人,製述之次次上進士趙性敎竝給一分。講之次粗幼學朴采壽等八人,製述之次次上生員李應寅等二人,竝令該曹考例施賞。
傳于洪祐喆曰,入格儒生,明日延英門施賞。
兵曹,今十月二十八日三朝寶鑑親上太廟慶科庭試武科春塘臺親臨殿試敎是時,原榜人及直赴會試人規矩,片箭三矢一百三十步一巡一中二分,柳葉箭五矢一百二十步一巡二中三分,取一技落點。
兵曹,今十月二十八日三朝寶鑑親上太廟慶科庭試武科春塘臺親臨殿試敎是時,直赴殿試人規矩,貫革五矢一百二十步一巡一中,講書粗以上,取一技落點。
李啓朝,以宗簿寺提調意啓曰,內下譜略,當爲改張,而三十五件中緞衣譜略二件落秩,紙衣譜略四件,係是舊板,字樣印式,與今不同,有難改張,勢將爲近本全帙新刊矣。何以爲之?敢啓。傳曰,不必新刊,六件則還奉內閣。
徐戴淳,以訓鍊都監言啓曰,今十月二十八日三朝寶鑑親上太廟慶科庭試武科春塘臺親臨殿試時,本局將校軍兵,漢旅中直赴殿試及會試應試應頉人,別單書入之意,敢啓。傳曰,知道。
又以禁衛營言啓曰,今此慶科庭試·武科殿試時,本營將校軍兵中,直赴應試人,別單書入之意,敢啓。傳曰,知道。
又以御營廳言啓曰,今此慶科庭試·武科殿試時,本廳將校軍兵直赴應試人,別單書入之意,敢啓。傳曰,知道。
吏曹正郞柳宜貞疏曰,伏以寶鑑追成,百禮畢擧,宸孝益光,紹述之德,群生咸囿,歡協之氣,洋溢升聞,宜致庶徵之休,而胡爲轟燁之異,又發於此月此時也?先儒曰,災異有二,失道之君,與天隔絶,災異之應常遲,賢君與天貫通,災異之應常速,以此推之,殿下以與天合德之聖,纔差失便過也。有過輒警,諄諄然若保佑之,此正上下勅勉增益,大有爲之秋,而邦籙無疆之基也。仍伏念臣,以嶺外賤品,百無一取,而待罪銓郞,歲過周矣,涯分踰越,感戴憂恐,誠莫知其何以報國也。夫愛君願忠之思,根於秉彝,不以人之智愚而豐嗇焉,不以官之微顯而加損焉,臣抱玆,徒事囁嚅,不一陳於當此可言之時而止,則臣年衰矣。恐未免終無一言而去,而上負堯·舜,下孤本心,臣不忍爲此也。臣素蔑學術,迷不曉事,而竊嘗聞雷者,解散和盪之候也。適會閉藏之節,而疊見此異,固已懍慓,而況於太廟奏假之日,加以燁燁,仍之風雨,竟使回鑾,情未畢伸,安敢知祖宗陟降之靈,在帝左右,有以誘衷而竦動之耶?災作必有由,則亦安知不由上下苟同,莫矯其非,無奮勵振作淵塞歛藏之圖,而專事怠緩悅豫優遊漫渙者所致耶?十行辭敎,惕勵修省,求言則毋有所諱,引咎則惟愼厥終,圖所以感回天心者,凡百有位,孰不欽歎盡言,仰副聖念之萬一,而如臣微眇,亦嘗三司之一也。冒萬死敢進狂瞽之說,伏願殿下,恕其僭而察其愚。夫人主以一身,上承天地,下統億兆,其治亂離合之機,不過心而已,故卽吾之心,以求合人之心,卽人之心,以求合天之心。壁經曰天聰明自我民聰明,先儒曰謀從衆則合天心,是以賢聖之君,厥有天譴,尤宜汲汲乎求合人心,克享天心,則治在中而災反爲祥也。臣愚死罪,竊以爲今日之人心,積有希望不得副者何限,而當先者一也,積有冤恨不得解者固多,而尤要者一也,積有抑鬱不得伸者亦衆,而最急者一也。何謂不副所望,聖學是已,前日諸臣,已累言而仰勉之,今日應旨獻言者,亦皆名言在玆,聖批賜答,一示以留念,然則言之盡矣。惟有行之一事,而何爲而久不行也?夫以孔·顔之聖資之好學,而無大過矣。不貳過也。殿下以孔·顔之聖,亦資以好學,則自底無過也,群下之願欲,愈久愈甚者,誠以學則聖益聖,而將見德化之美也。否則悠悠泛泛,轉入危亂之域也,安得不一心祈祝,如大旱之雲雨,若飢渴之飮食者哉?臣請汲汲開講,念典終始,用以副擧國人心之望焉。何謂不解冤結,弊瘼是已,顧今百弊層痼,下民受毒,敲胸疾首之聲,破家失所之狀,殿下必不得而見聞,而以殿下之明,可視於無形,可聽於無聲,則惻怛一念,曷不欲撫其傷而保活之哉?間有體國之臣,說弊甚詳,革弊甚力,而乍祛旋集,如麻復生,將不勝其更,則遂付無奈,歛手却立,國事至此,寧不灑賈生之淚乎?臣謂此無他,不治其本而治其末故也。苟能反其本以治之,治無不徯志,凡今之弊源,生於財盡人窮,財盡之本,都由於奢侈,夫一人之身,百工備焉。以有限之財,充不貲之用,則天下不足,不足則窮,窮則濫,濫則不得已惟事割剝,淸白掃地,貪墨成風,以此之俗,安望有爲也?臣請深究其所以然者,嚴禁奢侈,務昭儉德,自聖躬始,爲群下倡,定制立令,宜漸不宜急。如大易屯膏小貞吉,大貞匈之戒,而持循積久,則草偃影從幾何而將見財足人厚,有恒多賴之風矣。然後何弊不拔,何怨不釋,何政不成也,今有束縛人者,欲使之役,必先解其縛乃可也。且孔子之言曰,奢則不遜,奢生驕僭,故其勢然也。當今不遜之風,又謂何如?方命犯禁,頑其無畏,平時如此,臨急何爲?此風此習,尤不可不痛絶也審,則恭儉實要道也。何謂不伸抑鬱,竄配臣金興根事是已,臣素昧其人,而蓋觀投畀以來,擧國共議,嗟惜沸鬱,咸曰與國休戚者去矣,爲國柱石者去矣。騰萬口如一辭,歷屢月如一日,未知此臣,何以得此於一國也?前後重大臣斥逐者何限,而此則此臣所獨有也。雖然其平日負犯,實有言者之云,而聖敎若曰責備,大哉王言,放流之中,而竝流見待之至意,此謂匪怒伊敎,非譴伊榮,想其心悔悟感激,百倍餘人,則到今罰已行而月過三矣。乃天道小變之節,而又値大同之慶,亦宜有以見待也。輿情輿論,苟曰不然,欺天誣人,臣罪極矣。斷臣之頭,竿之都市,以謝天人,實應天除災之一政也。如係非誣,益恢天地之量,廓然開釋,趁此如渴之際,遽降特赦之典,則一令才出,八方蹈舞,遐仰聖德之仁勇光明,而伸傴起躄,不足爲喩也。臣之此言爲國人,非爲金興根也。顧遷稽至此者,庶望曠蕩之典,不待臣言,而側聽多日,尙有未焉,則愚衷徒激,抑按不得,觸冒叫呼,以導達下情於九重之邃而已,餘不暇計也。鄒傳曰堯·舜之知,而不徧物,急先務也,堯·舜之仁而不徧愛人,急親賢也。以臣謏見,向所云三者,抑亦合人心之最先急務,而其餘特毛順目張之勢也。況今慶科在近,四方草茅之士,波動雲集,齊首想望一政一令之時也。誠宜別般更張,誕敷文德以振之,則惟此三者,甚易而當行,操約施博,不此之謂耶?萬若伈泄,坐失此機,則恐無以倉猝收合萬方人之心也。伏願聖明,淵然深思,超然遠覽,屛絶細娛,惟懷永圖,斷之于心,本之于學,推行於政刑,天之示象,用以爲則。如雷之猛,如電之明,如風之速,如雨之洽,則此實回災作福之道,而人順天合,致治熙雍,三王四而五帝六矣。臣不顧物論笑罵,不揆自已狂僭,所恃者堯·舜之君也,所激者憂愛之忱也。聖度如天,優容鑑納,或有一字之補,則臣早晩將生還故里,誇詑鄕隣,歌誦而鼓舞焉,死歸地下,則謁見先王之日,亦有以藉口矣。惟殿下,哀憐而垂察焉。臣治疏將上,金興根家人聞之,戰慓號泣,屢懇乞罷,臣笑曰此非絲毫有挾,一出於斷斷血忱,喧喧公共之心,則設令有罪,罪止吾身,誰謂仁天,豈或有遷怒之理?遂止數日,更思之,本家分義當矣。臣若牽制而遽罷,則篤信之義安在?吾君不能之罪,不容誅矣。不勝慷慨憂憤,冒悚投進,冞增死罪,臣無任云云。
副應敎李裕膺,校理朴商壽·趙龜植,副校理李承輔·李維謙,修撰朴永輔·宋廷和聯名箚曰,伏以人心陷溺,世變層生,至於今番柳宜貞之疏而極矣。渠以鄕曲至微之類,素蓄怪鬼不逞之圖,托以言事,肆然投疏,其用意之陰慘,遣辭之閃忽,字字不敬,節節莫掩,此何心腸,抑何變怪?今當求言之時,苟有應旨之心,則所以裨補聖德,何患無辭,而敢售嘗試之計,自歸嘲訕之科,意雖藉於陳勉,罪難逭於干紀。挾雜乖亂,情態畢露,渠亦人也,苟有一毫臣分,此豈萌諸心而發諸口哉?雖以大聖人淵藪之量,曲加包容,而王章莫嚴,公議難遏,豈以蟣蝨之賤,有所容貸?其在鷹鸇之逐,不可少緩,臣等相顧愕眙,按住不得,玆敢相率仰籲。伏乞聖明,廓揮乾斷,亟降處分,快正典刑,以爲靖世道而淑人心焉。取進止。答曰,省箚具悉。爾等之言誠是矣,其不罪之之意,已諭於院議之批矣。
大司諫李宗秉,執義金在根,司諫李莊緖,掌令李秉植·申鍾益,持平金棱聯名箚曰,伏以臣等,卽伏見吏曹正郞柳宜貞疏本,滿心驚愕,極爲痛惋,益覺世變之無不有也。噫,世道日汚,人心日陷,似渠遐逖卑微之類,假托應旨,肆然投匭,滿紙叫嚷,無非荒雜陰險,造意則極其叵測,下語則全沒倫脊。直犯手勢,顯售訕侮之習,全篇歸趣,肆干威福之間,豈意聖明之世,有此一種悖戾之物,敢爲太陽之螮蝀耶?春秋無將,將則必誅,此若以言事而包容,不施當律,則安知無伏莽糾結之類,將接跡而起乎?臣聞見無禮於君,如鷹鸇之逐雀,此則不獨無禮而已。挾雜嘗試之態,目不忍視,陰譎詖險之意,言足汚口,臣等義在必討,按住不得,相率聯籲。伏乞聖明,赫然震發,廓揮乾斷,柳宜貞亟施竄配之典,以爲壹民志靖世道之地焉。取進止。答曰,省箚具悉。如此挾雜之疏,決非似渠之類所可獨辦,而不卽罪之,係托應旨,故姑此存商矣。
戊申十月二十五日辰時,上詣春塘臺。親臨秋到記,分製講試取洗草宣醞,翌日進箋親受入侍時,兼都承旨李啓朝,行左承旨金景善,行右承旨徐戴淳,左副承旨李明迪,右副承旨洪祐喆同副承旨金萬根,記事官韓敬源·洪鍾雲·尹定善·徐翼輔,檢校直閣鄭㝡朝·尹致英,直閣趙然興,檢校待敎南秉哲·李㘾·洪淳穆·金輔根,待敎尹滋悳,以次侍立。時至,通禮跪啓請外辦。上具翼善冠·衮龍袍,乘輿出萬八門。藥房提調金學性,副提調李啓朝進前奏曰,侵早勞動,聖體,若何?上曰,一樣矣。仍出保定門,由靑陽門,詣春塘臺,通禮跪啓請降輿陞座,上降輿陞座。戴淳曰,儒生今將入場,請下標信。上曰,以俄下標信擧行,可也。戴淳讀奏入門單子,宣傳官跪稟入門試官及儒生次第入庭。啓朝曰,進箋擧行,懸題後行禮乎?上曰,試官行禮後,卽爲擧行,可也。啓朝曰,從陞侍衛諸臣中,有以試官行禮者,使之下去,一體參班乎?上可之。諸試官及儒生,行禮如儀訖。讀券官行禮曹判書李若愚,行大護軍金英淳,漢城府左尹徐憲淳,對讀官吏曹參議南秉哲,行副護軍鄭基世,直閣趙然興,副司果金德根,考官戶曹判書金學性,漢城府判尹金鼎集,行護軍吳取善,參考官刑曹參議金益文,禮曹參議趙然昌,校理朴商壽,副司果韓容悳,以次進伏。上命書表題,擬夏群臣賀天乃錫洪範九疇。若愚·英淳,進前跪書訖。然興·德根,捧出而懸之。下講冊望單子,落點于書傳,啓朝讀奏訖。學性曰,考講以抽籤爲之乎?上可之。上曰,差備官何不趁卽待令乎?戴淳曰,往復吏曹,使之差出之際,自以遲滯矣。吏曹參議旣已登筵,使之卽爲差出擧行,何如?上曰,三銓登筵,以參班人中,卽爲差定擧行,可也。啓朝曰,諸差備官,當以望單子入之,而恐涉遲延,謹以口達矣。上可之。啓朝讀奏諸差備官記訖。引儀引校正大臣以下入就位,贊儀唱鞠躬四拜興平身,校正大臣以下鞠躬四拜興平身。展箋文官二人,對擧箋函,陞自東階,置於座前。宣箋官朴商壽,陞自西階,詣箋函前俯伏。贊儀唱跪,校正大臣以下跪,商壽讀箋頭辭。上命止之。贊儀唱鞠躬四拜興平身,校正大臣以下鞠躬四拜興平身,通禮跪啓請禮畢。領議政鄭元容,判府事朴晦壽,陞階進前奏曰,冬候淸溫,侵早勞動,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。元容曰,近聞醫官言,則以感候靡寧云,今則果何如乎?上曰,間有感咳之症,亦已服藥矣。元容曰,進御蔘蘇飮則似好矣,且日候稍冷,移次久座,恐非大聖人節宣之方,早卽還宮似好矣。上曰,昨日上疏入來之說聞之乎?元容曰,聞之矣。上曰,豈有如此之疏乎?第見之也,因命中官下疏本。元容等見疏畢。上曰,疏辭果何如乎?元容曰,勉聖學·崇節儉·宥罪人三件事矣。上曰,雖是應旨之疏,如是遣辭者,豈有如許道理乎?元容曰,若出去後,更爲詳見,則第未知有何旨意,而今雖暫見,句語中多有荒雜無倫處,誠甚駭惋矣。上曰,滿篇遣辭,豈但荒率而已?都是覬覦朝廷,嘗試君父之計矣,寧有如許臣分乎?元容曰,臣則素昧其人,而渠之罪姑捨,以遐鄕微賤之踪,名以應旨陳疏,而向旣有在野之臣咸言得失,毋有所諱之敎。今若有此嚴敎,則雖鄕曲愚氓輩,不知這間事實之如何,但謂之以言獲罪矣。然則渠之所犯反爲小,而在殿下包容之德,所損爲大矣,如此之類,歸之不足責,似好矣。上曰,只以講學崇儉等事陳勉,則設或有句語中荒雜處,予豈不包容,而亦豈不褒賞乎?誠欲陳言,何患無辭,焉敢如是?此非嘗試之計而何也?元容曰,聖德譬如天高海大,涵育萬物,擧國臣民,同被生成之澤,當此求言之時,若有此嚴敎,則下豈有進言之人乎?上曰,朝廷之有此等事,實由予之否德,未能見孚於朝廷,而在下之道,似不當如是矣。元容曰,臣非不知請罪也,又非愛惜此人也,實爲我殿下包容之德,慮或有所損,故敢此縷縷仰達矣。上曰,疏章中雖有某樣說話,稱以求言時陳疏,則一竝置而勿論,可乎?元容曰,疏中辭意,非謂皆是,而有此煩達,實爲我殿下也,非爲渠也。非但此疏,無論某樣疏及疏辭之善不善,廣詢博採,善則擇而用之,不善則棄而勿論,其有光於我殿下包容之德,當如何哉?雖覬覦嘗試,稱以言事,則無足爲傷,古人有言曰,詢于芻蕘芻蕘之說,豈盡善而然乎?上曰,無論某疏,稱以言事,則雖覬覦嘗試無傷云者,此何言也?在卿等道理,決不當如是矣。元容曰,臣則所達之外,別無他見矣,卽爲題下批旨,而雖不賜批,還下疏本,則自有公議矣。上曰,大臣之議,卽是公議也,外此而又有何公議乎?元容曰,非但臣之言也,又有三司諸臣之公議矣。晦壽曰,句語中荒雜者雖多,而渠以遐土賤品,旣應旨陳疏矣,領相所奏誠然矣。上曰,渠以遐鄕賤類,何可獨辦此疏乎?元容曰,渠雖或粗解科工,至於疏章,則似是生疎矣,臣雖未能詳知,而決非京華人所作矣。疏辭之荒率,卽不過渠之狂妄,而有何傷於國家乎?上曰,上段則略有次序,而下段則殆不成說,此必是故作荒率之態,其情狀莫掩,全篇旨意,外托言事,內實挾雜,罔非嘗試君父,覬覦朝廷之計,臣分固當如是乎?陽若陳勉,而實是嘲訕矣。元容曰,此豈有製給之人乎?苟若製給疏辭,豈若是荒率乎?臣雖萬萬不近似於見職,而何可徒順上旨,不敢言於所當言之地乎?上曰,卿於此等事,謂以無傷,苟如是,國何以爲國乎?大臣事誠甚慨然矣。元容曰,當此求言之時,若有此嚴敎,則言路自此杜塞矣,然則亦國何以爲國乎?臣承此不敢聞之敎,萬萬惶懍,謹當退出胥命矣。上曰,不必如是矣。元容曰,吏曹正郞柳宜貞上疏,遣辭措語,荒雜駭悖,旨意難測,極爲驚惋,不可以應旨而置之,此當有公議,聖敎截嚴,爲先施以刊削之典,何如?上曰,如此善爲之疏,何爲罪之乎?予則入去矣,今日朝廷事,誠甚慨然,如是將何以爲國乎?仍入小次。傳曰,吏曹正郞柳宜貞上疏頒布事下敎。出傳敎戴淳稟科次取幾人乎?上曰,取五人。傳曰,還宮當自內爲之矣,該房知悉。出傳敎。
上在昌德宮。停常參·經筵。
李啓朝啓曰,明日常參·經筵,取稟。傳曰,只朝講。
李明迪啓曰,行大司憲李魯秉,持平趙文和在外,執義金在根,掌令李秉植·申鍾益,持平金棱呈辭,監察茶時之意,敢啓。傳曰,知道。
李啓朝啓曰,在前親臨庭試時,有時·原任大臣入侍之例,今番則何以爲之?敢稟。傳曰,依例入侍。
又啓曰,在前親臨庭試時,有宗宰磨鍊入侍之例,今番則何以爲之?敢稟。傳曰,依例入侍。
又啓曰,前檢閱尹滋悳,還付薦狀公事,啓下矣。令該曹口傳單付,牌招入直,何如?傳曰,允。
吏曹口傳政事,檢閱單尹滋悳。
以檢閱尹滋悳牌不進罷職傳旨,傳于李啓朝曰,只推。
金景善啓曰,卽者檢閱尹定善·徐翼輔,謂有館規,陳疏徑出,原疏纔已退却矣。所當直捧禁推傳旨,而此與無端徑出有異,竝推考警責,仍卽牌招入直,何如?傳曰,允。
李啓朝啓曰,左右史不可不備,檢閱尹滋悳,旣有只推之命,更爲牌招入直,何如?傳曰,允。
以檢閱尹滋悳再牌不進罷職傳旨,傳于李啓朝曰,只推。
傳于李明迪曰,當該承旨推考。
金萬根,以戶曹言啓曰,時御所內各司雨漏,當爲修改,而時値寒節,依近例,待明春擧行之意,敢啓。傳曰,知道。
徐戴淳,以兵曹言啓曰,來十一月十二月當上番騎兵二百二十八名,所着襦衣,本曹點考後,仍令該曹題給之意,敢啓。傳曰,知道。
又以兵曹言啓曰,五衛將李佾愚·朴震煥,景福宮衛將林時弘·朴春興·金柱文,慶熙宮衛將韓錫一·崔太鳳,俱以病難供職,呈狀乞遞,竝改差,何如?傳曰,允。
又以總衛營言啓曰,本營三鎭營別驍士都試初試,自各鎭營,鐵箭·騎芻·鞭棍三技試取,而南陽七十七人,坡州三十九人,長湍四十七人,合一百六十三人入格試記,今已齊到。故今二十七日,都試設行於新營,以柳葉箭·片箭合試之意,敢啓。傳曰,知道。
又以摠衛營言啓曰,本營直赴殿試人,別單書入之意,敢啓。傳曰,知道。
大司諫李宗秉,執義金在根,司諫李莊緖,掌令李秉植·申鍾益,持平金棱等箚曰,伏以臣等,昨以柳宜貞事,聯陳沐浴之義,粗效聲討之忱,誠淺辭拙,猶未能痛劈其造意之叵測,方此相率而更籲,際伏奉批旨下者,以不卽罪之,姑此存商爲敎,臣等相顧失圖,轉激衷情。噫,存商於刑政之間者,卽微眚薄愆可否然疑之謂也。似此凶險之類,稱以應旨,敢肆叫嚷,驟看外面,有若沒着無倫之說,細究其中,罔非挾雜嘗試之計。輕慢聖朝,而極口譏訕,假托伸枉,而恣意簸弄,甘自歸於無將不道之誅,悖肚凶腸,昭然莫掩,節節駭愕,字字痛惋。聖度天大,雖軫包容,公議沸鬱,不得按抑,以若負犯,已是晷刻難貰,而渠以鄕曲蟣蝨之賤,其何能獨辦此凶悖之擧乎?必有根窩,糾結指使,臣等請柳宜貞,亟令王府,設鞫嚴覈,快正典刑,以折亂萌,以靖世道焉。取進止。答曰,省箚具悉。公議旣如是,則實難終遏,柳宜貞,令王府拿鞫嚴覈。
判府事朴晦壽箚曰,伏以臣,卽有罪未勘之踪耳,泥首席藁,冀蒙嚴誅,再徹胥啓,反要隆諭,諄複鄭重,期置臣於無罪之地。臣感泣惶汗,蹙蹙靡騁,有不敢以區區微分,更煩酬應,拚棄廉義,冒還私次,而臣之辜戾則滋大矣。臣於登對之際,頒示柳宜貞疏本,有所咨詢,而臣旣昏謬,又値倉猝,其旨意之閃忽而未及深究,情態之叵測而未卽聲討。至伏承聖敎截嚴,衷情震剝,顚倒退出,求死不得,於是乎臣之迷錯,大失事體之罪,益無所逃矣。若謂·時原之有間,而欲爲自揜,誠無是處,又幸恩諭之曲恕,而視同無故,則尤非義分,歷宵追惟,冞增悚恧,玆又短箚自列。伏乞亟賜威罰,以安私分,以警具僚焉。臣今於請勘之章,附此明張之義,已極猥越之悚矣,誠切稽緩之愧矣。尤不勝惶慄之至,而第詳其疏辭,極其痛惋,外托言事,而欲售嘗試之計,內懷挾雜,而顯有嘲訕之習。下語乖亂,用意陰慘,情狀莫掩於十目,負犯自干於三尺,不可以應旨而參恕,亦不足以遐蹤而原貰也。無將不敬之律,其安得不用於此乎?聖度天大,雖加包容,而莫掩者王章,難遏者公議,惟願亟允臺臣之請,以正常憲,以靖世道焉。取進止。答曰,省箚具悉卿懇。卿之引咎之過,當已悉於昨諭,何爲如是屢屢乎?卿其安心,下款事已爲處分於臺箚之批,卿其諒之。仍傳曰,此批答,遣史官傳諭。
副應敎李裕膺,校理朴商壽·趙龜植,副校理李承輔·李維謙,修撰朴永輔·宋廷和等箚曰,伏以臣等,昨以柳宜貞事,聯陳短箚,粗效明張之義,而誠淺辭拙,未能仰格,伏奉批旨下者,以不卽罪之意爲敎。臣等相顧愕眙,繼以憂歎,至於臺臣箚批中,有係托應旨,姑此存商之敎,尤不覺惘然而失圖也。以聖人虛受之量,思聞嘉猷,特下求言之敎,爲今日北面於殿下者,固當實心對揚,以裨聖德,而噫,彼柳宜貞,稱以應旨,謂此時可乘。敢肆叫嚷,閃忽叵測,驟看外面,有似乎全沒倫脊,而詳究指意,實出於嘗試挾雜,況其侮弄嘲訕,無非不敬之語,覬覦陰譎,都是無將之習,則殿下,將以是爲言事而不之罪之耶?夫罪在可輕可重之間,法在可低可昂之際,則容或擬議於存商,而至於柳宜貞之窮凶絶悖,若以言事而包容,不卽施以當律,則是常憲可越,公議可遏也?寧有是哉,寧有是哉?如渠卑微之類,其不能獨辦此事也明矣。臣等竊恐根窩莫破,醞釀自在,將不知何許怪鬼之輩,接踵而起矣,殿下有何存商於此哉?以若干犯,決不可晷刻容貸,而沁泄度日,尙未蒙允兪之音,臣等繞壁徊徨,衷情轉激,玆敢相率申籲。伏乞聖明,廓揮乾斷,亟降處分,柳宜貞,卽令王府,拿鞫得情,夬正典刑,以折亂萌,以洩輿憤焉。取進止。答曰,省箚具悉。已爲處分於臺箚之批矣。
應敎洪淳穆,副修撰金輔鉉,正字尹滋悳疏曰,伏以臣等,卽伏覩柳宜貞疏本下者,相顧愕眙,不勝萬萬駭惋矣。渠以鄕曲卑微之類,全昧臣分敬謹之義,肆然投章,遣辭叵測,外托陳勉,內售嘗試之圖者,究厥旨意,至憯且忒,而覬覦之計,欲掩不得,閃忽之態,畢露無餘。甘自陷於干紀犯分之科,雖曰人心乖盭,世變層生,若有一分嚴畏之心,焉敢乃爾?噫,際此求言之會,欲效應旨之擧,則昌言嘉謨,何患不多,朝政民隱,豈無所陳,而渠獨何心,謂時可乘,謂天可欺。滿紙叫嚷,無非挾雜,全篇歸趣,顯有嘲訕,肆發無倫,至此之極乎?雖以我殿下包荒之量,不之深誅,其於王章之莫嚴,輿情之方鬱,何哉?臣等義在鸇逐,不容少緩,玆敢相率聯籲。伏乞聖明,廓然乾斷,亟降處分,夬正典刑焉。臣等無任云云。省疏具悉。已諭於聯箚之批矣。
正言閔致庠疏曰,伏以噫,彼柳宜貞之疏,何爲而至哉?向者雷異之後,聖心驚惕,特開來諫之路,思聞讜論,以補聰明,則雖疎逖卑微,固皆可言,衮闕民隱,固皆悉陳,言雖切直,而不爲罪矣。渠則不然,謂此時可乘,敢售不逞之心,畢露蓄積之計,全篇造意,閃忽叵測,陽托陳勉,而陰肆譏訕,外若匡救,而內實挾雜。謂過可更,而渠自陰翳於日月,謂枉可伸,而渠自甘歸於鬼蜮,驟看則似無倫脊,細究則如見肺肝,人心雖曰日下,世道雖曰日汚,豈意如渠賤品,輕慢聖朝,一至於此哉?究厥心腸,無將不道,渠焉敢逭,而聖度天大,優游不斷,一付之公議,臣固知方此求言,而遽罪言者,恐欠容諫之量,終示持難之意。苟或因此而魑魅之影,竟逃於禹鼎之燭奸,則幾何不濫觴之流,浸成滔天之浪乎?且其造語設計,決非如渠沒覺之類所可獨辦,必有譸張而指使者,此而不嚴加究覈,則邦刑何以夬正,輿憤何以伸洩?憂惋所激,按住不得,玆敢短章瀆聽。伏乞聖明,廓揮乾斷,亟從公共之憤,施以當施之律,以爲靖世道淑人心焉。臣無任云云。省疏具悉。已諭於聯箚之批矣。
正言孔獻東疏曰,伏以人心之陷溺日甚,世道之汚下日極,至有此柳宜貞之疏矣。噫,渠以遐逖卑微之類,暗蓄挾雜乖亂之習,假托應旨,顯售悖說,陽若讜論,而陰肆譏訕,外附匡救,而內懷陰險。其造意之閃忽,遣辭之叵測,豈意如渠賤品,乃敢萌諸心而發諸口哉?驟看則荒雜沒覺之說,全無倫脊,細察則譸張嘗試之計,如見肺肝,究厥情狀,無將不道之誅,渠焉敢逭?臣非不知當此救言之日,遽罪言者,恐欠容諫思聞之德,故聖度天大,一付公議,而此若以言事而包容,優游不斷,則鬼蜮之類,必將接跡,魑魅之形,無以燭奸,邦憲何以夬正,輿情何以伸洩?憂憤所激,按抑不得,玆敢短章瀆冒。伏乞聖明,廓揮乾斷,亟從公共之憤,夬施當施之律,以爲靖世道淑人心焉。臣無任云云。省疏具悉。已諭於諸批矣。
李明迪,以義禁府言啓曰,吏曹正郞柳宜貞,拿鞫嚴覈事,傳旨啓下矣。柳宜貞,在於西部盤松坊云,待城門開拿囚之意,敢啓。傳曰,知道。
上在昌德宮。停常參,只朝講。
李明迪,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
李啓朝啓曰,明日慶科·武科殿試相値,視事頉稟之意,敢啓。傳曰,知道。
又啓曰,來初一日,輪對日次矣,敢稟。傳曰,當次人受點,後日次待令。
又啓曰,檢閱尹滋悳,旣有只推之命,卽爲牌招入直,何如?傳曰,允。
李明迪啓曰,御營廳將官來言,今日本廳軍兵,日次大私習云矣,敢啓。傳曰,知道。
又啓曰,執義金在根,旣參合啓,而不爲前啓,徑先筵退,直爲出去,揆以臺體,誠甚未安,從重推考,何如?傳曰,允。
傳于李明迪曰,當該承旨推考。
傳于李明迪曰,明日出宮門路,以保定門爲之。
以檢閱尹滋悳牌不進罷職傳旨,傳于洪祐喆曰,只推。
李明迪,以總衛營言啓曰,本營屬三鎭營別饒士都試,居首各一人,別單書入之意,敢啓。傳曰,知道。
又以摠衛營言啓曰,本營屬三鎭營束伍軍兵等,今秋官鎭門聚點,各邑俱爲設行,而其中有堤堰修築處,則依例代點赴役事,牒報齊到之意,敢啓。傳曰,知道。
又以兵曹言啓曰,今此慶科庭試·武科殿試時,直赴殿試人及直赴會試人,應試·應頉區別,別單書入之意,敢啓。傳曰,知道。
又以兵曹言啓曰,丁未年中旬試射入格別破陣金鼎三,以其父聖泰直赴殿試應試,不可同時較藝陳試矣。今此殿試,依例許赴之意敢啓。傳曰,知道。
又以兵曹言啓曰,直赴殿試奉承傳馬兵李翊範等一百八十人,直赴會試奉承傳選武軍官辛晳煥等四十四人,隨其錄名,依例許赴於明日殿試之意,敢啓。傳曰,知道。
又以兵曹言啓曰,丙午年庭試初試入格閑良李東臣,在喪陳試矣。今已闋服,依例許赴於明日殿試之意,敢啓。傳曰,知道。
又以禁衛營言啓曰,來十一月當四番左部左司屬忠淸道四哨軍兵,逢點實數四百五名,已爲點閱整齊。來十一月初一日,與銅龍門·建陽門·西營·新營入直將官軍兵等,依例替代後,舊軍放送之意,敢啓。傳曰,知道。
又以御營廳言啓曰,本廳來十一月十二月兩朔應立左部右司屬全羅左道四哨軍兵四百九名,今已逢點整齊矣。十一月初一日,與舊番中司軍兵,替代立番後,舊軍放送之意,敢啓。傳曰,知道。
又以禁衛營言啓曰,來己酉正月當四番左部中司屬四哨內,忠淸道三百九十九名,京畿六名,來十二月二十五日,京中逢點,依列準二朔立番之意,兩道監·兵使處,預爲知委,何如?傳曰,允。
又以御營廳言啓曰,本廳來己酉正月二月兩朔應立左部後司屬全羅左道二哨,右道二哨合四哨軍兵,十二月二十五日,京中逢點。正月初一日,與右司軍兵,當爲替代立番,而依定奪,每哨以九十八名磨鍊,趁期調送事,本道監·兵使處,措辭知委之意,敢啓。傳曰,知道。
又以義禁府言啓曰,荏子島圍籬安置罪人李穆淵,金甲島安置罪人李承憲,竝具格拿來事,承傳啓下矣。全羅道靈光郡荏子島圍籬安置罪人李穆淵,珍島郡金甲島安置罪人李承憲,以承傳辭意具罪目,依例發遣府都事,各其具格拿來之意,敢啓。傳曰,知道。
義禁府啓目,吏曹正郞柳宜貞原情云云。傳旨內辭意,發問目嚴覈是白乎矣,一事漫漶,終不直陳,平問之下,難以取服,刑推得情,何如?判付啓。觀此供辭,專事漫漶,終不直告,極爲巧惡,而渠疏中體國之臣,說弊甚詳,革弊甚力及遂付無奈,歛手却立云云。果指何人何事是旀,咸曰與國休戚者去矣,爲國柱石者去矣云云者,渠何以知金興根之爲如此人,而咸曰云者,又從何人聞之是旀。渠疏果如渠矣出於斷斷血忱,則雖有金興根家人之懇乞,固當卽地投呈,而遂止數日,亦何委折是旀。大抵疏辭,外面觀之,則似爲請釋罪人,而遣辭之如是乖雜,果非嘗試覬覦之計而何也?渠以遐鄕卑微之類,似此挾雜之疏,必不能獨辦,上項諸條情節,除尋常各別嚴刑,期於捧直招爲旀。拿鞫事體,比他逈別,則固當條列疏詳,反覆鉤詰,而今乃草草發問,無異於尋常罪囚之捧供者,疎率莫甚,卿則推考爲良如敎。
平安監司趙斗淳疏曰,伏以三聖朝寶鑑纂輯告成,太室親上之禮,大庭播脩之儀,有以昭揭弘訓,敎詔萬世,攢祝慶忭,中外惟均。臣於本月二十一日,准承政院齎到有旨一通,加臣爲崇政大夫者,惟玆所有恩命,以臣編撰次,廣其慶而覃厥施,不以外臣而遺之者也。關河之逖,龍光載耀,非臣殞結所宜酬報,第臣於是役,旅進退於群彦之末,顧其所自效,不越乎紬金石之藏,按記注之實而已。蓋堯·舜之言,天下誦之,文·武之政,耳目所逮。初無待乎摹繪之技,舖張揚厲之能,而至竟是正薈粹之功,惟大僚是仰是成,則尙可以冒有程計,坐玷匪分之典也?伏況上卿,峻秩也,顧臣已致而已躐,無往不大僥倖極踰濫,而今春加級,甫半歲矣,見叨藩寄,至要膴矣。又從以崇之亢之,無有其漸,則如臣素門畸跡,安所敢承,獲逭顚躓之虞也?嗚呼,臣以淺末之姿,厚被庇覆之慈,身都榮顯,昔非不足,究其補報,毫毛蔑聞。只以臣營下逋案事言之,旣不能以法從事,亟講準充之道,乃敢冒昧荒率,仰干格外之施。苟蔽以僭妄,何問之猶輕,而惟聖上,軫固本之策,推寧失之義,特蕩之恩,出於所不敢望而所不敢料。命下之日,環一府垂髫戴白之倫,闐咽巷市,胥告以欣,至有感極而涕零者,臣適忝承宣之地,與覩斯盛。此其爲頌戴榮祝,萬萬不下於蠲施在身,由死爲生者流,而若其昏謬無斷,莫之剋核,仰紆宵旰之念,致煩經費之損,臣之罪也。際慈罔功之懼,冞深不職之悚,猥臚事實,冒瀆崇聽。惟聖明,亟收臣所授新資,仍治臣墜官徼恩之辜,俾公私底幸,不勝大願,臣無任云云。答曰,省疏具悉。卿其勿辭行公。
戊申十月二十七日辰時,上御誠正閣。朝講入侍時,領事金道喜,特進官金鼎集,同知事李根友,特進官任百經,參贊官李明迪,大司諫李宗秉,侍讀官李承輔,檢討官朴永輔,執義金在根,記事官洪鍾雲·尹定善·徐翼輔,各持論語第一卷,以次進伏訖。上曰,史官分左右。上命開卷,讀前受音一遍訖,命讀新受音。承輔讀自子曰爲政以德,至不踰矩,仍奏釋義訖。上讀新受音一遍訖,命陳文義。承輔曰,今此進講自止內諸章所言,無非可行可則之事,則別無敷衍以陳,而就中志于學三字,最爲緊切。夫以孔夫子生知之聖,猶此志于學,而念念在玆,循序漸進,至於七十,然後從心所欲不踰矩,則爲學之道,不可躐等而進,亦不可半途而廢也。是故夫子曰學而時習之,不亦悅乎?又曰學不厭而敎不倦,此所以志于學,而至於聖益聖矣。殷湯之日新日日新,卽是志于學也,周文之自朝至昃,不遑暇食,亦是志于學也。古昔聖王之致治熙隆,捨是學奚以哉?且此章自至于學,至不踰矩,與大學自致知至治平,雖有進學次第,論學規矩之不同,然苟究其要,相爲表裏,皆從學問上出來矣。殿下以天縱之聖,好學之德,深留聖念於志于學三字,日開法筵,討論經傳之微奧,間行召對,講究史冊之旨義,無或間斷,則聖學必有漸進之效,而自至於聖益聖之域矣,伏願懋哉懋哉。上命下番陳文義。永輔曰,子曰爲政以德,譬如北辰居其所而衆星拱之,蓋嘗推以言之,北辰者天之心也,心者人主之北辰也。心體之微妙難見,亦如北辰之只一小星而已,其瑩然明光,則固自在也。夫北辰之居所也,雖若無所運爲,而兩曜五星二十八宿,各循其次,而歲功成焉,人主則之,以置三公六卿及百執事,各率其職,而治功亦成。雖然天道常行,而人主出治之道,有時而虧,此其故何也?天之北辰,確然不動,人主之心,或未免有出入也。且日月星辰,亘萬古而如一,凡百有位,亦未免賢愚之相雜也。伏願殿下,鑑念于玆,先以正心爲本,次以用賢爲務,則八方之歸之也,亦將如衆星之共于北辰,惟殿下,懋哉懋哉。上命領事陳文義。道喜曰,自十有五志于學,至七十不踰距,卽孔子進德之序也。以天縱之大聖,宜若無待乎學,而循序漸進,久而益熟,莫非由學而至耳。由是觀之,雖以我殿下生知之姿,捨學則無以致進益之效,若其本則先從一志字爲始者,何也?有所定向,而由此推去者也,有所持守,而一此不懈之謂也。苟如是則進進不已,雖至於夫子不踰矩地位,可也,伏願懋哉懋哉。上命特進官陳文義。鼎集曰,孔子生知之聖,固若無待乎學,而觀於其自道也,有曰學不厭,有曰下學而上達,有曰學不講是吾憂。蓋未嘗外於學之一字,而及其自敍進德之序,則又曰吾十有五而志于學,雖以上聖之姿,慥慥乎學,如恐不及,要其歸必須先立此志而後,學有所成也。志之云者,如飢者之食,渴者之飮,無一毫他意之參錯於其間,眞積力久,循序漸進,則曰立·曰不惑·曰知天命·曰耳順·曰從心所欲,皆從此志上做去。伏願殿下,以孔子之志爲志,使聖學益臻緝熙光大之域焉。上命同知事陳文義。根友曰,日就月將,是學者戒怠之要語,而昔周成王勉學之詩有日就月將,學有緝熙于光明。且小註曰亟者躐等,怠者半途而廢,必使不亟不怠,然後學有日就月將,此等處,伏願體念焉。上命特進官陳文義。百經曰,儒臣·經筵,已盡敷衍,別無文義之可陳者矣。上命參贊官陳文義。明迪曰,臣於北辰居其所,而衆星共之之文,有以仰我殿下御極出治,八域林蔥,有衆星共辰之象矣。夫御衆之道,惟德爲貴,是以贊帝堯之聖,而曰帝德廣運,頌文王之聖,而曰文王之德之純。此篇下文,亦曰導之以德。若是乎德之爲言,實導民化俗之本源,而易曰君子進德修業,進德之本,在於修業,修業云者,勤學之謂也。殿下日昨,旣行召對,今日又行朝講,在廷群下,莫不欽仰攢祝,有衆星共辰之象,豈不休哉?繼自今毋或間斷,克躋緝熙之域,是臣區區之望也。上命大司諫陳文義。宗秉曰,今此自止之內,以志于學三字,大臣·儒臣,敷衍仰陳,更無餘蘊之文義,而三字之中,志之一字,最爲緊要,夫志者心之所之之謂也。志於東則之東,志於西則之西,南之者志南故也,北之者志北故也,未有不立志而遂其行者也。學亦類是,大堯之聖,志於欽明文思,而爲大堯之學,大禹之德,志於文命敷四,而爲大禹之學。學之爲學,又如農之耒耟,工之規矩,農者不志於耒耟,則無以爲農,工者不志於規矩,則不得爲工,聖人之於學,若不立志,何以作聖也?孔子以生知之聖,似不待乎學問,而必曰志于學,以示好學之意,又曰不踰矩,以示進學之序,好學志也,進學亦志也,志之於學,豈不最緊且要者耶?今日講筵,卽我殿下志學進學之盛擧也,聖旣天縱,資以學問,則德彌盛矣,業益大矣。繼自今念玆在玆,釋玆在玆,一日二日,志益立而學益進,以至於孔子之從心所欲,是臣區區之望也,伏願殿下,懋哉懋哉。上命執義陳文義。在根曰,大僚與登筵儒臣,備陳文義,臣別無更達,而今日進講,立志與爲政以德之義,爲殿下實心體念而服膺者,且登筵諸臣所奏,無非切實,懋哉懋哉。上掩卷,諸臣以次掩卷訖。道喜進前奏曰,霜朝稍冷,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。道喜曰,臣於日前,伏見柳宜貞疏本,全篇旨意,都是閃忽叵測,畢竟歸趣,無非嘗試,世豈有如許陰譎凶悖之類乎?國無常憲則已矣,不然則罪在罔赦,焉有倖逭之理哉?竊料聖意,以應旨言事,不卽罪之,臣誠欽仰萬萬,而渠雖進言於求言之下,其言當罪則罪之而已,豈可以應旨而曲貸?究厥罪犯,決不可鞫覈而止。伏願亟下推鞫之命,期於得情焉。上曰,拿鞫與推鞫雖有異,亦有異於尋常拿處,亦足以盤覈矣。道喜曰,臣等不勝駭惋,聲討是急,而僚相適在郊外,往復之際,自致日暮,纔繕寫而未及呈徹,稽緩之罪,誠極惶懍矣。上曰,事勢容或無怪矣,仍命大臣就座。上曰,朝講時則臺諫無傳啓之例乎?宗秉曰,承旨稟達後,當爲傳啓矣。明迪曰,三司傳啓奏之。宗秉·在根等進前奏曰,臣等旣借前席,固當傳啓,而目今懲討是急,玆敢以先懲討後傳啓之意,仰奏矣。噫,彼柳宜貞事,大臣旣已畢陳,臣不必更爲張皇,而疏中旨意,都是挾雜嘗試,罔非閃忽譏訕,罪實難容於覆載之間,臣等一籲再籲,期於設鞫得情,快正典刑矣。聖批有拿鞫之敎,拿鞫與拿處無異,似彼凶悖之類,豈可與尋常微薄眚過者同,而有若拿處者然乎?臣等之所請設鞫,而只許拿鞫,則不得準請矣,臺體所在,不得請則不止,請令王府,設鞫得情焉。承輔·永輔等進前奏曰,噫彼柳宜貞事,大臣·兩司諸臣,旣已畢陳,臣等不必更爲張皇仰達矣,亟從大臣·兩司諸臣之請焉。上曰,拿鞫亦足以盤覈矣,舊啓奏之,可也。宗秉曰,請書九,亟施推奪官爵之典。答曰,不允。出擧條明迪曰,大司諫李宗秉,傳啓之際,露出笏記,事甚未安,推考,何如?上曰,依爲之。出擧條宗秉曰,請物故罪人國榮,亟施孥籍之典。答曰,不允。出擧條宗秉曰,請物故罪人裕亟施孥戮之典。答曰,不允。出擧條宗秉曰,請逆賊漢祿亟施孥戮之典。答曰,不允。出擧條宗秉曰,請追奪罪人鍾秀支屬應坐之類,一依尙魯·漢祿例施行。答曰,不允。出擧條宗秉曰,請大逆不道罪人鍾一·振采,竝施适·雲之例。答曰,不允。出擧條宗秉曰,請逆賊友文·光友加施孥戮之典,致後·延壽竝施孥籍之典。答曰,不允。出擧條宗秉曰,請物故罪人肇源諸子,亟施散配之典。答曰,不允。出擧條宗秉曰,請正法罪人宜學諸子,亟施散配之典。答曰,不允。出擧條宗秉曰,請楸子島荐棘罪人鶴秀,亟令王府,設鞫得情,快正典刑。答曰,不允。出擧條宗秉曰,請追奪罪人魯敬,亟施孥戮之典焉。答曰,不允。出擧條宗秉曰,請物故罪人陽淳,亟施孥戮之典。答曰,不允。出擧條宗秉曰,請大靜縣圍籬安置罪人正喜,亟令王府,更爲設鞫,快正典刑。答曰,不允。出擧條宗秉曰,請古今島安置罪人紀淵,亟令王府,設鞫得情,快正典刑。答曰,不允。出擧條宗秉曰,請謀反大逆不道知情不告罪人醇壽,亟施孥戮之典。答曰,不允。出擧條宗秉曰,一行刀割宗秉曰,請島配罪人李鍾協·徐永淳·孟鶴述,遠配罪人李準·李晉錫·尹永植·洪稷周·鄭基元等,更令王府,設鞫得情,明正典刑。答曰,不允。出擧條
宗秉曰,請梟首罪人澤,捕廳勘斷罪人金·河兩女,竝亟施大逆之律。答曰,不允。出擧條宗秉曰,請金甲島安置罪人李承憲,亟命王府,具法拿鞫,期於得情,明正典刑。答曰,此則當有傳敎矣,姑置之,循序傳啓可也。宗秉曰,請巨濟府加棘圍籬島置罪人秉鉉,亟令王府,設鞫得情,快正典刑焉。答曰,不允。出擧條宗秉曰,請荏子島圍籬安置罪人李穆淵,亟令王府,設鞫得情,快正典刑焉。答曰,亦當有傳敎矣。上曰,予於此兩罪人事,常所痛惋者也,每欲一番處分,而連因事會,尙此遲稽,而李承憲,則敢以慈敎所無之句語,無難書之,而況望絶二字,尤非人臣所敢道之辭也。其外網打朝紳等事,猶屬細故,李穆淵,則聲討罪人,何患無辭,而敢以先王所未有之事,肆然摻入,至於惎間二字,是豈臣子發諸口者乎?今因臺請,竊欲明張,大臣之意,何如?道喜曰,李承憲事,臣於伊時病蟄之故,未能詳記,而惟在處分矣。上曰,以醫藥事投疏,而其時藥房提調,至於胥命矣。以李穆淵事言之,則聲討罪人,何患無辭,而擯而遠之四字,肆然筆之於書,先朝時曾無被罪之事,則未知有何所據而言此乎?至於惎間二字,未知指意之所在,而此豈臣子所敢言者乎?以李承憲事言之,則望絶二字,慈聖所無之敎,此豈臣子之所敢發諸口者乎?道喜曰,負犯旣如此,則誅之殛之,何所不可,惟在處分矣。上曰,三司之意,何如乎?宗秉曰,兩罪人事,已爲備悉於大臣所奏,臣等不容煩達矣。上曰,予心所痛惋者,以先朝所無之事,慈聖所無之敎,乃敢發諸口而筆諸書者也。似此誣先朝誣慈聖之罪,但以加律,則猶未爲明正其罪,故不可不欲一番鞫問,大臣之意,何如乎?道喜曰,兩罪人事,極爲痛惡,而先朝所無之事,慈聖所無之敎,焉敢萌諸心而發諸口乎?究厥所犯,誅殛猶輕,今此鞫問之敎,誠當然矣,而係是大刑政也,伏願博詢于諸大臣後處分,似好矣。爲臣子者,孰敢有他議乎?上曰,此若關於寡躬之事,不必張大,而旣是事關於先王·慈聖之事,予安得不如是乎?大臣·三司,其時已爲請鞫,今不必更詢處之矣。道喜曰,一番鞫問後,所犯若有發明之端,亦有疏滌之道,而不然則雖施誅殛之律,未爲不可,而自下則有臺啓仰請之已盡無餘,惟在處分矣。上曰,果然矣,渠若有發明之端則發明,而不然則焉逭加律乎?仍命書傳敎曰,荏子島圍籬安置罪人李穆淵,金甲島安置罪人李承憲,竝令王府,具格拿來。出榻敎賤臣承命,奉傳敎出傳。宗秉曰,臣言議風采,本不合於淸朝耳目之任,傳啓之際,至被承宣之問備,滿心慙恧,措躬無地,以此情踪,何敢晏然於臺次乎?請命遞斥臣職。答曰,勿辭,亦勿退待。出擧條上曰,注書出去之時,翰林亦有讀批之例矣。翼輔讀批,明迪曰,執義金在根,雖曰隨參,懲討方張,一無仰奏,推考,何如?上曰,旣參合啓,則何必深責?置之,可也。道喜曰,似是生疎所致矣。上曰,然矣。命大臣先退,又命史官就座。仍命退,諸臣以次退出。
上在昌德宮。停常參·經筵。
還內後,藥房·內閣·政院·玉堂口傳問安。答曰,知道。
李啓朝啓曰,明日常參·經筵,取稟。傳曰,停。
李明迪啓曰,行大司憲李魯秉,持平趙文和在外,執義金在根,掌令李秉植·申鍾益,持平金稜呈辭,監察茶時之意,敢啓。傳曰,知道。
李啓朝啓曰,檢閱尹滋悳,旣有只推之命,卽爲牌招入直,何如?傳曰,允。
以檢閱尹滋悳牌不進罷職傳旨,傳于李啓朝曰,只推。
傳于徐戴淳曰,侍衛軍兵毛具,從便爲之。
徐戴淳啓曰,卽見全羅兵使李顯稷武科初試試取事,到院啓本,則十三日所封發者,昨夜始爲來到,撥路申飭,前後何如,而以未滿千里之程,啓聞之遲滯,至於一望之久。科試事體,何等緊重,如是疎忽,事甚未安。從重推考,何如?傳曰,允。
又以兵曹言啓曰,敎鍊官高錫振,直赴殿試奉承傳,其子元龍,摠衛營別試射直赴殿試矣。今番殿試時,父子同時較藝,有違法式,元龍退付後殿試,何如?傳曰,允。
戊申十月二十八日辰時,上詣春塘臺。親臨慶科庭試·武科會試·殿試入侍時,兼都承旨李啓朝,行左承旨金景善,行右承旨徐戴淳,左副承旨李明迪,右副承旨洪祐喆,同副承旨金萬根,記事官韓敬源·洪鍾雲·尹定善·徐翼輔,檢校直閣鄭㝡朝·尹致英,直閣趙然興,檢校待敎南秉哲·洪淳穆·金輔鉉,以次侍立。時至,通禮跪啓請外辦。上具翼善冠·衮龍袍,乘輿,出萬八門。藥房提調金學性,副提調李啓朝進前奏曰,侵早勞動,聖體,若何?上曰,一樣矣。仍由保定門·靑陽門,詣春塘臺。通禮跪啓請降輿陞座,上降輿陞座。啓朝曰,試官今當行禮,而試官之中侍衛人,亦使之一體行禮乎?上可之。引儀唱鞠躬四拜興平身,試官率殿試人及擧子,行四拜禮訖。考官判敦寧府事徐憙淳,行兵曹判書趙冀永,行大護軍李應植,行護軍徐相五,僉知中樞府事申觀浩,副司果金會明,宣傳官李敎俊,以次陞階就座。戴淳跪稟宰樞執鼓。戴淳曰,殿試人則曾有分試之例矣,今番則何以爲之乎?上曰,以丹楓亭爲之。戴淳曰,考官及參考官各一人,當爲進去,以誰爲之乎?上曰,御將及李敎俊進去,可也。戴淳跪稟矢數執鼓,又跪稟貫革尺量。上曰,承旨出去放射處,梨院鼓吹,使之進設,可也。啓朝曰,臣以執冊承旨進去之意,敢稟。上曰,唯。上曰,昨年庭試,多有雜亂之弊,今番則各別禁察,可也。憙淳·冀永,進前奏曰,訓將·御將,曾爲初試試官矣。京擧子,似當以貌推知,至於鄕擧子,雖難知面,而取考入格人四祖單子,招致補階前,聽言觀貌,則似有辨別之道矣。上曰,似然矣,訓將出去,各別禁察,可也。上曰,臺下院隷及近仗軍士輩,多有侵擾擧子之弊,院隷則承旨申飭,近仗軍士,則兵判申飭,可也。應植進前奏曰,擧子中李鶴奎者,問其渠祖職銜,則云是承旨而其餘職銜,則全不知之矣。上曰,此是居京者乎?應植曰,然矣。上曰,容貌何如乎?應植曰,容貌則似是京擧子,而更爲査實,則其眞假,似當知之矣。上曰,唯。仍入小次,少頃出次。應植曰,擧子中有具應祖者,謂綾城尉之孫,而渠之曾祖贈職,只言大匡輔國,其餘職銜不知,而似是無識之致矣。上曰,然則宣傳官具弼祖,壯勇衛具奭祖,旣是同行,則必是同宗,出去問之,可也。應植承命出問後奏曰,問之則皆以爲渠之同宗云矣。上曰,旣云同宗,則有何可疑乎?戴淳奏曰,今此宣傳官告箭擧行,甚爲遲緩,所當重勘,而本院請推之外,無他可施之罰,何以爲之乎?上曰,記過,可也。應植奏曰,俄者李鶴奎事査實,則果是代射矣。李鶴奎,卽是京人,而以鄕居安次吉,代射入送矣。借射與代射,具有當律,何以爲之乎?上曰,兩漢則試官分付,移送秋曹,可也。仍入小次,戴淳以司謁,入稟退錚。小頃,上出次,通禮跪啓請禮畢。通禮跪啓請降座乘輿,上降座乘輿。由靑陽門入保定門,戴淳請出標信解嚴。行兵曹判書趙冀永進前奏曰,宣傳官擧行之際,有所做錯,拿處,何如?上曰,記過,可也。仍由萬八門還內,諸臣以次退出。
上在昌德宮。停常參·經筵。
自開東至未時,灑雨下雨,測雨器水深三分。
李明迪啓曰,合辭方張之時,兩司無詣臺之員,事甚未安。除在外·未署經外,呈告人員,竝卽牌招,何如?傳曰,允。
李啓朝啓曰,明日慶科·文科·庭試相値,視事頉稟之意,敢啓。傳曰,知道。
以大司諫李宗秉,司諫李莊緖,掌令李秉植·申鍾益,持平金棱牌不進罷職傳旨,傳于李明迪曰,只推。
以檢閱尹滋悳再牌不進罷職傳旨,傳于李啓朝曰,只推。
李啓朝啓曰,檢閱尹滋悳,旣有只推之命,卽爲牌招,何如?傳曰,允。
又啓曰,今此試官望中,時無職名人,令該曹口傳付軍職,何如?傳曰,允。
傳于洪祐喆曰,時·原任大臣更爲命招。
傳于李啓朝曰,明日出宮門路,以宜春門爲之。
執義金在根啓曰,臣言議風裁,本不合於淸朝耳目之任,而再昨朝講,猥登筵席,諫長傳啓之後,臣當繼達府啓,而適當倉卒嚴畏之地,且以年邁昏耗之致,未及周旋,徑先退筵,隨衆出來,至有承宣請推之擧。臣滿心惶恧,卽當引避之不暇,而又因殿座之相値,今始來避,所失尤大,不勝悚惶之至。以此情踪,何可一刻晏然於臺次乎?請命遞斥臣職。答曰,勿辭。
李明迪啓曰,讀券官徐左輔,對讀官李玄緖,謂有情勢,奉牌闕外,陳疏到院矣。原疏雖不得不捧入,而前後飭敎,何等申嚴,而屢度催促,無意承膺,事體所在,誠極未安。從重推考,何如?傳曰,允。
又啓曰,臺諫避嫌後,若承勿辭之批,則更請退待物論,例也,而執義金在根,旣承勿辭之批,不請退待物論,直爲出去,有損臺體,推考,何如?傳曰,允。
又以備邊司言啓曰,北關後運紙衣七百一領,照數稱量,木品紙品,亦爲看審監封,逢授於齎去禁軍處,沿路輸運及本道頒給等節,更爲各別關飭之意,敢啓。傳曰,知道。
李啓朝,以禮曹言啓曰,卽接社稷署所報,則今此庭試·文科時,本署官員,俱爲觀光云矣。依定式本曹佐郞金大鉉,假官差送,以爲代直後赴試之地,何如?傳曰,允。
又以禮曹言啓曰,卽接永禧殿官員所報,則今此庭試·文科時,本殿官員,俱爲觀光云矣。假官一員,依定式令吏曹,以成均館官員,口傳啓下,以爲代直後赴試之地,何如?傳曰,允。
又以禮曹言啓曰,卽接綾州幼學金天學所志,則以爲同姓八寸兄天强,嫡妾俱無子,以其同姓八寸兄天汲第二子橰,欲爲繼後,兩家諸族,相議完定,而生養父母,俱爲作故。拘於常規,不得循例禮斜,依定式草記稟處事,呈狀矣。凡繼宗立後,兩家與受,明有可據,而不得登聞者,許令該曹論理草記事,曾有筵奏定式,而門長金天學所訴旣如此,依定式金天汲第二子橰,立爲金天强之後,何如?傳曰,允。
徐戴淳,以兵曹言啓曰,大報壇守直官王錫疇,身病猝重,無望供職,改差,何如?傳曰,允。
兵曹口傳政事,副司果單尹禹錫。
李明迪,以刑曹言啓曰,昨日殿試時,代射罪人安次吉,自兵曹捉送臣曹,故査問委折,則渠以坡州人,因李鶴奎之指使,冒入代射云。李鶴奎捉來査實,則和應借射之罪,無辭自服矣。謹按律文,則大典通編試取條,有曰凡借者代者,竝杖一百,身充水軍,代射者比借射者,加二等勘律。安次吉·李鶴奎,竝依此律,各決杖一百後,次告全羅道萬頃縣,邊遠充軍,定配所卽爲押送。鶴奎水軍充定事,令兵曹擧行,何如?傳曰,允。
又以訓鍊都監言啓曰,本局千摠李民植,身病猝重,勢難察任,改差,何如?傳曰,允。
又以御營廳言啓曰,今十月三十日春塘臺親臨,慶科·庭試·文科試取時,東營·集春營入直軍各二十名除出,弘化門外月覲門排立矣。今夜行巡,無以分排,新番鄕軍四十名添入,警巡之意,敢啓。傳曰,知道。
又以義禁府言啓曰,明日慶科·庭試時,本府都事十員內,二員奉命在外,七員赴擧,只有武都事一員當直入直,而本府入直·公事回公都事及靑陽門·明光門·通化門·集春門·月覲門禁亂都事,無以推移。假都事七員,令該曹口傳差出,以爲分排擧行之地,何如?傳曰,允。
大護軍徐左輔疏曰,伏以臣名,猥入於庭試讀券官之望,召牌儼臨,在臣分義,固當蹶趨承之不暇,而第臣於年前試役,已施蔑效,做錯非細。大僚請譴,猶屬薄勘,至今追惟,惶汗浹背,從此試院一步,便成艮限,不惟臣不敢違越,抑亦聖簡,不當復授,而輿論亦不當復期也明矣。臣豈敢以時移事往,試名差殊,晏若無故,不思自以自劃之道乎?左右思量,萬難冒膺,玆敢來詣朝房,忙陳短章。伏乞聖明,俯垂諒察,亟許變通,仍治臣瀆擾之罪,以安私分焉。臣無任云云。答曰,省疏具悉。往事不必追提,試牌體重,卽爲入來。
副護軍李玄緖疏曰,伏以臣,見擬於庭試對讀官之望矣。試體旣重,朝飭且嚴,揆以義分,固當蹶之不暇,而第臣於年前監解,猥忝主試,以經題斷章之失,至於籌啓論罷,其爲累聖簡而招物議,孰甚於此?至今追惟,愧汗浹背,凡於試役,便成艮限,召牌嚴臨,承膺無路,玆敢冒陳短章,猥瀆崇聽。伏乞聖明,特賜諒察,亟改臣檢擬之望,以重國試,仍治臣逋慢之罪,以肅朝綱,不勝大願,臣無任云云。〈答曰,〉省疏具悉。往事何必追提?卽爲入來。
上在昌德宮。停常參·經筵。
藥房提調金學性,行左承旨金景善啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣,卿等不必入侍矣。大王大妃殿·王大妃殿·中宮殿口傳問安。答曰,知道。
李啓朝啓曰,明日常參·經筵,取稟。傳曰,停。
李明迪啓曰,行大司憲李魯秉,持平趙文和在外,執義金在根,掌令李秉植·申鍾益,持平金棱呈辭,監察茶時之意,敢啓。傳曰,知道。
徐戴淳啓曰,備邊司郞廳來言,今日賓廳日次,而慶科·文科庭試相値,不得來會云矣,敢啓。傳曰,知道。
傳曰,傳香承旨,馳詣宗廟·徽定殿·景慕宮,奉審摘奸以來。
李明迪啓曰,弘文提學趙鶴年,旣入闕中,不爲肅謝,直爲出去,事甚未安,推考,何如?傳曰,允。
注書洪鍾雲拿處,代以趙秉學爲假注書。
金景善,以吏曹言啓曰,成均館典籍金洛斗,除拜後過限不上來,改差,何如?傳曰,允。
李啓朝,以內醫院言提調意啓曰,年例各殿宮進上臘藥所入牛黃玖拾貳部柒分肆里肆毫,麝香貳佰伍拾貳部參分貳里伍毫,竝令戶曹·宣惠廳進排,而丙申定式牛黃貳拾柒部壹分玖里壹毫,以本院春秋兩等元貢中取用,何如?傳曰,允。
又以奎章閣言啓曰,明日卽書香閣朔奉審日次,臣進詣擧行之意,敢啓。傳曰,知道。
徐戴淳,以摠衛營言啓曰,壽康齋改建時別單中,別看役金海府使姜彝五,前縣監安時赫,竝守令除授。看役前五衛將嘉義李得祿加資。前五衛將嘉善車益寬,折衝李東國竝外職除授。牌將前僉使金再興,善地邊將待窠差送。蒜山僉使嘉義朴重根,別武士出身李完根竝加資。工匠金景錫·金啓弘·李賢錫·李士福·徐有鎭·金尙元·金龍仁,竝帖加事判下矣。依此分付該曹之意,敢啓。傳曰,知道。
又以兵曹言啓曰,今十月各廳堂下武臣朔試射,臣曹連因有故,不得爲之之意,敢啓。傳曰,知道。
又以兵曹言啓曰,明日殿座時侍衛,禁軍別將當爲率領,而禁軍別將許棨,以宗宰進參,不得擧行。一番內禁衛將任泰錫,使之兼別將擧行,何如?傳曰,允。
又以都摠府言啓曰,今日入直內三廳武兼禁軍及軍兵等,當爲中日習射技放,而殿座相値,不得設行之意,敢啓。傳曰,知道。
義禁府啓目粘連,向前罪人柳宜貞更招原情云云。刑問一次,訊杖三十度,判付內辭意,發問目嚴刑究覈是白乎矣,所犯諸條,遊辭漫漶,指使一款,終是抵賴者,究厥情狀,尤極狡惡。待拷訊限滿,更加嚴刑,期於得情,何如?判付啓。觀此更招,一向遊辭,終是抵賴,究其情狀,去益痛惡,渠疏初無試士之說,則今忽以說弊·革弊等語,歸之於科弊云云說不去處,可見其受人付囑。渠之疏辭,渠不能詳悉,而臨時橫豎之狀,莫掩是遣,至於世臣之家,故謂之休戚柱石云云,尤不近似。世豈有只以世臣,不問善否,通稱柱石之理乎?大抵窘迫之辭,不成句語,粧撰之狀,如見肺腑,則受人指使,明若觀火,渠雖百喙,豈可一直漫漶乎?不待拷限,更加嚴刑,反覆鉤問,期於得情爲良如敎。
大司憲李魯秉疏曰,伏以冬雷之變,前後何限,而未有若今冬之甚者,以聖上寅畏之誠,致上天疾威之警,一之已怪,荐臻於旬日之內,豈其無所由而然哉?臣聞天心仁愛人君,欲止其禍難,則先出災害變異以警動之,而尙不知變而後,傷敗乃至,然則災變非可畏,而惟君心之不知變,爲可懼耳。臣伏見雷變之初作也,我聖上,誕發綸音,反覆丁寧,所以責聖躬而飭群工者,言言刺骨,字字痛心,無非至誠惻怛之辭。讀之者不覺呑聲,聽之者幾乎墮淚,臣竊以爲人情如此,天心可卜,轉災爲祥,其在斯歟?及其再昨也,天心已無望於底豫,人情易爲狃於屢見,聖上憂惕之念,或有所未盡而然歟?臣仍伏念我國,以文爲治,制度彬彬,比則三代之周也,後世之宋也。然久而弊生,亦自然之理也。至于今日,文勝之弊滋甚,虛僞日增,大體漸壞,崇飾外面,遵守文具,以邊幅爲典禮,以流弊爲經法,上以是臨下,下以是承上。如廟堂殿下,同心合德,共圖國事,而進見有定日,引接有成例,一月奏對,不過數次。其所講定,又不過有司細故,循例取旨而止,儼然延對,禮敬則至矣,而未見有置諸左右,究極情理之實,經筵,殿下講明義理,成就聖德,而法講之設,只爲應文備數而止。儒臣以次進退,儀度則美矣,未見有開懷酬酢,討論微奧之實,臺閣,殿下耳目所寄,而逐日以陳語謄啓,而例辭報罷而止。豸冠上臺,風聲美矣,而未見有立於殿陛,覈論可否之實,此皆國家血脈所關,精神所寄,而如臣空疎譾劣者,冒廁風憲之長,朝廷之謬擧,寧不慨然?在昔漢宣帝下詔曰,朕不明六藝,鬱于大道,是以陰陽風雨未時,其博擧吏民,厥身修正,通文學明於先王之術者。宋儒眞德秀論之曰,人君不明經知道,則無以正心而修身,一念之不純,一動之失中,皆足以干陰陽之和,後世人主,鮮或知者,而帝獨知之,可謂卓然有見。惜乎宣帝,徒知而不能行,空言而不能踐也。今我聖上,果以漢帝爲戒,思欲盡修省之實,則其要不過曰懋聖學崇儒術,而所以措諸政令施爲之間者,亦惟在於恢言路·恤民隱·愼刑賞·明是非而已。夫治平之大道,位育之極功,亶不外是,其爲敬天弭災之策,豈有大於此六事者乎?伏願聖明,益加警省,勿以人微而廢其言。臣先壠有事,情私煎迫,終至於冒法徑歸,是臣之罪,萬戮猶輕,中路觸寒,痰結腰脅,一步之地,豈無以轉動,數行之文,亦無以締構。今始猥從縣道,冒入請譴之章,神思昏昧,語不知裁,臣尤死罪,臣尤死罪。伏乞聖慈特哀憐,遞臣所帶之職,勘臣當被之律,以安私分,以昭法紀焉。臣無任云云。答曰,省疏具悉。所陳當留念矣,卿其勿辭行公。
戊申十月三十日辰時,上詣春塘臺。親臨慶科·庭試文科試取入侍時,兼都承旨李啓朝,行左承旨金景善,行右承旨徐戴淳,左副承旨李明迪,同副承旨金萬根,記事官韓敬源·洪鍾雲·徐翼輔·尹滋悳,檢校直閣鄭㝡朝·尹致英,直閣趙然興,檢校待敎南秉哲·洪淳穆·金輔鉉,以次侍立。時至,通禮跪啓請外辦。上具翼善冠·衮龍袍,乘輿出宜春門。藥房提調金學性,副提調李啓朝進前奏曰,侵早勞動,聖體,若何?上曰,一樣矣。仍詣春塘臺,通禮跪啓請降輿陞座,上降輿陞座。啓朝進前奏曰,試官今當行禮,而試官中侍衛從陞人,亦使之一體行禮乎?上可之。引儀唱鞠躬四拜興平身,試官率儒生行四拜禮。讀券官行禮曹判書李若愚,行判敦寧府事徐憙淳,行兵曹判書趙冀永,戶曹判書金學性,吏曹判書趙鶴年,漢城府判尹金鼎集,行大護軍李景在·李鼎臣,刑曹判書尹致秀,行大護軍徐左輔,議政府右參贊成遂默,吏曹參判洪鍾應,漢城府左尹徐憲淳,行護軍徐有薰·南獻敎,漢城府右尹任百經,行護軍趙得林·金鍏·金公鉉,對讀官吏曹參議南秉哲,行副護軍洪永圭·李公翼,工曹參議金在田,行副護軍洪說謨,成均館大司成金愼根,行副護軍申錫愚·沈宜冕·權用脩·沈熙淳,弘文館副應敎李裕膺,副司果李,成均館司成兪致善,副司果趙獻永,司僕寺正尹行謨,奎章閣直閣趙然興,弘文館應敎洪淳穆,副司直洪祐命,弘文館修撰宋廷和,兵曹正郞金炳雲·徐堂輔,弘文館修撰金輔鉉,弘文館校理趙龜植,弘文館修撰朴永輔,司諫院正言閔致庠,副司果金德根,藝文館檢閱尹滋悳·徐翼輔·尹定善,以次就座。啓朝讀奏儒生入門單子,合爲三萬七千五百三十七人。上曰,懸題板爲幾處乎?啓朝曰,爲十三處矣。上曰,然則讀券官十三人進前。若愚等進前。上命書題。若愚等書賦。周德始於后稷,長於公劉,大於大王,成於文·武,顯於周公,限申時,仍讀奏訖。淳穆等進前跪受題出去,啓朝跪啓傳敎,傳敎官等奉出懸題。上曰,何不趁卽懸題,而有此遲緩乎?承旨出去申飭,可也。啓朝曰,試官使之權退乎?上可之。仍入少次。上曰,試券勿塡字號,可也。啓朝以司謁入稟曰,被選試券,則當有字號,而以天地玄塡字乎?上可之。又以司謁入稟曰,先張已入,月覲門·集春門及布城領將處,請下標信,儒生使之次次出送,何如?上曰,以俄下標信擧行。啓朝以司謁入稟曰,收券旣多,考試,何如?上可之。又以司謁入稟曰,在前亦多有讀券官加差下之例,今番則何以爲之乎?上曰,堂上對讀官,讀券官加差下。出傳敎傳曰,記注事體,何等嚴重,前後飭敎,亦非一再,而今此筵說,又多遺漏,言語倒錯,先後太不成樣,極爲駭然,當該注書,令該府拿處。右副承旨洪祐喆,請承傳色,以宗廟·徽定殿·景慕宮奉審無頉入稟。啓朝以司謁入稟曰,當取幾人乎?上曰,今番庭試取三人。出傳敎啓朝以司謁入稟曰,收券漸多,日已向晩,衛軍使之入來擧行,何如?上曰,以挾輦軍擧行。啓朝捧收券單子,以司謁入之,又以司謁入稟科次。上曰,科次爲之。仍命科次,試券入之。少頃,還下試券,命書等三下,以一二三第次書入。若愚書等入之,仍坼祕封還下。啓朝以司謁入稟曰,試官使之先退乎?上可之。明迪以司謁入稟曰,儒生已盡出場,請下標信于布城領將處,環衛軍解送,何如?上可之。傳曰,還宮當自內爲之矣,該房知悉。明迪以司謁,請出標信解嚴,諸臣以次退出。
上在昌德宮。停常參·經筵。
洪祐喆啓曰,明日常參·經筵,取稟。傳曰,停。
徐戴淳啓曰,來初五日朝參日次矣,敢稟。傳曰,停。
李明迪啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
洪祐喆啓曰,吏曹郞廳來言,新恩下批政事,取稟。傳曰,當日爲之。
又啓曰,卽者吏曹郞廳來言,政事當日爲之事,命下矣。判書趙鶴年,參判洪鍾應,參議南秉哲俱以病不來,不得開政云,竝卽牌招,何如?傳曰,允。
李明迪啓曰,行大司憲李魯秉,持平趙文和在外,執義金在根,掌令李秉植·申鍾益,持平金棱牌不進,監察茶時之意,敢啓。傳曰,知道。
以大司諫李宗秉,司諫李莊緖,執義金在根,掌令李秉植·申鍾益,持平金棱牌不進罷職傳旨,傳于李明迪曰,只推。
假注書趙秉學書啓,臣於本月初一日辰時量,以外南山植木摘奸事,敬奉聖敎,出崇禮門至南關王廟主山及案山植木處看審是白乎則,松橡茂密是白遣。自靑鶴亭至舊失火處,面面周審,則老木穉株,叢帀密盛是白遣。自典牲署後面至冷井洞,大木參差,擁蓋一山是白遣。下詣南壇看審,則壇砌門竝無圮傷處,而主山及案山,樹不甚盛是白遣。自文峴至梨泰院後麓水閣峴,則土性瘠确,略有稚松是白遣。前至馬石橋,則林松蒙翳是白遣。漢江壇看審,則亦爲無頉是白遣。自雁峯伏兵〈峴〉至畵景谷,則樹木茂密是白遣。由斗湖而詣司寒壇看審,則亦爲無頉是白遣。自舞鶴峯所經外南山諸處,一一看審是白乎則,別無斫痕之意,敢啓。傳曰,知道。
洪祐喆以奎章閣言啓曰,景慕宮望廟樓今朔奉審,無頉之意,敢啓。傳曰,知道。
又以吏曹言啓曰,繕工監奉事李㬚除拜後過限不上來,改差,何如?傳曰,允。
有政。吏批,判書趙鶴年進,參判洪鍾應,參議南秉哲竝牌招不進,右副承旨洪祐喆進。以兪錫煥爲副修撰,李啓朝爲工曹判書,洪祐順爲戶曹參判,李鼎臣爲知經筵,姜爲同義禁,李若愚爲藝文提學,權敦仁爲內醫都提調,趙寅永爲御營都提調,李駿休爲繕工奉事。典籍單李仁東,文科甲科第一人,造紙別提單李熙台,武科甲科第一人,管城將李膺緖,把摠申觀浩,已上今加嘉善。哨官趙存恒·麻夏帛,已上今加通政加資事承傳。故學生崔光岳·李顯祚贈童敎,孝行卓異贈職事承傳。
兵批,行判書趙冀永,參判姜,參議金永爵竝病,參知金祖欽入直進,左副承旨李明迪進。以蔡光謹爲明月萬戶,方齊殷爲溫萬戶。同知李柱得,同知加設申觀浩,僉知加設李冕熙,護軍李膺緖,副護軍李寅奭·金鎰·趙存恒·麻夏帛,以上竝單付。
以吏曹參議南秉哲牌不進罷職傳旨,傳于洪祐喆曰,只推。
禮曹,今十一月二十七日冬至朝賀時應行節目,參考前例磨鍊爲白去乎,依此擧行,何如?判付啓。權停爲良如敎。
洪祐喆,以吏曹言啓曰,今朔爲始,當爲儲窠,而若出郡守以上窠,則京職中可擬之人,每患苟艱,雖非啓請邑,限都政前以限滿守令,勿拘純望,通瀜備擬,以爲次次遷轉之地。而雖値口傳政事之時,亦爲一體擧行,便成近例,今亦依此爲之,何如?傳曰,允。
又以吏曹言啓曰,卽接咸鏡監司朴永元狀啓,則北靑·明川·利原三邑守令,竝令催促下送事爲辭,而新除授北靑府使林基洙,明川府使白樂贊,利原縣監柳相濂,俱以辭朝之意,敢啓。傳曰,知道。
徐戴淳,以兵曹言啓曰,本曹正郞徐堂輔身病猝重,屢度呈狀乞遞,宿衛重地,不可久曠,今姑改差,何如?傳曰,允。
又以兵曹言啓曰,因刑曹草記,今番武科殿試時,借射罪人李鶴奎,依律文身充水軍,令兵曹擧行事,允下矣。借射罪人李鶴奎黃海道長淵縣水軍充定,定驛子押送之意,敢啓。傳曰,知道。
義禁府啓目,承政院注書洪鍾雲原情云云。傳旨內辭緣,泛稱遲晩,所當請刑是白乎矣,時任史官勿爲請刑,載在大全通編,議處何如?判付啓依允。
上在昌德宮。停常參·經筵。
夜五更,灑雨下雨,測雨器水深二分。
洪祐喆啓曰,明日景慕宮冬享大祭親傳香相値,視事頉稟之意,敢啓。傳曰,知道。
李明迪啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
徐戴淳啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
洪祐喆啓曰,吏曹郞廳來言,承旨有闕,政事,取稟。傳曰,前望入之。
又啓曰,明日親傳香時,承旨當爲備員,而行左承旨金景善在外,何以爲之?敢稟。傳曰,許遞,前望入之。
洪祐喆以弘文館言啓曰,新除授副修撰兪錫煥卽爲牌招察任,何如?傳曰,允。
李明迪啓曰,行大司憲李魯秉,持平趙文和在外,執義金在根,掌令李秉植·申鍾益,持平金棱牌不進,監察茶時之意,敢啓。傳曰,知道。
以大司諫李宗秉,司諫李莊緖,執義金在根,掌令李秉植·申鍾益,持平金棱牌不進罷職傳旨,傳于李明迪曰,只推。
傳于洪祐喆曰,明日出宮門路,以協陽門爲之。
傳于洪祐喆曰,發遣吏郞,諸執事淸齋與否,摘奸以來。
洪祐喆,以奎章閣言啓曰,禁直事體,何等嚴重,而檢書官李㢸榮旣爲省記,仍不入直,事未前有,極爲駭妄。其罪狀,令該府拿問處之,何如?傳曰,允。
又以成均館大司成意啓曰,文廟守僕,依宗廟·社稷守僕例,試才抄擇,別單啓下事,曾有定式矣。守僕金熙曾汰去,代以生徒守僕試才抄擇,備三望受點次,別單書入之意,敢啓。傳曰,知道。
徐戴淳,以兵曹言啓曰,今月初五日二內禁軍番次矣。該番將未差之代,依承傳口傳擬入之意,敢啓。傳曰,知道。
兵曹口傳政事,以呂東冕爲內禁衛將。
徐戴淳,以都摠府言啓曰,副摠管韓正敎以禮曹參判,景慕宮冬享大祭犧牲看品事,晝仕出去之意,敢啓。傳曰,知道。
又以御營廳言啓曰,因禮曹草記,思陵局內捉虎事,定將校率領砲手,去月二十二日出送行獵矣。今月初一日午時量,大豹虎一頭,捉得於本陵靑龍近處,故謹此封進,而仍爲行獵之意,敢啓。傳曰,知道。
上在昌德宮。停常參·經筵。
還內後,藥房·內閣·政院·玉堂口傳問安。答曰,知道。
金萬根啓曰,明日常參·經筵,取稟。傳曰,停。
又啓曰,行大司憲李魯秉,持平趙文和在外,執義金在根,掌令李秉植·申鍾益,持平金棱呈辭,監察茶時之意,敢啓。傳曰,知道。
又啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
傳于金萬根曰,侍衛軍兵毛具,從便爲之。
傳于金萬根曰,傳香承旨,馳詣景慕宮,奉審摘奸以來。
傳于金萬根曰,右承旨·左副承旨·右副承旨竝許遞,前望入之。
承旨前望入之,南秉哲·李玄緖·趙道淳·權用脩·沈熙淳落點。
又啓曰,新除授承旨權用脩以前任成川府使,方在解由未出中,何以爲之?敢稟。傳曰,勿拘。
又啓曰,都承旨南秉哲,左承旨李玄緖,右承旨權用脩,左副承旨沈熙淳,右副承旨趙道淳未肅拜,院中只有臣一人,伴直無人。新除授右副承旨趙道淳,所當牌招,而拘於廳規,不得請牌,何以爲之?敢稟。傳曰,新除授承旨竝牌招。
以慶尙監司金大根狀啓,薦新進上靑魚,日氣和暖,限內不得封進,惶恐待罪事,傳于金萬根曰,勿待罪事,回諭。
以都承旨南秉哲,左副承旨沈熙淳,右副承旨趙道淳牌不進罷職傳旨,傳于金萬根曰,只推。
兵曹口傳政事,副護軍洪祐喆。
又以禮曹言啓曰,來十一月初六日午時三朝寶鑑親上太廟慶科庭試·文武科放榜時,親臨與權停例,何以爲之,而處所以何處擧行乎?敢稟。傳曰,仁政殿親臨磨鍊。
又以都摠府言啓曰,今日入直內三廳武兼禁軍及軍兵等,當爲中日習射技放,而景慕宮冬享大祭齋戒相値,不得設行之意,敢啓。傳曰,知道。
判府事權敦仁箚曰,伏以,臣郊次病淹之中,卽伏蒙藥院都提調點下矣。臣於秋間,以病控辭,旋承諒許,今又除命,恩注頻繁,感激居先,義分亦重,顧何敢以狗馬賤祟,有除輒瀆,不念駕屨之不當俟哉?第臣自九月以來,三嬰毒疾,屢濱危域,向來寶鑑親上之禮,力疾入城,又致越添,竟未趨參。始赴賀班,不免徑退,出沒人鬼,旬有餘日,雖其急勢少或差可,寒熱尙劇,晝夜無常,眠食全廢,藥餌不效,衰元大脫,宿眩交發,厭厭床笫,殆若垂盡之狀。以此貌樣,實萬萬無擔還京第,出入嘗藥之望,屢事干冒,極知悚皇,而病勢至此,不遑他恤,玆敢短箚陳懇。伏乞聖慈,卽賜遞改,俾得以安意調治焉。取進止。答曰,省箚具悉卿懇。愼節奉慮,旣是宿症,則自當漸臻差復,而藥院之任,雖云繁務,旣有提調與副提調,似不至於大妨將攝,卿其勿辭,安心調理。仍傳于金萬根曰,此批答遣史官,傳諭。
戊申十一月初三日辰時,上詣仁政殿月臺。景慕宮冬享大祭親傳香入侍時,行右承旨徐戴淳,左副承旨李明迪,右副承旨洪祐喆,同副承旨金萬根,記事官韓敬源,假注書趙秉學,記事官徐翼輔·尹滋悳,檢校直閣尹致英,直閣趙然興,檢校待敎南秉哲·金輔鉉以次侍立。時至,通禮跪啓請外辦。上具翼善冠·衮龍袍,乘輿出宣化門。藥房提調金學性,行右承旨徐戴淳進前奏曰,侵早勞動,聖體,若何?上曰,一樣矣。由協陽門·肅章門,入仁政門,詣仁政殿月臺。通禮跪啓請降輿,上降輿,通禮前導就褥位南向立。引儀引景慕宮獻官行禮曹判書李若愚進詣褥位之左。通禮跪啓請跪,上跪,香室官員奉香祝,跪授祐喆,祐喆東向跪進。上受香祝以授若愚,若愚西向跪受興,通禮跪啓請興,上興。通禮前導,就階下祗送位西向立,香祝由正階出,通禮跪啓請鞠躬,上鞠躬。香祝過後,通禮跪啓請平身,上平身。通禮跪啓請入幄次,上入幄次,問安勿爲之事,下敎。出傳敎少頃,通禮跪啓請出次,上出次,通禮跪啓請乘輿,上乘輿。行兵曹判書趙冀永進前奏曰,罷漏法意,何等嚴重,而去夜傳漏遲滯,以致罷漏之差晩,事極駭然。當該禁漏官,令攸司從重科治,員役輩自臣曹決棍懲勵,何如?上曰,依爲之。出擧條仍由仁政門·肅章門,入協陽門,命出標信解嚴。由宣化門還內,諸臣以次退出。
上在昌德宮。停常參·經筵。
李玄緖啓曰,明日常參·經筵,取稟。傳曰,停。
金萬根啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
李玄緖啓曰,左副承旨沈熙淳,右副承旨趙道淳今日不爲仕進,竝卽牌招,何如?傳曰,允。
傳于李玄緖曰,都承旨牌招。
傳于李玄緖曰,左副承旨·右副承旨竝許遞,前望入之。
承旨前望入之,徐元淳·沈熙淳落點。
李玄緖啓曰,新除授右承旨徐元淳,右副承旨沈熙淳,竝卽牌招,何如?傳曰,允。
以右承旨徐元淳,右副承旨沈熙淳牌不進罷職傳旨,傳于金萬根曰,只推。
金萬根啓曰,行大司憲李魯秉,持平趙文和在外,執義金在根,掌令李秉植·申鍾益,持平金棱牌不進,監察茶時之意,敢啓。傳曰,知道。
以大司諫李宗秉,司諫李莊緖,執義金在根,掌令李秉植·申鍾益,持平金棱牌不進罷職傳旨,傳于金萬根曰,只推。
金萬根,以兵曹言啓曰,五衛將洪永錫,忠翊將李義種俱以病難供職,呈狀乞遞,竝改差,何如?傳曰,允。
義禁府啓目粘連,向前洪鍾雲亦,記注法意,何等嚴重,而不能審愼,有此遺漏錯誤,萬萬可駭。以此照律,何如?啓依允。
上在昌德宮。停常參·經筵。
藥房提調金學性,副提調南秉哲啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣,卿等不必入侍矣。大王大妃殿·王大妃殿·中宮殿口傳問安。答曰,知道。
大王大妃殿進御歸茸君子湯,自今日停止事,榻前下敎。
南秉哲啓曰,明日親臨放榜相値,視事頉稟之意,敢啓。傳曰,知道。
權用脩啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而領議政·右議政未差,左議政金道喜有身病,不得來會云矣,敢啓。傳曰,知道。
傳于金萬根曰,右承旨·右副承旨竝許遞,前望入之。
承旨前望入之,沈宜冕·趙秉緯落點。
南秉哲啓曰,新除授右承旨趙秉緯,右副承旨沈宜冕,竝卽牌招,何如?傳曰,允。
權用脩啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
傳于權用脩曰,明日出宮門路,以協陽門爲之。
金萬根啓曰,行大司憲李魯秉,持平趙文和在外,執義金在根,掌令李秉植·申鍾益,持平金棱牌不進,監察茶時之意,敢啓。傳曰,知道。
以大司諫李宗秉,司諫李莊緖,執義金在根,掌令李秉植·申鍾益,持平金棱牌不進罷職傳旨,傳于金萬根曰,只推。
以右承旨趙秉緯牌不進罷職傳旨,傳于金萬根曰,只推。
權用脩,以兵曹言啓曰,禁軍來春夏等都試,因政府及本曹有故,不得設行,今已過時矣。在前如此之時,有仍停都試,代行祿試射之例,今亦依此擧行,何如?傳曰,允。
又以兵曹言啓曰,每當儲窠之月,虛司果例不得循例區處,而在前積滯之時,有勿拘擬入之例,今亦依此擧行,以爲次次疏滯之地,何如?傳曰,允。
義禁府啓目粘連,向前罪人柳宜貞更招原情云云。嚴刑一次,訊杖十一度判付內辭意,發問目反覆鉤問是白乎矣,一向抵賴,終不直招,遊辭漫漶,尤極狡惡。所當準次嚴訊,而屢度受杖之餘,又添病狀,不無垂盡之慮,故姑爲停刑,更待拷限,嚴刑得情,何如?判付啓。觀此前後供辭,俱是橫豎,全沒着落,還不足更問,如渠遐鄕愚蠢之類,可謂於汝何誅?罪人柳宜貞,施以遠配之典爲良如敎。
權用脩,以義禁府言啓曰,罪人柳宜貞更推公事判付內,施以遠配之典事,命下矣。柳宜貞咸鏡道慶興府遠配,而以判付內辭意,具罪目依例發遣府羅將,押送配所,何如?傳曰,允。
上在昌德宮。停常參·經筵。
還內後,藥房·內閣·政院·玉堂口傳問安。答曰,知道。
南秉哲啓曰,明日常參·經筵,取稟。傳曰,停。
權用脩啓曰,行大司憲李魯秉在外,執義金在根陳疏,掌令李秉植·申鍾益,持平金棱·趙文和箚批未下,監察茶時之意,敢啓。傳曰,知道。
南秉哲啓曰,今日殿坐,承旨當爲備員,右承旨趙秉緯不爲仕進,卽爲牌招,何如?傳曰,允。
傳于權用脩曰,侍衛軍兵毛具,從便爲之。
注書韓敬源病,代以趙憲燮爲假注書。
權用脩啓曰,臺諫之不得以疏代避,例也,而執義金在根陳疏代避矣。所當退却,而係是言事,故雖不得不捧入,不可無警,推考,何如?傳曰,允。
以右承旨趙秉緯牌不進罷職傳旨,傳于李玄緖曰,只推。
權用脩,以都摠府言啓曰,今日入直內三廳武兼禁軍及軍兵等,當爲中日習射技放,而殿座相値,不得設行之意,敢啓。傳曰,知道。
又以御營廳言啓曰,本廳別將閔晢身病甚重,勢難察任,改差,何如?傳曰,允。
義禁府照目粘連,承政院注書洪鍾雲矣本府議啓內,記注法意,何等嚴重,而不能審愼,有此遺漏錯誤,萬萬可駭。以此照律罪,杖六十收贖,奪告身一等,私罪,奉敎依允爲旀,功議各減一等爲良如敎。
義禁府啓目,檢書官李㢸榮原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。
大司諫李宗秉,司諫李莊緖,掌令李秉植·申鍾益,持平金棱·趙文和等聯名箚曰,伏以,臣等卽伏見傳敎下者,有鞫囚罪人柳宜貞遠配之命,臣等相顧愕然,繼以憂慨。噫,王府之訊鞫方張,狡頑之情節未露,游辭漫漶,忍杖抵賴之狀,昭不可掩,而我殿下不惟不賜嚴覈之命,遽降酌處之典,不審聖明,據何可原之端,乃有此薄勘之擧耶?歸之于遐鄕愚蠢,於渠何誅之科,大度包荒,盛德如春。臣等亦豈不欽仰萬萬,而臣愚竊以謂,以其遐鄕愚蠢之故,的知其不能獨辦,必有根窩矣,刑政之弛張,而綱紀之治忽係焉,豈不大可懼哉?臣等憂憤轉激,相率聯籲。伏乞聖明,亟寢成命,更令王府,嚴加盤覈,期得情節,以靖世道焉。取進止。答曰,省箚具悉。愚蠢之類,無足深誅,有此處分,勿煩。
執義金在根疏曰,伏以,臣於日前,以府啓未達,致有問備,詣臺引避,及承勿辭之批,退待物論,固是臺例,而臣昏耗生疎,徑先退出,又被承宣之請推。臣每每做錯,有損臺體,滿心惶恧,卽當更請引避,而適因殿座之相値,重以賤疾之添劇,今始短章自列,稽緩之罪,益無所逃,以此情踪,何敢晷刻晏然於臺次乎?伏乞聖慈,俯垂鑑諒,亟命遞斥臣職,以安私分焉。臣旣不以見職自居,則不宜贅他,而際伏見傳敎下者,有拿鞫罪人柳宜貞遠配之命,此雖出於大聖人好生之德,其在朝家嚴淑慝之政,果何如哉?惟其覬覦嘗試之罪,旣係重大,漫漶橫豎之供,又沒着落,則渠以鄕曲愚蠢,不自獨辦,必有根因,昭不可掩,而不惟不賜嚴覈之音,遽降酌處之命。不審聖明據何可原之端,而有此薄勘之擧耶?臣不勝愕貽失圖,按住不得,冒效明張之義,仰瀆崇嚴之聽。伏願殿下,廓揮乾斷,亟寢成命,更令王府,設鞫得情,俾伸王章焉。臣無任云云。省疏具悉。已諭於聯箚之批,勿煩,爾其勿辭察職。
正言閔致庠疏曰,伏以,於柳宜貞事,諸臣交章,粗伸聲討之義,而聖度乾斷,拿鞫有命,輿情莫不夬洩,而渠之隱惡慝情,庶可綻露,陰窩邪窟,自底破打矣。其奈罪人賦性悍毒,持心奸譎,嚴杖日加而暋不畏死,寸舌不吐而惟事漫漶,究厥心腸,轉益憤惋。際伏覩判付下者,特施遠配之典,而至若曰,遐鄕愚蠢之類,可謂於汝何誅,臣奉讀未半,不覺愕然失圖矣。噫,渠之干紀犯分,合置何辟,而今若歸之以愚蠢,有所參恕,則始也疏辭之挾襍,決非愚蠢之所可獨辦,終焉鞫庭之嚴訊,又非愚蠢之所可抵賴。則臣固知我殿下山藪之量,特軫寧失之意,有此酌放之擧,然莫嚴者邦憲也,難遏者公議也。諸臣之明目張膽,苦口力爭,不思所以順旨者,誠以兇肚不可不嚴戢,悖口不可不窮覈,若徒事掩覆,不卽夬行邦刑,則其爲世道之憂,不啻若寸炬之燎原,尺浸之滔天矣。玆不得不不避瀆撓,短章仰籲,伏乞聖明,更加三思,亟寢成命,以爲伸王章而折奸萌焉。臣無任云云。省疏具悉。已諭於聯箚之批矣。
正言孔獻東疏曰,伏以,刑政,王者之所愼,輿憤,公議之莫遏也。國家之治忽係焉,世道之汚隆關焉,其不可審愼而嚴斷之者明矣。迺者,臣卽伏見判付下者,有鞫囚罪人柳宜貞遠配之命,臣始也愕然,繼以憂惋。噫,渠之干紀犯分,合置何辟,而王府之訊鞫,未盡究覈,狡頑之情狀,一向抵賴,游辭漫漶,輿憤沸鬱,而我殿下不惟不賜嚴覈之命,乃遽降此薄勘之擧。臣固仰大度如天,聖德好生,特軫寧失之意,有此酌決之命,而莫嚴者邦憲也,難遏者輿憤也。此豈可以遐鄕愚蠢,置之不問,而不覈其根窩也耶?臣恐刑政由是而或弛,公議由是而益鬱,憂憤轉激,短章仰籲。伏乞聖明,亟寢成命,以爲伸王章而折奸萌焉。臣無任云云。省疏具悉。已諭於聯箚之批矣。
戊申十一月初六日午時,上詣仁政殿。文武放榜入侍時,都承旨南秉哲,左承旨李玄緖,左副承旨權用脩,右副承旨沈宜冕,同副承旨金萬根,記事官韓敬源,假注書趙秉學,記事官徐翼輔·尹滋悳,直提學趙秉駿,檢校直閣鄭㝡朝·尹致英,直閣趙然興,檢校待敎李㘾·金輔鉉以次侍立。時至,通禮跪啓請外辦。上具遠遊冠·絳紗袍,乘輿出宣化門。藥房提調金學性,副提調南秉哲進前奏曰,向晩勞動,聖體,若何?上曰,一樣矣。仍出協陽門,由肅章門,入仁政門,至仁政殿。通禮跪啓請降輿,上降輿,通禮跪啓請執圭,秉哲進圭,上執圭陞座。贊儀唱文武百官入就位,行四拜禮,文武百官就位,行四拜禮訖。用脩奏曰,文武新恩入門次,請出標信。上曰,以已下標信擧行,可也。秉哲·用脩跪奏放榜。秉哲奏曰,侍衛諸臣中新恩後陪人,使之暫退行禮,何如?上曰,唯。文武新恩,分東西庭行四拜禮訖。上命承旨進前,宜冕進前。上曰,俄旣有飭敎,而頒花時使兵判出去,申飭,可也。秉哲·用脩二人承敎,頒牌賜花·頒賜宣醞訖,文武新恩行四拜禮,以次退出。致詞官致詞,文武百官行四拜禮訖,通禮跪啓禮畢。上降座釋圭,秉哲跪受圭,通禮跪啓請乘輿,上乘輿,仍出仁政門,由肅章門入協陽門。用脩請出標信解嚴。上由宣化門還內,諸臣以次退出。
上在昌德宮。停常參·經筵。
權用脩啓曰,來十一日朝參日次矣,敢稟。傳曰,停。
南秉哲啓曰,明日常參·經筵,取稟。傳曰,停。
又啓曰,來十一日輪對日次矣,敢稟。傳曰,當次人受點,後日次待令。
權用脩啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
南秉哲啓曰,右承旨趙秉緯,同副承旨金萬根今日不爲仕進,竝卽牌招,何如?傳曰,允。
傳于南秉哲曰,新恩謝恩當親受矣。
南秉哲啓曰,假注書趙秉學身病猝重,勢難察任,今姑改差,何如?傳曰,允。
又啓曰,事變假注書李杓身病猝重,勢難察任,今姑改差,何如?傳曰,允。
權用脩啓曰,行大司憲李魯秉在外,執義金在根,掌令李秉植·申鍾益,持平金棱·趙文和牌不進,監察茶時之意,敢啓。傳曰,知道。
以大司諫李宗秉,司諫李莊緖,執義金在根,掌令李秉植·申鍾益,持平金棱·趙文和牌不進罷職傳旨,傳于權用脩曰,只推。
以右承旨趙秉緯,同副承旨金萬根牌不進罷職傳旨,傳于李玄緖曰,只推。
趙秉學改差,代以李承游爲假注書。
李杓改差,代以裴憲璋爲事變假注書。
李玄緖,以吏曹言啓曰,奉常寺判官安喜壽以其身病,呈狀乞遞,改差,何如?傳曰,允。
權用脩,以御營廳言啓曰,本廳哨官申光浩身病甚重,勢難察任,改差,何如?傳曰,允。
又以御營廳言啓曰,思陵靑龍近處大豹虎一頭捉得封進之後,多日行獵,更無虎跡,山行軍仍爲撤還之意,敢啓。傳曰,知道。
義禁府啓目粘連,向前李㢸榮亦,禁直法意,何等嚴重,而旣呈省記,不爲入直,事未前有,萬萬可駭。以此照律,何如?啓依允。
戊申十一月初七日午時,上御重熙堂。新恩謝恩親受入侍時,都承旨南秉哲,左承旨李玄緖,左副承旨權用脩,右副承旨沈宜冕,假注書趙秉學·趙憲燮,記事官徐翼輔·尹滋悳以次進伏訖。上曰,史官分左右。秉哲曰,新恩後陪人,亦使之隨入乎?上曰,唯。引儀引文武擧人入就位,引儀唱四拜,文武擧人行四拜禮,仍行宣醞禮訖。引儀唱四拜,文武擧人行四拜禮。秉哲曰,新恩使之以次進前,而武科亦使之全數陞殿乎?上曰,只使三甲陞殿,可也。文科甲科李仁東,乙科李承游,丙科裴憲璋,武科甲科李熙台,乙科韓義敎·李鍾麟以次進前,各奏職姓名訖,以次退出。秉哲曰,今有六道儒生抱疏伏閤之事,已爲多日矣。儒疏之必受兩掌議謹悉,然後始許伏閤,自有定式,而今此儒疏,只有東齋掌議謹悉,而無西齋掌議謹悉。當以違格退却之意,曉諭退送,故敢此仰達矣。上曰,儒疏捧入,可也。出擧條上曰,西齋掌議謹悉,何爲不受云乎?秉哲曰,適値未差之時,不得受之云矣。上曰,其言果然乎?秉哲曰,西齋掌議今果未差云,其事勢則似然,而今若以此闊狹,則日後或値兩掌議未差之時,將至有無謹悉而伏閤之弊矣。上曰,政院事體則似然,而原疏則捧入,可也。上曰,疏本見之乎?秉哲曰,臣等俄者,取見其原疏謄草者矣。上曰,其辭意何如乎?秉哲曰,此是一名儒生等疏,而爲渠等疏通之事矣。上曰,或無猥雜處乎?宜冕曰,其疏上款則語其疏通之事,而下款則校院間新舊儒通瀜之事,此語似涉猥屑矣。秉哲曰,校院事,癸未節目中亦有之矣。上曰,然矣。上命史官就座。仍命退,諸臣以次退出。
上在昌德宮。停常參·經筵。
沈宜冕啓曰,明日常參·經筵,取稟。傳曰,停。
權用脩啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
李玄緖啓曰,右承旨趙秉緯,同副承旨金萬根,今日不爲仕進,竝卽牌招,何如?傳曰,竝許遞,前望入之。
承旨前望入之,徐相敎·沈熙淳落點。
權用脩啓曰,禁衛營將官來言,今日本營軍兵日次私習云矣,敢啓,傳曰,知道。
又啓曰,御營廳將官來言,今日本廳軍兵,日次私習云矣,敢啓,傳曰,知道。
備忘記,全羅左水使鄭夏應下直,長弓一張,長箭一部,片箭一部,筒兒一箇賜給。
李承游有頉,代以黃鍾顯爲假注書。
裴憲璋有頉,代以白宗逵爲事變假注書。
黃鍾顯有頉,代以成載瑗爲假注書。
以水原留守金左根狀啓民家頹壓事,傳于權用脩曰,聞甚矜惻,元恤典外,別加顧助,卽爲結構奠接之方,廟堂措辭,分付。
權用脩啓曰,行大司憲李魯秉在外,執義金在根,掌令李秉植·申鍾益,持平金棱·趙文和牌不進,監察茶時之意,敢啓。傳曰,知道。
以大司諫李宗秉,司諫李莊緖,執義金在根,掌令李秉植·申鍾益,持平金棱·趙文和牌不進罷職傳旨,傳于權用脩曰,只推。
刑曹啓目粘連,京囚洪判孫獄事,哀此死女,慮致玷白之辱,竟作井中之魂,顧其情則慘且酷矣,頑彼洪漢,欲作狂悖之行,未售强暴之計,究其心則凶且憯矣。死雖自裁,因實由渠,依前訊推,何如?啓依允。
又啓目粘連,京囚崔健明獄事,泥汚衣袖,難掩滾鬪之跡,當夜致斃,豈無被打之祟?依前訊推,何如?啓依允。
又啓目粘連,京囚金在千獄事,麤忿忽起於咬脚,眞贓莫掩於手犯,連加訊推,何如?啓依允。又啓目粘連,京囚南完孫獄事,丫杖亂毆,實因無疑,臂折痕損,兩檢有據,嚴訊取服,何如?啓依允。又啓目粘連,京囚朴永文獄事,鄭煥宗之由踢卽斃,實無疑端,朴永文之衣裂手傷,明有著痕,獄案已具,遽難惟輕,依前訊推,何如?啓依允。又啓目粘連,京囚鄭者斤孫獄事,擠踢始出於醉戲,痕損旣著於檢驗,成獄年久,今難遽議,依前訊推,何如?啓依允。又啓目粘連,京囚金喜源獄事,爭鬨由於悖子,觸踢猛於壯丁,斷案自在,情無可原,而庚戌受敎仍推秩中年七十以上枚擧登聞,喜源年今七十四歲,在所欽恤,允合審克,係是重囚,臣曹不敢擅便,上裁,何如?啓,依回啓施行爲良如敎。又啓目粘連,定州方聖起獄事,齒咬足踢,竟殞碩中之縷命,口招目覩,遂成聖起之斷案,如法償命,斷不容已,訊推取服,何如?啓依允。又啓目粘連,慶州金松公獄事,跡其事則斷無饒貸,原其情則實涉眚災,似此獄情,合有原恕,而獄體至重,臣曹不敢擅便,上裁,何如?啓,依回啓施行爲良如敎。又啓目粘連,固城金光連獄事,橫握他網之失,擅施私牢之刑,痕著折項,斷案已成,訊推輸款,何如?啓依允。又啓目粘連,楊州李漢國獄事,三漢共力,俱係要害之處,一齊下手,難分首從之別,群打已具各招,正犯宜有可原,而獄體至重,依前訊推,何如?啓依允。又啓目粘連,振威私奴有達,兩鬪滾成於乘醉,一縷斷送於經宵,旣以三踢而自服,實係十目之難掩,如法償命,豈容更議?嚴加訊推,期於取服,何如?啓依允。又啓目粘連,砥平私奴今福獄事,當場執髻之鬪,渠旣自服,臨死復讎之托,的有所指,如法訊推,期於得情,何如?啓依允。又啓目粘連,龍仁李晉明獄事,夫妾共打,詞證俱備,四撻先施者,晉明也,一捧毒打者,晉明也,屢經行査,一無可原,依前訊推,期於得情,何如?啓依允。
權用脩,以刑曹言啓曰,謹依判下,罪人金喜源鬪毆殺罪,減一等決杖一百後,慶尙道義城縣流三千里定配所,卽爲押送之意,敢啓。傳曰,知道。
慶尙道·忠淸道·全羅道·江原道·黃海道·京畿儒生·幼學李鎭宅·黃鍾斗·鄭煥馹·朴根壽·宋振德·金時集·南基善·李時英·黃鍾鐸·趙永福·李時文·崔濟京,進士朴敏愨,幼學金晟運·朴光龍,進士成羲默,幼學崔正錫·李在珽·徐宗烈·朴初壽,生員金斗昌,幼學李南䄵·權建孝·黃建漢·生員權冕,幼學金在淳·孫養脩,進士洪萬鍾,幼學李裕新·金悳·尹重鉉·趙景深·李仁壽·南元敎·李基中·金在義·金·尹學圭,進士洪綏燮,幼學李鎭淳·崔濟甫·金魯瞻·蘇輝健·趙景演·南亨敎·李容信,生員李束,幼學崔世彦·李熙龍·辛載鎔·尹得鎭·趙尙璜·李鶴新·金大鋮·沈能乾·金在學·孫鍾伯·李錫老·鄭來源·徐楹·鄭應一·具正魯·孫星益·鄭夔一·黃在元·全致英·鄭夏曄·黃海鎭·尹景明·郭守鎭·黃在㻐·孫效敏·都鎭永·蔡正坤·孫鍾健·韓光斗·洪萬燮·裵光烈·孫鍾繪·李基仁·崔澧·孫逸敏·李根謨·南衡一·柳養正·孫鍾英·朴海亨·黃在璧·孫世昌·楊淙一·孫星極·金樹璧·孫星奎·李京祥·徐祖烈·李能一·具明魯·鄭潤源·李能宅·全聖烈·李能晩·李在應·裵求·全致源·具性中·徐有一·孫慶謨·朴履成·柳養和·南衡柱·崔象孝·李時丙·李鍾榮·李貞行·楊泗一·李敦行·朴履萬·辛宅奎·朴秀坤·楊秀天·李琥祥·李在兼·李能春·徐秉·黃啓淡·鄭鍾一·具成魯·全致福·鄭學源·李宇東·尹景德·閔敬魯·南有德·都必夏·孫明淳·徐大俊·孫星郁·鄭先伯·李魯大·徐允烈·孫宅休·南有渭·徐斗坤·楊淳一·崔南壽·朴升德·任致熙·孫鍾喆·權必頲·韓英鴻·辛致斗·辛致殷·朴師英·朴之茂·徐洛臣·徐相臣·孫星立·孫相淑·李龍祥·李在寅·孫世翼·孫時沃·權益祚·權在衡·鄭佑休·鄭宅休·李運永·李鼎澐·徐弼良·李春祥·李宇菜·辛在鱗·辛義源·李鼎玉·李在軾·孫翼九·孫牧九·金時鼎·李樹源·李魯永·權璟煥·權致伯·鄭來運·李眞恪·李復壽·徐州俊·曺興潤·洪秉仁·李成晦·李世輔·孫星益·孫相宣·李稼祥·李頊祥·柳基一·辛宅虞·辛宅商·文致奎·崔濟浩·韓翼良·徐東俊·孫鱗國·李養仁·李元行·李源沃·辛載瑀·孫時彩·李能淵·李在珽·黃在直·徐述勳·朴師廉·孫星寔·鄭惷·李錫榦·崔世榮·任榮·權仁碩·韓相彦·李在玟·黃在德·孫英九·韓珪·鄭聖弼·李在楫·孫時永·辛載謨·黃在鴻·韓師昌·孫世良·鄭興一·崔世奇·奇祥旭·李在七·金澤祖·孫致敏·金樹兌·鄭道一·辛禹成·黃景海·鄭德休·韓翼寬·金亨卓·崔濟洪·李大聲·黃履進·鄭仁休·辛智源·李大坤·崔尙翼·辛必欽·李大運·李宇洛·孫星伋·李益壽·李廷賢·鄭來翼·李孝彬·李甲元·權致勳·鄭來鳳·鄭東一·金澤浩·辛致恒·鄭來健·權煥·權煥·李奎永·李銓賢·崔世萬·鄭裕一·徐東俊·金亨八·崔世祥·鄭志和·崔忠·金宰坤·孫百述·李眞淳·李宗修·李仁賢·黃鱗海·鄭興一·李圭龜·孫鍾五·孫鍾益·朱陽喆·李矩鎭·崔濟業·崔世儒·李敬誾·李眞默·李眞榦·辛載錄·辛致良·孫時策·孫勝謨·李耳祥·李集慶·李在慶·孫相義·李玄祥·沈志澤·李鼎國·李在珷·孫星嶷·孫星軫·鄭賢弼·鄭河一·孫時範·孫相述·金澤煥·金樹護·鄭宗弼·鄭忠一·鄭龍一·李眞祥·李昌壽·李信賢·孫星赫·孫鍾律·李昇準·李能大·辛殷輔·辛致敦·李宇啓·李宇麒·李震元·鄭咸一·鄭來彦·孫克敏·黃潤海·黃應昊·鄭來蓆·鄭樹弼·孫義敏·孫永祚·楊在河·李在斗·李在珀·李能海·柳相奎·辛致釘·辛台源·孫星富·孫相孝·李衡臣·李嶷祥·辛致榦·辛致和·權宅基·李魯鎭·李守鎭·孫必敏·孫炳祚·楊在淵·鄭圭休·鄭夏深·孫潤戶·李眞銓·李眞錘·李信行·辛得旭·辛養得·李泰榮·孫星輝·孫鼎國·孫時夏·崔濟鵾·崔濟衡·朱陽復·奇世章·崔濟直·韓致源·韓翼燕·韓師百·李馨運·李一運·李在東·朴震秀·文永奎·權必祥·權必準·權仁甲·任尙莘·崔世郁·崔在玉·鄭來源·朱陽五·奇世文·鄭志韶·孫鍾周·金最文·金最振·韓頊·韓琥·李荇運·李在弘·朴之文·文思洛·權學說·權學一·權必仁·任榏·任棨·崔濟赫·崔濟鴻·崔世觀·李九鉉·李震邦·徐就良·徐錄勳·徐碩良·孫時謙·孫時瓚·孫翊謨·鄭龍弼·鄭揆一·鄭斗一·黃履憲·李基燁·李圭麟·李林祥·辛賢輔·辛正輔·李宇錫·鄭國一·李建準·李在轍·權啓煥·權守煥·孫星基·李鼎漢·李鼎湳·李柱祥·金時鼎·權在煥·洪禹燮·金澤周·崔永錫·孫尙謨·孫弼謨·李在墩·李能樹·沈能遠·沈能述·辛相億·辛思睦·孫養國·孫元國·李眞寀·李眞鉉·韓翼侯·韓翼春·朴之旭·朴之祥·崔濟洪·崔濟明·李復陽·南有恒·南有復·李廷和·李珪和·孫應祖·吳漢璣·李正漢·李正宅·孫星銖·孫鍾玉·韓道源·韓錫瓚·李性健·李鼎瑃·鄭愿·鄭時伯·徐益良·徐弘俊·張命樞·李仁洙·崔濟宇·鄭基一·李志堅·李圭明·金殷弼·金壽坤·韓相良·李佐宅·李復根·崔世洛·崔思宗·李在魯·南弼陽·孫鍾錪·崔思甲·黃鍾運·朴基華·朴相華·南公翼·南景縉·徐命良·徐肯良·曺義燮·李夏鉉·李之燁·李羲燁·李·李圭燮·徐彝範·鄭周範·鄭東魯·孫星棅·孫明瓚·南進陽·南秉樂·權益秉·權益謙·韓公潑·鄭存和·鄭允一·李鼎渭·李文祥·李彬祥·辛銓·辛仁輔·朴思永·朴思侑·孫星晦·李恒準·黃啓淸·孫述敏·辛載貞·崔濟九·崔廷珍·金應坤·崔世章·李基洪·朱陽鐸·金元弼·崔達璉·孫星秀·鄭夢漢·孫鍾立·徐國勳·鄭德鉉·孫鍾奇·鄭裕一·金最說·楊韙·崔濟吉·鄭宇復·崔世贊·孫鍾祥·鄭德一·金最永·崔世翼·鄭尹伯·徐以俊·孫炳國·鄭夏治·權在星·鄭五弼·黃啓道·李之燦·辛得中·李眞錫·安鼎九·辛義正·李錫發·孫在敏·崔濟鳳·孫炳·崔世亨·辛欽·崔濟有·崔世周·鄭檍·孫永國·李命休·崔思龍·徐之勳·李時賢·鄭奎漢·崔思瓘·徐益勳·李昇漢·張漢樞·孫應國·李周逸·崔濟靖·徐弼良·鄭海一·崔世洪·孫時學·辛得元·李安鎭·安處吉·孫仁敏·鄭夏燁·辛悌源·李鼎淑·崔世雅·徐璧俊·鄭逸垕·崔世亮·金德坤·朱煥庚·金志永·崔濟賢·孫明玉·朴思春·李時榮·李能述·孫星啓·朴思彦·崔周阮·李震元·鄭周休·鄭元弼·李東旭·黃宗海·李復一·崔仲岳·李文永·南景縉·崔世復·李錫柱·韓正原·韓國璋·孫燦·鄭致煥·徐弘俊·李魯正·韓錫圭·李震熙·張基秀·李錫冕·徐極良·李浩·李震義·南順陽·崔世錫·李寅和·李徽得·任檞·李慶祐·李揆英·孫星顥·崔思權·李復穆·李仁和·崔思義·鄭周宅·李在夏·洪仁燮·孫夏國·鄭世弼·李洪錫·崔思鶴·李基東·孫樹敏·楊致福·崔世健·孫炳魯·權益俊·鄭夏珪·孫又敏·鄭信漢·李柱臣·李友永·南公翼·吳漢文·金永奎·崔思遠·鄭熙錫·李璂祥·李在八·李能善·沈宜錫·柳成奎·辛宅商·辛載坤·安貞吉·權建孝·鄭在一·李岦祥·李岌祥·孫時奎·徐基一·鄭宗岱·李時慶·李致慶·柳成奎·孫時德·李基岳·李夏鎭·李由祥·安元吉·辛宅坤·辛致龍·李在柱·李眞欽·李綺壽·權必應·孫鍾樂·鄭宗漢·陳東烈·孫秉謨·李峻祥·李夏壽·李眞遠·辛宅範·孫星逸·孫相弼·李在健·金澤賁·黃啓浩·孫世永·孫星明·鄭僑弼·金澤晉·崔東獻·李眞儉·李眞璟·李眞慣·朴思華·孫世麟·孫相日·李一相·李宇宅·辛聖輔·辛祐錫·鄭昌弼·鄭光述·黃履九·孫星搢·孫世衡·南秉惺·李在涵·孫相淑·李皓壽·辛宅龜·辛載欽·崔玩·韓錫璣·安孝鼎·孫星燮·鄭郁漢·安成鼎·韓錫極·鄭基晩·崔鎭坤·李弼燁·韓文壽·李魯泰·李震文·金洛成·韓潤源·李之邦·李翼燁·吳漢澤·南有衡·金炳玉·權行夏·李重實·張弼韓·金炳九·權秉夏·李重敏·金炳憲·李宜秀·金炳鍊·權圭夏·趙居夏·李氣秀·李述善·金炳瑄·趙居華·金炳礪·李重呂·李周直·金永淳·李華秀·李周勳·黃致貞·金仁煥·黃致元·河錫圭·趙居斗·金炳瑀·金炳璜·權用夏·權基夏·李夏秀·李离秀·權欽揆·柳得祚·李誠·李會秀·金炳然·李詢·金鎭建·權奎夏·李喆秀·權信揆·柳瑩祚·禹思文·柳九祚·權範珪·姜致煥·金基淳·李師鎬·金睿淳·姜秉煥·權載祐·金華根·李廷秀·金度根·權載喆·金祜根·姜郁煥·權益夏·金貞根·南周老·金誠根·金苾根·權正夏·金相根·李德煥·河錫範·張五韓·黃致黼·金百根·李奎煥·權中夏·金千根·黃致吉·張翼韓·金億根·李東煥·黃致中·河錫疇·金肇根·李世煥·琴張德·李章煥·權時夏·金埏根·李寅煥·金墅根·黃致坤·李重協·全是檍·琴相德·李應善·李若善·李敬運·南衡玉·李東發·崔象智·李東萬·李承祖·崔相德·崔尹鎭·李學祖·李東彬·李舜祖·裵光郁·羅喜發·洪益冀·韓公濬·蔡必魯·蔡廷達·都永觀·都永復·郭榮澤·朴致德·朴致琳·尹絃一·閔泰魯·權世美·河致廣·金永蓍·鄭宅魯·全致仁·具性德·具性泰·孫基祚·孫廷魯·孫廷憲·徐桁·徐禧烈·楊涉一·朴基顥·朴履鉉·柳慶極·柳慶心·南衡玕·崔璋鎭·崔晠鎭·崔象禮·李中龍·李憲祖·金·朴宗武·南極老·金昺運·朴宗成·權政淳·南星老·金復喆·南一老·朴宗宣·金夏喆·李壁鎬·李周鎬·金範喆·南元老·姜文煥·李殷鎬·朴宗漢·金鎬壽·南永老·李泰鎬·姜奎煥·金鎭祐·金宇鎭·朴宗晉·金鎭鉉·金宇壽·姜圭煥·權載鎬·金寀壽·金履景·李晉鎬·金履豹·權載疆·金履淑·權載淵·李益鎬·金履勳·姜章煥·李觀鎬·金履順·權載會·金禧淳·姜周煥·金性淳·李正鎬·金灝淳·崔元鎭·崔瑀鎭·李述祖·李厚仁·李址五·裵光赫·羅永發·洪秉泰·洪益德·韓見人·韓欽·蔡廷履·蔡必弘·都廷雲·都永大·郭慶鎭·郭慶東·尹景哲·尹琪一·閔學魯·河致彦·金錫久·鄭宅鎬·鄭宅漢·全致寬·全宇奎·具仁漢·具性一·具大漢·孫致仁·孫彙振·徐漢烈·徐林·楊海一·楊枝坤·朴基曄·朴尙鉉·柳成洵·柳慶星·南基漢·南衡重·南衡紀·崔應鎭·崔興銖·李慶祖·李泂·李厚澤·李兟培·裵昌模·李鍾禹·李鎭成·裵聖模·李陽培·李顯基·朴漢祥·裵舜模·李克培·朴漢九·裵益奎·李光培·裵皞鉉·文致澣·李顯中·李鍾薰·文致明·李顯斗·裵度鉉·文致澔·朴思鎭·裵相鉉·朴益鎭·文致德·裵晉鉉·朴漢章·文致錫·裵禹鉉·朴漢成·文致榮·李致運·朴赫鎭·文正弼·金潤明·朴希賢·文正源·李海運·朴漢文·金大權·朴宅仁·李致瑞·金商權·朴鳳華·金聖權·李君顯·朴義仁·李愚錫·鄭海甲·尹學周·鄭敬廉·鄭百源·沈錫五·李馥遠·林基崙·尹熺·尹起必·韓民浩·李右漢·韓錫琦·趙爀·金宗弘·崔慶錫·蘇虎逵·崔擎泰·崔擎華·李相浩·崔鸇·崔範錫·金宗烈·朴鼎三·崔漢鳳·崔漢麟·姜壯漢·朴基業·李秉一·申頊周·朴基弘·金龜烈·朴濬·崔百休·崔萬休·李之仲·李之權·崔忠鉉·曺以承·沈晉圭·崔命河·金啓復·金啓泰·沈哲圭·李性信·鄭有基·崔在麟·鄭雲慶·宋德洙·孟必大·嚴敎永·宋智洙·宋永洙·韓鼎會·李倫恒·宋秉範·宋啓懋·尹滋甲·宋一淹·安弘良·宋一俌·李胤耆·金炳台·宋心斗·宋心亨·姜聲永·吳致懋·宋心禮·李喆舜·宋錫熙·宋啓年·鄭楘·田齊顯·宋允熙·宋啓樺·李諴中·趙箕壤·趙興壤·宋啓種·宋啓和·尹琬·南鼎重·宋啓極·鄭海聲·洪翼顯·宋啓業·黃基淳·宋述淵·李秉鐸·權思極·李德壽·金柱河·權應天·金再煇·閔在榥·許烜·閔在機·許棅·閔行大·李亨植·李象本·李學淵·金命爀·尹衡求·尹學善·鄭健和·鄭時濂·尹泰道·李寅斗·徐寅輔·李秉和·徐五輔·徐冠輔·曺錫禹·全濟亨·趙義善·趙炫·具箕年·金奉敎·李容穡·柳熻·羅錫夏·李台遠·李綽遠·金在浩·柳義喆·兪致準·金在源·金在潤·李兢儒·尹致耕·李徹遠·李徵遠·沈履慶·鄭兢煥·金熙舜·閔致觀·金宗訥·許極·許榠·徐有昆·金最根·金啓源·沈宅祖·任泰錫·李陽來·柳以儉·李五相·李鍾書·金周淳·李喆相·趙雲年·黃鍾斗·尹鳳陽·沈公周·洪在鳳·韓晉會·鄭相烈·沈公弼·李鍾浩·權泰容·吳必淳·李昇九·金晶根·李稱中·洪在秀·崔永遠·趙雲壤·趙稷壤·尹璋圭·黃鍾元·李海朝·柳相度·李秉煥·宋廷斗·李秉珩·李彭壽·都漢馥·都慶邦·李源郁·李源弼·曺應海·沈宜晟·李賢壽·李秉文·都漢光·都潤暉·李祥奎·曺應休·李章燧·宋應益·朴蓂燁·宋雲漢,進士黃鍾國,幼學李東就·韓錫九·鄭奎八·金處海·呂羽成·李邦鎭·韓錫驥·宋應休·李晦鎭·呂齊賢·鄭潤洛·金處震·韓錫周·李東五·朴夏燁·宋應天·都錫魯·李之壽·呂宜夔·韓德煥·朴基坤·宋廷卓·李秀林·朴之燁·韓德永·李海模·都宇學·李海壽·呂宜皞·金處珪·韓德戊·李陽燮·宋廷臣·韓甲慶·李海升·呂坤·金處仁·李龍燮·韓光鎰·都宇延·呂宜相·李漢永·都晦根·李先燁·李煥壽·愼永錫·金世振·李秉實·權思萬·李珩·李文珏·尹衡厚·權思益·李明煥·李朝煥·愼永胄·金龍振·權在洙·愼永佑·金仁宗·李德煥·李文華·金相壽·尹景殷·李奎瑞·鄭致傑·洪應宅·李奎益·尹守中·鄭修龍·洪秉·李在亨·李秀睦·洪秉楡·朴春鉉·李善睦·朴漢斗·洪秉祚·李丙容·朴漢成·洪夏燮·李宗根·朴漢壽·李達根·朴漢運·裵洪·李秀根·裵致謨·洪大謙·鄭樂濟·鄭榮濟·鄭允濟·吳致絅·吳致紀·鄭東賢·崔基萬·沈壽星·李景薰·趙鎭卿·沈壽祖·李敬學·元利常·元燾·朴聖喆·李善汝·元勳·李裕俊·具秉喜·徐有淸·金秉淵·金處淵·康理瑞·康宗欽·金萬淵·金思義·康致默·李仁興·金光秀·李濂夏·李玄祐·李鼎秀·申啓煥·金應彬·權得綱·朴載麟·朴載鶴·洪秉麟·洪秉麒·朴瀅鎭·朴準衡·洪秉龍·洪必燮·鄭端容·安象默·安文奎·盧永河·南取容·南鍾憲·具秉禧·李芳一·洪大謙·金魯三·趙憲武·沈樂休·沈樂觀·李信榮·丁義周·柳性養·鄭奭采·李斗鎭·柳詗·李宣在·李周鳳·尹暎·李培根·鄭樂濟·鄭榮濟·鄭允濟·鄭東賢·李宜模·韓九鉉·韓用天·金相祿·申德顯·權承烈·崔啓元·李相弼·金觀淵·宋哲仁·李相純·李性敎·李道永·金箕英·許琰·金龍秀·金箕京·李鎭箕·金箕麟·金在元·金元敍·李孝永·李敎永·韓光應·韓光潤·李致奎·韓光允·韓光奎·李應洙·李敬洙·朴希慶·李熽·李昇泰·李時泰·朴希元·李暹泰·李宇泰·宋廷萬·朴泌燁·朴世燁·朴希龍·朴希相·宋能坤·宋廷學·李明林·李八壽·鄭存基·鄭在基·李哲信·崔秉允·崔錫敎·曺錫箕·崔秉英·曺錫豐·崔在龜·崔在鳳·沈寬祖·金永基·權星章·韓達源·沈冕圭·崔邦彬·崔秉潤·曺宅承·沈命祖·沈夢祖·鄭翊遠·南鍾玉·權益濟·盧觀河·李源亨,進士宋心元,幼學李源九·宋民熙·李海漸·宋成熙·宋太老·呂宜洛·呂宜邦·宋星老·李龜漢·李海佑·呂鵬行·呂永行·宋敎圭·宋欽光·李卓漢·李源億·金振玉·金響大·宋敎中·宋敎仁·李源極·李源根·呂鳳周·呂文周·宋欽普·宋興洙·李在根·金處海·金彝鉉·鄭文錫,進士李庚鉉·李甲鉉,幼學韓光祐·韓光郁·李壬鉉·李丙鉉·宋柱漢·韓光淵·韓光龍·李庸鉉·李致權·宋相俊·金處河·李源斗·李源學·吳致綸·鄭學源·鄭道源·崔基厚·崔秉鉉·安郁烈·安膺烈·吳元畦·崔基完·崔光憲·吳相畦·金聖根·柳宗燮·柳元魯·柳貞魯·李曾會·李玄兢·柳冀善·金聖植·金弘默·李仁英·韓益晉,進士金元默,幼學李鎭錫·金敬默·金基鼎·李象愚·李基昌·白涵洙·趙翊聖·尹致祥·李衡鎭·金履莊·李鎬建·李浚白·金相德·金顥淳·金顯淳·李邦敏·李萬彬·尹審圭·尹玉鎭·李裕龍·李光褧·尹泗鎭·尹洙鎭·尹奎鎭·尹行洙·尹行沃·李源行·李源發·李致郁·朴希聲·朴希潤·尹行涑·李彦彬·姜日永·成鎭嵩·成海昇·李源英·李源萬·金在正·朴萬壽·李源禹·趙顯鳳·趙顯龍·李寅鉉·李亥鉉·嚴祈永·李鍾奎·金聲集·李鳳九·李鍾海·姜藼·尹嚞鉉·李洛九·李海寧·金基初·金維鉉·李秉玹·李秉直·吳載勳·宋億洙·李膺相·李宇相·金箕初·宋相奎·李源成·李源禮·朴希秀·朴希淳·李慶鎭·李源五·李源玉·張繼元·張述元·尙元容·尙致範·尙貞鉉·徐柱珏·張錫斗·張志煥·徐柱艮·朴定壽·朴孝仁·金儀澤·李奎濂·李運道·申鎭·柳聖臣·柳聖民·李錫顯·李墡·李·金麟根·金箕俊·金孝植·呂東耇·呂萬燮·呂夏燮·李·李·李厚在·權璔·權璥·宋尤淵·宋啓穀·宋基仁·李鎬成·李鎬榮·李鎬昌·金蕣植·金蕘植·金光珏·呂祚永·呂圭鳳·呂圭采·韓用年·韓伯維·許堪·許玉·金極淳·金㥣·趙明敎·金憨·李周彬·金在瑞·金悆·李倫五·金在允·李貫道·韓孟裕·金在定·申在殷·金在心·申錫九·金在亮·南耆壽·金在直·任孝常·金在公·南錫夏·金在素·南錫玄·元有韶·南錫顯·權用果·鄭殷始·權用植·金在聞·任魯常·金在胄·嚴錫鳳·金中鉉·尹得溥·金魯璜·任元常·金在南·曺錫疇·金奎鉉·金雲淳·具大植·金皐鉉·姜潤錫·金夔鉉·趙雲錫·具龍植·趙致淳·柳養喆·李光駿·徐奭淳·柳衡均·李胄鉉·韓用模·柳煥圭·李憲榮·朴齊度·權中瑾·成載善·金演奎·朴驥壽·南述源·徐吉淳·權·李基中·柳曋·兪致鳳·徐光烈·柳庭均·柳致鳳·韓用詢·柳興昌·金演周·羅碩商·李奎福·李明秀·金樂民·權詮·金昌元·魚命一·朴宗英·金淳喜·洪在敬·羅碩周·李錫龜·李敏烈·金慶集·李漢耆·李海瑞·李源文·李寅吉·崔京煥·趙孝林·洪謹謨·李晉錫·李泰錫·李觀錫·尹和·金光仁·金光文·金光斗·趙恒權·趙崙榮·朴誠臣·吳應權·鄭一基·鄭致朝·尙九鉉·申栢顯·林寬鎭·閔鼎秀·閔昌煥·閔致德·崔弘奎·閔致行·金箕俊·李喜春·李·呂萬燮·李集民·李·金箕鮮·金鶴淳·任吉周·黃鍾斗·金光烈·金相咸·金相昌·任煐·任經常·趙弼源·趙泰根·趙炯·任熙·趙焌·金濬根·金蘊根·金文根·金獻根·任熏·金鳳根·李㫼·金光昌·李喜春·金秉基·楊在洙·金鍾國·金鍾懿·李壃·金學昇·宋文毅·李埰·金玉鉉·吳道源·金秉淵·朴希壽·楊儀欽·吳彦昌·南履貞·金學中·吳秉淵·陳行淵·宋基顯·南極煥·金義鎭·張錫煥·黃基昌·吳彦奎·陳行元·李光進·金鍾觀·李漢默·南履明·金學曾·李勉斗·姜菽·金啓淇·李秉哲·南和敎·金啓澤·宋在璣·李·金啓汶·鄭漢榮·申喜朝·宋在壽·李㙉·金在成·金在衡·金在學·宋啓穉·金斗爀·金箕燦·李奎延·鄭觀好·金命爀·李龍采·宋啓桓·李用采·金永根·李光漢·金永徹·李璧·金永觀·沈宜晩·金構·沈錫五·鄭·鄭渼·沈世白·金文植·李龍洙·柳性之·沈世健·沈承萬·金祖植·鄭·鄭潝·沈世選·沈承九·柳煥·柳·金錫雨·魚用漢·兪漢文·趙然泰·崔漢祖·申在元·鄭宅善·李元會·柳琓·柳璟·吳致一·閔致益·具永豐·金安淳·李熙命·金馹淳·李玄甲·金寬淳·李義簡·金良淳·李鼎會·金奎淳·李周鳳·金志淳·尹浩成·宋大淵·金在一·尹漢成·金鶴根·尹用文·金鳳根·任伯烈·金旭烈·任常奎·金濟殷·黃命淵·李基肇·金濟和·李基緖·金箕允·金秀實·兪英柱·金在義·李基周·金在彦·李義養·金在貞·李祈淵·金相晉·宋啓稷·金箕七·宋啓馝·金永愚·柳澤永·金在欽·黃鍾夏·金在五·柳春永·金在鎔·鄭東漢·申錫運·韓尙裕·鄭泰始·鄭錫始·崔聖東·崔錫東·閔義爀·李敎一·崔仁述·權英善·南錫溟·尹禹錫·李河振·南綵壽·權用述·尹行喆·崔洪述·尹永祿·權用五·尹相圭·洪鳳弼·金顯學·李元晦·南宜壽·姜士仁·金春植·權用大·尹行益·李九相·金相欣·尹滋景·姜好仁·權用明·金箕學·姜世仁·尹孝錫·權用文·李溭·金相玉·金在溫·金相浩·李澧·李文錫·金相宰·李·金光壽·韓連浩·李世漢·尹煐·李象喬·尹煌·柳灝·鄭淳·林轍榮·沈宜晩·鄭海鷹·具祥年·鄭宅和·金喜達·朴元晉·趙秉和·鄭學衡·鄭學允·金濟晃·金濟九·權建陽·沈承文·金容純·李璧祐·申光文·朴宗英·李承愚·金秀海·姜大永·李和普·沈淳·沈淇·李佑漢·李愚常·魚用淳·洪羲吉·洪羲周·朴章錫·朴永錫·趙基善·尹相五·李周采·金東箕·李東萬·許觀斗·金源眞·金鼎鉉·裵維斗·金斗昉·洪永寬·李德韶·黃時檜·許瀁·金時鎔·宋希泌·徐周烈·孫應燮·李崙韶·權中度·洪敏學·金永祈·黃坊·李松·朴在明·李秉模·趙顯一·卞亮來·李彦模·卞度鎭·李明澈·黃仁會·韓聖模·金浩鉉·李明滉·李正欽·金在峻·李明汲·金良淳·李明濂·金相顯·李弼欽·黃鍾斗·李熙奎·盧俊·盧廷昌·李周翔·金學信·朴東淵·金演泰·金箕暹·李觀信·金在昇·李羲信·金相顯·金重植,進士李圭復,幼學金仁性·李亨大·李衛榮·尹守說·金顯麟·李憲老·李秉敎·鄭器淳·金顯龜·李瑞翼·金漢櫓·朴文煥·金鼎鎭·金顯九·朴載益·金得鉉·金在皓·朴載圖·金顯相·金在宏·朴載河·金載實·金顯一·鄭煥極·金奭熙·金大熙·李章德·金兢泰·金秀容·朴魯聖·朴翰東·宋華鼎·洪成謨·金炳鶴·尹錫祉·金閏根·尹秉淵·金致文·宋一昉·金修一·李復圭·申錫疇·閔顯·李明徵·黃基益·尹致健·李重敏·尹英烈·李周敏·李根脩·申勉熙·李奉熙·李忠顯·申櫽·李孝顯·李樑·李模·金容秀·申榘·李光浩·李會烈·金基秀·申命海·李俊成·李最厚·金白淵·尹圭永·申䋡·李龍植·愼昌璧·申纘·李信·李奎潤·南履秀·洪宗伯·李奎明·崔海重·申維·李秉民·柳璉·柳瑛·南德老·崔炫·李允錫·柳瑢·愼昌奎·金振玉·申續·李容七·鄭近洙·柳現·李秉熙·韓鼎源·李敎倫·沈榧泰·金炳殷·韓鎭象·鄭日愚·楊斗根·李熙純·洪敏秉·李樂賢·金顯初·權萬容·沈正仁·金炳晩·李命淵·金養善·閔胄鎬·權中本·元永標·尹行敏·鄭元熙·趙在完·任燾·李果中·任泰珩·南善明·任百敦·李圭成·兪懿煥·白建洙·洪一衍·李赫基·白心鎭·黃基喆·李弼來·朴嘉壽·兪鳳煥·趙福謙·兪鶴煥·李贊耆·洪養燮·李家熙·尹喜大·姜漢雋·尹泓·趙家淳·李熙福·李寅晩·趙存正·嚴墡·申泰貞·嚴坰·南榮善·李搢大·趙秉泰·朴鼎煥·柳百熙·李喜喆·金鈗·洪寅周·申鐵浩·趙秉斗·南百壽·柳本憲·金鳳求·韓弘鼎·徐有廩·李南載·韓有源·趙禹鉉·韓敬淳·趙洵·韓喆淳·李壃·韓在源·李宅濂·鄭翰·李裕明·洪在文·李裕吉·南羲敎·李殷敬·朴齊卿·李周敬·兪致龍·李龍奎·金炳晦·李明憲·朴進壽·洪晥燮·沈能贊·韓鎭圖·柳·南履敬·金學䎹·崔學求·金啓益·李基瑞·曺用承·崔允升·沈大圭·權星文·鄭顯象·崔學淳·蔡得揆·韓用讚·李敏永·權最曄·申喜·洪在弼·朴齊聖·羅瑗·金卿黼·金卿善·李殷耆·趙琬燮·金應集·鄭顯喜·李碩完·洪愼謨·李民沼·李胤永·李鎭豐·趙濟曦·李碩九·李之衡·洪羲謇·趙秉坤·許潞·洪衍謨·金俊鎬·吳貞善·吳顯升·宋相弘·金鼎源·李敦愚·洪冕臣·金學種·宋相琪·趙太淳·金蘅淳·趙秉大·李善浩·南長善·尹行敏·尹洪鎭·權沃·李雲喬·金濟範·許潭·白華洙·洪在學·李宗道·尹永求·韓正履·洪在儉·李昞耆·韓敬履·洪在德·李雲皐·尹致漢·李昌翼·金晩鉉·金始愚·金初鉉·柳本正·李恭翼·宋台永·金學林·李雲夏·趙鎭徹·李海珉·洪翊燮·金濟廷·金濟成·呂敬燮·李基翼·許栒·李雲祥·宋斗永·趙在豐·南斗重·具行遠·朴羽夏·金炳陸·李啓轍·金炳夏·洪燮周·金振翼·申大遜·李容五·李秉純·鄭海有·柳德根·李秉常·李容三·金顯泰·李秉亨·崔仁復·愼世億·朴雄鎭·李秉潤·金英敎·申桓·李秉源·鄭和中·李秉升·鄭永洙·李演信·金顯大·申命夔·李秉仲·閔永熙·柳慇·鄭疇洙·李秉貞·金相尹·申駿熙·鄭錫儉·李秉玹·閔元根·鄭錫柱·金學秀·申集·李秉瓚·李憲斗·柳培根·金季淵·李秉漢·申命湜·柳德均·李容九·沈能義·安左良·李秉勳·安光濬·蔡東臣·沈宜雄·徐志淳·徐相一·金炳善·邊應圭·洪祐範·沈正基·洪祐弼·李卓淵·沈茂淳·洪晉圭·申穩·柳恭根·李宇誠·徐銈脩·李東憲·元結·許瑊,進士李獻九,幼學金炳瓚·李信·徐宏輔·李悳淵·趙衡七·申命義·趙在安·李潤榮·趙觀增·金顯廷·兪億柱·金基祖·朴華淳·趙斗夏·兪漢珽·洪學泳·金炳玩·沈錫永,進士趙鎭行,幼學沈樂騏·徐瑩輔·李雲商,進士李晩用,幼學李海廣·朴儞壽·朴齊華·李運杓·姜會獜·李祐新·愼世明·李喆新·李學新·李命天·曺光業·曺潤宇·都勉淳·都勉九·韓正鉉·鄭學祖·曺光述·吳克善·金相俊·金箕赫·李麟吉·蔡翼永·李文達·李相弼·金箕炯·李存寔·李從夏·曺光甲·徐右輔·李從雲·李時弼·李時亨·鄭錫複·盧光奎·李淵逈·李治洪·鄭仁承·盧仁永·盧元永·呂東紹·尹容鎭·呂東九·尹宅鎭·尹寀鎭·宋木梓·宋熙·李斗容·李奎五·李城·朴齊九·金基愚·權述仁·兪萬柱·柳相民·李允信·趙泰鎬·金顯相·金承默·趙恒增·尹泰信·趙學愿·金斅性·尹泰愼·趙在寬·申命彧·金羽鉉·趙衡五·閔致斅·任龍模·趙在健·沈樂仁·李秉玉·具慶祖·尹象誼·金素淳·李遠淵·宋亨鎭·李光英·李義鍾·韓在臨·沈錫永·張厚根·朴鎭源·黃文淵·安廷瓚·金菜重·李宣在·朴師鎭·金興遠·李箕魯·鄭樂濟·金濟遠·權昹·金東顯·愼鳳運·愼復運·金永喜·申紭·鄭海俊·金璜·徐運輔·尹泰恒·申命準·洪謹周·李寅在·鄭翊祖·尹龍鉉·趙秉直·趙容謙·李勉敎·李信在·金荄根·趙雲吉·金仲淵·金廉喜·李注夏·成克默·李原道·尹鼎一·李秉堯·李啓元·宋晃載·李廣魯·金善曾·徐挺輔·李溟元·具正魯·徐完淳·金光集·李在應·李獜在·韓致堯·李壆·李在種·金皓商·洪承祿·申泰商·具永錫·徐有康·鄭亨履·蔡東欽·李運在·金謹秀·張思翼,進士權詢,幼學李翼夏·金沃淳·金格淳·李溍·李濟民·趙漢恭·金瀅根·金鎭民·金炳象,生員李承謙,幼學金鎭奎,進士權景祜,幼學金炳虎·金炳采·金憲均,進士沈宜貞,幼學李奎會·李章緖·金恂根·宋一儹·鄭濟吉·沈能樸·李敏植·沈宜忠·沈宜春·沈武澤·吳致觀·吳致直·李在恒·趙泂·趙穎植·趙顯植·李寅協,進士洪鐵厚,幼學申綯·李進緖·李男榮·金魯俊·閔致九·黃鍾勉·邊昇圭·沈能惕·申命溥·洪鍾喆·沈樂薰·崔光世·洪元謨·洪禹謨·李垿·朴洪錫·朴海錫·李甲秀·沈世益·南錫夏·朴在元·金道鎭·李在善·李正燮·曺榮振·李復培·李溟朝·金錫柱·韓用常·韓用亨·金在淵·金永喜·李勉信·權澤履·權鳳履·閔宇鎭·李明新·李魯淵·許燾·李勉履·沈東華·沈東龜·金尙赫·金敎彦·金敎元·朴敏濟·李寅協·徐恂輔·李秉文·徐夢輔·徐贊輔·李義榮·金燦·李溟奎·柳甲喆·金弘模·鄭湜·李衆賢·李約遠·鄭漢敎·韓普裕·金京集·南毅敎·徐繼輔·金永璧·朴齊嬰·李度相·洪祐民·徐禧輔·申泰殷·徐大輔·李人在·金鳴遠·洪勉容·尙兌鉉·鄭弼祖·洪萊燮·柳芝熙·李仁根·朴榮壽·李柱錄·趙存復·李獜寧·李炯·沈鴻祖·尹永俊·李碩榮·李承渥·李允誠·權·張德圭·朴孝善·李承·李載厚·南炤·洪羲晉·李敦植·朴參榮·沈永祖·尹元善·徐有寬·李正翰·李在朋·李承寬·洪斗燮·李憲永·金轍熙·申在武·申在文·李秉三·朴之英·朴基成·朴仁龍·金在鍾·金成烈·崔漢龍·崔漢龜·成東祐·成思敬·尹致敬·李獜龜·黃瑞旭·盧鳳成·姜致浩·宋尙沃·金丁熙·崔胤正·洪龍燮·趙煌·韓雲浩·韓德浩·尹起浣·尹起三·林基學·洪鳳休·鄭·曺錫泰·沈啓沃·成在秀·朴泰性·金暎淵·李奎秀·金龜植·鄭·朴光顔·安廷敎·李福延·李敏九·金仲鎭·崔榮實·崔鶴齡·李綴遠·沈東壽·白惠鎭·朴宗珥·李俊求·元槢·李祖植·金基續·李得灌·元永義·閔應世·李垕德·尹喜元·徐天淳·李用九·邊興圭·尹錫殷·安壽·黃鍾振·洪秉憲·沈鶴永·李南輪·白獜洙·金學善·沈䎘之·朴吉壽·李祐遠·洪奎燦·李光葆·吳海常·黃·申絎·趙羲象·李鍾遠·姜七燮·李光芸·許珉·李圭賢·閔種爀·李可淳·權寔·姜八燮·閔昌世,進士李光禹,幼學南錫範·權大能·趙存恭·徐相玉·吳靖常·羅璟·鄭在洛·李溟翰·徐有箕·林基烈·朴履福·安景彩·安景秀·李廷文·朴周慶·盧淑·李錫玹·安相東·李永臣·安孝覺·閔宅魯·朴文奎·李錫坤·李敬臣·安孝謇·安喆重·安聖遠·朴世奕·安孝錫·朴三景·安景彦·李鍾龜·朴秀重·安孝舜·安俊遠·閔致寬·安力遠,進士金珪,幼學金世權,生員金濟復,幼學柳相權·權士重·柳相度·李源會·李秉觀·柳世億·李仁綱·李樂洙·尹致洙·沈浩·沈源·李承永·卞堯來·具冕榮·李述模·金肯鉉·金相頣·金箕勳·李聖模·李晉欽·趙存勝·朴峻德·金箕壽·金星鉉·李永模·李益模·洪宗哲·朴準泰·金有鉉·金次鉉·趙濟寬·李恒德·李陽德·金永憲·金京鉉·蘇應圭·李亨模·李鎭旭·申義根·鄭健鏞·金三鉉·金漢鉉·金在振·閔宗默·張漢龍·李致星·金永宗·金浩鉉·金在峻·任泰峻·金在璜·任鎬·金在鍾·閔百秀·具永一·趙鴻陸·韓福謙·安㮚·南信敎·趙益模·卞度鎭·金修玉·金大鉷·李集九·成永植·申洪模·柳錫永·兪啓源·吳泰鎭·李洛基·宋在岳,進士李審說,幼學盧尙德·盧尙默·柳鎭洛·金大欽·金大鑕·金大鉉·朴奎東·金應模·金修孝·朴㻻和·金修勳·李日儒·李轍儒·朴奎承·李秀延·李文延·李之東·曺鎭夏·李復天·姜奎東·李升會·李復恒·李鉉夏·申命潗·魚命履·李亨培·李玄箕·李興會·金大鎬·韓益謙·趙學善·李鳳陽·韓光益·趙在根·張思億·徐頊·李鳳仁·崔文衍·徐宅魯·李允璇·鄭夏中·曺慶鼐·辛錫一·辛命天·鄭善一·金鎭玉·李鎭源·趙羲相·金斗煥·李譳泰·金錫泰·沈璜澤·柳憙祚·金載均·沈龜澤·朴宗元·金鎭祐·趙鎭弼·黃在一·金沃均·李孚賢·柳相睦·金善均·邊以貞·李孚斗·金璟·邊以元·金燾·趙彦英·金鎭祜·柳修睦·禹周文·金甲均·柳進榮·邊以亨·趙彦藎·金仁在·趙秉相·邊正祿·金鎭福·鄭基道·孫大奎·朴獜宅·徐休烈·裵瑜·蔡廷奎·朴秀宅·金晉鍊·孫應圭·孫琥東·徐在烈·徐樑·金重寶·朴寬宅·朴純宅·蔡時周·蔡時夏·都世亨·郭修德·全致烈·具元魯·具命魯·朴濟弘·李景斗·南景履·朴鼎鑄·申啓道·金基復·南景臣·張基弘·李載升·李錫祐·南日壽·南英壽·朴世鴻·金學鍊·李庭賓·鄭舜熙·張鎭南·申貞道·李是龍·李錫祿·崔利述·崔濬·崔·具天魯·全致學·朴世琢·崔光允·李漢城·南熙鎬·李德彬·許萬源·李東憲·崔祥復·南熙斗·申宅顯·李昌遠·張羽鵬·南守明·李希春·許之桓·李瀚·南致夏·金龍赫·申宅遠·李周洛·張伯根·南元漢·金達熙·李鼎實·申宅漢·金觀鎬·李應震·徐廣魯·金在春·許震玭·李堰·金定鎬·崔祥敏·李載珣·金應樟·南熙晙·許瑢聖·申宅喆·崔必聲·成師甲·金顯穆·姜誠友·崔光元·許致璞·申喆應·許震魏·申佐應·申佑應·金炳壽·李順坤·金應壽·李長浩·柳根文·李周尙·柳祖文·裵龍周·洪永夏·柳靑休·安光表·柳廷文·李顯福·鄭之千·權祚永·余濬祥·李世周·李翰周·余濬發·鄭必臣·金在昭·鄭光玉·申光周·金鍾德·鄭來行·尹汝翼·權東秀·邊命新·金性一·邊德新·金時一·李漢龍·鄭之泳·邊又新·柳致根·金時琝·朴敏學·金海儒·朴宗鎬·具光直·朴宗灝·李周相·金敬一·朴宗良·金·南箕老·朴宗文·黃致冕·張喬韓·趙彦益·金箕煥·趙彦煥·黃弼龍·李在韶·金聲煥·河錫九·李漢維·金章煥·張宜韓·黃弼德·琴相文·權宅中·金彦淳·李漢衡·金逵翰·權得錘·柳進福·金寅根·李漢淳·金河根,生員權翰成,幼學安和洙·權用必·柳進㦿·金聲鶴·權錫弼·李元相·金聲玉,進士康錫晉,幼學權羽成·金聲鐸,生員權龍翼,幼學康致逵·禹正文·安養洙·柳進雲,生員李台鉉,幼學李鍾相·柳道爀·金聲大·金聲遠·柳道懿·金九煥·安亨洙·李厚培·李厚根·崔興璉·崔興瓚·朴基玉·朴基馨·柳永宅·柳慶日·南龍鱗·南履榮·曺啓夏·李厚成·李厚源·崔興文·崔興燁·南履幹·南履貞·柳相甲·柳永基·朴基普·朴基膺·楊枝復·楊㶅一·孫養文·孫漢振·徐桓·徐大烈·李應五·李源·崔興銑·崔興錘·南景祿·南大坤·柳相吉·柳相極·朴基宇·朴祥鉉·楊溥一·楊津一·徐檢·徐克烈·孫養康·孫達振·郭俊澤·郭成澤·都永儉·都永貞·崔永發·李基中·孫廷德·南文漢·李景洙·朴之燮·楊廷坤·具性學·徐元烈·孫基禎·柳斗祚·朴海奎·柳成淋·李景淳·南宗漢·李翊謨·徐尙坤·孫致義·徐羲烈·具性舜·李東貞·崔象淵·李致運·洪在仁·韓公沇·南衡軫·李馨運·羅裕發·洪在亨·韓公溥·徐成烈·具性天·李玉運·柳慶老·南翼漢·李大運·孫廷禹·徐棍·朴正德·尹致榮·閔相魯·具性三·孫廷奎·徐之烈·楊河一·朴泰東·柳貞祚·李在亢·都鎭一·李能烈·蔡涑·李廈久·韓永斗·李能謨·洪在元·李在珉·羅致弘·李在慶·孫星權·金景一·孫時勉·徐大浩·辛養元·李道榮·柳養友·楊秀林·李吉大·金致敦·閔秉魯·都世亨·尹景斗·孫基鼎·徐枓·權必大·朴致發·蔡應坤·都必泰·郭守仁·尹景大·閔致中·鄭宅守·全致元·具性五·孫宅文·徐·朴海鯨·楊湖一·權學元·柳養漢·南衡簡·崔象元·韓垕·奇祥麟·李東正·蔡霂·李玉鉉·崔淙·徐大坤·孫基喆·徐文烈·裵光文·李光喜·蔡濂·楊廷文·朴致禎·李時文·崔湞·李時一·裵珪·具文魯·楊涍一·徐棨·徐大烈·蔡潤·李元鉉·崔洽·李之鉉·裵玧·具性旭·徐權·李東亨·崔象道·楊秀鶴·孫承進·金邦一·鄭錫璣·尹景記·都鎭敏·洪之燮·裵玘·李錫年·朴致琰·尹橏·徐俊烈·具性元·鄭濟權·李能珙·尹極·李能珽·郭有文·李能柱·李厚民·崔興悅·曺象奎·孫養俌·南龍翼·柳永震·李時甲,生員崔象龍,幼學朴光震·楊枝觀·徐桷·孫基明·孫基海·徐有翼·徐仁烈·具翊漢·具性恒·金弼範·鄭昌祚·鄭元祚·金成久·河必邦·閔光魯·尹治一·尹景華·尹致一·郭慶文·蔡必善·蔡錫中·蔡必正·韓公濯·洪益德·羅聖權·裵光重·李厚栽·李應五·李潭·崔興英·崔興鐸·崔晩鎭·曺象大·南履元·南衡德·柳相文·柳相斗·朴思坤·朴致中·趙源祐·申瓚成·李蓍榮·南大橒·趙任祐·申炯烈·趙基濬·南泰東·李震龜·趙基僻·申河成·柳致碩·南鳳漢·趙基濂·申在源·李載華·趙錫祖·申壽烈·李載昇·南泰榘·趙璡祜·申昊欽·南泰椅·李載皞·申龜欽·趙珹祜·金始連·李載文·申致煥·南熙元·鄭得魯·金性運·申弘圭·崔弘倬·權行復·金弼摯·李載膺·申左斗·金斗燦·李載坤·朴命元·金龜燦·沈永休·李載曄,進士許佐,幼學金奎煥·申擎斗·李東桓·李東楨·趙建煜·趙鉉燮·李弼榮·申在成·趙克燮·趙存榮·申致翰·趙仁煜·李老榮·申基成·趙基疇·李始榮·申晩成·趙基運·鄭夏韻·申載烈·趙基五·李邦榮·鄭奎休·申致翊·趙基晟·李壽璋·鄭是休·申致翔·趙基安·李壽鶴·鄭禮楨·申致文·趙基奭·李壽岡·李壽朋·申禹圭·申魯圭·申弘圭·申慶錫·趙基侑·吳亨燦·柳坤休·申道錫·李鉉謨·趙在祐·吳德燦·申穆烈·趙東祐·柳良休·張海曾·李·張光烈·李在信·李·李曾三·崔雲克·李·崔雲達·裵載寅·裵命龜·辛志崑·宋弼奎·宋光奎·李克泰·李克導·金致奎·辛志五·金致坤·辛翼成·李玟碩·辛志卓·權允中·李以實·辛志邦·權羲孚·郭廷佑·權天孚·康宅城·郭萬泰·權律孚·康宅烈·宋璜奎·權縝孚·金振永·李克奎·權章孚·金祐永·辛志敬·權昌孚·金極永·辛吉東·權吉孚·金錫類·金基鎰·權重孚·金錫洛·蔡思魯·朴仁錫·朴濟權·洪秉彝·韓公潑·裵琬·具性守·具仁魯·具光魯·朴鎔壽·朴濟大·李輝楫·李道臣·孫秀遠·曺輝文·申尙坤·金志海·權之錫·安璉重·金祐集·具永魯·具儀魯·全景祐·蔡廷必·韓公濠·徐夏奎·孫珽振·孫奎燦·徐錫奎·徐正奎·裵光潤·具行魯·具思魯·孫鍾權·安祐重·權祜錫·申尙默·金志淑·曺必文·孫義永·朴東壽·朴鼎煇·李錫信·具善魯·具章魯·全達彦·具宅魯·柳鳳祚·李周鷹·柳日祚·柳奠休·金晉壽·柳經休·金書運·柳致穆·李周勤·柳宅周·洪永昇·裵瓚周·李顯一·柳錫周·安箕範·李周栢·李重坤·金始達·金鎭德·鄭來百·余鍾信·洪永晟·李周賓·李貞坤·金鎭海·金吉運·柳致安·鄭來容·申在興·李璜周·金赫·金泰燮·趙一復·趙陽復·李大源·李·趙彦基·趙彦觀·金文煥·金珪·金相天·全是鳳·玉相容·趙顯相·趙遠復·金光燮·金邁敎·權允孚·李載漢·金錫老·朴敬秀·金正學·李載晟·金錫駿·權億孚·金宗學·李仁默·金·辛碩祉·權信孚·朴容夏·裵性喆·權晟孚·朴來朋·朴俊泰·權範璿·朴來漢·李時贊·權範玉·朴來玉·宋燦奎·權範鐸·朴來興·金履鎭·權範銖·朴觀浩·辛載琥·權範星·朴象浩·李克正·權範頊·朴敬浩·金在臣·權範球·朴曾浩·朴載林·權範揆·朴天若·金時學·權範規·朴天範·辛碩珉·朴天欽·權範珹·朴履璋·朴一壽·李儒臣·孫承鳳·金佐集·辛尙直·安麗重·權致浩·申頊周·李承祿·金奎斅·金昌漢·曺希律·曺希守·孫擎龍·孫之德·李弼潤·李章七·朴世昌·朴世魯·沈宜寬·安孝瓚·權致業·申尙學·申龜洪·李正欽·金志剋·金明漢·曺定文·孫敬觜·李錫宗·李在潤·朴希壽·朴廷壽·朴尙文·李益鉉·辛尙學·安孝祥·權熙泰·申尙寬·金奎一·曺希默·孫宗岳·朴正錫·李宜燮·李德漢·朴之甲·李章烈·朴鼎立·朴鼎炊·安勉重·具宗魯·申尙儉·具基魯·申尙範·李承大·金志佑·金志九·曺玉文·孫鳳永·具德魯·具崇魯·李錫章·李文潤·朴基典·朴祥勳·朴鼎鼐·金志桓·具仰魯·具希魯·具聖魯·曺六文·曺八文·曺九文·金志淵·金志瓚·權秉烈·安光重·沈能錫·沈能烈·具澤魯·具治魯·具輝魯·權致德·申尙眞·金永奎·曺希健·孫仁旭·李之潤·李文臣·朴鼎問·朴長壽·具獜魯·具廣魯·趙台相·金炳南·邊正養·金鎭元·權進夏·邊正龜·鄭之珏·李漢馹·邊正發,進士申冕直,幼學金炳㻍·柳致和·李漢鳳·邊正鵠·鄭來亨·申在忠·朴宗旭·南世老·鄭來賓·申在成·朴宗喆·權世淳·鄭必倫·邊日新·金升儒·申在昌·鄭之海·柳致說·權東龜·余鍾廉·鄭之溟·申在舜·金在明·余濬實·鄭之萬·李光周·余濬恭·李顯世·裵顯黼·柳珖祚·李方坤·金遇敎·裵永祚·柳疇文·金鎭萬·李昌坤·金鎭城·權必升·權必榦·任槤·任致聖·崔濟彬·崔世觀·李峻祥·鄭達曾·崔世楨·崔柄壽·任致業·任致綬·崔杞壽·孫永元·徐載良·鄭周漢·崔枓壽·任致復·崔世華·李楨魯·徐弼俊·崔世馹·徐祿俊·孫明瓛·孫碩九·孫星伯·崔珣·孫敬謨·孫永植·鄭元一·孫學謨·徐守坤·徐·郭守鶴·孫鳳謨·孫時發·孫復永·蔡致坤·韓公俊·韓秉斗·孫孝敏·洪九燮·洪泰燮·孫纘敏·裵光健·韓致文·洪五燮·朴基運·金器益·金器碩·張翼鶴·張尙根·朴光延·金器琥·金器魯·李東馥·黃復永·朴光天·朴光表·金亨履·金光渭·李遵善·崔錫福·金志龍·申敬應·崔錫贊·金志述·張東明·崔錫坤·金昌鼎·金泳愚·李德一·崔錫奎·金致鴻·金致儀·申奭永·金周赫·李錫一·金啓赫·金漢邦·崔光瑞·金漢睦·金鍾珏·崔榮奎·金鍾喆·金鎰鼎·朴世禹·金鎰允·金履明·朴世熙·金鍊圭·金在浩·朴尙玉·朴尙中·金錫九·李載·鄭東星·金時振·金慶天·金彩鍊·姜達周·南斗七·鄭煥義,生員金龍祜,幼學李壽仁·李景煥·南斗建·李允儉·李聖儉·成致福·張東曄·鄭煥顥·姜寔·鄭弘麟·孫思翼·鄭元基·姜晞·文敬純·金時德·趙德興·姜理儁·姜泰儁·金龍學·姜·金龍甲·許杶·姜昇·金成九·韓弘序·梁挺一·梁挺民·梁挺新·姜暖·趙在燁·金光渥·姜鳳五·趙在成·金鼎周·姜鳳八·金鼎殷·文有欽·李膺善·李國善·朴尙鵬·朴性華·李東植·朴性希·朴性武·李圭穆·朴弼祜·李圭晃·朴性貞·李必幹·朴秀元·李義幹·朴廷鎰·李翔秀·朴智孝·李增英·朴必億·李敏直·朴尙源·李敏升·朴宇德·李海敎·朴致騏·李海昇·朴敬旭·李龜錫·朴廷衡·李廷檍·朴致彦·李庭模·朴基祥·李庭魯·朴祥赫·李周伯·朴敏孝·李周龍·朴綏德·李達善·朴元德·李夏善·李芝善·朴希德·朴經德·李奎普·李克成·鄭匡一·魚命新·姜守八·姜守長·金載臣·金振錫·沈宜相·沈宜魯·孫潤秀·孫獜秀·趙相植·趙㶅·金重祚·金寬祚·金履祚·孫承浩·孫承昌·宋意國·宋稔國·宋鵬起·金時燾·金時曄·宋鵬一·宋在曦·曺錫完·曺熙慶·曺熙奭·宋在極·宋在臣·盧啓文·盧翼文·曺鐸振·曺振·宋·宋振漢·許禒·許·曺道文·曺弘文·盧容文·盧快壽·許祳·許禓·曺伯權·曺珥權·許襆·許幹·金萬濟·郭南翰·郭必翰·成鍾九·尹璇運·尹興運·郭林翰·郭弼璋·成應煥·成樂敎·嚴和音·郭世仁·郭世範·金弼祥·金相運·尹宗運·尹之洪·成學敎·成德柱·金泰濟·金良濟·郭世祿·郭東贊·尹之俊·尹之寬·李坤烈·李奎烈·成之彦·成之福·金起濟·郭弼鳳·郭守呼·嚴正欽·嚴濟欽·金元濟·金仁濟·郭正漢·郭聖漢·嚴郁欽·嚴璧欽·金德濟·金聖濟·郭守明·郭南克·金德運·趙重千·李義浩·姜熙哲·洪在瑞·李毅學·裵度玄·金洛行·權用範·姜趾憲·金達柱·閔鏵·洪在浩·金碩魯·裵學謨·金榮魯·閔英洙·吳膺瑚·金祿魯·裵師俊·閔永大·宋致萬·金相魯·朴梓東·洪在烈·金在浩·朴元東·姜繼彦·李寅榮·金啓魯·裵慶雲·李啓齡·洪在運·金聖魯·李敬孝·姜繼仁·閔公洙·李寅元·金致魯·尹孟霖·李邦彦·金相坤·尹基運·李邦弼·金注澤·尹聲運·李章德·尹貞運·李邦憲·尹哲運·宋益煥·李佑龍·河聖範·鄭慶鉉·河洛顯·李洽·趙·金基德·李斗永·李殷浩·河鎭望·李孚元·金致郁·李承道·河自顯·金秀德·河錫泰·金益德·鄭宅孝·裵尙儒·河慶曄·鄭弘普·金星澤·李東九·河成憲·鄭相稷·李潤英·許汶·金華德·李允璇·趙達民·金夏鍾·李宜儉·鄭相龍·裵晉儒·河斗顯·李潤稷·金慶德·李東滿·金秉德·李孚哲·金致珏·鄭匡漢·河慶天·李孚顒·金致德·白學文·朱晩翔·鄭亨基·金守坤·河邁顯·金益德·河禹顯·鄭源基·李孚威·金應運·柳炳七·河潤泰·金應球·申秀仁·鄭宅基·柳炳大·丁若祥·李孚翰·朱逸翔·金守郁·丁若俊·鄭煥式·朱煥鳳·申宅仁·金守成·李承禮·鄭永采·李承謨·柳炳年·李茂祜·金永重·柳炳九·河錫年·金履洛·柳炳羲·河采中·鄭來俊·金達德·李承勳·鄭杓·河啓顯·金洪哲·朴來慶·鄭錫奎·金敎鍾·宋衡煥·金仁德·李根永·孫璉東·徐茂烈·徐祚·朴世赫·全致章·全載億·徐宇烈·朴之東·孫承億·孫承運·徐守烈·徐定烈·具禮魯·具性和·孫宅震·朴世剋·申利道·孫宅煥·孫宅修·朴世祚·朴世倫·金漁權·徐亨烈·徐智烈·申元道·金來權·曺戒文·朴世榮·權仁壽·金奎權·李景孝·南衡大·李景久·申虹運·曺壬文·徐義烈·徐貞烈·孫翼遠·楊碩東·李錫快·柳養學·南正基·申命運·申昌斗·朴升壽·崔宇稷·崔雲大·梁聖一·白周洙·河載九·金岱鎭·梁挺華·柳寅龍·金鎭南·鄭順采·柳鳳吉·金炳喆·柳文吉·梁一源·金鎭泰·姜師儀·梁挺允·金炳德·姜在箕·李后永·金鎭麟·姜以周·李挺奎·金鎭龜·鄭百奎·金復均·趙在厚·梁昇祜·許儔·梁學一·陳茂夏·沈必永·梁學天·金宗八·陳永洛·蔡道裕·皇甫建·沈必彦·梁學魯·白處禧·黃鍾五·金德煥·陳永河·李之亨·金永洪·李之元·丁在元·金成坤·申在益·尹玉鉉·金魯瞻·丁學龍·鄭鏶·李培元·李道明·金致遠·李承耇·李承益·睦大錫·李龍重·閔致申·李希重·李昌重·李光峻·沈相德·鄭寅采·李鎬貞·李益木·洪大晉·李宗潢·蔡箕洪·蔡箕元·許檜·蔡宜洛·許櫓·蔡獻洛·蔡淑洛·蔡奎洛·柳壁休·蔡亨東·申錫儀·蔡升洛·蔡疇洛·蔡必洛·李箕錫·李寅培·蔡建洛·蔡基洛·李潤培·李仁培·蔡羲洛·蔡元洛·李浩培·李謹孝·蔡履洛·蔡龜洛·崔思箕·李以建·崔世碩·孫載五·李海文·徐舜欽·孫錫魯·孫基碩·崔世亨·李以璜·孫載九·金海宣·崔世鎭·李震垕·孫敬魯·李魯鉉·宋殷度·孫星永·金相斗·孫慶元·李孝運·孫時德·趙澤龍·李以瑞·孫時馹·宋永度·孫相龍·李以先·孫相猉·宋瑀鎭·李商運·孫慶一·李薄修·李周運·李海寬·鄭光杞·李泰運·孫學杰·李錫樞·孫永勳·李以兢·鄭德燁·金相逸·李錫斗·李東崙·趙雨龍·李大運·任河準·朴在琦·李復漢·朴在圭·潘景斗·宋基榮·任海準·李緝遠·朴導源·成天默·宋樂榮·任百寬·朴齊豐·李敎朋·李鍾德·尹挺鎭·李鎭崇·李敎新·尹璜鎭·李鎭泰·任致燁·李鍾應·羅璍·任煜·朴河壽·尹璟鎭·李敎彩·趙璥熙·尹敬熙·李喆重·趙秉健·羅光瑋·李慶墨·任膺模·李錫重·金由中·李慶華·金用來·崔宗顯·安星煥·李光緖·呂善行·尹永右·金陽健·成永哲·尹光誼·蔡成洛·柳時源·金炳九·蔡相洛·蔡禹夏·金敏根·朴周冕·蔡禹東·蔡禹繼·黃基鉉·黃憲默·蔡禹紹·蔡禹吉·朴基寧·權相度·蔡禹達·蔡禹績·黃歲樂·黃歲煥·蔡禹賢·蔡禹欽·李景汶·李景洛·蔡禹九·蔡禹平·李元在·李文在·蔡周大·蔡成大·鄭光文·鄭光斗·蔡成禹·姜驪海·姜鵬海·洪建柱·洪洛進·柳永祚·趙秉模·洪鍾萬·洪大基·高達源·高在道·姜龍海·姜龜海·洪夏鉉·洪武鉉·尹應一·李眞宇·鄭元日·李眞完·孫相國·李鼎運·李在友·李在珪·徐正奎·孫明璇·趙達龍·李圭祥·李東憲·趙錫宇·徐在奎·李錫杓·李燮運·趙翼龍·申休祿·禹斗淵·李宅秀·李時成·趙進永·李斗誠·黃以坤·李時龍·趙聲鶴·李師壽·禹海淵·李奎誠·趙宗洙·李周誠·禹奎淵·趙宗福·申致祿·李千運·趙甲龍·李百運·申斗祿·鄭錫祜·宋學潭·李東榟·鄭日燁·李東根·宋學看·金永喆·李開運·李海翼·金泰熙·蘇賢述·金宗祿·蘇始安·金哲熙·蘇芳述·金元鎰·蘇輝昌·洪秉鈺·宋達暹·崔正錫·蘇在述·尹滋榮·黃庸浩·蘇洙龍·黃詩浩·蘇復述·崔錫相·黃源榮·蘇宗述·崔雲翔·蘇輝承·洪善泳·宋鎭豐·崔榮錫·宋持復·黃孝集·崔學抄·朴聖國·郭聖舜·宋五奎·郭宗鉉·朴致宰·郭廷明·朴齊根·郭邦厚·朴勝學·郭鳳賢·朴勝厚·郭致敦·朴重陽·郭致亨·朴齊魯·郭致仁·朴泰陽·郭思榮·朴齊基·徐有憲·朴齊璜·安翊彬·尹斗一·金誾秀·金善會·權䜢·張文圭·朴東赫·蔡東玄·柳冀春·李載默·趙學慶·金箕恒·鄭奎·洪承祿·李熙藻·李正朝·申德浩·徐和輔·洪玄謨·柳圓柱·南永壽·李濟明·朴孝大·李器完·李澍夏·洪在翊·具源祖·柳章熙·李周紹·元永一·李承蘭·李啓沃·李根厚·趙敦淳·李容圭·柳敬根·沈宜贙·權縝·李敏在·李光燮·李在升·兪箕煥·鄭德鉉·吳相岳·沈華之,進士李圭瑞,幼學尹英求·李泰根·金商益·徐瑋輔·金錫九·李膺鉉·李兢在·李容冕·徐有長·洪在翯·尹涑·李昌奎·李承憲·元永萬·鄭德淵·李在兢·李禹銓·洪煐·李啓夏·沈宜質·趙箕夏·權讂·李志善·李明昇·鄭邁源·徐承修·許松·鄭雲始·徐佶輔·安羲默·安廷䎘·韓睿譱·李昌紹·許綱·兪致說·金允行·李弼根,生員李祖璜,幼學沈絅之·徐絢輔·鄭重愚·李完純,進士柳喆用,幼學李熙壽·徐昶輔·沈鐩·柳彦俊·文候平·柳學升·李良采·文尙欽·李炳暘·柳德養·朴來孝·柳敬養·柳彦養·朴周文·柳憙·李民鑑·柳志·宋啓休·朴永輅·柳馝·李任鑑·李章燮·閔致斗·李峻燮·李達賢·朴厚陽·李達祐·朴有陽·李學祐·朴仁壽·李學璣·朴東壽·李淵九·朴齊錫·李燦九·朴齊旭·李闡九·鄭壽行·朴勝八·朴齊明·全相鎬·金玹重·金光洙·郭聖希·朴禮陽·郭邦龍·朴齊璜·郭聖鉉·朴顯陽·郭邦柱·李憲恒·李憲洙·安源·李秉鶴·李憲圭·沈能燁·尹宅心·金象熙·成載三·白國鎭·趙學鎭·成敬鎬·成順鎬·金鎭宇·兪鳳煥·兪壽榮·金永相·朴松壽·李敎在·李義臣·金孟浩·李翼烈·李明鼎·白鳳鎭·趙漢鎭·尹性烈·尹泰烈·徐祺輔·徐禮輔·朴來壽·白晉洙·白斌洙·李鴻烈·尹植東·白麟鎭·尹致信·尹永烈·宋鼎玉·白斗鎭·尹致斌·尹衡錫·趙七淳·趙龍淳·尹致寅·尹致郁·趙觀熙·趙升熙·金元七·朴宗忠·朴萬壽·郭鼎重·高夢連·郭思魯·郭思皓·朴厚陽·朴盛瓚·朴學壽·全義漢·金光彦·全相福·金商龜·朴宥壽·朴重壽·朴盛平·郭思永·郭重鉉·高夢祚·金思心·朴英壽·朴坤壽·郭鎭豐·朴勝瑞·朴齊南·宋尙仁·郭邦信·郭邦輔·高元錫·高雲錫·朴永壽·朴齊泰·朴齊奎·韓錫徵·趙元彬·李時化·金成若·全聖華·金仁汝·朴齊臣·朴耆壽·朴宗道·宋益相·郭邦弼·郭邦萬·高宅猉·金明與·金商烈·全錫彦·李基漢·蘇珽圭·蘇弘圭·鄭煥馹·金達默·姜祥元·鄭晩采·姜翼元·鄭慶基·姜鳳岐·金羲默·鄭煥孝·鄭存基·姜會運·鄭履基·吳鷹祥·金永采·鄭元明·鄭煥錫·金厚默·金瑨·趙錫春·鄭孝基·鄭元基·許桎·吳在璜·崔永岌·鄭元臣·鄭錫圭·吳顯默·許㵓·吳顯恪·趙禮元·金基暹·姜鳳元·鄭煥忠·鄭昌坤·鄭在聖·崔顯東·許穧·趙雲洪·崔軾東·金求默·金永默·趙元淳·趙蓍淳·李世煥·趙秉輅·兪鎭民·趙秉軾·趙秉轍·李元植·趙秉奎·趙秉極·李培植·趙秉台·趙秉斗·趙箕淳·李源永·趙復淳·趙徹淳·金學柱·趙秉石·李智植·趙秉禎·李章煥·趙秉祥·趙秉禮·李耇煥·趙允熙·閔麒祥·趙命淳·李在天·李鎬明·元周常·李·李光哲·金渤·金世臣·尹命善·李漢壽·申石求·洪佐燮·趙恒林·趙濟晩·尹殷成·洪元燮·洪庭燮·任致常·尹周成·尹商成·金自良·朴奎陽·朴齊海·朴春壽·郭邦樑·郭邦喆·郭英柱·宋陽鎭·朴齊煥·朴郊壽·金聖璜·全錫訥·朴廷宰·朴廷壽·朴采壽·郭邦榮·郭聖範·宋俊鎭·朴齊學·朴芝壽·朴興壽·全有漢·金復欽·郭鳳禮·宋得奎·朴盛仁·朴盛明·李起祥·李宗廻·全錫致·金周欽·朴萬壽·全錫智·金成鍊·朴光壽·朴華壽·朴有壽·高宅興·郭聖輔·郭基柱·宋元奎·朴齊俊·朴命壽·朴珍壽·金億基·金元厚·全鎭漢·韓光濬·裵奎·鄭弘永·崔振翰·崔東崙·鄭基一·李基文·李基學·趙洎·河錫極·金夢欽·金用汝·權九思·金有香·金致順·梁柱嶽·梁時賢·金有豐·李政·李義淵·蘇直述·李義甲·蘇坦述·金敬集·蘇輝佺·白東伋·蘇輝完·白東新·蘇龍逵·李鐺·蘇輝邦·李在玉·蘇鳳圭·李圭瀅·蘇麟圭·李喜·蘇瑨圭·李喆·蘇輝烈,進士鄭南徽,幼學蘇輝斗·李塘·蘇命圭·李斗萬·蘇輝益·李繼年·李炯·李時根·金智鍊·金時鍊·成漢浩·朴旨輔·河致龜·李尙植·河楨龜·姜鳳缸·姜鳳九·李潤宅·金聲振·河濟弘·河猗弘·曺應燁·成孝寬·河進運·河潤彬·金錫光·金龍潭·盧乘坤·盧炳坤·成大守·盧思默·尹錫文·成彩翼·成彩魯·金錫光·金錫欽·盧光瑨·河命柱·許崇·金兌鍾·金基重·盧命坤·許植·田相仁·金錫漢·盧永坤·盧錫胤·成在仁·楊仁魯·黃瑞旭·河大昊·金錫儀·金錫祚·白寬玉·申冕龍·洪錫欽·南正容·白文洙·白仁洙·玉如羽·金弼相·朴東燁·南履福·李震成·李致溥·金鍾集·蔣應老·蔣俊漢·金在集·金永鶴·蔣俊謨·蔣得魯·李時默·楊憲杓·孫錫奎·李時恒·崔象禧·孫致奎·孫炳奎·楊憲宅·李時華·崔象利·楊憲鉉·李時英·楊憲經·崔象亨·崔象道·李時漢·孫明奎·南衡轍·楊憲衡·孫洛奎·李世漢·李世範·徐道興·孫興奎·楊潼一·南衡鎰·南衡國·李時重·李時星·成榮默·宋相來·宋大榮·任百憲·南錫鳳·朴宗儀·朴濟觀·趙敬輝·尹璥鎭·任燁·李敎明·羅璹·尹頲鎭·羅瑋·李長年·李錫發·李宜喆·申宗韓·金楨壽·金震相·李泌培·尹滋範·金濟龍·吳楨·文夏龜·鄭來喆·李載永·南猷煥·白天洙·任載坤·任宇坤·任器坤·宋家殷·宋基學·宋基善·金周相·金三敎·金濟德·申喆奎·申龍奎·申萬奎·李穉發·李宣發·李宜老·蔣忠邦·蔣英邦·具性榮·張智遠·洪佑燮·金永祿·安希良·洪在億·任元白·趙濟華·金命性·金東昇·尹弼成·趙鎭常·金持華·李晩沼·李暐沼·尹義鉉·尹致綱·任泰喬·李敏植·李存熙·張有伋·沈正德·李晩熙·任受白·朴基常·李信彬·朴有渙·黃性淵·任德常·李應彬·李兌彬·尹秉善·李觀彬·韓用秀·李相彬·李萬九·李壖·金達淵·金在益·任基百·金貞鉉·李升彬·金持永·崔宗璧·張始洛·潘在淵·宋始榮·宋載文·楊漢榮·李文會·盧章珏·成東烈·楊漢宜·金時坤·盧敏學·李衡直·河洛羲·金碩濟·成大儀·盧鳳奎·楊漢早·盧錫坤·金道坤·成贊魯·金禹濟·李思震·河得淵·李東漢·成鍾禹·河翼義·金贊坤·成大殷·金奎震·成懿魯·金哲坤·盧錫龍·楊璞·金演坤·盧錫權·成東周·金必權·盧思賢·黃必河·河錫羲·楊漢弼·金敬坤·盧淵學·金勝運·成鍾龜·河楨昊·成啓彦·金昌坤·河得洪·盧而學·金必鐸·李承烈·孫永祚·金錫龍·許槿·崔祥浩·金顯杓·崔必濟·李鳳新·申兌應·金應熙·李秀直·文秉憲·趙宗曄·金鏞熙·申楨應·李秀佑·金鎰熙·張璣燮·趙鎭城·金鼎久·申冕旭·李鼎儉·孫星集·金秉熙·申冕章·李東燁·沈能彦·權智美·李龍燁·金章敎·李綸綱·申思晉·沈能益·申相應·李俊鉉·權禮美·盧伯壽·許·權仁美·申承應·鄭仁坤·李鼎夏·許·李鼎洛·文永憲·李鼎升·許俵·李元浩·河鍾運·白永洙·金鎭羽·李文浩·河鍾亨·白孝洙·李承賢·金華鎭·李承漢·金麒烈·金聲烈·成致馥·文起純·李承魯·金鎭翼·朴基信·河處中·鄭象奎·朴基應·金振烈·裵泰儒·李命奎·申泰應·金鎭祿·裵錫綱·申夏應·鄭弘八·金銘烈·李德和·金鎭範·柳之烈·金鎭五·李誠和·鄭煥朳·柳之春·李奎和·金鎭海·柳炳一·金基鎬·鄭義錫·申宅仁·金鎭九·鄭安采·金永赫·金始源·崔極發·徐正烈·李舜燮·李正燮·李觀燮·徐鳳奎·徐遂烈·徐·李基恒·李基贊·崔慶發·崔汶發·崔運發·孫志遠·楊憲邦·蔡必燦·都鎭楨·都德鎭·具性斗·崔鴻·崔·李基列·李基駿·李基馹·崔濟·崔鳳儀·崔象敬·蔡霂·都鎭業·郭守擎·都永禧·具性極·具性灝·崔禧發·崔性發·李基海·李基連·崔貞發·崔涥發·崔崇發·具性欽·具性術·郭守善·都鎭衡·蔡廷運·蔡種植·裵璟·蔡東植·都爾柱·郭守懿·全致慶·全致運·具性儒·具性宅·孫廷復·孫廷翰·孫興輔·徐仁浩·徐在奎·楊憲岳·柳成湣·李濟敏·南義漢·李基春·李基德·崔鳳九·崔汶鎭·崔陟·朴履性·朴履福·柳養穆·李德洵·李奎辰·南極漢·李基漢·李基業·崔浩·崔世發·崔斗發·孫達遠·孫基軫·徐在亨·徐勸儉·楊憲羽·朴履信·朴履奎·朴海鵬·柳遠祚·李錫甫·李基得·李基信·崔善鎭·崔在鎭·徐平烈·孫龍德·孫龍浩·孫羽東·徐敏東·徐敏玄·徐敏錫·具性復·鄭殷曄·全致郁·尹師烈·蔡師俊·蔡必潤·蔡璟植·都是謨·曺必彦·郭守賢·尹得烈·全致榮·具性彝·具性善·徐英儉·徐在禮·孫致敏·孫廷秀·朴成泰·朴駿象·金璉權·李承輔·徐橒·徐椃·柳基祚·李錫龜·孫濟遠·曺可昇·朴履世·朴致英·朴致馥·李載植·南義漢·南國漢·南德基·崔得鎭·崔景述·李基旭·李基元·孫謨遠·李基亨·李基貞·崔胄述·崔泌·崔萬述·蔡必萬·蔡·孫馹遠·曺可獜·郭榮洛·郭榮穆·曺可信·孫德遠·尹夏善·都學珪·都憲珪·全致洛·具學魯·具相魯·徐視·徐敏厚·徐敏宗·孫文遠·金稱權·權裕錫·金世權·曺可眞·曺敬文·孫珏東·徐宜烈·徐亨烈·朴鼎綬·具奎魯·具重魯·全致邦·尹殷善·尹致衡·朴安宅·郭榮曄·都鎭世·孫采遠·蔡植·曺贊文·曺烈文·蔡灠·洪秉烈·羅贊奎·李時活·全健·尹致坤·李允玉·盧寬學·曺麟九·金奎瓛·辛尙直·成光穆·金克復·河進圖·全慶龍·李允琯·辛命益·鄭禮殷·盧聖學·全致龍·金思坤·李時再·鄭裕興·曺漢運·金命東·楊漢洪·河進坤·李景洙·金昌羽·河命崙·李羲健·成樹國·李麟奎·盧錫鳳·金顯坤·朴泰寅·成東坤·尹致敬·李景漢·河進瑞·金完坤·曺慶泰·金履運·李文純·成光拭·盧麟奎·楊漢初·金復運·金七坤·河楨一·都宓珪·李時俊·李時秀·崔象鴻·都瀅圭·都五圭·徐馹坤·南導漢·李錫禹·崔成發·李德仁·李德寅·崔應發·崔翰發·崔象鶴·蔡濼·都寬珪·都禹珪·楊憲周·孫廷贊·徐必坤·李時章·李時序·李時中·崔象東·崔升發·崔洪發·南衡輅·李錫龜·李載坤·李景溢·朴思漢·楊憲圭·徐櫎·徐·孫守鎰·孫龍珠·孫龍文·徐敏說·蔡必龜·都鎭洪·都鎭東·具性甲·李德秀·李德潤·李德雄·崔鳳城·李時若·崔象鼎·都守珪·崔象九·李時元·崔象蓮·崔象珽·南衡運·南衡植·李準謨·徐祖烈·孫英奎·蔡範坤·蔡必駿·徐·孫鳳奎·孫鶴奎·南衡軾·李鼎鉉·李俊鉉·李基漢·崔義發·崔元發·孫膺圭·孫廷遠·徐·都榮珪·都毅圭·蔡致權·裵光遂·崔祜發·崔潤發·崔象駿·李時大·李時花·李時哲·孫守益·孫守謙·孫泰奎·徐武烈·具性奎·蔡必德·都拱珪·崔象雲·崔象龜·崔象獜·李時言·金世應·金周洛·白居暹·金世洛·金瑞洛·權弘達·金世元·金會洛·權熻·金世祿·金元洛·南景述·金世福·金元洛·申宅煌·金世光·金興洛·南弼翼·金世昌·金弘洛·鄭象僑·金世城·金宇洛·朴東秀·金世品·金宙洛·朴基成·金一洛·金建洛·朴鎭燾·金世魯·金驪洛·權·金世德·金羲洛·李秉天·金世興·金成洛·權致基·金世龍·金思洛·朴鍾欽·金性道·金在淵·權致永·金性健·金在穰·吳成伯·吳智爀·林希榮·林敬淑·辛鼎五·辛永煥·趙永湜·趙永淑·梁柱榮·梁時允·朴泰權·權思永·權言壽·李光祿·李鐺·金在應·丁箕榮·丁箕淵·金有範·金有彦·朴悌澤·朴淳澤·金聖七·金光五·金自成·朴齊管·朴齊復·金鎭和·金鎭行·宋泰奎·宋炫奎·郭思復·郭思先·高宅猉·高益慕·李學甫·黃永燁·黃大璨·羅命甫·羅漢奎·趙義重·趙得弘·金鍾勳·李學魯·李僖·李倬·申鼎協·李寅燦·柳翼祚·李基培·鄭象禹·金德垕·黃德憲·金魯東·丁達敎·黃道憲·李天泰·黃基河·趙鎭豐·黃錫獜·趙鎭默·成錫禹·黃錫永·成在浩·黃祚鉉·李斗年·李昌溥·柳必麟·李貞溥·趙秉周·李亨甫·黃聃老·李觀溥·蔡洪禹·李浩容·金基煥·李天永·鄭道鎌·柳之奎·鄭道和·河履範·柳之泓·趙德立·成錫永·柳之光·鄭東奎·南履殷·李萬植·韓弘翼·鄭雲奎·韓啓普·韓東旭·李台䄵·金德升·李宜䄵·李鼎溥·黃甲魯·李札·盧時春·李棕·姜義德·李在春·黃邦老·李在宗·黃永老·李在禮·盧時伯·李在信·康智德·李在慶·權在衡·康善德·姜龍會·鄭民伯·康思玉·鄭民淑·康思稷·李根守·康鴻德·柳亨淳·鄭光箕·洪憲謀·柳亨祚·韓用中·洪泰淵·韓用敏·丁逌敎·韓命履·柳漢培·丁大棍·韓相履·趙榮鳳·韓敬履·柳台培·趙義和·康·趙禮和·康鍭·李寅恒·金基昌·李濂·趙雲五·金觀善·鄭鴻昇·鄭寅燮·崔永·姜齊桓·鄭寅七·鄭翼舜·姜錫裕·崔永曾·金達善·金基祿·金基源·趙宅和·李之益·吳敬海·許穗·鄭在僑·鄭振國·鄭寅賓·姜泰欽·姜鳳學·崔永喆·趙宅鎭·金相敏·許璇·吳致萬·李元載·許穫·吳載暖·趙秉義·金箕三·金成默·崔行東·姜錫五·鄭寅義·鄭得輔·姜錫應·崔有東·金箕七·趙選永·吳健默·吳宗祿·許馹·李得燁·金載範·金魯在·朴基守·金相燮·金鳴在·權秉樞·金秋燮·金奎銖·權度奇·金弼銖·金性匡·權相益·金貞銖·金性貞·南順陽·金可銖·金性忠·朴寬發·金良銖·金性全·申明周·金朋銖·金性祿·白天運·金琦銖·金性集·朴鍾翼·金衡銖·金性愚·南錫祜·金在河·金性禮·李樹榮·金在翊·金性義·南國陽·金在德·金性仁·權秉樞·金在復·金性鍊·申弘周·金在益·金性淳·權度璣·金在豐·金性華·白東新·李方馨·李信馨·趙燁·李承奎·李之白·趙鎭九·趙鎭恒·鄭達興·鄭呂錫·吳世祿·鄭信漢·鄭東漢·吳碩柱·吳良學·成希仁·成箕仁·徐箕紹·徐箕一·李德九·李德洪·李守國·權思胤·任良直·李奭夏·李遠鑑·朴正老·朴聖國·李基永·李應信·沈暉·柳正楠·柳在渭·沈能學·沈宜誠·兪漢九·李鳳成·李奇迪·朴致冕·朴能彬·朴鎭元·李光秀·李學秀·朴鎭表·朴聖希·李行載·李宗廈·尹遠根·金日健·成永浩·李秀春·李賢普·李以民·洪在周·李忠運·李以佑·尹永九·李化運·兪鳳在·李以明·李㝢年·尹載淵·李運·兪顯文·李錫仁·羅虞野·李庭瑞·李振發·李仁運·裵益俊·鄭裕昆·李祖運·裵玩·李福運·鄭裕極·李東乙·鄭裕奭·裵益哲·徐達浩·李洪發·裵益祿·李基德·宋學謨·徐在民·李章德·徐在修·李基峻·鄭良源·李基海·徐道欽·鄭仁源·崔濟海·李寅煥·崔思鳳·李得桓·朴能鉉·朴聖龍·李源發·李渭載·朴良弼·朴良信·沈福·沈景龍·盧應鉉·盧漢良·李漢倬·李亨周·盧禹鉉·李興原·李嚳原·柳雲衢·李淙秀·李灌秀·全是龜·呂善泰·柳元鳴·金九煥·全是龍·金周煥·金奎煥·全是鳳·金錫兌·金聲兌·全是旭·金亨泰·全是昊·金仲兌·金振兌·韓泰履·金均·閔泰曾·金珪·呂光仁·金禮燮·金南燮·申羲周·金壤·金亨燮·朴基忠·金天燮·金蓍在·李時龜·趙大鶴·申大祿·禹濟淵·李龍昇·趙進龍·鄭光億·李彦命·禹衡榦·李時鳳·李應圭·趙仁鶴·閔漢麟·申珠祿·李龍文·李璿運·趙錫魯·徐升奎·李秉德·李秉欽·金斗淳·宋學湜·李秉倫·黃碩坤·金致淳·宋連度·李基會·金相逸·徐在民·李基元·金相斗·裵璠·李夏永·趙宗禹·李麟奎·趙宗哲·裵瑀·李春永·趙始麟·李禹銓·裵珃·趙紀振·李極銓·趙仁振·裵益友·李東溢·趙錫鼎·趙宗榦·趙宗萬·李尙禮·趙宗郁·李穆運·趙宗宅·柳載洵·李尙武·趙峻明·李諴運·金器珀·趙始泳·金器璉·李以崇·李尙文·柳基泰·金基瑚·李以岳·黃仁謙·金器能·李尙富·金秉羽·趙錫中·金器鈺·李尙仁·金舜履·趙始漸·申楀應·金坦履·金秉龍·李龍運·李馹·金孝履·張斗應·趙錫鴻·李柄運·柳麟魯·張斗萬·李東喆·金振遠·張斗瓛·金德奎·黃在坤·柳東賢·李東海·張斗寅·金鸞圭·成鐸敎·楊賢魯·金澮·金瀅·李楨杓·黃弼寅·金奎浩·成時敎·李浩發·李浩民·河應洛·成大璞·李斗杓·黃弼漢·李陽觀·崔慶重·崔斗翼·全仲權·全尙復·盧錫五·成達淵·成鍾振·李活元·曺壽天·金錫權·金奎運·曺挺斗·成永震·金宗濟·尹錫奎·金時運·成東陽·姜子眞·曺興澗·辛尙德·河泰眞·盧漢奎·金先坤·金必聲·成東碩·楊漢奎·盧思孝·宋鼎奎·河泰璜·金思坤·成德敎·朴文睦·金鷹圭·柳東壽·李東發·朴台鉉·金鳳圭·張龍原·朴武鉉·金義東·張龍圭·朴祥鉉·金承運·朴基粲·張龍采·朴基簡·金器賜·朴基沃·李雨延·張龍成·金翊東·金器寶·李泰曾·張鎭八·張聖澤·金器晉·金記璞·李錫鳳·都聖珪·申永趿·張洙活·張洙浩·李錫愚·李錫洪·金魯權·張洙範·張之潤·李錫表·李基·張鳳九·張東儀·白周鎭·申鍾應·張光勳·申宜永·閔元大·裵師學·洪在基·張光文·李奎升·趙學祿·趙佑祿·趙尙奎·金性淑·金世箕·李尙䄵·李元溥·柳舜祚·高學源·丁義胄·黃時白·朴台鉉·盧輔文·黃基永·柳進奎·趙尙鼎·趙榮圭·黃南老·盧光欽·李復幼·洪敬謨·盧光永·趙尙臨·盧光郁·姜啓欽·趙佐祿·李德元·成在兢·李集大·朴宗鐸·成錫大·趙尙杓·鄭象範·盧光國·趙尙復·姜膺海·尹滋孝·成錫元·趙冕周·鄭宇啓·趙在鼎·鄭民天·金德裕·鄭象鎬·尹滋忠·辛宅敬·趙洛周·金聲鳳·洪健行·李克榮·趙鶴周·金性孝·李允穆·趙楨周·盧祐敬·金守坤·黃尙老·趙麟周·盧光勗·李琪發·南正轍·趙華周·高在默·鄭維容·盧五奎·趙龜周·韓致龍·趙鳳周·韓致栢·高在謙·李能發·黃善源·韓錫履·趙建洙·李東年·黃安默·李鶴䄵·黃三老·尹明鎭·趙植·黃尙鎭·尹世鎭·趙格·黃頣鉉·李庚䄵·李華䄵·尹章鎭·李恒培·趙柆·申熙學·尹禹鎭·李濂培·尹箕鎭·金世玉·金世遠·權致規·金世胤·金鍾利·南景容·金益壽·金宗洛·朴重燦·金時泰·金龜洛·玉相文·金時庸·金東洛·趙彦璧·金起洛·金·趙彦成·金安壽·金書洛·趙彦喆·金啓洛·金時中·趙彦文·金錫洛·金時用·趙圭復·金時普·金範洛·趙晉復·金疇洛·金圭洛·趙文相·金鍾亨·金鼎洛·趙羲復·金鍾元·金中洛·趙鍾復·金中洛·金時集·趙七復·金宅洛·金定洛·趙容復·金時聖·金正洛·尹滋恭·李漢培·趙在燁·姜文會·李浩培·朴再淳·尹滋平·鄭煥豹·李成權·孫思儉·鄭弘奎,生員李絳䄵,幼學李采廷,進士蔡蓍豐,幼學姜勗,生員金驪文,幼學李升廷,生員金德鼎,幼學成宅熙,生員高一源,幼學李河培·鄭煥範·李鳳廷·康致興·鄭煥益·李麒廷·鄭煥昇·成東八·李渭培·鄭弘任·李鴻廷·崔重瑞·鄭弘六·李起普·鄭和八·文成純·鄭應龍·李起柄·鄭弘奎·李起仁·鄭成采·趙熙德·李起棫·鄭道源·李起華·鄭宜東·李杍·李培植·鄭崙祖·李治賢·李秉恒·尹海成·羅華野·李治正·金錫祚·尹載學·鄭憲祖·權中時·鄭石禧·羅度野·李是鉉·金濟樑·兪宅基·尹如圭·吳哲秀·金周純·羅從野·金周顯·李相魯·尹成儉·趙存觀·李玄泰·金敬商·吳元默·金儆義·李彦植·趙秉昌·兪顯發·金在億·李明祿·鄭濟仁·兪顯升·金載膺·李道信·尹冕鎭·鄭濟弘·趙秉健·金載聲·李容九·具性元·趙廷恂·金在九·兪宅煥·李恒壽·李明根·李成漢·趙永漢·趙鳳漢·洪致福·韓錫徵·趙有方·韓君七·韓道元·趙永心·趙致文·韓道淵·韓成仲·金希西·金文淑·趙君彦·趙成直·洪基俠·洪基化·吳榮祿·吳在欽·韓鳳翼·韓光德·崔安國·林盛根·辛永文·辛之敬·趙元彬·趙來礿·梁鶴賢·李時英·李奎根·丁在春·李致漢·李榮祥·全宗根·全致根·金光洙·金元重·全宗吉·全宗侁·金吉欽·金聖浩·全宗德·全宗元·金致奎·金致完·李貞杓·辛洪周·趙龜洛·辛尙文·李膺震·辛尙基·曺啓文·辛尙一·朴在翰·辛命宥·朴在儉·辛命峻·朴慶浩·徐瓚·鄭來仁·金應龍·崔命奎·鄭宅新·崔光球·崔昌邦·柳東林·成昌誼·柳漢培·黃履福·洪載周·成在殷·洪光周·金宗輔·金大鍊·洪旭周·金禹鍊·金學海·安鐸遠·金學誠·李周運·金學鳴·李奎運·金學天·安孝諴·張思五·金學魯·李載晥·金學震·李正龍·金溫·李允德·李允弼·申熙鳳·申洛敎·金器鎔·申熙遠·金吉壽·金宗燁·申鼎銘·李彙發·李榦發·申杓·申栩·申熙楫·李碧發·金養直·金大進·李冕發·李魯馹·申鼎重·金永根·金炳洛·吳楨·金欞壽·金濟益·鄭台寬·申樟·申鼎皞·李魯華·李魯宇·任鎭東·宋峻德·金弼敎·金濟秉·申思道·鄭台佐·朴繼祖·洪斗周·金進敎·金濟安·李琳發·申大敎·李魯洙·李致發·鄭夏得·鄭夏海·洪彦周·朴慶祜·辛洪禹·洪始益·權明郁·許休·徐在懃·李宗華·金永欽·李延喆·全秀九·黃斗燁·李在韶·黃羲采·李宗實·金樂遠·黃根·許挾·徐幹䄵·李顔光·徐命烈·金鎭輝·蔡光烈·高錫龜·辛永模·辛漢模·沈鑄·鄭輔文·南履翰·金憬·沈啓仁·金元模·李奎會·閔致豐·申義翰·李琪憲·李元會·沈啓豐·沈學林·朴基鎭·李秉泰·沈啓周·朴漢雲·朴載孝·南鍾吉·李元基·李敬淵·沈炯鼎·羅錫夏·李興會·崔洙光·李德佑·成泰柱·鄭壽薰·朴隣臣·尹滋巘·金源根·尹馨鎭·金蘭根·徐吉輔·徐有洙·尹綏鎭·金箕譜·黃業·金洛麟·金洛書·尹鴻圭·李鶴運·李應九·尹馹逵·李雲逵·李敏燮·尹道圭·趙雲謩·韓興謨·趙興植·趙胤和·金在淟·尹頣鎭·金在龍·尹滋順·尹滋興·李泰鉉·尹相亮·尹滋敬·金在濚·尹述圭·尹達圭·洪秉文·李禮源·朴成圭·鄭勳·金履貞·朴基樹·尹滋喜·朴基泰·尹滋善·姜檥·權精度·徐克烈·李虞韶·黃大赫·李宗胤·全格欽·李孝植·金樂述·李芳顯·金熙斗·柳璧祚·徐祁烈·李顔佐·魚在成·元晉勳·兪紀柱·柳淡·黃雲燁·金時鎭·李泰郁·李唐植·黃志睦·邊振奎·裵光潤·金必遠·孫謩·李基邦·金昌遠·金章遠·鄭之極·李顔賢·金裕商·金孝淳·許楨·朴宗震·金鳳商·金羽商·黃中能·南星熻·李亨圭·趙洛源·朴載洛·柳種德·金行義·尹會東·柳性祿·金永鼎·黃利實·蔡耆永·蔡百永·權尙鱗·李亨夏·權聖範·李用顯·金永昇·孫鍾遠·金在南·鄭鴻逵·許植·黃中建·裵顯喜·姜秸·洪始觀·李晩祥·權詳度·姜檉·裵元奎·孫規遠·金錘·金鎭南·琴廷百·金基鎬·孫秉謨·黃晩燁·全宗岳·金宗璧·柳永祚·李中顯·洪永中·姜懋·權載鉦·徐在愿·鄭之學·朴宗益,進士金震銖,幼學李廷植·金道鎭·李能顯·宋相祁·金樂任·許·黃雲漢·金永繪·黃基益·權斗仁·禹商賢·宋常鎭·趙進觀·宋鍾華·宋鍾應·金澤秀·崔寅燮·崔元燮·南雨敎·禹台永·李寅穆·李鏞敎·沈榮中·李圭達·李圭景·沈啓文·柳佖·洪百休·崔漢周·沈準秀·李轍儒,進士柳秉淵,幼學李裕民·李裕臣,生員徐信輔,幼學張錫璜·李光燮,進士成翼曾,幼學成喆曾·洪純謨·李裕夏,生員柳㫬,幼學閔養浩·申泰夏·李斗永·鄭先朝·金成根·李重麟·權復圭,進士尹相鼎,幼學尹京烈·尹滋天·李根·南建喆·尹景珪·李瑢求·禹榮心·吳擇常·金濟弘·申泰昌·申錫範·金星台·李相鉉·李相德·李厚坰等疏曰,伏以聖化體天,無物不遂,民生賦命,有職必授,今我主上殿下盛德至仁,如日月之無私照,雨露之不擇降,煦濡咸囿,含生自樂,猶以八域之廣,兆民之衆,慮或有匹夫匹婦之不獲自盡者。一念勤孜,不遑宵旰,遐陬編戶之賤,而有冤必達,庶獄滯囚之微,而有枉必伸,至于貢布之瘼,軍伍之弊,恢蕩之,更張之,寂斂如過雲而不自有焉,卽禹範錫福之嘉會,亦周石達窮之盛際也。生此世逢此時,獨罹非辜之累,擧抱不暝之冤,垂頭喪氣,若窮人無所歸者,臣等是耳,語其鬱則四百年之久,而計其衆則半一國之多矣。若復以屢瀆爲懼,自鳴爲嫌,不一仰暴於勻覆之下,則雖以我殿下視聰之明達,何以照燭此萬一哉?惟我東方自箕聖設敎,歷羅麗幾千載,至于我太祖康獻大王立國之初,未嘗有庶名區別之規,官而惟才之用,家而惟子之繼,一遵禮典,少無間焉。不幸而有一憸人徐選者,挾其私憾,創爲悖論,繼以姜希孟等,傅會其餘意,轉至枳塞之境,然初非廟議朝令之永錮者,故世祖朝聖敎若曰,天之生民,本無貴賤,豈拘本系,予無私也?宣廟聖敎若曰,葵藿傾陽,不擇旁枝,人臣願忠,豈必正嫡?仁廟聖敎若曰,舊制狹隘,隨才擬望。三朝聖眷,前後一揆,肅廟朝特下門閥用人爲我國痼弊之敎,英廟朝以先王遺意,文之持正,武之宣傳,一時許通,而屢下恩旨,若曰,切勿拘礙,以存國初之風,逮我正廟,聖敎若曰,年前臺閣疏通,實出於先王苦心,而有名無實,許多庶類,豈無才俊之士,爲國需用乎?又若曰,參下序陞,初無分別,則獨不可通瀜備擬於參上窠乎?至以疏通,親題策士,聖意所在,庶可仰度,而臣等無祿,仙馭遽升,遂成未卒之志,徒切於戲之思,逮夫純廟癸未,臣等之疏籲,聖批若曰,爾等之可矜,予亦深知之,令廟堂從長稟處。翼考代理之初,睿敎若曰,庶類許通,卽我大朝曲遂萬物之盛德大惠,而許通多年,尙無實效,是豈對揚之道,示信之政乎?自今大政爲始,外而守令,內而通淸,與郞署擬望以入,俾無冤鬱事,分付兩銓。臣等方聚首相慶,擧切少須臾無死之願,皇天不弔,遽遭庚申如喪之慟,擧國臣民之無祿,若偏在臣等之身也。且列朝諸名碩,莫不力主疏通之論,期欲矯革,故文正公臣趙光祖首建擢用之議,文成公臣李珥又爲疏通之論,文簡公臣成渾疏曰,庶孽禁錮,通天下所無之事,文烈公臣趙憲疏曰,謀國大臣,不爲萬世失人之憂,文正公臣宋時烈疏曰,庶孽防限,初非祖宗之定制,文純公臣朴世采啓曰,勿論常規,正合變通,故相臣李元翼·李恒福·柳成龍·金尙容·李敬輿·崔鳴吉·張維·沈之源·金壽恒·崔錫鼎·吳允謙·尹昉·趙顯命·金相福及諸宰臣元景夏·李周鎭·李袤·李秀得·金南重·金壽弘·李景容,以疏以啓,陳請懇至,有新化之日不可無疏通之擧,有曰,爲臣而不得親近耿光,則君臣之義,疎隔矣,爲子而不敢呼其父以父,則父子之親,亦乖謬矣。甚至於舍己之子,而取繼於已成行路之同姓,傷人紀逆天理,莫此爲甚。有曰,卑薄庶孽,殊欠王者立賢無方之道,有曰,鄕曲賤類之子,時或顯仕,而世族名家之裔,永錮而棄之,用舍之際,顚倒極矣。至于癸未收議之時,二品以上文武臣宰臣五十餘人,無一岐貳之論,永安府院君忠文公臣金祖淳,豐恩府院君忠敬公臣趙萬永,兩國舅所獻議,尤爲懇惻剴切,更無餘蘊,此特擧其十之一二,而其道學文章勳業功名,照耀當世,矜式後人者,輒以臣等之許通爲言,可見其秉彝之公見理之正,而不能自已也。夫嫡庶之名,本於長子衆子之別,而先王所以謹之者,所以明主器之統,專幹蠱之任者也,至於妾母所生,亦謂之庶子者,所以進於衆子之列,而又以別於嫡妻之所生也。古之人,於夫婦則謹妻妾之別,於兄弟則重嫡庶之分,故父於嫡子衆子,服異焉,而衆子庶子不異者,所以明嫡子無二統,而衆庶爲一例也,故無嫡子而只有庶子,則庶子爲父後矣。且庶子取妻生子,則遂與衆子之子,均焉,而庶子之長子,又爲繼禰之宗,則與其弟,又自有嫡庶之分焉。所以士喪禮曰,庶子之子爲父之母,齊衰不杖期,蓋不喚做祖母,而曰,父之母者,所以明庶子之子,不以是母爲所承之統也。若記所謂庶孫云者,亦謂子取妾而生子者也。然則同母而衆子,於嫡子有間矣,異母而妾子,於衆子無別矣,嫡庶之別,先於長少,庶名之別,止於妾子,古人所以明嫡庶之說,如是而已矣,然所謂嫡庶,自是其家倫序,而若人之賢否則不係於是,庶子而賢歟,則不害爲君子矣,嫡子而不肖,則不害爲小人矣。君子小人之別,必以德而已,則家庭之倫敍,朝著之掄選,有何區別,而爲之低昂哉?古來門地之尙,無如東晉,而只問父姓,不問母族,夫專尙母族,華夏所恥,而豈可以小中華禮義之邦,獨驅臣等於尙母族之域乎?蓋天地之化,三其月四其時,而寒暑變焉,凡物之化,蠶而蛾蠐而蜩,而其化嬗焉。人之一生,而有老幼榮悴之變焉,家之五世,而有親盡廟祧之改焉。惟是庶名,胡大重罰,而世世相蒙,有若倉庫之爲氏也哉?今雖有漢之衛·霍,宋之韓·范,晉代之王導·陶侃,唐朝之蘇頲·郭子儀之才德俱全者,必將以庶孽薄之,而不過爲宋翼弼·楊士彦·崔命龍·柳時蕃等,潦倒於冗仕末品之列而止,齎忠悃而無自效之階,抱經綸而無可展之路,此臣等所以裹足千里,叫閽不已者也。雖以一邑一鄕言之,校院儒案之靳持,惟視朝廷仕籍之通塞,自癸未以後,節目中所許通,而通之者亦未爲幾,至如安東·禮安衿紳之鄕,玉山·陶山俎豆之所,比他邑尤有甚焉。前後飭敎,不啻申嚴,而新舊等別,尙此乖隔,幾乎揖讓之際,風敎掃地,遂使牖下自修之流,枯黃邱壑,無與於鄕塾之選,縣陞計偕,從而路阻,一條剡薦,雖或行之,無聞於銓擬,安在其對揚申明之意哉?槐院宣薦之通,獨行於兩邊勝國之鄕,寢郞曹員之擬,或及於累世微族之人,而獨於臣等,一切若鐵限之莫可逾越者然,抵石之笋,不得復抽,涸轍之鱗,無以自沾。由是而一視之澤,未究於忠賢顯閥之裔,故雖有深慈之父篤友之兄,日見是子是弟悽憷可憐之色,而惻然動心,思所以進取作成之方者,不爲不多,但拘於俗謬而不得自異耳。思傳曰,久則徵,羲易曰,變則通,若臣等載籍所無之冤鬱,胡久無徵,何時可通也?玆敢相率仰號於天地父母之前。伏乞聖明,仰體列聖朝矜憫之諭,歷考諸名賢明正之議,疏蕩防礙,通融注擬,丕承英廟·正廟兩聖朝之遺旨,淵然深思,赫然夬斷,特推一轉移之化,使之仕籍之上,永施恢滌,門闌之際,亦無區限,則蕩蕩融融,亦足爲導和之一端矣。臣等以草野微賤之蹤,學謏見陋,言不知裁,冒瀆天威,極知猥濫,罪合萬死,而特垂哀憐,洞燭冤衷焉。臣等無任云云。答曰,省疏具悉。此豈徒爲爾等之冤鬱而已?實有欠於王者立賢無方之義。況有列聖朝前後聖諭,又如是勤摯者乎?疏辭,令廟堂從長稟處。
上在昌德宮。停常參·經筵。
權用脩,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
李玄緖啓曰,明日常參·經筵,取稟。傳曰,停。
沈熙淳啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
李玄緖啓曰,右副承旨徐相敎,時在江原道三陟府,斯速乘馹上來事,下諭,何如?傳曰,許遞,前望入之。
承旨前望入之,趙然昌落點。
權用脩啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
沈熙淳啓曰,行大司憲李魯秉在外,執義金在根,掌令李秉植·申鍾益,持平金棱·趙文和牌不進,監察茶時之意,敢啓。傳曰,知道。
以大司諫李宗秉,司諫李莊緖,執義金在根,掌令李秉植·申鍾益,持平金棱·趙文和牌不進罷職傳旨,傳于沈熙淳曰,只推。
李玄緖,以吏曹言啓曰,卽接江原監司朴容壽移文,則寧越府使李繪九受由上京,尙未還官,當此催科方張之時,許久曠官,實爲可悶。催促下送事爲辭,故自臣曹催促,則身病猝重,不得下去云,其身病旣如是,則有難强令還任,寧越府使李繪九,罷黜,何如?傳曰,允。
又以成均館大司成意啓曰,本館入直久任郞廳外,他郞廳不得入直,若有代員替直之事,則草記代直事,曾有定式矣。司成兪致善,直講姜漢赫受由在外,典籍宋達仁方以入直,身病猝重,呈旬出去,時無入直之員,以他郞官姑爲代直,何如?傳曰,允。
權用脩,以司僕寺一二提調意啓曰,濟州前判官卓宗述遞任進上馬三匹,今纔上來,禾毛色別單書入,依例內廏立養之意,敢啓。傳曰,知道。
上在昌德宮。停常參·經筵。
還內後,藥房·內閣·政院,玉堂口傳問安。答曰,知道。
藥房提調金學性,副提調南秉哲啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣,卿等不必入侍矣。大王大妃殿·王大妃殿·中宮殿,口傳問安。答曰,知道。
李玄緖啓曰,明日常參·經筵,取稟。傳曰,停。
趙然昌啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而領議政·右議政未差,左議政金道喜有身病,不得來會云矣,敢啓。傳曰,知道。
傳于李玄緖曰,十六日,永陵遣大臣攝行酌獻禮。
傳于李玄緖曰,藥房都提調許副。
趙然昌啓曰,行大司憲李魯秉在外,執義金在根,掌令李秉植·申鍾益,持平金棱·趙文和牌不進,監察茶時之意,敢啓。傳曰,知道。
以大司諫李宗秉,司諫李莊緖,執義金在根,掌令李秉植·申鍾益,持平金棱·趙文和牌不進罷職傳旨,傳于趙然昌曰,只推。
傳于趙然昌曰,親鞫爲之。
傳于趙然昌曰,親鞫處所,以內兵曹爲之。
傳于趙然昌曰,出宮門路,以協陽門爲之。
李玄緖啓曰,今日親鞫時,承旨當爲備員,都承旨南秉哲所當牌招,而拘於廳規,不得請牌,何以爲之,而右承旨權用脩,左副承旨沈熙淳,右副承旨沈宜冕,竝卽牌招,何如?傳曰,允。牌招。
沈熙淳啓曰,事變假注書白宗逵,身病猝重,勢難察任,今姑改差,何如?傳曰,允。
白宗逵改差,代以朴珪壽爲事變假注書。
趙然昌啓曰,親鞫爲之事,命下矣,時·原任大臣卽爲命招,金吾堂上·兩司·諸臺·左右捕將,竝卽牌招,何如?傳曰,允。
傳于沈宜冕曰,委官以權判府事爲之。
傳于南秉哲曰,侍衛以入直磨鍊。
南秉哲啓曰,親鞫爲之事,命下矣,宮城扈衛之節,何以爲之?敢稟。傳曰,置之。
傳于沈宜冕曰,在院承旨竝推考。
傳于南秉哲曰,侍衛軍兵毛具,從便爲之。
沈宜冕,以義禁府言啓曰,今此親鞫時,本府都事當爲備員,而都事金汝淳奉命在外,未及上來。令該曹口傳相換,以爲備員擧行之地,何如?傳曰,允。
吏曹口傳政事,禁府都事金汝淳,氷庫別提金周敎相換。
南秉哲,以兵曹言啓曰,今此親臨推鞫時設布帳外,環衛軍兵,以訓局出番軍一哨,禁·御兩營鄕軍各一哨除出,各其將官率領排立,何如?傳曰,允。
又以禁衛營言啓曰,因兵曹草記,親臨推鞫時設布帳外,環衛軍兵,本營出番鄕軍一哨除出,千摠徐相益,把摠洪大薰,哨官梁柱星率領排入之意,敢啓。傳曰,知道。
又以御營廳言啓曰,今此內兵曹親臨推鞫時,因兵曹草記,本廳出番鄕軍一哨,將官率領,設布帳外環衛排立,一哨依定式將官率領,罪人結幕處排立,雜人竝一切嚴禁,而事畢後待標信罷出之意,敢啓。傳曰,知道。
沈宜冕,以義禁府言啓曰,今此親鞫時罪人往來之際,例有軍兵排圍之事,依例令訓鍊都監擧行,何如?傳曰,允。
南秉哲,以訓鍊都監言啓曰,因義禁府草記,罪人往來之時,排圍軍一百名定送之意,敢啓。傳曰,知道。
沈宜冕,以義禁府言啓曰,今此親鞫時假都事十員,依例令該曹口傳差出,以爲擧行之地,何如?傳曰,允。
又以義禁府言啓曰,今此鞫獄方張時,時囚不可混處府內,時囚罪人李㢸榮,姑爲保放之意,敢啓。傳曰,知道。
南秉哲以兵曹言啓曰,謹依口傳下敎,樂善齋修掃軍二名,雇立加定,別單書入之意,敢啓。傳曰,知道。
又以備邊司言啓曰,關西後運襦衣二百二十領,紙衣一百領,照數稱量,木品紙品,亦爲看審監封後,逢授於齎去禁軍處,沿路輸運及本道頒給等節,更爲各別關飭之意,敢啓。傳曰,知道。
義禁府,親鞫時問事郞廳八單,洪淳穆·朴永輔·尹堉·李承輔·趙龜植·趙然興·洪祐命·宋廷和。
義禁府,親鞫時問事郞廳洪淳穆在外,代朴商壽。
罪人李穆淵原情。
戊申十一月初十日酉時,上詣內兵曹。親鞫入侍時,都承旨南秉哲,左承旨李玄緖,右承旨權用脩,左副承旨沈熙淳,右副承旨沈宜冕,同副承旨趙然昌,記事官韓敬源·洪鍾雲,事變假住書朴珪壽,記事官徐翼輔·尹滋悳,直提學趙秉駿,檢校直閣鄭㝡朝·尹致英,直閣趙然興,檢校待敎李㘾·金輔鉉以次侍立。通禮跪啓請外辦。上具翼善冠·衮龍袍,乘輿出宣化門。藥房提調金學性,副提調南秉哲進前奏曰,侵夜勞動,聖體,若何?上曰,一樣矣。仍由協陽門·肅章門,進善門詣內兵曹。上降輿陞座,秉哲曰,時·原任大臣·金吾堂上·兩司·臺諫,使之入侍,何如?上可之。敬源承命出傳,上曰,不緊侍衛,則使之權退,可也。上入小次,少頃,出次,領府事趙寅永,判府事權敦仁,左議政金道喜,判府事朴晦壽,判義禁趙冀永,知義禁李應植,同義禁姜·趙得林,大司諫李宗秉,司諫李莊緖,正言閔致庠·孔獻東,執義金在根,掌令李秉植·申鍾益,持平趙文和·金棱以次入侍,問事郞廳校理朴商壽,修撰朴永輔,副司直尹堉,校理趙龜植,直閣趙然興,副司直洪祐命,文書色都事尹夔一·李啓昌,刑房都事兪景煥·金在鶴以次侍立。寅永等進前奏曰,日候稍寒,侵夜勞動,聖體,若何?上曰,一樣矣。上曰,近來則病患,何如?寅永曰,脚部不利矣。上曰,病患旣如此,則何必强爲入來乎?寅永曰,此時,何可不入參乎?上曰,旣非委官,則從便先退,似好矣。敦仁曰,臣有區區仰達者矣。臣今旣承藥提許副之敎,委官之任,固當擧行之不暇,而第念,自前規例,時任擧行後,或有原任輪廻擧行之時,而未有捨時任而先原任之例,臣何敢冒當乎?伏望卽賜變通焉。上曰,大臣旣無時·原任之別,且前亦有例,何必辭爲?敦仁曰,時·原任,固何嘗有間,而此等處,只當觀已例而行之,雖或有罕例,臣若冒當,則實萬萬難安矣。上曰,此事有所重,故欲從座次爲之,而領府事則病患如此,卿勿辭焉,卽爲擧行。宜冕曰,親鞫法意,固當嚴祕,且庭除極爲狹窄,前排若干雙外,竝與挾輦軍,使之全數權退,帳外排立,好矣。上曰,令宣傳官擧行,使之斯速退出,可也。宜冕曰,罪人上之之時,正門出入未安,請出標信,使之開布城作門入之,何如?上曰,已下標信擧行,可也。上曰,斯速擧行。宜冕曰,羅卒入之乎?上可之。上命承旨曰,親鞫法意,尤爲嚴急,斯速擧行之意,申飭判堂。上曰,領府事,病患中觸冒可悶,先退好矣。寅永曰,聖敎如此,臣則先退矣。上曰,唯。敦仁曰,罪人問目,當以渠昨年疏本及臺啓措語,參互爲之乎?上曰,其時臺啓則全不成樣,以其疏中句語發問,而其疏中擯而遠之之句,事係先王矣。其時曷嘗有擯遠之事,而渠有何所見,如是說去乎?以先王時所無之事,渠敢如是爲說者,豈不萬萬無嚴?且其惎間二字,此何說也?關係甚重,極爲叵測,以此兩條,爲先發問,可也。上入小次,少頃,出次,上曰,罪人上之。宜冕曰,罪人名字,以標紙擧行乎?上曰,罪人只有一人,則何必書出乎?冀永曰,法例如是矣。上曰,斯速擧行,可也。宜冕曰,罪人上之矣。敦仁出問目取招,問目供辭,在事變日記上曰,問郞爲幾人乎?宜冕曰,八人中李承輔·宋廷和則家在城外,不得入來矣。上曰,問目詳釋分付之意,申飭問郞。上曰,問郞擧行,誠駭然矣。上曰,罪人招辭,問郞一一詳細書之也。上曰,問郞,豈有如許擧行乎?上曰,親鞫事體自別,兵曹郞廳使之待令于布城門外,各別禁喧,可也。冀永曰,罪人拿入,太近於階前,稍令退置,似好矣。上曰,稍近然後,問目可以詳悉,仍置之,可也。上曰,告君文字,豈容如是乎?擯而遠之,旣無形之事,則渠何敢書之?惎間之下,有包藏禍心一句,則包藏,豈儕類間可用之語乎?若以有文學才藝,而不參於別入對,謂之擯而遠之,則朝臣之有文學才藝而不參入對之人,皆可謂之擯而遠之乎?以此更出問目嚴問也。問目供辭,在事變日記上入小次,少頃,出次,上曰,罪人供辭,問郞固當隨供速書,而何若是其遲緩乎?上曰,問郞如彼而何以擧行乎?列立庭下,詳聞其供,卽速書出,可也。上覽招辭,敎曰,問目,罪人似不能詳聽,而所供如此,問郞旣多,而擧行者,何事乎?上曰,問郞供招,盡爲書之乎?宜冕曰,方書之矣。上曰,供招書出,若是其難乎?斯速書之。上曰,豈可以其時之不爲近侍,謂之擯而遠之乎?至於惎間云云,如果屬於儕類間者,則此豈足爲懲討之語,而又豈可登諸章奏間乎?以此更出問目嚴問也。問目供辭,在事變日記上曰,御路甚爲狹隘,還內時御路,以後門爲之事,分付兵曹。上曰,儕類間惎間,何可攙入於聲討?以此辭意,判堂更爲嚴問,可也。上曰,供辭盡爲書之乎?宜冕曰,今將書畢矣。上曰,更鼓已深,親鞫姑罷,似好矣。敦仁曰,夜氣甚寒,何可移次徹宵乎?上曰,招辭讀之,使罪人詳聽後,罪人下之,可也。上入小次,少頃,出次,宜冕曰,罪人旣捧侤音,當下之乎?上可之。仍命書傳敎曰,親鞫姑罷。出榻敎上降座乘輿,由肅章門入協陽門,命出標信解嚴,由宣化門還內,諸臣以次退出。
上在昌德宮。停常參·經筵。
還內後,藥房·內閣·政院·玉堂口傳問安。答曰,知道。
藥房提調金學性,副提調南秉哲啓曰,冒寒移次,親臨訊囚,侵夜還內,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣,卿等不必入侍矣。大王大妃殿·王大妃殿·中宮殿,口傳問安。答曰,知道。
大王大妃殿進御二錢重人蔘粟米飮,自今日一貼式限三貼煎入事,榻前下敎。
王大妃殿進御二錢重人蔘粟米飮,自今日一貼式限三貼煎入事,榻前下敎。
沈熙淳啓曰,明日召對,取稟。傳曰,停。
又啓曰,明日仁陵忌辰祭齋戒,再明日永陵忌辰祭齋戒,三明〈日〉靖陵忌辰祭齋戒,十五日十六日永陵忌辰祭齋戒,正日相値,視事頉稟之意,敢啓。傳曰,知道。
沈宜冕啓曰,合辭方張之時,兩司無詣臺之員,事甚未安。除在外外,呈告人員,竝卽牌招,何如?傳曰,允。
沈宜冕啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
傳于沈熙淳曰,檢校待敎金輔鉉馳詣仁陵,奉審摘奸,仍留監祭,仍詣長陵,一體奉審以來。
沈熙淳啓曰,藝文提學李若愚時無職名,令該曹口傳付軍職,何如?傳曰,允。
兵曹口傳政事,上護軍單李若愚。
沈熙淳啓曰,今十六日永陵酌獻禮祭文,當爲製進,藝文提學李若愚待明朝牌招,使之製進,何如?傳曰,允。
沈宜冕啓曰,行大司憲李魯秉在外,執義金在根,掌令李秉植·申鍾益,持平金棱·趙文和牌不進,監察茶時之意,敢啓。傳曰,知道。
以大司諫李宗秉,司諫李莊緖,正言閔致庠·孔獻東,執義金在根,掌令李秉植·申鍾益,持平金棱·趙文和牌不進罷職傳旨,傳于沈宜冕曰,只推。
傳于沈宜冕曰,親鞫爲之。
沈宜冕啓曰,今日親鞫時,承旨當爲備員,都承旨南秉哲,左承旨李玄緖所當牌招,而拘於廳規,不得請牌,何以爲之?敢稟。傳曰,牌招。
沈宜冕,以鞫廳大臣意啓曰,文書浩繁,問郞未免苟艱,應敎洪淳穆,副司直李升洙,前正郞徐堂輔,司僕正尹行謨,竝加差下,何如?傳曰,允。
傳于沈宜冕曰,出宮門路,以協陽門爲之。
傳于南秉哲曰,侍衛軍兵毛具,從便爲之。
李玄緖,以禮曹言啓曰,傳曰,十六日永陵,遣大臣攝行酌獻禮事,命下矣,祭文依已例,令文任撰進,祭品謹遵幸行時局內陵寢,遣大臣攝行之例磨鍊,王后位一體設行,而爵用一獻,亦有已例,今亦依已例擧行之意,知委,何如?傳曰,允。
沈宜冕,以兵曹言啓曰,去十月二十八日慶科庭試武科殿試時直赴殿試奉承傳馬兵李翊範等二百二人內,一百八十一人應試參榜,所授帖文,竝依例收聚爻周。武學鞠大連,親騎衛崔成根·姜宗淋,別武士鄭驥鎭·洪允中·金繼穆·金鼎默,善騎隊崔大福·李鶴天·金千石,漢旅鄭東淳,義旅軍官金永浩,別抄鄭仁麒,額外內禁衛李容九,標下軍金潤信·李啓煥,馬兵咸宗文等十七人遭故,塘報手高元龍以父子相避,不爲應試,竝依法典陳試。慶尙監營別騎衛朴時演·裴佑聖,京畿水營別武士李元豐等三人起送成冊,初無擧論,亦不赴試,其委折關問各該道·帥臣後,稟處。直赴會試奉承傳選武軍官辛晳煥等五十人內,四十人應試,所授帖文,竝依例收聚爻周。閑良高益三,別驍士曺鶴昇,挾輦軍白命郁,巡令手金光漢·崔致永,馬兵申泰亨等六人遭故,依法典陳試,武學鄭大榮作故,槍劍軍李順用身病不赴,別騎衛金鎭漢母病不赴,竝依例勿施,所授帖文收聚爻周。京畿監營武士金昌根起送成冊,以起送爲辭,而不爲赴試,慶尙監營別騎衛李漢俊起送成冊,初無擧論,亦不赴試,其委折關問各該道臣後,稟處,何如?傳曰,允。
罪人李承憲原情後,刑問一次,訊杖第十七度停刑。
傳于沈宜冕曰,親鞫姑罷。
戊申十一月十一日酉時,上詣內兵曹。親鞫入侍時,都承旨南秉哲,左承旨李玄緖,右承旨權用脩,左副承旨沈熙淳,右副承旨沈宜冕,同副承旨趙然昌,記事官韓敬源·洪鍾雲,事變假注書朴珪壽,記事官徐翼輔·尹滋悳,直提學趙秉駿,檢校直閣鄭㝡朝·尹致英,直閣趙然興,檢校待敎李㘾,以次侍立。時至,通禮跪啓請外辦,上具翼善冠·衮龍袍,乘輿出宣化門,藥房提調金學性,副提調南秉哲進前奏曰,侵夜勞動,聖體,若何?上曰,一樣矣。由協陽門·肅章門,詣內兵曹,上降輿陞座。上曰,階前地衣捲掇,可也。上曰,燈籠軍退立於稍遠處,別監燈籠竝退之。宜冕曰,罪人上之之時,亦依昨日例,布城作門以入,何如?上可之。上曰,禁喧郞廳使之待令,各別禁喧,可也。上命宜冕曰,親鞫事體,何等嚴重,而昨日擧行,萬萬可駭,分付于判義禁,各別申飭,可也。秉哲曰,時原任大臣,金吾堂上·兩司·臺諫,使之入侍,何如?上可之。敬源承命出傳,領府事趙寅永,判府事權敦仁,左議政金道喜,判府事朴晦壽,判義禁趙冀永,知義禁李應植,同義禁姜·趙得林,大司諫李宗秉,司諫李莊緖,正言閔致庠·孔獻東,執義金在根,掌令李秉植·申鍾益,持平金棱·趙文和,以次入侍,問事郞廳校理朴商壽·趙龜植,副校理李承輔·宋廷和,直閣趙然興,修撰朴永輔,應敎洪淳穆,副司直尹堉·李升洙·洪佑命,司僕正尹行謨,文書色都事尹夔一·李啓昌,刑房都事兪景煥·吳致箕,以次侍立。寅永等進前奏曰,日寒如此,連日勞動,聖體,若何?上曰,一樣矣。上曰,旣有病患,且日候甚寒,先退,似好矣,還第然後,予心可安矣。寅永曰,謹當先退,而伏願無至侵夜觸冒焉。仍爲退出,敦仁曰,臣於昨日,雖已擧行委官之任,至於此罪人,則臣以此罪人疏,昨年有私義之萬萬難安,至於逬出城外之境,雖因嚴飭,不得已復冒其任,而今於此罪人鞫覈,臣何敢發問取招,自同無故哉?今日委官,實無以承當矣。上曰,以此引嫌,誠過矣。渠疏中旣無指的藥院之語,以朝臣分上云云爲言,然則其時在朝廷之臣,自大臣至于庶僚,擧皆引嫌乎?敦仁曰,醫藥自是藥院之事,且其疏中畢竟歸趣,則以藥院爲言矣。臣是其時藥院之任,則罪在於臣,今何可晏然以其疏發問乎?上曰,其疏非獨指的藥院,則時·原任大臣若皆以此爲引,則誰將爲委官乎?且在朝諸臣以朝臣分上語爲引,則昨今年登科人外,其將無一人參鞫者乎?此疏都出於網打之計,則決非可引之事,卿之往時引義,已是過當,今日尤豈可爲引乎?仍敎曰,諸大臣之意,以爲何如?道喜曰,聖敎誠至當矣。晦壽曰,臣等俄亦有酬酢,而皆以不必如是之意言之矣。上曰,渠疏中二字凶言,最爲絶悖,今日之當問者,此也,在卿尤無可引者矣。敦仁曰,此之變通,誠不難矣。殿下必欲使臣擧行,則臣當盡行委官之事,而委官之名,實有所難安,只變通委官之名而使之擧行,則臣當盡爲擧行矣,此非但臣之私情,亦係朝廷之廉義也。上曰,然則卿秪以上款二字發問目,則下款朝臣分上等句語,予當親問矣。如是則於卿何有?敦仁曰,聖敎至此,臣何敢復有仰陳乎?道喜曰,今日親鞫命下之後,臣等當爲隨牌入參,而政院初不請牌,未知已例之如何,而事甚疎忽,當該承旨推考,何如?上曰,依爲之。出擧條宜冕曰,羅卒入之乎?上曰,唯。宜冕曰,何罪人上之乎?上曰,李承憲上之。上曰,親鞫事體自別,勿爲尋常擧行,各別申飭,可也。上曰,再昨年親鞫日記,自上處分以傳曰書之者,似不然矣。在前親鞫日記,皆以上曰書之,今亦以上曰書之,可也。上曰,鞫廳罪人,與他罪人自別,防守及禁雜人等節,判義禁各別申飭也。上曰,罪人斯速上之。宜冕曰,罪人上之矣。上曰,火具擧行,何如是漫忽乎?此是何司擧行乎?宜冕曰,自工曹擧行矣。仍命書傳敎曰,當該工曹郞廳,拿問嚴勘。出榻敎上曰,罪人稍爲退置,可也。敦仁出問目取招,問目供辭,在事變日記上命宜冕曰,昨日禁府都事擧行,多駭然者矣,今日則各別申飭。上曰,罪人,使之高聲納供也。上曰,問郞,豈有如許擧行乎?上曰,罪人發惡,極爲痛惋矣。敦仁曰,罪人之抵賴,極爲痛惡矣。道喜曰,極爲駭惋矣。晦壽曰,其所抵賴,尤極狡惡矣。宜冕曰,親鞫事體,本自嚴急,而該府擧行,極爲稽忽,揆以事體,萬萬駭然。當該禁府都事,所當重勘,而本院請推之外,無他可施之罰,何以爲之乎?上曰,事過後拿問嚴勘。出擧條上曰,更出問目嚴問也。問目供辭,在事變日記上曰,宣傳官與近仗軍士,周行布城外,禁雜人,可也。上曰,親鞫事體,本自嚴祕,軍職侍衛及兵·摠府堂上,竝使之退後,承旨出去禁察也。上命宜冕曰,當親出問目矣,問事郞廳一人,使之進前,可也。命書問目訖,仍敎曰,問郞下去,詳釋傳之,可也。問目供辭,在事變日記上命宜冕曰,上敎所下者,承旨詳傳,可也。上曰,問事郞廳,何不列立庭下擧行乎?上曰,判義禁推考,當該刑房都事,拿問嚴勘。出榻敎上曰,罪人一向發惡,極爲痛惡,當刑訊矣,刑具從速擧行,可也。宜冕曰,罪人解枷乎?上可之。冀永曰,下杖乎?上曰,各別下杖,可也。執杖羅將之數少,何也?冀永連加勸杖。上命宜冕曰,親鞫嚴杖之下,豈有如此擧行乎?申飭判堂,而刑房都事,使之各別申飭擧行,可也。上曰,親鞫事體,何等嚴重,而如是歇杖,杖出訊劃之外,判堂,何不嚴飭乎?刑房都事,從當親問矣。以本府拿處例待令,可也,先朝時亦有此例矣。上曰,訊杖爲幾度乎?宜冕曰,七度矣。上命宜冕曰,親問傳敎,每每高聲傳之。上曰,更爲下杖嚴問,使之一一直告也。問目供辭,在事變日記上曰,連加嚴覈,使之無敢抵賴,可也。問目供辭,在事變日記上曰,問郞,使罪人詳傳問目,供辭詳細書之也。上曰,自上云云之說,又是何說乎?自上二字,渠焉敢發諸口乎?可謂橫說豎說矣。俄以自上二字爲言,而今又以自內二字,何敢說去乎?更爲下杖嚴問也。問目供辭,在事變日記上曰,親問嚴訊之下,豈敢若是漫漶乎?上曰,非但慈聖所無之敎發諸口而已。今此自上二字云云者,此又何說乎?敦仁曰,果如聖敎,可謂橫說豎說,而似是自內二字,誤以自上二字納供矣。上曰,朝廷豈有未盡處,渠敢如是說去乎?一一直告之意,嚴問也。問目供辭,在事變日記上曰,侍藥云云者,尤極駭惋矣。何等地而謂侍藥廳乎?上曰,更爲下杖嚴問也。問目供辭,在事變日記上曰,訊杖爲幾度乎?宜冕曰,十七度矣。上曰,國史書之曰云云,此非網打朝廷之計乎?更爲嚴問也。上曰,供招使罪人詳聽,可也。上入小次,少頃,出次,上曰,罪人,何如?宜冕曰,使刑房都事摘奸,則無精神而頰冷舌垂云矣。上命委官曰,罪人若或徑斃,則非鞫獄本意,自該府申飭救療,可也。敦仁曰,下敎至當矣。上曰,罪人下之。宜冕曰,罪人具格後,可以下之矣。上可之。仍命下府,宜冕曰,罪人李穆淵亦爲待令,何以爲之乎?上曰,自外下府,可也。宜冕曰,俄者刑房都事有親問之敎矣。何以爲之乎?上曰,以俄者事過後,拿問傳敎擧行,可也。敦仁曰,更鼓今已深矣。夕水刺進御乎?上曰,夜饌元不善進,故夕飯常早進矣。仍入小次,少頃,出次,上曰,供辭已盡書出乎?宜冕曰,已盡書矣。上覽推案敎曰,此句語,卽是自上云云之說乎?敦仁曰,渠雖如是納供,有難直書,故以此書之矣。上曰,不必然矣,依渠所供,改書,可也。上曰,此句語中設廳云云者,是何等說也?曾在堂后時,見日記而知之,渠之出入堂后,在何時乎?敦仁曰,未能詳知矣。上曰,俄者招辭,有甲午兵郞之說,則渠之堂后出入,在於純廟時矣。純廟時,何嘗有設廳之事乎?上曰,渠以鄕曲愚蚩之類,於此等語,全昧事體,而乃敢發諸口乎?敦仁曰,果如聖敎矣。上曰,正廟時,有朴在源·徐鼎修疏,而何嘗有如此遣辭乎?渠疏之上段二字,敢以慈敎所無之句語,肆然萌諸心而筆諸書者,其爲慘毒絶悖,更無可論,而至若朝臣分上云云者,尤可見用意之陰險叵測,其必欲網打朝紳,豈不駭惋乎?敦仁曰,聖敎至當矣。正廟時兩臣之疏,則卽是陳勉之意矣。上曰,果有陳勉之意矣。上曰,肅廟時,李玄逸以書出上敎中語四字,而猶不免後世逆名,況此二字,則慈敎所無之語,爲人臣者,豈敢筆之於書乎?且朝廷有何一毫未盡之端,而必欲網打者,抑何心乎?渠所謂異日國史書之云者,歸一世於罔測之科,何其陰險乎?大抵以其疏起頭語看之,疎逖之臣,人主不識何狀云者,都是不平之意,而至於望字下一字,何忍書之乎?此罪人每欲一問,故今有親問之擧,而此後則當任之於卿等矣。敦仁曰,豈可屢次親問乎?臣等謹當按而覈之矣。上命書傳敎曰,親鞫姑罷。出榻敎上降座乘輿,仍由肅章門入協陽門,命出標信解嚴,由宣化門還內,諸臣以次退出。
上在昌德宮。停常參·經筵。
藥房提調金學性,副提調南秉哲啓曰,連日移次,親臨訊囚,侵夜還內,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣,卿等不必入侍矣。大王大妃殿·王大妃殿·中宮殿,口傳問安。答曰,知道。
李玄緖啓曰,明日召對,取稟。傳曰,停。
傳于李玄緖曰,永陵受香承旨,仍爲奉審摘奸,局內諸陵一體奉審。
傳于權用脩曰,永陵酌獻禮後,大臣仍詣陵上奉審以來。
沈宜冕,以都摠府言啓曰,今日入直內三廳,武兼·禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
又以備邊司言啓曰,卽見黃海監司尹定鉉,水使李熙昇狀啓,則以爲,長淵縣海安面令箭浦漂到大國人十五名,詳細問情,則乃是江南省太倉州寶山縣人之行商漂到者,而彼人旣願水路回去,船隻亦無所傷,待風發送事,請令廟堂稟旨分付矣。彼人旣願水路,已例亦許從便,依其言候風發送,而越海糧饌柴油及襦衣袴襪揮項等物種,從優造給,另飭施行,以示朝家優恤之意,待其還送狀啓,令槐院撰出咨文,別定禁軍,騎撥下送于灣府,傳給鳳城將處,以爲轉致北京之地,何如。傳曰,允。
又以義禁府言啓曰,今此鞫獄時,時囚不可混處府內,時囚罪人吳致箕·尹章善·兪景煥等,姑爲保放之意,敢啓。傳曰,知道。
上在昌德宮。停常參·經筵。
自人定至十四日開東,灑雨下雨,測雨器水深一分。
沈熙淳啓曰,明日召對,取稟。傳曰,停。
沈宜冕啓曰,行大司憲李魯秉在外,執義金在根,掌令李秉植·申鍾益,持平金棱,趙文和呈辭,監察茶時之意,敢啓。傳曰,知道。
南秉哲啓曰,右承旨權用脩今日不爲仕進,卽爲牌招,何如?傳曰,允。
傳于沈熙淳曰,奉審閣臣入侍。
以全羅監司洪羲錫狀啓,萬頃等七邑民家漂頹事,傳于趙然昌曰,許多民家之漂頹,聞甚驚慘。元恤典外,別加顧助,卽爲結構奠接,俾無失所棲遑之弊事,廟堂措辭,分付。
以右承旨權用脩牌不進罷職傳旨,傳于趙然昌曰,只推。
戊申十一月十三日申時,上御誠正閣。奉審閣臣入侍時,左副承旨沈熙淳,記事官洪鍾雲·尹定善·尹滋悳,檢校待敎金輔鉉以次進伏訖。上曰,史官分左右。仍命閣臣進前,輔鉉進前奏曰,臣承命馳詣仁陵,陵上奉審則無頉,碑閣丁字閣奉審則無頉,祭物祭器祭井看審則精潔,諸執事摘奸則無頉,仍留監祭,將事安寧,仍詣長陵,陵上奉審則無頉,碑閣丁字閣奉審則無頉之意,敢此仰達矣。上曰,別無頉處乎?輔鉉曰,雖無頉處,而仁陵祭井,自經潦水之後,水性比前忽變,本陵官員屢次疏濬,猶有不潔之慮,今則以他處精潔井水,代用矣。上曰,井在何處乎?輔鉉曰,在齋室前矣。上命閣臣就座,又命史官就座,仍命退,諸臣以次退出。
上在昌德宮。停常參·經筵。
沈熙淳啓曰,明日召對,取稟。傳曰,停。
沈宜冕啓曰,行大司憲李魯秉在外,執義金在根,掌令李秉植·申鍾益,持平金棱·趙文和〈呈辭〉,監察茶時之意,敢啓。傳曰,知道。
又啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
傳于沈熙淳曰,傳香承旨馳詣宗廟·徽定殿·景慕宮,奉審摘奸以來。
注書韓敬源病,代以任應準爲假注書。
傳于沈宜冕曰,推鞫爲之。
傳于沈宜冕曰,委官以左議政爲之。
沈宜冕啓曰,臣宜冕,今日推鞫進去下直之意,敢啓。傳曰,知道。
沈熙淳,以奎章閣言啓曰,明日,卽書香閣望奉審日次,臣進詣擧行之意,敢啓。傳曰,知道。
又以弘文館言啓曰,上番校理臣朴商壽,修撰臣宋廷和俱以問事郞廳,今日推鞫時,晝仕出去之意,敢啓。傳曰,知道。
趙然昌,以兵曹言啓曰,文臣兼宣傳官閔泳緯除授在外,過限未上來,改差,何如?傳曰,允。
又以鞫廳大臣意啓曰,問事郞廳徐堂輔在外未及上來,減下,其代,副應敎李裕膺差下,何如?傳曰,允。
又以義禁府言啓曰,本府都事李啓昌今日遭其本生母喪,其代,令該曹口傳差出,以爲鞫坐擧行之地,何如?傳曰,允。
吏曹口傳政事,以尹羲爲義禁府都事。
趙然昌,以義禁府言啓曰,新除授本府都事尹羲,時以光陵參奉,方在直所,未及上來,令該曹以在京無故人口傳相換,使之鞫坐擧行之地,何如?傳曰,允。
吏曹口傳政事,禁府都事尹羲,司宰奉事徐有庠相換。
義禁府啓目,義禁府都事吳致箕原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,義禁府都事兪景煥原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,工曹正郞尹章善原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又照目粘連,檢書官李㢸榮矣本府議啓內,禁直法意,何等嚴重,而旣呈省記,不爲入直,事未前有,萬萬可駭。以此照律,罪笞四十收贖,附過還職,私罪,奉敎依允爲旀,功減一等爲良如敎。
趙然昌,以義禁府言啓曰,保放罪人李㢸榮還囚照律,吳致箕·尹章善·兪景煥等還囚捧供以入,而竝仍爲保放之意,敢啓。傳曰,知道。
罪人李穆淵更推,罪人李承憲更推。
傳于趙然昌曰,推鞫姑罷。
判府事權敦仁箚曰,伏以臣,以委官之任,周旋前席,已有日矣,鞫覈旁午,臣固擧行之不暇,而臣之宿病,自在郊外,數朔濱危,大勢則雖曰少痊,衰元已落,餘祟尙苦。日昨退自鞫坐,一倍添劇,寒熱交作,肢節如碎,重以前患疝積,意以爲,祛根者忽復發作,內而衝亘,外而牽制,動作須人,跬步難運以此病狀,進參鞫坐,萬無其望,玆敢短箚陳懇。伏乞將臣委官之任,亟賜變通,俾得以安意調治焉。取進止。答曰,省箚具悉卿懇。愼節奉慮,委官之任,當奉許矣,卿其安心調理。仍傳于沈熙淳曰,此批答,遣史官傳諭。
上在昌德宮。停常參·經筵。
藥房提調金學性,副提調南秉哲啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣,卿等不必入侍矣。大王大妃殿·王大妃殿·中宮殿,口傳問安。答曰,知道。
沈熙淳啓曰,明日召對,取稟。傳曰,停。
沈宜冕啓曰,行大司憲李魯秉在外,執義金在根,掌令李秉植·申鍾益,持平金棱·趙文和呈辭,監察茶時之意,敢啓。傳曰,知道。
南秉哲啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
又啓曰,備邊司郞廳來言,今日賓廳日次,而國忌齋戒相値,不得來會云矣,敢啓。傳曰,知道。
傳于沈熙淳曰,永陵受香承旨,仍爲奉審摘奸以來。
傳于沈宜冕曰,推鞫爲之。
沈宜冕啓曰,臣宜冕,今日推鞫進去下直之意,敢啓。傳曰,知道。
沈熙淳,以弘文館言啓曰,上番校理臣趙龜植,下番修撰臣宋廷和,俱以問事郞廳,今日推鞫時,晝仕出去之意,敢啓。傳曰,知道。
傳于趙然昌曰,觀此李穆淵前後供辭,其誕妄不審之狀,渠旣自知,則可謂道極厥辜矣。其在利用刑人之義,有深量者存,罪人李穆淵特施茂朱府竄配之典。
都承旨南秉哲,右承旨權用脩,左副承旨沈熙淳,同副承旨趙然昌等啓曰,伏以臣等卽伏見傳敎下者,有鞫廳罪人李穆淵茂朱府竄配之命矣,臣等相顧愕眙,繼切憂歎之至。噫,此罪人負犯,何如,關係,何如,而鞫覈未竟,處分遽下,大聖人包荒好生之德,臣等雖不勝欽仰萬萬,而王章不可不嚴,輿情不可不伸,臣等職忝惟允,義難奉承,相率聯籲。伏乞亟許反汗,以重隄防焉。惶恐敢啓。答曰,處分自有勘量,卽爲頒布。
左副承旨沈熙淳,同副承旨趙然昌等啓曰,伏以臣等俄於鞫廳罪人李穆淵竄配之命,敢效繳還之義,冀降反汗之音,及伏奉批旨下者,若曰處分自有斟量,卽爲頒布,臣等尤不勝憂歎之至。莫嚴者王章也,莫遏者,公議也,鞫覈方張,輿情齊憤,是豈可曲加寬貸,遽爾酌處者哉?臣等職忝出納,擧行無路,玆敢冒悚申籲。伏願更加三思,亟寢成命焉。惶恐敢啓。答曰,喉院異於三司,何可如是爭執乎?卽爲頒布,勿復煩瀆。
沈熙淳,以奎章閣言啓曰,景慕宮望廟樓今望奉審無頉之意,敢啓。傳曰,知道。
南秉哲,以都摠府言啓曰,今日入直內三廳,武兼·禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
罪人李承憲更推後刑問一次,訊杖第五度停刑。
傳于趙然昌曰,推鞫姑罷。
校理趙龜植,副校理李維謙,修撰宋廷和,副修撰兪錫煥·金輔鉉等聯名箚曰,伏以臣等,卽伏見院議批旨下者,始知有鞫廳罪人李穆淵茂朱府竄配之命矣,臣等相顧愕眙,竊不勝憂歎之至。噫,此罪人之負犯關係,顧何如,而今此處分,遽下於鞫覈未竟之前,臣等非不知我聖上天地好生之盛德至意,而莫嚴者王章,難遏者輿情,揆以刑政,寧有是哉?臣等職忝論思,義不容泯默,玆敢相率聯籲。伏乞聖明,更加三思,亟寢成命,以嚴隄防焉。取進止。答曰,省箚具悉。處分自有斟量,勿煩。
大司諫李宗秉,執義金在根,司諫李莊緖,掌令李秉植·申鍾益,持平金棱·趙文和,正言閔致庠·孔獻東等聯名箚曰,伏以臣等,卽伏見院議啓批旨下者,始知有鞫廳罪人李穆淵茂朱府竄配之命,臣等相顧愕然,繼不勝憂歎之至。噫,此罪人負犯旣重,關係不輕,至有今番拿鞫之擧,而盤覈未及究竟,酌處遽降移配,臣等,豈不知大度包荒,盛德如春,特出於好生之至意,而莫嚴者,王章也,莫遏者,輿情也。以若罪犯,施以惟輕之典,則竊恐隄防由是而漸壞,世道由是而不靖,臣等憂惋弸中,按住不得,玆敢相率聯籲。伏願聖明,亟寢成命,更加嚴覈,明正典刑焉。取進止。答曰,省箚具悉。今此酌處,出於深量,勿煩。
上在昌德宮。停常參·經筵。
沈熙淳啓曰,明日常參·經筵,取稟。傳曰,停。
沈熙淳啓曰,行大司憲李魯秉在外,執義金在根,掌令李秉植·申鍾益,持平金棱·趙文和呈辭,監察茶時之意,敢啓。傳曰,知道。
注書洪鍾雲病,代以李承游爲假注書。
趙然昌啓曰,卽者檢閱尹滋悳,以其親病,陳疏徑出,原疏以國忌正日,纔已退却矣。所當直捧禁推傳旨,而此與無端徑出,有異,推考警責,何如?傳曰,允。原疏捧入。
趙然昌啓曰,檢閱尹定善·徐翼輔謂有館規,陳疏徑出,原疏纔已退却矣。所當直捧禁推傳旨,而此與無端徑出,有異,竝推考警責,仍卽牌招入直,何如?傳曰,允。
權用脩啓曰,假注書李承游時無職名,令該曹依例付軍職,冠帶常仕,何如?傳曰,允。
傳于趙然昌曰,奉審大臣入侍。
以檢閱尹定善·徐翼輔牌不進罷職傳旨,傳于趙然昌曰,只推。
沈宜冕,以義禁府言啓曰,鞫廳罪人李穆淵茂朱府竄配事,命下,而成命之下,無以奉行,敢陳聯籲,雖伏承卽爲擧行之批旨,而見今衆論方張,自有格例之不可違越者,不得擧行之意,敢啓。傳曰,已有處分,卽爲擧行。
又以義禁府言啓曰,鞫廳罪人李穆淵茂朱府特施竄配之典事,承傳啓下矣。李穆淵解枷杻移囚西間後,全羅道茂朱府竄配,而以承傳內辭意,具罪目依例發遣府都事,押送配所,何如?傳曰,允。
義禁府啓目粘連,向前吳致箕亦,親鞫事體,何等嚴重,而職在檢杖,不善操飭,萬萬可駭。以此照律,何如?判付啓依允。又啓目粘連,向前兪景煥亦,親鞫事體,何等嚴重,而不善擧行,極爲駭然。以此照律,何如?判付啓依允。又啓目粘連,向前尹章善亦,鞫庭擧行,何等嚴急,而職在進排,不善檢飭。以此照律,何如?啓依允。
沈宜冕,以義禁府言啓曰,保放罪人吳致箕·兪景煥·尹章善等還囚議處以入,而竝仍爲保放之意,敢啓。傳曰,知道。
判義禁趙冀永,知義禁李應植,同義禁姜·趙得林等聯名疏曰,伏以臣等,卽伏見傳旨下者,有鞫廳罪人李穆淵茂朱府竄配之命,臣等相顧愕眙,實不勝憂歎之至。噫,此罪人以若負犯,以若關係,前後臺章,臚列備盡,而鞫覈之情節未竟,酌處之處分遽降,大聖人包荒之德,臣等固欽仰萬萬,而第念,獄體甚嚴,王章莫伸,則豈可遽施寬貸,徑加薄竄而止哉?臣等職忝按法,義在執藝,成命之下,末由擧行,玆敢相率聯籲。伏乞聖明,淵然深思,廓揮乾斷,亟垂反汗之音,俾重鞫覈之法焉。臣等無任云云。答曰,省疏具悉。已諭於諸批,而金吾異於三司,卽爲擧行。
應敎洪淳穆,副應敎李裕膺,校理朴商壽,副校理李承輔修撰朴永輔,等聯名疏曰,伏以臣等,昨於鞫坐,伏見傳敎之頒布者,迺知有鞫廳罪人李穆淵竄配之命,臣等相顧愕眙,有不勝萬萬憂歎之至。噫,此罪人之以若負犯,以若關係,前後臺論,罄悉無餘,則亦已聖鑑之所俯燭矣。見今,鞫覈方張,究竟有日,王章由是而可伸,輿情由是而可洩,今玆處分遽下,特施惟輕之典。雖出於大聖人好生之德,其在嚴隄防之道,豈可若是之不少持難乎?臣等職忝論思,不容泯默,玆敢相率仰籲。伏乞聖明,淵然深思,亟賜反汗之音,俾鞫體嚴而典刑重焉。臣等無任云云。答曰,省疏具悉,已諭於諸批,勿煩。
副應敎李裕膺,校理趙龜植·朴商壽,副校理李維謙·李承輔,修撰朴永輔·宋廷和,副修撰兪錫煥等聯名箚曰,伏以臣等,以箚以疏,聯陳鞫廳罪人李穆淵事,冀收竄配之成命,誠意淺薄,文辭拙訥,未能仰格聖衷,伏奉批旨下者,若曰,處分自有深量,臣等愕然失圖,益不勝憂歎之至。噫,此罪人之負犯之何如,而王章未伸,鞫覈之方張,而薄竄旋施,大聖人包容好生之德,臣等固欽仰萬萬,而第念,刑政莫嚴,公議難遏,是豈可曲加寬貸,遽爾酌處者哉?臣〈等〉非不知瀆擾之爲懼,而職忝論思,玆敢相率申籲。伏願聖明,更加三思,亟降反汗之音,俾鞫體嚴而隄防重焉。取進止。答曰,省箚具悉。已諭於前批,勿煩。
大司諫李宗秉,執義金在根,司諫李莊緖,掌令李秉植,掌令申鍾益,持平金棱,持平趙文和,司諫院正言閔致庠,正言孔獻東聯名箚曰,伏以臣等,昨於鞫廳罪人李穆淵處分之下,猥陳聯籲,冀降反汗之音,誠淺辭拙,未槪聖衷,伏奉批旨,若曰,今此酌處,出於深量,臣相顧愕眙,尤不勝憂歎之至。噫,此罪人之負犯關係也,顧何等緊重,而鞫覈方張,情節庶可究竟,寬貸曲加酌處,遽止薄竄,臣等固欽仰大聖人盛德至意,特出於包荒好生之仁,而其於王章之不可不嚴,公議之不可不伸,何哉?臣等衷情轉激,按抑不得,不避屢瀆之爲悚,玆敢相率而申籲。伏乞聖明,淵然深思,廓揮乾斷,亟收成命,更加究覈,俾典刑嚴而隄防重焉。取進止。答曰,省疏具悉,已諭於前批,勿煩。
檢閱尹滋悳疏曰,伏以臣,卽接家信,臣母素患痰積之症,近緣日候之稍寒,挾感添劇,連事藥餌,臣聞此報,不能按住,玆敢忙陳短章,徑出禁扄。伏乞聖明,俯垂鑑諒,亟遞臣所帶之職,以便救護,仍治擅離之罪,以肅朝綱。臣無任云云。答曰,省疏具悉,爾其勿辭救護。
戊申十一月十六日酉時,上御誠正閣。奉審大臣入侍時,同副承旨趙然昌,假注書李承游,記注官洪大奎,金用鼎,判府事朴晦壽以次進伏訖。上曰,史官分左右。仍命大臣進前,晦壽進前奏曰,日寒如此,聖體,若何?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。晦壽曰,永陵酌獻禮設行後,依下敎陵上奉審則無頉,而曲墻後面,全體向內欹傾,岌嶪之勢,將有匪久頹圮之慮,事體極爲悚然,而見今冬節,無以修築,待明春道臣春審時,更爲奉審後,執頉報該曹,趁卽擧行恐好,故敢此仰達矣。上曰,依爲之。出擧條上曰,曲墻如是傾仄,事甚惶悚,不爲先事修改,以致頹圮,則尤極未安矣。晦壽曰,聖敎至當,而値此寒節,役事爲難,臣意則道臣春審時,更爲奉審後擧行,恐好矣。上曰,然矣。晦壽曰,樹木則本陵在於恭·順兩寢之內,幅圓尤小,而祭享時及齋室火木等許多雜用,皆出於此中,洞口外有數百餘戶大村及場市,樵牧之入,勢所必矣,禁護之節,與他尤難矣。臣曾以承旨,差祭本陵見之,而其時亦不茂密矣,今番奉審則稀疎尤甚,故臣申飭陵官,使之誠心董飭於禁斫補植之節矣。上曰,本陵與恭陵,順陵,遠近,何如?晦壽曰,咫尺之地,而恭陵齋室則隔一墻矣。上曰,去京爲幾里乎?晦壽曰,爲六十里,而程途稍遠矣。上曰,路由何處乎?晦壽曰,恭陵場卽本陵往來之路,而亦仁陵往來之路矣。上曰,此非御路,故幸行時未見此路矣。晦壽曰,中間多有川渠,夏潦則難於通涉,故仁陵御路,由坡州邑內新作路矣。上命大臣就座,又命史官就座,仍命退,諸臣以次退出。
上在昌德宮。停常參·經筵。
趙然昌啓曰,明日常參·經筵,取稟。傳曰,停。
沈宜冕啓曰,來二十一日,朝參日次矣,敢稟。傳曰,停。
趙然昌啓曰,來二十一日,輪對日次矣,敢稟。傳曰,當次人受點,後日次待令。
沈宜冕啓曰,合辭許久闕啓,事甚未安。除在外外,呈告人員,竝卽牌招,何如?傳曰,允。
權用脩啓曰,左副承旨沈熙淳,今日不爲仕進,卽爲牌招,何如?傳曰,允。
沈宜冕啓曰,禁衛營將官來言,今日,本營軍兵日次私習云矣,敢啓。傳曰,知道。
又啓曰,御營廳將官來言,今日,本廳軍兵日次私習云矣,敢啓。傳曰,知道。
趙然昌啓曰,左右史不可不備,檢閱尹定善·徐翼輔旣有只推之命,竝卽牌招入直,何如?傳曰,允。
以左副承旨沈熙淳牌不進罷職傳旨,傳于權用脩曰,只推。
沈宜冕,以兵曹言啓曰,卽者有一漢自金虎門闌入,故捉致問之,則以爲,居在慶尙道尙州地,盧寬爲名漢,而觀光次入來,別無他事云矣。門禁法意,何等嚴重,而有此闌入之擧,誠極驚駭。自臣曹爲先嚴棍後,移送秋曹,照法嚴繩,臣之常時不能檢飭之失,不勝悚惶,而入直郞廳,令該府拿問處之,當該守門將爲先汰去,亦令該府拿問嚴勘,何如?傳曰,允。
沈宜冕啓曰,卽見兵曹草記,則有白衣一人謂以觀光,自金虎門入來云,闕門守直,何等嚴重,而有此闌入之擧,萬萬驚駭。常時不能禁飭之入直兵曹堂上,從重推考,郞廳及當該守門將,所當重勘,而本院請推之外,無他可施之罰,何以爲之?敢稟。傳曰,入直兵曹堂上,令該府拿處,郞廳及守門將,亦令該府拿問嚴勘。
趙然昌,以吏曹言啓曰,成均館典籍宋達仁,以其身病,呈狀乞遞,改差,何如?傳曰,允。
又以吏曹言啓曰,禮曹佐郞金羽東,受由過限不上來,依例改差,何如?傳曰,允。
又以御營廳言啓曰,本廳中軍吳一善,身病甚重,勢難察任,改差,何如?傳曰,允。
義禁府照目粘連,工曹正郞尹章善矣本府議啓內,鞫廳擧行,何等嚴急,而職在進排,不善檢飭,以此照律,罪笞五十收贖,解見任別敍,私罪,奉敎依允爲旀,功議各減一等爲良如敎。
又照目粘連,禁府都事吳致箕矣本府議啓內,親鞫事體,何等嚴重,而職在檢杖,不善操飭,萬萬可駭。以此照律,罪杖六十收贖,奪告身一等,私罪,奉敎依允爲旀,功議各減一等爲良如敎。
又照目粘連,禁府都事兪景煥矣本府議啓內,親鞫事體,何等嚴重,而不善擧行,極爲駭然。以此照律,罪杖六十收贖,奪告身一等,私罪,奉敎依允爲旀,功議各減一等爲良如敎。
沈宜冕,以義禁府言啓曰,保放罪人吳致箕·兪景煥·尹章善等還囚照律以入,而竝仍爲保放之意,敢啓。傳曰,知道。
又以刑曹言啓曰,兵曹啓辭內,卽者有一漢自金虎門闌入,故捉致問之,則以爲,居在慶尙道尙州地,盧寬爲名漢,而觀光次入來,別無他事云矣,門禁法意,何等嚴重,而有此闌入之擧,誠極驚駭。自臣曹爲先嚴棍後,移送秋曹,照法嚴繩,臣之常時不能禁飭之失,不勝悚惶,而入直郞廳令該府拿問處之,當該守門將爲先汰去,亦令該府拿問嚴勘,何如?傳曰,允事,命下矣,謹按律文,則大明律宮闈條有曰,擅入宮殿門者,杖六十徒一年。罪人盧寬依此律,決杖六十後,黃海道豐川府,徒一年定配所,卽爲押送之意,敢啓。傳曰,知道。
大司諫李宗秉,執義金在根,司諫李莊緖,掌令李秉植·申鍾益,持平金棱·趙文和,副校理李維謙,正言閔致庠·孔獻東,副修撰尹錫煥等啓曰,噫嘻,痛矣。書九之罪,可勝誅哉?亂臣賊子從古何限,而窮凶絶悖,未有如裕賊,裕賊之根窩,卽書九庚申一疏,是已。其疏之上下屢千百言,閃忽疑眩,莫可摸揣,而指意肯綮,專在於彼,固曰四條,外托義理之說,而內售沮戲之計,陽爲承順之態,而陰懷惎間之謀,語脈所歸,手脚莫掩,言之體粟,不敢痛陳其逆節,思之膽掉,不忍歷擧其罪案,而傳敎中前茅裕賊之敎,實是燭奸之禹鼎,照魔之秦鏡也。於戲,我正宗大王五晦筵敎,卽明諭御極後用舍進退,斷自淵衷之意,而書九乃敢杜撰聖旨,動搖大計,凶圖禍心,一轉而爲裕賊,如印一板,如貫一串,終至有宜學之遺醜餘孽,得以藉口,詡之以闡明,稱之以對揚,此豈一朝一夕之故哉?涓涓之流,始自書九,而滔天於裕賊,餘波於宜學。顧今拔本塞源之方,亶在乎先正書九之罪,而鬼誅已加,王章莫伸,輿情之憤鬱,何時可洩,世道之憂虞,何日可弭?請書九亟施追奪官爵之典。答三司曰,不允。
大司諫李宗秉,執義金在根,司諫李莊緖,掌令李秉植·申鍾益,持平金棱·趙文和,正言閔致庠·孔獻東等啓曰,噫嘻,痛矣,國榮之通天罪惡,萬戮猶輕,千剮難贖,而尙屈王章,是可曰國有常刑乎?噫,諸賊之眼無國母,恣行胸臆,危逼之逆節,憯毒之凶計,暗相綢繆,罔有紀極。主張者榮賊,亂逆之犯分干紀者,從古何限,而豈有若此賊之至凶極悖者乎?雖以弘·瞻之凶肚,來·黯之毒手,未足以喩其惡也。此實載籍所無之極惡大憝,而聲討未加,鬼誅先及,一國之公憤,鬱而未洩,三尺之邦憲,久猶莫伸,至今追思,不覺骨靑膽掉而髮豎眦裂也。當此義理大明,凶逆嚴討之時,藥院之日記旣已査出,臺臣之緘辭如是明的,則追奪之當律,不容一刻少緩也,決矣。千罪萬惡,咸萃一身,製給凶疏,沮遏大計,煽動人心,潛圖國脈者,已有浮於莽·溫之凶,而幸賴我正宗大王廓揮乾斷,特降允兪,而傳旨未卽頒下,典刑尙稽夬施,神人之憤惋,容有極哉?請物故罪人國榮亟施孥籍之典。噫嘻,痛矣,賊裕之罪,可勝誅哉?辛酉夏一疏,包凶蓄禍,暗售梟獍之腸,都人尹姞等句語,排布陰譎,曲堗徙薪之援比,指意凶憯,卽此一段,其沮戲大婚之凶肚,背馳正宗大王之逆節,綻露無餘。渠以今日北面之臣,乘國運不幸之時,而疑亂熒惑,潛圖不逞之計,是可忍也?吁亦憯矣。亂臣賊子之干常犯紀,從古何限,而豈有若此賊之窮凶絶悖者哉?且其所納爰辭,見捉文書中不道不滿之說,愈出愈凶。至於外朝不知之言,詩句引用之意而極矣,而末乃以渠之傍祖權鞸時事,隱然自況者,尤何等窮天地所無之極惡大憝也?凡在橫目之列者,莫不骨驚膽掉,直欲手磔口臠,而賦性獰慝,忍杖抵賴,王章未伸,鬼誅先及,神人之憤痛,容有極哉?噫,原疏之陰憯,逆腸難掩,鞫招之凶慝,斷案已成,雖未及結案,便是已結案之劇逆,而且於安默·魯賢·在民三賊伏法之後,其凶謀逆節,尤益彰著,此與身死旣久之後追律之例,大有異焉,不可援用尙魯追施之律。請物故罪人裕亟施孥戮之典。噫嘻,痛矣,亂臣賊子何代無之,而豈有如漢祿之窮天地亘古今至凶至悖罔測不道之賊耶?八字凶言,一世傳播,聽之骨顫,思之髮豎,而特以證據無人,根因莫知,聲討之擧,至今未行,遂使劇賊臥斃,輿憤莫洩,古今天下,寧有是耶?何幸乾道孔昭,元惡斯得,知申之疏,打破其眞贓,重臣之奏,繼而爲明證,嗚呼,尙忍言哉?一種不逞之徒,乃敢讎視我君父,必欲謀危我宗國,梟音獍舌,脈絡相通,蛇糾蚓結,腸肚互連,量·能之殊塗共轍,無不干犯於莫重莫大,煥·裕之護法傳神,莫非誣逼於不忍不敢。國勢日就岌嶪,倫彝幾至斁喪,千怪百變,疊生層出,以至於達賊不道之奏,如貫一串,苟究其本則莫不源委於漢祿,根柢於漢祿,求之往牒,未有如此賊之窮凶絶悖者也。食肉寢皮,已矣無及,瀦宅破家,尙云輕典,追奪之律,雖幸蒙允,孥戮之請,尙此靳兪,至以自有受敎爲批,臣等誠不勝抑塞悲憤之至。殿下試思之,前乎漢祿而豈有如漢祿,後乎漢祿而豈有如漢祿?剖斬之律,劓殄之誅,設或創行而施之,誠未爲過當,則惟此追奪之名,雖謂之生前一律,而顧其擧行,則不過是收奪告身而已。以此律而施之於此賊,果可以夬雪君父之讎,少洩臣民之憤耶?适·雲之所不敢而此賊敢爲之,鏡·夏之所不忍而此賊忍爲之,烏可以曾有受敎,不之權變,一味膠鼓,致使當行之天討不行,必伸之王法不伸也哉?且況凶種逆孽,尙繁其徒,豈可使戴頭假息,依舊跳踉,以貽國家無窮之憂,以遺臣民共戴之恥耶?應行之律,不容晷刻少緩。請逆賊漢祿亟施孥戮之典。噫嘻,痛矣,亂臣賊子,從古何限,而豈有如龜柱之窮凶絶慝也哉?其許多罪惡,許多逆節,擢髮難數,罄竹難書,而以渠地處,不念報效之道,徒懷凶譎之腸,始因傾軋之習而潛蓄禍心,長其覬覦之計而遂懷凶圖,必欲傾覆我宗社,動搖我國本,群聚凶徒,自作窩主,醞釀旣久,排布愈密,八字凶言,一串貫來,同室之內,腸肚相連。若其根柢也,源委也,莫非此賊,而得保首領,臥斃牗下,凡今日含生之倫,孰不腐心痛骨,如不欲生,而最其大明律一事,卽有天地君臣以來所未有之極逆大憝也,思之膽掉,言之骨靑,直欲手磔口臠,食肉寢皮者也。且況不道之凶計,有自來於當時,潛藏之禍機,愈益肆於今日,譸張糾結,種下生種,裕·玉·煥·達之凶謀祕計,莫不傳神於此賊,護法於此賊,而跪敦之律,燃卓之典,尙未夬施,神人之憤,容有極哉?向來追奪之擧,不足爲此賊之當律,況其梟獍之凶種尙遺,國家之隱憂無窮?請追奪罪人龜柱支屬應坐之類,一依尙魯例,施以散配之典。噫嘻,痛矣,凶魁亂本,從古何限,而豈有如鍾秀之至凶絶悖者哉?本以奰慝之性,濟以陰譎之行,撐腸柱腹,都是禍心,聽言觀眸,罔非戾氣。平生伎倆,專在於凶國而讎君,晝宵榮爲,亦出於戕人而害物,好惡所到,忠逆立判,利勢所在,逋逃咸萃,附己者謂之向國而奬拔,汲引如恐不及,異己者謂之背馳而擠陷,網打無所不至。於是乎助虐逞凶之徒,擧皆爲其羽翼,逐臭䑛瀝之輩,莫不受其指使,傳授凶圖,釀成煥·日滔天之禍,鼓唱悖論,馴致裕·玉讎國之計,一番逆變起,而罔不根柢於渠,一番凶獄出,而罔不窩窟於渠。渠之血黨死友,擧皆干犯天討,以誅以奪,而以渠鯨鯢之魁,獨爲漏網之魚者,蓋緣其凶焰,雖死不衰,餘威歷久尙熾,根窩更有之論,指目有歸而無敢連討者,明白洞快之敎,聖批昭揭而無敢對揚者,一世腐心而擧朝緘口,有識憂歎,厥惟久矣。何幸乾道孔昭,自作難逭,渠之平生斷案,無端呈露於爲其卵育吹噓,感德思報,願爲鍾秀一死者之口,則雖使鍾秀對質於鞫庭,必將滿口輸款,而無一辭自明之端矣。噫,敬·觀之窮凶,而染成者,渠也,龜·祿之絶慝,而掩護者,渠也。渠以爲,見驅則觀鎬曰見驅,渠以爲,非逆則觀鎬曰非逆,耳濡口滑,看作茶飯,先入之見,掩諱不得,慣聞之處,丁寧納招,則龜·祿·秀·敬之和盤托出,打成一片之狀,至是而畢露無餘矣。大抵鍾秀之一生藉口,欺人而欺心者,卽不過渠所謂士流也,渠所謂義理也,而論其行己,則發跡於逆戚之門,而爲其私狎之客,托身於榮賊之家,而備盡諂諛之態,至勸其兄,願留榮賊,究其情狀,卽一串得失之鄙夫,則渠所謂士流,吁亦醜矣。且夫渠所謂義理者,本出於逆祿之凶論,賊龜之陰圖,而直是作賊作逆之一大斷案耳。噫,彼龜·祿輩包藏不軌,謀危宗社,及夫國本已固,凶計莫售之後,鍾秀以其血黨,自知無幸,乃以死中求生之計,說出渠輩所謂義理二字,以爲掩護龜·祿輩眞贓之妙籌長策,龜·祿之眞贓旣掩,則鍾秀之身計,得矣,鍾秀之身計旣得,則龜·祿之眞贓,掩矣。其一而二二而一之狀,不亦凶且憯乎?惟我正宗大王至精至微之義,昭揭日星,建天地而不悖,俟百世而不惑,則雖有怪鬼十千輩,寧或售疑亂之計,而鍾秀敢以掠美之術,欲爲立幟之資,指無謂有,眩惑群聽,有若怪鬼不逞之徒,眞箇爲朝夕壞亂之擧,而非渠則莫可扶植者然,肆然上逼於莫重莫嚴之地。以是而脅持君父,以是而威喝朝野,魯賢之逆變,由是而醞釀,達淳之邪說,由是而源委,候班不參之逆節在此,史局割席之凶肚在此,而改號時違牌,行幸後悖論,皆其逆謀慝計之昭不可掩者矣。至於逆敬之三條凶言,卽自鍾秀圈套中出來,而賊觀之謂龜賊義理主人之招,亦由鍾秀悖舌中薰襲,則前後情跡,沕然相符矣,臣等合辭所陳剽竊先王之義理,矯誣先王之秉執者,政謂此也。及其家計已成,手段漸滑,則誣衊無所不至,譸張無所不有,筵本二跋,旣伏罔赦之案,讆言五條,莫掩自唱之迹,入告出語,變幻無常,左闔右捭,機關至密,千罪萬惡,擢髮難數,而臣等之最所憤嫉而痛惋者,又有在焉。以渠之眷遇也,邇密也,逆祿之八字凶言,旣已自渠口傳說,賊龜之乙未冬悖說,亦必先他人聞知,卽何不於正宗大王一初淸明,庶政維新之會,斷去宿處,嚴斥凶論,使夫迷溺不悟者,曉然知龜·祿之不可染跡,而乃反附麗依歸,推詡尊仰,壞亂世道,詿誤人心,以致許多逆變,無限厲階,而其惡稔矣,其禍極矣。若使當日朝廷之上,初不生出一鍾秀,則龜·祿之賊勢,何由而鴟張,龜·祿之餘醜,孰從而蚓結乎?然則今日國勢所以至於痛哭流涕之境者,雖源於龜·祿,而助成者鍾秀也,雖發於敬·觀而主張者鍾秀也,則論其罪犯,有浮於龜·祿·敬·觀,而敬賊已施之律,尙難貸也。龜·祿應坐之典,烏可已乎?特以大官之曾忝也,鬼誅之先加也,故依律處斷,雖恨未及,尙魯已例,在所不已,幸賴乾斷廓然,天討亟行,鍾秀黜享追奪之請,雖蒙夬允,而梟獍之凶種尙遺,國家之隱憂無窮。請追奪罪人鍾秀支屬應坐之類,一依尙魯·漢祿例施行。噫嘻,痛矣,今此鍾·振兩賊之凶,思之膽掉,言之骨靑,蓋其陰謀逆節,适·璉之今又出也,凶言悖說,雲·海之所不道也。是乃窮天地亘宇宙之極惡大憝,雖幸天討略行,王章少伸,尙何足快洩神人之憤也哉?鍾一則藉其門蔭,獲沾祿仕,國家何負於渠,而梟心獍腸,與生俱生,幸西賊之有警,則十三字刀削分院兵助勢之策,湖南伯得差之願,無非劇逆之斷案,而乃與振采·友文等結爲血黨,五字八字之凶言,猶爲不足,而必以二字至不道之言,和應於合有變通之說,甚至街路上訩訛而極矣。振采則伎倆妖慝,行止閃忽,出沒京鄕,左道誑惑,連腸接肚於鍾一·光友之徒,憑藉讖緯之書,濟其邪誕之術,二萬石軍糧之積庤,縉紳家火具之潛埋,七字刀削指卯日而擧事爲期云者,莫非做作妖言,煽動人心之計,而七字刀削十三日至凶之說,與鍾一一而二二而一,似此今古所無之逆,不可只施治逆之常典。适·雲已行之例,不用於此兩賊而將何施乎?請大逆不道罪人鍾一·振采,竝施适·雲之例。逆賊友文,跡本卑微,性又奸慝,投身於鍾一,甘作爪牙,許心於振采,結爲兄弟,托鍾一於振采則謂以可用,薦振采於鍾一則稱有神術。逆賊光友,本以鄕曲賤孽,托爲凶徒死士,父事振采,兄事友文,七字刀削欲輸軍糧則轉到南陽,凡爲群凶之指使,率皆挺身而樂赴,九字刀削將臣家將欲火攻,所營何事,店舍綢繆之言,致後丁寧和應,南中兵火之說,延壽爛熳酬酢,卽此數段,已足爲諸賊之眞贓斷案。至於正月十三日凶言,卽是窮宙亘宇所未有所未聞之極逆情節,而無不參聞,無不參知,則罪止誅身,失之太輕,王章不嚴,輿憤未洩。請逆賊友文·光友加施孥戮之典,致後·延壽竝施孥籍之典。噫嘻,痛矣,亂逆之變,振古何限,而豈有如肇源之劇逆大憝,窮凶絶悖者哉?渠以世祿之臣,偏被聖朝之恩,八座兜攬,已極於榮顯,一門盤據,不離於權要。苟有一分人心,宜思百倍圖報,而其奈梟獍之性,與生俱生,鬼蜮之謀,非今斯今,攘臂弩眼,罔非戾氣,柱腹撐腸,都是禍心,至於甲戌之冬,肆發至凶至憯罔測不道之說而極矣。其罪犯於莫重莫嚴,爲賊爲逆之狀,此誠神人之所共憤,王法之所不貸,凶如肇賊,逆如肇賊,而使之假息海島,共戴一天,已不可曰世有三網,國有三尺。況今未伏顯戮,先被鬼誅,生前失刑,已極痛惋,死後當律,不容少緩。請物故罪人肇源諸子亟施散配之典。噫嘻,宜學以卑微之流,賦憯慝之性,行己則巧佞而善爲狐媚,發跡於陰邪而養成虺毒,屢竊踰濫之職而睯不知分,常蓄希覬之心而急於射利,敢以嘗試之計,投呈凶慘之書,其上段諸條,罔非爲人臣所不敢道者,而肆然筆之於書,悍然發之於口,卽此一款,合施萬戮,而至若下段所云義理二字,卽我上下大小三十年秉執而遵守者也。今安有晦明之可言,而渠乃陰懷惎譖之謀,公肆疑亂之說,反復閃忽,指意絶悖,此蓋逆裕·書九輩所嘗沿襲之套語也。且以鞫招觀之,稱煥之以君子,詡書九以名流,則裕賊之亂逆情節,書九爲之前茅,宜學爲之後殿,一串貫來,首尾和應之眞贓斷案,於此焉畢露矣。然渠以蟣蝨之賤,不識魚魯之辨,烏知義理之果爲何物,闡明之當用何道哉?此必有暗相綢繆,先設機關者,而盤覈許久,端緖未究,此已輿憤之所共切,隱憂之所愈深者也。況今天網甚恢,凶種尙遺,治逆之政,終有所未盡者。請正法罪人宜學諸子亟施散配之典。噫嘻,痛矣,亂臣賊子之凶國禍家,從古何限,而豈有如鶴秀之至奸絶憯者哉?渠本梟獍成性,虺蜮化身,伎倆則戕人害物之天生宵小,經營則凶國禍家之世濟元惡,狡黠狠愎,自是家庭之傳襲,狐朋狗黨,看作淵藪之陰祕,蓋其世守龜·祿之悖論,背馳國是,爲賊立幟,兇圖逆節所由來者,久矣。特以門戶之爀舃,資歷之華膴,始也,聖念未嘗不假借,則苟有一分秉彝,宜其百倍圖報,而患得之在心,轉成驕濫,貪權之不足,愈益縱肆,百惡竝萃,萬妖俱備,欺君罔上,貪天爲功,已是渠罔赦之罪,而最其無將不道之眞贓斷案,卽惎構,是已。惎構二字,是何等人臣極罪,而奈其逆肚潛蓄,毒牙密厲,賊肇之情節,綻露無餘,則自知其難逭,逆敬之罪犯,締結有素,則卒與之同歸。於是乎疑懼之心,飜成怨懟,揣摩之計,專事壞亂,必欲讎視國家,煽禍朝著,至以惎構之憯計,敢售於莫重莫嚴之地,甘自歸於斁敗人彝,滅絶天常,正所謂窮天地亘萬古所未有之劇惡大憝也。幸賴淵鑑孔昭,雖奸萌之逆折,特緣山藪包容,致常刑之尙逭,一國之輿論久沸,十年之積鬱未洩,惟我殿下,乃於一初歲首,端門受朝,先擧元惡,洞諭慈聖之所悉燭,明示天討之所亟行,乾斷赫然,魑魅莫逃,庶幾王章快伸,輿憤痛洩,而遽從惟輕,只施島棘,干係如此賊,負犯如此賊,依舊假息,顯戮不加,則典憲自此隳壞,亂逆無所懲畏。思之及此,寧不懍然而寒心哉?請楸子島荐棘罪人鶴秀亟令王府設鞫得情,快正典刑。噫嘻,痛矣,自古亂逆何限,而豈有如魯敬之凶譎奰慝蔑倫敗紀者乎?平生伎倆,無非戕人害物,晝宵營爲,都是凶國禍家,兜攬華膴,躐躋崇顯,朝家於渠,恩至渥也,而不思報效之道,忽生憾懟之意,乃有生死不得,抑情仕宦之說,此何等時,强抑其情,乃敢萌心,公肆發口,自露鬼蜮之情態,莫掩梟獍之腸肚。當大婚爰定之初,卽一國慶祝之會,而渠乃陰懷惎憯,極其誣悖,傳襲於賊裕,護法於賊裕,潛蓄包藏,和盤托出,顯售不滿,倡爲悖說,動搖沮戲,斷案斯著。故雖以先朝曲加包貸之處分言之,至有言行不謹之敎,昭如日星,嚴若鈇鉞,則其言凶圖也,其行逆節也,不謹則無將,無將則必誅,其無君無母之心,不道不敬之律,歷萬世而掉脫不得者也。況於今日,義理尤急闡明,而何幸乾道孔昭,天討大行,追奪之律,纔有成命,神人之憤,庶可少洩,而罪至追奪,不足以稱其惡,剖剹跽斬,雖難用於古法,瀦家孥籍,亦自有於彝典。況其凶種餘孽,尙此假息,書所稱殄滅無遺,毋俾易種者,不施於此賊,而將於何施?請追奪罪人魯敬亟施孥戮之典焉。噫嘻,痛矣,亂臣賊子從古何限,而其窮凶極逆,豈有如陽淳者哉?渠以世祿遺裔,蒙被國恩,何如,而生得梟獍之性,潛蓄虺蝮之毒,敢於哀遑罔極之時,欲逞悖逆至憯之計,指嗾賊晟兇國之類,圖出逆度投疏之擧,其疏中句語,殆有浮於雲·海之逆節,思之膽掉,言之髮豎。渠之綢繆謀議,爛熳和應之迹,非但翰模之供節節指的,復有晟賊之招一一吐實,面目雖換,腸肚相接,與賊晟·逆度,一而二二而一也。惟其狠毒之物,抵賴爲事,竟至於鬼誅先加,三尺之邦憲,終未快伸,一世之輿憤,去而益切,跽斬之刑,雖未得行,尙度已施之律,何可不施於此賊乎?請物故罪人陽淳亟施孥戮之典。噫嘻,痛矣,世變日生,亂逆層出,以至於今日正喜而極矣。賊度之庚寅凶疏,卽亘萬古所未有之劇逆大憝也,然而露名而投呈者,尙度也,而暗地授意者正喜也,指使而粧出者,晟賊·陽淳也,而因人傳草者,正喜也。正喜之情節,陽淳知之,故陽淳之招辭,正喜出焉,其源流脈絡,照應貫通,而和盤托出,昭不可掩,梟獍之腸肚相連,鬼蜮之情狀叵測,覆載之所不容,王法之所必誅也。奈其賦性悍毒,兼以頑忍,屢次嚴訊,一向抵賴,凶憯之圖,陰祕之跡,終不輸款,而敢謂援證之中斷,期欲自作之掉脫者,尤極痛惋,更加嚴覈,明正其罪,一時爲急。大僚之箚,蓋出於嚴獄體重法理之義,而遽有此減死安置之命,臣等聚首愕眙,竊不勝憂歎之至。我聖上欽恤審克之德意,臣等豈不欽仰萬萬,而渠之尙逭收司之律,已切失刑之歎。況是今獄之逆窩也,罪首也,而終不克窮覈,遽爾酌處,揆諸鞫體,有漏網之憂,論以邦憲,有解紐之慮,義理方明而更晦,隄防莫嚴而將壞,亂臣賊子,無所懲戢。思之至此,寧不懍然而心寒哉?請大靜縣圍籬安置罪人正喜亟令王府更爲設鞫,快正典刑。噫嘻,痛矣,紀淵之罪,可勝誅哉?性本凶譎,行又奰慝,外面則不離騙儈之惡習,指意則罔非禍心之包藏,兜攬華膴,席乃兄而愈益驕濫,縱恣胸臆,鉗一世而漸使氣勢,罔念聖朝拂拭之恩,積有平日貪戾之心,同朝之指目已久,擧世之扼腕亦多,而此猶屬薄物細故耳。以今番鞫獄事,言之,接翰模而寬譬,其所寬譬者,何譬,與晟賊而授計,其所授計者,何計?情莫掩於延蔓,意專在於嫁禍,自唱自和,期欲網打,是可忍也,孰不可忍也?噫,丁亥代聽以後,渠之兄弟,乃於政令之間,顯肆誹謗,甘自歸於大戾,則自生懼怯,粧出左右無當之疏,欲逞其凶圖者,與乃兄一而二二而一也。憯計將售於湛滅,重犯莫逃於惎間,而以我純祖全保之聖意,翼考仁孝之盛德,雖不置辟於當時,今於罪惡彰露之後,亟施當律,不容少緩,而況伏聞日昨賓筵,慈聖隱痛之敎,仰認積久,大僚聲討之奏,又極嚴峻,承聆諸臣,無不掩抑,退益憤惋。以若亘萬古所未有之逆憝,豈可使一刻容貸於覆載間乎?請古今島安置罪人紀淵亟令王府設鞫得情,快正典刑。噫嘻,痛矣,亂臣賊子,從古何限,而豈有如醇壽之至凶絶悖者乎?本以陰慝之性,敢生樂禍之心,結交匪類,所綢繆者,凶謀也,十一字刀削晉鏞家夜會,鍾協處參席,互相酬酢,俱極凶憯,證招如執左契,干犯已成斷案,神人之所共憤,覆載之所難容,萬戮猶輕,三尺已施,而不可只誅其身而止。請謀反大逆不道知情不告罪人醇壽亟施孥戮之典。七行刀削噫嘻,痛矣,島配三罪人之罪,可勝誅哉?李鍾協,妖樂之至親,逆晉之切戚,破字妖夢,曾所參聞,酒席凶會,亦在渠家,卽此一款,已是斷案。徐永淳延接悖孫,率蓄妖壻,綢繆情節,掩諱不得,孟鶴述二行刀削島配薄勘,失刑甚大。雖以遠配諸罪人言之,李準假托山訟之說,六字刀削李晉錫夤緣英熙,三字刀削尹永植作伴鶴述,十一字刀削洪稷周三字刀削鄭基元二十一字刀削遠配之典,終涉寬假。請島配罪人李鍾協·徐永淳·孟鶴述,遠配罪人李準·李晉錫·尹永植·洪稷周·鄭基元等更令王府嚴鞫得情,明正典刑。噫嘻,痛矣,世變層生,亂逆何限,而豈有如今番捕廳諸賊之至憯絶悖者乎?噫,彼兩女,俱以至微至賤之妖物,白做如狂如譫之凶說,乃敢譸張,無難傳播,甘犯萬戮猶輕千剮無惜之罪。至如賊澤,本以蟣蝨之賤,素蓄梟獍之腸,以不忍聞不忍道之凶誣悖說,稱以上變,又從而傅會增衍,發之於口,筆之於書,作此窮天地亘萬古所無之逆變者,思之膽掉,言之髮豎,如許窮凶極惡之妖女逆豎,孰不欲手磔而口臠也哉?設鞫正法,王法卽然,而大僚求對,直請處分者,以其辭語極凶,無以如法問招也。第念,凶如此賊,妖如此賊,未加肆市之典,而誅止其身,戮不及孥,則其可曰國有三尺乎?聖批若曰,固當以大逆議律,則此賊之爲大逆,旣以洞燭之矣,又若曰,律後加律,實關格例。臣等竊以謂,振古所無之凶賊,何可膠守於格例,使王章未伸而輿憤莫洩乎?請梟首罪人澤,捕廳勘斷罪人金·河兩女竝亟施大逆之律。噫嘻,痛矣,劇逆大憝,從古何限,而豈有如秉鉉之罪也哉?本以狠毒之物,挾其奸黠之性,千妖萬惡,咸萃一身,陰謀祕計,積有平素,兜攬華膴,氣焰鴟張,孤負委寄,放恣跳踉,脅制朝廷而專肆欺蔽,擅行威福而敢售藉賣,貪饕無厭,則假托公用,廣聚私財,眩幻無忌,則擠陷異己,訾毁朝政,無非極罪,而眼無君父,甚至於殿陛趨走,不知尊敬之禮,咫尺奏對,少無嚴畏之心,此又人臣之大不敬也。最其宮闈之甚嚴,而伺察窺覘,已是渠三尺之案,而辛丑岐貳之論,乃敢萌諸心而發諸口,是可忍也,孰不可忍也?刀剮手磔,猶不足以伸王章,食肉寢皮,亦不足以夬洩輿憤,卽是國人皆曰可殺者也。凶如賊鉉,逆如賊鉉,而妖腰亂領之尙此假息者,古今天下,寧有是哉?加之以妖龜·凶鳳,聚首綢繆,罔非禍人家國之事,此所謂是父是子,共濟其惡者也。言之髮豎,思之膽掉,以若負犯,豈可但以加棘而止,而晷刻容貸於覆載之間乎?請巨濟府加棘圍籬島置罪人秉鉉亟令王府設鞫得情,夬正典刑焉。噫嘻,痛矣,李穆淵之罪,可勝誅哉?向來一疏,雖出於公共之論,而至若一二句語,旨意叵測,關係不輕,翼宗朝時,擯而遠之則初無可據,而肆然提說,隱然若實有是事者然,惎間二字,是豈章奏間遽爾登聞者,而無所指的,疑眩說去者,抑出何意?欲爲聲討逆鉉之罪案,則何患無臚列之辭,而以此二句,乃敢攙入者,寧不駭愕,寧不痛惋乎?人臣告君之辭,雖一言一字,何等審愼,何等謹嚴,而前一句則是先王所未有之事也,後一句則是人臣不敢道之語也,則豈可以其論事而有所容貸乎?重罪自速於矯誣,悖習莫掩於譸張,鞫覈未竟,酌處遽降,此群情所以愈益鼎沸者也。以若干係,豈可竄配而止乎?請茂朱府竄配罪人李穆淵更令王府設鞫得情,夬正典刑焉。兩司合啓中李穆淵事,譸張下鞫覈未竟酌處遽降八字添入,愈字下二字抹去,益字添入,豈可下二字抹去,竄配二字添入,請字下七字抹去,茂朱府竄配五字添入,李穆淵下一字抹去,更字添入。答兩司曰,不允。李穆淵事,自有斟量,勿煩。
執義金在根,掌令李秉植·申鍾益,持平金棱·趙文和等啓曰,噫嘻,痛矣,世道詿誤,義理晦塞,至於今番秋曹罪囚而極矣。渠以鄙悖之流,潛蓄凶慘之計,肆發通文,投諸賢關,遣辭陰險,引用凶悖,字字狡慝,句句閃忽,耳目難掩,手脚盡露,聞者髮豎,思之膽掉。固當卽地設鞫,不日正刑,而只令秋曹盤覈情節,略加刑訊,旋卽酌處,雖出於大聖人好生之德,豈有亂言不道自服遲晩,而罰止島配,假息覆載之間者乎?若以言出卑賤事已勘處,置而不論,其可曰闡義理而嚴懲討乎?請古今島爲奴罪人韓鼎鎭亟令王府卽爲拿來,嚴鞫得情,快正典刑。國綱解紐,世變層生,至於今番科獄而極矣。噫,彼閔達鏞,以若名門世祿之裔,有此換名盜科之變,計在逆取,不顧傷風之嫌,眼無國法,甘犯欺天之罪,擦換他封,眞贓已露,忍杖不服,情節至憯,秋査捕供,斷案已成,王府當律,關石自在,而以聖上好生之德,追肅廟已施之例,不待輸款,遽下酌處之命。揆以科體,終涉失刑,參諸王章,何由懲後?其弟述鏞同爲作奸之狀,衆招明的,可謂是兄是弟,而未及竝覈,竟歸漏網,刑政乖損,輿憤益激。請旌義縣爲奴罪人閔達鏞更令王府拿鞫得情,快正邦憲,閔述鏞,亦令該曹捉致嚴問,照律勘斷。答府曰,不允。
大司諫李宗秉,司諫李莊緖,正言閔致庠·孔獻東等啓曰,梟示罪人性世與劇逆載榮,一而二二而一也。換着軍服,潛入禁庭,粧出纏帶,暗售網打,是何等排布設施,是何等凶謀祕計也?設鞫七朔,根因窩窟,終未究覈,只施梟示之律,輿情之憤惋,固無可言,而不可以已爲梟示,不施當施之律。請梟示罪人性世亟施孥戮之典。噫嘻,痛矣,人心陷溺,世變層生,至於秋曹罪囚而極矣。渠以卑微之流,敢蓄凶悖之心,肆發通文,投諸賢關,造意閃忽,引用絶悖,字字狡慝,句句凶逆,耳目難掩,手脚盡露,聞者髮豎,見之膽掉,幸賴首善之地,至有捲堂之擧。固當卽地設鞫,不日置辟,而只令秋曹盤覈情節,略加刑訊,旋卽酌處,秋堂聯疏,實出執藝之義,而特以好生之聖念,遂付傅輕之科,世豈有亂言不道自服遲晩,而生出獄門,假息覆載之間者乎?今若諉之於言出卑賤,事已勘配而置而不論,則其可曰國有三尺乎?請古今島爲奴罪人韓鼎鎭亟令王府設鞫得情,夬正典刑。答院曰,不允。
上在昌德宮。停常參·經筵。
權用脩啓曰,明日,冬至望闕禮習儀相値,視事頉稟之意,敢啓。傳曰,知道。
又啓曰,明日召對,取稟。傳曰,停。
沈宜冕啓曰,行大司憲李魯秉在外,執義金在根,掌令李秉植·申鍾益,持平金棱·趙文和呈辭,監察茶時之意,敢啓。傳曰,知道。
南秉哲啓曰,左承旨李玄緖,左副承旨沈熙淳,今日不爲仕進,竝卽牌招,何如?傳曰,允。
權用脩啓曰,左右史不可不備,檢閱尹定善旣有只推之命,卽爲牌招入直,何如?傳曰,允。
以左承旨李玄緖,左副承旨沈熙淳牌不進罷職傳旨,傳于權用脩曰,只推。
以檢閱尹定善·徐翼輔牌不進罷職傳旨,傳于權用脩曰,只推。
傳于權用脩曰,政官牌招開政。
權用脩,以吏曹言啓曰,成均館司藝李敏衡受由,過限不上來,改差,何如?傳曰,允。
傳于權用脩曰,淮陽·寧越兩倅之代,令該曹各別擇差。
有政。吏批,判書趙鶴年進,參判洪鍾應牌招不進,參議未差,右承旨權用脩進。以洪說謨爲吏曹參議,李啓朝爲禮曹判書,金鍏爲刑曹參判,徐耆淳爲禮曹參議,金鼎集爲知春秋,朴晦壽爲內醫都提調,金得秀爲吏曹正郞,李裕膺爲兵曹正郞,金正奎爲禮曹佐郞,柳來駿爲奉常判官,李絅愚爲司僕判官,宋謙洙爲典籍,李熙民爲禮賓參奉,金秉鉉爲光陵參奉,趙得林爲忠淸監司,李宜翼爲淮陽府使,朴宗休爲寧越府使。
兵批,行判書趙冀永進,參判姜病,參議金永爵入直,參知金祖欽拿處,右副承旨沈宜冕進。以徐左輔爲知事,金鼎集·申觀浩爲都摠管,李膺緖爲副摠管,盧勉正爲僉知,李宜植·李容象·柳相夔爲宣傳官,洪建錫爲兼司僕將,李志益爲羽林將,金炳三·李履信·金羲源·康履鎭爲五衛將,金英根爲曹司衛將,金㝡和爲忠翊將,李益成·安吉默·金命龍爲景福將,金鍾禹·李琳爲慶熙將,車益文爲訓鍊判官,加設趙遠永·洪秉壽爲文兼,尹致遠爲守門將。宣傳官加設單李定九,同知單林時弘。護軍金景善·徐戴淳·尹致定·金洙根·徐英淳,副護軍李明迪·趙道淳·徐元淳·徐相敎·趙秉緯·金萬根·徐耆淳·沈能冀,副司正李承游,副司勇王斌說。
吏批,再政。以金元植爲副應敎,金鼎集爲工曹判書,徐憲淳爲同義禁,金洙根爲同春秋,文慶愛爲司藝。養賢主簿單宋謙洙,兼春秋單南大儒。
兵批,再政。以徐英淳爲副摠管。同知單李履信,僉知二單金炳三·康履鎭,兼忠淸道兵馬水軍節度使單趙得林。
權用脩,以禮曹言啓曰,冬至望闕禮習儀,以今十一月十九日前已推擇啓下,而伊日,停朝市相値,望闕禮習儀,不可不退定,故令日官李秉洪更爲推擇,則同月二十二日爲吉云,以此日退行,而原單子中改付標以入之意,敢啓。傳曰,知道。
沈宜冕,以都摠府言啓曰,今日入直內三廳,武兼·禁軍及軍兵等,當爲中日習射技放,而停朝市相値,不得設行之意,敢啓。傳曰,知道。
又以義禁府言啓曰,今此鞫獄方張之時,時囚不可混處府內,時囚罪人金祖欽·朴文·白繼洛等,姑爲保放之意,敢啓。傳曰,知道。
忠淸監司金洙根疏曰,伏以臣,猥以無似,待罪本職,居然二年于玆矣。始也膺命,褎然赴任,是豈臣謂可堪承而然?誠以感激居先,夷險向前,殫竭駑鈍,冀效塵刹之報,其奈才具不逮,觸處僨誤,盤錯昧廉利之別,黜陟蔑功實之稽,原隰之憂苦轉甚,而咨訪疎闇,簿書之虛僞相紊,而裁決顚倒,朝廷之德化,臣不能宣布,全省之接濟,臣無所講究,伈泄度日,有若姑息者然,甚非所以爲民設官,爲官擇人之意也。噫,臣之本末長短,宜莫逃於淵鑑之下。今若徒憑寵靈,久據匪據,終底莫可振刷之境,則是猶埤重負於將輸之車,添長注於已濫之觴,摧壓傾溢,可立而見,無寧干冒斧鉞,早自卸免,使後之至者,得盡矯捄之道,臣何敢棄廉忘恥,不自量力,重孤委寄之聖念也?且臣稟賦本虛,形殼徒存,痰火用事,眩暈隨作,動輒昏瞢,合眼囚頭,此皆素有之證,而近因日寒,重嬰外感,一倍增劇,奄奄牀玆,目今氣力,實難起動於時日之間。臣之一身顚沛,固不足恤,而至於事務之委積,責任之瘝曠,尤豈不大可憂懼乎?以公則才不足以猷爲也,以私則病不可以策勵也,臣之去就,於是乎大決矣,玆不得不悉暴衷私,仰瀆崇嚴。伏乞聖慈,天地於臣,父母於臣,亟許鐫斥,俾全微諒,仍治臣不職之罪,以肅朝綱,千萬幸甚,臣無任云云。答曰,省疏具悉,所請依施。
上在昌德宮。停常參·經筵。
李玄緖啓曰,明日常參·經筵,取稟。傳曰,停。
沈宜冕啓曰,行大司憲李魯秉在外,執義金在根,掌令李秉植·申鍾益,持平金棱·趙文和呈辭,監察茶時之意,敢啓。傳曰,知道。
李玄緖啓曰,左副承旨沈熙淳,今日不爲仕進,卽爲牌招,何如?傳曰,允。
又啓曰,假注書李承游身病猝重,勢難察任,今姑改差,何如?傳曰,允。
李承游改差,代以鄭健朝爲假注書。
以左副承旨沈熙淳牌不進罷職傳旨,傳于李玄緖曰,只推。
傳于沈宜冕曰,推鞫爲之。
沈宜冕啓曰,臣宜冕,今日推鞫進去下直之意,敢啓。傳曰,知道。
李玄緖,以弘文館言啓曰,下番修撰臣朴永輔以問事郞廳,今日推鞫時,晝仕出去之意,敢啓。傳曰,知道。
趙然昌,以義禁府鞫廳大臣意啓曰,新除授同義禁徐憲淳未肅拜,令政院牌招,同參鞫坐,何如?傳曰,允。
又以義禁府言啓曰,今此推鞫時,本府都事當爲備員,而都事趙然牧奉命在外,令該曹口傳相換,以爲備員擧行之地,何如?傳曰,允。
吏曹口傳政事,禁府都事趙然牧,軍器主簿尹錫萬相換。
趙然昌,以兵曹言啓曰,昨日政,兼司僕將首望洪建錫身故,副望尹惠鎭方在草土,臣之矇然擬入,不勝惶恐。原望筒勿施,何如?傳曰,允。
義禁府啓目,兵曹參知金祖欽原情云云。傳旨內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付啓依允。又啓目,兵曹佐郞朴文,金虎門守門將白繼洛等原情云云。傳旨內辭緣,泛稱遲晩,朴文段所當請刑是白乎矣,曾經侍從,勿爲請刑,載在大典通編,議處,白繼洛段,刑推得情,何如?判付啓依允爲旀,白繼洛段,除刑推議處爲良如敎。
趙然昌,以義禁府言啓曰,保放罪人金祖欽·朴文·白繼洛等還囚捧供以入,而竝仍爲保放之意,敢啓。傳曰,知道。
罪人李承憲更推後,刑問一次,訊杖第七度停刑,
傳于趙然昌曰,推鞫姑罷。
上在昌德宮。停常參·經筵。
藥房都提調朴晦壽,副提調南秉哲啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣,卿等不必入侍矣。大王大妃殿·王大妃殿·中宮殿,口傳問安。答曰,知道。
李玄緖啓曰,明日常參·經筵,取稟。傳曰,停。
南秉哲啓曰,右承旨權用脩,左副承旨沈熙淳,今日不爲仕進,竝卽牌招,何如?傳曰,允。
沈宜冕啓曰,備邊司郞廳來言,今日賓廳日次,而領議政·右議政未差,左議政金道喜有身病,不得來會云矣,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
李玄緖啓曰,禮曹判書李啓朝除拜後,過三日不爲出肅,依定式推考警責,仍卽牌招察任,何如?傳曰,允。
又啓曰,三品官之毋得過三日循例請牌,曾有定式矣,吏曹參議洪說謨除拜後,過三日不爲出肅,事體所在,誠極未安。從重推考,仍卽牌招察任,何如?傳曰,允。
以右承旨權用脩,左副承旨沈熙淳牌不進罷職傳旨,傳于趙然昌曰,只推。
以吏曹參議洪說謨牌不進罷職傳旨,傳于趙然昌曰,只推。
李玄緖,以內醫院都提調意啓曰,提調金學性今日問安,不爲仕進,卽爲牌招,何如?傳曰,允。
又以弘文館言啓曰,新除授副應敎金元植時在京畿楊根地,經筵入番事緊,請斯速乘馹上來事,下諭。傳曰,許遞。
又以宗簿寺提調意啓曰,璿源譜略進上一件,印出粧䌙,而內出十九件,亦爲改張矣,進上日字,令日官推擇,則今月二十二日巽時爲吉云。以此日時,本寺堂上·郞廳·校正官具儀仗鼓吹,陪進仁政殿,與承旨請承傳色奉入,而奉謨堂奉安國朝御牒·八高祖圖·王妃世譜改張書本及璿源譜略改張印本,一體陪進,自內閣依例稟旨擧行,五處璿源閣奉安件,自本寺次第擧行,頒賜件亦爲收聚,改張還給之意,敢啓。傳曰,知道。
沈宜冕,以兵曹言啓曰,加設宣傳官具奭祖,加設部將趙存天,旣已登科唱第矣。所帶之職,係是南行,竝依例減下,何如?傳曰,允。
又以刑曹言啓曰,摠衛營文移內,卽者下敎內,本營庫直金潤琦嚴刑三次,絶島定配亦敎是置,奉審擧行云矣。罪人金潤琦爲先嚴刑一次,全羅道康津縣薪智島,絶島定配所,而待拷訊限滿,加刑準三次,押送配所之意,敢啓。傳曰,知道。
大司諫李宗秉,執義金在根,司諫李莊緖,掌令李秉植·申鍾益,持平金棱·趙文和,副校理李維謙,正言閔致庠·孔獻東,修撰朴永輔等啓曰,請書九亟施追奪官爵之典。措辭見上答三司曰,不允。大司諫李宗秉,執義金在根,司諫李莊緖,掌令李秉植·申鍾益,持平金棱·趙文和,正言閔致庠·孔獻東等啓曰,請物故罪人國榮亟施孥籍之典。措辭見上請物故罪人裕亟施孥戮之典。措辭見上請逆賊漢祿亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采竝施适·雲之例。措辭見上請逆賊友文·光友加施孥戮之典,措辭見上致後·延壽竝施孥籍之典。措辭見上請物故罪人肇源諸子亟施散配之典。措辭見上請正法罪人宜學諸子亟施散配之典。措辭見上請楸子島荐棘罪人鶴秀亟令王府設鞫得情,快正典刑。措辭見上請追奪罪人魯敬亟施孥戮之典焉。措辭見上請物故罪人陽淳亟施孥戮之典。措辭見上請大靜縣圍籬安置罪人正喜亟令王府更爲設鞫,夬正典刑。措辭見上請古今島安置罪人紀淵亟令王府設鞫得情,快正典刑。措辭見上請謀反大逆不道知情不告罪人醇壽亟施孥戮之典。措辭見上二十三字刀削請島配罪人李鍾協·徐永淳·孟鶴述,遠配罪人李準·李晉錫·尹永植·洪稷周·鄭基元等更令王府嚴鞫得情,明正典刑。措辭見上請梟首罪人澤,捕廳勘斷罪人金·河兩女竝亟施大逆之律。措辭見上請巨濟府加棘圍籬島置罪人秉鉉亟令王府設鞫得情,夬正典刑焉。措辭見上請茂朱府竄配罪人李穆淵更令王府設鞫得情,夬正典刑焉。措辭見上答兩司曰,不允。李穆淵事,已有前批,勿煩。執義金在根,掌令李秉植·申鍾益,持平金棱·趙文和等啓曰,請古今島爲奴罪人韓鼎鎭亟令王府卽爲拿來,嚴鞫得情,夬正典刑。措辭見上請旌義縣爲奴罪人閔達鏞更令王府拿鞫得情,快正邦憲,閔述鏞亦令該曹捉致,嚴問勘斷。措辭見上答府曰,不允。大司諫李宗秉,司諫李莊緖,正言閔致庠·孔獻東等啓曰,請梟示罪人性世亟施孥戮之典。措辭見上請古今島爲奴罪人韓鼎鎭亟令王府設鞫得情,快正典刑。措辭見上答院曰,不允。
上在昌德宮。停常參·經筵。
沈宜冕,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
李玄緖啓曰,明日,冬至望闕禮習儀相値,視事頉稟之意,敢啓。傳曰,知道。
又啓曰,明日召對,取稟。傳曰,停。
沈宜冕啓曰,來二十五日,朝參日次矣,敢稟。傳曰,停。
李玄緖啓曰,右承旨權用脩,今日不爲仕進,卽爲牌招,何如?傳曰,允。
沈宜冕啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
李玄緖啓曰,假注書任應準身病猝重,勢難察任,今姑改差,何如?傳曰,允。
任應準改差,代以李崙夏爲假注書。
禮曹,來十二月初六日孝裕獻聖王大妃殿誕日陳賀時應行節目,參考前例磨鍊爲白去乎,依此擧行,何如?判付啓,旣承慈敎權停爲良如敎。
以右承旨權用脩牌不進罷職傳旨,傳于趙然昌曰,只推。
李玄緖,以奎章閣言啓曰,璿源譜略改張件,明日自宗簿寺陪來,而內上件,今番則自本寺修正,直爲內入云,奉謨堂·宙合樓所奉件,則臣等進詣改張之意,敢啓。傳曰,知道。
又以禮曹言啓曰,各陵園墓所今秋植木播橡依定式擧行後,植木株數,播橡斗數,區別報來,故別單書入之意,敢啓。傳曰,知道。
沈宜冕,以兵曹言啓曰,每都政新資五窠,例爲差出,而今番則準履歷軍器副正,亦當陞資矣。營將·中軍·虞候姑無準二十朔者,雖未滿朔數,依例推移內遷,何如?傳曰,允。
又以義禁府言啓曰,保放罪人金祖欽·朴文·白繼洛等還囚議處以入,而竝仍爲保放之意,敢啓。傳曰,知道。
義禁府啓目粘連,向前金祖欽亦,禁門本自深嚴,外人有此闌入,旣在專管之地,亦有不飭之失,以此照律,何如?判付啓依允。又啓目粘連,向前朴文·白繼洛等亦,朴文段,闕門禁飭,本自至嚴,外人闌入,未能糾察。揆以法意,有難參恕,以此照律爲白乎旀,白繼洛段,守閽自是其責,禁雜亦宜至嚴是白去乙,任其外人之闌入,有違職思之其居,以此照律,何如?判付啓依允。
大司諫李宗秉,執義金在根,司諫李莊緖,掌令李秉植·申鍾益,持平金棱·趙文和,副校理李承輔,正言閔致庠·孔獻東,修撰宋廷和等啓曰,請書九亟施追奪官爵之典。措辭見上答三司曰,不允。大司諫李宗秉,執義金在根,司諫李莊緖,掌令李秉植·申鍾益,持平金棱·趙文和,正言閔致庠·孔獻東等啓曰,請物故罪人國榮亟施孥籍之典。措辭見上請物故罪人裕亟施孥戮之典。措辭見上請逆賊漢祿亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采竝施适·雲之例。措辭見上請逆賊友文·光友加施孥戮之典,致後·延壽竝施孥籍之典。措辭見上請物故罪人肇源諸子亟施散配之典。措辭見上請正法罪人宜學諸子亟施散配之典。措辭見上請楸子島荐棘罪人鶴秀亟令王府設鞫得情,快正典刑。措辭見上請追奪罪人魯敬亟施孥戮之典焉。措辭見上請物故罪人陽淳亟施孥戮之典。措辭見上請大靜縣圍籬安置罪人正喜亟令王府更爲設鞫,夬正典刑。措辭見上請古今島安置罪人紀淵亟令王府設鞫得情,快正典刑。措辭見上請謀反大逆不道知情不告罪人醇壽亟施孥戮之典。措辭見上二十一字刀削請島配罪人李鍾協·徐永淳·孟鶴述,遠配罪人李準·李晉錫·尹永植·洪稷周·鄭基元等更令王府嚴鞫得情,明正典刑。措辭見上請梟首罪人澤,捕廳勘斷罪人金·河兩女竝亟施大逆之律。措辭見上請巨濟府加棘圍籬島置罪人秉鉉亟令王府設鞫得情,夬正典刑焉。措辭見上請茂朱府竄配罪人李穆淵更令王府設鞫得情,夬正典刑焉。措辭見上答兩司曰,不允。李穆淵事,已有前批,勿煩。執義金在根,掌令李秉植·申鍾益,持平金棱·趙文和等啓曰,請古今島爲奴罪人韓鼎鎭亟令王府卽爲拿來,嚴鞫得情,夬正典刑。措辭見上請旌義縣爲奴罪人閔達鏞更令王府拿鞫得情,快正邦憲,閔述鏞亦令該曹捉致嚴問,照律勘斷。措辭見上答府曰,不允。大司諫李宗秉,司諫李莊緖,正言閔致庠·孔獻東等啓曰,請梟示罪人性世亟施孥戮之典。措辭見上請古今島爲奴罪人韓鼎鎭亟令王府設鞫得情,快正典刑。措辭見上。
忠淸監司趙得林疏曰,伏以臣,庸闇無肖之一凡品耳,遭値聖明,過蒙拔擢,跡其歇歷,罔非踰濫,考諸試效,一無稱塞,每自循省,若隕淵谷,不意今者,伏奉除旨,以臣爲忠淸道觀察使者,臣榮溢感極,繼之憂懼,誠以驟躐無漸,委寄偏重,揆度公私,兩不得其當也。臣亦嘗官字牧矣,此爲一小府,而其不能幹當,竟至僨誤,況玆全省之重,萬萬非一府比哉?顧臣才猷,未有所進,而昔之失於小且易者,今欲收於大而難,則其勢誠末由也。矧玆湖西,隆寄也,密邇畿甸,則河隴之重藩蔽也,綰轂兩南,則宛陳之大都會也,絲麻金穀,貢賦之江淮,詩禮絃誦,士夫之伊洛,於是乎隱然爲國家之所倚恃,而諸省莫與京焉。近年以來,詐僞滋興,蠧害多端,倉庾枵而斂散無節,田界紊而賦徭不均,可謂東南之力盡矣,今乃爲是地擇是任,政宜量功簡能,聽聲察實,當世咸推雅重,一路素憚威望者,擧以畀之,而遽然授之於如臣空疎已試蔑效者,不少留難,不謂聖朝愼簡之政,獨於臣而謬玷乃爾也。苟使臣强其冒赴,則卽不過坐擁牙纛之榮,優遊裘帶之樂,徒費厚俸,自適嘯咏而已,於身雖便,在國何補?自念承宣懷保,有足以對揚休命,則以平昔願忠之心,不思所以殫竭膺命,而何苦費辭飾讓,若規避爲哉?此不得不悉陳衷懇,冒瀆崇嚴。伏乞聖慈,俯賜鑑察,亟命鐫改臣新授職名,以重藩寄,以全微諒,千萬幸甚。臣無任云云。答曰,省疏具悉。卿其勿辭往欽哉。
上在昌德宮。停常參·經筵。
沈熙淳啓曰,明日常參·經筵,取稟。傳曰,停。
南秉哲啓曰,左承旨李玄緖,今日不爲仕進,卽爲牌招,何如?傳曰,允。
沈宜冕啓曰,今日,冬至望闕禮習儀,憲府則監察代行矣,雖無諫院,仍爲行禮之意,敢啓。傳曰,知道。
又啓曰,臣宜冕,今日冬至望闕禮習儀進去,下直之意,敢啓。傳曰,知道。
傳于趙然昌曰,李承憲之絶悖之言,網打之計,卽此已可丕蔽,至若而鞫而訊,情節之終不直招,尤極狡惡。固當到底窮覈,明正典憲,而張大之擧,不欲拖至多日,姑從寬大之典,特貸一縷,鞫廳罪人李承憲,旌義縣減死圍籬安置。
傳于趙然昌曰,推鞫撤罷。
都承旨南秉哲,右承旨權用脩,左副承旨沈熙淳,同副承旨趙然昌等啓曰,伏以臣等,卽伏見傳敎下者,有鞫廳罪人李承憲旌義縣圍籬安置之命,臣等相顧愕眙,竊不勝憂歎之至。噫,此罪人負犯至重,情節至凶,王章未伸,輿憤久切,何幸乾斷廓揮,鞫訊方張,憯慝之兩案,庶乎盡露,王法之三尺,可以夬伸,處分遽下,罪止減死。臣等竊惟念,以若關係,以若罪名,終貸一縷,使之偃息於覆載之間者,古今天下,未之聞也,臣等職忝出納,奉承無路,玆敢相率聯籲。伏乞聖明,亟許反汗,更加嚴鞫,夬正典刑,以洩神人之憤焉。惶恐敢啓。答曰,處分,寔出於納汚之義,卽爲頒布。
左副承旨沈熙淳,同副承旨趙然昌等啓曰,臣等以李承憲圍籬安置事,敢效徼還之義,冀蒙反汗之音,及伏奉批旨下者,若曰,處分,寔出於納汚之義,卽爲頒布,臣等聚首憂慨,繼不勝抑鬱之至。噫,彼承憲窮凶絶悖之狀,已盡掀露於帳前親訊之下,則固不待臣等之言,而殿下亦已洞燭無餘矣。今以張大之擧,特從寬大之典,大聖人好生之德,雖切欽仰,擧國人憤惋之忱,轉益沸鬱,成命之下,擧行末由,玆敢不避煩瀆,疾聲更籲。伏乞亟加三思,收還成命焉。惶恐敢啓。答曰,已有前批,勿復煩瀆,卽爲速頒布。
以左承旨李玄緖牌不進罷職傳旨,傳于沈熙淳曰,只推。
沈熙淳,以奎章閣言啓曰,臣等進詣奉謨堂所奉璿源譜略,宙合樓所奉璿源譜略,竝改張後還爲奉安之意,敢啓。傳曰,知道。
又以禮曹言啓曰,卽接竹山幼學鄭籙所志,則以爲,族姪奎河嫡妾俱無子,以其同姓二十二寸兄仁河第四子淵植,欲爲繼後,兩家諸族,相議完定,而生養父母俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長鄭籙所訴旣如此,依定式鄭仁河第四子淵植,立爲鄭奎河之後,何如?傳曰,允。
又以兵曹言啓曰,僉知中樞府事盧勉正,五衛將李履信·金炳三·金羲源·康履鎭,景福宮衛將李益成·安吉默,慶熙宮衛將金鍾禹·李琳,俱以病難供職,呈狀乞遞,竝改差,何如?傳曰,允。
義禁府照目粘連,兵曹參知金祖欽矣本府議啓內,禁門本自深嚴,外人有此闌入,旣在專管之地,亦有不飭之失,以此照律,罪笞四十收贖,附過還職,私罪,奉敎依允。又照目粘連,兵曹佐郞朴文,金虎門守門將白繼洛等矣本府議啓內,朴文段,闕門禁飭,本自至嚴,外人闌入,未能糾察。揆以法意,有難參恕,以此照律爲白乎旀,白繼洛段,守閽自是其責,禁雜亦宜至嚴是白去乙,任其外人之闌入,有違職思之其居,以此照律罪,朴文段,以不應爲律,笞四十收贖,附過還職,白繼洛段,以違令律,笞五十收贖,解見任別敍,竝只私罪,奉敎依允。
又以義禁府言啓曰,保放罪人金祖欽·朴文·白繼洛等還囚照律以入之意,敢啓。傳曰,知道。
大司諫李宗秉,執義金在根,司諫李莊緖,掌令李秉植·申鍾益,持平金棱·趙文和,副校理李承輔,正言閔致庠·孔獻東,修撰宋廷和等啓曰,請書九亟施追奪官爵之典。措辭見上答三司曰,不允。大司諫李宗秉,執義金在根,司諫李莊緖,掌令李秉植,持平金棱·趙文和,正言閔致庠·孔獻東等啓曰,請物故罪人國榮亟施孥籍之典。措辭見上請物故罪人裕亟施孥戮之典。措辭見上請逆賊漢祿亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采竝依适·雲之例。措辭見上請逆賊友文·光友加施孥戮之典,致後·延壽竝施孥籍之典。措辭見上請物故罪人肇源諸子亟施散配之典。措辭見上請正法罪人宜學諸子亟施散配之典。措辭見上請楸子島荐棘罪人鶴秀亟令王府設鞫得情,快正典刑。措辭見上請追奪罪人魯敬亟施孥戮之典焉。措辭見上請物故罪人陽淳亟施孥戮之典。措辭見上請大靜縣圍籬安置罪人正喜亟令王府更爲設鞫,夬正典刑。措辭見上請古今島安置罪人紀淵亟令王府設鞫得情,快正典刑。措辭見上請謀反大逆不道知情不告罪人醇壽亟施孥戮之典。措辭見上二十一字刀削請島配罪人李鍾協·徐永淳·孟鶴述,遠配罪人李準·李晉錫·尹永植·洪稷周·鄭基元等更令王府嚴鞫得情,明正典刑。措辭見上請梟首罪人澤,捕廳勘斷罪人金·河兩女竝亟施大逆之律。措辭見上請巨濟府加棘圍籬島置罪人秉鉉亟令王府設鞫得情,夬正典刑焉。措辭見上請茂朱府竄配罪人李穆淵更令王府設鞫得情,夬正典刑焉。措辭見上答兩司曰,不允。李穆淵事,已有前批,勿煩。執義金在根,掌令李秉植·申鍾益,持平金棱·趙文和等啓曰,請古今島爲奴罪人韓鼎鎭亟令王府卽爲拿來,嚴鞫得情,夬正典刑。措辭見上請旌義縣爲奴罪人閔達鏞更令王府拿鞫得情,快正邦憲,閔述鏞亦令該曹捉致嚴問,照律勘斷。措辭見上答府曰,不允。大司諫李宗秉,司諫李莊緖,正言閔致庠·孔獻東等啓曰,請梟示罪人性世亟施孥戮之典。措辭見上請古今島爲奴罪人韓鼎鎭亟令王府設鞫得情,快正典刑。措辭見上答院曰,不允。
副校理李承輔,修撰宋廷和等聯名箚曰,伏以臣等,卽伏見院議批旨下者,始知有鞫廳罪人李承憲旌義縣減死圍籬安置之命矣,臣等相顧愕眙,竊不勝憂歎之至。噫,此罪人以若負犯之至重,情節之至凶,邦憲尙爾未正,輿憤久而益切,何幸廓揮乾斷,鞫訊方張,絶悖之兩案,庶盡掀露,莫嚴之三尺,可以夬伸,今此酌處之命,遽下於盤覈未竟之前,大聖人包容寬大之盛德,臣等非不仰認,而王章不可屈也,公議不可咈也。第彼凶悖之言,網打之計,卽前古所無之變怪也,思之膽掉,言之髮豎,關係顧何如,罪犯顧何如,而使渠一縷容貸,假息於覆載之間,則其可曰國有常憲乎?臣等職忝論思,憂憤所激,按抑不得,玆敢相率仰籲。伏乞聖明,淵然深思,亟寢成命,更加嚴鞫,夬正典刑,以洩神人之憤焉。取進止。答曰,省箚具悉。無怪爾等之如是,而今此處分,特出寬大之典,勿煩。
大司諫李宗秉,執義金在根,司諫李莊緖,掌令李秉植·申鍾益,持平金棱·趙文和,正言閔致庠·孔獻東等聯名箚曰,伏以臣等,卽伏見院議批旨下者,始知有鞫廳罪人李承憲旌義縣圍籬安置之命,臣等相顧愕然,繼不勝憂歎之至。噫,此罪人負犯與情節,至重而至凶,決不可假息於覆載之間,而王章未及夬伸,輿憤愈久益切,迺者乾斷廓揮,鞫訊方張,兩案之罪,庶幾乎畢露,三尺之律,可得以夬正,盤覈未竟,酌處遽降,特惟好生之德,施以減死之典,大聖人包荒納汚之盛意,固欽仰萬萬,而以若關係,以若罪犯,尙貸一縷,則其可曰國有典章乎?臣等衷情倍激,按抑不得,玆敢相率仰籲。伏乞聖明,亟寢成命,更加嚴鞫,明正典刑,以洩輿情之沸鬱之焉。取進止。答曰,省箚具悉。渠之負犯,豈有不知?張大之擧,不欲拖至多日,有此處分,勿煩。
上在昌德宮。停常參·經筵。
沈熙淳啓曰,明日常參·經筵,取稟。傳曰,停。
沈宜冕啓曰,合辭方張之時,兩司無詣臺之員,事甚未安。除在外外,呈告人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,行大司憲李魯秉在外,執義金在根,掌令李秉植·申鍾益,持平金棱·趙文和陳箚,監察茶時之意,敢啓。傳曰,知道。
沈熙淳,以吏曹言啓曰,今此冬至祭祭官,當爲磨鍊,而除老病·公頉,實無推移排比之路,依近例刑官·司饔院官員及年六十以上人,通瀜塡差以入,而其中時無職名人,令該曹口傳付軍職,何如?傳曰,允。
又以弘文館言啓曰,下番修撰臣朴永輔以訓鍊都監從事官,今日本營軍布捧上時,晝仕出去之意,敢啓。傳曰,知道。
沈宜冕,以兵曹言啓曰,今月二十六日一兼禁軍番次矣,該番將有闕之代,依承傳口傳擬入之意,敢啓。傳曰,知道。
兵曹口傳政事,以趙存恒爲兼司僕將。
沈宜冕,以都摠府言啓曰,副摠管趙元植以訓鍊都監中軍,本營諸將官射會監試事,南別營晝仕出去之意,敢啓。傳曰,知道。
又以御營廳言啓曰,本廳把摠張大汲,哨官金時鳴·李敏初身爲領軍將領,不善擧行,竝汰去之意,敢啓。傳曰,知道。
又以義禁府言啓曰,罪人李承憲旌義縣減死圍籬安置事,承傳啓下矣,今方疏籲,不得擧行之意,敢啓。傳曰,旣有處分,卽爲擧行。
又以義禁府言啓曰,鞫廳罪人李承憲旌義縣減死圍籬安置事,承傳啓下矣。李承憲解枷杻移囚西間後,全羅道濟州牧旌義縣,減死圍籬安置,而以承傳內辭意,具罪目依例發遣府都事,押送配所,何如?傳曰,允。
領府事趙寅永,判府事權敦仁,左議政金道喜,判府事朴晦壽箚曰,伏以臣等,伏見罪人李承憲酌處之命,相顧愕眙,有不勝憂惋之至。第其二字絶悖之言,是豈人臣萌心發口者,而肆然涉筆,至登章奏,論其罪犯,已不可容貸,至若朝紳網打之計,猶屬細故,此非如渠卑微之類所可獨辦,則今玆拿鞫之擧,庶可以掀露根窩,快施典章,而乃其梟腸難化,悍毒成性,忍杖抵賴,終不輸情,臣等方以獄情之已老,鉤覈之尙緩,正切憤鬱,鞫案未竟,處分遽降,卽是自島移島而止耳。玆雖出於大聖人好生之德,三尺有在,豈非失刑之大者乎?見今三司交章論執,尤可見公議之莫遏,玆敢聯陳箚籲。伏乞聖明,更加三思,亟寢成命,俾鞫情究而刑政允焉。取進止。答曰,省箚具悉卿等之懇。此罪人之負犯,豈有一分可貸者而然也?張大之擧,不欲拖至多日,今玆酌處,特出於寬大之典,卿等其諒之。仍傳于沈熙淳曰,此批答,遣史官傳諭。
判義禁趙冀永,知義禁李應植,同義〈禁〉徐憲淳·姜等疏曰,伏以臣等,卽伏見傳旨下者,有鞫廳罪人李承憲旌義縣圍籬安置之命,臣等相顧愕眙,實不勝憂歎之至。噫,此罪人之負犯也,情節也,窮凶叵測,絶悖且憯,尙今假息,輿憤愈切,何幸鞫訊有命,奸狀盡露,而忍杖抵賴,終不直招,王章不得夬伸,獄案未盡究竟,處分遽降,特施減死。第伏念,鞫體甚嚴,關石至重,則以若兩案之凶慝,有此一縷之寬貸者,豈可曰國有三尺乎?臣等職忝按法,義在執藝,成命之下,末由擧行,玆敢相率聯籲。伏乞聖明,淵然深思,亟垂反汗之音,更加鞫覈,夬正典刑焉。臣等無任云云。答曰,省疏具悉。已諭於諸批,卽爲擧行。
校理趙龜植·朴商壽,副校理李維謙·李承輔,修撰朴永輔·宋廷和,副修撰兪錫煥等聯名箚曰,伏以昨於鞫廳罪人李承憲旌義縣圍籬安置處分之下,喉院·三司相繼聯籲,而尙未蒙允兪之音,臣等益不勝抑菀憂歎之至。噫,彼承憲絶悖之罪案,幾盡掀露於帳殿臨訊之下,至憯之情節,庶將打破於王府鞫覈之時,則不待臣等之言,而以殿下日月之明,亦已洞燭無餘矣。固宜到底窮覈,明正典刑,而今以不欲張大之盛念,特施惟輕之寬典,大聖人淵藪之量,好生之德,臣等固欽仰萬萬,而邦憲不可以或撓,輿情不可以終遏,是豈可曲加容貸,遽爾酌處者哉?臣等非不知瀆撓之爲懼,而達宵徊徨,衷情轉激,玆敢相率仰籲。伏乞聖明,亟寢成命,更加嚴覈,以洩神人之憤焉。取進止。答曰,省箚具悉。已諭於前批,勿煩。
應敎洪淳穆,修撰金輔鉉等疏曰,伏以李承憲負犯之至重,悉著於前後臺章,莫逃於咫尺臨訊,而第其兩案憯慝,已犯罔赦之辜,一辭頑抵,尙屬未服之科,見今推覈旣久,絶悖之造意,叵測之設計,庶盡於破綻,其所究意,不日可期,而案詰屢加於拷刑,情節尤極於隱奰,暋不知畏,自速威辟。噫,彼賦性之忍毒,游辭之閃忽,厥有所掩之不得,而王章轉遲夬伸,公憤去益齊鬱,迺者處分遽下,有旌義縣圍籬安置之命,臣等相顧愕眙,竊不勝萬萬憂歎之至。惟刑欽恤,特用減死,雖出於大聖人好生之德,以渠難貰之罪戾,有此莫重之關係,而尙假一縷,竟屈三尺,則國之常憲,將安所施乎?臣等職忝論思,不容緩聲,玆敢短章聯籲。伏願聖明,廓揮乾斷,亟賜反汗,申嚴鞫體,夬正典刑,以洩神人之憤焉。臣無任云云。答曰,省疏具悉。已諭於諸批矣。
大司諫李宗秉,執義金在根,司諫李莊緖,掌令李秉植·申鍾益,持平金棱·趙文和,正言閔致庠·孔獻東等聯〈名〉箚曰,伏以莫嚴者三尺,人主有所不奪,莫遏者輿情,國人皆曰可殺,今此鞫廳罪人李承憲之事,是已。蓋其絶悖之言,網打之計,卽渠無將之罪,不敬之案,爲人臣而有此負犯,豈可得免於誅殛,使之假息於覆載哉?向夜親訊,已燭狡惡之情節,連日推覈,庶究憯慝之眞贓,遽下處分,特貸一縷,至若曰,固當到底窮覈,明正典憲,而張大之擧,不欲拖至多日,此雖出於大聖人好生之德,而渠之罪犯,旣關罔赦,則安得不到底窮覈,亦安得不明正典憲,而豈可以拖至多日,遽爾酌處,有所假貸乎?刑政之失,莫此爲大。昨陳聯箚,粗效沫飮之義,而及奉聖批,終靳反汗之音,憂憤轉激,按住不得,不避屢瀆,復申前籲。伏乞聖明,念王章之莫重,軫輿憤之難遏,更令嚴鞫,夬正典刑焉。取進止。答曰,省箚具悉。已諭於前批,勿煩。
判義禁趙冀永,知義禁李應植,同義禁徐憲淳·姜等疏曰,伏以臣等,以李承憲圍籬安置事,聯陳執藝之義,冀垂反汗之音,辭拙意薄,誠未孚格,伏奉批旨,不賜允從,乃以卽爲擧行爲敎,臣等伏讀未半,尤不勝愕然失圖,繼之以慙歎也。噫,彼承憲窮凶絶悖之情,至憯且慝之狀,卽覈載之所不容,神人之所共憤也,鞫覈未盡,究竟情節,一直抵賴,則罪惡,何如,關係,何如,而乃殿下特貸一縷,督令擧行。第伏念,有國之所重者,典憲也,王章之所守者,格例也,酌處之成命,雖下,臣府之不敢擧行者,誠以典憲莫嚴,格例卽然故也。衷情轉激,按抑不得,不避瀆撓之爲懼,玆敢相率申籲。伏乞聖明,淵然深思,廓揮乾斷,亟從衆論之更鞫,以爲典章之快伸焉。臣無任云云。答曰,省疏具悉。金吾異於三司,何如是煩瀆?卽速擧行。
上在昌德宮。停常參·經筵。
沈宜冕,以都摠府言啓曰,今日入直內三廳,武兼·禁軍及軍兵等,中日習射技放,請出標信。傳曰,知道。
沈熙淳啓曰,明日常參·經筵,取稟。傳曰,停。
沈宜冕啓曰,禁衛營將官來言,今日,本營軍兵日次私習云矣,敢啓。傳曰,知道。
又啓曰,御營廳將官來言,今日,本廳軍兵日次私習云矣,敢啓。傳曰,知道。
沈熙淳,以奉常寺都提調·提調意啓曰,各陵冬至祭享所用藥果煎造後,進上看品藥果二十立,依定式封進之意,敢啓。傳曰,知道。
大司諫李宗秉,執義金在根,司諫李莊緖,掌令李秉植·申鍾益,持平金棱·趙文和,校理朴商壽·趙龜植,副校理李承輔·李維謙,正言閔致庠·孔獻東,修撰宋廷和,副修撰兪錫煥等啓曰,臣等以旌義縣減死圍籬安置罪人李承憲更加嚴覈事,一箚再箚,尙未蒙允兪之音,公憤轉激,實有所按抑不得者矣。蓋其二字絶悖之言,乃敢萌心而發口,朝紳網打之計,必欲售奸而逞慝,是可忍也,孰不可忍也?邦憲未正,輿情久沸,迺鞫訊方張,兩案庶可掀露,酌處遽降,一縷特使假貸,以若負犯之至重,關係之至憯,不過自島而移島,則豈可曰國有常憲乎?大論莫遏,群情愈激,玆敢相率陳籲。伏乞廓揮乾斷,更令王府嚴鞫得情,夬正典刑焉。答曰,處分自有勘量,勿煩。
大司諫李宗秉,執義金在根,司諫李莊緖,掌令李秉植·申鍾益,持平金棱·趙文和,校理朴商壽·趙龜植,副校理李承輔·李維謙,正言閔致庠·孔獻東,修撰宋廷和,副修撰兪錫煥等啓曰,臣等以旌義縣減死圍籬安置罪人李承憲事,聯陳更鞫之情,尙靳轉圜之音,衷情倍激,誠不勝愕眙失圖。噫,彼承憲兩案之罪,覆載之所難容,神人之所共憤也,梟腸難化,狠毒成性,以鞫以訊,一直抵賴者,尤極狡惡,以若負犯,尙此假貸,古今天下,寧有是哉?臣等之所仰請者,卽擧國公共之論也,玆敢相率申籲。伏願聖明,更加三思,亟允臣等之請,夬正典刑焉。答曰,已有前批,勿煩。
大司諫李宗秉,執義金在根,司諫李莊緖,掌令李秉植·申鍾益,持平金棱·趙文和,校理朴商壽·趙龜植,副校理李承輔·李維謙,正言閔致庠·孔獻東,修撰宋廷和,副修撰兪錫煥等啓曰,臣等合辭陳請,屢瀆崇嚴,連伏承勿煩之批,忱誠之淺薄,雖甚愧悚,忠憤之沸激,尤難按住。噫,彼負犯之至重,有萬戮猶輕之案,無一分可貸之端,臣等旣盡臚列之矣,殿下亦嘗洞燭之矣。何爲而不賜允兪之音乎?公議大可見,輿憤不可遏。請旌義縣減死圍籬安置罪人李承憲,更令嚴鞫以洩神人之憤焉。答曰,勿煩。
上在昌德宮。停常參·經筵。
藥房都提調朴晦壽,副提調南秉哲啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣,卿等不必入侍矣。大王大妃殿·王大妃殿·中宮殿口傳問安。答曰,知道。
李玄緖啓曰,明日毓祥宮冬享祭,再明日冬至問安相値,視事頉稟之意,敢啓。傳曰,知道。
又啓曰,明日召對,取稟。傳曰,停。
沈宜冕啓曰,備邊司郞廳來言,今日賓廳日次,而領議政·右議政未差,左議政金道喜有身病,不得來會云矣,敢啓。傳曰,知道。
傳于趙然昌曰,發遣吏郞,諸執事淸齋與否,摘奸以來。
大司諫李宗秉,執義金在根,司諫李莊緖,掌令李秉植·申鍾益,持平金棱·趙文和,校理朴商壽·趙龜植,正言閔致庠·孔獻東,修撰宋廷和,副修撰兪錫煥等啓曰,臣等昨以旌義縣減死圍籬安置罪人李承憲事,一啓再啓,至于三矣。此豈可已而不已者乎?兩案自在,三尺尙屈,罪犯之重,不容假貸,刑政之失,諒非細故,輿憤久鬱,去益鼎沸,天聽愈邈,未蒙乾斷。臣等非不知屢瀆之爲懼,而其在沬飮之義,不得疾聲呼籲者也。伏乞聖明,亟賜允從,更令王府嚴鞫得情,夬正典刑焉。答曰,勿煩。
大司諫李宗秉,執義金在根,司諫李莊緖,掌令李秉植·申鍾益,持平金棱·趙文和,校理朴商壽·趙龜植,正言閔致庠·孔獻東,修撰宋廷和,副修撰兪錫煥等啓曰,伏以,刑政者有國之大經,懲討者擧世之公議。罪至難容,雖以人主之尊,不得捨大經而曲貸,義在必討,其於人臣之分,惟當循公議而力爭。噫,此罪人之負犯也干係也,顧何如,而連日陳請,未蒙兪音。臣等抑鬱憂歎,尤無以自措矣。殿下獨不念典憲之重,隄防之嚴,而若是其靳持乎?此臣等所以不避瀆擾,不得請則不止者也。請罪人李承憲亟收旌義縣減死圍籬安置之命,更令王府嚴加鞫覈,夬正〈典〉刑焉。答曰,勿煩。
李玄緖,以內醫院都提調意啓曰,提調金學性今日問安,不爲仕進,卽爲牌招,何如?傳曰,允。
又以奎章閣言啓曰,檢書官金周敎時帶義禁府都事之職矣。直次近頗苟艱,職務相妨,令該曹口傳,閑司相換,何如?傳曰,允。
吏曹口傳政事,禁府都事金周敎,監察姜漢喆相換。
兵曹口傳政事,副司果崔在燁·安喜壽·朴奎瑞以上竝單付。
趙然昌,以兵曹言啓曰,忠壯衛將許瓚,文臣兼宣傳官趙遠永俱以病難供職,呈狀乞遞,竝改差,何如?傳曰,允。
又以訓鍊都監言啓曰,謹依下敎,本局火箭軍十名移屬總衛營之意,敢啓。傳曰,知道。
又以御營廳言啓曰,本廳諸將官射講時,柳葉箭連五巡全布人,別單書入之意,敢啓。傳曰,知道。
上在昌德宮。停常參·經筵。
李玄緖啓曰,明日召對,取稟,傳曰,停。
又啓曰,明日冬至望闕禮,依例爲之之意,敢啓。傳曰,知道。
又啓曰,右承旨權用脩今日不爲仕進,卽爲牌招,何如?傳曰,允。
沈宜冕啓曰,啓覆例於陽復前擧行,而三公不備,不得如例擧行之意,敢啓。傳曰,知道。
又啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
傳于李玄緖曰,禮房承旨馳詣宗廟·永禧殿·徽定殿·景慕宮,奉審摘奸,仍詣受香諸處,奉審摘奸以來。
以右承旨權用脩牌不進罷職傳旨,傳于李玄緖曰,只推。
以忠淸水使吳明善啓本,洪州等邑人命渰死事,傳于趙然昌曰,聞甚矜惻。元恤典外,別加顧助,如有生前身還布,竝蕩減,未拯屍身,期於拯得之意,廟堂措辭,分付。
趙然昌,以成均館大司成意啓曰,聖廟守僕事體自別,而頻數遞改,多未擇人,釋菜笏記,不能講習,揆以事面,極涉苟艱,每請久任,俾嫺儀節,亦多已例。時任守僕李廷薰,亦爲單望啓下,以爲久任之意,敢啓。傳曰,知道。
大司諫李宗秉,執義金在根,司諫李莊緖,掌令李秉植·申鍾益,持平金棱·趙文和,校理朴商壽·趙龜植,正言閔致庠·孔獻東,修撰宋廷和,副修撰兪錫煥等啓曰,臣等之連日陣籲,實出於斷斷忠憤之心,而誠淺辭拙,尙未得孚格於聖衷,繞壁徊徨,滿心慙悚。噫,以若絶悖,以若至憯,魑魅之奸狀莫逃於九鼎,鯨鯢之重戮,尙逭於兩觀,有國設法,將焉所施?隄防由是而漸壞,奸慝由是而不戢,豈不大可懼哉?大聖人淵藪之量,雖軫包容,擧一世公共之論,不宜抑遏。伏乞聖明,赫然乾斷,罪人李承憲,更鞫得情,俾王章伸而輿憤洩焉。答曰,勿煩。
傳于沈宜冕曰,臺諫竝許遞,前望入之。
兵曹口傳政事,副司果單閔致庠。
上在昌德宮。停常參·經筵。
大殿·大王大妃殿·王大妃殿·中宮殿,內閣·政院·玉堂·朝廷二品以上·六曹堂上冬至單子問安。答曰,知道。
李玄緖啓曰,明日常參·經筵,取稟。傳曰,停。
又啓曰,來初一日輪對日次矣,敢啓。傳曰,當次人受點,後日次待令。
沈宜冕啓曰,大司憲·執義·掌令二員,持平二員未差,監察茶時之意,敢啓。傳曰,知道。
南秉哲啓曰,禁衛營將官來言,今日本營軍兵日次私習云矣,敢啓,傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
傳于南秉哲曰,時原任大臣率禮堂入侍。
傳于李玄緖曰,方物封進,事體,何如,而忠淸監營,黃海兵營所封方物中大箭,全不成樣,豈有如許道理?當該監兵使,爲先從重推考,分付該曹,使之改封進。
禮曹,來己酉式年進士覆試來二月二十五日,生員覆試同月二十七日,生進放榜三月十六日巽時,文科講經同月二十日,武科覆試同月同日,文科會試講畢後間一日,文武殿試四月初八日,文武科放榜同月十六日巽時,雜科覆試同月二十日,雜科放榜閏四月初九日卯時。
李玄緖,以成均館大司成意啓曰,戊申條陞補合製四書·小學,連日設行,榜目修送禮曹。而通讀則先行製抄,繼又捧講,至於比較,則儒生等請以不必捧講收栍,只從各道分排,故以大違試禮,決不許施之意,屢屢曉諭,終不應講,徑自退出。揆以士習,萬萬駭然,通讀不得已罷榜之意,敢啓。傳曰,知道。
南秉哲,以都摠府言啓曰,今日入直內三廳武兼·禁軍及軍兵等當爲中日習射技放,而冬至相値,不得設行之意,敢啓。傳曰,知道。
戊申十一月二十七日午時,上御誠正閣。時原任大臣率禮堂入侍時,都承旨南秉哲,記事官洪鍾雲·徐翼輔·尹滋悳,判府事權敦仁,左議政金道喜,判府事朴晦壽,禮曹判書李啓朝,禮曹參判韓正敎以次進伏訖。上曰,史官分左右。敦仁等進前奏曰,霜朝雖寒,午候過暄,聖體,若何?上曰,一樣矣。寢睡·水刺之節,若何?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。敦仁曰,今日卽亞歲令節也。大王大妃殿聖壽無疆,寶甲將回。竊伏想聖心慶祝,比他年曷有其極?臣等岡陵之祝,尤無以形達矣。上曰,來年卽我東朝望七周甲之慶年也,不勝慶祝之忱矣。今日卿等之引見者,當此莫大之慶,有儀節之可議故也。敦仁曰,昨年冬至日入侍時,以明年稱慶之節,已伏承下敎矣。上曰,昨冬果有下敎矣。敦仁曰,英廟丁卯,正廟乙卯,純廟癸酉已行之例,皆爲今日可援之近例,參互於此,而援用之,恐好矣。上曰,然矣。丁卯前丙寅,亦爲稱慶乎?敦仁曰,此是昨冬考見於禮曹謄錄者,而臣實老昏,已不能詳記,而似於丙寅,有稱慶之節,故昨冬考出而援用矣。上曰,似有丙寅稱慶之節矣。上曰,乙卯元朝,陳賀行之乎?敦仁曰,乙卯正月十七日上尊號,故陳賀行於十七日矣。晦壽曰,國朝已例,儀節略有不一,仁元王后丁卯,則行元朝稱慶陳賀,親上致詞·箋文·表裏及上號,自內設酌,惠慶宮乙卯,則上號陳賀進宴,而元朝無稱慶節次,孝懿王后癸酉,則元朝行稱慶陳賀頒敎矣。今若參互此三例而援用,恐爲允當矣。上曰,然矣。上曰,其間自內已爲屢屢仰請,而終未承勉從之敎。此寔出於撝謙之德,而下情則甚爲缺然矣。敦仁曰,慈殿撝謙之德,固欽仰萬萬。而竊伏想聖心悵缺,曷有其已?臣等亦不勝缺然矣。上曰,下情則雖甚缺然,慈心以今年已擧儀節,而明年之連擧,近於張大爲敎,屢屢强請,亦有所未安矣。敦仁曰,聖心固當缺然。而今年已行大飾慶之禮,且自前已例,六旬與周甲,未有年年行之之時,而慈衷若是撝謙,亦可以欽仰萬萬矣。上曰,慈殿下敎,旣不欲張大儀節,則明年只於元朝,親上致詞·箋文·表裏磨鍊,似好,而下情則甚缺然矣。敦仁曰,聖壽無疆,今年旣行莫大之盛禮矣。從玆以往,寶齡彌高,雖非周甲之年,皆是慶祝之日,則何時無大稱慶之擧乎?晦壽曰,聖壽彌高,雖在常年,亦有稱慶之擧矣。上曰,然矣。英廟朝聖壽無疆,屢擧盛典,以是徽號莫盛於英廟矣。上曰,明年誕辰,又當行賀禮,而告布則只行於元朝稱慶矣。敦仁曰,告布則已例皆一番行之矣。上命書傳敎曰,明年卽我東朝寶齡周甲望七之慶年也。予小子愛日之誠,難老之祝,容有其極?宜擧大飾慶之禮,以伸喜懼之忱。故自內屢爲仰請,則以儀節之張大,不欲連擧於頻年,終靳勉從之音,情私之缺然雖切,而承順撝謙之慈心,允合養志之道,當於月正元日,親上致詞·箋文·表裏矣。告布之節,令儀曹磨鍊以入。出榻敎敦仁曰,臣等今伏承正朝稱慶陳賀成命,不勝慶祝萬萬。而慈殿撝謙之德,聖上養志之孝,竝有光於今日矣。尤豈不歡欣攢頌之至哉?俄亦仰達,而海屋添籌,慈壽無疆,日後稱慶,將不知幾番,則今以儀節之不欲年年張大,仰體慈衷。恐不必爲缺然於聖心矣。上曰,然矣。啓朝曰,來己酉年元朝大王大妃殿寶齡周甲望七稱慶陳賀時,大殿·大王大妃殿·王大妃殿·中宮殿陳賀箋文·方物·物膳依例封進之意,知委京外,箋文頭辭令文任撰出,何如?上曰,依爲之。出擧條啓朝曰,來己酉年元朝稱慶陳賀時儀節,當爲磨鍊,而謹依已例,親上致詞·箋文·表裏後,親臨受賀磨鍊乎?上曰,依爲之。出擧條啓朝曰,來己酉年正朝朝賀儀節,當爲磨鍊,而與稱慶陳賀相値矣。謹稽謄錄,則在前如此之時,正朝朝賀以只進表裏磨鍊,今亦依此擧行,何如?上曰,依爲之。出擧條啓朝曰,諸道正朝朝賀箋文及稱慶陳賀箋文,當爲各定差使員陪進,而在前如此之時,有一差使員兼進之例,今亦依此擧行事,知委,何如?上曰,依爲之。出擧條啓朝曰,癸酉元朝稱慶陳賀時,亦有頒敎節次矣。上曰,何爲然也?啓朝曰,其時則有純宗大王上候平復合慶,故有之矣。上命大臣就座,又命大臣先退,仍命退,諸臣以次退出。
上在昌德宮。停常參·經筵。
沈熙淳啓曰,明日常參·經筵,取稟。傳曰,停。
沈宜冕啓曰,大司憲·執義·掌令二員,持平二員未差,監察茶時之意,敢啓。傳曰,知道。
又啓曰,卽見統制使金鍵異樣船外洋過去事,狀啓,則初九日封發者,今始來到,事係邊情,不容稽忽,而遲滯之至於二十日之多,誠極駭然。原狀啓雖不得不捧入,該帥臣不可無警,從重推考,何如?傳曰,允。
以全羅監司洪羲錫狀啓,求禮縣民家失火事,傳于趙然昌曰,聞甚矜惻。元恤典外,別加顧助,結構奠接之方,廟堂措辭,分付。
沈熙淳,以吏曹言啓曰,卽接黃海監司尹定鉉移文,則長連縣監金偁根以覲親事,受由上京,姑未還官,該縣以弊敗之局,各樣上納,尙多愆滯,且當捧糴之時,許久曠官,極爲可悶,卽爲催促下送事,爲辭,故自臣曹催促,則親病猝重,不得下去云,其親病旣如是,則有難强令還赴,長連縣監金偁根,改差,何如?傳曰,允。
又以吏曹言啓曰,今此景慕宮朔祭獻官前參判姜塡差,而時無職名,令該曹口傳付軍職,何如?傳曰,允。
兵曹口傳政事,護軍單姜。
沈熙淳,以禮曹言啓曰,來己酉年元朝大王大妃殿寶齡周甲望七稱慶陳賀時,宗廟·徽定殿·景慕宮告由祭正朝節享兼行社稷·永寧殿告由祭,同日一體設行,祝文添入撰出等事,令藝文館擧行,獻官依例以一品塡差事,分付,何如?傳曰,允。
沈宜冕,以總衛營言啓曰,本營別付料武士,旣爲設置,則依他校例,當有久勤遷轉之擧,與北漢將校久勤窠相間區處之意,分付銓曹,何如?傳曰,允。
又以訓鍊都監言啓曰,本局中軍趙元錫身病猝重,勢難察任,改差,何如?傳曰,允。
又以義禁府言啓曰,全羅監司洪羲錫狀啓內,咸平縣監許傳罪狀,令攸司稟處事,啓下矣。許傳時在任所云,依例發遣羅將拿來,何如?傳曰,待待命拿囚。
兵曹,以吳一善爲都監中軍。
上在昌德宮。停常參·經筵。
李玄緖啓曰,明日常參·經筵,取稟。傳曰,停。
沈宜冕啓曰,大司憲·執義·掌令二員,持平二員未差,監察茶時之意,敢啓。傳曰,知道。
又啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
李玄緖,以承文院都提調意啓曰,卽見盛京禮部咨文出來者,以爲,江界越邊靉江西岸,每年春秋二季,派員統巡,因盛京將軍奏請,仍照舊章,每年四季,出派統巡稽察,每屆三年,簡派大臣前往巡査之意,軍機大臣遵旨議奏,奉上諭抄錄知照云矣。回咨措辭撰出,正書安寶後,定禁軍騎撥下送于灣府,使之傳給鳳城將處,以爲轉致盛京之地,何如?傳曰,允。
沈宜冕,以兵曹言啓曰,今日禁軍祿試射時,騎芻當依定式試取,而馬路氷滑,勢難騎射,以柳葉箭一巡代行之意,敢啓。傳曰,知道。
又以兵曹言啓曰,禁軍來春夏等祿試射時,柳葉箭沒技人,別單書入之意,敢啓。傳曰,知道。
上在昌德宮。停常參·經筵。
藥房都提調朴晦壽,副提調南秉哲啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣,卿等不必入侍矣。大王大妃殿·王大妃殿·中宮殿口傳問安。答曰,知道。
沈宜冕,以都摠府言啓曰,今日入直內三廳武兼·禁軍及軍兵等中日習射技放,請出標信。傳曰,知道。
李玄緖啓曰,明日常參·經筵,取稟。傳曰,停。
沈宜冕啓曰,大司憲·執義·掌令二員,持平二員未差,監察茶時之意,敢啓。傳曰,知道。
南秉哲啓曰,同副承旨趙然昌今日不爲仕進,卽爲牌招,何如?傳曰,允。
又啓曰,備邊司郞廳來言,今日賓廳日次,而領議政·右議政未差,左議政金道喜有身病,不得來會云矣,敢啓。傳曰,知道。
又啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
傳于李玄緖曰,禮房承旨馳詣宗廟·徽定殿·景慕宮,奉審摘奸,仍詣受香所,奉審摘奸以來。
傳于李玄緖曰,璿源譜略跋文製述官以下別單書入。
權用脩啓曰,卽者漢城府官員來言,年終獻民數,每於十二月初一日修正以入,而判尹未差,次堂例不得擧行云,判尹未差之代,政官牌招,開政差出,何如?傳曰,前望入之。
判尹前望入之,李敦榮落點。
權用脩啓曰,卽者漢城府官員來言,獻民數來初一日,當爲修正以入,而新除授判尹李敦榮在外,次堂例不得擧行云,何以爲之?敢稟,傳曰,許遞,前望入之。
判尹前望入之,金英淳落點。
以忠淸監司金洙根狀啓,牙山等邑民家頹壓事,傳于權用脩曰,聞甚矜惻。元恤典外,別加顧助,結構奠接之方,廟堂措辭分付。
李玄緖,以奎章閣言啓曰,明日卽書香閣朔奉審日次,臣進詣擧行之意,敢啓。傳曰,知道。
又以內醫院都提調意啓曰,提調金學性今日問安,不爲仕進,卽爲牌招,何如?傳曰,允。
又以禮曹言啓曰,來正月初一日大王大妃殿寶齡周甲望七稱慶陳賀儀節,當爲磨鍊,而伊日與社稷祈穀大祭齋戒相値矣。謹稽謄錄,則正廟朝甲寅年元朝稱慶陳賀與社稷祈穀大祭親行時致齋相値,而以無前大慶,依舊例用樂,今亦依此,軒架鼓吹,以振作磨鍊擧行,何如?傳曰,允。
沈宜冕,以兵曹言啓曰,今十一月各廳堂下武臣朔試射,臣曹連因有故,不得爲之之意,敢啓。傳曰,知道。
上在昌德宮。停常參·經筵。
沈熙淳啓曰,明日常參·經筵,取稟。傳曰,停。
趙然昌啓曰,來初五日朝參日次,而崇陵忌辰祭正日相値,頉稟之意,敢啓。傳曰,知道。
又啓曰,大司憲·執義·掌令二員,持平二員未差,監察茶時之意,敢啓。傳曰,知道。
沈熙淳啓曰,翰林召試被選人南秉吉薦狀公事,啓下矣。令該曹口傳單付,牌招入直,何如?傳曰,允。
吏曹口傳政事,檢閱單南秉吉。
趙然昌啓曰,事變假注書朴珪壽,身病猝重,勢難察任,今姑改差,何如?傳曰,允。
朴珪壽改差,代以李鍾灝爲事變假注書。
沈熙淳,以奎章閣言啓曰,景慕宮望廟樓,今朔奉審無頉之意,敢啓。傳曰,知道。
又以吏曹言啓曰,今此崇陵忌辰祭獻官前大司諫李宗秉,典祀官兼大祝前掌令李秉植塡差,而時無職名,竝令該曹,口傳付軍職,何如?傳曰,允。
兵曹口傳政事,副護軍李宗秉,副司果李秉植,以上竝單付。
權用脩,以漢城府言啓曰,今戊申年獻民數時,京中及八道戶口摠數,抄錄入啓,而濟州三邑民數姑未上來矣。海島之往來遲速,有難預料,不得一時磨勘。此則待其上來,追後添錄之意,敢啓。傳曰,知道。
上在昌德宮。停常參·經筵。
沈熙淳啓曰,明日常參·經筵,取稟。傳曰,停。
沈宜冕啓曰,大司憲·執義·掌令二員,持平二員未差,監察茶時之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
傳于沈宜冕曰,初五日次對,勿拘齋日進定於再明日。
上在昌德宮。停常參·經筵。
南秉哲,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
權用脩啓曰,明日再明日,崇陵忌辰祭齋戒正日,三明日初七日,溫陵忌辰祭齋戒正日,初八日初九日,長陵忌辰祭齋戒正日相値,視事頉稟之意,敢啓。傳曰,知道。
又啓曰,明日召對,取稟。傳曰,停。
南秉哲啓曰,左承旨李玄緖,今日不爲仕進,卽爲牌招,何如?傳曰,允。
沈宜冕啓曰,大司憲·執義·掌令二員,持平二員未差,監察茶時之意,敢啓。傳曰,知道。
南秉哲啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
注書韓敬源病,代以李裕奭爲假注書。
趙然昌,以兵曹言啓曰,今日軍號啓下後,坼看封內,則制勝字,不爲踏下,有不敢以此頒布,故更爲入啓,制勝字踏下之意,敢啓。傳曰,知道。
趙然昌啓曰,卽見兵曹草記,則今日軍號,不踏制勝爲辭矣。軍號法意,何等嚴重,如是疎忽,萬萬駭然。當該中官,所當重勘,而本院請推之外,無他可施之罰,何以爲之?敢稟。傳曰,當該中官崔健常,從重推考。
趙然昌,以兵曹言啓曰,兼司僕將趙存恒,宣傳官李熙稷·朴貞夏,俱以病難供職,呈狀乞遞,竝改差,何如?傳曰,允。
又以都摠府言啓曰,副摠管吳一善,以訓鍊都監中軍,本營諸將官射會監試事,訓鍊院晝仕出去之意,敢啓。傳曰,知道。
檢閱南秉吉疏曰,伏以臣兄都承旨臣秉哲,例帶春秋之銜矣。臣所帶兼銜,揆以公格,在下當遞,玆敢陳章仰籲。伏乞聖明,俯垂鑑諒,亟許鐫改,不勝幸甚。臣無任云云。省疏具悉。疏辭,下該曹稟處。
吏曹啓目粘連,觀此藝文館檢閱南秉吉上疏,則以爲,臣兄都承旨臣秉哲,例帶春秋之銜矣。臣所帶兼銜,揆以公格,在下當遞。伏乞聖明,俯垂鑑諒,亟許鐫改亦爲白有臥乎所,相避之法,在下當遞是白乎矣,史官春秋兼銜,法不得減下是白如乎,承政院都承旨南秉哲所帶春秋館修撰官之銜,今姑減下,何如?判付啓依允。
上在昌德宮。停常參·經筵。
李玄緖啓曰,明日召對,取稟。傳曰,停。
南秉哲啓曰,大司憲·執義·掌令二員,持平二員未差,監察茶時之意,敢啓。傳曰,知道。
又啓曰,右副承旨沈宜冕,今日不爲仕進,卽爲牌招,何如?傳曰,允。
傳于南秉哲曰,大臣·備局堂上引見。
以右副承旨沈宜冕牌不進罷職傳旨,傳于李玄緖曰,只推。
南秉哲,以都摠府言啓曰,副摠管吳一善,以訓鍊都監中軍,本營諸將官射會監試事,訓鍊院晝仕出去之意,敢啓。傳曰,知道。
戊申十二月初四日辰時,上御誠正閣。大臣·備局堂上引見入侍時,都承旨南秉哲,假注書李裕奭,事變假注書李鍾灝,記事官尹滋悳·南秉吉,左議政金道喜,行兵曹判書趙冀永,行大護軍任聖臯,漢城府判尹金英淳,議政府右參贊成遂默,戶曹判書金學性,行大護軍李應植,禮曹判書李啓朝,工曹判書金鼎集,刑曹判書尹致秀,行護軍徐相五,吏曹參判洪鍾應,副校理李承輔,以次進伏訖。上曰,史官分左右。道喜進前奏曰,冬候頗暄,朝氣猶寒,聖體,若何?上曰,一樣矣。寢睡·水刺之節,何如?上曰,一樣矣。大王大妃殿氣候,何如?上曰,一樣矣。王大妃殿氣候,何如?上曰,一樣矣。上曰,次對爲之。道喜曰,臣之重叨匪據,居然爲六朔之久,而庸愚鈍劣,無所事事,卽不過伴食而止耳,尸素而止耳。居常兢懼,若隕淵谷,今焉承乏三事,只臣一人。其將任臣以擔劣世務歟,責臣以弘濟時艱歟?雖以陳平之才,尙難獨任,盧懷愼之賢,只許坐鎭,況如臣至不肖極無似者乎?決知其究不成而行不得也。至若臣癃痼之疾,前已屢陳,今不敢更事張皇,而以才以病,萬萬無堪承之望矣。蓋論道經邦,必稱三公,調元贊化,匪藉一人。若曰,官不必備,惟其人,則臣又非其人焉。見今機務方劇,慶會不遠,鼎席備員,尤不可虛徐,耉德宿望,亦不患無人。伏願亟命枚卜,以幸國事,如臣匪才,仍賜斥退,是臣區區之祝。上曰,當此鼎席未備之時,卿何如是辭免乎?益勉鞠瘁之義,以副予委毗之心是所望也。出擧條道喜曰,頃因京畿年分狀啓,事目外不足災五千五百結加劃矣。卽見該監司金箕晩狀啓,則復陳災形民勢,仍請見減災八百三十八結八十五負八束,特爲準下事,更令廟堂稟處矣。沿海失稔,非曰不然,災結克減,必有斟量,而道臣之更請準劃,雖出於寧失之意,實惠之究,在於均俵,不在於加劃,置之,何如?上曰,依爲之。出擧條道喜曰,卽見開城留守趙秉駿狀啓,則以爲,長湍次知大興城餉全數下捧,非但近例所無,陰雨之備,不可不念。姑依金川例,折半捧留,自明年依例上捧事,請令廟堂稟處矣。城餉上捧,最畿民切骨之瘼,而以金川·長湍言之,年前新定式之後,間或折半上捧,視歲豐歉而爲之調適,蓋出於爲民息肩之政也。今此長湍之全數捧留,雖非創行之例,而旣係陰雨之備,且有金川已施之例。今年則依狀請,姑許折半上捧,恐好,故敢此仰達矣。上曰,依爲之。出擧條道喜曰,卽見全羅監司洪羲錫狀啓,則以爲,萬頃等七邑,沿浦諸面,海潮汎濫,防堰潰缺,禾穀之已刈未刈者,在在漂失,被災孔酷,民情切急。就其中尤甚面里,當年新還餉,特爲停退,待明秋收捧事,請令廟堂稟處矣。海溢爲災,至於七邑之多,況當秋稼刈獲之時,沈墊漂失,至此孔酷,爲民事誠甚矜悶。第其新還餉停退一款,乃於去月旬後,始爲仰請,當此畢糴之時,已不免失之太晩。今雖許施,難保其實惠之下究,置之,何如?上曰,依爲之。出擧條道喜曰,工曹判書金鼎集,當爲三代推恩,而其所後祖,則榮贈之典,無以加施,曾於亞卿進秩時,筵稟移贈其本生祖,今亦依已例,使之移贈,何如?上曰,依爲之。出擧條道喜曰,己亥登科人丁義衍,今爲十年,則未知緣何致漏於春初陞六,而係是國典所載,分付銓曹,使之依例陞六,何如?上曰,依爲之。出擧條上曰,緣何見漏乎?道喜曰,未知緣何見漏,而前已校書分館,前領相筵稟後,成均調用矣。上曰,何處文官乎?道喜曰,洪州或結城云矣。上命大臣就座。秉哲曰,諸宰奏事。應植曰,臣於宣廳薦事,有不容不仰稟者矣。南行宣薦,本無定額,易致淆濫,故年前至有筵稟定數之擧,寔出於惜名器重薦法之意。而一薦不過六七人,則排比每患苟簡,進道多有積薪,群情之齎鬱,亦惟久矣。顧今薦會不遠,合有變通之政,以爲疏㵸之方。自今爲始,更以十人定式,使之另加精選,永久遵行之意,分付該廳,似好,故敢此仰達矣。上曰,依爲之。出擧條秉哲曰,玉堂所懷奏之。承輔曰,臣濫叨經幄,區區愚衷,惟在勤聖學一事而已。臣往在秋間,進登筵席,猥以誠實之義,敢效陳勉之忱,過蒙翕受之優批,而未見翕受之實效,臣不勝萬萬惶悶。而月前特賜召對,繼開法講,在廷臣僚莫不歡欣欽頌,顒俟連賜晉接,日以爲常矣。自是以後,居然三數月,而許久停閣,群下悶鬱之情,當復如何哉?未敢知淸筵之暇,省覽經史,有所講究,而如無問難討論之裨補,則此非所以聖益聖新又新之義也。是故書曰,好問則裕,易云,謙而受益,實若虛有若無,卽是爲學之要也。夫以堯·舜之聖焉,而有皐·夔·益·稷之告戒,以殷周之治焉,而有伊·傅·周·召之勸勉,則致治之道,固不可捨是學矣,學問之道,亦不可捨是誠矣。是以爲人君,汲汲乎爲學,而如恐不及,爲人臣,惓惓乎陳勉,而不憚煩瀆,職由於慮或不誠而然也。以殿下生知之聖好學之德,克念惜寸陰之義,深思懋時敏之道,誠實做去,日賜召接,終始典學,則億萬年無疆之休,亶在是矣。懋哉懋哉。上曰,所陳當留意矣。出擧條上命大臣先退,又命史官就座,仍命退,諸臣以次退出。
上在昌德宮。停常參·經筵。
藥房提調金學性,副提調南秉哲啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣,卿等不必入侍矣。大王大妃殿·王大妃殿·中宮殿口傳問安。答曰,知道。
李玄緖啓曰,明日召對,取稟。傳曰,停。
南秉哲啓曰,同副承旨趙然昌,今日不爲仕進,卽爲牌招,何如?傳曰,允。
沈宜冕啓曰,大司憲·執義·掌令二員,持平二員未差,監察茶時之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
李玄緖,以禮曹言啓曰,卽接濟州牧使李寅植狀啓謄報,則十月令薦新唐金橘·柑子,一一摘取,唐金橘爲一百五十一箇,柑子爲六十七箇,而肇慶廟薦新唐金橘十六箇,柑子十四箇封進,所餘唐金橘爲一百三十五箇,柑子爲五十三箇,宗廟·徽定殿·景慕宮薦新,排比無路,都封上送于禮曹,以爲稟旨進獻之地爲辭矣。在前橘果稀結之時,已有減數薦獻之例,今亦依前例分排,當日薦進,何如?傳曰,允。
以濟州防禦使張寅植狀啓,薦新進上唐金橘等數甚零星,不得如例封進,惶恐待罪事,傳于李玄緖曰,勿待罪事,回諭。
以同副承旨趙然昌牌不進罷職傳旨,傳于沈宜冕曰,只推。
沈宜冕,以刑曹言啓曰,卽接江原監司朴容壽文移,則高城郡徒三年定配罪人高景宇限滿云矣。取考曹上配案,則景宇以咆喝本倅亂打官隷罪,乙巳十一月定配,今已限滿的實,依法典放送後,徒流案頉下事,分付道臣之意,敢啓。傳曰,知道。
上在昌德宮。停常參·經筵。
王大妃殿誕日,大殿·大王大妃殿,內閣·政院·玉堂·朝廷二品以上,六曹堂上口傳問安。答曰,知道。
王大妃殿,內閣·政院·玉堂·朝廷二品以上·六曹堂上單子問安,答曰,知道。
中宮殿,內閣·政院·玉堂·朝廷二品以上·六曹堂上口傳問安。答曰,知道。
李玄緖啓曰,明日召對,取稟。傳曰,停。
沈宜冕啓曰,大司憲·執義·掌令二員,持平二員未差,監察茶時之意,敢啓。傳曰,知道。
傳于李玄緖曰,今年屢擧賀儀,凡係儀文,宜從省略,來元朝稱慶陳賀方物物膳,只進當殿事,令該曹知委京外。
傳于李玄緖曰,都承旨許遞,前望入之。
行都承旨前望入之,洪鍾應落點。
傳于李玄緖曰,玉堂有闕之代,前望入之。
以義禁府徒流案,傳于沈宜冕曰,金舜海·金興根,竝放。
以忠淸道放未放成冊,傳于沈宜冕曰,金榶·李在稼放。
左承旨李玄緖,右承旨權用脩,左副承旨沈熙淳,右副承旨沈宜冕,同副承旨趙然昌等啓曰,臣等卽伏見傳敎下者,有茂朱府竄配罪人李穆淵放送之命,又伏見徒流案及放未放成冊下者,大靜縣圍籬安置罪人正喜,巨濟府加棘島置罪人秉鉉,竝以放字書下矣。噫,諸罪人罪名,雖各不同,當初負犯,何等緊重,伊時處分,何等截嚴?臺啓之尙靳兪音,已是失刑之大者,今忽有特宥之命,此固出於大聖人好生之德。而王章不可不伸,隄防不可不嚴,臣等相顧憂歎,義難奉承,玆敢相率聯籲。伏願聖明,亟降收還之音焉。惶恐敢啓。答曰,今此處分。深有斟量者存,卽爲頒布。
左承旨李玄緖,同副承旨趙然昌等啓曰,臣等於俄者諸罪人處分下者,竊附繳還之義,顒俟反汗之命,及伏奉枇旨,若曰,今此處分,深有斟量者存,卽爲頒布。臣等轉益抑鬱,繼以憂歎之至。今此諸罪人負犯,皆是關係甚重,斷案自在,則豈可如尋常雜犯之遇赦蒙宥,一例擧論乎?公議不可遏也,輿情不可拂也。臣等職忝出納,擧行無路,玆敢相率申籲。伏乞更加三思,亟還成命焉。惶恐敢啓。答曰,已有前批。卽速頒布,勿煩瀆。
兵曹口傳政事,副護軍單南秉哲。
臺諫前望入之,大司憲閔致成,執義洪淳穆,掌令全道海·康國龍,持平洪祐命·徐堂輔,大司諫李祖榮,司諫金元植,獻納柳進翰,正言李晩奎·柳光睦落點。
李玄緖,以禮曹言啓曰,傳曰,今年屢擧賀儀,凡係儀文,宜從省略,來元朝稱慶陳賀方物物膳,只進當殿事,令該曹知委京外事,命下矣。謹依聖敎,大王大妃殿陳賀方物物膳,只進當殿事,知委各道,而在前陳賀各道方物物膳置之之時,各殿進獻議政府·六曹物膳及京廳方物·京畿物膳則例爲封進,今亦依前例封進之意,敢啓。傳曰,知道。
沈宜冕,以都摠府言啓曰,今日入直內三廳武兼·禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
弘文館校理趙龜植·朴商壽,副校理李維謙·李承輔,修撰朴永輔·宋廷和,副修撰兪錫煥·金輔鉉等〈箚曰〉,伏以臣等,卽伏見院議批旨下者,始知有茂朱府竄配罪人李穆淵放送之命及徒流案成冊,有大靜縣圍籬安置罪人正喜,巨濟府加棘島置罪人秉鉉,竝以放字書下矣。臣等相顧愕眙,不勝憂歎之至。噫,諸罪人罪名雖殊,負犯均重。此皆淵鑑之所照燭,而臺啓之尙未蒙允,已是失刑,今何可遽議宥釋乎?大聖人好生之德,臣等非不欽仰萬萬,而隄防不可不嚴,王章不可不伸,臣等職忝論思,不容泯默,玆敢相率仰籲。伏乞聖明,淵然深思,亟寢成命焉。取進止。答曰,省箚具悉。今玆處分,深有斟量,勿煩。
上在昌德宮。停常參·經筵。
李玄緖啓曰,明日召對,取稟。傳曰,停。
洪鍾應啓曰,來十一日,朝參日次矣,敢稟。傳曰,停。
又啓曰,右承旨權用脩,今日不爲仕進,卽爲牌招,何如?傳曰,允。
沈宜冕啓曰,大司憲閔致成,掌令全道海·康國龍,持平徐堂輔在外,執義洪淳穆,持平洪祐命未肅拜,監察茶時之意,敢啓。傳曰,知道。
注書洪鍾雲病,代以李徹宰爲假注書。
以慶尙道放未放成冊,傳于沈宜冕曰,趙秉鉉放。
傳于沈宜冕曰,茂朱府竄配罪人李穆淵,放送。
以義禁府徒流案,傳于沈宜冕曰,金正喜放。
行都承旨洪鍾應,左承旨李玄緖,左副承旨沈熙淳,右副承旨沈宜冕等啓曰,臣等昨奉批旨下者,諭之以頒布,責之以勿煩瀆。臣等之再三瀆擾,是豈得已而不已者乎?莫遏者公議也,莫嚴者邦憲也。今若以名在臺啓,聲討方張之諸罪人,特因旁流之澤,遽從全釋之典,則將見刑政之漸弛,隄防之益壞,豈不大可懼哉?此所寧被方命之誅,不敢爲循例擧行之計者也。玆又不避屢煩,相率聯籲。伏乞亟寢成命,俾公議伸而邦憲重焉。惶恐敢啓。答曰,處分之下。何可如是瀆擾乎?卽速頒布。
沈宜冕啓曰,卽者義禁府都事來言,各道放未放成冊,當爲回啓,而判義禁趙冀永有身病,次堂例不得擧行云,判義禁卽爲牌招,何如?傳曰,允。
又啓曰,判義禁趙冀永牌不進,推考傳旨,今方捧入,而放未放成冊,當爲回啓,如是違牌,事甚未安。更爲牌招,何如?傳曰,允。
又啓曰,判義禁趙冀永再牌不進,推考傳旨,今方捧入,而放未放成冊,當爲回啓,連事違召,無意承膺,事體所在,誠極未安。所當更請牌招,而係是一日三牌,何以爲之?敢稟。傳曰,許遞。前望入之。
以濟州防禦使張寅植狀啓,薦新進上乳柑等數甚零星,俱不得如例封進,惶恐待罪事,傳于沈宜冕曰,勿待罪事,回諭。
以右承旨權用脩牌不進罷職傳旨,傳于沈宜冕曰,只推。
兵曹口傳政事,副護軍單趙秉夔。
沈熙淳,以禮曹言啓曰,卽接濟州牧使張寅植狀啓謄報,則十一月令宗廟·徽定殿薦新洞庭橘,如數封進,而同月令乳柑,一一摘取,只爲五十二箇。宗廟·徽定殿·景慕宮薦新,無以備數,故謹援已例,都封上送于禮曹,以爲稟旨薦獻之地,爲辭矣。在前橘果稀結之時,已有減數薦獻之例,今亦依前例,分排當日薦進,何如?傳曰,允。
執義洪淳穆,持平洪祐命等箚曰,伏以臣等,以李承憲事,方擬申請處分際,伏見院啓批旨下者,始知有茂朱府竄配罪人李穆淵放送之命及徒流案中大靜縣圍籬安置罪人正喜,巨濟府加棘島置罪人秉鉉放字書下矣。臣等相顧愕眙,尤不勝憂歎之至。噫,李穆淵之鞫覈未竟,遽施移配,已是失刑之大者,而至若正喜之干係,尙稽窮詰,秉鉉之負犯,不可曲貸,卽臺論之所峻發,淵鑑之所俯燭也。今此特宥之典,遽下於輿情憤鬱之餘,臣等固仰大聖人好生之德,寔出於咸宥之義。然以若諸罪人罔赦之辜,何可比論於尋常罪籍,而乃有此意外之成命乎?莫重者典憲也,莫嚴者隄防也。臣等義難泯默,玆敢相率聯籲。伏願聖明,更加三思,竝與李承憲酌處事,亟賜反汗,俾刑政重而公憤伸焉。取進止。答曰,省箚具悉。今此處分,出於深量,勿煩。
執義洪淳穆,持平洪祐命等箚曰,伏以臣等,昨於諸罪人處分下者,敢效明張之義,顒俟允兪之音,及伏奉批旨,不覺愕然失圖,繼之以萬萬抑鬱也。噫,諸罪人負犯之綦重,斷案之昭著,不惟臣等聲討方張,抑亦擧國公共之論。而至若曰今此處分,出於深量,夫深量者,卽是刑政適輕適重之謂也。而惟彼罪名,雖各不同,其所關係,均是難貰,則今因旁流之澤,遽從全釋之典。竊恐邦憲由是而漸弛,輿憤由是而益鬱,此所以院啓堂箚之迭相峻發而不知止者也。臣等達宵繞壁,憂惋弸中,玆敢相率申籲。伏願聖明,淵然深思,亟寢成命焉。至於李承憲事,前日三司之論列,罄悉無餘,今不必復陳,而三尺旣屈,一縷尙貸,有國之失刑,孰大於此者?臣等謂更令王府,嚴鞫得情,斷不可已也。取進止。答曰,省箚具悉。已諭於前批,勿復煩瀆。
校理趙龜植·朴商壽,副校理李維謙·李承輔,修撰朴永輔·宋廷和,副修撰兪錫煥等箚曰,伏以臣等,昨於諸罪人處分下者,猥陳聯箚,冀蒙反汗之音,及伏奉批旨,若曰,今玆處分,深有斟量,勿煩,臣等益不勝抑鬱憂歎之至。噫,諸罪人負犯如彼,關係如彼,臺論尙峻,聲討方張。而今因霈澤之旁流,遽施全釋之寬典,固知包容之聖德。特推竝生之至仁,孰敢不欽仰萬萬?而竊恐刑政由是而漸弛,隄防由是而益壞矣。臣等非不知瀆撓之爲懼,而衷情轉激,義難含默,玆敢相率申籲。伏乞聖明,更加三思,亟寢成命,俾公議伸而邦憲重焉。取進止。答曰,省箚具悉。已悉於前批,更勿煩瀆。
上在昌德宮。停常參·經筵。
沈熙淳啓曰,明日召對,取稟。傳曰,停。
又啓曰,同副承旨趙然昌,今日不爲仕進,卽爲牌招,何如?傳曰,允。
沈宜冕啓曰,大司憲閔致成,掌令全道海·康國龍,持平徐堂輔在外,執義洪淳穆,持平洪祐命未肅拜,監察茶時之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
注書韓敬源病,代以成載瑗爲假注書。
判義禁前望入之,洪敬謨落點。
沈宜冕啓曰,放未放成冊,當爲回啓矣。新除授判義禁洪敬謨,卽爲牌招,何如?傳曰,允。
又啓曰,判義禁洪敬謨牌不進,推考傳旨,今方捧入,而放未放成冊,當爲回啓,如是違牌,事甚未安。更爲牌招,何如?傳曰,允。
又啓曰,判義禁洪敬謨再牌不進,推考傳旨,今方捧入,而放未放成冊,當爲回啓,連事違召,無意承膺,事體所在,誠極未安。所當更請牌招,而係是一日三牌,何以爲之?敢稟。傳曰,更爲牌招。
又啓曰,判義禁洪敬謨三牌不進,推考傳旨,今方捧入,而放未放成冊,當爲回啓,連事違召,無意承膺,事體所在,誠極未安。所當更請牌招,而係是一日四牌,何以爲之?敢稟。傳曰,更爲牌招,如有違牌,勿爲呼望。
以同副承旨趙然昌牌不進罷職傳旨,傳于沈宜冕曰,只推。
沈宜冕,以都摠府言啓曰,副摠管吳一善,以訓鍊都監中軍,本營諸將官射會監試事,北營晝仕出去之意,敢啓。傳曰,知道。
又以備邊司言啓曰,卽見濟州牧使張寅植年久狀啓,則以爲,濟州勝於大靜,旌義遜於大靜,挈長較短,僅爲平年。而夏麰旣爲不敷,秋穀亦未均登,新舊還之一時竝督,恐傷民力,舊還姑爲仍停云矣。島農旣爲少康,民力優可有紓,而始緣霖雨之爲損,終欠各穀之均登,新舊還之一時竝督,殊非如傷之政,舊還則依近例仍停,何如?傳曰,允。
又以扈衛大將意啓曰,別將白民洙,身病猝重,勢難察任,改差,何如?傳曰,允。
又以義禁府言啓曰,以本府徒流案,金舜海·金興根·金正喜等名下,放字書下,以忠淸道放未放成冊,金榶·李在稼等名下,放字書下,以慶尙道放未放成冊,趙秉鉉名下,放字書下,茂州府竄配罪人李穆淵放送事,承傳啓下矣。全羅道靈巖郡定配罪人金舜海,光陽縣投畀罪人金興根,忠淸道瑞山郡徒一年半定配罪人金榶,報恩郡徒二年半定配罪人李在稼等,竝卽放送事,分付各該道道臣。正喜·秉鉉·李穆淵等,臺啓方張,不得擧行之意,敢啓。傳曰,知道。
刑曹啓目粘連,淸州全召史獄事,緣田間雌黃之談,貽閨中玷白之辱,死固自裁,孽由渠作,雖有鳴冤,難逭重律,如法訊推,何如?判付啓依允。
又啓目粘連,蔚山金方右獄事,雜技錯認,始旣先失,濁醪勸飮,不無自怯,空田鬪鬨,確證無人,兩檢痕損,傷處不重,而獄體至重,加刑取服,何如?判付啓依允。
又啓目粘連,尙州南興甲獄事,竹馬之戲,看作深憎,怒蠅之拔,翻成大案,妙齡不過八歲,言亦可矜,血祟竟殞一縷,咎將誰執?如法訊推,何如?判付啓依允。
又啓目粘連,新寧丁興敎獄事,半夜服砒,死固浪死,一檢試釵,疑不當疑,無人犯手,有何償命?而至煩天聽,極爲痛惡,擊錚罪人金召史,令本道考律嚴懲,何如?判付啓依允。
又啓目粘連,知禮鄭尙浩獄事,謂縊謂打,殊無明證,指李指朴,終涉反拙,卄載夫婦之誼,寧有殺死之心?其事其情,合有審克,而上載,何如?判付啓依回啓施行爲良如敎。
又啓目,大丘楊廷豹獄事,復父讐縱係可原,配囚卽是故犯,廟議鄭重,曹讞商量,呼籲不止,依前訊推,何如?判付啓依允。
又啓目粘連,柒原鄭仁哲獄事,莫曰强弱之懸殊,認是存歿之有數,甲怒乙移,打固其打,鄭生金死,幸與不幸,兩檢旣備,嚴訊輸情,何如?判付啓依允。
又啓目粘連,龍宮金甲得獄事,謂之病殞,則病無公證,謂之打死,則打不分明,合置罪疑,宜有審克,而獄體至重,上裁,何如?判付啓依回啓施行爲良如敎。
又啓目粘連,眞寶權載坤獄事,罪人期得於三査,醜謗洞釋於群疑,兇身造謀,五月飛霜,院奴同惡,一境亢旱,獄老奸生,變其鐵案,節節益兇,訊推償命,何如?判付啓依允。
又啓目粘連,蔚珍姜穭獄事,零金惹揮捽之鬧,凍土受隱墊之傷,汗藥之試,雖未信招,莖物之動,足爲證案,而獄體至重,依前訊推,何如?判付啓依允。
又啓目粘連,春川徐載基獄事,叔姪互爭,斁倫敗事,震煥變辭於再檢,載基緊出於諸招,今不可以震煥之物故,置而勿論,罪人載基,詳覈償命,何如?判付啓依允。
又啓目粘連,江陵崔周睦獄事,刃刺烈行,斷案斯具,諉以證核之絶,敢懷掉脫之計,尤極獰頑,期捧遲晩,何如?判付啓依允。
又啓目,原州成八永査事,爲弟頌兄,言或過失,參情究理,事沒把捉,元喜進則因人之罪,不可例配,成八永,誣罔虛飾,有難容貸,竝令本道考律決處,何如?判付啓依允。
又啓目粘連,安山柳錫中獄事,忿不思難,縱急衛父,死在堂下,竟犯殺人,實因端明,詞證具備,嚴訊取服,何如?判付啓依允。
又啓目粘連,龍仁李汝寬獄事,捽䯻毆肩,痕損已著,木襪塞口,實因無疑,參考査案,別無可原,如法訊推,何如?判付啓依允。
又啓目粘連,加平具汝中獄事,暖節着帽,可知其癃瘁,當場脫笠,又見其醉飽,是其所失,決非故犯,而獄體至重,不敢遽議,依前訊推,何如?判付啓依允。
又啓目粘連,楊州安宗吉獄事,謂之以生則生無形體,謂之以死則死無葬埋,戕命焉宗吉爲之魁,匿尸焉宗吉爲之首?嚴訊得情,何如?判付啓依允。
又啓目粘連,利川金小甲獄事,溝中毆踢,渠旣輸款,庭下鬪鬨,他自證參,斷案已成,當律焉逭?如法訊推,何如?判付啓依允。
又啓目粘連,海州林孝吉獄事,醉倒昏黑之夜,石漬流紅之血,犯手焉參見無人?藉口則證招有據,而獄體至重,加訊取服,何如?判付啓依允。
又啓目粘連,瑞興黃貴突獄事,兇身逞毒,悍妻同惡,罪坐家長,三尺斯在,縱不鳴冤,尤極獰頑,嚴訊償命,何如?判付啓依允。
又啓目粘連,載寧李命守獄事,十漢同心,一齊犯手,對池哥而誇張,命守之斷案自在,聽朴童之憤罵,命守之眞贓莫掩,如法償命,何如?判付啓依允。
又啓目粘連,長淵白源龍獄事,其爭也至微,其死也可哀,縛懸毆打,旣爲直招,實因詞證,又復分明,刑訊取服,何如?判付啓依允。
又啓目粘連,延安段京瞻獄事,築踏不被自諱,實因旣爲端的,斷案已成,當律焉逭?如法訊推,何如?判付啓依允。
又啓目,順天池古邑乭獄事,醉氣麤悍,已定其首犯,高階翻倒,痕損亦著於折項,連加訊推,何如?判付啓依允。
又啓目粘連,興陽申桂櫓査事,手移祖墳,意在凌奪,背負病親,計出威脅,設心造謀,至兇極慘,而鳴籲無嚴,照律嚴勘,何如?判付啓依允。
又啓目粘連,平壤全永淑獄事,赤面做沮婚之計,白晝成戕人之計,究厥所犯,尤極無嚴,依前訊推,何如?判付啓依允。
又啓目粘連,中和黃瀚獄事,傷痕偏著於脅右,檢招俱詳於證左,醉酗踢打,一生一死,而屢籲無嚴,依前訊推,何如?判付啓依允。
又啓目粘連,平壤朴啓實獄事,麤憤忽起於禁葬,兇計自底於戕生,道啓曹讞,便成鐵案,嚴訊得情,何如?判付啓依允。
又啓目粘連,義州文美叟獄事,衣冠焉扯碎無餘?胸腿則毆踢備加,詞證分明,實因端的,連加訊推,何如?判付啓依允。
又啓目粘連,平壤李龍信獄事,毆踢旣爲輸款,實因懸錄,屢査分明,斷案胎在,如法訊推,何如?判付啓依允。
又啓目粘連,昌城金哲弘査事,爲民凌官,罰是九棍,以老染疾,死在卄日,乃敢藉口,飾詐鳴冤,有關紀綱,不可容貸,考律嚴勘,何如?判付啓依允。
又啓目粘連,中和李大建獄事,檢査一如印板,痕損兩皆符合,無可原之情,有難恕之案,如法嚴訊,何如?判付啓依允。
又啓目粘連,龍川文元謙獄事,踞胸膝築,招旣輸款,脚踝鬚將,證亦據實,兩檢具備,三尺難逭,訊推取服,何如?判付啓依允。
又啓目粘連,肅川金啓珍獄事,半夜圖兇,諉死女之遘沴,老獄生奸,縱賤妾而鳴冤,渠雖杜撰,斷無容貸,如法償命,何如?判付啓依允。
又啓目粘連,熙川李長伯獄事,兩箇橫屍,由渠之故,一刀辦殺,非渠伊誰,兇臆獰頑,奸肚狡慝,訊推輸款,何如?判付啓依允。
又啓目粘連,定州李太燁獄事,以檢則實因不的,以死則辜限已過,兇身呼冤,容有可冤,而獄體至重,上載,何如?啓依回啓施行爲良如敎。
又啓目粘連,寧邊車正碩獄事,彼酗此憤,弱不强敵,加以老病,斷送縷命,參以情法,合有原恕,而獄體至重,依前訊推,何如?判付啓依允。
又啓目粘連,熙川金才元獄事,憤頭手勢,猛觸緊撞,田畔蹶仆,非久卽殞,兩檢無差,三尺嚴重,連加訊推,何如?判付啓依允。
又啓目,平壤金在豊獄事,靑銅招疑,縱爲過情之謗,白刃行刺,敢作戕人之擧,再檢具備,三尺自在,嚴訊速償,何如?判付啓依允。
又啓目粘連,嘉山金士植獄事,白晝構鶉奔之誣,碧血埋鳩淫之慘,兩檢會査,奸狀莫掩,嚴加訊推,何如?判付啓依允。
又啓目粘連,瑞興劉德福獄事,臨門叱辱,隨勢揮打,惹鬧未始不由父,結果竟歸於其子,公證自在,當律焉逭?如法訊推,何如?判付啓依允。
又啓目,海州金呂伯獄事,十目難掩於踢築,兩檢俱得其實因,其在殺獄,有法難逭,嚴訊取服,何如?判付啓依允。
又啓目,肅川金召史獄事,俄焉乳哺?頃而斷縷,氣勢絶狠絶悖,擧措至慘至酷,依前訊推,何如?判付啓依允。
又啓目粘連,安城尹毛金獄事,踞胸猛毆,童女之指告分明,嘔血卽殞,檢庭之口招端的,畓庫私和,眞贓現露,嚴訊取服,何如?判付啓依允。
又啓目,鳳山柳尙信獄事,結冤家於薄嫌,斷縷命於頃刻,廚妻目覩,檢招已具,嚴訊輸款,何如?判付啓依允。
又啓目,長淵李仁亨獄事,奸所捉奸,女供自服,死者送死,男招可案,旣有可原,藏置必償,其在欽恤,合有原恕,上裁,何如?判付啓依回啓施行爲良如敎。
又啓目粘連,白川崔使彬獄事,父子爭犯,視死如歸,揆以人情,藹然天理,似此獄情,合有原恕,上裁,何如?判付啓依回啓施行爲良如敎。
又啓目粘連,康津金乃贊獄事,婚錢强索,惡刑擅施,衆招同辭,兩檢俱備,藉曰砒毒,死由乃贊,連加訊推,何如?判付啓依允。
又啓目粘連,淳昌朴興孫獄事,鋤擲偶然不幸,腦傷雖非本情,參究原案,合有容貸,而獄體至重,依前訊推,何如?判付啓依允。
又啓目粘連,潭陽金太老味獄事,一杠捧打,其勢甚毒,死由於此,公證自在,更覈訊推,何如?判付啓依允。
又啓目粘連,全州朴召史獄事,墮胎殞命,死則死矣,震撼堅硬,犯固犯矣,連加訊推,何如?判付啓依允。
又啓目粘連,金堤姜興燁獄事,叫楚聲絶,隣聞質言,殺越變招,人跡明驗,有百難逭,無一可原,訊推償命,何如?判付啓依允。
又啓目粘連,古阜羅致先獄事,新徑顚跌,目覩有據,舊祟咳咯,指告無疑,而獄體尙嚴,訊推得情,何如?判付啓依允。
又啓目粘連,羅州吳賢基獄事,毒手先犯於耳根,傷痕更著於血癊,兩檢俱備,加訊取服,何如?判付啓依允。
又啓目粘連,臨陂蔡啓玉獄事,痕損已著於要害,艾灸莫掩其眞贓,獄宜尙嚴,法有必償,如前訊推,何如?判付啓依允。
又啓目粘連,全州李春伯獄事,銀巖先刺,而春伯不斃,春伯繼踢,而銀巖卽殞,參情究法,斷不容貸,嚴訊取服,何如?判付啓依允。
又啓目粘連,全州金成業獄事,自怯之眞贓莫掩,被築之完案旣具,諉以證看之絶,敢懷掉脫之計,究厥情節,尤極獰頑,嚴訊取服,何如?判付啓依允。
執義洪淳穆,持平洪祐命等箚曰,伏以臣等,竊冀諸罪人處分之反汗,課日陳箚,式至于再誠淺辭拙,雖未足以仰格聖心,而宸聽逾邈,兪音尙靳,至承勿復煩瀆之敎。臣等且惶且悚,反省恧蹙之不暇。顧何敢更事瀆撓?而以若諸罪人之負犯關係,適値曠慶之會,竝施咸宥之澤,臣等不思所以積誠仰籲。期寢成命,則是壞臺體而弛朝綱者,豈非臣等之罪乎?此臣等寧被屢瀆之辜,不敢爲承順之計者也。矧玆處分一下,歷屢日而公議轉鬱,將至於刑政無所施而隄防無所設,區區憂歎,曷勝萬萬乎哉?伏願聖明,亟回淵衷,竝與李承憲事,特降允兪,俾伸輿憤焉。取進止。答曰,省箚具悉。已有前批,勿煩。
上在昌德宮。停常參·經筵。
夜二更三更,月暈。
沈熙淳啓曰,明日常參·經筵,取稟。傳曰,停。
沈宜冕啓曰,大司憲閔致成,掌令全道海·康國龍,持平徐堂輔在外,執義洪淳穆,持平洪祐命未肅拜,監察茶時之意,敢啓。傳曰,知道。
洪鍾應啓曰,左承旨李玄緖,同副承旨趙然昌,今日不爲仕進,竝卽牌招,何如?傳曰,允。
又啓曰,假注書李徹宰,身病猝重,勢難察任,今姑改差,何如?傳曰,允。
李徹宰改差,代以趙憲燮爲假注書。
洪鍾應啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
以左承旨李玄緖,同副承旨趙然昌牌不進罷職傳旨,傳于沈宜冕曰,只推。
洪鍾應,以都摠府言啓曰,今日入直內三廳武兼·禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
上在昌德宮。停常參·經筵。
藥房提調金學性,副提調洪鍾應啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣,卿等不必入侍矣。大王大妃殿·王大妃殿·中宮殿·口傳問安。答曰,知道。
權用脩啓曰,明日乃是小寒,自明日日暖間視事頉稟之意,敢啓。傳曰,知道。
又啓曰,明日召對,取稟。傳曰,停。
沈宜冕啓曰,大司憲閔致成,掌令全道海·康國龍,持平徐堂輔在外,執義洪淳穆,持平洪祐命未肅拜,監察茶時之意,敢啓。傳曰,知道。
洪鍾應啓曰,左承旨李玄緖,左副承旨沈熙淳,同副承旨趙然昌,今日不爲仕進,竝卽牌招,何如?傳曰,允。
沈宜冕啓曰,備邊司郞廳來言,今日賓廳日次,而領議政·右議政未差,左議政金道喜有身病,不得來會云矣,敢啓。傳曰,知道。
以左承旨李玄緖,左副承旨沈熙淳,同副承旨趙然昌牌不進罷職傳旨,傳于沈宜冕曰,只推。
傳于權用脩曰,左承旨·左副承旨·同副承旨竝許遞,前望入之。
承旨前望入之,南性敎·徐相敎·趙道淳落點。
權用脩啓曰,新除授右承旨南性敎,左副承旨徐相敎,同副承旨趙道淳,竝卽牌招,何如?傳曰,允。
傳于沈宜冕曰,臺諫·玉堂竝許遞,前望入之。
臺諫前望入之,大司憲徐左輔,執義任希兢,掌令趙光濬·卓宗述,持平孔獻東·趙禮根,大司諫金英根,司諫辛志鼎,獻納李升洙,正言趙然興·金德根落點。
玉堂前望入之,應敎李,副應敎李裕膺,校理洪在重·金翊鎭,副校理鄭駿容·李敎英,修撰金會明·徐堂輔,副修撰尹堉·趙獻永落點。
權用脩啓曰,玉堂上下番俱空,事甚未安。新除授應敎李,副修敎李裕膺,校理洪在重·金翊鎭,副校理鄭駿容·李敎英,修撰金會明·徐堂輔,副修撰尹堉·趙獻永,竝卽牌招,推移入直,何如?傳曰,允。
以忠淸監司金洙根狀啓,方物進上大箭改封進,惶恐待罪事,傳曰,勿待罪事。回諭。
以黃海監司尹定鉉狀啓,海州牧人命渰死事,傳于權用脩曰,聞甚矜惻。元恤典外,別加顧助,如有生前身還布,竝蕩減,未拯屍身,期於拯得之意,廟堂措辭,分付。
以右承旨南性敎,同副承旨趙道淳牌不進罷職傳旨,傳于沈宜冕曰,只推。
以應敎李,副應敎李裕膺,校理洪在重·金翊鎭,副校理李敎英,副修撰尹堉·趙獻永牌不進罷職傳旨,傳于沈宜冕曰,只推。
吏曹口傳政事,兼直閣單趙然興。
兵曹口傳政事,副司果單洪淳穆·金輔鉉。
上在昌德宮。停常參·經筵。
南性敎啓曰,明日召對,取稟。傳曰,停。
沈宜冕啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
南性敎,以弘文館言啓曰,上番闕直,事甚未安。應敎李,副應敎李裕膺,校理洪在重·金翊鎭,副校理李敎英,副修撰尹堉·趙獻永,旣有只推之命,竝卽牌招,以爲推移入直之地,何如?傳曰,允。
又以弘文館言啓曰,新除授副校理鄭駿容,時在京畿始興地,修撰徐堂輔,時在楊州地,經筵入番事緊,請竝斯速乘馹上來事,下諭。傳曰,許遞。
沈宜冕啓曰,行大司憲徐左輔,掌令卓宗述牌不進,執義任希兢,掌令趙光濬,持平孔獻東·趙禮根在外,監察茶時之意,敢啓。傳曰,知道。
以大司諫金英根,正言趙然興·金德根,掌令卓宗述牌不進罷職傳旨,傳于沈宜冕曰,只推。
以應敎李,副應敎李裕膺,校理金翊鎭,副校理李敎英,副修撰趙獻永牌不進罷職傳旨,傳于沈宜冕曰,只推。
徐相敎,以吏曹言啓曰,今此臘享大祭祭官中時無職名人,令該曹口傳付軍職,何如?傳曰,允。
沈宜冕,以兵曹言啓曰,今月十四日,一兼禁軍番次矣。該番將有闕之代,依承傳口傳擬入之意,敢啓。傳曰,知道。
上在昌德宮。停常參·經筵。
南性敎啓曰,明日召對,取稟。傳曰,停。
趙道淳,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
又啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。
南性敎啓曰,右副承旨沈宜冕,今日不爲仕進,卽爲牌招,何如?傳曰,允。
趙道淳啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
傳于南性敎曰,待敎尹滋悳,馳詣顯隆園,奉審摘奸,仍詣健陵·華寧殿,一體奉審以來。
南性敎,以弘文館言啓曰,應敎李,副應敎李裕膺,校理金翊鎭,副校理李敎英,副修撰趙獻永,旣有只推之命,竝卽牌招察任,何如?傳曰,允。
趙道淳啓曰,行大司憲徐左輔,掌令卓宗述牌不進,執義任希兢,掌令趙光濬,持平孔獻東·趙禮根在外,監察茶時之意,敢啓。傳曰,知道。
以右副承旨沈宜冕牌不進罷職傳旨,傳于趙道淳曰,只推。
以大司諫金英根,正言趙然興·金德根,掌令卓宗述牌不進罷職傳旨,傳于趙道淳曰,只推。
以應敎李,副應敎李裕膺,副校理李敎英,副修撰趙獻永牌不進罷職傳旨,傳于趙道淳曰,只推。
兵曹口傳政事,以洪奎永爲兼司僕將。
領府事趙寅永疏曰,伏以臣乞骸之請,綿歷數載,而至於昨年春批旨,至擧臣兄家事,辭旨悱惻,非臣所能承當,臣奉讀未半,聲淚逬發,有不能自抑者,惶隕感激,式至于今。今則亡兄之三霜已訖,迷息之冠裳如舊,依然從宦家耳。撫昔日之餘蔭,愴流光之易邁,未死殘喘,當作何懷?然而臣之積年私懇,可以更陳之矣。臣之癃痼實狀,不待覶縷,庶可畢燭,而筋骸長委於床玆,蹤跡每違於班綴,拭巾俟符,萬念都灰。設令臣得此恩造,實無以角巾布衣,祖道東門,歸與田父野老,歌詠聖澤,只是一未冷屍耳。且念臣釋褐三十年矣,忝叨揆列,亦十年矣。無一補效,今玆請退,卽臣所不敢言者,而臣之此懇,亦臣主兩榮者也。雖然臣所以仰請者屢矣,殿下所以可之者亦屢矣。失今不言,更待何時?臣若不言,永無可言之日,殿下若不許,永無可許之日。此臣所以復申前說,以冀天地父母生成造化之澤也。又設令臣年齡少壯,氣力康旺,可以爲國家出力,臣雖糜粉,豈欲爲此言?實是力不從心,非臣所能强也。玆具短疏,仰瀆崇嚴。伏願聖明,俯賜諒察,哀之憐之,矜之憫之。特允所請,以爲終始生成之恩,則臣於他日九泉,亦將藉此恩造,歸告於先父先兄。此豈非感格幽明哉?〈臣〉無任云云。答曰,省疏具悉卿懇。自卿有此懇,歲幾閱而疏幾到矣。期於遂初,則卿之志也,諭以踐言,是予之批也。進退全節之美,終始禮使之義,今予豈不之思也?然更有一語,爲卿誦之。夫人臣處地,各自不類,有宜於急流勇退者,亦有宜於鞠躬盡瘁者。顧卿所處,宜何居焉?況今國事民憂,茫無攸濟,予所以倚毗,朝野所以想望者其誰歟?卿於此時,寧忍有長往之請乎?且使卿休致,果能角巾東歸,放情邱壑,情義所不可,事勢亦難必。苟若是則卿所有,直不過三字銜而已,抑有何貞退之意哉?卿其優游西樞,認作懸車,在卿有休養之方,俾予無悵觖之心。斯豈非兩全而俱得者乎?卿須體予至意,是所望也。仍傳于趙道淳曰,此批答,遣史官傳諭。
上在昌德宮。停常參·經筵。
南性敎啓曰,明日召對,取稟。傳曰,停。
沈宜冕啓曰,合辭許久闕啓,事甚未安。除在外外,未肅拜人員,竝卽牌招,何如?傳曰,允。如有違牌,勿爲呼望。
洪鍾應啓曰,左承旨權用脩,今日不爲仕進,卽爲牌招,何如?傳曰,允。
徐相敎啓曰,假注書成載瑗,身病猝重,勢難察任,今姑改差,何如?傳曰,允。
成載瑗改差,代以金景游爲假注書。
徐相敎,以吏曹言啓曰,今日本曹褒貶坐起時,堂上不可不備員,而參判未差,參議洪說謨未肅拜,令政院卽爲牌招,以爲同參開坐之地,何如?傳曰,允。
南性敎,以弘文館言啓曰,應敎李,副應敎李裕膺,副校理李敎英,旣有只推之命,竝卽牌招察任,何如?傳曰,允。
以吏曹參議洪說謨牌不進罷職傳旨,傳于徐相敎曰,只推。
又啓曰,吏曹褒貶磨勘,當爲備員,參議洪說謨旣有只推之命,更爲牌招,何如?傳曰,允。
又啓曰,吏曹參議洪說謨疏批已下,卽爲牌招,以爲備員,褒貶磨勘之地,何如?傳曰,允。
以左承旨權用脩牌不進罷職傳旨,傳于趙道淳曰,只推。
趙道淳,以兵曹言啓曰,禁軍別將許棨,身病猝重,無望供職,呈狀乞遞矣。實病旣如此,則有難强令察任,改差,而其代擬望之人乏少,摠衛營將官竝擬,何如?傳曰,允。
兵曹,以李宜植爲禁軍別將。
趙道淳,以總衛營言啓曰,本營諸將官及北漢將官今戊申年射講居首各一人,別單書入之意,敢啓。傳曰,知道。
又以訓鍊都監言啓曰,本局中軍吳一善,身病猝重,勢難察任,改差,何如?傳曰,允。
又以訓鍊都監言啓曰,本局中軍,今當差出,而擬望之人乏少,摠衛營將官竝擬,何如?傳曰,允。
又以禁衛營言啓曰,本營騎士別將李敏敎,身病猝重,勢難察任,改差,何如?傳曰,允。
以應敎李,副應敎李裕膺,副校理李敎英牌不進罷職傳旨,傳于南性敎曰,只推。
行大司憲徐左輔,大司諫金英根,掌令卓宗述,校理金翊鎭,正言趙然興·金德根等啓曰,噫嘻痛矣。書九之罪,可勝誅哉,亂臣賊子從古何限?而窮凶絶悖,未有如裕賊,裕賊之根窩,卽書九庚申一疏是已。其疏之上下屢千百言,閃忽疑眩,莫可模揣,而指意肯綮,專在於彼固曰四條。外托義理之說,而內售沮戲之計,陽爲承順之態,而陰懷惎間之謀。語脈所歸,手脚莫掩,言之體粟,不敢痛陳其逆節,思之膽掉,不忍歷擧其罪案。而傳敎中前茅裕賊之敎,實是燭奸之禹鼎,照魔之秦鏡也。於戲,我正宗大王五晦筵敎,卽明諭御極後,用舍進退,斷自淵衷之意。而書九乃敢杜撰聖旨,動搖大計,凶圖禍心,一轉而爲裕賊,如印一板,如貫一串,終至有宜學之遺醜餘孽,得以藉口,詡之以闡明,稱之以對揚。此豈一朝一夕之故哉?涓涓之流,始自書九,而滔天於裕賊,餘波於宜學。顧今拔本塞源之方,亶在乎先正書九之罪。而鬼誅已加,王章莫伸,輿情之憤鬱,何時可洩,世道之憂虞,何日可弭?請書九,亟施追奪官爵之典。答三司曰,不允。兩司合啓中正喜事,秉鉉事,穆淵事,停啓。
行大司憲徐左輔,掌令卓宗述,正言趙然興·金德根等啓曰,噫嘻痛矣。國榮之痛天罪惡,萬戮猶輕,千剮難贖,而尙屈王章。是可曰國有常刑乎?噫,諸賊之眼無國母,恣行胸臆,危逼之逆節,憯毒之凶計,暗相綢繆,罔有紀極。主張者榮賊,亂逆之犯分干紀者,從古何限,而豈有若此賊之至凶極悖者乎?雖以弘·瞻之凶肚,來·黯之毒手,未足以喩其惡也。此實載籍所無之極惡大憝。而聲討未加,鬼誅先及,一國之公憤,鬱而未洩,三尺之邦憲,久猶莫伸,至今追思,不覺骨靑膽掉而髮豎眦裂也。當此義理大明凶逆嚴討之時,藥院之日記,旣已査出,臺臣之緘辭,如是明的,則追奪之當律,不容一刻少緩也,決矣。千罪萬惡,咸萃一身,製給凶疏,沮遏大計,煽動人心,潛圖國脈者,已有浮於莽·溫之凶。而幸賴我正宗大王,廓揮乾斷,特降允兪,而傳旨未卽頒下,典刑尙稽夬施,神人之憤惋,容有極哉?請物故罪人國榮,亟施孥籍之典。噫嘻痛矣。賊裕之罪,可勝誅哉?辛酉夏一疏,包凶蓄禍,暗售梟獍之腸,都人尹姞等句語,排布陰譎,曲堗徙薪之援比,指意凶憯,卽此一段。其沮戲大婚之凶肚,背馳正宗大王之逆節,綻露無餘。渠以今日北面之臣,乘國運不幸之時,而疑亂熒惑,潛圖不逞之計。是可忍也,吁亦憯矣。亂臣賊子之干常犯紀,從古何限,而豈有若此賊之窮凶絶悖者哉?且其所納爰辭,見捉文書中不道不滿之說,愈出愈凶,至於外朝不知之言詩句引用之意而極矣。而末乃以渠之傍祖權鞸時事,隱然自況者,尤何等窮天地所無之極逆大憝也?凡在橫目之列者,莫不骨驚膽掉,直欲手磔口臠,而賦性獰慝,忍杖抵賴。王章未伸,鬼誅先及,神人之憤痛,容有極哉?噫,原疏之陰憯,逆腸難掩,鞫招之凶慝,斷案已成。雖未及結案,便是已結案之劇逆。而且於安默·魯賢·在民三賊伏法之後,其凶謀逆節,尤益彰著。此與身死旣久之後追律之例,大有異焉,不可援用尙魯追施之律。請物故罪人裕,亟施孥戮之典。噫噫痛矣。亂臣賊子何代無之,而豈有如漢祿之窮天地亘古今至凶至悖罔測不道之賊耶?八字凶言,一世傳播,聽之骨顫,思之髮豎,而特以證據無人,根因莫知,聲討之擧,至今未行。遂使劇賊臥斃,輿憤莫泄,古今天下寧有是耶?何幸乾道孔昭,元惡斯得?知申之疏,打破其眞贓,重臣之奏,繼而爲明證。嗚呼,尙忍言哉?一種不逞之徒,乃敢讐視我君父,必欲謀危我宗國,梟音獍舌,脈絡相通,蛇糾蚓結,腸肚互連。量·能之殊塗共轍,無不干犯於莫重莫大,煥·裕之護法傳神,莫非誣逼於不忍不敢。國勢日就岌嶪,倫彝幾至斁喪,千怪百變,疊生層出,以至於達賊不道之奏,如貫一串。苟究其本,則莫不源委於漢祿,根柢於漢祿,求之往牒,未有如此賊之窮凶絶悖者也。食肉寢皮,已矣無及,瀦宅破家,尙云輕典,追奪之律,雖幸蒙允,孥戮之請,尙此靳兪,至以自有受敎爲批,臣等誠不勝抑塞悲憤之至。殿下試思之。前乎漢祿而豈有如漢祿,後乎漢祿而豈有如漢祿?剖斬之律,劓殄之誅,誠或創行而施之。誠未爲過當,則惟此追奪之名,雖謂之生前一律,而顧其擧行,則不過是收奪告身而已。以此律而施之於此賊,果可以夬雪君父之讐,少洩臣民之憤耶?适·雲之所不敢,而此賊敢爲之,鏡·夏之所不忍,而此賊忍爲之。烏可以曾有受敎,不之權變,一味膠鼓,致使當行之天討不行,必伸之王法不伸也哉?且況凶種逆孽,尙繁其徒,豈可使戴頭假息,依舊跳踉,以貽國家無窮之憂,以遺臣民共戴之恥耶?應行之律,不容晷刻少緩。請逆賊漢祿,亟施孥戮之典。噫嘻痛矣。亂臣賊子從古何限,而豈有如龜柱之窮凶絶慝也哉?其許多罪惡,許多逆節,擢髮難數,罄竹難書。而以渠地處,不念報效之道,徒懷凶譎之腸,始因傾軋之習,而潛蓄禍心,長其覬覦之計。而遂懷凶圖,必欲傾覆我宗社,動搖我國本,群聚凶徒,自作窩主,醞釀旣久,排布愈密,八字凶言,一串貫來,同室之內,腸肚相連,若其根柢也源委也,莫非此賊。而得保首領,臥斃牖下,凡今日含生之倫,孰不腐心痛骨,如不欲生,而最其大明律一事,卽有天地君臣以來所未有之極逆大憝也。思之膽掉,言之骨靑,直欲手磔口臠食肉寢皮者也。且況不道之凶計,有自來於當時,潛藏之禍機,愈益肆於今日,譸張糾結,種下生種,裕·玉·煥·達之凶謀祕計,莫不傳神於此賊,護法於此賊。而跪敦之律,燃卓之典,尙未夬施,神人之憤,容有極哉?向來追奪之擧,不足爲此賊之當律,況其梟獍之凶種尙遺,國家之隱憂無窮。請追奪罪人龜柱支屬應坐之類,一依尙魯例,施以散配之典。噫嘻痛矣。凶魁亂本,從古何限,而豈有如鍾秀之至凶絶悖者哉?本以奰慝之性,濟以陰譎之行,撐腸拄腹,都是禍心,聽言觀眸,罔非戾氣。平生伎倆,專在於凶國而讐君,晝宵營爲,亦出於戕人而害物。好惡所到,忠逆立判,利勢所在,逋逃咸萃。附己者,謂之向國,而奬拔汲引,如恐不及,異己者,謂之背馳,而擠陷網打,無所不至。於是乎助虐逞凶之徒,擧皆爲其羽翼,逐臭䑛瀝之輩,莫不受其指使。傳授凶圖,釀成煥日滔天之禍,鼓唱悖論,馴致裕·玉讐國之計。一番逆變起而罔不根柢於渠,一番凶獄出而罔不窩窟於渠。渠之血黨死友,擧皆干犯天討,以誅以奪,而以渠鯨鯢之魁,獨爲漏網之魚者。蓋緣其凶焰雖死不衰,餘威歷久尙熾,根窩更有之論,指目有歸,而無敢連討者,明白洞快之敎。聖批昭揭,無敢對揚者,一世腐心而擧朝緘口,有識憂歎,厥惟久矣。何幸乾道孔昭,自作難逭?渠之平生斷案,無端呈露於爲其卵育吹噓感德思報,願爲鍾洙一死者之口,則雖使鍾秀,對質於鞫庭,必將滿口輸款,而無一辭自明之端矣。噫,敬·觀之窮凶,而染成者渠也,龜·祿之絶慝,而掩護者渠也。渠以爲見驅,則觀鎬曰見驅,渠以爲非逆,則觀鎬曰非逆,耳濡口滑,看作茶飯。先入之見,掩諱不得,慣聞之處,丁寧納招,則龜·祿·秀·敬之和盤托出打成一片之狀,至是而畢露無餘矣。大抵鍾秀之一生藉口,欺人而欺心者,卽不過渠所謂士流也,渠所謂義理也。而論其行己,則發跡於逆戚之門,而爲其私狎之客,托身於榮賊之家,而備盡諂諛之態。至勸其兄,願留榮賊,究其情狀,卽一患得失之鄙夫,則渠所謂士流,吁亦醜矣。且夫渠所謂義理者,本出於逆祿之凶論,賊龜之陰圖,而直是作賊作逆之一大斷案耳。噫,彼龜·祿輩包藏不軌,謀危宗社,及夫國本已固凶計莫售之後。鍾秀以其血黨,自知無幸,乃以死中求生之計,說出渠輩所謂義理二字,以爲掩護龜·祿輩眞贓之妙籌長策。龜·祿之眞贓旣掩,則鍾秀之身計得矣,鍾秀之身計旣得,則龜·祿之眞贓掩矣。其一而二二而一之狀,不亦凶且憯乎?惟我正宗大王至精至微之義,昭揭日星,建天地而不悖,依百世而不惑,則雖有怪鬼十千輩,寧或售疑亂之計?而鍾秀敢以掠美之術,欲爲立幟之資,指無謂有,眩惑群聽,有若怪鬼不逞之徒,眞箇爲朝夕壞亂之擧,而非渠則莫可扶植者然。肆然上逼於莫重莫嚴之地,以是而脅持君父,以是而威喝朝野。魯賢之逆變,由是而醞釀,達淳之邪說,由是而源委,候班不參之逆節在此,史局割席之凶肚在此。而改號時違牌,行幸後悖論,皆其逆謀慝計之昭不可掩者矣。至於逆敬之三條凶言,卽自鍾秀圈套中出來,而賊觀之謂龜賊義理主人之招,亦由鍾秀悖舌中薰襲,則前後情跡,沕然相符矣。臣等合辭所陳剽竊先王之義理矯誣先王之秉執者,政謂此也。及其家計已成,手段漸滑,則誣衊無所不至,譸張無所不有。筵本二跋,旣伏罔赦之案,讆言五條,莫掩自唱之跡,入告出語,變幻無常,左闔右捭,機關至密,千罪萬惡,擢髮難數。而臣等之最所憤嫉而痛惋者,又有在焉,以渠之眷遇也邇密也。逆祿之八字凶言,旣已自渠口傳說,賊龜之乙未冬悖說,亦必先他人聞知,卽何不於正宗大王一初淸明庶政維新之會,斷去宿處,嚴斥凶論。使夫迷溺不悟者,曉然知龜·祿之不可染跡,而乃反附麗依歸,推詡尊仰,壞亂世道,詿誤人心,以致許多逆變無限厲階,而其惡稔矣。若使朝廷之上,初不生出一鍾秀,則龜·祿之賊勢,何由而鴟張,龜·祿之餘醜,孰從而蚓結乎?然則今日國勢所以至於痛哭流涕之境者,雖源於龜·祿,而助成者鍾秀也,雖發於敬·觀,而主張者鍾秀也,則論其罪犯,有浮於龜·祿·敬·觀。而敬賊已施之律,尙難貸也,龜·祿應坐之典,烏可已乎?特以大官之曾忝也,鬼誅之先加也,故依律處斷,雖恨未及,尙魯已例,在所不已,幸賴乾斷廓然,天討亟行。鍾秀黜享追奪之請,雖蒙夬允,而梟獍之凶種尙遺,國家之隱憂無窮。請追奪罪人鍾秀支屬應坐之類,一依尙魯·漢祿例施行。噫嘻痛矣。今此鍾·振兩賊之凶,思之膽掉,言之骨靑。蓋其陰謀逆節,适·璉之今又出也,凶言悖說,雲·海之所不道也,是乃窮天地亘宇宙之極惡大憝。雖行天討略行,王章少伸,尙何足夬洩神人之憤也哉?鍾一則藉其門蔭,獲沾祿仕。國家何負於渠,而梟心獍腸,與生俱幸?西賊之有警則十六字刀割分院兵助勢之策,湖南伯得差之願,無非劇逆之斷案。而乃與振采·友文等,結爲血黨,五字八字之凶言,猶爲不足,而必以二字至不道之言,和應於合有變通之說,甚至街路上訩訛而極矣。振采則伎倆妖慝,行止閃忽,出沒京鄕,左道誑惑,連腸接肚於鍾一·光友之徒,憑藉讖緯之書,濟其邪誕之術。二萬石軍糧之積庤,縉紳家火具之潛埋,七字刀割指卯日而擧事爲期云者,莫非做作妖言煽動人心之計,九字刀割十三日至凶之說,與鍾一,一而二二而一。似此今古所無之逆,不可只施治逆之常典。适·雲已行之例,不用於此兩賊,而將何施乎?請大逆不道罪人鍾一·振采,竝施适·雲之例。逆賊友文,跡本卑微,性又奸慝,投身於鍾一,甘作爪牙,許心於振采,結爲兄弟。托鍾一於振采,則謂以可用,薦振采於鍾一,則稱有神術。逆賊光友,本以鄕曲賤孽,托爲凶徒死士,父事振采,兄事友文,十字刀割欲輸軍糧,則轉到南陽。凡爲群凶之指使,率皆挺身而樂赴,十一字刀割將臣家將欲火攻,所營何事,店舍綢糾之言,致後丁寧和應,南中兵火之說,延壽爛熳酬酢,卽此數段,已足爲諸賊之眞贓斷案。至於正月十三日凶言,卽是窮宙亘宇所未有所未聞之極逆情節,而無不參聞,無不參知,則罪止誅身,失之太輕,王章不嚴,輿憤未洩。請逆賊友文·光友,加施孥戮之典,致後·延壽,竝施孥籍之典。噫嘻痛矣。亂逆之變,振〈古〉何限,而豈有如肇源之劇逆大憝窮凶絶悖者哉?渠以世祿之臣,偏被聖朝之恩,八座兜攬,已極於榮顯,一門盤據,不離於權要。苟有一分人心,宜思百倍圖報,而其奈梟獍之性,與生俱生鬼蜮之謀?非今斯今。攘臂弩眼,罔非戾氣,拄腹撐腸,都是禍心,至於甲戌之冬,肆發至凶至憯罔測不道之說而極矣。其罪犯於莫重莫嚴爲賊爲逆之狀,此誠神人所共憤,王法之所不貸。凶如肇賊逆如肇賊,而使之假息海島,共戴一天,已不可曰世有三綱國有三尺。況今未伏顯戮,先被鬼誅,生前失刑,已極痛惋,死後當律,不容少緩。請物故罪人肇源諸子,亟施散配之典。噫嘻。宜學以卑微之流,賦憯慝之性,行己則巧佞而善爲狐媚,發跡於陰邪而養成虺毒,屢竊踰濫之職。而睯不知分,常蓄希覬之心,而急於射利,敢以嘗試之計。投呈凶慘之書其上段諸條,罔非爲人臣所不敢道者,而肆然筆之於書,悍然發之於口,卽此一款,合施萬戮,而至若下段所云義理二字,卽我上下大小三十年秉執而遵守者也。今安有晦明之可言?而渠乃陰懷惎譖之謀,公肆疑亂之說,反復閃忽,指意絶悖,此蓋逆裕·書九輩所嘗沿襲之套語也。且以鞫招觀之,稱煥之以君子,詡書九以名流,則裕賊之亂逆情節,書九爲之前茅,宜學爲之後殿,一串貫來首尾和應之眞贓斷案,於此焉畢露矣。然渠以蟣蝨之賤,不識魚魯之辨,烏知義理之果爲何物,闡明之當用何道哉?此必有暗相綢繆,先設機關者,而盤覈許久,端緖未究,此已輿憤之所共切,隱憂之所愈深者也。況今天網甚恢,凶種尙遺,治逆之政,終有所未盡者。請正法罪人宜學諸子,亟施散配之典。噫嘻痛矣。亂臣賊子之凶國禍家,從古何限,而豈有如鶴秀之至奸絶憯者哉?渠本梟獍成性,虺蜮化身,伎倆則戕人害物之天生宵小,經營則凶國禍家之世濟元惡,狡黠狼愎,自是家庭之傳襲,狐朋狗黨,看作淵藪之陰祕。蓋其世守龜·祿之悖論,背馳國是,爲賊立幟,兇圖逆節所由來者久矣。特以門戶之爀舃,資歷之華膴,始也聖念未嘗不假借,則苟有一分秉彝,宜其百倍圖報。而患得之在心,轉成驕濫,貪權之不足,愈益縱肆,百惡竝萃,萬妖俱備,欺君罔上貪天爲切,已是渠罔赦之罪,而最其無將不道之眞贓斷案,卽惎構是已。惎構二字,是何等人臣極罪,而奈其逆肚潛蓄,毒牙密厲?賊肇之情節,綻露無餘,則自知其難逭,逆敬之罪犯,締結有素,則卒與之同歸。於是乎疑懼之心,翻成怨懟,揣摩之計,專事壞亂,必欲讐視國家,煽禍朝著,至以惎構之憯計,敢售於莫重莫嚴之地,甘自歸於斁敗人彝滅絶天常,正所謂窮天地亘萬古所未有之劇逆大憝也。幸賴淵鑑孔昭,雖奸萌之逆折,特緣小藪包容,致常刑之尙逭,一國之輿論久沸,十年之積鬱未洩。惟我殿下,乃於一初歲首端門受朝,先擧元惡,洞諭慈聖之所悉獨,明示天討之所亟行,乾斷赫然,魑魅莫逃,庶幾王章快伸,輿憤痛洩。而遽從惟輕,只施島棘,干係如此賊,負犯如此賊,依舊假息,顯戮不加,則典憲自此隳壞,亂逆無所懲畏,思之及此,寧不凜然而寒心哉?請楸子島荐棘罪人鶴秀,亟令王府,設鞫得情,快正典刑。噫嘻痛矣。自古亂逆何限,而豈有如魯·敬之凶譎奰慝蔑倫敗紀者乎?平生伎倆,無非戕人害物,晝宵營爲,都是凶國禍家,兜攬華膴,躐躋崇顯,朝家於渠,恩至渥也。而不思報效之道,忽生憾懟之意,乃有生死不得抑情仕宦之說。此何等時,强抑其情,乃敢萌心,公肆發口,自露鬼蜮之情態,莫掩梟獍之腸肚,當大婚爰定之初,卽一國慶祝之會。而渠乃陰懷惎憯,極其誣悖,傳襲於賊裕,護法於賊裕,潛蓄包藏,和盤托出,顯售不滿,倡爲悖說,動搖沮戲,斷案斯著。故雖以先朝曲加包貸之處分言之,至有言行不謹之敎,昭如日星,嚴若鈇鉞,則其言凶圖也,其行逆節也。不謹則無將,無將則必誅,其無君無母之心,不道不敬之律,歷萬世而掉脫不得者也。況於今日義理,尤急闡明,而何幸乾道孔昭,天討大行?追奪之律,纔有成命,神人之憤,庶可少洩,而罪止追奪,不足以稱其惡。剖戮跽斬,雖難用於古法,瀦家孥籍,亦自有於彝典。況其凶種餘孽,尙此假息,書所稱殄滅無遺毋俾易種者,不施於此賊,而將於何施?請追奪罪人魯敬,亟施孥戮之典焉。噫嘻痛矣。亂臣賊子從古何限,而其窮兇極逆,豈有如陽淳者哉?渠以世祿遺裔,蒙被國恩何如?而生得梟獍之性,潛蓄虺蝮之毒,敢於哀遑罔極之時,欲逞悖逆至憯之計,指嗾賊晟兇國之類,圖出逆度投疏之擧。其疏中句語,殆有浮於雲·海之逆節,思之膽掉,言之髮豎,渠之綢繆謀議爛熳和應之迹,非但翰模之供,節節指的。復有晟賊之招,一一吐實,面目雖換,腸肚相接,與賊晟逆度,一而二二而一也。惟其狼毒之物,抵賴爲事,竟至於鬼誅先加,三尺之邦憲,終未快伸,一世之輿憤,去而益切。跽斬之刑,雖未得行,尙度已施之律,何可不施於此賊乎?請物故罪人陽淳,亟施孥戮之典。噫嘻痛矣。紀淵之罪,可勝誅哉?性本凶譎,行又奰慝,外面則不離騙儈之惡習,指意則罔非禍心之包藏。兜攬華膴,席乃兄而愈益驕濫,縱恣胸臆,鉗一世而漸使氣勢,罔念聖朝拂拭之恩,積有平日貪戾之心,同朝之指目已久,擧世之掖腕亦多,而此猶屬薄物細故耳。以今番鞫獄事言之,接翰模而寬譬,其所寬譬者何譬?與晟賊而授計,其所授計者何計?情莫掩於延蔓,意專在於嫁禍,自唱自和,期欲網打,是可忍也,孰不可忍也?噫,丁亥代聽以後,渠之兄弟,乃於政令之間,顯肆誹謗,甘自歸於大戾,則自生懼怯,粧出左右無當之疏,欲逞其凶圖者,與乃兄一而二二而一也。憯計將售於湛滅,重犯莫逃於惎間,而以我純祖全保之聖意,翼考仁孝之盛德。雖不置辟於當時,今於罪惡彰露之後,亟施當律,不容少緩。而況伏聞日昨賓筵,慈聖隱痛之敎,仰認積久,大僚聲討之奏,又極嚴峻,承聆諸臣,無不掩抑,退益憤惋,以若亘萬古所未有之逆憝。豈可使一刻容貸於覆載間乎?請古今島安置罪人紀淵,亟令王府,設鞫得情,快正典刑。噫嘻痛矣。亂臣賊子從古何限,而豈有如醇壽之至凶絶悖者乎?本以陰慝之性,敢生樂禍之心,結交匪類,所綢繆者凶謀也,十一字刀割晉鏞家夜會,鍾協處參席,互相酬酢,俱極凶憯,證招如執左契,干犯已成斷案,神人之所共憤,覆載之所難容,萬戮猶輕,三尺已施,而不可只誅其身而止。請謀叛大逆不道知情不告罪人醇壽,亟施孥戮之典。八行十二字刀割噫嘻痛矣。島配三罪人之罪,可勝誅哉?李鍾協,妖樂之至親,逆晉之切戚,破字妖夢,曾所參聞,酒席凶會,亦在渠家,卽此一款,已是斷案。徐永淳,延接悖孫,率蓄妖壻,綢繆情節,掩諱不得,孟鶴述二行二字刀割島配薄勘,失刑甚大。雖以遠配諸罪人言之,李準,假托山訟之說,五字刀割李晉錫,夤緣英熙,四字刀割尹永植,作伴鶴述,十一字刀割洪稷周四字刀割鄭基元十八字刀割遠配之典,終涉寬假。請島配罪人李鍾協·徐永淳·孟鶴述,遠配罪人李準·李晉錫·尹永植·洪稷周·鄭基元等,更令王府,嚴鞫得情,明正典刑。噫嘻痛矣。世變層生,亂逆何限,而豈有如今番捕廳諸賊之至憯絶悖者乎?噫彼兩女,俱以至微至賤之妖物,白做如狂如譫之凶說,乃敢譸張,無難傳播,甘犯萬戮猶輕千剮無惜之罪。至如賊澤,本以蟣蝨之賤,素蓄梟獍之腸,以不忍聞不忍道之凶誣悖說,稱以上變。又從以傅會增衍,發之於口,筆之於書,作此窮天地亘萬古所無之逆變者。思之膽掉,言之髮豎,如許窮凶極惡之妖女逆豎,孰不欲手磔而口臠也哉?設鞫正法,王法卽然,而大僚求對,直請處分者,以其辭語極凶,無以如法問招也。第念凶如此賊妖如此賊,未加肆市之典,而誅止其身,戮不及孥,則其可曰國有三尺乎?聖批答曰,固當以大逆議律,則此賊之爲大逆,旣已洞燭之矣。又若曰,律後加律,實關格例。臣等竊以謂振古所無之凶賊,何可膠守於格例,使王章未伸而輿憤莫洩乎?請梟首罪人澤,捕廳勘斷罪人金·河兩女,竝亟施大逆之律。兩司合啓中李承憲事,大機會也下,何幸鞫覈方張,兩案庶幾畢露,酌處遽降,不過自島移島,一縷尙貸。其可曰國有常憲乎三十四字添入,請字下金甲島三字抹去,旌義縣減死圍籬七字添入,亟字抹去,更字添入。答兩司曰,不允。噫嘻痛矣。世道詿誤,義理晦塞,至於今番秋曹罪囚而極矣。渠以鄙悖之流,潛蓄凶慘之計,肆發通文,投諸賢關,遣辭陰險,引用凶悖,字字狡慝,句句閃忽,耳目難掩,手脚盡露,聞者髮豎,思之膽掉。固當卽地設鞫,不日正刑,而只令秋曹,盤覈情節,略加刑訊,旋卽酌處,雖出於大聖人好生之德,豈有亂言不道自服遲晩,而罰島配,假息覆載之間者乎?若以言出卑賤事已勘處,置而不論,其可曰闡義理嚴懲討乎?請古今島爲奴罪人韓鼎鎭,亟令王府,卽爲拿來,嚴鞫得情,快正典〈刑〉,國綱解紐,世變層生,至於今番科獄而極矣。噫,彼閔達鏞,以若名門世祿之裔,有此換名盜科之變,計在逆取,不顧傷風之嫌,眼無國法,甘犯欺天之罪。擦換他封,眞贓已露,忍杖不服,情節至憯,秋査捕供,斷案已成,王府當律,關石自在。而以聖上好生之德,追肅廟已施之例,不待輸款,遽下酌處之命,揆以科體,終涉失刑,參諸王章,何由懲後?其弟述鏞同爲作奸之狀,衆招明的,可謂是兄是弟,而未及竝覈,竟歸漏網,刑政乖損,輿憤益激。請旌義縣爲奴罪人閔達鏞,更令王府,拿鞫得情,夬正邦憲,閔述鏞,亦令該曹,捉致嚴問,照律勘斷。新除授執義任希兢,時在忠淸道稷山地,掌令趙光濬,時在平安道定州地,持平孔獻東,時在京畿龍仁地,持平趙禮根,時在全羅道錦山地,請竝斯速乘馹上來事,下諭。答府曰,不允。下諭事,許遞。
大司諫金英根,正言趙然興·金德根等啓曰,噫嘻痛矣。罪人性世,與劇逆載榮,一而二二而一也,換着軍服,潛入禁庭,粧出纏帶,暗售網打。是何等排布設施,是何等凶謀祕計也?設鞫七朔,根因窩窟,終未究覈,只施梟示之律,輿情之憤惋,固無可言,而不可以已爲梟示,不施當施之律。請梟示罪人性世,亟施孥戮之典。噫嘻痛矣。人心陷溺,世變層生,至於秋曹罪囚而極矣。渠以卑微之流,敢蓄凶悖之心,肆發通文,投諸賢關,造意閃忽,引用絶悖,字字狡慝,句句凶逆,耳目難掩,手脚盡露,聞者髮豎,見之膽掉。幸賴首善之地,至有捲堂之擧。固當卽地設鞫,不日置辟,而只令秋曹,盤覈情節,略加刑訊,旋卽酌處,秋堂聯疏,實出執藝之義。而特以好生之聖念,遂付傅輕之科,世豈有亂言不道自服遲晩,而生出獄門,假息覆載之間者乎?今若諉之於言卑賤事,已勘斷,而置而不論,則其可曰國有三尺乎?請古今島爲奴罪人韓鼎鎭,亟令王府,設鞫得情,快正典刑。新除授司諫辛志鼎,時在慶尙道靈山地,獻納李升洙,時在京畿楊州地,請竝斯速乘馹上來事,下諭。答院曰,不允。下諭事,許遞。
趙道淳,以義禁府言啓曰,今十二月初七日,以本府徒流案,全羅道濟州牧大靜縣圍籬安置罪人金正喜名下,放字書下,以慶尙道放未放成冊,巨濟府圍籬加棘罪人趙秉鉉名下,放字書下,全羅道茂朱府竄配罪人李穆淵放送事,承傳啓下,而其時臺啓方張,不得擧行矣。今則臺啓已停,金正喜·趙秉鉉·李穆淵,竝卽放送事,分付各該道道臣之意,敢啓。傳曰,知道。
吏曹參議洪說謨疏曰,伏以臣人本顓劣,才又魯下,幸際明時,濫竊科第,旣之需世之資,徒切干祿之恥,遽然十餘年之間。滾到下大夫之列,涯分已踰,戒懼居先,閑司漫務,曾不敢以自期,淸官華銜,尤何到於夢想?匪意新除寵命,有隕自天,臣誠驚感,繼以愧懼。噫,天官之責,其重何如?職長六官,選極三品,激揚進退,雖有長僚,與聞參論,亦資佐貳。此固不可與尋常職事比也,則必也拔一代之尤,厭一世之心,始可曰得其人而稱其任也。而若臣者,其可近似於萬一也哉?況臣自少善病,近益貞痼,居家罕與人接,出門無所交遊,同朝之知面未半,選部之題目何有?鑑識則至矇闇,見聞則極寡陋,今忽憑恃寵靈,視若儻來,追隨長亞之後,權衡通塞之間,是何異責聽視於聾瞽也哉?此非臣之欲飾辭而虛讓,抑亦擧世之所共見諒。震慄縮伏,惟俟䮕正,今因殿最,請臣參座,天牌荐臨,反復揣量,承膺無望,逡巡違傲,冞增惶隕,略陳短章,仰瀆崇嚴。伏乞聖慈,俯垂鑑諒,亟遞臣見帶之職,以重公器,以安私分焉。臣無任云云。省疏具悉。爾其勿辭察職。
上在昌德宮。停常參·經筵。
南性敎啓曰,明日召對,取稟。傳曰,停。
沈宜冕啓曰,行大司憲徐左輔,掌令卓宗述呈辭,執義·掌令一員,持平二員未差,監察茶時之意,敢啓。傳曰,知道。
權用脩啓曰,同副承旨趙道淳,今日不爲仕進,卽爲牌招,何如?傳曰,允。
沈宜冕啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
權用脩啓曰,本院今秋冬等褒貶,當爲磨勘,而行都承旨洪鍾應,不爲仕進,不得如例磨勘之意,敢啓。傳曰,知道。
傳于南性敎曰,禮房承旨,馳詣宗廟·徽定殿·景慕宮,奉審摘奸以來。
權用脩啓曰,假注書趙憲燮,身病猝重,勢難察任,今姑改差,何如?傳曰,允。
趙憲燮改差,代以權敎準爲假注書。
徐相敎,以奎章閣言啓曰,明日卽書香閣望奉審日次,臣進詣擧行之意,敢啓。傳曰,知道。
沈宜冕,以備邊司言啓曰,頃以今春北道監試時作拏諸漢,嚴査登聞之意,草記行會矣。卽見該監司朴永元啓本,則差定參査官咸興判官鄭冕朝,高原郡守李羲書,眼同推覈以爲,應問各人中朴致模,直贓已著,悖習莫掩,李恒允,前査承款,今覈抵賴,斷之以先倡首犯,從未有的確可據,韓鶴善末梢之拏,藉無參涉,始端之鬧,實所惹起,全昌億,行賂變招,亦難準信,兪致孝,都沒立證,竟歸橫誣,而開査多般,嚴覈首從,莫可區別,其餘劉漢國等及在囚營屬,自本營分輕重勘處事,竝請令廟堂稟處矣。半夜昏黑,難分先後輕重,驀地倉黃,不辨首從,誰某,執椎剝窓者朴致模,而先倡之跡,終欠明的,破門看櫃者李恒允,而誣服之招,誠極痛惋,韓鶴善之酒婆偕宿,雖或爲自明之證,始端之鬧,實所惹起,全昌億之容疤未符,不無可原之情。蓋此犯官鬧拏之擧,不徒亂場叫嚷而止,則其在立紀綱大徵創之政,有犯輒殺,無容更議,而善走者倖逭,稍鈍者枉罹,幸與不幸,理勢固然。除非口尙乳之類,俱是醉似泥之漢,首倡無的確爲據之案,見捉多模糊可疑之端。疑則惟輕,合有欽恤,朴致模·李恒允所犯諸條,雖不置之極律,有不可尋常勘處,竝各嚴刑三次,遠惡島定配,韓鶴善之初不發配,未知緣何?而究其惹鬧之罪,亦不可從輕酌處,遠地定配,全昌億·金億年等,還發配所,兪致孝,旣云似涉曖昧,合有參恕,則似不必發配,竝與餘外諸漢,令道臣分等科罪事,分付。何如?傳曰,允。
兵曹口傳政事,副司果單金在根·洪祐命·李承輔·宋廷和·兪錫煥。
兵曹,以申觀浩爲訓鍊都監中軍。
上在昌德宮。停常參·經筵。
藥房都提調朴晦壽,提調金學性,副提調洪鍾應啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣,卿等不必入侍矣。大王大妃殿·王大妃殿·中宮殿口傳問安。答曰,知道。
南性敎啓曰,明日召對,取稟。傳曰,停。
沈宜冕啓曰,行大司憲徐左輔,掌令卓宗述呈辭,執義·掌令一員,持平二員未差,監察茶時之意,敢啓。傳曰,知道。
洪鍾應啓曰,左承旨權用脩,今日不爲仕進,卽爲牌招,何如?傳曰,允。
沈宜冕啓曰,備邊司郞廳來言,今日賓廳日次,而顯隆園忌辰祭正日相値,不得來會云矣,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
以左承旨權用脩牌不進罷職傳旨,傳于南性敎曰,只推。
南性敎,以奎章閣言啓曰,景慕宮望廟樓,今望奉審無頉之意,敢啓。傳曰,知道。
沈宜冕,以都摠府言啓曰,今日入直內三廳武兼·禁軍及軍兵等,當爲中日習射技放,而顯隆園忌辰祭正日相値,不得設行之意,敢啓。傳曰,知道。
徐相敎啓曰,卽伏見諸道今秋冬等褒貶啓〈本〉,則京畿監司金箕晩,黃海監司尹定鉉,守令無一人居下,殊無嚴明殿最之意,竝推考警責,何如?傳曰,允。
又啓曰,卽伏見諸道今秋冬等褒貶啓本,則京畿水使李圭徹,忠淸水使吳明善,黃海水使李熙昇,平安監司趙斗淳,慶尙左水使李寅熙,統制使金健,北兵使具信喜,邊將無一人居中居下,江華留守趙亨復,黃海兵使金相宇,全羅右水使李容鉉,無一人居下,殊無嚴明殿最之意,竝推考警責,何如?傳曰,允。
趙道淳啓曰,卽伏見江原監司朴容壽今秋冬等褒貶啓本,則中軍李昌五,只書姓名,不書題目與等第,殿最法意,奏御文字,何等愼重?而如是疎忽,誠極未安。該道臣從重推考,原啓本還下送,使之改修正上送,何如?傳曰,允。
徐相敎,以吏曹言啓曰,曹所屬宗簿寺·司饔院官員等矣今秋冬等褒貶,當爲等第,而俱因提調有故,不得磨勘之意,敢啓。傳曰,知道。
又以議政府左議政意啓曰,今戊申年秋冬等褒貶,當爲等第,而領議政·右議政未差,臣有身病,限內不得磨勘之意,敢啓。傳曰,知道。
又以中樞府言啓曰,本府郞廳及醫員·錄事等今戊申年秋冬等褒貶,當爲等第,而領中樞府事臣趙寅永,判中樞府事臣權敦仁,臣朴晦壽,俱有身病,限內不得磨勘之意,敢啓。傳曰,知道。
又以宗親府言啓曰,本府郞廳今秋冬等褒貶等第,當爲磨勘,而堂上有故,限內不得爲之〈之〉意,敢啓。傳曰,知道。
又以儀賓府言啓曰,本府郞廳今秋冬等褒貶等第,當爲磨勘,而永明尉臣洪顯周,東寧尉臣金賢根,昌寧尉臣金炳疇,南寧尉臣尹宜善,俱有身病,限內不得爲之之意,敢啓。傳曰,知道。
又以耆老所言啓曰,本所堂上,多有身病無參坐之人,今戊申年秋冬等褒貶,限內不得磨勘之意,敢啓。傳曰,知道。
又以忠勳府言啓曰,本府今戊申年秋冬等褒貶,當爲磨勘,而堂上不備,限內不得爲之之意,敢啓。傳曰,知道。
又以敦寧府言啓曰,府郞廳等今秋冬等褒貶等第,當爲磨勘,而以領事洪在龍身病,不得爲之之意,敢啓。傳曰,知道。
趙道淳,以戶曹言啓曰,本曹郞廳及所屬各司官員今戊申秋冬等褒貶,依前例磨鍊以入,而軍資監·長興庫·濟用監·司䆃寺·內資寺·內贍寺·司宰監·司圃署·五部,因都提調·提調·漢城府堂上有故,不得磨勘,去春夏等褒貶時,軍資監·長興庫·濟用監·司䆃寺·內資寺·內贍寺·司宰監·司圃署·平市署,因都提調·提調有故,限內不得磨勘矣。今則其時官員,已多遷轉,難以考績,依近例蕩滌,何如?傳曰,允。
又以宣惠廳都提調意啓曰,本廳郞廳等今戊申秋冬等褒貶,當爲等第,而臣有身病,限內不得磨勘之意,敢啓。傳曰,知道。
又以漢城府言啓曰,本府郞廳及五部官員今戊申年秋冬等褒貶,當爲等第,而判尹臣金英淳有身病,限內不得磨勘之意,敢啓。傳曰,知道。
南性敎,以禮曹言啓曰,今此所屬各司官員等褒貶時,西學兼敎授李,與參判臣韓正敎,有應避之嫌,不得同議磨勘,別啓本以入之意,敢啓。傳曰,知道。
又以禮曹言啓曰,各陵·殿·園·墓·本曹郞廳·四學童蒙敎官·通禮院·禮賓寺·圖畫署官員等今戊申年秋冬等褒貶,等第以入,而宗廟署·社稷署·景慕宮·弘文館·藝文館·春秋館·承文院·成均館·奉常寺·掌樂院·典牲署·東·西氷庫·東·西活人署·觀象監·內醫院·司譯院·典醫監·惠民署·東·南關王廟官員等褒貶,各其司領事·都提調·提調及堂上有故或不備,不得一時磨勘之意,敢啓。傳曰,知道。
又以奎章閣言啓曰,今戊申年秋冬等褒貶,當爲磨勘,而提學朴永元時在任所,金學性有身病,不得擧行,外閣褒貶,亦不得爲之之意,敢啓。傳曰,知道。
又以弘文館提學意啓曰,今秋冬等本館褒貶,當爲等第磨勘,而以領館事不備,限內不得爲之之意,敢啓。傳曰,知道。
沈宜冕,以總衛營言啓曰,本營從事官·諸將官今戊申年秋冬等褒貶等第及諸將校以下馬步軍·兵旗隊摠等勤慢,磨勘以入之意,敢啓。傳曰,知道。
又以兵曹言啓曰,本曹今戊申年秋冬等褒貶等第,磨鍊以入,而曹所屬軍器寺·司僕寺·訓鍊院·典設司官員·部將等褒貶,因各其司提調及堂上有故,不得一體磨勘之意,敢啓。傳曰,知道。
又以都摠府言啓曰,本府郞廳及部將等今戊申年秋冬等褒貶,當爲磨勘,而都摠管金鼎集呈辭受由,限內不得設行之意,敢啓。傳曰,知道。
又以訓鍊都監都提調意啓曰,本局從事官·禁松參軍及諸將官等今戊申年秋冬等褒貶,當爲等第,而都提調臣權敦仁有身病,限內不得磨勘之意,敢啓。傳曰,知道。
又以禁衛營都提調意啓曰,本營從事官及諸將官今戊申秋冬等褒貶,當爲等第,而臣道喜有身病,限內不得磨勘之意,敢啓。傳曰,知道。
又以御營廳言啓曰,本廳從事官及諸將官今戊申年秋冬等褒貶,當爲等第,而都提調臣趙寅永有身病,限內不得磨勘之意,敢啓。傳曰,知道。
又以濬川司都提調意啓曰,本司都廳及郞廳今戊申年秋冬等褒貶,當爲等第,而臣等俱有故,限內不得磨勘之意,敢啓。傳曰,知道。
又以義禁府言啓曰,今秋冬等府郞廳褒貶等第,當爲磨勘以入,而堂上有故,限內不得擧行之意,敢啓。傳曰,知道。
趙道淳,以工曹言啓曰,本曹郞廳今戊申年秋冬等褒貶及屬司掌苑署官員今戊申年秋冬等褒貶,合二度磨勘以入,而屬司繕工監·尙衣院·造紙署·瓦署·典涓司今戊申年秋冬等褒貶,因各該司提調有故,限內不得磨勘,而繕工監·尙衣院·造紙署·掌苑署·典涓司去春夏等褒貶,亦因各該司提調有故,限內不得磨勘,其時官員,多有遷轉者,依近例蕩滌之意,敢啓。傳曰,知道。
上在昌德宮。停常參·經筵。
南性敎啓曰,明日召對,取稟。傳曰,停。
沈宜冕啓曰,合辭許久闕啓,事甚未安。呈告人員,竝卽牌招,何如?傳曰,允。
南性敎,以弘文館言啓曰,副應敎李裕膺,副校理李敎英,旣有只推之命,竝卽牌招察任,何如?傳曰,允。
以副應敎李裕膺,副校理李敎英牌不進罷職傳旨,傳于南性敎曰,只推。
以正言趙然興牌不進罷職傳旨,傳于沈宜冕曰,只推。
沈宜冕,以都摠府言啓曰,今此臘亨大祭香祝親傳時,侍衛寶劍,當爲備員,而副摠管徐英淳在外,申觀浩別軍職進,三員未差,無以備員,令政院稟旨變通,與未差之代,竝令該曹,以在京無故人,口傳差出,待下批牌招,以爲備員進參之地,何如?傳曰,允。許遞。
兵曹口傳政事,以李啓朝爲都摠管,以洪鍾英·徐憲淳·任百經·權大肯爲副摠管。
南性敎,以禮曹言啓曰,卽接楊州幼學李斗寅所志,則以爲,族姪昌元嫡妾俱無子,以其同姓十寸弟點瑕第三子光模,欲爲繼後,兩家諸族,相議完定,而生養父母俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受明有可據,而不得登聞者,許令該曹論理草記事,曾有筵奏定式。而門長李斗寅所訴旣如此,依定式李點瑕第三子光模,立爲李昌元之後,何如?傳曰,允。
沈宜冕,以兵曹言啓曰,慶尙監司金大根狀啓,道內別試武士入格人等起送事,纔已啓下矣。在前嶺南別試武士上來者,依本道入格技藝,自臣曹有更試草記之例,今日宣薦內禁衛試取時,同爲試取之意,敢啓。傳曰,知道。
又以兵曹言啓曰,嶺南別試武士更爲試取事,草記允下後,以其本道入格技藝試取,則蔚山閑良金彩鍊片箭入格,興海閑良朴厚龍鐵箭入格,蔚山出身李章煥·許坰柳葉箭不,大丘出身柳榮一,善山閑良盧鎭巘,尙州閑良李仁峻,醴泉閑良南相午,榮川閑良金哲均,俱以病不上來,未入格者,竝依例給糧下送,而在前抄上武士試取時,武技之中式者,閑良直赴殿試,依判下擧行矣。今此片箭入格金彩鍊,鐵箭入格朴厚龍,別單書入之意,敢啓。傳曰,知道。
又以兵曹言啓曰,宣薦內禁衛取才三技入格別單及宣·部·守三薦參上武官前銜作散人別取才入格矢數·落仕·年條·居住·薦名,各其名下懸註以入之意,敢啓。傳曰,知道。
南性敎,以漢城府言啓曰,濟州三邑民數,今始上來,依例入錄之意,敢啓。傳曰,知道。
大司諫金英根啓曰,臣言議巽劣,見識茫眛,初不近似於諫長之任。而忽於日前,伏奉前望特點,繼而違牌路阻。感恩怵義,雖不得不隨衆冒進,第臣於合啓句語中,有不可聯參者,曾叨臺職,以此引避,輒蒙體諒,今臣之不可蹲仍,義無異同,間値齋日,今始來避,所失尤大。以此情踪,何可一刻晏然於臺次乎?請命遞斥臣職。答曰,依啓。
掌令卓宗述,校理洪在重,正言金德根,修撰金會明等啓曰,請書九,亟施追奪官爵之典。措辭見上答三司曰,不允。
掌令卓宗述,正言金德根等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請物故罪人肇源諸子,亟施散配之典。措辭見上請正法罪人宜學諸子,亟施散配之典。措辭見上請楸子島荐棘罪人鶴秀,亟令王府,設鞫得情,快正典刑。措辭見上請追奪罪人魯敬,亟施孥戮之典。措辭見上請物故罪人陽淳,亟施孥戮之典。措辭見上請古今島安置罪人紀淵,亟令王府,設鞫得情,快正典刑。措辭見上請謀反大逆不道知情不告罪人醇壽,亟施孥戮之典。措辭見上二十四字刀割請島配罪人李鍾協·徐永淳·孟鶴述,遠配罪人李準·李晉錫·尹永植·洪稷周·鄭基元等,更令王府,嚴鞫得情,明正典刑。措辭見上請梟首罪人澤,捕廳勘斷罪人金·河兩女,竝亟施大逆之律。措辭見上請旌義縣減死圍籬安置罪人李承憲,更命王府,具法拿鞫,期於得情,明正典刑焉。措辭見上答兩司曰,不允。李承憲事,勿煩。
掌令卓宗述啓曰,請古今島爲奴罪人韓鼎鎭,亟令王府,卽爲拿來,嚴鞫得情,快正典刑。措辭見上請旌義縣爲奴罪人閔達鏞,更令王府,拿鞫得情,快正邦憲,閔述鏞,亦令該曹,捉致嚴問,照律勘斷。措辭見上答府曰,不允。
正言金德根啓曰,請梟示罪人性世,亟施孥戮之典。措辭見上請古今島爲奴罪人韓鼎鎭,亟令王府,設鞫得情,快正典刑。措辭見上答院曰,不允。
上在昌德宮。停常參·經筵。
藥房都提調朴晦壽,提調金學性,副提調洪鍾應啓曰,節屆隆冬,寒事轉甚,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?中宮殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣,卿等不必入侍矣。大王大妃殿·王大妃殿·中宮殿口傳問安。答曰,知道。
沈宜冕啓曰,來二十一日,朝參日次矣,敢稟。傳曰,停。
又啓曰,合辭方張之時,兩司無詣臺之員,事甚未安。呈告人員,竝卽牌招,何如?傳曰,允。
洪鍾應啓曰,左承旨權用脩,今日不爲仕進,卽爲牌招,何如?傳曰,允。
沈宜冕啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
傳于沈宜冕曰,日寒如此,輕囚放釋。
傳于沈宜冕曰,日寒如此,內外各營入直軍兵及各門守門軍薄衣與流丐,遣宣傳官,摘奸以來。
傳于南性敎曰,發遣吏郞,諸執事淸齋與否,摘奸以來。
傳于趙道淳曰,明日出宮門路,以協陽門爲之。
沈宜冕啓曰,臣宜冕敬奉聖敎,馳往義禁府,則無時囚,故仍詣典獄署,取考囚徒案,則結案罪人一名,殺獄罪人二十八名,御寶僞造罪人二名,未推覈罪人一名,殺獄干連罪人一名,係是重囚,故竝爲仍囚,其餘他錢不報·毆打人物·投錢作戲及各司直囚罪人李浩然等六十名,係是輕囚,故竝依傳敎放送之意,敢啓。傳曰,知道。
南性敎,以弘文館言啓曰,副應敎李裕膺,旣有只推之命,卽爲牌招察任,何如?傳曰,允。
以左承旨權用脩牌不進罷職傳旨,傳于南性敎曰,只推。
以副應敎李裕膺牌不進罷職傳旨,傳于南性敎曰,只推。
以正言趙然興牌不進罷職傳旨,傳于沈宜冕曰,只推。
南性敎,以成均館大司成意啓曰,本館入直,久任郞廳外,他郞不得入直,若有代員替直之事,則草記代直事,曾有定式矣。司成兪致善受由在外,直講姜漢赫,典籍宋謙洙,俱爲差祭,時無入直之員,以他郞官,姑爲代直,何如?傳曰,允。
沈宜冕,以兵曹言啓曰,文臣兼宣傳官洪秉壽,以其病難供職,呈狀乞遞,改差,何如?傳曰,允。
又以兵曹言啓曰,今十二月十九日,宗廟·社稷·景慕宮臘享大祭時,守門當爲塡差,而本曹郞廳·都摠府郞廳·五衛將,除入直與未差,排擬苟艱,依定式軍門將官,代差以入之意,敢啓。傳曰,知道。
掌令卓宗述,校理洪在重,正言金德根,修撰金會明等啓曰,請書九,亟施追奪官爵之典。措辭見上答三司曰,不允。
掌令卓宗述,正言金德根等啓曰,請物故罪人國榮,亟施孥籍之典。措辭見上請物故罪人裕,亟施孥戮之典。措辭見上請逆賊漢祿,亟施孥戮之典。措辭見上請追奪罪人龜柱支屬應坐之類,一依尙魯例,施以散配之典。措辭見上請追奪罪人鍾秀支屬應坐之類,一依尙魯·漢祿例施行。措辭見上請大逆不道罪人鍾一·振采,竝施适·雲之例。措辭見上請逆賊友文·光友,加施孥戮之典,致後·延壽,竝施孥籍之典。措辭見上請物故罪人肇源諸子,亟施散配之典。措辭見上請正法罪人宜學諸子,亟施散配之典。措辭見上請楸子島荐棘罪人鶴秀,亟令王府,設鞫得情,快正典刑。措辭見上請追奪罪人魯敬,亟施孥戮之典焉。措辭見上請物故罪人陽淳,亟施孥戮之典。措辭見上請古今島安置罪人紀淵,亟令王府,設鞫得情,快正典刑。措辭見上請謀反大逆不道知情不告罪人醇壽,亟施孥戮之典。措辭見上二十四字刀割請島配罪人李鍾協·徐永淳·孟鶴述,遠配罪人李準·李晉錫·尹永植·洪稷周·鄭基元等,更令王府,嚴鞫得情,明正典刑。措辭見上請梟首罪人澤,捕廳勘斷罪人金·河兩女,竝亟施大逆之律。措辭見上請旌義縣減死圍籬安置罪人李承憲,更命王府,具法拿鞫,期於得情,明正典刑焉。措辭見上答兩司曰,不允。李承憲事,勿煩。
掌令卓宗述啓曰,請古今島爲奴罪人韓鼎鎭,亟令王府,卽爲拿來,嚴鞫得情,快正典刑。措辭見上請旌義縣爲奴罪人閔達鏞,更令王府,拿鞫得情,快正邦憲,閔述鏞,亦令該曹,捉致嚴問,照律勘斷。措辭見上答府曰,不允。
正言金德根啓曰,請梟示罪人性世,亟施孥戮之典。措辭見上請古今島爲奴罪人韓鼎鎭,亟令王府,設鞫得情,快正典刑。措辭見上答院曰,不允。
上在昌德宮。停常參·經筵。
親傳香入幕次後,藥房·內閣·政院·玉堂口傳問安。答曰,知道。
還內後,藥房·內閣·政院·玉堂口傳問安。答曰,知道。
南性敎啓曰,明日召對,取稟。傳曰,停。
趙道淳啓曰,行大司憲徐左輔,掌令卓宗述呈辭,執義·掌令一員,持平二員未差,監察茶時之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
傳于沈宜冕曰,侍衛軍兵毛具,從便爲之。
傳于南性敎曰,禮房承旨,馳詣社稷·宗廟·永禧殿·徽定殿·景慕宮,奉審摘奸以來。
傳于徐相敎曰,吏曹參判有闕之代,前望入之。
吏曹參判前望入之,趙秉駿落點。
趙道淳啓曰,行都承旨洪鍾應須資出去,左承旨權用脩,右承旨南性敎,左副承旨徐相敎監祭進,右副承旨沈宜冕式暇,院中只有臣一人,伴直無人,行都承旨洪鍾應,所當牌招,而拘於廳規,不得請牌,何以爲之?敢稟。傳曰,牌招。
又啓曰,行都承旨洪鍾應牌不進,伴直無人,所當更請牌招,而拘於廳規,不得請牌,何以爲之?敢稟。傳曰,更爲牌招。
宣傳官趙廣夏書啓,臣於本月十七日巳時量,衣薄摘奸事,敬奉承政院所下聖敎。自通化門,至永肅門,闕內各所入直軍兵及各門守直騎兵軍等處,布諭聖念,一一詳審是白乎則,上下所着衣服,雖有厚薄之不同,專賴周衣而禦寒是白乎矣,其中所着至薄寒苦最切者,這這抄出,役·姓名,竝以後錄于左是白齊。通化門,泰仁騎兵朴惡只,弘化門,歙谷騎兵金良就,宣仁門,瑞山騎兵韓尙山,丹鳳門,懷德騎兵李判甲,敦化門,高城騎兵沈學東,金虎門,漣川騎兵朴德金,景秋門,漣川騎兵邊點得,曜金門,瑞山騎兵金用云。傳曰,知道。衣資,令兵曹題給事,分付。
宣傳官鄭澤源書啓,臣於本月十七日巳時量,以衣薄及流丐摘奸事,敬奉承政院所下傳敎。馳往南別營南倉火藥庫·南小營南倉火藥庫·下都監·總衛營新營直房·東營·御營廳新營·執春營·廣智營及光熙門·五間水門·興仁之門·惠化門入直軍兵及各門守直軍等,一一詳審是白乎則,所着衣服,雖有厚薄之不齊,俱無呼寒之患是白乎矣,光熙門卜直軍金莫丁·金明鶴,興仁之門卜直軍梁學吉·李鳳學,惠化門卜直軍崔福伊·咸龍成等六名,薄着畏寒之狀,實爲矜惻是白遣,仍往東部舟橋流丐幕,面面詳察是白乎則,流丐四十九名,呼寒啼飢,景狀矜惻,故一一勞問後,雖一名無或逐出幕外之意,各別申飭於領首流丐處是白遣,次往中部廣通橋上下幕是白乎則,上幕流丐三十七名,下幕流丐十六名,飢寒之狀,比諸舟橋流丐幕,別無差殊,故亦爲一體申飭是白齊。傳曰,知道。空石與顧恤之方,令該廳題給,守門軍薄衣,令該營題給事,分付。
宣傳官李定九書啓,臣於本月十七日巳時量,以衣薄及流丐摘奸事,敬奉承政院所下傳敎。馳往南營·西營·龍虎營新營·北營·禁衛營新營·訓鍊都監新營及肅靖門·彰義門·敦義門·昭義門·崇禮門入直軍兵及各門守直軍等,一一詳審是白乎則,所着衣服,雖有厚薄之不齊,俱無呼寒之患是白乎矣,彰義門卜直軍崔萬成·金景石,敦義門卜直軍朴乭·鄭昌仁,昭義門卜直軍金尙祿·白宗禧,崇禮門卜直軍韓甲伊·李學伊等八名,薄着畏寒之狀,實爲矜惻是白遣,仍往南門外流丐幕,面面看審是白乎則,流丐十五名,呼寒啼飢,景狀矜惻,故一一勞問後,雖一名無或逐出幕外之意,各別申飭於領首流丐處是白齊。傳曰,知道。空石與顧恤之方,令該廳題給,守門軍薄衣,令該營題給事,分付。
趙道淳,以都摠府言啓曰,今日入直內三廳武兼·禁軍及軍兵等,當爲中日習射技放,而宗廟臘享大祭齋戒相値,不得設行之意,敢啓。傳曰,知道。
又以兵曹言啓曰,謹依薄衣摘奸宣傳官趙廣夏書啓,闕內薄衣騎兵朴惡只等八名處,木各一疋,去核各二斤,題給之意,敢啓。傳曰,知道。
又以訓鍊都監言啓曰,謹依宣傳官書啓判下,本局字內彰義門卜直崔萬成·金景石,敦義門卜直朴乭·鄭昌仁等處,各木綿一疋,去核二斤,考例以給之意,敢啓。傳曰,知道。
又以禁衛營言啓曰,謹依宣傳官書啓判下,本營字內昭義門入直卜直金尙祿·白宗禧,崇禮門入直卜直韓甲伊·李學伊等處,木綿各一疋,去核二斤,題給之意,敢啓。傳曰,知道。
又以御營廳言啓曰,謹依傳敎,光熙門卜直金莫丁·金明鶴,興仁之門卜直梁學吉·李鳳學,惠化門卜直崔福伊·咸龍成處,各木綿一疋,去核二斤,考例以給之意,敢啓。傳曰,知道。
副校理李敎英疏曰,伏以臣性誾才短,年邁病痼,臨事憒劣,百無攸當,依舊是村學究伎倆耳。至若持斧重任,初何嘗彷彿近似?而倉卒承命,怵迫嚴畏,强所不能,拚死向前,殆無異乎操秤而不曉輕重,檢方而渾昧補瀉者也。豈不欲倍加殫竭?宣布德意,粗效對揚之忱,仰體簡卑之眷,而其奈力有所限,識有未周,循例者或歸冥,觸處焉莫掩瘡疣,一事二事,無往非罪,早晏駁正,理固無倖,果然揆奏峻嚴,罰止譴削,聖度雖勤容貸,微衷轉益惶恧,退伏鄕廬,分甘廢黜,千萬不自意。恩敍特降,前後瀛銜,再蒙天點,如臣釁負,何以得此?惝怳感激,莫省措躬。顧彼數件事端,先採民言,次質吏招,無所參差,故淺見薄慮,未遑深究,遽爾臚陳,當局之迷,始乃覺悟,反躬訟愆,無以自恕。今何可徒信己見,罔念示警,費辭辨明,有若較絜,而重傷乎事面也哉?職名荐加,情蹤愈蹙,時月雖久,廉防難越,尙稽一肅,義分都虧,課日違傲,勢非得已,敢控短章,仰瀆崇嚴。伏乞聖明,勘臣當律,俾爲奉使無狀者之戒焉。臣於見職,猶此逡巡,豈敢援例尾附?而憂愛之誠,不能自已,冒死略陳焉。擧國臣庶之蘄嚮於殿下者,莫不以聖學將就,爲同聲之祝。故近日進言者,必以是爲獻,而連蒙開納之批,尙靳體行之實。一年之內,開筵者僅爲幾度而止,終未能副八方顒望之情,不幾近於說而不繹之歸乎?恭惟我列聖朝治敎政化,皆從講學上出來,貽我燕翼之謨者,可以率乃攸行。傅說告其君曰,念終始典于學,而繼之曰,監于先王成憲,其永無愆。伏願恒軫繼述之義,益勤緝熙之工,克臻乎日新富有之業,則實宗社萬歲無疆之休。惟殿下念哉懋哉。勿以人廢言。臣無任云云。答曰,省疏具悉。往事何必追引?爾其勿辭察職。尾陳,當留意矣。
戊申十二月十八日辰時,上詣仁政殿月臺。社稷·宗廟·景慕宮臘享大祭香祝親傳入侍時,行都承旨洪鍾應,左承旨權用脩,右承旨南性敎,左副承旨徐相敎,右副承旨沈宜冕,同副承旨趙道淳,假注書金景游·權敎準,記事官尹滋悳·南秉吉,直提學趙秉駿,檢校直閣尹致英,直閣趙然興,檢校待敎南秉哲·洪淳穆·金輔鉉,以次侍立。時至,通禮跪啓請外辦,上具翼善冠·衮龍袍,乘輿出宣化門。藥房提調金學性,副提調洪鍾應進前奏曰,侵早勞動,聖體,若何?上曰,一樣矣。仍出協陽門,由肅章門,入仁政門,詣仁政殿月臺。通禮跪啓請降輿,上降輿。通禮前導就褥位南向立,引儀引社稷獻官興寅君最應,宗廟獻官南寧尉尹宜善,景慕宮獻官昌寧尉金炳疇,進詣褥位之左。通禮跪啓請跪,上跪,香室官員,奉香祝跪授性敎,性敎東向跪進,上受香祝,以授最應·宜善·炳疇·最應·宜善·炳疇西向跪受興。通禮跪啓請興,上興。通禮導上就階下祗送位西向立,最應等,奉香祝由正路以次出。通禮跪啓請鞠躬,上鞠躬。香祝過後,通禮跪啓請平身,上平身。入幕次後,通禮跪啓請出次乘輿,上出次乘輿。行兵曹判書趙冀永進前奏曰,年前大臣筵奏,一內禁軍口傳過六朔而出送額外矣。其後每値口傳時,作窠甚少,已爲納馬者,殆過百餘人之多。新進武弁,因此積鬱云,此亦不可不念。自今爲始,口傳後仍送額外,則庶爲疎鬱之方,故敢此仰達矣。上曰,依爲之。出擧條又奏曰,宣傳官擧行節次肄習之意,旣承下敎,逐朔無故日齊會鍊習矣。時値隆冬,主接無所,待春和更爲肄習之意,申飭分付,何如?上可之。性敎奏曰,臣以禮房承旨,永禧殿·徽定殿臘享大祭,當爲傳香,故落後矣。上可之。仍出仁政門,由肅章門,入協陽門,鍾應請出標信解嚴。上由宣化門還內,諸臣以次退出。
上在昌德宮。停常參·經筵。
趙道淳啓曰,明日召對,取稟。傳曰,停。
又啓曰,合辭方張之時,兩司無詣臺之員,事甚未安。呈告人員,竝卽牌招,何如?傳曰,允。
南性敎啓曰,今日宗廟臘享大祭第十四室初獻奠爵之際,齋郞金商民,袖觸已奠之爵,以致傾覆之境。莫重享事,有此失儀,萬萬驚悚。當該齋郞,所當重勘,而本院請推之外,無他可施之罰,何以爲之?敢稟。傳曰,令該府拿處。
南性敎,以宗廟署臘享大祭初獻官意啓曰,今日行事初獻禮時,至第十四室,齋郞金商民,奠爵之際,所奠之爵,爲衣袖所礙,至於傾覆之境,莫重肅敬之地,有此失措,萬萬驚悚。當該齋郞金商民,令該府拿問重勘,何如?傳曰,允。
又以弘文館言啓曰,副應敎李裕膺,副校理李敎英,竝卽牌招察任,何如?傳曰,允。
徐相敎啓曰,行大司憲徐左輔,掌令卓宗述牌不進,執義·掌令一員,持平二員未差,監察茶時之意,敢啓。傳曰,知道。
以掌令卓宗述,正言趙然興·金德根牌不進罷職傳旨,傳于徐相敎曰,只推。
以副應敎李裕膺,副校理李敎英牌不進罷職傳旨,傳于南性敎曰,只推。
徐相敎,以吏曹言啓曰,今日本曹開拆坐起時,考見諸道褒貶啓本,則杆城郡守宋端和,以察必由近爲目,聞慶縣監丁馨敎,以譽固未易爲目,濟原道察訪柳詹,以事或欠商爲目,居山道察訪崔性益,以合有薄警爲目,則俱宜置下考,而置諸中考,殊無嚴明殿最之意,四道道臣,竝推考警責,杆城郡守宋端和,聞慶縣監丁馨敎,濟原道察訪柳詹,居山道察訪崔性益,竝罷黜,何如?傳曰,允。
又以兵曹言啓曰,考見諸道今秋官鎭門聚點狀啓,則黃海兵使金相宇狀啓中,道內各邑鎭軍兵聚點時,所已鎭器械破傷,老弱苟充,間或有之云矣。官鎭門聚點,旣係詰戎之政,軍器什物,乃是陰雨之備,則常時不能檢飭,亦不修改,致有此執頉之擧,其在戎政,誠甚疎忽,執頉當該鎭邊將,推考警責,何如?傳曰,允。
又以兵曹言啓曰,五衛將裴相鉉,忠翊衛將李羲中,俱以病難供職,呈狀乞遞,竝改差,何如?傳曰,允。
備邊司薦望,以金鼎集爲開城留守。
上在昌德宮。停常參·經筵。
自人定至二十一日開東,灑雨下雨,測雨器水深一寸五分。
藥房提調金學性,副提調洪鍾應啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣,卿等不必入侍矣。大王大妃殿·王大妃殿·中宮殿口傳問安。答曰,知道。
南性敎啓曰,明日召對,取稟。傳曰,停。
沈宜冕啓曰,合辭許久闕啓,事甚未安。呈告人員,竝卽牌招,何如?傳曰,允。
洪鍾應啓曰,左承旨權用脩,今日不爲仕進,卽爲牌招,何如?傳曰,允。
沈宜冕啓曰,備邊司郞廳來言,今日賓廳日次,而領議政·右議政未差,左議政金道喜有身病,不得來會云矣,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
徐相敎啓曰,今十二月二十二日,都目政事爲之之意,敢啓。傳曰,知道。
南性敎啓曰,假注書金景游,身病猝重,勢難察任,今姑改差,何如?傳曰,允。
金景游改差,代以朴珪壽爲假注書。
南性敎啓曰,假注書權敎準,身病猝重,勢難察任,今姑改差,何如?傳曰,允。
權敎準改差,代以曺錫輿爲假注書。
禮曹,來二月初七日,行景慕宮春享大祭,香祝親傳,取稟。奉敎恭依。
以璿源譜略跋文製述官以下別單,傳于南性敎曰,製述官領府事趙寅永,內下大豹皮一令賜給,提調領敦寧洪在龍,熟馬一匹賜給,書寫官興寅君最應,校正官興宣君昰應,竝內下豹皮一令賜給,監印正韓兢人加資,主簿李舜善,日淺勿論,宣聞周陞敍,直長李駿在,別工作監役徐麒淳,書寫官忠義衛李憲瑾,加出忠義衛金揆鉉竝陞六,其餘寫字官·唱準·畫員·計士·日官·捕校·錄事·員役·工匠等,竝依已例施賞。
以江原監司朴容壽狀啓,中軍李昌五褒貶等第,改修正上送,惶恐俟勘事,傳于沈宜冕曰,勿待罪事,回諭。
傳于沈宜冕曰,當該承旨推考。
南性敎啓曰,卽者校理金翊鎭,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
沈宜冕啓曰,行大司憲徐左輔,掌令卓宗述牌不進,執義·掌令一員,持平二員未差,監察茶時之意,敢啓。傳曰,知道。
以掌令卓宗述,正言趙然興·金德根牌不進罷職傳旨,傳于沈宜冕曰,只推。
以左承旨權用脩牌不進罷職傳旨,傳于沈宜冕曰,只推。
徐相敎,以吏曹言啓曰,承文院校檢李學禮,受由後過限不上來,依例改差,何如?傳曰,允。
又以吏曹言啓曰,掌樂院正柳興吉,禮曹佐郞金正奎,俱以身病,呈狀乞遞,竝改差,何如?傳曰,允。
南性敎,以弘文館言啓曰,校理金翊鎭陳疏徑出,副校理一員未差,上番闕直,事甚未安。應敎李,副應敎李裕膺,校理洪在重,副校理李敎英,竝卽牌招,以爲推移入直之地,何如?傳曰,允。
沈宜冕,以司僕寺一二提調意啓曰,分養馬故失瘦瘠不馴守令,每於畢上納後,依法典施罰,而有赦令,則例皆蕩滌矣。今年所納分養馬有頉邑現告成冊,今始來到,而係是宥旨前事,何以爲之?敢稟,傳曰,蕩滌。
又以訓鍊都監言啓曰,本局諸將官,自今年正月,至十二月射講居首人,別單書入之意,敢啓。傳曰,知道。
又以禁衛營言啓曰,本營諸將官今年射講都計劃居首人,依例別單書入之意,敢啓。傳曰,知道。
又以御營廳言啓曰,本廳諸將官今年射講都計劃居首人,別單書入之意,敢啓。傳曰,知道。
義禁府啓目,宗廟臘享大祭齋郞金商民原情云云,傳旨內辭緣,泛稱遲晩,刑推得情,何如?判付啓除刑推議處爲良如敎。
校理金翊鎭疏曰,伏以臣於持被之中,卽接家信,則臣母素患痰眩之症,近因日寒,重嬰外感,轉側必隨傍人,藥餌正宜及時,家僮踵至,促臣歸視。臣自聞此報,方寸煎灼,按住不得,玆敢忙陳短章,徑出禁扃。伏乞聖慈,俯賜鑑諒,亟許鐫斥,俾便救護,仍治臣瀆擾之罪,以肅朝綱,千萬幸甚。臣無任云云。省疏具悉。爾其勿辭救護。
上在昌德宮。停常參·經筵。
沈宜冕,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
徐相敎啓曰,明日召對,取稟。傳曰,停。
又啓曰,來二十五日,朝參日次,而徽慶園忌辰祭齋戒相値,頉稟之意,敢啓。傳曰,知道。
沈宜冕啓曰,明日正朝望闕禮習儀,兩司當爲進參,呈告人員,竝待開門牌招,何如?傳曰,允。
又啓曰,合辭許久闕啓,事甚未安。呈告人員,竝卽牌招,何如?傳曰,允。
徐相敎啓曰,同副承旨趙道淳,今日不爲仕進,卽爲牌招,何如?傳曰,允。
沈宜冕啓曰,禁衛營將官來言,今日本營軍兵,日次私習云矣,敢啓,傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,今此延祥詩製述人中時無職名人,令該曹口傳付軍職,何如?傳曰,允。
兵曹口傳政事,副司果金元植·趙文和·柳進翰·沈宜元·朴商壽·朴永輔·徐堂輔,以上竝單付。
沈宜冕啓曰,行大司憲徐左輔,掌令卓宗述牌不進,執義·掌令一員,持平二員未差,監察茶時之意,敢啓。傳曰,知道。
以掌令卓宗述,正言趙然興·金德根牌不進罷職傳旨,傳于沈宜冕曰,只推。
以同副承旨趙道淳牌不進罷職傳旨,傳于沈宜冕曰,只推。
以應敎李,副應敎李裕膺,校理洪在重,副校理李敎英牌不進罷職傳旨,傳于沈宜冕曰,只推。
徐相敎,以弘文館言啓曰,上番闕直,事甚未安。應敎李,副應敎李裕膺,校理洪在重,副校理李敎英,旣有只推之命,竝卽牌招,以爲推移入直之地,何如?傳曰,允。
以應敎李,副應敎李裕膺,校理洪在重,副校理李敎英牌不進罷職傳旨,傳于徐相敎曰,只推。
徐相敎,以禮曹言啓曰,來己酉年元朝,大王大妃殿寶齡周甲望七稱慶陳賀時,各道方物,謹依下敎,只進當殿,各殿方物,勿爲封進之意,行會諸道,而關文未到之前,咸鏡道觀察使所封各殿方物,已爲封發上來矣。在前如此之時,以還下送之爲弊,有稟旨捧入之例,今亦依前例捧入,何如?傳曰,允。
沈宜冕,以兵曹言啓曰,今十二月二十一日,武臣賓廳講書日次,而中日相値,不得爲之之意,敢啓。傳曰,知道。
上在昌德宮。停常參·經筵。
南性敎啓曰,明日召對,取稟。傳曰,停。
洪鍾應啓曰,左承旨權用脩,同副承旨趙道淳,今日不爲仕進,竝卽牌招,何如?傳曰,允。
沈宜冕啓曰,行大司憲徐左輔,掌令卓宗述牌不進,執義·掌令一員,持平二員未差,監察茶時之意,敢啓。傳曰,知道。
又啓曰,今日正朝望闕禮習儀時,憲府則監察代行矣。雖無諫院,依例行禮之意,敢啓。傳曰,知道。
又啓曰,臣宜冕今日正朝望闕禮習儀進去,下直之意,敢啓。傳曰,知道。
傳于徐相敎曰,前領議政鄭元容敍用。
傳于徐相敎曰,吏兵批歲抄點下者,依例捧傳旨。
傳于南性敎曰,玉堂竝許遞,前望入之。
玉堂前望入之,校理沈膺泰·申泰運落點。
又啓曰,玉堂上下番俱空,事甚未安。新除授校理沈膺泰·申泰運,竝卽牌招,今日政新除授玉堂,竝待下批,一體牌招,推移入直,何如?傳曰,允。
以掌令卓宗述,正言趙然興·金德根牌不進罷職傳旨,傳于沈宜冕曰,只推。
傳于徐相敎曰,臺諫竝許遞,今日政差出。
傳于徐相敎曰,忠臣·淸白吏·皇朝人子孫·軍功人及西北·松都人,加意收用事,分付。
傳于徐相敎曰,每都目,飭諭視爲文具,反用慨然,初仕守令之擇差,何時不關重?而今日急務,莫先於此,收拾人才,尤切於目下,竝以此意,分付兩銓,另加對揚。
傳于徐相敎曰,雖非親政,注書·尙瑞院官員,依例陞六。
朴珪壽陞六,代以金龍翼爲假注書。
曺錫輿陞六,代以趙崇祖爲假注書。
傳于徐相敎曰,江界府使·沃溝縣監,竝以武臣擬入。
以左承旨權用脩,同副承旨趙道淳牌不進罷職傳旨,傳于徐相敎曰,只推。
傳于徐相敎曰,同副承旨許遞,今日政差出。
傳于徐相敎曰,當該承旨推考。
南性敎啓曰,來正月初一日,大王大妃殿寶齡周甲望七稱慶陳賀時,親上致詞·箋文及頒敎文,當爲製進,藝文提學金學性,待明朝牌招,使之製進,何如?傳曰,允。
又啓曰,延祥詩製述人,旣已抄啓矣。弘文提學趙鶴年,待明朝牌招,使之出韻科次,何如?傳曰,允。
徐相敎,以吏曹言啓曰,今都目大政時,本曹堂上,不可不備員,而參判趙秉駿在外未肅拜,參議洪說謨病不來,令政院牌招,以爲同參開政之地,何如?傳曰,允。
又以吏曹言啓曰,成均館典籍朴文鉉,除拜後過限未肅拜,改差,何如?傳曰,允。
又以吏曹言啓曰,今番都政,窠闕甚少,出六之人,將至虛司果,而無所區處矣。綾州牧使李玄五,明年爲年滿七十,而不過七八日之間,依已例改差,以爲次次陞付之地,何如?傳曰,允。
洪鍾應,以備邊司言啓曰,泰川縣監,今日政當爲差代,而本邑自經巨浸之後,流民尙多未還,陳土猶不盡闢,此時此任,有不可循例差送,勿拘常格,各別擇擬之意,分付銓曹,何如?傳曰,允。
又以備邊司言啓曰,茂長縣監,見方有窠矣。本邑自是積弊之局,而宿瘼未祛,連値數遞,民邑事勢,不可不念,勿拘常格,各別擇差,永責成效,何如?傳曰,允。
傳于徐相敎曰,守令解由過限不出之弊,年前已有飭敎矣。今又有解由未出之啓,該曹之不有飭敎,漫不致察,可知也。其在事體,寧容若是?今番則姑付令申之義,雖不追咎,此後復有如是之弊,則該守令之論勘姑捨,不察之該曹堂上,亦難免其責,以此意嚴飭。
都政。吏批,判書趙鶴年進,參判趙秉駿在外未肅拜,參議洪說謨進,左副承旨徐相敎進,啓曰,今都目大政,各岐仕滿應遷者,相避及未準朔監察·禁府都事·戶曹·刑曹·工曹·漢城府郞官·平市署官員·五部令·各司久任時推人員,竝擬,何如?傳曰,允。又啓曰,四館陞出六品時,例有九處講後遷轉之規。而承文院褒貶,如或有故過限,則四館積滯,不可不慮。自前雖未經九處講,亦有陞六之規,無今秋冬等褒貶,不得爲之,故當出六品者,未免積滯。依例遷轉,何如?傳曰,允。又啓曰,蔭仕六品官之陞五品者,每於過都政後照擬。而見今在職者,絶無經一考之人,五品官,無以推移備擬。依例勿拘陞擬,何如?傳曰,允。又啓曰,守令多窠,今當差出,而未準朔禁軍將及營將·邊將·虞候·中軍·都事·守令·察訪竝擬,何如?傳曰,允。以柳鼎東爲中部令,趙徹林爲淸道郡守,徐有畬爲杆城郡守,朴衍壽爲平陵察訪,李景源爲居山察訪,開城留守單金鼎集,校檢單白宗逵,宗簿正韓兢人今加通政,加資事,承傳,李勉翼爲氷庫別提,李浩達爲監察,金鎭華爲綾州牧使,李蘭孝爲歙谷縣令,柳鼎東爲延豐縣監,姜羲永爲引儀,徐有庠爲宗簿直長,尹滋膺爲內贍直長,權應駿爲中部令,李龜遠爲狼川縣監,閔種淑·李恒信爲禁府都事,李容準爲義盈直長,李圭英爲健元陵令,朴齊賓爲聞慶縣監,廣興主簿單李承沼,徐容淳爲典設別提,金佑鉉爲社稷令,朴承奎爲康陵令,徐光奎爲茂長縣監,柳諴爲龍安縣監,贈都憲李述原贈吏判例兼,忠節卓異,加贈事,承傳,趙秉文爲禮賓直長,鄭民和爲工曹佐郞,李鼎謨爲司饔奉事,尹定鎬爲敦寧主簿,高慶赫爲桃源察訪,李鎬俊爲義盈主簿,李源植爲內贍奉事,李象億爲原陵令,南秉善爲德川郡守,李敏樹爲柒谷府使。徐相敎啓曰,水原府判官,今當差出。而本府以營下劇邑,物衆地大,素稱難治,不可不擇差,同道及他道有聲績已準限未準朔守令,竝擬,何如?傳曰,允。尹性善爲景陵直長,李秉敎爲漢城主簿,趙埴爲社稷令,金在獻爲金城縣令,南尙敎爲水原判官,尹泰亨爲尙瑞直長,李儒膺爲司䆃奉事,徐容淳爲戶曹佐郞,趙命夏爲寧海府使,李完熙爲長連縣監,尹泰亨爲典設別提,趙勉秀爲尙瑞副直長,盧鎭泰爲禮曹佐郞,李光洙爲直講,鄭愚容爲韓山郡守,趙勉秀爲尙瑞直長,洪莘謨爲宗廟副奉事,李根榮爲永禧殿令,沈敎鎭爲社稷令,鄭夔弼爲英陽縣監,朴晉壽爲尙瑞副直長,李嘉愚爲工曹判書,徐英淳爲兵曹參判,金學性爲藝文提學,趙秉駿爲同成均,姜羲永爲工曹佐郞,權應駿爲弘陵令,尹泰亨爲平市主簿,洪鳳周爲珍島郡守,許石老爲鎭川縣監,崇靈殿令單宋鎭益,李啓朝爲知經筵,徐戴淳爲同經筵,曺錫亨爲同春秋,金在顯爲濟用副奉事,趙秉正爲義寧縣監。徐相敎啓曰,臺諫多窠,今當差出,而擬望之人乏少,外任竝擬,何如?傳曰,允。白海運·洪履信爲掌令,李潭九爲持平,吳泰權爲獻納,金大應爲內贍主簿,黃裕秀爲引儀,李源一爲漢城判官,李祖欽爲中部令,曺瑩承·朴珪壽爲典籍,李若愚爲判義禁,尹致秀爲知春秋,趙秉駿爲掌樂提調,曺錫輿爲典籍,安祥浚爲安奇察訪,李鼎顯爲掌樂正,申榏爲祥原郡守,金綱爲郭山郡守,崔致常爲濟原察訪,申泰佐爲輸城察訪,李勉翼爲漢城主簿,曺瑩承·李鎬俊爲監察,宋鍾聞爲麟蹄縣監,金在源爲昆陽郡守。
傳于徐相敎曰,忠州牧使鄭始容,水原判官南尙敎相換。
徐相敎,以吏批言啓曰,忠州牧使鄭始容,水原判官南尙敎相換事,命下矣。忠州牧使鄭始容,以前任永川郡守,方在解由未出中,何以爲之?敢稟。傳曰,勿拘。李駿在爲義盈主簿,李容準爲氷庫別提,申孝哲爲典設別提,兪貞煥爲典籍,趙遠永爲兵曹正郞,忠州牧使鄭始容,水原判官南尙敎相換。
傳于徐相敎曰,望筒遲滯之吏·兵判,推考。
徐相敎啓曰,武承旨今當差出,而可擬之人乏少,外任竝擬,何如?傳曰,允。李亨夏爲同副承旨,尹穳爲安東府使,李光載爲豐川府使,任泰錫爲江界府使,權顗爲肅川府使,崔弘德爲礪山府使,趙錫麟爲義盈直長,崔虎文爲奉化縣監,金鳳梧爲自如察訪,洪大奎爲金郊察訪,吉履元爲銀溪察訪,尹萬善爲內資奉事,金秉周爲奉常主簿,金用基爲竹山縣監,李儒龍爲橫城縣監,金在成爲泰川縣監,韓用邁爲濬源殿令,朴珪壽·崔斗錫爲正言,金炳雲爲應敎,洪祐命爲副應敎。徐相敎啓曰,大司成今當差出,而擬望之人乏少,外任竝擬,何如?傳曰,允。趙秉夔爲大司成,徐憲淳爲同經筵,白弘洙爲吏曹正郞,魏鍾崑爲智陵直長,朴載鳳爲引儀,邊亨淳爲禮曹正郞,韓龍源爲持平,韓升烈爲宗簿正,金奎燮爲承文判校,金文煥爲奉常僉正,宗簿直長徐有庠,義盈直長趙錫麟相換,兼春秋單盧鎭泰。
傳于徐相敎曰,吏·兵判,從重推考。金明叙爲軍器副正,李興敏爲价川郡守,李熙永爲鍾城府使,申奭浩爲碧潼郡守,金正奎爲連原察訪,洪在喆爲大司憲,金基周爲大司諫,成儁一爲淑陵奉事,李仁復爲三水府使,申義恒爲長淵縣監,贈吏議金思祐贈吏參例兼,工曹判書金鼎集本生祖考,故學生金漢廷贈童敎,忠節卓異,贈職事,承傳,兪錫煥爲執義,金樂壽爲司諫,尹行謨爲副校理,沈宜元·柳興吉爲副修撰,李維謙·朴斆默爲修撰,宋近洙爲副修撰,丁義衍爲典籍,李羲昌爲遂安郡守,南獻敎爲同經筵,李鼎在爲同春秋,金秉周爲兵曹佐郞,李鎬肅爲軍資奉事,趙存弼爲沃溝縣監,直閣單趙然興。徐相敎,以司饔院都提調意啓曰,本院奉事李容準,今日都政,氷庫別提遷轉。而今年柴場摘奸後,明年燔造物力,已爲區處矣。莫重燔造之任,不可付之生手,本院主簿中依例相換,以爲竣事之地,何如?傳曰,允。以趙然興爲兵曹正郞,李裕膺爲司僕正,崔仁奎爲軍器判官,林柱煥爲陽德縣監,氷庫別提李容準,司饔主簿宋太熙相換,徐曾輔爲東部都事,李承白爲南部都事,尹興鎭爲敬陵參奉,李魯勉爲宣陵參奉,趙性敎爲溫陵參奉,南鍾復爲孝陵參奉,李啓周爲康陵參奉,金蘊淳爲明陵參奉,趙萬兢爲健陵參奉,兪駿煥爲顯隆園參奉,韓用遇爲義陵參奉,李相璡·李民沼爲假引儀,李熙采爲肇慶廟別檢。徐相敎,以吏批言啓曰,前領議政鄭元容敍用事,命下矣。當爲置處,而領敦寧一窠,國舅今方見帶,本曹時無相當窠,依例送西之意,敢啓。傳曰,知道。
兵批,行判書趙冀永進,參判未差,參議金永爵望闕禮進,參知金祖欽入直進,行都承旨洪鍾應進,啓曰,今日都目政事時,本曹堂上,不可不備,而參判未差,參議金永爵望闕禮進,待行禮,令政院牌招,同參政事,何如?傳曰,允。又啓曰,營將·中軍·虞候,今當差出,而擬望之人乏少,未準朔守令·虞候竝擬,何如?傳曰,允。以金蘭淳爲知事,沈永奎·南履完·吳益善·白胤洙爲五衛將,同知單宋仁默,僉知三單安昇玄·張雲鶴·洪憲範,訓鍊判官車益文·朴最秀,主簿閔致魯·趙秉完·尹致哲,以上加設,依定式減下,訓鍊主簿單朴英植,御營哨官李容德,羽林衛宋持和·安兢壽,以上今加折衝,加資事,承傳,權奎容·洪羲祿·洪榮瑾爲五衛將,金淑鉉爲忠翊將,池若淵爲忠壯將,副護軍徐驥淳·李容德·宋持和·安兢壽,副司果朴履珪,宣傳官具奭祖,部將趙存天,以上減下事,啓下,兼管理使單金鼎集。洪鍾應,以兵批言啓曰,五衛將沈永奎前任羅州營將,南履完前任安東營將,吳益善前任江華中軍,白胤洙前任大興中軍,權奎容前任全州營將,洪羲祿前任統虞候,洪榮瑾前任全羅監營中軍,忠翊衛將金淑鉉前任黃海監營中軍,忠壯衛將池若淵前任北虞候,朴有鵬前任慶尙監營中軍,俱在任所,上來間該廳番次苟艱云,竝改差,何如?傳曰,允。以李應植爲知中樞,徐有薰爲副摠管,金慶昌爲僉知,朴有鵬爲忠壯將,李鷹周爲備邊郞,同知單朴春興,僉知三單趙存恒·洪奎永·金命龍,李熙洙爲安東營將,趙秉善爲羅州營將,尹錫九爲江華中軍,李志泰爲大興中軍,李祉秀爲統虞候,同知單金羲源,鄭佑赫爲訓鍊判官加設,金泓純·河俊鶴·趙遂永·李載璜爲訓鍊主簿加設,林元榮·金碩麟爲景福將,金俊彦·盧德彦爲慶熙將,洪載謹爲忠淸兵虞候,麻夏帛·宋推和爲五衛將,李應權爲訓鍊主簿,李熙吉爲滿浦僉使,金永爲北虞候,同知李益成,僉知南履完·白胤洙·吳益善,以上竝單付,安兢壽·李容德爲五衛將,全尙信爲防踏僉使,尹采衡爲西北僉使,延普榮爲加百營萬戶,金再興爲權島僉使,朴喜成爲永登萬戶,崔祥奎爲梨津萬戶,金處潭爲馬島萬戶,金元成爲鹿島萬戶,洪鍾應,以兵批言啓曰,僉知中樞府事金慶昌,五衛將麻夏帛·宋持和·安兢壽·李容德,景福宮衛將林元榮·金碩麟,慶熙宮衛將金俊彦·盧德彦,俱以病難供職,呈狀乞遞,竝改差,何如?傳曰,允。以崔馹遠·車義轍爲五衛將,孫光曄爲忠翊將,姜爲忠壯將,李熙宗爲部將,孫宗策爲天摩僉使,崔景漢爲包伊萬戶,任致淵爲植松萬戶,胡錫運爲山華會萬戶,李哲泓爲金城別將,同知單安吉默,安東營將李熙洙,羅州營將趙秉善,大興中軍李志泰,江華中軍尹錫九,統虞候李祉秀,以上今加折衝,加資事,承傳。洪鍾應啓曰,訓鍊正,今當差出,而擬望之人乏少,守令竝擬,何如?傳曰,允。又啓曰,訓戎僉使今當差出,而擬望之人乏少,他道守令竝擬,何如?傳曰,允。以金萬根爲曹司衛將,白樂貞爲訓鍊正,李南輔爲訓戎僉使,李行憲爲全州營將,許敬濂爲禿用別將,副護軍李熙洙·趙秉善,北虞候金永,今加折衝,加資事,承傳。洪鍾應,以兵批言啓曰,前領議政鄭元容敍用送西事,命下矣。當爲從座目置處,而領中樞一窠,判中樞二窠,他大臣今方見帶,依例判中樞加設下批之意,敢啓。傳曰,知道。以朴榮祿·沈容淳爲景福將,金重鍊·徐景默爲慶熙將,尹明儉爲水原中軍,判府事加設單鄭元容,同知單金鍾禹,僉知二單麻夏帛·宋持和。洪鍾應,以兵批言啓曰,五衛將崔馹遠·車義轍,忠翊衛將孫光曄,景福宮衛將朴榮祿·沈容淳,慶熙宮衛將金重鍊·徐景默,俱以病難供職,呈狀乞遞,竝改差,何如?傳曰,允。以裴相鉉爲五衛將,宋持和爲忠壯將,金輔鉉·尹堉爲文兼,黃翼勳爲訓鍊判官,同知單李琳,金慶昌·李祉秀爲五衛將,金壽喜爲長津僉使,李容德爲黃海中軍,梁義淵爲首陽別將,同知單金碩麟,僉知三單李容德·安兢壽·崔馹遠,柳亮源爲僉知,朴弘鎭·金致聖爲五衛將,柳冀駿爲都摠經歷,尹致遠爲訓鍊主簿,大護軍李魯秉·李敦榮,護軍閔致成,副護軍李祖榮·金英根·李玄緖·沈熙淳·趙然昌,副司直任希兢·李莊緖·辛志鼎·申鍾益·全道海·姜國龍·趙光濬·金棱·趙禮根·孔獻東·李升洙·趙龜植·李維謙·鄭駿容,副司果李晩奎·柳光睦,以上竝單付,李秉漢爲訓鍊判官,李行源爲守門將,尹禹圭爲慶尙中軍,洪天用爲坡知僉使,林洛榮爲九月別將,同知單林元榮,僉知三單車義轍·孫光曄·金萬根,副護軍金性根·韓兢人·成郁奎·鄭鳳賢·韓鎭華,副司果丁義衍·徐麒淳·李憲瑾·金揆鉉·徐士淳·朴齊崧,以上竝單付,徐麟爀爲全羅中軍,兪相台爲高山里僉使,同知單盧德彦,金泰郁爲宣傳官,申命澈爲武兼,石泰磯·金得龜爲景福將,朴之煥·片宗實爲慶熙將,副護軍李熠,南正倫爲訓鍊僉正,柳冀駿爲西水羅萬戶。洪鍾應,以兵批言啓曰,景福宮衛將金得龜·石泰磯,慶熙宮衛將朴之煥·片宗實,俱以病難供職,呈狀乞遞,竝改差,何如?傳曰,允。以韓敬履爲五衛將,安兢壽爲忠壯將,黃翼勳爲都摠經歷,李承駿爲都摠都事,金箕弘爲武兼,同知單金俊彦,大護軍徐左輔,副護軍趙道淳,副司直卓宗述·李·李裕膺·金翊鎭·洪在重·李敎英,副司果金會明·尹堉·趙獻永,以上竝單付,李應權爲訓鍊判官,南正倫爲神光僉使,朴光鎭爲鎭東萬戶,同知單朴榮祿,副護軍姜必魯·李維九·成華鎭·金華淳·沈樂承·鄭裕健,以上竝單付,李鍾承爲訓鍊僉正,金箕錫爲訓鍊主簿,鄭夏源爲武兼,同知單金得龜,副司果卞鍾鉉·朴禹鍾,金處坤爲景福將,金士文·金致鉉爲慶熙將,同知單沈容淳,僉知單韓敬履,李羲昌爲都摠都事,李肯憲爲武兼,黃翼勳爲從浦萬戶,同知單石泰磯,申命澈爲都摠經歷,具秉烈爲訓鍊主簿,金芋根爲武兼,同知單金重鍊,李敎俊爲內乘,柳淙爲都摠都事,梁柱台爲武兼,李益相爲全羅左水虞候,具永淳爲全羅右水虞候,同知單朴之煥,副護軍李肇淵·金善勖·許楫,以上竝單付,金鎰爲內禁將,李肇淵爲宣傳官,金廷敦爲訓鍊主簿,李元熙爲多大僉使,同知單安景默,洪鍾應,以禁衛營言啓曰,謹依下敎,本營自辟鷺梁別將,移屬總衛營,守禦廳自辟三田渡別將,移屬本營,而亦以此意,行關廣州府之意,敢啓。傳曰,知道。以朴履珪爲武兼,宋重協爲部將,申在良爲晉州榮將,朴南壽爲臨津別將,朴永建爲鷺梁別將,同知單片宗實,李承駿爲訓鍊僉正,金箕錫爲都摠都事,李奎麟爲備邊郞,同知單金士文,張日煥·李敎俊爲訓鍊副正,同知單朴禹鍾。洪鍾應,以兵批言啓曰,景福宮衛將朴禹鍾·金處坤,慶熙宮衛將金士文·金致鉉,俱以病難供職,呈狀乞遞,竝改差,何如?傳曰,允。崔道哲爲五衛將,姜世周爲景福將,金致民爲慶熙將,李銘爲部將,同知單金處坤,李鍾承爲宣傳官,金箕錫爲都摠經歷,任興模爲都摠都事,李種馝爲訓鍊主簿,鄭光禹爲忠淸中軍,同知單金致鉉,元世爲訓鍊僉正,金明權爲都摠都事,閔百廉·趙萬赫爲守門將,李承駿爲訓鍊副正,李奎運爲訓鍊判官,申鍾應爲訓鍊主簿,鄭頤源爲訓鍊僉正,趙萬赫爲宣傳官,申泰善爲武兼,金泰恒·李熙贊·權最永·李奎會·趙存昱爲宣傳官,申泰浩·鄭濟兢·金鎭國·李晉淵·姜潤·李明三爲武兼,李啓沃·韓景憲·金商玄爲部將,朴昌植·李仁植·金基柱·朴升悔·金鎭行·李鋈爲守門將,南宮溶爲西道參軍,馬馬海權管曺錫祜,舊波知權管李亨純,小農權管李琦善,執原權管安㙫,栗浦權管宋世寬,乫軒洞權管李達夏,廣坪權管李聖楚,大波兒權管金伯源,以上竝單付,副司果申春熙·鄭範鉉·鄭雲歧·林夔鉉·鄭煥升·趙存昇·成學修·魚在泳·尹養浩·許煥·李歧洪·張永浩·鄭錫杓·韓道崇·尹秀鉉·李鉉奎·李勉鎭·李翼培·具載燾·尹湋·洪庭河·高致學·閔致麟·李鉉秀·朴浩賢·禹弘圭,同知姜世周,僉知崔道哲,以上竝單付。
傳于徐相敎曰,守令·邊將·初仕人,皆令明日待令。
以兵曹參議金永爵牌不進罷職傳旨,傳于徐相敎曰,只推。
上在昌德宮。停常參·經筵。
南性敎啓曰,明日召對,取稟。傳曰,停。
沈宜冕啓曰,行大司憲洪在喆,掌令洪履信·白海運,持平李潭九·韓龍源在外,執義兪錫煥未肅拜,監察茶時之意,敢啓。傳曰,知道。
洪鍾應啓曰,左承旨權用脩,右副承旨沈宜冕,今日不爲仕進,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,同副承旨李亨夏,時在慶尙道多大鎭任所,交代後斯速乘馹上來事,下諭,何如?傳曰,許遞。前望入之。
承旨前望入之,沈承澤落點。
洪鍾應啓曰,新除授同副承旨沈承澤,卽爲牌招,何如?傳曰,允。
傳于徐相敎曰,守令·邊將·初仕人入侍。
以應敎金炳雲,副應敎洪祐命,副校理尹行謨·柳興吉,修撰李維謙,副修撰沈宜元牌不進罷職傳旨,傳于南性敎曰,只推。
南性敎啓曰,玉堂上下番俱空,事甚未安。應敎金炳雲,副應敎洪祐命,副校理尹行謨·柳興吉,修撰李維謙,副修撰沈宜元,旣有只推之命,竝卽牌招,推移入直,何如?傳曰,允。
傳于南性敎曰,頒敎文中,赦句添入。
南性敎啓曰,頒敎文中赦句添入事,命下矣。某罪以下宥之乎?敢稟。傳曰,雜犯死罪以下,竝宥。
又啓曰,頒敎文中赦句添入事,命下矣。藝文提學金學性,旣在闕中,使之添入,何如?傳曰,允。
又啓曰,弘文提學趙鶴年牌不進,推考傳旨,今方捧入。而延祥詩,當爲出韻科次,如是違牌,事甚未安。更爲牌招,何如?傳曰,允。
又啓曰,弘文提學趙鶴年,再牌不進,推考傳旨,今方捧入。而延祥詩,當爲出韻科次,連事違召,無意承膺,事體所在,誠極未安。所當更請牌招,而係是一日三牌,何以爲之?敢稟。傳曰,更爲牌招。
又啓曰,弘文提學趙鶴年,三牌不進,推考傳旨,今方捧入,而延祥詩,當爲出韻科次,連事違召,無意承膺,事體所在,誠極未安。所當更請牌招,而係是一日四牌,何以爲之?敢稟。傳曰,更爲牌招。
以左承旨權用脩牌不進罷職傳旨,傳于沈宜冕曰,只推。
以應敎金炳雲,修撰李維謙牌不進罷職傳旨,傳于沈承澤曰,只推。
兵曹口傳政事,副司果單金德根。
沈宜冕啓曰,香室入直,所重,何如?而入直官員白宗逵,移拜承文校檢,宜卽替直,而訓導文基郁今始入來,以致追省記之境,事未前有,萬萬駭然。白宗逵之旣入香室省記,又入承文院省記者,亦甚駭然,臣之矇未照察,不勝惶悚。而文基郁·白宗逵,所當重勘,而本院請推之外,無他可施之罰,何以爲之,敢稟?傳曰,拿處。
沈宜冕,以義禁府言啓曰,卽接月令醫員方遠鏞手本,則時囚罪人金商民,屢日處冷,猝得毒感,身熱頭痛,食飮全却,目下症形,實爲危劇云。罪人病勢如此,則一邊保放,一邊草記,曾有定式矣。金商民,姑爲保放之意,敢啓。傳曰,知道。
戊申十二月二十三日辰時,上御誠正閣。守令·邊將·初仕人入侍時,行都承旨洪鍾應,左副承旨徐相敎,假注書趙崇祖,記事官尹滋悳·南秉吉,以次進伏訖。江界府使任泰錫,肅川府使權顗,礪山府使崔弘德,珍島郡守洪鳳周,祥原郡守申榏,昆陽郡守金在源,价川郡守李熙敏,遂安郡守李羲昌,聞慶縣監朴濟賓,長連縣監李完熙,溫陵參奉趙性敎,明陵參奉金蘊淳,神光僉使南正輪,防踏僉使全尙信,梨津萬戶崔祥奎,永登萬戶朴喜成,植松萬戶任致淵等,序立階下訖。上曰,史官分左右。鍾應奏曰,守令·初仕人次次進前乎?上曰,唯。江界府使任泰錫等十人,溫陵參奉趙性敎等二人,以次進前,各奏職姓名,退出。鍾應奏曰,履歷邊將,無一人來待矣。其外邊將,使宣傳官,奏職姓名乎?上曰,唯。宣傳官具弼祖,奏神光僉使南正倫等五人職姓名,仍命退出。鍾應進前奏曰,大政後翌日肅謝,係是法例,前後飭令,不啻申嚴。且況有待令之命,而今日守令·初仕人之來待者甚少,至於邊將,則來待只爲五人,揆以法例,誠爲未安。此後如有無故,而不得肅謝,則期於隨現警責之意,分付吏兵曹,使之各別嚴飭,何如?上曰,依爲之。上命史官就座,又命退出,承·史以次退出。
上在昌德宮。停常參·經筵。
南性敎啓曰,明日召對,取稟。傳曰,停。
沈宜冕啓曰,行大司憲洪在喆,掌令洪履信·白海運,持平李潭九·韓龍源在外,執義兪錫煥未肅拜,監察茶時之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
南性敎啓曰,判義禁李若愚,除拜後過三日不爲出肅,依定式推考警責,仍卽牌招察任,何如?傳曰,允。
又啓曰,三品官之毋得過三日循例請牌,曾有定式矣。大司成趙秉夔,除拜後過三日不爲出肅,事體所在,誠極未安。從重推考,仍卽牌招察任,何如?傳曰,允。
沈承澤啓曰,弘文提學趙鶴年四牌不進,推考傳旨,今方捧入,而延祥詩,當爲出韻科次,連事違召,無意承膺,事體所在,誠極未安。所當更請牌招,而係是一日五牌,何以爲之?敢稟。傳曰,更爲牌招。
又啓曰,弘文提學趙鶴年牌不進,推考傳旨,今方捧入。而延祥詩,當爲出韻科次,如是違牌,事甚未安。更爲牌招,何如?傳曰,允。
又啓曰,弘文提學趙鶴年再牌不進,推考傳旨,今方捧入。而延祥詩,當爲出韻科次,連事違召,無意承膺,事體所在,誠極未安。陳疏到院,而原疏以國忌正日,纔已退却矣。所當更請牌招,而係是一日三牌,何以爲之?敢稟,傳曰,原疏捧入。
又啓曰,弘文提學趙鶴年疏批已下,卽爲牌招,以爲延祥詩,出韻科次之地,何如?傳曰,允。
又啓曰,弘文提學趙鶴年牌不進,推考傳旨,今方捧入。而延祥詩,當爲出韻科次,如是違牌,事甚未安。更爲牌招,何如?傳曰,允。
傳于南性敎曰,檢校待敎金輔鉉,馳詣徽慶園,奉審摘奸,仍留監祭。
傳于南性敎曰,柑製,再明日通方外爲之,試紙用大好紙,春塘臺親臨磨鍊。
以大司成趙秉夔牌不進罷職傳旨,傳于沈承澤曰,只推。
沈宜冕,以都摠府言啓曰,今日入直內三廳武兼·禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
又以總衛營言啓曰,年終放砲習放,明日設行於燕尾汀之意,敢啓。傳曰,知道。
又以訓鍊都監言啓曰,年終放砲習放,今月二十五日,洗馬臺爲之之意,敢啓。傳曰,知道。
又以禁衛營言啓曰,今十二月五日,下番鄕軍賞試才,設行於南別營時,銅龍門·建陽門·西營三處入直將官·軍兵,依定式待標信出試,而銅龍門·建陽門入直與把守,以入直訓鍊都監砲手替把,將則以先試者替代,外營各處入直將官·軍兵,依例除標信出用之意,敢啓。傳曰,知道。
弘文提學趙鶴年疏曰,伏以冢宰,重任也,京察,大政也。以臣之極孤陋至鈍闇,而縻此任了此政者,豈臣有一分可以堪承之望而然哉?始也怵畏,終焉淟涊,乃至於僨誤而止。仰愧俯怍,多負初心,政訖單徹,惟譴何是俟?今因延祥科次,命臣以文任之事,臣是何人,乃敢左兜右攬,有若非臣莫可者乎?臣之奉有文任除旨,亦已閱月,不敢以文任自居,間嘗進身文陛,未伸叩謝之忱,亶以如臣空疎,所不敢忝叨者也。夫是任,雖參之以資歷地閥,竟須歸重於文學。臣於文學,萬萬非其人也乎?臣善病失學,荒嬉謏寡,自經史常業之人人所講習者,已不能窺藩籬而綴糟粕。雖在學業時,功令程式,依樣葫蘆,願做如村學究,尙不可得也。方臣少壯,本領如此,今且年邁志退,日用俗下,全不記省,尋常尺牘,每患戞,殆不能辨銀根而分魚魯,以臣視臣,直一沒字碑耳。同朝忠厚,抑謂臣粗有家庭聞見,宜不甚至鹵莽,而遽有此擬耶?臣誠不肖,忝墜先緖,臣何敢自欺之不足,欺人而又欺天乎?愧切濫竽,戒在守株,屢違召牌,甘犯逋慢之誅,非但以臣之方在恩由中,不敢爲趨膺之計已也。且臣於日昨政席,中寒甚毒,舁伏私次,有如急病之不知痛在何處,床玆奄奄,不省四到,直一未冷之喘也。醜穢之狀,雖不敢仰溷崇聽,而目下貌樣,萬萬無抖擻彈束之望,玆敢短章臚實。伏乞聖明,察由中之懇,推體下之仁,將臣本兼之銜,竝賜汰免,以幸公私焉。臣無任云云。答曰,省疏具悉。卿其勿辭行公。
上在昌德宮。停常參·經筵。
藥房提調金學性,副提調洪鍾應啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣,卿等不必入侍矣。大王大妃殿·王大妃殿·中宮殿口傳問安。答曰,知道。
大王大妃殿進御二錢重人蔘粟米飮,自今日一貼式二貼煎入事,榻前下敎。
沈宜冕啓曰,行大司憲洪在喆,掌令洪履信·白海運,持平李潭九·韓龍源在外,執義兪錫煥未肅拜,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而徽慶園忌辰祭齋戒相値,不得來會云矣,敢啓。傳曰,知道。
洪鍾應啓曰,左承旨權用脩,今日不爲仕進,卽爲牌招,何如?傳曰,允。
南性敎啓曰,今此皇曆,京畿監營二件,一件營上,一件勅使所經邑分上,黃海監營二件,一件營上,一件勅使所經邑分上,平安監營四件,一件營上,三件勅使所經邑分上,水原府·開城府·廣州府·江華府·江原監營·忠淸監營·全羅監營·慶尙監營·咸鏡監營各一件營上事,自本院依例成有旨下送,京各司應爲頒賜二十三件,亦爲依例頒給之意,敢啓。傳曰,知道。
以平安監司趙斗淳狀啓,義州府民家失火事,傳于沈宜冕曰,聞甚驚慘。原恤典外,別加顧助,趁卽結構奠接,俾無一民失所捿遑之歎事,廟堂措辭,分付。
以咸鏡監司朴永元狀啓,咸興府民家失火事,傳于沈宜冕曰,聞甚矜惻。元恤典外,別加顧助,趁卽結構奠接,無有一民失所捿遑之弊事,廟堂各別措辭,分付。
以左承旨權用脩牌不進罷職傳旨,傳于沈宜冕曰,只推。
傳于沈宜冕曰,明日出宮門路,以保定門爲之。
沈宜冕啓曰,卽者兵曹郞廳來言,明日殿座時,別侍衛,不可不備,而行判書趙冀永,方在受由中,不得進參云,何以爲之?敢稟。傳曰,次堂擧行。
吏曹口傳政事,以徐戴淳爲兵曹參判,韓兢人爲兵曹參議。
沈宜冕,以兵曹言啓曰,明日春塘臺親臨柑製儒生試取時,本曹堂上,全數進參,而參判徐英淳在外未肅拜,參議金永爵有實故,無以備員,參判·參議,令政院稟旨變通,仍令該曹,以在京無故人,口傳差出,待下批牌招,以爲進參之地,何如?傳曰,允。許遞。
吏曹口傳政事,兵曹參議金祖欽,參知韓兢人,以上竝單付。
南性敎,以禮曹言啓曰,卽接景慕宮官員所報,則明日柑製試取時,本宮官員,俱爲觀光云矣。假官一員,依定式令吏曹,以成均官員,口傳啓下,以爲代直後赴試之地,何如?傳曰,允。
又以禮曹言啓曰,卽接社稷署所報,則明日柑製試取時,本署官員,俱爲觀光云矣。依定式本曹佐郞金大鉉假官差送,以爲代直後赴試之地,何如?傳曰,允。
又以禮曹言啓曰,卽接永禧殿官員所報,則明日柑製試取時,本殿官員,俱爲觀光云矣。假官一員,依定式令吏曹,以成均館官員,口傳啓下,以爲代直後赴試之地,何如?傳曰,允。
又以禮曹言啓曰,來己酉年元朝,大王大妃殿寶齡周甲望七稱慶陳賀時,各道方物,謹依下敎,只進當殿之意,行會諸道矣。黃海水使所封結弓獐皮五張,元無封進之例,而不能區別,誤爲封進,事體所在,誠甚未安。當該水使李熙昇,從重推考,所封方物,所當還爲下送,而在前多有還下送之爲弊,有稟旨捧入之例,今亦依前例捧入,何如?傳曰,允。
沈宜冕,以總衛營言啓曰,本營字內都城主脈補土所及三角山漕溪上山麓禁標字內有無頉,使外新營入直別武士,與禁松參奉,眼同看審,則俱爲無頉報來之意,敢啓。傳曰,知道。
又以義禁府言啓曰,明日柑製親臨春塘臺試取敎是時,本府都事十員內,九員赴擧,武都事一員奉命在外,本府入直,當直入直,公事回公都事及通化門·月覲門·集春門·明光門·靑陽門禁亂都事,無以推移,武都事一員,令該曹口傳相換,而假都事七員,亦爲差出,以爲分排擧行之地,何如?傳曰,允。
吏曹口傳政事,禁府都事尹錫萬,典設別提申孝哲相換。
上在昌德宮。停常參·經筵。
南性敎啓曰,明日召對,取稟。傳曰,停。
傳于洪鍾應曰,侍衛軍兵毛具,從便爲之。
沈宜冕啓曰,行大司憲洪在喆,掌令洪履信·白海運,持平李潭九·韓龍源在外,執義兪錫煥未肅拜,監察茶時之意,敢啓。傳曰,知道。
沈宜冕,以訓鍊都監言啓曰,本局從事官朴永輔,身病猝重,勢難察任,改差,何如?傳曰,允。
又以禁衛營言啓曰,來己酉正月當四番左部中司屬忠淸道三百九十九名,京畿六名,合四哨軍兵逢點實數四百五名,已爲點閱整齊,來己酉正月初一日,與銅龍門·建陽門·西營·新營入直將官·軍兵等,依例替代後,舊軍放送之意,敢啓。傳曰,知道。
又以禁衛營言啓曰,來己酉三月當五番左部右司屬忠淸道四哨軍兵,來己酉二月二十五日,京中逢點,依例準二朔立番之意,本道監兵使處,預爲知委,何如?傳曰,允。
又以御營廳言啓曰,本廳來己酉正月二月兩朔應立左部後司屬全羅左道二哨,右道二哨,合四哨軍兵四百九名,今已逢點整齊矣。正月初一日,與舊番右司軍兵,替代立番後,舊軍放送之意,敢啓。傳曰,知道。
又以御營廳言啓曰,本廳來己酉三月·四月兩朔應立中部前司屬全羅右道四哨軍兵,二月二十五日,京中逢點,三月初一日,與左部後司軍兵,當爲替代立番,而依定奪,每哨以九十八名磨鍊,趁期調送事,本道監兵使處,措辭知委之意,敢啓。傳曰,知道。
戊申十二月二十六日辰時,上詣春塘臺,柑製通方外儒生試取入侍時,行都承旨洪鍾應,左承旨權用脩,右承旨南性敎,左副承旨徐相敎,右副承旨沈宜冕,同副承旨沈承澤,記事官韓敬源·洪鍾雲·尹滋悳·南秉吉,檢閱直閣尹致英,直閣趙然興,檢校待敎南秉喆·洪淳穆·金輔鉉,以次侍立。時至,通禮跪啓請外辦,上具翼善冠·衮龍袍,乘輿出萬八門。藥房提調金學性,副提調洪鍾應進前奏曰,雪寒頗緊,侵早勞動,聖體,若何?上曰,一樣矣。仍出保定門,由明光門,入靑陽門,詣春塘臺。通禮跪啓請降輿陞座,上降輿陞座。鍾應曰,儒生將入場,請出標信,開布城,何如?上曰,以已下標信擧行。鍾應曰,試官中有從陞人,使之一體行禮,何如?上可之。讀券官漢城府判尹金英淳,漢城府左尹徐憲淳,刑曹參判金鍏,對讀官吏曹參議洪說謨,副司果洪淳穆,檢閱尹滋悳·徐翼輔,以次入就拜位,行四拜禮訖,以次就座。鍾應讀奏入門單子訖,奏曰,儒生頒柑,依例擧行乎?上曰,唯,鍾應承命頒柑訖,鍾應曰,試題紙已待令矣。上命英淳·鍏,書表擬宋蘇軾等進陸贄奏議,限申時。仍命懸題。滋悳·翼輔承命奉出懸之。鍾應曰,試官使之權退乎?上曰,唯。仍入小次。鍾應,以司謁入稟曰,試券先張已入,出標信開門,呈券儒生,次次出送乎?上曰,以已下標信擧行。上,以司謁,先張入之,仍還下先張,下敎曰,不文則寧不爲呈券,而豈有如此試券乎?出給四館所,可也。鍾應,以司謁入稟曰,收券多入,卽爲考試,何如?上可之。上曰,別雲劍·承旨堂上·閣臣堂上,對讀官,兵摠府堂上,讀券官加差下。出傳敎鍾應,以司謁入稟曰,科次取幾人乎?上曰,取五人,可也。上出次陞座,仍命科次,翼輔進前讀奏試券第一張至三句。上曰,止之。英淳奏曰,書等何以爲之乎?上曰,第一張書正字三下,第二張書草三下,其餘三張書次上,可也。英淳書等訖。鍾應曰,祕封或有自上坼封之時,或有自下坼奏之時,何以爲之乎?上曰,坼奏,可也。鍾應進前坼封,以次讀奏封內訖。英淳曰,預差二張,皆書外字乎?上可之。上命書傳敎曰,柑製表居首三下進士李建弼,直赴殿試,之次草三下進士徐元輔,直赴會試,之次次上生員李樂重等三人,竝令該曹,考例施賞。又命書傳敎曰,入格儒生,明日延英門外施賞。上入小次。上曰,還宮當自內爲之,該房知悉。出傳敎諸臣以次退出。
上在昌德宮。停常參·經筵。
沈承澤,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
南性敎啓曰,明日召對,取稟。傳曰,停。
沈承澤啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
南性敎啓曰,來初一日,輪對日次,而社稷祈穀大祭齋戒相値,頉稟之意,敢啓。傳曰,知道。
又啓曰,右副承旨沈宜冕,今日不爲仕進,卽爲牌招,何如?傳曰,允。
備忘記,安東營將李熙洙,全州營將李行潤下直,各長弓一張,長箭一部,片箭一部,筒兒一箇賜給。
傳于南性敎曰,來正月初一日,當詣太廟展謁矣。該房知悉。
南性敎,以弘文館言啓曰,修撰李維謙差祭,朴斆默在外,下番闕直,事甚未安。副修撰沈宜元·宋近洙,竝卽牌招,以爲推移入直,應敎金炳雲,一體牌招察任,何如?傳曰,允。
傳于徐相敎曰,政官牌招開政。
徐相敎啓曰,卽者吏曹郞廳來言,柒谷府使李敏樹,珍島郡守洪鳳周,价川郡守李熙敏,遂安郡守李羲昌,昆陽郡守金在源,祥原郡守申榏,郭山郡守金鋼,金城縣令金在獻,鎭川縣監許石老,聞慶縣監朴齊賓,義興縣監趙秉正,長連縣監李完熙,麟蹄縣監宋鍾聞,當爲署經,而兩司不備,不得署經云,除在外外,未肅拜人員,竝卽牌招,以爲署經之地,何如?傳曰,允。
沈承澤啓曰,守令署經事,命下矣。憲府則行大司憲洪在喆,掌令洪履信·白海雲,持平李潭九·韓龍源在外,執義兪錫煥牌不進,諫院則大司諫金基周,司諫金樂壽,獻納吳泰權在外,正言朴珪壽未署經,只有崔斗錫一人,不得備員署經,何以爲之?敢稟。傳曰,在外竝許遞,今日政差出。
徐相敎啓曰,吏曹判書趙鶴年,參議洪說謨牌不進,推考傳旨及罷職傳旨,今方捧入,而開政命下之後,如是違牌,事甚未安。參判趙秉駿,以前任開城府留守,未交龜,判書更爲牌招,何如?傳曰,允。參議只推,一體牌招。
又啓曰,卽者義禁府都事來言,保放罪人金商民,當爲議處,而判義禁李若愚未肅拜,次堂例不得擧行云,判義禁卽爲牌招,何如?傳曰,允。
以右副承旨沈宜冕牌不進罷職傳旨,傳于沈承澤曰,只推。
以應敎金炳雲,副修撰沈宜元·宋近洙牌不進罷職傳旨,傳于沈承澤曰,只推。
沈承澤啓曰,行大司憲洪在喆,掌令洪履信·白海運,持平李潭九·韓龍源在外,執義兪錫煥牌不進,監察茶時之意,敢啓。傳曰,知道。
以執義兪錫煥,正言崔斗錫牌不進罷職傳旨,傳于沈承澤曰,只推。
以執義兪錫煥牌不進罷職傳旨,傳于沈承澤曰,只推。
南性敎,以弘文館言啓曰,新除授校理沈膺泰,時在平安道德川郡任所,申泰運,時在黃海道遂安郡任所,修撰朴斆默,時在忠淸道忠州地,經筵入番事緊,請竝斯速乘馹上來事,下諭。傳曰,許遞。
又以禮曹言啓曰,來正月初一日大王大妃殿寶齡周甲望七稱慶,新上致詞·箋文·表裏·儀註及大王大妃殿·王大妃殿·中宮殿百官陳賀儀註,直爲書入各殿之意,敢啓。傳曰,知道。
沈承澤,以漢城府言啓曰,朝官年八十,士庶年九十以上人,每年歲首,依法典陞資事,定式矣。令各該部,搜訪報來後,加資人職姓名,別單書入,而輔國知事金在昌,輔國知事徐俊輔今年爲八十,旣已資窮,不得循例入錄之意,敢啓。傳曰,知道。
又以漢城府言啓曰,朝官年八十應資老人別單,今方修正以入,而前僉知崔宇玉年今八十六歲,而前已遺漏於別單,前萬戶朴成赫年今八十一歲,而遺漏於昨年別單矣。竝詳考年歲,依已例追入別單之意,敢啓。傳曰,知道。
徐相敎,以吏曹言啓曰,今此正朝祭祭官,當爲磨鍊,而除老病公頉,實無推移排比之路,依近例刑官·司饔院官員及年六十以上人,通瀜塡差以入,而其中時無職名人,令該曹口傳付軍職,何如?傳曰,允。
南性〈敎〉,以奉常寺都提調·提調意啓曰,各陵·園·墓正朝祭享所用藥果煎造後,進上看品藥果二十立,依定式封進之意,敢啓。傳曰,知道。
沈承澤,以兵曹言啓曰,來正月初一日,大駕詣宗廟展謁時,何營軍兵隨駕,何營軍兵留陣,禁軍及馬步軍,以幾番幾哨磨鍊,而餘軍留營,何以爲之乎?敢稟。傳曰,總營馬軍一哨,訓局馬軍五哨,步軍一哨,總衛大將率領爲先廂,兩營騎士各一番,鄕軍各二哨,訓鍊大將率領爲後廂,禁軍三番隨駕,留陣·留營置之。
又以兵曹言啓曰,去十月二十八日,慶科庭試武科殿試時,直赴殿試人慶尙監營別騎衛朴時演·裴祐聖,京畿水營別武士李元豊等三人不赴委折及直赴會試人京畿監營武士金昌根,慶尙監營別騎衛李漢俊等二人不赴委折,關問各該道·帥臣後稟處事,草記蒙允後,關問各該道·帥臣矣。卽接慶尙監司金大根,京畿監司金箕晩,京畿水使李圭徹回牒,則別騎衛朴時演·裴祐聖,未知當年殿試許赴之例而不赴云,別武士李元豊身病不赴云,係是三式年內,依例陳試,武士金昌根作故云,所授帖文,收聚爻周,別騎衛李漢俊,亦未知當年殿試許赴之例而不赴云,不赴雖緣昧例,與應頉有異,勿施,何如?傳曰,允。
又以司僕寺一二提調意啓曰,來正月初一日,太廟展謁動駕與各宮房正朝祭相値,在前如此之時,祭去馬匹,自各宮房,有貰用之例,今亦依已例擧行之意,分付,何如?傳曰,允。
義禁府啓目粘連,向前金商民亦,莫重享祀,致此失儀,有欠敬謹,誠極驚悚,其不能審愼之罪,在所難免,以此照律,何如?判付啓依允。
又以義禁府言啓曰,保放罪人金商民,還囚議處以入,而病勢一向未差,仍爲保放之意,敢啓。傳曰,知道。
開城府留守金鼎集疏曰,伏以臣旣未能力辭陞秩,猥隨班聯,媿心騂顔,自顧常悸。匪意玆際,伏奉聖批,除授臣爲開城府留守者,臣誠荷恩量力,感惶交切,歷屢日莫知攸措也。噫,臣以不肖之姿,早備任使,厚徼眷造,遍躐華要,揆以涯分,已極踰濫。而迺又畀之以分司寵命,見人如此,尙爲聳動。況臣自被,尤當如何?臣嘗謬膺委寄,按節海藩,未副共理之責,徒積僨隳之辜,已試蔑效,久益訟愆。而今玆所叨,視他較別,殿我內服,捍彼西路,其要則遼·薊綰轂之門戶也,其劇則箕·灣湊輻之都會也。保釐控制之難,於是乎在,而戎政蕩弛,公儲枵竭,千瘡百瘢,殆不成樣。民又捨本業而趨末利,紀綱日渝,衆弊滋興,駸駸至於不可收拾之境,蔘政一事,卽其明驗也。近以禁潛,屢勤飭敎,臣於向來賓筵,亦嘗承聆,而釐救縱賴於前績,牽補將靠於後圖,必須臨之以威信,濟之以綜明,重之以治盤錯理絲棼之功後,或可爲一分稱塞。此皆非臣之所能也,蚊山蚷河,非但無裨於事,第見力不從心,必至狼狽乃已。然則豈不爲聖簡之玷累,明時之羞恥乎?臣手奉華誥,入告老母,仰誦洪渥,闔門感戴,是固臣烏鳥私情,獲遂榮養之會。而猶且冒干威尊,敢爲辭巽之計者,實有不得不較量於公私輕重之間焉耳。伏乞聖慈,諒臣至懇,將臣新除居留之銜,回授可堪之人,俾揀選得宜,保障增重,不勝幸甚。臣無任云云。答曰,省疏具悉。卿其勿辭察任。
上在昌德宮。停常參·經筵。
藥房都提調朴晦壽,提調金學性,副提調洪鍾應啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。大王大妃殿氣候,何如?王大妃殿氣候,何如?臣等不任區區伏慮,敢來問安,竝此仰稟。答曰,知道。兩慈殿氣候一樣,卿等不必入侍矣。大王大妃殿·王大妃殿·中宮殿口傳問安。答曰,知道。
南性敎啓曰,明日召對,取稟。傳曰,停。
沈宜冕啓曰,大司憲·掌令二員,持平二員未差,執義兪錫煥差祭,監察茶時之意,敢啓。傳曰,知道。
洪鍾應啓曰,左承旨權用脩,左副承旨徐相敎,今日不爲仕進,竝卽牌招,何如?傳曰,允。
南性敎啓曰,吏曹判書趙鶴年,參議洪說謨再牌不進,推考傳旨及罷職傳旨,今方捧入。而開政命下之後,連事違召,無意承膺,事體所在,誠極未安。判書所當更請牌招,而係是一日三牌,何以爲之?敢稟。傳曰,牌招,參議只推,一體牌招。
南性敎,以吏曹言啓曰,新除授泰川縣監金在成呈狀內,矣身母年,今八十五歲,寧日恒少,其在情理,萬無遠赴之望云,其親病旣如是,有難强令遠赴,今姑改差,何如?傳曰,允。
傳于南性敎曰,泰川縣監,仁川府使相換。
南性敎,以吏批言啓曰,侍從臣父年七十人,每於歲首抄啓加資,而新有應推恩人,雖非歲首,亦爲抄啓加資事,載在法典矣。侍從臣父年七十以上人,別單書入之意,敢啓。傳曰,知道。
有政。吏批,判書趙鶴年牌招不進,參判趙秉駿在外未肅拜,參議洪說謨進,右承旨南性敎進。啓曰,判書趙鶴年牌招不進,參判趙秉駿在外未肅拜,小臣獨政未安,何以爲之?敢稟。傳曰,只出緊任。以李魯秉爲大司憲,李玄緖爲大司諫,洪在重爲司諫,金秉燮·任百淵爲掌令,曺錫輿·朴文鉉爲持平,宋近洙爲獻納,金敬鉉·徐堂輔爲校理,柳進翰爲修撰,華寧殿令鄭始容單付,泰川縣監金在成,仁川府使任翼常相換。
傳曰,見窠皆令差出。再政。宋廷和爲副修撰,南秉哲爲戶曹參議,李冀楨爲司藝,金濬爲奉常主簿,軍器直長徐奎完,奉事全春福,副奉事金壽準贈吏判,李崑秀贈左贊成文衡例兼判義禁李若愚考,故同知張瀗贈兵參金吾例兼,忠節卓異,贈職事,承傳,幼學崔瑋今超通政,侍從臣正言崔斗錫父,以上竝單付。
兵批,行判書趙冀永受由,參判徐戴淳病,參議金祖欽病,參知韓兢人入直進,同副承旨沈承澤進。以金孝愼爲三田渡別將,同知金致民,僉知沈永奎,僉知加設李亨夏,大護軍洪在喆,護軍徐英淳,副護軍金基周·趙龜夏·金永爵,副司直金樂壽·洪履信·白海運·李潭九·韓龍源·吳泰權·沈膺泰·申泰運,副司果朴斆默,副司正李基濃·申錫圭,以上竝單付。再政。副護軍崔瑋。
以左承旨權用脩,左副承旨徐相敎牌不進罷職傳旨,傳于沈承澤曰,只推。
沈宜冕啓曰,守令署經事,命下矣。憲府則行大司憲李魯秉,掌令任百淵,持平曺錫輿未肅拜,朴文鉉在外,執義兪錫煥,掌令金秉燮差祭,諫院則大司諫李玄緖差祭,司諫洪在重,獻納宋近洙未肅拜,正言朴珪壽未署經,只有崔斗錫一人,不得備員署經,未肅拜人員,竝卽牌招,何如?傳曰,允。
兵曹口傳政事,副司果尹昌錫。
南性敎,以賑恤廳言啓曰,今年內貧寒宗室子女葬時顧恤數,別單書入之意,敢啓。傳曰,知道。
又以弘文館言啓曰,應敎金炳雲,副修撰宋近洙,旣有只推之命,竝卽牌招察任,何如?傳曰,允。
又以成均館同知館事意啓曰,科場法意,本自嚴重,親臨試士,事體尤別。而今番柑製試券中幼學李在逵所呈文與筆,俱爲荒雜,全無謹畏之意,揆以士習,萬萬駭然。儒生爲先停擧,分付該曹,使之捉得,勘以當律,何如?傳曰,允。
沈宜冕,以兵曹言啓曰,來己酉年各處頒給信漢符別單及文宰二品以上·武臣·蔭官曾經總管人員章標頒給別單,修整以入之意,敢啓。傳曰,知道。
又以兵曹言啓曰,今冬等能麽兒考講時,都摠府經歷鄭濟成,訓鍊院判官金錫禹三次不通,主簿柳泰魯·申鍾應,武臣兼宣傳官柳相翼,部將金禹鉉二次不通,訓鍊院僉正具明鉉·李源明,判官丁箕煥,主簿沈秉奎·金樂升·徐鎬豊·金廷敦,武臣兼宣傳官姜文欽·趙英夏·金肯淳,部將金麗水,守門將趙孝珍·文學元·沈芝秀一次不通,竝依定式從重推考,何如?傳曰,允。
又以總衛營言啓曰,今十二月二十八日二十九日年終放砲時器械數爻及監放將官·將校·別破陣等姓名單子,書入之意,敢啓。傳曰,知道。
又以訓鍊都監言啓曰,今十二月二十八日二十九日年終放砲時次知將官·將校姓名及兼別破陣等容貌·年歲·器械數爻,竝別單書入之意,敢啓。傳曰,知道。
又以訓鍊都監言啓曰,本局別將趙禹錫,局別將李龍求,俱有身病,勢難察任,竝改差,何如?傳曰,允。
又以御營廳言啓曰,本廳千摠李南軾身病甚重,勢難察任,改差,何如?傳曰,允。
檢閱尹定善疏曰,伏以臣父臣致秀除拜知春秋館事矣。臣所帶記事兼銜,法有應避,在下當遞,間値事會,因循至此,尤憎悚蹙。玆敢援例陳籲,仰瀆崇嚴。伏乞聖明,俯垂鑑諒,亟許鐫改,以存公格,以安微分焉。臣無任云云。省疏具悉。疏辭,下該曹稟處。
吏曹啓目粘連,觀此藝文館檢閱尹定善上疏,則以爲,臣父致秀除拜知春秋館事矣。臣所帶記事兼銜,法有應避,在下當遞。伏乞聖明,俯垂鑑諒,亟許鐫改,以存公格亦爲白有臥乎所,相避之法,在下當遞是白乎矣,史官春秋兼銜,法不得減下是白如乎,知春秋館事尹致秀,仍當許遞是白乎矣,重臣遞仍當否,臣曹不敢擅便,上裁,何如?判付啓依回啓施行爲良如敎。
上在昌德宮。停常參·經筵。
大殿·大王大妃殿·王大妃殿·中宮殿,內閣·政院·玉堂·六曹堂上·兩司長官,除夕單子問安。答曰,知道。
沈宜冕啓曰,行大司憲李魯秉未肅拜,執義兪錫煥,掌令金秉燮差祭,任百淵,持平曺錫輿傳旨未下,朴文鉉在外,監察茶時之意,敢啓。傳曰,知道。
洪鍾應啓曰,左承旨權用脩,今日不爲仕進,卽爲牌招,何如?傳曰,允。
又啓曰,備邊司郞廳來言,今日賓廳日次,而除夕問安相値,不得來會云矣,敢啓。傳曰,知道。
備忘記,天摩僉使孫宗策下直,長弓一張,長箭一部,片箭一部,筒兒一箇賜給。
傳于南性敎曰,禮房承旨馳詣社稷·宗廟·永寧殿·永禧殿·徽定殿·景慕宮,奉審摘奸,仍詣受香諸處,奉審摘奸以來。
南性敎啓曰,明日正朝望闕禮,依例爲之之意,敢啓。傳曰,知道。
以左承旨權用脩牌不進罷職傳旨,傳于沈宜冕曰,只推。
傳于徐相敎曰,左承旨許遞,前望入之。
承旨前望入之,鄭基世落點。
以司諫洪在重,獻納宋近洙,掌令任百淵,持平曺錫輿牌不進罷職傳旨,傳于沈宜冕曰,只推。
沈宜冕啓曰,守令署經事,命下矣。司諫洪在重,掌令任百淵,獻納宋近洙,旣有只推之命,與行大司憲李魯秉,一體牌招,何如?傳曰,允。
以司諫洪在重,獻納宋近洙,掌令任百淵牌不進罷職傳旨,傳于沈宜冕曰,只推。
沈宜冕啓曰,守令署經事,命下矣。司諫洪在重,掌令任百淵,獻納宋近洙,旣有只推之命,竝更牌招,何如?傳曰,允。
傳于徐相敎曰,已有大臣箚批,太廟展謁,更待下敎。
傳于徐相敎曰,明日出宮門路,以協陽門爲之。
傳于南性敎曰,發遣吏郞,諸執事淸齋與否,摘奸以來。
傳于沈宜冕曰,時囚罪人金商民·白宗逵·文基郁·許傳,竝放送。
以江原監司朴容壽狀啓,金化縣民家失火事,傳于沈承澤曰,聞甚矜惻,元恤典外,別加顧助,結構奠接之方,廟堂措辭,分付。
以忠淸監司金洙根狀啓,沃川郡民家失火事,傳于沈承澤曰,聞甚矜惻,元恤典外,別加顧助,結構奠接之方,廟堂措辭,分付。
以黃海監司尹定鉉狀啓,海州牧民家失火事,傳于沈承澤曰,聞甚矜惻,元恤典外,別加顧助,結構奠接之方,令廟堂措辭,分付。
南性敎,以奎章閣言啓曰,明日卽書香閣朔奉審日次,臣進詣擧行之意,敢啓。傳曰,知道。
又以弘文館言啓曰,副應校洪祐命,修撰李維謙·柳進翰,副修撰沈宜元·宋廷和差祭,下番闕直,事甚未安。應敎金炳雲,校理金敬鉉·徐堂輔,副校理尹行謨,竝卽牌招,以爲推移姑降入直之地,何如?傳曰,允。
又以弘文館言啓曰,下番無他推移之員,不得已以上番,姑降入直之意,敢啓。傳曰,知道。
又以成均館同知館事意啓曰,每於歲末,圓點準點儒生別單書入事,曾有定式矣。依定式當年條準圓點儒生,別單書入之意,敢啓。傳曰,知道。
洪鍾應,以兵曹言啓曰,來正月初二日,社稷祈穀大祭時,守門當爲塡差,而本曹郞廳·都摠府郞廳,除入直與在外,排擬苟艱,依定式軍門將官,代差以入之意,敢啓。傳曰,知道。
又以兵曹言啓曰,今十二月各廳堂下武臣朔試射,依例停止之意,敢啓。傳曰,知道。
左議政金道喜疏曰,伏以,臣昨伏見傳敎下者,有元朝太廟展謁之命矣。伏惟聖孝隆摯,思寓羹墻之慕,而見今寒威尙嚴,外間疹憂大熾,此時動駕,實有違於大聖人節宣之方,下情之萬萬憂悶,當如何哉?稍俟日氣和暖,閭里乾淨,卜日展謁,恐未爲晩。玆敢短箚陳請,伏願俯循微懇,亟寢成命焉。取進止。答曰,省箚具悉卿懇。歲首異於他時,將於元朝行禮矣。卿言如此,當更爲涓日,卿其諒之。仍傳于徐相敎曰,此批答,遣史官傳諭。
判府事朴晦壽疏曰,伏以,明日卽元正也,太廟展謁,已有成命,値玆獻發之交,將伸羹墻之慕,凡在瞻旄之列,孰不欽頌攢祝,而顧今節屆窮沍,寒事斗嚴,早朝之氣,尤爲栗烈,此時觸冒勞動,甚非大聖人節宣之宜。且況近日閭巷之間,輪疹熾行,無處無之。第念百靈衛護之地,固非乖氣之所敢干,而其在保嗇之方,尤豈不十分加愼於平常之時乎?姑觀來頭氣候,更諏吉日,其於誠禮,恐無少愆。臣職忝保護,愚忱憧憧,玆具短箚,齎誠仰瀆。伏乞聖明,卽寢成命,仰體兩殿惟憂之念,俯答群下顒祝之情,千萬幸甚。取進止。答曰,省箚具悉卿懇。歲首異於他時,將於元朝行禮矣。卿言如此,當更爲涓日,卿其諒之。仍傳于徐相敎曰,此批答,遣史官傳諭。
江原監司朴容壽疏曰,伏以,臣以無似,猥叨重寄,居然月屢易而歲將改矣。觸事聾聵,無一猷爲,威不足以彈壓列郡,才不足以綜理庶務,民生之日瘁,而奠安焉無術,奸弊之日滋,而矯革焉無望,孤負委毗之眷,徒貽尸素之譏,夙夜戰懼,若隕淵谷。早晩僨敗,固所自料,果於今番殿最事,而臣之昏謬溺職之罪,尤無以自贖矣。噫,褒臧貶否,循案書考,卽刺史之職耳,科條甚嚴,不容少忽,何況文字修正,上徹崇覽,尤非尋常簿領按例句勘者之比,則其所審愼,固當何如,而矇未照察,致此闕漏,苟論其失,合置重勘,聖度包容,罰止問備,繼又恩旨遠宣,諭之以勿待罪,臣於是感悚交切,慙恧居先,益不知所以自措。今若諉以旣往,晏若無故,冒據承宣之地,復行黜陟之事,則廉防之壞,物議之招,臣無足恤焉,而上而玷方面之托,下而缺士民之望,亦豈細故也?玆敢略暴情實,仰瀆聰聽,伏乞聖明,俯垂鑑諒,斥臣所帶之任,勘臣當被之律,以爲不職者之戒焉。臣無任云云。答曰,省疏具悉。此是一時錯誤,卿其勿辭察任。
