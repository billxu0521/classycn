上在昌德宮。停常參·經筵。
魂宮朔祭親行後,大殿·王大妃殿·中宮殿·嘉順宮·世子宮,內閣·政院·藥房單子問安。答曰,知道。百官奉慰問安。答曰,知道。
大殿·王大妃殿·中宮殿·嘉順宮·世子宮,內閣·政院·二品以上·六曹堂上正朝單子問安。答曰,知道。
徐英輔啓曰,大司憲宋穉圭,執義柳遠鳴,掌令朴英載在外,金喆遠,持平李若烈·權拚未肅拜,監察茶時之意,敢啓。傳曰,知道。
傳于朴蓍壽曰,禮房承旨,馳詣宗廟·永寧殿,奉審摘奸以來。
備忘記,茂山府使元永象,穩城府使鄭繼周,城津僉使洪聖禧,神光僉使〈金〉瑩綬,寧城僉使池景璘下直,各長弓一張·長箭一部·片箭一部·筒兒一箇賜給。
傳于李魯集曰,領府事李時秀,判府事徐邁修內外,奉朝賀李敬一,判府事金載瓚,判府事韓用龜,判府事金思穆,令該曹歲饌外食物衣資加送,仍令存問以來,故安恩君妻尹氏,故廣陵君烻妻辛氏,竝依昨年例擧行。
朴蓍壽啓曰,吏曹郞廳來言,明川府使柳聖魯,高原郡守具允鼎,永平縣令吳致奎,蔚珍縣令李文馨,鎭川縣監趙敏永,木川縣監李升淵,高靈縣監權中履,康翊縣監趙毅存,郭山縣監朴榮遂,兩司俱未署經云,除在外外,未肅拜人員,竝卽牌招,以爲備員署經之地,何如?傳曰,允。
又啓曰,玉堂上下番俱空,已至多日,事甚未安,應敎趙民和,副應敎洪敬謨,校理趙經鎭,副校理宋翼淵·南周獻,修撰李鍾運·趙琮鎭,副修撰沈能稷,旣有只推之命,竝更牌招,推移入直,何如?傳曰,允。
徐英輔啓曰,判義禁金在昌再牌不進推考傳旨,今方捧入,而開坐命下,已至多日,連事違召,事體所在,萬萬未安,所當更請牌招,而係是一日三牌,何以爲之?敢稟。傳曰,更爲牌招。
以副修撰李基栽牌不進罷職傳旨,傳于朴蓍壽曰,只推。
以別兼春秋趙琮鎭·鄭基善·金道喜牌不進罷職傳旨,傳于朴蓍壽曰,只推。
傳于李魯集曰,留院上疏入之。
傳于朴蓍壽曰,發遣吏郞,諸執事淸齋與否,摘奸以來。
朴蓍壽啓曰,別兼春秋趙琮鎭·鄭基善·金道喜,旣有只推之命,竝更牌招,推移入直,何如?傳曰,允。
以副應敎洪敬謨,校理趙經鎭,副校理宋翼淵·南周獻,修撰李鍾運·趙琮鎭牌不進罷職傳旨,傳于朴蓍壽曰,只推。
以掌令金喆遠,持平權拚,正言李鎭華牌不進罷職傳旨,傳于徐英輔曰,只推。
以廣州留守沈象奎狀啓,操束不嚴,面任之犯逋夥多,惶恐待罪事,傳于李魯集曰,勿待罪事,回諭。
朴蓍壽,以奎章閣言啓曰,景慕宮望廟樓,今朔奉審無頉之意,敢啓。傳曰,知道。
又以吏曹言啓曰,未下直守令·察訪·邊將·虞候·中軍·營將,皆令一兩日內辭朝事,命下矣。新除授旌義縣監陳環,以爲親病猝重,不得下去云,促敎之下,有難等待其親病之差歇,改差,何如?傳曰,允。
又以禮曹言啓曰,今此正朝,朝賀諸道,所封箋文中,慶尙左兵使金守基,以應封官兼別軍職,故依例各爲奉箋矣,一體看審捧入之意,敢啓。傳曰,知道。
又以禮曹言啓曰,製述文臣年滿五十一歲人員,專經文臣年滿四十一歲人員,竝依前例減下後,別單書入,而御覽官案,亦爲改修正以入之意,敢啓。傳曰,知道。
李魯集,以宣惠廳言啓曰,本廳郞廳李義敎,身病猝重,勢難察任,今姑改差,何如?傳曰,允。
持平李若烈疏曰,伏以臣本鄕曲賤品,人旣卑微,質又庸碌,惟以拈括小技,幸擢科第,遲回郞潛,有年于玆矣,揆分度才,自知榮耀,無敢更有望於進取,而不意選部承乏,遴選容易,擬臣持憲,畢竟蒙恩受點,臣在鄕無聞,入城始知,攢奉恩旨,感極旋悚,罔知攸措,以臣言議之巽軟·見識之膚淺,忝備是職,不翅若僬僥千勻,矮人強塲,則卽當屢瀆連章,期必譴斥後已,仍伏念臣之蒙騃湔劣,百無肖似者,如上陳達,則其何敢冒居臺次乎?臺烏伏馬之譏,勢所必至,而自度難免,陳力就列,補闕拾遺,尙矣無論,而適足貽羞淸朝,其無益而有損也決矣,玆敢仰瀆崇嚴,更伏乞特賜鐫改,以安私分,以重公器焉,臣無任云云。答曰,省疏具悉。已諭於前批,勿煩,爾其勿辭察職。
魂宮朔祭及正朝祭親行敎是時,亞獻官判敦寧李彦植,終獻官上護軍金履陽,贊禮禮曹判書金羲淳,典祀官奉常正朴齊一,宮闈令,尙膳安裕福,執禮修撰趙琮鎭,執尊副司果任百禧,大祝副司果金敎喜,祝史副司果李敎源,齋郞副司果魚在濂,盥洗位直講金喆修,典籍徐洛淳,爵洗位典籍白思坤·崔仁簡,亞終獻盥洗位校書校理李種德,贊者引儀崔日運,假引儀金秉始,謁者兼引儀李尙遵·金光素,贊引引儀沈能鎭·金重根,祭監監察鄭郁東·鄭基弘。
戊寅正月初一日子時,上詣魂宮。朔祭親行入侍時,行都承旨李存秀,行左承旨徐英輔,右承旨朴蓍壽,左副承旨金學淳,右副承旨金,同副承旨李魯集,記事官李寅泰,假注書李必玉,記注官安亨鎭,記事官權敦仁,檢校直閣鄭元容,檢校待敎朴宗薰,以次侍立訖。時至,左通禮跪啓請行禮,上具淺淡服,出齋室,詣通和殿,贊禮前導,入北夾門,陞自東階,詣板位,贊禮跪啓請俯伏哭,上俯伏哭,在位者皆俯伏哭,贊禮跪啓請止哭興再拜興平身,上止哭興再拜興平身,在位者皆止哭興再拜興平身,執禮請行初獻禮,上詣尊所,北向立,執尊者擧羃,存秀酌酒,英輔以爵受酒,上詣靈座前,北向立,贊禮跪啓請跪,上跪,存秀奉香,蓍壽奉爐跪進,贊禮跪啓請三上香,上三上香,蓍壽奠鑪於案,存秀奉爵跪進,贊禮跪啓請執爵,上執爵,以爵授蓍壽,奠于靈座前,贊禮跪啓請俯伏興少退跪,上俯伏興少退跪,大祝進靈座右,東向跪讀祝訖,上出戶降復位,亞獻官判敦寧李彦植,終獻官上護軍金履陽,以次獻爵如儀訖,降復位,贊禮跪啓請俯伏哭,上俯伏哭,在位者皆俯伏哭,贊禮跪啓請止哭興再拜興平身,上止哭興再拜興平身,在位者皆止哭興再拜興平身,宮闈令納神主如儀,上詣望燎位,大祝燎於坎,贊禮跪啓請禮畢,仍導以行,上入齋室,諸臣以次退出。
上在昌德宮。停常參·經筵。
金學淳啓曰,大司憲宋穉圭,掌令朴英載在外,執義柳遠鳴,掌令金喆遠,持平李若烈·權拚未肅拜,監察茶時之意,敢啓。傳曰,知道。
傳于朴蓍壽曰,禮房承旨,馳詣社稷,奉審摘奸以來。
傳于朴蓍壽曰,發遣吏郞,諸執事淸齋與否,摘奸以來。
備忘記,吉州牧使李儒燁,滿浦僉使柳相奎,上土僉使趙琇,訓戎僉使尹勉鎭,安義僉使金基煐下直,各長弓一張·長箭一部·片箭一部·筒兒一箇賜給。
朴蓍壽啓曰,守令署經事,命下矣。掌令金喆遠,持平權拚,正言李鎭華,旣有只推之命,持平李若烈疏批已下,一體牌招,以爲備員署經之地,何如?傳曰,允。
又啓曰,守令署經事,命下矣。憲府則雖已署經,諫院則大司諫未差,司諫金用默,獻納李中鎭在外,正言李鎭華,閔令儒牌不進,不得署經,何以爲之?敢稟。傳曰,一司除署經。
又啓曰,玉堂上下番俱空,已至多日,事甚未安,副應敎洪敬謨,校理趙經鎭,副校理宋翼淵,南周獻,修撰李鍾運·趙琮鎭,副修撰李基栽,旣有只推之命,竝更牌招,推移入直,何如?傳曰,允。
又啓曰,檢閱李嘉愚,由限已過,牌招入直,何如?傳曰,允。
以副應敎洪敬謨,校理趙經鎭,副校理宋翼淵·南周獻,修撰李鍾運·趙琮鎭,副修撰李基栽牌不進罷職傳旨,傳于朴蓍壽曰,只推。
以掌令金喆遠,正言李鎭華,閔令儒牌不進罷職傳旨,傳于金學淳曰,只推。
金學淳啓曰,執義柳遠鳴,自鄕上來云,一體牌招署經,何如?傳曰,允。
傳于李魯集曰,留院上疏入之。
以應敎趙民和,副修撰沈能稷牌不進罷職傳旨,傳于朴蓍壽曰,只推。
以別兼春秋趙琮鎭·鄭基善·金道喜牌不進罷職傳旨,傳于朴蓍壽曰,只推。
金學淳啓曰,判義禁金在昌牌不進推考傳旨,今方捧入,而開坐命下,已至許久,連事違召,終不承膺,事體所在,誠極未安,更爲牌招,何如?傳曰,允。
朴蓍壽啓曰,吏曹郞廳來言,應資老人加資下批,政事,取稟。傳曰,當日爲之。
又以吏批言啓曰,侍從臣父年七十以上人,每於歲首,抄啓加資事,載在法典矣,侍從臣父年七十以上人員,別單書入之意,敢啓。傳曰,知道。
又以吏批言啓曰,南原縣降號,已至十年之限,還陞府使,時縣監趙鎭翼,曾經四品,陞爲府使,何如?傳曰,允。
金學淳,以義禁府言啓曰,黃海監司徐能輔狀啓內,殷栗縣監李祖馨,爲先罷黜,其罪狀,令攸司稟處事,啓下矣。李祖馨時在任所云,依例發遣府羅將,拿來,何如?傳曰,待待命拿囚。
有政。吏批,判書李好敏受由,參判趙萬元進,參議權丕應病不來,同副承旨李魯集進,啓曰,判書李好敏受由,參議權丕應病不來,小臣獨政未安,何以爲之?敢稟。傳曰,仍爲之。又啓曰,大司諫今當差出,而擬望之人乏少,外任竝擬,何如?傳曰,允。以李錫祜爲大司諫,鄭宗顯·金持泰爲典籍,鄭東煥爲宗簿主簿,李好敏爲掌樂提調,鄭尙愚爲尙衣提調,李集斗爲典設提調,金就强爲江原都事,李朝鉉爲殷栗縣監,朴師濂爲旌義縣監,李勉友爲順康園守奉官,柳春岳,禹濟弘爲武烈祠參奉,分奉常寺主簿朴松茂,直長馬思齊,分敎官單王彦道,兼春秋單洪龜燮·趙奎昇,前參議鄭景祚,前營將崔秉敎,僉知金重玉,以上折衝今加嘉善,前掌令李宗烈·吳鵬南,前郡守金相儼,前假監役李樹仁·趙寅喆,前參奉金允秋,前萬戶姜達周,前奉事玄丕承,以上今加通政,朝官年八十以上,依定式加資事承傳,故學生李羲天贈吏參,故學生李胤永贈吏議,以上慶州府尹李愚在兩代。
吏批再政,以鄭元容爲禮曹參議,李勉昇爲大司成,李龍秀爲同經筵,曺錫正爲慈山府使,前奉事李義路,前翊衛朴宗益,進士許昌,幼學尹善養·權瑢今加通政,侍從臣父年七十加資事承傳,南原府使單趙鎭翼,承號事承傳。
兵批,行判書李肇源受由,參判任希存入直進,參議韓義運病,參知朴孝成病,左副承旨金學淳進,同知三十單,趙其于同·嚴重述·孫世雲·李枝盛·黃永哲·柳彩龍·金興濟·朴泰令·金夢弼·張得漢·崔鳳成·金泰祐·金光白·朴泰顯·姜云望·崔鳳徵·盧驗龍·吳鼎三·張茂三·崔日潤·金振旭·梁重業·梁海守·崔太昌·崔弼進·蕫仁興·金萬京·林以章·裵斗伯·申錫奎,僉知單李象坤,北道參軍單洪近泳,副護軍洪起燮,副司果鄭致烈·李魯在·李仁模·朴齊謹,副司勇金啓遠,竝單付。
以江華留守金相休狀啓,長寧殿正朝祭享,病未將事,以預差陞實擧行,惶恐待罪事,傳于李魯集曰,勿待罪事,回諭。
李魯集,以侍講院言啓曰,輔德宋冕載,旣有只推之命,更爲牌招察任,何如?傳曰,允。
金學淳,以都摠府言啓曰,今日入直內三廳武兼禁軍及軍兵等,當爲中日習射技放,而社稷祈穀大祭齋戒相値,不得設行之意,敢啓。傳曰,知道。
李魯集,以戶曹言啓曰,判府事金載瓚,時在京畿高陽地,謹依傳敎,令地方官,歲饌外食物衣資加送,仍令存問之意,分付該道道臣,何如?傳曰,允。
勸農綸音。王若曰,愛民明農,卽我列聖朝務實惇元之盛德至善,而亦粵我先大王,親製勞農綸音,播告于爾八方,勸諭之興起之,吏能盡職於董飭,民亦服勤於耕穫,田無不闢,天用降康,周室屢豐之慶,堯衢含哺之樂,於斯爲盛,予雖否德,凡係民天之事,曷敢不蚤夜憧憧?惟前寧人遺志,是繼是述,而夫何挽近以來,歲事不登,民食轉艱,苟究厥由,咎實在予,何敢罪歲?蓋固邦本而裕民産者,不越乎農之一字,而農之爲務也,雖因於天時,而當盡其地利也,雖資於地利,而當盡其人事也,若不能庤乃錢鏄,誕我稼穡,則雖使在在膏腴,雨暘時若,亦何望其有秋而食實哉?管子曰,民生在勤,勤則不匱,農之於民,其所自力而自食者,則宜無待人之勸之,而不勸則不勤,不勤則穀不成熟,而吾民無以爲生矣,其所勸之之方,亦惟在長吏之勤不勤如何耳,始自耕播之日,以至耘穫之節,而躬巡南畝,董之飭之,發倉而助糧,警隣而借牛,凡在務農之道,必盡其責,而至若溝塍灌漑之要,專在堤堰貯滀之利,雖値時雨之不降,六七月之間,其苗之勃然興之者,繄惟此沾潤之功是賴,尤豈非農務之最要者乎?噫,民之爲勞,亦云多矣,糞壤之勞也,耕耨之勞也,饁嗿之勞也,場圃之勞也,終歲勤苦,殆無一日之暇逸,而秋場纔滌,冬糧輒渴,官租僅完,甁盎已罄,蔀屋呼號之狀,宛在予目中,而況又綿農之告歉,莫近年若也,民而無食,尙可矜民,而無衣何以卒歲?惟其備豫之策,亦惟在於耕耔之克盡其功,咨爾方伯·居留·守土之臣,體予宵旰之念,備盡對揚之道,使我食土之民,致有比京之積,咸得以絲身穀腹,仰事俯育,擧入於熙熙穰穰之中,則豈非民國之上瑞也哉?欽承予誥,各虔乃職。同副承旨李魯集製進。
執義柳遠鳴疏曰,伏以臣罪惡,上通于天,遽失所怙,慟纏風樹,頑如木石,一縷不泯,三霜已過,視息尙全,冠裳依舊,俯仰穹壤,此何人斯?惟與九耋偏母,相依爲命,而至慟結轖,世念灰冷,迺者亞憲除命,忽下於楸鄕病蟄之中,恩誥輝耀,閭里動色,臣雙擎九頓,不覺感淚之被面也,噫,臣本不肖,而濫竊科第,猥蒙先朝奬拔之恩,三年記注,眤侍近密之列,五載講製,厚沐陶鑄之澤,榮踰涯分,報蔑埍埃,每一追惟,只增慙惶,我殿下,特垂記簪之眷,仍推錫類之化,屢叨臺省,畀養專城,恩山德海,欲報無極,臣父在世之日,每以圖報二字,申申勉戒,誠勤爲奉公之符,殫渴軫報國之道,數十年如一日,幸免大何者,寔賴父訓,今焉已矣,奉除旨而報喜無地,念昔事而愴慟在心,其何忍彈冠束帶,徒爲一身之榮耀哉?且伏況臣有自來情勢,臺端一步,便成鐵限,前後恩除,未敢一肅。伏乞聖明,矜臣悲苦之私,察臣難冒之義,亟賜鐫免,以安微分,以肅朝綱焉,臣雖不以見職自居,而事在目下,義急懲討,不敢退處鄕外,擔舁病軀,歸伏私次,而召牌之下,敢此敷陳,惟聖明垂察焉,臣無任云云。答曰,省疏具悉。已諭於前批,勿煩,爾其勿辭察職。
上在昌德宮。停常參·經筵。
金學淳啓曰,大司憲宋穉圭,掌令朴英載在外,執義柳遠鳴,掌令金喆遠未肅拜,持平李若烈·權拚呈辭,監察茶時之意,敢啓。傳曰,知道。
傳于朴蓍壽曰,禮房承旨·同副承旨,分詣受香諸處,奉審摘奸以來。
朴蓍壽啓曰,玉堂上下番俱空,已至多日,事甚未安,應敎趙民和,副應敎洪敬謨,校理趙經鎭,副校理宋翼淵·南周獻,修撰李鍾運·趙琮鎭,副修撰沈能稷·李基栽,旣有只推之命,竝更牌招,推移入直,何如?傳曰,允。
金學淳啓曰,判義禁金在昌再牌不進推考傳旨,今方捧入,而開坐命下,已至多日,連事違召,終不承膺,事體所在,萬萬未安,所當更請牌招,而係是一日三牌,何以爲之?敢稟。傳曰,更爲牌招。
以檢閱李嘉愚牌不進罷職傳旨,傳于朴蓍壽曰,只推。
注書李寅泰病,代以徐英淳爲假注書。
朴蓍壽啓曰,別兼春秋趙琮鎭·鄭基善·金道喜,檢閱李嘉愚,旣有只推之命,竝卽牌招,推移入直,何如?傳曰,允。
金學淳啓曰,判義禁金在昌牌不進推考傳旨,今方捧入,而開坐命下,已至閱月,連事違召,無意承膺,事體所在,萬萬未安,更爲牌招,何如?傳曰,允。
以應敎趙民和,副應敎洪敬謨,校理趙經鎭,副校理宋翼淵·南周獻,修撰李鍾運·趙琮鎭,副修撰沈能稷·李基栽牌不進罷職傳旨,傳于朴蓍壽曰,只推。
注書李寅泰書啓,臣於本月初二日辰時量,敬奉聖敎,馳往明陵蜂峴,巡審摘奸是白乎則,防路之石築,久益堅緻,障谷之榛棘,漸就叢密,牛馬通路,今非可論,而樵牧微徑,亦無可尋是白遣,樹木段,播植旣密,着根亦固,穉長雖或不齊,而鬱然有成林之美是白乎旀,峴上結幕處守直之節,亦皆着實擧行是白如乎,仍詣昭顯墓,局內諸處,亦爲看審是白乎則,階砌完固,而莎草段,間或有枯損處是白遣,古木成拱,新植成林,而守護之節,亦皆無弊之意,敢啓。傳曰,知道。
正言李鎭華疏曰,伏以臣庸愚湔劣,百不猶人,厚蒙洪造,濫竊科第,周旋記注之末,遽陞六品之階,踰分之榮,斯已極矣,乃者薇垣新除,忽下於騎省待罪之中,臣誠惝怳恧蹙,實不知誤恩之何以及此也,夫臺閣之爲人主耳目,與宰相可否者,其職素重,其選甚峻,是豈如臣無似,所可擬議者哉?此固臣難進之義,而臣於見職,旣未署經,循例行公,尤非可論,但當一肅恩命,粗伸叨謝之忱,而第臣素患毒感,浹旬彌苦,寒熱不止,咳喘轉劇,證形危惡,不省四到,房闥轉側,亦且須人,時日蠢動,其勢末由,鎭日恩牌,積犯違傲,悚惶靡措,如添一病,玆敢不避略暴實狀。伏乞聖慈,俯垂鑑諒,亟遞臣所帶職名,以安微分,仍治臣瀆擾之罪,以肅朝綱,不勝幸甚,臣旣不敢以見職自居,今於陳病之章,何敢贅他?臣無任云云。省疏具悉。已諭於他批,勿煩,勿辭察職。
上在昌德宮。停常參·經筵。
藥房都提調金思穆,副提調李存秀啓曰,歲律載新,景籙滋至,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。
王大妃殿·中宮殿·嘉順宮·世子宮,口傳問安。答曰,知道。
徐英輔啓曰,合辭許久闕啓,事甚未安,除在外·疏批未下外,未肅拜·呈告人員,竝卽牌招,何如?傳曰,允。
金學淳啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
金啓曰,三品官之無得過三日循例請牌,曾有定式矣,禮曹參議鄭元容,除拜後過三日不爲出肅,事體所在,誠極未安,從重推考,仍卽牌招察任,何如?傳曰,允。
徐英輔啓曰,判義禁金在昌再牌不進推考傳旨,今方捧入,而開坐命下,已至閱月,連事違召,無意承膺,事體所在,萬萬未安,所當更請牌招,而係是一日三牌,何以爲之?敢稟。傳曰,更爲牌招。
金啓曰,玉堂上下番俱空,已至閱月,事甚未安,應敎趙民和,副應敎洪敬謨,校理趙經鎭,副校理宋翼淵·南周獻,修撰李鍾運·趙琮鎭,副修撰沈能稷·李基栽,旣有只推之命,竝更牌招,推移入直,何如?傳曰,允。
以別兼春秋趙琮鎭·鄭基善·金道喜牌不進罷職傳旨,傳于金曰,只推。
以檢閱李嘉愚牌不進罷職傳旨,傳于金曰,只推。
金啓曰,別兼春秋趙琮鎭·鄭基善·金道喜,檢閱李嘉愚,旣有只推之命,竝更牌招,推移入直,何如?傳曰,允。
以應敎趙民和,副應敎洪敬謨,校理趙經鎭,副校理宋翼淵·南周獻,修撰李鍾運·趙琮鎭,副修撰沈能稷·李基栽牌不進罷職傳旨,傳于金曰,只推。
徐英輔啓曰,大司憲宋穉圭,掌令朴英載在外,執義柳遠鳴,掌令金喆遠,持平李若烈·權拚牌不進,監察茶時之意,敢啓。傳曰,知道。
以執義柳遠鳴,掌令金喆遠,持平李若烈·權拚,正言李鎭華牌不進罷職傳旨,傳于徐英輔曰,只推。
李存秀,以內醫院都提調意啓曰,提調鄭尙愚,今日問安,不爲仕進,卽爲牌招,何如?傳曰,允。
金,以祔宮都監都提調意啓曰,本都監始役吉日,令日官推擇,則今月初九日爲吉云,自初九日始役,郞廳監造官中一員,依例入省記,輪回直宿之意,敢啓。傳曰,知道。
又以禮曹言啓曰,太廟歲首展謁吉日,以何間推擇乎?敢稟。傳曰,旬間擇入。
又以禮曹言啓曰,以太廟展謁取稟草記,傳曰,旬間擇入事,命下矣,展謁吉日,令日官池景泌推擇,則今正月初九日爲吉云,以此日定行乎?敢稟。傳曰,初九日爲之。
又以戶曹言啓曰,卽接內需司啓下牒呈,則淑儀房銀子米太磨鍊劃給事,判付內,雖有已例,此時經費,不可不念,銀子二千兩內,折半減送,米太各一百石內,亦減折半,限五年輸送事,命下矣。謹依判付擧行之意,敢啓。傳曰,知道。
金學淳,以御營廳言啓曰,本廳哨官權思明·金尙孝,受由下鄕,還現無期,改差,何如?傳曰,允。
徐英輔,以左右捕廳言啓曰,謹依下敎,淸瑾縣主房所排白木揮帳偸竊罪人,多發校卒,刻期跟捕矣,今月初三日申時量,捉得賊漢徐甲伊於東大門外往十里,施威嚴問,則行賊情節,箇箇承款,同情誰某,終不直告,故多般鉤問,別無可疑之端,依例移送秋曹,考律勘處之意,敢啓。傳曰,知道。
判義禁金在昌疏曰,伏以歲籥鼎新,茀祿川至,華封之祝,環域同情,仍伏念臣之所叨金吾之銜,卽是僨誤之地也,年前事,今不敢張皇追提,而大僚論勘,尙切慙悚,雖其時月之稍久,自在鐵限之難踰,淟涊縻帶,非私義之所敢出,冒違召牌,亦旣課日,惶隘悶蹙,靡所止屆,如使臣有一分可膺之勢,則顧何敢一味逋慢,以自陷於壞分之罪哉?玆敢披瀝衷懇,仰瀆崇嚴。伏乞聖明,俯垂鑑諒,亟命鐫改,仍治臣違傲之罪,以昭法紀,千萬幸甚,臣無任云云。答曰,省疏具悉。別無可引之端,卿其勿辭行公。
正言閔令儒疏曰,伏以臣猥以庸陋,濫被先朝作成之恩,泮試講製,屢蒙恩賞,釋褐之初,特除嶺郵,加之以瞭然之褒,勉之以勤慢之試,恩言鄭重,淪浹髓,誠不知螻蟻賤品,何以得此於則哲之明也?常欲糜身粉骨,圖報萬一,而非但地望輕賤,才智淺短,十數年間,四經草土,流落荒峽,木石爲群,念絶榮塗,與世相望,幸於年前,特蒙甄復之恩,得廁郞署之列,而久沾斗祿,以度朝夕,千萬夢寐之外,薇垣新除,遽降於騎省待罪之日,臣滿心惶恧,罔知攸措,噫,言官顯職也,言責重任也,以至賤之蹤,加之以至顯之職,以至微之身,責之以至重之任,非但群譏衆笑,無面可顯,實亦量己揣分,義在必辭,言由中出,豈敢虛假?伏願聖明,俯垂鑑諒,亟遞臣職,以重公器,以安私分焉,臣旣不敢以言官自居,顧何敢贅及於他說?臣無任云云。省疏具悉。疏辭不允,爾其勿辭察職。
慶尙監司金魯敬疏曰,伏以聖孝上格,皇穹垂佑,慈殿諐龢之節,不日康復,輪直旋輟,臣民慶忭之忱,中外惟均,際又日月迅駛,惠慶宮終祥奄過,伏惟我殿下,慟慈徽之永閟,追先孝之不匱,聖慕慨廓,益復靡逮,臣於此際,適滯下土,未參陪廷之末,愴懷今昔,徒切瞻雲之思,仍伏念臣頃以本道綿農之歉,猥陳一疏,仰請田稅之三分二,大同之純錢代捧,而旋承廟堂稟處之批,臣方與大小吏民,攢手頂祝,日夕顒俟,及伏見回啓下者,田稅則折半,大同則四分三,只令代捧,而未得準請,臣誠惶悶抑塞,不知所以爲計,道內綿歉之荐酷,目下民勢之遑汲,已悉前疏,無容更煩,而又此嶺外之寒,更甚於北方,川原積雪,經月未消,土脈凝氷,隨地皆裂,氣候之不常,故老皆曰創覩,栗烈所逼,膚皴裂,哀此七十州懸鶉挾薦之類,小大惴惴,坐而待死,噫,殆亦嶺民之大運攸關,而猶不遂及於渙散者,彼以爲旣往之歉,不至如今年之甚,而代錢之擧,有願必從,故不煩鄭人乘輿之濟,實有楚軍挾纊之暖,感戴在此,生活在此,況復今年之歉,已到極處,更無以加焉,則齊呼群泣,拱手北望者,卽惟曰兩稅之代錢而已,噫,事固有言浮於實,而目前景像,誠恐實浮於言,試以廟堂覆奏言之,今年甚於昨年,嶺南遜於他道者,不待臣言之畢,而亦已洞悉之矣,然而且持難於分數之際者,誠以正供之事體甚重,貢民之稱冤可悶故也,臣雖愚昧,亦豈不知?第念土地之所不産,初非人力之所能致,秋冬之所未收,尤豈窮春之所可辦?惟彼凍餒之民,雖蒙準施之恩,當其懲督之際,閭里繹騷,鞭撻狼藉,絲縷之細,不望上身,尺寸之微,殆甚剜肉,已有不忍言者,況以甚於前之歉,未蒙所已施之澤,窮民之冤鬱,足以干龢,朝家之施措,亦歸失當,若夫以事體言之,初不代捧則已,旣令代之矣,又何較計於錙銖分寸之間,以寓輕重之義,而無補於國體,滋害於窮民可乎?以稱冤而言之,則苟使貢民輩,因此代錢,無所受價,則誠爲可矜,而今則不過爲木價騰踊,代錢之利,不及於本色故耳,噫,東人之佩璲不長,西人之衣服粲粲,此詩人傷時憫俗之作,而千載之下,有足以抆淚永歎,則雖在常年,民膏民脂,宜所當念,忍於今日,椎剝强責,以爲渠輩射利之資乎?今夫折半之於三分二也,四分三之於純錢也,固不甚相遠,而嶺民之難辦,則雖絲毫之間,誠無以覓津於已枯之木,責毛於不傅之皮,此實朝家不費之惠,而窮民之舒慘生死,所關甚大,緩急輕重,何暇更論?歲荒則蠲稅以恤之,發倉而賑之,至於寒者則實無以捄之,嗚呼,綿歉極于今秋,天寒又倍常年,被災之酷,無間於甲乙之飢,號凍之慘,尤切於庚癸之呼,雖以我聖上一念憂民,若己之寒,而亦無由人人而博施,則此所以以物濟衆,物有所盡,以法活人,法行無窮,今有陷於十丈之淵者,幸逢有力之拯拔,幾登於岸,而謂生路之已近,旋止其拯拔之力,則必將復溺而已,嶺民之阽危,奚啻於陷淵,而朝家之拯拔,不過一擧手之間耳,其將不恤其復溺之憂乎?百爾思量,計無所出,玆敢觸冒威尊,更事煩瀆。伏乞聖明,曲垂矜察,田稅三分二,大同純錢代捧,依前所請,特許準下,使幾萬生靈,獲蒙如天之澤,千萬至祝,臣無任云云。答曰,省疏具悉。疏辭,令廟堂稟處。
戊寅正月初四日辰時,上御熙政堂。藥房入診入侍時,都提調金思穆,副提調李存秀,檢校直閣李光文,假注書徐英淳,記注官安亨鎭,記事官權敦仁以次進伏,醫官吳千根·秦東秀進伏楹外訖,思穆曰,歲律載新,天休滋至,數日以來,頓有陽和之氣,聖體,若何?上曰,一樣矣。寢睡·水刺之節,若何?上曰,一樣矣。王大妃殿氣候,何如?上曰,各殿宮氣候,一樣矣。因命醫官入診,千根·東秀以次診候訖,奏曰,脈候左右三部調均矣。上曰,出去議定湯劑,可也。因命退,諸臣以次退出。
上在昌德宮。停常參·經筵。
金學淳,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
徐英輔啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
金學淳啓曰,備邊司郞廳來言,今日賓廳日次,而領議政·左議政未差,右議政南公轍有身病,不得來會云矣,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
徐英輔啓曰,大司憲宋穉圭,掌令朴英載在外,執義柳遠鳴,掌令金喆遠,持平李若烈·權拚牌不進,監察茶時之意,敢啓。傳曰,知道。
金啓曰,玉堂上下番俱空,已至多日,事甚未安,應敎趙民和,副應敎洪敬謨,校理趙經鎭,副校理宋翼淵·南周獻,修撰李鍾運,趙琮鎭,副修撰沈能稷·李基栽,旣有只推之命,竝更牌招,推移入直,何如?傳曰,允。
徐英輔啓曰,判義禁金在昌,疏批已下,卽爲牌招,以爲開坐之地,何如?傳曰,允。
又啓曰,判義禁金在昌牌不進推考傳旨,今方捧入,而開坐命下,已至閱月,一向違召,終不承膺,事體所在,誠極未安,更爲牌招,何如?傳曰,允。
以應敎趙民和,副應敎洪敬謨,校理趙經鎭,副校理宋翼淵·南周獻,修撰李鍾運·趙琮鎭,副修撰沈能稷·李基栽牌不進罷職傳旨,傳于金曰,只推。
以執義柳遠鳴,掌令金喆遠,持平李若烈·權拚,正言李鎭華·閔令儒牌不進罷職傳旨,傳于徐英輔曰,只推。
兵曹,以申絅爲禁軍別將。
金學淳,以都摠府言啓曰,副摠管李身敬,以御營中軍軍兵等,中日試射放事,南小營晝仕出去之意,敢啓。傳曰,知道。
又以兵曹言啓曰,今正月初九日大駕詣宗廟展謁時,何營軍兵隨駕,何營軍兵留陣,禁軍及馬步軍,以幾番幾哨磨鍊,而餘軍留營,何以爲之乎?敢稟。傳曰,訓局步軍十五哨,馬軍五哨爲先後廂,訓將率領禁軍全數磨鍊,禁將率該營馬步軍留陣,留營置之,可也。
又以兵曹言啓曰,去冬等能麽兒考講時,武臣兼宣傳官林基洛,二次不通,依定式從重推考,何如?傳曰,允。
又以兵曹言啓曰,禁軍別將申鴻周,內禁衛將韓應浩,五衛將金宗珣,忠壯衛將田百寧,景福宮衛將全萬榮,文臣兼宣傳官徐相祿,俱以身病猝重,時月之內,萬無供職之望,呈狀乞遞,大峴別將高宗鶴,老母今年七十五歲,邊將之親年七十五歲以上者,許遞其任,載在法典,竝改差,何如?傳曰,允。
又以訓鍊都監言啓曰,本局局別將權膺祜,身病甚重,勢難察任,改差,何如?傳曰,允。
徐英輔,以刑曹言啓曰,左右邊捕盜廳啓辭內,謹依下敎,淸瑾縣主房所排白木揮帳偸竊罪人,多發校卒,刻期跟捕矣,今月初三日申時量,捉得賊漢徐甲伊於東大門外往十里,施威嚴問,則行賊情節,箇箇承款,同情誰某,終不直告,故多般鉤問,別無可疑之端,依例移送秋曹,考律勘處之意,敢啓。傳曰,知道事,命下矣。罪人徐甲伊,卽爲捉致,而取考捕廳文案,則本犯之外,又有毁破山殯,剝取衣衾之罪,此不可以尋常竊盜,遽爾勘斷,其所犯情節,一一究覈,施以當律,何如?傳曰,允。
右尹洪光一疏曰,伏以臣犬馬之齒,恰滿八耋,蟄伏窮山,猥蒙優渥,昨今兩年,恩資屢陞,貤贈三世,盛典特降,北望宸陛,感淚被面,不意今者右尹除命,遽下於寒林雪屋之中,榮寵自天,措躬無地,此實出於聖朝優老之澤,而顧以臣孤寒之蹤,昏耄之質,超躋京兆之任,難免負乘之誚,感祝之極,旋切悚仄,區區葵藿之性,雖欲重入脩門,粗效叨謝之忱,而不惟涯分已過,不敢冒承,加以素患痰喘之症,當寒添劇,飮啖全廢,轉側須人,萬無一分前進之望,玆敢瀝血陳章,縣途封進,伏願聖明,俯垂矜察,特命鐫遞臣所帶職名,以重公器,以安私分焉,臣無任云云。答曰,省疏具悉。所請依施。
上在昌德宮。停常參·經筵。
徐英輔啓曰,合辭許久闕啓,事甚未安,除在外·疏批未下外,未肅拜·呈告人員,竝卽牌招,何如?傳曰,允。
朴蓍壽啓曰,玉堂上下番俱空,已至閱月,事甚未安,應敎趙民和,副應敎洪敬謨,校理趙經鎭,副校理宋翼淵·南周獻,修撰李鍾運·趙琮鎭,副修撰沈能稷·李基栽,旣有只推之命,竝更牌招,推移入直,何如?傳曰,允。
徐英輔啓曰,判義禁金在昌再牌不進推考傳旨,今方捧入,而開坐命下,已至閱月,連事違召,終不承膺,事體所在,極爲未安,所當更請牌招,而係是一日三牌,何以爲之?敢稟。傳曰,許遞,政官牌招開政。
又啓曰,大司憲宋穉圭,掌令朴英載在外,金喆遠,持平權拚疏批未下,執義柳遠鳴,持平李若烈牌不進,監察茶時之意,敢啓。傳曰,知道。
又啓曰,假注書李必玉,身病猝重,勢難察任,令姑改差,何如?傳曰,允。
以金羽根,爲假注書。
徐英輔,以都摠府言啓曰,今正月初九日大駕詣宗廟展謁時,侍衛寶劍守宮,當爲備員,而副摠管朴命燮在外,柳相亮以訓鍊都監中軍陣上進,李勉植以禁衛中軍陣上進,任聖說有身病,無以備員,令政院稟旨變通,仍令該曹,口傳差出,待下批,牌招,以爲備員侍衛之地,何如?傳曰,允。
又啓曰,因都摠府草記,今正月初九日大駕詣宗廟展謁時,侍衛寶劍守宮,當爲備員,而副摠管朴命燮在外,柳相亮以訓鍊都監中軍陣上進,李勉植禁衛中軍陣上進,任聖說有身病,無以備員,令政院稟旨變通,因令該曹口傳差出,待下批,牌招事,允下矣。合有變通之道,何以爲之?敢稟。傳曰,竝許遞。
以應敎趙民和,副應敎洪敬謨,校理趙經鎭,副校理宋翼淵·南周獻,修撰李鍾運·趙琮鎭,副修撰沈能稷·李基栽牌不進罷職傳旨,傳于朴蓍壽曰,只推。
以執義柳遠鳴,持平李若烈,正言李鎭華·閔令儒牌不進罷職傳旨,傳于徐英輔曰,只推。
金啓曰,吏曹判書李好敏,參判趙萬元,參議權丕應牌不進推考傳旨及罷職〈傳旨〉,今方捧入,而開政命下之後,如是違牌,事甚未安,判書·參判,竝更牌招,何如?傳曰,允。參議只推,一體牌招。
兵曹口傳政事,以南履翼·申溆·趙華錫·李馨秀爲副摠管。
徐英輔,以御營廳言啓曰,本廳千摠李允德,騎士將李普榮,俱有身病,勢難察任,竝改差,何如?傳曰,允。
上在昌德宮。停常參·經筵。
徐英輔啓曰,合辭許久闕啓,事甚未安,除在外·疏批未下外,未肅拜·呈告人員,竝卽牌招,何如?傳曰,允。
金學淳啓曰,來十一日朝參日次,而元陵忌辰祭齋戒相値,頉稟之意,敢啓。傳曰,知道。
朴蓍壽啓曰,來十一日輪對日次,而元陵忌辰祭齋戒相値,頉稟之意,敢啓。傳曰,知道。
又啓曰,來十一日專經文臣殿講日次,而元陵忌辰祭齋戒相値,頉稟之意,敢啓。傳曰,知道。
金學淳啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,臣學淳,今日入直禁軍戎器點考,進去下直之意,敢啓。傳曰,知道。
又啓曰,臣依定式進詣仁政殿月臺,入直禁軍戎器點考,則皆無頉,仍以傳敎內辭意勞問,則亦皆好在云矣,敢啓。傳曰,知道。
備忘記,廣州留守金蓍根下直,長弓一張·長箭一部,全羅左水使任聖尹下直,長弓一張·長箭一部·片箭一部·筒兒一箇賜給。
朴蓍壽啓曰,玉堂上下番俱空,已至閱月,事甚未安,應敎趙民和,副應敎洪敬謨,校理趙經鎭,副校理宋翼淵·南周獻,修撰李鍾運·趙琮鎭,副修撰沈能稷·李基栽,旣有只推之命,竝更牌招,移推入直,何如?傳曰,允。
又啓曰,吏曹判書李好敏,參判趙萬元,參議權丕應再牌不進推考傳旨,及罷職傳旨,今方捧入,而開政命下之後,如是違牌,無意承膺,事體所在,誠甚未安,判書·參判,所當更請牌招,而係是一日三牌,何以爲之?敢稟。傳曰,參議只推,判書·參判,一體更爲牌招。
又啓曰,吏曹判書李好敏,參判趙萬元,參議權丕應牌不進推考傳旨及罷職傳旨,今方捧入,而開政命下之後,連事違牌,尙不承膺,事體所在,誠甚未安,判書·參判,竝更牌招,何如?傳曰,允。參議只推,一體更爲牌招。
徐英輔啓曰,大司憲宋穉圭,掌令朴英載在外,執義柳遠鳴,持平李若烈牌不進,掌令金喆遠疏批未下,權拚呈辭,監察茶時之意,敢啓。傳曰,知道。
金學淳啓曰,事變假注書金輦,身病猝重,勢難察任,今姑改差,何如?傳曰,允。
朴蓍壽啓曰,假注書金羽根,時無職名,令該曹口傳付軍職,冠帶常仕,何如?傳曰,允。
以應敎趙民和,副應敎洪敬謨,校理趙經鎭,副校理宋翼淵·南周獻,修撰李鍾運·趙琮鎭,副修撰沈能稷·李基栽牌不進罷職傳旨,傳于朴蓍壽曰,只推。
以執義柳遠鳴,持平李若烈,正言閔令儒牌不進罷職傳旨,傳于徐英輔曰,只推。
以京畿監司洪遇燮狀啓,安城郡民家失火〈事〉,傳于李魯集曰,聞甚矜惻,元恤典外,別加顧助事,分付。
金學淳,以訓鍊都監言啓曰,本局別將金煐,千摠朴應浩,俱有身病,竝改差,何如?傳曰,允。
徐英輔,以義禁府言啓曰,開城留守尹益烈狀啓,豐德前府使尹守任,令該府拿問勘處事,啓下矣。尹守任今方待命,拿囚之意,敢啓。傳曰,知道。
持平權拚疏曰,伏以臣樗櫟散材,蓬蓽疎蹤,濫竊科第,猥通朝籍,而人地則至卑而至陋,見識則極庸而極劣,偏被洪造,歷踐郞署,涯分已過,寵榮斯溢,外此一步之地,自絶進取之望,而迺者栢府恩除,遽及於臣身,臣奉命躑躅,惶汗浹背,不知所以措躬也,仍伏念風憲之職,所係甚大,上而裨益君道,闕漏焉是補,下而憚劾庶僚,憸邪焉是糾,雖使言議激揚,風裁端嚴者當之,尙懼不盡其職,況臣湔劣之才,謏寡之見,百無肖似,最居人下者,豈容一刻仍冒乎?宜卽連章陳懇,亟遞乃已,而天牌荐降,署經有命,臣怵畏義分,雖不得不竭蹶趨承,少伸叨謝之忱,而叨恩濫進,臣甚愧恧,匪才冒據,人必笑罵,日夕徊徨,如負重擔,玆敢仰首鳴號,敢瀆崇嚴,伏望聖慈,鑑臣才之實無可取,諒臣言之寔非例讓,亟命遞斥臣職,以安微分,以重公器焉,臣於乞免之章,不宜贅及他說,而臣無任云云。省疏具悉。已諭於諸批,勿煩,爾其勿辭察職。
廣州留守金蓍根敎書。王若曰,四都保釐之地,最玆南城爲要,八座崇顯之班,惟卿上心之簡,殆同周東都懷保,爰畀宋西京居留,睠焉南漢一隅,寔是左海重鎭,天設金湯之鞏固,粵自溫王之拓開,地爲管轄之要衝,實關漢師之控護,綢繆陰雨,勝似慰禮城·斯羅城,襟帶山河,重於管理使鎭撫使,距京師一帶之水,奚但左甸之藩籬,萬仞之山,不啻北門之鎖鑰,況自守禦營之合設,尤重留後臣之委毗,戎政兵餉之所竝,不可以升平或弛,地望人器之尤別,豈謂與觀察不同,顧斯任不其重歟?當是時屬之誰也,惟卿,故家華胄,當世宏材,宅心公平,惜晩年之擢第,儲望宰輔,自內翰之蜚英,按節西湖,于今士女之頌惠,嘗藥內局,許久夙夜之殫誠,有古人重厚之風,恥之以文士釣譽,戒末俗黨比之習,隱然以世道爲憂,方予有倚毗之思,試卿以留守之職,玆授卿以廣州府留守兼南漢守禦使,卿其祗服寵命,克殫乃心,鑿斯池築斯城,寧忽保障之策,峙乃糇敹乃甲,宜體托重之衷,統兵農而控邇遐,豈但折衝之責,先學敎而後威罰,亦是得重之要,凡係政令,須勉威惠之竝行,至若稟裁,自有彝常之舊典,於戲,以叔子緩帶之風,懋陶侃運甓之思,聞長樂之鍾聲,固知戀結之悃,變壁壘之旌彩,政須坐鎭之治,故玆敎示,想宜知悉。踏啓字。知製敎趙琮鎭製進。
上在昌德宮。停常參·經筵。
徐英輔啓曰,合辭許久闕啓,事甚未安,除在外·未署經·疏批未下外,未肅拜·呈告人員,竝卽牌招,何如?傳曰,允。
金學淳,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
朴蓍壽啓曰,玉堂上下番俱空,已至閱月,事甚未安,應敎趙民和,副應敎洪敬謨,校理趙經鎭,副校理宋翼淵·南周獻,修撰李鍾運·趙琮鎭,副修撰沈能稷·李基栽,旣有只推之命,竝更牌招,推移入直,何如?傳曰,允。
又啓曰,吏曹判書李好敏,參判趙萬元,參議權丕應再牌不進推考傳旨及罷職傳旨,今方捧入,而開政命下,已至經宿,連事違召,尙不承膺,事體所在,誠極未安,判書·參判,所當更請牌招,而係是一日三牌,何以爲之?敢稟。傳曰,參議只推,與判書·參判,一體更爲牌招。
徐英輔啓曰,大司憲宋穉圭,掌令朴英載在外,執義柳遠鳴,持平李若烈·權拚牌不進,掌令金喆遠疏批未下,監察茶時之意,敢啓。傳曰,知道。
金輦改差,代以安允璟爲事變假注書。
朴蓍壽啓曰,吏曹判書李好敏,參判趙萬元,參議權丕應牌不進推考傳旨及罷職傳旨,今方捧入,而開政命下,已至多日,連事違召,終不承膺,事體所在,誠甚未安,判書·參判,竝更牌招,何如?傳曰,允。參議只推,一體牌招。
李魯集啓曰,明日大駕詣宗廟入齋室後,王大妃殿·嘉順宮問安,何承旨進去乎?敢稟。傳曰,同副承旨進去。
傳于金學淳曰,明日出宮內門路,以協陽門爲之。
以應敎趙民和,副應敎洪敬謨,校理趙經鎭,副校理宋翼淵·南周獻,修撰李鍾運·趙琮鎭,副修撰沈能稷·李基栽牌不進罷職傳旨,傳于朴蓍壽曰,只推。
以執義柳遠鳴,持平李若烈·權拚,正言閔令儒牌不進罷職傳旨,傳于徐英輔曰,只推。
金學淳啓曰,明日動駕時,兩司侍臣,當爲進參,除在外·未署經·疏批未下外,未肅拜·呈告人員,竝待開門牌招,何如?傳曰,允。
朴蓍壽,以奎章閣言啓曰,守宮檢敎直提學金履喬,待開門牌招,何如?傳曰,允。
禁府啓目,豐德前府使尹守任原情云云,問目內辭緣,泛稱遲晩,所當請刑是白乎矣,曾經宣傳官勿爲請刑,載在大典通編,議處,何如?判付啓,依允。
徐英輔,以義禁〈府〉言啓曰,卽接月令醫員李學修手本,則時囚罪人尹守任,素患冷積,處濕猝發,又添關格,達夜叫痛,不省四到,症形危重云,罪人病勢如此,則一邊保放,一邊草記,曾有定式矣。尹守任姑爲保放之意,敢啓。傳曰,知道。
上在昌德宮。停常參·經筵。
上詣太廟春展謁還內後,內閣·政院·藥房口傳問安。答曰,知道。
金學淳啓曰,司僕內乘來言,捲簾毛帳,取稟。傳曰,捲三面,毛帳,依例爲之。
傳于金學淳曰,侍衛軍兵毛具。
金學淳啓曰,卽者吏曹郞廳來言,明日動駕時,假通禮當爲差出,而判書李好敏,參判趙萬元,參議權丕應,俱有情勢,不得擧行云,事甚未安,竝推考,使之卽速差出,何如?傳曰,允。實通禮擧行。
朴蓍壽啓曰,玉堂上下番俱空,已至閱月,事甚未安,應敎趙民和,副應敎洪敬謨,校理趙經鎭,副校理宋翼淵·南周獻,修撰李鍾運·趙琮鎭,副修撰沈能稷·李基栽,旣有只推之命,竝更牌招,推移入直,何如?傳曰,允。
又啓曰,吏曹判書李好敏,參判趙萬元,參議權丕應再牌不進推考傳旨及罷職傳旨,今方捧入,而開政命下,已至屢日,連事違召,終不承膺,事體所在,誠甚未安,判書·參判,所當更請牌招,而係是一日三牌,何以爲之?敢稟。傳曰,參議只推,與判書·參判,更爲牌招。
李魯集啓曰,臣魯集,以王大妃殿·嘉順宮問安進去,下直之意,敢啓。傳曰,知道。
朴蓍壽啓曰,吏曹判書李好敏,參判趙萬元,參議權丕應牌不進推考傳旨及罷職傳旨,今方捧入,而開政命下之後,連事違牌,終不承膺,事體所在,誠極未安,判書·參判,竝更牌招,何如?傳曰,允。參議只推,一體牌招。
又啓曰,假注書徐英淳,身病猝重,勢難察任,今姑改差,何如?傳曰,允。
以應敎趙民和,副應敎洪敬謨,校理趙經鎭,副校理宋翼淵·南周獻,修撰李鍾運·趙琮鎭,副修撰沈能職·李基栽牌不進罷職傳旨,傳于朴蓍壽曰,只推。
以執義柳遠鳴,正言閔令儒牌不進罷職傳旨,傳于徐英輔曰,只推。
徐英輔改差,代以朴永元爲假注書。
朴蓍壽,以祔宮都監都提調意啓曰,今此祔宮時,祭器中簠簋鉶三種,當爲鑄成,依前例景慕宮祭器中此三種,各一奉來,以爲依見樣鑄成之意,敢啓。傳曰,知道。
朴蓍壽,以祔宮都監都提調意啓曰,本都監郞廳趙萬協,身病猝重,勢難董役,改差,其代前郡守尹謙圭差下,仍令該曹,口傳付軍職,使之冠帶常仕,何如?傳曰,允。
朴蓍壽,以奎章閣言啓曰,大駕今已還宮,守宮檢校直提學金履喬,依定式減下,何如?傳曰,允。
朴蓍壽,以禮曹言啓曰,郊壇四孟朔,遣禮郞看審有無頉,自該曹草記事,定式矣,發遣郞廳,南郊南壇,東郊先農壇·先蠶壇,南郊雩祀壇,北郊祈雨壇,東郊馬祖壇,南郊漢江壇·司寒壇,北郊厲壇,次第看審,則各壇壇上及四面紅箭門墻垣階砌,俱爲無頉,而此後看護等節,另加申飭之意,敢啓。傳曰,知道。
金學淳,以兵曹言啓曰,未經守令者,只許中軍西北統虞候,而無得差除營將,曾有定式矣,今番都政,慶尙左兵虞候權思奎,誤擬於全州營將,而蒙點陞資,臣之昏謬不察,誠萬萬惶恐,而今不可仍置,全州營將權思奎,原望筒勿施,何如?傳曰,允。
左參贊鄭尙愚疏曰,伏以三陽泰開,百祿鼎至,寶曆膺嵩呼之祝,睿學懋日躋之工,小大歡忭,中外攸均,仍伏念臣於昨秋,猥叨重務,厚招宮謗,迺蒙聖度天大,薄罷旋敍,栢府·周廬,際旨聯翩,一味逋慢,未效叨謝,雖緣情地之危蹙,自歸義分之都虧,而郵罰不加,曲賜體諒,竊自喜日月之明,知所處臣矣,今此三宰除命,又下於跧伏俟勘之中,無狀賤臣,何以得此?且惶且感,不覺淸淚之被面也,噫,臣於銓任,本非其人,人言之來,抑云晩矣,以言乎情勢,則艮限不可越也,以言乎人器,則重任不近似也,以言乎公格,則中批非聖世美事也,有一於斯,尙難冒膺,況兼有此三者乎?固當戒覆轍不蹈之訓,念匪招不進之義,寧被慢命之誅,豈爲媒進之計,而辭拙而未能感尊,誠淺而未能格天,畢竟處義,有違初心,廉防之拚棄,臣實自愧,物義之嗤點,固所當來,而至過大政,寥寥無聞,臣亦訝之,迺者諫長之啓出,而只論政注之失,不斥冒據之非,良亦善恕也已矣,顧臣起廢以後,十數年來,一切世事,都歸灰冷,至於臨政選注,尤成聾瞽,儕流之中,識面尙少,排擬之間,稱平奚論,且況倉卒行政,一倍窘鈍,瘡疣之畢露,自知已明,公議之沸騰,何待臺評?第其背公循私一句語,臣始焉悸懍,若無所容,繼而膛惑,莫省攸爲,夫公耳忘私,凡百有爲,何官不然?而銓衡之地,與他尤別,若或有一私字參於其間,則衡權失平,公器不重,其爲關世道係國體,誠非細故,論其罪負,合置何辟,但不言循私之跡,而勒加循私之目,豈其意,故爲此囫圇之語,欲使當之者,不得指的卞明而然耶?何其言之黯昧不白乃爾,臣之所自恨者,初不能力辭恩命,避遠要路,竟致謬辱,貽累聖簡,前後以銓地一步,爲身之災,罔非滄浪,何敢尤人?從今以往,只可鏟跡榮塗,以送餘年而已,更何敢彯纓班緣,重觸駭機,以負我殿下拯拔生成之至仁盛德也哉?且今兼帶內局之任,職是嘗藥,義重保護,不可一日虛縻,而屢違召牌,尤增惶阨,玆敢披瀝衷懇,冒入文字。伏乞聖上,俯垂鑑諒,臣之本兼諸任鐫改,令選部勿復檢擬,以快人心,以靖私義,不勝大願,臣無任云云。答曰,省疏具悉。不必深引,卿其勿辭行公。
掌令金喆遠疏曰,伏以臣適忝臺地,不勝憂憤之激,冒呈一疏,仰請反汗之命,及承批旨,兪音終靳,臣奉讀以回,誠不任抑塞慨鬱之至,夫義理者,萬世之公也,王法者,天下之平也,雖以人主之尊,一或低仰於此,則人類而禽獸矣,中國而夷狄矣,是豈不大可懼哉?仍伏念臣鹵莽蔑裂,不堪耳目之狀,臣之前疏,旣已畢陳,伏想聖明,亦已俯悉矣,肝膽披瀝,諒非飾外之辭,而誠意淺薄,未蒙體下之仁,臣誠惝怳震惕,罔知攸措,在臣分義,固卽竭蹶之不暇,少伸叨謝之忱,而第臣素患風眩之症,轉成膏肓之疾,重以經年海陾,積傷風土,臨歲跋涉,觸冒寒冷,痰咳凝結於胸膈,而水穀難通,精神如墜於烟霧,而頭目眩暈,宛轉床玆,作一籧篨,跨馬出門,尙無其望,束帶趨朝,尤何暇論?是臣本情之外,又添實病之難强也,大論方張,而未效輿疾之誠,召牌荐降,而自速慢命之辜,鈇鉞久逭,聖度縱荷於包容,駕屨義重,微忱益切於兢惶,有臣如此,生亦何爲?玆敢悉暴衷赤,仰首鳴號。伏乞天地父母,俯垂矜憐,亟許鐫免臣職名,仍命有司,勘臣蹇慢之罪,以肅朝綱,以安微分焉,臣於目下一事,又不容泯默,敢此附陳,惟聖明垂察焉,夫開廣聖聰,係於臺閣之愼揀,輔導儲貳,在於宮僚之妙選,自古及今,有國先務,孰有大於斯兩者乎?噫,大政纔過,物議喧騰,許多疵纇,臣不欲一一枚擧,惟彼閔令儒,以遐土卑微之蹤,當凶徒稔惡之日,主張龜賊建院之議,要爲榮塗拔身之階,爲世指目,厥惟久矣,顧今世道層下義理漸晦之日,尤宜致愼於扶植之道,詳審於用舍之際,而乃背義護黨,見棄淸議之類,無難通擬於言責重任者,是誠何故也?至若洪龜燮·姜時煥之文學地閥,蔑無可稱者,亦皆苟擬於胄筵輔導之任,見今群彦林立,不患無人,則其所捨此取彼,亦可謂遴選之得當乎?恢張公道,激濁揚淸,固難責之於今日銓家,而豈意放倒無忌,若是之甚乎?其在重名器警具僚之義,不可置而勿論,臣謂閔令儒·洪龜燮·姜時煥,刊去新通之望,吏曹判書李好敏,亦施譴罷之典,斷不可已也,臣無任云云。省疏具悉。吏判事,豈有知之而故擬?爾言過矣,不允,討逆事,已諭於諸批,勿煩,勿辭察職。
戊寅正月初九日卯時,大駕詣宗廟,春展謁入侍時,行都承旨李存秀,行左承旨徐英輔,右承旨朴蓍壽,左副承旨金學淳,右副承旨金,同副承旨李魯集,假注書徐英淳·金羽根,記事官李嘉愚·權敦仁,檢校直閣李光文·鄭元容以次侍立,時至,通禮跪啓請外辦,上具翼善冠·衮龍袍,乘輿出宣化門,藥房都提調金思穆,副提調李存秀進前奏曰,日氣猶寒,侵早勞動,聖體,若何?上曰,一樣矣。出協陽門,通禮跪啓請降輿乘輦,上降輿乘輦,仍進發出敦化門,至宗廟前路,通禮跪啓請降輦乘輿,上降輦乘輿,入廟大門降輿,御齋殿,入齋室後問安勿爲之事。出榻敎少頃,改具冕服,就板位,行四拜禮,入殿內奉審展拜後,問安勿爲之事。出榻敎仍詣永寧殿,就板位,行四拜禮,入殿內奉審訖,還御齋殿,改具翼善冠·衮龍袍,乘輿出廟大門,通禮跪啓請降輿乘輦,上降輿乘輦,進發入敦化門·進善門·肅章門,由協陽門·宣化門還內,出標信解嚴,諸臣以次退出。
上在昌德宮。停常參·經筵。
藥房都提調金思穆,副提調李存秀啓曰,太廟展謁,聖慕克伸,日吉辰良,回鑾萬安,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。
王大妃殿·中宮殿·嘉順宮·世子宮,口傳問安。答曰,知道。
金啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
朴蓍壽啓曰,左副承旨金學淳,今日不爲仕進,卽爲牌招,何如?傳曰,允。
金啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,備邊司郞廳來言,今日賓廳日次,而領議政·左議政未差,右議政南公轍有身病,不得來會云矣,敢啓。傳曰,知道。
朴蓍壽,以內醫院都提調意啓曰,提調鄭尙愚,今日問安,不爲仕進,卽爲牌招,何如?傳曰,允。
朴蓍壽啓曰,玉堂上下番俱空,已至許久,事甚未安,應敎趙民和,副應敎洪敬謨,校理趙經鎭,副校理宋翼淵·南周獻,修撰李鍾運·趙琮鎭,副修撰沈能稷,李基栽,旣有只推之命,竝更牌招,推移入直,何如?傳曰,允。
又啓曰,吏曹判書李好敏,參判趙萬元,參議權丕應再牌不進推考傳旨及罷職傳旨,今方捧入,而開政命下,已至多日,連事違召,終不承膺,事體所在,誠極未安,判書·參判,所當更請牌招,而係是一日三牌,何以爲之?敢稟。傳曰,參議只推,與判書·參判,一體更爲牌招。
金啓曰,大司憲宋穉圭,掌令朴英載在外,執義柳遠鳴,掌令金喆遠,持平李若烈·權拚牌不進,監察茶時之意,敢啓。傳曰,知道。
朴永元有頉,代以尹正鎭爲假注書。
以左副承旨金學淳牌不進罷職傳旨,傳于金曰,只推。
以應敎趙民和,副應敎洪敬謨,校理趙經鎭,副校理宋翼淵·南周獻,修撰李鍾運·趙琮鎭,副修撰沈能稷·李基栽牌不進罷職傳旨,傳于朴蓍壽曰,只推。
以執義柳遠鳴,掌令金喆遠,持平李若烈·權拚牌不進罷職傳旨,傳于金曰,只推。
朴蓍壽啓曰,吏曹判書李好敏,參判趙萬元,參議權丕應牌不進推考傳旨及罷職傳旨,今方捧入,而開政命下,已至多日,連事違召,終不承膺,事體所在,誠極未安,判書·參判,竝更牌招,何如?傳曰,允。參議只推,一體牌招。
金,以備邊司言啓曰,頃因嶺南道臣疏請,大同木四分三,田稅木折半代錢事,覆啓行會矣。又見該監司金魯敬上疏,則以爲,今年綿歉,甚於昨年,窮春民勢,轉益遑汲,田稅木三分二,大同木純錢,竝依狀請準許爲辭,而批旨,有廟堂稟處之命矣。惟正之供,事體甚重,藩臣之屢疏仰請,外面觀之,極涉煩猥,而竊聽於道路,遙度其事情,則該道木荒,漸至弩末,爲諸路之最,括毛於龜,其勢末由,依道臣所請許施,不可謂之恩濫而靳持,大同木及田稅木,依所請施行之意,分付,何如?傳曰,允。
又以備邊司言啓曰,卽見全羅監司李魯益狀啓,則以爲,昨年綿荒,振古所無,以今窮乏之民勢,實無本色責納之道,山郡二十一邑大同木,茂州一邑田稅木,許令代捧事,請令廟堂稟旨分付矣。今年諸道木荒,雖有尤甚不尤甚之別,均之爲挽近所罕,纔因湖西道臣所請,已有分數許施者,而本道民勢之轉益窮急,觀於道啓,益聞其所不聞,其曲軫之情,不可無參量均施之道,大同木特許三分二代錢,至於田稅,則旣是茂朱一邑,數亦無多,此則使之純錢收捧,何如?傳曰,允。
金,以兵曹言啓曰,今正月十一日,武臣賓廳武經講書日次,而國忌齋戒,不得爲之之意,敢啓。傳曰,知道。
又以訓鍊都監言啓曰,本局局別將具絎,身病甚重,勢難察任,改差,何如?傳曰,允。
又以禁衛營言啓曰,本營把摠李熙章,身病猝重,勢難察任,改差,何如?傳曰,允。
戊寅正月初十日辰時,上御熙政堂。藥房入診入侍時,都提調金思穆,副提調李存秀,假注書金羽根,記事官李嘉愚·權敦仁,檢校直閣李光文以次進伏,醫官吳千根·李漢臣以次進伏楹外訖。思穆曰,昨日勞動,聖體,若何?上曰,一樣矣。思穆曰,寢睡·水刺之節,何如?上曰,一樣矣。思穆曰,王大妃殿氣候,何如?上曰,一樣矣。思穆曰,嘉順宮氣候,何如?上曰,一樣矣。思穆曰,醫官診候,何如?上可之。千根·漢臣,以次診候訖。退伏奏曰,脈候左右三部調勻矣。上曰,湯劑退而議定,可也。王大妃殿進御加減參蘇飮,二貼製入事。出榻敎命退,諸臣以次退出。
上在昌德宮。停常參·經筵。
進御拱辰君子湯,自今日一貼式煎入事,榻前下敎。
金啓曰,大司憲宋穉圭,掌令朴英載在外,執義柳遠鳴,掌令金喆遠未肅拜,持平李若烈·權拚呈辭,監察茶時之意,敢啓。傳曰,知道。
李存秀啓曰,行左承旨徐英輔,左副承旨金學淳,今日不爲仕進,卽爲牌招,何如?傳曰,竝許遞,前望單子入之,待下批,牌招察任,
又啓曰,藥房三提調,持湯劑來待矣。傳曰,封入。
朴蓍壽啓曰,臣蓍壽,依定式進詣香室,奉審香祝櫃祝板袱子,則精潔之意,敢啓。傳曰,知道。
傳于朴蓍壽曰,禮房承旨,馳詣元陵,奉審摘奸,局內諸陵,一體奉審以來。
承旨前望單子入之,申絅·徐長輔落點。
申絅啓曰,吏曹參判趙萬元,參議權丕應再牌不進推考傳旨及罷職傳旨,今方捧入,而開政命下之後,連事違牌,終不承膺,事體所在,誠甚未安,判書疏批未下,參判所當更請牌招,而係是一日三牌,何以爲之?敢稟。傳曰,更爲牌招,參議只推,一體牌招。
又啓曰,吏曹參判趙萬元,參議權丕應牌不進推考傳旨及罷職傳旨,今方捧入,而開政命下,已至多日,連事違召,終不承膺,事體所在,誠極未安,參判更爲牌招,何如?傳曰,允。參議只推,一體牌招。
以魂宮望祭祭單子,傳于朴蓍壽曰,魂宮望祭當親行,該房知悉。
徐長輔啓曰,卽伏見慶尙左水使白海鎭去秋冬等褒貶啓本,則邊將無一人居中居下,殊無嚴明殿最之意,推考警責,何如?傳曰,允。
兵曹,以趙華錫爲禁軍別將。
以司謁趙富孫手本,別監崔宗秀,入闕之際,院隷三漢,無數亂打事,傳于金曰,前後申飭何如,而又有如此之弊,萬萬無嚴,所犯院隷,本院査實,令秋曹嚴刑定配。
徐長輔,以祔宮都監都提調意啓曰,本都監郞廳金鏴,有身病,勢難董役,改差,其代前府使沈能述差下,而方在罷散中,敍用。仍令該曹,口傳付軍職,使之冠帶常仕,何如?傳曰,允。
兵曹口傳政事,副司果沈能述。
又以侍講院言啓曰,再明日賓客相見禮時,宮官當爲全數進參,而輔德宋冕載,兼輔德李光文,兼弼善李敎源,俱有實故,弼善李東冕,文學洪晩燮,司書李禮延在外,兼說書未差,無以備員,竝令政院稟旨,變通差出,待下批牌招,以爲備員進參之地,何如?傳曰,竝許遞,前望單子入之,待下批牌招察任。
又以都摠府言啓曰,今日入直內三廳,武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
又以備邊司言啓曰,公忠水使趙在昇,在任身死矣。依法典返柩時,擔軍題給事,分付所經各道,何如?傳曰,允。
假注書金羽根書啓,臣於本月初十日午時量,以北郊諸壇奉審摘奸事,敬奉聖敎,馳往于祈雨壇奉審是白乎則,階砌曲墻及四面紅箭門壇上莎草,俱爲無頉是白遣,仍詣厲壇奉審是白乎則,階砌曲墻及四面紅箭門壇上莎草,亦爲無頉是白乎等以,招置山直壇直輩,各別申飭之意,敢啓。傳曰,知道。
兼春秋李湜書啓,臣於本月初十日未時量,以東南郊諸壇奉審摘奸事,敬奉聖敎,馳南壇奉審是白乎則,四面曲墻及壇上莎草,俱爲無頉是白乎乃,南北紅箭門紅箭,或有折落處是白遣,仍詣雩祀壇奉審是白乎則,階砌曲墻及壇上莎草,俱爲無頉是白乎乃,西南紅箭門紅箭,或有折落處是白遣,仍詣漢江壇奉審是白乎則,階砌曲墻及紅箭門壇上莎草,俱無頉是白遣,仍詣司寒壇奉審是白乎則,階砌曲墻及紅箭門壇上莎草,俱爲無頉是白乎旀,日暮止宿是白遣,翌日平明,馬祖壇奉審是白乎則,階砌曲墻及紅箭門壇上莎草,俱爲無頉是白遣,仍詣先農壇奉審是白乎則,階砌曲墻及紅箭門壇上莎草,俱爲無頉是白遣,仍詣先蠶壇奉審是白乎則,階砌曲墻及壇上莎草,俱爲無頉是白乎乃,西南北紅箭門紅箭,或有折落處之意,敢啓。傳曰,知道。
上在昌德宮。停常參·經筵。
徐長輔啓曰,大司憲宋穉圭,掌令朴英載在外,執義柳遠鳴,掌令金喆遠未肅拜,持平李若烈·權拚呈辭,監察茶時之意,敢啓。傳曰,知道。
李存秀啓曰,藥房三提調,持湯劑來待矣。傳曰,封入。
申絅啓曰,假注書金羽根,身病猝重,勢難察任,改差,何如?傳曰,允。
又啓曰,吏曹參判趙萬元,參議權丕應再牌不進推考傳旨及罷職傳旨,今方捧入,而開政命下,已至多日,連事違召,終不承膺,事體所在,誠極未安,參判所當更請牌招,而係是一日三牌,何以爲之?敢稟。傳曰,參議只推,與參判一體更爲牌招。
又啓曰,吏曹參判趙萬元,參議權丕應牌不進推考傳旨及罷職傳旨,今方捧入,而開政命下,已至多日,連事違召,無意承膺,事體所在,誠極未安,參判更爲牌招,何如?傳曰,參議只推,與參判一體牌招。
金羽根改差,代以徐憙淳爲假注書。
申絅,以禮曹言啓曰,景慕宮展謁,每於孟春孟秋,取稟事,定式矣。今春展謁吉日,以何間推擇乎?敢稟。傳曰,望前望後擇入。
又以禮曹言啓曰,以景慕宮展謁取稟草記,傳曰,望前望後擇入事,命下矣。展謁吉日,令日官池景泌推擇,則今正月十三日·十五日·十七日俱吉云,以何日定行乎?敢稟。傳曰,以十三日爲之。
傳于徐長輔曰,明日出宮內門路,以協陽門爲之。
申絅啓曰,明日動駕時,承旨當爲備員,而同副承旨李魯集,受由在外,何以爲之?敢稟。傳曰,許遞。前望單子入之,待下批牌招察任。
承旨前望單子入之,朴宗正落點。
春坊前望單子入之,輔德李光憲,兼輔德金逌根,弼善沈能岳,兼弼善韓用儀,文學尹應大,司書李奎鉉,兼說書權敦仁落點。
申絅啓曰,明日大駕詣景慕宮入齋室後,王大妃殿·嘉順宮問安,何承旨進去乎?敢稟。傳曰,左副承旨進去。
徐長輔啓曰,明日動駕,兩司侍臣,當爲進參,除在外·未署經·疏批未下外,未肅拜·呈告人員,竝待開門牌招,何如?傳曰,允。
金啓曰,卽者吏曹郞廳來言,明日動駕時,假通禮今當差出,而判書李好敏,參判趙萬元,參議權丕應,俱有情勢,不得擧行云。事體所在,誠極未安,竝推考,卽令差出,何如?傳曰,允。實通禮擧行。
申絅啓曰,吏曹參判趙萬元,參議權丕應再牌不進推考傳旨及罷職傳旨,今方捧入,參判·參議陳疏到院,而原疏以國忌正日,纔已退却矣。參判所當更請牌招,而係是一日三牌,何以爲之?敢稟。傳曰,原疏明日捧入,參判更爲牌招。
以吏曹參議權丕應再牌不進罷職傳旨,傳于申絅曰,只推。
徐長輔,以兵曹言啓曰,今正月十三日大駕詣景慕宮展謁時,何營軍兵隨駕,何營軍兵留陣,禁軍及馬步軍,以幾番幾哨磨鍊,而餘軍留營,何以爲之乎?敢稟。傳曰,訓局步軍二十哨,馬軍三哨爲先後廂,禁將率該營馬步軍留陣,禁軍三番爲之,留營置之,可也。
上在昌德宮。停常參·經筵。
上詣景慕宮入齋室後,世子宮遣宮官問安。答曰,知道。
王大妃殿·嘉順宮,遣承旨問安。答曰,知道。
展拜後,內閣·政院·藥房口傳問安。答曰,知道。
還內後,內閣·政院·藥房口傳問安。答曰,知道。
朴蓍壽啓曰,司僕寺內乘,來言捲簾,毛帳,取稟。傳曰,捲三面,毛帳依例爲之。
李存秀啓曰,藥房三提調持湯劑來待矣。傳曰,封入。
傳于朴蓍壽曰,侍衛軍兵毛具。
朴蓍壽啓曰,臣以王大妃殿·嘉順宮問安,進去下直之意,敢啓。傳曰,知道。
申絅啓曰,吏曹參判趙萬元三牌不進推考傳旨,今方捧入,而開政命下,已至多日,連事違召,無意承膺,事體道理,萬萬未安,所當更請牌招,而係是一日四牌,何以爲之?敢稟。傳曰,更爲牌招。
又啓曰,吏曹參議權丕應,旣有只推之命,與參判一體牌招,何如?傳曰,允。
徐憙淳在外,代以李憲球爲假注書。
以輔德李光憲,兼輔德金逌根,弼善沈能岳,兼弼善韓用儀,司書李奎鉉牌不進罷職傳旨,傳于申絅曰,只推。
以執義柳遠鳴,掌令金喆遠,持平權拚牌不進罷職傳旨,傳于徐長輔曰,只推。
申絅,以禮曹言啓曰,永禧殿展謁,非酌獻禮年次,則每於歲首太廟展謁時,一體展謁事,曾有定式矣,今番則何以爲之乎?敢稟。傳曰,望後念間擇入。
又以禮曹言啓曰,祔宮習儀節目,當爲磨鍊,而謹稽丁卯年祔廟謄錄,則依戊戌·壬戌年例,初二度,只緊關執事,一會于議政府行禮,三度日,宗親每品各一員,有堂上衙門堂郞各一員,自工曹至議政府行禮矣,今亦依此擧行乎?敢稟。傳曰,依丁卯年例爲之。
又以侍講院言啓曰,新除授文學尹應大,時在黃海道黃州地,書筵入番事緊,斯速乘馹上來事,下諭,何如?傳曰,允。
朴蓍壽,以兵曹言啓曰,宣傳官金相順,兼司僕將李得鉉,五衛將徐致輔,俱以身病猝重,勢難供職,呈狀乞遞,竝改差,何如?傳曰,允。
又以備邊司言啓曰,各道春操稟啓,今已齊到矣。詰戎有國之大政,其在陰雨之戒,固當如例設行,而挽近以來,歉荒荐至,民力之疲困,譬如大病之尙未蘇完。雖以今年言之,諸道幸無設賑之邑,而新舊竝督,窮竭之勢,八路惟均,重以三南之綿歉無前,此時徵赴之役,若責於無衣無食之民,則決是行不得之事,戎政雖有所重,民事亦當軫念。今春諸道·四都水陸諸操·巡歷·巡點,竝姑停止,至於官鎭門聚點,雖與元操有異,坐作號令之法,器械整備之節,苟能另加董飭,克盡其方,則雖有停操之名,而自有行操之實,以此意嚴明分付,使之惕念擧行,各樣都試,亦令設行,組練稟啓,自有期限,而統營啓聞,限後入來,該帥臣推考,何如?傳曰,允。
徐長輔,以義禁府言啓曰,全羅監司李魯益狀啓內,全州前營將田德顯罪狀,令攸司稟處事,啓下矣。田德顯自任所未及上來云,依例發遣府書吏,所到處拿來,何如?傳曰,待待命拿囚。
禮曹,來己卯式年諸科初試,進士鄕漢城試初試,來八月二十日,生員鄕漢城試初試,同月二十二日,文武科鄕漢城試初試,來九月初四日,雜科初試,同月二十日。
戊寅正月十三日辰時,上詣景慕宮。春展謁入侍時,行都承旨李存秀,行左承旨朴宗正,行右承旨申絅,左副承旨朴蓍壽,右副承旨徐長輔,同副承旨金,假注書金羽根·尹正鎭,記事官李嘉愚·權敦仁,檢校直閣李光文·鄭元容以次侍立。時至,通禮跪啓請外辦,上具翼善冠·衮龍袍,乘輿出宣化門。藥房都提調金思穆,提調鄭尙愚,副提調李存秀進前奏曰,日氣頗冷,早朝勞動,聖體,若何?上曰,一樣矣。至協陽門外,通禮跪啓請降輿乘輦,上乘輦,由肅章門·進善門,至敦化門外。通禮跪啓請駕少駐,敎侍臣上馬訖。遂進發至宗廟前路,通禮跪啓請降輦,上降輦步過。通禮復啓請乘輦,上乘輦,進發至宮大門外。通禮跪啓請降輦乘輿,上乘輿,由東門入,至降輿所。通禮跪啓請降輿,上降輿入齋室,命問安勿爲之。出榻敎展謁時至,通禮跪啓請外辦,上改具冕服以出。通禮跪啓請乘輿,上乘輿,至降輿所。通禮跪啓請降輿,上降輿。通禮跪啓請執圭,存秀跪進圭,上執圭,詣板位北向立。通禮跪啓請鞠躬再拜興平身,上再拜訖,陞詣廟內,奉審而出,至乘輿所。通禮跪啓請釋圭,上釋圭,存秀跪受圭。通禮跪啓請乘輿,上乘輿,至齋室門外。通禮跪啓請降輿,上降輿入齋室。還宮時至,通禮跪啓請外辦,上改具翼善冠·衮龍袍以出。通禮跪啓請乘輿,上乘輿,至大門外。通禮跪啓請降輿乘輦,上乘輦,遂進發至宗廟前路,降輦步過,如上儀,至協陽門。通禮跪啓請降輦乘輿,上乘輿還內。出標信解嚴,諸臣以次退出。
上在昌德宮。停常參·經筵。
徐長輔啓曰,大司憲宋穉圭,掌令朴英載在外,執義柳遠鳴,掌令金喆遠未肅拜,持平李若烈·權拚呈辭,監察茶時之意,敢啓。傳曰,知道。
朴蓍壽啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
李存秀啓曰,藥房副提調,持湯劑來待矣。傳曰,封入。
傳于申絅曰,禮房承旨,馳詣宗廟·景慕宮,奉審摘奸以來。
傳于朴蓍壽曰,魂宮望祭親行時,侍衛入直磨鍊,雲寶劍置之,出宮門路,自內爲之,該房知悉。
申絅啓曰,玉堂上下番俱空,已至閱月,事甚未安,應敎趙民和,副應敎洪敬謨,校理趙經鎭,副校理宋翼淵·南周獻,修撰李鍾運·趙琮鎭,副修撰沈能稷·李基栽,旣有只推之命,竝更牌招,推移入直,何如?傳曰,允。
又啓曰,吏曹判書李好敏,參判趙萬元,參議權丕應,疏批已下,竝卽牌招,何如?傳曰,允。
又以侍講院言啓曰,新除授輔德李光憲,兼輔德金逌根,弼善沈能岳,兼弼善韓用儀,司書李奎鉉,除拜屢日,尙不出肅,竝卽牌招察任,何如?傳曰,允。
以兼輔德金逌根牌不進罷職傳旨,傳于申絅曰,只推。
申絅,以奎章閣言啓曰,明日卽書香閣春孟朔大奉審日次,時原任閣臣,依節目進詣擧行之意,敢啓。傳曰,知道。
又以禮曹言啓曰,皇壇壇上及祭器等物,每年孟春,戶禮曹堂上奉審事,定式矣。今正月二十五日,臣曹與戶曹堂上,進去奉審後,稟處,何如?傳曰,允。
朴蓍壽,以都摠府言啓曰,今日入直內三廳武兼禁軍及軍兵等,當爲中日習射技放,而魂宮望祭親行齋戒相値,不得設行之意,敢啓。傳曰,知道。
吏曹判書李好敏疏曰,伏以臣,今則可以去矣。臣之今日以前,何莫非可去之日,而殿下必不欲捨臣,臣亦不敢固辭而決去者,抑有說焉。才實不稱,而聖意猶在於試可,則微懇每歸於飾讓,其不敢者一也。情或難安,而天眷愈隆於開釋,則迷執恐涉於占便,其不敢者二也。殿下之於臣,前後恩造,天地罔量,而臣則曾無絲毫之報,湯火猶可赴蹈,夷險豈容趨避,其不敢者三也。於是而廉防之不暇顧也,狼狽之不遑恤也,恬若固有,蹲而不去,遂至於冒行大政,視作瓜限,義雖不已,情實慼矣。由限已滿,天牌復臨,徊徨踧踖,治疏欲上,際伏見掌令金喆遠疏本,則以洪龜燮·姜時煥之通擬春坊,閔令儒之臺通,滿紙論斥,旣嚴且峻,果如是也,則臣之昏謬僨誤,尤無餘地,只請譴罷,亦可謂失之太寬矣。第念洪龜燮·姜時煥,俱以名門淸族,未免沈淪,公議稱屈,臣果竝擬新望,而地閥高下,無異人面之姸媸,若使明譜系習典古者觀之,則臣未知其果何如也。至於閔令儒事,臣不勝瞠然惶恧之至。噫,彼龜賊,是何等凶逆也,而令儒,果若主張於建院之議,則臺通尙矣勿論,豈可置之衿紳之列,而其兄哲儒,出入臺地,亦已數年,至于今未聞有可否之論,則其弟之通望,卽亦次第件事,本事有無,果非臣聽聞之所及,意慮之攸到。故方其議擬之時,所以率爾停當者,而今此憲臺之疏,一筆句斷,至謂之放倒無忌,臣讀之未半,不覺寒粟遍體。嗚呼,官以銓衡名者,正欲量短度長,以齊其不齊之物情,而緣臣疎闇,致此顚沛,上而貽累於淸朝,下而取譏於當世,臣實自悼,何暇尤人?官職去就,今非可論。伏乞聖慈,亟命有司,議臣當律,以謝人言,以重國體,千萬幸甚,臣無任云云。答曰,省疏具悉。都政擬望,偶然擬入之事,臺言不必彈也,勿辭行公。
吏曹參判趙萬元疏曰,伏以臣,濫叨見職,亦旣屢矣。自顧蔑劣,只增愧懼,不敢爲有除輒膺之計矣。事會適値,義分是懼,雖不得不冒沒出肅,官實不稱,病固難强,釋負之願,如縛求解,而京察當前,未及祈免,黽勉參政,退伏旅邸,觸冒爲祟,宿病添劇,委身床玆,日事藥餌,此際得見掌憲疏本,則以大政時通擬事,有所論斥,臣旣隨長堂後,同參其席,區區私義,豈可以亞堂而厭然自恕,不思所以自引之義乎?召牌之下,承膺無路,玆敢不避猥越,略暴危懇。伏乞聖明,俯垂鑑諒,亟遞臣亞銓之任,以靖私義,仍治臣瀆擾之罪,以肅邦憲,千萬幸甚,臣無任云云。答曰,省疏具悉。與吏判無異,勿辭行公。
吏曹參議權丕應疏曰,伏以臣,年紀衰邁,聞識聾聵,銓官佐貳之濫廁,亦有年所,而無一報效,有百尤悔,重以宿抱貞疾,日月寢加,根柢深痼,形證危惡,人之見之者,莫不以朝夕慮之,則人與職之稱與不稱,己未暇言,卽此病情,其不可一日供職也決矣。一暴實狀,乞得殘命,安意調息,以幸公私之願,寤寐如結,跬步不忘,而京察在前,煩控是懼,黽勉赴席,備位參政,其昏謬憒憒,茫無知識之狀,非但傍觀者爲之代悶,臣亦恧蹙憂懼,靡所自措,迺者掌憲之疏出,而臣之憤誤之失,於是益著矣。憲臣以宮銜臺望之擬匪其人,論斥備至,夫銓選之責,固專聽於判堂,而參聞可否,稱停通塞,是亦佐貳之職耳。將謂臣知而緘口,則非臣之情,將謂臣不知而袖手,則臣實參政,以臣問臣,亦不自覺其胡然而然,一則臣昏謬而不職,二則臣昏謬而不職,人言之來,臣方自反之不暇,何敢以臣名之幸不直擧,厭然自掩,不思所以自靖之道哉?抑臣宿疾,益添於强策參政,終日觸冷之餘,頑積衝亘,氣潮血熬,蹶然仆地,今至屢日,以情則鐵限萬重,以病則縷息僅存,召牌荐降,承膺無路,玆敢呼籲,仰瀆崇嚴。伏乞聖明,將臣所帶職名,亟行鐫免,仍治臣瀆撓之罪,以肅朝綱,不勝大願,臣無任云云。省疏具悉。已諭於亞銓之批,勿辭察職。
正言閔令儒疏曰,伏以臣,本以庸碌,濫居臺地,分所不堪,理宜招災,日前辭疏,實出悃愊,而誠未格天,未蒙兪音,惶隕縮伏,罔知攸措,卽伏見憲臣金喆遠疏本,臣讀之未半,不覺揮身靑黑。噫,此何言也?人臣所以藉手而事君者,惟在審諒於義理之際,而明辨於忠逆之分也。今乃指窮凶極逆之龜柱,而謂臣以主張建院之議,是果何等罪名也?以此莫大之罪,加之於人,而不究虛實,容易說去,言之者雖無難,而當之者獨不冤乎?臣之事君,猶子之事父,子之於父,豈可徒懷嚴畏,而不思所以暴其情乎?臣請悉陳之,惟聖明垂察焉。蓋聞龜賊建院之議,出於湖南,而其年卽庚申辛酉冬春之間,其時縉紳章甫,太半詿誤,鄕儒發其議,營邑助其役,而臣雖家在湖南,釋褐之後,必欲依近輦轂,獲瞻耿光,戊午秋挈家入京,己未遭母喪,辛酉夏始闋服,而龜賊建院之議,乃在臣在京遭故之日,以其地則千里而遠也,以其人則衰麻之身也。以衰麻之身,主張於千里外建院之議者,其果成說乎?且建院,儒生輩事,而臣旣名在朝籍,則雖欲參涉於其間,烏可得也?今以千萬不近似之事,而被人臆逆,坐在於人鬼之關,出入於羿彀之中,臣之情地,吁亦危且慼矣。皇天后土,實所共鑑,臣豈敢一毫欺隱於君父之前乎?噫,險路難平,弱植易摧,自昔然矣,而臣以遐土卑微,四無墻壁,性又疎戇,與世寡合,埴冥行,不識夷險,被人忌疾,乃至於此,在臣自靖之道,惟當謝絶榮途,屛迹山野,歌詠聖澤,沒齒無怨而已。伏願天地父母,俯垂矜憐,亟刋臣名於臺籍,以謝人言,因治臣瀆撓之罪,以肅朝綱,不勝幸甚,臣無任云云。省疏具悉。臺言不足彈,勿辭察職。
上在昌德宮。停常參·經筵。
魂宮望祭親行後,大殿·王大妃殿·中宮殿·嘉順宮·世子宮,內閣·政院·百官奉慰單子問安。答曰,知道。藥房口傳問安。答曰,知道。
藥房提調鄭尙愚,副提調李存秀啓曰,親行望祭,聖慕冞新,侵曉將事,勞動旣多,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。
大殿·王大妃殿·中宮殿·嘉順宮·世子宮,口傳問安。答曰,知道。
徐長輔啓曰,合辭方張之時,諫院無詣臺之員,事甚未安,除在外·未署經外,未肅拜人員,卽爲牌招,何如?傳曰,允。
李存秀啓曰,行左承旨朴宗正,今日不爲仕進,卽爲牌招,何如?傳曰,許遞。前望單子入之,待下批,牌招察任。
朴蓍壽啓曰,備邊司郞廳來言,今日賓廳日次,而魂宮望祭親行相値,不得來會云矣,敢啓。傳曰,知道。
李存秀啓曰,藥房提調·副提調,持湯劑來待矣。傳曰,封入。
承旨前望單子入之,朴宗珩落點。
掌令金喆遠啓曰,臣言議巽軟,風采疲劣,其於耳目重任,初豈一毫近似,而再控辭單,未蒙體諒之恩,猥陳瞽說,敢效一日之責,及承批旨,不惟不賜允從,銓臣則恕之以豈有故擬,臣疏則諭之以爾言過矣。臣誠滿心惶恧,無地自容,際又伏見閔令儒自明之章,吏判對辨之疏,誠不勝駭歎之至。夫令儒之疏,雖急於自明,臣則卽此而益知其所不知焉,眞可謂欲巧反拙也。其曰發論之鄕儒,乃非別人,卽渠之本生同氣也,其曰助役之營邑,又非別人,卽賊邊人按藩之時也,其曰搢紳章甫之太半詿誤者,卽亦不過如渠者流也。渠以喪制未畢之身,出沒京鄕,指揮於千里之外者,是豈人理之所忍爲乎?名在朝籍,不參院議云者,尤不滿一笑也。渠所謂詿誤之搢紳·助役之營邑,獨非名在朝籍之人乎?雖以吏判疏辭言之,閔令儒之主張悖論,擧世莫不喧傳,而吏判獨不聞不知耶?藉曰不聞不知,銓衡之任,職在採詢,通塞之際,尤宜審愼,而乃反褎如於此等事,則烏用彼銓衡爲哉?且其疏,以閔哲儒之出入臺地,爲藉口之資,而令儒之負犯,旣如彼狼藉,則今以臺閣重任,謂之次第件事者,誠亦遁辭,而獨不念隄防之莫嚴乎?至於洪龜燮之文學,姜時煥之地閥,臣雖未習於典古,不明於譜系,而曾未之聞也。惜乎,此吏判,自許以明譜系習典古,而徒知此二人之爲名門淸族,不知朝廷之上,自有許多名門淸族也。無乃此二人,獨取姸於此銓家,而許多古家名閥,竝皆見媸耶?其所姸媸之取捨,吁亦異於人矣。臣不自量力,妄陳一言,臺章銓疏,先後迭發,慢侮備至,譏笑交加,況又閔令儒疏批中臺言不足彈之敎,尤爲惶懍無地,緣臣無似,壞損臺體,上而玷累乎聖簡,下而貽羞於淸朝,臣以此情踪,其何可一刻晏然於臺次乎?請命遞斥臣職。答曰,勿辭,亦勿退待。
以正言閔令儒牌不進罷職傳旨,傳于徐長輔曰,只推。
以應敎趙民和,副應敎洪敬謨,校理趙經鎭,副校理宋翼淵·南周獻,修撰李鍾運·趙琮鎭,副修撰沈能稷·李基栽牌不進罷職傳旨,傳于申絅曰,只推。
申絅啓曰,玉堂上下番俱空,已至閱月,事甚未安,應敎趙民和,副應敎洪敬謨,校理趙經鎭,副校理宋翼淵·南周獻,修撰李鍾運·趙琮鎭,副修撰沈能稷·李基栽,旣有只推之命,竝更牌招,推移入直,何如?傳曰,允。
以應敎趙民和,副應敎洪敬謨,校理趙經鎭,副校理宋翼淵·南周獻,修撰李鍾運·趙琮鎭,副修撰沈能稷·李基栽牌不進罷職傳旨,傳于申絅曰,只推。
申絅啓曰,吏曹判書李好敏,參判趙萬元,參議權丕應牌不進推考傳旨及罷職傳旨,今方捧入,而開政命下,已至許久,連事違召,無意承膺,事體所在,誠甚未安,判書·參判,竝更牌招,何如?傳曰,允。參議只推,一體牌招。
又啓曰,吏曹判書李好敏,參判趙萬元,參議權丕應牌不進推考傳旨及罷職傳旨,今方捧入,而開政命下,已至多日,如是違牌,尙不承膺,事體所在,誠極未安,判書·參判,竝更牌招,何如?傳曰,允。參議只推,一體更爲牌招。
又以奎章閣言啓曰,臣等進詣書香閣,御眞展奉,奉審無頉,而奉謨堂及閣內諸處,亦爲無頉之意,敢啓。傳曰,知道。
又以奎章閣言啓曰,景慕宮望廟樓,今望奉審無頉之意,敢啓。傳曰,知道。
禮曹,來二月初四日行景慕宮春享大祭兼行祔宮祭,親祭取稟,奉敎恭依。
申絅,以禮曹言啓曰,以永禧殿展謁取稟草記。傳曰,望後念間擇入事,命下矣。展謁吉日,令日官池景泌推擇,則今正月十七日爲吉云,以此日定行乎?敢稟。傳曰,以此日爲之。
朴蓍壽,以兵曹言啓曰,今正月十七日,大駕詣永禧殿展謁時,何營軍兵隨駕,何營軍兵留陣,禁軍及馬步軍,以幾番幾哨磨鍊,而餘軍留營,何以爲之乎?敢稟。傳曰,訓局步軍五哨,禁營京軍一哨,鄕軍二哨,御營廳鄕軍二哨,訓局馬軍三哨,禁御兩營騎士各一番,訓禁將率領,爲先後廂,摠戎使率禁衛營外入直馬步軍留陣,禁軍三番爲之,留營置之,可也。
又以御營廳言啓曰,本廳騎士將陳環,身病甚重,勢難察任,改差,何如?傳曰,允。
又以備邊司言啓曰,水閫重任,不可許久瘝曠,閫帥之口政差出,亦多已例,公淸水使趙在昇身死之代,令該曹口傳擇差,使之不多日內辭朝赴任,何如?傳曰,允。
戊寅正月十五日子時,上詣魂宮,望祭親行入侍時,行都承旨李存秀,行左承旨朴宗正,行右承旨申絅,左副承旨朴蓍壽,右副承旨徐長輔,同副承旨金,假注書尹正鎭·李憲球,記事官李嘉愚·權敦仁,檢校直閣李光文·鄭元容,檢校待敎金龍秀以次侍立訖。時至,左通禮跪啓請行禮,上具淺淡服,出齋室,詣通和殿,贊禮前導入北夾門,陞自東階,詣板位。贊禮跪啓請俯伏哭,上俯伏哭,在位者皆俯伏哭,贊禮跪啓請止哭興再拜興平身,上止哭,興再拜興平身,在位者皆止哭,興再拜興平身,執禮請行初獻禮,上詣尊所北向立。執尊者擧羃,蓍壽酌酒,長輔以爵受酒,上詣靈座前,北向立。贊禮跪啓請跪,上跪,存秀奉香,奉鑪跪進,贊禮跪啓請三上香,上三上香。奠鑪於案,存秀奉爵跪進,贊禮跪啓請執爵,上執爵,以爵授,奠于靈座前。贊禮跪啓請俯伏興少退跪,上俯伏興少退跪,大祝進靈座右,東向跪讀祝訖。上出戶降復位,亞獻官右議政南公轍,終獻官永明尉洪顯周,以次獻爵如儀訖,降復位。贊禮跪啓請俯伏哭,上俯伏哭,在位者皆俯伏哭,贊禮跪啓請止哭興再拜興平身,上止哭,興再拜興平身。在位者皆止哭,興再拜興平身,宮闈令納神主如儀訖,上詣望燎位。大祝燎於坎,贊禮跪啓請禮畢,仍導以行,上入齋室。王大妃殿進御杏橘飮,五貼製入事。出榻敎諸臣以次退出。
上在昌德宮。停常參·經筵。
朴宗珩啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
又啓曰,掌令金喆遠,避嫌承批之後,不出姑停望,直爲出去,事甚未安,推考,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
朴蓍壽啓曰,吏曹判書李好敏,參判趙萬元,參議權丕應再牌不進推考傳旨及罷職傳旨,今方捧入,而開政命下,已至多日,連事違召,終不承膺,事體所在,誠極未安,判書·參判,所當更請牌招,而係是一日三牌,何以爲之?敢稟。傳曰,參議只推,與判書·參判,更爲牌招。
李存秀啓曰,藥房副提調,持湯劑來待矣。傳曰,封入。
朴蓍壽啓曰,玉堂上下番俱空,已至閱月,事甚未安,應敎趙民和,副應敎洪敬謨,校理趙經鎭,副校理宋翼淵·南周獻,修撰李鍾運·趙琮鎭,副修撰沈能稷·李基栽,旣有只推之命,竝更牌招,推移入直,何如?傳曰,允。
朴宗珩啓曰,大司憲宋穉圭,掌令朴英載在外,執義柳遠鳴,掌令金喆遠,持平李若烈·權拚牌不進,監察茶時之意,敢啓。傳曰,知道。
朴蓍壽啓曰,假注書李憲球,身病猝重,勢難察任,今姑改差,何如?傳曰,允。
李憲球改差,代以朴宗學爲假注書。
傳于朴宗珩曰,明日出宮內門路,以協陽門爲之。
朴蓍壽啓曰,明日大駕詣永禧殿入齋室後,王大妃殿·嘉順宮問安,何承旨進去乎?敢稟。傳曰,同副承旨進去。
金啓曰,卽者吏曹郞廳來言,明日動駕時,假通禮今當差出,而判書李好敏,參判趙萬元,參議權丕應,俱有情勢,不得擧行云。事體所在,誠極未安,竝推考,卽令差出,何如?傳曰,允。實通禮擧行。
以應敎趙民和,副應敎洪敬謨,校理趙經鎭,副校理宋翼淵·南周獻,修撰李鍾運·趙琮鎭,副修撰沈能稷·李基栽牌不進罷職傳旨,傳于朴蓍壽曰,只推。
以執義柳遠鳴,掌令金喆遠,持平李若烈·權拚,正言閔令儒牌不進罷職傳旨,傳于朴宗珩曰,只推。
朴宗珩啓曰,明日動駕,兩司侍臣,當爲進參,除在外·未署經外,未肅拜·呈告人員,竝待開門牌招,何如?傳曰,允。
傳于申絅曰,有司堂上及貢市堂上,率貢市人,明日還宮時,敦化門外待令。
兵曹口傳政事,以李周鳳爲公忠水使。
朴蓍壽,以禮曹言啓曰,來二月初四日,景慕宮春享大祭兼行祔宮祭親行時,省牲省器之節,依例以親臨磨鍊乎?敢稟。傳曰,親臨磨鍊。
又以禮曹言啓曰,來二月初四日,祔宮祭親行事,啓下矣。祭官,令該曹前期差出,祔宮二度習儀爲始,入參行禮事,知委擧行,何如?傳曰,允。
又以禮曹言啓曰,在前祔廟時,神輦詣廟後,冊寶先爲入奉於欌中矣。今此祔宮時冊印,亦依已例,先爲奉安於欌中乎?敢稟。傳曰,依此爲之。
又以禮曹言啓曰,景慕宮春享大祭兼行祔宮祭親行事,命下矣。儀節當爲磨鍊,而謹稽丁卯年祔廟謄錄,則神輦詣宗廟時,殿下於明政門外祗迎後,仍爲陪從,今此神輦詣景慕宮時,依此磨鍊擧行乎?敢稟。傳曰,依此磨鍊。
朴宗珩,以兵曹言啓曰,今正月十七日,武臣堂上朔試射日次,而以動駕相値,不得爲之之意,敢啓。傳曰,知道。
又以兵曹言啓曰,今月十九日,二內禁軍番次矣。該番將有闕之代,依承傳口傳擬入之意,敢啓。傳曰,知道。
兵曹口傳政事,以趙徽鑑爲內禁將。
朴宗珩,以兵曹言啓曰,今月十九日,二內禁軍番次,而該番將趙徽鑑在外云。改差,其代口傳差出,以爲領軍入直之地,何如?傳曰,允。
兵曹口傳政事,以林必榮爲內禁將。
朴宗珩,以左邊捕盜廳言啓曰,本廳兼從事官崔祉鉉,身病猝重,勢難察任,改差,何如?傳曰,允。
吏曹判書李好敏疏曰,伏以臣,猥控辭本,冀蒙嚴誅,及伏奉日昨批旨下者,不惟不加之罪,反侈恩敎,開釋鄭重,其所以限罪者,反歸於徼寵,其所以丐免者,適足以虛縻,此莫非臣言無足有槪,誠未能仰格,而區區惶恧,不啻倍前,益無措躬之所矣。又伏見憲臣金喆遠之避辭,非但遣辭之轉益嚴峻,至於閔令儒事,始詳其顚末,而得聞其所不聞矣。若知其負犯如此,則凡有血氣之倫者,憤惋之極,豈欲擬議於淸選之職,而臣之聾憒,於是乎益著矣。第念銓衡之職,責任自別,鑑別之際,激揚居先,用舍之間,隄防爲重,而若其通塞,尤係難愼,必資詢謀,不得獨專,或有發自首堂,而互相可否,亦有出於僚議,而同爲停當,蓋彼令儒通望之論,寔出於伊日僚席。然臣若早知本事,何難乎一言曰否?以嚴隄防,而緣臣聾瞽,竟失照檢,若以臣之不知,驅而爲罪,則臣固甘心,若謂臣知而無可否,則是不近理,雖尋常注擬,必欲不存疵累,避遠譏謗,此銓官之恒情也。何故知之而必擬,自速臺章也哉?至於宮銜兩人事,臣不欲更事呶呶,以傷事面也。噫,臣立朝多年,今至老白首,而地望素輕,情志未孚,自叨見銜,宜去不去,前後人言,殆過三至,拳踢交加,譏笑備至,機實自取,情又可悲,此朱夫子所謂大小狼狽者,不幸爲臣身準備語,而殿下於此,雖欲庇覆臣保全臣,而不可得也。今臣自靖之義,惟有謝絶榮塗,歛避駭機而已,而召牌屢臨,逋傲日積,此又臣罪上添罪,冞增懍惕者也。玆敢瀝血申暴,仰瀆崇嚴。伏乞天地父母,俯賜矜諒,亟降威罰,以安賤分,以肅朝綱,臣不勝大願,臣無任云云。答曰,省疏具悉。昨批旣諭其偶然,又何必深引乎?卿其勿辭行公
上在昌德宮。停常參·經筵。
上詣永禧殿,入齋室後,內閣·政院·藥房口傳問安。答曰,知道。世子宮遣宮官問安。答曰,知道。王大妃殿·嘉順宮,遣承旨問安。答曰,知道。還內後,內閣·政院·藥房口傳問安。答曰,知道。
朴宗珩啓曰,大司憲宋穉圭,掌令朴英載在外,執義柳遠鳴,掌令金喆遠,持平李若烈牌不進,權拚陳疏,監察茶時之意,敢啓。傳曰,知道。
徐長輔啓曰,來二十一日,朝參日次矣,敢稟。傳曰,停。
朴蓍壽啓曰,來二十一日,輪對日次矣,敢稟。傳曰,當次人受點,後日次待令。
徐長輔啓曰,司僕寺內乘,來言捲簾,毛帳,取稟。傳曰,捲三面,毛帳依例爲之。
傳于徐長輔曰,侍衛軍兵毛具。
李存秀啓曰,藥房提調·副提調,持湯劑來待矣。傳曰,封入。
金啓曰,臣以王大妃殿·嘉順宮問安,進去下直之意,敢啓。傳曰,知道。
申絅啓曰,弘文提學李肇源三度呈辭,誤以再度書來,至於入啓加給由之境,臣之矇然捧入,不勝惶悚,而元呈辭勿施,當該弘文提學,推考,何如?傳曰,允。
朴宗珩啓曰,卽者持平權拚,以其親病,投章徑行,原疏纔已捧入矣。所當直捧遞差傳旨及禁推傳旨,而此與無端下鄕有異,從重推考,何如?傳曰,允。
朴蓍壽啓曰,玉堂上下番俱空,已至閱月,事甚未安,應敎趙民和,副應敎洪敬謨,校理趙經鎭,副校理宋翼淵·南周獻,修撰李鍾運·趙琮鎭,副修撰沈能稷·李基栽,旣有只推之命,竝更牌招,推移入直,何如?傳曰,允。
又啓曰,吏曹判書李好敏,參判趙萬元,參議權丕應牌不進推考傳旨及罷職傳旨,今方捧入,而開政命下,已至多日,連事違召,無意承膺,事體所在,誠甚未安,判書·參判,竝更牌招,何如?傳曰,允。參議只推,一體更爲牌招。
以執義柳遠鳴,掌令金喆遠,持平李若烈,正言閔令儒牌不進罷職傳旨,傳于朴宗珩曰,只推。
朴蓍壽,以奎章閣言啓曰,奉謨堂每年孟春孟秋涓吉展拜事,載在閣志矣。今春展拜吉日,以何間推擇乎?敢稟。傳曰,念後擇入。
朴宗珩,以刑曹言啓曰,司謁趙富孫手本,毆打掖隷之院隷三漢懲治事,傳曰,前後申飭何如,而又有如此之弊,萬萬無嚴,所犯院隷,本院査實,令秋曹嚴刑定配事,命下矣。院隷李基元·秋郁臣·金啓喆,各嚴刑一次後,基元慶尙道機張縣,郁臣平安道朔州府,啓喆咸鏡道富寧府,竝定配所,卽爲押送之意,敢啓。傳曰,知道。
又以刑曹言啓曰,依下敎,承政院都使令朴文周,所任使令崔致胤,加出頭目使令鄭啓成等,各別嚴杖,今番作挐之元犯諸漢,一一査實,則所告內,加出使令金鼎郁·安仁宅·李光述,倡率諸隷,同惡作挐云矣。三漢竝嚴刑一次後,鼎郁全羅道珍島郡金甲島,仁宅康津縣古今島,光述慶尙道巨濟府,竝限己身絶島定配所,卽爲押送,都使令及所任頭目使令,旣施嚴杖放送,其餘隨參作挐六名,各嚴刑一次,懲礪放送之意,敢啓。傳曰,知道。
吏曹參議權丕應疏曰,伏以臣,於日前,因掌憲之疏,猥陳自引之章,未蒙體諒之恩,鎭日違召,悚蹙悶隘,際伏見長銓疏本,則以閔令儒臺通之論,謂之出於伊日僚席,臣不勝驚訝之至。伊日者,可知爲大政之日,而其所謂僚席者,臣未知指誰而言也。臣雖老昏,猶足以備記伊日光景,僚席信如指臣,誠亦意慮之所不到也。臣於伊日臺通,自有擧似之人,而至於閔令儒三字,初未嘗出自臣口,亦未嘗有所可否。蓋未諳其爲人如何故耳,設使眞箇自臣口先發,不過是不知本事而誤擧而已,人言之來,亦不過拜受而已。臣於此,實不欲多辯,以傷朝廷之體貌也。第臣平日,不能見孚於同朝,至於僚寀之間,有此情外之事,此臣所以滿心慙恧,不敢爲復廁周行之計,略暴情實,仰瀆崇嚴。伏乞聖明,俯賜鑑諒,亟遞臣所帶之職,仍治臣屢瀆之罪,以肅朝綱,不勝大願,臣無任云云。省疏具悉。無論誰先,不大段之事,何必相煩乎?爾其勿辭察職。
持平權拚疏曰,伏以臣,猥以草野之賤,濫叨臺閣之列,乃又推恩老父,進階通政,臣攢手祝天,稽首至地,感極而涕零,榮溢而懼深,不知所以爲報也。苟有絲粟之才可以裨補,敢不磨礪朽鈍,以備驅策,惟是鹵莽之質,決知其無用,瘝曠之罪,不可以自速。故一暴微懇,冀蒙恩遞,而及奉批旨,諭以勿辭,臣何敢更言其私,以干瀆擾之誅,而第臣父年今八十有一,崦嵫已迫,癃痼轉深,雖在少康之日,常如大病之人,人子情私,恒切憂悶,而又當離違之際,益懷朝夕之慮,卽接家信,則臣父自今月初旬,宿病添劇,食飮全却,氣息如縷,奄奄之中,促臣歸護。臣纔聞此報,神精震越,按住不得,玆敢忙陳短章,徑尋鄕路。伏乞聖慈,特垂鑑諒,亟遞臣所帶之職,以安微分,仍治臣擅離之罪,以肅朝綱焉,臣無任云云。省疏具悉。爾其勿辭往護。
戊寅正月十七日辰時,上詣永禧殿,春展謁擧動入侍時,行都承旨李存秀,行左承旨申絅,右承旨朴蓍壽,左副承旨徐長輔,右副承旨朴宗珩,同副承旨金,記事官李寅泰,假注書朴宗學,記事官李嘉愚·權敦仁,檢校直閣李光文·鄭元容,檢校待敎李龍秀以次侍立。時至,通禮跪啓請外辦,上具翼善冠·衮龍袍,乘輿出宣化門。藥房提調鄭尙愚,副提調李存秀進前奏曰,早朝勞動,聖體,若何?上曰,一樣矣。仍出協陽門,降輿乘輦,由肅章門·進善門,出敦化門,至永禧殿紅箭門外,降輦乘輿,由殿大門,入齋殿。少頃,啓外辦,上具冕服,詣板位,行四拜禮,仍陞殿奉審,還詣齋殿,展拜後,問安勿爲之事。出榻敎上改具翼善冠·衮龍袍,乘輿出殿大門,至紅箭門,降輿乘輦,仍至敦化門外駐輦,上命有司堂上,率貢市人入侍。出駕敎有司堂上金履載,率市人入來。上曰,承旨同爲出去,詢瘼,可也。絅與履載,承命下階,詢瘼後還入進前奏曰,市人等持所懷入來矣。上曰,所懷捧入,市人等,竝出送,可也。履載等退出,仍由敦化門·進善門·肅章門,至協陽門外,降輦乘輿,由協陽門,入宣化門還內。出標信解嚴,諸臣以次退出。
上在昌德宮。停常參·經筵。
朴宗珩啓曰,大司憲宋穉圭,掌冷朴英載,持平權拚在外,執義柳遠鳴未肅拜,掌令金喆遠,持平李若烈呈辭,監察茶時之意,敢啓。傳曰,知道。
李存秀啓曰,藥房副提調,持湯劑來待矣。傳曰,封入。
朴蓍壽啓曰,吏曹判書李好敏,參判趙萬元牌不進推考傳旨,今方捧入,而開政命下,已至多日,連事違召,終不承膺,事體所在,誠甚未安,參議權丕應疏批已下,竝更牌招,何如?傳曰,允。
又啓曰,吏曹判書李好敏,參判趙萬元,參議權丕應牌不進推考傳旨及罷職傳旨,今方捧入,而開政命下,已至多日,連事違召,終不承膺,事甚未安,判書陳疏,參判更爲牌招,何如?傳曰,允。參議只推,一體牌招。
以應敎趙民和,副應敎洪敬謨,校理趙經鎭,副校理宋翼淵·南周獻,修撰李鍾運·趙琮鎭,副修撰沈能稷·李基栽牌不進罷職傳旨,傳于朴蓍壽曰,只推。
朴蓍壽啓曰,玉堂上下番俱空,已至許久,事甚未安,應敎趙民和,副應敎洪敬謨,校理趙經鎭,副校理宋翼淵·南周獻,修撰李鍾運·趙琮鎭,副修撰沈能稷·李基栽,旣有只推之命,竝更牌招,推移入直,何如?傳曰,允。
諭判府事金載瓚,卿之棲屑荒郊,今幾月矣。歲籥載新,儀範尙阻,思卿之心,際玆益切,向來處分,爲卿一伸,禮待之義,寓於其中,而伊時人言,不過理外之橫逆,觀於端揆之奏,儒臣之疏,可知其公論所在,於卿何有哉?噫,予所以倚毗卿眷注卿,果何如,而以卿體國之元老,一味遜荒,閱月經年,晉接久曠,想卿亦當有耿結之戀矣。望卿卽還京第,出膺樞銜,時簉起居之班,以副予虛佇之意,左副承旨徐長輔製進。
傳于朴蓍壽曰,以此敦諭,遣史官傳諭于金判府事。
朴蓍壽,以奎章閣言啓曰,奉謨堂展拜吉日,念後擇入事,命下矣。令日官池景泌推擇,則今正月二十一日卯時,二十六日卯時俱吉云。以何日擧行乎?敢稟。傳曰,以二十一日爲之。
又以禮曹言啓曰,今此祔宮時,各差備官,當爲具朝服行禮,而謹稽各年祔廟時謄錄,則以許多差備官之盡着朝服,其勢誠難,捧敎命冊寶官攝通禮外,其餘各差備官,皆以黑團領進參矣。今亦依前例擧行事,知委,何如?傳曰,允。
又以祔宮都監都提調意啓曰,向於景慕宮奉審時,椅子及食水器,以新造事別單,啓下矣。魂宮所奉椅子及櫝臺板制樣,與景慕宮所奉,少無參差,竝當移用,而至於食水器,本宮所在,亦可推移擧行,今不必加造,置之,何如?傳曰,允。
又以祔宮都監都提調意啓曰,謹考丁卯儀軌,則祔廟習儀時,假主假寶等節,依前例權寢事,筵稟定奪矣。今番亦依此爲之乎?敢稟。傳曰,依丁卯年例爲之。
又以祔宮都監都提調意啓曰,祔宮時班次圖,當修入,而丁卯年則平轎子及副輦,依己卯年例,皆不用事,筵稟定奪矣。今番亦依此爲之乎?敢稟。傳曰,依丁卯年例爲之。
徐長輔,以兵曹言啓曰,今此祔宮時,侍衛當爲磨鍊,而謹稽謄錄,則丁卯年分兵曹·分都摠府堂上郞廳各一員,五衛將二員,武臣兼宣傳官六員侍衛矣。今番則何以磨鍊乎?敢稟。傳曰,依丁卯年例爲之。
又以兵曹言啓曰,今此祔宮時,侍衛軍兵,當爲磨鍊,而謹稽謄錄,則丁卯年,依己卯年例,挾神輦軍四十名,兼司僕羽林衛各十人磨鍊,前後射隊,以大駕前後廂軍兵,仍爲侍衛矣。今番則何以磨鍊乎?敢稟。傳曰,依丁卯年例爲之。
又以兵曹言啓曰,今此祔宮三度習儀時,侍衛軍兵,當爲磨鍊,而謹稽各年謄錄,則侍衛各差備及挾神輦軍,一依正日例侍衛,而禁軍則勿爲磨鍊,前後射隊軍,壬戌年一百名,丁卯年二百名擧行矣。今番則依何年例爲之乎?敢稟。傳曰,依壬戌年例爲之。
又以訓鍊都監言啓曰,本局哨官田心顯·金載遂·李義謙,收斂軍中,有駭聽聞,竝汰去懲勵之意,敢啓。傳曰,知道。
吏曹判書李好敏疏曰,伏以臣,再犯瀆擾,情旣悉暴,竊庶幾慈覆之天,必不待臣言之畢,而區區釋負之願,今可以得遂矣。恩批之下,又未蒙體諒,臣誠惝怳悚蹙,莫知攸措。又於僚堂之疏,實有所驚惑者,以閔令儒通望事,謂之初未嘗出自其口,又曰亦未嘗有所可否,然則日前臣疏中通望之論,出於僚席云者,自歸爽實,而通擬之際,不循僚堂之可否者,亦係銓家所無之例,臣雖奊詬,寧有是也?三銓之擧令儒,非止一再,而至於政席公擧,尤是衆目之所覩,故臣果以告君以實之義,略陳於前疏,聖明在上,臣焉敢誣也?夫可否者,言出於人而論其是非之謂也。銓選之規,首堂之所擧,僚堂可否之,僚堂之所擧,首堂可否之,今此令儒之名,旣在三銓擧似之中,則三銓,又何可自爲可否也哉?未嘗有可否云者,其說誠是矣,而初未嘗出口云者,臣未敢知也。無或以事屬過境,三銓有所遺忘而然耶?不知本事,拜受人言,臣與三銓同,而只緣臣隨處昏憤,不能事事,厚被譏斥於簡書之中,又致葛藤於僚寀之間,情地之恧蹙,益無可言,而事面之虧損,當復如何?臣罪至此,尤無以自恕,玆敢不避猥屑,冒死申籲。伏乞聖慈,俯垂諒察,亟削臣職名。仍勘臣當律,以安私分,以重朝體焉,臣無任云云。答曰,省疏具悉。昨日三銓之批,已諭予意,卿又何如是乎?卿其勿辭行公。
正言閔令儒疏曰,伏以臣,爲人無似,慘被人言,猥陳短章,略暴情實,天鑑孔昭,恩批鄭重,臣百回莊誦,感淚被面,有若寒谷之遇陽春,覆盆之見天日,九頓百拜,攢手祝天。只恨此生此世,報答無階,卽伏見憲臣金喆遠避嫌啓本,則滿紙構捏,一倍層加,覓疵於字句之間,求罪於意慮之外,深文巧詆,無所不至,末乃謂以喪制未畢之身,出沒京鄕,指揮於千里之外者,彼雖急於陷人,而不覺其言之自歸於傷倫害理也。臣之前後顚末,已悉於前疏,伏想聖明,亦已洞燭,而臣之尤所痛迫者,三年之喪,天下之通制也。臣雖萬萬無行,亦具常性,忍於號隕崩迫之中,出沒往返於千里之外,與紛紛擾擾之輩,上下言議,自陷於蔑倫之科而不之恤耶?人孰無父母,推己及人,其情可知,何忍以己所不爲之事,驅人於名敎之外,以傷淸朝忠厚之風也?本事虛實,姑且置之,顧臣不孝之罪,將無以自立於天地之間,言之至此,伏地血泣而已。且彼旣以臣爲遐土卑微,則卑微之人,有何權力,能鼓倡一道之人,使之入於詿誤之中,而沕然同歸,莫之岐異,惟臣言之是從乎?卽此一款,眞可謂說不着推不去矣。至於發論,非別人而乃渠之本生同氣云者,此何言也?始以臣爲主張凶論,末乃知其把捉不得,辭窮意遁,則又變其說,而歸之於臣之本生同氣,臣之本生兄弟,凡有六人,若知其眞有是事,則何不的指其名,而但以同氣二字,混圇說去耶?若事在同氣,則臣雖不參,其敢曰不知,而臣之兄弟,斷亦無是事矣。臣有何積怨於渠,而渠必欲陷害臣家,構臣不足,又構臣之兄弟,以此爲心,何所不至?臣以遐土孤寒之迹,無攀援貴近之勢,而所仰恃者,惟慈覆之天而已,疾痛之號痛,可已乎?玆敢不避猥屑,申瀆崇嚴。伏乞天地父母,俯垂矜憐,亟刋臣名於仕籍,以謝人言,仍治臣煩瀆之罪,以嚴法紀焉,臣無任云云。省疏具悉。爾其勿辭察職。
上在昌德宮。停常參·經筵。
朴宗珩啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,山林外竝許遞。
徐長輔啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,藥房提調,持湯劑來待矣。傳曰,封入。
以應敎趙民和,副應敎洪敬謨,校理趙經鎭,副校理宋翼淵·南周獻,修撰李鍾運·趙琮鎭,副修撰沈能稷·李基栽牌不進罷職傳旨,傳于金曰,只推。
金啓曰,玉堂上下番俱空,已至閱月,事甚未安,應敎趙民和,副應敎洪敬謨,校理趙經鎭,副校理宋翼淵·南周獻,修撰李鍾運·趙琮鎭,副修撰沈能稷·李基栽,旣有只推之命,竝更牌招,推移入直,何如?傳曰,允。
以慶尙監司金魯敬狀啓,晉州牧民家失火事,傳于金曰,聞甚矜惻,元恤典外,別加顧助事,分付。
徐長輔啓曰,大司憲宋穉圭在外,執義·掌令二員,持平二員未差,監察茶時之意,敢啓。傳曰,知道。
徐長輔,以備邊司言啓曰,卽見全羅監司李魯益所報,則以爲,本營將士支放,專靠於營賑穀耗,而己甲以後,各庫各邑折米合一萬四千四百八十六石,入於停退,遂成鬼錄,丙子各庫折米合九千七十四石,又入未捧,故元穀旣減,支放大縮,不可不及今變通,乙亥賑餘穀一萬九千八百三石,亟許準劃爲請矣。本營穀簿之漸致耗竭,已悉於新舊伯報辭,而停退之穀,多成鬼錄,支放之需,勢無自辦,以致元穀之年年割本,念其事勢,誠非細悶,賑餘穀之移作營賑,經法之外,有難遽議,至於耗穀,則曾有故伍給代南城許劃之例,賑餘穀耗條中,一千八百十四石,特爲劃給,使之充補於兩年支放見縮割本之數,上項停退未捧等穀,觀其來頭豐歉,漸次收捧,以補支用之意,分付,何如?傳曰,允。
又以兵曹言啓曰,內吹螺亦及龍虎營兼內吹,今春等習角賞格木,謹依判下別單,施賞之意,敢啓。傳曰,知道。
上在昌德宮。停常參·經筵。
卯時,日有兩珥,自辰時至午時,日暈。
藥房提調鄭尙愚,副提調李存秀啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。
王大妃殿·中宮殿·嘉順宮·世子宮,口傳問安。答曰,知道。
徐長輔,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
朴宗珩啓曰,大司憲宋穉圭在外,執義·掌令二員,持平二員未差,監察茶時之意,敢啓。傳曰,知道。
徐長輔啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
李存秀啓曰,藥房提調·副提調,持湯劑來待矣。傳曰,封入。
傳于徐長輔曰,大臣·備局堂上引見。
金啓曰,吏曹參判趙萬元,參議權丕應再牌不進推考傳旨及罷職傳旨,今方捧入,而開政命下,已至多日,連事違召,無意承膺,事體所在,誠極未安,參判所當更請牌招,而係是一日三牌,何以爲之?敢稟。傳曰,更爲牌招。
又啓曰,吏曹判書李好敏,疏批已下,卽爲牌招,何如?傳曰,允。
以應敎趙民和,副應敎洪敬謨,校理趙經鎭,副校理宋翼淵·南周獻,修撰李鍾運·趙琮鎭,副修撰沈能稷·李基栽牌不進罷職傳旨,傳于金曰,只推。
金啓曰,玉堂上下番俱空,已至閱月,事甚未安,應敎趙民和,副應敎洪敬謨,校理趙經鎭,副校理宋翼淵·南周獻,修撰李鍾運·趙琮鎭,副修撰沈能稷·李基栽,旣有只推之命,竝更牌招,推移入直,何如?傳曰,允。
傳于徐長輔曰,明日出宮門路,以協陽門爲之。
以吏曹參議權丕應再牌不進罷職傳旨,傳于金曰,只推。
金,以禮曹言啓曰,今此祔宮時告廟事,筵達蒙允矣。宗廟告由祭,來二月初一日朔祭兼行,永寧殿告由祭,同日一體設行,祝文添入撰出等事,令藝文館擧行之意,竝爲分付,何如?傳曰,允。
又以禮曹言啓曰,大報壇祭享,每於三月上旬內,擇日擧行事,定式矣。吉日,令日官全宗周推擇,則來三月初六日爲吉云。以此日定行,而初雖以親祭磨鍊,亦多有攝行之例,今番則何以爲之乎?敢稟。傳曰,以攝行磨鍊。
徐長輔,以兵曹言啓曰,來二月初三日,大駕詣景慕宮齋宿,初四日春享大祭兼祔宮祭親行時,隨駕軍兵,當爲磨鍊,而謹稽謄錄,則丁卯年,禁軍全數侍衛,訓鍊都監馬步軍,爲先後廂,禁御兩營留陣,而皆以入直外全數磨鍊矣。今番則何營軍兵隨駕,何營軍兵留陣,禁軍及馬步軍,以幾番幾哨磨鍊,而餘軍留營,何以爲之乎?敢稟。傳曰,依丁卯年例爲之。
又以兵曹言啓曰,今此祔宮時,因禮曹草記,大駕明政門外祗迎後,仍爲陪從事,依此磨鍊事,命下矣。謹稽謄錄,則丁卯年動駕時,出宮弘化門,還宮敦化門爲之矣。今亦依此磨鍊,何如?傳曰,允。
又以兵曹言啓曰,知中樞府事李光載,同知中樞府事金亨宇,俱以身病猝重,時月之內,萬無供職之望,呈狀乞遞,西樞雖是閑局,不可久曠,竝改差,何如?傳曰,允。
兼春秋安亨鎭狀啓,臣於本月十八日午時量,敬奉聖諭,馳往傳諭于高陽郡下道面德隱里判中樞府事金載瓚所住處是白乎,則以爲,臣卽聖世之一僇人耳。位大官而罪著負國,抗君命而跡歸孤恩,律以懸魏之法,萬殞猶輕,而鈇鉞不加,薄譴旋收,聖朝刑政之失,自臣身伊始,而況司直之論,臚列旣嚴,聲討至重,孤負之案,無辭可解,流放之請,在法猶寬,雖荷天地之仁,曲賜全保,而臣則已不敢復廁生人之列矣。進身京闉,更無其望,沒齒田廬,固所爲期,不自意王人忽臨,恩敎渙降,悶病喘之久處荒郊,勉危蹤之卽還京第,慰拊眷顧,德意藹然。臣於是,感極涕零,益不省所以爲措也。以臣釁累之蹤,獲全性命,已非臣所自期者,而今又憑恃恩諭,晏然若無故之人,復進於一步近京之地,則是眞忘廉無憚,罪上添罪也。臣雖極愚騃,實無以承奉德音,況今賤疾濱死,房闥起居,亦無其路,擔舁還京,尤非其論,只不勝惶隕抑塞之至云矣。臣則仍爲復路,緣由馳啓云云。傳曰,昨見附奏之意,卿之深引,萬萬過矣。理外之言,何可如是介意乎?卿之許久棲屑於荒江,實由予否德,卿見昨諭之後,不肯還朝,則是卿若有憾於寡人也,予心其安乎?不在在夕誥,卿其卽爲隨史官還入事,更爲傳諭,仍與偕來。
安允璟奉命在外,代以田齊賢爲事變假注書。
徐長輔,以訓鍊都監言啓曰,哨官之領軍闕內入直者,戰笠軍服,晝夜不敢脫,法意甚嚴,而哨官李容鉉,敢以平笠,出見大將,事未前有,萬萬駭然,汰去懲勵之意,敢啓。傳曰,知道。
又以訓鍊都監言啓曰,本局兼內吹今春等,習角賞格,依啓下單子,木綿二十四疋施賞之意,敢啓。傳曰,知道。
又以禁衛營言啓曰,謹依本營兼內吹今春等,習角賞單啓下,金重玉等十一名處,木綿各二疋施賞之意,敢啓。傳曰,知道。
又以御營廳言啓曰,本廳兼內吹今春等,習角賞格,謹依啓下單子,李禧哲等十一名處,各木二疋施賞之意,敢啓。傳曰,知道。
戊寅正月二十日辰時,上御熙政堂。大臣·備局堂上引見入侍時,左副承旨徐長輔,假注書朴宗學,事變假注書安允璟,記事官李嘉愚·權敦仁,右議政南公轍,行兵曹判書李肇源,行禮曹判書金羲淳,廣州留守金蓍根,戶曹判書李相璜,知訓鍊李得濟,訓鍊都正李溏,韓陵君李海愚,宣惠堂上李存秀,行護軍金基厚·趙鍾永,刑曹參判金履載以次進伏訖。公轍曰,三陽回泰,歲籥載新,近來聖體,若何?上曰,一樣矣。公轍曰,寢睡·水刺之節,何如?上曰,一樣矣。公轍曰,王大妃殿氣候,何如?上曰,一樣矣。公轍曰,嘉順宮氣候,何如?上曰,一樣矣。公轍曰,小臣近日,久未出入胄筵,世子宮氣候,何如?上曰,一樣矣。公轍曰,臣於相職,其不可一日冒居者,而今至經歲之久矣。人望才具之千不似萬不近,非但自知甚明,聖鑑業已洞燭,臣不必更事覶縷,而最是膏肓之疾,歲加月增,精神昏瞀,尋常文簿,擧皆前忘後失,行步蹇澁,殿陛周旋,觀瞻莫不譏笑,外此種種諸症,已屬難醫,譬如朽中之木,其仆可立而待,以此病廢之蹤,値此至艱之會,獨任中書,仰贊治化,僬僥之千勻,決知其不可强也。只自恃區區寸誠,出而擔當者,卽一職一事之謂也。論道經邦,弘濟時艱之責,豈可以誠心之可取,而餘皆不論而任之耶?一身顚仆,雖不敢自恤,其於僨誤何哉?玆更披瀝衷懇,仰瀆前席,伏願殿下,念重任之不可瘝曠,亟退孱疾不肖之臣,改卜賢德,公私不勝幸甚。上曰,次對爲之。公轍曰,虛司果積滯,久未出甄復,則每以疏滯之意,大政時往往闊挾,已多前例,此則臣亦不以爲不可,而昨臘都政,元仕出六未及區處之前,徑出復職,不審之失,不可無警,當該吏曹堂上,推考,何如?上曰,依爲之。出擧條公轍曰,陞庠課試,雖是學校中末事,今則已成國試,朝家亦勤申飭,而近年以來,多有無故停廢之時,此亦百職不修,人各占便之致,雖以昨年事言之,主司聞因無賴輩匿名之辱,仍不設場,有若處義遞職者然。匿名書之見卽燒火,自是法式,而此泮長之如是處事,極爲未安,前前大司成李勉求,從重推考,此後則無故不設與强引不當之義,限內不爲磨勘者,從重勘罪,以此擧條,揭板於成均館,以爲永久遵行之地,何如?上曰,依爲之。出擧條公轍曰,向以負逋邸人等,出付秋曹,依律處斷之意,已爲筵奏,蒙允矣。罪人若仍囚捕廳,收殺零錢則已,今旣以一律勘定,使法曹擧行,則固不容更爲延拖,而聞以他事之究覈,未捧結案,以致莫重罪人之當年內不得詳覈,揆以獄體,未免疎虞,當該刑曹堂上,從重推考,何如?上曰,依爲之。出擧條公轍曰,近日位著苟簡,正亞卿多有可合晉用之人,行都承旨李存秀,行護軍金履喬,禮曹參判趙弘鎭,公淸監司權常愼,竝正卿陞擢,行副護軍宋冕載,吏曹參議權丕應,行副護軍金魯應·洪秀晩,竝亞卿陞擢,何如?上曰,依爲之。出擧條公轍曰,前備堂沈象奎·金在昌·朴崙壽·金履陽·李肇源·李好敏·鄭尙愚·李羲甲·李相璜·李存秀·洪奭周,竝還差。刑曹判書鄭晩錫,行護軍洪羲臣·吳淵常·李龍秀,踐歷才猷,俱合參聞廟謨,備局堂上差下。李肇源關西句管,李羲甲北關句管,鄭晩錫湖西句管,李相璜·金履載貢市堂上差下,竝使之察任,何如?上曰,依爲之。出擧條公轍曰,參下官登科十年,許令出六,卽法典所載,今亦有限滿十年人云。依例陞六之意,分付銓曹,何如?上曰,依爲之。出擧條公轍曰,副司果韓用錡,以侍從臣,法當推恩,而所後家,無可施云。移施於本生家,已有近例,故敢此仰達矣。上曰,依爲之。出擧條公轍曰,渡海譯官所持去書契謄本,先爲入送矣。館守倭以爲,書契中字句高低間數三處,與彼人錄置文蹟有異云,而來請釐改,此不過字行間釐正之事,從其請,令承文院更爲正書,渡海官入去時,以爲賚送之地似好,故敢此仰達矣。上曰,依爲之。出擧條上曰,大臣就座,諸宰奏事。肇源曰,木覓·鞍峴兩烽臺烽軍,元無料布,願入者絶罕,以近畿良民,募定充額,而外邑,每有疊定他役之弊,故筵稟申飭,前後非一,而挽近以來,輒多混侵之端,擧有疊役之歎,事甚駭然。此後則一依事目,兩烽臺烽軍,毋得更以他役侵責之意,嚴飭,何如?上曰,依爲之。出擧條肇源曰,前平壤中軍權思漢,以嶺外遠人,因親病受由還鄕,伊時道伯,以由限已過,循例罷黜,遂至降資,而思漢則仍爲遭故矣。莅任旣爲十七朔之久,且與他罪有異,合有區別之道,故敢此仰達矣。上曰,復資,可也。出擧條羲淳曰,謹稽補編,小內喪祔宮,未有告宗廟之文,而今於祔宮,事體自別,告宗廟一節,有不可闕然。禮固至重,事無可援,蒙昧之見,未敢妄議,下詢大臣處之,何如?上曰,大臣之意,何如?公轍曰,謹考補編所載,則雖無布告之節,而今番則論以情禮,告廟一款,恐不可闕然矣。上曰,依爲之。出擧條羲淳曰,祔宮前神輦,權奉幄次內,神門以內則儀伏排衛之節,不無掣礙,排奉於內神門外,而省牲處所則從便移設,何如?上曰,依爲之。出擧條羲淳曰,宮享祭品,有可以稟定者,祭品羊牲,親享則用二羊,攝行則用一羊,自是例也,而祔宮後大羹和羹,各添一器,用二羊時則自當優如,用一羊時則勢當分排爲用,太廟各室用一羊,其例亦然。今亦使之分排以用,何如?上曰,依爲之。出擧條相璜曰,景慕宮櫝袱,則是藍色綿紬,而魂宮櫝袱,則以紫的紋緞用之矣。祔宮後則兩位櫝袱,當以一色磨鍊,新奉櫝袱,亦以藍色紬新備以用乎?上曰,唯。相璜曰,新奉櫝袱,旣已新備,則與舊奉櫝袱,有新舊之異,兩位櫝袱,竝皆新備以用乎?上曰,唯。相璜曰,閟宮修理時,更爲奉審,則神龕前所排踏掌,亦當改造矣。單位時奉主出納,是大祝一人周旋擧行,綽有餘地,而祔奉以後,則享時擧行,當爲大祝宮闈令二人,見排之踏掌,形製稍短,回旋似難,此亦視前製增其尺數,新備改排,何如?上曰,唯。相璜曰,昨冬湖西道臣,疏陳漕稅邑賃船直納之弊,請舟橋船執籌再運,依前爲之,而廟堂覆啓,又請使戶惠堂及舟橋堂上,商確,稟處矣。舟橋設施以前,除却漕倉屬,各邑擧皆賃船直納,已往已行之事,到今宜若無不可行之理。然罷賃船而爲執籌者,今此三十年所矣。以三十年以前之事情,責之於三十年以後,則耳目已換,無怪乎外邑之以爲難,且舟橋創制以後,船民之執籌下往者,外而受出於該邑,內而費用於京倉,本皆有裁定之分數,渠輩之責於外邑,外邑之應於渠輩,雖不能無隨時出入之或殊,而要之無太濫太約。今若罷再運之法,則外邑之賃船於京江者,當另換一番面目,而上納一事,無論屬之船人與屬之監色,俱有礙窒之端。又欲以地土船賃納,則外邑船民事情,迥異於三十年以前,蓋已往則公私養山,不至如今日之童濯,材固有可責之處,今則沿民,雖欲生意於鳩材造船,恐無異於無麪不托。雖使有材可以造船,以邑民而應邑役,方邑稅之使渠運納也。初頭則雖未知如何,一年二年,奸竇百出,所謂船民輩各項雜費名色之受出於該邑者,必不能歸屬於船民,而擧將爲奸猾鄕胥染指之歸耳。然則不但竟貽狼狽於漕事,將使沿海一帶,無船業之民,亦豈非當念處乎?臣意則姑依道啓,仍前再運,似或得宜,而臣之此言,亦非有眞知實見,保能如是則爲便,不如是則爲不便也。反覆思之,賃船執籌二事,均知爲畢竟不能無弊。然就此兩不能無弊中,强欲彼此而取舍之,則執籌之弊,似或有間於賃船故云耳。愚見如此,敢此仰達,而惠堂及舟橋堂上,今旣登筵,竝賜詢問,仍令廟堂,指一稟處,以爲及時分付於各該道之地,何如?上曰,惠堂之意,何如?宣惠堂上李存秀曰,貢賦卽事上之禮,執壤之儀也。守土之臣,運納於京師,本無自朝家送船往取之法,運納之費,亦優厚磨鍊,俾無弊歸於船民與邑民,行之屢百年矣。舟橋司執籌分送之例,卽爲幸行時,擧行之船民輩沾漑,有此一時權宜之事,本非爲漕轉而設也,以其再運也,故外邑憑藉於船隻之晩到,以莫重正供,遂爲料利之資,趁不裝發,多至氷泊。且近來紀綱漸弛,上納之際,所謂雜費,年增歲加,京外之弊,俱爲船民狼狽之端,京江船業之民漸少,如是以往,將至於無船而後乃已。於是乎有昨年革罷再運之擧,數十年行之之餘,猝然復賃船之規,齟齬生疎,不能趁期賃船,且地土船,多是體小,難以容載駕海,故至有道臣陳疏之擧,目下事勢,誠亦無怪,而賃船上納之規,曷嘗使之只賃土地船也,執籌以前,賃船者卽賃京江船也。今亦依前賃載,至於上納時雜費,則本廳有乙酉丙戌年間,定式之節目,此外濫觴者,嚴立科條,一切嚴禁,使船人輩趨利樂赴,如執籌再運之法,則船隻本非自公家造給者,沙格亦非如漕卒給復者,勒令定送,實非順物性之道,凡事不順則不成,實無永久遵行之道,假使勒令定送,各邑之諉以再運船之晩到,料販愆期之弊,必不如前,甚者至冬不納,徒有再運之名,而仍無再運之實者,亦必多矣。以臣愚見,再運之旣罷者,不可以復行矣。上曰,舟橋堂上之意,何如?舟橋堂上李肇源曰,戶惠堂所陳,各有意見,臣無容他議,而第念再運之法,船人或多有不願者,蓋緣法久不能無弊故也。賃船上納,亦難猝辦於三十年不行之餘,宜有變通之道,而利害便否,有不可逆覩,另飭京外,嚴禁爲弊之端,而姑爲依前擧行,恐合事宜,下詢大臣處之,何如?上曰,大臣之意,何如?公轍曰,年前再運議罷時,臣亦以更觀便否而變通之意,言於廟堂矣。惠堂所奏,自是本法,言非不好,而觀於道臣之疏,採諸守宰之論,則言法不便者,由於行之稍久之餘,耳目已換,多有窒礙,念其事情,無怪如此。且所謂地土船,漸不如前,覓得無路,今若以三十年以前之事,猝然更責於列邑,則漕事失期,必當如前,依舟司堂上及戶判之言,再運姑爲復舊施行,諸般爲弊之端,使京外更立科條,毋襲前謬,如有犯者,一以法從事之意,申加嚴飭好矣。上曰,依爲之。出擧條存秀曰,湖西漕米,旣以再運爲定矣。再運之弊,專在於諉以船隻之不來,拖至秋冬,或至氷泊,事之可駭,莫此爲甚。訓局船之再運稅穀者,過五月不到,則令該邑賃船上納,卽法典所在也。今亦定其月限,若過夏節,船隻不到,則自本邑賃船,期於八月風高前來納,而如或過限,則當該守令,依元事目晩裝律,嚴加勘處之意,定式施行似好,下詢大臣處之,何如?上曰,大臣之意,何如?公轍曰,如是著式,則必有實效矣。上曰,依爲之。出擧條存秀曰,大同未納之守令,前已勘罪,均廳未納,亦極夥然,事當一體論勘,而均廳納,則給代之需也。與正供有間,捧糴方張之時,許多邑守令之同時拿勘,亦爲民邑受弊之端,故不得已姑爲區別,以待限歲前畢納矣。今已歲改,而兩湖諸邑丙子條之未納,米爲數千石,錢爲屢萬兩,各營放料,各司給代,不能趁期放下,非但紀綱解弛之可駭,實爲目下經用之狼狽,今雖欲置而不問,其於本廳事勢之萬不獲已何哉?所當自本廳直請拿勘,而均納條名色多端,納未納之間,不無混錯之患,以未納數爻,知委於各該本道監營,自該營尺文之已考還未考還,更爲考準後,其未考還之該邑守令,卽爲狀聞論勘,而錢條未納邑守令現告,自當限以歲前,米則船運之物也,難責於冬節氷合之後,若有冬節後交遞之邑,以冬前在任未納之守令,捧現告論勘登聞,米與錢之未納者,令本道監營,嚴飭收捧上送,以爲給代支繼之道,而如是之後,若復延拖不納,是責在道臣,此意一體嚴飭,何如?上曰,依爲之。出擧條存秀曰,密陽府使金履完,以昨年漕米裝載之欠縮事,該道臣査啓,令攸司稟處事,啓下矣。第今漕捧方張,都差邑守令,此時就拿,則漕事必多掣礙之端,裝發之限,在於三月,該守令拿處,待發船後擧行似好,故敢此仰達矣。上曰,依爲之。出擧條存秀曰,漕米法意,何等嚴重,而嶺南後漕倉五隻船虧欠之米,至於近千石之多,偸食之船漢,依律處斷,斷不可已,故令本道行査矣。今見道臣査啓,船格糧及上納時雜費條補縮條,已自裝載之前,或以漕倉色之情債而除減,或以沙工輩之負債而移施,裝發之前,每船消融,或過二百石,或近三百石,元穀犯逋,雖稱在於發船之後,都數見縮,已判於裝載之前,究其本則卽漕倉色吏之當載條之不爲準載,當給條之不爲準給,以致沙工輩犯用元穀也。都沙工及都檢沙工等段,逢載穀物,又到處卸下,謂之下記而收斂,謂之舊債而奪取,私相與受,惟意挪移,論其罪犯,亦與漕倉色一般,道啓所論倉色之當爲罪魁,都沙工都檢沙工之亦當先勘者,誠爲得宜,其在警衆懲後之道,漕倉色吏及都沙工都檢沙工等,合施當律,漕米偸取之律,卽梟示之律也。然而渠輩所犯,比之元數中直爲偸食,似有間焉。合有難愼之道,而亦不可只施薄竄而止,下詢廟堂處之,何如?上曰,大臣之意,何如?公轍曰,論其罪犯,死律猶有餘罪,而此與元數中偸弄,煞有間焉。準通編倉庫條虧欠米七十石以上絶島爲奴之文,遠惡島減死爲奴,實合懲勵之政矣。上曰,依爲之。出擧條上曰,都承旨登筵何故乎?存秀曰,爲稟達事入對矣。上曰,臺臣入來乎?長輔曰,大司憲宋穉圭外,皆遞差矣。上命大臣先退,公轍等先退。仍命退,承史以次退出。
上在昌德宮。停常參·經筵。
夜自一更至二十二日開東,灑雨下雨,測雨器水深四分。
上詣奉謨堂展拜還內後,內閣·政院·藥房口傳問安。答曰,知道。
朴宗珩啓曰,大司憲宋穉圭在外,執義·掌令二員,持平二員未差,監察茶時之意,敢啓。傳曰,知道。
徐長輔啓曰,來二十五日朝參日次矣,敢稟。傳曰,停。
申絅啓曰,今日奉謨堂展拜時,承旨當爲備員,而行都承旨李存秀,不爲仕進,所當牌招,拘於廳規,不得請牌,何以爲之,而右承旨朴蓍壽,不爲仕進,卽爲牌招,何如?傳曰,允。勿拘牌招。
又啓曰,藥房提調,持湯劑來待矣。傳曰,封入。
傳于徐長輔曰,侍衛軍兵毛具。
金啓曰,吏曹判書李好敏,參判趙萬元牌不進推考傳旨,今方捧入,而開政命下,已至多日,連事違召,無意承膺,事體所在,誠極未安,參議未差,判書·參判,竝更牌招,何如?傳曰,允。
又啓曰,吏曹判書李好敏,參判趙萬元牌不進推考傳旨,今方捧入,而開政命下,已至多日,一向違召,無意承膺,揆以事體,誠極未安,竝更牌招,何如?傳曰,允。政命多日,一向相持,旣甚可悶,亦宜使一伸,吏曹判書李好敏許遞。
以應敎趙民和,副應敎洪敬謨,校理趙經鎭,副校理宋翼淵·南周獻,修撰李鍾運·趙琮鎭,副修撰沈能稷·李基栽牌不進罷職傳旨,傳于金曰,只推。
金啓曰,玉堂上下番俱空,已至閱月,事甚未安,應敎趙民和,副應敎洪敬謨,校理趙經鎭,副校理宋翼淵·南周獻,修撰李鍾運·趙琮鎭,副修撰沈能稷·李基栽,旣有只推之命,竝更牌招,推移入直,何如?傳曰,允。
注書李寅泰病,代以嚴燾爲假注書。
以右承旨朴蓍壽牌不進罷職傳旨,傳于申絅曰,只推。
兵曹啓目粘連,向前卒兼戶曹判書朴宗慶造墓軍,本曹與宣惠廳,分半題給爲白乎矣,一半水軍價,依例減半上下,何如?判付啓,依允爲旀,祭奠則依禮葬例擧行事,分付畿營爲良如敎。
戊寅正月二十一日辰時,上詣奉謨堂,展拜入侍時,行左承旨申絅,左副承旨徐長輔,右副承旨朴宗珩,同副承旨金,記事官李寅泰,假注書朴宗學,記事官李湜·李嘉愚,原任提學沈象奎,檢校直閣李光文·鄭元容,檢校待敎李龍秀以次侍立。時至,通禮跪啓請外辦,上具遠游冠·絳紗袍,出宣化門。藥房提調鄭尙愚進前奏曰,侵早勞動,聖體,若何?上曰,一樣矣。仍出協陽門,由建陽門·銅龍門·景和門·靑陽門,入宜春門降輿,入幕次後,問安勿爲之事。出榻敎少頃,通禮跪啓請外辦,上出幕次,就板位行四拜禮,禮畢後還入幕次,展拜後問安勿爲之事。出榻敎通禮跪啓請外辦,上乘輿出宜春門,由靑陽門·景和門·銅龍門·建陽門·協陽門,入宣化門還內。出標信解嚴,諸臣以次退出。
上在昌德宮。停常參·經筵。
朴宗珩啓曰,大司憲宋穉圭在外,執義·掌令二員,持平二員未差,監察茶時之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
備忘記,公淸水使李周鳳下直,長弓一張·長箭一部·片箭一部·筒兒一箇,賜給。
申絅啓曰,藥房提調,持湯劑來待矣。傳曰,封入。
朴蓍壽啓曰,吏曹參判趙萬元再牌不進推考傳旨,今方捧入,而開政命下,已至多日,連事違召,終不承膺,事體所在,誠甚未安,所當更請牌招,而係是一日三牌,何以爲之?敢稟。傳曰,更爲牌招。
又啓曰,吏曹參判趙萬元牌不進推考傳旨,今方捧入,而開政命下,已至許久,連事違召,尙不承膺,事體所在,誠極未安,更爲牌招,何如?傳曰,更爲嚴飭牌招。
又啓曰,吏曹參判趙萬元再牌不進推考傳旨,今方捧入,而政命已至多日,飭敎不啻嚴截,連事違召,無意承膺,事體所在,萬萬未安,所當更請牌招,而係是一日三牌,何以爲之?敢稟。傳曰,政命之後,今已多日,事甚未安,更加嚴飭,牌招開政。
以應敎趙民和,副應敎洪敬謨,校理趙經鎭,副校理宋翼淵·南周獻,修撰李鍾運·趙琮鎭,副修撰沈能稷·李基栽牌不進罷職傳旨,傳于朴蓍壽曰,只推。
朴蓍壽啓曰,玉堂上下番俱空,事甚未安,應敎趙民和,副應敎洪敬謨,校理趙經鎭,副校理宋翼淵·南周獻,修撰李鍾運·趙琮鎭,副修撰沈能稷·李基栽,旣有只推之命,竝更牌招,推移入直,何如?傳曰,允。
朴宗珩,以兵曹言啓曰,今月二十五日,一兼禁軍番次矣。該番將未差之代,依承傳口傳擬入之意,敢啓。傳曰,知道。
兵曹口傳政事,以金鎭億爲兼司僕將。
朴宗珩,以兵曹言啓曰,今月二十五日,一兼禁軍番次,而新除授該番將金鎭億在外云,改差,其代口傳擬入之意,敢啓。傳曰,知道。
兵曹口傳政事,以徐致輔爲兼司僕將。
朴宗珩,以兵曹言啓曰,慶熙宮衛將李春復·申錫奎,俱以病難供職,呈狀乞遞,文臣兼宣傳官宋翼淵,除授在外,過限未上來,竝改差,何如?傳曰,允。
事變假注書安允璟書啓,臣於本月二十日午時量,敬奉聖諭,馳往傳諭于高陽郡下道面德隱里判中樞府事金載瓚所住處是白乎,則以爲,臣於日昨附奏,猥陳區區情實,而不敢爲祗承恩命之計,蓋有所不得不然者也。臣滓穢之蹤耳,大質已虧,更無以息黥補劓,寧可退塡邱壑,無望進近輦轂,非不知趨承爲恭,違越是懼,而守株之義,着在方寸,竟犯慢命之科,舊罪新諐,惟重誅是俟,今又批敎遄降,偕來有命,十行辭旨,轉益隆摯,而至於四字不敢聞之敎,尤萬萬震懍無地。今則在臣面前道理,有不暇膠守迷執,固當卽日就道,而第臣自來貞疾,近又挾感添劇,寸地自致,實無其路,謹當略加調將,俟少間進伏於近京之地,仰承德意之萬一,偕來之命,先爲收還,使殘喘全微分安,千萬至祝云矣。臣旣承偕來之命,故姑爲仍留,緣由馳啓云云。答曰,見卿附奏,幸回遐心,而愼節有妨就途,不勝奉慮,偕來姑先收還,卿其便意將攝,俟少間卽爲還入事,更爲傳諭,爾則還來。
大司成李勉昇疏曰,伏以臣,爲人下中,文質無當,歷職內外,涓埃莫效,退省自愧,常如負何,千萬不自意,國子新除,又及於病伏田廬之中,臣誠惝惶恧蹙,罔知措躬之所也。近來官方漸淆,名器漸輕,華貫峻選,未必皆有器使之實。然亦何嘗有如臣庸懦如臣蔑裂,而遽置之師儒之長者哉?夫師儒之職,掌敎胄之任,士趨之醇庬係焉,風化之汚隆判焉。自古膺是選而叨是職者,雖使才學素優,望實俱隆,莫不逡巡却顧,擧有難愼之意者,誠以植林需材之方,琢玉求文之功,實不可以人人擔夯故也。目今科弊日益滋,士習日益婾,趨向不端,膠擾於名利之場,得失爲累,謗誣於課試之後,今日爻象,誠末如之何矣。今雖別擇才彦,委畀職事,其激勵誘掖之效,廻倒起衰之功,固不可以時月責之,況臣無似,尙何擬論於是任哉?然此皆前輩據例蘄免之語也。臣何敢譬引舊套?支蔓其說,殆若稍可承當,而姑且飾讓者然,以重其不誠之罪也。臣早竊科第,已抛功令之業,近叨外職,但趨簿書之末,舊學漸鹵,新識未就,直一空空之物耳。時從庠塾諸生,借閱詩賦近體,茫然不知其高下得失,如瞽者之不辨五色,只此一事,卽臣必辭乃已之義也。然或貪榮畏義,趨走爲恭,據皐比而操文柄,作表準而立章程,則萬萬無是理也。彼館下諸生,奚止於目笑而口嘲也乎?一身顚沛,固不足恤,而其玷名器而羞朝廷,亦非細故也。方欲治疏乞免之際,得見邸報,則有僚堂呈遞之擧,亦私義獲伸之階也。揆諸微分,旣愧淆濫,重以格例,難壞廉防,玆敢疾聲陳籲,封進縣道。伏乞特垂鑑諒,亟賜遞改,以重官方,以安愚分,公私不勝幸甚,臣無任云云。省疏具悉。爾其勿辭,上來察職。
上在昌德宮。停常參·經筵。
徐長輔,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
朴宗珩啓曰,大司憲宋穉圭在外,執義·掌令二員,持平二員未差,監察茶時之意,敢啓。傳曰,知道。
徐長輔啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,藥房提調,持湯劑來待矣。傳曰,封入。
金啓曰,吏曹參判趙萬元三牌不進推考傳旨,今方捧入,而飭敎荐下,一向違召,終不承膺,事體道理,俱極未安,所當更請牌招,而係是一日四牌,何以爲之?敢稟。傳曰,參判許遞,判書·參判前望單子入之。
吏曹堂上前望單子入之,判書沈象奎,參判洪羲臣落點。
金啓曰,新除授吏曹判書沈象奎,參判洪羲臣,竝卽牌招開政,何如?傳曰,允。
又啓曰,兼吏曹判書沈象奎,參判洪羲臣牌不進推考傳旨,今方捧入,而開政有命,如是違牌,事甚未安,竝更牌招,何如?傳曰,允。
又啓曰,兼吏曹判書沈象奎,參判洪羲臣再牌不進推考傳旨,今方捧入,而開政命下之後,連事違召,誠甚未安,所當更請牌招,而係是一日三牌,何以爲之?敢稟。傳曰,更爲嚴飭牌招。
徐長輔啓曰,假注書朴宗學身病猝重,勢難察任,今姑改差,何如?傳曰,允。
朴宗學改差,代以朴容壽爲假注書。
以應敎趙民和,副應敎洪敬謨,校理趙經鎭,副校理宋翼淵·南周獻,修撰李鍾運·趙琮鎭,副修撰沈能稷·李基栽牌不進罷職傳旨,傳于金曰,只推。
金啓曰,玉堂上下番俱空,已至閱月,事甚未安,應敎趙民和,副應敎洪敬謨,校理趙經鎭,副校理宋翼淵·南周獻,修撰李鍾運·趙琮鎭,副修撰沈能稷·李基栽,旣有只推之命,竝更牌招,推移入直,何如?傳曰,允。
金,以禮曹言啓曰,來二月初三日,魂宮禫祭時,王大妃殿哭臨易服儀註及中宮殿哭臨儀註,嘉順宮哭臨易服儀註,直爲書入各殿宮之意,敢啓。傳曰,知道。
又以祔宮都監都提調意啓曰,本都監各房工役,今已完畢,匠手竝皆放送,郞廳則輪回仕進,看檢未盡之事,監造官則輪回直宿之意,敢啓。傳曰,知道。
徐長輔,以摠戎廳言啓曰,本廳哨官皮祥麟身病屢朔沈重,勢難察任,改差,何如?傳曰,允。
上在昌德宮。停常參·經筵。
徐長輔啓曰,大司憲宋穉圭在外,執義·掌令二員,持平二員未差,監察茶時之意,敢啓。傳曰,知道。
申絅啓曰,藥房提調,持湯劑來待矣。傳曰,封入。
以應敎趙民和,副應敎洪敬謨,校理趙經鎭,副校理宋翼淵·南周獻,修撰李鍾運·趙琮鎭,副修撰沈能稷·李基栽牌不進罷職傳旨,傳于朴蓍壽曰,只推。
朴蓍壽啓曰,玉堂上下番俱空,已至許久,事甚未安,應敎趙民和,副應敎洪敬謨,校理趙經鎭,副校理宋翼淵·南周獻,修撰李鍾運·趙琮鎭,副修撰沈能稷·李基栽,旣有只推之命,竝更牌招,推移入直,何如?傳曰,允。
又啓曰,兼吏曹判書沈象奎,參判洪羲臣三牌不進推考傳旨,今方捧入,而政命已久,飭敎且嚴,連違召牌,無意承膺,事體所在,萬萬未安,所當更請牌招,而係是一日四牌,何以爲之?敢稟。傳曰,更爲牌招。
又啓曰,兼吏曹判書沈象奎,參判洪羲臣牌不進推考傳旨,今方捧入,而開政有命,已至多日,祔宮時分司及各差備官,預爲差出,明日習儀,當爲進參,如是違召,不卽擧行,事甚未安,竝更牌招,何如?傳曰,習儀隔日,分司差出時急,仍以前牌催促,卽爲開政。
又啓曰,兼吏曹判書沈象奎,參判洪羲臣牌不進推考傳旨,今方捧入,而前牌催促,飭敎截嚴,分司及差備官差出,一時甚急,而如是違牌,尙不承膺,事體所在,誠極未安,參判陳疏,判書更卽牌招,何如?傳曰,允。仍以前牌催促。
傳于金曰,此吏判前後除此職,輒皆無端違牌,有若不可行公之情勢何也?今此莫重習儀,分司差出時急,而如是逡巡,萬萬未安,招致啓板前,其委折問啓以入。
金啓曰,問啓事,命下矣。問于兼吏曹判書沈象奎處,則以爲,臣於銓地,矢死莫前,斷斷自劃之義,曾亦槪略陳暴於前後瀝刳之懇。今雖置對索詞,豈有更出於此說之外,而畢此一生,決不兩截,自夫衊辱以後,亦嘗五叨佐貳,每控創痛腹轖之情,輒蒙鑑照體諒之恩,殿下所已屢施者,固聖王九經之義,臣之必欲卒全者,亦匹夫咫尺之守也。上下交孚,恩感兩極,乃至辛未癸酉,連蒙長堂之除,或逋慢於跨朔之久,或撕捱於兼旬之頃,召幾百違,瀆至六籲,若其辭免之苦切,未或有似此者也。畢竟一再譴罷,今且七八年所,苟非至不可忍甚不可已之故焉,則臣雖迷頑如豚魚木石,豈敢力抗嚴命?全虧義分,甘冒必誅之辜,爲此直遂之擧,而亦竊自意其積負倖逭之身,得以永免於慘蹈前却之塗,玆者前單復縻,殆臣命卒之秋,今若怵迫震懼,喪守失步,則卽前之跨朔兼旬,百違六籲,分死而必辭者,顧亦何所據,而卽其抗命虧分之罪,雖飾鈇鉞膏碪礩而亦有餘矣。臣顧懦劣,亦不忍爲是也。言至於此,伏地戰剝,不知所達云矣,敢啓。傳曰,觀此對辭,以衊辱後五叨佐貳,輒蒙體諒爲說,此重臣未嘗有狼狽,然銓地之事,今此云云。實莫曉其意,果若有不可强之情勢,則其何不體諒?更爲詳悉問啓以入。
傳于金曰,吏曹參判疏批已下,卽爲牌招。
金啓曰,吏曹參判洪羲臣牌不進推考傳旨,今方捧入,而特敎申飭,不翅嚴截,一向違牌,無意承膺,事體所在,萬萬未安,更卽牌招,何如?傳曰,允。
傳于金曰,祔宮都監都提調前望單子入之。
祔宮都監都提調前望單子入之,判府事金載瓚落點。
金以祔宮都監都提調意啓曰,明日習儀時,各差備官不可不備員,令該曹卽爲啓下,使之擧行,何如?傳曰,允。
又以祔宮都監都提調意啓曰,祔宮時祭器造成後,都監郞廳監造官,前期陪進矣。今此新造祭器與見樣次,奉來祭器及新造踏掌,今月二十五日,陪進之意,敢啓。傳曰,知道。
又以祔宮都監都提調意啓曰,謹考丁卯儀軌,則祔廟時神輦神轝,以因山時所用,仍用矣。今番亦依此例,襄禮時所用外,司僕寺所奉神輦神轝,當爲仍用,而神輦內,無趺交倚座子倚子,新備排設,習儀隔日,依前例陪來都監之意,敢啓。傳曰,知道。
徐長輔,以兵曹言啓曰,新除授坡知僉使申光羽,身病猝重,萬無登途赴任之望,呈狀乞遞,實病旣如此,則不可强令赴任,依例罷黜,何如?傳曰,允。
又以賑恤廳言啓曰,西部養生坊太平館契任掌鄭成偉,今月二十四日本洞路傍,得二歲遺棄女兒,同里居良女金召史,欲爲收養,貧不自食,願受料告于本部,自該部同日牒呈,故依節目給料,使之乳養之意,敢啓。傳曰,知道。
領府事李時秀箚曰,伏以歲籥載新,茀祿鼎至,玉體冞康,聖志益勵,春宮邸下,衣尺漸長,睿學日就,區區下情,不任忭祝之至。伏念臣病與齒添,奄奄癃殘,陳力就列,已矣無望,所自效者,惟在於時節起居之禮,迺者終事之地,猥承敦匠之命,義分是懼,不敢辭巽,强策病軀,一再往赴,漫無猷爲,徒積尸素,忽自十許日來,重得阿睹之疾,始則酸澁,不能開睫而已。末乃全面浮高,兩眶癢痛,少觸隙光,眩暈欲倒,暫冒外風,刺疼倍劇,雜試鍼洗,百方無效,漆室瞑臥,晝宵叫楚,目下貌樣,實無跬步運動之望,初度習儀,期日在明,而備員進參,其勢末由,玆不得不猥控實狀,仰瀆崇聽。伏乞聖明,俯賜諒察,亟解臣都監都提調之任,以重班儀,以安私心焉。取進止。答曰,省箚具悉卿懇。愼節奉慮,所請依施,卿其安心調理。仍傳于金曰,此批答,遣史官傳諭于領府事。
兼吏曹判書沈象奎疏曰,伏以無狀賤臣,頑實難化,愚又不移,其於銓地一路,斷斷退遁,矢死而莫之可前者,誠有之矣。君命之嚴重,敢違抗而自遂,臣分之虧屑,亦冒昧而屢犯,猶貰釁負,尙逭誅殛,儻非我殿下之恩之德,如天地之竝育,如父母之止慈,寧得以有是哉?誠以極創痛之情,畏涉旣蹈之阱,每其至窘隘之步,莫擇可逃之塗,則踉蹌顚倒,惟知避遠之爲急,不復敢暇計於違命虧分之爲大皐巨僇也,其在此地,其亦畢此生一如是而已。是豈臣一分可行而故不行,徒飾無義無理之辭,甘自處於悻戾決裂之歸也耶?直以有甚不可忍,甚不可已之故焉耳。若其不可忍不可已之故云者,顧於庚癸十有四年之間,爲參議者再,爲參判者三,爲判書者亦再,泣籲血陳,前後猥數,章牘具在,今何必提竟其說?仰貽震慼,俯激煩冤,而第奉一番除旨,輒增一重死罪,雖以殿下天地於臣,父母於臣,亦何以終貰已積之負,而使之每逭當被之誅也哉?今又前單新命,此殆臣命卒之秋,命之窮矣。謂之何哉?召牌連降,飭促洊嚴,徒切震剝,不知死所,殿下幸察臣情,愍其不可忍而不可已,卽禠鞶帶,體諒之恩也。儻以命輒違抗·分極虧屑,亟飾鈇鉞,懲創之威也,恩可以無物不遂,仁之至也,威可以有罪必斷,義之嚴也。恩威之施,決此一日,伏地蘄祝,彌切危慄,臣於日者,省掃請暇,亦旣蒙有恩由,而特以適苦采薪,間遲攀柏,今雖尙在沈頓,與其冒伏京轂,迫隘難處,寧卽寄近墳墓,以附古人決誓之義,今輒趣裝,跡涉徑擅,臣罪至此,尤合萬殞,臣不勝瞻天仰聖,竦息竢命之至云云。答曰,省疏具悉。卿之如是逡巡,予實莫曉其故,豈非沓沓乎?卿其勿辭行公。
吏曹參判洪羲臣疏曰,伏以臣,姿性疎闇,才識淺短,遇事多錯,隨處生疣,雖尋常百執事之末,猶懼其不堪,而一自昨秋試事以後,臣之昏謬溺職之罪,尤無所逃。噫,國綱漸弛,士習不古,每當科場,輒增紛遝,臣之常所悶歎,自謂不後於人矣。只緣臣威望素輕,知慮不逮,開場之際,未能飭徐趨之規,捧券之時,未能禁紛挐之弊,至有廟堂之請勘,臣至今追思,惶汗浹背,迺蒙聖度天大,薄勘旋敍,新除遽降,無狀賤臣,何以得此?且驚且感,實不知措躬之所也。夫國試體重,主司任大,而自致僨誤,竟速郵罰,則其何可以屬之旣往,謂之已勘,而晏然自恕也哉?況今亞銓之任,已試蔑效,非但同朝之所共知,抑亦聖明之所俯燭,顧何敢看作宿趼,揚揚冒膺,重犯放倒無恥之譏乎?召牌屢違,益增惶蹙,玆敢略陳短章,仰瀆崇嚴。伏乞聖上,俯垂鑑諒,亟遞臣所帶之職,以靖私義,仍治臣逋慢之罪,以肅朝綱,千萬幸甚,臣無任云云。答曰,省疏具悉。何必爲引於此?卿其勿辭行公。
檢閱李嘉愚疏曰,伏以臣,有區區悲切之私,久擬一暴於紸纊之聽,而嚴畏囁嚅,迄主于今,今則勢愈迫而情愈切,不得不冒死控籲,惟聖明垂憐焉。臣賦命險釁,生髮未燥,慈母見背,孑孑呱呱,無望生全,臣之堂叔父領中樞府事臣時秀,堂叔母貞敬夫人尹,愍其無告,收而鞠之,臣又幼而善病,備經艱楚,恩勤顧復,髫而長冠而醮,皆叔父叔母之賜也。叔父叔母,視臣如子,而臣則事之爲父母,雖尋常稱謂之間,不以叔姪爲名,如是者今三十六年于玆矣。臣之積殃未艾,臣父蚤世,臣叔母又中途捐臣,則謹稽國典及先賢定論,收養子齊衰朞心喪之文,袒括受縗行三年之制,此實一世之所共知也。今臣幸蒙聖恩,釋褐未幾,猥叨簪筆之列,持被禁省,亦已有月,榮耀雖極,離違恒多,臣之叔父,年近八耋,素多疾病,所恃以爲命者,惟十一歲穉孫而已。飮食起居,誰將扶護,藥餌刀圭,誰使適宜,每一念此,方寸屢驚,卽聞叔父久患眼病之餘,又添輪行感證,寒熱交作,寢啖俱廢,歷日經宵,有加無減。臣自聞此報,五內煎灼,自朝家視之,請急雖違於格例,以臣身言之,晏處實關於倫理,寧被冒瀆之誅,敢隱由中之懇?伏惟聖上,以孝爲理,朝臣之爲親陳情,無不曲賜照察,顧臣至切至悲之情私,旣無間於他人之親父母,則庶蒙日月之俯燭,不以猥越爲阻。且臣叔父,平日所被恩禮,迥越常格,闔門長幼,銘鏤感祝,今其窮獨癃病之狀,必有以眷念而憫恤。伏乞聖慈,特許旬日之暇,俾得以歸視叔父之病,則天地父母造化生成之澤,臣敢不隕結以報,臣無任云云。省疏具悉。所請依施。
上在昌德宮。停常參·經筵。
卯時辰時,日有兩珥。
藥房都提調金思穆,提調鄭尙愚,右承旨朴蓍壽啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。
王大妃殿·中宮殿·嘉順宮·世子宮,口傳問安。答曰,知道。
朴宗珩啓曰,大司憲宋穉圭在外,執義·掌令二員,持平二員未差,監察茶時之意,敢啓。傳曰,知道。
徐長輔啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
朴蓍壽啓曰,藥房都提調·提調,持湯劑來待矣。傳曰,封入。
金啓曰,更爲問啓事,命下矣。問于兼吏曹判書沈象奎處,則以爲,臣玆伏奉問啓批旨下者,若曰,果若有不可强之情勢,則其何不體諒,臣雙擎九頓,莊誦感泣,竊以爲獲乎有道,得以無隱,庶幾卒被曲遂之仁也。臣於庚申臘間,慘被誣衊於蔡趾永·趙恒存等輩,而此非此輩之所可作爲,蓋有積惡逞憾,必欲屠戕而乃已者焉,行不由徑而嗾獒趕噬,涉未知津而匿蜮潛射,身游羿彀,目在姦籍,其時事所不可詳也,而又以差祭一事,恒存之言,更爲凶戾,構勒不足,誣悖莫甚,幾傷先王之明,大肆孔壬之憸,滓穢敢翳於上淸,歌泣獨悲於中夜,臣之懦劣,雖不能剺面而爲報,剚腹而取快,若其創痛刻骨,冤苦弸心者,一日有生之頃,可忍忘也,則究其畏塗,卽此銓地,臣之矢死却步,畢生自劃者,豈有他哉?所以上孤恩命,俯虧賤分,惟知退遁,不敢暇恤乎罪負之積大,誅殛之嚴迫也。或曰,此佐貳時事,宜無可爲引於長堂云爾,而此有大不然者,銜聯雖或漸進,坑陷率是一塗,則佐貳以其漫也辭之,長堂以其專也居焉。天下寧有此饕利忘義之鄙夫也哉?伏況我殿下之所已施於前者,不以其事在三銓,而亦嘗再三體諒於亞銓矣。是誠深燭其一直苦懇,三亞實均而然也,則今於長堂,亦豈獨異,而義許禮使之恩,遂物不枉之德,攢手仰禱,期以卒被,斷斷血懇,亶在於此,惟天聽卑,伏地竢命云矣,敢啓。傳曰,今見更對之辭,不意所稱情勢之如此也。其時不逞之輩,以無倫無理之說,構誣廷臣,非獨重臣,而其實則渠輩自陷於誣逼之罪,其時事狀,予已洞燭,路人亦知,今何可以其凶悖之言,爲情勢乎?千不當萬不近,且差祭非行政也,何關於銓曹?若如此爲衊辱,仍不出仕,猶或,可也。其何獨引於政官乎?此豈不近於强引占便乎?慨然慨然,如是洞諭之後,又何有所執之辭乎?卽爲嚴飭肅命。
朴蓍壽啓曰,兼吏曹判書沈象奎,問啓承批之後,不爲肅命,直爲出去,事甚未安,推考,何如?傳曰,俄者問啓之批,洞諭無餘,又有何所執,而不思對揚之義,直爲出去乎?國體分義,萬萬駭然,兼吏曹判書沈象奎,亟施罷職之典。
朴蓍壽啓曰,吏曹參判洪羲臣牌不進推考傳旨,今方捧入,而特敎嚴飭之下,連事違召,無意承膺,事體道理,萬萬未安,更爲牌招,何如?傳曰,允。
傳于朴蓍壽曰,吏曹參判洪羲臣,仍以前牌催促。
傳于朴蓍壽曰,分司官員,令該曹口傳差出,使之先進參後謝恩。
吏曹口傳政事,以金學淳·尹鼎烈爲分承旨,申在植爲分兵曹參議,趙雲從爲分兵曹正郞,柳季麟爲攝司僕正,李鍾運·韓用儀爲攝相禮。
兵曹口傳政事,以柳畊爲分副摠管,金鎭命爲分都摠都事。
以金逸淵爲分假注書。
以應敎趙民和,副應敎洪敬謨,校理趙經鎭,副校理宋翼淵·南周獻,修撰李鍾運·趙琮鎭,副修撰沈能稷·李基栽牌不進罷職傳旨,傳于朴蓍壽曰,只推。
朴蓍壽啓曰,玉堂上下番俱空,今已許久,事甚未安,應敎趙民和,副應敎洪敬謨,校理趙經鎭,副校理宋翼淵·南周獻,修撰李鍾運·趙琮鎭,副修撰沈能稷·李基栽,旣有只推之命,竝更牌招,推移入直,何如?傳曰,允。
朴宗珩,以吏批言啓曰,行承政院都承旨李存秀,今陞資憲矣。依例送西後,兼都承旨下批之意,敢啓。傳曰,知道。
申絅,以兵批言啓曰,都承旨李存秀,自吏曹送西矣。資級係是資憲,知中樞有闕之代,依例下批之意,敢啓。傳曰,知道。
有政。吏批,判書·參議未差,參判洪羲臣進,右副承旨朴宗珩進。啓曰,判書·參議,俱未差,小臣獨政未安,何以爲之?敢稟。傳曰,仍爲之。以安廷善爲大司諫,李泰淳爲執義,洪大浩爲司諫,柳訸·李沆爲掌令,權馥·鄭郁東爲持平,尹命圭爲獻納,趙萬協·金道喜爲正言,宋冕載爲禮曹參判,權丕應爲右尹,金履陽爲判義禁,閔命爀爲分內局提調,黃基文爲監察,朴齊謹爲司䆃主簿,宋應龍爲司錄,洪理燮爲橫城縣監,李羲平爲洪川縣監,成均學錄三單白時亨·安仁·洪聖演,故武兼李顯喆贈兵參例兼,故通德李贈左承旨,已上前同知李仁達兩代,兼春秋單李朝鉉,顯陵令韓通裕年七十,通訓今加通政,侍從臣前文學韓用錡本生父加資事承傳,都承旨李存秀,護軍金履喬,禮曹參判趙弘鎭,公淸監司權常愼今加資憲,前輔德宋冕載,吏曹參議權丕應,副護軍金魯應·洪秀晩,今加嘉善,竝陞擢事承傳,兼都承旨單李存秀,洪原縣監李錫龜,前縣監金啓默,今加通政加資事承傳。再政。以李度謹爲宗廟令。
兵批,行判書李肇源進,參判任希存病,參議韓義運病,參知朴孝成入直,行左承旨申絅進。啓曰,全州營將,今當差出,而擬望之人乏少,未赴任虞候,竝擬,何如?傳曰,允。以趙弘鎭爲知中樞,金履喬爲副摠管,洪秀晩爲同中樞,趙寅喆爲僉中樞,韓翼鎭爲曹司衛將,安光貞爲宣傳官,金重玉·白思祖爲五衛將,金性潤爲景福將,咸潤國·趙文會爲慶熙將,孫綏遠爲都摠經歷,趙厚鎭爲翊贊,崔成範爲訓鍊主簿,柳訸爲文兼,吳慶常爲武兼,白能洙爲宣傳官,趙彝錫爲全州營將,李厚在爲上土僉使,金應晦爲坡知僉使,兪國柱爲大峴別將,知事單李存秀,邊擎仁爲守門將,大護軍李好敏·金履喬·趙弘鎭,護軍趙萬元·朴宗正·徐英輔·洪光一·宋冕載·權丕應·金魯應·洪秀晩·鄭景祚·金重玉·崔秉敎,副護軍金學淳·李魯集·李錫祜·李殷會·李集運·李源祖·李思秀·李宗烈·權傛·金相儼·金允秋·玄應承·李樹仁·尹善養·朴宗益·李義路·許昌·吳鵬南·趙寅喆,副司直柳遠鳴·金用默·李東冕·洪晩燮·金喆遠·朴英載·李若烈·權拚·李中鎭,副司果朴榮顯·李鎭華·李禮延·沈啓錫·李源祚·姜泰重·李菡甲,竝單付,前中軍權思漢,今加折衝復資事承傳,月串僉使鄭殷柱,今加折衝加資事判下,都摠管單金履喬。
以別兼春秋趙琮鎭·鄭基善·金道喜牌不進罷職傳旨,傳于朴蓍壽曰,只推。
朴蓍壽,以禮曹言啓曰,臣羲淳與戶曹判書臣李相璜,進詣皇壇奉審,則饌卓巾二件,座面紙一件,幣篚蓋具二箇,鼎羃二箇,籩五箇,籩羃五箇,木豆蓋具一箇,耳鐥一坐,鉶一坐,鍮東海一坐,鼎篳一箇,鼎匕一箇,隅板一坐,大牲匣一坐,壇上移安時,所用黃花席一張,神椅榻黃木擔乼一艮衣,奉室大草芚二浮,敬奉閣懸板紗籠草芚二浮,香大廳白紋地衣三張,典祀廳仰遮油芚一件,從享位彩花席一件,紫的紬褥一件,御齋室風遮大草芚二浮,懸竹二箇,紅紬衣四件,皁紬衣八件,白紬中單十一件,白紬裙十六件,白紬帶八件,白布襪六部,烏皮履九部,幞頭一部,价幘冠六件,進賢冠六件,皮弁冠三件,鍾流蘇二層,磬懸絲四把,鍾磬結紅索一艮衣,角搥三柄,瑟二坐,琴二坐,麾一坐,照燭一坐,干四箇,風物所盛柳笥一部,壇上甲黃幕一浮內二幅,甲黃帳一浮內二幅,內簷甲黃帳二浮內二幅,甲黃帳二浮內二幅,油遮日一浮,白布遮日一浮內一幅,內揮帳二浮內一幅,黃帳一浮內一幅,外揮帳二浮內一幅,黃綿絲大束乼一艮衣,小束乼一艮衣,黃綿絲三甲所四艮衣,廣別大束乼一艮衣,三甲所四艮衣,排設竹十箇,從享位白布遮日一浮內二幅,揮帳一浮內二幅,中束乼一艮衣,小束乼一艮衣,登軒架白布遮日二浮內二幅,小束乼一艮衣,排設竹二箇,饌幕白布遮日一浮內二幅,油遮日一浮,中束乼一艮衣,小束乼一艮衣,典祀廳白布揮帳一浮內一幅,竝破傷,趁卽改備修補事,分付各該司,何如?傳曰,允。
朴蓍壽,以祔宮都監提調意啓曰,今此祔宮時,御覽儀註,正書以入,而各殿宮一體書入之意,敢啓。傳曰,知道。
朴蓍壽,以祔宮都監提調之意啓曰,今此祔宮時班次圖一本,依例摹寫以入,而世子宮,一體摹寫以入之意,敢啓。傳曰,知道。
申絅,以宣惠廳言啓曰,公淸監司權常愼,以黃澗前縣監趙吉喆大同犯用,前前縣監林昇運大同及還穀犯用事論啓,兩守令竝拿處矣。輕囚放釋時,竝卽蒙放,而該縣大同事,仍無下落,兩守令之所犯用者,捉囚其家僮,刻期懲捧上送事,今方嚴飭該道,而林昇運·趙吉喆,竝依道啓,更令該府,拿問重勘,何如?傳曰,允。
徐長輔,以備邊司言啓曰,貢市人詢瘼事,命下矣。取見其所懷,則營繕軍契貢人等,以爲乙亥惠慶宮襄禮時,三都監三朔大役所入,從實數別加上下事,丙子春詢瘼回啓,已蒙允下,而該曹尙不上下,今至蕩敗之境,特令該曹依再昨年,判下實數,卽爲上下,至於都監及新建之役,初不載錄於廟堂節目,而近來則混同責應,無以支保,自今一依節目所載施行事也。紫門監軍契貢人等,以爲,矣貢擧行,只是闕內各所及宮墻諸處修補之役,至於新建,則必自戶曹營建,本是定例,而今使矣貢,擔當擧行。且內入眞土,自戶曹給價者,而此亦專責矣貢,將有渙散之慮,新建與眞土價,依定例磨鍊擧行事也。山海邑契貢人等,以爲,鷹師漁夫兩契,以生物供上之貢,例不入於減分中,而矣貢進上物種,亦與兩契無異,特許永免於減分事也。營繕·紫門兩軍契,自來蕩殘已甚,觀於其種種新募,尤可驗其莫可支保之形,誠爲矜悶,都監與新建之役,果不載於癸丑節目,而蓋自丙午添給定式之後,加上下一款,更不可議到,丙子詢瘼時乙亥三都監應役者,許其別下,亦有違於定式之本意,則該曹之未卽上下,非無依據。然以今本契之凋弊,一向責之以節目以外之役者,有非顧恤之意,自今以後,都監與新建之役,則勿責於該契事,分付該曹。紫門契眞土之仍責貢人,不別給價,雖非舊例,已定近式,不可因渠訴而復有移易。山海邑契,則諸貢之或減分或不減分,皆有稱量,行之已久,到今不可違例曲許,以啓他貢援比僥倖之望,竝置之。綿子廛·床廛·樺皮廛·內外匙召廛·淸密廛·煙草廛市民等,以爲一自通共以後,失業渙散,迫在朝夕,特復禁亂事也。鞋廛市民等,以爲,矣廛,各項應役之外,着油一款,專當擧行,通共以後,失利甚鉅,應役自如,日就凋殘,至於渙散,復設禁亂,雖不敢望,油鞋一種,永屬本廛,嚴禁亂賣,俾得支保事也。眞絲廛市民等,以爲一自通共之後,失利凋殘,供役無望,矣廛物種,非敢望逐條禁斷,而其中帶子一種,禁其亂賣,則庶可以無弊應役事也。布廛市民等,以爲,矣廛荐値麻荒,貿遷路阻,將有廢市之慮,沁都腐傷布,依庚戌西北關例,特許發賣事也。帽子廛市民等,以爲,矣廛生業,擧皆蕩敗,年前詢瘼時,關西錢二萬五千兩,依戊午例許貸事,已有成命,又於昨年,自廟堂行關,而本道以錢儲不敷爲報,尙未蒙實惠,廛勢窮急,比前益甚,無稅帽一百隻,無以辦貿,都下帽子,已至絶種,渙散之勢,迫在目前,且今節行回門,貿帽當頭,特依已成之命,關西錢二萬五千兩,銀錢間依戊午例貸下事,自廟堂更爲關飭事也。楮廛市民等,以爲,矣廛,每年應役錢四百四十四兩,楮油每朔爲四斗,各宮貿易,亦爲擔當,而廛勢凋殘,奉役無路,特爲別般捄弊事也。衣廛市民等,以爲,矣廛,造置吉服,給貰資生,而若値過婚偏多之日,則諸處皆以新件責納,故不堪侵責,年前詢瘼時,特蒙嚴飭之命,而年久解弛,弊復如前,更飭各宮各司,切勿侵責事也。蓋自榷賣之法廢,而諸廛之利薄,卽其勢所必至,而受弊之甚,莫如床·鞋·絲·樺四廛,四廛之中,應役最繁,不可不及今矯捄者,亦當以床廛爲先。然其所願,許屬矣廛,係是變通之大者,非所容議,今若就本廛物種中一二件,使之專利,則庶爲目前支保之道,第念通賣之後,本廛物種,爲城內外窮民手自製造,以資生活者,蓋不少矣。如使此等物件,入於禁條,則許多窮民之一朝失業,亦不可不念,分付該署,就該廛物件中,拈出其雖禁,而無害於民業,可益於本廛者,防其亂賣,稍存界限,報本司定式施行,至於他廛,則切急之形,比之床廛,不無差等之殊,今姑置之。布廛之年來布貴,貿遷路絶,固可愍念,而沁都布木,乃是不虞之儲,前因銄穀之措備,留木盡歸發賣,則如干布儲,又不可復空,帽子廛之請貸關西錢,前有成命,近亦行關,而關西之以錢儲不敷,防報者屬耳。今雖更申知委,決知無奉行之勢,竝姑置之,猪廛之捄弊,渠輩亦無指的仰籲者,講究矯捄之意,分付該署,衣廛之各處侵責,已有年前判下飭禁,而今復解弛,有此呼訴者,殊可痛駭,自本司,更爲捧甘於各宮各司,申加飭禁,嶺南界首邸吏等,以爲,列邑邸吏,近多逃散,新延所入禮木行下及外此無名之徵,一皆侵責於界首,因此而不得支保,此後則勿以列邑事,橫侵於界首事也。列邑各有邸人,則移責於界首者,事旣非宜,弊又難言,亦自本司,捧甘嚴飭後,如有復踵前習者,該司官員,草記論勘,下屬,移法司重繩,何如?傳曰,允。
司成李瀅夏疏曰,伏以臣之庸愚疎闇,最居人下,出入經幄,十五六年之間,無一裨補,有百瘡疣,徒積尸素之罪,辜負隆摯之恩,居常愧懼,無所容措。然而區區所自期,惟在於當官盡職,有懷無隱,思效一得之愚,以爲絲毫之報,而今臣所帶成均之職,卽是與聞師儒之末,雖異於論思言責,亦可謂工執藝事,當此大比之年,稔知科擧之弊,則其敢不以素所講磨者,一陳於黈纊之下乎?噫,科目取人,雖不若鄕擧里選之美制,而原其設施之本意,豈容弊痼之至此哉?目今民國之弊,可言者非一二,而若其日滋月益,歲增年加,所宜汲汲皇皇矯革乃已者,卽科擧之弊也。科擧之弊祛,則人才進,朝廷尊,士趨正,民志定,紀綱立,敎化行,科擧之弊不祛,則此六者,無一不受病,而末流之害,將不知稅駕之所,是豈可玩愒伈泄,一任其頹墮乎哉?若言其爲弊之目,則曰借述借書之無忌也,隨從挾冊之狼藉也,入門之蹂躪也,呈券之紛沓也,外場之書入也,赫蹄之公行也,吏卒之換面出入也,字軸之資意幻弄也。外此奸僞之層生,難以更僕數,如是也故,榜眼纔出,輒致物議之喧騰,科場一經,多見遠人之失望,一轉而爲年前監試二所之罷場也。再轉而爲昨年庭試之濫雜,至於試官之論勘也。三轉而爲客臘柑製攫柑之不足,至於陞階鬨堂,幾乎科場之不成樣,夫柑製異於他科,璇題揭堂,紫衣擎盤,肅敬其儀,無異親臨之時,而紛挐淆亂,乃至此極,則日後大比之廣設,京鄕之咸聚,其能揖讓進退,濟濟蹌蹌,不煩朝家之飭令,臣未敢知也。故日前科擧擇日之出於朝紙也,業於儒者,不以榜上之立落爲念,皆以場內之出入爲憂,殊無聳動之意,反多愁沮之色,此無他,擧一場之中,能文能筆者,十不過二三,無文無筆,冒濫攔入者,十常七八故也,旣知其爲弊之源乎,此則豈可無大更張之道乎?今之議者,有曰照訖講之申明也,一經之背誦也,禁條之預先知委也,而臣則曰,是皆有名而無實效也,何者?禁條之預頒,前已屢驗而無效矣。照訖之規,載在國典,先朝飭敎,極其嚴正,而人心不淑,行之數年,又復如前蕩然矣。一經之講,固是美規,而少年才子,雖優於兼治講製,年邁五六十者,太半是不能記誦,是亦有未盡善之歎矣。外此諸說之紛紛,各主已見,而未聞有的確之論,若其行之而無弊,試之而有驗,令出而信於下,法立而無敢犯者,此有一要道,卽面試是也。昔在英廟朝癸未,親臨慶會樓,面試生進全榜,亦粵先朝壬子,就全榜中抽栍而面試之,其時則士習不至放倒,科場不至雜亂,無待平面試董飭,而大聖人陶鎔作成之德,猶慮夫造士之未極其至,故爲此盛擧,若使癸未壬子科場之雜亂,如今日,則臣固知兩朝處分,不止於一試乃已,而每科行之矣。殿下臨御以來,廷臣之仰請面試,亦屢矣。殿下尙未採施者,臣亦仰認聖意之有在,而退計三四年前科弊之甚,不至如今日也,今日科弊,可謂開國以來所未有也。豈意聖明在上,而人不率敎,愈往而愈加也?今玆之弊,人人皆知之,夫夫皆言之。然而終未得其要道,決意行之,故一年二年,抛却壞了,將至莫可收拾之境,失今不圖,後必難捄,思之及此,寧不懍然而寒心哉?今宜先期知委於京外,令各其所在捧儒生赴擧之單,依照訖捧講之例,京則泮宮四學敎授,鄕則地方官或兼官,出題面試,其入格者則成給帖文,別具成冊,送于試所,以爲入門時照檢,出榜後憑考,及會圍咸聚之時,依學禮捧講禮,別定試官,更爲出題面試,如有無文筆之類,廁於其間,則儒生施以科律,當初面試官,捧現告重勘,又於會試出榜之後,依兩聖朝臨軒面試,或命官擧行,又或有無文筆而冒參者,則試官與儒生,以其罪罪之,如是凡三次面試。然後可責實效,非但監試爲然,有初試諸科,皆用此例,則無文筆者,自當退步,有文筆者,可以展志,科場整肅,向所云八條痼弊,不期祛而自祛矣。仍作成典,永久遵行,則自此而家家讀書,人人做業,父詔子兄勉弟,不待五年七年之久,文風蔚興,儒化丕闡,大雅宏達之士,咸造於朝廷,豈不盛哉?臣以白面迂儒,何敢論及時政,而身從科目之中,粗聞場屋之弊,不揆愚陋,敢此冒陳,瀆擾之罪,惶隕靡措,伏願聖明,將臣此疏,廣加詢訪,廓揮睿斷而施行焉,則太平更化之治,翹首以俟,而臣亦與有榮矣,臣無任云云。省疏具悉。所陳科弊,益聞所不聞,士習之如此,不勝寒心。疏辭,令廟堂與禮堂泮堂,講究便否稟處。
戊寅正月二十五日辰時,上御熙政堂。藥房入診入侍時,都提調金思穆,提調鄭尙愚,右承旨朴蓍壽,假注書嚴燾,記注官金履迪,記事官李湜,檢校直閣鄭元容以次進伏,醫官吳千根·李漢臣進伏楹外訖。思穆曰,近日春意和暢,聖體,若何?上曰,一樣矣。思穆曰,王大妃殿氣候,何如?上曰,一樣矣。嘉順宮氣候,何如?上曰,一樣矣。思穆曰,湯劑進御之後,有順下之效乎?上曰,唯。上曰,醫官入診。千根等以次診候訖。伏奏脈候曰,左右三部調勻矣。上曰,退而議定湯劑,可也。思穆曰,湯劑不必更爲議定,當以前進湯劑煎入矣。上曰,仍以前進湯劑,連爲煎入乎?思穆曰,然矣。上曰,下番誰也?蓍壽曰,李湜也。上曰,上番誰也?蓍壽曰,金履迪也。上命退,大臣先退。蓍壽曰,臣以院中事,有所仰達者矣。向來院隷事,依下敎元額外,竝已刋汰,而元額不過三十五名,除却各邑所掌,則餘數無幾,傳命擧行,全不成樣,至若無賴作挐之類,則一切嚴飭,俾無如前之弊,額數則依前定式,元額外實加出十二名,假加出三十名,皆以有根着者,懸三保各別擇立,而日後如或有犯科者,則竝與其保主,同罪嚴治事,申明舊式,永久遵行,恐合事宜,故敢此仰達矣。上曰,依此爲之。蓍壽曰,檢閱李嘉愚陳疏受由,左右史不備,別兼春秋趙琮鎭·鄭基善·金道喜,竝卽牌招,推移入直,何如?上曰,依爲之。出擧條上曰,都承旨何不入來乎,因其新資而然乎?蓍壽曰,都承旨新資後未及下批,故不爲入來云矣。上曰,當爲兼都承旨乎?蓍壽曰,然矣。王大妃殿進御加味君子湯,五貼製入事。出榻敎上命退,承史以次退出。
上在昌德宮。停常參·經筵。
徐長輔,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
朴宗珩啓曰,合辭闕啓,事甚未安,除在外外,未肅拜人員,竝卽牌招,何如?傳曰,允。
申絅啓曰,藥房提調,持湯劑來待矣。傳曰,封入。
以應敎趙民和,副應敎洪敬謨,校理趙經鎭,副校理宋翼淵·南周獻,修撰李鍾運·趙琮鎭,副修撰沈能稷·李基栽牌不進罷職傳旨,傳于朴蓍壽曰,只推。
朴蓍壽啓曰,玉堂上下番俱空,已至多日,事甚未安,應敎趙民和,副應敎洪敬謨,校理趙經鎭,副校理宋翼淵·南周獻,修撰李鍾運·趙琮鎭,副修撰沈能稷·李基栽,旣有只推之命,竝更牌招,推移入直,何如?傳曰,允。
朴蓍壽啓曰,別兼春秋趙琮鎭·鄭基善·金道喜,旣有只推之命,竝更牌招,推移入直,何如?傳曰,允。
以別兼春秋趙琮鎭·鄭基善·金道喜牌不進罷職傳旨,傳于朴蓍壽曰,只推。
申絅啓曰,假注書朴容壽,身病猝重,勢難察任,今姑改差,何如?傳曰,允。
朴容壽改差,代以李憲兢爲假注書。
朴宗珩啓曰,大司憲宋穉圭,執義李泰淳,掌令李沆,持平權馥在外,掌令柳訸,持平鄭郁東牌不進,監察茶時之意,敢啓。傳曰,知道。
以大司諫安廷善,獻納尹命圭,正言金道喜,掌令柳訸,持平鄭郁東牌不進罷職傳旨,傳于朴宗珩曰,只推。
徐長輔,以都摠府言啓曰,今正月二十九日,祔宮三度習儀時,分副摠管柳畊,當爲進參,而身病危重,時月之內,萬無起動之望,令政院稟旨變通,仍令該曹,口傳差出,以爲進參之地,何如?傳曰,允。
徐長輔啓曰,因都摠府草記,分副摠管柳畊,身病危重,萬無起動之望,令政院稟旨變通,仍令該曹,口傳差出事,允下矣。合有變通之道,何以爲之?敢稟。傳曰,許遞。
徐長輔,以禁衛營言啓曰,來二月當九番右部左司屬全羅道四哨軍兵逢點實數四百五名,已爲閱點整齊,來二月初一日,與銅龍門·建陽門·西營·新營入直將官軍兵等,依例替代後,舊軍放送之意,敢啓。傳曰,知道。
徐長輔,以禁衛營言啓曰,來四月當九番右部中司屬全羅道四哨軍兵,來三月二十五日,京中逢點,依例準二朔立番之意,本道監兵使處,預爲知委,何如?傳曰,允。
徐鼎輔,以御營廳言啓曰,來二月三月兩朔,應立右部右司屬公淸左道四哨軍兵四百九名,今已逢點整齊矣。二月初一日,與舊番中司軍兵,替代立番後,舊軍放送之意,敢啓。傳曰,知道。
徐鼎輔,以御營廳言啓曰,本廳來四月五月兩朔,應立右部後司屬江原道四哨軍兵,三月二十五日,京中逢點,四月初一日,與右司軍兵,當爲替代立番,而依定奪,每哨以九十八名磨鍊,趁期調送事,本道監司處,措辭知會之意,敢啓。傳曰,知道。
朴宗珩,以義禁府言啓曰,黃澗前縣監趙吉喆,前前縣監林昇運,更令該府拿問重勘事,傳旨啓下矣。趙吉喆下去京畿安山地,林昇運下去廣州地云,依例發遣府羅將,竝拿來,何如?傳曰,待待命拿囚。
朴宗珩,以左右捕廳言啓曰,謹依下敎,慶安宮紙庫所儲白紙偸竊罪人,多發校卒,刻期跟捕矣。今月二十四日申時量,捉得賊漢朴重植,施威嚴問,則行賊情節,箇箇承款,依例移送秋曹,照律勘處之意,敢啓。傳曰,知道。
判中樞府事金載瓚疏曰,伏以臣,負必死之罪,荷再生之恩,三尺不加,一縷尙在,今且歲籌旣更矣。噫,憂國愛君,生民之秉彝,而臣則無憂愛之心,孤恩負國,人臣之極罪,而臣則有孤負之罪,使主威不重,王綱不振,司直之論,至以臣分世道,爲聖朝憂,臺言卽公議所在,而簡書聲討,乃至於是,臣豈容一日生存者乎?雖蒙曲保之德,必使臣不死而生,而在臣則生亦如死耳。尙何敢自立于喙息之列耶?生無可贖之日,死爲不瞑之痛,歸守邱隴,苟延視息,以爲畢命之所矣。迺者敦諭荐降於草莽,記存曲軫於螻蟻,十行辭旨,慰拊鄭重,至使之俟病少間,還入京廬,是蓋聖念不遺簪履,德意有踰袵席,不欲使一夫之賤,不獲其所也。此豈臣夢寐攸期哉?伏枕嗚泣,北望攢祝,而病益沈劇,蠢動無望,歷屢日而未承恩命,轉益惶隕,只自靡措,昨伏承祔宮都監敦匠之命,祔宮禮在終事,敦匠義同往役,雖如臣滓穢之蹤,曷敢不蹶趨膺?少效忱誠,而念臣目下病勢,實非一時无妄,乃是十年貞疾,而況近添輪行毒感,種種危厲之狀,奄奄若朝夕飾巾,而最是兩脚麻痺,卽宿症之復發者,床簀轉側,亦必須人,房闥起居,初非可論,兼以頑痰挾感,表裏交攻,氣壅喘急,呼吸難通,有時昏塞,若將頃刻就絶,此所以去京一舍之近,尙不得爲承命還入之意者也。至若責以見任,陳力趨走之節,萬萬無可强之勢,玆不得不倩人構草,從縣道疾聲仰籲。伏乞亟遞都監提擧之任,以爲公私兩全之地,千萬幸甚,臣無任云云。答曰,省疏具悉卿懇。愼節奉念,而日字尙多,卿其勿辭,安心調理,俟少間入來。仍傳于徐長輔曰,此批答,遣史官傳諭于金判府事。
大護軍金履喬疏曰,伏以臣,以無似,謬蒙恩顧,數年以來,供職隨班,不離省闥之內,竊自念無他技能,可以報答洪私,惟是小心謹愼,庶無罪悔,若可爲一半分自勉之道,而衰疲蹇劣,猶不足以效乎?此則尋常愧懼,恒切于中,迺者正卿陞擢之命,忽降於歲首賓對之日,臣誠惝惶蹴踖,莫知其何以致此也。夫命爵進秩,朝廷之大政也。苟其人功見事施,可以利益於國家則進之,卽所謂明試以功,車服以庸者也。其望隆實符,可以儀範乎?朝著則擧之,卽所謂擧直錯枉,能使枉者直者也。凡厥晉擢,不由是二者,則上之授之,不免於濫,而赤芾之譏作,下之承之,不免於僭,而素餐之愧切,可不懼歟?今臣之事功不見於明試之際,望實無著於枉直之間,而居然推之彙晉之中,躋之八座之列,恩則濫而分則僭,上取譏而下冒恥,其於朝廷用人之政,果何如也?且伏念臣家,以世祿之裔,臣祖臣父,忠藎脩潔,砥礪名行,而每以卑讓爲先,進取爲恥,相繼登朝,位不甚著,如臣之無能爲役者,乃反節次推遷,無實而至此,冥升之咎,宜不終無,況臣孤立寡合,備經世故,睢盱衆於繾綣,揶揄先於吹噓,儻非恩造,曷以保身?夫以寡合之蹤,晏然於冥升之地,其爲惕然而憂,凜然而栗,奚但僥濫之尤,僭竊之愧而已。此臣所以計公私之得失,處榮寵而驚疑,耿耿寸衷,歷屢日而不能自定也。玆敢畢瀝由中之懇,仰瀆聽卑之聰。伏乞聖明,俯垂鑑察,特賜矜憐,將臣新授資憲之資,亟特還收,以卒生成之澤,千萬幸甚,臣無任云云。答曰,省疏具悉。卿其勿辭行公。
禮曹參判宋冕載疏曰,伏以臣,本駑下不才,蒙被我先朝特達之知,倖竊科第,濫廁講製之列,繼値我聖上嗣服,偏被庇覆之渥,周旋經幄,節次推遷,滾到緋玉之淸班,參聞銓選之末議,涯分已濫,居常愧懍,不料聖眷愈隆,恩命特降,以臣進階爲嘉善大夫禮曹參判,臣雙擎華誥,感涕無從,誠不知不肖賤臣,何以得此於聖明也。今此貳卿之秩,古所稱命德之器,主上加禮以待,不以爾汝而以卿者也,其不可人人輕授而冒受也明矣。特以超陞之殊眷,遽加於蹇劣之身,聖簡之有欠難愼,名器之自貽玷累,又當,何如?進秩錫爵,厥有意義,或紀其功能,或酬其勞勩,固不可苟焉而已,則何取於臣,而苟然充備於卿月之位,豈以臣才猷可以需世,而寵命之歟?豈以臣文學可以賁治,而晉庸之歟?自顧無似,乃至於此,衛鶴乘軒,必致有識之譏笑,羲繇負乘,自犯冥升之至戒,臣實慙恧兢惕,莫省所以措躬也。伏願聖明,念天工之宜加愼簡,察微懇之匪出飾讓,亟收臣新授爵秩,以重公器,以安私分,千萬幸甚,臣無任云云。答曰,省疏具悉。卿其勿辭行公。
上在昌德宮。停常參·經筵。
朴宗珩啓曰,合辭許久闕啓,事甚未安,除在外外,未肅拜人員,竝卽牌招,何如?傳曰,允。
徐長輔啓曰,御營廳長官來言,今日本廳軍兵,日次私習云矣,敢啓。傳曰,知道。
朴蓍壽啓曰,來初一日輪對日次,而穆陵忌辰祭正日相値,頉稟之意,敢啓。傳曰,知道。
金啓曰,禮曹參判宋冕載,右尹權丕應,除拜後過三日不爲出肅,依定式推考警責,仍卽牌招察任,何如?傳曰,允。
申絅啓曰,藥房提調,持湯劑來待矣。傳曰,封入。
傳于朴蓍壽曰,人日製明日爲之,藝文提學,待明朝牌招。
以應敎趙民和,副應敎洪敬謨,校理趙經鎭,副校理宋翼淵·南周獻,修撰李鍾運·趙琮鎭,副修撰沈能稷·李基栽牌不進罷職傳旨,傳于朴蓍壽曰,只推。
朴蓍壽啓曰,玉堂上下番俱空,已至閱月,事甚未安,應敎趙民和,副應敎洪敬謨,校理趙經鎭,副校理宋翼淵·南周獻,修撰李鍾運·趙琮鎭,副修撰沈能稷·李基栽,旣有只推之命,竝更牌招,推移入直,何如?傳曰,允。
又啓曰,別兼春秋趙琮鎭·鄭基善·金道喜,旣有只推之命,竝更牌招,何如?傳曰,允。
以別兼春秋趙琮鎭·鄭基善·金道喜牌不進罷職傳旨,傳于朴蓍壽曰,只推。
田齊賢奉命在外,代以鄭遇炳爲事變假注書。
朴宗珩啓曰,大司憲宋穉圭,執義李泰淳,掌令李沆,持平權馥在外,掌令柳訸,持平鄭郁東牌不進,監察茶時之意,敢啓。傳曰,知道。
以大司諫安廷善,獻納尹命圭,正言金道喜,掌令柳訸,持平鄭郁東牌不進罷職傳旨,傳于朴宗珩曰,只推。
兵曹口傳政事,以尹行直爲分副摠管。
以京畿監司洪遇燮狀啓,金浦郡守李謙秀,身病沈重,屢呈辭狀,不得已罷黜事,傳于朴蓍壽曰,令該曹口傳差出,催促下送。
朴蓍壽,以奉常寺都提調·提調意啓曰,東耤親耕田所穀九穀,先農祭後,卽爲起墾付種之意,敢啓。傳曰,知道。
朴宗珩,以刑曹言啓曰,因左右邊捕廳啓辭,慶安宮紙庫所儲白紙偸竊罪人朴重植,照律勘處事,命下矣。謹按律文,則大明律賊盜條有曰,主守盜倉庫錢糧等物者,竝贓論罪二十貫,杖一百流二千里,朴重植依此律,決杖一百後,慶尙道蔚山府流二千里定配所,卽爲押送之意,敢啓。傳曰,知道。
知事趙弘鎭疏曰,伏以臣,資本湔劣,年旣衰暮,卽一老朽癃痼之物耳。雖尋常百執事之末,尙無堪承之望,而偏蒙我聖朝曠絶之恩,內外歷揚,罔非踰分,涓埃忱誠,曾無所效,居常愧懼,若隕淵谷,忽於千萬不自意。伏奉晉秩之寵命,臣惝怳震懍,誠不知措躬之所也。夫資憲之秩,卽列卿之崇班,而命德之重器也,於漢而爲九卿,於唐而爲八座,於宋而爲金紫之階,逮我國朝,尤綦重焉。在昔名碩,以宿德耆望,躋是班者,亦莫不逡巡却顧,不敢爲遽然承當之計,況臣庸鹵,不能爲役於先輩長德,而立朝三十餘年,兜攬華膴,節次推遷,滾到至此,負乘之懼,梁鵜之戒,已不容喩,在聖朝愼惜名器之道,緣臣而壞虧,仰而累則哲之明,俯而負守分之心,傍而招物議之譏,此豈細故也哉?聞命歷日,以榮爲懼,轉益震剝,玆敢不避猥越,冒入文字,仰瀆崇嚴。伏乞聖明,俯垂鑑諒,察臣言之非出飾讓,念公器之不可濫授,亟收寵命,以安私分焉,臣無任云云。答曰,省疏具悉。卿其勿辭行公。
右尹權丕應疏曰,伏以臣,卽一庸鈍衰朽之人耳。學未通方,才未需世,低回蔭塗,晩竊科第,十數年之間,猥躋下大夫,天官佐貳,一再濫叨,無一報效,有百瘡尤,簡書竟發於相規,僚章又涉於聚訟,臣誠有顔難擧,有心莫暴,惟是杜門自靖,庶乎無辨,若其一步更進,斷矣無望,際伏奉除旨,擢臣爲嘉善大夫漢城府右尹者,臣聞命驚惶,歷屢日而不知所以措躬也。夫爵祿,人主之大柄,而所以進賢命德,礪世磨鈍之具也。上匪其人而與之,是謂誤恩,下匪其器而受之,是謂倖占,雖微官庶僚,惟恐人與器之不相稱,矧乎宰列之顯,關世道之汚隆,係朝廷之輕重,尤豈可以如臣無似,濫竽於其間哉?臣於前後除命,一切不敢爲丐免之計者,誠以職秩不至於隆顯,義分亦重於禮讓故也。今以蒙被寵命,視若節次推遷,不自揆度,輒思趨膺,負乘致寇,雖不暇恤,簡拔玷累,奈非細故,玆不得不略暴衷懇,冀垂鑑諒。伏乞將臣新授資秩,亟行收還,以重名器,以幸私分,不勝大願,抑臣有日前未悉之餘懷,敢此尾陳,惟聖明少賜裁處焉。念臣向日之疏,斷斷非可已而不已。然竊視夫歸牛償金之義,亦自知其近於悻悻,及奉恩批,至以無論誰先,不大段之事,何必相煩爲敎?大哉,王言,可以平物情而孚豚魚,雖爭田之虞芮,必也使無,而不得盡其辭矣。豈意前長銓之疏又出,而齗齗之意,殆甚於前度,臣誠惶惑傷歎之至也。夫天下之事,不出於情外,天下之情,不出於理外,用人之道,莫善於擧爾所知,古今之通誼也,以吾所知之人,薦之於與其人所不知之地者,固所謂情也,以吾所不知之人,言之於與其人所相知之地者,豈所謂理也哉?然則彼閔令儒之於臣與前長銓,其孰相知而孰不相知,其必有辨之者矣。臣又何多言?第臣非病風喪性,則以臣所不知之令儒,擧而薦之於令儒所知之長銓,是豈情與理也?蓋緣情而迹著,執迹而情見,所以迹之所覩,情不可揜矣。前長銓居銓之初,令儒兄弟,首先照擬,一政再政,弟爲騎郞,兄爲郵丞,今以臺望之通,謂之出於僚席者,抑又何哉?臣旣承前批之後,不當復以是非虛實,煩徹於崇聽,然古人有言曰,人無所不至,惟天不容僞,心者吾身之天也。吾誰欺乎,天可欺乎?苟可以自欺而欺人,欺人而至於欺君父,則何所不爲,臣雖無狀,亦嘗聞聖人人生也直,罔生也幸之訓矣。臣之此言,非出於一毫較挈之心,只欲自陳臣心之不敢容僞而已。今此一陳之後,設使復有來逼之言,加於前倍蓰者,臣斷不敢更事論辨,以傷聖朝忠厚之風,以負日前公正之恩批矣。臣言行無素,不能見孚於僚寀,臣罪一也,聞見不廣,以速官箴,臣罪二也,彼此紛紜,有若訟質,臣罪三也,有一於此,固將見廢,況一人三罪,復廁周行,揆以國綱,斷無是處,臣將此情實,陳疏到院,而適値晉秩有命,職名已解,遂不得仰徹,衷情抑鬱,玆因辭資之章,敢罄未徹之蘊,伏願亟降威罰,刋去臣名於朝籍,仍命攸司,議臣瀆擾之罪,以警具僚焉,臣無任云云。答曰,省疏具悉。卿其勿辭行公。
敦寧都正文粲奎疏曰,伏以臣,年逾八耋,病蟄窮鄕,歌詠聖澤,特一壽域中一物也。自分樗散,望絶榮途,忽於昨年十二月,伏奉聖旨,以臣除拜敦寧府都正者,隣里動色,閤門頌祝,臣何以得此於聖明之世耶?雙擎百拜,感淚交逬。嗚呼,聞命趨承,臣子之常節,不俟駕屨,聖師之遺訓,臣以無似之賤品,獲蒙分外之榮寵,揆以常情,不敢偃處鄕廬,扶病上來,冒沒出肅,粗伸叨謝之忱,而謹稽本府古規,則非王室懿親,不得仍冒行公矣。臣旣無敦寧,則豈可因仍蹲據乎?玆敢短章自列。伏乞聖慈,特命該曹,照例遞改,以存公格,以安私分,千萬幸甚,臣無任云云。省疏具悉。所請依施。
上在昌德宮。停常參·經筵。
朴宗珩啓曰,合辭許久闕啓,事甚未安,除在外外,未肅拜人員,竝卽牌招,何如?傳曰,允。
徐長輔啓曰,禁衛營將官來言,今日本營軍兵,日次私習云矣,敢啓。傳曰,知道。
朴蓍壽啓曰,藥房提調,持湯劑來待矣。傳曰,封入。
又啓曰,藝文提學金羲淳牌不進推考傳旨,今方捧入,而人日製命下之後,如是違牌,事甚未安,更卽牌招,何如?傳曰,允。
又啓曰,來二月初三日,魂宮禫祭,初四日祔宮祭親祭祭文,當爲製進,藝文提學金羲淳牌招製進,何如?傳曰,允。
以應敎趙民和,副應敎洪敬謨,校理趙經鎭,副校理宋翼淵·南周憲,修撰李鍾運·趙琮鎭,副修撰沈能稷·李基栽牌不進罷職傳旨,傳于朴蓍壽曰,只推。
朴蓍壽啓曰,玉堂上下番俱空,已至多日,事甚未安。應敎趙民和,副應敎洪敬謨,校理趙經鎭,副校理宋翼淵·南周獻,修撰李鍾運·趙琮鎭,副修撰沈能稷·李基栽,旣有只推之命,竝更牌招,推移入直,何如?傳曰,允。
又啓曰,別兼春秋趙琮鎭·鄭基善·金道喜,旣有只推之命,竝更牌招,何如?傳曰,允。
以別兼春秋趙琮鎭·鄭基善·金道喜牌不進罷職傳旨,傳于朴蓍壽曰,只推。
正言金道喜啓曰,臣姿性庸陋,言議巽軟,淸朝耳目之任,初不近似,而薇垣除旨,忽下於千萬夢想之外,臣感恩怵義,雖不得不章皇出肅,粗伸叨謝之忱,而第臣於合啓中,有不可隨衆聯參者,從前如臣處地者,擧皆引避,輒蒙體諒之恩,今臣處地,宜無異同,以此情踪,其何可一刻晏然於臺次乎?請命遞斥臣職。答曰,依啓。
朴蓍壽啓曰,假注書嚴燾,身病猝重,勢難察任,今姑改差,何如?傳曰,允。
嚴燾改差,代以李在鶴爲假注書。
朴蓍壽,以禮曹言啓曰,卽接永禧殿官員所報,則今正月二十八日人日製試取時,本殿官員,俱爲觀光云矣。假官依定式,令吏曹,以成均館官員口傳,以爲替直後赴試之地,何如?傳曰,允。
傳于朴蓍壽曰,右承旨持此御題,與藝文提學,偕往泮宮,試取以來。
朴蓍壽啓曰,臣與藝文提學金羲淳,偕往泮宮,人日製儒生試取,則收券爲一百九十張矣。捧入之意,敢啓。傳曰,知道。
傳于朴蓍壽曰,科次入侍。
傳于朴蓍壽曰,人日製賦居首三下進士李象峻,直赴會試,之次次上進士權復仁,生員吳泰重,給二分,進士李雲九等四人,竝令該曹,考例施賞。
傳于朴蓍壽曰,入格儒生,明日待令。
朴蓍壽啓曰,卽者吏曹郞廳來言,守令多窠,政事,取稟。傳曰,政官牌招開政。
有政。吏批,判書·參議俱未差,參判洪羲臣進,右承旨朴蓍壽進。啓曰,判書·參議俱未差,小臣獨政未安,何以爲之?敢稟。傳曰,仍爲之。以鄭元容爲兼輔德,尹光濩爲敦寧都正,吳慶元爲尙衣僉正,李裕慶爲顯陵令,金重根爲監察,趙弘鎭爲知經筵,李海淸爲春川敬差官,李洛秀爲綾州牧使,沈應奎爲南原府使,呂東根爲井邑縣監,李憲承爲長水縣監,朴心壽爲正言,李源祚爲典籍,承文博士單朴龍祜,成均博士單成龍申,學錄三單白時亨·安仁·洪聖演,贈吏參金方行,贈吏判例兼,都摠管金履喬考,贈吏參趙載運,贈吏判例兼,知事趙弘鎭考,故通德權若性,贈吏參例兼,故通德權煒,贈吏議,已上右尹權丕應兩代,故通德宋翼庠,贈吏參例兼,禮曹參判宋冕載考,故同知李達,贈兵參例兼,忠節卓異,贈職事承傳。
兵批,行判書李肇源病,參判任希存病,參議韓義運入直進,參知朴孝成病,同副承旨金進。同知單金重玉,副護軍文粲圭·韓通裕·黃勉基·趙彝錫,竝單付,全州營將趙彝錫,今加折衝加資事承傳。
朴宗珩啓曰,大司憲宋穉圭,執義李泰淳,掌令李沆,持平權馥在外,掌令柳訸,持平鄭郁東牌不進,監察茶時之意,敢啓。傳曰,知道。
以大司諫安廷善,獻納尹命圭,掌令柳訸,持平鄭郁東牌不進罷職傳旨,傳于朴宗珩曰,只推。
傳于朴蓍壽曰,發遣吏郞,諸執事淸齋與否,摘奸以來。
吏曹口傳政事,以李章顯爲金浦郡守。
兵曹口傳政事,副司果單金道喜。
徐長輔,以兵曹言啓曰,五衛將盧壽齊,除授在外,過限不上來,景福宮衛將姜濟潢,病難供職,呈狀乞遞,竝改差,新除授坡知僉使金應晦,母病沈重,黃海兵虞候閔致書,身病猝重,俱以時月之內,萬無登途赴任之望,呈狀乞遞,竝依例罷黜,何如?傳曰,允。
兼都承旨李存秀疏曰,伏以歲月遒邁,惠慶宮禫事在卽,祔儀將擧,伏惟聖慕無窮,冞憎悽廓。仍伏念臣於日前賓筵,猥蒙謬恩,以臣爲資憲大夫者,聞命以來,驚遑恧蹙,歷屢日不知措躬之所。朝廷官爵,夫孰非難愼,而八座峻秩,是何等重任也?其班則在三公之亞,其職則爲六官之長,苟非才德茂著望實俱隆者,莫宜居之,如臣藐然後進,本末素輕者,豈可循資例陞,有若末蔭郞寮,計仕推遷者之爲乎?朝家之量才授官,命德晉秩,蓋所以共天位治天職,以贊一代之治者也。登庸於崇顯之班者,苟出於人望之外,則朝廷不尊,朝廷不尊則紀綱不立,紀綱不立則百度解弛,王澤不及於民,澤不及民而其國治者,未之聞也。顧臣無似,縱未能以一藝一技,裨補我聖上從欲之治,尙安敢以不稱之秩,匪分之榮,仰累淸朝官人之政,遂至於四方之譏笑,有識之憂歎也哉?噫,臣立朝卄有五年之間,蒙被兩朝陶鎔簡拔之恩,淸要華膴,內外踐揚,歷數同朝,罕與倫比,居常愧懼,若隕淵谷。若使臣才智器識,有一半分稱塞之實,則前後所叨,何莫非展布需材之地,而終未有絲毫之益,塵刹之報,在聖朝課功核實之政,固宜斥退之不暇,而乃反更進一步,殆同拔擢奬用者然,冥升之戒,負乘之懼,猶屬臣一己之私,其於名器之濫䙝,聽聞之駭惑何哉?伏乞聖明,察臣言之非出飾讓,念爵秩之不可濫授,還收臣新授資級,以重公器,以安私分焉。臣無任云云。答曰,省疏具悉。卿其勿辭行公。
分副摠管尹行直疏曰,伏以歲籥倏改,惠慶宮邸下附宮載邇,伏惟聖慕,益復靡逮。仍伏念臣姿性愚拙,才識空疎,雖於尋常百執事之末,猶懼其不堪,迺於昨秋適會承乏之時,猥膺主試之命,逃遁不得。黽勉冒當,而鑑識不明,不能以辨別人才,器望素輕,不足以彈壓士習,畢竟僨誤之咎,終歸雜亂之科,至被大僚之請勘。臣至今追惟,惶恧靡措,薄譴旋敍,除旨繼降,以臣爲分副摠管者,恩出特點,義重陪衛,事當蹶趨承,以伸終事之忱,而私心惶蹙,久而冞切,豈敢以事屬旣往,謂以已勘,自同無故也哉?習儀在明,進參無路,玆敢短章自列,仰瀆崇嚴。伏乞聖慈,俯賜鑑諒,亟遞臣分司之職,以靖私義,仍治臣瀆擾之罪,以肅朝綱焉。臣無任云云。答曰,省疏具悉。卿其勿辭行公。
行護軍金魯應疏曰,臣以質則樗散之不中用也,以材則襪線之無所長也。器使之列,稱塞無望,世祿之家,忝墜爲愧,幸蒙我聖上特達之知,雨露無私,而句萌各遂其性,河海至大,而鉅纖無不竝容,如臣賤品,亦在於陶鑄生成之內,猥忝朝籍,混廁周行,今已十餘年所,而居然躋下大夫之列矣。內而銀臺國子,外而府麾藩節,前後揚歷,罔非踰濫,蚊負重而積尸竊之愧,驢技殫而蔑報答之階,每一念及於此,誠不覺惶汗之浹背而感淚之被面也。今又桑楡景暮,蒲柳先衰,筋力陳就,亦不從心,故區區所自矢者,惟在於息念榮塗,優游散地,以爲不報之報而已。不自意亞卿晉擢之命,忽下於夢想之外,簪紳動色,閭里竦觀,是豈臣始願攸及,而微分可堪者哉?臣手奉華誥,且惶且感,歷屢日而益不省措躬之所也。噫,淸朝爵人,孰非難愼,而恩賞莫重於陞秩,寵章尤貴於命德,故或以名德,或以功能,於斯數者,無一可稱,則上固不可以輕授,下亦不敢乎冒受,以臣鹵下,只循資格,無難畀金紫之秩,晏然處卿月之班,則公而失勵世之意,私而有負乘之憂,物議之嗤點,雖屬臣身,名器之屑越,諒豈細故?左右思量,趨承無路,玆敢披瀝肝血,冒瀆崇嚴。伏乞聖慈,念班資之不宜冥升,諒臣情之非出飾讓,亟許收還臣新授資秩,以重公器,以安賤分,千萬幸甚。臣無任云云。答曰,省疏具悉。卿其勿辭行公。
同知中樞府事洪秀晩疏曰,伏以臣,於昨秋,猥奉春曹除命,恩出特授,義當蹶,而緣臣情病俱苦,承膺無路,積犯違傲,至今悚蹙,迺者亞卿寵擢,忽下於千萬夢想之外,華誥誕宣,恩除繼降,蓽門榮動,寒谷春噓,臣且惶且感,誠不自知其措躬之所也。仍伏念臣之自來情勢,前已仰暴於黈纊之下,今不敢更事煩瀆,而臣本賦性狷滯,涉世昧方,行己居官,信心冥擿,畢竟狼狽,臣實自速,第其所遭,非如尋常,不但臣心之永抱隱痛,抑亦傍人之爲之代羞,豈容以恩勘之特輕,爲日之稍久,有所自恕而淟涊乎哉?且臣於中歲,不幸罹貞疾,爲其水土藥餌之調息攻治,僑寓郊墅,今已十數年于玆矣。其奈病情益痼,神精都鑠,奔奏供職,久已斷念,出入脩門,若隔前塵,雖前日之宿趼漫職,實無驅策自力之望,伏況小宰峻秩,卽古所謂命德之器也。雖使地望素著,才具兼備者居之,尙或踧踖不安,循墻而却顧,如臣庸陋衰聵,百無肖似,雖無情病,其負乘之懼,不稱之狀,不但爲鶴軒麟楦而已。又況難冒之情勢,已痼之沈痾,如右所陳,今何敢憑恃寵靈,苟然冒膺,上而累聖簡,下而忘己分,以厚招識者之譏乎?玆敢披瀝衷懇,仰瀆崇嚴。伏乞聖慈,俯垂鑑諒,亟收臣新授職秩,以重公器,以安私分焉。臣無任云云。答曰,省疏具悉。卿其勿辭行公。
戊寅正月二十八日申時,上御熙政堂。人日製科次入侍時,右承旨朴蓍壽,假注書李憲兢,記注官金履迪,記事官權敦仁,藝文提學金羲淳,對讀官檢校直閣李光文,兼文學金蘭淳,司書李奎鉉,以次進伏訖。上曰,科次爲之。奎鉉進讀二券訖,上曰,他對讀官進讀。蘭淳起伏奏曰,臣素未能遠視,咫尺之間,難辨字樣,實無以對讀矣。上曰,閣臣對讀官讀之。光文進讀五券,上曰,試券入選者,幾何?蓍壽曰,竝預差合八張矣。上曰,一張置之,取七人書等,可也。羲淳曰,幾張書三下乎?上曰,一張則書三下,其餘竝書次上,可也。羲淳以次書等訖,上曰,承旨坼奏封內也。蓍壽次第讀奏,蓍壽曰,榜目何以爲之乎?上曰,出去書入,可也。蓍壽曰,祔宮都監都提調,以病患,不得進參於明日三度習儀,而雖正日,亦無以入來,故自都監,要爲言送政院,而都監堂上,則以都相去就之故,不得直爲言送,承旨若登筵,則警咳似好云,故敢此仰達矣。上曰,就座。承史諸臣皆就座,上命諸臣先退,又命退,承史以次退出。
上在昌德宮。停常參·經筵。
未時,日暈。
朴宗珩啓曰,合辭許久闕啓,事甚未安,除在外外,未肅拜人員,竝卽牌招,何如?傳曰,允。
李存秀啓曰,藥房副提調,持湯劑來待矣。傳曰,封入。
傳于朴蓍壽曰,禮房承旨,馳詣受香諸處,奉審摘奸以來。
傳于金曰,入格儒生入侍。
傳于朴蓍壽曰,魂宮朔祭當親行,出宮門路,協陽門爲之,該房知悉。
朴蓍壽啓曰,臣蓍壽,臣長輔,今日三度習儀,進去下直之意,敢啓。傳曰,知道。
以應敎趙民和,副應敎洪敬謨,校理趙經鎭,副校理宋翼淵·南周獻,修撰李鍾運·趙琮鎭,副修撰沈能稷·李基栽牌不進罷職傳旨,傳于朴蓍壽曰,只推。
朴蓍壽啓〈曰〉,玉堂上下番俱空,已至多日,事甚未安,應敎趙民和,副應敎洪敬謨,校理趙經鎭,副校理宋翼淵·南周獻,修撰李鍾運,趙琮鎭,副修撰沈能稷,李基栽,旣有只推之命,竝更牌招,推移入直,何如?傳曰,允。
又啓曰,別兼春秋趙琮鎭·鄭基善·金道喜,旣有只推之命,竝更牌招,何如?傳曰,允。
以別兼春秋趙琮鎭·鄭基善·金道喜牌不進罷職傳旨,傳于朴蓍壽曰,只推。
朴宗珩啓曰,禁衛大將李海愚,右邊捕盜大將申鴻周,以東·南關王廟獻官,今方受香出去矣。李海愚所佩命召,申鴻周所佩命召及大將牌·傳令牌,竝來請還納,何以爲之,而將兵之任,不可一刻無摠察之人,捕將則在前如此之時,有他邊大將權察之例,今番則何以爲之?敢稟。傳曰,禁衛大將摠戎使兼察,捕將他邊大將兼察,竝仍佩往來。
又啓曰,禁衛大將摠戎使兼察,捕將他邊大將兼察事,命下矣。兼察禁衛大將金基厚,兼察右邊捕盜大將李石求,竝卽牌招聽傳敎,何如?傳曰,允。
又啓曰,大司憲宋穉圭,執義李泰淳,掌令李沆,持平權馥在外,掌令柳訸,持平鄭郁東牌不進,監察茶時之意,敢啓。傳曰,知道。
以大司諫安廷善,獻納尹命圭,正言朴心壽,掌令柳訸,持平鄭郁東牌不進罷職傳旨,傳于朴宗珩曰,只推。
傳于李存秀曰,祔宮都監都提調前望單子入之。
祔宮都監都提調前望單子入之,判府事金思穆落點。
朴宗珩,以都摠府言啓曰,今日入直內三廳武兼禁軍及軍兵等,當爲中日習射技放,而祔宮三度習儀相値,不得設行之意,敢啓。傳曰,知道。
又以義禁府言啓曰,慶尙監司金魯敬狀啓內,興海前郡守趙罪狀,令攸司稟處事,啓下矣。趙時在任所云,依例發遣羅將,拿來,何如?允曰,待待命拿囚。
判府事金載瓚疏曰,伏以臣,於日昨,猥陳賤疾危劇之狀,乞遞敦匠之任,及奉批旨,未蒙體諒之音,至有俟間上來之命,臣惶悶抑塞,益無所措。苟使臣,如有一分可强之勢,豈敢不聞命趨承?少效區區之誠於終事之日,而見今病情,比之日前,不啻更加一層,內而疝積,直亘心膈,茶藥俱阻,外而感毒,轉成寒熱,補瀉無路。且兼晝宵嗽喘,呼吸欲絶,實有頃刻支不得之狀,殘喘安危,顧無足言,而禮日已無餘期,習儀又將三度,不但無少間之望,今乃漸就添篤,實無時日間復甦之期,將使莫重禮儀,緣臣而不得備員竣事,臣罪固無可言,在國體當復,如何也?玆敢更暴情實,冒昧仰瀆。伏乞亟賜重譴,以治慢命之罪,仍卽變通,俾令敦匠之任,及期備員,千萬幸甚,臣無任云云。答曰,省疏具悉。卿懇至於再三,何如是彌留乎?不勝奉慮,所請依施,卿其俟間,卽爲還第。仍傳曰,此批答,遣史官傳諭于金判府事。
大護軍李好敏疏曰,伏以臣,罪大恩重,獲蒙體諒,有若負者釋重,縛者得解,盱睢之域,始可永謝,而散漫之計,今幸得遂,區區感祝,歷日靡已,際伏見右尹權丕應之疏,又以閔令儒之知與不知,爲證於前說矣。今臣其官則已免,其說則辛酸,臣雖自念,猶不覺其支離,而況乎聽卑之天乎?且於向者恩批有曰,已諭予意,卿又何如?是臣至于今莊誦欽歎,感愧交中,人雖不能知止,臣豈昧古人無辨之義,而第其言,愈出愈奇,臣何可徒畏煩瀆,不以實更暴哉?其疏肯䋜,不過以所不知之人,擧似於所相知之人,必無是理,引喩經義,指天爲質,必欲深諱其知,而謂臣獨知於令儒,吁亦異矣。臣與右尹之於令儒,其知之久近,交之淺深,自有擧世之公議,而乃以騎郵之差擬,竝與臺通而欲諉之於臣,如是則可以無愧其心,而不欺彼天乎?夫銓家用人,閒冗之職,則固或有尋常備擬者,而至於臺望通選,不可以未詳知者檢擬,臣於令儒,只信右尹說者,誠以右尹之知,深於臣故也。然則擧爾所知之訓,殆爲此宰臣準備語也。若又以情與迹論,則隨處力擧者,不可謂之情迹,而隨聞信從者,方可謂之情迹耶?知之而曰不知者,是何情也,發之而曰不知者,是何迹也?其情雖急於推諉,其迹恐欠於實對,臣誠莫曉其故也。此事爲日已久,傳聞且廣,人之察之,昭不可掩,而矧以我聖上知莫如之明,如觀堂下之曲直,何待臣言之畢陳,而終始齗齗,至再至三,臣無勝人之力,而人欲勝之,臣無誣人之心,而人欲誣之,臣所以可已而未已也。然僚誼之墮地,朝著之貽羞,自臣身始,而轉至葛藤者,無非臣不見重之致也,尙誰恨尤哉?玆敢冒死申暴,仰瀆崇嚴。伏乞天地父母,俯賜鑑諒,亟治臣瀆擾之罪,以嚴朝體,不勝幸甚,臣無任云云。答曰,省疏具悉。訖可休矣。又何靳靳?卿其勿辭行公。
戊寅正月二十九日辰時,上御熙政堂。入格儒生入侍時,同副承旨金,假注書李在鶴,記注官安亨鎭,記事官權敦仁以次進伏。進士李象峻·權復仁,生員吳泰重,進士李雲九·李祖植,生員李在臣以次列立庭下訖。上曰,儒生以次陞殿,奏職姓名,可也。象峻等各奏姓名訖,曰,入格中進士趙斗淳,有實病未入待矣。上曰,唯。上曰,直赴給分人出送,其餘儒生,使之頒賞行禮,可也。承旨出見,催促頒賞,引儀唱四拜施賞,儒生行拜禮訖。上命諸儒生退。仍命退,承史以次退出。
上在昌德宮。停常參·經筵。
藥房提調鄭尙愚,副提調李存秀啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區,敢來問安,竝此仰稟。答曰,知道。殿宮氣候一樣,卿等不必入侍矣。
大殿·王大妃殿·中宮殿·嘉順宮·世子宮,口傳問安。答曰,知道。
王大妃殿進御加味君子湯,依前方五貼製入事。榻前下敎
朴宗珩啓曰,大司憲宋穉圭,執義李泰淳,持平權馥在外,掌令柳訸·李沆,持平鄭郁東未肅拜,監察茶時之意,敢啓。傳曰,知道。
徐長輔啓曰,備邊司郞廳來言,今日賓廳日次,而穆陵忌辰祭齋戒相値,不得來會云矣,敢啓。傳曰,知道。
李存秀啓曰,藥房提調·副提調,持湯劑來待矣。傳曰,封入。
傳于朴蓍壽曰,禮房承旨,馳詣宗廟·永寧殿·景慕宮,奉審摘奸以來。
傳于徐長輔曰,侍衛軍兵毛具。
以應敎趙民和,副應敎洪敬謨,校理趙經鎭,副校理宋翼淵·南周獻,修撰李鍾運·趙琮鎭,副修撰沈能稷·李基栽牌不進罷職傳旨,傳于朴蓍壽曰,只推。
朴蓍壽啓曰,玉堂上下番俱空,已至多日,事甚未安,應敎趙民和,副應敎洪敬謨,校理趙經鎭,副校理宋翼淵·南周獻,修撰李鍾運·趙琮鎭,副修撰沈能稷·李基栽,旣有只推之命,竝更牌招,推移入直,何如?傳曰,允。
又啓曰,別兼春秋趙琮鎭·鄭基善·金道喜,旣有只推之命,竝更牌招,何如?傳曰,允。
以別兼春秋趙琮鎭·鄭基善·金道喜牌不進罷職傳旨,傳于朴蓍壽曰,只推。
李存秀,以議政府右議政意啓曰,本府每於歲首,爲觀察使·節度使薦,而領議政·左議政,時未備員,限內不得議薦之意,敢啓。傳曰,知道。
朴蓍壽,以禮曹言啓曰,來二月初三日,魂宮動輦後,所排雜物中,鍮器及木物,依前例還下戶曹,其餘褥帳席子薍簾平床等物,令本曹郞廳,本宮忠義,眼同燒火之意,敢啓。傳曰,知道。
徐長輔,以兵曹言啓曰,今正月各廳堂下武臣朔試射,臣曹連因有故,不得爲之之意,敢啓。傳曰,知道。
又以司僕寺一二提調意啓曰,本寺判官沈應奎,移拜南原府使矣。本寺釐弊之責,今方專委,而此時徑遞,實屬可悶,今姑仍任,俾有成效,何如?傳曰,允,
上在昌德宮。停常參·經筵。
魂宮朔祭親行還內後,內閣·政院·藥房口傳問安。答曰,知道。
徐長輔啓曰,來初五日,朝參日次矣,敢稟。傳曰,停。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
李存秀啓曰,藥房副提調持湯劑來待矣。傳曰,封入。
徐長輔啓曰,獻納尹命圭,旣入闕中,不爲肅謝,直爲出去,事甚未安,推考,何如?傳曰,允。
以應敎趙民和,副應敎洪敬謨,校理趙經鎭,副校理宋翼淵·南周獻,修撰李鍾運·趙琮鎭,副修撰沈能稷·李基栽牌不進罷職傳旨,傳于朴蓍壽曰,只推。
朴蓍壽啓曰,玉堂上下番俱空,已至多日,事甚未安,應敎趙民和,副應敎洪敬謨,校理趙經鎭,副校理宋翼淵·南周獻,修撰李鍾運·趙琮鎭,副修撰沈能稷·李基栽,旣有只推之命,竝更牌招,推移入直,何如?傳曰,允。
又啓曰,別兼春秋趙琮鎭·鄭基善·金道喜,旣有只推之命,竝更牌招,何如?傳曰,允。
以別兼春秋趙琮鎭·鄭基善·金道喜牌不進罷職傳旨,傳于朴蓍壽曰,只推。
傳于申絅曰,惠慶宮像生時,供上其人炭燒木,自今月初四日爲始,減下別單書入,內人供上減下別單,亦爲書入。
李存秀啓〈曰〉,吏曹郞廳來言,長水縣監李憲承,井邑縣監呂東根,兩司俱未署經,除在外外,未肅拜人員,竝卽牌招,以爲署經之地,何如?傳曰,允。
以公淸監司權常愼狀啓,韓山郡守宋啓楨,身病沈重,連呈辭狀,不得〈已〉罷黜事,傳于李存秀曰,令該曹口傳差出,催促下送。
以京畿監司洪愚燮狀啓,漣川縣民家失火事,傳于申絅曰,聞甚矜惻,元恤典外,別加顧助事,分付。
掌令李沆啓曰,臣於臺職,萬不近似,而前後除拜,每以區區私義之不可聯參合啓,猥陳引避之辭,輒蒙體諒之恩矣。掌憲除旨,又下於適在鄕廬之中,怵義感恩,聞命登途,章皇出肅,粗伸叨射之忱,而第臣處義,與前無異,如此情踪,何可晏然於臺次乎?請命遞斥臣職。答曰,依啓。
朴蓍壽,以奎章閣言啓曰,景慕宮望廟樓,今朔奉審,無頉之意,敢啓。傳曰,知道。
又以祔宮都監都提調意啓曰,今此祔宮時,魂宮移用諸具,皆於當日移設,則不無窘束之慮,就其中滿頂骨·平床覆巾褥席等,明日令都監郞廳,前期受出陪進,何如?傳曰,允。
徐長輔,以訓鍊都監言啓曰,本局局別將李行敎,以其在鄕父病,屢度祈遞,今姑改差,何如?傳曰,允。
又以訓鍊都監言啓曰,本局把摠具錫明,身病甚重,勢難察任,改差,何如?傳曰,允。
朴宗珩,以漢城府言啓曰,過期未婚之類,分付各部,授訪報來,故別單書入之意,敢啓。傳曰,知道。
魂宮朔祭及預告祭兼動輦祭親行敎是時,亞獻官判府事金思穆,終獻官永明尉洪顯周,贊禮行禮曹判書金羲淳,典祀官奉常正朴齊一,宮闈令尙膳安裕福,執禮副校理南周獻,執尊副司果趙萬永,大祝獻納尹命圭,祝史副司果洪羲祖,齋郞副司果洪勝圭,盥洗位典籍禹夏哲,爵洗位典籍金持泰,兵曹佐郞朴廷儉,亞終獻盥洗位直講卓瑊,贊者引儀崔日運,兼引儀李正幹,謁者兼引儀金光素,兼引儀柳煥民,贊引假引儀金秉始,假引儀李希聃,祭監監察洪章爕,監察尹稠。
戊寅二月初一日子時,上詣魂宮,朔祭親行入侍時,兼都承旨李存秀,行左承旨申絅,右承旨朴蓍壽,左副承旨徐長輔,右副承旨朴宗珩,同副承旨金,記事官李寅泰,假注書李在鶴,記事官李湜·權敦仁,檢校直閣李光文·鄭元容,檢校待敎朴宗薰·李龍秀,以次侍立。時至,通禮跪啓請外辦,上具翼善冠·衮龍袍,乘輿出宣化門。藥房提調鄭尙愚,副提調李存秀進前奏曰,侵夜勞動,聖體,若何?上曰,一樣矣。由協陽門·建陽門·銅龍門·景化門·集禮門,至延喜門。通禮跪啓請降輿,上降輿入齋室後,問安勿爲之。出榻敎仍具淺澹服,詣通和殿。贊禮前導入北夾門,陞自東階詣版位。贊禮跪啓請俯伏哭,上俯伏哭,在外者皆俯伏哭,贊禮跪啓請止哭興再拜興平身,上止哭興再拜興平身,在位者皆止哭興再拜興平身,執禮請行禮,上詣尊所北向立,執尊者擧羃,蓍壽酌鬱鬯,上詣靈座前北向立。贊禮〈跪〉啓請跪,上跪,存秀奉香,奉爐跪進,贊禮跪啓請三上香,上三上香,奠爐於案,蓍壽奉爵跪進。贊禮跪啓請執爵,上執爵以授蓍壽,奠于靈座前,贊禮跪啓請俯伏興少退跪,上俯伏興少退跪,大祝進靈座之右,東向跪讀祝訖。上出戶降復位,亞獻官判府事金思穆,終獻官永明尉洪顯周,以次獻爵如儀訖,降復位,贊禮跪啓請俯伏哭,上俯伏哭,在位者皆俯伏哭,贊禮跪啓請止哭興再拜興平身。上止哭興再拜興平身,宮闈令,納神主如儀,贊禮導上詣望燎位,大祝燎坎,贊禮跪啓禮畢,仍導以行入室,親祭罷後,問安勿爲之。出榻敎上改具翼善冠·衮龍袍,出延喜門,通禮跪啓請乘輿,仍由集禮門·景和門·銅龍門·建陽門·協陽門·宣化門還內。出標信解嚴,諸臣以次退出。
上在昌德宮。停常參·經筵。
朴宗珩啓曰,大司憲宋穉圭,執義李泰淳,持平權馥在外,掌令柳訸,持平鄭郁東傳旨未下,掌令一員未差,監〈察〉茶時之意,敢啓。傳曰,知道。
徐長輔啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
李存秀啓曰,藥房副提調持湯劑來待矣。傳曰,封入。
傳于李存秀曰,未下直守令,皆令當日辭朝。
朴蓍壽啓曰,別兼春秋趙琮鎭·鄭基善·金道喜,旣有只推之命,竝更牌招,何如?傳曰,允。
以大司諫安廷善,獻納尹命圭,正言朴心壽,掌令柳訸,持平鄭郁東牌不進罷職傳旨,傳于朴宗珩曰,只推。
李存秀啓曰,守令署經事,命下矣。大司諫安廷善,獻納尹命圭,正言柳訸,持平鄭郁東,旣有只推之命,竝卽牌招,以爲備員署經之地,何如?傳曰,允。
以大司諫安廷善,獻納尹命圭,掌令柳訸牌不進罷職傳旨,傳于朴宗珩曰,只推。
李存秀啓曰,吏曹郞廳來言,臺諫有闕,政事,取稟。傳曰,前望單子入之。
前望單子入之,兪應煥落點。
李存秀啓曰,守令署經事,命下矣。大司諫安廷善,獻納尹命圭,掌令柳訸,旣有只推之命,竝更牌招,新除授掌令兪應煥,一體牌招,以爲備員署經之地,何如?傳曰,允。
金啓曰,明日大駕詣景慕宮,入齋室後,王大妃殿·嘉順宮問安,何承旨進去乎?敢稟。傳曰,同副承旨進去。
朴宗珩啓曰,明日動駕時,兩司諸臣,當爲進參,除在外·未署經外,未肅拜·呈告人員,竝待開門牌招,何如?傳曰,允。
傳于徐長輔曰,出宮門路,以協陽門爲之。
傳于徐長輔曰,明日出宮內門路,以協陽門爲之。
傳于朴蓍壽曰,發遣吏郞,諸執事淸齋與否,摘奸以來。
吏曹口傳政事,以吳慶元爲韓山郡守。
以校理趙經鎭,副校理宋翼淵,修撰李鍾運·趙琮鎭,副修撰沈能稷·李基栽牌不進罷職傳旨,傳于朴蓍壽曰,只推。
朴蓍壽,以奎章閣言啓曰,守宮檢校直提學金履喬,待開門牌招,何如?傳曰,允。
又以弘文館言啓曰,本館下番,無他推移之員,不得已以上番,姑降入直之意,敢啓。傳曰,知道。
又以禮曹言啓曰,來三月初二日禧陵忌辰祭,適與寒食相値,依前例只行忌辰祭,祝文中,以節享相値之意添入事,分付,何如?傳曰,允。
徐長輔,以都摠府言啓曰,今日入直內三廳武兼禁軍及軍兵等,當爲中日習射技放,而魂宮禫祭親行齋戒相値,不得設行之意,敢啓。傳曰,知道。
朴宗珩,以義禁府言啓曰,明日景慕宮擧動時,大駕各差備都事及獻敬惠嬪神輦左右考喧都事,當爲備員,本府都事李裕慶遷轉之代及假都事二員,竝令該曹,口傳差出,以爲分排之地,何如?傳曰,允。
吏曹口傳政事,以鄭東時爲禁府都事。
注書李寅泰書啓,臣於本月初一日辰時量,以外南山植木摘奸事,敬奉聖敎,出自崇禮門,至南關王廟,登主山及案山植木處看審是白乎則,松橡鬱然,未見斧斤之痕是白遣,仍由靑鶴亭,所過處長松周帀,穉松叢茂,舊失火處所植木,今已蒼然茂盛是白遣,仍至典牲署·冷井洞,則長松落落,擁蓋一山是白遣,下山詣南壇是白乎則,繞墻累砌及紅箭門,竝無圮傷處,而主山及案山,松樹鬱是白遣,歷文峴至梨泰院後麓,到水閣峴,則山脊犖确,略有穉松,姑未成林是白遣,前至馬石橋,松林鬱密,烙印舊痕,年久難尋是白遣,到雁峰則植木,亦已翳翳是白遣,東至畫景谷,松樹相接是白遣,遵斗湖而歷審司寒壇是白乎則,墻砌及主山案山,竝無頉是白遣,至安靜寺,登無學峰,則土性雖爲瘠薄,松林亦得茂盛是白遣,外山諸處,一一周審,竝無斫痕之意,敢啓。傳曰,知道。
上在景慕宮。停常參·經筵。
魂宮禫祭還內後,內閣·政院·玉堂·藥房口傳問安。答曰,知道。
上詣景慕宮春享大祭,兼行祔宮祭,省牲省器後,內閣·政院·玉堂·藥房口傳問安。答曰,知道。
徐長輔啓曰,司僕寺內乘來言,捲簾取稟,傳曰,捲三面。
朴蓍壽啓曰,藥房提調·副提調,持湯劑來待矣。傳曰,封入。
金啓曰,臣以王大妃殿·嘉順宮問安進去,下直之意,敢啓。傳曰,知道。
徐長輔啓曰,禮貌官來言,百官稟旨就次。傳曰,知道。
朴蓍壽啓曰,王大妃殿·嘉順宮夕問安,何承旨進去乎?敢稟。傳曰,同副承旨進去。
金啓曰,臣以王大妃殿·嘉順宮,夕問安進去,下直之意,敢啓。傳曰,知道。
以大司諫安廷善,獻納尹命圭,掌令柳訸再牌不進罷職傳旨,傳于朴宗珩曰,只推。
以大司諫安廷善,獻納尹命圭,掌令柳訸牌不進罷職傳旨,傳于朴宗珩曰,只推。
李存秀啓曰,守令署經事,命下矣。大司諫安廷善,獻納尹命圭,掌令柳訸,旣有只推之命,竝更牌招,以爲備員署經之地,何如?傳曰,允。
以獻納尹命圭,掌令柳訸牌不進罷職傳旨,傳于朴宗珩曰,只推。
魂宮禫祭親行敎是時,亞獻官右議政南公轍,終獻官永明尉洪顯周,贊禮禮曹判書金羲淳,典祀官奉常寺正朴齊一,宮闈令尙膳安裕福,執禮修撰趙琮鎭,執尊副修撰沈能稷,大祝司果金蘭淳,祝史司果李翊會,齋郞司果李羲肇,盥洗位典籍崔仁簡,司藝張振一,爵洗位直講金喆修·趙德履,亞終獻官盥洗位典籍李埴,贊者引儀崔日運·李正幹,謁者兼引儀柳煥民·金光素。
戊寅二月初三日子時,上詣魂宮,禫祭親行入侍時,兼都承旨李存秀,行左承旨申絅,右承旨朴蓍壽,左副承旨徐長輔,右副承旨朴宗珩,同副承旨金,記事官李寅泰,假注書李在鶴,記事官李嘉愚·權敦仁,檢校直閣李光文·鄭元容,檢校待敎朴宗薰·李龍秀,以次侍立。時至,通禮啓請外辦,上具翼善冠·衮龍袍,乘輿出宣化門。藥房提調鄭尙愚,副提調李存秀進前奏曰,侵夜勞動,聖體,若何?上曰,一樣矣。由協陽門·建陽門·銅龍門·景化門·集禮門,至延喜門。通禮跪啓請降輿,上降輿入齋室後,問安勿爲之事。出榻敎改具無揚黑圓領,詣通和殿。贊禮前導入北夾門,陞自東階詣版位。贊禮跪啓請俯伏哭,上俯伏哭,在外者皆俯伏哭,贊禮跪啓請止哭興再拜興平身,上止哭興再拜興平身,在外者皆止哭興平身。執禮請行禮,上詣尊所北向立,執尊者擧羃,蓍壽酌鬱鬯,上詣靈座前北向立,贊禮跪啓請跪,上跪。存秀奉香,奉爐跪進,贊禮跪啓請三上香,上三上香,奠爐於案,蓍壽奉爵跪進。贊禮跪啓請執爵,上執爵以授長輔,奠于靈座前,贊禮跪啓請俯伏興少退跪,上俯伏興少退跪,大祝進靈座之右,東向跪讀祝訖,上出戶降復位。亞獻官右議〈政〉南公轍,終獻官永明尉洪顯周,以次獻酌如儀訖,降復位。贊禮跪啓請俯伏哭,上俯伏哭,在外者皆俯伏哭,贊禮跪啓請止哭興再拜興平身,上止哭興再拜興平身。宮闈令,納神主如儀,贊禮導上詣望燎位,大祝燎坎,贊禮跪啓禮畢,仍導入齋室。親祭罷後,問安勿爲之。出榻敎上改具翼善〈冠〉·衮龍袍,出延喜門。通禮跪啓請乘輿,上乘輿仍由集禮門·建陽門·協陽門·宣化門還內。出標信解嚴,諸臣以次退出。
戊寅二月初三日卯時,上詣弘化門內,神輦祗迎後,仍詣景慕宮春享大祭,祔宮祭隷儀省牲省器親行入侍時,兼都承旨李存秀,行左承旨申絅,右承旨朴蓍壽,左副承旨徐長輔,右副承旨朴宗珩,同副承旨金,記事官李寅泰,假注書李在鶴,記事官李嘉愚·權敦仁,檢校直閣李光文·鄭元容,檢校待敎朴宗薰·李龍秀,以次侍立。時至,通禮跪啓請外辦,上具冕旒冠·玄端服,出協陽門,由建陽門·銅龍門·景化門·進禮門,至光德門外幄次。通禮跪啓請降輿,上降輿入幄次,神輦至,上出次鞠躬,過卽平身,仍由弘化門出,至侍臣上馬所。通禮跪啓請駕少駐,侍臣上馬畢,通禮跪〈啓〉請發駕,百官以次侍衛神輦,至景慕宮大門外,鼓吹止。通禮跪啓請釋圭,上釋圭,近侍跪受圭,通禮〈跪〉啓請降輦乘輿,上降輦乘輿,通禮前導由東門以入,至降輿所,跪請降輿,上降輿。通禮前導入齋殿,問安勿爲之。出榻敎設上望廟禮位於神門外,百官先就神門外分東西,通禮啓中嚴,小頃,又啓外辦,上具冕服以出。通禮啓請執圭,上執圭。通禮前詣望廟禮位北向立,啓請鞠躬再拜興平身,上鞠躬再拜興平身,通禮導上入自東門,由東階陞詣廟內奉審後,門安勿爲之。出榻敎上詣省器所訖,上還至齋殿前。通禮啓請釋圭,上釋圭還齋殿,省牲時至,禮儀使導,上詣省牲位,啓請省牲,導上還至齋殿門,啓請釋圭,上釋圭。近侍跪受圭,上還齋殿,百官就齋殿之南跪,贊儀稟旨,敎群臣各就次。仍傳于長輔曰,承史竝權退,以次退出。
上在昌德宮。停常參·經筵。
上詣景慕宮春享大祭,兼行祔宮祭罷,還入齋室後,內閣·政院·玉堂·藥房口傳問安。答曰,知道。百官奉慰單子問安。答曰,知道。還內後,內閣·政院·玉堂·藥房口傳問安。答曰,知道。大殿·王大妃殿·中宮殿·嘉順宮·世子宮,內閣·政院·玉堂,經宿口傳問安。答曰,知道。大殿,朝廷二品以上·六曹堂上單子問安。答曰,知道。
藥房提調鄭尙愚,副提調李存秀啓曰,日月遄邁,惠慶宮禫事奄過,祔宮禮成,伏惟聖慕冞新,徹宵將事,侵曉回鑾,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。
王大妃殿·中宮殿·嘉順宮·世子宮,口傳問安。答曰,知道。
徐長輔啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
李存秀啓曰,藥房提調持湯劑來待矣。傳曰,封入。
傳于金曰,祔宮都監都提調以下,別單書入。
李存秀啓曰,守令署經事命下,已至多日,尙不擧行,事甚未安,大司諫安廷善,獻納尹命圭,掌令柳訸,旣有只推之命,竝更牌招,以爲備員署經之地,何如?傳曰,允。
以大司諫安廷善,獻納尹命圭,掌令柳訸牌不進罷職傳旨,傳于朴宗珩曰,只推。
李存秀啓曰,守令署經事,命下矣。大司諫安廷善,獻納尹命圭,掌令柳訸,旣有只推之命,竝更牌招,以爲備員署經之地,何如?傳曰,允。
徐長輔啓曰,卽伏見全羅右水使趙恩錫去秋冬等,褒貶啓本,則邊將無一人居中居下,殊無嚴明殿最之意,推考警責,何如?傳曰,允。
李存秀啓曰,今此戊寅年京外守令邊將薦單子三百八十三張,依例捧入,而其中應薦不薦人,令該曹察推,何如?傳曰,允。
徐長輔啓曰,事變假注書鄭遇炳,身〈病〉猝重,勢難察任,今姑改差,何如?傳曰,允。
鄭遇炳改差,代以安允璟爲事變假注書。
傳于金曰,發遣吏郞,諸執事淸齋與否,摘奸以來。
李存秀,以奎章閣守宮檢校直提學意啓曰,閣內諸處無事之意,敢啓。傳曰,知道。
又以奎章閣言啓曰,大駕今已還宮,守宮檢校直提學金履喬,依定式減下,何如?傳曰,允。
又以弘文館言啓曰,本館下番姑降入直,事甚未安,修撰趙琮鎭·李鍾運,副修撰李基栽·沈能稷,竝卽牌招,以爲推移入直,校理趙經鎭,副校理宋翼淵,一體牌招察任,何如?傳曰,允。
又以弘文館言啓曰,校理宋應圭,時在京畿果川地,經筵入番事緊,請斯速乘馹上來事,下諭,傳曰,依啓。
又以禮曹言啓曰,每年各陵展謁,春則二三月,秋則八九月,取稟事,曾有定式矣。今春展謁,定於何陵,而以何間擇吉乎?敢稟。傳曰,元陵爲之,以望前擇入,可也。
又以禮曹言啓曰,以陵行取稟草記傳曰,元陵爲之,以望前擇入可也事,命下矣。行幸吉日,令日官池景泌推擇,則望前十二日十三日,俱有拘忌,十四日十五日,國忌齋戒及正日,惟十一日爲吉云,何以爲之乎?敢稟。傳曰,更以望後擇入。
又以禮曹言啓曰,以陵行幸擇日草記,傳曰,更以望後擇入事,命下矣。卽令日官池景泌推擇,則今二月十八日二十日,俱吉云,以何日定行乎?敢稟。傳曰,以二十日爲之。當行親祭矣。
傳于金曰,此時役民,不可不念,今番行幸時,外邑分辦除之,依京擧動例爲之,植炬勿爲待令,凡係民事,儲置米會減事,分付。
李存秀,以吏曹言啓曰,新除授敦寧府參奉兪漢旭呈狀內,矣身素患痰癖之症,挾感添劇,旬月之內,萬無起動供仕之望云。身病旣如是沈重,則有難强令察任,改差,何如?傳曰,允。
徐長輔,以兵曹言啓曰,今此行幸時,何營軍兵隨駕,何營軍兵留都,禁軍及馬步軍,以幾番幾哨磨鍊乎?敢稟。傳曰,訓局步軍五哨爲先廂,五哨爲後廂,馬軍三哨爲之,訓御將率領禁軍三番爲之,禁將率御營鄕軍二哨騎士一番留都。
又以兵曹言啓曰,在前行幸時,挾輦軍四百名,或三百名,餘軍二百名,或一百名磨鍊,而甲戌年元陵行幸時,以三百名,餘軍二百名磨鍊矣,今番則何以爲之乎?敢稟。傳曰,元軍六百名,餘軍三百名爲之。
又以兵曹言啓曰,在前行幸時,先廂步軍一哨除出,晝停所作門,十里外斥候伏兵及傳語軍,以廣州留守所屬束伍步軍排立矣。今亦依此擧行之意,分付,何如?傳曰,允。
又以兵曹言啓曰,在前行幸時,摠戎使率訓局餘軍,弘化門外留陣矣。今亦依此擧〈行〉,何如?傳曰,允。
又以兵曹言啓曰,在前行幸,當日回鑾時,侍衛,或有全數磨鍊之例,或有兵曹·都摠府堂上·郞廳·五衛將,各二員,武兼十員隨駕之例,今番則何以爲之乎?敢稟。傳曰,全數磨鍊,可也。
又以兵曹言啓曰,行幸回鑾後,隨駕軍兵犒饋,近年連以乾物分給矣。今亦依此擧行,何如?傳曰,允。
又以兵曹言啓曰,僉知中樞府事趙寅喆,五衛將金重玉,老病在鄕,上來無期,金復淳·吳宗仁,病難供職,呈狀乞遞,竝改差,何如?傳曰,允。
工曹判書金在昌疏曰,伏以祔宮禮成,慈徽永閟,親祼泂酌,聖慕冞新,群情悲廓,曷有其極?仍念臣,見差先農壇獻官,往役何敢言私,而素患積病,猝發於公退之後,衝亘胸腹,呼吸俱促,委頓床褥,症勢甚急,强策出齋,斷無其望,玆敢疾聲呼籲。伏乞亟命該曹,劃卽變通,仍治臣瀆擾之罪,以肅朝綱,不勝幸甚,臣無任云云。答曰,省疏具悉。疏辭許令該曹改付標。
兵曹,元陵行幸時軍令,二月二十日出宮,廟洞晝停所,自闕門十六里,元陵展謁,自書停所十五里,以上三十一里,親祭還詣廟洞晝停,當日還宮。景慕宮春享大祭及祔宮祭親行敎是時,亞獻官判府事金思穆,終獻官右議政南公轍,進幣瓚爵官判尹李羲甲,尊幣瓚爵官副護軍朴宗琦,薦俎官戶判李相璜,禮儀使禮曹判書金羲淳,典祀官奉常正朴齊一,宮闈令尙善李奇遠,宮司令趙濟晩,堂上執禮禮議鄭元容,堂下執禮弼善沈能岳,執尊應敎趙民和,大祝副〈應〉敎洪敬謨,祝史司果鄭基善,齋郞正言金道喜,捧俎官戶曹正郞李德彬,盥洗位禮曹佐郞李文欽,直講卓瑊,爵洗位校書判校盧尙熙,典籍鄭宗顯,亞終獻官爵洗位典籍禹夏哲,掌牲令典牲判官洪羲弼,協律郞掌樂正李東煥,贊者兼引儀李希聃,假引儀閔文爀,謁者引儀崔日運,兼引儀邊相岱,贊引兼引儀李正幹,假引儀金秉始,祭監監察尹稠·洪章燮。
戊寅二月初四日子時,上詣景慕宮,春享大祭,兼行祔宮祭,親祭入侍時,兼都承旨李存秀,行左承旨申絅,右承旨朴蓍壽,左副承旨徐長輔,右副承旨朴宗珩,同副承旨金,記事官李寅泰,假注書李在鶴,記事官李嘉愚·權敦仁,檢校直閣李光文·鄭元容,檢校待敎朴宗薰·李龍秀,以次侍立。時至,通禮跪啓〈請〉外辦,上具冕服以出。禮儀使導,上至神門外,啓請執圭,存秀進圭,上執圭,入詣版位西向立,神輦自正門,由正階,上鞠躬,過卽平身,祔安後,上出詣版位北向立。執禮曰,行事,禮儀使啓請行事,軒架作啓熙運之樂,啓熙運之舞作,樂八成。執禮曰,再拜,禮儀使啓請鞠躬再拜興平身,上行再拜禮,樂九成。執禮曰,行晨祼禮,禮儀使導上詣盥洗位,啓請搢圭,上搢圭盥手訖。禮儀使啓請執圭,上執圭,禮儀使導上由東階,陞詣尊所西向立,登歌作啓熙運之樂,啓熙運之舞作,執尊擧羃,瓚爵官酌鬱鬯,禮儀使導上詣神位前北向立,啓請跪搢圭,上搢圭,存秀捧香,捧爐,上三上香。禮儀使啓請執瓚祼地,進幣瓚爵官李羲甲,捧瓚跪進,上執瓚祼地訖,以瓚授奠幣瓚爵官朴宗琦,禮儀使啓請執幣獻幣,上執幣以授宗琦,奠于案。禮儀使啓請執圭俯伏興平身,上執圭俯伏興平身,登歌止。禮儀使導上降復位,祝史捧毛血槃肝膋㽅,奠於神位前,祝史取肝出戶,燔於爐炭還尊所,上盥〈手〉訖復位。典祀官引饌入自正門,軒架作肅安之樂,捧俎官等,各捧牲匣,祝史進撤毛血槃,自東階授齋郞,饌至西階,大祝迎引於階上,薦俎官詣神位前北向跪,奠薦牛羊豕,奠訖。禮儀使導上神位前,上詣神位前北向立,跪搢圭。禮儀使啓請執爵獻爵,羲甲捧爵跪進,又以副爵,奠獻于嬪神位前。禮儀使跪啓請執圭俯伏興少退跪,樂止,大祝進,東向跪讀祝文訖,樂作,上俯伏興平身。禮儀使導上降復位,啓熙運之舞退,報恩之舞進。執禮曰,行亞獻禮,亞獻官判府事金思穆,行亞獻如儀。執禮曰,行終獻禮,終獻官右議政南公轍,行終獻亦如儀訖。執禮曰,飮福,禮儀使導上詣飮福位,跪搢圭。禮儀使啓請受爵,羲甲捧爵跪進,上受爵飮訖。羲甲受虛爵以授大祝,復於坫。禮儀使啓請受俎,薦俎官捧俎跪進,上受俎以授羲甲,出授司饔院官訖。上執圭俯伏興平身,降復位。執禮曰,再拜,禮儀使啓請再拜,上行再拜禮。執禮曰,撤籩豆,大祝入撤籩豆,登歌作康安之樂,樂止,軒架作景安之樂。執禮曰,再拜,禮儀使啓請再拜。執禮曰,望燎,禮儀使導上詣望燎位北向立。大祝取祝幣詣望燎位。執禮曰,可燎,大祝以幣焚於爐,又取祝板置於坎。執禮曰,禮畢,禮儀使跪啓請禮畢,導上還齋殿。出門,禮儀使啓請釋圭,上釋圭。存秀受圭,上入齋殿釋冕服。諸臣侍立於外,通禮啓中嚴,又啓外辦,上改具遠遊冠·絳紗袍以出。通禮啓請乘輿,上乘輿。左右通禮前導至大門外,乃降輿乘輦執圭。通禮啓請發駕,上發駕至宗廟前路,降輦步過,復乘輦由把子橋,自敦化門,至協陽門,上降輿乘輦,入宣化門還內。出標信解嚴,諸臣以次退出。
戊寅二月初四日申時,上御映花堂。兵曹判書持軍令入侍時,同副承旨金,假注書李在鶴,記事官李嘉愚·權敦仁,行兵曹判書李肇源,以次進伏訖。上曰,兵曹判書速爲入來,兵曹判書李肇源,持軍令跪進,讀軍令,進於上前,上命踏啓字以下,以軍令授肇源。肇源持軍令先退。仍命退,承史以次退出。
上在昌德宮。停常參·經筵。
大殿·王大妃殿·中宮殿·嘉順宮·世子宮,內閣·政院·玉堂翌日口傳問安。答曰,知道。大殿,朝廷二品以上·六曹堂上翌日單子問安。答曰,知道。
藥房提調鄭尙愚,副提調李存秀啓曰,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。
王大妃殿·中宮殿·嘉順宮·世子宮口傳問安。答曰,知道。
朴宗珩,以都摠府言啓曰,今日入直內三廳武兼及軍兵等,中日習射技放,諸出標信。傳曰,知道。
朴宗珩啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,大司憲宋穉圭,執義李泰淳,掌令兪應煥,持平權馥在外,掌令柳訸傳旨未下,持平鄭郁東呈辭,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而翌日問安相値,不得來會云矣,敢啓。傳曰,知道。
李存秀啓曰,左副承旨徐長輔,今日不爲仕進,卽爲牌招,何如?傳曰,與有故承旨竝許遞,前望單子入之,待下批,牌招察任。
又啓曰,藥房副提調持湯劑來待矣。傳曰,封入。
傳于李存秀曰,傳香承旨與右副承旨,分詣受香諸處,奉審摘奸以來。
傳于李存秀曰,戶·刑換房。
承旨前望單子入之,趙鐘永·朴周壽·韓兢履落點。
李存秀啓曰,假注書李在鶴,身病猝重,勢難察任,今姑改差,何如?傳曰,允。
李在鶴改差,代以南履炯爲假注書。
以校理趙經鎭,副校理宋翼淵,修撰李鍾運·趙琮鎭,副修撰沈能稷·李基栽牌不進罷職傳旨,傳于李存秀曰,只推。
李存秀啓曰,副應敎·校理未差,應敎趙民和,副校理宋翼淵,副修撰沈能稷·李基栽差祭,校理宋應圭在外,玉堂上下番俱空,事甚未安。副校理南周獻,修撰李鍾運·趙琮鎭,旣有只推之命,竝更牌招,推移入直,何如?傳曰,允。
以大司諫安廷善,獻納尹命圭,掌令柳訸再牌不進罷職傳旨,傳于朴宗珩曰,只推。
李存秀啓曰,守令署經事,命下,已至多日,尙不擧行,事甚未安。大司諫安廷善,獻納尹命圭,掌令柳訸,旣有只推之命,竝更牌招,以爲備員署經之地,何如?傳曰,允。
以大司諫安廷善,獻納尹命圭,掌令柳訸牌不進罷職傳旨,傳于朴蓍壽曰,只推。
以右承旨朴周壽,左副承旨韓兢履牌不進罷職傳旨,傳于李存秀曰,只推。
李存秀,以吏曹言啓曰,因慶尙監司金魯敬狀啓,密陽府使金履完,以省掃事,請由上京,姑未下來,見今漕捧方始,檢察時急,其所擧行,決不可委之於一時兼任,令該曹催促急速下送事,啓下矣。自臣曹催促,則以爲身病猝重,萬無還任之望云,未知其病勢之如何,而屢度催促之下,不卽下去者,揆以事體,誠甚未安。密陽府使金履完,罷黜,何如?傳曰,允。令該曹口傳差出,催促下送。
吏曹口傳政事,以李魯在爲密陽府使。
以祔宮都監都提調以下別單,傳于李存秀曰,都提調領中樞府事李時秀,判中樞府事金思穆,各鞍具馬一匹面給,提調行工曹判書金在昌,行禮曹判書金羲淳,各熟馬一匹面給,戶曹判書李相璜加資,都廳弘文館校理趙經鎭,副司果李友秀竝加資,郞廳戶曹正郞徐興輔,禮曹佐郞趙萬協,工曹正郞金鏴,南部令尹鼎植,工曹正郞鄭錫敎,副司果尹謙圭·沈能述竝陞敍,監造官禮賓寺直長金祖淵,中部都事朴宗聞,童蒙敎官洪錫謨,別工作繕工監假監役趙學儉,修理所繕工監假監役趙濟明竝陞六,別看役前五衛將李興潤,前同知邊鏞,竝守令除授,寧遠郡守洪樂佑,善地守令相換,看役前同知李海承等六人,竝木布施賞,捧敎命·竹冊·玉冊·玉印·金印睿畫簇子·擧案·褥席執事等,攝相禮韓用儀·李鍾運,攝司僕寺正柳季麟,香爐香盒差備官趙學濂·韓成履,竝依丁卯年例捧傳旨,神輦陪從承旨,半熟馬一匹賜給,注書史官,各加一資,資窮者代加,分兵曹·摠府堂郞,依丁卯年例捧傳旨,左通禮邊景鵬,右通禮閔鼎秀,贊儀李孝述,東西唱假引儀李希聃·閔文爀,各兒馬一匹賜給,計士·員役·工匠·忠贊衛,各差備領率禁軍,竝依丁卯年例施賞,禁漏官等,各加一資,資窮者代加,擇日官及禁漏下人等,竝依丁卯年例施賞。
傳于李存秀曰,景慕宮祔享親祭時亞獻官判中樞府事金思穆,終獻官議政府右議政南公轍,各半熟馬一匹面給,禮儀使行禮曹判書金羲淳,進幣瓚爵官漢城判尹李羲甲,奠幣瓚爵官行副護軍朴宗琦,薦俎官戶曹判書李相璜,堂上執禮禮曹參議鄭元容,各熟馬一匹賜給,典祀官奉常寺正朴齊一,宮司令趙濟晩,各兒馬一匹賜給,堂下執禮侍講院弼善沈能岳,半熟馬一匹賜給,大祝弘文館副應敎洪敬謨加資,執尊弘文館應敎趙民和,祝史副司果鄭基善,齋郞副司果金道喜,捧俎官戶曹正郞李德彬,盥洗位禮曹佐郞李文欽,成均館直講卓瑊,爵洗位校書判校盧尙熙,成均館典籍鄭宗顯,典牲令洪翼弼,協律官掌樂院正李東煥,贊者兼引儀李希聃,假引儀閔文爀,祭監監察尹稠,洪章燮,奏時官各加一資,資窮者代加,謁者通禮院引儀邊相岱,贊引兼通禮院引儀李正幹,假引儀金秉始,各兒馬一匹賜給,禮房承旨朴蓍壽加資,事知守僕等竝帖加,其餘守僕禁漏下人,米布題給。
傳于李存秀曰,祭時中官李團宜·金昌舜,挾侍李團宜·金承業竝加資,神輦侍衛中官申英遠·洪命福,宮闈令安裕福·李奇遠竝加資,玉冊·玉印差備林宜馥等四人,竝半熟馬一匹賜給,各差備姜聖輔等,竝考例施賞。
神輦司鑰南命洽,書題除授,別監等米布題給,軍士考例施賞。
傳于李存秀曰,今番賞典中,一人雖兼數事,無得疊受。
傳于李存秀曰,政官牌招,賞典下批。
傳于李存秀曰,見窠皆令差出。
傳于李存秀曰,追念舊勞,宜有示意之擧,故判書李堯憲子,令該曹初仕調用。
朴宗珩,以兵曹言啓曰,本曹佐郞林翰鎭,身病猝重,屢度呈狀乞遞,宿衛重地,不可久曠,今姑改差,何如?傳曰,允。
李存秀,以吏批言啓曰,祔宮都監都廳副司果李友秀加資事,命下矣。雖已資窮,未經準職,何以爲之?敢稟。傳曰,勿拘。
又以吏批言啓曰,中官李團宜·申英遠加資事,命下矣。俱以資窮,何以爲之?敢稟。傳曰,竝熟馬一匹賜給。
朴宗珩,以兵批言啓曰,新除授全州營將趙彝錫,以前任慶尙右兵虞候,因該帥臣狀啓,未赴任前,以身病纔已罷黜,所授加資,依例還收之意,敢啓。傳曰,知道。
有政。吏批,判書·參議未差,參判洪羲臣進,兼都承旨李存秀進。啓曰,判書·參議俱未差,小臣獨政未安,何以爲之?敢稟。傳曰,仍爲之。以趙琮鎭爲副應敎,鄭基善爲校理,金魯應爲同義禁,李鍾遠爲刑曹正郞,李源祚爲監察,金學羲爲引儀,李時翼爲禮賓直長,李勉行爲昭顯墓守衛官,朴宗大爲南原府使,司僕判官單沈應奎仍任事承傳,兼掌令單李海淸,分承旨尹鼎烈·金學淳,分兵曹參議,申在植,正郞趙雲從,攝司僕正柳季麟,攝相禮李鍾運·韓用儀已上減下,戶曹判書李相璜今加正憲,右承旨朴蓍壽今加嘉善,校理趙經鎭,司果李友秀,副應敎洪敬謨已上,今加通政加資事承傳,寧遠郡守洪樂佑,祥原郡守柳昇根相換。
再政。以沈能岳爲修撰,洪羲明爲刑曹佐郞,李仁模爲掌苑別提,鄭東煥爲兵曹佐郞,姜泰重爲典籍,鄭基善爲東學敎授,李孟愚爲童蒙敎官,金弘根爲中部都事,兪文柱·李禹錫爲假監役,李鼎臣爲敦寧參奉。
兵批,行判書李肇源進,參判任希存病,參議韓義運病,參知朴孝成入直進,右副承旨朴宗珩進。以金健柱·李樹仁·金允秋·權瑢爲僉知,徐有階爲曹司衛將,趙學元·金魯巖·沈能壽·曺慶夏爲五衛將,金景燁爲忠壯將,安慶民爲景福將,李雨元爲訓鍊判官,趙鎭宣爲翊衛,李羲淵爲司禦,崔柱星爲部將,鄭東進爲衛率,金在元爲文兼,金會鍾爲部將,洪達三爲全州營將,權思秉爲坡知僉使,柳孝臣爲慶尙右兵虞候,姜在謙爲黃海兵虞候,同知單金性潤,護軍朴蓍壽·申絅,副護軍徐長輔·尹命烈·金學淳·尹鼎烈·申在植·李友秀·洪敬謨·趙經鎭·趙寅喆·申緖·權思漢·洪槏·元永甲,副司直李沆,副司果金祖淵·朴宗聞·洪錫謨·趙學儉·趙濟明·李海淸,分副摠管尹行直,都事金鎭永以上減下。再政。尹永培爲訓鍊僉正,申錫鵬爲訓鍊主簿,朴基元爲武兼,崔華男爲公淸水虞候,同知單咸潤國,全州營將洪達三今加折衝加資事啓下,副護軍洪達三。
傳于李存秀曰,飭已施矣,情亦伸矣,更無可言之義,前兼吏曹判書沈象奎敍用,仍任前職,牌招察任。
同副承旨金啓曰,臣承命馳詣南壇,壇上神位版奉審則無頉,祭物·祭器·祭井看審則精潔,諸執事·進排官·佾舞工人摘奸則無頉,仍詣三角山,神位版奉審則無頉,祭物·祭器·祭井看審則精潔,諸執事·進排官摘奸則無頉矣。臣則還詣南壇享所,待將事還奉神位版後,復命之意,敢啓。傳曰,知道。
傳于李存秀曰,發遣吏郞,諸執事淸齋與否,摘奸以來。
李存秀,以禮曹言啓曰,卽接淸州幼學李復載所志,則以爲,族侄源孝,嫡妾俱無子,以其同姓十二寸兄源一第二子義溥,欲爲繼後,兩家諸族,相議完定,而未及禮斜之前,源孝夫妻,俱爲作故,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長李復載所訴旣如此,依定式,李源一第二子義溥,立爲李源孝之後,何如?傳曰,允。
又以禮曹言啓曰,去十二月二十一日所下傳敎中,魂宮日下供上與京畿朔望進上及炭燒木,內人供上外,一竝減下事,命下矣。謹稽謄錄,則丁卯年孝安殿祔廟後,加封米及朔望雉鮮進上,分排移封於慈殿·慈宮矣。今此魂宮入廟後,京畿所封朔望雉鮮,何以爲之乎?敢稟。傳曰,置之。
朴宗珩,以戶曹言啓曰,傳曰,惠慶宮像生時供上其人炭燒木,自今月初四日爲始,減下別單書入,內人供上減下別單,亦爲書入事,命下矣。依下敎,別單書入之意,敢啓。傳曰,知道。減下別單中,內人供上與移屬者,竝依內下件記擧行,可也。
朴宗珩,以司僕寺一二提調意啓曰,今此元陵幸行時補把驛馬,從近道限五十匹,分排知委各驛,以爲入用之地,何如?傳曰,允。
又以訓鍊都監言啓曰,謹依統長黃大呂口傳下敎,統內作拿前武藝廳金漢奎子性一,嚴棍二十度後,定配次移送秋曹之意,敢啓。傳曰,知道。
又以司僕寺一二提調意啓曰,今此元陵幸行時各差備入把馬磨鍊,別單書入,而其中驛馬,則令兵曹依例知委各驛,使之直爲入把,何如?傳曰,允。
又以兵曹言啓曰,今此元陵幸行時各差備驛馬,別單磨鍊書入,而本曹驛馬外不足之數,依近例,京畿驛馬十五匹補把事,分付該道之意,敢啓。傳曰,知道。
又以刑曹言啓曰,訓鍊都監啓辭內,謹依統長黃大呂口傳下敎,統內作拿前武藝廳金漢奎子性一,嚴棍二十度後,定配次移送秋曹之意,敢啓。傳曰,知道事,命下矣。罪人金性一,全羅道長興府定配所,卽爲押送之意,敢啓。傳曰,知道。
上在昌德宮。停常參·經筵。
未時申時,日暈。
趙鐘永啓曰,大司憲宋稚圭,執義李泰淳,掌令兪應煥,持平權馥在外,掌令柳訸未肅拜,持平鄭郁東呈辭,監察茶時之意,敢啓。傳曰,知道。
李存秀啓曰,右承旨朴周壽,左副承旨韓兢履,今日不爲仕進,竝卽牌招,何如?傳曰,允。左副承旨許遞,前望單子入之。前望單子入之,金學淳落點。
又啓曰,藥房副提調持湯劑來待矣。傳曰,封入。
傳于朴周壽曰,傳香承旨馳詣先農壇,奉審摘奸以來。
李存秀啓曰,新除授左副承旨金學淳,卽爲牌招,何如?傳曰,允。
以副校理南周獻,修撰李鍾運牌不進罷職傳旨,傳于金曰,只推。
金啓曰,玉堂上下番俱空,事甚未安。應敎趙民和,副應敎趙琮鎭,校理鄭基善,修撰沈能岳,副修撰沈能稷,竝卽牌招,副校理南周獻,修撰李鍾運,旣有只推之命,一體牌招,推移入直,何如?傳曰,允。
又啓曰,守令署經事,命下矣。大司諫安廷善,獻納尹命圭,掌令柳訸,旣有只推之命,竝更牌招,以爲備員署經之地,何如?傳曰,允。
以大司諫安廷善,獻納尹命圭,掌令柳訸牌不進罷職傳旨,傳于金曰,只推。
金啓曰,守令署經事,命下矣。大司諫安廷善,獻納尹命圭,掌令柳訸,旣有只推之命,竝更牌招,以爲備員署經之地,何如?傳曰,允。
以左副承旨金學淳牌不進罷職傳旨,傳于趙鐘永曰,只推。
金,以吏曹言啓曰,昨日政,掌苑署別提李仁模之仁字,誤以元字書入,至蒙點下,不能照檢之失,臣不勝惶恐,而原望筒,改付標以入之意,敢啓。傳曰,知道。
金啓曰,卽見吏曹草記,則昨日政事中,掌苑別提李仁模,以元模誤書,至於蒙點,政望書入,何等審愼,如是疎忽,萬萬未安。原望筒改付標以入,而當該吏曹堂上,不可無警,推考,何如?傳曰,允。
金,以吏曹言啓曰,因承政院啓辭,守令薦應薦不薦人員,令該曹察推事,允下矣。行工曹判書金在昌,行知事朴崙壽,行上護軍金履陽,行大護軍李好敏,刑曹判書鄭晩錫,行大護軍李得濟,行大護軍閔命爀,行大護軍李普天,行護軍李庚運,行護軍李儒慶,行護軍吳泰賢,行護軍洪奭周,行護軍趙萬元,豐安君柳相祚,行護軍朴宗京,行護軍李錫奎,同知崔光泰,行護軍申溆,行護軍曺允遂,鈴原君尹行直,行護軍吳翰源,行護軍柳畊,行護軍申絢,行護軍洪光一,同知金熙周,行護軍徐鼎輔,行護軍李憲琦,行護軍金魯應,同知洪秀晩,開城府留守尹益烈,行護軍白師誾,行護軍朴宗柱,行護軍趙岐,行護軍李惟秀,大司成李勉昇,輔德李光憲,奉常正朴齊一,司僕正李東永,相禮任㸁,洪陽縣監趙台榮,吉州牧使李升權,俱爲應薦而不薦,推考警責,何如?傳曰,允。
趙鐘永,以兵曹言啓曰,因承政院啓辭,邊將應薦不薦人,令該曹察推事,允下矣。行工曹判書金在昌,行知中樞府事朴崙壽,行上護軍金履陽,刑曹判書鄭晩錫,行大護軍李好敏·閔命爀·李普天·李得濟,行護軍李庚運·李儒慶·吳泰賢·洪奭周·趙萬元·朴宗京·李錫奎·申溆·曺允遂·吳翰源·柳畊·申絢·李憲琦·徐鼎輔·洪光一·金魯應,豐安君柳相祚,鈴原君尹行直,開城府留守尹益烈,同知中樞府事崔光泰·金熙周·洪秀晩,行護軍白師誾·朴宗柱·趙岐·李惟秀,成均館大司成李勉昇,侍講院輔德李光憲,通禮院相禮任㸁,奉常寺正朴齊一,宗簿寺正權傛,司僕寺正李東永,洪陽縣監趙台榮,吉州牧使李儒燁,俱爲應薦而不薦,竝依法典,推考警責,何如?傳曰,允。又以兵曹言啓曰,兼吏曹判書沈象奎,自吏曹送西矣,資級係是輔國,知中樞有闕之代,依例下批之意,敢啓。傳曰,知道。
金,以宣惠廳言啓曰,本廳郞廳李魯在,移拜密陽府使矣,本廳自來多弊,修擧宜責久任,該廳郞廳李魯在,今姑仍任,何如?傳曰,允。
趙鐘永,以備邊司言啓曰,本司武郞廳林亨壽,奔走勤仕,已滿十五朔,依例六品遷轉事,捧承傳施行,何如?傳曰,允。
領府事李時秀箚曰,伏以日吉辰良,祔宮禮成,親將祼薦,鑾蹕穩旋,伏惟聖慕靡逮,益復如新,輿情愴忭,小大惟均,臣獨賤疾沈淹,跡阻陪班,伏枕惶隕,惟譴何是俟,昨伏見都監賞典傳敎,以臣猥經都提擧之任,亦蒙鞍具馬面給之命,臣誠怵然慙悚,措躬無所。夫義重終事,職忝敦匠,雖使臣殫誠盡瘁,終始董〈役〉,臣子常分,元無可紀,況臣始於設都監之初,一再仕進,凡百工役,專委堂郞,纔旬望,旋以病解,演儀之班,升祔之禮,一未嘗與覩,罪方自訟,勞於何有?天廐上駟,何等寵錫,而格外濫恩,混及罔功,不惟臣匪分之愧而已,豈不有乖於聖朝懋賞之政乎?伏乞聖明,亟命收還,以重恩典,以安私分,不勝幸甚。取進止。答曰,省箚具悉卿懇。卿其勿辭,安心領受。仍傳曰,此批答,遣史官傳諭于領府事。
判府事金思穆箚曰,伏以居諸迅邁,惠慶宮禫事奄過,日吉辰良,禮成祔宮,伏惟聖心追遠,愴廓冞新,徹宵將事,侵曉回鑾,玉體勞動,不瑕有損,區區下情,不任憂慮,卽伏見都監別單下者,以臣名忝敦匠之列,至有錫馬之命,臣誠惝恍感愧,莫省所以。噫,當此閟宮終事之日,自是臣子殫誠之地,縱使臣夙夜奔走,終始董役,卽其常分,無足言勞,況臣之受任,曾不數日,膺命於工役旣訖之後,備員於當日排進之班,而今乃混蒙上駟之錫,得不有乖綜核之政乎?無論臣心之惶蹙不安,其在明主惜嚬笑之義,尤當如何?伏乞聖明,特命收還,俾恩賞無屑,私分獲安,不勝幸甚。取進止。答曰,省箚具悉卿懇。卿其勿辭,安心領受。仍傳曰,此批答,遣史官傳諭于金判府事。
右議政南公轍箚曰,伏以日月迅駛,魂宮禫祀奄過,禮成祔享,慕伸親祼,大小群情,不任愴廓之至。臣於伊日,獲陪昵近之地,仰瞻齋明之儀,仍以周旋於香祝罇俎之間,此乃職耳,亦云榮矣,不意玆際,錫馬重典,有若酬功記勞之者然,臣誠惝怳悚恧,莫省措躬之所也。終事之地,偶廁爵獻之末,而此之謂功,暫時之間,粗效駿奔之誠,而此之謂勞,皆可以徼僥濫之賞,則不但有欠於聖主嚬笑之愛,四方聽聞,將謂斯何?歷日惶惕,受恩如罪,玆具短箚,略暴衷懇。伏乞聖明,亟收成命,俾恩典重而微分安焉。取進止。答曰,省箚具悉卿懇。卿其勿辭,安心領受。仍傳曰,此批答,遣史官傳諭于右議政。
上在昌德宮。停常參·經筵。
金啓曰,大司憲宋稚圭,執義李泰淳,掌令兪應煥,持平權馥在外,掌令柳訸傳旨未下,持平鄭郁東呈辭,監察茶時之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本營日次私習矣,敢啓。傳曰,知道。
又啓曰,來十一日,朝參日次矣,敢稟。傳曰,停。
趙鐘永啓曰,來十一日,輪對日次矣,敢稟。傳曰,當次人受點,後日次待令。
又啓曰,左副承旨金學淳,右副承旨朴宗珩,今日不爲仕進,竝卽牌招,何如?傳曰,竝許遞,前望單子入之,待下批,牌招察任。
金啓曰,同義禁金魯應,除拜後過三日不爲出肅,依定式推考警責,仍卽牌招察任,何如?傳曰,允。
趙鐘永啓曰,藥房提調持湯劑來待矣。傳曰,封入。
承旨前望單子入之,朴宗正·李鶴秀落點。
趙鐘永啓曰,新除授右副承旨李鶴秀,時在京畿楊州地,斯速乘馹上來事,下諭,何如?傳曰,允。
以應敎趙民和,副應敎趙琮鎭,校理鄭基善,修撰沈能岳,副修撰沈能稷牌不進罷職傳旨,傳于趙鐘永曰,只推。
以副校理南周獻,修撰李鍾運再招不進罷職傳旨,傳于趙鐘永曰,只推。
趙鐘永啓曰,玉堂上下番俱空,事甚未安。應敎趙民和,副應敎趙琮鎭,校理鄭基善,副校理南周獻,修撰李鍾運·沈能岳,副修撰沈能稷,旣有只推之命,與副校理宋翼淵,副修撰李基栽,竝卽牌招,推移入直,何如?傳曰,允。
以大司諫安廷善,獻納尹命圭,掌令柳訸牌不進罷職傳旨,傳于金曰,只推。
金啓曰,守令署經事,命下,已至多日,尙不擧行,事甚未安。大司諫安廷善,獻納尹命圭,掌令柳訸,旣有只推之命,竝更牌招,以爲備員署經之地,何如?傳曰,允。
注書李寅泰病,代以朴龍祐爲假注書。
朴宗正,以都摠府言啓曰,去夜貳極門西邊內宮牆二間許頹圮之意,敢啓。傳曰,知道。
又以兵曹言啓曰,卽接東所衛將卞永植牒報,則貳極門北邊內宮墻二間許頹圮云,待開門,令紫門監,以杻把子及長木,堅實圍排,把守軍,以建陽門入直軍十名除出,限修築間,嚴加守直之意,敢啓。傳曰,知道。
又以禁衛營言啓曰,因兵曹草記,貳極門西邊內宮墻二間許頹圮處,建陽門入直軍十名除出,哨官一員率領,限修築間,嚴加守直之意,敢啓。傳曰,知道。
上在昌德宮。停常參·經筵。
朴宗正,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
朴宗正啓曰,大司憲宋穉圭,執義李泰淳,掌令兪應煥,持平權馥在外,掌令柳訸傳旨未下,持平鄭郁東呈辭,監察茶時之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,左副承旨朴周壽,今日不爲仕進,卽爲牌招,何如?傳曰,允。
傳于朴宗正曰,傳香承旨馳詣文廟,奉審摘奸以來。
朴宗正啓曰,藥房提調持湯劑來待矣。傳曰,封入。
朴龍祐在外代,崔致憲爲假注書。
以大司諫安廷善,獻納尹命圭,掌令柳訸牌不進罷職傳旨,傳于朴宗正曰,只推。
以應敎趙民和,副應敎趙琮鎭,副校理南周獻·宋翼淵,修撰李鍾運,副修撰沈能稷·李基栽牌不進罷職傳旨,傳于趙鐘永曰,只推。
以左副承旨朴周壽牌不進罷職傳旨,傳于朴宗正曰,只推。
朴宗正啓曰,明日傳香,禮房承旨當爲齋宿,而左副承旨朴周壽,旣有只推之命,更卽牌招,何如?傳曰,允。
趙鐘永啓曰,守令署經,時日爲急,成命許久,尙不擧行,事甚未安。大司諫安廷善,獻納尹命圭,掌令柳訸,旣有只推之命,竝更牌招,以爲備員署經之地,何如?傳曰,允。違牌不爲呼望。
傳于趙鐘永曰,發遣吏郞,諸執事淸齋與否,摘奸以來。
大司諫安廷善,掌令柳訸,獻納尹命圭啓曰,噫嘻痛矣,以能賊萬古所無之逆魁,不卽正刑,徑先致斃,輿情莫不痛惋,此豈可以尋常物故,置而不論哉?論其平日罪犯,則陰樹逆種,蜜倡凶論,慫慂恒·簡,爲渠羽翼,糾結厚·獜,自作窩主,待國洞執命之日,擬占台府,當李潭秉銓之時,把弄朝權,且以醴酒之說,大北之論,肆然脅持,百計嘗試,倡爲追崇之說,恐動儕類,沮遏代聽之逆,皆其部曲,則亂本凶圖,甚於耇·輝·師·興,究其情節,已是萬戮猶輕,而及夫賊吉之招出後,凶言逆情,尤益綻露無餘矣。噫,癸亥反正之說,太甲桐宮之言,推戴逆禶之謀,某也爲大將,某也爲吏判,某也爲閫帥等說,爛熳於前後諸賊之供,而妖任埋凶之計,究其本則能賊也,逆範懷刃之凶,究其本則能賊也,特以凶頑之故,忍杖徑斃,王章未伸,擧國同憤。試以渠之招辭觀之,雖優爲謀逆,以不少之人,何可遽然承服,又以爲如欲殺之,則速出斬之等語,肆然發惡,而且太甲桐宮之說,果與諸賊,一席酬酢於展開書傳,講其文義云者,與相吉·澤遂之招,若合符契,卽此一節,乃渠之結案,旣已遲晩後物故,則不可以未及結案置之。趾賊一門之窮凶極惡,自有天地以來所未有者,而限以國法,猶貸其凶種之穉小者,梟種稍長,安知不更肆樈惡,如範·吉等所爲者耶?澤遂爛熳同參於啓能凶慘不道之謀,而只誅其身,王章已失,輿憤未洩,其凶陰情節,其弟萬無不知之理,請遲晩後物故罪人啓能,亟施孥籍,趾賊等凶種,夬施邦刑,獻遂,設鞫得情。噫嘻痛矣,從古逆亂何限,而豈有如夏賊之窮凶極惡者哉?語其凶言,則雲·海所不道,論逆節,則賊鏡之所不爲,見者骨寒,聞者膽掉,實是窮天地亘古今所未聞所未有者也,此豈渠一人之所爲,一時之所做出?和同之類,必有其人,黨與之討,不容少忽,而旣搜之文書,竝皆付丙,未露之端緖,全不究覈,獄體疎虞,寧不凜然?到今追究之道,惟在於親屬奴傔之及時訊鞫,章疏之請,尙未蒙允,此雖出於先大王包涵寬假之至仁盛德,而至於夏賊子女囚禁待年之命,臣等尙今抑鬱,寧欲溘然。夫逆種之待年殄滅,乃指尋常治逆之律文也,今此夏賊,卽是開闢以來所無之逆,其於獜·亮之稱兵,鏡·虎之凶言,不啻百倍,則古今天下,安有以此賊子女,而有待年與否之可論哉?及至今日,年限已過,則尤不可晷刻容貸於覆載之間矣。夏賊之外,豈復有夏賊,而乃者逆恭之出,則今日群下之骨驚膽掉,直欲手磔口臠之心,尤有倍於夏賊初出之時矣。噫,彼恭賊,敢於鞫庭,提誦夏賊之凶書,乃以相議勸成納招,又發夏賊所不道之凶言,則梟獍種子,腸肚相連,亦一夏賊,而特其逆節之發露,差有先後耳。千剮萬斫,未足以洩輿憤,收孥瀦澤,不可謂當其律,夏賊之變,已用适·雲之例,則今於此賊,決不可異同也,明矣。噫,其一家之內,生出二夏賊,則此非一朝一夕之故,其凶言逆謀,傳襲有素,平日之爛熳酬酢,一室之尋常倡和,推此可知,恭賊正刑之後,一二同情之類,旣無究問之道,而斗·恒尙今假息於覆載之間,則夏·恭兩賊之黨與同情,萬無不知之理,目今究覈之道,惟在於此,而雖以向來連伊事言之,渠以賊傔之妻,敢生凶濫之心,至有擊錚之擧,此亦古今所無之變怪,而渠不過幺麽一賤女,則決非渠所可獨辦者也。是必其夫,暗地指使,爲此嘗試之計,據此一事,劇逆親屬之從中跳踉,復事綢繆之狀,昭不可掩,此而不窮覈嚴斷,則未知何樣禍機,伏在何地。今於事端旣露之後,尤不容暫緩盤覈,請夏賊子女,亟施跪斬之典,斗恭親屬應坐之類,一依适·雲例擧行,斗·恒及夏賊親屬奴傔,連伊夫妻,竝嚴鞫得情,夬正典刑。噫嘻痛矣,明謙之凶謀逆節,實是亘萬古所無之賊也。身爲閫帥,以下四字刀削已是劇賊之斷案,而乙巳春諸賊指日擧兵之時,自擬內應大將,至於書給四柱,先占身數,其所爲計,至凶極獰,而況渠以下六字刀削逆復之愛侄也,一門之內,日夜綢繆,兩賊之出沒紹介,危機急變,迫在呼吸,何幸賊謀自綻,天討夬行,而誅殛之典,只及其身,收孥之律,尙未擧行,揆以獄體,不免疎虞,以謙以逆復之子,傳襲其父之凶圖,以下八字刀削鉤覈之路,惟在此賊之盤問,而不加究覈,不捧結案,遽爾用刑,只施應坐,而籍産之典,雖已擧行,收孥之律,在所不已,逆復之變,振古所無,殄滅無遺育者,政爲此賊準備語,則其在鋤逆種杜後患之道,殄之滅之,不容少忽,而好石之以年未滿循例爲奴者,揆以邦刑,萬萬乖當。夫待年用法,乃是尋常治逆之律,而至於此,則實無異於古之适·雲,今之趾·夏,則其凶種逆孽之待年與否,更無可論。逆宇以凶喆之子,藉其氣勢,罔念喣濡之恩,益肆跳踉,擬帥市恩之謀,旣極陰祕,荷杖偸鈴之態,不忍正視,其所負犯,不一而足,而乃於不敢言之地,敢懷不敢萌之心,潛構啓草,欲售欺天之計,此已窮凶絶悖,而於渠,猶屬薄物細故,潛藉逆復之姻婭,以下十二字刀削旣已遲晩,顧瞻他日之計,明白納招,甚至於干涉善復,自知當死之供,吐實於平問之下,其窮凶情節,更無可言,有賊如此,不施邦刑,則天綱絶矣,王法壞矣。宇鎭之於善·謙兩賊,一而二二而一也,兩賊伏法之後,獨使已結案之凶逆,得保首領,臥斃牖下,古今天下,寧有是哉?義理自此晦塞,亂賊無所懲畏,思之及此,寧不大可憂而大可懼哉?請明謙·以謙,亟施孥戮,逆復庶子好石,亟施處絞,遲晩後物故罪人宇鎭諸子,亟施散配之典。噫嘻痛矣,亂逆之變,從古何限,而豈有若嶺啓中諸賊之窮凶極惡者哉?嗚呼,際庚年天崩地坼之痛,大小中外,惟有血泣攀號,直欲無生而已。噫,彼逆魁時景等兄弟,渠亦今日臣民耳,抑何凶肚,包藏禍心,闖此擧國哀遑之時,敢生嘯聚不軌之謀,假托占夢,誑惑人心,妄附星緯,煽動妖言,驅脅蚩蠢之村氓,乘夜直犯於官府,肆發縛官上京,擧兵除惡等語,究其逆節,實有浮於獜·亮,而鯨鯢之戮未加,魑魅之形先滅,雖未及如法結案,而此等凶逆,當施孥戮之典。金樂敎則以玄慶之妻娚,參聞醫官可疑之說,而不卽直招,及與時皞面質之後,始乃吐實,究厥情節,萬萬狡慝,凡此諸賊,雖或有首從之別,而其在誅亂根重獄體之道,不可自外勘斷而止,請時景·時昱,竝施孥籍之律,金樂敎,亟令王府設鞫嚴覈,快正邦刑。噫嘻痛矣,權奸之凶國禍家,從古何限,而豈有如尹行恁之至妖慝絶巧憯者哉?渠本天生宵小,薄有文技,惟我先大王,念其家聲,置之邇列,自簪筆而躋緋玉,恩至渥也,德至厚也。奈其狼性難改,梟音漸肆,持身汙下,不以士夫而自處,宅心回譎,不識名義之何物,賣寵招權,無所顧忌,利己傷人,看作能事,平生傳襲,卽是凶邪之餘論,密地和應,無非奸賊之悖說,而鬼蜮情狀,莫逃於天鑑之下,故每以行己卑賤,作事容易,不可任用,俯諭於筵臣,至有小國榮之敎,雖以包容之德,姑緩屛黜,深察跳踉之漸,嚴加裁抑,大聖人則哲之明,凡在臣隣,孰不欽仰,而及夫乙卯以後,朝著肅淸,國是大定,則渠亦自知其舊惡之難容,宿習之莫售,遂復翻身換面,以爲迷藏龍斷之計,情態之巧黠,不啻如見其肺肝,有識之憂,厥惟久矣。逮當庚年崩坼之變,大小哀遑,罔知所爲,渠乃以喪制未闋之身,謂此時之可乘,敢欲盜竊權柄,恣行胸臆,毁棄禮防,闖然冒進,人理之滅絶,已無可言,而出入深嚴,略無防限,窺覘動靜,作爲伎倆,欺蔽上下,擅弄威福,兜攬銓衡,濫吹文苑,以奔走號召奊詬無恥之徒,廣植黨援,助爲聲勢,而錢穀甲兵,無不管轄,政注差除,惟意所欲,甚則矯稱先旨,使人莫敢誰何,陰濟其私,鄙夫無所不爲。夸張氣焰,大開賂門,親黨家客,口厭四方之贈遺,僕隷賤流,動藉宮掖之嚴密,勢成威立,無復畏憚,延禧禁地,縱賊傔而瘞埋臭胔,湖·嶺諸郡,嗾鄕儒而俎豆厥父,乾沒公貨,與私人而分利,鬻賣腴邑,共癡甥而論價,此猶渠之薄物細故,若其陰陽闔捭,左右欺賣,口蜜腹劍,不趐林甫之奸邪,詐爲反覆,專用蘇·張之手段,其言則假托義理,而其心則壞亂義理。廊廟大臣,視之若無,僚寀兄弟,公行交構,讒慝之口,千百其舌,朝象之洶洶不寧,徒以渠也,廷臣之惴惴不保,豈非若耶?尤所痛惡者,奏藁之役,倡說於公座,瀛棘之逆,營護於暗地,爲凶魁效力之計,手脚益忙,殺薄昭薄德之言,心跡畢露,至於庭籲初發,敢爲推托之辭,告文代撰,陰用寬大之句,當此之時,渠之所謂義理,果安在哉?璁萼之論,卽渠素所蓄積,章·蔡之事,是渠他日排布,則每到事會之滾急,不覺眞情之發見,自不得不然爾,向來邪獄,可謂天地之大變怪,王法之所必誅,而處分嚴正,一番廓淸,其功有不在於抑洪水驅猛獸之下,而渠獨爲楚獄多濫之說,肆然發口,以悅異臭之人,自爲解脫之計,設心造意,事事若此,此等小人,眞朱夫子所謂自朝至暮,自頭至足,無非罪惡者,渠亦人耳,持此安歸?情狀旣綻,到處狼敗,天地雖大,靡所容身,則畢竟匍匐歸還他本色,蓋其千億化身,惟利是趨,利在浚賊則附浚賊,利在異類則附異類,利在邪黨則附邪黨,至於以下二十三字刀削天下之惡,始若殊塗,終必同歸,況渠之於逆任,腸肚相連,脈絡交通,眞贓現捉,昭不可掩,況今可發之凶言凶書,卽窮天地亘萬古載籍以來所未有之逆變也。可基則本以行恁之卵育,傳襲行恁之凶肚,爛熳綢繆,如鬼如蜮,爲世指目,厥惟久矣,而及其竄逐之後,輒懷怨懟之心,敢於莫重莫嚴之地,肆發窮凶極悖之說,時發則久爲可賊之豢畜,稔聞可賊之凶言,手投凶書,詬罵天日,此實雲·海之所不道,而苟究其根柢窩窟,一則行恁,二則行恁,何幸我慈聖殿下,俯察輿情,廓揮明斷,特降賜死之命,王章自此可伸,輿憤得以少洩,而第伏念行恁,罪是劇逆,職非大官,則只賜其死,不施藁街之典者,實是四百年所未有之事也,況其從前至妖至慝之負犯情節,今番凶書凶言之根因脈絡,不一盤覈,經先處斷,臺臣設鞫之請,迄未蒙允,薪島復命之啓,纔已登徹,王章似伸,而未可謂克伸,輿情似洩,而未可謂夬洩,到今次第應行之律,不可以誅及其身而止,請賜死罪人行恁諸子應坐之類,亟令王府,依律擧行,無畀易種焉。以下九行半刀削噫嘻,亂臣賊子,從古何限,而豈有若家煥·承薰·樂敏·哲身等之窮凶情節者哉?主張邪敎,詿誤迷俗,相率入於無父無君之域者,已是亘古所無之變怪,而就以恒儉輩鞫案觀之,其所綢繆排布至凶絶悖之狀,不可但以邪學言也,請來大舶,裝載兵器,曰以脅持,曰以判決云者,卽是适·璉之餘套,而獜·亮之後身也,賴天之靈,旋加誅殛,而向使其計得售,則白蓮黃巾之變,有不足言,而國之爲國,未可知也。追惟及此,不覺毛骨俱竦,恒儉諸賊,雖是凶獰,特不過鄕曲卑微之類,而乃其首惡而指使者,則家煥輩是已,觀於銀子辦出之計,郵卒裝送之謀,可知其逋逃主於淵藪,羌胡伏於輦轂也。春間治獄之時,只以邪黨而誅鋤,或徑先物故,或誅止其身,而儉賊之鞫案始出,渠輩之逆節昭著,則神人之憤,久而益切,實欲手磔口臠而不可及矣。恒儉乃其枝葉,而旣伏典刑,則家煥諸賊之爲厥根柢者,獨可逭於儉賊已施之律乎?請物故罪人家煥·哲身,正法罪人承薰·樂敏,施以孥籍之典。噫嘻痛矣,國榮·陽澤之通天罪惡,萬戮猶輕,千剮難贖,而尙屈王章,是可曰國有常刑乎?噫,諸賊之眼無國母,恣行胸臆,危逼之逆節,憯毒之凶計,暗相綢繆,罔有紀極,主張者榮賊,而陽澤焉承望,至於丙申節獻之闕封,己亥宮女之逮訊,而倫綱之斁敗,無餘地矣。處在保護之任,而端陽之例供,肆然廢停,共坐深嚴之地,而宮人之拷掠,期於誣服,亂逆之犯分干紀者,從古何限,而豈有若此輩之至凶極悖者乎?雖以弘瞻之凶肚,來黯之毒手,未足以喩其惡也,此實載籍所無之極惡大憝,而聲討未加,鬼誅先及,一國之公憤,鬱而未洩,三尺之邦憲,久猶莫伸,至今追思,不覺骨靑膽掉而髮豎眦裂也。當此義理大明,凶逆嚴討之時,藥院之日記,旣已査出,臺臣之緘辭,如是明的,則追奪之當律,不容一刻少緩也,決矣。陽澤則家已孥籍,官亦追奪,更無加施之律,而至於國榮,則千罪萬惡,咸萃一身,製給凶疏,沮遏大計,先動人心,潛圖國脈者,已有浮於莽·溫之凶,而今者陽澤之干犯彰著,其首惡則實榮賊也,凶魁則亦榮賊也,幸賴我先大王廓揮乾斷,特降允兪,而傳旨未卽頒下,典刑尙稽夬施,神人之憤惋,容有極哉?請物故罪人國榮,亟施孥籍之典。噫嘻,時偉性本陰譎,行又凶悖,賊翰之餘論,無不主張,賣權兜攬,惟意所欲,樂禍忌忮,爲世側目,厥惟久矣。暗結妖宇之父子,昏夜綢繆,情跡陰祕,隱然自比於戚聯之人,至欲擬擧於握兵之任,長惡助勢,便一窩主,及夫賊宇之輸款,而渠之眞贓,畢露無餘,推此一款,卽是斷案,而尤有國人之至今所腐心痛骨者,壬寅秋邦慶,實是八域臣民歡忭舞蹈之辰,而噫,彼時偉,抑獨何心,顯示不悅之意,章奏之上,力遏邦慶二字,酬酢之間,牢諱慶忭等語,公坐稠廣,攘臂咆喝,有耳皆聞,無人不道,及至定號之日,肆發凶言於衆人之中曰,今此定號,何如是太早,究厥心腸,已萬萬極凶絶悖,而甚至於五月喪變之後,以平日不平之心,益肆陰凶之計,暗囑其兄,沮戲葬地,國言喧藉,情節莫掩,特以先大王好生之德,姑不設鞫嚴問,只施絶島荐棘,而王章未加,鬼誅先及,神人之憤,容有極哉?請物〈故〉罪人時偉諸子,亟施散配之典。噫嘻痛矣,賊裕之罪,可勝誅哉?辛酉夏一疏,包凶蓄禍,暗售梟獍之腸,都人尹·姞等句語,排布陰譎,曲堗徙薪之援比,指意凶憯,卽此一段,其沮戲大婚之凶肚,背馳先王之逆節,綻露無餘,渠以今日北面之臣,乘國運不幸之時,而疑亂熒惑,潛圖不逞之計,是可忍也,吁亦憯矣,亂臣賊子之干常犯紀,從古何限,而豈有若此賊之窮凶絶悖者哉?且其所納爰辭,見捉文書中不道不滿之說,愈出愈凶,至於外朝不知之言,詩句引用之意而極矣,而末乃以渠之傍祖權鞸時事,隱然自況者,尤何等窮天地所無之劇逆大憝也,凡在橫目之列者,莫不骨驚膽掉,直欲手磔口臠,而賦性獰慝,忍杖柢賴,王章未伸,鬼誅先及,神人之憤痛,容有極哉?噫,原疏之陰憯,逆腸難掩,鞫招之凶慝,斷案已成,雖未及結案,便是已結案之劇逆,而且於安默·魯賢·在民三賊伏法之後,其凶謀逆節,尤益彰著,此與身死旣久之後追律之例,大有異焉,不可援用尙魯追施之律,請物故罪人裕,亟施孥戮之典。噫嘻,魯賢本以不逞之徒,素蓄樂禍之心,凡係怪論悖議,無不主張,及夫裕賊凶疏之際,從容筆談,爛熳謀議,沮戲大婚之凶計,背馳先王之逆節,終始通謀,已是渠斷案,而嗾人停啓之事,看作私好,局子粧出之說,謂非惡逆,或曰到今義理始正,其時則是非未定,言言悖慢,節節凶慝,同參之罪,渠旣輸款,則在法不當移易,知情之律,今已擧行,則失刑尤當如何?請知情不告罪人魯賢,亟施孥籍之典。噫嘻,在民手出悖通,身係久囚,則乘機樂禍之心,厥惟久矣,與裕賊爲切隣,以裕賊爲謀主,臭味相同,臟肚相連,及其凶疏之構草也,密勿綢繆,爛熳酬酢,或曰大婚不成則好矣,或曰喬木世家不歸正,攘臂倡應,甘心沮戲,其凶肚逆腸,與裕·默兩賊,一串貫來,同參之跡,鞫案昭在,知情之律,失之太輕,請知情不告罪人在民,亟施孥戮之典。噫嘻痛矣,不逞怪鬼之徒,壞世道而禍家國者,從古何限,而豈有如向來悖疏悖通者哉?蓋其一種虺毒之類,自成暗地蚓結之勢,千奇百怪,萃爲淵藪,悖疏悖通,竝道造發,苟非乾道孔昭,凶謀自綻,慈敎誕宣,處分揮廓,則幾何不伏莽之禍,將至燎原哉?噫,彼洪履猷,卽一乖氣所鐘,渠以幺麽蔭吏,常欲兜攬朝權,陰懷網打之計,倡爲憯毒之擧,昂然自處以窩主渠魁,而嘯聚無賴之類,做出平地之狼,掃盡朝著,將欲何爲?此在渠,猶屬薄物細故,尤有所絶悖而窮凶者,渠之造謀用意,專出樂禍,而及其眞贓綻露,情節莫掩,則乃敢憑藉於莫嚴莫重之地,反歸於自渠身背馳,自渠口誣逼之科,卽此一節,爲其斷案,罰至島配,已是失刑之大者,王章未伸,鬼誅先加,窮凶之情節,無以究覈,積鬱之輿憤,到今益切,次第應行之律,不可以身故,有所容貸,請物故罪人履猷諸〈賊〉,亟施散配之典。噫嘻痛矣,人心日陷,世道日詿,凶國禍家之變,前後何限,而豈有如向來鞫獄諸賊之窮凶絶悖者哉?噫,彼裕賊沮戲背馳之凶謀逆節,卽窮天地亘萬古所未有之劇賊,而王章未伸,孥戮尙靳,神人之憤痛,容有極哉?若其梟腸獍肚之爛熳同參如安默·魯賢·在民等三賊,雖已伏法,其餘鞫囚之關係獄情,干連逆謀者,固宜到底窮覈,打破窩窟,不可以區別首從,輕先酌放也,明矣。李晦祥,本以裕賊之血黨,參涉凶疏,綢繆和應,或以筆談而酬酢,或以書札而往復,疏後阻隔之說,證左無據,宣力停啓之事,眞贓畢露,渠雖啄長三尺,無以自明,卽此一款,已是斷案,而一次平問,不加拷訊,屢朔抛置,遽然酌處,失刑之大,莫此爲甚。及夫發配之初,謂有吐實之言,恐動禁堂,至有大臣請對,更爲設鞫之擧,則指嗾醞釀之情節,庶乎其卽地盤覈,劈破根窩,而奈其舊習罔悛,凶圖愈肆,一反前招,閃弄疑眩,畢竟以亂言誣招自服,世未有似此至陰慝絶凶慘之劇逆大憝也,以渠負犯,生出獄門,寔出十歲宥之聖意,則渠若有一分秉彝之心,豈忍復爲此游辭,粧撰舞奸鉤引之計哉?反坐自有當律,誣招宜覈隱情,今此原配所安置之典,論以刑政,萬萬乖當。至於金宇光,以凶賊之私人,朝夕相守,奔走聽令,則其同參謀凶之情節,狼藉難掩,此不可謂以卑微,撓屈三尺也。權思穆,係是應坐之類,事當次第擧行,決不可遽議酌放,金千孫,雖曰蒙騃賤類,旣是親密之傔屬,亦係鞫獄之干連,亦不宜全然放釋,請安置罪人李晦祥,島配罪人金宇光,竝令王府,更加嚴鞫,快正典刑,放釋罪人權思穆·金千孫,亟施絶島安置之典。噫嘻痛矣,干常亂紀之賊,從古何限,而豈有如在敏之至妖慝絶凶悖者哉?常懷梟獍之心,莫掩鬼蜮之狀,乘機逞毒,闖呈一疏,上而拶逼聖躬,下而網打朝紳,至曰受誣於舟梁之大慶,有若眞有誣逼者然,又引故相之對揚,有若不爲卞明者然,末乃以眼無君母等語,憑藉而疑亂,閃忽而譏訕,顯售不逞之習,少無顧忌之心,其爲凶憯,胡至此極?嗚呼,庚申以後,我東方得有今日,是誰之力?洪惟我慈聖殿下,五紀毋臨,四載簾帷,保護我聖躬,鞏固我宗祊,義理闡明,朝象和泰,克追先王之遺志,誕擧旣定之文祥,以基我億萬年無疆之休,洪功盛烈,有光史牒,環東土數千里,莫不蹈舞攢頌於慈覆之天,而向來臺臣通儒之處分,罔非稟決慈旨,推明慈德,正大光明,有辭後世,凡有秉彝之心者,孰不頌慈仁仰聖孝,而渠亦北面於慈聖曁殿下之庭者,抑何心腸,至有不欲比肩之凶言,而矢死不欲立於殿下之庭,卽此一款,已是窮天地亘萬古所未有之劇逆斷案,此非但殿下之罪人,實是慈聖之罪人也。究厥情犯,剮戮猶輕,不可使一刻容貸於覆載之間,而今日臣子之忍與之共戴一天,未能手磔而口臠,凡幾月矣,輿論迭發,聖斷斯赫,特允臺臣之請,王章始可夬伸,輿憤從此少洩,而豈意酌決之命遽下,至令似此凶逆,生出獄門,刑政之乖失,神人之痛惋,容有極哉?噫,彼賊敏,卽一貸頭之逆豎也,此而不嚴覈情節,夬斷常刑,則倫綱斁而義理晦,將至於國不得爲國,人不得爲人,不逞之徒,去益生心,亂逆之起,又復接跡,豈不大可懼哉?旣允群請,而不宜從輕,自有邦憲,而不容少緩,請楸子島減死安置罪人在敏,亟令王府還爲拿來,嚴鞫得情,夬正典刑。噫嘻痛矣,徐瀅修之罪,可勝誅哉?本以梟獍之種,濟以蛇虺之性,鄙悖陰鷙,凶譎憸邪,百惡竝萃,萬妖具備,而最其罔赦之罪,父事能賊,至行見舅之禮,讎絶母家,全廢謁廟之擧,傳神於能賊,護法於能賊,一世共憤,萬口難防,而及能賊伏法之後,天綱太恢,王章不加,渠之尙今戴頭假息於覆載之間者,已是天地好生之德,使渠苟有一分秉彝之性,則所當屛跡息形,改心革面之不假,而乃反揚揚自處以無故之人,圖占科第,翺翔名塗,自知滓穢之滿身,不爲淸朝之所容,甘與乃祖而背馳,仇視其叔之樹立,東西閃忽,左右迷藏,自許文藝,主張世道,淸官美職,惟意兜攬,內而銓柄,外而藩臬,朝聚暮躐,惟懷患得之心,晝思宵營,罔非樂禍之計,而戕人害物,憑公濟私,必欲充渠谿壑,禍人家國,擧世喧傳,行路側目,論其前後情跡,前後罪惡,則渠豈可彈冠束帶,廁之於橫目之列,而敢生叵測之心,益肆跳踉之習,締結於達淳,符同於達淳,畢境達淳之初筵所奏,都是瀅修之所爛熳綢繆,則臺疏所謂達淳之爲達淳,一則瀅修,二則瀅修云者,眞實際語也,而及夫達淳逬出之辰,力致於畿營咫尺之地,躬謁於昏夜涔寂之時,促膝而坐,握手而語,稱之以事業,許之以死生,盃盤慇懃,形跡狼藉,有耳皆聞,有口皆傳。噫,以達淳大不道之凶言,稱之以事業,以達淳大不敬之悖擧,許之以死生者,逆節昭著,凶肚相連,表裏和應,首尾糾結,眞所謂一而二二而一,至於筵本圖改之說出,而渠之斷案眞贓,益難一刻容置於天壤之間矣。夫國家之設置記注,事體至重,法意至嚴,一登史筆之後,雖以人主之尊,加一字不得,減一字不得,從古人臣之干犯於史事者,厥罪何居,而況伊日賓對之筵本,卽我聖上闡明大義,遵守先志之一大關捩,則其爲關係於莫重莫嚴,果何如也,而渠敢急於掉脫,暗地指使,妖弟淇修,紹介於中,必欲改易其文字,變幻其事實者,古今天下,寧有如許至凶至憯至妖至奸者乎?謂人可誣,人不可誣,謂天可欺,天不可欺,島置之典,雖已特施,其設計造謀,同逆共惡之窮凶情節,不可不盤覈得情,請楸子島安置罪人徐瀅修,設鞫嚴問,快正王法。噫,彼張錫胤,本以宵小之類,濟以憸邪之行,左右鑽刺,惟利是趨,東西閃忽,士夫名檢,固不足責之於渠,而右袒裕賊,卽渠斷案,故儒臣趙恒鎭疏斥裕賊也,當日臣僚,尙幸一線言路之不泯,而惟我慈聖之處分儒臣,實緣闕禮一款,非指斥裕一事也,渠獨何心,肆然以奸萌賊膽等說,論斥言者,夫以斥裕之疏,謂之奸萌賊膽,則渠之凶肚逆腸,已不可掩。又況甲子之獄,渠之姓名,緊出於魯賢之招,王府丹書,昭然具載,由前由後,苟論裕賊之血黨,非錫胤而何?情節尙未究覈,輿憤久而益激,島置之律,雖已蒙允,如此奸凶之類,決不可一日容貸於覆載之間,請古今島安置罪人張錫胤,亟令王府,嚴鞫得情,夬正典刑。噫嘻痛矣,煥之之罪,可勝誅哉?賦性本自奰慝,行事無非陰戾,發身戚畹之家,濫躋卿孤之列,以貪權樂勢,把作家計,以戕人害物,視爲能事,廣張聲勢,恣行威福,慶刑判於喜怒,殺活變於吐吸,一世屛息,萬人側目,其有奴顔婢膝,脅肩諂媚,則悅其附己而吹噓奬擢,如恐不及,或能介然有守,稍欲自持,則惡其異己而排擯擠陷,靡有餘力,於是乎擧一國之嗜利昧義,忘廉沒恥,閃倏如鬼蜮,鄙瑣如駔儈之類,無不匍匐而歸之,棼然珩芾之趨,菀爲淵藪之萃,積威所壓,有識箝口,公憤所在,志士扼腕,惴惴慄慄,莫敢誰何,相對揮手,戒以滅族者,蓋亦積有年數矣。嗚呼,庚申崩坼之變,此何等時也?渠以受恩罔極之身,爲院相,苟有一分人心,何忍逞其胸臆,而乃敢謂此時可乘,而凶肚愈肆,謂擧世可脅,而猾手轉熟,驟擢私黨,列樹爪牙之勢,廣引醜類,密布耳目之助,瑣瑣之婭,賣其凶焰,齪齪之徒,舐其殘瀝,朝政蠱壞,世道殽亂,駸駸至於莫可收拾之境,是皆昭布一時之瞻聆,脩播萬口之喧騰,雖至輿儓下賤,竈婢耘夫,擧懷憤惋,戟手唾罵。凡此許多罪惡,已爲渠罔赦之斷案,而其窮凶絶悖之情節,已露於前後筵奏,其所謂降在殿下之廷,以不忍聞於先大王者,不敢言於殿下,則義理湮晦云云,此何語也?殿下以先王之心爲心,群下以事先王者事殿下,卽天理臣分之所當然,若曰先王之時,雖不忍言,而殿下之時,可以忍言,則天下,寧有如許臣節乎?護法傳神,潛授其徒,前茅後殿,一串貫來,至于今番達逆之凶圖,而旨意相符,脈絡相通,無不根柢於煥之,本源於煥之,今者大論方張,聲討達賊無君之罪,而若不劈開源頭,掀破窟穴,則將何以訖天討而服人心乎?至於裕賊一款,尤爲渠眞贓,夫裕賊之凶謀陰圖,卽煥之異身同腸,其爛熳綢繆之狀,已不可掩,更生漫漶之計,佯作論責之樣,而乃反奬之以老臣忠愛,詡之以爲國深慮,畢竟論勘,止於問備,當是時也,凡在橫目之列者,孰不肉顫膽掉,思欲手磔口臠,而巷裏私議,莫能昌言,屋下竊歎,不敢顯論,其饕威虐勢,吁亦可怖,而衆正氣死,一至於此,雖莽·卓·懿·溫,何以加此?執跡而誅其心,沿流而溯其源,則裕之所以爲裕,達之所以爲達,一是煥之之所倡,苟究其元惡大憝,則煥之是已,其餘變亂先大王之成憲,辜負先王之恩眷,在渠猶屬細故,卽此兩條之奏,焉逭三尺之律?追奪之典,今旣蒙允,則應行之法,不容緩,請追奪罪人煥之諸子,亟施散配之典。噫嘻痛矣,達淳之罪,可勝誅哉?本以陰譎之性,猾濫之習,巧於涉世,盜竊虛譽,工於謀身,兜攬名器,遍歷華要,驟躋崇顯,擧世之指目,有識之唾罵,厥惟久矣,而方其拜相之初,眷注,何如,倚毗,何如,而罔念圖報之義,敢懷叵測之心,初登前席,肆發凶言,大不道大不敬之眞贓綻露,逆節昭著,有不可歷數而枚擧。伏惟先大王二十五年固守之大義理大秉執,何等精微,何等嚴正,而渠乃包蓄禍心,把作奇貨,以凶國禍家之心,濟背公營私之習,自任一己之家計,用爲憑藉之欛柄,究其設心造意,已極至凶絶憯,此其死罪一也。渠所謂邪說,卽所以自唱,做出謊怪之言,繼以憂歎之色,暗中椰楡,白地煽惑,必欲矯誣一世,構陷朝紳,以爲沽名賣權之計,此其死罪二也。及夫兩人褒贈之說,忍能發口,直犯手勢,謂君上可脅持,謂朝廷可箝制,干犯先王之大義理,壞亂先王之大秉執,先王之所不忍聞,而忍之於殿下之前,先王之所不敢道,而敢之於殿下之廷,此有君君臣臣以來所未聞所未有之至凶憯大變怪,此其死罪三也。嗚呼,喉院洗草之事,言猶在耳,語亦抆血,爲今日臣子者,孰敢不銘在心肺,一念洞屬,而今乃以已洗之書本,無難呈納,又諉以此書之竝洗,初不聞知者,急於掉脫,謂天可欺,此其死罪四也。及夫聖心驚惕,玉音掩抑,咫尺前筵,屢降臣子不敢承聞之敎,渠乃昂然相抗,小無畏縮之意,悍然不服,愈肆角勝之氣,俯詢丁寧,則引他說而漫漶,辭旨惻怛,則捨本事而凌踏,當日光景,可謂君綱淪滅,人彝斁絶,此其死罪五也。晩後一疏,去益凶憯,甘心誣逼,恣意背馳,滿腹包藏,無非輕蔑之心,極口張皇,顯售威脅之意,至敢以不得不言諱諫根柢等語,筆之書,肆然上逼於莫重莫嚴之地,此又人臣之極罪,千古之斷案,此其死罪六也。爲人臣者,有一於此,則在春秋必討,在王法必誅,無所容於覆載之間,而今此六大罪案,咸萃一身,有萬可誅,無一可貰,此不但殿下之罪人,實爲先大王之罪人,不但爲先大王之罪人,卽我英廟曁先世子之罪人也,何幸乾斷廓然,天討已行,而此等凶逆,不可以誅止其身,請賜死罪人達淳諸子,亟施遠地定配之典。日煥性本狠愎,跡又詭祕,托身權凶之門,而腸肚相連,藉賣戚畹之勢,而威福自恣,鄙悖如達翊者,稱以大老,諂諛若龜獻者,甘爲門生,攘臂抵掌,無非戕害之凶論,東閃西忽,自作逆藪之謀主,一世指目,有識憂歎,厥惟久矣。至如裕賊窮凶絶悖之疏,實是載籍以來所未有之極惡大憝,則苟有一分人心者,孰不骨顫膽掉,至欲食肉寢皮,而渠獨何心,陰護顯扶,倡出凶論,乃以三揀不爲之說,傳播疑惑,百計興訛,必欲背馳先王,沮戲大婚,究厥心腸,已不勝神人之憤。而其後裕賊之竄在鳳山也,諫長聲討之疏出,則汲汲專伻,巨細皆報,是以裕賊之鞫庭抵賴,亦無非日煥之所先期指揮,此則有口皆言,有耳皆聞,果然在民之招,至以其叔而爲證,卽此一節,尤是斷案,未施肆市之律,而鬼誅先加,其爲輿情之憤惋,容有極哉?何幸天討亟行,追奪之典,今旣蒙允,則次第應行之律,不容少緩,請追奪罪人日煥諸子,亟施散配之典。噫嘻痛矣,亂臣賊子,何代無之,而豈有如漢祿之窮天地亘古今至凶至悖罔惻不道之賊耶?八字凶言,一世傳播,聽之骨顫,思之髮豎,而特以證據無人,根因莫知,聲討之擧,至今未行,遂使劇賊臥斃,輿憤莫洩,古今天下,寧有是耶?何幸乾道孔昭,元惡斯得,知申之疏,打破其眞贓,重臣之奏,繼而爲明證,嗚呼,尙忍言哉?一種不逞之徒,乃敢讎視我君父,必欲謀危我宗國,梟音獍舌,脈絡相通,蛇糾蚓結,腸肚互連,量·能之殊塗共轍,無不干犯於莫重莫大,煥·裕之護法傳神,莫非誣逼於不忍不敢,國勢日就岌嶪,倫彝幾至斁喪,千怪百變,疊生層出,以至於達賊不道之奏,如貫一串,苟究其本,則莫不源委於漢祿,根柢於漢祿,求之往牒,未有如此賊之窮凶絶悖者也,食肉寢皮,已矣無及,瀦宅破家,尙云輕典,追奪之律,雖幸蒙允,孥戮之請,尙此靳兪,至以自有受敎爲批,臣等誠不勝抑塞悲憤之至。殿下試思之,前乎漢祿,而豈有如漢祿,後乎漢祿,而豈有如漢祿,剖斬之律,劓殄之誅,設或創行而施之,誠未爲過當,則惟此追奪之名,雖謂之生前一律,而顧其擧行,則不過是收奪告身而已,以此律而施之於此賊,果可以夬雪君父之讎,小洩臣民之憤耶?适·雲之所不敢,而此賊敢爲之,鏡·夏之所不忍,而此賊忍爲之,烏可以曾有受敎,不之權變,一味膠鼓,致使當行之天討不行,必伸之王法不伸也哉?且況凶種逆孽,尙繁其徒,豈可使戴頭假息,依舊跳踉,以貽國家無窮之憂,以遺臣民共戴之恥耶?應行之律,不容晷刻少緩,請逆賊漢祿,亟施孥戮之典。噫嘻痛矣,漢祿之子日柱,尙今假息於覆載之間,環東土含生之倫,忍與此賊,共戴一天,而恬然若不知臣死之義者,凡幾年所,彼日柱,本以戾氣所鍾,虺毒其性,凶譎奰慝,爲漢祿之是父是子,綢繆陰祕,與觀柱而難兄難弟,以其父罪惡貫盈,慮他日必致彰露,夙宵經營,罔非讎國家而危宗社,年來機關,盡是結淫朋而戕善類,氣焰所使,無事不爲,甚至於自處戚畹,締結煥賊,假托儒名,圖占抄選,蓋欲虛張聲勢,威脅異己,使一世之人,莫敢誰何,不得追提漢祿之凶言故也,其所爲計,吁亦巧且憯矣,況其陰圖逆節,傳襲乃父,主張賊格悖慝之疏,粧出逆煥忠愛之奏,嘗試於前,和應於後,唱喁邪說,詿誤世道,一轉而爲海玉之凶謀,一門之株連,眞贓畢露,再轉而爲達淳之悖奏,血黨之干犯,斷案已具,千變萬怪,疊生層出,而要其歸則皆從其父凶圖中出來,與日煥諸賊,一而二二而一,卽其身犯,實諸逆之窩窟,群凶之根柢也,形跡狼藉,萬口喧傳,而謂無明的之端緖,還寢旣允之成命,王法暫伸而旋屈,輿憤乍洩而還菀,請黑山島安置罪人日柱,依初下傳敎,設鞫得情,夬正典刑。噫嘻痛矣,亂臣賊子,從古何限,而豈有如龜柱之窮凶絶慝也哉?其許多罪惡,許多逆節,擢髮難數,磬竹難書,而以渠地處,不念報效之道,徒懷凶譎之腸,始因傾軋之習,而潛蓄禍心,長其覬覦之計,而遂懷凶圖,必欲傾覆我宗社,動搖我國本,群聚凶徒,自作窩主,醞釀旣久,排布愈密,八字凶言,一串貫來,同室之內,腸肚相連,若其根柢也源委也,莫非此賊,而得保首領,臥斃牖下,凡今日含生之倫,孰不腐心痛骨,如不欲生,而最其大明律一事,卽有天地君臣以來所未有之極逆大憝也。思之膽掉,言之骨靑,直欲手磔口臠,食肉寢皮者也,且況不道之凶計,有自來於當時,憯藏之禍機,愈益肆於今日,譸張糾結,種下生種,裕·玉·煥·達之凶謀祕計,莫不傳神於此賊,護法於此賊,而跪敦之律,燃卓之典,尙未快施,神人之憤,容有極哉?向來追奪之擧,不足爲此賊之當律,況其梟獍之凶種尙遺,國家之隱憂無窮,請追奪罪人龜柱支屬應坐之類,一依尙魯例,施以散配之典。噫嘻痛矣,龍柱之罪,可勝誅哉?本以凶譎之性,濟其狡黠之行,襲一門相傳之論,敢懷射日之凶圖,乘國家不幸之會,主張滔天之禍機,綢繆揣摩,自爲凶徒謀主,醞釀設施,甘作諸賊之窩窟,鼓倡凶論,爲龜·祿之後殿,排布逆謀,與觀·日而同腸,晝宵經營,莫非凶禍家國,東西嘯聚,必欲網打朝紳,裕賊之凶疏,而指使之者此賊也,履猷之悖通,而陰嗾之者此賊也,此乃十手所指,萬目所傳,而當時鋤治不及,巨魁仍作漏網之魚,便成伏莽之賊,兩煥·裕·玉之元惡大憝,達·瀅·春·翊之陰謀祕計,莫不根柢於此賊,源委於此賊,而至於稱以渠父之遺疏,嗾出安默而投呈,必欲疑亂宸聽,漫漶國是,遂使鉗制一世,擠陷異己,其計吁亦巧且憯矣。論其許多凶謀,許多逆節,實覆載之所不容,神人之所共憤也。凡今日含生之倫,孰不欲食肉寢皮,而尤有所窮凶而絶悖者,惟我殿下,追念慈聖之盛德,至命承宣之特除,則渠當感泣榮幸之不暇,而罔念恩渥,愈肆狠毒,不懸玉圈,抑何心腸,其怨懟不臣之心,殆有浮於觀柱之請退於親政之初也。卽此一事,萬戮猶輕,如此戎首凶魁,若不嚴加盤覈,則賊徒滋蔓,實有難圖之慮,義理湮晦,將無可明之日,思之及此,寧不凜然而寒心哉?請金甲島安置罪人龍柱,亟令王府,設鞫得情,快正典刑。李書九,薄有才藝,工於反覆,迹其平生,可謂千億化身,而此於渠,猶屬餘事,而庚申一疏,設爲問答,極其妖譎,頭腦於裕疏,張本於達奏,爲劇逆巨魁之前茅嚆矢者,一則書九,二則書九,且其辭疏中斜封墨勅之說,尤非當世之所敢引用,究其指意,萬萬叵測,伊時慈敎,深斥妖邪,特命竄逐,終因煥賊之力救,致有反汗之擧,其爲煥之異身同腸,已不可掩,而況敬臣疏出後,渠敢忠藎元老,盛推煥之,訾毁賢相,痛斥敬臣,其力護凶魁,箝制人口,渠己自供,今當三賊逆節彰露,聲討方張之時,根窩之如書九,血黨之如書九者,偃息在家,官爵自如,亂臣賊子,將何以知懼乎?請前監司李書九,設鞫得情,夬正典刑。噫嘻痛矣,凶魁亂本,從古何限,而豈有如鍾秀之至凶絶悖者哉?本以奰慝之性,濟以陰譎之行,撑腸柱腹,都是禍心,聽言觀眸,罔非戾氣,平生伎倆,專在於凶國而讎君,晝宵營爲,亦出於戕人而害物,好惡所到,忠逆立判,利勢所在,逋逃咸萃,附己者謂之向國,而奬拔汲引,如恐不及,異己者謂之背馳,而擠陷網打,無所不至。於是乎助虐逞凶之徒,擧皆爲其羽翼,逐臭舐瀝之輩,莫不受其指使,傳授凶圖,釀成煥日滔天之禍,鼓唱悖論,馴致裕·玉讎國之計,一番逆變起,而罔不根柢於渠,一番凶獄出,而罔不窩窟於渠,渠之血黨死友,擧皆干犯天討,以誅以奪,而以渠鯨鯢之魁,獨爲漏網之魚者。蓋緣其凶焰,雖死不衰,餘威歷久尙熾,根窩更有之論,指目有歸,而無敢連討者,明白洞快之敎,聖批昭揭,而無敢對揚者,一世腐心,而擧朝緘口,有識憂歎,厥惟久矣,何幸乾道孔昭,自作難逭,渠之平生斷案,無端呈露於爲其卵育吹噓,感德思報,願爲鍾秀一死者之口,則雖使鍾秀對質於鞫庭,必將滿口輸款,而無一辭自明之端矣。噫,敬·觀之窮凶,而染成者渠也,龜·祿之絶慝,而掩護者渠也,渠以爲見驅,則觀鎬曰見驅,渠以爲非逆,則觀鎬曰非逆,耳濡口滑,看作茶飯,先入之見,掩諱不得,慣聞之處,丁寧納招,則龜·祿·秀·敬之和盤托出,打成一片之狀,至是而畢露無餘矣。大抵鍾秀之一生藉口,欺人而欺心者,卽不過渠所謂士流也,渠所謂義理也,而論其行己,則發跡於逆戚之門,而爲其私狎之客,托身於榮賊之家,而備盡諂諛之態,至勸其兄願留榮賊,究其情狀,卽一患得失之鄙夫,則渠所謂士類,吁亦醜矣。且夫渠所謂義理者,本出於逆祿之凶論,賊龜之陰圖,而直是作賊作逆之一大斷案耳。噫,彼龜·祿輩,包藏不軌,謀危宗社,及夫國本已固,凶計莫售之後,鍾秀以其血黨,自知無幸,乃以死中求生之計,說出渠輩所謂義理二字,以爲掩護龜·祿輩眞贓之妙籌長策,龜·祿之眞贓旣掩,則鍾秀之身計得矣。鍾秀之身計旣得,則龜·祿之眞贓掩矣,其一而二二而一之狀,不亦凶且憯乎?惟我先大王至精至微之義,昭揭日星,建天地而不悖,俟百世而不惑,則雖有怪鬼十千輩,寧或售疑亂之計,鍾秀敢以掠美之術,欲爲立幟之資,指無謂有,眩惑群聽,有若怪鬼不逞之徒,眞箇爲朝夕壞亂之擧,而非渠則莫可扶植者然,肆然上逼於莫重莫嚴之地,以是而脅持君父,以是而威喝朝野,魯賢之逆變,由是而醞釀,達·瀅之邪說,由是而源委,候班不參之逆節在此,史局割席之凶肚在此,而改號時違牌,行幸後悖論,皆其逆謀慝計之昭不可掩者矣。至於逆敬之三條凶言,卽自鍾秀圈套中出來,而賊觀之謂龜賊義理主人之招,亦由鍾秀悖舌中薰襲,則前後情跡,沕然相符矣,臣等合辭所陳剽竊先王之義理,矯誣先王之秉執者,政謂此也。及其家計已成,手段漸滑,則誣衊無所不至,譸張無所不有,筵本二跋,旣伏罔赦之案,讆言五條,莫掩自倡之跡,入告出語,變幻無常,左闔右捭,機關至密,千罪萬惡,擢髮難數,而臣等之最所憤嫉而痛惋者,又有在焉,以渠之眷遇也,邇密也,逆祿之八字凶言,旣已自渠口傳說,賊龜之乙未冬悖說,亦必先他人聞知,則何不於先大王一初淸明,庶政維新之會,斷去宿處,嚴斥凶論,使夫迷溺不悟者,曉然知龜·祿之不可染跡,而乃反附麗依歸,推詡尊仰,壞亂世道,詿誤人心,以致許多逆變,無限厲階,而其惡稔矣,其禍極矣。若使當日朝廷之上,初不生出一鍾秀,則龜·祿之賊勢,何由而鴟張,龜·祿之餘醜,孰從而蚓結乎?然則今日國勢,所以至於痛哭流涕之境者,雖源龜·祿,而助成於鍾秀也,雖發於敬·觀,而主張者鍾秀也,則論其罪犯,有浮於龜·祿·敬·觀,而敬賊已施之律,尙難貸也,龜·祿應坐之典,烏可已乎?特以大官之曾忝也,鬼誅之先加也,故依律處斷,雖恨未及,尙魯已例,在所不已,幸賴乾斷廓然,天討亟行,鍾秀黜享追奪之請,雖蒙夬允,而梟獍之凶種尙遺,國家之隱憂無窮,請追奪罪人鍾秀支屬應坐之類,一依尙魯·漢祿例施行。噫,彼鍾厚,性旣陰譎,跡又詭祕,本以蔑識之鄙夫,自知發身之無階,因悖弟托士流之會,而暗覻欺世之術,附逆戚讎國家之論,而遂致華選之濫占,于以威喝一世,把作張氣勢之奇貨,于以指使群凶,自居樹黨與之淵藪,外托遺逸,內執朝柄,把弄威權,如恐或失,藉賣權寵,無所不至。於是乎不逞之徒,逐臭之夫,轉相告引,靡然從之,粗解文字者,自稱高弟,濁亂世道者,願結死友,煥·日之凶而皆其部曲,達·瀅之惡而卽其餘孽,駸駸然至於今日滔天之禍而極矣。是知逆敬之悖口,傳襲於漢祿,則平日之所學,可以推知,賊觀之凶招,源委於鍾秀,則乃兄之所綢繆,昭不可掩矣。且其願留榮賊之疏,爲渠斷案,鄙悖可醜,伏況賊秀正罪之後,渠之身犯,又如彼昭著,則削逸追奪,雖幸王章之小伸,而次第應行之律,不容暫緩,請追奪罪人鍾厚支屬,亟施散配之典。從古亂逆何限,而其窮凶絶悖至憯極惡,豈有如審度者哉?其疏之全篇旨意,句句字字,無非包藏不道中出來,而忍所不忍,壞亂義理,敢所不敢,凌逼天日,陽擠陰護,斁敗百世之彝倫,指東撈西,疑眩一代之耳目,有一於此,已是人臣之極罪斷案,又況帳殿親訊之下,肆發六字之凶言,聞來肉顫,思之膽掉,凡有人心者,孰不欲手磔而口臠哉?何幸乾斷斯爀,王章亟加,夬施藁街之律,少洩神人之憤,而第念凶如此賊,逆如此賊,而誅止其身,戮不及孥,則恐無以懲萬世亂逆之徒,慰一時憤鬱之情,請正法罪人審度,加施孥戮之典。噫嘻痛矣,從古亂逆何限,而豈有若賊㯳之窮凶絶悖者哉?渠以鄕谷鄙微之類,敢懷窮天地亘古今所無之凶肚逆腸,以不敢言不忍聞之凶言,筆之於書而投呈公門者,其平日醞釀,不問可知,憤痛之極,直欲手磔口臠,而乃以梟獍之心,敢肆狼毒之性,帳前親問,頑忍不服,王府嚴鞫,一直肆惡,終始忍杖,至於徑斃,肆市之典,旣未得施,則國體之虧損,已不成說,神人之憤惋,更無可言,豈可以徑斃之不用極律,擬議於此賊乎?其支屬尙在,則綢繆情節,尙有可覈之地,殪殄無遺,庶爲洩憤之方,臣等以沬飮之忱,合辭仰請矣。及承聖批,以追孥禁令靳允,重法之聖意,實不勝欽仰,而此賊之窮凶絶悖,不可以常典議律,寔爲擧國之公議,請物故罪人㯳支屬,亟令王府,嚴加盤覈,仍施孥戮之典。噫嘻痛矣,人心日陷,義理日晦,惟彼夢賊,以遐鄕卑微之類,乃敢懷不道之心,投罔測之書,此實窮天地亘古今所無之一大變怪也。嗚呼,恭惟我先大王,以根天之孝,盡倫之聖,義理則至精至微,秉執則莫嚴莫重,初元綸音,昭如日星,師·翰處分,森如鈇鉞,凡東土北面於國家者,莫不知此箇義理之一或背違則凶逆也大憝也,渠獨何心,肆發不忍聞之說,誣逼不敢言之地,全篇指意,至凶絶憯,見之骨靑,思之膽掉,千剮萬斫,不足以洩神人之憤,收孥瀦澤,未足以懲亂逆之心,是豈只勘以治逆常律而止哉?且包藏設施,決非渠之獨辦,凶書製寫,斷非渠之自爲,而帳前親問,頑忍不服,王府嚴訊,終始抵賴,端緖未露,窩窟莫査,國法之虧損,鞫體之疎漏,萬不成說,一線究覈之道,惟其支屬在耳。臣等不勝悲憤,以加律之請,窮覈之方,日前聯籲,及承聖批,以大非法意靳允,臣等相顧抑鬱之至。夫制法本意,隨時變通,則欲治前古所未有之逆,合施前古所未有之典,而況适·雲已行之律,非無於前者也,支屬盤問之例,非創於今者也,此等之律,不施於此賊,而施於何處乎?請大逆不道罪人夢瑞,亟令王府,以适·雲例施行,其支屬之應問者,亦卽拿覈得情,使王法伸而亂本拔焉。噫嘻痛矣,今此鍾·振兩賊之凶,思之膽掉,言之骨靑,蓋其陰謀逆節,适·璉之今又出也,凶言悖說,雲·海之所不道也,是乃窮天地亘宇宙之極惡大憝,雖幸天討略行,王章少伸,尙何足以快洩神人之憤也哉?鍾一則藉其門蔭,獲沾祿仕,國家何負於渠,梟心獍腸,與生俱生,幸西賊之有警,則曰以下十五字刀削分院兵助勢之策,湖南伯得差之願,無非劇逆之斷案,而乃與振采·友文等,結爲血黨,五字八字之凶言,猶爲不足,而必以二字至不道之言,和應於合有變通之說,甚至街路上訩訛而極矣。振采則伎倆妖慝,行止閃忽,出沒京鄕,左道誑惑,連腸接肚於鍾一·光友之徒,憑藉讖緯之書,濟其邪誕之術,二萬石軍糧之積庤,縉紳家火具之潛埋,以下八字刀削指卯日而擧事爲期云者,莫非做作妖言,煽動人心之計,而以下七字刀削十三日至凶之說,與鍾一,一而二二而一,似此今古所無之逆,不可只施治逆之常典,适·雲已行之例,不用此兩賊,而將何施乎?請大逆不道罪人鍾一·振采,竝施适·雲之例,逆賊友文,跡本卑微,性又奸慝,投身於鍾一,甘作爪牙,許心於振采,結爲兄弟,托鍾一於振采,則謂以可用,薦振采於鍾一,則稱有神術,逆賊光友,本以鄕曲賤孽,托爲凶徒死士,父事振采,兄事友文,以下十字刀削欲輸軍糧,則轉到南陽,凡爲群凶之指使,率皆挺身而樂赴,以下十二字刀削將臣家將欲火攻,所營何事,店舍綢繆之言,致後丁寧和應,南中兵火之說,延壽爛熳酬酢,卽此數段,已足爲諸賊之眞贓斷案,至於正月十三日凶言,卽是窮宙亘宇所未有所未聞之極逆情節,而無不參聞,無不參知,則罪止誅身,失之大輕,王章不嚴,輿憤未洩,請逆賊友文·光友,加施孥戮之典,致後·延壽,竝施孥籍之典。今番逆獄之至凶至憯,實是亘古之所罕,鍾·振諸賊,雖已伏法,情節猶未盡究,黨與猶未盡鋤,治逆之法,豈容如是?噫,彼李永純,當西賊有警之日,曾霑祿仕之在鄕者,莫不入處城闉,以效奔問之誠,而渠以侍從之列,蒼黃下鄕,事若知機,跡涉殊常,況以鍾一爲妹夫,致後爲死友,掌中書字之語,出於後招,指日往來之說,證以一傔,則綢繆之跡,明若觀火,李元樸,身居下邑,密通京華,鍾一切友也,而讖緯妖誕之書,逢輒問答,致後甥侄也。而凶悖不道之言,爛熳傳說,則知情之律,在所難逭,而王章未伸,鬼誅先及,不可以尋常物故罪人,置之勿論,永喆,鍾一之侄子也,始以應坐而發配,致後之娚妹也,旋因鞫招而就拿,則枝上之枝,種下之種,可以畢究,矧又種邁之猝斃,添一疑端,而鞫治未竟,竝加酌處,獄體疎虞,輿憤轉激,請李永純·永喆等,更爲設鞫嚴問,期於得情,快正典刑,物故罪人李元樸諸子,施以散配之典。噫嘻痛矣,趙得永之罪,可勝誅哉?渠本賦性凶譎,行己鄙悖,陰鷙肆惡,自是戾氣,貪饕嗜利,猶屬薄物,蔑倫敗常之行,擧世唾鄙,樂禍思亂之心,平生伎倆,始也附麗於行恁,爲爪爲牙,指使於行恁,作鬼作蜮,暗地糾結,譸張凶論之狀,指目已久,心跡難掩,究厥情節,已是罔赦,而以其年前樹立,尙置優容之科,濫廁崇顯之列,而不思圖報,莫悛舊惡,及莅西藩,負國虐民,式爲亂階,至有繡啓之發,則固當杜門訟愆,不齒恒人,而偃處城闉之間,恣行恣止,揚眉吐氣,猶談世事,眞是無羞惡之心而非人者也。況復晝宵經營,東西排布,罔非凶國禍家之心,闖乘求言之會,憑藉論人之章,辭語閃映,旨意陰憯,乃敢貞觀以下數句語,肆然指擬於不敢言之地,此等絶悖之說,於敵以下,尙不得容易加之,渠亦北面於殿下之庭者,何敢萌於心而發諸口乎?是可忍也,孰不可忍也?此是窮天地所未有之極惡大憝,則無將之誅,不敬之律,斷當不踰晷刻,而殿下,何所顧藉,尙靳兪音,不卽置法乎?此而一日假息於覆載之間,則彝倫將斁,亂賊無懼,將至於國不得爲國,人不得爲人,請金甲島島配罪人趙得永,設鞫得情,夬正典刑,以洩神人之憤焉。噫嘻痛矣,晦植之罪,可勝誅哉?渠以世祿之裔,厚被拔擢之恩,前後兜攬,涯分已極,而罔念圖報之義,反肆妖惑之計,海賊之說,東源之所做出,而爛熳酬酢,神師之稱,兌鎭之所誑誘,而密勿親信,稱東源爲先生,而惑信於石島之來往,任兌鎭以親裨,而紹介於雲門之約會,三月擧事之謀,渠旣知之,濟州襲破之說,渠亦聞之,則如有一分驚憤之心,固當登時發覺,一邊馳啓,一邊詗捕,以爲勦絶殄滅之地,而渠乃不此之爲,敢以專閫之威,恐動營邑,戒嚴兵器,有若眞箇賊變之迫在朝夕者然。噫,若使晦植,久處重閫,一任其譸張煽亂之計,則嶺以南一道,幾何不胥動於妖言而轉至於波蕩哉?思之及此,不覺心寒而髮豎,何幸自孽難逭,遂底就捕,援引之辭,殆同春雉之自鳴,和應之跡,莫掩泥獸之相鬪,妖腸兇肚之暗地糾結者,無不呈露,神兵鬼卒之惟意指揮者,自歸謊誕,則究厥情狀,論其罪犯,卽與東源·兌鎭,一而二二而一者也。兩賊今已伏法,晦植旣自承款,則三尺之律,固不容一刻蹔貸,而減死之命,遽下於斷案已成之後,此雖出於我聖上好生之德,而莫嚴者王法也,難遏者輿論也,豈可以此等妖賊,視若尋常,置之從輕之典也哉?請遲晩罪人晦植,亟令王府,卽捧結案,快正典刑焉。答兩司曰,不允,時景等事裕事,徐瀅修事日柱事,龜柱支屬事審度事,亟停勿煩,夏賊等事國榮事㯳支屬事亟停,魯賢事更勿煩啓,鍾一·振采事,友文·光友事,致後·延壽事,李永純·永喆·李元樸諸子事,不允。趙得永事,不允。晦植事,不允。
掌令柳訸啓曰,噫嘻,逆鏔窮凶之罪,已悉於前啓,今不必更事臚列,幸賴我慈聖殿下廓揮聖斷,明正典刑,庶可以少洩神人之憤,而決案正法之後,應行孥戮之典,尙今不施,擧國弸塞之冤憤,愈久愈深,請正法罪人鏔,亟施孥戮之典。近日妖凶之邪學,熾如烈火,勢急滔天,實爲國家呼吸之憂,而幸賴我慈聖殿下特降明旨,亟令嚴覈,妖腰亂領,次第就戮,庶幾根柢拔去,窩窟掃蕩,而噫,彼丁若銓,自以逆鍾之同氣,暗受承薰之妖書,日夜耽惑,悖亂名敎,斁滅倫綱,爲世指目,積有年所,今於嚴鞫之下,始迷終悟之說,都是粧撰,力拒痛挽之跡,了無可證,沈溺之自如,可以推知,而又況恒儉之獄案出後,若鍾·承薰,迭出諸招,逆節彰著,不可但以邪學言也。若鍾旣已籍沒,承薰亦旣正法,而噫,彼若銓之爲若銓兄弟者,致薰之爲承薰同氣者,不過島配定配而止,盤覈情節,掃蕩窩窟,顧不在於此輩耶?若銓則雖以今番獄案言之,爲承薰之緊黨,與知凶謀,明出致薰之招,以邪術而自服,至請伏法,又納鞫庭之供,究厥情跡,何變不圖?噫,彼致薰,以承薰之同氣,家煥之親甥,萬惡咸萃,千妖俱備,嘯聚邪黨,養成部落,凡諸排布設施,皆出其手,而訊問之下,乃反歸其兄於喪性溺邪,至謂之賊黨,此可見良心之都亡,倫紀之全喪,卽此一節,邪術淺深,有不暇論,學逵·與權,俱以家煥之甥姪,承薰之至親,標號之陰慘,花肋惟均,迷溺之丁寧,致嗣各證,兇祕之跡,如印一板,寬基則本以箕延之從孫,訛誤湖民,賣其切姻之權勢,蔭庇賊徒者,已是罔赦之罪,而邪書往來,狼藉綻露,至與與權而對質,則渠雖喙長,何以自明?雖然此輩之沈溺邪術,猶屬餘事,目下所當覈者,卽是恒儉請舶之計,嗣永傳書之謀,而凡此六囚之於嗣永,或爲切姻至親,或爲血黨死友,而嗣永凶書,以爲渠輩莫不願此事云爾,則凡爲邪術者,尙必知此箇兇謀,況此六囚之至切至密,而豈有不知之理乎?至於今番訊鞫,情節則半吐而半呑,端緖則若露而若隱,彼此參互,庶幾取服,而只緣爲日不多,盤問未究,賊情至妖,詭詐莫測,邀來謀賊之事,締結湯胡之計,以至窩窟之未露,徒黨之散在者,尙未究覈,而特推寬大之恩,遽降酌處之命,刑政之失,姑置勿論,宗社之憂,實爲無窮,請濟州牧島配罪人致薰,金海府定配罪人學逵,固城縣定配罪人與權,竝令王府,設鞫嚴問,期於得情,快正典刑。三啓中諸賊,罪關宗社,憤切神人,往在先朝,旣允臺啓,傳旨未下,故其時憲臣,更爲發啓,而伊後筵對,適値拜表發行,上下慶忭之日,仰承縷縷下敎,仍出姑停矣。今於一年二年之後,尙在不連不停之科,噫,先朝依允之盛意,蓋出於俯循輿情,夬伸王章,而慶日姑停,不過一時行權,則今不可以未經處分,有所仍置,請亟下三啓依允之傳旨,令該府擧行焉。噫嘻痛矣,宋國仁窮凶絶悖之情節,可勝誅哉?渠以幺麽賤弁,潛懷怨懟,少無忌畏,敢作掛書之變,顯售叵測之計,實是亘古所無之大變怪,而國人之可曰可殺者也。端緖綻露無餘,證左昭然具在,則律以三尺,肆市猶輕,而其奈梟腸難化,專事掩有謂無,狼性愈鷙,乃敢忍終如初,積月栲訊,一直抵賴,似此陰慝獰頑之物,抑亦鞫囚之罕有者,竟致凶身經斃,厲口自滅,則王章無可伸之日矣,輿憤無少洩之時矣,不可以其身之物故而少緩當律之夬施,請物故罪人國仁支屬應坐之類,亟施島配之典。今番逆獄,卽載籍所未有之變,而何幸凶賊伏法,已施适·雲之例,應問各人,亦皆盤覈正法,而其中朴紀淳之名,屢出賊供,而特以光郁招內敬賊所謂紀淳來見之月日,與敬賊文書中所錄,果有相左者,故雖無發捕之請,而與如此凶悖之類,往來參尋之跡,旣現於供招,則揆以鞫體,不可不一番盤問,以覈情節,請朴紀淳,亟令王府,拿來嚴問,以重鞫體。噫,彼尹致謙,則身居三司之列,凶如得永,逆如得永,甘心右袒,挺身營護者,此又何等變怪也?渠以未見源本爲辭,而焉有不知裏面,徑論其事者哉?得永之疏,若但泛然論人而已,則渠之爲說,何必如是回互,而以其有至絶悖大不道之句語,故渠亦無辭遮護,乃以未見爲言,奸情慝態,路人所知,究厥情犯,有浮於得永,斷以春秋之法,焉逭黨與之誅?如此之類,不可屛裔而止,請洪原縣屛裔罪人尹致謙,拿鞫嚴問,明正其罪。噫嘻痛矣,李基慶之罪,可勝誅哉?本以陰鷙之性,濟以奰慝之行,禍人家國,父事煥·達之狀,已悉於前後章奏,不必架疊,而尤有所斷案者,賊裕之凶疏,逆達之悖奏,一國共憤,而攻煥之疏將出,則所謂基慶,抵書誘脅,討裕之啓至嚴,而所謂基慶,募人嗾停,其後基慶之罪,出於聲討之疏,則伊時聖批若曰,李基慶事,渠以停啓事被謫,更何加焉爲敎,至哉王言,孰不欽誦,而第天下之極逆大憝,惟煥·裕是已。渠以死黨,終始愛護,書阻討煥之疏而筆蹟昭在,嗾停逆裕之啓,而賊招有證,雖歷千萬年,安得免黨逆二字之目,論其負犯,顯戮猶輕,而薄竄未幾,旋蒙疏放,已是失刑之大者,而伏見歲抄點下者,有給牒之命,若此不已,則隄防幾何不蕩然,亂逆更何所知懼哉?請亟收李基慶給牒之命,仍施屛裔之典焉。新除授執義李泰淳,時在慶尙道禮安地,掌令兪應煥,時在京畿高陽地,持平權馥,時在江原道原州地,請竝斯速乘馹上來事,下諭。答府曰,不允。李基慶事,不允。下諭事,依啓。
大司諫安廷善,獻納尹命圭啓曰,罪人克觀,以妖任之同氣,凶謀逆節,爛熳同參,而嚴訊之下,抵賴不服,未克究覈,未及承款,王章莫伸,輿憤莫泄,請金甲島爲奴罪人克觀,更令王府,嚴鞫得情,夬正王法。逆賊尙魯,卽是千萬古所未有之劇賊,而孥戮之典,旣施旋寢。噫,此賊之未服王章,徑自隕斃,已極神人之憤矣。假使此賊,頑然尙在,則千剮萬斫,不足以懲其罪,孥之戮之,在法當然,凡係祖宗朝金科玉條,猶或隨時變通,則今此追孥之禁,自近年斷然定行,守之太固,致使應行之律,不得施於此賊,萬有一日後惡逆之如尙魯窮凶者,抵賴不服,頑忍徑斃,則孥戮之法,其將不施乎?罪在罔赦,事關後弊,請逆賊尙魯,亟施孥戮之典。德相·尙喆·九宗三賊,無非極逆大憝,罪關宗社,而臺閣傳啓,積有年所,王章未伸,輿憤愈切,何幸先大王嚴懲討明義理之聖念,廓揮乾斷,特降允兪,而傳旨未及頒下,此乃先朝旣成之命,未卒之志也。今當新化休明之日,不可使凶孽逆種,晷刻偃息於覆載之間,請亟下三啓傳旨,令攸司卽速擧行焉。逆裀罔赦之罪,已悉於前啓,今不必更事臚列,而幸賴我慈聖殿下廓揮明斷,特施正法之典,擧國弸塞之冤憤,可以少洩,而今旣決案正法,則孥戮之法,便是應行之典,請正法罪人鏔,亟施孥戮之典。噫嘻痛矣,今番嶺賊之其所驅率,雖曰鋤耰棘矜之徒,而其中李戒國·劉用孫·金金乭三漢,俱以凶逆奴屬,被其誑誘,受其指使,脅驅村丁,自作前矛,半夜官門,突入跳踉者,已極凶獰,而賊魁凶言,無難傳說於推覈之時,看作能事,節節頑惡,論其罪犯,決不可以島配遠竄而止。請絶島爲奴罪人李戒國·劉用孫·金金乭,亟令王府,夬施典刑,梟示罪人性世,與劇逆載榮,一而二二而一也,換着軍服,潛入禁庭,粧出纏帶,暗售網打,是何等排布設施,是何等凶謀祕計也?設鞫七朔,根因窩窟,終未究覈,只施梟示之律,輿情之憤惋,固無可言,而不可以已爲梟示,不施當施之律,請梟示罪人性世,亟施孥戮之典。噫嘻痛矣,洪時濟之罪,可勝誅哉?本以凶譎之性,濟以陰祕之謀,平生伎倆,只是死黨之心,晝宵榮爲,不出護逆之計,東西跳踉,則如鬼如蜮,中外盤結,則爲蛇爲蚓,忽地挺身,投呈一疏,則乃是極惡大憝之濟恭事也。謂以冤枉,敢稱伸辨,不顧公議之嚴,不恤王法之重,負犯之臚列,國人所誦,而佯若不知,關係之甚大,臺章自在,而專事掩置,混稱諸條之架鑿,都無片言之指陳,一串之腸,急於營護,而三尺之喙,無所容措,是豈北面於殿下者所可忍爲乎?其欲變幻於旣定之國論,掉脫於已成之斷案,甘爲凶逆之血黨者,究厥心腸,直與濟恭,一而二二而一者也。如此凶悖無嚴之類,若視以尋常妄言之人,而止於屛裔之律,則履霜堅氷,無所不至,而將見王綱之日頹,義理之日晦矣,請機張縣屛裔罪人洪時濟,加施絶島安置之典。新除授司諫洪大浩,時在江原道原州地,正言趙萬協,時在京畿楊州地,請竝斯速乘馹上來事,下諭。答曰,不允。下諭事,依啓。三司合啓,逆裀第一子事,物故停啓,踏啓字。兩司合啓中李魯春事,物故停啓,踏啓字。府啓中若銓事,物故停啓。致薰等事中寬基事,停啓。周爀事,物故停啓,李東萬事,物故停啓,踏啓字。
上在昌德宮。停常參·經筵。
夜一更二更,月暈。
洪起燮啓曰,大司憲宋穉圭,執義李泰淳,掌令兪應煥,持平權馥在外,掌令柳訸,持平鄭郁東呈辭,監察茶時之意,敢啓。傳曰,知道。
朴宗正啓曰,同副承旨金,今日不爲仕進,卽爲牌招,何如?傳曰,許遞。前望單子入之,待下批,牌招察任。
李存秀啓曰,藥房副提調持湯劑來待矣。傳曰,封入。
承旨前望單子入之,李魯集落點。
傳于朴宗正曰,傳香承旨馳詣社稷,奉審摘奸以來。
朴宗正啓曰,同副承旨李魯集,時在京畿驪州地,斯速乘馹上來事,下諭,何如?傳曰,許遞。前望單子入之,待下批,牌招察任。
承旨前望單子入之,趙經鎭落點。
以左副承旨朴周壽再牌不進罷職傳旨,傳于朴宗正曰,只推。
趙鐘永啓曰,兼都承旨李存秀須資出去,行左承旨朴宗正監祭進,左副承旨朴周壽不爲仕進,右副承旨李鶴秀在外,同副承旨未差,院中只有臣一人,伴直無人,左副承旨,卽爲牌招,何如?傳曰,左副承旨·右副承旨竝許遞,前望單子入之,待下批,牌招察任。
承旨前望單子入之,李止淵·洪起燮落點。
朴宗正啓曰,新除授左副承旨李止淵,時在黃海道新溪地,斯速乘馹上來事,下諭,何如?傳曰,許遞。前望單子入之,待下批,牌招察任。
承旨前望單子入之,尹命烈落點。
傳于趙鐘永曰,新除授承旨洪起燮,解由勿拘。
朴宗正啓曰,明日次對,兩司當爲進參,除在外·未署經外,呈告人員,竝待開門牌招,何如?傳曰,允。
兵曹口傳政事,副護軍單朴周壽·李鶴秀。
以應敎趙民和,副應敎趙琮鎭,副校理宋翼淵,修撰李鍾運,副修撰沈能稷·李基栽牌不進罷職傳旨,傳于洪起燮曰,只推。
洪起燮,以弘文館言啓曰,應敎趙民和,副應敎趙琮鎭,副校理宋翼淵,修撰李鍾運,副修撰沈能稷·李基栽,旣有只推之命,竝卽牌招察任,何如?傳曰,允。
朴宗正,以禁衛營言啓曰,臣海愚進詣南廟,有頉處看檢修改後,別單書入之意,敢啓。傳曰,知道。
又以御營廳言啓曰,東關王廟有頉先修改處,臣監董後,別單書入,而正殿後面東邊春舌傾側處,則今日勢難畢役,待畢役更爲修啓之意,敢啓。傳曰,知道。
上在昌德宮。停常參·經筵。
藥房都提調金思穆,提調鄭尙愚,副提調李存秀啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·嘉順宮·世子宮口傳問安。答曰,知道。
洪起燮啓曰,大司憲宋穉圭,執義李泰淳,掌令兪應煥,持平權馥在外,掌令柳訸,持平鄭郁東牌不進,監察茶時之意,敢啓。傳曰,知道。
朴宗正啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
李存秀啓曰,藥房三提調持湯劑來待矣。傳曰,封入。
傳于朴宗正曰,大臣·備局堂上引見。
傳于趙經鎭曰,明日輪對官來待。
朴宗正啓曰,新除授左副承旨尹命烈,時在京畿朔寧地,斯速乘馹上來事,下諭,何如?傳曰,允。
以大司諫安廷善,獻納尹命圭,掌令柳訸,持平鄭郁東牌不進罷職傳旨,傳于洪起燮曰,只推。
吏曹口傳政事,以李玄始爲密陽府使。
李存秀,以奎章閣言啓曰,景慕宮望廟樓,今春大奉審,臣光文與本宮提調金羲淳,進詣展奉,奉審無頉之意,敢啓。傳曰,知道。
又以弘文館言啓曰,副應敎趙琮鎭,副校理宋翼淵,修撰李鍾運,副修撰李基栽·沈能稷,旣有只推之命,竝卽牌招察任,何如?傳曰,允。
朴宗正,以備邊司言啓曰,備局堂上鄭晩錫·洪羲臣·李龍秀新差之後,今日賓對,懸病不進,事甚未安。推考,令政院牌招,使之進參,何如?傳曰,允。
李存秀,以奉常寺都提調·提調意啓曰,祭享所用春等中脯,依定式,今二月初十日始造之意,敢啓。傳曰,知道。
朴宗正,以兵曹言啓曰,僉知中樞府事權瑢·李樹仁,五衛將沈能壽·曺慶夏·金魯巖·趙學元,慶熙宮衛將咸潤國,俱以除授在外,上來無期,景福宮衛將金性潤,翊衛司衛率林沔浩,病難供職,呈狀乞遞,竝改差,何如?傳曰,允。
又以御營廳言啓曰,東關王廟有頉修改處,今已畢役,故別單書入之意,敢啓。傳曰,知道。
又以御營廳言啓曰,本廳軍器鳥銃八百七柄,環刀一千五十八柄,長箭一千五百部,片箭六百部,長弓一百四十四張,帿弓一百三十一張,漆交子弓二百張,交子弓四百張,漆鞭棍四百四十柄,挾刀二百二十柄,各樣鎗一百九十二柄,銅鍋一百三十坐,銅絲籠一百四十四箇,馬鐵一千部新備及修補時監官敎鍊官司果辛耆永,別看役敎鍊官前萬戶千起一,首尾八九朔,殫誠監董,今已畢役矣。其在激勸之道,宜有論賞之擧,而事係恩典,不敢擅便,令該曹考例稟處,何如?傳曰,允。
大司成李勉昇疏曰,伏以臣於見職,承膺無路,猥陳微懇,恭竢嚴命,卽伏奉正月二十二日批旨下者,不惟不加逋慢之誅,恩言鄭重,至使之上來察職,臣雙擎九頓,且惶且感,殆不知措躬之所也。蓋僚堂呈遞,職臣之故也,嫌避之一遞一仍,古無是例,臣之職名,自在當免,而治疏之際,急於自劾,不能明白措辭,未蒙聖明之俯燭,此亦臣之罪也。若其匪據之狀,不稱之實,不但通朝之所共知者,臣之前疏,控訴已磬,今不敢更事覼縷,而揆以格例,自有防限,臣雖欲含恩畏義,抗顔就列得乎?陳章丐免,屢違嚴召,在臣分義,惟當進身京輦,積誠號籲,而第臣於昨冬,忽生臂瘇,四朔瀕危,僅獲痊完,尙患酸軟,運動不仁,重之以素患風痺,逢春益苦,房闥起居,尙須扶將,以若癃廢之狀,萬無陳力就途之望,玆不得不冒死陳懇,封進縣道。伏乞天地父母,諒臣嫌例之不可越,察臣病情之不可强,亟命選曹刊臣職名,仍治臣瀆擾之罪,以肅朝綱,千萬幸甚。臣無任云云。省疏具悉。所請依施。
戊寅二月初十日卯時,上御熙政堂。藥房入診,大臣·備局堂上引見入侍時,都提調金思穆,提調鄭尙愚,副提調李存秀,假注書南履炯,記事官李嘉愚·權敦仁,檢校直閣鄭元容,行左承旨朴宗正,假注書崔致憲,事變假注書安允璟,右議政南公轍,漢城判尹李羲甲,知訓鍊李得濟,行護軍朴宗薰,行訓鍊都正李溏,韓陵君李海愚,行右承旨趙鐘永,校理鄭基善,以次進伏。醫官吳千根·李命運,以次進伏楹外訖。思穆曰,數日風寒,朝晝異候,聖體,若何?上曰,一樣矣。思穆曰,王大妃殿氣候,何如?上曰,殿宮氣候一樣矣。仍命醫官入診,千根·命運,以次診候訖。退伏奏曰,脈候左右三部調均矣。上曰,次對爲之。公轍曰,頃因江界前府使李身敬所報,廢四郡內水節洞許闢便否,關問於道臣矣。卽見該監司徐有聞報狀,則以爲,水節一洞,與眞木·草坪兩屯相接,而兩屯許闢時,惟水節不許者,以其蔘場故也。近來奸民流入,潛斫冒耕,見今居民,至爲四百九十餘戶,起墾爲一百七十四結零,乃至於莫可禁止,則無寧仍爲許闢,而江邊界限,防禁至嚴,則守土之臣,不能杜奸,乃反掩護,甚至設倉收稅者,萬萬寒心,該府前倅李身敬,特爲重勘。水節若許闢,則其收稅防給軍官虛額之番米餘數,付之民庫,以補應下不足,似合事宜爲辭矣。水節一洞,介在眞木兩屯之間,而兩屯則前已許闢,水節則尙今不墾,非因嶺隘緊關,重於兩屯而然也。特以土腴樹蓊,古稱産蔘之場,故該洞之防禁,蓋出重蔘政之意,而今則流民,次次潛入,五百戶已爲結構,樹木幾盡童濯,冒耕滋多,百餘結起墾土地,又皆燒菑,所謂蔘場,只存其名。且以形便言之,江邊三川等諸處,今已盡闢,則間於兩屯之本洞許闢,旣無所礙,而況又蔘場已廢,民戶已集,則仍以許之,不害爲安民裕食之道。一依兩屯已例,許民起墾,而邊郡防限,禁條至嚴,則民戶來接,旣不禁遏,墾田收稅,殆涉擅便。前府使李身敬,施以罷職之典,本府事勢,近甚凋弊,亦依道臣所請,收稅付之本邑,使之取用,而每年從實數磨勘於備局,以爲遵行之地,何如?上曰,依爲之。出擧條公轍曰,卽見廣州前留守沈象奎狀啓,則以爲,本府樂生面風憲,隨行多年,冒受民還,犯用結役,及其收殺,推移彌縫,竟至綻露於還案者,米爲四百五十五石零。開倉以後,定限嚴督,又自該面湊斂收捧者,不過爲一百三十石零,幺麽面任,逋負此多,依法用律,斷不可已,故該面任申大鈺,先已捉囚府獄,而餘未捧三百二十四石零,以今赤立之民勢,畢竟難辦,徒致騷擾,限三年分排徵捧事,請令廟堂,稟旨分付矣。莫重餉穀,如有欠逋,則自當刻期捧納,固不敢遽請排年,而今此所逋,旣不得責納於當者,至於面徵之境,則以今赤立之民勢,重督分徵之逋穀,乃是行不得之政,特寬其限,漸次收捧,實爲災民紓力之道。依守臣所請,使之限年排捧,至於犯逋風憲,嚴刑取服後,依法典狀聞處置之意,新留守處分付,何如?上曰,依爲之。出擧條公轍曰,朝廷以忠厚相尙,僚寀以相敬爲禮,臣於向日銓堂事,深有所慨然者矣。人言之來,固當受而爲過而已,何必爭爲?無論誰先,初非大段之事,當初聖批,果爲至當,而交章屢牘,轉成葛藤,至於末梢疏語,則遣辭太不審愼,不但欠忠厚相敬之意,堂堂銓部,爲一番聚訟之場,不可以事屬旣往,置而不論,前吏曹判書李好敏,前參議權丕應,竝施譴罷之典,何如?上曰,依爲之。出擧條公轍曰,議政遷窆時,自朝家助需,自是法典,今聞故相臣閔應洙緬禮在近云,依已例擧行之意,分付該曹,何如?上曰,依爲之。出擧條公轍曰,密陽前倅,因惠廳草記,仍任本職矣。漕事方張之時,不可使兼官替行,密陽府使未差之代,令該曹口傳差出,催促下送,何如?上曰,依爲之。出擧條公轍曰,臣有脚病,不能跨馬,幸行時欲先爲進詣故仰奏矣。上曰,唯。存秀曰,每當減分之時,兩西及關北,不爲擧論,而惟癸酉年,有海西減分之例,故今年減分時,海西亦依他道例,各樣價四分一,一體減分,已爲草記蒙允矣。第海西則惟癸酉年,各樣八分一減分,此外無他可援之例,今年亦依癸酉例爲之之意,更爲知委該道,何如?上曰,依爲之。出擧條基善曰,朝家所以設置瀛館,非爲觀美一時,榮耀新進也,設爲論思之職,俾效啓沃之責,而其爲任重矣。如臣無似,亦叨是選,則固不足備擬於顧問,而第臣於肅命就直之後,考見日記,再昨年九月數次別講後,尙未有召接館僚之時,假使有宿儒邃學如古儒臣者,將何責論思啓沃之效乎?然則今之瀛錄,直不過臣等榮耀之具而已,臣因此而竊有耿耿者存。臣於月前,猥叨宮銜,頻登胄筵,伏覩春宮邸下,睿質淵悟,聰明邁絶,句讀諷音,文理夙暢,正是日月就將之時,臣不審殿下自內敎導之方何如,而若論課程之法,不免疎忽。僚屬具員,無保傅之嚴,講讀應文,無進修之益,前後章奏之迭陳輔導之要者,皆曰坊僚之揀選也,書筵之頻接也,孰非今日急務,而誘掖導迪之方,終不如殿下之身敎。誠願日開經筵召對,使我邸下,日侍座側,親覩法筵之儀,親聽講讀之音,則凡於遇誨隨感之間,自有董習蒙養之效,而敎諭之道成矣,伏願深留聖意焉。上曰,所陳當留念矣。出擧條基善曰,君臣之分如天地,交則泰,不交則否,而所以交者情志也,所以交情志者召接也。臣久侍簪筆之列,頻覩筵席之儀,而殿下所以召接臣隣,上而無問難之音,下不過備例之奏,入侍筵說之記載言動者,卽不過問候一樣之敎,擧條依爲之批而已,如是而何可望情志之導達哉?臣嘗稽先朝時日記,賓對進定,無月不然,稟事來會,式日爲課,外此諸臣引接,日以爲數次,而每於進對之際,假以色辭,導之盡言,上下酬酢,盈溢筵話,竊想先朝二紀之間,治化郅隆,百度皆擧,而猶此日覲臣隣,樂此不疲者,誠以不如是則無以交上下之情而達上下之志也。臣不敢知殿下,於淸燕之中所作爲者何事,而近日以來,延接尤罕,雖或有延接之時,殆若應文而止,臣恐有上下否隔閼而不通之慮矣。古人云欲法堯·舜,當法祖宗,誠願先自經筵始,頻接臣隣,酬酢如響,俾得以上下交孚,情志導達焉。上曰,所陳當留念矣。出擧條存秀曰,閣圈爲之事,昨年有下敎,應參諸閣臣,承牌齊會,而提學不爲入來,無主圈之人,不得會圈,今則提學行公,事當依前下敎擧行,而下敎旣經年矣,不得直爲擧行,旣有成命之事,亦不可仍不擧行,故玆以仰奏,更奉下敎,然後可以擧行矣。上曰,待下敎爲之,可也。尙愚曰,陵幸時江心水,例爲待令,而或有因下敎置之之時,今番則何以爲之乎?上曰,置之,可也。宗正曰,今日賓對,行公諸臺,無一人進參,事甚未安,竝推考警責,何如?上曰,依爲之。出擧條思穆曰,臣以此仰奏,極涉惶悚,而筋力已耄,形神都鑠,嘗藥之任,實難供職,況今幸行當前,目下病狀,尤無以自力於陪扈之列,伏望亟賜體諒焉。上曰,從當下敎矣。上命大臣以下先退,公轍等退出。又命退,承史以次退出。
上在昌德宮。停常參·經筵。
朴宗正,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
李存秀啓曰,明日常參·經筵,取稟。傳曰,停。
洪起燮啓曰,合辭方張之時,兩司無詣臺之員,事甚未安。除在外·未署經外,呈告人員,竝卽牌招,何如?傳曰,允。
朴宗正啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
李存秀啓曰,來十六日,日次儒生殿講日次,而英陵忌辰祭齋戒相値,頉稟之意,敢啓。傳曰,知道。
又啓曰,藥房副提調持湯劑來待矣。傳曰,封入。
朴宗正啓曰,臣宗正,以同義禁,本府坐起進去,下直之意,敢啓。傳曰,知道。
洪起燮啓曰,輪對官丁丑十一月十一日漢城府判官洪羲范,都摠府經歷金魯哲,成均館司成李瀅夏,十一月二十一日承文院判校崔雲翰,通禮院左通禮邊景鵬,宗簿寺正權傛,尙瑞院直長李思默,十二月初一日奉常寺正朴齊一,軍資監正白慶楷,掌樂院正李東煥來待矣。傳曰,入侍。
以副應敎趙琮鎭,副校理宋翼淵,修撰李鍾運,副修撰沈能稷·李基栽牌不進罷職傳旨,傳于趙經鎭曰,只推。
趙經鎭,以弘文館言啓曰,副應敎趙琮鎭,副校理宋翼淵,修撰李鍾運,副修撰沈能稷·李基栽,旣有只推之命,竝卽牌招察任,何如?傳曰,允。
兵曹,以張鉉宅爲御營中軍。
洪起燮啓曰,大司憲宋穉圭,執義李泰淳,掌令兪應煥,持平權馥在外,掌令柳訸,持平鄭郁東牌不進,監察茶時之意,敢啓。傳曰,知道。
以大司諫安廷善,獻納尹命圭,掌令柳訸,持平鄭郁東牌不進罷職傳旨,傳于洪起燮曰,只推。
趙經鎭,以吏曹言啓曰,今此各宮廟春享祭祭官中時無職名人員,令該曹口傳付軍職,何如?傳曰,允。
洪起燮,以備邊司言啓曰,昨年庭試武科出身已越宣薦人及六臘越薦出身等,依定式當爲分防西北,而兩道邑鎭,多有歉荒處,許多人分防,不無主客俱困之慮,在前如此之時,特爲除防,多有已例,今番亦爲除赴防之意,分付,何如?傳曰,允。
又以義禁府言啓曰,密陽府使金履完,以漕穀裝載之欠縮,道臣有所論啓,啓下惠廳,而稅捧方張,故惠堂爲慮漕事之掣礙,待畢捧裝發後拿處事,筵奏蒙允矣。金履完,請由上京,病未還任,本職已爲遞罷,故今方待命,拿囚之意,敢啓。傳曰,知道。
禁府啓目,密陽前府使金履完原情云云。問目內辭緣,泛稱遲晩,刑推得情,何如?判付啓,除刑推議處爲良如敎。又啓目,黃磵前縣監林昇運原情云云。傳旨問目內辭緣,泛稱遲晩,刑推得情,何如?判付啓,除刑推議處爲良如敎。又啓目,慶尙前左水虞候朱載彦原情云云。問目內辭緣,泛稱遲晩,刑推得情,何如?判付啓,除刑推議處爲良如敎。又啓目,殷栗前縣監李祖馨原情云云。問目內辭緣,泛〈稱〉遲晩,所當請刑是白乎矣,曾經侍從,勿爲請刑,載在大典通編,議處,何如?判付啓,依允。
公淸監司權常愼疏曰,伏以臣,性本疎迂,才又譾劣,誠不足備數於器使之用,而幸際明時,偏被鴻造,通籍未幾,驟躋卿班,每自循省,已踰涯分,六年之中,再膺藩寄,塵刹未效,譴何是俟,千萬不自意,大僚以位著之苟艱,謬擧賤臣於正卿陞擢之列,而伏奉前月二十五日批旨進階臣爲資憲大夫者,臣誠惝怳懍惕,左右顧而莫省所措也。噫,爵秩者命德之器也,非其人而授之,則其器也輕,非其器而居之,則其人也濫,旣輕且濫,於命德乎何有?是以古之賢君,輕千金之賞,而重一命之爵,蓋將以是而序才能,以是而位賢德,修職事而佐治理也,可不愼歟?凡諸庶品散爵,一或失於輕濫,則猶不免爲政敎之累,況此資憲之階,正卿之列也,大僚之擧之也,殿下之授之也,豈徒以華誥峻秩,榮耀臣隣而已哉?將欲膺備於九官之一,而任之以職事也,乃以如臣無似,廁諸其間,得無歸於輕濫之科耶?在昔盛際,九卿缺則一人而兼數職者或有之,然未嘗以位著之苟艱而輕其選也,矧今在朝群彦,文質俱美,才德兼優者,又不患無其人,則臣雖欲憑恃寵靈,揚揚冒居,獨不爲四方之譏笑而聖簡之大累乎?歷日思惟,愧懼交中,敢暴衷懇,仰瀆崇聽。伏乞聖慈,諒臣言之非出飾辭,念名器之不可濫授,亟令收還,以幸公私焉。仍伏念臣之任湖西觀察之責,歲將周矣,凡係民事,蠲恤之方,輒以上請,每蒙許施,災民賴安,聖恩莫量,而臣之前後所言,卽不過拯捄小民之事耳。若其本原之地,治化之源,則尙多憂深而慮遠者,蓋此湖西一路,士夫之鄕也,名臣碩儒從古輩出處,而談經說禮,矜式一世,出而論道經邦,進退廊廟,凡有國家是非,朝廷得失,湖中士論,先爲之兆,然則義理之顯晦,世道之汚隆,莫不關鍵於湖中,顧今國勢,危如綴旒,而猶得以扶持奠安,保無他患者,豈有他哉?蓋以祖宗積累之仁,培養士氣,敦尙名敎,士無賢愚,人無貴賤,皆知有君君臣臣之義,故忠逆邪正之關,雖或有進退消長之時,而終能扶正而闢邪,效忠而蹶逆,樹植義理,挽回世道者,莫非士論之爲也,則國之所謂元氣者,不在是歟?請爲殿下詳陳之,在昔英廟末年,有逆臣漢祿,世居湖中,外交士類,而假托爲名,陰聯龜賊,而援藉其勢,包藏禍心,倡爲兇言,煽惑群聽,圖危儲位,倘非皇天祖宗之默祐,兩聖慈孝之無間,則國家之得有今日,未可期也,一自先朝御極以來,竄龜柱於海外,而兇孽遂以屛沮,及其歲月稍久之後,龜賊豢養之餘黨,夤緣稍進,而欲掩龜·祿之兇跡,亦未敢售焉,自庚申以後,漢祿之子觀柱,柄用於朝,龜柱之子魯忠,世濟其惡,首相煥之,爲其腹心,當此時也,何變之不圖,於是乎異己者擠之,附己者引之,其近密於先朝,承聆於精微之義者,皆在讎視之中,因其讎視之心,至欲沮戲於大婚,煥之使其親査晦祥,慫慂賊裕,構呈兇疏,語其國勢,可謂殆哉岌岌,而時則有一介臣處王室肺腑之地,襲家庭忠貞之訓,秉執先王之義理,確然不動於衆口誘脅之中,而竟使不測之兇謀,自歸消折之地矣。又有達淳,傳神於煥之,托契於觀柱,綢繆釀禍,肆發悖奏,自蹈於忍不忍敢不敢之罪,則乃復明目張膽,力主懲討,誓不與此賊俱生,於是乎乾斷廓揮,正論遂行,然後人皆知故判書朴宗輔之爲國血忠也,臣素與宗輔友善,見其慷慨忠義,臨難不奪之操,而情誼益篤,每對臣從容說前後忠逆之分,先朝所嘗承聆之事,未嘗不相視而嗚咽也,其言曰吾家,本無怨於龜·祿之家,而所以讎之者,欲以先王之志事,克卒於今日也,一日對臣忽奮然曰,今日朝廷,非先王之臣乎?自有一副大義理,而終無闡明之人,寧不痛恨?臣答曰,裕·達·煥三賊,今已載逆案,晦祥其嗾犬也,而終當斃於法,尙何更憂義理之不明乎?宗輔又奮然曰,子誠不知而有是說乎?但剪枝葉而不拔根柢,豈治逆之道?漢祿其根柢也,而尙無一人言者耶?臣答曰,今已時移,而事往矣,先王在宥之日,未及大行誅討,則于今恐無肯敢言者矣。宗輔乃扼腕促膝而言曰,子何其謬也?我先王之隱忍而不加顯誅,正有待乎今日之闡明也,夫以善復之兇賊,而容貸顯用,凡幾年矣,末乃以逆誅,此先王精微之義理也,若得聖壽靈長,視朝於今日,而使漢祿在者,其能竟保其首領耶?臣始怳然覺悟,益知先生之義理,斯人深得本旨於禁密承聆之際也。今夫宰臣金履陽之疏出,而宗輔乃欣然曰,朝廷始有疏矣,自是以後,義理克明,宜無復晦之慮,而奈之何重臣卒逝之後,逆孽小豎,忽復肆兇,托以鳴冤,逐歲犯蹕,是豈一蒙騃乳臭之所能辦者哉?則必有幾箇不逞之徒,隱伏而指使之,欲以變幻之辭,敢售疑亂之計也。顧今湖右之名門世閥,皆知與國家休戚之義,咸懷爲君父討賊之心,渠雖百般譸張,萬端誑誘,固難罔以非道,但念漢祿之居湖中五十餘年,冒儒名而欺世,挾勢焰而誘人,依附親昵,蓋嘗式繁,苟或有此等輩,目見逆孽之跳踉,以平日之漸染而迷不知返,覘朝廷之寬容而潛復相煽,則是乃湖中之禍胎,而國家之大憂也。今爲國家討賊者,或以爲殄滅漢祿之餘種餘黨,則庶爲百年無事之圖,此言誠似矣。臣以謂尙刑戮而殄亂逆,終不如褒忠義而使亂逆自消,此陽長陰消之理也。臣所陳朴宗輔,秉孤忠而闡大義者,固宜有朝家崇報之典,若乃褒以爵諡,著其勳庸,使一世曉然知所勸懲,則在今日,尤不可緩,誠以昭義理靖世道之策,亶在於是矣。殿下若以臣疏,下詢于大臣,遍訪于廷臣,必有所以仰對者矣。且伏念今此湖中,古稱鄒魯,竊計百年以前,法家子弟,年未及冠,皆能誦孔·孟·程·朱之書,應對進退,無不有恭敬揖遜之儀,幾乎家家絃誦,人人詩禮,今也則不然,豈其人之品性,有古今高下之別也?蓋由於正學不明,儒敎漸微也。臣自按節之初,民事憂遑,日不暇給,而乃若做治宣化之本,則竊嘗有意於興學校而崇名敎,以是之故,窮經正士,留心求訪,邪說詖行,加意搜察,近有邪學餘孽,匿跡於湖沿數郡,潛相傳染,徒黨不少,今其就捕者十數人,前已啓聞,連捕其徒,蓋自數十年來戢邪之政,可謂勤矣,大施懲創,幾無遺類,統戶糾察之制,月朔有無之啓,法意至爲嚴密,而猶有此漏網之患,潛滋暗長於隱微之中,豈不懍然而寒心哉?嗚呼,世衰道微,異端朋興,人皆陷溺其良心,縱使劓殄此類,只可捄得目前之患而已,臣嘗聞治邪之術於治病之家矣。養正則積自除,氣實則邪不入,君子進則小人退,吾道行則邪說熄,一旺一衰,至理甚明,以臣之愚,爲今計者,戢邪徒莫如崇正學,崇正學宜先禮賢士。自古人君之禮遇賢士,屬意勤厚,輒令庖人繼肉,廩人繼粟,蓋以非物無以見誠,非誠無以致賢,賢人者正論之所寄也。苟或禮賢不誠,則士氣不振而正論消沮,邪說流行而倫綱斁絶,其所關係,顧不重歟?今贊善臣宋稚圭,前參議臣宋啓幹,當世之師表,德行純備,地望特異,士林宗仰,遠近嚮慕,雖未嘗一日造朝,贊畫王猷,而衛道之功,出處無異,則朝家之所宜優禮者也。向者臺臣陳疏,爲言周恤之禮,而窮臘一問,未足爲優,同郡兩賢,或施或否,恐非所以盡誠致賢之道也。臣請懷德兩儒臣處,每年春秋,或四孟朔,輸送米肉衣資事,令廟堂稟覆,著爲恒式,而益勤誠禮,更敦聖諭,必致筵席,咨訪治道,則在聖上崇儒重道之義,實有光焉,曷不休哉?嗚呼,國之治亂,只在於忠逆之辨別,正邪之扶抑,褒忠而亂逆懼,扶正而妖邪戢,其揆一也,凡今日悠悠萬事,孰有切於此者乎?褒一人而萬人勸,禮一人而萬人興,此聖君哲辟端拱致治之要,若使兇逆之種,邪學之徒,殄滅而無遺,則非不是刑政之正,而第伏念峻攻之藥,元氣自損,平補之劑,榮衛日滋,刑人而懼,不如賞人而勸,夫人之爲逆爲邪,豈其秉彝之天也?特由於上之所以處之者,未盡其善也,苟欲使今日之兇徒邪黨,維新其舊染之汚,則惟在殿下施措之如何耳。臣是湖人,素諳湖風,旣按此道,欲正其俗,思以是說進於紸纊之下者久矣。連以民事瀆擾,未遑及此,今當歲新,尤切新其俗之思,玆因辭疏,附陳無隱,惟殿下裁察焉,臣無任云云。答曰,省疏具悉。義理事,非獨此重臣一人,君臣上下,若闡明而嚴守,則雖不別加褒揚,豈不明張乎?儒賢事,下詢廟堂處之,卿其勿辭察任。
戊寅二月十一日未晴,上御熙政堂。輪對官入侍時,右副承旨洪起燮,假注書南履炯,記事官李嘉愚·權敦仁,漢城府判官洪羲范,都摠府經歷金魯哲,成均館司成李瀅夏,承文院判校崔雲漢,通禮院左通禮邊景鵬,宗簿寺正權傛,尙衣院直長李思默,奉常寺正朴齊一,軍資監正白慶楷,掌樂院正李東煥,以次進伏。上命輪對官以次進前,奏職姓名·職掌·遺在·所懷,羲范進前奏職姓名,職掌帳籍及歲饌老人抄啓,遺在非臣職任,所懷無,仍退出。魯哲進前奏職姓名,職掌侍衛監軍晝察夜巡,遺在無,所懷無,仍退出。瀅夏進前奏職姓名,職掌司儒之任,遺在自有該色,非臣職任,而所懷則臣於月前,以科弊陳疏,廟堂姑未及稟處,而今適登筵,故敢以疏中未畢之所懷仰達矣。臣疏以三次面試爲請,近聞方外物議,或以初試前京儒面試,不若鄕儒面試之至易云,而此有不然者,臣所謂面試非謂考試立落也,非謂一日內畢試也,亦非謂竟日開場也。先期知委於五部,各捧赴擧長單子後,分五部排日開場,儒生則使之各坐,試官則齊會,嚴飭出題後限一二時呈券,則其中雖或有未卒篇者,觀於三四句五六行以上,可知其工夫淺深也。夫分日開場,則淆雜息矣,急其時刻,則董飭易矣,不責工拙,則科儒便之矣,如是爲之,似無難便之端矣。然而此猶謂未盡善,則又有一說,無論講與製,面試則一也,今於照訖講規中,別立條件,捧講之際,勿從事於音吐,專用力於文義,又或有不願講而願製者,則卽席出韻,立刻口對,如此如彼間,令試官便宜從事,一以辨其能文不文爲主,而入格帖文及成冊中,各其試官着署押,明春初試入格人面試時,如有不文而冒參者,則儒生科罪之外,當初照訖試官,亦爲論勘,鄕儒之於地方官,亦用此例,而鄕試之照訖帖,勿許赴於京試,京試之帖,亦勿許赴鄕,而京之一二所,除非嫌避公文外,亦勿許臨時互換,且前期一月開講,趁京試官都事差出前畢講,而依先朝舊例,初終場儒生出門時,從後門一一考其帖文,嚴立禁條,如是設科,則場屋濫雜之患,隨從攔入之弊,自可祛矣,若夫試官之精白一心,對揚休命,恐不待愚妄之陳,而克勤飭勵矣。且伏念陞學之弊,挽近爲甚,通計一年之內,十二抄之課朔設行,四等製之分排四時,卽不易之定規也,昔在先朝,屢勤飭敎,以大司成爲久任責成,而期於限內設行,近年以來,此法廢弛,甚至於四年之內,三年廢試,臣未知這間事故之緣何,而實是所未覩於昔日者也,多士之抑鬱,爲如何哉?今宜修明舊制,陞補則每朔一抄,學製則分定四時,過限不設之試官,開月卽時,自政院提稟請罪,仍爲定式,則此不過轉移間事,而大爲勸課之道矣。且監試與大科試紙,自有定制,而至於陞學試券,則長廣不齊,侈儉不均,些少弊端,亦從此出,今宜依大科監試試紙例,一定其制,無敢有違越之弊,亦一矯捄之政也。伏願以此諸條,竝加下詢而處之,恐好矣。上曰,出擧條入之,仍退出。雲翰前進奏職姓名,職掌事大交隣箋文致詞,遺在無,所懷無,仍退出。景鵬進前奏職姓名,職掌啓請前導,遺財無,所懷無,仍退出。傛進前奏職姓名,職掌守護寶閣,所懷無,仍退出。思默進前奏職姓名,職掌衣襨色,所懷無,仍退出。齊一進前奏職姓名,職掌無,所懷無,仍退出。慶楷進前奏職姓名,職掌無,所懷無,仍退出。東煥進前奏職姓名,職掌樂生兼色,遺在無,所懷無,仍退出。上命退,承史以次退出。
上在昌德宮。停常參·經筵。
趙經鎭啓曰,明日常參·經筵,取稟。傳曰,只晝講。
洪起燮啓曰,合辭方張之時,兩司無詣臺之員,事甚未安。除在外·未署經外,呈告人員,竝卽牌招,何如?傳曰,允。
趙鐘永啓曰,藥房提調持湯劑來待矣。傳曰,封入。
趙鐘永啓曰,假注書南履炯,身病猝重,勢難察任,今姑改差,何如?傳曰,允。
南履炯改差,代以李憲瑋爲假注書。
以副應敎趙琮鎭,副校理宋翼淵,修撰李鍾運,副修撰沈能稷·李基栽牌不進罷職傳旨,傳于趙經鎭曰,只推。
趙經鎭,以弘文館言啓曰,副應敎趙琮鎭,副校理宋翼淵,修撰李鍾運,副修撰李基栽·沈能稷,旣有只推之命,竝卽牌招察任,何如?傳曰,允。
洪起燮啓曰,大司憲宋穉圭,執義李泰淳,掌令兪應煥,持平權馥在外,掌令柳訸,持平鄭郁東牌不進,監察茶時之意,敢啓。傳曰,知道。
以大司諫安廷善,獻納尹命圭,掌令柳訸,持平鄭郁東牌不進罷職傳旨,傳于洪起燮曰,只推。
兵曹口傳政事,副護軍李德鉉,副司果尹豐烈·金秀鍾竝單付。
洪起燮,以兵曹言啓曰,昨年庭試武科出身已越宣薦人及六臘越薦出身等,纔因備局草記,旣已除赴防矣。除赴防則有納米之例,而亦有因特敎除納米之時,今番則何以爲之乎?敢稟。傳曰,除納米。
又以訓鍊都監言啓曰,本局局別將尹載鐸,身病甚重,勢難察任,改差,何如?傳曰,允。
又以義禁府言啓曰,保放罪人朴齊奎·尹守任,還囚議處以入之意,敢啓。傳曰,知道。
禁府啓目粘連,向前朴齊奎亦,荒年殘邑,流亡居多,則上納之愆期,雖曰列邑之通患,而遷就經年,難免不職,不可以今已畢納,有所容貸,以此照律,何如?判付啓,依允。又啓目粘連,向前林昇運亦,結錢還穀之俱涉犯用,罪係不輕,而囚供分疏,與道啓一切相反,其在審覈之道,有難直爲勘讞,令本道,更加詳査登聞後議處,此囚段,査啓來到間,姑爲保放,何如?判付啓,依允。又啓目粘連,向前朱載彦亦,本事委折,旣甚瑣細,自損體統,至煩登聞者,誠爲駭然,以此照律,何如?判付啓,依允。又啓目粘連,向前尹守任亦,公貨去來,必有文蹟之昭在,而豐德本邑,初無苗脈之可考者,跡甚虛謊,事極幽昧兺除良,憑藉莫重之地,作爲私用之計者,全無顧畏,思之悚然,不可但以擅弄公貨論,以此照律,何如?判付啓,依允。又啓目粘連,向前金履完亦,穀物欠縮,雖緣近例之未及痛革,而襲謬之失,在所難免,以此照律,何如?判付啓,依允。又啓目粘連,向前李祖馨亦,囚供雖已督掘而非官掘爲言,而道啓旣憑邑報,擧措有關後弊,以此照律,何如?判付啓,依允。
行護軍朴蓍壽疏曰,伏以臣,猥以無似,獲叨邇密,奔湊聽漏之班,昵覲灌鬯之儀,榮耀極矣,涯分溢矣。迺玆祔宮禮成,以臣職忝該房,至有晉秩之命,臣於是,五內失守,歷日靡措。噫,臣之僥倖一第,倏已三十有五年矣。困頓名場,進寸退尺,百不猶人,而輒費拯拔之私,一無可錄,而曲垂幈幪之仁,粵自先朝甲辰,逮至殿下今日,而煦濡培植,若偏於臣身,頂踵毛髮,皆歸於造化,每一思惟,報答無所,況於數載之間,猥廁緋玉之列,驟躋卿月之班,殆若朝除夕遷者然,臣是何人,得此於聖明之世也?竊念亞卿寵秩,卽古所稱命德之器也,上所以簡掄有方,下所以勞勩可紀,而今乃如臣眇末,苟然充數,徼賞於罔功之地,誤恩於按例之典,格外冒授,不少難愼,則名器之漸輕,恩典之漸屑,未必不由於臣矣。臣身螻蟻之微,顧不足恤,聖上日月之累,當復如何?今臣所懇,非出飾讓,區區願忠,實關嚬笑,臣豈可揚揚固有,視若倘來,不思冥升之戒,徒招不衷之譏也哉?參前倚衡,冒膺無路,玆敢披瀝陳懇,仰瀆崇嚴。伏乞聖慈,俯垂鑑諒,亟收臣新授資秩,以重公器,以安微分,不勝幸甚。臣無任云云。答曰,省疏具悉。卿其勿辭行公。
上在昌德宮。停常參,只晝講。
夜自一更至四更,月暈。
洪起燮啓曰,合辭方張之時,兩司無詣臺之員,事甚未安。除在外·未署經外,呈告人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
李存秀啓曰,明日再明日,弘陵忌辰祭齋戒正日,十六日十七日,英陵忌辰祭齋戒正日相値,視事頉稟之意,敢啓。傳曰,知道。
又啓曰,行左承旨朴宗正,今日不爲仕進,卽爲牌招,何如?傳曰,許遞。前望單子入之,待下批,牌招察任。
又啓曰,藥房副提調持湯劑來待矣。傳曰,封入。
承旨前望單子入之,李鶴秀落點。
以副應敎趙琮鎭,副校理宋翼淵,修撰李鍾運,副修撰沈能稷·李基栽牌不進罷職傳旨,傳于趙鐘永曰,只推。
趙鐘永,以弘文館言啓曰,校理宋應圭在外,副應敎趙琮鎭,副校理宋翼淵,修撰李鍾運,副修撰沈能稷·李基栽,俱未肅拜,竝卽牌招察任,何如?傳曰,允。
李鶴秀啓曰,假注書李憲瑋,時無職名,令該曹依例付軍職,冠帶常仕,何如?傳曰,允。
洪起燮啓曰,大司憲宋穉圭,執義李泰淳,掌令兪應煥,持平權馥在外,掌令柳訸,持平鄭郁東牌不進,監察茶時之意,敢啓。傳曰,知道。
以大司諫安廷善,獻納尹命圭,掌令柳訸,持平鄭郁東牌不進罷職傳旨,傳于洪起燮曰,只推。
李鶴秀,以都摠府言啓曰,今此幸行時,侍衛寶劍守宮,當爲備員,而副摠管趙華錫,以禁軍別將陣上進,李馨秀,以摠戎中軍陣上進,金益彬有身病,二員未差,無以備員,令政院稟旨變通,仍令該曹口傳差出,待下批,牌招,以爲備員侍衛之地,何如?傳曰,允。
李鶴秀啓曰,因都摠府草記,今此幸行時,侍衛寶劍守官,當爲備員,而副摠管趙華錫,以禁軍別將陣上進,李馨秀,以摠戎中軍陣上進,金益彬有身病,二員未差,無以備員,令政院稟旨變通,仍令該曹口傳差出,待下批,牌招事,允下矣。合有變通之道,何以爲之?敢稟。傳曰,許遞。
兵曹口傳政事,以徐鼎輔爲都摠管,以宋冕載·金魯應·朴蓍壽·趙岐爲副摠管。
傳于趙鐘永曰,發遣吏郞,諸執事淸齋與否,摘奸以來。
以內農圃內官朴永厚手本,箭串坪圃田家垈陳荒處,還屬該寺,依數換代土浦落,依各年例準數劃給事,傳于趙鐘永曰,別般劃給,依前擧行事,分付。
洪起燮,以義禁府言啓曰,全羅監司李魯益狀啓內,樂安前郡守金思運罪狀,令攸司稟處事,啓下矣。金思運,今方待命,拿囚之意,敢啓。傳曰,知道。
禁府照目粘連,殷栗前縣監李祖馨矣本府議啓內,囚供雖以督掘而非官掘爲言,而道啓旣憑邑報,擧措有關後弊,以此照律,罪笞五十收贖,解見任別敍私罪啓,奉敎依允爲旀,功減一等爲良如敎。又照目粘連,密陽前府使金履完矣本府議啓內,穀物欠縮,雖緣近例之未及痛革,而襲謬之失,在所難免,以此照律,罪笞四十收贖,付過還職私罪啓,奉敎依允爲旀,功議各減一等爲良如敎。又照目粘連,延豐縣監朴齊奎矣本府議啓內,荒年殘邑,流亡居多,則上納之愆期,雖曰列邑之通患,而遷就經年,難免不職,不可以今已畢納,有所容貸,以此照律,罪笞五十收贖,解見任別敍私罪啓,奉敎依允爲旀,功議各減一等爲良如敎。又照目粘連,豐德前府使尹守任本府議啓內,公貨去來,必有文蹟之昭在,而豐德本邑,初無苗脈之可考者,跡甚虛謊,事極幽昧兺除,憑藉莫重之地,作爲私用之計者,全無顧畏,思之悚然,不可但以擅弄公貨論,以此照律罪,杖一百收贖,告身盡行追奪,流三千里定配私罪啓,奉敎依允爲旀,功議各減一等爲良如敎。又照目粘連,慶尙前左水虞候朱載彦矣本府議啓內,本事委折,旣甚瑣細,自損體統,至煩登聞者,誠爲駭然,以此照律罪,杖六十收贖,奪告身一等私罪啓,奉敎依允爲旀,功減一等爲良如敎。
戊寅二月十三日午時,上御熙政堂。晝講入侍時,同知事李龍秀,持詩傳第二卷,特進官尹尙圭,持詩傳第二卷,參贊官趙鐘永,持詩傳第二卷,侍讀官南周獻,持詩傳第二卷,檢討官沈能岳,持詩傳第二卷,假注書李憲瑋,持詩傳第二卷,記事官李嘉愚,持詩傳第二卷,記事官權敦仁,持詩傳第二卷,武臣行護軍金煐,以次進伏訖。上開卷讀前受音訖,命奏新受音,周獻讀自終風且暴,止終風四章訖,因解釋章句以奏,上讀新受音訖,敎曰,文義陳之。周獻曰,此章別無文義之可達者,而莊姜賢婦人也,自栢舟至終風凡五詩,一節轉深於一節,則莊公之失德可知,而五詩皆怨己也,非怨懟也,夫婦猶父子也,如大舜之往田,卽怨己也,非怨懟也,與此意同焉。臣等竊伏聞經筵之法,文義之外,亦陳所懷者,歲新初開講筵,下情無不喜幸,至於臣等,猥忝論思之列,接武群英之後,橫經明主之前,乃臣子之大榮,而學術荒陋,雖無足以導發聖智,然自今春晷向舒,伏願頻御經筵,上以經傳,下而書史,凡三代以來所以治所以亂,所以得所以失,善可爲法,惡可爲戒者,瞭然於心目,以爲聖學時敏之資,且伏念東宮邸下,天姿夙就,睿齡漸長,今日宮僚,孰敢不竭心盡誠,晉接討論,而自古聖帝哲辟,莫不以身敎爲先,每於殿下開講之時,東宮侍坐,慣覸其講法與筵體,必有自得自覺之效矣。朱子宋之大儒也,論輔翼皇邸之策,周詳懇惻,無所不用其極,己酉封事第六條,專以賈誼保傅篇爲本,此是天下之格言,萬世之定論也。此篇字數,不過數千,計其講讀溫習,亦不過數旬,而語其實效顯益,則比他書無以易此者,亟命宮僚精書此篇,進講於書筵及召對,似好矣。臣以區區忠愛之忱,幸借方寸之地,玆敢仰陳,伏願殿下,深留聖思焉。上曰,下番陳之。能岳曰,人君出治,以修齊爲本,推及治平,以莊姜之賢,不見答於莊公,至有此詩,則莊公之治國,從可知矣。大抵此篇,首尾反覆深切,只自傷悼,而不忍斥言,亦無怨尤,忠厚之意,性情之正,可以想得,經旨似不外此,伏願留神溫繹焉。上曰,同知事陳之。龍秀曰,此章別無文義,而旣曰顧我則笑,又曰惠然肯來,以莊姜之不得於莊公,或有顧笑之時,惠然之日,則猶以爲幸,卽女子之常情,而反爲中心是悼,可知莊公之顧笑惠來,全出於戲慢之心,少無愛敬之誠,此莊姜所以心獨傷之者也。大抵夫婦正始之際,愛之以德,敬之以禮,卽人倫之至,天理之正,故程子曰有關雎之德,然後可以行周官法度,今莊姜之賢,雖不及於關雎之聖德,而擴而充之,則關雎之德,亦可企及矣。由此觀之,周官法度,不外於夫婦正始之道,孔子之所以採取,亦此意也,此與關雎三章,參看文義則恐好矣。上曰,特進官陳之。尙圭曰,上下番玉堂及同知事,皆已仰陳此章文義,則別無可以更陳者,而經筵法意,雖於當日所講文義之外,若有可達之辭,則惟當有懷無隱矣。臣於日昨,得接邸報,賓筵儒臣,以講筵之事仰奏,而先陳春宮邸下輔導之方,莫如殿下之身敎,又以頻接臣隣,上下交孚之意爲辭者,無非切實,留意之批,固已欽仰,而區區憂愛之忱,切有所耿耿不已者,在前廷臣,或有昌言之陳達,則聖批每以留意體念爲敎,而罕覩體念之實效,終歸應文之例批,今番儒臣所奏之後,亦未知何時開筵,方切顒望,果然晝講之命,不日而下,許久停講之餘,非但臣僚之欣聳,實仰採施之聖衷,伏願繼自今,應入頉稟之外,法講召對,毋或間斷,雖値頉稟之時,亦命召對,頻接儒臣,期有裨益之效焉。上曰,參贊官陳之。鐘永曰,上下番玉堂及經筵特進官,皆已陳之,臣則別無更達辭矣。龍秀曰,玉堂多在外及有實故人,番次苟艱云矣。上曰,草記變通,可也。命掩卷。仍命退,諸臣以次退出。
上在昌德宮。停常參·經筵。
洪起爕啓曰,大司憲宋穉圭,執義李泰淳,掌令兪應煥,持平權馥在外,掌令柳訸,持平鄭郁東呈辭,監察茶時之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
趙鐘永啓曰,同副承旨趙經鎭,今日不爲仕進,卽爲牌招,何如?傳曰,允。
趙經鎭啓曰,玉堂備員間,視事頉稟之意,敢啓。傳曰,知道。
趙鐘永啓曰,藥房提調持湯劑來待矣。傳曰,封入。
傳于趙鐘永曰,傳香承旨右承旨分詣宗廟·永寧殿·景慕宮,奉審摘奸,受香諸處,一體奉審摘奸以來。
傳于洪起爕曰,左副承旨馳詣弘陵,奉審摘奸,局內諸陵,一體奉審以來。
傳于趙鐘永曰,在外承旨許遞,前望單子入之,待下批,牌招察任。
承旨前望單子入之,李魯集落點。
趙經鎭啓曰,新除授右副承旨李魯集,時在京畿驪州地,斯速乘馹上來事,下諭,何如?傳曰,允。
以副應敎趙琮鎭,副校理宋翼淵,修撰李鍾運,副修撰沈能稷·李基栽牌不進罷職傳旨,傳于趙經鎭曰,只推。
趙經鎭,以弘文館言啓曰,本館下番闕直,事甚未安。校理宋應圭在外,副應敎趙琮鎭,副校理宋翼淵,修撰李鍾運,副修撰沈能稷·李基栽,旣有只推之命,與應敎趙民和,副校理南周獻,一體牌招,以爲推移入直之地,何如?傳曰,允。
趙經鎭啓曰,今月二十日元陵親祭祭文,當爲製進,藝文提學金羲淳,待明朝牌招,以爲製進之地,何如?傳曰,允。
趙經鎭啓曰,今此幸行時,何大臣留都乎?敢稟。傳曰,韓判府事留都。
兵曹,以趙德潤爲留都大將。
洪起爕,以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
又以兵曹言啓曰,今二十日幸行時,本曹堂上守宮及侍衛,當爲備員,而參判未差之代,今該曹,以在京無故人口傳差出,待下批,牌招,以爲備員進參之地,何如?傳曰,允。
又以義禁府言啓曰,南兵使李元植狀啓內,三水前府使李誾彬罪狀,令攸司稟處事,啓下矣。李誾彬,自任所未及上來云,依例發遣府書吏,所到處拿來,何如?傳曰,待待命拿囚。
又以義禁府言啓曰,時囚罪人尹守任,杖一百收贖,告身盡行追奪,流三千里定配照律公事判付內依允。功議各減一等事,命下矣。尹守任,功議各減一等,杖九十收贖,告身盡行追奪,公淸道韓山郡新谷驛,徒二年半定配,而以議啓內辭意具罪目,依例發遣府書吏,押送配所,何如?傳曰,允。
上在昌德宮。停常參·經筵。
藥房提調鄭尙愚,副提調李存秀啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿·中宮殿·嘉順宮·世子宮口傳問安。答曰,知道。
洪起燮啓曰,大司憲宋穉圭,執義李泰淳,掌令兪應煥,持平權馥在外,掌令柳訸,持平鄭郁東呈辭,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而國忌正日相値,不得來會云矣,敢啓。傳曰,知道。
李存秀啓曰,藥房提調·副提調持湯劑來待矣。傳曰,封入。
傳于趙經鎭曰,禮房承旨馳詣受香所,奉審摘奸以來。
傳于趙經鎭曰,留院上疏入之。
洪起燮啓曰,留都大臣判府事韓用龜箚子所請,依施事,批下矣,何大臣留都乎?敢稟。傳曰,鰲恩君留都。
又啓曰,留都大臣鰲恩君李敬一上疏所請,依施事,批下矣,何大臣留都乎?敢稟。傳曰,在外金判府事留都。
傳于趙經鎭曰,吏判批下,幸行又當前,令政院各別催促上來。
以應敎趙民和,副應敎趙琮鎭,副校理宋翼淵·南周獻,修撰李鍾運,副修撰沈能稷·李基栽牌不進罷職傳旨,傳于趙經鎭曰,只推。
趙經鎭,以弘文館言啓曰,本館下番闕直,事甚未安。校理宋應圭在外,應敎趙民和,副應敎趙琮鎭,副校理宋翼淵·南周獻,修撰李鍾運,副修撰沈能稷·李基栽,旣有只推之命,與修撰沈能岳,一體牌招,以爲推移入直之地,何如?傳曰,允。
吏曹口傳政事,以洪秀晩爲兵曹參判。
兵曹,留都從事官單趙忠植。
趙經鎭,以奎章閣言啓曰,景慕宮望廟樓,今望奉審,無頉之意,敢啓。傳曰,知道。
洪起燮,以備邊司言啓曰,無論京外,公貨不善典守,惟意乾沒者,比比有之,此亦紀綱已頹,人不畏法之致,雖以豐德前倅尹守任事言之,敢托莫重之役,擅貸私用之數,至於二千金之多,究厥所爲,極爲痛駭。此則已自王府勘律,而不有與者,安有受者,其與其受,罪無異同,只罪一守任而止,殊非刑政之綜核,當出給之該守臣,捧現告亟施削職之典,何如?傳曰,允。
又以兵曹言啓曰,闕內入直訓鍊都監局別將·把摠·哨官,及內三廳將·守門將·禁衛營把摠·哨官等番單子,每中日入啓受點矣。今此幸行相値,勢難入啓受點,依例回鑾翌日,入啓受點,分所單子,待受點卽爲書入,巡將·監軍,以今二月十九日巡將·監軍二十日至,使之仍察之意,敢啓。傳曰,知道。
又以兵曹言啓曰,今此幸行時,侍衛禁軍,不可不點擇以行矣。各番禁軍中,新受馬及病蹇不能致遠之類,依例推移替直之意,敢啓。傳曰,知道。
又以義禁府言啓曰,卽接月令醫員秦東說手本,則時囚罪人金思運,素患積氣,猝發於換節之時,達夜叫痛,食飮全却,轉側須人,症形危重云,罪人病勢如此,則一邊保放,一邊草記,曾有定式矣。金思運,姑爲保放之意,敢啓。傳曰,知道。
判府事韓用龜箚曰,伏以居諸迅邁,惠慶宮禫事奄過,祔禮已成,親將祼薦,聖慕克伸,大小群情,不任愴廓,仍伏念臣,賦命險釁,備經生民之至慼。今於八耋垂死之年,又見逆理之慘,形影相弔,孑然無依,每切犢舐之悲,不覺猿腸之斷,一縷雖存,萬緣都空,宛轉叫號,惟俟符到,此際陵幸隔日,留都有命,揆以義分,敢不蹶趨承。而第臣三朔疚瘁,一疾沈淹,痰癖衝亘,終夕阻食,氣血耗竭,達宵失寐,少或動作,暈倒不省,貼在床笫,日灌蔘附,而了無動靜,方在殊域,房闥起居,亦須扶將,束帶赴公,初非可擬,玆不得不冒死哀籲。伏願聖慈,俯賜鑑憐,亟收成命,使重任無曠,殘喘獲延焉。取進止。答曰,省箚具悉卿懇。愼節奉慮,所請依施,卿其安心調理。仍傳于趙經鎭曰,此批答,遣史官傳諭于韓判府事。
鰲恩君李敬一疏曰,伏以臣,年迫九耋,氣息奄奄,委身牀席,飾巾待盡,自昨年以後,候班起居,亦不得進參,一縷雖存,未足謂生在世間也。此際忽伏奉留都之命,臣驚惶感激,仰認記有之洪私,而休退之身,固不可趨赴公役,況且臣癃病之狀,雖房闥之間,轉側須人,萬無自力進身之望,玆敢猥陳實狀,仰暴於宸嚴之下。伏乞卽命變通,以幸公私,千萬幸甚,臣無任云云。答曰,省疏具悉卿懇。所請依施。仍傳于趙經鎭曰,此批答,遣史官傳諭于鰲恩君。
兼吏曹判書沈象奎疏曰,伏以禹象毁而姦魅無懾,蹠犬猘而嘷噬遂肆,臣身遭傷殘,骨入痛苦,懷憤抱恨,蓋將卄年,如使古之人當者,卽不噀血相報,亦必沒齒自靖。臣顧懦劣,兩無一辦,情則便訣未忍,跡乃不仕無義,惟以弗若之逢,厥有嗾夫之地,視爲畏塗,死以駭避。頃者前單更除,不謂屢辭復縻,輒煩瀆章,又控危悃,而有不忍詳,迄若可休,至命問啓,一日而再。及伏見聖批頒降,若曰其時不逞之輩,以無倫無理之說,構誣廷臣,非獨重臣,而其實則渠輩,自陷於誣逼之罪,鈇鉞之斷而霜雪之嚴也,鑑燭之明而日星之昭也。九鑄重整,四吠永慴,非惟臣一人之幸遭,抑亦世道人心之大快也。又以凶悖之言,不當爲情勢辭引之强,是近於占便,申致慨然之旨,洞諭大哉之言,訓示丁寧,開勉周盡,臣奉此恩敎,雖朝聞夕死,無復餘憾,隕首糜身,亦不能上報至德之萬一,而竊又有大懼者,國之重任,首數冢宰,權衡一世,實摻其柄,不有才識力量,足以稱塞擔夯,容其僥冒,必誤國事,臣之千萬不堪,臣自知之,斷非擬議,甚於情勢,是庸迷不知牖,急於循墻,徑出國門,投尋鄕阡。蓋辭以情勢者,衆人所習見而不怪,失之擬議者,明主亦疑似而難知,苟非臣自揣決,其將國必累誤,雖迫嚴遽之會,固已計慮之熟,與其敗謬而受誅,則寧逋妄而獲譴。臣之敢爲此擧,固欲罪止其私,而議其擅率,已不可活,但施薄罷,實出厚造,臣誠感戴,自幸仰沐不强不能不枉之恩,俯矢不冒不堪不欺之報,不意奔逬未還,忽下敍仍之命,至諭以情已伸而飭已施,更無可言之義,賴殿下明聖,炳筆誅之嚴,而斷諸兇之罪,謂伸於舊誣則其然,而伸於敗謬爲憂則未也。荷殿下寬仁,回墨守之斥,而申維吉之寵,以施於薄眚則猶可,而施於逋妄自孽則過矣。況其可言之義,益實已前之說,前之屢籲,只先情勢者,誠以卽此已足可辭,非謂外此更無其義也,譬如盲者之病而就醫,第語以痛處,非諱其盲也,病雖可痊,而盲不可使視也。矮者之訟而愬官,只辨其屈狀,非掩其矮也,訟或可直,而矮不可使長也,雖倉扁臨門,皐呂當堂,其盲其矮,卒無可爲之奈何也。今臣所患,不啻盲於目矮於軀,殿下雖與之痊其痛苦,直其屈枉,必無以使之探縟采而跂岑樓矣。且凡人之材性,各有長短通蔽之殊,此所謂天賦也。雖父母之愛子,能生其身,而不能與於其賦,人君之任其臣也,亦惟各因其所長所通而無失焉而已,短而蔽者,一或錯焉,瘝官廢職,鮮不僨弊,悔而無捄,誅而不贖,上下胥咎,爲之可恨,以臣之賦於天,揣殿下之任於臣者,錯於短蔽,可謂太甚。臣本材疎性昏,少蔑所能,老益其拙,孤直而信心,狷滯而存腹,甘寂寥而不耐擾雜,苦齟齬而不能運轉,加以近年以來,衰病纏痼,意氣消惰,體力倦疲,塊居木處,憒憒委廢,杜門息交,罕有游從,耳目所限,不過家人爨汲,知覺所周,不過屋底寒暑,一切世故,都不相涉,凡此積習,無一可當於天官要劇之事,而乃如甄別能否,激揚淸濁,以厭物情,卽無論己,雖只按簿索名,嗔笑應副,苟然勉强,以捱須臾,亦何可得也?君臣之義,實均父子,以殿下之厚造於臣,猶無以長臣之短,通臣之蔽,則亦舍諸而勿錯,非恤乎臣而難乎任也,以臣之欲效於殿下,有不得揜短而擬長,護蔽而議通,則亦揣決而自罷,非憚乎誅而不敢貽悔也。此其上下之義,其說甚實,係朝廷利害,非循臣私,是敢輸肝瀝膽,貢實自歸,惟聖明,鑑其備盡,亟賜刊改,國以幸甚,臣亦自安。前伏奉降到有旨,令臣乘馹上來,卽宜將此懇誠,及早塵丐,無得一日虛淹恩命,而秖緣臣道路跋履,感觸風寒,力僑江外,賤疾彌苦,神思艱闕,不成綴拾,今僅具本,縣道呈進,蹇緩之罪,尤無所逃,臣無任云云。答曰,省疏具悉。旣無可引之情,又何强爲辭巽之語乎?銓任卿如不能,誰自曰能乎?勿爲相持,以傷事體,卽爲上來肅命。
上在昌德宮。停常參·經筵。
洪起燮啓曰,大司憲宋穉圭,執義李泰淳,掌令兪應煥,持平權馥在外,掌令柳訸,持平鄭郁東呈辭,監察茶時之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
李存秀啓曰,藥房副提調持湯劑來待矣。傳曰,封入。
以應敎趙民和,副應敎趙琮鎭,副校理宋翼淵·南周獻,修撰李鍾運·沈能岳,副修撰沈能稷·李基栽牌不進罷職傳旨,傳于趙經鎭曰,只推。
趙經鎭,以弘文館言啓曰,本館下番闕直,事甚未安。校理宋應圭在外,應敎趙民和,副應敎趙琮鎭,副校理宋翼淵·南周獻,修撰李鍾運·沈能岳,副修撰沈能稷·李基栽,旣有只推之命,竝卽牌招,以爲推移入直之地,何如?傳曰,允。
洪起燮,以兵曹言啓曰,今二月十七日,武臣堂上朔試射日次,而以國忌正日,不得爲之之意,敢啓。傳曰,知道。
又以兵曹言啓曰,留都營狀啓,例爲付撥,而或有時急之事,則京畿驛馬待令事,曾有定式矣,今亦依此擧行,何如?傳曰,允。
又以訓鍊都監言啓曰,今此幸行時隨駕武藝別監一百五十人饌價錢,每人各三錢,門旗手二十六名饌價錢,每名各一錢五分,依例分給之意,敢啓。傳曰,知道。
上在昌德宮。停常參·經筵。
趙經鎭啓曰,大司憲宋穉圭,執義李泰淳,掌令兪應煥,持平權馥在外,掌令柳訸呈辭,持平鄭郁東差祭,監察茶時之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,來二十一日,朝參日次矣,敢稟。傳曰,停。
又啓曰,來二十一日,輪對日次矣,敢稟。傳曰,當次人受點,後日次待令。
趙鐘永啓曰,藥房提調持湯劑來待矣。傳曰,封入。
趙經鎭啓曰,留都大臣判府事金載瓚上疏所請,依施事,批下矣,何大臣留都乎?敢稟。傳曰,金判府事留都。
以應敎趙民和,副應敎趙琮鎭,副校理宋翼淵·南周獻,修撰李鍾運·沈能岳,副修撰沈能稷·李基栽牌不進罷職傳旨,傳于趙經鎭曰,只推。
趙經鎭,以弘文館言啓曰,本館下番闕直,事甚未安。校理宋應圭在外,副校理宋翼淵,副修撰沈能稷·李基栽差祭,應敎趙民和,副應敎趙琮鎭,副校理南周獻,修撰李鍾運·沈能岳,旣有只推之命,竝卽牌招,以爲推移入直之地,何如?傳曰,允。
以廣州留守金蓍根狀啓,判官朴宗復,以其親病,受由上京,還任無期,不得已罷黜事,傳于趙經鎭曰,令該曹口傳差出,催促下送。
趙經鎭啓曰,掌令兪應煥,下諭後過限不上來,依定式,遞差傳旨及禁推傳旨捧入之意,敢啓。傳曰,知道。
以前掌令兪應煥禁推傳旨,傳于趙經鎭曰,分揀。
趙經鎭,以兵曹言啓曰,今此幸行時隨駕官前承旨朴宗正,前校理朴台壽,時無職名,依例口傳付軍職,何如?傳曰,允。
兵曹口傳政事,護軍朴宗正,副司果朴台壽竝單付。
趙經鎭,以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
又以奉常寺都提調·提調意啓曰,祭享所用春等中脯三百四十六貼八條,今二月十七日畢造,而所入牛隻,爲三十五首矣。進上看品中脯二貼,依定式封進之意,敢啓。傳曰,知道。
又以訓鍊都監言啓曰,本局哨官李浚郁,受由下鄕,過限日久,依例汰去之意,敢啓。傳曰,知道。
判府事金載瓚疏曰,伏以臣於病伏垂死之中,伏承幸行時留都之命,顧今動駕隔日,諸大臣各有情懇,今使成命,至及於在外之蹤,臣若有可强之勢,敢不祗若趨進,而第臣病重實狀,已陳於日前疏龥,亟解敦匠之任,特許調病之暇,仍使之俟間還京,德意攸曁,若可以沈疴去體。而已痼之疾,乘時復發,新添之症,挾勢交劇,最是上膈則水火迭攻,寒熱竝作,下體則麻痿轉加,坐臥須人,兼以肚腹澎緊,喘息悶急,若將頃刻難保,而比日前更加一層,雖使近在城闉,尙無以起身赴公,況於去京一舍之地,更何望擔舁前進乎?荐事煩瀆,自速重辜,極知其萬萬惶隕,而目下情狀,無路承奉,玆敢摭實仰號。伏乞劃卽變通,俾全殘喘,仍賜郵罰,以肅頹綱,不勝幸甚,臣無任云云。答曰,省疏具悉卿懇。所請依施。仍傳于趙經鎭曰,此批答,遣史官傳諭于金判府事。
上在昌德宮。停常參·經筵。
趙經鎭啓曰,合辭許久闕啓,事甚未安。除在外·未署經·差祭外,呈告人員,竝卽牌招,何如?傳曰,允。
又啓曰,明日元陵親祭齋戒,再明日動駕相値,視事頉稟之意,敢啓。傳曰,知道。
洪起燮啓曰,藥房提調持湯劑來待矣。傳曰,封入。
傳于趙經鎭曰,在外承旨許遞,前望單子入之,待下批,牌招察任。
承旨前望單子入之,徐長輔落點。
傳于趙經鎭曰,承旨未差之代,前望單子入之。
承旨前望單子入之,申溆落點。
徐長輔啓曰,大司憲宋穉圭,執義李泰淳,持平權馥在外,掌令柳訸牌不進,一員未差,持平鄭郁東差祭,監察茶時之意,敢啓。傳曰,知道。
以大司諫安廷善,獻納尹命圭,掌令柳訸牌不進罷職傳旨,傳于徐長輔曰,只推。
以應敎趙民和,副應敎趙琮鎭,副校理南周獻,修撰李鍾運·沈能岳牌不進罷職傳旨,傳于趙經鎭曰,只推。
徐長輔啓曰,正言趙萬協,下諭後過限不上來,依定式,遞差傳旨及禁推傳旨捧入之意,敢啓。傳曰,知道。
以前正言趙萬協禁推傳旨,傳于徐長輔曰,分揀。
吏曹口傳政事,以趙弘鎭爲分內醫提調。
吏曹口傳政事,以金永受爲廣州判官。
趙經鎭,以弘文館言啓曰,本館下番,無他推移之員,不得已以上番姑降入直之意,敢啓。傳曰,知道。
又以奎章閣言啓曰,原任提學朴宗慶喪卒哭日,依定式遣檢書官,勸肉以來之意,敢啓。傳曰,知道。
徐長輔,以禁衛營言啓曰,今二月二十日元陵幸行時,本營留都事,命下矣。建陽門則把摠李喆懋,別武士朴東浩·鄭點淳,右哨軍六十名,銅龍門則哨官李雲英,右哨軍三十名,貳極門頹墻把守處,則哨官金處河,西營則哨官許潤,前哨軍四十名率領入直,新營則千摠趙雲祥,騎士將成在坤,哨官金處坤·金亨源,敎鍊官李景潤,騎士二十五人,兼別破陣二名,前哨軍三十名率領入直,南別營則哨官姜祐廈,別騎衛一人,京中哨軍十三名率領入直,火藥庫則哨官李守麟,別破陣七名,兼別破陣六名,京中哨軍四名率領入直之意,敢啓。傳曰,知道。
兵曹啓目粘連,觀此黃海水使許溟狀啓,則白翎僉使李完植,以無兄弟獨身,偏母今年爲七十歲,在法當遞,令該曹照例稟處亦爲白有臥乎所,邊將之親年七十無兄弟者,許遞其任,載在法典,依例改差,何如?判付啓,依允。
判府事金思穆箚曰,伏以臣,卽一視蔭之喘耳,恒居凜綴,朝不謀夕,而適忝嘗藥之重任,未敢顚仆之自恤,方擬强策殘骸,陪扈鑾蹕,迺於此際,又伏承留都之命,念此保護之職,所重自別,非如各司之陪從,故每當動駕之時,輒出分司之任者,誠以三提調隨駕之不容闕一也。今若緣臣居留之故,而致使藥院之班,莫之備員,則事面之苟艱,道理之未安,當復如何?伏乞聖明,亟遞臣內醫都提擧,以重國體,以安私心焉。取進止。答曰,省箚具悉卿懇。只提調·副提調進參,別無拘礙於事面,勿辭。仍傳于趙經鎭曰,此批答,遣史官傳諭于金判府事。
兼吏曹判書沈象奎疏曰,伏以臣於日昨,冒上乞罷之章,仰冀報可之恩,准京畿觀察使知會,伏奉聖批,若曰省疏具悉。旣無可引之情,又何强爲辭巽之語乎?銓任卿如不能,誰自曰能乎?勿爲相持,以傷事體,卽爲上來肅命者,臣誠震迫,不知所出。竊謂凡以情勢辭官者,自不得行也,非辭也,其必有情勢而後辭,有情勢者而後,聽其辭也,則是朝廷官人之道,惟求其無情勢者,不復計其材器能否也。其在臣下,亦從無有以才不能力不堪而辭者矣,然則將奈於國家事,或不勝其謬敗,治朝寧容有是哉?臣於銓任,前此屢拜而卒辭,非曰辭也,卽所謂自不得行也。今者之辭,始得以不能不堪之實爾,在臣則前之辭,爲不得已也,在聖朝則今之辭,爲必可聽也,何則,蓋勢所不得,君上猶可以運斡開轉,使無可復引,而實所非當,聖主亦無以容借增長,令其能必辦也。苟使臣足勝此任者,在情勢爲辭之日,出之,可也,而今臣才決不能,力決不敢,縱不自辭,尙不當以已授而靳改,況其自輸以實必辭而必不聽,臣實戇昧,不識所宜,豈此職,非臣不可爲耶?將聽臣之辭,則隳紊紀綱,傷損事體耶?若以爲非臣不可爲,方今群彦滿朝,已任而能效,竚望而當任,蓋無如近日之盛,不患無人,若以爲隳紊紀綱,傷損事體,臣之微志,正欲官無曠失,擧不苟且,於紀綱事體,亦無所虧害。不然者,臣之所爲,果悖理乖義,朝廷令之不從,諭之不入,慢抗威命,無此爲甚,當加嚴罰,以懲頑蔽,豈有但已者也?顧處分之不便及此,或慮臣如終罷,人將視臣爲辭也,苟能其官而必皆固讓,是百執事之多,皆無人可爲,非天下之通法,宜朝廷之過慮,然自古及今,未嘗有如此,舜命九官,人不皆讓,而惟亮天工,堯咨洪水,岳曰异哉,而績用不成,是知汝諧者,惟在於其人,試可則終誤而乃已,亦何必過存他時未有之慮,而固取今日決然之害也?臣生性騃直,無他技能,惟守誠信,是爲操履,平居與等輩語言,猶不敢欺罔,況具筆札,聞於至尊,苟有毫髮不實,不惟殿下睿聖,憲章嚴明,天地鬼神,亦所不容,臣之愚意,但以冢宰之任,決非臣可能可堪,竭懇自陳,未蒙照察,是敢又煩奏牘,喋喋不已。必爲時人所怪,其愛臣者,以爲斂避榮要,惡臣者,以爲堅飾虛詐,要之二者,皆未得臣之心也,夫隨其所在,皆不居之,然後謂之斂避,臣自參外小官,以至于位極崇顯,前後冒濫,蓋多榮要,安得謂之斂避?夫飾者,內欲之而外不取,將以有求也,今臣不就美官,屢違寵命,上怒下怪,將抵罪誅,尙何求哉?纔有前籲,深懼絮疊,披貢之實,亦不在多,惟望聖慈,特加矜悶,亟賜刊罷,仍治臣屢瀆固聒之罪,削黜流放,靡不甘心。陵謁屆吉,臣本欲趨近蹕路,恭伏田間,一瞻羽旄,轉歸私次,以便調治賤患,不意日前,偶因失脚閃腰,流痰湊痛,籧篨不殄,莫自運動,難假扶舁,阻此漭蒼,無以致身,殆是天廢,信爲人窮,閣員陪駕,至蒙追點,尤係異數,而無由進承,公私違負,但切悚恨,臣不勝狼狽憂悸祈天仰聖激切之至云云。答曰,省疏具悉。卿其勿辭行公。
右副承旨洪起燮疏曰,伏以臣與新除授右承旨徐長輔,有婚姻家應避之嫌,揆以法典,在下當遞,玆敢援例陳章,仰瀆崇嚴。伏乞聖明,俯垂諒察,亟命遞改臣職名,以存公格,以安私分焉,臣無任云云。省疏具悉。所請依施。
上在昌德宮。停常參·經筵。
徐長輔啓曰,大司憲宋穉圭,執義李泰淳,持平權馥在外,掌令柳訸呈辭,一員未差,持平鄭郁東差祭,監察茶時之意,敢啓。傳曰,知道。
李存秀啓曰,行右承旨申漵,今日不爲仕進,卽爲牌招,何如?傳曰,許遞。前望單子入之,待下批,牌招察任。
又啓曰,藥房副提調持湯劑來待矣。傳曰,封入。
承旨前望單子入之,金學淳落點。
趙經鎭啓曰,明日大駕詣元陵入齋室後,王大妃殿·嘉順宮問安,何承旨進去乎?敢稟。傳曰,同副承旨進去。
金學淳,以兵曹言啓曰,今此幸行時,右邊捕盜大將申鴻周,以西班陪從隨駕矣。在前如此之時,有他邊大將兼察之例,回鑾間左邊捕盜大將李石求,姑令兼察,何如?傳曰,允。
金學淳啓曰,因兵曹草記,今此幸行時,右邊捕盜大將申鴻周,西班陪從隨駕矣。有他邊大將兼察之例,回鑾間左邊捕盜大將李石求,姑令兼察事,允下矣。兼察右邊捕盜大將李石求,卽爲牌招聽傳敎,何如?傳曰,允。
傳于金學淳曰,出宮內門路,以協陽門爲之。
以慶尙監司金魯敬狀啓,金海府使李錫夏,病勢沈篤,屢度呈狀,不得已罷黜事,傳于李存秀曰,令該曹口傳差出,催促下送。
吏曹口傳政事,以柳相弼爲金海府事。
趙經鎭,以奎章閣言啓曰,守宮檢校直提學金履喬,待開門牌招,何如?傳曰,允。
金學淳,以兵曹言啓曰,今二月二十日,文臣朔試射日次,而幸行相値,不得爲之之意,敢啓。傳曰,知道。
又以扈衛廳留都大臣意啓曰,臣承命留都,一依兵曹啓下事目,率領扈衛軍官軍士,今日申時量,結陣扈衛之意,敢啓。傳曰,知道。
上在昌德宮。停常參·經筵。
藥房提調鄭尙愚,副提調李存秀啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿·中宮殿·嘉順宮·世子宮口傳問安。答曰,知道。
大駕詣晝停所,入幕次後,世子宮,遣宮官口傳問安。答曰,知道。仍詣元陵入齋室後,世子宮,遣宮官口傳問安。答曰,知道。親祭後,內閣·政院·玉堂·藥房口傳問安。答曰,知道。百官奉慰問安。答曰,知道。還詣晝停所,入幕次後,內閣·政院·玉堂·藥房口傳問安。答曰,知道。世子宮,遣宮官問安。答曰,知道。王大妃殿·嘉順宮,遣承旨問安。答曰,知道。還內後,內閣·政院·玉堂·藥房·朝廷二品以上·六曹堂上·兩司長官口傳問安。答曰,知道。
徐長輔啓曰,大司憲宋穉圭,執義李泰淳,持平權馥在外,掌令柳訸留都進,一員未差,持平鄭郁東差祭,監察茶時之意,敢啓。傳曰,知道。
趙經鎭啓曰,明日常參·經筵,取稟。傳曰,停。
金學淳啓曰,備邊司郞廳來言,今日賓廳日次,而幸行相値,不得來會云矣,敢啓。傳曰,知道。
兼都承旨李存秀,行左承旨趙鐘永,右承旨徐長輔,左副承旨李鶴秀,右副承旨金學淳,同副承旨趙經鎭啓曰,伏以祗謁仙寢,吉日載屆,淸蹕夙戒,嚴鼓方下,聖慕將伸於濡露,群情普切於瞻旄,第今春雨時至,簷鈴漸響,濕雲四布,陰翳不開,此時玉體勞動,遠于郊埛,有欠於大聖人節宣之方,至如班儀之冒濕,軍容之衝泥,有不暇論,臣等職忝邇密,達宵憂慮,相率聯籲。伏願特加周思,改涓吉期,以副輿情,不勝幸甚,惶恐敢啓。答曰,已還宮矣。
藥房口傳啓曰,仙寢展謁,吉日載屆,儀衛已備,鑾輿夙戒,宸慕將伸於履露,群情普切於瞻旄,第今春陰釀雨,雨意漸緊,沾服失儀,禮經攸戒,節宣起居,聖人當愼,此時勞動,不勝憂慮,臣等職忝保護,相率仰籲。伏乞更涓吉日,退行謁陵之禮,千萬顒祝,惶恐敢啓。答曰,已還宮矣。
趙經鎭啓曰,臣以王大妃殿·嘉順宮問安進去,下直之意,敢啓。傳曰,知道。
傳于金學淳曰,侍衛軍兵雨具,從便爲之。
徐長輔啓曰,義禁府都事來言,今日動駕時,駕側鳴錚罪人李昌云等二十三人,移送秋曹云矣,敢啓。傳曰,知道。
趙經鎭,以奎章閣言啓曰,大駕今已還宮,守宮檢校直提學金履喬,依定式減下,何如?傳曰,允。
大駕自晝停所詣陵所時軍令,初吹午初一刻,二吹午初二刻,三吹午初三刻。
大駕自晝停所還宮時軍令,初吹未初一刻,二吹未初二刻,三吹未初三刻。
判府事金思穆箚曰,伏以聖慕方切於露濡,鑾蹕將啓於是日,而迺者風寒之餘,仍釀方春之雨,入夜霏微,杳無開霽之意,此時之觸冒勞動,不但有違於大聖人保嗇之方,亦豈所以仰體殿宮惟憂之念者哉?且況儀衛沾濕之慮,未雖暇論,仙寢展謁之際,亦難成禮,藥院之口啓旣陳,聖批之開納尙靳,區區下情,不任焦憂,玆敢忙陳短箚,冒瀆崇聽,懇乞勉回聖心,亟降兪音,退定幸行之期,以愼節宣之方,千萬幸甚。取進止。答曰,省箚具悉卿懇。已還宮矣。仍傳于趙經鎭曰,此批答,遣史官傳諭于金判府事。
校理鄭基善,副校理南周獻,修撰沈能岳等箚曰,伏以祗謁仙寢,吉日載屆,和鑾夙戒,嚴鼓將下,而震風連吹,解雨方霔,此際動駕,恐違大聖人節宣之方,且念蹕路瀜泥,仙仗帶霑,雖城闉咫尺之間,尙難聖體之勞動,矧郊埛一舍之外,豈宜法駕之衝冒?稍俟晴和,更令揀吉,實合審愼之道矣。臣等職忝邇列,達宵耿耿,玆敢短箚聯陳。伏乞聖明,特加周思,亟允齊籲焉。取進止。答曰,省箚具悉。已諭於大臣之批矣。
元陵親祭敎是時,亞獻官右議政南公轍,終獻官永明尉洪顯周,贊禮行禮曹判書金羲淳,典祀官奉常正朴齊一,陵司參奉趙濟和,執禮修撰李鍾運,執尊修撰沈能岳,大祝副校理南周獻,祝史校理鄭基善,齋郞副司果李羲肇,贊者兼引儀柳煥民·李希聃,謁者兼引儀金光素·金秉始,贊引假引儀李圭白·閔文爀,祭監監察黃基文·金重根。
戊寅二月二十日卯時,大駕詣元陵親祭幸行入侍時。兼都承旨李存秀,行左承旨趙鐘永,右承旨徐長輔,左副承旨李鶴秀,右副承旨金學淳,同副承旨趙經鎭,記事官李寅泰,假注書李憲瑋,記事官李嘉愚,記事官權敦仁,檢校直閣李光文·鄭元容,檢校待校李龍秀,以次侍立訖。鼓三嚴,通禮跪啓外辦,上具戎服乘座馬,出宣化·協陽·肅章·進善·敦化門,至宗廟前路,下馬而過,出興仁之門,宣傳官稟鑼吹擧行,至東關王廟後,下馬而過,至廟洞晝停所,入幕次後,問安勿爲之。出榻敎命書傳敎曰,京畿監司率各務差使員,還宮時晝停所待令。上敎曰,軍兵食代,已爲之乎?學淳曰,已爲之矣。兵曹判書李肇源進軍令命下,初吹午正一刻,二吹午正二刻,三吹午正三刻,上出幕次乘座馬,進發過忘憂峴,至元陵洞口外,宣傳官稟鳴金鑼吹止,上下馬乘輿,至齋室門,降輿入齋室後,問安勿爲之。出榻敎時至,通禮跪啓外辦,上改具翼善冠·淺淡服·烏犀帶,乘輿至紅箭門外,降輿詣板位,行謁陵四拜禮,仍詣陵上奉審,承史·閣臣及陵司,以次陪從,仍降詣碑閣奉審訖,還詣階上板位,行四拜禮。贊禮前導詣尊所西向立,存秀酌酒,仍詣神位前三上香,存秀執酌,長輔獻酌,少退跪,大祝副校理南周獻,跪讀祝文訖,上降復位,亞獻官右議政南公轍,終獻官永明尉洪顯周,以次行禮如儀訖,上行四拜禮,在位諸臣,竝行四拜禮。上仍詣望燎位望燎,奏禮畢,上還至板位,行辭陵四拜禮,出紅箭門乘輿。公轍進曰,日氣陰濕,勞動之中,聖體,若何?上曰,一樣矣。命書傳敎曰,左承旨·右承旨分詣局內諸陵,奉審摘奸以來,還入齋室後,命書傳敎曰,百官揷羽。又敎曰,自陵洞口,至興仁門外捧上言,學淳以還宮時刻單子入稟。上曰,三嚴爲之。鼓三嚴,通禮啓外辦,上改具戎服,乘輿至洞口外,降輿乘馬,宣傳官稟鑼吹擧行,至晝停所,下馬入幕次,命京畿監司率各務差使員入侍。右副承旨金學淳,假注書李憲瑋,記事官李嘉愚,記事官權敦仁,與京畿監司洪遇爕,地方官一路都差使員金陽淳,道路橋梁差使員南陽府使朴基豐,小橋差使員永平縣令吳致奎,出宮時傳語差使員安城郡守李得養,還宮時傳語差使員陽城縣監李綋,日傘奉持差使員平邱察訪李喜榮,待令馬差使員迎曙察訪李㝢中,偕入進伏訖。上命奏職姓名,遇爕以下,以次奏對,又命奏弊瘼。遇爕曰,今番則以儲置米會減,故別無弊瘼矣。命退,諸臣竝退出。上敎曰,軍兵食代,已爲之乎?學淳曰,已爲之矣。肇源進軍令命下,初吹未初一刻,二吹未初二刻,三吹未初三刻,上乘座馬進發,至東關王廟後,下馬而過,至興仁之門,宣傳官稟鑼吹止,入興仁門。經鎭以問安承旨還奏曰,臣承命,王大妃殿問安,則答曰知道,嘉順宮問安,則答曰知道矣。至宗廟前路,下馬而過,入敦化·進善·肅章·協陽·宣化門還內,命解嚴,進御拱辰君子湯,自今日停止。出榻敎諸臣以次退出。
上在昌德宮。停常參·經筵。
大殿·王大妃殿·中宮殿·嘉順宮·世子宮,內閣·政院·玉堂翌日口傳問安。答曰,知道。大殿,朝廷二品以上·六曹堂上翌日單子問安。答曰,知道。
藥房提調鄭尙愚,副提調李存秀啓曰,祗謁仙寢,聖慕克伸,向晩回鑾,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃〈殿〉氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿·中宮殿·嘉順宮·世子宮,口傳問安。答曰,知道。
趙經鎭啓曰,明日常參·經筵,取稟。傳曰,只經筵。
徐長輔啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
金學淳啓曰,來二十五日,朝參日次矣,敢稟。傳曰,停。
備忘記,上土僉使李厚在下直,長弓一張,長箭一部,片箭一部,筒兒一箇賜給。
徐長輔啓曰,今此京外上言一百三十張內,一百二十四張,以猥濫拔去,六張分下各該司次,捧入之意,敢啓。傳曰,知道。
又啓曰,司諫洪大浩,持平權馥,下諭後過限不上來,依定式,遞差傳旨及禁推傳旨捧入之意,敢啓。傳曰,知道。
趙經鎭啓曰,明日朝講,憲府無進參之員,除在外外,呈告人員,竝待開門牌招,何如?傳曰,允。
徐長輔啓曰,大司憲宋穉圭,執義李泰淳,持平權馥在外,掌令一員未差,柳訸,持平鄭郁東牌不進,監察茶時之意,敢啓。傳曰,知道。
以大司諫安廷善,獻納尹命圭,掌令柳訸,持平鄭郁東牌不進罷職傳旨,傳于徐長輔曰,只推。
以前司諫洪大浩,前持平權馥禁推傳旨,傳于徐長輔曰,分揀。
金學淳,以兵曹言啓曰,今番元陵幸行時隨駕將校軍兵各差備等犒饋,依定奪,以乾物分給之意,敢啓。傳曰,知道。
又以訓鍊都監言啓曰,今番幸行時隨駕將官將校軍兵武藝別監等犒饋,依定奪,以乾物磨鍊分給之意,敢啓。傳曰,知道。
又以禁衛營言啓曰,隨駕本營將官·將校·軍兵等處,依定奪,乾犒饋磨鍊分給之〈意〉,敢啓。傳曰,知道。
又以御營廳言啓曰,隨駕前別抄及將校·軍兵等處,依定奪,乾犒饋磨鍊分給之意,敢啓。傳曰,知道。
又以摠戎廳言啓曰,今此元陵幸行時隨駕將校·軍兵等處,乾犒饋,依定式磨鍊分給之意,敢啓。傳曰,知道。
錦豐君朴崙壽疏曰,伏以仙寢祗謁,聖慕克伸,鑾蹕穩旋,玉體冞康,慶忭之忱,小大同情。仍伏念臣之父母墳山,在京畿積城地,修墓之事,尙多未遑,頹景已迫,誠恐一朝溘然,將有不瞑之恨,幹役之間,動費時月,宮銜在身,不可虛縻,玆敢略控情私,仰瀆崇聽。伏乞聖慈,俯垂矜諒,特遞臣兼任,無曠賓僚,仍許臣省暇,俾伸至情,公私不勝幸甚,臣無任云云。答曰,省疏具悉。卿其勿辭往省焉。
上在昌德宮。停常參,只經筵。
夜自三更至五更,灑雨下雨,測雨器水深三分。
徐長輔啓曰,大司憲宋穉圭,執義李泰淳,掌令柳訸,持平鄭郁東牌不進,掌令一員,持平一員未差,監察茶時之意,敢啓。傳曰,知道。
金學淳啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
趙經鎭啓曰,明日再明日,寧陵忌辰祭齋戒正日相値,視事頉稟之意,敢啓。傳曰,知道。
有政。吏批,兼判書沈象奎在外,未肅拜,參判洪羲臣進,參議未差,兼都承旨李存秀進。啓曰,兼判書沈象奎在外未肅拜,參議未差,小臣獨政未安,何以爲之?敢稟。傳曰,仍爲之。又啓曰,大司成,今當差出,而擬望之人乏少,承旨竝擬,何如?傳曰,允。
以李羲準爲司諫,趙璟鎭爲掌令,尹秉烈爲持平,洪勝圭爲正言,韓用錡爲校理,尹豐烈爲副校理,李翊會爲修撰,洪羲祖·尹命圭爲副修撰,朴台壽爲弼善,李若愚爲兼司書,金魯應爲右尹,金履喬·李羲甲·沈象奎爲知經筵,朴宗薰·洪義浩爲同經筵,李文會爲同春秋,朴蓍壽爲同義禁,沈象奎爲掌樂提調,李錫圭爲大司成,沈能述爲繕工副正,尹謙圭爲司䆃僉正,李馨秀爲尙衣僉正,韓鍾運爲宗簿主簿,申淳爲活人別提,李猉峻爲金泉察訪,承文著作單李時獻,學諭三單李鼎默·林孝憲·趙渡,軍器直長安興世,奉事尹順勳,副奉事崔東赫,參奉洪始剛竝單付,鎭海縣監朴弘鎭今加通政加資承傳,知經筵單洪義浩,同經筵單金履喬。
兵批,行判書李肇源病,參判洪秀晩病,參議韓義運入直進,參知朴孝成病,右副承旨金學淳進。以南石老爲順天監牧官,崔得觀爲蔚山監牧官,同知單安慶民,護軍任希存·申溆·鄭學畊,副護軍尹命烈·李魯集·洪起爕·韓兢履·李止淵·金·朴宗珩·李勉昇·權瑢·李樹仁·柳英逵·金宅基·尹之謙,副司直洪大浩·趙民和·趙琮鎭·兪應煥·權馥·宋應圭·宋翼淵,副司果李鐘運·沈能稷·李基栽·趙萬協,副司正李憲瑋竝單付。
徐長輔,以義禁府言啓曰,今番幸行時擊錚罪人之捉付秋曹者,合爲二十四人,而本府之言送政院時,誤以二十三人爲言,以致入啓之做錯者,大失照驗,當該都事,從重推考,見漏擊錚罪人,移送秋曹之意,敢啓。傳曰,知道。
徐長輔啓曰,卽見義禁府草記,則今番幸行時鳴錚罪人,爲二十四人,而該府只以二十三人,言送本院,一人則初無下落,以至追後院發更爲草記之境,事未前有,極爲可駭。當該都事,所當重勘,而本院請推之外,無他可施之罰,何以爲之?敢稟。傳曰,拿處。
以掌令柳訸,持平鄭郁東牌不進罷職傳旨,傳于徐長輔曰,只推。
以公淸監司權常愼狀啓,全義縣人命燒死事,傳于趙鐘永曰,聞甚矜惻,原恤典外,別加顧助,如有生前身還布,竝蕩減事,分付。
趙經鎭,以弘文館言啓曰,新除授校理韓用錡,副校理尹豐烈,修撰李翊會,副修撰洪羲祖·尹命圭,竝卽牌招察任,何如?傳曰,允。
李存秀,以吏曹言啓曰,耆老所守直官金輦呈狀內,矣身素患痰癖之症,每當換節之際,一倍添劇,時日內萬無供職之望云,身病旣如是沈篤,則有難强令察任,改差,何如?傳曰,允。
金學淳,以兵曹言啓曰,僉知中樞府事金健柱,翊衛司翊贊趙厚鎭,俱以身病猝重,勢難供職,呈狀乞遞,竝改差,何如?傳曰,允。
又以訓鍊都監言啓曰,本局千摠徐鳳淳,身病甚重,勢難察任,改差,何如?傳曰,允。
又以禁衛營言啓曰,謹依成冊啓下,御前前排牢子徐得寬等三十名,巡令手崔大吉等二十八名,挾馬旗手朴景原等十二名,各木一疋,信箭手朴龍順等二名,各木二疋施賞之意,敢啓。傳曰,知道。
又以御營廳言啓曰,謹依判下,前排軍信箭手二名,各木二疋,牢子三十六名,巡令手三十四名等處,各木一疋施賞之意,敢啓。傳曰,知道。
戊寅二月二十二日卯時,上御熙政堂。朝講入侍時,領事南公轍,持詩傳第二卷,同知事李龍秀,持詩傳第二卷,特進官朴宗正,持詩傳第二卷,特進官尹行直,持詩傳第二卷,參贊官趙經鎭,持詩傳第二卷,侍讀官南周獻,持詩傳第二卷,檢討官沈能岳,持詩傳第二卷,獻納尹命圭,持詩傳第二卷,記事官李寅泰,持詩傳第二卷,記事官李嘉愚,持詩傳第二卷,記事官權敦仁,持詩傳第二卷,以次進伏訖。上開卷讀新受音訖,命奏新受音,周獻讀自擊鼓其鏜,至于林之下,因釋章句以奏,上讀新受音一遍訖,命陳文義。周獻曰,此章專論州吁窮兵黷武也,州吁自少,有寵好兵,莊姜甚惡之,而及其僭位,師出無名,民不耐危苦,土國城漕,非不勞矣,猶得在國,同其室家之樂,而獨從征役,不知身命之死傷,歸期之早晩。禮曰五十不從力政,力政者用力故必取壯丁,六十不與服戎,戎事雖重,此是希簡之事,故其免役也,有十年之遲,非謂戎事輕於力政也。是時列國,連年興師,若使六十者,長在鋒鏑之下,其愁怨之意,當復如何?于以求之于林之下者,軍行必依山林險阻之勢,故古者軍行,必先祭山川,或屢年轉鬪,失其兵馬,失其所居之地,則使其家人,來索於守伍之處,如左傳所謂骨收殽陵是也,禮樂征伐,自王者出,而征伐尤不可不審愼也。上曰,下番陳之。能岳曰,人君爲國之道,不敢輕用民力,妄興干戈,然後邦本可固,邊釁不生,此所以自古哲辟之必致愼於役民用力也,此章中土於國城於漕,卽是勞苦之最者,則夫豈民情之所欲樂赴,而猶無死亡之慮,故從軍南行者,以不得在國爲恨,而以遠赴征戰爲憂,發於咏歎如此,衛國之虐民黷武,推此可知矣。第二章以不我以歸,憂心有忡爲言,只自憂歎,而少無怨懟之意,詩人存心之忠厚,亦可想矣。大抵此是州吁時事,而州吁自少好兵,此莊姜之所以惡之而慮其爲亂階,及夫僭位之後,不愛民力,輕動師旅,役土功於國內,築城郭於漕邑,又興師侵隣,使其民無以安業樂生,憂其死鋒鏑而不得歸,州吁卽一時纂竊者,固不足道,而其時列國之君,蓋鮮有恤民而不好兵者,至於兵連禍結,亂亡相尋,豈非後世帝王所可鑑戒哉?伏願縕繹之際,深加體念焉。上曰,領事陳之。公轍曰,此章言土國城漕,土木之役,若出不可已,則君之使民,民之爲役於國,固是當然之事,而此必是不急之務也,況用兵,非仁義之戰,而徒有鋒鏑死亡之憂,此所以兵愁民怨而失其所也。夫子之言曰,使民以時,君若使民以時,則土木從軍,皆當子來而樂爲之用也,安有此怨?此等處每以使民以時之聖訓,留念鑑戒甚好,故敢此仰達矣。上曰,同知事陳之。龍秀曰,古之聖帝明王使民之道,必以其時,故或勞民而民不爲勞,或役民而民不知役,文王以民力爲臺爲沼,而民之趨之,如子趨父。程子所謂上能察其情,則雖勞不怨,雖憂能勵者也。是以雖在從軍征戍之時,擧懷親上死長之心,未嘗有愁怨悽苦之辭,而至於此詩,衆役竝興,使不以時,故怨苦之意,溢於篇中,采薇詩,亦從軍勞苦之詞,而從征者語,皆不以爲勞,不以爲役,是故先儒之言曰,先王以人使人,故其詩如此,至於後世,牛羊而已矣。今於此詩,而與采薇章,反復參究,則聖帝明王使民之道,亶不外於以人使人矣,伏願留意焉。上曰,特進官陳之。宗正曰,此是衛州吁大無道之世,不足以鑑戒邊仰陳,而大抵用兵行師,一出於正直,則可使人人有子弟衛父兄之心,故左傳曰,師直爲壯,程子曰,兵以正爲本,反是則民不從而怨讟興,此亂亡之道也。國之大事,祀戎一也,雖在升平無事之時,此箇義理,不可不講究處也。行直曰,從役之詩,有勞詩焉,有怨詩焉,此章卽怨詩也。大凡人情,勞苦則怨,衛之此時,衆役繁興,民皆困悴,而從征南行,尤有鋒鏑死亡之憂,則民安得不怨乎?在上之人,雖不得已用兵役民,若能通下情而勞慰之,如東山·采薇之詩,則民亦知親上死長之義,而自無怨苦之辭,此所謂佚道使民,雖勞不怨,生道殺民,雖死不怨殺者也,人情之怨與不怨,惟在於導率之如何,此等處惟願深留聖意焉。上曰,參贊官陳之。經鎭曰,文義諸臣皆已陳之,臣則別無可奏之辭矣。上掩卷。公轍曰,近日講筵頻開之時,經筵·玉堂,多有苟艱云,經筵有實故在外人及玉堂中有實故在外及未肅拜人,竝許遞,政官牌招開政,以在京無故人,使之差出,何如?上曰,依爲之。出擧條命圭曰,請金甲島爲奴罪人克觀,更令王府嚴鞫得情,夬正王法。上曰,不允。出擧條命圭曰,請逆賊尙魯,亟施孥戮之典。上曰,不允。出擧條命圭曰,請亟下三啓傳旨,令攸司卽速擧行焉。上曰,不允。出擧條命圭曰,請正法罪人鏔,亟施孥戮之典。上曰,不允。出擧條命圭曰,請絶島爲奴罪人李戒國·劉用孫·金金乭,亟令王府,夬施典刑。上曰,不允。出擧條命圭曰,請梟示罪人性世,亟施孥戮之典。上曰,不允。出擧條命圭曰,請機張縣屛裔罪人洪時濟,加施絶島安置之典。上曰,不允。出擧條條語見上公轍曰,日昨之雨,農家所喜,而勞動之餘,聖體,若何?上曰,一樣矣。王大妃殿氣候,何如?上曰,各殿宮氣候一樣矣。公轍曰,講筵久停之餘,頃行晝講,今又三講有命,群情不勝喜幸,而雖以今日朝講論之,挾冊登筵之時,意謂上下反復討論,究極理趣,承聆玉音,洋洋盈耳矣。及其臨講,上下番及經筵事特進官,一番讀奏文義之後,旋命掩卷,講筵如是而止,則與初不開講,有何毫分之差等哉?殿下臨筵講讀,專尙簡默,絶不肯虛心遜志,以資開益,或因筵臣,屢以爲言,勉强開講,而每以應文備數,草草了當,豈殿下聰明睿智,默契道妙,謂臣等學術魯莽,不足俯問而然歟?大舜之好問好察,顔子之問寡問不能,尤可見其聖不自聖,不恥下問之盛德也。若此章,章句甚小,別無文義之可以敷演者,則雖於前受篇章,每以其疑晦處,拈出發問,以盡其明辨窮格之工,而求至理之所在,則豈不美哉?況聖經賢傳,有無限合玩味處,有無限合鼓發處,於其所當疑者,初不曾留意,則雖欲問人,而未見其有可問也,學問卽帝王爲治之大本,精一執中,爲堯·舜·禹傳天下之要訣,格致誠正,爲大學治平之根本,而每以文具視之,初不深致其力,群下之情,安得不憂悶悵缺乎?臣於前後侍講之席奏事之時,每以此陳勉,而又此仰達,深加體念,千萬顒祝。上命經筵諸臣先退,公轍等先退出。又命退,承史以次退出。
戊寅二月二十二日午時,上御熙政堂。晝講入侍時,同知事李龍秀,持詩傳第二卷,特進官朴宗正,持詩傳第二卷,參贊官徐長輔,持詩傳第二卷,侍讀官鄭基善,持詩傳第二卷,檢討官沈能岳,持詩傳第二卷,假注書李憲瑋,持詩傳第二卷,記事官李嘉愚,持詩傳第二卷,記事官權敦仁,持詩傳第二卷,武臣行護軍李勉植,以次進伏訖。上開卷讀前受音訖,命奏新受音,基善讀自死生契闊,止擊鼓五章,仍解釋〈章〉句以奏,上讀新受音一遍訖,命陳文義。基善曰,此詩前三章,敍其從役危苦之狀,此二章,述其室家思念之情,可謂至悲而至切矣。竭〈力〉王事,捍衛王室,卽其職耳,在國家無事之時,則休養而生息,當國家有事之日,則親上而死長,卽是天經地常當然之事也。焉有從役於國,敵愾於王,而愁怨咨嗟之聲,發於色辭之間哉?是以古之明辟,使民以時,節民以度,以逸使民,民自不怨,故周宣之世,六月出師,而民無愁怨之色,反以王子出征以正王國之句,贊美之矣。今此州吁,卽是篡立之人,固不足備擬於列國之君,而平日政令,已不叶於民心,及其使民之際,不能察其隱而愛以仁,則今於土功之無節,征役之竝興,安得無愁怨之語乎?戍役之詩,輒言室家之情者,非此詩爲然,至如東山詩曰其新孔嘉,其舊如之何,采薇詩曰靡室靡家,玁狁之故,此皆在上之人體下之辭,安有爲民不念王事,自述私情,如此詩者哉?此可見衛國之民,失其性情之正,全昧忠愛之義而然也。夫使斯民,得其正性,保其本情,惟在人君敎化之如何耳。察民隱本人情,不但在於艱危用民之時,雖以郅隆之治,每推如傷之念,則氓之蚩蚩,至愚而神,自得其忠君愛國之正矣。伏願講讀之際,勿以句讀諷節,爲觀詩之要,必於風人言外之志,留念焉。下番陳之。能岳曰,上番所奏甚好,而此兩章,專以遠離室家不知死爲悲,蓋聖王爲政,必以恤民隱順物性爲先,而今此從軍者,不得安居其室,將成契闊,遂使偕老之信,不能伸焉,若使仁人在上,豈有是也?此章比前章,尤深切悲傷,民生之困瘁,至此之極,其國安得不殆乎?有國則有民,有民則有役,而用民力之道,惟當急其所先,緩其所後,不至於勞苦愁怨,豈可罷民力逞己慾,衆役竝興,使其民不能聊生乎?此可爲後世鑑戒,文義講究之際,每加體念伏望焉。同知事陳之。龍秀曰,別離之苦,熟非切至,而常人之情,室家居先,若使衛君,平日愛養元元,深得其親上死長之心,則縱有征伐之事,豈有愁怨之辭乎?東山一篇,全以室家婚姻之事,反覆勞之,而其時東征將士,未有愁歎之語,此是聖人體下之政,得乎民心,而民亦知效死不去之義也。我國雖無征伐之苦,而如或賦役偏重,使民不能以時,以至於不得仰事而俯育,則彼小民,安得無愁怨之發於咏歎者乎?故人君治國之本,當以體下爲要,伏願留意焉。特進官陳之。宗正曰,玉堂上下番及經筵官,皆已陳之,臣則別無文義之更達者矣。參贊官陳之。長輔曰,臣亦無可達之文義矣。命掩卷。仍命退,諸臣以次退出。
戊寅二月二十二日未時,上御熙政堂。夕講入侍時,同知事李龍秀,持詩傳第二卷,特進官朴宗正,持詩傳第二卷,參贊官李鶴秀,持詩傳第二卷,侍讀官鄭基善,持詩傳第二卷,檢討官沈能岳,持詩傳第二卷,假注書李憲瑋,持詩傳第二卷,記事官李嘉愚,持詩傳第二卷,記事官權敦仁,持詩傳第二卷,以次進伏訖。上開卷讀前受音訖,命奏新受音,基善讀自凱風自南,止凱風四章,仍解釋章句以奏,上讀新受音一遍訖,命陳文義。基善曰,此詩以風則變,以詩則亂,以人事言之,則處變之地也。章句之內,別無文義之深奧,而諷音之間,自著至誠之惻怛,何者今以凱風之長養,棘心之穉弱,托之流風,發爲聲音,毫無怨懟,痛自刻責,一段根性之孝,本然於其間數章,隱喩之諷,藹然於言外,此所謂達於事變,而不失舊俗,出於正性,而止乎禮義者也。蓋詩之爲用,上以風化下,下以風諭上,而其名之出於經典,始自勅天賡載之歌,唐虞之世,至化旁流,昌言日陳,而若其難形難言之地,寓之咨嗟咏歎之聲,以達上下之情,此詩之所以作也。及周大備,載之太師,採之列國,驗民俗之淳漓,考政敎之得失,故孔聖刪詩,兩存正變,夫正風,卽先王盛時也,洋洋乎固無能名焉,彼變風之世,亦可見先王之遺澤,人性之本善也,則雖以此章言之,風化之乖亂,宜存鑑戒,而誠孝之懇惻,蔚有可採,不可以亂世之音,泯棄不取也。伏願進講之際,深察風人之旨,勿以誦讀爲觀詩之要焉。下番陳之。能岳曰,此章以凱風長養之功,比母慈育之恩,以棘心穉弱而漸成夭夭,自比於己,第二章,以棘薪興子之長大,而以聖善稱其母,自謂無令人,蓋七子之母,不安其室,非子之過,而今乃負罪自責,不顯其親之過,此可見孝子至誠惻怛之意,此兩章文義,以此看得,則似不失經旨,上番所奏中雖丁衰亂之世,而詩人性情之正,有足可觀者,儘是襯着之語,伏願講讀之際,每究言外之旨焉。同知事陳之。龍秀曰,此章文大義,全出於孝心惻怛,而蓋爲處變之孝也,古人所謂與舜畊歷山氣像無異者,深得詩人本意,此詩雖是變風,而作此詩者,惋辭幾諫之中,痛自刻責者,不但如此,亦可見七子姿稟之美矣。特進官陳之。宗正曰,凱風七子之母,旣失貞一之行,豈有聖善之稱,而特以孝子無不是底父母之意,有此溢美之辭也。然而以慶源輔氏說論之,此可以施之於母子之間,而至於君臣之際異乎是,若或處君上之位,而有自聖之意,則讜直之言不聞,而諂諛之風漸長,故古之明王,或有章疏禁聖神等字,此可以監法矣。參贊官陳之。鶴秀曰,玉堂上下番及經筵特進官,皆已陳之,臣則別無可陳之文義矣。命掩卷。仍命退,諸臣以次退出。
上在昌德宮。停常參·經筵。
徐長輔啓曰,大司憲宋穉圭,執義李泰淳,持平尹秉烈在外,掌令柳訸,持平鄭郁東呈辭,掌令趙璟鎭未肅拜,監察茶時之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
以校理韓用錡,副校理尹豐烈,修撰李翊會,副修撰洪羲祖·尹命圭牌不進罷職傳旨,傳于趙經鎭曰,只推。
以公淸監司權常愼狀啓,魯城縣監鄭東晏身死事,傳于趙經鎭曰,令該曹口傳差出,催促下送。
以公淸監司權常愼狀啓,稷山縣民家失火事,傳于趙鐘永曰,聞甚矜惻,元恤典外,別加顧助事,分付。
徐長輔,以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
又以義禁府言啓曰,春川府敬差官李海淸啓本據刑曹粘目內,罪人朴基植殿牌作變情節,同推考覆結案取招,移義禁府,發遣都事拿來後稟處事,允下矣。罪人朴基植,方囚原州營獄,依例發遣府都事拿來,何如?傳曰,允。
又以刑曹言啓曰,今二月二十日幸行時,忠原幼學閔檜,以其山訟事,擊錚於衛外,而初無原情,只納呈營邑所志,有違格例,猥越莫甚,依定式勿施之意,敢啓。傳曰,知道。
又以刑曹言啓曰,西部居趙光璧發狀內,其妹夫金光得,被打於孫興得處,仍爲致死云,故依例行檢矣。初覆檢實因,終涉疑眩,無以憑據決折,依定式發遣本曹郞廳,三檢擧行之意,敢啓。傳曰,知道。
刑曹啓目粘連,向前罪人朴基植殿牌作變情節,旣已承款,依例結案取招,依法典移義禁府,發遣都事拿來後拿處。首吏鄕及該吏隷等勘罪,依狀請施行,敬差官復路之意,分付,何如?判付啓,依允。
上在昌德宮。停常參·經筵。
自辰時至申時,日暈。
趙經鎭啓曰,明日常參·經筵,取稟。傳曰,只晝講。
又啓曰,大司憲宋穉圭,執義李泰淳,持平尹秉烈在外,掌令柳訸,持平鄭郁東呈辭,掌令趙璟鎭未肅拜,監察茶時之意,敢啓。傳曰,知道。
李存秀啓曰,行左承旨趙鐘永,今日不爲仕進,卽爲牌招,何如?傳曰,允。
又啓曰,右尹金魯應,除拜後過三日不爲出肅,依定式推考警責,仍卽牌招察任,何如?傳曰,允。
吏曹口傳政事,以李鍾稷爲魯城縣監。
趙經鎭,以侍講院言啓曰,新除授弼善朴台壽,兼司書李若愚,除拜屢日,尙不出肅,竝卽牌招察任,何如?傳曰,允。
漢城府啓目粘連啓下是白有亦,向前西部居幼學王之民等,限內現身,戶口現納親呈,的實是白在果,觀此上言內辭緣,則以爲矣身等,卽前朝王氏之裔耳,先祖諸王陵寢,在於松京故都,嘗伏稽列聖朝下敎,愍恤之盛典惻怛,守護之申令鄭重,凡爲海東臣子者,罔不欽仰我列聖朝至仁之德,對揚我列聖朝大公之政,況如矣身等藐孤遺裔涕泣感祝之私乎?噫,瞻彼故都,禾黍多感,緬玆仙岡,衣冠有閟,耕犂之及者,村落之逼者,葬埋之犯者,禮官奉審,飭禁截嚴,而當陳處不陳,當移處不移,當掘處不掘,邦憲漸弛,人心益肆,諸陵百步之內,偸塚百數有餘,至有金履彈者,乃敢覘入於冷井洞,壓葬於第四陵,陵之半則固割之,半則因夷之,而石物又從而見沈矣。噫嘻痛矣,是可忍也,孰不可忍也?矣身等齊往省視,搜出虹霓欄干等石物之埋匿者,玆敢不避猥越瀆撓之罪,冒死呼籲於法駕之前爲白去乎。伏乞天地父母,亟令該曹依列聖朝判下節目,諸陵百步內偸塚,爲先一一査掘,冷井洞第四陵,亟施改封築之典事,亦有此呼籲是白臥乎所,麗朝諸陵步數內偸葬,耕墾與否之每三年摘奸,著爲令式,載在通編是白乎,則朝家之飭禁,何如,而法綱漸弛,人不顧畏,至有百步內肆然偸葬之弊者,萬萬驚駭是白遣,所謂金履彈之無難犯葬於冷井洞第四陵咫尺之地,封域則夷之,象設則埋之云者,果是實狀,則節節悖惡,實係無前之變,雖尋常有子孫之民塚是白良置,恣意壓葬,不容若是,矧此前朝諸王之陵寢乎?依法典發遣禮郞,與該都守臣,卽爲摘奸後,果如上言內辭緣是白去等,同犯葬之塚,劃卽掘去,第四陵平夷處,更爲涓吉封築是白遣,金履彈段,如法取招,亟施當律爲白乎旀,其餘諸陵百步內犯葬者,一一査實,其中最壓逼不容暫留之塚,竝卽掘去,而犯葬者,以其律嚴勘之意,一體分付於該都守臣處,何如?判付啓,依允爲旀,前朝陵寢列聖朝所以崇奉之典,姑勿論,犯葬於帝王陵墓之內者,已非彝性之所敢爲,況敢犯及於一坏乎?萬萬驚駭,犯及時不察之該留守及經歷,捧現告罷職,該守臣與下去禮官,同爲奉審後,改築及掘移等事,依回啓擧行爲旀,改封築時慰安祭有無,令禮堂博考草記擧行,自今以後,禮官三年一次奉審,復舊例爲之,每年秋末,經歷遍審有無頉,守臣狀聞事定式。仍此思之,王氏子孫之無立朝者久矣,令該曹另加采訪,其可合者,初仕從速調用,以示朝家不忘王氏之意爲良如敎。
上在昌德宮。停常參,只晝講。
藥房提調鄭尙愚,副提調李存秀啓曰,伏未〈審〉日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿·中宮殿·嘉順宮·世子宮口傳問安。答曰,知道。
趙經鎭啓曰,明日常參·經筵,取稟。傳曰,只晝講。
徐長輔啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
李存秀啓曰,行左承旨趙鐘永,今日不爲仕進,卽爲牌招,何如?傳曰,許遞,前望單子入之,待下批,牌招察任。
又啓曰,假注書李憲瑋,身病猝重,勢難察任,今姑改差,何如?傳曰,允。
備忘記,坡知僉使權思秉下直,長弓一張,長箭一部,片箭一部,筒兒一箇賜給。
以右議政南公轍焚黃呈辭,傳于徐長輔曰,給由馬澆奠床備給。
承旨前望單子入之,徐鼎輔落點。
李憲瑋改差,代以尹正鎭爲假注書。
正言洪勝圭啓曰,臣言議風采,本不合於淸朝耳目之任,而薇垣除旨,忽下於千萬夢想之外,臣感激恩私,怵畏義分,雖不得不章皇出肅,粗伸叩謝之忱。而第臣於合啓中,竊有私義之不可聯參,從前如臣處地者,擧皆引避,輒蒙體諒。今臣處義,宜無異同,以此情踪,其何敢一刻晏然於臺次乎?請命遞斥臣職。
徐長輔啓曰,大司憲宋穉圭,執義李泰淳,持平尹秉烈在外,掌令柳訸·趙璟鎭,持平鄭郁東牌不進,監察茶時之意,敢啓。傳曰,知道。
以司諫李羲準,掌令柳訸·趙璟鎭,持平鄭郁東牌不進罷職傳旨。傳于徐長輔曰,只推。
以弼善朴台壽,兼司書李若愚牌不進罷職傳旨。傳于趙經鎭曰,只推。
趙經鎭,以弘文館言啓曰,校理韓用錡,副校理尹豐烈,修撰李翊會,副修撰洪羲祖·尹命圭,旣有只推之命,竝召牌招察任,何如?傳曰,允。
又以禮曹言啓曰,卽接前縣監閔師膺所志,則以爲,族孫故通德郞種學,嫡妾俱無子,以其同姓二十二寸兄元周第二子完金,欲爲繼後,兩家諸族,相議完定,而未及禮斜之前,元周夫妻,俱爲作故,拘於常規,不得循例禮斜,依定式草記稟處事呈狀矣。凡係繼宗立後者,兩邊與受,明有可據,而不得登聞者,許令該曹論理草記事,曾有筵奏定式,而門長閔師膺所訴旣如此,依定式,閔元周第二子完金,立爲閔種學之後,何如?傳曰,允。
徐長輔,以訓鍊都監言啓曰,謹依統長黃大呂口傳下敎,武藝別監金天興·金昌連,各嚴棍二十度,放送時更加嚴棍次,仍囚北營之意,敢啓。傳曰,知道。
又以義禁府言啓曰,保放罪人金思運,還囚捧供以入。而病勢一向未差,仍爲保放之意,敢啓。傳曰,知道。
禁府啓目,興海前郡守趙原情云云。問目內辭緣,泛稱遲晩,所當請刑是白乎矣,曾經都摠都事,勿爲請刑,載在大典通編,議處,何如?判〈付〉啓,依允。又啓目,義禁府都事鄭東時原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,黃澗前縣監趙吉喆原情云云。傳旨問目內辭緣,泛稱遲晩,刑推得情,何如?判付啓,除刑推議處爲良如敎。又啓目,樂安前郡守金思運原情云云。問目內辭緣,泛稱遲晩,刑推得情,何如?判付啓,除刑推議處爲良如敎。
刑曹啓目,公州居吳氏原情內,其夫崔榮烈庶九寸升三,自失其妾之後,致楸於矣女婢德伊之媤母卜丹,結縛周牢,而卜丹怯於威脅,飮毒結項而死,則升三以素蓄之嫌,誣引其夫,同囚一獄,乞令放釋云。所供如此,上裁,何如?啓,令道臣更加審理,具意見狀聞後稟處爲良如敎。又啓目,廣州李昌云擊錚原情內,李萬孫,乘醉突入矣身處,致辱備至,則矣子京采,切於衛父,與萬孫互相扶執之際,矣身投其溺器於兩人相執之間,使之散去而已。萬孫因病致死,而橫被屍親之誣告,六載滯囚,乞令放釋云,所供如此,上裁,何如?啓,令卿曹論理稟處爲良如敎。又啓目,富平幼學洪秉爀擊錚原情內,其父浩永,橫被醜行之說,至於竄配之典,不勝崩迫,冒死呼籲,特爲放釋云。所供如此,上裁,何如?啓,令道臣決處爲良如敎。又啓目,砥平幼學梁鍾倫擊錚原情內,其父珪,爲人見賣,仍冒橫罹,久謫瘴海,憂憤成病,得使其父子,與之對質于李敎源·洪遠謨等,推覈得情,生出海島云。所供如此,上裁,何如?啓,渠父旣爲通使,又於秋曹査覈時,無一言發明,則有何稱冤之端乎?此供辭勿施爲良如敎。又啓目,黃州良女金召史擊錚原情內,其夫金應得,橫被冤獄,滯囚十三年,生出無路,特賜分揀云。所供如此,上裁,何如?啓,令道臣,更査狀聞後稟處爲良如敎。
戊寅二月二十五日辰時,上御熙政堂。晝講入侍時,同知事朴宗薰,持詩傳第二卷,特進官金基厚,持詩傳第二卷,參贊官李存秀,持詩傳第二卷,侍讀官鄭基善,持詩傳第二卷,檢討官沈能岳,持詩傳第二卷,記事官李寅泰,持詩傳第二卷,記事官李嘉愚,持詩傳第二卷,記事官權敦仁,持詩傳第二卷,武臣副護軍徐鳳淳,以次進伏訖。上開卷讀前受音訖,命奏新受音。基善讀自雄雉于飛,止雄雉四章,仍解釋章句以奏。上讀新受音一遍訖,敎曰,文義陳之。基善曰,此詩卽從役者婦人,念其君子而作也。別離人情之最苦,思念人情之最切。方其咨嗟詠歎之時,已難哀而不傷,怨而不怒,況從軍之役,卽死生之地,則其憂戀之際,安得無怨恨之辭,而今此起興,乃引雄雉之舒緩自得,只道其可以人不如鳥之意,而念之則曰實勞我心,望之則曰曷云能來,其詞氣溫柔不迫,流出性情之正,此可見先王敦化厚俗之遺澤。而及其末章,思之切而憂之深,憂之深而勉之至,乃曰不忮不求,何用不臧?此一句先儒亦以爲孔門克己之術,卽是士君子之所難言,而從役者之婦人能言之,苟非新安胡氏所云,禮義律身中出來,能如是乎?夫忮者忌克之謂也,求者貪戀之謂也。凡人之恥貧賤患難者,易入於此。故朱子於論語或問,以爲見人富貴,不生忿嫉,便羨慕他,此二字最是物欲之大病,不可不克祛者,而軍旅之間,尤當深戒,故晉師伐齊而歸。范文子後入,蒐於綿上,而士勻讓中軍於荀偃,韓起讓上軍於趙武,則以不伐之美,見稱於君子者,卽此類也。非但凡人之持身,服膺此一句,人主用人之要,亦當二字上辨別,妬賢嫉能,爭名趨利者,忮求之人也。推賢讓能,難進易退者,不忮求之人也。擇於二者,克審用舍,則忌克貪戀之風,自絶於一世,而禮義廉恥之美,克張於四維矣。伏願此等處,深留聖意焉。下番陳之。能岳曰,此篇上三章,思其君子之切,而以自貽伊阻,道之云遠爲說,不以怨人,所謂發乎性情之正。下一章,憂其遠役,或犯患難,勉以善處而得全,此則止乎禮義者也。先儒以爲不忮不求,卽孔門克己之術,求仁之方,而行役者之婦人能言之,可謂賢矣。此所以爲先王之遺澤,儘格言也。此是極衰亂之時,距先王之世甚遠,而作詩之婦人,能知此箇義理,若使明王在上,敎化休明,國無征役之興,民無怨曠之歎,則可見比屋可封之盛,而三代之治,不獨專美於古,其要則在於察民隱通人情,使物各遂性,不失其在而已。伏願章句講讀之際,留神體念焉。同知事陳之。宗薰曰,玉堂上下番所陳,已得之矣。思念之切,發於詠歌者,性情自然之理,上三章是也。忠愛之至,終於規警者,禮義節文之則也,下一章是也。此不過委巷婦女之賤,而其言如此,此所謂先王遺澤入人深也。夫此時距先王已久,而其敎化之在民間者若此,至於此時,則人君不能制世敷治。雖以征役言之,閱時經歲,使民愁苦,其於先王之治,不亦遠乎?然則性情之正根於人心者,自無古今之異,而導率之方,專係君上,如是推看,有可以警省處,伏願留意焉。參贊官陳之。存秀曰,此詩雖係於變風,而氣像之舒緩,性情之忠厚,無異於正風。此不過委巷婦女之作,而猶能如此,則先王敎化之及人者深,槪可想矣。至於卒章之不忮不求,卽聖門克己之工也。克己者克祛己私,其效至於天下歸仁,學者用工,猶當如此爲心,而況帝王之學,異於匹夫。其所以不忮者,非但至於一己之無忮忌之心,其所以不求者,非但至於一己之無貪求之政,必也擧一世無忮克之俗,使百姓免貪求之患,然後方可謂不忮不求,而周之先王遺澤在人,能使委巷匹夫,雖當征役別離之苦,而無一毫怨上之心,發於詠歎者,若是忠厚,不失乎性情之正,方今昇平日久,小民雖無征役之勞,果能有如此忠厚之俗乎?人性得之於天,性之發爲情,性情無古今之殊,而今俗之異於古者,及人之化,愛民之情,今不如古故耳。廈氈深邃,蔀屋勞苦,恐未能盡燭,而生民之倒懸,王澤之未究,未有甚於近日,每講此等之詩,必推類反省,念念於保民之政焉。上命掩卷,能岳曰,日前朝講時,大僚以經義之不爲問難,講筵之未免文具,縷縷陳勉,而未有採用之實,群情抑欝,當復如何,大抵經義奧妙,非沈潛玩究,無以理會其旨趣,非反覆討論,無以闡發其疑晦,不可只讀章句而止。近日法筵,非不頻御,而侍讀諸臣,只陳一番文義之外,更無俯詢之敎。臣等俱是空疎魯莽,固不足以開發經旨,稱塞聖問,而不恥下問,取諸人以爲善,皆是聖人進德修學之工夫。雖文義之易解易見處,亦必勿靳下詢,論難講劘,則安知無一得之見可以仰對者乎?伏聞列聖朝故事,經筵講畢,傍及史籍,講論歷代治亂興亡之由,以爲鑑法警省之道。其外時政得失,民國利病,許令率意指陳,如此然後,上下相孚,情志流通,而宋臣范祖禹亦曰,欲法堯·舜,當法祖宗,尤豈非殿下所可取則者乎?且伏覩聖上,淵默太過,臨筵而對臣等,天語甚罕,非但經義之不爲講論,雖尋常酬酢之敎,亦不得承聆,恐非聖王詢蒭蕘之義,而下情亦何由上達乎?每一登筵,只是草草進對,悤悤退出,莫重法講,便同塞責,區區之忱,安得不悶欝。如臣等無似,橫經前席,昵近耿光,榮耀則極,而究其實則應文而已。今日講官,雖謂之冗官,可也。其自爲計則誠便矣,而何望於聖學之裨補乎?忠愛之悃,不能自已,敢此仰奏,乞賜採納焉。上曰,所陳好矣,當留念矣。出擧條宗薰曰,臣適登講席,竊有區區所懷矣。見今春日和暢,晝漏舒長,近日講筵頻開,亦行三對,群情胥欣,有以仰揣聖志之奮發,若因此而益加問難,毋歸文具,又推之於庶政庶事,勤勵綜察,則此實爲治平之本矣。且伏聞東宮書筵,近益勤課,講對頻繁,睿姿天成,文學夙就,延頸之忱,不勝歡忭,殆欲蹈舞,此非但臣一人之心,卽擧國臣民之同情也。臣意則每當殿下開講之時,命東宮侍側,聽經義討論之說,見筵席周旋之儀,定爲恒規,習熟見聞。則其於問學將就之方,知見開發之要,必有實效,不下於書筵一度矣。此所謂以身敎之也,遇物之誨也。愚見如此,玆敢仰達矣。仍命退,經筵諸臣先退。又命退,承史以次退出。
上在昌德宮。停常參,只晝講。
趙經鎭,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
徐長輔啓曰,明日常參·經筵,取稟。傳曰,停。
李鶴秀啓曰,合辭許久闕啓,事甚未安,除在外·未署經陳疏外,未肅拜·呈告人員,竝卽牌招,何如?傳曰,允。
趙經鎭啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御〈營〉廳將官來言,今日本廳軍兵,日次私習云矣,敢啓。傳曰,知道。
掌令趙璟鎭啓曰,臣於言責之任,初無堪承之望,掌憲之除旨忽降,叩謝之微忱粗伸。而第臣於合啓中,有區區私義之不可聯參者,在前引避,輒蒙恩諒,到今處義,宜無異同,以此情踪,何可晏然於臺次乎?請命遞斥臣職。答曰,依啓。
以持平鄭郁東牌不進罷職傳旨,傳于李鶴秀曰,只推。
以全羅監司李魯益狀啓,鎭安縣民家失火事,傳于徐鼎輔曰,聞甚矜惻,元恤典外,別加顧助事,分付。
徐長輔,以吏曹言啓曰,今此大報壇祭獻官,當以時原任大臣中塡差,而領中樞府事李時秀,判中樞府事韓用龜,右議政南公轍,俱以病不得進參,判中樞府事徐龍輔·徐邁修·金載瓚在外,鰲恩君李敬一致仕,判中樞府事金思穆,藥院都提調,例不得塡差,何以爲之?敢稟。傳曰,儀賓塡差。
又以吏曹言啓曰,今此景慕宮朔祭獻官,以前承旨趙鍾永塡差,而時無職名,令該曹,口傳付軍職,何如?傳曰,允。
兵曹口傳政事,護軍單趙鍾永。
徐長輔,以禮曹言啓曰,麗王陵禮官三年一次奉審,復舊例爲之。每年秋末,經歷遍審有無頉,守臣狀聞事,定式事,命下矣。麗王陵,亦在於京畿高陽·長湍·豐德地及江華府,秋末看審有無頉狀聞之節,依開城府所在各陵例擧行。而今番本曹郞廳,旣已下去,一體奉審摘奸以來乎?敢稟。傳曰,一體奉審。
又以禮曹言啓曰,卽接齊陵參奉所報,則來三月初二日寒食節享,兩官當爲備員將事,而令有闕未差云矣。本陵令未差之代,卽令該曹,以在京無故人口傳差出,以爲備員擧行之地,何如?傳曰,允。
又以司譯院都提調·提調意啓曰,本院科擧所用本業三書,本是老乞大·朴通事直解·小學矣。中間廢直解,代用伍倫全備,而全備亦不適於學語之方,故不緊之論,其來久矣。大抵學語肯綮,博識物名,觸類變通,然後自無扞格之患,故相臣閔鼎重,留意於此,使首譯金指南等,質問於漢人,編成語類解三冊,此是物名之府庫也。自天文人事,至日用細瑣,蒐羅幾盡,又有行話緊句之分類增補者。若以是書,代全備用之,則年力富贍之類,自當積工熟習。而其所受用之效,必非全備可比,來頭科擧爲始,以此試取,實合勸課之政。且老乞大·朴通事,例以諺解兼誦,而諺解不過釋義者也。講章誦畢,詰問其義,能通大義,則斯可已矣。何必責備以一字一吐之不錯乎?況類解用工,倍難於全備,此後老·朴諺解,勿令兼誦,專責音義,亦爲省煩致精之道,前期分付,定式施行,何如?傳曰,允。
李鶴秀,以刑曹言啓曰,前察訪韓永祿,本以江上卑微之類,挾其豪富,恣行悖戾,欺侮無形勢孤寡之人,勒奪有班名已嫁之女,竝取其財産,如此傷風蔑法之類,不可尋常處之。而以其曾經正職,本曹不得推治,韓永祿,爲先令該府拿問,照法重繩,何如?傳曰,允。
又以義禁府言啓曰,保放罪人金思運,還囚議處以入之意,敢啓。傳曰,知道。
禁府啓目粘連,向前趙吉喆亦,官廳加下公納犯用,藉曰有公私輕重之別,許多公納,經年遷就,以致吏屬藉口之資者。以此以彼,俱有其罪,以此照律,何如?判付啓,依允。又啓目粘連,向前金思運亦,失囚旣在交遞之際,則過限未捕,雖非渠罪,初不操束,難免其責,以此照律,何如?判付啓,依允。又啓目粘連,向前趙亦,致疑居貶,發怒濫刑,渠雖極口發明,道臣査啓,旣甚丁寧,揆以事體,渠供有難取信,以此照律,何如?判付啓,依允。又啓目粘連,向前鄭東時亦,一罪人見漏者之捉付秋曹,明有左契,而下屬之只以二十三人告之者,事甚疑怪,而不察之失,自有所歸,以此照律,何如?判付啓,依允。
大司諫安廷善疏曰,伏以臣,以衰謝之年,抱貞痼之疾,經歲沈淹,杜門蟄伏,性命只須於藥餌,形影不出,於戶庭,自分爲明時癃癈之物,不復生榮塗進就之念。迺者薇垣除旨,忽下於千萬夢想之外,臣誠惝怳感激,莫省所以。噫,臺閣之選,孰非難愼,而諫議之長,地望尤別,風裁苟遜於直截,言議倘近於骩骳,上不宜輕授,下不當冒玷,而臣之策名立朝,今爲三十年之久,前後忝叨臺職,不知爲幾遭,而未嘗出一言論一事,以效一日之責,姿乏諫諍,跡涉媕婀,追惟旣往,尙多餘媿,未敢知則哲之明,何取於如臣無似之賤,而乃有此誤恩之謬及也?聖眷雖感於收簪,私義實慙於濫竽,而夤緣署坐,怵迫嚴命,雖不得不章皇出肅,僶俛蹲據,而因仍盤礴,斷無是理。且臣咳喘之病,自是危惡之祟,每於涼生之初,如期輒作,及夫陽至之時,始得少差。挽近以來,氣衰病旺,自秋迄今,劇歇無常。而日昨陪班,力疾隨參,失汗過多,感冒越添,頑痰亘塞於胸膈,咳嗽迭發於晝宵,呼吸促急,喘喘垂絶,時月之內,蠢動無路,召牌之下,承膺末由,玆敢冒控短章,仰瀆崇嚴。伏乞天地父母,察臣言之非飾,諒臣病之難强,特遞臣諫長之任,以便公私,千萬幸甚。臣方乞免,何暇贅他?而事在目下,不容泯默,敢此附陳焉。嗚呼,朝廷之上,和平爲貴,搢紳之間,傾軋是戒。而民志不壹,世變無窮,一種喜事之徒,陰懷患得之心,少拂意望,輒加誣衊,慫慂卑微之類,憑藉儒名,譸張敲撼之計,假托士論,章甫之替行言責,廷紳之陰受詆斥,由前由後,匪一匪再。而根因未嘗打破,怪鬼無所懲畏,後弊難言,有識竊歎,而粧出一張悖通,謀去三事重任。以售其壞亂詿誤之習,至於年前梁珪事而又極矣。暗裏之設施至祕,箇中之機關莫測,未知孰主張是,孰指使是,而有非,鄕曲蟣蝨之賤所可獨辦,明若觀火。伊時臺章相箚之請加覈實,公議可見。而酌處遽下,輿情久菀,何幸乾道孔昭,奸狀自露,果然有蹕路鳴金之擧,而指嗾者之姓名情節,於是乎彰著無餘。傳所云,自作之孽不可逭,正爲此準備語。而卽伏見秋曹覆啓批旨之判下者,以我聖上堲讒說靖世道之盛德至意,何靳究覈之擧,而特降勿施之命耶?當初査問之時,不卽吐實欺瞞之罪,誠極痛駭。及今事發之後,猶復仍置,刑政之失,尤當如何?臣不勝瞠惑憂歎之至。噫嘻,此輩之處己行事,自來爲擧世指目,而媢嫉秉軸之大臣,乘機逞憾,必欲擯擠而後已,抑何心耶?其必有排布經營者,存乎其間,而甘自犯於誣人欺天之科耳,甚矣人之無良也。囚供一出,情跡畢綻,此而不嚴覈痛繩,明示好惡,朝著無寧靖之期,人心有泮渙之憂,思之及此,寧不凜然?臣謂秋曹囚供中所出諸人,拿致王府,窮覈情節,嚴加處分,以壹民志,以靖世道,斷不可已也。臣無任云云。省疏具悉。秋曹捧供,判付已諭矣。勿煩,爾其勿辭察職。
司諫李羲準疏曰,伏以臣於病伏涔涔之中,伏奉恩除,以臣爲司諫院司諫者,天牌繼降,促臣行公,在臣叩謝之義,駕屨豈竢,而第臣稟賦綿弱,夙嬰疾病,滿腹癖積,便成膏肓之症,向因寒燠無常,將攝失宜,添以外氣,轉發內祟,氣潮而上,背腹衝亘,痰壅而塞,胸膈痞悶,呼吸不得,食飮全却,宛轉叫苦,不省四到。以此病狀,實無時月間束帶趨走之望,至於言議之本自巽軟,風裁之本自蔑裂,官以諫名,不能效一日之責,則有不可暇論,玆敢短章自列,疾聲呼籲。伏願天地父母,俯賜鑑諒,將臣職名,亟行鐫免,俾淸朝耳目之任,毋至緣臣而瘝曠,仍治臣瀆撓之罪,以肅朝綱,不勝幸甚。抑臣有目下駭惋憂慨之忱,敢此尾陳,惟聖明,少賜裁幸焉。噫,向來梁珪之悖通,假托章甫之論,構誣台輔之臣,鬼蜮情狀,根窩宜存。而歷久未覈,輿情尙鬱。迺者其子鍾倫,爲父訟冤,逮夫納供之時,謂以渠父,被人敎誘,被人僞署,又被人威脅。年前通文,則非渠父之所知也,年前供辭,則非渠父之所爲也。以至主張指使之爲誰某,排布經營之爲何事,歷擧姓名,備陳事實。又以彼此酬酢往來書札,受囑慫慂之猾胥,作主豢養之狎客,執以左契,作爲眞贓,而至願與其人對質,無論渠言之虛實與否,事端雖出於小豎,關係實在於朝紳,是宜卽爲盤問,嚴賜處分。而伏見昨日判付之下,乃有原供勿施之命。噫,聖朝刑政之失,不圖若是之大也。夫其供辭中張皇爲說者,無非士大夫至醜至悖之事,露出姓名,又爲六人之多,眞有是也。誠不可一日齒之於簪紳之列,苟其誣焉,則堂堂簪紳之列,爲一小豎儒所構陷,而不卽辨暴,納之䵝昧者,已非敦尙風化,堲讒說靖世道之方。雖以鍾倫者言之,渠雖蟣蝨之微,怪鬼之類,名以爲父訟冤,則事當許其對質,以爲詳覈之道。年前納供,不以實告,誠甚痛惡。而其所以不以實者,亦有端緖,渠旣質言,則尤不容存而勿論。臣謂厚供勿施之命,卽爲收還,仍命攸司,詳査嚴覈,各以其罪罪之,斷不可已也。臣無任云云。省疏具悉。已諭於前批矣,爾其勿辭察職。
掌令柳訸疏曰,伏以臣,伏見秋曹罪人梁鍾倫原情判付下者,有供辭勿施之命,臣竊恐處分之大謬也。年前梁珪,以悖通事,煩朝家之聽,被島配之典。而其憑藉儒名,敲撼大臣,情出怪鬼,跡同射蜮者,有足以見世路之未平,占人心之不淑,有識之憂,蓋不勝其殷矣。乃者珪子鍾倫,爲父鳴冤,身犯鑾蹕之側,事徹紸纊之下,臣取其爰辭而見之,則蓋以悖通,發於他人。而不發於渠父,至有臚列諸人之姓名以實之,又謂冒名之本末,要路之書札,曹吏門客之往來綢繆者,皆有目驗手執,左契可合。臣於是,不勝亟驚大惑,以爲事端苟然,所關非細,一經覈詳,孽有攸歸,日月在上,惟判付且竢而已,豈意判付之下?而究問不行,刑政未擧,夫以堂堂淸朝冠冕之列,而若有作僞傷人之事,是士大夫之大恥,而婦孺之共罵也。事之可憂,奚止如鄕曲之有一悖儒也?則此烏可以無問?且彼所臚列者,至有朝紳六七人之多,以朝紳六七人之多,而若爲一小儒所誣,則此又烏可以無問?然而不加盤詰,槪寘勿施。臣不圖昭代憲令,若是之依俙苟且也。凡人有愬,兩造而聽,自周官以來未之或易,所以平邦憲公物情,而無情者,於是乎不得盡其辭。今玆之擧,得無異於先王之典歟。珪之前者就囚,不暴本實,固若可痛也。而其子旣以威勢所壓,隱忍有待爲解,則其所當覈,政在於此,而以此直歸非冤,臣未知其可也。伏乞殿下,淵然深思,亟收勿施之命,仍令有司,詳加盤覈,厥有罪者,嚴賜處分,俾朝綱肅而世道靖焉。仍伏念臣之所縻,卽朝廷耳目之任也。簡畀之難,爲具僚最,而臣之才能謭薄,風議骩耎,每自循省,不勝悚慙,重以負薪之憂,祟在心腹之中,似氣似血,醫亦不名,近因木旺之候,更有風寒之感,宛轉叫楚,莫彊冠帶,召牌之降,日事違抗,揆以義分,宜有譴斥。玆敢冒入文字,仰塵宸聰。伏望聖慈,亟遞臣職名,以安私忱,以警百位。臣無任云云。省疏具悉。已諭於前批,勿煩。爾其勿辭察職。
右議政南公轍箚曰,伏以臣,得聞幸行回鑾之後,有梁姓人,稱以爲其父珪訟冤,鳴金蹕路,及其納供於秋曹也。以爲通文,則有作之者,有傳之者,初非珪所知,査供則威脅者存焉,慫慂者存焉,亦非珪所辦,自有別人云。而曹啓判下,乃有勿施之命。臣於此,竊不勝憂慨之至。年前悖通,卽一世變之無所不有者,而今此囚供中所出諸人,多是古家世族,名在朝籍者也。患得患失,如鬼如蜮,排布設施,若是之叵測,若是之謊譎,誠如其言,無所差爽,則揆以國法,難逭當律。苟或初無干犯,而橫被援引,則許多朝士,不可置之䵝昧幽陰之科,到今處置,一番嚴査,在所不已,而處分一下,大有欠於刑政之綜核。竊恐聖念,有未及周思而然也。嗚呼,世級日降,人心不淑,至於今番之事,士大夫羞恥,可謂極矣。臣之爲此言,一則欲尊朝廷而正事面也,一則欲靖世道而使怪鬼輩,知所懼戢也,一則欲因此而得萬有一人其人之道也。伏願聖明,亟令王府,將囚供中諸人,盤問窮覈,珪亦使秋曹捉來,與所謂曹吏之居間作奸者,更爲對査,斷不可已也。取進止。答曰,省箚具悉卿懇。卿言非不然矣。梁珪旣自服受刑而發配,已爲究竟矣。到今追理究問,太涉張大,卿其諒之。仍傳于趙經鎭曰,此批答,遣史官傳諭于右議政。
校理鄭基善·韓用錡,副校理南周獻·尹豐烈,修撰沈能岳,副修撰洪羲祖·尹命圭等箚曰,伏以臣等,昨伏見擊錚罪人梁鍾倫原情判付下者,有此供辭勿施之命。繼伏見大司諫安廷善上疏批旨下者,有勿煩之敎,臣等相顧愕貽,實不勝憂歎之至。噫,年前梁珪之悖通,卽一世道之變怪也。假托章甫之名,暗試蜮射之計,遂至推上朝廷,而疑亂轉甚,末乃命下司寇,而究覈未竟,有識之歎,無窮之憂,久益沸鬱。迺者其子鍾倫,蹕路擊金,以鳴其父之冤矣。臣等取見其爰辭,則詳言其設施排布之顚末,以爲作之者非渠父,而自有其人,書之者非渠父,而亦有別人,有袖傳者,有頤指者,有啗利而慫慂之者,有憑勢而恐喝之者,通文之註釋,謂執書牘之左契,供辭之指揮,謂有曹吏之明證,六七搢紳,列姓名而質之。苟使其言,無所差爽,則是士夫之恥,淸朝之辱也。固不可置而不問,倖逭當律,苟或事歸失實,橫被誣引,則不可使許多朝紳,置之於䵝昧之域。而判付遽降,盤覈不加,竊恐朝家核實之政,決不當如是。且臺臣抗章,可見公議之沸騰,而不賜允兪之音,是殿下一擧而再失也。嗚呼,世級日降,民志不靖,壞亂之習,傾軋之風,固不一其憂,而未有若此事之絶悖而至醜也。伏願聖明,亟加三思,收還勿施之敎,仍降嚴覈之命,俾刑政得宜,世道底定焉。取進止。答曰,省箚具悉。已諭於大臣之批矣。
戊寅二月二十六日辰時,上御熙政堂。晝講入侍時,知事洪義浩,持詩傳第二卷,特進官申光軾,持詩傳第二卷,參贊官徐鼎輔,持詩傳第二卷,侍讀官尹豐烈,持詩傳第二卷,檢討官尹命圭,持詩傳第二卷,假注書尹正鎭,持詩傳第二卷,記事官李嘉愚,持詩傳第二卷,記事官權敦仁,持詩傳第二卷,武臣行護軍申絅,以次進伏訖。上開卷讀前受音訖,命奏新受音。豐烈讀自匏有苦葉,止匏有苦葉四章。仍解釋章句以奏,上讀新受音訖,命陳文義。豐烈曰,此章槪是刺淫亂之詩,而鄭衛之時,習俗哇誤,桑濮之間,男女蕩佚,故兩國之風,淫奔之詩居多。而雖如此之時,亦有以禮自防,憂時傷俗者,發諸吟詠,庸以諷刺,而此詩又是刺淫之最先倡者。文武之世雖遠,汝漢之風猶存,責其非禮,則以揭厲之淺深諷之,責其非匹,則以雉牡之不及刺之,言其婚姻之禮,則雝雁氷泮,儀節可觀,言其配耦之正,則招舟須友,量度得宜,責之也切,而不失於忠厚,刺之也深,而可見其懇惻,全章之義,大要如此。而至於深厲淺揭,詩人本旨之外,別有深趣存焉。孔子擊磬,荷蕢引此詩譏之,而反不知聖人揭厲時中之義,素貴行貴,素賤行賤,無非時中底道理,則當深而厲,當淺而揭,其義相似,且曰厲曰揭之云,與朱夫子霽行潦止之喩,語意一般,不但聖賢出處之道然也。以人君發政施敎言之,因時制宜,隨處得中,民俗渝靡,則以嚴制治,紀綱解弛,則以威御下,寬猛相濟,剛柔相克,無非時中底道理。此章揭厲之訓,以是推索而留念焉。上曰,下番陳之。命圭曰,上番已詳達,別無可以更陳者。而第四章人涉卬否之喩,非但詩人以禮待匹之意。自古聖賢,不隨流俗,以義自持,皆是此箇義。雖以孟子說大人章言之,高堂侍妾,騁獵車乘,我得志不爲,則在彼之所爲,卽是人涉之義也,在我而不爲,卽是卬否之義也,此是聖賢自期之道。而人君之立志做治亦然,漢唐以來,雖有小康之治,而如漢祖·唐宗,皆是雜用王覇,金鐵未粹,僅做這樣治理,若夫純乎王道,律以正理,雖有迷津之倖涉,而不可隨人而爲之。雖或十禽之詭遇,而獨能範驅而不爲,利涉大川,不失其正,則漢唐雜覇,卽我之所不爲也。人君之自期誠如是,則道德克臻乎高明,而治化自底於郅隆矣。且卬須一句語,可以引喩於君臣之間,古人多以朋友之交孚,比之於君臣之相須,雖明君哲辟,不能獨運乎上,而必須賢輔之協贊,則詩人須友之義,可以類推。而非但君之須臣,臣之於君,亦有相須者存,元首起哉,然後股肱可以喜哉,元首明哉,然後股肱可以良哉。然則賡載一歌,可以寓觀於卬須之義。伏願此等處,推類而留意焉。上曰,知事陳之。義浩曰,章內文義,別無可陳者,而此卽刺淫之詩,夫淫佚者,由於失常道違正禮而然也。常字正合玩索,中庸之庸,義在平常,五倫之名,亦曰五常,惟其反常也,故淫佚之俗,至於如此矣。觀詩之法,一言一字之間,亦有可以諷詠觀感者,試以常之一字推之,士子之爲學,循常則合乎道,人君之爲政,循常則臻乎治,以至日用人爲,蓋莫不然。而顧今民生殿屎,至於無恒産而無恒心,則未可謂循其常,搢紳騖於榮進,而廉恥多喪,章甫汨於擧業,而問學尠講,亦未可謂循其常也。循常則治,違常則否,卽古今之常經也。伏願每於此等處,雖一言一字之旨,亦推索而省察焉。上曰,特進官陳之。光軾曰,上下番及同知事,皆已仰陳,臣則無可陳之辭矣。上曰,參贊官陳之。鼎輔曰,臣亦無可陳之辭矣。上命掩卷,仍命退,諸臣以次退出。
上在昌德宮。停常參·經筵。
徐長輔啓曰,明日常參·經筵,取稟。傳曰,只晝講。
又啓曰,來初一日,輪對日次,而禧陵忌辰祭齋戒相値,頉稟之意,敢啓。傳曰,知道。
李鶴秀啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,大司憲宋穉圭,執義李泰淳,持平尹秉烈在外,掌令柳訸牌不進,一員未差,持平鄭郁東疏批未下,監察茶時之意,敢啓。傳曰,知道。
傳于徐長輔曰,再明日春到記爲之,處所以仁政殿爲之,左副承旨馳往泮宮,明日夕食堂,收取以來。
以掌令柳訸牌不進罷職傳旨,傳于李鶴秀曰,只推。
吏曹口傳政事,以崔仁簡爲齊陵令。
趙經鎭,以備邊司言啓曰,會寧·慶源開市,旣已完畢,令槐院,撰出咨文,別定禁軍,騎撥下送于灣府,使之傳給鳳城將處,以爲轉致北京之地,何如?傳曰,允。
又以備邊司言啓曰,卽見全羅監司李魯益狀啓,則以爲來四月·五月兩朔上番禁衛軍兵,使當爲點送,而災邑廚傳,爲弊不些,依近例,以都會所附近營將代行事,請令廟堂,稟旨分付矣。災邑廚傳,遠道逢點之弊,在所當念,營將替行,且有近例,依狀請施行之意,分付,何如?傳曰,允。
又以都摠府言啓曰,副摠管金魯應,以同知義禁府事,本府坐起,晝仕出去之意,敢啓。傳曰,知道。
徐長輔,以吏曹言啓曰,今此永禧殿寒食祭獻官,當以從二品塡差。而當品中,實無推移之路,依近例以正二品,塡差以入之意,敢啓。傳曰,知道。
又以吏曹言啓曰,今此宗廟各陵·殿·宮·園·墓寒食祭祭官,當爲磨鍊,而除老病公故外,實無推移排比之路。依近例,刑官及司饔院官員年六十已上人員,通融塡差以入,而其中時無職名人員,令該曹,口傳付軍職,何如?傳曰,允。
兵曹口傳政事,副司果單趙璟鎭·閔永勳·柳榮五·金秀鍾·沈英錫·朴潞壽·徐永輔·沈東潤·南達孫·尹錫永·許珩。副司正單南履炯·許晟·李冕植·嚴燾·李在鶴·李憲球·李憲兢。
徐長輔,以禮曹言啓曰,來三月初二日,行寒食節享,各陵兩官,當爲備員將事,而翼陵令有闕未差,卽令該曹,以在京無故人,口傳差出,以爲備員擧行之地,何如?傳曰,允。
趙經鎭,以訓鍊都監言啓曰,本局哨官李時權,身病甚重,改差,何如?傳曰,允。
李鶴秀,以刑曹言啓曰,南部民咸後曾,以其妻被打致死事發告,故依例行檢,則後曾妻金女,果爲李鼎沼所打,當日致死,實因明白,詞證端的,法當成獄償命。而正犯鼎沼,知機逃避,閱月未捉。殺人者死,三尺至嚴,從古以還,未或撓貸,而今若使藉其班族,任其逃罪,則其可曰國有法乎?決不可因循假貸,分付兩捕廳及各道鎭營,刻期跟捕,如法償命,何如?傳曰,允。
禁府啓目,三水前府使李誾彬原情云云。問目內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓,依允。又啓目,前察訪韓永祿原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又照目粘連,黃澗前縣監趙吉喆矣本府議啓內,官廳加下公納犯用,藉曰有公私輕重之別,許多公納,經年遷就,以致吏屬藉口之資者,以此以彼,俱有其罪,以此照律罪,杖一百收贖,告身盡行追奪私罪,奉敎依允爲旀,功議各減一等爲良如敎。又照目粘連,義禁府都事鄭東時矣本府議啓內,一罪人見漏者之捉付秋曹,明有左契,而下屬之只以二十三人告之者,事甚疑怪,而不察之失,自有所歸。以此照律,罪笞四十收贖,附過還職私罪,奉敎依允,功減一等爲良如敎。又照目粘連,樂安前郡守金思運矣本府議啓內,失囚旣在交遞之際,則過限未捕,雖非渠罪,初不操束,難免其責。以此照律,罪笞五十收贖,解見任別敍私罪,奉敎依允爲旀,功議各減一等爲良如敎。又照目粘連,興海前郡守趙矣本府議啓內,致疑居貶,發怒濫刑,渠雖極口發明,道臣査啓,旣甚丁寧,揆以事體,渠供有難取信。以此照律罪,杖一百收贖,告身盡行追奪私罪,奉敎依允爲旀,功減一等爲良如敎。
大司諫安廷善,司諫李羲準啓曰,請金甲島爲奴罪人克觀,更令王府,嚴鞫得情,快正王法。請逆賊尙魯,亟施孥戮之典,請亟下三啓傳旨,令攸司,卽速擧行焉。請正法罪人鏔,亟施孥戮之典。請絶島爲奴罪人李戒國·劉用孫·金金乭,亟令王府,快施典刑。請梟示罪人性世,亟施孥戮之典。請機張縣屛裔罪人洪時濟,加施絶島安置之典。措辭見上新啓,噫嘻,譸張悖通,壞亂朝著者,從古何限,而豈有若今番秋曹囚供中所出諸人者哉?巧諑傾軋,非朝廷之美風,敎誘構陷,卽人臣之極罪。苟或有慫慂嗜利之徒,主張誣人之計,以之濟私,以之逞憾,則搢紳之羞,已無可言,而世道之憂,容有其極。嗚呼,假托章甫之論,暗售敲撼之習,使朝象不寧,民志靡定者,至於向來梁珪事,而世變極矣。情出怪鬼,跡似敎猱,卽愚夫愚婦之所共知,而及夫囚供一出,而其作俑干犯者,袖傳撰寫者姓名情節,於是乎綻露無餘。蓋其排布機關,患得患失,陰祕閃忽,如鬼如蜮,自作叵測之擧,甘犯欺罔之科。乃於梁珪就獄之時,路中送人,誘脅備至,城外止宿,擧措凶譎,通文句語之註釋,爰辭旨意之指敎,設施甚密,綢繆益急,言之汚口,思之寒心。頃年酌處之敎,已欠核實,今者勿施之命,豈容再誤?且彼此酬酢,斷案斯在,往來書札,眞贓莫掩。設或姓名不出,情狀不露,其在堲讒說淑人心之道,指嗾之爲誰某,經營之爲何事,窮査嚴覈,斷不可已。況玆姓名旣出,情狀已露者乎?請秋曹囚供中所出諸人,一竝拿致王府,嚴加盤覈,亟施當律。新除授司憲府持平尹秉烈,時在慶尙道安東府,請斯速乘馹上來事,下諭,答曰,不允。新啓不允。下諭事依啓。
持平鄭郁東疏曰,伏以世道壞敗,人心獫險,患得患失之徒,潛售傾軋之習,百怪層生,無變不有。至於年前梁珪之悖通而極矣。假托儒論,粧出怪鬼之楦,敲撼大臣,隱有蜮弩之影,司寇之覈未竟,充伍之律旋降,輿情拂鬱,久而愈激。今幸珪之子鍾倫擊錚之供出矣。判下之後,晩始得見,而及伏見供辭勿施之批,臣誠惝怳驚愕,繼以憂歎。不審殿下,何爲而有此失當之擧也。噫,若珪者,雖冒儒名,而卽一鄕曲蟣蝨之賤也。設施機關,決非渠所獨辦,而其子之爲父鳴冤,自露眞贓,和盤托出,排鋪指嗾之自有其人。慫慂恐喝之不一其端,作之書之,誘之脅之,明有姓名之臚列,而其人之爲誰爲某,卽皆朝紳之列也。以朝紳而忍爲此絶悖至醜之事,則是乃朝廷之羞,士夫之辱,其何可置之不問,不思所以嚴覈痛繩,明示好惡,以伸沸鬱之公議也?且或一毫失實,則又何可處朝紳於䵝眛之科,任其誣引乎?一番盤覈,俱不容已,而判付遽降,究問不行,刑政之乖,恐無過此,諫議抗章,寔出公論,繼有大僚之箚請,而堂箚臺疏,亦出同聲,則一例靳許,不賜允從。未知殿下,何所惜於此類,而有若相持然哉。此而不窮覈情狀,嚴加處分,則朝著之寧靖無期,大有違於昭典憲赫威罰之義,寧不凜然而心寒乎?區區繞壁之憂,按住不得,玆敢冒昧煩控。伏乞聖明,亟恢三思,快循大臣諸臣之請,卽加按覈,罪其當罪,俾朝綱肅而世敎靖焉。臣無任云云。省疏具悉。已諭於諸批矣。
上在昌德宮。停常參,只晝講。
徐鼎輔啓曰,合辭方張之時,兩司無詣臺之員,事甚未安。除在外·未署經外,呈告人員,竝卽牌招,何如?傳曰,允。
徐長輔啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
趙經鎭啓曰,明日殿座,初一日·初二日禧陵忌辰祭齋戒正日,初三日懿昭墓忌辰祭齋戒,初四日·初五日元陵忌辰祭齋戒正日相値,視事頉稟之意,敢啓。傳曰,知道。
又啓曰,明日殿座,承旨當爲備員,而右副承旨金學淳受由在外,何以爲之?敢稟。傳曰,許遞,前望單子入之,待下批,牌招察任。
承旨前望單子入之,李憲琦落點。
徐長輔啓曰,卽者兵曹郞廳來言,明日殿座時,別侍衛不可不備。而本曹判書李肇源有身病,不得進參云,卽爲牌招,何如?傳曰,次堂擧行,參判許遞,前望單子入之,待下批,牌招,侍衛進參。
兵曹參判前望單子入之,尹尙圭落點。
趙經鎭啓曰,卽者成均館官員來言,明日春到記試取時,本館堂上一員,當爲進參,而知事未差,同知事李相璜有身病,一員未差,大司成李錫奎在外,無進參之員云。同知事李相璜,卽爲牌招,何如?傳曰,允。
又啓曰,同成均李相璜牌不進推考傳旨,今方捧入。而明日春到記試取時,當爲進參,如是違牌,事甚未安。更爲牌招,何如?傳曰,在外大司成許遞,前望單子入之,待下批,牌招察任。
傳于徐長輔曰,明日出宮門路,以協陽門爲之。
趙經鎭啓曰,今此試官望中時無職名人,令該曹,口傳付軍職,何如?傳曰,允。
兵曹口傳政事,護軍單洪秀晩,副司果單洪勝圭。
徐鼎輔啓曰,大司憲宋穉圭,執義李泰淳,持平尹秉烈在外,掌令柳訸,持平鄭郁東牌不進,掌令一員未差,監察茶時之意,敢啓。傳曰,知道。
以大司諫安廷善,司諫李羲準,掌令柳訸,持平鄭郁東牌不進罷職傳旨,傳于徐鼎輔曰,只推。
吏曹口傳政事,以尹範五爲翼陵令。
趙經鎭,以吏曹言啓曰,卽接慶尙監司金魯敬移文內,宜寧縣監李鳳秀受由上京,已過月餘,目今分糶課農,俱係急務,催促下送爲辭矣。自本曹催促,則以爲身病猝重,不得下去云。本邑之許久曠務,誠甚可悶。該倅之病勢,還任無期,罷黜,何如?傳曰,允。
又以司饔院監膳提調意啓曰,漁夫契貢人等呼訴內,近以風勢之不調,魚族深入,設網屢日,終未捉得。明日日下生鮮,將至闕供之境,限捉得間,願以活鷄,全數代封云。在前如此之時,曾有稟旨變通之事,而莫重御供,自下不敢擅便,惶恐敢啓。傳曰,全數代封。
徐長輔,以兵曹言啓曰,卽接東所衛將卞永植牒報,則貳極門北邊內宮墻二間許頹圮處,今已修築云。把守軍兵,還爲入直之意,敢啓。傳曰,知道。
又以禁衛營言啓曰,因兵曹草記,貳極門北邊內宮墻二間許頹圮處。今已畢築,把守軍兵,還入直所,將則解送之意,敢啓。傳曰,知道。
徐長輔,以義禁府言啓曰,明日仁政殿親臨,春到記儒生試取時,本府都事一員差祭,一員奉命在外,六員赴擧,只有二員,本府入直當直入直,而公事回公都事,仁政門·光範門·崇範門禁亂都事,無以分排,假都事四員,令該曹口傳差出,以爲分差之地,何如?傳曰,允。
又以義禁府言啓曰,公淸監司權常愼啓本內,大興前前郡守徐有昌,壬申·癸酉兩年虛勘,爲七百十二石零,前郡守吳澈常,甲戌·乙亥·丙子三年虛勘,爲七百九十六石零,其罪狀,竝令攸司稟處。新昌縣監沈命永,舊還餉居末,藍浦縣監李相遠,舊軍餉居二,鴻山縣監鄭淵始,舊還居二,舊軍餉居三,亦令攸司稟處事,啓下矣。還簿虛勘,旣已現發,則揆以法意,有難以歉歲之故,置而勿問,徐有昌·吳澈常,竝拿問處之。沈命永·李相遠·鄭淵始,雖各有輕重之等,而道啓槪以爲年久停條旣多,絶戶未及準捧,容或無怪云爾,則論以事情,合有參恕之道,三邑倅,竝施推考之典,何如?傳曰,允。
又以義禁府言啓曰,因公淸監司權常愼査啓,本府回啓內,大興前前郡守徐有昌,前郡守吳澈常,拿問處之事允下。而徐有昌·吳澈常,今方待命,拿囚之意,敢啓。傳曰,知道。
禁府啓目粘連,向前李誾彬亦,三水之於南閫,體統自別,則報辭之全不擇發,校吏之不爲捉送,大損事體,有關後弊,本事得失,有不暇論,以此照律爲白乎旀,雖以該師臣言之,雲寵鎭將之越境懲族,卽違法例,躬往督捧,先失體貌。且其報辭中鐵鞭喊譟,碎頭折骨等說,多不近理,而略不論罪者,終涉大編,從重推考,何如?判府啓,依允。又啓目粘連,向前韓永祿亦,秋曹旣已定罪移送,則渠供有難取信,依律文照勘爲白乎旀,本事旣甚鄙瑣,議讞至煩王府,當該聽理堂上,捧現告從重推考,何如?判付啓,依允。又啓目,大興前前郡守徐有昌,前郡守吳澈常等厚情云云。徐有昌段,問目內辭緣,泛稱遲晩,所當請刑是白乎矣,年過七十,法不當請刑,議處爲白乎旀,吳澈常段,問目內辭緣,泛稱遲晩,刑推得情,何如?判付啓,依允爲旀,吳澈常段,除刑推議處爲良如敎。又啓目,南部居蔡氏,以其夫李寬基定配請放事擊錚矣。向來諸大臣獻議,以爲別無執贓,不免混配,而名在臺啓,有難遽議云爾,則本事之冤枉,公議可見。而到今臺啓旣停之後,合施肆赦之典是白乎矣,事關刑政,臣府有難擅便,上裁,何如?判付啓,依回啓施行爲良如敎。又啓目,交河幼學趙潤箕,以其五代祖䃏伸理事擊錚矣。當時諸臣之奏啓,伊後肆赦之恩典,容或爲藉口鳴暴之端,而至於甲戌年職帖之還收也,事端似有所因,混入終涉臆說。今於世遠之後,遽議昭雪之典,大非審愼底道理,今姑置之,何如?判付啓,依允。
徐長輔,以義禁府言啓曰,卽接月令醫員皮載謙手本,則時囚罪人徐有昌,年旣篤老,重得毒感,身熱如火,咳喘苦劇,食飮全廢,症形危重云。罪人病勢如此,則一邊保放,一邊草記,曾有定式矣。徐有昌,姑爲保放之意,敢啓。傳曰,知道。
行禮曹判書金羲淳疏曰,伏以郊陵春幸,禮伸省拜,廈氈日講,學懋將就,小大蹈舞,頌溢寰區。仍念臣老母,年躋頤期,日就癃衰,而因家弟陽淳之綰紱楊州,方擬將老就養矣。强衰作行,扶病赴衙,蓋出於仰感寵渥,俯貽欣怡,然其將護之節,實多戀慮之私,臣不得不隨往隨來,往來之間,容費旬望,而旣不敢自由,亦不敢遽行,冒陳衷懇,仰瀆崇嚴。伏乞聖慈,特推孝理,許臣由暇,俾得以從便往還,獲伸私情,千萬幸甚。臣無任云云。答曰,省疏具悉。所請依施。
左參贊鄭尙愚疏曰,伏以臣,稟本脆弱,素多疾,年又衰朽,近成癃老,榮衛銷鑠,而百病交侵,氣息綿綴,而一縷僅存,長在床褥,藥餌爲命,蓋有年所。以此老醜之狀,雖冗官閒司,猶難出而供職,而至於內局提擧之任,職是嘗藥,義重保護,强力趨進,不敢爲言私之計矣。數昨以來,重患寒感,頭疼身熱,無非氣虛毒乘之祟,而又是痰癖肆動,胸膈痞悶,風眩闖發,脚部麻痺,晝宵昏涔,如墮煙霧,諸般危苦之症,不敢畢陳,而明朝起居之班,無望自力,伏枕悶隘,如添一病。噫,以臣不肖無似,前後受恩,與天無極,區區所自勉者,唯以不避燥濕,筋力殫竭,爲一分報效之道,而今乃病不從心,跡涉占便,有臣如此,生不如死,玆敢倩人構疏,疾聲號籲於憫覆之天。伏乞聖慈,俯賜矜憐,將臣內局提擧之任,特許遞改,以安私心,仍治臣瀆擾之罪,以肅朝綱,千萬幸甚。臣無任云云。答曰,省疏具悉。所請依施。
行護軍任希存疏曰,伏以臣,卽伏見吏曹差帖,以臣爲明陵寒食祭獻官,臣之今年,已踰七十,駿奔之任,固非筋力之可逮,而忽自月前,有數溺之症,多試藥餌,漸至難醫,方其急時,雖須臾之頃,輒不得忍過。又於日前,素患痰癖之病,挾感添發,始似關格,轉成吐瀉,諸般難强之狀,雖不敢一一仰煩,卽此數症,俱涉不潔,尤何敢祗奉香祝,廁跡於將事之列乎?念臣受恩兩朝,報答無階,雖赴湯蹈火,猶旦不辭,矧玆祀典,有國所重,苟非實狀如右所陳,豈或爲冀免之計?而古人所謂陳力就列,不能者止,正爲臣今日道也。玆不得不忙陳短章,仰干崇聽。伏乞聖明,俯垂諒察,亟命該曹,換差無故之人,以重享禮,仍治臣瀆撓之罪,以肅朝綱,不勝幸甚。臣無任云云。答曰,省疏具悉。疏辭許令該曹改付標。
校理鄭基善疏曰,伏以臣,賦材謏淺,而幸遭盛際,策名僥冒,而厚沐洪造,珥金鑾之筆,儤玉署之直,翶翔邇密,愧切踰分,而只緣感激龍光,强策駑質,惟以奔走爲恭,依近爲榮,則敢懷承明之厭直,遽邀祠宮之霑祿哉。第臣有區區至切之私,臣之父母,年未篤老,病俱貞痼。而曩緣臣之祖母八耋在堂,白首綵歡,言不稱老,不幸遭故,奄過朞常。臣父筋力守制,毁添宿疴,房闥起居,輒須扶將。臣母疾患,亦漸凘綴,寒溫消息之際,氣血俱損,木土旺縮之節,積聚輒肆,刀圭之劑,賴以爲命,滋補之養,時不可失。而第伏念臣家,本以世祿之裔,臣父又歷仕蔭塗,而不治資産,淸素自如。臣又疎騃,不諳家事,嗣肱服賈,俱未力辦,便體適口,尙患不給,自念反哺之情,徒愧寸報之誠。而且臣以臣父母之晩擧,重以終鮮兄弟,鞫育顧復,偏荷恩勞,自幼及長,無日不貼憂。而臣則於臣父母,尙未得效一日之養,今雖倖竊科第,忝居經幄,入而旣不能晝職於事親,將何以出而藉手於事殿下哉?噫,事君之義,有懷無隱,上天之仁,有願曲遂。臣若抱玆耿耿,囁嚅於可陳之日,則是自乖於無隱之義,而自阻於曲遂之仁也。玆不得不冒昧陳懇,仰瀆崇嚴。伏乞聖慈,憐臣察臣,下臣此疏於選部,許畀一小縣,得就便養,小展微誠,則生成大造,隕結難報。臣無任云云。省疏具悉。疏辭下該曹稟處。
正言朴心壽疏曰,伏以臣,才識淺劣,疾病侵尋,固不堪强策於驅使之末者,竊想聖鑑,亦有以俯燭矣。年前堂后之除,寔出夢想之外,而數月供仕,絲毫蔑補,再曹叨侍,醜拙畢露。不意特旨陞六之恩,遽在受由在鄕之日,自犯偃息,反媒榮寵。臣且惶且感,不省攸措,繼以騎省臺閣,除旨聯翩,造化曲費,涯分已過。臣是何人,得此誤恩於聖明之世也?且伏念臺職峻選也,耳目重任也。苟非風采足以動人主,言議足以鎭當世,則固不敢冒昧承膺,輒皆逡巡退却者也。況如臣巽軟而空疎者,夫豈有一分堪承之望乎?庚牌屢降,義難違傲,雖不得不章皇出肅,粗伸叨謝之忱。而臣卽未署,則不可以見識自處,合辭之方張,而不能隨衆聯參,大論之迭發。而未得按例陳章,近朔虛靡,杜門俟譴,自悚匪據,冞增慙恧,玆敢冒入文字,仰瀆崇嚴。伏乞亟賜鐫免,俾存臺體,俾安私分焉。臣方丐免,不宜贅他,而事在目下,有不容泯默者矣。噫,彼梁珪,本以蟣蝨之賤,甘作應大之使,粧出一張之悖通,謀去三事之重任,究厥心迹,明有根窩,請覈之章纔徹,酌處之命遽下,公議沸騰,輿情久鬱,回鑾之路,迺有鳴金之擧,敲之祕計,自有指使,設施之奸謀,無不昭著,譸張之撰寫之頤指者袖傳者,皆有其人,門客之要路傳書,曹吏之從中作奸,俱是眞贓,則一番嚴覈,在所不已。而秋曹覆啓,特降勿施之命,三司交章,連有勿煩之批,至於大臣之箚批,以渠旣自服而刑配,置之於究竟之科。臣於是,竊不勝憂慨之至。渠所自服,旣由誣服,則受人指導,誣罔天聽,固已痛惡。而慫慂威脅,主張指嗾者,猶得倖逭,則豈可曰刑政之得當乎?苟或事無其實,橫被援引,則許多搢紳,不可置之於䵝昧之中,而眞有是也。宅心如彼其陰險,做事若是其奸譎,其所關係,有非尋常,豕突之患,蠅樊之憂,必將接踵而起,怪鬼之輩,無所懲畏,朝著之上,無以寧靖,思之及此,寧不凜然?臣請亟允大臣三司之請,囚供中諸人,拿致王府嚴加究覈,珪亦自秋曹捉來對質,明賜處分,使民壹而世道靖焉。臣無任云云。省疏具悉。已諭諸批矣,爾其勿辭察職。
戊寅二月二十八日辰時,上御熙政堂。晝講入侍時,同知事朴宗薰,持詩傳第二卷,特進官李憲琦,持詩傳第二卷,參贊官徐長輔,持詩傳第二卷,侍讀官尹豐烈,持詩傳第二卷,檢討官洪羲祖,持詩傳第二卷,假注書尹正鎭,持詩傳第二卷,記注官安亨鎭,持詩傳第二卷,記事官李嘉愚,持詩傳第二卷,武臣行護軍趙岐,以次進伏訖。上開卷讀前受音訖,命奏新受音。豐烈讀自習習谷風,止遑恤我後,仍解釋章句以奏。上讀新受音訖,命陳文義。豐烈曰,此章卽婦人愁怨之詩。夫以勤家之婦人,反爲君子之所棄,其於傷歎之際,易失性情之正。而反復上下,勤而不怨,怨而不怒,忠厚之意,溢於言辭之表,惻怛之誠,形於援引之類,惜其德音之棄,則但以葑菲之根莖喩之,敍其窮厄之情,則只以荼薺之甘苦言之。至於梁笱遑恤之云,則又可見其不妬之意,玩味全章之旨,殆可謂賢婦人也。章內文義,大抵如此,別無可以更陳者,而自古君臣之交,多譬夫婦之間,婦人之仰望君子,人臣之愛戴君上,其義一也。試以此詩推之,尤可見君臣上下,必須情志之交孚,而如或讒說投間,則易致蔽賢之失,新進徼寵,則必有棄舊之歎矣。此古之聖君賢輔,所以同德同心,協恭和衷,克臻乎明良之治也。伏願講讀之際,如是推類而省察焉。上曰,下番陳之。羲祖曰,上番所陳皆好,而其交孚之說尤好矣。谷風陰雨,集傳以爲陰陽和而雨澤降。夫陰陽和然後雨澤降,雨澤降然後萬物生遂者,卽自然之理也。易曰,雲行雨施,品物流亨。且以泰卦觀之,上下交泰,然後乃得裁成輔相之宜。然則陰陽之和,可比於上下之交泰,而上下之交泰,惟在於頻接臣隣,講學論道。程夫子有言曰,人主一日之間,接賢士大夫時多,親宦官宮妾時少,日積旣久,自然通達矣。凡於此等文字,推類體認,深留聖念於上下相須,情志交孚之道焉。上曰,同知事陳之。宗薰曰,此章以大旨言之,則卽是愁怨之詩,而若其旨意曲折,句句忠厚,言言懇惻,更好看他文章,雖是婦人之所作,而辭理俱勝,其於反復援引之間,人情物態,亦可謂善形容矣。試以荼苦薺甘句語言之,五味之甘苦不可易。而今言見棄之苦,反以苦荼爲甘,則苦之在人情,若是其甚也。以此推之於民生疾苦,則蔀屋之下,如有不得其所者,其情之苦,亦將曰誰謂荼苦,而抑有甚於婦人見棄之苦矣。故古之明君,急於察眉,制其産而使以時,欲與聚而惡勿施,惟恐一民之或有疾苦。此大有之世,所以縕袍華於佩玉,飮水甘於列鼎也,可不念哉?又以涇濁渭淸句語言之,凡物之淸濁正相反,以此推之於朝廷官人,則進退之際,激揚居先,而涇渭之辨,間不容髮矣。古語曰,盆盎之水,所見者淸,不見者濁,如或鑑別未明,而膚潤乘間,則淸濁易於相混,而激揚於是失宜,可不戒哉?此章比辭皆好,推類而觀,則堯·舜惠哲之治,亦不外此。此等處伏願留神省察焉。上曰,特進官陳之。憲琦曰,上下番及同知事,皆已仰陳,臣則無可陳之辭矣。上曰,參贊官陳之。長輔曰,臣亦無可陳之辭矣。上命掩卷訖,豐烈等曰,臣等猥忝論思,頃陳聯箚,兪音未蒙,憂憤轉激,今借方寸之地,有不容沁泄而退,敢此煩達矣。以我殿下日月之明,豈不諒大臣·三司,以疏以啓,期蒙處分之擧,爲公憤輿情之所不可已者哉?日前大僚箚批,若曰卿言非不然矣,又若曰到今追理究問,太涉張大。大哉王言,何爲而有此上下之逕庭也?夫聽言納諫之道,言苟然矣。雖臣等膚淺之言,亦賜察納,不遠而復,乃是從諫如流之聖德。況端揆,殿下之股肱也。其言寔出於憂世道靖朝象之斷斷苦心,殿下旣知其然,而反有此太涉張大之敎,王府盤覈,一按可辨,有何張大之事乎?噫,彼囚供中諸人之干犯情跡,至醜絶悖,臣等不欲復事汚口於咫尺筵席之前,而雖在渠輩之地,一番盤覈之前,卽人鬼未判之域,以此以彼,豈可置而不問,以增淸朝之辱,冞滋四方之惑哉?昨日諫院新啓,例賜不允之批,顯示訑訑之色。臣等終夜繞壁,不勝憂愛之忱,玆敢聯陳愚悃。伏願亟降明命,使刑政得宜,民志底定焉。上曰,已諭於諸批,勿煩。出擧條仍命退,諸臣以次退出。
上在昌德宮。停常參·經筵。
藥房副提調李存秀啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣不任區區伏慮,敢來問安,竝此仰稟。答曰,知道。殿宮氣候一樣,卿不必入侍矣。
王大妃殿·中宮殿·嘉順宮·世子宮,口傳問安。答曰,知道。
徐鼎輔啓曰,大司憲宋穉圭,執義李泰淳,持平尹秉烈在外,掌令柳訸呈辭,一員未差,持平鄭郁東差祭,監察茶時之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
又啓曰,備邊司郞廳來言,今日賓廳日次,而領議政·左議政未差,右議政南公轍在外,不得來會云矣,敢啓。傳曰,知道。
傳于趙經鎭曰,禮房承旨馳詣宗廟·景慕宮,奉審摘奸以來。
李憲琦啓曰,今日殿座,承旨當爲備員,而兼都承旨李存秀,纔已須資出去矣。所當牌招,而拘於廳規,不得請牌,何以爲之?敢稟。傳曰,牌招。
傳于趙經鎭曰,考官大護軍金履喬,兼製述試。
傳于趙經鎭曰,上護軍金履陽,讀券官差下,命官爲之。
大司成前望單子入之,徐長輔落點。
傳于趙經鎭曰,承旨未差之代,前望單子入之,待下批,牌招察任。
承旨前望單子入之,趙貞喆落點。
李憲琦啓曰,新除授右副承旨趙貞喆,時在京畿長湍地,斯速乘馹上來事,下諭,何如?傳曰,允。
吏曹口傳政事,以李南圭爲奉化縣監。
傳于李鶴秀曰,科次入侍。
趙經鎭啓曰,兼司書李若愚,旣入闕中,不爲肅謝,直爲出去,事甚未安,推考,何如?傳曰,允。
傳于趙經鎭曰,春到記殿講居首幼學柳夏永,製述賦居首三下一生員趙寅永,竝直赴殿試,講之次幼學朴鼎德,製述之次三下進士金䥧,竝直赴會試,講之次進士尹奎培·李箕樂,製述之次三下生員金亨壽,各給二分,講通略以下幼學吳致淳等十人,製述次上幼學金有喜等二人,竝令該曹,考例施賞。
傳于趙經鎭曰,入格儒生明日待令。
以慶尙監司金魯敬狀啓,奉化縣監金遇順遭父喪事,傳于趙經鎭曰,令該曹口傳差出,催促下送。
李憲琦,以戶曹言啓曰,謹依下敎,臣相璜與正郞臣李德彬,進詣延祜宮奉審後,行閣破傷處,竝爲撤毁,移用於寢室修改之役,而始役吉日,令日官金性錡推擇,則來三月初十日卯時爲吉云。以此日時擧行,何如?傳曰,允。
徐鼎輔,以都摠府言啓曰,今日入直內三廳武兼禁軍及軍兵等,當爲中日習射技放,而殿座相値,不得設行之意,敢啓。傳曰,知道。
又以兵曹言啓曰,今二月各廳堂下武臣朔試射,臣曹連因有故,不得爲之之意,敢啓。傳曰,知道。
又以義禁府言啓曰,卽接月令醫員皮載謙手本,則時囚罪人吳澈常,素患痰積,處冷添劇,達夜叫痛。李誾彬,疝症猝發於處濕之餘,時時衝上,不省四到。韓永祿,關格闖發於挾感苦劇之中,食飮全却,轉側須人云。罪人病勢如此,則一邊保放,一邊草記,曾有定式矣。吳澈常·李誾彬·韓永祿,竝姑保放之意,敢啓。傳曰,知道。
又以義禁府言啓曰,長興府遠配罪人李寬基妻蔡氏擊錚原情據,本府回啓內,向來諸大臣獻議,以爲別無執贓,不免混配,而名在臺啓,有難遽議云爾,則本事之冤枉,公議可見。而到今臺啓旣停之後,合施肆赦之典,而事關刑政,臣府不敢擅便,上裁,啓判府內,依回啓施行事,命下矣。長興府定配罪人李寬基,卽爲放送事,分付該道臣之意,敢啓。傳曰,知道。
又以義禁府言啓曰,春川府殿牌作變罪人朴基植,今已拿來囚,依法典設鞫嚴問之意,敢啓。傳曰,知道。
行大護軍金履喬疏曰,伏以臣,卽伏承春到記試官講製兼進之命矣。大僚旣皆懸病,文任又適闕員。臣於諸試官之列,裒然爲首,援例揆分,誠非所據,玆敢不避煩瀆,忙陳短章。伏乞聖明,亟賜變通,以爲重科試存格例之地,千萬幸甚。臣無任云云。答曰,省疏具悉。卿其勿辭,進參講試。
戊寅二月二十九日辰時,上詣仁政殿。春到記儒生分製講試取入侍時,行左承旨李憲琦,行右承旨徐鼎輔,左副承旨李鶴秀,同副承旨趙經鎭,記事官李寅泰,假注書尹正鎭,記事官李嘉愚·權敦仁,以次侍立。時至,通禮跪啓外辦。上具翼善冠·衮龍袍。乘輿出宣化門,由協陽門·肅章門,入仁政門詣殿內。通禮跪啓請降輿,上降輿陞座。大司成徐長輔,率儒生進詣東階下訖。成均館官員進殿內,跪呈入門單子,鶴秀受而讀奏入門五百七十三人,仍傳內侍以上,侍衛行上護軍金履陽進前曰,臣猥承主試之命,而未經文任,則無主試之例,金履喬,纔以此陳疏,旣蒙體諒,則臣亦無異同矣。上曰,仍爲之。遂命試官行禮,引儀唱四拜,試官及儒生,如儀行禮訖。讀券官行上護軍金履陽,行護軍朴宗薰·朴宗京,對讀官行副護軍李勉求·洪起爕·李光文·洪敬謨,考官行大護軍金履喬,行護軍李文會,漢城府右尹金魯應,參考官行副護軍尹鼎烈·洪冕爕,副司果李若愚·洪勝圭,以次就座。命書賦題曰,爵一齒一德一。限申時,履陽·宗薰,前跪而書之。光文·敬謨捧出而懸之。仍命開殿講,事變假注書執應講儒生笏記,呼名以次入講。承旨執冊,注書告栍,竝如儀。講至十人,命唱禮畢。仍降座,通禮跪啓請乘輿。上乘輿出仁政門,由肅章門·協陽門,入宣化門還內,出標信解嚴,諸臣以次退出。
戊寅二月二十九日午時,上御熙政堂。科次入侍時,左副承旨李鶴秀,假注書尹正鎭,記事官李嘉愚·權敦仁,讀券官金履陽·朴宗薰·朴宗京,對讀官李勉求·洪起爕·李光文·洪敬謨,以次進伏訖。上曰,左承旨詣試所耶?鶴秀對曰,然矣。上曰,左承旨是李憲琦耶?鶴秀對曰,然矣。上曰,下讀券官,是朴宗京乎?鶴秀對曰,然矣。仍命曰,從下對讀官始,以次進前讀奏也。履陽遂主筆,自天字軸始考,仍仰稟曰,非合作,則當直書外字乎?上可之。考至黃字軸,上曰,當暫入小次,其間依前繼考也。考至宙字軸,上出次,下詢司謁曰,收入之券爲幾張乎?司謁以三百三十張爲對。有頃,又命司謁收入餘券,司謁以已盡收入而合爲三百五十一張仰對。仍命曰,軸外一張,竝作軸於末軸,可也。下詢鶴秀曰,左副是推考房耶?對曰,臣則工房矣。又下詢曰,推考房誰也?鶴秀對曰,行右承旨臣徐鼎輔矣。履陽考畢奏曰,當取幾張乎?上曰,取五張,可也。履陽取十吳九洪九藏六天八騰五張訖。更取十吳試券奏曰,此作爲優,當以爲魁乎?上可之。履陽乃書三下一於其券。又奏曰,此外四張中二張,當書三下,二張當書次上乎?上可之。履陽書等訖。鶴秀捧魁券以進,上親坼封以下。鶴秀次第讀奏封內訖。履陽進前曰,近日紀綱漸頹,科場淆雜,雖以今番到記言之,收券之數,較諸入門之數,大相逕庭,入場而未納券者,必不若是之夥多,則不能無冒入之弊,從可知也。今番則大司成臨時除拜,固難責之以先期操束,而此後則每於春秋到記時,較以入門收券之數,若或太不相當,不飭之當該大司成,從重論勘,何如?上曰,依爲之。出擧條仍命讀券官以下先退,履陽等退出。又命退,承史以次退出。
上在昌德宮。停常參·經筵。
徐鼎輔啓曰,大司憲宋穉圭,執義李泰淳,持平尹秉烈在外,掌令柳訸呈辭,一員未差,持平鄭郁東差祭,監察茶時之意,敢啓。傳曰,知道。
又啓曰,來初五日朝參日次,而元陵忌辰祭正日相値,頉稟之意,敢啓。傳曰,知道。
李憲琦啓曰,行右承旨徐鼎輔今日不爲仕進,卽爲牌招,何如?傳曰,允。
傳于趙經鎭曰,禮房承旨馳詣宗廟·永禧殿·景慕宮,奉審摘奸。仍詣受香諸處,一體奉審摘奸以來。
傳于李鶴秀曰,入格儒生入待。
趙經鎭,以奎章閣言啓曰,卽接內需司牒報,則咸興·永興兩本宮四月別大祭時造燭封香吉日,今月十五日卯時,衣襨香燭祭品奉詣吉日,同月十六日卯時俱吉云。以此日時擧行之意,敢啓。傳曰,當日當親傳,處所以宣政殿爲之。
又以奎章閣言啓曰,景慕宮望廟樓今朔奉審,無頉之意,敢啓。傳曰,知道。
又以弘文館言啓曰,本館上番闕直,事甚未安。校理鄭基善,副校理南周獻·尹豐烈,竝卽牌招,以爲推移入直之地,何如?傳曰,允。
以校理鄭基善,副校理南周獻·尹豐烈牌不進罷職傳旨,傳于趙經鎭曰,只推。
戊寅三月初一日辰時,上御熙政堂。入格儒生入侍時,行左承旨李憲琦,假注書尹正鎭,記事官李嘉愚·權敦仁,以次進伏。殿講入格儒生柳夏永·朴鼎德·尹奎培·李箕樂·吳致淳·申在愚·孟明淳·李秉龜·鄭顯璞·申錫五·李光應·權·尹孟烈·韓翼龍。製述入格儒生趙寅永·金䥧·金亨壽·金有喜·李培秀以次列立庭下訖。上曰,招致院隷,呼新來,可也。正鎭承命出傳,院隷入來。上命儒生進前,各奏職姓名。夏永等以次進前奏職姓名訖。上曰,下番下去,呼新來,可也。敦仁承命降階呼新訖。上命直赴儒生先出,仍命頒賞訖。命儒生退出,又命退,承史以次退出。
上在昌德宮。停常參·經筵。
徐鼎輔啓曰,大司憲宋穉圭,執義李泰淳,持平尹秉烈在外,掌令柳訸,持平鄭郁東呈辭,掌令一員未差,監察茶時之意,敢啓。傳曰,知道。
又啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
李憲琦啓曰,左副承旨李鶴秀今日不爲仕進,卽爲牌招,何如?傳曰,許遞,前望單子入之,待下批,牌招察任。
承旨前望單子入之,金學淳落點。
李憲琦啓曰,新除授左副承旨金學淳時在京畿楊州地,斯速乘馹上來事,下諭,何如?傳曰,允。
趙經鎭啓曰,卽者副修撰洪羲祖以其親病,陳疏徑出,原疏以國忌正日,纔已退却矣。所當直捧禁推傳旨,而此與無端經出有異,推考警責,何如?傳曰,許遞,前望單子入之,待下批,牌招察任。
副修撰前望單子入之,洪益聞落點。
李寅泰病,代以朴永元爲假注書。
趙經鎭,以弘文館言啓曰,本館上番闕直,事甚未安。校理鄭基善,副校理南周獻·尹豐烈,旣有只推之命,與修撰沈能岳·李翊會,副修撰尹命圭,一體牌招,以爲推移入直之地,何如?傳曰,允。
以校理鄭基善,副校理南周獻·尹豐烈,修撰沈能岳·李翊會,副修撰尹命圭牌不進罷職傳旨,傳于趙經鎭曰,只推。
趙經鎭,以吏曹言啓曰,司僕寺主簿李功敏呈狀內,矣身素患痰癖之症,當此換節之時,一倍添劇,時日內萬無起動供職之望云。身病旣如是沈篤,則有難强令察任,改差,何如?傳曰,允。
又以吏曹言啓曰,今此大報壇攝行祭紙位書寫官前判尹李羲甲,時無職名,令該曹口傳付軍職,何如?傳曰,允。
兵曹口傳政事,大護軍李羲甲,副護軍李鶴秀竝單付。
徐鼎輔,以訓鍊都監言啓曰,本局別將李惟秀身病甚重,勢難察任,改差,何如?傳曰,允。
上在昌德宮。停常參·經筵。
徐鼎輔啓曰,大司憲宋穉圭,執義李泰淳,持平尹秉烈在外,掌令柳訸,持平鄭郁東呈辭,掌令一員未差,監察茶時之意,敢啓。傳曰,知道。
又啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
傳于趙經鎭曰,禮房承旨馳詣懿昭墓,奉審摘奸以來。
傳于趙經鎭曰,今月十六日,當詣慶熙宮興政堂,咸興·永興兩本宮衣幣香燭親傳矣,該房知悉。
朴永元有頉,代以李憲球爲假注書。
趙經鎭以成均館同知館事,大司成意啓曰,今三月初三日儒生課試,當爲設行,而大提學未差,限內不得爲之之意,敢啓。傳曰,明日爲之,弘文提學待開門牌招。
傳于趙經鎭曰,政官牌招開政。
趙經鎭啓曰,兼吏曹判書沈象奎,參判洪羲臣牌不進推考傳旨,今方捧入。而開政命下之後,如是違牌,事甚未安,竝更牌招,何如?傳曰,允。
又啓曰,三日製明日爲之事,命下矣。弘文提學未差之代,今日政差出,何如?傳曰,允。
又啓曰,應敎副應敎未差,玉堂上下番俱空,事甚未安。校理鄭基善,副校理尹豐烈·南周獻,修撰沈能岳·李翊會,副修撰尹命圭旣有只推之命,與校理韓用錡一體牌招,以爲推移入直之地,何如?傳曰,允。
以校理鄭基善,副校理尹豐烈·南周獻,修撰沈能岳·李翊會,副修撰尹命圭牌不進罷職傳旨,傳于趙經鎭曰,竝許遞,前望單子入之,待下批,牌招察任。
玉堂前望單子入之,校理趙琮鎭,副校理鄭祖榮·姜世白,修撰韓用儀·朴光錫,副修撰尹永輝落點。
徐鼎輔啓曰,執義李泰淳下諭後過限不上來,依定式遞差傳旨及禁推傳旨捧入之意,敢啓。傳曰,知道。
以執義李泰淳禁推傳旨,傳于徐鼎輔曰,分揀。
兵曹口傳政事,副司果鄭基善。
有政。吏批,兼判書沈象奎進,參判洪羲臣牌不進,參議未差,同副承旨趙經鎭進。啓曰,判尹今當差出,而擬望之人乏少,政府西壁,竝擬,何如?傳曰,允。以朴宗琦爲吏曹參議,李沆爲掌令,金敎喜爲獻納,洪周命爲正言,李存秀爲左副賓客,金履喬爲工曹判書,趙弘鎭爲判尹,李相璜爲弘文提學,李相璜爲內醫提調,鄭基直爲宜寧縣監。故通德朴相漢贈吏參例兼,故生員朴萬源贈吏議例兼。已上同義禁朴蓍壽兩代追贈。兼春秋單李南圭,兼掌令李海淸減下,前縣監柳民儉今加通政加資事承傳。
兵批,行判書李肇源病,參判尹尙圭病,參議韓義運入直進,參知朴孝成病,右承旨徐鼎輔進,同知單金景燁,上護軍金在昌,護軍李錫奎,副護軍李光憲·金健柱,副司直尹豐烈·南周獻,副司果沈能岳·李翊會·洪羲祖·尹命圭竝單付。
趙經鎭,以禮曹言啓曰,卽接永禧殿官員所報,則今此三日製試取時,兩官俱爲觀光云矣。依定式假官一員,令吏曹以成均館官員口傳啓下,以爲替直後赴試之地,何如?傳曰,允。
徐鼎輔,以都摠府言啓曰,今日入直內三廳武兼禁軍及軍兵等當爲中日習射技放,而懿昭墓忌辰祭齋戒相値,不得設行之意,敢啓。傳曰,知道。
又以摠戎廳言啓曰,本廳左司把摠申命源身病猝重,勢難察任,改差,何如?傳曰,允。
上在昌德宮。停常參·經筵。
徐鼎輔啓曰,大司憲宋穉圭,執義李泰淳,持平尹秉烈在外,掌令柳訸,持平鄭郁東呈辭,掌令李沆未肅拜,監察茶時之意,敢啓。傳曰,知道。
傳于趙經鎭曰,禮房承旨馳詣元陵,奉審摘奸,局內諸陵,一體奉審以來。
趙經鎭啓曰,弘文提學李相璜牌不進推考傳旨,今方捧入。而三日製命下之後,如是違牌,事甚未安,更爲牌招,何如?傳曰,允。違牌,勿爲呼望。
又啓曰,弘文提學李相璜三日製命下之後,謂有情勢,奉牌闕外,無意承膺,事體所在,誠極未安,從重推考,何如?傳曰,科試命下之後,如是奉牌,萬萬未安,更爲申飭入來肅命。又啓曰,弘文提學李相璜,特敎申勅,何等截嚴,而連加催促,謂有情勢,一向奉牌,無意變動,事體所在,萬萬未安,從重推考,何如?傳曰,許遞。日勢已晩,待下敎爲之。弘文提學未差之代,前望單子入之。
弘文提學前望單子入之,洪奭周落點。
以校理趙琮鎭,副修撰尹永輝牌不進罷職傳旨,傳于趙經鎭曰,只推。
趙經鎭,以弘文館言啓曰,本館下番闕直,事甚未安。校理趙琮鎭,副修撰尹永輝旣有只推之命,竝卽牌招,以爲推移入直之地,何如?傳曰,允。
又以弘文館言啓曰,新除授副校理鄭祖榮時在公淸道公州地,姜世白時在慶尙道尙州地,修撰韓用儀時在京畿驪州地,朴光錫時在慶尙道大邱地,副修撰洪益聞時在公淸道牙山地,經筵入番事緊,請竝斯速乘馹上來事,下諭。傳曰,依啓。
傳于李憲琦曰,在外承旨竝許遞,前望單子入之,待下批,牌招察任。
承旨前望單子入之,朴蓍壽·李光憲落點。
趙經鎭啓曰,事變假注書安允璟身病猝重,勢難察任,今姑改差,何如?傳曰,允。
安允璟改差,代以全國憲爲事變假注書。
傳于趙經鎭曰,發遣吏郞,諸執事淸齋與否,摘奸以來。
趙經鎭啓曰,卽者都摠府郞廳來言,通化門下鑰時,誤爲虛鎖,不得不還開更鎖云。故出給鑰匙,更爲下鑰,而門鑰事體,何等嚴重,有此錯誤,以致下鑰之晩時,事甚驚駭。當該司鑰,令攸司科治,守門將及門考進去都摠府郞廳,所當重勘,而本院請推之外,無他可施之罰,何以爲之?而不能檢飭之摠府堂上,推考,何如?傳曰,允。拿處。
又以吏曹言啓曰,因江原監司曺鳳振狀啓,原州判官尹致赫受由上京,已至閱月,本州以營下劇邑,百弊如蝟。況當課農分糶之時,多日曠官,實爲可悶,令該曹催促下送事,啓下矣。自臣曹催促,則以爲,親病猝重,不得下去云。雖未知其親病之如何,而狀請催促之下,不爲下去者,揆以事體,殊甚未安,改差,何如?傳曰,允。令該曹口傳差出,催促下送。
吏曹口傳政事,以尹謙圭爲原州判官。
以全羅監司李魯益狀啓,高敞縣民家失火事,傳于李憲琦曰,聞甚矜惻,元恤典外別加顧助事,分付。
上在昌德宮。停常參·經筵。
四日夜自三更至初五日開東,灑雨下雨,測雨器水深一寸一分。
藥房都提調金思穆,提調李相璜,行左承旨李憲琦啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·嘉順宮·世子宮,口傳問安。答曰,知道。
李光憲啓曰,大司憲宋穉圭,執義李泰淳,持平尹秉烈在外,掌令柳訸,持平鄭郁東呈辭,掌令李沆未肅拜,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而國忌正日相値,不得來會云矣,敢啓。傳曰,知道。
尹鼎烈啓曰,玉堂備員間視事頉稟之意,敢啓。傳曰,知道。
李憲琦啓曰,行右承旨徐鼎輔,行左副承旨朴蓍壽今日不爲仕進,竝卽牌招,何如?傳曰,竝許遞,前望單子入之,待下批,牌招察任。
李光憲啓曰,判尹趙弘鎭除拜後過三日不爲出肅,依定式推考警責,仍卽牌招察任,何如?傳曰,允。
傳于趙經鎭曰,禮房承旨進詣大報壇,奉審摘奸以來。
承旨前望單子入之,尹鼎烈·李止淵落點。
李憲琦啓曰,新除授右副承旨李止淵時在黃海道新溪地,斯速乘馹上來事,下諭,何如?傳曰,許遞。
傳于尹鼎烈曰,承旨未差之代,前望單子入之,待下批,牌招察任。
承旨前望單子入之,洪敬謨落點。
尹鼎烈,以內醫院都提調·提調意啓曰,副提調李存秀今日問安,不爲仕進,卽爲牌招,何如?傳曰,允。
以校理趙琮鎭·副修撰尹永輝牌不進罷職傳旨,傳于尹鼎烈曰,只推。
尹鼎烈,以弘文館言啓曰,本館下番闕直,事甚未安。校理趙琮鎭·副修撰尹永輝,旣有只推之命,竝卽牌招,以爲推移入直之地,何如?傳曰,允。
李光憲,以都摠府言啓曰,闕門鎖鑰,何等愼重?而今日通化門下鑰時,誤爲橫鎖,以致還開更鎖之擧,萬萬驚駭。臣等之不能檢飭,不勝惶恐,而當該守門將,令該府拿問處之,司鑰令攸司從重科治,何如?傳曰,允。
又以兵曹言啓曰,闕門開閉,何等愼重?而今日通化門下鑰時,誤爲橫鎖,至有還開更鎖之擧,事甚驚駭。當該司鑰,令攸司從重科治,門考都摠府郞廳及守門將,令該府拿問嚴處,何如?傳曰,允。
以公淸監司權常愼狀啓懷仁縣民家失火事,傳于李憲琦曰,聞甚矜惻,元恤典外,別加顧助事,分付。
戊寅三月初五日辰時,上御熙政堂。藥房入診入侍時,都提調金思穆,提調李相璜,行左承旨李憲琦,假注書尹正鎭,記事官李嘉愚·權敦仁,檢校提學金祖淳,檢校待敎李鶴秀以次進伏。醫官吳千根·金殷相·劉賢基以次進伏楹外訖。思穆等曰,好雨時至,而朝氣稍冷,聖體,若何?上曰,一樣,而各殿宮氣候,亦一樣矣。仍命醫官入診,千根·殷相以次診候訖,退伏奏曰,脈候左右三部調均矣。上曰,醫官止此乎?思穆對曰,然矣。仍奏曰,近日入診醫官果數少矣。上問彼是劉賢基乎?思穆對曰,然矣。上又問是針醫乎?思穆曰,然矣。思穆曰,更漏漸短,比夜寢睡之節若何,上曰,一樣矣。思穆曰,春氣未調,此時水刺之節,若何?上曰,如常矣。思穆顧謂醫官曰,今日當議湯劑乎?千根等曰,當議定矣。祖淳曰,臣有區區私懇,敢此仰達矣。臣之父母墳山在驪州地,而石物尙未爲之矣。今年爲利,故方爲經紀。臣不得不躬往看檢,而受由作行,則貽弊畿邑,來往不便,以私行往來,則公私俱便。而十餘日內當往還,且不但今番一次,秋冬間立石時,又不可不一次來往,其時亦以私行往還爲便,敢此仰懇矣。上許之,進御拱辰君子湯,自明日依前方一貼式煎入。出榻敎上命退,諸臣以次退出。
上在昌德宮。停常參·經筵。
開東,灑雨下雨,測雨器水深二分。
李光憲啓曰,合辭許久闕啓,事甚未安。除在外·未署經,陳疏外,未肅拜,呈告人員,竝卽牌招,何如?傳曰,允。
尹鼎烈啓曰,藥房都提調·提調持湯劑來待矣。傳曰,封入。
備忘記,公州營將金彝鍾下直,長弓一張,長箭一部,片箭一部,筒兒一箇賜給。
以校理趙琮鎭,副修撰尹永輝牌不進罷職傳旨,傳于尹鼎烈曰,只推。
尹鼎烈,以弘文館言啓曰,應敎·副應敎未差,副校理鄭祖榮·姜世白,修撰韓用儀·朴光錫,副修撰洪益聞在外,本館下番闕直,事甚未安。校理趙琮鎭,副修撰尹永輝,旣有只推之命,竝卽牌招,以爲推移入直之地,何如?傳曰,允。
以掌令柳訸,正言洪周命牌不進罷職傳旨,傳于李光憲曰,只推。
傳于尹鼎烈曰,發遣吏郞諸執事,淸齋與否,摘奸以來。
以慶尙監司金魯敬狀啓,靑松府使尹日逵身死事,傳于尹鼎烈曰,令該曹口傳差出,催促下送。
吏曹口傳政事,以沈能栻爲靑松府使。
吏曹啓目,粘連啓下是白有亦,觀此弘文館校理鄭基善上疏,則以爲,臣之父母,年未篤老,病俱貞痼,而曩緣臣之祖母八耋在堂,白首綵歡,言不稱老,不幸遭故,奄過朞常。臣父筋力守制,毁添宿疴,房闥起居,輒須扶將。臣母疾患,亦漸澌綴,刀圭之劑,賴以爲命,滋補之養,時不可失,而臣家本以世祿之裔,臣父又歷仕蔭塗,而不治資産,淸素自如,臣又疎騃,不諳家事,嗣肱服賈,俱未力辦,便體適口,尙患不給,自念反哺之情,徒愧寸報之誠。伏乞聖慈,憐臣察臣,下臣此疏於選部,許畀一小縣,得就便養亦爲白有臥乎所。鄭基善之親老家貧之狀,卽通朝之所共知,許畀一邑,俾遂便養之願,允合於孝理之政是白乎矣,經幄之臣出補外邑,事體不輕,臣曹不能擅便,上裁,何如?判付啓,依回啓施行爲良如敎。
李光憲,以都摠府言啓曰,今日入直內三廳武兼禁軍及軍兵等當爲中日習射技放,而雨勢如此,不得設行之意,敢啓。傳曰,知道。
尹鼎烈,以吏曹言啓曰,繕工監假監役官兪文柱呈狀內,矣身素患痰癖之症,一倍添劇,時日之內,萬無起動供職之路云。身病旣如是沈篤,則有難强令察任,改差,何如?傳曰,允。
李光憲,以兵曹言啓曰,內禁衛將林必榮親病沈重,羽林衛將南允豐身病猝重,勢難供職,呈狀乞遞,文臣兼宣傳官柳訸除授過限未肅拜竝改差,何如?傳曰,允。
大司諫安廷善啓曰,臣之至庸極陋,何嘗近似於淸朝言責之任,而諫長除旨,忽下於千萬夢想之外,夤緣事會,怵畏嚴命,雖不得不章皇出肅,至今蹲仍。而第臣於同臺之間,竊有區區私義之不可與共周旋於一院之中者,以此情踪,其何可一刻冒據於臺次乎?賤疾適苦,今始來避,所失尤大,請命遞斥臣職,答曰,依啓。
司諫李羲準,掌令李沆,持平鄭郁東啓曰,噫嘻痛矣。以能賊萬古所無之逆魁,不卽正刑,徑先致斃,輿情莫不痛惋,此豈可以尋常物故,置而不論哉?論其平日罪犯,則陰樹逆種,密倡凶論,慫慂恒·簡,爲渠羽翼,糾結厚·獜,自作窩主,待國洞執命之日,擬占台府,當李潭秉銓之時,把弄朝權,且以醴酒之說,大北之論,肆然脅持,百計嘗試,倡爲追崇之說,恐動儕類,沮遏代聽之逆,皆其部曲,則亂本凶圖,甚於耇·輝·師·興,究其情節,已是萬戮猶輕,而及夫賊吉之招出後,凶言逆情,尤益綻露無餘矣。噫,癸亥反正之說,太甲桐宮之言,推戴逆禶之謀,某也爲大將,某也爲吏判,某也爲閫帥等說,爛熳於前後諸賊之供,而妖任埋凶之計,究其本則能賊也,逆範懷刃之凶,究其本則能賊也。特以凶頑之故,忍杖徑斃,王章未伸,擧國同憤,試以渠之招辭觀之,雖優爲謀逆,以不少之人,何可遽然承服?又以爲如欲殺之則速出斬之等語,肆然發惡,而且太甲桐宮之說,果與諸賊一席酬酢於展開書傳,講其文義云者,與相吉·澤遂之招,若合符契。卽此一節,乃渠之結案,旣已遲晩後物故,則不可以未及結案置之。趾賊一門之窮凶極惡,自有天地以來所未有者,而限以國法,猶貸其凶種之穉少者,梟種稍長,安知不更肆獍惡,如範·吉等所爲者耶?澤遂爛熳同參於啓能凶慘不道之謀,而只誅其身,王章已失,輿憤未洩,其陰凶情節,其弟萬無不知之理,請遲晩後物故罪人啓能亟施孥籍。趾賊等凶種快施邦刑,獻遂設鞫得情,噫嘻痛矣,從古亂逆何限,而豈有如夏賊之窮凶極惡者哉?語其凶言則雲·海之所不道,論其逆節則賊鏡之所不爲,見者骨寒,聞者膽掉,實是窮天地亘古今所未聞所未有者也。此豈渠一人之所爲,一時之所做出,和同之類,必有其人,黨與之討,不容少忽,而旣搜之文書,竝皆付丙,未露之端緖,全不究覈,獄體疎虞,寧不凜然?到今追究之道,惟在於親屬奴傔之及時訊鞫,而章疏之請,尙未蒙允。此雖出於先大王包涵寬假之至仁盛德,而至於夏賊子女囚禁待年之命。臣等尙今抑鬱,寧欲溘然?夫逆種之待年殄滅,乃指尋常治逆之律文也。今此夏賊,卽是開闢以來所無之逆,其於獜·亮之稱兵,鏡·虎之凶言,不啻百倍,則古今天下,安有以此賊子女,而有待年與否之可論哉?及至今日,年限已過,則尤不可晷刻客貸於覆載之間矣。夏賊之外,豈復有夏賊,而乃者逆恭之出,則今日群下之骨驚膽掉,直欲手磔口臠之心,尤有倍於夏賊初出之時矣。噫,彼恭賊,敢於鞫庭,提誦夏賊之凶書,乃以相議,勸成納招,又發夏賊所不道之凶言,則梟獍種子,腸肚相連,亦一夏賊,而特其逆節之發露差有先後耳。千剮萬斫,未足以洩輿憤,收孥瀦澤,不可謂當其律,夏賊之變,已用适·雲之例,則今於此賊,決不可異同也明矣。噫,其一家之內,生出二夏賊,則此非一朝一夕之故,其凶言逆謀,傳襲有素,平日之爛熳酬酢,一室之尋常倡和,推此可知。恭賊正刑之後,一二同情之類,旣無究問之道,而斗·恒尙今假息於覆載之間,則夏·恭兩賊之黨與同情,萬無不知之理。目今究覈之道,惟在於此,而雖以向來連伊事言之,渠以賊傔之妻,敢生凶濫之心,至有擊錚之擧,此亦古今所無之變怪,而渠不過幺磨一賤女,則決非渠所可獨辦者也。是必其夫暗地指使,爲此嘗試之計,據此一事,劇逆親屬之從中跳踉,復事綢繆之狀,昭不可掩。此而不窮覈嚴斷,則未知何樣禍機,伏在何地。今於事端旣露之後,尤不容暫緩盤覈,請夏賊子女亟施跪斬之典。斗恭親屬應坐之類,一依适·雲例擧行,斗恒及夏賊親屬奴傔連伊夫妻竝嚴鞫得情,快正典刑。噫嘻痛矣。明謙之凶謀逆節,實是亘萬古所無之賊也。身爲閫帥,五字刀削已是劇逆之斷案,而乙巳春諸賊指日擧兵之時,自擬內應大將,至於書給四柱,先占身數,其所爲計,至凶極獰。而況渠六字刀削逆復之愛侄也。一門之內,日夜綢繆,兩賊之間,出沒紹介,危機急變,迫在呼吸,何幸賊謀自綻,天討夬行,而誅殛之典,只及其身,收孥之律,尙未擧行,揆以獄體,不免疎虞。以謙以逆復之子,傳襲其父之凶圖,八字刀削鉤覈之路,惟在此賊之盤問,而不加究覈,不捧結案,遽爾同刑,只施應坐,而籍産之典,雖已擧行,收孥之律,在所不已。逆復之變,振古所無,殄滅無遺育者,政爲此賊準備語,則其在鋤逆種杜後患之道,殄之滅之,不容少忽,而好石之以年未滿循例爲奴者,揆以邦刑,萬萬乖當。夫待年用法,乃是尋常治逆之律,而至於此賊,實無異於古之适·雲,今之趾·夏,則其凶種逆孽之待年與否,更無可論。逆宇以凶喆之子,藉其氣勢,罔念喣濡之恩,益肆跳踉,擬帥市恩之謀,旣極陰祕,荷杖偸鈴之態,不忍正視,其所負犯,不一而足,而乃於不敢言之地,敢懷不敢萌之心,潛構啓草,欲售欺天之計,此已窮凶絶悖,而於渠猶屬薄物細故,潛藉逆復之姻婭。十一字刀削旣已遲晩,顧瞻他日之計,明白納招。甚至於干涉善復,自知當死之供,吐實於平問之下,其窮凶情節,更無可言。有賊如此,不施邦刑,則天綱絶矣,王法壞矣。宇鎭之於善謙兩賊,一而二,二而一也。兩賊伏法之後,獨使已結案之凶逆,得保首領,臥斃牗下,古今天下,寧有是哉?義理自此晦塞,亂賊無所懲畏,思之及此,寧不大可憂而大可懼哉?請明謙·以謙亟施孥戮。逆復庶子好石亟施處絞,遲晩後物故罪人宇鎭諸子,亟施散配之典。噫嘻痛矣。亂逆之變,從古何限,而豈有若嶺啓中諸賊之窮凶極惡者哉?嗚呼,際庚年天崩地坼之痛,大小中外,惟有血泣攀號,直欲無生而已。噫,彼逆魁時景等兄弟,渠亦今日臣民耳,抑何凶肚,包藏禍心,闖此擧國哀遑之時,敢生嘯聚不軌之謀,假托占夢,誑惑人心,妄附星緯,煽動妖言,驅脅蚩蠢之村氓,乘夜直犯於官府,肆發縛官上京,擧兵除惡等語,究其逆節,實有浮於獜·亮,而鯨觬之戮未加,魑魁之形先滅,雖未及如法結案,而此等凶逆,當施孥戮之典。金樂敎則以玄慶之妻娚,參聞醫官可疑之說,而不卽直招,及與時皞面質之後,始乃吐實,究厥情節,萬萬狡慝。凡此諸賊,雖或有首從之別,而其在誅亂根重獄體之道,不可自外勘斷而止,請時景·時昱竝施孥籍之律,金樂敎亟令王府設鞫嚴覈,快正邦刑。噫嘻痛矣。權奸之凶國禍家,從古何限,而豈有如尹行恁之至妖慝絶巧憯者哉?渠本天生宵小,薄有文技,惟我先大王,念其家聲,置之邇列,自簪筆而躋緋玉,恩至渥也,德至厚也。奈其狼性難改,梟音漸肆,持身汚下,不以士夫而自處,宅心回譎,不識名義之何物,賣寵招權,無所顧忌,利己傷人,看作能事,平生傳襲,卽是凶邪之餘論,密地和應,無非奸賊之悖說。而鬼蜮情狀,莫逃於天鑑之下,故每以行己卑賤,作事容易,不可任用,俯諭於筵臣,至有小國榮之敎,雖以包容之德,姑緩屛黜,深察跳踉之漸,嚴加裁抑,大聖人則哲之明,凡在臣隣,孰不欽仰?而及夫乙卯以後,朝著肅淸,國是大定,則渠亦自知其舊惡之難容,宿習之莫售,遂復翻身換面。以爲迷藏龍斷之計,情態之巧黠,不啻如見肺肝,有識之憂,厥惟久矣。逮當庚年崩坼之變,大小哀遑,罔知所爲。渠乃以喪制未闋之身,謂此時之可乘,敢欲盜竊權柄,恣行胸臆,毁棄禮防,闖然冒進,人理之滅絶,已無可言。而出入深嚴,略無防限,窺覘動靜,作爲伎倆,欺蔽上下,擅弄威福,兜攬銓衡,濫吹文苑。以奔走號召奊詬無恥之徒,廣植黨援,助爲聲勢,而錢穀甲兵,無不管轄,政注差除,惟意所欲,甚則矯稱先旨,使人莫敢誰何,陰濟其私,鄙夫無所不爲,夸張氣焰,大開賂門,親黨家客,口厭四方之贈遺,僕隷賤流,動藉宮掖之嚴密,勢成威立,無復畏憚,延禧禁地,縱賊傔而瘞埋臭胔,湖·嶺諸郡,嗾鄕儒而俎豆厥父,乾沒公貨,與私人而分利,鬻賣腴邑,共癡甥而論價,此猶渠之薄物細故。若其陰陽闔捭,左右欺賣,口密腹劍,不翅林甫之奸邪,詐僞反覆,專用蘇·張之手段,其言則假托義理,而其心則壞亂義理,廊廟大臣,視之若無,僚寀兄弟,公行交構讒慝之口,千百其舌,朝象之洶洶不寧,徒以渠也。廷紳之惴惴不保,豈非若耶?尤所痛惡者,奏藁之役,倡說於公座,瀛棘之逆,營護於暗地,爲凶魁效力之計,手脚益忙,殺薄昭薄德之言,心跡畢露。至於庭籲初發,敢爲推托之辭,告文代撰,陰用寬大之句,當此之時,渠之所謂義理,果安在哉?璁·萼之論,卽渠素所蓄積,章·蔡之事,是渠他日排布,則每到事會之滾急,不覺眞情之發見,自不得不然爾。向來邪獄,可謂天地之大變怪,王法之所必誅,而處分嚴正,一番廓淸,其功有不在於抑洪水驅猛獸之下,而渠獨爲楚獄多濫之說,肆然發口,以悅異臭之人,自爲解脫之計,設心造意,事事若此,此等小人,眞朱夫子所謂自朝至暮自頭至足,無非罪惡者,渠亦人耳,持此安歸,情狀旣綻,到處狼狽,天地雖大,靡所容身,則畢竟匍匐而歸還他本色。蓋其千億化身,惟利是趨,利在浚賊則附浚賊,利在異類則附異類,利在邪黨則附邪黨。至於一行刀削天下之惡,始若殊塗,終必同歸。況渠之於逆任,腸肚相連,脈絡交通,眞贓現捉,昭不可掩。況今可發之凶言凶書,卽窮天地亘萬古載籍以來所未有之逆變也。可基則本以行恁之卵育,傳襲行恁之凶肚,爛熳綢繆,如鬼如蜮,爲世指目,厥惟久矣。而及其竄逐之後,輒懷怨懟之心,敢於莫重莫嚴之地,肆發窮凶極悖之說,時發則久爲可賊之豢畜,稔聞可賊之凶言,手投凶書,詬罵天日,此實雲·海之所不道,而苟究其根柢窩窟,一則行恁,二則行恁,何幸我慈聖殿下,俯察輿情,廓揮明斷,特降賜死之命,王章自此可伸,輿憤得以少洩。而第伏念行恁,罪是劇逆,職非大官,則只賜其死,不施藁街之典者,實是四百年所未有之事也。況其從前至妖至慝之負犯情節,今番凶書凶言之根因脈絡,不一盤覈,經先處斷,臺臣設鞫之請,迄未蒙允。薪島復命之啓,纔已登徹,王章似伸,而未可謂克伸,輿情似洩,而未可謂快洩,到今次第應行之律,不可以誅及其身而止,請賜死罪人行恁諸子應坐之類,亟令王府,依律擧行,無俾易種焉。九行半刀削噫嘻,亂臣賊子,從古何限,而豈有若家煥·承薰·樂敏·哲身等之窮凶情節者哉?主張邪敎,詿誤迷俗,相率入於無父無君之域者,已是亘古所無之變怪,而就以恒儉輩鞫案觀之,其所綢繆排布,至凶絶悖之狀,不可但以邪學言也。請來大舶,裝載兵器,曰以脅持,曰以判決云者,卽是适·璉之餘套,而獜·亮之後身也。賴天之靈,旋加誅殛,而向使其計得售,則白蓮·黃巾之變,有不足言,而國之爲國未可知也。追惟及此,不覺毛骨俱竦。恒儉諸賊,雖是凶獰,特不過鄕曲卑微之類,而乃其首惡而指使者,則家煥輩是已。觀於銀子辦出之計,郵卒裝送之謀,可知其逋逃主於淵藪,羌胡伏於輦轂也。春間治獄之時,只以邪黨而誅鋤,或徑先物故,或誅止其身,而儉賊之鞫案始出,渠輩之逆節昭著,則神人之憤,久而益切,實欲手磔口臠而不可及矣。恒儉乃其枝葉,而旣伏典刑,則家煥諸賊之爲厥根柢者,獨可逭於儉賊已施之律乎?請物故罪人家煥·哲身,正法罪人承薰·樂敏施以孥籍之典。噫嘻痛矣。國榮·陽澤之通天罪惡,萬戮猶輕,千剮難贖,而尙屈王章,是可曰國有常刑乎?噫,諸賊之眼無國母,恣行胸臆,危逼之逆節,憯毒之凶計,暗相綢繆,罔有紀極。主張者榮賊,而陽澤焉承望,至於丙申節獻之闕封,己亥宮女之逮訊,而倫綱之斁敗無餘地矣。處在保護之任,而端陽之例供,肆然廢停,共坐深嚴之地,而宮人之拷掠,期於誣服,亂逆之犯分干紀者,從古何限,而豈有若此輩之至凶極悖者乎?雖以弘·瞻之凶肚,來·黯之毒手,未足以喩其惡也。此實載籍所無之極惡大憝,而聲討未加,鬼誅先及,一國之公憤,鬱而未洩,三尺之邦憲,久猶莫伸,至今追思,不覺骨靑膽掉,而髮豎眦裂也。當此義理大明,凶逆嚴討之時,藥院之日記,旣已査出,臺臣之緘辭,如是明的,則追奪之當律,不容一刻少緩也決矣。陽澤則家已孥籍,官亦追奪,更無加施之律,而至於國榮,則千罪萬惡,咸萃一身,製給凶疏,沮遏大計,煽動人心,潛圖國脈者,已有浮於莽·溫之凶。而今者陽澤之干犯彰著,其首惡則實榮賊也,凶魁則亦榮賊也。幸賴我先大王廓揮乾斷,特降允兪,而傳旨未卽頒下,典刑尙稽快施,神人之憤惋,容有極哉?請物故罪人國榮,亟施孥籍之典。噫嘻,時偉,性本陰譎,行又凶悖,賊翰之餘論,無不主張,賣權兜攬,惟意所欲,樂禍忌忮,爲世側目,厥惟久矣。暗結妖宇之父子,昏夜綢繆,情跡陰祕,隱然自比於戚聯之人,至欲擬擧於握兵之任,長惡助勢,便一窩主,及夫賊宇之輸款,而渠之眞臟,畢露無餘,推此一款,卽是斷案,而尤有國人之至今所腐心痛骨者。壬寅秋邦慶,實是八域臣民歡忭蹈舞之辰。而噫,彼時偉,抑獨何心,顯示不悅之意,章奏之上,力遏邦慶二字,酬酢之間,牢諱慶忭等語,公坐稠廣,攘臂咆喝,有耳皆聞,無人不道。及至定號之日,肆發凶言於衆人之中曰,今此定號,何如是太早,究厥心腸,已萬萬極凶絶悖。而甚至於五月喪變之後,以平日不平之心,益肆陰凶之計,暗囑其兄,沮戲葬地,國言喧藉,情節莫掩,特以先大王好生之德,姑不設鞫嚴問,只施絶島荐棘,而王章未加,鬼誅先及,神人之憤,容有極哉?請物故罪人時偉諸子,亟施散配之典。噫嘻痛矣。賊裕之罪,可勝誅哉?辛酉夏一疏,包凶蓄禍,暗售梟獍之腸,都人尹姞等句語,排布陰譎,曲堗徙薪之援比,指意凶憯,卽此一段,其沮戲大婚之凶肚,背馳先王之逆節,綻露無餘。渠以今日北面之臣,乘國運不幸之時,而疑亂熒惑,潛圖不逞之計,是可忍也?吁亦憯矣。亂臣賊子之干常犯紀,從古何限,而豈有若此賊之窮凶絶悖者哉?且其所納爰辭,見捉文書中不道不滿之說,愈出愈凶。至於外朝不知之言,詩句引用之意而極矣。而末乃以渠之傍祖權鞸時事,隱然自況者,尤何等窮天地所無之劇逆大憝也?凡在橫目之列者,莫不骨驚膽掉,直欲手磔口臠,而賦性獰慝,忍杖抵賴,王章未伸,鬼誅先及,神人之憤痛,容有極哉?噫,原疏之陰憯,逆腸難掩,鞫招之凶慝,斷案已成,雖未及結案,便是已結案之劇逆,而且於安默·魯賢·在民三賊伏法之後,其凶謀逆節,尤益彰著,此與身死旣久之後,追律之例,大有異焉。不可援用尙魯追施之律,請物故罪人裕亟施孥戮之典。噫嘻,魯賢,本以不逞之徒,素蓄樂禍之心,凡係怪論悖議,無不主張。及夫裕賊凶疏之際,從容筆談,爛熳謀議,沮戲大婚之凶計,背馳先王之逆節,終始通謀,已是渠斷案,而嗾人停啓之事,看作私好,局子粧出之說,謂非惡逆。或曰,到今義理始正,其時則是非未定,言言悖慢,節節凶慝,同參之罪,渠旣輸款,則在法不當移易,知情之律,今已擧行,則失刑尤當如何?請知情不告罪人魯賢亟施孥籍之典。噫嘻,在民,手出悖通,身係久囚,則乘機樂禍之習,厥惟久矣。與裕賊爲切隣,以裕賊爲謀主,臭味相同,臟肚相連,及其凶疏之構草也,密勿綢繆,爛熳酬酢,或曰,大婚不成則好矣,或曰,喬木世家不歸正,攘臂倡應,甘心沮戲,其凶肚逆腸,與裕·默兩賊,一串貫來,同參之跡,鞫案昭在,知情之律,失之太輕,請知情不告罪人在民亟施孥籍之典。噫嘻痛矣。不逞怪鬼之徒,壞世道而禍家國者,從古何限,而豈有如向來疎悖通者哉?蓋其一種虺毒之類,自成暗地蚓結之勢,千奇百怪,萃爲淵藪,悖疏悖通,竝道迭發。苟非乾道孔昭,凶謀自綻,慈敎誕宣,處分揮廓,則幾何不伏莽之禍,將至燎原哉?噫,彼洪履裕,卽一乖氣所鍾,渠以幺麽蔭吏,常欲兜攬朝權,陰懷網打之計,倡爲憯毒之擧,昂然自處以窩主渠魁,而嘯聚無賴之類,做出平地之浪,掃盡朝著,將欲何爲?此在渠猶屬薄物細故,尤有所絶悖而窮凶者。渠之造謀用意,專出樂禍,而及其眞臟綻露,情節莫掩,則乃敢憑藉於莫嚴莫重之地,反歸於自渠身背馳,自渠口誣逼之科。卽此一節,爲其斷案,罰止島配,已是失刑之大者,王章未伸,鬼誅先加,窮凶之情節,無以究覈,積鬱之輿憤,到今益切,次第應行之律,不可以身故,有所容貸,請物故罪人履猷諸子,亟施散配之典。噫嘻痛矣。人心日陷,世道日詿,凶國禍家之變,前後何限,而豈有如向來鞫獄諸賊之窮凶絶悖者哉?噫,彼裕賊沮戲背馳之凶謀逆節,卽窮天地亘萬古所未有之劇賊,而王章未伸,孥戮尙靳,神人之憤痛,容有極哉?若其梟腸獍肚之爛熳同參,如安默·魯賢·在民等三賊,雖已伏法,其餘鞫囚之關係獄情,干連逆謀者,固宜到底窮覈,打破窩窟,不可以區別首從,輕先酌放也明矣。李晦祥,本以裕賊之血黨,參涉凶疏,綢繆和應,或以筆談而酬酢,或以書札而往復,疏後阻隔之說,證左無據,宣力停啓之事,眞贓畢露。渠雖喙長三尺,無以自明,卽此一款,已是斷案,而一次平問,不加栲訊,屢朔抛置,遽然酌處,失刑之大,莫此爲甚。及夫發配之初,謂有吐實之言,恐動禁堂,至有大臣請對,更爲設鞫之擧,則指嗾醞釀之情節,庶乎其卽地盤覈,劈破根窩,而奈其舊習罔悛。凶圖愈肆,一反前招,閃弄疑眩,畢竟以亂言,誣招自服,世未有似此至陰慝絶凶慘之劇逆大憝也。以渠負犯,生出獄門,寔出十世宥之聖意,則渠若有一分秉彝之心,豈忍復爲此游辭粧撰,舞奸鉤引之計哉?反坐自有當律,誣招宜覈隱情,今此原配所安置之典,論以刑政,萬萬乖當。至於金宇光,以凶賊之私人,朝夕相守,奔走聽令,則其同參謀凶之情節,狼藉難掩,此不可謂以卑微,撓屈三尺也。權思穆,係是應坐之類,事當次第擧行,決不可遽議酌放。金千孫雖曰蒙騃賤類,旣是親密之傔屬,亦係鞫獄之干連,亦不宜全然放釋。請安置罪人李晦祥,島配罪人金宇光,竝令王府更加嚴鞫,快正典刑。放釋罪人權思穆·金千孫,亟施絶島安置之典。噫嘻痛矣。干常亂紀之賊,從古何限,而豈有如在敏之至妖慝絶凶悖者哉?常懷梟獍之心,莫掩鬼蜮之狀,乘機逞毒,闖呈一疏,上而拶逼聖躬,下而網打朝紳,至曰受誣於舟梁之大慶,有若眞有誣逼者然。又引故相之對揚,有若不爲辯明者然。末乃以眼無君母等語,憑藉而疑亂,閃忽而譏訕,顯售不逞之習,少無顧忌之心,其爲凶憯,胡至此極?嗚呼,庚申以後,我東方得有今日,是誰之力?洪惟我慈聖殿下,五紀母臨,四載簾帷,保護我聖躬,鞏固我宗祊,義理闡明,朝象和泰,克追先王之遺志,誕擧旣定之文祥。以基我億萬年無疆之休,洪功盛烈,有光史牒,環東土數千里,莫不蹈舞攢頌於慈覆之天。而向來臺臣通儒之處分,罔非稟決慈旨,推明慈德,正大光明,有辭後世,凡有秉彝之心者,孰不頌慈仁仰聖孝?而渠亦北面於慈聖曁殿下之庭者,抑何心腸?至有不欲比肩之凶言,而矢死不欲立於殿下之庭,卽此一款,已是窮天地亘萬古所未有之劇逆斷案,此非但殿下之罪人,實是慈聖之罪人也。究厥情犯,剮戮猶輕,不可使一刻容貸於覆載之間,而今日臣子之忍與之共戴一天,未能手磔而口臠,凡幾月矣。輿論迭發,聖斷斯赫,特允臺臣之請,王章始可快伸,輿憤從此少洩,而豈意酌決之命遽下,至令似此凶逆,生出獄門,刑政之乖失,神人之痛惋,容有極哉?噫,彼賊敏,卽一貸頭之逆豎也。此而不嚴覈情節,快斷常刑,則倫綱斁而義理晦,將至於國不得爲國,人不得爲人,不逞之徒,去益生心,亂逆之起,又復接跡,豈不大可懼哉?旣允群請而不宜從輕,自有邦憲而不容少緩,請楸子島減死安置罪人在敏,亟令王府,還爲拿來,嚴鞫得情,快正典刑。噫嘻痛矣。徐瀅修之罪,可勝誅哉?本以梟獍之種,濟以蛇虺之性,鄙悖陰鷙,凶譎憸邪,百惡竝萃,萬妖且備,而最其罔赦之罪,父事能賊,至行見舅之禮,讎絶母家,全廢謁廟之擧,傳神於能賊,護法於能賊,一世共憤,萬口難防。而及能賊伏法之後,天綱太恢,王章不加。渠之尙今戴頭假息於覆載之間者,已是天地好生之德,使渠苟有一分秉彝之性,則所當屛跡息影,改心革面之不暇,而乃反揚揚自處以無故之人,圖占科第,翺翔名塗,自知滓穢之滿身,不爲淸朝之所容,甘與乃祖而背馳,仇視其叔之樹立,東西閃忽,左右迷藏,自許文藝,主張世道,淸官美職,惟意兜攬。內而銓柄,外而藩臬,朝驟暮躐,惟懷患得之心,晝思宵營,罔非樂禍之計,而戕人害物,憑公濟私。必欲充渠谿壑,禍人家國,擧世喧傳,行路側目,論其前後情跡,前後罪惡,則渠豈可彈冠束帶,廁之於橫目之列。而敢生叵測之心,益肆跳踉之習,締結於達淳,符同於達淳,畢境達淳之初筵所奏,都是瀅修之所爛熳綢繆,則臺疏所謂達淳之爲達淳,一則瀅修,二則瀅修云者,眞實際語也。而及夫達淳逬出之辰,力致於畿營咫尺之地,躬謁於昏夜涔寂之時,促膝而坐,握手而語,稱之以事業,許之以死生,盃盤慇懃,形跡狼藉,有耳皆聞,有口皆傳。噫,以達淳大不道之凶言,稱之以事業,以達淳大不敬之悖擧,許之以死生者,逆節昭著,凶肚相連,表裏和應,首尾糾結,眞所謂一而二,二而一。至於筵本圖改之說出,而渠之斷案眞贓,益難一刻容置於天壤之間矣。夫國家之設置記注,事體至重,法意至嚴,一登史筆之後,雖以人主之尊,加一字不得,減一字不得。從古人臣之干犯於史事者,厥罪何居?而況伊日賓對之筵本,卽我聖上闡明大義,遵守先志之一大關捩,則其爲關係於莫重莫嚴,果何如也?而渠敢急於掉脫,暗地指使,妖弟淇修,紹介於中,必欲改易其文字,變幻其事實者,古今天下,寧有如許至凶至憯至妖至奸者乎?謂人可誣,人不可誣,謂天可欺,天不可欺,島置之典,雖已特施,其設計造謀,同逆共惡之窮凶情節,不可不盤覈得情,請楸子島安置罪人徐瀅修設鞫嚴問,快正王法。噫,彼張錫胤,本以宵小之類,濟以憸邪之行,左右鑽刺,惟利是趨,東西閃忽。士夫名檢,固不足責之於渠,而右袒裕賊,卽渠斷案,故儒臣趙恒鎭疏斥裕賊也,當日臣僚,尙幸一線言路之不泯,而惟我慈聖之處分儒臣,實緣闕禮一款,非指斥裕一事也。渠獨何心,肆然以奸萌賊膽等說,論斥言者?夫以斥裕之疏,謂之奸萌賊膽,則渠之凶肚逆腸,已不可掩。又況甲子之獄,渠之姓名,緊出於魯賢之招,王府丹書,昭然具載,由前由後,苟論裕賊之血黨,非錫胤而何?情節尙未究覈,輿憤久而益激,島置之律,雖已蒙允,如此奸凶之類,決不可一日容貸於覈載之間。請古今島安置罪人張錫胤,亟令王府,嚴鞫得情,快正典刑。噫嘻痛矣。煥之之罪,可勝誅哉?賦性本自奰慝,行事無非陰戾,發身戚畹之家,濫躋卿孤之列,以貪權樂勢,把作家計,以戕人害物,視爲能事,廣張聲勢,恣行威福,慶刑判於喜怒,殺活變於吐吸,一世屛息,萬人側目,其有奴顔婢膝,脅肩諂媚,則悅其附己,而吹噓奬擢,如恐不及。或能介然有守,稍欲自持,則惡其異己,而排擯擠陷,靡有餘力。於是乎擧一國之嗜利昧義,忘廉沒恥,閃倏如鬼蜮,鄙瑣如駔儈之類,無不匍匐而歸之。棼然珩芾之趨,菀爲淵藪之萃,積威所壓,有識箝口,公憤所在,志士扼腕,惴惴慄慄,莫敢誰何,相對揮手,戒以滅族者,蓋亦積有年數矣。嗚呼,庚申崩坼之變,此何等時也?渠以受恩罔極之身爲院相,苟有一分人心,何忍逞其胸臆,而乃敢謂此時可乘,而凶肚愈肆,謂擧世可脅,而猾手轉熟,驟擢私黨,列樹爪牙之勢,廣引醜類,密布耳目之助,瑣瑣之婭,賣其凶焰齪齪之徒,䑛其殘瀝,朝政蠱壞,世道殽亂,駸駸至於莫可收拾之境。是皆昭布一時之瞻聆,脩播萬口之喧騰,雖至輿儓下賤,竈婢耘夫,擧懷憤惋,戟手唾罵。凡此許多罪惡,已爲渠罔赦之斷案,而其窮凶絶悖之情節,已露於前後筵奏,其所謂降在殿下之廷,以不忍聞於先大王者,不敢言於殿下,則義理湮晦云云,此何語也?殿下以先王之心爲心,群下以事先王者事殿下,卽天理臣分之所當然。若曰,先王之時,雖不忍言,而殿下之時,可以忍言,則天下寧有如許臣節乎?護法傳神,潛授其徒,前茅後殿,一串貫來,至于今番達賊之凶圖,而旨意相符,脈絡相通,無不根柢於煥之,本原於煥之。今者大論方張,聲討達賊無君之罪,而若不劈開源頭,掀破窟穴,則將何以訖天討而服人心乎?至於裕賊一款,尤爲渠眞贓。夫裕賊之凶謀陰圖,卽煥之異身同腸,其爛熳綢繆之狀,已不可掩,更生漫漶之計,佯作論責之樣,而乃反奬之以老臣忠愛,詡之以爲國深慮,畢竟論勘,止於問備。當是時也,凡在橫目之列者,孰不肉顫膽掉,思欲手磔口臠,而巷裏私議,莫能昌言,屋下竊歎,不敢顯論。其饕威虐勢,吁亦可怖,而衆正氣死,一至於此,雖莽·卓·懿·溫,何以加此?執跡而誅其心,沿流而溯其源,則裕之所以爲裕,達之所以爲達,一是煥之之所倡,苟究其元惡大憝,則煥之是已。其餘變亂先大王之成憲,辜負先王之恩眷,在渠猶屬細故。卽此兩條之奏,焉逭三尺之律?追奪之典,今旣蒙允,則應行之法,不容少緩,請追奪罪人煥之諸子,亟施散配之典。噫嘻痛矣。達淳之罪,可勝誅哉?本以陰譎之性,猾濫之習,巧於涉世,盜竊虛譽,工於謀身,兜攬名器,遍歷華要,驟躋崇顯,擧世之指目,有識之唾罵,厥惟久矣。而方其拜相之初,眷注,何如,倚毗,何如?而罔念圖報之義,敢懷叵測之心,初登前席,肆發凶言,大不道大不敬之眞贓綻露,逆節昭著,有不可歷數而枚擧。伏惟我先大王二十五年固守之大義理大秉執,何等精微?何等嚴正,而渠乃包蓄禍心,把作奇貨,以凶國禍家之心,濟背公營私之習,自任一己之家計,用爲憑藉之欛柄,究其設心造意,已極至凶絶憯,此其死罪一也。渠所謂邪說,卽所以自唱,做出謊怪之言,繼以憂歎之色,暗中揶揄,白地煽惑,必欲矯誣一世,構陷朝紳,以爲沽名賣權之計,此其死罪二也。及夫兩人褒贈之說,忍能發口,直犯手勢,謂君上可脅持,謂朝廷可箝制,干犯先王之大義理,壞亂先王之大秉執,先王之所不忍聞,而忍之於殿下之前,先王之所不敢道,而敢之於殿下之廷,此有君君臣臣以來所未聞所未有之至凶憯大變怪,此其死罪三也。嗚呼,喉院洗草之事,言猶在耳,語亦抆血,爲今日臣子者,孰敢不銘在心肺,一念洞屬。而今乃以已洗之書,本無難呈納,又諉以此書之竝洗,初不聞知者,急於掉脫,謂天可欺,此其死罪四也。及夫聖心驚惕,玉音掩抑,咫尺前筵,屢降臣子不敢承聞之敎,渠乃昂然相抗,小無畏縮之意,悍然不服,愈肆角勝之氣,俯詢丁寧,則引他說而漫漶,辭旨惻怛,則捨本事而凌踏,當日光景,可謂君綱淪滅,人彝斁絶,此其死罪五也。晩後一疏,去益凶憯,甘心誣逼,恣意背馳,滿腹包藏,無非輕蔑之心,極口張皇,顯售威脅之意,至敢以不得不言,諱諫根柢等語,筆之於書,肆然上逼於莫重莫嚴之地。此又人臣之極罪,千古之斷案,此其死罪六也。爲人臣者,有一於此,則在春秋必討,在王法必誅,無所容於覆載之間,而今此六大罪案,咸萃一身,有萬可誅,無一可貰。此不但殿下之罪人,實爲先大王之罪人,不但爲先大王之罪人,卽我英廟曁先世子之罪人也。何幸乾斷廓然,天討已行,而此等凶逆,不可以誅止其身。請賜死罪人達淳諸子,亟施遠地定配之典。日煥性本狠愎,跡又詭祕,托身權凶之門,而腸肚相連,藉賣戚畹之勢,而威福自恣,鄙悖如達·翊者,稱以大老,諂諛若龜·獻者,甘爲門生,攘臂抵掌,無非戕害之凶論,東閃西忽,自作逆藪之謀主,一世指目,有識憂歎,厥惟久矣。至如裕賊窮凶絶悖之疏,實是載籍以來所未有之極惡大憝,則苟有一分人心者,孰不骨顫膽掉,至欲食肉寢皮。而渠獨何心,陰護顯扶,倡出凶論,乃以三揀不爲之說,傳播疑惑,百計興訛,必欲背馳先王,沮戲大婚,究厥心腸,已不勝神人之憤。而其後裕賊之竄在鳳山也,諫長聲討之疏出,則汲汲專伻,巨細皆報,是以裕賊之鞫庭抵賴,亦無非日煥之所先期指揮。此則有口皆言,有耳皆聞,果然在民之招。至以其叔而爲證,卽此一節,尤是斷案,未施肆市之律而鬼誅先加,其爲輿情之憤菀,容有極哉?何幸天討亟行,追奪之典,今旣蒙允,則次第應行之律,不容少緩。請追奪罪人日煥諸子,亟施散配之典。噫嘻痛矣。亂臣賊子,何代無之,而豈有如漢祿之窮天也亘古今,至凶至悖罔惻不道之賊耶?八字凶言,一世傳播,聽之骨顫,思之髮豎,而特以證據無人,根因莫知,聲討之擧,至今未行,遂使劇賊臥斃,輿憤莫泄,古今天下,寧有是耶?何幸乾道孔昭,元惡斯得,知申之疏,打破其眞贓,重臣之奏,繼而爲明證。嗚呼,尙忍言哉?一種不逞之徒,乃敢讎視我君父,必欲謀危我宗國,梟音獍舌,脈絡相通,蛇糾蚓結,腸肚互連。量·能之殊塗共轍,無不干犯於莫重莫大,煥·裕之護法傳神,莫非誣逼於不忍不敢。國勢日就岌嶪,倫彝幾至斁喪,千怪百變,疊生層出,以至於達賊不道之奏,如貫一串。苟究其本,則莫不源委於漢祿,根柢於漢祿,求之往牒,未有如此賊之窮凶絶悖者也。食肉寢皮,已矣無及,瀦宅破家,尙云輕典,追奪之律雖幸蒙允,孥戮之請,尙此靳兪,至以自有受敎爲批。臣等誠不勝抑塞悲憤之至。殿下試思之,前乎漢祿而豈有如漢祿,後乎漢祿而豈有如漢祿?剖斬之律,劓殄之誅,設或創行而施之,誠未爲過當,則惟此追奪之名,雖謂之生前一律,而顧其擧行,則不過是收奪告身而已。以此律而施之於此賊,果可以快雪君父之讎,少洩臣民之憤耶?适·雲之所不敢而此賊敢爲之。鏡·夏之所不忍而此賊忍爲之,烏可以曾有受敎,不之權變,一味膠鼓,致使當行之天討不行,必伸之王法不伸也哉?且況凶種逆孽,尙繁其徒,豈可使戴頭假息,依舊跳踉,以貽國家無窮之憂,以遺臣民共戴之恥耶?應行之律,不容晷刻少緩。請逆賊漢祿亟施孥戮之典。噫嘻痛矣。漢祿之子日柱,尙今假息於覆載之間,環東土含生之倫,忍與此賊,共戴一天,而恬然若不知臣死之義者,凡幾年所。彼日柱本以戾氣所鍾,虺毒其性,凶譎奰慝,爲漢祿之是父是子,綢繆陰祕,與觀柱而難兄難弟。以其父罪惡貫盈,慮他日必致彰露,夙宵經營,罔非讎國家而危宗社,年來機關,盡是結淫朋而戕善類,氣焰所使,無事不爲。甚至於自處戚畹,締結煥賊,假托儒名,圖占抄選,蓋欲虛張聲勢,威脅異己,使一世之人,莫敢誰何,不得追提漢祿之凶言故也。其所爲計,吁亦巧且憯矣。況其陰圖逆節,傳襲乃父,主張賊裕悖慝之疏,粧出逆煥忠愛之奏,嘗試於前,和應於後,唱喁邪說,詿誤世道,一傳而爲海玉之凶謀,一門之株連,眞贓畢露,再轉而爲達淳之悖奏,血黨之干犯,斷案已具。千變萬怪,疊生層出,而要其歸,則皆從其父凶圖中出來,與日煥諸賊,一而二,二而一,卽其身犯,實諸逆之窩窟,群凶之根柢也。形跡狼藉,萬口喧傳,而謂無明的之端緖,還寢旣允之成命,王法暫伸而旋屈,輿憤乍洩而還菀,請黑山島安置罪人日柱,依初下傳敎設鞫得情,快正典刑。噫噫痛矣。亂臣賊子從古何限,而豈有如龜柱之窮凶絶慝也哉?其許多罪惡,許多逆節,擢髮難數,罄竹難書,而以渠地處,不念報效之道,徒懷凶譎之腸。始因傾軋之習,而潛蓄禍心,長其覬覦之計,而遂懷凶圖,必欲傾覆我宗社,動搖我國本,群聚凶徒,自作窩主,醞釀旣久,排布愈密。八字凶言,一串貫來,同室之內,腸肚相連。若其根柢也源委也,莫非此賊,而得保首領,臥斃牖下。凡今日含生之倫,孰不腐心痛骨,如不欲生,而最其大明律一事,卽有天地君臣以來,所未有之極逆大憝也。思之膽掉,言之骨靑,直欲手磔口臠,食肉寢皮者也。且況不道之凶計,有自來於當時,潛藏之禍機,愈益肆於今日,譸張糾結,種下生種,裕·玉·煥·達之凶謀祕計,莫不傳神於此賊,護法於此賊,而跪敦之律,燃卓之典,尙未快施,神人之憤,容有極哉?向來追奪之擧,不足爲此賊之當律,況其梟獍之凶種尙遺,國家之隱憂無窮。請追奪罪人龜柱支屬應坐之類,一依尙魯例,施以散配之典。噫嘻痛矣。龍柱之罪,可勝誅哉?本以凶譎之性,濟其狡黠之行,襲一門相傳之論,敢懷射日之凶圖,乘國家不幸之會,主張滔天之禍機。綢繆揣摩,自爲凶徒之謀主,醞釀設施,甘作諸賊之窩窟,鼓倡凶論,爲龜·祿之後殿,排布逆謀,與觀日而同腸。晝宵經營,莫非凶禍家國,東西嘯聚,必欲網打朝紳,裕賊之凶疏,而指使之者此賊也。履猷之悖通,而陰嗾之者此賊也。此乃十手所指,萬口所傳,而當時鋤治,不及巨魁,仍作漏網之魚,便成伏莽之賊,兩煥·裕·玉之元惡大憝,達·瀅·春·翊之陰謀祕計,莫不根柢於此賊,源委於此賊。而至於稱以渠父之遺疏,嗾出安默而投呈,必欲疑亂宸聽,漫漶國是,遂使鉗制一世,擠陷異己,其計吁亦巧且憯矣。論其許多凶謀,許多逆節,實覆載之所不容,神人之所共憤也。凡今日含生之倫,孰不欲食肉寢皮?而尤有所窮凶而絶悖者。惟我殿下,追念慈聖之盛德,至命承宣之特除,則渠當感泣榮幸之不暇,而罔念恩渥,愈肆狠毒,不懸玉圈,抑何心腸?其怨懟不臣之心,殆有浮於觀柱之請退於親政之初也。卽此一事,萬戮猶輕,如此戎首凶魁,若不嚴加盤覈,則賊徒滋蔓,實有難圖之慮,義理湮晦,將無可明之日。思之及此,寧不凜然而寒心哉?請金甲島安置罪人龍柱,亟令王府,設鞫得情,快正典刑。李書九,薄有才藝,工於反覆,迹其平生,可謂千億化身,而此於渠猶屬餘事,而庚申一疏,設爲問答,極其妖譎,頭䐉於裕疏,張本於達奏,爲劇逆巨魁之前茅嚆矢者,一則書九,二則書九。且其辭疏中斜封墨勅之說,尤非當世之所敢引用,究其指意,萬萬叵測。伊時慈敎,深斥妖邪,特命竄逐,終因煥賊之力救,致有反汗之擧,其爲煥之異身同腸,已不可掩。而況敬臣疏出後,渠敢以忠藎元老,盛推煥之,訾毁賢相,痛斥敬臣,其力護凶魁,箝制人口,渠已自供。今當三賊逆節彰露,聲討方張之時,根窩之如書九,血黨之如書九者,偃息在家,官爵自如,亂臣賊子,將何以知懼乎?請前監司李書九設鞫得情,快正典刑。噫嘻痛矣。凶魁亂本,從古何限,而豈有如鍾秀之至凶絶悖者哉?本以奰慝之性,濟以陰譎之行,撐腸柱腹,都是禍心,聽言觀眸,罔非戾氣。平生伎倆,專在於凶國而讎君,晝宵營爲,亦出於戕人而害物,好惡所到,忠逆立判,利勢所在,逋逃咸萃。附己者謂之向國而奬拔,汲引如恐不及,異己者謂之背馳而擠陷,網打無所不至。於是乎助虐逞凶之徒,擧皆爲其羽翼,逐臭䑛瀝之輩,莫不受其指使,傳授凶圖,釀成煥·日滔天之禍,鼓唱悖論,馴致裕·玉讎國之計。一番逆變起,而罔不根柢於渠,一番凶獄出,而罔不窩窟於渠,渠之血黨死友,擧皆干犯天討,以誅以奪。而以渠鯨鯢之魁,獨爲漏網之魚者,蓋緣其凶焰雖死不衰,餘威歷久尙熾,根窩更有之論,指目有歸,而無敢連討者,明白洞快之敎,聖批昭揭,而無敢對揚者,一世腐心而擧朝緘口,有識憂歎,厥惟久矣。何幸乾道孔昭,自作難逭,渠之平生斷案,無端呈露於爲其卵育吹噓,感德思報,願爲鍾秀一死者之口,則雖使鍾秀,對質於鞫庭,必將滿口輸款,而無一辭自明之端矣。噫,敬·觀之窮凶,而染成者渠也。龜·祿之絶慝,而掩護者渠也。渠以爲見驅,則觀鎬曰見驅,渠以爲非逆,則觀鎬曰非逆,耳濡口滑,看作茶飯。先入之見,掩諱不得,慣聞之處,丁寧納招,則龜·祿·秀·敬之和盤托出,打成一片之狀,至是而畢露無餘矣。大抵鍾秀之一生藉口,欺人而欺心者,卽不過渠所謂士流也,渠所謂義理也。而論其行己,則發跡於逆戚之門,而爲其私押之客,托身於榮賊之家,而備盡諂諛之態。至勸其兄,願留榮賊,究其情狀,卽一患得失之鄙夫,則渠所謂士流,吁亦醜矣。且夫渠所謂義理者,本出於逆祿之凶論,賊龜之陰圖,而直是作賊作逆之一大斷案耳。噫,彼龜·祿輩,包藏不軌,謀危宗社,及夫國本已固,凶計莫售之後,鍾秀以其血黨,自知無幸,乃以死中求生之計。說出渠輩所謂義理二字,以爲掩護龜·祿輩眞臟之妙籌長策。龜·祿之眞臟旣掩,則鍾秀之身計得矣。鍾秀之身計旣得,則龜·祿之眞臟掩矣。其一而二,二而一之狀,不亦凶且憯乎?惟我先大王至精至微之義,昭揭日星,建天地而不悖,俟百世而不惑,則雖有怪鬼十千輩,寧或售疑亂之計。而鍾秀敢以掠美之術,欲爲立幟之資,指無謂有,眩惑群聽,有若怪鬼不逞之徒,眞箇爲朝夕壞亂之擧,而非渠則莫可扶植者然。肆然上逼於莫重莫嚴之地,以是而脅持君父,以是而威喝朝野,魯賢之逆變,由是而醞釀,達·瀅之邪說,由是而源委。候班不參之逆節在此,史局割席之凶肚在此,而改號時違牌,行幸後悖論,皆其逆謀慝計之昭不可掩者矣。至於逆敬之三條凶言,卽自鍾秀圈套中出來,而賊觀之謂龜賊義理主人之招,亦由鍾秀悖舌中薰襲,則前後情跡,沕然相符矣。臣等合辭所陳,剽竊先王之義理,矯誣先王之秉執者,政謂此也。及其家計已成,手段漸滑,則誣衊無所不至,譸張無所不有,筵本二跋,旣伏罔赦之案,讆言五條,莫掩自倡之跡。入告出語,變幻無常,左闔右捭,機關至密,千罪萬惡,擢髮難數,而臣等之最所憤嫉而痛惋者,又有在焉。以渠之眷遇也邇密也,逆祿之八字凶言,旣已自渠口傳說,賊龜之乙未冬悖說,亦必先他人聞知,則何不於先大王一初淸明,庶政維新之會,斷去宿處,嚴斥凶論,使夫迷溺不悟者,曉然知龜·祿之不可染跡,而乃反附麗依歸,推詡尊仰,壞亂世道,詿誤人心,以致許多逆變,無限厲階,而其惡稔矣,其禍極矣。若使當日朝廷之上,初不生出一鍾秀,則龜·祿之賊勢,何由而鴟張,龜·祿之餘醜,孰從而蚓結乎?然則今日國勢,所以至於痛哭流涕之境者,雖源龜·祿,而助成於鍾秀也,雖發於敬·觀,而主張者鍾秀也。則論其罪犯,有浮於龜·祿·敬·觀,而敬賊已施之律,尙難貸也。龜·祿應坐之典,烏可已乎?特以大官之曾忝也,鬼誅之先加也,故依律處斷,雖恨未及,尙魯已例,在所不已。幸賴乾斷廓然,天討亟行,鍾秀黜享追奪之請,雖蒙快允,而梟獍之凶種尙遺,國家之隱憂無窮。請追奪罪人鍾秀支屬應坐之類,一依尙魯·漢祿例施行。噫,彼鍾厚,性旣陰譎,跡又詭祕,本以蔑識之鄙夫,自知發身之無階,因悖弟托士流之會,而暗覰欺世之術,附逆戚讎國家之論,而遂致華選之濫占,于以威喝一世,把作張氣勢之奇貨,于以指使群凶,自居樹黨與之淵藪。外托遺逸,內執朝柄,把弄威福,如恐或失,藉賣權寵,無所不至。於是乎不逞之徒,逐臭之夫,轉相告引,靡然從之。粗解文字者,自稱高弟,濁亂世道者,願結死友,煥·日之凶,而皆其部曲達·瀅之惡,而卽其餘孽,駸駸然至於今日滔天之禍而極矣。是知逆敬之悖口,傳襲於漢祿,則平日之所學,可以推知,賊觀之凶招,源委於鍾秀,則乃兄之所綢繆,昭不可掩矣。且其願留榮賊之疏,爲渠斷案,鄙悖可醜。伏況賊秀正罪之後,渠之身犯,又如彼昭著,則削逸追奪,雖幸王章之少伸,而次第應行之律,不容暫緩。請追奪罪人鍾厚支屬,亟施散配之典。從古亂逆何限,而其窮凶絶悖,至憯極惡,豈有如審度者哉?其疏之全篇旨意,句句字字,無非包藏不道中出來,而忍所不忍,壞亂義理,敢所不敢,凌逼天日,陽擠陰護,斁敗百世之倫彝,指東撈西,疑眩一代之耳目,有一於此,已是人臣之極罪斷案。又況帳殿親訊之下,肆發六字之凶言,聞來肉顫,思之膽掉,凡有人心者,孰不欲手磔而口臠哉?何幸乾斷斯爀,王章亟加,快施藁街之律,少洩神人之憤,而第念凶如此賊,逆如此賊,而誅止其身,戮不及孥,則恐無以懲萬世亂逆之徒,慰一時忿鬱之情。請正法罪人審度,加施孥戮之典。噫嘻痛矣。從古亂逆何限,而豈有若賊㯳之窮凶絶悖者哉?渠以鄕谷鄙微之類,敢懷窮天地亘古今,所無之凶肚逆腸,以不敢言不忍聞之凶言,筆之於書而投呈公門者,其平日醞釀,不問可知,憤痛之極,直欲手磔口臠。而乃以梟獍之心,敢肆狠毒之性,帳前親問,頑忍不服,王府嚴鞫,一直肆惡,終始忍杖,至於徑斃,肆市之典,旣未得施,則國體之虧損,已不成說,神人之憤惋,更無可言,豈可以徑斃之不用極律,擬議於此賊乎?其支屬尙在,則綢繆情節,尙有可覈之地,殪殄無遺,庶爲洩憤之方。臣等以沬飮之忱,合辭仰請矣。及承聖批,以追孥禁令靳允重法之聖意,實不勝欽仰,而此賊之窮凶絶悖,不可以常典議律,寔爲擧國之公議。請物故罪人㯳支屬,亟令王府,嚴加盤覈,仍施孥戮之典。噫嘻痛矣。人心日陷,義理日晦,惟彼夢賊,以遐鄕卑微之類,乃敢懷不道之心,罔測之書,此實窮天地亘古今所無之一大變怪也。嗚呼,恭惟我先大王,以根天之孝,盡倫之聖,義理則至精至微,秉執則莫嚴莫重,初元綸音,昭如日星,師翰處分,森如鈇鉞,凡東土北面於國家者,莫不知此箇義理之一或背違,則凶逆也,大憝也,渠獨何心,肆發不忍聞之說,誣逼不敢言之地?全篇指意,至凶絶憯,見之骨靑,思之膽掉,千剮萬斫,不足以洩神人之憤,收孥瀦澤,未足以懲亂逆之心,是豈只勘以治逆常律而止哉?且包藏設施,決非渠之獨辦,凶書製寫,斷非渠之自爲,而帳前親問,頑忍不服,王府嚴訊,終始抵賴,端緖未露,窩窟莫査,國法之虧損,鞫體之疎漏,萬不成說,一線究覈之道,惟其支屬在耳。臣等不勝悲憤,以加律之請,窮覈之方,日前聯籲,及承聖批,以大非法意靳允,臣等相顧抑鬱之至。夫制法本意,隨時變通,則欲治前古所未有之逆,合施前古所未有之典,而況适·雲已行之律,非無於前者也,支屬盤問之例,非創於今者也。此等之律,不施於此賊,而施於何處乎?請大逆不道罪人夢瑞,亟令王府,以适·雲例施行,其支屬之應問者,亦卽拿覈得情,使王法伸而亂本拔焉。噫嘻痛矣。今此鍾·振兩賊之凶,思之膽掉,言之骨靑,蓋其陰謀逆節,适·璉之今又出也。凶言悖說,雲·海之所不道也。是乃窮天地亘宇宙之極惡大憝,雖幸天討略行,王章少伸,尙何足以快洩神人之憤也哉?鍾一則藉其門蔭,獲沾祿仕,國家何負於渠?而梟心獍腸,與生俱生。幸西賊之有警,則曰十五字刀削分院兵助勢之策,湖南伯得差之願,無非劇逆之斷案,而乃與振采·友文等,結爲血黨,五字八字之凶言,猶爲不足,而必以二字至不道之言,和應於合有變通之說,甚至街路上訩訛而極矣。振采則伎倆妖慝,行止閃忽,出沒京鄕,左道誑惑,連腸接肚於鍾一·光友之徒,憑藉讖緯之書,濟其邪誕之術,二萬石軍糧之積庤,搢紳家火具之潛埋,七字刀削指卯日而擧事爲期云者,莫非做作妖言,煽動人心之計,而七字刀削十三日至凶之說,與鍾一一而二,二而一。似此今古所無之逆,不可只施治逆之常典,适·雲已行之例,不用此兩賊而將何施乎?請大逆不道罪人鍾一,振采,竝施适·雲之例,逆賊友文,跡本卑微,性又奸慝,投身於鍾一,甘作爪牙,許心於振采,結爲兄弟,托鍾一於振采則謂以可用,薦振采於鍾一則稱有神術。逆賊光友,本以鄕曲賤孽,托爲凶徒死士,父事振采,兄事友文,九字刀削欲輸軍糧則轉到南陽。凡爲群凶之指使,率皆挺身而樂赴,十一字刀削將臣家將欲火攻,所營何事?店舍綢繆之言,致後丁寧和應,南中兵火之說,延壽爛熳酬酢,卽此數段,已足爲諸賊之眞贓斷案。至於正月十三日凶言,卽是窮宙亘宇所未有所未聞之極逆情節,而無不參聞,無不參知,則罪止誅身,失之太輕,王章不嚴,輿憤未洩。請逆賊友文·光友,加施孥戮之典,致後·延壽,竝施孥籍之典。今番逆獄之至凶至憯,實是亘古之所罕,鍾·振諸賊,雖已伏法,情節猶未盡究,黨與猶未盡鋤,治逆之法,豈容如是?噫,彼李永純,當西賊有警之日,曾霑祿仕之在鄕者,莫不入處城闉,以效奔問之誠。而渠以侍從之列,蒼黃下鄕,事若知幾,跡陟殊常。況以鍾一爲妹夫,致後爲死友,掌中書字之語,出於後招,指日往來之說,證以一傔,則綢繆之跡,明若觀火。李元樸身居下邑,密通京華,鍾一,切友也。而讖緯妖誕之書,逢輒問答。致後,甥侄也。而凶悖不道之言,爛熳傳說,則知情之律,在所難逭,而王章未伸,鬼誅先及,不可以尋常物故罪人,置之勿論。永喆,鍾一之姪子也。始以應坐而發配,致後之娚妹也,旋因鞫招而就拿,則枝上之枝,種下之種,可以畢究。矧又鍾萬之猝斃,添一疑端,而鞫治未竟,竝加酌處,獄體疎虞,輿憤轉激,請李永純·永喆等更爲設鞫嚴問,期於得情,快正典刑。物故罪人李元樸諸子,施以散配之典。噫嘻痛矣。趙得永之罪,可勝誅哉?渠本賦性凶譎,行己鄙悖,陰鷙肆毒,自是戾氣,貪饕嗜利,猶屬薄物,蔑倫敗常之行,擧世唾鄙,樂禍思亂之心,平生伎倆,始也附麗於行恁,爲瓜爲牙,指使於行恁,作鬼作蜮,暗地糾結,譸張凶論之狀,指目已久,心跡難掩,究厥情節,已是罔赦。而以其年前樹立,尙置優容之科,濫廁崇顯之列,而不思圖報,莫悛舊惡,及莅西藩,負國虐民,式爲亂階,至有繡啓之發,則固當杜門訟愆,不齒恒人,而偃處城闉之間,恣行恣止,揚眉吐氣,猶談世事,眞是無羞惡之心而非人者也。況復晝宵經營,東西排布,罔非凶國禍家之心,闖乘求言之會,憑藉論人之章,辭語明映,旨意陰憯,乃敢貞觀以下數句語,肆然指擬於不敢言之地,此等絶悖之說,於敵以下,尙不得容易加之,渠亦北面於殿下之庭者,何敢萌於心而發諸口乎?是可忍也,孰不可忍也?此是窮天地所未有之極惡大憝,則無將之誅,不敬之律,斷當不踰晷刻,而殿下何所顧藉,尙靳兪音,不卽置法乎?此而一日假息於覆載之間,則彝倫將斁,亂賊無懼,將至於國不得爲國,人不得爲人。請金甲島島配罪人趙得永設鞫得情,快正典刑,以洩神人之憤焉。噫嘻痛矣。晦植之罪,可勝誅哉?渠以世祿之裔,厚被拔擢之恩,前後兜攬,涯分已極。而罔念圖報之義,反肆妖惑之計,海賊之說,東源之所做出,而爛熳酬酢,神師之稱,兌鎭之所誑誘,而密勿親信,稱東源爲先生,而惑信於石島之來往,任兌鎭以親裨,而紹介於雲門之約會,三月擧事之謀,渠旣知之。濟州襲破之說,渠亦聞之,則如有一分驚憤之心,固當登時發覺,一邊馳啓,一邊詗捕,以爲勦絶殄滅之地,而渠乃不此之爲,敢以專閫之威,恐動營邑,戒嚴兵器,有若眞箇賊變之迫在朝夕者然。噫,若使晦植,久處重閫,一任其譸張煽亂之計,則嶺以南一道,幾何不胥動於妖言,而轉至於波蕩哉?思之及此,不覺心寒而髮豎。何幸自孽難逭,遂底就捕,援引之辭,殆同春雉之自鳴,和應之跡,莫掩泥獸之相鬪,妖腸兇肚之暗地糾結者,無不呈露,神兵鬼卒之惟意指揮者,自歸謊誕,則究厥情狀,論其罪犯,卽與東源·兌鎭,一而二,二而一者也。兩賊今已伏法,晦植旣自承款,則三尺之律,固不容一刻暫貸,而減死之命,遽下於斷案已成之後。此雖出於我聖上好生之德,而莫掩者王法也,難遏者輿論也。豈可以此等妖賊,視若尋常,置之從輕之典也哉?請遲晩罪人晦植,亟令王府,卽捧結案,快正典刑焉。答曰,不允。時景等事,裕事,徐瀅修事,日柱事,龜柱支屬事,審度事,亟停勿煩。夏賊等事,國榮事,㯳支屬事,亟停。魯賢事,更勿煩啓。鍾一·振采事,不允。友文·光友事,致後·延壽事,李永純·永喆·李元樸諸子事,不允。趙得永事,不允。晦植事,不允。
掌令李沆,持平鄭郁東啓曰,噫嘻,逆鏔窮凶之罪,已悉於前啓,今不必更事臚列。幸賴我慈聖殿下廓揮聖斷,明正典刑,庶可以少洩神人之憤,而決案正法之後,應行孥戮之典,尙今不施,擧國弸塞之冤憤,愈久愈深。請正法罪人鏔,亟施孥戮之典。近日妖凶之邪學,熾如烈火,勢急滔天,實爲國家呼吸之憂,而幸賴我慈聖殿下特降明旨,亟令嚴覈,妖腰亂領,次第就戮,庶幾根柢拔去,窩窟掃蕩。而噫,彼丁若銓,自以逆鍾之同氣,暗受承薰之妖書,日夜耽惑,悖亂名敎,斁滅倫綱,爲世指目,積有年所。今於嚴鞫之下,始迷終悟之說,都是粧撰,力拒痛挽之跡,了無可證,沈溺之自如,可以推知。而又況恒儉之獄案出後,若鍾·承薰,迭出諸招,逆節彰著,不可但以邪學言也。若鍾旣已籍沒,承薰亦旣正法。而噫,彼若銓之爲若鍾兄弟者,致薰之爲承薰同氣者,不過島配定配而止,盤覈情節,掃蕩窩窟,顧不在於此輩耶?若銓則雖以今番獄案言之,爲承薰之緊黨,與知凶謀,明出致薰之招,以邪術而自服,至請伏法。又納鞫庭之供,究厥情跡,何變不圖?噫,彼致薰,以承薰之同氣,家煥之親甥,萬惡咸萃,千妖俱備,嘯聚邪黨,養成部落,凡諸排布設施,皆出其手,而訊問之下,乃反歸其兄於喪性溺邪,至謂之賊黨,此可見良心之都亡,倫紀之全喪,卽此一節,邪術淺深,有不暇論。學逵·與權,俱以家煥之甥姪,承薰之至親,標號之陰慘,花肋惟均,迷溺之丁寧,致嗣各證,兇祕之跡,如印一板。寬基則本以箕延之從孫,訛誤湖民,賣其切姻之權勢,蔭庇賊徒者,已是罔赦之罪,而邪書往來,狼藉綻露,至與與權而對質,則渠雖喙長,何以自明?雖然此輩之沈溺邪術,猶屬餘事,目下所當覈者,卽是恒儉請舶之計,嗣永傳書之謀,而凡此六囚之於嗣永,或爲切姻至親,或爲血黨死友,而嗣永凶書以爲,渠輩莫不願此事云爾,則凡爲邪術者,尙必知此箇兇謀。況此六囚之至切至密,而豈有不知之理乎?至於今番訊鞫,情節則半吐而半呑,端緖則若露而若隱,彼此參互,庶幾取服,而只緣爲日不多,盤問未究,賊情至妖,詭詐莫測,邀來謨賊之事,締結湯胡之計,以至窩窟之未露,徒黨之散在者,尙未究覈,而特推寬大之恩,遽降酌處之命,刑政之失,姑置勿論,宗社之憂,實爲無窮。請濟州牧島配罪人致薰,金海府定配罪人學逵,固城縣定配罪人與權,竝令王府,設鞫嚴問,期於得情,快正典刑。三啓中諸賊,罪關宗社,憤切神人,往在先朝,旣允臺啓,傳旨未下,故其時憲臣,更爲發啓。而伊後筵對,適値拜表發行,上下慶忭之日,仰承縷縷下敎,仍出姑停矣。今於一年二年之後,尙在不連不停之科。噫,先朝依允之盛意,蓋出於俯循輿情,快伸王章,而慶日姑停,不過一時行權,則今不可以未經處分,有所仍置,請亟下三啓依允之傳旨,令該府擧行焉。噫嘻痛矣。宋國仁窮凶絶悖之情節,可勝誅哉?渠以幺麽賤弁,潛懷怨懟,少無忌畏,敢作掛書之變,顯售叵測之計,實是亘古所無之大變怪,而國人之皆曰可殺者也。端緖綻露無餘,證左昭然具在,則律以三尺肆市猶輕,而其奈梟腸難化,專事掩有謂無,狼性愈鷙,乃敢忍終如初,積月栲訊,一直抵賴,似此陰慝獰頑之物,抑亦鞫囚之罕有者,竟致凶身經斃,厲口自滅,則王章無可伸之日矣,輿憤無少洩之時矣。不可以其身之物故,而少緩當律之快施。請物故罪人國仁支屬應坐之類,亟施島配之典。今番逆獄,卽載籍所未有之變,而何幸凶賊伏法,已施适·雲之例,應問各人,亦皆盤覈正罪,而其中朴紀淳之名,屢出賊供,而特以光郁招內,敬賊所謂紀淳來見之月日,與敬賊文書中所錄,果有相左者,故雖無發捕之請,而與如此凶悖之類,往來參尋之跡,旣現於供招,則揆以鞫體,不可不一番盤問,以覈情節。請朴紀淳,亟令王府,拿來嚴問,以重鞫體。噫,彼尹致謙,則身居三司之列,凶如得永,逆如得永,甘心右袒,挺身營護者,此又何等變怪也?渠以未見原本爲辭,而焉有不知裏面,徑論其事者哉?得永之疏,若但泛然論人而已,則渠之爲說,何必如是回互?而以其有至絶悖大不道之句語,故渠亦無辭遮護,乃以未見爲言,奸情慝態,路人所知,究厥情犯,有浮於得永,斷以春秋之法,焉逭黨與之誅?如此之類,不可屛裔而止。請洪原縣屛裔罪人尹致謙,拿鞫嚴問,明正其罪。噫嘻痛矣。李基慶之罪,可勝誅哉?本以陰鷙之性,濟以奰慝之行,禍人家國,父事煥·達之狀,已悉於前後章奏,不必架疊,而尤有所斷案者,賊裕之凶疏,逆達之悖奏,一國共憤,而攻煥之疏將出,則所謂基慶,抵書誘脅,討裕之啓至嚴,而所謂基慶,募人嗾停,其後基慶之罪,出於聲討之疏,則伊時聖批若曰,李基慶事,渠以停啓事被謫,更何加焉爲敎,至哉王言,孰不欽誦?而第天下之極逆大憝,惟煥·裕是已,渠以死黨,終始愛護,書沮討煥之疏,而筆蹟昭在,嗾停逆裕之啓,而賊招有證,雖歷千萬年,安得免黨逆二字之目。論其負犯,顯戮猶輕,而薄竄未幾,旋蒙疎放,已是失刑之大者。而伏見歲抄點下者,有給牒之命,若此不已,則隄防幾何不蕩然?亂逆更何所知懼哉?請亟收李基慶給牒之命,仍施屛商之典焉。噫嘻,人心漸乖,世變層生,至於年前梁珪悖通事而可謂極矣。假托章甫之論,暗售敲撼之習,有非鄕曲蟣蝨之類,所可自辦,卽愚夫愚婦之所共知也。果然其子鳴冤之供出,而譸張作俑之鄭觀綏·李功敏,袖傳暗投之洪遠謨,誤身賣友之李敎源,惟令撰寫之尹孝植·姜浚欽等諸人,排布情節,綻露無餘,一爲銓權之患得,一爲寧倅之患失,欲擠大臣,作此悖擧,爲鬼爲蜮,情狀叵測。及夫梁珪之囚,冒錄現發,而自謫就囚,則懼露本實,誘脅萬端,中路委人,莫掩其着急,近京隱置,愈見其陰祕,以至通文註解之書,明證自在,周恤擔當之說,眞贓畢出。甚至如門客曹吏之陰謀密托,明有左契。噫,名以士夫,陰邪謊譎,作如此行事,是可忍耶?如使其供所言,無所差爽,則羞搢紳辱朝廷,無復餘地,其在辨淑慝靖世道之道,不可置而不問。請秋曹囚供中鄭觀綏等諸人,竝令王府,拿致嚴覈,施以當律焉。答曰,不允。李基慶事,不允。新啓,鄭觀綏等事,不允。
司諫李羲準啓曰,罪人克觀,以妖任之同氣,凶謀逆節,爛熳同參,而嚴訊之下,抵賴不服,未克究覈,未及承款,王章莫伸,輿憤莫泄。請金甲島爲奴罪人克觀,更令王府,嚴鞫得情,快正王法,逆賊尙魯,卽是千萬古所未有之劇賊,而孥戮之典,旣施旋寢。噫,此賊之未伏王章,徑自隕斃,已極神人之憤矣。假使此賊頑然尙在,則千剮萬斫,不足以懲其罪,孥之戮之,在法當然。凡係祖宗朝金科玉條,猶或隨時變通,則今此追孥之禁,自近年斷然定行,守之太固,致使應行之律,不得施於此賊,萬有一日後惡逆之如尙魯窮凶者,抵賴不服,頑忍徑斃,則孥戮之法,其將不施乎?罪在罔赦,事關後弊,請逆賊尙魯亟施孥戮之典。德相·尙喆·九宗三賊,無非極逆大憝,罪關宗社,而臺閣傳啓,積有年所,王章未伸,輿憤愈切。何幸先大王嚴懲討明義理之聖念,廓揮乾斷,特降允兪,而傳旨未及頒下,此乃先朝旣成之命,未卒之志也。今當新化休明之日,不可使凶孽逆種,晷刻偃息於覆載之間。請亟下三啓傳旨,令攸司卽速擧行焉。逆鏔罔赦之罪,已悉於前啓,今不必更事臚列,而幸賴我慈聖殿下廓揮明斷,特施正法之典,擧國弸塞之冤憤,可以少洩,而今旣決案正法,則孥戮之法,便是應行之典。請正法罪人鏔亟施孥戮之典。噫嘻痛矣。今番嶺賊之其所驅率,雖曰鋤耰棘矜之徒,而其中李戒國·劉用孫·金金乭三漢,俱以凶逆奴屬,被其誑誘,受其指使,脅驅村丁,自作前矛,半夜官門,突入跳踉者,已極凶獰,而賊魁凶言,無難傳說於推覈之時,看作能事,節節頑惡,論其罪犯,決不可以島配遠竄而止。請絶島爲奴罪人李戒國·劉用孫·金金乭,亟令王府,快施典刑。梟示罪人性世與劇逆載榮,一而二,二而一也。換着軍服,潛入禁庭,粧出纏帶,暗售網打,是何等排布設施,是何等凶謀祕計也,設鞫七朔,根因窩窟,終未究覈,只施梟示之律,輿情之憤惋,固無可言,而不可以已爲梟示,不施當施之律。請梟示罪人性世亟施孥戮之典。噫嘻,譸張傾軋,非朝廷之美風,敎誘構陷,卽士夫之惡行也。向來梁珪之通文,假托於章甫之論,暗售其鬼蜮之習,有非鄕曲一悖儒所可自辦,而指揮慫慂之必有其人,婦孺之所共知也。及夫珪子訟冤之供辭一出,而主張之姓名,明有指的,綢繆之情狀,俱有證驗,如所謂譸張陰邪,作俑僞通者,曰鄭觀綏·李功敏也,濟以奸細,袖傳暗投者,曰洪遠謨也,愚昧墮術,誤身賣友者,曰李敎源也,以文助惡,唯令撰寫者,曰尹孝植·姜浚欽也,而其所經營者,專出於早除大臣,而所謂吾黨銓權,長久得志之計,寧邊新倅,艱辛爲之,而請仍可慮之說,互相告引,直吐明證者,又以敎源·遠謨·吳亨喆等,爲之左契。至於梁珪就囚之日,路中送人,威脅萬端,城外止宿,擧措密密,通文之註釋,爰辭之指敎,謂有眞贓,莫可掉脫。噫,世級之日降,人心之不淑,一至於此哉?如使其言之無爽,則陰邪不正之行,非但公議之不容,排布設施之計,實爲世道之深憂。今其可問諸人姓名端緖,俱載供辭之中,其在明是非嚴淑慝之道,不可置而不問。請秋曹囚供中鄭觀綏等諸人,拿致王府,嚴加盤覈,亟施當律。新除授獻納金敎喜時在公淸道瑞山地,請斯速乘馹上來事,下諭。答曰,不允。鄭觀綏等事,不允。下諭事,依啓。
判義禁金履陽,同義禁朴宗正·金魯應等疏曰,伏以,臣等於春川殿牌作變罪人朴基植事,竊有管蠡之見,不容終默,仰備澄省焉。殿牌作變,干犯至重,亟施當律,宜不可少緩,而營邑審覈,得情取服之後,猶復差遣行臺,覆覈詳奏,繼之以拿致王府,設鞫詳覆,然後始乃正以常刑,蓋莫非聖王欽恤服念之義也。今此獄案,罪人旣已引服,負犯毫無可原,則臣等只當照法擧行而已。第其爲平時狂易之人,則道臣差官之啓,一辭同然,俱有證契,的實無疑。謹稽大明律云,八十以上十歲以下及篤疾犯反逆殺人應死者,議擬奏聞,取自上裁。續大典云,顚狂失性而殺人者,減死定配,據此兩條,比類參互,則此囚之直施極律,恐非法意之所當然。且以近事言之,臣履陽於昨冬,待罪此職,以瑞山郡殿牌作變罪人韓慶裕事,有所覆啓。請詢大臣,大臣獻議,論以失性,畢竟聖斷,特垂好生之德,置之減死之科,臣至今欽誦之不已。見此獄情,大略相似,則視法考律,旣有所據,推前照今,宜無異同,玆敢不避僭越,聯陳愚見。伏乞聖明,俯詢大臣處之,使刑期于得中焉。臣無任云云。答曰,省疏具悉。疏辭下詢大臣處之。
大司成徐長輔疏曰,伏以,臣生性鹵莽,藝能菲薄,自揣尺寸,無長於人,而伏逢我殿下御極之初,偶占科第,歷試外內,十有八年之間,居然冥升於緋玉下大夫之列矣。絲毫無補,涯分有踰,名塗華顯,顧安有一步更進之望。而國子新除,忽下於待罪喉院之日,臣誠惝怳恧蹙,不知所措。夫朝廷官爵,孰非難愼,而至於成均之長,卽所謂虞廷敎胄之職,而周官造士之任耳。肆昔國朝盛際,甚重是選,雖以耆德宿賢,歷衆司躋崇秩,而於此則或莫與焉。逮夫近世掄選,漸不如古,擬議殆若循次,而猶皆文學淹貫,望實彰著,允叶於輿情,而見推於一時者矣。是以上無濫授之失,下無匪據之愧,而至如臣者,空疎蔑裂,同朝皆知,通經識治,爲宏儒弘博之學,固無論已,卽雕蟲篆刻下士之未技,亦未之有譽,則以此人而居此官,坐皐比而對諸生。臣縱厚顔,倘無詩人鵜梁之譏乎。嗟乎,士趨日渝,文風日頹,有識之歎,亦已久矣。則今欲其渝者返之,頹者振之,事倍古人,功將半之。況以今人之最下,而反責古人之所難乎?狼狽之形,不待智者而後決矣。臨殿試士,開場在卽,而臣適在禁中,不遑言私,遂敢冒沒肅命,而因仍蹲處,斷無是理,玆敢披瀝肝血,仰瀆崇嚴。伏乞聖慈,諒臣言之匪出飾讓,念臣職之不宜誤授,亟賜遞改,以便公私,不勝幸甚。臣無任云云。省疏具悉。爾其勿辭察職。
持平尹秉烈疏曰,伏以,臣往覲嶺邑,歸到中路,伏聞栢府恩除,馹召繼降,臣惝怳踧踖,趣裝入城,始知有近日梁鍾倫所供出,而臺啓方張。噫嘻痛矣。世道陷溺,變怪層生,名以縉紳,陰懷患得之心,假托章甫,潛售誣衊之計,以之誘脅不逞,壞亂淸朝,往古來今,豈有如此輩之狡譎哉?大抵宵小蚓結,怪鬼蝨附,晝散夜聚,所經營者,蜮射之毒,雄唱雌和,所設施者,鴟張之圖,是以近年以來,藏頭幻面,憑藉儒通,詆毁廷紳,非止一再,朝野之間,孰不憂歎?而此輩之爲世指目,厥惟久矣。而況大臣,朝廷之所敬禮。而噫,彼梁珪,以鄕曲蟣蝨之賤,肆然發通,極其醜辱,是豈如渠卑微之類所可獨辦者乎?排布陰譎,必有慫慂者存,機關叵測,必有主張者存,而情節未覈,酌處太遽,至于今公議久菀,輿情齊憤。迺者其子之鳴金,而此輩之姓名情跡,彰露無餘,,試觀其供辭,則前後說話,第次甚明,往來書札,段絡相續,以其人則曾所云云之人也。以其事則曾所云云之跡也,有非一時粧撰,冀其掉脫之爲也。供中諸人,如無實犯,則許多朝紳之中,必以此六·七人丁寧說去者,何也?此不待盤覈之擧,而天鑑所照,魑魅莫逃。然在朝家核實之政,不可掩置而不問者決矣。奈之何秋曹覈啓,遽下勿施之敎耶?大僚之箚,三司之論,相繼迭發者,實出於壹民志靖世道之意,而一例靳允。豈不大有欠於古聖王明示好惡之義也哉?嗚呼,此輩皆以古家世族,通籍登朝,何官不做?而其奈包藏禍機,要竊權柄,速圖銓衡,而長久得志之說,何其鄙也?恐失雄府,而早除彼相之計,何其狡也?周恤島謫,可證作俑之跡,袖傳通文,甘作傳命之卒,募人效勞,士大夫之羞恥,以文助惡,鬼蜮輩之伎倆,所謂姻族誰也,所謂人客誰也,所謂嘮嘮某某,指誰而言也。抑或諸人之外,別有某某之未綻露者耶?遐土妖弁,何爲其居停,法曹猾胥,是誰之指使,其爲綢繆之跡,祕譎之計,必有可究,何可以渠之供辭,取證而已耶?論其情跡,明若觀火,尤可痛駭者,所謂周旋之說耳。夫刑政,朝家之刑政也,處分,朝家之處分也。渠安敢以周旋等說,作爲騙人脅人之資乎?言言放恣,節節凶悖,此習漸長,何事不爲?斷案已具,邦憲至嚴,此而不嚴覈,則其可曰國有法乎?雖以梁珪言之始也,爲其威脅,不敢發告,終焉專事欺罔,不能直陳,罪上添罪,誠亦痛惡。臣謂囚供中鄭觀綏等諸人,竝拿致王府,梁珪亦爲拿來對質,亟施當律,斷不可已也。仍伏念,臣姿性鹵莽,言議巽軟,淸朝臺閣之任,本不近似,而重以長道驅馳之餘,宿病闖發,宛轉床笫,時日之間,蠢動無望。且臣於合啓中,有區區私義之不可聯參者,曾叨臺職,以此引避,輒蒙體諒之恩。今臣處義,與前無異,情病如右,末由詣臺論啓,略控文字,冒瀆崇嚴。伏乞聖明,亟賜鐫改,以安私分,千萬幸甚。臣無任云云。省疏具悉。已諭於諸批,勿辭察職。
上在昌德宮。停常參·經筵。
李光憲啓曰,合辭方張之時,兩司無詣臺之員,事甚未安,除在外,未署經外,呈告人員,竝卽牌招,何如?傳曰,允。
又啓曰,來十一日朝參日次矣,敢稟。傳曰,停。
尹鼎烈啓曰,來十一日輪對日次矣,敢稟。傳曰,停。
又啓曰,藥房提調持湯劑來待矣。傳曰,封入。
傳于尹鼎烈曰,禮房承旨馳詣先蠶壇,奉審摘奸以來。
傳于尹鼎烈曰,上京及未下直守令,皆令明日辭朝。
尹鼎烈啓曰,吏曹郞廳來言,臺諫有闕,政事,取稟。傳曰,前望單子入之。
大司諫前望單子入之,申在植落點。
李光憲啓曰,新除授大司諫,申在植,一體牌招,何如?傳曰,允。
尹鼎烈啓曰,吏曹郞廳來言,宜寧縣監鄭基直,兩司當爲署經,而憲府則雖已署經,諫院則尙未署經云。除在外,陳疏,未署經外,未肅拜·呈告人員,竝卽牌招,以爲備員署經之地,何如?傳曰,一司除署經。
李光憲啓曰,大司憲宋穉圭,執義李泰淳在外,掌令柳訸·李沆,持平鄭郁東·尹秉烈牌不進,監察茶時之意,敢啓。傳曰,知道。
以大司諫申在植,司諫李羲準,掌令柳訸·李沆,持平鄭郁東·尹秉烈牌不進罷職傳旨,傳于李光憲曰,只推。
以校理趙琮鎭,副修撰尹永輝牌不進罷職傳旨,傳于尹鼎烈曰,只推。
李光憲,以兵曹言啓曰,今三月十六日大駕詣慶熙宮興政堂,咸興·永興兩本宮衣幣香燭親傳時,何營軍兵隨駕,何營軍兵留陣,禁軍及馬步軍以幾番幾哨磨鍊,而餘軍留營,何以爲之乎?敢稟。傳曰,依昨年例爲之,禁軍則一番爲之。
李光憲,以義禁府言啓曰,保放罪人李誾彬·韓永祿還囚照律,徐有昌·吳澈常,還囚議處以入之意,敢啓。傳曰,知道。
禁府啓目,都摠府郞廳李商球,守門將張仁源等原情云云。傳旨內辭緣,泛稱遲晩,所當請刑是白乎矣,都摠經歷勿爲請刑,載在大典通編,議處爲白乎旀,張仁源段,刑推得情,何如?判付啓,依允爲旀,張仁源段,除刑推議處爲良如敎。又照目粘連,前察訪韓永祿矣本府議啓內,秋曹旣已定罪移送,則渠供有難取信,依律文照勘爲白乎旀,本事旣甚鄙鎖,議讞至煩王府,當該聽理堂上捧現告從重推考,韓永祿段,杖九十收贖,奪告身四等,私罪啓,奉敎依允。又照目粘連,三水前府使李誾彬矣本府議啓內,三水之於南閫,體統自別,則報辭之全不擇發,校吏之不爲捉送,大損事體,有關後弊,本事得失,有不暇論,以此照律爲白乎旀,雖以該帥臣言之,雲寵鎭將之越境徵族,旣違法例,躬往督捧,先失禮貌。且其報辭中鐵鞭喊譟,碎頭折骨等說,多不近理,而略不論罪者,終涉太偏,從重推考,李誾彬段,杖八十收贖,奪告身三等,私罪啓,奉敎依允爲旀,功減一等爲良如敎。又啓目粘連,向前徐有昌段,囚供分疏,輒或爽實,而此囚所供,則啓聞分捧,勘簿遞歸,明有證契,不容飾僞是白乎乃,道査旣如此,則未必非隱逋之追後發露,藉曰不知,不知亦罪是白遣,吳澈常段,適値慘歉,勢同龜括,道啓參恕之論,容或無怪,而揆以意法,終難曲恕,竝只以此照律,何如?判付啓,依允。
禁府照目粘連,大興前前郡守徐有昌,前郡守吳澈常等矣本府議啓內,徐有昌段,囚供分疏,輒或爽實,而此囚所供,則啓聞分捧,勘簿遞歸,明有證契,不容飾僞是白乎乃,道査旣如此,則未必非隱逋之追後發露,藉曰不知,不知亦罪是白遣,吳澈常段,適値慘歉,勢同龜括,道啓參恕之論,容或無怪,而揆以法意,終難曲恕,竝只以此照律罪,徐有昌段,笞四十收贖,附過還職,吳澈常段,笞五十收贖,解見任別敍,竝只私罪,奉敎依允爲旀,竝只功議各減一等爲良如敎。又啓目粘連,向前李商球·張仁源等亦,門鑰虛鎖,罪雖有在,監考不審,責亦難免,竝只以此照律,何如?判付啓,依允。
校理趙琮鎭疏曰,伏以,人心漸乖,世變層生,至於今番秋曹之囚供而可謂極矣。噫嘻,年前梁珪之悖通,假托章甫之論,暗售敲撼之謀,有同鬼蜮,必有根窩,而究覈未竟,輿情沸鬱矣。迺者其子鍾倫,鳴金蹕路,爲父訟冤,其爰辭謂以當初悖通,則有撰寫者,有傳投者,曾所納供,則有慫慂者,有誘脅者,皆非渠父之所知,俱是諸人之所爲,竝與其門客曹吏輩往來綢繆之計,皆執左契,俱有明證,臚列姓名,備陳情狀,至願與其人對質。苟使其供,無所差爽,則其爲羞搢紳而辱朝廷,無復餘地。而其在別淑慝破陰邪之道,斷當盤覈,故大臣三司竝請拿覈,亶出擧世之公議,亦關有國之刑政。而今至幾日,尙靳一兪,以目今漸乖之人心,層生之世變,將何以嚴辨而痛懲也哉?伏願聖明,淵然深思,亟允群請,使怪鬼之徒,無所逃罪,世道之憂,得以永靖焉。仍伏念,臣之無似,猥玷館銜,今爲十年矣。持被之頻,陪講之屢,視許多諸僚,計日最多,而未能有一半分自效,若論溺職孤恩之罪,臣實難逭。且自向來,有鐵限之情勢,積犯違傲,全虧義分,轉益惶悸,無地自容。況今講席方開於久停之餘,才彦竝列於新錄之後,而緣臣復叨,未得備員,以致經筵之頉稟,亦爲新僚之妨路,其在事體與廉隅,豈容虛縻之若是耶?恩誥荐降,雖極榮感,私心惶恧,敢玆尾陳。伏乞聖慈,亟賜鐫免,使堂堂經幄之任,勿復爲賤臣之所虛縻,不勝幸甚。臣無任云云。省疏具悉。已諭於前批,勿煩,爾其勿辭察職。
副修撰尹永輝疏曰,伏以,臣以根則孤,以器則窳,志願自甘於抱關,夢想不及於濫竽,自在先朝,偏蒙生成之澤,逮事殿下,又叨拂拭之寵,前後所被,踰越涯分,尋常循省,如臨淵谷。噫,臣本賦命險釁,受質萎弱,風霜憂戚,閱歷最酷,志氣精力,衰落無餘,垂三十年,疾病居半,陳力就列,初非可議。況此瀛銜,是臣鐵限,一自臺評峻發,圈事撓敗,參錄諸員,竝皆逡巡,今至四年,尙無一人肅命者。臣亦圈中之人,處義旣同,進退相須,今何敢獨自出脚,成一狼狽無聊之蹤哉?朱子云量而後入,不入而後量,此蓋泛指出處辭受之大體,裁之於可否之間,而若臣情勢,則不待更量,斷斷以不入爲正,參倚前衡,微尙已定。今若徒畏義分之隳壞,不念廉防之截嚴,憑藉寵靈,不當入而入,則是特貪榮饕進之一鄙夫,殿下亦安所取此等人,苟然充是職爲哉?區區株見,有難變改,寧伏方命之誅,實無抗顔之望,玆敢披瀝衷懇,仰瀆崇嚴。伏願聖明,俯垂鑑諒,刊臣職名,仍治臣違傲之罪,俾朝綱肅而私義靖焉。臣於近日秋曹囚供,竊不勝駭惋,傷世路之極巇,痛人心之不逞,繞壁明發,危衷益激。噫,世間怪鬼輩,自有許多般伎倆,而曷嘗有如許情狀之巧慝醞釀之絶悖者乎?今以囚供中所謂六七朝紳觀之,渠輩俱以世族,厚沐洪造,致位華顯,有何不饜於心,而乃反與鄕曲卑瑣之類,綢繆往來,粧出僞通,壞亂朝象,愚惑人心,左右迷藏之習,東西龍斷之術,有非恒情之所可出,而要其設施,則專在於逬逐時相,圖竊銓權而已。主張陰邪者有人,締結和應者有人,袖札助惡者有人,迭相撰寫者有人,姓名皆露,諱掩不得,登卽盤覈,誠不容少緩。而況其路中送人,誘脅備至,城外止宿,排布益巧,通文句語之註釋,爰辭旨義之指敎,無非罔赦之罪。而眞贓已綻,斷案斯在,相箚臺啓,臚列已悉,兪音尙閟,公議愈鬱,其在辨別淑慝靖壹民志之道,誠不宜若是之漫漶骨董也。噫,風習不佳,名場如劫,每有一番事端,輒增一番危怖,今幸端緖已出,査櫛有蹊,而乃殿下不恤人言,一向訑訑,有若覆蓋掩護者然。臣未敢知殿下,何所惜於此輩,而必欲咈公論屈公法而後快乎?臣恐刑政失平,變怪無已時,陰窩幽窟,依舊是自在,此豈昭代之美事乎?伏願殿下,一依大臣三司所奏囚供中諸人,拿致王府,與梁珪對質,嚴加鉤覈,亟施當律,毋使無罪者橫罹,有罪者倖逭。臣無任云云。省疏具悉。所陳已諭於諸批矣,爾其勿辭察職。
校理韓用錡疏曰,伏以,臣姿本庸愚,學又蔑裂,尋常小技,亦莫猶人,僥倖一第,誠非所料,區區微忱,自甘樗散,廁跡末僚,惟以夷險之不擇,自效塵刹之圖報,而進步名塗,初非夢寐之攸想。迺者瀛館新除,忽下於無似之賤品。臣聞命惝怳,莫知所以措躬也。夫經幄之任,何等淸選,而責重啓沃,職兼論思。苟非學識精粹,才望茂著,莫宜濫居,尙可以庸騃如臣,鹵莽如臣者,苟然充數於其間,則厚招譏議,於臣身固不足恤,玷辱名器,在聖朝良非細故,此臣所以始也,逡巡却顧,不敢遽然承膺者也。而晝筵日開,庚牌荐降,怵畏義分,感激寵光,猥隨諸僚之後,入就承明之直,亦已有日矣。誤恩旣侈,踰分已極,過此以往,更何所願?而第臣區區情私,有切急者,玆不得不鳴號於孝理之下。伏願聖明,恕其濫而矜許焉。臣之所後父母,不幸早世,而臣之生父,年今七十,素抱貞疾,殆無寧日,小失調養,輒致添劇,氣血漸耗,滋補爲急。而臣世傳寒素,性又疎拙,菽水之供,每患難繼,刀圭之補,尤非可論,臣情到此,抑亦切且急矣。切伏見近來儒臣之陳章丐恩者,次第蒙允,無不沐浴洪造,攢祝至仁。臣何敢自阻於覆燾之天,而不一陳暴切懇也哉?玆敢不避煩猥,仰瀆崇嚴。伏乞聖慈,俯垂矜諒,特命選部,畀臣一縣,俾伸至切之願,則臣雖癡愚,敢不俯竭求芻之責,仰效結草之報。臣無任云云。省疏具悉。疏辭下該曹稟處。
正言洪周命疏曰,伏以,臣粗學記聞,濫竊科第,見識才具,百無一稱,自知樗櫟之非材,無望管·蒯之需時,仁天雨露,無物不遂,簪紱芬華,亦及賤品,通擬臺望,于今三年矣。淸朝耳目,任莫重焉。必有若藥如矢之姿,然後上可以補衮犯顔,下可以勤攻相規,求之往牒,能勝其任,亦云鮮矣。實非如臣庸愚巽劣者所可堪承也。迺者薇垣除旨,忽下於夢想思慮之外,臣惝怳蹜踧,不知措躬之地也。繼以聲討方張,天牌儼降,怵畏義分,豈俟駕屨,而顧惜名器,自愧負乘,逡巡畏縮,敢犯逋慢之罪矣。昨見長僚避嫌啓辭,則以爲,同臺之間,竊有區區私義之不可與共周旋云者,卽指臣身也。長僚旣因此而得蒙體諒,則臣之處義,宜無異同,以此情踪,何敢一刻晏然乎?庚牌荐降,承膺無路,不得不冒入文字,仰瀆崇嚴。伏乞亟命遞斥,以安私分,不勝幸甚。臣旣情勢,如右所陳,則何敢以言官自處,而目下之憂虞政急,義不容泯默,玆敢贅陳,伏願聖明垂察焉。噫嘻,彼梁珪者,蟣蝨之賤而怪鬼之輩也。假托章甫,而惟受指嗾之意,壞亂朝著,而敢試敲撼之計。年前悖通之發,主張指使之有在,衆口喧傳,乃其刑配之時,盤覈情節之未盡,輿情齎憤,及今珪之子鍾倫訟冤之供辭出,而踪跡情狀之陰祕,經營綢繆之巧譎,綻露無餘,肝肺如見,至醜絶悖,言之汚口,窮凶極狡,聞之驚心,貪利忌人,甚於碩鼠,含毒射影,慘於短狐,苟具恒性者,見此囚供,孰不憤惋而唾詈也哉?此而不嚴加窮覈,明示好惡,則世道無寧定之日,人心有陷溺之患,豈不大可懼哉?是以大僚陳箚,三司之臣,以疏以啓,必期得請而後乃已也。成周,盛代也,而行旌別彰痺之政,荀悅,儒者也,而有粱肉藥石之論,刑罰得當則小人革面,擧措適宜則枉者自直。若使囚供中諸人,皆有所犯,則難逭自作之孽,若有所差,則特開自新之路,允合聖王愼刑之政,至如梁蛙,則始也同惡相濟,故犯欺罔之罪,今乃吐實直陳,敢生掉脫之計者,究厥心跡,尤極痛惡。臣謂囚供中鄭觀綏等諸人與梁珪,竝拿致王府,對質嚴覈,快施當律,斷不可已也。臣無任云云。省疏具悉。所陳已諭於諸批,勿煩,爾則許遞。
上在昌德宮。停常參·經筵。
李光憲啓曰,大司憲宋穉圭,執義李泰淳在外,掌令柳訸·李沆,持平鄭郁東呈辭,尹秉烈未肅拜,監察茶時之意,敢啓。傳曰,知道。
又啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
尹鼎烈啓曰,右副承旨趙經鎭今日不爲仕進,卽爲牌招,何如?傳曰,允。
又啓曰,藥房提調持湯劑來待矣。傳曰,封入。
傳于尹鼎烈曰,禮房承旨馳詣昭寧園,奉審摘奸,綏吉園一體奉審以來。
洪敬謨啓曰,卽者,檢閱李嘉愚以其親病,陳疏經出,原疏以昭寧園忌辰祭齋戒,纔已退却矣。所當直捧禁推傳旨,而此與無端經出有異,推考警責,何如?傳曰,允。
尹鼎烈,以弘文館言啓曰,本館下番闕直,事甚未安,校理趙琮鎭,副修撰尹永輝旣有只推之命,竝卽牌招,以爲推移入直之地,何如?傳曰,允。
又啓曰,左右史不可不備,別兼春秋趙琮鎭·鄭基善·金道喜,竝卽牌招,以爲推移入直之地,何如?傳曰,允。
以右副承旨趙經鎭牌不進罷職傳旨,傳于洪敬謨曰,只推。
以校理趙琮鎭,副修撰尹光輝牌不進罷職傳旨,傳于洪敬謨曰,只推。
尹鼎烈,以吏曹言啓曰,內贍寺主簿金有安呈狀內,矣身素患冷積之症,年久沈痼,時日內萬無起動供職之望云。造紙署別提崔聲遠呈狀內,矣身素患痰癖之症,一倍添劇,時日內實無供仕之路云。其身病俱如是沈篤,則有難强令察任,竝改差,何如?傳曰,允。
又以吏曹言啓曰,上京及未下直守令,皆令明日辭朝事,命下矣。自臣曹催促,則未下直守令原州判官尹謙圭,奉化縣監李南圭,宜寧縣監鄭基直,俱爲下去,上京守令中安北縣監林景鎭,順安縣監徐任輔今方下去,而江陵府使南惠寬,春川府使李志淵,身病猝重,不得下去云。雖未知其病勢之如何,而特敎催促之下,不卽下去者,揆以事體,誠甚未安,兩邑守令,罷黜,何如?傳曰,允。
以開城留守尹益烈狀啓,金履彈入葬處掘移事,傳于洪敬謨曰,今以守臣狀啓觀之,則與王氏子孫上言,一切相反,事甚訝惑,前朝諸陵寢所在地方與共爲幾位,令弘文館考出以入爲旀,雖以守臣言之,雖尋常士夫家墳墓之歲月浸久者,傍近居人,猶且指點傳道,稱爲某人家墳墓。況前朝陵寢之在舊都者,其子孫遺民,豈有不知之理乎?其不善採訪之狀,已極未安,而旣曰,王陵與私塚,無以詳知,則不爲狀請,經先開發,寧有如許事體?假使私塚,猶屬不忍,萬一是王陵,則是果人理之所安乎?萬萬駭然,難免不能致愼之罪,而王陵與私塚分別,不容少緩,更爲歷考博訪,從速馳聞爲旀,犯葬之金履彈,萬無不知之理,爲先嚴刑究覈,期於得情,而若復有如前糢糊之端,則斷當有別般處分,以此知悉事,分付。
吏曹啓目,粘連啓下是白有亦,觀此弘文館校理韓用琦上疏,則以爲,臣之生父年今七十,素抱貞疾,殆無寧日,小失調養,輒致添劇,氣血漸耗,滋補爲急,而臣世傳寒素,性又疎拙,菽水之供,每患難繼,刀圭之補,尤非可論,玆敢不避煩猥,仰瀆崇嚴。伏乞聖慈,俯垂矜諒,特命選部,畀臣一縣,俾伸至切之願亦爲白有臥乎所,韓用琦之親老家貧,菽水難繼之狀,卽通朝之所共知,許畀一邑,俾遂便養之願,允合於孝理之政是白乎矣,經幄之臣出補外邑,事體不輕,臣曹不敢擅便,上裁,何如?判付啓,依回啓施行爲良如敎。
上在昌德宮。停常參·經筵。
洪敬謨啓曰,大司憲宋穉圭,執義李泰淳在外,掌令柳訸·李沆,持平鄭郁東呈辭,尹秉烈未肅拜,監察茶時之意,敢啓。傳曰,知道。
又啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
李光憲啓曰,右副承旨趙經鎭今日不爲仕進,卽爲牌招,何如?傳曰,允。
又啓曰,藥房提調持湯劑來待矣。傳曰,封入。
洪敬謨啓曰,今十六日咸興·永興兩本宮衣幣香燭親傳事,命下矣。齋宿處所,以何處爲之乎?敢稟。傳曰,便殿爲之。
又啓曰,別兼春秋趙琮鎭·鄭基善·金道喜旣有只推之命,竝更牌招,推移入直之地,何如?傳曰,允。
又啓曰,假注書李憲球身病猝重,勢難察任,今姑改差,何如?傳曰,允。
又啓曰,兼都承旨李存秀,行左承旨李憲琦,右承旨尹鼎烈不爲仕進,左副承旨李光憲式暇出去,右副承旨趙經鎭牌不進,院中只有臣一人,伴直無人,右承旨所當牌招,而拘於廳規,不得請牌,何以爲之?敢稟。傳曰,牌招。
以右副承旨趙經鎭牌不進罷職傳旨,傳于洪敬謨曰,只推。
洪敬謨啓曰,兼都承旨李存秀,行左承旨李憲琦不爲仕進,左副承旨李光憲式暇出去,右承旨尹鼎烈,右副承旨趙經鎭牌不進,院中只有臣一人,伴直無人,右副承旨趙經鎭,旣有只推之命,所當更請牌招,而拘於廳規,不得請牌,何以爲之?敢稟。傳曰,更爲牌招。
以右承旨尹鼎烈牌不進罷職傳旨,傳于洪敬謨曰,只推。
李憲球改差,代以徐憙淳爲假注書。
以別兼春秋趙琮鎭·鄭基善·金道喜牌不進罷職傳旨,傳于洪敬謨曰,只推。
洪敬謨,以弘文館言啓曰,本館下番闕直,事甚未安,校理趙琮鎭,副修撰尹永輝,旣有只推之命,竝卽牌招,以爲推移入直之地,何如?傳曰,允。
以校理趙琮鎭,副修撰尹永輝牌不進罷職傳旨,傳于洪敬謨曰,只推。
洪敬謨,以弘文館言啓曰,本館下番闕直,事甚未安,校理趙琮鎭,副修撰尹永輝,旣有只推之命,竝卽牌招,以爲推移入直之地,何如?傳曰,允。
以別兼春秋趙琮鎭·鄭基善·金道喜牌不進罷職傳旨,傳于洪敬謨曰,只推。
徐憙淳有頉,代以許晟爲假注書。
趙經鎭,以都摠府言啓曰,今日入直內三廳武兼禁軍及軍兵等當爲中日習射技放,而昭寧園忌辰祭正日相値,不得設行之意,敢啓。傳曰,知道。
又以鑄錢所言啓曰,御營廳乙未·戊戌鑄錢時匠人等報債錢,每於戶曹歲鑄時收捧,移送該廳事,曾有事目啓下,而至於別鑄時,則該廳報債條,不爲擧論,旣有已例矣。今番鑄錢,係是別鑄,且鐵物踴貴,餘剩無多,匠手輩事情,宜有軫念,依癸酉例,勿爲侵責之意,分付御營廳,何如?傳曰,允。
又以訓鍊都監言啓曰,北營所囚武藝別監金天興·金昌連,今日習陣時,更爲嚴棍二十度後,放送之意,敢啓。傳曰,知道。
吏曹啓目粘連,觀此江原監司曺鳳振狀啓,則以爲,原州以營下劇邑,百弊蝟集,遽難蘇捄,而該判官尹致赫莅任未幾,民譽方蔚,可責成效,今因吏曹草記,至於改差之境,數遞已極可悶,査逋簽丁,次第釐正,不可付之生手,特令仍任事,令該曹稟處亦爲白有臥乎所,該倅雖已差代,今此道臣狀辭旣如此,原州判官尹致赫,依狀請仍任,何如?判付啓,依允。
上在昌德宮。停常參·經筵。
藥房提調李相璜,行左承旨李憲琦啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,敢此仰稟。答曰,知道。王大妃殿·中宮殿·嘉順宮·世子宮,口傳問安。答曰,知道。
趙經鎭啓曰,大司諫宋穉圭,執義李泰淳在外,掌令柳訸·李沆,持平鄭郁東·尹秉烈牌招啓辭未下,監察茶時之意,敢啓。傳曰,知道。
李憲琦啓曰,右承旨尹鼎烈今日不爲仕進,卽爲牌招,何如?傳曰,許遞,前望單子入之,待下批,牌招察任。
趙經鎭啓曰,明日次對,兩司當進參,除在外,未署經外,未肅拜,呈告人員,竝待開門牌招,何如?傳曰,允。
李憲琦啓曰,藥房提調持湯劑來待矣。傳曰,封入。
傳于李光憲曰,大臣·備局堂上引見。
李憲琦以內醫院提調意啓曰,副提調李存秀今日問安,不爲仕進,卽爲牌招,何如?傳曰,允。
李光憲,以備邊司言啓曰,今日次對,堂上懸病甚多,事甚未安,有實病實故外,竝推考,令政院卽爲牌招,以爲進參之地,有司堂上金履載時無職名,令該曹口傳付軍職,使之一體牌招,何如?傳曰,允。
承旨前望單子入之,金學淳落點。
金學淳啓曰,卽者校理韓用錡以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
以校理趙琮鎭,副修撰尹永輝再牌不進罷職傳旨,傳于金學淳曰,只推。
金學淳啓曰,應敎·副應敎未差,副校理鄭祖榮·姜世白,修撰韓用儀·朴光錫,副修撰洪益聞在外,校理韓用琦陳疏徑出,玉堂上下番俱空,事甚未安,校理趙琮鎭,副修撰尹永輝,旣有只推之命,竝卽牌招,以爲入直之地,何如?傳曰,竝許遞,政官牌招開政,待下批,牌招入直。
又啓曰,別兼春秋趙琮鎭·鄭基善·金道喜,旣有只推之命,竝更牌招,推移入直,何如?傳曰,允。
備邊司薦望,以鄭尙愚爲廣州留守。
備邊司薦望,以趙鍾永爲開城留守。
有政。吏批,兼判書沈象奎進,參判洪羲臣在外,參議朴宗琦在外,左副承旨李光憲進。啓曰,玉堂多窠,今當差出,而擬望之人乏少,相避竝擬,何如?傳曰,允。以朴潞壽爲正言,金敬淵·尹命圭爲校理,柳訸·金蘭淳爲副校理,兪理煥·任存常爲修撰,李若愚·趙萬永爲副修撰,趙貞喆爲輔德,李存秀爲左參贊,金魯應爲刑曹參判,金履陽爲同成均,李羲甲爲尙衣提調,尹謙圭爲刑曹正郞,宋啓榮爲西部令,朴春秀·朱鎭民爲典籍,趙學儉爲司僕主夫,金祖淵爲內贍主簿,趙重日爲典設別提,趙濟明爲造紙別提,許檝·張東厚爲活人別提,韓象默爲江陵府使,申緯爲春川府使,李鶴秀爲安岳郡守。廣州留守單鄭尙愚,原州判官尹致赫仍任事承傳,耆老所守直官單成權·安允璟,故同敦寧金在淳贈吏判例兼,前判書金蓍根考,故兵使尹時達贈兵判例兼,忠節卓異貤贈事承傳,故學生宋濟元,故學生趙佶贈童蒙敎官,以上孝行卓異贈職事承傳,折衝元善益今加嘉善加資事承傳,故學生孫夙發贈戶參例兼,故將仕孫雲蓍贈左承旨例兼,故持平孫德升贈應敎,以上同知孫應虎三代追贈。再政。開城留守單趙鍾永,左參贊趙德潤,右參贊李存秀。
兵批,行判書李肇源病,參判尹尙圭病,參議韓義運病,參知朴孝成入直進,右副承旨趙經鎭進,同知單趙文會,護軍徐鼎輔·朴蓍壽,副護軍安廷善·趙貞喆·李止淵·尹鼎烈·李重協·柳之翔·鄭燦欽,副司直趙琮鎭·韓用錡·鄭祖榮·姜世白,副司果韓用儀·朴光錫·尹永輝·洪益聞·洪周命竝單付。
傳于趙經鎭曰,承旨前望單子入之。
以大司諫申在植,司諫李羲準,掌令柳訸·李沆,持平鄭郁東·尹秉烈牌不進罷職傳旨,傳于趙經鎭曰,只推。
以別兼春秋趙琮鎭·鄭基善·金道喜牌不進罷職〈傳旨〉,傳于金學淳曰,只推。
李光憲,以兵曹言啓曰,文臣兼宣傳官金在元除授過限未肅拜,武臣兼宣傳官吳允錫,翊衛司侍直趙寅永俱以身病猝重,勢難供職,呈狀乞遞,竝改差,何如?傳曰,允。
禁府照目粘連,都摠府經歷李商球,守門將張仁源等矣本府議啓內,門鑰虛鎖,罪雖有在,監考不審,責亦難免,竝只以此照律罪,各笞四十收贖,附過還職,竝只私罪啓,奉敎依允爲旀,李商球段功減一等爲良如敎。
校理韓用錡疏曰,伏以,臣於直中,獲接家信,則臣父年今七十,素患關格之症,兼因食滯,乘時闖發,飮啖全却,轉側須人,促臣歸侍,急報踵至,臣自聞此報,方寸煎灼,按住不得,玆敢忙陳短章,徑出禁扄。伏乞聖明,亟命遞臣職名,以便救護,仍治臣瀆擾之罪,以肅朝綱,千萬幸甚云云。省疏具悉。爾其勿辭救護。
戊寅三月初十日辰時,上御熙政堂。藥房入診,大臣·備局堂上引見入侍時,提調李相璜,行左承旨李憲琦,假注書尹正鎭,記事官李湜·權敦仁,左副承旨李光憲,假注書許晟,事變假注書全國憲,右議政南公轍,知訓鍊李得濟,行護軍朴宗薰,訓鍊都正李溏,行護軍金基厚·李龍秀,校理韓用錡以次進伏,醫官吳千根·李彦厚·金殷相以次進伏楹外訖。公轍等曰,春候漸和而朝氣頗冷,聖體候,若何?上曰,一樣矣。公轍等曰,寢睡·水刺之節,何如?上曰,一樣矣。公轍等曰,王大妃殿氣候,何如?上曰,一樣矣。公轍等曰,嘉順宮氣候,何如?上曰,一樣矣。仍命醫官入診,千根診候訖。上曰,李彦厚置之。金殷相入診,殷相診候訖。千根·殷相以次奏曰,脈候左右三部調均矣。上命藥房先退,相璜·憲琦·正鎭以次先退。公轍奏曰,臣於日前,略具箚本,以當初處分之未免苟且,敢效仰勉之忱,而未蒙允音,臺啓之發,已至多日,而亦不允從,朝家刑政之不嚴不明,已無可言,而爲其人亦甚悶然矣。此輩所爲,雖極叵測奸譎,而自朝家視之,俱是簪纓世族,名登朝籍者也。一番盤問,施以當律,實合於嚴刑政人其人之義,而處分尙遲,有識之憂歎,豈有極哉?唯願更加三思,亟從臺臣之請焉。上曰,次對爲之。公轍曰,卽見江原監司曺鳳振狀啓,則以爲,還穀不敷,排巡苟艱,當春民食,轉益匱乏,留庫各穀二萬石,特許加分事,請令廟堂稟旨分付矣。本道還摠,自來不敷,窮春民勢,尤宜軫念,所請石數,必爲酌量而然,依狀請施行之意,分付,何如?上曰,依爲之。出擧條公轍曰,頃因京畿前監司李魯益狀啓,坡州餉穀丙子未捧條,以斯速準捧之意,覆啓行會矣。卽見時道臣洪遇燮狀啓,則以爲,坡州未捧條昨年所捧,僅爲三百二石零,餘未捧尙爲二千七十四石。而此是流來舊逋,指徵無處者,特許限十年除耗排捧,排捧限滿前支放不足,則以本道狀請加分耗,每年量宜給代事,請令廟堂稟處,餉穀自有所重,排捧亦非經法,故曾於前道臣所請,不得許施者,蓋所以重餉穀嚴糴法之意也。道臣又以受還者流亡,餘存者赤立,無以收捧,若是陳懇,則公穀雖重,民勢宜念,有不可一向靳許,特許七年除耗分捧,本穀旣是取耗之穀,則支放所需,不可不給代,亦依道臣所請,每年以本道加分耗,稱此數使之劃給,何如?上曰,依爲之。出擧條公轍曰,故參判尹心衡,在英廟朝,早年策名,名望傾一世,丁未以後,見是非混淆,絶意仕宦,沒齒荒野,而終無怨悔,英廟屢加褒奬,至比至卓茂·嚴子陵,蓋數十年間世道之消長屈伸,不一其變,而論其終始一節,惟心衡一人而已。昔宋眞宗,以臣僚干進爲憂,王曾進曰,抑躁競崇恬靜,可以得難進易退之臣,顧今躁競成風,恬退無聞之時,難進易退之士,雖未易,追奬此等之人,實爲激勸之一助,尹心衡特贈正卿,以示朝家褒賞名節之意,何如?上曰,依爲之。出擧條公轍曰,臣於今番省壠之行,見南怡墳塚在路傍,心有所惻然傷衋者。且於平日,一欲白其冤而未果,故敢此仰達矣。康純·南怡死踰三百年,名在丹書,而因其子孫之零替,且屬久遠,至今不得伸雪,國人冤之。純與怡俱爲柳子光所構誣,無罪及禍,而怡又驍勇絶倫,屢建奇功,尤爲子光所深忌以詩語羅織殺之,野史多載其事矣。昔在先朝,筵臣有訟其冤者,下敎若曰,此等事,留待後日,作爲積善好事,甚好。聖明在上,無往不伸,而未遑之典,若待今日,故領議政康純,兵曹判書南怡,竝伸雪其冤,復其官爵,何如?上曰,依爲之。出擧條公轍曰,公淸監司權常愼上疏批旨,有儒賢事下詢廟堂處之之命矣。取見其疏本,則以爲,贊善宋穉圭,前參議宋啓榦,朝廷之所宜優禮者,每年春秋或四孟朔,輸送米肉衣資,著爲恒式爲辭矣。視之空乏,則饋之栗而周之,然而亟問亦非禮也。且擧而用之,是謂悅賢,至於定以朔例,饋之以物末也。今以四孟朔或春秋恒定式則旣無已例,且有來頭掣礙之端,置之,何如?上曰,依爲之。出擧條公轍曰,日前因松留狀啓,下敎截嚴,臣不勝欽歎,而臣謂該留守處事,欲其詳審,而反涉輕率,不可無罪矣。第四陵若未眞的,則稍開其近塋傍地,求得其幽誌明器象設等遺蹟,容或無怪,而旣見四片石之所覆,漸次開見於不可見之處,至謂之終日深掘云者,此豈事體之所安乎?開城留守尹益烈,施以罷職之典,今於近千年久遠之地,如或必得其眞蹟,則開穿尺量之際,事勢尤極未安。臣意則新第四陵云云之地,略加封築,以存傳疑之意,金履恒犯葬之塚,雖已掘去,自今以後,本洞局內民人入葬之弊,嚴加禁斷之意,新留守下去後,各別申飭,何如?上曰,依爲之。出擧條上曰,事變假注書誰也,光憲對曰,全國憲矣。上曰,廳注書誰也?賤臣對曰,許晟矣。公轍曰,禁將李海愚今日賓對,始則懸進,而夜間有身病,不得入來矣。武臣之不得懸病,自是法例,而此則與懸病有異,故敢此仰達矣。上曰,果是實病耶?公轍曰,實病矣。公轍曰,臣於閤外,聞藥房提調言,則都承旨李存秀以院僚嫌避,不爲仕進矣。藥院副提調之任,不可暫曠,而近日擧行極苟艱云,合有體諒之恩,故敢此仰達矣。上曰,與誰爲嫌耶?公轍曰,與承旨趙貞喆有嫌,而貞喆則已以在外蒙遞,一遞一仍,情勢尤爲難安云矣。光憲曰,今日賓對,兩司諸臺無一人進參,事甚未安,行公諸臺,竝推考,何如?上曰,依爲之。出擧條仍命退,諸臣以次退出。
上在昌德宮。停常參·經筵。
李光憲啓曰,明日常參·經筵,取稟。傳曰,停。
洪敬謨啓曰,合辭許久闕啓,事甚未安,除在外,未署經外,未肅拜,呈告人員,竝卽牌招,何如?傳曰,允。
又啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
李光憲啓曰,藥房提調持湯劑來待矣。傳曰,封入。
承旨前望單子入之,宋知濂落點。
金學淳啓曰,都承旨宋知濂資是通政,行左承旨李憲琦資是嘉善,座次有違格例,何以爲之?敢稟。傳曰,左承旨許遞,前望單子入之,待下批,牌招察任。
承旨前望單子入之,愼性眞落點。
金學淳啓曰,新除授右副承旨愼性眞時在慶尙道安義地,斯速乘馹上來事,下諭,何如?傳曰,允。
李光憲,以弘文館言啓曰,本館下番無他推移之員,不得已以上番姑降入直之意,敢啓。傳曰,知道。
以校理金敬淵,副校理柳訸,修撰兪理煥·任存常,副修撰李若愚·趙萬永牌不進罷職傳旨,傳于李光憲曰,只推。
李光憲,以弘文館言啓曰,本館下番姑降入直,事甚未安,校理金敬淵,副校理柳訸,修撰兪理煥·任存常,副修撰李若愚·趙萬永,旣有只推之命,竝卽牌招,以爲推移入直之地,何如?傳曰,允。
持平尹秉烈啓曰,臣之庸愚湔劣,何嘗近似於耳目之任,而栢府恩除,忽下於夢想之外,庚牌荐降,臣含恩畏義,雖不得不章皇出肅,粗伸叨謝之忱,而第臣於合啓中,有私義之不可聯參者,曾叨臺職,以此引避,輒蒙恩諒。今臣處義,與前無異,以此情蹤,何可晏然於臺次乎?嶺路驅馳之餘,宿病添苦,今始來避,所失尤大,請命遞斥臣職。答曰,依啓。
以大司諫申在植,司諫李羲準,獻納金敎喜,掌令李沆,持平鄭郁東牌不進罷職傳旨,傳于洪敬謨曰,只推。
以校理金敬淵,副校理柳訸,修撰兪理煥·任存常,副修撰趙萬永牌不進罷職傳旨,傳于李光憲曰,只推。
李光憲,以侍講院言啓曰,新除授輔德趙貞喆時在京畿長湍地,書筵入番事緊,斯速乘馹上來事,下諭,何如?傳曰,允。
洪敬謨,以禁衛營言啓曰,本營中軍李勉植身病甚重,勢難察任,今姑改差,何如?傳曰,允。
又以義禁府言啓曰,臣等向因殿牌作變罪人朴基植事,聯陳愚見,旣伏承下詢大臣處之之命,故問議于大臣,則領府事李時秀病未獻議,判府事徐龍輔·徐邁修在外,金載瓚未肅拜,韓用龜·金思穆病未獻議,右議政南公轍以爲,獄案已具,罪人取服,經法之外,有難更議,而原其情則非出於犯上,而明是狂易所致,禁堂之稽以律文,有此聯陳,亶出於欽恤之意。臣意則依向日韓慶裕例,特付傅生之科,實合好生之德,而獄體至重,未敢質言,惟在自上裁處之如何云矣。大臣之議如此,上裁,何如?傳曰,殿牌罪人事,雖已拿囚,予亦疑其太過,因卿等之疏奏,問議大臣,大臣之議亦如此,特爲減死酌處,可也。
上在昌德宮。停常參·經筵。
申時,日暈。
洪敬謨,以都摠府言啓曰,今日入直內三廳武兼禁軍及軍兵等中日習射技放,請出標信。傳曰,知道。
李光憲啓曰,明日常參·經筵,取稟。傳曰,停。
洪敬謨啓曰,合辭許久闕啓,事甚未安,除在外,未署經外,未肅拜,呈告人員,竝卽牌招,何如?傳曰,允。
又啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
宋知濂啓曰,藥房副提調持湯劑來待矣。傳曰,封入。
傳于洪敬謨曰,開城留守當日辭朝。
備忘記,開城留守趙鐘永下直,長弓一張,長箭一部賜給。
宋知濂啓曰,左副承旨趙經鎭今日不爲仕進,卽爲牌招,何如?傳曰,許遞,前望單子入之,待下批,牌招察任。
承旨前望單子入之,金逌根落點。
獻納金敎喜啓曰,臣言議巽軟,知識庸陋,本不近似於淸朝耳目之任,而乃者納言新命,忽下於身在鄕廬之時,而馹召繼降,及還私次,天牌荐臨,臣且惶且感,義急叨謝,雖不得不章皇出肅,而第臣於合啓中,竊有區區私義之不可聯參者。在前如臣情地者,擧皆引避,輒蒙體諒之恩,則今臣處義,宜無異同。以此情蹤,何可一刻晏然於臺次乎?請命遞斥臣職。答曰,依啓。
洪敬謨啓曰,大司憲宋穉圭,執義李泰淳在外,掌令李沆,持平鄭郁東牌不進,掌令一員,持平一員未差,監察茶時之意,敢啓。傳曰,知道。
以左副承旨金逌根牌不進罷職傳旨,傳于洪敬謨曰,許遞,前望單子入之,待下批,牌招察任。
承旨前望單子入之,李勉求落點。
以大司諫申在植,司諫李羲準,掌令李沆,持平鄭郁東牌不進罷職傳旨,傳于洪敬謨曰,只推。
李光憲,以弘文館言啓曰,校理金敬淵,副校理柳訸,修撰兪理煥·任存常,副修撰趙萬永,旣有只推之命,竝卽牌招察任,何如?傳曰,允。
又以承文院都提調意啓曰,皇帝駕幸瀋陽,遣使迎駕事,盛京禮部咨文出來矣。以承領之意,撰出回咨,正書安寶後,定禁軍騎撥,下送于灣府,使之傳給鳳城將處,以爲轉致盛京之地,何如?傳曰,允。
以京畿監司洪遇燮狀啓,砥平縣監洪履黿遭母喪事,傳于宋知濂曰,令該曹口傳差出,催促下送。
吏曹口傳政事,以李兢德爲砥平縣監。
兵曹以趙岐爲禁衛中軍。
以黃海監司徐能輔狀啓,薦新生石首魚限內不得封進,惶恐待罪事,傳于宋知濂曰,勿待罪事,回諭。
以公淸監司權常愼狀啓,瑞山郡守尹孝植,謂有情勢,廢却公務,依例罷黜,其代勿拘常格,各別擇差事,傳于宋知濂曰,令該曹口傳差出,催促下送。
吏曹口傳政事,以安光貞爲瑞山郡守。
以平安監司徐有聞狀啓,甑山縣令鄭弼東身死事,傳于宋知濂曰,令該曹口傳差出,催促下送。
李勉求,以禁衛營言啓曰,本營哨官金錥受由過限,汰去之意,敢啓。傳曰,知道。
又以義禁府言啓曰,因殿牌作變罪人朴基植事,下詢大臣草記批旨內,殿牌罪人事,雖已拿囚,予亦疑其太過,因卿等之疏奏,問議大臣,大臣之議亦如此,特爲減死酌處可也事,命下矣。罪人朴基植,依韓慶裕例,以次律,平安道渭原郡,流三千里定配,而以草記內辭意,具罪目依例發遣府羅將,狎送配所,何如?傳曰,允。
開城留守趙鐘永敎書。王若曰,周官重保釐之功,群公尹玆東土,宋朝置居留之任,宰相出自西樞,玆撤金貂之華班,庸畀屛翰之重寄,惟卿,珪璋令質,鍾鼎故家,威鳳祥麟,得來張九齡之風度,停鸞峙鵠,兼以歐陽子之文章,著其琬琰之彩黼黻之猷,自是靑氈舊業,置諸鑾坡之間金鞓之列,儼然黑頭相公,邇來北塞之驅馳,固驗三百詩口誦,往者西賊之猖獗,賴有十萬兵胸藏,籌司效紆謨之才,允合列棘之位,海藩任承流之化,尙傳憩棠之謠,歷揚內外而聲望所推,出入近密而眷注斯盛,顧玆崧岳名府,卽是漢陽陪京,處漢家畿甸之中,竝稱左馮翊三輔,分唐朝藩鎭之職,爰設開封府一司,金湯壯鵠嶺之形,奚但保障重地,冠蓋通龍灣之路?固知控扼四方,舟車邑屋之繁華,所居則大都通邑,商賈駔儈之出沒,其利也海錯山珍,奈何兵荒之荐臻,無復昇平氣像?亦其官民之俱困,有誰管理規模,肆以宵旰之宸憂,每軫鎭撫之要道,玆授卿以開城府留守兼管理使,愼乃牧禦之策,體予倚毗之衷,事有便否,政有更張,宜剛柔之竝濟,敾乃器械,峙乃糧餉,勉施措之得中,奠接幾萬生靈,惟在每一念圖報,管轄屢千兵馬,非爾素重臣難治。卿其卽日內往欽,勖哉舊王陵奉審,百世可振風俗,花潭之遺躅尙存,萬古不墜綱常,竹橋之故蹟宜式,輕裘緩帶,冀追羊叔子之雅儀,畫戟朱門,庶見寇平章之坐鎭,故玆敎示,想宜知悉。踏啓字。知製敎金蘭淳製進。
上在昌德宮。停常參·經筵。
李光憲啓曰,明日常參·經筵,取稟。傳曰,停。
李勉求啓曰,合辭許久闕啓,事甚未安,除在外,未署經外,未肅拜,呈告人員,竝卽牌招,何如?傳曰,允。
宋知濂啓曰,藥房副提調持湯劑來待矣。傳曰,封入。
傳于李光憲曰,輪對官明日待令。
傳于宋知濂曰,未下直守令,皆令明日辭朝,上京守令亦爲下送。
以校理金敬淵,副校理柳訸,修撰兪理煥,副修撰趙萬永牌不進罷職傳旨,傳于李光憲曰,只推。
李光憲,以弘文館言啓曰,校理金敬淵,副校理柳訸,修撰兪理煥,副修撰趙萬永旣有只推之命,竝卽牌招察任,何如?傳曰,允。
李勉求,以都摠府言啓曰,今三月十六日大駕詣慶熙宮興政堂,咸興·永興兩本宮衣幣香燭親傳時,侍衛·寶劍守宮,當爲備員,而副摠管白東薳受由在外,金魯應呈辭,宋冕載有身病,三員未差,無以備員,令政院稟旨變通,仍令該曹口傳差出,待下批牌招,以爲備員侍衛之地,何如?傳曰,允。
李勉求啓曰,因都摠府草記,今十六日大駕詣慶熙宮興政堂,咸興·永興兩本宮衣幣香燭親傳時,侍衛·寶劍·守宮,當爲備員,而副摠管白東薳受由在外,金魯應呈辭,宋冕載有身病,三員未差,無以備員,令政院稟旨變通,仍令該曹口傳差出,待下批牌招事,允下矣。合有變通之道,何以爲之?敢稟。傳曰,竝許遞。
兵曹口傳政事,以洪義浩·李文會·柳畊·申絅·金益彬·李馨秀爲副摠管,副護軍單金逌根。
李勉求啓曰,大司憲宋穉圭,執義李泰淳在外,掌令李沆,持平鄭郁東牌不進,掌令一員,持平一員未差,監察茶時之意,敢啓。傳曰,知道。
以大司諫申在植,司諫李羲準,掌令李沆,持平鄭郁東牌不進罷職傳旨,傳于李勉求曰,竝許遞,前望單子入之,待下批,牌招察任。
臺諫前望單子入之,大司諫李翼晉,司諫崔時淳,掌令宋應圭·李仁承,獻納洪益聞,持平李鉐·趙萬協落點。
吏曹口傳政事,以朴駿煥爲甑山縣令。
李光憲,以侍講院言啓曰,再明日賓客相見禮時,宮官當爲全數進參,而兼輔德鄭元容,兼弼善韓用儀,文學尹應大受由在外,兼司書未差,無以備員,竝令政院稟旨變通差出,以爲備員進參之地,何如?傳曰,竝許遞,政官待開門牌招開政,待下批,牌招進參,可也。
李勉求,以兵曹言啓曰,今月十七日二番羽林衛番次矣。該番將未差之代,依承傳口傳擬入之意,敢啓。傳曰,知道。
兵曹口傳政事,以金相順爲羽林將。
以開城留守尹益烈狀啓,王之民上言中第四陵未得採訪事,傳于李勉求曰,待新留守下去,更加十分詳覈馳啓事到付。
刑曹啓目粘連,安北盧弼國獄事段,死者卽一貧丐,兇身煞有勢力,屍親匿怨而忘讎,干連挾私而護惡,初覆檢時,以若右袒之心,捨若左契之事,而何無依俙說道乎?獄體莫嚴,焉敢掉脫,究厥情狀,尤極痛惋,依前訊推,期於得情,何如?判付啓,依允。又啓目粘連,茂山金洛興獄事段,傷損雖非要害,而肉弊骨露,長過尺餘者,豈不合於他歇處傷重,亦死之法文,詞証雖欠俱傷,而死者之受傷,在於渠家,致命亦在渠家,豈非難脫之眞贓乎?參情究跡,有難傅生,依前訊推,何如?判付啓,依允。又啓目粘連,端川金石奉獄事段,大典通編殺獄條曰,未嫁女爲人劫奸,其父母毆殺其人於奸所者,杖一百,此律似或比擬於此獄,而但石奉之所毆,初非奸所,林才東所奸,亦不可直斷以劫,則揆以獄體,參諸法例,不可遽議惟輕,如法訊推,期於得情,何如?判付啓,依允。
校理尹命圭,副校理金蘭淳,修撰任存常,副修撰李若愚等箚曰,伏以,臣等卽伏見經筵取稟下者,明日三講,又有停止之命矣。竊伏念,方今急務,莫先於懋講學而勤諮訪,聖工之將就,睿學之導率,無一不本於此,而日前法講,特開於久停之餘,邇英稀漏,廈氈頻御,繼自今晝訪夜對,庶無間斷,大小臣隣,實不勝聳忭之忱。間者講稟之連頉,雖緣館直之俱空,今則館僚新備,儤直無闕,而恭俟屢日,未蒙召接之音,臣等固未敢知淸燕之中,所講何事,而親大夫接宦妾,一日之間,尙較多少,矧玆今日明日一例阻隔者乎?朱夫子奏箚,亦言望朔旬休,寒暑雙隻等諸色假故,竝不必罷講,雖於應停之假故,尙憂其停輟。況無假故而無端停輟者乎?臣等之謏學鮮識,雖不足橫經陳義,仰裨顧問之萬一,而其在大聖人終始典學,緝熙光明之道,恐不當如是作輟。臣等抱玆愚衷,不任耿耿,聯陳短箚,仰瀆崇嚴。伏乞亟收停講之命,特賜進接焉。取進止。答曰,省疏具悉。所陳切實,當留念。
行大護軍李羲甲疏曰,伏以,臣於本月十日,伏奉尙方提擧除命,而臣與本院一提調臣金祖淳,爲婚姻家應避之間,揆以格例,在下當遞,玆敢冒入文字,仰瀆崇嚴。伏乞聖明,俯賜鑑諒,將臣提調之任,照例遞改,俾存公格,不勝幸甚。臣無任云云。答曰,省疏具悉。所請依施。
行廣州府留守鄭尙愚疏曰,伏以,臣於本月初十日,伏奉敎旨,以臣爲正憲大夫廣州府留守兼南漢守禦使者,臣聞命恧蹙,不知措躬之所。噫,臣才識疎闇,無以剸理庶務,年紀衰邁,無以奔走效勞,不足備數於百執事之末,非但同朝之所共知,抑亦聖上之所俯燭也。今此南城一方,職雖分司,地是保障,而出鎭以後,責任尤別,以言乎關防,則實爲諸路之最,以言乎節制,則曾是五營之一,鑿斯築斯,鞏百世之金湯,峙乃穀乃,備他日之陰雨,典守之方,守禦之策,關係不輕,苟非才具素優,威望素重者,莫宜居之。乃以如臣昏耗,一朝簡畀,不少留難,未審聖明,何所取而有此誤恩也?嗚呼,人臣之受國厚恩,從古何限,而豈有如臣家者哉?自在先朝,偏被眷遇之私,逮至我殿下,特蒙拯濟之澤,頂踵毛髮,罔非聖明攸賜,闔門攢祝,報答無階,區區所自勉者,惟在於不避夷險,當官盡職,以爲塵刹之酬,而今若冒據不稱之任,自屬僨事之辜,則其將爲上負國恩,下墜家聲之人,臣豈忍爲此哉?參前倚衡,承膺無路,玆放披瀝衷懇,仰瀆崇嚴。伏乞聖明,察臣言之非出飾讓,念重務之不可輕授,亟遞臣職,以安微分焉。臣無任云云。答曰,省疏具悉。卿其勿辭察任。
上在昌德宮。停常參·經筵。
李勉求啓曰,大司憲宋穉圭,執義李泰淳,掌令宋應圭·李仁承,持平李鉐·趙萬協在外,監察茶時之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
李光憲啓曰,明日咸興·永興兩本宮衣幣·香燭親傳齋戒,再明日動駕相値,視事,頉稟之意,敢啓。傳曰,知道。
宋知濂啓曰,藥房副提調持湯劑來待矣。傳曰,封入。
傳于李光憲曰,禮房承旨馳詣宗廟·景慕宮,奉審摘奸以來。
洪敬謨啓曰,守令之辭朝日宣諭,法意甚重,而瑞山郡守安光貞,今日下直之後,直爲出去,事極駭然,所當重勘,而本院請推之外,無他可施之罰,何以爲之?敢稟。傳曰,從重推考。
洪敬謨啓曰,丁丑十二月十一日日次輪對官宗廟署直長嚴著,社稷署令辛蓍根,校書館判校盧尙熙,東學訓導金仁燾,十二月二十一日日次輪對官南學訓導林,平市署令鄭世翼,戊寅正月二十一日日次輪對官義盈庫主簿元永丁,長興庫奉事張極老,西氷庫別檢趙澋,掌苑署奉事金容善來待矣。傳曰,入侍。
以校理金敬淵,副校理柳訸,修撰兪理煥,副修撰趙萬永牌不進罷職傳旨,傳于洪敬謨曰,只推。
洪敬謨,以弘文館言啓曰,校理金敬淵,副校理柳訸,副修撰趙萬永,旣有只推之命,竝卽牌招察任,何如?傳曰,允。
以宣傳官守宮差備單子,傳于李勉求曰,宣傳官未差之代,令該曹口傳差出。
有政。吏批,兼判書沈象奎進,參判洪羲臣在外,參議朴宗琦在外,左承旨金學淳進。以金履陽爲兵曹判書,南履懋爲文學,朴宗琦爲兼輔德,李奎鉉爲兼弼善,鄭基善爲兼司書,朴蓍秀爲右尹,宋啓榮爲司䆃僉正,朴齊尙爲社稷令,朴宗聞爲敦寧主簿,金履喬爲同義禁,洪羲臣爲尙衣提調,耆老所守直官單金國憲,領議政單故領議政康純,兵曹判書單故判書南怡,已上後官爵事承傳,故參判尹心衡贈吏判例兼,正卿贈職事承傳,學生呂晉吉,處士都勻贈童敎,孝行卓異,已上贈職事承傳,知義禁單金履喬。
兵批,行判書金履陽未肅拜,參判尹尙圭病,參議韓義運入直進,參知朴孝成病,同副承旨洪敬謨進。僉知單金相順,上護軍李肇源,護軍李憲琦,副護軍申在植·趙經鎭·柳民儉,副司直李羲準·李沆·鄭郁東·尹秉烈·尹應大·金敎喜竝單付。
李勉求啓曰,新除授行兵曹判書金履陽,卽爲牌招,傳授命召,何如?傳曰,允。
又啓曰,行兵曹判書金履陽牌不進推考傳旨,今方捧入,而命召傳授,一時爲急,如是違牌,事甚未安,更爲牌招,何如?傳曰,允。
洪敬謨,以侍講院言啓曰,新除授兼弼善李奎鉉,時無職名,令該曹口傳付軍職,何如?傳曰,允。
兵曹口傳政事,副司果單李奎鉉。
行兵曹判書李肇源疏曰,伏以臣之冒叨非據,今已屢改月矣。京察一過,銓瓜已熟,不稱之實,自知畢露,方擬積誠陳懇,不日丐免。偶於前月,感觸峭寒,屢日廢食,神氣綿綴之際,時値幸行,陪扈義重,未敢言私,忍死奔走,班衛之間,幾仆者數,擔曳還次,仍卽委頓。自是以後,轉益沈重,轉側須人,出鬼關十數餘日,近幸少愈,而胃氣萎弱,眞元柴敗,尙宛轉於床笫之中,時日之內,實無運動之望。動駕有命,趨班無路,向日殿坐,次堂擧行之命,實萬萬悚蹙,而今又不能力疾陪扈,則事體之苟艱,臣情之惶悶,尤當如何?伏乞聖慈,俯垂矜諒,亟使遞改,以重儀衛,以安私分,不勝幸甚。臣無任云云。答曰,省疏具悉。卿之實病旣如此,所請依施。
戊寅三月十四日辰時,上御熙政堂。輪對官入侍時,同副承旨洪敬謨,假注書尹正鎭,記事官李嘉愚·權敦仁,以次進伏,輪對官宗廟署直長嚴著,社稷署令辛蓍根,校書館判校盧尙熙,東學訓導金仁燾,南學訓導林,平市署令鄭世翼,義盈庫主簿元永貞,長興庫奉事張極老,西氷庫別檢趙澋,掌苑署奉事金容善,以次進伏楹外訖。上命輪對官等各奏職姓名。著等以次進前,奏職姓名訖,退出。敬謨曰,輪對受點人中,或有移拜他職者,或有呈辭受由者,不得待令云矣。上命退。承史以次退出。
上在昌德宮。停常參·經筵。
藥房提調李相璜,副提調宋知濂啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿·中宮殿·嘉順宮·世子宮口傳問安。答曰,知道。
王大妃殿進御加減寄生湯,五貼製入事,榻前下敎。
李勉求啓曰,大司憲宋穉圭,執義李泰淳,掌令宋應圭·李仁承,持平李鉐·趙萬協在外,監察茶時之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
宋知濂啓曰,藥房提調·副提調持湯劑來待矣。傳曰,封入。
又啓曰,行兵曹判書金履陽再牌不進推考傳旨,今方捧入,而命召傳授,一時爲急,連事違召,不卽承膺,事體所在,誠極未安。所當更請牌招,而係是一日三牌,何以爲之?敢稟。傳曰,更爲牌招。
又啓曰,行兵曹判書金履陽疏批已下,卽爲牌招,命召傳授,何如?傳曰,允。
又啓曰,今日齋宿,承旨當爲備員,而右副承旨愼性眞在外,無以備員,何以爲之?敢稟。傳曰,許遞,前望單子入之,待下批牌招察任。
承旨前望單子入之,金逌根落點。
宋知濂啓曰,今日齋宿,承旨當爲備員,而左副承旨金逌根牌不進,無以備員,何以爲之?敢稟。傳曰,許遞,前望單子入之,待下批牌招察任。
承旨前望單子入之,朴周壽落點。
宋知濂啓曰,明日大駕詣慶熙宮後,王大妃殿·嘉順宮問安,何承旨進去乎?敢稟。傳曰,同副承旨進去。
傳于李光憲曰,明日出宮門路,以協陽門爲之。
以左副承旨金逌根牌不進罷職傳旨,傳于宋知濂曰,只推。
以校理金敬淵,副校理柳訸,副修撰趙萬永牌不進罷職傳旨,傳于金學淳曰,只推。
兵曹口傳政事,副護軍單金逌根。
兵曹口傳政事,以尹載鐸爲宣傳官。
宋知濂啓曰,吏曹郞廳來言,砥平縣監李兢德,甑山縣令朴駿煥,兩司當爲署經,而大司憲宋穉圭,執義李泰淳,掌令宋應圭·李仁承,持平李鉐·趙萬協,大司諫李翼晉,司諫崔時淳,獻納洪益聞,正言朴潞壽在外,正言朴心壽未署經,不得署經云,何以爲之?敢稟。傳曰,山林外,竝許遞,政官牌招開政。
又啓曰,兼吏曹判書沈象奎,參議朴宗琦牌不進推考傳旨及罷職傳旨,今方捧入,而開政命下之後,如是違牌,事甚未安。參判洪羲臣在外,判書更爲牌招,何如?傳曰,允。參議只推,一體牌招。
有政。吏批,兼判書沈象奎進,參判洪羲臣受由在外,參議朴宗琦進,都承旨宋知濂進。以李魯集爲大司諫,柳季獜爲執義,林東鎭爲司諫,金敬淵·黃儆彦爲掌令,韓相殷·趙永傑爲持平,林顔喆爲獻納,洪晩燮·沈東潤爲正言,李翊會爲司書,金履陽爲右賓客,李肇源爲藝文提學,韓用儀爲應敎,尹應大爲副應敎,林秉遠爲廣興令,金爲西部令,洪錫謨爲掌樂主簿,金履陽爲軍器提調,訓鍊都監提調單金履陽,御營提調單金履陽,禁衛提調單金履陽。
兵批,行判書金履陽病,參判尹尙圭病,參議韓義運入直進,參知朴孝成病,右副承旨李勉求進。副護軍愼性眞·李翼晉,副司直李泰淳·崔時淳·李仁承·宋應圭·洪益聞·李鉐·趙萬協,副司果朴心壽·朴潞壽竝單付。
李勉求啓曰,明日動駕時,兩司侍臣當爲進參,新除授臺諫,竝待開門牌招,何如?傳曰,允。
金學淳,以奎章閣言啓曰,景慕宮望廟樓今望奉審,無頉之意,敢啓。傳曰,知道。
又以奎章閣言啓曰,守宮檢校直提學李存秀,待開門牌招,何如?傳曰,允。
李勉求,以都摠府言啓曰,今日入直內三廳武兼·禁軍及軍兵等,當爲中日習射技放,而咸興·永興兩本宮衣幣·香燭親傳齋戒相値,不得設行之意,敢啓。傳曰,知道。
朴周壽,以戶曹言啓曰,大嬪宮,依定式,發遣本曹郞廳奉審,則姑無頉處之意,敢啓。傳曰,知道。
又以戶曹言啓曰,臣相璜與正郞臣李德彬,依定式,進詣鄕校洞於義宮奉安閣奉審,則姑無頉處之意,敢啓。傳曰,知道。
行兵曹判書金履陽疏曰,伏以臣材實樗散,年又蒲零,揣量深熟,榮念休絶,惟以浮沈往來於郊坰之間,爲畢境遂初之計。迺於意想之外,伏奉新除大司馬之命,臣誠震怵,如隕如墜。竊嘗聞之,國之官人,蓋亦多術,而若其通古今而莫之易者,亦惟曰明試以功而已。苟或不試而輕擧,已試而無功,而猶且苟然充位,則是不過榮其人一身,而鵜梁鶴軒之譏作,其治忽之機,甚可畏也。臣本疎於時務,其在未試之時,猶有一時之定價,未可擬議於樞要之任,而曾被誤恩,屢叨東銓,瘡瑕畢露,終至顚踣,此又已試之明驗,而無用之實蹟也。況此見叨之職,任專中壘之權,位在諸營之首,宿衛之摠典也,靺韋之銓別也,金布甲兵之管轄也,罔非國家之要務,時望之所屬也,則萬萬非如臣衰朽無當,旣試蔑效者所可一日僥冒者。上念朝家官人之法,俯惟臣身非據之義,百回反覆,心實自劃。方今法駕戒期,庚牌屢臨,而量度已審,承膺無路,玆敢披敷實情,冒陳短章。伏乞聖明,鑑臣言之非出飾讓,念重任之不可輕授,亟命鐫遞,回授俊彦,以幸公私焉。臣無任云云。答曰,省疏具悉。卿其勿辭,卽爲入來肅命。
上在昌德宮。停常參·經筵。
大駕詣慶熙宮入興政堂後,內閣·政院·玉堂·藥房口傳問安。答曰,知道。世子宮,遣宮官口傳問安。答曰,知道。王大妃殿·嘉順宮,遣承旨口傳問安。答曰,知道。還來後,內閣·政院·玉堂·藥房口傳問安。答曰,知道。
金學淳啓曰,明日常參·經筵,取稟。傳曰,只晝講。
李光憲啓曰,司僕寺內乘來言,捲簾,取稟。傳曰,捲三面。
宋知濂啓曰,藥房三提調持湯劑來待矣。傳曰,封入。
李勉求啓曰,大司憲宋穉圭,掌令黃儆彦,持平韓相殷在外,執義柳季獜,掌令金敬淵,持平趙永傑牌不進,監察茶時之意,敢啓。傳曰,知道。
以執義柳季獜,掌令金敬淵,持平趙永傑,司諫林東鎭,獻納林顔喆,正言洪晩燮·沈東潤牌不進罷職傳旨,傳于李勉求曰,只推。
洪敬謨啓曰,臣以王大妃殿·嘉順宮問安進去,下直之意,敢啓。傳曰,知道。
金學淳,以奎章閣言啓曰,大駕今已還宮,守宮檢校直提學李存秀,依定式減下,何如?傳曰,允。
又以弘文館言啓曰,副校理柳訸,修撰兪理煥,副修撰趙萬永,旣有只推之命,竝卽牌招察任,何如?傳曰,允。
宋知濂啓曰,守令署經事,命下矣。執義柳季獜,掌令金敬淵,持平趙永傑,司諫林東鎭,獻納林顔喆,正言洪晩燮·沈東潤,旣有只推之命,竝更牌招,以爲備員署經之地,何如?傳曰,允。
司諫林東鎭啓曰,臣於諫諍之任,何嘗一毫近似,而薇垣除旨,忽下於夢想之外,署經有命,天牌儼臨,臣怵畏義分,感激恩私,雖不得不冒沒出肅,粗伸叨謝之忱,而第臣於合啓中,竊有私義之不可聯參者。曾叨臺地,屢次引避,輒蒙體諒,今臣處義,宜無前後之異同。以此情踪,何敢一刻晏然於臺次乎?請命遞斥臣職,答曰,依啓。
以京畿監司洪遇燮狀啓,永平縣民家失火事,傳于朴周壽曰,聞甚矜惻,原恤典外,別加顧助事,分付。
戊寅三月十六日卯時,大駕詣慶熙宮。咸興·永興兩本宮衣襨·香燭親傳入侍時,都承旨宋知濂,左承旨朴周壽,右承旨金學淳,右副承旨李勉求,同副承旨洪敬謨,假注書尹正鎭·許晟,記事官李嘉愚·權敦仁,檢校待敎朴宗薰·李龍秀,以次詣閤,鼓三嚴。通禮啓請外辦。上具翼善冠·衮龍袍,乘輿出宣化門。藥房都提調金思穆,提調李相璜,副提調宋知濂進前奏曰,早朝勞動,聖體,若何?上曰,一樣矣。至協陽門外,通禮跪啓請降輿乘輦。上乘輦,由肅章門·進善門·敦化門,仍進發,由鍾閣前路,入興化門,至廣達門外。通禮跪啓請降輦乘輿。由顯謨·興泰門,詣興政堂。少頃,命承史·閣臣入侍。上西向立。通禮啓請跪。上跪。龍秀·知濂等進前奏曰,京畿監司以奉審出去,都事替爲來待,自上親傳時,禮曹判書當奉受,以傳畿都矣。上曰,依此爲之。龍秀·知濂等,以次對擧,以授禮曹判書金羲淳。羲淳跪受,以授執事官,奉于彩輿,祭品亦盛於紅皮籠,奉于架子以出。羲淳傳香,閣臣李光文等仍陪奉以出。左右通禮導上詣祗迎位,行祗迎禮。上入小次,命問安勿爲之。出榻敎還宮時至,通禮跪啓外辦。上乘輿出。通禮跪啓請降輿乘輦。上乘輦,仍由建明門·興化門進發,至六曹前。問安承旨敬謨進駕前奏曰,王大妃殿氣候一樣矣,嘉順宮氣候一樣矣。上曰,知道。仍詣敦化門,至協陽門外。通禮跪啓請降輦乘輿。上乘輿入協陽門還內。命出標信解嚴。諸臣以次退出。
上在昌德宮。停常參,只晝講。
金學淳啓曰,明日常參·經筵,取稟。傳曰,停。
李勉求啓曰,大司憲宋穉圭,掌令黃儆彦,持平韓相殷在外,執義柳季獜,掌令金敬淵傳旨未下,持平趙永傑呈辭,監察茶時之意,敢啓。傳曰,知道。
李光憲啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,來二十一日,朝參日次矣,敢稟。傳曰,停。
金學淳啓曰,二十一日,輪對日次矣,敢稟。傳曰,停。
又啓曰,藥房提調持湯劑來待矣。傳曰,封入。
又啓曰,三皇忌辰日親行望拜禮,前期一日以稟事,曾有受敎矣。今十九日毅宗皇帝忌辰日親行望拜禮,何以爲之乎?敢稟。傳曰,北苑謹當行禮矣。
又啓曰,吏曹郞廳來言,臺諫有闕,政事,取稟。傳曰,前望單子入之。
以執義柳季獜,掌令金敬淵,獻納林顔喆,正言洪晩燮·沈東潤牌不進罷職傳旨,傳于李勉求曰,推考傳旨捧入。
金學淳啓曰,守令署經事,命下矣。執義柳季獜,掌令金敬淵,獻納林顔喆,正言沈東潤·洪晩燮,旣有只推之命,竝更牌招,以爲署經之地,何如?傳曰,允。
以副校理柳訸,修撰兪理煥,副修撰趙萬永牌不進罷職傳旨,傳于金學淳曰,推考傳旨捧入。
金學淳,以弘文館言啓曰,副校理柳訸,修撰兪理煥,副修撰趙萬永,旣有推考傳旨捧入之命,應敎韓用儀,自鄕上來云,一體牌招察任,何如?傳曰,允。
正言洪晩燮啓曰,臣之言議風采,本不合於淸朝耳目之任,而薇垣除旨,忽下於夢想之外,署經有命,天牌荐臨,臣怵畏義分,感激恩私,雖不得不冒沒出肅,粗伸叨謝之忱,而第臣於前啓中,竊有私義之不可聯參者。曾叨憲職,屢次引避,輒蒙鞶禠之恩,今臣處義,宜無不同。以此情踪,其何敢仍冒於臺次乎?請命遞斥臣職。答曰,依啓。
以執義柳季獜,掌令金敬淵,獻納林顔喆牌不進罷職傳旨,傳于李勉求曰,只推。
金學淳啓曰,守令署經事,命下矣。諫院雖已署經,憲府則只有持平趙永傑一員,無以備員署經。執義柳季獜,掌令金敬淵,旣有只推之命,竝更牌招,以爲署經之地,何如?傳曰,一司除署經。
司諫前望單子入之,洪百儀落點。
李光憲,以兵曹言啓曰,宣傳官柳文儉,身病猝重,勢難供職,呈狀乞遞,改差,何如?傳曰,允。
又以兵曹言啓曰,輪對武臣加抄啓人員,別單書入之意,敢啓。傳曰,知道。
金學淳,以戶曹言啓曰,時御所內各司,依定式,發遣本曹正郞臣李德彬,與兵曹參判臣尹尙圭,佐郞臣鄭東煥,東所衛將臣安栢,西所衛將臣白思祖,南所衛將臣李元臣,北所衛將臣李壽豐,眼同看審後,有頉處別單書入,而修改則擇日擧行,何如?傳曰,允。
李勉求,以司僕寺一二提調言啓曰,近來各牧場牧民之莫可支存,專由於各邑勒疤橫徵,而至於珍島牧場而極矣。昨年因本牧民等訴,使該牧官査報,一査再査,竟至三査,而新舊牧官,一辭同報,蓋邑民·牧民,各不相關,邑役·牧役,毋得互侵,是乃設牧後不易之典,而今自本道右水營,創出船軍名色,凡爲牧屬,竝爲勒定爲三百十一名,珍島郡之各色混疤爲二百名,海南縣之數年冒定爲四百十九名,而一定之後,稱以身錢情債,逋欠徵族,營邑侵虐,罔有紀極,數亦爲二千餘金,故一牧騷然,朝夕將散。牧民則呈本寺,千里籲冤,牧官則無所歸靠,屢狀報急,又自本寺,連加査櫛,而成冊報來,無一相左,該牧民情之十分悶急,卽此可見矣。昔在丙辰,本牧民弊,特命道臣,一倂査正,又以右水營之謂以松禁,橫挐牧民,至於拿勘帥臣,仍有後若有犯,卽其地定配之命,昭揭營邑,俾爲不刋之法,而今此帥臣·守令,法外橫虐,非但前所未有,違越受敎,萬萬驚駭。至若該牧民弊,猶屬餘事,當該水使,兩邑乙亥以後守令,竝令該府,謹依丙辰判付,拿問定罪。時任守令,赴任雖屬耳,不卽釐改,亦不可無責,從重推考。仍以勒疤者隨卽頉下,濫徵者竝爲還給之意,自本寺行會本道道臣,擧行後卽報形止,以爲憑考之地,何如?傳曰,允。
金學淳,以賑恤廳言啓曰,東部往十里契任掌朴行遇,今月十七日,本洞路傍,得二歲遺棄女兒,同里居良女朴召史,欲爲收養,南部倭館洞契任掌金興伊,今月十七日,本洞路傍,得二歲遺棄男兒,同里居良女沈召史,欲爲收養,部契任掌朴天甲,今月十七日,本洞路傍,得一歲遺棄女兒,同里居良女崔召史,欲爲收養,貧不自食,皆願受料,告于本部。自各該部,同日牒呈,故依節目,竝爲給料,使之乳養之意,敢啓。傳曰,知道。
正言沈東潤啓曰,請金甲島爲奴罪人克觀,更令王府,嚴鞫得情,夬正王法。請逆賊尙魯,亟施孥戮之典。請亟下三啓傳旨,令攸司卽速擧行焉。請絶島爲奴罪人李戒國·劉用孫·金金乭,亟令王府,夬施典刑。請梟示罪人性世,亟施孥戮之典。請秋曹囚供中鄭觀綏等諸人,拿致王府,嚴加盤覈,亟施當律。答曰,不允。措辭竝見上新除授大司諫李魯集,時在京畿驪州地,司憲府掌令黃儆彦,時在江原道平康地,請竝斯速乘馹上來事,下諭。答曰,依啓。洪時濟事,停啓。
行兵曹判書金履陽疏曰,伏以聖慕追遠,衣襨祗送於北宮,風日載陽,鑾輿穩旋於西闕,臣於是際,得隨劍佩之班,尤切欽喜之忱。仍念臣年逼衰凋,官濫涯分,日前又伏奉右賓客新除之命。方今离明繼照,睿學日就,漸染芝蘭,臣非其人,而橫徑雷肆,瞻望德容,寤寐至願,於今乃遂,自奉除旨,歡喜蹈舞,殆若老柳陳荄之萌動春意也。第臣所帶金吾之任,本與是職,例不得兼,玆敢援陳短章。伏乞亟遞臣兼帶判義禁,以存公格焉。臣無任云云。答曰,省疏具悉。所請依施。
戊寅三月十七日巳時,上御熙政堂。晝講入侍時,知事李羲甲,持詩傳第二卷,特進官申光軾,持詩傳第二卷,參贊官金學淳,持詩傳第二卷,侍讀官尹命圭,持詩傳第二卷,檢討官李若愚,持詩傳第二卷,假注書尹正鎭,持詩傳第二卷,記事官李嘉愚,持詩傳第二卷,記事官權敦仁,持詩傳第二卷,武臣行護軍李馨秀,以次進伏。上開卷,讀前受音訖,命奏新受音。命圭讀,自就其深矣止谷風六章,仍解釋章句以奏。上讀新受音訖,命陳文義。命圭曰,此三章,亦婦人怨苦之辭,而少無忿懟之意,只敍勤勞之事。夫子所謂詩可以怨者,正指此等詩也。其曰匍匐救之者,可見睦隣里而患難相救之意也,其曰昔育恐育鞠者,可見勤家室而生於憂患之意也。至於旨蓄御冬之云,雖是托意起興之辭,亦爲備豫及時之證,反復前後,望夫也切而詞旨忠厚,怨己也深而誠意懇惻,此其所以爲賢婦人也。其中旨蓄備豫之意,又有可以類推者,如豳風七月詩,不出於一豫字,則委巷之産業,小民之衣食,亦尙如此,況國家之蓄積,所以備水旱荒扎者,尤有大焉。禮曰,國無九年之蓄曰不足。七八年之蓄,不爲不多,而猶以爲不足,則國家之於蓄積,若是其不可不豫也。此非但有司之責,爲人上者,節用愛民,省冗費而謹制度,實爲蓄積之本。此等處,伏願推類而省察焉。上曰,下番陳之。若愚曰,就其深矣以下六句語,卽家室勤勞之事,而其於深淺難易有無得失之間,量度盡分者,有可以觀矣。婦人之治家尙如此,況於帝王之政事學問乎?爲政之際,何難何易,何得何失?必須量度而去取,然後政事於是盡其分。爲學之際,或深或淺,或有或無,亦須量度而折衷,然後學問於是盡其分。隨處盡分,語其本,則曰勤勞而已。大禹之惜寸陰,文王之不遑食,尙矣,而漢唐小康之治,亦從勤勞中做將出來矣。至於我朝,則懋學勤政,措國家於大有之世者,是列聖家法也。惟我成廟,以當日之至治盛際,猶若有所不及,法筵不輟於三晝,朝參特行於鎭日,便殿一燭,或夜深而召接,宣政問難,每日昃而乃罷。勤勵之德,史不勝書,此豈非今日之所當鑑法者乎?伏願推索於詩外之旨,而體念於監先之治焉。上曰,知事陳之。羲甲曰,下番所陳勤勞之義,甚好矣。此詩方舟游泳之云,卽隨事盡心力之謂也。婦人之治家,固不出於勤勞二字,而人君之治國,尤當於二字上加勉。目今國計,無一不受病,紀綱陵夷,人心泮渙,民生困瘁而至於殿屎,財用匱竭而可謂哀痛,譬如萬斛龍驤,泛泛於驚濤駭浪之中,而傾檣敗櫓,茫無津涯,苟求利涉之方,惟在於勉勵勤孜。孔氏所謂隨水淺深,期於必渡,猶隨事難易,期於必成者,正謂此也。自古言治者,不外於勤勞二字,故言堯·舜之治,則有曰豈不用其心,言文王之治,則有曰日中昃不遑。臣等所仰望於殿下者,卽堯·舜·文王之治,而二帝·文王致治之本,亶在於勤勞。未敢知殿下燕閑之中,所講何事,而凡於日用,勤且勞,然後百事可成,此誠則有物之理也。伏願此等處,深留聖念,體驗於事功之實焉。上曰,特進官陳之。光軾曰,詩中感應之理,捷於影響。試以二南言之,有關雎之化,然後鵲巢應之矣。至衛之世,莊公失德,夫婦道衰,而其時民俗,遂有棄其賢婦者,亦可見上行下效之致矣。皇明臣邱濬論詩,至此篇曰,凡善之可師,惡之可懲,昏主不能省,而惟明君哲辟,知所勸戒。伏願出治之際,益懋二南之化,比隆成周之治焉。上曰,參贊官陳之。學淳曰,上下番及知事·特進官皆已仰陳,臣則別無可陳之辭矣。上命掩卷,仍命退。諸臣以次退出。
上在昌德宮。停常參·經筵。
金學淳啓曰,明日北苑望拜禮相値,視事,頉稟之意,敢啓。傳曰,知道。
李勉求啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。山林外,有實故臺諫竝許遞,政官牌招開政,待下批牌招察任。
李光憲啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
宋知濂啓曰,藥房副提調持湯劑來待矣。傳曰,封入。
金學淳啓曰,明日望拜禮時,兩司侍臣,當爲進參,除在外·傳旨未下外,呈告人員,竝卽牌招,以爲淸齋之地,何如?傳曰,允。嚴飭牌招。
李勉求啓曰,大司憲宋穉圭在外,執義·掌令二員,持平一員未差,趙永傑牌不進,監察茶時之意,敢啓。傳曰,知道。
以正言沈東潤,持平趙永傑牌不進罷職傳旨,傳于李勉求曰,只推。
以全羅監司李魯益狀啓,順天府使鄭觀綏臺啓方張,不可置之於字牧之任,爲先罷黜事,傳于宋知濂曰,今日政差出,催促下送。
有政。吏批,兼判書沈象奎進,參判洪羲臣受由在外,參議朴宗琦牌不進,都承旨宋知濂進。以洪冕燮爲大司諫,李東煥爲執義,宋應圭爲司諫,洪益聞·鄭鴻慶爲掌令,柳榮五爲持平,尹豐烈爲獻納,朴晦壽爲正言,鄭基善爲校理,金羲淳爲判義禁,韓相殷爲吏曹佐郞,李源祚爲禮曹正郞,徐有昌爲掌樂僉正,趙濟明爲漢城主簿,李敬參爲順天府使。再政。以李友秀爲戶曹參議,趙雲會爲漢城庶尹,金敬淵爲掌樂正,姜泰重爲監察,金命爀爲造紙別提,李博鉉爲泰陵參奉,沈璟爲假監役。
兵批,行判書金履陽進,參判尹尙圭病,參議韓義運病,參知朴孝成入直進,左副承旨李光憲進。以李肇源爲知事,鄭景祚爲同知,黃道源·李義路·許昌爲僉知,李一愚爲宣傳官,李義權爲內禁將,李行敎·南弼壽·白東臣·金時弼爲五衛將,張東旭爲景福將,李虎得爲慶熙將,閔致成爲翊衛,李殷常爲都摠都事,金芝淳爲翊贊,南正和爲衛率,金敎喜·李禮延爲文兼,南允東·趙邦植·李奎東爲武兼,洪穉圭爲侍直,趙存慶爲白翎僉使,金宅基爲高嶺僉使,安如坤爲天摩僉使,李極齡爲豐山萬戶,同知單安慶民,僉知單李憲渡·李元臣·李厚重,副司果王德修·洪晩燮,副司直林東鎭·洪伯儀·柳季獜·金敬淵·黃儆彦·韓相殷·林顔喆竝單付。再政。金在昌爲知事,張忠汲爲訓鍊主簿。
以應敎韓用儀,副校理柳訸,修撰兪理煥,副修撰趙萬永牌不進罷職傳旨,傳于金學淳曰,只推。
金學淳,以弘文館言啓曰,應敎韓用儀,副校理柳訸,修撰兪理煥,副修撰趙萬永,旣有只推之命,與新除授校理鄭基善,一體牌招察任,何如?傳曰,允。
李光憲,以都摠府言啓曰,今日入直內三廳武兼·禁軍及軍兵等,當爲中日習射技放,而北苑親行望拜禮齋戒相値,不得設行之意,敢啓。傳曰,知道。
以大司諫洪冕燮,獻納尹豐烈,正言朴晦壽,執義李東煥,掌令鄭鴻慶,持平柳榮五牌不進罷職傳旨,傳于李勉求曰,只推。
金學淳啓曰,明日望拜禮時,九卿當爲進參,而行禮曹判書金羲淳,工曹判書金履喬受由在外,何以爲之,而兼吏曹判書沈象奎,左參贊趙德潤病不進,竝卽牌招,以爲淸齋之地,何如?傳曰,允。
又啓曰,明日望拜禮時,闕字牌及爐盒,當爲奉來,門路,以何處爲之乎?敢稟。傳曰,永肅門爲之。
傳于李光憲曰,明日出宮門路,以協陽門爲之。
李勉求啓曰,明日望拜禮時,兩司長官,當爲進參,而大司憲宋穉圭在外,何以爲之,而大司諫洪冕燮未肅拜,卽爲牌招,以爲淸齋之地,何如?傳曰,允。
以吏曹參議朴宗琦牌不進罷職傳旨,傳于金學淳曰,只推。
以公淸監司權常愼狀啓,保寧縣民家失火,人物燒死事,傳于朴周壽曰,聞甚矜惻,元恤典外,別加顧助事,分付。
以京畿監司洪遇燮狀啓,砥平縣民家失火事,傳于朴周壽曰,聞甚矜惻,元恤典外,別加顧助事,分付。
行刑曹判書鄭晩錫疏曰,伏以,臣稟質脆薄,年齒衰邁,疾病交侵,血枯肉脫,神精銷耗,視聽昏眯,朝晝際事爲,每多遺忘,尋丈間物色,亦難審察,譬如腐朽之木,外存楂枒,肉實枵虛。以此癃廢之狀,宜卽屛退投閒,不堪陳就供仕。且臣父母墳山,在於抱川·大興地,而時値濡露,情急掃塋,又聞凝沍纔解,封土多圮,泚顙痛心,忍住不得,方欲亟往修築,而程途稍遠,工役不少,往來留連,當費旬朔。顧此詞訟劇務,將何以許久虛縻乎?玆敢略控衷懇,仰瀆崇嚴。伏乞聖慈,俯垂鑑諒,特遞臣帶職,毋曠公務,仍許臣由暇,俾伸至情,不勝幸甚。臣無任云云。答曰,省疏具悉。省掃事依施,卿其勿辭行公。
上在昌德宮。停常參·經筵。
北苑望拜禮還內後,內閣·政院·玉堂·藥房口傳問安。答曰,知道。
金學淳啓曰,明日常參·經筵,取稟。傳曰,只晝講。
宋知濂啓曰,藥房提調·副提調持湯劑來待矣。傳曰,封入。
傳于金學淳曰,禮房承旨馳詣宣武祠,奉審摘奸以來。
洪敬謨啓曰,合辭許久闕啓,事甚未安,除在外·傳旨未下·陳疏外,未肅拜人員,竝卽牌招,何如?傳曰,允。
以大司諫洪冕燮牌不進罷職傳旨,傳于洪敬謨曰,只推。
以正言沈東潤牌不進罷職傳旨,傳于洪敬謨曰,只推。
洪敬謨啓曰,大司諫洪冕燮,正言沈東潤,旣有只推之命,一體牌招,何如?傳曰,允。
又啓曰,大司憲宋穉圭,掌令洪益聞在外,執義李東煥,掌令鄭鴻慶,持平柳榮五牌不進,趙永傑疏批未下,監察茶時之意,敢啓。傳曰,知道。
以大司諫洪冕燮,獻納尹豐烈,正言沈東潤,執義李東煥,掌令鄭鴻慶,持平柳榮五牌不進罷職傳旨,傳于洪敬謨曰,只推。
以應敎韓用儀,副校理柳訸,修撰兪理煥,副修撰趙萬永牌不進罷職傳旨,傳于金學淳曰,只推。
洪敬謨啓曰,別付料兵房來言,西北別付料親臨試射,每年春季朔初一日取稟事,曾有定式矣。今春季朔親臨試射,以何日爲之乎?敢稟。傳曰,再明日爲之,處所,春塘臺磨鍊。
以平安監司徐有聞狀啓,寧邊府使柳鼎養,身病猝重,情勢難安,廢却公務,不得已罷黜事,傳于宋知濂曰,令該曹口傳差出,催促下送。
金學淳,以義禁府言啓曰,全羅右水使趙恩錫,珍島前郡守李一輝·朴潤榮·鄭緯·柳信儉,海南前縣監李朝鉉·張守初拿問定罪事,傳旨啓下矣。朴潤榮·鄭緯·柳信儉,今方待命拿囚,而趙恩錫,時在任所,依例發遣府都事,待其交龜拿來,李朝鉉,以殷栗縣監,亦在任所,張守初,下去仁同地云,發遣府羅將竝拿來,李一輝,前已身故,罪名勿論,何如?傳曰,允。待待命拿囚。
戊寅三月十九日卯時,上詣北苑皇壇。望拜禮入侍時,都承旨宋知濂,左承旨朴周壽,右承旨金學淳,左副承旨李光憲,右副承旨李勉求,同副承旨洪敬謨,假注書尹正鎭·許晟,記事官李嘉愚·權敦仁,檢校直閣李光文,檢校待敎朴宗薰,以次詣閤侍立。時至,通禮跪啓請外辦。上具翼善冠·衮龍袍,乘輿出宣化門。藥房提調李相璜,副提調宋知濂進前奏曰,早朝勞動,聖體,若何?上曰,一樣矣。仍由協陽門·建陽門,入靑陽門。通禮前導至幕前,啓請降輿。上降輿入幕次,仍敎曰,問安勿爲之。出榻敎參班儒·武各就位,通禮啓請外辦。上改具黑團領袍以出。通禮啓請乘輿。上乘輿至帳殿。通禮啓請降輿。上降輿詣拜位,北向立。贊儀唱四拜。上行四拜禮訖。贊儀唱跪。上跪。司香二人進香案前跪,三上香,俯伏·興·退。贊儀唱四拜。上行四拜禮。通禮啓請乘輿。上乘輿還御幕次,仍敎曰,望拜禮後,問安勿爲之。出榻敎通禮啓請外辦。上改具翼善冠·衮龍袍以出。通禮啓請乘輿。上乘輿。知濂進前奏曰,三皇忌辰日,戶房承旨與禮曹堂上·戶曹郞廳,有奉審宣武祠例,而今日卽宣武祠節祭日也。禮房承旨,當爲奉審,使之兼行,似好矣。上曰,依此爲之。仍由靑陽門·建陽門·協陽門,入宣化門還內後,命出標信解嚴。諸臣以次退出。
上在昌德宮。停常參,只晝講。
藥房都提調金思穆,提調李相璜,副提調宋知濂啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·嘉順宮·世子宮口傳問安。答曰,知道。
金學淳啓曰,明日常參·經筵,取稟。傳曰,停。
李勉求啓曰,合辭許久闕啓,事甚未安,除在外·未署經·疏批未下外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而領議政·左議政未差,右議政南公轍有身病,不得來會云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
宋知濂啓曰,藥房三提調持湯劑來待矣。傳曰,封入。
傳于金學淳曰,召對爲之。
李勉求啓曰,大司憲宋穉圭,掌令洪益聞在外,執義李東煥,掌令鄭鴻慶,持平柳榮五牌不進,趙永傑疏批未下,監察茶時之意,敢啓。傳曰,知道。
以執義李東煥,掌令鄭鴻慶,持平柳榮五,正言沈東潤牌不進罷職傳旨,傳于李勉求曰,只推。
大司諫洪冕燮啓曰,臣於言責重任,何嘗近似,而諫長除旨,忽下於夢想之外,庚牌荐臨,臣感激恩私,叨謝義重,雖不得不冒沒祗肅,而第臣於合啓中,有不可聯參者。曾叨臺地,以此引避,輒蒙體諒,則到今處義,與前無異。以此情踪,何敢一刻仍據於臺次乎?請命遞斥臣職。答曰,依啓。
獻納尹豐烈啓曰,臣於言責重任,初不近似,而恩除遽降,召牌荐臨,感恩怵義,雖不得不黽俛出肅,而第於合啓中,竊有私義之不可冒參者。曾叨臺地,以此引避,到今處義,與前無異,請命遞斥臣職。答曰,依啓。
金學淳,以弘文館言啓曰,應敎韓用儀,副校理柳訸,修撰兪理煥,副修撰趙萬永,旣有只推之命,副應敎尹應大,自鄕上來云,一體牌招察任,何如?傳曰,允。
以應敎韓用儀,副應敎尹應大,副校理柳訸,修撰兪理煥,副修撰趙萬永牌不進罷職傳旨,傳于金學淳曰,只推。
洪敬謨啓曰,假注書許晟,身病猝重,勢難察任,今姑改差,何如?傳曰,允。
許晟改差,代以李憲兢爲假注書。
李憲兢有頉,代以金逸淵爲假注書。
李勉求啓曰,卽伏見全羅左水使任聖尹去秋冬等褒貶啓本,則邊將無一人居下,殊無嚴明殿最之意,推考警責,何如?傳曰,允。
以申絅爲寧邊府使。
宋知濂,以內醫院都提調·提調意啓曰,本院別付料四窠中三窠,例付三廳,首醫一窠若有闕,則草記稟旨事,曾有定式矣。今此李惟鑑有頉代,以何醫官塡差乎?醫官望單子,依例書入之意,敢啓。傳曰,知道。
又以吏曹言啓曰,奉常寺直長朴民翰,受由過限不上來,依例罷職,何如?傳曰,允。
校理尹命圭疏曰,伏以臣材本樗散而尺寸不中,學又莽裂而文質無當,早事功令,晩竊科第,秪以家世簪纓,厚沐恩造,圖報塵刹之願,自倍於人,而其奈才乏需用,效蔑隨處。居臺省則言議寂寥,忝宮僚而講讀空疎,居然十年之久,未塞一日之責,而猥貼瀛選,華誥聯翩,橫經於邇英之席,持被於承明之廬,寵渥至矣,涯分極矣,顧何敢自處經幄,以效陳情丐祿之例,而第臣悲苦之懇,有異乎衆,安得不仰首一籲於仁覆之下哉?臣賦命險釁,弱年失怙,惟偏母是恃,生旣終鮮,且乏嗣息,孑孑隻影,如孤嬰之在抱,而臣母之精力,瘁盡於臣身之鞠育,冉冉頹齡,今已六十有五矣。比年以來,老病轉劇,脚痿筋牽,起居須人,胃敗膈痞,飮啖全却,床玆綿綴,寧日恒少。苟能以蔘·附之劑,薑·桂之味,迨此時滋補,則庶可以少駐崦嵫之急景,而臣家淸白素傳,甔石未敷,性又疎拙,業愈旁落,滫瀡猶空於朝夕,刀圭豈辦於對投?子髮亦旣種種,而尙貽求食之憂,母病若是奄奄,而未遂反哺之誠,每自循省,怵焉惕然。今若徒懷嚴畏,未暴於可陳之時,則是乃自阻於孝理之化,而又違於無隱之義也,玆敢冒昧陳懇,仰瀆崇嚴。伏望天地父母,俯垂矜憫,特命選部,畀臣一小縣,俾遂便養之願,則報親事君,長短有異,當官盡職,內外無間,而其爲闔門感激,雖使臣世世隕結,何敢酬其萬一哉?臣無任云云。省疏具悉。疏辭,下該曹,稟處。
戊寅三月二十日辰時,上御熙政堂。晝講入侍,藥房入診同爲入侍時,同知事李龍秀,持詩傳第二卷,特進官徐鼎輔,持詩傳第二卷,參贊官洪敬謨,持詩傳第二卷,侍讀官鄭基善,持詩傳第二卷,檢討官任存常,持詩傳第二卷,假注書尹正鎭,持詩傳第二卷,記事官李嘉愚,持詩傳第二卷,記事官權敦仁,持詩傳第二卷,武臣行護軍柳相亮,都提調金思穆,提調李相璜,副提調宋知濂,假注書許晟,以次進伏,醫官吳千根·崔遂燁·李彦厚·金殷相,以次進伏楹外。上開卷,讀前受音訖,命奏新受音。基善讀,自式微式微止式微二章,仍解釋章句以奏。上讀新受音訖,命陳文義。基善曰,此詩序說以爲黎侯失國,其臣勸歸,朱夫子姑從其說,而黎侯之事,今無可考。凡諸候之壤地褊小,迫於大國者,與夫不能修德自底敗亡者,俱載春秋,如譚子在莒,弦子在黃及遷邢寄邾之類是也,而惟黎侯不見焉,則馬端臨所謂在春秋以前者近是,而只以詩意反覆參見,則黎侯必恬於羈寓,可歸不歸,故其臣憂而勸之曰,衰微甚矣,何不歸哉?諷而激之曰,非君之故,何爲而辱於此哉?辭意懇惻,非昧於主辱臣死之義而然也。昔衛文公·晉文公,亦嘗失國,瑣尾棲屑,而衛文則務材訓農,敬敎勸學,晉文則省用足材,利器明德,俱能興衰撥亂,光復舊物,其美績偉業,著於春秋。晉文固有舅犯之激勸,衛文亦有齊人之相助,而若如黎侯之婾惰狃安,式微不歸,則豈能成重恢之業乎?今此黎大夫之以詩諷諫,未必不如舅犯之激勸,而黎君之能自警惕,終成衛·晉之中興者,更未見於史牒,則其昏迷不復,可以推知,當其流離之際,猶且婾惰之如是,則其平日爲國,委靡不振,自底於衰微之境,亦可以推想矣。歷考前代治亂,恬嬉頹惰,而未有不亂者,奮發振勵,而未有不治者,此所以草草數章,不見刪於夫子,以垂後世之勸戒也。伏願此等處,推類而省察焉。上曰,下番陳之。存常曰,上番之敷演仰陳者皆好矣。黎侯失其國而寓於衛,雖於流離患難之中,宜存奮發振勵之志,而今乃進退存亡,一聽於隣國,而不能自强,則其失國流離,亦可謂自取矣。昔齊姜氏勸晉文公曰,懷與安實敗名,懷者懷人之寵也,安者安己之居也。文公卒從其言,能致返淵之業。向使文公,狃於懷安,無四方之志,則何以成一戰之霸乎?在易旅之初六曰,旅瑣瑣,斯其所取災,今式微之重言,正與瑣瑣之意相類,此等文義,莫非後世人辟之監戒處也。上曰,同知事陳之。龍秀曰,式微,卽衰微之謂也。使黎侯治國有道,常存繫苞桑之念,則初不至於衰微,而亦不至於失國矣。雖於衰微之後,其君臣上下,一心警惕,效死勿去,奮發自强,如上番所引晉文之興衰撥亂,則亦豈至於失其國,而流離不歸也哉?且其平日爲國,不能親仁而善隣,故雖寓於衛,而衛亦無相救之意。此等治亂之跡,亦可爲鑑戒者矣。上曰,特進官陳之。鼎輔曰,此章別無文義,而其可陳者,上下番及同知事,皆已仰陳矣。上曰,參贊官陳之。敬謨曰,臣亦別無可陳之文義矣。上命掩卷,仍命經筵諸臣先退。鼎輔·敬謨·基善·存常·正鎭·相亮先退。思穆等進前曰,日候暄暢,聖體,若何?上曰,一樣矣。思穆等曰,寢睡·水刺之節,何如?上曰,一樣矣。思穆等曰,王大妃殿氣候,何如?上曰,一樣矣。思穆等曰,嘉順宮氣候,何如?上曰,一樣矣。仍命醫官入診。千根等以次診候訖,退伏奏曰,脈候左右三部調均矣。上曰,退出後議定湯劑,可也。王大妃殿進御加減寄生湯前方中,去肉桂五貼製入事。出榻敎仍命退,諸臣以次退出。
戊寅三月二十日未時,上御熙政堂。召對入侍時,檢校待敎李龍秀,持詩傳第一卷,參贊官金學淳,持詩傳第一卷,侍讀官金蘭淳,持詩傳第一卷,檢討官任存常,持詩傳第一卷,假注書尹正鎭,持詩傳第一卷,記事官李嘉愚,持詩傳第一卷,記事官權敦仁,持詩傳第一卷,以次進伏。上曰,開卷讀之。蘭淳讀,自詩傳序或有問於予止不能無思。上曰,下番讀之。存常讀,自旣有思矣止所以作也。上問玉堂下番誰也。學淳曰,任存常矣。上曰,閣臣讀之。龍秀讀,自曰然則其所以敎者止無不出於正者。上曰,參贊官讀之。學淳讀,自聖人固已止正其紛亂。上曰,注書讀之。賤臣讀,自而其善之不足以爲法止行於一時。上曰,上番讀之。嘉愚讀,自而其敎止爲敎者然也。上曰,下番讀之。敦仁讀,自曰然則國風·雅·頌止各言其情者也。上曰,文義陳之。蘭淳曰,此序以問答起頭,卽摠論之文也,故始言作詩之本,終言學詩之法,而其間男女性情也,里巷歌謠也,國風·雅·頌之各異其體也,郊廟鄕黨之各殊其用也,以至列國黜陟之政,學者勸懲之敎,無不包括,而其君民相與之際,曲盡其情者,尤可以觀矣。今我殿下,深嚴九重,端拱淵默,蔀屋民情,何以盡達乎?邇來法筵頻開,群情胥欣,而又於今日,特命召對,始講詩序。繼自今終始無間,反覆討論,則非但有得於勸懲之道,上下三百篇之間,凡委巷小民之甘苦憂樂,朝夕備覽,則是卽採訪風謠,導達民情之要也,伏願留神體念焉。上曰,下番陳之。存常曰,詩序,卽摠論一經之旨者也。上自朝廷,下至閭巷,邪正汚隆,皆由於詩,詩之敎大矣哉。先王盛時導率之方,粹然一出於正,故詩三百,一言以蔽之曰,思無邪。詩敎之羽翼治道者,有如是矣。今日經席,首講詩敎之義,繼此而討論不輟,深留聖念於導率之方,區區之望也。上曰,閣臣陳之。龍秀曰,臣則別無可達之辭矣。上曰,參贊官陳之。學淳曰,詩之爲敎,不出勸懲二字,而勸懲之端,人事也天道也,勸懲之效,修齊也治平也。此序文所以以人事·天道摠括之,以修齊·治平結鎖之,與大學之書,相爲表裏。伏願如是推索於講讀之際焉。上命掩卷,仍命退,諸臣以次退出。
上在昌德宮。停常參·經筵。
洪敬謨啓曰,明日常參·經筵,取稟。傳曰,只晝講。
李光憲啓曰,來二十五日,朝參日次,而明陵忌辰祭齋戒相値,頉稟之意,敢啓。傳曰,知道。
又啓曰,合辭許久闕啓,事甚未安,除在外·未署經·疏批未下外,未肅拜·呈告人員,竝卽牌招,何如?傳曰,允。
又啓曰,右副承旨李勉求,今日不爲仕進,卽爲牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
洪敬謨啓曰,藥房提調持湯劑來待矣。傳曰,封入。
備忘記,廣州留守鄭尙愚下直,長弓一張,長箭一部賜給。
李勉求啓曰,大司憲宋穉圭,掌令洪益聞在外,執義李東煥,持平柳榮五牌不進,掌令鄭鴻慶,持平趙永傑疏批未下,監察茶時之意,敢啓。傳曰,知道。
以執義李東煥,持平柳榮五,正言沈東潤牌不進罷職傳旨,傳于李勉求曰,只推。
洪敬謨以祔宮都監儀軌廳都提調意啓曰,本都監儀軌,今已修正,奎章閣所上件,依例粧冊以入,景慕宮·春秋館·禮曹及鼎足山城·太白山·五臺山·赤裳山城等四處史庫所上件,亦爲分送之意,敢啓。傳曰,知道。
又以弘文館言啓曰,應敎韓用儀,副應敎尹應大,副校理柳訸,修撰兪理煥,副修撰趙萬永,旣有只推之命,竝卽牌招察任,何如?傳曰,允。
傳于洪敬謨曰,召對爲之。
傳于洪敬謨曰,別講爲之。
金逸淵有頉,代以李光載爲假注書。
傳于李光憲曰,瑞蔥臺,明日春塘臺爲之,該房知悉。
傳于李光憲曰,明日出宮門路,以協陽門爲之。
洪敬謨啓曰,明日殿座相値,視事,頉稟之意,敢啓。傳曰,知道。
又以吏曹言啓曰,禮曹佐郞鄭藎,受由過限不上來,依例改差,何如?傳曰,允。
又以戶曹言啓曰,臣相璜與正郞臣李德彬,進詣慶熙宮差備內及內各司,依節目眼同看審後,有頉處別單書入,而修改則擇日擧行,何如?傳曰,允。
又以戶曹言啓曰,謹奉傳敎,翠雲亭椽木及福慶門修改吉日,令日官崔福基推擇,則來四月初九日卯時爲吉云,以此日時擧行,何如?傳曰,允。
又以禮曹言啓曰,卽接橫城幼學鄭惠老所志,則以爲,同姓四寸弟春老,嫡妾俱無子,以其同姓四寸兄柱老第二子又孫,欲爲繼後,兩家諸族,相議完定,而未及禮斜之前,柱老夫妻俱歿,拘於常規,不得循例禮斜,依定式草記稟處事,呈狀矣。凡係繼宗立後,兩邊與受文蹟,明有可據而不得登聞者,許令該曹論理草記事,曾有筵奏定式,而門長鄭惠老所訴旣如此,依定式,鄭柱老第二子又孫,立爲鄭春老之後,何如?傳曰,允。
李光憲,以都摠府言啓曰,今日入直內三廳武兼禁軍及軍兵等,當爲中日習射技放,而內試射相値,不得設行之意,敢啓。傳曰,知道。
又以兵曹言啓曰,兼司僕將徐致輔身病猝重,勢難供職,呈狀乞遞,慶熙宮衛將趙文會除授在外,上來無期,竝改差,何如?傳曰,允。
持平趙永傑疏曰,伏以臣卽一螻蟻之跡,有無不關於當世,行止常依於本分,特蒙我殿下前後拂拭之恩,彯纓結綬,濫廁班行,感祝雲天,鮫淚自隕。千萬不自意,持憲新命,遽降於旅邸涔伏之中,惶隕感激,靡所容措。淸朝華顯之職,此爲其最,苟非風稜足以彈壓百僚,言議足以激勵一世,則上不當輕授,下不宜冒膺,況如臣者乎?揆分量才,萬無堪承之望,而乃殿下不鄙夷之,責之以耳目之任,臣是何人,乃敢得此異數於聖明之世也?署經有命,私義爲輕,雖不得不章皇出肅,而若其因仍盤礴,有乖廉防。伏願聖明,特許鐫改,俾重公器焉。臣於乞免之章,不宜攙及他說,事關倫常,不容泯默,玆敢附陳,惟聖明小垂察焉。噫,寧邊金成伯事,卽千古所無之綱常極變,所當降其邑號,罷其守令,一依祖宗朝成憲,使一道之人曉然知其某邑有某變人,朝廷行此政令云爾,則倫綱可以扶持,人心可以懲戢,而該府使柳鼎養,卽地㩧殺,仍爲滅口,彼亦具人性,何忍爲此?噫,人理斁絶,民心憤沸,凡在橫豎之列者,莫不痛惋裂眦,如不欲同處一道,而爲守令者,怵於遞罷,掩置周旋,匿不以上聞,致使朝家刑政,閼而不施,凶身所犯,隱而不暴,此豈恒情之所可出者乎?噫,鼎養,曾於嘉山之變,以泰川縣監,棄邑逃走,使其婦女混於吏隷,亡入寧邊,僅以身免,反生將功贖罪之計,收拾殘校,斬掠平民,屠戮數村,虛張首級,竟圖掉脫,寧之民,泰之民,至於今無不唾罵。渠有一半分人心,以何面目,重涉西土,重對西民乎?苟出於口腹之謀,則雖各別洗心,廉約自持,猶懼不掩其前罪,加之以貪虐之政,椎剝之怨,罄竹難悉,擢髮難貸。一邑嗷嗷,不能堪命,是可忍也,孰不可忍也?前後所犯,有不可置而不論,而臣本西土之人,耳所得聞,不啻丁寧,故敢此附陳。伏願聖明,亟令道臣,一番嚴査,施以當律,俾王章得伸,民彝不墜,以爲風勵一道之地,千萬幸甚。臣無任云云。省疏具悉。寧邊倅事,已有道伯罷狀。然上款事,令廟堂,稟處。爾其勿辭察職。
廣州府留守鄭尙愚敎書。王若曰,關防國家之所恃固,居留朝廷之所愼掄,非險阻無以守邦,晉陽重保障之地,非老成無以委任,周郊難往釐之人,敷予十行,煩卿一出。眷玆山城之重鎭,寔居畿甸之上游,專制方面則若宋西京,拱衛王都則同漢左輔,枕松江而控引湖·嶺,形勝則襟帶山河,踞蜂巖而設立城池,險固也布絡墩堠。邑居民物之繁庶,至今說溫祚王之建都,地利形便之要衝,所以有李完豐之設府。足支十年糧食,奚但長子之富完?坐擁數萬甲兵,實擅北府之勁銳。及夫守禦之營合設,始乃節制之權尤專,有若鎭撫使之例兼,與沁都而相爲唇齒,殆同摠戎廳之出鎭,陪漢師而咸統爪牙。第升平歷數百年,而解弛非一二事,戈亭之綠沈朽鈍,蓋緣虎皮之久包,僧厫之紅腐陳因,想多雀鼠之虛耗。豼貅隊之組練未熟,嗟恬嬉之習成,羊馬墻之繕補尙稽,倘緩急而奚恃?何疎虞一至此也,而制置不其難哉?惟卿兩朝名臣,一代宿望,珪璋之姿特達,矜式百僚,金石之操冞堅,夷險一節。荷寧考知遇之眷,夙殫體國之忱誠,襲乃叔忠藎之譽,克著傳家之規範,無不可於文學政事,天官·國子之迭居,蓋欲置之近密淸要,霜臺·知申之歷踐,甄九品而干謁不到,咸推王吏部之公平,判五花而裁決如流,素稱姚侍郞之敏幹。昔萊府膺鎖鑰之寄,卉服懾威,逮蓬閣任屛翰之材,棠陰遺愛,內外之歷試已遍,廟堂之剡薦有歸,玆授卿以廣州府留守兼南漢守禦使。卿其祗服寵光,懋底成績,迨天未陰綢繆,春秋之操習莫違,終日如對戰陳,風雲之儲胥常護。按節何異於岳牧,與我共理誰?固國不在於山谿,得君以爲重。凡於機務密勿之際,例以稟裁擧行,至若政令施措之間,一切便宜從事,吾且召矣,其往欽哉。於戲,臥護北門,裵晉公之風采可想,坐鎭西府,李贊皇之籌策有餘。分司參六對之筵,無異處巖廊之上,修門隔一帶之水,庶慰戀京闕之心,故玆敎示,想宜知悉。踏啓字。知製敎李若愚製進。
戊寅三月二十一日卯時,上詣春塘臺。西北別付料試射時,上具戎服,乘座馬,出協陽門,命軍士房承旨陪從。左副承旨李光憲,假注書尹正鎭,記事官李嘉愚·權敦仁,以次陪從。至明光門外,宣傳官跪啓稟鳴金二下大吹打。至靑陽門外,宣傳官跪啓稟鳴金三下吹打止。至春塘臺,上降座馬陞御榻,小開門節次,宣傳官如例擧行訖。兵曹判書金履陽進前,參現訖退出。上命呼名試射,仍命未付料軍官一體許試。又命兵曹判書監試,連命宣傳官下令禁喧,仍命曰,禁喧郞廳爲誰?注書出去知入,可也。賤臣承命出問,還入奏曰,佐郞臣尹永魯矣。少頃,命拿入,以着實擧行之意傳敎後拿出。下詢承旨曰,入直閣臣,誰也?光憲對曰,李龍秀矣。上曰,注書出去,使之入侍,可也。賤臣承命出傳後還入,少頃,又命曰,使之卽入也。賤臣傳命後還入。上曰,果令卽入乎?賤臣對曰,依下敎出傳矣。檢校待敎李龍秀追後入侍。試射畢,命兵曹判書進參別侍衛,仍降御榻,乘座馬,由靑陽門·建陽門,入協陽門還內。承史·閣臣以次退出。
戊寅三月二十一日午時,上御熙政堂。召對入侍時,檢校待敎李龍秀,持詩傳第一卷,參贊官洪敬謨,持詩傳第一卷,侍讀官尹命圭,持詩傳第一卷,檢討官李若愚,持詩傳第一卷,假注書尹正鎭,持詩傳第一卷,記事官李嘉愚,持詩傳第一卷,記事官權敦仁,持詩傳第一卷,以次進伏。上曰,開卷讀之。命圭讀自唯周南·召南,至國風一。上曰,篇題置之,繼讀大文也。命圭讀至關雎三章。上曰,繼讀章下註也。命圭讀止葛覃三章。上曰,下番讀之。若愚讀自采采卷耳,止桃夭三章。上曰,閣臣讀之。龍秀讀自肅肅兎罝,止兎罝三章。上曰,承旨讀之。敬謨讀自采采芣苢,止芣苢三章。上曰,注書讀之。賤臣讀自南有喬木,止汝墳三章。上曰,上番讀之。嘉愚讀自麟之趾,止麟之趾三章。上曰,下番讀之。敦仁讀自維鵲有巢,止鵲巢三章。上曰,文義陳之。命圭曰,序文有曰性情之正。凡人性情,有生之初,蓋莫不正,此孟子所謂性善,而及其知誘物化,於是乎失其正矣。爲人上者,能盡其性,得乎導率之宜,則民性之失其正者,可復其初,此明德所以爲新民之本也。大抵詩有正變之異,而此非在下者之自有正變,專係於君上導率之如何,導率得宜。若如右所謂明德新民,則變者皆可爲正。文王關雎之化,及於江·漢之間,此其導率之驗也。此等文義,無非觀感處矣。上曰,下番陳之。若愚曰,周南一篇內桃夭以下,皆里巷歌謠之作也。閨門之化,達於邦家,婚姻以時,有若桃夭詩,賢材蔚興,有若兎罝章,雖委巷小民之類,其性情之正,禮義之美,有足可觀。此專由於君上端本之化,而化之所及,匹夫匹婦,皆得以變化氣質,性情於是乎正矣,禮義於是乎美矣。讀詩之要,當於此等處,玩繹而體驗矣。上曰,閣臣陳之。龍秀曰,詩者,詠歌也,詠歌者,聲音之所發也,聲音者,心性之所由出,故心性先得其正,然後發之聲音,而形於詠歌者皆正矣。雖以詩之風雅正變觀之,周治之汚隆可見,而論詩之本,惟在於先正其心,故二南爲周化之所本,而其治化之原,專由於文王之端本正心。是以江·沱·汝南之間,里巷歌謠,各得其性情之正。其功效之盛如此,而化行俗美,福祿來降,卜年八百之慶,皆基於二南矣。欲闡二南之化,則當以文王之心爲心,伏願留念焉。上曰,承旨陳之。敬謨曰,玉堂上下番及閣臣,皆已仰陳,臣則無可陳之辭矣。上命掩卷訖。命圭等曰,臣等獲蒙召接,從容前席,簡其儀而導使言,區區下情,不勝榮忭。第今召對冊子,卽法講之書也。一書重繹,非不爲好,而其在主經翼史之義,溫故知新之道,召對則以史記進講,於以考得失鑑治亂,尤似有益。史記中以何書爲定,惟在睿裁,而敢此仰達矣。上曰,別講冊子,何書也?命圭對曰,孟子矣。上曰,從當下敎矣。上曰,今日閣直爲誰乎?龍秀對曰,小臣矣。上命退,諸臣以次退出。
戊寅三月二十一日申時,上御熙政堂。別講入侍時,檢校待敎李龍秀,參贊官李光憲,侍讀官尹命圭,持孟子第三卷,檢討官李若愚,持孟子第三卷,假注書尹正鎭,記事官李嘉愚·權敦仁,以次進伏。上曰,開卷讀之。命圭讀自景春問曰,止此之謂大丈夫。上曰,下番讀之。若愚讀自周霄問曰,止鑽穴隙之類也。上曰,文義陳之。命圭曰,此章問答,極爲快活,朱夫子所謂令人胸次浩然,如濯江·漢而暴秋陽者,是也。景春當戰國縱橫之時,所見甚陋,乃以衍·儀之阿諛,詡之以大丈夫。孟子之斥以妾婦者,誠爲的當,而至於居廣行道之訓,有泰山巖巖之像,富貴不淫等訓,直從浩然剛大中發揮出來,而與中庸强哉矯章,相爲表裏。此等處習俗趨向之誤,聖賢辭氣之正,正是可戒可法之大端矣。上曰,下番陳之。若愚曰,求仕似非君子之道,而由道而求,則是卽君子之道,故同一求仕,而只看其由道與否。此章句所以以潔身徇利,兩下說破,而古之君子皇皇有求者,其得君行道之義,田祿奉祭之誠,竝行於其中,爲人上而操進退之柄者,尤可以鑑矣。後世躁競成風,皇皇求仕,滔滔皆是,而其所以皇皇者,卽徇利忘義之致,則與此章皇皇之義正相反。爲人上者,若屛斥干進之人,搜羅恬退之士,則仕路無雜,而眞箇皇皇之君子,登庸於朝矣。伏願出治之際,深留聖念於此箇義焉。上曰,閣臣陳之。龍秀曰,臣則別無可陳之文義矣。上曰,承旨陳之。光憲曰,臣亦無可陳之辭矣。上命掩卷,仍命退,諸臣以次退出。
上在昌德宮。停常參·經筵。
洪敬謨啓曰,大司憲宋穉圭,掌令洪益聞在外,執義李東煥,持平柳榮五未肅拜,趙永傑呈辭,掌令鄭鴻慶疏批未下,監察茶時之意,敢啓。傳曰,知道。
李光憲啓曰,明日·再明日英陵忌辰齋戒正日,二十五日·二十六日明陵忌辰祭齋戒正日相値,視事,頉稟之意,敢啓。傳曰,知道。
宋知濂啓曰,藥房提調·副提調持湯劑來待矣。傳曰,封入。
宋知濂啓曰,今日殿座時,承旨當爲備員,而右承旨金學淳不爲仕進,卽爲牌招,何如?傳曰,許遞,前望單子入之,待下批牌招察任。
承旨前望單子入之,朴宗珩落點。
傳于李光憲曰,別講爲之。
以應敎韓用儀,副應敎尹應大,副校理柳訸,修撰兪理煥,副修撰趙萬永牌不進罷職傳旨,傳于李光憲曰,只推。
李光憲,以弘文館言啓曰,應敎韓用儀,副應敎尹應大,副校理柳訸,修撰兪理煥,副修撰趙萬永,旣有只推之命,竝卽牌招察任,何如?傳曰,允。
洪敬謨,以備邊司言啓曰,持平趙永傑上疏批旨內,上款事,有令廟堂稟處之命矣。取見其疏本,則以爲,寧邊金成伯事,卽綱常極變,而該府使柳鼎養,匿不上聞,卽地撲殺,仍爲滅口爲辭矣。凡係綱常罪人,登聞覆啓後,捧結案正法,自是法典矣。今此寧邊金成伯之事,果如臺疏所論,則實是倫常之大變,而守土之臣,欲爲滅口,撲殺失刑云,遠外事實,雖未詳知,其爲驚憤,當復如何?其在重事體之道,不可以兇身之已斃,置而不論。應敎韓用儀,按覈御史差下,令該曹口傳單付,使之卽爲下去,詳覈狀聞後,依律文擧行,新除府使,亦令當日辭朝,何如?傳曰,允。
吏曹口傳政事,寧邊府按覈御史單韓用儀。
李勉求,以戶曹言啓曰,惠慶宮供上及阿只侍女·陪婢各二人宣飯物種減下事,命下矣。供上各種中,元貢不足而爲別貿者及本元貢外曾無加定者,依例勿論,就有餘物種中,當減數爻,分道磨鍊,別單書入,依此擧行之意,分付宣惠廳,何如?傳曰,允。
洪敬謨,以兵曹言啓曰,西北別付料軍官及未付料軍官試射入格人,謹依判下,別單施賞,而筒箇·弓矢·弓箭·上弦弓·長弓·箭竹,以軍器寺所在者取來,頒給之意,敢啓。傳曰,知道。
又以訓鍊都監言啓曰,本局哨官鄭臣弼,無病之卒,以病轉報,送之鄕外。縱或見瞞,見瞞亦罪,汰去懲勵之意,敢啓。傳曰,知道。
吏曹啓目粘連,啓下是白有亦,觀此弘文館校理尹命圭上疏,則以爲,臣賦命險釁,弱年失怙,惟偏母是恃,生旣終鮮,且乏嗣息,孑孑隻影,如孤嬰之在抱,而臣母之精力,瘁盡於臣身之鞠育,冉冉頹齡,今已六十有五矣。比年以來,老病轉劇,起居須人,飮啖全却,寧日恒少。苟能以蔘·附之劑,薑·桂之味,迨此時滋補,則庶可以少駐崦嵫之景,而臣家淸白素傳,甔石未敷,性又疎拙,業愈旁落,滫瀡猶空於朝夕,刀圭豈辦於對投?玆敢冒昧陳懇,仰瀆崇嚴。伏乞天地父母,俯垂矜憫,特命選部,畀臣一小縣,俾遂便養之願亦爲白有臥乎所,尹命圭之親老家貧之狀,卽通朝之所共知,許畀一邑,俾遂便養之願,允合於孝理之政是白乎矣,經幄之臣出補外邑,事體不輕,臣曹不敢擅便,上裁,何如?判付啓,依回啓施行爲良如敎。
掌令鄭鴻慶疏曰,伏以臣一自昨春以來,杜門悚蹙,無復念及時事,自分永謝榮塗,而第於近日,得見梁鍾倫所供,鬼蜮之情,畢露無餘,宵小之態,言之至醜。嗚呼,自有此事,指目已歸,故臣於前疏,所以語及者也。蓋梁珪之悖通,誠世道之變怪,總其首尾,觀其命脈,敲撼大僚,是其精神,搆誣重臣,作爲階梯,設施陰譎,機關巧慝,決非蟣蝨之類所可獨辦明,是蜂蠆之毒,有所潛伏。果然供辭始出,證案昭著,速圖權柄之說,可驚而可愕,請仍雄府之慮,患得而患失。陰邪之作俑,奸細之暗投,劃出情態,愚昧而誤身,撰寫而助惡,鉤得眞贓。噫嘻,此輩之情節旣露,則豈可不嚴覈,此輩之姓名旣著,則豈可不痛繩?此所以相箚臺疏,相繼迭出,而至於兩司之啓俱發,則輿憤可知,公議莫遏,而奈之何天聽愈邈,兪音尙靳耶?此而任置,則世道無寧靖之日,朝紳有莫保之慮,言念及此,寧不寒心?臣竊以是繞壁憂歎而已。迺者千萬不自意,掌憲除旨,忽下於蟄伏之中,臣誠怵惕惝怳,敢不趨進聯啓,而顧臣先誣未辨,情地危蹙,遺簪復記,聖恩罔極,而庚牌屢臨,承膺無路,只以憂憤所激,略此冒瀆,臣罪至此,萬殞難貸。伏願聖明,特加三思,亟從群請,嚴覈痛繩,明示好惡焉。臣本姿性儱侗,言議骪骳,而幸逢晠際,濫廁朝籍,每仰堲讒之意,徒切願忠之志。昨春忝叨臺職,適値撤鞫,竊自以爲凶如漢祿,窩窟自在,妖如聖吉,端緖已露,而苟且了當,不成獄體,則此不可不窮覈,且其暗地綢繆,設爲機穽,則挾雜之根,亦不可不痛鋤,故不避危險之機,妄效明張之義。第臣跡是新進,行無素著,辭意有欠,剴切論列,未免草率,臣誠兢懼,如負大何。所謂姜浚欽反詈之疏,夫何誣辱先世,搆捏白地,造意狡險,遣辭罔測,臣驚心痛骨,直欲溘然而無知也。噫,臣祖旣往之事,記注昭載,臣不必多辨,然而彼之誣辱若是,則臣安得含冤泯默,不思疾痛之呼乎?嗚呼,昔當妖卲之誣人也,擧世指目,人言喧藉。臣曾祖故承旨臣熙普,臣祖臣稑,聞甚驚駭,先事責絶,及卲之奸狀綻露,而臣祖以責絶之事爲含憾之端,橫被參證,旋卽昭脫,特放之典,聖恩如天,臣曾祖以近侍之臣,不愼樞機,行遣關東,亦蒙宥敍之恩。前後聖敎,隆摯鄭重,日月昭揭,渠雖欲指斥,焉敢誣也?事實不過如斯,而噫,彼浚欽,急於反噬,忽以千不當萬不近之事,攙入句語之間,抑勒變幻,言言爽實,渠亦有乃父乃祖,是可忍耶?往蹟雖遠,而後生聞而知之,莫不曰浚欽之欺君誣人,一至此哉。一世之公議如此,固不待臣言,而自可辨晢然。顧臣情私,慟冤崩迫,不得不一暴於紸纊之前,而筆不忍泚,情亦慼矣。大凡告君,固當切實論人,不可虛妄,浚欽之言,欺罔如是,而臣之告君,曷敢不以實乎?夫臺閣,人主之耳目,所以糾察百司者也。事固有目覩而可言者,亦或有耳聞而可言者,故憲臺之職,許以風聞者是已。臣於浚欽,自來奸壬之心跡,知之已稔,近日挾雜之根窩,明有所歸,故臚列罪狀,言不知裁,區區寸忱,斷斷無他,秪欲破奸回之膽,究挾雜之根耳,渠之罪惡不明的,則臣安敢容易論斥,自蹈虛妄之科也哉?蓋其發跡之初,附麗於煥·觀,締結於裕賊,玷汚三司,背馳義理。及夫李萬榮改正之疏出,而益熾禍心,專事戕害,跳踉肆惡,殆無虛歲。至於殿下之廷,殄行震驚者,非止一再,而至於昨春鞫獄而極矣,則浚欽之罪,於是乎益無所逃。第觀其疏語,諸條發明,無非囫圇呑棗,一篇肯綮,徒欲含血噀人,譬如市井無賴,街路詬罵,極口醜辱,恬不知恥者然。嗚呼,臺閣論人,從古何限,而被論者誣人先故,曾未之聞,而況誣人先故,有何毫分利益於渠之自明耶?臣苟欲惡言相加,則渠家先故,臣豈不知,而士君子口氣,不當如彼。請姑舍是,就事論事可乎?渠之前後罪惡,雖若無關於獄情,然臣之前疏所以歷陳者,蓋言其本來設心之如許,故所以今日造謀之至此耳?嗚呼,其所謂屛逐李益運,振起李基慶者,渠之夙宵經營者也。近年以來,傀儡魍魉,百怪迭作,金升淵之所居,卽基慶之隣黨,則和應之跡,斷無可疑。梁珪之所爲,乃浚欽之苦心,則制作之手,昭然可知。渠之自明曰,有非影響夢想之所及,觀乎鍾倫之供,以爲作之書之,則其果影響之不及,夢想之不及耶?以此推之,浚欽之疏,節節欺罔,一事如此,三隅可反。況彼柳七在·洪燦謨,已自鞫獄之前,素稱悖類,人莫不指點側目,而獨浚欽輩,奬詡之延攬之,資給其生活,結納爲死黨。浚欽之所使,甘作爪牙,浚欽之所指,不避水火,東西奔走,作爲機括,眩亂恍惑,不暇應接,所以濁亂儒院,平地惹鬧,假托疏廳,暗裏譸張,凡在一動一靜,甚事非浚欽之所操縱耶?終至醞釀排布,疑亂朝廷,七在之暗造奸計,陽若致討者,孰指麾是?燦謨之綢繆異趣,陰搆凶錄者,孰主張是?蓋其獄案嚴祕,情節凶譎,至于今端倪莫測。然第以其凶祿而言之,漢祿之極逆大憝,天地之所不容,聖吉之課歲鳴錚,人情之所共憤也。噫,所謂爲聖吉草上言者,明有指的,而始焉立證,終焉變辭,粧幻其說,流布其錄,左右弄,公肆惎間。噫,彼窩窟所在,孰不欲究覈到底,沫血嚴討,而渠輩則憑公而營私,設機而欺人,雖知其窩窟,而乍吐乍呑,曰有曰無,徒使眩惑人心,自相疑亂。吁,其爲計,至巧至憯,是豈一二悖儒所可自辦哉?究其挾雜之原,則亦惟曰浚欽。何以知其然也?蓋凶錄中,開卷第一義,卽屛逐也,振起也。屛逐振起,果非浚欽之自來所營乎?以若平日之使喚,爲此平日之所營,則浚欽之爲洪·柳根柢,洪·柳之爲浚欽鷹犬,渠雖百喙,安敢辭乎?且唁錄之割名,密札之推還,無非眞贓,而今不必覼縷也。至若問郞之列,未知何以得參,而畢竟周旋掩置,不問設施之跡,漫漶彌縫,遽至酌處之境,則渠乃倖逭,揚揚自得矣。至於廟堂三司,章疏齊發,而渠以館職,獨無一言。及其對辨之疏,懲討洪·柳,宜倍他人,而其所論列,不過以翻覆喜事數句語,草草塞責,以至假托·誘引等說,隱然爲伸辨之地。且謂兩囚所供,一切相反,鞫庭取招,臣雖未詳,而洪·柳輩,始以屛逐振起之謀,爛漫和應,末乃死地圖生,自相推諉,觀其終則雖若相反,而原其始則未嘗不同,今曰互爲讎剋,甚於氷炭。未知浚欽之意,將扶柳耶,扶洪耶?抑將左扶柳而右扶洪耶?無論如此如彼,由前而綢繆,由後而漫漶,則判付中一怪鬼輩挾雜之計,豈但洪·柳而已哉?以此觀之,縱燦謨而潛通異趣者渠也,使七在而暗造奸計者渠也。洪·柳情節,敢曰不知,龜·祿窩窟,渠亦豈不知乎?如其不然,浚欽之所嘗使喚者,乃有此問答之錄,何也,浚欽之所嘗慫慂者,乃有此綢繆之跡,何也,浚欽之所忌,必欲屛逐,何也,浚欽之私黨,必欲振起,何也?惟其獄體疎漏,盤問未究,奏讞失當,物議愈激。伊時承宣論斥之疏,誠非過語,所謂龜·祿之窩窟,不可不嚴覈,挾雜之根柢,亦不可不痛鋤者,是也。今此窩窟根柢若不除,則又不知幾箇不逞之徒,做出何樣變怪,其爲世道之憂,容有其極?是故伊時大臣聯箚,以爲減死之非當律,全釋之爲失刑者,各有所指。今若更加嚴鞫,則龜·祿窩窟,聖吉情節,可以因此而打破。且燦謨之致斃,莫知其故,而浚欽,假息之燦謨也。以此鞫情,質之於浚欽,則七在迷藏之術,燦謨徑斃之跡,自可彰著。臣之所言,卽一世大同之論,非敢以疑似之跡,故爲訐揚之言也。然而擬律不審,只請屛裔者,至今追惟,不勝惶恧。乃其自辨,有若策士之條對,目下之罪,糢糊結殺,題外之事,牽架拖出,先提李萬榮之疏,次及李益運之事。惟此二者,無益於辨白,而別出頭項,註下生註,此安足爲遷就其罪之階也?況李萬榮,則討渠之陰護裕賊,而爲渠斷案者也。追提其疏,有若恐他人之不知,而自發其罪。李益運,則是渠之指使洪·柳,而必欲屛逐者也。復踵其說,可知忿其計之不成,而起爲後殿也。渠所自辨,適足爲自綻,而獨不槪及於振起之事,以其無辭可明而然耶?尤可笑者,渠以斥邪二字,把作禦人之欛柄,脅持臣疏,初曰媚邪,又曰邪論。何以謂媚邪,何以謂邪論?臣雖無似,顧其職則臺閣,顧其言則懲討,臺閣懲討之章,謂之邪論,則如渠不懲討者,乃謂非邪乎?蓋所謂邪術,夷狄之法耳,凡有秉彝,皆所當斥,故自有邪術以來,以疏以啓,以文以書,明辨洞闢者,以臣所知,指不勝摟,而未嘗有一人見伐,則其所云剪伐無幾者,卽指李基慶而言,是乃渠輩振起之精神骨子也。噫,基慶所犯,果何事也?伊時聖批,以裕賊停啓被謫爲敎,則渠疏中謂以斥邪剪伐者,尤無忌憚。嗚呼,渠雖自稱交分,而惟彼至妖且譎,不可相近,故日征月邁,疎遠已久,千罪萬惡,若是彰露,則豈以童丱之知,而有所容貸乎?竊意自此而鬼魅不敢逃其形,蛇蝎不敢逞其毒,則此固世道之幸也。奈其放恣無嚴,猶復肆惡,以其謊說之伎倆,敢爲醜辱之勒加,況可以掉脫之計,遊辭粧撰,事事欺君,謂天可欺,天可欺乎?臣忱誠淺薄,未能見孚於君父,滄浪自取,至貽誣辱於祖先,拊心痛迫,已無可言,而聖批之下,惶懍震悸,尤無容措,彈冠冒進,有非可論。伏乞天地父母,特垂哀矜,察臣祖受誣之冤,諒臣身危苦之情,鐫遞職名,俾安私分,以卒生成之澤,不勝大願。臣無任云云。省疏具悉。自辨當矣,其餘亦似過矣。爾其勿辭察職。
戊寅三月二十二日卯時,上詣春塘臺。瑞蔥臺入侍時,都承旨宋知濂,左承旨朴周壽,右承旨李光憲,右副承旨李勉求,同副承旨洪敬謨,記事官李寅泰,假注書尹正鎭,記事官李嘉愚·權敦仁,檢校待敎李龍秀,以次侍立訖。時至,通禮跪啓外辦。上具戎服,乘座馬,出宣化門。藥房提調李相璜等進曰,早朝勞動,聖體,若何?上曰,一樣矣。仍由協陽門·建陽門,至明光門外。宣傳官跪啓稟鳴金二下大吹打。至靑陽門外,宣傳官跪啓稟鳴金三下吹打止。至春塘臺,上降座馬陞御榻。小開門節次,宣傳官如例擧行訖。兵曹判書金履陽,訓鍊大將李得濟,御營大將李溏,訓鍊文從事官李翊會,御營文從事官李元默,以次參現訖,退出。上曰,兩從事官誰也?知濂以李翊會·李元默仰對。上命兵曹判書及兩營大將監試。履陽進曰,試官不足,兩營從事官一體監試,何如?上可之。履陽又進曰,分三所試取處,當依例分遣別軍職·宣傳官試取乎?上可之。上連命宣傳官,下令禁喧。少頃,命拿入禁喧郞廳朴熙顯,以着念擧行之意傳敎後拿出。又命侍衛軍兵食時依例爲之。左副承旨朴宗珩承牌入來,帳殿肅拜後入侍,宣傳官,以監的官,兩人伏地仰奏。上令別監斯速知入。其一,第三·第四矢換中事也。其一,第四兩矢俱中事也。上命以封箭施行。履陽進曰,兩矢換中,容或錯誤之致,而一矢再中,明是幻弄之故,此不可置而不論,另加査覈,事過後自臣曹從重科治,何如?上可之。試技畢,上降御榻乘座馬,由靑陽門·建陽門·協陽門還內。出標信解嚴,諸臣以次退出。
戊寅三月二十二日申時,上御熙政堂。別講入侍時,檢校待敎朴宗薰,參贊官洪敬謨,侍讀官尹命圭,持孟子第三卷,檢討官李若愚,持孟子第三卷,假注書尹正鎭,記事官李嘉愚·權敦仁,以次進伏。上曰,開卷讀之。命圭讀,自彭更問曰止何畏焉。上曰,下番讀之。若愚讀,自孟子謂戴不勝曰止可知已矣。上曰,文義陳之。命圭曰,孟子雖未得位,行道自任以繼往開來,則固非如彭更輩所窺度,而其泰乎之問,可謂陋甚矣。君子在邦,事功雖無所著,利澤自有所及,何可以事功之有無,屑屑然是較哉?此與不素餐章,文義相似,君子居是邦而時君安富尊榮,則千駟萬鍾,不足爲泰,況於從者之傳食乎?孟子之以梓輪爲言,只爲曉彭更之惑而淺說去也。若夫君子之學,則其有功於吾道,豈尋常事功之比哉?萬章之問以宋偃之無道,謂行王政者,尤不近似,而若論王政之實,則亦何畏於大國而不能行哉?君子之所畏,卽三畏而已,則秦·楚之强,賁·育之勇,非吾所謂畏,而至於王政之行不行,只看實心之如何,是誠在我,何干人事乎?上章則可以推看於朝廷用賢之治,下章則可以溯本於王者行政之實,伏願留念焉。上曰,下番陳之。若愚曰,孟子謂戴不勝一章,最切於人君之鑑戒,雖使人君之前後左右,皆是正人,宵小之伺隙,婦寺之投間,猶恐其或蔽,而況於一齊衆楚乎?蓋成就君德,專藉於忠賢,而薰陶漸染,又在於彙征,此孟子所以以一薛居州,爲不足有無也。然宋王之所與居,猶能有一居州,則後世人君,竝與一居州而無之者,尤可以戒矣,伏願深留聖念於此章之訓焉。上曰,閣臣陳之。宗薰曰,臣則別無可陳之文義矣。上曰,承旨陳之。敬謨曰,上下番皆已仰陳,臣亦無更陳之辭矣。上命掩卷,仍命退,諸臣以次退出。
上在昌德宮。停常參·經筵。
未時申時,日暈。
朴宗珩啓曰,大司憲宋穉圭,掌令洪益聞在外,執義李東煥,掌令鄭鴻慶,持平柳榮五未肅拜,趙永傑呈辭,監察茶時之意,敢啓。傳曰,知道。
李勉求啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
宋知濂啓曰,藥房副提調持湯劑來待矣。傳曰,封入。
宋知濂啓曰,左承旨朴周壽,今日不爲仕進,卽爲牌招,何如?傳曰,許遞,前望單子入之,待下批牌招察任。
承旨前望單子入之,李止淵落點。
傳于李光憲曰,召對爲之。
傳于宋知濂曰,在院承旨入侍。
傳于朴宗珩曰,別講爲之。
以應敎韓用儀,副應敎尹應大,副校理柳訸,修撰兪理煥,副修撰趙萬永牌不進罷職傳旨,傳于李光憲曰,只推。
以右副承旨李止淵牌不進罷職傳旨,傳于洪敬謨曰,只推,更爲嚴飭牌招。
以右副承旨李止淵再牌不進罷職傳旨,傳于洪敬謨曰,只推,更爲嚴飭牌招。
洪敬謨啓曰,右副承旨李止淵三牌不進禁推傳旨,不得循例捧入,何以爲之?敢稟。傳曰,更爲嚴飭牌招,違牌,勿爲呼望。
李光憲,以禮曹言啓曰,明陵後龍左支迤轉處古烽燧峴下有銀脈,傳聞無賴之輩,尋脈掘鑿,被捉於捕校,事甚驚駭,査問於本陵官矣。見其所報,則以爲,此是火巢外二百四十步,所鑿銀脈,出於沙汰處,而未有穴痕之可尋云。問於出去之捕校,則以爲,鑿銀處在於私契村禁標之內,自火巢論之,雖曰稍間,係是禁地云。觀於兩言,領略地形,則其不在火巢內可知,而亦係陵所後龍以下之餘麓,則有此鑿銀之事,萬萬悚懍。發遣本曹郞官,爲先摘奸圖形以來,以爲稟處之地,何如?傳曰,無論遠近內外,萬萬悚懍,萬萬驚駭。禮堂卽爲馳進,看審以來,本陵官,爲先拿問重勘。旣云被捉於捕廳,則捕將之仍無皁白,極爲駭然,亦爲拿處,可也。
朴宗珩啓曰,左邊捕盜大將李石求拿處事,命下矣。捕將之任,不可一刻暫曠。在前如此之時,有他邊大將兼察之例,今番則何以爲之?敢稟。傳曰,他邊大將兼察。
又啓曰,左邊捕盜大將,他邊大將兼察事,命下矣。兼察左邊捕盜大將申鴻周,卽爲牌招聽傳敎,何如?傳曰,允。
傳于洪敬謨曰,明陵陵官竝改差,令該曹口傳差出。
傳于洪敬謨曰,禮曹判書入侍。
李光憲啓曰,禮曹判書金羲淳,旣入闕中,兼帶判義禁不爲肅謝,直爲出去,事甚未安,推考,何如?傳曰,允。
兵曹口傳政事,副護軍單朴周壽。
朴宗珩,以禁衛營言啓曰,本營騎士別將鄭來升,身病猝重,勢難察任,改差,何如?傳曰,允。
戊寅三月二十三日辰時,上御熙政堂。召對入侍時,檢校待敎朴宗薰,持詩傳第一卷,參贊官宋知濂,持詩傳第一卷,侍讀官鄭基善,持詩傳第一卷,檢討官李若愚,持詩傳第一卷,記事官李寅泰,持詩傳第一卷,記事官李嘉愚,持詩傳第一卷,記事官權敦仁,持詩傳第一卷,以次進伏訖。上曰,上番讀之。基善讀,自于以采蘩止采蘋三章章四句。上曰,下番讀之。若愚讀,自蔽芾甘棠止行露三章一章三句二章章六句。上曰,文義陳之。基善曰,采蘩·采蘋兩詩旨意,大略相同,而文王后妃之化,始於房闥,推之列國,漢南諸侯之國,莫不被服,文王之化,諸侯之夫人,亦莫不被服后妃之德,奉先之孝,敬祀之誠,藹然於諷詠之間矣。集註釋蘩字曰白蒿,又曰養蠶之草,朱子之兩存其說,蓋有意焉。傳曰,苟有明信,澗磎沼沚之毛,蘋蘩薀藻之菜,可羞於王公,可薦於鬼神,物雖菲矣,信苟存焉,則斯可盡享先之誠矣。此所以蘋蘩之起詠也。且葛覃之化,達于邦國,勤儉之風,溢於閭巷,則以養蠶爲釋者,亦不害義矣。雖以我朝事言之,昔我英宗大王,嘗於享祀之日,敎筵臣曰,今日所御冕服大帶,卽內殿親蠶織造。聖祖勤儉之德,匹休成周,德化所被,至今攢頌。大抵聖人之化,如春風和氣,及物則生,化行俗美之方,專在於人君之導率,伏願此等章句,深留體驗之工。追聖祖勤儉之美,法前代敎化之盛,則豈不休哉?上曰,下番陳之。若愚曰,二南諸詩,何莫非文王后妃之化攸曁,而至於召南,尤可見德化之所及者遠,所被者廣矣。非徒諸侯之夫人,諸侯之大夫,皆服其政化,成其德性也。雖委巷匹庶之間,婦人女子之賤,皆變其淫亂之習,得其性情之正,禮法自守,風俗丕新,此正朱子所謂文王作人之化,如春風和氣,所在生輝者也。聖人在上,至化旁達,風行俗美,捷於影響,至於江·沱·汝·漢之外,而無遠不屆,則矧乎邦畿之內,疆蜮之中,磨仁漸義之效,尤當如何哉?伏望此等處,勿以章句音節之間,爲讀詩之要,必於咨嗟詠歎之際,深察詩人言外之旨焉。上曰,閣臣陳之。宗薰曰,兩玉堂所陳得之矣。大抵三古盛時,莫如姬周,姬周盛時,又莫如文王初載。蓋其德化,始自室家,覃及遠近,以至閭巷男女,無不涵詠鼓舞。發於謳歌詠歎者,亦皆得性情之正,而極忠厚之道。采蘩,卽美其奉祭之善,而以此蘋蘩至微之物,能格神明幽遠之理,苟非平時誠敬,有以通幽明而貫表裏,則何以致此乎?此章之內,所可玩味處,在於被之祈祈,薄言還歸。方其時也,雖或齎誠致敬,及其獻酬旣畢而將還之時,易於誠弛而敬衰,卽其將歸,而舒緩有儀,如將復入,湛然純一之意,藹然齊明之容,如見於章句之間。此政是詩人善形容處,旨趣自別。由是而推之,凡事皆然,未有舍誠敬而可行者。況始終之戒,無處不然,無論事之大小精粗,惟誠與敬,乃爲愼終如始之要道矣。二南諸篇,孰非典要,而此等句語,尤合深賾,伏願留念焉。上曰,參贊官陳之。知濂曰,閣臣·玉堂,皆已陳之,臣則無可陳之義矣。上曰,注書出去,在院承旨持公事入侍。賤臣承命出,與左承旨李光憲,右承旨朴宗珩,左副承旨李勉求,同副承旨洪敬謨,假注書尹正鎭偕入進伏。上曰,玉堂先退。基善·若愚退出。命讀公事。知濂·光憲·宗珩,皆以無公事仰奏,勉求·敬謨,以次奏公事。上曰,公事入之。勉求曰,捕將拿處事命下,而捧現告,然後兼察受符等節,可以稟行矣。上曰,唯。仍命退,諸臣以次退出。
戊寅三月二十三日未時,上御熙政堂。別講入侍時,檢校待敎朴宗薰,參贊官朴宗珩,侍讀官鄭基善,持孟子第三卷,檢討官李若愚,持孟子第三卷,記事官李寅泰,記事官李嘉愚·權敦仁,以次進伏訖。上曰,上番讀之。基善讀,自戴盈之曰什一止何待來年?上曰,下番讀之。若愚讀,自公都子曰外人皆稱夫子好辯止聖人之徒也。上曰,文義陳之。基善曰,知其非矣斯速已矣八字,最爲着切體驗處,非但田制稅法之爲然,始自修身,至於治平,而莫不有善惡之別,義利之分焉。從古聖賢,凡於事爲之際,明辨其是非,深察乎幾微,其於祛不善而遠不義也,殆若探湯而坐炭,未嘗頃刻之暫緩矣。大抵以學問言之,則克己祛私之工,遷善改過之道,惟日孜孜,若將不及,然後始有成就長進之效,故朱子所謂勿謂今日不學而有來日者,此也。以政事言之,則革舊圖新之方,矯瘼釐弊之要,不俟終日,銳意勇決,然後可無因循苟且之歎,故張南軒亦以知·仁·勇三德,論此章之旨。蓋知者知之謂也,仁者行之謂也,勇者決之謂也。雖知之矣,又行之矣,苟不能勇以決之,則無以見奮發振勵之效也。然則勇字上着力,尤當倍加於知·仁之用矣。伏願學問之際,政事之間,以勇往勇斷爲急先務焉。上曰,下番陳之。若愚曰,此章卽孟子七篇中最好文字也。好辯豈聖人之樂爲也哉,而其在孟子之時則不得不然,於此而可以見孟子之苦心血誠矣。蓋舜·禹成周之世,則聖人在上,王道大行,無事乎邪正之辨明,而降及春秋之時,則以孔夫子之聖,不得君師之位,雖欲無言,不得不言,載之空言,以詔後世。此一部麟經之所以作,而辭旨媺婉,體例謹嚴,猶未見尙辯之爲疑。至於戰國以來,異端橫流,邪說恣行,苟非發揮辨別,明白說去,則實無以牖迷解惑,使斯道無晦塞之歎,故以孟子繼往開來之聖,扶正斥邪之志,不避好辨之嫌,而千言萬語,橫說豎說,四端七情之義,性善仁義之訓,反復論辨,闡發乃已,而不知其苦心者,反以好辨爲疑。李泰伯非孟之論,司馬光疑聖之說,至後世而猶然,則公都子請質外人之說,亦可推知,而若其聖人之本心,則豈亶其然乎?至今千百世之下,而使吾道布在方冊,不墜於地者,皆孟子之功也。就其七篇觀之,議論抑揚,文勢汪洋,泛然看過,雖若文章家一場好說話,而苟究其本,則無非聖人衛正道扶正學苦心血誠中出來,惟願亟加聖念,沈潛玩索,而於此章,益懋默察體認之工焉。上曰,參贊官陳之。宗珩曰,玉堂上下番皆已陳之,臣則別無仰奏之辭矣。上曰,閣臣陳之。宗薰曰,小臣亦無可陳之辭矣。上命退,諸臣以次退出。
戊寅三月二十三日酉時,上御熙政堂。禮曹判書入侍時,同副承旨洪敬謨,記事官李寅泰,記事官李嘉愚,記事官權敦仁,禮曹判書金羲淳,以次進伏訖。上曰,看審則何如?羲淳曰,陵內火巢不遠之地云,故聞不勝驚心,出往看審,則非深鑿銀穴,有銀石處斫出,距火巢三百七十步,而又有三峯隔其間,亦無地形之傷處矣。上命退,諸臣以次退出。
上在昌德宮。停常參·經筵。
朴宗珩啓曰,大司憲宋穉圭,掌令洪益聞在外,執義李東煥,掌令鄭鴻慶,持平柳榮五未肅拜,持平趙永傑呈辭,監察茶時之意,敢啓。傳曰,知道。
李勉求啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
宋知濂啓曰,右副承旨李止淵,今日不爲仕進,卽爲牌招,何如?傳曰,允。
又啓曰,藥房副提調持湯劑來待矣。傳曰,封入。
傳于李光憲曰,召對爲之。
傳于李光憲曰,別講爲之。
以右副承旨李止淵牌不進罷職傳旨,傳于洪敬謨曰,許遞,前望單子入之,待下批牌招察任。
承旨前望單子入之,韓義運落點。
以禮曹判書金羲淳明陵火巢外採銀處看審書啓,傳于洪敬謨曰,雖云非火巢內,生心採銀於莫重火巢近處者,豈有如許國綱?犯漢,令該廳究問以啓,可也。
吏曹口傳政事,以宋能圭爲明陵別檢,以韓直敎爲參奉。
朴宗珩,以義禁府言啓曰,明陵別檢鄭在絅,參奉朴祈壽拿問重勘事,傳旨啓下矣。鄭在絅·朴祈壽,本陵忌辰祭,以齋郞已爲下去,未及上來云,發遣府羅將竝拿來,何如?傳曰,待待命拿囚。
又以義禁府言啓曰,卽接月令醫員李浩兢手本,則時囚罪人李石求,素患積氣,每於換節之時,一倍添劇,重得毒感,咳喘轉甚,食飮全却,轉側須人,症形不輕云。罪人病勢如此,則一邊保放,一邊草記,曾定式矣。李石求,姑爲保放之意,敢啓。傳曰,犯漢旣令究問,且是該廳所捉,捕將李石求,姑爲分揀,使之擧行。
又以義禁府言啓曰,時囚罪人李石求保放草記批旨內,犯漢旣令究問,且是該廳所捉,捕將李石求,姑爲分揀,使之擧行事,命下矣。李石求,姑爲分揀,使之擧行之意,敢啓。傳曰,知道。
朴宗珩啓曰,左邊捕盜大將李石求,姑爲分揀,使之擧行事,命下矣。卽爲牌招,命召·大將牌·傳令牌傳授,何如?傳曰,允。
李勉求,以都摠府言啓曰,今日入直內三廳武兼·禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
又以兵曹言啓曰,瑞蔥臺試射入格駕後禁軍交龍旗馬上奉持,事知兼司僕,弓人·矢人,謹依判下別單,筒箇·弓矢,分等施賞,而以軍器寺所在者取來,頒給之意,敢啓。傳曰,知道。
又以訓鍊都監言啓曰,今番瑞蔥臺試射放時,本局將官·將校·軍兵等射砲藝入格之類,謹依判下單子,以軍器寺筒箇·弓箭及戶曹木布,施賞之意,敢啓。傳曰,知道。
又以禁衛營言啓曰,瑞蔥臺試射放時,柳葉箭邊三中敎鍊官趙文奎筒箇一部,邊一中把摠元永道長弓一張,鳥銃貫一中邊一中帳幕軍李道三等二名,邊二中李仁柱,各木一疋·布一疋,貫一中林奉遠,邊一中林錫遠等十五名,各木一疋,謹依單子判下,以軍器寺筒箇·弓子及本營木布,施賞之意,敢啓。傳曰,知道。
又以御營廳言啓曰,瑞蔥臺試射放時,駕前別抄柳葉箭入格金聖駿等二人邊三中,各筒箇一部,金聖龜貫一中邊一中,弓矢一部,曺壽昌等八人邊二中,各弓箭一部,金光國貫一中,帿弓一張,姜碩俒等十人邊一中,各長弓一張,片箭入格全義喆貫一中,弓箭一部,金聖駿等三人及敎鍊官朴永根邊一中,各帿弓一張,帳幕軍鳥銃入格金千興貫一中邊二中,木二疋·布一疋,全再得貫一中邊一中,玉有瑾等七名邊二中,各木布各一疋,秦再崇等十四名邊一中,各木一疋,謹依別單判下,以軍器寺筒箇·弓箭及本廳木布,施賞之意,敢啓。傳曰,知道。
戊寅三月二十四日辰時,上御熙政堂。召對入侍時,參贊官李勉求,持詩傳第一卷,檢校直閣李光文,持詩傳第一卷,侍讀官鄭基善,持詩傳第一卷,檢討官李若愚,持詩傳第一卷,假注書尹正鎭,持詩傳第一卷,記事官李嘉愚,持詩傳第一卷,記事官權敦仁,持詩傳第一卷,以次進伏。上曰。開卷讀之。基善讀,自羔羊之皮止羔羊三章。上曰,下番讀之。若愚讀,自殷其靁止小星二章。上曰,承旨讀之。勉求讀,自江有汜止江有汜三章。上曰,閣臣讀之。光文讀,自野有死麕止野有死麕三章。上曰,文義陳之。基善曰,大凡觀人之法,衣服威儀之間,亦可以知其賢否。有諸中者形於外,故衣裳顚倒,擧止悤遽者,其中之所養,未必是賢者,服章閒雅,動作舒泰者,其中之所存,可知是賢者。此南國大夫之節儉正直,所以見美於詩人也。夫遠侫斥邪,使朝著正直,固在於君上之權綱,而祛侈節慾,使斯世節儉,尤係於君上之躬率。漢文帝衣弋綈帷皁囊,先示敦樸,而太倉致陳因之富,唐太宗罷錦坊焚珠玉,務抑浮靡,而擧世絶文繡之服。二帝不過中主,而一時導率之效,有如是矣。今臣等之所仰望於殿下者,卽二南郅隆之化,而世道俗尙,日趨奢靡,財用以之耗竭,而尾閭不禁,民習以之澆漓,而醇酒不淡。臣愚死罪,竊以爲殿下躬率之化,未及二南而然也。回淳反樸,措一世於二南和氣之域,是卽殿下一轉移間事耳。伏願觀感於講論之際,而推類於導率之治焉。上曰,下番陳之。若愚曰,摽梅一詩,尤可見二南治化之所被者遠矣。夫以委巷婦女之賤,而猶能以禮自防,以信自守,苟非聖人之氓,何以及此乎?世級寢降,閭巷貞信之俗,固所罕見,而士夫廉恥之風,亦爲塗喪,此識者所以仰屋長歎也。惟我國家,素以禮義之邦,久著培養之化,風敎習尙,何遽不及於二南,而竊觀近日,貪戀自媒者,滔滔皆是,廉信自持者,寥寥難聞。聖明在上而俗習如此,臣未敢知何爲而然也。區區愚忱,竊自附於反省加勉之戒,伏願深留聖意焉。上曰,承旨陳之。勉求曰,文義別無可陳者,而竊有區區淺見,敢此仰達矣。講學之道,必貴乎問難可否,而伏覵邇日經席,未有一番發問。聖學高明,固非臣下之所敢仰裨,而其在不恥下問,與人爲善之義,恐不當若是也。臣於甲子年間,頻忝於侍講·召對之列,時則自上發問,多或至於數三十條。近日則文義循例陳達之後,更無一番發問與可否之敎。昔者魏徵有言,願陛下如貞觀之初,繼自今,伏願體念於靡不有初之戒焉。上曰,閣臣陳之。光文曰,章內文義,儒臣皆已仰陳,臣亦別無可陳者,而承旨之以發問論難仰勉者,果是目下切實之言,伏願翕受焉。上曰,注書出去,在院承旨,使之持公事入侍,可也。賤臣承命出傳,都承旨宋知濂,左承旨李光憲,右承旨朴宗珩,同副承旨洪敬謨,記事官李寅泰,以次進伏。上曰,承旨一員,何不入來乎?知濂對曰,右副承旨李止淵,未承牌矣。上命各奏公事。知濂·光憲·敬謨,皆以無公事仰奏。宗珩曰,臣則推考房,而有禁府囚單子一張矣。仍以公淸兵使狀啓一張,傳于軍士房勉求。上命直爲入之,令內侍踏啓字以下,仍命書判付訖。上曰,上注書誰也?寅泰對曰,小臣李寅泰矣。上曰,實注書乎?知濂曰,然矣。實官上注,本是下番翰林權敦仁,而移拜檢閱矣。上曰,下番兼注書乎?知濂對曰,然矣,而特敎還付之前,不得以注書行公矣。上命玉堂先退,又命退,諸臣以次退出。
戊寅三月二十四日辰時,上御熙政堂。別講入侍時,參贊官李光憲,檢校直閣李光文,侍讀官鄭基善,持孟子第三卷,檢討官李若愚,持孟子第三卷,假注書尹正鎭,記事官李嘉愚·權敦仁,以次進伏。上曰,開卷讀之。基善讀,自匡章曰止充其操者也。上曰,文義陳之。基善曰,仲子之事,非不廉矣,而孟子斥之以惡能廉者,以其偏執而不通也。且齊俗奢縱,士多傷廉,故孟子亦以仲子爲巨擘,而終不過一節之士,則宜不能見詡於中行之道也。然而降及後世,一節之士,亦罕其人,則論人之法,亦當隨時而異也。顧今朝廷之上,禮節漸頹,士夫之間,廉隅都喪,使仲子而在者,亦足爲一時捄俗之藥石。此等處,伏願參互類推,體念於礪世之治焉。上曰,下番陳之。若愚曰,仲子之廉,足以高於世俗,孟子亦嘗以爲不義,而與之齊國而不受,則非不奬詡其廉,而特以資質甚偏,見識未逮,不知君子大公至正之道,則其妨倫害利之弊,不可以不斥。然則此章蚯蚓之喩,正與楊·墨之闢以禽獸相似,爲其流弊而深斥也,非斥其廉介也。此等處,要當不以辭害義矣。上命掩卷,仍命退,諸臣以次退出。
上在昌德宮。停常參·經筵。
自未時至人定,灑雨下雨,測雨器水深一寸。
藥房提調李相璜,副提調宋知濂啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿·中宮殿·嘉順宮·世子宮,藥房口傳問安。答曰,知道。
李勉求啓曰,大司憲宋穉圭,掌令洪益聞在外,執義李東煥,掌令鄭鴻慶,持平柳榮五未肅拜,持平趙永傑呈辭,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而國忌齋戒相値,不得來會云矣,敢啓。傳曰,知道。
宋知濂啓曰,藥房提調·副提調持湯劑來待矣。傳曰,封入。
傳于李光憲曰,禮房承旨馳詣明陵,奉審摘奸,局內諸陵,一體奉審以來。
宋知濂啓曰,假注書尹正鎭,身病猝重,勢難察任,今姑改差,何如?傳曰,允。
尹正鎭改差,代以洪永觀爲假注書。
洪永觀在外,代以徐英淳爲假注書。
傳于韓義運曰,召對爲之。
傳于宋知濂曰,在院承旨入侍。
傳于洪敬謨曰,別講爲之。
以江原監司曺鳳振狀啓,金化縣民家失火事,傳于洪敬謨曰,聞甚矜惻,原恤典外,別加顧助事,分付。
李勉求,以都摠府言啓曰,副摠管趙岐,以禁衛中軍,新舊番軍兵等點考事,南別營晝仕出去之意,敢啓。傳曰,知道。
李光憲,以成均館大司成意啓曰,本館入直久任郞官外,凡郞不得入直,若有代員替直之事,則草記代直事,曾有定式矣。司成李瀅夏,典籍李憲祚,俱以身病呈旬,直講李在璣,多日儤直,身病猝重,亦爲呈旬出去,時無入直之員,以他郞官,姑爲代直,何如?傳曰,允。
戊寅三月二十五日辰時,上御熙政堂。召對入侍時,檢校直閣李光文,持詩傳第一卷,參贊官韓義運,持詩傳第一卷,侍讀官尹命圭,持詩傳第一卷,檢討官任存常,持詩傳第一卷,記事官李寅泰,持詩傳第一卷,記事官李嘉愚,持詩傳第一卷,記事官權敦仁,持詩傳第一卷,以次進伏。上曰,注書出去,在院承旨,使之持公事入侍。賤臣承命出傳後還入,都承旨宋知濂,右副承旨李勉求,同副承旨洪敬謨,假注書尹正鎭,追後進伏訖。上曰,開卷讀之也。命圭讀自何彼穠矣,止何彼穠矣三章章四句。上曰,下番讀之也。存常讀,自彼茁者葮,止騶虞二章章三句。上曰,文義陳之。命圭曰,朱子謂此章文義,多不可曉。本章之旨,別無仰對者,而其中肅雝二字,可謂善形婦人之德儀。以王姬而不挾其貴,能敬且和,和敬之德,溢於容儀,而容儀之美,及於所乘之車,則見其車而知其車中之和敬者。苟非平日薰染於修齊之化,其車服威儀,何能若是其美,而有此詩人之讚歎乎?亦可見詩人之善觀德儀。惟願此等處,必推究其修齊導率之本焉。上曰,下番陳之。存常曰,此章之旨,文王修齊端本之化,惟及於南國,入人之化,至有及物之澤。關雎·麟趾,卽入人之化,鵲巢·騶虞,乃及物之澤。蓋人主一心,萬化之源,故君行仁政而平治天下,則雨暘調順,庶草繁廡,克享天心,鳥獸咸若,此卽中庸所謂致中和,天地位,萬物育矣。參贊化育之功,莫不推本於正心誠意上功夫,惟願此等處,益勉體念焉。上命掩卷,仍命玉堂先退。上曰,承旨二員,何不入來?知濂曰,右承旨李光憲,明陵奉審進,左副承旨朴宗珩式暇矣。上曰,各房奏公事。義運·敬謨,皆以無公事仰奏。知濂曰,本房無公事,而代房禮房,有公事矣。仍讀奏。勉求讀奏本房公事與代房推考房公事,竝傳內侍以上訖。上命退,承史以次退出。
戊寅三月二十五日午時,上御熙政堂。別講入侍時,檢校待敎朴宗薰,參贊官洪敬謨,侍讀官尹命圭,持孟子第四卷,檢討官任存常,持孟子第四卷,記事官李寅泰,記事官李嘉愚,記事官權敦仁,以次進伏訖。上命開卷讀之。命圭讀自孟子曰離婁之明,止此之謂也。上命下番讀之。存常讀自孟子曰三代之得天下,止溢于四海。上命陳文義。命圭曰,孟子千言萬語,不出於行王政,而王政之要,必以仁爲本。此二章旨意,尤惓惓於行仁政,而仁政以法堯·舜遵先王爲言者,尤爲仁政之當務,其引詩語不愆不忘,率由舊章者,最是後王鑑法處。國家之良法美規,皆祖宗朝創垂之舊章,則法祖宗而不愆不忘者,卽是法堯·舜之法。至於天之方蹶,無然泄泄之更引詩而爲喩,復釋之以猶沓沓者,大是聖賢示警惕之意。方今上下恬嬉,百度解弛,此政孟子所謂沓沓之時,若不率由祖宗朝憲章而淬勵奮發,則仁政無可行之期,而國之爲國,未可知也。責難於君,又是臣等之職思,則雖以講筵言之,臣僚之頻接,固是勤聖學諮治謨之盛擧,而講官讀奏數三章,敷陳草草數語之文義後,卽命掩卷,未承自上發問之敎,此專由於殿下淵默太過之致。夫審問明辨,卽是講學之要程,且帝王之學問,異於匹庶,苟不臨講而審問之明辨之,則聖學不但無將進之望,上下情志,何以流通,而政謨何由諮訪乎?一堂之上,酬酢如響,自是易行非難行之事,則臣等安得不以此仰勉於殿下哉?伏願繼自今開講之時,每每發問,俾無歸於應文之例,而有講學之實效焉。上曰,下番陳之。存常曰,此章之旨,取規矩與六律,引比於聖王之仁政矣。工師之爲方圓者,必準則於規矩,樂官之治五音者,必審察乎六律,則聖王之治天下,其可不取法於仁政乎?孔子曰,道二,仁與不仁而已矣。國之治亂,於斯二者判焉。苟欲行仁政,則當法堯法舜而已。堯之所以爲君,舜之所以爲臣,具載二典之中,而祖述堯·舜之道,不在他求,遵先法而無過矣。是以宋臣范祖禹之言曰,欲法堯·舜,當法祖宗,所以不愆不忘,率由舊章者也。惟願柯鑑於祖宗朝良法美制,以爲行仁政之本焉。上命掩卷,仍命退,諸臣以次退出。
上在昌德宮。停常參·經筵。
李光憲啓曰,明日常參·經筵,取稟。傳曰,只晝·夕講。
李勉求啓曰,大司憲宋穉圭,掌令洪益聞在外,執義李東煥,掌令鄭鴻慶,持平柳榮五未肅拜,持平趙永傑呈辭,監察茶時之意,敢啓。傳曰,知道。
宋知濂啓曰,左副承旨朴宗珩,今日不爲仕進,卽爲牌招,何如?傳曰,許遞,前望單子入之,待下批牌招察任。
承旨前望單子入之,李光文落點。
傳于宋知濂曰,召對爲之。
宋知濂啓曰,藥房副提調持湯劑來待矣。傳曰,封入。
徐英淳有頉,代以李光載爲假注書。
傳于韓義運曰,回還三使臣留待。
傳于韓義運曰,回還三使臣入侍。
傳于洪敬謨曰,別講爲之。
以京畿監司洪遇燮狀啓,驪州民家失火事,傳于韓義運曰,聞甚矜惻,元恤典外,別加顧助事,分付。
李光憲,以侍講院言啓曰,再明日賓客相見禮時,宮官當爲全數進參,而輔德趙貞喆,兼輔德朴宗琦,俱有實故,無以備員,令政院稟旨變通,待下批牌招察任,以爲備員進參之地,何如?傳曰,允。竝許遞,前望單子入之。
李勉求,以兵曹言啓曰,今三月二十九日,一番兼司僕番次矣。該番將未差之代,依承傳口傳擬入之意,敢啓。傳曰,知道。
兵曹口傳政事,以李升權爲兼司僕將。
李勉求,以兵曹言啓曰,新除授兼司僕將李升權,時無職名,依例口傳付軍職,何如?傳曰,允。
兵曹口傳政事,副護軍單李升權。
韓義〈運〉,以戶曹言啓曰,臣相璜與佐郞臣具廷鉉,依定式,進詣彰義宮藏譜閣奉審,則姑無頉處之意,敢啓。傳曰,知道。
又以戶曹言啓曰,文昭殿碑閣·蠶壇碑閣·追慕洞碑閣·淨業院碑閣·流霞亭·養正齋,依定式,發遣本曹郞廳奉審,則追慕洞碑閣姑無頉處,文昭殿碑閣雨漏二庫,蠶壇碑閣雨漏二庫,養正齋雨漏二庫,淨業院雨漏三庫,流霞亭雨漏三庫,墻垣瓦子庫庫脫落,分付各該司,使之卽速修改之意,敢啓。傳曰,知道。
李勉求,以兵曹言啓曰,宣薦內禁衛·額外內禁衛今春等試射時,入格人賞格,謹依判下別單,分等施賞,而弓箭·箭竹,以軍器寺所在者取來,頒給之意,敢啓。傳曰,知道。
又以禁衛營言啓曰,來四月當九番右部中司屬全羅道四哨軍兵逢點實數四百五名,已爲點閱整齊,來四月初一日,與銅龍門·建陽門·西營·新營入直將官·軍兵等,依例替代後,舊軍放送之意,敢啓。傳曰,知道。
又以禁衛營言啓曰,來六月當十番右部右司屬全羅道四哨軍兵,來五月二十五日京中逢點,依例準二朔立番之意,本道監·兵使處,預爲知委,何如?傳曰,允。
又以御營廳言啓曰,本廳來四月·五月兩朔應立右部後司屬江原道四哨軍兵四百九名,今已逢點整齊矣。四月初一日,與舊番右司軍兵替代立番後,舊軍放送之意,敢啓。傳曰,知道。
又以御營廳言啓曰,本廳來六月七月兩朔應立後部前司屬江原道二哨,京畿左道二哨,合四哨軍兵,五月二十五日,京中逢點,六月初一日,與右部後司軍兵,當爲替代立番,趁期調送事,兩道監司處措辭知會之意,敢啓。傳曰,知道。
戊寅三月二十六日辰時,上御熙政堂。召對入侍時,檢校待敎朴宗薰,持詩傳第二卷,參贊官宋知濂,持詩傳第二卷,侍讀官尹命圭,持詩傳第二卷,檢討官任存常,持詩傳第二卷,記事官李寅泰,持詩傳第二卷,記事官李嘉愚,持詩傳第二卷,記事官權敦仁,持詩傳第二卷,以次進伏訖。上命開卷讀之。命圭讀,自詩傳大全卷之二止柏舟五章章六句。上曰,下番讀之。存常讀,自綠兮衣兮止綠兮四章章四句。上曰,閣臣讀之。宗薰讀,自燕燕于飛止燕燕四章章六句。上曰,參贊官讀之。知濂讀,自日居月諸止寧不我報。上曰,文義陳之。命圭曰,此章以下,卽是變風,而此章居變風之首者,以其處於夫婦人倫之變者,與關雎之居正風之首而得其人倫之正者,同一意義。敍其悲苦,而辭氣極其柔婉,非莊姜之賢,不能道此。至於威儀棣棣,不可選也句語,尤可想見其容止之閑雅,而不但婦人爲然。有威可畏謂之威,有儀可象謂之儀,則士君子動容周旋之際,不可不觀者,莫大於威儀,故春秋觀人,皆在於執玉高卑,其容俯仰之間,然此非致飾於外貌而可能也。德性純和,志氣舒泰,然後粹盎之容,自發於外,於是乎有可畏之威,可象之儀,則天子穆穆,諸侯皇皇者,卽是君上之威儀,而威儀之美,不可外求,宜致力於積中之德性。此等言外之旨義,深加留念焉。上曰,下番陳之。存常曰,此章之內,綠衣黃裳之旨,蓋綠爲間色而反爲上衣,黃爲正色而反爲下裳,言媵妾尊顯,正嫡卑微也。以上二章觀之,莊姜不得於莊公,而無怨懟之意,有憂愛之心,其所爲言,溢於辭表,先王詩敎,猶有未衰,雖變風之體,溫柔敦厚之風,有足以感發。以下二章觀之,婦人之處變,必欲與古人之善處變者同歸矣。其曰俾無訧兮,又曰實獲我心,可驗性情之端莊。推類以觀之,則雖於朝家用人之道,賢者在下,不肖者在上,則便與綠衣黃裳之倒置者相似。此等處,可以擧一而反三隅,惟願燕濩之中,潛心玩味,益勉體念焉。上曰,注書出去,在院承旨,使之持公事入侍。賤臣承命出傳還入,左承旨韓義運,右副承旨李勉求,同副承旨洪敬謨入來進伏。上曰,各奏公事。知濂曰,臣吏房,無公事,代房禮房,有公事一張矣。仍讀奏。義運曰,臣工房,無公事矣。勉求曰,臣兵房,有公事三張,代房刑房,有公事二張矣。仍讀奏。敬謨曰,臣戶房,有公事二張矣。仍讀奏。上命入之。上曰,廳注書誰也?知濂曰,方出代,姑未入來矣。上曰,廳中無注書乎?知濂曰,上注書權敦仁移拜翰林,假注書今方須代,姑不出去矣。知濂曰,俄者假注書望筒落點,在於首望副望之間,當以何望施行乎?上曰,以副望施行。上曰,今日別講,廳注書入侍。仍命退,諸臣以次退出。
戊寅三月二十六日午時,上御熙政堂。回還三使臣入侍時,左承旨韓義運,假注書李光載,記事官李嘉愚·權敦仁,上使韓致應,副使申在明,書狀官洪羲瑾,以次進伏訖。上曰,使臣進前。致應·在明·羲瑾進前。上曰,善爲往還乎?致應等起伏奏曰,王靈攸曁,使事善爲句當,一行無事往還矣。上曰,彼中亦有何弊瘼否?致應曰,別無弊瘼之可言,而皇帝將於七月,行幸瀋陽,故沿路行宮新造處爲四座,舊行宮修葺處,又爲三四座,而役事方張,關外年事則豐登,而關內直隷則未免歉荒,見方設賑矣。上命退,致應等先退。又命退,承史以次退出。
戊寅三月二十六日申時,上御熙政堂。別講入侍時,檢校直閣李光文,參贊官洪敬謨,侍讀官尹命圭,持孟子第四卷,檢討官任存常,持孟子第四卷,假注書李光載,記事官李嘉愚·權敦仁,以次進伏。上命開卷讀之。命圭讀,自孟子曰天下有道小德止長其長而天下。上命下番讀之。存常讀,自孟子曰居下位而不獲於上止任土地者次之。上曰,文義陳之。命圭曰,小役大弱役强之語,孟子以其時諸侯之不能較力,專事戰爭,故有此慨時之訓,而其中師文王一句語,極爲切實。文王如能師法,則不但戰國之諸侯,可爲政於五年七年之間,後世百王所可鑑法者,亦莫過於文王。雖以方今言之,小民如欲賙恤,則必師文王惠解鰥寡之政,如欲躬覽庶務,則必師文王日中昃不遑暇食之勤,如欲祛奢務樸,則必師文王卑服之儉,至若爲人君止於敬及愼罰裕民,可師可法之盛德至善,布在方策,則師文王,實是殿下爲治之要程矣。不仁者可與言哉之訓,卽孟子深責自侮者之旨,而引用孔子聽孺子歌以喩者,尤爲切當。下俚歌曲,宜若過耳,而聖人則不然,聲纔入耳,心卽有通。以滄浪之隨其淸濁,自受濯纓濯足之外累,爲人自取之譬者,可見其善於推類。士君子行己淸濁,而自取榮辱者,無非滄浪,人君用人之際,宜鑑別其淸者濁者,進之退之,則爵祿貶奪,各得其當,而庶可以揚淸激濁矣。至於自取者,卽是反求諸己之義。居上位而治人,不治則反其仁者,亦足爲君德上反求之一端矣。失民得民之以民心爲訓者,卽是爲治之要務,聚其所欲,勿施所惡者,不過利用厚生,而行不忍人之政而已,自暴自棄之訓,卽深戒學者之頂針。至於安宅正路之喩,尤是示人光明處。居天下之廣居,行天下之大道,便是此義。爲人君而務行安宅之仁,正路之義,使萬姓知其所止而正其趨向,則千萬廣廈之大庇,蕩平王道之悉遵,其將復見於今日矣。事在易而求諸難之訓,最是學問之緊程。臣於昨席,講責難於君章時,以無發問而過於淵默,有所仰勉矣。審問明辨,酬酢如響,本非至難之事,宜可看作平易事做去。伏願此五章,逐句體念,以資出治之本,每當講席,必賜顧問焉。上曰,下番陳之。存常曰,此章之旨,上番敷陳儘好,別無更陳,而七年之病,求三年之艾者,言王者行己之道,旣無積久之功,則必無拯危之理矣。蓋病日益深,艾無素畜,求之不得,則厥疾不瘳,不若自今求之,以待三年,不然則雖至十年,終爲貞痼之疾而已。行仁之道,有類於此,玩時愒日,優遊不斷,則國勢漸至削弱,民生愈益困瘁,朱子所云一毛一髮無不受病者矣。若淬礪振作,亟行仁政,今日行一事,明日行一事,積久漸磨,則百度惟貞,治具畢張。推此以求,病之求艾而不得,亦不如自今畜之,國之求治而不治,亦不如自今行仁。近取諸身,推用於治平上工夫,則可以做唐虞三代之治,伏願此等處,益加體念焉。下章所云伯夷·太公,處於海濱,聞文王之善養老,盍歸乎來者,待文王而興者,文王之善養老,卽行王政之本,孟子所云老者衣帛食肉,然而不王,未之有者也。文王之發政施仁,必先鰥寡孤獨,庶人之老,皆無凍餒,此老者安之也。二老之齒德皆尊,二老歸來,則天下歸仁,萬姓悅服,順民心實基於此,故三分天下有其二焉。周道日隆,推以觀之,則作興之道,實爲王政所先。殿下行文王之道,則亦一文王也。作興二字,實爲今日之要道,作興有方,則林下讀書,蘊得經綸事業者,皆干于然來。願立於王朝,此實爲體念加勉處矣。上命掩卷,仍命退,諸臣以次退出。
上在昌德宮。停常參,只晝·夕講。
李勉求,以都摠府言啓曰,今日入直內三廳武兼·禁軍及軍兵等,中日習射技放,請出標信。傳曰,知道。
宋知濂啓曰,明日常參·經筵,取稟。傳曰,停。
又啓曰,來初一日,輪對日次矣,敢稟。傳曰,停。
李勉求啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。山林外,在外·未肅拜人,竝許遞,政官牌招開政。
李勉求啓曰,御營廳將官來言,今日本廳軍兵,日次私習云矣,敢啓。傳曰,知道。
備忘記,天摩僉使安如坤下直,長弓一張,長箭一部,片箭一部,筒兒一箇賜給。
宋知濂啓曰,藥房副提調持湯劑來待矣。傳曰,封入。
兵曹口傳政事,副護軍單李光文。
傳于宋知濂曰,承旨未差之代,前望單子入之,待下批牌招察任。
承旨前望單子入之,李魯集落點。
宋知濂啓曰,新除授左副承旨李魯集,時在京畿驪州地,斯速乘馹上來事,下諭,何如?傳曰,許遞,前望單子入之,待下批牌招察任。
承旨前望單子入之,金落點。
宋知濂啓曰,新除授左副承旨金,時在京畿高陽地,斯速乘馹上來事,下諭,何如?傳曰,許遞,前望單子入之,待下批牌招察任。
承旨前望單子入之,李光文落點。
李勉求啓曰,大司憲宋穉圭在外,執義·掌令二員,持平一員未差,持平趙永傑牌不進,監察茶時之意,敢啓。傳曰,知道。
春坊前望單子入之,輔德李光憲,兼輔德金逌根落點。
傳于宋知濂曰,有實故玉堂竝許遞,前望單子入之,待下批牌招察任。
玉堂前望單子入之,應敎洪大浩,副應敎李羲準,副校理朴齊聞·李魯秉,修撰洪羲祖,副修撰韓用錡落點。
宋知濂啓曰,都摠管洪義浩,旣入闕中,不爲肅謝,直爲出去,事甚未安,推考,何如?傳曰,允。
李勉求啓曰,卽者義禁府都事來言,時囚無得過三日滯囚,曾有定式矣。時囚罪人朴潤榮·柳信儉·鄭緯·田德顯·朴祈壽·鄭在絅等捧供,林昇運査啓,當爲回啓,而判義禁金羲淳未肅拜,知義禁金履喬,同義禁朴蓍壽在外,同義禁朴宗正有身病,不得擧行云。判義禁金羲淳,同義禁朴宗正,竝卽牌招,以爲擧行之地,何如?傳曰,允。
又啓曰,判義禁金羲淳,同義禁朴宗正牌不進推考傳旨,今方捧入,而開坐命下之後,如是違牌,事甚未安,更爲牌招,何如?傳曰,允。
又啓曰,同義禁朴宗正再牌不進推考傳旨,今方捧入,而開坐命下之後,連事違召,不卽承膺,事體所在,誠極未安。所當更請牌招,而係是一日三牌,何以爲之?敢稟。傳曰,更爲牌招。
宋知濂,以吏曹言啓曰,新除授掌樂正金敬淵呈狀內,矣身素患痰癖之症,當此換節之時,一倍添劇,萬無供職之望云。其身病旣如是,則有難强令察任,今姑改差,何如?傳曰,允。
李勉求,以兵曹言啓曰,宣傳官李定鉉·李秉熙呈狀內,今三月二十二日內試射時,俱蒙直赴殿試之恩典,而所帶之職,係是南行窠,依例入啓遞改云,竝改差,何如?傳曰,允。
宋知濂啓曰,兼吏曹判書沈象奎,參判洪羲臣,參議朴宗琦牌不進推考傳旨及罷職傳旨,今方捧入,而開政命下之後,如是違牌,事甚未安,判書·參判,竝更牌招,何如?傳曰,允。參議只推,一體更爲牌招。
有政。吏批,兼判書沈象奎進,參判洪羲臣牌不進,參議朴宗琦進,同副承旨洪敬謨進。以李止淵爲承旨,李龜雲爲大司諫,尹愭爲執義,兪應煥爲司諫,申綽·李憲祚爲掌令,林翰鎭爲持平,李若愚爲獻納,趙經鎭爲兵曹參議,尹鼎烈爲刑曹參議,睦台錫爲禮曹佐郞,趙萬永爲掌樂正,閔致成爲司饔僉正,高翊斗爲典籍,兼掌令洪羲瑾書狀官減下,兵曹參議單朴孝成,參知單趙經鎭。
兵批,行判書金履陽進,參判尹尙圭病,參議朴孝成病,參知趙經鎭未肅拜,右承旨李勉求進。以申在明爲副摠管,金舜明爲慶熙將,李顯夔爲部將,李炳植·李南轍爲宣傳官,白泳鎭爲全羅右水使,同知單李虎得,僉知三單李義權·李行敎·金時弼,副護軍洪冕燮·金學淳·李止淵·朴宗珩·李魯集·趙貞喆·金,以上竝單付,副司直韓用儀·尹應大·李東煥·宋應圭·鄭鴻慶·洪益聞·柳榮五·金蘭淳·柳訸,副司果兪理煥·趙萬永,內禁衛朴元植今加折衝加資事承傳。
洪敬謨啓曰,獻納李若愚,旣在闕中,不爲肅謝,直爲出去,事甚未安,推考,何如?傳曰,允。
以正言沈東潤,持平趙永傑牌不進罷職傳旨,傳于李勉求曰,只推,
宋知濂,以侍講院言啓曰,兼文學金蘭淳,時無職名,令該曹口傳付軍職,何如?傳曰,允。
李勉求,以都摠府言啓曰,副摠管趙岐,以禁衛中軍,本營諸將官射會監試事,南別營晝仕出去之意,敢啓。傳曰,知道。
宋知濂,以禮曹言啓曰,各陵園墓,今春植木播橡,纔已畢役,株數斗數,區別報來,依定式,別單書入之意,敢啓。傳曰,知道。
又以禮曹言啓曰,卽接廣州幼學李時悅所志,則以爲,六寸孫故學生相瓚,嫡妾俱無子,以其同姓十二寸兄相寅第二子晩榮,欲爲繼後,兩家相議完定,未及禮斜,而生養父母俱爲作故,不得循例禮斜,旣在門長之列,故玆以具由仰訴,依定式草記,稟處事,呈狀矣。凡係繼宗立後者,兩邊與受明有可據而不得登聞者,許令該曹論理草記事,曾有筵奏定式,而門長李時悅所訴旣如此,依定式,李相寅第二子晩榮,立爲李相瓚之後,何如?傳曰,允。
又以禮曹言啓曰,卽接懷德幼學金箕庚所志,則以爲,同姓六寸兄箕榮,嫡妾俱無子,以其同姓二十二寸弟箕祚第二子在黃,欲爲繼後,兩家相議完定,而未及禮斜之前,箕榮夫妻俱爲作故,拘於常規,不得循例禮斜,依定式草記,稟處事,呈狀矣。凡係繼宗立後者,兩邊與受明有可據而不得登聞者,許令該曹論理草記事,曾有筵奏定式,而門長金箕庚所訴旣如此,依定式,金箕祚第二子在黃,立爲金箕榮之後,何如?傳曰,允。
左邊捕盜廳啓目,明陵火窠外採銀罪人金光麗等罪狀,俱是罔赦,而臣廳不敢擅便,上裁,何如?判付啓,此事關係何如,而特敎究問之下,問目與供招,全不成樣,有同塞責。且一捕將,又不參坐,何也?捕廳事,極爲駭然,兩捕將,竝爲先越捧三等,此供辭勿施,兩將合坐,具格嚴問,得情以啓爲良如敎。
右副承旨李光文疏曰,伏以臣卽伏奉除旨,以臣爲承政院右副承旨,召牌繼降,臣方在禁直,密邇天陛,雖不得不進而肅恩,第臣從兄臣光憲,方爲右承旨,同在一院,而座又臣之右矣。揆以公格,臣在當遞,玆敢略陳短章,仰瀆崇嚴。伏乞聖明,俯垂鑑諒,特許照例遞免,以安私分。臣無任屛營祈懇之至,謹昧死以聞云云。省疏具悉。所請依施。
戊寅三月二十七日午時,上御熙政堂。晝講入侍時,知事洪義浩,持詩傳第二卷,特進官朴宗京,持詩傳第二卷,參贊官洪敬謨,持詩傳第二卷,侍讀官尹命圭,持詩傳第二卷,檢討官任存常,持詩傳第二卷,假注書李光載,持詩傳第二卷,記事官李嘉愚,持詩傳第二卷,記事官權敦仁,持詩傳第二卷,武臣行護軍柳相燁,以次進伏訖。上開卷,讀前受音訖,命奏新受音。命圭讀,自旄丘之葛兮止旄丘四章,仍解釋章句以奏。上讀新受音一遍訖,命陳文義。命圭曰,此四章,黎之群臣,望求於隣邦之辭。人之常情,處於患難之時,不見矜恤,則易多怨恨之語,而爲此詩者不然。其曰何多日也者,不斥其玩愒,而其辭益緩,其曰必有與必有以者,悶其不來,而曲盡恕情,其曰靡所與同,歎其不肯來,而微示諷切之意,至於褎如充耳,始盡其怨辭矣。反復全篇之語意,一節深於一節,譏刺之中,優柔不迫,雖在旅瑣困厄之際,忠厚之意,藹然可見。蓋救患恤難,卽是有國之惠政,不但於隣國爲然,凶荒流離之時,民生之困瘁,有甚於黎侯泥中之陷溺,而望其君上救恤之惠政,不啻如渴者之求飮,赤子之望哺,則爲人上者,曲察民隱,汲汲焉發倉而賙賑,招徠而綏集,以副其切急之望,不可沁泄以度,使有怨斥之言。惟願此等處,推類而留念焉。上曰,下番陳之。存常曰,上番所奏甚好,而此四章之旨,黎侯寄寓於衛國,待其救恤者也。黎侯以羈旅狼狽之人,惟恃隣國之救恤,而衛反不救,宜乎衛之衰矣。毛箋云,旄丘之葛,何誕之節,言衛之君臣疎闊也。狐救蒙戎,言衛之政事憒亂也。此則恐未襯焉,旄丘之葛誕其節,則日月稍久,時物漸變也,狐裘蒙戎,客久而衣裘蒙戎也。久寓隣國而無周恤之誼,則安得無怨誹,而詩意則亦敦厚不迫矣。蓋黎之於衛,壤地相接,迨若輔車之相依,黎亡則衛亦有唇亡齒寒之慮,而終不見救,衛之衰微不振之漸,如黎侯之式微式微矣。衛被狄人之侵凌,齊救之而齊道興,黎之寄寓於衛,衛不救而衛國衰,甚可惜也。若使衛侯繼絶世存亡國,取威定覇,義聲播於天下,則衛之興,可指日以待,而失此好機會,安得不衰乎?推類而觀之,則恤隱之道,亦寓於恤民,行先王字惠困窮之政,流離饑饉之歲,發政施仁,則下民亦皆樂生而安業。方岳州牧之承流宣化者,必皆仰體勤民之政。伏願此等處,益勉體念焉。上曰,知事陳之。義浩曰,瑣兮尾兮,流離之子,此一章,極言黎侯君臣寄寓飄泊之狀,眞是善形容底語也。衛人之不加救恤,至有褎如充耳之歎,上下番之奏,皆以民生窮困,取以爲譬者,誠好矣。今夫饑饉癘役之餘,百姓之散而之四,勢迫顚壑者,其瑣尾流離,至可矜至可憐之狀,奚啻黎人之愁苦,而爲牧伯長吏者,不思拯濟,如救焚拯溺之爲,則小民之懸望怨咨,又奚啻褎如充耳之歎乎?近年荐饑之餘民,無恒産瑣尾,流離之憂,不聞可知,而今之爲長吏者,亦安知無褎如充耳之歎乎?其所董飭字恤之道,惟在於朝廷之懲勸彰癉,各得其宜,俾實惠下究,無匹夫匹婦之不獲者,卽王政之急先務也。此等處推究體念,是臣區區之望也。上曰,特進官陳之。宗京曰,此章別無文義之可陳,而黎之君臣,寄寓於衛,以至有瑣尾流離之詠,則其於治國之道,委靡不振可知。目今民生困瘁,國綱解弛,凡於政令做措之間,淬礪振作,無至有委靡之歎,然後可以奮發有爲,此等處深留聖意焉。上曰,參贊官陳之。敬謨曰,臣則別無更陳之辭矣。命掩卷,仍命退,諸臣以次退出。
戊寅三月二十七日午時,上御熙政堂。夕講入侍時,知事洪義浩,持詩傳第二卷,特進官朴宗京,持詩傳第二卷,參贊官韓義運,持詩傳第二卷,侍讀官鄭基善,持詩傳第二卷,檢討官李若愚,持詩傳第二卷,假注書李光載,持詩傳第二卷,記事官李嘉愚,持詩傳第二卷,記事官權敦仁,持詩傳第二卷,以次進伏訖。上開卷,讀前受音訖,命奏新受音。基善讀,自簡兮簡兮止簡兮四章,仍解釋章句以奏。上讀新受音一遍訖,命陳文義。基善曰,此詩賢者不遇,沈屈下位,咨嗟詠歎,以示其輕世肆志之意也。劉氏註所云味方將字可見者,深有味矣。其賢者之爲誰某,今無可考據,而槪是師延·師襄者流也。執轡如組,才力兼備,秉翟如赭,顔色充盛,足以想像其人之賢,而所處者伶官之職也,所酬者獻工之禮也,則安得無自歎之不足,自悼之,自悼之不足,自倡自和自譽自嘲,以肆其簡傲之意哉?春秋之際,賢者之不遇慷慨者多,鍾儀,君子也,南冠而操音,鬷明,賢士也,下堂而滌器。凡士之不遇於世,固命也,而使賢士不遇之者,卽時君之責也。雖以簡兮一篇言之,衛之無賢君可知。夫人君之急務,莫先於求賢,雖山林巖穴之間,搜羅之不暇,況使之潦倒沈淪於伶人之列,抱美器而卷懷哉?我朝家法,器使群工,小善一藝,率以錄庸,苟有自修之士,固無不遇之歎,而廷推每限於資級,銓注只循於停格,遐鄕深曲,率多十年之不調,殘蔭冷弁,常患一斥而不復,安知無賢而不用,獨抱鬱悒之歎乎?伏願推類於文義,擧以措之於政事,每以振淹滯察幽隱爲念,以懋立賢無方之道焉。上曰,下番陳之。若愚曰,此章可見賢者不遇,而玩世傲物之意也。雖在伶官之列,踪跡沈淪,而不失其志氣操守,苟非不磷不緇之操,確乎難移,則豈能如是乎?眞可謂一世豪雋之士也。然若以中行君子大公至正之道論之,則難可曰十分無欠也。大抵賢人君子,旣不遇盛明之世,茅茹彙征,華衮佩玉,固已悲憤慷慨矣。其常卷而懷之,匿跡山林,如詩所載衛之考槃詩,陳之衡門章,是也。其次則有時爲貧,抱關擊柝,斂跡鏟彩,無幾微見于色,如鬷明之滌器,侯嬴之監門,是也,而今此賢者,旣非山林之高蹈也,又非抱關之逸跡也。固有乖於中行君子之義,而徒將其簡傲之性,凌厲之氣,雜於侏儒俳優之間,似譽似嘲,示其不恭之志,則賢則非不賢矣,而末流之爲弊,在所當慮。試以後世觀之,則漢末節義之風,淸高狷介,志氣卓然,而末流之弊,轉以爲晉·宋之淸談,至於不拘繩檢,狂誕自恣。程·朱諸論,皆以淸談爲節義之流弊,是所謂差毫謬千者也。節義猶如此流弊,則其混迹伶官,輕世肆志者,其無末流之弊乎?宋儒王栢曰,簡兮之賢人難學。蓋其行止,和而不至於流,簡而不至於誕,雖欲學而難於依據故也。學之之難旣如此,則所以易於差誤,而轉以爲弊也。伏望留神默究,稱停權衡,勿以不遇君子處世之道如斯而已爲十分停當底道理焉。上曰,知事陳之。義浩曰,上下番敷衍之奏,皆好矣。大抵衛之伶官,固可謂賢者,而其不得志於衰世下國,有此輕世肆志之語,露出其自傲自嘲之意者,律之以君子中正之道,則誠未知其得當矣。苟其材且賢也,則百里奚擧於牛口,寗戚起于車下,彼皆遭遇於齊·秦之賢君故也。如其不遇,則安分樂道,遯世無悶而已,又何必傲慢輕肆之如是乎?由此觀之,則賢愚用舍,專係於上,雖在抱關擊柝之微,牧人車夫之賤,聞而知之,擧而任之,若秦之里奚,齊之寗戚,則自可致野無遺賢之美矣。此章之旨,實係人主用賢之龜鑑,伏望深加體念焉。上曰,參贊官陳之。義運曰,此章之旨,上下番及知事敷陳儘好,臣別無更陳之辭,而此賢人輕世肆志,自嘲自侮者,實由於世降俗末,自歸於沈淪之中矣。時君若知人則哲,明揚庶類,則如此之人,亦必量才授任,必不至沈屈於伶官之賤。必於此等處,推類玩繹,凡諸用人之道,深留聖念焉。上命玉堂先退。義運曰,方當日開講筵之時,玉堂多有實故人,番次聞甚苟艱云,故敢此仰達矣。上曰,有實故人竝許遞,前望單子入之。上命退,承史以次退出。
上在昌德宮。停常參·經筵。
李勉求啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
李止淵啓曰,明日·再明日光陵忌辰祭齋戒正日相値,視事,頉稟之意,敢啓。傳曰,知道。
李光文啓曰,禁衛營將官來言,今日本營軍兵,日次私習云矣,敢啓。傳曰,知道。
宋知濂啓曰,藥房副提調持湯劑來待矣。傳曰,封入。
又啓曰,右副承旨李止淵,疏批已下,卽爲牌招,何如?傳曰,允。
獻納李若愚啓曰,臣言議風采,本不合於淸朝耳目之任,而昨於玉署持被之中,忽伏奉納言恩旨,門鑰將下,未及祗肅,至煩喉院之請推,固已滿心慙悚,而且於院啓中,有區區私義之不可冒參者。從前如臣情地者,擧蒙體諒之恩,今臣處義,宜無異同,其何可冒據於臺次乎?昨緣日暮,今始來避,所失亦大,請命遞斥臣職。答曰,依啓。
李勉求啓曰,大司憲宋穉圭,執義尹愭,掌令申綽在外,掌令李憲祚,持平趙永傑·林翰鎭牌不進,監察茶時之意,敢啓。傳曰,知道。
以司諫兪應煥,正言沈東潤,掌令李憲祚,持平趙永傑·林翰鎭牌不進罷職傳旨,傳于李勉求曰,只推。
宋知濂啓曰,吏曹郞廳來言,臺諫有闕,政事,取稟。傳曰,前望單子入之。
臺諫前望單子入之,獻納李魯秉落點。
以副應敎李羲準,副修撰韓用錡牌不進罷職傳旨,傳于李止淵曰,只推。
李止淵,以弘文館言啓曰,副應敎李羲準,副修撰韓用錡,旣有只推之命,竝卽牌招察任,何如?傳曰,允。
又以弘文館言啓曰,新除授應敎洪大浩,時在江原道原州地,副校理李魯秉,時在京畿驪州地,經筵入番事緊,請竝斯速乘馹上來事,下諭。傳曰,竝許遞,前望單子入之。
玉堂前望單子入之,應敎趙琮鎭,副校理李若愚落點。
以慶尙監司金魯敬狀啓,醴泉郡守金箕魯遭父喪事,傳于宋知濂曰,令該曹口傳差出,催促下送。
吏曹口傳政事,以李馨秀爲醴泉郡守。
韓義運,以戶曹言啓曰,臣相璜,與正郞臣李德彬,工曹參判臣尹序東,正郞臣金鏴,依定式,進詣於義本宮奉審,則姑無頉處之意,敢啓。傳曰,知道。
李勉求,以義禁府言啓曰,保放罪人林昇運,還囚回啓以入,而病勢一向未差,依前保放之義,敢啓。傳曰,知道。
禁府啓目,前營將田德顯原情云云。問目內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓,依允。又啓目,明陵別檢鄭在絅,參奉朴祈壽等原情云云。傳旨內辭緣,泛稱遲晩,竝只刑推得情,何如?判付啓,除刑推議處爲良如敎。又啓目,珍島前郡守朴潤榮·鄭緯·柳信儉等原情云云。傳旨內辭緣,泛稱遲晩,所當請刑是白乎矣,曾經都摠經歷,勿爲請刑,載在大典通編,竝只議處,何如?判付啓,依允。又啓目粘連啓下是白有亦,觀此公淸監司權常愼査啓,則以爲,各人招辭,文跡來歷,明有可據,以錢以穀,所犯數爻,査案相符,囚供發明,自歸差爽是白乎等,以敢此枚擧馳啓爲白去乎,令該府,稟處亦爲有置。因其自明,至有請査,及其行査,一皆相反。道啓中錢爲五百餘兩,米租爲八百餘石,官諉於吏,吏諉於官,論以事體,所損甚多,而文簿之不能別白,官物之自歸混用,法理至嚴,不可容貸,以此照律,何如?啓,依允。
右副承旨李止淵疏曰,伏以臣於見職,有除輒違,五年于玆矣。日前重叨,飭敎荐降,至有違牌勿呼之命。時値齋戒,路阻疏籲,則臣於是怵畏窘迫,出而肅命,及夫退而循省,冞切慙恧,遂復懸病抗旨,竟蒙恩遞。夫記簪之聖念,如彼其摯,而守株之微,尙若是之固者,何也?誠以禮雖戒於俟屨,情尙駭於蹈機,寧受逋慢之誅,必遠淟涊之恥,此臣之諒也,而威罰之不降,體念之曲加,臣未嘗不感激銘鏤於天地之仁也。不意禠鞶未幾,除誥旋下,臣誠惝怳逡巡,莫知攸措。噫,惟此承宣之爲任,專責出納之惟允,而向臣所被人言,實在於出納,則以狼狽之跡,處僨誤之地,揚揚然自同無故,臣雖厚顔,人謂斯何?臣之年前三疏,已悉衷懇,今無容更事覼縷,而臣之所讓,旣非飾虛,則臣之所縻,亦屬必遞,玆敢冒入文字,仰瀆崇嚴。伏乞聖慈,俯察難冒之義,亟收誤受之恩,以便公私,不勝幸甚云云。省疏具悉。爾其勿辭察職。
上在昌德宮。停常參·經筵。
李勉求啓曰,大司憲宋穉圭,執義尹愭,掌令申綽在外,掌令李憲祚,持平林翰鎭未肅拜,持平趙永傑呈辭,監察茶時之意,敢啓。傳曰,知道。
宋知濂啓曰,三品官之無得過三日循例請牌,曾有定式矣。兵曹參知趙經鎭,除拜後過三日不爲出肅,事體所在,誠極未安,從重推考,仍卽牌招察任,何如?傳曰,允。
又啓曰,藥房副提調持湯劑來待矣。傳曰,封入。
以副應敎李羲準牌不進罷職傳旨,傳于李止淵曰,只推。
傳于洪敬謨曰,發遣吏郞,諸執事淸齋與否,摘奸以來。
以全羅監司李魯益狀啓,潭陽府民家失火事,傳于宋知濂曰,聞甚矜惻,元恤典外,別加顧助事,分付。
上在昌德宮。停常參·經筵。
藥房提調李相璜,副提調宋知濂啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿·中宮殿·嘉順宮·世子宮口傳問安。答曰,知道。
李止淵啓曰,明日救食齋戒相値,視事,頉稟之意,敢啓。傳曰,知道。
洪敬謨啓曰,備邊司郞廳來言,今日賓廳日次,而國忌正日相値,不得來會云矣,敢啓。傳曰,知道。
傳于李止淵曰,禮房承旨馳詣宗廟·景慕宮,奉審摘奸,仍詣受香所,奉審摘奸以來。
宋知濂啓曰,藥房提調·副提調持湯劑來待矣。傳曰,封入。
洪敬謨啓曰,大司憲宋穉圭,執義尹愭,掌令申綽在外,掌令李憲祚,持平林翰鎭未肅拜,持平趙永傑呈辭,監察茶時之意,敢啓。傳曰,知道。
傳于洪敬謨曰,觀此捕廳啓目,無賴輩之作犯,若是狼藉,若是無嚴,無論火巢內外,實萬萬悚懍。此係無前之變怪,不可尋常處之,犯漢之收殺與否,勘律輕重,大臣處遣史官詢問以來。
以開城留守趙鍾永狀啓,王之民上言中第四陵更加詳覈馳啓事,傳于洪敬謨曰,石槨分明,則安知非陵,而亦不可以一片欄石,直斷爲陵。然疑信之間,合有處置之道,令該曹詢大臣草記。金聲斗段,許多可疑之外,雖曰古塚·夷人之墓,其罪已大,更爲嚴刑得情。
李止淵,以承文院都提調意啓曰,冬至兼謝恩使行回便齎來咨文中,皇帝幸行瀋陽事,回咨一道及賜物事,使臣參宴事,稱謝咨一道,一體撰出,正書安寶後,定禁軍騎撥下送于灣府,使之入送鳳城將處,以爲轉致北京之地,何如?傳曰,允。
洪敬謨,以都摠府言啓曰,今日入直內三廳武兼·禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
又以兵曹言啓曰,今三月各廳堂下武臣朔試射,臣曹連因有故,不得爲之之意,敢啓。傳曰,知道。
又以備邊司言啓曰,秋曹方有擧行事,在外判書許遞,其代,令政院政官牌招,開政差出,待下批,以爲開坐之地,何如?傳曰,允。
又以義禁府言啓曰,卽接月令醫員金相臣手本,則時囚罪人田德顯,屢日處濕之餘,猝得毒感,咳喘苦劇,寒熱進退,勺水不飮,症形危重云。罪人病勢如此,則一邊保放,一邊草記,曾有定式矣。田德顯,姑爲保放之意,敢啓。傳曰,知道。
左右捕盜廳啓目,明陵火巢外採銀罪人朴才云等罪犯,俱係罔赦,而亦不無窩主·隨從輕重之別,上裁,何如?判付啓,諸囚竝只移送秋曹,更爲究問之地爲良如敎。
上在昌德宮。停常參·經筵。
午時未時,灑雨下雨,測雨器水深三分。
申時酉時,日食。
李止淵啓曰,明日常參·經筵,取稟。傳曰,停。
李勉求啓曰,來初五日,朝參日次矣,敢稟。傳曰,停。
又啓曰,大司憲宋穉圭,執義尹愭,掌令申綽在外,掌令李憲祚,持平林翰鎭未肅拜,持平趙永傑呈辭,監察茶時之意,敢啓。傳曰,知道。
宋知濂啓曰,藥房副提調持湯劑來待矣。傳曰,封入。
有政。吏批,兼判書沈象圭進,參判洪羲臣病,參議朴宗琦病,左承旨韓義運進。啓曰,刑曹判書,今當差出,而擬望之人乏少,政府西壁,竝擬,何如?傳曰,允。
以李翊會爲副修撰,李存秀爲刑曹判書,金周默爲兵曹佐郞,尹燨爲尙衣僉正,朴升鉉爲直講,崔秀俊·韓夢圭爲典籍,魏魯喆爲敦寧主簿。再政。以尹應大爲司書,李肇源爲右參贊,黃量源爲懿陵令,養賢主簿單崔秀俊,左參贊單李肇源,右參贊單趙德潤。
兵批,行判書金履陽病,參判尹尙圭病,參議朴孝成病,參知趙經鎭入直進,同副承旨洪敬謨進。同知單金舜明,僉知單張東旭,大護軍鄭晩錫,副護軍金相宇,副司直洪大浩,以上竝單付。
李勉求啓曰,因備邊司草記,刑曹判書待下批開坐事,允下矣。新除授判書李存秀,卽爲牌招,以爲開坐之地,何如?傳曰,允。
以吏曹參議朴宗琦牌不進罷職傳旨,傳于李止淵曰,只推。
事變假注書全國憲書啓,臣於本月三十日申時量,敬奉聖敎,馳往詢問于東部蓮花坊壺洞契議政府右議政南公轍所住處,則以爲,仙寢不遠之地,無賴輩作黨成群,狼藉採銀,無論火巢內外,此是前古所未聞之變怪。驚心悚懷之外,人心之叵測,國綱之陵夷,誠不料至此之無餘地矣。諸罪人旣有移送秋曹之命,更爲嚴加究問,竝與圖形啓目相左之事,應問各人處,一一盤覈後,分其首從輕重,使之依律文定罪,而火巢內外採銀之律,雖不載於法文,似此所犯,當傍照廣準,別用加倍論,亦令掌法之臣,知悉擧行。在囚陵官等,王府自當從重勘律,而行首守僕及頭目守護軍,竝令該曹嚴刑定配,以爲懲後礪他之道,實合事宜。愚見如右,伏惟上裁云矣,敢啓。傳曰,知道。大臣之言甚當,依此擧行事,分付刑曹。
李止淵,以奎章閣言啓曰,景慕宮望廟樓今朔奉審,無頉之意,敢啓。傳曰,知道。
李勉求,以備邊司言啓曰,卽見廣州留守鄭尙愚狀啓,則以爲,本城守堞軍官今春等都試,當爲設行,而當此窮春,許多武夫齎糧往來,爲弊不些,依已例待秋合設事,請令廟堂稟旨分付矣。都試合設,旣有已例,窮春往來,亦多爲弊,依狀請退行之意,分付,何如?傳曰,允。
李止淵,以吏曹言啓曰,奉常寺正朴齊一呈狀內,矣身素患痰癖之症,當此換節之時,一倍添劇,時日之內,萬無起動供職之望云。身病旣如是沈篤,則有難强令察任,改差,何如?傳曰,允。
上在昌德宮。停常參·經筵。
李止淵啓曰,明日宗廟夏享大祭齋戒相値,視事,頉稟之意,敢啓。傳曰,知道。
李勉求啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
備忘記,高嶺僉使金宅基下直,長弓一張,長箭一部,片箭一部,筒兒一箇賜給。
備忘記,豐山萬戶李極齡下直,長弓一張,長箭一部,片箭一部,筒兒一箇賜給。
韓義運啓曰,藥房提調持湯劑來待矣。傳曰,封入。
李止淵啓曰,卽者文學南履懋,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
李勉求啓曰,大司憲宋穉圭,執義尹愭,掌令申綽在外,掌令李憲祚,持平趙永傑牌不進,林翰鎭未署經,監察茶時之意,敢啓。傳曰,知道。
以司諫兪應煥,正言沈東潤,掌令李憲祚,持平趙永傑牌不進罷職傳旨,傳于李勉求曰,只推。
傳于李止淵曰,發遣吏郞,諸執事淸齋與否,摘奸以來。
以慶尙監司金魯敬狀啓,薦新生竹笋限內不得封進,惶恐待罪事,傳于李止淵曰,勿待罪事,回諭。
李止淵,以內醫院都提調·提調意啓曰,前御醫金景琳,旣已闋服,依例還屬本院,令該曹口傳付軍職,冠帶常仕,何如?傳曰,允。
兵曹口傳政事,副護軍單金景琳。
李止淵,以禮曹言啓曰,以開城留守趙鍾永狀啓,王之民上言中第四陵更加詳覈馳啓事,傳曰,石槨分明,則安知非陵,而亦不可以一片欄石,直斷爲陵。然疑信之間,合有處置之道,令該曹詢大臣草記。金聲斗段,許多可疑之外,雖曰古塚·夷人之墓,其罪已大,更爲嚴刑得情事,判下矣。發遣郞廳,問議于時原任大臣,則議政府右議政臣南公轍以爲,臣於向筵,以麗陵云云之地存疑以傳之意仰達,而如或更得眞蹟明驗,則膚淺之見,亦不欲自信而固守矣。卽見新留守看審後狀啓,則石槨之精緻,決非凡常之葬,柱礎石物之近在山側者,非無可疑云,而幽誌顯刻與明器之藏,旣未求得,則端的稱號,實難遽議。且欄干石一物之逢授者,又不得爲快柝之證,判付中石槨分明,則安知非陵,而亦不可以一片欄石,直斷爲陵之敎,至爲允當矣。大抵此事,不得十分爲王陵之眞蹟,則未可謂之王陵,不得十分爲私塚之明驗,則不當謂之私塚。雖使王陵邊較多,私塚邊較少,遽加尊奉,爲帝王之葬,則臣未知其爲當也。就第四陵然疑之地,略加修築,以傳其疑,卽臣前日所奏,今豈有他見乎?至於本洞局內,民人入葬之弊,禁火禁伐之申明科條,自有守臣在,蓋久遠則難信,故如是處置,竊意或合於愼重之道,而臣於疑禮,素無講究,惟在自上裁處之如何矣云。領中樞府事臣李時秀,行判中樞府事臣徐邁修,行判中樞府事臣韓用龜,行判中樞府事臣金思穆,奉朝賀臣李敬一,俱病未獻議云,行判中樞府事臣金載瓚未肅拜。大臣之議如此,上裁,何如?傳曰,依大臣議爲之。
李勉求,以兵曹言啓曰,今四月初二日立夏改火進上時,宗廟署·社稷署·永禧殿·永寧殿·景慕宮·毓祥宮·宣禧宮,依例改火,奎章閣·議政府·承政院·漢城府,一體頒火之意,敢啓。傳曰,知道。
又以兵曹言啓曰,去春等能麽兒考講時,訓鍊院僉正李光魯,都摠府都事金善一·金鎰,武臣兼宣傳官金履昇·李煥周·尹敬烈·李儒龍,部將沈正書·崔成範·崔弘德,軍器寺主簿張斗敬,二次不通,依定式竝從重推考,何如?傳曰,允。
文學南履懋疏曰,伏以臣父,日前作省楸之行於廣州地矣,素患痰眩之症,猝然闖發於冒風勞頓之餘,神精昏瞀,若在煙霧,筋力委薾,難强時日,而鄕曲調治,無以適宜,問醫投劑,惟臣是俟,委伻踵至,促臣來視。臣適在持被之中,方寸煎灼,按抑不得,仰瀆崇嚴,極涉猥越,而情急往護,未暇替直,忙陳短章,徑出禁扃。伏乞聖慈,俯垂鑑諒,亟遞臣職,仍治臣擅離之罪,以肅朝綱焉。臣無任云云。省疏具悉。爾其勿辭救護,
上在昌德宮。停常參·經筵。
李止淵啓曰,明日常參·經筵,取稟。傳曰,停。
李勉求啓曰,大司憲宋穉圭,執義尹愭,掌令申綽在外,掌令李憲祚未肅拜,持平趙永傑呈辭,持平林翰鎭未署經,監察茶時之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
宋知濂啓曰,左參贊李肇源,除拜後過三日不爲出肅,依定式推考警責,仍卽牌招察任,何如?傳曰,允。
傳于李止淵曰,禮房承旨馳詣宗廟,奉審摘奸以來。
宋知濂啓曰,藥房副提調持湯劑來待矣。傳曰,封入。
注書李寅泰病,代以金若水爲假注書。
宋知濂啓曰,假注書李光載,身病猝重,勢難察任,今姑改差,何如?傳曰,允。
李光載改差,代以尹正鎭爲假注書。
李止淵,以侍講院言啓曰,明日賓客相見禮時,宮官當爲全數進參,而弼善朴台壽有實故,文學南履懋受由在外,無以備員,竝令政院稟旨變通差出,待下批牌招,以爲備員進參之地,何如?傳曰,允。
李止淵啓曰,因侍講院草記,明日賓客相見禮時,宮官當爲全數進參,而弼善朴台壽有實故,文學南履懋在外,無以備員,竝令政院稟旨變通差出,待下批牌招進參事,允下矣。合有變通之道,何以爲之?敢稟。傳曰,竝許遞,前望單子入之。
春坊前望單子入之,弼善李羲準,文學金道喜落點。
以慶尙監司金魯敬狀啓,安東府民家失火事,傳于韓義運曰,聞甚矜惻,元恤典外,別加顧恤事,分付。
李止淵,以承文院都提調意啓曰,日食已過,禮部回咨,依例撰出,正書安寶後,定禁軍騎撥下送于灣府,使之入送鳳城將處,以爲轉致北京之地,何如?傳曰,允。
李勉求,以都摠府言啓曰,今日入直內三廳武兼·禁軍及軍兵等,當爲中日習射技放,而宗廟夏享大祭齋戒相値,不得設行之意,敢啓。傳曰,知道。
又以訓鍊都監言啓曰,本局從事官李翊會,時帶玉堂,職務相妨,屢度辭單,今姑改差,何如?傳曰,允。
又以義禁府言啓曰,公淸監司權常愼啓本內,前佐郞閔秉勳罪狀,令攸司,稟處事,啓下矣。閔秉勳,今方待命,拿囚之意,敢啓。傳曰,知道。
吏曹啓目粘連,觀此慶尙監司金魯敬狀啓,則以爲,昌原府使白泓鎭,與金海府使柳相弼,爲內外從間,而金海旣是兼營將,昌原爲營下邑,則法當相避,令該曹考例稟處亦爲白有臥乎所,該鎭屬邑守令·營將相避,載在法典,昌原府使白泓鎭,依法典改差,何如?判付啓,依允。
上在昌德宮。停常參·經筵。
未時申時,灑雨下雨,測雨器水深二分。
李止淵啓曰,明日常參·經筵,取稟。傳曰,停。
李勉求啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
宋知濂啓曰,藥房副提調持湯劑來待矣。傳曰,封入。
尹正鎭有頉,代以朴永元爲假注書。
李勉求啓曰,大司憲宋穉圭,執義尹愭,掌令申綽在外,掌令李憲祚,持平趙永傑牌不進,持平林翰鎭未署經,監察茶時之意,敢啓。傳曰,知道。
以司諫兪應煥,正言沈東潤,掌令李憲祚,持平趙永傑牌不進罷職傳旨,傳于李勉求曰,只推。
李勉求啓曰,明日次對,兩司當爲進參,除在外·未署經外,未肅拜·呈告人員,竝待開門牌招,何如?傳曰,允。
兵曹,以鄭學畊爲訓鍊都監中軍。
洪敬謨,以弘文館言啓曰,應敎趙琮鎭,旣有只推之命,卽爲牌招察任,何如?傳曰,允。
又以禮曹言啓曰,故唐恩僉尉洪益惇立後事,去壬申年,因特敎問于本第,則門長洪益烈,以益惇同姓十六寸弟大泳第二子秉錫呈單,故草記入啓定養矣。秉錫,性行乖戾,不受敎飭,終無承順,門長洪益友議于宗中後,卽爲罷養事呈單矣。行己悖惡,不合於奉祀者,因其本家之呼籲,啓稟罷養,前有已例,今亦依前例,洪秉錫,依願罷養,當初立後立案,爻周勿施,何如?傳曰,允。
李勉求,以兵曹言啓曰,禁軍別將趙華錫,素患痰癖之症,猝然添劇,時月之內,無望供職,呈狀乞遞矣。實病旣如此,則不可强令察任,改差,何如?傳曰,允。
兵曹,以柳相亮爲禁軍別將。
又以兵曹言啓曰,宣傳官李復淵,兼司僕將尹載鍵,五衛將李行敎·卞永植·安栢,慶熙宮衛將朴英春·李虎得,俱以身病猝重,勢難供職,呈狀乞遞,竝改差,何如?傳曰,允。
又以禁衛營言啓曰,本營把摠洪聖源,身病猝重,勢難察任,改差,何如?傳曰,允。
又以扈衛廳大將意啓曰,別將李緯坤,身病猝重,勢難察任,改差,何如?傳曰,允。
又以濬川司言啓曰,濬川自松杞橋,今日始役之意,敢啓。傳曰,知道。
又以義禁府言啓曰,利原縣監王道常拿處事,傳旨,啓下矣。王道常,時在任所,依例發遣府書吏拿來,何如?傳曰,待待命拿囚。
漢城左尹南履翼疏曰,伏以臣三載居藩,績蔑報效,一方專城,榮極便養,而滿苽納節,依近爲幸,省楸蒙暇,展掃伸情,無往非恩,感頌交至,旬日往返,擬卽反面矣。素患右脅下痰核,忽地肆毒於楸舍撼頓之際,牽引刺疼,屈伸不得,擔舁寸進,還伏私次,而傅藥無靈,竟致膿潰,多試鍼灸,完合未易,衰氣難以抵敵,不免委頓於床席,坐臥須人,今已多日,目下情狀,實無時月內起動之望。見帶漢城府左尹,係是詞訟緊任,決不宜一日曠職,入肅後呈告丐遞,事例則然,而進身無路,惶悶之極,添一症端,玆不得不倩人搆草,仰首鳴籲。伏乞聖慈,俯垂諒察,軫賤疾之難强,念劇務之久曠,特許鐫遞臣職名,以幸公私,不勝千萬至祝。臣無任云云。答曰,省疏具悉。卿其勿辭,調理行公。
江華留守金相休疏曰,伏以臣父母墳山,在於水原,而家故貧匱,不能致力於松楸,墓貌荒涼,無異庶人墦壠,每一省展,恒切恫傷,幸蒙天恩,居留産石之鄕,粗具尺碣,將樹之墓隧,俾於他日,得免耕牧之患,而臣兄弟四人,仲叔兩兄,皆已淪沒,只有伯兄臣相儼與臣而已,而相儼則年今八十,癃癈難動,在子惟臣,獨可以往幹役事,而身縻官守,不敢擅離,玆將微懇,仰干仁覆之下。伏乞特賜臣旬日之暇,許往省壠,以伸雨露之感,仍完立石表阡之役,使樵豎牧童知其爲有子孫之墓,而免致白楊不老之歎,則顧奚但一時鄕里之榮而已?死生浹骨之恩,將永結於幽明矣。臣無任云云。答曰,省疏具悉。所請依施。
上在昌德宮。停常參·經筵。
藥房提調李相璜,副提調宋知濂啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·嘉順宮·世子宮口傳問安。答曰,知道。
李勉求啓曰,大司憲宋穉圭,執義尹愭,掌令申綽在外,掌令李憲祚,持平趙永傑牌不進,持平林翰鎭未署經,監察茶時之意,敢啓。傳曰,知道。
李止淵啓曰,明日·再明日泰陵忌辰祭齋戒正日相値,視事,頉稟之意,敢啓。傳曰,知道。
李勉求啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
宋知濂啓曰,藥房提調·副提調持湯劑來待矣。傳曰,封入。
傳于李光文曰,大臣·備局堂上引見。
宋知濂啓曰,兼吏曹判書沈象奎,參判洪羲臣,參議朴宗琦牌不進推考傳旨及罷職傳旨,今方捧入,而開政命下之後,如是違牌,事甚未安,判書·參判,竝更牌招,何如?傳曰,允。參議只推,一體更爲牌招,違牌勿爲呼望。
傳于李止淵曰,今日閣圈爲之。
李止淵,以奎章閣言啓曰,閣圈爲之事,命下矣。檢校提學金祖淳,檢校待敎朴宗薰·李龍秀,卽爲牌招,以爲會圈之地,何如?傳曰,允。
直閣圈點四點,鄭基善·南周獻·金敬淵以上取三人。
待敎圈點四點,徐憙淳·權敦仁·李嘉愚以上取三人。
傳于李止淵曰,內閣提學前望入之。
內閣提學前望單子入之,李晩秀·沈象奎落點。
傳于李止淵曰,直提學有闕之代,今日政差出。
有政。吏批,兼判書沈象奎進,參判洪羲臣進,參議朴宗琦進,都承旨宋知濂進。以柳訸爲副應敎,李晩秀爲左賓客,金履陽爲藝文提學,李沆爲奉常正,徐謙淳爲永陵令,朴春秀爲監察,李昌孝爲濬源殿令,李時秀爲瀋陽問安使,趙萬永爲書狀官,李儒秀爲昌原府使,學正單洪聖演,廣興主簿單尹致堯。
再政,以朴宗薰·李龍秀爲直提學,鄭基善爲直閣,徐憙淳爲待敎,鄭基弘爲健元陵令,朴榮顯爲典籍,楚珏爲智陵直長,兼直閣單鄭基善,兼校書提調二單李晩秀·沈象奎,兼校書校理單鄭基善,兼校書正字單徐憙淳。
兵批,行判書金履陽進,參判尹尙圭入直,參議朴孝成病,參知趙經鎭病,右承旨李勉求進。以鄭晩錫爲知事,李觀植爲宣傳官,金麟鍾爲兼司僕將,韓通裕·申虎文·李東鎭爲五衛將,兪碩柱爲忠翊將,高昌彬爲忠壯將,李元翊爲景福將,崔雲顯·李仁爀爲慶熙將,李亨權爲訓鍊副正,尹復誼爲翊衛,權思圭爲武兼,金榮秀爲全羅兵虞候,宋世國爲文殊別將,安智爕爲首陽別將,副護軍白泓鎭·朴元植,副司直朴台壽·南履懋,以上竝單付,於汀灘權管單文奎甸。
再政,以朴敬鎭爲宣傳官。
李止淵啓曰,藝文提學金履陽,旣在闕中,不爲肅謝,直爲出去,事甚未安,推考,何如?傳曰,允。
以應敎趙琮鎭牌不進罷職傳旨,傳于李止淵曰,只推。
李止淵,以奎章閣言啓曰,新除授提學李晩秀·沈象奎,直提學朴宗薰·李龍秀,直閣鄭基善,待敎徐憙淳,卽爲牌招察任,何如?傳曰,允。
又以弘文館言啓曰,應敎趙琮鎭,旣有只推之命,與新除授副應敎柳訸,一體牌招察任,何如?傳曰,允。
以應敎趙琮鎭,副應敎柳訸牌不進罷職傳旨,傳于李止淵曰,只推。
李止淵,以奎章閣言啓曰,新除授直提學·直閣·待敎敎旨安寶次,濬哲之寶請出之意,敢啓。傳曰,知道。
又以禮曹言啓曰,卽接前參奉李基陽所志,則以爲,族叔幼學尙實,嫡妾俱無子,以其同姓十二寸兄尙度第四子九喜,欲爲繼後,諸族相議完定,而尙度夫妻俱歿,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長李基陽所訴旣如此,依定式,李尙度第四子九喜,立爲李尙實之後,何如?傳曰,允。
李勉求,以禁衛營言啓曰,本營哨官趙鎭厚,身爲領軍,將官軍物,不善典守,多致閪失,及其査推之際,事多顚錯,擧措駭妄,爲先汰去之意,敢啓。傳曰,知道。
刑曹啓目粘連,因京畿監司洪遇爕啓本曹回啓內,李厚周之欲奪民田,稱以位田,奸狀綻露,考律嚴勘之意,分付道臣,何如?判付內,依允。
奎章閣提學沈象奎疏曰,伏以臣卽伏奉內閣提學前望特點,御牌旋下,恩命隆重,臣誠榮感。霣越于下,謹稽閣志,提學陞輔國,直提學陞正卿,依本朝兩館例,提學·直提學減下。臣於年前,現任提學,而陞秩輔國,輒依閣志,著令減下提學,今玆前望恩除,又與時適現任有異。現任尙不得仍帶,則況此復拜,尤不可越格叨冒,玆謹隨牌,來詣朝房,略具短章,仰瀆崇嚴。欲望聖慈,卽許遞解,以存舊格,不勝幸甚。臣無任云云。答曰,省疏具悉。卿其勿辭行公。
平安監司徐有聞疏曰,伏念臣最以無似,冒膺重寄,居然歲已周而且有月矣。臣不自揣量,思效涓埃,而性本庸愚,才又蔑裂,隨處迷方,觸事生疣,以一路之大,百務之繁,轉益澒洞,茫無涯畔,每一循省,惶汗浹背。矧玆關西,自經辛壬以來,便成敗局,非復舊日貌樣,百千瘡孔之大而耗國,小而病民,雖難一一毛擧,其中最可憂者,綱紀已墜而上下無維持之望,風俗益渝而民生滋放辟之心,月移歲變,浸浸然莫可收拾,至有寧邊倫常之變而極矣。今臣按部之內,何莫非承宣之地,而緣臣無狀,旣不能對揚德化,又不能仰贊刑敎,終不免爲辜負恩畀之歸,臣罪至此,益無所逃。及夫臺疏出而尤不得不瞿然自慙者,其所遣辭,雖不以道臣二字顯然指斥,爲道臣者,諉之以守令之事,而厭然自揜,殆若毫無所關,則天下寧有是也?蓋其本實,卽昨年十月事也。該倅之徑殺報營,大違法例,而臣於其時以爲,如此劇變,實是耳不忍聞,筆不忍泚者,血性所激,有不忍晷刻容貸於覆載之間。且其顚狂之疾,無所止極,旣爲卽地撲殺,則凶身已斃,刑無所施,故臣於回題,果有未及商量之失,而又不卽論勘該倅,其失尤大矣。此實臣瞢然昧事,率爾做錯之致,滿心悚恧,無地自容,顧何敢淟涊蹲冒,不思所以自劃之義也耶?臣於治疏將上之際,有特遣按覈之命,固當縮伏屛息,恭俟譴何之不暇,而情有所難安,不敢泯黙度日,玆以冒昧首實。伏乞聖明,亟許汰免臣藩任,仍令攸司議臣當勘之律,以爲居官溺職者之戒焉。臣無任云云。答曰,省疏具悉。若然則卿亦有失矣,罷職。
戊寅四月初五日辰時,上御熙政堂。藥房入診,大臣·備局堂上引見入侍時,提調李相璜,副提調宋知濂,假注書金若水,記事官李嘉愚·權敦仁,左副承旨李光文,假注書朴永元,事變假注書全國憲,右議政南公轍,行兵曹判書金履陽,知訓鍊院事李得濟,刑曹判書李存秀,吏曹參判洪羲臣,行訓鍊院都正李溏,韓陵君李海愚,行護軍李龍秀,副校理李若愚,以次進伏,醫官吳千根·李漢臣·金殷祥,以次進伏楹外訖。公轍曰,好雨新霽,尙靳浹洽,日氣近甚不調,聖體,若何?上曰,一樣矣。公轍曰,寢睡之節,何如?上曰,一樣矣。公轍曰,王大妃殿氣候,何如?上曰,各殿宮氣候,皆一樣矣。仍命醫官入診。千根等以次診候訖,退伏奏曰,脈候左右三部調均矣。上曰,藥房先退,次對爲之。公轍曰,臣嘗欲一番警咳而未果矣。今番陵寢近處採銀之變,卽前所未有之事,此等變怪,豈復有之,而雖以禁養一事言之,木根在在不掩,甚至有童濯之處云,傳聞雖難盡信,而若然則其爲悚然,當復如何?昔在英廟朝,先朝或別遣近侍及別軍職宣傳官,竝與陵官入直勤慢,有不時摘奸之命。臣嘗仰聞仰覩,而其時果有警飭之實效矣。幅員廣大之處,小小久遠之頉,雖不可一一追究,自今爲始,自上若依兩聖朝已行之故事,各陵園墓時,遣摘奸之行,有無頉及勤慢,輪回看審以來,犯者一以法重勘,則來頭之惕念率職,必有其效,而此亦爲繼述之一事,故敢此仰達矣。公轍曰,卽見京畿監司洪遇爕狀啓,則以爲,驪州牧乙亥査逋時,流來逋穀六千三百八十石零,已於丙子,限七年排捧,而其外三千九百三十八石零,以有可徵之處,故置諸排捧之外。丙子新逋,又爲二千六百三石零,此乃甲戌停退當捧條之未捧,而亦是積逋中出來者也。右項新舊逋之拖至丁丑仍未捧,合爲七千三百三石零,而目下準捧,其勢末由,竝與丙子狀請排捧條未捧四千四百四十三石零,合一萬一千七百四十六石零,限五年除耗排捧。時牧使李在秀,査櫛流逋,雖未畢捧,合有參恕之道,乙亥牧使金愚淳,雖爲査逋,掩置之餘數尙多,丙子牧使呂秉植,舊逋之外,又有新逋之添數,其在糴法,難免其責,竝請令廟堂稟處矣。本邑逋穀,至於此多,前後守令,竝當論勘,而始逋旣以年久,不得溯考勘律,則仍逋或有可原。丙子欠逋,雖是舊還中未捧,無前荐歉之歲,不得盡爲收捧,實緣民邑事勢之不得不然。且此兩倅,一是喪前所犯,一則見任,邊門迎送爲弊,似此欠逋,從前亦有闊狹之例,竝以從重推考施行。至於逋穀,旣將已許而竝請者,則今不必靳持,依道啓限年排捧之意,分付,何如?上曰,依爲之。出擧條公轍曰,近來民習獰悍,可驚可愕之端,不勝其多,而雖以閭巷間鬪鬨作挐者言之,毁破家舍,犯接婦女,此是前所未聞之悖習,傷風敗俗,孰甚於此?犯者略無顧忌,當者如逢亂離,此實聖世之一亂民。苟或過此,則白晝京城,剽掠劫奪之弊,將無所不有。朝家之前後禁飭,非不嚴矣,而終無實效者,蓋緣擬律每患輕歇,被配卽見宥釋,故以致睯不畏法,看作例事耳。謹稽律文,故燒房屋及掠奪劫姦者,首爲一律,從爲限己身島配。如欲別般設禁,而用加倍之法,則以右律準照用之,實合於刑期無刑之義。此爲目下懲豪猾保殘民之一道,依此著式,永久遵行之意,分付法司,亦令書揭坊曲,俾爲先申之飭,何如?上曰,依爲之。出擧條公轍曰,皇帝瀋陽謁陵之行,我國遣官接駕事,咨文纔已出來矣。取考前後謄錄,則使臣皆於四月初差出,令政院政官牌招開政,瀋陽問安使,使之擬入,何如?上曰,依此爲之。出擧條公轍曰,禁衛大將李海愚,爲營親山緬禮,畿內不遠之地,欲爲往還云,在前許其仍佩往來,多有已例,故敢此仰達矣。上曰,依爲之。公轍曰,國朝寶鑑·列聖誌狀中,抄出易知而可法者,以備東宮睿覽之意,臣嘗仰奏矣。今聞諸春坊會同抄出,而寶鑑·誌狀,春坊無之云,以內閣所在件,限畢役以爲借送考出之地,日省錄草中若有可考之事,往復持去之意,亦爲分付內閣及春坊。春坊中三人,臣與賓客,頃旣相議,俾主編輯之役,此後三人中,或有遞職之事,使之冠帶仕進於春坊,從速完書甚好,故玆敢仰達矣。上曰,依此爲之。仍命大臣就座,諸宰奏事。履陽曰,褒奬忠節,自是朝家晠典,而事無異同處,不宜有異同。向來西變時,許沆·金大宅之奮不顧身,死於王事者,忠節俱合褒奬,故特加貤爵,收錄其子,朝家酬報,可謂至矣。第許沆之子楫,已越宣薦,而金大宅之子祉垕,未免向隅之歎,殊非一視之政。見今祉垕,職旣陞六,越薦雖難容議,陞六後宣薦施行,旣不無可據之例,且事係奬拔,亦不必拘於常格。金祉垕,特以宣薦施行,何如?上曰,依爲之。出擧條存秀曰,近來諸道收租漸縮,儲置米每以還米劃給,湖西則以常賑穀需用,今則常賑穀亦已告罄,實無需用之道。儲置旣不得以常賑穀劃給,則不可不以新結米劃給矣。若以新米劃給,則上納大縮,貢價無以支繼。儲置一款,及今變通,然後上納可無見縮之患。須有四萬石米,取耗四千石,然後可以爲一年之用,而湖西穀簿,極其零星,以本廳句管穀,無以盡充折半四萬之數。本廳句管壬戌穀折米二萬六千九百八十石,軍作補還等各穀折米二千四百二十七石,備局句管北穀折米一千一百十石,嶺南穀折米三百七十石,守禦廳句管穀折米五千八百二十三石,華城句管穀折米三千二百九十石,合四萬石,竝爲區劃,盡分取耗,用於儲置之需,而取耗若減此數,則無以爲一年之用。儲置需用,比之外方支放,尤爲緊重,不可闕乏者也。雖値歉歲,切勿擧論於停未捧中。營邑支放之穀,寧可停未捧,此穀則不可置之於停未捧中穀名,則以儲置移錄穀爲稱歲末磨勘于本廳用下之數,四等磨勘,而今年則以見存常賑穀,用於儲置放下。本廳壬戌穀及守禦廳華城穀,則係是取耗支放者也,不可不劃給其代矣。嶺南所在本廳句管某樣穀,準此數移劃,使之取耗需用似好。以此意議于大臣,則大臣之意,亦以爲然,故敢此仰達,依此爲之,何如?上曰,依爲之。出擧條存秀曰,糶糴之半留半分,自是經法,而近來還穀停退與未捧居多,實捧磨勘之數,或未滿元穀之折半,甚者爲三分一四分一,又就其捧上磨勘之實數中爲半分,故經用之耗條大縮,漸漸犯用元穀,比之十餘年前穀簿都數,堇爲其半,幾何而不至於無穀乃已乎?半留者,所以備水旱也,而無穀則有何半分與否之擬議,又有何備水旱之可論也?臣意則本廳所管各穀元定盡分者外,以新舊還元數中折半分給,則取耗經用之際,元穀犯用之弊,可以少捄矣。以外面驟看,則就元數中折半分給,似若有斂散過多之弊,而停未捧,本非常有之事,以準捧之本數言之,此不過折半分給也,未可謂之有違糴法,亦未謂之分給過多。自今年分給,如是爲之之意,知委各道,而昨冬磨勘之實捧過半之邑,折半以外,自當爲留庫實捧,未滿折半之邑,則亦不可以未捧之數,歸之於分給之中矣。分給之數,雖未滿元數之折半,只以所捧者盡分似好,而事係糶法,下詢大臣處之,何如?上曰,大臣之意,何如?公轍曰,如此則留庫見縮,雖似可悶,而其實有不然者,元穀犯用之弊,亦可以少捄,依惠堂所奏施行,而磨勘之以未捧懸錄,此乃近年事也。糴法至重,雖遇歉荒,旣施停減之後,道臣·守令,豈敢以未捧二字,登聞朝廷乎?令惠堂申加嚴飭,好矣。上曰,依爲之。出擧條存秀曰,嶺南之梁山大同米,不爲上納,劃給射砲糧,而梁山,斗邑也。大同米無多,每以他邑新結儲置米,自本道監營推移劃給矣。本廳頒降時,此數亦入於新結儲置磨鍊中,故上納之數減縮,當此經費極艱之時,此亦合有變通之道。射砲糧之以還米劃給,少無不可,自明年射砲糧,則以本廳句管穀折米劃給,新結米中射砲糧,勿爲擧論,梁山大同,使之上納,何如?上曰,依爲之。出擧條上曰,玉堂奏所懷,可也。若愚曰,無所懷可達者矣。光文曰,今日賓對,兩司行公諸臺,無一人進參者,事甚未安,竝推考警責,何如?上曰,依爲之。出擧條上命退。公轍等先退。光文曰,政院日記,每當曝曬之時,例爲經稟後擧行,故敢此仰達矣。上曰,依此爲之。仍命退,承史以次退出。
上在昌德宮。停常參·經筵。
李勉求啓曰,大司憲宋穉圭,執義尹愭,掌令申綽在外,掌令李憲祚,持平趙永傑傳旨未下,持平林翰鎭未署經,監察茶時之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
宋知濂啓曰,藥房副提調持湯劑來待矣。傳曰,封入。
李止淵啓曰,臣止淵,依定式進詣香室,奉審香祝樻·祝板·褓子,則精潔之意,敢啓。傳曰,知道。
李勉求啓曰,事變假注書全國憲,身病猝重,勢難察任,今姑改差,何如?傳曰,允。
備邊司薦望,以李肇源爲平安監司。
李止淵啓曰,吏曹郞廳來言,平安監司下批政事,取稟。傳曰,政官待明朝,牌招開政。
以掌令李憲祚,持平趙永傑,司諫兪應煥,正言沈東潤牌不進罷職傳旨,傳于李勉求曰,只推。
以江原監司曺鳳振狀啓,通川郡民家燒燼事,傳于韓義運曰,聞甚矜惻,元恤典外,別加顧助事,分付。
李止淵,以奎章閣言啓曰,二提學沈象奎疏批已下,待明朝牌招察任,何如?傳曰,允。
李勉求,以都摠府言啓曰,今日入直內三廳武兼·禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
李止淵,以奎章閣言啓曰,一提學李晩秀,疏批已下,待明朝牌招察任,何如?傳曰,允。
李勉求,以刑曹言啓曰,因右議政南公轍獻議,明陵行首守僕·頭目守護軍,竝令該曹嚴刑定配事,命下矣。守僕金喆孫,守護軍金宗大,各嚴刑一次後,喆孫慶尙道金山郡,宗大全羅道萬頃縣,竝定配所,卽爲押送之意,敢啓。傳曰,知道。
奎章閣提學李晩秀疏曰,伏以臣千萬不自意,伏奉除旨,以臣爲奎章閣提學·世子左賓客。一日之中,恩點荐疊,如臣滓穢僇廢,不齒衣冠之列者,忽蒙恩私,復廁淸班於十年屛棄之餘,臣誠惝怳驚感,疑若夢寐,以首頓地,涕汗被面。顧臣自來情踪,鐵劃已定,惟以蟄伏田間,沒齒自靖,爲餘生息黥補劓之道。斷斷此心,天日可質,今若仰藉特達之寵命,擺棄咫尺之素守,揚揚然彯纓束帶,重入脩門,則是負臣心也,累聖簡也,貽辱於淸朝士大夫也。臣雖汚下,豈忍爲是哉?況秩是輔國,則不得兼提學之銜,邦典則然,內閣提學與兩館無異,載在閣誌。臣旣猥躋崇秩,則兼銜之自在當遞,不待臣言之畢。牙牌儼臨,祗承無路,冒犯違傲,彌增死罪,玆敢進詣闕外,略控短籲。伏乞聖明,俯垂照察,亟命刋改臣新授職名,重勘臣逋慢之罪,以肅法紀,以全微諒,不勝幸甚。臣無任云云。答曰,省疏具悉。情勢又何提說乎?卿其勿辭行公。
上在昌德宮。停常參·經筵。
李止淵啓曰,明日常參·經筵,取稟。傳曰,只晝講。
李勉求啓曰,大司憲宋穉圭,執義尹愭,掌令申綽在外,掌令李憲祚未肅拜,持平趙永傑呈辭,持平林翰鎭未署經,監察茶時之意,敢啓。傳曰,知道。
又啓曰,來十一日,朝參日次矣,敢稟。傳曰,停。
李止淵啓曰,來十一日,輪對日次矣,敢稟。傳曰,當次人受點,後日次來待。
李止淵啓曰,藥房提調持湯劑來待矣。傳曰,封入。
傳于洪敬謨曰,內閣提學上疏入之。
傳于李止淵曰,未下直閫帥·守令,皆令明日辭朝。
全國憲改差,代以朴基旭爲事變假注書。
李勉求啓曰,假注書金若水,身病猝重,勢難察任,今姑改差,何如?傳曰,允。
又啓曰,禁衛大將李海愚,向因大臣請由,今日京畿仁川地下去矣。所佩命召仍佩往來事,旣有成命,而將兵之任,不可一刻無摠察之人,何以爲之?敢稟。傳曰,御將兼察。
又啓曰,禁衛大將,御將兼察事,命下矣。兼察禁衛大將李溏,卽爲牌招聽傳敎,何如?傳曰,允。
李止淵啓曰,兼吏曹判書沈象奎,參判洪羲臣,參議朴宗琦牌不進推考傳旨及罷職傳旨,今方捧入,而開政命下之後,如是違牌,事甚未安,判書·參判,竝更牌招,何如?傳曰,允。參議只推,一體牌招。
又啓曰,兼吏曹判書沈象奎,參判洪羲臣,參議朴宗琦再牌不進推考傳旨及罷職傳旨,今方捧入,而開政命下之後,連事違召,終不承膺,事甚未安。判書·參判,所當更請牌招,而係是一日三牌,何以爲之?敢稟。傳曰,參議只推,與判書·參判一體更爲牌招。
有政。吏批,兼判書沈象奎進,參判洪羲臣牌不進,參議朴宗琦牌不進,右副承旨李止淵進。以李普天爲左參贊,洪錫謨爲監察,魏裕喆爲純陵奉事,李羲甲爲典醫提調,弘文正字單徐憙淳,兼掌令單趙萬永,平安監司單李肇源,左參贊趙德潤,右參贊李普天,以上竝單付。
兵批,行判書金履陽病,參判尹尙圭病,參議朴孝成入直進,參知趙經鎭病,同副承旨洪敬謨進。同知單崔雲顯,僉知單韓通裕·李東鎭,副護軍李復淵,平安道節度使單李肇源,以上竝單付。
李止淵,以奎章閣言啓曰,檢書官朴長馣·李熙耇·朴宗琰,時無職名,令該曹口傳付軍職,使之冠帶常仕,何如?傳曰,允。
兵曹口傳政事,副司勇朴長馣·李熙耇·朴宗琰竝單付。
李勉求,以兵曹言啓曰,本曹佐郞金裕憲,身病猝重,屢度呈狀乞遞。宿衛重地,不可久曠,今姑改差,何如?傳曰,允。
又以備邊司言啓曰,濬川方始,擧行甚多,舟橋堂上有闕之代,行兵曹判書金履陽差下,使之察任,何如?傳曰,允。
又以訓鍊都監·禁衛營·御營廳言啓曰,卽聞三淸洞近處有虎跡云,故發遣將校摘奸,則果如所聞。城內虎患,極爲驚心,善放砲手各四十名,將校率領,竝力行獵之意,敢啓。傳曰,知道。
奎章閣提學李晩秀疏曰,伏以臣於昨者,冒違天牌,猥陳短籲,威罰之降,悚息以俟,聖批靳許,恩諭鄭重,感惶悶蹙,歷宵靡措。臣之情勢,如病者之言痛處,疾聲呼天,自不得不言,而前疏之嚴不敢畢說者,誠以必遞之義,不特情勢而已也。昔在庚子,大臣奏言,輔國不得兼提學,正卿不得兼直提學,閣與館宜無異同。先朝可之,遂爲定制,卽閣志所載也。其後提學·直提學之隔等陞秩者,援此例減下,非止一二,可按而知。夫班資之崇庳,官職之除遞,各有常格,上關治體,假使臣無可言之情勢,顧何敢冒沒蹲仍於先朝定制之外乎?牙牌事體,何等尊重,而緣臣匪分之職,虛辱嚴召,鎭日違傲,義分都虧,臣尤死罪,玆敢申控情實於黈纊之下。伏乞聖明,刋臣當遞之職,勘臣屢瀆之罪,俾法紀肅而私分安,不勝幸甚。臣無任云云。答曰,省疏具悉。閣銜旣以格例屢辭,今姑許遞,而本職宜無可辭,卽爲行公。
上在昌德宮。停常參,只晝講。
宋知濂啓曰,明日常參·經筵,取稟。傳曰,只朝講。
李止淵啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,山林外,竝許遞,前望單子入之。
韓義運啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
宋知濂啓曰,右承旨李勉求,今日不爲仕進,卽爲牌招,何如?傳曰,許遞,前望單子入之,待下批牌招察任。
備忘記,全羅右水使白泳鎭下直,長弓一張,長箭一部,片箭一部,筒兒一箇賜給。
宋知濂啓曰,藥房副提調持湯劑來待矣。傳曰,封入。
傳于宋知濂曰,前提學李晩秀·沈象奎,竝檢校差下。
以吏曹參議朴宗琦三牌不進禁推傳旨,傳于宋知濂曰,分揀。
承旨前望單子入之,朴宗琦落點。
金若水改差,代以李益文爲假注書。
臺諫前望單子入之,大司諫李庚運,執義崔時淳,司諫趙民和,掌令鄭時善·林東鎭,獻納金蘭淳,持平韓啓玉·姜世鷹,正言許珩·李是遠落點。
李止淵啓曰,新除授兩司諸臺,竝卽牌招,何如?傳曰,允。
司諫趙民和啓曰,臣於諫諍之任,豈有一分堪承之望,而亞諫特除,忽下於夢想之外,臣且惶且感,雖不得不冒沒出肅,而第臣於合啓中,有私義之不可聯參者。屢叨見職,輒蒙體諒之恩,今臣處義,與前無異,以此情踪,其何敢一刻晏然於臺次乎?請命遞斥臣職。答曰,依啓。
獻納金蘭淳啓曰,臣於淸朝耳目,本不近似,而納言特旨,忽下於身在闕中之時,雖不得不章皇出肅,以伸叩謝之忱,而第臣於合啓中,有區區私義之不可聯參者。前後引避,輒蒙恩諒,今臣處義,宜無異同,以此情踪,其何可一刻晏然於臺次乎?請命遞斥臣職。答曰,依啓。
李止淵啓曰,大司憲宋穉圭,執義崔時淳,掌令鄭時善·林東鎭,持平韓啓玉·姜世鷹在外,監察茶時之意,敢啓。傳曰,知道。
以正言許珩牌不進罷職傳旨,傳于李止淵曰,只推。
朴宗琦,以弘文館言啓曰,應敎趙琮鎭,副應敎柳訸,旣有只推之命,竝卽牌招察任,何如?傳曰,允。
又以侍講院言啓曰,兼文學金蘭淳,時無職名,令該曹口傳付軍職,何如?傳曰,允。
李止淵啓曰,明日朝講,兩司當爲進參,除在外外,未肅拜人員,待開門牌招,何如?傳曰,允。
朴宗琦,以奎章閣言啓曰,原任提學李晩秀·沈象奎,檢校差下事,命下矣。卽爲牌招察任,何如?傳曰,允。
又以奎章閣言啓曰,直提學李龍秀,直閣鄭基善,疏批已下,竝卽牌招察任,何如?傳曰,允。
又以奎章閣言啓曰,待敎徐憙淳,疏批已下,卽爲牌招察任,何如?傳曰,允。
宋知濂,以吏曹言啓曰,新除授成均館直講朴升鉉呈狀內,矣身素患痰癖之症,挾感添劇,時日之內,萬無起動供職之望云。身病旣如是沈篤,則有難强令察任,改差,何如?傳曰,允。
朴宗琦,以禮曹言啓曰,卽接長寧殿祭享貢人所訴,則本殿祭享所用裹隔紙,以草注紙進排矣,近來紙政極艱,進排之際,未免生梗,依他例變通云矣。謹稽臣曹謄錄,則英廟朝癸未年,因奉常寺都提調筵奏,廟社·殿宮所用裹隔紙,以楮注紙換作事,定式矣。永禧殿祭享時裹隔紙,旣以楮注紙換作,則長寧殿進排,恐不可異同,謹依癸未定式,以楮注紙進排事,分付,何如?傳曰,允。
又以禮曹言啓曰,取考謄錄,則瀋陽問安使時齎去禮物,自戶曹直爲磨鍊,別單啓下,而方物封裹及正草査對,一依節使例,於議政府爲之矣。今亦依前例擧行,而表筒諸具,急速措備事,一體知委,何如?傳曰,允。
奎章閣提學沈象奎疏曰,伏以臣於日昨,以閣學恩命,越格難冒,敢煩短章,仰祈鑑許。及奉聖批,不準所辭,御牌嚴重,雖已隨詣閤門祗承,若其公格之當遞不可仍冒,固自確然。考之古事,蓋在設閣初四五年之間,拜提學者五六人,而以正一品兼者亦數人,及至庚子,相臣有言輔國不得兼兩館提學,館與閣不宜異同。其時以輔國兼提學者遂減下,仍著爲令,載之閣志,自是以後,帶提學而陞輔國,卽皆減下。臣於年前,亦曾如是減下,旣恒格也,則減下而復拜,又可論其可行哉?恩竝一日,簪履不遺於舊物,跡還十年,帷幄復望於西淸,在臣感幸,有倍前叨,而資塗濫亢,限踰宿趼,雖欲蹲居,不可得爾,復玆申瀆,冞增悚汗。伏乞聖明,特賜照察,卽許遞改,以從成式,以安賤私,臣不勝云云。答曰,省疏具悉。宜無異同,亦爲許遞。
平安監司李肇源疏曰,伏以臣於月前,適苦賤疾,猥控微懇,遄蒙體下之深仁,獲解本兵之重任,竊自幸優遊散地,安意調痾,不意賁然寵命,畀之西門鎖鑰之寄,臣誠驚惶踧踖,直欲循墻而不可得也。夫國有八藩,責任之重,地望之峻,關西爲之首。檁·箕之遺化不沫,鑾蹕之聖蹟尙傳,財貨之峙積,表裏乎度支,關防之壯固,伯仲乎北路,冠蓋連年,呼吸直通燕·薊,舟車都會,形勝迨似杭·浙,朝家之倚若長城,有非諸道之比也。一自搶攘以來,州郡蕩殘,府庫空虛,閭里蕭條,田疇荒廢,糶糴不足救溝壑之急,軍伍無以充陰雨之備,學政弛而絃誦罕聞,邊防疎而弓馬都抛,關·河千里,如經滄桑。臣於赴燕之行,目見列邑乏供億之資,蔀屋多愁歎之聲,沿路如此,一道可推。此時此任,必也才可以綜理事務,識可以鍊達治體,威望可以彈壓大吏,誠信可以感孚小民,如宋之張詠者,然後庶可以治亂絲而整欹器矣。如臣者,鹵材蔑識,百不猶人,內外歷試,無一成績,年前南藩,兩載尸素,至今追惟,尤悔徒積。又況病餘神精,倍覺衰耗,雖家人細務,書牘應接,亦未免十顚九倒,今欲使承當於邊門之大藩,任承流宣化之責,擧蘇殘祛瘼之政,仰弛九重西顧之憂,則是無異强僬僥以千斤,而不大失西民之望者乎?臣聞量材授任,上之明也,揆分辭官,下之貞也。臣雖無似,受恩如天,圖報一念,寤寐如結,誠不忍緣臣不材,而上累聖明官人之政,下貽一路僨事之患,竟自歸於孤恩負國之人。斷斷此心,非出例讓,玆敢披瀝衷懇,仰瀆崇嚴。伏乞聖慈,俯垂鑑諒,特許鐫免,以爲公私之幸焉。臣無任云云。答曰,省疏具悉。卿其勿辭往欽哉。
直提學李龍秀疏曰,伏以臣之叨冒華顯,亦可謂殆遍而太濫矣。器識才猷之若是其劣也,而奉末議於籌謨,學術文雅之如彼其蔑也,而處宿趼於經幄。四十無聞,頭臚已判,則歷數十許年來所藉手者,果何事以致此?卽不過徒承家蔭,大累則哲之明而止耳,臣每閒居撫念,尙不勝其兢惶。至于今日,新銜地望,尤有自別,寧或以旣編閣列,視若循階,恬然固有,無愧於心乎?噫,是閣也,本非如臣等輩之苟然充位者而設也。選法或失於混淆,則笙鏞黼黻,無所賁飾,而昭代之治忽有係,匪才因仍於僥倖,則晉接顧問,無所備儲,而名器之玷辱爲大,是何獨有關於我聖明綜實之政也哉?抑恐大有違於先大王權輿是閣之至意苦心。然則臣之旣往忝竊,固失之於前矣,政宜及今斥去,別揀翹英,庸新一代之耳目,俾重三淸之班聯。夫如是,則淆者淸僥者抑,失於前者庶幾得之於後,而乃者誤恩所及,反又升之,使淆者益淆,僥者益僥,又貽聽聞之駭笑,竟致官方之雜猥者,誠無說可據,無事可諉。雖以臣之無似,未敢爲一己私榮,沾沾自喜,而不得不爲朝廷惜其前後之俱失也。牙牌儼臨於圈坐之餘,事體嚴重,雖已章皇祗肅,而退伏私次,內外思量,萬萬無泯默承當之望,玆敢悉暴肝肺,仰控於天鑑孔昭之下。伏乞天地父母,亟許臣鐫遞,以重淸選,以安賤分。臣無任云云。答曰,省疏具悉。卿其勿辭行公。
直閣鄭基善疏曰,伏以臣於本月初五日,伏奉敎旨,以臣爲奎章閣直閣兼校書館校理者,御牌光臨,循墻路阻,悸恐章皇,出而祗肅,退自恧蹙,歷數宿而怵焉若驚。顧臣卽謏劣一微品耳,材不堪百執事,學未專一部經,而策名僥濫,厚沐恩造,出入周旋,不離乎木天金華之列,居然三數年所,榮貫峻選,兜攬殆遍,實踰始望,恒懼匪分。矧此奎璧圖書之府,職親地邇,尤非臣夢寐攸期,日者恩命,何爲而及於臣也?於戲,我寧考觀文之化,設玆內閣,奉聖謨而掌縹帙,則有宋之龍圖·天章也,處近密而撰泥麻,則皇朝之謹身·文淵也。若其敦尙忠信,砥礪名行,以爲禮樂文物之本,而矜式乎淸朝士大夫,則其於世敎之升降,風俗之淳漓,實有對揚之責,故官不必備。其難其愼,前後居是任者,指不多摟,制置之審密,撛揀之淸切,自昔伊然。今殿下擧以畀之於藐然倥倥之一新進而不少留難,內省之慙赧,外至之嗤點,猶屬臣私憂,其爲累聖簡而瑕妙剡,豈細故也哉?噫,有是閣斯有是選,有是選斯可以量材副實,如玉尺金枰之絲銖停當,然後允合於聖朝器使之政,而乃欲以斗筲之資,俾煥乎笙鏞,觚墨之技,思贊於絺綉,則終必厚招夫軒鶴楦麟之譏而止耳。臣雖欲拚棄廉義,厭然媒進,而終未獲其自解之辭矣。若謂臣傍親宗黨,嘗居是職,承接步武,爲足以冒玷,則臣之文質望實,顧不能萬萬踗及於堂內前輩矣。若謂臣久處邇列,忝蹈經幄,節次踐歷,亦可以備擬,則官以選名,固不宜陸陸序進,如流品循格之爲。況臣菲才莽學,畢露於淵鑑之燭照,亦將奚所取而取臣於濟濟群彦之中哉?參倚揭厲,株守已決,玆不得不冒入文字,猥瀆崇嚴,言出悃愊,庶蒙諒察。伏乞聖明,亟命鐫遞臣新授閣職,以重公器,以安私分焉。臣無任云云。省疏其悉,爾其勿辭察職。
奎章閣待敎徐憙淳疏曰,伏以臣於本月初五日,伏奉除旨,以臣爲奎章閣待敎者,臣於是驚惶懍悸,莫省所以自措也。夫是閣之設,卽我先大王御極之初,酌古參今,創爲一王之制,右文賁治之盛德大業也。其奉御眞而掌雲漢,有宋之龍圖·天章也,撰詞命而備顧問,皇明之華蓋·文淵也,聚群儒而校書籍,漢代之石渠·白虎也,貯英材而贊謨猷,唐室之集仙·文學也。其在我朝,常處深嚴,講論古今,集賢殿之制也,橫經文陛,啓沃論思,弘文館之規也,日講月試,作興人材,文衡月課之式也,敬錄聖語,撰修日曆,右史記注之體也,暇日選勝,泛舟觴詠,湖堂之故事也。乃若入則峨冠雕倚,左鍾右磬,出則上駟纓鞍,朱衣金牌,尤是公卿貴臣之所不能得者。夫以責任如彼其重,恩遇如彼其隆者,豈徒欲榮其身,美其觀而然哉?蓋將以黼黻皇猷,笙鏞治化,敷文敎於一代,垂令典於千禩,故前後膺是選者,率皆朝著之聞望,當世之才彦,曷嘗有如臣魯莽,苟然備數也哉?臣本顓蒙,幼而失學,長益荒嬉,尋常功令之文,尙莫猶人,贊煥文明之責,尤豈彷彿?況自館銜之兼管,職名之燀爀,觀瞻之照爛,又非人人之所可妄玷。除書一出,四方傳笑,臣身懍惕,固不須言,而其於累聖簡而辱名器,豈細故也哉?牙牌體重,雖不得不冒沒祗肅,而因仍蹲冒,實非義分,玆敢略控短章,仰瀆崇嚴。伏乞聖明,俯賜諒察,亟遞臣所帶之職,以重名選,以安私心,不勝幸甚。臣無任云云。省疏具悉。爾其勿辭察職。
戊寅四月初八日午時,上御熙政堂。晝講入侍時,知事洪義浩,持詩傳第二卷,特進官申在明,持詩傳第二卷,參贊官李止淵,持詩傳第二卷,侍讀官尹命圭,持詩傳第二卷,檢討官李翊會,持詩傳第二卷,假注書朴永元,持詩傳第二卷,記事官李嘉愚,持詩傳第二卷,記事官權敦仁,持詩傳第二卷,式臣行副護軍趙雲衢,以次進伏訖。上開卷讀前受音訖,命奏新受音。命圭讀,自毖彼泉水至泉水四章,仍解釋章句以奏。上讀新受音一遍訖,命陳文義。命圭曰,此詩四章,卽嫁女思歸寧之作,而懷土戀邦,人之常情,況以弱女之偏性,宜若徑情而直行。此則不然,托興於泉水之流淇,感吾人之不如,緬想其祖道之出涕,及姑姊而聊謀,左右思量,私情終不勝禮義,末乃以不瑕有害一句語,遂止其行,而只欲出遊而寫憂。爲此詩者,其眞賢婦人矣。蓋不瑕有害者,卽制情克己之要語。人之所不能無者情也,而作於其情,害於其事。如飮食男女之慾,宮室車馬之侈,以至宴安縱逸,般樂怠傲,皆是情字中流出之害,故必以在我之權衡,量度乎義理之公正,然後動作事爲,皆得其正,無循私放倒之慮。今此不瑕有害云者,卽是金秤上量度出來之語。雖以君德上言之,以禮制心,以義制事,慥慥焉務祛私情,克循天理,出一命令,而曰不瑕有害,則自無非禮之命令矣,發一事政,而曰不瑕有害,則亦無非義之事政矣。若不如是省察,而任情縱慾,則其爲害也,小而害事,大而害國,放僻奢侈,將至於傷財而病民矣。子曰,一日克己復禮,天下歸仁。一日克己而其效如此,則不能克己而其害當如何耶?伏願推類澄省,凡於政令施措之際,必念此四字,以懋克己之工焉。上曰,下番陳之。翊會曰,此詩雖出於婦人之口,而大故細膩,極多可觀。夫以善懷之女子,能抑思歸之至情,遲疑却顧,欲行不行,此可見去古未遠,先王之澤,猶有存者,雖婦孺,皆知禮防之不可踰。所謂娣姪姑姊,卽不過妾媵,知識之明,未必優於其國之小君,而諄諄諮諏曰不瑕有害,可見其虛己能受,不恥下問。諸姬之答,雖不槪見,而七八人之言,未必盡同,然而斷然止行,惟禮是遵,此與優遊不決,莫適所從者,又不可竝日語也。凡此數者,豈可以語出婦女而忽之哉?先儒以此詩謂發乎情止乎禮義,而詩三百槪多此意,不惟此詩,關雎亦然。夫情者,心之發也,禮義者,性之理也。理無大小精粗之別,作聖之工,亦不外於以禮義而制其情。凡於言動事爲之際,發於形氣之私者,長使聽命於天理之公,今日如此,明日如此,則將見存諸中而發於外者,渾然天理,而苟或反是,則作於心而害於事者,純是私意,此所謂人心惟危,道心惟微也。人心卽情也,道心卽禮義也。然非人心之外,別有所謂道心也。不過一心之所發,有公私之分也,治心之要,亦不過勿流於私而一出於公也。此詩所言,雖指一事,而若其發乎情,止乎禮義,則推而極之,無所不包。程子曰,讀書須切己。此等處,正好體貼上身,下切己之工,伏願留意焉。上曰,知事陳之。義浩曰,衛女思歸,情雖至切,而言之始終,一出於正。賢士且難,況婦女之偏性乎?苟非性情之正,止乎禮義,則易致任情違禮之失。且凡人之情,若出於循私害公之事,則猶恐人知,不欲詢謀,而今此與謀諸姬,問及姑姊者,可見其博訪無隱,宛然有葛覃詩言告師氏言告言歸底意,此等詩爲變風中最可觀之章也。若以此推類於學問上言之,則擇善固執,以至克己復禮之極工,亦不外此。又若以人主之政令注措言之,則凡有一言動一號令,必皆博詢廣謀,務歸至當,然後可以致唐·虞際都兪吁咈之好氣象。伏願每於此等處,反覆諷詠,以資體驗推究之實,是臣區區之望耳。上曰,特進官陳之。在明曰,上下番及知事已爲備陳,臣別無可贅之辭,而註說所謂發乎情止乎禮義者,深有意味,不可泛看。蓋情之所發,易於徑行,難於知止,雖凡人當着念於此,況帝王處崇高之位,少顧忌之處,政令施措之際,任情肆行則易,止乎禮義則難。上番之因此文義,仰勉克己之工,言甚切實,伏願十分留念焉。上曰,參贊官陳之。止淵曰,上下番及知事·特進官,皆已敷奏,臣別無可陳之辭矣。上命掩卷,仍命退,諸臣以次退出。
上在昌德宮。停常參,只朝講。
韓義運,以都摠府言啓曰,今日入直內三廳武兼禁軍及軍兵等中日習射技放,請出標信。傳曰,知道。
朴宗琦啓曰,明日常參·經筵,取稟。傳曰,只晝講。
韓義運啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
宋知濂啓曰,藥房副提調,持湯劑來待矣。傳曰,封入。
又啓曰,右參贊李普天,除拜後過三日不爲出肅,依定式推考警責,仍卽牌招察任,何如?傳曰,允。
朴宗琦啓曰,副摠管李文會旣入闕中,不爲肅謝,直爲出去,事甚未安。推考,何如?傳曰,允。
宋知濂啓曰,假注書朴永元身病猝重,勢難察任,今姑改差,何如?傳曰,允。
朴永元改差,代以朴容壽爲假注書。
李止淵啓曰,大司憲宋穉圭,執義崔時淳,掌令鄭時善·林東鎭,持平韓啓玉·姜世鷹在外,監察茶時之意,敢啓。傳曰,知道。
以司諫趙民和,獻納金蘭淳遞差傳旨,傳于李止淵曰,前望單子入之。
臺諫前望單子入之,司諫柳遠鳴落點。
傳于李止淵曰,獻納未差之代,前望單子入之。
獻納前望單子入之,金周默添書落點。
兵曹口傳政事,副司果單金蘭淳。
以應敎趙琮鎭,副應敎柳訸牌不進罷職傳旨,傳于朴宗琦曰,只推。
朴宗琦,以弘文館言啓曰,應敎趙琮鎭,副應敎柳訸旣有只推之命,竝卽牌招察任,何如?傳曰,允。
又以奎章閣言啓曰,檢校提學李晩秀疏批已下,卽爲牌招察任,何如?傳曰,允。
又以奎章閣言啓曰,兼檢書官柳本學時無職名,令該曹口傳付軍職,使之冠帶常仕,何如?傳曰,允。
韓義運,以兵曹言啓曰,內禁衛將尹禹鉉身病猝重,勢難供職,呈狀乞遞,改差,何如?傳曰,允。
刑曹啓目,明陵火巢外採銀罪人等,因捕廳啓目判付內,移送秋曹,更爲究問事,啓下矣,無賴之輩,敢於莫重之地,恣意採銀,穿鑿石脈,是誠前所未有之變怪也。論其所犯,死有餘罪,此非一漢之主張指揮,各自貪利,迭相往採,別無隨從之可分是白乎矣,先得銀石,指示銀脈之朴才云,攜斧先,往犯鑿最頻之金光麗,採之鍊之,終始綢繆之曺碩仁,自辦推釘,家設鍊鑪之金魯元等四漢,諸罪人中尤爲凶悖是白遣,金成泰等七漢,當爲之次,李運範·李完喆段,無他情節,實合從輕勘處是白遣,李春燁,始尙同謀,先以歸家,分付該道道臣,嚴加勘罪。金順一段,身爲里任,目見其潛採,從以索賂,不卽往告,當與犯採諸漢,一體勘律。元命玉段,爲覈諸招之相左,雖施刑訊,守僕·守護軍等,旣施刑配,此漢不必又爲照律,李根培段,橫被援引,故卽爲放送爲白乎所,大抵犯採,藉曰火巢之外,火巢,卽禁養之界限也,至於山脈之禁護,一以禁標立石爲界限,故火巢外案禁標內偸葬者,減死定配,載在法律,而此外無他傍照之律文,採銀之斸傷地脈,比之偸葬之罪,尤有重焉兺除良,大臣獻議,火巢內外採銀之律,雖不在律文,似此所犯,傍照廣準,用加倍論,批旨內若曰,大臣之議甚當,依此擧行事,分付刑曹事,命下矣。偸葬之律,從重加倍,則係是一律,臣曹不敢擅便,下詢大臣處之,何如?判付啓。依允。
刑曹啓目粘連,依判下問議于大臣,則右議政南公轍以爲,罪人今皆輸款,論其罪犯,俱繫罔赦,而今若傍照於禁標內偸葬之律,從重論則是一律也。一律至重,事當審愼,上項四漢,就右律加施,限死嚴刑後,別用遠惡絶島限己身減死定配之典,勿揀赦典,其餘諸罪人,令該曹竝從輕重勘處,恐合於法則嚴而刑則恤之義。愚見如此,伏惟上裁云矣,大臣之意如此,上裁,何如?判付啓,犯採諸漢事,極爲驚駭痛惡,而大臣之意,疑愼一律,亦有所据,依議施行爲良如敎。
李止淵,以刑曹言啓曰,採銀罪人朴才云等議律事,因大臣獻議判付內,犯採諸漢事,極爲驚駭痛惡,而大臣之議疑愼一律,亦有所據,依議施行事判下矣。罪人朴才云·金光麗·金魯元·曺碩仁等,各嚴刑一次後,才云慶尙道巨濟府,光麗全羅道康津縣古今島,魯元薪智島,碩仁扶安縣蝟島,竝限己身減死定配,蔡弘敏·金漢五·金成泰·朴再秀·金魯綱·景光旻·文大仁·金順一,各決杖一百後,弘敏全羅道樂安郡,漢五谷城縣,成泰咸鏡道鍾城府,再秀平安道朔州府,魯綱甑山縣,光旻慶尙道長鬐縣,大仁昆陽郡,順一鎭海縣,竝流三千里定配所,卽爲押送,李運範·李完喆竝嚴杖放送,元命玉旣施一次之刑,一體放送之意,敢啓。傳曰,知道。
又以義禁府言啓曰,保放罪人林昇運還囚照律,田德顯還囚議處以入之意,敢啓。傳曰,知道。
禁府啓目,前佐郞閔秉勳原情云云。問目內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付啓。依允。又啓目,海南前縣監李朝鉉原情云云。傳旨內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付啓。依允。又啓目粘連,向前朴潤榮段,在官纔過二朔,抄丁査逋,非其所當,則其所發明,事或無怪,施以分揀之典,恐合事宜是白遣,鄭緯段,簽丁査逋之際,本郡民之投托牧場者與本牧民,有間,故往復營門,有所査定是如是白乎所,此雖與無端侵徵有異,該寺之前後關飭,不啻申嚴,則無難身犯,事極可駭是白遣,柳信儉段,赴任於旣抄丁之後,遞職於未捧疤之前,而在官旣是六朔,則其不能釐改,亦不可無責,竝只以此照律,何如?判付啓。依允。又啓目粘連,向前田德顯亦,校吏工商二事,雖不無囚供之自明,道啓論列,旣如是,不可無罪,以此照律,何如?判付啓。依允。又啓目粘連,向前鄭在絅·朴祈壽等亦,採銀之變,出於火巢外咫尺之地,而身爲陵官,先事而不能禁察,被捉而始乃覺悟,莫重之地,有此無前之事,萬萬悚懍。事體所在,難逭重勘,竝只以此照律,如何?判付啓。依允。又啓目粘連,黃磵前縣監林昇運矣,本府議啓內,因其自明,至有請査,及其行査,一皆相反,道啓中,錢爲五百餘兩,米租爲八百餘石,官諉於吏,吏諉於官,論以事體,所損甚多,而文簿之不能別白,官物之自歸混用,法理至嚴,不可容貸。以此照律罪,以揚武原從功臣光弼孫,杖一百流三千里定配收續,告身盡行追奪,私罪啓,奉敎依允爲旀,議減一等爲良如敎。
奎章閣檢校提學李晩秀疏曰,伏以臣,昨奉聖批,旣蒙體諒之恩,又勤敦勉之旨,且感且惶,措躬無地,卽又伏聞有檢校差下之命,繼以牌召儼臨,特加拂拭,去益隆摯,瞻望雲天,方寸激越。臣之區區自靖之義,庶蒙日月之俯燭,而前後除旨,毋論緊漫實兼,一例逋慢者,誠不敢以滓穢之蹤,仰累四維之治敎也。檢校,雖與時任有異,隨時代匱,視務參班,與時任同,臣之不得冒進於時任者,非止格例而已,則今所自劃,亦豈有間於時任哉?玆敢更申短牘,仰瀆崇嚴。伏乞聖明,亟收檢校之銜,仍命重勘臣前後瀆撓之罪,不勝幸甚。臣無任云云。答曰,省疏具悉。年久之事,何可如此自劃乎?極爲過矣,卿其勿辭行公。
戊寅四月初九日卯時,上御熙政堂。朝講入侍時,領事南公轍持詩傳第二卷,同知事李龍秀持詩傳第二卷,特進官李文會持詩傳第二卷,特進官吳翰源持詩傳第二卷,參贊官朴宗琦持詩傳第二卷,侍讀官朴齊聞持詩傳第二卷,檢討官洪羲祖持詩傳第二卷,正言許珩持詩傳第二卷,假注書朴永元持詩傳第二卷,記事官李嘉愚持詩傳第二卷,記事官權敦仁持詩傳第二卷,以次進伏訖。上開卷讀前受音訖,命奏新受音,齊聞讀自出自北門,止北門三章章七句,仍解釋章句以奏,上讀新受音一遍訖,命陳文義,齊聞曰,此詩,衛之賢者不遇時而自歎之辭也,外而君臣無交孚之義,內而妻孥有徧讁之語,旣不得行其道,又使之貧窶勞苦,而猶能以命處義,不怨天不尤人,忠厚之意,見於辭旨。章內之意,如斯而已,而若推類觀之,則臣下事君之義,王事·政事,俱是職分之所當爲,而在君上用人之道,苟不能推心於明良相須忠信重祿之義,又或任用而無委毗之誠,則是無用人之實,而其國之治,安可望乎?故古人有言曰,得人者昌,又曰,思賢共國,國之先務,莫過於得人,得人之道,又在人君辨別忠邪能否,旣知其忠與能,則必用之,旣用則必信之,上而有任賢勿疑委任責成之美,下而有得君其專鞠躬盡瘁之效,然而國之不治者,未之有也。夫君不可以獨治,必資股肱協和財成輔相之道,而其國乃可維持,雖以衛靈公之無道,能用仲叔圉諸人,而見稱於夫子,亦能自保於列國之世,今以此詩觀之,非不以國事委畀,而旣無待賢之誠,又欠重祿之義,是所謂無用人之實,而其國不治者也。由此觀之,用人之於爲國,顧不重歟?伏願此等處,推類講究,俾於政令注措之間,有以見講學上實效焉。上曰,下番陳之。羲祖曰,此詩,卽衛之賢者所作,先儒曰,北門之忠臣,可以爲萬世臣子法,非但爲人臣之可法,在人君體群下之道,亦不可不知。其曰,王事適我,政事一埤益我,則可知其人之委任,而乃有終窶且貧,室人交謫之歎,衛君之不能忠信重祿以勸士,亦可推認,至若已焉哉,天實爲之,謂之何哉云者,乃是樂天知命,無所怨尤之意,人臣之守分安命,固可矣。若以君上之道,言之,則凡有艱虞,不宜一付之天,而無所猷爲也,上天至仁,災異饑饉所以告戒也,苟能恐懼修省,克享天心,則轉災爲祥之道,唯在於人主一心上。伏願此等處,反觀體驗焉。上曰,領事陳之。公轍曰,上下番皆以爲以王事適我政事一埤益我等句,觀之,可知此人之亦見委任云,此似委任而實非委任,蓋衛君昏暗,不能辨其賢而用之,察其政而任之,其所以用之任之,皆適然而然矣。且使之終窶且貧,室人謫摧而莫之恤焉,是可謂之委任乎?古之聖王,使臣以禮,一功必賞,一勞必酬,待下之道,靡所不用其極,下註所言鹿鳴·四牡·出車·杕杜之勞來,先王所以體群臣云者,政謂是也。今夫衛君之暗於用人,偏於任政,至於如此,聖人所以列此章於刪詩之際者,欲後世人主以此鑑戒也,此等處,常加留心,勿爲泛看,是臣區區之望也。上曰,同知事陳之。龍秀曰,以此章大旨,觀之,雖以爲不得其志,而其曰王事適我,又曰政事益我,則亦是任用之人矣。然而憂歎之辭,至歸之天實爲之,則可知其時君全不體下,情志相阻,而未見有鹿鳴·四牡之義也,采薇·出車,卽征戍之詩,而無怨苦鬱悒之意,此緣在上之人,盡體下之道,故在下之人,亦勞而忘勞,自有所感激,樂於趨事而然耳。大註之忠信重祿所以勸士云者,卽爲終窶且貧,莫知我艱等句發,而九經章所論忠信重祿,亦指大體與經法也,後世則祿不代耕,重祿之義,固當深察,然其所以興勸,奚但在爵祿而已哉?一人貧窶則思所以賑濟,一人勞苦則思所以奠安,亦人君察下之政。伏願聖明,於授官任人之際,曲察人情,以爲勸感之道焉。上曰,特進官陳之。文會曰,上下番及領事·同知事,皆已敷奏,臣無可陳之辭矣。翰源曰,臣亦無可陳之辭矣。上曰,參贊官陳之。宗琦曰,諸臣所奏皆好,臣則無可贅之辭矣。上命掩卷。龍秀曰,臣極知猥越,而有區區所懷,敢此仰達矣。法筵事體至重,自上必發難文義,務歸融析,實爲講學體認之道,而至於朝講,領事登筵,臺臣參席,體例之重,尤有別焉,而敷陳纔畢,遽命掩卷,非但下情之抑鬱,實非設講之本意,今日則必發問文義,俾盡講確之方焉。臣等亦豈無一得之見乎?公轍曰,臣於向來,亦嘗仰奏,而今此朝講,法意甚重,而自上無一言發問,遽命掩卷,至於儒臣敷陳之際,亦無留念之批,如是則與初不開講等也,今日則雖擧一二端,必爲下問於上下番儒臣,俾盡啓沃之道,則筵退諸臣,亦豈不充然有喜乎?上又命掩卷。齊聞曰,法講體例自別,大臣方以發問爲請,而又命掩卷,此非爲難於一二端發問也,陳勉之言,初不體念而然矣,下情豈不抑鬱乎?今若特賜問難,反覆推究,則臣等亦當效備問之責矣。上命掩卷。公轍進前曰,雨澤終閟,旱風不調,日間聖體,若何?上曰,一樣矣。公轍曰,寢睡·水刺之節,何如?上曰,一樣矣。公轍曰,王大妃殿氣候,何如?上曰,一樣矣。公轍曰,嘉順宮氣候,何如?上曰,一樣矣。珩曰,合啓以憲臣不備姑停,只奏院啓矣。珩曰,罪人克觀,以妖任之同氣,凶謀逆節,爛熳同參,而嚴訊之下,抵賴不服,未克究覈,未及承款,王章莫伸,輿憤莫泄。請金甲島爲奴罪人克觀,更令王府,嚴鞫得情,夬正王法。上曰,不允。出擧條珩曰,逆賊尙魯,卽是千萬古所未有之劇賊,而孥戮之典,旣施旋寢。噫,此賊之未伏王章,徑自隕斃,已極神人之憤矣,假使此賊,頑然尙在,則千剮萬斫,不足以懲其罪,孥之戮之,在法當然。凡係祖宗朝金科玉條,猶或隨時變通,則今此追孥之禁,自近年斷然定行,守之太固,致使應行之律,不得施於此賊,萬有一日後惡逆之,如尙魯窮凶者,抵賴不服,頑忍徑斃,則孥戮之法,其將不施乎?罪在罔赦,事關後弊。請逆賊尙魯亟施孥戮之典。上曰,不允。出擧條珩曰,德相·尙喆·九宗三賊,無非極逆大憝,罪關宗社,而臺閣傳啓,積有年所,王章未伸,輿憤愈切,何幸先大王嚴懲討明義理之聖念?廓揮乾斷,特降允兪,而傳旨未及頒下,此乃先朝旣成之命,未卒之志也,今當新化休明之日,不可使凶孽逆種,晷刻偃息於覆載之間。請亟下三啓傳旨,令攸司卽速擧行焉。上曰,不允。出擧條珩曰,逆鏔罔赦之罪,已悉於前啓,今不必更事臚列,而幸賴我慈聖殿下廓揮明斷,特施正法之典,擧國弸塞之冤憤,可以少洩,而今旣決案正法,則孥戮之法,便是應行之典。請正法罪人鏔亟施孥戮之典。上曰,不允。出擧條珩曰,噫嘻,痛矣,今番嶺賊之其所驅率,雖曰鋤耰棘矜之徒,而其中李戒國·劉用孫·金金乭三漢,俱以凶逆奴屬,被其誑誘,受其指使,脅驅村丁,自作前茅,半夜官門,突入跳踉者,已極凶獰,而賊魁凶言,無難傳說於推覈之時,看作能事,節節頑惡,論其罪犯,決不可以島配遠竄而止。請絶島爲奴罪人李戒國·劉用孫·金金乭,亟令王府,夬施典刑。上曰,不允。出擧條珩曰,梟示罪人性世,與劇逆載榮,一而二,二而一也。換着軍服,潛入禁庭,粧出纏帶,暗售網打,是何等排布設施,是何等凶謀祕計也?設鞫七朔,根因窩窟,終未究覈,只施梟示之律,輿情之憤惋,固無可言,而不可以已爲梟示,不施當施之律。請梟示罪人性世亟施孥戮之典。上曰,不允。出擧條珩曰,噫嘻,譸張傾軋,非朝廷之美風,敎誘構陷,卽士夫之惡行也。向來梁珪之通文,假托於章甫之論,暗售其鬼蜮之習,有非鄕曲一悖儒所可自辦,而指揮慫慂之必有其人,婦孺之所共知也,及夫珪子訟冤之供辭一出,而主張之姓名,明有指的,綢繆之情狀,俱有證驗。如所謂譸張陰邪,作俑僞通者曰鄭觀綏·李功敏也,濟以奸細,袖傳暗投者曰洪遠謨也,愚昧墮術,誤身賣友者曰李敎源也,以文助惡,唯令撰寫者曰尹孝植·姜浚欽也,而其所經營者,專出於早除大臣,而所謂吾黨銓權,長久得志之計,寧邊新倅,艱辛爲之,而請仍可慮之說,互相告引,直吐明證者,又以敎源·遠謨·吳亨喆等,爲之左契。至於梁珪就囚之日,路中送人,威脅萬端,城外止宿,擧措密密,通文之註釋,爰辭之指敎,謂有眞贓,莫可掉脫。噫,世級之日降,人心之不淑,一至於此哉?如使其言之無爽,則陰邪不正之行,非但公議之不容,排布設施之計,實爲世道之深憂,今其可問諸人姓名端緖,俱載供辭之中,其在明是非嚴淑慝之道,不可置而不問。請秋曹囚供中鄭觀綏等諸人,拿致王府,嚴加盤覈,亟施當律。上曰,不允。出擧條珩曰,新除授行大司諫李庚運時在公淸道天安地,正言李是遠時在江華府,司憲府執義崔時淳時在全羅道和順地,掌令鄭時善時在慶尙道星州地,掌令林東鎭時在京畿富平地,持平韓啓玉時在咸鏡道咸興地,持平姜世鷹時在慶尙道尙州地,請竝斯速乘馹上來事,下諭。上曰,依啓。出擧條龍秀曰,新檢書官啓下之後,兼檢書官不但數多,且年老病多,無以堪當於檢書之役,兼檢書官朴宗山·元有鎭·李功懋竝姑減下,前檢書官柳本學差下,何如?上曰,依此爲之。上命退,諸臣以次退出。
上在昌德宮。停常參,只晝講。
藥房都提調金思穆,副提調宋知濂啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候,爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿·宮氣候一樣,卿等不必入侍矣。王大妃殿·中宮殿·嘉順宮·世子宮,口傳問安。答曰,知道。
朴宗琦啓曰,明日常參·經筵,取稟。傳曰,只經筵。
李止淵啓曰,大司憲宋穉圭,執義崔時淳,掌令鄭時善·林東鎭,持平韓啓玉·姜世鷹在外,監察茶時之意,敢啓。傳曰,知道。
宋知濂啓曰,同副承旨洪敬謨今日不爲仕進,卽爲牌招,何如?傳曰,允。
韓義運啓曰,備邊司郞廳來言,今日賓廳日次,而無時急稟處事,不得來會云矣,敢啓。傳曰,知道。
宋知濂啓曰,藥房都提調·副提調,持湯劑來待矣。傳曰,封入。
朴宗琦,以內醫院都提調意啓曰,提調李相璜今日問安,不爲仕進,卽爲牌招,何如?傳曰,允。
傳于宋知濂曰,召對爲之。
傳于朴宗琦曰,檢校提學李晩秀,以前牌催促。
朴宗琦啓曰,判敦寧李晩秀旣入闕中,不爲肅謝,直爲出去,事甚未安。推考,何如?傳曰,允。
李止淵啓曰,獻納金周默旣入闕中,不爲肅謝,直爲出去,事甚未安。推考,何如?傳曰,允。
朴宗琦,以奎章閣言啓曰,直提學朴宗薰疏批已下,卽爲牌招察任,何如?傳曰,允。
以應敎趙琮鎭,副應敎柳訸牌不進罷職傳旨,傳于朴宗琦曰,只推。
朴宗琦,以弘文館言啓曰,應敎趙琮鎭,副應敎柳訸旣有只推之命,竝卽牌招察任,何如?傳曰,允。
以同副承旨洪敬謨牌不進罷職傳旨,傳于李止淵曰,只推。
兵曹口傳政事,副司果單柳本學。
李止淵啓曰,明日朝講,兩司當爲進參,除在外外,未肅拜·呈告人員,竝待開門牌招,何如?傳曰,允。
朴宗琦,以禮曹言啓曰,郊壇四孟朔,遣禮郞看審有無頉草記事,曾有定式矣,發遣郞廳,南郊南壇,東郊先農壇·先蠶壇,南郊雩祀壇,北郊祈雨壇,東郊馬祖壇,南郊漢江壇·司寒壇,北郊厲壇次第看審,則先農壇·馬祖壇·漢江壇·司寒壇·厲壇壇上及四面紅箭門墻垣階砌,俱爲無頉,而南壇西邊紅箭門柱根塗灰剝落,先蠶壇西北邊紅箭門箭木各二箇折傷,四面紅箭門柱根,塗灰剝落,雩祀壇四面紅箭門柱根,塗灰剝落,祈雨壇北邊紅箭門顚仆,卽爲修改事,分付該監,而此後看護等節,另加申飭之意,敢啓。傳曰,知道。
又以內醫院都提調·提調意啓曰,前議藥同參李元豐,前鍼醫李重恒,旣已闋服,依例還屬本院,令該曹口傳付軍職,冠帶常仕,何如?傳曰,允。
韓義運,以御營廳言啓曰,本廳千摠李得秀身病甚重,勢難察任,改差,何如?傳曰,允。
又以濬川司言啓曰,濬川之役,今方伊始,而連年閼塞之餘,工役極其浩大,元都廳一人,勢難獨任責成。前府使李乘運,前僉使尹之謙,別定監董官,使之眼同擧行,何如?傳曰,允。
以全羅監司李魯益狀啓珍山郡守李亨會因微細事,先正祀孫,違法擅刑,官差搜索,亦及於先正之廟,擧措該妄,爲先罷黜,其罪狀令攸司稟處事,傳于李止淵曰,令該曹口傳差出,催促下送。
禁府照目粘連,珍島前前郡守鄭虎,前郡守柳信儉等矣,本府議啓內,鄭虎段,簽丁査逋之際,本郡民之投托牧場者,與本牧民,有間,故往復營門,有所査定是如是白乎所,此雖與無端侵徵有異,該寺之前後關飭,不啻申嚴,則無難身犯,事極可駭是白遣,柳信儉段,赴任於旣抄丁之後,遞職於未捧疤之前,而在官旣是六朔,則其不能釐改,亦不可無責。竝只以此照律罪,鄭虎段,杖一百收贖,告身盡行追奪,柳信儉段,笞五十收贖,解見任別敍,竝只私罪啓,奉敎依允爲旀,鄭虎段,功減一等,柳信儉段,功·議各減一等爲良如敎。又啓目粘連,明陵別檢鄭在絅,參奉朴祈壽等矣,本府議啓內,採銀之變,出於火巢外咫尺之地,而身爲陵官,先事而不能禁察,被捉而始乃覺悟,莫重之地,有此無前之事,萬萬悚懍,事體所在,難免重勘。竝只以此照律罪,鄭在絅·朴祈壽等段,各杖八十收續,告身盡行追奪,徒二年定配,竝只私罪啓,奉敎依允爲旀,竝只功減一等爲良如敎。又照目粘連,全州前營將田德顯矣,本府議啓內,校吏工商二事,雖不無囚供之自明,道啓論列,旣如是,以此照律罪,杖八十收續,奪告身三等,私罪啓,奉敎依允爲旀,功減一等爲良如敎。又照目粘連,向前閔秉薰亦,啓下行査,至爲嚴重,而不待査官之決處,先有語言之侵偪,至於査官之引嫌,不當囚供,亦在道啓,無甚差爽,論以事體,不可無罪,以此照律,何如?判付啓。依允。又照目粘連,向前李朝鉉亦,査括牧場閑丁,在於前官時,而其到任移文,該牧未見其報,更無手自捧疤之事是如爲白乎所,囚供之自明,雖如是,在官許多月,不能釐正其弊,難免其罪,以此照律,何如?判付啓。依允。
奎章閣檢校提學李晩秀疏曰,伏以臣,五日之中,四違召牌,三控籲牘,甄錄之特恩,慰勉之隆旨,一未克對揚,而徒使國體屑越,臣分墜壞,撫躬自悼,生不如死,卽又伏奉聖批,辭旨益隆,諭以年久之事,申以過矣之敎,眷顧拂拭,逈出常格,手擎恩言,感淚盈襟,竊意簪履之收,雖出天地之至仁,抑臣溝瀆之諒,猶有日月之遺照,玆敢冒萬死,仰首鳴號焉。噫,從古朝臣之被論引義,亦復何恨,而遭罹之罔極,情蹤之危,未有如臣之甚者,年前臺疏中四字論列,卽人臣罔赦之斷案,雖蒙聖朝寬大,竟逭金木之典,而臣之心跡,尙在人鬼未分之間,臣旣身同黥劓,不可復息,事涉黯昧,無以自白,中心隱痛,如受鋒刃,跼高蹐厚,窮無所歸,蓋十年而如一日矣。顧臣至庸極陋,受恩兩朝,與天無極,而曾莫效絲毫涓塵之報,所叨竊者,只是華膴之官職,亢極之名位而已,猶且酣豢榮利,知進而不知退,古人所謂鍾鳴漏盡,夜行不休,臣之謂也。於是乎疾趨易躓,滿器必覆,畢竟冥升之災,忽陷此萬仞坑穽,山齋永夜,靜言追惟,臣實自取,於人乎,何尤?粵自漳濱賜環以後,區區自矢于心者,惟願屛跡於漁樵之社,畢命於松楸之鄕,一切榮觀,如避水火,要使臣之姓名,不復玷汚於淸朝簪笏之籍,庶可免再涉險塗,重蹈危機,屢煩聖主拯拔之恩也。況臣命中磨蝎,形如頭陀,情理窮苦,疾病侵尋,崦嵫餘景,遠不過五六箇寒暑,乃忍以白首垂死之蹤,徒藉寵眷之特殊,强諉歲月之稍久,忘廉冒恥,抗顔周行,甘自歸於四維之罪人,臣雖不足言,其於辱朝廷,何哉?鎭日違傲,雖出萬不獲,而牙牌體重,罪實難逭,情窮勢迫,鑽地不得,玆敢畢瀝肝膈之懇,仰塵崇嚴之聽,屢瀆之誅,有不敢辭。伏乞聖慈,曲垂照燭,將臣本兼之職,竝行鐫改,仍命選部,勿復檢擬,俾臣歌詠畎畝,以卒餘生,則造化終始之澤,臣不敢隕結以報。臣無任云云。答曰,省疏具悉。卿之被衊,其時予已洞燭昭晳,人皆知其言之誣,何爲到今彈也?卿若有罪,則朝家不罪而置之乎?卿之被誣,誰不知之,卿欲以終身自廢乎?牙牌體重,屢次違牌,極爲未安,如是之後,又若逡巡,豈義分乎?卿其卽爲承牌。
奎章閣直提學朴宗薰疏曰,伏以臣,曾於內閣,猥玷參外之選,于今已多年所矣,閣制素重,原任攝職,不拘資階,檢校末班,尙有賤名,從諸閣臣後,恭修起居之禮,時參陪扈之列,在於臣身,縱極榮耀,律以官方,實係冗員。常竊以爲,聖朝擧綜核之政,本閣正因循之舊,則會當納此虛銜,還他本分,耿耿一念,亶在於斯,迺者伏奉除旨,以臣爲直提學,此誠夢想之所不到也。豈以宿趼舊綴,循格進步,自與新揀不同,而有此誤恩乎?此尤臣所以反省而增恧也。夫朝廷官人,明試居先,臣之於閣,周旋旣久,本末伎倆,悉入淵鑑,廈氈龍象,曷嘗有辨經之益乎,靑綾蓮蠟,曷嘗有徵書之效乎?若其參謨猷司,獻納掌詞,誥議制置,是皆古所謂學士之職,而一未能役焉,如臣眞是已試而蔑效者,顧宜斥黜,乃反陞進,夫何官人之政,歇後若是哉?況是閣也,上奉河洛圖書之符,下管典章文物之觀,對揚乎先大王精義,矜式乎士君子名檢,則官凡六員,均有是責,而苟究建官之微意,亦有經緯之可言。提學,以老成爲體,摠領大綱,直閣·待敎,以淸峻爲望,分管庶務,惟直學,職間崇庳,務兼鉅細,不離淸峻之望,而實具老成之體,宋太宗有言淸切貴重非他官比者,此之謂也。以故,遴揀特嚴,寧虛其次,前後與選,厥數甚尠,尙可以苟然授之乎不試而授,猶曰不可,況試之而無可者乎?牙牌體重,義難言私,旣因圈坐,身在淸禁,雖不得不奉華誥而肅恩命,退伏屢日,惶愧冞深,晏若固有,斷無是理,玆敢略控衷懇,仰瀆崇嚴。伏乞聖慈,俯賜諒察,特改臣內閣直提學之任,以重淸選,以安微分,千萬幸甚。臣無任云云。答曰,省疏具悉。卿其勿辭行公。
戊寅四月初十日辰時,上御熙政堂。晝講入侍時,知事李羲甲持詩傳第二卷,特進官尹尙圭持詩傳第二卷,參贊官韓義運持詩傳第二卷,侍讀官朴齊聞持詩傳第二卷,檢討官洪羲祖持詩傳第二卷,假注書李益文持詩傳第二卷,記事官李嘉愚持詩傳第二卷,記事官權敦仁持詩傳第二卷,武臣行護軍李惟秀以次進伏訖。上開卷讀前受音訖,命奏新受音。齊聞讀自北風其涼,止北風三章,仍命解釋。齊聞解釋以奏,上讀新受音一遍訖,命陳文義。齊聞曰,此詩,見國家危亂之幾,將欲避去之辭也,見危去國,是豈人之本情哉?然留而無救於亂,不如去而思全其身,風涼而至於喈,雪雱而至於霏,其氣像之愁慘漸深,以至赤狐黑烏之見,則兆已不可掩矣。初曰同行,則是念去之辭也,復曰同歸,則是有所適之處也,終曰同車,則是已駕之狀也,一節深一節,可見其不得已去之意也。若使時君,見此危幾敗兆,反懼自省,得與此等士共理政事,則災可弛也,國可安也,而未之能焉,豈不惜哉?大抵患難之際,人情急於自謀,未暇及他,而此人則能與同好之士,相去朋友之間,扶持之義,亦可尙矣,當日作詩者,風雪狐烏,以爲見幾之行,而後世看詩者,人之去留,知其國之治亂也。夫爲人君者,若能發政施仁,使賢者,皆欲立其朝,耕者,皆欲耕其野,行旅,皆欲出於塗,商賈,皆欲藏於市,則人皆有賓歸之思,而尙忍去之哉?由是觀之,國家治亂之幾,見於人心嚮背之間,而後世守成之君,不知此幾,狃安成習,謂其國已治而時已泰,忽於修省,怠於政事,使民心離而國勢危,然後悔之無及,可不歎哉?是故,古昔聖帝明王,莫不一念孜孜,懷保元元,雖以大禹盛德豐功,尙存朽索御馬之戒,漢高創業英主,亦有安不忘危之念。伏願此等處,深加體念,振淬奮發,勵精圖治,雖於燕閑幽獨之中,戒懼修省之方,一念對越之工,無少間斷焉。上曰,下番陳之。羲祖曰,此詩之旨,卽君子知幾之辭也,近思錄論出處義利篇,朱夫子引明夷初爻,程傳言事未顯而處甚艱,非見幾之明,不能也,如是,則世俗,孰不疑怪?然君子不以世俗之疑怪,遲疑其行也,政與此詩其虛其邪,旣亟只且,相發明,夫幾微也,審於未著,處於未顯,非聖人,不能也。大抵國家危亂之幾,在乎豐亨豫泰之時,故古昔聖帝明王,每有安不忘危之念,雖在堯·舜之時,大禹·皐陶陳戒之辭,亦不出一幾字。書曰,一日二日萬幾,又曰,惟幾惟康,豈以堯·舜之聖,未盡於審幾微之道也?若以今日國事,言之,則外若無事,而內實有所未盡者,生民可謂困悴矣,財用可謂匱竭矣,雨暘有不調之時,饑饉有荐臻之歲,臣竊以爲不可,但以幾微言也。若使處明夷之君子處之,則安得無遯世長往之意也?第審幾微之道,在於殿下一心上奮發之幾。伏願深留聖念於萬幾惟幾之訓,以爲轉危爲安之幾焉。上曰,知事陳之。羲甲曰,上番玉堂所奏文義,好矣,雖以註語言之,惠而好我,攜手同歸,不忘故舊之仁也,其虛其邪,旣亟只且,見幾而作之智也,旣仁且義,其人之賢,可知焉,有賢人而遺後其君,長往不返,而旣不得其職,故有此見幾作之擧,其時君上,若使如此之賢人,得居厥職,以展其才,則將與惠好者,攜手同進,茅茹彙征,而景星卿雲之詩,作矣,夫安有北風雨雪之歎哉?似此章句之間,亦以如何則致景星卿雲,如何則致北風雨雪,深加推繹之工,是臣區區之望也。上曰,特進官陳之。尙圭曰,章內文義,別無可陳者,而小註有曰,見幾而作,下番之以幾微陳文義者,可謂切緊矣,幾之一字,不但審之於去就,日用問學,莫先於審幾。是以,濂溪通書,以幾善惡,爲本,瓊山衍義,以審幾微,爲首,蓋幾微之辨,間不容髮,差之毫釐,謬以千里故也。凡人之不能審幾,其失猶止於一身一事,而爲人上者,苟於幾微之際,頃刻不審,則其流之弊,夫豈一身一事而止哉?此等處,雖註解之末,字句之間,莫非推類而用工處也,伏願深留聖意焉。上曰,玉堂先退,在院承旨持公事入侍。玉堂先退,賤臣承命而出,與都承旨宋知濂,右承旨朴宗琦,右副承旨李止淵,假注書朴容壽,偕入進伏。上曰,注書,誰也?知濂曰,朴容壽也。上曰,閣臣,何不隨入也?使之催促入來,可也。賤臣承命而出,與直閣鄭基善,偕入進伏。上曰,公事讀奏,可也。知濂·義運·止淵曰,臣則無公事矣。宗琦讀奏公淸監司啓本丹陽郡鄕校修理事。上曰,公事入之。仍命退,諸臣以次退出。
戊寅四月初十日未時,上御熙政堂。召對入侍時,檢校提學李晩秀持詩傳第二卷,參贊官李止淵持詩傳第二卷,侍讀官朴齊聞持詩傳第二卷,檢討官洪羲祖持詩傳第二卷,假注書朴容壽持詩傳第二卷,記事官李嘉愚持詩傳第二卷,記事官權敦仁持詩傳第二卷,以次進伏訖。上曰,上番讀之。齊聞讀自日居月諸,出自東方,止日月四章。上曰,下番讀之。羲祖讀自終風且暴,止終風四章。命陳文義。齊聞曰,此卽,莊姜,不見答於莊公,自傷其恩愛之絶,而呼日月而訴之也。日月雖沒於西,必生於東,是有常所也,莊公狂蕩回惑,全無禮義,是無定志也,莊姜能以貞靜自守,不失古人之道,而莊公則旣無刑于之德,其國之治,何可得乎?大抵夫婦之際,以義而合,故恩愛易斷,君臣之間,亦猶是耳,此等事,古人之詩,亦多見焉,若上下之間,情志未達,恩義相阻,則臣下悶鬱之情,倘復如何?此等處,深加體念,頻賜引接,使一堂之上,酬答如響,情志交孚,是所區區之望也。上曰,下番陳之。羲祖曰,此詩,莊姜不見禮待於莊公而作也,本章文義則無可陳者,而其曰,終風霾曀,不日有曀,其陰其雷等句,雖是所譬於莊公爲人之暴慢無常,而蓋以天道氣候言之,則亦是乖和之氣也。若夫雨暘時若,風雷順序,則乃天之常道也,人君對天理物,政令事爲,一循常道,則自彊不息,卽天道也,上番以頻接臣隣·情志交孚之道,仰勉者甚好矣。今日則有晝講召對之命,明日又有三講之命,臣不勝欽仰,而伏願繼自今日,以爲常,以爲法天不息之工焉。上曰,閣臣陳之。晩秀曰,上下番玉堂已爲陳達,別無可陳之辭,而且臣以罪負之蹤,何敢偃然以文義陳達乎?上曰,參贊官陳之。止淵曰,臣則無更陳之辭矣。命掩卷。晩秀進前奏曰,臣之逖違軒陛,已爲九年矣。風日不調,聖體,若何?上曰,一樣矣。王大妃殿氣候,何如?上曰,一樣矣。中宮殿氣候,何如?上曰,一樣矣。嘉順宮氣候,何如?上曰,一樣矣。晩秀曰,臣雖萬萬惶悚,有所仰達者。顧臣釁累之蹤,罪負至重,而俄伏奉批旨曠絶隆摯,今又獲登筵席,承聆玉音,臣抱此恩言,雖卽地退塡溝壑,萬萬無餘憾矣。齊聞進前奏曰,卽伏見獻納前望,以金周默添書落點矣,臣於此,竊有所仰勉者。夫用人官人,國之大政也,今以未通之人,混被前望之除,是殿下初不留意省覽於三班考,諫臣姓名,臺職通擬,多有未俯燭者。苟其人之合用,則特授陞除,亦何所不可,萬幾之餘,官方履歷,細務末節,固難望其一一留神,而至若臺職,異於庶官,朝廷旣責之以耳目,則人主豈可不知其名姓乎?此無他,罕接臣隣,厭却酬應之故,命令之際,亦多率爾苟且之擧,侍從之列,亦有不識何狀之歎。周默固是當通之人,則今臣所奏,非敢曰貽累則哲,大損政體,蓋欲自今以往,頻接群僚,使上下之際,情志相通,酬酢如響,以至人器賢否,官方崇卑,畢燭於淵鑑之明,無有疎略之慮耳。俄者文義,亦以頻賜晉接,情志流通之意,仰達矣,登筵重臣,逖違之餘,今因特敎召對,而仍無一言酬酢,下情豈不抑鬱乎?且重臣旣參講席,以其情地之惶蹙,不敢仰奏文義,自上亦不俯詢,安有特召開講之本意乎?伏願自今頻下臣僚引接之命,亦於登對之時,備盡詢問焉。臣固知萬萬惶悚,而敢此仰達矣。命就座,仍命退,諸臣以次退出。
上在昌德宮。停常參,只經筵。
朴宗琦啓曰,明日常參·經筵,取稟。傳曰,只晝講。
李止淵啓曰,大司憲宋穉圭,執義崔時淳,掌令鄭時善·林東鎭,持平韓啓玉·姜世鷹在外,監察茶時之意,敢啓。傳曰,知道。
韓義運啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
宋知濂啓曰,藥房副提調,持湯劑來待矣。傳曰,封入。
李止淵啓曰,今日朝講,臺諫不備,時刻已過,頉稟之意,敢啓。傳曰,知道。
傳于洪敬謨曰,召對爲之。
以正言許珩牌不進罷職傳旨,傳于李止淵曰,只推。
以應敎趙琮鎭,副應敎柳訸牌不進罷職傳旨,傳于朴宗琦曰,只推。
朴宗琦,以弘文館言啓曰,應敎趙琮鎭,副應敎柳訸旣有只推之命,竝卽牌招察任,何如?傳曰,允。
傳于洪敬謨曰,三日製明日爲之,弘文提學牌招。
吏曹口傳政事,以兪殷柱爲珍山郡守。
以公淸監司權常愼狀啓兵使申綋有誤着之事,略施警飭矣,巡到時,謂有身病,不爲迎命,體禮所在,不可不論其罪狀,令廟堂稟處事,傳于洪敬謨曰,罷黜,令該府拿處,其代口傳差出,催促下送。
以趙雲衢爲公淸兵使。
韓義運,以兵曹言啓曰,今四月十一日武臣賓廳武經講書日次,而朝講相値,不得爲之之意,敢啓。傳曰,朝講旣停,仍爲之。
李止淵,以義禁府言啓曰,時囚罪人鄭在絅·朴祈壽,杖八十收贖,告身盡行推奪,徒二年定配,照律公事判付內,依允,竝只功減一等事,命下矣。鄭在絅·朴祈壽竝功減一等,各杖七十收贖,告身盡行追奪,鄭在絅公淸道丹陽郡長林驛,朴祈壽黃磵縣新興驛,竝徒一年半定配,而以議啓內辭意,具罪目依例發遣府羅將,押送于各其配所,何如?傳曰,允,
又以義禁府言啓曰,京畿監司洪遇燮啓本內,尙州牧使兪漢寔,令攸司稟處事,啓下矣。兪漢寔時在任所云,依例發遣府羅將拿來,何如?傳曰,待待命拿囚。
又以義禁府言啓曰,全羅監司李魯益狀啓內,珍山郡守李亨會爲先罷黜,其罪狀令攸司稟處事,啓下矣。李亨會時在任所云,依例發遣羅將拿來,何如?傳曰,待待命拿囚。
禁府啓目粘連,前佐郞閔秉勳矣,本府議啓內,啓下行査,至爲嚴重,而不待査官之決處,先有語言之侵逼,至於査官之引嫌不當,囚供與道啓,無甚差爽,論以事體,不可無罪。以此照律,罪杖八十收贖,奪告身三等,私罪啓,奉敎依允爲旀,功減一等爲良如敎。又啓目粘連,海南前縣監李朝鉉矣,本府議啓內,査括牧場閑丁,在於前官時,而及其到任,移文該牧,未見其報,更無手自捧疤之事是如爲白乎所,囚供之自明,雖如是,在官許多月,不能釐正其弊,難免其罪。以此照律,罪笞五十收贖,解見任別敍,私罪啓,奉敎依允爲旀,功減一等爲良如敎。
司諫柳遠鳴疏曰,伏以臣,資本庸愚,年又衰邁,言責重任,百不近似,有除輒違,積犯逋慢之罪,每自循省,益切惶恧之心,迺者薇垣特點,有隕自天,恩誥輝耀,蓽門動色,未知螻蟻賤臣,何以得此於聖明之世也?百拜九頓,感淚被面。嗚呼,臣之出入臺省,居然二十年,而上自時政得失,下至官師箴規,未嘗出一言論一事,仗馬之斥,臺烏之譏,臣固自知,人亦謂何?非但才識之空疎,實有自來之情勢,記簪之盛眷,雖極榮感,守株之迷執,無異前日,臺垣一步,鐵限萬重,彈冠冒進,有非可論。且伏念,臣之偏母,以九耋篤老之年,抱十年貞痼之疾,新經險釁,僅保縷命,而小失調養,輒致危篤矣,蛔積宿症,乘虛闖發,心腸刺痛而氣息喘喘,冷汗注下而神精奄奄,連試藥餌,難望責效,臣方左右扶將,勢難暫離,朝講將開,末由趨進,義分都虧,惶懍罔措,玆敢疾聲呼籲於天地父母之前。伏乞聖慈,俯垂矜諒,亟遞臣所帶之職,俾便救護,仍治臣瀆擾之罪,以肅朝綱焉。臣於丐免之章,不宜贅他,而事係駭惋,略此附陳,惟聖明垂察焉。近來世道日下,綱紀解弛,苟欲陳瘼,殆難毛擧,而其中科擧之弊,貪饕之風,最爲驚愕。宜有痛革,前後公車,亦多言者,而尙未見矯救之效,尤何望懲創之擧乎?以一人而兼兩惡者,有之,卽洪遠謨,是也。遠謨之改名登第,何等變怪,此專出於科慾,而甘自歸於悖倫,聖度寬大,雖許復名,在渠道理,沒齒自靖,宜訟愆尤,不復躁競,而揚揚榮塗,放倒無忌,久任騎郞,偸弄軍木,三千餘金,盡歸私橐,無嚴不法,胡至此極?由前而得罪科場,由後而自犯貪汚,該曹之尙不摘發,實莫知其故也。渠以悖通事,名在臺啓,恭俟允兪,而公貨擅弄,有難仍置,詳査嚴覈,亟施當律焉。至如李敎源,言議荒誕,行己鄙悖,爲世指目,厥由久矣,而親喪渴葬,固得罪於名敎,在官饕虐,尙流毒於郡邑,厥罪難容,公論愈激,如此之人,不可置之於簪紳之列,施以屛裔之典,斷不可已也。噫嘻,西賊之變,尙何言哉?一路告警,衆心波盪,而列邑諸倅,效死捍賊,此固秉彝之同得,臣子之職分,而惟彼价川郡守任百觀,身佩兵符,逗遛營下,道臣促還,涕泣不去,畢竟罪至啓罷,可謂失之太寬。近日以來,有甚可酬之勞,北地雄府,若固有之,論以朝家賞罰,豈容若是逕庭乎?甲山府使任百觀爲先罷黜,仍施未盡勘之律,宜矣。臣無任云云。省疏具悉。洪遠謨·李敎源事,已發臺啓,又何足言?軍木事,虛實間不可置之,令該曹査實以聞。任百觀事,年久已勘之事,何必追勘?不允。爾其勿辭救護。
正言許珩疏曰,伏以臣,無用之一物耳,分甘樗散,杜門屛伏,孟浩不材,雖非明主之棄,蘇軾愛君,徒切玉樓之戀。然而群賢滿朝,治理方隆,如臣愚冗,不足有無於聖世,只合優遊化裏,歌詠昇平,不知老之將至,以畢餘生,今此薇垣新命,忽下於千萬夢想之外,闔門動色,閭里聳觀,收簪旣榮,彈冠亦喜,感激之極,涕泗交頤,直欲覲光而瞻天,何敢俟駕以終日。日昨朝講,昵侍前席,承聆玉音,講讀討論,古人所謂一見龍顔,萬死猶足,臣之謂也。第伏念,是職諫官也,諫官,可否人主,抗禮大臣,風裁百僚,辨淑慝析姦萌,使君德有匡,臣隣知戢,以正朝廷,以尊國勢者也,苟非風采足以動人主,言議足以壓一世,出入班行,肅然敬憚者,則不能堪焉。歷數今古,爲殿上虎者,幾人,不爲立仗馬者,亦幾人乎?臣湔劣庸魯,無學術材識之可言,加以疎逖之蹤,旣涉羇旅,科目發身,未免低賤,平日相知,亦未之奇,殿下安知臣之爲何狀人也?以若人器,出而言事,則殿下之不以爲不可,擧世之不爲瞠然,臣未敢知也。唐·虞三代之盛,尙有吁咈,況後世之君臣上下乎?職在言官,不可以含默,殿下有衮闕,臣不可不言,大臣失廟謨,臣不可不言,百官庶僚,有可以箴警,臣不可不言,言之而言可用,使殿下如湯不咈禹拜昌,則臣敢不言之,言之而言不可用,使殿下徒累則哲之明而已,則臣不如不言,一則諫官不合於臣,二則臣不敢自以爲諫官也。請亟遞臣職,以重公器焉。且以私情言之,臣母今年七十四矣,衰老偏甚,雖平日無病之時,飮啖,日不滿數合,長時褥席,氣息奄奄,近添毒感,一倍危劇,癥癖痰眩,雜症兼發,有時昏厥,若不保朝夕,人子煎迫之情,無以爲言,臣旣早孤,又鮮兄弟,藥餌扶護之節,非臣則無人。伏願聖慈,特垂孝理之恩,亟遞臣職,以安私情焉。臣無任云云。省疏具悉。爾其勿辭求護。
戊寅四月十一日午時,上御熙政堂。晝講入侍,右議政同爲入侍時,右議政南公轍持詩傳第二卷,特進官韓致應持詩傳第二卷,同知事朴宗薰持詩傳第二卷,參贊官李止淵持詩傳第二卷,侍讀官朴齊聞持詩傳第二卷,檢討官洪羲祖持詩傳第二卷,假注書朴容壽持詩傳第二卷,記事官李嘉愚持詩傳第二卷,記事官權敦仁持詩傳第二卷,武臣宣傳官李一愚以次進伏。上開卷讀前受音訖,命奏新受音。齊聞讀自靜女其姝,止靜女三章。命釋義。齊聞釋義以奏。上讀新受音一遍訖,命陳文義。齊聞曰,此乃淫奔期會之詩也。衛俗之淫,此章益著,而一說以爲,幽靜難誘之女,如此,則其他可知,蓋俗之美惡,專在於上之導率,上若有關雎之德,下必有江漢之化,雖以衛風言之,若使綠元之詩,變而爲關睢之章,則靜女之篇,豈不成江漢之什乎?此外別無可陳之義,而大抵愛悅之私,莫過於男女慇懃之情,可見於此詩。是故,古人每以男女相好之情,比於明良共須之義,蓋上有誠心樂道之君,則下有彈冠振纓之士矣。雖以當今言之,懷道抱德之士,縱未易見,林下讀書之人,亦豈無之?但九重深邃,雖有其人,何由而達於聖聰?古人云,請自隗始,先自在廷諸臣,頻賜召接,情志相孚,材能盡效,然後旁求俊彦,側席如渴,則彼林下自好之士,豈無于于之望乎?伏願體念焉。上曰,下番陳之。羲祖曰,此詩別無章句文義之可陳者,而鄭·衛詩之多淫風,可見其國之政委靡不振也。大抵風俗之汚隆,係於國政之得失,二南詩之以關睢爲首者,蓋以文王敎化之自閨門及於遠也。以喬木詩觀之,則江漢出遊之女,方其出遊之時,無異於此詩俟城自牧之行,而及被文王之化,則貞靜自守,乃有不可求思之歎,聖人之化,入人之深,有如此矣。我朝治法,敦尙名敎,雖愚婦無知之類,尙知改適之爲恥,挽近以來,人心不古,閭里之間,奸騙成習,街路之上,夜行相踵,風俗壞敗,誠極寒心,此無他,掌風憲之臣,不能擧職也。先正臣文正公趙光祖之爲都憲也,都下之男女,異路,夫一憲臣之風憲,足以化民如此,則何況君上之敎化乎?然君上之化,必待得賢任職,得賢之道,惟在誠心求賢。孔子曰,未有好德如好色,子夏曰,賢賢易色,此詩,雖是淫詩,而若以字句間決摘看之,則其曰,愛而不見·洵美且異等語,足可見其情之出於衷曲,好德賢賢之心,如此其切,則在野之賢,必將于于而來矣。伏望深留聖念於求賢如渴之義,思致一世之髦駿,任以風憲之責,則移風易俗,卽亦轉移間事也。講學之道,每於本章文義之外,推類玩味,實爲講學之效矣,伏願留念焉。上曰,大臣陳之。公轍曰,臣俄承朝講之命,旣入闕中,故隨登筵席,而晝講則旣不以經筵入來,且此章文義,別無强覓仰陳者矣。上曰,同知事陳之。宗薰曰,此章別無文義之可以敷奏者,玉堂亦已陳之,上番以閒雅之女,仰奏,此是歐陽氏之說,而與集註本意,不同矣,蓋此淫奔之女,豈有閒雅之美乎?實則此人與之期會慕悅也,故見其姿媚之態,乃以爲閒雅,至以靜女稱之,人之好惡,本係於心,心有所偏倚,則好惡不得其正,是非或至相反,故大學云,之其所親愛而辟焉,之其所賤惡而辟焉,此可見矣。是故,凡事之是非,人之善惡,所以辨別之道,惟在吾心之先得公正之則而已,此所謂惟仁者,能愛人,能惡人也,如是推類以觀,亦足爲省察之要,此外別無可陳者矣。上曰,特進官陳之。憲琦曰,文義,上下番俱已仰陳,臣別無可陳者矣。上曰,參贊官陳之。止淵曰,臣亦別無可陳之辭矣。命掩卷。公轍進前奏曰,雨意惜乾,風日不調,聖體,若何?上曰,一樣矣。公轍曰,寢睡·水刺之節,何如?上曰,一樣矣。公轍曰,王大妃殿氣候,何如?上曰,一樣矣。公轍曰,嘉順宮氣候,何如?上曰,一樣矣。公轍曰,檢校提學李晩秀前遭人言之太不近理,人孰不知?向日聖批,昭晳備至,旣已承牌登筵,到今處義二字,豈合復提,而本職官銜,尙不出肅,揆以事體,誠萬萬未安。顧今悠悠萬事,莫先於成就睿學,此等老成之人,使之出入胄筵,專意輔導之任,則必有所裨益,令政院嚴飭行公,俾無敢更爲引義,何如?上曰,依爲之。出擧條命退,諸臣以次退出。
戊寅四月十一日未時,上御熙政堂。夕講入侍時,同知事朴宗薰持詩傳第二卷,特進官李憲琦持詩傳第二卷,參贊官宋知濂持詩傳第二卷,侍讀官李若愚持詩傳第二卷,檢詩官任存常持詩傳第二卷,假注書朴容壽持詩傳第二卷,記事官李嘉愚持詩傳第二卷,記事官權敦仁持詩傳第二卷,以次進伏。上開卷讀前受音訖,命奏新受音。若愚讀自新臺有泚,止新臺三章。命釋義。若愚釋義以奏。上讀新受音訖,上曰,文義陳之。若愚曰,此章,淫詩之無足觀者,而章句文字間,別無可以敷衍仰奏者矣,蓋列國變風中,不無一二篇淫詩,而就中鄭·衛尤甚,衛風則譬之鄭風,殆有甚焉,言之亦汚口者也。大抵羞惡之心,人皆有之,故雖小人之爲不善,往往多祕其跡,懼爲人所指目,而今此衛公,築臺於河水之上,宣露於衆所共知之地,而無所羞惡,可謂善端杜塞,良心滅絶,不復有一端秉彝之天矣。言亦可醜,而夫子編詩而收,此亶出於懲惡之意也,然而臣妄意,竊附古人目不視惡色·耳不聽淫聲之義,不敢爲逐章逐句,屑屑仰奏矣。上曰,下番陳之。存常曰,此篇,變風中桑濮之音,而至於此詩,尤絶醜可惡之事,別無文義之可以敷陳者,而蓋周衰以後,詩敎寢邈,而世級日降,人理斁絶,至有衛宣公汚穢之行矣。西周盛時,漢廣之游女,亦被修齊之化,變其舊染之汚,詩敎之化民成俗,防範天下,於此可觀矣,世衰道微也,故衛公則壞禮義滅人倫,乃至此極,言之亦汚口矣。在昔宋朝,有獻議者,乞於經筵,不以變風淫詩,進講,楊時以爲,殊失聖經勸懲之義,臣竊以謂,楊時之言,深得觀詩之要矣。上曰,同知事陳之。宗薰曰,新臺·二子乘舟諸章,俱無文義之可以敷陳,誠如玉堂之言,亦不必字句間拈出强覓,夫子編詩之意,蓋寓懲創之義,但當如是看矣。上曰,特進官陳之。憲琦曰,上下番玉堂,俱已陳達,臣則無更陳之辭矣。上曰,參贊官陳之。知濂曰,臣亦別無可陳之辭矣。命掩卷。宗薰進前奏曰,檢書官四人,俱無實職,則一人不計仕付實職事,曾有受敎定式矣,見今時任檢書,俱無實職,依定式一人待窠付職之意,分付銓曹,何如?上曰,依爲之。出擧條命退,諸臣以次退出。
戊寅四月十一日申時,上御熙政堂。召對入侍時,參贊官洪敬謨持詩傳第二卷,侍讀官李若愚持詩傳第二卷,檢討官任存常持詩傳第二卷,待敎徐憙淳持詩傳第二卷,假注書李益文持詩傳第二卷,記事官李嘉愚持詩傳第二卷,記事官權敦仁持詩傳第二卷,以次進伏訖。上命開卷讀之。若愚讀自擊鼓其鏜,止雄雉四章。上曰,下番讀之。存常讀自匏有苦葉,止匏有苦葉四章。上曰,參贊官讀之。敬謨讀自習習谷風,止悲怨之情。上曰,閣臣讀之。憙淳讀自行道遲遲,止賦而比也。上曰,文義陳之。若愚曰,此章,卽衛之從軍者,勞苦愁怨而作也。衛之民人,非徒從軍勞怨而已,或有土功於國者,或有築城於漕者,民人之不得寧處者,有如是矣,此專由於衛君之役民不以其道也。古之先王爲國之道,使民必以時,又以佚道使民,則雖勞而不怨,文王之經始靈臺,而庶民子來,采薇·杖杜之軍人從役在外,而亦無咨怨之意,此可見先王役民有道之義也。伏望於此,深留聖意焉。上曰,下番陳之。存常曰,此章刺淫亂之詩,以水之淺深,量以後可渡,比男女之際,亦當量度禮義而後,可行者也。蓋夫婦居室,人之大倫也,故易基乾坤,詩首關雎,書稱釐降,此可見先王治平之化,而本於修齊之極工矣,以此詩中,下二章觀之,雝雝鳴雁,旭日始朝,卽婚姻之禮,通媒妁而納聘弊者也,招招舟子,人涉卬否,卽婚姻之際,擇賢德而求配耦者也。周衰以後,先王之政敎不行,有此變風之淫詩,詩人之譏刺勸懲,如此,後世人辟,如欲化民成俗,一變至道,則其要惟在於修齊上推去。伏願此等處,益加體念焉。上曰,參贊官陳之。敬謨曰,上下番已陳之,臣則無可達之辭矣。上曰,閣臣陳之。憙淳曰,先王之出師也,或以蠻夷猾夏,或以隣國侵軼,不得已而用之,則民知親君事長之義,勇於敵愾,而先王猶且勞苦慰藉,道其離別之情,告以旋歸之期,若己推而納之於鋒鏑矢石之間,觀於采薇·六月之章,可知先王以人道使民之義也。今此擊鼓章,以註說觀之,則州吁負叛逆之名,出無名之師,以求得國,此左氏所謂治絲而棼之者也,欲士卒之無怨,其可得乎?大抵勞苦慰藉之言,出於上則知其爲治世,憂思愁歎之辭,作於下則知其爲亂世也,不但出師勞軍之如是,爲人上者以不忍人之心,行不忍人之政,則是乃先王視民如傷之德也。伏願上聖,於此等處留念焉。上命掩卷。仍命退,諸臣以次退出。
上在昌德宮。停常參,只晝講。
自開東至巳時,灑雨下雨,測雨器水深一分。
韓義運啓曰,明日常參·經筵,取稟。傳曰,只晝·夕講。
洪敬謨,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,雨勢如此,後日次爲之。
洪敬謨啓曰,大司憲宋穉圭,執義崔時淳,掌令鄭時善·林東鎭,持平韓啓玉·姜世鷹在外,監察茶時之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,雨勢如此,後日次爲之。
又啓曰,御營廳將官來言,今日本廳軍兵,日次私習云矣,敢啓。傳曰,雨勢如此,後日次爲之。
韓義運啓曰,右承旨朴宗琦,左副承旨李光文今日不爲仕進,竝卽牌招,何如?傳曰,竝許遞,前望單子入之,待下批牌招察任。
又啓曰,臣義運,今日入直禁軍戎器點考進去,下直之意,敢啓。傳曰,知道。
宋知濂啓曰,藥房副提調,持湯劑來待矣。傳曰,封入。
承旨前望單子入之,任厚常·申綋落點。
韓義運啓曰,新除授承旨申綋,以前任公淸兵使,方在罷拿中,何以爲之?敢稟。傳曰,許遞,前望單子入之。
承旨前望單子入之,尹命烈落點。
韓義運啓曰,弘文提學洪奭周牌不進推考傳旨,今方捧入,而三日製命下之後,如是違牌,事甚未安。更爲牌招,何如?傳曰,允。
又啓曰,弘文提學洪奭周再牌不進推考傳旨,今方捧入,而三日製命下之後,一向違召,終不承膺,事體所在,誠極未安。所當更請牌招,而係是一日三牌,何以爲之?敢稟。傳曰,更爲牌招,違牌,勿爲呼望。
傳于韓義運曰,弘文提學疏批已下,卽爲牌招。
韓義運啓曰,弘文提學洪奭周牌不進推考傳旨,今方捧入,而三日製命下已久,陳疏承批之後,如是違召,無意變動,事體所在,誠極未安。更卽牌招,何如?傳曰,宜欲一伸,許遞,藝文提學,待明朝牌招開場。
又啓曰,臣依定式,進詣仁政殿月臺,入直禁軍戎器點考,則皆無頉,仍以傳敎內辭意勞問,則亦皆好在云矣,敢啓。傳曰,知道。
兵曹口傳政事,副護軍單李光文。
洪敬謨,以兵曹言啓曰,今日午時量,有一放逸馬突入金虎門,未及進善門,雖卽牽出,事甚驚駭。臣之常時不能檢飭,誠不勝萬萬惶恐,而當該守門將邊擎仁,不可無懲,令該府拿問處之,何如?傳曰,允。
韓義運啓曰,卽見兵曹草記,則有一放逸馬突入金虎門,未及進善門,雖卽牽出云,而闕門把守,何等嚴愼,有此疎虞,事甚駭然。不能〈無〉檢飭之,入直堂上,從重推考,郞廳及守門將,所當重勘,而本院請推之外,無他可施之罰,何以爲之?敢稟。傳曰,允,拿處。
以右承旨任厚常牌不進罷職傳旨,傳于洪敬謨曰,只推。
以應敎趙琮鎭,副應敎柳訸牌不進罷職傳旨,傳于洪敬謨曰,只推。
韓義運,以弘文館言啓曰,應敎趙琮鎭,副應敎柳訸旣有只推之命,竝卽牌招察任,何如?傳曰,允。
又以吏曹言啓曰,掌藥院正趙萬永呈狀內,矣身素患痰癖之症,挾感添劇,時月之內,萬無起動供職之望云。身病旣如是沈篤,則有難强令察任,改差,何如?傳曰,允。
又以承文院都提調意啓曰,皇帝幸行瀋陽,遣官接駕事,盛京禮部咨文,又爲出來矣,以承領之意,撰出回咨,正書安寶後,定禁軍騎撥,下送于灣府,使之入送鳳城將,以爲轉致盛京之地,何如?傳曰,允。
洪敬謨,以都摠府言啓曰,副摠管趙岐以禁衛中軍·軍兵等中日試射放事,南別營晝仕出去之意,敢啓。傳曰,知道。
又以義禁府言啓曰,公淸兵使申綋拿處事,傳旨啓下矣。申綋時在任所,依例發遣府都事,交龜後拿來,何如?傳曰,待待命拿囚。
又以訓鍊都監·禁衛營·御營廳言啓曰,三淸洞近處有虎跡,發遣砲手,合力行獵矣,今日七星菴近處,小豹虎一頭捉得,謹此封進,而更無虎跡,捉虎將卒,仍爲撤還,自各該營考例施賞之意,敢啓。傳曰,知道。
刑曹判書李存秀疏曰,伏以臣於日前,伏奉司寇除旨,蓋見任賓僚者,例不得與金吾·秋曹等職兼帶。臣方猥忝宮銜,固當卽爲控籲,仰冀體諒之恩,而適有採銀諸囚究覈之事,臣卽肅命赴坐,今則擧行已畢矣,敢陳短章,仰瀆崇嚴。乞賜鑑諒,遞臣秋曹之任焉。臣無任云云。答曰,省疏具悉。所請依施。
弘文提學洪奭周疏曰,伏以臣,辠戾至重,而誅罰不加,遭罹至憯,而恩造愈隆,獲全軀命,尙非始望,杜門偃息,於分已足,而周歲之間,屢蒙記錄,宿趼新銜,除旨相續。至於文苑淸峻之地,多士考試之任,尤萬萬非滓穢賤踪所當得者,而一日之間,召命三辱,庚牌所臨,荒江動色,爲人臣子,受恩如此,而乃敢冥然·頑然,不知蠢動,甘自陷於慢命之科,臣亦粗具彝性,亦何苦而爲是哉?顧臣之不可更玷於簪纓之列,不但臣自知之,通朝擧世,莫不共知,天鑑在上,亦必俯燭而無餘,臣不敢支蔓其辭,以犯屢瀆之罪,而抑臣有私心所自傷痛者。夫有孝悌之行者,人不間於其父母昆弟之言,有人於斯,其待我以橫逆,則必自反也,曰我必不忠,今臣之區區願忠,竊自謂不後於人,而無根之言,一朝加之以人臣不忍聞之目,此臣所以反躬慙憤,崩心刻骨,內自怨其行己之無素,而恨不能刳出腸肚,以示人者也。黥者不可以復息,劓者不可以復補,臣今大質已虧,固無以復廁平人,而誠能自今已往,鏟跡閉影,永矢自畫,沒身不涉於仕宦之塗,則平心善恕之人,尙或有諒其情而憐其志者,不然則人將爭指之曰,夫夫也蒙何等惡名,而恬不驚痛,顧反晏然若無故耶?無嚴沒恥之目,是豈臣百啄之所能解哉?且況忘分冒進,古有炯戒,忌盈禁盛,理在難逃,臣以無似,獲際幸會,門戶太隆,寵祿太侈,向來所遭,雖出於恒情圖慮之表,而若其早晩殃咎之來,則臣亦已自料,久矣。今若謂駴機不足畏,謂廉防不足顧,徒恃上天之鑑臨,復蹈前日之覆車,則目下去就之昌披,固無論已,群譏衆罵之所叢,神怒鬼責之所集,方來之禍,將必有大於今者,雖以我殿下天地父母之慈,亦安得每每而典保耶?臣雖不足言,亦嘗備數於卿月之班矣,亦已屢勤我殿下拂拭拯活之恩矣,撇棄四維,重貽朝廷之羞辱,臣不忍爲也。旣已拯活於前,任其顚沛於後,我殿下亦豈爲是哉?至於空疎鹵莽,不堪見職之狀,固非今日之所暇煩陳,而堂堂淸朝,才彦麻列,亦何取於蔑學負愆之一賤臣,而强使之包羞露醜,以累我昭代文明之治也?恩除亦旣有月,虛銜不宜久縻,而釁咎屛伏之蹤,不敢爲循例抗章之計,今始冒死,鳴呼,於嚴召之下。唯殿下察之憐之,先遞臣弘文館提學之任,仍治其違傲逋慢之罪,更勿縻臣以職名,俾得以優游畎畝,永避畏塗,則是誠臣闔門再造之會也。臣無任云云。答曰,省疏具悉。昨年已爲昭晳之事,何必至今深引乎?試士事急,卿其勿辭,卽爲肅命。
草莽臣宋穉圭疏曰,伏以臣之虛縻職名,今幾月矣。臣於客臘辭疏,纔得封發,而重添痰喘宿病,更兼風丹惡證,頹頓床席,殆沒省覺,而蘊結一念,唯在於遄蒙鐫遞之恩,得免負罪之鬼。及奉批旨,未承兪音,而辭意之鄭重勤摯,有非臣之所敢承當者,則是臣之前後陳乞,徒爲飾讓掠美而已,臣慙悚隕越之外,竊自悼微誠之不足以格天也。宜卽更瀝肝血,不避鈇鉞,而臣阽危屢朔,僅尋生路,精神消亡,抖擻不得,歲改春盡,一向泯默,跡涉慢蹇,罪當誅殛,臣跼高蹐厚,不敢以幸逭刑章,食息自寧也。噫,臣雖至頑,外具人形,內存秉彝,而亦嘗粗聞君臣之大義矣,苟有學識才能,可以備顧問而充任使,則幸際明時,厚叨隆恩,而自甘屛蟄,不思報效,豈常情之所宜然者哉?然則臣之不敢冒進,實以其自知之明,而深懼乎累聖簡而玷名器也,奈何日月之明,猶有遺照,視以自重,加之濫恩,而疾聲之號,不少槪聽,臣迫隘之極,不知所出?況臣所帶本兼諸職,無非緊任重務,是豈許久曠闕,以待賤臣者,而顧臣積病殘骸,蠢動無望,强策趨膺,勢又末由,則臣身之添罪,將不勝言,而亦豈不爲聖政之紕繆也耶?至若周卹之典,臣祇承德意,免於凍餒,而固知非分,厚招物議,臣旣自安於素餐,而又不戒於負乘,則全喪廉恥,無以抗顔於人,而重貽淸朝之羞矣,玆敢冒死哀籲,復瀆宸嚴。伏乞聖明,特垂鑑諒,亟賜罷斥,仍命有司,治臣逋慢之罪,不勝幸甚。臣無任云云。答曰,省疏具悉卿懇。昨冬敦諭,罄予懇摯之意,側席之念,何日忘之,而巽章又至,遐心莫回,所愧誠淺,尤增悵失,見今高閣之晝漏稀報,邇英講席頻開,此時啓沃薰陶之責,捨卿伊誰?況又雷肆開筵,濟濟賓僚,非不備矣,而輔導成就,尤須林下老成之人,予之企佇而期望者,實倍于前,以卿宿德,豈可固守東岡,莫予肯顧乎?風憲之任,胡爲過辭?愼節自當勿藥,望須俟間登途,庸副予如渴之思。同副承旨洪敬謨製進。
戊寅四月十二日午時,上御熙政堂。晝講入侍時,同知事李龍秀持詩傳第二卷,特進官尹尙圭持詩傳第二卷,參贊官韓義運持詩傳第二卷,侍讀官李若愚持詩傳第二卷,檢討官任存常持詩傳第二卷,假注書朴容壽持詩傳第二卷,記事官李嘉愚持詩傳第二卷,武臣護軍李民秀以次進伏。上開卷讀前受音訖,命奏新受音。若愚讀自二子乘舟,止二子乘舟二章。命釋義。若愚釋義以奏。上讀新受音訖,命陳文義。若愚曰,此章,卽衛宣公人倫間傷恩,而國人哀之而作之者也。倫理斁滅,世道無復餘地,尙何可論哉?章句間,別無文義之可以敷衍仰陳者,而章下註,司馬遷稱二子之賢,朱子曰,二子所處之事,其情雖可取,於理爲未當,以其事親之道有所未盡也。然而此專出於兄弟之間,哀傷痛迫之至情,則豈是不賢而可能者乎?以此觀之,人生秉彝之本,不係於氣類,以宣公宣姜之子,而有如伋如壽之賢,從古如此者,甚多,盜跖之爲兄,而有柳下惠之爲弟,桓魋之爲兄,而有司馬牛之爲弟,是豈氣類所係,而泯其天賦之秉彝乎?中庸曰,天命之謂性,孟子,道性善,人性之得於天,而本善者,從可知也,此雖國人哀傷之辭,而其於凡人彝性之本善,可以推類,伏望深察焉。上曰,下番陳之。存常曰,此篇,皆是鄭·衛淫詩,至於此章,尤是絶醜之辭,別無可陳之文義,而蓋衛風諸作,綠衣則嫡妾之分,乖亂也,新臺則男女之倫,滅絶也,二子乘舟則父子之恩,廢棄也。春秋以來,詩敎不振,世級漸衰,如衛公汚穢之行,三綱斁絶,九法泯滅矣,今以國人所作之詩,觀之,則其詞意,忠厚哀傷,以若民俗之忠厚,衛公,若能導之以禮,則豈至於渡河野處乎?衛君則亂倫敗常,至於此極,宜乎不保其國矣。孔子編詩,載此淫詩於變風之首者,聖人刪述之旨,有可以觀者矣。上曰,同知事陳之。龍秀曰,大抵邶風,俱是變風,世級日降,倫理都喪,而國人之作詩也,不瑕二字,不爲指斥明言,設爲疑辭,哀痛惻怛之旨,溢於言外,同符於春秋微而婉之義,外此文義,別無可以敷衍仰陳者矣。上曰,特進官陳之。尙圭曰,此章文義,則無可陳者,而今日畢講邶風矣,大凡講讀之法,不可究索於一章一句而止,必須通貫前後,涵泳終始,然後方有講讀之實效,程伯子之吟哦上下,使人自得,此所以善說詩也。無以當日當章之講,爲已竣畢一篇則溫繹一篇,畢一書則溫繹一書,周而復始,諷詠於淸燕之中,參論於筵席之間,務使全經之旨趣意味,融會於方寸之地焉。上曰,參贊官陳之。義運曰,上下番玉堂,俱已仰陳,臣則別無可陳之辭矣。上命掩卷。仍命退,諸臣以次退出。
上在昌德宮。停常參,只晝·夕講。
開東,下霜。寅時卯時,有霧氣。
洪敬謨啓曰,大司憲宋穉圭,執義崔時淳,掌令鄭時善·林東鎭,持平韓啓玉·姜世鷹在外,監察茶時之意,敢啓。傳曰,知道。
宋知濂啓曰,明日·再明日順陵忌辰祭齋戒正日相値,視事頉稟之意,敢啓。傳曰,知道。
又啓曰,右副承旨李止淵今日不爲仕進,卽爲牌招,何如?傳曰,允。
又啓曰,藥房副提調,持湯劑來待矣。傳曰,封入。
傳于宋知濂曰,大司憲疏批,令地方官傳諭。
宋知濂啓曰,藝文提學金履陽牌不進推考傳旨,今方捧入,而三日製命下之後,如是違牌,事甚未安。更爲牌招,何如?傳曰,允。
又啓曰,藝文提學金履陽牌不進推考傳旨,今方捧入,而三日製命下,已至經宿,連事違召,終不承膺,事體所在,誠極未安。更爲牌招,何如?傳曰,允。
又啓曰,藝文提學金履陽疏批已下,卽爲牌招,何如?傳曰,允。
以應敎趙琮鎭,副應敎柳訸牌不進罷職傳旨,傳于宋知濂曰,只推。
宋知濂,以弘文館言啓曰,應敎趙琮鎭,副應敎柳訸旣有只推之命,竝卽牌招察任,何如?傳曰,允。
宋知濂啓曰,假注書李益文身病猝重,勢難察任,今姑改差,何如?傳曰,允。
李益文改差,代以尹正鎭爲假注書。
傳于宋知濂曰,都承旨,持此御題,與藝文提學,偕往泮宮,試取以來。
宋知濂,以禮曹言啓曰,卽接永禧殿官員所報,則今此三日製試取時,兩官俱爲觀光云矣,依定式假官一員,令吏曹以成均館官員口傳啓下,以爲替直後赴試之地,何如?傳曰,允。
宋知濂啓曰,臣敬奉御題,與藝文提學金履陽,偕往泮宮,三日製儒生試取,則收券爲一百六十四張矣,捧入之意,敢啓。傳曰,入侍。
傳于宋知濂曰,三日製賦居首三下生員李麟秀直赴會試,之次三下進士金昔淵給二分,之次三下進士吳應鎭給一分,之次次上進士金晉敎等三人,令該曹考例施賞。
傳于宋知濂曰,入格儒生,明日待令。
以右副承旨李止淵牌不進罷職傳旨,傳于宋知濂曰,只推。
洪敬謨,以戶曹言啓曰,禮曹草記,今此瀋陽問安使齎去禮物,自戶曹磨鍊,別單啓下事,入啓允下矣,禮物各種,依乙丑年例磨鍊,別單書入之意,敢啓。傳曰,知道。
又以戶曹言啓曰,慶熙宮差備內,椽木修改吉日,令日官金性錡推擇,則今四月十六日卯時爲吉云,以此日時擧行,何如?傳曰,允。
又以戶曹言啓曰,時御所內各司雨漏修改吉日,令日官金性錡推擇,則今四月十六日卯時爲吉云,以此日時擧行,何如?傳曰,允。
又以兵曹言啓曰,本曹正郞李應奎身病猝重,屢度呈狀乞遞。宿衛重地,不可久曠,今姑改差,何如?傳曰,允。
奎章閣檢校提學李晩秀疏曰,伏以日月高臨,而容光不遺於覆盆,雨露普施,而溥澤若偏於枯荄,寸心知照,敵以下尙感,況臣之於君乎?臣以十載永棄之蹤,有萬殞難贖之案,心同傷弓之禽,身如觸藩之羝,泣血煩冤,籲天無階,乃蒙天地父母哀憐臣·照燭臣,誕降恩批八十有八言,其所昭晳而慰勉,諄複隆渥,嚴正痛切,十行辭旨,曠絶今古,被衊被誣之敎,臣不敢自言者。惟殿下明諭之,幾年未暴之心跡,今焉超墨池而登雪嶺,無狀賤臣,何以得此,百回擎讀,一字一涕?況又特侈宣室之召,猥參邇英之講,積違之餘,昵侍香案,仰覲天顔,恭聆玉音,龍光被體,怳若夢寐,古人之蓮燭夜對,不足比臣今日遭遇也,臣抱此恩言,承此異數,雖卽日退塡溝壑,萬萬無餘憾矣。伏聞日昨筵中,大臣以臣賓銜肅命事,請令促飭,聖旨允可,臣於是悸恐恧蹙,益不知措躬之地。惟我春宮邸下,寶齡已躋就傅,盛禮纔過齒學,溫文天成,緝熙日新,令聞洋溢,八方延頸,太平萬歲,其始自今,此時輔翼之責,專在左右賓僚,苟有螢爝之微照,可補光輪之餘輝,則豈不欲出入雷肆,瞻望离光,少伸區區願忠之誠哉?顧今一國臣民,祈祝我元良,惟願日接賢士大夫,諷講經典,薰陶德性,以成養正作聖之功,而臣之鹵材謏學,且置無論,滓穢如臣,釁負如臣者,苟然充伍於其間,則濟濟群彦,孰肯與臣竝武周旋,而豈不大有違於聖朝愼簡宮賓之意哉?此臣所以三叨是銜,一未敢承膺者也,四維之大防莫越,一世之公議可畏,銅龍在望,進身末由,自悼窮命,奚啻周南留滯之恨而已?夫人臣之辭受進退,各有精義,上關治敎,祇承御牌,冒膺閣銜,竊附叩謝之微忱也,旣入禁闥,未肅現職,或恐玷累於淸選也。論臣跡則雖似矛盾,究臣心則實有秤量,當世持淸議者,必有譏笑之四至,而斷斷衷赤,庶蒙天日之俯鑑,歷日縮伏,氷炭交中,猥陳感祝之悃,申暴披瀝之懇。伏乞聖明,察臣言之非出飾讓,念臣職之不宜虛授,亟命刊改,以重輔導,遂置臣於朝籍之外,俾得銜恩誦德,以圖殘年塵刹之報,不勝大願。臣無任云云。答曰,省疏具悉。情勢云云,不當復言。卿卽予舊學也,又爲輔導元良,豈不貴乎?卿其勿辭,卽爲行公。
藝文提學金履陽疏曰,伏以臣,年衰而任重,事煩而才拙,惟不克負荷,蚤夜以懼,不意今月初五日,伏奉藝文提學新除之命,一月未帀,寵爵相繼,人以爲榮,臣實甚畏。中權之任,戎機是握,文苑之職,儒事極致,雖古之文·武全才,亦或憚於一時竝據,以臣之庸衰一無當,豈宜左右兜攬,居之若素哉?溝澮之水,暴漲而旋竭,升勺之器,滿量則易覆,斯理不忒,炳若丹靑,冥昧罔覺,猶可謂也,知而妄蹈,終莫自逭,然是猶一身之計耳。若夫量能而授職,商材而序位,國之大柄也,苟或擧非其人,任失其當,則政日紊而事日非,雖在庶職,尙宜難愼。矧玆文任也者,內掌誥命,外典課試,王言以之輕重,文風以之隆衰,後之論世者,亦以之等焉。是以,從古以來,宅是任者,蓋莫不蘊抱隋和,宏放玉佩,蔚然有當世淵雲之望者,今雖世級寢降,大雅不作,而亦未聞有苟然充數,如臣之大無似者。臣本長菰蘆之鄕,梏於功令之習,至於華國需世之文,初未嘗涉其津筏,而及此枯落,愈益鹵莽,禿筆無鋒,荒碑沒字,尋常應副,尙苦鄙澁。況於黼黻皇猷,藻繪昇平,曾莫有彷彿者矣,今若饕榮盲進,取嗤八方,則臣何足言?朝廷之羞,大矣,臣爲是之懼,歷日徊徨,尋思所以自處之道,際伏承考試有命,召牌儼臨,怔惶悶瞀,益無所措,玆敢畢陳悃愊,仰瀆崇嚴。伏乞聖明,曲垂鑑諒,亟賜鐫改,以安微分,以重名器焉。臣無任云云。答曰,省疏具悉。卿其勿辭行公。
左副承旨任厚常疏曰,伏以臣,見識孤陋,言議巽軟,不足有無於當世,而偏蒙我殿下拂拭之恩,前後疏歷,已踰涯分,居常所自期者,惟在於信心直前,絲毫之報,乃於昨年待罪諫職也。猥斥銓官之注擬,反被䵝昧之譏,妄論大臣之去就,自陷昧例之罪,人言蹲沓,至今訖訖,蹤跡轉益臲卼,面目無地可顯。是故,客冬再蒙銀臺之除旨,而輒復逡巡者,誠以廉隅爲重,不敢爲冒進計也,不意今者,恩除又降,天牌踵臨,臣是何人,偏被收簪之眷,乃至於此?感惶雖極,情勢自在,又犯違傲,誅罰是俟,聖度寬大,不加之罪,特命只推,臣誠含恩畏義,他不暇顧,黽勉出肅,粗伸叩謝之忱,而揆以廉防,實涉顚倒,因仍蹲冒,斷無是理。且臣年旣衰邁,病又侵尋,自昨冬以後,風痺之症,漸益沈痼,起居須人,床褥不離,近幸少差,而餘症尙多,脚部不仁,升降之際,易致顚仆之患,以情以病,寧有供職之望?伏乞聖慈,俯垂矜諒,亟削臣職,以謝人言,以安微分,千萬幸甚。臣無任云云。答曰,省疏具悉。爾其勿辭察職。
獻納金周默疏曰,伏以臣,姿本闒茸,識又鹵莽,無足比數於人,而通籍以後,隨分投閒,姓名罕及於政注,影響不出於戶庭,依舊是城南一措大耳,迺者千萬夢想之外,納言特除,忽下於待罪騎省之日,臣自聞命以來,惝怳悸怔,罔知攸措。夫臺閣,淸選也,獻納,陞品也,雖已經持正者,例不得遽然直擬,亦必須節次通望,蓋以階級之峻,與持正尤異故也。顧臣踐歷,卽不過纔叨郞署,未通臺望,則今玆格外恩點,奚爲而驟加於臣身也?昔宋慶歷初,歐陽脩輩三人,以御筆親除諫官,蔡襄以詩賀之,極其推重。蓋歐·余諸人,在朝廷宿儒也,在諫官舊趼也,而當時名士之如蔡襄者,猶以諫官之親除,若是其艶賀,則臣是何人,以郞潛冗散之賤,叨此曠絶之異數,而一蹴躐到於陞品之列,非但古所謂諫官親除之比而已,臣誠左右究思,莫省其何以得此於君父也。感激居先,叩謝是急,他不遑顧,隨牌一肅,雖緣於粗伸義分之忱,而民聽之駴惑,物議之沸騰,其當如何?臣若憑恃寵靈,揚揚彈束,恬若固有,則其於玷名器而辱聖簡,非細故也,玆敢不避猥越,冒入文字。伏乞聖慈,俯垂鑑諒,亟改臣新授職名,以重公格,以安私分焉。臣旣不敢以臺閣自居,則不宜贅及他說,而竊有區區愚見之因此仰勉者,敢此尾陳焉。夫人主之所惜者,名器也,朝廷之所重者,言責也,名器旣淆,則上以致繁纓之失,言責或輕,則下以招連車之譏,言責·名器之不可以苟授而冒膺者,如是。況中批特除,雖在微官末僚,猶是常格之外,在聖朝愛嚬·笑之義,固所難愼,至若臺閣之任,異於微末之官,則是豈可以越例濫升,壞官方而啓倖門也哉?伏願殿下,深留聖意,先自臣身,還收誤恩,俾爲惜名器而重言責之道焉。臣無任云云。答曰,省疏具悉。爾其勿辭察職。
戊寅四月十三日午時,上御熙政堂。晝講入侍時,知事洪義浩持詩傳第二卷,特進官徐鼎輔持詩傳第二卷,參贊官洪敬謨持詩傳第二卷,侍讀官李若愚持詩傳第二卷,檢討官任存常持詩傳第二卷,假注書朴容壽持詩傳第二卷,記事官李嘉愚持詩傳第二卷,記事官權敦仁持詩傳第二卷,武臣兼內乘鄭來升,以次進伏。上開卷讀前受音訖,命奏新受音。若愚讀自汎彼栢舟,止栢舟二章。命釋義。若愚釋義以奏。上讀新受音一遍訖,命陳文義。若愚曰,此章,指共姜守節義而作也。衛之淫風流行,而有此特立之節,前乎此而有靜女,新臺後乎此而有墻有茨,君子偕老,幾乎天理滅絶,人道壞亂,而夫子之編詩也。以此詩,置於其間,以示其天理人心之未嘗泯滅,而挽風俗之衰,扶綱常之重者也,於此,實可見聖人之深意也。且矢靡慝之慝字,從心從匿,卽慝邪之情,匿於心者也,事之顯著於外而不爲者,固已難矣,至於一念邪思之微,誓死亦不發於心,則其心之貞固,其節之不渝,尤可尙已,而一念邪思之不發,可以援喩於聖門心學工夫遏人慾·存天理之妙矣,凡此雖係於章外之旨,而亦可以推類處也。伏望深察焉。上曰,下番陳之。存常曰,此章,共姜守義,而父母欲奪志嫁之,故矢死而作者也,衛風諸詩中最是開眼處,而蓋婦人有三從之義,一與之醮,終身不改,卽禮節也。程子之言曰,孤孀改適,於理不合,言其失節事大,婦女節義之重,有如此矣,當鄭·衛之時,共姜之矢死守義,可以遏人慾之橫流,感發人之善心,足可爲天下後世之防範矣。以後世論之,陳孝婦之守義,曹令女之死節,亦與共姜矢死靡他之義,相符矣。我朝則尤重節義,忠節公吉再,秉節隱居,隣里有孤孀,或勸改適,孀婦曰,隣有吉再,不事二君,我亦不更二夫,節義之觀感砥礪,有如此矣,在朝家礪世磨鈍之政,崇奬節義之人,則可以爲樹風聲彰善癉惡之道。伏願此等處,益加體念焉。上曰,知事陳之。義浩曰,聖人之編詩也,必置此章於邶風之首,旣美其守義秉節,以示天理人心之未嘗泯滅者,上番玉堂,旣已仰陳,臣無容更事架疊,而大抵衛風三篇,淫佚之詩,居其太半。雖有淇澳章稱武公進德修業之事者,而方其淫風之大振,有此守義而靡他,則其勸懲之義,莫如此詩者矣。蓋三百篇之旨,在於感發善心,滌蕩邪氣,而大要不出於勸懲二字,古之聖君御世,賢人彙征,朝廷之上,激揚爲政,牧守之臣,精白對揚,則沛澤旁流,至治可做,而一或反是,則淸濁無辨,貪墨成風,切骨之害,偏及小民,怨咨之聲,出於蔀屋,故我朝政謨,於懲貪治贓之事,至爲嚴重,勸懲二字,伏望留念焉。上曰,特進官陳之。鼎輔曰,玉堂及知事所奏勸懲之義,甚爲切當矣。共姜,一女子也,而節義如是卓異,以女子之節義,觸類而推之,則朋友之信,君臣之義,亦猶是也,臣之忠君,卽是分內當然底事,而君使臣以禮,臣事君以忠,亦係在上激勸之方,似此文義,伏望推類而體念焉。上曰,參贊官陳之。敬謨曰,上下番玉堂及知事所陳勸懲二字,伏望體念焉。臣則別無他文義之可以仰陳者矣。義浩曰,臣以講筵一事,區區愚衷,有所仰達者矣。大抵講讀之事,寔是聖學進修之工,而臣曾在先朝,猥登經席,伏覩講對召接之儀,上下酬酢之事矣。玉堂諸臣,每陳治道·君德等事,雖是不槪於聖心,必賜優容之色,以示翕受之意,如臣之不才蔑識,亦在陶甄之中,厚沐敎誘之化矣,近日經筵,雖曰頻開,章句文字之間,無發難討論之事,徒爲應文備數之歸。伏願以先朝時事,爲柯則之資,每於講對之筵,時賜詢問而討論焉。上命掩卷。仍命退,諸臣以次退出。
戊寅四月十三日未時,上御熙政堂。夕講入侍時,知事洪義浩持詩傳第二卷,特進官徐鼎輔持詩傳第二卷,參贊官洪敬謨持詩傳第二卷,侍讀官李若愚持詩傳第二卷,檢討官任存常持詩傳第二卷,假注書朴容壽持詩傳第二卷,記事官李嘉愚持詩傳第二卷,記事官權敦仁持詩傳第二卷,以次進伏。上開卷讀前受音一遍訖,命奏新受音。若愚讀自墻有茨,不可掃也,止墻有茨三章。命釋義。若愚釋義以奏。上讀新受音一遍訖,命陳文義。若愚曰,此章,卽衛人刺淫亂之詩,章句文字間,別無文義之可以敷衍仰奏者矣。朱夫子之言曰,看詩,只看他大義,如衛詩諸篇,淫詩雖多,其中亦多好詩,有說君德者,有說時事者,正合優游諷詠,沈潛玩繹,其外淫詩,苦苦搜求,有何意思,眞觀詩之要法也。今以衛詩觀之,君德如淇澳章,時事如定之方中章,賢者如考槃·干旄章,皆可以反復玩味,其何必細考於如此等詩也,如是也,故臣不敢傅會强覓,別求文義矣。上曰,下番陳之。存常曰,此章,至醜絶惡之辭,別無可陳之文義,而毛箋以爲,墻有茨三字,深有譏刺之意。大抵家室之制,有墻屛藩籬,然後可以立隄防而定限節,無踰越之患,毁劃之人,論語所云,肅敬之義,禮經所載,禮以防德,卽防禁之謂也,墻之爲隄防,可以推知。茨則蒺藜也,詩經多草木之名,而蒺藜則傷人害物之惡草也,詩人所云墻有茨,比惡行之人,毁壞大防,諷刺之義,至嚴且截,詩所云,言之醜·言之長·言之辱,其諷刺之義,有可以見者,觀詩之法,亦無異於作詩之義,今何必言之長而强覓敷陳也?上曰,知事陳之。義浩曰,此詩言之醜也,不敢傅會仰陳,而宣姜之失節,始有新臺,中有二子乘舟,終有墻有茨,其本,先自不正,故末後之毁劃放蕩,至於此極,此千古大奸巨慝之甘自暴棄,遺臭萬年者也,故君上御世之道,必先於嚴斥宵小,然後賢俊可以登庸矣。此等處,伏望推類而留念焉。上曰,特進官陳之。鼎輔曰,此章文義,別無可陳者矣。上曰,參贊官陳之。敬謨曰,兩玉堂及知事皆已仰奏,臣則無可陳之辭矣。命掩卷。仍命退,諸臣以次退出。
戊寅四月十三日酉時,上御熙政堂。三日製科次入侍時,都承旨宋知濂,假注書朴容壽,記事官李嘉愚·權敦仁,藝文提學金履陽,對讀官待敎徐憙淳,校理李若愚,修撰任存常以次進伏訖。上曰,對讀官,以次進前讀奏也。履陽主筆考試。上曰,未及考者,爲幾軸乎?知濂曰,十一軸四張矣。上曰,注書,誰也?知濂曰,朴容壽也。上曰,在外廳注書,誰也?知濂曰,尹正鎭爲廳注書,姑未入來矣。履陽曰,科次,取幾張乎?上曰,取六張,可也。履陽曰,取六張則三張當書三下,三張當書次上乎?上可之。履陽更考訖。上命各書等。履陽取二地試券奏曰,此作最優,當以爲魁乎?上可之。履陽乃書三下一於其券。知濂曰,入格試券,當入之乎?上曰,此旣非賜第之科,則坼封入之,可也。知濂坼封讀奏封內訖。上曰,賞格傳旨,出去書入,可也。仍命曰,入格儒生明日待令,傳敎,亦爲出去書之也。命退,諸臣以次退出。
上在昌德宮。停常參·經筵。
自辰時至午時,日暈。
李止淵啓曰,大司憲宋穉圭,執義崔時淳,掌令鄭時善·林東鎭,持平韓啓玉·姜世鷹在外,監察茶時之意,敢啓。傳曰,知道。
洪敬謨啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
宋知濂啓曰,左副承旨任厚常,今日不爲仕進,卽爲牌招,何如?傳曰,許遞,前望單子入之,待下批牌招察任。
承旨前望單子入之,李德鉉落點。
宋知濂啓曰,藥房副提調,持湯劑來待矣。傳曰,封入。
又啓曰,卽者檢閱李嘉愚以其親病,陳疏徑出,原疏以國忌齋戒,纔已退却矣。所當直捧禁推傳旨,而此與無端徑出,有異,推考警責,何如?傳曰,允。
傳于洪敬謨曰,傳香承旨馳詣宗廟·景慕宮,奉審摘奸以來。
傳于李止淵曰,入格儒生入侍。
以應敎趙琮鎭,副應敎柳訸牌不進罷職傳旨,傳于洪敬謨曰,只推。
宋知濂啓曰,事變假注書朴基旭身病猝重,勢難察任,今姑改差,何如?傳曰,允。
以別兼春秋趙琮鎭·金道喜牌不進罷職傳旨,傳于洪敬謨曰,只推。
以開城留守趙鐘永狀啓囚推罪人金聲斗嚴刑更招,石槨處成墳被莎事,傳于李止淵曰,改封處,無論樵牧犯葬,此後另飭禁斷,金聲斗段,王陵說旣發之後,猶敢冒葬,究厥心腸,極爲凶悖。更加嚴刑準三次後,絶島定配,勿揀赦典。
以寧邊府按覈御史韓用儀狀啓綱常罪人石彦行兇情節按覈馳啓事,傳于李止淵曰,令廟堂卽爲稟處。
洪敬謨,以奎章閣言啓曰,明日,卽書香閣夏孟朔大奉審日次,時原任閣臣,依節目進詣擧行之意,敢啓。傳曰,知道。
李德鉉,以備邊司言啓曰,卽見黃海監司徐能輔狀啓,則以爲,本道還穀,自來不敷,而昨年未免失稔,農糧今方匱乏,道內會付各穀留庫條中,限一萬三千四百八十石特許加分事,請令廟堂稟旨分付矣。窮春農糧,專藉官糶,若不得排巡,民無紓力之道,依狀請數爻,許令加分,何如?傳曰,允。
又以兵曹言啓曰,今四月十七日三番內禁衛番次矣,該番將未差之代,依承傳口傳擬入之意,敢啓。傳曰,知道。
兵曹口傳政事,以柳民儉爲內禁將。
戊寅四月十四日辰時,上御熙政堂。入格儒生入侍時,右副承旨李止淵,假注書尹正鎭,記事官李湜·權敦仁,以次進伏,入格儒生生員李麟秀,進士金昔淵·金晉敎·李廣愚·徐騏輔,以次列立庭下訖。止淵奏曰,入格人中,進士吳應鎬已還鄕,未及待令云矣。上命儒生等進前奏職姓名,麟秀等以次進前,各奏職姓名訖。上命頒賞,仍命曰,直赴給分人,先爲出送,可也。頒賞訖,命儒生退出。止淵奏曰,檢閱李嘉愚纔已徑出矣,左右史不可不備,別兼春秋趙琮鎭·鄭基善·金道喜竝卽牌招,以爲推移入直,何如?上曰,依爲之。出擧條上命承史就座。仍命退,以次退出。
上在昌德宮。停常參·經筵。
夜自五更至十六日開東,灑雨下雨,測雨器水深七分。
藥房都提調金思穆,副提調宋知濂啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候,爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·嘉順宮·世子宮,口傳問安。答曰,知道。
韓義運啓曰,明日常參·經筵,取稟。傳曰,只經筵。
李止淵啓曰,大司憲宋穉圭,執義崔時淳,掌令鄭時善,持平韓啓玉·姜世鷹在外,掌令林東鎭未肅拜,監察茶時之意,敢啓。傳曰,知道。
李德鉉啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,備邊司郞廳來言,今日賓廳日次,而國忌正日相値,不得來會云矣,敢啓。傳曰,知道。
尹命烈啓曰,同副承旨洪敬謨今日不爲仕進,卽爲牌招,何如?傳曰,允。
宋知濂啓曰,藥房都提調·副提調,持湯劑來待矣。傳曰,封入。
韓義運,以奎章閣言啓曰,臣等進詣書香閣,御眞展奉,奉審無頉,而奉謨堂及閣內諸處,亦爲無頉之意,敢啓。傳曰,知道。
又以奎章閣言啓曰,景慕宮望廟樓今望奉審,無頉之意,敢啓。傳曰,知道。
又以內醫院都提調意啓曰,提調李相璜今日問安,不爲仕進,卽爲牌招,何如?傳曰,允。
吏曹口傳政事,以金履喬爲內醫提調。
以別兼春秋趙琮鎭·金道喜牌不進罷職傳旨,傳于韓義運曰,只推。
韓義運啓曰,別兼春秋趙琮鎭·金道喜旣有只推之命,竝卽牌招入直,何如?傳曰,允。
傳于李止淵曰,召對爲之。
朴基旭改差,代以趙渡爲事變假注書。
傳于李止淵曰,未下直監司·閫帥·守令,皆令明日辭朝。
李止淵啓曰,明日朝講,兩司當爲進參,除在外·未署經外,未肅拜·呈告人員,竝待明朝牌招,何如?傳曰,允。
以同副承旨洪敬謨牌不進罷職傳旨,傳于李止淵曰,只推。
李德鉉,以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
李止淵,以備邊司言啓曰,卽見寧邊府按覈御史韓用儀査啓,則枚擧各人等招辭以爲,綱常罪人,非成伯,乃是石彦,而石彦與其父尙五,往松山,有此亘萬古所無之極變,而該府使柳鼎養,不爲窮覈,卽地撲殺,壞損獄體,罔有餘地。且其家舍毁破,田土屬公,有非一守令所可擅行,前後擧措,節節駭妄。雖以道臣言之,該府使之蔑法徑殺,固當論啓請勘,而迄無登聞,有失按察之體,各供中林女證夫之跡,亦係非常,仍囚府獄爲辭,而判付內,令廟堂卽爲稟處事,命下矣。石彦之行兇情節,詞證分明,査按已具,此誠窮天地至凶極惡之綱常大變,口不可言,筆不忍泚者,而今得其詳,尤極憤惋。爲守宰者所當克遵常憲,到底窮覈,以待朝家之處置,而不此之爲,以其一時之憤,謂之晷刻難貸,而恣行徑殺之擧,金石之典,因此而不得夬施,神人之憤,因此而不得少洩,擧措不可但以駭妄論,而家舍毁破,田土屬公之,自邑擅行,又是法外。寧邊前府使柳鼎養亟令該府拿問後,施以當勘之律,道臣之不爲登聞,果失按察之體,而已施罷職之典,不必更論,罪人之妻子女爲奴,破家瀦澤,降其邑號,雖是應行之事,而此與結案後徑斃,有異,倫常之變,雖係極逆,而法意審愼,慮在後弊,此則令掌法之臣,詳考律文,更爲稟處。至於林女則御史旣已因囚,待新道伯下去,使之決處後狀聞,臺諫論事,雖許風聞,罪關綱常者之名字錯換,極涉不審。前持平趙永傑推考警責,臺臣疏中,尾附頃年西亂時事,而至謂以斬掠平民,屠戮數村,其所聲罪,極其狼藉。無論虛實,朝家旣聞之後,不可置而不問,此一款,該倅處,添問目嚴加盤覈,竝爲勘處之意,分付,何如?傳曰,允。
又以兵曹言啓曰,左邊捕盜大將李石求謂有難安之端,今夜發巡,故不擧行云,巡綽法意,何等嚴重,而乃有此無於前之擧者,誠萬萬無嚴。循例請罷,猶屬歇後,其罪狀,令該府拿問重勘,終夜闕巡,極爲悚悶,爲先令政院稟旨變通,以爲急速發巡,何如?傳曰,允。他邊大將兼察。
又啓曰,卽見兵曹草記,則左邊捕盜大將李石求謂有難安之端,不爲發巡云,巡綽法意,何等嚴重,而有此闕巡之擧者,事未前有,萬萬驚駭。當該大將,所當重勘,而本院請推之外,無他可施之罰,何以爲之?敢稟。傳曰,拿處。
李止淵啓曰,左邊捕盜大將,以他邊大將兼察事,命下矣。右邊捕盜大將申鴻周,卽爲牌招聽傳敎,何如?傳曰,允。
戊寅四月十五日辰時,上御熙政堂。藥房入診入侍時,都提調金思穆,副提調宋知濂,假注書朴容壽,記注官安亨鎭,記事官權敦仁,直閣鄭基善,以次進伏,醫官吳千根·李漢臣·李彦厚·李命運·金殷相·朴器成以次進伏楹外訖。思穆進前奏曰,近日日候,漸爲和暖,聖體,若何?上曰,一樣矣。思穆曰,寢睡·水刺之節,何如?上曰,一樣矣。思穆曰,王大妃殿氣候,何如?上曰,殿·宮氣候,一樣矣。仍命醫官入診,千根·漢臣·彦厚·命運·殷相,以次診候訖,退伏奏曰,脈候左右三部調均矣。思穆曰,近日日刻漸長,每到辰時,則日已向晏,湯劑進御,或與水刺有相値之時,自今湯劑煎入,進定於卯正,何如?上可之。思穆曰,湯劑連日監煎,而提調戶曹判書李相璜,病情,聞甚難强,職務,亦多相妨,今姑許遞,令該曹口傳差出,何如?上曰,依爲之。出擧條思穆曰,大臣出疆之行,例有御醫率去,以單子受點,而在前或有自本家指名以稟之事,今亦問于本家,指名入稟,何如?上可之。思穆曰,臣之父母墳山,距京不過二十里許,以由暇之難於仰請,久未往省,此後則雖非請由,以爲從便往來之地,何如?上可之。思穆曰,臣之以私故仰陳,極涉惶恐,而向蒙恩暇,臣之妻葬,移窆於龍仁地,其後以法典之外,未敢請由往見,此距臣之父母墳山,爲一息之地,此後先壟往省之時,雖或轉向,不使關由於營邑,以爲往見之地,何如?上可之。仍命退,醫官先退,諸臣以次退出。
戊寅四月十五日酉時,上御熙政堂。召對入侍時,參贊官李止淵持詩傳第二卷,侍讀官尹命圭持詩傳第二卷,檢討官李翊會持詩傳第二卷,直閣鄭基善持詩傳第二卷,假注書尹正鎭持詩傳第二卷,記注官安亨鎭持詩傳第二卷,記事官權敦仁持詩傳第二卷,以次進伏訖。上曰,開卷讀之。命圭讀自涇以渭濁,止匍匐救之。上曰,下番讀之。翊會讀自不我能慉,止比予于毒,上曰,參贊官讀之。止淵讀自我有旨蓄,止谷風六章。上曰,閣臣讀之。基善讀自式微式微,止辱於此哉。上曰,注書讀之。賤臣讀自式微式微,止式微二章。上曰,上番讀之。亨鎭讀自旄丘之葛兮,止因託以起興。上曰,下番讀之。敦仁讀自何其處也,止必有以也。上曰,文義陳之。命圭曰,谷風一詩,卽婦人怨苦之作,而辭旨忠厚,其中涇濁渭淸一句語,此但取譬於新舊婚姻之間,而正好推類而看,爲人上者,用人之際,辨淑慝而察賢邪,則激揚得宜,而淸濁不雜矣。夫子有言,視其所以,觀其所由,察其所安,人焉瘦哉?觀人之法,無加於此,如或鑑別不明,則臧否於是倒置,而涇·渭於是混淆矣。伏願以此,體念於用舍之機焉。上曰,下番陳之。翊會曰,旨蓄御冬一句語,可見備豫之意,豳風七月詩,亦不出於一豫字,凡事豫備則無臨時窘急之患,若饑至而後求食,寒至而後索衣,則已無及矣,小民之衣食,尙且備豫,況於朝廷之蓄材乎?經濟謨猷之彦,文學政事之賢,各有攸用,而必求之有素,蓄之有餘,然後可無臨急之窘,而得有需用之效矣,伏願以是留念焉。上曰,參贊官陳之。止淵曰,就其深矣一章,備見治家之勤勞,而治國之要,亦不外此,以言乎方舟游泳,則隨事難易,盡力經紀,而政無不擧矣。以言乎黽勉求之,則旁求俊彦,朝取暮拔,而野無遺賢矣,以言乎匍匐救之,則察民疾苦,如傷如保,而蔀屋之下,無一夫之不得所矣,伏願如是推類於出治之際焉。上曰,閣臣陳之。基善曰,儒臣及承旨,皆已仰陳,臣別無更陳之文義,而大凡講讀之法,雖尋常作者文,總觀全篇,然後可以領會旨趣,而況於經典之謹嚴乎?今日召對,始於谷風下半截,而止於旄丘上半截,法講自止,雖或截半,至於召對則異焉,旣始其章則畢之,爲好,如未可畢則置之,亦宜,而今番自止,皆居一章之半,非所以總觀領會之義也,今日則雖或偶然,此後則以是留念,似好,故敢此仰達矣。上命掩卷。仍命退,諸臣以次退出。
上在昌德宮。停常參,只經筵。
自開東至人定,灑雨下雨,測雨器水深二寸三分。
自人定至十七日開東,灑雨下雨,測雨器水深二分。
韓義運啓曰,明日常參·經筵,取稟。傳曰,只晝講。
李止淵啓曰,大司憲宋穉圭,執義崔時淳,掌令鄭時善,持平韓啓玉·姜世鷹在外,掌令林東鎭牌不進,監察茶時之意,敢啓。傳曰,知道。
尹命烈啓曰,同副承旨洪敬謨今日不爲仕進,卽爲牌招,何如?傳曰,許遞,前望單子入之,待下批牌招察任。
承旨前望單子入之,徐長輔落點。
宋知濂啓曰,藥房副提調,持湯劑來待矣。傳曰,封入。
備忘記,平安監司李肇源,公淸兵使趙雲衢下直,各長弓一張,長箭一部,片箭一部,筒兒一箇賜給。
李止淵啓曰,今日朝講,兩司當爲進參,而憲府則大司憲宋穉圭,執義崔時淳,掌令鄭時善,持平韓啓玉·姜世鷹在外,掌令林東鎭牌不進,諫院則大司諫李庚運,正言李是遠在外,司諫柳遠鳴,正言許珩牌不進,獻納金周默未署經,無進參之員,何以爲之?敢稟。傳曰,只推,更爲牌招。
李止淵啓曰,今日朝講,臺諫不備,時刻已過,頉稟之意,敢啓。傳曰,知道。
傳于尹命烈曰,諸承旨持公事入侍。
韓義運啓曰,別兼春秋趙琮鎭·金道喜,旣有只推之命,卽爲牌招入直,何如?傳曰,允。
以別兼春秋趙琮鎭·金道喜牌不進罷職傳旨,傳于韓義運曰,只推。
以司諫柳遠鳴,正言許珩,掌令林東鎭再牌不進罷職傳旨,傳曰,只推。
韓義運,以弘文館言啓曰,應敎趙琮鎭,副應敎柳訸,旣有只推之命,竝卽牌招察任,何如?傳曰,允。
又以內醫院都提調意啓曰,本院提調,例不得兼帶金吾之任矣,提調金履喬所帶知義禁許遞,何如?傳曰,允。
尹命烈,以戶曹言啓曰,時御所內各司雨漏處修改吉日,以四月十六日卯時,推擇啓下,而見今雨勢如此,瓦子多有霑濕,待快晴更爲擇日擧行,何如?傳曰,允。
平安監司李肇源敎書。王若曰,眷玆箕封要衝之區,抑爲保障,稽古方伯連帥之職,曰惟監司。虞四岳簡在詢玆,材惟僉擧歷試,漢九卿出爲刺史,時或外重內輕。顧此地來旬來宣,予寡人其難其愼。惟卿,才具也文學政事,家聲則詩禮忠貞。珪組蟬聯,克肖賢父兄敎訓,風標鵠立,遂及佳子姪周旋。受寧考特達之知,瀛館銀臺之左右朝夕,曁初服逮事之日,樞密銓部之前後委毗。棠茇觀風,翼屛翰於湖臬,桑土豫雨,軫綢繆於漢城。一介休休有容,立朝而垂紳正笏,方寸綽綽餘裕,遇事而迎刃剖毫。蓋綜理無施不宜,伊眷遇益篤嘉乃。長冢宰屢行大政,無愧啓事之山公,大司馬總督中權,不讓緩帶之叔子。星軺拭玉,朝著推爲通才,文苑提衡,詞章特其餘事。管籌司之機務,多藉良謨,處冑筵之賓師,豈欲遠出?諒素心險夷不擇,念本道凋瘵孔艱。粤在壬申,蠢爾潢池之盜,皆吾赤子,逖矣西土之人。若治亂絲,誰有龔渤海買犢之績?起整欹器,正須張益州治蜀之規。四十州比江·浙之繁華,無復殷富氣像,三千里通燕·瀋之財賄,都是狙詐竇岐。獷愚之習難平,尙多矜嘉定之餘勩,鄕武之鬨轉激,終非奮要荒之良籌。瘡痍嗟汝未完,殆岌乎殘枰敗局,鎖鑰非此莫可,疇欽哉熟路輕車。惟公剡捨卿其誰?庶重寄得君以重,玆授卿以平安道觀察使兼兵馬水軍節度使·都巡察使·管餉使·平壤府尹,祇服明命,克恢良猷。弛西顧之虞憂,往宣九重恩綍,屈上卿之班秩,去作一路福星。黜陟則激濁揚淸,貪墨必多去者,撫綏而蘇殘祛瘼,精白固所知之。將値冠蓋之載塗,可效陶士行勤勵,縱稱樓臺之擅勝,應戒潘孟陽遨遊。凡區畫宜肩乃心,若稟裁有掌故耳。於戲,卽此階前萬里,安我關西一方。露冕承宣,且聽來何暮之頌,搢笏端委,亦有行且召之期。故玆敎示,想宜知悉。踏啓字。知製敎洪羲祖製進。
京外儒生黃基洛,進士李羲書·李一容·金興根·金正喜·李寅在·洪疇,生員李㙽·李鼎完,幼學金一淳·李正夏·申錫憲·金錫淳·李羲晉·尹庠一·李槼·金在善·閔泰鏞·吳致翼·李絅愚·金用淳·洪鍾浩·金炳敎,生員李麟秀·洪鍾遠·徐鴻輔,進士金景善·金鼎均,幼學黃鍾憲·南敎重·金大均·金胤根·兪漢俊·閔致明·金鏜·閔致恒·黃鍾羽·李秉國,進士黃鍾林·沈敎鎭,幼學朴基五·李基冕·沈冑永·尹永鉉·尹承鉉·金興淵·金錀·李鶴在·沈義萬·姜疇永·李遇泌·李重徽·朴齊臣·朴齊民·吳致愚,進士申錫弼·閔翊顯,幼學閔師顯·金東獻·金東健·洪翼周·南駿冀·沈常鎭·金在晉,生員魚用恒·尹行慶·沈弘模·李紀城,幼學趙道淳·李光應·尹致濩·朴宗贊·吳致淳·安光吉,進士吳應鎬·禹程東·柳輨·朴光浩,幼學李垿,生員鄭敬時·田應周,幼學兪廣柱·尹埴·尹慶集·李時鉉,進士洪耆燮·趙學點·趙·金來淳·尹慶集·金鼎根·金祖根·李宅鉉,幼學金炳周·愼百順·南宮墩·黃永慶·趙湸·沈謙之·尹聞一·金樂善·沈鍊·辛沃·沈鋎·趙聖和·李璜·李海運·安橏·徐鈺·宋壽萬·李馨彬·趙衡植·姜材岳·金啓海·趙應植·安光錫·趙敏植·尹守一·李塘·李演象·申錫周·徐纘修·任愼烈·李演震·李益彬·黃馥·金龍勳·李宣尹·申簡·李保尹·趙百源·李義彬·李奎信·尹宅奎·黃壧·金釿·金鎭和·辛洙·白東英·辛師一·李景烈·韓若洪·白東羽·辛師曾·柳勉培,進士張志默·白東佑·李衡尹,幼學金源孝·李啓潢·魚在升·申在·卞星鎭·李言審·辛錫瑗·朴禎希·李管采·朴魯淵·朴秀斌·申泰膺,進士洪命錫·申錫璜,幼學申在恪·嚴喆鉉·嚴吉鉉,幼學辛宗顯·洪命浩·李萬馨·吳翰楨·李廷植·孫重潤·李廷龍,進士丁載健·安養曾,幼學李東龜·元弼老·韓鐸履·尹濟五·元履常·金尙淵·李鼎采·申在正·沈玉祖·金秉行·金鍾潤·金世熙·李鍾泰·朴能憲·李華淵·閔福潤·吳始泰·李端義·李翊文·李觀林·李豐休·朴慶晩·李翊台·朴麟德·李敏培·趙穆·朴相哲·尹鎭鼎·金華淵·金浩善·李翊夏·具悌行·安檍·尹東翼·白履坤·閔東善·柳鼎漢·李泰奎·權錫祚·姜命欽·權爀·嚴錫恒·沈希之·申魯永·徐友益·沈宜淳·李敬稷·權弘基·金思近·姜龍煥·金濟道·徐友文·姜岱重·李復仁·徐正輔·趙致淳·李明輔·姜晉圭·宋禹圭·孟徹淳·成在翼·兪漢鳳·金益模·成在禧·兪崙柱·金益粹·金河應·成炳烈·金載顯·崔浩性·金鍾儉·黃檢·張泰寅·李敬穆·徐震圭·辛應燾·金濟德·成在弘·宋英圭·鄭奎東·成師烈·李大奎·申穆增·金益耘·徐友尙·安宗成·金思杰·吳商弼·趙濟匡·郭弘績·金斗岳·鄭奎勳·李允臣·尹鴻儀·李興淑·鄭潞·趙學心·成致中·李應淵·具思謙·李元始·金弼柱·李在岳·宋欽堯·柳寬鎭·李源學·金履和·李陽來·金灝澤,進士李宗灝·宋一洪,幼學權·卞浩益·鄭在復·宋直圭·南衡來·宋欽文·金東根·閔希爀·姜雲會,幼學李東尹·趙世憲·金箕養·金慶善·洪纘猷·柳謙喆·李東獻·閔百奎·李象峻·李肇新·朴能華·閔百榮·柳鳳鳴·嚴翼鉉·李範恒·李魯敬·沈能哲·李在行·申用顯·成在忠等疏曰,伏以臣,等竊惟念,我列聖朝,任堯·舜君師之責,軫文·武作成之方,牖世之敎,導迪一代,崇儒之化,漸摩八域。是以,培植元氣,鍾毓群賢,或倡之於前,或繼之於後,接千聖之緖,贊一治之運,而文正公臣宋時烈,寔出乎斯時,默契考亭之心法,密贊孝廟之志事,秉春秋而紹大統,闡精一而詔後學,於是乎文純公臣權尙夏,親炙其敎,默識乎心,讀書而窮理,反躬而實踐,德崇業廣,義精仁熟,集群儒而成爲斯文之宗。其德性則剛健純粹,敦大嚴毅,其問學則深博微密,明透灑落,其氣像則淵停嶽峙,天開日朗,其文章則理順辭正,平易渾浩,蓋其函席之間,和琴之列,所嘗口授而心傳者,在於師門之淵源,世道之砥礪,故其曰,學問,當主朱夫子,事業,當主孝廟之所欲爲者,文正之平生苦心,而文純之作爲家計者也。是故,承衣鉢之托,而心照千載之秋月,明春秋之義,而氣振萬折之海波,楚山夜燭,以石潭之記,直字之訣,眷眷臨沒之際,執手告敎者,卽其師弟間單傳之密符也,尙夏之所以承受師道,擔奮世敎,有不敢辭焉者,在此。是以,莊陵復位之日,力排骫骳之論,君喪三年之制,昭闡禮經之旨,皇壇之祀,華陽之廟,藉手賢師之遺志,發揮聖君之大義,華人陳曾之執送也,竭論而沮之。此皆足以有辭天下,垂光百代,而至若溫宮幄對,以人主一心,爲萬事之本,以誠正二字,爲治心之要,繼之以孟夫子直養之訓,孔夫子尊攘之義者,蓋出於忠君愛國。憂時救世之意,惜乎遐遯黃臯,彌堅素履,屢屈弓旌之招,莫回林樊之志。蓄其德器,卒不施用,而乃與及門之徒,硏究經旨,探賾師訓,心性理氣之奧,人物聖凡之界,抽鍵啓鑰,疏源滌流,箚錄紫陽之編,考核兩程之書,獨任繼開之功,備盡嘉惠之術,斯誠世敎之幸,吾道之光也。若其嚴君子小人之別,明生三死一之義,定是非揭倫綱,距詖遁絶讒慝者,乙未辨師誣一疏,是已,方其躗言群起,火色交煽,不懾不疑,洞論極言,斥禍釁之有由,辨誣舌之無稽,卒以感激宸衷,廓揮乾斷,好惡旣明,淑慝自分,扶世道於將傾,翊世敎於幾晦者,其功不亦偉哉?恭惟我肅考側席之待,載車之禮,尙足以感泣千古,而粤我正考之致侑也,於文正則曰,執手傳鉢,一箇直字,於文純則曰,朱道授黃,孔學傳曾,其所曠感之懷,尤在於授受之間,而表章之義,吁亦盛矣。乃今世級日降,斯道寢微,人志波蕩,而靡所底定,俗趨澆漓,而無以激揚,政宜扶樹儒化以風礪之,崇報賢德以聳勸之,以爲今日急先之務也。竊伏見湖儒·嶺儒·海儒先後之疏,聖批若曰,先正之學問事功,實如儒疏,文廟從享之請,不必難愼,又若曰,從享,事體至重,從當商量下敎,則其所許允,將必有時也,待時之久,今旣十稔,籲天之屢,亦已三遭,則公議之積鬱,固無可言,而兪音之必下,可以仰揣矣。況伏念,追配聖廡,禮固至重,在列朝非不難愼於此,而苟有可配之賢,則不以禮之重而或靳也,故肅廟辛酉,配六賢,丁酉,配文元公臣金長生,英廟丙子,配文正公臣宋時烈·文正公臣宋浚吉,正廟丙辰,配文正公金麟厚。列朝所以有此擧者,爲世道而許之,爲斯文而許之,可以許則許,未嘗靳也,治敎由是而興,道學由是而明,朝野誦之,史牒記之,斯不亦重且大矣哉?今夫尙夏以宋文正之嫡傳,所講明者,群賢之學,所服習者,群賢之道,則陞配於群賢所已躋之廡,腏食於群賢所竝享之列,揆之禮義而允當,徵諸輿論而咸符,亦豈不有光於我殿下象賢之彝典,述先之盛德也哉?伏願殿下,俯察多士尊師之忱,快允文純從享之請,俾世敎有所激勵,儒風有所興勸,國家幸甚,斯文幸甚。臣等無任云云。答曰,省疏具悉。文廟從享重大,前批難愼之意也,爾等退修學業。
戊寅四月十六日辰時,上御熙政堂。晝講入待時,知事李羲甲,持詩傳第二卷,特進官申溆,持詩傳第二卷,參贊官韓義運,持詩傳第二卷,侍讀官尹命圭,持詩傳第二卷,檢討官李翊會,持詩傳第二卷,假注書尹正鎭,持詩傳第二卷,記注官李衡柱,持詩傳第二卷,記事官權敦仁,持詩傳第二卷,武臣行護軍李乘運,以次進伏。上開卷讀前受音訖,命奏新受音。命圭讀自君子偕老,止君子偕老三章,仍解釋章句以奏。上讀新受音訖,命陳文義。命圭曰,此章,亦譏刺宣姜之詩,宣姜之淫瀆,言之醜也,而以若醜行,恬不知羞,盛其服飾,露其容儀,使時人見而譏之,此必如南子招搖過市之狀而然矣。雖於桑濮淫哇之時,惡惡之彝性,亦有其人,自新臺以下五詩,疾之刺之,或諷言焉,或切言焉,而至於此篇,則其言也,遠而不迫,呂東萊所謂責之·問之·惜之,而辭益婉意益深者,深得此章之旨矣,此所云,象服,是彰德之衣,而不善之宣姜服之,則祗益彰惡矣。大凡惡人而美服,必有不稱之譏,如鄭子臧之鷸冠,曹大夫之赤芾,是也,故聖王之命有德也,愼厥在笥,章以五服,服是服者,無非忠亮淑愼之人,冠冕繡黻,蔥珩蒼珮,端委於巖廊,而羽儀乎亨衢,儼然可畏而可像。然則章服者,所以表貴賤之物,而隆殺之等級甚截,賤者不可以濫服貴人之章,明矣,今也則不然,衣章淆雜,侈濫成習,巿里吏胥之輩,皆被錦紬,牛馬走卒之類,皆着貂鼠,雜遝街路,貴賤莫辨,此專由於紀綱解弛,法令不嚴之致。伏願推類於象服二字之義,先懋節儉之德,益勵奮發之政,申飭所司,俾一世衣章,無濫雜之弊焉。上曰,下番陳之。翊會曰,上番所陳,已詳備矣。大抵國風之體,首章以下,變文協韻,辭意大同,此詩體段,雖稍異於變文之例,而其大義要旨,亦盡於首章矣,其所謂委委佗佗如山如河者,雖承副筓六珈之下,而非指宣姜而言也。蓋言婦人,淑德蘊於內,則威儀彪於外,而其雍容自得之貌,委委而佗佗,安重寬廣之像,如山而如河也,今此宣姜之不淑,翟衣瑱揥,服則盛矣,鬒髮淸揚,容則艶矣,而莫掩其行,彌彰其惡矣。此章與衛風碩人章參看,則體例殆相似,而善惡正相反,碩人之盛言服容,而莊姜之賢,彌彰,此章之盛言服容,而宣姜之惡,彌彰,詩人美刺之義,此可見矣。且古人言禍福之理,不曰禍惡,而必曰禍淫者,誠以衆惡之中,淫最爲大,一惡字不足以包過也,宣姜之後,衛幾顚覆,雖賴文公之賢,終成楚邱之業,而天理之不僭於禍福者,則章章可見,此章文義,當如是看出矣。上曰,知事陳之。羲甲曰,象服是宜之宜字,正好玩索,蓋服者,身之章也,有德則宜,無德則不宜,有曰彼其不稱,言其不宜於德也,有曰緇衣之宜,言其有德而宜也,有德無德而宜與不宜,判焉。然則宜字,非可泛看也,此等處,雖一言一字之旨,推類體念,其何以則宜,何以則不宜,深究明辨,則方有講學之實效矣。上曰,特進官陳之。溆曰,臣則別無可陳之文義,而此等淫詩,不在所刪者,如楊氏所云,聖人著之於經,使後世爲惡者,知無隱而不彰者,是也,此外則儒臣之敷演仰陳者,皆甚好矣。凡筵臣之敷演文義,以寓陳勉者,臣未敢知殿下以爲一時過去之例談,而不深留念耶?抑俯燭其隨事諷諭,知無不言之誠,而側聽於筵席之間,玩索於淸燕之中乎?若出於前所稱,則非臣等之所仰望,而必如後所稱者,然後當有開講之實效,區區憂愛之忱,不外於是矣。上曰,參贊官陳之。義運曰,上下番及知事·特進官皆有所陳,臣無容贅陳矣。羲甲曰,特進官所奏,果甚好矣。如臣等鹵莾,固不足仰裨顧問,而經筵法意,若只讀前後之受音,泛陳循例之文義而止,則殆近於文具,而烏在其開筵之義乎?必須有問處則下詢之,有疑處則俯質之,或發難之,或參論之,然後方有講讀之效,而伏覸於近日經筵,則燕閑之中,溫繹所講,尤未敢知也。伏願深留聖念於特進官之言焉。溆曰,講論燖繹,浹洽聖衷,則以至政令事爲,莫不有受用之效矣。上命掩卷訖。命圭進前曰,今日臣僚之凡有陳勉,莫不以頻御經筵,爲第一急務矣,今當法筵之日開,其在參講之列者,固當蹶之不暇,而日前三講命下之後,以臺諫之無人入參,有朝講頉稟之擧矣,今日朝講,又不免稟停,雖未知實故之如何,而揆以事體,萬萬未安。今日違牌臺諫,衆所共知,實故外,令政院捧現告,竝施譴罷之典,何如?上曰,依爲之。出擧條仍命退,諸臣以次退出。
戊寅四月十六日未時,上御熙政堂。夕講入侍時,知事李羲甲持詩傳第二卷,特進官吳翰源持詩傳第二卷,參贊官李德鉉持詩傳第二卷,侍讀官尹命圭持詩傳第二卷,檢討官李翊會持詩傳第二卷,假注書朴容壽持詩傳第二卷,記注官李衡柱持詩傳第二卷,記事官權敦仁持詩傳第二卷,以次進伏。上開卷讀前受音訖,命奏新受音。命圭讀自爰采唐矣,止桑中三章。命釋義。命圭釋義以奏。上讀新受音訖,命陳文義。命圭曰,此章,衛風中最淫詩,而所謂桑濮之音者也。孟姜·孟弋·孟庸三姓,以衛室之巨族,有此相竊而淫奔者,卽是人道之大變,在上而有宣姜之淫瀆,則無怪其世族之濡染而至於此極也。此政樂記所云,逆氣成象,而淫樂興焉,蓋此詩雖未聞靡靡之曲奏,而讀其句讀,自不覺趨數蕩佚,可知爲亂世之音,聲音之與政相通,類如是矣。是故,聖王治世之樂,其音嘽緩舒安,令人端冕而聽,肅雝且敬,邪僻之心,無從而生焉。雖以我朝言之,世宗朝雅樂大定,如定大業·保太平等樂章,用之宗廟,而節族和緩,有疏越壹唱之遺音,與民樂用之宴幸,而世傳廟幸時,自雲從街至光化門,前後部與民樂,纔奏數闋云,其度曲之拖長,可以想得矣。成廟朝以宗廟俗樂中,音調如西京別曲者,命改其樂譜,西京別曲,者男女相悅之詞也,夫男女之詞,卽鄭·衛之姦聲,故聖祖所以放而禁之者。近日以來,樂政日趣於哇誤,雅樂雖有舊章,而律均怗懘,巷曲多有新調,而哢響噍殺,極其哀怨而無和平之意,若使古之審樂者,聞之,臣未知其爲治世之音也。然今樂猶古樂,苟務作樂之原,克遵祖宗朝崇德之治,闡文之化,則雅樂自得其正,俾曲亦當善變,伏願審察於樂政而無忽焉。上曰,下番陳之。翊會曰,衛詩,國風中最淫,而此章,衛詩中最淫者也,衛風之淫,同於鄭聲,而孔子曰,放鄭聲,鄭聲旣放,則衛聲之放,亦可以推見矣。章句之間,雖以淫佚之見於辭者言之,期我·要我·俟我等語,其所期會而相悅也,俱是女先於男,故古稱淫瀆之音,必以桑濮爲首,而時政之放佚,民志之流蕩,亦可知已。簡兮章曰,云誰之思,西方美人,此章則云誰之思,美孟姜矣,思字雖是一般,而旨趣不啻相左,一念之差,而善惡之別,有如是矣。蓋衛國之俗,濡染於宣姜之惡,世族之家,至有相竊淫奔之事,其於漢書所云,女子貞善不淫之義,豈非逕庭之甚者乎?故世道之治忽,民俗之善否,專係在上導率之如何,伏願以此而省察焉。上曰,知事陳之。羲甲曰,上下番旣已備陳,臣無容贅說,而此詩,卽所謂桑濮之音也。時政之散亂,國俗之澆漓,無復餘地,在上之人,苟有導率之政,防之於未然之前,則時政國俗,胡至此極?二南之江·沱·汝·漢,服於文王之化,至於遊女而不可求思,此無他,仁聞善敎,有所以丕變之也。此詩則噍殺之節,洼淫之聲,可知其爲亂世靡靡之音也,故風俗之善否,係於時政之治忽,此時衛國之政如何,而乃有此詩之作也,伏願留念而省察焉。上曰,特進官陳之。翰源曰,二南江·漢之女,廉潔自守,此詩則世族之家,相竊淫奔,風俗之善惡,若是其相反者,專由於爲人上之導率如何,伏願燕閒之暇,留神推繹焉。上曰,參贊官陳之。德鉉曰,上下番玉堂及知事·特進官皆已敷奏,臣則無可陳之辭矣。上曰,在院承旨持公事入侍事,注書出傳也。賤臣承命出傳,左承旨尹命烈,右承旨韓義運,左副承旨徐長輔,同副承旨李止淵,假注書尹正鎭,直閣鄭基善,以次進伏訖。上命掩卷,仍命經筵諸臣先退。羲甲·翰源·命圭·翊會,以次退出。上曰,承旨讀奏公事也。命烈·義運·長輔·德鉉,皆以無公事仰奏,止淵讀奏公淸監司啓本二張。上命入之,使夾侍踏啓字以下,仍命曰,判付出去書之。命退,承史以次退出。
上在昌德宮。停常參,只晝講。
李德鉉啓曰,明日常參·經筵,取稟。傳曰,只晝講。
尹命烈啓曰,大司憲宋穉圭,執義崔時淳,掌令鄭時善,持平韓啓玉·姜世鷹在外,掌令一員未差,監察茶時之意,敢啓。傳曰,知道。
又啓曰,來二十一日朝參日次矣,敢稟。傳曰,停。
李德鉉啓曰,來二十一日輪對日次矣,敢稟。傳曰,當次人受點後,日次來待。
宋知濂啓曰,藥房提調·副提調,持湯劑來待矣。傳曰,封入。
尹命烈啓曰,同副承旨李止淵今日不爲仕進,卽爲牌招,何如?傳曰,許遞,前望單子入之。承旨前望單子入之,朴周壽落點。
尹命烈啓曰,新除授右承旨朴周壽卽爲牌招,何如?傳曰,允。
傳于尹命烈曰,諸承旨,持公事入侍。
李德鉉啓曰,吏曹郞廳來言,臺諫有闕,政事,取稟。傳曰,前望單子入之,臺諫前望單子入之,司諫任百禧,掌令鄭祖榮,正言黃儆彦落點。
李德鉉啓曰,別兼春秋趙琮鎭·金道喜旣有只推之命,竝卽牌招,何如?傳曰,允。
又啓曰,檢閱李嘉愚日前以親病,陳疏徑出,原疏雖已退却,日字則由限已過,卽爲牌招,何如?傳曰,允。
以應敎趙琮鎭,副應敎柳訸牌不進罷職傳旨,傳于李德鉉曰,只推。
李德鉉,以弘文館言啓曰,應敎趙琮鎭,副應敎柳訸旣有只推之命,竝卽牌招察任,何如?傳曰,允。
朴周壽啓曰,義禁府都事來言,時囚無得過三日滯囚,曾有定式矣,時囚罪人朴廷儉·邊擎仁·李石求·柳鼎養當爲捧供,而判義禁金義淳有身病,同義禁朴宗正呈辭受由,一員未差,只有同義禁朴蓍壽一員,不得擧行云。判義禁金羲淳卽爲牌招,以爲開坐之地,何如?傳曰,允。
又啓曰,判義禁金羲淳牌不進推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。
又啓曰,判義禁金羲淳再牌不進推考傳旨,今方捧入,而開坐命下之後,連事違召,不卽承膺,事體所在,誠甚未安。所當更請牌招,而係是一日三牌,何以爲之?敢稟。傳曰,更爲牌招。
又啓曰,判義禁金羲淳三牌不進推考傳旨,今方捧入,而開坐命下之後,如是違牌,終不承膺,事體所在,誠甚未安。所當更請牌招,而係是一日四牌,何以爲之?敢稟。傳曰,更爲牌招。
尹命烈,以兵曹言啓曰,因司諫柳遠鳴上疏,洪遠謨久任騎郞,偸弄軍木三千餘金,盡歸私橐,詳査嚴覈事批旨內,軍木事,虛實間不可置之,令該曹査察以聞事,命下矣,洪遠謨之爲軍色郞廳,在於丙子閏六月,翌年二月遞職。其間八朔之內,錢·木布捧入用下之載在文簿者,逐一考閱,所掌吏隷輩,詳加覈問,通同錢·木,參互憑準,則原數別無虧欠,而近來綿農,連年失稔,曹納價布,錢多木少,惟錢與木,利害相倍。至於上下之際闊狹,隨時簿錄之間,名實或舛,木出錢入,勢不免於招謗,瓜田李下,戒自忽於遠嫌。若論以不守經法,則鄙瑣之目,固所難明,直歸之偸犯乾沒,則公貨之摠,實無相左,臺閣風聞,無怪如彼,而臣曹目見,不過如此之意,敢啓。傳曰,令該府拿問勘處,可也。
戊寅四月十七日辰時,上御熙政堂。晝講入侍時,同知事朴宗薰持詩傳第二卷,特進官洪羲臣持詩傳第二卷,參贊官尹命烈持詩傳第二卷,侍讀官尹命圭持詩傳第二卷,檢討官李翊會持詩傳第二卷,假注書朴容壽持詩傳第二卷,記事官李湜持詩傳第二卷,記事官權敦仁持詩傳第二卷,武臣行副護軍李升權以次進伏。上開卷讀前受音訖,命奏新受音。命圭讀自鶉之奔奔,止鶉之奔奔二章。命釋義。命圭釋義以奏。上讀新受音訖,命陳文義。命圭曰,此章本義,彝倫滅絶,言之極醜者,詩人之托物起興,必隨其人而爲言,故今以禽鳥中至微至賤之鶉·鵲,爲興,蓋此男女之無良,比之鶉·鵲之常匹,尙有愧焉,宜其切言痛刺之如此矣,孔子之編詩也,不刪此詩者,垂戒於後世,欲其覩於此而懲創其惡志。是故,乞於經筵,不以國風進講者,朱子非之,大抵經傳中變怪·災眚等語,皆可爲人君警惕修省之實,而其功不下於嘉言良謨之感發善心。是以,孔子春秋之筆,森於鈇鉞,列國之惡,直書不諱,朱子之纂綱目唐高宗記也,大書立太宗才人武氏爲皇后,此與衛風中存此詩爲戒者,同一意義。伏願此等處,必究其聖賢書法之謹嚴而無忽焉。上曰,下番陳之。翊會曰,此章別無文義之可以敷衍,而上番已悉陳之矣,禽·犢之中,如鴡鳩之摰而有別,尙矣無論,至於鶉·鵲至微之物,而皆有常侶,不亂其類,而今此宣姜之惡,見於衛風中諸詩者,醜穢淫瀆,至於此極,聖人之刪述也,置諸編輯之列者,夫豈無微意之寓於其間也哉?譬如本草諸藥,草木禽獸,無一不記,鴆鳥·毒蛇·天烏·附子之屬,性味種流,詳載備錄,使後世之人,昭然知某物之有某毒,避而遠之,今者聖經賢傳嘉言善謨之間,錯置淫䙝之辭,鄙俚之語,使人知所懲創而監戒之者,亦猶是矣,故先儒有言,淫風,只好四五遍覽,過而不足爲講究之文云矣。上曰,同知事陳之。宗薰曰,衛風多淫詩,而至於鶉奔,醜穢之狀,尤無餘地。先儒編之於定之方中章之上者,寔出於物極必反,亂極思治之義,而聖人之編詩也,此詩之淫而不置刪削之科者,反復乎理亂消長之機,參錯乎善惡彰癉之際,欲使後世之人,炳然爲監戒之資,藹然有懲創之意焉。所以刪詩·書定禮·樂,立一王之制,闡萬世之敎者也,故春秋作而亂臣賊子,懼焉,聖人之意,雖不得已而用刑,慶賞刑威,不可以偏廢也,於是乎褒善貶惡,微婉之旨,嚴於鈇鉞,今此毛詩之載淫風,亦猶是矣。伏願審察於刑賞導齊之意,勵世磨鈍之具,以爲監戒焉。字句間,則別無可觀之義矣。上曰,特進官陳之。羲臣曰,玉堂諸臣,旣已敷奏,臣則無可陳之辭矣。上曰,參贊官陳之。命烈曰,臣亦無文義之可陳者矣。上曰,諸承旨持公事入侍事,注書出傳也。賤臣承命出傳,都承旨宋知濂,左副承旨韓義運,右副承旨徐長輔,同副承旨李德鉉,假注書尹正鎭,直閣鄭基善以次進伏訖。上命掩卷,仍命奏公事。知濂·命烈·義運·長輔皆以無公事,仰奏,德鉉讀奏平安監司徐有聞啓本一張。上命入之,使夾侍踏啓字下,仍命曰,判付出去書之。上曰,承旨一人,何不同入乎?知濂曰,今日新除授承旨,姑未入來矣。知濂仍爲進前奏曰,今日經筵,臣雖不以參贊官入來,而區區遇愛之忱,有所仰達者矣。君德成就,在於經筵,而頻御經筵,卽人君出治之本也,文義之發難,經旨之玩究,不徒在於當講之一章一句而已,錯出於聖經賢傳前言往行,旁及於時政得失,民生疾苦,而竊伏覸近日經筵,則上下番玉堂及知事·特進官備例進講,卽時掩卷,毗輔君德,成就睿學,無一事言及,則豈不徒歸於文具之末乎?古人有言曰,群下進言於君前,天威咫尺,雖開懷下詢,猶不得盡其辭云,而況今俯問絶罕,淵默太過,以群下嚴畏之心,何敢畢其所欲言之說乎?昔在英廟朝開講之筵,上下之間,酬酢爛熳,時政之闕遺,經史之旨意,旁引曲證,無不備盡,情志流通,藹然有交孚之美,今日殿下,日開講筵,臣固欽仰攢忭之不暇,而三講召對,豈徒在於句讀文義之間哉?其於身心工夫,亦多裨益。伏願自今於講對之筵,精微之旨,深奧之義,時賜發難而詢問焉。臣之屢煩仰達,極涉惶恐,而雖以今日事言之,久旱之餘,甘雨洽注,而臣等適此持公事入侍,雨澤民事,宜有所下詢,而登筵諸臣,有懷未陳,下情不勝抑鬱矣。昨日箕伯下直時,無入侍之敎,西門鎖鑰,比於他藩尤重,此重臣之倚任,亦何如,而不賜引接,重臣之私心悵缺,姑舍無論,關西兵燹之後,一路凋瘵,召接責勵,以爲西民拯濟之策,實爲允當。英廟朝時,守令·邊將辭朝者,亦皆引見詢瘼,勅勵敎戒,伏願以祖宗爲法,此等處,亦爲留念。藩閫則異於守令,今後藩閫臣辭朝時,每賜召接,千萬伏望。上命退,諸臣以次退出。
上在昌德宮。停常參,只晝講。
李德鉉啓曰,明日常參·經筵,取稟。傳曰,只晝講。
朴周壽,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
又啓曰,大司憲宋穉圭,執義崔時淳,掌令鄭祖榮·鄭時善,持平韓啓玉·姜世鷹在外,監察茶時之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知首。
又啓曰,御營廳將官來言,今日本廳軍兵,日次私習云矣,敢啓。傳曰,知道。
李德鉉啓曰,藥房提調,持湯劑來待矣。傳曰,封入。
傳于朴周壽曰,諸承旨持公事入侍。
以應敎趙琮鎭,副應敎柳訸牌不進罷職傳旨,傳于李德鉉曰,只推。
以別兼春秋趙琮鎭·金道喜牌不進罷職傳旨,傳于李德鉉曰,只推。
以檢閱李嘉愚牌不進罷職傳旨,傳于李德鉉曰,只推。
李德鉉啓曰,別兼春秋趙琮鎭·金道喜,檢閱李嘉愚旣有只推之命,竝卽牌招,推移入直,何如?傳曰,允。
朴周壽,以都摠府言啓曰,副摠管李馨秀以摠戎中軍,本營諸將官射會監試事,南別營晝仕出去之意,敢啓。傳曰,知道。
又以義禁府言啓曰,卽接月令醫員鄭文綏手本,則時囚罪人李石求,寒痰挾食,身熱頭疼,氣息喘促,症形不輕云。罪人病勢如此,則一邊保放,一邊草記,曾有定式矣,李石求,姑爲保放之意,敢啓。傳曰,知道。
又以義禁言啓曰,保放罪人李石求還囚捧供以入,而病勢一向未差,仍爲保放之意,敢啓。傳曰,知道。
禁府啓目,左邊捕盜大將李石求原情云云。傳旨內辭緣,泛稱遲晩,所當請刑是白乎矣,曾經閫帥,勿爲請刑,載在大典通編,議處,何如?判付啓,觀此供辭,御將擧措,雖甚駭然,莫重發巡,因此不爲,亦極未安,罷職放送。至於御將,身爲將臣,旣不能禁制其壻之行惡,又爲發怒於捉去之捕校,作此駭擧,萬萬非矣,亦爲罷職爲良如敎。
朴周壽啓曰,御營大將李溏罷職事,命下矣,將兵之任,不可一刻暫曠,何以爲之?敢稟。傳曰,訓將兼察。
又啓曰,御營大將,訓將兼察事,命下矣,兼察御營大將李得濟,卽爲牌招聽傳敎,何如?傳曰,允。
又以義禁言啓曰,因寧邊按覈御史韓用儀査啓,備邊司回啓內,罪人石彦妻子女爲奴,破家瀦澤,降邑號,雖是應行之事,此與結案後徑斃,有異,倫常之變,雖係極逆,法宜審愼,慮在後弊,令掌法之臣,詳考律文,更爲稟處事,允下矣。謹稽大典通編原典有曰,綱常罪人,結案正法後,妻子女爲奴,破家瀦澤,降邑號罷守令,結案後,徑斃者一體論,續典有曰,罪人身已死,而追施逆律者,禁除,罪人所犯綱常之極罪,實是天地之大變,輿情所同,莫不心掉,厥罪不能自諱,諸招又皆有據,則雖曰未及結案,與結案無異。斷以極律,少無不可,而今此擬律,在於徑斃以後,則原典所載,固爲至嚴,而續典所編,實合參論,法意甚重,不敢妄議,上裁,何如?傳曰,用原典則用原典,用續典則用續典,參互則參互奏讞,卽廷尉當也。若不陳意見,只請上裁,朝家安用百官之職?此草記還給,使之指一草記,此後雖請上裁,不陳意見者,政院勿爲捧納,可也。
又以義禁府言啓曰,兵曹前正郞洪遠謨令該府拿問勘處事,傳旨啓下矣,洪遠謨,下去京畿交河地云。依例發遣府羅將,拿來,何如?傳曰,待待命拿囚。
禁府啓目,兵曹佐郞朴廷儉,守門將邊擎仁等原情云云。傳旨內辭緣,泛稱遲晩,竝只刑推得情,何如?判付啓,竝只除刑推議處爲良如敎。
禁府啓目,前寧邊府使柳鼎養原情云云。傳旨問目內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付啓,臺疏則如彼,囚供又如此,不可置之䵝䵢之科,問于大臣勘處爲良如敎。
戊寅四月十八日辰時,上御熙政堂。晝講入侍時,知事金履喬持詩傳第二卷,特進官金基厚持詩傳第二卷,參贊官韓義運持詩傳第二卷,侍讀官朴齊聞持詩傳第二卷,檢討官任存常持詩傳第二卷,假注書尹正鎭持詩傳第二卷,記事官李湜持詩傳第二卷,記事官權敦仁持詩傳第二卷,武臣僉知中樞府事李恒權以次進伏。上開卷讀前受音訖,命奏新受音。齊聞讀自定之方中,止定之方中三章章七句,仍解釋章句以奏。上讀新受音訖,命陳文義。齊聞曰,此章之內,治國之道,備矣。定中揆日,占天時也,升虛降觀,相土宜也,見星命駕,盡人力也,先宮室而次城邑,措劃之方,得矣,榛栗而供籩豆,椅桐而伐琴瑟,禮樂兆矣。至於器用飾而龜筮從,終以農桑,爲養民之本,戎馬,爲富强之資,勤勞不遑,蕃育有方,其規模之宏遠,經營之綜備,治國之道,無過是矣。詩人又推其本自秉心塞淵中來,尤可見人主之一心,爲萬事之根,蓋不誠無物,誠者,眞實無妄之謂也,人而無誠,則不可以立其身,物而無誠,則不可以施其用,臣而無誠,則不可以善其職,君而無誠,則不可以治其國,一誠字而其用甚大,知之易而行之難,惟果而確則無難矣。雖以此詩言之,制度措置·政令設施之方,可謂詳且密矣,然苟使文公,初無塞淵之工,則事豈可成而國何能復乎?文公則遭時板蕩,躬行勤儉,實心行政,恢復舊業,固是中興賢主,而若使懿公,廢軒鶴無用之務,留心於治政,則初豈有是患?大抵人情,臨亂圖治,易居安思危難。是故,雖以成周之世,猶有無逸之戒,逸者,惰也,而惰生於不誠,誠之之道無他,在於見理明而信道篤,信篤則行之必果,守之必確,而其要惟在於問學工夫,見今法筵雖頻,而未聞上下之論難,至於群僚晉接,亦無酬酢而退,旣無誠心於講學上,則何望實效於政令間乎?此等處,伏願體念焉。上曰,下番陳之。存常曰,衛文承蕩覆之餘,闢草萊立宮室,而先之以察星緯者,使民以時也,繼之以務種植者,經遠之圖也,終至於農桑之勸而馬畜之蕃,此專由於立心深遠,敬天勤民而然也。此章與禮記季春之令,參看,則其言昏中七星者,卽此章察星緯之義也,其言毋伐桑柘者,卽此章務種植之義也,其言具曲植而游騰馬者,亦此章勸農桑·蕃馬畜之義也。先王制治之盛,亦不過如此,而究其本,則惟在於立心之深遠矣,故此詩卒章,以秉心塞淵四箇字,爲斷,而文公之政修事擧,卒致革車之業,騋牝之富者,皆本於其中矣。然則美魯僖之業者,言其駉而牡者,十六種,而思無邪三字,卽其本也,美衛文之業者,言其騋而牝者,三千,而秉心塞淵四字,卽其本也。此等文義,伏願玩索於淸燕之中,而討論於廈氈之上焉。上曰,知事陳之。履喬曰,此章,卽衛文興衰撥亂,而時人誦美之作,作此詩者,亦可謂君子也。衛以商紂舊都,習俗雖靡亂,而其中多君子,如干旄·淇奧等詩,可見矣。大抵此詩驟看之,似不過營立宮室之事,而卒章所言,秉心塞淵四字,提出綱領,塞者,朴實之謂也,淵者,寬深之謂也。惟其朴實也,故發爲勤勵之業,而揆景辨方,至於夙駕而往說也,惟其寬深也,故發爲長遠之圖,而種植備豫,至於牝馬之富庶也,若委靡而淺近,則何以振中微之緖乎?且秉心塞淵之云,其讚美之辭,無以復加,而詩人之必言非直者,抑有深意焉,只此四字,則有體而無用,惟其推是心而措諸政令,驗之事爲,故政修事擧,致此三千之騋牝也。孟子所謂今有仁心仁聞,而民不被其澤者無他,不行仁政故也者,其旨正相類,此等文義,合是體念處,而至於靈雨命駕,卽先王先之·勞之之意,其勤民之誠,藹然可見矣。見今甘霈旣降,而農作方興,桑田零雨之喜,此其時也,講讀之際,推類而及於此,則亦可以有得於目下民政之實矣。上曰,特進官陳之。基厚曰,臣則別無可陳之文義矣。上曰,參贊官陳之。義運曰,上下番及知事所陳,皆好,臣亦無他更陳之辭矣。上曰,注書出去,在院承旨,使之持公事入侍也。仍下詢曰,今日注書直次,爲誰乎?賤臣對曰,小臣矣。仍出傳命,右承旨朴周壽,同副承旨李德鉉,假注書朴容壽,待敎徐憙淳以次進伏。上命掩卷訖。齊聞曰,禮記今方印出,而鑄字所鋪鐵圍里,太不足,芸館所在五座,曾已混入於鑄字,所且活字,亦甚不足,鑄字所所在鐵圍里,限十座推用,活字亦爲量宜出用,待印役畢後,還入,何如?上曰,擧條乎?齊聞曰,當屬筵說矣。上曰,依此爲之。仍命經筵諸臣先退,履喬等以次退出。上曰,都承旨,何不入來乎?周壽對曰,今日則不爲仕進矣。上曰,湯劑則提調監煎乎?周壽對曰,然矣。上曰,提調,是金履喬乎?周壽對曰,然矣。上命各房奏公事。周壽曰,臣則推考房,而本房無公事,代房軍士房,有公事一張矣。上命直爲入之。義運曰,臣則工房,而本房無公事,代房戶房,有公事一張矣。仍讀奏咸鏡監司狀啓,上命入之。德鉉曰,臣則禮房,而有公事一張,代房吏房則無公事矣。仍讀奏廣州留守狀啓,上亦命入之。仍命退,諸臣以次退出。
上在昌德宮。停常參,只晝講。
李德鉉啓曰,明日常參·經筵,取稟。傳曰,只晝講。
朴周壽啓曰,大司憲宋穉圭,執義崔時淳,掌令鄭時善·鄭祖榮,持平韓啓玉·姜世鷹在外,監察茶時之意,敢啓。傳曰,知道。
宋知濂啓曰,藥房副提調,持湯劑來待矣。傳曰,封入。
傳于宋知濂曰,諸承旨,持公事入侍。
傳于李德鉉曰,明日輪對官待令。
以別兼春秋趙琮鎭·金道喜牌不進罷職傳旨,傳于李德鉉曰,只推。
以檢閱李嘉愚牌不進罷職傳旨,傳于李德鉉曰,只推。
李德鉉啓曰,別兼春秋趙琮鎭·金道喜,檢閱李嘉愚旣有只推之命,與別兼春秋鄭基善,竝卽牌招,以爲推移入直之地,何如?傳曰,允。
李德鉉,以弘文館言啓曰,應敎趙琮鎭,副應敎柳訸旣有只推之命,竝卽牌招察任,何如?傳曰,允。
以應敎趙琮鎭,副應敎柳訸牌不進罷職傳旨,傳于李德鉉曰,只推。
以別兼春秋趙琮鎭·金道喜牌不進罷職傳旨,傳于李德鉉曰,只推。
李德鉉,以禮曹言啓曰,因京畿監司春奉審執頉,明陵仁元王后陵上曲墻內面地臺石乍爲動退處,端午節享,兼告事由,同月初六日卯時,令本陵官員,兼監役修改事,前已啓下矣,卽接本陵官所報,則地臺石修改時,不可不撤毁曲墻,而地臺石二層,廣各四間,曲墻撤毁,廣亦三間半,工役旣如是浩大,則有非陵官從便修改云矣。陵上曲墻改築時,本曹堂上·郞廳,進去監董,自是定式,臣曹堂上·郞廳趁吉日時進去董役,而役軍及機械·雜物,令京畿監營,量宜待令事,竝爲分付,何如?傳曰,允。
又以兵曹言啓曰,僉知中樞府事李義路·許昌老病在鄕,上來無期,五衛將金時弼·南弼壽,翊衛司衛率南正和除授在外,過限未上來,忠翊衛將兪碩柱,慶熙宮衛將崔雲顯病難供職,呈狀乞遞,翊衛司翊贊金芝淳,除授過限未肅拜,竝改差,何如?傳曰,允。
又以禁衛營言啓曰,本營千摠李井會身病猝重,勢難察任,改差,何如?傳曰,允。
以全羅監司李魯益狀啓,長水縣民家失火事,傳于李德鉉曰,聞甚矜惻,元恤典外,別加顧助事,分付。
檢閱李嘉愚疏曰,伏以臣於日前,猥陳請急之章,而時値齋日,未徹黈纊之聽,忙出禁扃,歸護母病,子職雖幸少伸,臣分益懼自壞。臣母數日以來,重添泄痢之症,寢啖俱廢,氣息凜綴,此際臣兄痰血之疾,十分危惡,臣母涔淹之中,大加憂慮,病勢一倍添劇。臣方左右扶將,晝宵焦迫,實無一時離捨之望,而由限已過,召牌儼臨,鎭日違傲,惶隕冞增,欲進則私情實難按住,欲不進則義分不敢踰越,臣之今日情地,其亦危且慼矣,玆敢略暴衷懇,仰首鳴號,逋慢之誅,實無所逃。伏乞天地父母,亟遞臣職,俾便救護,重勘臣罪,以礪朝綱,不勝大願。臣無任云云。答曰,省疏具悉,爾其勿辭救護。
戊寅四月十九日辰時,上御熙政堂。晝講入侍時,特進官金羲淳持詩傳第二卷,知事李羲甲持詩傳第二卷,參贊官李德鉉持詩傳第二卷,侍讀官朴齊聞持詩傳第二卷,檢討官任存常持詩傳第二卷,假注書尹正鎭持詩傳第二卷,記注官安亨鎭持詩傳第二卷,記事官權敦仁持詩傳第二卷,武臣行副護軍李宗祥以次進伏。上開卷讀前受音訖,命奏新受音。齊聞讀自蝃蝀在東,止蝃蝀三章章四句,仍解釋章句以奏。上讀新受音訖,命陳文義。齊聞曰,此章,卽刺淫之詩,別無深意之可言者,而蓋陽倡陰和,男行女隨,卽理之正也,今此蝃蝀之爲氣,陰來交陽,人所惡見者,所以比淫奔之人,醜不忍道也,衛俗淫靡,禮義蕩然,至於桑中之詩,而無恥甚矣。文公治國,以禮躬率,俗隨而變,知此行之可恥,刺斥而不與齒,以此觀之,下之趨向,專係在上者導率之如何耳,夫男女,人之大欲,婚姻,人之重事也。是故,先王,制嫁娶之禮,以謹其始,別夫婦之倫,以致其敬,上行下效,風俗甚美,降及後世,禮樂盡壞,人不知恥,甚至上下相瀆,蔑倫敗常,不復知有先王之制,此豈非當日東周君臣之責耶?孔子曰,能以禮讓,爲國乎,何有?苟欲治其國,則捨是禮而何以哉?大抵作此詩者,非止論事常言,抑亦達理知命者歟?蓋命者,理之謂也,信者,守此者也,凡言信者,命在其中矣。女子之信,在於守貞,男子之信,在於相敬,推此而父子以慈孝爲信,兄弟以友恭爲信,以言乎君臣,則上推誠以待下,下盡忠以事上,亦是信也。至於讀書而講論義理,處事而皆得其當,信無所而不在,大凡講學之益,先看本章之旨而無疑,然後又抽其要領,必體驗身心,施之事爲之上,而不專在於訓詁遍數之間,此等處,益加留念焉。上曰,下番陳之。存常曰,上番已悉陳,臣無容贅陳,而衛風諸詩中,遠父母兄弟一句,凡三見焉,泉水·竹竿及此章,是已。泉水之作脂車秣馬,攬故國之風土,而終慮其害義而不敢歸,竹竿之作珮玉籊竿,感舊日之遊戲,而亦歎其路遠而莫之致,雖以歸寧之願,不踰閨閫之限,而至於此詩,則犯禮冒行,無復人道之常,故詩人以遠父母兄弟一句,深譏而嚴斥之,三詩所言,同一句語,而邪正之分,可謂判然矣。小序有曰文公能以道化民,淫奔之恥,國人不齒,君上導率之效,此可見矣,自此以下,干旄·淇奧等詩,治聲多而亂聲少,殆所謂曲終而奏雅者也。至於卒章信字之義,上番之敷演仰奏者,尤好,非但女子之行,以信爲本,人而無信,萬事不立,凡士君子之飭躬礪行,皆本於一信字,故處則見孚於州里,出則藉手於朝廷,而爲人上者,又能篤信而任用之,則百工卿雲之謠,多士鳳凰之詠,於是蔚興矣。伏願推類此等處,益勉作成之化,而深軫招徠之政焉。上曰,知事陳之。羲甲曰,上下番皆以卒章信命之義仰陳者,果切實矣,集傳釋命字曰,正理,其所以不知正理者,無他焉,情欲蔽之也,今此理欲之云,固專爲刺淫·發,而凡事之違正理者,莫不由於一欲字,論學問之道,則必以遏人欲·存天理爲要者,此也。雖以歷代帝王言之,漢武帝卽位之初,正官名興禮樂,改正朔易服色,留心於三代之化,而自元光以後五十年之間,外則窮兵黷武,禪山巡海,內則土木之役,聲色之娛,紛然而興,末年輪臺之詔,僅得桑楡之收,而元氣已牿,終未復文·景之業,故汲黯之言曰,內多欲而外施仁義,多欲云者,一念之欲,而發用處,多也。大抵日用動靜,雖未接一物之時,纔涉一毫私欲,則天理已不存矣,理欲之相爲盛衰,如陰陽消長之機,此盛則彼衰,彼盛則此衰,苟非精一克復之君子,則制欲存理,其亦難矣。此等文義,伏願體貼身心,其何以則欲害理,何以則理制欲者,明辨而深察焉。上曰,特進官陳之。羲淳曰,臣於比年內,始登經席,仰瞻臨講之盛儀,久停之餘,有此勤御,勸忭之忱,實不自勝。夫經筵,所以成就君德,而成就之實,非在於他,治亂得失之機,賢邪用舍之際,斯可驗矣,此等變風,淫聲繁而治音罕,似無足觀,而其所以俱收竝錄,不爲刪去者,此正治亂用舍之往驗也。亂未嘗不可治,而惟其不求治,故亂日常多,世未嘗無賢,而惟其不見用,故賢者常晦,雖以三衛之時,如簡兮·北風之作,或有抱才而沈淪者,或有見幾而攜歸者,往往多賢人君子,苟使時君擧而用之,則何憂乎危亂,而不此之爲,以致政散而民誣,爲其時君子者,顧安得不長歎而永噫?於是乎譏諷之作,悶惜之語,竝見迭興。以此觀之,世未嘗無賢者,可以推矣,至于文公,承已顚之緖,處至艱之會,革車騋牝,終成殷富之業,以此觀之,亂未嘗不可治者,亦可推矣。每於講讀諷詠之際,究其治亂用舍之源,則聖學可以日躋,而治化可以風動,伏願留神省察焉。上曰,參贊官陳之。德鉉曰,玉堂諸臣皆已仰陳,臣別無更陳之辭矣。上曰,注書出去,在院承旨,使之持公事入侍也。仍下詢曰,今日注書直次,誰也?賤臣對曰,朴容壽矣。仍承命出傳,都承旨宋知濂,右承旨朴周壽,左副承旨韓義運,假注書朴容壽,檢校直閣鄭元容以次進伏。上曰,承旨二員,何不入來也?知濂對曰,左承旨尹命烈,右副承旨徐長輔,竝式暇矣。上命掩卷,仍命各房奏公事。知濂以無公事,仰奏,周壽·義運·德鉉讀奏公事。上命入之,仍命經筵諸臣先退,羲淳等退出。又命退,諸臣以次退出。
上在昌德宮。停常參,只晝講。
夜五更,月暈。
藥房提調金履喬,副提調宋知濂啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候,爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·嘉順宮·世子宮,口傳問安。答曰,知道。
宋知濂啓曰,明日常參·經筵,取稟。傳曰,只晝·夕講。
韓義運啓曰,大司憲宋穉圭,執義崔時淳,掌令鄭時善·鄭祖榮,持平韓啓玉·姜世鷹在外,監察茶時之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
宋知濂啓曰,右承旨朴周壽,今日不爲仕進,卽爲牌招,何如?傳曰,允。
又啓曰,藥房提調·副提調,持湯劑來待矣。傳曰,封入。
傳于韓義運曰,大臣·備局堂上引見。
韓義運啓曰,今二月十一日日次輪對官司圃署別提許炫,養賢庫兼直長金聖默,典牲署直長金基拓,二十一日日次輪對官中樞府都事徐有近,敦寧參奉李鼎臣,司䆃寺奉事南棅正,義禁府都事鄭東時,四月十一日日次輪對官司僕寺正李東永,內資寺直長柳弘根,禮賓寺直長李時翼,濟用監判官徐珌修來待矣。傳曰,入侍。
傳于韓義運曰,召對爲之。
徐長輔,以侍講院言啓曰,王世子進講通鑑第二卷,今已畢講矣,第三卷繼講之意,敢啓。傳曰,知道。
又以弘文館言啓曰,應敎趙琮鎭,副應敎柳訸旣有只推之命,竝卽牌招察任,何如?傳曰,允。
徐長輔啓曰,別兼春秋趙琮鎭·金道喜旣有只推之命,竝更牌招,推移入直,何如?傳曰,允。
以右承旨朴周壽牌不進罷職傳旨,傳于徐長輔曰,只推。
以別兼春秋趙琮鎭·金道喜牌不進罷職傳旨,傳于徐長輔曰,只推。
宋知濂,以吏批言啓曰,侍從臣父年七十人每於歲首,抄啓加資,而新有應推恩人,雖非歲首,亦爲抄啓加資事,載在法典矣,侍從臣父年七十人,別單書入之意,敢啓。傳曰,知道。
韓義運,以兵批言啓曰,陞資拜營將者,瓜滿前以不職遞罷,則勿計朔數多少,還收資級,載在法典矣,前全州營將田德顯,準瓜前雖爲內遷,以不職入於道啓,勘以奪告身,所授加資,依法典還收之意,敢啓。傳曰,知道。
有政。吏批,兼判書沈象奎進,參判洪羲臣進,參議未差,都承旨宋知濂進。啓曰,判尹今當差出,而擬望之人乏少,政府西壁竝擬,何如?傳曰,允。
以趙貞喆爲吏曹參議,鄭晩錫爲刑曹判書,趙德潤爲判尹,韓致應爲知經筵,權丕應爲知義禁,申在明爲同經筵,南履翼爲同義禁,李海淸爲兵曹正郞,權偌·金持泰爲佐郞,洪羲瑾爲掌樂正,金裕憲爲直講,李衡在爲掌樂主簿,李維城爲和陵參奉,鄭宜淳爲律學敎授,朴命壁爲引儀。故通德趙敬鎭贈戶參例兼,故學生趙昌遇贈左承旨,故學生趙命奎贈僕正,已上公淸兵使趙雲衢三代。同義禁單權丕應。
兵批,行判書金履陽進,參判尹尙圭病,參議朴孝成病,參知趙經鎭入直,左副承旨韓義運進。以金相儼·具鎭行爲僉知,金相宇·朴宗根爲五衛將,金㷜爲忠翊將,鄭惟憲爲慶熙將,李宗馨爲訓鍊僉正,李羲玄爲司禦,安喆重爲翊贊,洪羲敬爲衛率,李聖再爲阿耳僉使。前營將田德顯今降禦侮降資事,承傳。同知單李仁赫,僉知單柳民儉。大護軍李好敏·李存秀·趙弘鎭,護軍權丕應,副護軍李勉求·朴宗琦·任存常·洪敬謨·李止淵·李龜雲·李羲洛·許昌·卞浩德,副司直尹耆·兪應煥·趙民和·金蘭淳·李魯秉·申綽·李憲祚·林翰鎭·趙永傑,副司果沈東憲·朴晦壽·趙萬永竝單付。
韓義運,以兵曹言啓曰,考見諸道今春官鎭門聚點狀啓,則黃海兵使徐有鳳狀啓中,道內團束軍兵聚點時,長連等三邑鎭,戰馬瘦駑,服色麤劣,軍器什物,不無執頉云,全羅兵使柳和源狀啓中,道內束伍軍兵聚點時,益山等二邑,器誡或有破傷,服色間多渝弊,坐作之節,未免生疎云矣。官鎭門聚點,旣係詰戎之政,軍器什物,乃是陰雨之備,則常時不能檢飭,亦不修改,致有此執頉之擧,其在戎政,誠甚疎忽。各該道執頉當該邑鎭守令·邊將,竝推考警責,何如?傳曰,允。
又以義禁府言啓曰,卽接月令醫員鄭文在手本,則時囚罪人柳鼎養屢日處冷之餘,素患泄病,轉成白痢,腹部浮硬,症形不輕云。罪人病勢如此,則一邊保放,一邊草記,曾有定式矣,柳鼎養姑爲保放之意,敢啓。傳曰,知道。
四學儒生幼學申在敬·朴齊淵·徐麟輔·朴羲壽·李集重·安弘壽·李源益·鄭基憲·黃俊欽·徐經輔·李坤載·金炳斗·兪景柱·吳致大·鄭喜愚·金益鍾·朴渼源·柳孝根·南孝重·金胤根·尹致重·朴義壽·申奭朝·黃鍾均·安圭默·金彝鍾·許箕老·徐璜輔·朴宗久·黃基鎬·徐東輔·鄭履錫·李培秀·徐逈輔·李發源·李濟魯·洪秉珪·高鎭泰·姜復欽·鄭淳榮·權趾仁·洪用燮·尹鈺·許根·兪彝煥·金·趙琦淳·任泰會·徐夔輔·李檠·李涑·尹昌烈·鄭喜聞·金萬均·李用淵·金命周·任憲白·金相求·黃仁憲·鄭淳永·尹致朝·宋運載·韓公普·金豐進·李漢宗·韓喆人·尹顯周·李益彬·沈應之·呂東寅·閔致明·朴龍九·李源天·曺應振·朴斗淳·金弘淳·柳榮三·申光烈·金述淵·朴崗壽·沈宜永·李文愚·朴宗直·徐瓊輔·李能淵·尹奎烈·成崑柱等疏曰,伏以臣等,竊伏稽正宗朝御製平陰侯有若陞配聖殿之敎,若曰文廟者,禮義之所從出,而祀典之所由楷範也,臨以夫子,第以儒先,象德報功之在玆,高山景行之在玆,正學術明道法之亦在玆,平陰侯有子之獨遺於五賢之偏擧者,其爲祀典之欠缺,士林之歎惜,噫。有子之於我朝也,地之相去也,不知其幾千里也,世之相後也,不知其幾千百年也。且其公議之曾所不及也,前代之曾所未遑者,而惟我先大王,以崇儒重道之聖德,猶以是爲千載之缺典,而至有自上發議,降此陞配之敎,則道學之無愧於有子,事功之不讓於有子,而反不與於聖廡陞配之禮者,尤豈非祀典之欠缺,而士林之歎惜也哉?前朝祭酒文僖公臣禹倬,繼孔·孟·程·朱之學,開東方群賢之統,而地同一國,旣異有子之如彼其遠也,世在前朝,亦異有子之如彼其久也,則道學也,事功也,旣不可以爲不及乎有子,而其在象德報功之意,惡可以異代之久遠,不使之陞配於聖廡乎?此所以先大王,特以禹倬之不與於從祀,至有嗟惜之聖敎,而八道儒生幼學臣宋煥普等,四學儒生幼學臣朴基鎬·兪國煥等,連籲於庚·辛·壬三歲之間,特荷聖批,辭旨溫醇,而其在再疏之批,有曰予非曰先正之學,不合於文廟從享。噫,禹倬之於從享,不合則已,旣曰合矣,則象德報功,不可以已也。且其批旨之末,有曰姑待後日公議,噫,再疏之後,更奏三疏,三疏之後,今又申籲,則後日之公議已盡,而不必更待于後也。且其三疏之批,有曰問于大臣處之,噫,下批於壬申十一月初四日,越明年癸酉二月二十日,發遣郞廳,問議于大臣,而左議政臣韓用龜,特以一世公議之久而不可泯者,仰請上裁,而領議政臣金載瓚以爲文廟追享,乃是有國莫大之殊典,非一二廟堂之臣所敢容議云,雖出鄭重之意,而至於公議,未免抑鬱之歎也。臣等退修鉛槧,以待判下之聖敎,而荏苒時月,七年于玆,臣等之不卽申請者,豈非臣等不敏之罪乎?禹倬之事蹟,旣悉於前日三籲之疏,則今不必疊架煩瀆,而其在告君之體,有不敢不逐次詳陳,故敢撮其實蹟之大略,申告于紸纊之下。伏願聖明,更加垂察焉。考麗史本傳及東國通鑑,備載其事蹟,而赫赫然照人耳目,歷千載如一日,則不待臣等之一二譚也。謹按列聖朝下敎,則太祖朝受敎,有曰禹倬道學精明爲東方理學之祖。太宗朝傳敎,有曰易傳斯文之祖宗,而斯人講解易傳,理學始倡,館學儒道之最先,而斯人議立館學,道德始明,不可無功蔭。明宗朝下敎,有曰麗朝之末,專尙佛法,人倫紊亂,紀綱解弛,禹倬特立乎其中,斥去佛敎,扶興正學,一洗三韓之舊染,道學不亡,專賴於此人,不可不崇奬其善。肅廟朝以易東二字,扁額禹倬之書院,而其致祭文,若曰丹山鍾秀,挺出眞儒,左袒斯文,開發群蒙,功懋業廣,百世不朽,又於賜祭丹巖書院文,若曰一部羲經,用力尤勤,妙契前賢,功啓衆昏,白衣叫閽,近臣股栗,孤忠峻節,百代可師。正宗朝甲寅春筵席下敎,若曰禹倬之道學,東方不易多得,而何不與從祀之列也?此其聖敎之大略也。又按諸先輩正論,則皇明詔使魏時亮·歐希稷等來,問孔·孟心學及東方程·朱,而文純公臣李滉與柳希春·奇大升諸賢,竝議玉堂,特以禹倬首擧以對,次及鄭夢周等諸賢。且李滉創建易東書院,記曰,先生之忠義大節,動天地撼山岳,而經學之明,進退之正,爲後學師範,廟食百世。又曰,吾鄕先正,如禹祭酒風節,東方古今,豈可多得?又曰,尊祀程·朱,配以禹祭酒,固是盛事。又曰,以今人欲祀四賢之論,推之,禹先生從祀,不必在四賢之後。文忠公臣權近以爲,禹先生通經史,尤深於易,敎授不倦,理學始行,文簡公臣金宗直以爲,高麗涵儲五百年之運,而生此賢人,文憲公臣奇大升,以爲,高麗學,只主詞華,至禹祭酒,始倡性理之學,文成公臣李珥以爲,禹先生,持斧抗疏,直斥其君之失德,閉門究易,倡明斯文之理學,文正公臣宋時烈以爲,禹先生,講解易學,敎授生徒,且以小學·家禮,訓誨民間,文烈公臣趙憲以爲,四書五經始至,而禹先生因俗解講明,肇我國之文明,文貞公臣申欽以爲,東方名賢,禹先生最傑然者也,啓蒙士理學之道,爲之倡首,實有優於鄭夢周,文純公臣權尙夏請額易東書院疏以爲,禹倬,一代名儒,百世師範,至今聞其風者,莫不膝屈心醉,有高山景行之思,文元公臣宋明欽以爲,我朝道學之淵源,有自李滉之所以崇報禹倬者,如彼其至矣,此其諸先正公議之大略也。至於近年,則有若文敬公臣黃景源,序敦奬錄曰,潛心性命之理,傳文·武·周·孔絶學於千載之下者,文僖公一人而已,領議政臣金載瓚回啓八道疏略曰,道學則首倡絶學,而有用夏變夷之功,節義則身蹈禍機,而有面折廷諍之風,允爲吾東命世之賢,左議政臣韓用龜回啓四學疏以爲,禹倬之忠節道學,卽東方命世之賢,列聖朝崇奬之敎,炳若日星,諸先輩推重之言,蔚如山斗,躋配聖廟之論,久爲一世之公議而不可泯者,伏惟上裁云。是豈非前後不易之堂堂正論者乎?請以其顚末而申籲之,言其理學,則易是理學之頭腦,而禹倬明燭涉獵,遍誦於一宵之內,閉門參證,昭析於一月之餘,考諸注釋,若合符節,則太宗朝傳敎中所云,道學不亡,專賴此人者,是也。言其事業,則立館學設鄕校,興禮樂定喪制,革其夷俗,一遵華規,使我偏方,咸囿於休明之域,則亦我肅廟朝賜祭文所云,孤忠峻節,百代可師者,是也。噫,上焉而列聖朝崇奬之敎,如此其隆洽,下焉而諸先輩推重之語,如此其盛摰,近焉而儒林廊廟之公議,又如出一口,訖無異辭,則以禹倬道德之卓越,事業之宏博,忠節之巍確,而獨未參文廟躋配之列者,實爲我國家明時之一大欠典,而先大王所以嗟惜其從祀之不與者也。今我殿下,仰體傳授之心法,克遵繼述之家業,斷自震衷,遹追先志,行先王未及行之事,擧先王未及擧之禮,以實議處施行之敎,而特下陞配表奬之命,則扶植儒道,而彰百代相傳之學者,於是乎係焉,培養元氣,而奠億年無彊之休者,于是乎基矣。況此館學,卽禹倬創建之所,則凡我章甫之遊息乎館學者,尤有所自別於他,而其可不屢陳衷悃,思所以崇報之道乎?臣等玆敢不揆僭越,更以前後公議,申請於三籲之後,庶幾有補於尙賢德·贊聖化之萬一。臣等無任云云。答曰,省疏具悉。爾等,不見日前儒疏批旨乎?此事至爲重難矣,爾等,退修學業。
戊寅四月二十日辰時,上御熙政堂。藥房入診,大臣·備局堂上引見入侍時,提調金履喬,副提調宋知濂,假注書朴容壽,記事官李湜,記事官權敦仁,待敎徐憙淳,醫官吳千根·李漢臣·李彦厚·金殷相·朴器成,左副承旨韓義運,假注書尹正鎭,事變假注書趙渡,左議政南公轍,行兵曹判書金履陽,行大護軍李羲甲,知訓鍊李得濟,行護軍朴宗薰,韓陵君李海愚,行護軍金履載,副校理朴齊聞以次進伏訖。公轍等曰,朝氣則冷,而日候連和,聖體,若何?上曰,一樣矣。公轍等曰,寢睡·水刺之節,何如?上曰,一樣矣。公轍等曰,王大妃殿氣候,何如?上曰,一樣矣。公轍等曰,嘉順宮氣候,何如?上曰,一樣矣。仍命曰,今日則醫官診候,置之,可也,醫官等退出。上又命藥房先退,履喬·知濂·容壽·憙淳退出。公轍曰,惜乾之餘,日前雨澤,不啻沃渴,遠近幾皆浹洽云,民事誠萬幸矣。上曰,次對爲之。公轍曰,卽見全羅監司李魯益狀啓,則枚擧加里浦僉使崔禹鉉牒呈,以爲,莞島,非但封山爲重,亦是關防要害,而今若分屬三邑,又管兵·水兩營,則五處誅求,民必流散,豈可以海南進上蔈古之有弊,遽廢重地,而況進上磨鍊,自有元價,則貿取進排,實無間於分屬與否,莞島,一依甲子定式,還爲專屬康津,仍作履歷擇差事,請令廟堂稟處矣。彈丸小島,責應誅求,如此之多,地卑人微者之不能彈壓,勢所必至,本鎭之專屬康津一款,依狀辭施行。至於海南貢納之物種,貿取或量減,間令道臣,從便釐革,名雖陞作履歷之窠,若以殘武冷弁差送,則此與久勤,奚異?舊制兵批,每都政新資窠,以邊將通融,擧論矣,有地處惜前程之武弁,必有存心修擧之人。自今加里浦僉使,作爲新資窠,與中軍·營將·虞候復舊通擬,已經守令者,用營將履歷,未經守令者,用中軍履歷,而江界之上土,亦以邊上重地,久不擇人之弊,比莞島無甚異同,此亦一體施行,爲好,故俄於閤外,與兵判相議,兵判之意亦然,以此出擧條,使之永爲遵行,何如?上曰,依爲之。出擧條又曰,取考承文院前後謄錄,則因大臣筵奏,瀋陽使行時,皇太后·皇后前禮單,皆爲預備齎去,多有入用之時,今番接駕之行,皇后之同來與否,雖未可知,而旣有各年已例,則皇后前所進禮單,不可不一體齎去,分付該曹,使之照例磨鍊,何如?上曰,依爲之。出擧條又曰,今年燕价行,將絡續,邊門交易,自有其時,則逐門通貨,以致雜亂,誠甚可悶。使行盤纏之自京磨鍊,亦無其路,今番問安使行中往來所需,依壬申奉請使例,就曆節行包蔘中,除出分排,蔘稅收捧間,使惠廳姑先貸下後,待收捧卽爲還報,則此與京盤纏,有異,而在本廳,別無所失,在邊禁,亦爲申嚴之一端,以此意分付該廳·該院,而奏請自有所重,問安之行,又是不恒有之事,此外則毋得援以爲例之意,定式施行,何如?上曰,依爲之。出擧條又曰,問安使入去時,方物·魚果等屬,若經潦炎,易致腐傷,故甲戌·戊戌·乙丑年,亦皆筵稟行會於箕營·灣府,使之措備,以爲臨時換色之地矣,今番亦依此例,預爲備待之意,知委,何如?上曰,依爲之。出擧條又曰,每於問安使行,自備局分付灣尹,探問鳳城,得來路程記矣,今番亦依此知委,俾令詳細探來,陸續馳報,何如?上曰,依爲之。出擧條又曰,將任罷職,元無奪符之例,而今番御將罷職之時,誤以奪符擧行云,昧例做錯,大矣,伊時在院承旨,從重推考,何如?上曰,依爲之。出擧條又曰,詞訟劇務,委屬可悶,刑曹判書·漢城判尹未差之代,令政院政官牌招,開政差出,何如?上曰,依爲之。出擧條又曰,向來事,不過一時規警,而飭又施矣,前吏曹判書李好敏,前吏曹參議權丕應敍用,似好,故敢此仰達矣。上曰,依爲之。出擧條下詢賤臣曰,今日注書直次,誰也?賤臣對曰,小臣矣。上曰,諸宰以次奏事,可也。履陽等以無奏事,仰對,齊聞進前曰,近日講筵,不爲不頻,而名實不孚,殆同文具,草草文義,徒歸陳勉之例談,諄諄天語,未聞諮訪之俯及,問難前席,討論奧旨,已非可論,而乍登旋退,晷刻未移,尙何望君臣之間,情志交孚,講學之餘,周及時務乎?臣以無似,濫廁邇列,出入筵席,今爲十年之久,而未嘗見殿下憂勤詢蕘於民國之事矣。夫治莫盛於唐·虞,宜此時之無事可諮,而猶有都兪吁咈之盛,元首股肱之美,則豈非後世君臣上下所可法者哉?宋臣范祖禹告其君曰,陛下欲法堯·舜,當法祖宗,臣則以爲,殿下欲法祖宗,當法先大王,猗我先大王,以天縱之大聖,猶資學問之極工,日昃不遑,念念孜孜,無日不引接,無事不摠攬,以成二十五年大猷之治。此不但廷臣之所逮事而仰望於今日者,殿下亦嘗親承而仰覩,其詳具載於喉司日記燕涓之中,常常披覽,發政施令之際,一以遵蹈模範,爲心,繼自今赫然奮勵,雖賓對講席之間,諸臣所奏,到底詢諮,反復問難,天顔溫粹,酬酢如響,則大易泰通之義,書經熙哉之績,不外是矣。法祖宗而做唐·虞,亦豈有他哉?區區憂愛之忱,素積于中,不避支蔓,敢此仰達。伏願殿下,俯賜留念焉。上曰,所陳切實,當留念矣。出擧條仍命退,諸臣以次退出。
戊寅四月二十日辰時,上御熙政堂。晝講入侍時,同知事朴宗薰持詩傳第二卷,特進官申光軾持詩傳第二卷,參贊官宋知濂持詩傳第二卷,侍讀官朴齊聞持詩傳第二卷,檢討官任存常持詩傳第二卷,假注書尹正鎭持詩傳第二卷,記注官李衡柱持詩傳第二卷,記事官權敦仁持詩傳第二卷,武臣行副護軍尹致章以次進伏。上開卷讀前受音訖,命奏新受音。齊聞讀自相鼠有皮,止相鼠三章章四句,仍解釋章句以奏。上讀新受音訖,命陳文義。齊聞曰,此章之義,亦與上章相似,惡其無禮,而以蟲之可惡者,比之也。夫死者,人之所惡,而必以遄死斥之者,誠以人而無禮,則雖具形體,便無人道,故疾之甚而斥之嚴也,先儒有言,疾惡不深,則遷善不力,惟其知之也,深,故是以行之也,果矣。蓋禮者,人所固有也,上承天而下治人,失則死而得則生,此章,固指一人一事而言,而治國之道,亦捨是禮而奚以哉?本之身心,達之刑政,而有曰,使臣以禮,則交孚之道,惟在於禮矣,有曰,導之以禮,則治民之道,亦惟在於禮也,此章別無深意,而禮字之旨,當如是推看矣。上曰,下番陳之。存常曰,此章惡人之無禮,斥之以鼠蟲之不如,而以無儀·無止·無禮,重複而極言之,詩人之辭氣,可謂嚴厲矣,蓋曰儀,曰止,曰禮,分言則有三,而合而言之則,一禮字爲其本也。蓋禮者,天理之節文,人事之儀則,而推其用,則至於三千三百之多,萬事萬物,無往而非禮,以言乎人倫,則君臣父子之道,卽此禮也,以言乎身心,則視聽言動之要,亦此禮也。然則禮是做人這樣子,而何可斯須忽哉?衛文承傾覆之餘,治道丕變,故淫惡之行,國人不齒,而相鼠之詠,正如鶉奔之刺,小註所謂疾惡不深則遷善不力者,可以觀矣,遷善者,克復之謂也。朱夫子有言,克復如孤軍遇强敵而生死向前,若是乎善之不可不力也,苟能猛着脚跟,念念做去,今日如此,明日如此,則事事物物,動中禮法矣。宋臣范質之詩曰,相鼠與茅鴟,宜鑑詩人刺,古人看詩之意,亦如此矣。上曰,所陳已畢乎?存常對曰,然矣。上曰,同知事陳之。宗薰曰,此章,別無文義,其可觀者,卽曰儀,曰止,曰禮,而上下番已敷陳矣,先儒有言,文公以道化民,淫奔之恥,國人不齒。夫所以知其恥而疾之深斥之嚴者,以其有本然之心,而善惡分明,此所謂文公之化也,文公以前,鶴軒之擧,鶉奔之惡,其無禮無恥,爲甚,而民俗以之頹靡,至于文公,敬敎勸學,一新其政,而俗習丕變,則先儒之言,有辨於此矣。然斯民則前後一民也,惟其政治之得失,而民俗之汚隆,係焉,故曰,二帝·三王,不易民而治,做堯·舜之治,則其民也,卽堯·舜之民也,做三代之治,則其民也,亦三代之民也,爲人君者,可以鑑矣。此等處,未可究索於字句而止,其得失汚隆之機,推類體認,則自當有裨益之實矣。上曰,特進官陳之。光軾曰,玉堂諸臣已悉仰陳,臣則無可陳之辭矣。上曰,參贊官陳之。知濂曰,同知事所陳化民之義,甚好矣,小註亦曰,文公之化行,而人心反正,夫以衛俗之惡,文公新造未久,而人心之丕變,如此,儘乎導率之方,專在於君上,而風草之偃,桴響之捷,未足以喩之矣。此等處,伏願留念體驗焉。又曰,臣於日前,筵席亦仰奏,而連日講筵,只循例文義,而更無上下之發難,古人所謂審問明辨者,恐不如是,而何望有講讀之效乎?如此等篇章,章小句短,必須旁推遠溯,然後方有可觀之文義,而今乃當日當章之外,無所演繹,殊非講論之活法,而諸臣之章內强覓,反歸於常談陳語,殿下之勤御經筵,豈亶爲是哉?區區愚忱,又此冒陳,伏願察納焉。宗薰曰,參贊官之縷縷仰勉者,果切實矣,臣等亦以此意,前後屢陳,而講讀之際,必有論難問辨,然後方有意味,非但講筵爲然。凡於召接,必須諮訪延攬,然後情志可以相孚,政令可以無閼,草草講讀,只有講讀之名,而泛泛召接,安在召接之實乎?願賜察納於臣等之言焉。知濂曰,自上有發問,則筵臣自當知無不言,而上下風雅,出入詩·書,以至歷代治亂,而旁引曲證,如是之際,開發觀感之益,夫豈小哉?若循常備例,今日如此,明日如此,則終無資益之日矣。雖以登筵諸臣言之,或有學敏而言訥者,或有資鈍而辭達者,亦須扣問質難,然後能否互見,而得失相參,講筵之必貴問難,非但一事一處矣。上曰,掩卷也。仍命經筵諸臣先退,宗薰等退出。知濂曰,輪對官依下敎待令矣。上曰,使之入侍也。賤臣承命出傳,與輪對官司圃署別提許炫,養賢庫兼直長金聖默,典牲署直長金基拓,中樞府都事徐有近,敦寧府參奉李鼎臣,司䆃寺奉事南棅正,義禁府都事鄭東時,司僕寺正李東永,內資寺直長柳弘根,禮賓寺直長李時翼,濟用監判官徐珌修,偕入進伏。上命進前奏職姓名。炫等以次進前,各奏職姓名訖。上命退出,仍下詢曰,輪對官合爲幾人乎?知濂對曰,十一人矣。上命退,承史以次退出。
戊寅四月二十日酉時,上御熙政堂。召對入侍時,參贊官韓義運持詩傳第二卷,侍讀官李若愚持詩傳第二卷,檢討官李翊會持詩傳第二卷,待敎徐憙淳持詩傳第二卷,假注書尹正鎭持詩傳第二卷,記事官李湜持詩傳第二卷,記事官權敦仁持詩傳第二卷,以次進伏。上曰,開卷讀之。若愚讀自狐裘蒙戎,止旄丘四章章四句。上曰,下番讀之。翊會自簡兮簡兮,止簡兮四章三章章四句一章六句。上曰,參贊官讀之。義運讀自毖彼泉水,止泉水四章章六句,上曰,承旨,是明經科乎?義運對曰,然矣。上曰,閣臣讀之。憙淳讀自出自北門,止北門三章章七句,上曰,注書讀之。賤臣讀自北風其涼,止北風三章章六句,上曰,明日注書直次,誰也?賤臣對曰,小臣矣。上曰,上番讀之。湜讀自靜女其姝,止靜女三章章四句。上曰,下番讀之。敦仁讀自新臺有泚,止新臺三章章四句。上曰,文義陳之。若愚曰,旄丘之作,卽黎之君臣,失國寓衛,感時物之嬗變,而歎衛國之不救者也。黎國不見於春秋,似是春秋以前小國,其得失固不足言,而委靡不振,無自强之策,則其失國流離,亦可謂自取矣。雖以衛之君臣言之,以輔車之勢,有連帥之責,而漠然不相恤,宜其後之不振也,然而黎之臣子,作詩以責,雖於患難之中,辭不迫切,其忠厚之意,亦可見矣。旄丘一章之內,而黎·衛之失,詩人之賢,其意俱備,夫子之編詩,存此,欲後人之參互看出也,此章文義,當如是勘破矣。上曰,下番陳之。翊會曰,小臣讀奏簡兮章矣,此詩,卽衛之賢者不得志,而輕世肆志之作也。雖無逐句可言之義,而可見當時用舍之跡矣,衛有如此賢才,而不能拔置顯位,俾展所蘊,乃反沈淪下僚,終於自晦,衛之爲治,亦可見矣。蓋國家之治不治,專係於賢才之用不用,而且以上章觀之,黎侯流離,衛又不能救矣,外不能恤隣,內不能任賢,則不敗何待?故宣·懿以降,衛遂寢微,此等處,用舍治亂之機,實爲人辟監戒之大端矣。上曰,參贊官陳之。義運曰,小臣讀奏泉水章矣,此章,婦人思歸寧而不得,故作此詩,蓋婦女之情,切於思歸,而能知防閑之節,禮以自守,婉而不迫,不敢有一毫違越之意者,如葛覃章所云,言告師氏,言告言歸之義,雖欲歸寧父母,不敢自專,必令師氏告之者,出於婦道之正矣。二南之化,猶有存者,故衛女深得其意,出於性情,而詩亦如此,夫聖人之道,自修身齊家,以至治國平天下,則二南之化,蓋自修身而爲始,必於此等處,深留聖意焉。上曰,閣臣陳之。憙淳曰,下番以簡兮章,推演仰陳者,好矣,此章曰,云誰之思,西方美人,蓋有道之世,則天下之人,皆悅,而願出於其國,天下之仕者,皆悅,而願立於其朝,以至於親賢樂利,沒世不忘,而否則賢者不得志,而玩世不恭,有如是矣。人心向背之機,自古如此,帝舜之世,天下之士,多就之,文王之三分天下有其二,商民之保抱攜持,徂厥亡出執,是其驗也,必於此等處,深繹玩味,是臣區區之望也。上命掩卷訖。憙淳進前曰,日前玉堂,以今番禮記印役時,外閣活字不足,鑄所所在衛夫人字,筵稟請用矣,鑄所所在,乃丁酉字,係是內府所藏,故非特敎印役,則毋得自下請用,而在前多少印役時,每以外閣所在衛夫人字,入用矣,玉堂雖已筵稟,內府所藏,事體自別,在本閣擧行,則不敢遽然出給,故敢此仰達矣。上曰,待下敎爲之。下詢承旨曰,今日伴直,誰也?義運對曰,右副承旨徐長輔矣。上命退,諸臣以次退出。
上在昌德宮。停常參,只晝·夕講。
午時,日暈。
韓義運啓曰,明日常參·經筵,取稟。傳曰,只晝講。
尹命烈啓曰,大司憲宋穉圭,執義崔時淳,掌令鄭時善·鄭祖榮,持平韓啓玉·姜世鷹在外,監察茶時之意,敢啓。傳曰,知道。
又以都摠府言啓曰,今日入直內三廳武兼禁軍及軍兵等,中日習射技放,請出標信,傳曰,知道。
又啓曰,來二十五日,朝參日次矣,敢稟。傳曰,停。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
尹命烈啓曰,右承旨朴周壽,同副承旨李德鉉,今日不爲仕進,竝卽牌招,何如?傳曰,允。
韓義運啓曰,藥房提調,持湯劑來待矣。傳曰,封入。
傳于尹命烈曰,諸承旨持公事入侍。
以應敎趙琮鎭,副應敎柳訸牌不進罷職傳旨,傳于韓義運曰,竝許遞,前望單子入之,待下批牌招察任。
玉堂前望單子入之。應敎洪大浩,副應敎李泰淳落點。
傳于尹命烈曰,諸承旨持公事入侍。
以右承旨朴周壽,同副承旨李德鉉牌不進罷職傳旨,傳于韓義運曰,只推。
韓義運啓曰,別兼春秋趙琮鎭·金道喜旣有只推之命,竝更牌招,推移入直,何如?傳曰,允。
以別兼春秋趙琮鎭·金道喜牌不進罷職傳旨,傳于韓義運曰,只推。
傳于韓義運曰,明日輪對官待令。
兵曹口傳政事,副司果單趙琮鎭。
以慶尙監司金魯敬狀啓,尙州牧使兪漢寔,緣坐安置罪人豐謙,不善檢束,任其逃躱,歸死於親屬之家,至登他道啓聞,事未前有,萬萬駭然。爲先罷黜,其罪狀令攸司稟處事,傳于韓義運曰,令該曹口傳差出,催促下送。
吏曹口傳政事,以沈能述爲尙州牧使。
禁府啓目,兵曹前正郞洪遠謨原情云云。傳旨內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處何如?啓依允。又啓目粘連,向前朴廷檢段,門禁事體,至爲嚴重,而不能察飭,至有逸馬之闖入,事極驚駭。邊擎仁段,職守在於門閽,而逸馬之入,不勤防禦,難免其罪,竝只以此照律,何如?判付啓,依允。又啓目粘連,向前柳鼎養原情公事判付內,臺疏則如彼,囚供又如此,不可置之䵝䵢之科,問于大臣勘處爲良如敎敎是乎等以,謹依判付。問于大臣,則領府事李時秀病未獻議,判府事徐龍輔·徐邁修在外,判府事金載瓚未肅拜,判府事韓用龜·金思穆病未獻議,右議政南公轍以爲,當初臺疏中,以柳鼎養前任泰川時斬掠屠戮之事,聲罪狼藉,此是無辜之民,恣行濫殺,以爲己功之謂也。言出臺閣,上聞朝廷,則不可置而不論,故臣果有添問目盤覈之請矣,及見其供辭,則謂以此非平民,乃其時迎賊之輩,而以其情跡之最難赦者,報營得題而用法云,臺言囚供,若是相左,置人䵝䵢,殊非刑政之綜核,到今此事之究竟,惟在一番之行査,待新道臣赴任,應問各人,卽令捉致營門,別定剛明査官,親執盤問,本事虛實,指一狀聞後,苟無是事則幸甚。如其不然,游辭漫漶,本罪之外,又當添一,亦令法府,知悉此意,待査啓議律,恐合事宜云矣。大臣之議如此,新道臣赴任後,卽令親執詳査狀聞後,稟處,何如?判付啓,依允。
韓義運,以戶曹言啓曰,時御所內各司雨漏修改吉日,令日官崔福基,更爲推擇,則今四月二十二日卯時爲吉云,以此日時擧行,何如?傳曰,允。
尹命烈,以兵曹言啓曰,今四月二十一日,武臣賓廳講書日次,而中日相値,不得爲之之意,敢啓。傳曰,雖中日,勿拘爲之。
又以兵曹言啓曰,今四月二十一日,武臣賓廳講書時,部將金珍,通鑑第一卷不通,依定式推考警責,何如?傳曰,允。
又以御營廳言啓曰,本廳哨官李慶鼎身病甚重,勢難察任,改差,何如?傳曰,允。
戊寅四月二十一日辰時,上御熙政堂。晝講入侍時,知事金履喬持詩傳第二卷,特進官朴宗正持詩傳第二卷,參贊官韓義運持詩傳第二卷,侍讀官李若愚持詩傳第二卷,檢討官李翊會持詩傳第二卷,假注書尹正鎭持詩傳第二卷,記事官李湜持詩傳第二卷,記事官權敦仁持詩傳第二卷,武臣行副護軍李謙會,以次進伏。上開卷讀前受音訖,命奏新受音。若愚讀自孑孑干旄,止干旄三章章六句,仍解釋章句以奏。上讀新受音訖,命陳文義。若愚曰,此章,卽衛之大夫,乘此車馬,建此旌旄,往見賢者,詩人美之而作者也,威儀之盛,禮貌之隆,旣如此,則其心誠好之申勤懇摰之意,斯可見矣。大抵好賢,固人君之美事,而人臣之能好善,尤爲可美,鄭武公之仕於周,而有緇衣之好賢,詩人美之,秦誓曰,若有一介臣,斷斷猗,無他技,其心,休休焉,其如有容,人之有技,若己有之,人之彦聖,其心好之,皆稱人臣之好賢者也。若不能如此,則其何以汲引薦進,使在野疎逖之賢才,顯揚於朝著也哉?然則人君,雖有好賢之心,而亦無以導達明揚,得賢才而共理國家也,若是乎人臣好賢之有關於國家治忽也。試以此章論之,衛文公,當衰亂之餘,興撥反之功,敬敎勸學,授方任能,寤寐側席,渴於求賢,故上行下效,觀感而興起,大夫·諸臣無不好賢,而至有詩人詠歎之辭,推此而可知,人臣之好賢,實爲國家之美事,而其本則亶在於人君之好賢。伏願於此等處,深留聖意焉。上曰,下番陳之。翊會曰,此詩每章,言旌旄車馬,而自四而五,自五而六,極其盛而言之,與卷阿詩所云,君子之車,旣庶且多,君子之馬,旣閑且馳者,殆相似將言迎賢之行,而必稱車馬之盛者,以見尊貴如此而下士如彼也。且彼姝之云,卽靜女其姝之姝字,姝者,美女之稱,而指其所見之賢,必以彼姝稱之者,亦以見賢賢易色之意也。蓋賢者,國家之命脈,登庸於朝,則鳳曆賴之靈長,沈淪於野,則鴻運以之衰替,古之大臣,以人事君者,正以此也。今此衛大夫之屈己迎賢,恰有周公謙謙下白屋之意,文公興撥之業,未必不基於此,而文公亦能擧斯人於卿大夫之列,故承上率下,得遂其好賢之志,以此推之,文公之好賢,亦可知矣。夫如是則上有好賢之治,然後下有好賢之美,而好之之實,惟在於旁求,朱夫子有言,雖天下至易得之物,未有不求而自至者,賢者之出處,況非至易之事乎?至於求之之道,則又不外於一誠字,苟不以誠,則雖有蒲輪束帛之盛,亦歸於浮文而止耳,必須致誠盡禮,然後四方風動,多士景從,大而六德六行之士,小而一藝一能之人,彙進於朝矣,庶績安得不熙,而國家夫豈有不治者哉?故孟子之言曰,好善優於天下,賢人之於國家,其關係如此,此箇義理,實是在上者警省處矣。上曰,知事陳之。履喬曰,儒臣所陳,已悉矣,蓋此章之旨,詠其見賢之行,而必曰五馬·六馬者,以見其尊貴而屈於賢也,指其迎賢之處,而有曰浚郊·浚都者,亦見其旁求而至于遠也。所迎之人,固是賢者,而命駕而躬迎者,非賢則斯不能也,作詩而讚美者,非賢則亦不能也,其時衛俗之多賢,此可見矣。夫好賢之爲美,人孰不知?雖好之而不能用之,則徒有好之之名,而殊無好之之實矣,此詩每章之末,必曰畀之·予之,以至於告之者,正爲此也。然用之之道,亦不在於尊其位重其祿而已,必須朝夕左右,扣其蘊而罄其能,日月獻替,繹其言而納其忠,然後方盡其用之之道,而先從在朝者爲始,用之盡其道,則在野之賢,亦將聞風而于于矣。每於此等詩講讀之際,深究其非爲觀美,而務求實效之本旨焉。上曰,特進官陳之。宗正曰,臣則別無可陳之文義矣。上曰,參贊官陳之。義運曰,臣亦無他可陳之文義矣。上曰,明日注書直次,爲誰也?賤臣對曰,小臣矣。上曰,諸承旨,持公事入侍事,出傳也。賤臣承命出傳,左承旨尹命烈,假注書朴容壽,直閣鄭基善以次進伏。上命掩卷,仍命經筵諸臣先退,履喬等退出。上命各房奏公事。命烈·義運以各房無公事,仰對。上曰,今日閣臣直次,誰也?基善曰,小臣今朝替入矣。上命退,諸臣以次退出。
戊寅四月二十一日未時,上御熙政堂。夕講入侍時,知事金履喬持詩傳第二卷,特進官朴宗正持詩傳第二卷,參贊官尹命烈持詩傳第二卷,侍讀官李若愚持詩傳第二卷,檢討官李翊會持詩傳第二卷,假注書朴容壽持詩傳第二卷,記注官安亨鎭持詩傳第二卷,記事官權敦仁持詩傳第二卷,以次進伏。上讀前受音訖,命奏新受音。若愚讀自載馳載驅,止載馳四章。命釋義,若愚釋義以奏。上讀新受音訖,命陳文義。若愚曰,此章,卽許穆夫人憫衛國之顚覆,歸唁不得而作者也,其不越禮踰節,終不果歸者,可謂賢夫人也。是蓋當衛之渡河野處,宗社傾覆,民邑蕩殘,以夫人戀本國之至情,將欲歸唁,而大夫尤之,終不果行,觀乎我思不遠。無我有尤等句,蓋知其哀痛惻怛之不能自已,而終不徑情直行者,可見其發乎情·止乎禮義,而得其性情之正也。大抵人於情之所發,不能以禮裁之,則凡係事爲之間,難得十分至當底道理,試以聖門心學工夫論之,性固善矣,而情不無出入是非,周濂溪曰,幾善惡,此之謂也。中庸曰,喜怒哀樂之未發謂之中,發而皆中節謂之和,喜怒之發云者,發乎情之謂也,中節云者,止乎禮義之謂也,遏慾存理·克己復禮之工,亦不外於此矣。今此許穆夫人,至情所在,按住不得,欲爲歸唁之行,其情未必非矣,於理猶未當焉,止而不行者,庶幾乎發而中節者也,此雖女子之事,而亦可見先王之遺澤,尙有存者,人生秉彝之本性,固不泯也。伏望於此,深察章外之旨焉。上曰,下番陳之。翊會曰,此詩比諸泉水·竹竿,雍容整暇之意,有所不及,職由於情私之急切,而其曰驅馬悠悠,則亦未嘗倉皇忙遽,蓋許穆夫人,賢夫人也,平日之一言一行,必以禮義,此行雖出於萬不獲已,而其心則固已趑趄,故瞥見大夫之跋涉,不待其言之聽,而已知來告之意,是豈不知禮制,徑情直行者哉?其所謂控于大邦者,此亦不過設辭也,婦人事無專遂,不出閨門,則請援强隣,男子之事也。秦穆夫人登臺履薪,在其國則可矣,在他國則不可,申包胥之庭哭七日,在男子則可矣,在婦人則不可,故控于大邦之下,直接以誰因誰極者,亦明知其不可也。集註曰,宣姜之女爲許穆公夫人,人之賢不肖,不係氣類,若能全其天賦,强於爲善,雖長於淫慝之邦,而無損於貞順之德。凡物極則反,人性本善,宣姜之惡,可謂極矣,而其子女之賢,乃如此,此朱子所以大書特書,以示天理之未嘗泯而秉彝之未嘗墜也,故聖王所以御世而出治者,專係於敎牖訓迪之方,因其固有之性而利導之,則民日遷善,而不自知治化之日躋矣。伏願深留聖意焉。上曰,知事陳之。履喬曰,載馳四章之義,其詳見於春秋傳,而於此可見周室之政日衰矣。凡有列國之傾覆者,存亡繼絶,救災恤患,方伯連帥之責也,而王綱頹墮,世道陵夷,諸侯無修職之擧,小國罹蕩殘之患,甚至於婦人之控于大邦,有若以私情愬告者然。摠而言之,則專由於周政之失也,而此詩之作,亦可見許穆夫人之發乎情而止乎禮者也。憂思鬱結,辭旨委曲,始則傷宗國之覆滅,乃有載馳之行者,自不覺其發於情也,終焉見大夫之跋涉,未遂歸寧之志者,亦其所以止於禮也。其行則雖尼,其思則不已者,卽其常情,而朱子所謂人情大可見者也,故人情爲聖王之田,林林蔥蔥之物,其生之初,無不有情慾焉,而亦係於聖王導率之政,徒順其情,而不爲防範,則情雖出於善,而易至流蕩之地,此許穆夫人所以止於防範,不爲踰越者也。蓋情猶水也,禮猶防也,聖人以道而防民之失者,猶以隄防而遏水之流也,此等處,伏望推繹審察,以爲化成風俗之道焉。上曰,特進官陳之。宗正曰,上下番玉堂及知事,俱已敷奏,臣則別無可陳之辭矣。上曰,參贊官陳之。命烈曰,臣亦無文義之可陳者矣。上曰,注書出去,在院承旨,使之持公事入侍也。賤臣承命出傳,左副承旨韓義運,假注書尹正鎭,直閣鄭基善以次進伏訖。上命掩卷,仍命經筵諸臣先退,履喬等退出。上命奏公事,義運以無公事,仰對,命烈讀奏兵曹啓目粘連開城府左右列軍官都試回啓公事,上命入之。仍命退,承史以次退出。
上在昌德宮。停常參,只晝講。
自申時至人定,灑雨下雨,測雨器水深五分。自人定至二十三日開東,灑雨下雨,測雨器水深一寸四分。
韓義運啓曰,明日常參·經筵,取稟。傳曰,只晝講。
韓義運啓曰,大司憲宋穉圭,執義崔時淳,掌令鄭時善·鄭祖榮,持平韓啓玉·姜世鷹在外,監察茶時之意,敢啓。傳曰,知道。
尹命烈啓曰,右承旨朴周壽,同副承旨李德鉉今日不爲仕進,竝卽牌招,何如?傳曰,竝許遞,前望單子入之,待下批,牌招察任。
韓義運啓曰,判尹趙德潤,同義禁南履翼·權丕應,除拜後,過三日不爲出肅,依定式推考警責,仍卽牌招察任,何如?傳曰,允。
又啓曰,三品官之無得過三日循例請牌,曾有定式矣,吏曹參議趙貞喆,除拜後,過三日不爲出肅,事體所在,誠極未安。從重推考,仍卽牌招察任,何如?傳曰,允。
宋知濂啓曰,藥房副提調,持湯劑來待矣。傳曰,封入。
傳于宋知濂曰,諸承旨,持公事入侍。
韓義運啓曰,今四月二十一日日次輪對官,忠勳府都事李豐奎,議政府司錄宋應龍,儀賓府都事宋欽大,吏曹正郞蔡弘韻來待矣。傳曰,入侍。
傳于韓義運曰,召對爲之。
傳于尹命烈曰,在院承旨入侍。
韓義運啓曰,假注書朴容壽身病猝重,勢難察任,今姑改差,何如?傳曰,允。
承旨前望單子入之,尹久東·申在植落點。
以右副承旨尹久東牌不進罷職傳旨,傳于韓義運曰,許遞,前望單子入之,待下批牌招察任。
承旨前望單子入之,金學淳落點。
朴容壽改差,代以徐英淳爲假注書。
兵曹口傳政事,副護軍單朴周壽。
韓義運,以弘文館言啓曰,新除授應敎洪大浩時在江原道原州地,副應敎李泰淳時在慶尙道禮安地,經筵入番事緊,請竝斯速乘馹上來事,下諭。答曰,依啓。
以全羅監司李魯益狀啓,泰仁縣民家失火事,傳于尹命烈曰,聞甚矜惻,元恤典外,別加顧助事,分付。
尹命烈,以戶曹言啓曰,今此瀋陽使行時,皇后前所進禮單,一體齎去事,自廟堂筵稟蒙允矣,禮單各種,依前例別單書入之意,敢啓。傳曰,知道。
韓義運,以禮曹言啓曰,卽接扶餘幼學兪彦鋈所志,則以爲,族兄彦擘嫡妾俱無子,以其同姓十寸兄彦羲第二子漢永,欲爲繼後,兩家相議完定,而未及禮斜之前,彦羲夫妻俱歿,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹,論理草記事,曾有筵奏定式,門長兪彦鋈所訴,旣如此,依定式兪彦羲第二子漢永,立爲兪彦擘之後,何如?傳曰,允。
尹命烈,以義禁府言啓曰,卽接月令醫員李德厚手本,則時囚罪人洪遠謨素患痰癖之症,屢日處濕之餘,暴泄交下,登溷頻數,食飮全却,轉側須人,症形不輕云。罪人病勢如此,則一邊保放,一邊草記,曾有定式矣,洪遠謨姑爲保放之意,敢啓。傳曰,知道。
戊寅四月二十二日辰時,上御熙政堂。晝講入侍時,知事洪義浩持詩傳第二卷,特進官金履載持詩傳第二卷,參贊官韓義運持詩傳第二卷,侍讀官李若愚持詩傳第二卷,檢討官李翊會持詩傳第二卷,假注書尹正鎭持詩傳第二卷,記注官安亨鎭持詩傳第二卷,記事官權敦仁持詩傳第二卷,武臣行副護軍李尙謙以次進伏訖。上曰,諸承旨持公事,與輪對官詣閤,待講筵畢後入侍事,注書出傳也。賤臣承命出傳。上開卷讀前受音訖,命奏新受音。若愚讀自瞻彼淇澳,止淇澳三章章九句,仍解釋章句以奏。上讀新受音訖,命陳文義。若愚曰,此詩,卽變風中最正音也,武公之學,進修之不已,至於成就,而詩人以竹爲興,亦自柔而盛,自盛而密,雖是興體,亦兼比義矣。武公以九十倦勤之年,勉勉孜孜,其悔過之作,有若賓筵詩,自警之篇,有若抑戒章,而又復箴儆於國,以求交戒,蓋其學已盛,而猶若不足,德已至而常如不及,故懋學修德之誠,老而彌勤,如此,從古聖賢新又新而聖益聖之功,卽此一勤字,爲之本也。程夫子以敬之一字,爲徹上徹下之工,而勤字亦然,中庸爲學之序,有曰問辨思行,而篤行,爲其綱領,則篤者,誠之推也,曾傳爲學之序,有曰誠正修齊,而誠意,爲其樞紐,則誠者,勤之蘊也。朱夫子亦言學問,非可一蹴便到,必銖積寸累,銖寸之累積非勤,則亦不能矣,今者晝漏高閣,親士夫而講聖經,勤勉之德,竝美於此詩,新又新而聖益聖之基,亶在於是矣。第臣愚過計,猶有區區憂愛者存。臣以無似,濫叨法筵之列,亦已屢矣,只陳備例之文義,而未承發難之聖敎,臣未敢知燕涓蠖濩之中,所以體認默究者,何如,而雖有體認之工,苟無問難之實,則其所以體認者,亦或不免於疎漏固滯,而問學之道,終無以周備矣。體認屬行邊,問難屬知邊,未有不本於知而能行者,則二者之不可偏廢,豈不較然乎?伏願以此加勉,俾有終始典學之效焉。上曰,下番陳之。翊會曰,此詩最好玩味,三章之內,次第條理,極其密察矣。若其大旨要義,則大學已援釋之,先儒亦備言之,今無容贅說,而卒章善戲謔兮一句,合是活看處,此指成德以後地位而言,若學者之初,遽企於此,則易於踰節而失檢矣。蓋莊與寬,不可偏廢,如車輪·鳥翼之相須,而聖人亦未嘗無戲,待人接物之際,樂易不拘者,卽所謂戲,而雍容整暇,適可而止,則亦所謂善戲也。原壤,夷俟,而夫子以杖叩脛,聞武城絃歌,而以爲焉用牛刀,則夫子亦有時乎爲戲,而此皆從心所欲,不踰矩,然後可以如此,至於學者之事,則當法橫渠之東銘矣。且集傳引禮記之言曰,張而不弛,文·武不能,弛而不張,文·武不爲也,不弛而必曰不能,不張而必曰不爲者,下語之間,其意可見矣。蓋不弛之失,如弦急則絶,不張之弊,如水流益下,臣未敢知近日政敎之張弛何居,而張而不弛,文·武亦不能,則後文·武者,固所不能也。至於弛而不張,文·武之所不屑爲,而竊恐今日朝廷,殆近於此,上下恬嬉,大小委靡,浸浸然莫可收拾,而一張之道,幾不可復見,漆室之憂,夫豈淺淺哉?譬如天地之候,春夏之發育,秋冬之嚴肅,相爲終始,若無嚴肅之氣,則不能成發育之功,此所以元則必貞,貞則復元也,虞書曰,有能奮庸熙帝之載,奮者,振起之謂也。夫以唐·虞盛際,何憂乎委靡不振,而帝舜之勅勵,猶如此,況於後世之爲治乎?伏願殿下,以衛詩切磋之工,加勉聖德,以虞廷奮庸之責,董勅臣工,則百官有司,孰敢不奔走率職,對揚洪休哉?區區愚悃,敢此敷陳矣。上曰,知事陳之。義浩曰,此章,言進修次第,極有條理,卽變風中第一篇章也。衛武進修之工,亶由於誠勤,此詩之作,所以美此,而以此推之,大學之明新止善,固不外於此矣,中庸之知行達德,亦不外於此矣。每於此等詩講讀之際,反復諷詠,玩繹而體認,則自有喫緊問學之驗矣,上下番亦以知行之義,仰陳,而旣知之矣,必行之然後,方有知之之效,今我殿下,春秋鼎盛,問學淵深,知之者未嘗不足,而竊恐所以行之者,猶有所未至也。伏願留念於衛武之誠勤,以爲行之之實焉。上曰,特進官陳之。履載曰,此章,旣言自修,必以不可諼,結之者,其意可見,若止於自修而已,則夫豈有不可諼之實哉?惟其本諸進修之工,而施於事爲之間,故爲斯民者,皆被親賢樂利之澤,而方有沒世不忘之歎矣。武公事爲之實,有若抑戒詩所云,脩車馬戒弓矢者,則其自修之效,至於邦內之皆修者,斯可知矣,見今廈氈頻御,簪紳胥欣,而若備例講學而止,則不足裨益於政敎矣。伏願體念於不可諼之義,以爲發政施敎之實焉。上曰,參贊官陳之。義運曰,臣則無可陳之文義矣。上曰,上番出去,諸承旨及輪對官,使之入侍也。亨鎭承命出傳。都承旨宋知濂,左承旨尹命烈,假注書朴容壽,輪對官忠勳府都事李豐奎,議政府司錄宋應龍,儀賓府都事宋欽大,吏曹正郞蔡弘韻以次進伏。上曰,閣臣,何不入來也?知濂對曰,以兼司書,入書筵云矣。上曰,閣臣,是鄭基善乎?知濂對曰,然矣。上曰,輪對官中一人,何不入來也?知濂對曰,典簿洪就榮,以拘忌,未得入來云矣。上曰,明日注書直次,誰也?賤臣對曰,上假注書朴容壽,俄入改差啓辭矣,其代若無故卽仕,則明日直次,卽新除注書矣。上命掩卷訖,仍命經筵諸臣先退,義浩等退出。上命輪對官等奏職姓名,豐奎等,以次進前,各奏職姓名訖。命退出。上曰,各房奏公事也。知濂·義運,皆以無公事,仰對,命烈讀奏全羅監司狀啓一張訖,傳夾侍以上。上曰,今日坐直承旨,誰也?知濂對曰,俄者新除兩承旨承牌入來,則當坐直矣。上曰,兩承旨,是初除乎?知濂對曰,然矣。上曰,注書望筒,已入之乎?敦仁對曰,改差啓辭姑未下,故望筒未及排出矣。上曰,今日則廳注書,仍直乎?賤臣對曰,然矣。知濂進前曰,檢閱李嘉愚救護之限,已過,當爲請牌,而聞其親病,一向彌留,在前如此之時,亦有經稟後,待少間不爲出牌之例,故敢此仰達矣。上曰,依此爲之。知濂曰,以書院躋配及請額事,方有伏閤儒疏二張,而曾有經稟後退却之受敎,故敢此仰達矣。上曰,唯。仍命退。諸臣以次退出。
戊寅四月二十二日午時,上御熙政堂。召對入侍時,參贊官尹命烈,持詩傳第二卷,侍讀官李若愚,持詩傳第二卷,檢討官李翊會,持詩傳第二卷,直閣鄭基善,持詩傳第二卷,假注書尹正鎭,持詩傳第二卷,記注官李衡柱,持詩傳第二卷,記事官權敦仁,持詩傳第二卷,以次進伏訖。上曰,開卷讀之。若愚讀自二子乘舟,止柏舟二章章七句。上曰,下番讀之。翊會讀自牆有茨,止牆有茨三章章六句。上曰,承旨讀之。命烈讀自君子偕老,止言不稱也。上曰,閣臣讀之。基善讀自玼兮玼兮,止君子偕老三章一章七句·一章九句·一章八句。上曰,注書讀之。賤臣讀自爰采唐矣,止桑中三章章七句。上曰,上番讀之。衡柱讀自鶉之奔奔,止鶉之奔奔二章章四句。上曰,下番讀之。敦仁讀自定之方中,止定之方中三章章七句。上曰,文義陳之。若愚曰,二子乘舟以上爲邶風,而卽十三國變風之始也,變風固罕好詩,而鄘·衛之定之方中·干旄·淇澳·考槃等章,俱有可觀,正好玩繹,而至於邶風,無一好詩,安城劉氏之言曰,自柏舟以下凡十九篇,絶無可取之詩,所以居變風之首,蓋深得夫子編詩之意也。今此柏舟以下爲鄘風,而共姜當衰亂之世,守禮義之正,特立之節,卓越古今,直可謂遏人慾之橫流者矣。夫子以此置鄘風之首,亦以見其天理之終不泯也,邶之首於變風,柏舟之首於鄘風,俱可以見聖人刪述之微意矣。上曰,下番陳之。翊會曰,鄒經引陽虎之言曰,爲富不仁,爲仁不富,夫以陽虎之惡,而孟子截取其言於爲仁之義,則今此墻有茨之詩,醜固不堪道,而中冓二字,亦可以推看於愼獨之義矣。蓋幽獨隱微之中,爲善者不求人知,而千里之外應之,爲惡者惟恐人知,而十手之指嚴焉,故中庸曰莫見莫顯,大雅曰不愧屋漏,雖此等不正之詩,推類而看,則亦或有正理之可認處矣。上曰,承旨陳之。命烈曰,君子偕老一章,盛言服飾之美,以譏宣姜之惡,而諷刺之語,婉而且切,嗟惜之意,隱而自著,風人作詩之旨,蓋如此矣。上曰,閣臣陳之。基善曰,承宣以君子偕老章服飾之義仰奏矣,此章中象服是宜一句,正好推看,有是位則有是服,有是服則有是德,然後可謂象服是宜,而宣姜,有是位有是服,而無德以稱之,故詩人所以正言而反譏也,服飾之於人,卽外儀也末節也,而小則係人之賢否,大則關國之治亂,如鄭風緇衣之詩,曹風赤芾之詠,其賢否之辨,可以見矣,而至若治亂之辨,又在於奢儉之分,故未有節儉而不興者,未有奢靡而不衰者,自周南葛覃以後,歷漢唐晉隋之世,班班可考矣。近俗好靡,以奢相尙,雖不能措的某事,以證今日之弊,而殆或近於賈誼所謂倡優下賤,得爲后服,富人墻屋,被之文繡者矣。夫俗尙之回淳,民風之反本,惟在君上一轉移間事耳,此等處,益加推類而省察,常務敦朴之示先焉。上曰,注書出去,在院承旨,使之持公事入侍也。賤臣承命出傳,右承旨韓義運,假注書朴容壽,以次進伏。上曰,同副承旨何不同入也?義運對曰,式暇矣。上曰,肅拜後出去乎?義運對曰,然矣。上命掩卷訖,仍命玉堂先退,若愚等退出。上曰,各房奏公事。命烈·義運,以各房無公事仰奏。上命退,諸臣以次退出。
上在昌德宮。停常參,只晝講。
自開東至人定,灑雨下雨,測雨器水深六分。自人定至二十四日開東,灑雨下雨,測雨器水深一寸二分。
韓義運啓曰,明日常參·經筵,取稟。傳曰,只晝講。
金學淳啓曰,大司憲宋穉圭,執義崔時淳,掌令鄭時善·鄭祖榮,持平韓啓玉·姜世鷹在外,監察茶時之意,敢啓。傳曰,知道。
尹命烈啓曰,藥房提調,持湯劑來待矣。傳曰,封入。
傳于尹命烈曰,諸承旨持公事入侍。
傳于金學淳曰,召對爲之。
徐英淳有頉,代以金樂壽爲假注書。
徐長輔,以備邊司言啓曰,卽見全羅監司李魯益狀啓以爲,來六月七月兩朔上番禁衛軍兵,使當爲點送,而災邑廚傳,爲弊不些,依近例以都會所附近營將代行事,請令廟堂稟旨分付矣。農節廚傳,邑弊宜念,營將替行,已多近例,依狀請施行之意,分付,何如?傳曰,允。
又以禁衛營言啓曰,本營哨官李濟遠,身爲入直將官,全不謹愼,事多乖戾,汰去之意,敢啓。傳曰,知道。
行大司諫李庚運疏曰,伏以臣有狗馬病力,淹滯鄕山,逖違京輦,已多年所,一縷雖存,萬念都盡,斷斷忠赤,惟在於玉樓之戀,漆室之憂而已。忽於千萬夢想之外,諫長新除,特下於前望之中,繼而有馹召之命,臣於是,始焉惝惶感激,終而戰慄悶隘,不知所以自措。噫,古人之言曰,諫官雖卑,與宰相等,上以繩愆紏謬,下以激濁揚淸,其責不輕而重,已非人人之所敢承當者,而況臣,以其年則桑楡之不可收也,以其質則樗櫟之無所用也。且臣於見職,自來情勢,亦有所不敢出者,前後垂二十年,一不得抗顔而承命,則聖上亦已體諒之矣。重以逋播在外,死亡無日,而今此繆恩,忽至於此,未知如臣癃癈者,何以得此於君父也,伏地惶隕,不覺涕泗之被面,旣有自劃之勢,又是當遞之職,而至於坐違召命,有所不敢,實欲曳疾入城,陳疏伸懇,而目下賤疾,又復越劇,房闥之際,動作亦難,道路之間,顚仆必至,玆不得不力疾治疏,縣道陳聞。伏乞聖慈,俯垂矜諒,亟遞臣所帶之職,仍治臣逋慢之罪,以肅朝綱,以安微分,不勝幸甚。臣於乞免之外,竊有所私願之萬萬至切者,敢此附陳焉。臣聞君臣主於義,父子主於恩,君臣父子之間,雖有恩與義之分,言其實,恩義亦一而已,君臣猶父子也,君之視臣,如父視子,故雖以在下者之側微,而有所願,則必哀憐而曲遂其志,臣之事君,如子事父,故雖以在上者之嚴畏,而有所懷,則必控訴而悉暴其情,相須之理,交孚之象,有如此者,此實彝倫之所具,而其義無所逃於天地之間者也。臣雖無似,卽一聖世化育中物耳,區區情實,有可以陳乞者,何敢自阻於仁覆之下,而泯默不言乎?苟使臣,徒自蓄積于中,終不號籲於上,則是殿下視臣如子,而臣不以事父之道,事殿下也。然猥屑是懼,徊徨者久之,今始被瀝方寸之血,干冒咫尺之天,惟聖明,垂憐焉,臣之出身立朝,今已三十有七年,而犬馬之齒,亦且七十有四矣。幼失父兄之敎,長乏師友之資,質本闒茸,業且荒嬉,實無寸長尺能之可以有補於民國者,而過蒙兩朝恩遇,歷職三司,致位亞卿,每自循省,感與懼竝,未嘗不汗淚俱下,惟以有職名,則進而叩謝恩命,處散秩,則退而歌詠聖澤,以此爲不報之報矣。顧今衰耄益甚,膂力旣愆,眼翳而無所辨,耳瑩而無所聞,頭眩脚歪,坐臥旣不寧,行步亦不調,殘骸危喘,無病不有,通計一年,不離床褥,雖欲隨行逐隊,陳力就列,以年以病,其勢末由,臣情到此,寧不自悲?年至則休,禮經所在,宦成則止,昔人攸行,今臣齡過七耋,則其年不可謂不至矣,秩視二品,則其官不可謂不成矣。顧以無所用之散材,兼有不可强之癃疾,尙安有當世餘戀,而冒進不已,不思所以自處也哉?臣之有無,無異夭翹之於廈屋,臣之去留,殆若鳬雁之於江湖,不退亦退,臣非不知,而第玆身係朝籍,名在仕版,必待鍾鳴漏盡,死而後已,則其將爲戀祿之一鄙夫耳。古之人如歐陽脩之告老,錢若水之乞身,非臣至庸極陋者所敢與比,而雖以我朝故事言之,粤在英廟盛際,有若奉朝賀臣朴弼琦,官不過前任兵曹參知,而特以年滿七十,陳章乞骸,其時聖敎若曰,下大夫致仕,予於朴弼琦見之,爲之加賜一階,渙降踰衮之褒,夬施宣麻之恩,又若臣李燮元,以年老宰臣,屛處郊樊,其退與不退,無所關於朝廷,而亦以國典所在,竝許其請,一世榮之,至今傳之爲美談,顧臣以年則已不下於燮元,以秩則尙有過於弼琦,其癃殘昏翳,不堪驅策之狀,比諸此兩臣,又有甚焉,抱玆耿耿,若不一陳於吾君之前,則尙誰告哉?苟非然者,臣亦炳然衷赤,其在追前報今之義,豈無少須之願,安有便訣之忱,而必欲自屛而後已。古有獻身於君者,而臣則乃敢乞身於君,揆以常情,事若相反,而釋褐之日,旣獻其身,懸車之年,又乞其身,古例亦然,且臣之賤息,方在法從,事我殿下,卽臣之貳身也,此可以少慰耿結之私心,而世祿不絶,又足以致養暮境,則臣之進退,莫非君恩,此生此世,何以報答?衷情所迫,不避僭妄之誅,敢此冒陳。伏願聖明,仰體英考昔年之美事,俯察賤臣今日之至懇,特許休致之願,使之優游餘生,則臣謹當退伏田野,感恩戀德,以頌祝太平萬世,而生死期於隕結而已,臣之此疏,積有月日,而旣無職名,則唐突言私,亦有所不敢,泯然鄕廬,徒自怵惕,今則癃病之外,所患風痰暈眩之症,日甚一日,有時昏窒,不成四倒,復起爲人,已無其望,抱此平生至願,仍不得一番陳聞,而遽至溘然,則是臣將死之目,必不瞑於九地之下矣。職名旣在,今復不言,是臣負臣心也,情事悲切,懇乞至此,惟願聖明,竝加矜憐而垂察焉,則雖死之日,猶生之年,臣無任云云。答曰,省疏具悉。所請依施。
戊寅四月二十三日辰時,上御熙政堂。晝講入侍時,知事李羲甲,持詩傳第二卷,特進官李文會,持詩傳第二卷,參贊官尹命烈,持詩傳第二卷,侍讀官李若愚,持詩傳第二卷,檢討官李翊會,持詩傳第二卷,假注書尹正鎭,持詩傳第二卷,記注官李衡柱,持詩傳第二卷,記事官權敦仁,持詩傳第二卷,武臣行副護軍趙台錫,以次進伏。上曰,武臣誰也?命烈對曰,趙台錫矣。上開卷讀前受音訖,命奏新受音。若愚讀自考槃在澗,止考槃三章章四句,仍解釋章句以奏。上讀新受音訖,命陳文義。若愚曰,此詩美賢者隱居之作也。夫以碩人之賢,未得登庸於朝著,有此棲遲於澗谷,其國之爲政,斯可推矣。蓋爲隱淪者,非無得君行道之志,而惟其不遇於世,故自甘遯處之樂如此,古之君子出疆必載質,夫子亦言學優而仕,則君子之於仕宦,固未嘗不屑也,爲人上者,苟能側席如渴,拔茅以彙,則巖穴之士,皆于于而來,願立於其朝矣,若朝無旁求之治,則野有遺逸之民,而於是乎不事王侯,高尙其志,縕袍之華,飮水之甘,不羡佩玉而列鼎矣。如段干木·泄柳之踰垣閉門,雖是獨行一節之士,其志操風節,有足以警世者,而至於此詩所詠之人,盤桓自得,寤言自守,恰有天子不得友而諸侯不得臣底意,其高風卓節,尤豈可勝言哉?大抵衛國多賢者,簡兮之賢,鞱晦於伶官,北門之賢,沈淪於下僚,其賢而不遇之倫,變風中最多見於衛詩焉,衛治之不振,卽此而章章可見矣,成周之世,觀風於太師之陳詩者,亦此意也。賢人之出處,有關於治道之汚隆,如右所陳,伏願留念於用舍之際焉。上曰,下番陳之。翊會曰,上番所陳已詳備,而卒章所謂永矢不告者,卽其隱居自樂之心,誓不以告人之謂也。朱夫子招隱操有曰,此間此樂與誰同者,可見與人同樂之意,而此詩所云,殆近於伯夷之隘矣,隱淪者必果於忘世,而果忘者,皆獨善其身故也。蓋潔身亂倫,鳥獸同群,固聖人之所不取,則其與濟世救民之苦心血誠,判爲二道,而比諸滔滔榮利,知進而不知退者,則其超然之節,有可尙矣,故朱子以爲,荷蓧晨門之流,高於子産·平仲,而光武之於嚴光·周黨,不奪其志,亦以此也。然則隱者之在野,似若無關於世道,而其遺風餘韻,有足以廉頑立懦,則未嘗不爲世道之一助,而東漢名節,蓋亦有本於此矣。且以目今言之,考槃之碩人,亦安知其必無也?夫式年道薦,所以搜羅草野,而近年來,循常襲例,漸歸文具,徒以地閥之高下,色目之多寡,較量於其間,天之生材也,豈分於地閥色目乎?如此則雖有薦士之名,而終無薦士之效矣,繼自今伏願申飭方伯·居留之臣,常所禮遇儒賢之外,雖田野之中·巖穴之間,廣加採訪,如有守志不仕者,長吏亦時存問,道臣省部之路,特爲訪問,村巷傳呼,行路艶歎,則當此名敎掃地之日,自有鼓動興起之效矣。上曰,知事陳之。羲甲曰,上下番所陳俱好矣。夫子有曰,君臣之義,如之何其廢也。爲賢者者,夫豈有果於忘世,長往不返之意,而惟其不遇於時,故自甘於隱淪之樂,而無意乎仕宦之途矣。蓋出處之際,禮義至嚴,苟以禮義,則千駟萬鍾,不以爲泰,非其禮義,則雖一介之微,在所不受,而終老於衡泌之下矣。然則藏修林壑,棲遲草野者,若出而爲用,則皆可以羽儀亨衢,端委巖廊,得行其兼善之道,而其出爲時用,亶係於人君之招延,招延之方,又在於誠意,好之之實,如緇衣之詠,留之之勤,如白駒之作,旁求而躬迎,又如干旄之詩,則雖長往果忘之士,莫不願立於其朝矣,今此考槃之賢,至有永矢之心,則其國之治忽,居然可見也。方今聖明在上,賢才輩出,旌招禮遇之外,林下讀書之士,豈無其人哉?伏願推類於此等詩,廣加詢訪,深軫招徠,以爲野無遺賢之地焉。上曰,特進官陳之。文會曰,今此考槃之碩人,不遇於世,而自甘退藏,無戚戚之意,而有油油之樂,殆孟子所謂遺佚而不怨,阨窮而不悶者也。使斯人而出爲時用,處之輔相,則可以經濟民物,而其自得之樂,當不改於前矣,責之論思,則可以啓沃朝夕,而其自得之樂,亦不改於前矣,樂之一字,非但澗谷之自樂,素貴素賤,無往而非此樂也,況人君處崇高之位,而有南面之樂,苟能留心幾務典學,終始樂此而不疲,則庶績於是咸熙,而四方於是風動矣,樂字之義,上下皆然,伏願玩繹澄省焉。上曰,參贊官陳之。命烈曰,諸臣所陳皆好,臣無容更陳矣。上曰,注書出去,使諸承旨持公事入侍也。仍下詢曰,今日注書直次誰也?賤臣對曰,廳注有闕代,若於申前,未及新除,則賤臣當仍直矣。仍承命出傳,右承旨韓義運,左副承旨金學淳,右副承旨徐長輔,假注書朴容壽,以次進伏。上曰,閣臣何不入來也?義運曰,以兼司書入書筵云矣。上命掩卷,仍命知事以下先退,羲甲等退出,上命各房奏公事,命烈·長輔,以無公事仰對。義運曰,臣則吏房代房,而代房無公事,本房有公事一張矣,仍讀奏黃海監司啓本訖,傳夾侍以上。學淳曰,臣則推考房,而有公事一張矣。仍讀奏平安監司啓本訖,傳夾侍以上,上命退,承史以次退出。
戊寅四月二十三日午時,上御熙政堂。召對入侍時,參贊官金學淳,持詩傳第二卷,侍讀官尹命圭,持詩傳第二卷,檢討官任存常,持詩傳第二卷,直閣鄭基善,持詩傳第二卷,假注書尹正鎭,持詩傳第二卷,記事官李湜,持詩傳第二卷,記事官權敦仁,持詩傳第二卷,以次進伏。上曰,開卷讀之。命圭讀自蝃蝀在東,止相鼠三章章四句。上曰,下番讀之。存常讀自孑孑干旄,止干旄三章章六句。上曰,承旨讀之。學淳讀自載馳載驅,止載馳四章二章章六句·二章章八句。上曰,閣臣讀之。基善讀自衛一之五,止氓六章章十句。上曰,注書讀之。賤臣讀自籊籊竹竿,止竹竿四章章四句。上曰,上番讀之。湜讀自芄蘭之支,止芄蘭二章章六句。上曰,下番讀之。敦仁讀自誰謂河廣,止河廣二章章四句。上曰,文義陳之。命圭曰,蝃蝀卽刺奔之作也,觀於遠父母兄弟一句,其有愧於泉水之女甚矣,而任情冒行,殆若魯文姜之事矣。蓋蝃蝀以氣成質,故山海經,以爲有形之類,而其爲字,皆從蟲字,則卽是不祥之物,感陰氣而成者,以比淫奔之惡,可謂襯着,而至於末章信命之云,則辭嚴義正,其凜然不可犯之意,有足可見矣,亦以見文公更化之後,俗習反正,前日淫奔之恥,國人不齒也,君上導率之效,是不過一轉移間事耳。且以相鼠章言之,胡不遄死等語,殆若疾之已甚,而不如是,則無以自拔於頹俗之中,呂東萊所云,疾惡不深,則遷善不力者此也。蓋人之生也直,禮者所以爲直也,故無禮則不直,不直則不得生,春秋論人,觀於執玉受脤之失禮,而知其不能終,則其理較然矣,然則此詩所云,非但出於一時譏斥之言,亦言理之所必至也,兩章文義,當如是看得矣。上曰,下番陳之。存常曰,干旄一章,衛大夫乘此車馬,建此旌旄,以迎賢者之詩也,數馬而至於六之,則禮儀極其盛,而誠意之篤,蔚然可見矣,禮賢之道,惟在於誠心好之,若權輿之不承,亶由於不能誠好,而必如此章之屈己勤訪,然後始可謂誠好也。蓋文公,興撥反之業,拊敬勸之治,故俗習丕燮,有此好賢之風,亦可見上行下效之驗矣。伏願推此詩義,益勉招旌之禮,恒懋側席之念,以爲導率之本焉。上曰,承旨陳之。學淳曰,干旄之詩,係於蝃蝀相鼠之下者,其意可見,蓋文公,承顚覆之餘,授賢任能,興衰撥亂,有以變其蝃蝀相鼠之風,而好賢之俗,於是蔚興,此干旄所以與二詩,相爲終始也。夫治道之汚隆,專係於得賢,而得賢之道,又必於平常無事時,求之有素,然後方有需用之實效矣,誠以導率之柄,固在於君上,而夾贊之功,必資於賢輔故也。伏願以此體念,每於出治之際,先務得人之政焉。上曰,閣臣陳之。基善曰,小臣所讀諸章中,淇澳章,尤合玩味,蓋此一章,文辭甚好,旨意更好,與大學一書,相爲表裏,大學之序,自格致誠正,至修齊治平,而此章亦始言自修,次言威儀,終言成德,以至於民不能忘,此曾子所以援用於大學傳也。蓋治平之極工,亶由於學問自修,今我殿下之講筵召對,卽所以爲學問,而每於學問之際,益軫遠大之業,則古聖王治平之道,不外是矣。上曰,今日注書之直誰也?賤臣對曰,廳注望筒,姑未點下,賤臣當仍直矣。上曰,廳注三望爲誰乎?賤臣對曰,金樂壽·鄭德和·金大坤矣。上命掩卷。仍命退,諸臣以次退出。
上在昌德宮。停常參,只晝講。
韓義運啓曰,明日常參·經筵,取稟。傳曰,只晝講。
徐長輔,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,雨勢如此,後日次爲之。
金學淳啓曰,大司憲宋穉圭,執義崔時淳,掌令鄭時善·鄭祖榮,持平韓啓玉·姜世鷹在外,監察茶時之意,敢啓。傳曰,知道。
徐長輔啓曰,禁衛營將官來日,今日本營軍兵,日次私習云矣,敢啓。傳曰,雨勢如此,後日次爲之。
又啓曰,御營廳將官來言,今日本廳軍兵,日次私習云矣,敢啓。傳曰,雨勢如此,後日次爲之。
宋知濂啓曰,藥房提調·副提調,持湯劑來待矣。傳曰,封入。
傳于韓義運曰,諸承旨持公事入侍。
傳于申在植曰,召對爲之。
傳于申在植曰,在院承旨入侍。
韓義運啓曰,吏曹郞廳來言,臺諫有闕,政事敢稟。傳曰,前望單子入之。
臺諫前望單子入之,大司諫柳烇落點。
傳于徐長輔曰,處事雖皆不免率遽,飭亦已施,御營大將李溏,捕盜大將李石求,竝仍任前職。
徐長輔啓曰,御營大將李溏,仍任前職事,命下矣。卽爲牌招,傳授命召,何如?傳曰,允。
又啓曰,左邊捕盜大將李石求,仍任前職事,命下矣。卽爲牌招,命召及大將牌·傳令牌傳授,何如?傳曰,允。
又啓曰,御營大將李溏仍任前職事,命下矣。所帶訓鍊都正,令該曹,口傳下批,何如?傳曰,允。
又啓曰,左邊捕盜大將李石求,時無職名,令該曹,口傳付軍職,何如?傳曰,允。
兵曹口傳政事,訓鍊都正單李溏,護軍單李石求。
以公淸監司權常愼狀啓,稷山縣監李羲先身死事,傳于韓義運曰,令該曹,口傳差出,催促下送。
韓義運,以承文院官員,以都提調意啓曰,本院寫子官前銜洪鍾運·尹弘赫·劉運五·高景煜·金仁逑·李八元·林行麟·韓弘基·李相誼陞實代,肄習彭繼曾·高景煜·李漢泰·趙鎭龜·李一燁·金成喆·全孝百·白聞榮·全孝一,依例陞補付軍職,冠帶常仕,童蒙趙成烈·全孝三,筆才頻有成就之望,屬于本院,使之鍊業,何如?傳曰,允。
金學淳,以義禁府言啓曰,保放罪人洪遠謨,還囚議處以入,而病勢一向未差,仍爲保放之意,敢啓。傳曰,知道。
禁府啓目,尙州牧使兪漢寔原情云云。問目內辭緣,泛稱遲晩,刑推得情,何如?判付啓,除刑推議處爲良如敎。又啓目,海南前縣監張守初原情云云。傳旨內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓,依允。又啓目粘連,向前洪遠謨亦,庫儲之數爻無欠,誠有査供之相符,而簿錄之名實互換,未免典守之不嚴,法意所重,不可無罪,以此照律,何如?判付啓,依允。又照目粘連,兵曹佐郞朴廷儉,守門將邊擎仁等矣本府議啓內,朴廷儉段,門禁事體,至爲嚴重,而不能察飭,至有逸馬之闖入,事極驚駭,邊擎仁段,職守在於門閽,而逸馬之不勤防禦,難免其罪,竝只以此照律罪,朴廷儉段,笞四十收贖,附過還職,邊擎仁段,笞五十收贖,解見任別敍,竝只以私罪啓,奉敎依允爲旀,竝只以功減一等爲良如敎。
戊寅四月二十四日辰時,上御熙政堂。晝講入侍時,知事韓致應,持詩傳第二卷,特進官吳翰源,持詩傳第二卷,參贊官韓義運,持詩傳第二卷,侍讀官尹命圭,持詩傳第二卷,檢討官任存常,持詩傳第二卷,假注書尹正鎭,持詩傳第二卷,記事官李湜,持詩傳第二卷,記事官權敦仁,持詩傳第二卷,武臣行副護軍申純,以次進伏。上開卷讀前受音訖,命奏新受音。命圭讀自碩人其頎,止碩人四章章七句,仍解釋章句以奏。上讀新受音訖,命陳文義。命圭曰,此詩爲莊姜而作,而詩人閔惜之意,尤切於綠衣·終風等詩,一章二章,言其姻族之貴而容貌之美,三章四章,言其車馬之盛而士女之佼,其意以爲,上下求之,何所歉而不見答,左右視之,何所失而不爲禮也?嗟嘆之旨,溢於辭表,諷刺之意,見於言外,而全篇文體,亦燦然成章矣。邶·鄘·衛三風中,美莊姜之詩凡五篇,刺宣姜之詩亦五篇,其對擧互見者,亦可見編詩之筆法,而此章與君子偕老章,文似同而義絶異,君子偕老,顯有冶容之態,而此章則可見其天然自得之意矣。雖然以小君至尊之地,有巧笑美目之稱者,辭氣之間,未免屑慢之嫌,而其視諸關雎窈窕之詠,可謂不侔矣,宜其在於變風之列也,本章之旨,大抵如此,而衣錦褧衣一句,可以推看於子思日章之訓,巧倩美盼一款,可以推看於子夏禮後之說,日章之意,達之於愼獨,而卽所謂不愧屋漏也,禮後之意,本之於忠信,而卽所謂先立根基也,如是推看,亦可以有得於章外之義矣。上曰,下番陳之。存常曰,上番所陳俱好矣,蓋此詩四章,雖皆賦體,而亦兼比義,一二章所言,族類也容貌也,三四章所言,車馬也人物也,其於不見答之事,無一言及之者,恰有先言他物,以引所詠之意,此所以賦中兼興,而辭旨之微婉,文章之煥爛,皆可見矣。首章云云,與何彼穠矣所云,平王之孫,齊侯之子,韓奕所云,汾王之甥,蹶父之子者,同一體段,而其所以先提而詳言之者,以見莊姜之如是敵己,而深歎莊公之不能相敬也,全章之旨,蓋本於此矣。至於衣錦日章之義,上番亦已敷陳,而其所以衣錦而必尙絅者,惡其文之著也。子思子取證於君子小人之分,而君子惟其爲己也,故不求人知,而其中之所蘊者,自然發見矣,小人惟其爲人也,故惟恐不知,而其外之的然者,暫時消滅矣,爲己爲人之辨,而君子小人之分係焉,此等文義,莫非警省開發處矣。上曰,知事陳之。致應曰,此章卽爲夫人而作者,別無可以敷陳於君德上,而衣錦褧衣一句,卽開卷第一義,上下番亦以此仰陳矣。蓋錦褧之義,推本於愼獨,而愼獨之功,至於篤恭而天下平,則其功甚大矣,幽獨隱微之際,外人之所不知,而存中發外,自然彰著,此中庸所以致戒於莫見莫顯也,爲人上者,九重深邃,動靜云爲,尤非外人之所能窺測,而政令施措之間,自有符驗之著矣,是豈可不戒哉?伏願於愼獨二字上,加意存省焉。上曰,特進官陳之。翰源曰,臣則無他可陳之文義矣。上曰,參贊官陳之。義運曰,儒臣及知事所陳俱好,臣亦無更陳之文義矣。上曰,注書出去,使諸承旨持公事入侍也。仍下詢曰,今日注書之直誰也?賤臣對曰,金樂壽矣。仍承命出傳,左承旨尹命烈,左副承旨金學淳,右副承旨徐長輔,同副承旨申在植,假注書金樂壽,以次進伏。上曰,閣臣何不入來乎?命烈對曰,入書筵云矣。上曰,鄭基善乎?命烈曰,然矣。上命掩卷,仍命各房奏公事,長輔·在植,以無公事仰對。義運曰,臣則吏房代房,而代房無公事,本房禮房,有公事一張矣,仍讀奏平安監司狀啓訖,傳夾侍以上。命烈曰,臣則戶房,而有公事一張矣。仍讀奏平安監司啓本訖,傳夾侍以上。學淳曰,臣則推考房,而有公事一張矣。仍讀奏黃海監司啓本訖,傳夾侍以上。上命經筵諸臣先退,致應等退出,又命退,承史以次退出。
戊寅四月二十四日午時,上御熙政堂。召對入侍時,參贊官申在植,持詩傳第二卷,侍讀官尹命圭,持詩傳第二卷,檢討官任存常,持詩傳第二卷,待敎徐憙淳,持詩傳第二卷,假注書金樂壽,持詩傳第二卷,記注官安亨鎭,持詩傳第二卷,記事官權敦仁,持詩傳第二卷,以次進伏訖。上曰,開卷讀之。命圭讀自伯兮朅兮,止伯兮四章章四句。上曰,下番讀之。存常讀自有狐綏綏,止之子無裳。上曰,參贊官讀之。在植讀自比也,止有狐三章章四句。上曰,閣臣讀之。憙淳讀自投我以木瓜,止衛國十篇三十四章二百三句。上曰,文義陳之。命圭曰,此章別無本旨敷陳之義,而第二章豈無膏沐,誰適爲容者,集傳所云女爲悅己者容,果得之矣。夫臣之於君,亦類夫婦之義,如或不遇於時,則志氣不舒,儀容自惰,故屈原遭其放斥,行吟澤畔,形容憔悴者,殆類於此章首如飛篷之意,此等推類之義,亦可爲鑑省處矣。上曰,下番陳之。存常曰,此章,衛國草創於傾頹之餘,民生之流離者,猶未安集,故鰥寡之離散者,有此作之,蓋王政之所務,必先乎四窮,則周恤鰥寡,不可緩也,是以先王,修齊以治天下也,內無怨女,外無曠夫,治化日隆矣,推類以觀,則今日治民之道,莫急乎恤窮,政令施爲之間,必軫察民瘼,方伯·守宰之引見也,諄諄然飭諭,則民生自底奠安矣,此等處,益加體念焉。上曰,參贊官陳之。在植曰,儒臣已有所陳,臣則別無可陳之文義矣。上曰,閣臣陳之。憙淳曰,臣亦無可陳之文義矣。上曰,在院承旨,持公事入侍事,注書出傳也。賤臣承命出傳,左承旨尹命烈,右承旨韓義運,左副承旨金學淳,右副承旨徐長輔,假注書尹正鎭,以次進伏訖。上命掩卷,仍命玉堂先退,命圭等退出。上曰,各房奏公事。義運曰,臣則吏房代房,而代房無公事,本房禮房,有公事一張矣。仍讀奏公淸監司狀啓雨澤農形事。命烈曰,臣則戶房,而無公事矣。長輔曰,臣則兵房,而無公事矣。學淳曰,臣則推考房,而有公事一張矣。仍讀奏公淸監司狀啓罪人到配事。在植曰,臣則工房,而無公事矣。上命入之,令夾侍,踏啓字以下,仍命判付訖,命諸臣退去,以次退出。
上在昌德宮。停常參,只晝講。
藥房提調金履喬,副提調宋知濂啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿·中宮殿·嘉順宮·世子宮,口傳問安。答曰,知道。
韓義運啓曰,明日常參·經筵,取稟。傳曰,只晝講。
金學淳啓曰,大司憲宋穉圭,執義崔時淳,掌令鄭時善·鄭祖榮,持平韓啓玉·姜世鷹在外,監察茶時之意,敢啓。傳曰,知道。
徐長輔啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
韓義運啓曰,訓鍊都正李溏,旣入闕中,不爲肅謝,直爲出去,事甚未安,推考,何如?傳曰,允。
宋知濂啓曰,藥房提調·副提調,持湯劑來待矣。傳曰,封入。
傳于申在植曰,諸承旨持公事入侍。
傳于金學淳曰,召對爲之。
吏曹口傳政事,以李光承爲稷山縣監。
韓義運,以內醫院都提調·提調意啓曰,院內醫鄭楠秀有頉代,前正崔漢植還差,何如?傳曰,允。
又以禮曹言啓曰,來五月初八日嘉順宮誕辰陳賀,國忌相値,依定式當爲退行,而初九日初十日十一日,連値齋日,以十二日擧行,磨鍊節目以入之意,敢啓。傳曰,知道。
禮曹,來五月初八日綏嬪邸下誕辰陳賀,以十二日退行時,應行節目,參考前例磨鍊,依此擧行,何如?判付啓,旣承慈敎,權停爲良如敎。
徐長輔,以備邊司言啓曰,卽見平安監司徐有聞狀啓,則以爲,道內還摠,到底枵然,無以排比於應加分之數,城餉留庫中折米二千五百九十石,特許加分事,請令廟堂,稟旨分付矣,本道穀摠,自來不敷,每年加分之請,便成已例,數亦不至過多,依狀請許令加分,何如?傳曰,允。
金學淳,以義禁府言啓曰,保放罪人洪遠謨,還囚照律以入之意,敢啓。傳曰,知道。
禁府照目粘連,兵曹前正郞洪遠謨矣本府議啓內,庫儲之數爻無欠,誠有査供之相符,而簿錄之名實互換,未免典守之不嚴,法意所重,不可無罪,以此照律罪,杖一百流三千里定配,以喪前所犯收贖,告身盡行追奪,私罪啓,奉敎依允爲旀,功減一等爲良如敎。又啓目粘連,向前兪漢寔亦,緣坐罪人之潛自逃躱,死於他道,不勤防守之罪,在所難免,以此照律,何如?判付啓,依允。又啓目粘連,向前張守初亦,邑民之投入牧場者,査發定役,雖有往復於巡營,旣在該寺關飭之後,則其所身犯,無容自明,不可以身錢情債之未及收捧,有所參恕,以此照律,何如?判付啓,依允。又啓目,珍山郡守李亨會原情云云。問目內辭緣,泛稱遲晩,刑推得情,何如?判付啓,除刑推議處爲良如敎。
戊寅四月二十五日辰時,上御熙政堂。晝講入侍時,知事洪羲浩,持詩傳第二卷,特進官徐鼎輔,持詩傳第二卷,參贊官申在植,持詩傳第二卷,侍讀官尹命圭,持詩傳第二卷,檢討官任存常,持詩傳第二卷,假注書金樂壽,持詩傳第二卷,記注官安亨鎭,持詩傳第二卷,記事官權敦仁,持詩傳第二卷,武臣行副護軍李觀植,以次進伏訖。上開卷讀前受音訖,上命上番讀之。命圭讀自氓之蚩蚩,止不可說也,仍解釋章句以奏,上讀新受音訖,命曰,諸承旨持公事入侍事,注書出傳也。賤臣承命出傳,都承旨宋知濂,左承旨尹命烈,右承旨韓義運,左副承旨金學淳,右副承旨徐長輔,待敎徐憙淳,假注書尹正鎭,以次進伏訖。上曰,文義陳之。命圭曰,此章雖敍其見棄之意,而每章皆有悔恨之辭,如送子涉淇,以望復關等語,無非女之耽兮之意,則其云不可說者,卽是深悔之言也。其中第一章集傳訓戒,大是後人警惕處,士君子立身行己,豈一婦人比哉?出處須要光明正大,若曲逕而干進,媚己而要君,則雖緣一時之眩惑,以博數年之寵祿,爲人主者,豈有終不悟之理哉?鄙其立脚之不正,一朝放斥,則萬事遂瓦裂矣,雖悔之恨之,亦復何及?此柳宗元所以自歎之言,而朱夫子引用之,其戒深矣。至於以御蚩蚩之氓,宜其有餘之訓,亦可以推看於君上之御民,惟彼蠢蠢之群黎,若謂蚩蚩而無知,撫摩字恤,不以實心,而違道干譽,施其偏霸之術,假仁行詐,售其掊克之政,則至愚之氓,其知如神,民碞險於太行,而易致於僨轍之歎,民水危於灔澦,而必有覆舟之患,豈不大可懼哉?伏願以立身一敗之語,臨群僚而察其出處之正否,以以御蚩氓之語,御兆民而審其至愚而且神,則則哲之明,懍乎之戒,庶可竝得於此章言外之義矣。上曰,下番陳之。存常曰,此章別無文義之敷衍處,而以士之耽兮猶可說也,女之耽兮不可說也觀之,則非謂女則不可耽而士則可耽也,觀於一猶字,則悔歎之際,辭氣抑揚,勉戒之間,旨義反復,特以重於女而輕於男而言者也。女子貞信爲節,而失其正,餘無足觀者,若士君子之立身一敗,萬事瓦裂者矣。此詩蓋淫婦之詩,而鄭·衛之詩,多言士與女之辭,溱洧之女曰觀乎,士曰旣且,相謔之辭,鷄鳴之女曰鷄鳴,士曰昧朝,儆戒之辭矣。凡配偶之際,夫唱婦隨,終始如一,乃是當然底道,而鷄鳴章則有發感處,溱洧章則有懲創處,亦可見善惡之分,衛風三十九篇,淫詩四之一,而多男悅女之辭,鄭風二十一篇,淫詩七之五,而多女惑男之辭,衛人則猶有感發者,鄭人則不知羞愧,雖是皆淫詩,而有猶可說者,有不可說者,正如第三章所謂士之耽兮猶可說也,女之耽兮不可說者,有輕重優劣之分矣。孔子曰,放鄭聲遠佞人,觀詩之際,推驗善惡辨別之道,聽君子之言,則如聽關雎正始之音,聽小人之言,則如聽鄭衛桑濮之音,善惡可別,伏願此等處,益勉體念焉。上曰,知事陳之。羲浩曰,此詩之意雖淫,文辭之工極好矣,猶不及於谷風之自敍,則可見其不知恥之意,而至於人君之取鑑,則不可玩求於此等詩意也,伏願取其謹厚敦朴之詩,常目於淸燕從容之時,恒懋於導率民俗之工,益加體念焉。上命特進官陳之。鼎輔曰,臣無他可陳之義矣。上曰,參贊官陳之。在植曰,臣則他無可陳之義矣。命圭曰,自上讀前受音新受音時,有一二字音之錯誤處,夫一字之錯音,固無大損於講讀之實,而淸燕之中,若留聖念於溫習之工,則如誦己言,自無如此之理,繼自今雖於講筵旣罷之後,常目於所御之冊,俾無臨筵未熟之歎爲好,故敢此警欬矣。上命掩卷,仍命經筵·玉堂先退,羲浩·命圭等退出。上曰,各房奏公事。知濂曰,臣則吏房,而無公事矣。命烈曰,臣則戶房,而無公事矣。義運曰,臣則禮房,而有公事一張矣,仍讀奏公淸監司狀啓一胎三男事,學淳曰,臣則刑房,而無公事矣。長輔曰,臣則兵房,而無公事矣。在植曰,臣則工房,而有公事一張矣,仍讀奏黃海監司狀啓墨進上事,上命入之。上曰,今日仕直,注書誰也?正鎭對曰,金樂壽矣。上命退,諸臣以次退出。
戊寅四月二十五日午時,上御熙政堂。召對入侍時,參贊官金學淳,持詩傳第三卷,侍讀官尹命圭,持詩傳第三卷,檢討官任存常,持詩傳第三卷,待敎徐憙淳,持詩傳第三卷,假注書尹正鎭,持詩傳第三卷,記注官李衡柱,持詩傳第三卷,記事官權敦仁,持詩傳第三卷,以次進伏。上曰,開卷讀之。命圭讀自詩傳大全卷之四,止賦其所見。上曰,下番讀之。存常讀自彼黍離離彼稷之穗,止此何人哉。上曰,參贊官讀之。學淳讀自彼黍離離彼稷之實,止黍離三章章十句。上曰,閣臣讀之。憙淳讀自君子于役不知其期,止思而賦之。上曰,注書讀之。賤臣讀自君子于役,不日不月,止君子于役二章章八句。上曰,上番讀之。衡柱讀自君子陽陽左執簧,止前篇婦人所作。上曰,下番讀之。敦仁讀自君子陶陶左執翿,止君子陽陽二章章四句。上曰,文義陳之。命圭曰,所讀章內,則別無可陳之文義,而夫子編詩,揭之以王風者,其意可見,自平王東遷之後,政敎弛而壤地褊,殆無別於諸侯之列,而若以國風之例,名其風曰周風,則殊非大一統之義矣,然則其所以不曰周而曰王者,與麟經之春王正月,同一筆法,而群陰剝陽之中,存得一線陽脈矣。然而文·武風化之詩,編爲二南,首諸國風,周公雅樂之什,編爲周頌,首諸魯商,而此篇則名之曰風,係之列國之間者,又所以貶之也,王風二字之內,衮鉞褒貶之義,兩存而互見焉,此等處,可見聖人刪述之筆法矣。上曰,下番陳之。存常曰,黍離一章,可見先王詩敎之盛,足以感發人性者矣,此詩之憂傷感慨,蓋出於性情之正也。凡常人之情,每於憂樂之事,有感於初遇之時,而及其再遇三遇,則漸異於初至,如君子忠厚之情,終始如一,故詩人見稷苗·猥穗·稷實,而感傷之辭,一節深於一節,不少異焉,詩敎之感人,所由來者遠矣,周轍一東,王業不振,而觀於大夫之行役,忠厚之風,猶有存者,平王若能嘗膽奮發,自任以光復舊物,則周室何難再昌乎,此外則別無可陳之文義矣。上曰,參贊官陳之。學淳曰,儒臣已有所陳,臣則別無可陳之文義矣。上曰,閣臣陳之。憙淳曰,臣亦無可陳之文義矣。上命掩卷。仍命退,諸臣以次退出。
上在昌德宮。停常參,只晝講。
申在植啓曰,明日常參·經筵,取稟。傳曰,只晝講。
金學淳啓曰,大司憲宋穉圭,執義崔時淳,掌令鄭時善·鄭祖榮,持平韓啓玉·姜世鷹在外,監察茶時之意,敢啓。傳曰,知道。
徐長輔啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
宋知濂啓曰,藥房副提調,持湯劑來待矣。傳曰,封入。
傳于徐長輔曰,諸承旨持公事入侍。
申在植,以內醫院都提調·提調意啓曰,醫官吳千根之子,內醫待窠差下事,命下矣。內醫吳俊瑞有頉代,前惠民署主簿吳景煥,依下敎差下之意,敢啓。傳曰,知道。
徐長輔,以兵曹言啓曰,內禁衛將李義權,慶熙宮衛將李仁爀,俱以病難供職,呈狀乞遞,文臣兼宣傳官李禮延,除授在外,過限未上來,新除授阿耳僉使李基鼎,與平安兵虞候具命益,有外四寸兄弟應避之嫌,法不當赴任,呈狀乞遞,竝改差,何如?傳曰,知道。
禁府啓目粘連,向前李亨會亦,推捉班戶,雖出於營關之擧行,擅行刑杖,終未免法例之有違,且官差之惹鬧搜索,道啓所論,若是明的,不可以囚供之分疏,有所參恕,以此照律,何如?判付啓,依允。又照目粘連,海南前縣監張守初矣本府議啓內,邑民之投入牧場者,査發完役,雖有往復於巡營,旣在該寺關飭之後,則其所身犯,無容自明,不可以身錢情債之未及收捧,有所參恕,以此照律罪,杖一百收贖,告身盡行追奪,私罪奉敎依允爲旀,功減一等爲良如敎。又照目粘連,尙州牧使兪漢寔矣本府議啓內,緣坐罪人之潛自逃躱,死於他道,不勤防守之罪,在所難免,以此照律罪,杖六十收贖,告身盡行追奪,徒一年定配,私罪奉敎依允爲旀,功議各減一等爲良如敎。
戊寅四月二十六日辰時,上御熙政堂。晝講入侍,諸承旨持公事入侍時,同知事申在明,持詩傳第二卷,特進官尹尙圭,持詩傳第二卷,參贊官徐長輔,持詩傳第二卷,侍讀官尹命圭,持詩傳第二卷,檢討官任存常,持詩傳第二卷,假注書金樂壽,持詩傳第二卷,記注官李衡柱,持詩傳第二卷,記事官權敦仁,持詩傳第二卷,武臣行副護軍吳致壽,左承旨尹命烈,左副承旨金學淳,同副承旨申在植,待敎徐憙淳,假注書尹正鎭,以次進伏訖。上開卷讀前受音訖,命奏新受音。命圭讀自桑之落矣,止氓六章章十句,上讀新受音訖,命解釋章句。命圭解釋章句以奏。上命陳文義。命圭曰,此下三章,亦多自悔之語,而女也不爽,士也罔極等語,若歸咎於其夫之貮其行,二三其德者,不過責其背始約之言而已,比之女也之失德,不是大過,而悔恨之情,亦在言外矣。蓋二三其德一句,斷章取義,則最是體念處,德貴克一,一者純一不雜之謂也,以聖德言之,則無所間斷,緝熙敬止者也,以政事言之,則一日萬機,自强不息者也,一德之義甚大矣,若或二或三,則學問政事,皆失畫一之程矣,是以書曰,德惟一動罔不吉,德二三動罔不凶,二三者,卽或彼或此,而反復無常之謂也,曰二曰三,數若不多,而二三不已,則德是得於心者,將至千億其心矣。且況人主一心,萬化之源,一心之德,苟未能純粹如一,則雖日三法筵,博通經傳,徒歸應文,而學問無一貫之益矣,苟未能剛健協一,則雖躬攬庶務,不遺巨細,只是按例,而政事無一正之效矣,故南塘陳氏之箴曰,靜存動察,勿貮勿參,卽此意也。伏願推類於二三其德之意,留心於虞典之精一,商書之咸一,俾群下皆仰王心之一哉焉。上曰,下番陳之。存常曰,此篇皆是鄭衛桑濮之詩也,近日講筵諸臣,已多所陳,別無文義之可以敷衍者,而第五章夙興夜寐一句,儘合於省察之要矣,此章則發於悔恨之言,其勤勞之事者,而大凡治家之道,晨興盥櫛,灑掃堂宇,整頓事務,童幼僕妾,各執其職,則事功畢擧,若或懶惰委靡,廢却茶飯之事,卽一荒頓破屋子矣,推類觀之,則夙興夜寐,爲學問上要切喫契工夫,見於陳栢之箴可知矣,收斂身心之方,應接事物之要,徹上徹下,不越乎鷄鳴而起,澹而整之,養以夜氣,貞則復元這兩間矣,日用常行之道,瞭然爲一部要訣,蓋平朝之氣,中夜之氣,淸明澹靜,實爲收放心之道,而況帝王家學問,尤重化源上涵養,朝乾夕惕,終始典念,發諸政令施措,爲萬事根本,是以古之聖王,莫不兢兢業業,成湯之昧爽丕顯,坐而待朝,文王之日中昃不遑暇食,皆夙夜警惕之意,爲人上而一念勤政,則下暨百僚執事之列,皆奔走率職,必仰體宵衣旰食之念,夙夜匪懈,以事一人,上行下效,捷於桴鼓矣。猗我孝廟朝,奮發大業,富有日新之工,發於治謨,常命玉堂諸臣,寫進夙興夜寐箴,書揭殿壁門闥,常目在之,以寓杖几暬御之箴,今殿下如欲平治一國,遠法湯文,近法祖宗,以爲柯鑑之道焉。上曰,同知事陳之。在明曰,此下三章,卽與上三章同意,而以靡室勞矣靡有朝矣觀之,則可見勤勞之甚,而終爲見棄也,然不悔其初之失不正之羞,而歸咎於其夫,怨尤如此,末乃以已焉哉結之,此等詩義,不足推類於他處矣。大凡民風之貞信,亶係人君之導率,故文王之化,可見於周南,召伯之宣,足驗於召南,而於漢廣·行露等篇,班班可考矣,以此推觀,則後世人君取則之道,無過於此,一日萬機之暇,每以導率民俗爲先務,則聖德日新,治化日隆矣,伏願省察焉。上曰,特進官陳之。尙圭曰,本章文義,儒臣皆已敷奏,而有曰三歲食貧,有曰靡室勞矣,備言往日室家之勞者,卽糟糠之妻不下堂之意也,容色光麗,如桑未落之時,則有士之耽兮,容色凋謝,則如桑落矣之時,則謂士貮其行者,莫非怨尤之意,而旣是自取,則何可怨人也哉?此等詩義,固不足援諭於他事,而大抵冷暖之際,人情可見,朋友之交,君臣之間,無往而不然,古人有言曰,貴賤見交情,又曰板蕩識誠臣者此也,以此推之,躁進者若盡瘁於所事,而或利祿不常,則渝親上之心,恬退者若無意於當世,而或國家有事,則盡在下之忠矣,此等推類之義,亦可爲人辟用人之鑑矣。上曰,參贊官陳之。長輔曰,儒臣敷奏已詳備,臣則他無可陳之義矣。上曰,掩卷。仍命經筵玉堂先退。在明·命圭等退出。上曰,明日注書直次誰也?正鎭對曰,小臣也。上曰,各房奏公事,命烈曰,臣則戶房,而有公事一張矣,仍讀奏廣州留守狀啓楊根郡大同米無弊護送事。長輔曰,臣則兵房,而無公事矣。學淳曰,臣則推考房,而有公事一張矣,仍讀奏江原監司啓本罪人到配事。在植曰,臣則工房,無公事,吏禮代房,而亦無公事矣。上命竝入之。仍命退,諸臣以次退出。
上在昌德宮。停常參,只晝講。
卯時,日有右珥。午時,日暈。夜自一更至二十八日開東,灑雨下雨,測雨器水深三分。
申在植啓曰,明日常參·經筵,取稟。傳曰,只晝講。
金學淳啓曰,大司憲宋穉圭,執義崔時淳,掌令鄭時善·鄭祖榮,持平韓啓玉·姜世鷹在外,監察茶時之意,敢啓。傳曰,知道。
徐長輔,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
申在植啓曰,來初一日,輪對日次矣,敢稟。傳曰,當次人受點,後日次來待。
徐長輔啓曰,禁衛營將官來言,今日本營軍兵,日私私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
尹命烈啓曰,藥房提調,持湯劑來待矣。傳曰,封入。
傳于尹命烈曰,諸承旨持公事入侍。
傳于金學淳曰,召對爲之。
傳于申在植曰,別講爲之。
申在植啓曰,吏曹郞廳來言,稷山縣監李光承,兩司當爲署經,而憲府則大司憲宋穉圭,執義崔時淳,掌令鄭時善·鄭祖榮,持平韓啓玉·姜世鷹在外,何以爲之,而諫院則除在外·未署經外,未肅拜人員,竝卽牌招,以爲署經之地,何如?傳曰,允。山林外,在外臺諫竝許遞,待明朝,政官牌招開政。
又以吏曹言啓曰,今此景慕宮朔祭大祝,前正郞李應奎塡差,而時無職名,令該曹,口傳付軍職,何如?傳曰,允。
兵曹口傳政事,副司果單李應奎。
申在植,以禮曹言啓曰,卽接徽陵官員所報,則本陵香火廳齋室公廨諸處,幾盡頹圮,今方改建,而係是從便修改,則募軍以本陵軍使用,已例卽然,而本陵陵卒,數旣不多,役處浩大,以此如干軍卒,使役無路,而見今端午節享迫近,香祝奉安之所,祭物熟設之廳,萬分時急,修改時役軍,卽速變通云矣,如干軍卒,旣無以了當大役,雖是從便之役,不可只令本陵軍責立,令本道,量宜區劃雇軍使用之意,分付,何如?傳曰,允。
徐長輔,以訓鍊都監言啓曰,謹依統長金道亮手本判付,武藝別監任宗奎,毆打本局軍梁萬柱·徐鎭行·鄭仁範等三名,各嚴棍二十五度後,嚴繩次移送秋曹之意,敢啓。傳曰,知道。
金學淳,以義禁府言啓曰,卽接月令醫員李德厚手本,則時囚罪人李亨會,大腫出於臂上,肆毒牽引,轉側須人,症形不輕云,罪人病勢如此,則一邊保放,一邊草記,曾有定式矣。李亨會,姑爲保放之意,敢啓。傳曰,知道。
又以義禁府言啓曰,時囚罪人兪漢寔,杖六十收贖,告身盡行追奪,徒一年定配照律公事判付內,依允,功議各減一等事,啓下矣。兪漢寔,功議各減一等,減徒加杖,杖九十收贖,奪告身四等之意,敢啓。傳曰,知道。
廣州留守鄭尙愚疏曰,伏以臣之父母墳山,在於京畿楊州地,而久曠省掃,已切霜露之感,卽聞今番雨後,莎草蹲縮,塋域頹圮,及今修築,然後可免後時之患,臣若不躬審董役,則無以集事,且語其程塗,距臣營接壤,而不過數舍,瞻望松楸,按住不得,守臣之請暇省墓,亦多已例,玆敢不避猥越,仰瀆崇嚴。伏乞天地父母,俯垂鑑諒,特許臣一旬之暇,俾遂私願,千萬顒祝,臣無任云云。答曰,省疏具悉。卿其往省焉。
同義禁權丕應疏曰,伏以無狀賤臣,猥被拂拭之化,立朝十數年,濫躋次月之班,恩山德海,與天無極,而顧臣愚駑,豈有一毫近似者?只以懦劣憃弱,昧於自量,每承誤恩,不能力辭,恬於匪據,動取僨敗,至於向來三銓時事而極矣,臣竊伏思惟,人之處世行己,本根田地,惟誠信而已,臣誠未能見孚於僚寀,信不足取重於同朝,罰止譴罷,尙云薄勘,始也本事之實陳,旣致葛藤,終焉廟堂之論奏,尤增汗騂,朝廷以忠厚爲風,則藥石之言,固所知感,匹夫以微諒爲直,則淄澠之別,寧願其無,自悼本質之已虧,只分明時之永棄,千萬不自意,恩敍遽降,繼以有金吾除命,召牌儼臨,如臣無似,何以得此於聖明之世也?臣於是,驚惶感激,如出夢寐,在臣分義,固宜竭蹶趨謝之不暇,而第念臣,諐尤無以補劓,誠信無所藉手,尙今追惟,有顔難擧,且臣宿抱貞疾,更肆於中春換節之時,屢經危域,幾殊僅甦,而大病餘祟,三朔彌留,積敗殘喘,一縷凜綴,目下危惡之症,雖非情勢之難安,實無束帶趨走之望,不得不冒犯違傲,敢控微懇。伏乞天地父母,俯賜矜諒,亟遞臣所帶職名,仍治臣逋慢之罪,以肅朝綱,以安私分焉,臣無任云云。答曰,省疏具悉。卿其勿辭,調理行公。
戊寅四月二十七日辰時,上御熙政堂。晝講入侍時,知事韓致應,持詩傳第二卷,特進官朴宗京,持詩傳第二卷,參贊官尹命烈,持詩傳第二卷,侍讀官朴齊聞,持詩傳第二卷,檢討官韓用錡,持詩傳第二卷,假注書金樂壽,持詩傳第二卷,記事官李湜,持詩傳第二卷,記事官權敦仁,持詩傳第二卷,武臣行副護軍尹敏東,以次進伏訖。上曰,諸承旨持公事入侍。賤臣承命出傳,左副承旨金學淳,右副承旨徐長輔,同副承旨申在植,直提學朴宗薰,假注書尹正鎭,追入進伏訖,上開卷讀前受音訖,命奏新受音。齊聞讀自籊籊行竿,止竹竿四章章四句,仍解釋章句以奏。上讀新受音訖,命陳文義。齊聞曰,此詩與泉水章,同一旨義,別無可陳者,而豈不爾思,遠莫致之,切于思也,女子有行,遠父母兄弟,知其義也,巧笑之,珮玉之儺,容止有度也,駕言出遊,以寫我憂,聊以慰懷也,旣不可行,亦不可忘,情盡辭婉,非背本忘舊,徑情遂私者之比,禮與情俱得其正,此可見衛女性行之美,先王制禮之義矣。夫女子出嫁之後,不敢自有其身,卽義之常也,以臣事君之道亦然,旣許身事君,則公耳忘私,國耳忘家,至於見危致命,臨亂殉節,是固義耳,然而後世,罕有其人者,蓋在上者,未能盡其感應之道故也,感應之方無他,卽在於上下之間,情志流通,任使之際,賢否各當而已,程子曰誦詩·書考古今,察物情揆人事,反復硏究而思索之,求止於至善,不但在於一端而已,政如此等處,本義外反復推類,思所以風美俗厚,使閭巷匹庶之愚,亦能以禮義自守,如此詩之美,又欲盡群下公耳之責,則自上必先孚格之道,然後庶幾於程子之言,而可見講筵之上實效矣,伏願體念焉。上曰,下番陳之。用錡曰,女子有行,遠父母兄弟,蓋克乎安之之辭也。雖是一婦人,而能知其禮義之不可違越,而少無怨恨之辭,可謂賢婦,此莫非成周先王化薰陶涵泳,入人者深,至於數百年之後,遺風餘俗,猶有不泯焉者,其於此等處,亦足以興感詠歎,玩味留念者也。況今講筵日開,聖德將就,另加省察之工,法先王導率之化,軫盛世風動之治,至於閭巷庶民,咸知以禮自防,以義自靖,則可見八域均陶育之恩,一世頌丕變之休,豈不美且盛哉?伏願深留聖念焉。上曰,知事陳之。致應曰,此詩別無可陳之義,而與載馳章同義也,第一章有曰豈不爾思,遠莫致之,可見其禮不敢違,義不可行,而託以遠而莫致之意也,此雖女子之常事,而以禮自處,以義自正者,實由於先王制禮之義矣,以此推類,則何往而不然也?人君御世之道,導俗之敎亦然,齊之以禮,則化行俗美,薰陶之治,浹洽耳目,而貞靖之敎,感應性情,有自靖之賢,而無忘禮之習矣,至於此等詩義,深究玩味,則庶有得於章外之旨矣,伏願體念焉。上曰,特進官陳之。宗京曰,儒臣已詳細陳奏,臣無他義矣,至於第二章有曰,女子有行,遠父母兄弟,可見安之之辭也,守禮則正,守義則安,此固女子之常行,而自防自靖,不敢違越者,亦可見民俗之正,而猶有先王之制禮也,民俗之正無他,在於人君之導率,而導率之敎,在於人君之正心也,是故漢儒曰,正心以正朝廷,以此推類,則發政施敎,化行俗美,皆由正字之義,伏願此等處旨義,反復深究,則庶乎得其章外之言矣。上曰,參贊官陳之。命烈曰,諸臣所陳皆好,臣則他無可陳之義矣。上曰,明日注書之直誰也?正鎭曰,金樂壽矣。上曰,明日晝講,何注書入侍也?正鎭曰,小臣矣。上命掩卷,仍命經筵·玉堂先退。致應·齊聞等退出。上曰,各房奏公事。命烈曰,臣則戶房,而有公事一張矣。仍讀奏平安監司啓本祥原縣反庫事,長輔·學淳,皆以無公事仰對。在植曰,臣則工房,吏禮代房矣,而代房本房,竝無公事矣。上曰,戶房公事入之。令夾侍踏啓字以下,命書判付訖,命退,諸臣以次退出。
戊寅四月二十七日午時,上御熙政堂。召對入侍時,直提學朴宗薰,持詩傳第三卷,參贊官金學淳,持詩傳第三卷,侍讀官朴齊聞,持詩傳第三卷,檢討官韓用錡,持詩傳第三卷,假注書尹正鎭,持詩傳第三卷,記注官安亨鎭,持詩傳第三卷,記事官權敦仁,持詩傳第三卷,以次進伏。上曰,開卷讀之。齊聞讀自揚之水,止揚之水三章章六句。上曰,下番讀之。用錡讀自中谷有蓷,止中谷有蓷三章章六句。上曰,閣臣讀之。宗薰讀自有兎爰爰,止兎爰三章章六句。上曰,參贊官讀之。學淳讀自綿綿葛藟,止葛藟三章章六句,上曰,注書讀之。賤臣讀自彼采葛兮,止采葛三章章三句。上曰,上番讀之。亨鎭讀自大車檻檻,止大車三章章四句。上曰,下番讀之。敦仁讀自丘中有麻,止丘中有麻三章章四句。上曰,文義陳之。齊聞曰,揚之水一詩,卽戍者怨思之作也,諸侯有故,則方伯連帥,以諸侯之師討之,卽先王之制也,夫治國之道,惟在於安民,禦寇之方,不在於兵戍,若使平王,發政施仁,以復成·康之業,則豈有荊蠻猾夏,畿民勞戍之擧乎?今乃不能行其令於天下,使天子之民,反役於諸侯之國,時事可知,而民怨宜矣,是故不但申國之終不能救全,後亦有楚子問鼎之擧,可勝歎哉?此章彼其之子,或云指諸侯之師,或云捨其當往而遣其不當往者,皆不如集傳之爲得也,以下句曷月旋歸之語看之,則指其室家者,襯合於本旨故也,室家蓋指父母兄弟妻子而言也,戍民思家之情,如是其切,則其父母倚閭之望,可以推知矣。夫王者民之父母也,爲其父母,則懷保慈愛之方,當靡不用極,張橫渠與范巽之書曰,君相以父母天下爲王道,所謂父母之心,非徒見於言,必須視四海之民,如己之子,設使四海之民,皆爲己之子,則講治之術,必不爲秦漢之少恩,五伯之假名,人不足與適,政不足與間,能使吾君,愛天下之人如赤子,則治德必日新,而學與政,不殊心而得矣,此言甚好,雖於此章之本旨,別無可證,而推類反究,則豈不裨益於治道乎?伏願體念焉。上曰,下番陳之。用錡曰,中谷有蓷,卽饑饉相棄之作也。孔子繫易曰,夫婦之道,不可以不久也,故受之以恒,恒者久也,則常而久者,乃夫婦之道也,凶年饑饉,爲夫婦者,固當同難同患,相恤相守,至死不離者,正是人情之常,而今乃遽然相棄,不保其生死,豈非人倫之變乎?可見平王德政衰薄,不能厚其風俗也,然而處人倫之變,而無一怨夫之辭,惟以遇人之艱難何嗟及矣等語,宛轉說去,亦可見忠厚之風,此則先王遺澤,猶有不泯者而然也,本章文義,槪不過如此矣。上曰,閣臣陳之。宗薰曰,平王之世,周轍旣東,而王澤泯雅聲寢,其詩下編於國風,而王者之詩亡,詩亡而春秋作矣,自夫黍離以下,如葛藟·采葛等篇,皆是流離愁怨之作,淫奔靡蕩之詩,無一可玩處,而惟大車章所云畏子不敢者,可見一段知恥之心矣,大夫所治,卽其食邑之內,則政令之所被,固未嘗遠也,且其政令,亦不過刑法之末,而以若放辟之俗習,有此畏威而不敢,雖未及於有恥且格,由此而達之,亦庶幾乎民免而無恥矣,天生斯民,其本然之心,未嘗不善,故風敎俗尙,亶在於在上者導率之如何,導之以刑政,則免而無恥矣,導之以德禮,則有恥且格矣,觀於大夫之小治,而可推王者之實政也,今日所講自止中,此一句語,最是可究處矣。上曰,參贊官陳之。學淳曰,玉堂諸臣,已有所陳,臣別無可陳之文義矣。上曰,注書出去,使在院承旨持公事入侍也,賤臣承命出傳,左承旨尹命烈,右副承旨徐長輔,同副承旨申在植,假注書金樂壽,以次進伏,上命掩卷。齊聞曰,經筵文義,擧皆陳談,不足有槪於聖聰,且一章之內,諸臣各奏所見,近於强覓穿鑿,而若召對,則入侍諸臣,旣讀各章,豈無可陳之義乎?卽今筵席甚從容,上下有酬酢,而參贊官,以玉堂已陳,別無可陳之義仰奏,言甚率爾,而自上亦不俯詢,旣讀各章,則自多可陳之義,使登筵諸臣,各陳所見,自上亦爲發問好矣。上命玉堂先退,齊聞·用錡退出。上命各房奏公事,長輔·在植,以無公事仰對。命烈曰,臣則戶房,而有公事一張矣,仍讀奏月致單子。學淳曰,臣則推考房,而有公事一張矣。仍讀奏公淸監司啓本罪人到配事,上竝命入之,令夾侍踏啓字以下。上曰,都承旨·右承旨,何不入來乎?命烈對曰,都承旨不爲仕進,右承旨式暇矣。仍奏曰,在院承旨入侍,當以榻敎書出乎?上曰,唯。仍命退,諸臣以次退出。
戊寅四月二十七日申時,上御熙政堂。別講入侍時,參贊官申在植,侍讀官朴齊聞,持孟子第四卷,檢討官韓用錡,持孟子第四卷,待敎徐憙淳,假注書尹正鎭,記事官李湜,記事官權敦仁,以次進伏,上曰,開卷讀之。齊聞讀自孟子曰存乎人者,止笑貌爲哉。上曰,下番讀之。用錡讀自淳于髠曰,止子欲手援天下乎?上曰,文義陳之。齊聞曰,此章論觀人之法,簡易而精切矣,眸子神明之所發見也,胸中指心而言也,心之所之,必見於眸子,其心正則瞻視無回,其心不正,則瞻視無定,故四勿以視爲先,蓋接人而先看者,必在於瞻視也,且言者心之聲也,存諸中者,必形于外,旣觀其所視,又聽其所言,人之善惡無所逃,而觀人之法,無過是矣。然孟子此言,猶爲常人觀人之方而言也,若聖人取人之道,則不但在於視言,必極其心之根本,是以孔子曰,視其所以,觀其所由,察其所安,此於觀人之道,至矣盡矣。夫治國之道,莫先於用人,伏願留神於聽言觀眸,以極其至,則凡於群下奏對酬酢,周旋容止之際,其是非賢否,不難辨矣,下章之旨,卽言其恭儉之實也。蓋當時國君,雖有恭儉之名,而無故伐人之國,奪人之地,是本無其實也,聲音者僞爲恭儉之言也,笑貌者僞爲恭儉之態也,旣無其實,徒取其名,雖欲欺人,人誰信哉?大抵孟子一部,卽遏人慾擴天理之實也,此等處益加體念,期有實德實效之地焉。上曰,下番陳之。用錡曰,男女不親授受,遠別之常禮,而嫂溺而援者,亦不可已之權也。淳于髠夫豈不知,而有此質問者,將言援天下之溺,而故爲設難也。孟子若得位行道,則其所以援溺者,蓋將捄斯民於溝壑之中,措一世於磐泰之上,而今乃環轍而不見用,則其直己守道,亦夫子時中之義,而淳于髠,乃以援溺之說,欲爲嘗試之計,多見其不知量也,此等處,深究其經權之宜,而推及於擧賢之治焉。上命掩卷訖,下詢曰,所講冊子,何無諺釋之懸書也?齊聞曰,非法講冊子,則例不書諺釋矣。上命退,諸臣以次退出。
上在昌德宮。停常參,只晝講。
韓義運啓曰,明日常參·經筵,取稟。傳曰,只晝講。
金學淳啓曰,大司憲宋穉圭在外,執義·掌令二員,持平二員未差,監察茶時之意,敢啓。傳曰,知道。
宋知濂啓曰,藥房副提調,持湯劑來待矣。傳曰,封入。
又啓曰,假注書尹正鎭,身病猝重,勢難察任,今姑改差,何如?傳曰,允。
傳于宋知濂曰,上京守令,催促當日下送。
傳于申在植曰,藥房入侍。
藥房口傳啓曰,卽因待令醫官所傳,伏聞嘉順宮氣候,以微滯之漸,略有寒熱之候,臣等來詣本院,方擬仰請承候之際,卽有入侍之命,親承下敎,有症候與昨一樣之敎,臣等伏不勝萬萬憂慮之至,此時醫官入診,湯劑議定,不容少緩,臣等亦不敢偃然退處。伏乞亟下本院直宿之命,千萬顒祝,惶恐敢啓。答曰,湯劑議定以入,直宿待下敎爲之。
尹正鎭改差,代以鄭煥義爲假注書。
以司諫任百禧,正言李是遠牌不進罷職傳旨,傳于宋知濂曰,只推。
宋知濂啓曰,守令署經事,命下矣。司諫任百禧,正言李是遠,旣有只推之命,竝更牌招,以爲署經之地,何如?傳曰,允。
以平安監司李肇源狀啓,鐵山縣監具載龍不呈公狀,有關體統,不得已罷黜事,傳于宋知濂曰,今日政差出,催促下送。
以平安兵使元永冑狀啓,麟山僉使石弼柱遭父喪事,傳于徐長輔曰,今日政差出,催促下送。
以司諫任百禧牌不進罷職傳旨,傳于宋知濂曰,只推。
宋知濂啓曰,守令署經事,命下矣。今日政新除授臺諫,竝待下批,牌招,司諫任百禧,旣有只推之命,一體牌招,以爲署經之地,何如?傳曰,允。
又啓曰,兼吏曹判書沈象奎,參判洪羲臣牌不進推考傳旨,今方捧入,而開政命下之後,如是違牌,事甚未安,參議趙貞喆在外,判書·參判,竝更牌招,何如?傳曰,允。
有政。吏批,兼判書沈象奎進,參判洪羲臣進,參議趙貞喆受由在外,同副承旨申在植進。啓曰,臺諫多窠,今當差出,而擬望之人乏少,外任竝擬,何如?傳曰,允。又啓曰,大司成及禮曹參議,今當差出,而擬望之人乏少,外任竝擬,何如?傳曰,允。以尹尙圭爲大司諫,金用默爲執義,尹景鎭·弼聖賚爲掌令,孫錫祉·權偌爲持平,鄭藎爲正言,金在元爲兼司書,尹正鎭爲說書,李好敏爲左參贊,李在秀爲禮曹參議,朴綺壽爲大司成,金爲工曹參議,權丕應爲同經筵,閔致成爲繕工副正,金重根爲敦寧判官,尹奎白·鄭錫瑜爲典籍,徐有殷爲瓦署別提,洪鍾遠爲童蒙敎官,李憲祚爲開城經歷,李明植爲鐵山縣監,韓用龜爲瀋陽使,前大司諫李庚運致仕事承傳,承文博士單李時獻,幼學辛致輔今加通政,侍從臣前正言辛碩林父加資事承傳。再政。以申在明爲兵曹參判,徐洛淳爲佐郞,南正和爲司饔僉正,尹復誼爲禁府都事,趙經鎭爲驪州牧使,金文澤爲黃海都事。
兵批,行判書金履陽進,參判未差,參議朴孝成入直,參知未差,右副承旨徐長輔進。以閔命爀爲知事,宋冕載爲都摠管,鄭景祚爲副摠管,金相宇爲內禁將,任泰淳爲中樞都事,徐翯淳爲訓鍊主簿,洪益聞爲文兼,柳可源爲阿耳僉使,池達漢爲麟山僉使,尹弼漢爲水口萬戶,金儞根爲羅州監牧官,李載暹爲訓鍊主簿,同知單朴宗根,僉知單金相宇,副護軍柳烇·李德鉉·尹久東,副司直崔時淳·柳·鄭時善·鄭祖榮·韓啓玉·姜世鷹,副司果黃儆彦竝單付。
再政,以李宜植爲宣傳官,李煥奎·李德升爲武兼,同知單鄭惟憲,副護軍單李基鼎。
禮曹,來五月十五日中宮殿誕日陳貿時應行節目,參考前例磨鍊,依此擧行,何如?判付啓,權停爲良如敎。
兵曹口傳政事,副護軍單鄭元容。
宋知濂,以吏曹言啓曰,上京守令催促,當日下送事,命下矣。自臣曹催促,則定原縣監金啓河,原州判官尹致爀,俱爲下去,遂安郡守金鐮,靈巖郡守任聖臯,俱以親病猝重,萬無離捨之望云,晉州牧使鄭東晩,梁山郡守金益鉉,俱以爲身病沈重,不得下去云,雖未知其親病身病之如何,而特敎催促之下,不卽下去者,揆以事體,誠甚未安。遂安郡守金鐮,靈巖郡守任聖臯竝改差,晉州牧使鄭東晩,梁山郡守金益鉉竝罷黜,洪陽縣監趙台榮,時在京畿驪州地,忠原縣監鄭冕綏,永柔縣令鄭時綏,時在京畿楊州地云,以卽速還官之意,關飭京畿道臣處,何如?傳曰,允。令該曹,口傳差出,催促下送。
徐長輔,以都摠府言啓曰,副摠管李馨秀,以摠戎中軍,本營諸將官射會監試事,南別營晝仕出去之意,敢啓。傳曰,知道。
又以訓鍊都監言啓曰,今四月十一日,七星菴近處,小豹虎一頭捉得後無虎跡,故仍爲撤獵矣,卽聞仁旺山近處,又有虎患,故發遣將校,詳細摘奸,則果有虎跡,城內虎患,極爲驚心。善放砲手四十名,爲先定送行獵,而亦令禁衛營·御營廳,多發砲手,竝力擧行,何如?傳曰,允。
金學淳,以刑曹言啓曰,訓鍊都監啓辭內,謹依統長金道亮手本判付,武藝別監任宗奎,毆打本局軍梁萬柱·徐鎭行·鄭仁範等三名,各嚴棍二十五度後,嚴繩次移送秋曹之意,敢啓。傳曰,知道事,命下矣。謹按律文,則大明律鬪毆條有曰,毆制使者,杖一百徒三年,梁萬柱·徐鎭行·鄭仁範等,依此律各決杖一百後,萬柱公淸道舒川郡,鎭行黃海道谷山府,仁範江原道淮陽府定配所,卽爲押送之意,敢啓。傳曰,知道。
又以義禁府言啓曰,保放罪人李享會,還囚照律以入之意,敢啓。傳曰,知道。
禁府啓目,公淸兵使申綋原情云云。傳旨內辭緣,泛稱遲晩,所當請刑是白乎矣,曾經閫帥,勿爲請刑,載在大典通編,議處,何如?判付啓,依允。又照目粘連,珍山前郡守李亨會矣本府議啓內,推捉班戶,雖出於營關之擧行,擅用刑杖,終未免法例之有違,且官差之橫鬧搜索,道啓所論,若是明的,不可以囚供之分疏,有所參恕,以此照律罪從重論,笞五十收贖,解見任別敍私罪啓,奉敎依允爲旀,功議各減一等爲良如敎。
領府事李時秀箚曰,伏以臣,年衰病痼,杜門涔淹,原濕驅馳,自知非其任,亦非其時,而向伏奉瀋陽問安使之命,事符先蹟,義重往役,不敢辭巽,行將强赴,事不從心,病忽有添,旬日之間,失血數升,秪殘衰氣,抵當不得,晴晝多臥,長夜少眠,房闥階庭,運動亦難,況今纔經服慼,悲疚熏心,病思隕穫,轉益昏綴,以此心神氣力,將何以冒大熱出邊塞,自致於千里之遠乎?決知其路中顚仆,臣不足恤,其於委命草莽何哉?拜表之期,只隔兩月,及今變通,然後代臣承命者,可以趁期治任,庶無窘束狼狽之患,玆敢略具實狀,仰瀆崇聽。伏乞聖明,亟許遞改臣專對之任,仍命卽速差代,以重使事焉。取進止。答曰,省箚具悉卿懇。所請依施。仍傳于韓義運曰,此批答,遣史官,傳諭于領府事。
戊寅四月二十八日巳時,上御熙政堂。晝講入侍時,特進官李存秀,持詩傳第二卷,同知事申在明,持詩傳第二卷,參贊官申在植,持詩傳第二卷,侍讀官朴齊聞,持詩傳第二卷,檢討官韓用錡,持詩傳第二卷,假注書尹正鎭,持詩傳第二卷,記事官李湜,持詩傳第二卷,記事官權敦仁,持詩傳第二卷,武臣行副護軍李允德,以次進伏。上開卷讀前受音訖,命奏新受音。齊聞讀自芄蘭之支,止河廣二章章四句,仍解釋章句以奏。上讀新受音訖,命陳文義,齊聞曰,此詩古註謂惠公,幼年卽位,驕而無禮,大夫刺之。朱子以爲,不知所謂,不敢强解,未詳所從,而觀其詩義,蓋刺譏不衷之作也,首二句則童子而用成人之禮也,次二句則自謂才能而無其實也,末二句則惟務外飾而惰其儀也。凡非其人而冒據,發露於威儀動作之間者,自不可掩,蓋才不稱職,德不勝位,則其不爲鵜梁之譏,負乘之憂者幾希矣,推類而觀,則國家官人之方,可取以爲戒也,河廣之詩,其念子也旣切,而其守義也亦嚴,情理兩得其正,可謂賢夫人矣。載馳詩曰,大夫跋涉,我心則憂,竹竿詩曰,豈不爾思,遠莫致之,皆言其遠也,而至於此詩,則專言其甚近,蓋遠行之難,其勢然矣,而今此甚近而不得往者,非有所憚,義不可越也。大抵人之行事合於義,則雖千里之遠,在所當往也,不合於義,則雖咫尺之地,不可妄動也,以至語默動靜之間,無往而不然,不可以忽於近而妄作,遺其義而取苟也,伏願此等處,益加留念焉。上曰,下番陳之。用錡曰,此章有曰童子佩觽,夫童子者,幼少之稱,而若才能不足以長人,則年雖老大,亦可謂之童子,故殷紂無君人之德,則箕子謂之彼狡童兮,徐厲失爲將之法,則漢文謂之棘門兒戲耳,此等處可以見矣。若夫幼少之童,亦須蒙養之功,文王篇有曰小子有造,爲人上者,苟能作成人材,譽髦斯士,則雖於幼穉之年,已有老成之行,而有若孔門將命之童子,曾門執燭之童子矣,必無容兮遂兮之態,而安有佩觽佩韘之譏乎?至於河廣之詩,果是禮防之作也,漢之游女,以禮自守,則江·漢之廣,不可方思,鄭之子産,以禮自固,則晉楚之暴,不敢加兵,苟不以禮,則三苗·洞庭之險,亦可以一葦杭之,楚國方城之遠,亦可以跂予望之。大抵爲國之要,不出於一禮字,伏願深究體念焉。上曰,特進官陳之。存秀曰,范氏論河廣之義曰,知禮而畏義,禮義二字,正好玩味。蓋曰禮曰義,非別件物事,凡事物當然之則卽禮也,裁度而合於禮者卽義也,故程子曰,在物爲禮,處物爲義,夫如是則事事物物,無往而非禮義之所寓也。惟其蔽於私,故於是乎違於禮,惟其違於禮,故於是乎悖於義矣,然衆人之情,猶或有形格勢禁,不敢直遂者,而至於人君,九重深邃,易忽愼獨之戒,天位至尊,易於任情而行,不待大防之踰越,而纔涉一毫己私,便是不知禮不畏義也,可不念哉?伏願推類於范氏所言四字之義,常加省察焉。上曰,同知事陳之。在明曰,芄蘭一章,朱夫子旣以不敢强解,爲存疑之辭,則後生末學,設有臆見,不敢妄陳,而河廣章文義,則特進官所奏禮義二字誠好矣。衛之政敎淫僻,風俗傷敗,而婦人之詩,能不失性情之正者,自共姜以下,蓋有六人焉,此大序所謂止乎禮義,先王之澤者也。時距二南之世,六七百年,而先王風澤,猶有不泯者,況當先王盛世,其敎化之入人感人,尤當如何哉?故易觀之九五曰,觀我生君子無咎,程傳曰,九五,居人君之位,時之治亂,俗之美惡,係乎己而已,觀己之生,若天下之俗,皆君子矣,則是己之所爲政化善也,乃無咎矣。象曰,觀我生,觀民也,程傳曰,我生出於己者,人君欲觀己之施爲善否,當觀於民,民俗善則政化善也,聖賢之言,切要如此矣。臣竊伏覩我殿下,臨御垂二十年,天質純粹,淸修寡欲,實無失德疵政之顯然可指,則宜乎一國之俗,皆已君子,而殿下常試觀民,不啻相反,世道人心,無一可恃,殿下亦當於淸燕之中,深有治不徯志之歎矣。此固臣等無狀,不能對揚之致,而殿下,亦必有所以致此之由。伏願猛加省察,痛除病根,使我一國之俗日遷善,不知咸造君子之域,則豈不盛哉?必於此章文義禮義二字中,十分體念,是臣區區之望也。上曰,參贊官陳之。在植曰,芄蘭章,以朱子之學,猶以爲不敢强解,則玉堂雖以注疏及集傳,竝擧爲說,而注疏之傅會,不可取據,至於河廣章文義,則特進官及同知事所陳俱好,臣無容更陳矣。上曰,今日注書之直,誰也?賤臣對曰,金樂壽矣。上曰,明日則誰直也?賤臣對曰,金樂壽仍直矣。上曰,明日晝講,則何注書當入參也?賤臣對曰,今日仕直之金樂壽,亦當入參矣。上曰,諸承旨持公事入侍事出傳也。賤臣承命出傳,都承旨宋知濂,左承旨尹命烈,右承旨韓義運,左副承旨金學淳,右副承旨徐長輔,假注書金樂壽,待敎徐憙淳,以次進伏。上命掩卷,仍命各房奏公事,知濂·命烈·義運·在植,以無公事仰對。長輔曰,臣則軍士房,而有公事一張矣。仍讀奏慶尙右兵使啓本軍器修補事。學淳曰,臣則推考房,而有公事一張矣。仍讀奏慶尙監司啓本罪人到配事,上竝命入之。仍命退,諸臣以次退出。
戊寅四月二十八日酉時,上御熙政堂。藥房入侍時,都提調金思穆,提調金履喬,同副承旨申在植,假注書金樂壽,記注官安亨鎭,記事官權敦仁,直閣鄭基善,以次進伏,副提調宋知濂,追後進伏訖。思穆等曰,雨後日氣稍涼,聖體,若何?上曰,一樣矣。思穆等曰,寢睡·水刺之節,何如?上曰,一樣矣。思穆曰,王大妃殿氣候,何如?上曰,與昨一樣矣。思穆曰,嘉順宮氣候,以微滯之氣欠和云,不勝憂慮之至,令醫官入診,何如?上曰,待下敎爲之。思穆曰,湯劑爲急,令醫官入診,何如?上曰,待下敎爲之。思穆曰,自本院直宿,何如?上曰,卿等退去,當口傳下敎矣。思穆曰,臣等退去待下敎,議定湯劑,何如?上曰,可也。仍下詢曰,藥房入侍時,假注書隨入,曾有例乎?在植對曰,注書未進,則假注書隨入卽例也。上命退,諸臣以次退出。
上在昌德宮。停常參,只晝講。
韓義運啓曰,明日常參·經筵,取稟。傳曰,停。
金學淳啓曰,合辭許久闕啓,事甚未安,除在外·未署經·傳旨未下外,未肅拜·呈告人員,竝卽牌招,何如?傳曰,允。
徐長輔啓曰,御營廳將官來言,今日本廳軍兵,日次私習云矣,敢啓。傳曰,知道。
宋知濂啓曰,藥房三提調,持湯劑來待矣。傳曰,封入。
藥房口傳啓曰,昨夜伏聞嘉順宮入診醫官所傳之言,則寒熱之餘,脈候未能詳察,且未審經宿諸節,趁早更爲入診後,可以議定湯劑云。伏乞亟命臣等,率醫官入侍,詳承夜來症候,仍許診察,議定湯劑,而昨日批旨,雖伏承直宿待下敎之命,其在以時診察,以尊事體之道,不可暫緩,亦許臣等直宿之請,千萬顒祝,惶恐敢啓。答曰,知道。直宿待下敎。
以執義金用默牌不進罷職傳旨,傳于宋知濂曰,只推。
宋知濂啓曰,執義金用默,旣有只推之命,一體牌招,何如?傳曰,允。
金學淳啓曰,大司憲宋穉圭,掌令尹景鎭·弼聖賚,持平孫錫祉在外,執義金用默,持平權偌牌不進,監察茶時之意,敢啓。傳曰,知道。
以司諫任百禧,執義金用默,持平權偌牌不進罷職傳旨,傳于金學淳曰,只推。
宋知濂啓曰,守令署經事,命下矣。執義金用默,旣有只推之命,與行大司諫尹尙圭,一體牌招,以爲署經之地,何如?傳曰,允。
吏曹口傳政事,以閔致成爲晉州牧使,金裕憲爲梁山郡守,李亨權爲靈巖郡守,李商駿爲遂安郡守。
徐長輔,以備邊司言啓曰,今日政,東萊府使移拜大司成矣,邊門重地,方責成效,而莅任未久,遽爾遞易,泮長雖曰內重,邑事之可悶,不但爲迎送之弊而已,東萊前府使朴綺壽,今姑仍任,何如?傳曰,允。
又以司僕寺一二提調意啓曰,兼內乘任泰淳,昨日政,移拜中樞府都事矣,其代令該曹,卽爲口傳差出,何如?傳曰,允。
兵曹口傳政事,以李圭德爲內乘。
又以禁衛營·御營廳言啓曰,仁旺山近處有虎跡,令禁衛營·御營廳,竝力行獵事,自訓鍊都監草記允下矣,善放砲手各四十名,將校率頌,合力行獵之意,敢啓。傳曰,知道。
又以左邊捕盜廳言啓曰,近來無論班族常賤,悍悖無賴,締結徒黨,挾持劍椎,閭里行惡,無所不至,劫騙婦女,掠奪財貨,至或毁破人家,打碎神主,此其行惡中尤甚者也。餘他借持勿禁帖,夜行如晝,屠房酒肆,威脅劫勒,特其薄物細故,自臣廳詗捉尤甚者四漢平問,而所犯罪狀,直陳無諱,其中柳元翼·姜漢永,卽班族而爲其魁者,此等至憯絶悖之漢,不可尋常處之,自臣廳有難如法究竟,罪人柳元翼·姜漢永兩漢,爲先移送刑曹,各別嚴繩,何如?傳曰,允。
金學淳,以義禁府言啓曰,卽接月令醫員安廷麟手本,則時囚罪人申紘,猝得毒感,身熱頭疼,又添泄痢,度數頻數,目下症形,實爲不輕云,罪人病勢如此,則一邊保放,一邊草記,曾有定式矣。申紘,姑爲保放之意,敢啓。傳曰,知道。
戊寅四月二十九日卯時,上御熙政堂。藥房入侍時,都提調金思穆,提調金履喬,副提調宋知濂,記事官李寅泰,記注官安亨鎭,記事官權敦仁,直閣鄭基善,以次進伏,醫官吳千根·金殷相,進伏楹外訖。思穆曰,朝氣稍涼,聖體,若何?上曰,一樣矣。思穆曰,寢睡·水刺之節,何如?上曰,一樣矣。思穆曰,王大妃殿氣候,何如?上曰,一樣矣。思穆曰,嘉順宮調攝中氣候,何如?上曰,與昨一樣,卿等退去,待診候醫官出去,議定湯劑也。思穆曰,如是縷縷陳達,極涉惶悚,而以事體言之,不可無直宿之擧,非但事體之然,臣等區區之忱,亦不敢退去,亟許直宿之請焉。上曰,從當下敎矣。嘉順宮進御柴胡養胃湯一貼煎入事。出榻敎嘉順宮進服柴胡養胃湯一貼,更爲煎入事。出榻敎上命退,諸臣以次退出。
戊寅四月二十九日辰時,上御熙政堂。晝講入侍時,知事金履喬,持詩傳第二卷,特進官李龍秀,持詩傳第二卷,參贊官徐長輔,持詩傳第二卷,侍讀官朴齊聞,持詩傳第二卷,檢計官韓用錡,持詩傳第二卷,假注書金樂壽,持詩傳第二卷,記注官安亨鎭,持詩傳第二卷,記事官權敦仁,持詩傳第二卷,武臣宣傳官沈鍾奎,以次進伏訖。上命書榻敎曰,諸承旨持公事入侍,賤臣承命出傳,都承旨宋知濂,左承旨尹命烈,右承旨韓義運,左副承旨金學淳,同副承旨申在植,直閣鄭基善,記事官李寅泰,以次進伏,上開卷讀前受音訖,命奏新受音,齊聞讀自伯兮朅兮,止伯兮四章章四句,仍解釋章句以奏。上讀新受音訖,命文義陳之。齊聞曰,此詩錄其室家思怨之辭也,先言其夫之才美,而惜其用之不得其所,次言己志,以俟其夫,終言其思念之情,首如飛蓬,則髮之亂矣,而未至於病也,甘心首疾,則頭已病矣,而心則無恙也,至於使我心痗,則心又病矣,其怨苦之狀,可謂甚矣。汝墳之詩,思其歸而勉之以正,殷靁之詩,閔其勞而勸之以義,夫以婦人而念其君子,情之常也,能勉之以正,勸之以義者,亦可見用得其當,人無怨懟之意也。伯兮之詩,思怨則極,而無勸勉之語,列國之風,固不足以比二南之化,而久時不返,亦非王者使民之道也,篇終范氏所論治亂之奏人情所在者,深得其人錄詩之意,而亦可爲後世人君愛民之方矣,此說甚好,此等處,勿爲泛過,益加體念焉。上曰,下番陳之。用錡曰,此章征婦之詞,其夫從役在外,逾時不返,望之久而思之深,至於首疾心痗,蓋怨苦之甚,而感傷和氣處也。夫聖王用兵之道,以采薇·出車文義,推以觀之,則出於萬不獲已者,故其遣之也,敍其室家之情,男女之思,憫恤其勞,告其歸期,以慰其望,不使其愁怨之氣,感傷天地之和,而天理人情,竝行不悖,則此乃盛世之詩也,至於此詩,其雨其雨,杲杲出日,首如飛蓬,焉得諼草,只錄其室家怨苦之切至,而無一言半辭及於爲公怨尤之義,此則世降俗末,亂世之詩也,推此文義,以究其由,則體下民勞之情,不及於人心之向背,亦可知也。伏願聖明,視民如傷,曲察人情,使愚夫愚婦,各得其所,則民樂其生,莫不歸化,伏願體念焉。上曰,知事陳之。履喬曰,此章之義,征夫征戍之苦,婦人思念之詩也,別無文義之可陳,而大抵三百篇中,此等詩甚多,如汝墳·殷靁之章,思其歸而無怨懟之意,憫其勞而有勸勉之意,可見其時王政之所以憫恤之恩,曲恕之情,感於人而化於俗也,其後漢唐以來,邊戍益加,逾時不返,征夫懷歸之心,閨人思夫之情,無歲無之,亦可見其時正政所以不知憫勞之恩,而徒興困民之力也,是以民情之苦,最是征役,而爲王者,用之不以其道,則民散國敗,不待終日矣,以此推觀,則治亂之所以分別,民情之所以向背,亦可鑑於此等詩矣,伏願益加體念焉。上曰,特進官陳之。龍秀曰,此章征夫久戍不還,故婦人思念之詩也。古昔聖王,重其民力,哀其遠征,其歸也不逾時,采薇·東山等章,可見至化之所及矣。孟子所云三政之中,用其一而民有殍,聖人之憂民如此,且兵者死地也,而驅此無辜之民,入於陷穽之中,使夫婦相離,則安得無怨上之心乎,若在上者,曲察人情,不啻在己,則民雖勞而有忘死之悅,夫婦離而無怨懟之心矣,以此推觀,則詩人製述之際,各分善惡,遂使後人,欲懲其轍,垂戒取則之意,亦可見矣,非徒此詩之意,及於百家諸子,無往而不然矣,伏願究其深義焉。上曰,參贊官陳之。長輔曰,玉堂·經筵及特進官已陳奏,臣則別無可陳之義矣。上命掩卷,仍命經筵·玉堂先退。履喬·齊聞等退出。上曰,守令口傳政望入來乎?在植曰,未及入來矣。基善曰,今因守令口傳望筒下詢之敎,有所仰達者矣,成命在於昨夜,而因院隷之中間遲滯,該曹始聞於今朝云,政院擧行,誠爲未安,不飭之當該承旨,推考,何如?上曰,依爲之。出擧條上曰,各房奏公事。知濂曰,臣則吏房,而有公事二張矣。仍讀奏廣州留守狀啓疏批有旨祗受事,又讀奏江原監司狀啓疏批傳諭有旨祗受事。命烈曰,臣則戶房,而有公事一張矣。仍讀奏江華留守狀啓咸平等邑稅大同無弊護送事。義運曰,臣則禮房,而有公事一張矣,仍讀全羅監司狀啓肇慶廟竹笋薦新進上事。學淳曰,臣則刑房,而無公事矣。在植曰,臣則工房,而無公事矣。長輔曰,臣則兵房,而有公事一張矣。仍讀奏咸鏡監司狀啓給馬有旨祗受事。上曰,竝入之。仍敎曰,兵曹參知爲驪州牧使矣,誰爲代直乎?長輔曰,參議朴孝成代直矣。上命退,諸臣以次退出。
上在昌德宮。停常參·經筵。
嘉順宮患候輪直,大殿·王大妃殿·中宮殿·嘉順宮·世子宮,內閣·政院·玉堂·藥房口傳問安。答曰,知道。大殿·王大妃殿·中宮殿·世子宮,朝廷二品以上·六曹堂上口傳問安。答曰,知道。嘉順宮,單子問安。答曰,知道。
藥房都提調金思穆,提調金履喬,副提調宋知濂啓曰,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。
王大妃殿·中宮殿·嘉順宮·世子宮,口傳問安。答曰,知道。
韓義運啓曰,明日常參·經筵,取稟。傳曰,停。
徐長輔,以都摠府言啓曰,今日入直內三廳武兼禁軍及軍兵等,中日習射技放,請出標信,傳曰,知道。
金學淳啓曰,合辭許久闕啓,事甚未安,除在外·未署經·傳旨未下外,未肅拜·呈告人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
宋知濂啓曰,左參贊李好敏,兵曹參判申在明,除拜後過三日,不爲出肅,竝依定式,推考警責,仍卽牌招察任,何如?傳曰,允。
又啓曰,藥房三提調,持湯劑來待矣。傳曰,封入。
傳于韓義運曰,禮房承旨,馳詣宗廟·景慕宮,奉審摘奸以來。
宋知濂啓曰,假注書金樂壽,身病猝重,勢難察任,今姑改差,何如?傳曰,允。
金樂壽改差,代以金羽根爲假注書。
徐長輔啓曰,假注書金羽根,時無職名,令該曹,依例付軍職,冠帶常任,何如?傳曰,允。
藥房口傳啓曰,卽因待令醫官所傳,伏聞嘉順宮寒熱之候,與再昨一樣,伏不勝焦慮之至,此時臣等之率醫官直宿,隨時診察,對症議藥,不容少緩,雖伏承前席下敎,下情萬萬憂遑,玆敢相率仰籲。伏乞亟許直宿之請,千萬顒祝,惶恐敢啓。答曰,本院輪直。
傳于韓義運曰,水原判官朴宗喜,副護軍朴周壽別入直。
以執義金用默牌不進罷職傳旨,傳于金學淳曰,只推。
宋知濂啓曰,守令署經事,命下矣。執義金用默,旣有只推之命,與行大司諫尹尙圭,一體牌招,以爲署經之地,何如?傳曰,允。
金學淳啓曰,大司憲宋穉圭,掌令尹景鎭·弼聖賚,持平孫錫祉在外,執義金用默,持平權偌牌不進,監察茶時之意,敢啓。傳曰,知道。
以執義金用默牌不進罷職傳旨,傳于宋知濂曰,只推。
宋知濂啓曰,守令署經事,命下矣。執義金用默,旣有只推之命,與大司諫尹尙圭,一體牌招,以爲署經之地,何如?傳曰,允。
以司諫任百禧,持平權偌牌不進罷職傳旨,傳于宋知濂曰,只推。
韓義運啓曰,今此端午帖製述人中,時無職名人,令該曹,口傳付軍職,何如?傳曰,允。
又啓曰,端午帖製述人,旣已抄啓矣,藝文提學金履陽,待明朝牌招,以爲出韻科次之地,何如?傳曰,允。
兵曹口傳政事,副司果單金敬淵·趙雲從·朴升鉉。
韓義運,以內醫院都提調·提調意啓曰,本院輪直事,命下矣。臣等自今日輪直本院,而醫官吳千根·李漢臣·安昌禧·李命運·金殷相竝爲直宿,醫女亦爲待令之意,敢啓。傳曰,知道。
又以兵曹言啓曰,今四月各廳堂上武臣朔試射,臣曹連因有故,不得爲之之意,敢啓。傳曰,知道。
刑曹啓目粘連,歙谷縣徒一年定配罪人金云孫,丁丑四月,以凌辱士夫罪定配,限滿的實,依法典放送,何如?判付啓,依允。又啓目粘連,杆城郡徒一年定配罪人金雲碩,丁丑四月,以凌辱士夫罪定配,限滿的實,依法典放送,何如?判付啓,依允。又啓目粘連,長連縣徒一年定配罪人申得伊,丁丑四月,以凌辱士夫罪定配,限滿的實,依法典放送何如?啓,依允。
戊寅四月三十日卯時,上御熙政堂。藥房入診入侍時,都提調金思穆,提調金履喬,副提調宋知濂,記事官李寅泰,記注官李衡柱,記事官權敦仁,直閣鄭基善,以次進伏,醫官吳千根·李漢臣·崔遂燁·李彦厚·李命運·金殷相,進伏楹外訖。思穆曰,夜間聖體,若何?上曰,一樣矣。思穆曰,王大妃殿氣候,何如?上曰,一樣矣。思穆曰,嘉順宮調攝中氣候,何如?上曰,與昨一樣矣。思穆請診候,上可之,醫官吳千根·李漢臣·崔遂燁·李彦厚·李命運·金殷相診候訖,以次奏曰,脈候左右三部調均矣。思穆曰,嘉順宮湯劑,俄已入之,診候則當觀晩後諸節,更爲仰請矣。上曰,唯。思穆曰,瀋陽使領府事,今已遞改,隨行御醫,又當換送,望單子從當更入矣。上曰,依此爲之,王大妃殿進御香砂君子湯,自今日五貼式,日次製入事。出榻敎嘉順宮進服柴胡養胃湯,依前方一貼煎入事。出榻敎上命退,諸臣以次退出。
上在昌德宮。停常參·經筵。
嘉順宮患候輪直,大殿·王大妃殿·中宮殿·嘉順宮·世子宮,內閣·政院·玉堂口傳朝問安。答曰,知道。大殿·王大妃殿·中宮殿·世子宮,朝廷二品以上·六曹堂上口傳問安。答曰,知道。嘉順宮單子問安。答曰,知道。大殿·王大妃殿·中宮殿·嘉順宮·世子宮,內閣·政院·玉堂·藥房口傳夕問安。答曰,知道。
藥房都提調金思穆,提調金履喬,副提調宋知濂啓曰,伏未審夜間,聖體若何,寢睡·水刺之節,何如?嘉順宮調攝中氣候,何如?臣等率諸御醫,趁早入侍,詳承症候,議定湯劑爲宜,臣等不任區區憂慮,敢來問安,竝爲仰稟。答曰,知道。
王大妃殿·中宮殿·嘉順宮·世子宮,口傳問安。答曰,知道。
韓義運啓曰,輪直撤罷間,視事頉稟之意,敢啓。傳曰,知道。
徐長輔啓曰,來初五日,朝參日次,而景慕宮夏享大祭齋戒相値,頉稟之意,敢啓。傳曰,知道。
宋知濂啓曰,藥房三提調,持湯劑來待矣。傳曰,封入。
韓義運啓曰,時原任大臣,爲承候來待矣。傳曰,入侍。
又啓曰,時原任閣臣,爲承候來待矣。傳曰,入侍。
以執義金用默牌不進罷職傳旨,傳于金學淳曰,只推。
宋知濂啓曰,守令署經事,命下矣。諫院則雖已署經,憲府則大司憲宋穉圭,掌令尹景鎭·弼聖賚,持平孫錫祉在外,只有持平權偌一人,無以備員署經,執義金用默,旣有只推之命,卽爲牌招,何如?傳曰,一司除署經。
傳于宋知濂曰,未下直守令·邊將,皆令當日辭朝。
備忘記,麟山僉使池達漢下直,長弓一張,長箭一部,片箭一部,筒兒一箇賜給。
備忘記,水口萬戶尹弼漢下直,長弓一張,長箭一部,片箭一部,筒兒一箇賜給。
金學淳啓曰,大司憲宋穉圭,掌令尹景鎭·弼聖賚,持平孫錫祉在外,執義金用默傳旨未下,持平權偌呈辭,監察茶時之意,敢啓。傳曰,知道。
韓義運,以奎章閣言啓曰,景慕宮望廟樓,今朔奉審,無頉之意,敢啓。傳曰,知道。
宋知濂,以吏曹言啓曰,今朔爲始,當爲儲窠,而若出郡守以上窠,則京職中可擬之人,每患苟艱,雖非啓請邑,限都政前,以限滿守令,勿拘純望,通融備擬,以爲次次遷轉之地,而雖値口傳政事之時,亦爲一體擧行,已成近例,今亦依此爲之,何如?傳曰,允。
又以吏曹言啓曰,今此端午祭祭官,當爲分排,而除老病公頉,實無推移排比之路,依近例,刑官·司饔院官員年六十以上人員,通融塡差以入,而其中時無職名人,令該曹,口傳付軍職,何如?傳曰,允。
兵曹口傳政事,副司果單金鐮·尹錫永。
宋知濂,以司饔院監膳提調意啓曰,鷹師契貢人等呼訴內,京貿山雉,今已垂乏,將無以推移封進云,依前傳敎定式,今日爲始,各殿宮日下生雉,以活鷄全數代封之意,敢啓。傳曰,知道。
徐長輔,以備邊司言啓曰,卽見水原留守林漢浩狀啓,則以爲,會付還摠,無以排巡,麥嶺民情,政在遑悶,本府還餉留庫中租米太合二千八百八十四石,屬邑餉租合二千六百七十五石零,特許加分事,請令廟堂,稟旨分付矣。荐歉之餘,麥熟尙遲,此時農糧,宜藉官糶,而所請之數,亦不過多,依狀請加分之意,分付,何如?傳曰,允。
又以備邊司言啓曰,本司武郞廳李禎植,奔走勤仕,已滿十五朔,依例陞敍,或守令除授事,捧承傳施行,何如?傳曰,允。
又以兵曹言啓曰,本曹佐郞鄭東煥,身病猝重,屢度呈狀乞遞,宿衛重地,不可久曠,今姑改差,何如?傳曰,允。
又以訓鍊都監·禁衛營·御營廳言啓曰,三營發遣砲手,合力行獵矣,今日鵂巖近處,小豹虎一頭捉得,謹此封進,而捉虎將卒,自各該營,考例施賞,或有未盡捉者,更爲遍察,另加搜獵之意,敢啓。傳曰,知道。
金學淳,以義禁府言啓曰,全羅監司李魯益啓本內,全州判官李一榮,沃溝縣監朴鳴和,群山僉使具載重等罪狀,令攸司稟處事,啓下矣。李一榮·朴鳴和,俱在任所,依例發遣府羅將拿來,具載重,以領運差員,已爲發船云,待稅穀畢納拿囚,何如?傳曰,允。待待命拿囚。
戊寅五月初一日卯時,上御熙政堂。藥房入侍時,原任大臣·閣臣承候入侍時,都提調金思穆,提調金履喬,副提調宋知濂,記事官李寅泰·李湜·權敦仁,同副承旨申在植,假注書金羽根,判府事韓用龜,右議政南公轍,檢校提學金祖淳·李晩秀·沈象奎,原任直提學李存秀,直提學朴宗薰·李龍秀,檢校直閣鄭元容,直閣鄭基善,待敎徐憙淳,以次進伏,醫官吳千根·李漢臣·安昌禧·李命運·金殷相,進伏楹外訖。用龜曰,日氣不調,夜間聖體,若何?上曰,一樣矣。用龜曰,寢睡·水刺之節,何如?上曰,一樣矣。用龜曰,王大妃殿氣候,何如?上曰,一樣矣。用龜曰,嘉順宮調攝中氣候,何如?上曰,一樣矣。思穆曰,嘉順宮患候彌留,昨日有輪直之命矣,夜來諸節,何如?上曰,一樣矣。思穆曰,患候靡寧之中,雖貴補養之節,而熱姑未退之前,進御補養之味,則恐或無益而有害,此等處,益加審愼,區區之望。上曰,湯劑則退去議定以入,可也。嘉順宮進服柴胡養胃湯前方中,加乾葛一錢,柴胡加五分,黃芩·草果各加三分,一貼煎入事。出榻敎嘉順宮進服査橘茶一貼煎入事。出榻敎嘉順宮進服柴胡養胃湯,依前方一貼更爲煎入事。出榻敎命退,諸臣以次退出。
上在昌德宮。停常參·經筵。
嘉順宮患候輪直,大殿·王大妃殿·中宮殿·嘉順宮·世子宮,內閣·政院·玉堂口傳朝問安。答曰,知道。大殿·王大妃殿·中宮殿·世子宮,朝廷二品以上·六曹堂上·大司諫口傳問安。答曰,知道。嘉順宮,單子問安。答曰,知道。大殿·王大妃殿·中宮殿·嘉順宮·世子宮,內閣·政院·玉堂·藥房口傳夕問安。答曰,知道。
藥房都提調金思穆,提調金履喬,副提調宋知濂啓曰,伏未審夜間,聖體若何,寢睡·水刺之節,何如?嘉順宮調攝中氣候,何如?連進湯劑之後,諸節果有差勝之效乎?臣等率諸御醫,趁早入侍,詳承症候,議定湯劑爲宜,臣等不任區區憂慮,敢來問安,竝此仰稟。答曰,知道。大殿·王大妃殿·中宮殿·嘉順宮·世子宮,口傳問安。答曰,知道。
金學淳啓曰,大司憲宋穉圭,掌令尹景鎭·弼聖賚,持平孫錫祉在外,執義金用默未肅拜,持平權偌呈辭,監察茶時之意,敢啓。傳曰,知道。
宋知濂啓曰,藥房三提調,持湯劑來待矣。傳曰,封入。
韓義運啓曰,副摠管宋冕載,旣入闕中,不爲肅謝,直爲出去,事甚未安,推考,何如?傳曰,允。
宋知濂啓曰,明日傳香,禮房承旨,當爲齋宿,而右承旨韓義運,纔已須資出去矣,卽爲牌招,何如?傳曰,允。
徐長輔,以兵曹言啓曰,今此瀋陽使一行赴燕時所把驛馬,預爲分定,然後可無宭急之弊,今亦依例知委,而應把驛馬二十四匹內,公淸道驛馬四匹,全羅道驛馬五匹,慶尙道驛馬十一匹,來六月十五日,京中逢點,江原道驛馬二匹,咸鏡道驛馬二匹,依例自本道,直爲起送,趁來六月二十日,逢點於安北之意,各該監司處行移,何如?傳曰,允。
韓義運,以禮曹言啓曰,使臣遞改後,拜表吉日,例爲改推擇,而今此瀋陽問安拜表,來六月二十二日卯時,方物封裹,同月二十日定行事,自該監改擇報來矣,原粘目中,依例付標以入之意,敢啓。傳曰,知道。
戊寅五月初二日卯時,上御熙政堂。藥房入侍時,都提調金思穆,提調金履喬,副提調宋知濂,記事官李寅泰,記注官安亨鎭,記事官權敦仁,待敎徐憙淳,以次進伏,醫官吳千根·李漢臣·安昌禧·李命運·金殷相,進伏楹外訖。思穆曰,夜間聖體,若何?上曰,一樣矣。思穆曰,寢睡·水刺之節,何如?上曰,一樣矣。思穆曰,王大妃殿氣候,何如?上曰,一樣矣。思穆曰,嘉順宮昨日熱候,日暮未退,夜來諸節,何如?上曰,與昨一樣矣。上曰,今日診候,當爲之耶?思穆曰,湯劑俄纔入之,診候姑觀爲之似好矣。上曰,診候待下敎爲之,可也。嘉順宮進服柴胡養胃湯前方中,調露薑一貼煎入事。出榻敎仍命退,諸臣以次退出。
上在昌德宮。停常參·經筵。
嘉順宮患候輪直,大殿·王大妃殿·中宮殿·嘉順宮·世子宮,內閣·政院·玉堂口傳朝問安。答曰,知道。大殿·王大妃殿·中宮殿·世子宮,朝廷二品以上·六曹堂上·大司諫,口傳問安。答曰,知道。嘉順宮,單子問安。答曰,知道。
大殿·王大妃殿·中宮殿·嘉順宮·世子宮,內閣·政院·玉堂·藥房,口傳夕問安。答曰,知道。
藥房都提調金思穆,提調金履喬,副提調宋知濂啓曰,伏未審夜間,聖體若何,寢睡·水刺之節,何如?嘉順宮調攝中氣候,何如?昨日湯劑進服之後,諸節益有差勝之效乎?臣等率諸御醫,趁早入侍,詳承症候,議定湯劑爲宜,臣等不任區區憂慮,敢來問安,竝此仰稟。答曰,知道。
王大妃殿·中宮殿·嘉順宮·世子宮,口傳問安。答曰,知道。
宋知濂啓曰,藥房三提調,持湯劑來待矣。傳曰,封入。
金學淳啓曰,大司憲宋穉圭,掌令尹景鎭·弼聖賚,持平孫錫祉在外,執義金用默未肅拜,持平權偌差祭,監察茶時之意,敢啓。傳曰,知道。
徐長輔,以都摠府言啓曰,今日入直內三廳武兼禁軍及軍兵等,當爲中日習射放技,而輪直撤罷間,依例姑停之意,敢啓。傳曰,知道。
又以訓鍊都監·禁衛營·御營廳言啓曰,昨日鵂巖下,捉得豹虎後,仍爲行獵矣,今日北曲城近處,又捉小豹虎一頭,謹此封進,而領軍將之出力勤渠可嘉,連捉三虎之該校論賞事,曾有定式矣。令該曹考例稟處,至於砲手,自各該營,分等施賞,而連捉之餘,有難遽然撤還,仍又行獵之意,敢啓。傳曰,知道。
戊寅五月初三日卯時,上御熙政堂。藥房入侍時,都提調金思穆,提調金履喬,副提調宋知濂,記事官李寅泰,別兼春秋趙琮鎭,記事官權敦仁,直閣鄭基善,以次進伏,醫官吳千根·李漢臣·安昌禧·李命運·金殷相,進伏楹外訖。思穆曰,夜間聖體,若何?上曰,一樣矣。思穆曰,寢睡·水刺之節,何如?上曰,一樣矣。思穆曰,王大妃殿氣候,何如?上曰,殿宮氣候一樣矣。思穆曰,嘉順宮調攝中氣候,昨日差勝,夜間諸節,何如?湯劑尤當速定,卽爲診候,議定湯劑似好矣。上可之。嘉順宮進服柴苓湯一貼煎入事。出榻敎嘉順宮進服柴苓湯,依前方一貼,更爲煎入事。出榻敎仍命退,諸臣以次退出。
上在昌德宮。停常參·經筵。
嘉順宮患候輪直,大殿·正大妃殿·中宮殿·嘉順宮·世子宮,內閣·政院·玉堂,口傳朝問安。答曰,知道。大殿·王大妃殿·中宮殿·世子宮,朝廷二品以上·六曹堂上,口傳問安。答曰,知道。嘉順宮,單子問安。答曰,知道。
大殿·王大妃殿·中宮殿·嘉順宮·世子宮,內閣·政院·玉堂·藥房,口傳夕問安。答曰,知道。
藥房都提調金思穆,提調金履喬,副提調宋知濂啓曰,伏未審夜間,聖體若何,寢睡·水刺之節,何如?嘉順宮調攝中氣候,何如?昨日湯劑進服之後,諸節益有差勝之效乎?臣等率諸御醫,趁早入侍,詳承症候,議定湯劑爲宜,臣等不任區區憂慮,敢來問安,竝此仰稟。答曰,知道。王大妃殿·中宮殿·嘉順宮·世子宮,口傳問安。答曰,知道。
宋知濂啓曰,藥房三提調,持湯劑來待矣。傳曰,封入。
金學淳啓曰,大司憲宋穉圭,掌令尹景鎭·弼聖賚,持平孫錫祉在外,執義金用默未肅拜,持平權偌差祭,監察茶時之意,敢啓。傳曰,知道。
傳于韓義運曰,禮房承旨,馳詣宗廟·永禧殿·景慕宮,奉審摘奸,仍詣受香諸處,奉審摘奸以來。
徐長輔啓曰,事變假注書趙渡,身病猝重,勢難察任,今姑改差,何如?傳曰,允。
傳于韓義運曰,發遣吏郞,諸執事淸齋與否,摘奸以來。
韓義運,以吏曹言啓曰,因臣曹草記,忠原縣監鄭冕綏,永柔縣令鄭時綏,時在楊州地云,故卽速還官之意,關飭該道臣處矣。卽接京畿監司洪遇燮移文,則以爲,忠原縣監鄭冕綏,永柔縣令鄭時綏,俱以身病沈重,不得還官云,上頂兩邑倅身病,雖未知如何,而促敎之下,有難等待其差歇,竝罷黜,何如?傳曰,允。令該曹口傳差出,催促下送。
徐長輔,以兵曹言啓曰,新除授阿耳僉使柳可源,身病猝重,時月之內,萬無登途赴任之望,呈狀乞遞,實病旣如此,則勢難强令赴任,依例罷黜,何如?傳曰,允。
又以成均館同知館事意啓曰,本館入直,久任郞廳外,凡郞無敢入直,若有代員替直之事,則草記代直事,曾已定式矣。司成李瀅夏差祭,直講未差,典籍崔秀俊差祭,時無入直之員,以他郞官,姑爲代直,何如?傳曰,允。
又以訓鍊都監·禁衛營·御營廳言啓曰,今日北岳近處,又捉中豹虎一頭,謹此封進,而連日獵捉,至於四頭,不可遽爾撤還,仍又行獵之意,敢啓。傳曰,知道。
戊寅五月初四日卯時,上御熙政堂。藥房入侍時,都提調金思穆,提調金履喬,副提調宋知濂,記事官李寅泰,別兼春秋趙琮鎭,記事官權敦仁,直閣鄭基善,以次進伏,醫官吳千根·李漢臣·安昌禧·李命運·金殷相,進伏楹外訖。思穆曰,夜間,聖體若何,寢睡·水刺之節,何如?上曰,一樣矣。思穆曰,王大妃殿氣候,何如?上曰,殿宮氣候一樣矣。思穆曰,嘉順宮曉進露薑汁,俄又進湯劑,診候姑觀動靜爲之,何如?上曰,唯。今日則不爲診候,而來日爲之乎?思穆曰,然矣。嘉順宮進服露薑汁,牛黃淸心元一丸調入事。出榻敎嘉順宮進服柴苓湯一貼煎入事。出榻敎仍命退,諸臣以次退出。
上在昌德宮。停常參·經筵。
嘉順宮患候輪直,大殿·王大妃殿·中宮殿·嘉順宮·世子宮,內閣·政院·玉堂,口傳朝問安。答曰,知道。大殿·王大妃殿·中宮殿·世子宮,朝廷二品以上·六曹堂上·大司諫,口傳問安。答曰,知道。嘉順宮,單子問安。答曰,知道。
大殿·王大妃殿·中宮殿·嘉順宮·世子宮,內閣·政院·玉堂·藥房,口傳夕問安。答曰,知道。
藥房都提調金思穆,提調金履喬,副提調宋知濂啓曰,伏未審夜間,聖體若何,寢睡·水刺之節,何如?嘉順宮調攝中氣候,何如?昨日湯劑進服之後,諸節益有差勝之效乎?臣等率諸御醫,趁早入侍,詳承症候,議定湯劑爲宜,臣等不任區區憂慮,敢來問安,竝此仰稟。答曰,知道。王大妃殿·中宮殿·嘉順宮·世子宮,口傳問安。答曰,知道。
金學淳啓曰,大司憲宋穉圭,掌令尹景鎭·弼聖賚,持平孫錫祉在外,執義金用默未肅拜,持平權偌呈辭,監察茶時之意,敢啓。傳曰,知道。
徐長輔啓曰,備邊司郞廳來言,今日賓廳日次,而景慕宮夏享大祭齋戒相値,不得來會云矣,敢啓。傳曰,知道。
宋知濂啓曰,藥房三提調,持湯劑來待矣。傳曰,封入。
傳于韓義運曰,禮房承旨,馳詣景慕宮,奉審摘奸以來。
傳于金學淳曰,司謁李重默,令攸司科治。
趙渡改差,代以金輦爲事變假注書。
吏曹口傳政事,以趙學濂爲宗廟令。
吏曹口傳政事,以鄭祖永爲忠原縣監,林顯喆爲永柔縣令。
徐長輔,以訓鍊都監言啓曰,本局別將李身敬,身病甚重,勢難察任,改差,何如?傳曰,允。
戊寅五月初五日卯時,上御熙政堂。藥房入侍時,都提調金思穆,提調金履喬,副提調宋知濂,記事官李寅泰,記事官李湜,記事官李嘉愚,待敎徐憙淳,以次進伏,醫官吳千根·李命運·權以中,進伏楹外訖。思穆曰,夜間聖體,若何?上曰,一樣矣。思穆曰,寢睡·水刺之節,何如?上曰,一樣矣。思穆曰,王大妃殿氣候,何如?上曰,一樣矣。思穆曰,嘉順宮調攝中氣候,何如?上曰,一樣矣。命診候,醫官吳千根·李命運·權以中,以次診候訖,奏曰,脈候左右三部調均矣。思穆曰,醫官所奏以爲,進御拱辰君子湯,今至百貼,且時令漸熱,姑爲停止爲宜云,何以爲之乎?上曰,依此爲之。上曰,湯劑中人蔘,一貼入幾錢乎?思穆曰,一貼入一錢式,百貼爲十兩矣。上曰,十六兩爲一斤乎?思穆曰,然矣。思穆曰,醫官權以中,昨自任所入來,今方入於待令醫官中,嘉順宮診候,使之同入,何如?上曰,依此爲之。履喬曰,春坊冊役,今方纂輯,而日省錄,多有毁缺處,取覽堂后日記,何如?上曰,依此爲之。知濂曰,下番權敦仁,身病猝重,姑爲出送調理,何如?上曰,出送,可也。上曰,春坊入直上下番誰也?履喬曰,上番金道喜,下番金在元矣,進御拱辰君子湯,自明日停止事。出榻敎王大妃殿進御香砂君子湯前方中,去枳殻加黃連五分,調中瀝三匙·薑汁半匙,自今日五貼式日次製入事。出榻敎嘉順宮進服加減柴苓湯一貼煎入事。出榻敎仍命退,諸臣以次退出。
上在昌德宮。停常參·經筵。
嘉順宮患候輪直,大殿·王大妃殿·中宮殿·嘉順宮·世子宮,內閣·政院·玉堂,口傳朝問安。答曰,知道。
大殿·王大妃殿·中宮殿·世子宮,朝廷二品以上·六曹堂上,口傳問安。答曰,知道。嘉順宮,單子問安。答曰,知道。
大殿·王大妃殿·中宮殿·嘉順宮·世子宮,內閣·政院·玉堂·藥房,口傳夕問安。答曰,知道。
藥房都提調金思穆,提調金履喬,副提調宋知濂啓曰,伏未審夜間,聖體若何,寢睡·水刺之節,何如?嘉順宮調攝中氣候,何如?昨日湯劑進服之後,諸節益有差勝之效乎?臣等率諸御醫,趁早入侍,詳承症候,議定湯劑爲宜,臣等不任區區憂慮,敢此問安,竝爲仰稟。答曰,知道。
王大妃殿·中宮殿·嘉順宮·世子宮,口傳問安。答曰,知道。
申在植啓曰,大司憲宋穉圭,掌令尹景鎭·弼聖賚,持平孫錫祉在外,執義金用默未肅拜,持平權偌呈辭,監察茶時之意,敢啓。傳曰,知道。
尹命烈啓曰,右副承旨徐長輔,今日不爲仕進,卽爲牌招,何如?傳曰,許遞,前望單子入之,待下批,牌招察任。
承旨前望單子入之,李勉求落點。
尹命烈啓曰,假注書金羽根,身病猝重,勢難察任,今姑改差,何如?傳曰,允。
金羽根改差,代以金大坤爲假注書。
金學淳啓曰,正言李是遠,以其親病,陳疏尋鄕,原疏纔已捧入矣,所當直捧遞差傳旨及禁推傳旨,而此與無端徑行有異,從重推考,何如?傳曰,允。
兵曹,以李身敬爲摠戎中軍。
尹命烈,以吏曹言啓曰,因臣曹草記,洪陽縣監趙台榮,時在驪州地,以卽速還官之意,關飭於該道臣處矣,卽接京畿監司洪遇燮移文,則洪陽縣監趙台榮,自驪州鄕家,已爲下去云矣,敢啓。傳曰,知道。
韓義運,以兵曹言啓曰,禁軍來秋冬等都試,因政府及本曹有故,不得設行,今已過時矣,在前如此之時,每有仍停都試,代行祿試射之例,今亦依此擧行,何如?傳曰,允。
申在植,以義禁府言啓曰,卽接月令醫員朴致華手本,則時囚罪人趙恩錫,猝得輪感,寒熱交作,食飮全却,眞元大脫,實有難保之慮云,罪人病勢如此,則一邊保放,一邊草記,曾有定式矣。趙恩錫,姑爲保放之意,敢啓。傳曰,知道。
正言李是遠疏曰,伏以臣之老父,素抱貞疾,不離床褥,藥餌爲命,臣之情理,實不可一日離側,而薇垣除旨,忽下特點,繼以馹召,恩光下燭,鄕里動色,闔門感泣,臣父病中,敎臣以竭蹶趨赴,粗伸義分,故來伏旅次,祗肅恩命,今已有日,卽接家信,臣父病情,近失調攝,一倍添劇,專人報急,促臣歸救,臣自聞此報,方寸煎灼,今於輪直未撤,上下憂遑之時,唐突言私,極知猥越,而情有所迫,不能按抑,玆敢忙陳短章,徑尋行路。伏乞天地父母,俯垂鑑諒,特下遞改之恩,仍治臣擅行之罪,以肅朝綱,以安私分,千萬幸甚,臣無任云云。省疏具悉。爾其勿辭救護。
戊寅五月初六日卯時,上御熙政堂。藥房入侍時,都提調金思穆,提調金履喬,副提調宋知濂,記事官李寅泰,記注官安亨鎭,記事官李嘉愚,以次進伏,醫官吳千根·李漢臣·安昌禧·李命運·權以中·金殷相,進伏楹外訖。思穆曰,夜間聖體,若何?上曰,一樣矣。思穆曰,寢睡·水刺之節,何如?上曰,一樣矣。思穆曰,王大妃殿氣候,何如?上曰,一樣矣。思穆曰,嘉順宮調攝中氣候,何如?上曰,一樣矣。思穆曰,嘉順宮湯劑,俄纔入之,今日則不請診候矣。上曰,來日當診候乎?思穆曰然矣。上曰,入直閣臣誰也?履喬曰,待敎徐憙淳矣。上曰,何不入來?履喬曰,未及入來矣。上曰,入直春坊誰也?知濂曰,金道喜·尹應大矣,待敎徐憙淳,追後進伏。嘉順宮進服加減柴苓湯,依前方一貼煎入事。出榻敎仍命退,諸臣以次退出。
上在昌德宮。停常參·經筵。
嘉順宮患候輪直,大殿·王大妃殿·中宮殿·嘉順宮·世子宮,內閣·政院·玉堂,口傳朝問安。答曰,知道。大殿·王大妃殿·中宮殿·世子宮,朝廷二品以上·六曹堂上,口傳問安。答曰,知道。嘉順宮,單子問安。答曰,知道。
藥房都提調金思穆,提調金履喬,副提調宋知濂啓曰,伏未審夜間,聖體若何,寢睡·水刺之節,何如?嘉順宮調攝中氣候,何如?昨日湯劑進服之後,諸節益有差勝之效乎?臣等率諸御醫,趁早入侍,詳承症候,議定湯劑爲宜,臣等不任區區憂慮,敢來問安,竝此仰稟。答曰,知道。王大妃殿·中宮殿·嘉順宮·世子宮,口傳問安。答曰,知道。
申在植啓曰,大司憲宋穉圭,掌令尹景鎭·弼聖賚,持平孫錫祉在外,執義金用默未肅拜,持平權偌呈辭,監察茶時之意,敢啓。傳曰,知道。
又啓曰,來十一日,朝參日次,而孝昌墓忌辰祭正日相値,頉稟之意,敢啓。傳曰,知道。
韓義運啓曰,來十一日,輪對日次,而孝昌墓忌辰祭正日相値,頉稟之意,敢啓。傳曰,知道。
又啓曰,明日,長陵忌辰祭正日,初九日初十日,獻陵忌辰祭齋戒正日,十一日,孝昌墓忌辰祭正日相値,視事頉稟之意,敢啓。傳曰,知道。
傳于韓義運曰,慈候平復,輪直撤罷。
藥房口傳啓曰,卽伏見傳敎下者,以嘉順宮患候平復,有輪直撤罷之命,下情慶幸,曷有其極?第伏念康復雖奏於不日,調護尤倍於此時,其在愼重之道,臣等之遽然退歸,萬萬未安,玆敢相率仰籲。伏乞特許臣等依前輪直,千萬顒祝,惶恐敢啓。答曰,知道。慈候平復,依前下敎,卿等退去。
以咸鏡監司朴宗來狀啓,甲山府使任百觀,謂有情勢,廢却公務,罷黜事,傳于尹命烈曰,令該曹,口傳差出,催促下送。
尹命烈,以吏曹言啓曰,今此孝昌墓忌辰祭獻官,前承旨徐長輔塡差,而時無職名,令該曹,口傳付軍職,何如?傳曰,允。
兵曹口傳政事,副護軍單徐長輔。
韓義運,以禮曹言啓曰,卽接禧陵官員所報,則本陵內靑龍中腰沙汰,長四十三步,廣三步,深七八尺,年年頹塌,實未知始自何歲,而因循以過,漸致潰破矣。今當夏節,若經一番潦雨,勢必至於大段潰決云,故聞甚驚悚,更爲詳細報來之意題送矣。又接其所報,則果如前報,雖與新頉有異,旣若是緊重,不可不趁卽奉審後,稟旨補築,臣曹堂上·郞廳,進去奉審,何如?傳曰,允。
申在植,以訓鍊都監言啓曰,本局別將柳相燁,身病甚重,勢難察任,改差,何如?傳曰,允。
又以訓鍊都監·禁衛營·御營廳言啓曰,連捉四虎,而遽爾撤還,恐涉疎虞,仍爲搜獵,今至三日,不見虎跡,姑爲撤獵之意,敢啓。傳曰,知道。
戊寅五月初七日卯時,上御熙政堂。藥房入侍時,都提調金思穆,提調金履喬,副提調宋知濂,記事官李寅泰,記注官金履迪,記事官李嘉愚,待敎徐憙淳,以次進伏,醫官吳千根·李漢臣·安昌禧·李命運·金殷相·權以中,進伏楹外訖。思穆曰,夜間聖體,若何?上曰,一樣矣。思穆曰,寢睡·水刺之節,何如?上曰,一樣矣。思穆曰,王大妃殿氣候,何如?上曰,一樣矣。思穆曰,嘉順宮調攝中氣候,何如?上曰,一樣矣。思穆曰,嘉順宮診候,今日則當爲之,醫官使之待令於差備門外,而臣等退去,以爲議定湯劑之地似好矣。上可之。仍命退,諸臣以次退出。
上在昌德宮。停常參·經筵。
巳時午時,日暈。
嘉順宮誕日,大殿·王大妃殿·中宮殿·世子宮,內閣·政院·玉堂·朝廷二品以上·六曹堂上·大司諫·奉朝賀,口傳問安。答曰,知道。嘉順宮,單子問安。答曰,知道。
藥房都提調金思穆,提調金履喬,副提調宋知濂啓曰,伏未審夜間,聖體若何,寢睡·水刺之節,何如?嘉順宮調攝中氣候,何如?臣等率諸御醫,趁早入侍,詳承症候,議定湯劑繼進當否爲宜,臣等不任區區憂慮,敢來問安,竝此仰稟。答曰,知道。王大妃殿·中宮殿·嘉順宮·世子宮,口傳問安。答曰,知道。
韓義運啓曰,三皇忌辰日親行望拜禮,前期一日以稟事,曾有定式矣,今初十日,太祖高皇帝忌辰日,親行望拜禮,何以爲之?敢稟。傳曰,北苑謹當行禮矣。
申在植啓曰,大司憲宋穉圭,掌令尹景鎭·弼聖賚,持平孫錫祉在外,執義金用默未肅拜,持平權偌呈辭,監察茶時之意,敢啓。傳曰,知道。
傳于韓義運曰,藥房問安勿爲之。
申在植,以都摠府言啓曰,今五月初十日北苑親行望拜禮時,侍衛寶劍,當爲備員,而副摠管金煐·金益彬·趙岐受由在外,宋冕載·鄭景祚未肅拜,柳畊呈辭受由,一員未差,無以備員,令政院稟旨變通,仍令該曹,口傳差出,待下批牌招,以爲備員侍衛之地,何如?傳曰,允,竝許遞。
吏曹口傳政事,以金魯甲爲甲山府使。
兵曹口傳政事,以權丕應·洪秀晩·南履翼·朴蓍壽·白東薳·張鉉宅·鄭學畊爲副摠管。
申在植,以兵曹言啓曰,北苑望拜禮時,本曹堂上侍衛,當爲備員,而參知未差之代,令該曹,以在京無故人,口傳差出,待下批牌招,以爲進參之地,何如?傳曰,允。
又以備邊司言啓曰,卽見咸鏡監司朴宗來狀啓,則以爲,本道穀簿,自來不敷,只以應分之數,實無繼巡之道,各邑所在元還餉及交濟久置留庫條中折米三千石,特許加分事,請令廟堂,稟旨分付矣。本道穀簿,自來不敷,南關尤甚,而北邑,亦或有不足之處,農節排巡,在所軫念,依狀請許令加分,何如?傳曰,允。
又以備邊司言啓曰,卽見開城留守趙鍾永狀啓,則以爲,當此窮節,農糧艱乏,民訴鎭報,咸請加分,各邑鎭倉留庫中各穀三千八百石,特許加分事,請令廟堂,稟旨分付矣。本府加分,雖未嘗歲以爲例,而窮春糧乏之時,每多闊狹之請,數亦不至過多,依狀請加分之意,分付,何如?傳曰,允。
戊寅五月初八日卯時,上御熙政堂。藥房入侍時,都提調金思穆,提調金履喬,副提調宋知濂,記事官李寅泰,記注官李衡柱,記事官李嘉愚,直閣鄭基善,以次進伏,醫官吳千根·李漢臣·李命運·權以中·金殷相·朴器成進伏訖。思穆曰,夜間聖體,若何?上曰,一樣矣。思穆曰,王大妃殿氣候,何如?上曰,一樣矣。思穆曰,嘉順宮氣候,何如?上曰,一樣矣。思穆曰,嘉順宮患候,今已平復,昨日撤直,又當今日慶辰,不勝歡忭之忱,湯劑姑觀數日,更爲診候後議定,似好矣。上曰,唯。仍命退,諸臣以次退出。
上在昌德宮。停常參·經筵。
李勉求啓曰,大司憲宋穉圭,掌令尹景鎭·弼聖賚,持平孫錫祉在外,執義金用默未肅拜,持平權偌呈辭,監察茶時之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
韓義運啓曰,同副承旨申在植,今日不爲仕進,卽爲牌招,何如?傳曰,許遞,前望單子入之,待下批,牌招察任。
承旨前望單子入之,愼性眞落點。
吏曹口傳政事,以李錫祜爲兵曹參知。
韓義運啓曰,明日望拜禮時,九卿當爲進參,而左參贊李好敏未肅拜,右參贊李普天,戶曹判書李相璜,判尹趙德潤病不進,竝卽牌招,以爲淸齋之地,何如?傳曰,允。
又啓曰,明日望拜禮時,兩司長官當爲進參,而大司憲宋穉圭在外,何以爲之,而大司諫尹尙圭病不進,卽爲牌招,以爲淸齋之地,何如?傳曰,允。
又啓曰,明日望拜禮時,兩司侍臣當爲進參,除在外·未署經外,未肅拜·呈告人員,竝卽牌招,以爲淸齋之地,何如?傳曰,允。
又啓曰,明日望拜禮時,闕字牌及爐盒,當爲奉來,門路以何處爲之乎?敢稟。傳曰,以永肅門爲之。
傳于韓義運曰,明日出宮門路,以協陽門爲之。
韓義運啓曰,今日齋宿,承旨當爲備員,而左承旨尹命烈不爲仕進,卽爲牌招,同副承旨愼性眞在外,何以爲之?敢稟。傳曰,牌招。
又啓曰,新除同副承旨愼性眞,時在慶尙道安義地,請斯速乘馹上來事,下諭,何如?傳曰,許遞,前望單子入之,待下批,牌招察任。
承旨前望單子入之,韓耆裕落點。
韓義運,以都摠府言啓曰,明日北苑親行望拜禮時,侍衛寶劍,當爲備員,而副摠管權丕應·洪秀晩·南履翼未肅拜,白東薳·張鉉宅有身病,無以備員,令政院稟旨變通,仍令該曹,口傳差出,待下批牌招,以爲備員侍衛之地,何如?傳曰,允。
韓義運啓曰,因都摠府草記,明日北苑親行望拜禮時,侍衛寶劍,當爲備員,而副摠管權丕應·洪秀晩·南履翼未肅拜,白東薳·張鉉宅有身病,無以備員,令政院稟旨變通,仍令該曹,口傳差出,待下批牌招事,允下矣。合有變通之道,何以爲之?敢稟。傳曰,許遞。
兵曹口傳政事,以朴宗正·申溆·柳相亮·金煐·朴宗柱爲副摠管。
以平安監司李肇源狀啓,江東縣監徐萬修,壬申蕩減之債錢,還爲懲捧,民怨載路,發關該縣,使之出給,而擧行形止,終不報來,謂有身病,投呈辭狀,體例所在,不可仍置,不得已罷黜事,傳于尹命烈曰,令該曹,口傳差出,催促下送。
吏曹口傳政事,以洪益聞爲江東縣監。
李勉求,以都摠府言啓曰,中日習射技放事,以輪直間,啓請停止矣。今已撤直,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
上在昌德宮。停常參·經筵。
北苑望拜禮罷還內後,內閣·政院·玉堂·藥房,口傳問安。答曰,知道。
藥房都提調金思穆,提調金履喬,副提調宋知濂啓曰,伏未審日間,聖體若何,寢睡·水刺之節,何如?嘉順宮調攝中氣候,何如?臣等率諸御醫,趁早入侍,詳承諸節,更爲議定湯劑爲宜,臣等不任區區伏慮,敢來問安,竝此仰稟。答曰,知道。慈殿氣候一樣,慈宮氣候與昨一樣,卿等不必入侍矣。王大妃殿·中宮殿·嘉順宮·世子宮,口傳問安。答曰,知道。
韓耆裕啓曰,備邊司郞廳來言,今日賓廳日次,而國忌正日相値,不得來會云矣,敢啓。傳曰,知道。
傳于韓義運曰,禮房承旨,馳詣孝昌墓,奉審摘奸以來。
以執義金用默,司諫任百禧牌不進罷職傳旨,傳于金學淳曰,只推。
金學淳,以義禁府言啓曰,慶尙監司金魯敬狀啓內,奉化前縣監申星模·尹東壽罪狀,令攸司稟處事,啓下矣。申星模,以伊川府使,時在任所,尹東壽,下去京畿抱川地云,依例發遣府書吏羅將,竝拿來,何如?傳曰,待待命拿囚。
又以義禁府言啓曰,慶尙監司金魯敬狀啓內,龍宮前縣監曺龍玩·韓百源·宋啓洙罪狀,令攸司稟處事,啓下矣。曺龍玩,下去慶尙道晉州地,韓百源,下去京畿安山地,宋啓洙,以牙山縣監,時在任所云,依例發遣府羅將,竝拿來,何如?傳曰,待待命拿囚。
戊寅五月初十日卯時,上詣北苑。皇壇望拜禮入侍時,都承旨宋知濂,左承旨尹命烈,右承旨韓義運,左副承旨金學淳,右副承旨韓耆裕,同副承旨李勉求,記事官李寅泰,假注書金大坤,記注官安亨鎭,記事官李嘉愚,直提學朴宗薰,檢校直閣鄭元容,直閣鄭基善,待敎徐憙淳,以次侍立。時至,通禮跪啓請外辦,上具翼善冠·衮龍袍,乘輿出宣化門,都提調金思穆,提調金履喬,副提調宋知濂進前奏曰,早朝勞動,聖體,若何?上曰,一樣矣。仍由協陽門·建陽門,入靑陽門,通禮前導至幕前,啓請降輿,上降輿入小次,問安勿爲之。出榻敎參班儒武各就位,通禮啓請外辦,上改具黑團領袍以出,通禮啓請乘輿,上乘輿至帳殿,通禮啓請降輿,上降輿詣拜位北向立,贊儀唱四拜,上行四拜禮訖,贊儀唱跪,上跪,司香二人,進香案前跪三上香,俯伏興退,贊儀唱四拜,上行四拜禮,通禮啓請乘輿,上乘輿還御小次,望拜禮後,問安勿爲之。出榻敎命書傳敎曰,戶房承旨與禮曹堂上·戶曹郞廳,依定式,馳詣宣武祠,奉審摘奸以來。通禮啓請外辦,上改具翼善冠·衮龍袍以出,通禮啓請乘輿,上乘輿由靑陽門·建陽門·協陽門,入宣化門,出標信解嚴。王大妃殿進御香砂君子湯前方中,加檳榔一錢,自今日五貼式,日次製入事。出榻敎還內,諸臣以次退出。
上在昌德宮。停常參·經筵。
自初昏至人定,灑雨下雨,測雨器水深七分。
韓義運啓曰,明日常參·經筵,取稟。傳曰,只晝講。
李勉求啓曰,大司憲宋穉圭,掌令尹景鎭·弼聖賚,持平孫錫祉在外,執義金用默未肅拜,持平權偌呈辭,監察茶時之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
韓義運啓曰,左副承旨金學淳,今日不爲仕進,卽爲牌招,何如?傳曰,許遞,前望單子入之,待下批,牌招察任。
承旨前望單子入之,金逌根落點。
以同副承旨金逌根牌不進罷職傳旨,傳于韓義運曰,只推。
李勉求,以扈衛廳大將意啓曰,別將李源祖,身病猝重,勢難察任,改差,何如?傳曰,允。
上在昌德宮。停常參,只晝講。
藥房提調金履喬,副提調宋知濂啓曰,伏未審日間,聖體若何,寢睡·水刺之節,何如?嘉順宮調攝中氣候,何如?臣等率諸御醫,趁早入侍,詳承諸節,更爲議定湯劑爲宜,臣等不任區區伏慮,敢來問安,竝此仰稟。答曰,知道。慈宮氣候與昨一樣,卿等不必入侍矣。王大妃殿·中宮殿·嘉順宮·世子宮,口傳問安。答曰,知道。
韓義運啓曰,明日常參·經筵,取稟。傳曰,只晝講。
李勉求,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
李勉求啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,山林外,竝許遞,前望單子入之,待下批,牌招察任。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
韓義運啓曰,左副承旨韓耆裕,同副承旨金逌根,今日不爲仕進,竝卽牌招,何如?傳曰,竝許遞,前望單子入之。
傳于韓義運曰,藥房間日問安勿爲之。
臺諫前望單子入之,大司諫申在植,執義宋應圭,司諫鄭度采,獻納趙忠植,掌令洪羲弼·姜斗煥,持平趙秀仁·沈英錫,正言許兟·李基栽落點。
李勉求啓曰,大司憲宋穉圭,執義宋應圭,掌令洪羲弼·姜斗煥,持平趙秀仁在外,沈英錫牌不進,監察茶時之意,敢啓。傳曰,知道。
以大司諫申在植,司諫鄭度采,獻納趙忠植,正言許兟·李基栽,持平沈英錫牌不進罷職傳旨,傳于李勉求曰,只推。
承旨前望單子入之,朴周壽·李止淵落點。
韓義運,以吏曹言啓曰,今此宗廟望祭大祝,前正言朴齊一塡差,而時無職名,令該曹,口傳付軍職,何如?傳曰,允。
兵曹口傳政事,副護軍單金逌根,副司果單朴齊一。
李勉求,以都摠府言啓曰,副摠管鄭學畊,以訓鍊都監中軍,本營諸將官射會監試事,南別營晝仕出去之意,敢啓。傳曰,知道。
又以禁衛營言啓曰,本營哨官許潤,身病猝重,勢難察任,改差,何如?傳曰,允。
前持平韓啓玉疏曰,伏以臣,本以遐土微蹤,學蔑才短,百不猶人,而猥荷兩朝拂拭之恩,前後踐歷,罔非踰分,頂踵毛髮,俱是洪造,以至陋而濫廁簪紳之班,以至駑而忝叨言責之任,犬馬之忱,芹曝之誠,自有彝性之所同得,而毫絲莫效,涓埃未報,自顧慙恧,徒切耿結。頃於壬申七月,幸値冊禮呼崇之慶,臣自鄕廬,趨參舞蹈之班,而其年九月,待罪掌樂院正,奉職十五朔,移除柏府,旋蒙恩遞,留邸數月,痰症猝重,馱還鄕里,仍爲病伏者,今爲五載,而賤齒且七十矣。其間臺諫前單,特下恩點,至於八次,臣是何人,得此優渥?每伏受除旨,感淚交逬,夜起彷徨,措身無地矣。卽者,柏府前望恩點,又下於千萬夢想之外,兼有乘馹上來之命,遐土蓽屋,榮燿罔極,伏奉有旨,不覺聲淚之俱發,召命之下,不敢偃處私次,卽爲登途,而多年衰病,轉益沈痼,艱到永興府,賤病尤劇,前進無路,玆敢瀝陳血懇,縣道封章。伏乞聖明,天地父母,察臣病之難强,諒臣言之非飾,亟賜遞斥臣所帶臺銜,因治臣逋慢之罪,以肅朝綱焉。臣於待罪之章,不宜贅及他說,而區區寸忱,自切憂愛,一欲進蕘,仰裨淸明治化之萬一,故敢此敷陳,伏願聖明,勿以人微而廢言。竊伏念天下之百千萬事,皆源於人主之一心,而其治心之要,都在乎講學而已矣,人君之學,非比尋常章句之學,必也討論乎經義,格致乎事物,發號施令,準的乎聖訓,一動一靜,櫽括乎方策,務歸於窮理正心,化民成俗之方,是故恭惟我列聖朝,有日三講之規,朝講也·晝講也·夕講也,又有召對夜對之法,此莫非窮格眞工,精一心法也。伏聞我殿下,日開經筵,晝接臣隣,百僚聳瞻,四方欣仰,而顧今節序方暢,午晷如年,克體乾行不息之工,允法殷后時敏之學,三講俱復,別對又行,則正心之道,致治之本,亶在於是矣。且伏乞春宮邸下,尺衣漸長,睿知夙就,習熟見聞,必以學問上,爲不厭不倦之工,則此所以養質陶性,祈永迓休之道也。伏願殿下,必以心得之弘業,庸作身敎之至效,是臣區區之望也。且伏念爲國出治,輔世長民之道,專在於得人,顧今朝廷之上,賢俊濟濟,才彦于于,而草野之中,亦豈無遺珠之歎乎?得人之道,又專在於實心搜訪,歷代人才之菀興,皆由於人君之招延,雖以國朝古事言之,粤在成廟朝,特命宰執,以德行才諝,分彙薦聞,或直授六品,或特授初仕,國朝人才,於斯爲盛,殿下若使公卿輔弼之臣,實心搜訪於草野圭竇之中,以德行經綸材諝,各擧一人,則近來人才,雖曰渺然,豈無其人乎?若曰無之,則是誣一世也,無公心也,目今急務,莫如得人,惟殿下念哉?且臣素有蓄積,又此冒達焉。臣於年前,待罪高山道察訪時,目見本驛難支之弊,若不及時矯革,則將有絶站之患,前後郵官,非不稔知,而俱以疎蹤,旣不敢陳達於朝廷,又不能周旋於巡營,因循抛置,以至今日,殘驛切骨之痼瘼,終無可蘇之期,此臣所以每念及此,不勝憂悶者。大抵本驛,以北關初程,六陵寢春秋奉審,兩本宮衣襨香祝陪進,皆是他道各驛所無之公役也。南北帥臣·評事,諸般使星之外,六鎭·三·甲守令·邊將,率皆騎驛,故驛路偏苦,莫此爲甚,本驛所屬各站位土,擧皆磽薄,所謂馬戶輩,無以聊生,且所管十四站之中,惟高原之隘水站,通于關西,安邊之火燈站,通于關東,僻處山峽,不參輪役,其外直路,爲十二站,而安邊之南山站,定平之蓬臺站,所在位土,尤極瘠薄,貧殘驛屬,實難賴此而支保,凡有公役,僕痡馬瘏,每以他站馬因把,以此之故,隣站亦隨而病焉,此實本驛切骨之痼瘼,而尤有所難堪者,一自長津邑·厚州鎭新設之後,營裨·營校·營吏等因公幹往來者,必把咸興之平原·德山兩站馬,而自平原至厚州七八百里之間,無站遞騎,而以一站單騎,驅馳於七八百里之險路,不斃則病,固其勢也,然此猶不足恤,而莫重傳命,由是延拖,此豈非大可寒心哉?各站之彫弊如右,則畢竟絶站,的然可待,故臣以此難支之狀,文報面陳於伊時道臣,而特以臣文辭拙訥,終不見區劃,耿耿一念,不敢以旣遞而少弛,反復思惟,其所矯捄,粗有一策,蓋自咸關嶺以北,至北靑以南所在咸原·新翊·平浦三站,屬於居山驛,而與本驛德山站,地界相接,無異同驛,且居山屬站,則其數幾倍於本驛,其役太歇於本驛,故自近年以來,以此三站之馬,來助本驛春秋奉審之役,而此不過一時之助,旣非永定劃屬,則諸般公役,無以隨時相助,今若以此三站,永爲劃付於高山道,則站數之多寡,相敵於彼此,事役之酬應,有均於南北,其在共濟之道,必無相妨。至若南山·蓬臺兩站,則亦有保助之方,而安邊府近,有敬賊籍産,以其田土,分屬兩站,則猶可爲沾涸之一道矣。且長津·厚州,旣有邑號,又有鎭名,則其勢不可不設站,而其土地不饒,道里甚遠,則雖不可比之於諸站之逐戶給土,計道給馬,然而厚州·長津之間,又設數三站,站置騎二匹卜二匹,則給土之數,不爲浩大,傳命之道,可免遲滯,若其創置之方,措處之策,令道臣·邑守,相議經紀,恐合便宜,而事係變通,博詢裁處,一以保北關傳命之重地,一以蘇本驛濱死之郵卒,千萬幸甚,臣無任云云。省疏具悉。所陳當留念,尾陳事,令廟堂稟處。
戊寅五月十二日午時,上御熙政堂。晝講入侍時,同知事權丕應,持詩傳第二卷,特進官金履載,持詩傳第二卷,參贊官韓義運,持詩傳第二卷,侍讀官尹命圭,持詩傳第二卷,檢討官洪羲祖,持詩傳第二卷,假注書金大坤,持詩傳第二卷,記注官金履迪,持詩傳第二卷,記事官李嘉愚,持詩傳第二卷,武臣副護軍李運植,以次進伏,上開卷讀前受音訖,命奏新受音,命圭讀,自有狐綏綏,止有狐三章,仍解釋章句以奏。上讀新受音訖,命陳文義。命圭曰,此章亦淫詩,本旨則別無可陳之義,而其曰心之憂矣,之子無裳云者,固是托辭,而大凡人而無衣,則無以禦冬,故豳風首章曰,無衣無褐,何以卒歲?然則聖王制民之産,莫先於足衣食,而生民之艱難,無衣與無食同,故農與桑,每爲國家歲課之大政,種綿種麻,尤爲百姓衣服之源,而皆是我國宜土之産,然近年以來,桑蠶麻綿,在在荐歉,蔀屋之民,當寒而無絮衣,當暑而無布綌,若使懸鶉裸體之狀,親見於紸纊之下,則錦衣靡安,而九重之憂虞,當如何哉?在昔仁廟朝,當歲甚寒,念西民之凍死,却所御貂裘,以其價布,下送兩西,分給赤脫之民,聖朝憂民無衣之至仁盛德,於此可法,而此等文義,如是推類而省覽,則亦足爲仁政下究之一端矣。上曰,下番陳之。羲祖曰,此詩見其國亂民散之時,孀婦不能以禮自守,見鰥夫之無裳無帶無服而有憂,則其言雖鄙,其情亦慼,上番所陳足衣食之語甚好,而蓋民無恒産,則遂無恒心,何責乎廉恥乎?故曰,衣食足而知禮節,此詩之旨,卽亦程子所謂只是後世怕寒餓死,餓死事小,失節事大,夫以匹夫匹婦之情,苟無衣食之資,則其何能量度於餓死失節之大小也哉?是故古之聖帝明王,必制民之産,仰足以事父母,俯足以畜妻子,樂歲終身飽,凶年免於死亡,然後導之以德,齊之以禮,衛之時君,若知此義,則豈有風俗之如此乎?此等詩,雖是淫風,而足可以推知其愚夫愚婦之情,反求於制産敎民之方,則實爲講詩之要道也,伏願體念焉。上曰,同知事陳之。丕應曰,編詩之義,觀時代之盛衰,風俗之善惡,使人感發懲創,以此詩看之,國亂民散,男之鰥夫,不能資身,而未免無衣服,女之寡婦,不得其所,而至於求改適,與文王發政施仁,先此四窮之時相反,後世人君,常念民生困瘁,以一夫一婦之不獲自盡爲己憂,則其效必有不中不遠之道。伏願此等處,益加體念焉。上曰,特進官陳之。履載曰,此章文義,別無可陳之辭,而上番所陳果好矣。近來綿歉,連歲荐仍,朝家恤民之典,靡不用極,至於價布,亦以代錢捧納,而民間猶未免無衣之歎,益加聖念,俾有實效之下究,是區區之望也。上曰,參贊官陳之。義運曰,上下番及同知事·特進官,皆已仰陳,臣則別無可陳之辭矣。上曰,注書出去,諸承旨持公事入侍也。賤臣承命出傳,都承旨宋知濂,右副承旨李勉求,注書李寅泰,待敎徐憙淳,偕入進伏。上曰,各奏公事也。知濂曰,臣吏房,讀奏全罷監司李魯益狀啓珍山郡守兪殷柱到任事。義運曰,臣禮房,無公事矣。勉求曰,臣工房,無公事,而以戶房·兵房·刑房代房,有公事矣,仍奏黃海監司徐能輔啓本安岳郡反庫事,京畿監司洪遇燮啓本邪學無乎事,公淸監司權常愼啓本罪人奇重哲新昌縣到配事。上曰,左承旨何不入來?知濂曰,左承旨尹命烈,今日式暇矣。上曰,其外不入來者誰也?知濂曰,左副承旨·同副承旨,已蒙許遞,入前望單子,姑未點下矣。仍命退,諸臣以次退出。
上在昌德宮。停常參,只晝講。
韓義運啓曰,溫繹間,視事頉稟之意,敢啓。傳曰,知道。
李勉求啓曰,合辭許久闕啓,事甚未安,除在外外,未肅拜人員,竝卽牌招,何如?傳曰,允。
韓義運啓曰,明日傳香,禮房承旨,當爲齋宿,右承旨朴周壽,所當牌招,而拘於廳規,不得請牌,何以爲之?敢稟。傳曰,牌招。
傳于李止淵曰,召對爲之。
李勉求啓曰,大司憲宋穉圭,執義宋應圭,掌令洪羲弼·姜斗煥,持平趙秀仁在外,沈英錫牌不進,監察茶時之意,敢啓。傳曰,知道。
傳于李止淵曰,輪對官明日待令。
以大司諫申在植,司諫鄭度采,獻納趙忠植,正言李基栽·許兟,持平沈英錫牌不進罷職傳旨,傳于李勉求曰,只推。
戊寅五月十三日午時,上御熙政堂。晝講入侍時,特進官鄭晩錫,持詩傳第二卷,同知事申在明,持詩傳第二卷,參贊官李勉求,持詩傳第二卷,侍讀官尹命圭,持詩傳第二卷,檢討官洪羲祖,持詩傳第二卷,假注書金大坤,持詩傳第二卷,記注官李衡柱,持詩傳第二卷,記事官李嘉愚,持詩傳第二卷,武臣行副護軍沈能俊,以次進伏。上開卷讀前受音訖,命奏新受音。命圭讀自投我以木瓜,止木瓜三章,仍解釋章句以奏。上讀新受音訖,命陳文義。命圭曰,此詩必是男女相贈答之辭,木瓜·木桃,至賤之果,瓊琚·瓊瑤,至貴之寶,以貴報賤,已是逾當,而猶以爲未足,又曰匪報也,永以爲好也,其愛之甚而情好之固結,可以見矣。然君子之道則不然,報答務歸相當,故孔子之答或人之問也,以德報德,以直報怨,蓋以德報怨,雖若忠厚,而不直在其中矣,以物報答亦然,聖主之於賢臣,獻其敵愾之功,則賜以弓矢,以覺報宴,效其藩翰之誠,則錫以衮舃,以明報功,至於車馬·圭瓚·土田等物,莫不隨其勞勩,稱其報酬,故下之受賜者,惟德其物,而上之施與,亦無汰濫之弊矣。然則此章本旨,雖有薄來厚往之意,反不若抑戒詩投我以桃,報之以李之物各稱而報相當者矣,此等文義,伏願如是省覽焉。上曰,下番陳之。羲祖曰,此詩疑亦男女相贈答之淫詩,固不足以取喩,而後世詩人文士之相往復,必以此爲比,自謙則曰投瓜,稱惠則曰報瓊,蓋詩可以斷章取義,故大凡人有贈遺,我有報答,禮之常也,君臣上下之間,亦以此爲重,若小雅鹿鳴以下五詩,卽君使臣以禮之義,而恩義周洽,求示周行,故臣下所以頌祝報謝之義,藹然於天保九如之章,是奚但以此篇瓜瓊之喩,比而周之乎?比來講筵之臣,每以酬酢問難,上下交泰之象,無不仰勉,而乃殿下,一例淵默,粗陳芻蕘之說,未承玉音渙發,此專由於臣等謏陋之說,未能仰格萬一之致,而竊不勝區區抑鬱之忱,雖是本章文義之外,敢此仰陳矣。上曰,同知事陳之。在明曰,此章註疏則曰,衛人美齊桓公而作也云,而未見其必然也,大旨則疑亦男女相贈答之辭,然則尤無文義之可陳者,而報好二字,却有深味,報有上下相報之報,好有心誠好之之好,蓋下之事上也,雖蒙一時顧眄之恩,尙自感激,沒身圖報,猶恐不足,固秉彝同得之理也。孔明之於昭烈,所被恩禮,不過草廬三顧,而終至鞠躬盡瘁死而後已,非誠心好之,何以致此乎?上之使下也亦然,無德不報,無才不錄,不必待旂常可紀之績,而苟有尺寸收效者,則擧皆榮之以爵祿,結之以恩眷,是故非特當者之感奮殫竭,風動一世,人思自效,或當板蕩之時,至有殺身以報,而不自滿足,陽節潘氏所論文天祥死節,祖宗尊賢敬士之報云者,深知其誠心好之之故也。前代之上下相報,誠心好之之明驗,旣如彼矣,小臣耳目之所及,則惟我先大王臨御之時,蓋自朝臣,爰及委巷匹庶,苟有一藝能小勤勞,則無不厚加酬報,曲賜奬拔,八域含生,咸囿於鼓舞作成之化,故式至于今,於戲不忘,君子賢其賢而親其親,小人樂其樂而利其利,必追報萬一於殿下之廷者,莫非風澤之攸暨,而上下相報,誠心好之之明驗,又如此矣。殿下倘於此等文義,推類而勿泛看,則繼述之善,自在其中,深加體念,區區之望也。上曰,特進官陳之。晩錫曰,衛風蓋多淫靡,而此章亦男女相贈答之辭也。張橫渠風土所致之說,誠物理之固然矣,然人君敎化,如草上之風,而有移風易俗之道,輕浮者可使沈重,柔弱者可使剛毅,怠惰者可使勤勵,於變時雍,比屋可封,不係風土之美惡,雖以漢廣章觀之,江漢之間,舊多游女,其俗淫靡,及被文王·太姒之德化,人莫不貞潔自守,而其俗甚美,凡爲人上而主化欛者,豈可諉之風土,而不思敎率之方乎?伏願此等處,深留聖念焉。上曰,參贊官陳之。勉求曰,此章文義,玉堂上下番及同知事特進官,皆已陳之,臣別無可陳者,而下番所陳中,比來講筵,未承玉音之渙發云者,亦臣向日所陳之意也。大抵上下,自有報答之義,講學工夫,必須問難之功,每當侍講之時,經旨之有顯有晦,而必勤發問,奏語之或可或否,而輒下明諭,商確討論,酬酢如響,則古昔聖世都兪吁咈之美,亦不外此,卽臣區區之望也。上曰,注書出去,諸承旨持公事入侍。賤臣承命出傳,左副承旨韓義運,同副承旨李止淵,記事官李寅泰,待敎徐憙淳,追入進伏。上命讀公事,義運曰,平安監司李肇源啓本仕滿將官開錄事矣。勉求曰,臣刑房,無公事矣。止淵曰,臣工房,無公事,吏房·戶房代房,亦無公事,而禮房代房,水原留守林漢浩狀啓農形事矣。上曰,春坊入直誰也?嘉愚曰,兼弼善李奎鉉,說書尹正鎭矣。仍命退,諸臣以次退出。
戊寅五月十三日未時,上御熙政堂。召對入侍時,參贊官李止淵,持詩傳第三卷,侍讀官尹命圭,持詩傳第三卷,檢討官洪羲祖,持詩傳第三卷,假注書金大坤,持詩傳第三卷,記事官李湜,持詩傳第三卷,記事官李嘉愚,持詩傳第三卷,待敎徐憙淳,持詩傳第三卷,以次進伏訖。上曰,上番讀之。命圭讀自緇衣之宜兮,止緇衣三章。上曰,下番讀之。羲祖讀自將仲子兮,止淸人三章。上曰,參贊官讀之。止淵讀自羔裘如濡,止羔裘三章。上曰,閣臣讀之。憙淳讀自遵大路兮,止有女同車二章。上曰,注書讀之。賤臣讀自山有扶蘇,止狡童二章。上曰,上番讀之。湜讀自子惠思我,止褰裳二章。上曰,下番讀之。嘉愚讀自子之丰兮,止丰四章。上命陳文義。命圭曰,此詩,鄭風中最是好看處,周人之於鄭公,愛之也甚,故及其所服之衣,衣而不足,又及其所食之粲,其意若曰能無敝乎?敝則當改爲衣矣,能無飢乎?飢則當授子粲矣。五服五章,廈屋四簋,人君所以尊賢,則以司徒之貴,豈無衣與食哉?然詩人之如是爲說者,卽是豳風爲公子裳,杕杜詩曷飮食之之意,於此詩,果可以見好賢之至矣。上曰,下番陳之。羲祖曰,鄭俗委靡,所以歌謠之多淫辭,而其中緇衣鷄鳴之詩,非謂不好矣,以其淫詩之居多也,故夫子答顔子爲邦之問曰,放鄭聲,鄭之樂,雖可放廢,而其在講詩之道,感發其善,懲創其惡,是爲詩敎也,擧而措之,而導德齊禮,則實有講詩之效矣。自明日,以溫繹間入頉稟,而法講詩傳,係是重講,召對冊子,又是詩傳,則溫繹之工,無間於第二三卷矣,連開召對之筵,毋至間斷之地,是臣區區之望也。上曰,參贊官陳之。止淵曰,將仲子章,卽是淫奔之辭,而三章,皆以亦可畏也爲言,夫淫奔者,有何廉恥,而尙能知所畏,而有所不爲,則此可見羞惡之根於人心也,凡人不能肆情縱慾者,皆有所畏忌而然也。學者苟能推此心用工,則雖於不聞不睹之中,亦有恐懼省察之效,此實克己之要道也。雖以人君之尊嚴,亦有天命之可畏,民心之可畏,故不敢暇豫,不敢怠荒,皆由於知所畏而不敢爲也,此等處,斷章取義,如是體驗,則似有益於聖學警惕之工矣。上曰,閣臣陳之。憙淳曰,俄者參贊官所陳,以將仲子章,可以見羞惡之心仰對,其言誠好矣,鄭之政敎不修,民俗淫放,猶有顧瞻畏忌之意,良心之未泯,亦可見矣,苟能因其顧忌之心,而齊之以敎化,導之以禮義,則可使革其舊染之汚,如江漢游女,被周文之化也,故曰世無不可治之時,民無不可敎之俗,草尙之風必偃,不其然乎?惜乎時君,不善導率,不能使民俗,致於變之休,此實爲後世鑑戒,伏願此等處,深留聖意焉。上掩卷,仍命注書出去,在院承旨入侍,賤臣承命出傳,與右承旨朴周壽,左副承旨韓義運,右副承旨李勉求,記事官李寅泰,偕入進伏。上命玉堂先退,命圭·羲祖退出。命讀公事。周壽曰,江原監司曺鳳振狀啓雨澤事,而吏房代房,無公事矣。義運曰,臣兵房,無公事矣。勉求曰,咸鏡監司朴宗來啓本罪人慶楺文川郡到配事。止淵曰,臣工房,而戶房代房,無公事矣。命書判付訖。仍命退,諸臣以次退出。
上在昌德宮。停常參·經筵。
藥房提調金履喬,副提調宋知濂啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·嘉順宮·世子宮,口傳問安。答曰,知道。
李勉求啓曰,合辭許久闕啓,事甚未安,除在外外,未肅拜人員,竝卽牌招,何如?傳曰,允。
韓義運啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
傳于朴周壽曰,禮房承旨,馳詣宗廟·景慕宮,奉審摘奸以來。
李止淵啓曰,五月初一日日次輪對官戶曹正郞李德彬,禮曹正郞權,兵曹正郞李海淸,刑曹正郞尹謙圭,工曹正郞鄭錫敎來待矣。傳曰,入侍。
李勉求啓曰,大司憲宋穉圭,執義宋應圭,掌令洪羲弼·姜斗煥,持平趙秀仁在外,沈英錫牌不進,監察茶時之意,敢啓。傳曰,知道。
以大司諫申在植,司諫鄭度采,獻納趙忠植,正言李基栽·許兟,持平沈英錫牌不進罷職傳旨,傳于李勉求曰,只推。
朴周壽,以景慕宮望祭獻官言啓曰,本宮祭享時,各司進排官,受香前等待於享所,祭物捧上時,眼同捧上,自是不易之典,而今此本宮望祭祭物捧上時,進排官工曹佐郞蔡光臣,典牲副奉事沈恭鎭,不爲待令,事未前有,萬萬駭然,工曹佐郞蔡光臣,典牲副奉事沈恭鎭,令該府,拿問重勘,何如?傳曰,允。
戊寅五月十四日辰時,上御熙政堂。藥房入診,輪對官同爲入侍時,提調金履喬,副提調宋知濂,記事官李寅泰,記注官安亨鎭,記事官李嘉愚,待敎徐憙淳,同副承旨李止淵,假注書金大坤,輪對官戶曹正郞李德彬,禮曹正郞權,兵曹正郞李海淸,刑曹正郞尹謙圭,工曹正郞鄭錫敎,以次進伏,醫官吳千根·李漢臣·權以中,以次進伏楹外訖。履喬曰,日氣漸熱,聖體,若何?上曰,一樣矣。履喬曰,寢睡·水刺之節,何如?上曰,一樣,各殿宮氣候一樣矣。命入診,醫官吳千根·李漢臣·權以中,以次診候訖。奏曰,脈候左右三部調均矣。履喬曰,俄伏聞承候官右承旨朴周壽所傳,則嘉順宮諸節,今則調理之劑,可以進服,問于醫官,則以爲,進服加味君子湯爲宜云,自明日五貼式,日次製入,何如?上曰,依此爲之。履喬曰,輪直撤罷之後,別入直待令醫官,亦當出送,故敢此仰達矣。上曰,依此爲之。上曰,春坊入直誰也?履喬曰,文學金道喜,兼司書金在元。上曰,今日書筵賓客誰也?履喬曰,李存秀矣。上命輪對官等各奏職姓名。德彬等以次進前,奏職姓名訖,命退,德彬等退出。上曰,注書出去,在院承旨,使之持公事入侍。賤臣大坤,承命出傳,左承旨尹命烈,左副承旨韓義運,右副承旨李勉求追入進伏,命藥房先退,履喬退出。上曰,讀奏公事。知濂曰,臣吏房,無公事,禮房代房,有公事一張矣。讀奏咸鏡監司朴宗來狀啓農形雨澤事。命烈曰,臣戶房,無公事矣。義運曰,臣兵房,有公事矣。讀奏廣州留守鄭尙愚啓本逋穀分捧事。勉求曰,臣刑房,無公事矣。止淵曰,臣工房,無公事矣。仍命公事入之。上曰,右承旨藥院進乎?知濂曰,自藥院,仍以宗廟·景慕宮奉審事進去矣。知濂曰,輪對官入侍時,司謁,例不得楹內擧行,此後則使之楹外擧行,何如?上曰,依此爲之。嘉順宮進服加味君子湯,自明日五貼式,日次製入。出榻敎上命退,諸臣以次退出。
上在昌德宮。停常參·經筵。
卯時,日暈,兩珥有背。
中宮殿誕日,大殿·王大妃殿·嘉順宮·世子宮,內閣·政院·玉堂·朝廷二品以上·六曹堂上·奉朝賀,口傳問安。答曰,知道。嘉順宮,單子問安。答曰,知道。
韓義運啓曰,備邊司郞廳來言,今日賓廳日次,而中宮殿誕日問安相値,不得來會云矣,敢啓。傳曰,知道。
又啓曰,大司憲宋穉圭,執義宋應圭,掌令洪羲弼·姜斗煥,持平趙秀仁在外,沈英錫未肅拜,監察茶時之意,敢啓。傳曰,知道。
注書李寅泰病,代以金羽根爲假注書。
朴周壽,以奎章閣言啓曰,景慕宮望廟樓,今望奉審,無頉之意,敢啓。傳曰,知道。
韓義運,以都摠府言啓曰,今日入直內三廳武兼禁軍及軍兵等,當爲中日習射技放,而中宮殿誕日相値,不得設行之意,敢啓。傳曰,知道。
宋知濂,以吏曹言啓曰,今此毓祥宮夏享祭終獻官,前承旨金學淳塡差,文禧廟夏享大祭大祝,前掌令尹景鎭塡差,而時無職名,令該曹,口傳付軍職,何如?傳曰,允。
兵曹口傳政事,副護軍單金學淳,副司果單尹景鎭。
尹命烈,以戶曹言啓曰,謹奉傳敎,芙蓉亭蓮池石築修改吉日,令日官崔福基推擇,則今五月二十二日卯時爲吉云,以此日時擧行,何如?傳曰,允。
韓義運,以司僕寺提調意啓曰,旌義前縣監李彦懋遞任進上馬二匹,今纔上來,禾毛色別單書入,而依例內厩立養之意,敢啓。傳曰,知道。
上在昌德宮。停常參·經筵。
李勉求啓曰,合辭許久闕啓,事甚未安,除在外〈外〉,未肅拜人員,竝卽牌招,何如?傳曰,允。
尹命烈啓曰,右承旨朴周壽,今日不爲仕進,卽爲牌招,何如?傳曰,許遞,前望單子入之,待下批,牌招察任。
承旨前望單子入之,金逌根落點。
韓義運啓曰,左右史不可不備,別兼春秋趙琮鎭·金道喜,竝卽牌招入直,何如?傳曰,允。
李勉求啓曰,大司憲宋穉圭,執義宋應圭,掌令洪羲弼·姜斗煥,持平趙秀仁在外,沈英錫陳疏,監察茶時之意,敢啓。傳曰,知道。
以大司諫申在植,司諫鄭度采,獻納趙忠植,正言李基栽·許兟牌不進罷職傳旨,傳于李勉求曰,只推。
韓義運啓曰,假注書金羽根,時無職名,令該曹,依例付軍職,冠帶常仕,何如?傳曰,允。
兵曹口傳政事,副護軍單朴周壽。
以京畿監司洪遇燮狀啓,楊根郡守趙原永,身病沈重,連呈辭狀,不得已罷黜事,傳于金逌根曰,令該曹,口傳差出,催促下送。
金逌根,以弘文館言啓曰,本館上番闕直,事甚未安,副校理朴齊聞·李若愚,竝卽牌招,以爲推移入直之地,何如?傳曰,允。
韓義運,以備邊司言啓曰,近來綱紀解弛,百隷怠慢,各司闕直之患,必多有之,故時或發遣備郞,抽栍察飭矣。今日籌坐,又令摘奸,則司䆃寺,以空番執頉,僉正宋啓榮之不待面看,徑先出去,奉事南棅正之日已過午,趁不交替,俱有其罪,此若不嚴勘,將無以勵他懲後,當該官員,竝先汰其職,令該府,拿問處之,何如?傳曰,允。
又以備邊司言啓曰,今日籌坐,堂上懸病甚多,實病實故外竝推考,令政院牌招,使之進參,刑曹判書鄭晩錫,新差之後,賓對籌坐,一不進參,揆以事體,誠極未安,從重推考,一體牌招,何如?傳曰,允。
又以備邊司言啓曰,卽見慶尙監司金魯敬狀啓,則以爲,奉化縣還穀中,自戊辰至丙子吏逋民反各穀,合爲五千八十九石零,龍宮縣甲子以後流來民反與吏奴逋各穀,合爲八千九百六十九石零,各年守令之矇不覺察,俱極寒心,奉化縣監申星模·尹東壽,龍宮縣監曺龍玩·韓百源·宋啓洙等罪狀,竝令攸司稟處,逋穀則流亡旣多,奉化限五年,龍宮限九年,除耗分捧,而龍宮則戶少穀多,許以代穀代錢,代穀則次次還作本色,代錢則移貿穀少邑事,竝請令廟堂,稟旨分付,逋吏等,待畢納嚴勘爲辭矣。兩縣以如斗之邑,逋穀至於近萬半萬之多,前後守令之始逋隱逋,俱有本律,該府自當嚴勘,而至於逋穀,則似無當年內準捧之望,竝依狀請,年限分捧,而除耗一款,已於湖南覆啓中,有所申命知委,使之依此擧行,龍宮逋穀,道臣旣請代錢收捧,此則許施,而若或吏緣爲奸,有所增減於詳定之價,則其爲民弊,不可勝言,一依詳定價收捧,而本穀旣許以限年分捧,便同新還,分捧之時,若有所未捧,則未捧又是始逋,苟有是也,該邑倅難免重律,竝以此意,一體嚴飭,何如?傳曰,允。
又以備邊司言啓曰,卽見全羅監司李魯益狀啓,則以爲,舊還未準捧守令論罪,載在法典,舊還未準捧,全州判官李一榮,羅州牧使洪秉周,全未捧,長城兼任高敞縣監沈漢永,茂長縣監任俊常,高敞縣監沈漢永,務安縣監李種穆,順天兼任求禮縣監吳致勛,益山郡守尹五榮,萬頃縣令鄭海柱,光陽兼任求禮縣監吳致勛,咸悅縣監沈能植,龍安縣監李命峻,光州牧使金龍淳,樂安郡守申㫻,金溝縣令趙濟仁,玉果縣監李奎憲,谷城縣監李舒,高山縣監金永錫,反逋未捧,興德縣監韓道裕,高敞縣監沈漢永,未捧仍未捧,長興府使李商一,寶城郡守柳彝均,海南縣監李復馨罪狀,恭俟廟堂稟處,全州等十一邑吏奴逋折米竝丁丑耗合五萬一百六十石內,捧上爲四千六百四十三石,未捧爲四萬五千五百十七石,自今戊寅爲始,限五年除耗排捧,負逋吏奴中千石以上爲一人,百石以上爲一百三人,已爲物故及未滿百石者,不爲擧論,竝請令朝堂稟處矣。糴法甚嚴,歲雖不登,朝家旣已分數仍停,則當年當捧條,自當依數收捧,而今此諸邑之未捧,若是夥然,雖與新還未捧,稍有間焉,舊還未捧,亦有其律,當該守令,竝當依法典論勘,而第本道,屢經荐歉,民邑事勢,不無參恕之道,姑從末勘,且依近年特例,竝以從重推考施行,當年未捧之數,待秋成,使之一一準捧,逋穀之排年分捧,雖非經法,以今民勢,旣無當年內準捧之道,排捧亦或有已例,依道臣狀請,限五年除耗分捧,而凡除耗云者,卽除其逐年生耗,逋上添逋之弊,非當年應捧條除耗之謂也,而近年以來,排捧除耗之時,外邑不知法意,或有當年耗竝減之事,揆以本法,萬萬寒心。自今以往,除耗一款,竝依此區別擧行之〈意〉,嚴加申飭,他道亦有如此之謬習,一體知委,俾無違越之弊,至於犯逋,則高敞一吏之米三千餘石所負,罪係大辟,更令道臣,詳査其逋負年條,犯逋委折,更爲登聞後勘律,因此而又有申明者,無論舊還與反逋之排捧,未捧邑倅,間因無前凶荒,不得如法論罪,每多從輕闊狹,故凡屬舊還,初不惕念,只以未捧二字,爲究竟之法,此後則犯科守令,道臣直請攸司稟處,而議讞之際,一依法典照勘,毋敢低昂之意,竝爲分付,何如?傳曰,允。
金逌根,以吏曹言啓曰,司僕寺正李東永呈狀內,矣身素患痰癖之病,當此換節之時,一倍添劇,旬月之內,萬無起動供職之望,卽速入啓遞改云,身病旣如是沈篤,則有難强令察任,改差,何如?傳曰,允。
韓義運,以兵曹言啓曰,每都政,新資五窠,例爲差出,而今番都政,營將中軍,姑無準二十朔者,雖未滿朔數,依例推移內遷,何如?傳曰,允。
李勉求,以刑曹言啓曰,左邊捕盜廳啓辭內,近來無論班族常賤,悍悖無賴,締結徒黨,挾持劍椎,閭里行惡,無所不至,劫騙婦女,掠奪財貨,至或毁破人家,打碎神主,此其行惡中尤甚者也。餘他借持勿禁帖,夜行如晝,屠房酒肆,威脅劫奪,特其薄物細故,自臣廳,詗捉尤甚者四漢平問,而所犯罪狀,直陳無諱,其中柳元翼·姜漢永,卽班族而爲魁者,此等至憯絶悖之漢,不可尋常處之,自臣廳,有難如法究竟,罪人柳元翼·姜漢永兩漢,爲先移送刑曹,各別嚴繩,何如?傳曰,允事,命下矣。謹按律文,則大明律鬪毆條有曰,執凶器傷人及圍繞房屋,奸淫婦女者,杖一百,發〈配〉邊遠充軍,柳元翼·姜漢永,各決杖一百後,元翼全羅道海南縣,漢永慶尙道機張縣,邊遠充軍,定配所卽爲押送之意,敢啓。傳曰,知道。
吏曹參判洪羲臣疏曰,伏以宸孝攸格,嘉順宮患候,不日康復,輪直已撤,區區下情,不任忭祝。仍伏念臣之待罪本任,今已五朔于玆,無所裨補,徒慙尸素,曩因長僚有故,亦旣屢遭行政,而才能素短於銓注,鑑別莫分其姸媸,瘡疣醜拙,靡不畢露,惟聖明,曲賜庇覆,不加郵罰,每自循省,怵惕震懼,惟有早晩丐遞,獲全微諒之念,未嘗一日忘于中矣。噫,臣之不才,最居人下,前後敭歷,罔非僥濫,非不知不衷之服,瘝官之災,而惟是夷險燥濕,一聽造化,涓埃報答,思效萬一,以筋力奔走四個字,爲餘生不報之報耳,然而至於見職,則許久蹲仍,祗增愧恧,不念梁鵜之譏,自速池鳳之謗,畢竟顚沛而後已,則一身僇辱,猶屬細故,其爲仰累於聖簡,當如何哉?不待臣更僕而陳,庶幾日月之明,知所處臣矣。且臣素患風痺之證,年侵歲痼,已成貞疾,春間省楸歸路,觸冒風寒,一倍越添,近當炎暑之節,臂脚痿腝,而行步轉益艱澁,項背拘攣,而屈伸輒致酸苦,加之癖積闖肆,內外疼痛,餘外危惡之症形,有不敢枚擧煩籲,而醫云風痰爲祟,癃癈可慮,迨此未極熱之前,或鍼或灸,多方治療,則庶可復尋生路,唯以重任之虛縻,屢閱時月,私心惶阨,殆有甚於疹疾之在身,臣嘗見皇朝名臣馮琦之疏有曰,人臣無病而欲偸安者欺也,有病而隱忍不言,以至曠官誤事者亦欺也,斯言切至,實獲臣心,古之人所以怵然憂畏於曠官誤事,而不敢出於一身之私者,有如是矣。今臣所患,若是難醫,則顧何敢隱忍不言,終自歸於瘝曠欺負之科哉?疾痛必呼父母,卽人子之常情也,殿下之於臣,天地也父母也,仁無不遂,愛之欲生。伏乞聖慈,俯垂矜諒,亟遞臣所帶銓任,俾得安意調治,獲保殘喘,不勝千萬至祝,臣無任云云。答曰,省疏具悉。卿其勿辭,調理行公。
修撰洪羲祖疏曰,伏以臣,弱冠而竊不幸之科,蔑學而媒匪分之榮,簪筆記注,久侍天陛,講讀周旋,亦忝雷肆,今忽晉一步於玉署橫經之列,有除輒膺,晏若倘來,臣實無恥,人得不嗤,唯幸依近禁闥,奔走供仕,以少效涓埃塵露之酬而已,顧何敢更有尺寸之覬也?第臣有萬萬悲切之情懇,安得不仰首無隱乎慈覆之下哉?先臣不育,而臣之本生父,晩擧臣一人,先臣取而子之,臣父兄弟,篤于友愛,廣被長枕四十餘年,曾不異宮而別産,不幸臣在丱總,先臣見背,時則臣祖父在堂,泣撫臣而敎于臣母曰,是我成立,唯汝在耳,於是臣母之晝燭餘生,劬勞于顧復敎誨,迄今二十年所矣。積祟根於疚慼,眞元鑠於寒濕,屢經奇疾,輒添宿症,痰眩怔忡,有時昏瞀,委身床笫,轉側須人,而齡迫七旬,奄成癃痼,飮食藥餌,專力滋補,則雖有時日之少間,暫或失宜,又復層落,幸賴臣本生父母同居一室,在家保護,出守則舁奉鼎茵,刀圭調養便體,獲到于今,天實相之,臣又不孝,失恃於本生,今已六載,而本生父,齡屆週甲,筋力轉衰,鬚髮盡華,而尙且勞神弊精於攝宗幹家之節,臣則猶不免蒙騃驕惰,偏母口體之奉,徒貽老父之憂,臣情到此,寧不怵焉惕然乎?仍念臣家,偏蒙恩造,百年祿仕,生齒骨肉,浹洽於太倉之頒,親戚臧獲,霑漑於藩府之捧,臣旣生長蔭庇,曾不識世間有粟米絲麻之累,始因年知之稍長,漸覺契闊之甚窘,曩者臣家之不以衣食亂心,秋毫皆國家賜也。臣祖臣父,不事營産,臣如不墜,庶免獲戾,而奈今崦嵫之景已迫,烏鳥之情正急,躬耕負米,心與跡違,帛衣肉食,力隨財匱,每自營度,實難辦供。噫,爲人子者,入而旣不能盡子職,其將何所藉手,出而事我殿下乎?殿下天地於臣,父母於臣,孝理爲治,無願不遂,臣旣抱此悶切之私,則窮窘之呼,詎宜自阻也哉?專城之養,奉檄之喜,卽古人之至榮,而在于今,則乃州縣官耳。百里之寄,爲任匪輕,三政之弊,無邑不病,以臣顓劣,居然隨衆曰許畀臣一縣云爾,則誠亦不量之甚,而今臣見叨之職,決非如臣悾悾者之所可一日冒據也。侍講而句讀未熟,尙何望文義之敷衍乎?論思則見識未長,尙何責言議之可否乎?與其濫竽於檢討啓沃之地,徒貽則哲之累,無寧陳力於簿書期會之末,庶效圖報之忱,兼伸祿養之私故也。左右思惟,囁嚅度日,而臣母素患,近又添劇,桂附蔘苓,隨灌輒應,而無望繼服,補味滋飮,雖或厭進,而常宜備待,矧念臣本生母之數十年疾恙沈綿,而曾未伸一日之養,畢竟抱不洎之慟,每懷及此,自不覺淚涔而臆結,逮今陳情,誠非獲已,玆敢疾聲鳴暴於黈纊之前。伏乞聖慈,察臣憐臣,下臣此疏於選部,擬臣以簡僻一小縣,俾遂便養之願,不勝千萬至祝。臣方治疏將上,而臣母病淹之中,忽添暑感,痰喘彌劇,寢啖俱廢,手足麻痺,貼席刺疼,頭目眩暈,不省四到,房闥運動,亦待扶將,臣旣終鮮,又無姊妹,時月之內,萬無離捨供職之望,亟命遞臣所帶之銜,以便救護,仍治臣瀆擾之罪,以肅朝綱焉,臣無任云云。省疏具悉。疏辭下該曹稟處,爾其勿辭救護。
上在昌德宮。停常參·經筵。
李勉求啓曰,合辭許久闕啓,事甚未安,除在外·疏批未下外,未肅拜人員,竝卽牌招,何如?傳曰,允。
韓義運啓曰,來二十一日,朝參日次,而顯隆園忌辰祭正日相値,頉稟之意,敢啓。傳曰,知道。
金逌根啓曰,來二十一日,輪對日次,而顯隆園忌辰祭正日相値,頉稟之意,敢啓。傳曰,知道。
韓義運啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
李勉求啓曰,義禁府都事來言,時囚無得過三日滯囚,曾有定式矣。時囚罪人蔡光臣·沈恭鎭,保放罪人趙恩錫捧供,申綋議處,當爲擧行,而判義禁未差,同義禁南履翼未肅拜,權丕應朔試射試官進,朴蓍壽有身病,無以備員開坐云,同義禁南履翼·朴蓍壽,竝卽牌招,判義禁未差之代,政官牌招,開政差出,待下批牌招,以爲備員開坐之地,何如?傳曰,允。
吏曹口傳政事,以朴宗恒爲楊根郡守。
李勉求啓曰,大司憲宋穉圭,執義宋應圭,掌令洪羲弼·姜斗煥在外,持平趙秀仁牌不進,沈英錫疏批未下,監察茶時之意,敢啓。傳曰,知道。
以大司諫申在植,司諫鄭度采,獻納趙忠植,正言李基栽·許兟,持平趙秀仁牌不進罷職傳旨,傳于李勉求曰,只推。
傳于金逌根曰,守令未差之代,令該曹,口傳差出,催促下送。
吏曹口傳政事,以兪漢敏爲安峽縣監。
傳于金逌根曰,發遣吏郞,諸執事淸齋與否,摘奸以來。
李勉求啓曰,同義禁南履翼·朴蓍壽牌不進推考傳旨,今方捧入,而開坐命下之後,如是違牌,事甚未安,竝更牌招,何如?傳曰,允。
金逌根,以吏批言啓曰,兼說書,今當差出,而可擬之人,只有二人,以二望擬入之意,敢啓。傳曰,知道。
有政。吏批,兼判書沈象奎進,參判洪羲臣牌不進,參議趙貞喆在外,右副承旨金逌根進,以洪羲瑾爲應敎,李嘉愚爲兼說書,申光軾爲左尹,朴宗薰爲大司成,金在昌爲判義禁,趙弘鎭爲知經筵,黃基文爲兵曹佐郞,洪錫謨爲刑曹佐郞,金祖淵爲刑曹佐郞,柳訸爲司僕正,南正和爲繕工副正,金魯喆爲司䆃僉正,趙重日爲監察,東萊府使朴綺壽仍任前職事承傳,兪理煥爲直講,金思羲爲司僕僉正,知經筵單金履喬,同經筵單趙弘鎭。
兵批,行判書金履陽禁軍錄試射坐起進,參判申在明病,參議李錫祜病,參知朴孝成入直進,同副承旨李止淵進,護軍單南履翼·尹尙圭,副護軍單愼性眞·韓耆裕·辛致輔·趙文錫·李基秀,副司直單金用默·任百禧·弼聖賚·孫錫祉·權偌·金周默,副司果單李是遠·鄭藎,副司正單金羽根,以金光爀爲臨津別將,寶化堡權管單劉澤起。
以副校理朴齊聞·李若愚牌不進罷職傳旨,傳于金逌根曰,只推。
以慶尙監司金魯敬狀啓,進上生竹笋,限內不得封進,惶恐待罪事,傳于金逌根曰,勿待罪事,回諭。
韓義運,以都摠府言啓曰,副摠管李馨秀,以訓鍊都監左別將,兵馬取才事,南別營晝仕出去之意,敢啓。傳曰,知道。
又以兵曹言啓曰,宣傳官李觀植,身病猝重,勢難供職,呈狀乞遞,五衛將朴宗根,除授在外,上來無期,竝改差,何如?傳曰,允。
又以武臣堂上朔試射試官意啓曰,今日朔試射時,宣傳官折衝李一愚,無緣不參,依承傳罷職,何如?傳曰,允。
持平沈英錫疏曰,伏以臣,卽孤畸庸陋之一寒畯耳。猥蒙我先大王不世之恩,拔之韋布之中,而擢授巍科,列之講製之選,而曲加奬諭,陶鑄生成,罔非造化,追惟至今,五內崩裂,惟有泣誦恩綸,以終餘生,不意向年,因臣臺通一事,慘被柳鼎養誣辱,攙及臣曾祖故判書臣檀,構捏備至,誣衊罔極,臣誠驚心崩迫,含冤忍痛,七年于玆矣。彼鼎養,本無私怨於臣家,而特其伎倆,急於擊去銓官,誣人先故,以爲資斧,其所設心,吁亦憯矣。嗚呼,臣曾祖之世,距今爲百年間事,且其所値,適當不幸之會,傳聞易歸爽誤,文蹟或多混亂,後生新進,未詳裏面,拖引不干之事,捏合於臣家者,固已多矣。騃彼鼎養有何知,而鼓吻搖舌,掇拾謊說,惟以誣辱人擠陷人爲能事,蓋其諸條論列,都是沒捉,苟欲明辨,俱有可據,而臣何忍泚筆追提,逐條論辨,如呶呶爭詰之爲哉?請以兩聖朝恩敎之昭如日星者,涕泣而陳之,昔在辛丑,英廟有半夜出閤之令,臣曾祖以賓客,首先入對,免冠下庭,且泣且奏,自朝至暮,英廟敎曰,予感賓僚至意勉從焉,遂寢出閤之令,其後英廟,常稱誠正閣樹立,而許之以斷斷血忱,超資之榮,許休之恩,隱卒之絲綸,錄後之寵渥,迥出尋常,丁巳夏,臣從叔故正郞臣埜入侍也,敎曰,壬寅年間,非爾祖則朝廷誠難矣。特命陞六,己未夏,臣族叔故判府事臣㲄入侍也,敎曰,爾從祖爲吏判時,爲政極精,朝廷不至壞亂,予甚嘉之。乙亥闡義昭鑑之纂輯也,英廟取覽草本下敎曰,誰爲錄此者?白望之招,沈檀之名,出則出矣,而乃以爲東宮辦一死出矣。且吏判除拜之後,與賊鏡角立,故賊鏡嗾聖時等,攻之不遺餘力,此人豈可入於懲討書中乎,予欲錄用其子孫,而未及爲之矣,仍以御筆,盡爲塗抹。又敎曰,無故之人,若是構錄,洪啓禧其無後乎?其後纂修諸臣之入侍也,又縷縷下敎曰,昨日之諭,卿等聞之否?皆奏曰,今承下敎,沈檀之爲國邊人,的實無疑,臣等之心,從此釋然,辛巳冬白鳳麟調用時敎曰,辛壬間,沈檀與鏡·夢輩角立,不得爲一政,其爲賓客時一言,寔出衷曲,予至今歎服,豈不賢乎?癸未冬,臣從叔故正言臣墣入侍也,敎曰,汝祖善事予,予不能忘,汝須以汝祖事予之心事予也。壬辰秋備忘記有曰,予入東邸冬,故判書沈檀誠正閤所奏一片丹心,尙今憶焉。癸巳冬,臣從叔前郡守臣逵入侍也,敎曰,每思汝祖,今見汝,予心愴然。令該曹,監役調用,先朝庚申四月,臣以假官賓對入侍時,下敎若曰,辛丑年先朝出閤時,故重臣沈檀,以未肅拜之賓客,挺身求對,能成捧日之功,豈不難乎?且其爲禁堂時,隨事爭執,多有救解之功,至於徐德修·李喜之母事,其所平緩之論,傅生之功,果何如乎?先朝每敎曰,沈檀忠臣也。功臣也,特加眷注於其家人,兩朝恩言,若是勤摯,闔門百口,字字銘肺,生隕死結,報答無地,而臣曾祖,靈若有知,亦將瞑目於九泉之下矣。至於柳謙明停啓一款,鼎養以其祖之孫,未詳本事之顚末而然耶?粤在乙巳,臣曾祖以禁堂事,入於臺啓中,而謙明以正言,始停院啓,故其子戇,爲掌樂提調時,臣從叔逵,以本院主簿同坐,戇從容語曰,家親深知伊時事實,故不計府啓之復發,直爲停啓,兩家世分,實爲不泛云,臣從叔尙在,焉敢誣也?古人之持心,若是之公,而鼎養之構捏,何其相反之至此也?且臣從叔墣之臺通也,鼎養之父戇,出入三司,同朝久矣,而未聞有駁正之事,今鼎養之言,其時不爲駁正,未知其可,此其言,得無近於昔之人無聞知者耶?又其言,以兩朝聖敎,歸之包容慰藉,或謂之納汚藏疾,或謂之雨露霜雪,或謂之有司曰辟,公曰宥之,天子曰是,諫官曰非,噫,辟宥是非之間,亦有公私之分焉,上之所以宥之是之者,不幸而出於私也,則下之所以辟之非之固也,如其出於公也,而必曰辟焉,必曰非焉,則是乃故君父敵,以成其角勝之勢,而非純心事君之道也。鼎養又引庚申閏四月筵敎,抉摘句語,刪節文勢,而勒斷之曰,示萬世隄防之義,何其駭妄之甚也?伊時筵敎若曰,辛壬義理,何等至嚴,而在先朝則事關聖躬,故容或有一時寬貸之典,而在下者之爭執,固其宜也,至於今日,則不獨爲諸臣之公憤私讎而已,其所關係果何如,而予之權度,固自有不失尺寸處,則爲今日臣子者,孰敢容喙於其間,而乃敢爲此無嚴之習乎?有所攻斥云者,亦不成說,其家事予所稔知,在先朝則或稱之以忠,或褒之以功,而今予不過於其中,容有可議而已,渠輩有何所知,乃爲此擧乎?都是可笑爲敎,渠安敢截取上款在下爭執一句及下款容有可議一句,捏合首尾,湊成文義,以爲隄防之證,此豈人臣重王言之道乎?嗚呼,爲今日臣子者,孰有不嚴於辛壬義理,而彼鼎養者,敢以公共之義理,看作驅人之欛柄,初未詳當時之事蹟,徒任其好惡之私情,不念兩朝之聖敎,不遵家庭之聞見,卽以無倫脊不近理之言,飾謊造誣,構捏至此,寧不痛哉,寧不冤哉?大抵言人是非者,自反而無愧,然後公議可叶,人心可服,而惟彼鼎養,卽一蔑倫敗常者也,故承旨李命勳之疏啓,臚列其父戇之罪惡,至比於作賊之王敦,辦事之蔡京,而且以逆淵凶疏製給之說,出自渠口,至登鞫招爲言,則於渠,卽是世世之讎,而甲子監會,命勳之子基憲,入參試席,則忍能屈膝其庭,圖竊小成,其時公議峻發,不得謁聖之狀,有口皆傳,至今唾罵,而乃敢自齒人類,抗顔彈冠,論人論事,無不主張,何其不自檢之甚也?在其祖所停啓之人,則背論而必欲誣辱,在其父所被劾之家,則忘讎而反爲恩門,世間事之翻覆無常,有如是矣,此豈常情之所可測者哉?但臣別有所自傷而隱痛者,以臣之故,誣及祖先,使兩聖朝垂褒於臣家者,䵝而不章,是臣不忠也不孝也,臣持此而何顔立於世乎?況今臣所叨之職,卽前日被衊之地,去就一款,非所可論,召牌之下,趨承無路。伏乞聖明,俯垂憫憐,亟遞臣職,仍命選部,永刊臣名,以快人心,以安私分焉。以臣情地,不敢以臺職自居,則何可刺口論事,而第有區區愚見,不容泯默。噫,士趨之不正,民生之倒懸,莫近日若,苟求矯捄之方,莫如選考官擇守令之爲要道耳。顧今大比當前,京察隔月,申飭銓曹,另加掄擇,考官則必取公明有藻鑑者,守令則必擇廉謹惜身名者,俾有實效,以責成績焉,臣無任云云。省疏具悉。爾其勿辭察職。
上在昌德宮。停常參·經筵。
李勉求啓曰,大司憲宋穉圭,執義宋應圭,掌令洪羲弼·姜斗煥在外,持平趙秀仁·沈英錫未肅拜,監察茶時之意,敢啓。傳曰,知道。
韓義運啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
傳于金逌根曰,禮房承旨,馳詣受香諸處,奉審摘奸以來。
宋知濂啓曰,吏曹郞廳來言,臺諫有闕,政事,取稟。傳曰,前望單子入之。
臺諫前望單子入之,獻納姜時煥落點。
金逌根,以弘文館言啓曰,本館上番闕直,事甚未安,副校理朴齊聞·李若愚,旣有只推之命,與副修撰韓用琦·李翊會,新除授應敎洪羲瑾,竝卽牌招,以爲推移入直之地,何如?傳曰,竝許遞,前望單子入之。
玉堂前望單子入之,應敎韓用儀,副校理李東煥·宋翼淵,副修撰沈能岳·趙忠植落點。
金逌根啓曰,副應敎李泰淳,校理鄭基善·尹命圭,修撰任存常在外,修撰洪羲祖受由,玉堂上下番俱空,事甚未安,新除授應敎韓用儀,副校理李東煥·宋翼淵,副修撰沈能岳·趙忠植,竝卽牌招,以爲推移入直之地,何如?傳曰,允。
以應敎韓用儀,副校理李東煥,副修撰趙忠植牌不進罷職傳旨,傳于金逌根曰,只推。
韓義運啓曰,判義禁金在昌牌不進,同義禁南履翼·朴蓍壽再牌不進推考傳旨,今方捧入,而開坐命下之後,如是違牌,事甚未安,判義禁金在昌,更爲牌招,同義禁南履翼·朴蓍壽,所當更請牌招,而係是一日三牌,何以爲之?敢稟。傳曰,允,更爲牌招。
又啓曰,同義禁權丕應,一體牌招,何如?傳曰,允。
又啓曰,判義禁金在昌,同義禁南履翼·權丕應牌不進推考傳旨,今方捧入,而開坐命下,已至經宿,尙未承膺,事甚未安。只有同義禁朴蓍壽一人,無以備員開坐,判義禁金在昌,同義禁南履翼·權丕應,竝更牌招,何如?傳曰,允。
又啓曰,判義禁金在昌,同義禁南履翼·權丕應再牌不進推考傳旨,今方捧入,而開坐命下,已至經宿,連事違召,終不承膺,事甚未安,所當更請牌招,而係是一日三牌,何以爲之?敢稟。傳曰,更爲牌招。
韓義運,以都摠府言啓曰,今日入直內三廳武兼禁軍及軍兵等,當爲中日習射技放,而毓祥宮夏享祭齋戒相値,不得設行之意,敢啓。傳曰,知道。
吏曹啓目粘連,觀此弘文館修撰洪羲祖上疏,則以爲臣母,齡迫七旬,奄成癃痼,飮食藥餌,專力滋補,則雖有時日之少間,暫或失宜,又復層落,幸賴臣本生父母同居一室,在家而保護,出守則舁奉鼎茵,刀圭調養便體,獲到于今,天實相之,臣又不孝,失恃於本生,今已六載,而本生父,齡屆週甲,筋力轉衰,鬚髮盡華,而尙且勞神弊精於攝宗幹家之節,臣則猶不免蒙騃驕惰,偏母口體之奉,徒貽老父之憂,臣情到此,寧不怵焉惕然乎?伏乞聖慈,察臣憐臣,下臣此疏於選部,擬臣以簡僻一小縣,俾遂便養之願亦爲白有臥乎所,洪羲祖之情理,旣如是切懇,則在朝家體下之道,許畀一邑,俾遂便養之願,允合於孝理之政是白乎矣,經幄之臣,出補外邑,事體不輕,臣曹不敢擅便,上裁,何如?判付啓,依回啓施行爲良如敎。
同副承旨李止淵疏曰,伏以臣於持平沈英錫之疏,竊有所區區憂歎者。夫辛壬義理,卽百世已定之公案也,凡係干犯於其間者,無論巨細淺深,決不可任其漫漶掉脫,而至如沈檀,當凶徒鴟張之日,夤緣起廢,居銓按獄,同惡相助,厥罪惟均,而特其藉口爲辭者,卽辛丑冬英廟將欲出閤時奏對事耳,縱有是也,尙難贖焉,若竝無此,獨可逭乎?自上恩言,雖出包容,在下公議,尙切憤惋,今於年代寢遠之後,固不得追理其罪,而百世公案,一日未泯,則眞所謂孝子慈孫掩之不得者,今乃謂誣謂冤,拖引張皇,有若眞有功忠之可言者,渠雖急於自暴,亦不幾於猖肆而無憚乎?渠家旣漏重典,聖世且無棄物,渠之父祖,繼續仕籍,則向來臺通之駁正,設或至嚴,在渠稱屈,惟當隱痛而已,顧何敢不畏公議,惟意粧撰,至以傳聞爽誤混亂等語,必欲變幻事實於公私從信之地乎?見今人心漸狃,隄防益壞,義理二字,將不知倚閣何邊,此政君臣上下講明固守之會,則此等關係至嚴處,不可視之以尋常自鳴之章。伏願殿下,明察而洞辨之,俾忠邪莫混,是非莫晦焉。臣職忝近密,義難泯默,敢控愚衷,徒增憯猥,臣無任云云。省疏具悉。義理之講明固守,爾言良是,但臺疏,不過陳兩聖朝下敎而已,何必深看乎?
上在昌德宮。停常參·經筵。
巳時,日暈。
李勉求啓曰,合辭許久闕啓,事甚未安,除在外外,未肅拜人員,竝卽牌招,何如?傳曰,允。
又啓曰,行大司成朴宗薰,左尹申光軾,除拜後過三日,不爲出肅,依定式,竝推考警責,仍卽牌招察任,何如?傳曰,允。
又啓曰,卽者,義禁府都事來言,保放罪人申綋·趙恩錫·宋啓榮,時囚罪人蔡光臣·沈恭鎭·王道常·韓百源·南棅正等,當爲議處,而判義禁金在昌未肅拜,次堂例不得擧行云,判義禁金在昌,卽爲牌招,何如?傳曰,允。
傳于韓義運曰,檢校直閣鄭元容,馳詣顯隆園,奉審摘奸,仍詣健陵·華寧殿,一體奉審以來。
李勉求啓曰,大司憲宋穉圭,執義宋應圭,掌令洪羲弼·姜斗煥在外,持平趙秀仁·沈英錫牌不進,監察茶時之意,敢啓。傳曰,知道。
以大司諫申在植,司諫鄭度采,正言李基栽·許兟,持平趙秀仁·沈英錫牌不進罷職傳旨,傳于李勉求曰,只推。
傳于尹命烈曰,不爲仕進承旨許遞,前望單子入之,待下批,牌招察任。
承旨前望單子入之,李憲琦落點。
傳于尹命烈曰,右副承旨未差之代,前望單子入之,待下批,牌招察任。
承旨前望單子入之,李龍秀落點。
李勉求啓曰,判義禁金在昌牌不進推考傳旨,今方捧入,而開坐命下之後,如是違牌,事甚未安,更爲牌招,何如?傳曰,允。
又啓曰,判義禁金在昌再牌不進推考傳旨,今方捧入,而開坐命下之後,連事違牌,無意承膺,事體所在,誠極未安,所當更請牌招,而係是一日三牌,何以爲之?敢稟。傳曰,更爲牌招。
韓義運,以弘文館言啓曰,新除授副校理宋翼淵,時在京畿永平地,經筵入番事緊,請斯速乘馹上來事,下諭。答曰,依啓。
又以弘文館言啓曰,副應敎李泰淳,校理鄭基善·尹命圭,副校理宋翼淵,修撰任存常在外,修撰洪羲祖受由,上番闕直,事甚未安,應敎韓用儀,副校理李東煥,副修撰趙忠植,旣有只推之命,竝更牌招,以爲推移入直之地,何如?傳曰,允。
又以弘文館言啓曰,本館上番,無他推移之員,不得已以下番姑陞入直之意,敢啓。傳曰,知道。
以應敎韓用儀,副校理李東煥牌不進罷職傳旨,傳于韓義運曰,只推。
韓義運,以弘文館言啓曰,本館下番,姑陞入直,事甚未安,應敎韓用儀,副校理李東煥,旣有只推之命,竝卽牌招,以爲推移入直之地,何如?傳曰,允。
兵曹口傳政事,副護軍單金逌根。
李勉求,以都摠府言啓曰,副摠管鄭學畊,以能麽兒堂上,本廳講坐起事,南別營晝仕出去之意,敢啓。傳曰,知道。
又以兵曹言啓曰,今五月二十日,文臣朔試射日次,而顯隆園忌辰祭齋戒相値,不得爲之之意,敢啓。傳曰,知道。
韓義運,以侍講院言啓曰,新除授兼說書李嘉愚,時在京畿南陽地,書筵入番事緊,斯速乘馹上來事,下諭,何如?傳曰,允。
李勉求,以兵曹言啓曰,景福宮衛將安慶民,慶熙宮衛將鄭惟憲,俱以身病猝重,勢難供職,呈狀乞遞,竝改差,何如?傳曰,允。
禁府啓目,工曹佐郞蔡光臣,典牲副奉事沈恭鎭等原情云云。傳旨內辭緣,泛稱遲晩,竝只刑推得情,何如?判付啓,除刑推議處爲良如敎。又啓目,龍宮前縣監韓百源原情云云。問目內辭緣,泛稱遲晩,刑推得情,何如?判付啓,除刑推議處爲良如敎。又啓目,司䆃僉正宋啓榮,奉事南棅正等原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,全羅右水使趙恩錫原情云云。傳旨內辭緣,泛稱遲晩,所當請刑是白乎矣,曾經閫帥,勿爲請刑,載在大典通編,議處,何如?判付啓,依允。又啓目,利原縣監王道常原情云云。傳旨內辭緣,泛稱遲晩,所當請刑是白乎矣,別軍職,勿爲請刑,載在大典通編,議處,何如?判付啓,依允。
李勉求,以義禁府言啓曰,保放罪人趙恩錫,還囚捧供以入,而病勢一向未差,仍爲保放之意,敢啓。傳曰,知道。
又以義禁府言啓曰,卽接月令醫員朴壽民手本,則時囚罪人宋啓榮,素患積氣,挾感闖發,達夜叫苦,轉側須人,實有難保之慮云,罪人病勢如此,則一邊保放,一邊草記,曾有定式矣。宋啓榮,姑爲保放之意,敢啓。傳曰,知道。
又以濬川司言啓曰,濬川今日畢役之意,敢啓。傳曰,知道。
右副承旨金逌根疏曰,伏以臣,與新除授都承旨臣李憲琦,有內外從應避之嫌,揆以法意,在下當遞,玆敢援例陳章,仰瀆崇嚴。伏乞特許鐫遞,以存公格,不勝幸甚,臣無任云云。省疏具悉。所請依施。
上在昌德宮。停常參·經筵。
夜五更,月暈。
藥房提調金履喬,副提調尹命烈啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來門安,竝此仰稟。答曰,知道。王大妃殿·中宮殿·嘉順宮·世子宮口傳問安。答曰,知道。
李憲琦啓曰,行左承旨李龍秀,今日不爲仕進,卽爲牌招,何如?傳曰,允。
尹命烈啓曰,明日顯隆園忌辰祭正日相値,視事頉稟之意,敢啓。傳曰,知道。
李勉求啓曰,備邊司郞廳來言,今日賓廳日次,而顯隆園忌辰祭齋戒相値,不得來會云矣,敢啓。傳曰,知道。
又啓曰,大司憲宋穉圭,執義宋應圭,掌令洪羲弼·姜斗煥在外,持平趙秀仁·沈英錫未肅拜,監察茶時之意,敢啓。傳曰,知道。
又啓曰,判義禁金在昌三牌不進推考傳旨,今方捧入,而開坐命下之後,連事違牌,終不承膺,揆以事體,極爲未安,所當更請牌招,而係是一日四牌,何以爲之?敢稟。傳曰,更爲牌招。
以應敎韓用儀,副校理李東煥牌不進罷職傳旨,傳于尹命烈曰,只推。
李勉求啓曰,判義禁金在昌牌不進推考傳旨,今方捧入,而開坐命下,已至經宿,連事違召,無意變動,事體所在,誠極未安,更爲牌招,何如?傳曰,允。
又啓曰,判義禁金在昌再牌不進推考傳旨,今方捧入,而開坐命下,已至經宿,連事違召,終不承膺,事體所在,極爲未安,所當更請牌招,而係是一日三牌,何以爲之?敢稟。傳曰,更爲牌招。
又啓曰,判義禁金在昌三牌不進推考傳旨,今方捧入,而開坐命下,已至經宿,連事違召,無意承膺,揆以事體,萬萬未安,所當更請牌招,而係是一日四牌,何以爲之?敢稟。傳曰,更爲牌招。
尹命烈,以弘文館言啓曰,副應敎李泰淳,校理鄭基善·尹命圭,副校理宋翼淵,修撰任存常在外,本館上番姑陞入直,事甚未安,應敎韓用儀,副校理李東煥,旣有只推之命,竝卽牌招,以爲推移入直之地,何如?傳曰,允。
又以禮曹言啓曰,卽接南原幼學高益凡所志,則以爲同姓七寸姪得鎭,嫡妾俱無子,以其同姓八寸兄翊載第二子尙忠,欲爲立後,兩家諸族,相議完定,而未及禮斜之前,得鎭夫妻,俱爲作故,不得循例禮斜,依定式,草記稟處事,呈狀矣。凡係繼宗立後,與受文蹟,明有可據,而不得登聞者,許令該曹論理草記事,曾有筵奏定式,而門長高益凡所訴旣如此,依定式,高翊載第二子尙忠,立爲高得鎭之後,何如?傳曰,允。
李勉求,以備邊司言啓曰,卽見京畿監司洪遇燮狀啓,則以爲本道還穀,自來不敷,而見今麥登差遲,農糧難繼,此時民情,在所當念,留庫各穀中,限二千石特許加分事,請令廟堂稟處矣。窮春農糧之難繼,在所當念,數亦不多,依狀請特許加分,何如?傳曰,允。
戊寅五月二十日卯時,上御熙政堂。藥房入診入侍時,提調金履喬,副提調尹命烈,假注書金大坤,記注官金履迪,記事官權敦仁,待敎徐憙淳,以次進伏。醫官吳千根·李漢臣·金殷相·李重恒,進伏楹外訖。履喬曰,日間,聖體,若何?上曰,一樣,而各殿宮氣候亦一樣矣。履喬曰,寢睡·水刺之節,何如?上曰,一樣矣。上曰,醫官二人入診脈候。千根·漢臣,以次診候訖,退伏奏曰,脈候左右三部調均矣。上曰,春坊入直誰也?命烈曰,上番弼善李羲準,下番說書尹正鎭矣。履喬曰,昨年以醫學入門·東醫寶鑑印出封進之意,發關兩南矣。寶鑑則纔已印進,而入門,因無板本,不得印出矣,醫方中入門之書,最爲緊要,而兩南旣無板本,見行冊子,亦幾絶種,如欲新爲開刊,勢將分付兩南,而外方刊役,慮有民邑爲弊之端,不如自京措辦,計其工役,亦不甚浩大,而關東三邑貢參蠲減後,詳定元價之儲留惠廳者,數旣不些,就其中隨所入取用,自本院句管開板,仍爲印出,以爲廣布之地似好,而都提調登筵,則欲一提奏矣。今番日次,病未入來,旣欲始役,則趁此日長時爲宜,故敢此仰達矣。上曰,依此爲之。王大妃殿進御人蔘二錢重粟米飮,自今日限二貼煎入事。出榻敎仍命退,諸臣以次退出。
上在昌德宮。停常參·經筵。
尹命烈啓曰,明日常參·經筵,取稟。傳曰,停。
李勉求啓曰,來二十五日,朝參日次矣,敢稟。傳曰,停。
又啓曰,大司憲宋穉圭,執義宋應圭,掌令洪羲弼·姜斗煥在外,持平趙秀仁·沈英錫未肅拜,監察茶時之意,敢啓。傳曰,知道。
又啓曰,判義禁金在昌四牌不進推考傳旨,今方捧入,而開坐命下,已至經宿,一向違召,終無變動,事體道理,俱極未安,所當更請牌招,而係是一日五牌,何以爲之?敢稟。傳曰,更爲牌招。
李憲琦啓曰,假注書金羽根,身病猝重,勢難察任,今姑改差,何如?傳曰,允。
以應敎韓用儀,副校理李東煥牌不進罷職傳旨,傳于尹命烈曰,竝許遞,政官牌招開政。
傳于李止淵曰,奉審閣臣入侍。
李憲琦,以吏批言啓曰,瑞興前監役官李炯,以朝官年八十,今年歲首,當自該道修啓加資,而未免見漏,其子孫來呈本曹,故就考曹在該道昨臘報來朝官存歿成冊及本家之呈營呈邑單子與官題,則其誤漏,果爲的實矣。朝官年八十加資,旣是法典所在,且老人之事,有不可遲待,故今日政,依例加資下批,而修啓誤漏,不可無警,該道道臣推考,何如?傳曰,允。
有政。吏批,兼判書沈象奎進,參判洪羲臣牌不進,參議趙貞喆在外,行都承旨李憲琦進。以柳訸爲應敎,李儒象爲副校理,李奎鉉爲掌樂正,洪益弼爲英陵令,趙學儉爲監察,徐有昌爲軍資判官,前監役李炯今超通政,朝官年八十依定式加資事承傳。
再政。以趙萬永爲司僕正,李㝡在爲工曹正郞,南駿應爲司僕主簿,尹正圭爲典牲判官。
兵批,行判書金履陽進,參判申在明病,參議李錫祜入直,參知朴孝成病,右副承旨李勉求進。以柳之翔爲僉知,李謙會·李完植爲宣傳官,金憲柱·柳基常爲五衛將,卞宜復爲景福將,金秀顯·金道鎭爲慶熙將,朴蓍會爲訓鍊副正,金鏴爲翊衛,尹秀烈爲左捕從,李趾秀爲文兼,金守淵爲阿耳僉使,兪迥源爲安興僉使,張允誠爲車嶺僉使,李景淵爲白峙僉使,南允東爲夞怪萬戶,林相說爲天城萬戶,護軍單梁國佐,副護軍宋知濂·李觀植·吳壽明,副司直單洪羲瑾·韓用儀·朴齊聞·李東煥·李若愚,副司果單李翊會·韓用琦,前萬戶禹弘弼,船人黃元明以上,今加折衝。
再政。南錫圭·李圭德爲宣傳官,同知單金秀顯。
傳于李止淵曰,留院上疏入之。
金羽根改差,代以李憲球爲假注書。
李勉求啓曰,判義禁金在昌牌不進推考傳旨,今方捧入,而開坐命下,已至多日,連事違召,無意承膺,事體所在,極爲未安,更爲牌招,何如?傳曰,允。
又啓曰,判義禁金在昌再牌不進推考傳旨,今方捧入,而開坐命下,已至多日,一向違召,終無變動,事體道理,萬萬未安,所當更請牌招,而係是一日三牌,何以爲之?敢稟。傳曰,更爲嚴飭牌招。
李憲球有頉,代以嚴燾爲假注書。
李勉求,以都摠府言啓曰,今日入直內三廳武兼禁軍及軍兵等,當爲中日習射技放,而顯隆園忌辰祭正日相値,不得設行之意,敢啓。傳曰,知道。
李止淵,以賑恤廳言啓曰,中部貞善坊契任掌尹仁大,今月二十一日,本洞路傍,得一歲遺棄女兒,同里居良女金召史,欲爲收養,東部於義洞契任掌權河彬,今月二十一日,本洞路傍,得一歲遺棄男兒,同里居良女洪召史,欲爲收養,北部細橋里契任掌鄭元述,今月二十一日,本洞路傍,得一歲遺棄男兒,同里居良女李召史,欲爲收養,貧不自食,皆願受料,告于本部,自各該部,同日牒呈,故依節目竝爲給料,使之乳養之意,敢啓。傳曰,知道。
大司諫申在植疏曰,伏以臣,至愚極陋,百無肖似,僥濫通籍,至于今十五年之久,而無所報效,孤負恩造,間嘗忝叨簪筆之列,周旋香案之側,卽其知識之魯莾,才器之迂拙,已被聖鑑之所畢燭,而跡謝承明,亦已十載,棲遲下邑,隨逐冗散,自知其無所適用,只勉爲不報之報矣。月前銀臺新命,感結收簪,逖違之餘,復登文陛,獲近耿光,怳惚怵惕,榮耀已極,旋蒙恩遞,曾未旬日,而薇垣持旨,又降於荒廬病伏之中,除誥聯翩,召牌荐降,豈意疎末如臣者,得此於聖明之世也?聞命驚惶,歷日靡已。況是職也,卽古之諫議,而立殿陛而論是非,懷簡書而掌糾正,謀猷之臧否是決,習俗之淆漓是係,居一院之長僚,爲朝廷之重選,則其不可以如臣空疎者,使之一日冒居者明矣。顧臣涯分之踰濫,已無可言,而名器之重,由臣而玷汚,則哲之明,由臣而貽累,此臣所以寧伏違慢之誅,不敢爲冒膺之計者也,蹙伏悚隘,無所容措,玆敢冒沒陳籲,仰瀆崇嚴。伏乞聖慈,亟賜鞶遞,以安私分,以重公器焉。臣旣不以諫官自居,則顧何敢刺口論事,而竊有所區區慨歎於中者,略此附陳,惟聖明,垂察焉。夏鼎昭揚,而妖魅無所逃,魯史莫嚴,而亂賊知所懼,夫聖人之所以化民範俗者,旣爲之法制禁令以道之,則固足以陶鑄一世,而必以刑章而繼之者何也?物之不齊者情也,人之難平者心也。爲忠爲善,固聖人之所嘗敎誘,而不幸反之者,廁於其間,則於是乎律之以三尺,使斯民有所畏而免於罪也。然而如非大憝極慝之卒不可容貸者,亦未嘗輕施殄滅,龍蛇之頑而驅之而已矣,荊舒之陋而懲之而已矣,以開其革心革面,而若其大防則固截然,使之無或踰越,無敢掉脫者,卽聖人之意也。竊伏覸國朝以來褒忠殫惡之莫重且嚴,卽我殿下之家法,而夏鼎魯史,炳燿於千古,凡我北面於殿下之庭者,孰敢不講明固守於斯義,而至於己巳辛壬之事,尙忍言哉?群壬肆毒,國勢阽危,一時忠賢,慘被誣禍,逮夫乾道昭回,王法克擧,忠賢之遘害者,一一伸雪,伸雪之不足,爼豆而廟饗之,冠冕而世祿之,當時干犯之凶徒逆黨,罪重者戮之,其次黜之,若論其罪惡之貫盈,腸肚之繆結,則宜無首從之可分,竝當殪殄而無遺。天道本主於好生,王章每念於惟恤,肆我聖祖寬大之德,殆若山藪之藏疾,亦多鯨鯢之漏網,公議之拂鬱於朝野,今且百年之久耳。夫沈檀者,前而己巳,超擢吏議,後而辛丑,首據長銓,發跡於凶窩,聽命於逆魁,其所依附而和應者,不待細討於節目,而尙可斷定於頭顱,惟是僥倖被兩聖朝包容之澤,其身臥斃於牖下,其裔又忝於仕籍,則世亦不逐條臚列,悉暴其罪犯者,未嘗非體聖世無棄物之化,寓先聖不治治之義,而至若名義之所不容,正論之所不貸,卽智愚之所共知,而百世而不可易者也。今其爲孫者,稱以先誣,標諸疏槪,張皇爲說,隱然若曾無所犯者,豈眞不知而爲此說耶?凡所謂誣者,無其事而加之名之謂也,乃祖之事,塗人耳目,則彼雖以子孫之心,後生之見,寧可曰不知,知而爲此,上而失告君之體,下而喪蓋愆之義,此而置之,不使警畏,則今日君臣上下之所嘗講明而固守者,竊恐爲此輩之所壞了。臣請持平沈英錫,亟施譴削之典,以嚴隄防焉,臣無任云云。省疏具悉。彼豈敢思壞亂義理也?爾言雖好,請勘過矣,不允,勿辭察職。
司諫鄭度采疏曰,伏以辛壬義理,卽百世固守,不容一毫移易之大隄防也。凡有干犯於此者,若以年代之寢久,聞見之稍遠,而敢生漫漶掉脫之計,變幻其事實,粧撰其文字,稱以誣冤,恣意辨暴,則已明之義理,由是而復晦,莫嚴之隄防,由是而將壞,豈不大可懼哉?如沈檀者,始也戕賢醜正,爲奸壬之爪牙,終焉居銓按獄,作凶賊之淵藪,己巳餘黨,干係倫紀,爲先朝棄物,見於故相臣徐命均,咸原府院君魚有龜之疏,而至於辛丑聯疏,尤是渠難逭之斷案耳,此已見腸肚之相連於賊鏡,而鍛鍊誣獄,毒殺忠賢,許多負犯,俱著於當時諸臣前後疏啓,可按而知也,其爲聖朝之所包容而臥斃於牖下者,不過以誠正閣奏對一事耳,若無是也,其能免鯨鯢之誅耶?使其子孫者,苟知含聖恩而畏公議,則固當縮伏自訟,不以私掩其惡,圖所以蓋其愆,而迺者沈英錫之疏,滿紙張皇,拖引强說,有若眞無罪犯而橫被誣衊者然,渠雖急於自辨,何敢以誣之一字,肆然登諸章奏之間,甘自犯於輕朝廷而無忌憚之科乎?日前承宣之疏,深憂隄防之將壞,備盡義理之當講,至請明察洞辨,而乃殿下,以何必深看爲敎,臣於此,竊不勝慨歎之至。夫義理明,然後忠逆莫混,隄防嚴,然後民志自定,此等放肆無嚴之習,關係甚重,不可視以尋常鳴暴之章而有所寬恕,臣謂持平沈英錫,施以譴削之典,俾知警畏焉。仍伏念臣,才器空疎,不合於臺省之職,不但臣自知之明,抑亦人所共諒,而前後屢叨,未效涓埃之報,居常愧蹙,若隕淵谷,而不意玆者,亞諫特除,又下於病伏涔涔之中,召牌日降,而冒膺無路,逋慢之誅,益無所措,玆敢冒沒呼籲,仰瀆崇嚴。伏乞聖慈,亟許遞改,以安微分焉,臣無任云云。省疏具悉。已諭於大諫之批矣,勿辭察職。
戊寅五月二十一日酉時,上御熙政堂。奉審閣臣入侍時,同副承旨李止淵,假注書金大坤,記注官李衡柱,記事官權敦仁,檢校直閣鄭元容,以次進伏訖。元容曰,臣承命馳詣顯隆園,園上丁字閣·碑閣奉審則無頉,祭物·祭器·祭井奉審則皆精潔,而諸執事摘奸,則亦無頉,故仍爲監祭,仍詣健陵。陵上丁字閣·碑閣奉審則皆無頉,仍詣華寧殿,殿內奉審,則亦無頉矣。上命退,諸臣以次退出。
上在昌德宮。停常參·經筵。
尹命烈啓曰,明日·再明日,健元陵忌辰祭齋戒正日相値,視事頉稟之意,敢啓。傳曰,知道。
李勉求啓曰,合辭許久闕啓,事甚未安,除在外·陳疏外,未肅拜人員,竝卽牌招,何如?傳曰,允。
又啓曰,持平沈英錫疏批已下,一體牌招,何如?傳曰,允。
又啓曰,判義禁金在昌三牌不進推考傳旨,今方捧入,而開坐命下,已至多日,特敎申飭,不啻截嚴,而一向違召,無意變動,事體所在,萬萬未安,所當更請牌招,而係是一日四牌,何以爲之?敢稟。傳曰,更爲牌招。
嚴燾在外,代以張敎根爲假注書。
傳于尹命烈曰,藥房都提調前望單子入之。
內醫都提調前望單子入之,韓用龜落點。
尹命烈,以弘文館言啓曰,副應敎李泰淳,校理鄭基善·尹命圭,副校理宋翼淵,修撰任存常在外,本館上番姑陞入直,事甚未安,新除授應敎柳訸,副校理李儒象,竝卽牌招,以爲推移入直之地,何如?傳曰,允。
以應敎柳訸,副校理李儒象牌不進罷職傳旨,傳于尹命烈曰,竝許遞,前望單子入之,待下批,牌招察任。
玉堂前望單子入之,應敎李羲準,副校理申綽落點。
李勉求啓曰,大司憲宋穉圭,執義宋應圭,掌令洪羲弼·姜斗煥在外,持平趙秀仁·沈英錫牌不進,監察茶時之意,敢啓。傳曰,知道。
以大司諫申在植,司諫鄭度采,正言李基栽·許兟,持平趙秀仁·沈英錫牌不進罷職傳旨,傳于李勉求曰,只推。
李勉求啓曰,判義禁金在昌牌不進推考傳旨,今方捧入,而開坐命下,已過多日,特敎申飭,不啻截嚴,而連事違召,終不承膺,事體所在,萬萬未安,更爲牌招,何如?傳曰,允。
韓義運,以司僕寺提調意啓曰,兼內乘李圭德,昨日政移拜宣傳官矣,其代令該曹,卽爲口傳差出,何如?傳曰,允。
兵曹口傳政事,以趙晉錫爲內乘。
韓義運,以濬川司言啓曰,本司都廳金守淵外任,代以禁衛營千摠李允德差下,使之察任,何如?傳曰,允。
行判中樞府事金思穆箚曰,伏以臣,卽一床簀間朝暮待盡之喘耳。無論閒劇,筋力趨走,已非其時,而猥叨嘗藥之任,居然經歲之久,尋常憂惕,寸心盡折,從前乞解之願,非出便身之私,而聖批靳允,迄今虛縻,頃當輪直焦遑之時,未敢自恤螻蟻之命,强策癃殘,夙夜在公,力不逮誠,日益凘頓,積憊之餘,又失將攝,外感暑熱,內傷食飮,轉成暴泄,莫計度數,自來耗竭之氣,益無收拾之望,虛不受補,藥餌罔效,委倒昏綴,㱡㱡垂絶,縱使縷命支離,不遂至於溘然,復起爲人,束帶供職,有非時月之可期,臣今息偃在家,漫無省識,屢遭診筵,一未進參,若不知重任之在身,義分之全虧,則其所任便調治,似無間於見職之有無,而第念保護之地,所關何如,而今乃任他瘝曠,殆若閑局漫務之爲者,揆以國體,寧有是也?臣雖病枕昏涔之中,每念承候之不得備員,常分之末由自伸,惶蹙悶阨,氷炭交中,日夕煎迫,重添一病,所以乞遞一念,如縛求解,以殿下曲遂萬物之德,豈不念愛欲其生之仁哉?伏乞聖慈,憫臣耄憒,憐臣疾病,亟遞臣內局都提擧之任,俾臣安意調病,復尋生路,以卒終始之澤,不勝大願。取進止。答曰,省箚具悉卿懇。愼節奉慮,所請依施。仍傳于尹命烈曰,此批答,遣史官,傳諭于金判府事。
持平沈英錫疏曰,伏以臣,卽伏見同副承旨李止淵疏本,臣誠驚懍震越,不省所以自措也。臣雖至愚,急於自暴,亦豈不知辛壬大義理撑天亘地,爲今日臣子所共講明而固守者乎?臣之原疏,不過爲柳鼎養對辨而發也,鼎養之疏,初非意在於臣家也。特以藉口論列,以濟其擊去銓官之私計也。臣猶鄭重難愼,不敢張皇條辨,以孱孫爲祖之心,誦兩聖如天之言,跡雖涉猥,情足可悲,誠未料以是自歸於猖肆無憚之科也。且臣於止淵疏批下者,尤有所欽仰感泣者,飭勵之音,揭大義之至嚴,覆燾之德,燭微情之無他,兩段開釋,條理燦然,抱此恩敎,臣不知死所矣。臣天地間僇人也,涵泳至化,縮伏田畝,分願已足,臺端去就,顧何暇論?伏乞亟遞臣所帶之職,以安私分,仍治臣瀆擾之罪,以肅朝綱焉。臣於治疏將上之際,大司諫申在植之疏又出,臣之悲苦,愈往而愈切矣。嗚呼,臣之闔門百口,毛髮頂踵,何莫非兩聖朝罔極之德,而向臣之涕泣一陳,不避僭越,亦莫非頌聖朝罔極之恩也,顧何嘗一毫箚着於義之嚴乎?此猶爲罪,臣何人斯?欲言則張皇之罪在前,欲默則抑塞之痛在中,聖批又下,洞燭無餘,唯有仰戴洪造,沒齒鏟跡而已。至於鄭度采隨衆之疏,更何忍一一提陳乎?臣無任云云。省疏具悉。爾言可謂善自陳情,予則固已洞燭,雖承宣·諫臣,見爾言亦必可知,爾其勿辭察職。
副應敎李泰淳疏曰,伏以臣,本以樗櫟冗材,蒲柳已零,徒藉先蔭,旣無尺寸之長,濫登經席,又乏絲毫之補,前後踐歷,罔非踰分,而春間柏府恩命,特降於夢想之外,驚惶震越,若隕淵谷,敢不竭蹶趨承,粗伸義分,而宿祟方劇,積違駕屨之義,席藁私室,恭俟鈇鉞之誅,續伏承過限請勘之際,旋下分揀之命,惶恐感泣,無地措躬,迺敢力疾登道,八顚九倒,纔到頖邸,已蒙遞斥,旋尋鄕路,感誦恩造,而道途所祟,宿痼挾作,出沒人鬼,今至數朔,千萬不自意,又伏奉前月二十三日有旨,以臣爲弘文館副應敎,令臣乘馹上來,臣是何人,分外恩數,頻繁至此,感惶冞切,寢食不寧,又當扶曳踰嶺,一肅天陛,而第臣素祟,實是彌年沈痼,有非偶然外感,僵臥床褥,有劇無瘳,火鬱虛逆,危症惡兆,不一而足,萬無時月間自力起發之望,而情私迫蹙,義分兢惶,寸寸前進於安東地,宿疾更肆,無望復進,敢構短章,昧死冒陳,臣之罪戾至此,而尤萬萬無所逃矣。伏乞聖慈,曲賜矜諒,亟許鐫免,仍治臣逋慢之罪,以肅朝綱,以勵臣分焉。臣於乞遞之章,何敢贅及他說,而實素所蓄積于中者,惟聖明之垂察焉。天地之大德曰仁,國家之大柄曰法,仁所以生物也,本無所私,而肖翹之微,各得正命,法所以御世也,一或失平,則匹夫之冤,足以干和,今有不能無憾於天地之仁,而實亦有關於國家之法者,臣安敢不陳於殿下之前乎?嗚呼,人有罪名,無論其罪之如何,以其子而訟其父之冤,卽人理之所不能已,而國典之所未嘗禁也。蔡弘遠之抱書悲籲,只出於至痛弸中,無所因極,而放逐十年,遂作窮人之無歸,霜露慘舒,固在造化,而仰天號呼,亦獨何罪?此其一也。洪時濟之向來一疏,卽不過妄自附於有懷無隱之意,而亦尹弼秉·李益運等所已陳之餘也,其情同其言同,而前後處分,不啻不同,包容之德,何其洋溢於彼,而放流之律,何其嚴重於此,竟使白首瘴海,與死爲隣,彼雖不足言,事之顚倒,孰甚於此?此其二也。丁若鏞之旣蒙特宥,又停臺啓,而成命已過十年,該府格而不行,四百年關石和匀之地,何曾有似此例也?大抵人鬼之關,不可不嚴,玉石之分,不可不明,以言乎辨斥,則當初王府之讞,旣云多有文蹟,以言乎獄情,則近來大臣之議,又曰本無執贓,至若堂疏恩批,至有明知不染於此罪之敎,其無身犯之跡,非但朝廷之所共悉也,日月之明,亦已照燭無餘矣。唐臣陸䞇之言曰,決罪不以驛遞,所以緩刑也,赦書日行五百里,所以布德也,而獨此大霈之澤,閼而不施,向隅之悲,雖屬一人之私,無例之例,恐非示法於來世也,此其三也。尹奎範等一門通籍之人,絶無罪犯,而推恩加資者,未霑寸祿,依例出六者,不許末職,旣不似庶人,又不成朝士,獨抱紅牌,老餓窮廬,區區願忠,彝性所同,而永作棄物,寧不自悼?豈謂聖明之世,有此無告之民也?此其四也。凡此四事,輿人之所共冤之也,臣之此言,跡雖涉於猥越,事實關於政敎,誠欲仰成殿下之仁,而不廢殿下之法也。伏願殿下,深加矜察,亟行疏鬱之政,則庶幾有補於化育之治,臣何敢妄言也?臣無任云云。省疏具悉。疏辭令朝堂稟處,爾其勿辭,上來察職。
上在昌德宮。停常參·經筵。
自開東至人定,灑雨下雨,測雨器水深一寸。
李勉求啓曰,大司憲宋穉圭,執義宋應圭,掌令洪羲弼·姜斗煥在外,持平趙秀仁·沈英錫未肅拜,監察茶時之意,敢啓。傳曰,知道。
韓義運啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
傳于尹命烈曰,禮房承旨馳詣健元陵,奉審摘奸,局內諸陵,一體奉審以來。
以應敎李羲準牌不進罷職傳旨,傳于尹命烈曰,只推。
傳于尹命烈曰,判義禁有闕之代,前望單子入之。
判義禁前望單子入之,金羲淳落點。
李勉求啓曰,新除授判義禁金羲淳,卽爲牌招,以爲開坐之地,何如?傳曰,允。
尹命烈,以弘文館言啓曰,新除授副校理申綽,時在廣州地,經筵入番事緊,請斯速乘馹上來事,下諭。答曰,依啓。
李止淵啓曰,卽者副修撰趙忠植,以其親病,陳疏徑出,原疏以國忌齋戒,纔已退却矣。所當直捧禁推傳旨,而此與無端徑出有異,推考警責,何如?傳曰,允。許遞,前望單子入之,待下批,牌招察任。
副修撰前望單子入之,尹應大落點。
李止淵啓曰,副修撰尹應大,旣在闕中,不爲肅謝,直爲出去,事甚未安,推考,何如?傳曰,允。
尹命烈,以弘文館言啓曰,副應敎李泰淳,校理鄭基善·尹命圭,副校理宋翼淵·申綽,修撰任存常在外,本館上番闕直,事甚未安,應敎李羲準,旣有只推之命,與副修撰沈能岳,一體牌招,以爲推移入直之地,何如?傳曰,允。在外人竝許遞,前望單子入之。
判義禁金在昌疏曰,伏以臣,自承金吾恩除,積犯逋慢,而郵罰不加,悚蹙靡措,臣於是職,難冒之義,不啻如艮限,前後叨拜,輒皆引遞者,誠以廉防之不可不恤故耳,向來事今不敢縷陳,而若復諉之以事屬旣往,晏然冒進於僨敗之地,則不惟臣心之慙恧,得不爲公議之所譏乎?上天至仁,無物不遂,太陽高懸,容光畢照,曲垂體諒,曾亦屢矣。今臣之所仰望,惟在於獲被終始之恩而已,去就一款,顧何可論?惶隘之極,不暇緩聲。伏乞聖明,俯賜鑑燭,劃卽鐫改,仍命選部,勿復檢擬,以全微諒,若臣傲慢之罪,在法難逭,亦願重加勘處,以肅朝綱,千萬幸甚,臣無任云云。答曰,省疏具悉。所請依施。
上在昌德宮。停常參·經筵。
尹命烈啓曰,玉堂備員間,視事頉稟之意,敢啓。傳曰,知道。
李勉求啓曰,大司憲宋穉圭,執義宋應圭,掌令洪羲弼·姜斗煥在外,持平趙秀仁·沈英錫未肅拜,監察茶時之意,敢啓。傳曰,知道。
韓義運啓曰,禁衛營將官來言,今日本營軍兵,日次私習云矣,敢啓。傳曰,雨勢如此,後日次爲之。
又啓曰,御營廳將官來言,今日本廳軍兵,日次私習云矣,敢啓。傳曰,雨勢如此,後日次爲之。
李勉求啓曰,判義禁金羲淳牌不進推考傳旨,今方捧入,而開坐命下之後,如是違牌,事甚未安,更爲牌招,何如?傳曰,允。
傳于李憲琦曰,在院承旨入侍。
玉堂前望單子入之,副應敎趙琮鎭,校理趙民和·洪羲瑾,副校理李羲肇·金在元,修撰李東煥落點。
以副應敎趙琮鎭,校理趙民和·洪羲瑾,副校理李羲肇·金在元,修撰李東煥牌不進罷職傳旨,傳于尹命烈曰,只推。
以應敎李羲準,副修撰尹應大·沈能岳牌不進罷職傳旨,傳于尹命烈曰,只推。
傳于李止淵曰,藥房都提調前望單子入之。
傳于李止淵曰,藥房都提調未差之代,待明朝,政官牌招開政。
李勉求啓曰,明日次對,兩司當爲進參,除在外外,未肅拜人員,竝待開門牌招,何如?傳曰,允。
尹命烈,以弘文館言啓曰,本館上番闕直,事甚未安,新除授副應敎趙琮鎭,校理趙民和·洪羲瑾,副校理李羲肇·金在元,修撰李東煥,竝卽牌招,以爲推移入直之地,何如?傳曰,允。
又以弘文館言啓曰,本館上番闕直,事甚未安,應敎李羲準,副修撰沈能岳·尹應大,旣有只推之命,竝卽牌招,以爲推移入直之地,何如?傳曰,允。
李勉求,以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
又以左邊捕盜廳言啓曰,本廳兼從事官柳昌根,身病猝重,勢難察任,改差,何如?傳曰,允。
中樞府行判中樞府事韓用龜箚曰,伏以臣於日昨,伏奉藥院新命,職在保護,義當殫竭,而不惟臣癃殘之疾,添頓於半年疚瘁之餘。況念臣,猥膺專對之任,出壃之期,迫在數旬之後,若不得及今調息,力疾驅策,則實有公私狼狽之慮,臣雖不足言,其於使事何哉?玆敢不避煩瀆,短箚呼籲。伏乞聖明,俯垂鑑諒,亟遞臣藥院都提調之任,俾得以安意調治,及期往役,千萬幸甚。取進止。答曰,省箚具悉卿懇。愼節奉慮,所請依施,卿其安心調理。仍傳于李止淵曰,此批答,遣史官,傳諭于韓判府事。
戊寅五月二十四日辰時,上御熙政堂。在院承旨持公事入侍時,行都承旨李憲琦,右承旨尹命烈,左副承旨韓義運,右副承旨李勉求,同副承旨李止淵,假注書金大坤·張敎根,記注官安亨鎭,記事官權敦仁,待敎徐憙淳,以次進伏訖。上命讀公事。憲琦讀奏刑曹參判金魯應再度呈辭。命烈曰,臣無公事矣。義運讀奏慶尙監司狀啓邪學無乎事。勉求曰,臣刑房而有公事一張,以齋日不得持入矣。止淵曰,臣工房而無公事,戶房代房,有公事矣。讀奏慶尙監司狀啓遺棄兒給料事。上曰,公事入之。仍命退,諸臣以次退出。
上在昌德宮。停常參·經筵。
藥房提調金履喬,副提調尹命烈啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·嘉順宮·世子宮,藥房口傳問安。答曰,知道。
尹命烈啓曰,明日常參·經筵,取稟。傳曰,只晝講。
韓義運啓曰,大司憲宋穉圭,執義宋應圭,掌令洪羲弼·姜斗煥在外,持平趙秀仁·沈英錫牌不進,監察茶時之意,敢啓。傳曰,知道。
傳于韓義運曰,大臣·備局堂上引見。
韓義運啓曰,卽者義禁府都事來言,時囚議處事命下,而同義禁南履翼·權丕應·朴蓍壽,俱有身病,只有判義禁金羲淳一員,不得備員開坐云。同義禁南履翼·權丕應·朴蓍壽,竝卽牌招,以爲備員開坐之地,何如?傳曰,允。
又啓曰,同義禁南履翼·權丕應·朴蓍壽牌不進推考傳旨,今方捧入,而開坐命下之後,如是違牌,事甚未安。竝更牌招,何如?傳曰,允。
以大司諫申在植,正言李基栽·許兟,持平趙秀仁·沈英錫牌不進罷職傳旨,傳于韓義運曰,只推。
以應敎李義準牌不進罷職傳旨,傳于尹命烈曰,只推。
以副修撰沈能岳·尹應大牌不進罷職傳旨,傳于尹命烈曰,竝許遞,今日政差出。
有政。吏批,兼判書沈象奎進,參判洪羲臣牌不進,參議趙貞喆受由在外,行都承旨李憲琦進。以南周獻·尹豐烈爲副修撰,尹應大爲弼善,朴潞壽爲司書,金爲工曹佐郞,李羲淵爲司饔僉正,金命爀爲禁府都事,南公轍爲內醫都提調,宋欽命爲司䆃奉事,奉朝賀單李庚運追付事承傳,奉常直長單李時獻,東學訓導單全國憲,承文副正字二單申川祿·金聖謙。
兵批,行判書金履陽病,參判申在明病,參議李錫祜病,參知朴孝成入直進,左副承旨韓義運進。同知單金道鎭,副護軍金允秋·沈禹相,副司直柳訸·李泰淳·尹命圭·李儒象·申綽·宋翼淵,副司果任存常·趙忠植·尹應大·沈能岳竝單付。
尹命烈,以弘文館言啓曰,本館上番闕直,事甚未安。應敎李羲準,副應敎趙琮鎭,校理趙民和·洪羲瑾,副校理李羲肇·金在元,修撰李東煥,旣有只推之命,與新除授副修撰南周憲·尹豐烈,竝卽牌招,以爲推移入直之地,何如?傳曰,允。
又以弘文館言啓曰,本館上番無他推移之員,不得已以下番姑陞入直之意,敢啓。傳曰,知道。
兵曹,以權思穆爲左邊從事官。
韓義運,以義禁府言啓曰,黃海兵使徐有鳳狀啓內,善積僉使李有亨罷黜,其罪狀,令攸司稟處事,啓下矣。李有亨,時在任所,依例發遣府書吏,交代後拿來,何如?傳曰,待待命拿囚。
李止淵,以漢城府言啓曰,別監金成福,爛漫泥醉,酗酒街路,被捉於臣府禁吏處矣,依定式,懲治之意,敢啓。傳曰,知道。
戊寅五月二十五日辰時,上御熙政堂。藥房入診,大臣·備局堂上引見入侍時,提調金履喬,副提調尹命烈,假注書金大坤,記注官李衡柱,記事官權敦仁,左副承旨韓義運,假注書張敎根,事變假注書金輦,右議政南公轍,行兵曹判書金履陽,知訓鍊李得濟,大護軍李存秀,行大司成朴宗薰,行左承旨李龍秀,行護軍金履載,修撰洪羲祖,以次進伏,醫官吳千根·金殷相·朴器成,以次進伏楹外訖。公轍等曰,好雨終靳一霈,日氣若此陰濕,聖體,若何?上曰,一樣矣。公轍曰,寢睡·水刺之節,何如?上曰,一樣矣。公轍曰,王大妃殿氣候,何如?上曰,一樣矣。公轍曰,嘉順宮氣候,何如?上曰,一樣矣。上命藥房先退,命烈等退出。上曰,次對爲之。公轍曰,國綱漸弛,士風亦頹,科場之弊,歲加月增,至於昨年庭試及柑菊兩製,所聞極其驚駭,世祿之家,自好之人,豈肯爲此雜亂之事?其雜亂者,必皆無行檢不讀書之類,冒稱士子,濫入無節而然,今之爲此嚴法峻禁者,乃所以待士之道,而爲士者,必當樂聞之矣。爲捄弊之論者,其說不一,或曰倣鄕擧里選之制,使之應試,則矯今返古必有效,或曰欲淸科擧之本源,莫如擇試官,或曰面試可以禁借述。周官三物之興,尙矣無論,漢制郡國擧士,法非不美,而所謂賢良孝廉,後皆合爲科目,則已與選擧之本意殊塗,故茂才異行之反以詩賦取捨,前輩之論,多以謂名實不副,今難遽議矣。存心之公不公,專在主司,主司之得人,果爲第一要道,此則擬望之始,另加愼擇,當之者又皆精白一心,以至場內之整頓,士習之糾正,專以一誠字做去,以盡其力所及處,則公心誠力之所到,事豈有不濟者乎?萬一有不能對揚之人,則朝家不難以法從事矣。昔在英廟朝,暫行面試而旋廢,先朝時科場之嚴,人到今稱之,而面試則未嘗行之,竊瞯兩聖朝聖意,不欲以迫切之政,待士子而然也。頃年臺臣之疏,大臣之議,皆以爲當行面試,而臣於其時,待罪禮堂,猥承下詢,而敢陳愚見於獻議之中矣。紀綱本也,面試末也,本之不立,而先行衰世迫切之情,則有非忠厚立法之意,此亦不可行也。臣意則不必別立新規,著在方冊之科條,足以禁之有餘,而患不能修明爾。最其中場內臺上之雜畓紛挐,宜先禁斷,而此專由於士子之多隨從故也。昔在先朝,申嚴照訖之規,以防淆濫之弊,嘗聞文莊公鄭經世,先正臣宋浚吉,亦以小學考講後,取其通曉者,許赴生進試,皆上箚論之。今若敬遵先祖舊規,前賢定論,因其舊而益加嚴明,則實效可期,另擇試官,前期開講,勿只責句讀,專主文義,以辨其能文與否,越講者給帖,擧子入門時無帖入去者及持僞帖者,自試所禁亂所,別加禁斷,呈券出門時,亦自禁亂所,一一閱驗,而大抵士子之紛沓,又專由爭先呈券之計也。製寫率皆潦草,關節而公行,此習不革,則百弊難除,自今爲始,另飭有司,勿看早晩,一從文之高下而取捨,又寬定其限,以爲盡其才之道,而限後所呈之券,一切不捧。雖有投積者,皆直書限後,竝置落科,則一時場屋之敏鈍無別,其欠也小,人得盡才舒緩不迫,爲益也大,如此則許多爲弊之端,可息於不言之中矣。其餘禁條,各有所司奉行之勤與不勤,自當入聞,臣方欲以此,前期仰奏,而際有司成李瀅夏之疏,有講確稟處之命,故與禮判·泮堂相議,今方成出節目,待啓下,以臣擧條,預爲知委於漢城府及八道·四都,亦令儒生,咸須知悉,何如?上曰,依爲之。出擧條公轍曰,奉朝賀十五員,古則爲通政以上作散人付祿之窠,而其後以致仕人區處,載在法典矣。宰臣李庚運,乞休準請之後,銓曹之只付致仕,以因年前故重臣李命植一時已例,而定制旣成之後,未嘗以疏語中無三字銜之請,仍爲不付,李庚運後日政,亦以奉朝賀追付之意,分付,何如?上曰,依爲之。出擧條公轍曰,審理久未爲之,故京外罪囚,多有積滯未決之弊,申飭京外,已錄啓者,使之從速審理,未錄啓者,亦卽修啓之意,分付,何如?上曰,依爲之。出擧條公轍曰,本事不過自下相較,而特敎收敍之後,賓對籌坐,一不進參,有若終始處義者然,武將事萬萬駭然。御營大將李溏,爲先從重推考,後毋敢更爲懸病之意嚴飭,何如?上曰,依爲之。出擧條公轍曰,副應敎李泰淳上疏批旨,有令廟堂稟處之命矣。取見其疏本,則蔡弘遠·洪時濟·丁若鏞放釋及尹奎範等收用事,有所論列矣。本事皆是關係於隄防者,不待公議,豈可以一人之言,遽請霈澤乎?竝置之,其中丁若鏞,則成命已下之後,可以奉承則奉承,可以爭執則爭執,而迄未出場,置之不生不滅之科者,法府事,臣未知其爲當也。且尹奎範等之無身犯罪累,澤亦已斬,而陞資出六之後,未霑寸祿末職,亦非聖世無棄物之義,此則分付銓曹,俾思疏鬱之方,何如?上曰,依爲之。出擧條公轍曰,卽見慶尙監司金魯敬所報,則以爲,本道常賑米,自來數少,各樣應下,皆折租上下,故租亦減縮,亦將今年內盡下,而牟還偏峙之邑,方願作租,常賑皮牟遺在中,限二萬石許令準折作租,則弊可少祛,用可塗抹爲辭矣。各穀之隨其贏縮,推移代用,實爲便宜之政,至於牟租,則折作相換,尤多已例,依所請石數,許令換作,何如?上曰,依爲之。出擧條公轍曰,前持平韓啓玉上疏批旨,有尾陳事,令廟堂稟處之命矣。取見其疏本,則以爲,高山驛,以北關初程,擧行偏苦,而居山驛所屬各站,其役太歇,今若以居山驛屬咸原·新翊·平浦三站,劃付於高山,安邊之南山站,定平之蓬臺站,尤爲貧殘,以安邊敬賊籍産田土,分屬兩站,且長津·厚州新設後,凡公幹往來,以一站單騎,驅馳於七八百里險路,設數三站於長津·厚州之間爲辭矣。近來驛站,擧皆凋弊,而至於高山,則以南北之孔路,受弊偏甚,誠爲悶然,而如是矯捄便否,有難遙度,令道臣,具意見,論理登聞後,更爲稟處,何如?上曰,依爲之。出擧條公轍曰,三司諸臣之疏論民瘼還政等事,廟堂前亦覆奏,而至於論事論人及事關隄防處,不待自上裁處,而廟堂直爲論斷,旣無古例,且關後弊矣。此等疏,自上直爲賜批甚好,亦或於登對之時,有下詢之事,則臣等當以愚見仰對,而言官論思之疏,以備邊司啓曰,覆奏回啓,終恐有乖於事體,敢此仰達矣。存秀曰,賦稅米品之以可食米上納,法典所載,而如甲乙大無之後,不可以常例論也,納麤尙云幸矣。京廳亦不得點退,此則事勢之不得不然也,而亦不可向如是遂以爲例也。今春漕米開倉之初,別關嚴飭,自今年一依法典所載之米品上納,而如或以大無後納麤之事,遂以爲例,則勢不得不點退,點退之後,畢竟害歸於民邑矣,非但奉公之道,當納精米也,無弊之道,莫善於初不見退,以此意措辭嚴飭,不啻申申矣。今此先到之邑觀之,或不無比前稍勝者,而如前麤劣之邑亦太半,或僅爲脫粟,或糠籺相雜,不得已退斥,於是乎監色與船人,改舂以納,其所欠縮,弊將何歸?爲守令者,若念到於此,豈容若是乎?此則當分輕重論勘,而未及裝發之邑亦夥然,以此意出擧條知委,必依法典所載米品上送,俾無更爲見退之事嚴飭,何如?上曰,依爲之。出擧條羲祖曰,臣年淺學蔑,上而衮躬闕遺,下而時政得失,豈無可陳之事,而素無講究于中者,不能塞一日之責,而玆因事係本館,而在朝廷綜核之政,實有所關者,敢此仰陳。臣於乙亥瀛錄,諸臣之至今撕捱,自上無飭勵之敎,同朝無勉出之擧,竊有區區憂歎者,當初趙直永之疏,露出姓名,只是四人,而至於改圈之說,專出於沮敗全圈之計,是豈公議也哉?選中人之逡巡勢也,伊時大僚新錄引義固也之奏,只緣舊錄之無端違牌,一時申飭之過去語也,而遂以此爲圈中人之鐵限,至今四載,一向引義,其在朝家核實之政,豈可濟濟群彦,選而不用,適中其沮敗之計乎?臣於日前,取考本館所在日記,則在昔先朝,壬子錄之情勢,比今乙亥錄之人言,不啻過之,而圈中諸人,申飭行公,閱月經歲,竟皆無礙,大聖人造化之妙,至有格外之恩數,臣不敢援例仰請,而若於今筵,下詢大臣,亦令政院,考入壬子癸丑甲寅等年日記,以備乙覽,則庶可洞悉於伊時事矣。苟非別般特例之擧,萬無膺命之理,今臣之率爾仰奏,徒添諸臣難安之端,則尤豈非悶然者乎?時帶之中,亦有乙亥錄中人,日後除拜之人,竝皆另下嚴飭,曲費恩造,期於出膺,俾開諸儒臣次第進身之路,則允合於選任之本意,抑又爲繼述之一事,故敢此仰達矣。上曰,所陳好矣。時帶人,令政院嚴飭出膺,日後除拜人,亦令政院,臨時警咳事知悉,可也。出擧條義運曰,今日賓對,兩司無一人進參,事甚未安。違牌臺諫,竝推考,何如?上曰,依爲之。出擧條上命退,諸臣以次退出。
上在昌德宮。停常參,只晝講。
尹命烈啓曰,明日常參·經筵,取稟。傳曰,只晝講。
李勉求啓曰,合辭許久闕啓,事甚未安,除在外·疏批未下外,未肅拜人員,竝卽牌招,何如?傳曰,允。
又啓曰,大司憲宋穉圭,執義宋應圭,掌令洪羲弼·姜斗煥在外,持平趙秀仁·沈英錫牌不進,監察茶時之意,敢啓。傳曰,山林外竝許遞,前望單子入之。
以大司諫申在植,正言李基栽·許兟,持平趙秀仁·沈英錫牌不進罷職傳旨,傳于李勉求曰,只推。
李勉求啓曰,大司憲宋穉圭在外,執義·掌令二員,持平二員未差,監察茶時之意,敢啓。傳曰,知道。
臺諫前望單子入之,執義金用默,掌令朴周燮·黃儆彦,持平金蘭淳·張龍八落點。
李止淵啓曰,持平金蘭淳,旣在闕中,不爲肅謝,直爲出去,事甚未安,推考,何如?傳曰,允。
傳于李止淵曰,持平金蘭淳許遞,前望單子入之。
以應敎李羲準再牌不進罷職傳旨,傳于尹命烈曰,只推。
以副應敎趙琮鎭,校理趙民和·洪羲瑾,副校理李羲肇·金在元,副修撰南周獻·尹豐烈牌不進罷職傳旨,傳于尹命烈曰,只推。
尹命烈,以弘文館言啓曰,本館上番姑陞入直,事甚未安,應敎李羲準,副應敎趙琮鎭,校理趙民和·洪羲瑾,副校理李羲肇·金在元,副修撰南周獻·尹豐烈,旣有只推之命,竝卽牌招,以爲推移入直之地,何如?傳曰,允。
傳于李止淵曰,未下直守令·邊將,皆令明日辭朝。
韓義運,以備邊司言啓曰,科場捄弊條件,成節目施行之意,旣已仰奏矣,別單書入之意,敢啓。傳曰,知道。
又以禁衛營言啓曰,來六月當十番右部右司屬全羅道四哨軍兵逢點實數四百五名,已爲點閱整齊,來六月初一日,與銅龍門·建陽門·西營·新營入直將官軍兵等,依例替代後,舊軍放送之意,敢啓。傳曰,知道。
又以禁衛營言啓曰,來八月當十番右部後司屬全羅道四哨軍兵,來七月二十五日,京中逢點,依例準二朔立番之意,本道監兵使處,預爲知委,何如?傳曰,允。
又以御營廳言啓曰,本廳來六月七月兩朔應立後部前司屬江原道二哨,京畿左道二哨合四哨軍兵四百九名,今已逢點整齊矣。六月初一日,與舊番右部後司軍兵,替代立番後,舊軍放送之意,敢啓。傳曰,知道。
又以御營廳言啓曰,本廳來八月九月兩朔應立後部左司屬京畿左道二哨,右道二哨合四哨軍兵,七月二十五日,京中逢點,八月初一日,與前司軍兵,當爲替代立番,而依定奪,每哨以九十八名磨鍊,趁期調送事,本道監司處,措辭知會之意,敢啓。傳曰,知道。
又以兵曹言啓曰,五衛將金憲柱前任統虞候,柳基常前任大興中軍,俱在任所,上來間本廳番次苟艱云。內禁衛將尹敏東,文臣兼宣傳官金敎喜,病難供職,呈狀乞遞,竝改差,何如?傳曰,允。
李勉求,以漢城府言啓曰,臣府被捉酗酒罪人金成福推閱時,稱帶別監,露出號牌,而別監二字,分明塡刻,故果爲草記矣。酒醒之後,今又更査,則稱以前行武藝別監,而號牌則仍佩,昨日瞞告,專出僥倖掉脫之計云矣。成福之僞稱別監,前後變招,罪實罔赦,移送秋曹,依律勘處,臣之只憑號牌,徑先登聞,不勝惶恐,待罪之意,敢啓。傳曰,知道,勿待罪。
又以義禁府言啓曰,保放罪人申綋·趙恩錫·宋啓榮,還囚議處以入之意,敢啓。傳曰,知道。
禁府啓目,奉化前縣監申星模·尹東壽等原情云云。問目內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付啓,依允。又啓目,沃溝縣監朴鳴和原情云云。問目內辭緣,泛稱遲晩,所當請刑是白乎矣,曾經侍從,勿爲請刑,載在大典通編,議處,何如?判付啓,依允。又啓目粘連,向前韓百源亦,到任以後,査出民吏五年積逋,雖已報營,未及收殺,時値大無,所捧雖爲折半,未捧亦爲夥多,不可以先捧之數,恕其未了之案,以此照律,何如?判付啓,依允。又啓目粘連,向前蔡光臣·沈恭鎭等亦,享時進排,事體不輕,而看品之時,未免失待,竝只以此照律,何如?判付啓,依允。
又啓目粘連,向前趙恩錫亦,本營軍卒之托入牧案者,査櫛刷還,雖不無囚供之自明,侵擾物屬,勢所不免,以此照律,何如?判付啓,依允。又啓目粘連,向前宋啓榮段,出見母病,雖緣私情之切急,不能面替,難免職守之有曠是白遣,南秉正段,職事所重,赴直宜早,而托以下隷之未及,致有過午之空番,論以法意,難免其罪,竝只以此照律,何如?判付啓,依允。又啓目粘連,向前申綋亦,閫帥之出迎巡部行,自是體禮之不可廢,而因一微事,遂闕延命,論以法例,難免其罪,以此照律,何如?判付啓,依允。又啓目粘連,向前王道常亦,發配逃躱者之限內捕捉,雖有囚供之自明,中路再逃,竟至溺斃,不能防守,在所難免,以此照律,何如?判付啓,依允。
敎奉朝賀李庚運書。王若曰,處散秩而優閑,夙嘉素履之貞固,援古徑而休退,特侈丹綍之煥宣,好作地上神仙,養成林下風致。惟卿家規恬約,性度端方,三千字獨對螭墀,蜚英早歲,十八士妙選鸞掖。羽儀明時,屢典名邑雄州,蔚然循良吏治法,歷試夏官喉院,宛乎古士夫風儀。詩禮卽其箕裘,自乃祖而擅美,文章有如佩玉,敎佳兒而揚聲,平步雲霄,躋七旬而腰金頂玉,依近日月,事兩朝而髮白心丹,寒素之態猶存,謝却名場之結駟,雌黃之評不到,泛彼宦海之虛舟,伊來年迫於楡暉,久矣身處於梓里,泉石烟霞之有癖,閑閑數畦桑麻,鍾鼎軒冕之無心,淡淡一室書籍,惟其未盡展布,每欲委任老成,除旨特降於薇垣,始爲宣召而飛馹,辭牘遽徹於楓陛,終欲引年而懸車。四十年名德宜完,賢大夫能退以禮,一二臣故事歷擧,我寧考有成其高,在卿身則綽綽有餘,於予心則倀倀如失,克惟體下之盛眷,庸施格外之殊榮,豈將往不返耶?玆紆三字銜特畀,亦欲禮以優也,爰侈十行誥誕宣,生於長於老於,宛指水邱之遊釣,齒一爵一德一,庶聳朝著之楷模。於戲,杞菊東崗,縱遂考槃之樂,蓬萊北闕,應切依斗之忱,故玆敎示,想宜知悉。知製敎任存常製進。
戊寅五月二十六日辰時,上御熙政堂。晝講入侍時,同知事申在明,持詩傳第三卷,特進官金履載,持詩傳第三卷,參贊官韓義運,持詩傳第三卷,檢討官李東煥,持詩傳第三卷,檢討官洪羲祖,持詩傳第三卷,假注書張敎根,持詩傳第三卷,記注官李衡柱,持詩傳第三卷,記事官權敦仁,持詩傳第三卷,武臣行副護軍沈鍾奎,以次進伏訖。上命開卷讀新受音。東煥讀自彼黍離離,至黍離三章章十句。上命釋義。東煥釋義以奏。上讀新受音訖,命陳文義。東煥曰,此章別無文義之可奏,而先王宮室邱墟,皆爲禾黍之離離,則行役之大夫,所見傷痛,彷徨不忍去,而蓋此大夫,雖有君子忠厚之情,而若善導平王,泣血嘗膽,號令諸侯,而其時侯國甲兵財賦,卽周之甲兵財賦,則庶幾重恢先王之舊業,而雖以文侯之命觀之,王室之盛衰,國都之興廢,置之度外,而惟曰保其國而已,則其君臣上下,偸安忍恥,仍爲頹墮委靡,從可知矣,此不可以此章文義强解,而有足以興感慨歎之意,於此可見,竊伏望留心焉。上曰,下番陳之。羲祖曰,此詩東周之大夫,行役于鎬京,因其所過所見,而感慨傷歎而作也,見其稷苗·稷穗·稷實,則行役之久可知,而憂歎感慨之情,終始如一,章下註曰常人之情,憂樂之事,初遇之則其心變焉,次遇之則其變少衰,三遇之則其心如常,至於君子忠厚之情則不然,爲此詩之大夫,其亦情之得正者,而若反面之日,告以感慨之事,勉回平王之心,克追宣王中興之業,下與晉文·鄭武,協輔王室,行方伯·連帥之職,則西京之境土,庶幾可復,其功豈專於方召也哉?猶自彷徨不忍,徒自感慨而已,則當平王委靡頹墮之時,雖有忠志之士,而實無挽回之道故也。大抵當國家委靡不振之時,則下雖有忠厚感慨之臣,而不能自盡其願忠之誠,此等詩義,如是觀省於言外之旨焉。上曰,同知事陳之。在明曰,此章之文義,大旨與註說之外,別無可陳者,而行役之大夫,見故宮室宗廟,盡爲禾黍,感慨悲憤,作爲此詩,閔之怨之,出於性情之正,千載之下,如見其彷徨不忍去之狀,而顧今神州陸沈,幾近二百年,臣於昨冬,銜命赴燕,日見山川土地城郭宮室,皆是皇明舊物,而獨不可見者,衣冠文物也,其所傷慟,不啻黍離之歎而已。況黍離之時,則王轍雖東,國號猶存,而今則九有腥膻,無一片乾淨之土,匪風下泉,亂極思治之望,只在於我東禮義之邦矣。肆昔孝宗大王,奮發聖志,將大有爲,時則有若先正臣宋時烈,契托魚水,密勿仰贊,雖天不悔禍,事功未就,而建明義理,扶植綱常,足以當一治之運,而逮夫肅廟·英廟兩聖朝,繼有增築壇墠,獨戴大明之擧,亦可以永有辭於天下萬世矣。然則春秋大義,旣我殿下世德也家法也,安得不自任以明天理正人心之責乎?孔夫子作春秋,起例於周平王四十九年,其旨雖微,大義數十,炳若日星,而第一要訣,不過內修外攘,所謂內修者,非必繕兵甲理財賦之類,而卽所謂修己治人之事也。今日發一善政,明日行一善政,凡我之所自修於內者,足以服天下之心,然後方可以外攘夷狄,不如是則空言,殿下如卓然立志,奮發警省,思有以闡明三聖朝未卒之事,則須於內修外攘四字,深加體念焉。上曰,特進官陳之。履載曰,此篇文義,諸臣所陳,略已盡矣,而第見三章之內,時物之變屢矣,詩人憂歎之情,終始如一者,可見周綱之不振,王政之不修,猶舊而無改也。當時周室,雖衰替已甚,苟能上下,奮發振勵而修擧之,文·武·成·康之業,未必不復恢,惟其不能如是也,故陵夷益甚,蓋政舊則弊,嫳焉不改,漸不免衰替者,必至之勢也,故昔人有琴瑟更張之喩,是豈樂於更改哉?不得已也。就今而言,政之弊而合改者亦何限,而多務因循,迄未見振勵修擧之實,則草野憂歎之言,顧安得無之乎?覽詩人憂歎之言,而念政敎委靡之患,則恐切於體察之工矣。上命參贊官陳之。義運曰,臣則別無可陳之文義矣。上曰,注書出去,在院承旨,使之持公事入侍也。賤臣承命出傳。都承旨李憲琦,右承旨尹命烈,右副承旨李勉求,同副承旨李止淵,假注書金大坤,直閣鄭基善,以次進伏訖。上曰,承旨一員,何不入來也?憲琦曰,左承旨李龍秀內閣進矣。上曰,已出去乎?憲琦曰,出去矣。上命掩卷,仍命經筵諸臣先退。在明等退出。上命奏公事。憲琦曰,臣則無公事矣。命烈讀奏廣州留守雨澤狀啓。義運曰,臣則無公事矣。勉求曰,臣則無公事矣。止淵曰,臣工房無公事,戶房代房,有公事矣。讀奏廣州留守狀啓陰竹縣監大同米無弊護送事,全羅監司啓本珍山郡反庫事。上命公事入之,判付訖,命退,諸臣以次退出。
上在昌德宮。停常參,只晝講。
尹命烈啓曰,明日常參·經筵,取稟。傳曰,只朝晝講。
韓義運,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
李勉求啓曰,合辭許久闕啓,事甚未安,除在外·疏批未下外,未肅拜人員,竝卽牌招,何如?傳曰,允。
韓義運啓曰,御營廳將官來言,今日本廳軍兵,日次私習云矣,敢啓。傳曰,知道。
尹命烈啓曰,來初一日,輪對日次矣,敢稟。傳曰,當次人受點,後日次來待。
備忘記,車嶺僉使張允誠,夞怪萬戶南允泰下直,各長弓一張,長箭一部,片箭一部,筒兒一箇賜給。
備忘記,阿耳僉使金守淵下直,長弓一張,長箭一部,片箭一部,筒兒一箇賜給。
傳于尹命烈曰,明日朝講置之,只晝講爲之。
持平前望單子入之,朴潞壽落點。
李勉求啓曰,新除授持平朴潞壽,一體牌招,何如?傳曰,允。
以應敎李羲準,副應敎趙琮鎭,校理趙民和·洪羲瑾,副校理李羲肇·金在元,副修撰南周獻·尹豐烈牌不進罷職傳旨,傳于尹命烈曰,只推。
尹命烈,以弘文館言啓曰,本館上番姑陞入直,事甚未安,應敎李羲準,副應敎趙琮鎭,校理趙民和·洪羲瑾,副校理李羲肇·金在元,副修撰南周獻·尹豐烈,旣有只推之命,竝卽牌招,以爲推移入直之地,何如?傳曰,允。
又以侍講院言啓曰,兼文學金蘭淳,時無職名,令該曹,口傳付軍職,何如?傳曰,允。
兵曹口傳政事,副司果單金蘭淳。
李勉求啓曰,大司憲宋穉圭,掌令朴周燮·黃儆彦,持平張龍八在外,執義金用默牌不進,持平朴潞壽未署經,監察茶時之意,敢啓。傳曰,知道。
以大司諫申在植,正言李基栽·許兟,執義金用默牌不進罷職傳旨,傳于李勉求曰,只推。
以應敎李羲準,副應敎趙琮鎭,校理趙民和·洪羲瑾,副校理李羲肇牌不進罷職傳旨,傳于尹命烈曰,只推。
韓義運,以兵曹言啓曰,守門將朴顯國,身病猝重,萬無供職之望,呈狀乞遞,實病旣如此,則不可强令察任,改差,何如?傳曰,允。
李勉求,以刑曹言啓曰,漢城府啓辭內,臣府被捉酗酒罪人金成福推閱時,稱帶別監,露出號牌,而別監二字,分明塡刻,故果爲草記矣。酒醒之後,今又更査,則稱以前行武藝別監,而號牌則仍佩,昨日瞞告,專出僥倖掉脫之計云矣。成福之僞稱別監,前後變招,罪實罔赦,移送秋曹,依律勘處,臣之只憑號牌,徑先登聞,不勝惶恐,待罪之意,敢啓。傳曰,知道。勿待罪事,命下矣。謹按律文,則大典通編戶籍條,有曰職役姓名,不以實書者,杖一百徒三年,金成福,依此律決杖一百後,公淸道唐津縣,徒三年定配所,卽爲押送之意,敢啓。傳曰,知道。
副修撰南周獻疏曰,伏以臣,謏才懵學,濫叨邇列,接武群英之後,橫經明主之前,乃儒者之至榮,臣子之大願,而如臣空疎,顧莫逃於淵鑑之下,臣外爲坦坦施施,而中實愧忸靦騂,譬如不衷之服,無名之餉,厭然冒受,而其心則有所不安者,伏奉本月二十五日政,復以臣除授弘文館副修撰者,在臣分義,固當竭蹶趨膺,而臣父素患膈痞之症,沈淹於暑濕之時,重以泄痢暴下,登溷無計,胃閉却食,神煩失睡,夙夜焦遑,今已二十有九日矣。臣無他兄弟,獨自扶將飮啖,而非臣無以試焉,歲前陳情,猥蒙恩暇,此在微臣,至爲悚惶,不敢復以屢煩宸聰,積違召命,此雖出於私情之不得已,論厥罪過,合被重誅,而聖度天大,罰止問備,臣雖至愚,豈不知感激殊渥,圖報萬一也哉?際伏見今日講筵,有嚴飭行公之敎,臣於是乎益不勝惶隕悶塞之至。天牌之下,進身無路,趨詣闕外,冒控至懇。伏乞聖慈,俯賜鑑諒,亟遞臣職,俾便救護,遄降威罰,以爲人臣慢命者之戒,千萬幸甚,臣無任云云。省疏具悉。爾其勿辭救護。
戊寅五月二十七日辰時,上御熙政堂。晝講入侍時,知事韓致應,持詩傳第三卷,特進官朴宗正,持詩傳第三卷,參贊官李止淵,持詩傳第三卷,檢討官李東煥,持詩傳第三卷,檢討官洪羲祖,持詩傳第三卷,假注書金大坤,持詩傳第三卷,記事官李湜,持詩傳第三卷,記事官權敦仁,持詩傳第三卷,武臣行副護軍李檍,以次進伏訖。上曰,注書出去,諸承旨持公事入侍。賤臣承命出傳。右承旨尹命烈,左副承旨韓義運,右副承旨李勉求,假注書張敎根,直閣鄭基善,以次偕入進伏。上開卷讀前受音訖,命奏新受音。東煥讀自君子于役,止君子于役二章,仍解釋章句以奏。上讀新受音訖,命陳文義。東煥曰,此章大夫思其僚友在外行役之危難而旋歸無期,故諷刺平王之意也。在昔文·武·宣王之時,以采薇詩言之,雨雪霏霏,遣戍役時,預言歸期也,卉木萋萋,戍卒之歸後,勞慰之言也,至於四牡詩,探情而代言也,先王敍情閔勞之仁,若是其至矣,而今則先王之舊政,掃地無餘,行役君子,少無休息之時,歸期亦不知其何時月,則觀物興思,反不如羊牛之日夕下來,其憂思悲苦之情,可謂深切。蓋人君推己及物之仁,專在通情而恤民,此章不過二大文,而歸趣甚緊,幸勿泛過焉。上曰,下番陳之。羲祖曰,觀於此詩,可知周轍之不復西矣,先王之政,使民役民,必也序其情閔其勞,采薇·東山等詩,卽文王·周公體下恤民之至意,家室相思之情,無微不燭,此所謂說以使民,民忘其死者也。宋臣眞德秀曰,恤民之憂,如己之憂,民亦將以上之憂爲憂,若使平王,使其大夫,役其小民,備盡於序情閔勞之道,俾有親上之心,則文·武境土,豈不能復乎?乃反使其征婦,自序其情如此其切,而不之察焉,則西周之未復宜矣。范祖禹之言曰,先王以道使人,至於後世,則牛羊而已矣,其言雖似過矣,而若論後世役民無節,不恤其私,違怫群情,鞭扑驅使之政,則范祖禹之言,未必過也,爲此詩者,亦以鷄棲于塒,羊牛下來,嘆其君子行役之無休息,則實有可以人而不如之嘆,此等處,推類於察民情體群下之道則甚好矣。上曰,知事陳之。致應曰,此章別無文義之可以敷陳者,而上下番,皆以恤民通下情之意,齗齗仰奏,其言誠好矣,小註以爲先王之心,無一民之愁苦,此非章內之旨,而亦皆推類而言也。當祈寒暑雨之時,念民生之怨咨,想汗滴田中之狀,念民生之辛苦,以卽目所見言之,冊子也鋪陳也,無非出於民力,而可想其勞苦,如是而推見,則一物一事,無往非恤民之一段,伏望隨處體念焉。上曰,特進官陳之。宗正曰,上下番皆已陳之,臣則別無可陳之辭矣。上曰,參贊官陳之。止淵曰,上下番及知事所陳之義,誠極好矣,臣則更無可陳之辭矣。上命掩卷,仍命讀公事。命烈曰,臣吏房代房無公事,而禮房有公事矣,仍奏江原監司曺鳳振雨澤農形事。義運曰,臣兵房,黃海兵使徐有鳳啓本上番騎兵實數開坐事。勉求曰,臣刑房,江原監司曺鳳振啓本罪人李東奎春川府到配事。止淵曰,臣工房無公事,而戶房代房有公事,江原監司曺鳳振狀啓全羅道聖堂倉漕船,海南等邑大同船護送事。致應曰,當此講筵日開之時,玉堂上下番不備,至有上番姑陞入直之擧,事體極爲苟艱,未肅拜玉堂之鎭日違牌,誠甚未安,竝從重推考,嚴飭行公,何如?上曰,依爲之。出擧條命烈曰,日前有乙亥錄時帶玉堂人嚴飭行公之命,而副校理李羲肇,一味引義,終不出膺云矣。羲祖曰,承宣以乙亥錄中時帶玉堂人嚴飭事仰提,而臣之日前所奏,以先朝壬子·癸丑·甲寅日記考入,以備乙覽仰陳者,非敢援例仰請,而乙亥錄之人言,旣有改圈二字,則苟非曲費恩造,雖日下嚴敎,恐無以開其進身之路,故又此煩達矣。上命退,諸臣以次退出。
上在昌德宮。停常參,只晝講。
尹命烈啓曰,明日常參·經筵,取稟。傳曰,停。
李勉求啓曰,合辭許久闕啓,事甚未安,除在外·疏批未下·未署經外,未肅拜人員,竝卽牌招,何如?傳曰,允。
韓義運啓曰,禁衛營將官來言,今日本營軍兵,日次私習云矣,敢啓。傳曰,知道。
李勉求啓曰,大司憲宋穉圭,掌令朴周燮·黃儆彦,持平張龍八在外,執義金用默牌不進,持平朴潞壽未署經,監察茶時之意,敢啓。傳曰,知道。
以大司諫申在植,正言李基栽·許兟,執義金用默牌不進罷職傳旨,傳于李勉求曰,只推。
傳于李止淵曰,此言何爲忽發於今日乎?予於此事,豈可前嚴而後緩乎?萬萬驚駭,原疏還給,司諫鄭度采,施以徒配之典。
尹命烈,以弘文館言啓曰,應敎李羲準,副應敎趙琮鎭,校理趙民和·洪羲瑾,副校理李羲肇,旣有只推之命,竝卽牌招察任,何如?傳曰,允。
韓義運,以兵曹言啓曰,各廳堂下武臣朔試射,今二十八日設行事,單子纔已啓下,而臣履陽有身病,後日退行之意,敢啓。傳曰,知道。
禁府照目粘連,公淸前兵使申綋矣本府議啓內,閫帥之出迎巡部行,自是體例之不可廢,而因一微事,遂闕延命,論以法例,難免其罪,以此照律,笞五十收贖,解見任別敍私罪啓,奉敎依允爲旀,功減一等爲良如敎。又照目粘連,司䆃寺前僉正宋啓榮,前奉事南棅正等矣本府議啓內,宋啓榮段,出見母病,雖緣私情之切急,不能面替,難免職守之有曠是白遣,南棅正段,職事所重,赴職宜早,而托以下隷之未及,致有過午之空番,論以法意,難免其罪,竝只以此照律罪,宋啓榮段,笞四十收贖,附過還職,南棅正段,杖八十收贖,奪告身三等,竝只私罪啓,奉敎依允爲旀,竝只功議各減一等爲良如敎。又照目粘連,全羅前右水使趙恩錫矣本府議啓內,本營軍卒之托入牧案者,査櫛刷還,雖不無囚供之自明,侵擾牧屬,勢所不免,以此照律罪,笞五十收贖,解見任別敍私罪啓,奉敎依允爲旀,功減一等爲良如敎。又照目粘連,龍宮前縣監韓百源矣本府議啓內,到任以後,査出民吏五年積逋,雖以報營,未及收殺,時値大無,所捧雖爲折半,未捧亦爲夥多,不可以先捧之數,恕其未了之案,以此照律罪,杖八十收贖,奪告身三等私罪啓,奉敎依允爲旀,功減一等爲良如敎。又照目粘連,工曹佐郞蔡光臣,典牲副奉事沈恭鎭等矣本府議啓內,享時進排,事體不輕,而看品之時,未免失待,竝只以此照律罪,各杖八十收贖,奪告身三等,竝只私罪啓,奉敎依允爲旀,蔡光臣段,功減一等,沈恭鎭段,功議各減一等爲良如敎。又照目粘連,利原縣監王道常矣本府議啓內,發配逃躱者之限內捕捉,雖有囚供之自明,中路再逃,竟至溺斃,不能防守,在所難免,以此照律罪,笞四十收贖,附過還職私罪啓,奉敎依允。又啓目粘連,向前申星模段,三載居官,舊逋收殺,幾至半數,而未捧尙云夥多,揆以糴法,難以參恕,尹東壽段,新舊積逋,厥數甚多,而荐歉之歲,因仍未捧,法理所重,不可無罪,竝只以此照律,何如?判付啓,依允。又啓目粘連,向前朴鳴和亦,被災民情之難於董督,固有道啓所論,而裝發有期,未免差晩,以此照律,何如?判付啓,依允。
司諫鄭度采疏曰,伏以臣,才識空疎,言議巽軟,淸朝耳目之任,自知不稱,日前疏辭,未蒙許解,誠欲殫竭尺寸,仰效一日之責,而旣無適用之技,又乏通方之學,慙恧悚惶,與日俱積,況今賓對有命,召牌儼臨,而賤疾又苦,委頓床笫,承命無路,尤增罪勵。伏乞聖明,俯垂諒察,亟遞臣職,以安私分焉。臣於乞免之章,不宜贅及他說,而朝廷所以置承弼之職,列諫爭之官,蓋欲使國有定是,刑政不紊,而事關忠逆,義不容默,敢此俯陳,惟聖明,垂聽焉。年前趙得永之被譴也,誤以極逆大憝,至今不厭人心,自古宮壼之德,莫盛於馬·鄧,竝美於姙·姒,則其疏之引馬后事,陳說於黈纊之前者,正謂盛德之益光耳,語脈較然,其意無他,以此爲罪,誠不近理矣。昔在紹聖之世,蘇轍以漢武,比擬於神宗而獲譴,然而天下後世,不以是罪轍而甚,其事庸何益乎?況漢武,容有可議之失,而明德元無未足之事,今以此罪言者,使後之有識論今日,當謂何如世也?是宜有辨別之論,而至今寥寥,此臣之所未曉也。伏願殿下,下臣此章於廷臣,若有異同之議,則臣當伏妄言之罪矣,臣無任云云。批答出傳敎。
戊寅五月二十八日辰時,上御熙政堂。晝講入侍時,知事洪義浩,持詩傳第三卷,特進官尹尙圭,持詩傳第三卷,參贊官韓義運,持詩傳第三卷,侍讀官金在元,持詩傳第三卷,檢討官洪羲祖,持詩傳第三卷,假注書張敎根,持詩傳第三卷,記注官金履迪,持詩傳第三卷,記事官權敦仁,持詩傳第三卷,武臣行副護軍李殷會,以次進伏訖。上開卷讀前受音訖,命奏新受音。在元讀自君子陽陽,止君子陽陽二章章四句。命釋義,在元釋義以奏。上讀新受音訖,命陳文義。在元曰,此詩朱夫子,初以爲君子知道之不行,相爲祿仕,陽陽若有樂,後以爲疑亦前篇婦人所作而稱皆可謂賢矣。又曰豈非先王之澤,蓋以其雖在勞苦愁怨之中,不失其性情之正,夫忘行役之勞而有簡兮自得之意,婦識志意之美而有敬待如賓之樂,各安其命,不或怨尤,深有契於君子不慍之意,大易無悶之義,皆莫不出於性情之正,而猶有所興感於二南遺化之意,則朱夫子所稱先王之澤者,豈非以是乎?人性本無古今之異,苟有聖人在上而興起之,則堯·舜之治,可挽而回,況在平王之時,上距文·武·成·康不遠,其深仁厚澤,尙有漸漬於人者如此,使平王淬勵奮發,修明先王之政,擧用在野之賢,則其興文·武之治化,復文·武之疆土,猶反掌之易,而乃安於委靡,以至衰弱而不振,使夫賢者下隱而王跡遂熄,此正朱夫子所以深有感於先王之澤者也。大抵此章,雖無微辭奧旨,而其於世道升降,治化汚隆,亦有可以推類者,伏願深留聖意焉。上曰,下番陳之。羲祖曰,此章朱夫子初解,與序說略同,集註亦引或曰序說亦通,以此看之,則乃是簡兮之類,而當以朱夫子晩年所定之旨爲主,上章行役之君子,久無歸期,而旣歸之後,室家歡樂,不以行役爲勞,且安於貧賤以自樂,可知先王之澤,猶有未泯也。雖以執簧執翿,漢儒臆解爲伶官,朱夫子初解,姑存舊說,而今此大旨之辭,旣如是定論,則先王敎人,禮樂爲重,執簧執翿,便是舞勺吹之類,蓋先王禮樂之敎,要使民得其性情之正也,先儒云東遷之初,上可以爲文·武·成·康,下可以爲春秋戰國,乃是世道消長升降之交會也。平王若能奮發振勵,則遺風善俗,上可以爲文·武·成·康之世矣,斯民也卽三代之民,以其降衷皆善,其所以導之齊之者,非在性分之外,要使復其初而已,先王之澤遠,則民俗之渝薄,蓋以時君世主,不能盡導齊之治故耳。今雖距唐虞,屢千餘歲,而苟有禮樂鼓舞之化,則堯·舜之治,可以挽回矣,此雖非本文義,而推類以歡甚好矣。上曰,知事陳之。義浩曰,此章所謂君子,蓋亦當時之賢士,集註初從舊說,以爲君子爲貧而仕,要爲全身遠害之計云,而若以大旨觀之,則其人之安於貧賤,以至其家人之識其意而歎美之云爾,則此非但其人之賢而已,其家之婦人女子,亦皆化而賢矣。國有如此之賢士,而甘處關柝之微,未聞側陋之揚,平王之治,東遷不振者,良以此也。春秋列國之時,若冀缺之賢,耕于田野,而夫婦相敬如賓,臼季見而擧之,千古稱美,然則此章之君子,何遽不若冀缺之賢,而竟未登庸,殊爲後人之所慨恨,此等處,實爲人主用賢之柯鑑,勿以疎遠而棄之,勿以微賤而忽之,深軫立賢之無方,則野無遺賢,未必專美于古矣,如是推覽而體念之,是臣區區之望也。上曰,特進官陳之。尙圭曰,臣無可陳之文義也。上曰,參贊官陳之。義運曰,上下番及知事,已爲盡奏,臣亦無可陳之文義也。上命掩卷,仍命經筵諸臣先退。義浩等以次退出。上曰,注書出傳,諸承旨持公事入侍事。賤臣承命出傳。都承旨李憲琦,左承旨李龍秀,右承旨尹命烈,左副承旨韓義運,右副承旨李勉求,同副承旨李止淵,假注書金大坤,以次進伏訖。上命奏公事。憲琦讀奏平安監司狀啓永柔縣令林顯喆到任事,龍秀讀奏公淸監司狀啓康津等邑稅大同米無事過境事,命烈讀奏公淸監司狀啓雨澤農形事。義運曰,臣無公事矣。勉求曰,臣無公事矣。止淵曰,臣無公事矣。上曰,公事入之。仍命退,諸臣以次退出。
上在昌德宮。停常參·經筵。
藥房提調金履喬,副提調尹命烈啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿·中宮殿·嘉順宮·世子宮口傳問安。答曰,知道。
王大妃殿進御香砂君子湯,自今日停止事,榻前下敎。
尹命烈啓曰,明日常參·經筵,取稟。傳曰,停。
李勉求啓曰,合辭許久闕啓,事甚未安,除在外·未署經外,未肅拜人員,竝卽牌招,何如?傳曰,允。
韓義運啓曰,備邊司郞廳來言,今日賓對日次,而無時急稟定事,不得來會云矣,敢啓。傳曰,知道。
傳于尹命烈曰,禮房承旨馳詣宗廟·景慕宮,奉審摘奸以來。
行都承旨李憲琦,行左承旨李龍秀,右承旨尹命烈,左副承旨韓義運,右副承旨李勉求,同副承旨李止淵啓曰,伏以臣等,於司諫鄭度采徒配之命,竊不勝區區憂歎之至,夫言路開閉,有國之興替係焉,言出臺閣,雖或不中,惟當包容寬假,以示來諫之道,而況今諫臣所論,實循一世之公議,大關國家之刑政,義出無隱,言人所難,殿下不惟不賜允從,乃反摧折之太過,斥逐之太遽,將使殿下之廷,不復有敢言者,此非盛世之美事,而亦啓來後無窮之弊,豈細故也哉?且聖敎若曰此言,何爲忽發於今日乎?蓋於此事,物論之怫鬰,實自於伊時,已爲七年之久,則臺言之今日始發,尙云晩矣,殿下何不念到於此,而有此非常之敎,過中之擧也?臣等職忝近密,誠切憂愛,玆敢相率聯籲。伏乞亟寢成命,俾無聖朝以言獲罪之歎,千萬顒祝,惶恐敢啓。答曰,不允。
李憲琦啓曰,卽者副校理金在元,副修撰尹豐烈箚批,經宿未承,館規有難在職,陳疏徑出,原疏纔已退却矣。所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
又啓曰,吏曹郞廳來言,臺諫有闕,政事,取稟。傳曰,當日爲之。
有政。吏批,兼判書沈象奎進,參判洪羲臣病,參議趙貞喆病,同副承旨李止淵進。以韓用儀爲司諫,鄭基善爲司書,權丕應爲刑曹參判,宋冕載爲同經筵,鄭景祚爲同義禁,鄭奎行爲工曹佐郞,金錫海爲西部令,洪百泳爲東部令,李鍾耆爲懿昭墓守衛官,耆老所守直官單白時亨,學錄單李鼎默,折衝宋德煥今加嘉善加資事,兵曹覆啓判下。
兵批,行判書金履陽病,參判申在明病,參議李錫祜入直,參知朴孝成病,右副承旨李勉求進。同中樞單卞宜福,護軍單金魯應,副司直宋應圭·洪羲弼·姜斗煥·趙秀仁·沈英錫竝單付。
李勉求啓曰,大司憲宋穉圭,掌令朴周燮·黃儆彦,持平張龍八在外,執義金用默牌不進,持平朴潞壽未署經,監察茶時之意,敢啓。傳曰,知道。
以執義金用默牌不進罷職傳旨,傳于李勉求曰,只推。
以應敎李羲準,副應敎趙琮鎭,校理趙民和·洪羲瑾,副校理李羲肇牌不進罷職傳旨,傳于尹命烈曰,只推。
韓義運,以兵曹言啓曰,來六月初三日,一番兼司僕番次,而該番將李升權,身病猝重,萬無供職之望,呈狀乞遞,改差,其代口傳差出,何如?傳曰,允。
兵曹口傳政事,以李行敎爲兼司僕將。
韓義運,以兵曹言啓曰,謹依口傳下敎,禁漏官李海豐·金鳳禧·趙益煥,各嚴棍十五度之意,敢啓。傳曰,知道。
又以左邊捕盜廳言啓曰,去夜初更量,幼學李命祉,犯夜被捉,而係是士子,依例移送秋曹之意,敢啓。傳曰,知道。
李勉求,以刑曹言啓曰,因左邊捕盜廳啓辭,去夜初更量犯夜幼學李命祉,移送秋曹事,命下矣。李命祉,依更數決笞三十度,放送之意,敢啓。傳曰,知道。
禁府啓目,全州判官李一榮原情云云。問目內辭緣,泛稱遲晩,刑推得情,何如?判付啓,除刑推議處爲良如敎。又照目粘連,沃溝縣監朴鳴和矣本府議啓內,被災民情之難於董督,固有道啓所論,而裝發有期,未免差晩,以此照律罪,笞四十收贖,附過還職,私罪奉敎依允。又照目粘連,奉化前縣監申星模·尹東壽等矣本府議啓內,申星模段,三載居官,舊逋收殺,幾至半數,而未捧尙云夥多,揆以糴法,難以參恕,尹東壽段,新舊積逋,厥數甚多,而荐歉之歲,因仍未捧,法理所重,不可無罪,竝只以此照律罪,申星模段,杖八十收贖,奪告身三等,尹東壽段,杖一百收贖,告身盡行追奪,竝只私罪,奉敎依允爲旀,申星模段,功減一等,尹東壽段,功議各減一等爲良如敎。
右議政南公轍箚曰,伏以臣,冒居承弼之列,不能裨聖化而濟時艱,下之欲筋力奔走,亦難如誠,夙宵憂懍,如負大何,至於保護重任,尤是臣子自效之地,而賤疾則當暑益痼,藥治無效,私義則爲日雖久,鐵限已成,往事臣不欲更提,而伊時堂箚論斷,極其嚴峻,至以分義誠禮之有欠爲辭,箴規之言,固當樂聞,而僨誤之地,豈容復叨?提擧與都提擧一也,由後視前,情勢自如,辭卑居尊,廉防益乖,此不待臣言之畢,有所俯燭,而又於近日以來,將攝失宜,宿症未祛,新恙倍添,㱡㱡床笫,實無蠢動之望,今日卽問安日次,而亦無以自力趨簉,有臣如此,生亦何爲?玆敢不避煩猥,短箚自陳。伏願聖明,曲垂諒察,亟遞臣藥院之任,仍治臣闕禮之罪,俾微諒伸而私分安焉。取進止。答曰,省箚具悉卿懇。愼節奉慮,卿其勿辭,安心調理行公。仍傳曰,此批答,遣史官,傳諭于右議政。
副校理金在元,副修撰尹豐烈等聯名箚曰,伏以臣等,於司諫鄭度采徒配之命,有不勝萬萬憂慨者,顧今言路杜塞,媕婀成習之世,臺臣一言,實出於有懷無隱之義,則假使其言不中,惟當優容而寬假之,以示來諫之聖德,況其疏所陳,論辨甚晳,辭理俱到,實循一世之公議,深惜刑政之失當,雖謂之言人之所不能言,未爲過也,此宜亟施採納,寧容遽加摧折乎?度采有篤老之親,而被行遣之罰,景色慘沮,路人咨嗟,孝理之下,亦足念此,臣等職忝論思,不容泯默,聯陳短箚,仰瀆崇嚴。伏願亟收處分,以光聖德焉。取進止。答曰,省箚具悉。臺諫已處分矣,爾等勿煩。
右議政南公轍箚曰,伏以容諫,乃帝王之盛節,殷湯以弗咈爲德,漢祖以轉圜爲美,猗我列聖朝鴻功偉烈,尤以捨己從人,虛懷受言,聖神相傳,已成家法,而近年以來,寥寥無聞,不及古昔盛際者,由殿下不能平心聽之,優容言路而然也。一或有之,又以訑訑而拒之,嚴譴而隨之,臣嘗以此,妄有仰勉,而聖批以補予不逮,不亦善乎爲敎,臣方莊誦感歎於大聖人虛受之量,夫何批墨未乾,而昨日逐一諫官,今日拒兩儒臣,景色愁沮,聽聞駭惑,臣竊憂之。司諫鄭度采,以眇小新進,操數寸之管,書盈尺紙,能言人所不敢言之事,欲刑政之不紊,而辨論明晳,第恨其大晩耳。自附無隱之義,有何可罪之端?設令其言不當於聖心,猶且優而假之,而乃反摧折如此,雷霆上臨,犯顔無聞,烏鳶破卵,鳳凰不至,臣恐自此殿下之廷,遂無開口敢言之士矣。玉署諸臣之相率匡救,恐有聖世之闕遺,亦遵前輩之故事,而經宿不答,以致禁扄之徑出,及其賜批,亦不允從,殿下之待儒臣,又何其太薄也?自古人君,雖罪言者,而旋又改之,則德著於上,終不能改,則名歸言者,又必曰號令已行,不可復反,是又以反汗之小嫌,傷從諫之大德也。伏願殿下,亟寢成命,俾聖德有光焉。大抵聖人御世,以衆智爲智,以衆心爲心,恒恐一夫不盡其情,一事不得其理,孜孜訪納,惟直是求,陸贄之言曰,葑菲不以下體而不採,故英華靡遺,芻蕘不以賤品而不詢,故幽隱必達,況官以諫名,許其論事,則豈可栽量取捨,擇言而發乎?激切之論,或觸忌諱,而興王賞之,狂戇之言,反謂謗訕,則直士去之,如欲抉摘紬繹,世豈有不可罪之言者乎?譬如群飮于河,各盡其量,使人人得以盡其所蘊而已,今臣此言,非謂諸臣地也。區區願忠之誠,欲使吾君,開廣聰明,恥不若堯·舜也。臣朝上藥院辭懇,未蒙遞解,今又論陳,極知煩猥,而苟有所懷,古人不以一日十牘爲嫌,惟聖明,察其衷而恕其妄焉。取進止。答曰,省箚具悉卿懇。此事無異於前事,卿亦如是實未思量者,不允。仍傳曰,此批答,遣史官,傳諭于右議政。
副校理金在元,副修撰尹豐烈等聯名疏曰,伏以臣等,於昨日直中,伏見處分之過中,匡救是急,不暇張皇,忙陳短箚,仰冀收還,而辭拙誠淺,未蒙採納,臣誠抑鬰惶恧,益不勝憂慨之至,復此披陳,惟聖明,少垂察焉。竊伏念,趙得永之當初疏語,援引明德太后者,比擬固已不倫,雖謂之失言,可也,而原其本意,特以古昔宮壼之盛事,仰陳於殿下之前,冀有光於撝謙之盛德耳,其時之抉摘成案,至謂之極逆大憝者,何嘗近似乎?公議之沸鬰,于今七年,而鄭度采辨別之請始出矣。竊庶幾冤枉可伸,國是底定,不圖今者之處分,反甚於前,遽施雷霆之威,荐加迫逐之嚴,臣愚死罪,不敢知殿下於此事,有何深怒,而不但嚴遽於得永,竝與尹致謙·鄭度采,而不少容貸,至再至三,不念公議之不可遏乎?臣竊伏覸近日,殿下於政令施措之間,絶未見有奮發之志·振勵之事,而獨於今日,乃有此非常之擧,此臣等之所未敢曉也。噫,臺臣之疏,雖出於一人,顧其言則一世之所公共也,此所謂公議之在下,而君上之所不能禁者也。雖以昨今三司之言觀之,特其發之有先後,而無非臺臣之言,殿下旣已嚴處於臺臣,則其將盡誅於今日之三司乎?且不但目下己言之三司爲然,自今以往,此臺臣之所言者,不可勝數,則殿下,又將何以處之?臣等抱此愚悃,達宵耿耿,館規莫違,陳章徑出,恩批甚隆,召牌儼臨,臣等敢不竭蹶趨承,而聯箚所請,旣未蒙允,則晏然就直,誠爲慙恧,玆敢畢陳昨日未盡之懷,仰瀆崇嚴。伏願殿下,淵然深思,亟收成命,仍治臣等瀆擾之罪,以肅朝綱,以安私分焉云云。省疏具悉。已諭於大臣之批矣,爾等勿辭察職。
修撰洪羲祖疏曰,伏以臣,昨伏見前司諫鄭度采處分傳敎下者,竊不勝萬萬憂歎之至。敎若曰此言,何爲忽發於今日,又若曰予於此事,豈可前嚴而後緩乎?未審殿下,何爲而有此失當之敎也。今此度采所陳之說,乃是六七年以來輿人沸鬰之議也,久而必伸,斯可驗矣,當初處分之嚴,寔出於俯循言者之言,而決擿文字,斷以惡逆,則誠非晠世之美事,今於度采之言,少假優容之色,徐究平允之理,當嚴則嚴,當緩則緩,固何嘗有損於大聖人前後之權度乎?至若度采徒配之命,又何爲而至此之過中也?夫度采其人也,官以諫爲名,其言則關係於國家刑政,而乃反過加摧折,蒼黃斥逐,此寔殿下臨御以來初有之擧也。三司交章,足見一國之公議,不遠而復,前哲所訓,轉圜之量,宜不俟日,區區憂愛,終難泯默,昨夕館僚匡救之箚,時値門鑰將下,雖不得聯名拜陳,而諸僚之言,卽亦臣之言也,繞壁經宵,恭俟兪音,及奉批旨,顯示訑訑之色。且況堂箚之過夜未承批,係是絶罕之事,尤豈不有欠於存舊規待儒臣之道乎?引義徑出,諒非獲已,愚衷自激,冒瀆崇聽。伏乞聖明,快循三司諸臣之請,亟寢諫臣徒配之命,以光聖德,以伸輿論焉,臣無任云云。省疏具悉。已諭於大臣之批,不允。
正言許兟疏曰,伏以臣,卽伏見昨日傳敎下者,有前司諫鄭度采處分之擧矣。原疏還給,雖未及見,槪知爲趙得永事也。向來陳章之後,誤以極逆,勒成罪案,至今不厭於人心,一世公議,莫不冤之者,非私於一得永地,竊恐爲累於晠世事也。其疏所引數轉語,上款則欲保戚里,下段則欲光慈德,語脈昭然,本心無他,而且漢之明德·唐之長孫,皆賢后也,故後人之闡揚宮壼,必以馬·鄧·長孫爲援,媲美於周姒,而我朝進箋殿宮之文,亦多引用之例,夫尋常文字,抉摘覓索,若有若無,圇成罪,則前後公車,幾無完人,公眼定論,將謂斯何?以此加罪,決非美事,況其官名則都憲也,事會則應旨也,不顧忌諱,極言竭論,乃其職也,而旣使之言,又復以應而罪之,則言路將塞,所關非細,尤不貽法於後世也,明矣。昔宋臣司馬光,直發管束之奏,疑若陳勉於有過之地,而哲宗用之如舊,不以爲罪,我朝文貞公臣曺植疏及深宮之語,亦若拶逼於不敬之地,而明廟遇之如初,不加之罪,或載之名臣錄,或記之先正臣李珥遺集,至今爲傳誦者何也?誠以其言,出於切直,則有則改,無斯勉而已,近於迂闊,則置不問包乃容而已。且顯廟朝,諫臣言戚屬宮禁事有失實,敎曰,予苟無一毫私意,人言必不至此,無則加勉,何嫌失實?大哉王言,孰不欽仰萬萬,而旣以何嫌爲敎,則容而不罪,亦可仰認,今此援語,設有妄發唐宗中主之語,方之顯廟朝諫臣謂之失實,而亦當鑑法乎加勉何嫌之敎也。至於馬后·長孫之引,較諸司馬光·曺植之事,亦有緊歇輕重之可論,如舊之用,雖不敢議,加之以罪,得非過乎?又況罪名極重,始焉譴削之,終焉島配之,今且七年之久矣,亦云足懲,而所謂大憝之目,人臣之極罪也,上之所以難愼,下之所以稱停,必須十分酌量,不得橫加,使當者知服,人心允叶,而猶慮有罹枉之冤,失平之論,又許異日開昭晳之路,設伸救之門,或昔之坑穽,而今焉衽席,或始也人鬼,而後而陽界,於是乎迓召天和,伸扶公議,故前日未發之言,特出於後日者有之,曩時莫嚴之敎,或緩於他時者亦有之,大聖人造化之妙,可見於雨露霜雪之間,而刑政法律,又從而得齊於馭世之柄也,是以近而數年十年,遠而百歲千歲,無一之非公議也。嗚呼,疏語如彼較著,罪名若是誤加,匹夫含冤,足以干和,宰臣抱枉,尤係國是,鄭度采辨別之請,亦何至於深罪乎?渠亦敢言職耳,處言責之地者,以含默爲能事,以謀身爲得計則已,若欲抗慨激揚,遇事直前,則此等陳辨,宜先一發,此臣之發,亦云晩矣。惜乎未及發於古重臣在世之日,以明重臣受人之量,而重臣疏中他山之石云云,可以驗矣。噫,凡今日北面之臣,彝性所同,莫不以殿下之心爲心,以殿下事我慈宮之誠事慈宮,以殿下待古重臣之禮待重臣,如有其言,少涉礙逼,則臣雖無狀,豈敢發此區區憂愛,實欲納吾君於無過,慮有譏於後世,而粵我英陵盛際,元臣碩輔,有若黃喜,屢遭人言,前後罷相,不止一再,而時月之後,旋復登庸,喜亦受以爲過,不以爲嗛,上焉而扶養言官,禮任大臣,竝行而不悖,下焉而宰相之量,臺閣之風,兩存而無怨,此誠千古之盛擧,而且我孝廟,嘗敎筵臣曰,所以虛受者,能容其所難容,然後可以大開言路,無非我殿下繼述之方,而夫張聖聰開言路,卽有國之要道急務也。以堯·舜·禹之大聖,猶且設誹謗之木,招罄鐸之士,遑遑焉如恐無言,若是之勤,以其天下無言,不可以爲國也。堯·舜·禹且然,況後世乎?又況民謀國計,茫無津涯,天命人心,凜如綴旒,誠不可一任媕婀,鼓出沮氣,而旣有其人,又有其言,不但不賜包容,反加摧折,輒施之罪,未知殿下之庭,有何鋒銳之士,强禦之臣,不顧利害,不憚夷險,衝衝然相逆,挺挺然相拂,殿下之所可,臺臣曰否,殿下之所是,臺臣曰非,少振已頹之綱,以回旣危之勢也耶?雖以尹致謙事言之,其時箚陳,亦不過勉一事於開言,惜過擧於累德,草草數語,而一斥北荒,迄未有參原之論,其八耋老母,奄奄號泣,一見其子而死,死亦無憾爲至願云,苟有罪也,不足悲之,如其未也,庶亦諒之。顧今士氣薾然,圭角消磨,寒蟬仗馬之譏,亦不知其爲羞,尙何望言人所難言之事,以盡一日之責者乎?工身之計,夫夫皆然,未知畢竟於國家何益,而言反獲罪,踵武相接,從今以往,恐無直諫之風,有識憂歎,豈淺鮮也哉?今日轉移之策,一分維持之方,惟在於翕受優容。伏願聖慈,闢纊去往,穆然遠覽,特恢轉環之機,深軫喑默之憂,亟寢前司諫鄭度采徒配之命,以光聖德,以警世道焉,臣無任云云。省疏具悉。所當嚴處,姑爲參酌,勿煩。
修撰李東煥疏曰,伏以臣於日昨,自公而退,宿疴闖作,方此㱡㱡之中,卽伏見傳敎下者,有司諫鄭度采徒配之命,臣於此,竊有所憂歎者。蓋言官之獲罪,本非晠世之美事,其言雖或不槪於聖心,不宜過加摧折,惟當寬假包容,以恢從諫弗咈之量,而況言出公議,辨明甚晳,以其無隱之義,言人難言之事,何殿下遽示訑訑之色,而有此過中之擧耶?顧彼臺臣之蒼黃見逐,非徒譴罰之失宜,抑亦瞻聆之有駭,昨者官僚之聯箚,尤可見公議之攸同,臣之此言,非爲臺臣地也,卽扶公議而已。伏願聖明,穆然深思,惕然改圖,亟寢臺臣之處分,一以開來言之路,一以彰容諫之德,幸甚,臣無任云云。省疏具悉。已諭於大臣之批,不允。
副修撰南周憲疏曰,伏以螻蟻賤臣,罪積逋慢,每當天牌臨門,輒復隕越于下,不知所以自措。日昨以父病沈重,猥上辭本,伏蒙恩暇,錫類之仁,感戴罔極,數日以來,眞元益脫,虛汗斗流,宛轉床笫,手足輒似麻木,屢失寢睡,精神如墮煙霧,肌肉羸削,左右須人,臣之方寸,晝夜焦灼,而由限亦已屆矣。欲進而儤直,則父病無可扶將,欲退而違召,則君命徒歸逋傲,有臣如此,生亦何爲?倘蒙聖慈曲加憐察,亟遞臣職,俾得以朝夕病側,從容看護,千萬至禱。臣於請急之章,不宜更提時事,而伏見司諫鄭度采處分之敎,竊以爲過矣。其所諫語,不過採國人公共之論,贊聖上轉圜之量而已,在聖上來諫之道,亦當優容之,以廣言路,豈宜遽加雷霆之威,摧折之至此耶?昔宋仁宗好諫,其臣蔡襄進曰,任諫非難,聽諫爲難,聽諫非難,用諫爲難,毋使陛下,有好諫之名而無其實焉。噫,近日世道之憂,在媕婀成風,巧避爲習,顧視臺閣,譬如啞醫之觀病,非不知病在膏肓,而但口不能言,今度采,能言於衆所不能言之中,而言一出口,嚴譴隨之,況有其七十老母,相對垂泣,景色愁沮,聽聞咨嗟,臣非爲度采地。竊伏念聖朝,宜務寬厚,不可以言語文字,貶竄諫臣也。伏願聖明,更加三思,收還鄭度采徒配之命,以光聖德,不勝幸甚,臣無任云云。省疏具悉。已諭於大臣之批,不允,爾其勿辭救護。
應敎李羲準,副應敎趙琮鎭,校理趙民和·洪羲瑾,副校理李羲肇等疏曰,伏以臣等,昨伏見傳敎下者,有司諫鄭度采徒配之命,臣等相顧愕貽,竊爲殿下惜此擧也。嗚呼,年前趙得永之處分,刑政失當,輿情久鬰,彼臺臣乃能爲殿下陳之,誠則切於憂愛,言寔出於悃愊,以我殿下來諫之德,轉環之量,誠宜開納之嘉奬之,以勵近日媕婀不言之風,而今乃嚴斥之不足,至於行譴,不意聖明之世,有此萬萬過中之擧也。夫設置言責之臣,其義豈亶然哉?上自衮職闕遺,下至政令得失,苟有可言,俾各畢陳,不言則自有常刑,盡言者卽是職分,故自昔治盛之時,未嘗有以言獲罪者,今趙得永,獲罪於前,鄭度采,獲罪於後,官以諫名,有懷無隱,而相繼獲罪,前後處分,若是過當,瞻聆攸及,莫不驚惶,臣等旣忝論思之列,不容泯默,玆敢相率仰籲。伏願殿下,淵然深思,昨日臺臣處分傳敎,卽賜反汗,不勝幸甚,臣等無任云云。省疏具悉。已諭於大臣之批,不允。
大司諫申在植疏曰,伏以臣,卽伏見傳敎下者,有臺臣鄭度采徒配之命,竊不勝區區憂歎之至。噫,言路之寥寥,莫近日若也,雖有正當之論,可言之事,循默成習,巧避爲事,公車之上,幾絶匡救之言,言路者國家之命脈,而杜塞至此,有識之憂,庸有極哉?今幸度采,不避忌諱,言人所不能言,而言一出口,嚴譴隨之,不少寬假,遽加摧折,其爲聖德之累,當如何哉?夫抉摘文字,文致成罪,本非美事,歷觀前古治盛之世,何嘗有此擧,而年前趙得永之罪至不測,實由疏語之抉摘,人心之不厭,公議之拂鬰,一世所同,八方皆知,今此臺臣之抗章論辨,明其不然者,政所以正讒諛之謬見,匡聖朝之闕失者,是實可奬,不可罪也,而荐加雷霆之威,輒開荊棘之路,臣未知我聖上轉圜之量,何獨於此,而不少容乃爾也。得永始以言事而獲罪,尹致謙繼以匡救而獲罪,今又度采,以論辨而獲罪,殿下於此一事,而三罪言者,不亦近於已甚乎?彼皆官以諫名,而言輒獲罪,則誰復欲更進一言於殿下之庭乎?然則廢臺閣無一言者而後,快於殿下之心,不意聖明之世,有此危亡之漸也。且聞度采,有老母在堂,而嚴程蒼黃,景色慘泹,竊恐有欠於孝理之政,倘蒙聖慈深加諒察,亟收成命,奬敢言而垂仁恩,豈不休哉?豈不盛哉?臣又因是而願畢其說,尹致謙之一謫七年,母子相離,其母今年八十有餘,望子失明,行路爲悲,若復特加哀憐,推施霈澤,使其母子,得以生前相見,則豈非曠絶之盛事也哉?事有相類,敢此附陳,惟聖明之垂察焉。臣之湔劣愚魯,不稱所叨,已陳於前日之疏,而鎭日恩召,承膺無計,罪積違傲,惟譴何是俟,而義在無隱,冒死陳籲,乞賜鐫遞,俾安賤分,仍治臣瀆擾之罪,以肅朝綱焉,臣無任云云。省疏具悉。已諭於右相之批矣,不允,勿辭察職。
正言李基栽疏曰,伏以臣,庸愚湔劣,百無肖似,濫廁朝籍,于今十六年之久,而出入言地,非止一再遭矣。惟其樗櫟之材,無當於適用,蒲柳之質,未老而先衰,愚昧之甚,而轉成魯莽,空疎之至,而分甘冗散,非但臣自知者明而已,乃者薇垣特除,忽下於病伏之中,且感且惶,豈不欲竭蹶趨承,以效一日之責?第臣宿病,間發於春夏之交,仍成瘧痢,雖已多方藥治,近纔遣却,餘祟尙多,實無時日內束帶之望,天牌屢降,日事違傲,悚蹙之極,措躬無所,玆敢冒入文字,仰瀆崇嚴。伏望聖慈,諒臣材器之不稱,察臣疾痛之必號,亟許遞改,以重公器,以安微分焉,臣旣不以見職自居,宜不贅他,而事在目下,敢此附陳,惟聖明,垂察焉。昨伏見傳敎下者,有司諫臣鄭度采徒配之命,不料聖明之世,乃有此萬萬過中之擧也。夫言路久壅,人思媕婀,是非之際,輒患不明,有識之竊歎,蓋已非一日,則來諫之政,此時尤宜汲汲,凡厥進言者,雖或不槪于聖意,亦必優遊包容,無所摧折,然後始可以示弗咈之德,開無諱之門,況今臺臣所言,明白皚切,斤斤名實,有可尙而無可罪乎?又況其言,乃衆人之公議,而非一己之私見,自當初而久鬰,非今日之忽發也。唯衆人者不敢言,而臺臣敢言之,久鬰之不已,而一發之莫遏也,此之不容而反折之,則更何以使臺閣之士,論政事而道是非也乎?此臣所以爲殿下惜之也。伏願殿下,淵然遠鑑,亟加三思,雷霆收竟日之威,山藪恢轉環之量,還寢鄭度采徒配之命,俾言路開而公議伸焉,臣無任云云。省疏具悉。已諭於大臣之批,不允,爾其勿辭察職。
執義金用默疏曰,伏以臣,資本疎闇,跡又孤畸,初不近似於耳目之任,況自來情勢,已成鐵限,而逖違之餘,荐蒙簪履之恩,惶蹙之至,未效駕屨之義,屢犯逋慢,郵罰不加,特除聯翩,榮寵反加,臣是何人,得此異數於聖明之朝也?惶隕感激,宜卽叩謝之不暇,而顧臣難醫之貞疾,卽通朝之所共知也。痰火交升,省覺渾懵,癥癖闖肆,食飮全却,房闥之間,作一籧篨,種種危劇之狀,臣亦自懼,人所共憐,日事違傲,如負大何,以情以病,決不可冒膺也明矣。伏願聖慈,諒臣情之至苦,察臣言之非飾,亟遞臣所帶職名,以肅朝綱,以靖私分焉。臣於丏免之章,不宜贅他,而事在目下,有不容泯默者,敢此附陳,惟聖明垂察焉。臣於鄭度采處分之命,竊有區區憂慨者,原疏姑未得見,雖不知其遣辭之如何,而就以聖批中辭旨觀之,其言苟是也,始發於今日,亦云晩矣,豈可以此而遽罪言官乎?且前者處分,雖或過中,以聖人轉圜之量,霜雪雨露,皆其時也,當嚴而嚴,當緩而緩,兪光於聖德,何損於事體乎?今或以前後處分之一嚴一緩,嫌於銷刻,而有此敎也耶?前所以嚴之者,其果可以嚴而嚴也,則今不可以少緩也,後所以緩之者,其果可以緩而緩也,則今不可以過嚴也。今殿下,不念本事之當否,只以嚴於始而不可緩於終,爲得中也,則臣竊以爲未也。臣於趙得永,殆若風馬牛不相及,而蓋觀其人之處世本末,闡明義理,鷹鸇逐雀,卽其素所蓄積,而目見主勢之日孤,世道之日非,身處臺閣,時會求言,憂深於過計,志切於願忠,一疏叫閽,八方傳誦,雖古之直臣,恐無以過之,而前銜之疏,羅織而傅會,伸救之人,摧折而屛逐,五六年之間,人莫敢爲之言者,卽此而得永之能人之所難能,言人之所未言,可以知矣。然而人心則由是而不服,公議則愈久而愈菀,今此度采之疏,卽國人之言,非但今人之言,卽萬世之言也,而我殿下,前旣罪得永,今又罪度采,竊恐自此,群下以言爲諱,無一人爲殿下進一忠言也。且況官以諫名,疏以言事,則祖宗朝以來,臣未嘗聞有還給原疏,仍罪諫官之事也,今臣此言,非爲得永也,非爲度采也,臣亦官以諫名,不敢不言其所當言者,唐介之無令道死,宋朝之盛德,劉禹錫之以母移貶,唐宗之仁政,得永之在謫七年,母死未奔,罪固可原,情亦可慼,今又聞度采,有臨年之老母,以言獲罪,本非治世之事,親老得宥,亦是孝理之政,臣請亟寢鄭度采徒配之命,以爲開言路光聖德之地焉,臣無任云云。省疏具悉。已諭於大臣之批,不允,爾其勿辭察職。
判義禁金羲淳,同義禁南履翼·朴蓍壽等聯名疏曰,伏以臣等,於司諫鄭度采徒配之命,有不勝憂慨者,觀其疏語,是論趙得永被譴事,而援引馬后不當爲罪云,則是其言,乃一國共公之論也。出於今日,亦云晩矣,是宜扶之,不宜斥也,而斥而譴之如是,不亦過矣歟?臣等固知聖意之鄭重於此事,亦必有裁量焉者,而嚴緩之間,惟當觀其言之當否而已,苟其無可罪之端,則又何必罪之耶?臣等所職,忝在議讞之地,泯默承奉,亦匪其職,玆敢聯陳短章,仰瀆崇嚴。伏乞聖明,俯察執藝之忱,特恢轉圜之量,還寢成命,扶植公議,不勝大願,臣等無任云云。答曰,省疏具悉。公議自公議,職責自職責,卿等惟當守其職分,不允,卽爲草記。
上在昌德宮。停常參·經筵。
夜自五更至初二日開東,灑雨下雨,測雨器水深五分。
禮曹,今六月十八日大殿誕日陳賀時,應行節目,參考前例磨鍊,依此擧行,何如?判付啓,權停爲良如敎。
韓義運,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
李勉求啓曰,大司憲宋穉圭,掌令朴周燮·黃儆彦,持平張龍八在外,執義金用默牌招啓辭未下,持平朴潞壽未署經,監察茶時之意,敢啓。傳曰,知道。
尹命烈啓曰,玉堂備員間視事頉稟之意,敢啓。傳曰,知道。
韓義運啓曰,來初五日朝參日次矣,敢稟。傳曰,停。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
尹命烈,以奎章閣言啓曰,景慕宮望廟樓今朔奉審無頉之意,敢啓。傳曰,知道。
李勉求,以義禁府言啓曰,司諫鄭度采施以徒配之典事,承傳啓下矣。鄭度采江原道金化縣銀溪驛徒配,而以承傳內辭意,具罪目,依例發遣府羅將,押送配所,何如?傳曰,允。
韓義運,以御營廳言啓曰,本廳別將徐鳳淳,以其身病,呈狀乞遞,今姑改差,何如?傳曰,允。
又以御營廳言啓曰,本廳哨官鄭億祚,事多駭妄,爲先汰去之意,敢啓。傳曰,知道。
司諫李用儀疏曰,伏以,臣之出入臺地,已多年所,區區願忠,豈後於人,而愚魯之姿,空疎之學,不足以補衮職而拾闕遺,則遂敢退託蟄伏,未效一日之責,瘝曠之罪,臣實自知,居常愧懼,若隕淵谷,不意玆者,伏奉亞諫除命,天牌儼臨,且惶且感,固當駕屨之不俟,而第臣謭薄之狀,如右所陳,重以負薪之憂,祟於暑濕,寒熱迭攻,泄痢交作,卽此實形,無望蠢動,玆敢冒入文字,仰瀆崇嚴。伏乞聖慈,特加遞改,以安微分,千萬幸甚。臣方丐免之不暇,何敢他說之贅及,而事在目下,義急匡救,略掇擧國大同之論,有此附陳焉。夫今日臺臣之徒配,而大小臣僚交章請宥者,豈爲一臺臣與趙得永地乎?誠以忠逆之辨,關係莫大,刑政之失,國論所先也。噫,趙得永之枉受逆名,寄名海島,今爲七年之久,朝廷擧措,若是乖舛,而人莫有辨之者,是誠群下不誠之罪,而有識竊歎,輿情久鬰,今者臺臣之疏,始爲之辨焉,則有國之是非,孰有大於此者乎?朝家刑政,庶幾從此而歸正,而今乃不然,疏函纔徹,嚴譴遽隨,是非莫察,刑政大謬,則大小臣僚,安得不擧懷憂鬰,爲殿下效匡救之忱乎?嗚呼,可畏者公議,莫遏者衆情,而乃殿下莫之顧恤,過加摧折,公議一屈,國隨而危,不意聖明之世,有此非常之擧也。且念言路開閉,惟在人主樂聞與不樂聞如何耳,臺閣之臣,一誦鼎沸之公議,反被雷霆之嚴威,竊恐朝廷之上,更無有直言敢諫之士,殿下如或念到於此,不待臣言之畢,而必有默契於聖衷者矣。伏願聖上,淵然深思,穆然遠覽,亟收前司諫鄭度采到配之命,以光聖德,以警世道焉,臣無任云云。省疏具悉。已諭於大臣之批,不允,爾其勿辭察職。
上在昌德宮。停常參·經筵。
自開東至人定,灑雨下雨,測雨器水深一寸四分。
李勉求啓曰,大司憲宋穉圭,掌令朴周燮·黃儆彦,持平張龍八在外,執義金用默牌招啓辭未下,持平朴潞壽未署經,監察茶時之意,敢啓。傳曰,知道。
尹命烈啓曰,刑曹參判權丕應,同義禁鄭景祚除拜後過三日不爲出肅,依定式,推考警責,仍卽牌招察任,何如?傳曰,允。
上在昌德宮。停常參·經筵。
自開東至未時,灑雨下雨,測雨器水深二分。
李龍秀啓曰,左副承旨韓義運今日不爲仕進,卽爲牌招,何如?傳曰,許遞,前望單子入之。
承旨前望單子入之,金啓溫落點。
李龍秀啓曰,假注書張敎根身病猝重,勢難察任,今姑改差,何如?傳曰,允。
又啓曰,新除授右副承旨金啓溫,卽爲牌招,何如?傳曰,允。
張敎根改差,代以朴永元爲假注書。
執義金用默,正言李基栽啓曰,噫嘻痛矣,以能賊萬古所無之逆魁,不卽正刑,徑先致斃,輿情莫不痛惋,此豈可以尋常物故,置而不論哉?論其平日罪犯,則陰樹逆種,密倡凶論,慫慂恒·簡,爲渠羽翼,糾結厚·獜,自作窩主,待國洞執命之日,擬占台府,當李潭秉銓之時,把弄朝權,且以醴酒之說,大北之論,肆然脅持,百計嘗試,倡爲追崇之說,恐動齊類,沮遏代聽之逆,皆其部曲,則亂本凶圖,甚於耇·輝·師·興,究其情節,已是萬戮猶輕,而及夫賊吉之招出後,凶言逆情,尤益綻露無餘矣。噫,癸亥反正之說,太甲桐宮之言,推戴逆禶之謀,某也爲大將,某也爲吏判,某也爲閫帥等說,爛漫於前後諸賊之供,而妖任埋凶之計,究其本則能賊也,逆範懷刃之凶,究其本則能賊也,特以凶頑之故,忍杖徑斃,王章未伸,擧國同憤,試以渠之招辭觀之,雖優爲謀逆,以不少之人,何可遽然承服?又以爲如欲殺之,則速出斬之等語,肆然發惡,而且太甲桐宮之說,果與諸賊,一席酬酢於展開書傳,講其文義云者,與相吉·澤遂之招,若合符契,卽此一節,乃渠之結案,旣已遲晩後物故,則不可以未及結案,置之,趾賊一門之窮凶極惡,自有天地以來所未有者,而限以國法,猶貸其凶種之穉少者,梟種稍長,安知不更肆獍惡,如範·吉等所爲者耶?澤遂爛漫同參於啓能凶慘不道之謀,而只誅其身,王章已失,輿憤未洩,其陰凶情節,其弟萬無不知之理。請遲晩後物故罪人啓能亟施孥籍,趾賊等凶種夬施邦刑,獻遂設鞫得情。噫嘻痛矣,從古亂逆何限,而豈有如夏賊之窮凶極惡者哉?語其凶言則雲·海之所不道,論其逆節則賊鏡之所不爲,見者骨寒,聞者膽掉,實是窮天地亘古今所未聞所未有者也,此豈渠一人之所爲,一時之所做出?和同之類,必有其人,黨與之討,不容小忽,而旣搜之文書,竝皆付丙,未露之端緖,全不究覈,獄體疎虞,寧不凜然?到今追究之道,惟在於親屬奴傔之及時訊鞫,而章疏之請,尙未蒙允,此雖出於先大王包涵寬假之至仁盛德,而至於夏賊子女囚禁待年之命,臣等尙今抑鬰,寧欲溘然。夫逆種之待年殄滅,乃指尋常治逆之律文也。今此夏賊,卽是開闢以來所無之逆,其於獜·亮之稱兵,鏡·虎之凶言,不啻百倍,則古今天下,安有以此賊子女,而有待年與否之可論哉?及至今日,年限已過,則尤不可晷刻容貸於覆載之間矣。夏賊之外,豈復有夏賊,而乃者逆恭之出,則今日群下之骨驚膽掉,直欲手磔口臠之心,尤有倍於夏賊初出之時矣。噫,彼恭賊,敢於鞫庭,提誦夏賊之凶書,乃以相議,勸成納招,又發夏賊所不道之凶言,則梟獍種子,腸肚相連,亦一夏賊,而特其逆節之發露,差有先後耳,千剮萬斫,未足以洩輿憤,奴孥瀦澤,不可謂當其律,夏賊之變,已用适·雲之例,則今於此賊,決不可異同也,明矣。噫,其一家之內,生出二夏賊,則此非一朝一夕之故,其凶言逆謀,傳襲有素,平日之爛漫酬酢,一室之尋常倡和,推此可知,恭賊正刑之後,一二同情之類,旣無究問之道,而斗恒尙今假息於覆載之間,則夏·恭兩賊之黨與同情,萬無不知之理,目今究覈之道,惟在於此,而雖以向來連伊事言之,渠以賊傔之妻,敢生凶濫之心,至有擊錚之擧,此亦古今所無之變怪,而渠不過幺麽一賤女,則決非渠所可獨辦者也,是必其夫暗地指使,爲此嘗試之計,據此一事,劇逆親屬之從中跳踉,復事綢繆之狀,昭不可掩,此而不窮覆嚴斷,則未知何樣禍機,伏在何地,今於事端旣露之後,尤不容暫緩盤覈,請夏賊子女亟施跪斬之典斗·恭親屬應坐之類,一依适·雲例擧行,斗恒及夏賊親屬奴傔連伊夫妻竝嚴鞫得情,夬正典刑。噫嘻痛矣,明謙之凶謀逆節,實是亘萬古所無之賊也。身爲閫帥,四字刀割已是劇逆之斷案,而乙巳春諸賊指日擧兵之時,自擬內應大將,至於書給四柱,先占身數,其所爲計,至凶極獰,而況渠七字量刀割逆復之愛姪也,一門之內,日夜綢繆,兩賊之間,出沒紹介,危機急變,迫在呼吸,何幸賊謀自綻,天討夬行,而誅殛之典,只及其身,收孥之律,尙未擧行,揆以獄體,不免疎虞,以謙以逆復之子,傳襲其父之凶圖,七字量刀割鉤覈之路,惟在此賊之盤問,而不加究覈,不捧結案,遽爾用刑,只施應坐,而籍産之典,雖已擧行,收孥之律,在所不已,逆復之變,振古所無,殄滅無遺育者,政爲此賊準備語,則其在鋤逆種杜後患之道,殄之滅之,不容少忽,而好石之以年未滿循例爲奴者,揆以邦刑,萬萬乖當,夫待年用法,乃是尋常治逆之律,而至於此賊,實無異於古之适·雲,今之趾·夏,則其凶種逆孽之待年與否,更無可論,逆宇以凶喆之子,藉其氣勢,罔念喣濡之恩,益肆跳踉,擬帥市恩之謀,旣極陰祕,荷杖偸鈴之態,不忍正視,其所負犯,不一而足,而乃於不敢言之地,敢懷不敢萌之心,潛構啓草,欲售欺天之計,此已窮凶絶悖,而於渠猶屬薄物細故,潛籍逆復之姻婭,十四字量刀割旣已遲晩,顧瞻他日之計,明白納招,甚至於干涉善復,自知當死之供,吐實於平問之下,其窮凶情節,更無可言,有賊如此,不施邦刑,則天綱絶矣,王法壞矣。宇鎭之於善·謙兩賊,一而二二而一也,兩賊伏法之後,獨使已結案之凶逆,得保首領,臥斃牖下,古今天下,寧有是哉?義理自此晦塞,亂賊無所懲畏,思之及此,寧不大可憂而大可懼哉?請明謙·以謙,亟施孥戮,逆復庶子好石,亟施處絞,遲晩後物故罪人宇鎭諸子,亟施散配之典。噫嘻痛矣,亂逆之變,從古何限,而豈有若嶺啓中諸賊之窮凶極惡者哉?嗚呼,際庚年天崩地坼之痛,大小中外,惟有血泣攀號,直欲無生而已。噫,彼逆魁時景等兄弟,渠亦今日臣民耳,抑何凶肚,包藏禍心,闖此擧國哀遑之時,敢生嘯聚不軌之謀,假托占夢,誑惑人心,妄附星緯,煽動妖言,驅脅蚩蠢之村氓,乘夜直犯於官府,肆發縛官上京,擧兵除惡等語,究其逆節,實有浮於獜·亮,而鯨鯢之戮未加,魑魅之形先滅,雖未及如法結案,而此等凶逆,當施孥戮之典。金樂敎則以玄慶之妻娚,參聞醫官可疑之說,而不卽直招,及與時皞面質之後,始乃吐實,究厥情節,萬萬狡慝,凡此諸賊,雖或有首從之別,而其在誅亂根重獄體之道,不可自外勘斷而止。請時景·時昱竝施孥籍之律,金樂敎亟令王府,設鞫嚴覈,快正邦刑。噫嘻痛矣,權奸之凶國禍家,從古何限,而豈有如尹行恁之至妖慝絶巧憯者哉?渠本天生宵小,薄有文技,惟我先大王,念其家散,置之邇列,自簪筆而躋緋玉,恩至渥也,德至厚也。奈其狼性難改,梟音漸肆,持身汙下,不以士夫而自處,宅心回譎,不識名義之何物,賣寵招權,無所顧忌,利己傷人,看作能事,平生傳襲,卽是凶邪之餘論,密地和應,無非奸賊之悖說,而鬼蜮情狀,莫逃於天鑑之下,故每以行己卑賤,作事容易,不可任用,俯諭於筵臣,至有小國榮之敎,雖以包容之德,姑緩屛黜,深察跳踉之漸,嚴加栽抑,大聖人則哲之明,凡在臣隣,孰不欽仰,而及夫乙卯以後,朝著肅淸,國是大定,則渠亦自知其舊惡之難容,宿習之莫售,遂復翻身換面,以爲迷藏龍斷之計,情態之巧黠,不啻如見其肺肝,有識之憂,厥惟久矣。逮當庚年崩坼之變,大小哀遑,罔知所爲,渠乃以喪制未闋之身,謂此時之可乘,敢欲盜竊權柄,恣行胸臆,毁棄禮防,闖然冒進,人理之滅絶,已無可言,而出入深嚴,略無防限,窺覘動靜,作爲伎倆,欺蔽上下,擅弄威福,兜攬銓衡,濫吹文苑,以奔走號召奊詬無恥之徒,廣植黨援,助爲聲勢,而錢穀甲兵,無不管轄,政注差除,惟意所欲,甚則矯稱先旨,使人莫敢誰何,陰濟其私,鄙夫無所不爲,夸張氣焰,大開賂門,親黨家客,口厭四方之贈遺,僕隷賤流,動藉宮掖之嚴密,勢成威立,無復畏憚,延禧禁地,縱賊傔而瘞理臭胔,湖·嶺諸郡,嗾鄕儒而爼豆厥父,乾沒公貨,與私人而分利,鬻賣腴邑,共癡甥而論價,此猶渠之薄物細故,若其陰陽闔捭,左右欺賣,口蜜腹劍,不翅林甫之奸邪,詐僞反覆,專用蘇·張之手段,其言則假托義理,而其心則壞亂義理,廊廟大臣,視之若無,僚寀兄弟,公行交構,讒慝之口,千百其舌,朝象之洶洶不寧,徒以渠也,廷紳之惴惴不保,豈非若耶?尤所痛惡者,奏藁之役,倡說於公座,瀛棘之逆,營護於暗地,爲凶魁效力計,手脚益忙,殺薄昭薄德之言,心跡畢露,至於庭籲初發,敢爲推托之辭,告文代撰,陰用寬大之句,當此之時,渠之所謂義理果安在哉?璁·萼之論,卽渠素所蓄積,章·蔡之事,是渠他日排布,則每到事會之滾急,不覺眞情之發見,自不得不然爾。向來邪獄,可謂天地之大變怪,王法之所必誅,而處分嚴正,一番廓淸,其功有不在於抑洪水驅猛獸之下,而渠獨爲楚獄多濫之說,肆然發口,以悅異臭之人,自爲解脫之計,設心造意,事事若此,此等小人,眞朱夫子所謂自朝至暮,自頭至足無非罪惡者,渠亦人耳,持此安歸?情狀旣綻,到處狼狽,天地雖大,靡所容身,則畢竟匍匐而歸,還他本色,蓋其千億化身,惟利是趨,利在浚賊則附浚賊,利在異類則附異類,利在邪黨則附邪黨,至於二十三字量刀割耳,天下之惡,始若殊塗,終必同歸,況渠之於逆任,腸肚相連,脈絡交通,眞贓現捉,昭不可掩,況今可·發之凶言凶書,卽窮天地亘萬古載籍以來所未有之逆變也。可基則本以行恁之卵育,傳襲行恁之凶肚,爛漫綢繆,如鬼如蜮,爲世指目,厥惟久矣,而及其竄逐之後,輒懷怨懟之心,敢於莫重莫嚴之地,肆發窮凶極悖之說,時發則久爲可賊之豢畜,稔聞可賊之凶言,手投凶書,詬罵天日,此實雲·海之所不道,而苟究其根柢窩窟,一則行恁,二則行恁,何幸我慈聖殿下,俯察輿情,廓揮明斷,特降賜死之命,王章自此可伸,輿憤得以少洩,而第伏念,行恁罪是劇逆,職非大官,則只賜其死,不施藁街之典者,實是四百年所未有之事也。況其從前至妖至慝之負犯情節,今番凶書凶言之根因脈絡,不一盘覈,徑先處斷,臺臣設鞫之請,迄未蒙允,薪島復命之啓,纔已登徹,王章似伸而未可謂克伸,輿情似洩而未可謂夬洩,到今次第應行之律,不可以誅及其身而止。請賜死罪人行恁諸子應坐之律,亟令王府,依律擧行,無俾易種焉。以下六行量刀割噫嘻,亂臣賊子,從古何限,而豈有若家煥·承薰·樂敏·哲身等之窮凶情節者哉?主張邪敎,詿誤迷俗,相率入於無父無君之域者,已是亘古所無之變怪,而就以恒儉輩鞫案觀之,其所綢繆排布,至凶絶悖之狀,不可但以邪學言也。請來大舶,裝載兵器,曰以脅持,曰以判決云者,卽是适·璉之餘套,而獜·亮之後身也,賴天之靈,旋加誅殛,而向使其計得售,則白蓮·黃巾之變,有不足言,而國之爲國,未可知也,追惟及此,不覺毛骨俱竦。恒儉諸賊,雖是凶獰,特不過鄕曲卑微之類,而乃其首惡而指使者則家煥輩是已,觀於銀子辦出之計,郵卒裝選之謀,可知其逋逃主於淵藪,羌胡伏於輦轂也。春間治獄之時,只以邪黨而誅鋤,或徑先物故,或誅止其身,而儉賊之鞫案始出,渠輩之逆節昭著,則神人之憤,久而益切,實欲手磔口臠而不可及矣。恒儉乃其枝葉,而旣伏典刑,則家煥諸賊之爲厥根柢者,獨可逭於儉賊已施之律乎?請物故罪人家煥·哲身,正法罪人承薰·樂敏施以孥籍之典。噫嘻痛矣,國榮·陽澤之通天罪惡,萬戮猶輕,千剮難贖,而尙屈王章,是可曰國有常刑乎?噫,諸賊之眼無國母,恣行胸臆,危逼之逆節,憯毒之凶計,暗相綢繆,罔有紀極,主張者榮賊而陽澤焉承望,至於丙申節獻之闕封,乙亥宮女之逮訊,而倫綱之斁敗無餘地矣。處在保護之任,而端陽之例供,肆然廢停,共坐深嚴之地,而宮人之栲椋,期於誣服,亂逆之犯分干紀者,從古何限,而豈有若此輩之至凶極悖者乎?雖以弘·瞻凶肚,來·黯之毒手,未足以喩其惡也,此實載籍所無之極惡大憝,而聲討未加,鬼誅先及,一國之公憤,鬰而未洩,三尺之邦憲,久猶莫伸,至今追思,不覺骨靑膽掉而髮豎眦裂也。當此義理大明,凶逆嚴討之時,藥院之日記,旣已査出,臺臣之緘辭,如是明的,則追奪之當律,不容一刻少緩也決矣。陽澤則家已孥籍,官亦追奪,更無加施之律,而至於國榮,則千罪萬惡,咸萃一身,製給凶疏,沮遏大計,煽動人心,潛圖國脈者,已有浮於莾·溫之凶,而今者陽澤之干犯彰著,其首惡則實榮賊也,凶魁則亦榮賊也。幸賴我先大王廓揮乾斷,特降允兪,而傳旨未卽頒下,典刑尙稽夬施,神人之憤惋,容有極哉?請物故罪人國榮亟施孥籍之典。噫嘻時偉,性本陰譎,行又凶悖,賊翰之餘論,無不主張,賣權兜攬,惟意所欲,樂禍忌忮,爲世側目,厥惟久矣。暗結妖宇之父子,昏夜綢繆,情跡陰祕,隱然自比於戚聯之人,至欲擬擧於握兵之任,長惡助勢,便一窩主,及夫賊宇之輸款,而渠之眞贓,畢露無餘,推此一款,卽是斷案,而尤有國人之至今所腐心痛骨者,壬寅秋邦慶,實是八域臣民歡忭蹈舞之辰,而噫彼時偉,抑獨何心,顯示不悅之意,章奏之上,力遏邦慶二字,酬酢之間,牢諱慶忭等語,公坐稠廣,攘臂咆喝,有耳皆聞,無人不道,及至定號之日,肆發凶言於衆人之中曰,今此定號,何如是太早?究厥心腸,已萬萬極凶絶悖,而甚至於五月喪變之後,以平日不平之心,益肆陰凶之計,暗囑其兄,沮戲葬地,國言喧藉,情跡莫掩,特以先大王好生之德,姑不設鞫嚴問,只施絶島荐棘,而王章未加,鬼誅先及,神人之憤,容有極哉?請物故罪人時偉諸子,亟施散配之典。噫嘻痛矣,賊裕之罪,可勝誅哉?辛酉夏一疏,包凶蓄禍,時售梟獍之腸,都人尹姞等句語,排布陰譎,曲堗徙薪之援比,指意凶憯,卽此一段,其沮戲大婚之凶肚,背馳先王之逆節,綻露無餘,渠以今日北面之臣,乘國運不幸之時,而疑亂熒惑,潛圖不逞之計,是可忍也,吁亦憯矣。亂臣賊子之干常犯紀,從古何限,而豈有若此賊之窮凶絶悖者哉?且其所納爰辭,見捉文書中不道不滿之說,愈出愈凶,至於外朝不知之言,詩句引用之意而極矣,而末乃以渠之傍祖權鞸時事,隱然自況者,尤何等窮天地所無之劇逆大憝也?凡在橫目之列者,莫不骨驚膽掉,直欲手磔口臠,而賦性獰慝,忍杖抵賴,王章未伸,鬼誅先及,神人之憤痛,容有極哉?噫,原疏之陰憯,逆腸難掩,鞫招之凶慝,斷案已成,雖未及結案,便是已結案之劇逆,而且於安默·魯賢,在民三賊伏法之後,其凶謀逆節,尤益彰著,此與身死旣久之後追律之例,大有異焉,不可援用尙魯追施之律。請物故罪人裕亟施孥戮之典。噫嘻魯賢,本以不逞之徒,素蓄樂禍之心,凡係怪論悖議,無不主張,及夫裕賊凶疏之際,從容筆談,爛漫謀議,沮戲大婚之凶計,背馳先王之逆節,終始通謀,已是渠斷案,而嗾人停啓之事,看作私好,局子粧出之說,謂非惡逆,或曰到今義理始正,其時則是非未定,言言悖慢,節節凶慝,同參之罪,渠旣輸款,則在法不當移易,知情之律,今已擧行,則失刑尤當如何?請知情不告罪人魯賢,亟施孥籍之典。噫嘻在民,手出悖通,身係久囚,則乘機樂禍之習,厥惟久矣,與裕賊爲切隣,以裕賊爲謀主,臭味相同,臟肚相連,及其凶疏之構草也,密勿綢繆,爛漫酬酢,或曰大婚不成則好矣,或曰喬木世家不歸正,攘臂倡應,甘心沮戲,其凶肚逆腸,與裕·默兩賊,一串貫來,同參之跡,鞫案昭在,知情之律,失之太輕,請知情不告罪人在民亟施孥籍之典。噫嘻痛矣,不逞怪鬼之徒,壞世道而禍家國者,從古何限,而豈有如向來悖疏悖通者哉?蓋其一種虺毒之類,自成暗地蚓結之勢,千奇百怪,萃爲淵藪,悖疏悖通,竝道迭發,苟非乾道孔昭,凶謀自綻,慈敎誕宣,處分揮廓,則幾何不伏莽之禍,將至燎原哉?噫,彼洪履猷,卽一乖氣所鍾,渠以幺麽蔭吏,常欲兜攬朝權,陰懷網打之計,倡爲憯毒之擧,昂然自處以窩主渠魁,而嘯聚無賴之類,做出平地之浪,掃盡朝著,將欲何爲?此在渠猶屬薄物細故,尤有絶悖而窮凶者,渠之造謀用意,專出樂禍,而及其眞贓綻露,情節莫掩,則乃敢憑藉於莫重莫嚴之地,反歸於自渠身背馳,自渠口誣逼之科,卽此一節,爲其斷案,罰止島配,已是失刑之大者,王章未伸,鬼誅先加,窮凶之情節,無以究覈,積鬰之輿憤,到今益切,次第應行之律,不可以身故,有所容貸。請物故罪人履猷諸子亟施散配之典。噫嘻痛矣,人心日陷,世道日詿,凶國禍家之變,前後何限,而豈有如向來鞫獄諸賊之窮凶絶悖者哉?噫,彼裕賊沮戲背馳之凶謀逆節,卽窮天地亘萬古所未有之劇賊,而王章未伸,孥戮尙靳,神人之憤痛,容有極哉?若其梟腸獍肚之爛漫同參,如安默·魯賢·在民等三賊,雖已伏法,其餘鞫囚之關係獄情,干連逆謀者,固宜到底窮覈,打破窩窟,不可以區別首從,輕先酌放也明矣。李晦祥本以裕賊之血黨,參涉凶疏,綢繆和應,或以筆談而酬酢,或以書札而往復,疏後阻隔之說,證左無據,宣力停啓之事,眞贓畢露,渠雖啄長三尺,無以自明,卽此一款,已是斷案,而一次平問,不加拷訊,屢朔抛置,遽然酌處,失刑之大,莫此爲甚,及夫發配之初,謂有吐實之言,恐動禁堂,至有大臣請對,更爲設鞫之擧,則指嗾醞釀之情節,庶乎其卽地盤覈,劈破根窩,而奈其舊習罔悛,凶圖愈肆,一反前招,閃弄疑眩,畢竟以亂言誣招自服,世未有似此至陰慝絶凶慘之極逆大憝也。以渠負犯,生出獄門,寔出十世宥之聖意,則渠若有一分秉彝之心,豈忍復爲此游辭粧撰,舞奸鉤引之計哉?反坐自有當律,誣招宜覈隱情,今此原配所安置之典,論以刑政,萬萬乖當,至於金宇光,以凶賊之私人,朝夕相守,奔走聽令,則其同參謀凶之情節,狼藉難掩,此不可謂以卑微,撓屈三尺也。權思穆係是應坐之類,事當次第擧行,決不可遽議酌放,金千孫雖曰蒙騃賤類,旣是親密之傔屬,亦係鞫獄之干連,亦不宜全然放釋。請安置罪人李晦祥,島配罪人金宇光,竝令王府,更加嚴鞫,夬正典刑,放釋罪人權思穆·金千孫亟施絶島安置之典。噫嘻痛矣,干常亂紀之賊,從古何限,而豈有如在敏之至妖慝絶凶悖者哉?常懷梟獍之心,莫掩鬼蜮之狀,乘機逞毒,闖呈一疏,上而拶逼聖躬,下而網打朝紳,至曰受誣於舟梁之大慶,有若眞有誣逼者然,又引故相之對揚,有若不爲辨明者然,末乃以眼無君母等語,憑藉而疑亂,閃忽而譏訕,顯售不逞之習,少無顧忌之心,其爲凶憯,胡至此極?嗚呼,庚申以後我東方得有今日,是誰之力?洪惟我慈聖殿下,五紀母臨,四載簾帷,保護我聖躬,鞏固我宗祊,義理闡明,朝象和泰,克追先王之遺志,誕擧旣定之文祥,以基我億萬年無疆之休,洪功盛烈,有光史牒,環東土數千里,莫不蹈舞攢頌於慈覆之天,而向來臺臣通儒之處分,罔非稟決慈旨,推明慈德,正大光明,有辭後世,凡有秉彝之心者,孰不頌慈仁仰聖孝,而渠亦北面於慈聖曁殿下之庭者,抑何心腸,至有不欲比肩之凶言,而矢死不欲立於殿下之庭,卽此一款,已是窮天地亘萬古所未有之劇逆斷案,此非但殿下之罪人,實是慈聖之罪人也。究厥情犯,剮戮猶輕,不可使一刻容貸於覆載之間,而今日臣子之忍與之共戴一天,未能手磔而口臠,凡幾月矣,輿論迭發,聖斷斯赫,特允臺臣之請,王章始可夬伸,輿憤從此少洩,而豈意酌決之命遽下,至令似此凶逆,生出獄門,刑政之乖失,神人之痛惋,容有極哉?噫,彼賊敏,卽一貸頭之逆豎也,此而不嚴覈情節,夬斷常刑,則倫綱斁而義理晦,將至於國不得爲國,人不得爲人,不逞之徒,去益生心,亂逆之起,又復接跡,豈不大可懼哉?旣允群請而不宜從輕,自有邦憲而不容少緩,請楸子島減死安置罪人在敏,亟令王府,還爲拿來,嚴鞫得情,夬正典刑。噫嘻痛矣。徐瀅修之罪,可勝誅哉?本以梟獍之種,濟以蛇虺之性,鄙悖陰鷙,凶譎憸邪,百惡竝萃,萬妖具備,而最其罔赦之罪,父事能賊,至行見舅之禮,讎絶母家,全廢謁廟之擧,傳神於能賊,護法於能賊,一世共憤,萬口難防,而及能賊伏法之後,天網太恢,王章不加,渠之尙今戴頭假息於覆載之間者,已是天地好生之德,使渠苟有一分秉彝之性,則所當屛跡息影,改心革面之不暇,而乃反揚揚自處以無故之人,圖占科第,翶翔名塗,自知滓穢之滿身,不爲淸朝之所容,甘與乃祖而背馳,仇視其叔之樹立,東西閃忽,左右迷藏,自許文藝,主張世道,淸官美職,惟意兜攬,內而銓柄,外而藩臬,朝聚暮躐,惟懷患得之心,晝思宵營,罔非樂禍之計,而戕人害物,憑公濟私,必欲充渠谿壑,禍人家國,擧世喧傳,行路側目,論其前後情跡,前後罪惡,則渠豈可彈冠束帶,廁之於橫目之列,而敢生叵測之心,益肆跳踉之習,締結於達淳,符同於達淳,畢竟達淳之初筵所奏,都是瀅修之所爛漫綢繆,則臺疏所謂達淳之爲達淳,一則瀅修,二則瀅修云者,眞實際語也,而及夫達淳逬出之辰,力致於畿營咫尺之地,躬謁於昏夜涔寂之時,促膝而坐,握手而語,稱之以事業,許之以死生,盃盤慇懃,形跡狼藉,有耳皆聞,有口皆傳。噫,以達淳大不道之凶言,稱之以事業,以達淳大不敬之悖擧,許之以死生者,逆節昭著,凶肚相連,表裏和應,首尾糾結,眞所謂一而二二而一,至於筵本圖改之說出,而渠之斷案眞贓,益難一刻容置於天壤之間矣。夫國家之設置記注,事體至重,法意至嚴,一登史筆之後,雖以人主之尊,加一字不得,減一字不得,從古人臣之干犯於史事者,厥罪何居,而況伊日賓對之筵本,卽我聖上闡明大義,遵守先志之一大關捩,則其爲關係於莫重莫嚴,果何如也,而渠敢急於掉脫,暗地指使,必欲改易其文字,變幻其事實者,古今天下,寧有如許至凶至憯至妖至奸者乎?謂人可誣,人不可誣,謂天可欺,天不可欺,島置之典,雖已特施,其設計造謀,同逆共惡之窮凶情節,不可不盤覈得情。請楸子島安置罪人徐瀅修設鞫嚴問,快正王法。噫,彼張錫胤,本以宵小之類,濟以憸邪之行,左右鑽刺,惟利是趨,東西閃忽,士夫名檢,固不足責之於渠,而右袒裕賊,卽渠斷案,故儒臣趙恒鎭疏斥裕賊也,當日臣僚,尙幸一線言路之不泯,而惟我慈聖之處分儒臣,實緣闕禮一款,非指斥裕一事也,渠獨何心,肆然以奸萌賊膽等說,論斥言者,夫以斥裕之疏,謂之奸萌賊膽,則渠之凶肚逆腸,已不可掩,又況甲子之獄,渠之姓名,緊出於魯賢之招,王府丹書,昭然具載,由前由後,苟論裕賊之血黨,非錫胤而何?情節尙未究覈,輿情久而益激,島置之律,雖已蒙允,如此奸凶之類,決不可一日容貸於覆載之間。請古今島安置罪人張錫胤,亟令王府,嚴鞫得情,夬正典刑。噫嘻痛矣。煥之之罪,可勝誅哉?賦性本自奰慝,行事無非陰戾,發身戚畹之家,濫濟卿孤之列,以貪權樂勢,把作家計,以戕人害物,視爲能事,廣張聲勢,恣行威福,慶刑判於喜怒,殺活變於吐吸,一世屛息,萬人側目,其有奴顔婢膝,脅肩諂媚,則悅其附己,而吹噓奬擢,如恐不及,或能介然有守,稍欲自持,則惡其異己,而排擯擠陷,靡有餘力,於是乎擧一國之嗜利昧義,忘廉沒恥,閃倏如鬼蜮,鄙瑣如駔儈之類,無不匍匐而歸之,棼然珩芾之趨,菀爲淵藪之萃,積威所壓,有識箝口,公憤所在,志士扼腕,惴惴慄慄,莫敢誰何,相對揮手,戒以滅族者,蓋亦積有年數矣。嗚呼,庚申崩坼之變,此何等時也?渠以受恩罔極之身,爲院相,苟有一分人心,何忍逞其凶臆,而乃敢謂此時可乘,而凶肚愈肆,謂擧世可脅,而猾手轉熟,驟擢私黨,列樹爪牙之勢,廣引醜類,密布耳目之助,瑣瑣之婭,賣其凶焰,齪齪之徒,䑛其殘瀝,朝政蠱壞,世道殽亂,駸駸至於莫可收拾之境,是皆昭布一時之瞻聆,脩播萬口之喧騰,雖至輿儓下賤,竈婢耘夫,擧懷憤惋,戟手唾罵,凡此許多罪惡,已爲渠罔赦之斷案,而其窮凶絶悖之情節,已露於前後筵奏,其所謂降在殿下之廷,以不忍聞於先大王者,不敢言於殿下,則義理湮晦云云,此何語也?殿下以先王之心爲心,群下以事先王者事殿下,卽天理臣分之所當然,若曰先王之時雖不忍言,而殿下之時可以忍言,則天下寧有如許臣節乎?護法傳神,潛授其徒,前茅後殿,一串貫來,至于今番達賊之凶圖,而旨意相符,脈絡相通,無不根柢於煥之,本原於煥之,今者大論方張,聲討達賊無君之罪,而若不劈開源頭,掀破窟穴,則將何以訖天討而服人心乎?至於裕賊一款,尤爲渠眞臟,夫裕賊之凶謀陰圖,卽煥之異身同腸,其爛漫綢繆之狀,已不可掩,更生漫漶之計,佯作論責之樣,而乃反奬之以老臣忠愛,詡之以爲國深慮,畢竟論勘,止於問備,當是時也,凡在橫目之列者,孰不肉顫膽掉,思欲手磔口臠,而巷裏私議,莫能昌言,屋下竊歎,不敢顯論,其饕威虐勢,吁亦可怖,而衆正氣死,一至於此,雖莽·卓·懿·溫,何以加此?執跡而誅其心,沿流而溯其源,則裕之所以爲裕,達之所以爲達,一是煥之之所倡,苟究其元惡大憝,則煥之是已,其餘變亂先大王之成憲,辜負先王之恩眷,在渠猶屬細故,卽此兩條之奏,焉逭三尺之律?追奪之典,今旣蒙允,則應行之法,不容少緩,請追奪罪人煥之諸子,亟施散配之典。噫嘻痛矣,達淳之罪,可勝誅哉?本以陰譎之性,猾濫之習,巧於涉世,盜竊虛譽,工於謀身,兜攬名器,遍歷華要,驟躋崇顯,擧世之指目,有識之唾罵,厥惟久矣,而方其拜相之初,眷注何如,倚毘何如,而罔念圖報之義,敢懷叵測之心,初登前席,肆發凶言,大不道大不敬之眞贓綻露,逆節昭著,有不可歷數而枚擧。伏惟我先大王二十五年固守之大義理大秉執,何等精微,何等嚴正,而渠乃包蓄禍心,把作奇貨,以凶國禍家之心,濟背公營私之習,自任一己之家計,用爲憑藉之柄,究其設心造意,已極至凶絶憯,此其死罪一也。渠所謂邪說,卽所以自唱,做出謊怪之言,繼以憂歎之色,暗中揶揄,白地煽惑,或欲矯誣一世,構陷朝紳,以爲沽名賣權之計,此其死罪二也。及夫兩人褒贈之說,忍能發口,直犯手勢,謂君上可脅持,謂朝廷可箝制,干犯先王之大義理,壞亂先王之大秉執,先王之所不忍聞而忍之於殿下之前,先王之所不敢道而敢之於殿下之廷,此有君君臣臣以來,所未聞所未有之至凶憯大變怪,此其死罪三也。嗚呼,喉院洗草之事,言猶在耳,語亦抆血,爲今日臣子者,孰敢不銘在心肺,一念洞屬,而今乃以已洗之書本,無難呈納,又諉以此書之竝洗,初不聞知者,急於掉脫,謂天可欺,此其死罪四也。及夫聖心驚惕,玉音掩抑,咫尺前筵,屢降臣子不敢承聞之敎,渠自昂然相抗,小無畏縮之意,悍然不服,愈肆角勝之氣,俯循丁寧,則引他說而漫漶,辭旨惻怛,則捨本事而凌踏,當日光景,可謂君綱淪滅,人彝斁絶,此其死罪五也。晩後一疏,去益凶憯,甘心誣逼恣意背馳,滿腹包臟,無非輕蔑之心,極口張皇,顯售威脅之意,至赦以不得不言,諱諫根柢等語,筆之於書,肆然上逼於莫重莫嚴之地,此又人臣之極罪,千古之斷案,此其死罪六也。爲人臣者,有一於此,則在春秋必討,在王法必誅,無所容於覆載之間,而今此六大罪案,咸萃一身,有萬可誅,無一可貰,此不但殿下之罪人,實爲先大王之罪人,不但爲先大王之罪人,卽我英廟曁先世子之罪人也。何幸乾斷廓然,天討已行,而此等凶逆,不可以誅止其身。請賜死罪人達淳諸子,亟施遠地定配之典。日煥,性本狠愎,跡又詭祕,托身權凶之門,而腸肚相連,藉賣戚畹之勢,而威福自恣,鄙悖如達·翊者,稱以大老,諂諛若龜·獻者,甘爲門生,攘臂抵掌,無非戕害之凶論,東閃西忽,自作逆藪之謀主,一世指目,有識憂歎,厥惟久矣。至如裕賊窮凶絶悖之疏,實是載籍以來所未有之極惡大憝,則苟有一分人心者,孰不骨顫膽掉,至欲食肉寢皮,而渠獨何心,陰護顯扶,倡出凶論,乃以三揀不爲之說,傳播疑惑,百計興訛,必欲背馳先王,沮戲大婚,究厥心腸,已不勝神人之憤,而其後裕賊之竄在鳳山也,諫長聲討之疏出,則汲汲專伻,巨細皆報,是以裕賊之鞫庭抵賴,亦無非日煥之所先期指揮,此則有口皆言,有耳皆聞,果然在民之招,至以其叔而爲證,卽此一節,尤是斷案,未施肆市之律而鬼誅先加,其爲輿情之憤菀,容有極哉?何幸天討亟行,追奪之典,今旣蒙允,則次第應行之律,不容少緩,請追奪罪人日煥諸子亟施散配之典。噫嘻痛矣,亂臣賊子,何代無之,而豈有如漢祿之窮天地亘古今至凶至悖罔測不道之賊耶?八字凶言,一世傳播,聽之骨顫,思之髮豎,而特以證據無人,根因莫知,聲討之擧,至今未行,遂使劇賊臥斃,輿情莫泄,古今天下,寧有是耶?何幸乾道孔昭,元惡斯得,知申之疏,打破其眞贓,重臣之奏,繼而爲明證,嗚呼,尙忍言哉?一種不逞之徒,乃敢讎視我君父,必欲謀危我宗國,梟音獍舌,脈絡相通,蛇糾蚓結,腸肚互連,量·能之殊塗共轍,無不干犯於莫重莫大,煥·裕之護法傳神,莫非誣逼於不忍不敢,國勢日就岌嶪,倫彝幾至斁喪,千怪百變,疊生層出,以至於達賊不道之奏,如貫一串,苟究其本,則莫不源委於漢祿,根柢於漢祿,求之往牒,未有如此賊之窮凶絶悖者也。食肉寢皮,已矣無及,瀦宅破家,尙云輕典,追奪之律,雖幸蒙允,孥戮之請,尙此靳兪,至以自有受敎爲批,臣等誠不勝抑塞悲憤之至。殿下試思之,前乎漢祿而豈有如漢祿,後乎漢祿而豈有如漢祿,剖斬之律,劓殄之誅,設或創行而施之,誠未爲過當,則惟此追奪之名,雖謂之生前一律,而顧其擧行,則不過是收奪告身而已,以此律而施之於此賊,果可以夬雪君父之讎,少洩臣民之憤耶?适·雲之所不敢而此賊敢爲之,鏡·夏之所不忍,而此賊忍爲之,烏可以曾有受敎,不之權變,一味膠鼓,致使當行之天討不行,必伸之王法不伸也哉?且況凶種逆孽,尙蘩其徒,豈可使戴頭假息,依舊跳踉,以貽國家無窮之憂,以遺臣民共戴之恥耶?應行之律,不容晷刻少緩,請逆賊漢祿亟施孥戮之典。噫嘻痛矣,漢祿之子日柱,尙今假息於覆載之間,環東土含生之倫,忍與此賊,共戴一天,而恬然若不知臣死之義者,凡幾年所?彼日柱,本以戾氣所鍾,虺毒其性,凶譎奰慝,爲漢祿之是父是子,綢繆陰祕,與觀柱而難兄難弟,以其父罪惡貫盈,慮他日必致彰露,夙宵經營,罔非讎國家而危宗社,年來機關,盡是結淫朋戕善類,氣焰所使,無事不爲,甚至於自處戚畹,締結煥賊,假托儒名,圖占抄選,蓋欲虛張聲勢,威脅異己,使一世之人,莫敢誰何,不得追提漢祿之凶言故也,其所爲計,吁亦巧且憯矣。況其陰圖逆節,傳襲乃父,主張賊裕悖慝之疏,粧出逆煥忠愛之奏,嘗試於前,和應於後,唱喁邪說,詿誤世道,一轉而爲海玉之凶謀,一門之株連,眞贓畢露,再轉而爲達淳之悖奏,血黨之干犯,斷案已具,千變萬怪,疊生層出,而要其歸,則皆從其父凶圖中出來,與日煥諸賊,一而二二而一,卽其身犯,實諸逆之窩窟,群凶之根柢也。形跡狼藉,萬口喧傳,而謂無明的之端緖,還寢旣允之成命,王法暫伸而旋屈,輿憤乍洩而還菀,請黑山島安置罪人日柱,依初下傳敎,設鞫得情,夬正典刑。噫嘻痛矣,亂臣賊子,從古何限,而豈有如龜柱之窮凶絶慝也哉?其許多罪惡,許多逆節,濯髮難數,罄竹難書,而以渠地處,不念報效之道,徒懷凶譎之腸,始因傾軋之習而潛蓄禍心,長其覬覦之計而遂懷凶圖,必欲傾覆我宗社,動搖我國本,群聚凶徒,自作窩主,醞釀旣久,排布愈密,八字凶言,一串貫來,同室之內,腸肚相連,若其根柢也源委也,莫非此賊,而得保首領,臥斃牖下,凡今日含生之倫,孰不腐心痛骨,如不欲生,而最其大明律一事,旣有天地君臣以來所未有之極逆大憝也。思之膽掉,言之骨靑,直欲手磔口臠,食肉寢皮者也。且況不道之凶計,有自來於當時,潛藏之禍機,愈益肆於今日,譸張糾結,種下生種,裕·玉·煥·達之凶謀祕計,莫不傳神於此賊,護法於此賊,跪敦之律,燃卓之典,尙未快施,神人之憤,容有極哉?向來追奪之擧,不足爲此賊之當律,況其梟獍之凶種尙遺,國家之隱憂無窮,請追奪罪人龜柱支屬應坐之類,一依尙魯例施以散配之典。噫嘻痛矣,龍柱之罪,可勝誅哉?本以凶譎之性,濟其狡黠之行,襲一門相傳之論,敢懷射日之凶圖,乘國家不幸之會,主張滔天之禍機,綢繆揣摩,自爲凶圖之謀主,醞釀設施,甘作諸賊之窩窟,鼓倡凶論,爲龜·祿之後殿,排布逆謀,與觀·日而同腸,晝宵經營,莫非凶禍家國,東西嘯聚,必欲網打朝紳,裕賊之凶疏,而指使之者此賊也,履猷之悖通,而陰嗾之者此賊也,此乃十手所指,萬口所傳,而當時鋤治,不及巨魁,仍作漏網之魚,便成伏莽之賊,兩煥·裕·玉之元惡大憝,達·瀅·春·翊之陰謀祕計,莫不根柢於此賊,源委於此賊,至於稱以渠父之遺疏,嗾出安默而投呈,必欲疑亂宸聽,漫漶國是,遂使鉗制一世,擠陷異己,其計吁亦巧且憯矣,論其許多凶謀,許多逆節,實覆載之所不容,神人之所共憤也。凡今日含生之倫,孰不欲食肉寢皮,而尤有所窮凶而絶悖者,惟我殿下,追念慈聖之盛德,至命承宣之特除,則渠當感泣榮幸之不暇,而罔念恩渥,愈肆狼毒,不懸玉圈,抑何心腸,其怨懟不臣之心,殆有浮於觀柱之請退於親政之初也,卽此一事,萬戮猶輕,如此戎首凶魁,若不嚴加盤覈,則賊徒滋蔓,實有難圖之慮,義理湮晦,將無可明之日,思之及此,寧不凜然而寒心哉?請金甲島安置罪人龍柱,亟令王府,設鞫得情,快正典刑,李書九,薄有才藝,工於反覆,跡其平生,可謂千億化身,而此於渠猶屬餘事,而庚申一疏,設爲問答,極其妖譎,頭臘於裕疏,張本於達奏,爲極逆臣魁之前矛嚆矢者,一則書九,二則書九,且其辭疏中斜封墨勅之說,尤非當世之所敢引用,究其指意,萬萬叵測,伊時慈敎,深斥妖邪,特命竄逐,終因煥賊之力救,致有反汗之擧,其爲煥之異身同腸,已不可掩,而況敬臣疏出後,渠敢以忠藎元老,盛推煥之,訾毁賢相,痛斥敬臣,其力護凶魁,箝制人口,渠已自供,今當三賊逆節彰露,聲討方張之時,根窩之如書九,血黨之如書九者,偃息在家,官爵自如,亂臣賊子,將何以知懼乎?請前監司李書九設鞫得情,夬正典刑。噫嘻痛矣,凶魁亂本,從古何限,而豈有如鍾秀之至凶絶悖者哉?本以奰慝之性,濟以陰譎之行,撐腸柱腹,都是禍心,聽言觀眸,罔非戾氣,平生伎倆,專在於凶國而讎君,晝宵營爲,亦出於戕人而害物,好惡所到忠逆立判,利勢所在,逋逃咸萃,附己者謂之向國而奬拔,汲引如恐不及,異己者謂之背馳而擠陷,網打無所不至,於是乎助虐逞凶之徒,擧皆爲其羽翼,逐臭舐瀝之輩,莫不受其指使,傳授凶圖,釀成煥·日滔天之禍,鼓唱悖論,馴致裕·玉讎國之計,一番逆變起而罔不根柢於渠,一番凶獄出而罔不窩窟於渠,渠之血黨死友,擧皆干犯天討,以誅以奪,而以渠鯨鯢之魁,獨爲漏網之魚者,蓋緣其凶熖雖死不衰,餘威歷久尙熾,根窩更有之論,指目有歸,而無敢連討者,明白洞快之敎,聖批昭揭,而無敢對揚者,一世腐心而擧朝緘口,有識憂歎,厥惟久矣。何幸乾道孔昭,自作難逭,渠之平生斷案,無端呈露於爲其卵育吹噓,感德思報,願爲鍾秀一死者之口,則雖使鍾秀對質於鞫庭,必將滿口輸款,而無一辭自明之端矣。噫,敬·觀之窮凶,而染成者渠也,龜·祿之絶慝,而掩護者渠也,渠以爲見驅則觀鎬曰見驅,渠以爲非逆,則觀鎬曰非逆,耳濡口滑,看作茶飯,先入之見,掩諱不得,慣聞之處,丁寧納招,則龜·祿·秀·敬之和盤托出,打成一片之狀,至是而畢露無餘矣。大抵鍾秀之一生藉口,欺人而欺心者,卽不過渠所謂士流也,渠所謂義理也,而論其行己,則發跡於逆戚之門,而爲其私押之客,托身於榮賊之家,而備盡謟諛之態,至勸其兄,願留榮賊,究其情狀,卽一患得失之鄙夫,則渠所謂士流,吁亦醜矣。且夫渠所謂義理者,本出於逆祿之凶論,賊龜之陰圖,而直是作賊作逆之一大斷案耳。噫,彼龜·祿輩,包藏不軌,謀危宗社,及夫國本已固,凶計莫售之後,鍾秀以其血黨,自知無幸,乃以死中求生之計,說出渠輩所謂義理二字,以爲掩護龜·祿輩眞贓之妙籌長策,龜·祿之眞贓旣掩,則鍾秀之身計得矣,鍾秀之身計旣得,則龜·祿之眞贓掩矣,其一而二二而一之狀,不亦凶且憯乎?惟我先大王至精至微之義,昭揭日星,建天地而不悖,俟百世而不惑,則雖有怪鬼十千輩,寧或售疑亂之計,而鍾秀敢以掠美之術,欲爲立幟之資,指無爲有,眩惑群聽,有若怪鬼不逞之徒,眞箇爲朝夕壞亂之擧,而非渠則莫可扶植者然,肆然上逼於莫重莫嚴之地,以是而脅持君父,以是而威喝朝野,魯賢之逆變,由是而醞釀,達·瀅之邪說,由是而源委,候班不參之逆節在此,史局割席之凶肚在此,而改號時違牌,幸行後悖論,皆其逆謀慝計之昭不可掩者矣。至於逆敬之三條凶言,卽自鍾秀圈套中出來,而賊觀之謂龜賊義理主人之招,亦由鍾秀悖舌中薰襲,則前後情跡,沕然相符矣。臣等合辭所陳剽竊先王之義理,矯誣先王之秉執者,政謂此也。及其家計已成,手段漸滑,則誣衊無所不至,譸張無所不有,筵本二跋,旣伏罔赦之案,讆言五條,莫掩自倡之跡,入告出語,變幻無常,左闔右捭,機關至密,千罪禺惡,濯髮難數,而臣等之最所憤疾而痛惋者,又有在焉,以渠之眷遇也·邇密也,逆祿之八字凶言,旣已自渠口傳說,賊龜之乙未冬悖說,亦必先他人聞知,則何不於先大王一初淸明庶政維新之會,斷去宿處,嚴斥凶論,使夫迷弱不悟者,曉然知龜·祿之不可染跡,而乃反附麗依歸,推詡尊仰,壞亂世道,詿誤人心,以致許多逆變,無限厲階,而其惡稔矣,其禍極矣。若使當日朝廷之上,初不生出一鍾秀,則龜·祿之賊勢,何由而䲭張,龜·祿之餘醜,孰從而蚓結乎?然則今日國勢所以至於痛哭流涕之境者,雖源龜·祿,而助成於鍾秀也,雖發於敬·觀,而主張者鍾秀也,則論其罪犯,有浮於龜·祿·敬·觀,而敬賊已施之律,尙難貸也,龜·祿應坐之典,烏可已乎?特以大官之曾忝也,鬼誅之先加也,故依律處斷,雖恨未及,尙魯已例,在所不已,幸賴乾斷廓然,天討亟行,鍾秀黜享追奪之請,雖蒙快允,而梟獍之凶種尙遺,國家之隱憂無窮,請追奪罪人鍾秀支屬應坐之類,一依尙魯·漢祿例施行。噫,彼鍾厚,性旣陰譎,跡又詭祕,本以蔑識之鄙夫,自知發身之無階,因悖弟托士流之會,而暗覰欺世之術,附逆戚讎國家之論,而遂致華選之濫占,于以威喝一世,把作張氣勢之奇貸,于以指使群凶,自居樹黨與之淵藪,外托遺逸,內執朝柄,把弄威福,如恐或失,藉賣權寵,無所不知,於是乎不逞之徒,逐臭之夫,轉相告引,靡然從之,粗解文字者,自稱高弟,濁亂世道者,願結死友,煥·日之凶而皆其部曲,達·瀅之惡而卽其餘孼,浸浸然至於今日滔天之禍而極矣。是知逆敬之悖口,傳襲於漢祿,則平日之所學,可以推知,賊觀之凶招,源委於鍾秀,則乃兄之所綢繆,昭不可掩矣。且其願留榮賊之疏,爲渠斷案,鄙悖可醜,伏況賊秀正罪之後,渠之身犯,又如彼昭著,則削逸追奪,雖幸王章之少伸,而次第應行之律,不容暫緩,請追奪罪人鍾厚支屬,亟施散配之典,從古亂逆何限,而其窮凶絶悖,至憯極惡,豈有如審度者哉?其疏之全篇旨意,句句字字,無非包藏不道中出來,而忍所不忍,壞亂義理,敢所不敢,凌逼天日,陽擠陰護,斁敗百世之倫彝,指東撈西,疑眩一代之耳目,有一於此,已是人臣之極罪斷案。又況帳殿親訊之下,肆發六字之凶言,聞來肉顫,思之膽掉,凡有人心者,孰不欲手磔而口臠哉?何幸乾斷斯赫,王章亟加,夬施藁街之律,少洩神人之憤,而第念凶如此賊,逆如此賊,而誅止其身,孥不及戮,則恐無以懲萬世亂逆之徒,慰一時忿鬱之情,請正法罪人審度加施孥戮之典。噫嘻痛矣,從古亂逆何限,而豈有若賊㯳之窮凶絶悖者哉?渠以鄕曲鄙微之類,敢懷窮天地亘古今所無之凶肚逆腸,以不敢言不忍聞之凶言,筆之於書而投呈公門者,其平日醞釀,不問可知,憤痛之極,直欲手磔口臠,而乃以梟獍之心,敢肆狠毒之性,帳前親問,頑忍不服,王府嚴鞫,一直肆惡,終始忍杖,至於徑斃,肆市之典,旣未得施,則國體之虧損,已不成說,神人之憤惋,更無可言,豈可以徑斃之不用極律,擬議於此賊乎?其支屬尙在,則綢繆情節,尙有可覈之地,殪殄無遺,庶爲洩憤之方,臣等以沬飮之忱,合辭仰請矣。及承聖批,以追孥禁令靳允重法之聖意,實不勝欽仰,而此賊之窮凶絶悖,不可以常典議律,寔爲擧國之公議,請物故罪人㯳支屬,亟令王府,嚴加盤覈,仍施孥戮之典。噫嘻痛矣,人心日陷,義理日晦,惟彼夢賊,以遐鄕卑微之類,乃敢懷不道之心,投罔測之書,此實窮天地亘古今所無之一大變怪也。嗚呼,恭惟我先大王,以根天之孝,盡倫之聖,義理則至精至微,秉執則莫嚴莫重,初元綸音,昭如日星,師·翰處分,森如斧鉞,凡東土北面於國家者,莫不知此箇義理之一或背違,則凶逆也大憝也,渠獨何心,肆發不忍聞之說,誣逼不敢言之地,全篇旨意,至凶絶憯,見之骨靑,思之膽掉,千剮萬斫,不足以洩神人之憤,收孥瀦澤,未足以懲亂逆之心,是豈只勘以治逆常律而止哉?且包藏設施,決非渠之獨辦,凶書製寫,斷非渠之自爲,而帳前親問,頑忍不服,王府嚴訊,終始抵賴,端緖未露,窩窟莫査,國法之虧損,鞫體之疎漏,萬不成說,一線究覈之道,惟其支屬在耳。臣等不勝悲憤,以加律之請·窮覈之方,日前聯籲,及承聖批,以大非法意,靳允,臣等相顧抑鬱之至。夫制法本意,隨時變通,則欲治前古所未有之逆,合施前古所未有之典,而況适·雲已行之律,非無於前者也,支屬盤問之例,非創於今者也,此等之律,不施於此賊,而施於何處乎?請大逆不道罪人夢瑞,亟令王府,以适·雲例施行,其支屬之應問者,亦卽拿覈得情,使王法伸而亂本拔焉。噫嘻痛矣,今者鍾·振兩賊之凶,思之膽掉,言之骨靑,蓋其陰謀逆節,适·璉之今又出也,凶言悖說,雲·海之所不道也,是乃窮天地亘宇宙之極惡大憝,雖幸天討略行,王章少伸,尙何足以快洩神人之憤也哉?鍾一則藉其門蔭,獲沾祿仕,國家何負於渠,而梟心獍腸,與生俱生,幸西賊之有警,則曰半行量刀割分院兵助勢之策,湖南伯得差之願,無非劇逆之斷案,而乃與振采·友文等,結爲血黨,五字八字之凶言,猶爲不足,而必以二字至不道之言,和應於合有變通之說,甚至街路上訩訛而極矣。振采則伎倆妖慝,行止閃忽,出沒京鄕,左道誑惑,連腸接肚於鍾一·光友之徒,憑藉讖緯之書,濟其邪誕之術,二萬石軍糧之積庤,搢紳家火具之潛理,七字量刀割指卯日而擧事爲期云者,莫非做作妖言,煽動人心之計,而七字量刀割十三日至凶之說,與鍾一一而二二而一,似此今古所無之逆,不可只施治逆之常典,适·雲已行之例,不用此兩賊而將何施乎?請大逆不道罪人鍾一·振采,竝施适·雲之例,逆賊友文,跡本卑微,性又奸慝,投身於鍾一,甘作爪牙,許心於振采,結爲兄弟,托鍾一於振采則謂以可用,薦振采於鍾一則稱有神術,逆賊光友,本以鄕曲賤孼,托爲凶徒死士,父事振采,兄事友文,九字量刀割欲輸軍糧,則轉到南陽,凡爲群凶之指使,率皆挺身而樂赴,十字量刀割將臣家將欲火攻,所營何事,店舍綢繆之言,致後丁寧和應,南中兵火之說,延壽爛漫酬酢,卽此數段,已足爲諸賊之眞贓斷案,至於正月十三日凶言,卽是窮宙亘宇所未有所未聞之極逆情節,而無不參聞,無不參知,則罪止誅身,失之太輕,王章不嚴,輿憤未洩,請逆賊友文·光友加施孥戮之典,致後·廷壽竝施孥籍之典。今番逆獄之至凶至憯,實是亘古之所罕,鍾·振諸賊,雖已伏法,情節猶未盡究,黨與猶未盡鋤,治逆之法,豈容如是?噫,彼李永純,當西賊有警之日,曾霑祿仕之在鄕者,莫不入處城闉,以效奔問之誠,而渠以侍從之列,蒼黃下鄕,事若知機,跡涉殊常,況以鍾一爲妹夫,致後爲死友,掌中書字之語,出於後招,指日往來之說,證以一傔,則綢繆之跡,明若觀火,李元樸,身居下邑,密通京華,鍾一切友也,而讖緯妖誕之書,逢輒問答,致後甥姪也,而凶悖不道之言,爛漫傳說,則知情之律,在所難逭,而王章未伸,鬼誅先及,不可以尋常物故罪人,置之勿論,永喆,鍾一之姪子也,始以應坐而發配,致後之娚妹也,旋因鞫招而就拿,則枝上之枝,種下之種,可以畢究,矧又鍾萬之猝斃,添一疑端,而鞫治未竟,竝加酌處,獄體疎虞,輿憤轉激,請李永純·永喆等,更爲設鞫嚴問,期於得情,快正典刑,物故罪人李元樸諸子,施以散配之典。噫嘻痛矣,晦植之罪,可勝誅哉?渠以世祿之裔,厚被發擢之恩,前後兜攬,涯分已極,而罔念圖報之義,反肆妖惑之計,海賊之說,東源之所做出,而爛漫酬酢,神師之稱,兌鎭之所誑誘,而密勿親信,稱東源爲先生,而惑信於石島之來往,任兌鎭以親禆,而紹介於雲門之約會,三月擧事之謀,渠旣知之,濟州襲破之說,渠亦聞之,則如有一分驚憤之心,固當登時發覺,一邊馳啓,一邊詗捕,以爲勦絶殄滅之地,而渠乃不此之爲,敢以專閫之威,恐動營邑,戒嚴兵器,有若眞箇賊變之迫在朝夕者然,噫,若使晦植,久處重閫,一任其譸張煽亂之計,則嶺以南一道,幾何不胥動於妖言,而轉至於波蕩哉?思之及此,不覺心寒而髮豎,何幸自孼難逭,遂底就捕,援引之辭,殆同春雉之自鳴,和應之跡,莫掩泥獸之相鬪,妖腸兇肚之暗地糾結者,無不呈露,神兵鬼卒之惟意指揮者,自歸謊誕,則究厥情狀,論其罪犯,卽與東源·兌鎭,一而二二而一者也,兩賊今已伏法,晦植旣自承款,則三尺之律,固不容一刻暫貸,而減死之命,遽下於斷案已成之後,此雖出於我聖上好生之德,而莫嚴者王法也,難遏者輿論也,豈可以此等妖賊,視若尋常,置之從輕之典也哉?請遲晩罪人晦植,亟令王府卽捧結案,快正典刑焉。答兩司曰,不允。時景等事,裕事,徐瀅修事,日柱事,龜柱支屬事,審度事,亟停勿煩。夏賊等事,國榮事,㯳支屬事,亟停。魯賢事,更勿煩啓。鍾一·振采事,不允。友文·光友事,致後·延壽事,李永純·永喆·李元樸諸子事,不允。晦植事,不允。
執義金用默啓曰,噫嘻,逆鏔窮凶之罪,已悉於前啓,今不必更事臚列,幸賴我慈聖殿下廓揮聖斷,明正典刑,庶可以少洩神人之憤,而結案正法之後,應行孥戮之典,尙今不施,擧國弸塞之冤憤,愈久愈深,請正法罪人鏔亟施孥戮之典,近日妖凶之邪學,熾如烈火,勢急滔天,實爲國家呼吸之憂,而幸賴我慈聖殿下特降明旨,亟令嚴覈,妖腰亂領,次第就戮,庶幾根柢拔去,窩窟掃蕩,而噫,彼丁若銓,自以逆鍾之同氣,暗受承薰之妖書,日夜耽惑,悖亂名敎,斁滅倫綱,爲世指目,積有年所。今於嚴鞫之下,始迷終悟之說,都是粧撰,力拒痛挽之跡,了無可證,沈溺之自如,可以推知,而又況恒儉之獄案出後,若鍾·承薰,迭出諸招,逆節彰著,不可但以邪學言也。若鍾旣已籍沒,承薰亦旣正法,而噫,彼若銓之爲若鍾兄弟者,致薰之爲承薰同氣者,不過島配定配而止,盤覈情節,掃蕩窩窟,顧不在於此輩耶?若銓則雖以今番獄案言之,爲承薰之緊黨,與知凶謀,明出致薰之招,以邪術而自服,至請伏法,又納鞫庭之供,究厥情跡,何變不圖?噫,彼致薰,以承薰之同氣,家煥之親甥,萬惡咸萃,千妖俱備,嘯聚邪黨,養成部落,凡諸排布設施,皆出其手,而訊問之下,乃反歸其兄於喪性溺邪,至謂之賊黨,此可見良心之都亡,倫紀之全喪,卽此一節,邪術淺深,有不暇論,學逵·與權,俱以家煥之甥姪,承薰之至親,標號之陰慘,花·助惟均,迷溺之丁寧,致嗣各證,凶祕之迹,如印一板,雖然此輩之沈溺邪術,猶屬餘事,目下所當覈者,卽是恒儉請舶之計,嗣永傳書之謀,而凡此六囚之於嗣永,或爲切姻至親,或爲血黨死友,而嗣永凶書以爲,渠輩莫不願此事云爾,則凡爲邪術者,尙必知此箇凶謀,況此六囚之至切至密,而豈有不知之理乎?至於今番訊鞫,情節則半吐而半呑,端緖則若露而若隱,彼此參互,庶幾取服,而只緣爲日不多,盤問未究,賊情至妖,詭詐莫測,邀來謨賊之事,締結湯胡之計,以至窩窟之未露,徒黨之散在者,尙未究覈,而特推寬大之恩,遽降酌處之命,刑政之失,姑置勿論,宗社之憂,實爲無窮,請濟州牧島配罪人致薰,金海府定配罪人學逵,固城縣定配罪人與權,竝令王府,設鞫嚴問,期於得情,夬正典刑。三啓中諸賊,罪關宗社,憤切神人,往在先朝,旣允臺啓,傳旨未下,故其時憲臣,更爲發啓,而伊後登筵,適値拜表發行,上下慶忭之日,仰承縷縷下敎,仍出姑停矣。今於一年二年之後,尙在不連不停之科,噫,先朝依允之盛意,蓋出於俯循輿情,夬伸王章,而慶日姑停,不過一時行權,則今不可以未經處分,有所仍置,請亟下三啓依允之傳旨,令該府擧行焉。噫嘻痛矣,宋國仁窮凶絶悖之情節,可勝誅哉?渠以幺麽賤弁,潛懷怨憝,少無忌畏,敢作掛書之變,顯售叵測之計,實是亘古所無之大變怪,而國人之皆曰可殺者也,端緖綻露無餘,證左昭然具在,則律以三尺,肆市猶輕,而其奈梟腸難化,專事掩有謂無,狼性愈鷙,乃敢忍終如初,積月拷訊,一直抵賴,似此陰慝獰頑之物,抑亦鞫囚之罕有者,竟致凶身徑斃,厲口自滅,則王章無可伸之日矣,輿情無少洩之時矣,不可以其身之物故,而少緩當律之夬施。請物故罪人國仁支屬應坐之類,亟施島配之典,今番逆獄,卽載籍所未有之變,而何幸凶賊伏法,已施适·雲之例,應問各人,亦皆盤覈正罪,而其中朴紀淳之名,屢出賊供,而特以光郁招內敬賊所謂紀淳來見之月日,與敬賊文書中所錄,果有相左者,故雖無發捕之請,而與如此凶悖之類,往來參尋之跡,旣現於供招,則揆以鞫體,不可不一番盤問,以覈情節,請朴紀淳,亟令王府,拿來嚴問,以重鞫體。噫嘻痛矣,李基慶之罪,可勝誅哉?本以陰鷙之性,濟以奰慝之行,禍人家國,父事煥·達之狀,以悉於前後章奏,不必架疊,而尤有所斷案者,賊裕之凶疏,逆達之悖奏,一國共憤,而攻煥之疏將出,則所謂基慶,抵書誘脅,討裕之啓至嚴,而所謂基慶,募人嗾停,其後基慶之罪,出於聲討之疏,則伊時聖批若曰,李基慶事,渠以停啓事被謫,更何加焉爲敎,至哉王言,孰不欽誦,而第天下之極逆大憝,惟煥·裕是已。渠以死黨,終始愛護,書沮討煥之疏,而筆蹟昭在,嗾停逆裕之啓,而賊招有證,雖歷千萬年,安得免黨逆二字之目?論其負犯,顯戮猶輕,而薄竄未幾,旋蒙疎放,已是失刑之大者,而又伏見歲抄點下者,有給牒之命,若此不已,則隄防幾何不蕩然,亂逆更何所知懼哉?,請亟收李基慶給牒之命,仍施竝裔之典焉。噫嘻,人心漸乖,世變層生,至於年前梁珪悖通事而可謂極矣。假托章甫之論,暗售敲撼之習,有非鄕曲蟣蝨之類所可自辦,卽愚夫愚婦之所共知也,果然其子鳴冤之供出,而譸張作俑之鄭觀綏·李攻敏,袖傳暗投之洪遠謨,誤身賣友之李敎源,惟令撰寫之尹效植·姜浚欽等諸人,排布情節,綻露無餘,一爲銓權之患得,一爲寧倅之患失,欲擠大臣,作此悖擧,爲鬼爲蜮,情狀叵測,及夫梁珪之囚,冒錄現發,而自謫就囚,則懼露本實,誘脅萬端,中路委人,莫掩其著急,近京隱置,愈見其陰祕,以至通文註解之書,明證自在,周恤擔當之說,眞贓畢出,甚至如門客曹吏之陰謀密托,明有左契。噫,名以士夫,陰邪謊譎,作如此行事,是可忍耶?如使其供所言,無所差爽,則羞縉紳辱朝廷,無復餘地,其在辨淑慝靖世道之道,不可置而不問,請秋曹囚供中鄭觀綏等諸人,竝令王府,拿致嚴覈,施以當律焉。新除授掌令朴周燮,時在京畿驪州地,掌令黃儆彦時在江原道平康地,持平張龍八時在慶尙道仁同地,請竝斯速乘馹上來事,下諭。答曰,不允,李基慶事,不允。下諭事,依啓。
正言李基栽啓曰,罪人克觀以妖任之同氣,凶謀逆節,爛漫同參,而嚴訊之下,抵賴不服,未克究覈,未及承款,王章莫伸,輿憤莫洩,請金甲島爲奴罪人克觀,更令王府,嚴鞫得情,夬正王法。逆賊尙魯,卽是千萬古所未有之劇賊,而孥戮之典,旣施旋寢。噫,此賊之未伏王章,徑自隕斃,已極神人之憤矣,假使此賊頑然尙在,則千剮萬斫,不足以懲其罪,孥之戮之,在法當然,凡係祖宗朝金科玉條,猶或隨時變通,則今此追孥之禁,自近年斷然定行,守之大固,致使應行之律,不得施於此賊,萬有一日後惡逆之如尙魯窮凶者,抵賴不服,頑忍徑斃,則孥戮之法,其將不施乎?罪在罔赦,事關後弊。請逆賊尙魯亟施孥戮之典。德相·尙喆·九宗三賊,無非極逆大憝,罪關宗社,而臺閣傳啓,積有年所,王章未伸,輿憤愈切,何幸先大王嚴懲討明義理之聖念,廓揮乾斷,特降允兪,而傳旨未及頒下,此乃先朝旣成之命,未卒之志也。今當新化休明之日,不可使凶孼逆種,晷刻偃息於覆載之間,請亟下三啓傳旨,令攸司卽速擧行焉。逆鏔罔赦之罪,已悉於前啓,今不必更事臚列,而幸賴我慈聖殿下廓揮明斷,特施正法之典,擧國弸塞之冤憤,可以少洩,而今旣決案正法,則孥戮之法,便是應行之典,請正法罪人鏔,亟施孥戮之典。噫嘻痛矣,今番嶺賊之其所驅率,雖曰鋤耰棘矜之徒,而其中李戒國·劉用孫·金金乭三漢,俱以凶逆奴屬,被其誑誘,受其指使,脅驅村丁,自作前矛,半夜官門,突入跳踉者,已極凶獰,而賊魁凶言,無難傳說於推覈之時,看作能事,節節頑惡,論其罪犯,決不可以島配遠竄而止。請絶島爲奴罪人李戒國·劉用孫·金金乭,亟令王府,夬施典刑,梟示罪人性世與劇逆載榮,一而二二而一也,換著軍服,潛入禁庭,粧出纏帶,暗售網打,是何等排布設施,是何等凶謀祕計也?設鞫七朔,根因窩窟,終未究覈,只施梟示之律,輿情之憤惋,固無可言,而不可以已爲梟示,不施當施之律,請梟示罪人性世亟施孥戮之典。噫嘻,譸張傾軋,非朝廷之美風,敎誘構陷,卽士夫之惡行也,向來梁珪之通文,假托於章甫之論,暗售其鬼蜮之習,有非鄕曲一悖儒所可自辦,而指揮慫慂之必有其人,婦孺之所共知也。及夫珪子訟寃之供辭一出,而主張之姓名,明有指的,綢繆之情狀,俱有證驗,如所謂譸張陰邪,作俑僞通者曰鄭觀綏·李政敏也,濟以奸細,袖傳暗投者曰洪遠謨也,愚昧墮術,誤身賣友者曰李敎源也,以文助惡,惟令撰寫者曰尹孝植·姜浚欽也,而其所經營者,專出於早除大臣,而所謂吾黨銓權,長久得志之計,寧邊新倅,艱辛爲之,而請仍可慮之說,互相告引,直吐明證者,又以敎源·遠謨·吳亨喆等,爲之左契,至於梁珪就囚之日,路中送人,威脅萬端,城外止宿,擧措密密,通文之註釋,爰辭之指敎,謂有眞贓,莫可掉脫。噫,世級之日降,人心之不淑,一至於此哉?如使其言之無爽,則陰邪不正之行,非但公議之不容,排布說施之計,實爲世道之深憂,今其可問諸人姓名端緖,俱載供辭之中,其在明是非嚴淑慝之道,不可置而不問,請秋曹囚供中鄭觀綏等諸人拿致王府,嚴加盤覈,亟施當律,新除授獻納姜時煥時在公淸道永同地,請斯速乘馹上來事,下諭。答院曰,不允。下諭事,依啓。傳于李止淵曰,趙得永·尹致謙,停啓矣,何敢如是,不念侵逼於莫重乎?萬萬駭然,雖欲施極施之罪,姑竝施以削職之典。
左副承旨李勉求,同副承旨李止淵啓曰,伏以臣等,卽伏見傳敎下者,有詣臺兩司削職之命,相顧愕貽,不料聖世,有此過中之擧也。夫臺啓停發,一循擧世之公議,而有非臺臣之所敢自私,則雖以人主之威,其不可强而使之,抑而沮之也明矣。況今所停之兩啓,實由於七八年積屈之輿論,非出於一二人獨得之意見,觀於近日大小章奏之委積可知,則爲今日臺閣者,何可媕婀因循,謄傳故紙而已乎?且況兩臺臣日前疏意,旣皆辨明而伸救之,則豈可心知其非罪,而反復傳啓而請律乎?然則今此處分,非但有壞於聖朝待耳目之道,其於刑政之失其當,格例之無所據,何哉?臣等職忝喉舌,不勝憂歎之至,玆敢相率陳籲。伏乞亟收成命,俾臺閣重而公議伸焉,千萬顒祝,惶恐敢啓。答曰,勿煩。
李勉求,以兵曹言啓曰,五衛將李元臣·李潤度·韓通裕,景福宮衛將卞宜復,俱以病難供職,呈狀乞遞,竝改差,何如?傳曰,允。
大司諫申在植疏曰,伏以,卽伏見傳敎下者,因趙得永·尹致謙之停啓,詣臺臺臣,竝被削職之典,不意聖明之世,有此過中之擧也。優待言官,治世之美事,輕施威怒,人主之所戒,日前鄭度采,因言事而獲罪,今又兩臺臣以停啓而被譴,臺閣由是而不重,刑政由是而乖當,此實非平日所仰望於殿下者也。竊伏念,刑賞威罰,雖在於君上,臺啓停連,專係於群下,當初趙·尹之發啓,蓋緣被誣,而殿下旣未嘗使之發之,則今日兩臺之停啓,實循公議,而殿下何由以禁其停之也?衷情抑鬱,冒死陳籲。伏乞聖明,淵然深思,亟收成命焉。臣適病伏,雖未詣臺,大同之論,相議停當,同被之律,宜無所逃,特降威罰,以安賤分焉,臣無任云云。省疏具悉。勿煩。
上在昌德宮。停常參·經筵。
李止淵啓曰,大司憲宋穉圭,掌令朴周燮·黃儆彦,持平張龍八在外,執義未差,持平朴潞壽未署經,監察茶時之意,敢啓。傳曰,知道。
以右副承旨金啓溫牌不進罷職傳旨,傳于李止淵曰,許遞,前望單子入之。
承旨前望單子入之,申在明落點。
傳于李止淵曰,兵刑換房。
李止淵啓曰,吏曹郞廳來言,臺諫有闕,政事,取稟。傳曰,前望單子入之。
臺諫前望單子入之,執義柳台佐,正言李基善落點。
朴永元有頉,代以鄭德和爲假注書。
以假注書望筒,傳于李止淵曰,以春坊下番及時任閣臣未付館人擬入。
鄭德和有頉,代以尹正鎭爲假注書。
以慶尙監司金魯敬啓本,熊川縣監朴基碩文報去來之時,不能操束下輩,致有改報僞印之擧,不可無罪,爲先罷黜事,傳于李止淵曰,令該曹口傳差出,催促下送。
以熊川縣監望筒,傳于李止淵曰,更以時任宣傳官擬入。
傳于李止淵曰,吏兵批歲抄點下者,依例捧傳旨。
大司諫申在植,司諫韓用儀,正言許兟啓曰,請金甲島爲奴罪人克觀,更令王府,嚴鞫得情,夬正王法。請逆賊尙魯亟施孥戮之典。請亟下三啓傳旨,令攸司卽速擧行焉。請正法罪人鏔亟施孥戮之典。請絶島爲奴罪人李戒國·劉用孫·金金乭,亟令王府,夬施典刑。請梟示罪人性世,亟施孥戮之典。請秋曹囚供中鄭觀綏等諸人,拿致王府,嚴加盤覈,亟施當律。以上措辭見上有罪而罪,無罪而不罪,王者爲治之大經也,一或違此,非弛則濫,弛固非政,濫尤可戒,顧彼趙得永疏辭之援引馬后事,陳說於殿下之前者,蓋因官箴之相規,仰冀謙德之益光,則情實出於憂愛,而義無欠於尊敬,逆之一字,初何嘗近似,而抉摘文致,歸之誣逼,其何以服人心而厭公議乎?近來諸臣章奏之堆積公車者,莫不暴其願忠之忱,明其非逆之實,條陳開釋,如出一口,伏想殿下,亦已洞悉而無餘矣。夫得永之無罪也旣如是,則尙在罪謫,實非刑政之得當,況伊時伸救之尹致謙,豈云非矣?追後辨論之鄭度采,亦何辜乎?彼蓋憂處分之失宜,慨忠逆之無辨,身在言地,各劾無隱,奬之猶可,罪焉何名?顧今聖明在上,廣開不諱,而使此言事之三臣,列在罪謫,累然相望,豈不爲聖德之累也哉?至於停啓之金用默·李基栽,當停而停,乃其職耳,加之譴何,尤豈非過中之甚者乎?臺啓之曰允曰不,固在上之權度,而其發其停,乃群下之公議,今以停啓而罪之,則是豈置臺閣而付公論之義哉?是非但於古所無之事,誠恐啓來後無窮之弊也。臣請言事三臣之在謫者,竝施放釋之恩,停啓兩臺之削職者,亟降還寢之命。答院曰,不允。新啓不允。
正言許兟啓曰,臣姿旣闒茸,跡又疎遐,淸朝言責,初不近似,而前望特點,忽下於病伏僑寓之中,望絶冒膺,罪積違逋,適當可言之會,粗效一日之責,而當初趙得永之應旨一疏,出於官箴,加之以極逆,目之以誣逼者,卽伊時構陷者之所文致也。規箴於官師,何可謂之極逆,引喩於明德,何可謂之誣逼乎?遇災求言,而言以獲罪,則大違來諫之義也,本非誣逼,而謂之誣逼,則反爲貽累之端矣。臣嘗憤惋於讒說之殄行,憂歎於王章之失平,而至若尹致謙之伸救得當,反蒙嚴譴,鄭度采之辨明甚詳,又被重誅,況其各有老母,情理切悲,故妄陳無隱之懷,聊贊孝理之化,及承恩批,辭旨截嚴,責之以所當嚴處,申之以姑爲參酌,臣誠滿心惶恧,無地自容,辭不暢達,誠未孚格,使得永之本心無他,而不能伸屈,致謙之情地慘忍,而不能導達,度采之公言行譴,而不能救解,縱令後人視今,必曰晠世有累,臺閣無直,亦將何以解之?臣之無狀之罪,益無所逃矣。臣方恭竢嚴勘,而適値臺論之方張,不敢言私,雖不得不冒沒出肅,顧臣情踪,其何可一日晏然於臺次乎?請命遞斥臣職。答曰,勿辭,亦勿退待。
李止淵,以都摠府言啓曰,今日入直內三廳武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
李勉求,以戶曹言啓曰,臣相璜今日以全羅道聖堂倉漕船點檢事,出來江上矣。同道群山倉所屬全州等七邑丁丑條田稅大同合米一萬四千三百三十七石零,太三千二百五十五石零,本倉元漕船十八隻分載,追後來泊于西江前洋,故一體點檢之意,敢啓。傳曰,知道。
李止淵,以訓鍊都監言啓曰,本局別將李馨秀,把摠申命源俱有身病,執難察任,竝改差,何如?傳曰,允。
吏曹參判洪羲臣疏曰,伏以臣,曩陳疾痛之籲,仰蘄體諒之恩,及承批旨,未蒙允許,寔由臣誠薄辭拙,不能仰格於慈覆之天也,撫躬惶恧,無地自容,顧何敢重煩宸聽,自速罪戾,而然猶迷不知止,若昧義分之至嚴,罔念瀆擾之是懼者,是豈臣可已而不已也哉?噫,臣之稟賦虛脆,自少善病,雖在强壯之時,藥餌爲命,寧日恒鮮。況今年迫六旬,衰謝日甚,論其源委,則風痰爲之祟耳,是臣自來貞疾,漸入骨肓,手足麻痺,臂脚癱瘓,動彈每不從心,行步或難自力,近因天氣之蒸暑,加倍添劇,宛轉床笫,便一籧篨樣子,少有動作,則頭眩而喘促,筋攣而節酸,頃刻欲殊,須人扶舁,種種危惡之狀,有難一一煩塵,是以邇來政牌之下,未能擔赴者,筋力之所不逮也,惟事息偃,則分義之所未安也。連章呼籲,跡涉唐突,泯默蹲仍,罪著瘝曠,惶隘之極,實添一病,自念臣受兩朝不世之恩造,雖甚愚陋,不足與議於古人盡瘁之義,而隨處殫竭,不擇夷險,卽平日之所自勉也。祗緣疾病之來,莫遂初心,旣無以强其所不可强,則又何敢晏然曠其所不可曠,不思所以冒瀆而哀籲之乎?醫者之言以爲,病源旣痼,形証非輕,迨此庚熱之未熾,雜試鍼焫,又服江水,多歧療治,庶或奏效,而職名未解之前,往住江干,其勢末由矣。惟我殿下,天地父母,垂蓋高之聽,推曲遂之仁,惻然矜憐,亟許遞免臣所帶銓銜,俾臣省事息慮,任便去來,得以安意調治,則不獨臣至榮大幸而已,尤豈不有光於我聖上子視群工,愛欲其生之德哉?況今大政不遠,貶坐在卽,尤不可一刻虛縻也審矣。玆庸不避猥越,申控血懇。伏乞聖明,察臣言之非出假飾,念重任之不容久曠,特賜允兪,以幸公私,仍治臣逋慢瀆擾之罪,以肅朝綱焉,臣無任云云。答曰,省疏具悉。所請依施。
應敎李羲準,副應敎趙琮鎭,校理趙民和·洪羲瑾,副校理李羲肇·金在元,修撰李東煥·洪羲祖,副修撰南周獻·尹豐烈等疏曰,伏以,昨日詣臺臺臣之處分,殿下又何爲有此萬萬過中之擧也?噫,趙得永·尹致謙之停啓,卽七年久鬱,一國鼎沸之公議也,歷觀往牒,宮壼之盛德,莫尙於漢之馬皇后,唐之長孫皇后,則趙得永之以此爲辭,何關於不敬之律,何犯於無將之罪,而廼於臺啓中,至以極惡大憝,勒成罪案者,已不免是非之顚倒,若夫尹致謙,則職在論思,有懷無隱,誠足嘉尙,豈或回互,而又以奸慝之目,臚列備至,彼二人者之非罪抵罪,固不暇恤,惡逆與黨與,是何等人臣之極罪,而抉摘構捏,張皇聲討,堂堂臺閣之上,安有如此之啓辭乎?上自薦紳大夫,下至輿儓婦孺,莫不爲之稱屈,六七年如一日,今此臺臣之停啓,尙云太晩,而是亦擧一世之論,而非一二人獨得之意見也。殿下乃下非常之敎,施以譴削之典,日月之明,不賜照察,雷霆之威,遽加摧折,是豈臣等之平日所仰望於殿下者哉?得永原疏中句語,萬一髣髴於彼合啓所論之罪,則凡今日北面於我殿下之廷者,固將相率而致討,顧何顧惜於彼二人者,而近日處分之下,輒敢冒干天威,同聲伸辨,不得請則不敢已哉?誠以忠逆之分,人鬼斯判,刑政之間,治忽攸係,所關非細,不容放過,區區願忠之忱,惟幸堯·舜之世,無一夫之非辜而橫罹也。自日昨鄭度采處分之後,輿人之情,愈益抑鬱,聖德之累,期欲匡救,而不惟鄭度采處分之不賜反汗,又於停啓臺臣,譴罰斯嚴,不少假貸,從今以往,設或有非罪而獲罪者,將不得以理而伸理之,而構勒人擠陷人之臺啓,亦無以釐而正之,此豈平物情扶國是之道,而其於八方之瞻聆,百世之譏議何哉?臣等於日前,聯陳所懷,而誠淺辭拙,未蒙開納,漸悚抑塞,歷日靡措,顧何敢更此刺口論事,而憂愛之悃,彝性同得,繞壁彷徨,終難泯默,玆敢齊聲仰籲。伏乞聖明,亟賜鑑諒,前後所下處分,竝卽收還,以光聖德,以答輿望,不勝幸甚,臣等無任云云。省疏具悉。已諭於前批,勿煩。
上在昌德宮。停常參·經筵。
藥房提調金履喬,行左承旨李龍秀啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿·中宮殿·嘉順宮·世子宮口傳問安。答曰,知道。
王大妃殿進御加味六和湯五貼製入事,榻前下敎。
李勉求啓曰,大司憲宋穉圭,執義柳台佐,掌令朴周燮·黃儆彦,持平張龍八在外,朴潞壽未署經,監察茶時之意,敢啓。傳曰,知道。
李龍秀啓曰,行右承旨申在明,左副承旨尹命烈今日不爲仕進,竝卽牌招,何如?傳曰,允。
李勉求啓曰,備邊司郞廳來言,今日賓廳日次,而領議政·左議政未差,右議政南公轍有身病,不得來會云矣,敢啓。傳曰,知道。
李止淵啓曰,正言鄭基善旣在闕中,不爲肅謝,直爲出去,事甚未安,推考,何如?傳曰,允。
又以內醫院提調意啓曰,副提調尹命烈今日問安,不爲仕進,卽爲牌招,何如?傳曰,允。
李龍秀啓曰,假注書金大坤身病猝重,勢難察任,今姑改差,何如?傳曰,允。
金大坤改差,代以朴容壽爲假注書。
以判府事韓用龜廣州地掃墳呈辭,傳于李龍秀曰,給由馬,澆奠床備給。
吏曹口傳政事,以南錫圭爲熊川縣監。
以內醫院副提調尹命烈牌不進罷職傳旨,傳于李止淵曰,只推。
以左副承旨尹命烈牌不進罷職傳旨,傳于李止淵曰,只推。
李止淵,以侍講院言啓曰,司書兼說書未差,兼司書金在元以館職,牌招啓辭未下,說書尹正鎭以假注書,堂后仕進,下番闕直,事甚未安,輔德李光憲,兼輔德金逌根,兼弼善李奎鉉,文學金道喜,兼文學金蘭淳,竝卽牌招,以爲推移姑降入直,而司書兼說書未差之代,令政院稟旨差出,待下批,牌招入直,何如?傳曰,允。政官牌招開政。
有政。吏批,兼判書沈象奎進,參判未差,參議趙貞喆進,同副承旨李止淵進。啓曰,原州牧判官今當差出,而本州以營下劇邑,物衆地大,素稱難治,不可不擇差,同道及他道有聲績已準限未準朔守令,竝擬,何如?傳曰,允。
又以吏批言啓曰,兼說書今當差出,而前望中只有二人,以二望擬入之意,敢啓。傳曰,知道。
以尹序東爲吏曹參判,朴晦壽爲司書,徐憙淳爲兼說書,李存秀爲判尹,朴蓍壽爲兵曹參判,南履翼爲同經筵,魏魯喆爲莊陵令,洪章燮爲光陵令,許炫爲監察,金永翼爲典牲副奉事,宋祥來爲懿陵參奉,李觀植爲伊川府使,李益秀爲原州判官。再政。以金魯應爲工曹參判,洪羲臣爲右尹,李鼎耇爲健陵令,尹弘圭爲高城郡守。三政。以姜浚爲社稷令,朴齊尙爲盈德縣監,左尹單洪羲臣,右尹單申光軾。
兵批,行判書金履陽進,參判未差,參議李錫祜病,參知朴孝成入直,右副承旨李勉求進。以徐英輔爲都摠管,申若樞爲僉知,白泓鎭爲內禁將,南宮·李應植·柳聖台·李敏會·鄭鴻觀·韓國養爲五衛將,張時良爲景福將,李奎東爲宣傳官,金鎰爲訓鍊僉正,李度憲爲司禦,閔晢爲右捕從,朴齊一爲文兼,洪檼爲善積僉使,僉知單申綋,大護軍趙德潤,護軍洪羲臣·徐有聞·尹益烈·李志淵·李身敬,副護軍金啓溫·韓義運·南惠寬·李錫夏·趙恩錫·李一愚·任百觀·李榏·兪漢宗·柳可源·申光羽·金應晦,副司果尹書有。再政。以任泰淳爲訓鍊僉正,李圭德爲都摠都事,同知單張時良·李應植,副摠管單徐英輔。三政。徐有聞爲副摠管,成永豐爲宣傳官,崔垠爲中樞都事,僉知單韓國養。
以輔德李光憲,兼輔德金逌根,文學金道喜牌不進罷職傳旨,傳于李止淵曰,只推。
禁府啓目粘連,向前李一榮亦漕船裝發之不免差遲,論以法意,雖甚可駭,親病往還,間有離官追捧,餘數亦甚多,以此照律,何如?判付啓,依允。又啓目,龍宮前縣監曺龍玩·宋啓洙等原情云云。問目內辭緣,泛稱遲晩,竝只刑推得情,何如?判付啓,除刑推議處爲良如敎。
李勉求,以義禁府言啓曰,卽接月令醫員李彦延手本,則時囚罪人李一榮間有痢漸,添劇於腹暑,度數頻數,日夜叫苦,食飮全却,目下症形,實爲危重云。罪人病勢如此,則一邊保放,一邊草記,曾有定式矣。李一榮姑爲保放之意,敢啓。傳曰,知道。
禁府啓目粘連,觀此平安監司李肇源査啓,則以爲,今此行査,係是邑倅之濫加斬掠,恣行屠戮之事,則事體至爲關重,其所情實之鉤覈,尤是十分詳審是白如乎,觀於各人供招,參以兩營文蹟,則頃當辛壬之賊變,泰川以僻處之小邑,賊徒未及犯境,人心姑不煽惑,而該倅聞風惶怯,始欲棄邑上京,爲民所沮,則終焉單騎潛行,走入寧邊,於是乎一邑驚騷,擧皆波蕩,允海等數三不逞之徒,托以邑無官長,莫鎭民心是如,乘虛謀亂,躬往迎賊,賊至而以倉監大益,差出僞倅,而旋卽還去矣。該倅之走入寧邊,在於臘月二十二日,賊之入縣,在於卄四夜,還去在於卄五曉,而同月晦日,寧邊府使發送府兵,往捕僞倅大益及迎賊諸漢而斬之,若使該倅,意在勦捕,收定本邑,則奔入之初,宜卽借兵,而乃反八日挨延,及其發兵也,又不親率以來,而寧校之還,詳知賊去已久,道路無梗,然後始乃還縣,則囚供中借兵寧邊,斬其僞倅云者,有若自己之領兵勦賊者然,其言已是失實是白遣,該倅還縣,在壬申正月初五日,而其時以凶魁諸漢及父子兄弟當坐者,隨其譏捕,先斬後報之意,論報兩營,而巡營回題則以爲,若有情跡之叵測者,嚴覈報來,則當送勘合文書,自本縣梟首警衆,其外恐怯脅從之類,惟從罔治之科,使之各復本業亦是白遣,兵營回題則以爲,其中難赦者,嚴刑推覈,不可不置辟者,梟首警衆亦是白乎所,巡營之題,旣曰當送勘合,兵營之題,亦令先加推覈,則難愼之意,竝在其中是白乎旀,追因徑殺之報,巡營之別關論題,不啻申嚴,至以隨捉隨梟,賊情無以究得,而先斬後報,是豈一縣監所可擅行之意爲辭,而其所誅殺與杖殺者,皆是不留時,而或朝捉而暮斬,或昨捕而今戮,則顧安有營邑往復之暇隙乎?且其先行誅殺,後報兩營之文跡,載在謄錄,斑斑可考,則囚供所謂報營得題後誅之云者,又是爽實是白乎旀,其所斬三十六人中,報營者只是三十二人,而邊洛彦等四名,初不報營,杖斃五人中,報營者只是三人,而韓龍國·裵召史二名,亦不報營,故詰問於伊時擧行之刑吏,則倅倅以爲此皆權宜處置,不必報營是如,故只載本邑謄錄云云是白遣,雖以李德杓事言之,此是四十一名之外,而方其杖殺也,燃鼻驗死,曳出街上,則畢竟回甦,誠出意外,而其後兵營之推覈,乃有白放之擧,則可見其當初杖斃之非罪是白遣,且以所斬三十六人言之,就和等三名段,以迎賊,取服而斬之是白遣,朴正榦等五名段,以從賊之云,而捉納之吏校,已爲身死,不得推問是白遣,禹宗孟等十五名段,亦以從賊,斬之是白遣,金化景等三名段,以討索民間,衝火偸竊之罪,斬之是白遣,許學等五名段,不爲承款,皆爲杖斃,而報營簿牒,則以取服樣懸錄是白置,蓋其還官之初,招集吏校,責之以官去而不隨,賊來而皆附,汝等該死是如,使之詗納行止殊常之類,以爲將功贖罪之道,則吏校輩視若奇貨,發四搜察,不問眞假,惟以多捉爲主,他境生面之人,行路乞食之類,謂以殊常,誣之以賊,或稱囊有鉛丸火繩,或稱賊之步軍馬夫,甚至身邊火藥之臭,衣上軍服之痕,事沒把捉,語涉虛謊,而曰丸曰繩,不問有無,其臭其痕,不辨虛實,直施猛棍,繼以惡刑,則輒皆不堪痛苦,惟乞速殺,問以賊步軍乎則答以唯唯,問以賊馬夫乎則答以唯唯,仍卽出斬是白遣,欲暴其情,而不爲納招者,則竟斃杖下是如,吏招校供,節節有條,箇箇輸實是白如乎,賊支緣坐,自有當律,則不分兄弟叔姪,而竝加收斬,討索偸竊,本非死罪,則謂以權宜處置,亦歸誅戮者,不可但以大違刑法論,囚供中明覈賊徒,依營題用法云者,未知所覈者何事,所依者何題是白乎喩,被捉人中放釋者,只是西面名不知李哥一漢而已,則今以全活數百納供者,自歸誣飾是白乎所,脅從之類,橫罹之輩,見捉於兵營與他邑者,其數何限,而無不反覆究覈,或附罔治之科,或有全釋之擧,而獨此泰川,則看作臨陣擒獲,隨捉隨斬,如刈草菅,試以諸招觀之,當初賊徒,姑未入境,而該倅徑先棄走,邑旣無倅,民無可依,乃有凶徒藉此迎賊之擧,而及其還官之後,稱以鉤得賊徒,恣意誅殺,若是狼藉,其許多斬斃之中,亦豈無眞箇從賊,厥罪罔赦者,而旣不詳覈而得情,又不取服而用刑,則擅濫之罪,在所難逭是白乎旀,至若松房之攫奪,長林之燒掠,此是寧校之事,而人命旣無戕害者,則屠戮一款,自在落空是白乎等以,枚擧各人供辭,尾附愚見,玆敢條列仰陳亦爲有置,石彦綱常之變,恣意徑殺,王章未伸,失刑之罪已難赦,而至於西亂時斬掠屠戮等事,道臣査啓,備論該倅所勦捕者,或謂從賊,或謂偸竊,不覈虛實,輒自誅殺,全活數百之語,先報兩營之說,參以諸招,歸之爽實,屠戮一款,雖無所犯,擅濫二字,有不可免,罪涉莫大,事未前有,臣府不敢循例依律,下詢大臣處之,何如?啓依允。
司諫韓用儀啓曰,請金甲島爲奴罪人克觀,更令王府,嚴鞫得情,夬正王法。請逆賊尙魯,亟施孥戮之典。請亟下三啓傳旨,令攸司卽速擧行焉。請正法罪人鏔,亟施孥戮之典。請絶島爲奴罪人李戒國·劉用孫·金金乭,亟令王府,夬施典刑。請梟示罪人性世亟施孥戮之典。請秋曹囚供中鄭觀綏等諸人,拿致王府,嚴加盤覈,亟施當律。請言事三臣之在謫者,竝施放釋之恩,停啓兩臺之削職者,亟降還寢之命。答曰,不允。末端事,不允。措辭見上
右議政南公轍箚曰,伏以,臣於日前,猥陳區區私懇,乞解藥院之任,及承聖批,未蒙兪音,下情不勝悶隘之至。臣子效誠之地,嘗藥爲重,情若有可强,身豈敢自有,而玉堂聯箚,事體嚴重,由前由後,未聞有遭此而出脚於憤誤之職者,往事,聖明想必俯燭,臣不敢煩陳,而提擧·都提擧,旣無毫分之差異,則臣何可拚棄廉防,冒沒就職也哉?雖微末庶僚,尙可引以爲辭,況名忝大官者,謂之歲月之稍久,推諉無處,夤緣冒進,則臣雖不足言,竊恐朝廷不尊,關係非細也。且臣積年貞疾,實無奔走供職之望,而近又伏暑闖發,嘔吐頻作,甚則眩昏欲仆,不省人事,今日問安日次,又犯闕禮之罪,義分都虧,如添一症,玆敢復伸前懇,仰干崇嚴。伏願殿下,亟賜遞免,使微諒少伸,仍降威譴,以治臣瀆撓之罪,不勝幸甚。取進止。答曰,省箚具悉卿懇。愼節奉慮,何可以微細之事,如是辭巽,萬萬過矣,勿辭,調理視事。仍傳于李止淵曰,此批答,遣史官,傳諭于右議政。
正言鄭基善疏曰,伏以,臣於直廬,伏奉薇垣除旨,目見衮職之闕遺,輿情之沸鬱,義當竭蹶出膺,以效一日之責,而公格私義,有不得隨詣蒲班,聯綴簡書者,罪犯擅出,罰止問備,且惶且感,益不知措躬之所也。臣自有近日諸臺臣處分之後,特無言責之任,莫控匡救之忱,而耿耿憂歎,繞壁不寐者久矣。夫天下事,其本不治而末治者未之有也,年前趙得永之疏,卽不過論一戚臣者也,直言之士,不能量時度力,觸忤嬰罪者,古亦有之,方其羅織而聲罪也,直以妄犯時諱,得罪巨室,顯言斥之,則雖有公議之不愜,只當歸之於朝論之是非而已,必不至深爲累於聖德,久愈鬱於群情,而特以急於構勒,從而抉摘,其所以誣逼致討者,反自歸於誣逼也,故一世之憂慨,八方之譏議,歷七年如一日,必欲伸辨乃已者,正以此也。今始因一臺臣之言,交章累牘,同聲稱屈,尙云晩矣,而廷臣之匡救,臺閣之停論,政所謂莫如我敬王也。不意前後聖敎,輒多過中,而至於侵逼莫重之敎,尤何失當之甚也?噫,若論侵逼之罪,逼莫逼於當初抉摘者之言,而不加之罪,反誦言者貽累之言,箝制臺閣矯非之論,殿下聖明,何不念及於此也?臣於伊日,適在禁中,又伏聞口傳下敎,有兩啓辭依前以入之命,臣於是,尤不任慨惜之至。夫莫撓者臺論也,莫嚴者臺體也。雖以人主之尊,但當一付於公,不可參錯以私,旣不能使之停之,又不能使之發之,其綦重如此,而方發之論,賜批亟停,則曾或見之,旣停之啓,特命還入,則稽諸掌故,古有是否?近日以來,百度皆弛,群志易狃,放倒昌披,無一可觀,而所顧忌者惟公議也,所扶植公議者惟臺閣耳。今殿下又欲摧折臺閣,竝與一線公議而掃地後已,臣未敢知殿下之國,何所恃而爲國乎?大抵殿下此一事,始失之於趙得永·尹致謙之處分,故又於明辨國是之鄭度采失之,復失之於鄭度采之嚴敎,故又於循公停啓之兩臺臣失之,此臣所云本不治而末否者也,處分一失其當,擧措輒誤,一着嚴敎,一有非常,群議轉激一層,竊恐自此以往,公車無休息之時,朝著無寧靖之期,豈不大可憂哉?不遠而復,如日其更,卽一轉移間事耳,殿下何所憚而不爲也?臣謂院啓所請金甲島島配罪人趙得永,洪原縣竄配罪人尹致謙,金化縣徒配罪人鄭度采,特許放釋,前執義金用默,前正言李基栽,特令分揀宜矣,臣因此而復有獻焉。竊伏瞯殿下應事因循,接下淵默,臣僚之所嘗仰勉者,卽奮發二字,而不有國言,强拂廷議,非所謂奮發,開廣壅蔽,明示好惡,乃可謂奮發,如仁者能愛人惡人,方始爲仁,徒善不足爲仁也,是非明於內則擧措得於外,私意祛於上則公道張於下,惟聖明懋哉懋哉,克審取舍焉。仍伏念,臣於見職,本不近似,而院啓中有區區私義之難於隨參者,前後如臣踪地者,擧皆爲引,輒蒙體諒,今臣處義,宜無異同。伏乞聖慈,俯垂鑑諒,特命遞斥臣職,以安私分焉,臣無任云云。省疏具悉。已諭於前批,勿煩,爾則許遞。
上在昌德宮。停常參·經筵。
申在明啓曰,大司憲宋穉圭,執義柳台佐,掌令朴周燮·黃儆彦,持平張龍八在外,朴潞壽未署經,監察茶時之意,敢啓。傳曰,知道。
尹命烈啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
申在明啓曰,事變假注書金輦身病猝重,勢難察任,今姑改差,何如?傳曰,允。
金輦改差,代以韓宗愈爲事變假注書。
李止淵啓曰,吏曹郞廳來言,臺諫有闕,政事,取稟。傳曰,前望單子入之。
吏曹口傳政事,直閣單鄭基善。
李止淵,以侍講院言啓曰,新除授兼說書徐憙淳時在京畿利川地,書筵入番事緊,斯速乘馹上來事,下諭,何如?傳曰,允。
申在明,以義禁府言啓曰,卽接月令醫員方始大手本,則時囚罪人宋啓洙濕痰挾食,轉成關格,肚腹浮脹,食飮全廢,曺龍玩千里就理,在途得病,暑泄苦劇,眞元大脫,兩囚病勢俱爲不輕云。罪人病勢如此,則一邊保放,一邊草記,曾有定式矣。宋啓洙·曺龍玩,竝姑保放之意,敢啓。傳曰,知道。
正言許兟啓曰,請金甲島爲奴罪人克觀,更令王府,嚴鞫得情,夬正王法。措辭見上請逆賊尙魯,亟施孥戮之典。措辭見上請亟下三啓傳旨,令攸司卽速擧行焉。措辭見上請正法罪人鏔亟施孥戮之典。措辭見上請絶島爲奴罪人李戒國·劉用孫·金金乭,亟令王府,夬施典刑。措辭見上請梟示罪人性世,亟施孥戮之典。措辭見上請秋曹囚供中鄭觀綏等諸人,拿致王府,嚴加盤覈,亟施當律。措辭見上臣請言事三臣之在謫者,竝施放釋之恩,停啓兩臺之削職者,亟降還寢之命。措辭見上新除授司憲府執義柳台佐,時在慶尙道安東地,請斯速乘馹上來事,下諭。答曰,不允,末端事,不允。下諭事,依啓。
吏曹參議趙貞喆疏曰,伏以臣,樗櫟散材,蒲柳衰質,濫被不世之恩,自春徂夏,除旨聯翩,仍又天官佐貳之命,繼下於千萬夢想之外,臣感激惶隕,益不知措躬之所,然是乃宿趼也,義無必辭,黽勉出肅,旋蒙恩暇,遠作鄕行矣,客路中暑,三日始甦,旅店調治,一望濡染,王靈所曁,幸得少愈,纔已擔舁還次,而所患諸症,越添於昨日參政之餘,胸膈之痞滯,而食飮全却,榮衛之澌鑠,而補瀉昧方,房闥之間,轉側須人,時月之內,動作無路,見今京察屆月,銓門多事,而以若病狀,實難供職,玆敢瀝陳肝膽,仰瀆崇嚴。伏乞聖慈,特許遞改,使公務無曠,私分以安,不勝大幸,臣無任云云。省疏具悉。爾其勿辭,調理察職。
上在昌德宮。停常參·經筵。
自開東至卯時,灑雨下雨,測雨器水深一分。
夜自四更至初八日開東,灑雨下雨,測雨器水深二寸四分。
李龍秀啓曰,大司憲宋穉圭,執義柳台佐,掌令朴周燮·黃儆彦,持平張龍八在外,朴潞壽未署經,監察茶時之意,敢啓。傳曰,知道。
又啓曰,來十一日,朝參日次矣,敢稟。傳曰,停。
李止淵啓曰,來十一日,輪對日次矣,敢稟。傳曰,當次人受點,後日次待令。
李龍秀啓曰,左副承旨尹明烈,右副承旨李勉求今日不爲仕進,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,雨勢如此,後日次爲之。
又啓曰,御營廳將官來言,今日本廳軍兵,日次私習云矣,敢啓。傳曰,雨勢如此,後日次爲之。
李止淵啓曰,判尹李存秀,左尹洪羲臣,吏曹參判尹序東,工曹參判金魯應,除拜後過三日,不爲出肅,竝依定式,推考警責,仍卽牌招察任,何如?傳曰,允。
傳于李止淵曰,禮房承旨,馳詣明陵,奉審摘奸,局內諸陵,一體奉審以來。
李龍秀啓曰,吏曹郞廳來言,熊川縣監南錫圭,諫院則雖已署經,憲府則尙未署經云,除在外·未署經外,未肅拜人員,卽爲牌招,何如?傳曰,一司除署經。
正言前望單子入之,朴晦壽落點。
李龍秀,以侍講院言啓曰,司書朴晦壽入直矣,移拜正言,纔已出去,下番闕直,事甚未安,兼輔德金逌根,弼善尹應大,兼文學金蘭淳,竝卽牌招,以爲姑降入直之地,而輔德李光憲呈辭受由,文學金道喜,兼司書金在元,俱有實故,說書尹正鎭以假注書堂后進,兼說書徐憙淳在外,合有變通之道,與司書未差之代,令政院稟旨變通,待下批牌招,以爲推移入直之地,何如?傳曰,允。前望單子入之。
司書前望單子入之,沈能岳落點。
韓宗愈有頉,代以禹錫文爲事變假注書。
以左副承旨尹命烈,右副承旨李勉求牌不進罷職傳旨,傳于李龍秀曰,只推。
李龍秀啓曰,行都承旨李憲琦不爲仕進,行右承旨申在明須資出去,左副承旨尹命烈,右副承旨李勉求牌不進,同副承旨李止淵明陵奉審進去,院中只有臣一人,伴直無人,行右承旨申在明,卽爲牌招,何如?傳曰,允。
又啓曰,行都承旨李憲琦不爲仕進,行右承旨申在明,左副承旨尹命烈,右副承旨李勉求牌不進,同副承旨李止淵明陵奉審進去,院中只有臣一人,伴直無人,右副承旨李勉求,更爲牌招,何如?傳曰,都承旨·右承旨·左副承旨·右副承旨竝許遞,前望單子入之,待下批,牌招察任。
承旨前望單子入之,洪奭周·徐英輔·朴周壽·洪冕燮落點。
徐英輔,以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
又以備邊司言啓曰,卽見公淸監司權常愼狀啓,則以爲,藍浦縣熊川面小篁里浦口,漂到人十二名,自云中華國江南通州人,而問情一時爲急,漢學譯官一員,令廟堂稟旨分付,卽速下送爲辭矣,彼人問情,事係時急,解事譯官一員,各別擇差,星火下送之意,分付該院,何如?傳曰,允。
上在昌德宮。停常參·經筵。
自開東至酉時,灑雨下雨,測雨器水深三寸七分。
徐英輔啓曰,大司憲宋穉圭,執義柳台佐,掌令朴周燮,持平張龍八在外,掌令黃儆彦未肅拜,持平朴潞壽未署經,監察茶時之意,敢啓。傳曰,知道。
以左副承旨朴周壽牌不進罷職傳旨,傳于李龍秀曰,許遞,前望單子入之,待下批,牌招察任。
承旨前望單子入之,李在秀落點。
李龍秀啓曰,新除授承旨李在秀,前任驪州牧使,方在解由未出中,何以爲之?敢稟。傳曰,勿拘。
兵曹口傳政事,副護軍單朴周壽。
以兼輔德金逌根牌不進罷職傳旨,傳于李止淵曰,只推。
以司書沈能岳牌不進罷職傳旨,傳于李止淵曰,只推。
李止淵,以侍講院言啓曰,下番連日姑降,事甚未安,司書沈能岳,旣有只推之命,更爲牌招入直,何如?傳曰,允。
以司書沈能岳牌不進罷職傳旨,傳于李止淵曰,只推。
李止淵,以禮曹言啓曰,卽接永禧殿官員所報,則今朝大雨,第三室後面道里上,大段滲漏,屛風後面,亦爲滲漏,北邊夾室春舌,俱爲滲漏云矣,殿內雨漏,萬萬驚悚,臣曹堂上,卽爲進詣奉審後,稟處,何如?傳曰,允。
又以禮曹言啓曰,臣羲淳,進詣永禧殿奉審,則第三室道里上屛風後及北夾室滲漏處,一如殿官所報,而蓋瓦年久,間或罅隙低陷,雨水渟滀,若値暴雨,因此而滲漏,極爲悚悶,其所修改,不容少緩,而見今潦雨未霽,待快晴卽爲擇日修改,何如?傳曰,允。
李在秀,以都摠府言啓曰,副摠管鄭學畊,以訓鍊都監中軍,本營褒貶講坐起事,南別營晝仕出去之意,敢啓。傳曰,知道。
徐英輔,以義禁府言啓曰,因平安監司李肇源査啓本府回啓內,罪人柳鼎養·石彦,綱常之變,恣意徑殺,王章未伸,失刑之罪,固已難赦,而至於西亂時,斬掠屠戮等事,道臣査啓,備論該倅所勦捕者,或謂從賊,或謂偸竊,不覈虛實,輒自誅殺,全活數百之語,先報兩營之說,參以諸招,歸之爽實,屠戮一款,雖無所犯,擅濫二字,有不可免,罪涉莫大,事未前有,臣府不敢循例議律,下下詢大臣處之事,判付內依允啓下矣,謹依判付,問議于大臣,則領府事李時秀,病未獻議,判府事徐龍輔·徐邁修在外,判府事金載瓚未肅拜,判府事韓用龜,病未獻議,判府事金思穆在外,右議政南公轍以爲,謹按大明律軍政條云,若擅殺平民及被虜逃回人口,冒作賊級報功者,俱以故殺論,故殺卽一律也。柳鼎養當西亂之時,走入寧邊,聞本邑兇徒迎賊之擧,及其還官,以其慙憤之心,恣行誅殺,而亦不一一報營,具格處斷,擧措極其駭妄,人心久益拂鬱,今以道啓觀之,則許多斬斃之中,亦豈無眞箇從賊,罪在罔赦之人,而旣不詳覈而得情,又不取服而用刑者,若是夥多,證招明白,詞案俱在,屠戮一款,雖無所犯,擅離二字,在所難免,且其供辭之飾虛爽實,可謂罪上添罪,而但與冒作賊級報功者有異,謂之專出於故殺之計,恐非實情,若以造化之仁,減死用次律,則亦合惟輕之義,伏惟上裁云矣,大臣之議如此,上裁,何如?傳曰,依次律施行。
上在昌德宮。停常參·經筵。
自卯時至人定,灑雨下雨,測雨器水深二寸三分。
自人定至初十日開東,灑雨下雨,測雨器水深五分。
徐英輔啓曰,合辭方張之時,兩司無詣臺之員,事甚未安,除在外·未署經外,未肅拜·呈告人員,竝卽牌招,何如?傳曰,允。
李龍秀啓曰,禁衛營將官來言,今日本營軍兵,日次私習云矣,敢啓。傳曰,雨勢如此,後日次爲之。
又啓曰,御營廳將官來言,今日本廳軍兵,日次私習云矣,敢啓。傳曰,雨勢如此,後日次爲之。
李止淵,以侍講院言啓曰,下番姑降入直,今已屢日,而新除授司書沈能岳,聞有實病,連事違召,兼司書金在元有實故,說書尹正鎭堂后進,兼說書徐憙淳在外,無以備員入直,合有變通之道,上番番次,亦甚苟艱,輔德李光憲呈辭,文學金道喜有實故,竝令政院稟旨變通,以爲推移入直之地,何如?傳曰,允。
李止淵啓曰,因侍講院草記,輔德李光憲呈辭受由,文學金道喜,司書沈能岳,兼司書金在元有實故,說書尹正鎭堂后進,兼說書徐憙淳在外,無以備員入直,竝令政院稟旨變通事,允下矣。合有變通之道,何以爲之?敢稟。傳曰,竝許遞,前望單子入之。
春坊前望單子入之。輔德李勉求,文學趙庭和,司書柳訸,兼司書李應奎,說書李憲球,兼說書李嘉愚落點。
以大司諫申在植,司諫韓用儀,正言許兟牌不進罷職傳旨,傳于徐英輔曰,只推。
掌令黃儆彦啓曰,請正法罪人鏔,亟施孥戮之典。措辭見上請濟州牧島配罪人致薰,金海府定配罪人學逵,固城縣定配罪人與權,竝令王府,設鞫嚴問,期於得情,夬正典刑。措辭見上請亟下三啓依允之傳旨,令該府擧行焉。措辭見上請物故罪人國仁支屬應坐之類,亟施島配之典。措辭見上請朴紀淳,亟令王府,拿來嚴問,以重鞫體。措辭見上請亟收李基慶給牒之命,仍施屛裔之典焉。措辭見上請秋曹囚供中鄭觀綏等諸人,竝令王府,拿致嚴覈,施以當律焉。措辭見上有罪而罪,無罪而不罪,王者爲治之大經也,一或違此,非弛則濫,弛固非政,濫尤可戒,顧彼趙得永疏辭之援引馬后事,陳說於殿下之前者,出於保全戚畹,贊成聖德之苦心至誠,則寔出於斷斷無他,而逆之一字,初何嘗近似,而抉摘文致,歸之誣逼,其何以服人心而厭公議乎?近來諸臣章奏之堆積公車者,莫不暴其願忠之忱,明其非逆之實,條陳開釋,如出一口,伏想殿下,亦已洞悉而無餘矣,夫得永之無罪也旣如是,則尙在罪謫,實非刑政之得當,況伊時伸救之尹致謙,豈云非矣,追後辯論之鄭度采,亦何辜乎?彼蓋憂處分之失宜,慨忠逆之無辨,身在言地,各效無隱,奬之猶可,罪焉何名,顧今聖明在上,廣開不諱,而使此言事之三臣,列在罪謫,累然相望,豈不爲聖德之累也哉?至於停啓之金用默·李基栽,當停而停,乃其職耳,加之譴何,尤豈非過中之甚者乎?臺啓之曰允曰不,固在上之權度,而其發其停,乃群下之公議,今以停啓而罪之,則是豈置臺閣而付公論之義哉?是非但於古所無之事,誠恐啓來後無窮之弊也,臣請言事三臣之在謫者,竝施放釋之恩,停啓兩臺之削職者,亟降還寢之命。答曰,不允,李基慶事,不允。新啓,不允。
李止淵,以侍講院言啓曰,新除授輔德李勉求,文學趙庭和,司書柳訸,兼司書李應奎,說書李憲球,卽爲牌招察任,何如?傳曰,允。
李在秀,以兵曹言啓曰,五衛將南宮玾,前任江原監營中軍,柳聖台,前任水原中軍,李應植,前任尙州營將,李敏會,前任慶尙監營中軍,俱在任所,該廳番次苟簡,而忠壯衛將高昌彬,病難供職,呈狀乞遞,改差,何如?傳曰,允。
徐英輔,以義禁府言啓曰,柳鼎養依律下詢大臣草記批旨內,依次律施行事,命下矣。柳鼎養依次律,杖一百收贖,告身盡行追奪,全羅道長興府,流三千里定配,而以草記及批旨內辭意,具罪目,依例發遣府書吏,押送配所,何如?傳曰,允。
又以義禁府言啓曰,保放罪人李一榮還囚照律,宋啓洙·曺龍玩還囚議處以入,而宋啓洙·曺龍玩病勢一向未差,仍爲保放之意,敢啓。傳曰,知道。
禁府啓目,群山鎭僉使具載重原情云云。問目內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓依允。又啓目粘連,向前曺龍玩段,隱逋始逋,旣有道啓之論刊,則不可以囚供之自明,有所參恕,宋啓洙段,査徵逋穀,數旣夥多,又値移職,則餘數之未及收殺,容或無怪,而糴法所重,不可全然無罪,竝只以此照律,何如?判付啓依允。又照目粘連,全州判官李一榮矣本府議啓內,漕船裝發之不免差遲,論以法意,雖甚可駭,親病往還,間有移官,追捧餘數,亦不甚多,以此照律罪,笞四十收贖,附過還職,私罪。啓捧敎依允。
吏曹參判尹序東疏曰,伏以臣,卽一床簀中物耳,以年則已迫崦嵫,以病則便成癃痼,雖閑官冗職,猶未免尸素之譏,居常愧懼,若隕淵谷,今玆亞銓除名,何爲而及於臣身哉?且況新望群彦,才具林立,如臣已試蔑效者,豈可苟然充數,看作養病之坊,不思妨賢之嫌乎?臣之衰病難强之狀,每陳於前後章牘,而素患痰眩之症,近因日候之蒸濕,一倍添劇,神精昏瞀,如墜雲霧,脚部痿軟,不能運動,房闥之間,轉側須人,胸膈痞塞,呼吸喘促,食飮專却,藥餌罔效,諸般症形,傍人危之,雖或復尋生路,束帶趨朝,實非可期,顧今大政漸近,京察在前,曹務鞅掌,銓席宜備,而病勢無以自力,職名實難仍冒,玆敢披瀝肝血,仰瀆崇聽。伏乞聖慈父母,亟遞所帶之任,回授可堪之人,俾重任毋曠,私分獲安焉,臣無任屛營祈懇之至,謹昧死以聞。答曰,省疏具悉。卿其勿辭,調理行公。
行護軍徐有聞疏曰,伏以臣,伏奉今月初五日除旨,以臣爲都摠府副摠管者,臣聞命惝怳,莫敢攸措,噫,臣猥以無似之蹤,濫叨方面之重,周歲之餘,凡厥施爲,苟且牽補,瘡疣隨出,至於按法登聞之事,亦是迷方,不覺自歸於僨誤之地,臣所以向來疏引,冀被重勘,而特蒙我殿下聖度寬容,恩批鄭重,諭以有失,譴止薄罷,匪罪伊榮,闔門感悚,不自意恩敍遽降,職名繼至,侈以簪履之收,復置冠裳之列,臣手警華誥,惶汗浹背,顧臣至愚極陋之姿,何以得此於聖明也,恩除之下,義急肅命,逖達之餘,誠切覲光,固當竭蹶趨承,少效奔奏之責,而第臣四載關外,疾病沈綿,髮白齒脫,衰謝已甚,重以奔馳道路,宿祟越添,將息稍久,尙未甦醒,舊愆旣不暇自訟,病情又無以强策,玆敢略控短章,仰徹崇嚴。伏乞聖慈,特垂鑑諒,亟遞臣見帶之職,以安微分,仍治臣瀆擾之罪,以肅朝綱,不勝幸甚,臣無任屛營祈懇之至,謹昧死以聞。答曰,省疏具悉。卿其勿辭行公。
上在昌德宮。停常參·經筵。
自未時至人定,灑雨下雨,測雨器水深九分。
藥房提調金履喬,副提調李止淵啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·嘉順宮·世子宮,口傳問安。答曰,知道。
傳于李在秀曰,大臣·備局堂上引見。
以應敎李羲準,副應敎趙琮鎭,校理趙民和·洪羲瑾,副校理李羲肇·金在元,修撰洪羲祖·李東煥,副修撰南周獻·尹豐烈牌不進罷職傳旨,傳于李止淵曰,只推。
以輔德李勉求,兼司書李應奎牌不進罷職傳旨,傳于李止淵曰,只推。
兵曹口傳政事,副司果單金道喜。
李止淵,以禮曹言啓曰,卽接徽陵別檢所報,則今番雨後,本陵丁字閣北邊月臺石三間許二層頹落云矣,奉審慰安之禮,依前例不爲磨鍊,改築之節,待快晴擇日擧行,何如?傳曰,允。
李在秀,以都摠府言啓曰,今日入直內三廳武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
又以都摠府言啓曰,光德門內西邊內宮墻二間許,因雨勢缺落之意,敢啓。傳曰,知道。
又以兵曹言啓曰,卽接北所衛將李壽豐牒報,則光德門西邊內宮墻二間許頹圮云,爲先令紫門監,以扭把子及長木,堅實圍排,而係是局出身直所近處,把守則限修築間,令局出身,輪回晝察夜巡之意,分付,何如?傳曰,允。
又以兵曹言啓曰,卽接西道參軍金宗浩牒報,則訓鍊都監所授仁王山南邊第四城廊近處體城七間許頹圮云,爲先令繕工監,堅實圍排,分授軍門,急速修築,而把守軍兵,亦令該軍門,量宜定送,限改築間,嚴加守直之意,分付,何如?傳曰,允。
又以訓鍊都監言啓曰,因兵曹草記,光德門西邊內宮墻二間許頹圮處,崇智門局出身五人除出,限修築間,輪回晝察夜巡之意,敢啓。傳曰,知道。
又以訓鍊都監言啓曰,本局分授都城字內仁旺山南邊第四城廊近處體城七間許頹圮處,令該軍門,卽速修築,把守軍兵,量宜定送事,自兵曹草記矣,今日爲始,砲手十二名,將校一人率領,限改築間,嚴加守直之意,敢啓。傳曰,知道。
戊寅六月初十日辰時,上御熙政堂。藥房入診,大臣·備局堂上引見入侍時,提調金履喬,副提調李止淵,假注書尹正鎭,記事官李嘉愚·權敦仁,直閣鄭基善,醫官吳千根·李漢臣·金殷相,左副承旨李在秀,假注書朴容壽,事變假注書禹錫文,右議政南公轍,刑曹判書鄭晩錫,行大護軍李羲甲,行大司成朴宗薰,訓鍊都正李溏,韓陵君李海愚,行右承旨李龍秀,行護軍金履載,大司諫申在植,掌令黃儆彦,以次進伏訖。公轍等進前曰,雨澤周洽,而日候蒸鬱,聖體,若何?上曰,一樣矣。公轍等曰,寢睡·水刺之節,何如?上曰,一樣,而各殿宮氣候亦一樣矣。仍命曰,醫官診候,置之也。千根等退出。履喬曰,因承候官戶曹佐郞金宅善所傳,伏聞慈殿暑症,已臻差復,而與諸醫官,議湯劑繼進當否,則加味六和湯,自今日停止爲宜云,故敢此仰達矣。上曰,依此爲之。仍命藥房先退,止淵·正鎭·基善以次退出。上曰,次對爲之。公轍曰,臣以藥院辭懇,再上文字,未蒙遞解,下情不勝悶鬱之至,臣雖淺狹,豈可以其時之人言,尙今介懷,而第念玉署聯箚,事體自別,未嘗有遭此而行公於僨誤之地者,故臣於藥院之任,近十年不敢爲復叨之計,提調·都提調一也,豈容拚棄廉隅,冒沒出脚乎?今日日次,亦不敢仕進於藥院,又犯闕禮之罪,義分事面,俱爲虧缺,亟賜體諒之恩,以安私分,千萬顒祝。上曰,所奏之事,次第陳之。公轍曰,臣於日前,爲慮言路之壅閉,略效匡救之義,而未蒙兪音,其後言官之停啓者,繼而有譴削之命,不料聖明之世,過中之擧,若是頻疊也,頃年趙得永之疏,想必載在記注,而以其言,驅之以極逆,則一世之公論,不能厭服,且抉摘文字,以罪言官,本非聖世之美事,鄭度采之疏,尙云晩矣,有何可罪之事乎?旣曰公論不厭,不可以抉摘而罪言者云爾,則停啓,卽物議中次第件事,而雷威荐疊,摧折太過,臣以殷湯之弗咈,漢高之轉圜,纔已仰勉,而曾未數日,大聖人處分,又有違於顔子不貳過之盛德,竊恐自此以往,忌諱多門,雖有狂戇之士,願忠於殿下,其將閉口不言,伸救之言,覆逆之論,殿下亦不可得而聞矣,此豈非大可憂而大可悶者乎?今日登筵臺臣,必當極言竭論,而臣亦不揆愚淺,又此妄陳,惟願亟允臺請,以光聖德焉。上曰,前已論之矣。出擧條公轍曰,卽見廣州留守鄭尙愚所報,則以爲,本營所管關西·湖西穀,近漸見縮,至爲三千二百六十四石零,丁丑不足耗三百二十六石零,因此而逐朔放料,一未擧論,兩道見縮條,及今區劃爲辭矣,本穀乃是取耗支放者,而元摠旣減,耗條隨縮,該營事勢,不得不充此以給,而見今穀簿,到底不敷,不足耗三百二十六石零,姑先以他道穀會錄耗中劃給,使之取用,何如?上曰,依爲之。出擧條公轍曰,卽見東萊府使朴綺壽狀啓,則以爲,東館裁判倭家舍,未滿年限,在在傾仄,將有頹圮之患,別差朴命源,捐出私財,一新修改,其爲公出力,誠極嘉尙,其在激勸之道,合有賞典,而事係干恩,請令廟堂稟處矣,象譯之辦出私財,改葺館宇,宜有褒賞之典,令該院照例施賞,何如?上曰,依爲之。出擧條公轍曰,武將之不得懸病於賓對,曾有飭敎,而今日次對,訓鍊大將李得濟,懸病不進,雖未知病勢之如何,事體未安,從重推考,何如?上曰,依爲之。出擧條公轍曰,臣向以寶鑑誌狀中,抄撮其易知可法者,以備睿覽之意仰奏矣,今則冊子將告成,而其中合有經稟後擧行者,寶鑑·祖鑑,每於首編,皆奉御諱,此書亦令謹遵此例而書之,冊名則諸春坊以謨訓輯要,相議停當云,臣意亦以爲甚好,以此爲定,而不可無記實跋文,此則令文任撰進,件數雖不多,而印役便於繕寫,物力令戶曹進排,以爲及期開印之地,編輯諸臣,仍爲監印事,分付似好,故敢此仰達矣。上曰,依此爲之。仍命諸宰奏事。晩錫等以無所奏仰對,在植等曰,請遲晩後物故罪人啓能,亟施孥籍,趾賊等凶種,夬施邦刑,獻遂設鞫得情。上曰,不允。出擧條在植等曰,請夏賊子女,亟施跪斬之典,斗恭親屬應坐之類,一依适·雲例擧行,斗恒及夏賊親屬奴傔連伊夫妻,竝嚴鞫得情,夬正典刑。上曰,不允。出擧條在植等曰,請明謙·以謙,亟施孥戮,逆復庶子好石,亟施處絞,遲晩後物故罪人宇鎭諸子,亟施散配之典。上曰,不允。出擧條在植等曰,請時景·時昱,竝施孥籍之律,金樂敎,亟令王府,設鞫嚴覈,夬正邦刑。上曰,不允。出擧條在植等曰,請賜死罪人行恁諸子應坐之類,亟令王府,依律擧行,俾無易種焉。上曰,不允。出擧條一行量刀割在植等曰,請物故罪人家煥·哲身,正法罪人承薰·樂敏,施以孥籍之典。上曰,不允。出擧條在植等曰,請物故罪人國榮,亟施孥籍之典。上曰,不允。出擧條在植等曰,請物故罪人時偉諸子,亟施散配之典。上曰,不允。出擧條在植等曰,請物故罪人裕,亟施孥戮之典。上曰,不允。出擧條在植等曰,請知情不告罪人魯賢,亟施孥籍之典。上曰,不允。出擧條在植等曰,請知情不告罪人在民,亟施孥籍之典。上曰,不允。出擧條在植等曰,請物故罪人履猷諸子,亟施散配之典。上曰,不允。出擧條在植等曰,請安置罪人李晦祥,島配罪人金宇光,竝令王府,更加嚴鞫,夬正典刑,放釋罪人權思穆·金千孫,亟施絶島安置之典。上曰,不允。出擧條在植等曰,請楸子島減死安置罪人在敏,亟令王府,還爲拿來,嚴鞫得情,夬正典刑。上曰,不允。出擧條在植等曰,請楸子島安置罪人徐瀅修,設鞫嚴問,夬正王法。上曰,不允。出擧條在植等曰,請古今島安置罪人張錫胤,亟令王府,嚴鞫得情,夬正典刑。上曰,不允。出擧條在植等曰,請追奪罪人煥之諸子,亟施散配之典。上曰,不允。出擧條在植等曰,請賜死罪人達淳諸子,亟施遠地定配之典。上曰,不允。出擧條在植等曰,請追奪罪人日煥諸子,亟施散配之典。上曰,不允。出擧條在植等曰,請逆賊漢祿,亟施孥戮之典。上曰,不允。出擧條在植等曰,請黑山島安置罪人日柱,依初下傳敎,設鞫得情,夬正典刑。上曰,不允。出擧條在植等曰,請追奪罪人龜柱支屬應坐之類,一依尙魯例,施以散配之典。上曰,不允。出擧條在植等曰,請金甲島安置罪人龍柱,亟令王府,設鞫得情,夬正典刑。上曰,不允。出擧條在植等曰,請前監司李書九,設鞫得情,夬正典刑。上曰,不允。出擧條在植等曰,請追奪罪人鍾秀支屬應坐之類,一依尙魯·漢祿例施行。上曰,不允。出擧條在植等曰,請追奪罪人鍾厚支屬,亟施散配之典,上曰,不允。出擧條在植等曰,請正法罪人審度,加施孥戮之典。上曰,不允。出擧條在植等曰,請物故罪人儆支屬,亟令王府,嚴加盤覈,仍施孥戮之典。上曰,不允。出擧條在植等曰,請大逆不道罪人夢瑞,亟令王府,以适·雲例施行,其支屬之應問者,亦卽拿覈得情,使王法伸而亂本拔焉。上曰,不允。出擧條在植等曰,請大逆不道罪人鍾一·振采,竝施适·雲之例。上曰,不允。出擧條在植等曰,請逆賊友文·光友,加施孥戮之典,致後·延壽,竝施孥籍之典。上曰,不允。出擧條在植等曰,請李永純·永喆等,更爲設鞫嚴問,期於得情,夬正典刑,物故罪人李元樸諸子,施以散配之典。上曰,不允。出擧條在植等曰,請遲晩罪人晦植,亟令王府,卽捧結案,夬正典刑。上曰,不允。出擧條儆彦曰,請正法罪人鏔,亟施孥戮之典。上曰,不允。出擧條儆彦曰,請濟州牧島配罪人致薰,金海府定配罪人學逵,固城縣定配罪人與權,竝令王府,設鞫嚴問,期於得情,夬正典刑。上曰,不允。出擧條儆彦曰,請亟下三啓依允之傳旨,令該府擧行焉。上曰,不允。出擧條儆彦曰,請物故罪人國仁支屬應坐之類,亟施島配之典。上曰,不允。出擧條儆彦曰,請朴紀淳,亟令王府,拿來嚴問,以重鞫體。上曰,不允。出擧條儆彦曰,請亟收李基慶給牒之命,仍施屛裔之典焉。上曰,不允。出擧條儆彦曰,請秋曺囚供中鄭觀綏等諸人,竝令王府,拿致嚴覈,施以當律焉。上曰,不允。出擧條儆彦曰,請言事三臣之在謫者,竝施放釋之恩,停啓兩臺之削職者,亟降還寢之命。上曰,不允。出擧條在植曰,請金甲島爲奴罪人克觀,更令王府,嚴鞫得情,夬正王法。上曰,不允。出擧條在植曰,請逆賊尙魯,亟施孥戮之典。上曰,不允。出擧條在植曰,請亟下三啓傳旨,令攸司卽速擧行焉。上曰,不允。出擧條在植曰,請正法罪人鏔,亟施孥戮之典。上曰,不允。出擧條在植曰,請絶島爲奴罪人李戒國·劉用孫·金金乭,亟令王府,夬施典刑。上曰,不允。出擧條在植曰,請梟示罪人性世,亟施孥戮之典,上曰,不允。出擧條在植曰,請秋曺囚供中鄭觀綏等諸人,拿致王府,嚴加盤覈,亟施當律。上曰,不允。出擧條在植曰,請言事三臣之在謫者,竝施放釋之恩,停啓兩臺之削職者,亟降還寢之命。已上措辭見上上曰,不允。出擧條在植等陳所懷曰,臣於啓辭承批之後,又此瀆擾,極涉悚惶,而事關王章,亦係公議,玆敢以啓辭中未暴之懷,冒沒仰奏矣,日前鄭度采處分以後,大小臣僚,數日之間,公車堆積,仰請反汗,而殿下違咈群情,終不允從,下情之悶鬱,容有極哉,殿下之所以靳許於是者,蓋因向來處分,旣嚴於趙得永也,故不可緩於鄭度采,不可緩於鄭度采也,故不得允從於群下之請也,臣請以趙得永當初處分之過當,仰陳之。趙得永之年前一疏,特不過論駁故重臣之辭耳,在朝家處分之道,謂其言非也,則斥其失當,寬假之而已,則不害爲大聖人容受之量,謂其言是也,則戒諭於故重臣,使之有改無勉,則事當趁卽出場,便爲一時過去之事,無足以拂菀群情,至于今七年之久,尙此煩聒者,而第緣伊時聲討者之乖常,取其疏語中引喩馬皇后一節,律之以極逆大憝,目之以誣逼莫重,是誠萬萬不當,而此所以人心之不厭,公議之沸騰者也,大抵其所引喩,元不襯着於今日,當時馬氏車馬之盛,本不足貽累於明德之令譽,則以此爲引,有何一毫髣髴於誣逼乎?抉摘文字,本非美事,而抉摘之中,又不近似矣,臣於此,嘗有所憤惋,而繼之以憂悶焉,竊伏惟,嘉順宮誕育聖躬,功在宗社,凡有愛吾君之心者,孰無重所生之義,今日北面於殿下者,擧皆尊仰敬奉,而惟其尊仰敬奉之道,不違於經,不踰於禮,然後天理人情,各盡其當,君臣上下,不失其節,可以垂萬世而爲則,質聖人而無疑,而噫,彼怪鬼無識之輩,不思貽累之歸,徒懷藉重之計,抉摘不近似之句語,謂之誣逼者,在渠輩脅人陷人之方,可謂得矣,其所背經違禮,熒惑誣罔之罪,不待後世之譏議,已不容於一時之公論,而殿下當日處分,已失於察納雅言之義,近日絲綸之間,亦不免先入爲主之歎,臣竊爲殿下惜之也,且伏念,古昔聖王,有不忍人之心,斯有不忍人之政,而此果有不忍之端,宜蒙垂恤之澤者,趙得永之七年島謫,母死而不得奔喪,尹致謙之跡忝論思,匡救之言,有何可罪,而行遣亦已七年矣,家有九十老母,晝宵涕泣,至於失明,而有時號哭禱天,願見其子之面於未死之前,聞其情狀,行路齎涕,近又聞鄭度采老母之年,亦過七旬,母子相別,握手揮淚,不意聖明之世,有此慘忍之事也,苟或眞箇有罪,則渠輩私情,顧不足恤,而殿下試垂察於廷臣之論,輿人之誦,則彼皆無罪,公議可見,而以殿下孝理之化,其可不垂恤於斯乎,特垂霈澤,以光聖德焉,臣雖無似,豈敢以非理之事,仰陳於殿下之前,而亦何苦爲三臣,齗齗至此哉?第伏見王章失平,公議峻發,適在言官,不得不效一日之責也,伏願下詢于登筵諸臣,俯察群情,亟降處分宜矣。公轍曰,臣之俄者所奏,非爲諸臣地也,抉摘字句,目以極逆,公議之所不服,故伸救之言,停啓之論,亦從公議中出來,近日以此事,章牘積於公車,殿下想已俯悉,臣不敢更爲煩陳,而趙得永則謫中遭故,三年已闋,尹致謙之有九耋老母,通朝之所共矜悶,而鄭度采之母病垂死,臣嘗熟知,今聞諫長所奏,臨別情境,尤極惻然矣,自古以言而獲罪者,或以孝理之政,多蒙霈澤,諫臣所請,亟賜允從,則豈不有光於轉圜之聖德乎?且臺諫旣陳所懷,則未承批之前,何可退去乎?亦卽賜批甚好,故又此仰達矣。晩錫曰,大臣·臺臣所奏,儘出一世之公議,亟賜允從,甚好矣。羲甲曰,大臣·臺臣之所奏,卽擧國之公議也,亟賜允從,實光聖德,而尹致謙·鄭度采之情理,尤切矜惻,竝卽宥釋,允合於孝理之政矣。履喬曰,本事之合當允從,大僚之奏,臺臣之啓,備盡無餘,無容更陳,而臺諫所懷,事體尤別,卽以允從之意賜批,實合於循公議之道矣。宗薰曰,大僚所奏,臺臣所懷,卽擧世公議,亟下兪音,俾刑章得正,聖德有光,乃臣等之所共顒望者,伏願允從臺請焉。溏曰,大臣·臺臣之所奏,寔出於一世之公議,亟許允從,千禺顒祝。海愚曰,臺臣所奏,寔出公議,特許允從焉。龍秀曰,臣與趙得永,本有私嫌,豈或愛惜此人,而大臣·臺臣所奏,出於公議,惟願亟下兪音焉。履載曰,今此臺臣與大臣之言,卽一國公共之論,不容不採納,且聞在謫諸人之目下情理,亦皆切矜,其在孝理之政,尤合軫念,況臺臣旣請疎放,未承許批之前,宜不敢退,亟賜允從,以伸公議爲好矣。在秀曰,大臣·臺臣及卿宰所奏,乃是一世之公議,惟願亟下兪音焉。上曰,不允。出擧條在秀曰,玉堂牌招啓辭,多日未下,上下番之許久俱空,揆以事面,誠極悶然,玉堂竝牌招,以爲入直之地,何如?上曰,依爲之。出擧條嘉順宮進服加味君子湯,今日停止。出榻敎上命退,諸臣以次退出。
上在昌德宮。停常參·經筵。
自酉時至人定,灑雨下雨,測雨器水深二寸八分。
李在秀啓曰,合辭方張之時,兩司無詣臺之員,事甚未安。除在外·未署經外,呈告人員,竝卽牌招,何如?傳曰,允。
又啓曰,大司憲宋穉圭,執義柳台佐,掌令朴周燮,持平張龍八在外,掌令黃儆彦牌不進,持平朴潞壽未署經,監察茶時之意,敢啓。傳曰,知道。
李龍秀啓曰,右副承旨李止淵,今日不爲仕進,卽爲牌招,何如?傳曰,許遞,前望單子入之。
承旨前望單子入之,洪敬謨落點。
李龍秀啓曰,臣龍秀,以濟用監提調,今日本監褒貶進去,下直之意,敢啓。傳曰,知道。
傳于李在秀曰,諸承旨持公事入侍。
李在秀啓曰,新除授右副承旨洪敬謨,卽爲牌招,何如?傳曰,允。
又啓曰,假注書朴容壽,身病猝重,勢難察任,今姑改差,何如?傳曰,允。
朴容壽改差,代以嚴燾爲假注書。
洪冕燮啓曰,玉堂上下番俱空,已至多日,事甚未安。應敎李羲準,副應敎趙琮鎭,校理趙民和·洪羲瑾,副校理李羲肇·金在元,修撰洪羲祖·李東煥,副修撰南周獻·尹豐烈,旣有只推之命,竝更牌招,推移入直之地,何如?傳曰,竝許遞,前望單子入之。
玉堂前望單子入之,校理姜世白,副校理鄭基善·尹命圭,修撰申綽·任存常,副修撰趙忠植·李應奎落點。玉堂前望單子入之,應敎李羲肇,副應敎朴齊聞,校理李潞添書落點。
洪冕燮啓曰,玉堂上下番俱空,已至多日,事甚未安。應敎李羲肇,副應敎朴齊聞,校理姜世白·李潞,副校理鄭基善·尹命圭,修撰申綽·任存常,副修撰趙忠植·李應奎,竝卽牌招,以爲推移入直之地,何如?傳曰,允。
以應敎李羲肇,副應敎朴齊聞,校理李潞,副校理尹命圭,修撰任存常,副修撰趙忠植·李應奎牌不進罷職傳旨,傳于洪冕燮曰,只推。
以大司諫申在植,司諫韓用儀,正言許兟,掌令黃儆彦牌不進罷職傳旨,傳于李在秀曰,只推。
以江原監司曺鳳振狀啓,杆城郡守尹定鎭,旣有實病,有難强令還任,不得已罷黜事,傳于洪敬謨曰,令該曹口傳差出,催促下送。
以杆城郡守望筒,傳于洪敬謨曰,守令未差之代,令該曹口傳差出,催促下送。
吏曹口傳政事,以金熙臣爲杆城郡守。
吏曹口傳政事,以金最根爲咸昌縣監。
吏曹口傳政事,兼直閣單鄭基善。
吏曹口傳政事,副司果單趙琮鎭。
洪冕燮,以奎章閣言啓曰,臣進詣奉謨堂·書香閣奉審,則奉謨堂南簷及三門在外滲漏,北挾門有腐傷處,書香閣東北邊外簷及南邊內簷,俱有滲漏,閣內諸處,亦多有間間雨漏,待快晴修改之意,分付該曹,何如?傳曰,允。
又以奎章閣言啓曰,若値大雨,則在直閣臣,不待備員,稟旨奉審事,載在閣志矣。雨勢連日大霔,臣進詣奉審于奉謨堂·書香閣及閣內諸處之意,敢啓。傳曰,知道。
又以禮曹言啓曰,卽接社稷署所報,則今番雨後,神室後面龍頭及瓦子十張墜落云矣。莫重神室,有此墜落之患,不可無慰安之擧,慰安祭,不卜日今十三日設行,而修改之節,待快晴擇日擧行,何如?傳曰,允。
又以奉常寺都提調·副提調意啓曰,東耤親耕田所種大麥打作,則所出爲六石三斗,小麥打作,則所出爲十三斗之意,敢啓。傳曰,知道。
李在秀,以義禁府言啓曰,保放罪人宋啓洙·曺龍玩,還囚照律以入之意,敢啓。傳曰,知道。
義禁府照目粘連,龍宮前縣監曺龍玩·宋啓洙等矣本府議啓內,曺龍玩段,隱逋始逋,旣有道啓之論列,則不可以囚供之自明,有所參恕,宋啓洙段,査徵逋穀,數旣夥多,又値移職,則餘數之未及收殺,容或無怪,而糴法甚重,不可全然無罪,竝只以此照律罪,曺龍玩段,杖八十收贖,奪告身三等,宋啓洙段,笞五十收贖,解見任別敍,竝只私罪,啓奉敎依允爲旀,宋啓洙段,功議各減一等爲良如敎。又啓目粘連,向前具載重亦,不飭捧稅,責在該邑,而差晩裝發,有違定式,以此照律,何如?判付啓,依允。
四學儒生幼學洪羲泰·尹致駿·李菓·洪鍾浩·金淵根·黃仁爲·朴齊淵·李壕·吳致淳·閔泰鏞·李集重·趙配永·金有喜·李殷浩·徐有偉·趙發永·朴齊民·南孝中·金錫淳·李光膺·尹止善·鄭喜愚·尹守慶·李鍾壁·李惇五·洪寧燮·趙凝鉉·洪蓍謨·金魯兢·兪晦柱·朴氣浩·沈鐻·鄭澤求·魚在玉·尹洙·權中儉·洪晉謨·吳秉常·李秉溫·趙鎭性·李學謙·金魯曾·趙在翼·韓銘新·兪中柱·李穎·李桂秀·申在景·李學愚·金處和·尹致休·申光斗·徐吉輔·黃基垕·申光正·任天白·朴齊賢·李寅文·尹肇一·金鏽·兪廣柱·李鍾允·尹致道·朴敦儉·金秉行·金觀昊·金聲鎰·沈南奎·辛錫瑗·李炳謙·李培秀·沈志問·金秉淵·沈大永·閔致爀·沈碩奎·金相喜·趙在益·尹守白·許述祖·李萬善·金萬喜·魚翼進·任泰道·韓翼新·金魯駿·李羲元·徐蓍輔·柳觀鼎·李聖謙·閔祖爀·申在胤·李行健·金近喜·趙在禧·尹守元·洪秉一·柳觀國·金氣鍾·申錫晉·金載璟疏曰,伏以臣等,謹按先朝甲辰褒忠綸音,若曰,褒忠奬節,有國之大政,雖在異代,尙且表章之,況爲我先大王一心翊戴者乎?掃蕩群陰,擎升六龍,則亦豈以褒奬之備至,更無別般崇報之擧乎?臣等莊誦至今,感淚交逬,嗚呼,辛壬事,尙忍言哉?語其時則凶徒堵立,國勢危疑,凜乎若大廈將傾,孰任棟樑,茫然如巨津無涯,誰作舟楫?皇天祚宋,藎臣降周,曰唯四大臣忠獻公臣金昌集,忠愍公臣李健命,忠文公臣李頤命,忠翼公臣趙泰采,捐生舍命,共扶我宗祊,質天地鬼神無疑,視刀鋸鼎鑊如歸,使我英廟朝五十年治平之業,億萬世垂裕之基,奠若泰山,安如盤石,其忠也貫乎日月而猶有餘光,其功也封之帶礪而尙多遺烈,兩朝愍恤之恩,褒揚之典,庶幾無憾於江祠之妥靈,太廟之配食,而猶有所未盡焉。大抵列朝徽規,惇尙忠烈,凡於立慬之人,死節之臣,必許贈職賜謚而寵榮之,又命不祧旌閭而顯揚之,所以奬忠節樹風聲,使天下萬世之人,觀感而興起焉,此其擧甚盛且美也。是以閭巷之間,若有匹夫匹婦一孝一忠登聞于朝,則無不表而旌之,著爲不易之美制,況以四大臣窮天地亘萬古之貞忠大功,尙未蒙棹楔之恩,是豈非國典之欠缺,後世之羞恥者乎?噫,金昌集之忠炳聯箚,功贊建策,李健命之殺身殉國,隻手扶社,李頤命之咸池奉日,砥柱擎天,趙泰采之端明十疏,宗社泰盤,俱載於先朝侑祭之文,婦孺咸誦其忠,草木亦知其名,則今何必架疊陳列,而至若乙巳錄勳之請,乙亥旌閭之奏,故相臣閔鎭遠·李天輔之一代公議,尤可見矣。逮至壬寅回甲之歲,贈參判臣金省行,忠簡公臣趙聖復,先被旌閭之典,繼下恩敎曰,四大臣不祧旌閭之施與不施,自政院問于本家,無或踰此歲,可也。又於辛酉御極之初,臺臣白師謹之疏出,而益彰四大臣辛壬大義理,至如宮人墨世之卑微者,亦旌其舊閭,則四忠之斷不可無旌表之擧,實是朝野共公之論,故壬戌夏,故大司諫臣兪漢寧,尺疏橫陛,首請四大臣不祧及旌閭之典,而其時覆啓,只以一不祧,應文而止,尙爲志士正論之所歎息痛恨焉。伊後十數年間,廟堂之上,公車之下,四忠旌閭之論,寥寥而無聞,臣等竊爲之慨憯也。噫,忠臣古宅,侈以丹楔,聳百世之耳目,尙千秋之氣節,則在國家褒尙之恩,爲世道激勸之方,不啻籩豆之肹蠁,焄蒿之悽愴而已。凡今日宗伯之掌邦禮者,俱是英廟之世臣,則至於此事,孰敢曰不可哉?仍伏念當時竝命之臣,孰非忠節之士,而其中有武臣之忠功卓異,與四忠竝體而同德者,卽故判書忠定公臣李弘述是耳。昔我肅宗大王,簡拔弘述於璿籍中,授以上將,制其中權五年,而當辛丑建儲之日,弘述與金昌集諸人,同心戮力,翊戴震邸。於是凶徒,憤然不平,相顧失圖,乃敢以動搖國本爲己任,殺害忠良爲急務,糾結宦妾,從中排鋪,譸張訛惑,危逼貳極,不敢言之禍,迫在呼吸,于斯時也。弘述·昌集,竝據將相之任,安危注意,中外倚重,故凶徒之陰謀,不敢抵隙,必欲先殺此將相,而逞其凶圖,乃以弘述捕將時杖殺妖人陸玄事,作爲禍柄,謂玄知昌集陰事,故弘述受其密嗾,撲殺滅口。又做出宮城扈衛之說,首先發啓,奪符係獄,鍛鍊羅織,毒加淫刑,期受誣服,以逼儲尊。當此之時,若使弘述,不忍刑毒,一言誣服,則我英考五紀功業,未必不爲凶徒之所敗壞,而钁鑠此臣,時年七十有六,受刑凡三百六十杖,而辭氣凜烈,守正不屈,諸凶吐舌,益毒關木。弘述時方氣塞,垂頭欲絶,鏡賊遽言曰,罪人承款,捧押以來,弘述猛然擧頭,瞋目大罵曰,死易耳,吾豈誣服者哉?仍請繫髻桁楊之上,以示終不點頭之狀,直辭正言,如出金石,痛辨三手之凶誣,打破殺機之蹶張,終使聖誣快伸,凶圖憚戢,而身則死於拷掠之下。嗚呼烈哉,當日之慘被酷禍,無如弘述,凶徒之看作機關,無如弘述,詡儲殉國,秉義扶綱,亦無如弘述,則故相臣李宜顯所謂李忠定之死,絶異於人者有三,持危定傾,一心精白,則以大行而死,打破凶囮,死不易辭,則以震器而死,國是賴定,轉危爲安,則以祖宗三百年鍾簴而死,不獨爲一身而死,斯言足以形容得弘述爲英廟萬世不泯之忠臣功宗也,有臣如此,追報極典,顧安所靳惜乎?噫,三朝白髮,一片丹衷,擎杞天而臨難不懼,奉漢日而視死如歸,辦大節於人臣,建大功於國家,我祖宗相傳之赫業大統,賴以至于今日休,則其精忠偉烈,直與四忠,二而一也,而四忠之祠,旣擧腏享之禮,四忠之廟,又降世祀之典,而至於弘述,則褒崇之擧,不過贈秩而易名,其爲太常之缺典,士林之抑鬱,容有極哉。臣等又敢以耳目之所覩記,爲弘述立證焉。再昨秋,京外多士,咸聚闕下,疏陳忠定公臣金益兼江都立節之事,請施不祧旌閭之典,我聖上曠感褒奬之盛德至意,克從春曹之覆啓,特施祀旌之殊典。噫,彼弘述之亘宇功烈,較諸益兼之當日立慬,均爲殉國之忠,而反有存社之功,則豈可施之於益兼,靳之於弘述,使忠臣彼此,而國典斑駁者,寧有是理哉?此臣等所以爲弘述準備一大證案者也,然則朝家之於四忠曁弘述,表忠報功,不宜異同,今若以世祀旌褒之典,竝施於一體之五臣,使穆伯之鬼不餒,商容之閭永式,則不但我聖上繼述寧考未卒之志,亦粵我英廟在天之靈,必當降監而嘉悅之矣,曷不休哉,曷不盛哉。噫,辛壬禍變,乃是忠逆之所關,義理之所分,而天星百周,知者甚鮮,竊恐夫忠逆之關,寢遠而寢微,義理之分,愈久而愈晦,乃敢裂裳裹足,奉函叫閽,冀蒙聖斷,耑降兪音,禮行一日,風動百世,觀厥祀表厥宅,永有所矜式,則忠逆之關,由此而益辨,義理之分,以是而益明,其所關係淺深也哉。伏願殿下,述先朝未遑之事,念五臣不世之功,亟令該曹,議定旌閭之典於四大臣,竝施不祧旌閭之典於李弘述,上以光聖德,下以循公議,則宗社幸甚,世道幸甚。臣等無任云云。省疏具悉。疏辭令廟堂稟處,爾等退修學業。
戊寅六月十一日辰時,上御熙政堂。諸承旨持公事入侍時,行右承旨李龍秀,左副承旨李在秀,同副承旨洪冕燮,假注書尹正鎭·朴容壽,記事官李嘉愚·權敦仁,直閣鄭基善,以次進伏訖。上曰,公事讀奏也。龍秀·冕燮,以無公事仰奏,在秀,讀奏開城留守趙鍾永啓本罪人囚推開錄事。上曰,公事入之。在秀跪傳夾侍,上曰,承旨三人,何不入來乎?龍秀曰,洪奭周連爲懸病,徐英輔式暇,洪敬謨牌招啓辭未下,姑未入來矣。命退,承史·閣臣以次退出。
上在昌德宮。停常參·經筵。
巳時午時,灑雨下雨,測雨器水深三分。
李在秀啓曰,合辭方張之時,兩司無詣臺之員,事甚未安,除在外·未署經外,呈告人員,竝卽牌招,何如?傳曰,山林外,竝許遞,政官牌招開政。
洪冕燮啓曰,禁衛營將官來言,今日本營軍兵,日次私習云矣,〈敢啓〉。傳曰,知道。
又啓曰,御營廳將官來言,今日本廳軍兵,日次私習云矣,〈敢啓〉。傳曰,知道。
傳于李龍秀曰,傳香承旨,馳詣社稷,奉審摘奸以來。
傳于李龍秀曰,輪對官來待。
李龍秀啓曰,今六月初一日日次輪對官漢城府庶尹趙雲會,都摠府經歷洪建錫,成均館直講趙德履,尙瑞院副直長閔時顯,承文院判校崔雲翰,十一日日次輪對官通禮院引儀金學羲,宗簿寺主簿韓鍾運,司饔院奉事權中任,尙衣院主簿朴器成,奉常寺副奉事尹宗鉉來待矣。傳曰,入侍。
又啓曰,玉堂上下番俱空,已至多日,事甚未安,應敎李羲肇,副應敎朴齊聞,校理李潞,副校理尹命圭,修撰任存常,副修撰趙忠植·李應奎,旣有只推之命,竝更牌招,以爲推移入直之地,何如?傳曰,允。違牌,勿爲呼望。
傳于洪敬謨曰,召對爲之。
李龍秀啓曰,明日常參·經筵,取稟。傳曰,停。
又啓曰,卽者,社稷署官員來言,今十三日慰安祭時,本署提調,當爲進參,而提調趙德潤有身病,不得進去云,卽爲牌招,以爲進參之地,何如?傳曰,允。
又啓曰,社稷提調趙德潤牌不進推考傳旨,今方捧入,而慰安祭當爲進參,而如是違牌,事甚未安,更爲牌招,以爲進參之地,何如?傳曰,允。
又啓曰,社稷提調趙德潤再牌不進推考傳旨,今方捧入,而慰安祭當爲進參,而連事違召,終不承膺,事甚未安,所當更請牌招,而係是一日三牌,何以爲之?敢稟。傳曰,許遞,今日政差出。
又以吏曹言啓曰,今日本曹褒貶坐起時,堂上不可不備員,而參判尹序東未肅拜,令政院牌招,以爲同參開坐之地,何如?傳曰,允。
又啓曰,兼吏曹判書沈象奎,參判尹序東,參議趙貞喆牌不進推考傳旨及罷職傳旨,今方捧入,而開政命下之後,如是違牌,事甚未安,判書·參判,更爲牌招,何如?傳曰,允。參議只推,一體牌招。
又啓曰,兼吏曹判書沈象奎,參判尹序東,參議趙貞喆再牌不進推考傳旨及罷職傳旨,今方捧入,而開政命下之後,如是違牌,終不承膺,事體所在,誠甚未安,判書·參判,所當更請牌招,而係是一日三牌,何以爲之?敢稟。傳曰,參議只推,與判書·參判,一體更爲牌招。
有政。吏批,兼判書沈象奎進,參判尹序東未肅拜,參議趙貞喆進,右副承旨洪敬謨進。以李勉昇爲大司諫,李游夏爲執義,沈能稷爲司諫,朱弼相·韓喆濟爲掌令,韓鍾運·李敦夏爲持平,李若愚爲獻納,黃基文·柳致明爲正言,李光憲爲刑曹參議,金學淳爲工曹參議,金道喜爲兵曹正郞,洪秀晩爲同義禁,韓致應爲社稷提調,閔元鏞爲社稷令,李埴爲敬陵令,金學羲爲金井察訪,李禹錫爲監役。
再政。以裴相仁爲銀溪察訪。
兵批,行判書金履陽進,參判朴蓍壽入直,參議李錫祜褒貶進,參知朴孝成病,同副承旨洪冕燮進。以白東薳爲副摠管,洪格·李鍾英·朴履昌·尹懿成爲五衛將,姜鎭華爲忠壯將,許㬘爲都摠都事,柳錫裕爲訓鍊主簿,黃土岐權管段鄭燮,護軍李憲琦·申在明,副護軍尹命烈·李勉求·李止淵·金·尹鼎烈·申在植·李光憲,副司直李羲準·柳台佐·韓用儀·朴周燮·黃儆彦·姜時煥·張龍八·趙民和·洪羲瑾·金在元·朴潞壽,副司果沈能岳·朴晦壽·許兟·洪羲祖·李東煥·南周獻·尹豐烈·朴齊一,副司正尹正鎭以上竝單付。
李在秀啓曰,大司憲宋稚圭在外,執義·掌令二員,持平二員未差,監察茶時之意,敢啓。傳曰,知道。
洪冕燮,以都摠府言啓曰,副摠管柳相亮,以禁軍別將,龍虎營褒貶進參事,晝仕出去之意,敢啓。傳曰,知道。
禁府照目粘連,群山僉使具載重本府議啓內,不飭捧稅,責在該邑,而差晩裝發,有違定式,以此照律罪,笞四十收贖,附過還職,私罪,奉敎依允爲旀,功減一等爲良如敎。
應敎李羲肇疏曰,伏以臣於館職,有萬重鐵限之情勢,前後除命,輒不得出而承膺者,四年于玆矣,本館副校理之除旨,復叨於前月,時値講筵之日開,儤直之苟艱,而召牌之下,日以違傲爲課,義分全虧,罪戾彌積,惶蹙悶阨,惟俟威罰之遄加,忽於此際,伏奉弘文館應敎特授之命,書下前望,恩出中批,臣惶隕無地,益不省攸措,噫,臣本空空蔑蔑,百無肖似,以人器以學識,初無足擬議於備顧問資啓沃之責,雖無區區私義,尙不可一日冒當於是職,而況玉署東壁,地望自別,雖曾參瀛選之人,亦不得人人陞遷,掄選尤爲簡嚴,望實必求俱備,今我殿下,何取於愚魯賤臣,而有此意外之誤恩也,抑中批除職,實非盛世恒有之事,廷臣願忠之言,輒以是仰勉於我殿下,而臣今又累則哲之明,叨此非常之恩,已不勝震懍恧蹙之忱,而職名雖殊,館銜則一也,以臣萬萬無可出之情地,其何敢拚棄冒沒,不顧四維之重哉,違牌勿捧,飭敎又下,臣左右揣量,進退維谷,玆不得不略入文字,仰瀆崇嚴。伏乞聖慈,俯諒臣言之非出例讓,將臣新授之職,亟行鐫改,以重公器,以靖私義,不勝大願,臣旣不敢以見職自居,今於乞免之章,不宜攙及他說,而事在目下,不容泯默,敢將憂愛之忱,竊效匡救之義,惟聖明財幸焉,臣伏聞日昨賓筵,以言事三臣之竝卽宥還事,大臣言之,臺臣爭之,諸宰迭奏之,而天聽愈邈,不賜開納,夫三臣者之斥逐非罪,處分過中,臣曾悉陳於再次聯疏之中,今不必更事架疊,而大臣,殿下之股肱也,臺閣,殿下之耳目也,登筵諸宰,殿下之共與爲國,相須一體者也,豈或有一毫顧惜於彼三臣者,而亦豈以非其道者,敢陳於前哉?斷斷忱誠,必欲納吾君於無過之地,深憂刑政之失當,共冀冤枉之畢伸,咫尺之地,齊聲仰陳,此可見擧一國大同之公議,而殿下一向違拂之拒絶之,嗚呼,此豈臣等所嘗仰望於殿下者乎?夫以言獲罪,治世之闕政,改過不吝,明主之盛節,彼三臣者,莫不以言獲罪,而殿下之處分,去益過矣,一國之公議,若是拂鬱,則殿下明聖,庶幾日月之更,人皆仰之,而曾莫省察,終靳允兪,烏在其改不吝之義哉?伏願克恢轉圜之量,俯察納牖之言,亟降明命,快從大臣·臺臣之所請焉,臣無任云云。省疏具悉。已諭於前批,勿煩,爾其勿辭察職。
副應敎朴齊聞疏曰,伏以臣,姿性極陋,生又多病,幼失竹素之藝,長乏師友之資,聞見不出於家庭之內,意想不到於名利之際,偶竊科第,濫通淸顯,周旋於簪筆之列,出入於橫經之席,榮耀門闌,慰悅親心,私分則極矣,而夷考其中,實無寸長尺能之可以禆補,每自循省,未嘗不背汗而顔騂也,不意瀛館特除,又出於千萬夢想之外,聞命驚怳,益無所措,噫,淸華近密之班,啓沃論思之任,初非臣蒙學賤品之所可苟充者,而至於東壁之地望尤峻,不可人人而濫升也明矣,臣於館銜,曾已出膺,講席賓筵,亦嘗登對,而其奈知識鹵莽,言辭拙訥,上無以補闕遺,下無以規得失,雖處三朔之久,未效一日之責,遠慙古人,俯愧素心,獲免譴何,亦云幸矣,進而冒據,豈有是哉,且臣於向日筵中,以臺臣前望事,有所仰勉者,伏想聖明,亦必記有矣,今以未經而混蒙前望之點,又因特除而反添冥升之懼,言之則甚易,當之則無愧,是又夫夫之所不爲,臣豈忍是,人亦謂何,臣雖至愚,自知則審,斷其平生,不過曰宰相子之不學無文者耳,雖處冗官散秩,猶懼其不稱,況玆所叨,卽是學士之首班,當時之極選也,豈可猝然苟擬於千不近萬不似之賤者哉?今若感激恩榮,怵畏分義,冒沒膺命,不識有世間羞恥事,不但以臣負臣,其於則哲之貽累,物議之嗤點,亦豈細故也哉?反覆自量,承膺無路,嚴召之下,冒控短章。伏乞聖慈,諒臣言之非出飾讓,念名器之不可玷汚,亟改臣新授官名,以安微分焉。臣旣不以見職自居,則顧何敢贅及他說,而區區憂愛之忱,亦不能自已,冒昧附陳,惟聖明垂察焉,夫刑政,有國之大柄也,臺閣,人主之耳目也,賞罰乖則人心不服,聰明蔽則是非難辨,是以自古盛際,必重臺閣者,非爲其人也,卽爲其言也,言固當理則樂聞而翕受之,言不當理則優容而寬假之,未嘗有以言而獲罪者,臣伏見近日公車之積,因鄭度采伸辨趙得永疏事,威罰荐加,物情沸騰,疏啓迭發,只以勿煩不允四字,爲訑訑之擧,實有乖於殷湯弗咈之盛,漢祖轉圜之量,臣恐自今以往,雖有敢言之人,狂直之士,相與爲戒,媕婀成習,思之及此,豈不大可憂悶也哉?嗚呼,今日廷臣之强聒不止者,豈但爲被罪諸臺而然哉?誠以匡救之義,出於彝情,何殿下一例靳許,不賜開納耶?伏乞聖明,翻然深思,亟允群請,使刑政得宜,言路無閼,以伸公議,以光聖德焉,臣無任云云。省疏具悉。已諭於前批,勿煩,爾其勿辭察職。
副校理尹命圭疏曰,伏以臣於月前館中,仰請由暇,獲展省楸,還歸私次,今纔有日,而臣母素患痰火之症,當暑添感,胸膈痞滯,食則下泄,脚筋拘攣,動輒叫痛,委頓床笫,氣息奄奄,情私焦迫之中,惟幸久縻之職,間蒙恩遞,得以朝夕將護,左右療治矣,不意前望特除,又下於此際,冒犯違召,罰止問備,繼以有違牌勿呼之命,臣豈敢不竭蹶趨膺,而臣之母病,一直無減,時日之內,萬無離側供職之望,臣於是,情窮勢蹙,玆不得不疾聲呼籲於慈覆之下。伏乞亟遞臣所帶之職,俾便救護,仍治臣瀆擾之罪,以肅朝綱焉。臣於陳情之章,奚暇贅陳他說,而恐君有失,愚衷自激,敢效匡救之義,惟聖明少垂察焉,夫人主之失,莫大於信讒說而拒諫諍,讒說信則忠邪莫辨,諫諍拒則闕遺冞彰,年前趙得永一疏,卽不過論列故重臣事耳,使重臣初無是也,則人言之橫來,初不必激磯,苟有是也,則民口之壅決,殆甚於防川,其有其無,一付公議,在殿下固無觸惱之端,而噫彼諂附者之言,抉摘不近似之引喩,勒加無倫脊之惡名,殄行之讒說,莫此爲甚,而始旣不察,反罪得永,竝與伸救之尹致謙而斥逐之,是殿下之失於信讒也,冤枉之輿情,已致七年之久鬱,辨別之公議,自有一線之不泯,廼者,鄭度采之疏出,而宸聰不開,天心未寤,不惟不聽,又從而摧折之,群下之伸救,乃其職耳,是以有大臣三司之以箚以疏,而一無開納,至於循公停啓而譴削之,請宥新啓而靳許之,群言諤諤,一例訑訑,是殿下之失於拒諫也,且賓對,大朝會也,前席近於公車,言奏切於文字,而耳目之臺閣,股肱之公孤,迭辭齊聲,體貌自別,而終無允兪之音,不免抑塞而退,未審殿下之於諫諍,何其一直牢拒,若此之甚也,此無他,讒人輩誣逼之說,尙留於聖心,雖以萬口之讜言,末由以仰格,至有此信讒拒諫之二失,以殿下日月之明,何不念及於此也,臣竊因此而有區區仰勉者,伏覸我殿下,每於政令事爲之間,淵默欠於開廣,因循厭於更張,雖廷臣章奏之上,猶不欲綜名而覈實,故聰明易蔽於先入,私意參錯於其間,是非不彰,好惡未分,至如今番前後處分之萬萬過中而極矣,苟求其原,只是淵默因循中出來,不貳其過,不遠而復,在殿下,卽一轉移間事耳,用力於奮發之工而亟撤蔽黈,留神於吁咈之言而克恢轉圜,則淑慝之別,易於黑白,而臺臣爭執之啓,群僚匡救之請,其將不期循而自循矣,豈不盛哉,豈不休哉,惟聖明澄省而採納焉,臣無任云云。省疏具悉。已諭於前批,勿煩,爾其勿辭救護。
副修撰李應奎疏曰,伏以臣本菲才蔑識,猥占倖第,逐隊隨行,不過爲干祿之計,至於經幄論思,非可擬議,而乃於年前,猥玷瀛選,固已萬不近似,實無橫經前席,啓沃論思之望,而況全圈僨敗之後,瀛館一步,乃臣永謝之地,前後除旨,一切不敢爲冒膺之計,今此前望特點,寔出記簪之聖念,召牌儼臨,繼以有勿爲呼望之命,臣感激洪造,固當不俟駕屨,而其奈鐵限在前,實無晏然冒進之望,趨伏朝房,甘犯違傲。伏乞亟命遞改,以安私分,仍治臣瀆擾之罪,以昭法紀焉。臣於乞免之章,不宜贅他,而事在目下,有關聖德,玆敢冒昧附陳,惟聖明垂察焉,近以言事三臣,停啓兩臺請宥事,大僚三司之論,堆積公車,臣不敢架疊爲說,而臣伏讀向日鄭度采處分傳敎,若曰此言何爲忽發於今日也,臣則以爲,此言之始發於今日,殿下所宜深念而惕顧處也,當初趙得永之疏,何嘗一毫近似於誣逼,而讒諂者承望而傅會,懦怯者從而和之,抉摘文致,遂成大案,僅一尹致謙,略效伸救,又群起而攻之,竄逐島塞,今至七年之久,有知識者擧懷咈然之心,而莫敢開口一言,今度采始言於幾年積鬱之餘,噫,以擧一世憤歎之心,共公之論,不發於當日,而始發於今日者,夫豈無所以哉?此臣所謂殿下之所宜深念而惕顧處也,廼殿下不惟不賜寬容,摧折而譴斥之,群情安得不拂,公議安得終遏乎?如是之際,其爲聖德之累,不亦大乎?如日之更,聖訓昭揭,轉圜之美,哲辟盛節。伏願聖明,淵然而思,穆然而悟,亟從三司之請,以光聖德焉,臣無任云云。省疏具悉。已諭於前批,勿煩,爾其勿辭察職。
戊寅六月十二日未時,上御熙政堂。輪對官入侍時,同副承旨洪冕燮,假注書嚴燾,記事官李嘉愚·權敦仁,漢城府庶尹趙雲會,都摠府經歷洪建錫,成均館直講趙德履,尙瑞院副直長閔時顯,承文院判校崔雲翰,通禮院引儀金學羲,宗簿寺主簿韓鍾運,司饔院奉事權中任,尙衣院主簿朴器成,奉常寺副奉事尹宗心,行右承旨李龍秀,左副承旨李在秀,右副承旨洪敬謨,假注書尹正鎭,以次進伏訖。上曰,輪對官以次進前,奏職姓名,可也。雲會等各奏職姓名,以次先退。上曰,注書出去,諸承旨使之持公事入侍也。賤臣承命出傳,上命各房奏公事。龍秀曰,臣本房禮房,無公事,代房吏房,亦無公事矣。在秀曰,臣則刑房,而有公事一張矣,仍奏全羅監司啓本罪人張元基興陽縣到配事。上曰,公事入之。敬謨·冕燮曰,臣則俱無公事矣。上曰,玉堂皆已承牌乎?龍秀曰,趙忠植纔已承牌,未及肅謝,其餘則姑未知牌去來矣。上曰,承旨二人,何不入來?龍秀曰,都承旨連日懸病,左承旨有式暇,俱不入來矣。上曰,今日何注書仕直乎?正鎭曰,新入廳注書當仕直矣。上曰,明日直次則爲誰?正鎭曰,小臣將仕直矣。上曰,持公事入侍,以榻敎書出也。上命退,諸臣以次退出。
戊寅六月十二日申時,上御熙政堂。召對入侍時,直提學李龍秀持詩傳第三卷,參贊官洪敬謨持詩傳第三卷,侍讀官李潞持詩傳第三卷,檢討官趙忠植持詩傳第三卷,假注書嚴燾持詩傳第三卷,記事官李嘉愚持詩傳第三卷,記事官權敦仁持詩傳第三卷,以次進伏訖。上曰,上番幾經館職乎?龍秀曰,今番特除新入矣。上曰,何未入於館錄也?龍秀曰,適然也。上曰,開卷讀之。潞讀自東門之墠,止東門之墠二章章四句。上曰,下番讀之。忠植讀自風雨凄凄,止風雨三章章四句。上曰,閣臣讀之。龍秀讀自靑靑子衿,止子衿三章章四句。上曰,參贊官讀之。敬謨讀自揚之水,止揚之水二章章六句。上曰,注書讀之。賤臣讀自出其東門,止出其東門二章章六句。上曰,上番讀之。嘉愚讀自野有蔓草,止野有蔓草二章章六句。上曰,下番讀之。敦仁讀自溱與洧,止詩傳大全卷之四。上曰,文義陳之。潞曰,此是鄭風,爲列國之最下,而大旨,卽男女相悅之意,則別無可陳之文義,而以是之故,古之人,至解以旣見君子之言,非男女相悅之言,而實謂賢者云,則可見以大旨所釋論之,無可陳之義矣。上曰,下番陳之。忠植曰,風雨首章,以旣見君子,云胡不夷爲言,則不必以淫奔詩解之,若以眞箇君子之事,推移參看,則此等詩不亦無資益矣。上曰,閣臣陳之。龍秀曰,臣別無可陳之辭矣。上曰,參贊官陳之。敬謨曰,臣亦無文義可陳之辭矣。上命掩卷。仍命退,諸臣以次退出。
上在昌德宮。停常參·經筵。
洪冕燮,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
李在秀啓曰,大司憲宋穉圭,掌令朱弼相,持平李敦夏在外,執義李游夏,掌令韓喆濟,持平韓鍾運牌招啓辭未下,監察茶時之意,敢啓。傳曰,知道。
李龍秀啓曰,明日,乃是初伏,自明日處暑間,視事,頉稟之意,敢啓。傳曰,知道。
洪冕燮啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
傳于洪冕燮曰,召對爲之。
傳于李在秀曰,別講爲之。
李龍秀,以弘文館言啓曰,新除授校理姜世白時在慶尙道尙州地,修撰申綽時在慶尙道新寧地,經筵入番事緊,請竝斯速乘馹上來事,下諭。答曰,依啓。
又以弘文館言啓曰,應敎李羲肇,副應敎朴齊聞,修撰李應奎疏批已下,竝卽牌招察任,何如?傳曰,允。
以漢城府民家頹壓別單,傳于徐英輔曰,恤典,令該廳卽爲分給事,分付。
修撰任存常疏曰,伏以言路之通塞,卽世道之汚隆也,近以被謫三臣請宥事,臺章堂疏相箚院啓,卿大夫之獻議,先後迭發,抗言力爭,公車堆積,批墨靳允,臣不勝繞壁憂歎之至,蓋趙得永之疏語中,摘抉文字,鉤引羅織,驅之以無將之律者,輿論齎鬱,公議抱冤,七年居島,三霜過潦,刑政之太重,情理之至慘,國人曰然矣,至於尹致謙之伸救投畀,鄭度采之辨析行譴,尤萬萬非常之擧也,臣恐自此以往,無一言苦口犯顔者,伏蒲之地,滔滔是仗馬寒蟬,此豈盛世之美事歟?況今停啓兩臺之特命刊削,爭執之啓,課日謄傳,訖未收敍,已是處分之過中者矣。伏乞淵然深思,翻然改悟,可以宥還者宥還,可以收敍者收敍焉,仍伏念,臣以散樗之蹤,鹵莽之學,名側妙選,橫經於香案之前,橐筆於金華之署,出入邇列,凡幾遭矣,榮耀已踰於涯分,空疎莫逃於淵鑑,每一循省,輒增悚恧,廼者,前望恩除,忽下於解官病伏之中,至有違牌勿呼之命,雖因怵義,暫伸叩謝,而蹲仍之愧,臣實自知,人謂斯何。伏乞亟命鐫遞臣職,以重公器,以分微分焉,臣無任云云。省疏具悉。已諭於前批,勿煩,爾其勿辭察職。
校理李潞疏曰,伏以臣,菲才蔑識,濫竊科第,今十有六年,臺銜宮僚,忝冒瘝素,不待人論,自知不堪,千萬不自意,玉署特除,遽降於待罪郞署之際,華誥儼降,召牌繼臨,臣驚惶震越,若隕淵谷,不知所以自措也,噫,淸朝官職,何莫非愼簡,而至於此職,論思啓沃,責任極重,臣不敢遠因前代,謹述我朝故事,自集賢設置以來,遴選自別,旣取於館圈,又定於堂錄,以一世之公議權衡焉,故前後與是選者,郁郁濟濟,號爲儒臣,今忽以如臣至庸極陋無足比人者,特旨書下,不少難愼,臣恐有識之士,深惜此擧曰,館職自此而輕焉,則此豈細故也哉?且中批,本非治世美事,聖明豈有未燭,而前後以中批叨是職,而或有行公者,此皆望實俱隆,公論素定,上無誤授之嫌,下無冒出之譏者耳,如臣者,豈可竝論於是也?參倚前衡,寧被逋慢之誅,不敢爲進身之計,昨伏奉違牌勿呼望之命,則竊伏思之,糞土賤臣,被此曠絶之渥,一謝恩命,義分亦重,章皇出肅,仍登文陛,光榮遍身,感淚被面,臣是何人,乃敢得此於聖明之主也,然若因此一肅,視若固有,則中外譏笑,猶屬臣身,其於累聖上崇四維之治,何哉,臣雖無狀,豈敢爲此,謹暴衷懇,仰干崇嚴。伏乞天地父母,俯垂諒察,亟賜鐫改,俾公器無玷,聖簡無誤,仍治臣瀆擾之罪,以照法紀焉。臣旣不以見職自居,則顧何敢論及時事,而事係是非枉直之大關,猥此仰陳,今之以趙得永事,大小臣僚,同聲仰請,而殿下靳許者,豈非以得永之疏,誣逼莫重之地而然耶?眞若有是事,不但殿下靳允至當,臣亦討之不暇,非但臣討之,大臣·諸臣,亦當討之,豈有宥釋之請哉?前後章奏,備盡無蘊,臣不必架疊,而請單就其初無誣逼之實,一言而當下辨明之,惟聖明垂察焉,夫得永之疏論故重臣也,重臣嘗有對陳自明之章,條擧得永之疏,亦云備矣,然而未見其一句語槪及於誣逼二字,若使得永之疏,眞有此意,重臣何故,而獨明自已之被斥,不辨莫重之誣逼,以效先公後私之義耶?若曰重臣戚畹也,嫌不必自討云爾,則此何等關係至重處,而苟可罪也,豈以戚畹之故,不隨同聲之討也?卽此而得永之初無誣逼之罪,不在多辨,而不知何故,一種無狀之輩,忽拈句語,自造意脈,托以誣逼,直驅大惡,夫得永疏語之所微引,卽三代以下后妃中古今所稱美之漢明德事耳,其見理未精,援喩失當則有之,此果誣逼乎?然而此輩不顧經禮之有在,徒懷憑藉之憯謀,聲討得永,至加逆字,吁亦異矣,噫,此輩旣倡誣逼之說,尹致謙乍效匡救,遽竄北邊,如治逆黨,自此擧世驚怵,緘結爲務,恐蹈致謙之禍,所以幾年之間,無一人爲殿下言之者,而其自在之公議,愈久而愈鬱者,雖以羅織逆逐之力,亦何能使之一日無哉?殿下尙眩於此輩先入之說,未悟其誣逼之說根,只是無狀輩之自做,而得永無是言,亦無是心耳,噫,私意橫流,利慾滔天,苟可榮身而快心,甘爲指白而成黑,此古今貪進棄恥之輩,依付聲勢,構害讜鯁,以爲功能者之例習,苟使構得永者,有甘心得永之意,則直據所論之事,如有失實,極力詆斥,何計不遂,而捨此若無意,忽持萬不近之言端,勒成罪案,使得罪者至死,而將不知爲罪之故,豈意聖明在上,乃敢變亂見在之文字,顚倒立判之是非,至於此極哉?嗚呼,世道有平陂之會,正論存消息之時,伸救之言一發,而衆論騰沸,如壅河之方決,夫非大公之論,則以一人之事,又見竄斥相續,而大小搢紳,不約而同,如救焚拯溺者哉,夫爲國,擧直錯枉而已,得永,身爲諫官,應旨論事,橫被構誣,千里海島,七年幽窖,風霜瘴烟之侵薄,幾何不溘然朝露,則後世之視今日,其將曰使無罪之言官,母死而不得奔,一謫而終未還焉,其爲聖德之累,何如也?伏願殿下,深思一世之衆情,終不可遏,百代之尙論,終不得掩,淵然悔悟,明正是非,亟下趙得永放釋之命,以光聖政焉。尹致謙·鄭度采,發論雖有早晩,而同歸於伸救冤枉,金用默·李基栽停啓,自是當然,何有乎以此譴削,竝賜宥敍,以旌其直,不勝幸甚,臣無任云云。省疏具悉。已諭於前批,勿煩,爾其勿辭察職。
修撰任存常疏曰,伏以言路之通塞,卽世道之汚隆也,近以被謫三臣請宥事,臺章堂疏,相箚院啓,卿大夫之獻議,先後迭發,抗言力爭,公車堆積,批墨靳允,臣不勝繞壁憂歎之至,蓋趙得永之疏語中,摘抉文字,鉤引羅織,驅之以無將之律者,輿論齎鬱,公議抱冤,七年居島,三霜過潦,刑政之太重,情理之至慘,國人曰然矣,至於尹致謙之伸救投畀,鄭度采之辨析行譴,尤萬萬非常之擧也,臣恐自此以往,無一言苦口犯顔者,伏蒲之地,滔滔是仗馬寒蟬,此豈盛世之美事歟?況又停啓兩臺之特命刊削,爭執之啓,課日謄傳,訖未收敍,已是處分之過中者矣。伏乞淵然深思,翻然改悟,可以宥還者宥還,可以收敍者收敍焉,仍伏念,臣以散樗之蹤,鹵莽之學,名側妙選,橫經於香案之前,橐筆於金華之署,出入邇列,凡幾遭矣,榮耀已踰於涯分,空疎莫逃於淵鑑,每一循省,輒增悚恧,廼者,前望恩除,忽下於解官病伏之中,至有違牌勿呼之命,雖因怵義,暫伸叩謝,而蹲仍之愧,臣實自知,人謂斯何?伏乞亟命鐫遞臣職,以重公器,以安微分焉,臣無任云云。省疏具悉。已諭於前批,勿煩,爾其勿辭察職。
戊寅六月十三日辰時,上御熙政堂。召對入侍,諸承旨持公事同爲入侍時,直提學李龍秀持詩傳第三卷,參贊官李在秀持詩傳第三卷,侍讀官李潞持詩傳第三卷,檢討官趙忠植持詩傳第三卷,假注書尹正鎭持詩傳第三卷,記事官李嘉愚持詩傳第三卷,記事官權敦仁持詩傳第三卷,行左承旨徐英輔,右副承旨洪敬謨,同副承旨洪冕燮,假注書嚴燾以次進伏。上曰,開卷讀之。潞讀自詩傳大全卷之五,止鷄鳴三章。上曰,下番讀之。忠植讀自子之還兮,止著三章。上曰,閣臣讀之。龍秀讀自東方之日兮,止東方之日二章。上曰,參贊官讀之。在秀讀自東方未明,止東方未明三章。上曰,文義陳之。潞曰,此詩,卽賢妃恐其君視朝之或晩,鷄實未明,而警告如此,蓋視朝必早,然後志氣淸肅,引接臣鄰,諮訪政務,治忽之機,大有所係,此實古今監戒之處,伏願留神於早朝一事,無論賓對與無時召接,克勤克念,臣等之望也。上曰,下番陳之。忠植曰,還詩之義,卽以田獵之便捷相譽,而自以爲能事者也,其習俗之謬,此可見矣,蓋其時在上者,以騁獵爲務,故在下之所尙亦如此,此集傳所以以其來有自,溯本而言者也,大抵上行下效,捷於影響,善惡之際,其機甚可畏,伏願留心省察焉。上曰,參贊官陳之。在秀曰,儒臣已悉仰對,臣別無更陳之文義矣。上曰,閣臣陳之。龍秀曰,臣亦無可陳之說矣。上命掩卷,仍命玉堂先退,潞·忠植退出。上命各房奏公事,龍秀·英輔·在秀·敬謨,皆以無公事仰對。冕燮曰,臣則軍士房而有公事一張矣,仍讀奏廣州留守狀啓,判府事韓用龜,過本府境,轉向果川地事。命入之,令夾侍踏啓字以下,冕燮書判付訖。上曰,召對入侍,已爲書出乎?龍秀對曰,俄已書出矣。上命英輔曰,持公事入侍,以榻敎書出也。英輔書訖,上命退,諸臣以次退出。
戊寅六月十三日酉時,上御熙政堂。別講入侍時,直提學李龍秀,參贊官李在秀,侍讀官李潞持孟子第四卷,檢討官趙忠植持孟子第四卷,假注書尹正鎭,記事官李嘉愚·權敦仁,以次進伏,上曰,坐直承旨持公事入侍事,注書出傳也,賤臣承命出傳,行左承旨徐英輔追入進伏。上曰,開卷讀之。潞讀自君子之不敎子,止莫大焉。上曰,下番讀之。忠植讀自孟子曰事孰爲大,止若曾子者,可也。上曰,閣臣讀之。龍秀讀自孟子曰人不足與適,止好爲人師。上曰,參贊官讀之。在秀讀自樂正子從於子傲,止從兄是也。上曰,注書讀之。賤臣讀自智之實,止此之謂大孝。上曰,上番讀之。嘉愚讀自孟子曰舜生於諸馮,止其揆一也。上曰,下番讀之。敦仁讀自子産聽鄭國之政,止日亦不足矣。上曰,文義陳之。潞曰,凡敎之之道,惟在於正,雖閭巷匹庶,亦必以正,然後其敎得行,況人君爲億兆之主,其導率之方,豈可以不正哉?必須燕閑之中,致其戒愼之功,事爲之際,盡其格致之實,然後觀感之妙,如草尙風焉,此之謂導率,苟或不然,則雖令而不從矣,至於事親守身一節,又可見其務本之義,苟能務本,則其末自至矣,若以治道言之,則其本無他,萬化之本,惟在於一心上,此等處,伏願推究澄省焉。上曰,下番陳之。忠植曰,曾子所以盡事親之道,專由於誠,承順養志,非誠則斯不能,此中庸所以旣言順乎親,而必以誠乎身爲其本也,非但事親之道然也,萬事之本,不外於一誠字,此等文義,正是推類觀省處矣。上命掩卷。龍秀曰,當該司鑰從重科治事云云。上曰,依爲之。出擧條上命玉堂先退,潞·忠植退出。上命奏公事,英輔·在秀,以無公事仰對。龍秀曰,臣則禮房,而有公事一張矣,仍讀奏黃海監司狀啓雨澤農形事,傳夾侍以上。上曰,坐直承旨入侍,以榻敎書出,可也。龍秀書訖。上曰,明日注書直次,誰也?賤臣對曰,廳注書嚴燾,當仕直矣。上命退,諸臣以次退出。
上在昌德宮。停常參·經筵。
李在秀啓曰,大司憲宋稚圭,掌令朱弼相,持平李敦夏在外,執義李游夏,掌令韓喆濟,持平韓鍾運牌招啓辭未下,監察茶時之意,敢啓。傳曰,知道。
傳于李龍秀曰,禮房承旨,馳詣宗廟·景慕宮,奉審摘奸以來。
傳于李龍秀曰,未下直守令·察訪·邊將,皆令明日辭朝。
徐英輔啓曰,本院今春夏等褒貶,當爲磨勘,而行都承旨洪奭周未肅拜,不得磨勘之意,敢啓。傳曰,知道。
李龍秀,以弘文館言啓曰,應敎李羲肇,副應敎朴齊聞,副修撰李應奎,旣有只推之命,竝卽牌招察任,何如?傳曰,允。
以應敎李羲肇,副應敎朴齊聞,副修撰李應奎牌不進罷職傳旨,傳于李龍秀曰,只推。
以漢城府民家頹壓別單,傳于徐英輔曰,恤典,令該廳卽爲分給事,分付。
以漢城府民家頹壓別單,傳于徐英輔曰,恤典,令該廳卽爲分給事,分付。
執義李游夏疏曰,伏以刑政之得失者,國家之治亂係焉,言路之開閉者,治道之隆替在焉,可不愼歟,自古以言官而論戚臣,往往有觸時諱而罣文罔者,然而適足以增朝廷之重,爲臺閣之光,何哉?以其敢言不諱之風,可以振勵頹俗,扶植公議故耳,往者趙得永之疏,卽不過以言官而論戚臣也,其辭意雖或太戇,引喩雖或過當,要其歸則蓋將以上尊主勢,下抑私門,斷斷出於忠殿下而光慈德之苦心耳,豈有他哉?奈之何驅之罔測之罪,加之以極逆之名,流之竄之,殆若不欲其生置地上者然,朝廷擧措,豈不誠太隘也哉?此無他,希覬承望之類,挾其偏私之見,巧加抉摘,文致其說,以激怒上心,而顧殿下未之察耳,明德馬后,漢之賢后也,偶於遣辭之際,援用賢后之語,何嘗一毫近似於言者之言,而言之者不敢顯訟其論列戚臣,則乃以馬后一事,施及莫重,謂之誣逼者,反自歸於誣逼之科也,公議職此而拂鬱,人心由是而不厭,誠以搆罪之不以其理也,惜乎若使故重臣,能如文彦博之於唐介之爲,則豈不兩美哉?噫,得永之竄,已七年矣,魑魅爲隣,瘴癘爲鄕,苟或一朝而淪沒於謫中,則殺諫之名,恐有所歸,臣竊爲殿下憂之也,當初尹致謙救解之章,始發於天威震疊之下,近日鄭度采伸辨之請,又出於臺論寂寥之餘,是皆刑政得失之關,言路開閉之機,其當官盡職,可尙而不可罪也明矣,乃殿下前後竄逐,不少容貸,臣恐從今以往,殿下之廷,雖有枉罹之人而無以得伸,雖有忠諫之士,莫能自盡,其爲聖德之累,當何如哉?至若停啓兩臺,特循公共之論,旣上請宥之疏,則詣臺停啓,乃是次第事耳,有何可罪之端,而遽下非常之敎,施以削職之罰,此所以拂鬱之公議,去益拂鬱,不厭之人心,去益不厭,上自大僚,下之三司諸臣,聯章屢瀆,公車日積,而一例靳允,顯示訑訑之拒,臣愚死罪竊以爲,殿下終不能克祛一箇私字,故每有一番處分,輒激一層公議者也,況復致謙·度采此兩人者,俱有臨年老母,其望歸之切,臨別之悲,實有不忍聞者,唐劉禹錫之貶也,御史中丞裴度,以禹錫母老,爲言於上曰,陛下方侍太后,恐禹錫在所宜矜,憲宗退謂左右曰,裴度愛我終切,禹錫遂得改貶,臣愚無知,敢以裴度之言,爲殿下誦之,伏願殿下,淵然深思,惻然改圖,特恢公正之路,俯循群下之請,在謫三臣,亟降放釋之命,停啓兩臺,竝施分揀之恩,以光聖德,以定國是焉,仍伏念,臣沐浴洪造,出入臺地,亦已十數年所,而才識空疎,言議拙訥,時政衮職,曾無一字之補,每自循省,輒增愧懼,千萬不自意,亞憲除旨,忽下於跧伏窮廬之中,臣聞命驚惶,不知攸措,是職也,卽古所謂御史中丞耳,其責任之重,簡畀之隆,尤豈如臣庸陋所可堪承者哉?此已臣難進之端,而臣之父母,俱踰七耋,素抱貞疾,雖在平康之時,常有凜綴之憂,況自近日以來,冒濕所傷,泄痢交作,食飮專却,痰涎壅盛,委頓床席,氣息如縷,臣夙宵焦遑,左右扶護,殆無食息離捨之隙,當此之時,束帶供職,斷無其望。伏乞聖慈,俯垂矜量,亟遞臣所帶之職,俾便救護,因治臣瀆擾之罪,以安私分,不勝幸甚,臣無任云云。省疏具悉。已諭於前批,勿煩,爾其勿辭救護。
獻納李若愚疏曰,伏以臣於昨者,伏奉諫院除旨,自念疎闇拙訥,無敢言之風,豈敢冒居淸朝諫諍之任哉,然新發之論,尙未蒙兪,固當不揆愚拙,進而聯啓,期於準請,而院啓中有區區私義之不可聯參者,從前如臣所處者,輒皆引避蒙許,敢不卽地詣臺,以冀體諒之恩,而適自數日以來,感觸暑雨,病形猝劇,委頓床席,無望起動,不得不猥具短籲,冒瀆崇聽,乞賜矜諒,亟許鐫免焉,仍伏念,官以納言爲名,事有可言,則何可以其身之不可進而默然而已乎?臣竊觀近日大小廷臣,以疏以奏,迭言而不止者,卽在三臣停啓,兩臺請宥事也,公議大同,輿情可見,殿下何爲而一向靳許如此也?臣伏讀日前臺臣處分傳敎有曰,侵逼莫重,凡今日北面於殿下之廷者,莫不體殿下之心,苟有一辭半句涉於侵逼者,則將明辨而嚴斥之不暇,豈有如是同聲爭難之理哉?臣謂此事,惟當辨其侵逼與不侵逼耳,明德,賢后也,外戚車馬,何損於明德,堂箚所論,引喩失當則可也。何嘗近似於誣逼云者,誠切當之言也,前之言者,以非誣逼謂誣逼,欲陷人於非罪也,今之言者,言謂誣逼非誣逼,欲明人之無罪也,審乎此則誣逼與〈非〉誣逼,不待兩言而辨矣,旣非誣逼,則趙得永之七年島謫,固已冤矣。尹致謙之伸救,鄭度采之辨明,又何罪而竝被竄謫,兩臺臣之停啓,亦其宜也,譴削之罰,尤豈不過中之甚乎?大臣,殿下之股肱也,三司,殿下之耳目也?交章而迭論者,豈爲被譴諸臣地也,悶物情之齎鬱,懼刑法之乖當,擧以敷奏,欲贊殿下淸明之治,以我殿下之聖明,穆然三思,則轉圜之盛,必不待臣言之畢矣,臣聞之,有國之設置言官,蓋使上自衮闕,下至官師,有懷無隱,隨事敢言,亦必優容奬勸,以之廣聰明而來忠益,古所謂天子改容,宰相待罪者是也。趙得永之年前一疏,特不過論一戚臣耳,噫噫,彼一種承望之輩,急於承望,自不覺其言之悖理,抉摘字句,文致罪名,憑藉不敢言之地,構成莫須有之案,以爲欺蔽聖聰,鉗制一世之計,迺殿下不賜照燭,遽加威怒,南竄北謫,賜環無期,諫官·憲臣,斥逐相繼,不念刑政之顚倒,不恤言路之杜塞,從今以往,雖有可言之事,誰復敢有不畏雷霆之威,不避嶺海之典,爲殿下盡言而不諱者哉?臣之深憂,實在於此,倘殿下深念而遠覽,則亦必惕然而開悟矣,乞勿以臣言之愚且賤而忽之,徐究以理,明察其情,亟允三司之請,以光聖德,不勝大願,臣無任云云。省疏具悉。已諭於前批,勿煩,爾其勿辭察職。
司諫沈能稷疏曰,伏以臣於近日事,竊不勝區區憂慮之至,臣聞之,言路通者其國安,言路塞者其國危,故通塞之機,人主之所必愼也,今日之言路,通耶否耶?一人向隅,猶謂之滿座不樂,而況三諫在謫,擧國爲之波蕩也哉?噫,趙得永之敢言直節,殉身忘私,其素蓄積者然也,當其闡明義理,隻手擎天也,可謂有回狂瀾而障百川之功也,殿下固嘗奬詡之超擢之,及其疏論故重臣也,奮不顧私,勇往直前,危忠血忱,足貫金石,殆所謂殿上之虎,朝陽之鳳,而殿下乃反斥退之竄逐之,島中泣玦,居然七年之久矣,噫,前之闡明義理者,一得永也,後之疏論重臣者,亦一得永也,得永之爲得永,前後一也,而殿下之喜怒賞罰,不承權輿,亦以殿下之喜怒賞罰,而言路之通塞,隨而異焉,此臣所以私憂過慮,不專在於得永,而爲國家安危之機也,且夫爲功爲罪,輿人之所共誦,而非一人之可獨斷也,或賞或罰,朝廷之所共與,而非人君之得自私也,故古者賞罰,必聽於卿大夫國人曰可曰否之議,而今也則不然,抉摘文字,傅會成罪,謂之以誣逼,目之以大憝,一人倡之,而殿下不詢不謀,直施威罰,此可謂輿人之誦,朝廷之與也哉,惟彼尹致謙,藐然一儒臣爾,目見君父非常之擧,不勝憂愛之忱,略效匡救之義,可謂風雨如晦,一星孤明,而言纔脫口,罰已隨身,塞外風雪,與死爲隣,始謂匪怒之敎,不日當收,終焉反汗之命,歷年無聞,輿情以之而沸鬱,朝象以之而泮渙,然其七年之間,內外臣僚,粧啞做聾,無敢出一言伸救者,此其故不難知也,而言路之不通,莫此時若也,然而以得永一疏之故,而主勢增重,權綱自在,直言之有益於人國家有如是矣,其功顧不偉歟?至若近日鄭度采之疏,博採積年之公議,以效一日之言責,其氣節風裁,蔚有可觀,原疏雖未承批,而公議之伸,自此可期,則兩臺之停啓,直是次第事,而殿下又加摧折,投畀之命,譴削之典,不日竝降,無所留難,嗚呼,此何擧措也?忽發今日之敎,恐不可爲一時周遮之地,而前嚴後緩之批,亦未免爲目前訑拒之擧也,日月之更,殆無其期,而雷霆之威,終至竟夕,方通之言路,亦將因此而永塞,國家之憂,容有旣乎?且臣聞之,聖王之御世也,公議以定國是,私恩以體人情,而惻怛之仁,常行乎二者之間,故上有明良之慶,下無幽鬱之冤,今彼三諫,俱有老母,而得永喪未奔哭,在島拚號之狀,島民爲之流涕,至今聞者,莫不慘然,此則已矣,而尹·鄭二謫之耄耋在堂,日夜號泣,情理之憫切,景像之悽慘,有所不忍聞者,故近來章奏,莫不以是警咳,以殿下淵藪之度,孝理之治,亦必惕然而感悟,憫然而矜憐矣。伏乞聖慈,特推惻怛之心,採公議而定國是,達私恩而體人情,亟降三謫賜環之命,仍許兩臺分揀之典,以之恢弘志士之氣,廣開不諱之門,以爲億萬歲太平之基焉,仍伏念,臣於見職,猥蒙特點,感激洪私,固當竭蹶趨承,以效言責,而第於合啓中,有私義之難於隨參者,故前後臺銜,援例陳丐,輒蒙體諒之恩,今者處義,宜無異同。伏願俯垂鑑察,特命遞斥臣職,以安私分焉,臣無任云云。省疏具悉。已諭於前批,勿煩,爾其勿辭察職。
副修撰趙忠植疏曰,伏以竊伏惟念,忠逆之分,人鬼斯判,刑政之間,治忽攸係,朝廷處分,一或乖宜,則凡今日處言責之地,思欲納吾君於無過,定國是於大同者,卽其公議之不可遏,而職分之所當然也,噫,向來趙得永事,當初處分,不以公議斷之,故畢竟擧措,愈往而愈失,苟非然者,臺疏堂箚,胡爲而峻發,大僚之建白,王府之執藝,何若是迭進不止耶?若使趙得永疏語,眞有可罪之案,則爲今日北面於殿下者,惟當沫飮之不暇,焉敢有伸救之計哉?其所謂罪案,不過抉摘於句語之間,擠陷於誣逼之科,而當日之記注尙存,一世之公案可證,然則趙得永之七年瘴海,橫被惡逆之名者,寧不冤哉?此所以尹致謙疏之發於前,而鄭度采疏之又繼於後者也,以言獲罪,本非盛世之美事,至於停啓之臺臣,竝被譴削,則殆國朝之所未有者,未敢知聖明,何爲而有此過中之擧也?且日前登筵諸臣之言,亦可見擧國之同情,而一向靳持,不賜允許,竊恐自此,忠戇之論,繩糾之風,不復進於殿下之廷也,豈不大可寒心哉?臣於見職,未嘗出一言論一事,粗效論思之責,而屢登筵席,亦未免囁嚅而退,臣之不職,於是乎尤著矣,臣亦何顔,出入瀛館,密邇經幄乎?然臣之此言,卽輿人之言也,倘殿下於淸燕之中,察忠逆之分,念刑政之重,必不待群言之畢,而有所犂然也。伏乞克恢轉圜之量,臺啓中所請,俯詢公議,亟降明命焉,仍伏念,臣之母病,浹旬彌苦,向時請急之懇,尙亦記有於聖念之中矣,新除繼降,遂不敢不出而膺命,而若臣私情之急迫,今猶前耳,伏願特遞臣所帶之職,俾便救護,千萬幸甚,臣無任云云。省疏具悉。已諭於前批,勿煩,爾其勿辭救護。
上在昌德宮。停常參·經筵。
自開東至人定,灑雨下雨,測雨器水深六分。
自人定至十六日開東,灑雨下雨,測雨器水深二分。
藥房提調金履喬,副提調徐英輔啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿·中宮殿·嘉順宮·世子宮,口傳問安。答曰,知道。
李在秀啓曰,合辭方張之時,兩司無詣臺之員,事甚未安,除在外外,未肅拜人員,竝卽牌招,何如?傳曰,允。
洪冕燮啓曰,備邊司郞廳來言,今日賓廳日次,而上前開坼相値,不得來會云矣,敢啓。傳曰,知道。
傳于洪敬謨曰,吏兵房承旨,持褒貶啓本入侍。
傳于洪冕燮曰,召對爲之。
獻納李若愚啓曰,臣之鹵姿,不合於臺職,私意難參於院啓,昨疏略已陳暴,而聖批靳許,未蒙體諒之恩,且惶且感,莫省攸措,前後如臣處地者,擧蒙聖朝敦倫之化,各遂所請,臣何敢以屢瀆爲懼,晏然仍冒於臺次乎?請命遞斥臣職。答曰,依啓。
李在秀啓曰,大司憲宋稚圭,掌令朱弼相,持平李敦夏在外,執義李游夏受由,掌令韓喆濟,持平韓鍾運牌招啓辭未下,監察茶時之意,敢啓。傳曰,知道。
以應敎李羲肇,副應敎朴齊聞,副修撰李應奎牌不進罷職傳旨,傳于洪敬謨曰,只推。
洪敬謨,以弘文館言啓曰,應敎李羲肇,副應敎朴齊聞,副修撰李應奎旣有只推之命,副校理尹命圭,由限已過,一體牌招察任,何如?傳曰,允。
洪敬謨啓曰,吏曹郞廳來言,咸昌縣監金最根,兩司當爲署經,除在外·受由外,未肅拜人員,竝卽牌招,何如?傳曰,允。
以司諫沈能稷,持平韓鍾運牌不進罷職傳旨,傳于李在秀曰,只推。
兵曹口傳政事,行護軍單朴宗薰。
洪敬謨,以奎章閣言啓曰,景慕宮望廟樓今望奉審,無頉之意,敢啓。傳曰,知道。
又以奎章閣言啓曰,本閣今戊寅年春夏等褒貶,當爲磨勘,而提學二員未差,不得擧行,外閣褒貶,亦不得爲之之意,敢啓。傳曰,知道。
又以吏曹言啓曰,曹所屬司饔院官員等矣,今春夏等褒貶,當爲等第,而因本院都提調有故,不得磨勘之意,敢啓。傳曰,知道。
徐英輔,以戶曹言啓曰,本曹郞廳及所屬各司官員,今戊寅春夏等褒貶,依前例磨鍊以入,而軍資監·司宰監·內資寺,因都提調·提調有故,不得磨勘,至於丁丑春夏等褒貶,軍資監·司宰監·內資寺·司䆃寺·內贍寺·長興庫,因都提調·提調有故,不得磨勘,丁丑秋冬等本曹郞廳及所屬各司褒貶,因本曹堂上有故,限內不得磨勘矣,今則其時官員,已多遷轉,難以考績,依近例蕩滌,何如?傳曰,允。
洪敬謨,以禮曹言啓曰,今此所屬各司官員等褒貶時,崇陵參奉趙哲永,童蒙敎官洪鍾遠,與判書臣金羲淳,有應避之嫌,不得同議磨勘,各爲別啓本以入之意,敢啓。傳曰,知道。
又以禮曹言啓曰,各陵殿園墓·本曹郞廳·四學童蒙敎官·通禮院·典牲署·東西氷庫·禮賓寺·圖畫署官員等,今戊寅年春夏等褒貶,等第以入,而宗廟署·社稷署·景慕宮·弘文館·藝文館·春秋館·承文院·奉常寺·成均館·掌樂院·東西活人署·觀象監·內醫院·司譯院·典醫監·惠民署·東西關王廟官員等褒貶,各其司領事·都提調·提調及堂上有故,不得一時磨勘之意,敢啓。傳曰,知道。
洪冕燮,以都摠府言啓曰,本府郞廳及部將等,今戊寅年春夏等褒貶,當爲磨勘,而都摠管李集斗有身病,限內不得設行之意,敢啓。傳曰,知道。
又以兵曹言啓曰,本曹今戊寅年春夏等褒貶等第,磨鍊以入,而曹所屬軍器寺·司僕寺·典設司·訓鍊院官員·部將等褒貶,因各其司提調及堂上有故,不得一體磨勘之意,敢啓。傳曰,知道。
又以兵曹言啓曰,本曹今戊寅年春夏等褒貶啓本中,刀擦四處之意,敢啓。傳曰,知道。
李在秀,以刑曹言啓曰,今十二日本曹褒貶時,屬司典獄署官員等今春夏等褒貶,本曹參議,例與刑房承旨,同爲磨勘,而參議未差,不得磨勘以入之意,敢啓。傳曰,知道。
洪敬謨,以工曹言啓曰,本曹郞廳今戊寅年春夏等褒貶及屬司掌苑署·瓦署官員今戊寅年春夏等褒貶合三度,磨勘以入,而屬司中繕工監·尙衣院·造紙署·典涓司今戊寅年春夏等褒貶,因各該司提調有故,限內不得磨勘,而去丁丑年秋冬等褒貶,因本曹堂上有故,限內不得磨勘,其時官員,亦多有遷轉者,依近例蕩滌之意,敢啓。傳曰,知道。
洪冕燮,以中樞府言啓曰,本府郞廳及醫員·錄事等,今戊寅年春夏等褒貶,當爲等第,而領中樞府事臣李時秀有身病,判中樞府事臣徐龍輔,臣徐邁修俱在外,臣金載瓚未肅拜,臣韓用龜在外,臣金思穆有身病,限內不得磨勘之意,敢啓。傳曰,知道。
洪敬謨,以耆老所言啓曰,本所堂上,多有身病,無參坐之人,今戊寅年春夏等褒貶,限內不得磨勘之意,敢啓。傳曰,知道。
又以忠勳府言啓曰,本府今戊寅年春夏等褒貶,當爲磨勘,而有司堂上鰲恩君臣李敬一有身病,無以備員,限內不得爲之之意,敢啓。傳曰,知道。
又以敦寧府言啓曰,府郞廳等今春夏等褒貶等第,當爲磨勘,而以領事身病,不得爲之之意,敢啓。傳曰,知道。
李在秀,以義禁府言啓曰,今春夏等本府郞廳褒貶等第,當爲磨鍊以入,而同義禁鄭景祚未肅拜,洪秀晩差祭,堂上不備,限內不得爲之之意,敢啓。傳曰,知道。
洪冕燮,以濬川司都提調意啓曰,本司都廳及郞廳今戊寅年春夏等褒貶,當爲等第,而臣等俱有故,限內不得磨堪之意,敢啓。傳曰,知道。
又以訓鍊都監都提調意啓曰,本局從事官禁松參軍及諸將官等,今戊寅年春夏等褒貶,當爲等第,而都提調臣李時秀以身病,限內不得磨勘之意,敢啓。傳曰,知道。
又以禁衛營都提調意啓曰,本營從事官及諸將官,今戊寅春夏等褒貶,當爲等第,而臣載瓚有身病,限內不得磨堪之意,敢啓。傳曰,知道。
又以御營廳言啓曰,本廳從事官及諸將官,今戊寅年春夏等褒貶,當爲等第,而都提調臣徐龍輔在外,限內不得磨堪之意,敢啓。傳曰,知道。
徐英輔,以宣惠廳都提調意啓曰,本廳郞廳等,今戊寅春夏等褒貶等第,磨勘以入,而自甲戌秋冬等至丁丑秋冬等褒貶,今已過時,郞廳亦多遞易,依前例不得磨堪之意,敢啓。傳曰,知道。
又以賑恤廳言啓曰,謹依漢城府民家頹壓別單判付,中部字內完少頹多五戶,各布一疋,東部字內全家頹壓二十八戶,各錢二兩,完少頹多六戶,各布一疋,西部字內全家頹壓十二戶,各錢二兩,完少頹多八戶,各布一疋,南部字內,全家頹壓一戶,錢二兩,北部字內全家頹壓五戶,各錢二兩,完少頹多三戶,各布一疋,依例分給之意,敢啓。傳曰,知道。
吏曹參判尹序東疏曰,伏以臣,屢違嚴召,罪著逋慢,一陳私懇,未蒙體諒,惶隕悶隘,罔知攸措,臣旣無必遞之情勢,乃有恩暇之特賜,臣敢不竭蹶趨承,粗伸叩謝,以答隆恩,而顧臣貞痼之疾,癃廢之狀,卽通朝之所共知也,昏眩麻痺之症,當此潦濕之後,有加無減,痰凝而氣息痞悶,食滯而溏泄交作,貼席委苦,若將垂盡,虛縻多日,瘝曠是懼,況値政月,事務甚氄,此時此任,豈如臣癃病衰朽者之所可冒居者乎?據其非據,如蚊負山,强所難强,策駑涉險,揣分量力,趨膺無路,敢將疾痛之呼,更瀆聽卑之天。伏乞聖慈,俯垂生成之澤,亟遞臣職,仍治臣瀆撓之罪,以肅朝綱焉,臣無任云云。答曰,省疏具悉。卿其勿辭,調理行公。
掌令韓喆濟疏曰,伏以臣,生長遐陬,人質駑鈍,見識謏淺,倖占科第,濫叨朝籍,涯分已足,榮耀已極,自分畢命於窮鄕,無復餘望於進取矣,迺者,柏府新命,忽下於千萬夢想之外,臺閣是何等淸選,風憲是何等重任,實非如臣疏逖之蹤所可堪承者也,縮伏私次,且愧且惶,罔知攸措,苟或貪榮懷祿,晏然冒膺,則是上以辱聖簡,下以玷淸班,俯仰思惟,實無進身之路。伏乞亟施鐫改之典,以安私分,仍治瀆撓之罪,以肅朝綱焉。臣於丐免之章,何敢贅及他說,而秉彝之性,賢愚共得,憂愛之忱,遠邇無間,事在目下,有關聖德,言出大同,不容小緩,玆敢冒昧附陳,惟聖明垂察焉,臣伏覩近來,以言事三臣及停啓兩臺請宥事,大僚之箚陳筵奏,非止一再,三司之逐日交章,堆積公車,此非爲三臣兩臺之地,蓋出於一國共公之論,則所謂大夫皆曰可,國人皆曰可者是也,輿論久而始發,而殿下尙靳允兪之音,不但不爲允兪,又從而摧折之迫逐之,臣恐殿下之庭,更無敢言之臣也,噫,有國之大柄,莫重於刑政,人主之耳目,莫過於臺閣,威罰有所乖則人心不服,聰明有所蔽則是非難辨,以此之故,自古聖德之君,廣開言路,翕受而寬容,未嘗有以言獲罪者,而近日殿下之處分,則敢言者罪之斥之,只以勿煩不允四字,一筆句斷,物情沸騰,公議抑鬱,殿下何不思殷湯弗咈之美,漢祖轉圜之量乎?伏願淵然深思,幡然改悟,亟允群請,以伸公議,以光聖德焉,臣無任云云。省疏具悉。已諭於前批,勿煩,爾其勿辭察職。
正言黃基文疏曰,伏以臣,謭劣賤品,魯莽庸流,風儀蔑裂,才識素乏,僥倖一第,已有年所,隨例遷擬,罔非踰分,迺者,薇垣新命,忽下於夢想之外,臣內省悚恧,無地措躬,夫是職,耳目之官也,糾繩之司也,國是待之而取正,聖聰採之而恢聽,聲望旣異,遴選必極,是豈如臣巽劣者,苟然充數者乎?臣自承除旨,歷日悸恐,益無攸爲,天牌嚴臨,承膺無路,玆敢瀝陳肝血,仰塵崇嚴。伏乞聖明,俯賜鑑諒,亟遞臣職名,以重公器,以安私分焉。臣於乞免之章,不宜贅及他說,而竊有區區憂愛之忱,義不敢泯默,仰暴愚衷,伏願聖上垂察焉,近日臺論之方張,公車之堆積者,卽趙得永·尹致謙·鄭度采事也,當初怪鬼輩之攻斥得永者,不過抉摘句語,翻將文義,驅之以極罪,目之以大憝,故其時尹致謙之疏,非出於爲得永之地,只以一時之公議,以明其不然之端,且惜其言路之杜塞矣,殿下非徒過中於得永之處分也,至於致謙,亦施竄配之典,于今七年,輿情久鬱,公議未伸,由是而度采之疏,根於大同之論,出於至公之心,其所管領,卽非一度采之私語也,其言也公議也,其職也諫官也,以諫官以公議,不免擯荒之典,則未知今日殿下之庭,有何蹇諤之士,其敢開喙而進言乎?朱夫子所謂去年逐一諫官,今年逐一諫官者,不幸近之矣,竊恐朝廷之上,士將結舌,故不避猥越,敢陳愚悃。伏乞淵然深思,穆然遠覽,三臣之在謫者,特命放釋,二臺之削職者,亦賜分揀,以開言路,以光聖德焉,臣無任云云。省疏具悉。已諭於前批,勿煩,爾其勿辭察職。
戊寅六月十五日辰時,上御熙政堂。吏兵房承旨持褒貶啓本入侍時,右副承旨洪敬謨,同副承旨洪冕燮,假注書尹正鎭·嚴燾,記事官李嘉愚·權敦仁,行左承旨徐英輔,左副承旨李在秀,以次進伏訖。上曰,啓本開坼讀奏,可也。敬謨·冕燮,讀奏各司各道啓本訖。上曰,宣傳官殿最,先爲讀奏也。上曰,注書出去,諸承旨使之持公事入侍。正鎭承命出傳,英輔·在秀追入進伏。上曰,公事奏之。英輔曰,臣本房戶房,無公事,代房吏房,有公事一張矣,仍讀奏慶尙監司狀啓疏批有旨祗受事,仍傳挾侍以上。在秀曰,臣則無公事矣。上曰,持公事入侍,以榻敎書出,可也。仍命退,諸臣以次退出。
戊寅六月十五日午時,上御熙政堂。召對入侍時,參贊官洪冕燮持詩傳第三卷,侍讀官李潞持詩傳第三卷,檢討官任存常持詩傳第三卷,直閣鄭基善持詩傳第三卷,假注書尹正鎭持詩傳第三卷,記事官李嘉愚持詩傳第三卷,記事官權敦仁持詩傳第三卷,以次進伏。上曰,開卷讀之。潞讀自南山崔崔,止行邪行。上曰,下番讀之。存常讀自葛屨五兩,止曷又從止。上曰,參贊官讀之。冕燮讀自藝麻如之何,止曷又鞠止。上曰,閣臣讀之。基善讀自柝薪如之何,止南山四章。上曰,注書讀之。賤臣讀自無田甫田,止無功也。上曰,上番讀之。嘉愚讀自無田甫田,止勞心怛怛。上曰,下番讀之。敦仁讀自婉兮孌兮,止甫田三章。上曰,文義陳之。潞曰,章內言魯道有蕩,此是道路之道,然王道之道,其義無異,書云無偏無黨,王道蕩蕩,無反無側,王道正直,欲爲王道,先務公明,公明之要,莫如從諫,近日大臣諸宰所奏,皆切當之直言,自上必法殷湯弗咈之德,克懋漢高轉圜之量,從諫如流,然後克底大道,自有會極歸極之竗,伏願深留聖念焉。上曰,下番陳之。存常曰,此篇中以第二章觀之,物各有耦,不可乖亂,故屨必兩焉,綏必雙矣,此可見諷刺之深也,變風諸作,前後登對,已多敷演,今無容更陳,而上番所陳魯道有蕩四字,推衍於會極之義,則可見翕受敷施,偕底大道之效矣,近日公車大小奏牘之爭執者,如蒙嘉納,廣開不諱之門,克恢來諫之路,則必有光乎聖德,伏願此等處,益加體念焉。上曰,參贊官陳之。冕燮曰,儒臣所陳皆切實,伏願亟賜採納焉。上曰,閣臣陳之。基善曰,臣別無可陳之文義矣。上命掩卷訖,下詢曰,今日注書之直,誰也?賤臣對曰,小臣矣。上曰,明日則,誰也?賤臣對曰,廳注書矣。上曰,在院承旨,誰某也?冕燮對曰,左承旨·右承旨·左副承旨·右副承旨,皆在院矣。上命賤臣曰,右承旨持公事入侍事出傳也,賤臣承命出傳,行右承旨李龍秀,假注書嚴燾追入。上問賤臣曰,廳注書何爲隨入也?賤臣對曰,似因持公事入侍之命而然矣。上問龍秀曰,廳注書不當入而入矣。龍秀對曰,非諸承旨持公事入侍,則果不當入矣。上命廳注書退去,上又命閣臣·玉堂先退,潞·存常·基善退出。上命奏公事,龍秀曰,本房禮房,有公事一張矣。仍讀奏全羅監司狀啓雨澤農形事,傳夾侍以上。上曰,今日承旨坐直,誰也?冕燮對曰,左副承旨及小臣矣。上命龍秀曰,以右承旨入侍,書出榻敎也。龍秀書訖,上命退,諸臣以次退出。
上在昌德宮。停常參·經筵。
自開東至酉時,灑雨下雨,測雨器水深二分。
李在秀啓曰,大司憲宋稚圭,掌令朱弼相,持平李敦夏在外,執義李游夏受由在外,掌令韓喆濟傳旨未下,持平韓鍾運疏批未下,監察茶時之意,敢啓。傳曰,知道。
徐英輔啓曰,行右承旨李龍秀,今日不爲仕進,卽爲牌招,何如?傳曰,許遞,前望單子入之。
傳于洪敬謨曰,召對爲之。
承旨前望單子入之,申綋落點。
徐英輔啓曰,新授右承旨申綋,卽爲牌招,何如?傳曰,允。
申綋,以弘文館言啓曰,應敎李羲肇,副應敎朴齊聞,副修撰李應奎,旣有只推之命,竝卽牌招察任,何如?傳曰,允。
以應敎李羲肇牌不進罷職傳旨,傳于申綋曰,只推。
以副應敎朴齊聞,副校理尹命圭,副修撰李應奎牌不進罷職傳旨,傳于申綋曰,只推。
兵曹口傳政事,護軍單李龍秀。
以司諫沈能稷,掌令韓喆濟牌不進罷職傳旨,傳于李在秀曰,只推。
申綋啓曰,守令署經事,命下矣。司諫沈能稷,掌令韓喆濟,旣有只推之命,竝更牌招,以爲署經之地,何如?傳曰,允。
以司諫沈能稷,掌令韓喆濟牌不進罷職傳旨,傳于李在秀曰,只推。
申綋啓曰,守令署經事,命下矣。司諫沈能稷,掌令韓喆濟,旣有只推之命,竝更牌招,以爲署經之地,何如?傳曰,允。
又啓曰,持平韓鍾運,疏批已下,一體牌招,以爲署經之地,何如?傳曰,允。
洪冕燮,以都摠府言啓曰,今日入直內三廳武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
又以兵曹言啓曰,今六月十七日,武臣堂上祿試射日次,而大殿誕日前一日,不得開坐,載在法典,以後日退行之意,敢啓。傳曰,知道。
又以兵曹言啓曰,僉知中樞府事申若樞,除授在外,上來無期,金相儼,忠壯衛將李厚重,慶熙宮衛將金道鎭,俱以病難供職,呈狀乞遞,五衛將洪格,前任安東營將,李鍾英,前任京畿監營中軍,尹懿成,前任南虞候,俱在任所,上來間,該廳番次苟艱云,竝改差,何如?傳曰,允。
又以兵曹言啓曰,坼見諸道褒貶啓本,則慶尙監司金魯敬啓本中金烏別將嚴萬喆,以亦曰官長,罪在於吏爲目,則宜置中考,而置諸上考,浦頂別將金守喆,以事多駭聽,誠難曲恕爲目,則宜置下考,而置諸中考,統制使徐春輔啓本中加背梁萬戶車景一,以偏聽是欠,撫摩差强爲目,平山浦萬戶金璞,以莫曰鹽處,益勉松禁爲目,則竝宜置中考,而置諸上考,長木浦別將劉德顯,以賂自松來,瓜熟故歟爲目,則宜置下考,而置諸中考,黃海水使許溟啓本中椒島僉使黃彝厚,以莫聞毁譽,知無疵失爲目,則宜置中考,而置諸上考,殊無嚴明殿最之意,各該道道帥臣,竝推考警責,金烏別將嚴萬喆,加背梁萬戶車景一,平山浦萬戶金璞,椒島僉使黃彝厚,竝中考施行,浦頂別將金守喆,長木浦別將劉德顯,竝下考施行,何如?傳曰,允。
行都承旨洪奭周疏曰,伏以臣,卽一滓穢僇廢之踪耳,屛伏荒郊,拊心追愆,自分明時,永爲棄物,不意帲幪之覆,屢勤簪履之記,文苑鞶禠,曾未浹時,銀臺華誥,又隕自天,寵命頻繁,瞻聆俱驚,不知無狀賤臣,何以獲此於君父也,臣之目下情勢,業已悉暴於前後章牘,辭旣竭矣,瀆亦甚矣,復事覼縷,義所不敢,而第伏奉月前聖批有曰,昨年已爲昭晢之事,何必至今深引乎?臣竊恐日月之明,猶有所未及盡燭於區區之情實也,人之遭罹,亦復何限,而遭罹之中,各有分數,夫所謂一經昭晢而便可無碍者,特以其遭罹之輕且歇者言耳,若臣向來之所被,卽是極逆大憝之案,至憯絶悖之目,爲人臣子,一聞此言,視息如常,亦云冥頑,藉使冤誣盡白,心跡悉暴,尙何敢晏然自居以平人,而容議於去就之際乎?抑臣別有所私自傷痛者,臣家自先祖以來,世世相傳,惟以忠謹二字,進不敢違心而欺天,退不敢植黨以背公,一心嚮國,矢無失墜,玆所以世故屢變而身名常完,寵祿兼隆而訾誣不及,式至今與國同休者也,以臣之不肖無似,亦嘗有擩染佩服,粵從策名之初,心口相誓,竊庶幾奉以周旋,毋貽先羞,其奈行已無素,誠未孚人,竊祿太過,戒犯履滿,重以涉世之昧方,惟恃寸心之靡他,虛舟反觸於風波,冥行幾蹈於埳穽,畢竟無根之憯誣,忽發於叵測之悖錄,斷斷衷情,雖庶蒙天地神祇之鑑臨,而乃其一身之衊辱汙穢,則雖畢世而不可湔矣,辜恩忝先,死有餘負,靜言思惟,痛恨交中,今雖杜門息景,永矢自靖,猶恐不足爲一分息補之計,如或憑恃寵靈,自諉昭晢,揚揚彈束,復饕榮利,則是其沒廉恥而無忌憚,果將爲何許人也,沒齒鏟跡,株守已定,百回思量,一步難動,顧今誕辰在邇,盈廷齊抃,而名玷近密,獨阻觚稜,義分都隳,罪戾冞積,玆又不避煩猥,仰首控籲。伏乞聖明,更垂矜察,亟遞臣見帶官銜,仍勘臣前後逋慢之罪,永刊臣姓名於朝籍,以卒生成拯活之澤,不勝千萬大願,臣無任云云。答曰,省疏具悉。前批已諭,何必深引,勿辭行公。
吏曹參議趙貞喆疏曰,伏以臣,向陳疾痛之實,祈蒙鞶帶之禠,不惟不賜體諒,下以溫批,許以恩暇,臣仰戴洪私,日夜感頌矣,由限旣過,分義是懼,强策殘軀,遂不得不黽勉赴衙,纔經貶坐,又參政席,以少效一日之責,而素患伏暑之症,又復添發於大病之後,積憊之餘,內傷食飮,外嬰熱感,胃氣萎弱,眞元凘敗,宛轉於床笫之中,而神精之銷耗,視聽之昏昧,愈往愈甚,不可以時日可瘳,況今京察不遠,百務叢脞,而一向委頓,實無陳力之望,則與其臨政而狼狽,莫若先事而解免,玆敢復申危迫之懇,冒瀆崇嚴之聽。伏乞聖慈,特賜諒察,亟遞臣職,以安私分,千萬幸甚,臣無任云云。省疏具悉。爾其勿辭,調理察職。
持平韓鍾運疏曰,伏以臣,瑣瑣一賤品耳,才本空疎,旣不足以應文備數,性又拙劣,亦不堪爲隨行逐隊,自分永置樗散,無意進取榮顯,千萬不自意,恩除特降,以臣爲司憲府持平者,臣聞命驚惶,不知措躬之所,夫臺官者,朝廷之耳目,苟非風采激越,與大臣相可否,言議淸直,壓一世之是非,則無以繩愆糾繆,納吾君於無過,激濁揚淸,辨讒說之殄行,況今聖化日新,淸議峻發,如臣湔劣者,何可以晷刻堪承乎?歷日冞懍,召牌又降,敢陳自訟之章,仰瀆崇嚴之下。伏乞聖慈,俯垂鑑諒,亟遞臣所帶之職,以安私分,仍治臣瀆擾之罪,以肅朝綱焉。臣於丐免之章,不宜贅及他說,而第於目下事,有不容泯默者矣,近以趙得永事,讜言直論,計已日陳於殿下之前,而尙不足仰格天心,無以少備採擇,況如臣之愚,豈能有補於萬分之一哉?第伏念,臣之出入朝班,在得永被謫之後,則事實本末,雖未詳知,而以塗諸耳目,騰諸輿誦者觀之,其所蓄積,槪可審矣,至若壬申一疏,應旨例也,言責職耳,乃以憂國慨世之心,瀉盡傾湫倒浪之氣,以彈國耳公耳之誠,而一紙翻騰,構捏者從以造言曰,此誣逼也。得永之言,有何一毫近似於誣逼,而作此言也,蓋其疏語,上褒宮壺之德,末乃勤攻戚臣,則莫非忠藎切偲之事,而彼夫夫也,乘時逞憾,從而爲辭,若只以論戚臣之罪罪之,則此非必殺之罪,故憑藉莫重,抉摘文字,乃以誣逼二字,構成罪案,百端羅織之狀,有如是矣,今番鄭度采伸辨之疏,出於群情積鬱之餘,而顒望數日,不惟不賜開納,處分嚴截,行遣蒼黃,又於兩臺臣之停啓也,乃反以造言者成罪之目目之,加以譴削之典,朝紳聯章屢牘,而連賜拒斥,以今觀之,尹致謙受得永之累,兩臺臣受度采之累,滿廷伸救者,皆將同被五人之累矣,然則殿下驅一世歸之於侵逼之科,是非顚倒,公私莫辨,群下則必以回聽爲心,殿下則以牢拒爲主,上下相持,情志不孚,此朱子所謂以人主一已之尊,欲戰天下萬口同聲之論也,此必不可行之勢,而殿下固欲因徇苟且,以私掩公,刑政之累,聖德之失,孰有大於此者乎?竊伏覸殿下臨御以來,含默太過,雖嘉言善謨,嘗以留念二字,輒下例旨,竟無採納之實,此猶憂嘆之不暇,而今此媕婀之世,得永言人所不能言,而罪謫多年,群下力救,則殿下亦必知非其罪而罪之,若知其非罪而罪之,卽當有渙汗之音,而每以不允己諭等辭敎,遂成訑訑之例批,自此以往,擧一世含口結舌,上不敢少忤君父之意,下不敢稍咈儕友之志,謇諤寥寥,唯諾捷捷,大小相和,遂成雷同,則君德之遺闕,誰敢言之,時政之得失,誰敢劾之,事關權貴,孰得以論之,今其爲害也,不過異已之斥,而以他日言之,補闕拾遺之路閉矣,以殿下之明聖,豈不念及於此,而特一私字,終有所往來于方寸之中,使不得萬理歸正,群心快服也,是以論天下之事者,必以人主一心,爲萬化之根,伏願殿下,克祛私心,懋恢公道,允從群請,言事三臣之在謫者,卽命放釋,譴削之兩臺臣,亟寢成命,前下傳敎中侵逼二字,亦令還收,俾群請丕聳,以光聖德焉,夫刑政失當則王法不平,公議不行則輿情愈鬱,此所以刑政公議,互相維持於世道者也,雖以向者李泰淳疏言之,其所論列,關國家之刑政,採朝野之公議,蔡弘遠之呼籲父冤,放逐十年,洪時濟之誦陳輿論,遠投瘴海,俱是至冤而且枉者也,苟有公心,孰不悲憐,而人情之抑鬱,厥惟久矣,及伏見大僚品處,則有曰不待公議,又曰一人之言,嗚呼,泰淳此言,卽全嶺之言也,非但全嶺之言,卽一世有公心者之所共言也,特一泰淳發之,自附於有懷無隱之義耳,況其本事,屢登章疏,聖明之所以包容,物議之所共嘆惜,此豈非公議,而又可曰一人之言乎?霈典之不宜遽請,固是大臣之意,出於審愼刑政,而猶未及曲察公議而然耶?今臣所言,亦非臣一人之言,惟願殿下,特垂矜察,亟降渙號,以伸公議而平刑政焉,臣無任云云。省疏具悉。已諭於前批,勿煩,末端事,令廟堂稟處,爾其勿辭察職。
四學儒生幼學李殷沼·權漢履·李萬善·柳絅漢·兪景柱·李崇會·洪羲泰·李敦五·趙達永·鄭志學·李吉會·趙在心,進士兪台柱·李松秀·金履初,進士金昔淵·沈義厚·洪椣·崔穉圭,幼學任基白·趙鎭性·李寅文·兪中柱,進士金庸善,生員黃梜,幼學李光輔,進士金默淵,生員李光雨,進士趙台淳,生員沈能學·金宇鉉·洪鍾勳·李樂重,幼學呂東遠,生員洪才淵·尹鍾杰·朴宗聞·李德愚·韓致穆·崔世鱗,幼學南肯中,生員徐謙修·朴東榮·安用默,進士李正器·趙斗淳·金載顯·元在敬·柳璟,幼學申在胤·尹致謙,進士柳曮,幼學李秉直,生員李達洪·李海璣,進士沈養鎭,生員徐一輔,生員金在星,幼學尹國烈,生員申在翼,幼學金相箕,生員洪羲錫·朴氣淳·金在成·金應根,幼學沈能原,進士徐仲輔,幼學申在景·李尙信,進士權鉉,進士李象秀,生員孫宇亨,幼學兪永柱·尹致久·徐兢修,進士洪秉正,生員李鳳九,進士金仁淳·金喆淵,幼學元有永·尹致誠·李魯謙,生員徐應淳,幼學崔在善·趙道淳,進士兪駿煥,生員金處明,幼學朴升元·金弘淳·金炳敎,進士申吉源,生員鄭始榮·林寬洙等疏曰,伏以,萬古而立敎者倫常也,聳百世而樹聲者節義也,是故文·陸盡忠宋室,而史冊至今炳烺,方·景立節皇朝,而人心尙此激仰,誠以倫常不明則人不可以爲人,節義未奬則國不可以爲國也,肆惟我太祖大王,首以明倫常奬節義,爲馭世導俗之良法,太宗克體而欽承焉。世宗繼志而善述焉,凡係忠義之臣,毋論死之先後,跡之異同,贈諡而盡褒之,俎豆而竝享之,不以世遠而忽之,不以官微而置之,於是乎三聖人扶植倫綱,褒奬忠義之明效大驗也,逮至我先大王,承貽厥之謀,起曠百之感,遍搜祕館之史,撰定莊陵之誌,感子規而爰築舊址,緬忠臣而特設三壇,當時效節之臣百二十有餘人,俱在配食之列,而惟一禮曹正郞臣朴審問,以其子孫之淪落遐陬,未能自達,不能竝擧於其時,實是昭代之欠典,久爲士林之缺望,及至我殿下一元之初,幸因後孫之鳴冤,以貞忠孤節,與六臣無異,特贈亞卿之秩,猗歟盛哉,殿下此擧,實列聖朝明倫奬節之傳授心法也,夫人有積行,雖遠必聞,士有卓節,雖幽必顯,臣於朴審問事,尤信其不爽也,蓋審問,故集賢殿副提學臣朴剛生之子也,生有異質,襲訓家庭,與忠簡公臣李塏,同登丙辰文科,聲名藹蔚,故忠翼公臣金宗瑞之開拓六鎭也,辟以爲從事,七年規畫,一心殫竭,及宗瑞死,決意退居,滿裁杜鵑,樹於園中,以寓意焉,此詩則忠景公臣柳誠源,爲其姻親,忠文公臣成三問,忠烈公臣河緯地,爲執友,心膽言議,䐇然無間,日嘯咏以過,及至丙子,差天朝質正之官,將行,成·河諸臣,飮餞于花下,朗誦感時花濺淚,惜別鳥驚心之句,尙今釀得忠臣之淚,蓋其心已判一死故也,還到灣關,聞六臣皆完節,愕然呑聲曰,事已至此,吾與六臣有約,今已死矣,若違心苟活,異日何顔拜吾王,亦何心見吾友乎?遂仰藥而死,嗚呼,生與六臣而同志,死與六臣而同節,從容就義,含笑入地,上不負先王,下不負僚友,其殺身成仁之道,亦不下於六臣,故寧陽尉臣鄭悰,記丙丁死節諸人曰,朴審問與成三問,有謀赴京,及還到義州,聞六臣死,遂飮藥而卒,又東史通考,丙子節死錄等書,竝載朴審問事蹟,班班可考,而今領敦寧臣金祖淳,錄其行曰,可與六臣而爲七,大提學臣洪良浩,題其墓曰,六臣可七,三仁可四,鬱彼魯陵,有壇有祠,公獨不食,志士之恥,前後表章,類如是矣,而其時死節諸臣,則擧蒙褒美之典,或有立祠而竝享焉,或有贈爵而節惠焉,至若審問,尙未蒙一視之澤,故年前,方外儒生幼學臣鄭熙祚等,上疏請加贈上卿之職,躋配六臣之祠,至伏承令廟堂稟處之命,而于今十有餘載,寥寥而不見奉行,此臣等所以不勝抑菀,奉函叫閽,申控天聽者也,況夫是歲戊寅,卽我肅祖,追復莊陵之舊甲也,而彰節祠,乃是六臣俎豆之所也,又當先朝丙辰,追配其金時習·南孝溫,則以同時同節之臣朴審問,獨阻於配食之列者,豈非朝家之缺典乎?祠在仙寢密邇之地,泠浦月明之夜,錦亭花開之辰,其忠魂義魄,怳然彷彿於珠邱松柏之下,古人所謂長衛英孫朝烈祖之句,眞箇道得此間光景,今若於審問,贈六臣已贈之爵,配六臣已配之祠,于以享祀,于以崇報,則彼六臣不昧之靈,必也携手相迎,歡然道故,劍履簪笏,相與陪扈於雲鄕陟降之際矣,此非獨爲審問之榮幸也,抑有光於我殿下繼述之道矣,豈不休哉,於不美乎?伏願聖明,將臣此疏,特下該曹,參之以先輩記實之跡,稽之以前賢已擧之例,使贈吏曹參判臣朴審問,躋配於寧越府彰節祠,仍如爵諡之贈,一以爲聖王紹述之地,一以爲臣子激勵之道焉,臣等無任云云。省疏具悉。疏辭令廟堂稟處,爾等退修學業。
戊寅六月十六日午時,上御熙政堂。召對入侍,諸承旨持公事入侍時,參贊官洪敬謨持詩傳第三卷,侍讀官李潞持詩傳第三卷,檢討官任存常持詩傳第三卷,待敎徐憙淳持詩傳第三卷,假注書嚴燾持詩傳第三卷,記事官李嘉愚持詩傳第三卷,記事官權敦仁持詩傳第三卷,行左承旨徐英輔,右承旨申綋,左副承旨李在秀,同副承旨洪冕燮,假注書尹正鎭,以次進伏訖。上命開卷讀之。潞讀自盧令令,止盧令三章章二句。上曰,下番讀之。存常讀自敝笱在梁,止敝笱三章章四句。上曰,參贊官讀之。敬謨讀自載驅薄薄,止載驅四章章四句。上曰,閣臣讀之。憙淳讀自猗嗟昌兮,止猗嗟三章章六句。上曰,文義陳之。潞曰此言其人美且仁,其人卽田獵之人也,蓋人貌之美不美,則實無賢愚貴賤之有間,然因其貌美而謂之以仁,則夫仁亦有大小之義,而若推極言之,仁體極大,論語曰,克伐怨慾不行焉。孔子猶不許之以仁,今乃稱之於田獵之人,此可見風俗乖亂,民志無常之極大,凡人心由於正,然後好惡不偏,凡人尙然,況人君之尊,必鑑空衡平,好惡一出於正,然後愛而能知其惡,惡而能知其善,若不然則是非混淆,或有以忠爲惡,以直爲枉之慮,此詩則不過列國衰世之風謠,而以仁之一字,觀其稱譽之無常,則亦有推廣於好惡偏正矣,伏願此等處,深加聖念焉。上曰,下番陳之。存常曰,此章諷刺莊公之不能防閒也,本章則別無敷陳之文義,而以防閒二字,推類觀之,士君子立身行己,人君之御世治民,蓋不外於防閒,防閒嚴正,則可以一道德而同風俗,虞書之五典五禮,周禮之八則八柄,皆從防閒中出來矣,防閒旣立,則民無以觸犯禁網矣,此等處,以言外之旨,反覆玩繹,益勉體驗焉。上曰,參贊官陳之。敬謨曰,上下番皆已詳陳,臣無可陳之辭矣。上曰,閣臣陳之。憙淳曰,臣亦別無更陳之辭矣。上命掩卷,仍命玉堂先退。上曰,公事奏之。英輔·綋·冕燮,各以無公事仰奏,在秀對曰,臣本房刑房,有公事一張矣,仍讀奏公淸監司啓本罪人朴千應,沔川郡到配事。上命入之。在秀仍傳挾侍以上。上曰,持公事入侍,以榻敎書出也,仍下詢曰,注書明日之直,誰也?正鎭對曰,姑未及停當矣。上命退,諸臣以次退出。
上在昌德宮。停常參·經筵。
自酉時至人定,灑雨下雨,測雨器水深一寸八分。
自人定至十八日開東,灑雨下雨,測雨器水深三寸。
李在秀啓曰,大司憲宋穉圭,掌令朱弼相,持平李敦夏在外,執義李游夏未肅拜,掌令韓喆濟,持平韓鍾運傳旨未下,監察茶時之意,敢啓。傳曰,知道。
申綋啓曰,來二十一日,輪對日次矣,敢稟。傳曰,當次人受點,後日次待令。
洪冕燮啓曰,來二十一日,朝參日次矣,敢稟。傳曰,停。
傳于李在秀曰,召對爲之。
徐英輔啓曰,諸承旨持公事入侍事,命下矣。六房無公事,不得入侍之意,敢啓。傳曰,知道。
傳于李在秀曰,日熱如此,輕囚放釋。
李在秀啓曰,臣敬奉聖敎,馳往義禁府,則姑無時囚,故仍爲馳往典獄署,取閱囚徒案,則結案罪人五名,殺獄罪人二十三名,御寶僞造罪人四名,囑付凶榜罪人一名,印信僞造罪人一名,公貨犯逋罪人一名,殺獄干犯罪人二名,捕盜移文罪人二名,俱是重囚,故竝爲仍囚,此外公貨偸食,事關風化,罪合勘律者五名,不可以輕囚論,一體仍囚,其餘各司欺人取物,酗酒作挐等罪人崔命國·高繼興·金宗國·金相官·金仁國·金召史·李近豐·方重儉·卞益成·崔宗衡·李啓秀·廉毅行·金鳳儀·金致彦·奴允植·明葉·卞光周·朴三得·尹東漢·巫女新年·必伊·金順甲·朴召史·奴大吉·金雲伊·柳春英·朴致培·池有璜·文聖孫·李謀老味·朴宗爀·金德秀·朴思雲·劉召史·李允得·崔致成·李東植·吳光洽·文道敏·李有絅·張完國·張完成·金有成·鄭仁行等四十四名,罪名旣係輕囚,故竝依傳敎放送之意,敢啓。傳曰,知道。
申綋,以弘文館言啓曰,應敎李羲肇,副應敎朴齊聞,副修撰李應奎,旣有只推之命,竝卽牌招察任,何如?傳曰,允。
以應敎李羲肇牌不進罷職傳旨,傳于申綋曰,只推。
以副應敎朴齊聞,副修撰李應奎牌不進罷職傳旨,傳于申綋曰,只推。
洪冕燮啓曰,卽伏見今春夏等褒貶啓本,則平安監司李肇源,邊將無一人居中居下,兵使元永冑,邊將無一人居下,殊無嚴明殿最之意,竝推考警責,何如?傳曰,允。
李在秀啓曰,兼春秋李衡柱,因一微事,擧措駭妄,空番徑出,事體道理,極爲無嚴,所當重勘,而本院請推之外,無他可施之罰,何以爲之?敢稟。傳曰,拿處。
以持平韓鍾運牌不進罷職傳旨,傳于李在秀曰,只推。
以司諫沈能稷,掌令韓喆濟再牌不進罷職傳旨,傳于李在秀曰,只推。
以執義李游夏,司諫沈能稷牌不進罷職傳旨,傳于李在秀曰,只推。
申綋啓曰,守令署經事,命下矣。司諫沈能稷,掌令韓喆濟,持平韓鍾運,旣有只推之命,執義李游夏,由限已過,竝一體牌招,以爲備員署經之地,何如?傳曰,允。
又啓曰,咸昌縣監金最根,兩司當爲署經,而憲府則雖已署經,諫院則大司諫李勉昇,正言柳致明在外,司諫沈能稷牌不進,獻納未差,只有正言黃基文一人,無以備員署經,何以爲之?敢稟。傳曰,一司除署經。
洪冕燮,以備邊司言啓曰,因東萊府使朴綺壽狀啓,別差譯官朴命源,自備修廨之勞,令本院考例施賞事覆啓分付矣。今聞前例,乃是加資,而該院諸學抄啓,年限已過,從前效勞之人及來頭可合任使者十五人,仍爲抄報云,故別單書入,令該曹依定式施以加資之典,何如?傳曰,允。
副修撰趙忠植疏曰,伏以臣,本以無似之質,濫叨匪分之寵,出入瀛館,密邇經幄,一身之榮耀極矣,平日之期望過矣,孜孜日贊,縱乏啓沃之謨,區區寸忱,猶有圖報之計,而矧今三晝之講筵頻開,雙日之輪直或艱,當此之時,豈敢思遠離軒陛哉?然臣切有私懇之不得不已者,而今以干冒爲懼,久久含默,有悔靡及,則是自阻於錫類之化也,玆敢冒昧呼籲於聽卑之下,伏願聖明,俯垂察焉,今臣犬馬之齒,不及强仕,臣父臣母,姑幸不至於老癃,而第臣母,稟質虛脆,筋力纖弱,十年毒腫,榮衛凘鑠,況於近年以來,衰相日甚,風寒暑濕,小有失攝,則危症立至,百體痿痺,五官昏聵,泯泯若脆絲之將絶,奄奄若西日之欲頹,輾轉沈痼,凜綴危頓者,厥有久矣,臣之不肖,拙於産業,菽水尙患未盡,藥餌或失其方,人子之情理未暴,烏鳥之反哺莫效,罔非臣負米之誠,不及於古人,而養親之節,不能盡子職矣。伏乞聖慈,哀之矜之,將臣此疏,特下選部,畀臣一區之邑,俾逮三釜之養,則臣於奉公之餘,粗效事親之道,千萬至祝,臣以微末小官,敢干私恩,僭越之極,無所逃罪,臣無任云云。省疏具悉。疏辭下該曹稟處。
戊寅六月十七日辰時,上御熙政堂。召對入侍時,參贊官李在秀持詩傳第三卷,侍讀官尹命圭持詩傳第三卷,檢討官任存常持詩傳第三卷,直閣鄭基善持詩傳第三卷,記事官李寅泰持詩傳第三卷,記事官李嘉愚持詩傳第三卷,記事官權敦仁持詩傳第三卷,以次進伏訖。上曰,開卷讀之。命圭讀自糾糾葛屨,止葛屨二章。上曰,下番讀之。存常讀自彼汾沮洳,止園有桃二章。上曰,參贊官讀之。在秀讀自陟彼岵兮,止陟岵三章。上曰,閣臣讀之。基善讀自十畝之間兮,止十畝之間二章。上曰,文義陳之。命圭曰,列國之詩,隨其土俗而各有異焉,此風則地陜隘而俗貧儉,故首章以下,無非譏其過儉者,儉固可尙,儉或失中,則反非美德,未廟見之女子,使之縫裳,卽其吝嗇處,是故孔子曰,質勝文則野,野便是此等之病,然而過儉猶勝於過奢,故民知向義,地無遺利,以致三晉之國,因俗制治,民富而兵强,然則儉是保世養民之良策,書曰,愼乃儉德,惟懷永圖,伏願恒戒失中之儉,而益懋克勤之儉焉。上曰,下番陳之。存常曰,汾沮洳,刺儉不中禮之詩也。孔子謂,與其奢也寧儉,儉雖失中,本非惡德,然而儉之過則至於吝嗇迫隘,蓋奢儉得中然後,可謂君子矣,若素富貴行乎富貴,素貧賤行乎貧賤者,誠爲儉而得中之道矣,儉若失中,至於公孫布被之飾詐則非儉也,推類觀之,人君昭儉之德,亦有體驗處,夏禹之菲衣服而致美黻冕,薄飮食而盡誠粢盛,儘是昭儉之德,殿下若躬行節儉,導率一世,則必有上行下效之美矣,伏願此等處,益勉聖念焉。上曰,參贊官陳之。在秀曰,臣別無可陳之文義矣。上曰,閣臣陳之。基善曰,臣亦別無可陳之文義矣,上曰,上注書,誰也?賤臣對曰,小臣上注書矣。上曰,廳注書,誰也?賤臣對曰,嚴燾矣。上曰,出去上注書,誰也?賤臣對曰,尹正鎭矣。上曰,注書出去,在院承旨使之持公事入侍也。賤臣承命出傳,行左承旨徐英輔,右承旨申綋,右副承旨洪敬謨,同副承旨洪冕燮,假注書嚴燾追入進伏。上命奏公事,諸承旨皆以無公事仰對。上命掩卷。仍命退,諸臣以次退出。
上在昌德宮。停常參·經筵。
大殿誕日,王大妃殿·中宮殿·嘉順宮·世子宮,內閣·政院·玉堂·朝廷二品以上·六曹堂上·奉朝賀,口傳問安。答曰,知道。大殿,內閣·政院·玉堂·朝廷二品以上·六曹堂上·奉朝賀,單子問安。答曰,知道。
李在秀啓曰,大司憲宋稚圭,掌令朱弼相,持平李敦夏在外,執義李游夏未肅拜,掌令韓喆濟,持平韓鍾運呈辭,監察茶時之意,敢啓。傳曰,知道。
傳于李在秀曰,別講爲之。
傳于李在秀曰,坐直承旨入侍。
以應敎李羲肇再牌不進罷職傳旨,傳于申綋曰,只推。
以副修撰李應奎牌不進罷職傳旨,傳于申綋曰,只推。
以漢城府民家頹壓別單,傳于徐英輔曰,恤典,令該廳卽爲分給事,分付。
申綋,以禮曹言啓曰,今六月十八日大殿誕日諸道所封賀箋中慶尙左兵使金守基,以應封官兼別軍職,故依例各爲封箋矣,一體看審捧入之意,敢啓。傳曰,知道。
戊寅六月十八日酉時,上御熙政堂。別講入侍時,參贊官李在秀,侍讀官尹命圭持孟子第四卷,檢討官趙忠植持孟子第四卷,待敎徐憙淳,假注書嚴燾,記事官李嘉愚·權敦仁,以次進伏訖。上曰,開卷讀之。命圭讀自孟子曰天下大悅,止其揆一也。上曰,下番讀之。忠植讀自子産聽鄭國之政,止人力不足矣。上曰,文義陳之。命圭曰,虞舜之德,莫盛於致孝,故孟子之稱舜,必稱其孝,蓋其處人倫之變,恭爲子職,以至於底豫者,非舜之孝則無以及此,而所以底豫者,以孔子答諸弟子問孝之孝言之,則舜之事親,必盡敬養色難之誠者,可以知之矣,至若視天下猶草芥者,觀於與木石居,飯糗茹草,若將終身之語,則舜之於天下,本非有心,而非孟子則又難道得舜心之如此矣,且下章先聖後聖其揆一也者,尤是孟子善言舜·文,處地之遠世之後,若是其踔絶,而其行道之道無他焉,卽惟精惟一允執厥中,舜以是傳之文王之一心法,然則不但舜·文爲然,後世人辟,若能致力於精一執中之訓,則與先聖,可同其揆,而後聖之治,庶幾復見,此等處,伏願留念焉。上曰,下番陳之。忠植曰,前聖後聖其揆一也,上番旣已備陳,臣則更無他辭仰達,而第舜·文王之地之相去,世之相後,若是其不同,而其揆也旣如是爲一,則蓋所以行之者,不違乎天道當然之理,故不期然而爲聖,其道自無不同也,以此觀之,豈徒舜·文王而已,在我殿下,亦嘗恢廣德意,務行仁政,則與上古堯·舜之治,庶可同符矣,以此體念焉。上命掩卷,仍下詢曰,坐直承旨,誰也?在秀對曰,右承旨申綋也。上曰,注書出去,坐直承旨使之持公事入侍也。賤臣承命出傳,右承旨申綋,追入進伏。上曰,公事奏之。綋以各房無公事仰對。上曰,承旨入侍,以傳敎書出,可也。仍命退,諸臣以次退出。
上在昌德宮。停常參·經筵。
洪冕燮啓曰,大司憲宋穉圭,掌令朱弼相,持平李敦夏在外,執義李游夏未肅拜,掌令韓喆濟,持平韓鍾運呈辭,監察茶時之意,敢啓。傳曰,知道。
傳于洪敬謨曰,別講爲之。
徐英輔啓曰,明日親臨方物看品,處所以何處爲之乎?敢稟。傳曰,以熙政堂爲之。
注書李寅泰病,代以李在鶴爲假注書。
申綋,以弘文館言啓曰,本館上番闕直,事甚未安,應敎李羲肇,副應敎朴齊聞,校理李潞,竝卽牌招,以爲推移入直之地,何如?傳曰,允。
申綋啓曰,卽者,副校理尹命圭,以其親病,陳疏徑出,原疏纔已捧入矣,所當直捧禁推傳旨,而此與無端徑出有異,推考警責,何如?傳曰,允。
司諫沈能稷啓曰,臣之菲才莽學,實不合於淸朝言責之職,而迺者,亞諫特除,遽下夢想之外,感激恩私,無以爲喩,第今國是未定,大論方張,臣雖不以言官自居,事在目下,志切匡救,徑陳一疏,冀回天心,及承批旨,一例靳允,此由臣誠淺辭拙,不足仰槪聖心之致也,臣固滿心慙愧,無地自容,且況臣於合啓中,有區區私義之不可聯參者,屢叨臺地,以此控籲,輒蒙遞改之恩,故日前疏尾,兼暴情勢,竝未蒙體諒之命,尤不勝惶恐恧縮之至,以此以彼,義在當遞,而適以痰積之症,當暑添劇,今始來避,所失尤大,顧此情踪,其何可一刻晏然於臺次乎?請命遞斥臣職。答曰,依啓。
以濟州防禦使趙義鎭狀啓,四月令朔膳進上所載船,不知去向,致此改封,惶恐待罪事,傳于洪敬謨曰,勿待罪事,回諭。
以漢城府民家頹壓別單,傳于洪敬謨曰,恤典,令該廳卽爲分給事,分付。
以江原監司曺鳳振狀啓,橫城縣監洪理燮貶罷之代,令該曹勿拘常格,以聲績素著人,各別擇差事,傳于申綋曰,令該曹口傳差出,催促下送。
吏曹口傳政事,以沈有祖爲橫城縣監。
洪冕燮,以都摠府言啓曰,今日入直內三廳武兼禁軍及軍兵等,當爲中日習射技放,而大殿誕日後一日相値,不得設行之意,敢啓。傳曰,知道。
申綋,以吏曹言啓曰,今日本曹開坼坐起時,考見諸道褒貶啓本,則昆陽郡守李晉保,以姑恤數遞,盍勉精詳爲目,固城縣令金鍾謙,以謗言之來,必多過實爲目,庇仁縣監金啓淵,以客招瑣謗,官豈盡知爲目,獒樹道察訪李興遂,以瓜近益勉爲目,則俱宜置諸下考,而置諸中考,中和府使李元緖,以邑本少弊,疵姑無聞爲目,龍宮縣監宋基鼎,以雖曰査逋,益宜善後爲目,寧越府使朴瑞源,以勗哉操束爲目,龍安縣監李命峻,以勿以少忽爲目,長連縣監成建鎭,以益勉自律爲目,昌樂道察訪李源一,以姑無顯疵爲目,則俱宜置諸中考,而置諸上考,殊無嚴明殿最之意,六道道臣,推考警責,寧越府使朴瑞源,昆陽郡守李晉保,固城縣令金鍾謙,庇仁縣監金啓淵,獒樹道察訪李興遂,竝罷黜,中和府使李元緖,龍宮縣監宋基鼎,龍安縣監李命峻,長連縣監成建鎭,昌樂道察訪李源一,竝中考施行,何如?傳曰,允。
洪冕燮,以兵曹言啓曰,今六月十九日寅正三刻七分,土王用事,改火進上時,宗廟署·社稷署·永禧殿·永寧殿·景慕宮·毓祥宮·宣禧宮,依例改火,奎章閣·議政府·承政院·漢城府,一體頒火之意,敢啓。傳曰,知道。
又以訓鍊都監言啓曰,本局軍器,或有宜多而少者,或有應有而無者,其中擧其最緊要者,或加數或新備,鳥銃二百柄,環刀二百柄,步軍槍一千柄,撩鉤槍五十柄,間竹着漆弓一百張,黑角帿弓四十五張,黑角軍弓一百張,校子弓一百五十五張,火箭五百枝,新造火藥一千五百斤,新備長箭一千一百二十九部,片箭一千二百四十三部,修補今已畢役,監官知彀官嘉義韓興國·池得龜,看役前武兼李良求,前別提安時喆等,屢朔殫誠,監蕫效勞,其在激勸之道,宜有論賞之擧,而事係恩典,不敢擅便,令該曹考例稟處,何如?傳曰,允。
副校理尹命圭疏曰,伏以臣以母病,日前陳懇,獲蒙恩由,得便救護,賀綴在卽,未暇將母,暫伸延英之謝,仍替承明之直,而離側有日,憂戀轉深,卽接家信,則臣母痰滯之餘,忽添暑癨之症,嘔泄交作,昏眩不省,元氣凘脫,貼席庵奄,傍無他身,促臣歸視,臣聞此報,方寸焦熬,按住不得,玆敢忙陳短章,徑出禁門。伏乞聖慈,亟遞臣職,俾得看護,更治臣擅離之罪,以警朝僚焉,臣無任云云。省疏具悉。爾其勿辭救護。
戊寅六月十九日酉時,上御熙政堂。別講入侍時,參贊官洪敬謨,檢討官趙忠植持孟子第四卷,待敎徐憙淳,假注書嚴燾,記事官李嘉愚·權敦仁,以次進伏訖。上曰,開卷讀之。忠植讀自孟子告齊宣王,止君子之言蓋如此。上曰,文義陳之。忠植曰,本章之義,無足以敷衍仰對,而蓋君臣之間猶父子也,爲其父者,苟能以身敎之,導之以善,則其子亦能襲父訓而恭子職,可以爲孝子,苟或反是,而子無所受於父訓,則終不免爲悖子之歸矣,是故君之於臣,亦猶是也,君之使臣以禮,臣之事君以忠,自有情志之孚,觀感之妙,大抵人君有所過失,而必資乎直言極諫,容諫儘美,而尤貴乎改過不吝,則豈非忠事君禮使臣之道哉?要之皆不外於誠敬二字矣,伏願殿下於誠敬二字上,益懋體驗之工,以爲御下做治之方焉。上曰,參贊官陳之。敬謨曰,儒臣所陳切實,惟願自上益加體念,而臣則別無可陳之辭矣。上曰,閣臣陳之。憙淳曰,臣亦無文義可達之辭矣。上命掩卷。忠植曰,昨日別講時冊子自止,誤爲付籤,而曚未覺察,至有一篇再講之擧,臣方惶恐待罪矣。上曰,此後則善爲付籤以入,可也。敬謨曰,別講晉接,雖異於法筵進講,事體則一也,昨日別講自止,誤爲付籤,至有一篇再講之擧,揆以講體,萬萬未安,不能詳審之當該玉堂,推考,何如?上曰,依爲之。出擧條上曰,今日承旨坐直,誰也?敬謨對曰,同副承旨洪冕燮也。上命退,諸臣以次退出。
上在昌德宮。停常參·經筵。
自卯時辰時,灑雨下雨,測雨器水深五分。
藥房提調金履喬,副提調徐英輔啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿·中宮殿·嘉順宮·世子宮,口傳問安。答曰,知道。
李在秀啓曰,大司憲宋穉圭,掌令朱弼相在外,執義李游夏,掌令韓喆濟,持平韓鍾運·李敦夏牌招啓辭未下,監察茶時之意,敢啓。傳曰,知道。
洪冕燮啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
徐英輔啓曰,臣英輔,今日方物封裹進去,下直之意,敢啓。傳曰,知道。
申綋,以議政府右參贊意啓曰,今日方物看品時,六曹堂上,當爲進參,而吏曹堂上,俱不進參,令政院卽爲牌招,以爲備員開坐之地,何如?傳曰,允。
傳于申綋曰,別講爲之。
申綋,以弘文館言啓曰,本館上番闕直,事甚未安,修撰任存常,副修撰李應奎,竝卽牌招,以爲推移姑陞入直之地,何如?傳曰,允。
以修撰任存常,副修撰李應奎牌不進罷職傳旨,傳于申綋曰,只推。
以應敎李羲肇,副應敎朴齊聞,校理李潞牌不進罷職傳旨,傳于申綋曰,只推。
申綋,以弘文館言啓曰,本館上番闕直,事甚未安,應敎李羲肇,副應敎朴齊聞,校理李潞,旣有只推之命,竝卽牌招,以爲推移入直之地,何如?傳曰,允。
傳于申綋曰,吏曹參判有闕之代,前望單子入之。
以吏曹參議趙貞喆牌不進罷職傳旨,傳于申綋曰,只推。
以水原留守林漢浩狀啓,判官朴宗喜,謂有身病,屢呈辭狀,不得已罷黜事,傳于申綋曰,令該曹口傳內移。
申綋,以禮曹言啓曰,卽接大報壇守直官所報,則今番雨水,敬奉閣後簷一處滲漏云矣,急雨易致滲濕,頉處又在外面,修改之節,更觀來頭擧行,何如?傳曰,允。
又以文臣朔試射試所試官意啓曰,臣等來詣試所,射員亦皆聚會,而雨勢如此,不得爲之之意,敢啓。傳曰,知道。
洪冕燮,以兵曹言啓曰,慶尙監司金魯敬狀啓,道內別試武士入格人等起送事,纔已啓下矣。在前嶺南別試武士上來者,依本道入格技藝,自臣曹有更試草記之例,今日宣薦內禁衛試取時,同爲試取之意,敢啓。傳曰,知道。
又以兵曹言啓曰,嶺南別試武士,更爲試取事,草記啓下後,各以本道入格技藝試取,則慶山出身全世鱗,密陽閑良李儒鳳,講書俱爲入格,東萊閑良金尙涑,柳葉箭邊二中,其矢數比諸本道入格,未爲中式,依例給糧下送,而在前抄上武士試取時,武技之中式者,閑良直赴殿試,出身初仕調用,前銜復職承傳,能講與擧沙者,或直赴會試,或軍門調用,依判下擧行矣,今此全世鱗·李儒鳳,旣已入格,則有不可混同下送,故別單書入之意,敢啓。傳曰,知道。
吏曹啓目粘連,觀此弘文館修撰趙忠植上疏,則以爲,臣父臣母,姑幸不至於老癃,而第臣母,稟質虛脆,筋力纖弱,十年毒腫,榮衛凘鑠,自近年以來,衰相日甚,臣之不肖,拙於産業,菽水尙患未盡,藥餌或失其方,人子之情理未暴,烏鳥之反哺莫效,罔非臣負米之誠,不及於古人,而養親之節,不能盡子職矣。伏乞聖慈,哀之矜之,將臣此疏,特下選部,畀臣一區之邑,俾遂三釜之養亦爲白有臥乎所,趙忠植之親病家貧,菽水難繼之狀,卽通朝之所共知,許畀一邑,俾遂便養之願,允合於孝理之政是白乎矣,經幄之臣,出補外邑,事體不輕,臣曹不敢擅便,上裁,何如?判付啓,依回啓施行爲良如敎。
吏曹參判尹序東疏曰,伏以臣,再上辭本,悉暴血懇,庶冀聽卑之天,曲垂體下之仁,及伏奉批旨,諭之以勿辭,勉之以行公,未知衰朽癃癈之賤,何以得此於聖明也,惶隕感激,靡所容措,夫以臣之駑下,隆洽之恩,若是懇摯,臣是何人,不思所以强策殘骸,恭承明命,以伸竭蹶之義,少效涓埃之報,而惟是萎薾之氣,不能振作,沈綿之症,猝難調治,在公則徒貽曠瘝之憂,在私則實有顚踣之懼,寧以瀆撓受罪,逋慢被罰,區區私懇,不敢自恤,一疏再疏,迷不知止者,是豈臣樂爲而然哉?顧今京察當頭,銓席宜備,而以臣篤老之質,將死之喘,近因潦暑之乖常,兼復將攝之失宜,胃氣傷濕,食飮全却,積癖添滯,溏泄無度,神精迷錯,昏倒莫省,奄庵有頃刻垂盡之慮,遑汲之狀,危惡之形,雖不敢一一指擧,況又乘虛風動,肢脚痿痺,坐臥起居,倩人扶將,如是而束帶赴公,周旋於佐貳之列,參聞於政注之間,百爾思量,斷無其望,臣雖奊詬,何敢一毫飾詐,甘自歸於欺瞞之科哉?情窮勢迫,冒死申籲。伏乞天地父母,俯賜鑑諒,亟許鐫免,俾得安意調息,公私幸甚,臣無任云云。答曰,省疏具悉。所請依施。
副應敎朴齊聞疏曰,伏以臣,以姿則至庸拙也,以學則至淺薄也,以其官則至淸華也,是豈有一分承當之望,而恩出常格,感激先而惶愧後,辭不獲命,義分重而私懇輕,冒沒出膺,若固有之,仰感俯慙,不知爲喩,此際僚員有故,館直不備,牌召屢降,臣固當竭蹶就直,出入前席,雖以膚淺之見,陳腐之談,豈不欲效一日之責哉?第念臣父,年深病痼,衰敗已甚,寧日恒少,藥餌爲命,臣之情理,實無離側從宦之望,而近又添暑症,寢噉全減,形神疲悴,泄痢無度,氣力凜綴,委頓床笫,轉側須人,臣方左右扶將,躬執刀圭,離捨就直,萬無其勢,玆敢疾聲呼籲於天地父母之前。伏乞聖明,俯賜憐察,亟遞臣職,俾得專意救護,千萬幸甚,臣無任云云。省疏具悉。爾其勿辭救護。
戊寅六月二十日辰時,上御熙政堂。方物看品入侍時,行左承旨徐英輔,右承旨申綋,左副承旨李在秀,右副承旨洪敬謨,同副承旨洪冕燮,假注書嚴燾·李在鶴,記事官李嘉愚·權敦仁,直提學朴宗薰,直閣鄭基善,待敎徐憙淳,以次進伏訖。上曰,承旨下殿點檢,可也。英輔·綋·在秀·敬謨,承命下殿,點檢方物。上曰,各種一一進覽,可也。內侍次次奉進,上看品訖。在秀曰,向日兼春秋李衡柱,請罪拿處之後,諸兼春秋,稱以處義,竝不入來,當初事端,極其微細,而末梢擧措,誠甚無嚴,所當重勘,而本院請推之外,無他可施之罰,何以爲之?敢稟,上曰,從重推考,可也。出擧條基善曰,臣職帶別兼,事係史官,適因言端,敢有所仰達矣,當初李衡柱之妄作駭擧,擅離直出,已極無嚴,況衡柱拿處命下之後,三兼史之稱以處義,竝不入來,非但目下紀綱之萬萬寒心,此路一開,後弊難言,恐不可以問備薄勘,例飾而止矣。上曰,擧條乎?基善曰,以酬酢仰奏矣。上曰,然則承旨擧條批答,以竝拿處書出,可也。仍命退,承史閣臣,以次退出。
戊寅六月二十日申時,上御熙政堂。別講入侍時,參贊官洪冕燮,檢討官趙忠植持孟子第四卷,待敎徐憙淳,假注書李在鶴,記事官李嘉愚·權敦仁,以次進伏。上曰,開卷讀之。忠植讀自孟子曰無罪而殺士,止莫不義。上曰,參贊官讀之。冕燮讀自孟子曰非禮之禮,止大人弗爲。上曰,閣臣讀之。憙淳讀自孟子曰中也養不中,止其間不能以寸。上曰,文義陳之。忠植曰,大抵致治之方,莫先於正已,而上能好仁好義,則下必有觀感作成之效,此章之義,允合於殿下今日之工矣,伏願御下之道,必當以身先之,仁德懋行於上,敎化旁流於下,則八域臣民,咸與之歌詠於德化矣,深留聖意焉,似禮而非禮,似義而非義,人所易惑,而若非大人宿德,則莫能省察人之忠奸,亦類是矣,外似忠而內實奸,外似蚩而內實賢者,惟聖君哲辟,始可辨焉,此亦大聖人做治之急先務也,伏願殿下,用人之際,必察於忠奸,無以奸廢忠,無以愚棄賢焉。上命掩卷。仍命退,諸臣以次退出。
上在昌德宮。停常參·經筵。
洪冕燮啓曰,大司憲宋穉圭,掌令朱弼相在外,執義李游夏,掌令韓喆濟,持平韓鍾運·李敦夏牌招啓辭未下,監察茶時之意,敢啓。傳曰,知道。
又啓曰,來二十五日,朝參日次矣,敢稟。傳曰,停。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
傳于洪敬謨曰,召對爲之。
傳于洪敬謨曰,別講爲之。
洪冕燮啓曰,明日拜表,兩司當爲進參,而除在外·疏批未下外,未肅拜·呈告人員,竝待開門牌招,何如?傳曰,允。
吏曹參判前望單子入之,宋冕載落點。
吏曹口傳政事,以朴宗喜爲敦寧主簿。
禁府啓目,兼春秋李衡柱原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,兼春秋安亨鎭·金履迪·李湜等原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。
洪冕燮啓曰,檢閱李嘉愚·權敦仁,謂有情勢,陳疏經出,原疏纔已捧入矣,所當直捧禁推傳旨,而此與無端經出有異,推考,何如?傳曰,允。
洪敬謨啓曰,左右史不可不備,別兼春秋趙琮鎭·鄭基善·金道喜,竝卽牌招,以爲推移入直之地,何如?傳曰,允。
徐英輔,以弘文館言啓曰,本館上番闕直,事甚未安,應敎李羲肇,校理李潞,修撰任存常,副修撰李應奎,旣有只推之命,竝卽牌招,以爲推移入直之地,何如?傳曰,允。
以應敎李羲肇,校理李潞牌不進罷職傳旨,傳于洪敬謨曰,只推。
洪冕燮,以兵曹言啓曰,宣薦內禁衛取才三技入格別單及宣部守三薦參上武臣前銜作散人別取才入格矢數,落仕年條,居住薦名,各其名下,懸注以入之意,敢啓。傳曰,知道。
又以兵曹言啓曰,卽接西道參軍金宗浩牒報,則訓鍊都監所授白岳山東邊第四城廊近處體城八間許頹圮云,爲先令繕工監,堅實圍排,分授軍門,急速修築,而把守軍兵,亦令該軍門,量宜定送,限改築間,嚴加守直之意,分付,何如?傳曰,允。
又以備邊司言啓曰,卽見全羅監司李魯益狀啓,則以爲,道內還餉,實摠大絀,應分已盡,民情切急,留庫各穀中一萬二千石,特許加分事,請令廟堂稟旨分付矣,今年還分,較前差多,而麥未大登,應分且盡,方農民勢,可想切急,依狀請石數,許令加分,何如?傳曰,允。
又以訓鍊都監言啓曰,本局分授都城白岳東邊第四城廊近處體城八間許頹圮處,令該軍門,卽速修築,把守軍兵,量宜定送事,自兵曹草記矣,今日爲始,砲手二十名,將校一人率領,限改築間,輪回守直之意,敢啓。傳曰,知道。
又以禁衛營言啓曰,本營千摠李允德身病猝重,勢難察任,改差,何如?傳曰,允。
戊寅六月二十一日卯時,上御熙政堂。召對入侍,諸承旨持公事入侍時,參贊官洪敬謨持詩傳第三卷,檢討官趙忠植持詩傳第三卷,待敎徐憙淳持詩傳第三卷,假注書嚴燾持詩傳第三卷,記事官李嘉愚持詩傳第三卷,記事官權敦仁持詩傳第三卷,行左承旨徐英輔,同副承旨洪冕燮,假注書李在鶴,以次進伏訖。上曰,開卷讀之。忠植讀自坎坎伐檀,止伐檀三章章九句。上曰,參贊官讀之。敬謨讀自碩鼠碩鼠,止害已而去之也。上曰,閣臣讀之。憙淳讀自碩鼠碩鼠,無食我麥,止魏國七篇十八章一百二十八句。上曰,文義陳之。忠植曰,此章之義,蓋言其民之厲志食力,而其風俗則儘好矣,其曰胡取禾三百廛兮,又曰胡瞻爾庭有懸貆兮,蓋不穡則不可得以粒食矣,不獵則不可得以鮮食矣,相與厲志,而以素餐素食爲戒,此非但農與獵爲然,由是而推類觀之,則凡人於厲志上,苟能喫緊,則百事可做,矧乎人君做治之方,獨不在於厲志二字乎?必也政令事爲之間,益篤聖志,則百度自無頹惰之患,伏願殿下,留神於此章之旨,以爲勵精圖治之資焉。上曰,參贊官陳之。敬謨曰,臣無仰陳之文義矣。上曰,閣臣陳之。憙淳曰,臣亦無可陳之辭矣。上命掩卷。上曰,公事奏之。英輔·敬謨,皆以無公事仰奏。冕燮曰,臣則本房兵房,無公事,代房禮房,有公事一張矣,仍讀奏江原監司狀啓雨澤農形事,仍傳挾侍以上。上曰,持公事入侍,以榻敎書出,可也。仍下詢曰,右承旨·左副承旨,何不入也?冕燮對曰,皆有式暇矣。上命退,諸臣以次退出。
戊寅六月二十一日酉時,上御熙政堂。別講入侍時,參贊官洪敬謨,檢討官趙忠植持孟子第四卷,待敎徐憙淳,假注書李在鶴,記事官李嘉愚·權敦仁,以次進伏訖。上曰,開卷讀之。忠植讀自孟子曰人有不爲也而後,止可以當大事。上曰,參贊官讀之。敬謨讀自深造之以道,止王者未之有也。上曰,閣臣讀之。憙淳讀自孟子曰言無實不祥,止蔽賢者當之。上曰,文義陳之。忠植曰,人之不善,有可言者,有不可言者,些少之事,微細之過,隱而不揚,則是可謂忠厚之道,然至於在官者之陰猾姦慝,豈可顧後患而含默也?夫人臣之事上,亦如是矣,苟有忠讜直言之士,見君之過,將欲言之,而或慮威罰之輒加,隱忍不諫,則君之爲過,日漸長矣,可不懼哉,伏願殿下,鑑戒於此等之事,從諫而如流,改過而不吝,無使言者以言獲罪,則忠諫正直之士,皆願立於殿下之庭,思欲效一言之責矣,深留聖意焉。上命掩卷。仍敎曰,注書出去,坐直承旨使之持公事入侍,可也。賤臣承命出傳,行左承旨徐英輔追入進伏。上曰,公事奏之。英輔曰,各房無公事矣。上曰,承旨入侍,以榻敎書出,可也。仍命退,諸臣以次退出。
上在昌德宮。停常參·經筵。
洪冕燮啓曰,大司憲宋稚圭,掌令朱弼相在外,執義李游夏,掌令韓喆濟,持平韓鍾運牌不進,持平李敦夏疏批未下,監察茶時之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
傳于洪冕燮曰,瀋陽使入侍。
徐英輔啓曰,今日拜表,憲府則監察代行矣,雖無諫官,依例行禮之意,敢啓。傳曰,知道。
洪敬謨,以弘文館言啓曰,本館上番闕直,事甚未安,校理李潞,修撰任存常,副修撰李應奎,旣有只推之命,副校理尹命圭由限已過,竝卽牌招,以爲推移入直之〈地〉,何如?傳曰,允。
以應敎李羲肇牌不進罷職傳旨,傳于洪敬謨曰,只推。
以校理李潞,修撰任存常,副修撰李應奎牌不進罷職傳旨,傳于洪敬謨曰,只推。
洪敬謨啓曰,檢閱李嘉愚·權敦仁,疏批已下,竝卽牌招入直,何如?傳曰,允。
以別兼春秋趙琮鎭牌不進罷職傳旨,傳于洪敬謨曰,只推。
以執義李游夏,掌令韓喆濟,持平韓鍾運,正言黃基文牌不進罷職傳旨,傳于洪冕燮曰,只推。
徐英輔,以吏曹言啓曰,今六月二十五日,都目政事爲之之意,敢啓。傳曰,知道。
洪冕燮,以都摠府言啓曰,今日入直內三廳武兼禁軍及軍兵等,當爲中日習射技放,而拜表相値,不得設行之意,敢啓。傳曰,知道。
洪敬謨,以禮曹言啓曰,圖畫署有別遞兒祿窠,而畫員中勤勞國役者,使之次次許付矣,付祿李寅文有頉代,畫員金得臣,前後國役,多有勤勞,依例許赴,何如?傳曰,允。
洪冕燮,以兵曹言啓曰,今六月十七日武臣堂上祿試射,以後日退行事,草記蒙允矣。今二十三日設行,而試官望備擬以入之意,敢啓。傳曰,知道。
又以兵曹言啓曰,慶熙宮衛將金秀顯,病難供職,呈狀乞遞,文臣兼宣傳官李趾秀,除授在外,過限未上來,竝改差,何如?傳曰,允。
又以兵曹言啓曰,坼見全羅右水使白泳鎭褒貶啓本,則梨津萬戶劉道亨,以如欲恤隱,宜先察奸爲目,則宜置下考,而置諸中考,殊無嚴明殿最之意,該帥臣推考警責,梨津萬戶劉道亨,下考施行,何如?傳曰,允。
檢閱李嘉愚疏曰,伏以臣,卽伏見兼春秋李衡柱供辭到院者,其自明之際,論斥下番翰林權敦仁,用意危悖,遣辭駭妄,臣讀之未半,不覺凜然而寒心,臣等平日,行已無素,不能見孚於此輩,致有今日之擧,臣等愧恧自訟之不暇,而伊日李衡柱徑出時光景,臣與下番,同坐一席而目覩者也,渠供之呼叫,臣不欲呶呶自辨,僚員以此徑出,臣之處義,實無異同,豈可諉之以臣名之不在渠供,獨自晏然於職次乎?玆敢忙陳短章,徑出禁門。伏乞聖明,亟遞臣見帶之職,仍勘臣擅離之罪,以肅朝綱焉,臣無任云云。省疏具悉。豈可與渠輩相較徑出乎?勿辭,入來察職。
檢閱權敦仁疏曰,伏以臣,卽伏見兼春秋李衡柱等供辭之到院者,凌踏臣身,蔑無餘地,臣滿心兢慙,不省攸措,伊日事端,固可謂無前之悖擧,而臣雖庸陋,顧不欲與渠輩呶呶爲相辨之擧,甘歸於自侮之科矣,所可傷悼而忸怩者,臣言行無素,誠信未立,至使如彼微瑣之流,不能孚感,始之一衡柱擅出,繼以兩兼史呈旬,末至於此供辭,而游吻弄嘴,咸叢臣身,張氣肆鑠,不少顧忌,臣身疲惱,固不暇恤,名器之汚辱,紀綱之壞損,實由臣作,臣以何顔,敢復簪筆邇列,重貽朝廷之羞哉?玆不得不忙陳短章,徑出禁扄。伏乞聖明,亟遞臣所帶之職,仍治臣擅離之罪,以肅朝綱,以遂微諒焉,臣無任云云。省疏具悉。已諭於上番翰林之批矣,勿辭,入來察職。
戊寅六月二十二日辰時,上御熙政堂。瀋陽使入侍時,同副承旨洪冕燮,假注書李在鶴,別兼春秋鄭基善·金道喜,瀋陽使韓用龜,書狀官趙萬永,以次進伏訖。用龜曰,日熱如此,聖體,若何?上曰,一樣矣。用龜曰,寢睡·水刺之節,何如?上曰,一樣,而各殿宮氣候亦一樣矣。用龜曰,世子宮氣候,何如?上曰,一樣矣。上曰,日熱此甚,善爲往返也。用龜曰,非但日氣此熱,衰病漸痼,遠路獨行,極有所關念,故臣之姪戶曹佐郞韓成履率去之意,敢此仰達矣。上曰,唯。仍下臘藥二封,用龜等跪受訖。仍使臣先退,用龜等退出。又命退,承史以次退出。
戊寅六月二十二日酉時,上御熙政堂。別講入侍時,參贊官洪冕燮,檢討官趙忠植持孟子第四卷,直閣鄭基善,假注書嚴燾,別兼春秋趙琮鎭·金道喜以次進伏訖。上曰,開卷讀之。忠植讀自徐子曰仲尼亟稱,止君子恥之。上曰,文義陳之。忠植曰,水有源本,進有漸而至于海,譬如人有實行之不已,漸進于極也,蓋人之百行,孝悌爲源,不能盡愛親敬兄之道,則又何望於忠君悌長之義乎?其本立然後,措施於日用事物之間,而莫不沛然順理,我聖上學問緝熙之工,益勉於實地之上,則源泉混混之效,可驗矣,伏願深留聖意焉。上命掩卷,仍命玉堂先退。上曰,坐直承旨,誰也?冕燮對曰,右副承旨洪敬謨也。仍敎曰,注書出去,坐直承旨使之持公事入侍也,賤臣承命出傳,右副承旨洪敬謨追入進伏。上曰,公事奏之。敬謨讀奏廣州留守雨澤狀及禮曹啓本別遞兒祿窠事。上曰,持公事入侍,以榻敎書出,可也。冕燮曰,上下番翰林之陳章徑出後,聖批鄭重,而今於召牌之下,又爲不進矣,大抵本事,實非若是處義之端,自上更加別般嚴飭,然後當有節拍,敢此仰達矣。基善曰,臣以本閣書籍事,有所仰達矣,年前自內新印古文眞寶二百餘本,藏之宜春門庫,今已十年之久,而儲在內庫,未經稟旨,面題側識,竝不得書置,且冊子新印後,每有分藏史庫,頒下內閣·玉堂·春坊等處之例,而亦未及稟定,許多卷帙,竝儲一庫,屢經潦夏,濕氣蒸熏,雖另加曝曬,已多蟫損,所見甚悶,惜書側書題目等節,及今擧行,各處頒下件,亦卽移送,則似無堆積腐損之弊,故敢此仰達矣。上曰,從當下敎矣。仍命退,諸臣以次退出。
上在昌德宮。停常參·經筵。
洪敬謨啓曰,大司憲宋穉圭,掌令朱弼相在外,持平李敦夏疏批未下,執義李游夏,掌令韓喆濟,持平韓鍾運牌招啓辭未下,監察茶時之意,敢啓。傳曰,知道。
又啓曰,左副承旨李在秀,今日不爲仕進,卽爲牌招,何如?傳曰,許遞,前望單子入之,待下批,牌招察任。
承旨前望單子入之,金啓溫落點。
傳于洪敬謨曰,召對爲之。
金啓溫啓曰,檢閱李嘉愚·權敦仁,旣有只推之命,竝更牌招入直,何如?傳曰,允。
以檢閱李嘉愚·權敦仁牌不進罷職傳旨,傳于金啓溫曰,只推。
金啓溫啓曰,檢閱李嘉愚·權敦仁旣有只推之命,竝更牌招入直,何如?傳曰,允。
以檢閱李嘉愚·權敦仁牌不進罷職傳旨,傳于金啓溫曰,只推。
傳于金啓溫曰,別講爲之。
以副校理尹命圭,修撰任存常,副修撰李應奎牌不進罷職傳旨,傳于金啓溫曰,只推。
金啓溫,以弘文館言啓曰,應敎李羲肇,副修撰李應奎,旣有只推之命,竝卽牌招察任,何如?傳曰,允。
洪敬謨,以濬川司言啓曰,本司都廳李允德禁衛營千摠改差,代以御營廳千摠李仁泳差下,使之察任,何如?傳曰,允。
金啓溫,以賑恤廳言啓曰,謹依漢城府民家頹壓別單判付,北部字內全家頹壓九戶,各錢二兩,完少頹多十一戶,二三間中完多頹少十一戶,各布一疋,依例分給之意,敢啓。傳曰,知道。
持平李敦夏疏曰,伏以臣,卽遐鄕一賤品耳,以跡則孤畸,以才則謭劣,區區素計,只在於兀窮年而習擧業,竊科第而悅親志,至於華顯一步,實非夢想攸倒,而釋褐十年,依例陞遷,由館而郞,歷敭殆遍,又以郵官,七朔待罪,割捧移供,以補甘旨之乏,張蓋乘馹,以便省覲之私,榮願已極,涯分已踰,臣方攢頌孝理之化,圖報涓涯之忱,迺者,栢府前望,低擬蒙點,華誥遠臨,一驛動色,且惶且感,莫省攸措,噫,今臣見叨,卽古所謂特憲之職也,苟非言議足以激揚,風裁足以砥勵,莫宜居之,今以如臣至庸極陋之姿,無難冒玷,臣身之不衷,猶屬餘事,而聖朝之愼簡,寧容乃爾,且臣潦程中暍,擔舁入城,而委頓旅次,蠢動無路,雖欲感激恩命,冒沒一肅,勢亦末由,與其徒汚名器,虛縻時日,無寧妄犯瀆澆,早蒙遞斥,玆敢略控短章,仰首鳴號。伏乞聖慈,俯賜鑑諒,亟削臣濫叨之職,以安私分,仍治臣猥瀆之罪,以肅朝綱焉。臣旣不以見職自居,何敢贅他,而事關目下,不容泯默,惟聖明少垂察焉,近以趙得永事,譴何之命荐降,伸救之章愈起,上下相持,國體徒損,臣切悶焉,夫得永疏引,明知其本心之無他,深惜其罪名之誤加,故因一鄭度采辨別之請,群起而扶之,竝喙而救之,或以疏或以啓或以所懷,畢陳無餘,是其愛君之心,憂國之誠,無間於彼此而如出一口,擧世之公議,可以想見,殿下何苦而獨任已意,强拂群情,若是之久靳兪音也耶?傳不云乎?國人皆曰賢然後用之,國人皆曰可殺然後殺之,用以國人,罪以國人,乃所以付之國人,伸其公議,而今殿下,則國人皆曰無罪,而獨以前事,有若有罪者然,公議無可伸之日,國人增齎鬱之嘆,至若當初構罪之時,如出公議,則國人何不一聲共討,而只有若而人發啓而止哉?嗚呼,今日諸臣,雖無稱殿下之意者,俱是讀書之人,粗有見解,必不以非理之事,事我殿下,一則憂王章之失平,二則慮言路之或閉,斷斷不止,得請乃已者,豈私於一得永地乎?國是殿下之國,臣是殿下之臣,將欲以是臣治是國,則是臣之言,何不亟允,徒使國言沸騰,而朝象不靖也哉?雷霆之威,猶不竢乎終日,日月之更,俾衆人皆仰,伏願殿下,克祛日征月邁,沁泄宴安之私,深恢雷厲風飛,挽回斡旋之擧,特降言事三臣放釋之命,亟寢停啓兩臺譴削之典,臣請因此而復有獻焉,臣聞綱擧則目張,表端則影直,而殿下旣失之於得永事,故挽近以來,媕婀成習,忌諱多門,雖以臺閣言之,可言之事非一,而工身之謀,夫夫皆然,不欲行公,巧避無路,則通籍多年者,懸以署前,同貫遠族者,引以啓中,言官若此,況責其他,是以尋常官箴,推罷薄勘,當者視以讐隙,傍觀目以不緊,仗馬之譏,寒蟬之誚,吁,無足怪矣,國家之設置臺閣,非爲人臣冒榮苟寵之地,將以備芻蕘之擇也,則殿下可使之言,不可使之罪也,夫還糴美法也,而名色多紊,舞弄滋巧,賑餉有名,分留無節,無民不困,無邑不病,精納麤受,亶由不察,量多均小,可使轉移,稅穀正供也,而前期督捧,晩時裝發,雖由罪歲,亦緣吏奸,斛上加升,旣應雜費,而謂之有縮,再徵於民,監色之自下換麤,未聞定罪,船人之從中作奸,未見覈實,國家之設三館,科後分圈,俾不得濫陞抑降,一從公議,而去年圈坐,不採公論,只循私情,當槐而國者有之,可國而槐者有之,是豈置博士嚴圈法之意哉?臣謂當該分館博士,施以譴罷之典宜矣,臣無任云云。省疏具悉。上款事,已諭於他批,其餘諸條,令廟堂稟處,勿辭察職。
戊寅六月二十三日卯時,上御熙政堂。召對入侍,諸承旨持公事入侍時,參贊官洪敬謨持詩傳第四卷,侍讀官李潞持詩傳第四卷,檢討官趙忠植持詩傳第四卷,直閣鄭基善持詩傳第四卷,假注書李在鶴持詩傳第四卷,別兼春秋趙琮鎭持詩傳第四卷,別兼春秋金道喜持詩傳第四卷,右承旨申綋,假注書嚴燾,以次進伏訖。上曰,開卷讀之。潞讀自詩傳大全卷之六,止燕飮爲樂而言。上曰,下番讀之。忠植讀自蟋蟀在堂,歲聿其逝,止章八句。上曰,參贊官讀之。敬謨讀自山有樞,止解其憂。上曰,閣臣讀之。基善讀自山有栲,止他人是保。上曰,注書讀之。賤臣讀自山有漆,止章八句。上曰,上番讀之。琮鎭讀自揚之水白石鑿鑿,止是爲桓叔。上曰,下番讀之。道喜讀自揚之水白石皓皓,止一章四句。上曰,文義陳之。潞曰,此唐堯之舊都,至於周時千有餘年,其遺風善俗,尙有存者,故其民勤儉務實,此可見聖人之化,久而可徵矣,蓋終年勤苦,歲時燕樂,卽天理之常,人情之極,而其所以爲樂,亦有道焉,能知先勞而後樂,書云不畏入,畏者,卽當畏而不知畏,則必入於可畏之意,其義與此相通,若不知戒懼,然後可以逸樂,則終不得保有其樂矣,此不過五畝之宅,八口之家,相戒之如此之切,況帝王之尊,臨億兆之上,天地人神草木昆蟲,皆在沾化之中,則其警畏之心,尤當何如?聖念若夙夜憂懼,一念孜孜,無怠無逸,化民成俗,則唐堯之遺風善俗,將復見於今日矣,伏願深加體念焉。上曰,下番陳之。忠植曰,農人之終歲勞苦,歲時燕樂,卽理之常也,而猶恐其盤樂怠隋,乃有此太康之示戒,況帝王之尊,君臨兆民,身親萬機,宵衣旰食,一念憂勤,其可不惕然警畏,孜孜求治乎,伏願深留聖意焉。上曰,參贊官陳之。敬謨曰,臣無仰陳之文義矣。上曰,閣臣陳之。基善曰,臣亦無可陳之辭矣。上命掩卷。上曰,公事奏之。綋·敬謨,以次奏曰,各房無公事,而兵房有公事二張矣。敬謨仍讀奏慶尙監司狀啓邪學無乎事,開城留守狀啓還營事,仍傳內侍以上。上曰,持公事入侍,以榻敎書出,可也。仍下詢曰,諸他承旨,何不入也?敬謨對曰,都承旨·左承旨,俱爲懸病,左副承旨,出牌未還,同副承旨,式暇出去矣。上命退,諸臣以次退出。
戊寅六月二十三日酉時,上御熙政堂。別講入侍時,參贊官金啓溫,侍讀官李潞持孟子第四卷,檢討官任存常持孟子第四卷,直閣鄭基善,假注書嚴燾,別兼春秋趙琮鎭·金道喜,以次進伏訖。上曰,開卷讀之。潞讀自孟子曰人之所以異於禽獸,止竊取之矣。上曰,文義陳之。潞曰,此言由仁義行,非行仁義者,卽謂帝舜仁義之性,根於天稟,不勉而中之之意,故曰堯·舜性之,湯·武反之,反其本性,則亦與生知之聖無異矣。孟子曰,人皆可爲堯·舜,夫人稟之淸濁粹駁,類萬不同,而皇天降衷之理,則初無聖凡之別焉,凡人尙然,況殿下,以聖人之姿,若克念克勤,力行不已,則可以爲堯·舜,可以爲湯·武,惟在聖王立志之如何,伏願深加體念焉。上曰,下番陳之。存常曰,此章歷論群聖人德美也,各因其一事而言者,非謂一聖人只有此一德美而已,槪擧其全體大用矣。周公則欲兼備三王之德,以施四事,故其有不合者,仰以思之,夜以待朝,其斟酌損益之美,如孔子之集大成,渾然天成者,讀此一章,可見群聖之美,至周公而發揮表章,曷不聖而益聖者哉,大凡觀書之法,每向身心上理會看得,然後必有受用之效,而無書自書我自我之弊,況乎帝王家學問,尤重前聖人效法,殿下亦於講學之時,必鑑法而表準焉,如欲體大禹之好善言,則必恢從諫如流之量,至成湯之執中,則必勉惟精惟一之工,至文王之視民如傷,則必加若恫在已之念,至武王之不泄邇不忘遠,則必懋一視中外,大而無外之政,以舜何人予何人自期,則此是周公之思兼三王矣,以憂勤惕勵之念,是則是傚於古昔聖王,則殿下亦一禹·湯·文王也,而可以克躋聖域,偕底大道矣,伏願此等處,益勉體念焉。上命掩卷。仍敎玉堂先退。琮鎭曰,臣以僚員事,有所仰達矣,檢閱李嘉愚·權敦仁,因伊日兼史之無前駭擧,至於陳疏徑出,而旣承批旨之後,一向引義,無意變動,別兼三員中,臣與金道喜,入上下番,鄭基善則入直內閣,故預備名色,無以排比,揆以事例,亦不成說,臣極知悚惶,而若蒙自上申飭,則兩檢閱,豈敢復爲逡巡乎?敢此仰達矣。道喜曰,上番旣已仰陳,則臣亦有所仰達者矣,上下檢閱之日前徑出,至今逡巡者,專由於兼史擧措之爲萬萬駭悖故也,若無別般申飭,則恐難遽然出膺矣,且以預備事言之,決不可一日暫曠,而上下檢閱,旣如是引義,且四兼史,方在拿處,而只有臣等上下番,無預備名色者,今爲三日,國體之虧損,館規之壞了,更無餘地,伏願亟下飭敎,使上下檢閱,卽爲仕進,是臣區區之望也。基善曰,臣方帶別兼之任,亦有所仰達者矣,上下檢閱之徑出,實緣兼史輩無前駭悖之擧矣,臣等之承牌入闕也,初擬聯疏仰籲,而更漏已深,瀆擾是懼,替直時急,他不暇顧,雖不得不相率就直,而實官備員,別兼替直,考諸事例,曾所未有,事體之苟簡,已無可言,館規之壞損,自今伊始矣,雖以上下檢閱言之,聖批中豈可與此輩相較之敎,誠至當矣,旣承此敎之後,又復一向違召,無義仕進,喉院則循例請牌,而自上每下依允之命,曠日相持,誠甚悶然,上下僚員,齊聲仰達者,誠以重館規存事面也,伏願別加申飭焉。上曰,今日坐直承旨爲誰?啓溫曰,右承旨申綋也。上命退,諸臣以次退出。
上在昌德宮。停常參·經筵。
金啓溫啓曰,大司憲宋穉圭,掌令朱弼相在外,執義李游夏,掌令韓喆濟,持平韓鍾運牌招啓辭未下,持平李敦夏未肅拜,監察茶時之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
傳于洪冕燮曰,召對爲之。
洪冕燮啓曰,檢閱李嘉愚·權敦仁,旣有只推之命,竝更牌招入直,何如?傳曰,嚴飭牌招。
以檢閱李嘉愚·權敦仁再牌不進罷職傳旨,傳于徐英輔曰,只推。
以應敎李羲肇,副修撰李應奎牌不進罷職傳旨,傳于洪冕燮曰,只推。
徐英輔,以吏曹言啓曰,今此健陵忌辰祭典祀官兼大祝,前獻納李若愚塡差,而時無職名,令該曹口傳付軍職,何如?傳曰,允。
兵曹口傳政事,副司果單李若愚。
金啓溫,以備邊司言啓曰,卽見公淸監司權常愼狀啓,則枚擧京譯官手本以爲,藍浦漂到人問情辭緣,一如前啓,而漂人船隻,破碎無餘,且其回還之從陸從水,惟依朝家指揮爲之云,而不敢擅便,諸令廟堂稟旨分付矣,漂人船隻,旣已破失,造船以給,本無其例,依其願勢將從陸發送,而此是內地之人,齎咨官當爲入送皇城,自前使行曆行在近之時,順付省弊,多有其例,令問情譯官及差使員,眼同領來,更爲問情後,仍令沿路譯學及差員,次次替傳,領付灣府,待皇曆齎咨官到灣,以爲交付入送之地,所着衣袴,令該道照例製給,以示柔遠之德意,刷馬供饋禁雜人等節,使各其道,另飭擧行,彼人物件中,如或有難運願賣者,從優折價以給,咨文令槐院依例撰出,以爲趁曆行同爲齎去之地,何如?傳曰,允。
吏曹參議趙貞喆疏曰,伏以臣,年旣耄矣,氣已衰矣,風霜瘴癘,神精又盡耗失矣,尋常事爲,猶不能十記一二,況選部佐貮之職,與聞通塞之議,一有錯誤,已失銓衡鑑別之義,臣自量已熟,萬無輒膺之望,故粤自復叨見職,不敢自居宿趼,再上辭本,期蒙體諒,而聖眷愈摯,鞶禠終靳,臣含恩怵分,逃遁不得,間者,公坐政席,黽勉爲備員之地,而聾瞽轉甚,瘡疣畢露,迺於通擬之望,不無冒當之失,區區私心,實不勝慙悔之至,矧今大政隔日,而昔疾不瘳,强策趨簉,實無其望,玆敢略控短章,仰瀆崇嚴。伏乞聖慈,亟遞臣所帶之職,以幸公私,不勝大願,臣無任云云。省疏具悉。大政隔日,爾其勿辭察職。
戊寅六月二十四日卯時,上御熙政堂。召對入侍,諸承旨持公事入侍時,參贊官洪冕燮持詩傳第四卷,侍讀官李潞持詩傳第四卷,檢討官任存常持詩傳第四卷,直閣鄭基善持詩傳第四卷,假注書嚴燾持詩傳第四卷,別兼春秋趙琮鎭持詩傳第四卷,別兼春秋金道喜持詩傳第四卷,行左承旨徐英輔,左副承旨金啓溫,假注書李在鶴,以次進伏訖。上曰,開卷讀之。潞讀自椒聊之實,止椒聊二章章六句。上曰,下番讀之。存常讀自綢繆束薪,止綢繆三章章六句。上曰,參贊官讀之。冕燮讀自有杕之杜,止杕杜二章章九句。上曰,閣臣讀之。基善讀自羔裘豹袪,止羔裘二章章四句。上曰,注書讀之。賤臣讀自肅肅鴇羽,止鴇羽三章章七句。上曰,上番讀之。琮鎭讀自豈曰無衣七兮,止無衣二章章三句。上曰,下番讀之。道喜讀自有杕之杜,止有杕之杜二章章六句。上曰,文義陳之。潞曰,此章言男女失時而後,得遂其婚姻之禮者也,凡民之失所與不失所,可見其時政之盛衰,伊尹人臣也,而尙云匹夫匹婦有不獲其所,則若已推而納諸溝中,況人君臨億兆之上,責任之重,尤有萬倍於此,視階前當如萬里,然後蔀屋生涯,照察無遺,三代之時,百度惟貞,四靈畢至,而殷湯之昧爽丕顯,文王之日昃不遑,豈欲徒爲勞苦哉?誠以不如是,則聰明無以下逮,民情無以上達矣,由是觀之,元元之愉戚舒慘,亶係君上一念之間,伏願深留聖意焉。上曰,下番陳之。存常曰,唐俗貧儉,失時之民,得其婚姻之禮,其所喜幸之意,溢於辭表,比諸列國淫佚之詩,最有可觀,非但唐民之有堯遺風也,二南旁流之化,自近而遠,斯可驗男女以時,婚姻以正矣。張南軒之言曰,唐民儉而有禮,其所以儉而有禮,固不在乎人君導率之敎乎?殿下若以儉而有禮,導率一世,則男女之稼穡織作,男服乎外,女服乎內,擧一世靡然歸於儉而有禮之化,則豈不盛哉,此章中,又有推類以觀處,見此良人一句語,儘合於見賢愛慕之意,若得淑人君子,而薰陶德性,則豈不心悅而誠服乎?故曰有朋自遠方來不亦樂乎,此等處,皆有反覆體驗處,伏願益勉聖念焉。上曰,參贊官陳之。冕燮曰,上下番皆已詳陳,臣無容更達矣。上曰,閣臣陳之。基善曰,上下番皆以綢繆章仰陳文義矣,大抵看變風之法,當知其出乎情性,止乎禮義而已,男女之情,人熟無之,而淫佚之風,終止於禮義,向時失時之民,得遂其婚姻之正,其曰今夕何夕,見此良人,發於吟詠,其喜可知,夫閭巷間匹夫匹婦之失時與不失時,似不係於君上之治化,而其論文王之德化也,必曰內無怨女,外無曠夫,則斯可驗事無小大,凡係民情者,皆從時君治化中出來者也,九重深邃,固難得以畢察幽隱,而咨寒咨暑,哀此窮蔀,則所貴乎察眉之澤,無遠不屆矣,非敢謂今日民情,有一夫不獲之歎,而伏願自上深軫如傷之念,益加若保之德,凡屬民生之苦樂,一念勤諮,以爲殿下職分內事,則豈不休哉。上命掩卷。仍命玉堂先退。上曰,公事奏之。英輔·啓溫曰,臣本代房,皆無公事。冕燮曰,臣本房禮房,無公事,代房兵房,有公事一張矣,仍讀奏公淸兵使狀啓上番軍事,仍傳挾侍以上。上曰,持公事入侍,以榻敎書出,可也。上仍下詢曰,右承旨·右副承旨,何不入也?啓溫對曰,右承旨申綋緣故出,右副承旨洪敬謨有式暇矣。上命史官就座。仍命退,諸臣以次退出。
上在昌德宮。停常參·經筵。
藥房提調金履喬,副提調徐英輔啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·世子宮,口傳問安。答曰,知道。
申綋啓曰,大司憲宋穉圭,掌令朱弼相在外,執義李游夏,掌令韓喆濟,持平韓鍾運牌招啓辭未下,持平李敦夏未肅拜,監察茶時之意,敢啓。傳曰,知道。
洪敬謨啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,備邊司郞廳來言,今日賓廳日次,而都政相値,不得來會云矣,敢啓。傳曰,知道。
徐英輔啓曰,藥房提調·副提調,持湯劑來待矣。傳曰,封入。
以應敎李羲肇,副修撰李應奎牌不進罷職傳旨,傳于洪冕燮曰,只推。
洪冕燮,以弘文館言啓曰,應敎李羲肇,副修撰李應奎,旣有只推之命,竝卽牌招察任,何如?傳曰,允。
以檢閱李嘉愚·權敦仁牌不進罷職傳旨,傳于洪冕燮曰,只推。
洪冕燮啓曰,檢閱李嘉愚·權敦仁,旣有只推之命,竝更牌招入直,何如?傳曰,允。
以檢閱李嘉愚·權敦仁牌不進罷職傳旨,傳于洪冕燮曰,只推。
洪冕燮啓曰,檢閱李嘉愚·權敦仁,旣有只推之命,竝更牌招入直,何如?傳曰,允。
又以弘文館言啓曰,本館下番闕直,事甚未安,副修撰李應奎,旣有只推之命,與副修撰趙忠植,今日政新除授修撰沈能岳,竝卽牌招,以爲推移入直之地,何如?傳曰,允。
傳于洪冕燮曰,吏參疏批已下,卽爲牌招,如有違牌,勿爲呼望。
以兵曹參議李錫祜牌不進罷職傳旨,傳于洪敬謨曰,只推。
以吏曹參判宋冕載牌不進推考傳旨,傳于洪冕燮曰,更爲牌招,違牌,勿爲呼望。
以吏曹參議趙貞喆牌不進罷職傳旨,傳于洪冕燮曰,只推,更爲牌招,違牌,勿爲呼望。
洪冕燮啓曰,卽者,別兼春秋金道喜,以其親病,陳疏徑出,原疏纔已捧入矣,所當直捧禁推傳旨,而此與無端徑出有異,推考警責,何如?傳曰,允。
又啓曰,別兼春秋趙琮鎭,謂有館規,陳疏徑出,原疏纔已退却矣,所當直捧禁推傳旨,而此與無端徑出有異,推考警責,與別兼春秋鄭基善,竝卽牌招入直,何如?傳曰,允。
傳于洪冕燮曰,守令·邊將初仕人,各別擇擬,忠臣淸白吏子孫及西北松都人,加意調用,雖非親政,注書·尙瑞院官員,依例陞六事,分付兩館。
嚴燾陞六,代以申萬休爲假注書。
李在鶴陞六,代以鄭佺始爲假注書。
申萬休有頉,代以崔綱魯爲假注書。
鄭佺始在外,代以黃浩民爲假注書。
吏批都政,兼判書沈象奎進,參判宋冕載進,參議趙貞喆進,同副承旨洪冕燮進。啓曰,今都目大政時,本曹堂上,不可不備員,而參判宋冕載未肅拜,參議趙貞喆病不來,令政院竝卽牌招,同參開政之地,何如?傳曰,允。
又啓曰,今都目大政,各歧仕滿應遷者,相避及未準朔監察·禁府都事·戶曹·刑曹·工曹·漢城府郞官·平市署官員·五部令·各司久任時推人員,竝擬,何如?傳曰,允。
又啓曰,蔭仕六品官之陞五品者,每於過都政後照擬,而目今在職之人,絶無經一考之人,故五品窠,無以推移備擬,依例勿拘陞擬,何如?傳曰,允。
又啓曰,四館陞出六品時,例有九處講後遷轉之規,而承文院褒貶,如或有故過限,則四館積滯,不可不慮,故自前雖未經九處講,亦有陞六之規矣,今春夏等褒貶,不得爲之,故當出六品者,未免積滯,依例遷轉,何如?傳曰,允。
又啓曰,春防及弘文提學,今當差出,而擬望之人乏少,外任竝擬,何如?傳曰,允。
又啓曰,禮曹參議·大司成,今當差出,而擬望之人乏少,承旨及外任竝擬,何如?傳曰,允。
又啓曰,水原府判官,今當差出,而本府物衆地大,素稱難治,不可不擇差,他道有聲績已準限未準朔守令,竝擬,何如?傳曰,允。
以趙雲明爲司圃別提,金基拓爲典設別提,元錫範爲造紙別提,金鑅爲禁府都事,申錫輔爲內蟾主簿,軍資主簿單金履綱,李百膺爲氷庫主簿,趙雲會爲掌樂僉正,閔致秉爲旌善郡守,成近默爲通川郡守,吳漢禧爲平邱察訪,金敬淵爲掌苑別提,金喆修爲奉常僉正,沈能鎭爲利仁察訪,洪耆周爲宣陵直長,金容善爲典牲直長,具載默爲長興府使,李煥輔爲寶城郡守,趙鎭五爲內蟾直長,李舒爲漢城庶尹,李應淵爲司䆃直長,徐鼎輔爲禮曹參判,鄭奎行爲利原縣監,申爲濟州判官,南正容爲平陵察訪,林福祥爲安奇察訪,典籍三單成龍申·康國龍·朴龍祜,以許習爲尙衣主簿,吳顯相爲司圃直長,宋啓洙爲慶山縣監,姜俊爲燕歧縣監,李墉爲碧沙察訪,徐弘秉爲禁府都事,李憲英爲掌苑奉事,趙雲杓爲繕工奉事,柳爲司䆃奉事,閔時顯爲尙瑞直長,申在植爲禮曹參議,金學淳爲大司成,李羲贊爲水原判官,金魯喆爲谷城縣監,徐有殷爲漣川縣監,韓用圭爲司宰圭簿,李海存爲尙瑞直長,趙哲永爲禁府都事,林頤鎭爲牙山縣監,金文禹爲迎華察訪,閔時顯爲司圃別提,洪梡爲工曹佐郞,金元根爲義城縣令,李厚五爲積城縣監,宋欽大爲英陽縣監,李海存爲尙瑞直長,尹景儀爲南平縣監,李鍾遠爲任實縣監,金履喬爲弘文提學。
吏批啓曰,弘文提學金履喬,旣在闕中,不爲肅謝,直爲出去,事甚未安,推考,何如?傳曰,允。
以李錫奎爲同經筵,洪起燮爲輔德,徐相祿爲司書,柳河源爲工曹參議,宋夏哲爲直講,李羲碩爲龍潭縣令,申純爲昌城府使,李源祖爲龜城府使,權思奎爲昆陽郡守,禹孟河爲雲山郡守,金見臣爲鎭海縣監,尹稠爲儀賓都事,申錫輔爲工曹佐郞,李慶烈爲宗簿主簿,金永翼爲尙瑞副直長,吳彦誼爲繕工副奉事,權中復爲典籍,蔡臣永爲社稷令,朴春秀爲幽谷察訪,金得种爲獒樹察訪,李灌夏爲典牲副奉事,李翊會爲獻納,鄭元容爲兼輔德,蘇輝國爲引議,邊景鵬爲萬頃縣令,吳玹爲永禧殿令,金鑅爲平市主簿,李源祚爲兵曹佐郞,元策爲陽德縣監,韓相殷爲大同察訪,吳在臣爲軍器副正,金在昌爲冬至兼謝恩使,吳翰源爲副使,李潞爲書狀官,洪羲瑾爲司諫,金鐮爲掌令,李鉐爲左通禮,金基拓爲漢城主簿,許揖爲監察,徐洛淳爲禮曹正郞,沈能岳爲修撰,權中復爲兵曹佐郞,申慶會爲吏曹佐郞,李正幹爲造紙別提,李在鶴爲典籍,韓用錡爲固城縣令,許棨爲司䆃主簿,宋秀國爲活人別提,金敬祿爲典獄主簿,禁府都事徐弘秉,掌苑奉事李憲英相換,以李在鶴爲監察,吳致麟爲瓦署別提,李復祜爲兼引儀,元錫範爲禁府都事,康老愼爲軍器主簿,李思集爲禮賓主簿,趙㝡謙爲典設別提,李重恒爲內蟾主簿,嚴燾爲典籍,徐長輔爲谷山府使,宋知濂爲淮陽府使,韓翼鎭爲寧越府使,朴英載爲靈光郡守,李圭德爲端川府使,朴世鳳爲造紙別提,尹永圭爲庇仁縣監,金守敬爲律學敎授,嚴燾爲監察,沈能恕爲徽陵別檢,申經爲假引儀,崔昇羽爲長寧殿別檢,金芝淳爲刑曹正郞,趙雲成爲長寧殿令,宋啓榮爲司䆃僉正,李鳳秀·任希季爲監察,李秉運爲慶基殿令,慶邦運·方孝善爲引儀,尹書有爲典籍,洪羲錫爲翼陵參奉,徐有民爲穆陵參奉,朴來壽爲崇陵參奉,沈弘模爲惠陵參奉,李章翼爲章陵參奉,丁義準爲孝陵參奉,金相謨爲假監役,李明五爲典獄參奉,沈能恕爲徽陵別檢,申經爲假引儀,崔昇羽爲長寧殿別檢。
兵批,都政。行判書金履陽進,參判朴蓍壽病,參議李錫祜病,參知朴孝成入直進,右副承旨洪敬謨進。啓曰,今日都政時,本曹堂上,不可不備員,而參判朴蓍壽,參議李錫祜俱爲病不來,令政院牌招,同參政事,何如?傳曰,允。
又啓曰,守令多窠,今當差出,而未準朔禁軍將及營將·邊將·虞候·中軍·都事·守令·察訪,竝擬,何如?傳曰,允。
又啓曰,各道營將·中軍·虞候·僉使,今當差出,而擬望之人乏少,已準朔守令及未準朔禁軍將·虞候·邊將,竝擬,何如?傳曰,允。
又啓曰,訓鍊正,今當差出,而擬望之人乏少,外任竝擬,何如?傳曰,允。
以洪秀晩爲副摠管,權行彦·柳匡宇爲僉知,張翼·李儒恒爲五衛將,李圭德爲備邊郞,李潞爲文兼,金貴澤·李國世爲武兼,李鎭國爲守門將,同知單金景燁,僉知三單李秀豐·金鍾殷·李柱,前武兼李良求今加折衝加資事承傳,以李思謙爲安東營將,李東膺爲京畿中軍,李書彬爲南虞候,李煥益爲江原中軍,金周喆爲加里浦僉使,訓鍊判官曺漢星,主簿趙鎭厚·李衍九·許枰,以上依定式減下,訓鍊主簿單李震芳,僉知單李鍾英,以李復淵爲水原中軍,兪碩柱爲洪陽營將,尹致儉爲公淸中軍,李柱爲慶尙中軍,趙雲祥爲統虞候,副護軍申若樞·金相儼·黃道源·柳聖台·柳基常·南宮玾·李敏會·尹懿成·金憲柱·張東玉竝單付,以崔重敎爲忠壯將,權玭爲武兼,朴友淵爲淸州營將,李德恒爲全羅右水虞候,尹益儉爲加德僉使,僉知單尹懿成·洪格·朴履正,以宋宅俊爲龍媒僉使,黃重呂爲牛峴僉使,文喜孫爲注文僉使,韓殷弼爲淸城僉使,孫命厚爲柔遠僉使,護軍尹序東,副護軍李在秀·李勉求·權煥·尹致宖,副司直沈能稷,副司果柳訸竝單付。
兵批啓曰,五衛將張翼,前任羅州營將,李儒恒,前任洪陽營將,上來間,該廳番次苟艱云,柔遠僉使孫命厚,老母今年九十一歲,法不當遠離赴任,呈狀乞遞,竝改差,何如?傳曰,允。
以任存常爲北評事,金震取爲永登萬戶,洪壽章爲梨津萬戶,姜仁宅爲於蘭萬戶,車德行爲南桃萬戶,金宗運爲金甲島萬戶,池景俊爲西平萬戶,劉尙龍爲文山萬戶,朴東植爲長木浦別將,鄭惟憲爲古突山別將,黃麟景爲寅火堡萬戶,李慶碩爲德津萬戶,崔宗植爲幕嶺萬戶,盧愼敏爲阿山萬戶,池繼殷爲南村別將,安東營將李思謙,京畿中軍李東膺,江原中軍李煥益,南虞候李書彬,加里浦僉使金周喆以上今加折衝加資事承傳,以徐衛信爲黑山島別將,崔時操爲鳥嶺別將,黃雲光爲蟾津別將,高晉秀爲浦項別將,許灝爲金城別將,李時升爲同知,李龍耆爲忠壯將,成允章·鄭明弘爲慶熙將,高大雄爲倮山別將,崔東弼爲訓鍊判官,成有敏·崔奎爀·池有鍾爲主簿,李恒五爲昌洲僉使,副護軍單李思謙,徐翯淳爲都摠都事,宋觀休爲尙州營將,孫泰永爲羅州營將,尹致章爲大興中軍,申光碩爲公淸兵虞候,韓景禹爲五衛將,權思漢爲忠翊將,申命源爲訓鍊正,金鎰爲禁衛把摠,趙斗錫爲訓諫主簿,同知單鄭弘明,李致默·黃浩聖爲五衛將。
兵批啓曰,五衛將李致默·黃浩聖,俱以病難供職,呈狀乞遞,韓景禹,以前任全羅監營中軍,時在任所,上來間,該廳番次苟艱云,竝改差,何如?傳曰,允。
以成永豐爲訓鍊僉正,玄宗澤爲柔遠僉使,尹敬烈爲從浦萬戶,同知單成允章,金應晦爲全羅中軍,李儒遠·孫綏遠爲宣傳官,許㬘爲都摠經歷,李勉植爲訓鍊僉正,朴敬鎭爲都摠都事,李宜植爲訓鍊判官,金鎰爲訓鍊副正,李吉求·尹喜用爲宣傳官,具載鳳爲武兼,同知單黃浩聖,僉知單權思漢,李致默·任泰淳爲禁衛把摠,李煥周爲武兼,金鎭喆·崔致綸·金德淸爲五衛將,李圭德爲訓鍊僉正,李奎泰·金鎰爲備邊郞,金善一爲訓鍊僉正,李儒遠爲副正,柳昌根爲宣傳官,李翼晉爲曹司衛將,李宜植爲宣傳官,張忠汲爲都摠都事,韓用正爲訓鍊主簿,同知單金德淸,副護軍單趙晉和,李晉淵·孔志文爲訓鍊判官,李道權爲主簿,安栒爲訓鍊主簿,金廷煥·李東煥爲部將,趙鎭傅爲武兼,副司果單林亨壽·方禹準·林必茂·南曦重·金奎集·李惟珃·姜在俊,以李承弼·申紹爲宣傳官,趙存鼎·李止敬·李惟時·韓仁植·吳致慶爲武兼,李升德·金鏞爲部將,鄭宅和·吳廷麟·孫仁澤·崔仁宅·姜錫璜·朴南壽·李澈·林景周爲守門將,張有齡爲南道參軍,馬馬海權管具允升,吾村權管金時彩,乫軒洞權管盧興益,小坡兒權管金永祿,廣坪權管文桂彦竝單付。
又以都摠府言啓曰,今日入直內三廳武兼禁軍及軍兵等,當爲中日習射技放,而都目政事相値,不得設行之意,敢啓。傳曰,知道。
又以備邊司言啓曰,卽見公淸監司權常愼狀啓謄報,則以爲,所斤鎭加也項里前洋漂到人二十五名,乃是廣東省潮州府人,而問情一時爲急,漢學譯官一員,令廟堂稟旨分付,卽速下送爲辭矣,漢學譯官中解事一人,令該院卽爲定送,與地方官使之眼同擧行,何如?傳曰,允。
吏曹參判宋冕載疏曰,伏以臣,以鹵下之姿,受特達之知,前後兜攬,罔非踰濫,內外歷試,曾蔑報效,每一循省,感愧交中,殿下所以位遇臣任使臣者,不以卑鄙,轉益隆摯,貮卿之峻秩,而不少留難,經筵之淸銜,而又侈簡選,朝陞暮遷,殆無虛月,而卽又伏奉本月二十一日敎旨,以臣爲吏曹參判者,誠未知臣之不才,何以得此於聖明乎?佐貮之席,雖云稍異於長官,而與聞於甄別通塞之際,亦嘗有激揚淸濁之責,其人之得失,而世道之汚隆係焉,其不可人人授而人人受也審矣,顧臣倥侗無似,初何嘗近似於是職哉?鉛刀之試,曾自三銓,而已見其蔑效,車服之庸,未踰數月,而其進也無漸,以不稱之實,而犯太驟之戒,則負乘招寇,不但臣一己之災而已,難愼惟人,得不有乖於周官之明訓乎?臣之區區去就,雖不足恤,而若使國家名器,緣臣益輕,來僥冒之譏而啓倖進之路,則貽累淸朝,諒非細故,顧何敢憑恃寵靈,視若固有,忘濫竽之愧而失循墻之義哉?左右思量,趨膺無路,玆敢隨牌陳章,畢暴衷懇。伏乞聖慈,念重任之不可苟授,察微諒之非出飾讓,亟遞臣新除職名,使公器無濫,私分獲安焉,臣無任云云。答曰,省疏具悉。卿其勿辭,卽爲入來肅命。
別兼春秋金道喜疏曰,伏以臣母,素抱貞疾,居常沈痼,到老轉劇,將攝少失其方,則症形一倍越添,惟以日親刀圭,左右扶將,爲一分調護之道矣,忽於日昨,適因兩僚之徑出,天牌儼臨於中夜,雖不得不抑情就直,而焦遑之私,實難按住,今接家信,則臣母宿病,兼以暑滯,胸腹牽亘,泄痢交作,症狀沈劇,氣息綿綴,臣自聞此報,方寸如灼,臣若徒畏瀆擾之爲屑猥,不卽仰籲,則是自阻於慈覆之天也,玆敢忙陳短章,徑出禁門。伏乞天地父母,俯垂鑑諒,亟遞臣別兼之銜,以便救護,仍治臣擅離之罪,以嚴朝綱焉,臣無任云云。省疏具悉。爾其勿辭救護。
戊寅六月二十五日卯時,上御熙政堂。藥房入診入侍時,提調金履喬,副提調徐英輔,假注書嚴燾,別兼春秋趙琮鎭·鄭基善,以次進伏,醫官吳千根·李漢臣·李彦厚·金殷常·朴器成,以次進伏楹外訖。履喬進前奏曰,日氣近甚蒸熱,聖體,若何?上曰,一樣矣。各殿宮氣候,亦一樣矣。仍命醫官入診,千根·漢臣以次診候訖。退伏奏曰,脈候左右三部調匀矣。上曰,今日內閣之直,爲誰?基善曰,臣方出直,而待敎徐憙淳當入直矣。上曰,已入來乎?基善對曰,今方入來云矣。進御加味六和湯,自今日一貼式煎入事。出榻敎王大妃殿進御香薷君子湯停止,香薷養胃湯五貼製入事。出榻敎王大妃殿進御二錢重人蔘粟米飮,自今日一貼式,限四貼煎入事。出榻敎嘉順宮進服二錢重人蔘粟米飮,自今日一貼式,限四貼煎入事。出榻敎上命退,諸臣以次退出。
上在昌德宮。停常參·經筵。
申綋啓曰,大司憲宋穉圭在外,執義李游夏,掌令金鐮,持平李敦夏未肅拜,掌令韓喆濟,持平韓鍾運呈辭,監察茶時之意,敢啓。傳曰,知道。
傳于洪冕燮曰,直提學李龍秀馳詣健陵,奉審摘奸,顯隆園·華寧殿,一體奉審以來。
徐英輔啓曰,藥房提調·副提調持湯劑來待矣。傳曰,封入。
傳于洪冕燮曰,守令·邊將·察訪初仕人留待。
傳于洪冕燮曰,守令·邊將·察訪初仕人入侍。
以檢閱李嘉愚·權敦仁再牌不進罷職傳旨,傳于洪冕燮曰,只推。
洪冕燮啓曰,檢閱李嘉愚·權敦仁,旣有只推之命,竝更牌招入直,何如?傳曰,允。
洪冕燮啓曰,持平李敦夏以其親病,陳疏徑歸,原疏以國忌齋戒,纔已退却矣。所當直捧遞差傳旨及禁推傳旨,而此與無端下鄕有異,從重推考,何如?傳曰,允。
以副修撰李應奎再牌不進罷職傳旨,傳于洪冕燮曰,只推。
以修撰沈能岳,副修撰趙忠植,牌不進罷職傳旨,傳于洪冕燮曰,只推。
洪冕燮,以禮曹言啓曰,安陵陵上莎草汰下處修改,以八月節後擇吉擧行事,允下矣。修改吉日時,令日官池景泌推擇,則來八月十二日辰時,十八日辰時俱吉云,以此日時中推移擧行,德陵·安陵先告事由祭,始役日前期一日設行,安陵告安祭,事畢後隨時設行,而陵上莎草及石物有頉處修改時,臣曹堂上·郞廳進去監董,自是規例,而壬申年純陵陵上莎草修改時,以廚傳有弊,因大臣筵奏,依近例令道臣替行,昨年義陵陵上莎草修改時,亦依此例,令道臣專管擧行矣。謹依已例,令本道道臣專管擧行,恐合事宜,而事係莫重陵役,臣曹不敢擅便,何以爲之乎?敢稟。傳曰,令本道道臣擧行。
洪敬謨,以備邊司言啓曰,卽見全羅監司李魯益狀啓,則以爲,來八月九月禁衛上番軍,兵使當爲點送,而災邑廚傳,爲弊不些,依近例以都會所附近營將代行事,請令廟堂稟旨分付矣。兵使點送,雖是本法,民邑事勢,不可不念,依已例,以營將替行之意,分付,何如?傳曰,允。
又以御營廳言啓曰,本廳哨官禹時英身病甚重,勢難察任,改差,何如?傳曰,允。
戊寅六月二十六日卯時,上御熙政堂。守令·邊將初仕人入侍時,左副承旨金啓溫,右副承旨洪敬謨,假注書黃浩民,別兼春秋趙琮鎭·鄭基善,以次進伏。谷山府使徐長輔,寧越府使韓翼鎭,固城縣令韓用錡,龜城府使李源祖,萬頃縣令邊景鵬,鎭海縣監金見臣,谷城縣監金魯喆,南平縣監尹景儀,庇仁縣監尹永圭,長興府使具載默,端川府使李圭德,寶城郡守李煥輔,雲山郡守禹孟河,昆陽郡守權思奎,龍潭縣令李羲碩,任實縣監李鍾遠,英陽縣監宋欽大,牙山縣監林頤鎭,燕岐縣監姜浚,漣川縣監徐有殷,陽德縣監元策,濟州判官申冥,利原縣監鄭奎行,大同察訪韓相殷,獒樹察訪金得种,碧沙察訪李墉,平陵察訪南正容,迎華察訪金文禹,平丘察訪吳漢禧,利仁察訪沈能鎭,安奇察訪林福常,穆陵參奉徐有民,崇陵參奉朴萊壽,以次進伏楹外訖。上曰,以次進前。長輔等以次進奏職·姓名。上曰,邊將則宣傳官於階下傳奏,可也。宣傳官傳奏諸邊將職·姓名訖,命先退。仍敎曰,注書出去,在院承旨使之持公事入侍。賤臣承命出傳,與左承旨徐英輔,右承旨申綋,假注書崔綱魯,追入進伏。上曰,公事進奏。英輔等以次奏曰,各房無公事矣。上曰,注書姓名,誰也?敬謨曰,黃浩民也。上曰,廳注,誰也?敬謨曰,黃浩民也。上曰,閣臣,何不入來?基善曰,今日閣直,卽待敎徐憙淳,而適有私故,以臣方在禁直,須資出去,故未及登筵矣。命書在院承旨入侍榻敎。仍命退,承史以次退出。
上在昌德宮。停常參·經筵。
進御二錢重人蔘粟米飮,自今日一貼式限二貼煎入,中宮殿進御二錢重人蔘粟米飮,自今日一貼式限二貼煎入事,榻前下敎。
申綋啓曰,大司憲宋稚圭,持平李敦夏在外,執義李游夏,掌令金鐮未肅拜,掌令韓喆濟,持平韓鍾運呈辭,監察茶時之意,敢啓。傳曰,知道。
洪冕燮啓曰,來初一日輪對日次,而宗廟秋享大祭齋戒相値,頉稟之意,敢啓。傳曰,知道。
洪冕燮啓曰,三品官之無得過三日循例請牌,曾有定式矣。禮曹參議申在植,工曹參議柳河源,大司成金學淳,除拜後過三日不爲出肅,事體所在,誠極未安。竝從重推考,仍卽牌招察任,何如?傳曰,允。
徐英輔啓曰,藥房提調·副提調持粟米飮來待矣。傳曰,封入。
又啓曰,藥房提調·副提調持湯劑來待矣。傳曰,封入。
以檢閱李嘉愚·權敦仁牌不進罷職傳旨,傳于洪冕燮曰,只推。
洪冕燮啓曰,檢閱李嘉愚·權敦仁旣有只推之命,竝更牌招入直,何如?傳曰,允。
洪冕燮,以弘文館言啓曰,本館下番闕直,事甚未安,修撰沈能岳,副修撰李應奎·趙忠植,旣有只推之命,竝卽牌招,以爲推移入直之地,何如?傳曰,允。
又以侍講院言啓曰,輔德洪起燮除拜屢日,尙不出肅,卽爲牌招察任,何如?傳曰,允。
以大司成金學淳牌不進罷職傳旨,傳于洪冕燮曰,只推。
以修撰沈能岳,副修撰李應奎·趙忠植牌不進罷職傳旨,傳于洪冕燮曰,只推。
以檢閱李嘉愚·權敦仁牌不進罷職傳旨,傳于洪冕燮曰,只推。
以工曹參議柳河源牌不進罷職傳旨,傳于洪冕燮曰,只推。
洪冕燮啓曰,檢閱李嘉愚·權敦仁旣有只推之命,竝更牌招入直,何如?傳曰,允。
洪冕燮啓曰,吏曹郞廳來言,長興府使具載默,端川府使李圭德,寶城郡守李煥輔,雲山郡守禹孟河,昆陽郡守權思奎,龍潭縣令李羲碩,濟州判官申冥,任實縣監李鐘遠,英陽縣監宋欽大,牙山縣監林頤鎭,燕岐縣監姜浚,漣川縣監徐有殷,陽德縣監元策,兩司俱未署經云,除在外外,未肅拜·呈告人員,竝卽牌招,以爲署經之地,何如?傳曰,允。
洪敬謨,以兵曹言啓曰,今春等進上弓子看品在卽,而知弓品堂上李石求身病猝重,實無赴進之望云,改差,其代以無故人啓下,何如?傳曰,允。
上在昌德宮。停常參·經筵。
藥房提調金履喬,副提調徐英輔啓曰,庚炎轉甚,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?中宮殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿·中宮殿·嘉順宮·世子宮,口傳問安。答曰,知道。
進御加味六和湯,自今日停止事,榻前下敎。
申綋啓曰,大司憲宋穉圭,持平李敦夏在外,執義李游夏,掌令金鐮·韓喆濟,持平韓鍾運傳旨未下,監察茶時之意,敢啓。傳曰,知道。
藥房提調·副提調持粟米飮來待矣。傳曰,封入。
傳于洪冕燮曰,禮房承旨馳詣懿陵,奉審摘奸以來。
以檢閱李嘉愚·權敦仁再牌不進罷職傳旨,傳于洪冕燮曰,只推。
洪冕燮啓曰,檢閱李嘉愚·權敦仁旣有只推之命,竝卽牌招入直,何如?傳曰,允。
又以弘文館言啓曰,本館下番闕直,事甚未安。修撰沈能岳,副修撰李應奎·趙忠植,旣有只推之命,與應敎李羲肇,副應敎朴齊聞,副校理尹命圭,竝卽牌招,以爲推移入直之地,何如?傳曰,允。
以應敎李羲肇,修撰沈能岳,副修撰李應奎·趙忠植牌不進罷職傳旨,傳于洪冕燮曰,只推。
以檢閱李嘉愚·權敦仁牌不進罷職傳旨,傳于洪冕燮曰,只推。
洪冕燮啓曰,檢閱李嘉愚·權敦仁旣有只推之命,竝更牌招,何如?傳曰,允。
以執義李游夏,掌令金鐮·韓喆濟,持平韓鍾運,司諫洪羲瑾,獻納李翊會牌不進罷職傳旨,傳于申綋曰,只推。
洪冕燮啓曰,守令署經事,命下矣。執義李游夏,掌令韓喆濟·金鐮,持平韓鍾運,司諫洪羲瑾,獻納李翊會,旣有只推之命,竝更牌招,以爲備員署經之地,何如?傳曰,允。
以執義李游夏,掌令金鐮,獻納李翊會牌不進罷職傳旨,傳于洪冕燮曰,只推。
洪敬謨,以都摠府言啓曰,今日入直內三廳武兼禁軍及軍兵等當爲中日習射技放,而國忌齋戒相値,不得設行之意,敢啓。傳曰,知道。
司諫洪羲瑾啓曰,臣於亞諫除旨,豈有一分堪承之望,而署經有命,天牌踵臨,雖不得不章皇出肅,粗伸義分,而第臣於合啓中,有私義之不可隨衆聯參者,前此屢叨臺地,輒蒙恩遞,今臣處義,宜無異同,請命遞斥臣職,答曰,依啓。
上在昌德宮。停常參·經筵。
進御加減茹藿湯一貼煎入事,榻前下敎。
洪敬謨啓曰,大司憲宋穉圭,持平李敦夏在外,執義李游夏,掌令金鐮未肅拜,韓喆濟,持平韓鍾運呈辭,監察茶時之意,敢啓。傳曰,知道。
備忘記,羅州營將孫泰永,洪陽營將兪碩柱,安東營將李思謙,淸州營將朴友淵下直,各長弓一張,長箭一部,片箭一部,筒兒一箇賜給。
洪冕燮啓曰,卽者說書李憲球,以其親病,陳疏徑出,原疏以國忌正日,纔已退却矣。所當直捧禁推傳旨,而此與無端徑出有異,推考警責,何如?傳曰,允。
徐英輔啓曰,藥房提調·副提調持湯劑來待矣。傳曰,封入。
以檢閱李嘉愚·權敦仁牌不進罷職傳旨,傳于洪冕燮曰,只推。
洪冕燮,以弘文館言啓曰,本館下番姑降入直,事甚未安,應敎李羲肇,修撰沈能岳,副修撰李應奎·趙忠植,旣有只推之命,竝卽牌招,以爲推移入直之地,何如?傳曰,允。
又以弘文館言啓曰,本館下番,無他推移之員,不得已以上番姑降入直之意,敢啓。傳曰,知道。
又以侍講院言啓曰,說書李憲球,以其親病,陳疏徑出矣,下番闕直,事甚未安。司書徐相祿,兼司書李應奎,兼說書李嘉愚,竝卽牌招,以爲推移入直之地,何如?傳曰,允。
洪敬謨,以都摠府言啓曰,副摠管鄭學耕,以訓鍊都監中軍,本營諸將官射會監試事,南別營晝仕出去之意,敢啓。傳曰,知道。
金啓溫,以戶曹言啓曰,時御所內各司,依定式發遣本曹正郞臣李德彬與兵曹參議臣李錫祜,佐郞臣金持泰,東所衛將臣申虎文,西所衛將臣白思祖,南所衛將臣李鼎五,北所衛將臣李壽豐,眼同看審後,有頉處別單書入,而修改則擇日擧行,何如?傳曰,允。
洪敬謨,以兵曹言啓曰,來七月初三日二羽禁軍番次,而該番將金相順身病猝重,勢難供職,呈狀乞遞。實病旣如此,則不可强令察任,改差,其代口傳擬入,何如?傳曰,允。
洪敬謨,以義禁府言啓曰,慶尙左水使白海鎭狀啓內,蔚山前府使兪漢寔罪狀,令攸司稟處事,啓下矣。兪漢寔今方待命,拿囚之意,敢啓。傳曰,知道。
上在昌德宮。停常參·經筵。
藥房提調金履喬,副提調徐英輔啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·嘉順宮·世子宮,口傳問安。答曰,知道。
洪敬謨啓曰,御營廳將官來言,今日本廳軍兵,日次私習云矣,敢啓。傳曰,知道。
申綋啓曰,大司憲宋穉圭,持平李敦夏在外,執義李游夏,掌令金鐮·韓喆濟,持平韓鍾運牌招啓辭未下,監察茶時之意,敢啓。傳曰,知道。
洪敬謨啓曰,備邊司郞廳來言,今日賓廳日次,而領議政·左議政未差,右議政南公轍有身病,不得來會云矣,敢啓。傳曰,知道。
傳于洪冕燮曰,禮房承旨馳詣宗廟·景慕宮,奉審摘奸以來。
備忘記,淸城僉使韓殷弼,柔遠僉使玄宗鐸下直,各長弓一張,長箭一部,片箭一部,筒兒一箇賜給。
徐英輔啓曰,藥房提調·副提調持湯濟來待矣。傳曰,封入。
洪冕燮啓曰,檢閱李嘉愚·權敦仁,旣有只推之命,竝卽牌招入直,何如?傳曰,允。欲與兼史輩同爲去就乎?極爲非矣。嚴飭入來,更毋敢以違牌煩稟。
又啓曰,卽者奉常寺官員來言,明日宗廟秋享大祭祭物看品時,提調當爲進去,而提調閔命爀有身病,不得擧行云,卽爲牌招,以爲進參之地,何如?傳曰,允。
又啓曰,奉常提調閔命爀牌不進推考傳旨,今方捧入,而宗廟秋享大祭祭物看品,當爲進參,而如是違牌,事甚未安。更爲牌招,以爲進參之地,何如?傳曰,允。
又啓曰,奉常提調閔命爀再牌不進推考傳旨,今方捧入矣,祭物看品,當爲進參,而如是屢違,誠爲未安。所當更請牌招,而係是一日三牌,何以爲之?敢稟。傳曰,更爲牌招。
又啓曰,奉常提調閔命爀三牌不進推考傳旨,今方捧入,而祭物看品,當爲進參,連事違召,終不承膺,事體所在,誠爲未安。所當更請牌招,而係是一日四牌,何以爲之?敢稟。傳曰,更爲牌招。
以應敎李羲肇,修撰沈能岳,副修撰李應奎·趙忠植牌不進罷職傳旨,傳于洪冕燮曰,只推。
以兼司書李應奎,兼說書李嘉愚牌不進罷職傳旨,傳于洪冕燮曰,只推。
傳于洪冕燮曰,發遣吏郞,諸執事淸齊與否,摘奸以來。
兵曹口傳政事,以李鐘英爲羽林將。
洪冕燮,以弘文館言啓曰,本館下番闕直,事甚未安。應敎李羲肇,修撰沈能岳,副修撰李應奎·趙忠植,旣有只推之命,與校理李潞,竝卽牌招,以爲推移入直之地,何如?傳曰,允。
洪冕燮,以禮曹言啓曰,去辛未四月,因京畿儒生幼學李維濟等上疏,故忠臣忠景公柳誠源旁孫立後事,允下矣。幼學柳演和等呈狀臣曹以爲,忠景公再從兄故生員仁洽十二代孫南原居幼學洋淇,爲最近旁親,而可合祀孫,以此完定云。故其譜系之明的與否,關問該道,則全羅監司李魯益枚擧邑報回移內,譜牒所載及門長所告,果爲的實云矣。以洋淇定爲祀孫,立案成給之意,敢啓。傳曰,知道。
洪敬謨,以兵曹言啓曰,來七月初二日宗廟·永寧殿秋享大祭時,守門當爲塡差,而本曹郞廳·都摠府郞廳,五衛將,排擬無路,依定式軍門將官,代差以入之意,敢啓。傳曰,知道。
又以備邊司言啓曰,卽見公淸監司權常愼狀啓,則以爲,道內還摠不敷,排巡難繼,而麥事失稔,民情遑急,今欲以新捧麰還,從略救急,則今見麰摠,不足爲一巡,毋論某樣米錢,準二萬石區劃事,請令廟堂稟旨分付矣。本道麰農告歉,民食艱乏之狀,曾已領略於前後狀本,而此與大無大賑之時有異,則京司錢之輸送接濟,不可輕議。顧今秋成,亦在數朔之間,豈可以一時排巡之不足,遽請無前之殊澤,而在朝家懷保之政,不宜旣聞而恝然。且湖西一道之穀竭,近又益甚,因此添還,不害爲兩便之道。然今公貨到底不敷,以錢以穀,俱無以從優區劃,就戶曹遺儲錢中,三萬兩下送,本道就其中最切急處,使之從便分給,仍令取耗,則自來耗縮之穀,摠可得萬石之添加,還耗之取用經費,雖非度支本法,事勢不得已之處,不必膠守,以此分付,其餘不足之數,以今年所捧麰還中量宜排分後狀聞之意,一體分付,何如?傳曰,允。
又以備邊司言啓曰,卽見全羅左水使任聖尹所報,則以爲,本營兵庫記留布木區劃代錢,合爲一萬五千一百二十四兩,而目今時在,只有一千六百四十四兩,營屬流來所逋爲八千六百九十二兩,前水使李鼎會所用爲四千五百九十八兩矣。營屬流逋,今方査徵,而至於前水使所用錢,則自本營無以收捧爲辭矣。近來公貨之隨處耗縮,太半是官長之所犯用,先從已現發者,當爲嚴繩,而前水使李鼎會之擅用不虞之備,仍爲不報之數,至於此多,論其罪犯,與贓汚何異?爲先令該府拿問,從重嚴勘,本錢令本道捉囚家僮於營獄,使之刻期督捧,而鼎會則姑爲仍囚,待畢捧後始許議律,營屬犯逋,令該水使嚴刑徵捧後,使之報來,以爲勘斷之地,何如?傳曰,允。
又以兵曹言啓曰,新除授阿山萬戶盧性敏老母,今年八十三歲,法不當遠離赴任,呈狀乞遞。邊將之親,年七十五歲以上者,許遞其任,載在法典,依法典改差,何如?傳曰,允。
又以兵曹言啓曰,今夏等能麽兒考講時,都摠府都事李濟弘,武臣兼宣傳官宋秀國·金履昇,部將閔致旭·崔弘德,守門將黃碩潤·金敬祿,二次不通,訓鍊院主簿孔彦周,部將沈正書·金祉垕一次不通,依定式竝從重推考,何如?傳曰,允。
又以兵曹言啓曰,各廳堂下武臣朔試射,庚暑勿爲設行事,曾有定式矣。今六月及來七月朔試射,依定式停止之意,敢啓。傳曰,知道。
申綋,以義禁府言啓曰,全羅前左水使李鼎會,拿問從重嚴勘事,傳旨啓下矣。李鼎會下去京畿交河地云,依例發遣府書,吏拿來,何如?傳曰,待待命拿囚。
又以義禁府言啓曰,卽接月令醫員趙相權手本,則時囚兪漢寔暑泄之症,轉成血痢,登溷頻數,眞元大脫,病勢不輕云。罪人病勢如此,則一邊保放,一邊草記,曾有定式矣。兪漢寔姑爲保放之意,敢啓。傳曰,知道。
又以義禁府言啓曰,保放罪人兪漢寔,還囚捧供以入,而病勢一向未差,仍爲保放之意,敢啓。傳曰,知道。
又以義禁言啓曰,卽接月令醫員趙相權手本,則時囚罪人李有亨就理之行,在道服暑,又添泄痢,度數頻數,食飮全廢,氣息奄奄,實有難保之慮。罪人病勢如此,則一邊保放,一邊草記,曾有定式矣。李有亨,姑爲保放之意,敢啓。傳曰,知道。
洪敬謨,以訓鍊都監言啓曰,本局局別將李禹道,身病甚重,勢難察任,改差,何如?傳曰,允,
兵曹啓目,觀此慶尙監司金魯敬狀啓,則臣營城堞頹圮,軍器什物亦多毁傷,故使中軍李敏會主管董役矣。同李敏會移遷五衛將是白乎所,旣始之役,付之生手,實爲可悶。中軍李敏會限畢役仍任事,令該曹稟處亦爲白有臥乎所,道臣所請旣如此,前中軍李敏會,依狀請施行,何如?判付啓,依允。
大司成金學淳疏曰,伏以臣,才識文質,百不猶人,斗筲椳闑,一無適用,而偏蒙陶甄之澤,濫躋緋玉之列,效蔑絲毫,懼深淵氷,祗合退守拙分,避遠榮塗,夫安有更進一步之念,而不意夢想之外,國子新命,遽及於臣身,臣誠惝怳震駭,莫省所以自措也。凡朝廷官人,孰非難愼,而是職也卽古所稱師儒之長,則其爲任也,不輕而重,有非人人所可濫授也,審矣。當此崇儒化淸官方之日,政宜妙揀俊彦,以卑導率之責,仰贊昭明之治,歷數廷紳,宿望新進,不患不多,而迺以如臣之陋劣空疎,無足備數,兼之以資力最淺鮮者,而不少留難,苟然充位,有若非此莫先者然,物情之駭惑,已無可言,聖簡之玷累,當復如何?顧今世降而才難,成均敎冑之方,雖不能盡由古道,至若矜式儒士,課試講製,亦必待望重而學優者,然後始可以稱其任協公議,而以臣所叨,較臣自量,初無彷彿擬議於萬一,則其何以冒據臯比之席,重貽賢關之羞哉?左右揆度,趨膺無路,間値齋日,不敢煩籲,今始悉暴衷懇,仰瀆崇嚴。伏乞聖明,俯諒不稱之實,亟降鐫改之命,俾名器毋䙝,賤分獲安,不勝大願。臣無任云云。省疏具悉。爾其勿辭察職。
工曹參議柳河源疏曰,伏以臣,三霜奄過,一縷苟存,冠裳自同於平常,情私縻逮於穹壤,迺者千萬不自意,水部除命,忽降於蓽門跧伏之中,惝怳怵惕,不覺感淚之交逬也。嗚呼,臣之情事,尙忍言哉?臣本不肖無狀,誤被洪造,通籍立朝,居然爲四十餘年,而未嘗效一半分涓涘之報,惟是老母在堂,祿仕爲重,每奉除旨,臣母老來之情,歡欣感祝,便欲蹈舞,臣於是,他不暇顧,有除輒膺,以爲一日之養矣。緣臣不孝,風樹不待,冤呼莫及,頑忍至今,而喪威震剝之餘,萬念都恢,豈意苫塊之餘喘,復玷簪履之盛眷?奉檄之喜無地,祿養之誠靡及,追惟往日,只增哽塞,臣情到此,吁亦慼矣。臣則今所依恃,只有我聖明之仁。天地之於臣,父母於臣,多年逖違之餘,豈不欲竭蹶趨承,粗伸戀結之忱,而顧臣悲苦之情,尙切于中,彯纓周行,斷念已久,召牌嚴臨,不敢冒進,尤增大何,玆敢略暴衷懇,仰首鳴號。伏乞聖慈,府垂哀憐,特遞臣職名,俾安私分焉。臣無任云云。省疏具悉。爾其勿辭察職。
戊寅六月三十日卯時,上御大造殿。藥房入診入侍時,提調金履喬,副提調徐英輔,假注書崔綱魯,別兼春秋趙琮鎭·鄭基善,待敎徐憙淳,以次進伏。醫官吳千根·金殷相,進伏楹外訖。履喬曰,夜來聖體,若何?上曰,一樣矣。履喬曰,寢睡·水刺之節,何如?上曰,一樣矣。履喬曰,嘉順宮氣候,何如?上曰,一樣矣。履喬曰,王大妃殿氣候,何如?上曰,殿宮氣候一樣矣,仍命醫官入診。千根·殷相診候,退伏奏曰,脈候左右三部調均,而猶有浮數之餘氣矣。上曰,出去議定湯劑,可也。王大妃殿進御香薷養胃湯前方中,去蒼朮,加白朮一錢五分,白豆蔻·倭黃連各七分,五貼製入事。出榻敎進御加減茹藿湯,依前方一貼煎入事。出榻敎仍命退,諸臣以次退出。
上在昌德宮。停常參·經筵。
夜自一更至五更,灑雨下雨,測雨器水深二分。
申綋啓曰,大司憲宋穉圭,持平李敦夏在外,執義李游夏,掌令金鐮·韓喆濟,持平韓鍾運牌招啓辭未下,監察茶時之意,敢啓。傳曰,知道。
洪敬謨啓曰,來初五日朝參日次矣,敢啓。傳曰,停。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
傳于洪冕燮曰,禮房承旨馳詣宗廟·永寧殿,奉審摘奸以來。
傳于徐英輔曰,藥房入侍。
洪冕燮啓曰,奉常提調閔命爀四牌不進推考傳旨,今方捧入,而祭物看品,當爲進參,而連事違召,無意承膺,事體所在,誠極未安。所當更請牌招,而係是一日五牌,何以爲之?敢稟。傳曰,許遞,前望單子入之。金羲淳落點。
洪冕燮啓曰,卽者副應敎朴齊聞,以其親病,陳疏徑出,原疏以宗廟秋享大祭齋戒,纔已退却矣。所當直捧禁推傳旨,而此與無端徑出有異,推考警責,何如?傳曰,允。
以應敎李羲肇牌不進罷職傳旨,傳于洪冕燮曰,只推。
以校理李潞,修撰沈能岳,副修撰李應奎·趙忠植牌不進罷職傳旨,傳于洪冕燮曰,只推。
洪冕燮啓曰,副應敎朴齊聞陳疏徑出,校理姜世白,修撰申綽在外,玉堂上下番俱空,事甚未安。應敎李羲肇,校理李潞,副校理鄭基善·尹命圭,修撰沈能岳,副修撰趙忠植·李應奎,竝卽牌招,以爲推移入直之地,何如?傳曰,允。
又啓曰,檢閱李嘉愚·權敦仁,疏批已下,竝卽牌招入直,何如?傳曰,允。
又以奎章閣言啓曰,景慕宮望廟樓,今朔奉審無頉之意,敢啓。傳曰,知道。
洪敬謨,以都摠府言啓曰,今日入直內三廳武兼禁軍及軍兵等,當爲中日習射技放,而秋享大祭齋戒相値,不得設行之意,敢啓。傳曰,知道。
洪冕燮,以成均館大司成意啓曰,本館入直,久任郞廳外,他郞不得入直,若有代員替直之事,則草記代直事,曾有定式矣。司成李瀅夏,典籍崔秀俊,俱爲差祭,直講兪理煥,以身病呈旬,時無入直之員,以他郞官,姑爲代直,何如?傳曰,允。
又以禮曹言啓曰,景慕宮展謁,每以孟春孟秋,定式取稟矣。今秋展謁吉日,以何間推擇乎?敢稟。傳曰,以太廟展謁日,同爲擇入。
又以禮曹言啓曰,太廟展謁,每以春秋,定式取稟矣,今秋展謁吉日,以何間推擇乎?敢稟。傳曰,以今月旬後擇入。
申綋,以義禁府言啓曰,時囚罪人李衡柱議處公事判付內,設使翰林,或有所失,渠何可以微細屑越之事,敢生惹閙之心,至於推上之境?況日前供辭,尤爲該痛,所當嚴加懲戢,而蔽一言曰,遐外鹵莽之致,於渠又何足深誅?特以維新之意,置之勿問之科,竝只公罪勘放,使之卽爲如例供職,而如是曲諒之後,萬一更或有如前猥濫之習,則當施加倍之律,以此嚴飭放送事,命下矣。李衡柱·安亨鎭·金履迪·李湜,竝違令律,各笞五十公罪收贖,謹依判付內辭意,嚴飭放送之意,敢啓。傳曰,知道。
義禁府啓目粘連,向前李衡柱等,當初起閙,直由微瑣,而末乃徑出,未免該妄。以此照律,何如?判付啓,設使翰林,或有所失,渠何可以微細屑越之事,敢生惹閙之心,至於推上之境?況日前供辭,尤爲該痛,所當嚴加懲戢,而蔽一言曰,遐外鹵莽之致,於渠又何足深誅?特以維新之意,置之勿問之科,竝只公罪勘放,使之卽爲如例供職,而如是曲諒之後,萬一更或有如前猥濫之習,則當施加倍之律,以此嚴飭放送爲良如敎。又啓目粘連,向前安亨鎭·金履迪·李湜等亦,因僚員之事,相率引義,未免乖當,竝只以此照律,何如?判付啓,依允。又啓目,蔚山前府使兪漢寔原情云云,問目內辭緣,泛稱遲晩,刑推得情,何如?判付啓,除刑推議處爲良如敎。又啓目,善積前僉使李有亨原情云云,問目內辭緣,泛稱遲晩,刑推得情,何如?判付啓,除刑推議處爲良如敎。
檢閱權敦仁疏曰,伏以臣,於徑出禁扄之日,猥徹短章,乞被體諒之恩,兼俟猥越之誅,聖度如天,恩批誕降,諭以卽爲入來察職,臣固當卽地蹶,還就直廬,而不敢出此,鎭日違逋者,亦不無區區咫尺之守。臣之平日持身接物,有足以感孚遠人,悅服其心,則兼史之顚倒擅離,張皇納供,何爲而出也?翰林與兼史,非今日而有也,而居臣今日之職,如臣今日之値者,國朝未之聞也,卽此一事,臣所大恥。臣旣懍此大恥,靦然冒入,則縱臣不自恤,獨不顧臣之職名乎?若謂臣與彼相較,則終始非臣之情也,而至於復叨是職,是又臣私義之所甚不欲也,知臣罪臣,實在於此。卽又飭敎截嚴,庚牌踵臨,而株守莫變,申控至懇。伏乞聖明,亟遞臣所帶之職,仍治臣瀆擾之罪,以肅朝綱,以安微分焉。臣無任云云。省疏具悉。兼史輩駭妄之擧,爾等之言,容或無怪,遐外之人,何可深責乎?爾等卽爲就直,以體朝家包容遠人之意,可矣。
檢閱李嘉愚疏曰,伏以臣,情實難冒,義在必遞,控籲而未蒙體諒,違傲而尙逭譴何,歷日徊徨,氷炭交中,卽又天牌儼臨,飭敎截嚴,臣誠惶隕悶隘,罔知所出,日昨批旨,豈可與渠輩相較,徑出之敎,誨諭諄勤,如父詔子,而竊意聖鑑,猶未盡燭臣本情也。當初事端,不過至瑣屑之事,臣雖疲餒,豈欲與遠人,呶呶較挈,徑離直次,有若被論引義者然哉?臣固萬萬無似,顧其職則簪筆之近臣也。名以內翰,受侮兼史,至此之甚者,蓋設館以來所未有,而鑾坡淸銜,緣臣等而玷辱無餘矣。苟使臣砥礪言行,使人可敬而不可狎,則此言奚爲而至哉?甚至三兼史之相率去職,其漫無顧憚,可知已此非但輕臣等也,卽輕朝廷也,朝廷之見輕,臣等之罪也。今若曰彼自妄耳,於我乎何有,晏然供職,自比於古人不拭唾之義,則臣雖不足言,豈不爲淸朝士大夫之羞乎?且臣與下番,事旣有異,義實惟均。區區株守,只當如朱子所謂視元履爲去就而已。參倚前衡,惟有一遞,寧被慢命之誅,實無轉身之路,申暴衷懇,仰瀆崇聽。伏乞聖明,俯垂鑑察,亟命刊臣翰苑之職,勘臣積逋之罪,以肅法綱,以全微諒,不勝幸甚。臣無任云云。省疏具悉。已諭於下番翰林之批矣。
戊寅七月初一日辰時,上御大造殿。藥房入診入侍時,提調金履喬,副提調徐英輔,假注書崔綱魯,別兼春秋趙琮鎭·金道喜,待敎徐憙淳以次進伏。醫官吳千根·李漢臣·金殷相進伏楹外訖。履喬曰,夜來聖體,若何?上曰,一樣矣。履喬曰,寢睡·水刺之節,何如?上曰,一樣矣。履喬曰,王大妃殿氣候,何如?上曰,一樣矣。履喬曰,嘉順宮氣候,何如?上曰,各殿宮氣候一樣矣,仍命醫官入診,千根·漢臣·殷相診候退伏。千根奏曰,脈候左右三部調均,而過無浮數之氣矣。漢臣·殷相奏曰,脈候左右三部調均矣。履喬曰,今日湯劑,何如?上曰,出去議定湯劑,可也。仍命退,諸臣以次退出。
上在昌德宮。停常參·經筵。
申綋啓曰,大司憲宋穉圭,持平李敦夏在外,執義李游夏,掌令金鐮·韓喆濟,持平韓鍾運牌招啓辭未下,監察茶時之意,敢啓。傳曰,知道。
備忘記,設浦萬戶尹慶烈下直,長弓一張,長箭一部,片箭一部,筒兒一部賜給。
傳于金啓溫曰,未下直守令·營將·中軍·虞候·察訪·邊將,皆令明日辭朝。
以校理李潞,副校理鄭基善·尹命圭,修撰沈能岳,副修撰趙忠植·李應奎牌不進罷職傳旨,傳于金啓溫曰,只推。
以應敎李羲肇再牌不進罷職傳旨,傳于金啓溫曰,只推。
以檢閱李嘉愚·權敦仁牌不進罷職傳旨,傳于金啓溫曰,只推。
金啓溫啓曰,檢閱李嘉愚·權敦仁,旣有只推之命,竝卽牌招入直,何如?傳曰,允。
又啓曰,玉堂上下番俱空,事甚未安。應敎李羲肇,校理李潞,副校理鄭基善·尹命圭,修撰沈能岳,副修撰趙忠植·李應奎,旣有只推之命,與副應敎朴齊聞,一體牌招,推移入直,何如?傳曰,允。
以應敎李羲肇,副應敎朴齊聞,校理李潞,副校理鄭基善·尹命圭,修撰沈能岳,副修撰李應奎·趙忠植牌不進罷職傳旨,傳于金啓溫曰,只推。
金啓溫啓曰,玉堂上下番俱空,事甚未安。應敎李羲肇,副應敎朴齊聞,校理李潞,副校理鄭基善·尹命圭,修撰沈能岳,副修撰李應奎·趙忠植,旣有只推之命,竝更牌招,推移入直,何如?傳曰,允。
以檢閱李嘉愚·權敦仁牌不進罷職傳旨,傳于金啓溫曰,只推。
金啓溫啓曰,檢閱李嘉愚·權敦仁,旣有只推之命,竝更牌招入直,何如?傳曰,允。
又以成均館大司成意啓曰,今此監試初試時照訖開講,前期定日,自本館草記事,節目啓下矣。日子當預定擧行,俾有責實之效,自今月初七日爲始,開講之意,敢啓。傳曰,知道。
又以禮曹言啓曰,成均館直講兪理煥呈狀內,矣身素患痰癖之症,當此換節之時,一倍添劇,時日內萬無起動供職之望,卽速入啓遞改云。身病旣如是,則有難强令察任,改差,何如?傳曰,允。
假注書黃浩民書啓,臣於本月初一日午時量,敬奉聖敎,馳往明陵蜂峴,巡審摘扞是白乎則,防路之石築,久益堅緻,障谷之榛棘,漸就鬱密,牛馬通路,今非可論,而樵牧微徑,亦無可尋是白遣,樹木段,播植旣密,着根亦固,稚長雖或不齊,而鬱然有成林之美是白乎旀,峴山結幕處守直之節,亦可着實擧行是白遣,欲爲發行,而日已暮矣,故宿于齋所。今日曉頭,馳詣昭顯墓,局內諸處,亦爲看審是白乎則,階砌完固,而莎草段,間或有枯損處是白遣,古木成拱,新植成林,而守護之節,亦皆無弊之意,敢啓。傳曰,知道。
行知中樞府事金在昌疏曰,伏以臣,伏奉出疆之命,專對雖曰重任,往役亦是常分,顧何敢爲辭免之計,而臣母年老多病,日事刀圭,筋力澌綴,長在床褥,每當寒暑,症形一倍添加,臣之情私,實非遠離之時。今若嚴畏趦趄,不卽呼籲,則竊恐使事遷就,公私俱妨,玆陳短章,仰瀆崇聽。伏乞聖慈,俯垂鑑諒,亟賜遞改,仍治臣瀆擾之罪,以肅朝綱,千萬幸甚。臣無任云云。答曰,省疏具悉。所請依施。
上在昌德宮。停常參·經筵。
申綋啓曰,大司憲宋穉圭,持平李敦夏在外,執義李游夏,掌令韓喆濟,持平韓鍾運牌招啓辭未下,掌令金鐮疏批未下,監察茶時之意,敢啓。傳曰,知道。
洪敬謨啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
備忘記,昌城府使申純下直,長弓一張,長箭一部,片箭一部,筒兒一箇賜給。
備忘記,昌洲僉使李恒五,牛峴僉使黃重呂,幕嶺萬戶崔宗植下直,各長弓一張,長箭一部,片箭一部,筒兒一箇賜給。
以應敎李羲肇,副應敎朴齊聞,校理李潞,副校理鄭基善·尹命圭,修撰沈能岳,副修撰李應奎·趙忠植再牌不進罷職傳旨,傳于洪冕燮曰,只推。
洪冕燮啓曰,玉堂上下番俱空,已至多日,事甚未安。應敎李羲肇,副應敎朴齊聞,校理李潞,副校理鄭基善·尹命圭,修撰沈能岳,副修撰李應奎·趙忠植,旣有只推之命,竝卽牌招,以爲推移入直,何如?傳曰,允。
以應敎李羲肇,副應敎朴齊聞,校理李潞,副校理鄭基善·尹命圭,修撰沈能岳,副修撰李應奎·趙忠植牌不進罷職傳旨,傳于洪冕燮曰,只推。
以檢閱李嘉愚·權敦仁牌不進罷職傳旨,傳于洪冕燮曰,只推。
又啓曰,檢閱李嘉愚·權敦仁,旣有只推之命,竝卽牌招入直,何如?傳曰,允。
以公淸監司權常愼狀啓,舒川郡守尹庠圭,身病沈重,不得已罷黜事,傳于洪冕燮曰,令該曹口傳差出,催促下送。
以檢閱李嘉愚·權敦仁再牌不進罷職傳旨,傳于洪冕燮曰,只推。
吏曹口傳政事,以兪範柱爲舒川郡守。
洪敬謨,以備邊司言啓曰,今年監試時照訖試官之單付啓下,已有節目允下,而開講日子,自成均館今已草記,試官,令該曹卽爲口傳擇差,以爲趁期捧講之,何如?傳曰,允。
又以都摠府言啓曰,副摠管柳相亮,以軍禁別將,摠戎廳哨官取才事,南別營晝仕出去之意,敢啓。傳曰,知道。
宣傳官李奎五書啓,臣於本月初一日巳時量,以明陵蜂峴·昭顯墓局內·東·南蠶室摘奸事,敬奉聖敎翌日是在,初二日早朝,馳往昭顯墓局內諸處,一一看審是白乎則,松雜木鬱密成林,初無斧斤之㾗是白遣。仍詣明陵蜂峴,詳細看審是白乎則,舊路所在處,補土植木,築石防路,無人馬通行之㾗,且有守直軍結幕禁護,故另加申飭是白遣。同峴內外,勿論高低,植木鬱茂,姑無風落折傷者是白遣。轉向鸎蜂,一體看審是白乎則,松樹森立,到處蒼然是白遣,轉往南蠶室,詳細看審是白乎則,桑木合爲七千三百二十一株內,自枯爲一百十株,而年年所植穉桑,次第茁長,初無斫㾗是白乎旀,日暮止宿是白遣。初十日早朝,轉往東蠶室,詳細看審是白乎則,桑木合爲七千八百五十二株內,朽傷爲一百八十八株,而年年所植穉桑,次第茁長,亦無斫㾗處是白如乎,庫直處各別守護之意,竝爲申飭是白齊。
宣傳官尹載鐸書啓,臣於本月初一日午時量,敬奉聖敎,以內·外南山摘奸事,馳往崇禮門外,自外南山一牌,靑鶴亭·栗峴·南壇,次第看審,則松雜木四面茂盛是白遣。牛峴·冷井洞·沙器洞,則大松間間森立,門峴則地本瘠薄,松楸之年久者,尙不得茁長,而莎地石岸,或有汰落處是白遣。山壇及磨鍊洞,則地本嶢崅,樹亦稀疎是白遣,日已薄暮,留宿于梨太院二牌是白乎則,雜木之或疎或密者,稚松之或茁或矮者,擧有芃芃之意是白遣。翌日自西果峴,至于三牌於登洞·浮於峴,則古松之如蓋者,稚松之盈尺者,未免稀疎之歎者,蓋由沙汰之致是白遣。鷹峰峴則丙辰種植後,南麓之松木,鬱鬱蒼蒼,如織如束,人不得容行於其間是白遣。自東麓翰林洞,至于豆毛浦,石齒嵯峨,地脈堅硬,樹木全稀,雖盡培植之功,或有童濯之地是白遣。至於龍壇與奎章閣亭後麓,老松則有干雲蔽日之勢,稚松則有凌霜傲雪之姿,而間以雜木,望之鬱乎蒼然是白遣。僧房左右土地,多瘠崅之處,樹木無茁茂之望是白遣。自讀書堂·雩祀壇,至大路邊,体大之松,或立或偃,稚小之松,有長有短,而雨露所濡,擧被長養之澤是白遣。四牌水鐵與新村後峯,至于都長洞·兔其院·舞鶴峯,則地有饒瘠之殊,樹有疎密之分,而別無木根之現發者是乎旀。自枉尋里案山·明太峴·暨阿只堂·南伐野,則松樹非不茂密,而昔之蔽芾者,今焉鞅掌,前之茁長者,近則擁腫,似由於人齒之繁盛,牛羊之踐履是乎旀。至於安靜寺四麓,則壬戌,使僧徒定界禁養之後,多種櫨木於左右洞口,旣勤扶植之力,且多蓊鬱之效是乎旀。狐峴·山臺峴,大松稀立,稚松間之,僅免濯濯是白遣。仍爲留宿於興仁門外。翌日至內南山三牌南小營,則四面谷谷,萬木立立,大松蟠蟄龍之根,中松抽捿鸞之枝,小松則左擁右護,如兒孫之羅立,擧有蒙密之喜是白遣。探花亭·琵琶亭,丙辰植木後,橡木居松木三之二,而處處會蔚是白遣。旗祭基九嶷峰·露積峯及槽巖技藝基,則長松落落,中松森森,一望無際是乎旀。至二牌南別營·靑鶴洞·揖拜堂·倭場·彭木洞,則大同少異,而松之大者中者,亭亭如蓋,稚者小者,密密如麻是白遣。舊守禦洞則松木·雜木,面面叢鬱是乎遣,遂登烽臺,閱其器械,則一無執頉是白遣,槐木之連抱者,大松之擁護者,非徒土地之膴膴,實由禁養之勤是白遣,上自蠶頭,下至琥珀洞,大松·稚松稠密是白遣。在山樓·七松亭·上仙臺,則大松成林,稚松方茁是白乎所,大抵統而論之,外山四牌內,二牌之樹木,優於三牌,三牌則稍勝於一牌,一牌則懸硃於四牌是白遣,內山三牌內,三牌之樹木,最茂於二牌,而二牌則差優於一牌是白齊。
吏曹,來己卯式年監試初試照訖講一所試官柳訸·鄭基善·尹豐烈·金敎喜·趙秀仁,二所試官李羲準·李瀅夏·金在元·尹命圭·南履懋。
掌令金鐮疏曰,伏以臣,姿性庸愚,情地危苦,臺省一步,鐵限萬重,前後叨拜,一未敢承膺,而徒荷天地之德,曲費生成之澤,隆眷屢加於滌瑕,洪恩更侈於錫類,三年外邑,將母便養,臣之至願已畢,榮幸冞極,闔門感祝,聚首攢頌,千萬不自意,掌憲新命,遽下於城底來伏之日,華誥臨宣,庚牌捉召,聞命驚惶,不省攸措。嗚呼,以身無似,受恩如此,夷險在所不擇,駕屨豈敢或竢,而第臣之自來情勢,今不可以歲月之寢遠,伸暴之屢過,而自同恒人,揚揚冒膺,甘自蹈於放倒無忌之科者,決。且臣老母,年踰七耋,素抱貞疾,長委床第,氣息懔綴,又於日前,重添暑霍,吐利交作,寒熱迭發,症情尙劇,藥餌罔效。臣方左右扶將,夙宵焦灼,此時暫離,實無其望。以此以彼,竭蹶趨簉,俱非可論,屢犯違傲,冞增惶蹙,玆敢忙構短章,詣闕冒進。伏乞聖慈,俯垂矜諒,亟遞臣所帶之職,以便救護,以靖私義,仍治臣逋慢之罪,以警具僚,不勝大願。臣雖不敢以言職自居,而事在目下,不容泯默,猥此附陳,惟聖明澄省焉。近以趙得永事,三司言之,大臣言之,卿宰言之,此卽國人大同之公言,而乃殿下,一向違拒,終不允許,臣誠爲殿下萬萬憂慨也。前後章奏,悉陳無蘊,臣不必更事架疊,而今得永之疏在耳,殿下更取而覽之。若有眞箇侵逼之言,如言者之言,在法當討,則臣亦當討之不暇,而惟其抉摘爲言者,卽明德皇后數句語耳,宮壺盛德之事,援而爲喩者,何以謂之極逆,何以律之大憝?雖童孺之稍解字句者,一覽可辨。毫無近似於言者之言,則直不遇彼輩之構捏而爲之罪也。夫欲甘心於得永,則直據所論之事,必售逞憾之志,何患無計,而今乃艱辛强覓,傅會捏合,加之以千萬不襯之誣逼二字,遂謂之極逆大憝,此雖出於急於構人,必欲加罪,而殊不知謂之誣逼,反自歸於誣逼之科。以殿下之聖明,尙眩於先入之聞,未悟其構誣之言,當時處分,已不免萬萬過中,海島炎瘴,一謫千里。夫以言獲罪,本非聖世之美事,而七年于玆,一去不還,輿情冤鬱,已無可言,而後之視今,其爲累聖德,當如何哉?况職在論思,伸救言官,自是分內事也。萬口媕婀,無敢言者,而尹致謙之獨進一言,粗效匡救之義者,亦入一網,如治黨逆,同時發啓,投彼有北,聖明之世,寧有是哉?人心之抑鬱,國言之喧騰,至今如一日,而晩始有鄭度采一疏,又不免嚴譴,未知殿下,何所激怒,而處分之乖當,乃至於是耶?由是上下不孚,情志轉隔,國論有漸激之歎,朝象無可靖之時,臣之斷斷憂愛,豈獨爲三臣地也?見今國勢泮渙,言路杜塞,民生困瘁,紀綱頹墮,汲汲有朝不及夕之慮。雖使忠讜是奬,幽冤必伸,無一事之睽違,有百度之徯應,猶恐其莫可救藥,今乃以至易知不難明而見在於文字者,亦不得明辨是非,允合刑政,尙何望齊物情而服民志,躋一治於平泰乎?臣謹按周易,天在上而地在下,宜若順矣而其象爲否,地在上而天在下,宜若悖矣而其象爲泰。是故天道必下濟,而地道必上行,始可爲丕應徯志,保合大和之道,而今者一有事焉,而輾轉相激,靡有所屆,廟堂不能匡救,臺閣相繼屛逐,天地交泰之象,不可復見,此臣所以仰屋長吁,爲聖朝惜此擧也。伏願殿下,淵淵深思,翻然改圖,以泰之在下之天爲法,而否之在上之天爲戒。公議正論,必審其不可終拂,幽枉冤鬱,必察其在所卽伸,在謫三臣,特降宥䆁之命,停啓兩臺臣,亦卽收敍,以光聖德,以定國是焉。臣於治疏將上之際,伏見兼史李衡柱等處分下者,此實出柔遠之聖意,臣非不欽誦,而第念法不可以小而忽,濫不可由微而長。當初李衡柱之徑出,已極駭然,而猶可諉之以煞有事端,至於他兼史之爲其同僚,力抗朝命,終不就直,尤極無嚴,此其罪有浮於衛柱。若使此輩,苟有平日顧畏之心,其何以輕朝廷至此耶?今此特放之典,過於寬恕,而蓋出於慈覆之恩,不罰之化,則猶屬上天之造化,而在金吾則泛言乖當,一例輕讞,已失之太緩。況又不施薄勘,還付宿趼,有若尋常公罪之乍推旋寢者,得無違於懲慢戒頑之政乎?且聞鄭宗顯·白慶楷·金持泰,俱以西人,自外起閙,主張勸嗾,而爲此擧措,欲率同道之人,竝不令供職云,其忘分滋濫,橫生憤恚之習,尤爲絶悖,聽聞駭異,此卽前所未有之擧。若不嚴處,一任其潛長,則反非聖朝所以柔遠之道。臣謂兼史四人,特命竄配,鄭宗顯等三人,令該府竝卽拿覈,施以加倍之典,斷不可已。臣無任云云。省疏具悉。趙得永等事,已諭於前後之批,勿煩。兼史及鄭宗顯等事,爾言亦是矣,竝依施,爾其勿辭救護。
上在昌德宮。停常參·經筵。
洪敬謨啓曰,大司憲宋穉圭,持平李敦夏在外,執義李游夏,掌令韓喆濟,持平韓鍾運牌招啓辭未下,掌令金鐮受由,監察茶時之意,敢啓。傳曰,知道。
又以都摠府言啓曰,今日入直內三廳武兼禁軍及軍兵等,中日習射技放,請出標信,傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
洪冕燮啓曰,玉堂上下番俱空,已至多日,事甚未安。應敎李羲肇,副應敎朴齊聞,校理李潞,副校理鄭基善·尹命圭,修撰沈能岳,副修撰李應奎·趙忠植,旣有只推之命,竝更牌招,推移入直,何如?傳曰,允。
以檢閱李嘉愚·權敦仁牌不進罷職傳旨,傳于洪冕燮曰,只推。
洪冕燮啓曰,檢閱李嘉愚·權敦仁,旣有只推之命,與別兼春秋趙琮鎭·鄭基善·金道喜,一體牌招,推移入直,何如?傳曰,允。
以別兼春秋趙琮鎭·鄭基善牌不進罷職傳旨,傳于洪冕燮曰,只推。
洪冕燮啓曰,檢閱李嘉愚·權敦仁,旣有只推之命,竝更牌招入直,何如?傳曰,允。
又啓曰,別兼春秋趙琮鎭·鄭基善,旣有只推之命,竝更牌招入直,何如?傳曰,允。
以檢閱李嘉愚·權敦仁再牌不進罷職傳旨,傳于洪冕燮曰,只推更爲牌招,如有違牌,勿爲呼望。
以應敎李羲肇,副應敎朴齊聞,校理李潞,副校理鄭基善·尹命圭,修撰沈能岳,副修撰李應奎·趙忠植牌不進罷職傳旨,傳于洪冕燮曰,只推。
洪冕燮,以禮曹言啓曰,禧陵局內沙汰補築之役,待秋擧行事,前已啓下矣。始役吉日時,令日官全宗周推擇,則來八月十八日辰時爲吉云,以此日時擧行,先告事由祭,同月十五日秋夕節享兼行,祝文中措辭添入,而謹考謄錄,則甲子年明陵局內沙汰處,乙亥年英陵·寧陵局內沙汰處,丁丑年泰陵局內沙汰處補築之役,竝不設都監,令本道句管事役,以地方官差下補土堂上,或差使員與本陵官員,兼監役眼同監董,物力及役夫·器械,地方官預先措備區劃矣。今亦依此擧行,恐合於便事役除民弊之盛意,而事係莫重陵役,臣曹不敢擅便,何以爲之乎?敢稟。傳曰,依丁丑年例爲之。
獻納李翊會疏曰,伏以臣,學未通方,才不適用,不堪備數於百執事之末,而春坊·玉署,世所稱淸要之職,無不濫廁,恬若固有,聖意雖在於無棄,私心豈安於不稱?迺者納言之命,又及無似之身。夫聾者不可强之以聽,瘖者不可强之以言,臺閣之設,將以補聖聰而廣言路,則如臣之憒劣疲軟,不啻聾瘖者,雖有百十輩,何益於事哉?此不但臣心之忸怩,亦可見公器之濫屑,臣不暇自憂,而竊爲聖朝惜之。臣於臺啓,自有私義之不可聯參者,尤不合暫時冒據,而臣之老母,年今八耋,昨秋偶經重病,筋力澌綴,溽暑之時,諸症越加,長在床褥,食飮全却,臣情私煎迫,藥餌扶將,不遑離側。屢違召牌,今始控懇,瘝曠之責,逋慢之罪,益無所逃。伏乞聖慈,府垂鑑諒,亟賜鐫改,以重言地,以安私分焉。臣於乞遞之章,顧何敢贅及他說,而輿論方張,有不容緘默者。近日以在謫三臣停啓兩臺事,公車堆積,物情沸騰,臣以爲此事,不在多辨,當一聽公議而已。夫趙得永之當宥,大臣三司,登筵諸宰,莫不齊聲曰可,則其爲公議可知,而一向靳允,上下相持,臣於是實不勝憂歎之至。昔漢文帝曰,二三執政,朕之股肱。宋臣歐陽修曰,臺閣,一時公議之所係。明君之御世,所倚毗者,非股肱而何,所採納者,非公議而何?居股肱之任,有公議之責者,以是而陳之,以是而爭之,上之所以聽之施之,卽不過轉移間事,而邈然違咈,則群情益鬱,翻然允從,則公議大伸,殿下何不念及於此乎?寧謐二字,而此事之如是靳持,以致朝象之紛紜,豈非可憂之甚者乎?得永旣當宥,則伸救得永及停啓得永之諸臣,自無可罪,不待更論。伏願聖明,夬施乾斷,亟允大同之論,以光聖德焉。臣無任云云。答曰,省疏具悉。已諭於前批,勿煩,爾其勿辭救護。
上在昌德宮。停常參·經筵。
藥房提調金履喬,副提調徐英輔啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·嘉順宮·世子宮口傳問安。答曰,知道。
洪敬謨啓曰,大司憲宋穉圭,持平李敦夏在外,執義李游夏,掌令韓喆濟,持平韓鍾運牌招啓辭未下,掌令金鐮受由,監察茶時之〈意〉,敢啓。傳曰,知道。
又啓曰,明日次對,兩司當爲進參,除在外·受由外,未肅拜·呈告人員,竝待開門牌招,何如?傳曰,允。
傳于洪敬謨曰,大臣·備局堂上引見。
徐英輔啓曰,藥房提調·副提調,持湯劑來待矣。傳曰,封入。
又啓曰,左副承旨金啓溫,今日不爲仕進,卽爲牌招,何如?傳曰,許遞,前望單子入之。
承旨前望單子入之,安廷善落點。
徐英輔啓曰,新除授右副承旨安廷善,卽爲牌招,何如?傳曰,允。
又啓曰,假注書崔綱魯,身病猝重,勢難察任,今姑改差,何如?傳曰,允。
假注書崔綱魯改差,代以尹正鎭爲假注書。
以右副承旨安廷善牌不進罷職傳旨,傳于洪冕燮曰,只推。
徐英輔啓曰,玉堂上下番俱空,已至多日,事甚未安。應敎李羲肇,副應敎朴齊聞,校理李潞,副校理鄭基善·尹命圭,修撰沈能岳,副修撰趙忠植·李應奎,旣有只推之命,竝更牌招,推移入直,何如?傳曰,允。
以應敎李羲肇,副應敎朴齊聞,校理李潞,副校理鄭基善·尹命圭,修撰沈能岳,副修撰趙忠植·李應奎牌不進罷職傳旨,傳于徐英輔曰,只推。
徐英輔啓曰,玉堂上下番俱空,已至多日,事甚未安。應敎李羲肇,副應敎朴齊聞,校理李潞,副校理鄭基善·尹命圭,修撰沈能岳,副修撰趙忠植·李應奎,旣有只推之命,竝更牌招,推移入直,何如?傳曰,允。
又啓曰,檢閱李嘉愚·權敦仁,特敎申飭之下,謂有情勢,奉牌闕外,無意承膺,事體所在,萬萬未安。所當重勘,而本院請推之外,無他可施之罰,何以爲之?敢稟。傳曰,日昨疏批,旣示予意,有何不可入之情勢,無端自畫乎?萬萬未安,兩翰林,爲先下義禁府推考。
徐英輔啓曰,別兼春秋趙琮鎭·鄭基善,旣有只推之命,竝更牌招,推移入直,何如?傳曰,允。
以別兼春秋趙琮鎭·鄭基善牌不進罷職傳旨,傳于徐英輔曰,只推。
徐英輔啓曰,別兼春秋趙琮鎭·鄭基善,旣有只推之命,竝卽牌招入直,何如?傳曰,允。
以別兼春秋趙琮鎭·鄭基善再牌不進罷職傳旨,傳于徐英輔曰,只推。
以李嘉愚·權敦仁囚單子,傳于洪冕燮曰,別無可問之端,分揀入直。
徐英輔啓曰,檢閱李嘉愚·權敦仁,分揀事,命下矣。卽爲牌招入直,何如?傳曰,允。
以執義李游夏,掌令韓喆濟,持平韓鍾運,正言黃基文牌不進罷職傳旨,傳于洪冕燮曰,只推。
以內農圃內官李殷喆手本,本圃庫直金聖晢,莫重供上西果,潛自發賣,移法司各別重繩事,傳于洪冕燮曰,罪狀萬萬痛惡,嚴刑定配事,分付。
徐英輔,以成均館大司成意啓曰,文廟守僕,依宗·社守僕例,試才抄擇別單啓下事,曾有定式矣。守僕朴喜儉汰去,代以事知守僕,試才抄擇,備三望受點次,別單書入之意,敢啓。傳曰,知道。
戊寅七月初五日辰時,上御熙政堂。藥房入診,大臣·備局堂上引見入侍時,提調金履喬,副提調徐英輔,假注書崔綱魯,編修官崔雲翰,別兼春秋金道喜,檢校直閣鄭元容,右副承旨洪敬謨,假注書黃浩民,事變假注書禹錫文,右議政南公轍,行兵曹判書金履陽,知訓鍊李得濟,行護軍朴宗薰,訓鍊都正李溏,韓陵君李海愚,行護軍金基厚以次進伏,醫官吳千根·李漢臣·金殷相,以次進伏楹外訖。公轍曰,近日庚炎轉甚,聖體,若何?上曰,一樣矣。公轍曰,寢睡·水刺之莭,何如?上曰,一樣矣。公轍曰,向伏承感候靡寧之敎,湯劑進御之後,益有差勝之效乎?上曰,差復矣。公轍曰,王大妃殿氣候,何如?上曰,一樣矣。公轍曰,嘉順宮氣候,何如?上曰,一樣矣。仍命醫官入診,千根·漢臣·殷相以次診候訖,退伏奏曰,脈候左右三部調均矣。上曰,次對爲之。公轍曰,廟宮展謁日字,已爲推擇入啓,而顧今庚炎轉劇,霖雨未收,此時玉體之勞動,實有欠於節宣之方。日字,處暑後稍待凉生,更令擇入,似好。故敢此仰達矣。上曰,依爲之。出擧條公轍曰,四學儒生幼學洪羲泰等上疏批旨,有廟堂稟處之命矣。取見其疏本,則備陳壬寅殉節四大臣忠獻公金昌集·忠愍公李健命·忠文公李頤命·忠翼公趙泰采貞忠大功之實,請降棹楔之典。又陳故判書忠定公李弘述忠節卓異之蹟,請降不祧旌閭之典矣。四大臣殉國之節,卓絶炳烺,定策之功,光明正大,斯義也,建天地俟聖人而不悖不惑者也。今此儒生之請,實出於褒忠奬節之意,而第念廟庭之配食也,江祠之竝享也,壹惠之爲諡也,百世之不祧也,朝家崇報之典,更無餘憾,棹楔之施不施,豈有加損乎?昔在先祖,闡明辛壬之義理,褒揚四忠之功烈,靡有餘蘊,而故忠臣金省行·趙聖復,則皆許旌閭,而四臣則不命旌閭,聖意所在,想以爲全德大臣爲國事業,不可以一節論也。至於忠定公李弘述,與四臣,可謂一而二,二而一。臨死凜烈之氣,尤可見國耳忘身之義,而旌表之不必加施,如右所陳,不祧又係重典,實合難愼,竝置之,何如?上曰,依爲之。出擧條公轍曰,持平韓鍾運上疏批旨,有末端事令廟堂稟處之命矣。取見其疏本,則以爲,蔡弘遠之放逐十年,洪時濟之遠投瘴海,俱是至冤且枉者,而向者李泰淳疏論,卽一世之公言也。亟降渙號,俾平刑政爲辭矣。觀其疏辭,臺臣則自處以公心公論,而謂臣以不能曲察一世之公議,臣不欲與之呶呶,以傷事面,而本事旣有頃日所奏,今豈有他見乎?置之,何如?上曰,依爲之。出擧條公轍曰,卽見持平李敦夏上疏,則以爲,近來還糴,名色多紊,舞弄滋巧,分留無節,民邑俱病,精納麤受,亶由不察,量多均少。可使轉移稅穀,前期督捧,晩時裝發,斛上加升,旣應雜費,而謂之有縮,再徵於民,監色換麤,船人作奸,未見覈實定罪。去年分館,嘗槐而國者有之,可國而槐者有之,當該分館博士,請施譴罷之典,而批旨,有諸條令廟堂稟處之命矣。疏辭以爲去年分館時,當槐而國者有之,當國而槐者有之云,而不露姓名,未知何所指也。該博士雖請罷,而末梢揀擇之坐,則臣亦主之,嫌難可否,至於還糴之民邑受病,稅穀之多般爲弊,前此申飭,非止一再,而臺言又如此,自廟堂亦爲隨時察飭,俾有實效,何如?上曰,依爲之。出擧條公轍曰,頃因湖南道臣狀啓,高敞吏逋更査登聞之意,覆奏行會矣。卽見監司李魯益狀啓,則枚擧該縣監沈漢永牒呈以爲,該縣吏金時翼所逋,爲三千二百八十餘石,而其中前縣監洪羲書在任時,各樣還穀,以錢代捧,而就中加下者,爲一千六百三十一兩零,貸用還穀,又爲六百二十八石零,竝計錢㲄折米,合爲一千二百八十四石零,而各年耗條,爲八百七十七石零,金時翼自逋各穀折未,爲六百七十石零,而各年耗條,爲四百五十六石矣。加下條貸用條之移徵該倅,有不可已,而其在杜後弊之道,亦不可置之勿問,金時翼自逋,已爲一千一百餘石,一律處斷,亦有定式,而當初所犯,未滿千包,竝計各年耗條,待排年畢捧,勘以當律事,請令廟堂稟處矣。糶糴之法,本有所重,錢分錢捧,俱係法禁,有非一守令所可闊狹者,而無難代捧,無難犯用,以錢以穀,數甚夥然,以致下吏之夤緣犯逋者,可謂是官是吏。此與贓汚奚異?誠極駭痛。高敞前縣監洪羲書,令該府拿問,從重勘律,私貸錢穀,亦令道臣,依數徵捧於該倅後狀聞,至於逋吏,本逋旣不滿千包,則議律,不必以竝耗而置諸大辟,爲先嚴刑督捧,計耗畢納後,施以次律之意,分付,何如?上曰,依爲之。出擧條公轍曰,武岐陞遷,亦有階梯,出身·閑良,無論宣部守薦,皆經禁軍六朔,然後始擬於初仕,自是法典,此欲使肄習弓馬,通諳軍制之意也。近年以來,此法蕩然,部守薦出身,不由禁軍,直擬於初仕,比比有之。雖以今番都政言之,亦有因襲謬例而擬望者,此皆非今創行之事。旣往雖不必一一追論,此後則無得違越,一遵定式之意,分付銓曹,何如?上曰,依爲之。出擧條公轍曰,向以獲罪言官事,不揆愚妄,以箚以奏,略效匡救之忱,而天聽尙今邈然,公議去益沸騰,書之史冊,後之議今,將以爲何如也?前後三司章疏,備陳此事,聖明想已俯燭,臣不必更爲架疊,而第以頃日事言之,臣之所陳,雖甚草草,其心則自附願忠,而筵席旣未蒙發落,末乃與諸臣擧條,同爲賜批,而不過不允二字而已。臣雖萬萬無似,殿下旣置之此位,而言則不用,臣將何所望於聖明之世乎?古人有言曰,旣罪言者,又以反汗爲嫌,則其失在上,其名在下,今之廷臣,豈欲使聖德有損,而名歸言者乎?惟願亟允臺請,以光虛受之德焉。夫公議云者,國人大同之論也。雖以人主之威,不能違拂而自勝。欲其自勝,則其言愈激而愈不止,聖人御世之道,以大公之心,一聽於衆論而已,更加三思,是臣區區之望也。上曰,卿與諸臣,前後縷縷之言如此,予之靳持,不無商量。尹致謙以下,則又與當者不同,尹致謙·鄭度采,特爲放送,譴削兩臺臣,亦爲分揀,可也。出擧條公轍曰,謨訓輯要,今已開印矣,印出後當爲進上,而旣非開局纂輯之冊子,則以進書儀擧行,事涉張大。畢印後,春坊官員,奉來政院,請承傳色入之,似好。故敢此仰達矣。上曰,依此爲之。上曰,大臣就座,諸宰奏事。履陽曰,俄者大臣所奏,詳盡剴切,無復餘蘊,而不惟今日所奏,前此賓對,自大臣以下登筵諸宰,莫不以此事,各陳所懷,而臣適有病,故獨未能隨衆進言,今適借方寸之地,敢陳區區所蘊矣。殿下自臨御以來,凡於群下之言,無不虛受開納,而獨於此事,臺閣章奏,溢於公車,擧國輿論,莫可禁遏,而終始違咈,一不聽從,豈無所以然之故哉?臣愚妄度竊以爲,亶出於全保故重臣之聖意,而臣則以爲此非所以眞箇全保之道也。大抵人心如水,激之則不平,必至於過顙在山而後已。今不必遠引前代之事,就以近日事言之,前後章奏,愈往愈峻,此皆殿下所以激成之也。自初至今,有以此事爲言者,流放竄逐,首尾相繼,如是人情,安能得其平,亦豈是全保之本意乎?蓋擧國共公之定論,雖以雷霆泰山之威,摧折他不得,一世之言,尙不可以威服,況後世之公議乎?今則本事之得失反輕,聖德之玷累爲大。殿下所以爲國者,以有大臣群臣,而大臣群臣之言,一切若不聞,前後所奏,輒以不允二字應之,若是而其將誰與爲國乎?伏願淵然深思,亟賜聽納,以爲平物情光聖德之地焉。上曰,已諭於大臣擧條矣。出擧條上曰,臺諫,何不入來也?敬謨曰,臺諫牌招啓辭俄下,故今方出牌,而未及進參矣。上曰,大臣以下先退,承史就座。道喜曰,臣以本館事,有所仰達者矣。上下檢閱,方在禁推,別兼春秋趙琮鎭·鄭基善,竝皆違牌,只有臣一人,而承文判校,見方入直於上番矣。事體之苟艱,莫甚於此。兼春秋有闕之代,令該曹口傳差出單付,以爲備員之地,何如?上曰,從當下敎矣。進御加減歸脾湯,自今日一貼式煎入事。出榻敎王大妃殿進御調中君子湯,五貼製入事。出榻敎仍命退,承史以次退出。
上在昌德宮。停常參·經筵。
洪敬謨啓曰,大司憲宋穉圭,持平李敦夏在外,執義李游夏,掌令金鐮·韓喆濟,持平韓鍾運牌招啓辭未下,監察茶時之意,敢啓。傳曰,知道。
徐英輔啓曰,右承旨申綋,右副承旨安廷善,同副承旨洪冕燮,今日不爲仕進,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,藥房提調·副提調,持湯劑來待矣。傳曰,封入。
傳于洪敬謨曰,右承旨·右副承旨竝許遞,前望單子入之。
承旨前望單子入之,李勉求·李友秀落点。
徐英輔啓曰,新除授右承旨李勉求,同副承旨李友秀,卽爲牌招,何如?傳曰,允。
傳于徐英輔曰,兵·刑換房。
以別兼春秋趙琮鎭·鄭基善再牌不進罷職傳旨,傳于洪敬謨曰,只推。
以應敎李羲肇,副應敎朴齊聞,校理李潞,副校理鄭基善·尹命圭,修撰沈能岳,副修撰李應奎·趙忠植再牌不進罷職傳旨,傳于洪敬謨曰,只推。
洪敬謨啓曰,玉堂上下番俱空,已至多日,事甚未安。應敎李羲肇,副應敎朴齊聞,校理李潞,副校理尹命圭·鄭基善,修撰沈能岳,副修撰趙忠植·李應奎,旣有只推之命,竝卽牌招,推移入直,何如?傳曰,允。
以應敎李羲肇,副應敎朴齊聞,校理李潞,副校理鄭基善·尹命圭,修撰沈能岳,副修撰李應奎·趙忠植牌不進罷職傳旨,傳于洪敬謨曰,只推,待開門牌招,違牌勿爲呼望。
徐英輔啓曰,假注書黃浩民,身病猝重,勢難察任,今姑改差,何如?傳曰,允。
以右副承旨安廷善,同副承旨洪冕燮牌不進罷職傳旨,傳于李友秀曰,只推。
以江原監司曺鳳振狀啓,寧越府民家漂失事,傳于李勉求曰,聞甚矜惻,元恤典外別加顧助,渰死人如有生前身還布,竝蕩減事,分付。
徐英輔,以備邊司言啓曰,公淸道藍浦縣漂到大國人十二名,當不日上來矣。依近例直令入接于弘濟院後,更爲問情,所着衣袴,分付各司,依例題給,令沿路譯學及各道差員,次次領送事,更飭各該道臣,亦令義州府,預先馳通于鳳城將處,以爲渡江後護送之地,何如?傳曰,允。
又以訓鍊都監言啓曰,謹依統長黃大呂口傳下敎,闕番武藝別監朴綏寧,㭈棍十度,各別爲之之意,敢啓。傳曰,知道。
又以御營廳言啓曰,本廳騎士將韓應浩,身病甚重,勢難察任,改差,何如?傳曰,允。
又以義禁府言啓曰,卽接月令醫員洪燁手本,則時囚罪人李鼎會,素患癖積之症,又添暑霍,時時衝上,氣息奄奄,實有難保之慮云?罪人病勢如此,則一邊保放,一邊草記,曾有定式矣。李鼎會姑爲保放之意,敢啓。傳曰,知道。
又以刑曹言啓曰,因內農圃官員李殷喆手本,雌馬場庫直金聖哲,莫重供上封標西果,潛自發賣,移法司重繩事,傳曰,萬萬痛惡,嚴刑定配事,命下矣。聖哲嚴刑一次後,全羅道茂長縣定配所,卽爲押送之意,敢啓。傳曰,知道。
上在昌德宮。停常參·經筵。
洪冕燮啓曰,大司憲宋穉圭,持平李敦夏在外,執義李游夏,掌令金鐮·韓喆濟,持平韓鍾運牌招啓辭未下,監察茶時之意,敢啓。傳曰,知道。
又以都摠府言啓曰,今日入直內三廳武兼禁軍及軍兵等,日中習射技放,請出標信,傳曰,知道。
又啓曰,來十一日朝參日次矣,敢稟。傳曰,停。
洪敬謨啓曰,來十一日輪對日次矣,敢稟。傳曰,當次人受點,後日次待令。
洪冕燮啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
徐英輔啓曰,藥房副提調,持湯劑來待矣。傳曰,封入。
備忘記,尙州營將宋觀休下直,長方一張,長箭一部,片箭一部,筒兒一箇賜給。
洪敬謨,以弘文館言啓曰,本館上番副校理臣尹命圭,以照訖講試官,晝仕出去之意,敢啓。傳曰,知道。
傳于洪敬謨曰,召對爲之。
洪敬謨啓曰,卽者成均館官員來言,今日照訖開講,而一所試官尹豐烈,有身病,不得進參云,卽爲牌招,何如?傳曰,允。
以照訖一所誠官尹豐烈牌不進罷職傳旨,傳于洪敬謨曰,只推。
傳于李友秀曰,別講爲之。
黃浩民改差,代以李憲瑋爲假注書。
李憲瑋有頉,代以張敎根爲假注書。
洪敬謨啓曰,應敎李羲肇,副修撰李應奎,謂有情勢,奉牌闕外,屢度催促,終不承膺,事體所在,萬萬未安,竝從重推考,何如?傳曰,允。
又以成均館同知館事大司成意啓曰,今七月初七日儒生上旬輪次,當爲設行,而大提學未差,限內不得爲之之意,敢啓。傳曰,知道。
又以禮曹言啓曰,卽接靖陵參奉所報,則陵上右邊欄干石所傷處,去壬子年修改,而以銅絲,緘其四面矣,銅絲年久破傷,欄石元體,雖無頉處,所緘欄干內面撐石一片,今月初六日,更爲頹下云矣。事極驚悚,此與體石頉處有異,在前如此之時,慰安之擧,不爲磨鍊,今亦依此爲之,而修改之節,依定式令本府留守,進去奉審後,稟處,何如?傳曰,允。
洪冕燮,以兵曹言啓曰,今七月初七日立秋改火進上時,宗廟署·社稷署·永禧殿·永寧殿·景慕宮·毓祥宮·宣禧宮,依例改火,奎章閣·議政府·承政院·漢城府,一體頒火之意,敢啓。傳曰,知道。
又以訓鍊都監言啓曰,本局局別將金鉉鼎,身病甚重,勢難察任,改差,何如?傳曰,允。
獻納李翊會啓曰,臣之言議風采,本不合於淸朝耳目之任,而且臣於合啓中,有區區私義之不可聯參者,在前引避,曾蒙體諒,今臣處義,宜無異同,而臣之母病,當暑添劇,左右扶將,不遑離側,今始來避,所失尤大,以此情踪,其何敢一刻晏然於臺次乎?請命遞斥臣職。答曰,依啓。
洪冕燮,以義禁府言啓曰,尹致謙·鄭度采竝放送事,承傳啓下矣。咸鏡道洪原縣竄配罪人尹致謙,江原道金化縣徒配罪人鄭度采,特爲放送事,分付各該道臣之意,敢啓。傳曰,知道。
又以義禁府言啓曰,高敞前縣監洪羲書,令該府拿問從重勘律事,傳旨啓下矣。洪羲書下去江原道原州地云,依例發遺府書吏拿來,何如?傳曰,待待命拿囚。
戊寅七月初七日辰時,上御熙政堂。諸承旨持公事入侍時,右承旨李勉求,左副承旨洪敬謨,右副承旨洪冕燮,同副承旨李友秀,假注書黃浩民·尹正鎭,記事官李嘉愚·權敦仁,待敎徐憙淳以次進伏訖。上命各房奏公事,冕燮·友秀以無公事仰對。勉求曰,臣則戶房,而有公事一張矣。仍讀奏全羅監司狀啓,珍島等邑田稅裝發事,傳夾侍以上。敬謨曰,臣則禮房,而有公事一張矣。仍讀奏全羅監司狀啓雨澤事,傳夾侍以上。上曰,今日注書番,誰也?賤臣對曰,新除注書,若趁申前入來,則當仕直矣。上曰,新除注書,誰也?賤臣對曰,李憲瑋新除,而姑未知其去就矣。上曰,諸承旨持公事入侍,以榻敎書出也。勉求承命書出。敦仁奏曰,臣於兼春秋李衡柱等四人竄配事,竊有區區衷情之一欲陳達者。當初衡柱等擧措,誠甚駭愕,然伏見向來議處判付,若曰遐外鹵莽之致,臣疏批旨,若曰遐外之人,何足深責乎,大聖人燭微之明,柔遠之德,實不勝欽仰之至。大抵本事,究其情則實出於曚昧事體,無知妄作,而因此微細之事,仰煩自上之酬應,又莫非臣等之罪也。以彼無知妄作之罪,始蒙聖明之照燭,而終不免於嚴勘者,實甚可歎。顧今兼史無人,預備苟簡,事關史館,不容泯默,敢此仰達矣。上曰,兼史輩竄配,重臺臣之言也。予意本不欲深責,今聞爾奏,言亦好矣。兼史竄配,特爲分揀,使之謹愼供職,可也。出擧條上命退,諸臣以次退出。
戊寅七月初七日午時,上御熙政堂。召對入侍時,參贊官洪敬謨,持詩傳第四卷,檢討官沈能岳,持詩傳第四卷,待敎徐憙淳,持詩傳第四卷,假注書尹正鎭,持詩傳第四卷,記事官李嘉愚,持詩傳第四卷,記事官權敦仁,持詩傳第四卷,以次進伏。上曰,開卷讀之。能岳讀自葛生蒙楚,止葛生五章。上曰,參贊官讀之。敬謨讀自采苓采苓,止采苓三章。上曰,閣臣讀之。憙淳讀自有車隣隣,止駟驖三章。上曰,注書讀之。賤臣讀自小戎俴收,止小戎三章。上曰,上番讀之。嘉愚讀自蒹葭蒼蒼,止蒹葭三章。上曰,下番讀之。敦仁讀自終南何有,止黃鳥三章。上曰,文義陳之。能岳曰,葛生一詩,從役者之婦人,思念其夫之作也。言葛生而託於物,蘝生而依於野,以與其無所依託,而前後辭意,情旣切而義亦至矣。慶源輔氏之言曰,前三章人情之常,後二章唐風之厚,大序所謂發乎情,民之性止乎禮義,先王之澤也,其言可謂深得詩義矣。此章文義如是,玩索爲好矣。上曰,參贊官陳之。敬謨曰,臣則別無可陳之文義矣。上曰,閣臣陳之。憙淳曰,臣亦無可陳之說矣。上命右承旨持公事入侍。賤臣承命出傳,右承旨李勉求進伏。上命掩卷,仍命玉堂先退,能岳退出。上命奏公事。勉求曰,本房及代房,皆無公事,而只有推考房公事一張矣。仍讀奏慶尙監司啓本密陽府殺獄事訖,傳夾侍以上,上命踏啓字以下。仍命曰,判付則出去書之也。又命曰,右承旨入侍,以榻敎書出也。勉求書訖,敬謨進前曰,向日儒臣,以乙亥錄玉堂勉出事筵奏,而批旨,以時帶人,今政院嚴飭出膺,日後除拜人,亦令政院臨時警咳爲敎矣。應敎李羲肇,副修撰李應奎,以乙亥錄中人,今於違牌勿呼望命下之後,亦一向引義,終不出肅,故敢此仰達矣。上命退,諸臣以次退出。
戊寅七月初七日酉時,上御熙政堂。別講入侍時,參贊官李友秀,檢討官沈能岳,持孟子第四卷,直閣鄭基善,假注書尹正鎭,記事官李嘉愚·權敦仁以次進伏。上曰,開卷讀之。能岳讀自孟子曰君子之澤,止發乘矢而後反。上曰,文義陳之。能岳曰,此言可以取可以無取取,傷廉,可以與可以無與與。傷惠,雖凡人微細之物,取與之際,過於分數,則尙謂之傷廉傷惠,況爲人上者,賞賜匪頒,如或有不當與而與者,則恩數反歸屑越,而上而失愼賞之義,下而有冒受之嫌矣。此等處,正宜推類而澄省矣。上命掩卷,仍下詢曰,上番則晝仕出去,未及入來耶?能岳對曰,然矣,下詢承旨曰,坐直承旨,是右承旨李勉求乎?友秀對曰,然矣。上命坐直承旨入侍。賤臣承命出傳,右承旨李勉求進伏。上命玉堂先退,能岳退出。下詢勉求曰,公事則無之乎?勉求對曰,無之矣。上曰,坐直承旨入侍,以榻敎書出也。勉求承命書出。上曰,明日閣直爲誰也?基善曰,小臣俄纔入來,未及停當矣。上曰,注書則明日,誰直也?賤臣對曰,新除注書矣。上命退,諸臣以次退出。
上在昌德宮。停常參·經筵。
李勉求啓曰,左副承旨洪敬謨,在副承旨洪冕燮,今日不爲仕進,竝卽牌招,何如?傳曰,竝許遞,政官牌招開政。
又啓曰,藥房提調,持湯劑來待矣。傳曰,封入。
傳于李友秀曰,召對爲之。
傳于李勉求曰,輪對官待令。
李勉求啓曰,今六月二十一日,日次輪對官軍資監判官徐有昌,司宰監直長李義聲,掌樂院正李奎鉉,校書館兼校理鄭基善來待矣。傳曰,入侍。
李友秀啓曰,兼吏曹判書沈象奎,參判宋冕載,參議趙貞喆牌不進推考傳旨及罷職傳旨,今方捧入,而開政命下之後,如是違牌,事甚未安,判書·參判,竝更牌招,何如?傳曰,允。參議只推,一體更爲牌招。
又啓曰,兼吏曹判書沈象奎,參判宋冕載,參議趙貞喆再牌不進推考傳旨及罷職傳旨,今方捧入,而開政命下之後,連事違牌,誠甚未安。判書·參判,所當更請牌招,而係是一日三牌,何以爲之?敢稟。傳曰,參議只推,與判書·參判,一體更爲牌招。
又啓曰,吏曹參議趙貞喆三牌不進,依定式禁推傳旨捧入之意,敢啓。傳曰,知道。
有政。吏批,兼判書沈象奎牌不進,參議趙貞喆牌不進,參判宋冕載進,同副承旨李友秀進。啓曰,兼判書沈象奎,參議趙貞喆,竝牌招不進,小臣獨政未安,何以爲之?敢稟。傳曰,仍爲之。以申在植·尹久東爲承旨,具康爲司諫,南周獻爲獻納,沈能岳爲兼司書,韓致應爲判尹,洪秀晩爲左尹,南寅老爲敦寧都正,安廷善爲戶曹參議,徐有聞爲同義禁,李相璜爲冬至兼謝恩使,金益耜爲直講,尹書有·鄭載慶·金基周爲監察,禁府都事趙哲永,童蒙敎官申錫厚相換,兼春秋單李相遠,泗川縣監李民植,機張縣監洪奭弼加資事承傳。左尹單申光軾,右尹洪秀晩。
兵批,行判書金履陽病,參判朴蓍壽病,參議李錫祜病,參知朴孝成入直進,右承旨李勉求進。僉知二單申綋·王道常,大護軍單李存秀,護軍洪羲臣,副護軍金啓溫·洪敬謨·洪冕燮·尹光濩·李柱·李良求·安廷善,副司直洪羲瑾·李翊會,副司正李濟道,以上竝單付,慶尙中軍李毅會仍任事,覆啓判下,
以吏曹參議趙貞喆三牌不進禁推傳旨,傳于李友秀曰,分揀。
持平韓鍾運啓曰,臣性質舂愚,言議骫骳,本不合於淸朝耳目,而栢府除命,適在國論方張之時,不避猥越,冒陳一疏,仰請處分矣。天聽邈然,終靳允兪,臣固悚恧,無地自容,而其於末端蔡弘遠,洪時濟之請宥,亦非臣一人之言,採公論之所同,論刑政之失平,竊附無隱之義,粗暴抑鬱之情而已。今伏覩大僚稟處,則不惟不爲採施,歷擧臣疏中數句語,結之以不欲與之呶呶,此莫非臣言行無素,不能見孚之致,臣以此情踪,何可一刻晏然於臺次乎?請命遞斥臣職。答曰,勿辭,亦勿退待。
又啓曰,噫嘻,逆鏔窮凶之罪,已悉於前啓,今不必更事臚列,而幸賴我慈聖殿下,廓揮聖斷,明正典刑,庶可以少洩神人之憤,而結案正法之後,應行孥戮之典,尙今不施,擧國弸塞之冤憤,愈久愈深。請正法罪人鏔,亟施孥戮之典。近日妖凶之邪學,熾如烈火,勢及淊天,實爲國家呼吸之憂,而幸賴我慈聖殿下,特降明旨,亟令嚴覈,妖腰亂領,次第就戮,庶幾根柢拔去,窩窟掃蕩,而噫,彼丁若銓,自以逆鍾之同氣,暗受承薰之妖書,日夜耽惑,悖亂名敎,斁滅倫綱,爲世指目,積有年所。今於嚴鞫之下,始述終悟之說,都是粧撰,力拒痛挽之跡,了無可證,沈溺之自如,可以推知,而又況恒儉之獄案出後,若鍾·承薰,迭出諸招,逆節彰著,不可但以邪學言也。若鍾旣已籍沒,承薰亦旣正法,而噫,彼若銓之爲若鍾兄弟者,致薰之爲承薰同氣者,不過島配定配而止,盤覈情節,掃蕩窩窟,顧不在於此輩耶?若銓則雖以今番獄案言之,爲承薰之緊黨,與知凶謀,明出致薰之招,以邪術而自服,至請伏法,又納鞫庭之供,究厥情跡,何變不圖?噫,彼致薰,以承薰之同氣,家煥之親甥,萬惡咸萃,千妖俱備,嘯聚邪黨,養成部落,凡諸排布設施,皆出其手,而訊問之下,乃反歸其兄於喪性溺邪,至謂之賊黨,此可見良心之都亡,倫紀之全喪。卽此一節,邪術淺深,有不可論。學逵·與權,俱以家煥之甥姪,承薰之至親,標號之陰慘,花肋惟均,迷溺之丁寧,致嗣各證,兇祕之跡,如印一板。雖然,此輩之沈溺邪術,猶屬餘事,目下所當覈者,卽是恒儉請舶之計,嗣永傳書之謀,而凡此六囚之於嗣永,或爲切姻至親,或爲血黨死友,而嗣永凶書,以爲渠輩莫不願此事云爾,則凡爲邪術者,尙必知此箇兇謀,況此六囚之至切至密,而豈有不知之理乎?至於今番訊鞫,情節則半吐而半呑,端緖則若露而若隱,彼此參互,庶幾取服,而只緣爲日不多,盤問未究,賊情至妖,詭詐莫測,邀來謨賊之事,締結湯胡之計,以至窩窟之未露,徒黨之散在者,尙未究覈,而特推寬大之恩,遽降酌處之命,刑政之失,姑置勿論,宗社之憂,實爲無窮。請濟州牧島配罪人致薰,金海府定配罪人學逵,固城縣定配罪人與權,竝令王府,設鞫嚴問,期於得情,夬正典刑。三啓中諸賊,罪關宗社,憤切神人,往在先朝,旣允臺啓,傳旨未下,故其時憲臣,更爲發啓,而伊後登筵,適値拜表發行,上下慶忭之日,仰承縷縷下敎,仍出姑停矣,今於一年二年之後,尙在不連不停之科。噫,先朝依允之盛意,蓋出於俯循輿情,夬伸王章,而慶日姑停,不過一時行權,則今不可以未經處分,有所仍置。請亟下三啓依允之傳旨,令該府擧行焉。噫嘻,痛矣。宋國仁窮凶絶悖之情節,可勝誅哉?渠以幺麽賊弁,潛懷怨懟,少無忌畏,敢作掛書之變,顯售叵測之計,實是亘古所無之大變怪,而國人之皆曰可殺者也。端緖綻露無餘,證在昭然具在,則律以三尺,肆市猶輕,而其奈梟腸難化,專事掩有謂無,狼性愈鷙,乃敢忍終如初,積月栲訊,一直抵賴,似此陰慝獰頑之物,抑亦鞫囚之罕有者,竟致凶身徑斃,厲口自滅,則王章無可伸之矣,輿情無少洩之時矣。不可以其身之物故,而少緩當律之夬施。請物故罪人國仁支屬應坐之類,亟施島配之典。今番逆獄,卽載籍所未有之變,而何幸凶賊伏法,已施适·雲之例,應問各人,亦皆盤覈正罪,而其中朴紀淳之名,屢出賊供,而特以光郁招內,敬賊所謂紀淳來見之月日,與敬賊文書中所錄,果有相左者。故雖無發捕之請,而與如此凶悖之類,往來參尋之跡,旣現於供招,則揆以鞫體,不可不一番盤問,以覈情節。請朴紀淳,亟令王府,拿來嚴問,以重鞫體。噫嘻,痛矣。李基慶之罪,可勝誅哉?本以陰鷙之性,濟以奰慝之行,禍人家國,父事煥·達之狀,已悉於前後章奏,不必架疊,而尤有所斷案者。賊裕之凶疏,逆達之悖奏,一國共憤,而攻煥之疏將出,則所謂基慶,抵書誘脅,討裕之啓至嚴,而所謂募人嗾停,其後基慶之罪,出於聲討之疏,則伊時聖批若曰,李基慶事,渠以停啓事被謫,更何加焉爲敎,至哉王言,孰不欽誦,而第天下之極逆大憝,惟煥·裕是已。渠以死黨,終始愛護,書沮討煥之疏,而筆蹟昭在,嗾停逆裕之啓,而賊招有證,雖歷千萬年,安得免黨逆二字之目?論其負犯,顯戮猶輕,而薄竄未幾,旋蒙疎放,已是失刑之大者,而又伏見歲抄點下者,有給牒之命,若此不已,則隄防幾何不蕩然,乱逆更何所知惧哉?請亟收李基慶給牒之命,仍施屛裔之典焉。噫嘻,人心漸乖,世變層生,至於年前梁珪悖通事而可謂極矣。假托章甫之論,暗售敲撼之習,有非鄕曲蟣蝨之類,所可自辨,卽愚夫愚婦之所共知也。果然其子鳴冤之供出,而譸張作俑之鄭觀綏·李功敏,袖傳暗投之洪遠謨,誤身賣友之李敎源,惟令撰寫之尹孝植·姜浚欽等諸人,排布情節,綻露無餘。一爲銓權之患得,一爲寧倅之患失,欲擠大臣,作此悖擧,爲鬼爲蜮,情狀叵測,及夫梁珪之囚,冒錄現發,而自謫就囚,則懼露本實,誘脅萬端,中路委人,莫掩其着急,近京隱置,愈見其陰祕。以至通文註解之書,明證自在,周恤擔當之說,眞贓畢出,甚至如門客曹吏之陰謀密托,明有左契。噫,名以士夫,陰邪謊譎,作如此行事,是可忍耶?如使其供所言,無所差爽,則羞縉紳辱朝廷,無復餘地,其在辨淑慝靖世道之道,不可置而不問。請秋曹囚供中鄭觀綏等諸人,竝令王府,拿致嚴覈,施以當律焉。有罪而罪,無罪而赦,王者爲治之大經也。顧彼趙得永之年前一疏,不過居臺閣而論戚畹,本意則出於全保,抗辭則不避讜直,盡職之誠,敢言之風,所宜優奬,寧容加譴?特緣其時搆捏之徒,抉摘文字,傅會成案,海島七年,刑政乖當,有識之憂嘆,庸有旣乎?今幸溢世公議,上徹天聰,最初伸救之尹致謙,明其非罪之鄭度采,俱蒙放釋,停啓之兩臺臣,亦爭分揀,則得永之初無可罪之狀,聖心亦旣俯燭無餘矣。今乃獨靳於恩霈,尙置之罪籍,臣未敢知其爲何義也。輿情之鬱,終必難遏,刑政之失,今猶可追。請島配罪人趙得永,特命放釋。司諫院新除授大司諫李勉昇,時在公淸道忠原地,正言柳致明,時在慶尙道安東地,請竝斯速乘馹上來事,下諭。答曰,不允。趙得永事,不允。下諭事,依啓。
李友秀,以弘文館言啓曰,本館上番副校理臣尹命圭,以照訖講試官,晝仕出去之意,敢啓。傳曰,知道。
又以兵曹言啓曰,羽林衛將金衡遠,忠翊衛將權思漢,俱以病難供職,呈狀乞遞,慶熙宮衛將朱允章·鄭明弘,除授在外,上來無期,竝改差,何如?傳曰,允。
又以刑曹言啓曰,今五月二十五日大臣·備局堂上引見入侍時,右議政南公轍所啓內,審理久未爲之,故京外罪囚,多有積滯未決之弊,申飭京外,已錄啓者,使之從速審理,未錄啓者,亦卽修啓之意,分付,何如?上曰,依爲之事,命下矣。臣等謹依傳敎,會坐本曹,京囚二十六名獄案,一一考閱,反覆深究,則御寶僞造罪人金有澤·朴繼弘·朴昌衍·洪德全,殺獄罪人金德順奴太雲·奴順奉·金宗輝·池有源·金弘禮·全光珍·奴命大·奴小才·張德奉·玄得相·金聲玉·金景喆·蔡興祥·金鼎華·金經虎·姜檢祥·梁遇平·奴興得,屬付兇悖罪人金繼鍾等,或旣經審理,或完決屬耳,情跡無疑,鐵案已成,依前訊推,期於得情。其中殺獄罪人梁三得·婢二月等獄事,法有難愼,情或可原,故各於原案,附陳迷見,以備裁處,諸道獄事,待其修啓上來,鱗次覆啓之意,敢啓。傳曰,知道。
兵曹啓目粘連,觀此全羅監司李魯益狀啓,則昨年雨水,城堞頹圮,役處浩大。本府完山,與他自別,故定界立標,種樹禁養等節,今方次第擧行,而中軍韓景禹,爲人勤實,可堪任使,使之監蕫,專幹擧行矣。今六月二十五日政遞任,而旣始之役,不可付之生手,前中軍韓景禹,瓜限前仍任事,令該曹稟處亦爲白有臥乎所,中軍請仍,便成恒例,道臣所請,不必靳許,而新除中軍金應晦,纔因催促之命,下直發行,已爲五日,到今還仍,事甚卽當,且至監蕫幹事,雖未必不如故,前中軍仍任一款,置之,何如?判付啓,依允。
應敎李羲肇疏曰,伏以臣,自叨見職,日以違逋爲課,今爲二十有七日矣。召命荐降,而不敢承膺,義分全虧,而不知變動,臣雖愚迷,顧何敢樂爲而然哉?蓋亦有萬萬不獲已之情故耳。噫,淸朝官職,瀛選最重,故一有人言,則與選者,不復得行公,館規卽然,格例莫嚴,而臣卽乙亥瀛錄中一人也。改圈之請,全錄是論,其言之是非得失,姑舍之,而簡書一出,鐵限萬重,凡與於是圈者,俱未敢以參錄自居,臣亦四年之間,叨拜館職,前後爲十數次,而寧被逋慢之誅,莫效叩謝之忱,月前疏引,亦以此狀,悉陳無蘊,庶蒙聖聰,尙留記有。今玆嚴命又辱,牌望亦阻,臣進退維谷,氷炭交中,玆敢略構短章,仰暴實狀。伏乞天地父母,俯賜鑑諒,將臣見帶之職,亟行鐫改,仍治臣屢瀆之罪,以肅朝綱,以靖私義。臣於乞免之章,不宜贅他,而竊有區區所懷,敢此尾陳,惟聖明澄省焉。臺臣傳啓之時,如有至親之屬,在於啓辭中者,則許令避而不參,卽朝家敦尙風敎之至意也。然而應避旣無限節,不參漸至濫觴,近日則下計放泒之遠近,苟有性貫之相同,輒皆引避,一例乞遞。夫臺啓之傳與不傳,臺職之遞與不遞,事體格例,何等嚴重,而諸臺則模糊請遞,自上又尋常許遞,甚非盛世核名實之政,又失朝家重臺閣之道。年前一臺臣,以此仰奏,請限以袒免之親,而亦蒙允兪,行之曾未幾何,又復漸次無節,若此不已,則宗族閥閱之人,將無行公於臺職者,揆以事理,寧有是耶?臣謂自今以往,臺啓中應避者,更以袒免之屬爲限,而避啓中某人爲幾寸親云云爲辭,著爲令式,俾各遵行,更不敢如前之太無限節,宜矣。臣無任云云。省疏具悉。尾附事定限,亦非朝家之所可爲也。爾其勿辭察職。
副修撰李應奎疏曰,伏以臣,才不猶人,學未通方,早歲科名,亮出僥倖,雖尋常百執事之末,無所稱似,而至於講肆橫經之列,啓沃論思之責,尤何嘗一毫髣髴乎?量已揣分,實非其人,雖無事端,亦不敢冒膺,而況館錄纔完,人言峻發,論斥雖有所指,請改至及全圈,臣卽請改中一人,而義無異同於諸僚,其間亦已多年,全錄擧皆自引,則臣雖欲夤緣進身,勢固末由。此實一世之所共諒,而竊庶幾聖鑑,已有所俯燭矣。天牌屢臨,違傲路阻,隨詣朝房,恭俟威罰,臣情惶阨,靡所容措。且臣老母,素患瘡腫,閱歲彌苦,近當酷暑,調治失宜,諸症越添,轉側須人,臣於此際離違,情私煎迫,當復如何?臣欲進而承命也,則鐵限在前,旣不敢以館職自居,欲退而省親也,則庚牌至重,又不敢以行止自由,進退維谷,氷炭交中,玆不得不略暴情實,短疏呼籲。伏乞聖慈,諒臣難冒之義,察臣至切之私,特遞臣職,俾便救護,仍命治臣瀆撓之罪,勿復檢擬於玉署之職,以肅朝綱,以靖私分,千萬幸甚。臣無任云云。省疏具悉。爾其勿辭救護。
戊寅七月初八日辰時,上御熙政堂。召對入侍時,參贊官李友秀,持詩傳第四卷,侍讀官尹命圭,持詩傳第四卷,檢討官沈能岳,持詩傳第四卷,直閣鄭基善,持詩傳第四卷,假注書張敎根,持詩傳第四卷,記事官李嘉愚,持詩傳第四卷,記事官權敦仁,持詩傳第四卷,以次進伏訖。上曰,注書出去,諸承旨使之持公事入侍也。賤臣承命出傳,還入進伏。上命開卷讀之。命圭讀自鴥彼晨風,止晨風三章章六句。上曰,下番讀之。能岳讀自豈曰無衣,止無衣三章章五句。上命陳文義,命圭曰,此章婦人怨恨之辭,女之於夫,所望者深,故一有疎斥而相忘者,則宜其有此等語。集註引扊扅歌以證同意者,可謂善觀此章之旨矣。然舊序亦或有可取者。故程子曰,晨風比則賢臣也,林木比則朝廷也,人君若能致其禮貌,以待賢士,則賢士之登庸,如鳥之集木。又曰山有苞棣,山有苞櫟,如賢才之衆多,惟在人君取用之如何。以此說觀之,則亦與鳳凰鳴矣,于彼高崗,梧桐生矣,于彼朝陽,同一語義。此等文義如是推類以覽,則似合於斷章取意之義矣。上曰,下番陳之。能岳曰,此章可見秦俗,勇於公戰,而無怨苦之言。程子論此詩,以爲人君,當與民同欲,能推同胞之恩,則雖勞不怨,此言甚切當。在上而知與民同欲,則在下者,能知體上之心,而亦必同上之所欲。此章文義,以此推覽似好,故敢此仰達矣。上曰,參贊官陳之。友秀曰,臣別無可陳之文義矣。上曰,閣臣陳之。基善曰,上下番所陳俱好,臣亦無可陳之辭矣。上命掩卷,仍命玉堂先退,命圭等退出。上曰,在院承旨,幾人乎?友秀曰,都承旨洪奭周,左承旨徐英輔,左副承旨洪敬謨,右副承旨洪冕燮,俱有實故,不爲仕進矣。上曰,院中只有承旨一人乎?友秀曰,只有右承旨李勉求一人矣。上曰,院中有公事乎?友秀曰,小臣入侍之時則無之,而其間有無,未及知也。上曰,諸承旨持公事入侍,置之,可也。仍命退,諸臣以次退出。
戊寅七月初八日酉時,上御熙政堂。輪對官入侍時,右承旨李勉求,假注書張敎根,記事官李嘉遇·權敦仁,輪對官軍資監判官徐有昌,司宰監直長李義聲,掌樂院正李奎鉉,校書館兼校理鄭基善以次進伏訖。上曰,輪對官等,各奏職·姓名,有昌進前奏職·姓名,義聲進前奏職·姓名,奎鉉進前奏職·姓名後,起伏奏曰,臣方待罪宮銜,以春宮講學事,有耿耿愚衷,而今適登筵,玆敢仰達矣。睿學成就,貴無間斷。故經筵則雖有祈寒盛暑頉稟,而書筵則不然,只於齋戒及殿宮誕辰相値時,始入頉稟,其法意之可以見如此矣。近因日候之極熱,書筵稟每以停書下,此時法服臨講,亦多難便,臣不敢强請,而竝與召對而作輟無常者,豈不可悶之甚乎?殿下在春邸時,先朝敎宮官若曰,講學之暇,以史書·古詩,時時兼講,又觀其習字,以寓間以游泳之意,此蓋出於頻接宮僚,備盡薰陶之聖意也。顧今睿學,日漸將就之時,尤豈可一日間斷乎?雖非坐堂讀書之時,召接宮官,就已讀之書,討論治亂得失,又選古詩中易知者,諷詠而開發性情,時或集句寫字,常令親近宮官,輒多於對宦妾之時,甚好。故臣於冑筵,亦屢次陳達矣。伏願自上,時加提敎,課程則宜嚴,而禮數則從簡,俾盡導迪之方,是臣區區之望也。上曰,以擧條奏之乎?奎鉉對曰,以酬酢奏達矣。基善進前奏職·姓名訖,上命退,有昌等退出。仍命承史退,承史以次退出。
上在昌德宮。停常參·經筵。
李友秀啓曰,大司憲宋穉圭,持平李敦夏在外,執義李游夏,掌令金鐮未肅拜,韓喆濟,持平韓鍾運呈辭,監察茶時之意,敢啓。傳曰,知道。
李勉求啓曰,藥房提調,持湯劑來待矣。傳曰,封入。
傳于申在植曰,召對爲之。
傳于李勉求曰,在院承旨入侍。
李勉求,以弘文館言啓曰,本館上番副校理臣尹命圭,以照訖講試官,晝仕出去之意,敢啓。傳曰,知道。
傳于李勉求曰,別講爲之。
申在植,以都摠府言啓曰,副摠管鄭學畊,以訓鍊都監中軍,本營諸將官射會監試事,南別營晝仕出去之意,敢啓。傳曰,知道。
又以備邊司言啓曰,公淸道藍浦縣漂到大國人,入接弘濟院後,使本司郞廳及譯官問情,則與京譯官朴宗行問情時問答,別無異同,故正書入啓,而今此漂人,皆願速歸,留一宿後,卽爲發送,何如?傳曰,允。
李友秀,以義禁府言啓曰,卽接月令醫員洪燁手本,則時囚罪人白慶楷,屢日處濕之餘,素患伏暑,一倍添劇,嘔噦却食,症形尤重云。罪人病勢如此,則一邊保放,一邊草記,曾有定式矣。白慶楷姑爲保放之意,敢啓。傳曰,知道。
戊寅七月初九日辰時,上御熙政堂。召對入侍,在院承旨持公事同爲入侍時,參贊官申在植,持詩傳第四卷,檢校直閣李光文,持詩傳第四卷,侍讀官尹命圭,持詩傳第四卷,檢討官趙忠植,持詩傳第四卷,假住書尹正鎭,持詩傳第四卷,記事官李嘉愚,持詩傳第四卷,記事官權敦仁,持詩傳第四卷,右承旨李勉求,右副承旨李友秀,假注書張敎根以次進伏訖。上曰,開卷讀之。命圭讀自我送舅氏,止宛邱三章。上曰,下番讀之。忠植讀自東門之枌,止東門之枌三章。上曰,參贊官讀之。在植讀自衡門之下,止衡門三章。上曰,閣臣讀之。光文讀自東門之池,止東門之池三章。上曰,文義陳之。命圭曰,凡列國之詩,其風氣習尙,各隨風土而異焉。秦民則習俗强悍,見於詩者,皆有招八州朝同列之意,非但無衣一詩爲然也。至於陳民,則習俗輕淺,宛邱以下,多是巫覡之風。列國風習之異,大抵如此,而就中權輿詩以待賢之不終爲言者,尤是人辟監戒處。非但待賢之道然也。凡政令施措,所貴乎終始無間,而今玆秦君之待賢,始焉有夏屋四簋之盛,而終焉有不飽無餘之歎,其不能克終,甚矣。然而小註謝氏之言,亦可以觀,爲賢者者,若見幾而作,不俟終日,則亦安有不承權輿之歎哉?然則時君禮貌之衰,固爲可歎,而所謂賢者,亦爲可恥矣。此等文義,正是推類參互處也。上曰,下番陳之。忠植曰,宛邱一詩,剌遊蕩無儀之作也。無望云者,言其無成儀可瞻望也。惟其心之無常也,故至於遊蕩而無儀,其時習俗之靡,此可以觀,而習俗之所以如此者,專由於在上者之不能導率也。此下諸章,其義皆無異矣。上曰,參贊官陳之。在植曰,儒臣己悉仰陳,臣別無可陳之文義矣。上曰,閣臣陳之。光文曰,臣亦無可陳之文義矣。上曰,明日注書番,誰也?賤臣對曰,廳注書矣。上曰,今日則誰也?賤臣對曰,小臣矣。上命掩卷,仍命玉堂先退,命圭·忠植退出。上命奏公事。在植·友秀以無公事仰對。勉求曰,臣則禮房而本房無公事,代房吏房有公事一張矣。仍讀奏江原監司狀啓杆城郡守到任事,傳夾侍以上。在植曰,召對入侍及在院承旨入侍傳敎,當竝書一張乎,抑以各張書出乎?上曰,各張書出,可也。在植承命書出。上曰,今日閣直,誰也?光文對曰,小臣矣。上曰,明日則誰也?光文對曰,姑未及停當矣。上命退,諸臣以次退出。
戊寅七月初九日酉時,上御熙政堂。別講入侍時,參贊官李勉求,檢校直閣李光文,檢討官趙忠植,持孟子第四卷,假注書尹正鎭,記事官李嘉愚·權敦仁以次進伏訖。上命坐直承旨持公事入侍。賤臣承命出傳,左副承旨申在植追入進伏。上曰,開卷讀之。忠植讀自孟子曰西子蒙不潔,止不亦異乎。上曰,文義陳之。忠植曰,西子一章,蓋是取譬之言,而章下註,以喪善自新爲說者,其義深切矣。人性本善,而其惡者,蔽於物慾也。故雖善人,苟或自汚,則喪其善而爲惡,雖惡人,苟能自新,則洗其惡而爲善矣。不但一人之善惡爲然,御世化民之道,此亦可推。雖頹風靡俗,爲人上者,振勵奮發,施其作新之治,則向日之頹靡者,變爲雍熙之俗矣。此等處,正宜推類澄省也。上命掩卷,下詢賤臣曰,再明日注書番,爲誰乎?賤臣對曰,注書番次,廳注書常多仕直,而或有故則推移,再明之直,未及停當矣。上曰,明日閣直,爲誰乎?光文對曰,直提學臣李龍秀當入替矣。上命各房公事直爲入之。勉求以吏房公事二張及戶房公事一張,傳夾侍以上。上令夾侍踏啓字以下。仍命曰,判付則出去書之也。又命曰,坐直承旨入侍,以傳曰,書出也。勉求承命書出。上曰,明日次對乎?在植對曰,以國忌相値,似當入頉稟矣。上命退,諸臣以次退出。
上在昌德宮。停常參·經筵。
開東,灑雨下雨,測雨器水深六分。
自卯時至申時,灑雨下雨,測雨器水深二寸三分。
藥房提調金履喬,副提調徐英輔啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。
王大妃殿·中宮殿·嘉順宮·世子宮,口傳問安。答曰,知道。
李友秀啓曰,大司憲宋穉圭,持平李敦夏在外,執義李游夏,掌令金鐮未肅拜,韓喆濟,持平韓鍾運呈辭,監察茶時之意,敢啓。傳曰,知道。
申在植啓曰,備邊司郞廳來言,今日賓廳日次,而國忌正日相値,不得來會云矣,敢啓。傳曰,知道。
李勉求啓曰,判尹韓致應,右尹洪秀晩,同義禁徐有聞,除拜後過三日不爲出肅,竝依定式推考警責,仍卽牌招察任,何如?傳曰,允。
傳于李勉求曰,禮房承旨馳詣永禧殿·社稷,奉審摘奸以來。
徐英輔啓曰,藥房提調·副提調,持湯劑來待矣。傳曰,封入。
傳于尹久東曰,召對爲之。
傳于李勉求曰,別講爲之。
申在植啓曰,事變假注書禹錫文,身病猝重,勢難察任,今姑改差,何如?傳曰,允。
李勉求,以吏曹言啓曰,因慶尙監司金魯敬狀啓,今番新除授守令,令該曹催促急速下送事,允下矣。昆陽郡守權思奎,固城縣令韓用錡,義城縣令金元根,鎭海縣監金見臣,英陽縣監宋欽大,已爲辭朝,慶山縣令宋啓洙,以牙山縣監移拜除朝辭赴任事,亦已啓目判下,卽爲知委,而時在任所,發行與否,無以知之。星火赴任之意,更爲分付該道臣處之意,敢啓。傳曰,知道。
又以禮曹言啓曰,社稷神室雨漏處,永禧殿正殿雨漏處修改,今月十一日先行告由祭,同日卯時,移安修改事,前已啓下矣。見今雨勢如此,土瓦沾濕,有難動役,姑待快晴,更爲擇日擧行,而告由祭·還安祭香祝,旣已陪往,告由祭仍爲設行,還安祭待畢役擧行,而諸祭官之多日留滯於肅敬之地,恐涉未安。還安祭香祝,權行於齋所,令齋官守直諸祭官,姑爲退去,待涓吉入齋事,竝爲分付,何如?傳曰,允。
申在植,以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
又以兵曹言啓曰,卽接慶熙宮入直衛將張時良牒報,則承文院後中松一株顚仆云,令該所依例所去之意,敢啓。傳曰,知道。
又以左邊捕盜廳言啓曰,本廳兼從事官權思穆,身病猝重,勢難察任,改差,何如?傳曰,允。
李友秀,以義禁府言啓曰,卽接月令醫員洪燁手本,則時囚罪人鄭宗顯,素患胸腹之痛,闖發於多日滯囚之餘,呼吸不通,金持泰累日處濕之餘,又添泄痢之症,登溷頻數,食飮全却,轉側須人,症形俱爲不輕云。罪人病勢如此,則一邊保放,一邊草記,曾有定式矣。鄭宗顯·金持泰,竝姑保放之意,敢啓。傳曰,知道。
戊寅七月初十日辰時,上御熙政堂。召對入侍時,參贊官尹久東,持詩傳第四卷,檢校直閣李光文,持詩傳第四卷,侍讀官尹命圭,持詩傳第四卷,檢討官趙忠植,持詩傳第四卷,假注書張敎根,持詩傳第四卷,記事官李嘉愚,持詩傳第四卷,記事官權敦仁,持詩傳第四卷,以次進伏訖。上命開卷讀之。命圭讀自東門之楊,止東門二章章四句。上曰,下番讀之。忠植讀自墓門有棘,止墓門二章章六句。上曰,參贊官讀之。久東讀自防有鵲巢,止鵲巢二章章四句。上曰,閣臣讀之。光文讀自月出皎兮,止月出三章章四句。上曰,文義陳之。命圭曰,此章以下所奏諸篇,別無可陳之文義。若墓門章知而不已一句語,政合斷章而體認,知者,知其過也,不已者,不改其過也。孔子曰,說而不繹,從而不改,吾末如之何也,說與從,卽是知也,不繹不改,卽是不已也。知足以知其過而文之遂之,過而不已,則終無遷善之期。是故說命曰,匪知之難,行之維艱。行便是已其過,而以行其善者也。此等處如是省覽,似好矣。上曰,下番陳之。忠植曰,不良之夫,何所措也,不已之事,何所謂也?辭藏意祕,疑者當闕。然大抵不良之事,國人知之,而猶不自改,至於顚倒,然後始乃追悔,有何益乎?以此觀之,有過勿憚改,慮始愼終之意,尤可驗矣。亦在乎在上者之以正導下,則庶無詖僻詭祕之行耳。此等處如是省察焉。上曰,參贊官陳之。久東曰,上下番皆已陳之,臣則無可陳之文義矣。上曰,閣臣陳之。光文曰,臣亦無可陳之辭矣。上曰,注書出傳在院承旨持公事入侍也。賤臣承命出傳,左承旨徐英輔,左副承旨申在植,右副承旨李友秀,假注書尹正鎭偕入進伏訖。上命掩卷,仍命讀奏公事。久東曰,臣吏房代房,無公事矣。英輔曰,臣戶房而無公事矣。久東曰,臣禮房代房,無公事矣。在植曰,臣兵房而無公事矣。友秀曰,臣刑房而有公事一張矣。仍讀奏慶尙監司金魯敬啓本,罪人朴根一固城縣到配事。久東曰,臣工房而無公事矣。上命夾侍踏啓字判付。上曰,今日閣直,誰也?光文曰,李龍秀矣。上曰,入來乎?光文曰,飯後當入來矣。上曰,明日直次,誰也?光文曰,姑未停當矣。上曰,今日仕直注書,誰也?正鎭對曰,今日明日則廳注書仕直矣。上曰,再明日仕直,誰也?正鎭曰,小臣矣。上曰,右承旨,何不入來乎?英輔曰,永禧殿·社稷奉審摘奸次,承命出去矣。上曰,在院承旨持公事入侍事,榻敎書出,可也。王大妃殿進御調中君子湯前方中,加蒼朮·藿香各一錢,五貼製入。出榻敎上命退,諸臣以次退出。
戊寅七月初十日酉時,上御熙政堂。別講入侍時,直提學李龍秀,參贊官李勉求,侍讀官尹命圭,持孟子第四卷,檢討官趙忠植,持孟子第四卷,假注書張敎根,記事官李嘉愚·權敦仁以次進伏訖。上命開卷讀之。命圭讀自孟子曰君子所以異於人者,止幾希矣。上曰,文義陳之。命圭曰,所奏諸篇中仁禮存心之訓,大是喫盡爲人處。有其施則必有其驗,雖無其驗,而或有橫逆,但當自反而盡其在我之仁禮者,此卽忠恕之道也。恕尤是爲仁之本,至於舜人也我人也,如舜而已者,卽示學者準的底意,人君自期,亦當以舜爲法,不可退步自畫。故昔宋神宗,有堯·舜不敢當之語,程子以爲陛下此言,非天下之福,此政惕念用力處。堯·舜之道,實非高遠難行之事,苟能以仁禮存於心,擧而措之天下,則卽今之堯·舜,而蒼生之福,當何如哉?以儲子問答章言之,堯·舜與人同云者,亦可見善性之同賦,而學則如舜矣。曾子居武城章,又是孟子善言兩聖處。集註賓師不與臣同之訓,政如伊川先生不敢不自重之語,齊人章則語雖膚淺,譬則切實,若使爲鄙夫者見之,必當騂顔。人君用人之際,如以此視察,則亦有益於勵廉激濁之政矣。上曰,下番陳之。忠植曰,禹之平水患,政切拯濟之憂,稷之播百穀,亦切粒民之意,而至若顔子簞食瓢飮之不改其樂,則若無與二聖,而出而爲救民之計,處而爲修已之道,纓冠閉戶,莫非同道而皆然也。若如三聖者爲國,則堯·舜之治,何難於今日乎?匡章之不孝,鄒夫子旣明其不然,而其所謂不孝者,只以父子之責善言也。蓋責善,朋友之道也,匡章不知此箇道理,責善於父子之間,則似或失其柔聲怡色之諫,而及其不相遇也,乃至於出妻屛子,終身不養焉,以通國人淺知,豈能知匡章之孝與不孝哉?此鄒夫子所以明言其不爲不孝。古語曰,求忠臣於孝子之門,旁求通國,皆稱孝之人,布列朝班,則豈非有光於孝理之治乎?曾子之以賓師而避齊寇,固其宜矣。子思之以人臣而不去衛,亦其宜矣。以左右之淺見,焉能知曾子之去就也?以或人之薄識,豈能知子思之死守耶?鄒夫子之斷案,明且著矣。人君之待賓師,自異於待臣子之節矣。若使有賓師而如曾子,有臣子而如子思,匡直輔翼,俾在左右,則三代雍熙之治,可見於今日矣,惟願聖上勉之焉。上曰,注書出去,坐直承旨,使之持公事入侍也。賤臣承命出傳,同副承旨尹久東偕入進伏。上曰,坐直承旨入侍事,以傳敎書出,可也。勉求承命書出。上命掩卷。仍命退,諸臣以次退出。
上在昌德宮。停常參·經筵。
李友秀啓曰,大司憲宋穉圭,持平李敦夏在外,執義李游夏,掌令金鐮·韓喆濟,持平韓鍾運牌招啓辭未下,監察茶時之意,敢啓。傳曰,知道。
李勉求啓曰,藥房提調,持湯劑來待矣。傳曰,封入。
又啓曰,臣勉求,依定式進詣香室,奉審香祝樻祝板袱子,則精潔之意,敢啓。傳曰,知道。
禹錫文改差,代以林爲事變假注書。
司諫具康啓曰,罪人克觀,以妖任之同氣,凶謀逆節,爛漫同參,而嚴訊之下,抵賴不服,未克究覈,未及承款,王章莫伸,輿情莫泄。請金甲島爲奴罪人克觀,更令王府,嚴鞫得情,夬正王法。逆賊尙魯,卽是千萬古所未有之劇賊,而孥戮之典,旣施旋寢,噫,此賊之未伏王章,徑自隕斃,已極神人之憤矣。假使此賊,頑然尙在,則千剮萬斫,不足以懲其罪,孥之戮之,在法當然。凡係祖宗朝金科玉條,猶或隨時變通,則今此追孥之禁,自近年斷然定行,守之太固,致使應行之律,不得施於此賊,萬有一日後惡逆如尙魯窮凶者,抵賴不服,頑忍徑斃,則孥戮之法,其將不施乎?罪在罔赦,事關後弊。請逆賊尙魯,亟施孥戮之典。德相·尙喆·九宗三賊,無非極逆大憝,罪關宗社,而臺閣傳啓,積有年所,王章未伸,輿憤愈切,何幸先大王嚴懲討明義理之聖念,廓揮乾斷,特降允兪,而傳旨未及頒下,此乃先朝旣成之命未卒之志也。今當新化休明之日,不可使凶孽逆種,晷刻偃息於覆載之間。請亟下三啓傳旨,令攸司卽速擧行焉。逆鏔罔赦之罪,已悉於前啓,今不必更事臚列,而幸賴我慈聖殿下,廓揮明斷,特施正法之典,擧國弸塞之冤憤,可以少洩,而今旣決案正法,則孥戮之法,便是應行之典。請正法罪人鏔,亟施孥戮之典。噫嘻,痛矣。今番嶺賊之其所驅率,雖曰鋤耰棘矜之徒,而其中李戒國·劉用孫·金金乭三漢,俱以凶逆奴屬,被其誑誘,受其指使,脅驅村丁,自作前矛,半夜官門,突入跳踉者,已極凶獰,而賊魁凶言,無難傳說於推覈之時,看作能事,節節頑惡,論其罪犯,決不可以島配遠竄而止。請絶島爲奴罪人李戒國·劉用孫·金金乭,亟令王府,夬施典刑。梟示罪人性世,與劇逆載榮,一而二,二而一也。換着軍服,潛入禁庭,粧出纏帶,暗售網打,是何等排布設施,是何等凶謀祕計也?設鞫七朔,根因窩窟,終未究覈,只示梟示之律,輿情之憤惋,固無可言,而不可以已爲梟示,不施當施之律,請梟示罪人性世,亟施孥戮之典。噫嘻,譸張傾軋,非朝廷之美風,敎誘構陷,卽士夫之惡行也。向來梁珪之通文,假托於章甫之論,暗售其鬼蜮之習,有非鄕曲一悖儒所可自辦,而指揮慫慂之必有其人,婦孺之所共知也。及夫珪子訟冤之供辭一出,而主張之姓名,明有指的,綢繆之情狀,俱有證驗,如所謂譸張陰邪,作俑僞通者曰鄭觀綏·李功敏也,濟以奸細,袖傳暗投者曰洪遠謨也,愚昧墮術,誤身賣友者曰李敎源也,以文助惡,唯令撰寫者曰尹孝植·姜浚欽也,而其所經營者,專出於早除大臣,而所謂吾黨銓權,長久得志之計,寧邊新倅,艱辛爲之,而請仍可慮之說,互相告引,直吐明證者,又以敎源·遠謨·吳亨喆等,爲之左契。至於梁珪就囚之日,路中送人,威脅萬端,城外止宿,擧措密密,通文之註䆁,爰辭之指敎,謂有眞贓,莫可掉脫。噫,世級之日降,人心之不淑,一至於此哉?如使其言之無爽,則陰邪不正之行,非但公議之不容,排布設施之計,實爲世道之深憂。今其可問諸人姓名端緖,俱載供辭之中,其在明是非嚴淑慝之道,不可置而不問。請秋曹囚供中鄭觀綏等諸人,拿致王府,嚴加盤覈,亟施當律。有罪而罪,無罪而不罪,王者爲治之大經也。一或違此,非弛則濫,弛固非政,濫尤可戒。顧彼趙得永疏辭之援引馬后事,陳說於殿下之前者,蓋因官箴之相規,仰冀謙德之益光,則情實出於憂愛,而義無久於尊敬,逆之一字,初何嘗近似,而快摘文致,歸之誣逼,其何以服人心而厭公議乎?近來諸臣章奏之堆積公車者,莫不暴其願忠之忱,明其非逆之實,條陳開釋,如出一口,伏想殿下,亦已洞悉而無餘矣。夫得永之無罪也旣如是,則尙在罪謫,實非刑政之得當。況伊時伸救之尹致謙,追後辨論之鄭度采,始也同被竄謫,而旋蒙聖明之俯燭,特循群情,克降霈澤,聖德愈光於轉圜,公議將伸於久鬱,而言事三臣之中,旣放兩人,則今此趙得永之獨未賜環,豈不有欠於平允之政乎?請趙得永,特下全釋之命。答曰,不允。趙得永事,不允。
李勉求,以弘文館言啓曰,應敎李羲肇,副修撰李應奎,竝卽牌招察任,何如?傳曰,允。
申在植,以備邊司言啓曰,卽見慶尙監司金魯敬狀啓,則以爲,本道還穀,除却各樣應分應下及年例加分等條,則餘在留庫,當爲十三萬餘石,而今番惠廳關中,移錄守禦華城,均廳壬戊穀及該廳儲置移錄條,與停未捧半代之移作元分條,合九萬餘石,又除於此中,則實留庫,不過三萬八千餘石,不虞之需用,將無以着手。至於射砲糧之以別置未劃給,梁山大同上納事,左沿則以新結米劃給,右沿則因倉所踔遠,以別會米,從便換給,而今因換給之謬例,不必使之上納,統營·左水營則例自各邑,輸納砲糧,而米品不如結米,則必有點退之弊。上項三條竝還寢,右沿各鎭砲糧,亦以附近沿邑新結米劃給事,竝請令廟堂稟旨分付矣。均廳穀之今番變通,蓋是爲經用不得已之擧也。他道則每年加分之穀,不甚夥多,而至於嶺南,則年例不可廢之應加分,殆近十四萬石,又以停未捧元摠,計數添分,則留庫無幾,事面苟艱,道臣所論,果有所據,依狀請施行。守禦廳華城府穀簿移錄事,湖西穀摠,近益蕩竭,以該道穀摠,無以代劃。故以嶺南所在該廳之穀,使之移錄矣,事到不得已處,雖移轉,猶可爲也。況換錄穀名,穀則自在者乎?依該廳知委施行。湖西壬戌穀補縮代嶺南壬戌穀加分事,留庫之太些,亦甚可悶。此則依道啓施行補縮之道,以爲從後區劃之地。至於射砲糧事,如統營·左水營,則各邑輸納之際,點退改捧之弊,誠如道啓。蓋梁山一邑,則大同之以砲糧劃給,旣載法典,外此諸邑,本無是法。設或有他邑新結米推移放下之事,此不過謬例也。此亦依該廳知委,以別置耗劃用,兩營砲糧,以梁山大同取用,勿令上納,而旣軫點退之民弊,則當用別例,如値災結夥多,梁山結米,不滿兩營劃送之數,則該廳收租磨鍊時,無論某邑結米,必準兩營所劃之數,移劃於梁山儲置之意,分付該道該廳,何如?傳曰,允。
又以摠戎廳言啓曰,本廳哨官金達衡,身病猝重,勢難察任,改差,何如?傳曰,允。
上在昌德宮。停常參·經筵。
進御加減歸脾湯停止,香砂君子湯,自今日一貼式煎入事,榻前下敎。
李友秀啓曰,大司憲宋穉圭,持平李敦夏在外,執義李游夏,掌令金鐮·韓喆濟,持平韓鍾運牌招啓辭未下,監察茶時之意,敢啓。傳曰,知道。
李勉求啓曰,藥房提調,持湯劑來待矣。傳曰,封入。
申在植啓曰,臣在植,今日以入直禁軍戎器點考,進去下直之意,敢啓。傳曰,知道。
又啓曰,臣依定式進詣仁政殿月臺,入直禁軍戎器點考,則皆無頉,仍以傳敎內辭意勞問,則亦皆好在云矣,敢啓。傳曰,知道。
以應敎李羲肇,副修撰李應奎牌不進罷職傳旨,傳于李勉求曰,竝許遞,政官牌招開政。
傳于李勉求曰,都承旨·左承旨許遞,今日政差出。
李勉求啓曰,兼吏曹判書沈象奎,參判宋冕載,參議趙貞喆牌不進推考傳旨及罷職傳旨,今方捧入,而開政命下之後,如是違牌,事甚未安,判書·參判,竝更牌招,何如?傳曰,允。參議只推,一體牌招。
又啓曰,兼吏曹判書沈象奎,參判宋冕載,參議趙貞喆再牌不進推考傳旨及罷職傳旨,今方捧入,而開政命下之後,連事違召,不卽承膺,事體所在,誠極未安。判書·參判,所當更請牌招,而係是一日三牌,何以爲之?敢稟。傳曰,參議只推,與判書·參判,一體更爲牌招。
又啓曰,兼吏曹判書沈象奎,參判宋冕載,參議趙貞喆三牌不進推考傳旨及禁推傳旨,今方捧入,而開政命下之後,連違召牌,終不承膺,揆以事體,尤極未安。判書陳疏,參判所當更請牌招,而係是一日四牌,何以爲之?敢稟。傳曰,參議分揀,與參判一體更爲牌招。
又啓曰,兼吏曹判書沈象奎,疏批已下,一體牌招,何如?傳曰,允。
申在植,以兵曹言啓曰,內禁衛將白泓鎭,五衛將金景燁,守門將姜碩璜,俱以病難供職,呈狀乞遞,五衛將金德淸,除授在外,上來無期,竝改差,何如?傳曰,允。
李友秀,以刑曹言啓曰,京囚梁三得·婢二月等獄事,詢問大臣,啓曰,判付內,施以次律事,命下矣。謹依判付,鬪毆殺罪減一等,各決杖一百後,三得咸鏡道富寧府,二月平安道昌城府,竝流三千里定配所,卽爲押送之意,敢啓。傳曰,知道。
兼吏曹判書沈象奎疏曰,伏以臣於春間,屢瀝衷懇,乞解見職,而辭拙誠淺,未蒙體下之恩,理窮勢迫,遂失量入之義,冒昧承當,今已殊久。臣初陳自來難冒之情,旣蒙洞賜晰諭之後,始敢言才所不能力所不堪之狀,亦不獲命焉,則乃汗靦而出,不復敢辭者,豈臣自謂一分可能可堪於是任而然哉?誠以臣受國厚恩,與天無極,身苟不滅,心竊願效,殫其底到,以實自貢,雖云謬敗,辜非虛飾,斯可以上不欺聖明,下不欺一世之人。故抗顔銓席,有政輒赴,而凡銓司所謂甄別激揚,恢張疏陳之方,一切瞢聵,甚於聾瞽,捫索强行,做沒榜樣,顧其瘡瘢罄出,淵鑑悉燭,無待臣言之更瀆。當被譴黜之常罰,遂至大政已過,辭單三徹,此又銓家瓜限也,蔑效如此,有去而已。藉使臣才具力分,差可更責磨踏,再强鉛割,見今群彦磊落,多未歷試,則已試者可以已矣,況如臣畢露其不能,實驗其不堪者,徒自大負初心,積孤恩寄,行一政愈致一政之失,冒一日又增一日之誤,如是而猶復不止,玆豈常情之或出而常理之可有哉?且臣以黽勉坐針之地,急切褫鞶之願,卽宜將此懇悃,及早丐籲於恩暇旋滿之日,而不惟賤疾比劇,神思澌索,文字綴拾,委頓殊艱,亦以屢當注擬,纔經京察,凡是聾瞽瞢聵,沒榜樣出瘡瘢者,固不勝指,必多有識之竊笑,偉見之騰誚,糾失駁謬之論,日以拱竢,未敢遽自煩冒,將涉兼旬之久,不謂其竟無也。今者召命屢降,不得不妄輒披控於勤攻師規之先,尤切兢竦,而若其當去之義,又在可去之會,因而罷免,得全終始之恩,則上下豈不美善?猶且姑任之而姑據之,蹲仍幾何,竟底僨僇,莫之自贖,則臣之狼狽慙悔,臍不足噬,心寧可拊,而在殿下至仁盛德,尙不欲一物失所,臣嘗特被奬擢,久備任使,乃於此職,亦旣曲費開進,厚辱委畀矣,末乃使宜去不去,速釁招災,終於顚躓,拯救不得,則臣何足言?實累聖眷,莫高於天而必聽於卑,病間惛讛,雖無以輸罄,切仰閔覆,庶鑑微諒。伏乞聖慈,深賜憐察,將臣銓任,亟卽斥改,公私之幸,比之持遲曠誤,上屑恩而下虧義,豈相萬萬已哉?臣無任云云。答曰,省疏具悉。卿其勿辭行公。
戶曹判書李相璜疏曰,伏以臣於日者,伏奉使命,使乎之職,其選至難,苟非知足以覘人虛實,文足以修我辭令,莫宜居之。臣實聞命怵惕,懼非其人,然今幸兩國無事,是職也止於雨雪楊柳,載驅原隰,仗王靈而往,致國書而還而已,臣雖不才,庶亦勉力爲此,顧何庸辭爲?抑臣慮短能薄,凡有官守猷爲,動不能塞任使之萬一,區區可以盡臣微分者,只是筋力奔奏,而此政其事,又何敢辭爲?第念臣受稟脆弱,不齒恒人,少小善病,老大益甚,半生貞疾,祟在昡渴,費神勞力,輒有增劇,此固臣前日之屢所控籲,而亦聖明庶有以記有而愍察之矣。臣於年前,亦嘗有是行,伊時臣身之衰且病,不至如今日之甚,而燕土水惡,遼野風勁,畢竟病氣不敵,爲害種種,旣還而委頓奄綿,踰歷半歲,始復爲人。若以見狀之甚瘁,而復欲行年前之所甚難,則有非臣勉力之所能爲。況臣數年以來,宿症新,左右交加,藥餌爲命,日益深痼,而最是臂脚痿痺,劇歇無常,漸不能任趨走而勝擡擧,時節公所之適,引疾居多,此豈臣圖占便宜,故欲傲慢而然哉?惟其病不從心,致虧常分耳。城闕咫尺,尙見如是,況可擬議於間關萬里,跋履風沙乎?縱欲拚死向前,竊自附於夷險不擇之義,而苟或行未及達,委命草莽,則使事狼狽,竟又如何?百爾思惟,往赴無望。玆敢忘僭冒溷,仰于威尊。伏乞聖慈,曲加諒燭,亟賜遞改,使公私兩幸,仍治臣唐突瀆擾之罪,以昭法紀焉。臣無任云云。答曰,省疏具悉。卿其勿辭,調理往來。
獻納南周獻疏曰,伏以自古居臺閣之任,莫不以有風力者類,非骫骳如臣,所可冒據,而誤蒙聖簡,猥玷名器,臣於年前,再叨言責之任,碌碌尸居,月餘日矣。人皆以含默見誚,而臣亦知庸懦爲愧,有時自思,咎悔不勝。臣骨骾風采,本不合於耳目之列,無一言半辭,可以補聖德而矯俗弊者,臣之負聖明,於是乎大矣。然愛君憂國之誠,秉彝攸同,區區平日所自勉者,不後於人,而竊伏聞臺閣,與廟堂相抗,廟堂之所是者,臺閣以爲非,廟堂之所賢者,臺閣以爲否,彼此同異之間,多有頡頑劘切者。蓋國家之所賴而爲治,以其有廟堂·臺閣之可否相濟,則今右議政臣公轍,卽臣之從祖也。昔宋元祐初,右正言范祖禹,以其婦翁呂公著爲相,引嫌辭職,終公著在位,不復爲諫職。以祖禹之學識言議,在宋朝第一名流,政合臺閣之極選,而猶且逡巡,此實古人不苟於居官,而其時朝廷之亦許其所願,不但爲一人之私也。祖禹猶以翁壻,引此爲嫌,臣則豈可以從孫,處相抗之地,晏然若無嫌乎?仰惟聖明,必不以事面之苟簡者,責之於臣下也。伏願殿下,特垂鑑諒,亟許鐫改臣職名,俾安公私焉。今臣有耿耿愚衷,雖其陳陋膚淺,世俗所稱迃闊,苟究其本,亦未必無裨於聖聰之萬一者。臣向者待罪經幄,一再登筵,如臣綿薄,固不過尋摘章註之淺淺俗士,而亦於諸臣所奏,殿下專尙淵默,絶無問疑之事,豈其所奏,皆闊情無味,不槪於聖心而然耶。抑聖學高明,足乎已無待於外而然耶?程子曰,學者於文字義理,當先要會疑,朱子曰,書始讀未知有疑,其次漸漸有疑,又其次節節有疑,過了此一番疑而又疑釋,以至融會貫通,都無可疑,然後方可謂無疑。若曰初無可疑,則此非眞無疑也,乃未及到釋疑之境也。大抵君臣之分,如天尊地卑,不患其嚴不足,而患其情不孚。縱殿下,以能問於不能,以多問於寡,咫尺肅敬之地,猶有所未盡所懷,何況先以莊嚴而待之?無好問審問之擧,則其爲恐慄之心,囁嚅之態,常在未講之前。先正臣趙光祖,以經筵俯伏爲非禮,豈不以吁咈之際,貴在眞情,而不可拘於曲謹小節乎?且伏念近歲,旱澇失宜,饑饉荐臻,生靈之困瘁極矣。監司擇其人而後,一路之得失可知,守令愼其人而後,一邑之肥瘠可驗,重其任以責其成,擧其善以懲其惡,夫如是則事之所謂利,民之所謂休,將無所不擧,事之所謂病,民之所謂戚,將無所不除。是以昔我先大王,摠覽萬機,日昃不遑,有監司·守令之辭陛者,則必召見而勉飭民隱,有反面者,則必召見而咨訪民憂,此蓋詢列土職掌之勤慢,察諸人言動之優劣,不出廈氈之內,而明見八路之遠,知某也賢·某也愚·某也善治·某也不善治。是以凡百有位,莫不震懾率職,此則殿下所嘗仰覩而仰聆,亦是繼述中美事,而挽近以來,此亦幾乎闕而不行,雖或强而行之,未有降一敎問一事,不免伈伈而進,泄泄而退。旣不進接則已,旣令進接,則乍登前席,但奏職·姓名,隨行逐隊,出入禁庭而已,烏在其訟獄問廷尉,錢穀問內史之意乎?講學旣如是,機務又如是,則安望其治效乎?雖日御筵席,恐添九重之勤勞,徒費四方之聽聞,終無以進益於垂拱圖理之政,臣竊悶焉。伏望殿下,深加奮勵,堅持勇往,扶此將頹之綱,永奠底安之策。臣以喬木之世裔,妄效曝芹之微忱,言不知裁,惶恐俟譴。臣無任云云。省疏具悉。所陳切實,當留念。所請依施。
上在昌德宮。停常參·經筵。
李友秀啓曰,大司憲宋穉圭,持平李敦夏在外,執義李游夏,掌令金鐮·韓喆濟,持平韓鍾運牌招啓辭未下,監察茶時之意,敢啓。傳曰,知道。
申在植啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
李勉求啓曰,同副承旨尹久東,今日不爲仕進,卽爲牌招,何如?傳曰,允。
又啓曰,藥房提調,持湯劑來待矣。傳曰,封入。
又啓曰,兼吏曹判書沈象奎牌不進,參判宋冕載,參議趙貞喆四牌不進推考傳旨及禁推傳旨,今方捧入,而開政命下之後,連事違召,終不承膺,事體所在,萬萬未安。判書更爲牌招,參判所當更請牌招,而係是一日五牌,何以爲之?敢稟。傳曰,更爲牌招。
以吏曹參議趙貞喆四牌不進禁推傳旨,傳于李勉求曰,分揀。
李勉求啓曰,吏曹參議趙貞喆,旣有分揀之命,一體牌招,何如?傳曰,允。
又啓曰,假注書尹正鎭,身病猝重,勢難察任,今姑改差,何如?傳曰,允。
尹正鎭改差,代以李憲瑋爲假注書。
李勉求啓曰,假注書李憲瑋,時無職名,令該曹依例付軍職,使之冠帶常仕,何如?傳曰,允。
以同副承旨尹久東牌不進罷職傳旨,傳于李勉求曰,只推。
李勉求啓曰,兼吏曹判書沈象奎,參判宋冕載,參議趙貞喆牌不進推考傳旨及罷職傳旨,今方捧入,而開政命下,已至經宿,一向違召,無意承膺,事體道理,誠甚未安。判書·參判,竝更牌招,何如?傳曰,允,參議只推,一體牌招。
又啓曰,兼吏曹判書沈象奎,參判宋冕載,參議趙貞喆再牌不進推考傳旨及罷職傳旨,今方捧入,而開政命下,已至經宿,連事違召,尙無變動,事體所在,誠極未安。判書·參判,所當更請牌招,而係是一日三牌,何以爲之?敢稟。傳曰,參議只推,與判書·參判,一體更爲牌招。
又啓曰,兼吏曹判書沈象奎,參判宋冕載,參議趙貞喆三牌不進推考傳旨及禁推傳旨,今方捧入,而開政命下,已至經宿,連事違牌,尙不擧行,事體道理,俱極未安。判書,參判,所當更請牌招,而係是一日四牌,何以爲之?敢稟。傳曰,參議分揀,與判書·參判,一體更爲牌招。
以黃海監司徐能輔狀啓,薦新蓮實,限內不得封進,惶恐待罪事,傳于李勉求曰,勿待罪事,回諭。
申在植,以都摠府言啓曰,今日入直內三廳武兼禁軍及軍兵等,當爲中日習射技放,而社稷·永禧殿修改相値,不得設行之意,敢啓。傳曰,知道。
又以備邊司言啓曰,卽見公淸監司權尙愼狀啓,則以爲,所斤鎭漂到大國人問情,則皆願從水路還歸,待回啓發送爲辭矣。漂船旣完,皆願從水路還歸,依已例待風發送後,形止卽爲狀聞,越海糧饌,亦爲照例題給,俾知朝家柔遠之惠澤,咨文,令槐院撰出,別定禁軍,騎撥下送于灣府,傳給鳳城將處,以爲轉致北京之地,何如?傳曰,允。
上在昌德宮。停常參·經筵。
李友秀啓曰,大司憲宋穉圭,持平李敦夏在外,執義李游夏,掌令金鐮·韓喆濟,持平韓鍾運牌招啓辭未下,監察茶時之意,敢啓。傳曰,知道。
申在植啓曰,同副承旨尹久東,今日不爲仕進,卽爲牌招,何如?傳曰,許遞,今日政差出。
傳于李勉求曰,禮房承旨馳詣宗廟·景慕宮,奉審摘奸以來。
申在植啓曰,藥房提調,持湯劑來待矣。傳曰,封入。
李友秀啓曰,兼吏曹判書沈象奎,參判宋冕載,參議趙貞喆四牌不進推考傳旨及禁推傳旨,今方捧入,而開政命下。已至經宿,連事違召,終不承膺,揆以事體,萬萬未安。判書·參判,所當更請牌招,而係是一日五牌,何以爲之?敢稟。傳曰,參議分揀,與判書·參判,更爲牌招,違牌勿爲呼望。
有政。吏批,兼判書沈象奎陳疏,參判宋冕載進,參議趙貞喆式暇,同副承旨李友秀進。啓曰,兼判書沈象奎陳疏入啓,參議趙貞喆式暇,小臣獨政未安,何以爲之?敢稟。傳曰,仍爲之。以朴宗薰·徐鼎輔·洪起燮爲承旨,金洛龍爲獻納,趙民和爲應敎,金蘭淳爲副修撰,尹鼎烈爲禮曹參議,金景濂爲典籍,尹正圭爲果川縣監,博士二單李得英·金聖默,學諭單安允璟,兼養賢奉事單趙渡。
吏批,再政。啓曰,侍講院輔德,今當差出,而擬望之人乏少,承旨竝擬,何如?傳曰,允。以李勉求爲輔德,尹孟烈爲禮曹參判,金基常爲典牲判官。
兵批,行判書金履陽進,參判朴蓍壽病,參議李錫祜受由,參知朴孝成入直,右副承旨申在植進。以李身敬爲副摠管,申幹爲僉知,趙恩錫爲內禁將,李載豐爲羽林將,趙寅喆爲五衛將,崔笠爲忠翊將,卞浩德爲忠壯將,蔣得信·朴泰裕爲慶熙將,魚在溟爲左邊從事官,禹柱河·李倫敍·李光荃爲守門將,金光璘爲魚游澗僉使,鄭大用爲阿山萬戶,護軍洪奭周·徐英輔,副護軍尹久東·安時喆,副司直南周獻,副司果李應奎,副司正李憲瑋,以上竝單付。守門將李澈·孫仁澤,以上今加折衝加資事,覆啓判下。再政。以成達榮爲訓鍊主簿。
李友秀,以吏曹言啓曰,今此景慕宮望祭大祝,前應敎李羲肇塡差,而時無職名,令該曹口傳付軍職,何如?傳曰,允。
兵曹口傳政事,副司果單李羲肇。
李友秀,以奎章閣言啓曰,明日卽書香閣秋孟朔大奉審日次,時原任閣臣,依節目進詣擧行之意,敢啓。傳曰,知道。
又以弘文館言啓曰,本館上番校理臣李潞,以文臣兼宣傳官,今日監軍受點矣。上番闕直,事甚未安,副應敎朴齊聞,副校理尹命圭,竝卽牌招,以爲推移入直之地,何如?傳曰,允。
又以備邊司言啓曰,各道秋操稟啓,今已齊到矣。大事在戎,歲二行操,所以倣田蒐之制,而爲陰雨之備,遇歉輒停,今爲十年之久,事之疎虞,莫此爲甚,而顧今諸道秋事,雖有成就之望,三南·關東,麥農俱歉,窮蔀民勢,間多顚連之患。畿輔·兩西,使星旁午,廚傳供億,民邑繹騷,惟北關事勢,比他稍優,而亦是荐歉之餘,民力未蘇,詰戎之事雖重,恤民之政宜先。今秋諸道三都水陸諸操巡歷巡點,竝姑停止,至於官門聚點,苟能着意擧行,繕修器㭜,申明號令,則名雖停操,實則行操。以此意嚴飭諸道,各樣都試覆審考講,亦令依例設行,組練啓稟,本有期限,而全羅兵使之限後登聞,有違定式,該帥臣推考,何如?傳曰,允。
又以訓鍊都監言啓曰,本局別將李民秀,身病甚重,勢難察任,改差,何如?傳曰,允。
又以訓鍊都監言啓曰,本局把摠尹明儉,身病甚重,勢難察任,改差,何如?傳曰,允。
兼吏曹判書沈象奎疏曰,伏以臣於大昨,冒貢情懇,仰祈斥免,辭不足以感尊,恩未蒙於聽卑,乃其迫切求解,而使之勿辭行公,臣之所以爲辭者,有若槪出於非例則僞,而殿下所以處臣者,亦若必待其狼狽蹌不可得行而後可者,天地至仁,曲遂庶物,而臣獨黽勉違負,傫然不獲乎上,徊徨抑鬱,靡所自措。顧臣迫切之情,敢爲此懇辭者例,亦不暇漫然輒援,況敢毫分或出於僞乎?然而其辭之必在於大政之後,似乎例也,其事之無甚事端,似乎僞也,而始臣以才之不能,力之不堪,辭亦非一矣。以其言之於先事,則未然爲異,試可而已,飭又轉勤,臣於是時,竊自深惟。與其但守自知,難信於未然,不寧將實自呈,可已於旣試,是敢冒昧勉承,湏至耐過大政,如員重者之氣竭力盡於一程之限,而不可復强以跬步之前也,則是誠不暇乎例之漫援也。又若其無甚事端,乃所以眞正可辭也,如有事端也者,是將狼狽蹌,疊息而去爾,安有可以辭者乎?然則今臣之幸而得爲此辭,肫誠迫切,質之神明,毫分非出於僞也,非例之暇援,非僞之敢出,而乃卒自屛於仁覆之下,獨阻於禮使之末,則臣顧倀倀,更何困極哉?且臣稟受綿劣,凋敗自甚,少有勞劇,益形委悴,向者竟日赴政,鏖犯毒暑,中暍沖熱,輒患泄痢,下遺無數,眞液澌涸,而癖積闖蠢,痛楚亟增,宛轉床枕,若將垂盡者,支離至今,旬又餘日。最是眩瞀隨作,甚則如陸黑窣,竝不自知其苦在何處,僵貼不起,常作屍倒,天又被之疾疢,至於如此,雖欲無辭,從事湏臾,以至狼狽蹌,勢亦不得待也。情旣迫切,病又沈頓,辭如不得,惟有齎恨而死耳。言之至此,吁亦慼矣。召命歷日冞嚴,違牌勿令呼望,臣誠憂隘罔措,不啻又添一病。玆敢僅具短章,疾聲申呼,切望聖慈,特加愍諒,聽臣亟辭之懇,俾延病喘,勘臣屢瀆之罪,警勵法紀,臣不勝瞻仰攢顒之至。云云。答曰,省疏具悉。已諭於前批,卿其勿辭行公。
上在昌德宮。停常參·經筵。
夜五更,灑雨下雨,測雨器水深三分。
藥房提調金履喬,右副承旨申在植啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。
王大妃殿·中宮殿·嘉順宮·世子宮,口傳問安。答曰,知道。
申在植啓曰,大司憲宋穉圭,持平李敦夏在外,執義李游夏,掌令金鐮·韓喆濟,持平韓鍾運牌招啓辭未下,監察茶時之意,敢啓。傳曰,知道。
洪起燮啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
申在植啓曰,藥房提調,持湯劑來待矣。傳曰,封入。
朴宗薰啓曰,吏曹郞廳來言,承旨有闕,政事,取稟。傳曰,前望單子入之,待下批,牌招察任。
承旨前望單子入之,申綋落點。
以副應敎朴齊聞,副校理尹命圭牌不進罷職傳旨,傳于申綋曰,只推。
申綋,以弘文館言啓曰,新除授應敎趙民和,副修撰金蘭淳,竝卽牌招察任,何如?傳曰,允。
以應敎趙民和牌不進罷職傳旨,傳于申綋曰,只推。
申綋,以奎章閣言啓曰,臣等進詣書香閣,御眞展奉,奉審無頉,而奉謨堂及閣內諸處,亦爲無頉之意,敢啓。傳曰,知道。
又以奎章閣言啓曰,景慕宮望廟樓,今望奉審無頉之意,敢啓。傳曰,知道。
洪起燮,以舟橋司言啓曰,舟橋設始,已過三十年,舊儲材木,多所朽傷,臨急致用,易致狼狽。故論報備局,一遵定式,容入數爻,參量分排於海西·湖西·南四處水梱,以爲及時輸上之地,而私船易貽民弊,營裨難責專管。取考已酉已例,則輸載用兵防船,監所以附近邑定差員,今亦依此例擧行之意,分付各該帥臣,何如?傳曰,允。
戊寅七月十五日辰時,上御熙政堂。藥房入診入侍時,提調金履喬,右副承旨申在植,假注書張敎根,記事官李嘉愚,記事官權敦仁,檢校直閣鄭元容以次進伏。醫官吳千根·李漢臣·金殷相進伏楹外訖。履喬曰,日間聖體,若何?上曰,一樣,而各殿宮氣候一樣矣。履喬曰,寢睡·水刺之節,何如?上曰,一樣矣。仍命醫官進前。千根等診脈奏曰,左右三部調均矣。上曰,出去議定湯劑以入,可也。王大妃殿進御調中君子湯,依前方五貼製入事。出榻敎仍命退,諸臣以次退出。
上在昌德宮。停常參·經筵。
自申時至人定,灑雨下雨,測雨器水深九分。
自人定至十七日開東,灑雨下雨,測雨器水深四分。
洪起燮,以都摠府言啓曰,今日入直內三廳武兼禁軍及軍兵等,中日習射技放,請出標信,傳曰,知道。
洪起燮啓曰,大司憲宋穉圭,持平李敦夏在外,執義李游夏,掌令金鐮·韓喆濟,持平韓鍾運牌招啓辭未下,監察茶時之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
朴宗薰啓曰,行左承旨徐鼎輔,今日不爲仕進,卽爲牌招,何如?傳曰,允。
又啓曰,三品官之無得過三日循例請牌,曾有定式矣。禮曹參議尹鼎烈,除拜後過三日不爲出肅,事體所在,誠極未安,從重推考,仍卽牌招察任,何如?傳曰,允。
又啓曰,藥房提調·副提調,持湯劑來待矣。傳曰,封入。
又啓曰,假注書張敎根,身病猝重,勢難察任,今姑改差,何如?傳曰,允。
申綋,以弘文館言啓曰,應敎趙民和,旣有只推之命,卽爲牌招察任,何如?傳曰,允。
洪起燮,以都摠府言啓曰,副摠管柳相亮,以禁軍別將,一內額內·額外禁軍等大私習事,惠化門外晝仕出去之意,敢啓。傳曰,知道。
又以兵曹言啓曰,慶熙宮衛將金舜明,病難供職,新除授魚游澗僉使金光璘,老母今年七十六歲,法不當遠離赴任,呈狀乞遞,竝改差,何如?傳曰,允。
上在昌德宮。停常參·經筵。
申在植啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
又啓曰,來二十一日朝參日次矣,敢稟。傳曰,停。
申綋啓曰,來二十一日輪對日次矣,敢稟。傳曰,當次人受點,後日次來待。
又啓曰,藥房提調·副提調,持湯劑來待矣。傳曰,封入。
又啓曰,同副承旨李友秀,今日不爲仕進,卽爲牌招,何如?傳曰,許遞,前望單子入之,待下批,牌招察任。
承旨前望單子入之,李德鉉落點。
申在植啓曰,大司憲宋穉圭,持平李敦夏在外,執義李游夏,掌令金鐮·韓喆濟,持平韓鍾運牌不進,監察茶時之意,敢啓。傳曰,知道。
以假注書望筒,傳于申在植曰,更以閣臣·春坊及前任春坊擬入。
張敎根改差,代以徐憙淳爲假注書。
以應敎趙民和牌不進罷職傳旨,傳于申綋曰,只推。
申綋,以弘文館言啓曰,應敎趙民和,旣有只推之命,卽爲牌招察任,何如?傳曰,許遞,前望單子入之,待下批,牌招察任。
應敎前望單子入之,柳訸落點。
申綋啓曰,副修撰金蘭淳,以其親病,陳疏徑出,原疏纔已捧入矣,所當直捧禁推傳旨,而此與無端徑出有異,推考警責,何如?傳曰,允。
以右副承旨李德鉉牌不進罷職傳旨,傳于申在植曰,只推。
以執義李游夏,掌令金鐮·韓喆濟,持平韓鍾運,司諫具康,正言黃基文牌不進罷職傳旨,傳于申在植曰,只推。
申在植啓曰,卽者義禁府都事來言,時囚無得過三日滯囚,曾有定式矣。時囚罪人洪羲書,保放罪人李鼎會·鄭宗顯·白慶楷·金持泰,當爲捧供,李有亨·兪漢寔,當爲議處,而判義禁未差,同義禁南履翼·洪秀晩,俱有身病,只有徐有聞一人,不得備員開坐議處,則次堂例不得擧行云。同義禁南履翼·洪秀晩,竝卽牌招,判義禁未差之代,政官牌招開政差出,待下批,牌招,以爲備員擧行之地,何如?傳曰,允。
又啓曰,同義禁南履翼·洪秀晩牌不進推考傳旨,今方捧入,而開坐命下之後,如是違牌,事甚未安,竝卽牌招,何如?傳曰,允。
又啓曰,同義禁南履翼·洪秀晩再牌不進推考傳旨,今方捧入,而開坐命下之後,連事違召,揆以事體,極爲未安。所當更請牌招,而係是一日三牌,何以爲之?敢稟。傳曰,竝許遞,今日政差出。
申綋啓曰,兼吏曹判書沈象奎,參判宋冕載,參議趙貞喆牌不進推考傳旨及罷職傳旨,今方捧入,而開政命下之後,如是違牌,事甚未安,判書·參判,竝更牌招,何如?傳曰,允。參議只推,一體牌招。
又啓曰,兼吏曹判書沈象奎,參判宋冕載,參議趙貞喆再牌不進推考傳旨及罷職傳旨,今方捧入,而開政命下之後,連事違召,揆以事體,極爲未安。判書·參判,所當更請牌招,而係是一日三牌,何以爲之?敢稟。傳曰,參議只推,與判書·參判,更爲牌招。
申在植,以兵曹言啓曰,卽接東道參軍金永植牒報,則御營廳所授興仁門南邊第二城廊近處,體城六間許頹圮云。令繕工監,爲先把子圍排,分授軍門,急速修築,而把守軍兵,亦令該軍門,量宜定送,限改築間嚴加守直之意,分付,何如?傳曰,允。
又以訓鍊都監言啓曰,本局局別將朴基赫,身病甚重,勢難察任,改差,何如?傳曰,允。
又以御營廳言啓曰,本廳字內興仁門南邊第二城廊近處,體城六間許頹圮處,令繕工監把子圍排,分授軍門,卽速修築,而把守軍兵,亦令該軍門,量宜定送事,自兵曹草記矣。修築則待晴擧行,而出番鄕軍二十名,將官率領,限改築間輪回嚴加把守之意,敢啓。傳曰,知道。
戶曹判書李相璜疏曰,伏以臣,冒陳病狀,冀解使命,而及伏奉批旨下者,諭之以調理往來,豈或容光之有遺?只緣辭意之未達,惶悶迫塞,如無所容。臣旣辭不獲命,則惟宜治任登塗,不暇自恤而已,尤何敢妄有陳丐,重犯瀆擾,而第臣所苦,實非時月調理之所可痊可者,若使一日二日,行期遽迫,上無以仰承德意,下無以俯伸義分,臨急變通,狼狽窘窒,則臣於其時,雖重被誅罰,顧何補於使事哉?若臣病祟之淺深,固所自知,而前塗之夷險難易,又臣之所徑歷而暗悉者,眩者常畏風氣,渴者必揀水性,臣旣不幸而兼此二祟,遼燕之風饕水劣,又爲天下之最,以若疾而冒若險,已難保全往而全還。然苟使臣病止於此,則以身往試,冀幸萬一,亦不可謂全無是理,而至於臂脚痿痺,尤係臣目下難醫之疾。風濕所傷,始之一指不仁者,竟爲半體麻木,數朔調治,僅尋生路。然病根已固,無力可拔,每霧雨薰襲,寒熱隆盛,投間抵隙,發作無常。昨年則猶間月一再見,而今春以後,轉又增劇,有時乎手礙爬搔,足妨步趨,床玆歲月,殆居其半,非無劇歇之異候,要之無旬月之安。今雖致愼於起居,凉燠之節,兢兢自護,猶懼其不免廢疾,若又觸冒烟嵐,凌兢氷雪,行行不止,其期悠邈,則畢竟無幸,從可知已。臣之幸與無幸,固似臣一己之私,而殿下之於臣,蓋嘗天地而生成也,父母而顧復也。疾痛之呼,若以嚴畏而遂已,則是自阻於曲遂之大化,臣顧何忍爲是?且臣旣銜命,身非自有,苟或事未及竣,委諸草莽,則使事無措,關係實大,臣又何敢爲是?假使君靈攸濟,倖而得全,湏人擔舁,恐卽是籧篨一物耳,賀正之會,人衆雜遝,瞻瞩衣冠,政屬於我,而拱揖愆儀,周旋失容,齟齬蹩躠,不猶恒人,則其爲駭殊俗而損國威,又當如何?百爾揣量,無望遠赴。玆敢更瀝苦懇,仰干崇聽。伏乞聖慈,俯垂諒察,將臣所叨使銜,移授他人,俾幸國事,千萬顒祝,惟其窮隘,言不暇裁?唐突之罪,益無所逃。臣無任云云。答曰,省疏具悉。所請依施。
禮曹參判尹益烈疏曰,伏以臣,年迫七旬,技無一取,偏蒙兩聖朝陶甄之澤,內外颺歷,罔非涯分之踰濫。且於昨年,猥膺松京管理之命,踰歲居留,徒費廩俸,孔途重鎭,久爲千百竇受病,謏才蔑識,奈無一半分矯弊,居常惴慄,如負大何,向因王之民上言之事,至承麗朝第四陵尋覓之敎,臣多般採訪,終未得可據之眞跡,不獲已摭實封啓,恭俟處分矣。及夫判付之下也,辭敎諄複,誨責截嚴,繼而有大僚請譴之擧,本事雖歸於謊誕,臣罪難逭於輕率,待前朝之盛意,旣未能對揚,守舊都之丕責,又如是辜負,惶隕震懍,歸伏松楸,杜門訟愆,無所容措。不自意恩敍遽降,簪履收復,無狀賤臣,何以得此?手奉華誥,涕淚竝逬。臣敢不感激恩私,卽伸叩謝之義,而追惟僨誤之罪,尙切惶恧之忱,今何可徒恃寵靈,揚揚冒膺,自同無故之人哉?玆敢披瀝肝膈,仰瀆崇嚴。伏乞聖慈,亟遞臣職,以安私分,千萬幸甚。臣無任云云。答曰,省疏具悉。卿其勿辭行公。
副修撰金蘭淳疏曰,伏以臣父,年近八耋,常嬰貞疾,近因晩炎之添祟,又致宿症之越劇,痔漏挾泄而闖肆,暈眩引風而交作,委頓床笫,眞元凘鑠,食飮全却,氣息凜綴,臣家走伻,促臣歸視,臣自聞此報,衷情如灼,按住不得。勢無以坐須僚替,忙陳短章,徑出禁扄。伏乞聖慈,諒臣至情,特許遞免,治臣擅離,以肅朝綱。臣無任云云。答曰,省疏具悉。爾其勿辭救護。
上在昌德宮。停常參·經筵。
申在植啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
朴宗薰啓曰,左副承旨洪起燮,右副承旨李德鉉,今日不爲仕進,竝卽牌招,何如?傳曰,竝許遞,今日政差出。
又啓曰,藥房副提調,持湯劑來待矣。傳曰,封入。
又啓曰,兼吏曹判書沈象奎,參判宋冕載,參議趙貞喆三牌不進推考傳旨及禁推傳旨,今方捧入,而開政命下之後,連事違牌,無意承膺,事體所在,誠極未安。判書·參判,所當更請牌招,而係是一日四牌,何以爲之?敢稟。傳曰,參議分揀,與判書·參判,更爲牌招。
又啓曰,兼吏曹判書沈象奎,參判宋冕載,參議趙貞喆牌不進推考傳旨及罷職傳旨,今方捧入,而開政命下,已至經宿,連事違召,不卽承膺,揆以事體,誠甚未安。判書·參判,竝更牌招,何如?傳曰,允。參議只推,一體牌招。
又啓曰,兼吏曹判書沈象奎,參判宋冕載,參議趙貞喆再牌不進推考傳旨及罷職傳旨,今方捧入,而政命經宿,連違召牌,無意承膺,事體未安。判書·參判,所當更請牌招,而係是一日三牌,何以爲之?敢稟。傳曰,參議只推,與判書·參判,一體更爲牌招。
申在植啓曰,大司憲宋穉圭,持平李敦夏在外,執義李游夏,掌令金鐮·韓喆濟,持平韓鍾運牌不進,監察茶時之意,敢啓。傳曰,知道。
以執義李游夏,掌令金鐮·韓喆濟,持平韓鍾運,司諫具康,正言黃基文牌不進罷職傳旨,傳于申在植曰,只推。
申在植,以弘文館言啓曰,本館下番闕直,事甚未安。修撰沈能岳,副修撰趙忠植,竝卽牌招,以爲推移入直之地,何如?傳曰,允。
以應敎柳訸牌不進罷職傳旨,傳于申在植曰,只推。
申在植,以弘文館言啓曰,本館下番闕直,事甚未安。應敎柳訸,旣有只推之命,與副應敎朴齊聞,副校理尹命圭,一體牌招,以爲推移姑降入直之地,何如?傳曰,允。
以修撰沈能岳,副修撰趙忠植牌不進罷職傳旨,傳于申在植曰,只推。
申在植,以備邊司言啓曰,卽見公淸監司權常愼狀啓,則以爲,穀摠自來不敷,應分每患難繼,而今夏麥事,又致失稔,目下遑汲,甚於窮春。道內還餉留庫條中,限四千石特許加分事,請令廟堂稟旨分付矣。麥旣告歉,秋未及熟,民食艱乏,合有軫念,依狀請數爻,特許加分,何如?傳曰,允。
上在昌德宮。停常參·經筵。
自午時至酉時,灑雨下雨,測雨器水深一寸三分。
申在植啓曰,大司憲宋穉圭,持平李敦夏在外,執義李游夏,掌令金鐮未肅拜,韓喆濟,持平韓鍾運呈辭,監察茶時之意,敢啓。傳曰,知道。
徐鼎輔啓曰,藥房提調,持湯劑來待矣。傳曰,封入。
備忘記,阿山萬戶鄭大用下直,長弓一張,長箭一部,片箭一部,筒兒一箇賜給。
申綋啓曰,三皇忌辰日親行望拜禮,前期一日以稟事,曾有定式矣。今二十一日神宗皇帝忌辰日親行望拜禮,何以爲之?敢稟。傳曰,奉室遣承旨奉審。
徐鼎輔啓曰,假注書李憲瑋,身病猝重,勢難察任,今姑改差,何如?傳曰,允。
李憲瑋改差,代以徐英淳爲假注書。
申綋啓曰,兼吏曹判書沈象奎,參判宋冕載,參議趙貞喆三牌不進推考傳旨及禁推傳旨,今方捧入,而開政命下,已至徑宿,連事違召,終不承膺,事體所在,極爲未安。判書·參判,所當更請牌招,而係是一日四牌,何以爲之?敢稟。傳曰,參議分揀,與判書·參判,更爲牌招。
又啓曰,兼吏曹判書沈象奎,參判宋冕載,參議趙貞喆牌不進推考傳旨及罷職傳旨,今方捧入,而開政命下,已至多日,一向違召,無意承膺,事體所在,誠極未安。判書·參判,竝更牌招,何如?傳曰,允。參議只推,一體牌招。
又啓曰,兼吏曹判書沈象奎,參判宋冕載,參議趙貞喆再牌不進推考傳旨及罷職傳旨,今方捧入,而開政命下,已至多日,連事違召,無意承膺,事體所在,極爲未安。判書·參判,所當更請牌招,而係是一日三牌,何以爲之?敢稟。傳曰,參議只推,與判書·參判,一體更爲牌招。
以應敎柳訸,副應敎朴齊聞,副校理尹命圭牌不進罷職傳旨,傳于申綋曰,只推。
申綋,以弘文館言啓曰,本館下番闕直,事甚未安。應敎柳訸,副應敎朴齊聞,副校理尹命圭,修撰沈能岳,副修撰趙忠植,旣有只推之命,竝卽牌招,以爲推移入直之地,何如?傳曰,竝許遞,今日政差出。
申在植,以都摠府言啓曰,今日入直內三廳武兼禁軍及軍兵等,當爲中日習射技放,而停朝市相値,不得設行之意,敢啓。傳曰,知道。
又以兵曹言啓曰,卽接禁漏官李宅泳牒報,則漏局今已修改云。自今月二十日還接本處之意,分付,何如?傳曰,允。
又以司僕寺一二提調意啓曰,濟州出來先運歲貢馬二百匹內,二匹到中路故失,十六匹到中路病留,六匹到津頭逃逸,九匹到本寺病留,四十六匹訓鍊都監,十二匹禁衛營,十二匹御營廳,十二匹兵曹軍馬分給除,實納馬八十五匹,禾毛色別單書入之意,敢啓。傳曰,知道。
又以摠戎廳言啓曰,本廳哨官尹瀅,擧措駭妄,爲先汰去之意,敢啓。傳曰,知道。
又以右捕廳言啓曰,本廳兼從事官申錫朋,身病猝重,勢難察任,改差,何如?傳曰,允。
大司諫李勉昇疏曰,伏以臣,於病伏田廬之中,得見邸報,以臣爲司諫院大司諫者,繼而有馹召之命,臣誠惝怳震惕,直欲鑽地而不可得也。臣素愧古人之謇諤,同歸俗流之骫骳,上不足以補袞闕,下不足以警具僚,此皆已試蔑效,自知甚明者。且臣於丙辰冬待罪正言時,以不言之罪,遭拿鞫之啓,伊後二十年來,屢叨臺銜,一未敢爲承膺之計,亦嘗控訴衷懇,竟得遞解,此聖明之所已俯燭者也。夫寧激毋渝,臺閣之職也,雖使以言獲罪,惟當進巡退縮,況罪在不言,累屬難洗,臣何敢漫漶久遠,憑恃寵靈,揚揚以臺諫自居乎?鐵限在前,株守莫改。伏乞聖慈,俯垂鑑諒,特賜鐫改,俾靖私義,仍命選部,勿復檢擬,千萬幸甚。臣於乞免之章,不宜贅及他說,而事在目下,不容泯默,敢此冒昧附陳,惟聖明垂察焉。趙得永之一疏膺旨,七載竄荒,人孰不冤之?公論無終泯之理,積屈有可伸之期,大臣旣言之矣,臺閣又爭之矣。尹致謙·鄭度采請宥之疏,可見前後之公議,金用默·李基栽停啓之擧,亦非一人之私見,而殿下於此數臣者,始加譴罰,終賜原宥,則殿下亦已洞悉之矣,而猶且一味靳兪者,豈以爲事關莫重,罪在侵逼耶?若使得永之罪,有毫分近似於是也,則爲今日殿下之臣者,但當執守正論,沬飮請討之不暇,顧何敢爲之救解乎?今其疏在耳,傅會文致之狀,稍解文理者所可辨焉,臣不敢更事分析,以瀆崇嚴也。大臣,殿下之股肱也,臺閣,殿下之耳目也。不當以背義違理之事,仰請於殿下之前,而筵奏疏請,天聽愈邈,臣未敢知殿下,捨股肱耳目而誰與之共國乎?伏願亟回天心,夬從群請,使公論伸而朝象靖焉。臣以無似之姿,屢叨不世之恩,猥承召命,益增惶蹙,方擬擔舁病軀,進身京輦,以爲積誠控籲之計,半日中暑,泄痢交作,風痺宿症,從而闖發,欲起旋仆,前進末由。玆不得不半道封函,逋慢之誅,益無所逃。臣無任云云。省疏具悉。趙得永事,不允。爾其勿辭,上來察職。
上在昌德宮。停常參·經筵。
夜五更,月暈。
藥房提調金履喬,副提調朴宗薰啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。
王大妃殿·中宮殿·嘉順宮·世子宮,口傳問安。答曰,知道。
申在植啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
朴宗薰啓曰,行左承旨徐鼎輔,今日不爲仕進,卽爲牌招,何如?傳曰,允。
又啓曰,藥房提調·副提調,持湯劑來待矣。傳曰,封入。
申綋啓曰,兼吏曹判書沈象奎,參判宋冕載,參議趙貞喆三牌不進推考傳旨及禁推傳旨,今方捧入,而開政命下,已至多日,一向違召,終不承膺,事體道理,俱極未安。判書·參判,所當更請牌招,而係是一日四牌,何以爲之?敢稟。傳曰,參議分揀,與判書·參判,一體更爲牌招。
又啓曰,兼吏曹判書沈象奎,參判宋冕載,參議趙貞喆牌不進推考傳旨及罷職傳旨,今方捧入,而開政命下,已至多日,一向違召,無意承膺,事體所在,極爲未安。判書·參判,竝更牌招,何如?傳曰,允。參議只推,一體牌招。
又啓曰,兼吏曹判書沈象奎,參判宋冕載,參議趙貞喆再牌不進推考傳旨及罷職傳旨,今方捧入,而開政命下,已至多日,一向違召,終不承膺,揆以事體,萬萬未安。判書·參判,所當更請牌招,而係是一日三牌,何以爲之?敢稟。傳曰,參議只推,與判書·參判,一體更爲牌招。
申在植啓曰,大司憲宋穉圭,持平李敦夏在外,執義李游夏,掌令金鐮·韓喆濟,持平韓鍾運牌不進,監察茶時之意,敢啓。傳曰,知道。
以執義李游夏,掌令金鐮·韓喆濟,持平韓鍾運,司諫具康,正言黃基文牌不進罷職傳旨,傳于申在植曰,只推。
申綋,以弘文館言啓曰,本館下番闕直,事甚未安。應敎·副應敎各一員,副校理一員,修撰一員,副修撰一員未差,校理姜世白,修撰申綽在外,副修撰金蘭淳由限已過,卽爲牌招入直,何如?傳曰,允。
又以侍講院言啓曰,兼司書沈能岳,時無職名,令該曹口傳付軍職,何如?傳曰,允。
兵曹口傳政事,副司果單沈能岳。
申綋,以成均館大司成意啓曰,照訖講一所試官柳訸,二所試官尹命圭,時無職名,令該曹口傳付軍職,以爲進參之地,何如?傳曰,允。
兵曹口傳政事,副司果單柳訸·尹命圭。
戊寅七月二十日卯時,上御熙政堂。藥房入診入侍時,提調金履喬,副提調朴宗薰,假注書徐憙淳,記事官李嘉愚·權敦仁,直閣鄭基善以次進伏。醫官吳千根·李漢臣·金殷相進伏楹外訖。履喬曰,日間聖體,若何?上曰,一樣矣。履喬曰,寢睡·水刺之節,何如?上曰,一樣矣。履喬曰,王大妃殿氣候,何如?上曰,殿宮氣候一樣矣,命入診,醫官吳千根·李漢臣·金殷相以次診候訖奏曰,脈候左右三部調均矣。上曰,出去議定湯劑,可也。王大妃殿進御調中君子湯,五貼製入事。出榻敎諸臣以次退出。
上在昌德宮。停常參·經筵。
申綋啓曰,合辭許久闕啓,事甚未安,除在外疏批未下外,未肅拜·呈告人員,竝卽牌招,何如?傳曰,允。
又啓曰,來二十五日朝參日次矣,敢稟。傳曰,停。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
傳于申在植曰,戶房承旨,與禮曹堂上·戶曹郞廳,依定式馳詣宣武祠,奉審摘奸以來。
申綋啓曰,藥房提調,持湯劑來待矣。傳曰,封入。
傳于申綋曰,召對爲之。
申綋啓曰,兼吏曹判書沈象奎,參判宋冕載,參議趙貞喆三牌不進推考傳旨及禁推傳旨,今方捧入,而開政命下,已至多日,連事違召,終不承膺,事體道理,誠極未安。判書·參判,所當更請牌招,而係是一日四牌,何以爲之?敢稟。傳曰,參議分揀,與判書·參判,更爲牌招。
又啓曰,兼吏曹判書沈象奎,參判宋冕載,參議趙貞喆牌不進推考傳旨及罷職傳旨,今方捧入,而開政命下,已至多日,一向違召,無意承膺,事體所在,萬萬未安。判書·參判,竝更牌招,何如?傳曰,允。參議只推,一體牌招。
又啓曰,兼吏曹判書沈象奎,參判宋冕載,參議趙貞喆再牌不進推考傳旨及罷職傳旨,今方捧入,而開政命下,已至多日,一向違召,無意承膺,揆以事體,誠極未安。判書·參判,所當更請牌招,而係是一日三牌,何以爲之?敢稟。傳曰,參議只推,與判書·參判,一體更爲牌招。
申綋啓曰,行都承旨朴宗薰服制,行左承旨徐鼎輔式暇,左副承旨·右副承旨未差,同副承旨申在植須資出去,院中只有臣一人,伴直無人。同副承旨申在植,卽爲牌招,何如?傳曰,同副承旨許遞,前望單子入之。
承旨前望單子入之,尹鼎烈落點。
申綋啓曰,伴直無人,新除授右承旨尹鼎烈,所當牌招,而拘於廳規,不得請牌,何以爲之?敢稟。傳曰,牌招。
以副修撰金蘭淳牌不進罷職傳旨,傳于申綋曰,只推。
尹鼎烈啓曰,大司憲宋穉圭,持平李敦夏在外,執義李游夏,掌令金鐮·韓喆濟,持平韓鍾運牌不進,監察茶時之意,敢啓。傳曰,知道。
以執義李游夏,掌令金鐮·韓喆濟,持平韓鍾運,司諫具康牌不進罷職傳旨,傳于尹鼎烈曰,只推。
申綋,以弘文館言啓曰,本館下番闕直,事甚未安,副修撰金蘭淳,旣有只推之命,卽爲牌招入直,何如?傳曰,允。
尹鼎烈,以都摠府言啓曰,副摠管鄭學畊,以能麽兒堂上,本廳講坐起事,南別營晝仕出去之意,敢啓。傳曰,知道。
戊寅七月二十一日酉時,上御熙政堂。召對入侍時,參贊官申綋,持詩傳第四卷,侍讀官李潞,持詩傳第四卷,待敎徐憙淳,持詩傳第四卷,假注書徐英淳,持詩傳第四卷,記事官李嘉愚,持詩傳第四卷,記事官權敦仁,持詩傳第四卷,以次進伏訖。上開卷命讀。潞讀自胡爲乎株林,止株林二章章四句。上曰,參贊官讀之。綋讀自彼澤之陂,止澤陂三章章六句。上曰,閣臣讀之。憙淳讀自陳國十篇,止羔裘三章章四句。上曰,注書讀之。賤臣讀自庶見素冠,止素冠三章章三句。上曰,上番讀之。嘉愚讀自隰有萇楚,止隰有萇楚三章章四句。上曰,下番讀之。敦仁讀自匪風發兮,止匪風三章章四句。上曰,文義陳之。潞曰,此羔裘·狐裘,卽視朝之服,而檜君,徒爲修餙外儀,不能自强於政治,所以詩人有憂歎之言。大凡袞衣繡裳與羔狐之裘,同是臨朝法衣,居此尊位,克修厥德,然後萬姓咸戴,而治效可期,而檜君不能如此,豈非可惜乎?詩之爲義,卽勸懲二字,善則效之,不善則戒之而已。伏望此等處,推類監戒,深留聖意焉。上曰,參贊官陳之。綋曰,玉堂已陳之,臣別無可陳者矣。上曰,閣臣陳之。憙淳曰,臣亦無可陳者矣。上命掩卷。仍命退,玉堂先退。又命退,承史以次退出。
上在昌德宮。停常參·經筵。
自卯時至人定,灑雨下雨,測雨器水深一寸八分。
自人定至二十三日開東,灑雨下雨,測雨器水深一寸二分。
尹鼎烈啓曰,合辭許久闕啓,事甚未安,除在外疏批未下外,未肅拜·呈告人員,竝卽牌招,何如?傳曰,允。
申綋啓曰,假注書徐憙淳,身病猝重,勢難察任,今姑改差,何如?傳曰,允。
又啓曰,藥房提調,持湯劑來待矣。傳曰,封入。
又啓曰,兼吏曹判書沈象奎,參判宋冕載,參議趙貞喆三牌不進推考傳旨及禁推傳旨,今方捧入,而開政命下,已至多日,連事違召,終不承膺,事體所在,誠極未安。判書·參判,所當更請牌招,而係是一日四牌,何以爲之?敢稟。傳曰,參議分揀,與判書·參判,一體更爲牌招。
又啓曰,兼吏曹判書沈象奎,參判宋冕載,參議趙貞喆牌不進推考傳旨及罷職傳旨,今方捧入,而開政命下,已至多日,一向違召,不卽承膺,事體所在,誠極未安。判書陳疏,參判更爲牌招,何如?傳曰,允。參議只推,更爲牌招,判書疏批已下,一體牌招。
以假注書望筒,傳于申綋曰,以前任春坊·時任春坊,更爲擬入。
徐憙淳改差,代以尹正鎭爲假注書。
尹正鎭在外,代以朴容壽爲假注書。
尹鼎烈啓曰,正言黃基文,疏批已下,一體牌招,何如?傳曰,允。
又啓曰,大司憲宋穉圭,持平李敦夏在外,執義李游夏,掌令金鐮·韓喆濟,持平韓鍾運牌不進,監察茶時之意,敢啓。傳曰,知道。
以執義李游夏,掌令金鐮·韓喆濟,持平韓鍾運,司諫具康,正言黃基文牌不進罷職傳旨,傳于尹鼎烈曰,只推。
以副修撰金蘭淳牌不進罷職傳旨,傳于申綋曰,只推。
以南兵使李元植狀啓,惠山僉使安光質身病沈重,不得已罷黜事,傳于尹鼎烈曰,令該曹口傳差出,催促下送。
兵曹口傳政事,以權聖祐爲惠山僉使。
申綋,以弘文館言啓曰,本館下番闕直,事甚未安。副修撰金蘭淳,旣有只推之命,卽爲牌招入直,何如?傳曰,允。
以副修撰金蘭淳牌不進罷職傳旨,傳于申綋曰,只推。
尹鼎烈,以都摠府言啓曰,今日入直內三廳武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
又以司僕寺一二提調意啓曰,濟州出來後運年例進上馬八匹,三名日進上馬六十匹,凶咎駑駘二十匹,合八十八匹內,八匹到中路病留,五匹到津頭逃逸,三匹到本寺病留除,實納馬七十三匹,禾毛色別單書入之意,敢啓。傳曰,知道。
又以司僕寺一二提調意啓曰,濟州山馬監牧官金汝隥,丁丑戊寅兩年條封進馬二匹,今纔上來,禾毛色別單書入之意,敢啓。傳曰,知道。
又以刑曹言啓曰,東部居李秉德發狀內,其母金女,被蹴於洪扶億龍處,今十七日致死云,故使之行檢矣,初覆檢,實因終欠端的,正犯亦有互換,難以憑據決折,依例發遣本曹郞廳,三檢擧行之意,敢啓。傳曰,知道。
兼吏曹判書沈象奎疏曰,伏以臣,旬日之內,再進文字,罄瀝情懇,乞解銓任,煩瀆如此,無所逃罪,迫切之至,誠不可已,隨伏奉前後降出聖批,臣誠戇昧抑鬱,不徒以不獲准願爲憂也。臣雖至庸陋不肖無狀,其官所謂冢宰也,其懇亦云縷屢也,而槪置不省,未承所諭,幾以賤臣之故,而不免爲聰覽之闕遺,臣且萬死,將何補拾,亦何所持藉,以厭然崇冒於其位乎?所察乎懇切者,下之情志,必得上達,無有阻隔,斯爲盡於人也。若顰呻而不見,呼號而不聞,臣隣之親且近焉而尙然,將如四方百姓之疏遠,何哉?所異乎官顯者,如路乘之馬,處以華閑,飾以樊纓,爲其御於君也,若草蒯之勒而棘斷之菙,安足使行路必式而不敢齒也?今臣以懇則未徼覽揆之盛,而同於蟲啾而禽噭,以官則輒遭督迫之嚴,而似乎牛穿而羊牽,臣若畏威饕榮,强顔自詫,以被有恩諭,辭而復蹲,則人所竊鄙,臣何足言,而淸朝士大夫,必相目而指之,以官於其手爲恥,此又臣決不可得行之大端也。且古之辭官者,惟其意之所決,未必皆有必辭之事,張湛之朝堂失溲,路隨之下殿身仆,乃輒卒辭,非以他事,又如蕭嵩所云,幸陞下未厭臣,臣得以乞身,龐藉所云,必待明主厭棄,然後乃去,是不得已,豈知足之謂?凡此是乞骸請休之說,而雖一職一任之一時丐免者,當於君上未厭未棄之日,可得以成其辭焉。苟在厭棄,大則敗謬罔測,小亦黜斥立至,身且莫保,安所得辭?今殿下卽未厭臣棄臣,幸聽其辭,誠爲厚恩盛德,臣亦感激勉勵,以圖報效萬萬之一,或復不無其時,其與漫任而必待釁負,靦居而祗益憒謬,姑以假遲之,而卒必不得不厭棄也,上下所得,相去豈不遠甚?匹夫之志,奪之不威,聖人之澤,施以無私。臣之陋劣頑鄙,顧不足以仰希眷渥,若天地遂物之仁,亦何擇於喬句靈蠢而異施也哉?今政命之下,已淹日矣,日輒違傲,愚不知移,國體滋屑,臣罪冞積,尙逭嚴斷,寧終可活?玆敢又冒萬死,刳竭衷悃,伏藁申聞,切望天地父母,必加省覽,弘閔覆之澤,竟慈育之恩,許臣懇辭,飭憲紀之嚴,議慢瀆之辜,勘臣大負,成物信法,實爲兩盛。臣無任云云。答曰,省疏具悉。政命已至多日,無端違召,有傷事面,卿其勿辭,卽爲入來開政。
正言黃基文疏曰,伏以臣,竊念朝家置臺閣之臣者,所以官耳目之職者也。上以裨補聖德,下以博採群議,有事而必達焉,有懷而必陳焉。在朝有謇諤之風,立陛有可否之爭,繩愆糾謬者,卽諫官之責也,獻替納忠者,亦諫官之任也。是以其倚毗之重如此,其簡選之愼又如此,則實非空疎之姿,謭劣之品,所可擬者必矣。今臣冒居是職,汚玷名器,其人器之不可堪用,言議之無足備數,不待臣言而衆所共知者也。且臣釋褐以前,屢中寒暑,雖强壯之年,尙有闖發之患,近年以來,弱質添齒,宿病乘虛,動作則氣喘而眼眩,食飮則胃破而胸滯,天牌荐降,屢違召命,積逋如山,進退維谷,臣之情地,吁亦慼矣。玆暴悃愊,仰徹崇嚴。伏乞天地父母,俯察臣難强之勢,特遞臣非分之職,仍治臣逋慢之罪,以肅朝綱焉。臣雖不以見職自居,竊有區區愚見,自不能泯默,玆敢冒死仰瀆焉。臣於趙得永,素無一面之雅,則其永錮窮島,非臣所知也。其含冤入地,非臣所顧也,然而臣向有所達,未承兪音,今又冒瀆,獻言不已者,誠有爲殿下爲世道,終不能含默,而欲效一時匡救之責者也。夫得永之援引古后,果捱逼於莫重,則彼得永者,非獨殿下之罪人,實百僚之罪人也,非獨百僚之罪人,實八域臣民之罪人也。然則殿下非獨誅之,百僚皆可誅之也,百僚非獨誅之也,八域臣民,皆可誅之也。奈之何大臣明其非罪,百僚言其無罪,國人皆曰無罪,至於公車堆積,竄配相繼乎?此得永之無罪實狀,不在多言而可以昭著矣。其時怪鬼輩之抉摘文字,釀成大罪,遂使得永,無路自明,七年絶島,與鬼爲隣,此實傷和召災之一端也。設使得永之援引文字,小有如何之端,殿下以開言路恢淵藪之度,包容之採納之,可也,豈可罪之而不敎乎?臣誠終始訝惑,不能無言者,此也。殿下於尹致謙·鄭度采,特施放釋之命,停啓兩臺臣,亦有分揀之敎,久鬱之公議,雖曰少伸,獨於趙得永,終靳霈澤,記曰,風霜雨露,無非敎也,殿下旣已威之以風霜,何不恩之以雨露,俾知大聖人敎亦多術之義哉?臣以爲島配趙得永,一體放釋,使無一夫之不獲,以補聖德之益光焉。臣無任云云。省疏具悉。趙得永事,不允。爾其勿辭察職。
上在昌德宮。停常參·經筵。
自開東至人定,灑雨下雨,測雨器水深一寸八分。
自人定至二十四日開東,灑雨下雨,測雨器水深二寸三分。
尹鼎烈啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
申綋啓曰,今日乃是處暑,自明日視事,當爲取稟,而晩炎猶甚,無異盛暑,姑觀日候稍涼,更稟之意,敢啓。傳曰,知道。
徐鼎輔啓曰,藥房提調,持湯劑來待矣。傳曰,封入。
朴容壽有頉,代以許晟爲假注書。
傳于尹鼎烈曰,召對爲之。
傳于尹鼎烈曰,諸承旨持公事入侍。
尹鼎烈啓曰,兼吏曹判書沈象奎牌不進,參判宋冕載,參議趙貞喆再牌不進推考傳旨及罷職傳旨,今方捧入,而開政命下,已至多日,連事違召,無意承膺,事體所在,誠極未安。判書更爲牌招,參判所當更請牌招,而係是一日三牌,何以爲之?敢稟。傳曰,參議只推,與判書·參判,更爲牌招,違牌勿爲呼望。
又以吏批言啓曰,掌試時各道都事,例以侍從差出矣。公淸都事李升坤,慶尙都事李賢默,全羅都事林龍鎭,黃海都事金文澤,江原都事金就强,咸鏡都事金進明,平安都事徐志輔,俱未經侍從,竝改差,何如?傳曰,允。
有政。吏批,兼判書沈象奎陳疏,參判宋冕載式暇,參議趙貞喆進,左副承旨尹鼎㤠進。啓曰,兼判書沈象奎陳疏入啓,參判宋冕載式暇,小臣獨政未安,何以爲之?敢稟。傳曰,只出緊任。
以徐英輔·朴宗琦爲承旨,李羲準爲應敎,尹應大爲副應敎,李沆爲副校理,李若愚爲修撰,徐有素爲副修撰,李潞爲兼文學,李光文爲禮曹參議,洪敬謨爲兵曹參議,徐有聞爲知春秋,李集斗爲判義禁,宋冕載爲同義禁,權丕應爲同義禁,鄭晩錫爲冬至兼謝恩正使,尹命烈爲靈光郡守,典牲直長金容善,司圃直長吳顯相相換,兼掌令單李潞,同春秋單徐有聞。
兵批,行判書金履陽病,參判朴蓍壽病,參議朴孝成入直進,參知未差,行右承旨徐鼎輔進。同知單崔秉敎,僉知單卞浩德,副護軍洪起燮·李德鉉·李友秀·申在植·李夔秀·具愼行·李錫祜·崔禹鉉·南耆喆·李徹·孫仁澤·朴泓鎭,副司直趙民和·朴齊聞·金用默,副司果趙忠植·李基栽,以上竝單付,全羅中軍韓景禹仍任事,覆啓判下。
尹鼎烈啓曰,大司憲宋穉圭,持平李敦夏在外,執義李游夏,掌令金鐮·韓喆濟,持平韓鍾運牌不進,監察茶時之意,敢啓。傳曰,知道。
以執義李游夏,掌令金鐮·韓喆濟,持平韓鍾運,司諫具康,正言黃基文牌不進罷職傳旨,傳于尹鼎烈曰,只推。
尹鼎烈,以弘文館言啓曰,本館下番關直,事甚未安。副修撰金蘭淳,旣有只推之命,卽爲牌招入直,何如?傳曰,允。
又以兵曹言啓曰,卽接守門將廳牒報,則守門將朴南壽,言辭悖慢,凌蔑廳風,如此駭妄之類,不可作僚云。該廳衆論,旣已齊發,則不可仍置,汰去,何如?傳曰,允。
又以兵曹言啓曰,內吹螺赤及龍虎營兼內吹今秋等習角賞木,依判下別單,施賞之意,敢啓。傳曰,知道。
又以訓鍊都監言啓曰,本局兼內吹今秋等習角賞格,依啓下單子,木綿二十四疋施賞之意,敢啓。傳曰,知道。
又以禁衛營言啓曰,謹依本營兼內吹今秋等習角賞單啓下,金重玉等十一名處,木綿二疋施賞之意,敢啓。傳曰,知道。
又以御營廳言啓曰,本廳兼內吹今秋等習角賞格,謹依單子判下,李禧哲等十一名處,各木二疋施賞之意,敢啓。傳曰,知道。
戊寅七月二十三日辰時,上御熙政堂。召對入侍,諸承旨持公事同爲入侍時,參贊官尹鼎烈,持詩傳第四卷,侍讀官李潞,持詩傳第四卷,待敎徐憙淳,持詩傳第四卷,假注書徐英淳,持詩傳第四卷,記事官李嘉愚,持詩傳第四卷,記事官權敦仁,持詩傳第四卷,行左承旨徐鼎輔以次進伏訖。上開卷命讀,潞讀自曹一之十四,止蜉蝣三章章四句。上曰,參贊官讀之。鼎烈讀自彼候人兮,止候人四章章四句。上曰,注書讀之。賤臣讀自鳲鳩在桑,止鳲鳩四章章六句。上曰,上番讀之。嘉愚讀自冽彼下泉,止下泉四章章四句。上曰,下番讀之。敦仁讀自豳一之十五,止七月八章章十一句。上曰,文義陳之。潞曰,此七月章,卽周家王業肇基之跡也。風化淳質,民俗勤儉,少者力農桑,以資衣食之源,以養其老,而忠君事上之意,藹然見於一篇之中,非叔世風俗,所可跂及也。惟我聖朝,立國規模,匹美周家,所以鴻功偉烈,克升大猷,夫聖人之踐其位行其禮,莫重於繼述先美。伏願殿下,仰監于謨訓之所載,念念在玆,一政一事,必思善繼善述之道,克光前烈,區區之望矣。上曰,參贊官陳之。鼎烈曰,玉堂所陳甚好,臣則無可陳者矣。上命掩卷,命奏公事。鼎烈曰,臣吏房代房無公事矣。鼎輔曰,臣戶房而無公事矣。鼎烈曰,臣禮房代房無公事,兵房代房無公事,刑房代房有公事矣。讀奏全羅監司狀啓,高敝前縣監洪羲書私貸準捧,金時翼次律勘處事。因奏曰,臣工房而無公事矣。上曰,承旨只二人入來乎?鼎烈曰,都承旨服制,左副承旨緣故出,右副承旨·同副承旨未差矣。上命退,玉堂先退,承史以次退出。
上在昌德宮。停常參·經筵。
自開東至酉時,灑雨下雨,測雨器水深二寸三分。
尹鼎烈啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
朴宗薰啓曰,行左承旨徐英輔,右副承旨朴宗琦,今日不爲仕進,竝卽牌招,何如?傳曰,允。
又啓曰,藥房提調·副提調,持湯劑來待矣。傳曰,封入。
尹鼎烈啓曰,大司憲宋穉圭,持平李敦夏在外,執義李游夏,掌令金鐮·韓喆濟,持平韓鍾運牌不進,監察茶時之意,敢啓。傳曰,知道。
朴宗薰啓曰,藥房提調·副提調,持湯劑來待矣。傳曰,封入。
傳于朴宗琦曰,召對爲之。
朴宗琦啓曰,判義禁李集斗牌不進推考傳旨,今方捧入,而開坐命下,已至多日,如是違牌,事甚未安,更爲牌招,何如?傳曰,允。
又啓曰,新除授同義禁宋冕載·權丕應,一體牌招,以爲備員開坐之地,何如?傳曰,允。
又啓曰,同義禁權丕應,時無職名,令該曹口傳付軍職,何如?傳曰,允。
兵曹口傳政事,行護軍單權丕應。
朴宗琦啓曰,判義禁李集斗,同義禁宋冕載牌不進推考傳旨,今方捧入,而開坐命下,已至多日,如是違牌,事甚未安,竝更牌招,以爲開坐之地,何如?傳曰,允。
徐鼎輔,以弘文館言啓曰,本館下番闕直,事甚未安。新除授應敎李羲準,副應敎尹應大,副校理李沆,修撰李若愚,卽爲牌招,以爲推移入直之地,何如?傳曰,允。
又以弘文館言啓曰,副修撰徐有素,時在京畿楊根地,經筵入番事緊,請斯速乘馹上來事,下諭,答曰,依啓。
以應敎李羲準,副應敎尹應大,副校理李沆,修撰李若愚牌不進罷職傳旨,傳于徐鼎輔曰,只推。
以副修撰金蘭淳牌不進罷職傳旨,傳于徐鼎輔曰,只推。
以執義李游夏,掌令金鐮·韓喆濟,持平韓鍾運,司諫具康,正言黃基文牌不進罷職傳旨,傳于朴宗琦曰,只推。
徐鼎輔,以禮曹言啓曰,郊壇四孟朔,遣禮郞看審有無頉,自該曹草記事,曾有定式矣。發遣郞廳,南郊南壇·東郊先農壇·先蠶壇·南郊雩祀壇,北郊祈雨壇·東郊馬祖壇·南郊漢江壇·司寒壇,北郊厲壇,次第看審,則南壇·先農壇·祈雨壇·馬祖壇·厲壇壇上及四面紅箭門墻垣階砌,俱爲無頉,而先蠶壇南北邊紅前門柱根塗灰剝落,雩祀壇四面紅箭門柱根塗灰剝落,東南紅箭門箭木三個折傷,漢江壇東邊紅箭門柱根塗灰剝落,司寒壇東南邊紅箭門柱根塗灰剝落,卽爲修改事,分付該監,而此後看護等節,另加申飭之意,敢啓。傳曰,知道。
尹鼎烈,以兵曹言啓曰,卽接西所衛將鄭鴻觀牒報,則永肅門西邊大松一株·中松一株,因雨顚仆云。令該所依例所去之意,敢啓。傳曰,知道。
戊寅七月二十四日酉時,上御熙政堂。召對入侍時,參贊官朴宗琦,持詩傳第四卷,檢校直閣鄭元容,持詩傳第四卷,侍讀官李潞,持詩傳第四卷,假注書許晟,持詩傳第四卷,記事官李嘉愚,持詩傳第四卷,記事官權敦仁,持詩傳第四卷,以次進伏訖。上曰,開卷讀之。潞自鴟鴞鴟鴞,止閔斯。上曰,參贊官讀之。宗琦讀自迨天之未陰雨,止曰予未有室家。上曰,閣臣讀之。元容讀自予羽譙譙,止章五句。上曰,文義陳之。潞曰,此周家,使管·蔡監武庚,而管·蔡與武庚同叛,故周公托於鴟鴞而爲詩。以旣取我子,比武庚之敗亂管·蔡,以無毁我室,比武庚之不可更毁王室,以桑土牖戶,比之王業之勤勞,以風雨漂搖,比之王室之艱危,其辭誠悲苦矣。夫以周公之聖,不免於流言,以成王之賢,不免於信讒,此雖成王學文,未及成就之時,而周公盛德,終無掩蔽之理。然蓋讒說殄行,自虞世已然。古今人君之戒,莫先於明察,而明察然後,䜛言無自而入,入亦不得而售其謀矣。至於陰雨綢繆之辭,此是備預之至計,爲治之要道,凡慮難防患之策,必於安泰閒暇之時,可以有爲,而迨其有事臨急之會,雖欲經營而施措,顧何所及乎?此孔子所以深贊其詩,有知道之訓矣。伏願推類體念焉。上曰,參贊官陳之。宗琦曰,玉堂已悉陳,臣無可奏之文義矣。上曰,閣臣陳之。元容曰,此詩,周公以成王之惑於流言而作也。夫成王明主也,周公聖人也。以成王爲君,而周公以聖人之德且美,兼以王室至親,赤心血誠,忠勤王室,而猶不能不爲流言所動,此可見讒說之易以入,忠言之難見信矣。後世人君,不及成王之明,人臣不如周公之聖,而投抵之說,無時不行,則千載之間,君臣之一體相須,契合昭融,任之勿疑,讒不可入者,亦幾希矣。蓋君臣之分,如天地,其交泰之道,在於情志交孚,而交孚之道,亦不可自下先之者也。自上每導達開納,使情志無間,然後自然相交相孚,豈有疑於心而惑於言之理乎?近日講對雖頻,召接雖勤,臨筵之際,淵默太過,酬酢不及,草草讀奏,不過爲一時之文具,何以望情志之交孚乎?文義之外,上自國朝治法政謨,下至閭里艱難疾苦,從容討論,詢咨採納,則非但群情之得達,亦不有益於治術乎?伏願留念焉。上曰,坐直承旨持公事入侍事,注書出傳,可也。賤臣承命而出,與左副承旨尹鼎烈,偕入進伏。上命掩卷,因命讀奏公事。鼎烈奏曰,各房無公事,兵房只有公事一張矣。鼎烈仍讀奏忠淸監司狀啓虎囕事,進御香砂君子湯停止,加味養胃湯,自今日一貼式煎入事。出榻敎上命退,諸臣以次退出。
上在昌德宮。停常參·經筵。
藥房提調金履喬,副提調朴宗薰啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。
王大妃殿·中宮殿·嘉順宮·世子宮,口傳問安。答曰,知道。
尹鼎烈,以都摠府言啓曰,今日入直內三廳武兼禁軍及軍兵等,中日習射技放,請出標信,傳曰,知道。
朴宗琦啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
朴宗薰啓曰,三品官之無得過三日循例請牌,曾有定式矣。禮曹參議李光文,除拜後過三日不爲出肅,事體所在,誠極未安,從重推考,仍卽牌招察任,何如?傳曰,允。
又啓曰,藥房提調·副提調,持湯劑來待矣。傳曰,封入。
傳于尹鼎烈曰,大臣·備局堂上引見。
朴宗琦啓曰,明日次對,兩司當爲進參,除在外外,未肅拜·呈告人員,竝待開門牌招,何如?傳曰,允。
傳于尹鼎烈曰,別講爲之。
朴宗琦啓曰,判義禁李集斗,同義禁宋冕載再牌不進推考傳旨,今方捧入,而開坐命下,已至多日,連事違召,極爲未安。所當更請牌招,而係是一日三牌,何以爲之?敢稟。傳曰,更爲牌招。
又啓曰,判義禁李集斗,同義禁宋冕載牌不進推考傳旨,今方捧入,而開坐命下,已至多日,連事違召,誠極未安,竝更牌招,何如?傳曰,允。
傳于朴宗琦曰,判義禁未差之代,前望單子入之。
朴宗琦啓曰,大司憲宋穉圭,持平李敦夏在外,執義李游夏,掌令金鐮·韓喆濟,持平韓鍾運牌不進,監察茶時之意,敢啓。傳曰,知道。
以執義李游夏,掌令金鐮·韓喆濟,持平韓鍾運,司諫具康,正言黃基文牌不進罷職傳旨,傳于朴宗琦曰,只推。
以漢城府民家頹壓別單,傳于徐英輔曰,恤典,令該廳卽爲分給事,分付。
以執義李游夏,掌令金鐮·韓喆濟,持平韓鍾運,司諫具康,正言黃基文牌不進推考傳旨,傳于朴宗琦曰,只推。
徐鼎輔,以弘文館言啓曰,本館下番闕直,事甚未安,應敎李羲準,副應敎尹應大,副校理李沆,修撰李若愚,副修撰金蘭淳,旣有只推之命,竝卽牌招,以爲推移入直之地,何如?傳曰,允。
以應敎李羲準,副應敎尹應大,副校理李沆,副修撰金蘭淳牌不進罷職傳旨,傳于徐鼎輔曰,只推。
徐鼎輔,以奎章閣言啓曰,兼檢書官李文哲,時無職名,令該曹口傳付軍職,使之冠帶常仕,何如?傳曰,允。
尹鼎烈,以都摠府言啓曰,副摠管柳相亮,以騎兵點考事,外兵曹晝仕出去之意,敢啓。傳曰,知道。
又以兵曹言啓曰,本曹正郞金道喜,身病猝重,屢度呈狀乞遞,宿衛重地,不可久曠,今姑改差,何如?傳曰,允。
朴宗琦,以義禁府言啓曰,保放罪人李鼎會·鄭宗顯·白慶楷·金持泰,還囚捧供以入,而諸囚病勢,一向未差,竝仍爲保放之意,敢啓。傳曰,知道。
又以義禁府言啓曰,卽接月令醫員金俊男手本,則時囚罪人洪羲書,屢日處濕,暴泄成痢,登溷無常,眞元大脫,轉側須人,目下症形,十分危惡云。罪人病勢如此,則一邊保放,一邊草記,曾有定式矣。洪羲書姑爲保放之意,敢啓。傳曰,知道。
判義禁李集斗疏曰,伏以臣,癃老轉深,賤疾益添,近以冒暑之症,委頓床褥之中,金吾除職,天牌儼臨,歷日違命,尤增悚惶。況又見職,自有難冒之情勢,究其所遭,實非一時相規,職是議讞而不善擧行,竟値大僚相繼譴罷之境,則寔出公評,亦關私義,金吾一步,已成鐵限。以若情踪,實難以年久屢除,忘廉抛恥,自同無故,晏然出膺,玆敢猥陳短章,冒死呼籲。伏乞聖明,天地父母,俯垂鑑諒,特遞臣所帶金吾之職,俾存廉防,仍治臣瀆擾之罪,以安私分,千萬幸甚。臣無任云云。答曰,省疏具悉。所請依施。
修撰李若愚疏曰,伏以臣,菲才淺識,百無肖似,而幸遭盛際,猥叨淸選,出入玉署之班,周旋香案之前,蒙被恩寵,罕與爲比,而其奈學業無素,文辭蔑稱,前席橫經,莫效啓沃之責,西掖演綸,實乏闊色之才,匪分玷汚,恒切愧懼,而只緣感激隆造,不揆僭猥,以依近爲榮,趨走爲恭,前後恩命,不敢以匪才辭,有除輒膺,恬然承當,若不知不稱之爲可愧者,而今者誤恩,卽又臣宿趼之地也。前旣不以冒居而必辭,今何敢爲逡巡而却步,祗增慢蹇,重孤恩遇,甘自歸於辜恩慢命之科,而第臣母,年旣衰老,病又沈痼,長在床褥,寧日恒少,近苦溽暑,重患滯泄,寒熱交作,飮啖專却,症形苦劇,藥餌罔效,臣方左右扶將,方寸煎灼,而豹直有闕,召命荐降,臣於此際,私情懇迫,離側末由,昨日一違,良非獲已,而連事慢傲,冞增罪戾,震懍惶阨,罔知攸措。玆敢忙陳短章,仰瀆崇聽。伏乞聖慈,俯垂鑑諒,亟遞臣職,俾便救護,仍治臣瀆擾之罪,以肅朝綱焉。臣無任云云。省疏具悉。爾其勿辭救護。
戊寅七月二十五日辰時,上御熙政堂。藥房入診,大臣·備局堂上引見入侍時,提調金履喬,副提調朴宗薰,假注書徐英淳,記事官李嘉愚,記事官權敦仁,左副承旨尹鼎烈,假注書許晟,事變假注書林,右議政南公轍,漢城府判尹韓致應,大護軍李羲甲,知訓鍊李得濟,行大護軍李存秀,行護軍洪羲臣,行護軍金履載,校理李潞以次進伏。醫官吳千根·李漢臣·金殷相以次進伏楹外訖。公轍曰,潦雨欲晴,秋熱猶劇,聖體,若何?上曰,一樣矣。各殿宮氣候一樣矣。公轍曰,今夏暑熱,挽近所無,世子宮氣候,若何?上曰,一樣矣。公轍曰,向因藥院,伏聞世子宮,以滯候靡寧云矣,今則,何如?上曰,今則快差矣。公轍曰,夏時生果等物,固是沖年之所嗜好,而若忽於飮食之道,則每患有生頉之慮。臣每對宮官,以保護節食之方,使之種種仰勉爲言,而大抵目下先務,雖莫切於講學,節食之戒,尤不可忽,此則自內益加留意,是臣區區之望也。上曰,醫官入診。千根·漢臣·殷相等診候訖奏曰,脈候左右三部調均矣。履喬曰,俄聞承候官金基常言,王大妃殿暑症諸節,今已快復矣。問於醫官,則調中君子湯,依前方五貼進御似好云,故仰達矣。上曰,王大妃殿進御調中君子湯,依前方五貼製入。出榻敎上曰,次對爲之。公轍曰,頃因前持平韓啓玉疏陳驛弊事,竝爲覆啓關問於該道道臣矣。卽見咸鏡監司朴宗來狀啓,則以爲居山之站數·馬數,雖加於高山,以其程途較遠,故應役,別無苦歇之別。今若以三站,移付高山,則居山之弊,亦必難支。至於長津·厚州間設站一事,以今事力,有難遽議,若自本營,隨事省減,則可免生弊,藉土已作訓局屯田,不敢煩請分屬,竝請令廟堂稟處矣。設站立馬,各因程途之遠近,則或多或少,此是事勢之不得不然,割此補彼,實非兩便之政。至於間站之新設,藉土之分屬,亦如狀辭,果難遽議,竝姑置之。各驛之中,高山之受弊爲最,來頭捄弊之方,自本道另加留意蠲減,期有實效之意,分付道臣,何如?上曰,依爲之。出擧條公轍曰,明年卽嘉慶六十之歲,今番節使,似不可循例入送。詳考已例,則去戊辰之五十之年,彼中之稱慶陳賀,果有其時回還使臣之狀啓,而至於去庚子乾隆七十之歲,庚戌八十之歲,初無禮部知會,而己亥·己酉節使入去時,有具方物賀表及緣由咨付送之事,今亦依各年已例,使名改以進賀兼冬至謝恩使,方物及賀表緣由咨,分付該曹該院,使之按禮擧行,何如?上曰,依爲之。出擧條公轍曰,法司之禁條申明,固其宜也,而意在申禁則好,不然則適足爲擾民之端,而貽羞非細。近聞憲府,稱以出禁,多發吏隷,閭里多致騷擾,輕重虛實,又不能分開,而捉放之際,多以私意操縱,所謂贖鍰,太半乾沒於下吏,聽聞所及,莫不駭歎。其爲壞臺體而爲民弊,當如何哉?當該臺臣,令政院捧現告,爲先施以罷職之典,下屬之從中作奸者,竝付秋曹,嚴査重繩,何如?上曰,依爲之。出擧條公轍曰,詞訟自是劇務,京兆堂上中年老人,許遞,何如?上曰,依爲之。出擧條潞曰,臣有區區所懷,敢此仰陳焉。凡自古人君,不能致治者,皆由利慾之私,根柢膠弊,不能克己循理而然,而竊伏見殿下聖質,至仁至善,如貨利之慾,馳聘之娛,凡前代帝王之過失,無一有焉。此非特群下之嘗所欽仰如此,殿下亦當自量其無有是焉,誠爲不出世之姿,而專由立志不以聖人自期,施措不以求治爲念,因循宴安,苟然度日,雖殿下深居高拱,日月之明,或有所未察,而目今國事,誠甚危迫,百度懈弛,衆瘼叢委,邦本困瘁,財粟殫亡,風節淪喪,四維放倒,王法不行,名分僭紊,駸駸然入於莫可救藥之境,古人所謂太息流涕,猶是歇后語也。我朝立國,匹休三古,嘉謨盛烈,史不勝書,重熙累洽,以至殿下,宗社臣民,係於殿下之一身,可不至重且大哉?夫爲國之道,紀綱持之於上,風俗導之於下,而人主以大公至正之心,赫然臨之,然後風行草偃,可期從欲之治,今殿下,未嘗實有作聖之志求治之願,故大小臣僚,不知聖志之所在,亦無以仰藉威靈,任怨做去,不敢有擔當國事之意,皆以姑息之計,專事挨過之道,風俗從而頹敗,善不爲勸,惡無所懲,用法之際,苛細於孤寒,而鹵莽於强梗,故人心不服,紀綱隳盡,如是而國可治民可安,未之有也。昔伯程子,極陳治道,宋神宗曰,此堯·舜之事,朕何敢爲?程子愀然曰,陛下此言,非宗社臣民之福。殿下承祖宗付授之重,無一毫氣質之病,何爲而不以堯·舜自期哉?昔宋仁宗,開天章閣,召范仲淹·杜衍等諸臣,授紙筆使條列時務,而仲淹,猶累月逡巡,始爲書進,從古進言之難,有如是矣。夫君臣之分,本如天地之截,而況臨下淵默,未有一事之咨訪,邈然無交濟之意,則群下雖有願忠之誠,何從而自效乎?伏願先立聖志,毅然圖治,明諭大臣諸臣,大加警飭,一變前轍,奮發振勵,如創業之世,更張修擧,如中興之主,整頓綱維,綜核名實,明功罪以公賞罰,正是非以一人之心,而至於爲治之具,祖宗關和,科條燦然,惟申明大典之法,務其實而不務其文,凡煩碎不急之事,苟具襲謬之例,剗削洗滌,無一依違,規模則建之以敦樸簡肅,事爲則發之以靜重嚴愼,一定之後,不爲浮議所奪,俗習所沮,力圖挽回,則凡今日群下,孰不敢一心精白,殫竭圖效,而上下相孚,一念罔間,何功之不成,何事之不立哉?顧今民憂國計,可言者何限,而臣不暇毛擧以陳者,誠以聖旨,苟不卓然自立,念在求治,則雖良謀畢至,衆瘼日陳,無益於實政,而事無可爲,故特以國家大體仰陳焉,伏願深留聖念焉。上曰,所陳當留念矣。出擧條潞曰,伏見春宮邸下睿質克嶷,寶齡漸長,一國臣民之日夜顒祝,惟在睿學之成就,而顧今老成宿德,多在賓客之列,盡誠輔導,然召接賓僚之時,一日不過數時,而其餘則所相接者,不過宦寺而已,其何能熙緝光明,無十寒一曝之歎哉?此專在殿下,以身率敎,遇物而誨,聞言見事,罔不由正,然後處內處外,德性無蔽,睿明日開。若殿下燕閒之暇,持身敬德,少有欠闕,則顧何所觀感而蒙養乎?伏願克懋聖念,悉導以正,無一放過,克就睿德,以基億年無疆之休焉。上曰,所陳當留意矣。出擧條履喬曰,臘劑中如干緊種,每有別製需用之例,亦有自本院提稟製入之例矣。今適見乏,依前別製似好,故敢此仰達矣。上可之。宗薰曰,兼檢書官徐有殷,方在外任,今姑減下,其代前檢書官李文哲差下,使之察任,何如?上曰,依此爲之。仍命退,大臣以下先退。又命退,承史以次退出。
戊寅七月二十五日酉時,上御熙政堂。別講入侍時,參贊官尹鼎烈,侍讀官李潞,持孟子第五卷,直閣鄭基善,假注書徐英淳,記事官李嘉愚,記事官權敦仁,以次進伏訖。上曰,注書出去,坐直承旨,使之持公事入侍,可也。賤臣承命出傳,與左承旨徐英輔偕入進伏。上開卷命讀。潞讀自萬章問曰舜往于田,止予於大舜見之矣。上曰,參贊官讀之。鼎烈讀自萬章問曰詩云娶妻如之何,止誠信而喜之奚僞焉。上曰,閣臣讀之。基善讀自萬章問曰象,止此之謂也。上曰,文義陳之。潞曰,此稱舜之爲孝,而中庸亦言舜其大孝也夫,雖以庶人之孝言之,立身揚名,以顯父母,孝之終也,舜則玄德升聞,尊爲天子,富有四海,爲法萬世,與堯竝稱,天下之孝,豈有大於此者乎?至於象之傲頑,卽天下之惡,而入宮而見舜,舜若不知象之將害己,而油然之愛,溢於言外,凡聖人智周萬物,無不燭,然以弟而思兄,以臣而思君,卽天理之常,故舜不逆其詐而答之如此,非見欺也,非僞喜也。舜之意以爲,我只知友於弟而已,不問其餘,非聖人,孰能與於是也?舜封象於有庳,而有庳之邑,有象祠,後人祭而享之,以象之惡,至於沒而爼豆,誠非常理之可度,故皇明王守仁,作象祠記,謂以象之惡,卽其初也,終必感化,感化而復爲善人,則有庳之祀,亦無異矣。且言德之至也,雖惡如象者,無不化之人,雖惡如象者,若變化氣質,則亦無不善之理云,此議論甚好矣。且舜之德化,如是至矣,而觀於象刑之初,流殛四壬,乾斷廓然,此所以剛柔相濟,仁威竝行,咸服天下者也。大抵舜與堯,萬古帝王之宗也。孟子言必稱堯·舜,顔子曰舜何人也,予何人也?臣於朝筵,以必法堯·舜,已有仰陳矣。殿下嘗以不能如堯·舜,爲歉愧,念念無怠,臣等之望也。伏願留念焉。上命掩卷,仍命奏公事。英輔曰,吏房有公事矣。讀奏公淸監司狀啓,瑞川郡守兪範柱到任事。上命退,玉堂先退,承史以次退出。
上在昌德宮。停常參·經筵。
自申時至人定,灑雨下雨,測雨器水深一寸。
朴宗琦啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
朴宗薰啓曰,行右承旨徐鼎輔,今日不爲仕進,卽爲牌招,何如?傳曰,允。
又啓曰,藥房副提調,持湯劑來待矣。傳曰,封入。
傳于朴宗琦曰,召對爲之。
傳于朴宗薰曰,諸承旨持公事入侍。
朴宗琦啓曰,大司憲宋穉圭,持平李敦夏在外,執義李游夏,掌令金鐮,持平韓鍾運牌不進,掌令一員未差,監察茶時之意,敢啓。傳曰,知道。
傳于朴宗琦曰,別講爲之。
以執義李游夏,掌令金鐮,持平韓鍾運,司諫具康,正言黃基文牌不進罷職傳旨,傳于朴宗琦曰,只推。
判義禁前望單子入之,朴崙壽落點。
朴宗琦啓曰,新除授判義禁朴崙壽,卽爲牌招,同義禁宋冕載,一體牌招,以爲開坐之地,何如?傳曰,允。
又啓曰,判義禁朴崙壽,同義禁宋冕載牌不進推考傳旨,今方捧入,而開坐命下,已至多日,如是違召,事甚未安,竝更牌招,何如?傳曰,允。
兵曹口傳政事,副司果金道喜·李文哲,竝單付。
申綋,以弘文館言啓曰,本館下番闕直,事甚未安。應敎李羲準,副應敎尹應大,副校理李沆,副修撰金蘭淳,旣有只推之命,竝卽牌招,以爲推移入直之地,何如?傳曰,允。
以應敎李羲準,副應敎尹應大,副校理李沆,副修撰金蘭淳牌不進罷職傳旨,傳于申綋曰,只推。
以漢城府民家頹壓別單,傳于徐英輔曰,恤典,令該廳卽爲分給事,分付。
徐英輔,以司饔院監膳提調意啓曰,漁夫契貢人等呼訴內,近日秋雨連仍,江水漲滿,設網無路,各處求貿,擧皆空還,明日日下生鮮,將至闕供之境,願以活鷄,限捉間全數代封云。在前如此之時,曾有稟旨變通之事,而莫重御供,自下不敢擅便,惶恐敢啓。傳曰,折半代封。
又以戶曹言啓曰,各道年分事目,從近當磨鍊以入矣。災傷覆審,勿送敬差官,專委道臣,已成近例,今年亦依此擧行事,分付,何如?傳曰,允。
朴宗琦,以兵曹言啓曰,卽接西道參軍金宗浩牒報,則訓鍊都監所授彰義門西邊第三城廊近處,體城四間許頹圮云。爲先令繕工監,堅實圍排,分授軍門,急速修築,而把守軍兵,亦令該軍門量宜定送,限改築間嚴加守直之意,分付,何如?傳曰,允。
又以訓鍊都監言啓曰,本局分授都城彰義門西邊第三城廊近處體城四間許頹圮處,令該軍門卽速修築,把守軍兵,量宜定送事,自兵曹草記矣。今日爲始,砲手二十名,將校一人率領,限改築間輪回守直之意,敢啓。傳曰,知道。
又以禁衛營言啓曰,來八月當十番右部後司屬全羅道四哨軍兵逢點實數四百五名,已爲點閱整齊。來八月初一日,與銅龍門·建陽門·西營·新營入直將官軍兵等,依例替代後,舊軍放送之意,敢啓。傳曰,知道。
又以禁衛營言啓曰,來十月當十一番後部前司屬慶尙右道四哨軍兵,來九月二十五日,京中逢點,依例準二朔立番之意,本道監兵使處,預爲知委,何如?傳曰,允。
又以御營廳言啓曰,本廳來八月九月兩朔應立後部左司屬京畿左道二哨,右道二哨,合四哨軍兵四百九名,今已逢點整齊矣。八月初一日,與舊番前司軍兵,替代立番後,舊軍放送之意,敢啓。傳曰,知道。
又以御營廳言啓曰,本廳來十月十一月兩朔應立後部中司屬京畿右道二哨,黃海道二哨,合四哨軍兵,九月二十五日,京中逢點。十月初一日,與左司軍兵,當爲替代立番,而依定奪每哨以九十八名磨鍊,趁期調送事,兩道監兵使處,措辭知會之意,敢啓。傳曰,知道。
醫官玄禹瑞書啓。瀋陽問安使判中樞府事韓用龜,無事作行,今月二十二日午時量,渡江入去之意,詮次啓達。傳曰,知道。
禁府啓目,高敞前縣監洪羲書原情云云。傳旨內辭緣,泛稱遲晩,所當請刑是白乎矣,曾經宣傳官勿爲請刑,載在大典通編,議處,何如?判付啓,依允。又啓目,全羅左水使李鼎會原情云云。傳旨內辭緣,今已遲晩,依廟堂草記,待畢捧後議律,何如?又啓目,鄭宗顯·白慶楷·金持泰等原情云云。白慶楷段,傳旨內辭緣,泛稱遲晩,所當請刑是白乎矣,曾經侍從勿爲請刑,載在大典通編,議處爲白乎旀。鄭宗顯·金持泰等段,傳旨內辭緣,泛稱遲晩,竝只刑推得情,何如?判付啓,依允爲旀。鄭宗顯·金持泰等段,竝只除刑推議處爲良如敎。
殷栗縣監李朝鉉疏曰,伏以臣猥蒙上恩,爰侈外畀,受任兢惕,若無所容。竊自惟通籍旣屬遲暮,末路更多跋疐,樗櫟之跡賤,而本非百里之才,蒭牧之任重,而蔑效一日之責,夙夜思所以策勵駑鈍,報答恩私,而智淺識薄,觸處空疎,居然尸素於本任者,半歲于玆矣。況本縣以一道至殘之邑,有一道最鉅之弊,歲積一歲弊而益弊,雖使能者爲之,將無着手之地,以臣之湔劣,而何望其有所施措乎?第其爲弊,方在莫可支吾之境,若失今不救,更延時月間,則民散邑亡,翹足何待?臣之莅任,適丁此時,目見危急之狀,迫在呼吸,而乃立視其死,不一言之於殿下,則是豈仰體我聖上懷保小民之盛意哉?且念今之言弊者,殆無邑不然,以今日國計之茫然,而欲望隨弊輒矯,不思所以裁省之方,亦非體國之道也。臣雖至愚,粗知此義,非有大段不可已之事,而乃敢徼福於上,沽惠於民乎?無狀賤臣,汙不出此,惟殿下垂察焉。本邑介處山海之間,俗本儉嗇,地多衍沃,頗有魚鹽衣食之利,是以邑雖僻少,素號稍饒。不幸中歲以還,酷被水旱癘疫之災,人民漸多散亡,田疇遂致荒廢,繼而有己甲之大歉,重之以辛未之急警,民遂崩潰,不可復止。一人之散亡,而今至於全村,數畝之荒廢,而今至於全坪,墟落之間,林下空茂,原隰之上,草菜可掬,察隣境之同被天災者,未有若是之甚。此無他,邑雖少而民稍多,則供奉徭役,可同諸邑,民已散而邑本少,則牽架補缺,實無他策。見今民戶實數,爲一千三百,比之前日四千戶,爲三停之一,陳田實數,爲一百二十結零,較之元摠一千三百結,減十分之一。實民已縮,然猶應四千戶之役,虛結雖多,然必足千三百之稅,親戚之不足而及於洞里,洞里之不足而甚至於創出轉卜,名色分數,遍徵於一邑之田。且山郡,還多大同之弊,而本邑尤有甚焉。一年分留之穀,恰爲二萬石,故一戶糶糴之數,殆過十五斛,上農尙不可支,殘民何以得保?是以麤劣莫甚,虛殼過半,官不能禁,民以爲常,防納之患,其來已久,虛勘之弊,無歲無之。今此田還二弊,有一於此,民必不堪,況兼有之乎?通計一邑之以軍保出錢者,爲五千一百緡,以田結應賦者,爲一萬二千三百餘緡,合爲一萬七千餘緡,而民之出錢,無他道,惟以農穀貿遷。故以平年市直,準小米五千石,始可得一萬七千餘緡錢,而還穀二萬石內,大小唐米條,爲一萬四千四百餘石,合前小米五千石,將爲二萬石矣。計於元民田一千三百結,以平年較其所出,則堇爲皮穀五六萬石,以此皮穀,爲若米若錢之納官者,當容入四萬石。又有元還皮雜穀六千二百餘石,而百二十虛結及本田明年種子,皆在此數之外,然則一年田土應出之數,不足以當一年賦稅應納之數矣。民之所以爲生,惟農是已。蓋自耕播耘穫,終歲勤苦,盻盻然所望者,惟在於仰事俯育,得免飢寒,而今也盡數公納,無一私餘,樂生安業,尙矣無論,流亡顚連,在所不已。其在平年已如此,況一遇凶荒,將作何狀?誠可惻然而傷悲矣。然惟其惶急困迫之狀,又莫甚於今年,蓋戊辰以前,陳田只爲五十九結,而前縣監臣李瀅夏,以此陳疏,特蒙十年減稅之恩,今之所謂百二十結,其後連値凶歉,益加陳廢也。民散以後,還穀未能充納,積爲流逋,而前縣監臣李祖馨,多方拮据,昨冬始爲收殺,前之所謂二萬石,將自今年,始當以實數計也。五十九結減稅之時,尙有加徵轉卜之弊,而十年恩限,已止於昨歲,十數年積逋之時,猶有元還虛勘之弊,而都數倉簿,竝發於今秋。言念民事,轉益罔極。所謂轉卜,雖係權宜,然而與其抑配於無故之殘民,無寧分徵於有土之實結,蓋出於不得已,而爲一時矯捄之方也。然小民愚迷,不識公私之輕重,惟見彼我之利害,皆曰我只有六等之田,而今納五等之稅,吾當出四等之稅,而今比三等之田,齎咨愁歎,公肆怨讟。今又有加倍之徵,則必將驚惶,渙散而後已,豈不大可憫然乎?至於還穀,十年之前,亦嘗有此二萬之數矣。然以二萬之故,至於民散,以民散之故,至於積逋,積逋之久,稍至近年,則老者遠而忘之,少者初未見之,非無憂慮於心中,猶望僥倖於目下。今乃一朝充逋,皆作元還,大小驚恐,若將死生之迫於朝夕,庭訴者輒曰,官家秋來,何以活民乎?耕田者咸曰,耕此而能保安居食粟否?臣一聞此言,不覺潸然爲涕也。惟我聖上,視民如傷,保民如子,八域含生,莫不被生成涵育之化,而獨此彈丸小邑,邑瘼所痼,民病莫醫,使朝家愛恤之澤,尙未下究。此守土者罪也,臣誠慙惶悚蹙,不知措躬之所也。今不去此二弊,民將盡劉,而竊伏念惟正之王稅,不可以永蠲也,莫重之還穀,不可以他議也。朝家於前日,旣施寬假之典,今若於百二十結,而更許十年之恩,還穀本有移劃作錢之例,今若於二萬石之內,限以半減爲主,則非但民力之可以少紓,庶見民戶之可以稍集,而陳田日闢,實結歲增,何以言之?前此守臣,非不欲誠心撫摩,招集流亡,然間或有一二來接,土地非無可耕也,生理非無可資也,未及黔堗,輒復委而去之,此還多之故也。今誠知陳稅復減,還穀已小,則彼流離無依者,豈不願受一廛而爲氓乎?然人皆知糴減而後,民可以聚,而終莫之行者,亦有故焉。減糴之道,惟有他邑移劃,營門作錢二條,而本縣還穀,素多麤劣,別加精捧,然後始可移送。作錢則有詳定定價,故凶年民不欲出穀,豐年民不願納錢,滿萬之穀,數自不少,以若民力,實難卒地盡出矣。旣不辦之於一年,又不可責之於一人,惟當定爲年例,漸次區劃,視豐凶節多少,磨以歲月,然後始可以了勘,而民力不至大困矣。然則無朝家成命,而欲自營邑行之,假令行得一事,減得幾石,一有遞易,而後來者未必如前人,則奸吏之舞弄欺蔽,易乘其隙,又或値凶年饑歲,則遂以解弛,而事竟無成。夫因循則少事,施爲則費力,非有科條督迫,而孰肯於可已之事,存心不忘,下手擔着乎?今若著爲定例,除凶荒大無外,自本邑較量民勢,以某穀幾石,可以移轉,某穀幾石,可以作錢,具由報營,如數施行,本邑則不得不報,營門則不可不從,民人則不敢不納,平歲限二千石,豐年次次加數,必待萬石畢減後乃已。苟能如是,則不待十年之限,而民可以改聚,地可以改闢,常稅可以盡復,還弊可以盡去矣。至於移轉之邑,以近來還弊,必無無弊之邑,則當無願受之人,然顧其爲弊,必皆不至如本邑,而況入於作錢者不小,餘數之逐年分邑,似爲不多矣。且近則以本邑輸去,遠則從市價變作,亦無不可,惟在營門臨時區劃之如何耳。臣於此事,晝宵思度,計之已熟,故玆以冒昧仰陳如此,民情雖係迫急,豈敢以未諒之事,質言於君父之前乎?伏願以臣此章,下詢廟堂處分,則民邑幸甚。臣無任云云。省疏具悉。疏辭,令廟堂稟處事。
四學儒生幼學鄭喜愚·尹致駿·黃仁爲·閔泰鏞·洪鍾浩·南孝重·朴齊淵·李魯宰·申錫五·李垿·尹致道·金悅喜·李寅弼·朴山壽·黃鍾羽·權用敬·愼光欽·李正夏·趙憲植·洪在定·韓用駿·申命河·任廉·魚命書·姜祖煥·沈興祖·洪宇燮·兪仁煥·洪在果·李·金達淵·金在根·李墅·李壔·鄭喜聞·趙在翼·金洙根·鄭喜魯·金大均·沈春永·李泰冕·李濟敬·朴齊民·朴齊賢·柳孝根·金錫淳·權趾仁·南敎重·金履鍾·洪在兢·南駿冀·李鼎敍·權厚仁·趙膺圭·尹致益·朴仁壽·李命傅·尹秉烈·金顯箕·尹致道·李憲潞·金祜根·黃仁憲·兪廣柱·尹致健·李觀夏·金台鉉·尹經烈·李容在·李光星·金在宣·李鼎在·尹昌烈·洪明燮·金在善·權中儉·李載器·趙基鼎·尹慶集·鄭在厚·吳致一·李秉雲·李載寬·李承晩·李寅峻·沈能大·金萬均·洪大集·朴理浩·沈宜㝢·金炳斗·李菓·南久淳·金胤根·權五應·李憲百·李秉圭·李祿在·李秉九·洪孝燮·柳得鏞·尹止善·洪稷周·沈百永·曺蓍明·柳畹·金有喜·徐吉輔·任泰始·金·徐有璜·任泰道·趙在星·徐炯輔·任翼常·兪景柱·尹庠一·李鍾璧·李敦五·尹慶一·趙揆永·李光輔·李鍾玉·兪長柱·趙配永·尹洙·徐有偉·趙興淳·尹守慶·李最謙·趙發永·徐有實·趙箕淳·張照·朴氣浩·李羲華等疏曰,伏以我東,僻在海左,而文物彬彬,以小中華見稱者,蓋以儒賢輩出,吾道大明,上而登敡廊廟,則贊笙鏞而弘世敎,下而肥遯邱園,則倡絃誦而開後學,其幸與不幸,雖或不一,要之皆有補於我烈聖朝右文崇敎之治,而其懿烈偉蹟,俱足爲士林之所尊奉,朝家之所褒尙也。今夫抱邃學而不知不慍,樂大道而弗諼弗告,淸標高節,矜式一世,流風餘韻,照映千秋。杖屨之所,山川生輝,衡泌之地,草木含馨,則後學之景仰高山,溯洄秋水者,欲於是創立其院,藏修其中,讀其人之書,服其人之行,其人爲誰?曰惟贈判書文康公臣金昌翕是已。臣等請陳昌翕道學志節之允合百世院享之實,惟聖明,試賜澄省焉。於戲,昌翕生於詩禮之家,稟得淸粹之姿,其規模範圍,蓋已高人上一等,而少慕先正臣宋時烈之爲人,仰之若七十子之服孔子,立心制行,一是爲準。又得文簡公臣金昌協於天倫之親,相和以吹塤之樂,兼資以麗澤之益,門路旣正,造詣日深。至其洞見乎昭曠之域,逈絶乎塵腐之習,則往往有發前人所未發者,論太極之體用,則衍爲三圖,而有人極聖極之稱,論人品之高下,則排爲六等,而有聖人俗人之序。說性則主論乎月映萬川之喩,而以明其一源萬殊,說氣則旁援乎瞿曇澄水之語,而以辨其淸善濁惡,啓蒙經世,分屬於日月,此其觀世之超詣處也。陽明·白沙,俱目以靈照,此其觀人之特達處也。以至甘節之箴,勉後生以精擇智字之說,辨先儒之誤認,此皆吾儒之能事,而斯文之大功也。若其志尙之高,卓然若鳳翔千仞,操履之潔,皭然若蓮出淤泥,謝絶旌招,樂在仁智,域中之佳山麗水,足跡殆遍,而其所篤好而不能忘者,最在於關東一境,故谷雲古亭,雪岳新菴,無不結茅巢櫓,盤旋不去,而其所自號以三淵云者,蓋嘗盡室入居于鐵原之三釜淵故耳。昌翕自得此邱,愛其淵瀑之紺淸,谿洞之幽絶,架巖爲屋,仍以自號,讀易於水聲泓琤之中,演而爲後天圖說,而其說深得乎乾坤相交之理,邵·朱未瑩之旨,蓋亦有會於對山臨水之際也歟。夫以三淵泉石之勝,天慳地祕,以待知者,而昌翕居之,其名始播,殆若武夷之山,得朱子而益高,濂溪之水,得周翁而益淸,我東之石潭·葩串,遭遇李文成·宋文正,而始得爲名區,君子之澤,非獨人士之幸,而亦可謂山水之幸矣。是以,關以東聞昌翕之風者,至今誦其名慕其義,遊乎淵上,則輒竦然起敬曰,此淵翁之所考槃也。噫,其高風厚德之入人深者,至於如此,則卽其地而爼豆之,仍以爲一路諸生誦法之所者,豈非人情之所同願而邦典之所當許者乎?然而三淵一區,非獨昌翕愛之,雖謂之昌翕靑氈相傳之物,亦可也。昌翕之曾祖父文正公臣金尙憲,曾以高山郵路,遊過於此,昌翕之父文忠公臣壽恒,曾自靈巖謫所,量移於此,暨昌翕之兄忠獻公臣昌集,亦嘗製錦於是府。文正之道學節義,文忠·忠獻之事業忠烈,固已顯聞於天下,焜耀於一國,則其遺躅之在玆土者,皆合於鄕大夫祭社之典,而文正則有石室西磵之享,文忠則有玉屛烟村之侑,而忠獻則又至享於四忠之祠矣。國有限制,固不敢疊設,而至若昌翕之學正道尊,巍然爲多士之宗匠,聖代之逸民,而獨無祠院之腏食,久爲儒林之觖歎,則凡厥平日逍遊之地,皆當創設,庸致崇報,政爲我聖朝尊賢作士之方,而其所當建院之地,亦無過於其所自號之三釜淵。非但爲名號之相符,如文純公臣權尙夏之黃江書院,文正公臣李縡之寒泉書院也。特以昌翕之事功澤利,偏在於此地,如文貞公臣成守琛之講道於坡山,文敬公臣徐敬德之講易於花潭,而坡山·花潭之士,旣於斯享斯人,則以昌翕之賢,而亦不宜於三淵之享乎?況彼嶺東諸邑,素稱僻陋,國朝名臣之棲息此鄕者,絶無而僅有,至於儒賢之隱居於此,講業於此,以風一方之士,以破數千年天荒,使夫東之士,知有君子之道於天地之間者,獨昌翕一人而已,則曾謂此地而尙無此人之院可乎?臣等非敢爲東人之私而爲此言也,誠以昌翕之學,不可不以祠院而享之,祠院之設,不可不以三淵而爲歸,故玆敢相率叫閽,連章仰瀆。伏願殿下,感昌翕道學之隆,察臣等尊慕之摯,又念東人懷仰風敎之誠,特許贈判書文康公臣金昌翕院享三釜之請,以褒百世高蹈之賢,以慰多士曠感之情,世道幸甚。臣等無任云云。省疏具悉。疏辭,令廟堂稟處,爾等退修學業。
戊寅七月二十六日辰時,上御熙政堂。召對入侍,諸承旨持公事入侍時,參贊官朴宗琦,持詩傳第四卷。侍讀官李潞,持詩傳第四卷,直閣鄭基善,持詩傳第四卷,假注書許晟,持詩傳第四卷,記事官李嘉愚,持詩傳第四卷,記事官權敦仁,持詩傳第四卷,行都承旨朴宗薰,行左承旨徐英輔,同副承旨申綋,假注書徐英淳以次進伏訖。上曰,開卷讀之。潞讀自我徂東山,止大全卷之八。上曰,文義陳之。潞曰,周公東征,奄踰四載,從行之士,亦云勞止,在上之人,固所當念。然此不過卒伍之微,應行之役,亦何至於過於憂念,曲盡情思,而今此諸章之意,始言在東而西悲,在道而遇雨,次言屋宇之荒廢,婦女之咨嗟,以至歸家而婚姻及時,有室而新舊交歡,無不先體其心,代爲之說,使從征之士,頓忘離家赴戰之苦,而油然生親上使上之心,此所謂維持人心,鞏固邦命,以垂八百年之基者矣。蓋周室東遷之後,王綱解紐,侯服失度,然但以千里之畿,坐制分封之勢,至于七國之時,能保天王之名。若非文·武之德,周公之勳,仁磨義漸,根深流遠,何以及此?且序云,第一章,言其完也,完者,全師而無死傷之謂者也。夫東征之役,以順代逆,以仁治暴,宜其戰則必勝,所向無敵,而蓋三代之際,井田不廢,車乘爲用,溝洫井井,範驅有路。且寓兵於農,始壯而爲軍,未老而歸田,故雖下逮春秋戰國之時,其死傷之數,不至於後世之甚,而及井田一廢,金革日盛。歷代戰伐之際,或有全師之敗衄,而在上之人,初無惻怛之心,未有隱恤之政,比之東山之役,無一人致傷,而眷眷憂念,若是其勤,則其仁與不仁之相去,不可同日而論,宜其得民之深,享國之久,不及三代遠矣。此一篇之中,可備數段之義,伏願推類留神焉。上曰,參贊官陳之。宗琦曰,玉堂已敷陳此義,而大抵此章,卽周公勞東征將士之詩也。其道塗沾濕之苦,室家願覯之情,不出於征士之口,而在上之人,代言其勞苦之狀如此,此古聖人曲盡人情處也。不亶此詩爲然,采薇·出車諸章,皆勞役之詩,而其婉切之辭,無異若己當之,安得不固結人心,浹于骨髓乎?然則在上之道,專在於體下情,而九經所以綣綣於體群臣者此也。此等處如是推移體念,區區之望也。上曰,閣臣陳之。基善曰,儒臣及參贊官,俱以東山章,附陳文義矣。勞詩之載經者,非止一二,而先儒以爲曲盡人情,無如東山詩,細味旨義,儘得之矣。凡爲國,不得不使民矣,使民,不得不勞役矣。惟其在上者,使民而察其勞,則民忘其勞,故如采薇·出車之詩作於上,則民不以爲勞,如伯兮·擊鼓之詩作於下,則反有愁苦怨恨之聲。不惟征役之勞爲然,凡係民憂,無事不然,雖以零雨其濛之句,證今而言之,近接各道雨晹之報,關西浸水,嶺南罹旱,已切傷秋之憂。且數日以來,凄風連吹,積雨漫空,痒稼之憂,溢於四郊,言念民事,不勝悶然。然而聖念若已幽隱察眉,使斯民,皆知殿下憂民之衷,殆過於斯民之自憂其憂,則不但民自忘憂,亦可爲轉災之道。伏願此等處,推類省察焉。上命掩卷,仍命奏公事。各房無公事,兵房只有公事一張。宗薰讀奏江華留守狀啓雨澤太過事,仍傳內侍以上。上命退,諸臣,以次退出。
戊寅七月二十六日酉時,上御熙政堂。別講入侍時,參贊官朴宗琦,侍讀官李潞,持孟子第五卷。直閣鄭基善,假注書許晟,記事官李嘉愚,記事官權敦仁以次進伏訖。上曰,開卷讀之。潞讀自咸丘蒙,止此之謂也。上曰,文義陳之。潞曰,此蓋先王之迹已熄,處士之議橫流,千歧萬轍,莫之適從,此衰周文勝之弊也。臣常伏見諸子所論,其始莫不倚據於仁義之說,其終竝陷於功利,及孟子上承三聖,闢廓異端,然後聖人之道,如日中天,可見孟氏之功,不在禹下矣。下章天與之說,其理甚明,蓋民心所歸,卽天意所在,故聖人與天地合德,而以民爲視聽,天雖高遠,而察之於民心,則其應如響,伏願體念焉。上曰,坐直承旨,持公事入侍事,注書出傳,可也。賤臣承命而出,與同副承旨申綋偕入進伏。上命掩卷,仍命讀奏公事。申綋奏曰,各房無公事矣。上命退,諸臣,以次退出。
上在昌德宮。停常參·經筵。
朴宗琦啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
尹鼎烈啓曰,來初一日輪對日次,而社稷大祭齋戒相値,頉稟之意,敢啓。傳曰,知道。
朴宗琦啓曰,御營廳將官來言,今日本廳軍兵,日次私習云矣,敢啓。傳曰,知道。
尹鼎烈啓曰,藥房提調,持湯劑來待矣。傳曰,封入。
徐英輔啓曰,行右承旨徐鼎輔,今日不爲仕進,卽爲牌招,何如?傳曰,許遞,前望單子入之。
承旨前望單子入之,李在秀落點。
申綋啓曰,新除授同副承旨李在秀,卽爲牌招,何如?傳曰,允。
傳于尹鼎烈曰,召對爲之。
朴宗琦啓曰,大司憲宋穉圭,持平李敦夏在外,執義李游夏,掌令金鐮,持平韓鍾運牌不進,掌令一員未差,監察茶時之意,敢啓。傳曰,知道。
以執義李游夏,掌令金鐮,持平韓鍾運,司諫具康,正言黃基文牌不進罷職傳旨,傳于朴宗琦曰,只推。
朴宗琦啓曰,判義禁朴崙壽再牌不進推考傳旨,今方捧入,而開坐命下,已至多日,連事違召,誠極未安。所當更請牌招,而係是一日三牌,何以爲之?敢稟。傳曰,更爲牌招。
又啓曰,判義禁朴崙壽牌不進推考傳旨,今方捧入,而開坐命下,已至多日,如是違召,極爲未安,更爲牌招,何如?傳曰,允。
尹鼎烈啓曰,吏曹參判宋冕載,參議趙貞喆牌不進推考傳旨及罷職傳旨,今方捧入,而開政命下之後,如是違牌,事甚未安。判書沈象奎疏批未下,參判更爲牌招,何如?傳曰,允。參議只推,一體牌招。
以吏曹參議趙貞喆再牌不進罷職傳旨,傳于尹鼎烈曰,只推。
尹鼎烈,以弘文館言啓曰,本館下番闕直,事甚未安。應敎李羲準,副應敎尹應大,副校理李沆,副修撰金蘭淳,旣有只推之命,竝卽牌招,以爲推移入直之地,何如?傳曰,有實故人許遞,政官牌招開政。
又以弘文館言啓曰,本館下番闕直,事甚未安。今日政新除授玉堂,竝待下批,牌招,以爲推移入直之地,何如?傳曰,允。
有政。吏批,判書未差,參判宋冕載進,參議趙貞喆牌招不進,右副承旨申綋進。啓曰,判書未差,參議趙貞喆牌招不進,小臣獨政未安,何以爲之?敢稟。傳曰,仍爲之。以李鍾運爲掌令,李羲肇爲應敎,趙民和爲副應敎,金敬淵爲校理,金敎喜·徐萬修爲副校理,林顔喆·南履懋爲修撰,李若愚·李基栽爲副修撰,李應圭爲弼善,朴宗京爲刑曹參判,李憲琦爲左尹,洪秀晩爲同經筵,韓用儀爲奉常正,尹命圭爲兵曹正郞,李瑗圭爲監察,許晟爲徽陵別檢。承文正字二單申川祿,金聖謙,直閣單鄭基善。
兵批,行判書金履陽病,參判朴蓍壽病,參議朴孝成病,參知洪敬謨入直進,左副承旨朴宗琦進。同知單朴泰裕,護軍徐鼎輔·申光軾,副護軍金應晦,副司直李羲準·尹應大·姜世白·李沆,副司果申綽·李若愚·金蘭淳·徐有素,竝單付。
傳于尹鼎烈曰,吏曹判書有闕之代,前望單子入之。
吏曹判書前望單子入之,林漢浩落點。
以漢城府民家頹壓別單,傳于申綋曰,恤典,令該廳卽爲分給事,分付。
尹鼎烈,以禮曹言啓曰,因大臣筵奏,廟宮展謁日子,處暑後稍待涼生,更令擇入事,命下矣。太廟·景慕宮展謁吉日,令日官全宗周推擇,則來八月初六日·初八日俱吉云。以何日定行乎?敢稟。傳曰,太廟展謁初六日爲之,景慕宮展謁初八日爲之。
申綋,以戶曹言啓曰,時御所內各司雨漏修改吉日,令日官金性錡推擇,則今七月二十九日卯時爲吉云。以此日時擧行,何如?傳曰,允。
朴宗琦,以都摠府言啓曰,秋景苑南邊內宮墻一間許,頹圮之意,敢啓。傳曰,知道。
又以司僕寺一二提調意啓曰,濟州前判官韓啓翼遞任進上馬三匹,今纔上來,禾毛色別單書入,而依例內廐入養之意,敢啓。傳曰,知道。
又以兵曹言啓曰,五衛將朴履正,除授在外,過限未上來,忠壯衛將崔秉敎,病難供職,呈狀乞遞,竝改差,何如?傳曰,允。
又以兵曹言啓曰,卽接東所衛將李東鎭牒報,則秋景苑南邊內宮墻一間許頹圮云。爲先令紫門監,以杻把子及長木,堅實圍排,把守軍,銅龍門入直軍八名除出,限修築間嚴加守直之意,敢啓。傳曰,知道。
又以訓鍊都監言啓曰,謹依統長黃大呂口傳下敎,闕番武藝別監李慶潤,嚴棍二十度後,嚴刑定配次,移送秋曹之意,敢啓。傳曰,知道。
又以禁衛營言啓曰,因兵曹草記,秋景苑南邊內宮墻一間許頹圮處,銅龍門入直軍八名除出,哨官一員率領,限修築間嚴加守直之意,敢啓。傳曰,知道。
兼吏曹判書沈象奎疏曰,伏以臣抱咫尺之苦懇,積分寸之肫誠,愚而不移,瀆至再三,將議其慢抗自遂,固聒猥煩之罪,放廢流殛,猶未足蔽。乃聖度天恢,旣與覆貸,聖旨煦溫,彌勤敦飭,諭以違召之無端,責以事面之有傷。臣雖頑鄙,寧不感誦,思所以舍株改慮,返菱趨恭,而竊有妄意耿耿,紆在心曲。常自以爲確然足以必有裨補於朝廷事體者,今不敢不輒稱其說,以達察邇之聰,惟聖明之幸省焉。臣今日之辭,固非有事端,而若其無事端而必辭者,正不欲有事端而乃去爾。亦願朝廷,宜及其無事端,而聽其辭以成其義,不可必遲以有事端,然後每去之,使不勝其狼狽愁痛也。臣於屢章,頗已槪陳,猶未盡蘊,蓋不至有事端,而辭者去就,能不失其綽然,然則其人之於得辭之後,亦無可自限於復任試可而已。上則隨其人之才不材,而不失禮使之盛,下則隨其任之效不效,而不犯貪冒之鄙,上下兩美,熙代治朝,所以官不乏才,人免竊位,率由此道,懿乎其甚善也。其或必有事端而去者,趻踔棄斥,一跌而不堪復尋前步矣,一陳而不可復用前芻矣。才固難繼,人亦易乏,今世所以盻盻焉視銓地爲畏途,職此之致也。從又信今而遺古,習見而爲常,但見其有事端而去,故其視不如此者,若不可辭也。是尤可悶可歎。臣之妄意,若使無事端而輒得其辭,其不欲辭者,自無辭辭者,亦無迫隘遲煩之患,去就足以自依於義,而裁其可也。此於朝廷事體,不苟不屑,豈曰小補云乎?是庸耿耿紆心,或冀有益世道,非出專循臣私,雖若迂繆不切,而其於用人之法,頗著古今之驗。倘蒙殿下,察其如此,槪之聖心,卽願聽臣之辭,以爲之先,臣之幸遇三黜,榮於九遷,奚但以區區賤懇之不枉,而遂感戴已也,攢仰已也,其已竭瀝於前牘者,煩不敢疊絮,切乞天地父母,亟垂鑑許,俯就迷愿,朝廷之美事,世道之善術,臣不勝千萬望幸,惶恐待命之至云云。答曰,省疏具悉。所請依施。
刑曹判書鄭晩錫疏曰,伏以臣卽伏見傳敎下者,有憲府吏隷令秋曹嚴覈定罪之命。臣適忝叨首堂,卽當蹶奉行之不暇,而第臣自月初以來,猝得吐血之病,多或至數鍾,少不下一二匙,無日不然,無時或止,頭疼頻作,暈眩滋甚。支體疲薾,而如無氣脈,神精昏瞀,而如在烟霧,全廢食飮,委頓床笫,若或酬接人客,披閱簿牒,則証形顯有添加,如是而將何望起赴衙坐,推覈罪囚乎?成命不可暫稽,賤疾不能自力,悚蹙悶隘,莫省所措,玆敢略構短章,冒瀆崇嚴。伏乞天地父母,俯垂矜諒,亟遞臣秋曹之任,俾公務無滯,私分粗安,而任便調治,獲尋生路,不勝大願。臣無任云云。答曰,省疏具悉。令次堂擧行,卿其勿辭,調理行公。
戊寅七月二十七日辰時,上御熙政堂。召對入侍時,參贊官尹鼎烈,持詩傳第五卷,侍讀官李潞,持詩傳第五卷,直閣鄭基善,持詩傳第五卷,假注書許晟,持詩傳第五卷,記事官李嘉愚,持詩傳第五卷,記事官權敦仁,持詩傳第五卷,以次進伏訖。上曰,諸承旨持公事入侍,注書出傳,可也。賤臣承命出傳,與右副承旨朴宗琦,同副承旨申綋偕入進伏。上曰,開卷讀之。潞讀自呦呦鹿鳴,止四牡五章章五句。上曰,參贊官讀之。鼎烈讀自皇皇者華,〈止〉五章章四句。上曰,閣臣讀之。基善讀自常棣之華,止常棣八章章四句。上曰,文義陳之。潞曰,鹿鳴一篇,卽燕賓客之詩,而所謂賓客,卽群臣也。朝廷之上,雖主於嚴敬,燕饗之際,所貴乎和樂,而不曰群臣而曰賓客,上下之情,流通無間。琴瑟而娛之,筐篚而將之,旨酒式讌,禮意昭瀜,而所求於嘉賓者,卽曰視我周行,視民不恌,臣道仰裨,君德益光,譬如天氣下降,地氣上升,萬物資生於其間。是故易之卦象,地在天上,乃謂之泰,天在地上,反謂之否,以否泰之理,反覆乎此詩,則可見先王之世,君臣相與之義,專在於誠意相孚,道德相須。伏願此等處,深留聖念焉。上曰,參贊官陳之。鼎烈曰,此遣使臣之詩,而遣使臣之意,卽省四方之風俗,采一世之善惡,欲宣化於天下而達下情也。使臣如不博采疾苦,以聞君上,則人君高拱於九重之深,何以察眉於千里之外乎?我朝之各營狀啓,卽所以導達民隱,采揚謠俗者也。自上若不一一總攬而博察之,則烏在其導達采揚之意哉?伏願此等留念焉。上曰,閣臣陳之。基善曰,儒臣以導達情志,敷陳鹿鳴詩文義,請以餘意陳之。夫君臣之分,截如天地,苟非情志之交孚,實無以導達上下,故此先王所以制爲燕饗之禮,以達上下之志也。非特燕禮爲然,凡上下召接之際,亦有可以推類者,朝廷之禮,雖主嚴畏,亦有時乎簡其禮貌,假以色辭,導之盡言,以達其志。自上亦勤咨訪,酬酢如響,然後聖心之所在,群下得以奉承,群下之智愚賢不肖,亦可因此而鑑別矣。導達二字,爲今日急務,故玆因儒臣之言,敢此贅陳矣。上命掩卷,因命奏公事。宗琦奏曰,各房無公事,兵房·刑房,各有公事一張矣。因讀奏公淸水使啓本,所斤鎭漂船留滯鷄島事。綋讀奏公淸監司啓本,罪人李近植庇仁縣到配事,仍傳內侍以上。宗琦曰,卽伏見公淸監司權常愼罪人到配啓本,則第五行,有一字漏落處。奏御文字,有此不審,原啓本不得不捧入,而不可無警,推考,何如?上曰,依爲之。出擧條上命退,諸臣,以次退出。
上在昌德宮。停常參·經筵。
夜自三更至五更,灑雨下雨,測雨器水深五分。
進御加味養胃湯,自明日停止事,榻前下敎。
徐英輔,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,允。
朴宗琦啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
徐英輔啓曰,禁衛營將官來言,今日本營軍兵,日次私習云矣,敢啓。傳曰,知道。
朴宗薰啓曰,右承旨尹鼎烈,今日不爲仕進,卽爲牌招,何如?傳曰,許遞,前望單子入之。
又啓曰,藥房提調·副提調,持湯劑來待矣。傳曰,封入。
承旨前望單子入之,尹久東落點。
朴宗薰啓曰,新除授同副承旨尹久東,卽爲牌招,何如?傳曰,允。
朴宗琦啓曰,判義禁朴崙壽再牌不進推考傳旨,今方捧入,而開坐命下,已至多日,連事違召,誠甚未安。所當更請牌招,而係是一日三牌,何以爲之?敢稟。傳曰,更爲牌招,違牌勿爲呼望。
又啓曰,判義禁朴崙壽,飭敎之下,謂有情勢,奉牌闕外,無意承膺,事體所在,誠極未安,推考,何如?傳曰,允。嚴飭入來。
傳于申綋曰,慶熙宮當移御,該房知悉,日字以來月旬間擇入。
傳于申綋曰,慈殿所御養德殿,依例修理,其餘修理,一倂置之。
申綋,以禮曹言啓曰,傳曰,慶熙宮當移御,該房知悉,日字以來月旬間擇入事,命下矣。吉日令日官全宗周推擇,則來八月十一日,大殿·王大妃殿·中宮殿·嘉順宮·世子宮爲吉,而此外無他吉日云,以此日定行乎?敢稟。傳曰,以初八日爲之。
傳于申綋曰,太廟展謁還宮後,其日因詣景慕宮,當展謁矣。出還宮門路,以月覲門·日瞻門爲之。
以同副承旨尹久東牌不進罷職傳旨,傳于申綋曰,只推。
朴宗琦啓曰,大司憲宋穉圭,持平李敦夏在外,執義李游夏,掌令金鐮·李鍾運,持平韓鍾運牌不進,監察茶時之意,敢啓。傳曰,知道。
以執義李游夏,掌令金鐮·李鍾運,持平韓鍾運,司諫具康,正言黃基文牌不進罷職傳旨,傳于朴宗琦曰,只推。
以應敎李羲肇,副應敎趙民和,校理金敬淵,副校理金敎喜·徐萬修,修撰林顔喆·南履懋,副修撰李若愚·李基栽牌不進罷職傳旨,傳于申綋曰,只推。
申綋,以弘文館言啓曰,本館下番闕直,事甚未安。應敎李羲肇,副應敎趙民和,校理金敬淵,副校理金敎喜·徐萬修,修撰林顔喆·南履懋,副修撰李基栽·李若愚,旣有只推之命,竝卽牌招,以爲推移入直之地,何如?傳曰,允。
備邊司,以韓致應爲水原留守。
申綋,以禮曹言啓曰,今此移御慶熙宮時儀節,當爲磨鍊,而謹考謄錄,則辛未年移御時,殿下先爲出宮,至洞口下路入幄次。王大妃殿·嘉順宮出宮時,殿下出次祗迎事,因下敎擧行矣。今番則何以磨鍊乎?敢稟。傳曰,依辛未年例爲之。
又以禮曹言啓曰,今此大殿·王大妃殿·中宮殿·嘉順宮·世子宮移御慶熙宮時,闕門外王世子,當有祗迎之節,而謹稽近例,則殿下出宮時,隨後以出,仁政門外乘輿,敦化門外乘輦,仍於衛內隨詣矣。今番則何以磨鍊乎?敢稟。傳曰,依近例爲之。
又以禮曹言啓曰,長寧殿移安修改吉日,以來八月初八日推擇啓下,而本殿秋夕祭享受香,在於同月初十日,殿官有難及期上來矣。在前如此之時,多有同爲受香之例,告由還安祭及秋夕祭香祝,一體陪往之意,竝爲分付,何如?傳曰,允。
又以禮曹言啓曰,宣禧墓局內沙汰處補築,依丙子年例擧行事,口傳下敎矣。謹稽謄錄,則丙子補築時,自本道專管董役,而因京畿監司狀請,告由擇日等節,自臣曹擧行矣。始役吉日時,令日官池宅鵬推擇,則來八月十八日辰時爲吉云。以此日時擧行事,分付道臣,而丙申年本墓沙草修改時,遣儀賓致祭,祭文,令藝文館撰出,丙子年亦依丙申已例擧行矣。今番謹依此例擧行乎?敢稟。傳曰,依此爲之。
徐英輔,以兵曹言啓曰,來八月初六日大駕詣宗廟展謁時,何營軍兵隨駕,何營軍兵留陣,禁軍及馬步軍,以幾番幾哨磨鍊,而餘軍留營,何以爲之乎?敢稟。傳曰,訓局步軍七哨,馬軍三哨爲先後廂,禁軍二番爲之,御將率該營馬步軍留陣,留營置之,可也。
又以兵曹言啓曰,羽林衛將李鍾英,方帶別軍職,職務相妨,呈狀乞遞,勢難强令察任,改差,何如?傳曰,以堂上·堂下宣傳官中,口傳擬入。
兵曹口傳政事,以李完植爲羽林將。
申綋,以賑恤廳言啓曰,謹依漢城府民家頹壓別單判付,中部字內全家頹壓三戶各錢二兩,完少頹多二戶各布一疋。西部字內全家頹壓六戶各錢二兩,完少頹多九戶各布一疋。南部字內全家頹壓一戶錢二兩,完少頹多二戶各布一疋。北部字內全家頹壓二十三戶各錢二兩,完少頹多十三戶各布一疋。二三間中完多頹少四戶各布一疋,依例分給之意,敢啓。傳曰,知道。
徐英輔,以御營廳言啓曰,本廳字內興仁門南邊第二城廊近處體城六間許頹圮處,今方改築,而所入石子,依例浮取於蘆原地之意,敢啓。傳曰,知道。
判義禁朴崙壽疏曰,伏以臣於病伏昏囈之中,忽伏奉金吾除旨,召牌荐降,在臣分義,敢不力疾趨膺,而第臣於昨春,見叨是職,參聞鞫坐,而未伸執藝之義,終歸徑勘之獄。至今追惟,慙憤交中,所遭人言,受而爲罪,自此金吾一步,鐵限在前,不但通朝之共諒,抑亦聖明之俯燭。顧無可以去就論,而屢違嚴召,秪增惶懍,玆敢冒陳情實。伏乞亟遞臣職,以靖私義,仍治臣逋慢之罪,以肅朝綱焉。臣無任云云。答曰,省疏具悉。所請依施。
上在昌德宮。停常參·經筵。
朴宗琦啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
朴宗薰啓曰,左尹李憲琦,除拜後過三日不爲出肅,依定式推考警責,仍卽牌招察任,何如?傳曰,允。
朴宗薰啓曰,同副承旨尹久東,今日不爲仕進,卽爲牌招,何如?傳曰,許遞,前望單子入之。
承旨前望單子入之,李德鉉落點。
朴宗薰啓曰,新除授右副承旨李德鉉,卽爲牌招,何如?傳曰,允。
傳于李德鉉曰,召對爲之。
傳于李德鉉曰,別講爲之。
朴宗薰啓曰,水原留守,當爲下批矣。政官牌招開政,何如?傳曰,允。
又啓曰,吏曹參判宋冕載,參議趙貞喆牌不進推考傳旨及罷職傳旨,今方捧入,而開政命下之後,如是違牌,事甚未安。判書林漢浩,以前任水原留守,未交龜,參判更爲牌招,何如?傳曰,允。參議只推,一體牌招。
徐英輔,以備邊司言啓曰,式年監試初試,定在開月念間,日子甚迫,京試官都事,今日政使之差出,以爲趁期下去之地。欲淸科擧之弊源,百千矯捄,莫先於主試者之得人,顧今節目新頒,多士拭目,銓官固當另加惕念,而更以十分愼擇於排擬之際,仰副朝家苦心至意之意,申飭,何如?傳曰,允。
有政。吏批,判書林漢浩未肅拜,參判宋冕載進,參議趙貞喆牌招不進,左副承旨申綋進。啓曰,判書林漢浩未肅拜,參議趙貞喆牌招不進,小臣獨政未安,何以爲之?敢稟。傳曰,仍爲之。以趙弘鎭爲判尹,金羲淳爲判義禁,林漢浩爲知經筵,趙德潤爲社稷提調,黃燾爲監察,趙庭和爲公淸左道京試官,尹命圭爲慶尙左道京試官,金敬淵爲全羅左道京試官,南周獻爲平安南道京試官,朴升鉉爲公淸都事,李翊會爲慶尙都事,林處鎭爲全羅都事,金道喜爲黃海都事,趙雲從爲江原都事,李鉐爲咸鏡都事,林翰鎭爲平安都事,水原留守單韓致應,華寧殿提調單韓致應。
兵批,行判書金履陽病,參判朴蓍壽受由,參議朴孝成入直進,參知洪敬謨病,同副承旨李在秀進。以李民秀爲管城將,同知單蔣得信,副護軍單尹鼎烈·尹久東,摠理使單韓致應。
朴宗琦啓曰,大司憲宋穉圭,持平李敦夏在外,執義李游夏,掌令金鐮·李鍾運,持平韓鍾運牌不進,監察茶時之意,敢啓。傳曰,知道。
以執義李游夏,掌令金鐮·李鍾運,持平韓鍾運,司諫具康,正言黃基文牌不進罷職傳旨,傳于朴宗琦曰,只推。
以應敎李羲肇,副應敎趙民和,校理金敬淵,副校理徐萬修,副修撰李若愚·李基栽牌不進罷職傳旨,傳于李德鉉曰,只推。
以漢城府民家頹壓別單,傳于李在秀曰,恤典,令該廳卽爲分給事,分付。
李德鉉,以弘文館言啓曰,應敎李羲肇,副應敎趙民和,校理金敬淵,副修撰李基栽·李若愚,旣有只推之命,竝卽牌招察任,何如?傳曰,允。
朴宗薰,以吏曹言啓曰,新除授繕工監假監役金相謨,除拜後過限未肅拜,依例改差,何如?傳曰,允。
李在秀,以戶曹言啓曰,慈殿所御養德堂,修理事,命下矣。修理吉日,令日官金性錡推擇,則來八月初一日卯時爲吉云。以此日時擧行之意,敢啓。傳曰,知道。
李德鉉,以禮曹言啓曰,來八月初九日王世子生辰,百官權停例行禮節目,當爲磨鍊,而移御慶熙宮後,行禮處所,以何堂擧行乎?敢稟。傳曰,權停。
徐英輔,以兵曹言啓曰,今此移御慶熙宮時,隨駕軍兵,當爲磨鍊,而取考謄錄,則辛未年移御時,訓鍊都監·禁衛營·御營廳馬步軍及摠戎使,率標下軍,竝屬先廂,而訓局步軍五哨爲後廂,禁軍全數磨鍊,留陣置之矣。今番則何以磨鍊乎?敢稟。傳曰,訓局步軍十哨,馬軍五哨爲先後廂,禁軍全數爲之,禁將率該營馬步軍留陣,留營置之,可也。
又以兵曹言啓曰,今此移御慶熙宮時,王大妃殿侍衛,當爲磨鍊,而取考謄錄,則辛未年移御時,分兵曹·分都摠府堂上·郞廳各二員,五衛將二員,武兼四員,禁軍五十人,前後牌訓局步軍四百名磨鍊矣。今亦依此擧行,何如?傳曰,允。
又以兵曹言啓曰,今此移御慶熙宮時,中宮殿侍衛,當爲磨鍊,而取考謄錄,則辛未年移御時,分兵曹·分都摠府堂上·郞廳各二員,五衛將二員,武兼四員,禁軍五十人,前後牌訓局步軍四百名磨鍊矣。今亦依此擧行,何如?傳曰,允。
又以兵曹言啓曰,今此移御慶熙宮時,嘉順宮侍衛,當爲磨鍊,而取考謄錄,則辛未年移御時,分兵曹,分都摠府堂上·郞廳各二員,五衛將二員,武兼四員,禁軍四十人,前後牌訓局步軍四百名磨鍊矣。今亦依此擧行,何如?傳曰,允。
又以兵曹言啓曰,今此移御慶熙宮時,王世子陪衛及隨輿軍兵,當爲磨鍊,而因禮曹草記批旨內,依近例爲之事,命下矣。取考謄錄,則昨年謁廟時,翊衛司全數,兵曹都摠府堂上·郞廳各一員,五衛將二員,武兼八員,挾輿軍·訓局步軍二十名,禁軍勿爲磨鍊,前後牌軍兵,以大駕前後廂軍兵仍用矣。今亦依此磨鍊,何如?傳曰,允。
又以兵曹言啓曰,今此移御慶熙宮時,慶壽宮移次儀節,當爲磨鍊,而取考謄錄,則辛未年移次時,陪衛武兼二員,烏杖差備,內侍府陽繖雀扇差備,忠贊衛禁軍十人,淸道部將二員,前後牌訓局軍六十名磨鍊矣。今亦依此擧行,何如?傳曰,允。
又以訓鍊都監言啓曰,本局局別將申緖,身病甚重,勢難察任,改差,何如?傳曰,允。
朴宗琦,以刑曹言啓曰,今二十五日藥房入診,大臣·備局堂上引見入侍時,右議政南公轍所啓,法司之禁條申明,固其宜也,而意在申禁則好,不然則適足爲擾民之端,而貽羞非細。近聞憲府,稱以出禁,多發吏隷,閭里多致騷擾,輕重虛實,又不能分開,而捉放之際,多以私意操縱。所謂贖鍰,太半乾沒於下吏,聽聞所及,無不駭歎,其爲壞臺體而爲民弊,當如何哉?當該臺臣,令政院捧現告,爲先施以罷職之典,下屬之從中作奸者,竝付秋曹,嚴査重繩,何如?上曰,依爲之事,命下矣。依傳敎司憲府吏隷,捉來嚴査,則陪吏黃信安,因臺臣出禁,與臺率所由李長鎭等,推捉會飮人之際,作弊捧賂,操縱囚放等情節,箇箇遲晩矣。謹按律文,則大明律捕亡條有曰,受賂故縱者,與囚同罪,杖一百,詐僞條有曰,報上不以實者,杖八十徒二年,名例云,二罪俱發者,從重論。黃信安·李長鎭等,依此律各決杖八十後,信安公淸道懷德縣,長鎭江原道金化縣,各徒二年定配所,卽爲押送。其餘隨參吏隷等,自臣曹分輕重勘放,何如?傳曰,允。
又以刑曹言啓曰,訓鍊都監啓辭內,謹依統長黃大呂口傳下敎,闕番武藝別監李慶潤,嚴棍二十度後,嚴刑定配次,移送秋曹之意,敢啓。傳曰,知道事,命下矣。李慶潤嚴刑一次後,全羅道海南縣定配所,卽爲押送之意,敢啓。傳曰,知道。
領中樞府事李時秀箚曰,伏以霜露之聖慕彌新,廟宮之祗謁將擧,移御成命,吉日已涓,大小群工,奔走率職,而顧臣病淹床席,已過半載。陪扈起居,獨阻班聯,跡涉偃慢,罪合譴何,瞻望觚稜,伏枕惶隕,乞被威罰,以警具僚焉。且伏念慶熙宮,卽我聖祖五十年,禮樂聲明久道化成之丕丕基,臣自通籍之初,親睹光御之晠際,厚沐壽考之至化,昵侍香案,歷歷如昨日事。今殿下以踐位之義,行述事之美,誠能奮發政令,如聖祖之御此闕,緝熙學業,如聖祖之御此闕,躋盻蠁之治,享靈長之福,亦如聖祖之御此闕,太平萬世,其始自今。臣敢不爲殿下賀,而人君之一動一靜,萬民之所瞻仰,百世之所準則,傳所云北辰居其所而衆星拱之者此也。今日之擧,又或如向年之暫移旋還,徒貽勞費,有惑瞻聆,則反不若初無是擧也。垂死病中,不勝耿耿之愚,猥此附陳,言雖耄荒,誠則憂愛,惟殿下,深留聖念於審愼悠久之道,臣所望也。取進止。答曰,省箚具悉卿懇。愼節奉慮。移御有命,還御之期,雖未預度,豈若向年之暫移旋還乎?卿其知之,安心調理。仍傳于李德鉉曰,此批答,遣史官傳諭于領府事。
副校理徐萬修疏曰,伏以臣識淺而不解世務,才疎而全昧吏役,牧民御衆,本非其能,猥蒙聖恩,待罪下邑,榮養老母,俾伸情理,銘感肺腑,曷有其極?區區願忠之誠,自擬小心奉職,欲效萬一之報,而臣自到官以後,細察民隱,最爲痼瘼者,卽結錢之加斂也。蓋本邑結錢,每結以四兩定式,行之久矣。自去壬申,添徵六兩,合爲十兩之多,一境嗷嗷,怨入骨髓,而各庫錢貨,有所謂結散者,又有所謂私散者,各庫財力,不能支一年公用。故每結出給十兩,什二取息,以補不足者,謂之結散,各庫監色,私自取用,官所不知者,謂之私散。吏鄕之流來欠逋,皆在於私散,每當遞易之時,未納者各以其名,係於文簿而止,此乃欠逋之所由來者也。當捧之吏鄕,欠逋自在,而不當徵之結錢,不啻倍蓰,則收用當捧之物,以蠲不當徵之役,事理較然,而爲民紓力,莫有先於此者。故抄出稍實,略先收捧,際玆道臣,莅任數日,以爲結散錢流絶蕩減者,勒令還徵,至有登筵之擧。臣未知道臣,果詳此事顚末,而乃爲是耶?臣所捧者,乃私散也,非結散,私散自私散,結散自結散,則營關旣稱私散,啓聞改稱結散者,無或偶失照檢而然耶?臣未可知也。彼取用私散者,擧皆饒富之巨鄕猾吏,而自壬申以前,負逋吏鄕之在於任使之列者,項背相望,亦何可誘之於流絶而不之捧乎?道臣之謂以流絶難捧,臣未可知也。所謂蕩減云者,尤有所不然,各庫監色,欺瞞官長,偸弄錢貨,負逋旣多,而本無蕩減二字,則有司之臣,孰敢恣意其間,蕩公物而施私恩乎?道臣之謂以蕩減者,臣未可知也。顧臣斷斷苦心,實出於從民所願,與其濫徵於殘民,俾重結役,曷若收逋於富鄕,以充公用?信心做去,冀或小補,事不如意,誠未見孚,顚頓狼狽,至於此極,一則臣罪,二則臣罪,歸伏私次,惟譴何是俟。迺者聖渥至隆,薄罷旋敍,玉署新除,忽下於千萬夢想之外,臣誠感泣怵惕,不知攸措。噫,臣之衷情莫暴,恧縮愈切,則顧何敢冒沒膺命,以重罪戾?而至於經幄之重任,尤萬萬知其不當,臣之此言,豈獨爲臣之一身廉隅也哉?況臣老母,素患勞痺之症,長時沈綿,僅僅度日,夜來膈氣暑泄,猝然添劇,度數無常,眞元大脫,食飮全却,氣息凜綴,奄奄床笫,轉側須人,勢不得暫時離捨,玆敢冒死呼籲,仰瀆崇嚴。伏乞聖慈,察臣私義之難冒,念臣情理之難强,特賜鐫斥,俾便救護,仍下臣司敗,治臣僨誤之罪,俾爲不職者之戒焉。臣無任云云。省疏具悉。爾其勿辭救護。
戊寅七月二十九日辰時,上御熙政堂。召對入侍,諸承旨持公事入侍時,參贊官李在秀,持詩傳第五卷,檢校直閣李光文,持詩傳第五卷,侍讀官李潞,持詩傳第五卷,檢討官林顔喆,持詩傳第五卷,假注書許晟,持詩傳第五卷,記事官李嘉愚,持詩傳第五卷,記事官權敦仁,持詩傳第五卷,以次進伏訖。上曰,諸承旨持公事入侍,注書出傳,可也。賤臣承命出傳,與行都承旨朴宗薰,行左承旨徐英輔,右承旨朴宗琦,左副承旨申綋,假注書徐英淳追入進伏。上曰,開卷讀之。潞讀自伐木,止且平興也。上曰,下番讀之。顔喆讀自此燕朋友,止微我有咎,上曰,參贊官讀之。在秀讀自伐木,止天保六章章六句。上曰,閣臣讀之。光文讀自采薇采薇,止采薇六章章八句。上曰,文義陳之。潞曰,此章文義甚盛矣。人君以鹿鳴以下五詩,燕其臣,臣受賜者,歌此以祝釐於君心,而必曰降爾遐福,惟日不足。又曰君日卜爾,萬壽無疆,昭之以上帝之眷,申之以先公之命,其言甚美,其理甚著。夫天人之間,以類相感,作善降之百祥,作不善降之百殃,其捷如響,而人臣陳說,每在修德迓祥之意,近於尋常言語,而其理有不可誣者矣。程子嘗言,世間,有三事可以挽回於定分之外者,其一則人之氣質,雖或凡常,苟用力於學問,變化氣質,以至人慾淨盡,天理流行,則可以作聖。其二則人之稟賦,雖未堅實,苟能攝養有術,加以修鍊,則可以延年益壽,或至長生。其三則國之運氣,雖至衰微,人君苟能敬天勤政,至誠圖治,則能致天心感格,轉危爲安,以永其祚。由是論之,三事,的是人力勝於定分之外矣。蓋以本然之理言之,人皆可以爲堯·舜,然人人亦豈易盡到聖人地位,而苟致力於學問,則賢人皆優爲成就矣。況人君,修己之德,而受天之福,挽回靈長之祚,尤爲灼然〈而〉無疑矣。伏願深垂體念焉。上曰,下番陳之。顔喆曰,上番所奏,示我周行之義,纖悉無餘,則無容更陳,而鹿鳴詩及此章,可見上下情義,藹然和洽,則此是君上之最加體念處,伏願聖明深留意焉。上曰,參贊官陳之。在秀曰,上下番已悉陳之,臣無可陳之辭矣。上曰,閣臣陳之。光文曰,上番所奏文義,程子之言,果爲甚好,其中人人豈易到聖人地位一句,不無語病,人若極力學問,則人人豈不爲聖人乎?上命掩卷,仍命讀奏公事。宗薰曰,小臣吏房,而本房無公事。英輔曰,小臣兵房,而本房無公事。宗琦曰,小臣刑房,而有公事一張矣。仍讀奏公淸監司狀啓,罪人成彦英到配事,仍傳挾侍以上。綋曰,小臣工房,而本房無公事。在秀曰,小臣戶房,而本房無公事矣。上命玉堂先退。宗薰奏曰,日前提調所奏別製,當待標紙下後擧行乎?上曰,唯。諸臣,以次退出。
戊寅七月二十九日酉時,上御熙政堂。別講入侍時,參贊官李德鉉,侍讀官李潞,持孟子第五卷,檢討官林顔喆,持孟子第五卷。待敎徐憙淳,假注書許晟,記事官李嘉愚,記事官權敦仁以次進伏訖。上曰,坐直承旨持公事入侍事,注書出傳,可也。賤臣承命而出,與同副承旨李在秀偕入進伏。上曰,開卷讀之。潞讀自萬章問曰,止其義一也。上曰,下番讀之。顔喆讀自萬章問曰,止朕載自亳。上曰,參贊官讀之。德鉉讀自萬章問曰,止何以爲孔子。上曰,閣臣讀之。憙淳讀自萬章問曰,止非爾力也。上曰,文義陳之。潞曰,此章言伯夷·伊尹·柳下惠之德,伯夷得聖之淸,伊尹得聖之任,柳下惠得聖之和,俱可謂百世之師。然學三子而差過分數,則亦有偏勝之弊,而至於孔子,則仕止久速,各適其宜,若春夏秋冬之以時相宣,如太和元氣之流行無窮,所以爲集群聖而大成者也。三子之行,非不各造其極,而比於孔子,則便有偏全之別矣,臣以爲萬古可法者,孔子也。上曰,下番陳之。顔喆曰,上番所達三聖及孔子時中之道者,果無加於此,而但孔子,有是德而無其位也,豈得如堯·舜之德位兼備也?是以爲人臣者,必以堯·舜之道,事其君,而上亦以堯·舜之道爲心,則君君臣臣之道,自可得宜矣。殿下亦以堯·舜之道,着之於聖意,着之於爲政,卽臣愚之所仰望。上曰,參贊官陳之。德鉉曰,上下番已悉陳之,臣無可陳之義矣。上曰,閣臣陳之。憙淳曰,小臣亦無可陳之義矣。上命掩卷,仍命先退玉堂,又命奏公事。在秀曰,各房無公事,戶房只有公事一張矣。仍讀奏全羅監司狀啓,軍保米裝發事,傳于挾侍以上,踏啓字以下,上又命退,諸臣,以次退出。
上在昌德宮。停常參·經筵。
巳時,灑雨下雨,測雨器水深六分。
夜自五更至八月初一日開東,灑雨下雨,測雨器水深二分。
藥房提調金履喬,副提調朴宗薰啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·嘉順宮·世子宮,口傳問安。答曰,知道。
朴宗琦啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
徐英輔啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
傳于李德鉉曰,禮房承旨,馳詣宗廟·景慕宮,奉審摘奸,仍詣文廟,奉審摘奸以來。
傳于朴宗琦曰,召對爲之。
傳于李德鉉曰,別講爲之。
朴宗琦啓曰,新除授判義禁金羲淳,卽爲牌招,以爲開坐之地,何如?傳曰,允。
又啓曰,判義禁金羲淳牌不進推考傳旨,今方捧入,而開坐命下之後,如是違牌,事甚未安,更爲牌招,何如?傳曰,允。
又啓曰,判義禁金羲淳再牌不進推考傳旨,今方捧入,而開坐命下,已至多日,連事違召,終不承膺,事體所在,萬萬未安。所當更請牌招,而係是一日三牌,何以爲之?敢稟。傳曰,更爲牌招。
傳于李德鉉曰,發遣吏郞,諸執事淸齋與否,摘奸以來。
朴宗琦啓曰,正言柳致明,下諭後過限不上來,依定式遞差傳旨及禁推傳旨,捧入之意,敢啓。傳曰,知道。
以前正言柳致明禁推傳旨,傳于朴宗琦曰,分揀。
以吏曹參議趙貞喆再牌不進罷職傳旨,傳于朴宗薰曰,只推。
以應敎李羲肇牌不進罷職傳旨,傳于李德鉉曰,只推。
以副應敎趙民和,校理金敬淵,副修撰李基栽·李若愚牌不進罷職傳旨,傳于李德鉉曰,只推。
朴宗琦啓曰,大司憲宋穉圭,持平李敦夏在外,執義李游夏,掌令金鐮·李鍾運,持平韓鍾運牌不進,監察茶時之意,敢啓。傳曰,知道。
以執義李游夏,掌令金鐮·李鍾運,持平韓鍾運,司諫具康,正言黃基文牌不進罷職傳旨,傳于朴宗琦曰,只推。
以訓鍊都監局別將望筒,傳于徐英輔曰,以宣傳官堂上·堂下中,更爲擬入。
以公淸監司權常愼狀啓,早紅柿子,姑未向黃,限內不得封進,惶恐待罪事,傳于李德鉉曰,勿待罪事,回諭。
李德鉉,以弘文館言啓曰,應敎李羲肇,副應敎趙民和,校理金敬淵,副修撰李若愚,旣有只推之命,竝卽牌招察任,何如?傳曰,允。
又以忠勳府言啓曰,本府方有宿弊釐正之事,而本府都事李豐奎,瓜限已滿,行將遞改矣。本府釐弊,難付生手,李豐奎仍任本職,使之久任責成,何如?敢啓。傳曰,知道。
徐英輔,以兵曹言啓曰,忠翊衛將崔笠,病難供職,呈狀乞遞,慶熙宮衛將朴泰裕,除授在外,上來無期,竝改差,何如?傳曰,允。
又以禁衛營言啓曰,本營千摠具縉,身病猝重,勢難察任,改差,何如?傳曰,允。
水原留守韓致應疏曰,伏以臣才器愚下,百無肖似,嘗備任使之列,未有襪線之報,祗蒙兩聖朝曠世之恩,節次推遷,滾到八座,每一循省,愧懼交積。千萬不自意,華城居留之命,忽及臣身,惝怳踧踖,罔知攸措。噫,華城一府,所重有在,陵園拱護之節,行宮整理之制,事體自別,責任不輕,故蓋自設施之初,峻選才良,其難其愼,此豈如臣空疎,所可萬一承當者乎?嗚呼,此地之規劃措置,顧何如也?草木昭回,城闕依然,大聖人精力之所灌注,至今猶可想像,而其奈歲月寢邈,制度漸隳,閭井日就凋瘵,府庫久益耗匱,凡百規爲,非復前日。政宜掄揀得人,制置有方,俾盡保釐之責,而今臣所受,非僥則濫,其何能剸理盤錯,整頓事務也哉?以臣褥蟻之忱,適履玆邦,灑掃於象設之所,瞻依於月遊之地,粗伸義分,豈不榮感,而至於才力之所不逮,地望之所不孚,不自揣量,晏然承膺,則臣身僨誤,固不足恤,其如累聖簡而隳重任,何哉?參倚較量,冒膺無路,玆敢略入文字,仰瀆崇嚴。伏乞聖明,察臣言之非出飾讓,念是職之不宜濫叨,亟遞臣所授之任,以重官方,以安私分。臣無任云云。答曰,省疏具悉。卿其勿辭察任。
戊寅七月三十日辰時,上御熙政堂。藥房入診入侍時,提調金履喬,副提調朴宗薰,假注書徐英淳,記事官李嘉愚,記事官權敦仁,待敎徐憙淳以次進伏。醫官吳千根·李漢臣·金殷相進伏楹外訖。履喬進前起伏曰,日間聖體,若何?上曰,一樣矣。各殿宮氣候一樣矣。履喬曰,俄聞王大妃殿診候醫官言,別無症候之欠安云,諸節果若何耶?上曰,一樣矣。仍命醫官入診。千根等診候訖,奏曰,脈候左右三部調均矣。上曰,出去議定湯劑,可也。仍命退,諸臣,以次退出。
戊寅七月三十日午時,上御熙政堂。召對入侍時,參贊官朴宗琦,持詩傳第五卷,侍讀官李潞,持詩傳第五卷,檢討官林顔喆,持詩傳第五卷,待敎徐憙淳,持詩傳第五卷,假注書徐英淳,持詩傳第五卷,記事官李嘉愚,持詩傳第五卷,記事官權敦仁,持詩傳第五卷,以次進伏訖。上曰,注書出去,左承旨,使之持公事入侍也。賤臣承命出傳,與左承旨徐英輔,假注書許晟偕入進伏。上開卷命讀。潞讀自我出我車,止杕杜四章章七句。上曰,下番讀之。顔喆讀自魚麗于罶,止魚麗六章章二句。上曰,參贊官讀之。宗琦讀自南有嘉魚,止南有嘉魚四章章四句。上曰,閣臣讀之。憙淳讀自南山有臺,止南山有臺五章章六句。上曰,注書讀之。賤臣讀自蓼彼蕭斯,止蓼蕭四章章六句。上曰,上番讀之。嘉愚讀自湛湛露斯,止詩傳大全卷之九。上曰,下番讀之。敦仁讀自彤弓弨兮,止彤弓三章章六句。上曰,文義陳之。潞曰,此章卽慰勞出征將帥之詩也。初章言受命天子,而戒其僕夫以多難惟棘之意。二章言出郊建旄,見其旆揚,而憂其任大責重,恐王事之不克,而恤僕御之憔悴。三章言仗天子之命,築城禦戎,有奮發之氣,而無勞苦之意。自四章,方歎黍稷雨雪,不遑啓處,而猶以簡書爲畏。第五第六章,始引入室家之情,草蟲阜螽,未見君子,則其憂思何如?執訊獲醜,薄言旋歸,則其欣喜何如?而必言薄伐西戎,玁狁于夷,竝皆重之以王事,節之於私情。蓋先王之世,以人道使民故,民勞而少怨,不如後世役之如牛羊耳。夫以君上之尊,深體勞苦之情,爲下者豈不悅服,而況此章,體悉人情之中,極言其先公後私之義,待之以人臣之正道,則其感發圖報之心,豈有量哉?古人云,周之士貴,秦之士賤,夫周家之待士,興以三物,升以俊造,敎以聖人之學,待以君子之道。故人人自愛,皆知忠君事上之義,而至於秦,則焚書坑儒,廢棄仁義,專尙功利,故士不以士自處,人人暴棄,知利而不知義,人君噵率之際,其關係如此矣。古人亦云,以齊魯待蜀,則雖蜀人之多詐,亦可化爲齊魯之俗矣。此詩特慰其出征之帥而作,然此等處,政合反隅而推思,凡接待群下之際,以先王待其臣之道,深加體念焉。上曰,下番陳之。顔喆曰,出車有杕,無非軍旅之事,而至於勞其還役,則乃有憂我父母,期逝不至,卜筮偕止,則其所以先揣人情者,雖使其征夫言之,未可及是矣。先王慰勞戍役之心,猗其至矣,得其民心,如此之厚且深,故玁狁之凶頑,而猶得一月三捷。此莫非得人心之實效,而周家邦祚之綿遠,亦由於善保元元之致,則有國之君,豈不以揣人情盡人心,爲急先務也?聖明留意於此,則蒼生庶可熙洽,而治效自可至變矣。上曰,參贊官陳之。宗琦曰,玉堂上下番所陳甚好,臣則別無可陳者矣。上曰,閣臣陳之。憙淳曰,臣亦無可陳者矣。上命掩卷,仍命奏公事。英輔曰,刑房有公事矣。讀奏慶尙監司狀啓,安東府金召史屍體掘檢事,傳于夾侍,夾侍踏啓字以下。王大妃殿進御調中君子湯,前方中加蒼朮一錢,人蔘加五分,五貼製入。出榻敎上命退,玉堂先退,承史,以次退出。
戊寅七月三十日酉時,上御熙政堂。別講入侍時,參贊官李德鉉,侍讀官李潞,持孟子第五卷,檢討官林顔喆,持孟子第五卷。待敎徐憙淳,假注書徐英淳,記注官安亨鎭,記事官權敦仁,以次進伏。上開卷命讀。潞讀自北宮錡,止嘗聞其略也。上曰,下番讀之。顔喆讀自天子一位,止受地視子男。上曰,文義陳之。潞曰,此章言周家班祿之制,其所爲說,與周禮所載不同,故朱子亦言其不可考,則別無可陳之義,而蓋祿者,受之於上者也。人臣受祿於人君,而人君受祿於上天,故謂之天祿。夫人臣,受君上之祿,而不能盡其職分,則其心固當踧踖不安,不知其食之爲甘。推而言之,則人君之於上天,奚異於是也?天不能自治人民,畀之於人君,以代天工,人君必思所付之重,無曠天職,然後始可以克享天心,永保其祿,而治民之道,在於察隱,察隱之要,在於詢訪。以大舜之聖,尙稱好問而好察,書亦曰,好問則裕,自用則小,伏願深留聖念焉。上曰,下番陳之。顔喆曰,此周家班祿之制,而集註亦言不可考,則其多寡分數,有不可以此硬定,而下章言祿足以代其耕,大抵五等六等之制,七十五十之里,總之爲代耕而已,以此推看,恐好矣。上命掩卷,仍命玉堂先退。潞等退出。上曰,注書出去,坐直承旨,使之持公事入侍也。賤臣承命出傳,與同副承旨李在秀,偕入進伏。在秀曰,六房無公事矣。上命退,承史,以次退出。
上在昌德宮。停常參·經筵。
朴宗琦啓曰,大司憲宋穉圭,持平李敦夏在外,執義李游夏,掌令李鍾運·金鐮未肅拜,持平韓鍾運呈辭,監察茶時之意,敢啓。傳曰,知道。
徐英輔啓曰,來初五日朝參日次,而景慕宮秋享大祭齋戒相値,頉稟之意,敢啓。傳曰,知道。
傳于李德鉉曰,禮房承旨馳詣社稷,奉審摘奸以來。
朴宗薰啓曰,判尹趙弘鎭除拜後過三日不爲出肅,依定式推考警責,仍卽牌招察任,何如?傳曰,允。
以應敎李羲肇再牌不進罷職傳旨,傳于李德鉉曰,只推。
以副應敎趙民和,校理金敬淵,副修撰李若愚牌不進罷職傳旨,傳于李德鉉曰,只推。
李德鉉,以弘文館言啓曰,應敎李羲肇,副應敎趙民和,校理金敬淵,副修撰李基栽·李若愚,旣有只推之命,竝卽牌招察任,何如?傳曰,竝許遞,前望單子入之。
玉堂前望單子入之,應敎韓用儀,副應敎朴齊聞,校理柳台佐,副修撰李東永·尹永輝落點。
朴宗琦啓曰,判義禁金羲淳三牌不進推考傳旨,今方捧入,而開坐命下之後,連違召命,事體所在,誠極未安。所當更請牌招,而係是一日四牌,何以爲之?敢稟。傳曰,更爲牌招。
李德鉉,以奎章閣言啓曰,景慕宮·望廟樓今朔奉審,無頉之意,敢啓。傳曰,知道。
徐英輔,以都摠府言啓曰,今日入直內三廳武兼禁軍及軍兵等,當爲中日習射技放,而社稷大祭,齋戒相値,不得設行之意,敢啓。傳曰,知道。
李在秀,以賑恤廳言啓曰,謹依漢城府民家頹壓別單判付,西部字內全家頹壓二戶,各錢二兩,完少頹多二戶,各布一疋,二三間中完多頹少一戶,布一疋依例分給之意,敢啓。傳曰,知道。
禮曹參判尹益烈疏曰,伏以,臣見差社稷秋享大祭終獻官,出齋於典醫監矣。素患癖積,中夜忽發,達曙衝亘,呼吸不通,目下症情,駿奔末由,受香在卽,事甚急迫,玆敢疾聲呼龥。伏乞聖慈,亟令該曹改付標,以重祀典,以安私分,千萬幸甚。臣無任云云。答曰,省疏具悉。疏辭許令該曹付標。
上在昌德宮。停常參·經筵。
朴宗琦啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
傳于朴宗琦曰,召對爲之。
傳于申綋曰,別講爲之。
朴宗琦啓曰,判義禁金羲淳牌不進推考傳旨,今方捧入,而開坐命下,已至多日,連事違召,極爲未安,更爲牌招,何如?傳曰,允。
又啓曰,判義禁金羲淳再牌不進推考傳旨,今方捧入,而開坐命下,已至多日,連事違召,無意承膺,事體所在,誠極未安。所當更請牌招,而係是一日三牌,何以爲之?敢稟。傳曰,許遞,政官牌招開政。
又啓曰,大司憲宋穉圭,持平李敦夏在外,執義李游夏,掌令金鐮,持平韓鍾運牌不進,掌令李鍾運陳疏,監察茶時之意,敢啓。傳曰,知道。
以執義李游夏,掌令金鐮,持平韓鍾運,司諫具康,正言黃基文牌不進罷職傳旨,傳于朴宗琦曰,只推。
徐英輔,以都摠府言啓曰,今八月初六日宗廟·景慕宮秋展謁時,侍衛寶劍守宮,當爲備員,而副摠管朴宗柱在外,柳相亮以禁軍別將,陣上進,鄭學畊以訓鍊都監中軍,陣上進,金煐·白東薳·洪秀晩有身病,一員未差,無以備員。令政院稟旨變通,仍令該曹口傳差出,待下批,牌招,以爲備員侍衛之地,何如?傳曰,允。竝許遞。
兵曹口傳政事,以南履翼·尹益烈·申在明·李志淵·朴宗正·趙岐·金益彬爲副摠管。
以公淸監司權常愼狀啓,稷山縣監李光承遭母喪事,傳于朴宗薰曰,令該曹口傳差出,催促下送。
吏曹口傳政事,以洪獻謨爲稷山縣監。
以公淸監司權常愼狀啓,石城縣監愼宜默遭母喪事,傳于朴宗薰曰,令該曹口傳差出,催促下送。
以平安監司李肇源狀啓,平壤府民家頹壓事,傳于李在秀曰,聞甚矜惻,元恤典外,別加顧助事,分付。
李德鉉,以弘文館言啓曰,本館上番副校理臣金敎喜,以照訖講試官,今日儒生試取時,晝仕出去之意,敢啓。傳曰,知道。
又以弘文館言啓曰,副校理徐萬修由限已過,與新除授應敎韓用儀,副修撰尹永輝,竝卽牌招察任,何如?傳曰,允。
又以弘文館言啓曰,副應敎朴齊聞時在京畿積城地,校理柳台佐時在慶尙道安東地,經筵入番事緊,請竝斯速乘馹上來事,下諭。答曰,依啓。
朴宗薰,以吏曹言啓曰,新除授咸鏡道都事李鉐呈狀內,矣身身病猝重,萬無赴任之望云。其身病旣如是,則有難强令往赴,罷黜,何如?傳曰,允。
醫官玄禹瑞書啓,瀋陽問安使判中樞府事韓用龜自渡江後,連爲無事作行,今月二十四日午時量入柵,仍爲前進之意,詮次啓達。傳曰,知道。
李德鉉,以內醫院提調意啓曰,御用蛇油丸監劑事,院御醫慶輯,江華府下去矣。騎卜馬各一匹,書員朴世元所騎馬一匹,依例題給,而回還時載持馬,本道監司處,下諭,何如?傳曰,允。
又以內醫院提調意啓曰,年例燕貿唐藥材,依例磨鍊,別單書入之意,敢啓。傳曰,知道。
徐英輔,以備邊司言啓曰,卽見京畿監司洪遇燮狀啓,則以爲,禧陵局內沙汰補築,工役浩大,先以某衙門錢,四千兩劃下,則從略排用,有餘則還納,不足則加請。鐵器械·雜物及寶石·木物,三軍門及戶曹·摠戎廳·畿營,分定進排,用後還下,役軍則雇用,相地官·奏時官,令該司定送事,請令廟堂稟旨分付矣。役處浩大,物力容入,旣難酌量,則勢將稍優區劃,兵曹·禁衛營錢各一千兩,御營廳錢一千五百兩,分排劃送,使之從略取用。鐵器·木物等雜種,令各衙門照例進排,相地官·奏時官,亦爲定送之意,分付,何如?傳曰,允。
朴宗琦,以義禁府言啓曰,公淸監司權常愼狀啓內,所斤鎭僉使車仁鳳,爲先罷黜,其罪狀令攸司稟處事,啓下矣。車仁鳳時在任所云,依例發遣府書吏,交代後拿來,何如?傳曰,待待命拿囚。
戊寅八月初二日辰時,上御熙政堂。召對入侍,諸承旨持公事同爲入侍時,參贊官朴宗琦持詩傳第五卷,侍讀官金敎喜,持詩傳第五卷,檢討官南履懋,持詩傳第五卷,待敎徐憙淳,持詩傳第五卷,假注書徐英淳,持詩傳第五卷,記事官李嘉愚,持詩傳第五卷,記事官權敦仁,持詩傳第五卷。行都承旨朴宗薰,行左承旨徐英輔,左副承旨申綋,右副承旨李德鉉,假注書許晟,以次進伏訖。上開卷命讀。敎喜讀自菁菁者莪,止菁菁者莪四章章四句。上曰,下番讀之。履懋讀自六月棲棲,止六月六章章八句。上曰,參贊官讀之。宗琦讀自薄言采芑,止車攻八章章四句。上曰,閣臣讀之。憙淳讀自吉日維戊,止鴻雁三章章六句。上曰,注書讀之,賤臣讀自夜如何其,止庭燎三章章五句。上曰,上番讀之。嘉愚讀自沔彼流水,止沔水三章章六句。上曰,下番讀之。敦仁讀自鶴鳴于九臯,止詩傳大全卷之十。上曰,文義陳之。敎喜曰,菁莪是讌賓之詩,而首章曰旣見君子,樂且有儀,則非徒悅賢,待之以禮也。末章曰旣見君子,我心則休,則非徒禮賢,中心安樂也。待之之節,見之之樂,無非心乎愛悅,出於至誠,則誠之一字,非但爲成始終之工,其於接下之道,尤爲當務,伏願深留聖念焉。上曰,下番陳之。履懋曰,六月盛暑也,而此時命送吉甫,則可知其玁狁侵急之患矣。動衆出師,或易失之於輕遽,而以我服旣成,于三十里數句,語言之雍容舒緩,動合規度,此誠王者之師而然也。上曰,參贊官陳之。宗琦曰,玉堂上下番所陳甚好,臣別無可陳者矣。上曰,閣臣陳之。憙淳曰,臣亦無可陳者矣。上命掩卷,仍命奏公事。宗薰讀奏慶尙監司狀啓慶山縣令宋啓洙,鎭海縣監金見臣到任事。綋曰,臣代房戶房,無公事矣。德鉉曰,臣禮房無公事矣。英輔曰,臣軍士房,無公事矣。宗琦曰,臣推考房,無公事矣。綋曰,臣本房工房,亦無公事矣。宗薰曰,日昨因禮曹草記,移御時世子宮祗迎節次取稟,承依近例爲之之批矣。東宮祗迎,該曹不爲磨鍊云。此蓋因冊禮後,禮曹以春秋展謁親享時亞獻,擧動時祗迎送,竝於冠禮前勿爲磨鍊之意,有所草記定奪故也。第伏念,此卽指大殿動駕,東宮在內時之謂也。今此移御時,東宮旣陪駕出宮,且各殿宮同時動駕,殿下行祗迎之禮,則世子宮祗迎之節,何可不爲磨鍊乎?與辛未移御時事體不同,且若無祗迎,則儀節之間,極多掣礙處。臣意則大駕出宮時,世子宮隨後以出,如近例,而設東宮幕次於大次近處,王大妃殿·中宮殿·嘉順宮駕過時,出版位行祗迎之禮後,還入幕次,待殿下乘輦進發後,世子宮陪詣衛內,則禮節正當,儀文順便,依此磨鍊之意,分付儀曹似好,故敢此仰達矣。上曰,以祗迎磨鍊事,分付,可也。宗薰曰,慶熙宮內閣,自來狹窄,本無庫舍,書冊文簿別置物種行用紙地,竝無藏峙之所,分付戶曹,庫舍十餘間,使之從便造建,係是不可已之事,故敢達矣。上曰,依此爲之。敎喜曰,玉堂亦無庫舍,書冊無藏弆之所,以若干間營構之意,亦爲分付於戶曹似好,故敢達矣。上曰,依此爲之。上曰,注書出去,輪對官使之入侍,可也。賤臣承命而出,與廣興主簿尹致堯,宗廟署令李度謹,社稷署令蔡臣永,平市署直長李周喆,義盈庫主簿元永丁,典設司別提朴挺幹,南學訓導林,西學訓導鄭遇炳,中學訓導朴起壕,東學訓導全國憲,偕入進伏。上命奏職姓名。致堯等各奏職姓名訖,退出。宗薰曰,臣有區區所懷,敢此仰奏矣。無論講筵與他事務,懋實爲貴,而伏見今日召對,自止雖頗長,而讀奏而已,文義所陳,太涉疎略。上番所奏,已極草草,而下番則草草之中,語無歸趣,參贊官·閣臣則皆無所陳,殆不成講體,此蓋由自上無發問論難,徒以文具了當。且輪對官則只奏職姓名,而怱怱退出,竝與職掌而不問。凡輪對當入之人,自受點之日,警惕憧憧,且榮且懼,勿論所懷有無,擧皆看作許大公故,而及其登對,草率如此,此人等歸對寮寀,亦必無可傳誦者,而將不省輪對之爲何事矣。臣適在筵中,不勝愚忱,伏願此後,每事必求其實,勿爲應文之擧,深加聖意焉。敎喜曰,臣亦有區區所懷,敢此仰達矣。臣等學識魯莽,不能敷衍文義,臣等固萬萬慙恧,而都承旨所奏誠切當矣。請因是而陳之,近日以來,召對別講,無日不爲,賓筵晉接,式月斯行,庶幾諮詢治道,裨益生民,整頓紀綱,百度具興,而奈之何一日二日,因循荏苒,至治尙矣無論,興衰補弊之政,無一槪見,何哉?夫有爲之主,苟欲爲治,必推誠待賢,開懷虛納,上下交孚,然後政治成焉。堯·舜之世,不言而信,無爲而化,宜無待乎言語,而都兪吁咈,無言不答,況後世乎?今於文義陳達之後,仍令掩卷,略不酬答,如是而已,則雖日講數卷,日接諸臣,非徒無益於身心,古人所謂口耳之學,不幸近之。常人之學,猶不可以口耳自期,況殿下主一國之民,操可爲之勢,稟可爲之資,寧無慨然自奮之志乎?君臣之間,等威截嚴,入侍之臣,晝思夜度,預講所奏,天威咫尺,言不盡意,十達二三,雖自上虛心酬酢,尙患下情之未達,況沈默以阻之乎?君臣上下,須以至誠相孚,通暢無間,然後可以爲治。每於召對別講之時,反復討論,發難問疑,民間疾苦,時政得失,人物善惡,莫不講究。其言之善也則擧而行之,言之不善也則退而斥之,用舍進退之際,一以誠心做去,則翕受敷施之治,茹茅彙征之美,奚獨專美於古昔聖王乎?伏願深留聖意焉。上命退,玉堂先退。承史,以次退出。
戊寅八月初二日酉時,上御熙政堂。別講入侍時,參贊官申綋,侍讀官金敎喜,持孟子第五卷,檢討官南履懋,持孟子第五卷。待敎徐憙淳,假注書徐英淳,記事官李嘉愚,記事官權敦仁,以次進伏訖。上曰,注書出去,坐直承旨,使之持公事入侍也。賤臣承命出傳,與左承旨徐英輔偕入進伏。上開卷命讀。敎喜讀自大國地方,止祿足以代其耕也。上曰,下番讀之。履懋讀自次國地方,止祿足以代其耕也。上曰,文義陳之。敎喜曰,此章別無可達之文義,而當時諸侯,惡其害己而去其籍,人無知者,孟子復闡發之。周官班祿之制,聖世一王之則,班班可考,而聖人運用精神之至意,燦然可觀,三代以後,時君世主,狃於近規,安於小成,尙未復三代之盛制,千古有識之士,常所竊歎者也。每於此等處,深留聖意焉。上曰,下番陳之。履懋曰,班祿之制,已自先儒,諸論紛然未定,如臣膚淺之見,實未敢傅會句解,以爲仰對,而第玩旨義,則君君臣臣,尊尊卑卑之道,各有等差,截若天地之定位。成周一王之制,燦然可觀,爲君上而凡於殊別等位之際,所宜深加省察處也。伏願留念焉。上命掩卷,仍命奏公事。英輔曰,各房無公事矣。上命退,玉堂先退。承史,以次退出。
上在昌德宮。停常參·經筵。
朴宗琦啓曰,合辭許久闕啓,事甚未安。除在外·疏批未下外,未肅拜·呈告人員,竝卽牌招,何如?傳曰,山林外,竝許遞。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,左副承旨李德鉉,同副承旨李在秀今日不爲仕進,竝卽牌招,何如?傳曰,竝許遞,今日政差出。
又啓曰,大司憲宋穉圭在外,執義·掌令二員,持平二員未差,監察茶時之意,敢啓。傳曰,知道。
傳于朴宗琦曰,召對爲之。
傳于申綋曰,諸承旨持公事入侍。
申綋啓曰,吏曹參判宋冕載,參議趙貞喆牌不進推考傳旨及罷職傳旨,今方捧入,而開政命下之後,如是違牌,事甚未安。判書林漢浩,以前任水原留守,未交龜,參判更爲牌招,何如?傳曰,允。參議只推,一體牌招。
又以弘文館言啓曰,本館下番修撰臣南履懋,以照訖講試官,今日儒生試取時,晝仕出去之意,敢啓。傳曰,知道。
以應敎韓用儀,副校理徐萬修,副修撰尹永輝牌不進罷職傳旨,傳于申綋曰,竝許遞。
以徐珌修爲石城縣監。
申綋啓曰,吏曹參判宋冕載,參議趙貞喆牌不進推考傳旨及罷職傳旨,今方捧入,而開政命下,已至經宿,連事違召,不卽承膺,事體所在,誠極未安。參判更爲牌招,何如?傳曰,允。參議只推,一體更爲牌招。
又啓曰,吏曹參判宋冕載,參議趙貞喆再牌不進推考傳旨及罷職傳旨,今方捧入,而開政命下,已至經宿,連事違牌,無意承膺,事體所在,誠極未安。參判所當更請牌招,而係是一日三牌,何以爲之?敢稟。傳曰,參議只推,與參判一體更爲牌招。
朴宗琦,以備邊司言啓曰,式年監試初試期日漸近,鄕試試官及期下去,然後可無窘急之患,而全羅左道京試官金敬淵,謂有情勢,屢度乞遞云。以不當引之事,過加深引於前後官職,已極未安,而況試事無異往役,則揆以事體,豈容如許?爲先從重推考,使之嚴飭下去,何如?傳曰,允。
申綋,以吏曹言啓曰,新除授公淸道都事朴升鉉呈狀內,矣身七耋偏母,素抱貞疾,近益添劇,時月之內,萬無離捨赴任之望云。慶尙道都事李翊會呈狀內,矣身八耋老母,衰病癃痼,萬無暫時離捨之望云。其親病旣如是,則有難强令往赴,竝改差,何如?傳曰,允。
又以吏曹言啓曰,新除授慶尙左道京試官尹命圭呈狀內,矣身七耋偏母,素抱癃疾,近添暑感,萬無離側遠赴之望云。全羅道都事林處鎭呈狀內,矣身猝患泄痢,食飮全却,萬無遠赴之望云。其親病身病俱如是,則有難强令往赴,而親病有異身病,尹命圭改差,林處鎭罷黜,何如?傳曰,允。
又以吏曹言啓曰,今此山川祭祭官中,時無職名人,令該曹口傳付軍職,何如?傳曰,允。
兵曹口傳政事,副司果柳遠鳴·金鐮·成始光竝單付。
掌令李鍾運疏曰,伏以,臣以爲,天下事有本有末,未有本不立而齊其末者也。試以趙得永事言之,辨別之論,始發於七年之久,而大臣·三司莫不言之,登筵諸宰亦旣訟之。大同之地,人情可見,而獨殿下鄭重因循,前後處分,未免顚倒。頃於大僚箚批,有若曰無異於前事,又於賓筵奏批,有若曰與當者不同,謂之有罪,而無異於前事云爾,則近日伸救諸臣,無非有罪。使尹致謙·鄭度采之獨蒙竄謫,已是有失,金用默·李基栽之偏被譴削,亦云不均。罪之旣失,恩又相反,畢竟疏放分揀之命,不及於當者,只及於四臣,臣未知四臣之所以宥者何事,當者之獨不放者何故?無異之後,宜無不同,而欲其罪也,謂之無異,欲其宥也,謂之不同,又未知聖敎之同異果安在哉。況大臣之以箚以奏,期欲匡救者,不在於四臣諸臣之或疏或啓,久猶沸騰者,亦不在於四臣,誠以四臣末而得永本也,得永先而四臣後也。十末節不如擧一綱,則雖日放四臣十數輩,卒無益於平王章而定國論矣。嗚呼,始雖有失,終焉能改,則不害爲轉圜之全德,而得永之應旨一疏,爲公乎,爲私乎?無論言之當否,事之是非,以戚畹愛欲護之心,謂之誣人,律以反坐,雖竄逐嶺海,十年未放,臣等何敢苦口力爭,至於此極乎?其時無識之徒,急於構陷,甘於抉摘,憑藉莫重之地,捏成罔測之罪,不知自陷於不敬之科。諫臣啓語中,本非誣逼,而謂之誣逼,則反爲貽累之端云者,誠得之矣。今其疏在耳,就其援語中何句語之涉於不敬,何文字之逼於莫重,明指昭摘,然後可以厭人心稱律名,而不此之爲,獨於得永,有若負犯之至重,尙未蒙竝宥之典。彼四臣,必不爲榮於雨露之獨沾,聖德亦不有光於日月之皆仰,大臣其將曰得宥四臣,謂吾君無過而退乎?諸臣亦將曰得救四臣,謂輿論可伸而止乎?一得永未放之前,依舊是失刑之日,而且夫島配,重典也。罪在罔赦,施以次律者,始可議到,而當初構罪,只欲適重,則投之遠惡,容或無怪。顧今公議已定,臺啓且停,則罪旣無實,律亦何名?島而仍置,果無所據,揆以平允,萬萬失當。國之所以維持,莫大於刑政之得齊,而一人賞罰,有關於天下之勸服。伏願殿下,淵然深思,穆然遠覽,快降趙得永放釋之命焉。仍伏念,王言一出,奉如金石,八方相誦,後史垂則,所以如綸如綍,咸曰大哉,而向日兩臺臣削職傳敎,有曰不念侵逼於莫重乎?以殿下聖學之高明,何爲而有是敎耶?上而不宜輕發,下而不敢承聞,已往雖失,來後可追,而八字之敎,依舊自在,兩臺之罪,旣已分揀,分揀之後,尤不當仍置八字。亦願亟令還收,俾王言重而臣分安焉。至若科場淆雜,莫今日若,爲弊益痼,恐無善策。何幸大僚筵奏,繼成節目,申以舊典,參以新條,頒下未久,效應桴捷,家家小學,誦讀相聞,人人自飭,製寫兼行。率是以往,何患不美,而雖以照訖收單數觀之,閑雜無職之輩,莫敢生心於赴擧。今科之變淆爲淳,回競反雅,可以取次拱竢,而但諸條中刑具待令一款,蓋出先事之戒,欲施犯科之類,而外面驟看,不無嫌於迫束,秋郞預待,恐有傷於事面,只當以期無之意,常寓於不已之用,不可以濁魚之故,混疑於一池之淸。況今士相自勵,來效可佇,則毋寧過期於無刑,不必先失其禮待,且士之稍欲自好者,謂近驅制,往往有不肯赴者。臣愚竊以爲,啓下節目,事體自別,待士之地,禮意居先,此一款特令改措語,俾存厚遇之美,而至於犯者,是不以士自處,亦何必以士待之?科制之從前定罪,試所之臨時申禁,不患不嚴,以法痛懲,隨犯隨治之意,嚴明飭諭。革科弊正士趨,京外無間,而槐期漸迫,省試將啓,亦令別飭於各道諸試官處,俾盡對揚之方,恐不可已也。卽伏聞畿儒捧講之奇,則必以三式爲準,而未滿者竝不許赴,故欲應京講,裹足上來,則部單已撤,追付無階,彷徨道路,景色愁沮。夫準三式許赴,卽所以防鄕外越所之弊,而若京師則自是咸聚之地,無論自東自西,有籍無籍,來則應之而已。且士子式籍,或致闕一於移寓之間,或未滿三於成長之際,事勢固然,其中亦當有老士宿儒,少年才子,而因此坐停,虛負大比畜銳之誠,用是齎鬱,獨阻中陵樂育之化,一視之下,亦宜有闊狹之道矣。第念,臣之見職,亦嘗屢叨,叨輒逡巡者,誠以風采巽軟,言議骪骳,寧被逋慢之誅,無貽玷累之譏,而臣又善病,當夏脹喘。自來貞疾,四朔沈淹,一味委頓,此時此職,又添一症,召牌之下,承膺無路,敢瀝實懇,仰冀省諒。伏乞亟遞臣職,以便調治,仍治臣罪,以肅朝綱,千萬幸甚。臣無任云云。省疏具悉。趙得永事,不允。尾陳事,令廟堂稟處,爾其勿辭察職。
戊寅八月初三日辰時,上御熙政堂。召對入侍,諸承旨持公事入侍時,參贊官朴宗琦持詩傳第六卷,侍讀官金敎喜持詩傳第六卷,檢討官南履懋持詩傳第六卷,待敎徐憙淳持詩傳第六卷,假注書許晟持詩傳第六卷,記事官李嘉愚持詩傳第六卷,記事官權敦仁持詩傳第六卷,左副承旨申綋,假注書徐英淳,以次進伏訖。上曰,開卷讀之。敎喜讀自祈父,止祈父三章章四句。上曰,下番讀之。履懋讀自皎皎,止白駒四章章六句。上曰,參贊官讀之。宗琦讀自黃鳥,止黃鳥三章章七句。上曰,閣臣讀之。憙淳讀自我行,止我行其野三章章六句。上曰,注書讀之。賤臣讀自秩秩,止君子攸芋賦也。上曰,上番讀之。嘉愚讀自如跂,止維蛇賦也。上曰,下番讀之。敦仁讀自大人,止五章章五句。上曰,文義陳之。敎喜曰,此詩久於征役之詩也。以采薇章言之,則豈不日戒,玁狁孔棘,敵愾之義,可以想見,而至於此章,則勞於久役,自不禁怨憂之思,同是征役之詩,而人心之向背,至於如此矣。此時周室寢衰,王綱陵夷,而宣王能復文·武之境土,以成中興之業,猶未能盡復文·武之政,故用人不得其宜,出師不得其正,有勞怨之詩矣。體下之情,若如采薇之我行永久,莫知我哀,則人莫不蹈赴湯火,死且不避矣。此等處誠不可不深留聖意矣。白駒章乃是不能留賢之詩也。人君如無好賢之誠,則賢者不留焉,如其非義,雖千駟萬鍾,視若草芥,爾公爾侯,何足以勉遁思之情?請以我朝陳之。先正臣宋時烈,當孝廟盛際,待之以賓師之禮,及其簉朝,以未卽引見,以爲禮貌少衰,卽爲尋鄕矣。其後孝廟誠心招來,羽儀王庭,孝廟禮賢眷眷之誠,沒世不忘,先正臣出處之正大,士林傳誦。古人云欲法堯·舜,先法祖宗。伏願殿下,以孝廟禮賢之心爲心則區區之望也。上曰,下番陳之。履懋曰,上番所奏皆好,臣則更無可陳之義,而此詩惜賢者之去而不可留也。傳曰,好善優於天下,苟好善則四海之內,皆將輕千里而來,戔戔玉帛,雖賁於邱園,苟不能致敬盡禮,推諸實心,則巖穴高尙之士,必將視我邁邁,莫挽其遐心矣。古昔殷野騁駟之擧,鄭館好緇之誠,皆所以推諸實心,務盡禮賢之道。殿下亦於此等處,深加聖念,必以得與共國爲心,則拔茅彙茹,野無遺賢之美,其將復見於今日,伏願省察焉。上曰,參贊官陳之。宗琦曰,上番玉堂,以祈父章敷陳文義矣,序文以此詩爲宣王時作,而又以爲未能的知,則其爲宣王時詩,亦未可知也。大抵宣王際周室中微之運,以撥亂反正之材,行側身修德之政,以吉日車攻斯干等詩觀之,則大以師旅之紀律,小以宮室之制度,無一不振勵,無一不修擧,復文·武之境土,致中興之基業,可謂不世出之賢君也。古語云中興難於創業,宣王中興之功,豈出於文·武之下哉?蓋宣王能回將亡之否運,能復旣失之舊物,則尤爲最難,而自古以來,立國久則綱紀陵夷,政法解弛,委靡頹惰,浸浸然入於衰微之運,苟非大有爲之君,亦何能興衰補廢乎?我朝開國,已至四百年之久,而譬如大廈朽敗,一棟一宇,無不受病,至於莫可收拾之境。迨此暇豫,另行大奮發大振作之政,然後可以挽回世運,整頓頹綱,伏願深留聖意焉。敎喜起伏更奏曰,參贊官所奏誠好矣。周室中微之後,撥亂反正之功,誠爲不世之主,猶不及於文·武之聖德,則古人將第一等,讓與別人,便是自棄。臣之所望於殿下者,卽堯·舜·文·武之道也。然而參贊官所奏振刷之說,政合於今日之急務,惟聖明體念焉。宗琦起伏又奏曰,宣王果不及於文·武之聖,而其撥亂反正之功,善繼文·武之烈,則是亦文·武也,此車攻歌頌之所以作也。上曰,閣臣陳之。憙淳曰,此章卽周宣之末,民有失所而作也。四海之廣,兆民之衆,安得無一人之流離失所者?然而先王之行仁政也,必先於鰥寡孤獨,而猶恐一夫一婦之不得其所。蓋人君之用心不如是,則其於代天理物之責,終有所未盡,而無以致中和育萬物故也。堯·舜之病博施,文王之先四者,皆是推此心而已,伏望此等處,深留聖念焉。上命掩卷,仍命先退玉堂。又命奏公事,綋起伏,上曰,公事無乎?綋曰,然矣。上又命退,閣臣·承史,以次退出。
上在昌德宮。停常參·經筵。
自辰時至未時,灑雨下雨,測雨器水深二寸二分。
朴宗琦,以都摠府言啓曰,今日入直內三廳武兼禁軍及軍兵等中日習射技放,請出標信。傳曰,知道。
又啓曰,大司憲宋穉圭在外,執義·掌令二員,持平二員未差,監察茶時之意,敢啓。傳曰,知道。
又啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
傳于朴宗薰曰,召對爲之。
傳于韓兢履曰,別講爲之。
承旨前望單子入之,韓兢履·金啓溫落點。
朴宗薰啓曰,吏曹參判宋冕載,參議趙貞喆三牌不進推考傳旨及禁推傳旨,今方捧入,而開政命下,已至經宿,連事違召,無意承膺,揆以事體,萬萬未安。參判所當更請牌招,而係是一日四牌,何以爲之?敢稟。傳曰,更爲牌招,參議分揀,一體牌招,如有違牌,勿爲呼望。
韓兢履,以弘文館言啓曰,本館上番副校理臣金敎喜,以照訖講試官,今日儒生試取時,晝仕出去,而每每草記,事涉煩瀆,此後則除草記往來之意,敢啓。傳曰,知道。
朴宗薰,以吏曹言啓曰,禮曹佐郞睦台錫呈狀內,矣身素患痰癖之症,當此換節之時,一倍添劇,時月之內,萬無起動供職之望云。身病旣如是,則有難强令察任,改差,何如?傳曰,允。
又以吏曹言啓曰,新除授通川郡守成近默呈狀內,矣身新除之任,與前郡守韓用鍼,有妻三寸叔應避之嫌,不可冒赴,照例遞改云。旣有相避,則不可强令往赴,改差,何如?傳曰,允。
韓兢履,以禮曹言啓曰,卽接貞陵令所報,則今八月十三日本陵忌辰祭享時,兩官當爲備員將事,而參奉有闕未差云矣。參奉未差之代,今日政差出,何如?傳曰,令該曹口傳差出。
吏曹口傳政事,以韓用成爲貞陵參奉。
申綋,以兵批言啓曰,今此慶熙宮移御時,昌德宮衛將,以慶熙宮衛將三員移差,而二員未差之代,與昌慶宮衛將二員,依例差出,使之通融分直之意,敢啓。傳曰,知道。
有政。吏批,判書林漢浩未肅拜,參判宋冕載式暇,參議趙貞喆進,右副承旨申綋進。啓曰,判書林漢浩未肅拜,參判宋冕載式暇,小臣獨政未安,何以爲之?敢稟。傳曰,只出緊任。以徐鼎輔爲大司諫,韓用儀爲執義,柳訸爲司諫,鄭鴻慶·金益耟爲掌令,玄鎭商·鄭藎爲持平,金敎喜爲獻納,朴齊一·睦台錫爲正言,李翊會爲副校理,金在元爲副修撰,徐有聞爲兵曹參判,朴崙壽爲判義禁,洪起燮·申在植·洪冕燮·尹久東·金·李在秀爲分承旨,韓永逵·李德鉉·韓羲運爲分兵曹參議,李錫夏·李翼晉·李箕淵爲分兵曹參知,朴心壽·朴齊明·黃基文爲分兵曹正郞,柳榮五·李鎭華·權拚爲分兵曹佐郞,李晩秀·沈象奎·朴崙壽爲分內醫提調,金在元爲慶尙左道京試官,沈能稷爲公淸都事,李趾秀爲慶尙都事,李應奎爲全羅都事,李沆爲咸鏡都事,洪羲范爲鎭安縣監。兼掌令單金敬淵·南周獻,兼持平單趙庭和,忠勳都事李豐奎仍任事承傳。冬至兼謝恩使,以進賀兼冬至謝恩使改付標,分兵曹參議李翼晉,參知李德鉉,兼持平單金在元。
兵批,行判書金履陽進,參判未差,參議朴孝成病,參知洪敬謨病,右承旨韓兢履進。以李存秀爲知事,洪顯周·金羲淳爲分都摠管,任希存·申絢·張鉉宅·趙華錫爲分副摠管,具鎭行爲僉知,洪格爲羽林將,李夔秀·孫仁澤爲五衛將,韓守儉爲忠翊將,李光彬爲忠壯將,高在俊·鄭道潤爲昌德將,趙命卨·石有文爲昌慶將,趙寬錫·李寅達·許澮·李命權·申義權·尹之濂爲分都事,李源奎爲守門將,金得成爲所斤僉使,趙齊崚爲魚游澗僉使。昌德將單蔣得信,宣傳官二十單,閔致書·李元敬·兪應煥·具載哲·李惇五·李濟完·韓應一·金樂九·李垕·李濟元·元植·白殷鎭·權·李光龍·南曦重·洪羲象·尹湜·李勉儒·李遠振·金鎭永,護軍朴蓍壽,副護軍李德鉉·李在秀·李勉昇。副司直李游夏·具康·韓用儀·李羲肇·趙民和·李鍾運·金洛龍·金敬淵·徐萬修·韓鍾運·李敦夏·李基栽·李若愚。副司果權致明·黃基文·尹永輝以上竝單付
以李冕植·權中和·朴永元爲分假注書。
朴宗琦啓曰,新除授判義禁朴崙壽,卽爲牌招,以爲開坐之地,何如?傳曰,允。
傳于韓兢履曰,發遣吏郞,諸執事淸齋與否,摘奸以來。
獻納金敎喜啓曰,臣言議風采,本不合於淸朝耳目之任,而納言除旨,忽下於玉署持被之中。臣且惶且感,雖不得不章皇出肅,而第臣於合啓中,有私義之不可聯參者,曾叨是職,以此引避,得蒙體諒之恩,則今臣處義,與前無異,以此情踪,何可一刻晏然於臺次乎?請命遞斥臣職。答曰,依啓。
兵曹口傳政事,副司果單金敎喜。
以同副承旨金啓溫牌不進罷職傳旨,傳于朴宗薰曰,只推。
韓兢履,以弘文館言啓曰,本館上番闕直,事甚未安。校理李潞,副校理李翊會,竝卽牌招,以爲推移入直之地,何如?傳曰,允。
又以禮曹言啓曰,今八月初八日移御慶熙宮時,王大妃殿·中宮殿·嘉順宮出宮儀註,直爲書入各殿宮之意,敢啓。傳曰,知道。
朴宗琦,以都摠府言啓曰,副摠管趙岐以禁衛中軍,本營軍兵等中日試射放事,南別營晝仕出去之意,敢啓。傳曰,知道。
又以司僕寺一二提調意啓曰,自前移御時,例爲加出內乘一員,使之上下闕分所入直矣。今番亦爲依例,令該曹口傳差出,以爲擧行,而還御後卽爲減下,何如?傳曰,允。
兵曹口傳政事,以趙元錫爲假內乘。
朴宗琦,以訓鍊都監言啓曰,本局局別將李完植以本職宣傳官,動駕時侍衛擧行稠疊,局別將之任,改差,何如?傳曰,允。
戊寅八月初四日辰時,上御熙政堂。召對入侍時,參贊官朴宗薰,持詩傳第六卷,檢校直閣鄭元容,持詩傳第六卷,侍讀官金敎喜,持詩傳第六卷,檢討官南履懋,持詩傳第六卷,假注書徐英淳,持詩傳第六卷,記事官李嘉愚,持詩傳第六卷,記事官權敦仁,持詩傳第六卷,以次進伏訖。上曰,注書出去,諸承旨使之持公事入侍,可也。賤臣承命出傳,與右承旨朴宗琦,假注書許晟偕入進伏。上開卷命讀。敎喜讀自誰謂爾無羊,止無羊四章章八句。上曰,下番讀之。履懋讀自節彼南山,止節南山十章章四句。上曰,參贊官讀之。宗薰讀自正月繁霜,止正月十三章章六句。上曰,閣臣讀之。元容讀自十月之交,止十月之交八章章八句。上曰,注書讀之。賤臣讀自浩浩昊天,止詩傳大全卷之十一。上曰,上番讀之。嘉愚讀自詩傳大全卷之十二,止小旻六章章七句。上曰,下番讀之。敦仁讀自宛彼鳴鳩,止小宛六章章六句。上曰,文義陳之。敎喜曰,此章卽牧事已成,牛羊衆多之詩也。別無可達之辭,而大抵觀詩之法,當如孟子之言,不以文害辭,不以辭害志,以意逆志,以意逆志者,以己之意,逆探詩人之志也。以牛羊之牧言之,順其性則其角濈濈,其耳濕濕,至於或降或阿則各得其所,三十維物則極其蕃息。孔子嘗爲乘田,亦曰牛羊茁壯長而已,卽不過順物之性,故古之聖人欲治天下者,先盡其性,能盡其性則能盡人之性,能盡人之性則能盡物之性,參贊化育之功,不外於是,而書所謂鳥獸魚鱉咸若是也。此等處推類玩究,則裨益聖工不少,下章集註,以爲時世皆不足信,未敢臆對,周室已衰,王綱掃地,亂極思治之詩也。以此詩觀之,國家之興亡,專係於賢邪之進退,而小人之害,小則病國,大則覆邦,甚可畏也。周王之所進用,當初則不過一尹氏,及其瑣瑣姻婭則無膴仕,則於是乎陽衰陰盛,群賢退斥,衆小布列,寔繁其徒。以家父之賢,而蹙蹙靡所騁,則忠厚惻怛之心,陳善閉邪之意,自不覺其發於詠歎,而終莫之悟,卒於亂亡而已,可不惜哉?以天寶之亂言之,其時將相貴戚,頓顙賊庭,而畢竟起兵討賊,殺身不悔,如巡·遠·杲卿之流,皆是人主不識面目之人。使周王而早得家父而用之,使明皇而早得巡遠輩而用之,豈不能銷亂於未萌乎?此下諸章甚多,不可逐章陳達,而大抵賢人君子,閔時病俗,忠君憂國之言,而勸善懲惡,莫切於詩,伏願深留聖意焉。上曰,下番陳之。履懋曰,此詩家父所作,而刺尹氏之不可任也。書曰,惟后非賢不乂,又曰官不必備惟其人。大抵有國之治亂興衰,民生之榮瘁勞佚,全係於進賢退不肖,譬如朱紫之不可亂色,薰蕕之不可同臭,知其賢也則猶恐其不進,知其不賢也則猶恐其不退。量才稱職,不啻若良工之用木,椳臬枮楔,各適其宜,然後民蒙其澤,四海寧謐,而惜乎周之季世,任非其人,卒勞百姓,語其憂則火惔酒酲,語其亂則天瘥月生,自就危亡,茫無涯畔,此其故無他,全不審於賢邪進退之機,官不以人之戒,而實爲萬世人主之龜鑑,每於此等處深加省察焉。上曰,參贊官陳之。宗薰曰,玉堂上下番所奏得之矣。無羊詩卽治平之世,民物阜盛之辭,而牛羊繁息則物無不遂,可知其本在於室家溱溱,又其本在於陰陽調和,年穀豐登。然則下章十月之交,正月繁霜,正與此章相反,田卒汚萊,尙何論於實維豐年乎?此等處每每究觀其所以然之故,則亦惟曰人君修德行政,用賢去邪而已,德不修則政不行,用舍倒置,生民愁怨,卽其實驗也。故如無羊章但言九十其犉,則其時之無事不擧,可以推知。若其下諸章,則直言極論,反復嗟歎,對看照檢,則其得失治亂,有如左契,尤覺意味之親切,而鑑戒較然。今日自止,文義固多,而大意政在於此矣。上曰,閣臣陳之。元容曰,諸臣所陳甚好,臣則別無可陳者矣。上命掩卷。敎喜曰,臣有區區所懷,敢此仰達矣。臣三登召對,再入別講,凡爲五次,而每於敷陳文義之後,未承發落,輒命掩卷,誠不勝抑鬱之至矣。日昨筵中,已以此有所陳達,而君臣之間,貴在交孚,交孚之道,在於酬酢。今以講筵觀之,賓筵晉接之時,公事入侍之際,一例淵默,亦可仰揣,目今朝廷之上,紀綱日紊,士夫之間,名節日壞,以至生民之困瘁,莫此時若,伏未知殿下果皆俯燭乎?三者是有國之大本,而此而不立,則國不得爲國。殿下欲詳察乎此等處,則聰明不及於臣等,而將何以自達於黈纊乎?大舜,生知之聖也,好問而好察邇言,取諸人以爲善,則況殿下將欲學舜,尤豈無取諸人之道乎?臣等學術魯莽,雖不足仰備顧問,詢蕘必擇,亦不害爲多問寡之聖德。且以登筵諸臣言之,賢愚長短,各自不齊,而若假之色辭,各陳意見,則聽言觀貌之際,自有姸媸之莫逃於聖鑑矣。此後則每於晉接之際,酬酢如響,開納群言,懋盡交孚之道,是臣區區之望也。上命玉堂先退,敎喜等退出。命奏公事。宗薰曰,臣吏房,無公事矣。宗琦曰,臣戶房代房,無公事矣。宗薰曰,臣禮房代房,無公事矣。宗琦曰,臣軍士房代房,無公事,推考房本房,有公事矣。讀奏江原監司狀啓,罪人金有千襄陽縣到配事,仍傳于夾侍,夾侍踏啓字以下。宗琦曰,臣工房代房,無公事矣。嘉愚曰,在前移御時,實錄有移奉之時,亦有仍奉之時,今番則何以爲之乎?上曰,辛未年何以爲之耶?嘉愚曰,辛未火災後,實錄只餘六櫃,權奉于政院日記庫矣。移御時初則仍奉,而旋因承旨所奏移奉矣。上曰,移奉,可也。嘉愚曰,實錄旣承移奉之下敎矣。移奉日子,令日官擇吉擧行,何如?上曰,依此爲之。宗薰曰,內閣所奉弘齋全書及當宁御製,當爲從便移奉,而閣臣一員當陪進乎?上曰,依此爲之。宗薰曰,今番各司文蹟,盡爲輸去,政院日記,亦當沒數移置矣。元容曰,春坊所奉弘齋全書,亦當移奉,而春坊一員,從便陪進,似好矣。上曰,依此爲之。宗琦曰,日前有德和殿扁額書揭之敎,而書額之人,自下有難排定,而不得不經稟戶判,以此言送,故敢達矣。上曰,閣臣中書之,可也。元容曰,閣臣中亦有指名下敎,然後可以擧行矣。宗薰曰,閣臣中亦有善書者,有不善書者矣。上曰,誰爲善書乎?元容曰,檢校提學·府院君及一直提學,皆善書矣。上曰,都承旨書之,可也。宗薰曰,在前承命書額之時,有原本經覽後入鋟之例矣,今番亦依此爲之乎?上曰,依此爲之。宗薰曰,明日卽景慕宮大祭傳香,而禮房承旨方在未差中,雖有今日政差出之命,政官連違召牌,大祭傳香,不可以代房擧行,故敢此仰達矣。上曰,承旨未差爲幾員乎?宗薰對曰,二員未差矣。上曰,承旨未差之代,前望單子入之。出榻敎賤臣出傳榻敎,持入前望單子。行副護軍金啓溫·韓兢履落點。宗薰書判付讀奏訖。宗薰曰,新除授承旨金啓溫·韓兢履,竝卽牌招,何如?上曰,依爲之。出擧條賤臣出傳,還入進伏。上命退,承史,以次退出。
戊寅八月初四日酉時,上御熙政堂。別講入侍時,參贊官韓兢履,檢校直閣鄭元容,檢討官林顔喆,持孟子第五卷,假注書徐英淳,記事官李嘉愚,記事官權敦仁,以次進伏訖。上開卷命讀。顔喆讀自大國地方,止祿足以代其耕也。上曰,文義陳之。顔喆曰,此章文義,前日進講時,略以祿足代耕之意,有所仰陳矣。今又別無可達之辭,而其間已畢詩傳第五卷,則懲創感發之道,必多資益於聖學,而至於孟子,則臣之登筵,已爲四日之久,而班祿一章,尙今未了,必有聖念之攸在,而竊恐有欠於脚踏實地之工,故敢此仰勉矣。上命掩卷。仍命退,玉堂先退。上曰,同副承旨不爲入來乎?兢履曰,以病違牌云矣。上曰,然則巡將何以爲之?兢履曰,亦以病已改付標矣。嘉愚曰,實錄移奉,以今二十日,擇日啓下矣。移奉之前,不可不守直,而兼春秋數小,難以推移,宗簿正承文判校有兼史之銜,故在前已有守直之例,今番亦爲分付,使之輪回守直,何如?上曰,依爲之。出擧條上命退,承史,以次退出。
上在昌德宮。停常參·經筵。
自卯時至酉時,灑雨下雨,測雨器水深一寸七分。
藥房提調金履喬,副提調朴宗薰啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·嘉順宮·世子宮,口傳問安。答曰,知道。
金啓溫啓曰,大司憲宋穉圭,持平鄭藎在外,執義韓用儀,掌令鄭鴻慶·金益耟,持平玄鎭商未肅拜,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而景慕宮秋享大祭齋戒相値,不得來會云矣,敢啓。傳曰,知道。
朴宗薰啓曰,景慕宮秋享大祭,今方傳香,而終獻官付標單子,今始來呈,事甚未安。當該差祭銓官,不可無警,推考,何如?傳曰,允。
傳于韓兢履曰,禮房承旨馳詣宗廟·景慕宮,奉審摘奸以來。
朴宗薰啓曰,藥房提調·副提調,持湯劑來待矣。傳曰,封入。
傳于朴宗薰曰,在院承旨,持公事入侍。
傳于朴宗薰曰,別講爲之。
韓兢履,以侍講院言啓曰,兼弼善李奎鉉時無職名,令該曹口傳付軍職,何如?傳曰,允。
兵曹口傳政事,副司果單李奎鉉。
金啓溫啓曰,判義禁朴崙壽牌不進推考傳旨,今方捧入,而開坐命下之後,如是違牌,事甚未安,更爲牌招,何如?傳曰,允。
傳于金啓溫曰,別講爲之。
傳于金啓溫曰,明日出宮內門路,以協陽門爲之。
金啓溫啓曰,明日大駕詣宗廟入齋室後,王大妃殿·嘉順宮問安,何承旨進去乎?敢稟。傳曰,同副承旨進去。
又啓曰,明日動駕時,兩司侍臣當爲進參,除在外外,未肅拜人員,竝待開門牌招,何如?傳曰,允。
傳于韓兢履曰,發遣吏郞,諸執事淸齋與否,摘奸以來。
韓兢履,以奎章閣言啓曰,守宮檢校直提學李存秀,待開門牌招,何如?傳曰,允。
以校理李潞,副校理李翊會牌不進罷職傳旨,傳于韓兢履曰,只推。
韓兢履,以弘文館言啓曰,本館上番闕直,事甚未安。校理李潞,副校理李翊會,旣有只推之命,竝卽牌招,以爲推移入直之地,何如?傳曰,允。
朴宗薰啓曰,吏曹郞廳來言,臺諫有闕,政事,取稟。傳曰,前望單子入之。
獻納前望單子入之,朴鳴和落點。
以慶尙監司金魯敬狀啓昌原等邑民家頹壓漂失,人命壓渰死事,傳于徐英輔曰,聞甚矜惻,元恤典外,別加顧恤,壓死·渰死人如有生前身還布,竝蕩減事,分付。
朴宗薰,以吏曹言啓曰,卽接通禮院牒報,則今此宗廟擧動時,左右通禮不可不備,而左通禮有闕之代,卽爲差出,以爲備員擧行之地云。通禮院左通禮未差之代,口傳擬入之意,敢啓。傳曰,知道。
吏曹口傳政事,以李游夏爲左通禮。
朴宗薰,以吏曹言啓曰,卽接司僕寺·掌樂院牒報,則司僕寺牒呈內以爲,今此宗廟擧動時,本寺正例以輦輿差備進參,而正趙萬永奉命出疆云。掌樂院牒呈內以爲,今此宗廟擧動時,本院正當以協律郞進參,而正李奎鉉身病猝重,卽速變通云。司僕寺正趙萬永,掌樂院正李奎鉉,竝改差,其代口傳擬入之意,敢啓。傳曰,知道。
吏曹口傳政事,以朴台壽爲司僕正,李羲肇爲掌樂正。
朴宗薰,以吏曹言啓曰,新除授公淸道都事沈能稷呈狀內,矣身偏母,素患貞疾,當此換節之時,一倍添劇,萬無離捨之望云。全羅道都事李應奎呈狀內,矣身老母素患瘡疾,當此秋濕之時,一倍添劇,萬無離側遠赴之望云。咸鏡道都事李沆呈狀內,矣身偏母,素患痰癖之症,當此換節之時,潦暑爲祟,溏泄交作,以此情勢,萬無離捨赴任之望云。顧今試期迫頭,不可等待其親病之差歇,竝改差,何如?傳曰,允。
韓兢履,以禮曹言啓曰,卽接奉常寺所報,則今番雨後,奉審神室,則室內北邊玄冥氏位版後道里上大段滲漏,仰土剝落,卽速修改云矣。修改吉日時,令日官池宅鵬推擇,則今八月二十日辰時爲吉云。以此日時擧行,而先告事由祭,同日曉頭行移安,同日同時還安及還安祭,事畢後隨時設行。祝文令藝文館撰出,所入物力,令各該司磨鍊進排,亦令繕工監別定監役官擧行。臣曹與戶曹堂上,本寺提調,依定式眼同監董事,竝爲分付,何如?傳曰,允。
金啓溫,以都摠府言啓曰,今此移御慶熙宮時,殿宮侍衛,當爲備員,而分副摠管申絢在外,無以備員。令政院稟旨變通,仍令該曹口傳差出,待下批,牌招,以爲備員侍衛之地,何如?傳曰,允。
又以兵曹言啓曰,今初八日慶熙宮移御時,分參知李翼晉謂有身病,不得進參,令政院稟旨變通,分正郞朴心壽·朴齊明,分佐郞權拚俱爲在外。竝改差,其代與分參知,仍令該曹以在京無故人口傳差出,以爲備員進參之地,何如?傳曰,允。
又以兵曹言啓曰,卽接西所衛將鄭鴻觀牒報,則永肅門北邊中松一株,因雨拔根顚仆云,令該所依例斫去之意,分付,何如?傳曰,允。
又以訓鍊都監言啓曰,本局哨官李彦柱久病不差,改差,何如?傳曰,允。
行大司諫徐鼎輔啓曰,臣本庸愚,不合於耳目之任,而薇院除旨,忽及於無似之身,義重叩謝,雖不得不章皇出肅,而第臣於合啓中,自來私義,有難聯參。從前屢引,輒蒙體諒,今臣處義,與前無異,其何可仍冒於臺次乎?請命遞斥臣職。答曰,依啓。
戊寅八月初五日辰時,上御熙政堂。藥房入診,在院承旨持公事入侍時,提調金履喬,副提調朴宗薰,檢校直閣鄭元容,假注書徐英淳,記事官李嘉愚·權敦仁,行左承旨徐英輔,右承旨韓兢履,同副承旨金啓溫,假注書許晟,以次進伏。醫官吳千根·李漢臣·金殷相,以次進伏楹外訖。上曰,玉堂上番,何爲闕直?宗薰曰,副校理金敎喜移拜獻納,校理李潞與副修撰李東永,有嫌避,至有闕直云矣。履喬進前奏曰,霖雨支離,聖體,若何?上曰,一樣矣。寢睡·水刺之節,若何?上曰,一樣矣。王大妃殿氣候,若何?上曰,一樣矣。嘉順宮氣候,若何?上曰,一樣矣。履喬曰,醫官待令矣。上曰,入診。千根·漢臣等以次診候訖,退伏奏曰,脈候左右三部調均矣。上曰,閣臣今日替直乎?元容對曰,待敎尙不入來矣。上曰,出去議定湯劑。藥房先退。上曰,注書出去,使之召對入侍。英淳承命而出。宗薰曰,上番翰林,當使之出去,書入座目單子矣。上曰,唯。上曰,注書出去,催促以入。賤臣承命而出,還入進伏。上曰,公事讀奏也。啓溫讀奏統制使狀啓蟾津別將到任事,挾侍踏啓字以下。英淳·嘉愚與檢討官林顔喆偕入進伏。啓溫讀奏座目單子。上命開卷讀之。顔喆讀自宛彼鳴鳩。元容曰,小宛詩,昨日已講之章,而玉堂誤付自止矣。上曰,昨日下番讀小宛章乎?敦仁曰,小臣讀之矣。上曰,然則自下章讀之,可也。顔喆讀自弁彼鸒斯,止小弁八章章八句。上曰,參贊官讀之。啓溫讀自悠悠昊天,止巧言六章章八句。上曰,閣臣讀之。元容讀自彼何人斯,止何人斯八章章六句。上曰,注書讀之。賤臣讀自萋兮斐兮,止巷伯七章章六句。上曰,上番讀之。嘉愚讀自習習谷風,止谷風三章章六句。上曰,下番讀之。敦仁讀自蓼蓼者莪,止蓼莪六章二章章八句。上曰,文義陳之。顔喆曰,周室寢微,不能修明先王之德化,政日衰而亂益滋,君子退而小人進,故變雅多憂愁怨刺之詩。雖以巧言章觀之,賢人遭讒而不得安其位,小人無告而不能安其生,位在大夫者,其憂歎傷時之意,溢於言外。若使當時之君,堲讒如二帝三王,則諂諛之徒,無自而售其說,而王道庶幾復行,周雖舊邦,其命自可維新,而迷不知改,只令人憂心京京,至於祈父小旻諸篇,無一可觀,而猶不入於聖人刪削之中者,寔出於善惡皆可鑑之意,伏願留神澄省焉。上曰,參贊官陳之。啓溫曰,玉堂已陳之,臣無可陳之義矣。上曰,閣臣陳之。元容曰,臣亦無可陳之義矣。上命掩卷,仍命曰,待敎若已入來,追爲入侍事,注書出傳。英淳出去,還入奏曰,待敎姑未入來矣。顔喆奏曰,本院弘齋全書移奉時,臣等當從便陪從乎?上曰,依此爲之。啓溫曰,今日召對,自止誤付以入,事甚未安,當該玉堂,推考,何如?上曰,依爲之。出擧條仍命退,諸臣,以次退出。
戊寅八月初五日午時,上御熙政堂。別講入侍時,參贊官金啓溫,檢討官林顔喆,持孟子第五卷。待敎徐憙淳,假注書許晟,記事官李嘉愚,記事官權敦仁以次進伏訖。上曰,承旨一員持公事入侍,注書出傳,可也。賤臣承命而出,與行左承旨徐英輔,假注書徐英淳偕入進伏。上曰,開卷讀之。顔喆讀自小國地方五十里,止以是爲差。上曰,文義陳之。顔喆曰,此章之旨,集註以爲,闕之可也,更無可仰達者矣。孟子之時,井田猶有餘法,故班祿之制,尙可以考據,而後世則井田廢之已久,蓋無所依據,今安敢强其所不知而仰對乎?然則田制祿班,其法相須,傳曰,士之仕也,如農夫之耕,耕者所以仰事父母,俯畜妻子之資,仕之祿亦猶是也。漢唐尙有二千石之祿,蓋欲其厚祿俸而勵廉恥也。我國則山多野少,古制無以行之,而民産旣不裕,祿亦隨而不厚,其勢然也。自上若留意節儉之道,使斯民足食,則其納於官者亦優矣。然則班祿之際,庶無艱乏之患,如今日之爲矣,伏願節儉益加勉焉。上命掩卷,仍命玉堂先退,又命奏公事。英輔奏曰,各房無公事矣。王大妃殿進御調中君子湯,依前方五貼製入事。出榻敎進御四苓君子湯,自今日一貼式煎入事。出榻敎上命退,諸臣,以次退出。
戊寅八月初五日酉時,上御熙政堂。別講入侍時,參贊官韓兢履,檢討官林顔喆,持孟子第五卷。待敎徐憙淳,假注書許晟,記事官李嘉愚,記事官權敦仁,以次進伏訖。上曰,坐直承旨持公事入侍,注書出傳,可也。賤臣承命而出,與同副承旨金啓溫偕入進伏。上曰,開卷讀之。顔喆讀自萬章問友,止不與之友矣。上曰,文義陳之。顔喆曰,此章之要旨,專以挾之一字,爲取友之誠,傳曰,以友輔仁,又曰以文會友,友者蓋欲取彼之善,以爲己有也。如有所挾,驕心易萌,雖有益友,將何以忠告於我乎?是以周公之待士,三吐三握,未有一毫驕吝之意者,乃所以來四方之賢,而集天下之善也。若以人主之尊,召接賢士大夫之時,少霽其威,恭己詢諮,則下之所以對揚者,必盡其道矣。舜之所以樂取於人者,亦若是而已。伏願以此章挾貴二字,深留聖念,則其所資益,亦必多矣。上命掩卷,仍命先退玉堂,又命奏公事。啓溫奏曰,各房無公事,吏房只有公事一張矣。上曰,仍爲上之。啓溫傳于挾侍以上,踏啓字以下。仍命退,諸臣,以次退出。
上在昌德宮。停常參·經筵。
宗廟展拜還內後,內閣·政院·玉堂·藥房口傳問安。答曰,知道。
王大妃殿·嘉順宮,遣承旨口傳問安。答曰,知道。
景慕宮展拜還內後,內閣·政院·玉堂·藥房口傳問安。答曰,知道。
金啓溫啓曰,司僕寺內乘來言,捲簾,取稟。傳曰,捲三面。
傳于韓兢履曰,禮房承旨·右副承旨,分詣受香諸處,奉審摘奸以來。
朴宗薰啓曰,藥房提調·副提調,持湯劑來待矣。傳曰,封入。
金啓溫啓曰,臣以王大妃殿·嘉順宮問安進去,下直之意,敢啓。傳曰,知道。
傳于金啓溫曰,還宮內門路,以協陽門爲之。
傳于金啓溫曰,出宮門路,以宜春門爲之。
傳于金啓溫曰,召對爲之。
傳于朴宗琦曰,別講爲之。
分承旨前望單子入之,趙晉和·尹羽烈·李錫祜落點。
韓兢履,以奎章閣言啓曰,大駕今已還宮,守宮檢校直提學李存秀,依定式減下,何如?傳曰,檢校仍任。
又以弘文館言啓曰,新除授副修撰金在元,卽爲牌招察任,何如?傳曰,允。
金啓溫,以吏曹言啓曰,卽接通禮院牒報,則今日景慕宮擧動時,左右通禮不可不備員,而左通禮李游夏身病沈重,萬無進參之路,卽速變通云。左通禮李游夏改差,其代口傳擬入之意,敢啓。傳曰,知道。
吏曹口傳政事,以尹鼎烈爲分兵曹參議,洪勝圭·具康爲正郞,沈英錫爲佐郞,李東煥爲左通禮。
金啓溫啓曰,因都摠府草記,分副摠管申絢在外,令政院稟旨變通,仍令該曹口傳差出,待下批,牌招事,允下矣。合有變通之道,何以爲之?敢稟。傳曰,許遞。
兵曹口傳政事,以李文會爲分副摠管。
金啓溫,以兵曹言啓曰,今初八日慶熙宮移御時,分參知李箕淵身病猝重,不得進參云。令政院稟旨變通,仍令該曹以在京無故人口傳差出,以爲備員進參之地,何如?傳曰,允。
又啓曰,因兵曹草記,分參知李箕淵身病猝重,不得進參,令政院稟旨變通,仍令該曹口傳差出事,允下矣。合有變通之道,何以爲之?敢稟。傳曰,許遞,前望單子入之。
又啓曰,因兵曹草記,分參知李翼晉有身病,不得進參,令政院稟旨變通事,允下矣。合有變通之道,何以爲之?敢稟。傳曰,許遞。
分兵曹參知前望單子入之,安策落點。
金啓溫,以兵曹言啓曰,今初八日慶熙宮移御時,分佐郞沈英錫在外云。改差,其代令該曹以在京無故人口傳差出,以爲備員進參之地,何如?傳曰,允。
吏曹口傳政事,以李運恒爲分兵曹佐郞。
金啓溫,以兵曹言啓曰,加設宣傳官李元敬·元植俱爲在外,無以備員,竝減下,其代口傳單付,何如?傳曰,允。
兵曹加設宣傳官二單,申從鎬·趙養民。
以校理李潞牌不進罷職傳旨,傳于金啓溫曰,只推。
以執義韓用儀,掌令鄭鴻慶,持平玄鎭商,司諫柳訸,正言朴齊一·睦台錫牌不進罷職傳旨,傳于朴宗琦曰,只推。
朴宗琦啓曰,判義禁朴崙壽牌不進推考傳旨,今方捧入,而開坐命下,已至多日,如是違牌,事甚未安,更爲牌招,何如?傳曰,允。
判義禁前望單子入之,金在昌落點。
朴宗琦啓曰,新除授判義禁金在昌,卽爲牌招,以爲開坐之地,何如?傳曰,允。
金啓溫,以侍講院言啓曰,移御慶熙宮後,王世子書筵處所,以何處爲之,而閤門亦以何門爲之乎?敢稟。傳曰,以尊賢閣爲之,閤門以大殿閤門爲之,坐向依先朝春坊時例爲之,可也。
又以侍講院言啓曰,再明日移御慶熙宮時,宮官當爲全數陪從,弼善未差之代,令政院稟旨差出,以爲備員進參之地,何如?傳曰,允。政官牌招開政。
又以吏批言啓曰,卽接通禮院牒報,則今此慶熙宮移御時,左右通禮不可不備員,而左通禮李東煥方在京畿長湍地,卽爲變通,以爲及時擧行云。左通禮李東煥改差,其代今日政擬入之意,敢啓。傳曰,知道。
又以吏批言啓曰,新除授慶尙都事李趾秀時在公淸道沃川地云。見今試期迫頭,勢難等待其上來,改差,其代今日政擬入之意,敢啓。傳曰,知道。
又啓曰,吏曹參判宋冕載,參議趙貞喆牌不進推考傳旨及罷職傳旨,今方捧入,而開政命下之後,如是違牌,事甚未安。判書林漢浩以前任水原留守未交龜,參判更爲牌招,何如?傳曰,允。參議只推,一體牌招。
又以成均館大司成意啓曰,今此照訖講時,京儒及留京鄕儒,纔已畢講,諸道持公文來者,自今日始講,儒生浩多,試官不可不備,而一所試官尹豐烈身病沈重,至今不得行公。二所試官金在元,移拜慶尙左道京試官矣。竝令政院稟旨變通,以爲備員捧講之地,何如?傳曰,允。
又啓曰,因成均館草記,今此照訖講時,一所試官尹豐烈身病沈重,不得行公,二所試官金在元移拜京試官,竝令政院稟旨變通事,允下矣。合有變通之道,何以爲之?敢稟。傳曰,竝許遞,今日政差出。
有政。吏批,判書林漢浩未肅拜,參判宋冕載進,參議趙貞喆牌招不進,行左承旨徐英輔進。啓曰,判書林漢浩未肅拜,參議趙貞喆牌招不進,小臣獨政未安,何以爲之?敢稟。傳曰,仍爲之。以尹行直爲大司諫,洪羲瑾爲副校理,尹應大爲弼善,權熀爲左通禮,尹景鎭爲奉常正,李羲溫爲漢城判官,趙雲路爲濟用判官,南進和爲長陵令,朴昌擧爲禮曹佐郞,朴龍祜·申淳爲監察,沈英錫爲公淸都事,洪晩燮爲慶尙都事,尹秉烈爲全羅都事,李南翼爲咸鏡都事,李亨會爲通川郡守,宋翼淵爲沃溝縣監。分兵曹參議單安策,參知單韓義運,照訖講一所試官洪羲瑾,二所試官尹應大竝單付。
兵批,行判書金履陽病,參判徐有聞入直進,參議朴孝成病,參知洪敬謨病,左副承旨朴宗琦進。同知單朴命卨,僉知三單,孫仁澤·李夔秀·韓守儉,護軍徐鼎輔,副護軍金·李在秀·申在植·李翼晉·李箕淵·柳之朔,副司直金敎喜竝單付。
金啓溫,以兵曹言啓曰,今此慶熙宮移御時,闕內各差備雇立實數,依前例別單書入之意,敢啓。傳曰,知道。
又以訓鍊都監·禁衛營·御營廳言啓曰,在前慶熙宮移御時,昌德宮城外三軍門巡邏日次行巡警察矣。今亦別定牌將一人,軍八名,依例行巡之意,敢啓。傳曰,知道。
又以訓鍊都監言啓曰,今八月初八日慶熙宮移御時,因兵曹節目,本局金虎門入直把摠一員,哨官一員,軍一百名,移直於興化門北邊。弘化門入直哨官一員,軍一百名,移直於興化門南邊。永肅門入直局別將一員,出身四十五人,移直於崇義門,北營入直堂上將官一員,把摠一員,軍四十名,移直於新營。廣智營入直哨官一員,軍五十名,移直於西營,南營入直哨官一員,馬兵五十五名,移直於北一營,而竝待標信擧行。新營守直軍二十名,將校率領,移直於北營,宮墻內外軍鋪七處,把卒各二名及字內別巡邏,竝依例擧行之意,敢啓。傳曰,知道。光德門局出身二十人內,十人仍直本廳,十人移直永肅門。
又以禁衛營言啓曰,今八月初八日慶熙宮移御時,內外各處入直將官軍兵,當爲移直於時御所矣。依兵曹節目,建陽門·銅龍門入直軍九十名,把摠哨官率領,移直於延和門。西營入直軍四十名,哨官率領,移直於南營,而竝待標信擧行。宮墻內外軍鋪八處,把卒各二名及字內別巡邏,亦爲嚴飭警巡,新營入直將官軍兵,依前仍直於新營之意,敢啓。傳曰,知道。
又以御營廳言啓曰,今此慶熙宮移御時,依兵曹節目,本廳新營入直千摠一員,別破陣六名,東營入直騎士將一員,把摠一員,哨官一員,騎士二十五人,鄕軍四十三名,移直於北二營。集春營入直哨官一員,鄕軍四十名,移直於東營,而竝待標信擧行。宮墻內外軍鋪八處,每處把卒各二名及字內別巡邏,亦爲嚴飭警巡之意,敢啓。傳曰,知道。
朴宗琦,以義禁府言啓曰,再明日慶熙宮移御時,大駕各差備都事及王大妃殿·中宮殿·嘉順宮左右考喧都事,本府入直都事,當以十六員分差,而本府都事,只是十員,假都事六員,令該曹差出,以爲分排之地,何如?傳曰,允。
右承旨韓兢履書啓。臣承命馳詣南壇,壇上神位版奉審則無頉,祭物·祭器·祭井看審則精潔,諸執事·進排官·佾舞工人摘奸則無頉。仍詣漢江,壇上神位版奉審則無頉,祭物·祭器看審則精潔,諸執事·進排官摘奸則無頉。仍詣木覓山,壇上神位版奉審則無頉,祭物·祭器·祭井看審則精潔,諸執事·進排官摘奸則無頉矣。臣則還詣南壇享所,待將事還奉神位版後,復命之意,敢啓。傳曰,知道。
戊寅八月初六日辰時,大駕詣宗廟。秋展謁入侍時,行都承旨朴宗薰,行左承旨徐英輔,左副承旨朴宗琦,同副承旨金啓溫,記事官李寅泰,假注書許晟,記事官李嘉愚·權敦仁,檢校直閣鄭元容,直閣鄭基善,待敎徐憙淳,以次侍立訖。上具翼善冠·衮龍袍,乘輿出宣化門。宗薰進前奏曰,早朝勞動,聖體,若何?上曰,一樣矣。出協陽門,左右通禮跪啓請降輿乘輦,上降輿乘輦,仍進發,出敦化門,至宗廟前路。通禮跪啓請降輦乘輿,上降輦乘輿,入廟大門,降輿入齋室,問安勿爲之事,駕前下敎。少頃,改具冕服,就板位,行四拜禮,入殿內奉審,仍詣永寧殿,就板位,行四拜禮,入殿內奉審訖。判府事金思穆進前奏曰,雨餘泥濘,進御步輦,似好矣。上曰,置之。展拜後,問安勿爲之事,下敎。宗薰曰,廟內行禮時,諸玉堂誤爲隨入,雖緣生疎,事甚未安,推考,何如?上曰,依爲之。出擧條還御齋殿,改具翼善冠·衮龍袍,乘輿出廟大門,降輿乘輦,至敦化門,由敦化門·進善門·肅章門,入協陽門·宣化門還內,出標信解嚴。諸臣,以次退出。
戊寅八月初六日辰時,上詣景慕宮。秋展謁入侍時,行都承旨朴宗薰,行左承旨徐英輔,左副承旨朴宗琦,同副承旨金啓溫,記事官李寅泰,假注書許晟,記事官李嘉愚·權敦仁,檢校直提學金履喬,檢校直閣鄭元容,直閣鄭基善,待敎徐憙淳,以次侍立訖。上具翼善冠·衮龍袍,乘輿出宜春門·月覲門,入逌覲門·日瞻門,詣景慕宮,至降輿所。左右通禮跪啓請降輿。上降輿入齋室後,問安勿爲之。展拜時至,左右通禮跪啓請外辦。上具冕服以出。左右通禮導上詣版位北向立。左右通禮跪啓請鞠躬再拜興平身,上鞠躬再拜興平身。左右通禮導上詣廟內奉審訖。左右通禮導上入幕次,展拜後問安勿爲之。釋冕服,具翼善冠·衮龍袍以出。左右通禮跪啓請乘輦。上乘輦,由日瞻門·逌覲門,入月覲門·明光門。上曰,還宮內門路,以協陽門爲之。仍由建陽門·協陽門·宣化門還內,出標信解嚴。諸臣,以次退出。
戊寅八月初六日辰時,上御熙政堂。召對入侍時,參贊官金啓溫,持詩傳第六卷,侍讀官李翊會,持詩傳第六卷,檢討官林顔喆,持詩傳第六卷,直閣鄭基善,持詩傳第六卷,假注書許晟,持詩傳第六卷,記事官李嘉愚,持詩傳第六卷,記事官權敦仁,持詩傳第六卷,以次進伏訖。上命開卷讀之。翊會讀自有饛簋飱,止澘焉出涕興也。上曰,下番讀之。顔喆讀自小東大東,止使我心疚賦也。上曰,文義陳之。翊會曰,此章東國,困於役,傷於財,譚大夫作詩而諷刺也。大東小東,杼柚其空,則民之罷病,亦云極矣。民者出粟米麻絲,以事其上者也。在上之人,苟用之有節,取之有道,則豈至於杼柚俱空,而周政旣衰,不能輕繇薄賦,未免科外橫斂,民安得不困而國安得不危耶?唐之杜甫有詩曰,彤庭所分帛,本自寒女出,鞭撻其夫家,取斂貢城闕,亦此詩之意也。時君世主,若能節用愛民,雖一線之微,必思其所自出,不爲重斂而傷本,則民不瘠而邦乃乂,伏願聖明留念焉。上曰,下番陳之。顔喆曰,此章文義,上番所奏,備盡無餘,更無所可達,而賦役之苦,至於使我心疚,則此時惠澤不下,諸國空虛。夫民以食爲天,國以民爲天,治國之政,莫先於安民矣,乃所以安國也。古今何異哉?伏願聖明,留意於安民之道,則必多資益之道矣。上命掩卷。仍命退,諸臣以次退出。
戊寅八月初六日未時,上御熙政堂。別講入侍時,參贊官朴宗薰,侍讀官李翊會,持孟子第五卷,檢討官林顔喆,持孟子第五卷。待敎徐憙淳,記事官李寅泰·李嘉愚·權敦仁,以次進伏訖。上曰,注書出去,諸承旨使之持公事入侍也。賤臣承命出傳。行左承旨徐英輔,左副承旨朴宗琦,右副承旨申綋,假注書許晟,追入進伏。上曰,上番讀之。翊會讀自非惟百乘之家,止其義一也。上曰,下番讀之。顔喆讀自萬章問曰,敢問交際,止公養之仕也。上曰,文義陳之。翊會曰,此章言國君友賢。夫朋友居於五倫之末,其爲重也,若有間於君臣·父子·夫婦·兄弟天敍之倫,而先儒有言朋友之於五倫,若五德之有信,五行之有土,非信則仁義禮智,皆無誠實底意,非土則水火金木,亦無寄着處。信與土之關重於五德·五行如此,天敍之倫,必待朋友之切偲講劘,而曰親曰義曰別曰序,各盡其當然之則,由是而益明焉。朋友之於五倫,顧不重歟?雖匹夫之賤,苟欲修身而飭行,則須藉朋友之責善,以國君之尊,與賢爲友,其爲利益,尤當如何?堯·舜之事,尙矣無論,晉平·費惠二君,生於三代之後,能知尊尙賢人,或師或友。誠以君臣之際,等威截然,人君必須降屈尊嚴,卑辭厚幣,以禮賢者,尊德樂義,不如是,不足有爲也。雖以我朝言之,五日引接,謂之賓對,此可見賓友待之之微意也。自上開懷禮接,而在下者各展所蘊,可否相濟,匡救裨補,則國君友賢之道,未始不行於其中。此章文義,如是看去,似好矣。上曰,下番陳之。顔喆曰,集註旣曰此章文義多不可曉,不必强爲之說,則如臣庸愚,何以詳知獵較先簿正祭器之意,而敢爲贅陳乎?末章,孔子有行可際可公養之仕,孔夫子以天縱之聖,有如三者,而不得見用於魯,而轍環天下,非不切於行道之心,亦未見其用矣。只論孔聖出處,則無可仰勉於聖躬,而時君之不知孔聖之聖,而不能大用者,足可爲後世之鑑誡處,伏願少留聖念焉。上命玉堂先退。上曰,公事讀奏也。宗薰·英輔·綋皆以無公事仰對。宗琦曰,臣推考房,無公事,代房軍士房,有公事一張矣。讀奏,仍傳于挾侍。宗薰曰,分承旨事云云。上曰,竝許遞,前望單子入之,可也。出擧條宗薰曰,內局提調例不得兼帶金吾之任矣。分提調朴崙壽方帶判義禁,何以爲之乎?上曰,分內局提調所帶判金吾之任,許遞,前望單子入之。出榻敎上命退,承史,以次退出。
上在昌德宮。停常參·經筵。
巳時,日暈。
金啓溫,以都摠府言啓曰,今日入直內三廳武兼禁軍及軍兵等中日習射技放,請出標信。傳曰,知道。
朴宗琦啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
金啓溫啓曰,來十一日朝參日次矣,敢稟。傳曰,停。
又啓曰,來十一日輪對日次矣,敢稟。傳曰,當次人受點,後日次待令。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
朴宗薰啓曰,藥房副提調,持湯劑來待矣。傳曰,封入。
傳于金啓溫曰,召對爲之。
傳于金啓溫曰,別講爲之。
司諫柳訸啓曰,臣素乏諫諍之姿,不合耳目之任,而薇院除旨,恩出想外,慙深感極,未知所喩,隨牌肅命,情雖伸於一謝,顧職揣分,義莫安於仍叨。且臣於院啓中句語,有區區私義之不可冒參者,前後如臣情地,擧皆引避,輒蒙體諒,則今臣之義,宜無獨異。臣以此情蹤,何敢一日晏然於臺次乎?請命遞臣職。答曰,依啓。
朴宗琦啓曰,大司憲宋穉圭,持平鄭藎在外,執義韓用儀,掌令鄭鴻慶·金益耟,持平玄鎭商牌不進,監察茶時之意,敢啓。傳曰,知道。
以執義韓用儀,掌令鄭鴻慶·金益耟,持平玄鎭商,正言朴齊一·睦台錫牌不進罷職傳旨,傳于朴宗琦曰,只推。
朴宗薰啓曰,卽者吏曹郞廳來言,稷山縣監洪獻謨,鎭安縣監洪羲范,兩司俱未署經云。除在外外,未肅拜·呈告人員,竝卽牌招,以爲署經之地,何如?傳曰,允。
以執義韓用儀,掌令鄭鴻慶·金益耟,持平玄鎭商,正言睦台錫牌不進罷職傳旨,傳于朴宗琦曰,只推。
傳于金啓溫曰,明日動駕時,王世子問安,置之。
傳于金啓溫曰,明日出宮內門路,以協陽門爲之。
朴宗琦啓曰,明日動駕,兩司侍臣當爲進參,除在外外,未肅拜·呈告人員,竝待開門牌招,何如?傳曰,允。
金啓溫,以都摠府言啓曰,分副摠管李文會有身病,無以備員,令政院稟旨變通,仍令該曹口傳差出,待下批,牌招,以爲備員侍衛之地,何如?傳曰,允。
金啓溫啓曰,因都摠府草記,分副摠管李文會有身病,無以備員,令政院稟旨變通,仍令該曹口傳差出,待下批,牌招事,允下矣。合有變通之道,何以爲之?敢稟。傳曰,許遞,前望單子入之。
分副摠管前望單子入之,吳翰源落點。
金啓溫,以兵曹言啓曰,今初八日慶熙宮移御時,分參議安策有身病,不得進參云。令政院稟旨變通。分佐郞李運恒在外,無以備員,改差,與參議,仍令該曹以在京無故人口傳差出,以爲備員進參之地,何如?傳曰,允。
金啓溫啓曰,因兵曹草記,分參議安策有身病,不得進參,令政院稟旨變通,仍令該曹口傳差出事,允下矣。合有變通之道,何以爲之?敢稟。傳曰,許遞,前望單子入之。
分兵曹參議前望單子入之,柳河源落點。
吏曹口傳政事,以許兟爲分兵曹佐郞,分兵曹參議單韓義運,參知單柳河源。
朴宗琦啓曰,卽者義禁府都事來言,時囚議處事命下,而判義禁金在昌在外,次堂例不得擧行云,何以爲之?敢稟。傳曰,許遞,政官牌招開政。
朴宗薰啓曰,吏曹參判宋冕載,參議趙貞喆牌不進推考傳旨及罷職傳旨,今方捧入,而開政命下之後,如是違牌,事甚未安。判書林漢浩以前任水原留守未交龜,參判更爲牌招,何如?傳曰,允。參議只推,一體牌招。
朴宗薰,以吏批言啓曰,新除授全羅道都事尹秉烈呈狀內,矣身與道內任實縣監李種遠,有親査應避之嫌,照例遞改云。公淸道都事沈英錫時在京畿永平地云。未赴任都事與守令相避,則都事遞改,載在法典,全羅都事尹秉烈,公淸都事沈英錫,竝改差,其代今日政擬入之意,敢啓。傳曰,知道。
又以吏批言啓曰,侍從臣父年七十人,每於歲首抄啓加資,而新有應推恩人,雖非歲首,亦爲抄啓加資事,載在法典矣。侍從臣父年七十人,別單書入之意,敢啓。傳曰,知道。
有政。吏批,判書林漢浩未肅拜,參判宋冕載進,參議趙貞喆牌不進,同副承旨金啓溫進。啓曰,判書林漢浩未肅拜,參議趙貞喆牌招不進,小臣獨政未安,何以爲之?敢稟。傳曰,仍爲之。以柳台佐爲司諫,李羲準爲副修撰,金羲淳爲判義禁,朴潞壽爲直講,尹永輝爲公淸都事,兪應煥爲全羅都事。學正二單,李鼎默·白時亨。
再政。金敎喜爲校理,金獜采爲工曹參議,沈憲永爲活人別提,李顯相爲典籍,閔鼎爀爲假監役。幼學玄載穆年七十今超通政,侍從臣持平玄鎭商父,加資事承傳。
兵批,行判書金履陽病,參判徐有聞病,參議朴孝成進,參知洪敬謨病,右副承旨申綋進。同知單李光彬,副護軍單安策,副司直單柳訸,副司果單李東永。
朴宗琦啓曰,新除授判義禁金羲淳,卽爲牌招,以爲開坐之地,何如?傳曰,允。
吏曹參議趙貞喆再牌不進罷職傳旨,傳于朴宗薰曰,只推。
以吏曹參議趙貞喆再牌不進罷職傳旨,傳于朴宗薰曰,只推。
以副修撰金在元牌不進罷職傳旨,傳于朴宗薰曰,只推。
以黃海監司徐能輔狀啓,黃州牧人物渰死事,傳于徐英輔曰,聞甚矜惻,元恤典外,別加顧恤,渰死人如有生前身還布,竝蕩減事,分付。
以黃海監司徐能輔狀啓,信川·載寧等邑民家頹壓事,傳于徐英輔曰,聞甚矜惻,元恤典外,更加顧恤,會外米各一石特爲加給事,廟堂措辭分付。
朴宗薰,以弘文館言啓曰,本館下番修撰臣林顔喆,以列聖朝御筆弘齋全書奉安于慶熙宮時陪進事,晝仕出去之意,敢啓。傳曰,知道。
金啓溫,以都摠府言啓曰,副摠管趙岐以禁衛中軍,本營軍兵等中日試射放事,南別營晝仕出去之意,敢啓。傳曰,知道。
又以兵曹言啓曰,今此慶熙宮移御後,加設軍鋪三處軍爲六名,而三營待年軍輪回替直,則十二名料米,當自本曹,貿取均廳米放下,而每年所下,洽爲六十餘石矣。該廳事勢,雖未知如何,而當此節省之時,經費加劃,不可不念。慶熙宮把門騎兵,比昌德宮時御時所減之數,爲二十名。京畿上番中,限還御前姑爲停番收布,以其料條,移放於軍鋪軍,何如?傳曰,允。
又以備邊司言啓曰,卽見京畿監司洪遇燮狀啓,則以爲,宣禧墓局內沙汰處,補築之役甚鉅,所入物力,先以某衙門錢五千兩劃下,有餘則還納,不足則加請。鐵器械·雜物及空石·木物,自三軍門·戶曹·摠戎廳分定進排,用後還下,役軍則雇用,相地官·奏時官,亦令該司定送事,請令廟堂稟旨分付矣。請劃之數,雖似稍多,此緣容入之難於預量,而有餘則還納之意,參互已例,兵曹·禁衛營錢各一千兩,御營廳錢一千五百兩,分排劃送,使之從略取用。器械·雜物,令各該衙門依例進排,相地官·奏時官,亦爲定送之意,分付該監,何如?傳曰,允。
又以訓鍊都監言啓曰,謹依內外入直軍移直草記判下,光德門局出身二十人內十人仍直本廳,十人移直永肅門之意,敢啓。傳曰,知道。
戊寅八月初七日卯時,上御熙政堂。召對入侍,諸承旨持公事入侍時,參贊官朴宗琦持詩傳第六卷,侍讀官李翊會持詩傳第六卷,檢討官林顔喆持詩傳第六卷,待敎徐憙淳持詩傳第六卷,記事官李寅泰持詩傳第六卷,記事官李嘉愚持詩傳第六卷,記事官權敦仁持詩傳第六卷。行左承旨徐英輔,右副承旨申綋,同副承旨金啓溫,假注書許晟以次進伏訖。上曰,上番讀之。翊會讀自有冽汍泉,止大東七章章八句。上曰,下番讀之。顔喆讀自四月維夏,止曷云能穀。上曰,參贊官讀之。宗琦讀自滔滔江漢,止詩傳大全卷之十二。上曰,文義陳之。翊會曰,此章大旨,昨已仰達,而今按東人之子職勞不來,西人之子粲粲衣服,舟人之子熊羆是裘,私人之子百僚是試。此可見周政旣失,紀綱日頹,賦役煩重,民生困瘁,而不思所以慰勞撫摩,私家皀隷之屬,粲粲衣服,百僚是試,治敎如此,其何能國乎?漢時梁冀之奴,皆衣大浣布,秦宮馮子都輩,俱以私家賤隷,怙勢驕橫,至入詩人之嗟歎,政紀之紊亂,前後一轍。夫王者藏富於民,使各甘其食美其服安其業遂其生,無有愁恨怨咨之作於心形於言。是以三代晠際,善人皆富,及其衰也,以顔子之大賢,而簞瓢屢空,季氏魯國之蠹,而富於周公,顚倒乖舛,一至於此。伊川嘗於講筵,以此陳勉於宋哲宗,允爲後世之鑑戒。伏願此等處深留聖念焉。上曰,下番陳之。顔喆曰,此亦遭亂之詩,而生民苦瘁,至於先祖匪人,胡寧忍予,則疾痛之呼,尤可哀也,而此莫非周王不能保赤子之致也。欲固邦本則先擇君子人,而使之居位而施澤於民,故大舜以不得禹·皐陶爲己憂,易曰聖人養賢,以及萬民。夫人君發政施仁之道,全在於賢士大夫對揚休命,而使此民熙洽,故民雖勞而不怨矣。伏望留心於任賢使能焉。上曰,參贊官陳之。宗琦曰,臣則無可陳之文義矣。上曰,閣臣陳之。憙淳曰,臣亦無可陳之文義矣。上曰,讀奏公事也。英輔·綋·宗琦皆以無公事仰對。啓溫曰,臣代房吏房·禮房,皆無公事,臣軍士房,有公事一張矣,讀奏。仍傳于挾侍。上命〈退〉。承史,以次退出。
戊寅八月初七日申時,上御熙政堂。別講入侍時,直提學朴宗薰,參贊官金啓溫,侍讀官李翊會持孟子第五卷,檢討官林顔喆持孟子第五卷。記事官李寅泰,記事官李嘉愚,記事官權敦仁以次進伏訖。上曰,坐直承旨入侍。賤臣承命出傳,右副承旨申綋追入進伏。上命開卷讀之。翊會讀自孟子曰仕非爲貧也,止王公之尊賢者也。上曰,下番讀之。顔喆讀自萬章問曰敢問不見諸侯,止大全卷之十。上曰,文義陳之。翊會曰,此章所言,爲士君子不能得時行道,爲貧而仕者發也,然亦衰世之意,而非治世之事也。治化郅隆,則制民之産,皆足以仰事俯育,自無貧富不均之歎,而朝家用人,自公卿百執事,下至抱關擊柝,各適其器,草野巖穴,無有遺佚,賢者雖欲爲貧而仕,辭尊居卑,得乎?且居下言高,固罪也,而此亦指人臣行藏語默之道也。人君之聽言,何擇乎高下?必也貫珠斲輪,盡言無諱,下不以犯分爲嫌,上不以言高爲罪,然後方爲治世之事。朱夫子曰,若明君在上則自無壅蔽之患,所言必見從,正謂此也。伏願聖明留念焉。上曰,下番陳之。顔喆曰,臣之所奏上章,卽士之進身之禮也,上之待臣之禮也,而若以招賢人之禮,招不賢者,則不賢者不敢當,而以招不賢之禮,招賢者,則賢者亦不往焉。上下交接之際,禮莫重焉,故傳曰,君使臣以禮,臣事君以忠,孔子又曰道之以德,齊之以禮,禮豈可須臾離者哉?至於下章,頌其詩讀其書,不知其人可乎?以論其世也,是尙友也。尙友云者,最爲緊要語,而堯·舜·禹·湯之世,以今見之,則不知幾千百歲之久,而聖謨徽則,布在經傳,塗人耳目,如昨日事,伏願聖明,深留尙之一字之意焉。上曰,承旨坐直誰也?宗薰曰,右副承旨·同副承旨矣。上曰,都承旨何不申退?宗薰曰,內閣入直待敎徐憙淳以弘齋全書陪進于慶熙宮事,須資出去,故姑未退去矣。上仍命退,諸臣,以次退出。
上在慶熙宮。停常參·經筵。
慶熙宮移御後,內閣·政院·玉堂單子問安。答曰,知道。藥房口傳問安。答曰,知道。二品以上·六曹堂上·奉朝賀單子問安。答曰,知道。
金啓溫啓曰,司僕寺內乘來言,捲簾,取稟。傳曰,捲三面。
朴宗薰啓曰,藥房提調·副提調,持湯劑來待矣。傳曰,封入。
傳于金啓溫曰,分提調以下分司竝減下。
朴宗薰啓曰,守令署經事,命下矣。憲府則旣已署經,而諫院則行大司諫尹行直,正言睦台錫牌不進,司諫柳台佐,獻納朴鳴和在外,只有正言朴齊一一人,無以備員署經。大司諫尹行直,正言睦台錫,竝更牌招,以爲備員署經之地,何如?傳曰,一司除署經。
朴宗琦啓曰,判義禁金羲淳牌不進推考傳旨,今方捧入,而開坐命下,已至多日,如是違牌,事甚未安,更爲牌招,何如?傳曰,允。
以持平玄鎭商,正言睦台錫牌不進罷職傳旨,傳于朴宗琦曰,只推。
朴宗薰,以吏曹言啓曰,各道掌試都事,行將差遣,昨日政新除授全羅道都事兪應煥時在公淸道扶餘地云。見今試期迫頭,不可等待其上來,改差,其代口傳擬入之意,敢啓。傳曰,知道。
吏曹口傳政事,以李是遠爲全羅道都事。
戊寅八月初八日辰時,大駕詣慶熙宮。移御入侍時,行都承旨朴宗薰,行左承旨徐英輔,右承旨韓兢履,左副承旨朴宗琦,右副承旨申綋,同副承旨金啓溫,記事官李寅泰,假注書許晟,記事官李嘉愚·權敦仁,檢校直閣李光文,檢校待敎李鶴秀,以次序立。時至,左通禮跪啓請外辦。上具翼善冠·衮龍袍,乘輿出宣化門。宗薰進前奏曰,早朝勞動,聖體,若何?上曰,一樣矣。仍出協陽門。左右通禮跪啓請降輿乘輦。上降輿乘輦,世子宮隨衛內。由肅章門·進善門·敦化門,降輿乘輦,仍進發至洞口外祗迎所。通禮跪啓請降輦。上降輦入幕次後,問安勿爲之事,駕前下敎。上曰,各殿宮出宮與進發與否,禮房承旨連爲探入,可也。少間,通禮跪啓出次,上出次詣板位。王大妃殿輦輿至,上鞠躬祗迎。嘉順宮輦輿至,上鞠躬祗迎。中宮殿輦輿至,承史·閣臣·侍衛諸臣鞠躬祗迎。上曰,慶壽宮進發與否,連爲探入。宗薰·祖淳奏曰,慶壽宮尙未進發矣。通禮跪啓請乘輦。上乘輦進發,由通雲橋·鍾閣前路·興化門·建明門,至廣達門外。通禮跪請降輦乘輿。上降輦乘輿,由顯謨門,命出標信解嚴。入興泰門還內,諸臣,以次退出。王大妃殿陪從分承旨尹羽烈·趙晉和,分假注書權中和,別兼春秋趙琮鎭,檢校直提學李存秀,原任直提學金履喬。中宮殿陪從分承旨洪起燮·洪冕燮,分假注書朴永元,別兼春秋金道喜,檢校提學李晩秀,待敎徐憙淳。嘉順宮陪從分承旨李錫祜·尹久東,分假注書李冕植,記事官李湜,檢校提學沈象奎,直閣鄭基善。世子宮陪從檢校提學金祖淳,檢校直閣鄭元容。
上在慶熙宮。停常參·經筵。
慶熙宮移御翌日,大殿·王大妃殿·中宮殿·嘉順宮·世子宮,內閣·政院·玉堂·二品以上·六曹堂上·奉朝賀單子問安。答曰,知道。
世子宮誕日,大殿·王大妃殿·中宮殿·嘉順宮·世子宮,口傳問安。答曰,知道。世子宮,內閣·政院·玉堂·二品以上·六曹堂上·奉朝賀單子問安。答曰,知道。
藥房提調金履喬,副提調朴宗薰啓曰,日吉辰良,移御萬安,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?中宮殿氣候,何如?嘉順宮氣候,何如?世子宮氣候,何如?臣等不任區區下忱,敢來問安,竝此仰稟。答曰,知道。王大妃殿·中宮殿·嘉順宮·世子宮,口傳問安。答曰,知道。
朴宗琦啓曰,大司憲宋穉圭,持平鄭藎在外,執義韓用儀,掌令金益耟·鄭鴻慶呈辭,持平玄鎭商未肅拜,監察茶時之意,敢啓。傳曰,知道。
朴宗薰啓曰,藥房提調·副提調,持湯劑來待矣。傳曰,封入。
朴宗琦啓曰,時原任大臣爲承候來待矣。傳曰,入侍。
朴宗琦啓曰,時原任閣臣爲承候來待矣。傳曰,入侍。
韓兢履,以弘文館言啓曰,本館下番修撰臣南履懋,以照訖講試官,今日儒生試取時,晝仕出去,而每每草記,事涉煩瀆,此後則除草記往來之意,敢啓。傳曰,知道。
韓兢履啓曰,檢閱李嘉愚,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
韓兢履啓曰,左右史不可不備,別兼春秋趙琮鎭·鄭基善·金道喜,竝卽牌招,推移入直,何如?傳曰,允。
朴宗薰啓曰,假注書許晟身病猝重,勢難察任,今姑改差,何如?傳曰,允。
許晟改差,代以朴永元爲假注書。
有政。吏批,判書林漢浩未肅拜,參議趙貞喆牌不進,行都承旨朴宗薰進。啓曰,判書林漢浩未肅拜,參議趙貞喆牌不進,小臣獨政未安,何以爲之?敢稟。傳曰,仍爲之。以權馥爲全羅左道京試官。分承旨洪起燮·洪冕燮·趙晉和·李錫祜·尹羽烈·尹久東。分兵曹參議尹鼎烈·韓永逵·韓義運。分兵曹參知柳河源·李錫夏·李德鉉。分兵曹正郞洪勝圭·具康·黃基文。分兵曹佐郞柳榮五·李鎭華·許兟。分內醫提調李晩秀·沈象奎·朴崙壽以上減下承傳,兼持平單權馥。
兵批,行判書金履陽病,參判徐有聞病,參議朴孝成入直進,參知洪敬謨病,同副承旨金啓溫進。同知單石有文,副護軍單洪起燮·洪冕燮·韓永逵·韓義運·尹鼎烈·尹久東·李錫夏·李錫祜·趙晉和·李德鉉·柳河源·尹羽烈·玄載穆。分都摠管金羲淳·洪顯周,分副摠管任希存·吳翰源·張鉉宅·趙華錫。分都事趙寬錫·許澮·申義權·李道權·尹之濂·李寅達。加設宣傳官閔致書·兪應煥·具載哲·李惇五·李濟完·韓應一·金樂九·李垕·金鎭永·李濟元·白殷鎭·權·李光龍·南曦重·洪羲象·尹湜·李勉儒·李遠振·申湜鎬·趙義民,以上減下事承傳。
傳于韓兢履曰,召對爲之。
以吏曹參議趙貞喆牌不進罷職傳旨,傳于朴宗薰曰,只推。
以黃海監司徐能輔狀啓,長淵縣民家頹壓事,傳于申綋曰,聞甚矜惻,元恤典外,別加顧助事,分付。
檢閱李嘉愚疏曰,伏以,臣卽接家信,臣之偏母宿病,近因日候不調,諸症挾感越添,食飮全却,氣息綿綴,扶將之節,刀圭之事,傍無他人,惟臣歸是俟。臣自聞此報,方寸如灼,前者屢瀆,已極猥屑,此時離次,尤切惶恐,而情私煎迫,實難按住。玆不得不冒陳短籲,徑出禁扄,擅離之罪,實無所逃。伏乞聖慈,遞臣之職,俾便救護,勘臣之罪,以肅朝綱,不勝幸甚。臣無任云云。省疏具悉。爾其勿辭救護。
戊寅八月初九日辰時,上御興政堂。藥房入診,時原任大臣·閣臣承候入侍時,提調金履喬,副提調朴宗薰,記事官李寅泰·李嘉愚·權敦仁,左副承旨朴宗琦,假注書許晟,判府事金思穆,右議政南公轍,檢校提學金祖淳·李晩秀·沈象奎,檢校直提學李存秀,檢校直閣李光文·鄭元容,直閣鄭基善,檢校待敎李鶴秀,待敎徐憙淳,以次進伏。醫官吳千根·李命運·金殷相,進伏楹外訖。思穆曰,移御時日氣甚熱,勞動旣多,聖體,若何?上曰,一樣矣。王大妃殿氣候,若何?上曰,一樣矣。中宮殿氣候,若何?上曰,一樣矣。嘉順宮氣候,若何?上曰,一樣矣。世子宮氣候,若何?上曰,一樣矣。履喬曰,醫官待令矣。千根·命運·殷相等,以次入診,退伏奏曰,脈候左右三部調均矣。公轍曰,日吉辰良,陪奉殿宮,移御萬安,群情擧切欣幸矣。此闕卽我英廟朝久道化成之基也。臣雖未及逮事英廟,而家本仕宦之家,故粵自幼少,得聞於長老者有之。伊時寶齡,已躋八旬,而孜孜勤政,不遑暇逸,禁門開鑰,限以鷄鳴,喉院公事之去來,以三鼓爲定。其或邊報民事之時急者,雖於就寢之時,皆令稟而入之,召接諸臣,日或三四,絲綸之出於朝紙者,眷眷千百言,皆民憂國事也。於斯時也,大小臣僚,無不奔走率職,聖祖心法之繼述,何處非監法之地,而詳於文祖耳目之所逮云者,可以短章取義而用之。臣敢以耳目之所逮者,先將勤政二字,有此仰陳,伏願卽地而思,益加體念焉。因此而又有所仰勉者,今番移御之時,竊聽於外間所聞,則無論朝士閭巷之人,或以爲,移御之命雖下,非久又當還御。此必以向年移御還御之俱爲急據,認以爲言,而不但移御一事爲然,殿下於平日政令施措之間,立志不能堅固,群下有所仰度而然矣。帝王之一動一靜,四方以爲則,萬民之所瞻望,輕據則朝廷䙝,悠久則福祿無疆。臣纔以繼述之義仰達,而惟我聖朝御此闕,壽考作人之治化,思欲復見於今日,留神澄省,是臣區區之望也。思穆曰,俄入閤門,伏念英廟朝古事,不勝下情之感愴。伊時春秋倦勤之時,而朝臣召接,治政問難,孜孜克勤。今幸殿下移御此殿,則繼述之道,尤爲自別,故敢此仰達矣。公轍曰,湖南京試官尙不下去云,試邑之程道甚遠,期日且迫,誠爲悶然矣。當初人言之不韙,一世之人,孰不知之?以此深引於官職,萬萬過當,況往役義重,而申飭之後,一向逡巡,新進逋慢之習,不可置而不論。全羅左道京試官金敬淵罷職,其代政官牌招開政差出,使之卽速下去,何如?上曰,依爲之。出擧條榻前下敎宗薰曰,詣閤處所當稟定,以延化門內爲之乎?上曰,依此爲之。晩秀曰,王世子書筵處所,以尊賢閣爲之事命下,而坐堂處所則未承下敎,在前景賢堂爲坐堂矣。今番則何以爲之乎?上曰,以景賢堂爲之。出擧條上命退,諸臣,以次退出。
戊寅八月初九日酉時,上御興政堂。召對入侍時,參贊官韓兢履持詩傳第七卷,侍讀官朴齊聞持詩傳第七卷,直閣鄭基善持詩傳第七卷,記事官李寅泰持詩傳第七卷,記注官金履迪持詩傳第七卷,記事官權敦仁持詩傳第七卷,以次進伏訖。上命開卷讀之。齊聞讀自詩傳大全卷之十三,止作此詩。上曰,參贊官讀之。兢履讀自溥天之下,止賦也。上曰,閣臣讀之。基善讀自四牡彭彭,止或不已于行。上曰,文義陳之。齊聞曰,此章大夫行役之詩,別無文義之可陳者,而其曰王事靡盬,又曰憂我父母,上之所以使下者不均而然也。推此觀之,則凡於使下之道,俾無勞佚之偏,伏願此等處益加聖意焉。上命掩卷。上曰,注書出去,坐直承旨,使之持公事入侍也。賤臣承命出傳,同副承旨金啓溫追入進伏,以無公事仰對。上命玉堂先退,仍又命退。承史,以次退出。
上在慶熙宮。停常參·經筵。
卯時至申時,灑雨下雨,測雨器水深七分。
藥房提調金履喬,副提調朴宗薰啓曰,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·嘉順宮·世子宮,口傳問安。答曰,知道。
金啓溫啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
又啓曰,備邊司郞廳來言,今日賓廳日次,而無時急稟定事,不爲來會云矣,敢啓。傳曰,知道。
朴宗薰啓曰,行左承旨徐英輔,左副承旨朴宗琦今日不爲仕進,竝卽牌招,何如?傳曰,允。
備忘記,水原留守韓致應下直,長弓一張,長箭一部賜給。
朴宗薰啓曰,藥房提調·副提調,持湯劑來待矣。傳曰,封入。
金啓溫啓曰,事變假注書林身病猝重,勢難察任,今姑改差,何如?傳曰,允。
以事變假注書望筒,傳于金啓溫曰,更以未分館文臣中擬入。
金啓溫啓曰,密符親納,例也,而前水原留守林漢浩,謂有身病,使其褊裨替納,事甚未安,推考,何如?傳曰,允。
又啓曰,行大司憲宋穉圭,持平鄭藎在外,執義韓用儀,掌令鄭鴻慶·金益耟牌不進,持平玄鎭商陳疏,監察茶時之意,敢啓。傳曰,知道。
傳于金啓溫曰,召對爲之。
以左副承旨朴宗琦牌不進罷職傳旨,傳于金啓溫曰,只推。
以執義韓用儀,掌令鄭鴻慶·金益耟,正言朴齊一牌不進罷職傳旨,傳于金啓溫曰,只推。
韓兢履,以奎章閣言啓曰,景慕宮·望廟樓今秋大奉審,臣憙淳與本宮提調金羲淳進詣擧行,而日氣陰濕,展奉奉審,不得爲之,閤內奉審,無頉之意,敢啓。傳曰,知道。
又以弘文館言啓曰,副校理洪羲瑾,卽爲牌招察任,何如?傳曰,允。
又以侍講院言啓曰,兼文學李潞時無職名,令該曹口傳付軍職,何如?傳曰,允。
兵曹口傳政事,副司果單李潞。
金啓溫,以都摠府言啓曰,今日入直內三廳武兼禁軍及軍兵等,當爲中日習射技放,而宗廟·永寧殿·永禧殿·景慕宮秋奉審相値,不得設行之意,敢啓。傳曰,知道。
韓兢履,以成均館大司成意啓曰,今此照訖講時,二所試官尹應大,以身病不得行公,令政院稟旨變通,以爲備員捧講之地,何如?傳曰,允。
又以奉常寺都提調·提調意啓曰,東耤親耕田所種皮黍打作,則所出爲一石六斗之意,敢啓。傳曰,知道。
金啓溫,以義禁府言啓曰,公淸監司權常愼狀啓內,丹城前縣監成義浩罪狀,令該府覆啓稟處事,啓下矣。成義浩時在文義地云。依例發遣府羅將拿來,何如?傳曰,待待命拿囚。
又以義禁府言啓曰,保放罪人李有亨·兪漢寔·鄭宗顯·白慶楷·金持泰·洪羲書,還囚議處以入之意,敢啓。傳曰,知道。
禁府啓目粘連,向前兪漢寔亦,戰船事體,至爲嚴重,當初赴操之無事,雖有囚供之自明,畢竟下海之有漏,難免監造之不謹。以此照律,何如?判付啓,依允。又啓目粘連,向前李有亨亦,封山禁葬,固是職守之所重,而不報私掘,難免法意之有違。以此照律,何如?判付啓,依允。又啓目粘連,向前洪羲書亦,捧糴之換以代錢,雖曰營邑之往復,私貸之作爲公逋,未免官吏之推諉。道啓論列,罪犯甚大,揆以法意,難免重勘。以此照律,何如?判付啓,依允。又啓目粘連,向前鄭宗顯·白慶楷·金持泰等亦,臺章依施之命,固爲至嚴,囚供分疏之言,有非可論,竝只以此照律,何如?判付啓,依允。
修撰南履懋疏曰,伏以,臣卽空空一賤品耳,倖竊科第,過蒙抆拭,滾到榮次,廁跡銅龍,出入洊雷之肆,叨名金馬,依近日月之光,此誠臣子之至願,布衣之極榮。臣是何人,謬荷洪造,若是乎踰涯而過分也?臣常沐恩泳德,邱山猶輕,量才揣器,塵刹蔑效,每一循省,愧汗浹背。尙何有餘望於干祿,而第有區區至懇之所蘊轖者,玆敢鳴號,不暇擇聲。臣於臣父母,最爲晩生,偏受劬勞之恩,莫展反哺之誠,一番便養,固是夙願,而臣父母今年俱爲七十三矣。譬如下山之日,餘景漸頹,私心喜懼,日甚一日。且臣母素抱貞疾,風痰爲祟,症形成痼,常無少康之時,命依於薑桂之滋,技殫於岐黃之詮,一失藥治,奄奄氣息,若不保朝夕。臣兄臣履愚待罪嶺邑,而程道甚遠,將往病母,實無其路。且伏念,人子養親,各有至情,毛檄之喜,潘輿之行,思所以盡分於所事之地者,卽秉彝之同得,而自不能已者也。臣之親年親病,俱係情私之悶迫,而臣父母回卺,又隔在不遠,及今丐恩,以時則急矣,以情則切矣。噫,爲忠爲孝,均天賦予,事君事親,較日長短,前後諸臣之如臣情地者,陳章仰籲,輒蒙錫類之恩,獲遂專養之願,則臣何敢徒憚猥越,獨自阻於孝理之化哉?玆敢冒死控訴,仰瀆崇聽。伏乞天地父母,俯垂矜憐,特命選部,畀臣一小邑,俾伸至切之懇,則臣父母自今以往之年,皆殿下之賜也。臣無任云云。省疏具悉。疏辭下該曹稟處。
持平玄鎭商疏曰,伏以,臣遐鄕一賤品耳。以材則樗散,以學則墻面,空疎湔劣,最居人下,不足擬議於淸朝百執事之末,而僥倖一第,本非始望,節次推遷,濫叨郞署,分外恩榮,臣實靦顔,人謂斯何?乃者千萬不自意,伏奉敎旨,以臣爲司憲府持平者,臣誠驚惶恧蹙,不知措躬之所也。夫臺官者,朝廷之耳目,繩愆糾謬,則衮職之闕遺可補也,獻可替否,則時政之得失可言也。苟非風采足以淬勵頹俗,言議足以厭服輿情,則上不宜虛授,下不敢冒膺也,審矣。況今聖化日新,治效丕應,濟濟群彦,布列於朝著,而乃以如臣至庸極陋之類,苟然充數於是任,殆非所以重官方,而惜名器之道也。召牌儼臨,祗承無路,冒控披瀝之懇,仰瀆崇嚴之聽。伏乞聖明,特遞臣所帶之職,仍治臣瀆撓之罪,以肅朝綱,以安賤分焉。臣於丐免之章,不宜贅陳他說,而愛君憂國,根於秉彝,事在目下,不容泯默,敢此附陳焉。噫,趙得永之年前一疏,論其跡則不過官師之箴,原其心則自附敢言之風,而殿下不少舒究,威怒遽加,七年海島,母死未奔,不意聖明之世,有此過中之擧也。何幸近日以來,輿論方張,公車交積,上自大僚,下至臺閣,齊聲伸救,夫豈有私好於得永而然哉?誠以公議之所在,雖以人主之威,亦不可遏也。得永之疏語,初不近似於誣逼二字,前後疏啓,悉陳無餘。臣不敢架疊,而大抵非逆而謂之逆,雖於閭巷匹庶,猶萬萬不可,況得永位躋上卿,厚沐禮遇之恩者乎?今則最初伸救之尹致謙,向來請宥之鄭度采,旣已蒙放矣。停啓之金用默·李基栽,譴削之命,亦已收還矣。然則得永之無罪,日月之明,固已洞燭,而雷雨之解,尙此靳許,臣愚竊不勝訝惑之至。臣伏見邸報,月前賓對,聖敎若曰,卿與諸臣,前後縷縷之言如此,予之靳持,不無商量。夫事在可行不可行之間,則商量之,可也,言有可從不可從之端,則商量之,可也,至若得永之請宥,初無可疑者,則惟當卽從而卽行之,顧何待商量之爲哉?大聖人聽言處事,固當如雷厲風飛,而不宜若是其遲疑也。伏願殿下,幡然改悟,渙發德音,亟從萬口同聲之論,俾無一夫不獲之冤焉。臣無任云云。省疏具悉。趙得永事,不允。爾其勿辭察職。
敎水原留守韓致應書。王若曰,班峻卿月,夙著承弼之譽,節授華城,爰畀摠理之任,在心之簡,注意也深。眷彼八達之重關,實我三輔之巨鎭,路通陸海,關防控三南之要,城設樓譙,管轄爲八域之最。垂惠澤於窮蔀,寧忽懷綏之方?恃緩急於撤桑,寔重保釐之策。惟卿,西平後裔,上黨世家,出入經筵之班,幾殫啓沃之衷悃,翺翔泮宮之席,素諗師表之文華。玉節頃畀於西都,居留之歷試未盡,星軺纔旋於上國,專對之重任克稱,廉公則朝廷所知,材具則內外合用。玆授卿以水原府留守兼摠理使,卿其欽乃寵命,愼厥良圖。飭藩閫而鎭要衝,克體寇準,鎭北門之術,簡卒乘而壯關隘,俾勉尹鐸,守晉陽之謨,故玆敎示,想宜知悉。
戊寅八月初十日辰時,上御興政堂。藥房入侍時,副提調朴宗薰,直閣鄭基善,記事官李寅泰,別兼春秋趙琮鎭,記事官權敦仁,以次進伏。醫官吳千根·李漢臣·崔遂燁·李命運進伏楹外訖。宗薰曰,秋炎猶甚,聖體,若何?上曰,一樣矣。宗薰曰,寢睡·水刺之節,何如?上曰,一樣〈矣〉。各殿宮氣候亦一樣矣。上曰,昨旣診候,今日則置之,可也。宗薰曰,進御湯劑,諸醫官以爲連爲進御爲好云,故敢此仰達矣。上曰,大殿湯劑乎?宗薰曰,然矣。琮鎭曰,臣以外史庫奉安事,有所仰稟者矣。先朝御製外史庫奉安件,茂朱·奉化兩處則昨年旣已奉安。江陵·江華兩史庫奉安日子,今將依例推擇以入,而曝曬年限,亦已屢過,一體擧行之意,敢此仰達矣。上曰,依爲之。出擧條琮鎭曰,本館實錄曝曬年限當次矣,吉日依例推擇以入之意,竝此仰稟。上曰,依此爲之。上仍命退。諸臣,以次退出。
戊寅八月初十日酉時,上御興政堂。召對入侍時,參贊官金啓溫持詩傳第七卷,侍讀官金敎喜持詩傳第七卷,檢討官南履懋持詩傳第七卷,待敎徐憙淳持詩傳第七卷,假注書朴永元持詩傳第七卷,別兼春秋趙琮鎭持詩傳第七卷,記事官權敦仁持詩傳第七卷,以次進伏訖。上曰,開卷讀之。敎喜讀自或不知叫號,止無將大車三章章四句。上曰,下番讀之。履懋讀自明明上天,止畏此罪罟。上曰,參贊官讀之。啓溫讀自昔我往矣日月方除,止畏此譴怒。上曰,閣臣讀之。憙淳讀自昔我往矣日月方奧,止畏此反覆。上曰,注書讀之。賤臣讀自嗟爾君子,止式穀以女。上曰,上番讀之。琮鎭讀自嗟爾君子無恒安息,止小明五章二章章六句。上曰,下番讀之。敦仁讀自鼓鍾將將,止鼓鍾四章章五句。上曰,文義陳之。敎喜曰,此皆役事不均,勞苦憂思之作,事上之義,固當鞠躬盡瘁,而使下之道,不宜竭人之力。人主苟有均平之心,則雖勞不怨,四牡·皇皇者華是也,苟不均平,則雖非勞苦之甚,而亦將怨矣,北山以下之詩是也。均是臣子,彼逸此勞,若是相遠,則安能無憂歎之辭乎?此所謂詩可以怨者也。爲人上者,固當均平其心,一視同仁,使無好惡彼此之殊,而卒之以靖共爾位,好是正直,則其憂國盡職之意,不以偏勞而少衰,詩人忠厚之意,亦可見矣。伏願深留聖意焉。上曰,下番陳之。履懋曰,此章勞役悔仕者之作,而明明上天,照臨下土云者,最是人君深加省察處也。人君居尊,與天無間,則以明察而理天下,如日方中,然後始可以無幽不燭,無遠不照矣。是以美堯德之克明則如日方中,頌文德之於昭則如日顯西。此等盛際,皐·夔·稷·契之賢,周·召·閎·散之倫,濟濟盈廷,思日贊襄,有以驗得君盡職之美,而及周之衰,治闇政昏,勞佚不均,以至乎仕者自悔,憂恨勞苦,此實爲後世百王之所可鑑戒。伏願殿下,以唐堯亭午之治,周王顯西之德,自期而留心焉。上曰,參贊官陳之。啓溫曰,臣別無文義可陳者矣。上曰,閣臣陳之。憙淳曰,臣亦無可陳者矣。上命掩卷。敎喜曰,臣有區區所懷仰達者矣。臣伏見國朝寶鑑,在昔英廟朝,行次對,群臣議賑事,爭不已,臺諫糾其失,聖祖敎曰,天地交泰然後萬物成,上下交孚然後庶事理。秦皇懲周末頹弛之弊,繩之以法,自晉唐以迄于我朝,皆文勝其質,今則君臣之間,幾乎否隔,故余欲損其餘補不足,使和氣相孚,情志流通也。大哉王言,臣不勝欽誦之至,而今殿下新御此闕,此闕卽聖祖五十年治化之所自出。踐聖祖臨御之位,法聖祖郅隆之治,其於交泰相孚之道,尤當仰體謨訓,思所以繼述。臣於日前,亦有所仰陳,而凡於晉接臨講之際,若一例淵默,不有討論講究之美,則上下何從而交泰,情志何得而相孚乎?臣等膚淺之見,固不足裨益聖學,而苟有自上問難,則反覆之際,亦豈無警發開悟之端乎?伏願更加留念焉。履懋曰,慶熙宮卽肅廟·英廟兩聖祖光御治平之所,而我東方億萬年無疆之丕丕基也。昔在庚辰,我英廟親臨本館,世孫侍傍,仍御講筵,以祖孫會講四字,揭扁紀實,至今欽誦,傳以爲盛事,而殿下今於新御之初,日開講筵,此誠成湯日新又新之會也。猗我春宮邸下,天姿溫文,仁聞日彰,成就睿學,尤在於以身先敎。伏願深軫繼述之道,頻開講討之筵,以爲敎導儲宮之本焉。上曰,坐直承旨誰也?啓溫曰,右副承旨臣申綋矣。上曰,入侍。賤臣承命出傳。右副承旨申綋追入進伏。上曰,明日內閣入直誰也?憙淳曰,小臣當入直矣。上曰,再明日則誰當入直也?憙淳曰,姑未得預知矣。上命退,諸臣,以次退出。
上在慶熙宮。停常參·經筵。
申綋啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
徐英輔啓曰,左副承旨朴宗琦今日不爲仕進,卽爲牌招,何如?傳曰,許遞,前望單子入之。
承旨前望單子入之,金學淳落點。
徐英輔啓曰,新除授左副承旨金學淳,卽爲牌招,何如?傳曰,允。
又啓曰,藥房提調,持湯劑來待矣。傳曰,封入。
傳于韓兢履曰,召對爲之。
傳于韓兢履曰,諸承旨持公事入侍。
傳于韓兢履曰,別講爲之。
傳于韓兢履曰,未下直守令·邊將及上京守令,皆令明日辭朝。
林改差,代以柳璧祚爲事變假注書。
柳璧祚在外,代以金羽根爲事變假注書。
金羽根有頉,代以白東奎爲事變假注書。
韓兢履啓曰,因成均館草記,照訖講二所試官尹應大有身病,令政院稟旨變通事,允下矣。合有變通之道,何以爲之?敢稟。傳曰,許遞,令該曹口傳差出。
吏曹,照訖考講二所,試官金蘭淳。
以左副承旨金學淳牌不進罷職傳旨,傳于韓兢履曰,只推。
申綋啓曰,行大司憲宋穉圭,持平鄭藎在外,執義韓用儀,掌令鄭鴻慶·金益耟牌不進,持平玄鎭商未署經,監察茶時之意,敢啓。傳曰,知道。
以執義韓用儀,掌令鄭鴻慶·金益耟,正言朴齊一牌不進罷職傳旨,傳于申綋曰,只推。
以副校理洪羲瑾牌不進罷職傳旨,傳于韓兢履曰,只推。
韓兢履,以弘文館言啓曰,副校理洪羲瑾旣有只推之命,卽爲牌招察任,何如?傳曰,允。
韓兢履,以弘文館言啓曰,本館上番校理臣金敎喜,以照訖講試官,今日儒生試取時,晝仕出去,而每每草記,事涉煩瀆,此後則除草記往來之意,敢啓。傳曰,知道。
韓兢履,以吏曹言啓曰,今此秋夕祭祭官,當爲磨鍊,而除老病·公頉外,實無推移排備之路。依近例刑官及司饔院官員年六十以上人,通融塡差以入,而其中時無職名人員,令該曹口傳付軍職,何如?傳曰,允。
申綋,以兵曹言啓曰,內禁衛將金相宇,親病沈重,忠壯衛將李龍耆,文臣兼宣傳官李潞,俱以病難供職,呈狀乞遞,竝改差,何如?傳曰,允。禁軍將勿拘履歷,以軍門將官·宣傳官·堂上·堂下中擬入。
又以兵曹言啓曰,卽接西所衛將白師祖牒報,則局出身直所後,中松一株,橫偃屋上,枝葉下垂,將有頹壓之慮云,令該所斫去之意,敢啓。傳曰,知道。
又以刑曹言啓曰,北部居徐春弘發狀內,其五歲女兒,被擠於李尙耆處,仍爲致命云,故使之行檢矣。初覆檢實因相左,有難決折,依例發遣本曹郞廳,三檢擧行之意,敢啓。傳曰,知道。
禁府照目粘連,善積前僉使李有亨矣本府議啓內,封山禁葬,固是職守之所重,而不報私掘,難免法意之有違,以此照律罪,笞五十收贖,解見任別敍,私罪啓。奉敎依允。又照目粘連,高敞前縣監洪羲書矣本府議啓內,捧糴之換以代錢,雖曰營邑之往復,私貸之作爲公逋,未免官吏之推諉,道啓論列,罪犯甚大,揆以法意,難免重勘。以此照律,杖一百收贖,告身盡行追奪,流三千里定配,私罪啓。奉敎依允爲旀,功減一等爲良如敎。又照目粘連,蔚山前府使兪漢寔矣本府議啓內,戰船事體,至爲嚴重,當初赴操之無事,雖有囚供之自明,畢竟下海之有漏,難免監造之不謹。以此照律罪,杖一百收贖,告身盡行追奪,私罪奉敎依允爲旀,功議各減一等爲良如敎。又照目粘連,典籍鄭宗顯,軍資監正白慶楷,兵曹佐郞金持泰等矣本府議啓內,臺章依施之命,固爲至嚴,囚供分疏之言,有非可論。竝只以此照律罪,各杖一百收贖,告身盡行追奪,流三千里定配,竝只私罪,奉敎依允爲旀,鄭宗顯段,功減一等爲良如敎。
戊寅八月十一日辰時,上御興政堂。召對入侍,諸承旨持公事入侍時,參贊官韓兢履持詩傳第七卷,檢討官南履懋持詩傳第七卷,待敎徐憙淳持詩傳第七卷,假注書朴永元持詩傳第七卷,別兼春秋趙琮鎭持詩傳第七卷,記事官權敦仁持詩傳第七卷。行左承旨徐英輔,右副承旨申綋,同副承旨金啓溫,記事官李寅泰,以次進伏訖。上命開卷讀之。履懋讀自楚楚者茨,止楚茨六章章十二句。上曰,參贊官讀之。兢履讀自信彼南山,止信南山六章章六句。上曰,閣臣讀之。憙淳讀自倬彼甫田,止甫田四章章十句。上曰,文義陳之。履懋曰,此章全篇之旨,都不出於誠勤二字。大夫有其田祿,而力於農事,則可見其重本匪懈矣。神保格于芬苾,而報以介福,則可驗其式禮莫愆矣,凡於務農重祀之道,不但公卿之宜然,自古帝王,於此二者,莫不重焉。后稷之始播肇祀,大禹之盡力致敬,皆不外乎此道,而以我朝言之,猗我英宗大王,親耕耤田,以其所收各穀,送于太常,用之五享,此尤率農敬祀,克勤克誠之大者。宋臣范祖禹有言曰,欲法堯舜,當法祖宗,伏願殿下,深加體念焉。上曰,參贊官陳之。兢履曰,儒臣旣盡敷奏,臣無可贅之辭矣。上曰,閣臣陳之。憙淳曰,臣無可陳之辭矣。上命掩卷,仍命讀奏公事。兢履曰,臣代房吏房,有公事一張矣。仍讀奏忠勳府嫡長忠義口傳啓目。上命入之。兢履跪傳于夾侍。英輔曰,臣戶房,無公事矣。綋曰,臣工房,無公事矣。啓溫曰,臣兵房,無公事,代房亦無公事矣。上曰,承旨二人,何不入來乎?啓溫曰,都承旨·左副承旨懸病矣。上曰,左副承旨誰也?啓溫曰,朴宗琦矣。上命退,諸臣,以次退出。
戊寅八月十一日酉時,上御興政堂。別講入侍時,參贊官韓兢履,檢討官李羲準持孟子第六卷。待敎徐憙淳,假注書朴永元,別兼春秋趙琮鎭,記事官權敦仁,以次進伏訖。上命開卷讀之。羲準讀自告子曰性猶杞柳也,止必子之言夫。上曰,文義陳之。羲準曰,告子曰性猶杞柳也,性之爲字,從心從生,心之所生,而四端之發於其心者,是謂之性。有生之初,無有不善,若如告子之說,以杞柳爲杯棬,則是惻隱·羞惡之粹然出於天理之正者,亦可謂矯揉而後成乎?挽近以來,聖遠言湮,經殘敎弛,讀書之士,稍欲自好者,騖於虛遠,安於卑近,不知心性之爲何物,仁義之爲何事,士趨之不端,風俗之不淳,良由是也。今我殿下,以聖神之姿,御君師之位,伏願講明乎心性之學,導率乎仁義之敎,非聖之書,不經之說,一切斥遠,以爲化民成俗之本焉。上曰,坐直承旨持公事入侍事,注書出傳,可也。賤臣承命出傳。行左承旨徐英輔追入進伏。上曰,公事奏之。英輔曰,各房無公事矣。上曰,明日內閣直次誰也?憙淳曰,小臣矣。上曰,再明則誰也?憙淳曰,姑未停當矣。上命退,諸臣,以次退出。
上在昌德宮。停常參·經筵。
〈自〉辰時至酉時,灑雨下雨,測雨器水深二寸一分。
李勉求啓曰,行大司憲宋穉圭,持平鄭藎在外,執義韓用儀,掌令鄭鴻慶·金益耟呈辭,持平玄鎭商未署經,監察茶時之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
徐英輔啓曰,左副承旨金學淳,右副承旨申綋今日不爲仕進,竝卽牌招,何如?傳曰,竝許遞,前望單子入之。
備忘記,魚游澗僉使趙齊峻下直,長弓一張,長箭一部,片箭一部,筒兒一箇賜給。
徐英輔啓曰,藥房提調持湯劑來待矣。傳曰,封入。
承旨前望單子入之,李勉求·李止淵落點。
徐英輔啓曰,新除授左副承旨李勉求,右副承旨李止淵,竝卽牌招,何如?傳曰,允。
韓兢履啓曰,檢閱李嘉愚由限已過,卽爲牌招入直,何如?傳曰,允。
傳于韓兢履曰,召對爲之。
傳于韓兢履曰,別講爲之。
白東奎在外,代以鄭德和爲事變假注書。
李勉求啓曰,事變假注書鄭德和時無職名,令該曹依例付軍職,冠帶常仕,何如?傳曰,允。
韓兢履以成均館同知館事意,啓曰,今此照訖講時,二所試官金蘭淳以身病不得行公,令政院稟旨變通,以爲備員捧講之地,何如?傳曰,允。
韓兢履啓曰,因成均館草記,照訖講二所試官金蘭淳,以身病不得行公,令政院稟旨變通事,允下矣。合有變通之道,何以爲之?敢稟。傳曰,許遞,令該曹口傳差出。
吏曹,照訖講試官沈能岳。
韓兢履,以弘文館言啓曰,本館下番副修撰臣李羲準以照訖講試官,今日儒生試取時,晝仕出去之意,敢啓。傳曰,知道。
兵曹口傳政事,副司果單朴升鉉。
以副校理洪羲瑾牌不進罷職傳旨,傳于韓兢履曰,只推。
以檢閱李嘉愚牌不進罷職傳旨,傳于韓兢履曰,只推。
韓兢履,以侍講院言啓曰,輔德李勉求入直矣,移拜承旨,上番闕直,事甚未安,兼輔德鄭元容,弼善尹應大,兼弼善李奎鉉,文學趙庭和,兼文學李潞,竝卽牌招,以爲推移入直之地,何如?傳曰,允。
韓兢履以司饔院監膳提調意啓曰,因特敎,供上生鮮,以折半代封之意,各別嚴飭於漁夫契貢人,十餘日供上,僅僅繼封矣,卽者貢人等所告內,近日陰雨不霽,沿江水漲,四處求貿,終未捉得,明日供上,萬無封進之勢,不勝罔措云。莫重供上,不善措備,特敎之下,又若是煩告,貢人擧行,萬萬痛駭,今方令攸司科治,臣之不能檢飭,惶懍待罪,而到今事勢,實無以如例封進之望,限捉得間,姑許以活鷄全數代封,何如?傳曰,折半代封,勿待罪。
李勉求,以備邊司言啓曰,今番監試初試時,場內外檢飭之節,不可只令武郞爲之,三司中另擇可合人,文備郞啓下,使之着意擧行,何如?傳曰,允。
備邊司,文備邊郞尹應大·柳訸·金蘭淳·李奎鉉。
李勉求,以兵曹言啓曰,今八月十五日二番羽林衛番次,而該番將洪格除授在外,上來無期,改差,其代口傳差出,何如?傳曰,允。
李勉求,以義禁府言啓曰,時囚罪人洪羲書杖一百收贖,告身盡行追奪,流三千里定配,照律公事判付內,依允,功減一等事,命下矣。洪羲書功減一等,杖一百收贖,告身盡行追奪,江原道橫城縣安興驛,徒三年定配,而以議啓內辭意,具罪目,依例發遣府書吏,押送配所,何如?傳曰,允。
又以義禁府言啓曰,時囚罪人鄭宗顯·白慶楷·金持泰等各杖一百收贖,告身盡行追奪,流三千里定配,照律公事判付內,依允,鄭宗顯段,功減一等事,命下矣。鄭宗顯功減一等,杖一百收贖,告身盡行追奪,公淸道燕岐縣金沙驛,徒三年定配,白慶楷杖一百收贖,告身盡行追奪,慶尙道咸昌縣,金持泰杖一百收贖,告身盡行追奪,慶尙道庇安縣,竝流三千里定配,而以議啓內辭意,具罪目,依例發遣府羅將,竝押送于各其配所,何如?傳曰,渠輩若無所干,豈有臺論?廷尉當是矣,但首先起鬧之兼史,旣已無事,此三人中白慶楷則其兄之弟,在朝家褒忠恤遠之道,豈不曲加軫念乎?尤不可或宥或勘,三人竝爲分揀放送,以示寬大之意,可也。
兵曹口傳政事,以白東臣爲羽林將。
大司諫尹行直疏曰,伏以臣於病伏奄奄之中,卽接吏曹享帖,則以臣塡差於景慕宮節享獻官矣。禮重祀典,義當蹶,而第臣素患積痛,卽積年痼疾也,近因年衰病深,發作無時,當此換節之際,如期闖肆,于今五六日,衝亘胸膈,呼吸難通,方其危劇之時,實有晷刻之慮,委頓床笫,不省四到,日前陪扈之列,起居之班,俱不得進參,義分都虧,惶蹙冞切,況此享役,駿奔於肅淸之地,升降於罇俎之間,則以若病狀,其何可自力於將事之列哉?玆不得不疾聲呼籲於天地父母之前。伏乞聖慈,亟令選部,改塡無故之人,使莫重祀典,無至窘急之地,仍治臣瀆擾之罪,以肅朝綱焉。臣無任云云。答曰,省疏具悉。疏辭許令該曹改付標。
戊寅八月十二日辰時,上御興政堂。召對入侍時,參贊官韓兢履持詩傳第七卷,侍讀官金敎喜持詩傳第七卷,待敎徐憙淳持詩傳第七卷,假注書朴永元持詩傳第七卷,別兼春秋趙琮鎭持詩傳第七卷,記事官權敦仁持詩傳第七卷,以次進伏訖。上命開卷讀之。敎喜讀自大田多稼,止大田四章二章章二句。上曰,文義陳之。敎喜曰,楚茨以下三章,卽有田祿者,力於農事,奉其宗廟,而歸美於下者也,此章卽農夫之詞,而頌美其上者也。上下之間,歸美頌德,情志流通,千載之下,亦可以觀感而興起矣。四民之事,莫勞於耕農,生民之功,莫先於稼穡,舜之所以時播百穀,禹之所以利用厚生,皆以稼穡爲重,無逸篇先知稼穡之艱難者是也。所貴乎稼穡者,以其養民也,而春省耕而補不足,秋省斂而助不給,何莫非養民之至意乎?旣庭且碩,曾孫是若,卽上之孚於下,而下之順乎上者也,雨我公田,遂及我私,卽先公後私之義,而孚感之著者也。此有滯穗伊寡婦之利,卽及物之仁而孚感之驗也,是所謂上好仁而下好義者也。卒之以以介景福,則所以錫上之福也,始焉竭力而順上之心,終焉推誠而錫上之福,民之愛君如此,而亦由在上之人孚感之深矣。以文王之聖,卑服卽康功田功,此亦孚感之道也,伏願深加推類體念焉。上命掩卷,仍命賤臣曰,在院承旨持公事入侍事,出傳,可也。賤臣承命出傳,行左承旨徐英輔,記事官李寅泰追入進伏。上曰,公事奏之。英輔曰,各房無公事矣。上命退,諸臣以次退出。
戊寅八月十二日未時,上御興政堂。別講入侍時,參贊官李止淵,侍讀官金敎喜持孟子第六卷,待敎徐憙淳,假注書朴永元,別兼春秋趙琮鎭,記事官權敦仁,以次進伏訖。上命開卷讀奏,敎喜讀自告子曰性猶湍水也,止亦有外與。上曰,文義陳之。敎喜曰,性者人之所得於天之理也,上智與下愚,莫不有是性,而性之則爲堯舜,反之則爲湯武,未反則爲下愚矣。孟子性善二字,卽前聖所未發,而繼往開來之功甚盛矣,有宋諸賢,闡發無餘,以臣蔑學,不敢條列以陳,而堯舜之爲聖,不過曰盡其性,伏願殿下,益懋盡性之道焉。上命掩卷,仍命曰,注書出去,在院承旨持公事入侍事,傳之,可也。賤臣承命出傳,行左承旨徐英輔,右承旨韓兢履,左副承旨李勉求追入進伏。上命奏公事,英輔曰,臣戶房,無公事,代房吏房,亦無公事矣。兢履曰,臣禮房,無公事矣。勉求曰,臣刑房,有公事,而齋日相値,不得入之,代房兵房,有公事一張矣。仍讀奏東萊府使狀啓東西倭館摘奸事,仍書判付訖。止淵曰,臣工房,無公事矣。上命退,諸臣以次退出。
上在慶熙宮。停常參·經筵。
自未時至人定,灑雨下雨,測雨器水深二分。
李勉求啓曰,大司憲宋穉圭,持平鄭藎在外,執義韓用儀,掌令鄭鴻慶呈辭,掌令金益耟差祭,持平玄鎭商未署經,監察茶時之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
傳于韓兢履曰,禮房承旨馳詣明陵,奉審摘奸,局內諸陵,一體奉審以來。
徐英輔啓曰,藥房提調持湯劑來待矣。傳曰,封入。
傳于韓兢履曰,召對爲之。
傳于李止淵曰,再明日當詣昌德宮,璿源殿茶禮親行,該房知悉。
傳于李止淵曰,別講爲之。
韓兢履,以侍講院言啓曰,上番連日闕直,事甚未安,兼輔德鄭元容,弼善尹應大,兼弼善李奎鉉,文學趙庭和,兼文學李潞,旣有只推之命,竝更牌招,以爲推移入直之地,何如?傳曰,允。
以兼輔德鄭元容,弼善尹應大,兼弼善李奎鉉,文學趙庭和,兼文學李潞牌不進罷職傳旨,傳于韓兢履曰,只推。
以檢閱李嘉愚牌不進罷職傳旨,傳于韓兢履曰,只推。
韓兢履啓曰,檢閱李嘉愚旣有只推之命,卽爲牌招入直,何如?傳曰,允。
韓兢履,以禮曹言啓曰,今十五日宣陵秋夕節享時,兩官當爲備員將事,而直長洪耆周身病猝重,無以擧行云。莫重祭享,兩官不可不備,今姑改差,其代,卽令該曹,以在京無故人,口傳差出,以爲備員擧行之地,何如?傳曰,允。
吏曹口傳政事,以金是瓚爲宣陵直長。
李勉求,以兵曹言啓曰,今八月十五日大駕詣昌德宮,璿源殿茶禮親行時,何營軍兵隨駕,何營軍兵留陣?禁軍及馬步軍,以幾番幾哨磨練,而餘軍留營,何以爲之乎?敢稟。傳曰,訓局步軍二十哨爲先後廂,訓將率領,禁軍七番,馬軍六哨爲之,禁將率該營馬步軍,留陣留營,置之,可也。
韓兢履,以弘文館言啓曰,本館下番副修撰臣李羲準以照訖講試官,今日儒生試取時,晝仕出去,而每每草記,事涉煩瀆,此後則除草記往來之意,敢啓。傳曰,知道。
李勉求,以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
戊寅八月十三日辰時,上御興政堂。召對入侍,在院承旨同爲入侍時,參贊官李勉求持詩傳第七卷,侍讀官李翊會持詩傳第七卷,待敎徐憙淳持詩傳第七卷,假注書朴永元持詩傳第七卷,別兼春秋趙琮鎭持詩傳第七卷,記事官權敦仁持詩傳第七卷,右承旨韓兢履,同副承旨李止淵,記事官李寅泰,以次進伏訖。上命開卷讀之。翊會讀自瞻彼洛矣,止瞻彼洛矣三章章六句。上曰,參贊官讀之。勉求讀自裳裳者華,止詩傳大全卷之十三。上曰,閣臣讀之。憙淳讀自詩傳大全卷之十四,止桑扈四章章四句。上曰,注書讀之。賤臣讀自鴛鴦于飛,止鴛鴦四章章四句。上曰,上番讀之。琮鎭讀自有頍者弁,止頍弁三章章十二句。上曰,下番讀之。敦仁讀自間關車之舝兮,止魚藻三章章四句。上曰,文義陳之。翊會曰,此章天子講武於東都,而諸候美之也。瞻彼洛矣,維水泱泱,雖若泛言洛水之深廣,而實以比軍容之盛也。軍者其靜如山,其動如水,故詩言江漢浮浮,武夫滔滔,江漢湯湯,武夫洸洸,皆以水而比於軍容,亦此詩之意也。治安之世,宜無事於詰戎,而堯有丹淵之戰,舜有三苗之征,治世或有用兵之時,爲國陰雨之備,不可以不用而忽之,故講武必於農隙,田獵巡狩,皆寓詰戎之義,吉日車攻,六師及之云者,亦皆眷眷於戎政,此所以久安而長治也,故又以君子萬年,保其家邦,歎美之也。我國外閫巡操及各邑聚點,雖因歲事之豐歉,或停或行,然其在安不忘危之意,不宜少忽,伏願聖明留念焉。上曰,參贊官陳之。勉求曰,臣別無可陳之辭矣。上曰,閣臣陳之。憙淳曰,臣亦無可陳之辭矣。上命掩卷,仍命讀奏公事。兢履曰,臣禮房及代房吏房,俱無公事矣。勉求曰,臣刑房,無公事,代房兵房,亦無之矣。止淵曰,臣工房,無公事,代房戶房,有一張矣。仍讀奏黃海監司狀啓海州牧詳定大米所載船過境事,仍跪傳于夾侍訖。上命退,諸臣以次退出。
戊寅八月十三日未時,上御興政堂。別講入侍時,參贊官李止淵,檢校直閣李光文,侍讀官李翊會持孟子第六卷,記事官李寅泰,記注官金履迪,記事官權敦仁,以次進伏訖。上命開卷讀之。翊會讀自孟季子,止亦在外也。上曰,文義陳之。翊會曰,告子認氣爲性,屢變其說,而其受病之源則一也。徒知事物之在外,不知制宜之由內,固不足多辨,而此章敬義二字,實爲聖學之要,先儒云敬義夾持,如車輪鳥翼,不可偏廢,易曰敬以直內,義以方外,雖若分屬內外,而所以方之者,實亦在內而非在外也。敬是徹上徹下,義亦貫夫終始,伏願敬義上益加勉旃,以爲進德之方焉。上曰,注書出去,在院承旨,使之持公事入侍也。賤臣承命出傳,左副承旨李勉求,假注書朴永元追入進伏。上命奏公事,止淵曰,臣工房,無公事,代房吏房戶房禮房,亦無公事矣。勉求曰,臣推考房有公事,而以齋日不得入之,代房軍士房,亦無公事矣。止淵曰,上番別兼春秋趙琮鎭身病苦劇,姑爲出送,兼史代直,何如?上曰,依此爲之。仍命退,諸臣以次退出。
上在慶熙宮。停常參·經筵。
李勉求啓曰,大司憲宋穉圭,持平鄭藎在外,執義韓用儀,掌令鄭鴻慶呈辭,掌令金益耟差祭,持平玄鎭商未署經,監察茶時之意,敢啓。傳曰,知道。
徐英輔啓曰,右副承旨金啓溫今日不爲仕進,卽爲牌招,何如?傳曰,允。
又啓曰,藥房提調持湯劑來待矣。傳曰,封入。
傳于韓兢履曰,禮房承旨馳詣宗廟·永禧殿·景慕宮,奉審摘奸,仍詣受香諸處,奉審摘奸以來。
傳于韓兢履曰,召對爲之。
傳于韓兢履曰,別講爲之。
承旨前望單子入之,李憲琦·韓義運落點。
傳于韓兢履曰,明日璿源殿茶禮時,時原任大臣·儀賓·承史·閣臣入參。
以檢閱李嘉愚牌不進罷職傳旨,傳于韓兢履曰,只推。
韓兢履啓曰,檢閱李嘉愚旣有只推之命,卽爲牌招入直,何如?傳曰,允。
韓兢履啓曰,明日大駕詣昌德宮後,王大妃殿·嘉順宮問安,何承旨進去乎?敢稟。傳曰,知申進去。
傳于韓義運曰,明日出宮內門路,以廣達門爲之。
李止淵啓曰,明日動駕時,兩司侍臣當爲進參,除在外·未署經外,呈告人員,竝待開門牌招,何如?傳曰,允。
以弼善尹應大,兼弼善李奎鉉,文學趙庭和,兼文學李潞牌不進罷職傳旨,傳于李止淵曰,只推。
以濟州牧使趙義鎭狀啓,進上靑皮未滿定例,惶恐待罪事,傳于李止淵曰,勿待罪事,回諭。
傳于李止淵曰,留院上疏入之。
兵曹口傳政事,護軍單朴宗薰。
李止淵,以禮曹言啓曰,今十五日宣陵秋夕節享時,兩官當爲備員將事,而新除授直長金是瓚時在慶尙道禮安地,無以擧行,今姑改差,其代卽令該曹,以在京無故人,口傳差出,以爲備員擧行之地,何如?傳曰,允。
吏曹口傳政事,以李容奎爲宣陵直長。
正言睦台錫疏曰,伏以,臣質本愚下,性又疎迂,學業不免於鹵莽,世務殆同於聾瞽,固不足備數於百執事之末,而況玆臺閣之任,上以補衮職之闕遺,下而規官箴之得失,朝廷之事,知無不言,究其設置之意,若是其重,則如臣蔑裂者,雖欲晏若固有,隨行逐隊,能不內歉於心,而外累聖朝愼簡之政乎?亟賜鐫改,以安微諒,不勝至願。臣旣怵畏義分,瀆擾是懼,冒沒出肅,粗伸叨謝之忱,而未經臺署,不敢以見職自居,亦豈敢刺口論事?秖是區區憂愛之念,自不能已,略暴愚悃,以瀆崇聽,惟聖明勿以人廢言。夫人君所以範世之道,德禮而已,馭世之柄,賞罰而已,賞罰不明,則德與禮不能以徒行,竊覸我殿下施爲注措之間,蓋嘗優於道德齊禮之方,而遜於信賞必罰之政,此所以臣愚過計,自不禁憂治世危明主之意也。第以近日趙得永事言之,當初島配之日,人莫不震悚駭惶,擧以爲,此胡大罪,罰至此極也。且夫尹致謙之挺身伸救,鄭度采之極口辨析,疏朝入而暮竄逐,則四方之人,又以爲此不過經幄論思之常事,臺臣獻替之當職,而郵罰何爲而隨降也?聽聞驚疑,景色愁沮,此無他,殿下之賞罰,未有以得其當而服人心故也。何幸大僚諸宰曁夫三司諸臣,以疏以啓,畢陳無隱,而聖度天大,從諫如流,先降二臣疏放之命,兩臺收敍之典,朝著動色,咸仰轉圜之量,不俟終日,而獨於得永,未蒙一施之恩者,何也?由此而四方之惑滋甚,使得永而有罪,則伸救辨析者,誠有罪矣,伸救辨析者俱蒙全釋,則得永之無罪,斷可知矣。竊想殿下旣燭其無罪,而猶復難愼,則殿下之賞罰,其可謂得其當而服人心乎?或以爲,事係鄭重,姑且靳持,則誠有不然者,凡今日北面於庭者,夫孰不願忠於吾君,而思所以納於無過之地乎?得永之疏,苟或有一半分侵逼之意,則擧將齊聲共憤,沬血請討之不暇,豈敢同然一辭稱其冤枉也哉?噫,衆流之激,壅之不止,群心所同,遏他不得,數月以來,公車之積,殆聒然而不知止,殿下之廷臣,豈皆不識大義而然哉?古昔聖王所以運化於上,而治自不勞者,一罰而天下懼,一宥而天下喜,誠以人情好惡,四海惟均,而民之所欲,不違於天故也。今玆之事,擧國之論,不期而同,咸曰可宥,而殿下尙此持疑,獨不有歉於聖王合人心酌民言之道乎?伏願殿下,淵然深思,穆然遠覽,亟降趙得永放釋之命焉。臣無任云云。省疏具悉。趙得永事,不允。爾其勿辭察職。
戊寅八月十四日辰時,上御興政堂。召對入侍時,參贊官李止淵持詩傳第七卷,檢校直閣李光文持詩傳第七卷,侍讀官李翊會持詩傳第七卷,檢討官李羲準持詩傳第七卷,假注書朴永元持詩傳第七卷,記注官李衡柱持詩傳第七卷,記事官權敦仁持詩傳第七卷,以次進伏訖。上命開卷讀之。翊會讀自采菽采菽,止采菽五章章八句。上曰,下番讀之。羲準讀自騂騂角弓,止角弓八章章四句。上曰,參贊官讀之。止淵讀自有菀者柳,止詩傳大全卷之十四。上曰,閣臣讀之。光文讀自詩傳大全卷之十五,止都人士五章章六句。上曰,注書讀之。賤臣讀自終朝采綠,止采綠四章章四句。上曰,上番讀之。衡柱讀自芃芃黍苗,止黍苗五章章四句。上曰,下番讀之。敦仁讀自隰桑有阿,止詩傳大全卷之十五。上曰,文義陳之。翊會曰,此詩五章,丁寧反覆,而其肯䋜,似在於又何予之之又字及天子葵之之葵字,蓋又字如弊,余又改爲之,又重言復言,以示眷眷,而好賢無已之意,藹然於辭表,葵字如皇覽揆予之揆,揆度其心,情志相孚,當言而言,當事而事,上無猜疑之心,下無顧慮之憂,此所以治化日隆也。且君子萬年,諸侯之祝天子也,君子來朝,天子之美諸侯也。君子者,成德之稱,而上下互用,可見其不論等威,先之以德,古人之尊德尙賢,有如是矣,伏願深加推究焉。上曰,下番陳之。羲準曰,角弓章有云君子有徽猷,小人與屬,孟子曰,君子之德風,小人之德草,草尙之風必偃,曾子曰,上有好者,下必有甚焉者,皆此意,而上老老而民興孝,上長長而民興弟,觀感之道,若是其敏矣。至若民胥然矣,爾之敎矣云者,亦可爲鑑戒風俗之不淳,民心之多辟,實由在上之人不能善導而然也。今當殿下道成德備,化民成俗之時,伏願此等處深加留念焉。上曰,參贊官陳之。止淵曰,臣無文義可陳者矣。上曰,閣臣陳之。光文曰,臣無可陳之辭矣。上命掩卷,仍命賤臣曰,在院承旨持公事入侍事,出傳,可也。賤臣承命出傳,行左承旨徐英輔,左副承旨李勉求,記事官李寅泰,追入進伏。上曰,公事奏之。英輔曰,臣戶房,無公事矣。勉求曰,臣刑房,有公事,而以齋日不得入之,代房兵房,有一張矣。仍讀奏廣州留守狀啓還營事。止淵曰,臣工房及代房禮房,無公事,吏房有一張矣。仍讀奏公淸監司狀啓發巡事,仍啓下書判付訖。勉求曰,明日動駕,承旨當爲備員,而都承旨·右副承旨懸病,右副則俄已牌招,都承旨拘於廳規,不得請牌,而都承旨非但身病,與前承旨金學淳,有僚嫌,學淳旣遞之後,勢不得行公矣。備員啓辭,待明日入之,則事甚窘速,故敢此仰達矣。上命書傳敎曰,都承旨許遞,前望單子入之,待下批,牌招察任。寅泰承命出去。上曰,廳注書出去,前望促入,可也。賤臣承命催促,寅泰持前望入來。上命書傳敎曰,不爲仕進承旨許遞,前望單子入之,待下批,牌招察任。止淵以前望跪傳于夾侍而上之,下批後,止淵讀奏。上曰,奉審承旨入來乎?止淵曰,姑未入來矣。上曰,禮房誰也?止淵曰,韓兢履矣。上命退,諸臣以次退出。
戊寅八月十四日未時,上御興政堂。別講入侍時,參贊官李勉求,檢校直閣李光文,侍讀官李翊會持孟子第六卷,記事官李寅泰,記注官李衡柱,記事官權敦仁,以次進伏訖。上命開卷讀之。翊會讀自公都子曰,止好是懿德。上曰,參贊官讀之。勉求讀自孟子曰富歲,止深省之也。上曰,閣臣讀之。光文讀自孟子曰無惑乎,止非然也。上曰,下番讀之。敦仁讀自孟子曰魚我所欲,止百體從令。上曰,文義陳之。翊會曰,臣按此章曰文·武興則民好善,幽·厲興則民好暴,又曰以堯爲君而有象,以瞽瞍爲父而有舜,然豪傑之士,固有不待文王,而姿稟之美者,亦不係於氣類,是不可一槪論,而中人以上之事,不可責之於人人,故在上之人,導之以仁義,興之以禮樂,則雖是下愚之姿,亦有丕變之效,此所謂有敎無類者也。三代以前,風氣未開,自當別論,而三代以下,習俗漸訛,若難變革,然孔子爲中都宰朞月,男女異路,長幼異糧,可見天賦之性,無間於聖凡貴賤,善爲開導則易於從化,當此風俗頹敗之日,懋盡導率之方,是臣區區之望。上曰,參贊官陳之。勉求曰,小臣無文義之可陳者矣。上曰,閣臣陳之。光文曰,小臣亦無可陳之文義矣。上曰,注書出去,在院承旨,使之持公事入侍也。賤臣承命出傳,行左承旨徐英輔,同副承旨李止淵,假注書朴永元追入進伏。上命掩卷。上曰,讀奏公事。英輔·勉求·止淵皆以無公事仰對。上曰,新除授承旨皆入來乎?止淵曰,都承旨李憲琦差祭,待將事出牌,右承旨韓義運已入來,而未及肅謝矣。上曰,注書出去,使之先入侍後謝恩。賤臣承命出傳,義運追入進伏曰,臣亦無公事矣。上仍命退,諸臣以次退出。
上在慶熙宮。停常參·經筵。
大駕詣璿源殿入齋室後,世子宮,遣宮官口傳問安。答曰,知道。
親行茶禮後,內閣·政院·玉堂·藥房口傳問安。答曰,知道。世子宮,遣宮官口傳問安。答曰,知道。還內後,內閣·政院·玉堂·藥房口傳問安。答曰,知道。
藥房提調金履喬,副提調徐英輔啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·嘉順宮·世子宮口傳問安。答曰,知道。
李勉求啓曰,大司憲宋穉圭,持平鄭藎在外,執義韓用儀,掌令金益耟牌不進,掌令鄭鴻慶陳疏,持平玄鎭商未署經,監察茶時之意,敢啓。傳曰,知道。
韓義運啓曰,司僕寺內乘來言,捲簾取稟。傳曰,捲三面。
又啓曰,備邊司郞廳來言,今日賓廳日次,而動駕相値,不得來會云矣,敢啓。傳曰,知道。
李憲琦啓曰,臣以王大妃殿·嘉順宮問安進去,下直之意,敢啓。傳曰,知道。
傳于韓兢履曰,召對爲之。
以檢閱李嘉愚牌不進罷職傳旨,傳于韓兢履曰,只推。
韓兢履啓曰,檢閱李嘉愚旣有只推之命,更爲牌招,何如?傳曰,允。
韓兢履,以禮曹言啓曰,每年各陵展謁,春則二三月,秋則八九月取稟事,曾有定式矣。今秋展謁,定於何陵,而以何間擇吉乎?敢稟。傳曰,明陵展謁親祭,以九月旬前擇入。
又以禮曹言啓曰,以陵幸取稟草記,傳曰,明陵展謁親祭,以九月旬前擇入事,命下矣。幸行吉日,令日官金宗周推擇,則來九月初一日初四日初六日俱吉云,以何日定行乎?敢稟。傳曰,初四日爲之。
傳于韓義運曰,今番幸行時,凡係民事,務從省約,依京擧動例爲之,外邑分辦,除之,京外植炬,置之,儲置米會減事,分付。
傳于韓義運曰,兵曹判書持軍令入侍。
傳于韓義運曰,別講爲之。
注書李寅泰病,代以尹正鎭爲假注書。
以執義韓用儀,掌令金益耟,正言朴齊一牌不進罷職傳旨,傳于李勉求曰,許遞,政官牌招開政。
以黃海監司徐能輔狀啓安岳等邑民家頹壓事,傳于徐英輔曰,聞甚矜惻,元恤典外,別加顧助事,分付。
韓兢履,以奎章閣言啓曰,景慕宮望廟樓今望奉審,無頉之意,敢啓。傳曰,知道。
兵曹,明陵幸行時軍令,來九月初四日出宮,黔巖碑閣所晝停所,自闕門二十六里,明陵展謁,自晝停所十里,以上三十六里,親祭,還詣黔巖碑閣所晝停,當日還宮。
戊寅八月十五日辰時,上詣昌德宮。璿源殿親行茶禮動駕入侍時,行都承旨李憲琦,行左承旨徐英輔,右承旨韓義運,左副承旨韓兢履,右副承旨李勉求,同副承旨李止淵,記事官李寅泰,假注書朴永元,記事官金履迪·權敦仁,檢校提學沈象奎,直提學朴宗薰,檢校直閣李光文·鄭元容,直閣鄭基善,待敎徐憙淳,以次侍立。時至,通禮跪啓請外辦,上具翼善冠·衮龍袍,乘輿出興泰門·顯謨門。至廣達門外,通禮跪啓請降輿,上降輿乘輦,仍出建明門·興化門,進發至敦化門,入進善門,至仁政門,降輦乘輿,由仁政殿入萬安門,仍入齋室。入齋室後,問安勿爲之事。出榻敎少頃,通禮導上,詣板位,行四拜禮,仍詣第一室,三上香,英輔奉香,止淵奉爐,行三獻禮,英輔奉爵,止淵奠爵,次詣第二室第三室,如右儀禮畢,降復位,行四拜禮,還入齋室。通禮跪啓請外辦,上出萬安門乘輿,判中樞府事金思穆,右議政南公轍進前曰,侵早勞動,聖體,若何?上曰,一樣矣。至仁政門外,降輿乘輦,出進善門·敦化門進發,入興化門·建明門,至廣達門,降輦乘輿,入顯謨門·興泰門,命出標信,解嚴,諸臣以次退出。
戊寅八月十五日辰時,上御興政堂。藥房入診,召對同爲入侍時,提調金履喬,副提調徐英輔,記事官李寅泰,直提學朴宗薰持詩傳第八卷,參贊官韓義運持詩傳第八卷,侍讀官李翊會持詩傳第八卷,假注書朴永元持詩傳第八卷,記注官李衡柱持詩傳第八卷,記事官權敦仁持詩傳第八卷,以次進伏,醫官吳千根·權以中·李命運,以次進伏楹外訖。履喬等進前曰,雨後涼生,侵早勞動,聖體,若何?上曰,一樣,各殿宮氣候皆一樣矣。履喬曰,醫官入診,何如?上可之。千根等以次診候訖,退伏奏曰,脈候左右三部調均矣。上曰,諸承旨持公事入侍事,注書出傳,可也。寅泰承命出傳,與行都承旨李憲琦,左副承旨韓兢履,右副承旨李勉求,同副承旨李止淵偕入進伏。上曰,藥房先退,開卷讀之。翊會讀自詩傳大全卷之十六,止文王七章章八句。上曰,閣臣讀之。宗薰讀自明明在上,止大明八章四章章八句。上曰,參贊官讀之。義運讀自緜緜瓜瓞,止緜九章章六句。上曰,注書讀之,賤臣讀自芃芃棫樸,止棫樸五章章四句。上曰,上番讀之。衡柱讀自瞻彼旱麓,止旱麓六章章四句。上曰,下番讀之。敦仁讀自思齊太任,止靈臺四章章四句。上曰,文義陳之。翊會曰,大雅聖人所作,故其正大光明,尤別於國風·小雅,而文王章卽周公之詩也。句句有至理,此曰周雖舊邦,其命維新,周之基業,肇自后稷,歷世亦久矣,而天命之眷畀,實由文王之修德,故曰其命維新。夫治國之道,要在新之一字,以言乎德則日新又新,而其德明矣,以言乎政令則關石和勻,率舊修新,而其政擧矣,以言乎治民,則風俗敎化,訓迪導率,而新民之功著矣。今殿下新御此闕內,而進德修業,外而發政治民,必於新字上用工,以爲迓續新命之本焉。且朱子曰,文王之德,不越乎敬之一字,此章於緝熙敬止者是也。敬者徹上徹下之工,而其所謂敬,非把捉矜持之謂也,只當輕輕存在,略略提撕,喚起此心,常使惺惺,以之而格致涵養,以之而修齊治平,貫徹終始,無所不在,敬不可須臾離也。古人曰敬可以治病,敬以直內,則淸明在躬,志氣如神,此理亦明著矣,俄所云日新之工,政不外此,伏願留念焉。上曰,閣臣陳之。宗薰曰,玉堂所陳,備盡無餘蘊,臣別無字句間拈出仰奏者,而大雅之異於諸詩,誠如儒臣之言,今日所講章章句句,諷詠涵濡,莫非爲鑑法者矣。上曰,參贊官陳之。義運曰,大雅一篇,文王章最好,而每章可爲鑑法,逐句政宜諷詠,以文王·大明·緜三篇觀之,周之立國規模,出治法度,亦可槪〈見〉矣。上命掩卷奏公事,憲琦曰,臣吏房,無公事矣。英輔曰,臣戶房,無公事矣。義運曰,臣兵房,有公事矣,仍讀奏開城留守狀啓離營上去事。兢履曰,臣禮房,無公事矣。勉求曰,臣刑房,有公事矣,仍讀奏慶尙監司狀啓罪人到配事二本,仍跪傳于夾侍而上之。止淵曰,臣工房,無公事矣。上曰,今日內閣入直,誰也?宗薰曰,待敎徐憙淳當入直,而臣以須資姑入矣。進御四苓君子湯停止,二神交濟湯,自明日一貼式煎入事。出榻敎命退,諸臣以次退出。
戊寅八月十五日申時,上御興政堂。兵曹判書持軍令入侍時,右承旨韓義運,假注書朴永元,記事官李湜·權敦仁,以次進伏訖。上曰,出送宣傳官,兵曹判書,使之持軍令入來,可也。兵曹判書金履陽持軍令進跪,請軍令,宣傳官傳于承旨,義運跪傳于夾侍而上之,啓下訖,上命退,諸臣以次退出。
戊寅八月十五日申時,上御興政堂。別講入侍時,參贊官韓義運,侍讀官李翊會持孟子第六卷,待敎徐憙淳,假注書朴永元,記事官李湜,記事官權敦仁以次進伏訖。上命開卷讀之。翊會讀自孟子曰,有天爵者,止不願人之文繡也。上曰,文義陳之。翊會曰,爵祿者,人主之所設以待賢能之士也。天豈有爵祿,而仁義忠信,天之所以賦予於人,而人能全其德焉,則是爲良貴,而謂之天爵也。三代盛時,官人爵人,必求天爵之人,故修其天爵而人爵從之,先儒謂漢以孝廉賢良茂才明經取人者,猶有天爵取人之遺意,降及唐宋,專以詞章取人,而古法掃地矣。夫修天爵而要人爵,雖是爲士者之失,而上之人若能旁求廣搜,得天民而亮天工,則下豈有衒才干祿之人乎?此不可全責於下。伏願官人爵人之時,必求天爵之人,以復三代之舊法焉。上命掩卷,仍命賤臣曰,坐直承旨持公事入侍事,出傳,可也。賤臣承命出傳,行左承旨徐英輔追入進伏。上曰,公事奏之。英輔曰,各房無公事矣。上曰,明日內閣直次,誰也?憙淳曰,小臣矣。上曰,再明則誰也?憙淳曰,小臣矣。上曰,三明則誰也?憙淳曰直閣鄭基善,似當入直,而姑未的知矣。命退,諸臣以次退出,
上在慶熙宮。停常參·經筵。
韓義運,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
韓義運啓曰,大司憲宋穉圭,持平鄭藎在外,執義·掌令一員未差,掌令鄭鴻慶疏批未下,持平玄鎭商未署經,監察茶時之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
韓兢履啓曰,藥房提調·副提調,持湯劑來待矣。傳曰,封入。
李憲琦啓曰,吏曹判書林漢浩,參判宋冕載,參議趙貞喆牌不進推考傳旨及罷職傳旨,今方捧入,而開政命下之後,如是違牌,事甚未安,判書·參判,竝更牌招,何如?傳曰,允。參議只推,一體更爲牌招。
又啓曰,右副承旨李勉求,今日不爲仕進,卽爲牌招,何如?傳曰,許遞,前望單子入之。
承旨前望單子入之,李錫祜落點。
李憲琦啓曰,新除授同副承旨李錫祜,卽爲牌招,何如?傳曰,允。
傳于韓兢履曰,召對爲之。
尹正鎭有頉,代以鄭知容爲假注書。
韓兢履啓曰,事變假注書鄭德和,身病猝重,勢難察任,今姑改差,何如?傳曰,允。
鄭德和改差,代以趙渡爲事變假注書。
傳于韓兢履曰,別講爲之。
鄭知容有頉,代以朴宗學爲假注書。
以副校理洪羲瑾牌不進罷職傳旨,傳于韓兢履曰,只推。
韓兢履,以弘文館言啓曰,副校理洪羲瑾,旣有只推之命,卽爲牌招察任,何如?傳曰,允。
傳于韓兢履曰,別講爲之。
韓兢履啓曰,吏曹判書林漢浩,參判宋冕載,參議趙貞喆牌不進推考傳旨及罷職傳旨,今方捧入,而開政命下,已至經宿,如是違牌,事甚未安,判書·參判,竝更牌招,何如?傳曰,允。參議只推,一體牌招,違牌勿爲呼望。
有政。吏批,判書林漢浩,參議趙貞喆竝陳疏入啓,參判宋冕載進,右承旨韓義運進。啓曰,判書林漢浩,參議趙貞喆竝陳疏入啓,小臣獨政未安,何以爲之?敢稟。傳曰,仍爲之。以柳遠鳴爲執義,禹錫龜爲掌令,鄭東煥爲正言,沈能岳爲校理,李勉昇爲輔德,趙晉和爲大司成,申在明爲左尹,李光濂爲內資奉事,兼春秋單黃基安。
兵批,行判書金履陽病,參判徐有聞病,參知洪敬謨病,參議朴孝成入直進,左副承旨韓兢履進。同知單鄭道潤,僉知單申綋,副護軍朴宗琦·金學淳·金啓溫·李勉求,副司直韓用儀·金益耜,副司果朴齊一·白殷鎭·權·李光龍·申從鎬·趙羲民·南羲重·洪羲象·尹湜·李勉儒·李遠振竝單付。
以慶尙監司金魯敬狀啓,新寧縣民家頹壓事,傳于韓兢履曰,聞甚矜惻,元恤典外,別加顧助事,分付。
韓義運,以備邊司言啓曰,科試儒生,必以入籍者許赴,雖出於嚴選擧重籍式之法意,而近聞京畿各邑照訖開講之時,不能精捧簡考,多有濫雜之患,及其營關申飭之後,更以三式爲準,有所刊汰云。三式考籍,元非節目中指揮之事,則守宰之不以講黜陟,而以籍存拔者,始旣不善,終又錯誤,朝家本意之不能仰體,已極可駭,而儒生之向隅稱冤,亦難保其必無,旣聞之後,豈可仍置?分付該道道臣,或有如此之邑,使之捧現告報來,以爲論勘之地,四都亦有此弊,一體報來之意知委,何如?傳曰,允。
又以備邊司言啓曰,畿內及外道赴擧儒生,今方連續上來,而科期迫近,餘日無多,自照訖所,捧講給帖之際,實有紛沓窘束之慮,試官三人,令該曹口傳加差,使之同爲擧行,何如?傳曰,允。
吏曹,照訖講試官三單李沆·李翊會·李應奎。
韓兢履,以吏曹言啓曰,照訖考講試官,以前都事李沆·李應奎塡差,而時無職名,令該曹,口傳付軍職,何如?傳曰,允。
兵曹口傳政事,副司果單李沆·李應奎。
韓義運,以備邊司言啓曰,文備郞尹應大·金蘭淳,俱以親病之危劇,呈狀乞遞矣。監試開場日字甚迫,有難强責其行公,今姑改差,其代更爲啓下,何如?傳曰,允。
備邊司,文郞廳二單金敎喜·尹命圭。
韓義運,以兵曹言啓曰,今八月十七日,武臣堂上朔試射日次,而以國忌齋戒相値,不得爲之之意,敢啓。傳曰,知道。
韓兢履,以禮曹言啓曰,來己卯式年文武科初試日字,以九月初四日,前已推擇啓下,而其日與幸行吉日相値,文武科初試,退定於同月初六日,原粘目中,付標以入之意,敢啓。傳曰,知道。
韓義運,以兵曹言啓曰,今此幸行時隨駕營門,依定式以春幸時隨駕營磨鍊,而今春元陵幸行時,訓局步軍五哨爲先廂,五哨爲後廂,馬軍三哨,訓御將率領爲先後廂,禁將率御營鄕軍二哨,騎士一番留都矣。今番則何以擧行,而禁軍及馬步軍,以幾番幾哨磨鍊乎?敢稟。傳曰,訓局步軍七哨,馬軍七哨爲先後廂,訓御將率領禁軍三番爲之,禁衛營留都,可也。
又以兵曹言啓曰,在前幸行時,挾輦軍四百名或三百名,餘軍二百名或一百名磨鍊,而昨年明陵幸行時,以三百名,餘軍一百名磨鍊矣。今番則何以爲之乎?敢稟。傳曰,以三百名,餘軍一百名爲之。
又以兵曹言啓曰,在前幸行,當日回鑾時,侍衛全數磨鍊,而或有兵曹·都摠府堂上·郞廳·五衛將各二員,武兼十員隨駕之例,近年連以全數磨鍊,昨年明陵幸行時,今春元陵幸行時,亦爲全數磨鍊矣。今亦依近例擧行,何如?傳曰,允。
又以兵曹言啓曰,在前幸行時,先廂步軍一哨,晝停所連爲作門,十里外斥候伏兵及傳語軍,摠戎廳廣州府,各隨地方,以所屬束伍步軍排立矣。今亦依此擧行之意,分付,何如?傳曰,允。
又以兵曹言啓曰,在前幸行時,摠戎使率訓局餘軍,弘化門外留陣矣。今番則開陽門外留陣,何如?傳曰,允。
又以兵曹言啓曰,幸行回鑾後,隨駕軍兵犒饋,近年連以乾物分給矣。今亦依此擧行,何如?傳曰,允。
韓兢履,以戶曹言啓曰,昌德宮璿源殿西墻改築,養志堂雨漏修改吉日,令日官崔福基推擇,則今八月二十日辰時爲吉云,以此日時擧行,何如?傳曰,允。
韓義運,以義禁府言啓曰,康津縣定配罪人丁若鏞放逐鄕里事,命下已久矣。當初罪案,旣無的執之證,其後廟啓,亦有惟輕之論,而事係難愼,尙今因循矣。臺啓旣停,大臣回啓,以迄未出場爲言,則公議所同,有可以見,依前下敎擧行事,分付該道道臣之意,敢啓。傳曰,知道。
又以司僕寺一二提調意啓曰,今此明陵幸行時,各差備入把馬磨鍊,別單書入,而其中驛馬,則令兵曹,依例知委各驛,使之直爲入把,何如?傳曰,允。
又以司僕寺一二提調意啓曰,今此明陵幸行時,補把驛馬,勿論遠近道,限五十匹分排知委各驛,以爲入用之地,何如?傳曰,允。
戊寅八月十六日辰時,上御興政堂。召對入侍時,參贊官韓兢履,持詩傳第八卷,侍讀官李翊會,持詩傳第八卷,待敎徐憙淳,持詩傳第八卷,假注書朴永元,持詩傳第八卷,記注官安亨鎭,持詩傳第八卷,記事官權敦仁,持詩傳第八卷,以次進伏訖。上命開卷讀之。翊會讀自下武維周,止下武六章章四句。上曰,參贊官讀之。兢履讀自文王有聲,止詩傳大全卷之十六。上曰,閣臣讀之。憙淳讀自詩傳大全卷之十七,止生民八章四章章八句。上曰,注書讀之。賤臣讀自敦彼行葦,止行葦四章章八句。上曰,上番讀之。亨鎭讀自旣醉以酒,止旣醉八章章八句。上曰,下番讀之。敦仁讀自鳧鷖在涇,止假樂四章章六句。上曰,文義陳之。翊會曰,下武章王配于京,永言配命兩配字,極有精神,三后之德盛矣,而陟降在天,王在于京,而與之對越,不但孝思之不匱,雖政令施措之間,一念對越,率由舊典,此所以成王之孚應候侯順德也。至於配命,則命是天理,便有與天合德底意,繩其祖武,與天合德,此所以於萬斯年受天之祜也。洪惟我朝,聖神相繼,重熙累洽,遠邁於周之三后,殷之六七聖,而殿下在京對越,善繼善述,則聖德豈遜於文·武,而治化之隆,亦豈不如三代哉?伏願留意焉。上曰,參贊官陳之。兢履曰,玉堂所奏甚好,深加體念,是臣之望也。上曰,閣臣陳之。憙淳曰,臣無可陳之辭矣。上命掩卷,仍命曰,注書出去,諸承旨持公事入侍事,傳之,可也。賤臣承命出傳,行都承旨李憲琦,右承旨韓義運,記事官李寅泰追入進伏。上曰,公事奏之。憲琦曰,臣吏房無公事矣。兢履曰,臣禮房及代房戶房,俱無公事矣。義運曰,臣兵房有公事一張,刑工代房則無之矣。仍讀奏平安兵使狀啓乫軒洞權管到任事,仍跪傳于夾侍而上之。上曰,承旨三人,何不入來乎?憲琦曰,左承旨緣故出,右副承旨懸病,牌招啓辭未下,同副承旨式暇矣。上命退,諸臣以次退出。
戊寅八月十六日未時,上御興政堂。別講入侍時,參贊官韓義運,侍講官朴齊聞,持孟子第六卷,待敎徐憙淳,假注書朴永元,記事官李嘉愚,記事官權敦仁,以次進伏訖。上命開卷讀之。齊聞讀自孟子曰,仁之勝不仁,止孟子集註大全卷之十一。上曰,文義陳之。齊聞曰,此章只言仁之用,而不言仁之體,仁者與人俱生者也,豈有不勝不仁之理哉?蓋言天理人欲不能相立也,微竗而難見者天理也,膠固而難勝者人欲也,彼長則此衰,勢使然矣,然人能擴充其微竗之端,至於不可勝用,則此政一日克復之機,而不患不仁之不勝矣。孔子曰,吾未見力不足者也,此編下章,亦曰,仁在乎熟之而已,不但仁也,天下事皆以誠心實力做去,則豈有不可爲之事?若半道而廢,謂其事之難成,則是猶杯水薪火之喩也,是豈理也,顧在力行之如何耳。孟子一部,工在擴充,其於天理人欲之分,益加聖工,以至聖敬日躋之域則仁在是矣,伏願體念焉。上命掩卷。仍命退,諸臣以次退出。
戊寅八月十六日申時,上御興政堂。別講入侍時,參贊官韓義運,侍講官朴齊聞,持孟子第七卷,待敎徐憙淳,假注書朴永元,記事官李嘉愚,記事官權敦仁,以次進伏訖。上命開卷讀之。齊聞讀自孟子集註大全卷之十二,止則將摟之乎。上曰,文義陳之。齊聞曰,此章問答,是禮之本末,別無可陳之義,而任人之問是末也,孟子之敎是本也。夫禮有本有末,有輕有重,不可一槪而論之。威儀制度,固禮之末節,然亦不可外是而行禮,若言禮之全體,則必使本末俱備,表裏如一然後,可也。以此章問答看之,本末俱著,輕重有別,講而行之,擧而措之,一日禮行,亦何難哉?此等處反復講究,甚好矣。上命掩卷,仍命曰,注書出去,坐直承旨入侍事傳之,可也。賤臣承命出傳,左副承旨韓兢履追入進伏。上曰,公事則無之乎?兢履曰,各房無公事矣。命退,諸臣以次退出。
上在慶熙宮。停常參·經筵。
李止淵啓曰,大司憲宋穉圭,執義柳遠鳴,掌令禹錫龜,持平鄭藎在外,掌令鄭鴻慶疏批未下,持平玄鎭商未署經,監察茶時之意,敢啓。傳曰,知道。
徐英輔啓曰,藥房提調持湯劑來待矣。傳曰,封入。
韓義運啓曰,來二十一日,朝參日次,而宣陵忌辰祭齋戒相値,頉稟之意,敢啓。傳曰,知道。
又啓曰,來二十一日,輪對日次,而宣陵忌辰祭齋戒相値,頉稟之意,敢啓。傳曰,知道。
傳于李止淵曰,召對爲之。
朴宗學有頉,代以李憲瑋爲假注書。
傳于韓義運曰,別講爲之。
趙渡有頉,代以金聖默爲事變假注書。
傳于韓義運曰,別講爲之。
傳于李止淵曰,吏判疏批已下,卽爲牌招。
韓義運啓曰,卽因宣禧墓獻官洪顯周言送,聞祝文中御諱,誤押於他行云,萬萬驚悚,祝文今方改書,使香室官員,卽速陪進,而臣不能審愼,致此錯誤,惶恐待罪,雖以獻官及香室官員言之,準祝之際,不能照檢者,不可無警,當該香室官員,所當重勘,而本院請推之外,無他可施之罰,何以爲之,而獻官洪顯周,從重推考,何如?傳曰,允。令該府拿問處之,爾亦推考。
李止淵,以侍講院言啓曰,新除授輔德李勉昇,時在公淸道忠原地,書筵入番事緊,斯速乘馹上來事,下諭,何如?傳曰,允。
吏曹判書林漢浩疏曰,伏以臣,忝叨居留,今已歲再閱矣,此則臣報答絲毫之地,而事與心違,力與知窮,府庫之虛耗而不能充完,瘡疣之迭發而不能牽補,觸事憒劣,無往非罪,聖度包荒,譴罰不加,臣且惶且感,祗自訟愆而已。今忽承除旨,授之以天官重任,臣尤衷情,轉益震凜,莫省所以措此躬而答殊眷也。蓋是職之設,創自周時,俾掌邦治而統百官,其責任之重且大,非列卿之比也。世級日降,人器漸不及古昔,雖或不能盡職任之所當爲,而如山濤之啓事,盧毓之考課,尙能揀才彦而鎭雅俗者,磊落相望,蔚乎可稱。逮夫我朝,名碩輩出,鑑衡賢愚,品藻淸濁,以爲澄仕路贊至治之道,上下古今,非望實具備者,不可以膺是選而當是職,此豈人人所可猥占而苟冒者耶?顧臣疎闇衰劣,何嘗一半分於此任,而今乃擧以授之,略不難愼,臣誠莫曉其何故也。臣之匪才蔑識,尙不能了一府分司之責,居常凜惕,若負大何,將以何術,擔此至重至難之任,而不僨誤乎?且況臣之初擬薦剡也,物議不叶,公言峻發,始以爲朝廷之不尊,結之以濫屑之至,此臣至今追思,愧汗浹背,大抵汎溢者,謂之濫焉,猥雜者,謂之屑焉,如臣樗櫟之賤,冒占是選,則殆若水之汎溢,物之猥雜也,濫屑之駁論,卽所倘來,朝廷之不尊,亦所固然,司直之論,正指臣身,臣之逡巡退縮,其倍蓰於人矣。前之一二先除之人,亦尙引義而得伸,則臣豈可拚棄自己箚着之言,冒膺前人引遞之職,諉以日月之稍久,屬之過境,厭然自揜,玷汚名器,如言者之云耶?朝廷尊而後,國綱可立,國綱立而後,百工趨事,庶績咸熙,此是綱擧目張之勢也。若緣臣之濫冒是職,以致朝廷之不得尊,則是莫嚴之國綱,自臣身壞了也,爲人臣而壞國綱者,雖萬被誅戮,亦不可贖。臣自奉除命,左思右量,求所以自解,俾爲呈身之路,而終莫得其說,蓋其鐵定之限,踰越他不得也,以銓長爲名,遭人言而猶且冒進者,臣未之聞焉,餘外綿薄之無以堪承,衰潰之難以强策,不遑暇論,區區去就,不待兩言而決矣。天地至仁,日月至明,未嘗偏覆而偏照,伏惟曲遂之澤,必無彼此先後之異也。玆敢瀝血陳章,仰瀆崇嚴,冀垂俯諒,察納微懇,乞令選部,永刊臣見帶之職,以安私分,以肅朝綱焉。臣無任云云。答曰,省疏具悉。當初臺言,元無雌黃,又況同通之人,或經或行,到今豈可卿又爲引乎?卿其勿辭,卽爲肅命。
吏曹參議趙貞喆疏曰,伏以臣,年迫崦嵫,病飽瘴癘,本不可以陳力就列,而月前鄕行,幾殊而甦,邇來政席,强策而赴,殆若將隕之籜,無望其回着生意,而今又舊新痾,闖發於績憊之餘,奄奄然委頓床笫,惟符到是竢,迺者開政有命,天牌屢臨,繼而飭敎截嚴,臣惶霣震越,曷敢不蹶趨承,以少效古人不竢駕屨之義,而第臣病勢,如右所陳,玆不得不隨牌扶舁,來詣闕下,略控短章。伏乞天地父母,特解臣所帶之職,俾安微分,仍治臣瀆擾之罪,以肅朝綱焉。臣無任云云。省疏具悉,所請依施。
正言睦台錫疏曰,伏以臣,猥陳擧國大同之論,竊附人臣無隱之義,而誠淺辭拙,未承兪音,臣誠忸縮震悚,退而自省,唯譴何是俟,不宜更有所開喙,而卽伏見義禁府草記,有康津縣減死定配罪人丁若鏞放逐鄕里事啓下者,蓋此成命,今至八九年間,憲府之啓,有出而停之者矣,儒臣之疏,有顯然訟之者矣。到今該府之按例擧行,容或無怪,臣亦無事乎苦口力爭,而竊有所私憂過計,耿耿于中者,不免率口而發,使若鏞,若是尋常他罪,則量移全釋,俱無不可,至如西洋邪術,卽生民後初有之大變怪,亦吾東方無前之一厄會也。滅父子君臣之倫,棄男女尊卑之別,淪於夷俗,濟以慝謀,始則憑誦呪之法,要聚黨與,終焉懷怨懟之心,力抗邦禁,邀文謨而尊以神父,言之口汚,請西舶而謀通海路,思之肉顫,甚至有嗣永帛書之變而極矣。往在乙卯辛亥,至于辛酉,懲創者數矣,而奈其敎,視刀鋸如袵席,犯刑憲如飮食,迄于近年,猶不畏戢,士族更無點染,而舊汚者,斷不革心,愚氓轉相誘引,而新投者,爭相染指,海美·英陽之事可驗已。彼若鏞染邪之跡,其與嗣永·敎萬·明鎬之徒,爛熳綢繆於設法之場,如非目擊,雖難質言,而以若處地,以若官秩,最先酷好,則泮會耽看,不禁掩耳之態,末後依違,則投疏自服,專出遮眼之計,十手所指,萬口同傳,而若夫斷訟者必以情實,詰盜者必以參證,渠之鞫招,果非情實之尤著者,而嗣永之帛書,果非參證之甚明者乎?甲寅文謨之出來也,渠已知之,而八年祕諱,不曾發告,及至鞫庭,始出死中求生之計,反爲吐實,此臣所謂情實之尤著者也。嗣永帛書,有曰李家煥·丁若鏞若干人外,雖偸生背敎,中心尙有死信,嗣永卽渠之姪壻,知渠本末莫如嗣永,則飛書異國之際,豈有一毫差爽之言,而一尺之帛,衆目咸覩,此臣所謂參證之甚明者也。前後廟議府讞之疑其未捉眞贓者,特由於鞫庭之不卽承款,然使若鏞而承款,則已與承敏同誅矣,減死之律,將安所施?情實旣如此,參證又如此,則減死之律,已是寬典,從前疑信於眞贓之未捉者,到此可以釋然,而不可傅之惟輕之典,明矣。且臣之所大懼者,使若鏞爲愚迷匹庶,則其竄其放,無甚關係,然彼旣文藝低視一世,位著列在大夫,而所犯如彼,遽然疏放,則同罪編管之流,餘孽伏莽之徒,本情自切於狐悲,賀色不禁於雀躍,擧懷覬覦之志,爭生掉脫之計,信守益堅,敎習愈廣,則事覺之後,雖使嚴刑以待之,亦已後矣。向來儒臣之鳴籲其冤,雖欲傅會於一人向隅之悲,臣未知滿堂不樂者,果是何事,而獨不念愚夫愚婦之聞風鼓起,詿誤不細,自陷刑辟,如孺子之入井者哉。臣於此儒臣疏辭,別有所慨惜者,其所請釋者凡三人,蔡弘遠之爲父鳴冤,秉彝之固然,而十年放逐,若窮無歸,洪時濟之一疏叫閽,公議之不泯,而白首瘴海,與死爲隣,凡此二事,卽是半國之人所共咨嗟,固宜力辨,而乃反略略說去,同於塞責,中間之稱道若鏞,慰藉若鏞者,不啻百餘言,明之以玉石之分,詡之以辨斥之蹟,至謂大霈之閼,恐非示法於來世。噫嘻,此何言也?泛看上下文勢,遂使善惡無別,輕重倒置,而臣固知此儒臣,居在鄕曲,心本質素,未知事實之眞僞,徒爲游說之簸弄,原其本意,可謂妄發,不必深責,歸之鄕闇,而其於隄防之莫嚴,不可毁畫,何哉?臣謂前應敎李泰淳,宜施三司刊改之典,蔡弘遠·洪時濟,特命放釋,丁若鏞,仍置原配所,俾爲旌別淑慝,以靖民志之道焉。仍伏念臣祖故中樞府事臣萬中,當邪學初行之時,惕然深憂,首先嚴斥,其苦心衛道之誠,眞出於無所爲而爲,而末乃空言無施,困於群咻,然秉執愈確,至老死不悔,臣自在幼齒,擩染見聞,凡於邪正之分,淄澠甚明,諫臣之未經臺署者,例無言責,而義在遵守,不能泯默,輕率多言之罪,臣自知之。伏乞聖慈,亟褫臣所帶職名,以重臺體,以安微分,不勝幸甚。臣無任云云。省疏俱悉,丁若鏞事,爾亦曰不目見,又曰過慮,復或染邪,雖殄滅其何難惜焉?不允,李泰淳·蔡弘遠·洪時濟等亦不允,爾其勿辭察職。
戊寅八月十七日辰時,上御興政堂。召對入侍時,參贊官李止淵,持詩傳第八卷,侍講官朴齊聞,持詩傳第八卷,檢討官南履懋,持詩傳第八卷,待敎徐憙淳,持詩傳第八卷,假注書朴永元,持詩傳第八卷,記事官李嘉愚,持詩傳第八卷,記事官權敦仁,持詩傳第八卷,以次進伏訖。上命開卷讀之。齊聞讀自篤公劉匪居匪康,止詠公劉之事以告之。上曰,下番讀之。履懋讀自篤公劉于胥斯原,止鞞琫容刀。上曰,參贊官讀之。止淵讀自篤公劉逝彼百泉,止于時語語。上曰,閣臣讀之。憙淳讀自篤公劉于京斯依,止君之宗之。上曰,注書讀之。賤臣讀自篤公劉旣漙旣長,止豳居允荒。上曰,上番讀之。嘉愚讀自篤公劉于豳斯館,止公劉六章。上曰,下番讀之。敦仁讀自泂酌彼行潦,止泂酌三章章五句。上曰,文義陳之。齊聞曰,此詩敍公劉遷都之事,可見周家方興氣像,而雖後世立國規模,亦無有出於此者矣。夫爲邦在於足食足兵民信三者,壃場倉積,所以足食而裕內也,弓矢戚揚,所以足兵而捍外也。徙居啓行而人從之,則民信可知,其經營制度,居處飮食,無一不備,至於濟濟蹌蹌,俾筵俾几,則其上下之威儀可知,執豕于牢,酌之用匏,則其崇儉之意可想,然所重者,在於厚民,厚民在於足食,故此章首言其不敢寧處,理壃積倉,以輯人心,然後乃敍其定都營居之事,可知八百基業,實肇於此,以是觀之,在上者一念元元,必先勤勞,然後在下者,亦可以盡奉揚之責矣。此等處必加深究,每以民食艱難爲念,俾有足食之實效焉。上曰,下番陳之。履懋曰,自公劉至卷阿三篇,皆召康公所作,爲國之道,必以厚民爲急務,故公劉之詩,先述公劉厚民之德,欲成王之善繼而勉戒之也。非德則無以厚生,故泂酌之詩,欲成王之修明是德也。雖有是德,君不可以獨運,故卷阿之詩,欲成王之求賢用士也。召公眷眷忠愛之意,章章可見,而爲人上者,苟能任用老成,良臣碩輔,左右勵翼,忠言嘉謨,朝夕開進,則未有其國之不治者也。書曰無遺壽耇,此亦政合於是章之義,伏願推類講究焉。上曰,參贊官陳之。止淵曰,上下番儒臣所奏皆好,臣別無可贅者矣。上曰,閣臣陳之。憙淳曰,周之風化,肇自后稷·公劉,而後之言公劉事業者,只知爲勸農重本,而不知許多經營,有此强大之業,是時公劉之國,小不過後之一郡縣,然弓矢干戈之修飾武備,陟巘降原之相度都邑,筵几酌牢之宴饗臣僚,制度儀物,若是咸備,所以周家八百年之基,實在於此,以此推見似好矣。上命掩卷,仍命曰,注書出去,諸承旨持公事入侍事,傳之,可也。賤臣承命出傳,行都承旨李憲琦,右承旨韓義運,記事官李寅泰追入進伏。上曰,公事奏之。憲琦曰,臣吏房無公事矣。義運曰,臣禮房無公事矣。止淵曰,臣工房及代房戶·兵·刑房,俱無公事矣。命退,諸臣以次退出。
戊寅八月十七日辰時,上御興政堂。別講入侍時,參贊官韓義運,侍講官朴齊聞,持孟子第六卷,檢討官林顔喆,持孟子第六卷,待敎徐憙淳,假注書朴永元,記事官李嘉愚,記事官權敦仁,以次進伏訖。上命開卷讀之。齊聞讀自曹交問曰,止有餘師。上曰,下番讀之。顔喆讀自公孫丑問曰,止何必曰利。上曰,參贊官讀之。義運讀自孟子居鄒,止得之平陸。上曰,閣臣讀之。憙淳讀自淳于髠曰,止固不識也。上曰,注書讀之。賤臣讀自五覇者,止諸侯之罪人也。上曰,上番讀之。嘉愚讀自魯欲使愼子,止不能一朝居也。上曰,下番讀之。敦仁讀自白圭曰,止國欲治可得乎。上曰,文義陳之。齊聞曰,曹交以形之大小,論人之賢愚,可謂淺陋之甚矣,故孟子只擧易知者而答之。夫堯·舜之道,豈但孝悌而已哉?意者曹交,本不足於孝悌之行,威儀容貌之間,有欠恭敬,雖以此章所問觀之,言辭粗率,少無柔婉之意,宜孟子告之以此也。蓋聖人敎人之道,因其未至而告其易知者,使之反省自警也。然孝悌是爲仁之本,堯·舜之道,亦不外是矣。人能以孟子服堯言堯行堯之語爲法,以顔子·舜何人予何人有爲者亦若是之言爲心,則何患不至其域哉?且堯·舜之治莫盛,猶且都兪吁咈於一堂之上,後世人主,欲法堯·舜者,必於此乎先,伏願體念焉。上曰,下番陳之。顔喆曰,上番以堯·舜孝悌敷陳,夫孝者百行之本,人君孝則一國興孝,大舜五十而慕,是所謂終身之孝也。人君之孝,非一身一家之行,將以使天下之人,皆父父而子子也,然則其國之治,是由其君之孝也。今殿下,以堯·舜孝悌之行,推一國錫類之仁,躬率敎化,示則臣民,是臣之望也。上命掩卷,仍命曰,承旨一人持公事入侍事,注書出傳,可也。賤臣承命出傳,右副承旨李止淵,記事官李寅泰追入進伏。上曰,都承旨入侍。寅泰承命出傳,行都承旨李憲琦追入進伏。上曰,公事奏之。止淵曰,各房無公事,兵房有一張矣。仍讀奏慶尙監司狀啓分留成冊上送事,仍跪傳于夾侍而上之。齊聞曰,今則日候生涼,經筵稟,過齋日後當依例入稟,而召對別講冊子,今將垂畢矣,向有待下敎之命,而預爲稟定,然後考準等節,自多擧行者,故敢此仰達矣。上曰,召對以書傳爲之,別講以詩傳爲之,可也。命退,諸臣以次退出。
戊寅八月十七日未時,上御興政堂。別講入侍時,參贊官李止淵,侍讀官朴齊聞,持孟子第六卷,檢討官林顔喆,持孟子第六卷,待敎徐憙淳,假注書李憲瑋,記事官李嘉愚,記事官權敦仁,以次進伏訖。上曰,注書出去,都承旨使之入侍。賤臣承命而出,與都承旨李憲琦,偕入進伏,上命開卷讀之。齊聞讀自陳子曰,古之君子,止所去三。上曰,下番讀之。顔喆讀自迎之致敬,止免死而已矣。上曰,參贊官讀之。止淵讀自孟子曰,舜發於畎畝,止孟子集註大全卷之十二。上曰,文義陳之。齊聞曰,此章專言人臣去就之事,去就雖在於下,而所以去就之,亦在於上矣。上雖欲爲治,下無學則無以贊揚,下雖欲行道,上不用則無以施措,故自古及今,治少亂多,皆由於上下之不能交孚也。蓋待下之道,用言爲先,禮貌次之,所謂禮貌,豈但在於威儀之見於外者耶?至若戰國之際,民無常主,故言不用行不合,則去而之他,而今時則不然,爲人臣者,一有不合,則終身坎坷,爲人君者,必百倍用心,然後可無遺才之歎矣,伏願以此體念焉。上曰,下番陳之。顔喆曰,此章動心忍性四字,專言爲下者之勞苦窮餓,堅固其心,雖若不當於在上者之事,而此亦存天理遏人慾之事,則亦無上下之分矣,伏願體念好矣。至於管夷吾·孫叔敖,雖有匡世之才,時君不能擧用,則不得行其道矣。五覇之事,雖不足爲後世之欽崇,而若其得人擧用之道,亦可爲柯則矣,亦願體念焉。上命掩卷。仍命退,諸臣以次退出。
上在慶熙宮。停常參·經筵。
自卯時至辰時,灑雨下雨,測雨器水深二分。
徐英輔啓曰,明日常參·經筵,取稟。傳曰,只晝講。
韓兢履啓曰,大司憲宋穉圭,執義柳遠鳴,掌令禹錫龜,持平鄭藎在外,掌令鄭鴻慶疏批未下,持平玄鎭商未署經,監察茶時之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
韓義運啓曰,三品官之無得過三日循例請牌,曾有定式矣。大司成趙晉和,除拜後過三日不爲出肅,事體所在,誠極未安,從重推考,仍卽牌招察任,何如?傳曰,允。
徐英輔啓曰,藥房副提調持湯劑來待矣。傳曰,封入。
傳于韓義運曰,召對爲之。
徐英輔啓曰,吏曹郞廳來言,承旨有闕,政事,取稟。傳曰,前望單子入之。
承旨前望單子入之,朴宗薰落點。
徐英輔啓曰,假注書李憲瑋,身病猝重,勢難察任,今姑改差,何如?傳曰,允。
李憲瑋改差,代以李憲兢爲假注書。
傳于李止淵曰,別講爲之。
傳于李止淵曰,留院公事入之。
傳于李止淵曰,別講爲之。
傳于李止淵曰,吏判更爲牌招,今日內嚴飭肅命。
以吏曹判書林漢浩牌不進推考傳旨,傳于李止淵曰,更爲牌招。
以吏曹判書林漢浩再牌不進推考傳旨,傳于李止淵曰,更爲牌招,違牌勿爲呼望。
李止淵啓曰,吏曹判書林漢浩,特敎申飭之下,謂有情勢,奉牌闕外,無意承膺,事體所在,極爲未安,推考,何如?傳曰,允。前人亦皆一伸,不宜異同,特爲許遞,前望單子入之。
以大司成趙晉和牌不進罷職傳旨,傳于李止淵曰,只推。
韓兢履,以兵曹言啓曰,今八月二十一日,二番內禁衛番次矣,該番將未差之代,依承傳口傳擬入之意,敢啓。傳曰,知道。
兵曹口傳政事,以沈鍾奎爲內禁將。
韓兢履,以禁衛營言啓曰,本營千摠李運植,身病猝重,勢難察任,改差,何如?傳曰,允。
又以兵曹言啓曰,今此明陵幸行時,各差備所把驛馬,別單磨鍊以入,而本曹驛馬外不足之數,依前例京畿驛馬十五匹補把事,分付本道之意,敢啓。傳曰,知道。
戊寅八月十八日辰時,上御興政堂。召對入侍時,參贊官韓兢履,持詩傳第八卷,侍講官朴齊聞,持詩傳第八卷,檢討官林顔喆,持詩傳第八卷,待敎徐憙淳,持詩傳第八卷,假注書朴永元,持詩傳第八卷,記注官安亨鎭,持詩傳第八卷,記注官李衡柱,持詩傳第八卷,以次進伏訖。上命開卷讀之。齊聞讀自有卷者阿,止卷阿十章四章章六句。上曰,下番讀之。顔喆讀自民亦勞止,止民勞五章章十句。上曰,文義陳之。齊聞曰,卷阿章大旨,以爲召公戒成王之詩,註說多有以求賢爲宗旨者,而詩中俾爾彌爾性,似先公酋矣,二節最好矣。古昔聖人,孰非可法,而親切至近,莫如祖先,況文·武與堯·舜同道,成王之所則法,豈不在此乎?宋臣范祖禹曰,欲法堯·舜,當法祖宗,後世進戒於人主者,莫不引用此言,顧今八域臣民之顒望於殿下者,亦如是矣。向來移御時,大僚陳箚,以繼述聖祖之意陳勉,而猗我英廟,雖大耋之年,必於臥內,引接臣僚,講論得失,孜孜不倦,亦粵先大王,臨御二十五年,無一日不勤,無一時寧處,良謨徽言,史不勝書。今殿下,以先王之心爲心,以先王之法爲法,政令施措之間,率由舊章,則卷阿之詩,將作於今之世矣,豈不美哉?伏願體念焉。上曰,下番陳之。顔喆曰,民勞刺厲王之詩,其曰,敬愼威儀,其曰,王欲玉女,雖謂相戒之辭,實皆怨咨之語,而言不迫切,委曲宛轉,甚得忠厚之意,此可見周家聖神相繼,德澤久洽,風俗敎化,尙有存者而然矣。人君德化之盛,而其效及後世者如此,此等處每加體念焉。上曰,參贊官陳之。兢履曰,玉堂所奏甚好,深察留念焉。上曰,閣臣陳之。憙淳曰,臣別無可陳之辭矣。上命掩卷,仍命曰,在院承旨持公事入侍事,注書出傳也。賤臣承命出傳,行左承旨徐英輔,右副承旨李止淵追入進伏。上曰,公事奏之。止淵曰,臣代房吏房有公事,該房工房及禮房代房無之矣。仍讀奏藝文提學金履陽再度呈辭,仍跪傳于夾侍。英輔曰,臣戶房無公事矣。兢履曰,臣刑房及兵房代房,俱無公事矣。上命退,諸臣以次退出。
戊寅八月十八日午時,上御興政堂。別講入侍時,參贊官李止淵,侍講官朴齊聞,持孟子第七卷,檢討官林顔喆,持孟子第七卷,待敎徐憙淳,假注書朴永元,記注官安亨鎭,記注官李衡柱,以次進伏訖。上命開卷讀之。齊聞讀自孟子集註大全卷之十三,止知天矣。上曰,下番讀之。顔喆讀自存其心,止所以立命也。上曰,文義陳之。齊聞曰,此篇之義,孟子七篇中最難者也。然以程子之言觀之,則天人一理,本無難知者,但曰天曰人,曰性曰心,其名不同耳,盡心知性,非猝乍之可致,而工夫到這裏,則知天自不必說,其工夫之序,則在於存其心養其性而已,夫心與性,人所固有之物,而天之所賦之理也。但爲氣稟所拘,物欲所蔽,失其本然之善,學者必用力於存之之功,然後不爲私慾所制,而可復其初矣。其存之之工,只在敬之一字,持敬之方有四,曰主一無適,曰整齊嚴肅,曰惺惺法,曰其心收斂,不容一物,或由內而用工,或自外而致力,而其中惺惺法尤警切,惺惺者心不昏昧之謂也,喚起此心,警省振發,常使不昧,則持敬之道,卽在是矣。此朱子所以有取於謝氏之說,伏願以此留念焉。上曰,下番陳之。顔喆曰,臣學淺識拙,不敢妄論心性,而大抵爲學之道,聖凡無異,必也孜孜求益,勉勉開發,然後始有所得,如讀此篇,則必曰,何以則知其性乎,何以則盡其心乎?俛焉思之,逐句咀嚼,俾有豁然貫通之效宜矣。講學之道,唯在於此,伏願留念焉。上命掩卷,仍命賤臣曰,在院承旨持公事入侍事,出傳,可也。賤臣承命出傳,行左承旨徐英輔,左副承旨韓兢履追入進伏。上曰,公事奏之。英輔曰,臣戶房無公事矣。兢履曰,臣刑房無公事,代房兵房有之矣。仍讀奏平安監司狀啓邪學無乎事,仍跪傳于夾侍。止淵曰,臣工房及吏·禮代房,俱無公事矣。命退,諸臣以次退出。
戊寅八月十八日酉時,上御興政堂。別講入侍時,參贊官李止淵,侍講官朴齊聞,持孟子第七卷,檢討官林顔喆,持孟子第七卷,待敎徐憙淳,假注書朴永元,記注官安亨鎭,記注官李衡柱,以次進伏訖。上命開卷讀之。齊聞讀自孟子曰,莫非命也,止求在外者也。上曰,下番讀之。顔喆讀自孟子曰,萬物,止求仁莫近焉。上曰,文義陳之。齊聞曰,此章言命之義,命者天之所令也,吉凶禍福,皆有天定,人苟知其正理,以義自處,則不足以動其心,而可得以順其命,蓋中人以下,可以言命,中人以上,則不可以言命,惟看其義之所在,此順字,與義字參看甚好矣。夫命在於天,而亦出於君,君者卽一國臣民之天也,君令之行於其國,猶天命之賦於人也。唐李泌有言曰,君相所以造命,在上者誠知此義,則凡於命令施措之際,可不愼歟?此等處深加體察焉。上曰,下番陳之。顔喆曰,此曰,萬物皆備於我,萬物者非特微細事物之謂也。人之有五倫,性之有四德,是皆物也,而惟其私慾之所蔽,故不能擴充於本備之理也。苟欲擴充,莫如一誠字下工,故曰,反身而誠,樂莫大焉,下又曰强恕而行,求仁莫近焉,仁者心之德,愛之理,苟能乎仁,曰義曰禮曰智,無不備矣,而求仁之道,恕字爲先,學問之工,出治之法,不外乎此,人君苟能深察乎恕字工夫,則使臣臨民之際,自有推己及人之效矣。臣以一恕字仰勉矣。上命掩卷,仍命曰,注書出去,坐直承旨持公事入侍事,傳之,可也。賤臣承命出傳,行左承旨徐英輔追入進伏。上曰,公事奏之。英輔曰,臣戶房有公事一張,而外此各房,俱無之矣。仍讀奏江原監司狀啓遺棄兒無乎事,跪傳于夾侍。啓下訖,命退,諸臣以次退出。
上在慶熙宮。停常參,只晝講。
自卯時至人定,灑雨下雨,測雨器水深四分。
朴宗薰啓曰,明日常參·經筵,取稟。傳曰,只晝夕講。
韓兢履啓曰,大司憲宋穉圭,執義柳遠鳴,掌令禹錫龜,持平鄭藎在外,掌令鄭鴻慶疏批未下,持平玄鎭商未署經,監察茶時之意,敢啓。傳曰,知道。
徐英輔啓曰,藥房副提調持湯劑來待矣。傳曰,封入。
傳于韓兢履曰,召對爲之。
傳于朴宗薰曰,右承旨·同副承旨許遞,前望單子入之。
承旨前望單子入之,朴蓍壽·李友秀落點。
朴宗薰啓曰,吏曹郞廳來言,式年監試初試試官,今當差出,而判書·參議未差,參判宋冕載病不來,不得擧行云,參判卽爲牌招,何如?傳曰,允,嚴飭入來。
傳于朴蓍壽曰,近來試官,無論大小科,皆以無端違牌爲事,苟有國綱臣分,雖大官不可如此,況其下乎?其占便之習,不可不矯革而後已,自今番爲始,除非衆所共知實故外,違牌與陳疏,政院勿爲捧納,如是申飭之後,猶復如前,當該犯者,不飭之該房承旨,直捧遠配傳旨事,分付,仍令書揭院壁,以爲常目之地。
傳于韓兢履曰,別講爲之。
傳于徐英輔曰,同副承旨許遞,前望單子入之。
承旨前望單子入之,尹鼎烈落點。
傳于尹鼎烈曰,別講爲之。
徐英輔啓曰,奏御文字,何等審愼,而全羅監司李魯益渰囕燒死人恤典題給狀啓中,任實縣監李種遠之種字,誤以鍾字書之,事甚疎忽,不可無警,推考,何如?傳曰,允。
徐英輔,以吏曹言啓曰,今此監試初試試官中,時無職名人,令該曹,口傳付軍職,何如?傳曰,允。
兵曹口傳政事,副司果單洪勝圭·李趾秀·尹秉烈。
韓兢履,以都摠府言啓曰,今日入直內三廳武兼禁軍及軍兵等,當爲中日習射技放,而雨勢如此,不得設行之意,敢啓。傳曰,知道。
又以禮曹言啓曰,來己卯式年監試初試一所,設場於本曹矣,上直郞廳,依例朝房移直之意,敢啓。傳曰,知道。
又以兵曹言啓曰,五衛將趙寅喆,除授在外,過限未上來,依法典改差,何如?傳曰,允。
戶曹判書李相璜疏曰,伏以穀朝移鑾,宸居叶吉,小大歡祝,群情可見,仍伏念臣,冒控辭懇,獲解使銜,纔數旬耳,少安喘息於床玆,幸免顚仆於道路,到底洪造,與天無極,疾痛之呼,固係常情之所必有,而苟其有痛輒呼,每每瀆聽,如小兒望哺,愈哺愈啼,有非義分之所敢出,臣雖迷昧,粗亦知此,然而情或甚窮,勢不容已,則萬一蘄幸,不於我慈覆之天,而更安所因極哉?顧臣所苦,不惟筋力甚瘁,不堪遠赴,雖判署期會,坐而可以盡分於簿書者,實亦無以任此,蓋臣病狀,異於一時風濕之偶有感觸,源委有自,積漸已久,氣惟上升,而爲頭部之眩暈,血不下行,而爲肢末之麻痺,形日益瘁,神日益離,往猶劇歇異候者,今夏以後,殆無時不然,無日不然,遇事惛然,都不經心,家常瑣細,一委旁人,以是涖公,將又云何?度支重任也,上供下頒,條款甚多,入會出計,鉤校實難,涓滴之漏,錙銖之差,動關民國之利害,而竊計數月以來,臣之所應酬而措處者,由其昏綴,竝不能自作張主,可否署謹,惟吏是聽,曹事如麻,從可知己,方臣之籲免使命也,固宜陳此實狀,竝解見叨,而一疏兩懇,濫瀆爲懼,旣又移御有命,擧行旁午,此時言病,尤係不敢,雖不得不勉强延捱,遲到今日,而若又低徊貪戀,不早引去,則今日紊一頭緖,明日失一照檢,一日二日,更不知誤了幾多公事,國家用人,將以無曠庶官,而從渠病甚,聽他瘝厥,則天工人代,其義安在,病思耿耿,恒恐以身累公,爲負滋大,而雖專以私言之,醫家診病,最忌勞費心思,役用耳目,苟能趁此釋負,不以外累嬰心,置此身於散漫寬閑之域,起居節宣,稍可自適,而濯之以淸涼水泉,佐之以滋補藥餌,則或能得免廢疾,復尋生路,此固臣年前郊居之已驗也。臣今年紀加衰,病源加痼,安知後之收效,能如旣往,而一念僥倖,憧憧往來,則晨夕寤寐,每在於是,臣實不肖,有無病健,雖不足關係於朝廷,然亦未嘗非天地化育中一物也。衆生芸芸,肖蝡皆得,而獨抱苦衷,嚴畏遂己,則非但有生不遂,病情增慼,自阻大化,抑又何忍?終始恩勤,敢恃摯眷,揣量公私,猥具短籲。伏乞聖慈,推欲生之仁,愍濱危之喘,將臣所帶職名,遄賜遞免,俾得從便調息,專意攻治,寵靈所曁,幸而痊可,則臣之餘生幾年,實惟我殿下攸賜,奔奏報效,庶或有時,如其不能,亦可以無憾於臣心矣,情切辭迫,不知所裁,臨疏隕越,益無所容。臣無任云云。答曰,省疏具悉。度支之任,何爲無端輕遞?卿其勿辭行公。
右承旨韓義運疏曰,伏以臣,猥以無似,獲叨近密,隨事憒劣,何往非罪,而祀典所重,忝掌該房,祝冊代押,何等敬謹,而昨者宣禧墓告由祭祝文,有大段做錯,因獻官之言送,自首俟譴,而聖度天大,只施薄推,惶感恧蹙,措躬無地,退伏私次,兢惶交中,玆又短疏冒瀆,仰請威罰。伏乞聖慈,俯垂鑑諒,亟施當施之罪,以安微分,不勝幸甚。臣無任云云。省疏具悉。爾則罷職。
大司成趙晉和疏曰,伏以臣,學未通方,文莫猶人,偏蒙前後拂拭,遂至內外兜攬,每自循省,已踰涯分,榮塗更進,自知無望,迺者國子新命,忽下於夢想之外,臣誠惝怳驚惕,不知所以自措也。夫是職也,位望最重,遴選尤難,噵以經典,講說道義,有東京璧雍之意,試以藝業,品課聲詞,如唐室博士之官,若其訓士育才,敎養成就,卽虞之司徒,周之樂正耳。近世人才,雖曰不古,淸朝群彦,不患無人,尙可以鹵莽如臣,疲劣如臣者所可苟然擬議也哉?矧今士趨益卑,科制漸弛,洗躁競之陋習,返醇古之雅體,專係是職之惟其人,而臣本謏才蔑學,少肄章句,晩益荒嬉,竊科且久,抛棄莫甚,經術學識,固無論已,尋常記誦,短拙無比,求爲經生擧人,亦不可得,而今乃據皐比之席,莅章甫於庭,則爲士者,必將譁然而笑于列矣。臣之狼狽悶蹙,縱不暇自恤,豈不爲名器之辱而士林之羞乎?嚴召之下,承膺無路,暴露情悃,仰籲宸嚴。伏乞天地父母,諒臣辭之非出飾讓,念公器之不容濫授,亟命鐫削臣職名,以重淸選,以安微分焉。臣無任云云。省疏具悉。爾其勿辭察職。
刑曹啓目,京囚洪秋月龍獄事,初檢官因判付推考矣。東部都事金炳元,檢案不審,旣已遲晩,依律文杖八十收贖,何如?啓,依允爲旀,功減一等爲良如敎。
戊寅八月十九日辰時,上御興政堂。晝講入侍時,同知事洪秀晩,持詩傳第三卷,特進官李志淵,持詩傳第三卷,參贊官李止淵,持詩傳第三卷,侍講官朴齊聞,持詩傳第三卷,檢討官林顔喆,持詩傳第三卷,假注書朴永元,持詩傳第三卷,記事官李嘉愚,持詩傳第三卷,記事官權敦仁,持詩傳第三卷,武臣行護軍金益彬,以次進伏訖。上開卷讀前受音訖,命奏新受音,齊聞讀自揚之水不流束薪,止揚之水三章章六句,仍解釋章句以奏,上讀新受音一遍訖,命陳文義。齊聞曰,此詩戍役者怨思而作也。彼其之子,一說以爲指調發不均,集註謂指其室家而言,征役未歸,思其室家,人情之固然,其謂室家,非但指其妻子也,父母兄弟一室之人皆是耳,爲人子而久離其父母,思念之情,若是懇切,則其爲父母之心,可推而知。夫君者民之父母,爲民父母,使民不得安其所,有此怨苦者,豈王者之政乎?且先王之制,諸侯有故,則方伯·連帥,以諸侯之師討之,天子之民,供貢賦衛王室而已,今平王,旣不能威令於天下,又不得庇保其母家,以天子之民,爲申國之戍,周室之不振可知矣。程子曰,諸侯有患,天子命保衛之亦宜也。平王獨思其母家耳,非有王者保天下之心,民怨宜矣。夫王者以公存心,念念於懷保之方,然後其民,亦有親上死長之誠矣。不然則反是,民情向背,專係於君心公私之分,書曰,民惟邦本,本固邦寧,此之謂也。伏願深加體念於懷保奠安之道焉。上曰,下番陳之。顔喆曰,周之盛時,治民以道,君視民如赤子,故民視君如父母,澤及四海,恩入骨髓,趨事赴役,樂爲之用,故汝墳詩,雖有王室如燬之歎,亦有父母孔邇之言矣。東遷以後,王室衰微,以天子之尊,不能懲戢荊楚,以王畿之民,乃反遠戍申國,至愚而神者民也,使之不以其道,故怨苦之意,發於此詩。夫治國之道,莫如得民心,得民心之道,惟在修德而施仁,苟欲修德而施仁,必也講學上用工,章內別無可衍之義,只當以講學修德之工,爲治國安民之本矣,伏願留念焉。上曰,同知事陳之。秀晩曰,上下番儒臣所奏皆好,別無字句間可陳文義,而昔在先朝,每以講義,問難於抄啓諸文臣,下詢此章曰,以六義分屬,固是興體,而以揚之水之柔弱,比王室之衰微,殊有興而比之意,小註亦有似比之論,其時諸臣,各陳所見,而今因此詩之進講,仰記昔日之盛事,惟我聖考,聖學卓冠百王,治敎比隆三代,而猶以爲不足,引接臣僚,講論答問,或自上開發,或自下仰質,由是問學之工,聖而益聖,二紀休明之治,莫非聖學上推去,今我殿下繼述之第一義,亦在聖學時敏之工矣。無論法講與召對,經旨蘊奧,古今治亂,反復講究,勿爲應文備具,必於實地用工,則將見聖工日躋高明,政敎日躋熙隆,以爲修齊治平之本,而其於繼述之道,亦爲急先之務矣。臣逖違之餘,今登文陛,草草所陳,實出愚悃,伏願體念焉。上曰,特進官陳之。志淵曰,以君使臣,事之常也,豈有苦樂之可言,而此章則甚有愁怨之意,是使之不以其道,而申國非當戍之地也。使民使臣,苟得其當然之理,則雖征伐戰鬪加於戍役之勞者,亦將無怨尤之心矣。小戎之詩人,能先誇車甲,後言私情,采薇之征夫,曰王事靡盬,不遑啓處,是所謂勞而不怨者矣。君民之道,政宜事事存恤,至於戎事,必不得而後用之,顧今昇平日久,邊塵無警,而至若甸畿之外,蔀屋之內,饑饉疾苦,不敢曰無一夫之不獲矣。伏願殿下,深推恤民之義,曲盡使民之道,是臣之望也。上曰,參贊官陳之。止淵曰,上下番及諸臣,已皆陳達,臣別無可贅之辭矣。上命掩卷,仍命玉堂諸臣先退,諸承旨持公事入侍。賤臣承命出傳,行都承旨朴宗薰,行左承旨徐英輔,左副承旨韓兢履追入進伏。上曰,公事奏之。宗薰曰,臣吏房有公事矣。仍讀奏黃海監司狀啓,進上藥材封進事,仍奏曰,代房禮房無公事矣。英輔曰,臣戶房無公事矣。兢履曰,臣刑房有公事一張,而代房兵房無之矣。仍讀奏義禁府安仁囚單子,跪傳于夾侍。止淵曰,臣工房無公事矣。命退,承史以次退出。
戊寅八月十九日午時,上御興政堂。召對入侍時,直提學朴宗薰,持詩傳第八卷,參贊官韓兢履,持詩傳第八卷,侍讀官李翊會,持詩傳第八卷,檢討官林顔喆,持詩傳第八卷,假注書李憲兢,持詩傳第八卷,記事官李嘉愚,持詩傳第八卷,記事官權敦仁,持詩傳第八卷,以次進伏訖。上命開卷讀之。翊會讀自上帝板板,止板八章章八句,讀奏訖,上曰,文義陳之。翊會曰,此章乃警戒之辭,而句句切實,正宜玩味,篇末昊天曰明,及爾出王,昊天曰朝,及爾游衍者,尤爲緊要,天者體物不遺,無乎不在,而人君尊而無上,所宜敬事者,惟天是已,常常對越,如在其上,則不但警懼惕若而已。凡於政令事爲,一循天理,不敢有違,故每事必稱天而取正焉,明明在下,赫赫在上,不顯亦臨,無斁亦保者此也。宋時王安石,謂天變不足畏,識者憂之,後世目以小人,天之方蹶,無然泄泄者,政指此等人也。伏願深留聖念焉。上曰,下番陳之。顔喆曰,此詩之所以爲後世可懲者非一端,而至於第七章懷德維寧,宗子維城,尤可見親親之德也。人君之德,先及於宗族,使之維寧,則從可以推及民生矣,故左氏曰,君其修德,以固宗子,何城如之?堯典以親九族,爲章百姓協萬邦之本,誠以莫如同姓,允懷厥德,則不啻如城之固國,而亦足爲治平之一段矣。伏願深加體念焉。上曰,參贊官陳之。兢履曰,上下番所陳甚好,臣則別無可達矣。上曰,閣臣陳之。宗薰曰,此詩卽規戒責善之辭,故其言無非切實,而玉堂所奏第八章敬天之義,誠爲最要,人皆以日月星辰羅列在上者爲天,而其實則自地以上灝氣流行者皆天也。人之日用事爲,靈識運用,無非天者,故古人亦以爲勿但以蒼蒼者爲天,而求之方寸之間者,卽此義也。然則凡百事爲,戒愼恐懼,乃所以敬天,若就自己分上,要觀在我之天,則一仁字是也。張橫渠之言,天體物而不遺,仁體事而無不在,此兩句政是親切指示處,體認乎仁道,而事事喫緊,不失其全體大用,則可以全在我之天,而敬之之實,不外乎是矣。上命掩卷,仍命曰,在院承旨入侍。賤臣承命出傳,行左承旨徐英輔,右副承旨李止淵,追入進伏訖。上曰,右承旨·同副承旨許遞,前望單子入之。賤臣承命出,持前望入,宗薰跪傳夾侍而上之。朴蓍壽·李友秀落點。英輔曰,新除授承旨朴蓍壽·李友秀,卽爲牌招,何如?上曰,依爲之。出擧條仍命退,諸臣以次退出。
戊寅八月十九日申時,上御興政堂。別講入侍,坐直承旨同爲入侍時,參贊官韓兢履,侍讀官李翊會,持孟子第七卷,檢討官林顔喆,持孟子第七卷,待敎徐憙淳,假注書李憲兢,記事官李嘉愚,記事官權敦仁,以次進伏訖。上命開卷讀之。翊會讀自孟子曰,行之而不著,止況得而臣之乎。上曰,下番讀之。顔喆讀自孟子謂宋句踐,止達則兼善天下。上曰,參贊官讀之。兢履讀自孟子曰,待文王而興,止不怨殺者。上曰,閣臣讀之。憙淳讀自孟子曰,覇者之民,止達之天下也。上曰,注書讀之。賤臣讀自孟子曰,舜之居深山,止莫之能禦也。上曰,上番讀之。嘉愚讀自孟子曰,無爲其所不爲,止慮患也深故達。上曰,下番讀之。敦仁讀自孟子曰,有事君人者,止不素餐兮孰大於是。上曰,文義陳之。翊會曰,行之而不著,習矣而不察,行與習屬事邊,著與察屬理邊,事卽形而下者,而理卽形而上者也,下學而上達,政謂此也。孝悌忠信,無非事者,而不明乎其理,則所謂終身由之者,或不能盡其當然之則,故先儒每言知行兩盡,而畢竟知先於行,大學之格物致知,先於修齊治平者此也。知得眞的,然後方可以行,伏願留念於致知上慥慥焉。上曰,下番陳之。顔喆曰,今此所奏諸章中善政善敎者,治績之謂也,佚道使民者,保民之道也,善養老者,來賢之道也,君子所性者,修德之要也,孳孳爲善者,樂道之語也,此莫非致理修身之要道也。句句節節,潛心玩索,得其實效,則其有補於聖德,非比尋常矣。上曰,參贊官陳之。兢履曰,上下番所陳,已盡之矣,臣無可達矣。上命掩卷,仍命曰,坐直承旨持公事入侍。賤臣承命出傳,行左承旨徐英輔,追入進伏。上曰,公事奏之。英輔讀奏全羅監司狀啓,遺棄兒收養事,仍跪傳夾侍而上之。英輔曰,新除授同副承旨李友秀,時在京畿安山地,使之乘馹上來,何如?上曰,許遞,前望單子入之。賤臣承命出,持前望入,兢履跪傳夾侍而上之。尹鼎烈落點。上曰,新除授承旨尹鼎烈,卽爲牌招。兢履書榻敎讀奏訖。上命退,諸臣以次退出。
戊寅八月十九日酉時,上御興政堂。別講入侍,坐直承旨同爲入侍時,參贊官尹鼎烈,侍讀官李翊會,持孟子第七卷,檢討官林顔喆,持孟子第七卷,待敎徐憙淳,假注書李憲兢,記事官李嘉愚,記事官權敦仁,以次進伏訖。上命開卷讀之。翊會讀自王子墊問曰,止大者奚可哉。上曰,下番讀之。顔喆讀自桃應問曰,止樂而忘天下。上曰,參贊官讀之。鼎烈讀自孟子自范之齊,止以道殉乎人者也。上曰,閣臣讀之。憙淳讀自公都子曰,止滕更有二焉。上曰,注書讀之。賤臣讀自孟子曰,於不可已,止焉用戰。上曰,上番讀之。嘉愚讀自孟子曰,梓匠輪輿,止邪世不能亂。上曰,下番讀之。敦仁讀自孟子曰,好名之人,止兩馬之力歟。上曰,文義陳之。翊會曰,居惡在仁是也,路惡在義是也,居卽安宅,而路卽正路,曠安宅而不居,舍正路而不由者,正指此也。人之道仁與義而已,安宅者,謂無臲卼不安,而正路者,謂非旁蹊曲逕也。仁包四德,故孔子每單指一仁字,而孟子必以仁義,對擧雙說,聖賢之訓,非有異同,而捄時立敎之意,不得不然,蓋戰國之俗,已不及於春秋之時,利慾膠固,私意橫流,故孟子開卷第一義曰,何必曰利,亦有仁義者此也。況今世級日降,俗習日訛,比之孟子時,又不知落下幾層,政宜導之以仁義,使之遏慾而存理,八域臣民,咸令居安宅而由正路,則俗化之美,何遽遜於三代乎?是臣區區之望。上曰,下番陳之。顔喆曰,臣之所奏之章,別無旨義之可陳,而上番所達仁義二字,政是孟子一部中第一義,學者成德之要,人主範世之具也。上之人躬行仁義之道,而推己及人,化民成俗,則林林葱葱,咸囿於安宅正路之中,而未有遺其親者,亦未有後其君者,俗習之美,自可以躋熙皞之治矣。伏願深加體念,務從仁義上下工焉。上命掩卷,仍命坐直承旨入侍。賤臣承命出傳,行左承旨徐英輔,左副承旨韓兢履追入進伏。上曰,有公事則讀之。兢履曰,各房無公事矣。上命退,諸臣以次退出。
上在慶熙宮。停常參,只晝夕講。
藥房提調金履喬,副提調徐英輔啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·嘉順宮·世子宮口傳問安。答曰,知道。
李止淵啓曰,大司憲宋穉圭,執義柳遠鳴,掌令禹錫龜,持平鄭藎在外,掌令鄭鴻慶疏批未下,持平玄鎭商未署經,監察茶時之意,敢啓。傳曰,知道。
朴蓍壽啓曰,明日再明日,宣陵忌辰祭齋戒正日,三明日毓祥宮仲朔祭齋戒,二十四日懿陵忌辰祭齋戒,二十五日二十六日,徽陵忌辰祭齋戒正日相値,視事頉稟之意,敢啓。傳曰,知道。
李文會啓曰,藥房提調·副提調,持湯劑來待矣。傳曰,封入。
傳于朴蓍壽曰,大臣·備局堂上引見。
傳于朴蓍壽曰,別講爲之。
傳于朴蓍壽曰,輪對官明日待令。
朴蓍壽,以弘文館言啓曰,本館上番闕直,事甚未安,應敎一員未差,校理金敎喜文備邊郞試所進,副應敎朴齊聞,校理沈能岳,竝卽牌招,以爲推移入直之地,何如?傳曰,允。
又以弘文館言啓曰,本館上番闕直,事甚未安,修撰南履懋,副修撰李羲準,竝卽牌招,以爲姑陞入直之地,何如?傳曰,竝許遞,前望單子入之。
玉堂前望單子入之,修撰趙琮鎭,副修撰兪應煥落點。
以副應敎朴齊聞,校理沈能岳牌不進罷職傳旨,傳于朴蓍壽曰,只推。
朴蓍壽,以弘文館言啓曰,本館上番闕直,事甚未安,副應敎朴齊聞,校理沈能岳,旣有只推之命,與新除授趙琮鎭,一體牌招,以爲推移入直之地,何如?傳曰,允。
又以弘文館言啓曰,新除授副修撰兪應煥,時在京畿高陽地,經筵入番事緊,請斯速乘馹上來事,下諭。傳曰,依啓。
朴宗薰,以吏批言啓曰,侍從臣父年七十以上人,每於歲首,抄啓加資,而新有應推恩人,雖非歲首,亦爲抄啓加資事,載在法典矣。侍從臣父年八十以上人,別單書入之意,敢啓。傳曰,知道。
有政。吏批,判書·參議未差,參判宋冕載進,行都承旨朴宗薰進。啓曰,判書·參議未差,小臣獨政未安,何以爲之?敢稟。傳曰,仍爲之。又啓曰,藝文提學,今當差出,而擬望之人乏少,外任竝擬,何如?傳曰,允。以李存秀爲知經筵,尹益烈爲同經筵,徐有聞爲同經筵,趙弘鎭爲藝文提學,權丕應爲同春秋,李至善爲律學敎授。
兵批,行判書金履陽,參判徐有聞,參議朴孝成病,參知洪敬謨入直進,左副承旨韓兢履進。同知單高在俊,大護軍單林漢浩,副護軍單李錫祜·李友秀·趙貞喆·李顯英·成履源·成鼎源。
朴蓍壽,以禮曹言啓曰,全羅道觀察使封進今八月令宗廟薦新早紅柿子,今二十一日薦進,而景慕宮薦新,則公淸道,例爲封進矣,本道所封,未及上來,莫重薦獻,不可後時,依前例以全羅道加封早紅柿子,同日一體薦進,何如?傳曰,允。
又以禮曹言啓曰,卽接宗廟署所報,則今日日次奉審,則宗廟第十一室西邊靑斑子,自南第二井穿破,土塊墜落於地衣上云矣。莫重之地,有此土塊墜落之患,萬萬驚悚,不可無慰安之擧,慰安祭不卜日,今二十二日設行,修改之節,臣曹與本署提調,卽爲進詣奉審後稟處,何如?傳曰,允。
又以禮曹言啓曰,臣羲淳進詣宗廟,與本署提調金履陽奉審,則第十一室西邊靑斑子上仰土,年久剝落,致有此穿破墜落之境,修改之節,恐不容少緩,而此與滲漏有異,來九月初六日秋奉審執頉修改時,一體擧行,何如?傳曰,允。
韓兢履,以兵曹言啓曰,今八月二十一日,武臣賓廳講書日次,而國忌齋戒,不得爲之之意,敢啓。傳曰,知道。
知事朴崙壽疏曰,伏以臣,卽伏見吏曹移帖,以臣差毓祥宮秋享祭獻官,固當蹶趨參,而第臣於日前,偶因挾食,仍成泄痢,證形危劇,藥餌罔效,宛轉床笫,氣息昏綴,目下病狀,實無自力出齋之望,玆敢略控短籲,仰瀆崇嚴。伏乞亟令該曹,趁卽變通,以重享禮,仍治臣瀆擾之罪,以肅朝綱,千萬幸甚。臣無任云云。答曰,省疏具悉。疏辭,許令該曹改付標。
戊寅八月二十日卯時,上御興政堂。藥房入診,大臣·備局堂上引見入侍時,提調金履喬,副提調徐英輔,假注書朴永元,記事官李嘉愚,記事官權敦仁,待敎徐憙淳,左副承旨韓兢履,假注書李憲兢,事變假注書金聖默,右議政南公轍,行大護軍李羲甲,知訓鍊院事李得濟,行承政院都承旨朴宗薰,韓陵君李海愚,行護軍金基厚,行護軍金履載,修撰林顔喆,以次進伏,醫官吳千根·李命運·朴器成,進伏楹外訖。公轍曰,雨後日氣稍涼,聖體,若何?上曰,一樣矣。公轍曰,寢睡·水刺之節,何如?上曰,一樣矣。公轍曰,王大妃殿氣候,何如?上曰,殿宮氣候一樣矣。仍命醫官入診,千根·命運·器成,以次入診,退奏脈候曰,左右三部調均矣。上曰,次對爲之。公轍曰,卽見全羅監司李魯益狀啓,則以爲,綾州等八邑,牟多爲弊,民願作租,且租還不敷,排巡苟艱,量宜換作,實爲兩便,八邑牟還中,綾州四千七百八石,長興四千石,潭陽三千石,長城八千石,昌平二千石,務安四千石,茂長六百石,咸平七千石,特許作租事,請令廟堂,稟旨分付矣。隨其土宜而換作,已多其例,民力則可以少紓,依狀請施行,何如?上曰,依爲之。出擧條公轍曰,殷栗縣監李朝鉉上疏批旨,有廟堂稟處之命矣。取見其疏本,則以爲,本邑田陳還多,爲弊最甚,陳田則年前五十九結之十年減稅者,限止昨年,而益加陳廢,今爲百二十結,虛結之徵,比前加倍,更許十年減稅,還穀則民少糶多,實爲痼瘼,元還二萬石中,限以減半,或移轉或作錢,而著爲定式,報于營門,除非大無之年外,平歲則限二千石,豐年則次次加數,準萬石畢減爲辭矣。本縣小邑也,穀多而有勒分之弊,地陳而多白徵之冤,誠如該倅疏論,而第田政有重,旣非永陳之地,則不必硬定年限,以蠲其稅,令本道每年執災時,詳察虛實,從實裁減,則十年之內,亦當有還起收稅處,以此分付,至於還穀,則限萬減摠,雖是戶穀相當之意,移轉也作錢也,外邑之永保無弊,亦難的知,令道臣參量事勢,論理登聞後施行,何如?上曰,依爲之。出擧條公轍曰,掌令李鍾運上疏批旨內,有尾陳事令廟堂稟處之命矣。取見其疏本,則以爲,今番科場捄弊節目中,刑具待令,秋郞預待,嫌於迫束,恐傷事面,特令改措語,至於犯者,以法痛懲,而亦令別飭於各道諸試官處,畿儒捧講時,必以三式爲準,而未滿者,竝不許赴,故欲應京講,則部單已撤,追付無階,蓋移寓或成長之際,未準三籍,事勢固然,宜有闊狹之道爲辭矣。畿內照訖講之存減於三式之籍者,係是節目之外,故當該守令,纔已論勘,而無論大小試所,枷具之使之待令,自是法例,秋郞預待,此乃犯科者,欲以法從事之意也,何傷於待士之道乎?犯法者不以刑齊之,則將無以嚴科場而礪頹俗,臺臣之言,似未諳廟堂本意而然,置之,何如?上曰,依爲之。出擧條公轍曰,四學儒生鄭喜愚等上疏批旨,有令廟堂稟處之命矣。取見其疏本,則備陳贈判書文康公金昌翕道學風節之實,乞許三釜淵建祠之請矣。金昌翕,生長詩禮之家,所耳目皆忠孝名節,而得賢爲師,早聞大道,視軒冕如弊屣,讀其書聞其風者,百世之下,猶可以廉頑而立懦,今此多士建院之請,又在於杖屨盤旋之地,夫孰曰不可,而第念祠院新設,自有朝家禁令,有難遽議,置之,何如?上曰,依爲之。出擧條公轍曰,講筵日開之時,經筵不可不備,在外及呈告人竝許遞,政官令政院牌招開政,使之差出,何如?上曰,依爲之。出擧條公轍曰,御營大將李溏,今日次對,旣書進字,夜來身病猝發,不得入來云,故敢此仰達矣。上曰,唯。公轍曰,臣病不能跨馬,今番幸行時,願得從便先詣,敢此仰達矣。上可之。履喬曰,臣以藥院事,有所仰達者矣。每當幸行之時,江心水,例自本院待令,而曾或有置之之命矣。今番則何以爲之乎?上曰,今番亦置之。履喬曰,藥蟹醯,例自本院沈入,而今未及時,待成熟依例限三十次沈入事。上曰,唯。上曰,諸承旨持公事入侍。賤臣承命出傳,行右承旨朴蓍壽,右副承旨尹鼎烈,同副承旨李止淵追入進伏。上曰,公事奏之。蓍壽讀奏慶尙監司狀啓,雨澤農形事,跪傳夾侍而上之。止淵讀奏慶尙監司狀啓,罪人僧利順慶州府到配事及全羅監司狀啓,同推開坐事,竝跪傳夾侍而上之。上曰,實錄今日當移奉乎?敦仁曰,當移奉矣。上曰,實錄爲幾櫃子乎?敦仁曰,先朝實錄五櫃子,又奉端宗朝附錄一櫃子矣。上曰,實錄合爲幾卷乎?敦仁曰,宣廟朝以後列朝實錄,合爲三百餘卷,而辛未回錄,盡被灰燼,先朝實錄合五十四卷內,十五卷亦入於回錄,只奉三十九卷矣。上命退,諸臣以次退出。
戊寅八月二十日辰時,上御興政堂。晝講入侍時,知事金履喬,持詩傳第三卷,特進官徐有聞,持詩傳第三卷,參贊官朴蓍壽,持詩傳第三卷,檢討官林顔喆,持詩傳第三卷,典經徐憙淳,持詩傳第三卷,假注書李憲兢,持詩傳第三卷,記事官李嘉愚,持詩傳第三卷,記事官權敦仁,持詩傳第三卷,武臣副護軍李亨謙,以次進伏訖。上開卷讀前授音訖,仍命讀新授音。顔喆讀自中谷有蓷,止中谷有蓷三章章六句,仍解釋章句以奏。上讀新授音一遍訖,命陳文義。顔喆曰,饑饉之歲,民生困瘁,室家相棄,谷蓷詩之所以作也。遇災恤民之道,或發其倉庫,或移民移粟,如此者猶賢乎已,固可謂惠政,而亦不過末節細務耳。發政施仁,無一夫之不獲,勸農以時,有千倉之相慶,國儲九年之蓄,民樂四鬴之食,則不待賑濟之政,而蔀屋之民,皆自安堵,無閭里愁恨之聲,邱壑顚連之憂矣,可不休哉?伏願覽此詩而益軫務本之德焉。上曰,下番陳之。憙淳曰,此章飢歲民人,窮厄相棄而作也,旣嘅歎矣,條歗矣啜泣矣,繼之以何嗟及矣,則殆至不可奈何之境,而猶自安於命,而無怨懟之詞,可知俗尙之厚,亦以見先王遺澤入人之深也。天災流行,聖人之所不免,雖成湯之世,猶有七年之憂,而上之人,能使民以時,無失農時,發倉賑貸,俾各安堵,則豈有相棄之憂哉?宋臣范祖禹有言曰,欲法堯·舜,當法祖宗,謹稽我朝故實,在昔世宗大王,建欽敬閣於後苑中,刻蠶織之圖,以備觀省,是時八域之民,皆能絲身穀腹,游泳聖澤,無一毫幽隱之弊,而猶且建閣設圖,寔出顧諟之意,殿下體先祖恤農之心,以爲繼述,則德惠所及,可追古昔盛時矣。上曰,知事陳之。履喬曰,上下玉堂,旣有陳奏,別無更達之辭,而周室衰微,民生困瘁之狀,至此詩而極矣。旣知如此是病,便不如此是藥,後之觀此詩者,宜思所以不如此之道,然後民可賴而國可安矣。水旱之災,雖是盛世之所不免,而人君遇災修省之方,惟貴賑濟隱恤,使之奠接安堵,閭里無愁恨之聲,邱壑無顚連之憂,則人和氣和,天地之和應焉,而水旱之災,自有弭省之道矣。伏願覽此詩而益懋恤隱之政,以之導揚和氣,使八域群生,咸囿如春之德焉。上曰,特進官陳之。有聞曰,諸臣所奏皆切實,臣無更達之辭矣。上曰,參贊官陳之。蓍壽曰,上下番及知事所陳,已罄此章之旨義,臣無所可達者矣。上命掩卷,上曰,在院承旨持公事入侍。賤臣承命出傳,行都承旨朴宗薰,行左承旨徐英輔,左副承旨韓兢履,右副承旨尹鼎烈,同副承旨李止淵追入進伏。上曰,公事奏之。兢履讀奏慶尙監司狀啓,邪學無乎事,跪傳夾侍而上之。止淵讀奏平安監司狀啓,罪人金龜澤价川郡到配事,跪傳夾侍而上之。宗薰曰,吏曹參判宋冕載違牌事云云。上曰,依爲之。出擧條上命退,諸臣以次退出。
戊寅八月二十日未時,上御興政堂。夕講入侍時,知事金履喬,持詩傳第三卷,特進官徐有聞,持詩傳第三卷,參贊官韓兢履,持詩傳第三卷,檢討官林顔喆,持詩傳第三卷,典經徐憙淳,持詩傳第三卷,假注書李憲兢,持詩傳第三卷,記事官安亨鎭,持詩傳第三卷,記事官李湜,持詩傳第三卷,以次進伏訖。上開卷讀前授音訖,仍命讀新授音。顔喆讀自有兔爰爰,止兔爰三章章七句,仍解釋章句以奏。上讀新授音一遍訖,命陳文義。顔喆曰,周室東遷,政亂國微,君子罹禍,小人得志,而猶有及見其盛時者,如是憂歎,至有無訛無覺無聰之語矣。雖然未嘗有一言怨懟於上,而只是自悼而已,則可見遺風餘俗之入人者深矣。若使時君,明理察物,進君子而遠小人,如唐·虞之任賢勿貳,去邪勿疑,則兔爰之詩,奚爲而作也哉?此足爲後世之所鑑戒,故夫子刪詩,載之變風,使後之人辟覽此詩,有以知賢邪之辨,治亂之本,而務盡其不蔽聰明,鑑別淑慝之道也。伏願深加體念焉。上曰,下番陳之。憙淳曰,兔之陰狡,而舒緩自得,雉之耿介,而反罹網羅,以比當時小人得志,君子受禍之狀,自後世觀之,則其擧措之倒置,好惡之反常,瞭然易見矣。用君子則國以之安,用小人則國以之亂,婦人孺子之所共知,而庸君暗辟,必皆斥遠君子,委任小人者,顧其心豈欲其國之不治而然哉?惟其素無明理之學,又爲私欲所牽,認君子爲小人,認小人爲君子,故其用舍黜陟,若是乖戾,是故大學八條,以格致爲先,中庸一篇,以思辨爲本,伏願此等處,深留聖意焉。上曰,知事陳之。履喬曰,上下番所奏,已盡本章旨義,而此章,以兔比小人,以雉比君子,其曰我生之初,我生之後者,可見治亂之機,捷如一瞬也,一人之初與終,曾爲幾何,而其初也及見其盛時,其後也遽逢此多難,治與亂之如是循環,可不畏哉?蓋治與亂之本無他,在所用之人有君子與小人耳,故君子道長,小人道消則爲泰,君子道消,小人道長則爲否,而進君子去小人,在上之人鑑別淑慝之如何,鑑別之要,亦在乎明理察物,祛邪循公而已。覽此詩則治亂之源可驗,而鑑戒之道斯在矣。伏願體念焉。上命掩卷。上曰,坐直承旨入侍。賤臣承命出傳,與行右承旨朴蓍壽偕入。上曰,公事奏之。蓍壽曰,各房無公事矣。上命退,諸臣以次退出。
戊寅八月二十日酉時,上御興政堂。別講入侍時,參贊官朴蓍壽,檢討官林顔喆,持孟子第七卷,待敎徐憙淳,假注書李憲兢,記事官李嘉愚,記事官權敦仁,以次進伏訖。上命開卷讀之。顔喆讀自齊饑陳臻,止爲士者笑。上曰,參贊官讀之。蓍壽讀自口之於味也,止不謂命也。上曰,閣臣讀之。憙淳讀自浩生不害,止四之下也。上曰,注書讀之。賤臣讀自孟子曰,逃墨,止又從而招之。上曰,上番讀之。嘉愚讀自有布縷之征,止而父子離。上曰,下番讀之。敦仁讀自諸侯之寶三,止足以殺其軀而已矣。上曰,文義陳之。顔喆曰,孟子之勸王發倉,初豈樂爲哉?仁政旣未能足民,饑饉荐至於塡壑,故發棠之請,雖是末節細務,而只欲爲一時拯捄之策矣。及其道之不行,已決出晝之計,則知其爲不可言之時,而陳臻之言,猶望其復言,則其何足與言君子之道也哉?然則發棠之時,以其有勸齊行王之志,而及至不復言之時,則齊君之昏慵,已不可與之有爲也。由此觀之,人君之於賢人也,苟不能尊德樂道,使不能行其志,則雖有可言之事,而不肯爲之言矣。賢者不肯爲之言,則誰與共其國而期治平之功也哉?故大有爲之君,必尊敬賢人,使之樂爲之用,而盡言於可言之會矣。伏願深加體念焉。上命掩卷,上曰,坐直承旨入侍。賤臣承命出傳,左副承旨韓兢履追入進伏。上曰,玉堂先退。顔喆退出。上曰,承旨持公事讀奏。兢履曰,各房無公事矣。上命退,諸臣以次退出,
上在慶熙宮。停常參·經筵。
韓兢履啓曰,大司憲宋穉圭,執義柳遠鳴,掌令禹錫龜,持平鄭藎在外,掌令鄭鳴慶疏批未下,持平玄鎭商未署經,監察茶時之意,敢啓。傳曰,知道。
尹鼎烈啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,來二十五日,朝參日次,而徽陵忌辰祭齋戒相値,頉稟之意,敢啓。傳曰,知道。
李文會啓曰,藥房副提調持湯劑來待矣。傳曰,封入。
傳于朴蓍壽曰,禮房承旨馳詣宗廟,奉審摘奸以來。
傳于李止淵曰,召對爲之。
承旨前望單子入之,李文會落點。
尹鼎烈啓曰,今月十一日日次輪對官長興庫奉事張極老,西氷庫別提李百膺,掌苑署別提李仁模,司圃署直長金容善來待矣。傳曰,入侍。
傳于李止淵曰,別講爲之。
以副應敎朴齊聞,校理沈能岳再牌不進罷職傳旨,傳于李止淵曰,只推。
以修撰趙琮鎭牌不進罷職傳旨,傳于李止淵曰,只推。
朴蓍壽,以弘文館言啓曰,本館上番闕直,事甚未安,副應敎朴齊聞,校理沈能岳,修撰趙琮鎭,旣有只推之命,竝卽牌招,以爲推移入直之地,何如?傳曰,允。
玉堂前望單子入之,校理李東煥,副校理李應奎·南周獻,副修撰南履懋,徐萬修落點。
傳于尹鼎烈曰,別講爲之。
朴蓍壽,以奉常寺都提調·提調意啓曰,祭享所用秋等中脯,依定式今八月二十一日,始造之意,敢啓。傳曰,知道。
尹鼎烈,以訓鍊都監言啓曰,本局千摠李恒權,以別軍職,兼帶職務相妨,今姑改差,何如?傳曰,允。
行大司諫尹行直疏曰,伏以臣,素患痼疾,隨時闖發,心腹衝亘,症形危苦,泄痢無節,痔腫兼劇,奄奄床笫,蠢動無望,日前享官之役,卽臣子報效之地,而不能自力於駿奔,未免陳章而瀆撓,有臣如此,生不如死。仍伏念臣,姿性愚魯,言議巽軟,淸朝諫爭之任,本不近似,而況今見叨之職,卽古之諫議大夫也,地望之峻,官秩之尊,裒然爲一院之首,則其不可人人而濫授也明矣。如臣骪骳衰劣者,尤何可一日冒據也哉。且臣於言地,自來情勢,非止一二,或參停啓,而被論慘毒,或因不言,而見斥深重,前後除拜,一不敢承膺,豈可以歲月之旣久,官職之稍進,厭然自掩,而貪榮恃寵,揚揚爲冒進之計哉?今日賓對,曠餘齊會,揆以義分,宜卽蹶,而以病以情,進身無路,玆敢冒死呼籲於天地父母之前。伏乞聖慈,特垂鑑諒,亟賜鐫斥,仍治臣逋慢之罪,俾重公器,以安私分,不勝幸甚。臣旣不以見職自居,則今於乞免之章,豈敢贅及他說,而事係公議,誠切匡救,不避煩瀆,玆敢冒陳,惟聖明垂察焉。近日以趙得永事,公車之積,自夏徂秋,上下相持,迄未究竟,兪音尙閟,群情久鬱,臣於此,實不勝憂歎之至,殿下之終始鄭重於此事者,臣雖愚闇,豈不知聖意之攸在,而當初得永疏中,援引古后一句語,蓋其本意,實出於全保戚里,而遣辭之際,或未免引喩之失當,謂之不審則,可也,謂之誣逼,則誠萬萬至冤矣。若使得永,眞有一分近似於誣逼之罪,則凡今日北面於殿下之庭者,孰不憤惋嚴討,而大臣諸臣,以疏以奏,屢瀆而不知止者,豈爲一得永地哉?誠以抉摘文字,陷人惡逆,終非聖世之美事,而抑將啓後來無窮之慮故耳。惟我殿下,臨御以後,未嘗有一人之以言獲罪者,亦未嘗群下之有諫終咈,而今於此事,不循共公之論,堅守先入之見,不允二字,便成例批,是豈平日所仰望於殿下者哉?大臣·三司,卽殿下之股肱耳目也,豈敢以達理背義之事,相繼煩陳於聰聽之下哉?以殿下見理之明,從諫之盛,苟或平心舒究於燕濩之中,則亦必有飜然而改圖者矣。惟願亟允群請,以光聖德焉。且臣於康津縣竄配罪人丁若鏞放逐鄕里之命,有不容泯默者。當初若鏞之罪止竄配,非謂所犯之容有可恕也。以其邪魁之捕得,緣渠發告,而伊時傅生之論,姑從末減者也。渠以若鍾之同氣,最先沈惑於邪學,泮會耽看,有口皆傳,帛書緊入,眞贓莫掩,則末後鞫庭之指告,不過死中求生之計,而不足以贖其罪也。論其負犯,竄配之典,已失之太輕,而今又放歸鄕里,有若尋常罪謫之漸次減等者然,是豈嚴隄防而重刑政之意哉?日前臺疏論列,實出於深憂遠慮,而何殿下,不少省納,一例靳允乎?伏願聖明,淵然深思,穆然遠覽,特從臺言,亟寢成命,使邪黨知所懲畏,民志賴以寧靖焉。臣無任云云。答曰,省疏具悉。趙得永事,不允。丁若鏞事,已諭於僚臺之批矣,不允。勿辭察職。
戊寅八月二十一日辰時,上御興政堂。召對入侍,輪對官同爲入侍時,參贊官李止淵,持詩傳第九卷,檢討官林顔喆,持詩傳第九卷,待敎徐憙淳,持詩傳第九卷,假注書朴永元,持詩傳第九卷,記注官李衡柱,持詩傳第九卷,記事官權敦仁,持詩傳第九卷,右副承旨尹鼎烈,假注書李憲兢,長興庫奉事張極老,西氷庫別提李百膺,掌苑署別提李仁模,司圃署直長金容善,以次進伏訖。上曰,輪對官先爲進前,奏職姓名,可也。極老等以次奏職姓名訖。上曰,在院承旨持公事入侍。憲兢承命出傳,與左副承旨韓兢履,偕入進伏。上命開卷讀之。顔喆讀自詩傳大全卷之十八,止蕩八章章八句。上曰,參贊官讀之。止淵讀自抑抑威儀,止抑十二章九章章十句。上曰,閣臣讀之。憙淳讀自菀彼桑柔,止雲漢八章章十句。上曰,注書讀之。賤臣讀自崧高維嶽,止崧高八章章八句。上曰,上番讀之。衡柱讀自天生烝民,止烝民八章章八句。上曰,下番讀之。敦仁讀自奕奕梁山,止韓奕六章章十二句。上曰,文義陳之。顔喆曰,蕩章不過憂時之作,而抑之一篇,卽衛武公自戒之詩,武公以九耋之年,倚几有誦訓之諫,臨事有瞽史之道,暬御之箴也,師工之誦也,左右勤攻,朝夕交儆,又以爲未足,作詩而寓常目之義,句句切實,字字深奧,非但衛君之自戒,實爲百王之鑑法,而修齊治平之本,亦不外此,在昔英廟,最味此章之義,常加諷詠之工,伏願殿下,深加翫繹,毋或泛看焉。上曰,參贊官陳之。止淵曰,別無文義之可陳,而今日所講諸詩皆好,伏願體察焉。上曰,閣臣陳之。憙淳曰,臣無可陳之辭矣。上命掩卷,仍命讀奏公事。止淵曰,代房吏房有公事矣。仍讀奏江原監司狀啓,都事趙雲從到任事。鼎烈曰,代房戶房有公事矣。仍讀奏江原監司啓本,寧越等邑反庫事。兢履曰,臣兵房有公事矣。仍讀奏江原監司狀啓,漂船候望事,仍竝跪傳于夾侍而上之。止淵曰,刑房及禮房無公事矣。鼎烈曰,臣工房無公事矣。上曰,左承旨何爲緣故出乎?止淵曰,有私故云矣。上命書傳敎曰,左承旨許遞,前望單子入之。憲兢出去,持前望單子入來,止淵傳于夾侍而上之。下批訖,新除授承旨李文會牌招察任事。出榻敎止淵曰,當此講筵日開之時,玉堂多有故,事甚苟簡,故敢此仰達矣。上命書傳敎曰,在外及有實故玉堂竝許遞,前望單子入之。仍敎曰,未肅拜人,則申飭行公,可也。命退,諸臣以次退出。
戊寅八月二十一日午時,上御興政堂。別講入侍時,參贊官尹鼎烈,檢討官林顔喆,持孟子第七卷,待敎徐憙淳,假注書李憲兢,記事官李嘉愚,記事官權敦仁,以次進伏訖。上命開卷讀之。顔喆讀自孟子之滕,止穿窬之類也。上曰,參贊官讀之。鼎烈讀自孟子曰,言近而指遠,止名所獨也。上曰,閣臣讀之。憙淳讀自萬章問曰,孔子,止大全卷之十四。上曰,文義陳之。顔喆曰,孟子一部,皆是聖賢言語之布在方冊者也,孰非可師可法之義,而及其七卷之終,以五百年傳授之統,歷言堯·舜以下之繼作,深歎孔子以後之無有者,亦可見其不敢以聖自居,而蓋其微意所在,則所以明斯文之不可終喪,而道統之有所歸屬也。今則繼講冊子,雖已稟定,而已講之冊,亦不可忽溫故之工而致寒曝之歎矣。雖此後,每於燕濩之中,有時溫繹,益發蘊奧,則大有裨於緝熙之聖學,伏願體念焉。上曰,掩卷,玉堂先退。顔喆退出。仍命在院承旨入侍。賤臣承命出傳,行左承旨李文會,行右承旨朴蓍壽,左副承旨韓兢履,同副承旨李止淵追入進伏。上曰,公事奏之。蓍壽曰,臣以吏房代房有公事。仍讀奏全羅監司狀啓,都事李是遠到任事,跪傳夾侍而進之。文會曰,臣戶房無公事矣。蓍壽曰,臣禮房無公事矣。兢履曰,臣刑房無公事矣。鼎烈曰,臣兵房無公事矣。止淵曰,臣工房無公事矣。上命退,諸臣以次退出。
戊寅八月二十一日申時,上御興政堂。別講入侍時,參贊官李止淵,侍讀官沈能岳,持詩傳第一卷,檢討官林顔喆,持詩傳第一卷,待敎徐憙淳,假注書朴永元,記事官李嘉愚,記事官權敦仁,以次進伏訖。上命開卷讀之。能岳讀自詩集傳序,止有是非。上曰,下番讀之。顔喆讀自惟聖人在上,止所以爲敎也。上曰,閣臣讀之。憙淳讀自昔周盛時,止黜陟之典。上曰,上番讀之。嘉愚讀自降自昭穆以後,止惡者改焉。上曰,下番讀之。敦仁讀自是以其政,止爲敎者然也。上曰,文義陳之。能岳曰,此卽序文,別無屬於經旨者,而朱子以爲善可以爲勸,惡可以爲懲,編詩之意,大率在此矣。上曰,下番陳之。顔喆曰,序者敍其事也,設爲問答之辭,備論述作之義,其所言黜陟之典,勸懲之敎,本末該擧,綱條畢張,詩三百旨趣,燦然明著於一篇之中,讀詩者,政宜於此乎深翫矣。抑臣有區區愚見,法筵旣以詩傳進講,而召對別講,亦以此經,一經之一日屢講,誠有習熟之效,然外此經傳,亦不可偏廢,別講則取他冊子繼講,似或不害爲溫故知新之工矣。上命掩卷,仍命曰,注書出去,坐直承旨持公事入侍事,傳之,可也。賤臣承命出傳,右副承旨尹鼎烈追入進伏。上曰,公事奏之。鼎烈曰,代房戶房有公事,而外此各房無之矣。仍讀奏黃海監司啓本,谷山府反庫事,仍傳于夾侍而進之。命退,諸臣以次退出。
上在慶熙宮。停常參·經筵。
韓兢履啓曰,大司憲宋穉圭,執義柳遠鳴,掌令禹錫龜,持平鄭藎在外,掌令鄭鴻慶疏批未下,持平玄鎭商未署經,監察茶時之意,敢啓。傳曰,知道。
尹鼎烈啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
李文會啓曰,藥房副提調持湯劑來待矣。傳曰,封入。
傳于李止淵曰,召對爲之。
傳于朴蓍壽曰,別講爲之。
傳于朴蓍壽曰,別講爲之。
傳于朴蓍壽曰,別講爲之。
傳于朴蓍壽曰,發遣吏郞,諸執事淸齋與否,摘奸以來。
以副應敎朴齊聞,修撰趙琮鎭牌不進罷職傳旨,傳于朴蓍壽曰,只推。
尹鼎烈,以都摠府言啓曰,今日入直內三廳武兼禁軍及軍兵等,當爲中日習射技放,而國忌正日相値,不得設行之意,敢啓。傳曰,知道。
又以兵曹言啓曰,卽接東道兼參軍李衍九牒報,則御營廳所授光熙門南邊第一城廊近處體城五間許頹圮云,爲先令繕工監,堅實圍排,分授軍門,急速修築,而把守軍兵,亦令該軍門,量宜定送,限改築間嚴加守直之意,分付,何如?傳曰,允。
又以御營廳言啓曰,本廳字內光熙門南邊第一城廊近處體城五間許頹圮處,令繕工監,堅實圍排,分授軍門,卽速修築,而把守軍兵,亦令該軍門,量宜定送事,自兵曹草記矣。修築則今方擧行,而出番鄕軍二十名,將官率領,限改築間,輪廻嚴加把守之意,敢啓。傳曰,知道。
行判敦寧府事李彦植疏曰,伏以臣,見差毓祥宮秋享祭獻官,而第臣素患癖積之祟,當此涼節,一倍苦劇,食飮全却,氣力澌綴之中,數日以來,重添毒感,委頓床席,全不收拾,目下症情,萬無時日內蠢動之望,則明日受香,强策末由,玆陳短章,仰瀆崇嚴。伏乞聖慈,俯垂矜諒,亟命改差,仍治臣瀆擾之罪,不勝幸甚云云。答曰,省疏具悉。疏辭,許令該曹改付標。
戊寅八月二十二日辰時,上御興政堂。召對入侍時,參贊官尹鼎烈,持詩傳第九卷,侍讀官沈能岳,持詩傳第九卷,檢討官林顔喆,持詩傳第九卷,待敎徐憙淳,持詩傳第九卷,假注書朴永元,持詩傳第九卷,記事官李嘉愚,持詩傳第九卷,記事官權敦仁,持詩傳第九卷,以次進伏訖。上命開卷讀之。能岳讀自江·漢浮浮,止江·漢六章章六句。上曰,下番讀之。顔喆讀自赫赫明明,止常武六章章八句。上曰,參贊官讀之。鼎烈讀自瞻仰昊天,止瞻仰七章章八句。上曰,閣臣讀之。憙淳讀自旻天疾威,止詩傳大全卷之十八。上曰,文義陳之。能岳曰,第二章言告成于王,四方旣平,雖謂之王國已定可矣,而其下曰王國庶定,庶定者,幸其僅僅底定之謂,可見古人難愼戒懼於用武之際矣。第四章言文·武受命,召公維翰,非但宣王能紹文·武之業,召虎之趾美於康公,可以推知,又曰召公是似,用錫爾祉,此宣王,勉召虎以先人之業,期後日之報,眞得待世臣之義,以此留神似好矣。上曰,下番陳之。顔喆曰,常武卽宣王伐淮之詩也。皇父之整我六師,程伯之省此徐土,俱有敵愾之功,捍禦之才,而非宣王之明於用人,則此二人者,功無以成而才無所施矣。非特軍旅之事,國之治亂興衰,專在用人之道,伏願殿下,以此體念焉。上曰,參贊官陳之。鼎烈曰,上下番皆已備陳,臣無可贅之辭矣。上曰,閣臣陳之。憙淳曰,臣亦無可陳之辭矣。上曰,注書出去,諸承旨持公事入侍事,傳之,可也。賤臣承命出傳,行都承旨朴宗薰,行左承旨李文會,行右承旨朴蓍壽,左副承旨韓兢履,同副承旨李止淵追入進伏。上曰,公事奏之。宗薰曰,臣吏房無公事矣。文會曰,臣戶房無公事矣。蓍壽曰,臣禮房無公事矣。鼎烈曰,臣兵房有公事矣。仍讀奏摠戎使狀啓,幸行時斥候伏兵,傳語軍處所及軍數後錄事。兢履曰,臣刑房有公事矣。仍讀奏黃海監司啓本,罪人到配事,竝跪傳于夾侍。止淵曰,臣工房無公事矣。命退,諸臣以次退出。
戊寅八月二十二日午時,上御興政堂。別講入侍時,直提學朴宗薰,參贊官李止淵,侍讀官沈能岳,持詩傳第一卷,檢討官林顔喆,持詩傳第一卷,假注書李憲兢,記事官李嘉愚,記事官權敦仁,以次進伏訖。上命開卷讀之。能岳讀自曰,然則國風,止能言之士所能及之。上曰,下番讀之。顔喆讀自此詩之爲經,止學之也當奈何。上曰,閣臣讀之。宗薰讀自本之二南,止詩傳大全卷首。上曰,參贊官讀之。止淵讀自詩傳大全卷之一,止二章章八句。上曰,上番讀之。嘉愚讀自葛之覃兮,止葛覃三章章六句。上曰,下番讀之。敦仁讀自采采卷耳,止兔罝三章章四句。上曰,文義陳之。能岳曰,序文卽是朱子與或人,問答作詩之所以然及國風雅頌之所以異,無他文義之可以仰奏者,而至若二南諸詩,非但太姒之德,卓越千古,亶由文王之化,自家而國,有風行草偃之美,爲人君而克懋導率之道,則實爲治平之本,竝加體念焉。上曰,下番陳之。顔喆曰,以文王之聖,配聖姒之德,雝雝在宮,刑于以御,克成二南之化,故二南爲王道基本,而關雎又爲二南之首者也,苟能體驗於此詩,則可知其夫婦之爲萬化之原而爲君子造端之道也。且序文中,有曰涵濡而體之,體之一字,最是切要恰好底意也。體者躬行心得之謂,其言之善者,如我有所得而躬行之,其言之不善者,如我有所失而亟去之,則這箇一體字,豈非學問上第一着力處乎?伏願深加留念焉。上命掩卷,仍命在院承旨入侍。賤臣承命出傳,行左承旨李文會,行右承旨朴蓍壽,左副承旨韓兢履,右副承旨尹鼎烈追入進伏。上命讀奏公事,鼎烈讀奏平安兵使狀啓,從浦萬戶尹敬烈等到任事,跪傳夾侍而進之。宗薰曰,臣吏房無公事矣。文會曰,臣戶房無公事矣。蓍壽曰,臣禮房無公事矣。兢履曰,臣刑房無公事矣。止淵曰,臣工房無公事矣。上命退,諸臣以次退出。
戊寅八月二十二日未時,上御興政堂。別講入侍時,直提學朴宗薰,參贊官朴蓍壽,侍讀官沈能岳,持詩傳第一卷,檢討官林顔喆,持詩傳第一卷,假注書朴永元,記事官李嘉愚·權敦仁,以次進伏訖。上命開卷讀之。能岳讀自采采芣苢,止漢廣三章章八句。上曰,下番讀之。顔喆讀自遵彼汝墳,止鵲巢三章章四句。上曰,文義陳之。能岳曰,修齊爲治平之本,文王之化,始自閨門,而及於江·漢之間,變其淫亂之俗,端莊貞淑,非如前日之可求,此可見文王端本之治,而亦爲後世人君之鑑法,以是推觀,似好矣。上曰,下番陳之。顔喆曰,太姒之德,化其子孫宗族,故詩人以麟之趾,興振振公子,此所謂關雎之應,而亦由文王齊家之盛德,文王德化,自近而遠,其效之及,奚特文王之世而已哉?周家八百年基業,莫非祖述乎此,而子孫本支繼繼承承之盛,亦皆權輿於是,伏願殿下,遠法文王修齊之化以基周家綿遠之祿焉。上命掩卷,仍命承旨一人持公事入侍。賤臣承命出傳,同副承旨李止淵追入進伏。上曰,公事奏之。止淵曰,戶房有公事,各房俱無之矣?仍讀奏江華留守狀啓,過時未葬無乎事,仍傳于夾侍。上曰,右副承旨入侍。賤臣承命出傳,右副承旨尹鼎烈追入進伏。嘉愚曰,鼎足山城史庫御製奉安日字,以來月初擇吉啓下,而與陵幸相値,改以幸行後擇日擧行似好,故敢此仰達矣。上曰,依此爲之。命退,諸臣以次退出。
戊寅八月二十二日申時,上御興政堂。別講入侍時,參贊官朴蓍壽,侍讀官沈能岳,持詩傳第一卷,檢討官林顔喆,持詩傳第一卷,待敎徐憙淳,假注書李憲兢,記事官李嘉愚,記事官權敦仁,以次進伏訖。上命開卷讀之。能岳讀自于以采蘩,止草蟲三章章七句。上曰,下番讀之。顔喆讀自于以采蘋,止采蘋三章章四句。上曰,文義陳之。能岳曰,文王之化,無往不被,以至諸侯之夫人,亦能盡敬於供祀,至有家人之咏美,而一章二章,未祭時之敬也,其三章之僮僮,在公行祭時之敬也,祁祁還歸,祭畢時之敬也,先儒所云畫出箇賢婦人,可謂深得其旨義也。人之於誠敬,始銳終怠,雖男子亦不能免,而采蘩之夫人,則事有終始,敬無間斷,屬屬勿勿,陶陶遂遂,此莫非文王肅肅在廟之之誠,始於刑御,推及於侯邦而然也,人君躬率之效,大可見矣。此章文義,以此體驗,是臣之望也。上曰,下番陳之。顔喆曰,此詩所以美大夫妻供祀之誠,而其所嚴敬整飭之意,說之詳而形之善矣。采盛湘奠,無一事之不親,筐筥錡釜,無一器之不具,洞屬之誠,終始無間,倘非文王之化所從來者遠,豈能如此哉?人主躬率之化,如風之偃草,無往不及,故文王有刑妻之德,而大夫之妻,亦皆率其敎焉。文王著在宮之敬,而大夫之祭,亦能盡其誠焉,此所以文王之爲文王也。伏願深體此章之旨,克懋導率之治焉。上命掩卷,命玉堂先退,能岳·顔喆退出。上曰,坐直承旨入侍。賤臣承命出傳,行左承旨李文會追入進伏。上曰,公事奏之。文會讀奏黃海兵使啓本,武學都試試取事,跪傳夾侍而進之,踏啓字,書讀判付訖。仍命退,諸臣以次退出。
上在慶熙宮。停常參·經筵。
韓兢履啓曰,大司憲宋稚圭,執義柳遠鳴,掌令禹錫龜,持平鄭藎在外,掌令鄭鴻慶疏批未下,持平玄鎭商未署經,監察茶時之意,敢啓。傳曰,知道。
李文會啓曰,藥房提調·副提調,持湯劑來待矣。傳曰,封入。
傳于朴蓍壽曰,禮房承旨馳詣受香諸處,奉審摘奸以來。
朴蓍壽啓曰,卽者弼善尹應大,以其親病,陳疏徑出,原疏以毓祥宮秋享祭齋戒,纔已退却矣。所當直捧禁推傳旨,而此與無端徑出有異,推考,何如?傳曰,允。
以慶尙監司金魯敬狀啓,七月令進上藥材中山藥,限內不得封進,惶恐待罪事,傳于朴蓍壽曰,勿待罪事,回諭。
以公淸監司權常愼狀啓,淸安縣監李秉淳身死事,傳于朴宗薰曰,令該曹口傳差出,催促下送。
朴蓍壽,以侍講院言啓曰,弼善尹應大入直矣,以其親病,陳疏徑出,上番闕直,事甚未安,輔德李勉昇,文學趙庭和在外,兼弼善李奎鉉,以文備邊郞試所進去,兼輔德鄭元容,兼文學李潞,竝卽牌招,以爲推移入直之地,何如?傳曰,允。以兼輔德鄭元容,兼文學李潞牌不進罷職傳旨,傳于朴蓍壽曰,只推。
韓兢履,以義禁府言啓曰,卽接月令醫官陳東稷手本,則時囚罪人安仁,屢日處濕之餘,寒痰挾食,上吐下瀉,腹部浮脹,食飮全廢,症形危惡云,罪人病勢如此,則一邊保放,一邊草記,曾有定式矣。安仁,姑爲保放之意,敢啓。傳曰,知道。
上在慶熙宮。停常參·經筵。
韓兢履啓曰,大司憲宋穉圭,執義柳遠鳴,掌令禹錫龜,持平鄭藎在外,掌令鄭鴻慶疏批未下,持平玄鎭商未署經,監察茶時之意,敢啓。傳曰,知道。
尹鼎烈啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
李文會啓曰,藥房副提調持湯劑來待矣。傳曰,封入。
傳于朴蓍壽曰,禮房承旨馳詣懿陵,奉審摘奸以來。
李文會啓曰,假注書朴永元,身病猝重,勢難察任,今姑改差,何如?傳曰,允。
朴永元改差,代以尹棨烈爲假注書。
吏曹口傳政事,以洪周命爲淸安縣監。
尹鼎烈,以兵曹言啓曰,今八月二十七日,一兼兼司僕番次,而該番將李行敎,身病猝重,勢難供職,呈狀乞遞,改差,其代口傳差出,何如?傳曰,允。
兵曹口傳政事,以金鉉弼爲兼司僕將。
韓兢履,以義禁府言啓曰,全羅右水使白泳鎭狀啓內,薪智島萬戶金宗郁,爲先罷黜,其罪狀,令攸司稟處事,啓下矣。金宗郁,時在任所云,依例發遣府羅將,交代後拿來,何如?傳曰,待待命拿囚。
上在慶熙宮。停常參·經筵。
藥房提調金履喬,副提調李文會啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·嘉順宮·世子宮口傳問安。答曰,知道。
韓兢履啓曰,大司憲宋穉圭,執義柳遠鳴,掌令禹錫龜,持平鄭藎在外,掌令鄭鴻慶疏批未下,持平玄鎭商未署經,監察茶時之意,敢啓。傳曰,知道。
尹鼎烈啓曰,備邊司郞廳來言,今日賓廳日次,而國忌齋戒相値,不得來會云矣,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
李文會啓曰,藥房提調·副提調,持湯劑來待矣。傳曰,封入。
尹棨烈有頉,代以徐英淳爲假注書。
尹鼎烈啓曰,今此幸行時,何大臣留都乎?敢稟。傳曰,金判府事爲之。
兵曹,以趙弘鎭爲留都大將。
朴蓍壽,以式年監試初試一所試官意啓曰,副試官李翊會,時無職名,令該曹,口傳付軍職,何如?傳曰,允。
兵曹口傳政事,副司果單李翊會。
尹鼎烈,以都摠府言啓曰,今日入直內三廳武兼禁軍及軍兵等,當爲中日習射技放,而國忌齋戒相値,不得設行之意,敢啓。傳曰,知道。
又以禁衛營言啓曰,本營哨官李莘耆·趙濟建·金履萬,俱以身病,勢難察任,改差,何如?傳曰,允。
戊寅八月二十五日辰時,上御興政堂。藥房入診入侍時,提調金履喬,副提調李文會,假注書李憲兢,記事官李嘉愚,記事官權敦仁,待敎徐憙淳,以次進伏,醫官吳千根·李漢臣·李命運·權以中·金殷相·朴器成,進伏楹外訖。履喬曰,比來日氣稍涼,聖體,若何?上曰,一樣矣。履喬曰,寢睡·水刺之節,何如?上曰,一樣矣,各殿宮氣候一樣矣。仍命醫官入診,千根·漢臣·命運·以中·殷相·器成,以次入診,退伏奏曰,脈候左右三部調均,而左寸稍高,似或有微感之候矣。上曰,出去議定湯劑,可也。進御二神交濟湯停止,加減正氣散,自今日一貼式,限三貼煎入事。出榻敎王大妃殿進御杏蘇飮,三貼製入事。出榻敎上命退,諸臣以次退出。
上在慶熙宮。停常參·經筵。
韓兢履啓曰,明日常參·經筵,取稟。傳曰,停。
尹鼎烈啓曰,大司憲宋稚圭,執義柳遠鳴,掌令禹錫龜,持平鄭藎在外,掌令鄭鴻慶疏批未下,持平玄鎭商未署經,監察茶時之意,敢啓。傳曰,知道。
朴宗薰啓曰,行左承旨李文會,今日不爲仕進,卽爲牌招,何如?傳曰,允。
朴蓍壽啓曰,藥房提調持湯劑來待矣。傳曰,封入。
傳于朴蓍壽曰,召對爲之。
傳于朴蓍壽曰,別講爲之。
傳于朴蓍壽曰,不爲仕進承旨許遞,前望單子入之。
承旨前望單子入之,鄭元容落點。
傳于李止淵曰,別講爲之。
朴宗薰啓曰,吏曹參判宋冕載牌不進推考傳旨,今方捧入,而開政命下之後,如是違牌,事甚未安。判書·參議未差,參判更爲牌招,何如?傳曰,允。
李止淵,以吏批言啓曰,本曹佐郞具明源呈狀內,矣身素患痰癖之症,當此換節之時,一倍添劇,萬無供職之望云,繕工監副正南正和呈狀內,矣身素患痰癖之症,比前添劇,萬無供仕之路云。其身病俱如是沈重,則有難强令察任,竝改差,何如?傳曰,允。
又以備邊司言啓曰,卽見全羅監司李魯益狀啓,則以爲,康津縣薪智島掌內項島前,漂到大國人八十三名,考票問情,則乃是江南省蘇州府辦銅官商之逢風漂到者,而船隻完全,願以水路還歸,故衣袴糧饌,照例磨鍊,待其發船,傳給計料矣,遇風猝發,周旋不得,備待之衣糧,亦未及出給云矣。漂人遇風急發,衣糧未及入給,殊甚可歎,而觀於狀辭,事勢之周旋不得,容或無怪矣,咨文令槐院撰出,定禁軍騎撥下送于灣府,使之傳給鳳城將處,以爲轉致北京之地,何如?傳曰,允。
戊寅八月二十六日辰時,上御興政堂。召對入侍時,參贊官朴宗薰持詩傳第十卷,檢校直閣鄭元容持詩傳第十卷,侍講官朴齊聞持詩傳第十卷,檢討官南履懋持詩傳第十卷,假注書徐英淳持詩傳第十卷,記事官李嘉愚持詩傳第十卷,記事官權敦仁持詩傳第十卷,以次進伏訖。上曰,在院承旨持公事入侍。出榻敎賤臣承命出傳,與行右承旨朴蓍壽,左副承旨韓兢履,右副承旨尹鼎烈,同副承旨李止淵,假注書李憲兢,偕入進伏。上命開卷讀之。齊聞讀自詩傳大全卷之十九,止維天之命一章八句。上曰,下番讀之。履懋讀自維淸緝熙,止我將一章十句。上曰,參贊官讀之。宗薰讀自時邁其邦,止振鷺一章八句。上曰,閣臣讀之。元容讀自豐年多黍多稌,止潛一章六句。上曰,注書讀之。賤臣讀自有來雝雝,止雝一章十六句。上曰,上番讀之。嘉愚讀自載見辟王,止有客一章十二句。上曰,下番讀之。敦仁讀自於皇武王,止臣工之什一百六句。上曰,文義陳之。齊聞曰,此詩卽形容聖德,以作宗廟之樂歌,而文王之盛德至善,可見其沒世不忘矣。文王之神,雖在於天,而奔走在廟,洋洋如在,以至以寧之多士,莫不秉其德焉,則此莫非菁莪棫樸之化,有以作成化育,如菑田而自養,植材而自庇者也,可不休哉?以其下章見之,文德之純一不雜,無間於天命之於穆不已,而天之所以爲天,文王之所以爲文王,莫非一誠字而已。故程子論天德王道,而必先表章乎誠字之義曰,誠者眞實無欺之謂,無欺之道,必自愼獨始,幽暗靜寂之中,無或間斷,是謂之誠也。況爲人君之道,深居九重,每多燕居之時,所可勉者,尤豈非愼獨之工乎?程子曰親宦官宮妾之時宜少,接賢士大夫之時宜多,此箇道理,亦自誠字上推出來也,此等處深留聖意焉。上曰,下番陳之。履懋曰,周頌諸篇,皆所以美聖德之形容,登諸廟樂者也。句句節節,何莫非後世百王所可鑑法柯則者,而上番所奏於維天之命章,以誠字仰陳尤好,蓋其歌頌文王之德,純然不雜與天無間之美,而若言其爲天之道,爲文之德,則要不外乎一誠字而已,如天之春而夏秋而冬,朝暮晝夜,循環運轉,無一時停輟,以成其資始之功,則天之所以爲天也,以其誠也,亹亹之聞,翼翼之猶,緝熙敬止,無一息間斷,克著其遹駿之德,則文之所以爲文也,亦此誠也。觀於易之乾象曰,天行健,君子以,自强不息,尤可驗爲天之道,爲文之德,貴在乎此道,而孟子亦云,誠者天之道也,思誠者人之道也,在天固有眞實之道,在聖人亦貴眞實之工,伏願於誠字上,益加聖念焉。上曰,參贊官陳之。宗薰曰,以周公之聖,當周家極盛之際,奠洛邑宥密之基,而烝祭文王,其禮至縟,其儀至重,淸廟卽其樂也,聖人之極功在此,聖人之文章在此,禮所云朱絃而疏越,壹倡而三歎,有遺音者,卽此詩也,詩中第一義,於穆淸廟,肅雝顯相二句,形容得盡,蓋深遠淸靜,實爲事神之道,而所以致此,亦惟曰肅敬和雝也。苟能盡和敬之工,則非但事神而神格,施之天下之大,萬幾之繁,何適而不得乎?故夫子因禘禮之問,有曰知其說者之於天下也,其如視諸斯乎,指其掌,亦此意也。敬之爲道,其在下之事上,則固易見,至於上之臨下,則似或不襯當矣,而實則不然,人主之使臣治民,非敬不行,敬是徹上下貫終始之工,故臨事不敬,事皆無實,俄者玉堂所陳誠字工夫儘好,而誠之道,亦待敬而立,程子表章敬字,所以有功於聖學,而以此章見之,周公實已先言之矣。此章爲三百篇之最好處,肅雝又爲此章之要旨,故敢以仰陳,伏願留神焉。上曰,閣臣陳之。元容曰,玉堂所陳誠字及參贊官所陳敬字,俱爲切要,臣則別無可陳之辭矣。上命掩卷,仍命玉堂先退,齊聞等退出。上曰,公事奏之。宗薰曰,臣吏房有公事矣。讀奏平安監司狀啓,都事林翰鎭到任事。止淵曰,臣戶房代房有公事矣。讀奏咸鏡監司啓本,遺棄兒給料數爻開坐事。蓍壽曰,臣禮房無公事矣。鼎烈曰,臣兵房有公事矣。讀奏全羅監司啓本,康津縣前洋漂到異國船指路發向事。兢履曰,臣推考房有公事矣。讀奏黃海監司啓本,白川郡定配罪人趙快奉限滿放送事。止淵曰,臣工房無公事矣,仍以所奏公事,竝傳于夾侍,夾侍踏啓字以下。宗薰曰,義州府尹,以私書通于政院,以爲瀋陽問安使行領送官,以文蹟報來,皇帝程期,更以九月初一日到瀋陽,初九日還發云,然則比初定日字,俱退七八日矣。此雖的奇,而係是自下文蹟,故不敢入於啓聞中矣。元容曰,近來書筵日開,而春坊或有有實故者,又有在外者,番次苟艱,故敢此仰達矣。上曰,在外及有實故春坊,竝許遞,政官牌招,開政差出。出榻敎上命退,諸臣以次退出。
戊寅八月二十六日未時,上御興政堂。別講入侍時,直提學朴宗薰,參贊官朴蓍壽,侍講官朴齊聞持詩傳第一卷,檢討官南履懋持詩傳第一卷,假注書李憲兢,記事官李嘉愚,記事官權敦仁,以次進伏訖。上命開卷讀之。齊聞讀自蔽芾甘棠,止不忍傷也。上曰,下番讀之。履懋讀自蔽芾甘棠勿剪勿敗,止甘棠三章章三句。上曰,文義陳之。齊聞曰,此詩召伯之政與德,爲後人之所思而作也。思其人也,故愛其所憩之樹而不忍傷也。召伯宣文王之化,則非特思召伯也,乃思文王之化者耳。伯者方伯之謂,今之道臣,卽古之方伯也。任承流宣化之責,有春秋巡審之行,民生之休戚,守宰之黜陟,皆係道臣,其辭陛也面諭前席,納符也咨訪民情,便成我朝家法,而近或廢而不行,故君澤不能下布,民隱無以上達矣。此等所奏,雖非本義,必賜體察焉。上曰,下番陳之。履懋曰,此章之旨,上番皆已陳之,臣無更達之辭,而始不忍剪伐,又不忍剪敗,終不忍剪拜,則可知其愈久而愈愛也。此非愛樹而然,乃所以愛人也。召伯巡行南國,承流布化之際,最得民和,浹肥淪髓也,故其民情之久而益思,思而愈愛如此,孟子曰不如人和,得人和之道,不獨方伯之責爲然,爲君上而尤所留心者,伏願益加省察焉。上命掩卷,命玉堂先退,齊聞·履懋退出。上曰,上注書,誰也?宗薰曰,李憲兢矣。上曰,實官上注,誰也?宗薰曰,權敦仁,以上注移拜翰林,姑未還付注書,故只有李寅泰一人矣。上曰,然則李寅泰爲上注書耶?宗薰曰,以坐次言之,權敦仁爲上注書,而今則李寅泰,爲上注書矣。上曰,同副承旨·右副承旨持公事入侍。賤臣承命出傳,右副承旨尹鼎烈,同副承旨李止淵追入進伏。又命左副承旨入侍,賤臣承命出傳,左副承旨韓兢履追入進伏。上曰,公事奏之。宗薰曰,臣以吏房有公事矣。讀奏黃海監司狀啓,都事金道喜到任事及公淸監司狀啓,石城縣監徐珌修到任事及公淸監司狀啓,都事尹永輝到任事及瓦署別提吳致麟病親呈辭。止淵曰,臣工房無公事,以戶房代房,有公事矣。讀奏全羅監司啓本,寶城郡反庫事。蓍壽曰,臣禮房無公事矣。鼎烈曰,臣兵房有公事矣。讀奏江華留守狀啓,捉虎申飭事。兢履曰,臣刑房有公事矣。讀奏全羅監司啓本,罪人丁若鏞放逐鄕里事,竝跪傳夾侍而進之。上曰,不爲仕進承旨許遞,前望單子入之。賤臣承命出,持前望入,行副護軍鄭元容落點。宗薰曰,新除授承旨鄭元容,牌招,何如?上曰,依爲之。出擧條宗薰曰,吏曹參判宋冕載牌不進後,呈疏到院,原疏今當退却矣,政命之下,未卽開政,殊涉未安,而判書·參議未差,參判更爲牌招,何如?上曰,原疏捧入,可也。賤臣承命出持原疏入,上曰,新除授承旨肅謝乎?宗薰曰,坐次姑未排定,故未入肅單矣。上曰,新除授承旨及同副承旨坐直。宗薰曰,新除授承旨,今日閣直相値矣。上曰,閣直則交替院直,可也。上命退,諸臣以次退出。
戊寅八月二十六日酉時,上御興政堂。別講入侍時,參贊官李止淵,檢校直閣鄭元容,侍講官朴齊聞持詩傳第一卷,檢討官南履懋持詩傳第一卷,假注書李憲兢,記事官李嘉愚,記事官權敦仁,以次進伏訖。上命開卷讀之。齊聞讀自厭浥行露,止二章章六句。上曰,下番讀之。履懋讀自羔羊之皮,止羔羊三章章四句。上曰,文義陳之。齊聞曰,女子以禮自守,變其前俗,則風行草偃之化,可驗於此詩矣。以雀鼠之穿屋墉者,比於無其事而致此獄,如俗所謂非理之訟也。列女傳以此詩,爲申人之女所作,而君子以爲得婦道之宜,當時之眞有此事,或詩人之托辭,未可詳知,而朱子論此章曰,使貞女之志,得以自伸者,召伯聽訟之明也。聽訟之道,在於公其心而看理之是非而已。此非本章之旨,而推類參看亦好矣。上曰,下番陳之。履懋曰,羔羊美大夫之裘得其制,稱其德之詩也。羔羊雖微物,而有德能,群不失類,行不阿黨而死義生禮者也。是以詩人,引此爲言者,可見大夫之有德,若羔羊之有德矣。然而大夫之德,非文王作成之化,則無以致焉,大雅云肆成人有德,小子有造,鳶魚樂育之功,譬如春風和氣,在處生輝,見諸在野,則兔罝野人,有干城腹心之材,見諸在朝,則羔裘大夫,有節儉正直之容,化之所及,各成其美,非聖人遹駿之德,則實無以得此。大抵爲國之道,在於得人,得人之本,在於作人,伏願深留聖念焉。上命掩卷,命玉堂先退,齊聞·履懋退出。上曰,注書出去,在院公事持入。賤臣承命出,持公事三度入。上曰,上番出去,公事又爲持入。嘉愚承命出,入奏曰,院中無公事矣。上曰,閣臣如已入來,卽令追入。賤臣承命出,入奏曰,閣臣姑未入來云矣。上曰,公事奏之。止淵讀奏江原監司狀啓,農形事。元容讀奏慶尙監司啓本,番上忠翊衛等摠數開坐事及左邊捕盜從事官尹秀烈病親呈辭,竝跪傳夾侍而進之。啓下判付讀奏訖,上曰,閣臣如入來,卽令追入。賤臣承命出傳,待敎徐憙淳追入進伏。上命史官就坐,又命退,諸臣以次退出。
上在慶熙宮。停常參·經筵。
韓兢履啓曰,明日常參·經筵,取稟。傳曰,只晝講。
鄭元容啓曰,大司憲宋穉圭,執義柳遠鳴,掌令禹錫龜,持平鄭藎在外,掌令鄭鴻慶疏批未下,持平玄鎭商未署經,監察茶時之意,敢啓。傳曰,知道。
又啓曰,來初一日,輪對日次矣,敢稟。傳曰,當次人受點,後日次待令。
尹鼎烈啓曰,御營廳將官來言,今日本廳軍兵,日次私習云矣,敢啓。傳曰,知道。
朴宗薰啓曰,藥房提調·副提調,持湯劑來待矣。傳曰,封入。
傳于鄭元容曰,趙得永事,前後大臣·卿宰·三司莫不力言,予之靳許,亦自有多少商量,而到今旣曰公議拂鬱,則有不可一向靳持,以滋騷擾,然自初至今,以致許多葛藤之端,莫非自取,金甲島島配罪人趙得永,特施放歸田里之典,如是之後,在廷臣所言快伸,在渠亦寬之又寬,更或有復提此事爲言者,是直起鬧之心也。予亦當有以處之,以此知悉。
傳于朴宗薰曰,向來偕來之乍還,謂卿不日相見,卿遂不造朝,今至幾月,自愧誠未孚卿,卿之棄予,予實知咎,予雖否德,卿亦豈可相忘耶?予不能無慨於卿,卿亦自思,豈或安心?玆復敷告至意,卿其隨史官卽日入來事,傳諭于金判府事,仍與偕來。
傳于朴蓍壽曰,召對爲之。
韓兢履啓曰,來九月初四日明陵親祭祭文,當爲製進,藝文提學趙弘鎭,待明朝牌招,何如?傳曰,允。
朴宗薰啓曰,政官牌招開政,旣有成命,而吏曹判書·參議俱未差,參判宋冕載陳疏受由,無以擧行,何以爲之?敢稟。傳曰,春坊前望單子入之。
春坊前望單子入之,輔德朴周壽,弼善韓用儀,文學李羲準,說書尹正鎭落點。
以慶尙監司金魯敬狀啓,九月令薦新進上石榴,限內不得封進,惶恐待罪事,傳于韓兢履曰,勿待罪事,回諭。
事變假注書金聖默書啓,臣於本月二十七日辰時量,敬奉聖諭,馳往傳諭于西部盤石坊藥峴契判府事金載瓚所住處是白乎,則以爲臣,全棄私義,不畏公言,進伏近城之地,今已七閱月矣。區區犬馬之忱,固宜卽膺樞銜,少伸叩謝之義,而刑不可復續,毁不可更完,臣於此世,無以復起爲人,已決于方寸久矣。前後恩造,非不曲保,中間月日,亦旣屢換,而素守則已成鐵限,彈墨則又添新案,尙保視息,自知頑甚,至於復隨冠冕,重入閶闔,初不敢擬議於今日,只爲戴罪縮伏,惟符到是俟,卽奉別諭誕降,恩言隆摯,不棄簪履之舊,特推帷蓋之義,手擎首頓,不覺聲淚之交逬,而況又偕來有命,禮遇迥異,在臣義分,曷不顚倒承奉,而第官爵不在於虛實,出處無間於緊漫,以臣所處之義,憑恃冒膺,萬萬無一望,不得不坐違明命,尤增死罪,不知攸達云矣是白遣,臣則旣承偕來之命,故仍留之意,敢啓。答曰,知道。朝下敦勉之後,謂卿不俟駕而幡然,今見附奏,邁邁如舊,不覺失圖,重爲卿惜之,當初無理之人言,婦孺皆知之,以卿休休之量,何可至今介懷,以爲難進之義,果於遐棄予乎?萬萬過矣,萬萬過矣,卿其亟改前見,卽膺樞銜事,爾其更爲傳諭,期於偕入。
韓兢履,以弘文館言啓曰,校理李東煥,副校理李應奎,副修撰徐萬修,竝卽牌招察任,何如?傳曰,允。
又以禮曹言啓曰,卽接文化幼學柳奉天所志,則以爲,同姓九寸姪亨大,嫡妾俱無子,以其同姓十二寸弟仁海第三子宗郁,欲爲繼後,兩家諸族,相議完定,而未及禮斜之前,兩邊父母,俱爲作故,拘於常規,不得循例禮斜,依定式草記稟處事,呈狀矣。凡係絲宗立後者,兩邊與受文蹟,明有可據而不得登聞者,許令該曹論理草記事,曾有筵奏定式,門長柳奉天所訴旣如此,依定式,柳仁海第三子宗郁,立爲柳亨大之後,何如?傳曰,允。
又以奉常寺都提調·提調意啓曰,祭享所用秋等中脯三百四十八貼,今八月二十七日畢造,而所入牛隻,爲三十五首矣,進上看品中脯二貼,依定式封進之意,敢啓。傳曰,知道。
尹鼎烈,以兵曹言啓曰,五衛將李夔秀,忠壯衛將李光彬,俱以除授在外,上來無期,昌德宮衛將蔣得信,病難供職,呈狀乞遞,竝改差,何如?傳曰,允。
又以訓鍊都監言啓曰,今此幸行時隨駕武藝別監一百五十人饌價錢每人各三錢,門旗手二十六名饌價每名各一錢五分,依例分給之意,敢啓。傳曰,知道。
鄭元容,以義禁府言啓曰,保放罪人安仁,還囚捧供以入之意,敢啓。傳曰,知道。
禁府啓目,香室官員安仁原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。
吏曹參判宋冕載疏曰,伏以臣,濫叨匪據,今爲數月,而冒赴政席,亦已屢遭矣。今於政牌之下,豈敢復爲逡巡之計,而第臣積傷暑濕,重患血痢,晝霄登溷,眞元澌脫,委頓床玆,不省四到,目下病勢,末由蠢動,冒犯違傲,義分都虧,玆敢略入文字,仰暴實狀。切願聖慈,特垂矜諒,亟遞臣所帶職名,以便公私,千萬祈祝。臣無任云云。答曰,省疏具悉。卿其勿辭,調理行公。
戊寅八月二十七日申時,上御興政堂。召對入侍時,參贊官朴蓍壽,持詩傳第十卷,侍講官朴齊聞,持詩傳第十卷,檢討官林顔喆,持詩傳第十卷,待敎徐憙淳,持詩傳第十卷,假注書徐英淳,持詩傳第十卷,記事官李嘉愚,持詩傳第十卷,記事官權敦仁,持詩傳第十卷,以次進伏訖。上曰,坐直承旨持公事入侍。出榻敎賤臣承命出傳,與左副承旨尹鼎烈,偕入進伏。上命開卷讀之。齊聞讀自周頌閔予小子,止閔予小子一章十一句。上曰,下番讀之。顔喆讀自訪予落止,止訪落一章十一句。上曰,參贊官讀之。蓍壽讀自敬之敬之,止敬之一章十二句。上曰,閣臣讀之。憙淳讀自予其懲,止小毖一章六句。上曰,注書讀之。賤臣讀自載芟載柞,止載芟一章三十一句。上曰,上番讀之。嘉愚讀自畟畟良耜,止絲衣一章九句。上曰,下番讀之。敦仁讀自於鑠王師,止桓一章九句。上曰,文義陳之。齊聞曰,此成王喪畢朝廟之詩,別無深義,而但成王,能以繼序爲志,致敬爲孝,可謂知所先務矣。蓋武王,以文王之心爲心,故後世稱其達孝,今成王,亦以武王之心爲心,可謂善繼善述矣。夫孝者百行之源,是故聖帝明王,莫不以孝爲致治之本,而其致孝之道,亦莫先於敬之一字,能敬然後,斯可爲孝,敬之功誠大矣,而其來亦尙矣。堯之欽明,湯之日躋,何莫非是,而至於周家相傳之心法,尤在於敬之一字,文王聖人也,稱其德則曰緝熙敬止,武王受戒於丹書,而曰敬勝怠者吉,成王不忘繼序,而夙夜敬之,前後一揆,不但爲繼述一事而已,凡爲聖爲賢,莫不由是,若其用力之方,則始詳於程·朱之說,顧在人擇而行之耳。且以成王之賢,承文·武之治,王業已成,天下已安,而猶曰遭家不造,慄然有恐懼之辭,雖成王謙抑不自滿之意,而然蓋天下之治,常在於戒謹憂畏,天下之患,常基於燕安逸樂,是故古之聖人,恒存朽索淵氷之慮,然後能保治於無窮也。伏願此等處,益加省察焉。上曰,下番陳之。顔喆曰,成王承文·武之後,夙夜敬之,則成王治政德化,宜無加勉,而旣朝于廟,因以道延訪群臣之意,其所一動一靜之間,一語一默之際,恒存警惕,尤可見之,而曰休矣皇考,以保明其身,則思繼先休之道,可謂切矣,求助臣隣之志,可謂至矣。此政人君可法之處,而下章曰,日就月將,學有緝熙于光明,則孜孜爲善之心,監先法古之意,若是其篤矣。成王自期自勉之德,最爲後世龜鑑之要,伏願聖明,深留意焉。上曰,參贊官陳之。蓍壽曰,玉堂所陳甚好,臣則別無可陳者矣。上曰,閣臣陳之。憙淳曰,臣亦無可陳之辭矣。上命掩卷,仍命玉堂先退,齊聞等退出。上曰,公事奏之。鼎烈曰,臣推考房有公事矣。讀奏黃海監司狀啓,罪人金險乭伊瑞興府到配事。上命退,諸臣以次退出。
上在慶熙宮。停常參,只晝講。
韓兢履啓曰,明日常參·經筵,取稟。傳曰,停。
尹鼎烈,以都摠府言啓曰,今日入直內三廳武兼禁軍及軍兵等,中日習射技放,請出標信。傳曰,知道。
鄭元容啓曰,大司憲宋穉圭,執義柳遠鳴,掌令禹錫龜,持平鄭藎在外,掌令鄭鴻慶疏批未下,持平玄鎭商未署經,監察茶時之意,敢啓。傳曰,知道。
尹鼎烈啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
傳于尹鼎烈曰,藥房入侍。
朴宗薰啓曰,時原任大臣爲承候來待矣。傳曰,入侍。
又啓曰,時原任閣臣,爲承候來待矣。傳曰,入侍。
傳于朴蓍壽曰,召對爲之,
傳于李止淵曰,別講爲之。
傳于韓兢履曰,別講爲之。
金聖默奉命,代以鄭遇炳爲事變假注書。
李止淵啓曰,卽者執義柳遠鳴上疏批旨,有儒疏令政院捧之之命矣。今此儒疏,非但本事之極涉猥越,有難循例捧納,凡儒疏有太學謹悉,然後始許呈徹,自是不易之定式,而此疏則初無謹悉,有違格例,故不得捧入矣,敢啓。傳曰,知道,遠儒不識事理之致,曉諭退送,可也。
韓兢履啓曰,藝文提學趙弘鎭牌不進推考傳旨,今方捧入,而親祭祭文,當爲製進,如是違牌,事甚未安,更爲牌招,何如?傳曰,允。
又啓曰,藝文提學趙弘鎭再牌不進推考傳旨,今方捧入,而親祭祭文,當爲製進,連事違傲,極爲未安,所當更請牌招,而係是一日三牌,何以爲之?敢稟。傳曰,更爲牌招。
又啓曰,藝文提學趙弘鎭疏批已下,卽爲牌招,何如?傳曰,允。
有政。吏批,判書·參議未差,參判宋冕載進,都承旨朴宗薰進。啓曰,判書·參議俱未差,小臣獨政未安,何以爲之?敢稟。傳曰,仍爲之。以林漢浩爲捲草官,趙德潤爲分內醫提調,幼學禹大一今超通政,侍從臣掌令禹錫龜父加資事承傳。
兵批,行判書金履陽進,參判徐有聞病,參議朴孝成病,參知洪敬謨入直進,左副承旨尹鼎烈進。以張鉉宅爲同知,李箕淵爲曹司衛將,朴弘鎭·辛致輔·權就一爲五衛將,李翼鉉·張鎔爲忠壯將,李福彬爲昌德將,趙忠植爲文兼,鄭宅信爲洪陽營將,金就伯爲蛇梁萬戶,安宅潤爲薪智島萬戶,姜渭達爲所已萬戶,護軍李文會,副護軍李勉昇,副司直洪羲瑾·尹應大,副司果金在元·兪應煥·趙庭和,副司正李憲球,護軍徐英輔竝單付。
以校理李東煥,副校理李應奎,副修撰徐萬修牌不進罷職傳旨,傳于韓兢履曰,只推。
韓兢履,以弘文館言啓曰,校理李東煥,副校理李應奎,副修撰徐萬修,旣有只推之命,竝卽牌招察任,何如?傳曰,允。
又以內醫院提調意啓曰,産室設廳,以來月初擇吉以入事,命下矣。卽令日官全宗周推擇,則九月初六日卯時爲吉云,以此日擧行之意,敢啓。傳曰,知道。
又以奉常寺都提調·提調意啓曰,東耤親耕田所種皮稷打作,則所出爲一石九斗之意,敢啓。傳曰,知道。
尹鼎烈,以兵曹言啓曰,今此幸行時,巡將·監軍,依例以來九月初三日受點人員,初四日至,使之仍察之意,敢啓。傳曰,知道。
又以兵曹言啓曰,今此幸行時,侍衛禁軍,不可不點擇以行矣。各番禁軍中新受馬及病蹇不能致遠之類,依例推移入直之意,敢啓。傳曰,知道。
又以備邊司言啓曰,進賀兼冬至謝恩使拜表期日不遠,正使鄭晩錫,依例判中樞府事單付,口傳下批之意,分付該曹,何如?傳曰,允。
鄭元容,以義禁府言啓曰,金甲島島配罪人趙得永放歸田里事,承傳啓下矣。趙得永放歸田里事,分付該道道臣之意,敢啓。傳曰,知道。
禁府啓目,丹城前縣監成義浩原情云云。問目內辭緣,泛稱遲晩,刑推得情,何如?啓,除刑推議處爲良如敎。又啓目粘連,向前安仁,亦準祝有誤,雖非由渠,事體所重,不可無罪,以此照律,何如?判付啓,依允。
藝文提學趙弘鎭疏曰,伏以臣,衰暮如崦嵫,沽涸如汚潢,一切世念,都屬灰冷,唯以此生之未報君恩,耿結于中,迄至今年,寵渥愈隆,推階正卿,躡武耆社,渾如夢寐,秪切惶感,不意今者,伏奉除旨,以臣爲藝文館提學者,臣恧蹙悸眩,如墜煙霧。記昔穉小時,廁聞長老之言,以爲士之爲文,本之六經,理到而辭進,參之百家,中積而外彪,讀之多而其氣昌,出之敏而其用周,于以黼黻皇猷,模楷文體,夫然後方可當文苑之任,顧臣愚劣鹵莽,不能爲役於先輩,竟成倥倥之老傖,視穉少時歆慕願學之心,萬萬左矣。今於望八垂死之年,忽叨此堂堂館閣之任,豈不愧古人而忸怩之甚乎?齊生濫竽,昔聞其譏,漢廷續貂,今反自蹈,不可但以累聖簡玷公器等語,隨人作辭官之例語也。且伏念文風之盛衰,關世道之汚隆,國朝右文之化,四百餘年于玆,文學之士,磊落相望,其遺風餘韻,臣嘗及見之矣。降至近日,後生少輩,率多荒嬉,轉成風習,不識文章之爲何物,而反謂儒業之爲徒勞,鄕塾里社之間,不聞讀書聲者久矣。政宜揀進博學宏詞之人,秉管文林,潤色王言,玉珮瓊琚,鳴國家之盛,以之聳四方之群聽,激一世之頹波,庶幾爲聖朝裨文敎之要道也。今乃以如臣蔑劣謏薄者,苟然充冒於詞源淸選,人之見之者,必將曰夫夫也尙爲此任,何必劬書攻文爲哉?其爲辱朝廷而羞當世,非但臣代斲血指之愧而已。況臣犬馬之齒,已踰懸車,床簀度日,藥餌爲命,宿昔口耳之習,茫然若前生事,直一空空沒字之碑,以此伎倆,承此擔負,萬無冒應之望,歷日徊徨,直欲鑽地而不可得,幸行隔日,牌召荐降,坐犯違傲,彌增惶隕,略控肝膈之懇,仰瀆崇嚴之聽。伏乞聖明,念文任之不容輕授,察臣言之匪出假飾,亟收匪分之恩,回授堪任之彦,以重官方,以安私分,千萬幸甚。臣無任云云。答曰,省疏具悉卿懇。卿其勿辭行公。
行護軍柳畊疏曰,伏以臣,卽伏見吏曹享帖,以臣爲永寧殿告由祭獻官,在臣義分,執事與榮,固當蹶進參,而第臣稟賦綿弱,夙多疾,年旣衰邁,病隨沈痼,自昨冬之末,重患寒疾,而將攝失宜,源委轉結,今春三朔,屢經危域矣。天氣暄熱以後,僅尋生路,然猶朽敗將顚之木,重被風雨之震盪,日以刀圭爲命,食飮則尙此全阻,間或扶策起坐,而神精則益復消鑠,奄奄床笫,直一土塑木偶耳,最是喘息之急逆,爲目下難支之症,虛火鼓焰,頑痰隨上,轉側屈伸之間,輒復氣促如窒,以此病狀,萬無自力駿奔之望,玆敢短章自列,疾聲仰籲。伏乞聖慈,俯賜鑑諒,特命該曹,卽改付標,以重享事,千萬至祝。抑臣本以無似,受恩如天,涓埃塵刹,報答無階,惟以筋力奔走,爲一半分自效之道,故自釋褐以來,于今三十五年之間,凡當享役,雖有身病,曾未敢一遭懸頉矣,乃者癃廢至此,瀆擾若是,自顧初心,生不如死,亦願遄被當律,以安私分,幸甚。臣無任云云。答曰,省疏具悉。疏辭,許令該曹改付標。
執義柳遠鳴疏曰,伏以臣,向叨諫職,屢違召命,雖因區區情勢之便成鐵限,而揆以義分,自歸逋慢,時値法講之日開,固當趨進之不暇,而又犯違傲,至有停撤,臣罪至此,當被何律,聖度包荒,只施薄罷,曾未幾何,遽蒙恩敍,迺者栢府除命,忽下於鄕廬病蟄之中,恩誥輝耀,村閭動色,臣是何人,得此殊眷也?且感且惶,莫知措躬之所也。臣宜進京輦之下,少伸感激之忱,而暑熱所傷,仍成毒痢,氣血俱脫,症形危惡,醜穢之狀,不敢煩徹,而時日之內,無望回甦,擔舁登途,亦難自力,玆從縣道,短章陳狀,惶懍之極,伏地俟勘。仍伏念臣,曾以洪遠謨偸弄軍木事,有所論列矣。批旨若曰令該曹査實以聞,伏見該曹査啓,則以爲,綿農失稔,錢木之利害相倍,至於上下之際,闊狹隨時,簿錄之間,名實或舛,木出錢入,勢不免於招謗,又曰鄙瑣之目,固所難明,以此觀之,該曹査閱,旣明且詳,鉤得偸弄之眞贓,何敢爲分疏自明之計乎?所謂偸弄,卽以木發賣,以錢立本也,時則綿貴如錦,一匹所售,其直殆近十緍,立本之際,所費不過數緍,又或以麤疎短狹者,稱以本色,苟然充數,如斯之際,剩餘歸橐,奚翅倍蓰,欲爲掩跡,巧作簿錄,有若元數之別無虧欠,而査啓中名實或舛,利害相倍,闊狹隨時,鄙鎖難明等條列,最是發姦之明證,此非偸弄而何?及見囚供,則典守自以爲嚴謹,臺言歸之於相左,雖急於粧撰,何若是無嚴也?誠如渠言,則該曹之査啓,亦歸於爽實耶。臣忝居言責之任,略論貪汚之習,囚供出而辱臺閣,殆無餘地,此爲臣難進之一端也。伏乞聖明,亟削臣職,以爲言事爽誤者之戒焉。臣於乞免之章,不宜贅及他說,而事係公議,義在納牖,敢此尾陳,惟殿下,垂察焉。臣近聞嶠南多士,以大同之論,裹足而來,抱疏叫閽,冀達天聽,意謂朝奏夕可,以慰遠人,而伏閤今至幾日,喉院尙此持難,蘄望之心,豈不抑鬱?闕外趨伏者,殆至百人,疏下錄名者,亦近萬人,大抵嶺南素稱鄒魯之鄕,章甫皆襲詩禮之訓,所講者義理,所言者正論,以此推之,一道共公之論,不可壅遏者明矣。伏願聖明,許令捧入,一經睿覽後,特賜批旨,使疏儒毋至棲屑,公議得以夬伸焉。臣有懷無隱,冒陳愚悃,而瀆擾之罪,益增悚惶。臣無任云云。答曰,省疏具悉。儒疏令政院捧之,爾其勿辭,上來察職。
掌令鄭鴻慶疏曰,伏以臣於春間,忝叨臺地,竊以先誣未辨,衷情痛迫,不避猥越,冒陳一疏,及伏承聖批下者,恩言鄭重,至諭以自辨當矣,臣與老父,莊誦感泣,不知此生,將何以圖報聖恩也。至於其餘亦似過矣之敎,諄諄若慈父之詔迷子,臣於是,拊躬惶恧,無地自容,而旋蒙鞶帶之褫,無望簪履之記,迺者除旨又降,召牌屢臨,臣是何人,得此異數於聖明之世也?臣益切感激,繼之以惝怳,而時値移御,義分是懼,雖不得不章皇出肅,隨詣陪班,然而第臣難安之情,不敢終默,臣之前疏,非爲專論姜浚欽也。蓋謂洪·柳之端緖,因此可明,李度中之情節,因此可覈耳。噫,逆豎之屢犯蹕路,天下之變怪,而昨春之獄,苟且疎漏,未知治獄之體,何若是漫漶,而大臣聯箚之論,誠爲明的,柳七在之減死,豈是當律,李度中之全釋,豈非失刑乎?以其凶錄而言之,惟彼度中,自來凶譎,慫慂逆豎,密草上言之說,旣有立證,則計在掉脫,逞其私憾,必欲簸弄惎間,眩惑聽聞,是以燦謨凶錄之構成流布者,指目咸歸於度中,蓋其前後反覆,壹聽度中之指使者燦謨也,終始操縱,以制洪·柳之死命者浚欽也。浚欽綢繆之線索,在於洪·柳,洪·柳交通之脈絡,在於度中,則異身同腸,一串貫來,此臣所謂聖吉窩窟,度中是也,挾雜根柢,浚欽是也。燦謨雖已經斃,浚欽尙在,今若嚴鞫浚欽,則度中情節,自可彰著,嚴鞫度中,則聖吉窩窟,自可打破,臣之前疏所言,豈或一毫過當乎?區區愚忱,惟在刑政之得當,然顧臣私情,辨誣爲急,所以前疏,雖未敢畢其說,而旣發其端,惟俟公議之勘斷矣。至于今三司寥寥,無一人爲殿下言此事者,寧不慨惜?臣目見凶窩未破,腔血愈激,按注不得,復申前說,伏願聖明,特加三思,更令設鞫嚴覈,一以正刑政,一以靖世道焉。仍伏念臣,學識言議,百無肖似,而聖明不棄,屢侈恩旨,臣感恩怵義,敢不隨事蹶,而第臣老父,年今七十有九,篤老精力,漸不如前,而調補之節,不能如誠,將護之方,每失其宜,內而癖積,時時微動,外而風熱,間間闖發,近當潦暑,宿症眼眚,又致越添,臣本無兄弟,左右扶將者,惟臣而已,情私煎迫,有不可暫時離舍,顧今令辰載屆,鑾駕將啓,而隨牌進身,其勢末由,荐違召命,甘犯逋慢之罪,自揆微分,尤不勝悚惶。伏乞聖慈,天地於臣,父母於臣,特垂矜察之恩,亟許鐫免,俾便救護,仍治臣罪,以肅朝綱,千萬幸甚。臣無任云云。省疏具悉。爾其勿辭救護。
戊寅八月二十八日辰時,上御興政堂。藥房入診,時原任大臣·閣臣承候入侍時,提調金履喬,副提調尹鼎烈,假注書李憲兢,記事官李嘉愚,記事官權敦仁,待敎徐憙淳,右承旨韓兢履,假注書徐英淳,領府事李時秀,判府事金思穆,右議政南公轍,檢校提學金祖淳,檢校提學李晩秀,檢校提學沈象奎,直提學朴宗薰,檢校直閣李光文,檢校直閣鄭元容,以次進伏,醫官吳千根·李漢臣·李命運,進伏楹外訖。時秀曰,近來日氣淸和,而朝夕涼意稍緊,聖體,若何?上曰,一樣矣。時秀曰,寢睡·水刺之節,何如?上曰,一樣矣。時秀曰,王大妃殿氣候,何如?上曰,一樣矣。各殿宮氣候一樣矣。時秀曰,臣久未登筵,自今年以來,今日始登筵席,而自藥院伏聞,中宮殿震夙之候,今至彌月矣,近日調攝諸節,若何?上曰,一樣矣。時秀曰,潦雨旣收,炎熱亦退,此時世子宮諸節,何如?上曰,一樣矣。上命醫官二人入診,千根·命運,以次診候訖,退伏楹外奏曰,脈候左右三部調均,而前日左寸稍高者差勝矣。公轍曰,因國舅所傳,伏聞,中宮殿胎候,今已多朔,螽斯將有詵詵之慶,下情不勝欣幸,産室之前期設廳,自是前例,故敢此仰達矣。上曰,産室廳,以九月初擇吉以入,可也。出擧條公轍曰,産室廳,以來月初擇吉以入事,命下矣。捲草官,令政院政官牌招,開政差出,何如?上曰,依爲之。出擧條履喬曰,胎候傳敎後,卽爲擇吉診候,自是已例,故敢此仰達矣。上曰,依此爲之。履喬曰,自後日次問安啓辭中,中宮殿問候措辭爲之爲宜,故敢此仰達矣。上曰,依此爲之。履喬曰,産室設廳前醫女問安,五日日次爲之爲宜,故敢此仰達矣。上曰,依此爲之。履喬曰,産室廳排設後,當殿三提調,間四日問安,直宿提調及醫官醫女,逐日問安爲宜,故敢此仰達矣。上曰,依此爲之。履喬曰,別入直別掌務官差出爲宜,故敢此仰達矣。上曰,依此爲之。公轍曰,産室設廳,則三提調備員,然後可以擧行,而臣有區區情勢,前已控辭,未蒙體諒,今不待煩瀆,而伏想聖聰之記有矣。今當藥院直宿之日,實無抗顔趨赴之路,分義道理,極爲悶隘,伏望體諒焉。上命退,諸臣以次退出。
戊寅八月二十八日辰時,上御興政堂。晝講入侍時,同知事徐有聞,持詩傳第三卷,特進官朴宗京,持詩傳第三卷,參贊官朴蓍壽,持詩傳第三卷,侍講官朴齊聞,持詩傳第三卷,檢討官林顔喆,持詩傳第三卷,假注書徐英淳,持詩傳第三卷,記事官李嘉愚,持詩傳第三卷,記事官權敦仁,持詩傳第三卷,武臣行護軍趙岐,以次進伏訖。上曰,諸承旨持公事入侍。出榻敎賤臣承命出傳,與行都承旨朴宗薰,右承旨韓兢履,左副承旨尹鼎烈,右副承旨鄭元容,同副承旨李止淵,待敎徐憙淳,假注書李憲兢,偕入進伏。上開卷讀前受音訖,命奏新受音。齊聞讀自綿綿葛藟,止葛藟三章章六句,仍解釋章句以奏。上讀新受音,命陳文義。齊聞曰,此詩民不堪困,有乖於天理人倫之常,不足深論,而蓋民情窮迫,時政得失,亦可見矣。不能保其骨肉之親,而反望路人之收我如子弟者,是必無之理,而其窮迫之甚,寧不惻怛?在他人不顧不聞,夫何足怪,而其同困不遑之狀,亦可知矣。爲人父母,而使其赤子,失性靡所,至於此境,而莫之能恤,則安得辭其咎,而國之危亡,可立而待,豈不懼哉?彼蚩蚩之氓,以食爲天,苟無恒産,則亦無恒心,倒行逆施,何所不至?是故古昔聖王,以民爲邦本,以農爲民本,孟子勸王政於齊梁之君,而終必以制民産業爲本,子貢爲邦之問,冉有適衛之路,夫子亦以足食富之爲答,蓋衣食足,然後可以責禮節,民生安,然後可以保國治,若以當今論之,則民情切急,雖不至此境,然靡食靡家,窮苦艱難之狀,在在皆然,九重深邃,雖殿下若恫之念,亦何由盡燭之乎?其懷保奠安之責,雖在於廷臣之對揚,而其講究設施之方,惟在於殿下之俯詢,蓋殿下一番咨訪,勝於十行絲綸,至於此等講義,稽古證今,反復討論,俾有實效,是臣區區之望也。上曰,下番陳之。顔喆曰,此章卽世衰民散之辭,而曰謂他人父,謂他人母,人之父母,卽天定之大倫,豈可以他人之父謂之父,他人之母謂之母乎?君爲民之父母,而國不能治,民不能安,散而之四方,而亦不敢直言君上呼冤,謂他人父母,亦莫我顧有也,流離窮困之際,人之心性雖或梏喪,旣知毋敢怨上之意,則烏得爲無人倫之語乎?此必是以君上比父母之辭,而先儒所論,未嘗及此,臣不敢質言,而大體以此看去,則庶無傷倫之歎,亦足爲人君鑑戒之道矣。上曰,同知事陳之。有聞曰,此章聖人戒後世人君之詩,人君能制民之産,保其恒心,愛民如赤子,使無流離失所,困窮愁怨之心,則治國之道,不外乎此,伏願此等處,深留聖意焉。上曰,特進官陳之。宗京曰,臣則無可陳者矣。上曰,參贊官陳之。蓍壽曰,玉堂上下番及經筵已悉陳,臣無可陳之辭矣。上命掩卷,仍命經筵先退,有聞等退出。上曰,公事奏之。宗薰曰,臣吏房有公事矣。讀奏全羅監司狀啓,石榴限內不得封進,惶恐待罪,緣由馳啓事。蓍壽曰,臣戶房無公事矣。兢履曰,臣禮房無公事矣。鼎烈曰,臣兵房有公事矣。讀奏三和府使狀啓,淸南山海望煙臺撤罷事,宣川縣監狀啓,淸北山海望煙臺撤罷事。元容曰,臣推考房無公事矣。止淵曰,臣工房無公事矣。鼎烈曰,伏聞入診醫官所傳,則感候今已快復云矣。前日所進二神交濟湯,自明日更爲繼進似好,故敢此仰達矣。上曰,依此爲之。鼎烈曰,向伏承湯劑差早封入之命矣。自前湯劑封入之時,每於曉頭,權宜開門,先入藥院提調而還閉,多有已例,今亦依此爲之乎?上曰,依此爲之。上命退,諸臣以次退出。
戊寅八月二十八日千時,上御興政堂。召對入侍時,參贊官李止淵,持詩傳第十卷,侍讀官沈能岳,持詩傳第十卷,檢討官林顔喆,持詩傳第十卷,待敎徐憙淳,持詩傳第十卷,假注書李憲兢,持詩傳第十卷,記事官李嘉愚,持詩傳第十卷,記事官權敦仁,持詩傳第十卷,以次進伏訖。上命開卷讀之。能岳讀自文王旣勤止,止駉四章章八句。顔喆讀自有駜有駜,止商頌四之五。上曰,文義陳之。能岳曰,此章頌周室封功臣之事,而一篇大意,專言文王之功德,以示後嗣王不敢自專之意,至於受封賞之諸臣,亦勉以繹思文王之德,恩若不出於己,則尤可見武王之德之盛也,此篇文義,以此澄省似好矣。顔喆曰,魯之有頌之義,已悉於篇題,不必更陳,而以僖公之賢,亦能篤學,在泮燕飮,載色載笑,則濟濟之士,豈無祝禧之忱乎?閟宮之詩,備陳世德於新廟奕奕之日,以及於僖公,亦可見僖公之德,百福是宜也,然則岡陵之壽,昌熾之祿,莫非修德之效也。請以德之一字仰勉焉。上曰,參贊官陳之。止淵曰,今日所講諸章中,駉章思無邪三字,最是明白切實,便得那徹上徹下底工夫,故孔子曰詩三百,一言以蔽之曰思無邪,今日所講中,伏願以此三字,爲開卷第一義,深加體察焉。上曰,閣臣陳之。憙淳曰,上下番及參贊官所陳甚好,臣無更達之辭矣。上命掩卷,止淵曰,講讀之際,有所做錯,事甚未安,下番玉堂林顔喆推考,何如?上曰,依爲之。出擧條上曰,玉堂先退。能岳·顔喆退出。上曰,在院承旨持公事入侍。賤臣承命出傳,行都承旨朴宗薰,行左承旨朴蓍壽,右承旨韓兢履,左副承旨尹鼎烈,右副承旨鄭元容,假注書徐英淳追入進伏。上曰,公事奏之。宗薰等曰,六房無公事矣。上曰,注書出去,如有公事持入。賤臣承命出,入奏曰,院中無公事云矣。上曰,注書出去,其間如有公事持入。賤臣承命出,持永寧殿獻官改付標單子及宗廟大祝改付標單子以入,宗薰跪傳夾侍而進之。上命夾侍,留中公事,一竝持來啓下,各房承旨分書判付讀奏,可也。宗薰等以次書判付讀奏訖。上曰,注書持此公事出去頒布,其間如有公事,更爲持入,可也。賤臣承命出,入奏曰,院中無公事矣。上命退,諸臣以次退出。
戊寅八月二十八日申時,上御興政堂。別講入侍時,參贊官李止淵,侍讀官沈能岳,持詩傳第一卷,檢討官林顔喆,持詩傳第一卷,待敎徐憙淳,假注書李憲兢,記事官李嘉愚,記事官權敦仁,以次進伏訖。上命開卷讀之。能岳讀自殷其靁在南山之陽,止故作此詩。上曰,下番讀之。顔喆讀自殷其靁在南山之側,止殷其靁三章章六句。上曰,文義陳之。能岳曰,此章從役者之家人,念其君子而作,室家相離,宜有愁怨之意,而只勉其早畢王事,又美其信厚之德,以委巷匹婦,能知先公後私之義,若非文王之化入人者深,則何以及此?變風多從役之詩,而往往有怨辭,作此詩之婦人,則沐聖化而識道理如此,此莫非在上之人導率之如何,此等處益加體念焉。上曰,下番陳之。顔喆曰,此章旨義,別無深奧指陳處,且上番所陳切實,臣無更達之辭,而文王德化之所曁,至此詩而尤可驗矣。婦女思想之際,易致愁苦怨懟之言,而只以莫敢或遑,閔其勞焉,歸哉歸哉,望其至焉,未嘗有一言愁怨底意者,可見其發於性情之正,而文王之德所以入人者深矣。德之所及,其效如此,伏願體念於此等處,克懋聖德焉。上命掩卷,命玉堂先退,能岳·顔喆退出。上曰,坐直承旨入侍。賤臣承命出傳,右承旨韓兢履追入進伏。上曰,公事奏之。兢履曰,各房無公事矣,只有觀象監草記,産室廳擧行事矣。跪傳夾侍而進之。上曰,明日院直,誰也?止淵曰,姑未停當矣。上命退,諸臣以次退出。
戊寅八月二十八日酉時,上御興政堂。別講入侍時,參贊官韓兢履,侍讀官沈能岳,持詩傳第一卷,檢討官林顔喆,持詩傳第一卷,待敎徐憙淳,假注書李憲兢,記事官李嘉愚,記事官權敦仁,以次進伏訖。上命開卷讀之。能岳讀自標有梅,止小星二章章五句。上曰,下番讀之。顔喆讀自江有汜,止江有汜三章章五句。上曰,文義陳之。能岳曰,今此下番所奏江有汜章,卽媵之在國者,感其嫡之迎歸而作也。其嫡之始不偕行,卽人欲之私,終能迎歸,卽天理之公,遏人欲而存天理,莫非觀感於后妃夫人,而后妃之能不妬忌,使人感化者,卽文王修齊之化,始自閨門,而及於江沱諸國而然,此章文義,以此體驗焉。上曰,下番陳之。顔喆曰,臣所奏卽江有汜章,而請以小星詩旨義略陳之,此詩亦南國夫人,被后妃之化,而能不妬忌,故衆妾服其德而美之者也。妬忌者婦女之惡行,在私門則病其家,在國家則覆其國,今此小星之夫人,以德率下,妾御化之,至有此詩之詠美,此莫非文王刑御之化所推及而然,是所謂正家而天下正也。此等處深留聖念焉。上命掩卷,命玉堂先退,能岳·顔喆退出。上曰,坐直承旨持公事入侍。賤臣承命出傳,左副承旨韓兢履追入進伏。上曰,公事讀之。兢履讀奏廣州留守狀啓,玉山大嬪基所有頉處修改事,止淵讀奏廣州留守狀啓守牒,軍官都試設行事,竝跪傳夾侍而進之。啓下書判付訖,上命退,諸臣以次退出。
上在慶熙宮。停常參·經筵。
藥房提調金履喬,副提調尹鼎烈啓曰,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?中宮殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿·中宮殿·嘉順宮·世子宮,口傳問安。答曰,知道。
尹鼎烈啓曰,明日常參·經筵,取稟。傳曰,停。
朴蓍壽啓曰,大司憲宋穉圭,執義柳遠鳴,掌令禹錫龜,持平鄭藎在外,掌令鄭鴻慶受由,持平玄鎭商未署經,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
朴宗薰啓曰,藥房提調·副提調,持湯劑來待矣。傳曰,封入。
傳于韓兢履曰,禮房承旨馳詣宗廟·永寧殿·景慕宮,奉審摘奸以來。
尹鼎烈啓曰,藝文提學趙弘鎭,昨夜承牌,而更鼓已深,故以待明朝肅謝入稟矣。事當待開門入來,而肅單今始來呈,揆以事體,誠極未安,推考,何如?傳曰,允。
傳于李止淵曰,召對爲之。
傳于尹鼎烈曰,別講爲之。
傳于朴蓍壽曰,別講爲之。
傳于尹鼎烈曰,別講爲之。
傳于朴蓍壽曰,右副承旨許遞,前望單子入之,待下批,牌招察任。
承旨前望單子入之,申在植落點。
傳于朴蓍壽曰,右承旨許遞,前望單子入之,待下批,牌招察任。
承旨前望單子入之,金啓溫落點。
傳于朴蓍壽曰,違牌承旨許遞,前望單子入之,待下批,牌招察任。
承旨前望單子入之,李友秀落點。
傳于朴蓍壽曰,左副承旨許遞,前望單子入之,待下批,牌招察任。
承旨前望單子入之,洪起燮落點。
尹鼎烈啓曰,新除授同副承旨李友秀,時在京畿安山地,斯速乘馹上來事,下諭,何如?傳曰,允。
傳于尹鼎烈曰,明日輪對官待令。
傳于朴蓍壽曰,山林外,在外及未肅拜臺諫竝許遞,前望單子入之。
臺諫前望單子入之,大司諫李止淵,執義洪羲瑾,司諫沈能稷,掌令李羲肇,持平李儒修,獻納尹景鎭,正言朴潞壽落點。
尹鼎烈啓曰,大司諫李止淵,旣在闕中,不爲肅謝,直爲出去,事甚未安,推考,何如?傳曰,允。
尹鼎烈啓曰,臣與右副承旨李止淵伴直矣,移拜大司諫,伴直無人,同副承旨李友秀在外,左副承旨洪起燮傳旨未下,行左承旨朴蓍壽,所當牌招,而拘於廳規,不得請牌,何以爲之?敢稟。傳曰,牌招。
傳于尹鼎烈曰,承旨未差之代,前望單子入之。
承旨前望單子入之,宋啓榦·李晉淵落點。
前事變假注書金聖默書啓,臣敬奉聖諭,傳諭于西部盤石坊藥峴契判府事金載瓚所住處是白乎,則以爲,臣昨於附奏,猥陳衷情,竊庶幾微執則特賜體諒,偕來則卽令召還,及伏承夜下聖批,慰諭冞隆,開釋備至,而至若二字不敢聞之敎,尤萬萬至嚴,且重臣於此,豈敢不不俟竟日,秪若承奉,而第十年至切之懇,爲今日必討之罪,臚列旣峻,釁孽已重,今雖獲荷恩造,幸保性命,而爲聖世廢僇則極矣。聖諭中無理之敎,實出於曲開臣進身之路,而在臣自處之義,豈可諉以無理,晏若無礙,甘自歸於王安石無足畏之科耶?朝廷之不可犯者言議也,士夫之不可壞者廉防也。惟有縮伏俟勘,而無以仰承德音,隕越之至,乞被重誅云是白遣,臣則旣承偕來之命,故仍留之意,敢啓。答曰,兩次敷諭,罄予至意,庶幾卿幡然簉朝,一樣深引,有若自畫者然,此豈所望於卿?人言之無理,予旣深惡而斥之,於卿何有,而以無理之言,反欲遐棄於予者,不幾於怒室而色市乎?竊爲之萬萬慨然,卿其亟改前見,卽爲入來事,爾其更爲傳諭。
朴蓍壽啓曰,卽者中樞府錄事來言,判府事金載瓚,以爲卽伏見別諭下者,辭敎截嚴,有不敢承聞,震懍靡措,走伏金吾門外,恭俟鈇鉞之誅云矣,敢啓。傳曰,胥命萬萬過矣,卿其安心簉次,明日簉朝,則予心亦可安,卿其諒之事,遣史官傳諭。
又啓曰,卽者義禁府都事來言,判府事金載瓚,待命於金吾門外,係是大臣去就,敢啓。傳曰,知道。
兵曹口傳政事,判府事單鄭晩錫。
兵曹口傳政事,副護軍單鄭元容。
以右副承旨申在植牌不進罷職傳旨,傳于尹鼎烈曰,只推。
以校理李東煥,副校理李應奎,副修撰徐萬修牌不進罷職傳旨,傳于尹鼎烈曰,只推。
以京畿監司洪遇燮狀啓,通津府使李貞坤遭母喪事,傳于尹鼎烈曰,令該曹口傳差出,催促下送。
吏曹口傳政事,以申緖爲通津府使。
尹鼎烈,以弘文館言啓曰,校理李東煥,副校理李應奎,副修撰徐萬修,旣有只推之命,竝卽牌招察任,何如?傳曰,允。
又以侍講院言啓曰,新除授文學李羲準,除拜屢日,尙不出肅,卽爲牌招察任,何如?傳曰,允。
又以內醫院提調意啓曰,中宮殿産室廳排設時所用白馬皮一令,鹿皮馬轡一部,羊毛氈四部,六張付油芚二部,四張付油芚四部,捲草時所用命白米一百斗,命正銀一百兩,命白絲十斤,命絹十疋,命紬一疋,令該曹,卽爲進排爲乎矣,此外應入小小雜物乙良,依前例,提調直捧甘結取用之意,敢啓。傳曰,知道。
又以內醫院提調意啓曰,中宮殿産室敎是時,別入直醫官差出事,命下矣。御醫金壽仁·李思仁,鍼醫崔遂燁,議藥同參李敬培·李元豐差下之意,敢啓。傳曰,知道。
又以內醫院提調意啓曰,中宮殿産室敎是時,別掌務官差出事,命下矣。御醫鄭楠秀差出之意,敢啓。傳曰,知道。
又以內醫院提調意啓曰,中宮殿産室敎是時,醫女德愛·春鶯,湯藥書員高守謹·金宗範·朴仁基,依例差下之意,敢啓。傳曰,知道。
朴蓍壽,以兵曹言啓曰,今八月各廳堂下武臣朔試射,臣曹連因有故,不得爲之之意,敢啓。傳曰,知道。
又以御營廳言啓曰,本廳哨官安昇玄,身爲入直哨官,軍號受出時,趁不待令,以致他哨官替受之境,萬萬可駭,爲先汰去之意,敢啓。傳曰,知道。
又以賑恤廳言啓曰,東部蓮池洞契任掌崔順昌,今月二十九日,本洞路傍,得一歲遺棄男兒,同里居良女崔召史,欲爲收養,西部工曹後洞契任掌姜得伊,今月二十九日,本洞路傍,得一歲遺棄男兒,同里居良女林召史,欲爲收養,北部苑洞契任掌崔老積,今月二十九日,本洞路傍,得一歲遺棄女兒,同里居良女安召史,欲爲收養,貧不自食,皆願受料,告于本部,自各該部,同日牒呈,故依節目竝爲給料,使之乳養之意,敢啓。傳曰,知道。
戊寅八月二十九日辰時,上御興政堂。召對入侍時,參贊官李止淵,持詩傳第十卷,檢校直閣鄭元容,持詩傳第十卷,侍讀官沈能岳,持詩傳第十卷,檢討官林顔喆,持詩傳第十卷,假注書徐英淳,持詩傳第十卷,記事官李嘉愚,持詩傳第十卷,記事官權敦仁,持詩傳第十卷,以次進伏訖。上曰,諸承旨持公事入侍。出榻敎賤臣承命出傳,與行左承旨朴蓍壽,左副承旨尹鼎烈,假注書李憲兢,偕入進伏。上命開卷讀之。能岳讀自猗與那與,止那一章二十二句。上曰,下番讀之。顔喆讀自嗟嗟烈祖,止玄鳥一章二十二句。上曰,文義陳之。能岳曰,此詩祭成湯之樂歌,商人尙聲,故祭祀之禮,以樂爲貴,其曰奏鼓衎衎,嘒嘒管聲,穆穆厥聲者,非但聲音之可格神明,自古明王奉祭之道,必洞屬於此,致敬於此,所以一其心而恪其事也。至誠之道,爲格神之方,而聲音又爲表章至誠之道,伏望此等處,推類深察焉。上曰,下番陳之。顔喆曰,玄鳥章卽祭宗廟之樂歌,自高辛氏生契,而正域受命,至曰在武丁孫子,則蓋言有國之基,傳子而傳孫,天之命商,佑于有德,則苟不修德,豈可受命不殆,歷世不替耶?故修德爲人君當務之本,伏望此等處,深留聖意焉。上命掩卷,仍命玉堂先退,能岳等退出。上曰,公事奏之。蓍壽曰,臣戶房有公事矣。讀奏江華留守狀啓,公州牧大同米無弊護送事,公淸監司狀啓,大興郡田稅船裝發事,公淸監司狀啓,遺棄兒無乎事。鼎烈曰,臣兵房有公事矣。讀奏公淸監司狀啓,邪學無乎事。上命書傳敎曰,右副承旨許遞,前望單子入之,待下批,牌招察任。憲兢承命出傳,持入前望單子,行副護軍申在植落點。止淵讀奏判付,上曰,注書出去,使之別講入侍,上番出去,座目單子書入,而參贊官,以尹鼎烈書之,閣臣以鄭元容書之。賤臣承命出傳,侍讀官沈能岳,持詩傳第一卷,檢討官林顔喆,持詩傳第一卷,追入進伏。上命開卷讀之。能岳讀自野有死麕,止詩傳大全卷之一。上曰,文義陳之。能岳曰,女子被文王之化,而貞潔自守,死麕詩之所以作也。舊俗則未能如是,故今雖貞潔,而恐爲强暴之所汚,至以無感我帨拒之者也。至於何彼穠矣,則王姬之下嫁,易爲挾貴之驕,而能執婦道,其肅雝如是,則文王后妃之敎,亦可見其推及矣。此章旨義,以此體驗甚好矣。上曰,下番陳之。顔喆曰,上番所奏,已盡此章之旨,而王姬下嫁,未嘗有挾貴之驕,克著肅雝之儀者,可知其賢婦人也。堯以二女,釐降于潙汭,而克有觀刑之美者,殆若此章之婦人,而自秦以後,絶無如此之美俗,此無他,古昔如此之時,人君正家之化,有以噵率而然也。伏願留念於此等處,更務以修齊,爲治平之本焉。上命掩卷,仍命玉堂先退,能岳等退出。上曰,注書出去,公事入之。憲兢承命出,持江華留守啓本大成殿修改還安祭設行事以入,止淵讀而奏之。上曰,春坊番,誰也?止淵曰,下番尹正鎭,上番韓用儀云矣。鼎烈曰,臣見王大妃殿湯劑議定,未及封入而入侍矣。上曰,與注書先退。鼎烈·憲兢退出。上曰,都承旨如入來,持公事入侍。賤臣承命出傳,行都承旨朴宗薰追入進伏曰,各房無公事矣。上命書傳敎曰,右承旨許遞,前望單子入之,待下批,牌招察任。賤臣承命而出,持入前望單子,行副護軍金啓溫落點。進御二神交濟湯,依前方自今日一貼式煎入。出榻敎王大妃殿進御枳更二陳湯五貼製入。出榻敎上命退,諸臣以次退出。
戊寅八月二十九日午時,上御興政堂。別講入侍時,直提學朴宗薰,參贊官朴蓍壽,侍讀官沈能岳,持詩傳第二卷,檢討官林顔喆,持詩傳第二卷,假注書徐英淳,記事官李嘉愚,記事官權敦仁,以次進伏訖。上命開卷讀之。能岳讀自詩傳大全卷之二,止栢舟五章章六句。上曰,下番讀之。顔喆讀自綠兮衣兮,止匏有苦葉四章章四句。上曰,閣臣讀之。宗薰讀自習習谷風,止泉水四章章六句。上曰,參贊官讀之。蓍壽讀自出自北門,止北門三章章七句。上曰,注書讀之。賤臣讀自北風其涼,止北風三章章六句。上曰,上番讀之。嘉愚讀自靜女其姝,止靜女三章章四句。上曰,下番讀之。敦仁讀自新臺有泚,止新臺三章章四句。上曰,文義陳之。能岳曰,栢舟詩卽婦人不得於其夫而作也。二南被文王之化,皆知刑御之道,修齊之治,自夫變風以降,王澤漸遠,時君世主,不能盡修齊之道,故閨壼之際,夫婦失和,咏歌之間,怨刺居多,則修齊二字,允爲後世人君之當務,而治平之效,不外於是矣。伏願此等處,深留聖意焉。上曰,下番陳之。顔喆曰,此章亦婦人見棄而作也。夫子之列之變風者,以其時政之得失,風俗之汚隆,爲後世人君之鑑戒也。欲其政之有得而無失,欲其風之有隆而無汚,則專在乎人君之修德而躬率之也。伏願深留聖念焉。上命掩卷,仍命玉堂先退,能岳等退出。上曰,公事奏之。宗薰讀奏江原監司狀啓,莊陵奉審事移營事。鼎烈讀奏水原留守狀啓,上京事及公淸水使狀啓,所斤僉使金得成到任事及廣州留守狀啓,明陵幸行時斥堠伏兵傳語軍徵發定送事及摠戎使狀啓,明陵幸行時斥堠伏兵傳語軍徵發定送事。上曰,違牌承旨許遞,前望單子入之,憲兢承命出,持前望單子入之,行副護軍李友秀落點。上曰,閣臣何不入來?宗薰曰,臣旣入別講,故不爲入來矣。上曰,注書出去,使之別講入侍,上番出去,座目單子書入,而承旨以朴蓍壽書之,閣臣以朴宗薰書之。憲兢承命出傳,侍讀官沈能岳,持詩傳第二卷,檢討官林顔喆,持詩傳第二卷,追入進伏。上命開卷讀之。能岳讀自二子乘舟,止栢舟二章章七句。上曰,下番讀之。顔喆讀自牆有茨,止牆有茨三章章六句。上曰,文義陳之。能岳曰,此詩旨義,別無可陳,而二子不違君父之命,而自蹈其死者,固可謂賢,而朱子非之。瞽瞍欲殺舜,而舜之不死,豈畏死而然哉?欲其不陷父於惡也。然二子之死,不幾近於陷父於惡者乎?栢舟之詩,共伯夭死,而其父母,欲强奪其志者,可見衛俗之無變不有也。共姜獨能貞身自守者,可見先王敎化入人者深也,敎化之所以導率人者,有如是矣。伏願留念於此等旨義焉。上曰,下番陳之。顔喆曰,上番所奏,俱爲切實,臣無更達之辭,而臣所奏章中所可道也,言之醜也云云,有不敢汚口陳說也。夫子刪詩,載諸變風者,欲爲鑑戒後世之意也。伏願體察焉。上命掩卷,仍命玉堂先退,能岳等退出。上曰,注書出去,如有公事持入。憲兢承命出,持公淸監司狀啓,啽囕燒死人恤典題給事以入,蓍壽讀而奏之。上曰,注書出去,公事又爲持入。憲兢承命出,持承旨房望,司饔院副提調望以入,宗薰讀奏而進之,司饔副提調金啓溫落點。上曰,新除授承旨承牌乎?止淵曰,金啓溫與尹鼎烈,爲親査應嫌云,似不承牌矣。上曰,許遞,前望單子入之,憲兢承命而出,持前望單子入之,行副護軍洪起燮落點。上命退,諸臣以次退出,
上在慶熙宮。停常參·經筵。
尹鼎烈啓曰,明日常參·經筵,取稟。傳曰,停。
李友秀啓曰,合辭許久闕啓,事甚未安,除在外·未署經·受由外,未肅拜人員,竝卽牌招,何如?傳曰,允。
又啓曰,來初五日朝參日次矣,敢稟。傳曰,停。
又啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
尹鼎烈啓曰,藥房副提調持湯劑來待矣。傳曰,封入。
朴宗薰啓曰,右副承旨李友秀自鄕上來云,卽爲牌招,何如?傳曰,允。
又啓曰,新除授右副承旨李晉淵時在廣州地,同副承旨宋啓榦時在公淸道懷德地,竝斯速乘馹上來事,下諭,何如?傳曰,允。
傳于朴宗薰曰,判府事批答中,不幾於怒室而色市乎,九字還收。
事變假注書鄭遇炳書啓,臣於本月二十九日五更量,敬奉聖諭,馳往傳諭于金吾門外判府事金載瓚胥命處是白乎則,以爲,臣積違恩命,徒負聖眷,致有萬萬不敢聞之敎,本罪之外,又添死罪,未蒙嚴勘,遽入脩門,實非義分之所出,因爲泥首胥命,乞被重誅云矣,敢啓。答曰,卿若卽爲安心簉朝,則予當還收矣。
事變假注書金聖默書啓,臣敬奉聖諭,傳諭于金吾門外判府事金載瓚胥命處是白乎則,以爲,臣未蒙嚴勘,荐承恩諭,至有當爲還收之命,臣於此,屢瀆是懼,叩謝爲重,謹當冒沒趨詣,冀被當被之律云是白遣,臣則旣承偕來之命,故仍留之意,敢啓。傳曰,知道。
傳于朴蓍壽曰,金判府事留待。
傳于朴蓍壽曰,金判府事入侍。
尹鼎烈啓曰,今九月初一日日次,輪對官養賢庫兼奉事趙渡,典牲署判官金基常,造紙署別提白思日,瓦署別提金昌壽來待矣。傳曰,入侍。
傳于尹鼎烈曰,召對爲之。
傳于尹鼎烈曰,別講爲之。
傳于朴蓍壽曰,右副承旨許遞,前望單子入之。
承旨前望單子入之,洪冕燮落點。
以校理金東煥,副校理李應奎,副修撰徐萬修牌不進罷職傳旨,傳于尹鼎烈曰,只推。
傳于尹鼎烈曰,在外及有實故玉堂,竝許遞,前望單子入之。
玉堂前望單子入之,校理李沆,副校理申綽·趙庭和,修撰李翊會,副修撰趙忠植落點。
尹鼎烈啓曰,卽者弼善韓用儀以其親病,陳疏徑出,原疏纔已捧入矣,所當直捧禁推傳旨,而此與無端徑出有異,推考警責,何如?傳曰,允。
李友秀啓曰,臣與右副承旨洪冕燮伴直矣,纔已陳疏徑出,伴直無人,右承旨尹鼎烈,所當牌招,而拘於廳規,不得請牌,何以爲之?敢稟。傳曰,牌招。
以司諫沈能稷牌不進罷職傳旨,傳于李友秀曰,只推。
執義洪羲瑾啓曰,臣之言議風采,本不近似於淸朝耳目之任,而亞憲除旨,恩出特點,召牌儼臨,義分是懼,雖不得不章皇出肅,第臣合啓中,有不可以晏然隨衆聯參者,前此屢叨,輒蒙恩諒,今亦宜無異同,請命遞斥臣職。答曰,依啓。
大司諫李止淵,獻納尹景鎭,掌令李羲肇啓曰,噫嘻痛矣,以能賊萬古所無之逆魁,不卽正刑,徑先致斃,輿情莫不痛惋,此豈可以尋常物故,置而不論哉?論其平日罪犯,則陰樹逆種,密倡凶論,慫慂恒·簡,爲渠羽翼,糾結厚·獜,自作窩主,待國洞執命之日,擬占台府,當李潭秉銓之時,把弄朝權,且以醴酒之說,大北之論,肆然脅持,百計嘗試,倡爲追崇之說,恐動儕類,沮遏代聽之逆,皆其部曲,則亂本凶啚,甚於耇·輝·師·興。究其情節,已是萬戮猶輕,而及夫賊吉之招出後,凶言逆情,尤益綻露無餘矣。噫,癸亥反正之說,太甲桐宮之言,推戴逆禶之謀,某也爲大將,某也爲吏判,某也爲閫帥等說,爛熳於前後諸賊之供,而妖任埋凶之計,究其本則能賊也,逆範懷刃之凶,究其本則能賊也,特凶頑之故,忍杖徑斃,王章未伸,擧國同憤。試以渠之招辭觀之,雖優爲謀逆,以不少之人,何可遽然承服?又以爲,如欲殺之則速出斬之等語,肆然發惡,而且太甲桐宮之說,果與諸賊,一席酬酢於展開書傳,講其文義云者,與相吉·澤遂之招,若合符契,卽此一節,乃渠之結案,旣已遲晩後物故,則不可以未及結案置之。趾賊一門之窮凶極惡,自有天地以來所未有者,而限以國法,猶貸其凶種之穉少者,梟種稍長,安知不更肆獍惡,如範·吉等所爲者耶?澤遂爛熳同參於啓能凶慘不道之謀,只誅其身,王章已失,輿憤未洩,其陰凶情節,其弟萬無不知之理,請遲晩後物故罪人啓能亟施孥籍,趾賊等凶種,夬施邦刑,獻遂設鞫得情。噫嘻痛矣,從古亂逆何限,而豈有如夏賊之窮凶極惡者哉?語其凶言則雲·海所不道,語其逆節則賊鏡之所不爲,見者骨寒,聞者膽掉,實是窮天地亘古今所未聞所未有者也。此豈渠一人之所爲,一時之所做出?和同之類,必有其人,黨與之討,不容少忽,而旣搜之文書,竝皆付丙,未露之端緖,全不究覈,獄體疎虞,寧不凜然?到今追究之道,惟在於親屬奴傔之及時訊鞫,而章疏之請,尙未蒙允,此雖出於先大王包涵寬假之至仁盛德,而至於夏賊子女囚禁待年之命,臣等尙今抑鬱,寧欲溘然。夫逆種之待年殄滅,乃指尋常治逆之律文也,今此夏賊,卽是開闢以來所無之逆,其於獜·亮之稱兵,鏡·虎之凶言,不啻百倍,則古今天下,安有以此賊子女,而有待年與否之可論哉?及至今日,年限已過,則尤不可晷刻容貸於覆載之間矣。夏賊之外,豈復有夏賊,而乃者逆恭之出,則今日群下之骨驚膽掉,直欲手磔口臠之心,尤有倍於夏賊初出之時矣。噫,恭賊敢於鞫庭,提誦夏賊之凶書,乃以相議,勸成納招,又發夏賊所不道之凶言,則梟獍種子,腸肚相連,亦一夏賊,而特其逆節發露,差有先後耳。千剮萬斫,未足以洩輿憤,收孥瀦澤,不可謂當其律,夏賊之變,已用适·雲之例,則今於此賊,決不可異同也明矣。噫,其一家之內,生出二夏賊,則此非一朝一夕之故,其凶言逆謀,傳襲有素,平日之爛熳酬酢,一室之尋常倡和,推此可知,恭賊正刑之後,一二同情之類,旣無究問之道,而斗恒尙今假息於覆載之間,則夏·恭兩賊之黨與同情,萬無不知之理,目今究覈之道,惟在於此,而雖以向來連伊事言之,渠以賊傔之妻,敢生凶濫之心,至有擊錚之擧,此亦古今所無之變怪,而渠不過么麽一賤女,則決非渠所可獨辦者也。是必其夫暗地指使,爲此嘗試之計,據此一事,劇逆親屬之從中跳踉,復事綢繆之狀,昭不可掩,此而不窮覈嚴斷,則未知何樣禍機,伏在何地。今於事端旣露之後,尤不容暫緩盤覈,請夏賊子女亟施跪斬之典,斗恭親屬應坐之類,一依适·雲例擧行,斗恒及夏賊親屬奴傔連伊夫妻,竝嚴鞫得情,夬正典刑。噫嘻痛矣,明謙之凶謀逆節,實是亘萬古所無之賊也,身爲閫帥。四字刀削已是劇逆之斷案,而乙巳春諸賊指日擧兵之時,自擬內應大將,至於書給四柱,先占身數,其所爲計,至凶極獰,而況渠六字刀削逆復之愛姪也,一室之內,日夜綢繆兩賊之間,出沒紹介,危機急變,迫在呼吸,何幸賊謀自綻,天討夬行,而誅殛之典,只及其身,收孥之律,尙未擧行,揆以獄體,不免疎虞。以謙·以逆·復之子,傳襲其父之凶啚。八字刀削鉤覈之路,惟在此賊之盤問,而不加究覈,不捧結案,遽爾用刑,只施應坐,而籍産之典,雖已擧行,收孥之律,在所不已。逆復之變,振古所無,殄滅無遺育者,政爲此賊準備語,則其在鋤逆種杜後患之道,殄之滅之,不容少忽,而好石之以年未滿循例爲奴者,揆以邦刑,萬萬乖當。夫待年用法,乃是尋常治逆之律,而至於此賊,實無異於古之适·雲,今之趾·夏,則其凶種逆孽之待年與否,更無可論。逆宇以凶喆之子,藉其氣勢,罔念喣濡之恩,益肆跳踉,擬帥市恩之謀,旣極陰祕,荷杖偸鈴之態,不忍正視,其所負犯,不一而足,而乃於不敢言之地,敢懷不敢萌之心,潛構啓草,欲售欺天之計,此已窮凶絶悖,而於渠猶屬薄物細故,潛藉逆復之姻婭。十二字刀削旣已遲晩,顧瞻他日之計,明白納招,甚至於干涉善復,自知當死之供,吐實於平問之下,其窮凶情節,更無可言,有賊如此,不施邦刑,則天綱絶矣,王法壞矣。宇鎭之於善·謙兩賊,一而二二而一也,兩賊伏法之後,獨使已結案之凶逆,得保首領,臥斃牖下,古今天下,寧有是哉?義理自此晦塞,亂賊無所懲畏,思之及此,寧不大可憂而大可懼哉?請明謙·以謙亟施孥戮,逆復庶子好石亟施處絞,遲晩後物故罪人宇鎭諸子亟施散配之典。噫嘻痛矣,亂逆之變,從古何限,而豈有若嶺啓中諸賊之窮凶極惡者哉?嗚呼,際庚年天崩地坼之痛,大小中外,惟有血泣攀號,直欲無生而已,噫,彼逆魁時景等兄弟,渠亦今日臣民耳,抑何凶肚,包藏禍心,闖此擧國哀遑之時,敢生嘯聚不軌之謀,假托占夢,誑惑人心,妄附星緯,煽動妖言,驅脅蟲蠢之村氓,乘夜直犯於官府,肆發縛官上京擧兵除惡等語,究其逆節,實有浮於獜·亮,而鯨鯢之戮未加,魑魅之形先滅,雖未及如法結案,而此等凶逆,當施孥戮之典。金樂敎則以玄慶之妻娚,參聞醫官可疑之說,而不卽直招,及與時皞面質之後,始乃吐實,究厥情節,萬萬狡慝。凡此諸賊,雖或有首從之別,而其在誅亂根重獄體之道,不可自外勘斷而止,請時景·時昱,竝施孥籍之律,金樂敎亟令王府設鞫嚴覈,快正邦刑。噫嘻痛矣,權奸之凶國禍家,從古何限,而豈有如尹行恁之至妖慝絶巧憯者哉?渠本天生宵小,薄有文技,惟我先大王,念其家聲,置之邇列,自簪筆而躋緋玉,恩至渥也,奈其狼性難改,梟音漸肆,持身汚下,不以士夫而自處,宅心回譎,不識名義之何物,賣寵招權,無所顧忌,利己傷人,看作能事,平生傳襲,旣是凶邪之餘論,密地和應,無非奸賊之悖說,而鬼蜮情狀,莫逃於天鑑之下。故每以行己卑賤,作事容易,不可任用,俯諭於筵臣,至有小國榮之敎,雖以包容之德,姑緩屛黜,深察跳踉之漸,嚴加裁抑。大聖人則哲之明,凡在臣隣,孰不欽仰,而及夫乙卯以後,朝著肅淸,國是大定,則渠亦自知其舊惡之難容,宿習之莫售,遂復翻身換面,以爲迷藏龍斷之計,情態之巧黠,不啻如見其肺肝,有識之憂,厥惟久矣。逮當庚年崩坼之變,大小哀遑,罔知所爲,渠乃以喪制未闋之身,謂此時之可乘,敢欲盜竊權柄,恣行胸臆,毁棄禮防,闖然冒進,人理之滅絶,已無可言,而出入深嚴,略無防限,窺覘動靜,作爲伎倆,欺蔽上下,擅弄威福,兜攬銓衡,濫吹文苑,以奔走號召奊詬無恥之徒,廣植黨援,助爲聲勢,而錢穀甲兵,無不管轄,政注差除,惟意所欲,甚則矯稱先旨,使人莫敢誰何,陰濟其私,鄙夫無所不爲,夸張氣焰,大開賂門,親黨家客,口厭四方之贈遺,僕隷賤流,動藉宮掖之嚴密,勢成威立,無復畏憚,延禧禁地,縱賊傔而瘞埋臭胔,湖·嶺諸郡,嗾鄕儒而俎豆厥父,乾沒公貨,與私人而分利,鬻賣腴邑,共癡甥而論價,此猶渠之薄物細故。若其陰陽闔捭,左右欺賣,口蜜腹劍,不翅林甫之奸邪,詐僞反覆,專用蘇·張之手段,其言則假托義理,而其心則壞亂義理,廊廟大臣,視之若無,僚寀兄弟,么行交口,讒慝之口,千百其舌,朝家之洶洶不寧,徒以渠也,廷紳之惴惴不保,豈非若耶?尤所痛惡者,奏藁之役,倡說於公座,瀛棘之逆,營護於暗地,爲凶魁效力之計,手脚益忙,殺薄昭薄德之言,心跡畢露,至於庭籲初發,敢爲推托之辭,告文代撰,陰用寬大之句,當此之時,渠之所謂義理果安在哉?璁·萼之論,卽渠素所蓄積,章·蔡之事,是渠他日排布,則每到事會之滾急,不覺眞情之發見,自不得不然爾,向來邪獄,可謂天地之大變怪,王法之所必誅,而處分嚴正,一番廓淸,其功有不在於抑洪水驅猛獸之下,而渠獨爲楚獄多濫之說,肆然發口,以悅異臭之人,自爲解脫之計,設心造意,事事若此。此等小人,眞朱夫子所謂自朝至暮,自頭至足,無非罪惡者,渠亦人耳,持此安歸?情狀旣綻,到處狼狽,天地雖大,靡所容身,則畢竟匍匐而歸,還他本色。蓋其千億化身,惟利是趨,利在浚賊則附浚賊,利在異類則附異類,利在邪黨則附邪黨,至於二十三字刀削天下之惡,始若殊塗,終必同歸,況渠之於逆任,腸肚相連,脈絡交通,眞贓現捉,昭不可掩,況今可·發之凶言凶書,卽窮天地亘萬古載籍以來所未有之逆變也。可基則本以行恁之卵育,傳襲行恁之凶肚,爛熳繆綢,如鬼如蜮,爲世指目,厥惟久矣,而及其竄逐之後,輒懷怨懟之心,敢於莫重莫嚴之地,肆發窮凶極悖之說,時發則久爲可賊之豢畜,稔聞可賊之凶言,手投凶書,詬罵天日,此實雲·海之所不道,而苟究其根柢窩窟,一則行恁,二則行恁。何幸我慈聖殿下,俯察輿情,廓揮明斷,特降賜死之命,王章自此可伸,輿憤得以少洩,而第伏念,行恁罪是劇逆,職非大官,則只賜其死,不施藁街之典者,實是四百年所未有之事也。況其從前至妖至慝之負犯情節,今番凶書凶言之根因脈絡,不一盤覈,經先處斷,臺臣設鞫之請,迄未蒙允,薪島復命之啓,纔已登徹,王章似伸而未可謂克伸,輿情似洩而未可謂快洩,到今次第應行之律,不可以誅及其身而止,請賜死罪人行恁諸子應坐之類,亟令王府依律擧行,無俾易種焉。八行刀削噫嘻,亂臣賊子從古何限,而豈有若家煥·承薰·樂敏·哲身等之窮凶情節者哉?主張邪敎,詿誤迷俗,相率入於無父無君之域者,已是亘古所無之變怪,而就以恒·儉輩鞫案觀之,其所繆綢排布,至凶絶悖之狀,不可但以邪學言也。請來大舶,裝載兵器,曰以脅持,曰以判決云者,卽是适·璉之餘套,而獜·亮之後身也。賴天之靈,旋加誅殛,而向使其計得售,則白蓮·黃巾之變,有不足言,而國之爲國,未可知也,追惟及此,不覺毛骨俱竦。恒·儉諸賊,雖是凶獰,特不過鄕曲卑微之類,而乃其首惡而指使者,則家煥輩是已。觀於銀子辦出之計,郵卒裝送之謀,可知其逋逃主於淵藪,羌胡伏於輦轂也,春間治獄之時,只以邪黨而誅鋤,或徑先物故,或誅止其身,而儉賊之鞫案始出,渠輩之逆節昭著,則神人之憤,久而益切,實欲手磔口臠而不可及矣。恒·儉乃其枝葉,而旣伏典刑,則家煥諸賊之爲厥根柢者,獨可逭於儉賊已施之律乎?請物故罪人家煥·哲身,正法罪人承薰·樂敏施以孥籍之典。噫嘻痛矣,國榮·陽澤之通天罪惡,萬戮猶輕,千剮難贖,而尙屈王章,是可曰國有常刑乎?噫,諸賊之眼無國母,恣行胸臆,危逼之逆節,憯毒之凶計,暗相繆綢,罔有紀極,主張者榮賊,而陽澤焉承望,至於丙申節獻之闕封,己亥宮女之逮訊,而倫綱之斁敗無餘地矣。處在保護之任,而端陽之例供,肆然廢停,共坐深嚴之地,而宮人栲掠,期於誣服,亂逆之犯分干紀者,從古何限,而豈有若此輩之至凶極悖者乎?雖以弘·瞻之凶肚,來·黯之毒手,未足以喩其惡也。此實載籍所無之極惡大憝,而聲討未加,鬼誅先及,一國之公憤,鬱而未洩,三尺之邦憲,久猶莫伸,至今追思,不覺骨靑膽掉而髮竪眦裂也。當此義理大明,凶逆嚴討之時,藥院之日記,旣已査出,臺臣之緘辭,如是明的,則追奪之當律,不容一刻少緩也決矣。陽澤則家已孥籍,官亦追奪,更無加施之律,而至國榮,則千罪萬惡,咸萃一身,製給凶疏,沮遏大計,煽動人心,潛啚國脈者,已有浮於莽·溫之凶,而今者陽澤之干犯彰著,其首惡則實榮賊也,凶魁則亦榮賊也。幸賴我先大王,廓揮乾斷,特降允兪,而傳旨未卽頒下,典刑尙稽快施,神人之憤惋,容有極哉?請物故罪人國榮亟施孥籍之典。噫嘻,時偉性本陰譎,行又凶悖,賊翰之餘論,無不主張,賣權兜攬,惟意所欲,樂禍忌忮,爲世側目,厥惟久矣。暗結妖宇之父子,昏夜繆綢,情跡陰祕,隱然自比於戚聯之人,至欲擬擧於握兵之任,長惡助勢,便一窩主,及夫賊宇之輸款,而渠之眞贓,畢露無餘,推此一款,卽是斷案,而尤有國人之至今所腐心痛骨者。壬寅秋邦慶,實是八域臣民歡忭蹈舞之辰,而噫,彼時偉,抑獨何心,顯示不悅之意,章奏之上,力遏邦慶二字,酬酢之間,牢諱慶忭等語,公座稠廣,攘臂咆喝,有耳皆聞,無人不道,及至定號之日,肆發凶言於衆人之中曰,今此定號,何如是太早?究厥心腸,已萬萬極凶絶悖,而甚至於五月喪變之後,以平日不平之心,益肆陰凶之計,暗囑其兄,沮戲葬地,國言喧藉,情節莫掩,特以先大王好生之德,姑不設鞫嚴問,只施絶島荐棘,而王章未加,鬼誅先及,神人之憤,容有極哉?請物故罪人時偉諸子亟施散配之典。噫嘻痛矣,賊裕之罪,可勝誅哉?辛酉夏一疏,包凶蓄禍,暗售梟獍之腸,都人尹姞等句語,排布陰譎,曲堗徙薪之援比,指意凶憯,卽此一段,其沮戲大婚之凶肚,背馳先王之逆節,綻露無餘。渠以今日北面之臣,乘國運不幸之時,而疑亂熒惑,潛啚不逞之計,是可忍也,吁亦憯矣,亂臣賊子干常犯紀,從古何限,而豈有若此賊之窮凶絶悖者哉?且其所納爰辭,見捉文書中不道不滿之說,愈出愈凶,至於外朝不知之言,詩句引用之意而極矣,而末乃以渠之傍祖權鞸時事,隱然自況者,尤何等窮天地所無之劇逆大憝也,凡在撗目之列者,莫不骨驚膽掉,直欲手磔口臠,而賦性獰慝,忍杖抵賴,王章未伸,鬼誅先及,神人之憤痛,容有極哉?噫,原疏之陰憯,逆腸難掩,鞫招之凶慝,斷案已成,雖未及結案,便是已結案之劇逆,而且於安默·魯賢·在民三賊伏法之後,其凶謀逆節,尤益彰著,此與身死旣久之後,追律之例,大有異焉,不可援用尙魯追施之律。請物故罪人裕亟施孥戮之典。噫嘻,魯賢,本以不逞之徒,素蓄樂禍之心,凡係怪論悖議,無不主張,及夫裕賊凶疏之際,從容筆談,爛熳謀議,沮戲大婚之凶計,背馳先王之逆節,終始通謀,已是渠斷案,而嗾人停啓之事,看作私好,局子粧出之說,謂非惡逆,或曰到今義理始正,其時則是非未定,言言悖慢,節節凶慝,同參之罪,渠旣輸款,則在法不當移易,知情之律,今已擧行,則失刑尤當如何?請知情不告罪人魯賢亟施孥籍之典。噫嘻,在民,手出悖通,身係久囚,則乘機樂禍之習,厥惟久矣。與裕賊爲切隣,以裕賊爲謀主,臭味相同,臟肚相連,及其凶疏之構草也,密勿綢繆,爛熳酬酢,或曰大婚不成則好矣,或曰喬木世家不歸正,攘臂倡應,甘心沮戲,其凶肚逆腸,與裕·默兩賊,一串貫來,同參之跡,鞫案昭在,知情之律,失之太輕,請知情不告罪人在民亟施孥籍之典。噫嘻痛矣,不逞怪鬼之徒,壞世道而禍家國者,從古何限,而豈有如向來悖疏悖通者哉?蓋其一種虺毒之類,自成暗地蚓結之勢,千奇百怪,萃爲淵藪,悖疏悖通,竝道迭發,苟非乾道孔昭,凶謀自綻,慈敎誕宣,處分揮廓,則幾何不伏莽之禍,將至燎原哉?噫,彼洪履猷,卽一乖氣所鍾,渠以幺麽蔭吏,常欲兜攬朝權,陰懷網打之計,倡爲憯毒之擧,昂然自處以窩主渠魁,而嘯聚無賴之類,做出平地之浪,掃盡朝著,將欲何爲?此在渠猶屬薄物細故,尤有所絶悖而窮凶者,渠之造謀用意,專出樂禍,而及其眞贓綻露,情節莫掩,則乃敢憑藉於莫嚴莫重之地,反歸於自渠身背馳,自渠口誣逼之科,卽此一節,爲其斷案,罰止島配,已是失刑之大者,王章未伸,鬼誅先加,窮凶之情節,無以究覈,積鬱之輿憤,到今益切,次第應行之律,不可以身故有所容貸,請物故罪人履猷諸子亟施散配之典。噫嘻痛矣,人心日陷,世道日詿,凶國禍家之變,前後何限,而豈有如向來鞫獄諸賊之窮凶絶悖者哉?噫,彼裕賊沮戲背馳之凶謀逆節,卽窮天地亘萬古所未有之劇賊,而王章未伸,孥戮尙靳,神人之憤,容有極哉?若其梟腸獍肚之爛熳同參,如安默·魯賢·在民等三賊,雖已伏法,其餘鞫囚之關係獄情,干連逆謀者,固宜到底窮覈,打破窩窟,不可以區別首從,輕先酌放也明矣。李晦祥本以裕賊之血黨,參涉凶疏,綢繆和應,或以筆談而酬酢,或以書札而往復,疏後阻隔之說,證左無據,宣力停啓之事,眞贓畢露,渠雖喙長三尺,無以自明,卽此一款,已是斷案,而一次平問,不加拷訊,屢朔抛置,遽然酌處,失刑之大,莫此爲甚。及夫發配之初,謂有吐實之言,恐動禁堂,至有大臣請對,更爲設鞫之擧,則指嗾醞釀之情節,庶乎其卽地盤覈,劈破根窩,而奈其舊習罔悛,凶啚愈肆,一反前招,閃弄疑眩,畢竟以亂言誣招自服,世未有似此至陰慝絶凶慘之劇逆大憝也。以渠負犯,生出獄門,寔出十世宥之聖意,則渠若有一分秉彝之心,豈忍復爲此游辭粧撰,舞奸鉤引之計哉?反坐自有當律,誣招宜覈隱情,今此原配所安置之典,論以刑政,萬萬乖當。至於金宇光,以凶賊之私人,朝夕相守,奔走聽令,則其同參謀凶之情節,狼藉難掩,此不可謂以卑微,撓屈三尺也。權思穆,係是應坐之類,事當次第擧行,決不可遽議酌放,金千孫雖曰蒙騃賊類,旣是親密之傔屬,亦係鞫獄之干連,亦不宜全然放釋。請安置罪人李晦祥,島配罪人金宇光竝令王府更加嚴鞫,快正典刑,放釋罪人權思穆·金千孫亟施絶島安置之典。噫嘻痛矣,干常亂紀之賊,從古何限,而豈有如在敏之至妖慝絶凶悖者哉?常懷梟獍之心,莫掩鬼蜮之狀,乘機逞毒,闖呈一疏,上而拶逼聖躬,下而網打朝紳,至曰受誣於舟梁之大慶,有若眞有誣逼者然,又引故相之對揚,有若不爲辨明者然,末乃以眼無君母等語,憑藉而疑亂,閃忽而譏訕,顯售不逞之習,少無顧忌之心,其爲凶憯,故至此極?嗚呼,庚申以後,我東方得有今日,是誰之力?洪惟我慈聖殿下,五紀母臨,四載簾帷,保護我聖躬,鞏固我宗祊,義理闡明,朝象和泰,克追先王之遺志,誕擧旣定之文祥,以基我億萬年無疆之休,洪功盛烈,有光史牒,環東土數千里,莫不蹈舞攢頌於慈覆之天,而向來臺臣通儒之處分,罔非稟決慈旨,推明慈德,正大光明,有辭後世,凡有秉彝之心者,孰不頌慈仁仰聖孝,而渠亦北面於慈聖曁殿下之庭者,抑何心腸,至有不欲比肩之凶言,而矢死不欲立於殿下之庭,卽此一款,已是窮天地亘萬古所未有之劇逆斷案,此非但殿下之罪人,實是慈聖之罪人也。究厥情犯,剮戮猶輕,不可使一刻容貸於覆載之間,而今日臣子之忍與之共戴一天,未能手磔而口臠,凡幾月矣,輿論迭發,聖斷斯赫,特允臺臣之請,王章始可夬伸,輿憤從此少洩,而豈意酌決之命遽下?至令似此凶逆,生出獄門,刑政之乖失,神人之痛惋,容有極哉?噫,彼賊敏,卽一貸頭之逆竪也,此而不嚴覈情節,夬斷常刑,則倫綱斁而義理晦,將至於國不得爲國,人不得爲人,不逞之徒,去益生心,亂逆之起,又復接跡,豈不大可懼哉?旣允群請而不宜從輕,自有邦憲而不容少緩,請楸子島減死安置罪人在敏亟令王府還爲拿來,嚴鞫得情,夬正典刑。噫嘻痛矣,徐瀅修之罪,可勝誅哉?本以梟獍之種,濟以蛇虺之性,鄙悖陰鷙,凶譎憸詐,百惡竝萃,萬妖俱備,而最其罔赦之罪,父事能賊,至行見舅之禮,讎絶母家,全廢謁廟之擧,傳神於能賊,護法於能賊,一世共憤,萬口難防,而及能賊伏法之後,天網太恢,王章不加,渠之尙今戴頭假息於覆載之間者,已是天地好生之德,使渠苟有一分秉彝之性,則所當屛跡息影,改心革面之不暇,而乃反揚揚自處以無故之人,圖占科第,翺翔名塗,自知滓穢之滿身,不爲淸朝之所容,甘與乃祖而背馳,仇視其叔之樹立,東西閃忽,左右迷藏,自許文藝,主張世道,淸官美職,惟意兜攬,內而銓柄,外而藩臬,朝驟暮躐,惟懷患得之心,晝思宵營,罔非樂禍之計,而戕人害物,憑公濟私,必欲充渠谿壑,禍人家國,擧世喧傳,行路側目,論其前後情跡,前後罪惡,則渠豈彈冠束帶,廁之於橫目之列,而敢生叵測之心,益肆跳踉之習,締結於達淳,符同於達淳,畢竟達淳之初筵所奏,都是瀅修之所爛熳綢繆,則臺疏所謂達淳之爲達淳,一則瀅修,二則瀅修云者,眞實際語也,而及夫達淳逬出之辰,力致於畿營咫尺之地,躬謁於昏夜涔寂之時,促膝而坐,握手而語,稱之以事業,許之以死生,杯盤慇懃,形跡狼藉,有耳皆聞,有口皆傳。噫,以達淳大不道之凶言,稱之以事業,以達淳大不敬之悖擧,許之以死生者,逆節昭著,凶肚相連,表裏和應,首尾糾結,眞所謂一而二二而一,至於筵本圖改之說出,而渠之斷案眞贓,益難一刻容置於天壤之間矣。夫國家之設置記注,事體至重,法意至嚴,一登史筆之後,雖以人主之尊,加一字不得,減一字不得,終古人臣之干犯於史事者,厥罪何居,而況伊日賓對之筵本,卽我聖上闡明大義,遵守先旨之一大關捩,則其爲關係於莫重莫嚴,果何如也,而渠敢急於掉脫,暗地指使,必欲改易其文字,變幻其事實者,古今天下,寧有如許至凶至憯至妖至奸者乎?謂人可誣,人不可誣,謂天可欺,天不可欺,島置之典,雖已特施,其設計造謀,同逆共惡之窮凶情節,不可不盤覈得情,請楸子島安置罪人徐瀅修設鞫嚴問,快正王法。噫,彼張錫胤,本以宵小之類,濟以憸邪之行,左右鑽刺,惟利是趨,東西閃忽,士夫名檢,固不足責之於渠,而右袒裕賊,卽渠斷案。故儒臣趙恒鎭疏斥裕賊也,當日臣僚,尙幸一線言路之不泯,而惟我慈聖之處分儒臣,實緣闕禮一款,非指斥裕一事也,渠獨何心,肆然以奸萌賊膽等說,論斥言者,夫以斥裕之疏,謂之奸萌賊膽,則渠之凶肚逆腸,已不可掩。又況甲子之獄,渠之姓名,緊出於魯賢之招,王府丹書,昭然具載,由前由後,苟論裕賊之血黨,非錫胤而何?情節尙未究覈,輿憤久而益激,島置之律,雖已蒙允,如此奸凶之類,決不可一日容貸於覆載之間,請古今島安置罪人張錫胤亟令王府嚴鞫得情,快正典刑。噫嘻痛矣,煥之之罪,可勝誅哉?賦性本自奰慝,行事無非陰戾,發身戚畹之家,濫躋卿孤之列,以貪權樂勢,把作家計,以戕人害物,視爲能事,廣張聲勢,恣行威福,慶刑判於喜怒,殺活變於吐吸,一世屛息,萬人側目,其有奴顔婢膝,脅肩諂媚,則悅其附己而吹噓,奬擢如恐不及,或能介然有守,稍欲自持,則惡其異己,而排擯擠陷,靡有餘力。於是乎擧一國之嗜利昧義,忘廉沒恥,閃倏如鬼蜮,鄙瑣如駔儈之類,無不匍匐而歸之,棼然珩芾之趨,菀爲淵藪之萃,積威所壓,有識箝口,公憤所在,志士扼腕,惴惴慄慄,莫敢誰何,相對揮手,戒以滅族者,蓋亦積有年數矣。嗚呼,庚申崩坼之變,此何等時也,渠以受恩罔極之身爲院相,苟有一分人心,何忍逞其胸臆,而乃敢謂此時可乘,而凶肚愈肆,謂擧世可脅,而猾手轉熟,驟擢私黨,列樹爪牙之勢,廣引醜類,密布耳目之助,瑣瑣之婭,賣其凶焰,齪齪之徒,䑛其殘瀝,朝政蠱壞,世道殽亂,駸駸至於莫可收拾之境,是皆昭布一時之瞻聆,脩播萬口之喧騰,雖至輿儓下賤,竈婢耘夫,擧懷憤惋,戟手唾罵。凡此許多罪惡,已爲渠罔赦之斷案,而其窮凶絶悖之情節,已露於前後筵奏,其所謂降在殿下之廷,以不忍聞於先大王者,不敢言於殿下,則義理湮晦云云,此何語也?殿下以先王之心爲心,群下以事先王者事殿下,卽天理臣分之所當然,若曰先王之時雖不忍言,而殿下之時,可以忍言,則天下寧有如許臣節乎?護法傳神,潛授其徒,前茅後殿,一串貫來,至于今番達賊之凶圖,而旨意相符,脈絡相通,無不根柢於煥之,本源於煥之。。今者大論方張,聲討達賊無君之罪,而若不劈開源頭,掀破窟穴,則將何以訖天討而服人心乎?至於裕賊一款,尤爲渠眞贓,夫裕賊之凶謀陰圖,卽煥之異身同腸,其爛熳綢繆之狀,已不可掩。更生漫漶之計,佯作論責之樣,而乃反奬之以老臣忠愛,許之以爲國深慮,畢竟論勘,止於問備,當是時也,凡在橫目之列者,孰不肉顫膽掉,思欲手磔口臠,而巷裏私議,莫能昌言,屋下竊歎,不敢顯論,其饕威虐勢,吁亦可怖,而衆正氣死,一至於此,雖莽·卓·懿·溫,何以加此?執跡而誅其心,沿流而溯其源,則裕之所以爲裕,達之所以爲達,一是煥之之所倡,苟究其元惡大憝則煥之是已,其餘變亂先大王之成憲,辜負先大王之恩眷,在渠猶屬細故,卽此兩條之奏,焉逭三尺之律?追奪之典,今旣蒙允,則應行之法,不容少緩,請追奪罪人煥之諸子亟施散拜之典。噫嘻痛矣,達淳之罪,可勝誅哉?本以陰譎之性,猾濫之習,巧於涉世,盜竊虛譽,工於謀身,兜攬名器,遍歷華要,驟躋崇顯,擧世之指目,有識之唾罵,厥惟久矣。方其拜相之初,眷注,何如,倚毗,何如,而罔念圖報之義,敢懷叵測之心,初登前席,肆發凶言,大不道大不敬之眞贓綻露,逆節昭著,有不可歷數而枚擧。伏惟我先大王二十五年固守之大義理大秉執,何等精微,何等嚴正,而渠乃包蓄禍心,把作奇貨,以凶國禍家之心,濟背公營私之習,自任一己之家計,用爲憑藉之欛柄,究其設心造意,已極至凶絶憯,此其死罪一也。渠所謂邪說,卽所以自唱,做出謊怪之言,繼以憂歎之色,暗中揶揄,白地煽惑,必欲矯誣一世,構陷朝紳,以爲沽名賣權之計,此其死罪二也。及夫兩人褒贈之說,忍能發口,直犯手勢,謂君上可脅持,謂朝廷可箝制,干犯先王之大義理,壞亂先王之大秉執,先王之所不忍聞而忍之於殿下之前,先王之所不敢道而敢之於殿下之廷,此有君君臣臣以來所未聞所未有之至凶慘大變怪,此其死罪三也。嗚呼,喉院洗草之事,言猶在耳,語亦抆血,爲今日臣子者,孰敢不銘在心肺,一念洞屬,而今乃以已洗之書本,無難呈納,又諉以此書之竝洗,初不聞知者,急於掉脫,謂天可欺,此其死罪四也。及夫聖心驚惕,玉音掩抑,咫尺前筵,屢降臣子不敢承聞之敎,渠乃昂然相抗,小無畏縮之意,悍然不服,愈肆角勝之氣,俯詢丁寧則引他說而漫漶,辭旨惻怛則捨本事而凌踏,當日光景,可謂君綱淪滅,人彝斁絶,此其死罪五也。晩後一疏,去益凶憯,甘心誣逼,恣意背馳,滿腹包藏,無非輕蔑之心,極口張皇,顯售威脅之意,至敢以不得不言諱諫根柢等語,筆之於書,肆然上逼於莫重莫嚴之地,此又人臣之極罪,千古之斷案,此其死罪六也。爲人臣者有一於此,在春秋必討,在王法必誅,無所容於覆載之間,而今此六大罪案,咸萃一身,有萬可誅,無一可貰,此不但殿下之罪人,實爲先大王之罪人,不但爲先大王之罪人,卽我英廟曁先世子之罪人也。何幸乾斷廓然,天討已行,而此等凶逆,不可以誅止其身,請賜死罪人達淳諸子亟施遠地定配之典。日煥性本狼愎,跡已詭祕,托身權凶之門,而腸肚相連,藉賣戚畹之勢,而威福自恣,鄙悖如達·翊者,稱以大老,諂諛若龜·獻者,甘爲門生,攘臂抵掌,無非戕害之凶論,東閃西忽,自作逆藪之謀主,一世指目,有識憂歎,厥惟久矣。至如裕賊窮凶絶悖之疏,實是載籍以來所未有之極惡大憝,則苟有一分人心者,孰不骨顫膽掉,至欲食肉寢皮,而渠獨何心,陰護顯扶,倡出凶論,乃以三揀不爲之說,傳播疑惑,百計興訛,必欲背馳先王,沮戲大婚,究厥已不勝神人之憤,而其後裕賊之竄在鳳山也,諫長聲討之疏出,則汲汲專伻,巨細皆報,是以裕賊之鞫庭抵賴,亦無非日煥之所先期指揮,此則有口皆言,有耳皆聞,果然在民之招,至以其叔而爲證,卽此一節,尤是斷案,未施肆市之律,而鬼誅先加,其爲輿情之憤惋,容有極哉?何幸天討亟行,追奪之典,今旣蒙允,則次第應行之律,不容少緩,請追奪罪人日煥諸子亟施散配之典。噫嘻痛矣,亂臣賊子,何代無之,而豈有如漢祿之窮天地亘古今至凶至悖罔測不道之賊耶?八字凶言,一世傳播,聽之骨顫,思之髮竪,而特以證據無人,根因莫知,聲討之擧,至行未行,遂使劇賊臥斃,輿憤莫洩,古今天下,寧有是耶?何幸乾道孔昭,元惡斯得,知申之疏,打破其眞贓,重臣之奏,繼而爲明證,嗚呼,尙忍言哉?一種不逞之徒,乃敢讎視我君父,必欲謀危我宗國,梟音獍舌,脈絡相通,蛇糾蚓結,腸肚互連,量·能之殊塗共轍,無不干犯於莫重莫大,煥·裕之護法傳神,莫非誣逼於不忍不敢,國勢日就岌嶪,倫彝幾至斁喪,千怪百變,疊生層出,以至於達賊不道之奏,如貫一串,苟究其本,則莫不源委於漢祿,根柢於漢祿,求之往牒,未有如此賊之窮凶絶悖者,食肉寢皮,已矣無及,瀦宅破家,尙云輕典。追奪之律,雖幸蒙允,孥戮之請,尙此靳兪,至以自有受敎爲批,臣等誠不勝抑塞悲憤之至。殿下試思之,前乎漢祿而豈有如漢祿,後乎漢祿而豈有如漢祿?剖斬之律,劓殄之誅,設或創行而施之,誠未爲過當,則惟此追奪之名,雖謂之生前一律,而顧其擧行,則不過是收奪告身而已,以此律而施之於此賊,果可以夬雪君父之讎,少雪臣民之憤耶。适·雲之所不敢而此賊敢爲之,鏡·夏之所不忍,而此賊忍爲之,烏可以曾有受敎,不之權變,一味膠鼓,致使當行之天討不行,必伸之王法不伸也哉?且況凶種逆孽,尙繁其徒,豈可使戴頭假息,依舊跳踉,以貽國家無窮之憂,以遺臣民共戴之恥耶?應行之律,不容晷刻少緩,請逆賊漢祿亟施孥戮之典。噫嘻痛矣,漢祿之子日柱,尙今假息於覆載之間,環東土含生之倫,忍與此賊共戴一天,而恬然若不知臣死之義者,凡幾年所。彼日柱本以戾氣所鍾,虺毒其性,凶譎奰慝,爲漢祿之是父是子,綢繆陰祕,與觀柱而難兄難弟,以其父罪惡貫盈,慮他日必致彰露,夙宵經營,罔非讎國家而危宗社,年來機關,盡是結淫朋而戕善類,氣焰所使,無事不爲,甚至於自處戚畹,締結煥賊,假托儒名,圖占抄選,蓋欲虛張聲勢,威脅異己,使一世之人,莫敢誰何,不得追提漢祿之凶言故也。其所爲計,吁亦巧且憯矣,況其陰圖逆節,傳襲乃父,主張賊裕悖慝之疏,粧出逆煥忠愛之奏,嘗試於前,和應於後,唱喁邪說,詿誤世道,一轉而爲海玉之凶謀,一門之株連,眞贓畢露,再轉而爲達淳之悖奏,血黨之干犯,斷案已具,千變萬怪,疊生層出,而要其歸則皆從其父凶圖中出來,與日煥諸賊,一而二二而一,卽其身犯,實諸賊之窩窟,群凶之根柢也。形跡狼藉,萬口喧傳,而謂無明的之端緖,還寢旣允之成命,王法暫伸而旋屈,輿憤乍洩而還菀,請黑山島安置罪人日柱依初下傳敎,設鞫得情,夬正典刑。噫嘻痛矣,亂臣賊子從古何限,而豈有如龜柱之窮凶絶慝也哉?其許多罪惡,許多逆節,擢髮難數,罄竹難書,而以渠地處,不念報效之道,徒懷凶譎之腸,始因傾軋之習而潛蓄禍心,長其覬覦之計而遂懷凶圖,必欲傾覆我宗社,動搖我國本,群聚凶徒,自作窩主,醞釀旣久,排布愈密,八字凶言,一串貫來,同室之內,腸肚相連,若其根柢也源委也,莫非此賊,而得保首領,臥斃牗下,凡今日含生之倫,孰不腐心痛骨,如不欲生,而最其大明律一事,卽有天地君臣以來所未有之極逆大憝也。思之膽掉,言之骨靑,直欲手磔口臠,食肉寢皮者也,且況不道之凶計,有自來於當時,潛藏之禍機,愈益肆於今日,譸張糾結,種下生種,裕·玉·煥·達之凶謀祕計,莫不傳神於此賊,護法於此賊,而跪敦之律,燃卓之典,尙未夬施,神人之憤,容有極哉?向來追奪之擧,不足爲此賊之當律,況其梟獍之凶種尙遺,國家之隱憂無窮,請追奪罪人龜柱支屬應坐之類,一依尙魯例,施以散配之典。噫嘻痛矣,龍柱之罪,可勝誅哉?本以凶譎之性,濟以狡黠之行,襲一門相傳之論,敢懷射日之凶圖,乘國家不幸之會,主張滔天之禍機,綢繆揣摩,自爲凶徒之謀主,醞釀設施,甘作諸賊之窩窟,鼓唱凶論,爲龜·祿之後殿,排布逆謀,與觀·日而同腸,晝宵經營,莫非凶禍家國,東西嘯聚,必欲網打朝紳。裕賊之凶疏而指使之者此賊也,履猷之悖通而陰嗾之者此賊也,此乃十手所指,萬口所傳,而當時鋤治,不及巨魁,仍作漏網之魚,便成伏莽之賊。兩煥·裕·玉之元惡大憝,達·瀅·春·翊之陰謀祕計,莫不根柢於此賊,源委於此賊,而至於稱以渠父之遺疏,嗾出安默而投呈,必欲疑亂宸聽,漫漶國是,遂使箝制一世,擠陷異己,其計吁亦巧且憯矣。論其許多凶謀許多逆節,實覆載之所不容,神人之所共憤也,凡今日含生之倫,孰不欲食肉寢皮,而尤有所窮凶而絶悖者。惟我殿下,追念慈聖之盛德,至命承宣之特宣,則渠當感泣榮幸之不暇,而罔念恩渥,愈肆狠毒,不懸玉圈,抑何心腸,其怨懟不臣之心,殆有浮於觀柱之請退於親政之初也。卽此一事,萬戮猶輕,如此賊首凶魁,若不嚴加盤覈,則賊徒滋蔓,實有難圖之慮,義理湮晦,將無可明之日,思之及此,寧不凜然而寒心哉?請金甲島安置罪人龍柱亟令王府設鞫得情,快正典刑。噫嘻痛矣,逆魁亂本,從古何限,而豈不如鍾秀之至凶絶悖者哉?本以奰慝之性,濟以陰譎之行,撑腸柱腹,都是禍心,聽言觀眸,罔非戾氣,平生伎倆,專在於凶國而讎君,晝宵營爲,亦非於戕人而害物,好惡所到,忠逆立判,利勢所在,逋逃咸萃,附己者謂之向國而奬拔,汲引如恐不及,異己者謂之背馳而擠陷,網打無所不至,於是乎助虐逞凶之徒,擧皆爲其羽翼,逐臭䑛瀝之輩,莫不受其指使。傳授凶啚,釀成煥·日滔天之禍,鼓倡悖論,馴致裕·玉讎國之計,一番逆變起,而罔不根柢於渠,一番凶獄出,而罔不窩窟於渠。渠之血黨死友,擧皆干犯天討,以誅以奪,而以渠鯨鯢之魁,獨爲漏網之魚者,蓋緣其凶焰雖死不衰,餘威歷久尙熾。根窩更有之論,指目有歸,而無敢連討者,明白洞快之敎,聖批昭揭,而無敢對揚者,一世腐心而擧朝緘口,有識憂歎,厥惟久矣。何幸乾道孔昭,自作難逭,渠之平生斷案,無端呈露於爲其卵育,吹噓感德,思報願爲鍾秀一死者之口,則雖使鍾秀對質於鞫庭,必將滿口輸款,而無一辭自明之端矣。噫,敬·觀之窮凶而染成者渠也,龜·祿之絶慝而掩護者渠也,渠以爲見驅則觀鎬曰見驅,渠以爲非逆則觀鎬曰非逆,耳濡口滑,看作茶飯,先入之見,掩諱不得,慣聞之處,丁寧納招,則龜·祿·秀·敬之和盤托出,打成一片之狀,至是而畢露無餘矣。大抵鍾秀之一生藉口,欺人而欺心者,卽不過渠所謂士流也,渠所謂義理也,而論其行己則發跡於逆戚之門,而爲其私狎之客,托身於榮賊之家,而備盡諂諛之態,至勸其兄,願留榮賊,究其情狀,卽一患得失之鄙夫,則渠所謂士流,吁亦醜矣。且夫渠所謂義理者,本出於逆祿之凶論,賊龜之陰圖,而直是作賊作逆之一大斷案耳。噫,彼龜·祿輩,包藏不軌,謀危宗社,及夫國本已固,凶計莫售之後,鍾秀以其血黨,自知無幸,乃以死中求生之計,說出渠輩所謂義理二字,以爲掩護龜·祿輩眞贓之妙籌長策。龜·祿之眞贓旣掩,則鍾秀之身計得矣,鍾秀之身計旣得,則龜·祿之眞贓掩矣,其一而二二而一之狀,不亦凶且憯乎?惟我先大王至精至微之義,昭揭日星,建天地而不悖,俟百世而不惑,則雖有怪鬼十千輩,寧或售疑亂之計,而鍾秀敢以掠美之術,欲爲立幟之資,指無謂有,眩惑群聽,有若怪鬼不逞之徒,眞箇爲朝夕壞亂之擧,而非渠則莫可扶植者然,肆然上逼於莫重莫嚴之地,以是而脅持君父,以是而威喝朝野,魯賢之逆變,由是而醞釀,達·瀅之邪說,由是而源委,候班不參之逆節在此,史局割席之凶肚在此,而改號時違牌,幸行後悖論,皆其逆謀慝計之昭不可掩者矣。至於逆敬之三條凶言,卽自鍾秀圈套中出來,而賊觀之謂龜賊義理主人之招,亦由鍾秀悖舌中薰襲,則前後情跡,沕然相符矣。臣等合辭所陳,剽竊先王之義理,矯誣先王之秉執者,正謂此也,及其家計已成,手段漸滑,則誣衊無所不至,譸張無所不有,筵本二跋,旣伏罔赦之案,讆言五條,莫掩自倡之跡,入告出語,變幻無常,左闔右捭,機關至密,千罪萬惡,擢髮難數,而臣等之最所憤嫉而痛惋者,又有在焉。以渠之眷遇也邇密也,逆祿之八字凶言,旣已自渠口傳說,賊龜之乙未冬悖說,亦必先他人聞知,則何不於先大王一初淸明,庶政維新之會,斷去宿處,嚴斥凶論,使夫迷溺不悟者,曉然知龜·祿之不可染跡,而乃反附麗依歸,推詡尊仰,壞亂世道,詿誤人心,以致許多逆變,無限厲階,而其惡稔矣,其禍極矣。若使當日朝廷之上,初不生一鍾秀,則龜·祿之賊勢,何由而鴟張,龜·祿之餘醜,孰從而蚓結乎?然則今日國勢所以至於痛哭流涕之境者,雖源龜·祿,而助成於鍾秀也,雖發敬·觀,而主張者鍾秀也,則論其罪犯,有浮於龜·祿·敬·觀,而敬賊已施之律,尙難貸也,龜·祿應坐之典,烏可已乎?特以大官之曾忝也,鬼誅之先加也,故依律處斷,雖限未及,尙魯已例,在所不已。幸賴乾斷廓然,天討亟行,鍾秀黜享追奪之請,雖蒙夬允,而梟獍之凶種尙遺,國家之隱憂無窮,請追奪罪人鍾秀支屬應坐之類,一依尙魯·漢祿例施行。從古亂逆何限,而其窮凶絶悖,至憯極惡,豈有如審度者哉?其疏之全篇旨意,句句字字,無非包藏不道中出來,而忍所不忍,壞亂義理,敢所不敢,凌逼天日,陽擠陰護,斁敗百世之倫彝,指東撈西,疑眩一代之耳目,有一於此,已是人臣之極罪斷案,又況帳殿親訊之下,肆發六字之凶言,聞來肉顫,思之膽掉,凡有人心者,孰不欲手磔而口臠哉?何幸乾斷斯赫,王章亟加,快施藁街之律,少洩神人之憤,而第念凶如此賊,逆如此賊,而誅止其身,戮不及孥,則恐無以懲萬世亂逆之徒,慰一時憤鬱之情,請正法罪人審度加施孥戮之典。噫嘻痛矣,從古亂逆何限,而豈有若賊㯳之窮凶絶悖者哉?渠以鄕曲鄙微之類,敢懷窮天地亘古今所無之凶肚逆腸,以不敢言不忍聞之凶言,筆之於書,而投呈公門者,其平日醞釀,不問可知。帳前親問,頑忍不服,王府嚴鞫,一直肆惡,終始忍杖,至於徑斃,肆市之典,旣未得施,則國體之虧損,已不成說,神人之憤惋,更無可言,豈可以徑斃之不用極律,擬議於此賊乎?其支屬尙在,則綢繆情節,尙有可覈之地,殪殄無遺,庶爲洩憤之方,臣等以合辭仰請矣,及承聖批,以追孥禁令,靳允重法之聖意,實不勝欽仰,而此賊之窮凶絶悖,不可以常典議律,寔爲擧國之公議,請物故罪人㯳支屬亟令王府嚴加盤覈,仍施孥戮之典。噫嘻痛矣,人心日陷,義理日晦,惟彼夢賊,以遐鄕卑微之類,乃敢懷不道之心,投罔測之書,此實窮天地亘古今所無之一大變怪也。嗚呼,恭惟我先大王,以根天之孝,盡倫之聖,義理則至精至微,秉執則莫嚴莫重,初元綸音,昭如日星,師·翰處分,森如鈇鉞。凡東土北面於國家者,莫不知此箇義理之一或背違,則凶逆也大憝也,渠獨何心,肆發不忍聞之說,誣逼不敢言之地,全篇指意,至凶絶憯,見之骨靑,思之膽掉,千剮萬斫,不足以洩神人之憤,收孥瀦澤,未足以懲亂逆之心,是豈以只勘以治逆常律而止哉?且包藏設施,決非渠之獨辦,凶書製寫,斷非渠之自爲,而帳前親問,頑忍不服,王府嚴訊,終始抵賴,端緖未露,窩窟莫査,國法之虧損,鞫體之疎漏,萬不成說,一線究覈之道,惟其支屬在耳,臣等不勝悲憤,以加律之請,究覈之方,日前聯籲,及承聖批,以大非法意靳允,臣等相顧抑鬱之至。夫制法本意,隨時變通,則欲治前古所未有之逆,合施前古所未有之典,而況适·雲已行之律,非無於前者也,支屬盤問之例,非創於今者也,此等之律,不施於此賊,而施於何處乎?請大逆不道罪人夢瑞亟令王府,以适·雲例施行,其支屬之應問者,亦卽拿覈得情,使王法伸而亂本拔焉。噫嘻痛矣,今此鍾·振兩賊之凶,思之膽掉,言之骨靑,蓋其陰謀逆節,适·璉之今又出也,凶言悖說,雲·海之所不道也,是乃窮天地亘宇宙之極惡大憝,雖幸天討略行,王章少伸,而尙何足以快洩神人之憤也哉?鍾一則藉其門蔭,獲沾祿仕,國家何負於渠,而梟心獍腸,與生俱生,幸西賊之有警,則曰十六字刀削分院兵助勢之策,湖南伯得差之願,無非極逆之斷案,而乃與友文·振采等,結爲血黨,五字八字之凶言,猶爲不足,而必以二字至不道之言,和應於合有變通之說,甚至街路上訩訛而極矣。振采則伎倆妖慝,行止閃忽,出沒京鄕,左道誑惑,連腸接肚於鍾一·光友之徒,憑藉讖諱之說,濟其邪誕之術,二萬石軍糧之積庤,縉紳家火具之潛埋。七字刀削指卯日而擧事爲期云者,莫非做作妖言,煽動人心之計,而八字刀削十三日至凶之說,與鍾一一而二二而一,似此今古所無之逆,不可只施治逆之常典,适·雲已行之例,不用此兩賊而將何施乎?請大逆不道罪人鍾一·振采竝施适·雲之例。逆賊友文,跡本卑微,性又奸慝,投身於鍾一,甘作爪牙,許心於振采,結爲兄弟,托鍾一於振采則謂以可用,薦振采於鍾一則稱有神術。逆賊光友,本以鄕曲賤孽,托爲凶徒死士,父事振采,兄事友文。十字刀削欲輸軍糧則轉到南陽,凡爲群凶之指使,卒皆挺身而樂赴。七字刀削其意何在,將臣家將欲火攻,所營何事,店舍綢繆之言,致後丁寧和應,南中兵火之說,延壽爛熳酬酢,卽此數段,已足爲諸賊之眞贓斷案。至於正月十三日凶言,卽是窮宙亘宇所未有所未聞之極逆情節,而無不參聞,無不參知,則罪止誅身,失之太輕,王章不嚴,輿憤未洩,請逆賊友文·光友加施孥戮之典,致後·延壽竝施孥籍之典。今番逆獄之至凶至憯,實是亘古之所罕,鍾·振諸賊,雖已伏法,情節猶未盡究,黨與猶未盡鋤,治逆之法,豈容如是?噫,彼李永純,當西賊有警之日,曾霑祿仕之在鄕者,莫不入處城闉,以效奔問之誠,而渠以侍從之列,蒼黃下鄕,事若知幾,跡涉殊常。況以鍾一爲妹夫,致後爲死友,掌中書字之語,出於後招,指日往來之說,證以一傔,則綢繆之跡,明若觀火。李元樸身居下邑,密通京華,鍾一,切友也,而讖諱妖誕之說,逢輒問答,致後,甥姪也,而凶悖不道之言,爛熳傳說,則知情之律,知所難逭,而王章未伸,鬼誅先及,不可以尋常罪人,置之勿論。永喆,鍾一之姪子也,始以應坐而發配,致後之娚妹也,旋因鞫招而就拿,枝上之枝,種下之種,可以畢究,矧又鍾萬之猝斃,添一疑端,而鞫治未竟,竝加酌處,獄體疎虞,輿憤轉激,請李永純·永喆等更爲設鞫嚴問,期於得情,快正典刑,物故罪人李元樸諸子施以散配之典。噫嘻痛矣,晦植之罪,可勝誅哉?渠以世祿之裔,厚被拔擢之恩,前後兜攬,涯分已極,而罔念圖報之義,反肆妖惑之計。海賊之說,東源之所做出,而爛熳酬酢,神師之稱,兌鎭之所誑誘,而密勿親信,稱東源爲先生,而惑信於石島之來往,任兌鎭以親裨,而紹介於雲門之約會,三月擧事之謀,渠旣知之,濟州襲破之說,渠亦聞之,則如有一分驚憤之心,固當登時發覺,一邊馳啓,一邊詗捕,以爲勦絶殄滅之地,而渠乃不此之爲,敢以專閫之威,恐動營邑,戒嚴兵器,有若眞箇賊變之迫在朝夕者然。噫,若使晦植,久處重閫,一任其鑄張煽亂之計,則嶺以南一道,幾何不胥動於妖言,而轉至於波蕩哉?思之及此,不覺心寒而髮竪,何幸自孽難逭,遂底就捕,援引之辭,殆同春雉之自鳴,和應之跡,莫掩泥獸之相鬪,妖腸凶肚之暗地糾結者,無不呈露,神兵鬼卒之惟意指揮者,自歸謊誕,則究厥情狀,論其罪犯,卽與東源·兌鎭,一而二二而一者也。兩賊今已伏法,晦植旣自承款,則三尺之律,固不容一刻暫貸,而減死之命,遽下於斷案已成之後,此雖出於我聖上好生之德,而莫嚴者王法也,難遏者輿論也,豈可以此等妖賊,視若尋常,置之從輕之典也哉?請遲晩罪人晦植亟令王府卽捧結案,快正典刑焉。李書九事,鍾厚支屬事,停啓,答曰,不允,時景等事,裕事,徐瀅修事,日柱事,龜柱支屬事,審度事,亟停勿煩,夏賊等事,國榮事,㯳支屬事,亟停,魯賢事,更勿煩啓,鍾一·振采事,友文·光友事,致後·延壽事,李永純·永喆·李元樸諸子事,晦植事,不允。掌令李羲肇啓曰,噫嘻,逆鏔窮凶之罪,已悉於前啓,今不必更事臚列,而幸賴慈聖殿下廓揮聖斷,明正典刑,庶可以少洩神人之憤,而決案正法之後,應行孥戮之典,尙今不施,擧國弸塞之冤憤,愈久愈深,請正法罪人鏔亟施孥戮之典。近日妖凶之邪學,熾如烈火,勢急滔天,實爲國家呼吸之憂,而幸賴我慈聖殿下特降明旨,亟令嚴覈,妖腰亂領,次第就戮,庶幾根柢拔去,窩窟掃蕩,而噫,彼丁若銓,自以逆鍾之同氣,暗受承薰之妖書,日夜耽惑,悖亂名敎,斁絶倫綱,爲世指目,積有年所,今於嚴鞫之下,始迷終悟之說,都是粧撰,力拒痛挽之跡,了無可證,沈溺之自如,可以推知,而又況恒儉之獄案出後,若鍾·承薰,迭出諸招,逆節彰著,不可但以邪學言也。若鍾旣已籍沒,承薰亦旣正法,而噫,彼若銓之爲若鍾兄弟者,致薰之爲承薰同氣者,不過島配定配而止,盤覈情節,掃蕩窩窟,顧不在於此輩耶?若銓則雖以今番獄案言之,爲承薰之緊黨,與知凶謀,明出致薰之招,以邪術而自服,至請伏法,又納鞫庭之供,究厥情跡,何變不圖?噫,彼致薰,以承薰之同氣,家煥之親甥,萬惡咸萃,千妖俱備,嘯聚邪黨,養成部落,凡諸排布設施,皆出其手,而訊問之下,乃反歸其兄於喪性溺邪,至謂之賊黨,此可見良心之都亡,倫紀之全喪,卽此一節,邪術淺深,有不暇論。學逵·與權,俱以家煥之甥姪,承薰之至親,標號之陰慘,花肋惟均,迷溺之丁寧,致·嗣各證,凶祕之跡,如印一板。雖然此輩之沈溺邪術,猶屬餘事,目下所當覈者,卽是恒·儉請舶之計,嗣永傳書之謀,而凡此六囚之於嗣永,或爲切姻至親,或爲血黨死友,而嗣永凶書以爲,渠輩莫不願此事云爾,則凡爲邪術者,尙必知此箇凶謀,況此六囚之至切至密,而豈有不知之理乎?至於今番訊鞫,情節則半吐而半呑,端緖則若露而若隱,彼此參互,庶幾取服,而只緣爲日不多,盤問未究,賊情至妖,詭邪莫測,邀來謨賊之事,締結湯胡之計,以至窩窟之未露,徒黨之散在者,尙未究覈,而特推寬大之恩,遽降酌處之命,刑政之失,姑置勿論,宗社之憂,實爲無窮,請濟州牧島配罪人致薰,金海府定配罪人學逵,固城縣定配罪人與權,竝令王府設鞫嚴問,期於得情,夬正典刑。三啓中諸賊,罪關宗社,憤切神人,往在先朝,旣允臺啓,傳旨未下,故其時憲臣,更爲發啓,而伊後登筵,適値拜表發行,上下慶忭之日,仰承縷縷下敎,仍出姑停矣。今於一年二年之後,尙在不連不停之科,噫,先朝依允之盛意,蓋出於俯循輿情,夬伸王章,而慶日姑停,不過一時行權,則今不可以未經處分,有所仍置,請亟下三啓依允之傳旨,令該府擧行焉。噫嘻痛矣,宋國仁窮凶絶悖之情節,可勝誅哉?渠以么麽賤弁,潛懷怨懟,少無忌畏,敢作掛書之變,顯售叵測之計,實是亘古所無之大變怪,而國人之皆曰可殺者也。端緖綻露無餘,證左昭然具在,則律以三尺,肆市猶輕,而其奈梟腸難化,專事掩有謂無,狼性愈鷙,乃敢忍終如初,積月拷訊,一直抵賴,似此陰慝獰頑之物,抑亦鞫囚之罕有者,竟致凶身輕斃,厲口自滅,則王章無可伸之日矣,輿憤無少洩之時矣,不可以其身之物故,而少緩當律之夬施,請物故罪人國仁支屬應坐之類,亟施島配之典。噫嘻痛矣,李基慶之罪,可勝誅哉?本以陰鷙之性,濟以奰慝之行,禍人家國,父事煥·達之狀,已悉於前後章奏,不必架疊,而尤有所斷案者,賊裕之逆疏,逆達之悖奏,一國共憤,而攻煥之疏將出,則所謂基慶,抵書誘脅,討裕之啓至嚴,而所謂基慶,募人嗾停,其後基慶之罪,出於聲討之疏,則伊時聖批若曰,李基慶事,渠以停啓事被謫,更何加焉爲敎,至哉王言,孰不欽誦,而第天下之極惡大憝,惟煥·裕是已。渠以死黨,終始愛護,書沮討煥之疏,而筆蹟昭在,嗾停逆裕之啓,而賊招有證,雖歷千萬年,安得免黨逆二字之目?論其負犯,顯戮猶輕,而薄竄未幾,旋蒙疎放,已是失刑之大者,而又伏見歲抄點下者,有給牒之命,若此不已,則隄防幾何不蕩然,亂逆更何所知懼哉?請亟收李基慶給牒之命,仍施屛裔之典焉。噫嘻,人心漸乖,世變層生,至於年前梁珪悖通事而可謂極矣,假托章甫之論,暗售敲撼之習,有非鄕曲蟣蝨之類所可自辦,卽愚夫愚婦之所共知也。果然其子鳴冤之供出,而譸張作俑之鄭觀綏·李功敏,袖傳暗投之洪遠謨,誤身賣友之李敎源,惟令撰寫之尹孝植·姜浚欽等諸人,排布情節,綻露無餘,一爲銓權之患得,一爲寧倅之患失,欲擠大臣,作此悖擧,爲鬼爲蜮,情狀叵測。及夫梁珪之囚,冒錄現發,而自謫就囚,則懼露本實,誘脅萬端,中路委人,莫掩其着急,近京隱置,愈見其陰祕,以至通文註解之書,明證自在,周恤擔當之說,眞贓畢出,甚至如門客,曹吏之陰謀密托,明有左契。噫,名以士夫,陰邪謊譎,作如此行事,是可忍耶?如使其供所言,無所差爽,則羞縉紳辱朝廷,無復餘地,其在辨淑慝靖世道之道,不可置而不問,請秋曹囚供中鄭觀綏等諸人,竝令王府拿致嚴覈,施以當律焉。朴紀淳事,停啓,趙得永事,旣有放歸田里之命,原啓辭停止。新除授持平李儒修時在公淸道洪陽地,請斯速乘馹上來事,下諭。答曰,不允,下諭事,依啓。大司諫李止淵,獻納尹景鎭啓曰,克觀以妖任之同氣,凶謀逆節,爛熳同參,而嚴訊之下,抵賴不服,未克究覈,未及承款,王章莫伸,輿憤莫泄,請金甲島爲奴罪人克觀更令王府嚴鞫得情,夬正王法。逆賊尙魯,卽是千萬古所未有之劇賊,而孥戮之典,旣施旋寢,噫,此賊之未伏王章,徑自隕斃,已極神人之憤矣,假使此賊頑然尙在,則千剮萬斫,不足以懲其罪,孥之戮之,在法當然,凡係祖宗朝金科玉條,猶或隨時變通,則今此追孥之禁,自近年斷然定行,守之太固,致使應行之律,不得施於此賊,萬有一日後惡逆之如尙魯窮凶者,抵賴不服,頑忍徑斃,則孥戮之法,其將不施乎?罪在罔赦,事關後弊,請逆賊尙魯亟施孥戮之典。德相·尙喆·九宗三賊,無非極逆大憝,罪關宗社,而臺閣傳啓,積有年所,王章未伸,輿憤愈切。何幸先大王嚴懲討明義理之盛念,廓揮乾斷,特降允命,而傳旨未及頒下,此乃先朝旣成之命,未卒之志也。今當新化休明之日,不可使凶孽逆種,晷刻偃息於覆載之間,請亟下三啓傳旨,令攸司卽速擧行焉。逆鏔罔赦之罪,已悉於前啓,今不必更事臚列,而幸賴我慈聖殿下廓揮明斷,特施正法之典,擧國弸塞之冤憤,可以少洩,而今旣決案正法,則孥戮之法,便是應行之典,請正法罪人鏔亟施孥戮之典。梟示罪人性世與劇逆載榮,一而二二而一也,換着軍服,潛入禁庭,粧出纏帶,暗售網打,是何等排布設施,是何等凶謀祕計也,設鞫七朔,根因窩窟,終未究覈,只示梟示之律,輿情之憤腕,固無可言,而不可以已爲梟示,不施當施之律,請梟示罪人性世亟施孥戮之典。噫嘻,譸張傾軋,非朝廷之美風,敎誘構陷,卽士夫之惡行也,向來梁珪之通文,假托於章甫之論,暗售其鬼蜮之習,有非鄕曲一悖儒所可自辨,而指揮慫慂之必有其人,婦孺之所共知也。及夫珪子訟冤之供辭一出,而主張之姓名,明有指的,綢繆之情狀,俱有證驗,如所謂譸張陰邪,作俑僞通者曰鄭觀綏·李功敏也,濟以奸細,袖傳暗投者曰洪遠謨也,愚昧墮術,誤身賣友者曰李敎源也,以文助惡,惟令撰寫者曰尹孝植·姜浚欽也,而其所經營者,專出於早除大臣,而所謂吾黨銓權長久得志之計,寧邊新倅艱辛爲之請仍可慮之說,互相告引,直吐明證者,又以敎源·遠謨·吳亨喆等,爲之左契。至於梁珪就囚之日,路中送人,威脅萬端,城外止宿,擧措密密,通文之註釋,爰辭之指敎,謂有眞贓,莫可掉脫,噫,世級之日降,人心之不淑,一至於此哉。如使其言之無爽,則陰邪不正之行,非但公議之不容,排布設施之計,實爲世道之深憂,今其可問諸人姓名端緖,俱載供辭之中,其在明是非嚴淑慝之道,不可置而不問,請秋曹囚供中鄭觀綏等諸人拿致王府,嚴加盤覈,亟施當律。李戒國·劉用孫·金金乭等事,停啓,趙得永事,旣有放歸田里之命,原啓辭停止。答曰,不允。
朴宗薰,以吏曹言啓曰,卽接奉常寺牒報,則以爲,今此明陵親祭時典祀官,例以本寺正塡差,祭物今日當爲陪進,而正尹景鎭,昨日移拜臺職,其代卽速差出,以爲及時陪進之地云矣。奉常寺正未差之代,口傳擬入之意,敢啓。傳曰,知道。
吏曹口傳政事,以尹尙烈爲奉常正。
尹鼎烈,以奎章閣言啓曰,卽接內需司牒報,則咸興·永興兩本宮十月別大祭時造燭封香吉日,今月十六日辰時,衣襨香燭祭品奉詣吉日,同月十七日卯時俱吉云,以此日時擧行之意,敢啓。傳曰,知道。
又以奎章閣言啓曰,景慕宮望廟樓今朔奉審,無頉之意,敢啓。傳曰,知道。
又以侍講院言啓曰,上番弼善韓用儀以其親病,陳疏徑出矣。上番闕直,事甚未安,輔德朴周壽呈辭受由,兼輔德鄭元容,兼弼善李奎鉉,文學李羲準,兼文學李潞,竝卽牌招,以爲推移入直之地,何如?傳曰,允。
又以內醫院提調意啓曰,御用熟地黃監蒸事,院官員崔暄,黃海道黃州地下去矣。騎卜馬各壹匹,書員高宅仁所騎馬壹匹,印信壹顆,竝爲題給,而回還時熟地黃載持馬,本道監司處,下諭,何如?傳曰,允。
又以司饔院監膳提調意啓曰,各殿宮日下生雉,全數代封矣。今則秋節已深,山雉漸出,今日爲始,日下生雉,依例復舊封進之意,敢啓。傳曰,知道。
又以觀象監提調意啓曰,今此中宮殿産室排設敎是時,待令日官兼敎授全宗周,前別提李持喆,泛鐵官敎授崔選基,奏時官前主簿崔景運,前主簿李海豐差定,使之擧行,何如?傳曰,允。
又以禮曹言啓曰,卽接長湍幼學李應植所志,則以爲,同姓三寸叔觀洙嫡妾俱無子,以其同姓十寸弟福儀第二子枝玳,欲爲繼後,兩家相議完定,而未及禮斜之前,兩邊父母俱爲作故,拘於常規,不得循例禮斜,依定式草記稟處事呈狀矣。凡係繼宗立後者,兩邊與受文蹟,明有可據,而不得登聞者,許令該曹論理草記事,曾有筵奏定式,門長李應植所訴旣如此,依定式李福儀第二子枝玳,立爲李觀洙之後,何如?傳曰,允。
又以漢城府言啓曰,依定式無主未葬處,分付各部,搜訪報來,故別單書入,而至於有主未葬之類,亦令一一知委過葬事,申飭各部之意,敢啓。傳曰,知道。
李友秀,以訓鍊都監言啓曰,本局千摠李謙會兼帶宣傳官,職務相妨,改差,何如?傳曰,允。
右議政南公轍箚曰,伏以,臣虛縻保護之重任,旣不能進,又不能遞者,今至四朔之久矣。湯劑連進之時,輒使提調·副提調來待,臣則晏然在家,誠禮俱闕,分義都虧,日夕惶憫,如負大何,況今我中宮殿方有胎候,彌月已近,周人振振之詠,將復見於今日,臣於日前,仰請産室之擇吉設廳,捲草官及醫官入直之人,亦爲次第啓下,而臣則忝在一院之首,將無以進身於效誠之地,蓋其株守之難變,想或荃聰之記有,臣何敢費辭屢陳也?産廳排設後,隨時承候之節,與諸般擧行,尤爲自別,而三提不得備員,臣心之不安,國體之苟艱,當復如何?前席申懇,未蒙體諒,退猶耿耿,復此仰籲,伏願聖明,亟解臣藥院兼職,仍降威罰,以治臣瀆擾之罪,公私不勝幸甚。取進止。答曰,省箚具悉卿懇。卿宰時事,豈可爲引乎?卿其安心勿辭焉。仍傳于朴宗薰曰,此批答,遣史官傳諭于右議政。
弼善韓用儀疏曰,伏以臣之老父,宿病沈痼,寧日恒少,又自昨夜,重添關格,朝來症形,有加無減,藥餌蔑效,氣息凜綴,家僮踵至,促臣歸視,臣方寸煎熬,按住不得,玆敢冒入文字,徑出禁扄。伏乞天地父母,俯賜矜諒,亟遞臣職,俾便救護,仍治臣瀆擾之罪,以肅朝綱焉,臣無任云云。省疏具悉。爾其勿辭救護。
戊寅九月初一日午時,上御興政堂。判府事入侍時,行左承旨朴蓍壽,假注書李憲兢,記事官李嘉愚,記事官權敦仁,判府事金載瓚,以次進伏訖。載瓚曰,臣之逖違耿光,今幾周歲矣,近來日氣稍涼,聖體,若何?上曰,一樣矣。載瓚曰,寢睡·水刺之節,何如?上曰,一樣矣。載瓚曰,王大妃殿氣候,何如?上曰,各殿宮氣候一樣矣。載瓚曰,臣豈容抗此顔,而復登前席者乎?臣之鐵限情勢,質之神明,移易不得,聖上之所俯燭也,同朝通世之所共諒也,今不敢更事煩陳,而至於所遭人言,卽人臣之極罪也,爲人臣而負國忘公,全無憂愛,國綱臣分,由此壞損,則此固萬隕猶輕,而特荷恩造,得全一縷,而臣卽死人也,戴帽束帶,復入君門,更何可擬議於臣身乎?以是之故,虛宿恩命,今幾周歲,而不復以恒人自居,斷置餘生久矣,忽承敦召荐降,至有人臣不敢聞之敎,又有當卽收還之命,臣於是,叩謝爲急,不暇他顧,顚倒入肅,而在私義誠不成貌樣,惟願遄伏嚴譴而已。又奏曰,今雖迫於嚴命,不得已冒進,而自分僇廢,不復廁於平人之列,此後則凡大小班聯,更無以隨行逐隊,晏然若無故則決矣,庶或入於鑑諒之中矣。又啓曰,臣旣有區區在心之言,豈敢以事關臣身,嫌不爲一陳乎?殿下每於群下,若有不可强之情,必難起之勢,則輒以人臣所不敢聞之敎,督迫驅使,俾不得進退動嚲,必起乃已,前此此擧,非止一再,是豈古昔聖王誠禮待臣之義乎?不過是漢唐中主顚倒法門也。臣望殿下必如堯必如舜,豈或以下堯·舜一等,期望於今日耶?竊願體念焉。上命判府事先退,載瓚退出,上曰,輪對官人侍。賤臣承命出傳,與養賢庫兼奉事趙渡,典牲署判官金基常,造紙署別提白思日,瓦署別提金昌壽偕入進伏,以次奏職姓名職掌所懷訖。蓍壽曰,養賢庫兼奉事趙渡所懷仰對,極其猥越,所當重勘,而本院請推之外,無他可施之罰,何以爲之乎?上曰,從重推考,可也。出擧條蓍壽曰,造紙署別提白思日職姓名奏對之際,漏其職名,從重推考,何如?上曰,依爲之。出擧條上曰,輪對官先退。渡·基常·思日·昌壽退出。上曰,諸承旨持公事入侍。賤臣承命出傳,行都承旨朴宗薰,右承旨尹鼎烈,左副承旨李友秀,假注書徐英淳追入進伏。上曰,公事奏之。宗薰曰,臣吏房,無公事矣。蓍壽曰,臣戶房有公事,讀奏咸鏡監司狀啓農形事。鼎烈曰,臣兵房代房,有公事,讀奏咸鏡監司狀啓各陵殿奉審兼行巡審事及以刑房代房,讀奏咸鏡監司狀啓罪人刑問次數事,竝跪傳夾侍而進之。上曰,注書出去,如有公事,更爲持入。賤臣出持公事以入,宗薰讀奏右副承旨望,蓍壽讀奏咸鏡監司狀啓反庫事,友秀讀奏咸鏡監司狀啓邪學譏察事。上曰,注書出去,使之召對入侍,上番出去,座目單子書入,而參贊官以左承旨書入,閣臣以直提學書入。賤臣承命出傳,侍讀官沈能岳持詩傳第十卷,檢討官南履懋持詩傳第十卷,追入進伏。上命開卷讀之。能岳讀自濬哲維商,止一章六句。上曰,下番讀之。履懋讀自撻彼殷武,止詩傳大全卷之二十。上曰,文義陳之。能岳曰,此章溯言商之世德者也,蓋商家有天下之祥,已發於唐·虞之時,而自契以後,積德累仁,式至于湯,祗帝命而式九圍,以及三宗,克紹先烈,享國長久,以造六百年王業,豈不休哉?第四章曰,不競不絿,不剛不柔,湯之盛德,難以一二擧,而敬以日躋,德又建中,故其爲政也,無競絿剛柔之偏,而何天之休,百祿是遒,此豈但商之嗣王所可取則者哉?亦可爲後世人辟監法之資,伏願深留聖意焉。上曰,下番陳之。履懋曰,商頌中長發詩最好深玩,而上番所陳皆好,所以頌湯之興,而推本於契,以爲大禘之樂也。譬如醴泉之有源,靈芝之有根,邦國之興,亦莫不由於祖宗積累之功,以大雅綿章言之,姬業之盛於岐周,豐·鎬之時,厥維本於綿瓜之始,非維舊之邦,則何以致維新之命,而式至八百年之業乎?故開創之際,必資積累之基,而成湯日躋之敬,乃是王跡之肇基處也。商書曰,惟天無親,克敬惟親,天命迓續之要,孰有外於一敬字勉勉也哉?伏願深留聖意焉。上命掩卷,命玉堂先退,能岳·履懋退出。上曰,注書出去,如有公事,持入。賤臣承命出,持咸鏡監司狀啓啽囕燒死人恤典題給事以入。上曰,入之。蓍壽跪傳夾侍而入之。上命退,諸臣以次退出。
戊寅九月初一日申時,上御興政堂。別講入侍時,直提學朴宗薰,參贊官李友秀,侍讀官沈能岳持詩傳第二卷,檢討官南履懋持詩傳第二卷,假注書李憲兢,記事官李嘉愚,記事官權敦仁,以次進伏訖。上命開卷讀之。能岳讀自君子偕老,止鶉之奔奔二章章四句。上曰,下番讀之。履懋讀自正之方中,止正之方中三章章七句。上曰,文義陳之。能岳曰,君子偕老,專言宣姜服飾之盛,而東萊呂氏曰首章云子之不淑,責之也,二章云胡然而天,問之也,三章云邦之媛兮,惜之也,可見其辭益婉,而意益深矣。呂氏之言,可謂深得此章之旨,伏願以此垂察焉。上曰,下番陳之。履懋曰,文公之始徙楚邱也,築城郭營宮室,旣得其時,又得其制,故此詩之作,可見民情之喜悅也。大布大帛,不遑勤勞,榛栗桐梓,資以豫備,夙駕稅田,務爲重本,以致民國之殷足,數車對富,遽至三百乘之多矣。孟子曰,百姓不足,君誰與足?治國之本,莫先於足民矣。以我國言之,民生困瘁,財用罄乏,八路之供稅,歲縮日竭,甚至於惟正之虧闕,在在居多,此其故或由於不得足民之道而然歟。足民之道,惟在重民業崇節儉,益加聖念焉。上命掩卷,上曰,坐直承旨入侍。賤臣承命出傳,右副承旨洪冕燮追入進伏。上曰,公事奏之。友秀讀奏慶尙監司狀啓給馬有旨祗受事,冕燮讀奏統制使狀啓漂到異國船問情事,竝跪傳夾侍而進之。宗薰曰,鼎足山城史庫御題奉安及實錄曝曬日子,因陵幸相値,以旬後改擇以入矣。今當産室設廳之時,上番翰林,勢不可離次作行,史庫年限雖過,姑爲退期,恐無不可,故敢此仰達矣。上曰,依此爲之。宗薰曰,玉堂近多有實故及在外人番次甚苟艱云矣。上曰,在外及有實故玉堂竝許遞,前望單子入之。玉堂前望單子入之。校理李沆,副校理申綽·趙庭和,修撰李翊會,副修撰趙忠植落點。上曰,明日閣直,誰也?宗薰曰,待敎明日入直云矣。上命退,諸臣以次退出。
上在慶熙宮。停常參·經筵。
李友秀,以都摠府言啓曰,今日入直內三廳武兼禁軍及軍等,中日習射技放,請出標信。傳曰,知道。
尹鼎烈啓曰,明日明陵親祭齋戒,再明日幸行相値,視事頉稟之意,敢啓。傳曰,知道。
李友秀啓曰,合辭方張之時,兩司無詣臺之員,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道
朴宗薰啓曰,行左承旨朴蓍壽今日不爲仕進,卽爲牌招,何如?傳曰,允。
又啓曰,藥房提調·副提調持湯劑來待矣。傳曰,封入。
李友秀啓曰,事變假注書鄭遇炳身病猝重,勢難察任,今姑改差,何如?傳曰,允。
傳于李友秀曰,召對爲之。
傳于朴蓍壽曰,別講爲之。
司諫沈能稷啓曰,臣之無所肖似,何嘗比擬於淸朝耳目之任,而迺者亞諫除旨,特下於前望之中,臣誠感惶,莫知攸措。召牌繼降,義分是懼,粗伸叨謝之忱,而第於合啓,有不可聯參者,以此引避,屢蒙體諒之恩,今臣處義,前後無異,以若情踪,何可晏然於臺次乎?請命遞斥臣職。答曰,依啓。
李友秀啓曰,大司憲宋穉圭,持平李儒修在外,執義未差,掌令鄭鴻慶·李羲肇牌不進,持平玄鎭商未署經,監察茶時之意,敢啓。傳曰,知道。
以大司諫李止淵,獻納尹景鎭,掌令鄭鴻慶·李羲肇牌不進罷職傳旨,傳于李友秀曰,只推。
以兼輔德鄭元容,兼弼善李奎鉉,文學李羲準,兼文學李潞牌不進罷職傳旨,傳于尹鼎烈曰,只推。
尹鼎烈,以侍講院言啓曰,上番連日闕直,事甚未安。兼輔德鄭元容,兼弼善李奎鉉,文學李羲準,兼文學李潞,旣有只推之命,竝更牌招,以爲推移入直之地,何如?傳曰,允。
朴宗薰,以吏曹言啓曰,今此敬陵攝行祭典祀官兼大祝前修撰徐萬修時無職名,令該曹口傳付軍職,何如?傳曰,允。
兵曹口傳政事,副司果單徐萬修。
李友秀,以都摠府言啓曰,副摠管趙岐以禁衛中軍,本營軍兵等中日試射放事,南別營晝仕出去之意,敢啓。傳曰,知道。
又以兵曹言啓曰,留都營狀啓,例爲付撥,而或有時急之事,則京畿驛馬待令事,曾有定式矣。今亦依此擧行,何如?傳曰,允。
又以兵曹言啓曰,今此冬至兼謝恩使一行赴燕時所把驛馬,預先分定,然後可無窘急之弊,今亦依前例知委,而應把驛馬四十五匹內,公淸道八匹,全羅道十匹,慶尙道二十匹,今九月二十五日京中逢點,江原道四匹,咸鏡道三匹,直送安比,來十月初一日逢點事,各道監司處,行移,何如?傳曰,允。
又以備邊司言啓曰,來己卯式年文武科初試,以九月初六日擇日啓下矣。文武科無論初覆試,例爲同日設行,而今番則産室設廳後,內外試射放,例皆停止,外道勢難趁期知委,而京試則不可循例開場,且覆試期在明春,退行亦無窘迫之端,武科初試日子,令該曹更爲推擇擧行,何如?傳曰,允。
又以禁衛營言啓曰,今九月初四日明陵幸行時,本營留都事,命下矣。延和門則把摠許澮,哨官金亨源,右哨軍九十名,南營則哨官李潤始,前哨軍四十名率領入直,新營則千摠李禹道,騎士將金達行,哨官金大喆·李兢緖,敎鍊官高光彬,騎士二十五人,兼別破陣二名,前哨軍三十名率領入直,南別營則哨官丁復禧,別騎衛一人,京中哨軍十三名率領守直,火藥庫則哨官李範錫,別破陣八名,兼別破陣六名,京中哨軍四名率領守直之意,敢啓。傳曰,知道。
右副承旨洪冕燮疏曰,伏以,卽者知中樞府事洪義浩陳疏到院,以日昨嶺南儒生未徹疏中,云有私情之痛迫,其所自辨,不啻張皇,而未徹疏之不得引辨,自有飭禁,故臣果據例退却矣,乃以喉院壅遏等語,侵斥備至,在臣處義,豈敢晏然乎?玆敢忙陳短章,徑出禁扃。伏乞聖明,俯垂諒察,亟遞臣職,仍治臣擅離之罪,以肅朝綱,以靖私分焉。臣無任云云。省疏具悉。爾則別無所失,勿辭察職。
戊寅九月初二日辰時,上御興政堂。召對入侍時,直提學朴宗薰持書傳第一卷,參贊官尹鼎烈持書傳第一卷,侍讀官沈能岳持書傳第一卷,檢討官南履懋持書傳第一卷,假注書李憲兢持書傳第一卷,記事官李嘉愚持書傳第一卷,記事官權敦仁持書傳第一卷,以次進伏訖。上命開卷讀之。能岳讀自堯典,止欽哉。上曰,下番讀之。履懋讀自舜典,止格于文祖。上曰,文義陳之。能岳曰,帝堯廣運之德,蕩乎難名,而章百協萬之治,莫不本之於欽明文思,欽者敬也,此是堯典中徹上徹下之工夫,爲人君治平之本,亦不外於是矣。聖上始講此書,伏願以欽之一字爲開卷第一義,克懋欲法堯之念焉。上曰,下番陳之。履懋曰,舜典所以形容虞舜之盛德至化,爲後世百王之所則法者,而上番所奏欽明文思安安,尤爲切實。安安者,出於自然,非出勉强者也,安安之本,在於欽之一字,故史氏贊堯,揭之於篇首,聖人極工,不外於此。今我聖上,始講此書,伏願以欽字爲第一要領,以做望雲就日太平雍熙之治焉。上曰,參贊官陳之。鼎烈曰,上下番玉堂,已有陳奏,臣無更達者矣。上曰,閣臣陳之。宗薰曰,臣亦別無可達之辭矣。上命掩卷,上曰,諸承旨持公事入侍。出榻敎賤臣承命出傳,左副承旨李友秀,假注書徐英淳追入進伏,上曰,公事奏之。宗薰讀奏全羅監司狀啓靈光郡守尹命烈到任事及沃溝縣監宋翼淵到任事,友秀讀奏全羅監司狀啓農形看審發巡事,及黃海監司狀啓邪學無乎事,及全羅監司狀啓咸平縣大同米裝發事。上曰,右承旨曾經靈光郡守乎?鼎烈曰,臣果曾經矣。上曰,明日閣臣番,誰也?宗薰曰,姑未停當矣。上曰,別講爲之。玉堂出去持冊子入侍,上番出去,座目單子書入。上曰,別講冊子,國朝寶鑑·中庸·綱目中持入。英淳承命出傳,侍讀官沈能岳持中庸,檢討官南履懋持中庸追入進伏。上命開卷讀之。能岳讀自中庸何爲作,止不能無道心。上曰,下番讀之。履懋讀自二者雜於方寸,止豈有以加於此哉。上曰,閣臣讀之。宗薰讀自自是以來,止實兼同和之義。上曰,參贊官讀之。友秀讀自子曰中庸,止右第三章。上曰,注書讀之。英淳讀自子曰道之不行也,止右第十一章。上曰,上番讀之。嘉愚讀自君子之道,止右第十二章。上曰,下番讀之。敦仁讀自子曰道不遠人,讀未止。上曰,洪忠宣誰也?諸臣未及仰對,上曰,第十四章小註有之。宗薰曰,洪忠宣卽洪皓,宋之斥和人也,非但忠節卓然可欽,處患難而保全節,殆古今之所未有也,故先儒之論,與蘇武竝稱矣。上曰,洪皓曾入冷山者耶?宗薰曰,然矣。上曰,下番連讀之。敦仁讀止中庸章句終。上曰,文義陳之。能岳曰,中庸之旨甚大,不偏不倚無過不及,是爲開卷第一義也。惟精惟一允執厥中,堯·舜·禹·湯相傳之心法,而治天下之本,亦在精一執中,每於進講中庸之時,益加省察於精一之義,則聖學之工,必有裨補,伏願留意焉。上曰,下番陳之。履懋曰,中庸之道,乃聖人極功,而眞是恰好底道理,其爲用也,推可至於修齊治平之美,苟究其執中之本,正在乎這箇心字,而最宜精察於人心道心之分,然後庶可言中庸之道。大抵人心之發,如銛鋒如悍馬,其制之馭之也,未或得宜,則尤易蔽溺於形氣之私也,道心之發,如火始燃,如泉始達,必貴乎充廣持守,此朱夫子所以於人心道心之分,惓惓不已,以明其致中和位育之功,卽本於此,伏願深加省察焉。上曰,此後別講則更以詩傳爲之。上命掩卷,仍命玉堂先退,能岳等退出。上曰,注書出去,公事入之,左承旨如入來,使之持公事入侍,可也。賤臣承命而出,持入公事三度,行左承旨朴蓍壽追入進伏。上曰,公事奏之。蓍壽讀奏黃海監司狀啓遺棄兒無乎事,友秀讀奏平安監司狀啓東林別將金孟麟到任事,及開城留守狀啓邪學無乎事。上曰,注書出去,如有公事,又爲入之。賤臣承命而出,持入訓鍊都監千摠望,宗薰讀奏入之,上落點于行副護軍沈擇之。上曰,廳注書出去,如有公事,入之。英淳承命而出入奏曰,各房無公事矣。上命退,諸臣以次退出。
戊寅九月初二日申時,上御興政堂。別講入侍時,參贊官朴蓍壽,侍讀官朴齊聞持詩傳第二卷,檢討官南履懋持詩傳第二卷,待敎徐憙淳,假注書徐英淳,記事官李嘉愚,記事官權敦仁,以次進伏訖。上曰,坐直承旨持公事入侍。出榻敎賤臣承命出傳,左副承旨李友秀追入進伏,上命開卷讀之。齊聞讀自蝃蝀在東,止相鼠二章章四句。上曰,下番讀之。履懋讀自孑孑干旄,止干旄三章章六句。上曰,文義陳之。齊聞曰,蝃蝀刺淫奔之詩,相鼠惡無禮之人,無他可陳之義,而此兩詩,先儒以爲,衛國之俗,因文公之化率,革所以桑門·蝃蝀之詩前後不同,蓋風俗美惡,只在於上之導率,此言誠然矣。孔子曰,詩可以興可以觀可以群可以怨,讀詩之法,不出於此,而其中興與觀居多。至如此等詩,眞可以觀,此章大無信也,不知命也二節,政合深看。夫命者理也,理本眞實,信者信此理也,信與命初非二理,但指其在人者則謂之信,指其在上者則謂之命,是故君上所施,亦謂之命,此章命信二字,拈出深究,則自有推類講磨之效矣。程子讀詩,不曾章解句釋,但一兩字點綴,便令人省悟,此亦讀詩之要法,每當此等字,必須拈出深究,勿爲泛忽,伏望焉。上曰,下番陳之。履懋曰,干旄,美好善也。文公臣子多好善也,故賢者亦樂於告以善道,乘此車馬,建此旌旄,以見賢者,則可知其好善之勤,而曰何以畀之,何以予之,何以告之,則可見其答其勤禮之意也。在下者雖好善,賢者之樂於告善也,猶尙如此,況爲君上而不可或忽於進善之道也尤切矣。臣屢登筵席,伏覩我殿下,過於簡默,一日之內,召接臣等爲三四次,廈氈聖工,非不勤且誠矣,按例講讀,循例文義之外,絶無發難討論之擧,臣等學識蔑劣,見聞空疎,濫叨經幄,無足爲論思啓沃之責,而在廷群彦,亦多多聞多讀之士,雖有嘉謨嘉猷,足以敷陳者,而亦何由仰達於黈纊之下哉?不恥下聞,卽古聖王聖益聖之盛德美事,伏願自今以後,每於臨御講筵之時,必以問難經旨,咨詢治道,深留聖意焉。上命掩卷,仍命玉堂先退,齊聞等退出,上曰,公事奏之。蓍壽曰,臣戶房,有公事矣,讀奏江華留守狀啓林川郡大同米無弊護送事。友秀曰,臣兵房,有公事矣,讀奏摠戎使狀啓本廳標下軍留待入直事。上曰,所奏公事,出給公事如有之,入之。賤臣承命而出,持入成均館司藝陳錫周,部將沈正書病親呈辭,友秀讀而奏之。上曰,注書出去,使之別講入侍,冊子以國朝寶鑑爲之,上番出去,座目單子書入。賤臣承命出傳,侍讀官朴齊聞持國朝寶鑑第一卷,檢討官南履懋持國朝寶鑑第一卷,追入進伏。上命開卷讀之,齊聞讀自國朝寶鑑卷之一,止豈意今日乃見此事。上曰,下番讀之。履懋讀自予若平康,止上嘉納之。上曰,參贊官讀之。蓍壽讀自侍中趙浚,止貪殘之風戢矣。上曰,閣臣讀之。憙淳讀自以令長之出胥吏也,止聖子神孫之龜鑑。上曰,注書讀之。賤臣讀自兩府六曹,止親如舊時。上曰,上番讀之。嘉愚讀自殿中卿仲良,止薈于順天。上曰,下番讀之。敦仁讀自監察金扶,止扶飮者十八人。上曰,文義陳之。齊聞曰,此是列聖朝事實所載,政合殿下之遵蹈繼述,非如他書之以文義草草仰奏者,而我祖宗朝良範美規,何莫非後世之可法而猗歟?太祖大王,以聖神文武之姿,德冠百王,運膺千一,哲謨懿訓,政令制度,允爲永世之模楷,後王之鑑法,而至於良臣哲輔,嘉猷格言,在廷縉紳之所當相勉者也。伏願殿下,益加繼述之功焉。俄講詩傳,今以寶鑑進講,當指一稟定,而以臣賤見,以此書進講甚好矣。上曰,下番陳之。履懋曰,國朝寶鑑,卽列聖朝治法政謨之所載也,其爲後世之寶,不啻弘球琬琰,非但常目在之而已。書曰監于先王成憲,其永無愆,伏願聖上,一動一靜一政一事之間,以監法祖宗爲心,則雍熙之治,可復覩於今日矣。上命掩卷,仍命玉堂先退,蓍壽曰,玉堂俄以別講冊子仰稟,而未承發落,自明日別講,以國朝寶鑑持入乎?上曰,依此爲之,可也。上曰,注書出去,如有公事,入之。賤臣承命而出,入奏曰,各房無公事。上命退,諸臣以次退出。
上在慶熙宮。停常參·經筵。
進御二神交濟湯自明日停止事,榻前下敎。
申綋啓曰,大司憲宋穉圭,持平李儒修在外,執義未差,掌令鄭鴻慶·李羲肇呈辭,持平玄鎭商未署經,監察茶時之意,敢啓。傳曰,知道。
朴宗薰啓曰,藥房三提調持湯劑來待矣。傳曰,封入。
鄭遇炳改差,代以金輦爲事變假注書。
金輦在外,代以趙渡爲事變假注書。
朴宗薰啓曰,今日齋宿,承旨當爲備員,同副承旨宋啓榦在外,何以爲之?而右副承旨洪冕燮陳疏到院,原疏以親祭齋戒,不得捧入矣,卽爲牌招,何如?傳曰,右副承旨許遞,前望單子入之。
傳于朴宗薰曰,同副承旨許遞,前望單子入之,待下批牌招察任。
承旨前望單子入之,申絢·申綋落點。
朴宗薰啓曰,新除授行左承旨申絢,卽爲牌招,何如?傳曰,允。
又啓曰,新除授行左承旨申絢時在廣州地,當爲下諭,而今日齋宿,承旨不可不備員,何以爲之?敢稟。傳曰,許遞,前望單子入之,待下批牌招察任。
承旨前望單子入之,金落點。
朴宗薰啓曰,新除授右副承旨金時在高陽地,當爲下諭,而今日齋宿,承旨不可不備員,何以爲之?敢稟。傳曰,許遞,前望單子入之,待下批牌招察任。
承旨前望單子入之,尹久東落點。
朴宗薰啓曰,今日齋宿,承旨當爲備員,而同副承旨尹久東牌不進,無以備員,何以爲之?敢稟。傳曰,許遞,前望單子入之,待下批牌招察任。
承旨前望單子入之,李勉求落點。
以同副承旨尹久東牌不進罷職傳旨,傳于李友秀曰,只推。
傳于李友秀曰,兵刑換房。
傳于朴宗薰曰,曲諒出於禮使,一伸之後,宜無更執,吏曹判書林漢浩仍任,牌招察任。
吏曹口傳政事,吏曹判書單林漢浩。
以兼輔德鄭元容,兼弼善李奎鉉,文學李羲準,兼文學李潞牌不進罷職傳旨,傳于尹鼎烈曰,只推。
尹鼎烈,以侍講院言啓曰,上番連日闕直,事甚未安,兼輔德鄭元容內閣齋宿,兼文學李潞以問安官奉命出去,兼弼善李奎鉉,文學李羲準,旣有只推之命,竝更牌招,而輔德未差之代,令政院稟旨差出,待下批牌招,以爲推移入直之地,何如?傳曰,允。
尹鼎烈啓曰,因侍講院草記,輔德未差之代,令政院稟旨差出,待下批牌招入直事,允下矣。政官牌招開政,何如?傳曰,允。
兵曹口傳政事,副護軍單朴周壽。
申綋,以兵曹言啓曰,今此幸行時,左邊捕盜大將李石求以西班陪從,隨駕矣。在前如此之時,有他邊大將兼察之例,回鑾間右邊捕盜大將申鴻周,姑令兼察,何如?傳曰,允。
申綋啓曰,因兵曹草記,今此幸行時,左邊捕盜大將李石求以西班陪從,隨駕矣,在前如此之時,有他邊大將兼察之例,回鑾間右邊捕盜大將申鴻周,姑令兼察事,允下矣。兼察左邊捕盜大將申鴻周,牌招聽傳敎,何如?傳曰,允。
朴宗薰啓曰,明日大駕詣明陵入齋室後,王大妃殿·嘉順宮問安,何承旨進去乎?敢稟。傳曰,右副承旨進去。
又啓曰,明日幸行時,兩司隨駕官當爲備員,而憲府無進參之員,除在外·未署經外,呈告人員,竝待開門牌招,何如?傳曰,允。
傳于申綋曰,明日出宮內門路,以廣達門爲之。
尹鼎烈,以弘文館言啓曰,新除授校理李沆,卽爲牌招察任,何如?傳曰,允。
以校理李沆牌不進罷職傳旨,傳于尹鼎烈曰,只推。
尹鼎烈,以弘文館言啓曰,新除授副校理申綽時在廣州地,趙庭和以京試官,時在公淸道提川縣試所,副修撰趙忠植時在京畿陽智地,經筵入番事緊,請竝斯速乘馹上來事,下諭。傳曰,竝許遞。
又以承文院都提調意啓曰,同文彙考每式年編輯續印,自是定式矣。壬戌以後,因循延拖,未及校印,事大交隣文書,凡有考證之事,多有疑眩錯謬之端,故昨年冬筵稟後,差出堂上,使之專意擧行,冊子今始告完。蓋自壬戌至今十七年間彙類採輯,極其浩繁,卷帙至於十冊之多,而若其校印之役,專委象譯中解事諳練之人,終始訖功,其在勸奬之政,不可無酬勞之道,且有已例,校正譯官邊鎬·李光載,監印譯官李一選·金相淳,竝施加資之典,何如?傳曰,允。
申綋,以扈衛廳留都大臣意啓曰,臣承命留都,一依兵曹啓下事目,率領扈衛軍官軍士,今日申時量,結陣扈衛之意,敢啓。傳曰,知道。
禁府啓目粘連,向前香室官員安級仁矣本府議啓內,準祝有誤,雖非由渠,事體至重,不可無罪,以此照律罪,笞四十收贖,附過還職,私罪奉敎依允爲旀,功減一等爲良如敎。又啓目粘連,向前成義浩亦,觀於道啓,溺死一款,雖有可據,論其事端,威脅二字,在所難免,以此照律,何如?判付啓,依允。
上在慶熙宮。停常參·經筵。
上詣晝停所入幕次後,內閣·政院·玉堂·藥房口傳問安。答曰,知道。世子宮遣宮官問安。答曰,知道。仍詣明陵入齋室後,內閣·政院·玉堂·藥房·朝廷二品以上·六曹堂上·大司諫口傳問安。答曰,知道。世子宮遣宮官問安。答曰,知道。親祭後,內閣·政院·玉堂·藥房·朝廷二品以上·六曹堂上·大司諫口傳問安。答曰,知道。世子宮遣宮官問安。答曰,知道。還詣晝停所入幕次後,內閣·政院·玉堂·藥房口傳問安。答曰,知道。世子宮遣宮官問安。答曰,知道。還內後,內閣·政院·玉堂·藥房·朝廷二品以上·六曹堂上·大司諫口傳問安。答曰,知道。
尹鼎烈啓曰,明日常參·經筵,取稟。傳曰,停。
朴宗薰啓曰,吏曹判書林漢浩,參判宋冕載牌不進推考傳旨,今方捧入,而開政有命,如是違牌,事甚未安,竝更牌招,何如?傳曰,允。
申綋啓曰,臣以王大妃殿·嘉順宮問安進去,下直之意,敢啓。傳曰,知道。
李勉求啓曰,卽者義禁府都事來言,今日動駕時,駕側鳴錚罪人李明喆等二十九人,移送秋曹云矣,敢啓。傳曰,知道。
以兼弼善李奎鉉,文學李羲準牌不進罷職傳旨,傳于尹鼎烈曰,只推。
尹鼎烈,以成均館大司成意啓曰,本館入直久任郞廳外,他郞不得入直,若有代員替直之事,則草記代直事,曾有定式矣。司成李瀅夏,典籍崔秀俊俱爲差祭,直講未差,時無入直之員,以他郞官姑爲代直,何如?傳曰,允。
大駕自黔巖碑閣所詣陵所時軍令,初吹辰正一刻,二吹辰正二刻,三吹辰正三刻。
大駕自黔巖碑閣所還宮時軍令,初吹未正一刻,二吹未正二刻,三吹未正三刻。
明陵親祭敎是時,亞獻官右議政南公轍,終獻官永明尉洪顯周,贊禮行禮曹判書金羲淳,典祀官奉常正尹尙烈,陵司別檢宋能圭,執禮校理沈能岳,執尊副應敎朴齊聞,大祝司果趙民和,祝史修撰李翊會,齋郞副修撰南履懋,贊者引儀慶邦運,贊者假引儀李希聃,謁者兼引儀朴耆元·金光素,贊引假引儀李圭白·閔文爀,祭監監察朴龍祜·申淳,敬陵攝行祭獻官判敦寧李彦植,典祀官兼大祝副司果徐萬修,贊者平市令鄭世翼,謁者宗簿直長宋欽人,祭監監察任希季,昌陵同祭獻官錦豐君朴崙壽,典祀官兼大祝副司果徐有素,贊者廣興主簿尹致堯,謁者假監役趙瀞,祭監監察李大濟,翼陵同祭獻官戶曹判書李相璜,典祀官兼大祝修撰林顔喆,贊者戶曹正郞徐興輔,謁者司宰奉事南永周,祭監監察李學道,弘陵同祭獻官知事金在昌,典祀官兼大祝副司果金敎喜,贊者漢城判官李羲溫,謁者濟用副奉事兪鳳柱,祭監監察沈說泰,順懷墓遣官攝祭獻官司成李瀅夏,典祀官兼大祝奉常判官申在陽,贊者平市主簿金鑅,謁者尙衣直長李思默。
戊寅九月初四日卯時,上詣明陵親祭幸行入侍時,行都承旨朴宗薰,行左承旨朴蓍壽,右承旨尹鼎烈,左副承旨李勉求,右副承旨申綋,同副承旨李友秀,記事官李寅泰,假注書徐英淳,記事官李嘉愚,記事官權敦仁,檢校直閣李光文·鄭元容,直閣鄭基善,待敎徐憙淳,以次侍立。鼓三嚴,通禮跪啓請外辨,上具戎服,乘玉轎,出興泰門,藥房提調金履喬,副提調尹鼎烈進前奏曰,侵早勞動,聖體,若何?上曰,一樣矣。出顯謨門·廣達門,仍乘馬,由建明門·興化門,出崇禮門。宣傳官跪稟鳴金二下,吹打作,至慕華峴,上降馬乘玉轎,踰峴復乘馬,至碌磻峴,又如之,詣黔巖晝停所,入幕次。命書傳敎曰,京畿監司率各務差使員,還宮時晝停所待令,又敎曰,軍兵食代,從速爲之。宣傳官承命分付,奏曰,食代皆已爲之云矣。仍命三吹,通禮跪啓請外辨,上出幕次,乘馬進發,至明陵洞口,宣傳官跪稟鳴金三下,吹打止,詣明陵入齋室。通禮跪啓外辨,上具翼善冠·淺淡服·烏犀帶,出齋室,乘玉轎,至紅箭門外,降玉轎。通禮導上詣謁陵禮板位,行四拜禮訖,仍詣陵上奉審,轉詣碑閣奉審,入小次,少頃,出小次,詣階上板位,行四拜禮。贊禮金羲淳前導詣神位前跪,宗薰奉香,友秀奉爐,上三上香,宗薰奉爵跪進,上執爵授蓍壽,奠于神位前,少退跪。大祝趙民和跪讀祝訖,上降復位,亞獻官右議政南公轍,終獻官永明尉洪顯周以次獻爵如儀訖,上行四拜禮,仍詣望燎位,望燎訖,詣辭陵禮板位,行四拜禮,還詣齋室。命書傳敎曰,左副承旨·同副承旨分詣局內諸陵,奉審以來,又命書傳敎曰,自陵洞口至崇禮門外捧上言,又命書傳敎曰,百官揷羽。通禮啓外辨,上改具戎服出齋室。右議政南公轍進曰,日氣雖幸淸佳,而勞動旣多,聖體,若何?上曰,一樣矣。仍乘玉轎,出陵洞口,宣傳官跪稟鳴金二下,吹打作,踰龍峴乘馬,還詣晝停所,入幕次,勉求·友秀追到奏曰,臣等敬依下敎,進詣敬陵·昌陵·翼陵·弘陵·順懷墓,奉審則無頉矣。上曰,唯。命書傳敎曰,京畿監司率各務差使員入侍。行左承旨朴蓍壽,假注書徐英淳,記事官李嘉愚·權敦仁與京畿監司洪遇燮,一路都差使員楊州牧使金陽淳,道路橋梁差使員坡州牧使李春熙,出宮時傳語差使員龍仁縣監權徹,還宮時傳語差使員果川縣監尹正圭,日傘奉持差使員桃原察訪池若淵,待令馬差使員平邱察訪吳漢禧偕入進伏,上曰,有何民弊乎?遇燮對曰,無民弊矣。上命退,承史及遇燮以下以次退出。鼓三吹,通禮啓外辨,上出幕次乘馬,宣傳官跪稟鳴金二下,吹打作,至碌磻峴,降馬乘玉轎,踰峴復乘馬,至慕華峴,又如之。問安承旨申綋還詣駕前奏曰,臣承命問安于王大妃殿·嘉順宮,則答以知道,故敢達矣。上曰,唯。上命軍士房承旨與閣臣入侍,綋·憙淳·英淳·敦仁趨入侍立。上曰,今日閣臣番,誰也?憙淳對曰,檢校直閣李光文矣。上命退,綋以下退出。至崇禮門外,宣傳官跪稟鳴金二下,吹打止,遂由崇禮門,入興化門,至廣達門。兵曹判書金履陽啓請放仗,上由顯謨門還內,諸臣以次退出。
上在慶熙宮。停常參·經筵。
大殿·王大妃殿·中宮殿·嘉順宮·世子宮,內閣·政院·玉堂翌日口傳問安。答曰,知道。
大殿,朝廷二品以上·六曹堂上·奉朝賀·大司諫口傳問安。答曰,知道。
藥房提調金履喬,副提調尹鼎烈啓曰,祗謁仙寢,聖慕克伸,日吉辰良,回鑾萬安,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。
殿宮氣候一樣,卿等不必入侍矣。王大妃殿·中宮殿·嘉順宮·世子宮口傳問安。答曰,知道。
尹鼎烈啓曰,明日常參·經筵,取稟。傳曰,停。
申綋啓曰,備邊司郞廳來言,今日賓廳日次,而問安相値,不得來會云矣,敢啓。傳曰,知道。
朴宗薰啓曰,今此京外上言一百六十九張內,一百六十三張,以猥濫拔去,六張,下該司次捧入之意,敢啓。
尹鼎烈啓曰,卽者副應敎朴齊聞以其親病,陳疏徑出,原疏纔已捧入矣,所當直捧禁推傳旨,而此與無端徑出有異,推考警責,何如?傳曰,允。
備邊司薦望,以鄭學畊爲平安兵使。朴宗薰啓曰,吏曹判書林漢浩,參判宋冕載牌不進推考傳旨,今方捧入,而開政命下,已至經宿,而連事違召,事甚未安,竝更牌招,何如?傳曰,允。
又啓曰,吏曹郞廳來言,今此式年文科初試試官,今日當爲擬入,而判書林漢浩未肅拜,參判宋冕載病不來,參議未差,不得擧行云,判書·參判,竝卽牌招,何如?傳曰,允。
又啓曰,吏曹判書林漢浩,參判宋冕載牌不進推考傳旨,今方捧入,而開政命下,已至多日,試望擬入,亦係時急,如是違牌,不卽承膺,事甚未安,竝更牌招,何如?傳曰,允。違牌,勿爲呼望。
有政。吏批,判書林漢浩未肅拜,參判宋冕載進,參議未差,右承旨尹鼎烈進,啓曰,判書林漢浩陳疏入啓,參議未差,小臣獨政未安,何以爲之?敢稟。傳曰,仍爲之。以具康爲執義,任百禧爲司諫,朴宗琦爲輔德,李若愚·金敎喜爲副校理,李羲肇爲副修撰,趙弘鎭爲刑曹判書,吳翰源爲戶曹參判,沈能稷爲掌樂正,許兢爲吏曹佐郞,尹爔爲饍工副正,金周默爲直講,金原淳爲司圃別提,故都正李章紹贈吏參例兼,前兵曹參判李憲琦考。兵批,行判書金履陽病,參判徐有聞病,參議朴孝成入直進,參知洪敬謨病,右副承旨申綋進,平安兵使單鄭學畊,同知單李福彬,僉知單辛致輔·朴弘鎭·權就一,護軍申絢·李采,副護軍韓兢履·洪冕燮·宋啓榦·金·尹久東·李晉淵·申在植·金啓溫·禹大一,副司直柳台佐·沈能稷·洪羲瑾·柳遠鳴·禹錫龜·朴鳴和·南周獻·李東煥·李應奎·申綽·趙庭和·鄭藎,副司果趙琮鎭·徐萬修·趙忠植·鄭東煥以上竝單付。
大司諫李止淵,掌令鄭鴻慶·李羲肇,獻納尹景鎭啓曰,請遲晩後物故罪人啓能亟施孥籍,趾賊等凶種夬施邦刑,獻遂設鞫得情。措辭見上請夏賊子女亟施跪斬之典,斗恭親屬應坐之類一依适·雲例擧行,斗恒及夏賊親屬奴傔連伊夫妻竝嚴鞫得情,夬正典刑。措辭見上請明謙·以謙亟施孥戮,逆復庶子好石亟施處絞,遲晩後物故罪人宇鎭諸子亟施散配之典。措辭見上請時景·時昱竝施孥籍之律,金樂敎亟令王府設鞫嚴覈,快正邦刑。措辭見上請賜死罪人行恁諸子應坐之類亟令王府依律擧行,無俾易種焉。措辭見上十八行刀削請物故罪人家煥·哲身,正法罪人承薰·樂敏施以孥籍之典。措辭見上請物故罪人國榮亟施孥籍之典。措辭見上請物故罪人時偉諸子亟施散配之典。措辭見上請物故罪人裕亟施孥戮之典。措辭見上請知情不告罪人魯賢亟施孥籍之典。措辭見上請知情不告罪人在民亟施孥籍之典。措辭見上請安置罪人李晦祥,島配罪人金宇光竝令王府更加嚴鞫,快正典刑,放釋罪人權思穆·金千孫亟施絶島安置之典。措辭見上請楸子島減死安置罪人在敏亟令王府還爲拿來,嚴鞫得情,夬正典刑。措辭見上請楸子島安置罪人徐瀅修設鞫嚴問,快正王法。措辭見上請古今島安置罪人張錫胤亟令王府嚴鞫得情,夬正典刑。措辭見上請追奪罪人煥之諸子亟施散配之典。措辭見上請賜死罪人達淳諸子亟施遠地定配之典。措辭見上請追奪罪人日煥諸子亟施散配之典。措辭見上請逆賊漢祿亟施孥戮之典。措辭見上請黑山島安置罪人日柱依初下傳敎,設鞫得情,快正典刑。措辭見上請追奪罪人龜柱支屬應坐之類一依尙魯例施以散配之典。措辭見上請追奪罪人鍾秀支屬應坐之類一依尙魯·漢祿例施行。措辭見上請正法罪人審度加施孥戮之典。措辭見上請大逆不道罪人鍾一·振采竝施适·雲之例。措辭見上請逆賊友文·光友加施孥戮之典,致後·延壽竝施孥籍之典。措辭見上請李永純·永喆等更爲設鞫嚴問,期於得情,快正典刑,物故罪人李元樸諸子施以散配之典。措辭見上請遲晩罪人晦植亟令王府卽捧結案,快正典刑焉。措辭見上答曰,不允。時景等事,裕事,徐瀅修事,日柱事,龜柱事,審度事,亟停勿煩,夏賊事,國榮事,魯賢事,更勿煩啓,鍾一·振采事,友文·光友事,致後·延壽事,李永純·永喆·李元樸諸子事,晦植事,不允。龍柱事,旣已物故,停啓,履猷諸子事,㯳支屬事,夢瑞事,停啓。掌令鄭鴻慶·李羲肇啓曰,請正法罪人鏔亟施孥戮之典。措辭見上請濟州牧島配罪人致薰,金海府定配罪人學逵,固城縣定配罪人與權竝令王府設鞫嚴問,期於得情,夬正典刑。措辭見上請亟收李基慶給牒之命,仍施屛裔之典焉。措辭見上請秋曹囚供中鄭觀綏等諸人竝令王府拿致嚴覈,施以當律焉。措辭見上答曰,不允。三啓傳旨事,國仁支屬事,停啓。
大司諫李止淵,獻納尹景鎭啓曰,請金甲島爲奴罪人克觀更令王府嚴鞫得情,夬正王法。措辭見上請逆賊尙魯亟施孥戮之典。措辭見上請正法罪人鏔亟施孥戮之典。措辭見上請梟示罪人性世亟施孥戮之典。措辭見上請秋曹囚供中鄭觀綏等諸人拿致王府,嚴加盤覈,亟施當律。措辭見上答曰,不允。三啓傳旨事,停啓。尹鼎烈,以弘文館言啓曰,本館上番闕直,事甚未安,校理李沆旣有只推之命,與校理沈能岳竝卽牌招,以爲推移入直之地,何如?傳曰,允。
又以禮曹言啓曰,卽伏見京畿監司今秋奉審執頉啓本,則弘陵陵上魂遊石下磚石乍爲動退,北邊馬石傾仄,當爲告由修改爲辭,而役處雖有所重,此非新頉,增加與否,更待明春,道臣詳細奉審後,稟處,何如?傳曰,允。
又以禮曹言啓曰,卽接四館所牒呈,則丁丑十二月柑製入格進士徐左輔,今年二月春到記製述入格生員趙寅永,殿講入格幼學柳夏永以上直赴殿試,今年二月春到記殿講入格幼學朴鼎德直赴會試,丙子四月春到記殿講入格幼學洪秉泰,同年七月秋到記殿講入格幼學金錠。丁丑四月春到記殿講入格幼學張時用,今年二月春到記殿講入格進士尹奎培·李箕樂以上給二分,丙子七月秋到記殿講入格幼學李基準給一分事命下,依例分等許赴事報來矣。進士徐左輔等三人直赴式年文科殿試,幼學朴鼎德直赴式年文科覆試,講經幼學洪秉泰等六人許赴於式年文科初試,較藝等第之意,分付,何如?傳曰,允。
申綋,以都摠府言啓曰,産室設廳後,中日例不得擧行矣,今番産室設廳,定在明日,而今日中日循例設行,事涉未安,頉稟之意,敢啓。傳曰,知道。
又以備邊司言啓曰,平閫瘝曠,一時爲悶,新除兵使待下批,使之當日辭朝,何如?傳曰,允。
又以兵曹言啓曰,今此明陵幸行時隨駕將校·軍兵·各差備等犒饋,以乾物分給之意,敢啓。傳曰,知道。
又以訓鍊都監言啓曰,今番幸行時隨駕將官·將校·軍兵及武藝別監等犒饋,依定奪,以乾物磨鍊分給之意,敢啓。傳曰,知道。
又以禁衛營言啓曰,隨駕本營將官·將校·軍兵等處,依定奪,乾犒饋磨鍊分給之意,敢啓。傳曰,知道。
又以御營廳言啓曰,隨駕駕前別抄及將校·軍兵等處,依定奪,乾犒饋磨鍊分給之意,敢啓。傳曰,知道。
又以摠戎廳言啓曰,今此明陵幸行時隨駕將校·軍兵等處,乾犒饋依定式磨鍊分給之意,敢啓。傳曰,知道。
副應敎朴齊聞疏曰,伏以,臣於直中,卽接家信,則臣母夜因類霍之証,轉成關格,病形委篤,雜試藥物,尙未見效,促臣歸視,臣自聞此報,方寸煎灼,不可一刻按住,玆敢忙陳短章,徑出禁扄。伏乞聖慈,俯垂矜諒,特遞臣職,以便救護,仍治臣擅離之罪,以肅朝綱,千萬幸甚,臣無任云云。
上在慶熙宮。停常參·經筵。
中宮殿産室敎是時,大殿·王大妃殿·嘉順宮·世子宮,內閣·政院·玉堂口傳問安。答曰,知道。中宮殿單子問安。答曰,知道。中宮殿,藥房口傳問安。答曰,知道。
李勉求啓曰,大司憲宋穉圭,持平李儒修在外,執義具康未肅拜,掌令鄭鴻慶呈辭,掌令一員未差,持平玄鎭商未署經,監察茶時之意,敢啓。傳曰,知道。
尹鼎烈啓曰,明日再明日光陵忌辰祭齋戒正日相値,視事頉稟之意,敢啓。傳曰,知道。
備忘記,平安兵使鄭學畊下直,長弓一張·長箭一部·片箭一部·筒兒一箇賜給。
李勉求啓曰,卽者刑曹郞廳來言,擊錚罪人等捧供,無得過三日,曾有定式矣。判書趙弘鎭未肅拜,次堂例不得擧行云,判書卽爲牌招,以爲擧行之地,何如?傳曰,允。
又啓曰,刑曹判書趙弘鎭牌不進推考傳旨,今方捧入,而開坐命下之後,如是違牌,事甚未安,更爲牌招,何如?傳曰,允。
又啓曰,刑曹判書趙弘鎭再牌不進推考傳旨,今方捧入,而開坐命下之後,如是違牌,事甚未安,所當更請牌招,而係是一日三牌,何以爲之?敢稟。傳曰,更爲牌招。
又啓曰,刑曹判書趙弘鎭三牌不進推考傳旨,今方捧入,而開坐命下之後,連事違召,無意承膺,事體所在,誠極未安,所當更請牌招,而係是一日四牌,何以爲之?敢稟。傳曰,更爲牌招。
傳于朴宗薰曰,吏判疏批已下,卽爲牌招開政。
朴宗薰啓曰,吏曹判書林漢浩,參判宋冕載牌不進推考傳旨,今方捧入,而開政有命,如是違牌,不卽承膺,事甚未安,竝更牌招,何如?傳曰,仍以前牌催促。
兵曹,以趙岐爲都監中軍。
兵曹,以徐英輔爲禁衛中軍。
以輔德朴宗琦牌不進罷職傳旨,傳于尹鼎烈曰,只推。
以副校理李若愚,副修撰李羲肇牌不進罷職傳旨,傳于尹鼎烈曰,只推。
以校理李沆·沈能岳牌不進罷職傳旨,傳于尹鼎烈曰,只推。
尹鼎烈,以弘文館言啓曰,本館上番闕直,事甚未安,今日政新除授玉堂,竝待下批牌招,以爲推移入直之地,何如?傳曰,允。
又以內醫院都提調·提調意啓曰,三提調自今日爲始,輪回直宿於本院,待令醫官,竝直於差備近處,別入直醫官,亦令各其處所直宿,進排各司,使之依例待令之意,敢啓。傳曰,知道。
又以內醫院都提調·提調意啓曰,産室待令醫官以下員役供饋等節,依例擧行事,分付該曹,何如?傳曰,允。
又以禮曹言啓曰,全羅道觀察使封進宗廟薦新,今九月令石榴,來十月令柚子,今初七日薦進,而景慕宮薦新石榴·柚子,則慶尙道例爲封進,未及上來矣。莫重薦獻,不可後時,依前例以全羅道加封石榴·柚子,同日一體薦進,何如?傳曰,允。
申綋,以訓鍊都監言啓曰,哨官李時鎬以參陣哨官,行路擧措駭慢,汰去懲勵之意,敢啓。傳曰,知道。
又以訓鍊都監言啓曰,本局分授都城白岳山東邊第四城廊近處體城八間許頹圮處,今九月初七日爲始,改築之意,敢啓。傳曰,知道。
吏曹判書林漢浩疏曰,伏以,吉日載諏,宸誠克展於謁陵,百神呵護,鑾輅穩旋於淸秋,臣民歡忭,中外惟均。臣頃伏蒙曠絶之異數,特解銓銜,恩諭鄭重,臣屢回莊誦,隕結之私,鉻鏤在中,竊自謂從玆以往,永謝銓地,粗伸微分,今此仍任之命,忽下於千萬意慮之外,繼伏承傳敎曰,曲諒出於禮使,一伸之後,宜無更執,是我殿下以前者之暫遞,謂以一伸而有是命也。然臣於伊日遞職之時,旋有前望入之之敎,若將卽地移點於他人,而一日二日,因爲留中,纔過旬餘,遽以其銜仍授於臣,初無一人之間於其間。以此推之,前日之前望入之者,聖意不在於他,姑且假臣以遞解之名,而將以復授於臣也,天意所在,臣不敢妄度,而外面則似然,若果然也。臣之職名,由前由後,可謂自如,而畢竟至於以臣代臣,則名雖一遞,其實與不遞同,殿下之所以處臣者,多費量度,而賤臣自守之義,終莫能一伸,臣所以執以爲言者,何嘗少異於前耶?夫所謂情勢者,固自有輕重大小之殊,若其輕且小者,雖有官師之規,或可受以爲過,不敢爲强引之計,而今臣所遭,大異於是,被選之初,已有拶逼臣身之語,則臣之不合此職,自是一世之公議也。若以乍遞旋仍,認以爲已引已伸,揚揚冒膺,豈不大悖於分義乎?聖敎則以爲一伸,而臣則未見其得伸也,聖敎則以爲無更執,而臣則依舊有可執之端,處義旣未及伸,迷見自有所執,雖欲拚棄衆議,放倒廉隅,其勢不可得也。官職辭受,所關不細,義所當遞,不可撓改,古或有循墻而走,踰垣而避者,其所執之確守,足可爲後來之炯鑑,顧臣庸懦,雖不能效其直節,乃其心則未嘗一日忘此。見職未遞之前,不可謂情勢之少伸,情勢未伸之前,無非臣循墻踰垣之日,傳所謂匹夫之志難奪者,政爲臣今日準備語也。前後恩敎,醇復懇摯,迥出常例,臣非木石,寧不知感,而廉防所在,前見莫變,惟以賤分之獲伸爲準,其情亦云窮且慼矣。矧玆聖明之世,才彦相望,可授銓衡者,不患無人,而迺者於一旬之間,一人之身,纔解旋授,有若非此莫可者然,愼重名器之道,恐不當若是輕易,朝廷用人之方,亦不當若是苟且,非爲臣去就而言,論以事體,其果無虧損之歎乎?臣之不可仍冒者,於此於彼,非止一二,伏惟聖上,庶有所俯燭而哀矜之,以垂終始生成之澤也。玆敢不避僭越,不畏煩瀆,仰首一鳴,冀徹九閽,伏願亟下明命,永削臣名於銓任,仍治臣干犯之罪,以爲具僚之警焉,臣無任云云。答曰,省疏具悉。一伸卽一遞也,卿不一遞乎?間人則爲一伸,不間人則不爲一伸,豈有是義乎?卿言過矣,雖十辭,無再遞之理,卿其勿辭行公。
上在慶熙宮。停常參·經筵。
中宮殿,藥房口傳問安。答曰,知道。
進御二神交濟湯,依前方自今日一貼式煎入事,榻前下敎。大司憲宋穉圭,持平李儒修在外,執義具康未肅拜,掌令鄭鴻慶呈辭,掌令一員未差,持平玄鎭商未署經,監察茶時之意,敢啓。傳曰,知道。
尹鼎烈啓曰,來十一日輪對日次矣,敢稟。傳曰,當次人受點,後日次待令。
申綋啓曰,來十一日朝參日次矣,敢稟。傳曰,停。
尹鼎烈啓曰,藥房都提調·副提調持湯劑來待矣。傳曰,封入。
假注書徐英淳身病猝重,勢難察任,今姑改差,何如?傳曰,允。
尹鼎烈啓曰,吏曹判書林漢浩,參判宋冕載再牌不進推考傳旨,今方捧入,而開政旣有成命,前牌催促,飭敎申嚴,連事違傲,無意承膺,誠極未安,所當更請牌招,而係是一日三牌,何以爲之?敢稟。傳曰,更爲牌招。
又啓曰,吏曹判書林漢浩,參判宋冕載牌不進推考傳旨,今方捧入,而政命已至經宿,連事違召,無意承膺,事體所在,誠甚未安,竝更牌招,何如?傳曰,更爲嚴飭牌招。
又啓曰,吏曹判書林漢浩,參判宋冕載再牌不進推考傳旨,今方捧入,而開政命下,已至經宿,特敎申飭,又復截嚴,連事違召,無意承膺,事體所在,萬萬未安,參判宋冕載陳疏到院,而原疏以國忌齋戒,纔已退却矣,所當更請牌招,而係是一日三牌,何以爲之?敢稟。傳曰,更爲牌招。
李勉求啓曰,刑曹判書趙弘鎭四牌不進推考傳旨,今方捧入,而開坐命下之後,連事違牌,終不承膺,事體所在,極爲未安,所當更請牌招,而係是一日五牌,何以爲之?敢稟。傳曰,更爲牌招。
又啓曰,刑曹判書趙弘鎭牌不進推考傳旨,今方捧入,而開坐命下,已至經宿,如是違牌,事甚未安,陳疏到院,而原疏以國忌齋戒,纔已退却矣,更卽牌招,何如?傳曰,原疏捧入。
徐英淳改差,代以張敎根爲假注書。
張敎根有頉,代以朴容壽爲假注書。
申綋啓曰,兵曹啓曰,今九月初十日一番內禁衛番次,而該番將趙恩錫身病猝重,勢難供職,呈狀乞遞,改差,其代口傳差出,何如?傳曰,允。
兵曹口傳政事,以李升權爲內禁衛將。
申綋,以訓鍊都監言啓曰,本局局別將柳聖台身病甚重,勢難察任,改差,何如?傳曰,允。
又以禁衛營言啓曰,謹依成冊啓下,御前前排牢子尹成道等三十名,巡令手劉漢弼等二十八名,挾馬旗手朴日得等十二名,各木一疋,信箭手朴龍順等二名,各木二疋施賞之意,敢啓。傳曰,知道。
又以御營廳言啓曰,謹依判下,前排軍信箭手二名,各木二疋,牢子三十六名,巡令手三十四名等處,各木一疋施賞之意,敢啓。傳曰,知道。
又以備邊司言啓曰,卽見慶尙監司金魯敬狀啓,則以爲,本道右兵營所管來十月當禁衛上番軍,兵使當爲點送,而治道廚傳等事,爲弊不些,依已例以該營虞候,限畢運替行事,請令廟堂稟旨分付矣。兵使點軍之行,治道廚傳,自爾貽弊於民邑,虞候代行,亦多近例,依狀請施行之意,分付,何如?傳曰,允。
又以備邊司言啓曰,平安兵使元永胄在任猝逝,依法典返柩時擔軍題給事,分付所經各道,何如?傳曰,允。
上在慶熙宮。停常參·經筵。
中宮殿,藥房口傳問安。答曰,知道。
李勉求啓曰,明日常參·經筵,取稟。傳曰,只晝講。
李友秀啓曰,大司憲宋穉圭,持平李儒修在外,執義具康未肅拜,掌令鄭鴻慶呈辭,一員未差,持平玄鎭商未署經,監察茶時之意,敢啓。傳曰,知道。
尹鼎烈啓曰,藥房提調·副提調持湯劑來待矣。傳曰,封入。
又啓曰,條撰李翊會以其親病,陳疏徑出,原疏以國忌正日,纔已退却矣,所當直捧禁推傳旨,而此與無端徑出有異,推考,何如?傳曰,允。
李勉求啓曰,吏曹判書林漢浩,參判宋冕載三牌不進推考傳旨,今方捧入,而開政有命,已至經宿,飭敎又復截嚴,連事違召,事體道理,誠極未安,所當更請牌招,而係是一日四牌,何以爲之?敢稟。傳曰,更爲牌招。
又啓曰,吏曹判書林漢浩,參判宋冕載牌不進推考傳旨,今方捧入,而政命已至多日,連事違傲,無意承膺,事體所在,極爲未安,竝更牌招,何如?傳曰,允。違牌勿爲呼望。
又啓曰,吏曹判書林漢浩謂有情勢,奉牌闕外,屢度催促,終不承膺,事體所在,誠極未安,陳疏到院,而原疏以國忌正日,纔已退却矣,推考,何如?傳曰,允。原疏捧入。
有政。吏批,判書林漢浩未肅拜,參判宋冕載進,參議未差,右副承旨李友秀進,啓曰,判書林漢浩陳疏入啓,參議未差,小臣獨政未安,何以爲之?敢稟。傳曰,仍爲之。
又啓曰,輔德今當差出,而擬望之人乏少,承旨竝擬,何如?傳曰,允。
以申綽爲掌令,李勉昇爲輔德,李存秀爲判尹,李德彬爲尙衣僉正。
兵批,行判書金履陽病,參判徐有聞病,參議朴孝成入直進,參知洪敬謨試官進,右副承旨李友秀進,啓曰,兵批無緊窠,吏批無送之人,無政事之意,敢啓。傳曰,知道。
傳于李勉求曰,召對爲之。
傳于李勉求曰,左承旨許遞,前望單子入之,待下批牌招察任。
承旨前望單子入之,朴宗琦落點。
傳于李友秀曰,右副承旨許遞,前望單子入之,待下批牌招察任。
承旨前望單子入之,李錫祜落點。
李勉求,以弘文館言啓曰,本館下番闕直,事甚未安,修撰林顔喆,副修撰南履懋·李羲肇,竝卽牌招,以爲推移入直之地,何如?傳曰,允。
以修撰林顔喆,副修撰南履懋·李羲肇牌不進罷職傳旨,傳于李勉求曰,只推。
李勉求,以弘文館言啓曰,本館下番闕直,事甚未安,副應敎朴齊聞,校理李沆·沈能岳,副校理李若愚,竝卽牌招,以爲推移姑降入直之地,何如?傳曰,允。
刑曹判書趙弘鎭疏曰,伏以,臣百無肖似,卽一庸鹵之流耳,立朝四十年,偏荷拂拭之恩,外內揚歷,無非淸顯,而曾未效涓埃之報,惟以奔奏自效,爲一分報答之計,而其奈犬馬之齒,倏已篤老,精力衰朽,癃病沈痼,乃者京兆之任,虛縻一朔,不能一再赴衙,逐日尋單矣。忽於昨者,伏奉秋曹除旨,此古司寇之職也,誠不合於病老如臣者,而適當換節之際,素患痰眩之症,越添於守宮經夜之役,少勞筋力,略費精神,全却食飮,如墜烟霧,歸卽昏倒,沈淹不省,將何以剖決詞訟,考閱文案也哉?且況幸行之時,回啓文簿,必復堆積,以臣昏耄,亦何以區別論斷乎?今以擊錚罪人捧供事,院啓屢發,召牌荐降,自顧病勢,萬無起動承膺之力,俯念義分,徒增違傲逋慢之罪,玆敢不避猥越,疾聲呼籲於仁覆之下。伏乞天地父母,特垂矜念,亟遞臣新授職名,仍治臣瀆擾之罪,以肅朝綱,以安私分,千萬幸甚,臣無任云云。答曰,省疏具悉。卿之筋力尙强,調理行公。
戊寅九月初八日申時,上御興政堂。召對入侍時,參贊官李勉求持書傳第一卷,侍讀官金敎喜持書傳第一卷,待敎徐憙淳持書傳第一卷,假注書朴容壽持書傳第一卷,記事官李嘉愚持書傳第一卷,記事官權敦仁持書傳第一卷,以次進伏訖。上曰,坐直承旨入侍。賤臣承命出傳,與同副承旨李友秀偕入進伏,上命開卷讀之。敎喜讀自詢于四岳,止敬敷五敎在寬。上曰,參贊官讀之。勉求讀自帝曰皐陶,止惟時亮天功。上曰,閣臣讀之。憙淳讀自三載考績,止書傳大全卷之一。上曰,文義陳之。敎喜曰,二帝·三王治天下之大經大法,悉備此書,而二典·三謨等篇,義理尤爲明白切實,至於此典,則禮樂刑政之美,欽明寅畏之戒,丁寧反覆,纖悉無餘矣。舜於卽位之初,先開四方之門,以來天下之賢俊,又廣四方之視聽,以決天下之壅蔽,此大舜所以取人爲善,公天下之大本也。外以群后則各專一方,故總而命之,內而九官則各專一事,而百揆官之首,故先命禹,養民治之先,故次命稷,富而敎之,故契次之刑以弼敎,故皐陶次之而治人之事已備,則遂及於草木鳥獸,而民物各得其生。然後節之以伯夷之禮,導之以后䕫之樂,此舜之所以恭己南面,而天下治者也。自古讒人,無世無之,雖唐·虞之世,猶所可畏,故終之以命龍,此所以防讒衛賢,以成其終,悠久而無疆者也。其次第節目之詳,若是燦然,實爲萬世人主之龜鑑,而總而告之者,卽不過曰欽之一字,欽是成始成終之要,伏願聖明,深加體念焉。上曰,參贊官陳之。勉求曰,堯·舜二典,爲治天下之大經大法,儒臣所奏誠切當矣。帝堯欽若授時,而命羲和,帝舜寅亮天功,而命百揆,九官十二牧者,莫非後辟做治之型範,而至於做治之要,則又必以考績黜陟,成其終焉。夫以唐·虞之世,群龍濟濟,宜若無待於考其能否,而猶必以考績爲重者,誠以黜陟不明,則雖以堯·舜之聖,亦無以成其熙皞之治也。三代以降,漢唐以來,莫不有考課之法,而至於我朝,此法尤爲嚴密,一歲之內,兩次殿最,實爲黜陟幽明之意,而挽近以來,事無其舊,考課陞降,不能盡其綜明覈實之政,庶官之日就恬嬉,民生之日以困瘁,職由於是,鑑古聖之盛典,勵今日之頹綱,是臣區區之望也。上曰,閣臣陳之。憙淳曰,帝舜之詢玆二十有二人,或因其已掌之官而勉之,或因其新命而敎之以處職之道,或因衆人之薦而授之任,或因其相讓而命之事,然才之能否,莫不當其官器之大小,莫不合其任,各奏爾功,亦莫不底于成績。苟非平日知人之明,畢照無遺,則何以分官授職於一日之內,不少留難,若化工之造萬物,物各付物,山川草木,飛走動植,各有攸序者哉?是以爲君之難,不在於任官而在於知人也。上曰,右承旨方直藥院,上番出去,使之入侍也。嘉愚承命出去,與右承旨尹鼎烈偕入進伏,上曰,承旨持入公事乎?友秀曰,俄未承持公事之命,故不爲持入矣。上曰,注書出去,公事持入也。賤臣承命而出,持入公事。上曰,玉堂先退,敎喜退出。上曰,公事奏之。鼎烈讀奏咸鏡監司狀啓都事李南翼到任事,勉求讀奏北兵使狀啓道內新下來邊將等年月日開坐事,友秀讀奏平安兵使狀啓委曲僉使金來聞遭母喪事。上命入之,使夾侍踏啓字下。上曰,左承旨許遞,前望單子入之,待下批牌招察任。出榻敎賤臣承命而出,持入前望單子。上命入之,輔德朴宗琦落點。上曰,別講爲之。賤臣承命出傳,上曰,上番出去,座目單子書入也。嘉愚承命而出,與侍讀官金敎喜,持國朝寶鑑第一卷追入進伏,上命開卷讀之。敎喜讀自以左諫議大夫李文和,止亦賜諸子耶。上曰,參贊官讀之。友秀讀自諫官之根柢,止書洪範以進。上曰,閣臣讀之。憙淳讀自工曹典書李敏道,止上嘉納之。上曰,注書讀之。賤臣讀自右侍中趙浚,止俾遂生業。上曰,上番讀之。嘉愚讀自癸酉二年夏四月,止是夕雨。上曰,下番讀之。敦仁讀自繕工監將構亭於世子邸,止爾欲學仙何也。上曰,文義陳之。敎喜曰,賞罰者,人君御世之大柄也,故賞罰中,則賞當其功,罰當其罪,賞罰不中,則有罪者倖免,而有功者無勸。洪惟我太祖大王,於創業垂統之初,首先以信賞必罰之意,明諭諸臣者,若是丁寧,而賞罰之中,亦惟在於愼必二字,伏願殿下,深加省念焉。上曰,參贊官陳之。友秀曰,玉堂俱已敷奏,臣則無可陳之辭矣。上曰,閣臣陳之。憙淳曰,臣亦無文義之仰陳者矣。上曰,注書出去,巡監軍單子,使之還入也。賤臣承命而出,持入巡監軍單子。上改落點以下。上曰,到配啓本之以齋日不爲捧入者,注書出去持入也。賤臣承命而出,持入到配啓本三張。勉求讀奏平安監司啓本罪人李道幹宣川縣到配事,全羅監司啓本罪人劉光堯鎭安縣到配事,全羅監司啓本罪人朴萬永礪山府到配事。上命入之,使夾侍踏啓字以下。勉求曰,巡監軍之初次蒙點者,今已受牌出去云矣。上曰,巡將單子改付標以入也。賤臣承命而出,改付標以入。上曰,依初次落點爲之,右副承旨許遞,前望單子入之。賤臣承命而出,持入前望單子。上命入之,行副護軍李錫祜落點。上曰,注書出去,公事之留院者,更爲入之。賤臣承命而出,持入公事二張。上命入之,使夾侍踏啓字以下。仍命退,諸臣以次退出。
上在慶熙宮。停常參,只晝講。
自卯時至巳時,灑雨下雨,測雨器水深九分。
中宮殿,藥房口傳問安。答曰,知道。
尹鼎烈啓曰,明日常參·經筵,取稟。傳曰,只晝講。
李勉求啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
尹鼎烈啓曰,藥房三提調持湯劑來待矣。傳曰,封入。
傳于尹鼎烈曰,十三日當詣昌德宮璿源殿,親行誕日茶禮,大臣·儀賓·閣臣入參。
承旨前望單子入之,李志淵落點。
以吏曹判書林漢浩牌不進罷職傳旨,傳于尹鼎烈曰,更爲牌招,違牌,勿爲呼望。
傳于尹鼎烈曰,吏判批下,卽爲牌招,嚴飭肅命。
傳于李志淵曰,當該承旨從重推考。
傳于李錫祜曰,前後開諭,何如,而不念委畀之意,强引不當之情,徒添此時之酬應,此何道理?吏曹判書林漢浩,令政院招致啓板前,委折問啓。
李錫祜啓曰,吏曹判書林漢浩,招致啓板前,委折問啓事,命下矣。問于吏曹判書林漢浩處,則以爲,臣自叨天官以來,前後屢次聖敎,莫非罕有之殊恩隆渥,而今又伏承再疏之批,諄複懇惻,只以須思分義爲敎,臣雖頑如木石,其感激怵畏之心,豈不欲卽地趨謝,而天官重任遞仍之際,不可率易輕遽,以傷事面。聖諭每以一伸爲敎,而臣則終有所不安於中者,自處以未伸,臣若出而行政,有所差誤而獲戾,此係一時做錯,雖乍遞旋仍,何敢力辭,而今於未授任之前,已有不叶公議之言,除非永刊銓任,無以謝公議而自立於世,豈可以一遞,便謂之快伸廉隅而冒進乎?百爾思量,進身無路,問啓之下,罪戾尤著,惟願遄伏嚴誅云矣,敢啓。傳曰,無論如此如彼,出膺道理當然,肅單嚴飭捧入,肅謝後出送,可也。
傳于李錫祜曰,吏判事誠駭然矣,前後開釋,何如,則有若獨知廉義而自高者,苟有國綱,寧容乃已,吏曹判書林漢浩,爲先罷職。
李勉求啓曰,大司憲宋穉圭,掌令申綽,持平李儒修在外,執義具康,掌令鄭鴻慶牌不進,持平玄鎭商未署經,監察茶時之意,敢啓。傳曰,知道。
以大司諫李止淵,司諫任百禧,獻納尹景鎭,執義具康,掌令鄭鴻慶牌不進罷職傳旨,傳于李勉求曰,只推。
尹鼎烈,以侍講院言啓曰,新除授輔德李勉昇時在公淸道忠原地,書筵入番事緊,斯速乘馹上來事,下諭,何如?傳曰,允。
以副應敎朴齊聞,校理李沆,副校理李若愚牌不進罷職傳旨,傳于尹鼎烈曰,只推。
尹鼎烈,以弘文館言啓曰,校理李沆,副校理李若愚,旣有只推之命,竝卽牌招察任,何如?傳曰,允。
又以弘文館言啓曰,本館下番姑降入直,事甚未安,修撰林顔喆,副修撰南履懋·李羲肇,旣有只推之命,竝卽牌招,以爲推移入直之地,何如?傳曰,允。
以修撰林顔喆,副修撰南履懋·李羲肇牌不進罷職傳旨,傳于尹鼎烈曰,只推。
尹鼎烈,以弘文館言啓曰,本館下番姑降入直,事甚未安,修撰林顔喆,副修撰南履懋·李羲肇,旣有只推之命,竝卽牌招,以爲推移入直之地,何如?傳曰,允。
以左副承旨朴宗琦罷職傳旨,傳于李志淵曰,只推。
尹鼎烈,以成均館大司成意啓曰,今九月初九日儒生課試,當爲設行,而大提學未差,限內不得爲之之意,敢啓。傳曰,明日爲之,弘文提學牌招。
李錫祜,以兵曹言啓曰,曹司五衛將徐有階,忠翊衛將韓守儉,忠壯衛將卞浩德病難供職,呈狀乞遞,昌德宮衛將鄭道潤·李福彬除授在外,上來無期,竝改差,何如?傳曰,允。
又以訓鍊都監言啓曰,本局把摠沈能完身病甚重,勢難察任,改差,何如?傳曰,允。
禁府照目粘連,丹城前縣監成義浩矣本府議啓內,觀此道啓,溺死一款,雖有可據,論其事端,威脅二字,在所難免,以此照律罪,從重論,杖一百流三千里,以其母年八十四,無兄弟獨身,收贖,告身盡行追奪,私罪奉敎依允爲旀,功減一等爲良如敎。
吏曹判書林漢浩疏曰,伏以,臣日前又陳一疏,悉暴微諒,仰冀慈天之曲庇,及伏承批旨,恩諭更摯,宸聽愈邈,臣愕然怵然,殆若望哺之失乳,莫知所以爲計也。蒙遞之時,復授之日,所下傳敎,迥出尋常,在臣分義,固當卽地趨承,以答聖眷,而回瞻却顧,不變狷滯之見,豈有他乎?惟我殿下,旣曲爲臣地,特許一遞,而曾未幾何,仍授前職,促臣承命,蓋其獲遞云者,不過爲旬餘,則殆無異於引疾賜暇之例也。其所以處臣者,恐終有欠於務實之政矣,雖以臣身言之,以乍遞旋仍,謂之獲伸,而揚揚出膺,則亦非所以事君以實之道,君臣之間,所貴乎交孚,若不交孚,便歸於不誠實之科,上之所以接下者,不宜若是,下之所以事上者,又不當若是。古語曰直道事君,直者卽誠實底道理,臣之暫解復授,於臣心終有所不然,而迫於嚴命,黽勉冒膺,則是以不直不誠之道仰事也,臣雖愚不肖,豈忍冒此而進身乎?臣若一出而承命,則庶免天威之督過,安享榮寵,何若歷日違召,甘犯逋慢之罪,而不知自止耶?譬如行路之人,捨平夷易行之地,就崎嶇難進之處,人之見之者,皆以爲不智,而於其崎嶇之道,或冀其平夷之地,而冥行不止者,蓋其所欲,在彼而不在此也,臣之今日處義,不幸而近是,亦豈不窮且阨乎?聖敎若曰,雖十辭,無再遞之理,夫官職辭受,有當去之義,則雖屢疏屢懇,不以干犯爲懼,只以獲伸私義爲準,其所爲自伸者非私也,卽扶持四維也,此是爲公而發也,非所以私於一己也。顧臣生逢聖世,抱此區區,不能自陳於聽卑之下,則便是自阻而自沮也,若有可暴之懷,豈可以難於屢煩而便止耶?衷情所迫,不暇擇聲,哀籲亂叫,復陳前疏未畢之懷。伏乞天地父母,諒臣至懇,察臣微分,許解復授之銜,仍治猥越之罪,以昭法紀,千萬幸甚,臣無任云云。答曰,省疏具悉。前批豈不諭乎?同是一遞,而已有行公之人,予豈可異同?卿之一遞,斷斷是禮使之意,自昔一伸,雖朝遞暮仍,豈或以是爲拘乎?卿勿爲無据之執,須思分義,卽爲肅命。
戊寅九月初九日辰時,上御興政堂。晝講入侍時,同知事尹益烈持詩傳第三卷,特進官金履載持詩傳第三卷,參贊官李友秀持詩傳第三卷,侍讀官沈能岳持詩傳第三卷,典經徐憙淳持詩傳第三卷,假注書朴容壽持詩傳第三卷,記事官李嘉愚持詩傳第三卷,記事官權敦仁持詩傳第三卷,武臣行護軍李身敬以次進伏訖。上曰,注書出去,諸承旨使之持公事入侍也。賤臣承命出傳,與左承旨尹鼎烈,右承旨李勉求,同副承旨李錫祜,注書李寅泰偕入進伏。上開卷讀前受音訖,命奏新受音,能岳讀自彼采葛兮,止采葛三章章三句,上命釋義,能岳釋義以奏,上讀新受音訖,命陳文義。能岳曰,此章是淫奔之詩,別無文義之可以仰奏者,而讀此詩則其時世道之升降,風俗之美惡,亦有可以推知者矣。二南之詩,亦有婦人之作,如標梅行露之章是也,同是婦人,而彼則厚沐文王之化,革心改行,知以貞信自守,恐爲强暴所辱,而作詩如此,今采葛之婦人,則不知禮防之爲重,鑽踰之爲恥,托以采葛而無恥至此,此無他,蓋由敎化不明於上,風俗漸乖於下而然,豈非人辟所可儆省處乎?大抵國家治亂盛衰,係於風俗之汚隆,東周距文王之世,不甚遠,其遺風餘烈,猶有存者,而民俗之淫辟,至於此極,終底於危亂者,推其本而言,則莫非平王不能導率之致也。平王當撥亂反正之會,若存心於崇名義敦風敎之政,則國俗當不至斯,而委靡偸惰,置名敎於笆籬邊,故閭巷小民,無所感化,至於男女無別,廉恥都喪,寧不寒心?故自古明君哲辟,必懋於崇名義敦風化之道者,正由於是,伏願講讀之際,克加體念,每於名敎風化上,深留聖意焉。上曰,下番陳之。憙淳曰,此詩不過淫者相思之辭,而若以好賢如好好色之意取譬,則君子亦有取焉。昔魯繆公,無人乎子思之側,則不能安子思,其好賢之誠,無異一日不見如三秋之意也。禮遇之隆,迥出尋常,而顧其治國之化,不能遠過於人者,誠以繆公徒能悅賢者之德,而不能與之共天位治天職也,故功烈如彼其卑。然繆公猶爲當時之賢君,名顯後世,況以大有爲之姿,能得王佐之才,而克盡其賢賢易色之道,則盛德大業,豈不有光於千古乎?伏望推類而體念焉。上曰,同知事陳之。益烈曰,上番亦以此仰達矣。淫奔之詩,不在於二南之中,在於東遷之後者,可見世代之興衰,民俗之汚隆矣。大抵民俗之導率,惟在於人君之敎化,伏願宣布德音,俾四方風動,化行俗美,比屋可封,則熙隆之治,復見於今日,深加留意焉。上曰,特進官陳之。履載曰,下番所陳賢賢易色之義儘好矣,伏望體念,而外此文義,別無可陳者矣。上曰,參贊官陳之。友秀曰,臣亦無可陳之文義矣。上命掩卷,仍命經筵·玉堂先退,益烈等退出。上曰,都承旨何不入來乎?鼎烈曰,懸病不爲入來矣。上曰,左副承旨朴宗琦何爲牌不進乎?鼎烈曰,未知私故之如何,而昨夕牌不進後,只推啓辭,俄者初下,姑未入來矣。上曰,左副承旨許遞,前望單子入之,待下批牌招察任。出榻敎賤臣承命而出,持入前望單子,行護軍李志淵落點。上曰,李志淵方爲摠管乎?鼎烈曰,然矣。上曰,公事奏之。鼎烈曰,臣吏房代房而無公事,本房禮房,亦無公事矣。錫祜曰,臣兵房而有公事一張矣。上曰,讀奏也。錫祜曰,臣眼視昏暗,字劃不辨,未能讀奏矣。上曰,公事入之。勉求曰,臣推考房而有公事一張矣,仍讀奏黃海監司啓本延安府罪人到配事。上命入之,使夾侍踏啓字以下。友秀曰,臣工房而無公事,代房戶房,亦無公事矣。上曰,昨日巡監軍單子,何時受點者進去乎?鼎烈曰,後次蒙點者進去云矣。上曰,公事更爲入之。賤臣承命出去,還奏曰,公事無到院者矣。上命退,諸臣以次退出。
戊寅九月初九日未時,上御興政堂。召對入侍時,參贊官李志淵持書傳第二卷,侍讀官沈能岳持書傳第二卷,侍讀官金敎喜持書傳第二卷,待敎徐憙淳持書傳第二卷,假注書朴容壽持書傳第二卷,記事官李嘉愚持書傳第二卷,記事官權敦仁持書傳第二卷,以次進伏訖。上命開卷讀之。能岳讀自書傳大全卷之二大禹謨,止朕言不再。上曰,下番讀之。敎喜讀自禹曰枚卜功臣,止若帝之初。上曰,參贊官讀之。志淵讀自帝曰咨禹惟時有苗,止七旬有苗格。上曰,注書讀之。賤臣讀自皐陶謨,止禹拜昌言曰兪。上曰,上番讀之。嘉愚讀自皐陶曰都在知人,止思曰贊贊襄哉。上曰,下番讀之。敦仁讀自益稷,止書傳大全卷之二。上曰,文義陳之。能岳曰,自古明君哲辟,惟其克艱厥后,故邦國乂安,政事修治,下民自然觀感於善,而人臣事君之方,亦惟勉勵勤孜,不敢怠荒,然後始可爲輔弼之道。三代以後,御世出治之方,漸不如古昔者,以其不能艱厥后艱厥臣之故也。雖以禹謨中一篇文義觀之,有曰人心惟危,道心惟微,惟精惟一,允執厥中,人心指私慾之發也,道心指義理之發也,爲人君之道,當知人心道心之分,務使道心常勝,人心自消,精而察之,一而守之者,此爲治國平天下之肯綮也,伏願深留聖意焉。上曰,下番陳之。敎喜曰,此章文義,上番旣已仰陳,而雖以大舜濬哲文明之聖德,猶或恐其淫泆荒怠,益之告舜也,有曰,儆戒無虞,罔失法度,罔遊于逸,罔淫于樂。不以已治安之故,恃而無虞,安不忘危,治不忘亂,君臣上下,交修共貞,以做郅隆之治,在其無虞之時,猶若是儆戒勉勵,況今百度解弛,庶事叢脞,不可竝論於隆古之世。而臣於近日,屢登講席,今日所講,亦爲一卷,而講論敷陳之際,未聞聖敎之發難,下情不勝抑鬱,伏願留意於勉勵交孚之道,無使唐·虞,專美古昔焉。上曰,參贊官陳之。志淵曰,今日進講三謨,卽舜·禹之際,爲治之大經大法也,其嘉言善政,燦然畢具,固不可以一二事指陳,而第大禹謨首章,有曰后克艱厥后,臣克艱厥臣,此乃一篇綱領也。古人有言曰,莫不以艱難而得之,驕泰而失之,夫此箇義理,孰不知之,而但知而能行者,舜·禹之後,蓋無聞焉。是故伊尹之告太甲曰,天位艱哉,傅說之告高宗曰,非知之艱,行之惟艱,以此推之,則克艱之克字,深有味焉。知艱之道而必行者,惟舜·禹能之,是以其時上下之間,相與警戒者,莫非克艱之義也,至於益稷末章,有帝歌曰,股肱喜哉,元首起哉,百工熙哉,此帝舜之克艱也。皐陶之歌曰,元首叢脞哉,股肱惰哉,萬事墮哉,此皐陶之克艱也。此所以禹·舜之世,君臣交修之化,後世之莫及,而與上篇克艱之義,首尾相貫者也。方今聖明在上,群賢濟濟,治具畢張,上下之間,只有都兪之美,未見吁咈之盛,此其所以雖有欲法唐·虞之心,而未見比隆唐·虞之化者也。伏願於克艱之克字上,深留聖意,是臣區區之望也。上曰,注書出去,右承旨使之入侍也。賤臣承命出傳,與右承旨尹鼎烈偕入進伏。上曰,公事持入乎?鼎烈曰,各房無公事矣。上命退,諸臣以次退出。
戊寅九月初九日未時,上御興政堂。別講入侍時,參贊官李志淵,侍讀官沈能岳持國朝寶鑑第一卷,侍讀官金敎喜持國朝寶鑑第一卷,待敎徐憙淳,假注書朴容壽,記事官李嘉愚,記事官權敦仁以次進伏訖。上命開卷讀之。能岳讀自甲戌三年臺諫刑曹,止宜勿驚懼。上曰,下番讀之。敎喜讀自敎曰前朝之季,止鄭道傳之辭也。上曰,文義陳之。能岳曰,自古創業之君,常不能保全前朝宗室,而以此篇之義觀之,則我太祖大王開基垂統之際,臺諫刑曹以王康·王承寶等事,縷縷力爭,終不回聽,親信無疑,聖人廣大好生之德,此一事亦可以推知矣。先儒之言曰,欲法堯·舜,當法祖宗,伏望深加體念焉。上曰,下番陳之。敎喜曰,革代之際,所以待前朝苗裔者,每以猜忌之心,鮮有全保之恩,太祖大王,不聽臺諫力爭之言,竟使曲庇而保存之,至敎以卿等宜不驚懼,開基創業之初,嵬蕩廣大之德,藹然溢於辭敎之外。大抵天地之大德曰生,而人君之致治也,亦必有好生之德焉,雖以此章觀之,以不忍人之心,行不忍人之政,全保之德,有光前烈,上番所陳欲法堯·舜當法祖宗之義儘好,伏願觀省而體念焉。上命掩卷,仍命右承旨入侍。賤臣承命而出,與右承旨尹鼎烈偕入進伏。上曰,注書出去,公事持入也。賤臣承命而出,還入奏曰,公事無到院者矣。志淵曰,吏曹判書林漢浩,前後飭敎,何如,而問啓書入之後,不呈肅單,卽爲出去,朝房事體所在,萬萬未安,從重推考,何如?上曰,依爲之。出擧條仍命退,諸臣以次退出。
上在慶熙宮。停常參,只晝講。
藥房都提調南公轍,提調金履喬,副提調尹鼎烈啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,中宮殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·嘉順宮·世子宮口傳問安。答曰,知道。
尹鼎烈啓曰,明日常參·經筵,取稟。傳曰,只晝講。
洪敬謨啓曰,明日次對,兩司當爲進參,除在外·未署經外,未肅拜·呈告人員,竝待開門牌招,何如?傳曰,允。
又啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
尹鼎烈啓曰,藥房三提調持湯劑來待矣。傳曰,封入。
傳于李錫祜曰,大臣·備局堂上引見。
承旨前望單子入之,徐英輔·鄭元容落點。
承旨前望單子入之,洪敬謨落點。
尹鼎烈啓曰,弘文提學金履喬疏批已下,卽爲牌招,何如?傳曰,允。
傳于尹鼎烈曰,召對爲之。
傳于尹鼎烈曰,別講爲之。
傳于朴宗薰曰,都承旨持此御題,與弘文提學偕往泮宮,試取以來。
朴宗薰啓曰,與弘文提學金履喬偕往泮宮,九日製儒生試取,則收券爲二百二十六張矣,捧入之意,敢啓。傳曰,入侍。
洪敬謨啓曰,持平玄鎭商以其親病,投章徑歸,原疏纔已捧入矣。所當直捧禁推傳旨,而此與無端下鄕有異,從重推考,何如?傳曰,允。
以副修撰李羲肇牌不進罷職傳旨,傳于尹鼎烈曰,只推。
以校理李沆,副校理李若愚牌不進罷職傳旨,傳于尹鼎烈曰,只推。
洪敬謨啓曰,大司憲宋穉圭,掌令申綽,持平李儒修在外,執義具康,掌令鄭鴻慶牌不進,持平玄鎭商未署經,監察茶時之意,敢啓。傳曰,知道。
以大司諫李止淵,司諫任百禧,獻納尹景鎭,執義具康,掌令鄭鴻慶牌不進罷職傳旨,傳于洪敬謨曰,只推。
尹鼎烈,以弘文館言啓曰,校理李沆,副校理李若愚,副修撰李羲肇,旣有只推之命,竝卽牌招察任,何如?傳曰,允。
以校理李沆,副修撰李羲肇牌不進罷職傳旨,傳于尹鼎烈曰,只推。
鄭元容,以都摠府言啓曰,今九月十三日大駕詣昌德宮璿源殿,茶禮親行時,侍衛寶劍守宮,當爲備員,而副摠管申在明以漢城府左尹,導駕進,趙岐以訓鍊都監中軍,陣上進,南履翼未肅拜,都摠管李集斗,副摠管尹益烈有身病,一員未差,無以備員,令政院稟旨變通,仍令該曹口傳差出,待下批牌招,以爲備員侍衛之地,何如?傳曰,允。
鄭元容啓曰,因都摠府草記,今十三日昌德宮璿源殿茶禮親行時,侍衛寶劍守宮,當爲備員,而副摠管申在明以漢城府左尹,導駕進,趙岐以都監中軍,陣上進,南履翼未肅拜,都摠管李集斗,副摠管尹益烈有身病,一員未差,無以備員,令政院稟旨變通,仍令該曹口傳差出,待下批牌招事,允下矣。合有變通之道,何以爲之?敢稟。傳曰,許遞。
兵曹口傳政事,以洪顯周爲都摠管,金魯應·朴宗京·尹行直·李勉植·張鉉宅爲副摠管。
尹鼎烈,以禮曹言啓曰,卽接金堤幼學尹就輔所志,則以爲,同姓八寸兄基輔嫡妾俱無子,以其同姓八寸弟就直第二子道益欲爲繼後,兩家諸族相議完定,而未及禮斜之前,就直夫妻俱歿,拘於常規,不得循例禮斜,依定式草記稟處事呈狀矣。凡係繼宗立後者,兩家與受文蹟,明有可據,而不得登聞者,許令該曹論理草記事,曾有筵奏定式,門長尹就輔所訴旣如此,依定式尹就直第二子道益,立爲尹基福之後,何如?傳曰,允。
徐英輔,以戶曹言啓曰,臣相璜與正郞臣徐興輔,進詣昌德宮·昌慶宮差備內及內各司,依節目眼同看審後,有頉處別單書入,而修改則今當寒節,待明春擧行,何如?傳曰,允。
鄭元容,以兵曹言啓曰,今九月十三日大駕詣昌德宮璿源殿茶禮親行時,何營軍兵隨駕,何營軍兵留陣,禁軍及馬步軍,以幾番幾哨磨鍊,而餘軍留營,何以爲之乎?敢稟。傳曰,依八月擧動時例爲之。
鄭元容,以兵曹言啓曰,文臣兼宣傳官朴齊一身病猝重,勢難供職,呈狀乞遞,改差,何如?傳曰,允。
洪敬謨,以刑曹言啓曰,衛外擊錚人廣州閔相燮,卽追奪罪人弘燮之弟也,弘燮之負犯,鐵案已成,而敢以伸冤二字,肆然鳴金者,今至三度,揆以隄防,萬萬驚惋,不可循例捧供,原情勿施。楊根李明哲,渠父純仁,往在辛酉,以邪徒定配機張,乞令放釋事也,爲父訟冤,雖出至情,血書勿捧,已有受敎,定式勿施之意,敢啓。傳曰,知道。
又以義禁府言啓曰,公淸監司權常愼狀啓內,洪陽縣監趙台榮,公州判官柳仁根,禮山縣監鄭時簡,德山縣監金錫喜爲先罷黜,其罪狀,竝令攸司稟處,瑞山郡守安光貞罪狀,令攸司稟處事,啓下矣。趙台榮·柳仁根·鄭時簡·金錫喜·安光貞,俱在任所云,依例發遣府書吏羅將,竝拿來,何如?傳曰,待待命拿囚。
弘文提學金履喬疏曰,伏以,臣蒙恩奉弘文館提學除旨,今已三帀月矣,身入闕中,强半其日,亦被察推,而迄未肅命者,豈不知寵私之不可孤,義分之不可虧而然哉?誠以以人較職,大不近似故耳,卽擬備具情實,仰丐遞免,亦惟煩瀆是懼,逡巡至此,今因菊製設行之命,召牌儼降,促臣出膺,臣於是,益增慙惶,靡所容措。竊念國家文字之事,專責於弘文·藝文兩館,而考試之役,弘文爲主,若値文衡之不備,提學亦多替行其事,人才之得失,係於鑑別,文風之盛衰,由於標率,其任之不輕若是,則是豈臣之所可堪承者哉?臣於文字之技,少小非敢曰無志,稟才旣薄,用力又淺,早從科宦而業分於波蕩,中値放散而習成於荒嬉,竝與舊步而全失,自分朽材之仍棄,不意十數年來,謬蒙收錄,綢繆班聯,不離奎瀛之間者,特賴聖恩之優假,而反以自省,則其實空空焉耳。顧慙初志,永恨晩計,每一念至,咋指汗顔,今乃復竊匪據之任,終患不適於用,則豈不爲文苑之累,朝廷之疵乎?臣誠爲是之懼,乃敢布露鄙私,塵瀆崇嚴。伏乞聖明,俯賜鑑照,特命選部,將臣新授提學之任,亟行鐫改,勿復檢擬,以重公器,以安私分,千萬幸甚,臣無任云云。答曰,省疏具悉。卿其勿辭,卽爲入來進去。
持平玄鎭商疏曰,伏以,臣猥以無似,濫叨臺職,虛縻數月于玆,未效一日之責,臣誠惶隕感恧,無地措躬,縮伏私次,惟威罰是俟,何敢以區區私情,仰黷崇嚴哉?第臣老父在鄕,年今七十矣,衰病自來沈綿,寧日恒少,入秋以後,忽添泄痢,症形危篤,眞元澌綴,委臥床笫,轉側須人,雜試藥餌,劇歇無常,家僮急至,促臣歸視,臣自聞此報,方寸煎灼,按住不得,玆敢冒入文字,徑尋鄕路。伏乞天地父母,俯垂矜諒,亟遞臣所帶之職,俾得專意救護,仍治臣擅行之罪,以肅朝綱焉,臣無任云云。省疏具悉。爾其勿辭往護。
戊寅九月初十日辰時,上御興政堂。藥房入診,大臣·備局堂上引見入侍時,藥房都提調南公轍,提調金履喬,副提調尹鼎烈,記事官李寅泰,記事官李嘉愚,記事官權敦仁,待敎徐憙淳,同副承旨李錫祜,假注書朴容壽,事變假注書趙渡,行兵曹判書金履陽,知訓鍊李得濟,行都承旨朴宗薰,訓鍊都正李溏,韓陵君李海愚,行護軍李龍秀,行護軍金履載,校理沈能岳以次進伏,醫官吳千根·李漢臣·金殷相·李重恒進伏楹外訖。公轍等進前奏曰,近日日氣,連爲淸和,聖體,若何?上曰,一樣,而各殿宮氣候亦一樣矣。公轍曰,産室設廳後,中宮殿氣候,何如?上曰,一樣矣。仍命醫官入診,千根·漢臣·殷相以次診候訖,退伏奏曰,左右三部調勻矣。上曰,次對爲之。公轍曰,卽見咸鏡監司朴宗來所報,則枚擧會寧府使吳文常牒呈,以爲,支差各種,每年以差需庫穀及白木上下者,米各穀爲二千九百餘石,木爲十四同二十疋零,而見今元會所在折米,僅爲四百三十石零,白木除今年應下,則餘在只爲三同零,若不及今變通,則明年所用,更無着手處,依已例附近茂山府所在會付折米二千石,特爲移劃,還分取耗,南差需庫錢二千兩,亦爲劃下,換木需用爲辭矣。每年支差,係是不得已之需,而本庫見在之米木,今幾告罄,且其移劃,便成年例,茂山穀二千石,南差錢二千兩,依所報許劃,使之從便需用,何如?上曰,依爲之。出擧條公轍曰,卽見統制使徐春輔狀啓,則以爲,漂人護送差員所斤僉使車仁鳳,初不領護,擅離歸家,其罪狀,該水使雖已請勘,而管下鎭將之蔑法無憚,卽至於此,常時不飭之失,在所難免,且事關邊政,當卽專報,而去月二十八日之報,始於本月十五日因便到營,誠極駭忽,不可尋常置之。該水使李周鳳罪狀,請令廟堂稟處矣,鎭將雖已請勘,常時操束,可知其不嚴,邊政之因便報營,亦甚疎忽,該水使李周鳳,令該府拿問處之,何如?上曰,依爲之。出擧條公轍曰,卽見水原留守韓致應所報,則以爲,本營句管兩南·兩西穀停未捧及貿蔘給代見縮耗合一千二百七十一石零,及關西移劃江都添餉米耗一千石見縮條,合二千二百七十一石零,依昨年例,準數代劃爲辭矣。該府需用,專靠此耗,故每有給代之擧,而其中關西移劃條一千石,則已於昨年,以湖南私賑穀耗條中,依此數使之逐年取用,則雖無知委該道,自當每年劃送,以此分付,其餘一千二百七十一石,以各道會錄耗中劃給,何如?上曰,依爲之。出擧條公轍曰,頃以畿邑照訖,始不精捧,末乃準三式存拔之,各該守令捧現告報來之意,草記行會矣。卽見京畿監司洪遇燮所報,則以爲,南陽府使朴基豐,安山郡守李憲圭,楊根郡守朴宗恒,麻田郡守金民柱,砥平縣監李兢德,以應講儒生,皆以三式存拔爲辭矣。講儒之以三式存減,不但有齎鬱之歎,係是令式之外,不可以事屬旣往,置而勿論,當該守令,竝令該府拿問處之,何如?上曰,依爲之。出擧條公轍曰,玉署春坊學士濟濟,啓沃輔導之任,非無其人,而自古以草野經學之士,別加旌招者,其意甚美,況我朝立國,專尙儒術,累聖相承,有大義理焉,有大制作焉,而山林巖穴之間,起而爲王者之佐者,蔚然可稱,顧今人物渺然,雖不及於古昔盛際,而喬木之家,十室之邑,亦豈全無其人?但患求之不誠耳。今日之悠悠萬事,無如睿學成就之爲先務,習性之薰染,莫捷於幼年,言行之孚感,最善於宿儒,經學之有關於世道者,本自如此,而於養正薰陶之方,尤有所益。臣意則經筵官以經行自修之人,從近抄選後,書筵官亦爲仍兼啓下,使之出入於延英·銅龍之席甚好,故敢此仰達矣。上曰,依爲之。出擧條公轍曰,臣於近日朝紙見之,臺啓中可停者,多有停止之擧,實是善爲之事矣。罪人諸子支屬,或有無之者,或有物故者,而謄傳故紙,仍不停啓者甚多,此等之啓,自上雖賜允從,法無所施,事之不誠,莫此爲甚。旣停之外,亦必有似此因循之啓,而若其當初干犯,至爲重大,則臺臣之或致難愼,不是異事。然而旣知其可停,則豈可因仍荏苒,終無出場之日乎?臺啓停連,事體雖重,廟堂臺閣,自相可否,則言之無嫌,且臣若一番筵奏,則臺閣之臣,亦當知悉此意,故敢此仰達矣。上曰,依此爲之。公轍曰,産室設廳後,卽爲禁屠,停用刑,各司罷坐,曾有定式,而己巳年設廳時,則只於當朔爲之矣。外邑則尤與京司有異,眩於擧行,今番亦依己巳例,禁屠停用刑各司罷坐等事,只於當朔爲之之意,一體知委,何如?上曰,依此爲之。公轍曰,瀋陽使回還之期在近,問安使亦當非久差送,而例以大臣宗親中差送矣。諸大臣皆年老或有病,臣當爲往役,而狗馬賤疾,近益沈痼,實無遠途作行之望,今番則以正卿差送之意,分付銓曹,何如?上曰,依此爲之。仍命諸宰奏事。履陽曰,關西武弁之擇其可合人,許通宣薦,前後飭敎,不啻申複,而卒未有施行者矣。至若前郡守張洛賢,前縣令宋之廉,地閥人器,固是自中翹楚,且於年前西亂時,俱能擧義,功亦不少,而以其無薦之故,官職排擬之際,多所窒礙,便同枳塞,甚非所以奬拔激勵之道,兩人一依許楫·金祉垕例,竝以宣薦施行,何如?上曰,依爲之。出擧條宗薰曰,朝廷問安及大臣肅拜處所,例於正殿內庭爲之,而昌德宮亦以仁政殿庭爲之矣。今於此闕,則似當以崇政殿庭爲之,而聞因近例之適然,以閤門·廣達門外爲之云,事無依據,敢此仰達,下詢大臣處之,何如?上曰,大臣之意,何如?公轍曰,昌德宮旣以仁政殿庭爲之,在於此闕,則以崇政殿庭爲之似好矣。上曰,依此爲之。仍命曰,玉堂陳所懷。能岳以無所懷仰對,錫祜曰,今日賓對,兩司無一人進參,事甚未安,行公諸臺,竝推考,何如?上曰,依爲之。出擧條仍命退,諸臣以次退出。
戊寅九月初十日辰時,上御興政堂。晝講入侍時,同知事洪秀晩持詩傳第三卷,特進官吳翰源持詩傳第三卷,參贊官李志淵持詩傳第三卷,侍讀官沈能岳持詩傳第三卷,檢討官南履懋持詩傳第三卷,記事官李寅泰持詩傳第三卷,記事官李嘉愚持詩傳第三卷,記事官權敦仁持詩傳第三卷,武臣副護軍具絎以次進伏訖。上開卷讀前受音訖,仍命讀新受音。能岳讀自大車檻檻,止大車三章章四句,仍解釋章句以奏。上讀新受音一遍訖,命陳文義。能岳曰,其時大夫不以刑法治其民,而以敎化導其俗,則民之不善者,皆當革心,不止如此章之所稱而已,平王東遷以後,不能以敎化治天下,觀於采葛章,可知其俗習之所由矣。大抵回淳反朴,卽是轉移間事也。文王之化,洋溢於二南之間,時則有漢廣詩,野有死麕章,民俗之善,自然而化,先刑法而後敎化,則民改其行,而不革其心矣,先敎化而後刑法,則不但改其行,夬革其心矣,此專由於人君導率之方,伏願此等處深加聖念焉。上曰,下番陳之。履懋曰,上番所陳誠好矣。此時大夫專以刑政治其民,周室之衰,非刑政,不可以導俗,而刑政末也,敎化本也。文王之時,德化洋溢海內,所過者化,所存者神,民日遷善而不自知,以此章觀之,專以刑政治其民,而敎化之不及古昔遠矣。治法之汙隆,只在人君導率之方,伏願克加聖念焉。上曰,同知事陳之。秀晩曰,上下番所陳誠好矣。大車章,周之大夫能以刑政治其私邑,民皆有畏戢之效,而猶未至於有恥且格,昔子游爲武城宰,有絃歌之治,聖人聞之而喜,以世代言之,此時在子游之前,東遷以後,平王·桓王,僅以刑政爲治,世之俗吏,亦不能以禮樂宣布風化,是以有周室之衰,不能挽回,故治道汚隆,專係人君之用舍。當是時也,任用賢才,如子游之治武城者,則化民成俗之效,何患不及古昔,而周衰之後,不能擇用人才,千載之下,實爲遺恨,伏望於用賢才之道,深留聖意焉。上曰,參贊官陳之。志淵曰,此詩淫奔之辭,別無文義之可以敷陳者,而第觀辭意,則不無畏戢之心,猶賢於放縱無忌之習。當平王之時,風俗已渝,禮義放倒,而以其大夫之能有以廉恥治其私邑者,雖淫奔之類,亦知其可畏,而稍有知戢之意,人性之本善,可以推知。然而觀其贊美大夫者,不過車馬服飾之盛,不言其敎率之化,一篇之中,屢致意焉,如曰惜乎斯人也,徒有車服之觀美,而不能導率之以化。苟使其時居大夫治民之任者,能盡敎導之責,使有漸漬之效,則可以感發民心之善端,自可革淫奔之風,從必有風行草偃,日遷不知之美,二南之化,庶幾可見,豈但畏戢於刑法而相戒也哉?大抵德化本也,刑法末也,在君上之道,惟當以德敎爲化民之本,則俗習自可挽回。伏願雖講此詩文義,必於德敎上留念,爲壹民志正風俗之本焉。上曰,特進官陳之。翰源曰,臣則別無可陳之文義矣。上命掩卷,上曰,注書出去,諸承旨使之持公事入侍也。賤臣承命出傳,行都承旨朴宗薰,右承旨尹鼎烈,左副承旨李勉求,右副承旨李友秀,同副承旨李錫祜,假注書朴容壽追入進伏。上曰,公事讀奏也。宗薰等皆以無公事仰對。上曰,注書出去,公事持入也。賤臣承命出來,還入奏姑無入來者。命玉堂先退,仍命退,諸臣以次退出。
戊寅九月初十日午時,上御興政堂。召對入侍時,參贊官尹鼎烈持書傳第三卷,侍讀官沈能岳持書傳第三卷,檢討官南履懋持書傳第三卷,直閣鄭基善持書傳第三卷,假注書朴容壽持書傳第三卷,記事官李嘉愚持書傳第三卷,記事官權敦仁持書傳第三卷,以次進伏訖。上命開卷讀之。能岳讀自書傳大全卷之三,止海岱惟靑州。上曰,下番讀之。履懋讀自嵎夷旣略,止會于渭·汭。上曰,參贊官讀之。鼎烈讀自織皮崑崙,止告厥成功。上曰,閣臣讀之。基善讀自甘誓,止予則孥戮汝。上曰,注書讀之。賤臣讀自五子之歌,止十旬不反。上曰,上番讀之。嘉愚讀自有窮后羿,止今文無古文有。上曰,下番讀之。敦仁讀自惟仲康,止書傳大全卷之三。上曰,文義陳之。能岳曰,禹貢一篇,雖是平水土制貢賦之意,而大禹之隆德盛化,最多可見於其中矣,若其祗台德先者,乃其心得之要也,不距朕行者,卽是躬行之美也。此篇之末章,而著之以聲敎訖四,禹謨之首章,而讚之以文命敷四,則此莫非躬行心得之效,而惟其平成允治之功,罔不這箇上出來。然則德化實爲事功之本,事功乃是德化之效也,帝王治平之安務,惟在於先德化後事功,而省察乎禹貢一篇上綱領,必以聲敎漸訖之美,爲平土制貢之先焉,則聖敎焉可期於旁流,至化焉自底於均洽矣。伏望深留聖意焉。上曰,下番陳之。履懋曰,先德化而後事功之意,上番已爲敷奏矣。蓋其任土而制貢也,弼成五服,而有六府修治之美,外薄四海,而致聲敎洋溢之休,規模次序,燦然可覩,而若夫祗台德先,不距朕行者,乃是一篇之綱領樞要也。譬若水之漸漬而無不均沾,殆若衣之要領而無不被覆矣,聖王治謨,欲與大禹而比隆,則不獨求於作貢平土之功,而宜先求於祗台德先之要矣。是以先儒有曰,大禹之嘉謨善政,有大於平水之功矣,此實爲明辟監法之資也,伏望深留聖意焉。上曰,參贊官陳之。鼎烈曰,上下番玉堂俱已仰奏,臣則別無文義之贅陳者矣。上曰,閣臣陳之。基善曰,甘誓一篇,先儒以爲宛然神考家法,蓋辭旨嚴正,宛有大禹格苗時氣象也。夫以大禹之聖,猶有格苗之擧,以后啓之賢,亦有征扈之誓,此所以聖王之制治,禮樂征伐,不可偏廢也。至於我朝則重熙累洽,疆域寧謐,軍旅之事,殆未之學,而若以德化刑政,推類以觀,則亦有反隅之道焉。德化者,固致治之大本,而苟無刑政以齊之,則無以懲畏憸小,偕底于中,故王者之御世,必如天道至仁,而雨露霜雪,竝行而不悖,本之以德化,勵之以刑政,慶賞刑威,各措其宜,然後寬嚴各適,不弛不偏,乃可有丕應徯志之效,此篇文義,如是推看則似好矣,伏願深留澄省焉。上曰,右副承旨持公事入侍。賤臣承命出傳,與右副承旨李友秀偕入進伏。上曰,公事入之,仍命夾侍踏啓字以下。上曰,左副承旨入侍。賤臣承命出傳,與左副承旨李勉求偕入進伏。上曰,左承旨·同副承旨許遞,前望單子入之,待下批牌招察任。出榻敎賤臣承命而出,持入前望單子。上命入之,行護軍徐英輔,行副護軍鄭元容落點。基善曰,臣有區區所懷,敢此仰達矣。臣於近日,以私故久阻禁直,每接朝紙,承宣遞易,殆爲課日,及登筵席,又伏見在院兩承宣許遞之敎。夫承宣,班是邇密,職在出納,其爲任不輕而重,雖不能每每久任,亦不可無故數遞矣。苟或有實病實故,不得備員,則輒賜遞改,亦足爲無曠之義,而若其濟濟赴院,而逐日迭遞,則徒損事體,恐非禮使群工之意。今則成命已下,不敢有所仰請,而繼自今雖於遞一官官一人之際,亦必深加裁量焉。上曰,注書出去,公事之到院者,更爲入之。賤臣承命而出,持入承旨座次單子。鼎烈讀奏,上命入之,使夾侍踏啓字以下。上命退,諸臣以次退出。
戊寅九月初十日未時,上御興政堂。別講入侍時,參贊官李勉求,侍讀官李若愚持國朝寶鑑第一卷,檢討官南履懋持國朝寶鑑第一卷,直閣鄭基善,記事官李寅泰,記事官李嘉愚,記事官權敦仁以次進伏訖。上命開卷讀之。若愚讀自帝以表辭倨傲,止乃命通朝聘之路。上曰,下番讀之。履懋讀自命都承旨韓尙敬,止以補萬一。上曰,文義陳之。若愚曰,國朝寶鑑,卽我朝治法政謨也。惟我太祖大王,至誠事大,不容其極,而我太宗大王,時爲靖安君,以親男作萬里之行,不懈益虔,誠心事大,是故我國雖在外服,大明太祖皇帝,其優待之眷,視若內服,其後壬辰再造之恩,尤無可言,故明春秋之大義者,炳然於我東,世級寢遠,大義將晦,伏望於春秋之義,深加鑑法焉。上曰,下番之。履懋曰,敬天勤民四字,卽治國之先務也,爲君上,以此四字所當體念,詩云敬天之怒,書云克勤于邦,古昔哲王克勤克敬者,旣如彼矣。惟我太祖大王開國之初,以此四字爲先務,夙夜勵精,以答天意,勵精然後,可以成敬天勤民之工,而治化之盛,自然而致,伏望此等處留念焉。上命掩卷。上曰,右承旨·同副承旨入侍。賤臣承命出傳,右承旨尹鼎烈,同副承旨李友秀追入進伏。上命奏公事,鼎烈等皆以無公事仰對。命玉堂先退,仍命退,諸臣以次退出。
戊寅九月初十日申時,上御興政堂。科次入侍時,行都承旨朴宗薰,假注書朴容壽,記事官李嘉愚·權敦仁,弘文提學金履喬,對讀官直閣鄭基善,副校理李若愚,修撰南履懋以次進伏訖。上曰,都承旨旣兼直提學,與弘文提學分考,而入直春坊,對讀官加差下,注書出去,春坊上下番,使之入侍也。賤臣承命而出,與弼善韓用儀,說書尹正鎭偕入進伏。宗薰曰,弘文提學旣已主試,藝文提學趙弘鎭,卽爲牌招,以爲同參考試之地,何如?上曰,依爲之。出擧條仍命曰,坐直承旨入侍。出榻敎賤臣承命而出,與同副承旨李友秀偕入進伏。上曰,從下對讀官爲始,以次進前,讀奏試券也。履喬遂主筆,宗薰分考,宗薰曰,今番科次,取幾人乎?上曰,取七人,可也。仍下詢司謁曰,收入之券爲幾張乎?司謁以二百六十二張爲對,上曰,注書出去,右承旨使之入侍也。出榻敎賤臣承命而出,與右承旨尹鼎烈偕入進伏。上曰,注書出去,監軍單子還入也。賤臣承命而出,持入監軍單子,上改落點以下,仍命曰,注書出去,公事持入也。賤臣承命而出,持入公事。鼎烈讀奏狀啓一張,上命入之,使夾侍踏啓字以下。上曰,右副承旨許遞,前望單子入之。出榻敎賤臣承命而出,持入前望單子,上命入之,兵曹參知洪敬謨落點。考訖後,履喬曰,壯元書等,以三下書之乎?上可之。履喬取試券七張,次第書等訖。宗薰曰,當拆封內讀奏乎?上可之。宗薰次第讀奏封內訖,上命書賞典傳敎,宗薰書傳敎讀奏。上曰,入格儒生,明日廣達門外施賞。出榻敎仍命退,諸臣以次退出。
上在慶熙宮。停常參,只晝講。
中宮殿,藥房口傳問安。答曰,知道。
尹鼎烈啓曰,明日常參·經筵,取稟。傳曰,只晝夕講。
洪敬謨啓曰,大司憲宋穉圭,掌令申綽,持平玄鎭商·李儒修在外,執義具康,掌令鄭鴻慶傳旨未下,監察茶時之意,敢啓。傳曰,知道。
尹鼎烈啓曰,藥房提調·副提調持湯劑來待矣。傳曰,封入。
朴宗薰啓曰,左副承旨鄭元容,右副承旨洪敬謨今日不爲仕進,竝卽牌招,何如?傳曰,允。
傳于尹鼎烈曰,禮房承旨馳詣宣武祠,奉審摘奸以來。
傳于尹鼎烈曰,召對爲之。
傳于尹鼎烈曰,別講爲之。
朴宗薰,以吏曹言啓曰,今此宗廟望祭獻官,前承旨朴蓍壽塡差,而時無職名,令該曹口傳付軍職,何如?傳曰,允。
兵曹口傳政事,護軍單朴蓍壽。
傳于洪敬謨曰,別講爲之。
鄭元容,以兵曹言啓曰,再明日昌德宮擧動時,本曹堂上守宮及侍衛,當爲備員,而參判臣徐有聞受由,參知未差,無以備員,參判令政院稟旨變通,與參知未差之代,竝令該曹以在京無故人口傳差出,待下批牌招,以爲進參之地,何如?傳曰,允。
吏曹口傳政事,以金履載爲兵曹參判,以朴宗珩爲兵曹參議,以朴孝成爲兵曹參知。
尹鼎烈,以弘文館言啓曰,本館上番副校理臣李若愚以訓鍊都監從事官,今日軍兵賞木上下時,晝仕出去之意,敢啓。傳曰,允。
傳于洪敬謨曰,別講爲之。
兵曹,以李勉植爲禁衛中軍。
以慶尙監司金魯敬狀啓,進上黃栗節序差早,限內不得封進,惶恐待罪事,傳于洪敬謨曰,勿待罪事,回諭。
尹鼎烈,以弘文館言啓曰,校理李沆,副修撰李羲肇,旣有只推之命,竝卽牌招察任,何如?傳曰,允。
徐英輔,以戶曹言啓曰,文昭殿碑閣·蠶壇碑閣·追慕洞碑閣·淨業院碑閣·流霞亭·養正齋,依定式發遣本曹郞廳奉審,則追慕洞碑閣·淨業院碑閣·養正齋,姑無頉處,文昭殿碑閣雨漏二庫,蠶壇碑閣雨漏二庫,流霞亭雨漏三庫,分付各該司,使之卽速修改之意,敢啓。傳曰,知道。
又以戶曹言啓曰,訓鍊院·慕華館,依定式發遣本曹郞廳摘奸,則姑無頉處之意,敢啓。傳曰,知道。
又以戶曹言啓曰,田稅法意,何等嚴重,而咸平縣丁丑條稅穀上納時,初不入庭,幾爲四百石之多,苟能着意檢察,如數裝載,則其所欠縮,豈至於此乎?揆以事體,萬萬駭然,當該守令,令該道指名現告,拿問定罪,未收穀物,嚴飭裝發,卽速上納之意,分付道臣,何如?傳曰,允。
鄭元容,以兵曹言啓曰,五衛將朴弘鎭·孫仁澤,俱以病難供職,呈狀乞遞,改差,何如?傳曰,允。
又以鑄錢所言啓曰,丙子·丁丑兩年鑄錢後,利條爲五萬二千四百七十四兩矣,自前例皆稟旨區處,今亦令廟堂稟處,何如?傳曰,允。
尹鼎烈,以內醫院都提調·提調意啓曰,平陵察訪白成五旣遞外任,依例還屬本院,令該曹口傳付軍職,冠帶常仕,何如?傳曰,允。
公淸道儒生生員臣鄭敬時,進士臣鄭一濂·李源誠,幼學臣李光履·李根衡·黃基道·洪履義·李埴·趙漢喆·兪鉉柱·李源厚·李箕載·申珽·愼天欽·朴廷鉉·閔範爀·李光夏·宋欽直·洪洛泳·李源禧·洪履敬·閔百有·金鼎淳·宋欽忠·洪秉朱·金潤根·柳世禧·李命溥·趙永泰·李義大·洪宗郁·鄭濡·吳亨泰·卞浩集·朴致和·李大淵·沈緯之·鄭存誠·李源學·權宅仁·宋欽文·金鍾淳·李光穆·閔有爀·李孝溥·洪元烈·黃仁善·柳世元·趙永老·尹致圭·李潤在·辛之德·權中愼·張潤光·申在健·李亮采·韓用權·洪箕燮·吳應鎬·兪亨基·李尙弘·沈能培·閔文顯·宋欽泰·趙華鎭·黃基元·金和淳·辛之洛·沈彦之·李箕壽·宋義圭·兪漢章·孟舜大,進士臣尹致憲·權定仁,幼學臣李碩彬·兪晦柱·任志常·尹養大·徐命中·李應淵·李良秀·李觀彬·宋欽愼·朴泰和·兪漢鼎,進士臣金履明,幼學臣權達仁·宋欽稷·李蘭秀·任喆常·尹錫圭,生員臣金乃淳,幼學臣宋一德·朴志壽·金用淳·李基敬·韓衡鎭·趙顯豐·李心秀·金鍾集·鄭海容·鄭在絅·尹行德·姜輔誠·尹沃·李詩彬·黃·宋持鉉·金時淵·李源祥·蔡鎭邦·徐有信·趙祐永,進士臣宋一淸,幼學臣金彦柱·沈鐔·閔致祖·鄭在豐·李源休·金浩根·閔百寬·李爀·黃基洛·申珪·李源直·柳鼎源·黃永中·韓鎭國·李璜載·卞亨鎭·金益燮·趙秉夏·南正鎭·孟堯大·朴義和·李謙熙·金載奎·安廷翼·沈能澤·鄭汲·宋元龍·金萬鍾·朴建和·宋英圭·南奎煥·尹孝大·延東憲·李源文·鄭喜文·張泰三·宋煥倫·孟聖淳·李寅建·朴麟和·趙永天·姜鍼·尹致勛·韓壽鎭·延東仁·辛之相·尹弘德·韓應九·李和·宋敎仁·朴程和·尹致閔·黃錫淸·任吉模·沈能喆·洪道燮·閔貞顯·申羲同·鄭涑·李喆熙·李義秀,進士臣李進周·朴載華·洪忠行·金允燮,進士臣金師宜等疏曰,伏以,臣等往在乙丑冬,猥陳故儒臣蔡之洪德業學問之實,敢請贈秩易名之典,及伏奉聖批,許令該曹稟處,該曹以事係鄭重,尤宜博詢,請詢大臣處之意,覆啓而允下矣。于今十四年之間,廟堂尙不回啓,未免寢而不行之歎,臣等抱此抑鬱,退伏田野,士林之公議,愈久愈切,今又相率叫閽,復申前說,惟聖明垂察焉。嗚呼湖西一路,卽我東方鄒·魯之鄕也,先正臣文純公權尙夏,以先正臣文正公宋時烈之嫡傳,闡明斯道,任繼開之責,爲士林之領袖,於是力學自修之士,多出於其門,故儒臣蔡之洪,卽其一也。蓋其自幼時,穎悟特絶,識解明透,及其長也,專心爲己之學,束脩於先正之門,以讀書明理爲先,躬行踐實爲主,六經·四子·心經·近思錄·西銘·太極圖等說,硏精而覃思,融會而貫穿。其於理氣心性之竗,人物貴賤之別,體用動靜之際,洞見其本末,以至冠婚喪祭之儀,鄕塾揖讓之禮,古今治亂之蹟,亦莫不體驗而心得。先正嘗稱之曰,蔡之洪姿近生知,見識通明,乃吾師也,非師吾者也,故監司臣金鎭玉之守淸州也,先正貽書曰,子國有顔子,知之乎?及其先正之葬虞也,先正之弟故判書臣權尙游,要蔡之洪行亞獻禮,蓋倣師門之舊規,而又以先正行狀托之,其見待之重如此矣。且華陽洞萬東廟,先正臣權尙夏受先正臣宋時烈遺意創建之,而先正以未遑之事,屬之於蔡之洪,之弘與同志之士,克卒其事,俾無餘憾,先正托重之意,亦可見矣。歲丁酉肅廟幸溫泉時,先正登筵,下詢門徒中有學行者,先正擧蔡之洪以對,戊戌除王子師傅,辛酉英宗大王入陞儲貳,除侍講院諮議,乙巳被經筵之選,召命屢降,恩禮隆重,旋除扶餘縣監,爲便養肅謝,命以經筵官引對,屢勤勉留。特講心經,蔡之洪反復剖析,指陳精一執中之道,上改容稱善曰,早遊賢師之門,多有資益,故首尾討論,明白通暢,勉戒諷諭,亦皆切實,始副平日欲見之心矣。遂赴任未數月,時象大變,仍賦歸杜門斂跡,惟以訓誨後學,講道著書爲務,明易卦正變之理,爲吾人治心之要,則有洗心要訣之書,論太極陰陽氣質性命之原,采摭諸說,間附己意,以便考閱,則有性理管窺之著,依朱子說,以大學爲間架,取他書塡補之,而又以己意,逐條辨明,則有讀學塡補之編,殆與張橫渠積苦成秩,嘉惠後學之功,可謂前後一揆矣。及其遺集之刊行也,先大王特賜睿覽,嘉歎之曰,工夫篤實,實是大儒也,命藏之內閣,殿下倘一進覽,則可燭其所存之學業矣。嗚呼,之洪以英邁通敏之姿,有中正純綷之學,眞積力久,道全德備,遊大賢之門,而受深知於丈席,登法講之筵,而荷殊褒於聖朝,其踐履之篤,道學之正,非特一代之矜式,實爲百世之師表,而以其天未假壽,官止外臺,位不稱德,斯文之不幸,士林之咨嗟,庸有極哉?今我聖明在上,凡係儒賢崇奬之典,特賜許施,庸副一世之公議者,幾乎前後相望,而獨於之洪,未蒙一體之恩,此雖緣臣等之誠淺,亦豈非昭代之欠典乎?玆又不避猥越,齊聲仰籲於紸纊之下。伏乞聖明,俯察儒賢淵源之眞正,德學之高明,特命有司,亟擧贈爵宣諡之典,以光聖朝崇儒重道之治,使四方章縫之倫,觀感而作興,則豈不盛哉?豈不休哉?臣等無任云云。省疏具悉。疏辭,令廟堂稟處,爾等退修學業。
戊寅九月十一日辰時,上御興政堂。晝講入侍時,特進官金羲淳持詩傳第三卷,同知事洪秀晩持詩傳第三卷,參贊官李友秀持詩傳第三卷,侍讀官李若愚持詩傳第三卷,典經徐憙淳持詩傳第三卷,記事官李寅泰持詩傳第三卷,記事官李嘉愚持詩傳第三卷,記事官權敦仁持詩傳第三卷,武臣副護軍李仁泳以次進伏訖。上開卷讀前受音,仍命讀新受音。若愚讀自丘中有麻,止丘中有麻三章章四句,仍解釋章句以奏。上讀新受音一遍訖,命陳文義。若愚曰,此詩淫詩也,本章內別無文義,而王風十篇,卽平王東遷以後之詩也。東遷以後,王室遂卑,比於列國,故雅·頌不作,而民俗謳謠之作,仍謂之風焉,政敎墜損,已無可言,而其詩亦無非勞苦愁怨之作,甚至有男女淫奔之詩,風俗乖敗,至此無餘,尙奚可論哉?張橫渠之言曰,鄭衛之淫詩,非徒習俗之弊,卽是風土之所致也,以其地形平下,土性肥饒,故其人性情柔弱,志氣怠惰,而聲音之發,隨以淫靡。由是觀之,淫靡之聲,似不專係於習俗,而今此王周之域,卽成·康致治之地也,當其盛時,二南之正風流行,雅·頌之正聲洋溢,無不粹然一出於正,而今反如是,則此奚但風土之致然哉?專係於一時治化之郅隆與不郅隆而已。雖以王風中諸詩觀之,大車之大夫,修其刑政,治其私邑,而其民亦能少革其汚俗,則矧乎禮義之治,敦尙風敎,則其於於變之美,曷可勝言哉?先儒曰,觀乎平王之東遷,知周室之不復興,蓋言其陵夷不振也。然而以後之諸君,苟能修其政事,明其敎化,繼二南之遺風,正雅·頌之舊樂,則文·武·成·康之業,其何難重恢而復張也哉?惟其不能也,故政化風俗,愈久愈壞,而民俗謳謠,勞怨淫泆之詩作焉,乃比於鄭·衛列國之風,而竟至於陵夷不振,郅隆之至治,渢洋之正聲,固不可復見矣。夫子編詩之微意,於斯可見,而政敎之移風易俗,若是其捷也,伏願留神而詳察焉。上曰,下番陳之。憙淳曰,此章不過婦人待所與私者而作也。當時淫風之肆行,固不足言,而易云夫婦之道,不可以苟合,此所謂苟合者也,其始也旣不以禮相接,則其終之相睽,理所必然,故己之所私者,人亦私之,己之所欲留者,人亦留之,雖欲久而不睽,其可得乎?士君子交際之道,必謹於始而正其本者,亦此也。上曰,特進官陳之。羲淳曰,此章別無文義之可陳,而王風一篇,可見王化之衰矣。周初文·武·成·康之世,化行俗美,民日遷善,純然皆出於正,以是觀之,善政行則民知禮義,自無非辟之干政,不善則民俗日非,如水益下矣,此是淫洼之詩,而猶有畏顧之意,可見先王之遺風善政,尙不泯焉,實爲後世之鑑戒,伏願此等處深加省察焉。上曰,同知事陳之。秀晩曰,上番所陳橫渠先言風土,後言風化云者,橫渠之言,非專由風土,實是風化之所由。此章是王風末章,王風者天子之風也,可以爲雅爲頌,而只緣王化之未行,以致周室之陵夷,千載之下,可爲遺恨。伏望於此等詩,不以句讀看之,深留意於言外之旨焉。上曰,參贊官陳之。友秀曰,別無可陳之文義矣。上命掩卷,上曰,諸承旨持公事入侍。出榻敎賤臣承命出傳,行都承旨朴宗薰,行左承旨徐英輔,右承旨尹鼎烈,假注書朴容壽追入進伏。上命讀奏公事,宗薰·英輔·鼎烈皆以無公事仰對,友秀讀奏平安監司義州府尹狀啓憲書齎咨官渡江入去事。又命入公事,賤臣承命出,持入開城留守啓本罪人同推開錄事一張,英輔讀奏,羲淳曰,璿源譜略修正後,例當奉安于四處山城,而本寺寶閣,年久積庤,有不能容,今不可不奉安于山城諸處矣。奉安之行,江華則堂郞竝進,赤裳等處則只送郞廳,已例如此,今番依此擧行,而適値史官曝曬之行,有相値掣礙之慮,量宜分排,鱗次出去似爲宜,故敢此仰達矣。上曰,依此爲之。出擧條上命退,諸臣以次退出。
戊寅九月十一日午時,上御興政堂。召對入侍時,參贊官尹鼎烈持書傳第四卷,侍讀官李若愚持書傳第四卷,檢討官南履懋持書傳第四卷,待敎徐憙淳持書傳第四卷,假注書朴容壽持書傳第四卷,記事官李嘉愚持書傳第四卷,記事官權敦仁持書傳第四卷,以次進伏訖。上曰,在院承旨持公事入侍。出榻敎賤臣承命出傳,與行都承旨朴宗薰,行左承旨徐英輔,右副承旨洪敬謨,同副承旨李友秀,注書李寅泰偕入進伏,上命開卷讀之。若愚讀自書傳大全卷之四,止罔有餘赦。上曰,下番讀之。履懋讀自仲虺之誥,止永保天命。上曰,參贊官讀之。鼎烈讀自湯誥,止乃亦有終。上曰,閣臣讀之。憙淳讀自伊訓,止罔大墜厥宗。上曰,注書讀之。賤臣讀自太甲上,止克終允德。上曰,上番讀之。嘉愚讀自太甲中,止朕承先王之休無斁。上曰,下番讀之。敦仁讀自太甲下,止書傳大全卷之四。上曰,文義陳之。若愚曰,湯誓一篇,卽成湯誓師之書也。成湯之出師也,以至仁伐至不仁,則兵不血刃,大勳可集矣,其何有誓師之申複,孥戮之重典也?然而干戈之事,必尙威武,則雖聖王仁義之師,固不可純用寬恕矣。聖人之言曰,先王以生道殺人,蓋其師律雖嚴,仁心素孚,故人未嘗有怨也,先儒有云,商民如在春風和氣之中,其此之謂也。譬如天地之道,雨露霜雪,陽舒陰慘,各有其時,而不害其有生物之心也,此乃師律仁心之竝行不悖,固所以爲聖王仁義之師也,卽此而聖王寬嚴之各適其用,可以推類矣,伏願深留聖意焉。上曰,下番陳之。履懋曰,臣之所讀,卽仲虺之誥,而仲虺之告湯也,出自惓惓忠愛之至,則句句節節,何莫非陳善勉德之辭,而其中懋昭建中四字,實爲篇中第一義,尤所省念者矣。大抵中之爲義,卽不偏不倚無過不及之謂也,爲君上而必先以中爲道,建此中道之標準於四海之中,然後彼林蔥芸職之類,不識不知,順帝之則,卒囿於陶鑄範圍之域,而歸極會極之治,可以言其中矣。德如不中,則必致失之於偏也,故夷淸惠和,各有其弊,是以自古聖人,以此中道,操存於中,其功效可推,乃至乎在民建中,可不懋哉?思傳曰,致中和,天地位焉,萬物育焉,天地之道,亦不越乎中和,伏願於中字上,深留聖念焉。上曰,參贊官陳之。鼎烈曰,上下番玉堂俱已敷奏,臣則別無可陳之辭矣。上曰,閣臣陳之。憙淳曰,臣亦無文義之贅陳者矣。上命掩卷,仍命玉堂先退,若愚等退出。上曰,左副承旨何不入來乎?宗薰曰,今方承牌入來云矣。上曰,注書出去,與左副承旨偕入也。寅泰承命而出,與左副承旨鄭元容偕入進伏。上曰,公事奏之。敬謨讀奏咸鏡監司狀啓道內各陵奉審事,上命入之。元容曰,因兵曹草記,再明日昌德宮動駕守宮及侍衛,當爲備員,而參判徐有聞受由,參知未差,參判令政院稟旨變通,與參知未差之代,令該曹口傳差出,待下批牌招事,允下矣。合有變通之道,何以爲之乎?上曰,許遞,可也。出擧條仍命曰,別講爲之。寅泰承命出傳。上曰,上番出去,別講座目單子書入,而參贊官以鄭元容書之,閣臣以徐憙淳書之也。嘉愚承命而出,書入座目單子,與侍讀官李若愚持國朝寶鑑第一卷,檢討官南履懋持國朝寶鑑第一卷,偕入進伏。上曰,上番讀之。若愚讀自乙亥四年夏四月,止新宮告成。上曰,下番讀之。履懋讀自嘉與群臣宴享于此,止此皆正之大者也。上曰,參贊官讀之。元容讀自上以庚申夜,止上以非有徵命止之。上曰,閣臣讀之。憙淳讀自近復曰臣於前朝之季,止乃命遣還。上曰,上番讀之。嘉愚讀自降倭仄六等,止營高麗太祖神聖王廟于麻田。上曰,下番讀之。敦仁讀自慶尙·全羅道都按撫使,止備陳持盈之難上悅。上曰,文義陳之。若愚曰,遇災修德,帝王之盛節,而惟我太祖朝開國之初,偶有陰沴之災,警惕戒懼,下敎求言,若曰天之災祥,各以類應,又曰寡躬代天理物,不能獨作,乃與宰相共之,大哉聖人之言,卓越千古,而允爲後世之鑑法矣。大抵人君之遇災,側身而修行,則可以轉災爲祥,在昔商太戊之桑穀,周宣王之雲漢,往跡可驗矣。且宰相之委任責成,實爲致和之要道,在昔黃帝之任四相,虞皇之擧十六相,而治化淳庬,天下雍熙,宰相之關係治理,類如此矣。惟我太祖警災之德,任相之政,無愧古聖王,此所以祈天永命,式至今日休,而我殿下所宜鑑法也,伏望深留聖意焉。上曰,下番陳之。履懋曰,太祖朝肇創洪基,始建宮室,以作向明出治之所,而有堂階之等級焉,有藩宇之俱備焉,至於命名揭額之際,若曰勤政思政等號,正心修德,而爲建皇極之本焉,顧名思義,而爲存敬畏之方焉。雖以嵬蕩之德,郅隆之治,猶存勉勵之意,以寓怠忽之戒,伏願於宮殿命名之義,深加省察焉。上命掩卷,仍命玉堂先退,若愚·履懋退出。上曰,注書出去,持入公事也。賤臣承命而出,持入公事。上曰,公事奏之。宗薰讀奏宗廟·景慕宮朔祭獻官單子及慶尙監司狀啓朔饍黃栗限內不得封進,惶恐待罪事,英輔讀奏慶尙監司啓本咸昌縣反庫事,鼎烈讀奏東萊府使狀啓倭漂船還歸事,元容讀奏東〈萊〉府使狀啓倭館摘奸事及賓對不參臺諫推考傳旨。上命竝入之,使夾侍踏啓字以下。仍命退,諸臣以次退出。
戊寅九月十一日申時,上御興政堂。別講入侍時,參贊官洪敬謨,侍讀官李若愚持國朝寶鑑第一卷,檢討官南履懋持國朝寶鑑第一卷,待敎徐憙淳,記事官李寅泰,記事官李嘉愚,記事官權敦仁以次進伏訖。上曰,上番讀之。若愚讀自始令史官,止實職頒祿。上曰,下番讀之。履懋讀自二月上幸齊陵,止從容侍話而退。上曰,參贊官讀之。敬謨讀自命罷東北面,止十之一二。上曰,閣臣讀之。憙淳讀自置集賢殿,止察守令勤慢。上曰,上番文義陳之。若愚曰,史官,國之重官也,卽漢之太史也,其爲任重且大,後世史官之職漸卑,責亦小矣,唐宋以後,史官之職,尤無可言。惟我定宗朝,始置史官,置之近地,太宗初年,使史官入侍,左史記言,右史記動,聖德至治,超出百王,實爲萬世之鑑法,伏願於此等處省察焉。上曰,下番文義陳之。履懋曰,置集賢殿,更日會講之美規盛制,自定宗朝而始創之矣。大抵文治之關於世道也,尤有大者,笙鏞至化,黼黻皇猷,非文治則苟何以哉?大禹之文命文敎,成周郁郁之文,如欲竝美軼隆,則先致文學之士,置諸經幄,咨訪顧問,然後一代右文之治,其將無俾專美於古昔矣。武以勘亂,文以守成,則承太祖用武開創之餘,文以守成,寔是先務也,故猗,我聖祖,汲汲於置殿論經,良有以也,伏願深加省察焉。上命掩卷。上曰,坐直承旨入侍。出榻敎賤臣承命出傳,行左承旨徐英輔追入進伏。上曰,注書出去,公事持入。賤臣承命出來,持慶尙監司狀啓咸昌縣反庫事一張還入,上命啓下。仍命退,諸臣以次退出。
戊寅九月十一日酉時,上御興政堂。別講入侍時,參贊官洪敬謨,檢討官南履懋持國朝寶鑑第一卷,待敎徐憙淳,記事官李寅泰,記事官李嘉愚,記事官權敦仁以次進伏訖。上命開卷讀之。履懋讀自夏四月太上王將幸金剛,止封實以聞。上曰,參贊官讀之。敬謨讀自始置條例司,止命上先行。上曰,閣臣讀之。憙淳讀自命六品以上,止從之。上曰,上番讀之。嘉愚讀自上侍宴于太上王,止上壽於太上王。上曰,下番讀之。敦仁讀自御經筵,止裨益大矣。上曰,文義陳之。履懋曰,太上王將幸金剛,而用上之一言,竟爲中止,此可見聖德轉寰,從善如流,實是莊誦欽歎處也。大抵知之非難,行之爲難,則太上王之有命乃止,與大舜之聞一善言,沛然若決江河,同符聖德,伏願深加體念焉。上曰,閣臣陳之。憙淳曰,今日所講,何莫非聖朝良訓懿範,而今觀嘉納二字,益仰大聖人虛受之量。儒臣亦以非知之艱,行之惟艱仰奏,其言果好矣,苟不能行,則雖昌言日陳於前,而無益於致治之要,苟能行之,則國初諸人之言,無不嘉謨,聖祖虛受之德,亦莫非今日之所當仰法者。伏願殿下,先之以致治之工,繼之以力行之道,則聖祖當日嘉納之言,卽殿下今日嘉納之事也,懋哉懋哉。上命掩卷。上曰,坐直承旨入侍。出榻敎賤臣承命出傳,行左承旨徐英輔追入進伏。上曰,注書出去,公事持入。賤臣承命出,持弘文館草記二張,臺諫推考傳旨二張以入。上命啓下。仍命退,諸臣以次退出。
上在慶熙宮。停常參·經筵。
夜自四更至十三日開東,灑雨下雨,測雨器水深五分。
中宮殿,藥房口傳問安。答曰,知道。
徐英輔啓曰,明日動駕相値,視事頉稟之意,敢啓。傳曰,知道。
尹鼎烈啓曰,藥房都提調·副提調持湯劑來待矣。傳曰,封入。
徐英輔啓曰,左副承旨鄭元容,同副承旨李友秀今日不爲仕進,竝卽牌招,何如?傳曰,允。
傳于尹鼎烈曰,明日出宮內門路,以廣達門爲之。
洪敬謨啓曰,明日動駕,兩司侍臣當爲進參,除在外·未署經外,未肅拜·呈告人員,竝待開門牌招,何如?傳曰,允。
以校理李沆,副修撰李羲肇牌不進罷職傳旨,傳于尹鼎烈曰,只推。
洪敬謨啓曰,大司憲宋穉圭,掌令申綽,持平玄鎭商·李儒修在外,執義具康,掌令鄭鴻慶傳旨未下,監察茶時之意,敢啓。傳曰,知道。
以大司諫李止淵,司諫任百禧,獻納尹景鎭,執義具康,掌令鄭鴻慶牌不進罷職傳旨,傳于洪敬謨曰,只推。
承旨前望單子入之,朴周壽落點。
承旨前望單子入之,李龍秀落點。
洪敬謨,以義禁府言啓曰,南陽府使朴基豐,安山郡守李憲圭,楊根郡守朴宗恒,麻田郡守金民柱,砥平縣監李兢德竝拿問處之事,傳旨啓下矣。朴基豐·金民柱今方待命,拿囚,李憲圭·朴宗恒·李兢德,俱在任所,依例發遣府羅將,竝拿來,何如?傳曰,待待命拿囚。
又以義禁府言啓曰,公淸水使李周鳳拿問處之事,傳旨啓下矣。李周鳳時在任所,依例發遣府都事,交龜後拿來,何如?傳曰,待待命拿囚。
又以義禁府言啓曰,永同縣定配罪人,逃還其嘉山本鄕,因病物故事,平安監司李肇源啓本內,定配罪人,不謹防守,致此逃還病斃,當該配所地方官,令攸司捧現告論勘事,啓下矣。當該配所地方官永同縣監元錫玄時在任所,依例發遣府羅將拿來,何如?傳曰,待待命拿囚。
戊寅九月十二日辰時,上御興政堂。晝講入侍時,知事李存秀持詩傳第三卷,特進官徐鼎輔持詩傳第三卷,參贊官洪敬謨持詩傳第三卷,侍讀官李若愚持詩傳第三卷,典經徐憙淳持詩傳第三卷,記事官李寅泰持詩傳第三卷,記事官李嘉愚持詩傳第三卷,記事官權敦仁持詩傳第三卷,武臣副護軍李榏以次進伏訖。上開卷讀前受音訖,命奏新受音。若愚讀自緇衣之宜,止緇衣三章章四句,仍解釋章句以奏。上讀新受音一遍訖,命奏文義。若愚曰,古言曰好賢若緇衣,古之好賢,非獨此緇衣之好賢,而獨稱此者,可見其好賢之誠,不特於衣服館舍之間而已。蓋其好之至而愛之極者,鄭武公之德,素有著於平日,人之好之者,自然有不自已焉。人君之好賢,豈不美矣,而人臣之好賢,尤爲美焉,人臣不好賢,則妬賢嫉能,妨功害事者多。秦誓曰,人之彦聖,其心好之,不啻若自其口出,此亦人臣而好賢者也。周室東遷,政敎陵夷,猶能綿綿至八百年者,無他,平王之時,猶有如鄭武公之賢才,左右王室,以輔其政,諸侯猶知尊周之義者,鄭武公之在輔相之致也,得人則治,不得人則不治,乃是當然之事也,伏望於此等處,深加體念焉。上曰,下番陳之。憙淳曰,古人之稱好賢者,必稱緇衣,而今觀此詩,曰緇衣之宜兮,敝予又改爲兮,又曰適子之館兮,還予授子之餐兮,此不過詩人之作,而其所好之之辭,不出衣服飮食之間,人君之尊賢,不止於衣服飮食,而在於咨訪治道,採用其言,則此無以見其好賢之實,然苟不能崇其禮貌之重,則無以表其好賢之誠,而賢者亦知其不足與有爲也。故鹿鳴之示我周行,先以承筐鍾鼓之禮,秦君之不承權輿,亦在於廈屋四簋之奉,蓋不如是,則不足爲王公之尊賢者也,此等處深加澄省焉。上曰,知事陳之。存秀曰,此章以本文觀之,不過言衣服飮食之事,而好之無已之意,深切於言辭,故自古稱好賢,輒以緇衣爲稱,此不過其時詩人之作也,而人君之好賢,實爲國家治亂之本。然而好賢乃知賢以後事也,先知其賢,然後可以好之,君德不明,則不賢者以爲賢而好之,賢者以爲不賢而不見用矣。以是觀之,非好賢之難,而乃知賢之難也,伏望於此等處省察焉。上曰,特進官陳之。鼎輔曰,臣則別無可陳之文義矣。上曰,參贊官陳之。敬謨曰,臣亦無可陳之文義矣。上命掩卷,仍命知事以下先退。上曰,注書出去,諸承旨使之持公事入侍也。賤臣承命出傳,行左承旨徐英輔,右承旨尹鼎烈,左副承旨鄭元容,假注書朴容壽追入進伏。上命奏公事,英輔·鼎烈·敬謨皆以無公事仰對,元容讀奏訓鍊主簿吳道直病親呈辭一張。上曰,同副承旨何不入來?英輔曰,有實病不得入來矣。上曰,同副承旨許遞,前望單子入之。賤臣承命出,持前望單子以入,朴周壽落點。仍命退,諸臣以次退出。
戊寅九月十二日未時,上御興政堂。夕講入侍時,知事李存秀持詩傳第三卷,特進官徐鼎輔持詩傳第三卷,參贊官鄭元容持詩傳第三卷,侍讀官李若愚持詩傳第三卷,典經徐憙淳持詩傳第三卷,假注書朴容壽持詩傳第三卷,記事官李嘉愚持詩傳第三卷,記事官權敦仁持詩傳第三卷,以次進伏〈訖〉。上開卷讀前受音訖,命奏新受音。若愚讀自將仲子兮,止將仲子三章,仍解釋章句以奏。上讀新受音訖,命陳文義。若愚曰,鄭風最多不正之聲,而此亦淫奔之詩也。然而良心未泯,父兄猶可畏,不至於蕩然無忌憚,於此可以見先王之澤,猶有存者,而亦可以見變風之漸也。本章則無可陳之文義,而就鄭風諸篇觀之,則淫奔之詩,十居七八,比之衛風,殆有甚焉。夫子所謂放鄭聲者,良以此也。然其間亦不無若干篇正好玩繹者,緇衣之詩,尙矣無論,至曰女曰鷄鳴,出其東門等詩,可謂卓然而超出者也。雖求諸他國之風,蓋亦罕得而見者也,譬如衆流奔超而砥柱特立,百卉俱腓而松栢獨秀,豈不可佳乎哉?朱夫子論女曰鷄鳴曰,此詩意思甚好,讀之不覺手舞足蹈,又與門人問答,有曰雖在嚴霜大冬之中,亦有些少日暖風和之詩,蓋其天地間一段陽和之氣,不以霜雪寒沍之節,有所壅遏而不發也,凡人良心善端之終未有遏絶者,其亦類此乎。然則固不可以變風而竝忽之也,伏望深留聖意焉。上曰,下番陳之。憙淳曰,此詩猶有却顧畏懼之意,不同於放蕩淫泆而不知返者。編詩之際,猶有取焉,首於遵大路,有女同車諸篇,然詳其詩意,使之勿踰墻折杞者,只能掩其外,而憶仲之心,猶有不能禁者,若非父母兄弟之言,則必至於蕩然無以防閑矣,此無他,上之敎化,不能浹洽其心,俾歸於性情之正耳。周南之無撼我帨,謂行多露等詩,被文王之化,而其心已正,故其所禁之之辭,不及於折柳樊圃,而絶之之意,過於重城鐵關,此其所以爲聖人之氓也。此詩之辭,與野麕·行露,幾乎伯仲,而細究于意,則不啻霄壤之不侔,詩道之觀敎化盛衰者,有如是矣,伏望推繹而留念焉。上曰,知事陳之。存秀曰,此章雖是淫奔者之辭,而非但畏父母兄弟之言也,至畏他人之多言,畢竟不至蕩然,故小註亦謂之庶幾止乎禮義者也。大抵觀詩之法,貴乎引伸觸類,隨處反隅也,禽鳥,微物也,而以綿蠻黃鳥止于丘隅,取譬於止至善之工夫,孔子說詩之辭曰,可以人而不如鳥乎?此詩雖淫奔之辭,而以止於禮義之止字推之,則爲人君止於仁之義,亦可以推類而觀之矣。上曰,特進官陳之。鼎輔曰,上下番玉堂及知事俱已敷奏,臣則無可陳之辭矣。上曰,注書出去,諸承旨使之持公事入侍也。出榻敎賤臣承命出傳,與行左承旨徐英輔,左副承旨尹鼎烈,同副承旨洪敬謨,記事官李寅泰偕入進伏訖。上曰,經筵玉堂先退,存秀等退出。上曰,公事奏之。敬謨讀奏平安監司狀啓農形事。上命入之,使夾侍踏啓字以下。英輔·鼎烈·元容皆以無公事仰對。上曰,右承旨許遞,前望單子入之。出榻敎寅泰承命而出,持入前望單子。上命入之,行護軍李龍秀落點。英輔曰,明日昌德宮動駕時,王大妃殿·嘉順宮問安,何承旨進去乎?上曰,右副承旨進去,可也。出擧條英輔曰,新除授承旨李龍秀,卽爲牌招,何如?上曰,依爲之。出擧條仍命退,諸臣以次退出。
戊寅九月十二日申時,上御興政堂。別講入侍時,參贊官洪敬謨,侍讀官李若愚持國朝寶鑑第一卷,檢討官南履懋持國朝寶鑑第一卷,待敎徐憙淳,假注書朴容壽,記事官李嘉愚,記事官權敦仁以次進伏訖。上命開卷讀之。若愚讀自六月建太上宮府,止麾下百人。上曰,下番讀之。履懋讀自秋七月上尊號,止緞綃廐馬有差。上曰,參贊官讀之。敬謨讀自命科田陳告遞受,止只命流之。上曰,閣臣讀之。憙淳讀自八月東北面民饑,止獻良馬三疋及金環。上曰,上番讀之。嘉愚讀自冬十月琉球國王察度,止受而厚報可也。上曰,下番讀之。敦仁讀自十一月上禪位于王世子,止國朝寶鑑卷之二。上曰,文義陳之。若愚曰,科擧取人,實非古制也。周官制度,尙矣無論,降在兩漢,其所取人,多從州郡貢擧,公府辟召,而唐宋以來,專以科目取人,而麗朝取人之規,創於雙冀,冀本彫篆小技,其所設施,太無可取,至于麗未之紅粉榜而紊亂極矣。恭惟我朝,丕興文治,考試公平,人才輩出,而河崙猶有此重試取人之奏,其立法之密,取士之精,槪可想矣。因此而法立制定,四百年以來,名臣碩輔,皆從科目中得來,挽近則規制漸弛,鑑別不明,人才之輩出,漸不如古,此實有司者之過,而苟究其本,則人主一心,實爲萬化之源,伏望殿下,誠心求賢,如宋帝之焚香祝天,願得忠孝壯元,則孚感之理,捷於桴鼓,必有如唱名日五色雲見之奇祥異端矣。伏望於此,深留聖意焉。上曰,下番陳之。履懋曰,伏見聖祖之憂旱修省,三日甘霈,尤以知天人感應之理,至微極著也。大抵人君事天,如子事父,念念不忘,罔敢怠忽,而上天之仁愛人君,亦必以災異警告焉。人君克盡對越之方,則可以消災沴而致符祥也。故書曰惟天無親,克敬惟親,詩曰小心翼翼,昭事上帝,遇災修省,則自可有感應之效矣,而戒愼恐懼,則乃所謂修省之方也。大要不出於一敬字,伏願於敬字上,深留聖意焉。上曰,參贊官陳之。敬謨曰,上下番玉堂已爲仰奏,臣則無贅陳之辭矣。上曰,閣臣陳之。憙淳曰,臣亦別無文義之可陳者矣。上命掩卷,仍命玉堂先退,若愚等退出。上曰,注書出去,坐直承旨使之入侍也。出榻敎賤臣承命出傳,與行左承旨徐英輔,左副承旨尹鼎烈偕入進伏。上曰,注書出去,公事持入也。賤臣承命而出,持入公事。上曰,公事奏之。敬謨讀奏平安監司狀啓農形事。上曰,公事又爲入之。賤臣承命出去,持入公事。鼎烈讀奏別兼春秋狀啓御製奉安實錄曝曬事。上命入之,使夾侍踏啓字以下。上曰,注書出去,公事又爲持入,右承旨牌招後,去就知入也。賤臣承命而出,還入奏曰,公事則無待令者,而右承旨牌去來,姑未入來矣。上曰,別講爲之。出榻敎玉堂上下番持國朝寶鑑第二卷,使之入侍也。賤臣承命出傳。上曰,上番出去,座目單子書入也。嘉愚承命而出,書入座目單子。賤臣與侍讀官李若愚持國朝寶鑑第二卷,檢討官南履懋持國朝寶鑑第二卷,以次進伏。上命開卷讀之。若愚讀自國朝寶鑑卷之三,止句當軍國事。上曰,下番讀之。履懋讀自初臺省上疏,止恐爲不可。上曰,參贊官讀之。敬謨讀自又私謂錫名曰,止再拜而出。上曰,閣臣讀之。憙淳讀自臺省咸進闕庭,止力救得免,上曰,上番讀之。嘉愚讀自吉再仕高麗,止不詣闕謝恩。上曰,下番讀之。敦仁讀自乃上書于上曰,止竝錄用其子孫。上曰,文義陳之。若愚曰,私兵之弊,其來舊矣。古者兵寓於農,三時訓農,一時講武,非有公私之分矣。唐宋以來,始有養兵之弊,兵農分而爲二,而禁旅之神策,藩鎭之牙兵,便是私兵也。至于麗末,其弊尤甚,以私家而有兵甲,因是而權綱下移,國勢不尊矣。恭惟我朝開國之初,革罷私兵,宿弊盡祛,國綱增重,修偃之治,重熙累洽,至于四百年之昇平,臣固欽仰讚頌之至,而近日以來,軍政疎忽,中外制置,太半解弛,實非聖世陰雨預備之道也。伏望殿下,深留聖意,克軫古聖王詰戒之方焉。上曰,下番陳之。履懋曰,我聖祖於卽位之初,令群臣直言得失,毋得隱諱,又令諫官,隨事規諫,猗玆求言容諫之德,實是千百世鑑法。大抵言路之開廣,有關於治道也誠大矣。衮職雖或有闕遺,而苟非謇諤之言,讜直之論,則無得以匡救,是以自古聖哲之君,莫不以言路爲重。堯之欽明,舜之濬哲,固無待於謗木諫鼓,而唐·虞盛際,此路尤廣,唐臣陸贄亦有言曰,葑菲不以下體而不採,故英華靡遺,芻蕘不以賤品而不擇,故幽隱必匡,則言路之不可不廣也有如是,夫聖祖已自初政,而汲汲於開廣言路,聖意有在,伏願深加省察焉。上命掩卷。憙淳曰,下番玉堂南履懋文義奏對之際,聲音低微,推考,何如?上曰,依爲之。出擧條仍命曰,公事更爲入之。賤臣承命而出,持入公事。鼎烈讀奏病親呈辭二張,上命入之,使夾侍踏啓字以下。仍命退,諸臣以次退出。
上在慶熙宮。停常參·經筵。
中宮殿,藥房口傳問安。答曰,知道。
尹鼎烈啓曰,明日常參·經筵,取稟。傳曰,停。
洪敬謨啓曰,大司憲宋穉圭,掌令申綽,持平玄鎭商·李儒修在外,執義具康,掌令鄭鴻慶牌不進,監察茶時之意,敢啓。傳曰,知道。
尹鼎烈啓曰,藥房三提調持湯劑來待矣。傳曰,封入。
鄭元容啓曰,司僕寺內乘來言,捲簾取稟。傳曰,捲三面。
鄭元容啓曰,臣以王大妃殿·嘉順宮問安進去,下直之意,敢啓。傳曰,知道。
傳于洪敬謨曰,輪對官待令。
洪敬謨啓曰,今九月十一日日次,輪對官敦寧府參奉李鼎臣,內贍寺奉事李憲猷,司䆃寺主簿朴齊謹,義禁府都事朴宗浩,司僕寺正朴台壽來待矣。傳曰,入侍。
傳于李龍秀曰,別講爲之。
以金羽根爲假注書。
洪敬謨啓曰,卽者義禁府都事來言,今日動駕時,駕側鳴錚罪人柳民鎭,移送秋曹云矣,敢啓。傳曰,知道。
以執義具康,掌令鄭鴻慶,獻納尹景鎭牌不進罷職傳旨,傳于洪敬謨曰,只推。
兵曹口傳政事,副護軍單朴周壽。
尹鼎烈,以弘文館言啓曰,校理李沆,副修撰李羲肇,旣有只推之命,竝卽牌招察任,何如?傳曰,允。
尹鼎烈,以承文院都提調意啓曰,漂民出送事,北京禮部咨文出來矣。以前頭使行,別伸謝悃之意,撰出先通,咨文正書安寶後,定禁軍騎撥下送于灣府,使之傳給鳳城將處,以爲轉致北京,無方物謝表一起,順付於今番節使之行,何如?傳曰,允。
洪敬謨,以刑曹言啓曰,今日動駕時,南部幼學柳民鎭,爲其立后事擊錚,而城內動駕時,把子橋·通雲橋·惠政橋三處外,一竝勿施事,曾有定式矣。柳民鎭擊錚,旣在三處之外,依定式勿施之意,敢啓。傳曰,知道。
戊寅九月十三日辰時,上詣昌德宮璿源殿。親行茶禮動駕入侍時,行都承旨朴宗薰,行左承旨徐英輔,行右承旨李龍秀,左副承旨尹鼎烈,右副承旨鄭元容,同副承旨洪敬謨,記事官李寅泰,假注書朴容壽,記事官李嘉愚·權敦仁,檢校提學李晩秀,原任直提學李存秀,直閣鄭基善以次侍立。時至,通禮跪啓請外辦。上具翼善冠·衮龍袍,乘輿出興泰門·顯謨門,至廣達門外。藥房都提調南公轍,提調金履喬,副提調尹鼎烈進前曰,侵早勞動,聖體,若何?上曰,一樣矣。公轍曰,方値藥院輪直之時,提調一人當爲留直藥院,何提調留直乎?上曰,都提調留直藥院也。通禮跪啓請降輿乘輦。上降輿乘輦,仍出建明門·興化門,進發至敦化門,入進善門,至仁政門,降輦乘輿,由仁政殿入萬安門,仍入齋室。入齋室後,問安勿爲之事。出榻敎少頃,通禮導上詣板位,行四拜禮,仍詣第一室三上香,宗薰奉香,敬謨奉爐,行三獻禮,宗薰進爵,敬謨·鼎烈奠爵,次詣第二室·第三室如右儀,禮畢降復位,行四拜禮,還入齋室。通禮跪啓請外辦,上出萬安門乘輿。領中樞府事李時秀,判中樞府事金思穆進前曰,侵早勞動,聖體,若何?上曰,一樣矣。至仁政門外,降輿乘輦,出進善門·敦化門進發,入興化門·建明門,至廣達門,降輦乘輿,入顯謨門·興泰門,命出標信解嚴,諸臣以次退出。
戊寅九月十三日辰時,上御興政堂。別講入侍,輪對官同爲入侍時,參贊官尹鼎烈,侍讀官金敎喜持國朝寶鑑第二卷,檢討官林顔喆持國朝寶鑑第二卷,待敎徐憙淳,假注書朴容壽,記事官李嘉愚,記事官權敦仁,同副承旨洪敬謨,輪對官敦寧府參奉李鼎臣,內贍寺奉事李憲猷,司䆃寺主簿朴齊謹,義禁府都事朴宗浩,司僕寺正朴台壽以次進伏。上曰,輪對官以次奏職姓名也。鼎臣等以次各奏職姓名訖。上命退出,鼎臣等以次退出。上命開卷讀之。敎喜讀自帝遣太監黃儼,止殆亦如此矣。上曰,下番讀之。顔喆讀自人主擧動,止竟不拜佛。上曰,參贊官讀之。鼎烈讀自太上王薨,止況後世乎。上曰,上番讀之。嘉愚讀自漢文帝遺詔短喪,止善處之者也。上曰,下番讀之。敦仁讀自戊寅之變姦臣乘我,止上固辭。上曰,文義陳之。敎喜曰,佛法之害於吾道,有甚於楊·墨,程子曰,天下之學,自非淺陋固滯,則必入於此,以其彌近理而大亂眞也。麗季風俗,尤尙佛道,至以千乘之尊,拜佛飯僧,極其崇奉,以至風俗頹敗,傳笑後世,而猗我太宗大王,以天縱之聖,當黃儼迎佛之際,深斥禮佛之言,嚴責從權之論。至今四百年之間,莫不以崇儒重道爲事,佛法之爲可恥者,權輿於是,斥邪衛道,功實不在禹下,而大聖人所作爲,出尋常萬萬。且因閔旱,減膳宥囚,至於泣下霑襟,則畏天愛民之德,出於至誠,千載之下,尙令人感泣,以實心行實政之聖德至意,誠不勝欽仰之至。伏願殿下,深加體念,以爲繼述之美,則豈不盛哉?上曰,下番陳之。顔喆曰,佛法異端之說,上番已有所奏,臣不必更陳,而伏見藩國禍福在天子,不在銅佛之敎,此時習俗,以崇佛爲重,則自天子至於庶人,靡然從之,而我聖王,特以禍福歸之天朝,終不拜佛,此莫非明斯義扶斯道之盛德也。以河崙·趙英茂之相業,猶不知闢異入吾之義,勸上從權,則終以明正之敎,至有若是之嚴,此等處無非今日繼述之道也,伏願留念焉。上曰,參贊官陳之。鼎烈曰,玉堂上下番俱已敷奏,臣則無可陳之辭矣。上曰,閣臣陳之。憙淳曰,臣亦無文義之可陳者矣。上命掩卷,仍命玉堂先退。敎喜·顔喆退出。上曰,注書出去,公事持入也。賤臣承命而出,持入公事。鼎烈讀奏江華留守狀啓林川郡大同米無弊護送事,敬謨讀奏京畿監司啓本果川縣反庫事,上命入之,使夾侍踏啓字以下。上曰,別講爲之,玉堂上下番持他冊子入侍也。賤臣承命出傳。上曰,上番出去,座目單子書入也。嘉愚承命而出,書入座目單子。賤臣與侍讀官金敎喜持聖學輯要第一卷,檢討官林顔喆持聖學輯要第一卷,偕入進伏。上命開卷讀之。敎喜讀自聖學輯要卷之一,止萬物育焉。上曰,下番讀之。顔喆讀自大學之道在明明德,止國治而後天下平。上曰,參贊官讀之。鼎烈讀自修己第二上,止以畜其德。上曰,閣臣讀之。憙淳讀自本心陷溺之久,止二帝三王之道。上曰,上番讀之。嘉愚讀自子曰夫易,止竊取之矣。上曰,下番讀之。敦仁讀自讀史須見治亂之機,止聖學輯要卷之二,上曰,序文讀奏也。敦仁讀奏序文。上曰,御製序文讀奏也。敦仁讀奏御製序文。上曰,御製小識讀奏也。敦仁讀奏御製小識。上曰,第二卷入之也。賤臣承命而出,持入聖學輯要第二卷。上曰,下番繼讀以奏也。敦仁讀止聖學輯要卷之四。上曰,文義陳之。敎喜曰,聖學輯要,卽表章大學綱領,以立規模,而四書·六經之旨,包括於其中,治國平天下之本,不外於是矣。篇章浩汗,臣不敢逐條敷陳,而雖只以序文觀之,惟我英廟朝五紀臨御,巍蕩之德,郅隆之化,專由於勤學上做去。伏願省察,而爲繼述之方焉。上曰,下番陳之。顔喆曰,聖學輯要,卽先正臣李珥之所撰,其要旨詳載於序文中,以臣鹵莽蔑裂之愚見,何敢有更贅耶?然而第自卷首至卷末,有先正臣仰陳之文義,此可爲千古切實之正論也。伏願以是爲萬幾中要務焉。上命掩卷,仍命玉堂先退,敎喜等退出。上曰,注書出去,公事持入也。賤臣承命而出,持入公事。敬謨讀奏全羅監司狀啓農形事,上命入之,使夾侍踏啓字以下。鼎烈曰,臣雖甚惶恐,而有區區仰達者矣。殿下終夕講學,樂而忘疲,至於水刺之過時,臣雖欽仰攢歎,而或恐有妨於節宣保嗇之方。伏願勿爲過自勞動,以爲頤養聖體之地焉。上命退,諸臣以次退出。
戊寅九月十三日辰時,上御興政堂。別講入侍時,參贊官李龍秀,侍讀官金敎喜持國朝寶鑑第二卷,檢討官林顔喆持國朝寶鑑第二卷,待敎徐憙淳,假注書朴容壽,記事官李嘉愚,記事官權敦仁以次進伏訖。上曰,注書出去,諸承旨使之持公事入侍也。賤臣承命出傳,與行都承旨朴宗薰,左副承旨尹鼎烈,右副承旨鄭元容,同副承旨洪敬謨,注書李寅泰偕入進伏。上命開卷讀之。敎喜讀自辛巳元年,止靡所不至。上曰,下番讀之。顔喆讀自寺雖數千,止卽命圖壁上。上曰,參贊官讀之。龍秀讀自御淸心亭,止後當乃已。上曰,閣臣讀之。憙淳讀自領議政平壤府院君,止讀此可以爲國。上曰,上番讀之。嘉愚讀自左司諫李垠等,止其可忽乎,上曰,下番讀之。敦仁讀自丙戌六年,止勿滯獄。上曰,文義陳之。敎喜曰,寶鑑一部,卽是列聖朝謨訓,而聖謨洋洋,嘉言孔彰。惟我太祖·太宗,聖德嵬烈,所以垂裕後昆者,不出於艱之一字,創業之艱,守成之艱,無非艱字上做去也。雖以此篇觀之,始設申聞鼓,以通下情,此與古聖王誹謗之木,諫諍之鼓,同一揆矣。蓋上下之間,貴相交泰,恐有閼塞,苟或不恢聰聽,則蔀屋疾苦,寒暑怨咨,何由而自達乎?故下民之情,不能上通,則郅隆之治,莫得以做矣。伏願體念焉。上曰,下番陳之。顔喆曰,此卽我太宗大王勤學之盛德,而有此讀書,嚴立課程,而以至歷代治亂略知之敎,又有進講中庸之命,載之史冊。而今日進講,適當此句,臣以此敢爲仰勉,而金瞻所對周文問寢,漢高獻壽,周后諫晏起,唐臣賀臣直之畫,尤可仰聖意之愈篤於克勤,而至於尋常畫圖之揭壁,必以此等可仰者,以爲常目在之之道,則實有補於孶孶之聖學矣。伏願聖明,亦於此等處留念焉。上曰,參贊官陳之。龍秀曰,臣則無可陳之文義矣。上曰,閣臣陳之。憙淳曰,臣亦無文義之贅陳者矣。上命掩卷,仍命玉堂先退,敎喜·顔喆退出。上曰,左承旨何不入來乎?宗薰曰,以身病緣故出矣。上曰,公事讀奏也。宗薰曰,臣吏房而無公事矣。龍秀曰,臣工房而無公事,代房戶房,有公事矣。仍讀奏全羅監司狀啓農形事。元容讀奏開城留守狀啓還營事。鼎烈·敬謨以無公事仰對。上曰,公事入之,命夾侍踏啓字以下。上曰,閣臣直次爲誰?憙淳曰,姑未停當矣。上曰,承旨直次爲誰?宗薰曰,左副承旨·同副承旨矣。上命退,諸臣以次退出。
上在慶熙宮。停常參·經筵。
中宮殿,藥房口傳問安。答曰,知道。
尹鼎烈啓曰,明日常參·經筵,取稟。傳曰,只經筵。
洪敬謨啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
朴宗薰啓曰,行右承旨李龍秀,右副承旨鄭元容今日不爲仕進,竝卽牌招,何如?傳曰,允。
尹鼎烈啓曰,藥房提調·副提調持湯劑來待矣。傳曰,封入。
傳于尹鼎烈曰,禮房承旨馳詣宗廟·景慕宮,奉審摘奸以來。
傳于洪敬謨曰,召對爲之。
傳于尹鼎烈曰,別講爲之。
鄭元容啓曰,假注書金羽根時無職名,令該曹付軍職,冠帶常仕,何如?傳曰,允。
朴宗薰啓曰,假注書朴容壽身病猝重,勢難察任,今姑改差,何如?傳曰,允。
洪敬謨啓曰,大司憲宋穉圭,掌令申綽,持平玄鎭商·李儒修在外,執義具康,掌令鄭鴻慶牌不進,監察茶時之意,敢啓。傳曰,知道。
以大司諫李止淵,司諫任百禧,獻納尹景鎭,執義具康,掌令鄭鴻慶牌不進罷職傳旨,傳于洪敬謨曰,只推。
尹鼎烈啓曰,明日朝講,兩司無進參之員,除在外·未署經外,未肅拜·呈告人員,竝待開門牌招,何如?傳曰,允。
以校理李沆,副修撰李羲肇牌不進罷職傳旨,傳于尹鼎烈曰,只推。
尹鼎烈,以弘文館言啓曰,校理李沆,副修撰李羲肇,旣有只推之命,竝卽牌招察任,何如?傳曰,允。
鄭元容,以都摠府言啓曰,副摠管朴宗京以刑曹參判,本曹坐起,晝仕出去之意,敢啓。傳曰,知道。
又以備邊司言啓曰,卽見黃海監司徐能輔狀啓,則備陳道內綿農判歉之狀,仍以爲,今年訓局砲保木,三分二代錢,各軍門各衙門身布,竝純錢代捧,江都選武布,依例代錢收送事,請令廟堂稟處矣。今年綿農,在在登稔,而惟海西一路,偏被風水之災,杼軸其空,卒歲無望,觀於代捧之請,可知民勢之渴急。軍國經用,雖有所重,昨年之許代者,有難靳持於今日。訓局砲布,折半,身布,各營三分二,各司純錢,特許代捧,江都選武布,使之代錢輸送,何如?傳曰,允。
又以備邊司言啓曰,海西所在戶曹句管倉元管餉穀之流來加下折米,爲三千七百二十三石,而該曹與該道,報請其區劃矣。蓋此兩穀之半分耗條,不能當應下之數,且其所在各邑之本穀與用〈下〉,數不相稱,從他推移,逐年加下,以至此多,不可不及今區處。就倉元穀時在實數中,除出報給,嗣後需用之資,較一年應下,別有所措劃,然後可無隨缺隨補之患。上項管餉穀中折米五千石,備局句管私賑穀中折米二千石,合七千石,移作別會穀,盡分取耗,竝與倉元歲入及管餉會耗,通同取用於用下。而自本道排置之際,酌量各其邑之年例用下,分定元摠後,本衙門穀不足邑及有餘邑,與他衙門穀,從便換錄而排置,使其穀耗,當其應用,毋或拖犯他穀,亦毋或割及本穀之意,分付,何如?傳曰,允。
又以禁衛營言啓曰,本營把摠鄭善毅,身病猝重,勢難察任,改差,何如?傳曰,允。
又以御營廳言啓曰,本廳軍色從事官李元默,身病甚重,勢難察任,改差,何如?傳曰,允。
戊寅九月十四日辰時,上御興政堂。召對入侍時,直提學朴宗薰持書傳第五卷,參贊官洪敬謨持書傳第五卷,侍讀官金敎喜持書傳第五卷,檢討官林顔喆持書傳第五卷,假注書金羽根持書傳第五卷,記事官李嘉愚持書傳第五卷,記事官權敦仁持書傳第五卷,以次進伏訖。上曰,待敎何不入來乎?宗薰對曰,須資出去矣。仍命開卷讀奏,敎喜讀自書傳卷之五,止克從先王之烈。上曰,下番讀之。顔喆讀自顚木之有由蘖,止底綏四方。上曰,文義陳之。敎喜曰,盤庚遷都之事,蓋與厲民自用之義有異,殷之不常厥邑,于今五邦,而又圮於河水,蕩析離居,民不聊生,則盤庚之遷都,在所不已也。然大家世族,安土重遷,胥動浮言,則小民亦不無惑於利害,不適有居矣。顧以上下截嚴之分,雖董之以威,制之以法,固可不日克遷,而盤庚之意,慮失衆心之或不悟也。故丁寧曉告,反覆如是,而必因先世已然之事,以明遷都之利害,其曰先王有服,恪謹天命,今不承于古,罔知天之斷命,矧曰其克從先王之烈者是也。大抵治國之道,宜從祖宗之良法美規,惟願此等處深加體念焉。上曰,下番陳之。顔喆曰,以居耿之害,比之顚木,以遷都之利,比之由蘖也。以居耿將圮之業,有遷殷中興之道,豈不若顚木之有由蘖乎?所以取舍乎生民利害之間,而戒謹乎王業興替之際,藹然辭意,莫非紹先業順民心,故殷室之中興,蓋在於遷都之後,以此推看,似好矣。上曰,閣臣陳之。宗薰曰,玉堂所陳甚好,臣則別無可陳之辭矣。上曰,參贊官陳之。敬謨曰,臣亦無可陳之辭矣。上命掩卷。仍命退,諸臣以次退出。
戊寅九月十四日申時,上御興政堂。別講入侍時,參贊官尹鼎烈,侍讀官金敎喜持國朝寶鑑第二卷,檢討官林顔喆持國朝寶鑑第二卷,待敎徐憙淳持國朝寶鑑第二卷,假注書金羽根,記事官李嘉愚·權敦仁以次進伏訖。上命開卷讀之。敎喜讀自己丑九年丹山,止稽諸往古。上曰,下番讀之。顔喆讀自唐御史,止論事從之。上曰,參贊官讀之。鼎烈讀自東北面饑,止豈可謂之適然而慢天戒乎。上曰,閣臣讀之。憙淳讀自夏四月大雷電,止以示議政府。上曰,上番讀之。嘉愚讀自御廣延樓,止諫官兼經歷。上曰,下番讀之。敦仁讀自上曰此非美法,止齊家之要以進之。上曰,文義陳之。敎喜曰,聖世出治之道,雖云刑以弼敎,最是罰不及嗣。李茂之罪,未知其輕重之如何,而獄官之竝鞫其子公柔,可謂不得其當,故聖祖特軫子爲父隱之義,以公柔之不服爲是,而以問者之濫刑爲過,卽命釋之,此聖祖敦彝倫愼刑罰之敎也。此下則臺疏所啓,聖祖所言,無非後嗣王鑑法之處。伏願殿下,以天地生成之德,法祖宗寬大之政,則實萬幸。上曰,下番陳之。顔喆曰,臣則別無可陳之辭,然聖祖之嘉謨丕績,載在方策,當時輔弼之臣,亦能贊揚弘休,都兪之際,髣髴乎三代之治,莫非我殿下繼述之處也。程子所謂欲法堯·舜,當法祖宗者,正爲今日之至言,惟願萬幾之暇,以是澄念焉。上曰,注書出持公事而入。賤臣承命出,持公事而入。鼎烈讀奏全羅監司啓本罪人趙得永放歸田里事。嘉愚承命出,持聖學輯要第三卷而入。上命開卷讀之。敎喜讀自聖學輯要卷之五,止誠無爲幾善惡。上曰,下番讀之。顔喆讀自惟聖罔念,止安民哉。上曰,參贊官讀之。鼎烈讀自君子敬以直內,止皆得其宜。上曰,注書出持公事而入。賤臣承命出持公事而入。鼎烈讀奏江華留守狀啓鴻山大同無弊護送,及禁衛營把摠鄭善毅改差事草記,御營廳從事官李元默改差事草記。上曰,閣臣讀之。憙淳讀自詩曰抑抑威儀,止有司存焉。上曰,上番讀之。嘉愚讀自坐如尸立如齋,止其儀不忒正是四國。上曰,下番讀之。敦仁讀自召公告武王曰,止嗚呼明王愼罰。上曰,注書出持聖學輯要下卷而入。賤臣承命出,持第四卷而入。敦仁讀止於聖學輯要卷之六,復讀自聖學輯要卷之七,止終於立身。上曰,文義陳之。敎喜曰,聖學之要,在於存其心養其性,心不在焉,則視聽言動,皆爲虛妄,以至見物而不能視,以之聽聲而不能聞,故操則存舍則亡,常人之心,固不可不正,而人主之心,尤爲萬化之本,端本淸原之道,不宜晷刻暫放。殿下於昨今兩日之間,屢次臨筵,樂而忘倦,聖學之輯熙,臣不勝欽嘆,而大抵講學之要,不必在乎汎濫諸書,雖一事一言之間,反覆討論,期於精密,則自有日進之效。帝舜之好問而好察邇言,顔子以能問於不能,不所以能成其功也。惟願殿下,勿以涉躐爲先,每於臨講之際,隨事演繹,克臻光明之域,是臣區區之望也。上曰,下番陳之。顔喆曰,此冊統論聖學,則事事言言,莫非聖學之要,而其要在於正心,傳所謂正而后能定,定而后能慮,慮而后能得者是也。伏願講討之暇,勉之以格致誠正,戒之以操存舍亡,無或一息之間斷,無有一念之或怠,則聖學自有日就月將之效矣。在院承旨入侍事下敎,賤臣承命出傳,與同副承旨洪敬謨偕入進伏。上命奏公事,敬謨平安監司狀啓及義州府尹狀啓,而讀奏憲書齎咨官入柵事。仍命退,諸臣以次退出。
上在慶熙宮。停常參,只經筵。
開東,下霜。
中宮殿,藥房口傳問安。答曰,知道。
藥房都提調南公轍,提調金履喬,副提調尹鼎烈啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?中宮殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·嘉順宮·世子宮,口傳問安。答曰,知道。
尹鼎烈啓曰,明日常參·經筵,取稟。傳曰,只晝講。
洪敬謨啓曰,大司憲宋穉圭,掌令申綽,持平玄鎭商·李儒修在外,執義具康,掌令鄭鴻慶牌不進,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
尹鼎烈啓曰,右副承旨鄭元容今日不爲仕進,卽爲牌招,何如?傳曰,允。
又啓曰,藥房三提調持湯劑來待矣。傳曰,封入。
朴容壽改差,代以南履炯爲假注書。
南履炯有頉,代以李冕植爲假注書。
傳于洪敬謨曰,戶·刑換房。
傳于尹尙圭曰,召對爲之。
傳于尹鼎烈曰,再明日咸興·永興兩本官衣幣香燭,當親傳矣。處所以興政堂爲之。
承旨前望單子入之,洪奭周·尹尙圭·愼性眞·李在秀落點。
尹鼎烈啓曰,新除授左副承旨李在秀時在京畿始興地,同副承旨愼性眞時在慶尙道安義地,竝斯速乘馹上來事,下諭,何如?傳曰,竝許遞,前望單子入之,待下批,牌招察任。
承旨前望單子入之,金學淳·申綋落點。
兵曹口傳政事,護軍朴宗薰·李龍秀,副護軍鄭元容竝單付。
以大司諫李止淵,獻納尹景鎭,執義具康,掌令鄭鴻慶牌不進罷職傳旨,傳于申綋曰,只推。
以慶尙監司金魯敬狀啓,進上柚子未及成熟,尙有靑色,又爲體小,惶恐待罪事,傳于申綋曰,勿待罪事,回諭。
以校理李沆,副修撰李羲肇牌不進罷職傳旨,傳于尹鼎烈曰,只推。
尹鼎烈,以弘文館言啓曰,校理李沆,副修撰李羲肇,旣有只推之命,竝卽牌招察任,何如?傳曰,允。
又以奎章閣言啓曰,景慕宮望廟樓今望奉審,無頉之意,敢啓。傳曰,知道。
又以承文院都提調意啓曰,皇帝六旬進賀一起,順付於今番節使之行,而進賀別方物入送緣由咨文,依例令文任撰出,何如?傳曰,允。
平安監司李肇源疏曰,伏以,臣於巡路,得見江東前縣監徐萬修之疏,則其所遣辭,厭然自掩,惟意詆斥,何其不思之甚也?臣於赴任之初,聞江東縣有蕩債錢還徵一事,大爲擾民之端,故多岐廉察,繼以推覈,盡得其狀。蓋該縣有結散錢名色,創自庚寅,此本以各庫錢俵結取殖,爲一邑公用之需者也。行之幾年,奸竇漸滋,名雖俵結,而邑屬之私自犯用,其數不貲,此卽私散名色之所由出也。於是焉負逋之患,項背相望,侵徵之弊,姻族莫支,以至於民邑俱病,浸浸然無以醫捄,而自辛壬以後,人亡戶縮,殆過其半,無論以結以民,各庫債錢之指徵無處,十居八九。伊時營邑之臣,爛加商確,債錢之在於結者,一倂蠲蕩,厥數爲二萬八千二百餘兩,入於邑屬,而稱以私散者,各隨其力,或捧三分一,或捧其折半,而其餘流亡乞丐者,又皆一切蠲蕩,厥數爲四千五百餘兩,債殖已爲全減,公用無他出處,則乃於癸酉,一從民願,以每結加賦之法施行,已爲六年之久,而邑到于今,賴而無弊矣。今此流語中,以結散·私散,分而二之,殆若結散之外,別有各庫錢之爲監色所用,而以此謂之私散者,未知何所據而言也。私散卽結散中一名也。結散之外,夫豈有他錢之可以私散者耶?設如其言,所捧者卽私散而非結散,則結散·私散,俱入於癸酉蠲蕩,營門之題墨未乾,本邑之印蹟昭在,結散·私散,蠲蕩一也。奚獨以私散蠲蕩爲之,有司之臣,恣意其間,蕩公物而施私恩乎哉?營邑之所變通釐正者,尙謂以法不當如是,則旣蕩之錢,不有營門,私自徵俸,是豈一邑倅所當爲者耶?況一境嗷嗷,民怨朋騰,則尤不可仍以置之,故臣行關該邑,卽令還給於旣徵之民,而又過多日,不卽擧行,臣之啓聞論罷,烏得已乎?臣之本意,只欲存已定之式,弭方生之怨,無痕罷遣,蓋亦爲萬修地,而今其所言,有若臣全昧本事,無端論罷者然,又何其思之甚也?守令之因事見黜於道伯者,前後何限,而未聞其變幻事實,備加侵斥,如萬修者也。噫,臣才不足而刷櫛衆瘼,威不足以彈壓一路,未見有望風解印之人,乃有此陳章反詈之擧,可謂貽羞一路,臣豈可與之呶呶爭辨,而本事顚末,若不悉暴,則臣將自歸於誤論之失,而聖明亦何由俯燭其實狀乎?不避猥越,敢此煩陳,瀆擾之罪,誠無所逃。臣無任云云。答曰,省疏具悉。如是對章,反非所以按使體重。守令黜陟,不在於卿乎?
戊寅九月十五日辰時,上御興政堂。朝講入侍,藥房入診入侍時,領事南公轍持詩傳第三卷,同知事尹益烈持詩傳第三卷,特進官吳翰源持詩傳第三卷,特進官金基厚持詩傳第三卷,參贊官洪〈敬〉謨持詩傳第三卷,司諫任百禧持詩傳第三卷,侍讀官金敎喜持詩傳第三卷,典經徐憙淳持詩傳第三卷,假注書金羽根持詩傳第三卷,記事官李嘉愚持詩傳第三卷,記事官權敦仁持詩傳第三卷,提調金履喬,副提調尹鼎烈,假注書朴容壽,醫官吳千根·李漢臣·崔遂燁·金殷相。以次進伏訖。上曰,在院承旨入侍。鼎烈曰,敬謨則以參贊官入侍,臣則以副提調入侍,而無在院者矣。上開卷讀前受音訖,命奏新受音。敎喜讀自叔于田,止叔于田三章章五句,仍解釋以奏。上曰,文義陳之。敎喜曰,自古小人爲惡,初行小惠善矯飾,必要民譽得衆心,然後能惑世稱亂,齊人之於陳恒,愛之如親,河朔之於安·史,稱之爲聖,皆是也。蓋此詩之旨,與唐風揚之水,語意略同,曲沃强盛,則晉人將叛晉歸絳,此詩所謂叔段之爲仁且武,而卽旣見君子云何不樂之有也。此皆一時愚俗,爲小人所欺形之歌詠,聖人之不刪此詩者,將以戒後之人君,謹乎其初,勿使小人得志者也。孟子曰,仁人之於弟也,不藏怒焉,不宿怨焉,親愛之而已,親之欲其貴也,愛之欲其富也,封之有庳,富貴之也。又曰不得有爲於其國,豈得暴彼民哉?聖人之防於未然,恩義竝行,可謂仁之至義之盡,而今莊公則不然,養叔段驕奢淫逸之習,長其不奪不厭之志,終至滋蔓難圖之境。是以春秋書之,以克段于鄢,聖人之微意,可以知矣。若使莊公早爲之所,敎以義防,弗納于邪,則豈有得衆貳國之患哉?是以聖人必謹之於始,伊尹之告太甲曰罔不在初,又曰愼終于始。治心修身之要,知人安民之道,莫不皆然,故聖人每以終始惟一爲戒,而必謹於始矣。謹於始然後乃克有終,伏願殿下,於此等處,推類玩味,以愼終于始四字體念焉。上曰,下番陳之。憙淳曰,自古奸人之欲覬覦神器,圖移社稷者,始莫不施小惠張虛譽,以收民心而後,逞其志焉。晉曲沃之我聞有命,不敢告人,齊田氏之給以大斗,斂以小斗,與共叔段以趫捷勇力,爲鄭人所悅者,皆是類也。然齊晉之君,衰微不振,自棄其民,故桓叔與田氏,行其纂奪之計,莊公則刑政猶能修擧,故叔段無以成其奸。大凡國家之政法修愛育黎庶,則民之於君,愛之如父母,奉之如神明,皆有親君死長之心,夫如是則亂臣賊子擧皆知所懼矣,此等處深加省察焉。上曰,領事陳之。公轍曰,善惡是非,皆爲公案,而畢竟是非不可掩也。段以國君介弟之親,京城大叔之貴,而所好者馳聘弋獵,所矜者袒裼暴虎,則段之不義得衆,固可罪也,而鄭公之惟其所欲,不之誰何者,亦不得辭其責矣。豈可以一時之得意,稱譽於後世哉?上曰,知事陳之。益烈曰,此事雖稱道叔段之事,實諷剌莊公之意,詩人之微意,推可見矣。上曰,特進官陳之。翰源曰,諸臣所陳無餘,臣則別無可陳之辭矣。基厚曰,臣亦無可陳之辭矣。上曰,參贊官陳之。敬謨曰,臣亦無可陳之辭矣。上命經筵先退。百禧曰,兩司未備,臣以院啓奏矣,上可之。百禧請金甲島爲奴罪人克寬,更令王府,嚴鞫得情,快正王法。上曰,不允。出擧條百禧曰,請逆賊尙魯,亟施孥戮之典,上曰,不允。出擧條百禧曰,請罪人演,亟施孥戮之典。上曰,不允。出擧條百禧曰,請梟示罪人性世,亟施孥戮之典。上曰,不允。出擧條百禧曰,請秋曹囚供中鄭觀綏等諸人,拿致王府,嚴加盤覈,亟施當律。上曰,不允。出擧條百禧曰,新除授掌令申綽,請斯速乘馹上來事,下諭。上曰,依啓。出擧條公轍曰,日氣漸寒,伏未審聖體,若何?上曰,一樣矣。公轍曰,寢睡·水刺之節,何如?上曰,一樣矣。公轍曰,王大妃殿氣候,何如?上曰,一樣矣。公轍曰,中宮殿氣候,何如?上曰,一樣矣。公轍曰,嘉順宮氣候,何如?上曰,一樣矣。請診候,上可之。醫官千根等以次診候訖,奏曰,脈候左右三部調均矣。王大妃殿進御香砂君子湯前方中,去當歸·白芍藥,加藿香一錢,吉更·枳殼各七分,自今日五貼式日次製入事。出榻敎仍命退,諸臣以次退出。
戊寅九月十五日午時,上御興政堂。晝講入侍時,同知事尹益烈持詩傳第三卷,特進官吳翰源持詩傳第三卷,參贊官尹鼎烈持詩傳第三卷,侍讀官金敎喜持詩傳第三卷,假注書金羽根持詩傳第三卷,記事官李嘉愚持詩傳第三卷,記事官權敦仁持詩傳第三卷,武臣行護軍李勉植以次進伏訖。上開卷讀前受音訖,命奏新受音。敎喜讀自叔于田,止大叔于田三章章十句,仍解釋以奏。上讀新受音,命陳文義。敎喜曰,此亦與前章之義同,而鄭人之愛叔段者,不過是飮酒服馬之事,則毁譽不得其當,未必爲眞是非,而亦由於莊公之處之不得其道也。春秋之書以克段于鄢者,聖人微意可見,而將叔無狃,戒有傷女,則其恃才負衆之意,未亂將亂之象,已著於詩人之詞。非但凡人爲然,人君之恃險爲固,以力爲援者,皆足以喪邦,故以苗之負險而竄焉,以桀之恃衆而放焉。孟子所謂多助之地,天下順之,寡助之地,親戚叛之者,武王所謂受有臣億萬,惟億萬心,予有臣三千,惟一心者是也。德者本也,才者末也。伏願聖明,每於此等處,推思深究,知所以先本後末之道則幸甚。上曰,下番陳之。憙淳曰,段不義而好勇,國人愛之,故稱道其袒裼暴虎之勇,而至有將叔毋狃之戒,可謂愛之深惜之重,然詳味其意,亦無不諷刺之意。蓋段之邪謀,畜已久矣,而其取媚於國人者,非有厚德實惠,而只欲以匹夫之勇,誇耀耳目,閭卷婦孺之稱譽歎,固其宜也,而有識之人,豈不知其終無所成哉?彼欲袒裼暴虎之志,弱宗國而取大位,則其心可謂無忌憚,而終必致傷之道也。詩人之意若曰,以此匹夫之勇,狃於不義之事,則戒其致傷云爾,段終不悛,而竟至於糊口四方,則後世亂臣賊子,可以知戒矣。詩人之善於諷人,良以此也。上曰,同知事陳之。益烈曰,馳聘弋獵,蕩子輕薄之事也。段之所爲,不過飮酒服馬之戲,而鄭人美之,可知國俗傷敗,好惡不足,當是非毁譽,不足公善惡,詩人諷剌之意深且切矣,而尤可爲後世懲創之道矣。上曰,特進官陳之。翰源曰,臣則別無可陳之辭矣。上曰,參贊官陳之。鼎烈曰,臣亦無可陳之辭矣。仍命掩卷,命經筵先退。上曰,諸承旨持公事入侍。賤臣承命出傳,與在院承旨洪敬謨偕入進伏。上命奏公事,敬謨讀卷公淸監司狀啓霜降事。上曰,在院承旨只一人乎?鼎烈曰,左承旨徐英輔式暇出,都承旨·右承旨·右副承旨不爲仕進。上曰,不爲仕進承旨竝許遞,前望單子入之,待下批,牌招察任。出榻敎上命退,諸臣以次退出。
戊寅九月十五日未時,上御興政堂。夕講入侍時,同知事尹益烈持詩傳第三卷,特進官金履載持詩傳第三卷,參贊官尹鼎烈持詩傳第三卷,侍讀官金敎喜持詩傳第三卷,典經徐憙淳持詩傳第三卷,假注書金羽根持詩傳第三卷,記事官李嘉愚持詩傳第三卷,記事官權敦仁持詩傳第三卷,以次進伏。在院承旨入侍事。出榻敎賤臣承命出傳,與同副承旨洪敬謨偕入進伏。上開卷讀前受音訖,命奏新受音。敎喜讀自淸人在彭,止淸人三章章四句,仍解釋以奏。上讀新受音,命奏文義。敎喜曰,見可而進,見其不可則奉身而退者,人臣事君之道也,可用則用之,可退則退之者,人主用人之法也。人君處一國之權,功罪之間,宜有賞罰之分明矣。鄭文公之使高克禦敵于河上,久而不召,至於師散而歸,則其可謂掌罰分明乎?如其有罪則黜之,可也。旣惡其臣,而使其臣久仗兵權於外,安知其不虞之變,不由於是乎?此鄭文公用人之失也。君臣以義合者,言聽計用,則雖羈絏從之,無所不可,而旣已見惡於君,則何可久處嫌疑之地乎?此高克事君之非也,鄭之君臣殆矣。傳曰,惟仁者能愛人能惡人,又曰見善而不能擧是慢也,見不善而不能退是過也。人主明於取舍之間,然後可以用賢。此章文義,別無可取,而堪爲後世之深戒,惟願聖明俯念焉。上曰,下番陳之。憙淳曰,鄭文公刑政之失,朱夫子已論之詳矣。無容更陳,而謹按周官舊制,二千五百人爲師,兵車三十乘,戎馬百二十匹,可謂衆矣。鄭是小國一軍之制,則高克之師,卽是鄭賦五分之一,而棄之境上,自致潰散,無所顧惜,則鄭國之不振,可以知矣。設使文公之臣,又有跋扈如高克數人,將欲逐之,則何以處乎?又欲踵此事,則幾何而國不至於空虛乎?鄭之爲國,間於晉·楚,不能自立,然孟子曰國必自伐而後人伐之,鄭文公之謂也。上曰,同知事陳之。益烈曰,人君治臣之道,無所不可,而何必使將兵居外久而不召乎?高克之暴露於外,固不足恤,而淸邑之兵奚罪?鄭文公之處事失宜,故春秋書曰鄭棄其師,此可謂後世命將之一戒矣。上曰,特進官陳之。履載曰,將者寄一國之命,不可如是爲戲,師無紀律,久而潰散,是棄其師也。非徒將兵爲然,近者比年不登,而牧民之官,多不得其人,不思求牧與芻之策,而民有流亡難保之弊,當今之事,與棄其師何異哉?伏願此等處尤加軫念焉。上曰,參贊官陳之。鼎烈曰,上下番玉堂俱已敷奏,臣無可贅之辭矣。仍命掩卷。上曰,有公事乎?敬謨曰,各房無公事矣。命退,諸臣以次退出。
戊寅九月十五日申時,上御興政堂。召對入侍時,參贊官尹尙圭持書傳第五卷,侍讀官金敎喜持書傳第五卷,檢討官林顔喆持書傳第五卷,待敎徐憙淳持書傳第五卷,假注書金羽根持書傳第五卷,記事官李嘉愚持書傳第五卷,記事官權敦仁持書傳第五卷,以次進伏。坐直承旨持公事入侍。出榻敎賤臣承命出傳,與右副承旨申綋偕入進伏。上命開卷讀之。敎喜讀自盤庚斅于民,止盤庚中。上曰,下番讀之。顔喆讀自盤庚作,止汝何生在上。上曰,參贊官讀之。尙圭讀自今予命汝,止迂乃心。上曰,閣臣讀之。憙淳讀自予迓續乃命,止汝罔能迪。上曰,注書出持公事而入。上曰,文義陳之。敎喜曰,昨日所奏已盡大槪,而蓋殷時民俗,尙不淳古,且爲浮言所動,不無疑貳之心,故及其涉河之時,以告百姓,其曰誕告用亶者,大以誠實告之也。上不以誠心告之,則何以服不齊之民情哉?不以刑威,誘以言辭,諄諄若家人父子之敎誨然,是以口舌代斧鉞也。亶字之義,深且切矣。伏願殿下,體念誕告用亶之義,以誠心愛民焉。上曰,下番陳之。顔喆曰,上篇告群臣,中篇告庶民,所其反覆曉諭之際,明其利害之本與禍福之路,言言切實,使後世之民,猶爲感興於千載之下,況當時爲其民者乎?旣遷之後,君臣上下,勉之以繼祖先之烈,克致中興之業,大抵使民之道,不可以威令制之,但當以恩義撫之,伏願殿下軫念焉。上曰,參贊官陳之。尙圭曰,儒臣已奏,臣則別無可陳之辭矣。上曰,閣臣陳之。憙淳曰,臣亦無可陳之辭矣。仍命玉堂先退,上命奏公事。綋讀奏黃海監司啓本文科東堂初試試取事。別講爲之事。出榻敎嘉愚承命出,更書別講座目單子,持國朝寶鑑第二卷而入,侍讀官金敎喜持國朝寶鑑第二卷,檢討官林顔喆持國朝寶鑑第二卷,以次進伏訖。上命開卷讀之。敎喜讀自上歎人才不古,止遂命釋輕囚。上曰,下番讀之。顔喆讀自左政丞成石璘,止勿進箋陳賀。上曰,參贊官讀之。尙圭讀自宗親政府功臣上壽,止宜速遣官賑之。上命陳文義。敎喜曰,古我先王,每遇水旱之災,則俯念生民艱食之憂,上畏皇天警告之意,減膳掇樂,達夜忘寢,此敬天愛民之實也。伏願殿下,亦體聖祖憂勤之心,惟思繼述焉。夕講時特進官所奏甚好,以實心行實政則國家幸甚。上曰,下番陳之。顔喆曰,今日所奏,卽聖朝爲政出治之要也。敬天愛民之德,溢於言辭之間,莫匪後嗣王鑑法事也。伏願聖明,會之於心,體之於身,以承我東方億萬無疆之休焉。憙淳曰,謹依辛未年下敎,裁香及封裹,當於昌德宮內閣爲之,而今番則親傳處所,以興政堂爲之事,命下矣。裁香處所,更承下敎,然後當爲擧行,故敢此仰達矣。上曰,從當下敎矣。上命掩卷。仍命退,諸臣以次退出,
上在慶熙宮。停常參·經筵。
中宮殿,藥房口傳問安。答曰,知道。
金學淳啓曰,大司憲宋穉圭,掌令申綽,持平玄鎭商·李儒修在外,執義具康未肅拜,掌令鄭鴻慶呈辭,監察茶時之意,敢啓。傳曰,知道。
尹鼎烈啓曰,今日衣幣香燭親傳齋戒相値,視事頉稟之意,敢啓。傳曰,知道。
又啓曰,明日衣幣香燭親傳相値,視事頉稟之意,敢啓。傳曰,知道。
又啓曰,藥房副提調,持湯劑來待矣。傳曰,封入。
尹尙圭啓曰,今日齋宿,承旨當爲備員,而行都承旨洪奭周,不爲仕進。所當牌招,而拘於廳規,不得請牌,何以爲之?敢稟。傳曰,牌招。
尹鼎烈啓曰,今十七日,咸興·永興兩本宮衣幣香燭親傳事,命下矣。齋宿處所,以何處爲之乎?敢稟。傳曰,便殿爲之。
傳于金學淳曰,召對爲之。
傳于洪敬謨曰,別講爲之。
李冕植有頉,代以朴永元爲假注書。
以校理李沆,副修撰李羲肇牌不進罷職傳旨,傳于尹鼎烈曰,只推。
申綋,以兵曹言啓曰,今九月十九日,一番兼司僕番次矣。該番將金鉉弼,身病猝重,勢難供職,呈狀乞遞,改差,其代口傳差出,何如?傳曰,允。
又以兵曹言啓曰,內外中日停止間,文臣朔試射及武臣堂上·堂下試射,竝依例停止之意,敢啓。傳曰,知道。
又以兵曹·工曹·漢城府·御營廳言啓曰,臣履陽·臣履喬·臣存秀·臣溏,今日宮城都城巡審時,鷹峰下後苑主脈補築處,眼同看審,則修築之土石莎草,如前完固,左右水道疏導處,亦爲無頉之意,敢啓。傳曰,知道。
宣傳官李完植書啓,臣於本月十五日午時量,敬奉聖敎,馳往外南山之南壇,普江東之雩祀壇,漢江之龍壇,豆毛浦之司寒壇,次第看審是白乎,則壇上之莎草精潔,壇外之松木鬱密,而階砌不至於剝落,紅箭門亦無傾歪者,俱爲無頉是白乎乃,另加守護之意,嚴飭於壇直等處是白齊。傳曰,知道。
戊寅九月十六日午時,上御興政堂。召對入侍時,參贊官金學淳,持書傳第五卷,侍講官朴齊聞,持書傳第五卷,檢討官林顔喆,持書傳第五卷,待敎徐憙淳,持書傳第五卷,注書朴容壽,持書傳第五卷,記事官李嘉愚,持書傳第五卷,記事官權敦仁,持書傳第五卷,以次進伏訖。上曰,注書出去,在院承旨,使之持公事入侍也。賤臣承命出傳,左承旨尹尙圭,左副承旨尹鼎烈,右副承旨申綋,同副承旨洪敬謨,假注書金羽根以次進伏。上命開卷讀之。齊聞讀自古我先后,止易種于玆新邑。上曰,下番讀之。顔喆讀自往哉生生,止永建乃家。上曰,文義陳之。齊聞曰,此篇卽盤庚誥民之辭,而若曰,古我先后,旣勞乃祖乃父,汝共作我畜民。然則君而有敬天畜民之德,民而有相信交孚之情,方此遷都之時,宜無携貳之論,而巨室大族,安土重遷,乃有浮言之胥動,故盤庚,曉諭其不然之故,而曰無胥絶遠,曰設中乃心,此是下不從上命,而不以政令齊之,以話言曉之者也。故爲國之治忽,專係於君民之孚信與否,兆民雖衆,四海雖廣,其撫綏懷來之道,顧不在於人君推心之如何耶?伏願於君民一體之義,深留聖意焉。上曰,下番陳之。顔喆曰,盤庚一篇之義,專在於永建乃家,夫家之永建,所以爲子孫無窮之業也。方其遷都離居之際,籲懷而曉諭者,出於使民安堵之意也。故曰民惟邦本,本固邦寧,自古未有不能安民而能安其國者也。伏願於安民之道,推繹而省察焉。上曰,參贊官陳之。學淳曰,上下番玉堂,俱已仰陳,而大抵盤庚三篇,不出於撫綏民生·鞏固邦本之義,伏望體念焉。上曰,閣臣陳之。憙淳曰,臣則無贅陳之辭矣。上命掩卷,仍命玉堂先退,齊聞·顔喆退出。上曰,公事陳之。尙圭曰,臣戶房而無公事矣。鼎烈曰,臣禮房而無公事,代房吏房,有公事一張矣,仍讀奏南學訓導林病親呈辭,上命入之。綋曰,臣軍士房而無公事矣。學淳曰,臣推考房而無公事矣。敬謨曰,臣工房而無公事矣。上曰,今日閣臣直次爲誰?憙淳曰,小臣矣。上曰,明日直次爲誰?憙淳曰,姑未停當矣。上命退,諸臣以次退出。
戊寅九月十六日未時,上御興政堂。別講入侍時,參贊官洪敬謨,侍講官朴齊聞,持國朝寶鑑第二卷,檢討官林顔喆,持國朝寶鑑第二卷,待敎徐憙淳,假注書金羽根,記事官李嘉愚·權敦仁以次進伏訖。上曰,在院承旨,持公事入侍事。出榻敎賤臣承命出傳,與左承旨尹尙圭,右承旨金學淳,左副承旨尹鼎烈,右副承旨申綋,偕入進伏訖。上命開卷讀之。齊聞讀自初中朝太僕少卿,止又請穡子種善之罪。上曰,下番讀之。顔喆讀自上曰種善,止克觀而罷。上曰,參贊官讀之。敬謨讀自上謂議政府,止誠美法也。上曰,閣臣讀之。憙淳讀自掌令李倣,止爾等其往敬之。上曰,上番讀之。嘉愚讀自上謂代言等曰,止受寶籙。上曰,下番讀之。敦仁讀自崙又請爲太祖撰歌,止其罷之。上曰,文義陳之。齊聞曰,此與他書有異,難可以章解句釋,而大抵寶鑑一部,卽今日上下,所當相與講明遵守者,而尤宜自上,發問討論者也。雖以此篇所載觀之,當日上下之間,酬酢如響,情意交接,豈不盛哉?祖宗朝徽猷良範,何莫非殿下所可繼述,而至於此等處,尤宜深念而體行焉。上曰,下番陳之。顔喆曰,上番所陳甚好,無容更陳,而祖宗朝嘉謨丕績,載在此篇,伏願殿下,其鑑于先王成憲焉。上命玉堂先退。上曰,公事奏之。敬謨讀奏江華留守狀啓,鴻山縣稅船無弊護送事,繕工主簿李肯道病親呈辭,鼎烈讀奏典設別提趙最謙病親呈辭,學淳讀奏咸鏡監司狀啓農形事。上曰,別講爲之事。出榻敎嘉愚承命出,更書別講座目單子,持聖學輯要第四卷而入,侍講官朴齊聞,持聖學輯要第四卷,檢討官林顔喆,持聖學輯要第四卷,以次進伏訖。上命開卷讀之。齊聞讀自愛親者不敢惡於人,止祭之以禮。上曰,下番讀之。顔喆讀自凡爲人子之禮,止安能爲孝。上曰,參贊官讀之。鼎烈讀自文王之爲世子,止天下鮮矣。上曰,閣臣讀之。憙淳讀自故諺有之曰,止右言謹嚴於內外之別接莅之公。上曰,上番讀之。嘉愚讀自妻不在妾御不敢,止右言謹嚴國本之定。上曰,下番讀之。敦仁讀自惟治亂在庶官,止聖學輯要卷之八。上曰,文義陳之。齊聞曰,此是全卷進講,不能逐章仰奏,而其中敎世子章,政是今日之急務,非但古人之言如此,近日廷臣之所仰奏者,皆以此爲第一先務。其所輔養敎導之方,畢具於古人所言之中,臣等今不必別有所陳,而蓋觀感之道,尤在於殿下身敎之方耳。夫此書,卽先正臣裒輯古文,以爲一統者也。無非着近切要之語,而至於臣按云者,卽先正臣自撰之辭也。其所剴切明白,尤合於體而行之,伏願此處,益加省察焉。上曰,下番陳之。顔喆曰,臣所讀奏者,皆聖賢之懿範,無非鑑法之事,而其中論孝之事,尤可法焉。自天子以至於庶人,夫孰不以孝爲本哉?人君躬行孝悌,而天下化之,故舜則稱以大孝,武王·周公則稱以達孝,所謂家齊而後國治者,莫非孝字上出來。伏願此等處,益加禮念焉。上命掩卷。仍命退,諸臣以次退出。
上在慶熙宮。停常參·經筵。
中宮殿,藥房口傳問安。答曰,知道。
申綋啓曰,明日常參·經筵,取稟。傳曰,只晝夕講。
洪敬謨啓曰,大司憲宋穉圭,掌令申綽,持平玄鎭商在外,執義具康,持平李儒修未肅拜,掌令鄭鴻慶呈辭,監察茶時之意,敢啓。傳曰,知道。
又啓曰,來二十一日朝參日次矣,敢稟。傳曰,停。
申綋啓曰,來二十一日輪對日次矣,敢稟。傳曰,停。
尹鼎烈啓曰,藥房提調·副提調,持湯劑來待矣。傳曰,封入。
傳于洪敬謨曰,召對爲之。
傳于申綋曰,二十二日當詣昌德宮·璿源殿,親行誕日茶禮,大臣·儀賓·閣臣入參,該房知悉。
傳于尹鼎烈曰,別講爲之。
承旨前望單子入之,申在植·李止淵落點。
傳于李止淵曰,別講爲之。
傳于李止淵曰,都承旨許遞,前望單子入之,待下批,牌招察任。
承旨前望單子入之,朴宗薰落點。
兵曹口傳政事,以李應植爲兼司僕將。
申綋,以侍講院言啓曰,王世子進講通鑑第三卷,今已畢講矣。待溫繹後,第四卷繼講之意,敢啓。傳曰,知道。
申在植,以兵曹言啓曰,今九月二十二日大駕詣昌德宮·璿源殿茶禮親行時,何營軍兵隨駕,何營軍兵留陣,禁軍及馬步軍,以幾番幾哨磨鍊,而餘軍留營,何以爲之乎?敢稟。傳曰,訓局步軍十二哨,馬軍七哨爲先後廂,禁軍七番隨駕,御將率該營騎士一番,禁衛營京軍一哨留陣,留營置之,可也。
洪敬謨,以刑曹言啓曰,京囚奴興得獄事,稟處啓目判付內,施以次律事,命下矣。謹依判付,鬪歐殺罪減一等,決杖一百後,慶尙道河東府流三千里定配所,卽爲押送之意,敢啓。傳曰,知道。
宣傳官尹載鐸書啓,臣於本月十五日午時量,敬奉聖敎,馳往彰義門外癘祭壇·祈雨壇,壇內壇外,詳細摘奸是白乎,則兩壇階砌石及紅箭門莎草,俱爲無頉是白遣,轉往惠化門外,仍値日暮,翌朝先蠶壇與興仁門外先農壇,次第摘奸是白乎,則壇內外階砌石及紅箭門莎草,竝爲無頉是白乎乃,以惕念守護之意,這這申飭於壇直等處是白齊,傳曰,知道。
戊寅九月十七日卯時,上御興政堂。咸興·永興兩本宮衣幣香燭親傳入侍時,行左承旨尹尙圭,右承旨金學淳,左副承旨尹鼎烈,右副承旨申綋,同副承旨洪敬謨,假注書金羽根·朴永元,記事官李嘉愚·權敦仁,檢校直提學李存秀,直提學朴宗薰,檢校直閣鄭元容,直閣鄭基善,待敎徐憙淳以次侍立。時至,上出小次,通禮導上,詣堂上西向立。存秀·宗薰等奉衣幣香燭,以次對擧,傳于禮曹判書金羲淳,羲淳傳于差備官,仍奉于彩輿,祭品亦奉于架子,羲淳·基善等陪奉以出。通禮導上詣祗送位,行祗送禮訖。鼎烈曰,笏記徑先讀之,擧措顚錯,事極駭然。當該贊儀,所當重勘,而本院請推之外,無他可施之罰,何以爲之?敢稟。上曰,拿處,可也。出擧條親傳香後,問安勿爲之事。出榻敎上還入小次,諸臣以次退出。
戊寅九月十七日辰時,上御興政堂。召對入侍時,參贊官洪敬謨,持書傳第五卷,侍講官朴齊聞,持書傳第五卷,檢討官林顔喆,持書傳第五卷,待敎徐憙淳,持書傳第五卷,假注書朴永元,持書傳第五卷,記事官李嘉愚,持書傳第五卷,記事官權敦仁,持書傳第五卷,以次進伏訖。上命開卷讀之。齊聞讀自盤庚下,止嘉績于朕邦。上曰,下番讀之。顔喆讀自今我民,止永肩一心。上曰,參贊官讀之。敬謨讀自說命上,止王之休命。上曰,閣臣讀之。憙淳讀自說命中,止喪厥功。上曰,上番讀之。嘉愚讀自惟事事,止毋恥過作非。上曰,下番讀之。敦仁讀自惟厥攸居,止書傳大全卷之五。上曰,文義陳之。齊聞曰,此與上中篇,同一辭意,蓋旣遷之後,歷擧前事而復告,使民釋慮而安居也。別無他義,而其中懋建大命一句語,政合深察。夫命雖在天,而所以立命者,在於人,詩云峻命不易,康誥曰惟命不于常,皆指人以爲言也。是故難恃者命也,惟在人之無戲無怠,自勉自立而已。下篇說命,則文順而義好,其君臣之間,相與勸戒之語,千載之下,亦可爲法。至若非知之艱,行之惟艱一節,尤是喫緊着力處,伏願深留聖意焉。上曰,下番陳之。顔喆曰,說命篇文義,旣有上番所奏,而高宗彤日,卽祖己訓高宗之辭也。祖己之賢,未如伊尹·傅說,高宗之聖,不及成湯·太甲,而其臣之進諫,若是其切,其君之納諫,可推而知。殷室中興之業,實由於君臣之間,能諫而能受。由是觀之,人君之治,莫先於納諫。伏願以此體念焉。上曰,參贊官陳之。敬謨曰,玉堂所奏皆好,臣無更陳者矣。上曰,閣臣陳之。憙淳曰,臣無可陳之辭矣。上命掩卷,仍命諸承旨持公事入侍。賤臣承命出傳,左副承旨尹鼎烈,右副承旨申綋,假注書金羽根追入進伏。鼎烈曰,臣禮房無公事,吏房代房有之矣。仍讀奏成均館學正李鼎默病親呈辭。綋曰,臣兵房及刑房代房,無公事矣。敬謨曰,臣工房及戶房代房,無公事矣。上曰,注書出去,如有公事,持入也。賤臣承命而出,成均館學正白時亨病親呈辭及咸鏡監司啓本罪人到配事二本持入。鼎烈·敬謨讀奏訖。命退,諸臣以次退出。
戊寅九月十七日辰時,上御興政堂。別講入侍時,參贊官尹鼎烈,侍講官朴齊聞,持國朝寶鑑第二卷,檢討官林顔喆,持國朝寶鑑第二卷,待敎徐憙淳,假注書朴永元,記事官李嘉愚,記事官權敦仁,以次進伏訖。上命開卷讀之。齊聞讀自上謂承政院,止雜治果實。上曰,下番讀之。顔喆讀自上曰太祖開國,止靜而守之。上曰,文義陳之。齊聞曰,以此下敎政院者觀之,其扶正黜邪之盛意,不勝欽仰。蓋左道之尙,莫甚於麗末,而我朝一切黜抑,僧尼寺刹,雖或有之,比諸前朝,可謂絶無。然閭巷愚民,或有供奉祈禱之事,亦不可謂之全無,且家家絃誦,文風儒道,漸有不如古之歎,而吾道勝則異道自黜矣。伏願深留聖意於扶正斥邪之道焉。上曰,下番陳之。顔喆曰,朴訔所奏答敎曰,毋立新法,靜而守之。自我太祖立國之初,已有務靜之規模,而太宗大王,繼述徽謨,率由舊章,以垂億萬年無疆之基。今殿下,深察乎靜守之訓,以是體驗,則自有治道寧謐,國祚靈長之效矣。上命掩卷,玉堂先退,仍命在院承旨持公事入侍。賤臣承命出傳,右副承旨申綋,同副承旨洪敬謨,假注書金羽根追入進伏。敬謨曰,只有公事一張矣。仍讀奏軍器主簿張斗敬病親呈辭訖。左承旨·右承旨許遞,前望單子入之,待下批,牌招察任事。出榻敎羽根出去,持前望單子入來,下批訖。別講爲之事。出榻敎上曰,上番出去,持聖學輯要入來,參贊官以同副承旨,書入座目也。嘉愚承命出去,書座目單子入來。侍講官朴齊聞,檢討官林顔喆,各持聖學輯要第五卷,入來進伏。上曰,第六卷又爲持入也。羽根承命持入。上命開卷讀之。齊聞讀自聖學輯要卷之九,止沒吾寧也。上曰,下番讀之。顔喆讀自大禹曰,止喪邦乎。上曰,閣臣讀之。憙淳讀自仲虺作誥,止是賢乎。上曰,上番讀之。嘉愚讀自衆惡之,止觀人之術。上曰,下番讀之。敦仁讀自孟子曰人有,止第六卷刑罰之道。上曰,文義陳之。齊聞曰,以臣所讀西銘言之,先儒以此書,爲言仁之理,其用功則在於于時保之二節,其下則敍言仁之事也。此雖學者爲己之工,而於帝王治國之道,亦不可不知,是故先正臣,列此於爲政之編,人君誠能用力於此,則位天地育萬物之功,亦在是矣。伏願西銘一篇,常加講究體察焉。上曰,下番陳之。顔喆曰,今此所講章,章各有名目,曰天戒·曰立紀綱·曰安民,莫非出治大法,爲此之道,在正心二字,推諸講讀而該其綱條,內而反省而執其要約,俾有實得之效,是臣之望耳。上命掩卷。又命曰,如有公事入之。羽根出去,持咸鏡監司啓本罪人到配事二本入來,敬謨讀奏訖。上曰,明日晝夕講,以正字爲下番,可也。仍命退,諸臣以次退出。
戊寅九月十七日未時,上御興政堂。別講入侍時,參贊官李止淵,侍講官朴齊聞,持國朝寶鑑第二卷,檢討官林顔喆,持國朝寶鑑第二卷,待敎徐憙淳,假注書朴永元,記事官權敦仁以次進伏訖。上命開卷讀之。齊聞讀自上視事便殿,止久乃平復。上曰,下番讀之。顔喆讀自上謂戶曹,止惠及生民。上曰,參贊官讀之。止淵讀自上率百官,止自如常儀。上曰,閣臣讀之。憙淳讀自上謂大臣,止端不驕逸。上曰,注書讀之。賤臣讀自予以諸壻,止共目擊也。上曰,上番讀之。嘉愚讀自其時李茂,止得保令終。上曰,下番讀之。敦仁讀自父有罪,止定爲三所。上曰,文義陳之。齊聞曰,所講數章之內,愛恤民生,軫念惻怛之敎居多,聖祖一念元元,若恫在己,平時有愛民之實心,故遇災有懇惻之辭敎。今殿下承熙洽之餘,民各安居樂業,宜無加施之政,然而數年饑荒之餘,亦不無流離失業之歎。伏願殿下,仰體聖祖之心,雖當宴閑而無事,每如遇災而修省,必使一夫一婦,無不被其澤焉。上曰,下番陳之。顔喆曰,今按熨斗炭,至微細之物,而猶令半減,內廐馬,是乘御之用,而特許省除,是皆出於爲民曲恤之聖意也。此實殿下之所宜則法,而節用愛民之道,亦在是矣。上命掩卷,仍命坐直承旨持公事入侍。賤臣承命出傳,右副承旨申在植追入進伏。在植讀奏成均館遷狀單子,止淵讀奏兵曹啓目都摠都事李殷常等受由事。上曰,如有公事入之。又命曰,動駕時,兵曹軍兵磨鍊草記捧入也。賤臣承命出去,持咸鏡監司啓本罪人到配事及兵曹草記入來,止淵讀奏。上命書草記批答訖。別講爲之事。出榻敎嘉愚出去,持聖學輯要第六卷及座目單子入來。上曰,第七卷又爲持入,今日監軍單子還入,可也。賤臣承命持入。上命開卷讀之。齊聞讀自義勝利者,止以財發身。上曰,下番讀之。顔喆讀自不仁者,止財恒足矣。上曰,參贊官讀之。止淵讀自國無九年之蓄,止用逷蠻方。上曰,閣臣讀之。憙淳讀自明敎章,止定民志。上曰,上番讀之。嘉愚讀自詩曰鳶飛,止以絶神姦。上曰,下番讀之。敦仁讀自爲政功效章,止第七卷取進止。上曰,文義陳之。齊聞曰,此書今已畢講,數日之內,進講七卷冊子,不爲不多,雖以聖聰,亦何以盡記乎?勤學之聖意,非不欽仰,而第恐無實效矣。此書卽先正臣採取聖經賢傳及子史集說,分類成帙,以備睿覽者也。問學修己之方,無出於此者,正宜逐條討論,體驗身心,而自上初無發問,臣等只是講讀而已。顧安望聖工上實效,而亦非先正成書之本意也。凡爲學之道,在博學·審問·愼思·明辨·篤行之五者,闕一則非學也。今殿下日昃不遑,開卷不撤,博學則容或近之,而其餘四者則未矣。心不在是,學安可成乎?終日引接,公事膠擾,非不愈於燕閒之中親近婦寺,然有其名而無其實,則亦何間於終日燕閒哉?以卷末箚子觀之,懇懇勤勤憂愛之誠,溢於辭表,今日廷臣,學識文詞,雖不及先正臣,其一段愛君之誠,亦皆存得此一篇箚子於胸中矣。箚語中變化氣質·推誠用賢二節,尤是爲學出治之大要,伏願深加體念焉。上曰,下番陳之。顔喆曰,此亦引用尙書精一執中之訓矣。執中之義,自程·朱諸賢及我東名儒,推明而發揮之者多矣。中者,非但在於人心道心之分,日用常行動靜云爲之際,莫不有中庸之道,以此體念焉。上命掩卷。都承旨許遞,前望單子入之,待下批,牌招察任事。出榻敎賤臣出去,持前望單子入來,落點訖。上曰,如有公事入之。賤臣承命出來,持刑曹草記罪人發配事及承旨座次單子入來,在植讀奏訖。命退,諸臣以次退出。
上在慶熙宮。停常參,只晝夕講。
中宮殿,藥房口傳問安。答曰,知道。
尹鼎烈啓曰,明日常參·經筵,取稟。傳曰,只晝講。
洪敬謨啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
尹鼎烈啓曰,藥房提調·副提調,持湯劑來待矣。傳曰,封入。
傳于李止淵曰,別講爲之。
尹鼎烈,以弘文館言啓曰,本館下番闕直,事甚未安,修撰李翊會·林顔喆,副修撰李羲肇,竝卽牌招,以爲推移入直之地,何如?傳曰,允。
李止淵啓曰,卽者副修撰南履懋,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
以司諫任百禧,獻納尹景鎭,掌令鄭鴻慶,持平李儒修牌不進罷職傳旨,傳于洪敬謨曰,只推。
申綋,以御營廳言啓曰,本廳字內興仁門南邊第二城廊近處體城六間許頹圮處,今九月十九日爲始,改築之意,敢啓。傳曰,知道。
禁府啓目,洪陽前縣監趙台榮,公州前判官柳仁根,禮山前縣監鄭時簡,德山前縣監金錫喜等原情云云。問目內辭緣,泛稱遲晩,所當請刑是白乎矣,趙台榮段,曾經侍從勿爲請刑,載在大典通編,議處爲白乎旀,柳仁根·鄭時簡·金錫喜等段,竝只刑推得情,何如?判付啓,依允爲旀,柳仁根·鄭時簡·金錫喜等段,竝只除刑推議處爲良如敎。又啓目,南陽府使朴基豐,安山郡守李憲圭,楊根郡守朴宗恒,麻田郡守金民柱,砥平縣監李兢德等原情云云。傳旨內辭緣,泛稱遲晩,所當請刑是白乎矣,朴基豐段,曾經閫帥勿爲請刑,載在大典通編,議處爲白乎旀,李憲圭·朴宗恒·金民柱·李兢德等段,竝只刑推得情,何如?判付啓,依允爲旀,李憲圭·朴宗恒·金民柱·李兢德等段,竝只除刑推議處爲良如敎。又啓目,所斤僉使車仁鳳原情云云。問目內辭緣,泛稱遲晩,刑推得情,何如?判付啓,除刑推議處爲良如敎。
戊寅九月十八日辰時,上御興政堂。晝講入侍時,同知事洪秀晩,持詩傳第三卷,特進官申在明,持詩傳等三卷,參贊官申在植,持詩傳第三卷,侍講官朴齊聞,持詩傳第三卷,典經徐憙淳,持詩傳第三卷,假注書朴永元,持詩傳第三卷,記事官李嘉愚,持詩傳第三卷,記事官權敦仁,持詩傳第三卷,武臣宣傳官沈鍾奎以次進伏訖。上開卷讀前受音訖,命奏新受音。齊聞讀自羔裘如濡,止羔裘三章章四句,仍解釋章句以奏。上讀新受音訖,命陳文義。齊聞曰,此詩未詳其所指,而蓋美其人而稱其服之辭也。裘挈領則毛順,順理爲直也。夫人養身者忘家,養心者忘身,家要富厚,則身便不好,身要苟全,則心便不直,若當險難危急,苟不能置死生於度外,審正理之所在,則臨事,必有苟且回避失其正之患,是不知命也。不渝者,以素定而言,苟欲臨難而不變,必資素心之預定,此所謂威武不能屈者也。鄭國雖衰,能自保於列國之世者,正賴賢者在位,守正不諱之效,如子皮·子産者是也。所以稱其服者,異於侯人之赤芾,故首言順命而持身,次言直道而事君,終爲一國之民望。由是觀之,人不可無素養之工,國不可無守正之賢,於斯二者,深留聖意焉。上曰,下番陳之。憙淳曰,此美其大夫之詩,旣曰舍命不渝,則可謂之伏節死義之士,又曰邦之司直,則可知其犯顔諫諍之臣矣。宋臣蘇軾曰,當求伏節死義之臣於犯顔諫諍之中。鄭之大夫,雖不知其爲何人,而惟其不變於死生,故乃爲一國之直臣。詩人又不以柔軟媚嫵者,謂邦之彦,而必屬之鯁直守正之人,可謂能好惡人矣。大抵用人之道,常時務進諫諍之士,則臨難可得節義之臣,以此推觀好矣。上曰,同知事陳之。秀晩曰,此詩指直臣而言也。此是衰亂之時,故直臣之爲直臣著矣。唐虞三代之盛,明良相遇,不諫亦入,不聞亦式,此時雖有直臣,無事可著矣。後世人主,不能容直臣,故漢武帝之於汲黯,出之淮陽,終不見用,唐太宗之於魏徵,雖或優容,而有時厭苦,乃有會須殺此田舍翁之語,畢竟至於踣其碑,宋仁宗可謂明君哲辟,而唐介之類,亦不免竄逐。容諫之難,自古已然,而直節之臣,於此益著矣。顧今在廷臣僚,或有補闕而拾遺,或能犯顔而批鱗,古直臣所不敢言者,無所不言,我殿下容諫之德,卓冠百王矣。如此則治法政化,宜有日隆之美,而奈之何庶務叢脞,百度解弛,未見有振發興起底意,此由殿下優於虛受之量而未有採用之實而然也。伏願從今以往,臣下有進言,必翕受而敷施,俾有實政實效焉。上曰,特進官陳之。在明曰,此是贊美直臣之詩也,於此亦可見世代之升降·風俗之盛衰。成王之世,羔羊素絲,退食委蛇,有寬緩自得之意,此詩之三英豹飾,比之於侯人所謂不稱其服者,可謂遠甚,而所贊者,卽不過一節之士,而有板蕩誠臣之意,以周觀之,不知落下幾層矣。伏願聖明,每以風俗世道之汚隆興替,深加體察,以爲比隆於古昔盛時之道焉。上曰,參贊官陳之。在植曰,上下番及同知事·特進官,皆已奏達,臣無可贅之辭矣。上命掩卷,仍命諸承旨持公事入侍。賤臣承命出傳,行都承旨朴宗薰,左承旨尹鼎烈,右承旨申綋,左副承旨洪敬謨,同副承旨李止淵,假注書金羽根追入進伏。上曰,公事奏之。宗薰曰,臣吏房無公事矣。鼎烈曰,戶房有公事矣,仍讀奏廣州留守狀啓,忠原縣大同船護送事。綋曰,禮房無公事矣。在植曰,兵房無公事矣。敬謨曰,刑房有公事矣,仍讀奏廣州留守狀啓,殺獄罪人妻擊錚據刑曹關文祗受事。止淵曰,工房無公事矣。在植曰,昨日宣傳官尹載鐸,入直於本廳,而受點於監軍受牌後,固當趁卽出去,而因替番之遲滯,至於更鼓將深之後,留門出去。監軍事體,何等嚴重,而致此稽遲,事未前有。聞其事實,則當爲替直者爲二人,而互相推諉,不卽入來,以至侵夜替直云,揆以紀綱,萬萬駭然。當該番次推諉之宣傳官,所當一倂重勘,而本院請推之外,無他可施之罰,何以爲之乎?上曰,竝拿處,可也。出擧條命退,諸臣以次退出。
戊寅九月十八日未時,上御興政堂。夕講入侍時,同知事洪秀晩,持詩傳第三卷,特進官申在明,持詩傳第三卷,參贊官洪敬謨,持詩傳第三卷,侍讀官沈能岳,持詩傳第三卷,典經徐憙淳,持詩傳第三卷,假注書金羽根,持詩傳第三卷,記事官李嘉愚,持詩傳第三卷,記事官權敦仁,持詩傳第三卷,以次進伏訖。上曰,諸承旨持公事入侍事。出榻敎賤臣承命出傳,與左承旨尹鼎烈,右承旨申綋,右副承旨申在植,同副承旨李止淵,假注書朴永元追入進伏。上開卷讀前受音,命奏新受音。能岳讀自遵大路兮,止遵大路兮二章四句,仍解釋以奏。上曰,文義陳之。能岳曰,此章,卽淫婦爲人所棄而作。大抵婦人,以貞信爲主,婚姻之際,循道守經,知鑽踰之可恥,以禮防而自律,則畢竟狼狽,宜不至此,而始迷於慾,不顧廉恥,終至見棄,有此怨辭。以此章而推類比方,則政似無恥之小人,平生不識名節之重,義理之正,一失其身,或見利而忘義,或畏死而苟生,遂至身名僇辱,人皆賤惡,朱子所謂士君子立身一敗,萬事瓦裂者也。如欲使在下之人,砥礪名行,敦尙禮義,則亦惟在於人君導率培植之得其宜。伏願深留聖意於樹風敎奬名義之道,而用舍進退之際,必以甄別淑慝爲務焉。上曰,下番陳之。憙淳曰,先王之制,男子由右,女子由左,而鄭國之俗,至於執袪執手於大路之中,而不知恥,可謂廉恥之倒喪者矣。此而不恥,則事君長而起患得患失之心,處明友而有詭隨黨惡之習。先王施敎,必先謹於男女之別者,所以先端其本,而爲敎化之源故也。此等處推類留念焉。上曰,同知事陳之。秀晩曰,此章卽淫奔之詩也,固不足論,而上章羔裘,美大夫之賢,下章女曰鷄鳴,贊夫婦之正,鄭俗雖曰淫泆,觀於上下二詩,則可知先王風敎之猶不衰也。若使鄭君,有如周·召之賢,則江漢游女,豈復前日之可求哉?世道汙隆,專在於治化之衰盛,故聖人在上,闡明風敎,則而民化之惟日遷善而不自知矣。孔子所謂擧直措諸枉,則能使枉者直者,是也。大抵觀詩之法,善心可以感發,逸志可以懲創,伏願此等處,尤加體念焉。上曰,特進官陳之。在明曰,諸臣所陳已悉,臣無可陳之辭矣。上曰,參贊官陳之。敬謨曰,臣亦無可陳之辭矣。上命經筵先退。上曰,公事奏之。在植曰,各房無公事,臣代房有公事矣。讀奏訓鍊主簿李世默病親呈辭。上命退,諸臣以次退出。
戊寅九月十八日申時,上御興政堂。別講入侍時,參贊官李止淵,侍讀官沈能岳,持國朝寶鑑第二卷,典經徐憙淳,持國朝寶鑑第二卷,假注書金羽根,記事官李嘉愚·權敦仁,以次進伏訖。上命開卷讀之。能岳讀自上以晉山府院君,止欲定都母岳。上曰,文義陳之。能岳曰,河崙之不憚勤勞,死於國事,忠也,聖朝爲之悼惜,至於罷朝,禮也。君王以禮事臣,則臣下安敢不忠哉?觀於此,可知君臣際遇之盛,而蓋國初人材之盛,罔非聖世培養之德也。且不信圖讖,符瑞靈異之事,不以爲祥,聖學之高明,推可見矣。伏願殿下,推類留念焉。上曰,明日晝講,正字以玉堂下番入侍,可也。上命經筵先退。上曰,別講爲之事。出榻敎嘉愚承命出,更書別講座目單子,持貞觀政要第一卷而入,侍讀官沈能岳,持貞觀政要第一卷進伏訖。上命開卷讀之。能岳〈讀〉自貞觀政要卷之一,止腹飽而身斃。上曰,參贊官讀之。止淵讀自若安天下,止翫悅聲色。上曰,閣臣讀之。憙淳讀自所欲旣多,止不敢縱逸。上曰,上番讀之。嘉愚讀自諫議大夫魏徵,止方與卿等愼之。上曰,下番讀之。敦仁讀自貞觀十一年,止政敎得失。上曰,文義陳之。能岳曰,此書卽唐太宗爲政之要也。太宗惟恐群臣之不諫也,以何曾之事勉之曰,何曾,自謂有先見之明,而不直諫於君,而私語於家,是豈人臣之道乎?此乃唐宗從諫如流之實也。我祖宗虛受寬聽之量,有加於唐宗,伏願殿下,必以祖宗政要,鑑法焉。上命掩卷。上曰,注書出持公事而入。賤臣承命出,持公事而入。止淵讀奏公淸左道京試官趙庭和啓本,式年文科初試試取事。上命退,諸臣以次退出。
上在慶熙宮。停常參,只晝講。
夜五更,月暈。
中宮殿,藥房口傳問安。答曰,知道。
洪敬謨啓曰,合辭許久闕啓,事甚未安。除在外·未署經·陳疏外,呈告人員,竝卽牌招,何如?傳曰,允。
申綋啓曰,玉堂備員間,視事頉稟之意,敢啓。傳曰,知道。
尹鼎烈啓曰,藥房三提調,持湯劑來待矣。傳曰,封入。
傳于李止淵曰,召對爲之。
以修撰李翊會·林顔喆,副修撰李羲肇牌不進罷職傳旨,傳于申綋曰,只推,更爲牌招。
以修撰李翊會·林顔喆,副修撰李羲肇牌不進罷職傳旨,傳于申綋曰,只推,更爲牌招。
以修撰李翊會·林顔喆,副修撰李羲肇再牌不進罷職傳旨,傳于申綋曰,只推,更爲牌招。
申在植,以都摠府言啓曰,今九月二十二日大駕詣昌德宮璿源殿,茶禮親行時,侍衛寶劍守宮,當爲備員,而副摠管朴宗正受由在外,張鉉宅以御營中軍陣上進,朴宗京呈辭,一員未差,無以備員。令政院稟旨變通,仍令該曹,口傳差出,待下批牌招,以爲備員侍衛之地,何如?傳曰,允。
申在植啓曰,因都摠府草記,今二十二日大駕詣昌德宮璿源殿,茶禮親行時,侍衛寶劍守宮,當爲備員,而副摠管朴宗正在外,張鉉宅陣上進,朴宗京呈辭,一員未差,無以備員,令政院稟旨變通事,允下矣。合有變通之道,何以爲之?敢稟。傳曰,許遞。
傳于申在植曰,別講爲之。
傳于申綋曰,違牌玉堂許遞,前望單子入之,待下批,牌招察任。
玉堂前望單子入之,修撰李羲準·鄭基善,副修撰尹命圭落點。
兵曹口傳政事,以金在昌爲都摠管,申溆·趙華錫·安橚爲副摠管。
申綋啓曰,明日常參·經筵,取稟。傳曰,只晝講。
吏曹口傳政事,兼直閣單鄭基善。
洪敬謨啓曰,大司憲宋穉圭,掌令申綽,持平玄鎭商在外,執義具康,掌令鄭鴻慶牌不進,持平李儒修疏批未下,監察茶時之意,敢啓。傳曰,知道。
以執義具康,掌令鄭鴻慶,司諫任百禧,獻納尹景鎭牌不進罷職傳旨,傳于洪敬謨曰,只推。
以李完植·李奎五囚單子,傳于洪敬謨曰,分揀放送。
申綋,以弘文館言啓曰,校理李沆,旣有只推之命,卽爲牌招察任,何如?傳曰,允。
申在植,以兵曹言啓曰,昌慶宮衛將趙命卨,身病猝重,勢難供職,呈狀乞遞,改差,何如?傳曰,允。
戊寅九月十九日辰時,上御興政堂。晝講入侍時,特進官李羲甲持詩傳第三卷,知事金履喬持詩傳第三卷,參贊官洪敬謨持詩傳第三卷,侍讀官沈能岳持詩傳第三卷,典經徐憙淳持詩傳第三卷,假注書金羽根持詩傳第三卷,記事官李嘉愚持詩傳第三卷,記事官權敦仁持詩傳第三卷,武臣行護軍白東薳,以次進伏訖。上曰,諸承旨持公事入侍。出榻敎賤臣承命出傳,行都承旨朴宗薰,左承旨尹鼎烈,右承旨申綋,右副承旨申在植,同副承旨李止淵追入進伏。上開卷讀前受音,命奏新受音。能岳讀自女曰鷄鳴,止女曰鷄鳴三章章六句,仍解釋以奏。上讀新受音。上曰,文義陳之。能岳曰,此賢夫婦相警戒之詩,列國之時,風敎陵夷,民俗淫泆,而鄭俗,視諸國尤甚。此章以上,如遵大路篇,及此章以下,如有女同車·山有扶蘇·狡童等諸章,皆是淫詩,而其中猶有如此之賢夫婦,或恐昵於宴私,互相箴警,而不敢自逸,此眞可謂樂而不淫者矣。非但先王遺澤,猶有可觀,人性之本善,亦可以推知。若於其時,敎化休明,禮防截然,使民俗,皆如此詩之夫婦,則比屋可封之效,亦可佇見,而其奈敎化不明,習俗澆漓,不知禮義廉恥之爲何物,駸駸然至於不可收拾之境,寧不慨歎?是故自古明君哲辟之御世治國也,必以闡明敎化扶植名義,爲急先務者,蓋欲使民俗,有所感化,知名義之重·禮防之截嚴也。伏願講讀之暇,深加留念,克懋敦風化崇名節之道焉。上曰,下番陳之。憙淳曰,男子之德,莫先於親賢友善,女子之道,莫過於酒食是議。故婦人勉君子,則欲其出而聘弋射之事,入而宴朋友之好,所以期望者,不止於宴安歡昵之私,而言己之職事,則不出於飮食中饋之間,可謂知男女之職,而內外之事,無所不備矣。國家設官分職,亦猶是焉。內外職任,各有所司,大小臣工,各率其事,無相侵官,亦無敢溺職,殆若大易所謂男女正而家道備,則治國之要,亦不外乎是矣。古人所謂此語雖小,可以喩大者,此之謂也。此等處推類玩究焉。上曰,知事陳之。履喬曰,鄭俗淫泆,著於歌詠者,比比有之。孔子曰,爲政則必放鄭聲,然緇衣贊人君之德,羔裘美大夫之賢,出其東門及此章,謂得夫婦之正,以此論之,其中豈無推以觀感之事乎?大抵觀詩之法,善者于以感發,惡者于以懲創,則夫子之必曰放之而猶爲不刪者,抑爲懲創感發之道歟。鷄鳴昧爽之間,不爲久矣,弋鳧與雁之事,非爲大矣,而或恐習於安逸而失於早晩,則可見其惜寸陰而不素餐之意也。至於女子中饋之節,君子交遊之方,無不言之,眞有得於治家之道,家難而天下易,故治國之道,不外乎齊家之法,可以擧小而推大矣。顧今連日臨筵,求治聖德,臣不勝欽仰,而蓋治民之道,莫先於守令,所以分百里之憂,而寄百姓之命者也。幸玆年事稍登,庶免飢寒之憂,而守令不及期擇差,則民無所依仰矣。伏願此等處,亦加留念焉。上曰,特進官陳之。羲甲曰,儒臣所奏甚好,無容更陳,而鄭詩之延於淫泆者,十居八九,然此詩之義,不失性情之本,而獨得夫婦之正焉,可知先王風敎猶不衰也。民之感化於屢百年後,猶尙如此,況當時,君有文·武·成·康之聖,臣有周·召之賢,風化之盛,治理之明,尤當如何哉?人君化民之德,不可謂已安已治而忽之,惟願殿下,以是留念焉。上曰,參贊官陳之。敬謨曰,臣則別無可陳之辭矣。上命掩卷,命經筵先退。上曰,公事奏之。宗薰讀奏公淸監司狀啓,淸安縣監洪周命到任事。鼎烈曰,臣戶房無公事矣。綋曰,臣禮房無公事矣。敬謨曰,臣推考房無公事矣。在植曰,臣軍士房無公事矣。止淵曰,臣工房無公事矣。宗薰曰,禮曹言,今九月二十二日璿源殿茶禮時,出還宮服色及行禮時服色,當以衮龍袍爲之,而國忌齋戒相値,則出還宮服色,以黑圓領袍爲之,行禮時服色,以衮龍袍爲之者,非但有先朝受敎,又有辛未年已行之近例,何以爲之云,故敢此仰達矣。上曰,出還宮服色與行禮時服色,皆以衮龍袍爲之。上命退,諸臣以次退出。
戊寅九月十九日未時,上御興政堂。召對入侍時,參贊官李止淵持書傳第六卷,侍讀官沈能岳持書傳第六卷,直閣鄭基善持書傳第六卷,假注書朴永元持書傳第六卷,記事官李嘉愚持書傳第六卷,記事官權敦仁持書傳第六卷,以次進伏訖。上命開卷讀之。能岳讀自書傳大全卷之六,止降災下民。上曰,參贊官讀之。止淵讀自沈湎冒色,止小子無良。上曰,閣臣讀之。基善讀自牧誓,止爾躬有戮。上曰,上番讀之。嘉愚讀自今考定武成,止天下治。上曰,下番讀之。敦仁讀自洪範,止書傳大全卷之六。上曰,文義陳之。能岳曰,紂之罪惡,不可勝數,而泰誓專言虐民之罪,罪莫大於虐民故也。古昔聖王,以重民爲本,故禹謨曰,可畏非民,召誥曰,顧畏于民巖。當其伐紂之時,武王敬天畏民之心,亦可推知,而下篇曰,予克受非予武,惟朕文考無罪。夫奉辭伐罪,一戎衣而天下定,功烈如彼其巍,而必歸美於文考,此非但撝謙之德,抑亦孝思之維則。伏願殿下,思所以動法文武之道焉。上曰,參贊官陳之。止淵曰,今日所講四篇,上二篇,言伐商之事,專屬用武,武成克商以後事也,末曰垂拱而天下治,可知其偃武修文,而至於洪範,急於求道,訪諸箕子者也。其書以皇極爲主,而事天事神之道,命官治民之事,以至明庶物而統衆理,凡治天下之大經大法,燦然畢備於一篇之中,古昔帝王之傳敎心法,政在是矣。在昔肅廟,以御筆書揭于屛,以爲常目之資。伏願聖明,無以一時臨講,泛忽看過,必也深究而力賾,俾有實得之效焉。上曰,閣臣陳之。基善曰,臣別無可陳文義矣。上命掩卷。仍命曰,諸承旨持公事入侍。賤臣承命出傳,行都承旨朴宗薰,左承旨尹鼎烈,右承旨申綋,左副承旨洪敬謨,右副承旨申在植,假注書金羽根追入進伏。鼎烈讀奏江原監司啓本遺棄兒給料事。在植讀奏江原監司啓本邪學無乎事。敬謨讀奏黃海監司啓本罪人到配事訖。命退,諸臣以次退出。
戊寅九月十九日申時,上御興政堂。別講入侍時,參贊官申在植,侍讀官沈能岳,持國朝寶鑑第二卷,直閣鄭基善,假注書朴永元,記事官李嘉愚,記事官權敦仁,以次進伏訖。上曰,注書出去,坐直承旨及藥房入直之承旨入侍事,傳之,可也。賤臣承命出傳,左承旨尹鼎烈,右承旨申綋追入進伏。上命開卷讀之,能岳讀自予獨不信,止以寬民力。上曰,參贊官讀之。在植讀自戊戌十八年,止李明德曰。上曰,閣臣讀之。基善讀自予在位,止極歡乃罷。上曰,文義陳之。能岳曰,今按海州·泰仁之幸,卽是春秋講武之事,非出於馳騁弋獵,而猶以勞民爲悔,李百溫欲强娶河崙之妾,而嚴正其罪,不以宗室至親,有所庇覆。此二事,皆聖祖愛民抑私之至仁盛德,伏願深察而仰法焉。上命掩卷,命書傳敎曰,違牌玉堂許遞,前望單子入之,待下批,牌招察任。修撰李羲準·鄭基善,副修撰尹命圭落點訖。上曰,內閣番,則他員追省記,可也。又命曰,公事入之。賤臣承命而出,持統制使狀啓漂船發送事,及黃海監司啓本罪人放送事入來,鼎烈·在植讀奏訖。上曰,別講爲之。出榻敎能岳持貞觀政要第一卷進伏。上命開卷讀之。能岳讀自貞觀元年,止雷同也。上曰,上番讀之。嘉愚讀自貞觀二年,止知而寢默。上曰,下番讀之。敦仁讀自貞觀四年,止國之大害也。上曰,文義陳之。能岳曰,唐太宗之論隋文帝事,誠是的確之言。爲君之道,任賢使能,各盡其職,則庶事自理,何可衒其聰明,親行有司之事乎?此非君逸民勞之義,如太宗則可謂知治道之要矣。此等處每加留念焉。上命掩卷,仍命曰,公事入之,內閣追省記促之。賤臣承命出促,仍持黃海監司啓本罪人到配事,及摠管望單子,及玉堂牌招草記,及玉堂推考傳旨入來,在植讀奏。上曰,玉堂持小學入來。能岳持小學第一卷,入來進伏。上命開卷讀之。能岳讀自御製小學序,止晦菴題。上曰,參贊官讀之。在植讀自小學題辭,止思罔或逾。上曰,閣臣讀之。基善讀自窮理修身,止惟聖之謨。上曰,文義陳之。能岳曰,小學之書,卽灑掃應對進退之節,而爲修齊治平之本,此政爲學之始入德之門也。伏願講讀經傳之餘,此書亦熟覽詳究焉。上命掩卷,又命公事入之,賤臣承命而出,還入奏曰,公事無之矣。上曰,內閣追省記促之乎?賤臣對曰,連爲促之,而待敎方入來云矣。鼎烈曰,三明日動駕時,何提調留院乎?上曰,提調留院,可也。命退,諸臣以次退出。
上在慶熙宮。停常參,只晝講。
藥房提調金履喬,副提調尹鼎烈啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?中宮殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿·中宮殿·嘉順宮·世子宮,口傳問安。答曰,知道。
申綋啓曰,明日常參·經筵,取稟。傳曰,只晝講。
洪敬謨啓曰,合辭許久闕啓,事甚未安,除在外·未署經·疏批未下外,呈告人員,竝卽牌招,何如?傳曰,允。
申在植啓曰,備邊司郞廳來言,今日賓廳日次,而領議政·左議政未差,右議政南公轍有身病,不得來會云矣,敢啓。傳曰,知道。
朴宗薰啓曰,同副承旨李止淵,今日不爲仕進,卽爲牌招,何如?傳曰,允。
尹鼎烈啓曰,藥房提調·副提調持湯劑來待矣。傳曰,封入。
傳于申綋曰,領敦寧馳詣華寧殿,奉審摘奸,健陵·顯隆園,一體奉審以來。
傳于朴宗薰曰,飭已施矣。前吏曹判書林漢浩敍用。
傳于朴宗薰曰,召對爲之。
傳于朴宗薰曰,同副承旨許遞,前望單子入之,待下批,牌招察任。
承旨前望單子入之,洪冕爕落點。
傳于申在植曰,別講爲之。
洪敬謨啓曰,持平李儒修,疏批已下,一體牌招,何如?傳曰,允。
又啓曰,大司憲宋穉圭,掌令申綽,持平玄鎭商在外,執義具康疏批未下,掌令鄭鴻慶,持平李儒修牌不進,監察茶時之意,敢啓。傳曰,知道。
以司諫任百禧,獻納尹景鎭,掌令鄭鴻慶,持平李儒修牌不進罷職傳旨,傳于洪敬謨曰,只推。
以同副承旨李止淵牌不進罷職傳旨,傳于朴宗薰曰,只推。
申綋,以侍講院言啓曰,文學李羲準,移拜修撰,纔已出去矣。上番闕直,事甚未安,兼弼善李奎鉉由限未過,兼文學未差,兼輔德鄭元容,弼善韓用儀,竝卽牌招入直,而輔德李勉昇,自鄕上來云,一體牌招察任,何如?傳曰,允。
申在植,以備邊司言啓曰,卽見瀋陽問安使狀本,則賜詩賜物及使臣參宴,當有謝恩之擧,而不可如例順付於節行,謝恩使,令政院,政官牌招開政,卽爲差出,何如?傳曰,允。
有政。吏批,判書·參議未差,參判宋冕載進,左副承旨洪敬謨進。啓曰,判書·參議俱未差,小臣獨政未安,何以爲之?敢稟。傳曰,仍爲之。以尹羽烈爲大司諫,朴齊聞爲應敎,金在元爲文學,尹豐烈爲兼文學,金蘭淳爲兵曹正郞,李翼榮爲戶曹正郞,林漢浩爲捲草官,朴崙壽爲謝恩使,趙萬元爲副使,李羲肇爲書狀官,鄭性愚爲公州判官,趙鎭宣爲洪陽縣監,趙濟晩爲德山縣監,李度謹爲禮山縣監。學錄二單朴孝憲·趙渡。故學生金光儁·金光源,已上贈童敎,孝行卓異贈職事承傳。故通德李英秀贈戶參例兼,同知李福彬考。以金在昌爲知經筵,李羲甲爲同春秋,知春秋單李羲甲。
兵批,行判書金履陽進,參判金履載病,參議朴宗珩病,參知朴孝成入直,右副承旨申在植進。啓曰,公淸水使,今當差出,而擬望之人乏少,他道守令及邊將,竝擬,何如?傳曰,允。以趙德潤爲知事,方承圓爲僉知,李綱重爲曹司衛將,文粲奎爲五衛將,玄載穆爲五衛將,張持大爲五衛將,李元臣爲忠翊將,金麗行爲忠壯將,李熙老爲昌德將,郭再豐爲昌德將,申濟坤爲昌慶將,朴升鉉爲文兼,趙圭錫爲部將,具絳爲公淸水使,獨孤鏒爲委曲僉使。部將單吳鼎周,同知石有文,僉知三單張東旭·白思祖·金煥,大護軍林漢浩,護軍洪奭周·尹尙圭·李志淵·徐英輔·徐有聞,副護軍李錫祐·李勉求·李在秀·朴宗琦·李止淵·李友秀·愼性眞·金學淳,副司果林顔喆·李翊會·李羲肇,副司正金羽根,已上竝單付。前察訪金尙漸今加折衝加資事,覆啓判下。
吏曹口傳政事,以尹匡烈爲宗廟令,李時佐爲景慕宮令。
以校理李沆,副修撰尹命圭牌不進罷職傳旨,傳于申綋曰,只推。
申綋,以弘文館言啓曰,校理李沆,副修撰尹命圭,旣有只推之命,竝卽牌招察任,何如?傳曰,允。
又以內醫院都提調·提調意啓曰,駞駱粥,自十月初一日,當爲封進,依前例擧行事,預爲分付司僕寺之意,敢啓。傳曰,知道。
又以禮曹言啓曰,考見今此監試初試各道榜目啓下臣曹者,則黃海道榜目中,進士試三等第十四人李斗天父景彦職名,書以禮曹進士,此是法外之名號,事係違格,不可仍置。該儒生依例拔去,原榜目中付標以入,而試官及錄名官,俱難免不審之失,推考警責,何如?傳曰,允。
申在植,以備邊司言啓曰,今番謝恩使行期甚急,路需無以趁限求請於各道,在前亦多自京廳備給之例。今亦依乙丑已例,使行盤纏與員役路需,令該廳,使之卽爲磨鍊以給,至於兩西,則使行下去時,從便取用之意,分付,何如?傳曰,允。
洪敬謨,以義禁府言啓曰,卽接月令醫員金景洙手本,則時囚罪人柳仁根,素患疝症,當寒添劇,橫亘肚臍,不省四到,目下症形,實爲不輕云。罪人病勢如此,則一邊保放,一邊草記,曾有定式矣。柳仁根姑爲保放之意,敢啓。傳曰,知道。
禁府啓目,通禮院贊儀李孝述原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目粘連,向前車仁鳳亦,瞞報與擅行,俱有違於職守,不可以歸覲之情理,有所參恕,以此照律,何如?判付啓,依允。又啓目粘連,向前朴基豐·李憲圭·朴宗恒·金民柱·李兢德等亦,考籍許赴,雖遵嚴科之舊規,徑加査拔,有違關飭之本意,竝只以此照律,何如?判付啓,依允。又啓目粘連,向前趙台榮段,捧稅法意,固自嚴重,而未捧殆過千石,稽留已踰三朔,雖緣民勢之切急,難免董飭之不勤。柳仁根·鄭時簡等段,未捧之數,不至夥多,裝發之期,未免稽緩。金錫喜段,稅穀雖已告泊,裝載不免愆期。竝只以此照律,何如?判付啓,依允。
同副承旨洪冕燮疏曰,伏以臣與右副承旨申在植,有同婿應避之嫌矣。在下當遞,援例陳章。伏乞聖慈,俯垂鑑諒,特遞臣所帶職名,以存公格,以安私分焉。臣無任云云。省疏具悉。所請依施。
執義具康疏曰,伏以臣識無糟粕,材同樗櫟,骨鯁之列,耳目之任,初不近似,而每叨臺閣,只切萬萬惶愧。況今霜臺新命之後,素患腰脚之痛,乘時交發,屈伸不便,趨走難强,以此人與病,實無仍因逐隊之望。伏乞聖慈,俯垂矜察,亟賜鐫免,千萬幸甚。臣於乞遞之章,不宜贅他,而職是言責,凡有所懷,豈敢含默,自外於君父之前乎?玆敢仰申一言,伏望聖明,裁擇焉。仍伏念近來紀綱掃地,朝廷不嚴,有識憂歎,不一其端,而雖以王府時囚事言之,因病保放,本出於軫恤之德意,則府前近地,縮伏調息,道理固當,事例亦然。而彼兪漢寔,稱以依幕,來接渠姪之家,家與渠家,瓦鱗互聯,門戶相接,縱曰異宮,實是同室。藉令渠家,偶在王府咫尺之地,揆以臣分,固不敢若是,況家距王府,不啻最遠,苟有一分嚴畏之心,焉敢乃爾?微末蔭官,眼無國法,至於此極,聞之者孰不心寒?臣家適在隣洞,所聞尤著,此而置之,法何所施?臣謂兪漢寔,亟施竄配之典,斷不可已矣。臣無任云云。省疏具悉。所請依施,爾其勿辭察職。
持平李儒修疏曰,伏以臣閉戶田廬,念絶當世,往來京輦,只是江湖鳧雁,歌詠聖澤,甘共父老魚鳥,自稱荒野之老傖,永作明時之棄物。千萬不自意,柏府除旨,忽下於病伏沈淹之中,繼而馹召有命,鄕里動色,蓬蓽增光,恩旣感於收簪,義則急於俟駕,卽日登途,進伏京邸,而第臣於本府,曾經掌憲,今此所叨,有難冒據。伏乞亟賜斥免,以存公格焉。臣於援例之章,不宜贅他,而事在目下,附陳愚忱,惟聖明垂察焉。臣入城後,側聞嶺南儒生,以蔡濟恭伸理事,陳疏伏閤,而及其捧入之有命,喉院以無太學謹悉,謂違格例,致有曉諭退送之敎,而辭旨溫淳,顧彼嶺儒,感服恩言,怵畏義分,固當卽地撤歸,而第此疏擧,卽嶠南一道十餘年結轖之懷也。彝性所同,風聲相應,千里跋涉,相率叫閽者,豈徒爾哉?蓋欲以積鬱之情素蘊之忱,一達於吾君之前,而恭俟芻蕘之擇也。雖承退去之命,而抱疏彷徨,不忍遽歸,經歷旬餘,再伏閶闔,其事則雖涉於愚戇,其意則寔出於無隱。臣竊伏惟嶠南,素稱鄒魯之鄕,世服詩禮之訓,爲國家之元氣也。故國家所以眷待之道,逈出尋常,而今此許多人士,裹足踰嶺,積誠籲天,竟不得一經睿覽,奉歸恩批,則恐非所以慰悅遠人優容多士之道也。至若儒疏之無謹悉,不得捧納,雖有定式,而聯錄過千人,則勿拘常格,不問謹悉之有無而捧納,亦有已行之規例,惜乎向日臺疏之只請捧入,而語未及此例也。伏願聖明,更加三思,特命喉院諸臣,捧入嶺南儒疏,明示好惡,以光察邇之聖德焉。臣無任云云。省疏具悉。旣云有例,令政院捧入。爾其勿辭察職。
副修撰南履懋疏曰,伏以臣母,素患痰癖之病,近因霜冷之斗緊,如期輒發,奄奄床玆,而症形幸免添越,抑情就直矣。卽接家伻所傳,則本症之外,又患挾食,頑痰交作,腰脅牽痛,宿滯未下,胸膈痞悶,藥治扶將,惟臣之歸視是俟。臣自聞此報,方寸煎灼,按住不得,玆敢冒入文字,徑出禁扃。伏乞聖慈,俯垂矜諒,亟遞臣職,以便救護,仍治臣瀆擾之罪,以肅朝綱焉。臣無任云云。省疏具悉。爾其勿辭救護。
慶尙道儒生幼學李明峻,進士沈能泰·李好淳·李塧·崔南憲·趙鎭漳·金晶燦,生員金弼敎·金宛燦,幼學金利用·朴世賢·朴來敬·李得培·朴天復·鄭惟儆·洪時潤·朴世翼·鄭宗鐸·崔奎會·金潤璞·吉履煥·金夢吉·吉宇榮·吉綏慶·盧儆杰·李天發·洪友仁·成胤烈·金德鼎·張彦奎·張光俊·張光漢·張東樞·張百能·李克梓·韓文健·徐億·許熽·具鳴魯·具致魯·具橚·朴基岳·朴泰鉉·朴基復·徐震復·徐宅烈·徐獜復·李文煥,進士鄭文善,幼學李源孝·李心浩·朴相岳·鄭馥·鄭耆·李克聲,進士李孟鎭·李海龜·李頤鎭·李英鎭·李好永,幼學李好正·李民普·金錫耆,尹始大,進士尹鍾大,幼學金在鎭·李秉瓚·李秉圭·呂思說·崔顯奎·崔顯愚·李大峻·李謙峻·姜麟煥·姜台煥·曺克明·曺南圭·曺象圭·曺義明·曺鳳圭,進士成爕烈·黃芝默,幼學安養誠·安養老,生員安養曾,幼學姜必文·姜大重·姜樂·申在性·申在秉·申光實·申光賓·李孚豹,進士金益幹,幼學趙溶·趙浵·金濟仁·金濟大·金錫彩·成丙烈·趙鎭浩·沈宜天·沈宜朝·沈宜澈·沈能淳·趙芝淳·趙宗淳·趙光淳·郭鎭翼·郭鎭厚·沈烈之·沈魯之·沈弼之·沈最之·李泰普·李承奎·李承祖·李章峻·李陽峻·李顯峻·李景晸·朴來陽·朴天應·朴履浩·朴道浩·朴配浩·朴孟浩·李謙信·李恒信·李曄·李昱·李胤彬·尹復勳·尹度勳·金希慶·金履溫·鄭淵·金麗絃·成在韶·成錫熙·成錫龜·成在翼·成在睦·金基煥·金持性·金持永·許傪·許恁·呂洪爕·呂箕爕·閔致穆·閔致郁·閔泰顯·朴萬興·朴光榮·朴光穆·宋應璟·權思億·金光泳·金光五·鄭天默·李義綱·李觀普·李文普·李鼎晃·李鼎暹·田性學·金頤壽·金鼎壽·權亮祐·權仁祐·權錫祐·趙鎭國·趙鎭鼎·金麗常·鄭灌·柳成渭·柳成河·金兌運·金振運·尹鳳爕·尹相東·李秉稷·李秉華·金致祿·金致鼎·金振泂·金希相·崔鎭華·崔鎭行·尹永爕·尹應爕·丁極祥·金志溫·金鱗赫·曺精道·黃爾璛·黃爾瓊·尹相甲·尹相廈·朴世範·朴世榮·吉應敬·吉應祚·盧廷玉·康億·鄭馣,生員康儼·權雲度,幼學金聲溫·金希龍·申致敎·金亮昊·李克種·申配嵩·金·金繼善·金相稷·金採·金,生員安羽鯉·尹壽·金圾·金橏·羅相文·金龜運·金希冕·朴長源·朴永中·徐庚輔·鄭奎東·朴謹中·金載師·金錫恒·金行久·金相潤等疏曰,伏以惟我聖朝,聖神繼承,文治彬蔚,粵自英陵休運,至于明廟盛際,群賢輩出,磊落相望,羽儀王庭,表章斯道,儒化之彰,於斯爲盛,而在列朝崇奬之典,亦靡不用極,或貤以崇秩,或侈以美諡,以之爲作成振發之道,猗歟休哉。第伏念故司藝臣金叔滋,故副提學臣金就文,任斯文傳授之緖,得先賢門戶之正,其歿爲幾百年,而尙未蒙節惠之恩,實爲昭代之闕典,士林之遺恨矣。玆敢相率齊籲,仰陳兩儒臣德行事功之實,惟聖明澄省焉。吾東方道學之宗,實自麗朝文忠公鄭夢周始,而夢周傳之吉再,吉再傳之叔滋,叔滋卽文簡公臣金宗直之父也。宗直得之家庭,傳於文敬公臣金宏弼,宏弼又傳之文穆公臣朴英,而金就文,實接朴英之嫡傳,則門路旣正,淵源相承,闡明乎理學,羽翼乎經旨,爲吾道之指南,爲後學之標準,兩儒臣之功之德,於是爲大矣。蓋金叔滋,以聰明方直之姿,有精思力踐之工,早從吉再之門,得其性學之奧,晩與尹祥而遊,躬受易學之原,居家一遵小學爲本,臨事必以敬字爲主,遊乎太學,而儕流爲之推重,選乎制擧,而長官爲之歎賞。及夫出而居官,則以爲,有土地有人民,是亦可以行吾學也,專以革汚俗興六行爲首,而修先聖之廟,以正栗主之法,復改火之制,以頒鑽木之令,以至於勸農捄荒之俱極其誠,備盜馭吏之咸盡其道,又以貢法之便,改量之利,申請于朝,勤懇不已。蓋其經綸制度,皆從學問中流出來,而尤有所眷眷於成就人才,誘進後學,循循有序,先以小學·四書,延及諸史百家,其體則本之六經,其用則施之六藝。其訓讀書之法曰,讀書勿以麤心大膽,容易放過,須仔細看破,雖沒緊要處,要把玩,又曰,讀書勿謂古人糟粕,務要體認自家分內事,窮而行己,達以治人,一切以聖賢爲法,又曰,剽竊章句,以助著述,則非性理之學也。前後章奏,尤以闢異端,爲正人心之大端,斥冥府地獄之說,辨放光舍利之妖,是以,雖當麗季崇佛之餘,而西敎之不能肆行者,叔滋之功居多矣。至如金就文,天賦之質,明敏溫雅,幼而從其兄就成,已知天下有聖賢之學,稍長受業於朴英之門,首問存養省察之方,多所契悟,下學上達,靜存動察之工,則有進齋之說焉,居敬窮理,造道入德之方,則有擊蒙之跋焉。平生依歸,專在於中庸一部,優遊饜飫,不離於經訓典禮。及其早登科第,歷揚淸顯,居官被廉謹之選,立朝盡匪躬之節,尤以正君心辨邪正,爲己任。斥元衡之蔽聰禍國,而奸凶縮頸,討金鎧之陰禍士類,而朝著拭目,至於甲辰一疏,廣聖孝於千古,垂法程於萬世。蓋在國朝中葉以前,朝制尙多草創,儀文猶有未備,而當中廟大喪之日,就文投進一疏,三年之內,請寢賀禮,易月之外,請衣大布,而批旨隆重,亟賜開納,喪禮因是而得正,朝儀由此而大備,遂爲百世不易之定制。就文守經之論,同紫陽瑞慶停賀之箚,仁廟從善之德,邁滕父親喪自盡之道,故參贊臣白仁傑,孝陵進挽詩所謂,三年短制心嫌漢,五月居廬禮過滕者,正道此也。豈不韙哉?嗚呼,叔滋之學,實接群賢之正統,就文之學,的有師友之淵源,則有非臣等末學之言,所可輕重,而竊嘗聞先輩緖論矣。先正臣李滉,常答華使之問,歷擧東方性理之學,而入本朝則乃以叔滋爲之宗祖焉。金宗直嘗撰彝尊錄,備述其父言行而有曰,求濂·洛·考亭之學,上溯孔·孟之源。夫以宗直之賢,其所濡染於家庭,手錄而筆書者,卽何異於致堂之於文定,九峰之於西山,而容有一毫過溢之辭哉?就文之出守靑松也,李滉與子寯書,使之往謁曰,靑松吾所敬畏,又曰,觀鉅海見賢人,豈不好耶?夫以先正之寡許,而猶且敬畏之,譬諸鉅海,則其學問德望,從可知矣。其餘言行事蹟,又具載於文貞公臣金堉所撰海東名臣錄,文純公臣朴世采所撰東儒師友錄,淸燕之暇,倘經睿覽,則可知兩儒臣學問事功,宜蒙褒嘉之典,而臣等所請,非出阿好之言也。惟此兩先賢,生竝一邑,享同一院,而臣等居在衣履之舊鄕,景仰山水之高風,遺光剩馥,傳誦不泯。惟我正宗大王,以上聖之德,任君師之責,凡係崇德象賢之道,無復餘蘊,乃於在宥之日,卽其俎豆之所,遣官致祭,特宣恩額,南土人士,莫不欽仰聖德,鼓舞振作,而竊伏念先賢之道學純備,事功顯大者,率多贈爵賜諡,而叔滋職止正卿,就文秩止三品,俱未蒙易名之恩,誠爲朝家之欠典,輿論之齎鬱。臣等裹足千里,仰叫九閽,不避僭越之誅,猥陳瀆擾之辭。伏願聖明,特加睿念,俯循群情,贈戶曹判書臣金叔滋,亟命賜諡,故副提學臣金就文,亦施寵貤,一體賜諡,以光聖德,以幸世敎,不勝幸甚。臣等無任云云。省疏具悉。疏辭,令廟堂稟處,爾等退修學業。
慶尙道儒生幼學李學培·柳英祚·鄭秉魯·金永羲,進士李老淳·李建基·柳進宅,生員黃磻老,幼學李楨輔,生員李升培·姜世誾,幼學李暈爕·崔雲承·李晩受·安允直·李汝龜·李章奎·李大淳·柳岡祚·金宗鈺·朴箕寧·權世永·李坤五·金宗氣·張一爕·李匡德·權迪·金基周·鄭宗休·李秉誠·李祥奎·金亮昊·金星魯·安世應·朴章淳·金顯鐸·金性天·李肇運·都錫奎·洪林虎·許恁·朴龍煥·李彙祚·趙顯震·李周甫·成孝兢·朴啓淳·權褧·裴以龍·趙樂洙·蔡嶷東·黃萊老·金載洛·趙雲郁·趙雲七·趙海樑·黃命鉉·黃宅鉉·黃彭老·金載獻·金載岳·金載崙·金載大·李廷實·金載翼·全秉一·李圭夏·李龍夏·李元會·黃海老·黃昶熙·鄭宅休·鄭泰休·鄭駿休·鄭擢·金在衡·金應龍·金鼎武·鄭寅爕·洪夏爕·李載瓚·楊泳·安基遠·安馨遠·安溟遠·安舟遠·安孝纘·安孝鯤·安孝奎·金樂堯·李允植·李元發·李應濂·鄭匹休·李坰·李一榮·尹壽·權默·徐瓘·徐宅正·辛應烈·辛景烈·趙永周·孫慶裕·成哲運·鄭裕德·鄭裕壽·鄭履福·李載瓛·李載琇·洪周燮·李載瑚·李基鴻·李家鉉·孫星燁·孫倫錫·孫麟錫·孫師錫·金炳奎·鄭暘燮·申冕覲·全熙極·李應淵·李陽復·李植仁·李恒·金·朴最元·朴景濟·李實仁·孫宗運·徐洛俊·孫慶發·金·金濯·鄭裕龍·金成烈·金應東·鄭鼎守·鄭鴻休·鄭夏沁·鄭博休·鄭裕祿·鄭進休·鄭裕宏·鄭裕亨·鄭裕進·鄭裕綱·鄭裕綸·李東瓚·鄭濩·鄭雲休·鄭夢奎·鄭夏源·權景仁·金成九·安性道·金星老·金星爕·金星奎·鄭重綏·柳錫祚·金星說·鄭重和·鄭來望·權溥仁·金星龜·金星恒·鄭來春·鄭重翊·鄭來岐·具命喆·鄭來楨·鄭重烌·鄭重綸·鄭在斗·鄭在綱·鄭在文·鄭來贇·鄭來熙·鄭來新·鄭之道·鄭來雲·鄭來濬·鄭來泳·鄭重·孫以健·權體仁·鄭來虎·鄭來鼎·權度仁·金星觀·金星虎·金道弘·金星璧·權象龍·金星衮·金星冕·安復垕·鄭之時·李泰馨·鄭來養·鄭來弼·金星景·金星弼·鄭之喬·鄭來海·鄭之純·鄭之綸·鄭之緝·鄭象穆·鄭重復·鄭重弼·鄭之璧·鄭壽崑·鄭光烈·鄭光紹·鄭之沂·鄭之洧·鄭來淸·權駿範·權進鍵·金奎漢·金龍漢·金弼漢·權衡·權·權·權·權·權爓·權謙·權正範·金相稷·吳應瑀·金相洛·柳汶龍·金相宅·朴慶家·朴慶七·郭之翰·吳應雲·郭鎭奎·郭宇寧·李廷斗·李南壽·權正鑽·權正錘·權正學·權正柏·權正執·權正發·權正永·權有成·權益成·權九成·權正龍·全一驥·安錫興·盧有龍·盧有中·李仲樑·李德樑·文正儒·姜奎永·文周·金喆剛·金亨剛·權啓祖·權·權柱漢·權成洛·權範洛·權明洛·權利洛·權周洛·權執樞·權啓樞·權復樞·權秉樞·權邦憲·權憲八·權憲·朴啓麟·朴啓敏·朴啓靈·朴致靈·朴致九·柳秉龍·柳秉直·柳宜漢·權·李鎭星·李龜孫·李龜洪·鄭重熙·金魯洙·金樂淳·權錫圭·申夔成·權錫恒·李錫永·權載憲·申致觀·權載紀·申致龍·權載星·申章烈·權載喦·申斗烈·金基洙·權錫晦·李相運·申致堯·權載宅·申邦烈·金道淳·權載坤·崔在衡·申致鳳·朴星老·申致楨·申致皓·金時煥·權錫寅·安興魯·申致孝·權錫度·申範烈·朴殷老·權慶度·趙昌復·申致曄·李鉉白·權弘度·申致麟·權錫祚·申集成·李鉉宅·金塾·申致龜·權海度·申致壽·金履白·柳安休·申寶成·申揚烈·李挺虎·權載綱·申致坤·崔弘範·權時度·鄭天熙·朴致相·安錫禹·申鐘烈·李海奎·申致顯·權彦度·李海星·申致道·權在度·申相成·崔弘基·李汝麟·宋宜恭·權尙極·吳命翼·鄭來祥·權在運·鄭之鵬·李秀五·李秀岡·李孟煥·康俶·安爾鎭·安爾龍·安愿·安憙·安憼·安·安允迪·安允復·安允誠·安允極·權梯·安翼瑞·權榏·權宗烋·權宗騫·金錫喆·金世珌·金世瑋·金鳴爕·金廷爕·金世顯·金世綱·金世稷·金性重·金性天·金性秀·金性初·金性根·金性維·金成爕·金經爕·金性坤·金世文·金性存·金錫孝·金錫忠·金錫耇·金錫耆·金性魯·金性禹·金性晉·金性䆋·金道在·金道默·金道協·金道中·金道恒·金道曾·金道峻·金道通·金道明·金行源·金行利·金行五·金行九·金行奎·金行健·金宗漢·裴相喆·李觀裕·李東秀·李漢春·李學裕·李漢潤·李漢培·李秉直·李秉淵·李秉瓚·李宗模·李漢範·李光集·李成集·李義簡·李奎五·李漢馥·李漢極·李漢杰·李秉道·李漢喬·李命爕·李彦模·李正模·李謙裕·李迪裕·李天裕·李運根·李衡爕·李百爕·李奎文·李奎楨·李俊模·李奎運·李秉璺·李秉璿·李友仁·李漢回·李友益·李漢湜·李秉中·李秉庸·李秉壽·李根秀·李漢迪·李漢鱗·李漢成·李漢模·李漢允·李漢馨·李漢淸·李漢實·李漢興·李漢俊·李錫秋·李寅標·李楨宅·李楨震·李光一·李楨九·金用圭·金得圭·金容圭·金佑一·金景運·金明運·金魯行·金鐸運·金顯鼎·金佑吉·金佑喆·鄭象崙·鄭惠明·鄭進明·鄭復明·鄭奎明·鄭遠明·鄭壽斗·鄭仁民·權載東·權遇東·權範東·權邦憲·李楨夏·李寅龍·李忠一·李根一·李楨百·李楨宇·李楨亳·李楨道·李福一·李應一·李協一·李唯一·李楨憲·李楨直·李楨文·李秉文·李楨維·李寅復·李寅夏·李楨奎·李楨翼·李楨斗·李元一·李秉性·李秉貞·李秉民·李楨忠·李東一·李龍一·李秉璋·李秉珪·李行一·李秉行·李秉琇·李宅仁·金克俊·金用俊·李楨遠·李章一·金樂一·柳毅春·崔琰·崔·崔瑋·崔·崔·崔璭·崔瑎·崔瑊·崔璯·崔玏·崔玧·崔瑥·崔玉·崔琇·崔璞·崔宗窩·崔宗說·崔宗訥·金永龜·金永麟·金永錫·金鍊成·金鎰成·李在震·李在觀·李在韶·李在根·李在楗·李在崙·李在振·李在白·李在益·李在燮·李在貞·李在亨·李在衡·李在咸·李在·李百祥·李億祥·李天祥·李楗祥·李牧祥·李凝祥·李秉祥·李乙祥·李甲祥·李一祥·李駿祥·李馹祥·李驥祥·李運祥·李勉祥·李耆祥·李岐祥·李溥祥·李宅祥·李禾祥·李淵祥·李海祥·李益祥·李果祥·李可祥·姜纘祖·權悅·洪宗潤·洪宗九·洪九燦·鄭必潤·鄭必壽·鄭必昇·鄭必昶·鄭必岳·鄭必璞·鄭昌運·鄭昌祿·鄭光馹·鄭光度·鄭光顯·鄭光顯·鄭光春·鄭光績·鄭昌周·鄭光璧·鄭光朝·鄭光經·鄭萊成·鄭寅熙·鄭理熙·鄭天熙·鄭仁岳·鄭仁勖·鄭仁秀·南始一·李奎鎭·鄭俊·鄭亨文·玄鶴漸·南朝喆·尹必憲·尹殷憲·尹恁·尹重憲·尹翊憲·尹道憲·尹汝璋·尹奎東·尹睦憲·尹明憲·柳億春·柳錫元·柳增·蔡光圭·蔡宗圭·李鎭台·李鎭宗·李鎭寬·李仁亳·李增蕃·李挺寅·安行濂·安濟濂·安挺孝·安龍慶·潘益俊·潘宅俊·潘應運·安思明·張光益·張遇漢·張得良·張光杓·張光雨·全熙東·全熙弼·全熙吉·全熙普·全熙一·朴思㵯·朴世虎·朴世龜·朴世翼·朴世英·朴來敬·朴來瑀·朴來琇·金兌昊·金翰久·金錫昊·金錫運·金龜運·金宗久·康儼·康億·康敏淳·康儉·李鼎暹·李鼎晃·金光昊·金振昊·金昌昊·金躍昊·金振泂·金希龍·金行昊·金希相·金麟赫·金魯赫·金致鼎·金章昊·金光五·金光泳·金光涑·金德燦·金奎燦·金器鉉·金晢·金楨·金永老·尹相甲·尹就勳·尹耆輔·金尙斗·金秉一·金持性·金持永·尹鳳爕·尹應爕·黃爾坤·黃爾埈·尹永爕·文宅質·文宅謙·文翊祥·文成質·鄭浡·鄭·鄭渫·李隆延·李晉儒·高龍瑞·高舜瑞·柳成渭·金相璟·金相行·金相禹·金相直·金宗訥·金宗振·金宗文·金宗奎·金宗胤·金宗穆·金宗鈺·金宗敏·金宗夏·金宗鼎·金重晉·金重鼎·金重履·金重德·金重呂·金重佑·金重協·金重鈺·金重學·金重觀·金宗周·金宗岳·金重岳·金重佐·金重集·金重遠·金洛欽·金重敎·金魯欽·金重文·金重燮·申鼎鎭·申宅熙·金有根·金炳瓚·金炳洙·金炳珪·金炳玹·金驥遠·南濟龜·南弘龜·南荊龜·南始薰·南始淵·南始明·南始楨·南始吉·南連龜·南基夏·南始奎·南始祐·南基壽·南基城·朴井冽·權虎東·權睆·金泰霖·權·權瓛·權璣·權珽·權璋·權銓·權欽·吳命新·鄭來觀·宋思近·吳尙泰·權秉大·李淵學·李淵博·姜履德·姜履亨·姜履運·姜命圭·姜錫圭·南朝運·南之壽·南安國·安景利·安石重·高夢旭·高夢璿·高夢乙·高挺嵂·高挺嶪·高夢斗·高夢鼎·高夢奎·高起周·高起宗·高尙昶·李昌瑾·李敏爕·李尙敏·李是珉·李商發·李尙皜·李尙壽·李魯台·李章㻐·李尙·李尙弘·李尙晃·李尙海·李尙洛·李尙豹·李尙性·李尙幹·李武龍·李尙任·李尙愚·李尙中·李尙億·李健爕·李在爕·李益爕·李膺爕·李尙晦·李光秀·李寅秀·李重穙·李重·李尙翼·李是玶·李是·李是璋·李章瑀·李章瑜·李章璐·李章頊·李是瑗·李是琓·李是璥·都必禮·都必宅·都必仁·都必亳·朴履坤·朴履八·朴履燮·朴履周·朴履坦·朴思游·朴思默·朴思近·徐棯·徐·徐櫶·徐杙·徐欕·徐彦浩·徐寬復·禹鎭國·楊澳·楊渤·楊濩·楊泌·楊漸東·孫鵬振·孫海振·孫益振·孫鶴振·孫養學·孫養元·孫養益·孫圭錫·趙錫文·趙錫彪·趙錫元·趙錫龜·趙錫麟·裴光泰·鄭惟勉·鄭惟完·鄭潑·鄭東陽·郭禮魯·郭柱華·郭柱沂·郭柱寅·柳瀅祚·蔡成楫·蔡元休·蔡元祥·蔡元一·蔡元益·蔡元洛·蔡必家·蔡必章·蔡必達·崔孝述·蔡必勳·崔·崔溭·崔泓·崔涍·崔廈鎭·崔奎鎭·崔鼎鎭·崔冕鎭·崔永鎭·崔興斗·崔鎭遠·崔箕鎭·李震泰·李震復·李震升·李敏章·李楨德·李楨顯·李漢翼·李楨畿·李養浩·李養訥·李養仁·李潤白·李義裕·李漢郁·李漢根·李敎簡·李師世·李周秉·李敏敎·黃處中·李漢鼎·李重容·李重宏·李重煥·黃運復·黃運碩·李敏孝·李敏輔·李敏華·李明裕·李晶麟·李重錫·李漢標·李漢明·李元模·李貞模·李潤發·李潤根·李顯模·李光裕·李憲裕·李勉裕·李秉一·李世裕·李敏相·李寅華·李增智·李寅煥·李秉成·李漢奎·李根裕·李昆裕·李漢醇·李善裕·李恒裕·黃範熙·黃典熙·金漢榮·金㯳·黃眉老·黃遇熙·金萬協·金義協·金商遇·孫覺慶·孫睦慶·孫碩慶·孫晉慶·孫永慶·金若鵬·金若驥·金彪·金運復·金宗岳·郭景鎭·郭泰鎭·郭趾英·鄭象漸·鄭象咸·鄭象泰·李起元·李頤春·琴楨漢·琴楨岳·柳會春·柳普春·柳康春·柳家春·柳邦春·柳厚祚·柳孝祚·柳憲春·柳馨春·柳光泌·柳光潤·柳綽遇·柳泰遇·柳栻·洪景命·洪景信·高祮·高夢沃·李東煥·李道煥·李鉉象·黃趾熙·黃國老·趙雲五·趙宅樑·金履垕·金行曄·黃錫老·黃躋熙·黃廷老·李洛夏·黃獻老·黃泰絃·黃麟老·金亮協·黃志熙·黃斗鉉·李以讓·李以基·李以幹·李吉運·李喜運·李純運·李養運·李熙運·李朝運·李樹運·李復運·李河運·李麟運·李虎運·李龜運·李億運·李憲運·李植運·李芳運·李章運·李種運·李明運·李若運·李乘運·李範運·李洛運·李會運·李普運·李德運·李行運·李東璿·李東箕·李東濟·李東炯·李東瑋·李東璧·李東烈·李東點·李東霖·李東鳴·李東文·李東培·李極中·朴基巘·朴箕華·朴箕文·朴箕沃·朴箕弘·朴箕豐·朴箕升·朴箕晉·朴箕昌·朴周鉉·朴箕祥·朴箕五·朴箕復·吳禧·李瀮·李潝·李濬·朴正鉉·朴基大·朴箕爕·朴基載·朴基應·朴光輔·朴光濟·都·都鎭德·都鎭沃·都鎭民·都運珪·都晉珪·都冕珪·都煥珪·都禹珪·都廷珪·都尙珪·都鼎珪·都喆珪·都必穆·都必相·都必郁·都必信·都必澮·都必揆·金利鉉·金利運·金天氣·金龍氣·洪時雨·洪時潤·盧敬杰·盧敬心·盧廷玉·丁晉敎·丁泰敎·丁彝敎·金夢吉·金養吉·金禹圭·金浩源·金宗錄·金尙圭·鄭惟魯·鄭惟儼·鄭璹·鄭瓆·鄭宗鐸·吉晉榮·吉履榮·吉宇榮·吉應綏·吉應鶴·崔雲範·崔鎭華·崔雲翼·崔雲紀·崔雲漢·崔雲淵·崔雲述·崔雲行·崔雲昌·崔元植·崔仁植·崔奎會·崔奎應·崔奎明·崔奎五·崔九羽·崔瀚羽·崔宗羽·崔德羽·崔晉羽·崔師夏·崔鎭邦·崔大一·崔鼎臣·李時會·朴世賢·許晸·許健·許傪·許·許·許祐·柳成河·柳基一·權成孚·崔雲永·金秀宗·金相岳·洪宅相·洪宅厚·洪宅文·洪震光·金器璉·金禮學·洪思赫·洪漢機·洪漢楫·申濂·洪夏采·洪夏源·申泓·申潭·李德垕·洪宅圭·洪宅輔·洪宅俊·洪宅淳·申澤·申澲·李智學·洪夏潤·洪夏範·朴弼成·朴峻成·朴斗燁·洪林駿·洪林駉·朴南珌·李信學·李挺華·洪宅揆·洪漢明·洪漢瑞·洪象禹·洪象德·申汲·金器正·洪夏龜·洪林挺·洪林泰·洪林晉·洪林玉·洪林發·洪夏龍·洪夏益·洪夏澗·洪善浩·李元馥·申相虎·申象鼎·申說鼎·申相坤·洪林元·李以俊·李以豐·李以觀·李以元·李以儉·李以晉·李以升·李以鼎·李以誠·李以逵·李以燁·李以龍·李以英·李英秀·李養重·李萬淳·李錥·李·李·李殷雨·李若雨·李秉民·李秉天·李尙敏·李尙德·李尙敬·鄭灝·鄭涑·鄭㶅·鄭光林·鄭光格·鄭光幹·鄭光楗·鄭光述·鄭光魯·鄭光柱·鄭宗燁·鄭容燁·鄭致燾·鄭致勳·宋履鐄·宋日章·宋心傳·宋啓涿·宋顯東·宋象鎭·尹聲國·尹載鵬·尹載驥·尹載性·權萬憲·權寵美·裴經德·趙進穆·琴鴻烈·朴基忠·李憲敎·李憲鐸·李憲錫·李鼎儼·李鼎基·李鼎暹·李鼎永·李鼎垕·李鼎搢·李鼎益·李雲祥·李泰祥·李台祥·李義祥·李禮祥·李智祥·李博祥·李善祥·李廈祥·鄭書錫·鄭奎錫·鄭箕錫·鄭龜錫·鄭燧·鄭墪·鄭東九·鄭熺·鄭埉·鄭堈·鄭大永·鄭元永·鄭復永·金堈·金墩·金㙽·金瀅壽·金東鳴·金俊宅·金奎南·金東傑·金俊翼·李在衡·李在恒·李孟鎭·李亨鎭·李海龜·李國鎭·李守鎭·李寬鎭·李定鎭·李海臣·李海佐·李海淸·李海器·李源祐·李源孝·李源益·李源一·都宇夏·都鎭德·朴鴻漢·朴守燁·朴奎錫·張泳·張濤·李宗翼·李宗宅·李宗珪·宋之墪·宋廷鐸·宋廷德·李慶東·李秉一·李秉英·李鵬壽·洪錫圭·崔明海·崔柱河·崔柱八·崔逵翰·崔雲翰·崔九翰·崔永復·崔永祿·崔永福·崔永岳·崔永九·柳興睦·柳昌祚·全熙玉·全鎭奎·全瑞奎·全熙天·朴漢樞·朴漢應·金基定·金斗煥·金基周·金基久·金基積·金基一·金鎭河·金鎭鐸·金樂容·金永翼·金永倫·金樂生·金永煜·金樂宏·金樂成·金樂在·金輝一·金永儼·金樂晟·金永甲·金樂壽·金永敏·金樂英·金樂辛·金永極·金永郁·金永逸·金永周·金永源·金樂延·金龍老·成廣魯·成臣敎·金卓延·金以敬·金以精·金敬熙·金震文·李重奇·宋五奎·宋文晦·金樂友·張象矩·李之敬·李應韶·權潤石·李復賢·金永集·金樂鍵·金永幹·金永義·金樂遇·金萬達·金萬鍾·金萬源·金萬衡·金鼎熙·金協韶·權尹爀·權弼赫·權錫溫·權錫恭·權世殷·權世魯·權世夏·權衡達·金在韶·丁義選·趙師淳·權應璉·權進光·權相伍·權進斗·權進龍·權鼎煥·邊任東·邊壽東·邊始述·邊始晉·邊始協·邊始復·李致文·李秉淵·李秉圭·李厚完·李熙祖·李赫祖·李基祖·李徽祖·李胤祖·朴漢儒·朴周郁·朴周顯·朴周鳴·朴周鳳·朴周麟·朴周喆·朴周琬·朴周秉·朴周鼎·朴周翰·朴周鏞·朴弘寧·朴紹寧·朴祥寧·朴駿寧·朴奭寧·朴喆寧·朴岐寧·朴錫寧·朴聃寧·朴信寧·朴欽寧·朴穆寧·朴致寧·朴彭寧·朴鼎慶·朴漢光·朴漢吉·朴它寧·朴禹寧·朴台寧·朴奎寧·朴來寧·朴武寧·朴民寧·朴維寧·朴九寧·朴漢佐·朴漢朝·朴漢淸·朴懿慶·朴咸慶·朴著慶·朴漢德·朴漢崇·丁義建·鄭光翊·鄭光淵·鄭光佑·鄭光漢·李廷翕·李龜澤·琴象濩·李學中·李鍾淳·李樂淳·吳世顯·李師侗·李龜煥·李龜晦·南日躋·李承淳·李龜恒·李元淳·任希浩·李龜升·李龜蓍·李鉉玉·李宗泰·吳載厚·李範淳·李晦淳·李程淳·李龜程·李啓淳·朴能秀·李日淳·李師晦·柳淳·李宗遠·李老爕·李時敬·琴象復·李漢爕·李汝迪·朴明秀·李龜熽·李龜周·李民淳·李保淳·李性淳·李時靖·柳洙·李行淳·李好淳·南日章·李眞淳·李會淳·李宗翰·琴宗燮·李延淳·李師性·李龜泳·權載中·李喆淳·李宗膺·李正夏·李鉉正·任希洙·李遇淳·李時範·李若淳·李宗文·李鉉吉·吳載復·李時敏·李箕燮·李進淳·朴致默·李圭燮·李能淳·李魯淳·權宗寅·李兢淳·李學游·李鉉牧·任希范·柳鳳祚·柳漢春·柳龜祚·柳同春·柳宇春·柳亨春·柳謙祚·柳章春·柳一祚·柳思穆·柳來春·柳敬睦·柳震春·柳斗春·柳政春·柳崇睦·柳源祚·柳聲祚·柳衡祚·柳碩祚·柳泰睦·柳尙睦·柳衡睦·柳龍祚·柳家祚·崔濟安·崔錫賢·崔閏·崔琠·柳燁祚·柳彙祚·柳·柳恒穆·柳箕祚·柳欽祚·柳達祚·柳鳳春·柳天睦·柳宜睦·柳休祚·柳始春·柳迎春·柳羲春·柳家睦·柳成睦·柳植祚·柳植祚·柳懿睦·柳華祚·柳皆春·柳暹祚·柳進翼·柳進明·柳進榘·柳進規·柳承睦·柳進川·柳道宗·柳進一·柳道煥·柳進敬·柳進翰·柳進浩·柳進鐸·柳道經·柳進鉉·柳根祚·柳玭祚·柳進亨·柳進德·鄭民穆·鄭民覺·鄭民善·鄭民學·金翊東·金履東·金榮胄·金榮燦·金榮秀·金榮宗·金榮九·金榮德·金榮玉·金養周·金遇周·蔡夏亨·洪學範·洪大鉉·洪日鉉·李長鎭·李邁基·李種延·李崑儒·李泰儒·趙錫瑨·趙在洙·趙鐸洙·趙觀洙·趙喆洙·趙述運·趙述聞·趙述觀·趙述簡·趙述孝·趙述謩·趙述忠·趙述先·趙斗榮·趙泰榮·趙晉榮·趙甲榮·趙述堯·趙元榮·趙郁榮·趙升榮·全達儒·魚錫昉·魚錫暘·魚錫曦·趙基嵩·河必源·河必達·河永基·柳晉春·柳升春·柳抃春·柳蓍春·柳耆春·柳光濩·柳光淑·柳光㵓·權達近·權達忠·權達淸·權覺仁·權體仁·權暹·權薖·權樂仁·權守仁·權遴·權道·任·任致澤·任楨·任尙啓·任尙澤·李宅鎭·李夏錫·李基復·李基發·孫星壽·孫星休·孫倫九·孫鱗九·孫楨九·孫采九·崔鶴壽·崔濟極·崔濟廈·崔世泰·崔世顯·崔思浩·崔世澤·崔世徽·崔世徵·崔濟鐸·崔濟國·崔濟謙·崔濟民·崔濟臣·崔世節·崔世漢·崔世翰·崔世鳳·崔世喆·崔世林·崔思周·崔思得·崔思擎·崔思晉·崔思儼·崔世枰·崔世益·崔世復·崔世元·崔世煥·崔世百·崔世命·崔世憲·崔世永·崔世賢·崔世麟·崔世良·崔世龍·崔世秉·崔世鳴·崔世恒·崔世衡·崔濟復·崔濟運·崔濟勛·崔濟龍·崔濟川·崔濟永·崔濟耒·崔濟益·崔濟秉·崔濟漢·崔濟夏·崔濟奭·崔濟宅·崔濟震·洪林祿·洪冀憲·洪章憲·洪長宇·洪宅安·洪鎭斗·李元彬·李元模·金鼎五·金龍翼·朴元發·朴在巘·洪鎭奎·朴在東·朴南瓘·朴南瑞·洪亨基·洪仁基·洪義基·洪夏基·朴斗參·朴基煥·朴天煥·洪漢贊·洪洛潤·洪洛玄·洪洛朝·洪林遠·洪孝修·洪林璧·李升德·李觀德·洪德修·洪義修·洪璋修·朴顯根·朴顯道·朴基淳·申在衡·洪象穆·洪象默·洪夏天·洪儀憲·李挺幹·李昌發·朴頤發·朴斗紀·朴東發·朴在觀·朴亨祖·朴在周·洪正浩·洪章浩·洪林岳·朴箕壽·朴仁壽·朴天壽·朴天福·洪象鉉·洪象吉·申相虞·申相銀·洪象喆·許㬈·許㫼·郭德寧·曺大慶·許·許·許暹·許晩·許晟·許·盧以文·安允悳·許·許儼·許僐·許佺·許·許嵰·許倜·許俼·許偁·許儻·許休·許偐·呂宜大·柳邦弼·許·許褧·許衱·許襫·許鑄·許佶·許儉·許曦·許晤·許倎·許·許·曺漢瑞·盧斗壽·許·許·曺國文·曺吉文·盧萬壽·金鵬海·柳邦權·柳宜華·郭陞·宋煥增·宋億增·宋萬增·安宗稷·朴世燾·許偵·柳邦植·柳邦霖·安國民·黃尙祚·孫獻東·李垕相·李克謙·呂宜集·宋述增·許·許·許僴·許倬·李汝奭·李彙爕·李再淳·李彙玉·李運淳·李彙龍·李龜謨·李能夏·任百源·李龜獻·李彙聲·李彙楨·李彙鳳·李汝舟·李儒夏·李有熻·李龜發·吳載東·李彙馨·李奎淳·李南淳·吳載祐·李希淳·李時學·南日觀·李獻燮·李遠淳·李彙相·李連淳·李逵熻·金堂儒·李元行·李民燮·朴致楨·李彙慶·李彙萬·柳滿·李沂淳·李彙挺·李晩益·南基洛·李觀永·李晉燮·朴致弘·李彙一·李彙雲·李宗愿·任希潞·李肇淳·李彙元·李選淳·李孟淳·琴夏述·李彙睦·李詩夏·李學夏·李容默·吳載漢·李宗謨·李彙百·李德淳·李彙廷·李恒淳·李隣淳·李彙觀·李升淳·李邦淳·李彙朋·李彙鈺·吳載熙·李彙暹·李長淳·李龍鉉·金憲運·金亨壽·金南壽·金晉壽·金養運·金始弘·金始宏·金始幹·金正運·金徠運·權大度·權載誠·權載望·權極度·權啓建·權載琮·權載璋·權載聲·權載璜·權載倫·權載德·權信度·權廈度·權璣度·權秉度·權洛度·權象度·權思浹·權就度·權若度·權百度·金建銖·金學銖·金智銖·金禮銖·金義銖·金仁銖·金在澤·金在義·金在白·金在靜·金在郁·金在達·金在仁·金在崙·金在華·金在商·金熙鳳·金熙復·金熙奮·金熙昇·金熙邵·金熙發·金熙璞·金熙說·金熙敎·南鴻陽·南鳳陽·鄭天一·鄭來興·鄭東弼·高應杓·韓相祿·韓脩·韓俊·韓健·朴遂喆·黃啓海·黃啓河·權仁虎·金道權·金道凝·金星壽·權進鋼·孫周顯·權仁老·孫相顯·具采麟·具應魯·鄭來勖·鄭來卨·鄭來宣·柳百祚·鄭來賁·鄭之源·鄭之博·鄭之棟·鄭之模·鄭之夔·鄭重憲·鄭之湜·鄭之纘·鄭之昇·鄭琥·李時泰·鄭命相·孫奎顯·李仁默·柳甲祚·金道進·金道程·金道益·金道純·權時中·金世楨·金世麟·鄭來聞·鄭來有·鄭來喬·金星白·金星駿·金道一·鄭來朝·鄭來漢·鄭周鎭·鄭魯鎭·權天煥·安窐·權進忠·金道常·金道直·金道昇·金道傳·李寅建·李寅極·李重泰·金道貫·金宗藎·金聲應·安行健·李常福·李日觀·金道九·權錫仁·金星極·李若純·安景德·鄭之緝·李世裕·李萬裕·金庭敎·金珍儒·金商儒·李亨坤·李鼎周·李光周·李經周·李聃周·李宇周·李春白·李顯楨·李顯東·李長厚·李壽龍·李馨錫·李胤錫·李建裕·李重胤·李身璧·李守璧·金炳運·金命根·李文璧·金東魯·金述言·金甲淳·金在根·金道言·李復奇·金宅淳·趙淵復·金聲振·權載輻·李秉睦·安時應·李漢相·琴養吾·李庚白·沈龜從·金宗鐸·李一相·李師相·裴郁周·金熙鳳·李孝成·具孝述·鄭來卨·權重度·李應一·沈龜錫·裴顯鈴·琴大玉·李楨朝·李汝舟·金宗愚·金信喆·安寊·申貞運·申亨運·申達運·申龍運·申鳳運·申在元·申尙元·李心璧·李和璧·李章璧·李潤璧·李之章·呂善益·呂善根·呂善謙·金鞏·金錫運·金永贇·金永基·金永嘏·金永奎·金逈·金永樂·金永煥·金樂暹·李師億·張夏矩·南英秀·孫鎭瑞·朴彭慶·張永鎭·張義矩·張宇奎·張宇拭·張爀·朴周運·朴震吉·朴夏休·朴命休·朴春馨·朴春協·朴宗·朴宗昇·朴廷圭·朴震圭·朴大圭·朴廈圭·朴宗喆·朴宗信·潘達濟·宋相彦·宋弘運·林晦根·李重燮·李貞行·李益行·李宅胤·鄭昌復·鄭昌休·鄭昌璉·鄭昌臣·鄭昌晉·鄭昌魯·鄭昌熙·鄭必濟·鄭光運·鄭光圭·鄭光復·宋之煥·全述欽·全在欽·全復欽·全五欽·全萬欽·全宗沃·全宗淑·全宗濯·全夔欽·全秀臣·李宜晟·李容喆·李時喆·裵光德·裵光復·金宏運·金永運·金祖運·金會運·金秉壽·金輝運·金濟運·金鎭坤·權若度·權若訥·黃宗燁·權錫圭·權衡圭·朴程淳·朴應淳·朴庸淳·金宗運·金相宗·金相英·宋章煥·權衡程·裵憲邦·裵光漢·琴洛烈·金龍命·金龍秉·金龍在·宋晦燁·宋學淵·宋應燁·宋鎭奎·朴松壽·成範魯·成鍾浩·李東煒·李東炯·李衡復·李勉行·丁義集·丁義輟·丁箕敎·權衡佐·權錫祚·權衡範·黃中漢·黃舜河·黃有實·黃始燁·全文欽·全致道·全五欽·宋熙範·宋應淳·黃潤實·黃嵩老·黃箕絃·黃晉鉉·康履德·許榗·康永福·康永祚·康昇德·康鼎德·許橒·康永龍·許升燦·許相燦·河尙九·呂思輔·趙秉德·呂思汲·河尙㵓·金宗儒·呂舜祖·康漢東·趙鼎和·趙秉洙·呂思遇·盧光瑞·趙抃然·金履遇·盧尙敬·河尙達·權泰仁·盧光升·盧以敬·金洙鐸·金鳴鐸·韓用錫·韓龜錫·徐麟聖·鄭象默·鄭象沈·李定權·宋沃心·金履邁·宋啓卨·宋啓宅·宋啓南·宋宅傳·金時遇·金弼遇·曺明圭·金貞鐸·孫鎭一·孫鎭億·孫鍾發·金鎭華·孫鍾遠·孫旭·李龜祚·柳寔春·申光玹·柳載祚·孫昶·柳升祚·南際薰·趙雲翎·金復遇·尹昌烈·金重協·申亨敎·鄭成魯·鄭榮魯·鄭象履·鄭象鉉·鄭象璜·鄭象牧·鄭象臨·鄭民翰·柳道麟·柳崑睦·柳進琥·柳進祥·柳進學·柳進洛·柳進經·柳進詩·柳進龜·柳九睦·柳進休·柳進奎·柳塤睦·柳進彙·柳道軾·柳進憲·柳進馨·柳進修·柳協春·柳方春·柳洛祚·柳楨祚·柳豐祚·柳綏祚·柳淇·柳永睦·柳庭睦·柳鶴祚·柳聲祚·柳安祚·柳周睦·柳泰祚·柳麟祚·柳長春·柳夏祚·柳進夏·柳冕祚·柳·柳淜·柳亨睦·柳時睦·柳說祚·柳昇祚·柳典祚·柳宜三·柳宜泰·鄭在善·鄭有善·鄭馨善·沈聖浹·沈漢鎭·沈之漢·李德烈·李敏烈·權雲明·權德明·權箕明·權顥明·李鳳鎭·李象範·李馨範·李熙範·李佑魯·李佑謙·李乘龍·李象烈·李廷烈·許熽·張東活·張汲·張命爕·張瑬·張洙澤·張晦根·張齡爕·張龍見·張亨爕·張元睦·張幹樞·張守默·張龍五·金就礪·張有聃·金龍彦·張有源·張琦爕·張杓爕·宋應亳·張鴻·張守幹·張利爕·張師爕·張好樞·張鵬爕·張東聚·張萬爕·張天爕·張洙沭·張世睦·張龍九·張道樞·張學樞·張復·張㵓·張演·金性儒·李養浩·申宅震·申宅周·申永躋·申永趾·申伯應·郭必周·安夢恒·李元臣·李喆臣·李禹臣·安夢伯·李有幹·李有祿·李潤塾·李翰臣·朴馨遠·李廷弼·朴泰蕃·李允賢·李允馨·趙義大·李㕀億·朴春赫·南景奭·權廻·權蓮·權速·權·權遡·權大永·權蕸·權遠·權鎚·權郁仁·權秉憲·權逈·金顯鏞·李元陽·李啓陽·李旭震·李東陽·李休陽·李瑞陽·李文龜·李旭祥·金祈永·金博仁·金寔仁·金敍倫·李旭華·金厚倫·金佑德·金克倫·金體倫·金秉倫·金大倫·蔡蓍萬·蔡濟東·蔡興東·蔡觀東·蔡明東·蔡學東·蔡錫東·蔡榮東·蔡晟東·蔡昇東·蔡浚東·蔡崇東·蔡禧東·蔡翊東·蔡祐東·蔡蓍命·蔡範禹·蔡光禹·蔡文東·蔡爕東·蔡圭禹·蔡鼎禹·蔡應禹·蔡敬禹·蔡興禹·蔡書禹·蔡洪禹·蔡順禹·蔡纘禹·蔡紹禹·蔡述禹·蔡尙禹·蔡復禹·蔡周鐸·蔡周泳·蔡周鳳·蔡周·蔡益禹·蔡周洛·蔡謨禹·趙晟奎·姜祚永·李再陽·權宗熙·李旭時·權相憲·蔡仁國·李雨龍·李全玉·洪宗潤·洪錫敷·李順陽·南漢龜·李陽玉·洪錫道·蔡維國·趙奎相·趙重相·權時煥·權運升·鄭重章·權世升·安休命·金應運·權象奎·宋宜敏·宋宜訥·宋宜默·權浩·權瀗·宋宜謙·權·宋思近·李敏根·權瞹·金治鍊·權檍·李塧·趙經相·文德圭·權以默·金宗鐫·金相瑜·權錫默·金宗說·辛·權台憲·金宗瑀·文會應·權䄔·權·金相賓·權文憲·趙弼相·權中憲·趙理相·金相珣·金相璿·趙應相·權寔·金相晉·金相訥·趙顯達·權補·權禕·金相銓·權·趙顯淑·鄭之綖·李若昇·李斗樞·李若瑗·權遫·黃星五·金道孫·金道周·金道靖·金道淳·李若哲·安鼎元·鄭之淑·李宅樞·李璿樞·李璇樞·金星應·金道貞·金道興·安鼎洛·權時敏·權時夏·權時龍·金道文·鄭來崇·鄭來川·鄭來極·金宗轍·金宗祿·李宗眞·鄭來榮·鄭重心·金相文·鄭在石·鄭利濟·金德亨·南始震·鄭同濟·鄭能劑·李漢德·鄭之範·鄭之綱·鄭之宗·李種德·鄭之貞·金相駜·鄭來九·鄭來任·權時中·金相霖·鄭之洛·鄭之翰·鄭重元·鄭重穆·鄭之洙·鄭之河·鄭之浩·鄭之權·鄭之城·鄭來說·鄭之觀·鄭壽仁·鄭壽崙·鄭壽龜·鄭珩鎭·金道覺·金復圭·金箕疇·金禹圭·金道復·金洛圭·金道器·金道性·金道永·金夏圭·金錫圭·金延圭·金星岳·金星樞·金道敏·申壽慶·韓鎭南·韓鎭基·張漢斗·張南斗·權敬摸·權宅摸·權宗模·權晦彦·權民彦·權泰彦·權昇彦·權世彦·權玄度·權聖翊·金逵·金光朝·金光述·金光義·權秉夏·權秉恒·權秉晟·權泰運·權燦奎·權煥奎·權迪運·權尙軾·權尙穆·權光運·權達運·權錫杓·李克延·李哻儒·李漢儒·李斌儒·李奎延·李復延·李重延·李浩延·李基周·李周胤·李師春·李東秀·李相經·李汝柱·李汝駿·李汝馹·李汝鳳·李鎭憲·李鎭八·李鎭九·金濟鍊·金讓鍊·申潤東·權秉楷·權秉衡·金永振·金光稷·金周敏·李慶麟·李慶錫·李慶達·李慶一·蔡謨禹·蔡蓍千·蔡耆九·蔡暉東·蔡耆繇·蔡緯東·蔡宜東·蔡渼東·高夢箕·高夢翊·高夢礪·曺益溥·曺弘溥·曺熙溥·曺瑞獜·張東翼·張海翼·張元錫·曺漢翊·蔡宗東·安思源·安思穆·洪奇默·鄭必仁·權以枰·權以度·蔡範東·權益中·權益錘·權以鐸·權以正·洪永萬·蔡暹東·鄭必佑·蔡蓍根·鄭光先·權致復·權致謙·李睦·李尙郁·洪龜鉉·蔡道東·盧敬熙·李宜春·盧玄玉·李時春·權邇·權選·權達時·李直培·權德仁·李·高夢爕·高在奎·高象奎·高亨奎·申重烈·李秉文·李衡文·李載九·姜履成·姜時澤·姜時聖·姜時虎·李光稷·李光迪·姜志彀·李寅鳳·李寅龍·金幹一·金枝一·金集一·李猶龍·李秀根·李德基·李潤德·李淵德·李升德·李秉德·李謙在·李魯瞻·李敬基·李啓基·李秉基·洪宅衡·洪宅東·洪宅興·洪宅羲·洪宇賢·洪宇泰·李奭基·李良翼·李魯奎·李魯兢·李魯泰·李魯範·洪宇直·洪宇正·洪宇龍·李光喆·李光極·李光元·李光璧·洪文健·洪文龍·洪文杓·李天發·李春發·洪文朝·洪綏國·洪輔國·洪彬國·李廷佑·李完根·李遠根·李東根·洪林奭·洪林瑞·洪宅範·洪宅宗·洪時伯·申鐵鼎·洪鼎運·朴顯世·洪夏夔·洪養浩·洪舜浩·洪龍浩·朴道敏·朴春嵎·朴春發·朴斗經·洪林觀·洪林綽·李彙冕·李基永·李彙益·李彙升·李雲夏·李彙秀·李龜三·李彙晉·李彙蘭·趙居協·趙宗復·朴漢民·李學延·李學顔·趙居重·吳泰協·趙駿臣·鄭象愚·權昇·趙彦儒·趙弦復·李光佑·朴東傑·琴必韺·具祖爀·趙居忠·趙居厚·趙彦忠·趙彦邦·權晟·吳正進·趙圭復·朴尙賓·趙學臣·吳道洋·趙居學·趙居漢·鄭象九·趙鼎臣·趙星復·南泰晉·趙彦聖·趙始復·鄭持默·趙彦脩·趙居樂·趙漢星·朴壽一·朴春壽·琴汝興·趙彦隣·趙奎復·鄭時默·趙根復·趙志復·吳正健·吳碩根·吳道游·趙彦孝·權度和·吳正爕·趙秉德·趙彦綱·李進裕·李象鐸·李奎應·李漢昭·李漢皜·李潤春·李敏好·李顯翼·李舜祖·李恒祖·李潤宅·李潤玉·李潤八·李光祖·李承祖·李重國·李汝亨·李養東·李汝元·李汝楨·李秉路·李宅楨·李宅元·李孝裕·李秉洪·李秉大·李秉仁·李基裕·李宅華·李宅東·李大裕·李晩裕·李漢天·李漢天·李漢文·李漢光·李漢僑·李達秀·李秉奎·李東爕·李益爕·金箕範·金善弼·金武範·金洛範·金在璇·金在甲·韓益藎·韓五良·韓德奎·韓德裕·朴贄圭·朴宗栻·朴天欽·朴濟欽·朴思欽·朴台圭·朴宗濬·朴宗熙·朴宗觀·朴洪圭·朴象圭·朴殷圭·朴台翼·宋相胤·李常夏·李晦春·李鏞淳·李彙典·任雲常·李彙芝·南基重·李彙儋·朴致星·李彙豐·李鉉洛·李彙模·李德鉉·南基遠·李泰永·李泉進·李鉉虎·李復永·朴致雲·李鉉述·權宗益·李鉉燮·李彙斌·李彙大·尹永元·李彙謙·李膺淳·李存淳·朴致陽·李圭夏·李鉉重·吳載韶·李耕淳·李顔淳·李曾淳·許述祖·李彙德·南日永·李彙長·金樂淳·李敎淳·李學聞·尹遇莘·李彙彦·李晩升·金匡鍊·金甲鍊·金黃鍊·朴文圭·宋相胤·金吉鍊·宋震基·金永恪·金楫鍊·宋希浚·金裕鍊·宋希淑·金養鍊·宋相璟·金少鍊·朴在璣·金相楫·宋光守·金相定·宋心錫·金相根·李晉賢·李復賢·金宗鳳·金相毅·李東亨·金相範·金相儉·金宗孝·金宗晦·金宗爕·金宗龍·金宗哲·金相鍾·金相鏞·金道亨·金宗卨·金宗城·金宗周·李永祐·李永福·李基仁·金博源·金相洛·閔慶元·宋學澈·宋學鴻·朴志仁·朴就仁·宋弘濂·金宗熙·金宗鼎·金宗煒·金必亨·金宗烈·金宗斗·金奎運·金永億·金申鍊·金永墴·姜志欽·李載道·李基鎭·洪錫敷·洪錫道·洪錫範·洪穆淵·洪克淵·洪斗標·洪極標·高夢吉·高彦弼·高俊謙·金洪柱·姜世謩·姜世昌·姜世器·姜世獻·姜世亨·姜必復·姜世泰·姜世範·姜世洪·姜大欽·姜善欽·姜斗欽·姜命欽·姜乃永·姜俊永·黃宗熙·黃爀熙·黃悌熙·黃信熙·黃淳老·黃泰老·黃淵老·黃宣老·黃禮熙·黃重熙·黃達熙·黃奎老·黃鷹老·黃聃老·黃濟老·黃喆老·黃憲老·黃耕老·黃綸老·黃稷老·金聲振·洪錫範·洪宗國·李旭昇·李旭海·蔡夏績·南天龜·郭漢俊·南錫龜·李秉迪·權睦任·李旭東·南駿逸·姜勖·李元龜·蔡瑞麟·蔡洛文·洪宗九·洪龜燦·權尙振·蔡象元·李旭震·郭宗道·洪龍燦·南正觀·洪洛燦·蔡瑞演·南駿東·李述孝·鄭宗弼·鄭宗華·鄭必熙·鄭光榘·權思忠·柳衡睦·柳恒睦·李孟浩·李光浩·李仁浩·李氣浩·申孝應·權若春·申悌應·金永胄·金慶郁·金相瑨·金相璣·宋學沈·宋鐸·權周爀·權文爀·黃中燁·黃中履·黃之燁·宋文煥·宋東煥·李之楨·李之簡·李之默·李宗默·李泰儒·李崑儒·洪林淑·鄭民稷·鄭民秉·鄭民穆·鄭民衷·鄭民秀·鄭民周·李敍九·李邁基·李選基·李鼎九·李重朝·鄭象中·鄭象順·鄭象豐·鄭象復·李種延·金翊東·趙述規·趙述準·趙述仁·趙述禮·趙述憲·王鳳周·李甲發·曺弘慶·曺萬慶·曺遠稷·曺近稷·丁周翰·權必秉·權宜準·洪宇永·洪宇忠·申鼎羲·李繼發·李世發·李時發·李漢章·李廷臣·李元鎭·李道發·李孝源·李寅植·李寅樞·南漢秀·李元爕·李貞基·李亨基·李漢基·李元基·洪宇寧·李魯元·南道一·李禹龜·李文龜·李相休·李相元·李相東·李相虎·李相南·李弼基·李洛基·洪志遠·洪可遠·洪炳遠·李寅穆·李寅馥·李謹采·玄相龍·張昌運·張邦獜·張邦憲·張東哲·金相運·李淵濯·李寅根·李寅謙·李寅華·李恒曄·李光楫·李光顯·李寅幹·張東亨·張東元·張守貞·張守亨·張守宅·張守元·卞錫寶·李寅琥·李寅鈺·李寅璜·李寅龜·李寅鉉·李寅默·申極星·卞錫完·禹鼎九·金養浩·金養信·金弼漢·趙顯東·金宗漢·卞基德·張光浚·金宅漢·趙顯禧·張光運·李寅斗·李寅馨·金相彦·金相昊·金相幹·金相兌·金相慶·李培厚·李培浩·張文燦·張寅燦·李光宇·李光春·張光漢·卞基大·金相元·琴熙述·張顯國·李培元·張東燦·安思儉·安思溫·安弘洙·吳應洛·吳章鎬·吳司賢·吳司敏·趙錫衷·趙錫中·李養老·李鉉三·李周老·金永脩·金永㒞·金永毓·金永會·金永稷·金永植·金永實·金樂祖·金樂文·金永生·金樂久·金樂萬·李周彬·李秀彬·李翼熙·李德熙·李靜浩·朴成鐸·金時煥·金若煥·金再煥·金慶五·金民壽·金基命·金鎭岳·金鎭奎·金基獻·金永孝·李元默·李寅默·李賢默·李應奎·李復奎·李楨奎·李泰奎·李祚奎·李鉉升·李昌奎·全宅漢·全宗濂·張司矩·張成矩·張胤矩·張時矩·張起玉·張萬玉·張履玉·張俊玉·張執矩·張宗鎭·李敏行·孫鍾會·孫鍾聞·孫鍾胤·孫鍾大·李祥發·李峻發·申孝模·金宗祿·李知發·申光八·李晦發·金原進·金海進·李基發·申弼敎·金宗贇·李宜敏·申禹模·李玄發·申海敎·李浩發·申瑞敎·李佑發·南德煥·申樂敎·李名發·申光珩·申正敎·李和發·金奭進·申鐸敎·金良鍵·李根發·金養素·朴春馥·申哲敎·李章發·金良鐩·申冕憲·金養晦·南履煥·權中積·李增發·李曾魯·朴元贇·申最敎·金英鐸·李人發·李志發·申冕文·申冕欽·金英鏶·朴元赫·李曾孝·金泳進·李亨發·申冕穆·金良錠·李家發·申擎日·李春壽·申宗洛·金伯敎·朴春昺·朴春昇·申聲敎·李熹發·申必儉·金行進·李魯書·金魯進·金精進·朴春慶·安孝復·安孝泰·朴來慶·朴世鳳·朴世顯·朴世任·李廷爕·李良爕·李輝五·李章程·李輝發·安孝天·李守權·孫鍾玉·金志學·李錫茁·李坤岳·朴鼎岳·李錫虎·蔣錫·孫鍾應·申巘·申·孫承伋·孫承儁·孫承大·孫承九·孫騎東·孫義東·孫奎東·朴世夏·李喆臣·李錫采·李亨臣·孫宅永·孫弼龍·孫俊遠·孫致和·孫聲遠·朴履慶·朴龜壽·朴世喆·安孝述·朴世載·朴世儀·朴世潤·李仁堅·朴再秀·郭壽翼·金奎煥·郭龍翼·郭柱大·金鎭運·金弘濟·成奎魯·郭鵬翼·郭燦·金奎燦·金濬欽·全秀東·全秀南·全奎欽·全箕欽·宋元燁·宋廷益·宋廷卨·宋之燁·宋章燁·李寅奎·金龍文·金龍夔·金萬國·金慶祐·朴時懋·朴時寅·朴宗垕·朴宗喬·朴師圭·朴時休·朴時述·朴時薰·朴時根·朴時濟·朴時遠·朴時勉·朴師昌·張胤恭·張維玉·朴在源·金進吾·南泰毅·朴祥虎·金養質·南正翼·申鼎宅·徐命敎·申行敎·金養時·金養鱗·申冕璜·申冕奎·申檥·朴休祿·南鼎周·申正周·林元碩·申冕九·李魯永·李魯奎·金養燮·金繼善·申祖永·權中時·金宗極·柳昱·柳晟·李寅鐸·金相殷·金文煥·金魯煥·李重籙·金宗鍊·金宗默·金宗洛·金應斗·金光玉·金商元·金商信·金章泰·金壽泰·金龜泰·金秀敬·黃達休·田俶敬·田宅敬·田在龍·黃天熙·黃丙老·黃丙儒·黃孟儒·黃重新·姜泰基·柳文起·成履正·成繼祚·成榮祚·洪秉謨·洪聖謨·黃石老·金鳳俊·金在孝·黃秉善·黃以善·黃汝善·黃進善·姜必祿·黃浩善·姜必觀·姜世霖·姜遇欽·姜輔欽·姜邁欽·姜胤欽·姜肱欽·姜萬永·姜稷欽·姜卨欽·姜典欽·姜詩欽·姜最欽·姜禧永·姜一永·姜鼎欽·姜龍欽·姜日永·李翼遠·李震遠·李克遠·李采遠·金永翰·金永暹·金星鍊·裴以祚·裴東述·裴以益·裴以亨·裴以晉·裴以權·裴以穆·裴以寧·裴以熙·裴以緯·裴以壽·裴以經·裴以周·裴以健·裴永益·裴永河·裴永奎·裴永麟·裴永祿·裴永孝·裴永敏·裴永弼·裴永壽·裴永坤·裴永祐·宋之復·宋欽奎·辛尙謙·辛以邦·辛翰鳳·辛翰鵬·李家祥·李曾受·李曾度·裴永禧·裴永祉·裴永偉·李祥龍·李時龍·李彦國·李彦亨·李漢芳·趙光鉉·李光錫等疏曰,伏以人心之不可泯者,公議也,朝家之所當愼者,刑政也。刑政之得失,而公議之是非係焉,其所以平刑政伸公議之要,則亦惟在乎顯忠良而理冤枉而已。臣等不揆僭越,竊有所區區素蘊,合一道之公議,憂國家之刑政,千里裹足,瀝血封章,進伏閶闔,已涉旬日。際因臺臣之疏,至降捧入之命,而喉院,以無太學謹悉,謂違規例,竟至沮格。蓋儒疏之有謹悉許捧,其例誠然,而若其疏儒之過千以上,不拘謹悉之有無,亦多其例。惜乎,倘使臺臣,一言及此,則豈至有喉院伊日之啓乎?臣等雖伏承退去之命,而數十年結轖之衷,竟未得一伸於黈纊之下,則臣等實無歸見父兄師友之面,寧被屢瀆之罪,不敢爲遽歸之計,相率徊徨,復此冒陳。伏乞聖明,特加垂察焉。臣等草野疏逖之蹤耳,固何敢開口與論於朝家是非,以自速越俎之誅哉?特以生長鄒魯之鄕,服襲先賢之敎,不惟嚮上之憂愛自別,凡所以明大義而扶正論,妄竊自以爲不在人後也。故粵自列聖朝以來,凡有大刑政大義理,有可以關國家之治亂者,未始無嶺儒之一言,逮我先大王所以眷注於嶺南者,前後隆摯,或半夜前席,玉音溫諄,或十行恩綍,德意鄭重,臣等隕結感激。於戲,不忘師友之所講明,父兄之所敎詔,惟是對揚我先王之精義耳。夫何庚申以後,喬陵之松柏未拱,而凶逆肆志,大義遂晦。於是乎洪羲運·李基慶·姜浚欽輩一種怪鬼,乘機逞憾,綢繆群凶,互相搆捏,至於追削故相臣蔡濟恭而極矣。噫,一相臣之冤不冤伸不伸,何關於遐土韋布,而臣等之所藉手者,先大王之義也,臣等之所奉信者,先王之敎也。臣等竊伏覩我先大王親製誄文,其所褒奬本末,固不可一一盡擧,而至若曰,挺然獨任,義三秉一,御註若曰,第四五句,言嚴於辛壬義理,第六七句,言嚴於戊申義理,第八九句,言某年義理頭腦。嗚呼,天球弘璧,至今炳烺於天壤中間,則濟恭五十年立朝所秉之固,可謂永有辭於後世,而且其癸丑一疏,乃是將死告歸時一腔血瀉出來者也。此實金縢頒下之所以然,而筵敎若曰,獨知其事,獨言其事,謂之忠肝義膽,可也。蓋英廟甲申,親臨徽寧殿,屛史官,以御書金縢,命濟恭藏于貞聖王后神位褥席下,逮至先朝丙申御極之初,特命濟恭入侍,以寧考所以諭示於當日者,明敎於濟恭,剖分忠逆,聖敎丁寧。又於戊戌,濟恭奉使而還也,始入候班,聞院隷傳呼淑昌宮承言色,濟恭於衆中,瞠然大聲曰,非誕聖嬪宮,不得問安,禮也,誰爲此定例也?獨不知天無二日之義乎?及夫德相凶疏之出也,濟恭一見擲地曰,此有何所重,乃敢曰宗社靡托乎?其後先大王敎曰,益知卿忠直,此皆濟恭樹立之所卓然不撓者也。而況於先大王至精至微之義,奉承之嚴,遵守之確,壬寅一疏,至曰臣雖無似,至於大義所關,平日秉執,自以爲賁·育莫奪,爲今日臣子者,如或萌心此論,雖使臣手刃,亦當不辭云云,此亦濟恭秉執之所毅然不移者也。是以契合昭融,禮遇曠絶,叢鏑而全保之,坑坎而拯拔之。御筆拜相,十年委任,倚毗之重,逈出尋常,及其身歿之後,錫以恩誄,刻立墓道,徵入私藁,親加校正,此誠有君臣以來所未有之恩數也。噫,彼基·浚之徒,附裕·達之餘論,承煥·觀之陰旨,乃以千萬不近理邪魁之目,文致奸言,勒成罪案,夫濟恭之積被仇忤於羲運·基·浚之徒者,非一朝一夕之故也。蓋濟恭平日,嚴於闢邪,以疏以啓,如嫉私讐者,寧考之所詡,擧世之所知也。然而蚤知此輩,假托斥邪,陰懷挾雜,畢竟禍人家國而後乃已,故麾而屛之,不少假借,此輩之猘牙潛磨,沙弩久含,而特以風雲之契,不可以間也,日月之明,不可以逃也。終先王之世,不敢售其一螫之計矣。及夫濟恭之身後,時事一變,權奸鴟張,毁劃我先王典憲,背馳我先王義理。於是,陰譎之基慶,憸毒之浚·羲,揚眉抳腕,謂此機可乘,謂此讐可快,外假迎合之態,內售報復之計,而欲加而無可加之罪,欲指而無可指之瑕,則乃以至醜之目,勒加於無形之地,至被身後之一律。濟恭泉壤之冤,已無可言,而基·浚輩之罪,可勝數哉?噫,滋蘭而不拔其棘,則蘭無可長之日,薙草而不鋤其根,則草無可除之道。孔子曰,惡莠,恐其亂苗也,惡紫,恐其亂朱也,惡佞人,恐其亂吾道也。彼基·浚之所爲,謀淺而易知,十手之所指,十目之所覩,固何足煩臣等之齒頰,而若其陰運機關,窩窟深閟,眩惑世道,戕害善類者,自有世傳之奸魁,卽前判書洪義浩是已。噫,義浩之其言其色,豈不甘且艶矣,而使識者觀之,其千妖萬惡不忍正視之態,可得以盡言哉?以言其外面,則濟恭之被誣,雖若羲運輩之所爲,而若論其裏許,則一則義浩,二則義浩,蓋義浩。之讐視濟恭,自有所受,其父秀輔,早蓄奸肚,興訛造誣,必殺濟恭而後已。篋雖魏盈,杼不曾投,此固御䛶中所嘗洞悉,而向來全嶺人士之輪通告絶,不許更齒於儕流者,卽公議之所同然也。噫,彼義浩,不思所以蓋父之惡,而益逞其蛇豕之性,藏頭匿面,陰嗾鷹犬,排布自我排布,搏擊從他搏擊,竟使濟恭,不保先王寵錫之爵命。邇來國是稍定,奸狀殆露,則斂氣囁口,都歸之羲運·基·浚,而渠乃逃躱不暇。噫,縱奴殺人,論施償命之律,則奉行之奴,當之乎,坐使之主,當之乎?誘兒辱人,馴成悖倫之習,則責在長者乎,責在小兒乎?彼羲運·基·浚,不過義浩之奴子耳,小兒耳。其得暫逭天刑,固不足關係世變,而義浩則世躋卿班,手勢稍滑,欺人耳目,無所不爲,所以爲群壬之依歸,而自作窩主者也。其爲世道之憂,果如何哉?渠亦稍黠,豈不知構誣濟恭之爲得罪公議,而猶不知止者,此無他。濟恭卽義理主人也,盜憎主人,勢所必至。然則讐義理也,故讐濟恭,攻濟恭,卽攻義理也。攻義理則豈非義理之罪人,而臣等之所當聲討者哉?且以洪燦謨事論之,萬口譁然,根窩有歸,渠將掉脫之不得,況在渠近出,則固當援例處義,而攘臂按獄,不日致斃,汲汲滅口,惟恐情實之或露者,其意果何居?雖以此一事觀之,其自來心術之巧憯,可推而知也。負犯如彼其至重,情態如彼其莫掩,而尙自安享富貴,狐媚狗苟於崇班膴仕者,其爲貽羞於聖朝,固如何,而野紀家乘,若使後世之君子者論之,將謂聖朝刑政之如何哉?臣等於義浩,未嘗有好惡之私,而今於爲濟恭伸理之章,論及於義浩者,特以伸濟恭,卽伸義理,而討義浩,卽伸濟恭也。臣等之前疏未徹,義浩之對章遽投,臣等雖未見其原本,而觀於承宣之疏,以爲其所自辨,不啻張皇云爾,則可知其力抗公議,欺誣天聽。其放恣無忌,胡至此極?嗚呼,臣等抱菀茹痛,凡玆十有八年之間,無日不思少須臾無死,得見先王之義理復闡,先王之刑政復明,而寥寥一世,未見有爲濟恭一言者。當世忠臣志士,擧已歔欷然掩抑流涕,而先大王至精至微之義理,或幾乎泯然,將熄於宇宙間矣。竊覸我殿下,睿知天縱,式克欽承,精一乎先王之大義,而審察於錙銖之重輕,率由乎先王之刑政,而兢念於消長之幾微,凶如煥·觀而已嚴其懲討之典,逆如裕·達而不貸以關石之誅。窮山之下,絶海之外,婦孺之微,僕隷之賤,凡有血氣者,莫不攢仰欽誦,太平萬世,歌詠聖澤,而獨於濟恭,尙靳其寬大廣明之典,何也?一濟恭之抱冤,固不足惜,而其於先朝大義之寢晦,何哉?且先朝恩批中,惟予本意之愈晦愈隱,是懼是恐之丁寧告戒,正爲臣等今日道者。玆敢更申血忱,疾聲叫閽,猥瀆誠罪也,而其言則全嶺大同之論也。伏願殿下,以先王之心爲心,斷自宸衷,廓揮乾斷,亟降霈典,命復濟恭官爵,以循公議之正。仍治義浩·基慶·浚欽輩戕善害正之罪,以正刑政之失,則朝野幸甚,世道幸甚。臣等無任云云。省疏具悉。追奪罪人事,刑政自在朝家,非爾等所可煩也。重臣事,噫,其甚矣,爾等何若是乖激也?爾等退修學業。
戊寅九月二十日辰時,上御興政堂。晝講入侍時,同知事尹益烈,持詩傳第三卷,特進官申絢,持詩傳第三卷,參贊官尹鼎烈,持詩傳第三卷,檢討官鄭基善,持詩傳第三卷,典經徐憙淳,持詩傳第三卷,假注書朴永元,持詩傳第三卷,記事官李嘉愚,持詩傳第三卷,記事官權敦仁,持詩傳第三卷,武臣行副護軍李翼鉉以次進伏訖。上開卷讀前受音訖,命奏新受音。基善讀自有女同車,止有女同車二章章六句,仍解釋章句以奏。上讀新受音訖,命陳文義。基善曰,言詩者,以鄭·衛爲淫詩,鄭·衛之中,鄭聲尤淫佚,故聖人以放鄭聲爲敎,蓋指此等之詩也。別無可取之文義,而第觀一篇旨意,則有女同車,恬不知媿,盛道容色之姱麗,誇張佩服之煥爛,至謂之德音不忘,可謂惑之甚者矣。然好色者,人情之常,而情者,人之所不可無也。但君子以禮制情,則出於性情,發於事爲者,純然一合於正,衆人逞私徇情,則男女飮食之慾,放辟邪侈之弊,皆從情字中出,而小而妨工害事,大而亂道悖德。情固賢愚之所同,而其分別,專在於用之之如何耳。雖以此詩言之,移此好色之情,用之於親賢樂善之心,則亦足爲推類之一道。昔孔子,見衛靈公與南子同車曰,予未見好賢如好色者,聖人之取譬於切近,有如是矣。今以德音不忘一句,作爲好賢之語,如子夏所云賢賢易色之言,則鹿鳴詩之德音孔昭,白駒詩之毋金玉爾音,不必專美於古。臣言雖出於斷章取義,而詩義如此推觀,亦自有理,伏願留意焉。上曰,下番陳之。憙淳曰,此曰顔如舜華,則容貌美矣,謂之佩玉瓊琚,則服飾盛矣。然而顧其行,則淫辟邪侈而不知恥,其所謂洵美且都者,其所謂德音不忘者,適足爲人所鄙,而遺醜後世矣。推而論之,則士君子之修飭其躬,與夫在上者之鑑別取人,不在於容儀〈服〉飾之間,而必考其所存,眞有是德,克稱其服,然後可以免以貌取人之譏矣。此等詩別無可取,而如是推觀,亦好矣。上曰,同知事陳之。益烈曰,此卽淫奔之詩,所言者不過容貌服飾,章內無可取之義,而其德音不忘一句,推以觀之於用賢之道,則誠如上番所奏,不害爲斷章取義之道矣。上曰,特進官陳之。絢曰,臣別無可陳文義矣。上曰,參贊官陳之。鼎烈曰,臣亦無可陳者矣。上命掩卷,仍命諸承旨持公事入侍。賤臣承命出傳,行都承旨朴宗薰,右承旨申綋,左副承旨洪敬謨,右副承旨申在植,假注書金羽根追入進伏。宗薰曰,臣吏房無公事矣。鼎烈曰,戶房有公事矣,仍讀奏全羅監司狀啓,務安縣大同船裝發事及長興等邑大同船護送事,及遺棄兒留養事竝三本。綋曰,臣禮房無公事矣。在植曰,臣兵房無公事矣。敬謨曰,臣刑房無公事矣。鼎烈曰,代房工房無公事矣。在植曰,士林公議,專由賢關,故方外儒疏,必受太學謹悉,然後始得封章。自政院雖係當納之疏,亦必考謹悉有無,卽受敎定式,格例甚嚴,向來嶺南儒疏之不得捧納,亦由是也。旣已奉承傳敎,曉諭退送之後,不遵舊規,再叫閶闔,職緣鄕曲儒生昧例之致矣。至於昨日臺疏,以疏錄過千,則雖無謹悉,呈徹有例云,未知此例,有何可據,而設使偶或有之,定式與已例,自有輕重,況太學之所不知,喉院之所未聞,今何可援以爲例乎?且不問謹悉之有無,但視疏錄之多寡,以爲捧退,則誠恐有弊於來後,亦非所以重士論嚴事體,謹定式愼出納之道。雖伏承捧入之命,事實如右,依前曉諭,退送似好,故敢此仰達矣。上曰,此疏旣許捧入,雖無例,特爲捧入。承旨所奏是矣。此後則以此定式,載之院中故事,可也。出擧條命退,諸臣以次退出。
戊寅九月二十日未時,上御興政堂。召待入侍時,參贊官朴宗薰,持書傳第七卷,侍讀官沈能岳,持書傳第七卷,典經徐憙淳,持書傳第七卷,直閣鄭基善,持書傳第七卷,假注書金羽根,持書傳第七卷,記事官李嘉愚,持書傳第七卷,記事官權敦仁,持書傳第七卷,以次進伏。上命開卷讀之。能岳讀自書傳大全卷之七,至服食器用。上曰,下番讀之。憙淳讀自王乃昭德之致,止惟德其物。上曰,參贊官讀之。宗薰讀自德盛不押侮,止罔以盡其力。上曰,閣臣讀之。基善讀自不役耳目,止玩物喪志。上曰,左承旨·左副承旨入侍。出榻敎賤臣承命出傳,左承旨尹鼎烈,左副承旨洪敬謨追入進伏。上曰,文義陳之。能岳曰,以武王服遠之化,有西旅貢獒之擧,而召公陳勉之言,丁寧懇惻,至以不矜細行終累大德爲言。蓋聖人進德之工,不可以一息間斷,亦不可以小事或忽,召公斷斷忠愛之誠,尤可見於此,而爲萬世人主之龜鑑矣。伏願體念焉。上曰,下番陳之。憙淳曰,竊觀此篇,召公所以陳勉警戒者,靡所不用其極,旣曰玩物喪志,又曰不矜細行,終累大德。夫以武王之聖,夫豈有耽於玩好而喪其心志之理,亦豈有忽於細行而終至於累德之境哉?其受西旅之貢獒,特不過以柔遠之意,不忍却之,而召公則或恐其因此細行之不謹,或有大於此者,竟爲大德之累,其所反覆陳戒之意,實出於愛君之苦心,終使武王,進於聖而益聖之美。後世之爲人臣者,以召公之進言爲法,爲人君者,以武王之納諫爲則,豈不兩美哉?伏願此等處留念焉。上曰,參贊官陳之。宗薰曰,臣則無可陳之辭矣。上曰,閣臣陳之。基善曰,臣亦無可陳之辭矣。上命玉堂先退。上曰,注書出去,公事持入。賤臣承命持公事而入。上命奏公事。宗薰讀奏全羅監司啓本,罪人李馬先高敞縣到配事。鼎烈讀奏全羅監司狀啓,羅州大同米裝裁事。敬謨讀奏全羅監司啓本,罪人鄭仁基萬傾縣到配事。上曰,別講爲之。出榻敎嘉愚承命出,持座目單子及貞觀政要第一卷而入,侍讀官沈能岳持貞觀政要第一卷,檢討官鄭基善,持貞觀政要第一卷,以次進伏。上命開卷讀之。能岳讀自貞觀六年太宗,止誠如聖旨。上曰,下番讀之。基善讀自貞觀六年太宗謂侍臣,止豈不美哉。上曰,參贊官讀之。宗薰讀自貞觀七年,止太宗以爲然。上曰,閣臣讀之。憙淳讀自封德彝對曰,止敗亂國家。上曰,上番讀之。嘉愚讀自徵曰五帝三王,止咸以爲不可。上曰,下番讀之。敦仁讀自太宗每力行不倦,止公亦足爲良工。上曰,文義陳之。能岳曰,魏徵以君舟民水之語,告太宗,此誠格論。小民雖蠢蠢至愚,得其心則誠可畏,不可以蠢愚而忽之也明矣。太宗論漢誅鼂錯事而深惜之,此事臣亦常所慨惜者,錯以斷斷血忱,循國忘私,始劃强幹弱枝之策,而爲袁盎所讒被誅,景帝稱以漢之中主,而其不明如此,世所謂文·景之治者,誠未可知。若文帝則必無如此之理。此等處深留聖意,察其是非優劣焉。上曰,下番陳之。基善曰,漢·唐以來,無如貞觀之盛際,論史者,稱虛受開納則必曰太宗,稱昭融契合則必言魏徵,太宗固中主有爲之姿也,魏徵亦可謂得君之專也。但太宗,不能無假仁飾義之病,則其所以虛受開納者,卽有虛受之名,而無開納之實也。見於東征時仆碑之事,則可以驗矣。然魏徵以若契合,遭有爲之君,苟能導之以本源之工,措之於懋實之地,則其德化,當不止於漢·唐中主,而竊觀徵所諫諍者,只在於政令施措之間,而未嘗一及於本源之地,如漢之汲黯所云內多慾而外施仁義之言,使太宗之成就,不過於斗米之數錢,外戶之不閉而止,豈不惜哉?貞觀之治,非曰無可法,而賤見如此,故玆以敷陳,伏願留神究思焉。上命掩卷,仍命玉堂先退。上曰,注書出去,公事持入。賤臣承命出,持公事而入。鼎烈讀奏全羅監司啓本橘柚摘奸事。敬謨讀奏全羅監司啓本邪學無乎事。上曰,右承旨入侍。賤臣承命傳于右承旨申綋,追入進伏。上曰,今日坐直承旨誰也?敬謨曰,臣與申在植矣。上曰,別講又爲之,而勿書座目單子,玉堂下番則以正字爲之,閣臣則參贊官爲之,參贊官則左副承旨爲之。侍讀官沈能岳,持大學進伏。上命開卷讀之。能岳讀自夫三代聖時,止在我一心。上曰,下番讀之。憙淳讀自明明德之謂,止予何人也。上曰,閣臣讀之。宗薰讀自而三代以後,止其何望哉。上曰,參贊官讀之。敬謨讀自予於十九歲,止歲戊寅十月甲寅序。上曰,上番讀之。嘉愚讀自大學章句序,止不得蒙至治之澤。上曰,下番讀之。敦仁讀自晦盲否塞,至新安朱憙序。上曰,文義陳之。能岳曰,明德·新民·止至善,爲大學一部綱領,而明明德尤爲切要。蓋自己所有之德,益明其明,然後可以推及於人,使得革舊惟新,止於至善,而所謂明德之本,則在於正心誠意,誠之一字,不但爲聖人爲學之工,天下萬事,無出誠之一字,聖祖平日工夫,尤眷眷於此書者,蓋爲是也。伏願此等處,益加體念焉。上曰,下番陳之。憙淳曰,格致修正四者,所以修其身也,齊治平三者,爲旣修而及乎人者也。故經之末段結之曰,自天子至於庶人,一是皆以修身爲本。蓋只擧修身一句,而徹下無有不該,本乎一理而發爲萬事,治己治人,體用具備,則帝王之學,與儒者之學,初無異同者也。然儒者則格致以至於修身齊家,雖在於己,而治國平天下,則得乎君行其道,然後可以展其所蘊,然帝王之學,則治己治人,皆吾分內事,而治平之道,擧而措之而已矣,何難之有?故曰大學明明德新民之道,在人君尤爲切要,惟殿下懋哉。上曰,右副承旨入侍。出榻敎賤臣承命出傳,右副承旨申在植追入進伏。上命書傳敎曰,同副承旨許遞,前望單子入之,待下批,牌招察任。仍命退,諸臣以次退出。
戊寅九月二十日申時,上御興政堂。別講入侍時,參贊官申在植,侍讀官沈能岳,持國朝寶鑑第二卷,檢討官鄭基善,持國朝寶鑑第二卷,待敎徐憙淳,假注書朴永元,記事官李嘉愚,記事官權敦仁以次進伏訖。上命開卷讀之。能岳讀自恭靖王避暑,止皆稟焉。上曰,下番讀之。基善讀自始開經筵,止未嘗暫廢。上曰,參贊官讀之。在植讀自上上壽,止衮冕以謁。上曰,閣臣讀之。憙淳讀自己亥元年,止爲實惠乎。上曰,上番讀之。嘉愚讀自御便殿視事,止是稠而非漸。上曰,下番讀之。敦仁讀自上王御便殿,至趙亮·易節繼至,上曰,易節者何也?能岳曰,似是天使之名矣。敦仁復讀止上嘉納之。上曰,文義陳之。能岳曰,此卷內,兩聖祖治國規模,御世法度,燦然具備,良謨偉烈,指不勝摟,而其中最宜鑑法者,卽憂民之念也。當此宴樂之時,不忘軫恤之道,則其常時憧憧,造次匪懈,尤可推知。伏願深察而體法焉。上曰,下番陳之。基善曰,今日所講,連篇逐條,聖謨孔彰,莫非可以鑑法處,而抑有可據而論辨者。卞季良,以王安石之文學政事,乃有非小人之論,此甚不然。夫君子小人之分,只當於實德上考之,至若文學政事,小人何嘗不能,君子何嘗皆能乎?季良當時以文識見稱者,而思不及此,惜乎。聖祖若曰,安石小人之才,此可見聖鑑之明,而古語曰大姦似忠,難不必引而譬此,然大凡君上取人之道,易眩於才德文質之間,此等處深究而明察焉。上命掩卷,仍命坐直承旨持公事入侍。賤臣承命出傳,左副承旨洪敬謨追入進伏,讀奏全羅監司啓本谷城縣反庫事訖。命退,諸臣以次退出。
上在慶熙宮。停常參,只晝講。
中宮殿,藥房口傳問安。答曰,知道。
洪敬謨啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
申綋啓曰,明日·再明日齊陵忌辰祭齋戒·正日相値,視事頉稟之意,敢啓。傳曰,知道。
申在植啓曰,來二十五日朝參日次矣,敢稟。傳曰,停。
尹鼎烈啓曰,藥房提調·副提調,持湯劑來待矣。傳曰,封入。
傳于申在植曰,明日出宮內門路,以廣達門爲之。
傳于尹鼎烈曰,召對爲之。
申綋啓曰,吏曹郞廳來言,承旨有闕,政事,取稟。傳曰,前望單子入之。
承旨前望單子入之,申絢落點。
傳于申在植曰,新除授承旨,牌招察任。
申綋,以弘文館言啓曰,新除授應敎朴齊聞,卽爲牌招察任,何如?傳曰,允。
以校理李沆,副修撰尹命圭牌不進罷職傳旨,傳于申綋曰,只推。
申綋,以弘文館言啓曰,校理李沆,副修撰尹命圭,旣有只推之命,竝卽牌招察任,何如?傳曰,允。
以大司諫尹羽烈,司諫任百禧,獻納尹景鎭,執義具康,掌令鄭鴻慶牌不進罷職傳旨,傳于洪敬謨曰,只推。
申在植,以備邊司言啓曰,秋務方殷之時,許久曠官,甚爲可悶,昨日政新除守令,使之不多日內辭朝,何如?傳曰,允。
持平李儒修啓曰,臣於日前,以曾經掌憲,當遞見職之意,援例陳疏,而及承批旨,未蒙鐫遞,歷日蹲冒,公格有違,私分益隳。以此情踪,何敢晏然於臺次乎?請命遞斥臣職。答曰,依啓。
洪敬謨,以義禁府言啓曰,前牧使兪漢寔,亟施竄配之典事,承傳啓下矣。兪漢寔慶尙道善山府竄配,而以承傳內辭意,具罪目,依例發遣府羅將,押送配所,何如?傳曰,允。
又以義禁府言啓曰,保放罪人柳仁根,還囚照律以入,而病勢一向未差,仍爲保放之意,敢啓。傳曰,知道。
義禁府啓目粘連,南陽府使朴基豐,安山郡守李憲圭,楊根郡守朴宗恒,麻田郡守金民柱,砥平縣監李兢德等矣本府議啓內,考籍許赴,雖遵嚴科之舊規,徑加査拔,有違關飭之本意,竝只以此照律罪,各笞四十收贖,附過還職,私罪。奉敎依允爲珎,竝只功減一等爲良如敎。又啓目粘連,洪陽前縣監趙台榮,公州前判官柳仁根,禮山前縣監鄭時簡,德山前縣監金錫喜等矣本府議啓內,趙台榮段,捧稅法意,固自嚴重,而未捧殆過千石,稽留已踰三朔,雖緣民勢之切急,難免董飭之不勤。柳仁根·鄭時簡段,未捧之數,不至夥多,裝發之期,未免稽緩。金錫喜段,稅穀雖已告泊,裝載不免愆期。竝只以此照律罪,趙台榮·柳仁根·鄭時簡等段,各杖八十收贖,奪告身三等,金錫喜段,笞五十收贖,解見任別敍,私罪。奉敎依允爲旀,竝只功減一等爲良如敎。又啓目粘連,所斤前僉使車仁鳳矣本府議啓內,瞞報與擅行,俱有違於職守,不可以歸覲之情理,有所參恕,以此照律罪,杖八十徒二年定配,以喪前所犯收贖,告身盡行追奪,私罪。奉敎依允爲旀,功減一等爲良如敎。又啓目粘連,向前李容述亦,讀奏笏記,自有節次,而臨急顚錯,難免不審,以此照律,何如?判付啓,依允。
戶曹參判吳翰源疏曰,伏以臣父母墳塋,在於公淸道稷山地,而身縻朝籍,久曠省掃,松楸僾僾,恒結夢魂之來往,霜露凄凄,不禁感懷之纏綿。況今臣猥叨恩命,出壃有期,嚴程萬里,撫歲月之將改,白首餘生,悵邱隴之愈邈,衷情轉迫,與日俱深,不得不前期丐由,往辭先墓,以寓出告之義,玆敢略陳短章,仰瀆崇聽。伏乞聖慈,俯諒臣區區之情私,俾遂至願焉。臣無任云云。答曰,省疏具悉。卿其往省焉。
戊寅九月二十一日辰時,上御興政堂。晝講入侍時,同知事李秀晩,持詩傳第三卷,特進官李龍秀,持詩傳第三卷,參贊官洪敬謨,持詩傳第三卷,侍讀官沈能岳,持詩傳第三卷,典經徐憙淳,持詩傳第三卷,假注書金羽根,持詩傳第三卷,記事官李嘉愚,持詩傳第三卷,記事官權敦仁,持詩傳第三卷,武臣行副護軍李殷會,以次進伏。上曰,諸承旨持公事入侍。出榻敎賤臣承命出傳,左承旨尹鼎烈,右承旨申綋,右副承旨申在植,假注書朴永元追入進伏。上開卷讀前受音,命奏新受音。能岳讀自山有扶蘇,止山有扶蘇二章章四句,仍解釋章句以奏。上讀新受音訖。上曰,文義陳之。能岳曰,男女相逢之初,卽婚姻之始也。詩首關睢,易著乾坤者,所以重男女之別,而謹婚姻之始也。今於相逢之初,卽以翫弄相悅之辭加之,其無廉恥棄禮義,可以見知矣。非但男女之別爲然也。君臣之間·朋友之際,亦足以推而爲戒。孔子之言君使臣以禮,臣事君以忠者,明於君臣之義也,晏平仲善與人交而敬之者,愼於朋友之交矣。然則君臣·朋友之道,何莫非禮義以爲終始乎?觀詩之法,當求言外之旨,伏願推類而玩索焉。上曰,下番陳之。憙淳曰,扶胥小木,宜在於山,芙蕖之華,宜生於濕,則雖草木之微,各有攸宜,不可以易其性,而此人則無男女之別,失倫彝之性,曾草木之不若矣。然豈其本性然哉?良由敎化失其導率之宜,習俗移其漸染之風,幾乎全失其良心,而苟使生於文王之世,則於變其俗,當如江漢游女之不可復求,是知化民成俗之方,在上而不在下矣。此等處如是推究,似好矣。上曰,同知事陳之。秀晩曰,淫奔之詩,言之醜也,別無文義之可陳,而蓋詩者,民俗歌謠之詞,而爲人心感發懲創之本,則世道之汙隆,政敎之得失,都在於是矣。風人之爲此等詩者,雖出於其俗習之如此,而風人之意,本自忠厚,形容相悅之際,深寓譏刺之意,則當時淫奔之人見之,亦豈無羞惡之心乎?是足爲懲勸之道,故古者列國,採其歌謠,獻之太史,太史採之,獻之天子,以爲驗列國之風化,作後世之鑑戒。夫子嘗言放鄭聲,而猶未刪此等詩者,豈無意哉?鄭俗雖如是淫亂,果能導之以禮樂,齊之以刑政,則安知同車之女,不爲江漢之化,扶蘇之詩,不爲行路之篇乎?古人所謂聲音與政通者,卽聞其樂而知其政之意也。大抵聖人之學,不但推覓於章句訓詁之末,可以留念於格致誠正之工,伏願以此推看焉。上曰,特進官陳之。龍秀曰,此詩之義,不可强覓,別無所陳矣。上曰,參贊官陳之。敬謨曰,臣亦無可陳之辭矣。上命掩卷,仍命經筵先退。上曰,公事奏之。在植讀奏宣傳官張興道病親呈辭。鼎烈曰,臣戶房無公事矣。敬謨曰,臣刑房無公事矣。綋曰,臣禮房及工房代房,無公事矣。上曰,注書出去,公事持入。賤臣承命而出,持公事而入。在植讀奏平安監司狀啓,平安兵使鄭學畊到任事。命書傳敎曰,承旨前望單子入之,待下批,牌招察任。上命退,諸臣以次退出。
戊寅九月二十一日午時,上御興政堂。召對入侍時,參贊官申在植,持書傳第七卷,侍讀官沈能岳,持書傳第七卷,檢討官鄭基善,持書傳第七卷,待敎徐憙淳,持書傳第七卷,假注書朴永元,持書傳第七卷,記事官李嘉愚,持書傳第七卷,記事官權敦仁,持書傳第七卷,以次進伏訖。上命開卷讀之。能岳讀自志以道寧,止惟乃世王。上曰,下番讀之。基善讀自金縢,止民湎于酒。上曰,參贊官讀之。在植讀自梓材,止書傳大全卷之七。上曰,第八卷入之。賤臣承命持入。上曰,上番讀之。嘉愚讀自書傳大全卷之八,止則經營。上曰,下番讀之。敦仁讀自越三日庚戌,止書傳大全卷之八。上曰,文義陳之。能岳曰,旅獒篇不寶遠物·所寶惟賢兩句,最爲緊切。夫治安之道,莫先於求賢,邪侈之心,必生於玩物。故周穆王,咈祭公之諫,而獲白狼白鹿,以致朝貢之不至,齊威王,用四臣之才,而賤照車明珠,以成覇王之業,人君之於尊賢祛奢,可不戒哉?此等處毋或泛看焉。上曰,下番陳之。基善曰,此累篇之內,古先哲王禮樂刑政之備,誥訓謨烈之美,莫非可法,而其中無逸篇,尤爲切近,篇題亦曰萬世人主之龜鑑。夫人君,居夏氈之上,有四海之富,難於勤而易於逸,是故自古進戒於君上者,莫不以無逸,爲第一義,誠以爲治之法,無外於勤,而逸者,勤之反也。然勤亦有許多般,顧今殿下,頻開講筵,屢接臣隣,至于日中昃不遑暇食,外面看之,非不勤矣,而行之不由實心,故應之近於文具,此非向所謂無逸,而苟欲眞箇無逸,必也反自聖心,內而省察,外而問難,孜孜求益,勉勉開進,然後可矣。就以今日言之,所講者至十二篇之多,而夷考其實,不過臣等之輪回讀過而已。如是而實得之效,安可望乎?適因文義之敷陳,敢貢愚愛之悃。伏願聖明,深究勤逸之本,務加誠實之工,講讀之餘,臣等所奏,亦賜體念開納焉。上曰,參贊官陳之。在植曰,今日所講者累篇,良謨宏訓,政宜節節講究,上下番所奏皆好,深加體念焉。臣極知猥越,而有區區所懷矣。近來頻開講筵,日昃不倦,聖工之勤,不勝欽仰,而第講者,講究之謂也,只事誦讀而不加推究,則是豈設講之意哉?臣於年前,猥忝簪筆之列,伏覸我殿下,每於臨講之際,必賜反覆討論,至使諸臣,自相問答於筵中,臣等仰戴好問之德,俯荷與榮之寵,至于今傳爲盛事,今臣等仰勉之言,卽殿下已行之事。伏願繼自今,毋或但事講讀,必爲廣詢文義,俾有實效焉。上曰,閣臣陳之。憙淳曰,臣別無可陳文義矣。上命掩卷,仍命在院承旨持公事入侍。賤臣承命出傳,右承旨尹鼎烈,左副承旨申綋,右副承旨洪敬謨,假注書金羽根追入進伏。鼎烈讀奏京畿監司啓本,麗朝諸陵奉審無頉事,啓下,書判付訖。上曰,左承旨入來與否知入也。羽根承命出去,還入奏曰,方入來云矣。基善曰,召對冊子,今將垂畢,繼講冊子,當及今稟定矣。上曰,以論語爲之,可也。在植曰,今聞夾侍所奏之言,仰認水刺之尙今不進,雖由於講學之勤,而下情誠悶迫矣。今已日晩,水刺進御之後,臣等則乍退旋入,亦無所不可矣。上命退,諸臣以次退出。
戊寅九月二十一日未時,上御興政堂。別講入侍時,參贊官申絢,侍讀官沈能岳,持國朝寶鑑第二卷,檢討官鄭基善,持國朝寶鑑第二卷,待敎徐憙淳,假注書金羽根,記事官李嘉愚·權敦仁,以次進伏。上曰,坐直承旨入侍。出榻敎賤臣承命出傳,右承旨尹鼎烈,左副承旨申綋追入進伏。上命開卷讀之。能岳讀自辛丑二年,止不察情僞。上曰,下番讀之。基善讀自以威逼之,止國朝寶鑑卷之五。上命更持下卷而入,嘉愚承命出,持國朝寶鑑第三卷而入。上曰,參贊官讀之。絢讀自國朝寶鑑卷之六,止妖書者按律科斷。上曰,閣臣讀之。憙淳讀自左弼善鄭麟趾,止容有不知而不言者。上曰,下番讀之。敦仁讀自豈敢知而不言,止庶臻於變之風。上曰,文義陳之。能岳曰,世宗朝嘉謨丕績,不能枚擧,而大抵節用愛民之道爲本,如命停諸道進膳,罷江原道貢炭之類是也。惟願體念焉。上曰,下番陳之。基善曰,今日召對時,略陳所懷,而我世宗朝聖明之德,兼以學問進修之工,上下酬酢之際,都兪吁咈,風雲一堂,彷彿於唐虞之治。古人云欲法堯·舜,當法祖宗,伏願以是留念焉。上命掩卷。鼎烈曰,明日大駕詣昌德宮後,王大妃殿·嘉順宮問安,何承旨進去乎?上曰,右副承旨進去,可也。上命退,諸臣以次退出。
上在慶熙宮。停常參·經筵。
自申時至人定,灑雨下雨,測雨器水深二分。
自人定至卄三日開東,灑雨下雨,測雨器水深二寸八分。
中宮殿,藥房口傳問安。答曰,知道。大駕詣璿源殿入齋室後,世子宮遣宮官問安。答曰,知道。王大妃殿·嘉順宮,遣承旨問安。答曰,知道。還內後,內閣·政院·玉堂·藥房口傳問安。答曰,知道。
申在植啓曰,司僕寺內乘來言,捲簾,取稟。傳曰,捲三面。
洪敬謨啓曰,臣以王大妃殿·嘉順宮問安,進去下直之意,敢啓。傳曰,知道。
尹鼎烈啓曰,藥房三提調,持湯劑來待矣。傳曰,封入。
洪敬謨啓曰,卽者義禁府都事來言,今日動駕時,駕側鳴錚罪人柳民鎭,移送秋曹云矣,敢啓。傳曰,知道。
傳于洪敬謨曰,別講爲之。
申綋啓曰,卽者修撰鄭基善,以其親病,陳疏徑出,原疏以國忌齋戒,纔已退却矣。所當直捧禁推傳旨,而此與無端徑出有異,推考警責,何如?傳曰,允。
朴宗薰啓曰,假注書朴永元,身病猝重,勢難察任,今姑改差,何如?傳曰,允。
朴永元改差,代以李鳳柱爲假注書。
以應敎朴齊聞牌不進罷職傳旨,傳于申綋曰,只推。
以校理李沆,副修撰尹命圭牌不進罷職傳旨,傳于申綋曰,只推。
傳于申絢曰,別講爲之。
傳于申在植曰,未下直閫帥·守令,皆令明日辭朝。
傳于申綋曰,安陵修改別單捧入。
吏曹判書前望單子入之,林漢浩落點。
申綋,以弘文館言啓曰,本館下番闕直,事甚未安,修撰李羲準,副修撰尹命圭,竝卽牌招,以爲推移入直,應敎朴齊聞,校理李沆,旣有只推之命,一體牌招察任,何如?傳曰,允。
又以侍講院言啓曰,新除授兼文學尹豐烈,除拜屢日,尙不出肅,卽爲牌招察任,何如?傳曰,允。
又以奉常寺都提調·提調意啓曰,東耤親耕田所種唐黍打作,則所出爲一石三斗,豆打作,則所出爲十三斗,太打作,則所出爲一石二斗,粘粟打作,則所出爲三斗之意,敢啓。傳曰,知道。
知中樞府事洪義浩疏曰,伏以臣本無似,而荷兩朝不世之恩,濫躋卿列,亦旣老白首矣。蟄居窮巷,杜戶吟病,一切恩怨愛憎,庶幾兩忘於世。迺者嶺南儒生李學培等數三十人,收錄一道內幾千名帖,不由太學謹悉,冒瀆呈疏,爲訟追奪罪人蔡濟恭之冤,而臣之父子姓名,忽入於其中,搆捏汚辱,罔有紀極。目臣以姦黨之魁,口則是街豎之詬,仇臣陷臣不足,憯誣忍及於先故,悲憤慟迫,心骨俱靑。及伏見聖批下者,噫,其甚矣之敎,日月之明,照燭無遺,臣誠感泣靡措,而爲親辨誣,人子之至情也。臣何忍默然無言,不一鳴暴於黈纊之下乎?噫,濟恭邪魁之案,世或冤之,苟欲訟冤,則秖陳其所秉之義,以明其可原之狀足矣。驀地攙擧於臣家,抑何心哉?臣家之與濟恭有嫌隙,通朝之所共知也。往在先朝丙午年間,先臣以都憲,請寢濟恭西閫之除,卽伊時大夫國人,萬口同聲之論耳。及其秉勻之後,附麗承望者之齮齕臣家,勢固然矣。時則有家煥·承薰者類,皆是濟恭門客,而所學習者,乃西洋遠夷無父無君之異端邪術也。自爲敎主,式繁其徒,陷誤良善,誑誘婦孺,駸駸然人類而禽獸,冠裳而戎狄,世道之憂,不知攸屆。濟恭平日,亦嘗憂之斥之,屢形於言語文字間,特牽於私好,不能摘發而鋤治之。於是洪羲運·李基慶·姜浚欽等,因珍山二賊之變,妄爲斥邪之論,實欲倚濟恭以徼其名,故羲運則抵書於濟恭,基慶則對査於濟恭。濟恭始未嘗不驚愕,而終爲家煥輩所賣弄,疑阻橫生,扶抑顯殊,羲運等之拂菀不滿,固無怪也。臣家則本無關涉於其間,而家煥邪徒,謂臣家有却於濟恭,羲運·基慶,又是臣之族親儕友,乃流言于世曰,斥邪之論,卽是敲撼大臣也。此專出於邪類引濟恭爲孤注之計耳。辛亥冬,臣兄臣仁浩,以承旨陳章,悉暴終始不相干之實,載在記注,一按可知。臣之父子兄弟嘗曰,斥邪正論也,而徒欲口辨而力爭,則易歸於喜事好名。臣家與羲運·基慶,斥邪則一也,而有所爲無所爲之別,本自不同。憯彼邪類,不識臣家之本意,乃反讐視臣家,果於甲寅春間,做謊造謗,必欲湛滅而乃已。飛書誣衊,比今愈憯,禍色燃眉,薤粉在卽,而大明中天,魔鏡洞照,魑魅妖孽,莫逃情狀,故終不敢逞其胸臆,臣家之獲保至今,秋毫皆我先大王賜也。恩山德海,隕結難酬,中夜追惟,每有淸淚之被面。嗚呼,臣之先臣立朝四十年,直道事君,公耳國耳,嚴於忠逆之分,當言則盡言,逆如龜柱,凶如鍾秀,皆先臣之最先聲討者也。況告休一疏,秉義精微,至蒙言固可感之恩批,抱玆瞑目,可以有辭百世。又嘗嚴斥邪類,家煥輩揮之在門,略無假借,故邪徒之耽耽甘心於臣家者,厥惟久矣。臣雖不肖,保此遺訓,知有國而不知有他,孤立無朋,信心直行,斷斷腔血,可質神明。惟彼羲運·基慶等之辛酉以後,締交煥·觀·裕·達等諸凶,至於追削濟恭云者,設如其言,諸凶之於臣家,便是仇敵楚·越也。時又身在憂服,豈有與聞與知之理乎?但以羲運等之見忤於濟恭,結怨於邪類,不入於甲寅誣辱之套,故臣果待之如一。雖彼濟恭門下客及嶺南縉紳章甫之前所噂者,莫不摧謝出入於臣家,臣又不宿睚眦,坦然無彼此厚薄之別。每或語及濟恭之冤,則臣亦曰,謂濟恭以揜庇邪學,固不得辭其責,而身無所染,斷以邪魁,則非其罪也。公私稠坐,屢發此言,知臣者,許以公心,不知臣者,謂之矯情,臣皆付之一笑,豈料自在之虛舟,反入於滄浪之水哉?伊來自中之戈戟相尋,轉輾乖激,互相呑噬,靡所不有。臣旣左右無當,力不能調劑,蝸角蠻觸,只爲岸上之觀,而獨怪夫一世人之言,每以斥邪者謂之攻蔡,護邪者謂之扶蔡,此皆不詳裏面,動於浮言者也。大抵斥邪之人,未必皆攻蔡也,扶蔡之人,豈盡其護邪乎?特以邪燼餘孽之窮無所歸者,參錯其間,革面託跡,視濟恭如淵藪,自以爲,討人以斥邪,則世必不服,驅人以攻蔡,則容或疑亂,故假名于彼,逞憾於此,必欲使嘗得斥邪之名者,敺而納諸罟擭阬塹而後已。如臣之虛澹公平者,今忽欲汙穢之戕害之,吁亦甚矣。唉彼嶺儒,多質而易欺,阿好而易誘,風聲所動,莫知其向。然其中粗有涇渭之人,臣亦豈無相知者乎?果有來言于臣曰,治疏上來,本無他意,而入京後朝紳二三人,暗地指嗾,謂臣以羲運·基慶等之窩窟根柢,別構疏草,勒令添入,怵之以禍福,啗之以利害,雖有心不服意不然者,而疏擧旣始,中撤爲難,故不得已從之云,究其設計,噫,亦憯矣。蓋此二三朝紳云者,自非邪賊之切屬,則乃是漏網之餘種,回戀窠窟,視天畫地,外托伸冤之擧,內懷醜正之計,傳襲於嗣永帛書中,欲害臣身之餘謀者也。隄防乍弛,跳踉無嚴,愚臣之却顧長慮,非直自悼其橫逆僇辱己也。其疏中臚列及臣者,集千古奸佞之目,作一場酗罵之習,心雖欲殺而罪無可執,或謂之陰運機關,或謂之自我排布,引喩鄙悖,勒驅之曰是根窩也,末乃以洪燦謨按獄滅口等說,白地誣人。渠輩亦人耳,忍以此黯黮罔測之言,加諸人而無少留難乎?臣於昨春,適忝禁堂,始因燦謨·七在等推覈之命,終參設鞫之坐,究治不嚴,執藝齊憤,而按獄禁堂,元無袒免外罪囚引嫌之例,援例云云,果在何典乎?鞫庭訊推之察飭,有委官·判堂焉,有問郞·都事焉,衆目所覩,初非一亞堂之所可嚴緩,則言不近理,固無足辨,而此果何關於濟恭伸白之端,挾雜構陷,至此之極乎?觀於此,非出於嶺儒口氣,尤較然明甚。況當初嶺疏草本四度之無一言及於臣家之狀,雖親切於渠輩者,向臣傳說,掩諱不得,臣實爲嶺儒惜之,而嶺儒之甘受其指使者,蓋不過二三不逞者耳。奔走聽令,忍爲此護邪毒正之論,四百年鄒魯遺風,一朝爲二三怪鬼輩所壞了,苟使坐在嶺外稍有識見者聞之,其必有慨然歎息者矣。噫,邪徒之傳法伎倆,閃忽陰祕,在當日則慫惥濟恭,使被邪魁之惡名,今又誑脅嶺儒,拖及不干之臣家,要快其恩讐,欲洩其恚恨者,明若觀火。其所綢繆設施,乘機逞毒之意,不在於訟濟恭之冤,而專欲爲邪賊報仇地耳。今其言有曰,戕害善類,類者,非一人之稱也。若爲一濟恭訟冤而已,則何乃以善類稱之乎?此無他也。濟恭追奪之際,同時誅殛者,卽家煥等邪類,故渠輩恒言,必以斥邪之人,歸之於戕害善類之科。蓋其意,將欲舐糠及米,漸次容議於眞箇邪魁如家煥者類,藉口稱冤之階也。今番李致薰·李學逵支屬之肆然鳴金,卽其漸也。羸豕躑躅,殆無顧忌,念之及此,尤豈不凜然而心寒乎?傷痛之餘,憂憤愈激,玆不得不洞劈源委,冒煩聰聽。仰冀聖明,特垂鑑諒,深軫乎邪正消長之憂,防微杜漸,以昭國家平明之治焉。渠輩前疏,雖未及登徹,而臺章·院啓,旣達宸聽,疏語謄播,塗人耳目,有不可以未徹疏言,故曉諭退送之後,臣果陳疏辨誣,而喉院之臣,屢次退却,又有一承宣張皇之斥,故以此對擧,亦不捧入。此皆臣見輕同朝之致,而渠輩忽又籍此,加臣以欺誣放恣之目。噫嘻,欺誣放恣,眞是渠輩之所自道也。退送命下之後,去者過半,而獨彼二三怪鬼,逗留泮底,出沒於受嗾之處,圖囑臺章,徼幸於登聞之階,渠輩所爲,其果非力抗無忌之甚者乎?若臣之所自悼歎者,則愚不量力,持論公蕩,而平地機穽,忽加滓濊,上而貽累先臣,下而玷汙身名,俯仰慙慟,五內崩裂。苟使兩漢人風氣,値臣情界,則剚腹自明,當不俟終日,而自顧疲輭,冒此冤憤,食息如常,生不如死,復何言哉?夫人臣所以籍手事君者,惟孝與忠,而緣臣不肖,遭此橫來之辱於風樹十九年之後,尙何望移孝爲忠,事殿下而立朝行乎?仍念臣之家勢榮顯,受恩罔極,臣乏寸長而名位僥濫,加之癡兒未了,兢懼常切,人猜鬼忌,理亦難免。江湖鳧雁,去來無關,而猶且作釘於人眼,未免鑠金於衆口,倘使臣早自斂避,聲跡形影,不爲一種邪孽之所側視,則渠雖欲張彀,將何所立的乎?矧又病先年痼,畏與憂竝,不待拳踢之敺迫,自知陳力之不能。從今以後,唯有永謝班聯,退伏田野,歌詠餘生,以效不報之報。伏願天地父母,矜之憫之,特降威罰,以治瀆擾之罪,亟賜屛黜,俾卒生成之澤焉。臣無任云云。答曰,省疏具悉。誠急自明。自明可矣,而至於二三朝紳與嶺儒,豈可一竝勒驅於邪黨乎?噫其甚矣。卿亦不免乖激也。
戊寅九月二十二日卯時,上詣昌德宮·璿源殿。親行茶禮動駕入侍時,行都承旨朴宗薰,行左承旨申絢,右承旨尹鼎烈,左副承旨申綋,右副承旨洪敬謨,同副承旨申在植,假注書金羽根·朴永元,記事官李嘉愚·權敦仁,檢校直閣鄭元容,直閣鄭基善,待敎徐憙淳,以次侍立。時至,通禮跪啓請外辦,上具翼善冠·衮龍袍,乘輿出興泰門。藥房都提調南公轍,提調金履喬,副提調尹鼎烈進前曰,侵早勞動,聖體,若何?上曰,一樣矣。仍出顯謨門,至廣達門外,通禮跪啓請降輿乘輦,上降輿乘輦,出建明門·興化門,進發至敦化門,入進善門,至仁政門,降輦乘輿,由仁政殿,入萬安門,仍入齋室。入齋室後問安勿爲之事。出榻敎少頃,通禮跪啓請出次,仍導上詣板位,行四拜禮。仍詣第一室,宗薰奉香,在植奉爐,上三上香,仍行三獻禮,宗薰奉爵,在植奠爵。次詣第二室·第三室,如右儀禮畢,降復位,行四拜禮,還入齋室。茶禮後問安勿爲之事。出榻敎通禮跪啓請外辦,上出萬安門乘輿。領府事李時秀,判府事金思穆,右議政南公轍進前曰,日氣陰涼矣。親行茶禮,聖體,若何?上曰,一樣矣。仍出仁政門,降輿乘輦,由進善門,出敦化門進發,入興化門·建明門,至廣達門外,降輦乘輿,入顯謨門·興泰門,命出標信解嚴,諸臣以次退出。
戊寅九月二十二日辰時,上御興政堂。別講入侍時,參贊官申在植,侍讀官李若愚,持國朝寶鑑第三卷,待敎徐憙淳,假注書朴永元,記事官李嘉愚,記事官權敦仁,以次進伏訖。上命開卷讀之。若愚讀自召黃喜,止豆滿江之南。上曰,參贊官讀之。在植讀自土地沃饒,止生民之所同。上曰,閣臣讀之。憙淳讀自厚民成俗,止其除之。上曰,上番讀之。嘉愚讀自乙卯十七年,止商度以啓。上曰,下番讀之。敦仁讀自惟吏兵曹,止高枕而臥。上曰,文義陳之。若愚曰,世宗朝開拓六鎭之事,可爲法於後世矣。夫六鎭以北,限以豆滿江,卽東國境土,而至麗末,女眞部落,入居其地,興王重地,失之久矣。聖祖之開拓,實爲興王重地,非出於攘斥疆土之意也。自古聖帝明王,未嘗以經略爲事,大禹訖敎于四海,而貢賦則止於要荒,武王通道于八蠻,而幅員則止於中華,惟其辟地攘土,不過後世窮兵黷武之事。此時聖祖苟欲遠略,則以若兵力之强,群帥之盛,廣開遐拓,何所不能,而所開拓者,不過復其舊境而已。我聖祖重封疆寬民力之盛意,深察而鑑法焉。上曰,參贊官陳之。在植曰,此曰移慶源·寧北兩鎭,募民以實之,非民則地虛,故以民而實其地,非但甸畿之內如此,遐荒遠陬,莫不然矣。以是觀之,國之虛實,豈不係於民乎?書曰民惟邦本,本固邦寧,亦此義也。今日所講,莫非鑑法處,而觀於此節,可見重民之意,伏願留念焉。上曰,閣臣陳之。憙淳曰,臣別無可陳者矣。上命掩卷,仍命在院承旨持公事入侍。賤臣承命出傳,行都承旨朴宗薰,行左承旨申絢,右承旨尹鼎烈,左副承旨申綋,右副承旨洪敬謨,假注書金羽根追入進伏。上曰,公事奏之。宗薰曰,各房無公事矣。上曰,注書出去,如有公事,持入也。羽根出去,持公淸監司狀啓,各衙門納米裝發事一張入來。鼎烈讀奏,啓下,書判付訖。命退,諸臣以次退出。
戊寅九月二十二日未時,上御興政堂。別講入侍時,參贊官申在植,侍讀官李若愚,持國朝寶鑑第三卷,待敎徐憙淳,假注書金羽根,記事官李嘉愚·權敦仁,以次進伏。上曰,在院承旨入侍。出榻敎賤臣承命出傳,行都承旨朴宗薰,行左承旨申絢,右承旨尹鼎烈,左副承旨申綋,右副承旨洪敬謨追入進伏。上命開卷讀之。若愚讀自則又不然,止前史美之。上曰,閣臣讀之。憙淳讀自然太子勳臣,止卿其商度利害。上曰,下番讀之。敦仁讀自宗瑞密爲書以啓,止皆可尙矣。上曰,文義陳之。若愚曰,此卽世宗朝六鎭開拓時,密諭金宗瑞之敎也。當時金宗瑞,以出人之才略,專制閫外,掃蕩野人之部落,建置北關之城邑,興王故地,盡入版籍之內,自此而胡虜不敢憑陵,邊圉壯其形勢,若漢趙充國之出鎭金城,若唐王忠嗣之按節太原。至于今磨天以北,烟火相接,民物安堵,朝廷永無北顧之憂,宗瑞衛國之功,誠偉矣。然而苟非世宗朝則哲之明,知人而使能,委任而責成,則何以能成其大功也?是知人臣之能成其功者,專由於君上之知人委任。非特邊門捍禦之功爲然,上自大臣,下至微官百執事之末,而皆知人而委任,則庶績可以咸熙,治化可以郅隆,書曰無曠庶官,其亦此義也。伏願於此,深留聖意焉。上命掩卷,仍命玉堂先退。上曰,公事奏之。鼎烈讀奏慶尙監司狀啓遺棄兒給料事。在植讀奏慶尙左兵使狀啓馬兵都試試取事,及慶尙監司啓本邪學無乎事。上曰,別講爲之,座目單子則置之,貞觀政要持入。嘉愚承命出,持貞觀政要第一卷而入。檢討官李若愚,持貞觀政要第一卷進伏。上命開卷讀之。若愚讀自貞觀八年,止不可同年而語也。上曰,下番讀之。敦仁讀自貞觀十九年,止貞觀政要卷之一。上曰,文義陳之。若愚曰,唐太宗貞觀之治,近古無比,而其與侍臣酬酢,以撫養百姓,眷眷爲言,此所以致治之盛也。蓋古之聖王致治之要,凡於政令事爲之間,靡不用極,而必以安民愛民,爲第一要術,成湯之懷報小民,文王之卑服康功,莫非安民之術,而太宗之又能如是爲言,誠卓越近古者也。故能子惠萬民,休養生息,數十年之間,天下昇平,民物阜盛,綿國祚於三百年之久者,皆太宗明知治道之功也,豈不休哉?由是觀之,則安民愛民,實爲人君致治之要道也。伏望於此等處體念焉。上曰,小學持入。嘉愚承命,持小學第一卷而入。上命開卷讀之。若愚讀自烈女傳,止禮相助奠。上曰,下番讀之。敦仁讀自十有五年而笄,止小學諸家集註卷之一。上曰,第二卷入之。嘉愚承命,持小學第二卷而入。上曰,下番繼讀以奏。敦仁讀自小學諸家集註卷之二,止小學諸家集註卷之二。上曰,文義陳之。若愚曰,古者敎人之法,詳悉周備,有如此矣。自其胎敎之始,至於蒙養以正,無非作成之具,而及乎稍長,敎以詩書,導之禮樂,薰陶其性情存養其心志。是故古之人,類多成就德業者,而降在後世,經殘敎弛,學術荒疎,古者敎人詳悉之法,不可復見矣。朱夫子之言曰,古人禮樂作成之方,今皆不存,惟有居敬工夫,可以涵養操存,爲進德修業之要,至哉言乎。斯可謂闡發前聖不傳之妙,而爲聖門之單傳密付也。然則吾儒之從事於學術者,敬之一字,實爲徹上徹下之終始工夫,而其在帝王家講學作聖之道,惟敬實爲先務。殷中宗之嚴敬寅畏,周文王之緝熙敬止,召公之告王,亦惟曰王敬作所者,無不以敬爲先。然則敬之一字,其非帝王家作聖之急先務乎?伏願於此留神體念焉。上曰,參贊官陳之。在植曰,以鄕三物敎萬民,卽周禮大司徒之職也。民之爲道也。不可不敎,而若夫敎民之要,在於先正朝廷,正朝廷之本,在於君上一心,一號一令一動一靜,可不留心而省察乎哉?今日進講自止,非不多矣。但使諸臣讀過,未承自上問難,恐有欠於沈潛翫索講究之實。每當臨筵之際,深留聖意,是臣區區之望矣。上命掩卷。上曰,坐直承旨誰也?在植曰,臣與右副承旨洪敬謨矣。上命退,諸臣以次退出。
上在慶熙宮。停常參·經筵。
中宮殿,藥房口傳問安。答曰,知道。
洪敬謨啓曰,大司憲宋穉圭,掌令申綽,持平玄鎭商在外,執義具康,掌令鄭鴻慶呈辭,持平一員未差,監察茶時之意,敢啓。傳曰,知道。
申綋啓曰,玉堂備員間,視事頉稟之意,敢啓。傳曰,知道。
尹鼎烈啓曰,藥房都提調·副提調,持湯劑來待矣。傳曰,捧入。
傳于申在植曰,奉審閣臣入侍。
傳曰,別講爲之。
李鳳柱在外,代以徐英淳爲假注書。
徐英淳有頉,代以徐憙淳爲假注書。
傳于申在植曰,以時任閣臣·春坊更爲擬入。
傳于申綋曰,發遣吏郞,諸執事淸齋與否,摘奸以來。
以應敎朴齊聞,校理李沆,修撰李羲準,副修撰尹命圭牌不進罷職傳旨,傳于申綋曰,只推。
申在植,以訓鍊都監言啓曰,本局分授都城白岳山東邊第四城廊近處體城八間許頹圮處,今已畢築,女墻仍爲始役,把手軍兵撤罷之意,敢啓。傳曰,知道。
戊寅九月二十三日申時,上御興政堂。奉審閣臣入侍時,同副承旨申在植,假注書金羽根,記事官李嘉愚·權敦仁,檢校提學金祖淳以次進伏。祖淳曰,雨後秋日尙暄,伏未審日間聖體,若何?上曰,一樣矣。祖淳曰,寢睡·水刺之節,何如?上曰,一樣矣。各殿宮氣候亦一樣矣。祖淳曰,華寧殿,陵園所奉審處皆無頉。臣於五年之間,有此承命奉審之行,而樹木之茂密,補土之無頉,亦如年前所見矣。上曰,閣臣先退。祖淳曰,臣於乙丑秋奉審後,以陵園所樹木蒙密處疏剔之意,筵奏蒙允,其後連爲疏剔。至年前,故重臣徐榮輔爲留守時,年限已滿,故啓請停止矣。四五年之間,樹木依舊茂盛,陵園所位田,半入陳廢之中,員役輩見臣呼訴,而陵園官及守臣,亦以爲言,位田之陳廢,旣甚可悶。雖以長養穉木之道言之,依前疏剔,實爲兩便。此不必硬定年限,亦不必年年爲之,分付守臣及陵園官,量其形便事勢,使之自今年更爲擧行恐好矣。上曰,依爲之。出擧條祖淳曰,龍珠寺,卽陵園所造泡寺,而近年以來,凋弊莫甚,賜牌田畓,亦多陳廢,屋宇多有頹圮,無力可修,本寺僧徒,擁馬呼訴。本寺旣係所重,則亦不可一任抛置。臣意令守臣,招問僧徒,講究方便之道,俾不至於寺破僧散之地爲宜,故敢此仰達矣。上曰,依爲之。出擧條仍命閣臣先退,祖淳退出。傳曰,別講爲之。嘉愚承命出,持國朝寶鑑第三卷而入,參贊官申綋,侍讀官李若愚,持國朝寶鑑第三卷,待敎徐憙淳以次進伏。上曰,俄者注書望擬入乎?敦仁曰,有下敎故改望以入矣。上曰,三望誰也?敦仁曰,首望則待敎徐憙淳,副望則說書尹正鎭,末望則前說書鄭知容矣。上命開卷讀之。若愚讀自臣久在北方,止惟在聖鑑之明耳。上曰,下番讀之。敦仁讀自自古在位建事,止賜御衣一襲。上曰,文義陳之。若愚曰,此金宗瑞在北關時密啓也。當時宗瑞,久在北方,熟知便宜,經營措置,俱中機窾,綏邊之策,衛國之功,固已偉矣。而其密啓辭意,言言中理,而其云不求速成,不貴小利,積以歲月,持之悠久者,可謂深知作事之要也。凡事貴小利則大功不就,不能持久則成效難期。矧邊上新邑,民人之情志不固,夷虜之桀黠難馴,此宗瑞所以必欲以積以歲月,成就其功者也。非獨邊事爲然,朝廷之政令事爲,亦莫不然。董仲舒之言曰,正其誼不謀其利,大易曰,聖人久於其道而天下化成,苟於發政施令之際,建功謀事之道,皆以忘小利持悠久爲務,則庶績可熙,而治化有成矣。伏望體念焉。仍命玉堂先退,若愚退出。上曰,注書出去公事持入。賤臣承命持入,在植讀奏水原留守狀啓,中司把摠李箕材瓜遞代前虞侯柳載南差下事及咸鏡南道兵使狀啓,惠山僉使權聖佑到防事。上曰,小學持入。嘉愚承命而出,持小學第三卷而入。若愚持小學第三卷而進伏,上命開卷讀之。若愚讀自小學諸家集註卷之三,止安安而能遷。上曰,閣臣讀之。憙淳讀自臨財無苟得,止直而勿有。上曰,下番讀之。敦仁讀自非禮勿視,止立如齋。上曰,文義陳之。若愚曰,周武王踐阼之初,進師尙父,而問黃帝顓頊之道,尙父進丹書之篇。卽此是也,其書首以敬字爲言,朱子雖編之於小學敬身篇,而實亦爲萬世人主之龜鑑也。後世箴警之書,雖有大寶箴·丹扆六箴等書,而其何嘗彷彿其萬一耶?古人曰,敬者德之聚也,詩曰,溫溫恭人,維德之基。由是觀之,敬實爲成德之本,而非徒凡人爲然,於帝王之學,尤爲要切。唐堯之欽明文思之欽字,虞舜溫恭允塞之恭字,無非敬也。殷王之嚴恭寅畏,周王之緝熙敬止者,亦莫非居敬之德,則敬之一字,實爲聖德之全體要領也。此篇雖是訓蒙士之文,而推此丹書一篇,可以爲人君常目寓警之資。伏望於此深留聖念焉。上命退,諸臣以次退出。
上在慶熙宮。停常參·經筵。
夜自五更至二十五日開東,灑雨下雨,測雨器水深四分。
中宮殿,藥房口傳問安。答曰,知道。
申綋啓曰,明日常參·經筵,取稟。傳曰,停。
洪敬謨啓曰,合辭許久闕啓,事甚未安,除在外·未肅拜〈外〉,呈告人員,竝卽牌招,何如?傳曰,允。
尹鼎烈啓曰,藥房提調·副提調,持湯劑來待矣。傳曰,封入。
傳于申綋曰,禮房承旨,馳詣受香諸處,奉審摘奸以來。
傳于尹鼎烈曰,召對爲之。傳于申絢曰,別講爲之。
申在植啓曰,禁衛大將李海愚,御營大將李溏,以東·南關王廟獻官,今方受香出去矣。所佩命召,來請還納,何以爲之?而將兵之任,不可一刻無摠察之人,何以爲之,敢稟。傳曰,仍佩往來,禁將訓將兼察,御將摠使兼察。
又啓曰,禁將訓將兼察,御將摠使兼察事,命下矣。兼察禁衛大將李得濟,兼察御營大將金基厚,竝卽牌招聽傳敎,何如?傳曰,允。
洪敬謨啓曰,大司憲宋穉圭,掌令申綽,持平玄鎭商在外,執義具康,掌令鄭鴻慶牌不進,持平一員未差,監察茶時之意,敢啓。傳曰,知道。
以大司諫尹羽烈,司諫任百禧,獻納尹景鎭,執義具康,掌令鄭鴻慶牌不進罷職傳旨,傳于洪敬謨曰,只推。
申綋,以弘文館言啓曰,本館上番副校理臣李若愚,以訓鍊都監從事官,今日朔料上下事,晝仕出去之意,敢啓。傳曰,知道。
又以弘文館言啓曰,本館下番闕直,事甚未安,應敎朴齊聞,校理李沆,修撰李羲準,副修撰尹命圭,旣有只推之命,副修撰南履懋,由限已過。修撰李羲準,副修撰南履懋,尹命圭,竝卽牌招察任,何如?傳曰,允。
以應敎朴齊聞,校理李沆,修撰李羲準,副修撰南履懋牌不進罷職傳旨,傳于申綋曰,只推。
知事朴崙壽疏曰,伏以,臣於昨政,猥充別价之任,義重往役,責異專對,且臣未曾一赴四五朔原濕之役,何敢爲丐免,以負夷險不擇之義哉?念臣受稟殘脆,素抱心腹之奇疾,卽醫家所謂病名疝積,每遇寒節,衝發無常,少或觸冷,頃刻欲殊,雜試燠熱,始得回甦,此臣平生貞疾,藥不見效者也。及今年衰病痼,床第爲命,奄奄若不保者然,將此病軀,驅撼於遼薊風雪,實有委命草莽之憲。以是昨冬節使之行,據實陳籲,特蒙恩諒,而適會承乏,向者屢遭首擬,每蒙天鑑之俯燭,感惶之極,自悼病甚。今於經年之後,昔疾未瘳,舊銜復侈。臣若不能自量,憑仗王靈,諱疾登道,及入彼中,如又病劇,容旋無路,進退維谷,臣身固不足恤,而其於使事之狼狽,何哉?此時罔措,計無所出,左右思量,不敢晏然冒膺,玆敢略控病實,仰瀆崇嚴。伏乞聖慈,俯垂矜量,許改臣使乎之任,以重國事,仍治瀆擾之罪,以安微分,公私不勝萬幸。臣無任云云。答曰,省疏具悉。卿其勿辭,調理往還。
修撰李羲準疏曰,伏以,臣兄臣羲甲,日昨政除拜春秋館知事矣。臣之春秋兼銜,在法當遞,而時値齊令,今始短章仰籲。伏乞聖明,卽命選部,照例遞改,以存公格,千萬幸甚。臣無任云云。答曰,省疏具悉。所請依施。
戊寅九月二十四日辰時,上御興政堂。召對入侍時,直提學朴宗薰,持書傳第九卷,參贊官申絢,持書傳第九卷,侍讀官李若愚,持書傳第九卷,假注書徐憙淳,持書傳第九卷,記事官李嘉愚,持書傳第九卷,記事官權敦仁,持書傳第九卷,以次進伏訖。上命開卷讀之。若愚讀自書傳大全卷之九,止今文古文皆有。上曰,閣臣讀之。宗薰讀自惟五月,止于宗周。上曰,參贊官讀之。絢讀自周公曰王若曰,止爾罔不知。上曰,注書讀之,賤臣讀自洪惟圖天,止寅念于祀。上曰,上番讀之。嘉愚讀自惟帝降格,止乃爾攸聞。上曰,下番讀之。敦仁讀自厥圖帝之命,止劓割夏邑。上曰,文義陳之。若愚曰,此篇卽成王之誥多方者也。當成周盛時,至化旁達,浹洽于民,而人心猶有不盡服者,作書誥敎,如是之勤,於此可見殷王之澤,入人也深,而孟子曰,賢聖君六七作,遺風善政,猶有存者,其此之謂也。然而文·武之政,德化洋溢,周·召之治,恩澤滲漉,人心之未盡服者,終乃大服,四方之未盡歸者,終焉咸歸,曆祚靈長,至于八百年之久。蓋先王之政,仁義而已。故仁心仁聞,有以固結乎人心者也。然必以實心做去,然後實效可期,而治化大成,此正朱夫子所謂以實心行實政者也,至於行仁政,亦不過實心行之而已。伏望體念焉。上曰,閣臣陳之。宗薰曰,玉堂所陳甚好,臣則別無可陳之辭矣。上曰,參贊官陳之。絢曰,臣亦無可陳之辭矣。上命掩卷,仍命玉堂先退,若愚退出。上曰,諸承旨持公事入侍。出榻敎賤臣出傳,與右承旨尹鼎烈,右副承旨洪敬謨,同副承旨申在植,假注書金羽根偕入進伏。上命奏公事,宗薰曰,臣吏房無公事,代房禮房有公事矣。讀奏平安監司啓本式年文科初試試取事,開城留守狀啓齊陵忌辰祭設行事。鼎烈曰,臣戶房有公事矣。讀奏平安監司狀啓愆期未葬人助給事。在植曰,臣兵房無公事矣。敬謨曰,臣刑房有公事矣。讀奏黃海監司啓本罪人到配事,絢曰,臣工房無公事矣。宗薰曰,俄者謝恩正使上疏,以調理行公承批,而正使,與他行公之職有異,自前例以往還承批,故敢此仰達矣。上曰,以往還改書出,可也。仍命別講爲之。參贊官以左承旨爲之,閣臣以待敎爲之,都承旨及參贊官外,諸承旨竝退去,可也。嘉愚出去,持座目單子而入,若愚持國朝寶鑑第三卷進伏。上命開卷讀之。若愚讀自戊午二十年,止搜討以聞。上曰,文義陳之。若愚曰,儀象之設,似若不急於治道,而古聖王,莫不以是爲治道之先務。蓋其儀象之制詳備,然後曆象可明,曆象明,然後可以授時務農,農功無失,則民生以厚,而治化底成矣。故堯典,首揭欽若昊天分命羲和之事,舜典首擧璣衡之政,而降在後世,斯制廢弛,雖有洛下閎張衡渾天宣夜之制,而時王之以此爲急務者,未之見矣。惟我世宗朝,克擧此制,大小簡儀渾儀渾象諸儀器,制作具備,于以治曆而明時,此所以卓越百王,比隆於唐虞之制,而重民時務農功之盛意,實爲後世之監法矣。伏望監于先憲,深留聖念焉。上曰,參贊官陳之。絢曰,玉堂之言甚好,臣則別無可陳之辭矣。上曰,閣臣陳之。賤臣曰,臣亦無可陳之辭矣。上命掩卷,仍命玉堂先退,若愚退出。上曰,玉堂持小學入侍。嘉愚承命出,持小學第三卷以入,若愚持小學第三卷進伏。上命開卷讀之。若愚讀自小儀曰不窺密,止席不正不坐。上曰,下番讀之。敦仁讀自子見齊衰者,止小學諸家集註卷之四。上曰,文義陳之。若愚曰,古人檢身之節,詳悉具備,驟看雖若繁瑣,夷考則皆有節文儀則,此其所以爲做人樣子,而後世學不講而敎不明,因之以人情,莫不厭拘束而樂放肆,古人檢身之節,皆無存者,是以德器無望其成就,禮節無望其修明。及乎濂·洛諸君子出,而復倡明古人之學,叔程子之規圓矩方,繩直準平,朱夫子之八字着脚,繩趨尺步,皆所以明威儀之則,制非僻之心,以進德脩業也。後來之有志斯道者,模楷而矜式,則庶乎爲學思半,而環顧近世,賢才眇然。倘殿下念君師之義,軫導率之方,自一動一靜一語一默之間,無不取裁於禮,動合於禮,則上行下效,其理甚速,人才可以輩出,德器可以培養,朱夫子曰,君心爲萬化之源,此之謂也。伏望體念焉。上命掩卷,仍命玉堂先退。上曰,注書出去,公事持入。羽根持公事而入,宗薰讀奏黃海兵使啓本上番騎兵事,絢讀奏平安監司狀啓墨進上上送事。上命退,諸臣以次退出。
戊寅九月二十四日未時,上御興政堂。別講入侍時,直提學朴宗薰,參贊官尹鼎烈,檢討官尹命圭,持國朝寶鑑第三卷,假注書徐憙淳,記事官李嘉愚,記事官權敦仁以此進伏訖。上曰,在院承旨入侍。賤臣承命出傳,與行左承旨申絢,右副承旨洪敬謨,同副承旨申在植,假注書金羽根偕入進伏。上命開卷讀之。命圭讀自御經筵,止銀帶笠靴。上曰,文義陳之。命圭曰,勤御經筵,卽是我朝家法,世廟於倦勤之時,猶懋秉燭之學,不輟披閱之工,況以鼎盛之春秋,講讀之益,豈披閱而止哉?今當講席之頻御,若顧問臣僚,究賾文義,務實功而不歸於應文,則亦可爲繼述之善事矣。上命掩卷,仍命玉堂先退,命圭退出。上曰,玉堂持小學入侍,廳注書出去,待玉堂入來,以閣臣隨入,可也。賤臣退出,與命圭偕入進伏。上曰,參贊官外,諸承旨竝先退。仍命開卷讀之。命圭讀自小學諸家集註卷之五,止似當有助。上曰,下番讀之。敦仁讀自陳忠肅公,止不慈不孝。上曰,參贊官讀之。鼎烈讀自事親者不可不知醫,止斯其美矣。上曰,閣臣讀之。賤臣讀自古者父母之喪,止食肉飮酒。上曰,上番讀之。嘉愚讀自漢昌邑王,止何代無賢。上曰,下番又讀之。敦仁讀自然則五代之際,止惑之甚矣。上曰,參贊官又讀之。鼎烈讀自橫渠先生,止少私寡慾。上曰,下番又讀之。敦仁讀自忌盈惡滿,止小學諸家集註卷之五。上曰,文義陳之。命圭曰,小學一篇,雖是匹庶初學做樣底工夫。然推而極論,則灑掃應對,卽爲治平之本,帝王之學,亦不外是矣。以陳忠肅敎人學顔孟章言之,匹庶則以顔孟爲期,帝王則當以堯·舜自期待,堯·舜之學問政治,便非從別處理會,體認此書,向大學上達,則自然便做堯·舜之聖。伏願留念焉。上曰,參贊官陳之。鼎烈曰,玉堂所奏甚好,臣則無可陳之辭矣。上曰,閣臣陳之。賤臣曰,臣亦別無可陳之辭矣。上命掩卷,仍命坐直承旨入侍,絢·敬謨進伏。上曰,注書出去,公事持入。羽根持公事而入,敬謨讀奏兵曹啓目受由事,成均館單子學諭薦狀事,兩司推考傳旨。上命退,諸臣以次退出。
上在慶熙宮。停常參·經筵。
自開東灑雨下雨,測雨器水深一分。
藥房都提調南公轍,提調金履喬,副提調尹鼎烈啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?中宮殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿·中宮殿·嘉順宮·世子宮,口傳問安。答曰,知道。
申綋啓曰,明日常參·經筵,取稟。傳曰,停。
洪敬謨啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
洪敬謨啓曰,合辭許久闕啓,事甚未安,除在外未署經〈外〉,未肅拜·呈告人員,竝卽牌招,何如?傳曰,允。
朴宗薰啓曰,同副承旨申在植,不爲仕進,卽爲牌招,何如?傳曰,許遞,前望單子入之。
承旨前望單子入之,李龍秀落點。
尹鼎烈啓曰,藥房三提調,持湯劑來待矣。傳曰,封入。
傳于尹鼎烈曰,召對爲之。
洪敬謨啓曰,大司憲宋穉圭,掌令申綽,持平玄鎭商在外,執義具康,掌令鄭鴻慶牌不進,持平一員未差,監察茶時之意,敢啓。傳曰,允。
以司諫任百禧,獻納尹景鎭,執義具康,掌令鄭鴻慶牌不進罷職傳旨,傳于申綋曰,只推。
傳于洪敬謨曰,別講爲之。
傳于申綋曰,安陵陵上修改時監董本道道臣朴宗來加資,監董地方官咸興判官徐有膺陞敍,逢授官定平府使李健植半熟馬一匹賜給,德陵直長李吉運,安陵參奉金耇竝陞六,各務都檢察前郡守李日會加資,鄕三役及牌將·員役·工匠等,竝依甲寅年例施賞。
申綋,以弘文館言啓曰,應敎朴齊聞,校理李沆,修撰李羲準,副修撰南履懋,旣有只推之命,竝卽牌招察任,何如?傳曰,允。
醫官玄禹瑞書啓,瀋陽問安使判中樞府事韓用龜,無事作行,八月初四,到瀋陽留東門外三義廟,今月十六日,離發前進之意,詮次啓達。傳曰,知道。
李龍秀,以備邊司言啓曰,頃因海西道臣狀請,訓局砲布折半,身布各營三分二,各司純錢伐捧事,覆啓行會矣。卽見監司徐能輔狀啓,則以爲今年綿荒,非比尋常,市絶抱貿,民勢遑汲,訓局砲布三分二,各營身布純錢,依前請代捧事,請令廟堂稟旨分付矣。本道綿歉,觀於前後狀報,可知其日甚一日。參互京外事勢,前旣許代,則道臣更請,雖緣民情之遑汲,軍需所用,事體亦重,有難曲副其請。依當初覆啓施行之意,分付,何如?傳曰,允。
又以都摠府言啓曰,副摠管李勉植,以禁衛中軍,新舊番軍兵等點考事,本營晝仕出去之意,敢啓。傳曰,知道。
又以兵曹言啓曰,今此謝恩使赴燕時,所把驛馬二十九匹,當以諸道馬,分定入送,而發行日字急迫,勢難及期上來,依前例黃海道驛馬十四匹,平安道驛馬十五匹,各自本道,卽爲抄擇,入送灣上之意,兩道監司處行移,何如?傳曰,允。
又以兵曹言啓曰,來十月十一月當上番騎兵二百八名,依定式本曹點考後,仍令該曹,襦衣題給之意,敢啓。傳曰,知道。
又以訓鍊都監言啓曰,本局分授都城彰義門西邊第三城廊近處體城四間許頹圮處,今九月二十六日爲始,改築之意,敢啓。傳曰,知道。
又以御營廳言啓曰,東關王廟有頉處,臣監董修改後,別單書入之意,敢啓。傳曰,知道。
禁府照目,粘連通禮院贊儀李孝述矣本府議啓內,讀奏笏記,自有節次,而臨急顚錯,難免不審,以此照律,罪笞四十收贖,附過還職,私罪。啓,奉敎依允爲旀,功減一等爲良如敎。
洪敬謨,以刑曹言啓曰,卽接故兵使鄭觀米奴名呈狀,則其上典家門內,有捕卒金乭之新寓者,而以其假家當毁而不毁,屢督撤去,則乃反肆惡,甚至詬辱其上典,不勝憤怒,壞其一壁。則該卒,以閭家毁掇樣,訐訴捕廳,至發數十餘校卒,突入中門內,不分誰某,逢輒結縛,婦女驚竄,經一劫厄,作挐之校卒,請以如法重繩。故聞極驚駭,訐訴之金乭,爲先捉致査問,則詬辱作拏之罪,渠亦自服,仍爲嚴囚矣。捕廳不愜於法曹之聽理,鄭奴二名,忽又捉囚。假使鄭家,眞箇毁家,本事初不關於戢盜,則偏聽一卒之赴愬,多發校卒,作挐班家,結縛平民者,已是法外。作挐校卒,欲爲査實,而不惟不送,往復之際,語多噴,有若莫敢誰何者然,前後擧措之顚倒縱恣,誠甚駭妄。如此不已,則焉用法司爲哉?有關紀綱,大損體貌,不可仍値,當該左邊捕盜大將李石求,從重推考,校卒之作拏者,自臣曹査實嚴處,何如?傳曰,允。
大司諫尹羽烈啓曰,臣之衰朽憒劣,豈有一分近似於淸朝言責之任?而況於合啓,有私義之不可聯參者,曾叨是職,屢煩控籲,輒蒙體諒,日昨新命,又下於夢想之外。臣之難安之義,與前無異,固當卽爲引避,而近以痢病,數旬委頓,今纔少間,冒沒出肅,以伸叩謝之忱。而處義旣緩,悚恧冞切,以若情踪,豈敢仍冒於臺次乎?請命遞斥臣職。答曰,依啓。
知中樞府事鄭晩錫疏曰,伏以,臣父母墳山,在於京畿抱川地,而公私互掣,省掃間曠,顧此風樹之餘生,每切霜露之愴懷。況今專對承乏,出疆有期,逖矣原隰之行邁,邈焉松楸之隔遠,未發前躬往展省,卽是情理之所不能已者,臣何敢嚴畏囁嚅,自阻於仁覆之天乎?玆敢冒控衷懇,仰瀆崇嚴。伏乞聖慈,俯賜鑑諒特許恩暇,俾伸至情焉。臣無任云云。答曰,省疏具悉。卿其往省焉。
戊寅九月二十五日辰時,上御興政堂。召對入侍時,參贊官申絢,持書傳第九卷,侍讀官李若愚,持書傳第九卷,檢討官尹命圭,持書傳第九卷,待敎徐憙淳,持書傳第九卷,假注書金羽根,持書傳第九卷,記事官李嘉愚,持書傳第九卷,記事官權敦仁,持書傳第九卷,以次進伏。上曰,諸承旨持公事入侍。出榻敎賤臣承命出傳,行都承旨朴宗薰,右承旨尹鼎烈,左副承旨申綋,右副承旨洪敬謨追入進伏。宗薰曰,新除授行左承旨李龍秀,牌招察任,何如?上曰,依爲之。出擧條上命開卷讀之。若愚讀自天惟時求民主,止罔可聽念。上曰,下番讀之。命圭讀自天惟求爾,止乃惟爾自速辜。上曰,文義陳之。若愚曰,多方全篇文義,昨筵已仰奏,而此則乃稱道成湯聖德之辭也。成湯固大聖人也。難以一事盡言,而其曰愼厥麗民用勸者,蓋言其謹其所依,民皆儀刑而用勸者也,所依,卽依於仁之謂也。大抵斯人之德,仁爲之主,大學曰,爲人君止於仁,又曰堯·舜帥天下以仁,凡禮樂刑政,無非導民齊俗之具,而苟不本之以仁德,則群情難以孚感,衆志無以心服,此所以聖王之必以仁爲歸者也。孟子先王斯有不忍人之政,亦此義也。伏望於此體念焉。上曰,下番陳之。命圭曰,多方文義,大抵艱涉難解,而其中惟聖罔念作狂。惟狂克念作聖之語,最明白大警惕處,聖與狂相去雖判絶,溯其分岐之初,則在一念之如何耳。此無他,人道心危微之分,苟無精一諸工夫,危者愈危,微者愈微,易致罔念之失。然則此數句,可作聖王丹扆之箴矣。上命掩卷,仍命玉堂先退,若愚·命圭退出。上曰,公事奏之。宗薰讀奏承旨座望·房望及司饔院副提調望。鼎烈曰,臣戶房無公事矣。綋曰,臣禮房無公事矣。敬謨曰,臣推考房無公事,而兵房代房有公事矣。仍讀奏公淸兵使狀啓捉虎申飭事。絢曰,臣工房無公事矣。上曰,別講爲之,而小學持入。賤臣承命出,持小學第五卷而入,若愚持小學第五卷,命圭持小學第五卷,以次進伏。上命開卷讀之。若愚讀自小學諸家集註卷之六,止次以分敎天下之學。上曰,下番讀之。命圭讀自擇士入學,止曉達治道者。上曰,參贊官讀之。絢讀自伊川先生看詳,止不悛者絶之。上曰,閣臣讀之。憙淳讀自明道先生敎人,止卒無得也。上曰,上番讀之。嘉愚讀自江革少失父,止輒復賑給。上曰,下番讀之。敦仁讀自王祥性孝,止遂爲敦睦之行。上曰,文義陳之。若愚曰,此言呂榮公家法之正,敎導之嚴,誠爲美矣。然而此猶後世事耳,若夫三代盛時,則人倫明於上,敎化行於下,家塾黨序,克盡敎養之術,少儀內則,詳載禮數之節,蒙養以正幼學壯行,德業學術,彬彬成就。而後世則廢而不講,朱夫子慨然輯是書,以補風化,苟能表章此書,講而明之,則習俗庶乎丕變,而其本則專在於君上之政敎。倘殿下深軫乎作師之義,修先王禮樂文物之政,設三代庠序學校之敎,其節目之詳,條陳之美,皆本於是,于以訓蒙而養士,則賢才蔚興,上而爲朝廷之需用,下以爲士林之矜式,豈不美哉?伏望於此,深加體念焉。上曰,下番陳之。命圭曰,明道先生正風俗得賢才之訓,實是治世之要務,風化之丕變,人才之振作,亶係於聖王之明敍彝倫。雖以我朝言之,忠孝貞烈,振古炳朗,其嘉言善行,可記可錄於篇中者,磊落相望,而近歲以來,習俗漸渝,才行鮮聞,林樊草野,豈無可旌可褒之人而然哉?伏願申飭內外所司之臣,搜訪敦倫砥勵之行,俾風一世而垂名敎焉。上命掩卷,仍命玉堂先退,若愚·命圭退出。上曰,公事持入。賤臣承命持入,敬謨讀奏平安監司啓本罪人到配事。鼎烈曰,來月初一日眞殿茶禮,酪粥當爲監煮陪進,而今則處所,與前有異,提調或醫官陪進與否,不可不一番稟定,故敢此仰達矣。上曰,提調進去,可也。上命退,諸臣以次退出。
戊寅九月二十五日午時,上御興政堂。別講入侍時,參贊官洪敬謨,侍讀官李若愚,持國朝寶鑑第三卷,檢討官尹命圭,持國朝寶鑑第三卷,待敎徐憙淳,假注書金羽根,記事官李嘉愚·權敦仁,以次進伏。上曰,在院承旨入侍。賤臣承命出傳,行都承旨朴宗薰,行左承旨李龍秀,行右承旨申絢,左副承旨尹鼎烈,右副承旨申綋追入進伏。上命開卷讀之。若愚讀自孝寧大君補,止不過四五爵。上曰,下番讀之。命圭讀自己未二十一年,止令宗簿寺糾理。上曰,文義陳之。若愚曰,此世宗朝,臨視孝寧大君之病,而仍與諸宗親,置酒設宴時事也。蓋君臣之分,主於嚴敬,雖在近宗之班,如非自上寬其禮數,則無以盡其情志,而惟我世宗朝,特加異恩,杯酒之間,樂意藹然,眞人君之聖德,太平之盛事也。此雖聖德之一端疏節,而君臣之間,恩義兩盡,曷不休哉?此可以推類於待臣隣盡恩義之道,惟願體念焉。上曰,下番陳之。命圭曰,抑近習,自是我朝家法,宗室之僕隷,有異於他司,猶令如是糾戢,至於宗親之過失,亦使察治,聖祖治法之嚴公,不勝欽仰。近來掖隷之豪橫,比舊日宗隷,不啻百倍,是專由於糾察之未嚴,此等處亦推類而惕念焉。上曰,別講爲之。小學持入,賤臣承命出,持小學第五卷而入,若愚持小學第五卷,命圭持小學第五卷進伏。上命開卷讀之。若愚讀自蘇瓊除南淸河太守,止癘疫之不能傷人也。上曰,翰林下番讀之。敦仁讀自楊播家世醇厚,止李恒福序。上曰,文義陳之。若愚曰,乙普明兄弟感化之事,固美矣。若在古聖王時,則豈有是哉?堯·舜之世,比屋可封,風俗淳厚,百姓昭明,夫安有兄弟爭訟之理也?今此乙普明兄弟,雖緣太守之感化,幸得良心之不泯,而專由於後世敎化之不明,至有爭訟之敗俗者也。顧今民風日渝,人心不淑,雖不至如乙普明之悖俗,若以爲比屋可封則來也,轉移挽回之機,惟在於君上之造化。聖人之言曰,君仁莫不仁,古人云,堯·舜之民,以堯·舜之心爲心。今殿下齊堯·舜之聖,做堯·舜之治,回醨反醇,移風易俗,使斯民得其性情之正,則堯·舜比屋之治,庶可復見也。伏望於此,深留體念焉。上曰,下番陳之。命圭曰,善行一篇,比之嘉言,尤切緊,蓋記古人之實事實行故也。以此觀之,則實行之紀載,卽史冊是已。經筵進講,雖以經書爲主,如歷代治亂之昭柯明鑑,莫若如通鑑·綱目等書。伏願時取省覽焉。上命掩卷,仍命玉堂先退,若愚·命圭退出。上曰,巡監軍單子及吏兵曹省記持入。賤臣承命持入。上命退,諸臣以次退出。
戊寅九月二十五日申時,上御興政堂。別講入侍時,參贊官尹鼎烈,侍讀官李若愚,持國朝寶鑑第三卷,檢討官尹命圭,持國朝寶鑑第三卷,待敎徐憙淳,假注書金羽根,記事官李嘉愚·權敦仁以次進伏。上曰,坐直承旨入侍,賤臣承命出傳,同副承旨洪敬謨追入進伏。上命開卷讀之。若愚讀自中外死囚,止一從律文從之。上曰。下番讀之。命圭讀自辛酉二十三年,止以自戒耶。上曰,文義陳之。若愚曰,刑政之化民末也,而亦聖王之不得偏廢者也。故聖王之政,專尙德敎,而必而五刑弼五敎。舜之敎皐陶曰,俾予從欲,四方風動,由是觀之。雖以帝舜之德化,須以皐陶之刑弼之,然後成其至治也。先儒之尙論者,亦以井田封建肉刑,爲致治之具,合而言之,刑法有關於治道者,有如是矣。惟我世宗朝寬貸獄囚之敎,蓋出先王不忍人之心,其時大臣之覆難,亦是守經之論,而世宗從之如是也。故當時治理,比隆於唐虞之世,世宗朝不忍人之心,聽言之聖,明庶獄成至治之美,皆可以鑑法矣。伏望體念焉。上曰,下番陳之。命圭曰,上番所陳甚好矣。刑若當刑而不刑,反啓僥倖之弊,故吳漢之告光武,愼無赦。赦者,君子不幸,小人之幸,赦猶審愼,況屈而不刑,使民靡所畏戢,而無難犯刑者哉?此等處,亦留惟恤之聖念焉。上曰,玉堂退去,大學持入。若愚·命圭各持大學進伏。上命開卷讀之。若愚讀自大學章句大全,止右傳之三章釋止於至善。上曰,翰林下番讀之。敦仁讀自子曰聽訟吾猶人也。止大學章句大全終。上曰,文義陳之。若愚曰,大學一篇,卽聖門造道之基,而自格物致知,至於治國平天下,篇篇句句,無非可玩繹可體驗,別無文義之拈出以奏者。而朱夫子讀書法曰,先讀大學,立間架基址,以他書次次塡補去,是爲讀大學之要領大旨也,惟願以此體念。而今日所進講,已畢一卷,自止甚多,仰想聖學高明,必有首尾領會,終始貫徹之妙。而聖門之學,不貴超躐,銖積寸累,使之讀書,必須字求其訓,句求其解,潛心玩味,融會貫通,然後乃有實得實效也。伏願亦以此留意焉。上曰,下番陳之。命圭曰,三綱八條,名目雖多,而究其本,則只在於誠意,誠意之本,又在於愼獨,卽一敬字,此聖門博約工夫,而約莫約於主敬,書曰王敬作所。伏願於大學誠敬上作所焉。上曰,公事奏之。鼎烈讀奏兵曹草記謝恩使給馬事,敬謨讀奏京畿都事狀啓,濟州漂民護送事及江原監司狀啓農形事。上命退,諸臣以次退出。
上在慶熙宮。停常參·經筵。
中宮殿,藥房口傳問安。答曰,知道。
申綋啓曰,明日常參·經筵,取稟。傳曰,只晝講。
洪敬謨啓曰,合辭許久闕啓,事甚未安,除在外·未署經外,呈告人員,竝卽牌招,何如?傳曰,允。
尹鼎烈啓曰,藥房都提調·副提調,持湯劑來待矣。傳曰,封入。
傳于朴宗薰曰,召對爲之。
傳于洪敬謨曰,別講爲之。
洪敬謨啓曰,大司憲宋穉圭,掌令申綽,持平玄鎭商在外,執義具康,掌令鄭鴻慶牌不進,持平一員未差,監察茶時之意,敢啓。傳曰,知道。
以執義具康,掌令鄭鴻慶,司諫任百禧,獻納尹景鎭牌不進罷職傳旨,傳于洪敬謨曰,只推。
以應敎朴齊聞,校理李沆牌不進罷職傳旨,傳于申綋曰,只推。
以修撰李羲準,副修撰南履懋牌不進罷職傳旨,傳于申綋曰,只推。
朴宗薰,以吏曹言啓曰,今此宗廟冬享大祭攝行祭祭官中,時無職名人,令該曹口傳付軍職,何如?傳曰,允。
李龍秀,以兵曹言啓曰,昌德宮衛將高在俊,身病猝重,勢難供職,呈狀乞遞,改差,何如?傳曰,允。
又以備邊司言啓曰,卽見平安監司李肇源災實分等狀啓,則平壤等二十九邑,置之之次,孟山等十三邑,置之尤甚,後錄諸條,請令廟堂稟旨分付矣。本道穡事,始則雨暘調順,耕播不愆,淸北·淸南,皆有善就之望。及夫夏秋之交,長霖獰風,蟲蝗霜雹,無災不有,無穀不痒,沿勝峽遜,雖有差優差劣之可言,而摠論一路之農形,則僅免賑貸之歉年也。道啓之二等分劑,儘有斟量,依請施行。其一,事目災外無主仍陳及反川災一千三百八十五結二十七負四束,特許加劃,各邑所捧雜費,依前蠲減事也。關西田政,自來比摠,罕有請災之例,一自辛壬以後,地陳戶縮,始有不得不給災之擧,而今年則陳猶未墾,歲又失稔,事目頒下之數,實無以塗抹分排。且其請災,比昨年尤爲精約,不足災一千三百八十五結零,特爲準劃,各邑雜費,亦令依已例許減。其一,各年停退與未捧還,特許仍定事也。近來還穀,只見請停,未聞準捧,諸路通患,所宜防塞,而至於本道,則似此歉歲,不爲闊狹,有非軫恤之政,各年停退與未捧,使之仍停。其一,各樣還穀,尤甚邑之尤甚面折半,之次面及之次邑之尤甚面三分一,以相當穀準折代捧,待明秋還作本色事。公穀自有所重,代捧終非經法,有不可隨請輒許,而第明秋還作,旣無所損於公,窮蔀民勢,大爲紓力之方,一依道啓分數,特許代捧。其一,各邑鎭所付帳外火田,尙多未闢,依甲戌年例,三分一權減,而各鎭屬給代不足條,以各鎭間年儲留穀,從便給代事也。火田之未闢權減,各鎭之從便給代,旣有已例,依請施行。其一,平田·山田之還,加起加執,今年亦許停免事也。田旣陳荒,則稅不可勒徵,依已例亦許停免。其一,各衙門及奎章閣屯田,依近例隨起隨稅事也。屯稅之無得白徵,自有朝令,使之從實收稅。其一,尤甚邑,限明秋勿定配所事也。其一,推奴徵債,限明秋防塞事也。勿定配所,推徵防塞,俱是災年已施之例,竝依所請許施,何如?傳曰,允。
又以訓鍊都監言啓曰,謹依統長黃大呂手本判付,武藝別監孫德信,決棍十度後除下,別監毆打罪人高世允·金昌燁,各嚴棍二十度,以懲頑習之意,敢啓。傳曰,知道。
又以禁衛營言啓曰,來十月當十一番後部前司屬慶尙右道四哨軍兵逢點實數四百五名,已爲點閱整齊,來十月初一日,與延和門·南營·新營入直將官·軍兵等,依例替代後,舊軍放送之意,敢啓。傳曰,知道。
又以禁衛營言啓曰,來十二月當十一番後部左司屬慶尙右道四哨軍兵,來十一月二十五日,京中逢點,依例準二朔立番之意,本道監兵使處,預爲知委,何如?傳曰,允。
又以御營廳言啓曰,來十月十一月兩朔應立後部中司屬京畿右道二哨,黃海道二哨,合四哨軍兵四百九名,今已逢點整齊矣。十月初一日,與舊番左司軍兵,替代立番後,舊軍放送之意,敢啓。傳曰,知道。
又以御營廳言啓曰,本廳來十二月,己卯正月兩朔應立後部右司屬黃海道四哨軍兵,十一月二十五日,京中逢點,十二月初一日,與中司軍兵,當爲替代立番,而依定奪每哨以九十八名磨鍊,趁期調送事,本道監兵使處,措辭知會之意,敢啓。傳曰,知道。
戊寅九月二十六日辰時,上御興政堂。召對入侍時,參贊官洪敬謨,持書傳第九卷,侍讀官李若愚,持書傳第九卷,檢討官尹命圭,持書傳第九卷,待敎徐憙淳,持書傳第九卷,假注書金羽根,持書傳第九卷,記事官李若愚,持書傳第九卷,記事官權敦仁,持書傳第九卷,以次進伏。上曰,諸承旨持公事入侍。出榻敎賤臣承命出傳,行都承旨朴宗薰,行左承旨李龍秀,右承旨申絢,左副承旨尹鼎烈,右副承旨申綋追入進伏。上命開卷讀之。若愚讀自王曰嗚呼猷,止有服在大僚。上曰,下番讀之。命圭讀自王曰嗚呼多士,止準夫牧作三事。上曰,參贊官讀之。敬謨讀自虎賁綴衣,止惟正是乂之。上曰,閣臣讀之。憙淳讀自古常人,止以揚武王之大烈,上曰,注書讀之,賤臣讀自嗚呼繼自今,止其克用常人。上曰,上番讀之。嘉愚讀自周公若曰,止以列用中罰。上曰,下番讀之。敦仁讀自周官,止從容以和。上曰,文義陳之。若愚曰,今日所講立政篇,卽告戒成王以任用賢人之道,而盛稱文·武之德,終以覲文王之耿光,揚武王之大烈戒之,蓋欲成王之能鑑法先王,善繼而善述也。然而文·武之功德,非但周家後嗣王之所可取法,實爲萬世人主之鑑法,則致治之道,宜鑑於斯,而宋臣范祖禹之言曰,欲法堯·舜,當法祖宗。恭惟我太祖·太宗朝治法政謨,無遜於三代之盛,而近日別講冊子,以國朝寶鑑進講矣。洪功盛德嘉謨善政,布在方冊,可鑑而可法,則闡發繼述之美,惟在殿下躬行之如何。然則法我祖宗,卽是法周之文·武,而堯·舜三代之治,其可復見矣。伏望體念焉。上曰,下番陳之。命圭曰,立政篇中籲俊尊上帝者,尤可見成湯立賢之意。人君用賢,似若無關於天道,虞書曰,熙帝之載,又曰天工人其代之。然則擧賢而列于天位者,便是尊事上帝之道。伏願任賢之際,必察天人相與之幾焉。上曰,參贊官陳之。敬謨曰,臣則別無可陳之辭矣。上曰,閣臣陳之。憙淳曰,臣亦無可陳之辭矣。上命玉堂先退,若愚·命圭退出。上曰,別講爲之,參贊官則以左承旨爲之,而以他冊子持入。嘉愚更書座目單子,持陸宣公奏議第一卷而入,若愚·命圭,各持陸宣公奏議第一卷進伏。上命開卷讀之。若愚讀自唐陸宣公奏議卷之一,止此其明效也。上曰,下番讀之。命圭讀自田悅旣敗,止其失自去。上曰,參贊官讀之。龍秀讀自若不靖於本,止然之與否耳。上曰,下番讀之。敦仁讀自儻或重難易制,止惟陛下圖之謹奏。上曰,文義陳之。若愚曰,陸宣公贄,唐之名臣也。奏議明白剴切,無非格論,而其論兵事,皆中機宜,雖古名將,無過於此,而至於馭將之說,尤爲要切。凡馭將之法,使之專制閫外,不從中撓之,然後才可盡功可成,苟令唐德宗,皆從其言,則藩鎭可以削平,國勢庶致增重,而惜乎言不見用,策未見施,豈勝千載之遺恨?而以其馭將之說,推類而看,則朝廷上官人之道,亦如是。若知人而用人,委任而責成,則人君深居高拱,而治效底成矣。所謂勞於求賢,逸於任賢者也。伏望體念焉。上曰,下番陳之。命圭曰,歷代名臣奏議中陸贄之文,最正大明白,以其本之儒術故也。今此刺論河淮利害者,臣雖未詳其時事狀,德宗不能悉用其策,而得其擧措之宜,藩鎭跋扈之習,終未斂削,則德宗之於陸贄,縱有內相之寵異,涕泣之恩眷,直際遇耳,何益於事功哉?然則人主之於章奏,如有可用之計策,卽當嘉納而施行之,然後可收其效。此等處伏願推類而留念焉。上命玉堂先退。上曰,公事奏之。龍秀讀奏北道兵使狀啓馬兵都試試取事,敬謨讀奏公忠監司啓本罪人到配事,鼎烈讀奏咸鏡監司狀啓農形事。上命退,諸臣以次退出。
戊寅九月二十六日午時,上御興政堂。別講入侍時,參贊官尹鼎烈,侍讀官李若愚,持國朝寶鑑第三卷,檢討官尹命圭,持國朝寶鑑第三卷,待敎徐憙淳,假注書金羽根,記事官權敦仁以次進伏。上曰,在院承旨入侍。出榻敎賤臣承命出傳,行都承旨朴宗薰,行左承旨李龍秀,行右承旨申絢,右副承旨洪敬謨追入進伏。上命開卷讀之。若愚讀自明皇號稱英主,止刑垂五辟。上曰,下番讀之。命圭讀自弑逆當肆於市朝,止垂鑑於將來。上曰,下番讀之。敦仁讀自初倭賊寇上國,止誑誘不經之說售矣。上曰,陸宣公奏議持入,賤臣承命出,持陸宣公奏議第一卷而入。上命繼讀奏議,敦仁讀自論關中事宜狀,止以陛下之所有。上曰,文義則以奏議陳之。若愚曰,歷代之名臣奏議何限,而惟此陸贄之奏議其最也。假使唐帝,眞能採用其言,則貞觀之治,可以復興,何憂乎藩鎭之僭亂,何至乎奸臣之欺發,而一言不見用,其亦唐祚之衰歟?今我殿下,旣講此書矣。其言之可以推類處則推類之,可以採用者則採用之,勿令講讀論說而止,則實爲曠世之際遇,而無異置之於今日之朝廷矣。豈不美哉?伏望以此留念焉。上曰,下番陳之。命圭曰,德宗之不能爲唐室之中主者,卽姑息之害,聚斂之失,是故陸贄之言,每惓惓於此,而觀於乞罷瓊林大盈庫之奏,尤可知德宗之無能爲,此等文字講奏之際。伏願惕念而澄省焉。上曰,坐直承旨誰也?絢曰,臣與右副承旨申綋矣。上命退,諸臣以次退出。
上在慶熙宮。停常參,只晝講。
中宮殿,藥房口傳問安。答曰,知道。
申綋啓曰,明日常參·經筵,取稟。傳曰,停。
又啓曰,來初一日輪對日次,而宗廟冬享大祭齋戒相値,頉稟之意,敢啓。傳曰,知道。
朴宗薰啓曰,行左承旨李龍秀,今日不爲仕進,卽爲牌招,何如?傳曰,允。
洪敬謨啓曰,合辭許久闕啓,事甚未安,除在外·未署經外,呈告人員,竝卽牌招,何如?傳曰,允。
尹鼎烈啓曰,藥房提調·副提調,持湯劑來待矣。傳曰,封入。
申綋啓曰,卽者司書徐相祿,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
洪敬謨啓曰,大司憲宋穉圭,掌令申綽,持平玄鎭商在外,執義具康,掌令鄭鴻慶牌不進,持平一員未差,監察茶時之意,敢啓。傳曰,知道。
傳于尹鼎烈曰,召對爲之。
傳于洪敬謨曰,別講爲之。
申綋,以弘文館言啓曰,應敎朴齊聞,校理李沆,修撰李羲準,副修撰南履懋,旣有只推之命,竝卽牌招,何如?傳曰,允。
又以侍講院言啓曰,司書徐相祿入直矣,以其親病,陳疏徑出,下番闕直,事甚未安。兼司書沈能岳,說書尹正鎭,俱有實故,兼說書李嘉愚,以翰林除本仕,無推移入直之道。兼司書·說書,竝令政院,稟旨變通差出,待下批,牌招入直,何如?傳曰,允。
又啓曰,因侍講院草記,司書徐相祿陳疏徑出,下番闕直,事甚未安,兼司書沈能岳,說書尹正鎭,俱有實故,兼說書李嘉愚,以翰林除本仕,無推移入直之道,兼司書·說書,竝令政院,稟旨變通差出,待下批,牌招入直事,允下矣。合有變通之道,何以爲之?敢稟。傳曰,竝許遞,前望單子入之。
春坊前望單子入之,說書徐憙淳落點。
傳于洪敬謨曰,別講爲之。
以司諫任百禧,獻納尹景鎭,執義具康,掌令鄭鴻慶牌不進罷職傳旨,傳于洪敬謨曰,只推。
朴宗薰,以吏曹言啓曰,今此宗廟朔祭大祝,前都事尹秉烈塡差,而時無職名,令該曹口傳付軍職,何如?傳曰,允。
兵曹口傳政事,副司果單尹秉烈。
司書徐相祿疏曰,伏以,臣之偏母,年迫七旬,素抱貞疾,每當換節之交,寧日常少,臣在直日久,未得扶將,憂戀轉切。卽接家信,臣母病狀,又觸風寒,諸症闖發,食飮全廢,神精昏眩,病中思臣,數問出期。臣自聞此報,方寸飛越,而藥餌之節,調保之方,臣旣不在,無人看檢,衷情所迫,按住不得,敢陳短章,徑出禁扃。伏乞聖慈,天地父母,俯垂矜諒,亟遞臣所帶之職,以便救護,仍治臣瀆擾之罪,以肅朝綱,不勝幸甚。臣無任云云。省疏具悉。爾其勿辭救護。
戊寅九月二十七日辰時,上御興政堂。晝講入侍時,同知事徐有聞,持詩傳第三卷,特進官朴宗京,持詩傳第三卷,參贊官申絢,持詩傳第三卷,侍讀官李若愚,持詩傳第三卷,典經徐憙淳,持詩傳第三卷,假注書金羽根,持詩傳第三卷,記事官李嘉愚,持詩傳第三卷,記事官權敦仁,持詩傳第三卷,武臣行護軍趙華錫以次進伏。上曰,諸承旨持公事入侍。出榻敎賤臣承命出傳,行都承旨朴宗薰,左副承旨尹鼎烈,右副承旨申綋,同副承旨洪敬謨追入進伏。上開卷讀前受音,命奏新受音。若愚讀自蘀兮蘀兮,止蘀兮二章〈章〉四句,仍解釋以奏。上讀新受音訖。上曰,文義陳之。若愚曰,此詩淫詩也,本章內,則別無文義之可陳者矣。大要鄭風諸篇,無非淫詩而夫子之編詩採入者,豈無以哉?專出於懲惡之義,而漢儒不識本意,傅會穿鑿,毛萇·衛宏輩,皆以其時事實援引之,註疏家仍又從而胡亂說去。幸我朱子,取鄭渙仲詩說,而一洗漢儒之諸說,明其本旨,然後夫子編詩之本意,煥然復明。然猶後之人,類多好奇喜新,間或出入於疏注家,至於毛奇齡輩,鄭衛之風,豈盡淫詩之說而極矣。此專由於學術不明,不能宗師朱夫子之致也。今我殿下,在君師之位,固已衛正學而尊聖道,則非徒詩經集傳之表章而已。凡所以表章朱夫子之道,靡不用極,則士趨可以不貳,正學可以復明。伏望於此體念焉。上曰,下番陳之。憙淳曰,木葉之將落者,風以吹之,伯兮之倡予者,女以和之,可以見人物俱有相須之義,而此則是淫者之辭。雖不足與論於夫唱婦隨之義,然大抵一事一物,未有不感而能應者,不唱而能隨者,龍興而雲從,虎嘯而風動,聖人取之,禮樂刑政爲天下之倡。故臣民莫敢不從,如風草之偃,是以治化隆而大道立,則此章,亦不害斷章取義之道矣。上曰,同知事陳之。有聞曰,周室衰微,敎化不行,男女無別,致此淫亂之俗。然其時在乎君師之位者,果能躬率以禮義之方,則亦豈無一變之效哉?東方禮樂文物,燦然可觀,而尤謹於男女之別,及夫先正臣趙光祖,爲都憲之日,男子由右·女子由左,益勵其行,民之感化於一都憲,猶尙如此。況人主一心,爲萬化之本,至於正萬民之境,則其功效豈徒都憲之比哉?此等處益加體念,則化行俗美,佇見於今日矣。是臣區區之望也。上曰,特進官陳之。宗京曰,夫子放鄭聲而不刪此詩者,抑爲後世懲勵之道歟?如此淫奔之詩,別無文義之可陳。雖讀過數三篇,宜無害於觀詩之法,而若遇緊切處,反覆討論,尤加體念,以爲朝夕詠歎之資焉。上曰,參贊官陳之。絢曰,下番玉堂,以唱和陳文義好矣。有唱必有和,是有感必有應也。上敎而下化,此問而彼答,皆唱和也,唐虞君臣都兪作賡,亦唱和也。以今講筵言之,上下問難,卽是唱和之事也。殿下勤於講學,近日法講之外,召對別講,連續設行,一日所講,至於一二卷之多,臣等欽仰萬萬。而但筵臣略陳文義之後,自上更無問難之辭,諸臣雖有所蘊,未能畢其說。伏願自今,勿以自止之過多爲貴,每有發問之敎,反覆討論,是臣區區之望也。上命經筵先退。上曰,公事奏之。宗薰讀奏濟州牧使狀啓本州判官到任事,鼎烈讀奏濟州牧使狀啓農形事。敬謨曰,臣代房兵房無公事,臣推考房有公事矣。仍讀奏平安監司啓本殺獄罪人事。絢曰,臣工房無公事矣。綋曰,臣禮房無公事矣。宗薰曰,奏御文字,所當審愼,而濟州防禦使趙義鎭啓本,本州判官職銜中有所落字,事甚未安,推考,何如?上曰,依爲之。出擧條上命退,諸臣以次退出。
戊寅九月二十七日午時,上御興政堂。召對入侍時,參贊官尹鼎烈,持書傳第九卷,侍讀官李若愚,持書傳第九卷,檢討官尹命圭,持書傳第九卷,待敎徐憙淳,持書傳第九卷,假注書金羽根,持書傳第九卷,記事官李嘉愚,持書傳第九卷,記事官權敦仁,持書傳第九卷,以次進伏。上曰,在院承旨入侍。賤臣承命出傳,行都承旨朴宗薰,行右承旨申絢,右副承旨申綋,同副承旨洪敬謨追入進伏。上命開卷讀之。若愚讀自殷民在辟,至顧命。若愚曰,此篇,儒生殿講時,亦不得應講,故敢此仰達矣。上可之。若愚復讀自康王之命,至書傳大全卷之九。上曰,書傳此下卷持入。賤臣承命出,持書傳第十卷而入。上命繼讀之。若愚復讀自書傳大全卷之十,止昭乃辟之乂。上曰,下番讀之。命圭讀自冏命,止其審克之。上曰,參贊官讀之。鼎烈讀自五刑之疑,止監于玆祥刑。上曰,上番讀之。嘉愚讀自文侯之命,止汝則有大刑。上曰,下番讀之。敦仁讀自秦誓,止書傳大全卷之十。上曰,文義陳之。若愚曰,君陳以下諸篇,卽康王·穆王時書也。其時文武未遠,政化尙醇,嘉謨嘉猷,有可鑑法有。而至於秦誓,卽秦穆公時書也。穆公之政,雖無足稱,而其悔過之意,誓告之辭,則固未嘗不善則豈可以其人之無足稱,而其言之不必取也?此孔夫子所以取此書而編之之意也,其書中若不云來·詢玆黃髮等句語,亦無非格語也。幸勿以西戎覇者之書而忽之,詳察而推類,則未爲無所益。伏望體念焉。上曰,下番陳之。命圭曰,呂刑一篇,卽是訓刑之大文字,其度刑折獄,斟量輕重,非不詳備,比之皐陶謨宥過無大·刑故無小·罪疑惟輕·功疑惟重之語,辭意更覺枝蔓,此其所以爲後世之文。但其中祥刑二字極好,不祥,雖莫如刑,能使民協中,以致刑措之治,則實爲國家之大禎祥,用刑之際,伏願深加此義焉。上曰,公事奏之。宗薰讀奏濟州牧使狀啓榧子待成熟封進事,敬謨讀奏濟州牧使啓本邪學無乎事及京畿監司狀啓軍器修補事。宗薰曰,奏御事體,何等愼重,而濟州防禦使趙義鎭狀啓,年月行八月二字,漏落不書,不審之失甚大,從重推考,何如?上曰,依爲之。出擧條上命退,諸臣以次退出。
戊寅九月二十七日未時,上御興政堂。別講入侍時,參贊官洪敬謨,侍讀官金敎喜,持國朝寶鑑第三卷,檢討官尹命圭,持國朝寶鑑第三卷,待敎徐憙淳,假注書金羽根,記事官李嘉愚·權敦仁,以次進伏。上曰,在院承旨入侍。出榻敎賤臣承命出傳,行都承旨朴宗薰,行左承旨李龍秀,行右承旨申絢,左副承旨尹鼎烈,右副承旨申綋追入進伏。上命開卷讀之。敎喜讀自夫迷君誤國,止覽之不忘也。上曰,翰林下番讀之。敦仁讀自司憲府上書,止馳驛移文于諸道。上曰,陸宣公奏議第一卷持入。賤臣承命持入,上命繼讀之。敦仁讀自向若陛下不誠,至唐陸宣公奏議卷之三。上曰,此下卷持入。賤臣承命,持第二卷而入。敦仁復讀自唐陸宣公奏議卷之四,止允得厥中謹奏。上曰,文義陳之。敎喜曰,國家賢邪之進退,在於幾微之間,幾微之分,在於人主一念之萌。今此寶鑑中臺臣之疏有曰,人主所守者正,防之甚嚴云者,誠得其要矣。守正之要,卽不過常使此心,虛明洞澈,無一毫人欲之私,而義理爲主,每於事物之來,一以裁之以義理,則事事物物,各得其宜,賢者日親,小人日遠,迷君誤國之奸,自莫逃於聖鑑之明,而亦不得售其奸矣。每於此等處深加玩味,看作今日所聞,以爲體驗之地,則裨益不少。伏願體念焉。上曰,下番陳之。命圭曰,上番所陳戒者,甚切實矣。今此進講冊子中,寶鑑則切於監法,奏議則切於事功。然日昃臨筵,務多讀奏,或半卷或全卷而後乃止。臣未敢知其能槪存於聖聰,而典學之工,恐不當如是,且博學雖貴,而不有審辨,實無效益。伏願第自今,召對別講自止,務從簡短,顧問臣僚,討論文義,俾上下久講而忘疲焉。上命退,諸臣以次退出。
戊寅九月二十七日酉時,上御興政堂。別講入侍時,參贊官洪敬謨,侍讀官金敎喜,持國朝寶鑑第三卷,檢討官尹命圭,持國朝寶鑑第三卷,待敎徐憙淳,假注書金羽根,記事官李嘉愚·權敦仁,以次進伏。上曰,坐直承旨入侍。賤臣承命出傳,藥房副提調尹鼎烈,右副承旨申綋追入進伏。上命開卷讀之。敎喜讀自城穩城·咸興二邑,止右議政鄭苯。上曰,翰林下番讀之。敦仁讀自兵曹判書趙汲,止國朝寶鑑卷之九。上曰,文義陳之。敎喜曰,此書中所載,莫匪列聖朝嘉謨丕績,實難指的仰奏,而明良相遇,做出一代之治者,推可見矣。伏願於此體念焉。上曰,下番陳之。命圭曰,上番所陳好矣。聖祖燕翼之謨,諸臣忠貞之節,布在方策,莫非今日君臣鑑法之事也。臣以爲經筵冊子,無出此右,伏願時時省覽焉。上命退,諸臣以次退出。
上在慶熙宮。停常參·經筵。
中宮殿,藥房口傳問安。答曰,知道。
尹鼎烈啓曰,明日常參·經筵,取稟。傳曰,只晝講。
申綋啓曰,合辭許久闕啓,事甚未安,除在外·未署經外,呈告人員,竝卽牌招,何如?傳曰,允。
尹鼎烈啓曰,藥房副提調,持湯劑來待矣。傳曰,封入。
洪敬謨啓曰,卽者副修撰尹命圭,以其親病,陳疏徑出,原疏纔已捧入矣。事當直捧禁推傳旨,而此與無端徑出有異,推考警責,何如?傳曰,允。
申綋啓曰,大司憲宋穉圭,掌令申綽,持平玄鎭商在外,執義具康,掌令鄭鴻慶牌不進,持平一員未差,監察茶時之意,敢啓。傳曰,知道。
傳于尹鼎烈曰,召對爲之。
傳于朴宗薰曰,左承旨許遞,前望單子入之,待下批,牌招察任。承旨前望單子入之,金啓溫落點。
傳于朴宗薰曰,承旨未差之代,前望單子入之,待下批,牌招察任。
以應敎朴齊聞,校理李沆,修撰李羲準,副修撰南履懋牌不進罷職傳旨,傳于尹鼎烈曰,只推。
尹鼎烈,以弘文館言啓曰,本館下番闕直,事甚未安,應敎朴齊聞,校理李沆,修撰李羲準,副修撰南履懋,旣有只推之命。修撰李羲準,副修撰南履懋,竝卽牌招,以爲推移入直,應敎朴齊聞,校理李沆,一體牌招察任,何如?傳曰,允。
傳于洪敬謨曰,別講爲之。
尹鼎烈啓曰,玉堂備員間,視事頉稟之意,敢啓。傳曰,知道。
又以侍講院言啓曰,下番連日闕直,事甚未安。司書徐相祿,陳疏受由,兼司書未差,說書徐憙淳,以待敎內閣進,兼說書李嘉愚,以翰林除本仕,無推移入直之道。兼司書未差之代,令政院稟旨差出,待下批牌招,以爲推移入直之地,何如?傳曰,允。
以執義具康,掌令鄭鴻慶,司諫任百禧,獻納尹景鎭牌不進罷職傳旨,傳于申綋曰,只推。
兵曹口傳政事,護軍單李龍秀。
申綋,以備邊司言啓曰,謝恩使拜表期日不遠,正使朴崙壽,判中樞府事單付,口傳下批之意,分付該曹,何如?傳曰,允。
兵曹口傳政事,判府事單朴崙壽。
申綋,以備邊司言啓曰,謝恩使拜表吉日,今旣推擇,皇詩福字御筆及弓箭·鞍馬等賜物,不可循例稱謝,以有方物二起磨鍊,使臣參宴與皇旨奬諭,以無方物二起磨鍊擧行事,分付該曹該院,何如?傳曰,允。
尹鼎烈,以禮曹言啓曰,圖畫署有別遞兒祿窠,而畫員中勤勞國役者,使之次次許付矣。付祿許容有頉代畫員金碩臣,前後國役,多有勤勞,依例許付,何如?傳曰,允。
醫官玄禹瑞書啓,瀋陽問安使判中樞府事韓用龜,連爲無事作行,今月二十四日酉時量,還渡江出來之意,詮次啓達。傳曰,知道。
右副承旨金啓溫疏曰,伏以,臣伏奉承宣,義當竭蹶,而第臣與右承旨尹鼎烈,有親査應避之嫌。揆以公格,在下當遞,玆敢忙陳短章,仰瀆崇嚴。伏乞聖明,亟命照例遞改,以安私分,不勝幸甚。臣無任云云。省疏具悉。所請依施。
副修撰尹命圭疏曰,伏以,臣於直中,卽接家信,則臣之老母宿病,復添感冒,痰膠氣喘,全却食飮,頭眩肢疼,委頓床笫,症形危劇,促臣歸視。臣聞此報,五內如灼,按住不得,玆敢忙陳短章,急出禁扃。伏乞聖慈,特垂矜憐,亟遞臣職,以便救護,仍治臣擅離之罪,以肅朝綱焉。臣無任云云。省疏具悉。爾其勿辭救護。
戊寅九月二十八日午時,上御興政堂。召對入侍時,參贊官尹鼎烈,持論語第一卷,侍讀官金敎喜,持論語第一卷,待敎徐憙淳,持論語第一卷,假注書金羽根,持論語第一卷,記事官李嘉愚,持論語第一卷,記事官權敦仁,持論語第一卷,以次進伏。上曰,諸承旨持公事入侍。出榻敎賤臣承命出傳,行右承旨申絢,右副承旨申綋,同副承旨洪敬謨追入進伏。上命開卷讀之。敎喜讀自論語集註序說,止子思作中庸。上曰,大文奏之。敎喜讀自論語集註大全卷之一,止亦可尙也。上曰,參贊官讀之。鼎烈讀自君子食無求飽,止雖百世可知也。上曰,閣臣讀之。憙淳讀自非其鬼祭之,止論語集註大全卷之二。上曰,文義陳之。敎喜曰,論語一篇,是孔門傳道之書,而蘊爲德行,發爲文章者,善爲形容,深得聖人之學,學而時習,則兼致知力行而言,有朋自遠方來,則善及於人而信從者衆也。蓋善者,人心之善,而天下之所同得,非吾之所私也。吾之學足以及人,而至於信從者衆,則吾之所得於心而悅於心者,彼亦有以得而悅,豈非可樂之甚者乎?常人之學,猶以及人爲樂,則況人君處君師之位,以善及人,天下化之,莫不向善,則其樂尤當如何哉?推此言之,卽不過人主之躬行心得之餘。伏願殿下,深加體念焉。上曰,陸宣公奏議持入。賤臣承命出,持陸宣公奏議第三卷而入,上命開卷讀之。敎喜讀自興元論續從賊中赴行在官等狀,止語最張皇。上曰,翰林下番讀之。敦仁讀自察其事情,止萬全之利。上曰,玉堂退去,持他書而入。敎喜承命出,持孟子第一卷而入。上命敦仁繼讀,敦仁讀自孟子集註序說,止作孟子七篇。上曰,大文奏之。敦仁讀自孟子集註大全卷之一,止其如是孰能禦之。上曰,文義陳之。敎喜曰,遏人慾存天理,卽孟子七篇之綱領也。孟子之時,七國爭雄,處士橫議,滔滔之俗,急於功利之說,而不知有仁義之可行。故孟子所以告齊梁之君者,仁義而已。蓋仁義者,天理之謂也,若使人慾淨盡,天理流行,則王政之大者,可得以論之矣。此莫非擴充本性之意也。伏願此等處,尤加體念焉。敎喜曰,國之有紀綱,如人之有血脈,血脈不通,則不得爲人,紀綱不立,則不得爲國。大而言之,則朝廷百官之各率其職,小而言之,則奔走使令之莫不恪勤,大小雖殊,紀綱則一也。試以昨日別講時事言之,侵暮臨筵,方冊之上,字句難分,則預備火具,以爲等待,事體當然,而自上下敎之後,承宣屢次提飭,而不卽待令,遲延數刻,始乃擧燭,以致屢勤上敎,事之駭然,莫此爲甚。此雖細事,末流之弊,不可不念,其在防微杜漸之道,不可仍置,當該司謁,出付攸司,從重科治,何如?上曰,依爲之。出擧條上曰,左承旨許遞,前望單子入之,待下批,牌招察任。賤臣承命持入。上命退,諸臣以次退出。
戊寅九月二十八日申時,上御興政堂。別講入侍時,參贊官洪敬謨,待讀官金敎喜,持國朝寶鑑第四卷,待敎徐憙淳,假注書金羽根,記事官李嘉愚·權敦仁以次進伏。上曰,坐直承旨入侍。出榻敎賤臣承命出傳,行左承旨申絢追入進伏。上命開卷讀之。敎喜讀自國朝寶鑑卷之十,止常以弓矢自隨。上曰,翰林下番讀之。敦仁讀自世宗器愛,止不勤練兵。上曰,孟子持入。賤臣承命出,持孟子第一卷而入。上命敦仁繼讀之。敦仁讀自王曰吾惛,止孟子集註大全卷之二。上曰,文義陳之。敎喜曰,惟我世祖大王,以聰明睿智之姿,誕登寶位致治太平,垂裕後昆,英謨徽烈,史不勝書,而皆自孝友恭儉中出來。成湯之立愛惟親,文王之卑服康功,亦不過曰孝友恭儉,古人曰,欲法堯·舜,先法祖宗。伏願殿下,於此孝友恭儉四字,益加體念焉。上命玉堂先退,敎喜退出。上曰,公事奏之。敬謨讀奏黃海監司啓本罪人放送事。上命退,諸臣以次退出。
上在慶熙宮。停常參·經筵。
中宮殿,藥房口傳問安。答曰,知道。
申綋啓曰,合辭許久闕啓,事甚未安,除在外·未署經外,呈告人員,竝卽牌招,何如?傳曰,允。
尹鼎烈啓曰,藥房三提調,持湯劑來待矣。傳曰,封入。
申綋啓曰,大司憲宋穉圭,掌令申綽,持平玄鎭商在外,執義具康,掌令鄭鴻慶牌不進,持平一員未差,監察茶時之意,敢啓。傳曰,知道。
承旨前望單子入之,徐英輔落點。
傳于申綋曰,召對爲之。
以應敎朴齊聞,校理李沆,修撰李羲準,副修撰南履懋牌不進罷職傳旨,傳于尹鼎烈曰,只推。
以執義具康,掌令鄭鴻慶,司諫任百禧,獻納尹景鎭牌不進罷職傳旨,傳于申綋曰,只推。
尹鼎烈啓曰,因侍講院草記,下番連日闕直,事甚未安,兼司書未差之代,令政院稟旨差出,待下批,牌招入直事,允下矣。政官牌招開政,何如?傳曰,前望單子入之,兼司書前望單子入之。尹命圭落點。
以兼司書尹命圭牌不進罷職傳旨,傳于尹鼎烈曰,只推。
禁府啓目,扶安縣趙氏,以其夫金錫衡定配放送事爲辭矣。懲貪之政,固自至嚴,而錫衡之乙亥蒙放,旋有大臣仍配之奏,則事體自別,難以容議,姑置之,何如?判付啓,依允。又啓目,西部童蒙李源夏,以其父游誠定配請放事爲辭矣。游誠,始因燦謨,聞度中·秉喆製給逆豎之上言,欲爲疏論,反被其先發之凶誣,混歸參證之科,誠如其言,無怪稱冤,而獄體未及究境,關係又甚不輕,臣府不敢遽議,下詢大臣處之,何如?判付啓,依允。又啓目,海州幼學李柙,以其父希祖定配請放事爲辭矣。希祖因燦謨,得聞度中營護凶逆狀,則又欲鉤得,以洩輿憤,固亦出於秉彝之恒情,而混被誣說,卒未窮覈,獄體所關,有欠詳愼。今此鳴冤,在情似然,事體至爲嚴重,臣府不敢遽議,下詢大臣處之,何如?判付啓,依允。又啓目,交河幼學趙潤箕,以其五代祖䃏伸理事爲辭矣。䃏之速獄,旣無執跡之案,本事由於許積之相親,而許積以下諸人蒙宥之後,䃏獨未之伸暴,則其所鳴冤,固或無怪,而世級已遠,事體至重,臣府不敢遽議,下詢大臣處之,何如?判付啓,依允。又啓目,寧海幼學李海星,以其五代祖玄逸伸理事爲辭矣。觀於玄逸前後疏及當時諸臣論奏之語,則本孫鳴暴,不無可言,而事係愼重,不敢容議,置之,何如?判付啓,依允。
徐英輔,以訓鍊都監言啓曰,本局局別將具絎,身病甚重,勢難察任,改差,何如?傳曰,允。
戊寅九月二十九日辰時,上御興政堂。召對入侍時,參贊官申絢,持論語第二卷,侍讀官金敎喜,持論語第二卷,待敎徐憙淳,持論語第二卷,假注書金羽根,持論語第二卷,記事官李嘉愚,持論語第二卷,記事官權敦仁,持論語第二卷,以次進伏。上曰,諸承旨持公事入侍,賤臣承命出傳,行都承旨朴宗薰,左副承旨尹鼎烈,右副承旨申綋,同副承旨洪敬謨追入進伏。上命開卷讀之。敎喜讀自論語集註大全卷之二,止不如林放乎。上曰,參贊官讀之。絢讀自君子無所爭,止素以爲絢何謂也。上曰,閣臣讀之。憙淳讀自子曰繪事後素,止吾不與祭如不祭也。上曰,文義陳之。敎喜曰,聖人之量,含弘廣大,以恕待人,則辭氣豈可若是之迫哉?每於亂臣賊子之事,則其事雖微,治之甚嚴,此所以扶大倫而立人紀者也。季氏以陪臣,而用天子之禮樂,則僭莫甚焉,罪孰大焉?是以孔子,斥之以孰不可忍四字之嚴,嚴於斧鉞,可以逆折後世亂臣賊子之心,而當此之時,禮樂征伐,不能自天子出,諸侯放恣,陪臣執命,以啓不奪不饜之心者,固不在於君上之禦不以道乎?政是人主鑑戒處也,伏願深留聖意焉。上曰,諸承旨先退,注書出去,孟子第二卷持入。賤臣承命持入。上命開卷讀之。敎喜讀自公孫丑問,止我四十不動心。上曰,下番讀之。敦仁讀自曰若是則夫子,至孟子集註卷之四。上曰,文義陳之。敎喜曰,聖人千言萬語,只是盡人之道而集義者,事事皆合於義,此所謂盡人之道也。不知言,則於天下之事,無以辨是非之端,循道而集義,知言者,是大學之格物致知也。集義者,是大學之意誠心正身修也。此章知言養氣之訓,實包知行,發前聖所未發,大有功於後學。伏願深加體念焉。敎喜曰,臣有區區所懷,敢此仰達矣。臣每以發難廣詢之意,屢屢陳達,而終未蒙體念,下情不勝悶迫矣。夫學者,驗於心體於身,措諸事業之謂也。每日進講,殆過數卷,而終未見進修之益者,豈非專務淹博,而不事問思明辨之致乎?參贊官與史官,皆是平日讀書之人,自今以後,簡其自止,至於史官,使之各陳文義,以討論講究之時,多於講讀之時,則豈不有補於聖工乎?伏願體念焉。上曰,都承旨·右副承旨入侍。賤臣承命出傳,行都承旨朴宗薰,右副承旨申綋追入進伏。上曰,左承旨若已肅拜,入侍,左副承旨·同副承旨竝入侍。賤臣承命出傳,左承旨徐英輔,左副承旨尹鼎烈,同副承旨洪敬謨追入進伏。上曰,孟子第三卷持入。賤臣承命持入。上曰,下番繼讀以奏。敦仁讀自孟子集註大全卷之五,止惡能治國家。上曰,文義陳之。敎喜曰,俄者有區區所懷之陳達者,別無更陳之辭。惟願省察於俄者所陳焉。上命掩卷。仍命退,諸臣以次退出。
戊寅九月二十九日未時,上御興政堂。別講入侍時,參贊官洪敬謨,侍讀官金敎喜,持國朝寶鑑第四卷,待敎徐憙淳,假注書金羽根,記事官李嘉愚·權敦仁以次進伏。上曰,在院承旨入侍。出榻敎賤臣承命出傳,行都承旨朴宗薰,行左承旨徐英輔,行右承旨申絢,左副承旨尹鼎烈追入進伏。上命開卷讀之。敎喜讀自諭三南觀察使,止人主不可不知。上曰,翰林下番讀之。敦仁讀自冬十月設養老宴,止汝其體此意。宗薰曰,近當經筵日開之時,玉堂之種種闕直,已極悚悶,至於昨日,晝講有命,而以下番之不備,旋入頉稟,雖未知實故之如何,而其在事體,殊甚未安。違牌玉堂,竝推考,牌招入直,何如?上曰,依爲之。出擧條上曰,坐直與講筵外,承旨則竝先退。宗薰·絢·綋退出。上曰,文義陳之。敎喜曰,明良際遇,上下交孚,我聖祖治法政謨,廣大悉備,有不可條陳仰對,政令施措之間,無非我殿下鑑法之事。伏願體念焉。上命掩卷。仍命退,諸臣以次退出。
上在慶熙宮。停常參·經筵。
藥房都提調南公轍,提調金履喬,副提調尹鼎烈啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?中宮殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·嘉順宮·世子宮,口傳問安。答曰,知道。
尹鼎烈啓曰,大司憲宋穉圭,掌令申綽,持平玄鎭商在外,執義具康,掌令鄭鴻慶牌招啓辭未下,持平一員未差,監察茶時之意,敢啓。傳曰,知道。
又啓曰,藥房三提調,持湯劑來待矣。傳曰,封入。
傳于申綋曰,禮房承旨,馳詣宗廟·景慕宮,奉審摘奸以來。
傳于尹鼎烈曰,大臣·備局堂上引見。
尹鼎烈啓曰,明日次對,兩司當爲進參,除在外·未署經外,呈告人員,竝待開門牌招,何如?傳曰,允。
傳于申綋曰,禮·兵換房。
傳于尹鼎烈曰,召對爲之。
傳于朴宗薰曰,發遣吏郞,諸執事淸齋與否,摘奸以來。
傳于洪敬謨曰,別講爲之。
傳于朴宗薰曰,左承旨·右承旨竝許遞,前望單子入之。
以應敎朴齊聞,校理李沆,修撰李羲準,副修撰南履懋牌不進罷職傳旨,傳于尹鼎烈曰,竝許遞,前望單子入之,待下批,牌招察任。
玉堂前望單子入之,應敎趙琮鎭,校理姜世綸,修撰南周獻,副修撰李潞落點。
兵曹,以柳相亮爲左邊捕盜大將。
以執義具康,掌令鄭鴻慶,司諫任百禧,獻納尹景鎭牌不進罷職傳旨,傳于申綋曰,只推。
尹鼎烈,以侍講院言啓曰,下番連日闕直,事甚未安,說書徐憙淳,兼說書李嘉愚,翰苑入直矣。司書徐相祿由限已過,兼司書尹命圭旣有只推之命,竝卽牌招,以爲推移入直之地,何如?傳曰,允。
朴宗薰,以吏曹言啓曰,今此宗廟冬享大祭堂下執禮,前校理李沆塡差,而時無職名,令該曹口傳付軍職,何如?傳曰,允。
兵曹口傳政事,副司果單李沆。
申綋,以兵曹言啓曰,來十月初二日宗廟冬享大祭時,守門當爲塡差,而五衛將及忠壯衛將·忠翊衛將,除入直與在外,排擬無路,依定式軍門將官,代差以入之意,敢啓。傳曰,知道。
又以兵曹言啓曰,宣傳官李謙會,大報壇守直官王得說·王啓疇,以病難供職,呈狀乞遞,文臣兼宣傳官趙忠植,除授過限未肅拜,竝改差,何如?傳曰,允。
又以兵曹言啓曰,今秋等能麽兒考講時,訓鍊院僉正成永豐,都摠府都事李濟弘,武臣兼宣傳官孔鐵·吳致慶,守門將張仁源二次不通,訓鍊主簿韓用正,部將李升德,守門將南鴻重一次不通,依定式竝從重推考,何如?傳曰,允。
行護軍趙萬元疏曰,伏以,臣顧以無似,猥膺使命,出疆之期已迫矣。臣之父母墳山,在於水原地,而今當遠離,將隔歲曠省,霜露之感,無以自抑,玆具短章,仰暴衷懇。伏乞聖慈,特賜恩暇,俾於行前往來,以伸至情,千萬只祝,臣無任云云。答曰,省疏具悉。卿其往省焉。
戊寅九月三十日辰時,上御興政堂。藥房入診,大臣·備局堂上引見入侍時,都提調南公轍,提調金履喬,副提調尹鼎烈,假注書金羽根,記事官李嘉愚,權敦仁,右副承旨申綋,假注書趙渡,知訓鍊李得濟,行都承旨朴宗薰,行訓鍊都正李溏,韓陵君李海愚,行護軍金基厚,副校理金敎喜以次進伏。醫官吳千根·李漢臣·金殷相,白成五進伏楹外訖。公轍曰,霜氣早寒,聖體,若何?上曰,一樣矣。公轍曰,寢睡·水刺之節,何如?上曰,一樣矣。各殿宮氣候,亦一樣矣。醫官診候,置之,可也。公轍曰,謹考前例,産室設廳後,當朔則三提調竝直本院矣。臣等自明日,依例竝直,領敦寧亦爲直宿於闕中,副護軍金逌根,亦令別省記入直,待令醫官等,亦使之竝直擧行,何如?上曰,待下敎爲之。出擧條公轍曰,中宮殿進御預備藥料,自明日當爲製入,故敢此仰達矣。上曰,唯。鼎烈曰,明日眞殿茶禮時,所用駱粥,提調當爲監煮陪進矣。今日別省記入直,而駱牛駱匠入來之時,亦當留門故敢此仰達矣。上曰,唯。仍命藥房先退,鼎烈·羽根退出。公轍曰,頃因殷栗縣監李朝鉉上疏,本邑還穀,限萬石減摠之道,令道臣論理登聞後施行之意,覆啓行會矣。卽見黃海監司徐能輔狀啓,則以爲殷栗元還,數過二萬,而其中唐米,尤爲民弊,自京司依本道常定價,限五千石使之執錢上納,外此各穀五千石,參互各邑還摠及年歲豐儉,或移轉或作錢,期準萬石,漸次減摠事,請令廟堂稟處矣。唐米本是與小米相代者,而外邑用不,輒皆以小米取用,至於唐米,則留而陳腐,徒滋民弊,此實諸路之通患也。今若於京司穀中,換此作錢,則詳定外不足之數,將何以充給乎?此不可强而行之者,只令道臣,較量各邑之穀摠,唐米絶少之邑,或以此移轉,或以此作錢,量宜措處,數年爲限,則無論唐米與他穀,該邑還摠,自可以限萬減數,以此意,更爲分付,何如?上曰,依爲之。出擧條公轍曰,卽見平安監司李肇源所報,則枚擧慈山府使曺錫正牒呈,以爲慈城里民倉所在餉穀,爲三千石,而居民只二百餘戶,故勒加分排,民莫支保。若不及今矯捄,則後弊難言,就其中限一千石,姑爲移糶於該府平倉,待城民還集,更爲移捧爲辭矣。城餉儲置,雖是備預之意,有民而後,城可以爲城,餉可以爲餉,今以三千包穀物,分數百戶居民,則居民安得無流散難支之患乎?道臣欲爲移捧於平倉,以待民戶之稍集,誠有意見,依此施行之意,分付,何如?上曰,依爲之。出擧條公轍曰,卽見鑄錢所草記,則以爲丙子·丁丑兩年鑄錢後利條,爲五萬二千四百七十四兩,請令廟堂稟旨區處矣。錢旣爲經用而鑄,且與戶惠廳同鑄有異,屬之度支,使之取用,何如?上曰,依爲之。出擧條公轍曰,頃因槐院捄弊,均廳錢一千八百兩,有取用者,又以均廳年例上納,全羅左·右水營休番木十五同三十七疋,限十年有移納備局而取用者,其代不可不以某樣穀物,準此區劃,槐院給代米六百石,以湖南私備米耗條中,只今年劃給,休番木給代米五百二十五石,以湖南所在嶺南穀耗條中,自今年限十年,以折米劃給該廳,使之從便取用,何如?上曰,依爲之。出擧條公轍曰,冬至使拜表吉日,已爲推擇,而謝恩使行,亦當不久離發矣。人馬替把,多有相妨云矣。冬至使拜表日子,更令差退,擇吉使之改付標以入,何如?上曰,依爲之。出擧條公轍曰,次對備堂之無故懸病者甚多,從前申飭,亦已屢矣。雖以今日賓坐言之,將臣外進參者,只是一人,筵體殆不成樣,此是臣不善董飭之罪,而其在警勵之道,亦不可置而不論。實病·實故外,捧現告竝從重推考,何如?上曰,依爲之。出擧條敎喜曰,臣於李石求事,竊有所駭痛者,敢此仰達矣。石求之爲人,自來妄愎,兼以驕虐,爲世指目者久矣,而近日入聞,愈往愈甚,長飮恒舞,惟事荒淫,甚至閭巷有夫之女,威奪强姦,醜聲載路。捕將之職,專在緝盜,而乃因私小喜怒,肆發捕卒,侵虐平民,加以酷刑,閭里騷擾。捕校越江,本自有禁,而追捕四出,州郡騷然,無恥蔑法,可謂寒心。放倒自棄,貽羞弁列,姑無論,朝有法紀,何其任其恣虐而不爲痛懲哉?亟施刊削之典,永拔捕將之望,斷不可已,而亦不可以此薄勘而止。下詢大臣,施以竄配之典,何如?上曰,大臣之意,何如?公轍曰,聞玉堂所奏,該捕將事,萬萬駭妄矣。所犯若此,則竄配猶未當罪,只勘以刊削,似失於太寬,而此專由於年少不解事之致,且有老父,姑先施以刊削之典,更觀來頭,如不知懼而知改,則雖用加倍之律,未爲不可矣。上曰,依爲之。出擧條綋曰,左邊捕盜大將李石求,施以刊削之典事,命下矣。捕將之任,不可暫曠,在前如此之時,有他邊大將兼察之例,今番則何以爲之乎?上曰,他邊大將兼察,可也。綋曰,左邊捕盜大將·他邊大將兼察事,命下矣。兼察左邊捕盜大將申鴻周,卽爲牌招聽傳敎,何如?上曰,依爲之。出擧條上曰,諸宰先退,諸承旨持公事入侍,都承旨勿退,可也。賤臣承命出傳,與行左承旨徐英輔,行右承旨申絢,同副承旨洪敬謨,假注書金羽根偕入進伏。上曰,召對爲之,參贊官以都承旨爲之,廳注書出去,以閣臣隨入,上番出去,座目單子書入,可也。嘉愚承命書入,賤臣與侍讀官金敎喜,各持論語第二卷進伏。上命開卷讀之。敎喜讀自王孫賈問曰,止我愛其禮。上曰,參贊官讀之。宗薰讀自子曰事君,止以爲諂也。上曰,閣臣讀之。賤臣讀自定公問君使臣,止焉得儉。上曰,文義陳之。敎喜曰,天卽理也,人之所得於天而具於性者,亦理也。此所謂天人一理,堯·舜之爲聖,卽不過順理,桀·紂之爲惡,亦惟曰逆理。且以人臣言之,進退以道,以禮事君者爲順理,阿諛苟容,取媚人主者爲逆理也,順於理則爲順天,逆於理則爲逆天,此卽理具於心而原於天者也。苟有一毫之有違於理,則是自欺而欺天,豈非獲罪於天乎?聖人此言,實是千古爲君爲臣者惕然警省處,每於此等處,深加體念焉。上曰,參贊官陳之。宗薰曰,臣則別無可陳之辭矣。上曰,閣臣陳之。賤臣曰,臣亦別無可陳之辭矣。上曰,召對承旨外諸承旨先退,注書出去,孟子第三卷持入。羽根承命持入。上命開卷讀之。敎喜讀自墨者夷之,止今吾尙病。上曰,下番讀之。敦仁讀自病愈,止孟子集註大全卷之六。上曰,文義陳之。敎喜曰,孟子之時,周室已衰,諸侯放恣,處士橫議,異端之說,盈天下,壞人心術,而甚於洪水猛獸,孟子深懼而力救之,息邪距詖,垂法後世,以成不下禹之功,好辯一章,於古今世道聖賢事業,關係甚大。伏願此等處,深留聖意焉。上命掩卷,仍命讀奏公事,宗薰讀奏都摠都事呈辭。上命退,諸臣以次退出。
戊寅九月三十日午時,上御興政堂。別講入侍時,參贊官洪敬謨侍讀官金敎喜,持國朝寶鑑第四卷,待敎徐憙淳,假注書金羽根,記事官李嘉愚·權敦仁,以次進伏。上曰,都承旨·左承旨·左副承旨入侍。出榻敎賤臣承命出傳,行都承旨朴宗薰,行左承旨徐英輔,左副承旨尹鼎烈追入進伏。上曰,右承旨·右副承旨入侍。賤臣承命出傳,行右承旨申絢,右副承旨申綋追入進伏。旋命都承旨·左承旨·右承旨先退。宗薰·英輔·絢退出。上命開卷讀之。敎喜讀自命申叔舟,止先試于三道。上曰,孟子持入。賤臣承命出,持孟子第四卷而入。上曰,翰林下番讀之。敦仁讀自孟子集註大全卷之七,止而天下平。上曰,史記英選持入。賤臣承命出,持史記英選第一卷而入。上曰,蘇秦傳讀之。敦仁讀自蘇秦傳,止存亡之機決矣。上曰,貞觀政要持入。賤臣承命出,持貞觀政要第二卷而入。上命繼讀之。敦仁讀自貞觀政要第二卷,止有今日之諫。上曰,文義則以貞觀政要陳之。敎喜曰,一代爲治之法,實有可觀者。伏望殿下,深留聖意焉。敎喜曰,臣有區區所懷,敢此陳達矣。今此別講進講冊子,合爲四卷冊名,而未克終篇。至於蘇秦傳,則猶餘百餘行之多,而遽命掇讀,更始他書,實有博而不歎,而聖心之不克終始,可以仰揣,如此而有何交涉身心乎?繼自今,畢其所讀之後,更進他書,實爲典學終始之道。伏願體念焉。上曰,公事奏之。鼎烈讀奏平安兵虞侯狀啓謄送事,綋讀奏廣州留守狀啓遺棄兒無乎事,敬謨讀奏京畿監司狀啓捉虎申飭事。鼎烈曰,新除授左邊捕盜大將柳相亮牌招,傳授命召及大將牌·傳令牌,何如?上曰,依爲之。出擧條仍命退,諸臣以次退出。
戊寅九月三十日申時,上御興政堂。別講入侍時,參贊官洪敬謨,侍讀官金敎喜,持國朝寶鑑第四卷,待敎徐憙淳,假注書金羽根,記事官李嘉愚·權敦仁以次進伏。上曰,坐直承旨及藥房副提調入侍。賤臣承命出傳,副提調尹鼎烈,右副承旨申綋追入進伏。上命開卷讀之。敎喜讀自河東府院君鄭麟趾,止亦竝給祿。上曰,翰林下番讀之。敦仁讀自夏四月上御康寧殿,止藏書之所。上曰,左副承旨讀之。鼎烈讀自然寄置官舍,止國朝寶鑑卷之十三。上曰,文義陳之。敎喜曰,聖祖允文允武之德,建中建極之治,備於此書,嵬煥難狀,而今此講問於人多有益焉八字,卽聖祖躬行心得之要,與大舜取人爲善之意,若合符契。伏願深加體念焉。上命退,諸臣以次退出。
上在慶熙宮。停常參·經筵。
中宮殿,藥房口傳問安。答曰,知道。
申綋啓曰,明日常參·經筵,取稟。傳曰,只晝講。
尹鼎烈啓曰,大司憲宋穉圭,掌令申綽,持平玄鎭商在外,執義具康,掌令鄭鴻慶呈辭,持平一員未差,監察茶時之意,敢啓。傳曰,知道。
又啓曰,來初五日朝參日次矣,敢稟。傳曰,停。
又啓曰,藥房副提調,持湯劑來待矣。傳曰,封入。
傳于申綋曰,禮房承旨,馳詣宗廟,奉審摘奸以來。
傳于洪敬謨曰,留院公事入之。
傳于朴宗薰曰,召對爲之。
傳于尹鼎烈曰,別講爲之。
傳于洪敬謨曰,別講爲之。
朴宗薰啓曰,假注書徐憙淳,身病猝重,勢難察任,今姑改差,何如?傳曰,允。
承旨前望單子入之,朴周壽·朴宗琦落點。
以應敎趙琮鎭牌不進罷職傳旨,傳于申綋曰,只推。
以應敎趙琮鎭牌不進罷職傳旨,傳于申綋曰,只推,更爲牌招。
以司書徐相祿,兼司書尹命圭牌不進罷職傳旨,傳于申綋曰,只推。
申綋,以侍講院言啓曰,下番闕直,已至多日,事甚未安。司書徐相祿,兼司書尹命圭,旣有只推之命,竝更牌招,以爲推移入直之地,何如?傳曰,允。
又以弘文館言啓曰,本館下番闕直,事甚未安,副修撰尹命圭,由限已過,卽爲牌招入直,何如?傳曰,允。
又以弘文館言啓曰,校理姜世綸,時在慶尙道尙州地,修撰南周獻,時在廣州地,副修撰李潞,時在公淸道牙山地,經筵入番事緊,請竝斯速乘馹上來事,下諭,〈何如〉?答曰,依啓。
又以奎章閣言啓曰,景慕宮望廟樓,今朔奉審無頉之意,敢啓。傳曰,知道。
又以禮曹言啓曰,藏譜閣·懿昭廟·宣禧宮·文禧廟展拜,每年季秋取稟事,曾有定式矣。展拜吉日,以何間推擇乎?敢稟。傳曰,毓祥宮·宣禧宮展拜,以旬前擇入。
又以禮曹言啓曰,因大臣筵奏,冬至使拜表日子,更令差退擇吉事,命下矣。拜表日子,例自該監,推擇報來,而今十月二十五日辰時,方物裹前期三日,同月二十二日定行事,改擇報來矣。原粘目中,改付標以入之意,敢啓。傳曰,知道。
尹鼎烈,以兵曹言啓曰,今十月初四日,二番內禁衛番次,而該番將沈鍾奎,方帶宣傳官,以職務相妨,呈狀乞遞。勢難兩處供職,所帶內禁將之任改差,其代依例口傳差出,何如?傳曰,允。
兵曹口傳政事,以安敬國爲兼內禁衛將。
尹鼎烈,以備邊司言啓曰,本司武郞廳李敎彬·閔恒錫,奔走勤仕,已滿十五朔,依例六品遷轉事,捧承傳施行,何如?傳曰,允。
又以禁衛營言啓曰,本營哨官沈翊之,身病猝重,勢難察任,改差,何如?傳曰,允。
戊寅十月初一日辰時,上御興政堂。召對入侍時,參贊官洪敬謨,持論語第二卷,侍讀官金敎喜,持論語第二卷,待敎徐憙淳,持論語第二卷,假注書金羽根,持論語第二卷,記事官李嘉愚,持論語第二卷,記事官權敦仁,持論語第二卷,以次進伏。上曰,諸承旨,持公事入侍。賤臣,承命出傳,行都承旨朴宗薰,左副承旨尹鼎烈,追入進伏。上命開卷讀之。敎喜,讀自然則管仲知禮乎,止繹如也以成。上曰,參贊官讀之。敬謨,讀自儀封人請見,止天將以夫子爲木鐸。上曰,閣臣讀之。憙淳,讀自子謂韶盡美,止未盡善也。上曰,文義陳之。敎喜曰,自吾心而推之,無適非仁之謂王,本無是心,而借其事以爲功之謂覇,春秋之世,天下不知有周,而管仲,相桓公,覇諸侯匡天下,使知尊周之爲義,孔子稱之以微管仲,吾其被髮左袵,其功亦大矣。然而其心出於借其事以爲功,則其功雖大,而卒未免於三王之罪人,豈非局量偏淺,規模卑狹之致乎?此聖人所以大其功,而小其器,小二字,可見聖人精微之義,而或人之對,極言其奢僭之失者,亦明其器小之所以然也。伏願深留聖意焉。上曰,參贊官陳之。敬謨曰,玉堂之言好矣。臣亦別無可陳之辭矣。上曰,別講爲之。敎喜,持孟子第四卷而進伏。上命開卷讀之。敎喜,讀自孟子居下位,止盍歸乎來。上曰,翰林下番讀之。敦仁,讀自吾聞西伯,止笑貌爲哉。上曰,文義陳之。敎喜曰,事君事親之道,信友治民之方,何莫非至誠中出來,而明善又誠身之道,則用工緊着,夫孰如一誠字乎?誠固聖賢傳授心法,而況又人君奉天之道,以至誠御物,順人之理,以思誠動物,則尤不可須臾離也。伏願此章,孰讀翫味,益加體念焉。宗薰曰,每當十月初一日,則諸臣入侍時,例着煖帽,臣等玆以依例擧行,而若日氣溫和,則或有從便脫着之事,故敢此仰達,何以爲之乎?上曰,從便爲之,可也。仍命退,諸臣以次退出。
戊寅十月初一日午時,上御興政堂。別講入侍時,參贊官尹鼎烈,侍讀官金敎喜,持國朝寶鑑第四卷,待敎徐憙淳,假注書金羽根,記事官李嘉愚·權敦仁,以次進伏。上曰,在院承旨入侍。出榻敎賤臣,承命出傳,行都承旨朴宗薰,右副承旨申綋,同副承旨洪敬謨,追入進伏。上命開卷讀之。敎喜,讀自國朝寶鑑卷之十四,止至德隆功聖神明睿欽肅仁孝。上曰,參贊官讀之。鼎烈,讀自冬十月敎曰,止無或滯獄。上曰,翰林下番讀之。敦仁,讀自命成均館知事,止仍大赦中外。上曰,孟子第四卷持入。賤臣,承命持入。上曰,下番繼讀。敦仁,讀自淳于髠曰,止以飽啜也。上曰,貞觀政要第二卷持入。賤臣,承命持入,上命下番繼讀之。敦仁,讀自直諫,止於是乃止。上曰,參贊官讀之。鼎烈,讀自貞觀七年蜀主,止戰慄皆拜謝。上曰,閣臣讀之。憙淳,讀自徵正色而諫,止賜徵絹一匹。上曰,下番讀之。敦仁,讀自貞觀十一年所司,止貞觀政要第二卷,復讀自貞觀政要第三卷,止察其善惡。上曰,參贊官讀之。鼎烈,讀自今欲求人,止各擧一人。上曰,文義陳之。敎喜曰,所讀甚多,不能枚陳某事,而大抵篇中所載,無非格言善政,而貞觀之政,雖有可觀。然而唐之君臣,終未免有假借仁義之名矣。房·魏之類安可及稷契之言乎?太宗之德,豈能比三代之治乎?紫陽金鐵之論,正謂此也。伏願推類而辨其優劣焉。上命退,諸臣以次退出。
戊寅十月初一日申時,上御興政堂。別講入侍時,參贊官洪敬謨,侍讀官金敎喜,持國朝寶鑑第四卷,待敎徐憙淳,假注書金羽根,記事官李嘉愚·權敦仁,以次進伏。上曰,坐直承旨入侍。出榻敎賤臣,承命出傳,左副承旨尹鼎烈,追入進伏。上命開卷讀之。敎喜,讀自閏月諭諸道觀察使,止百無一二。上曰,翰林下番讀之。敦仁,讀自强悍爲俗,止上賜衣慰諭。上曰,貞觀政要第三卷持入。賤臣,承命持入。上曰,下番繼讀。敦仁,讀自貞觀十一年,止未精故也。上曰,孟子第四卷持入。賤臣,承命持入。上命下番繼讀,敦仁,讀自孟子曰不孝有三,止其間不能以寸。上曰,周易持入。嘉愚,持周易第一卷而入。上命讀文言,敦仁,讀自初九曰潛龍,止況於鬼神乎。上曰,孟子繼讀之。敦仁,讀自孟子曰人有不爲,止孟子集註大全卷之八。上曰,左副承旨及閣臣,作興政堂銘。鼎烈·憙淳製進。仍命退,諸臣以次退出。
上在慶熙宮。停常參,只晝講。
自人定至夜三更,灑雨下雨,測雨器水深二分。
中宮殿,藥房口傳問安。答曰,知道。
申綋啓曰,明日常參·經筵,取稟。傳曰,只晝講。
尹鼎烈啓曰,大司憲宋穉圭,掌令申綽,持平玄鎭商在外,執義具康,掌令鄭鴻慶呈辭,持平一員未差,監察茶時之意,敢啓。傳曰,知道
又啓曰,藥房都提調·副提調,持湯劑來待矣。傳曰,封入。
徐憙淳改差,代以權達準爲假注書。
傳于朴宗琦曰,召對爲之。
傳于朴宗琦曰,別講爲之。
傳于尹鼎烈曰,左承旨牌招。
以左承旨朴周壽牌不進罷職傳旨,傳于尹鼎烈曰,只推,更爲牌招。
以左承旨朴周壽再牌不進罷職傳旨,傳于尹鼎烈曰,只推,更爲牌招。
尹鼎烈啓曰,掌令申綽,下諭後,過限不上來,依定式遞差傳旨及禁推傳旨,捧入之意,敢啓。傳曰,知道。
以掌令申綽禁推傳旨,傳于尹鼎烈曰,分揀。
以司書徐相祿牌不進罷職傳旨,傳于申綋曰,只推。
申綋,以侍講院言啓曰,下番闕直,已至多日,事甚未安。司書徐相祿,旣有只推之命,更爲牌招,以爲入直之地,何如?傳曰,允。
又以禮曹言啓曰,傳曰,毓祥宮·宣禧宮展拜,以旬前擇入事,命下矣。展拜吉日,令日官全宗周推擇,則今十月初七日·初八日·初十日俱吉云,以何日定行乎?敢稟。傳曰,以初七日爲之。
又以承文院都提調意啓曰,謝恩使拜表,在於旬後,而瀋陽使復命,姑未知早晩,在前如此之時,凡文書承准日子,以回還使臣還渡江日,有書塡之例矣。今亦依此擧行之意,敢啓。傳曰,知道。
尹鼎烈,以備邊司言啓曰,本司有司堂上金履載,時無職名,令該曹,口傳付軍職,何如?傳曰,允。
兵曹口傳政事,護軍單金履載。
尹鼎烈,以兵曹言啓曰,今十月初七日,大駕詣毓祥宮展拜,仍詣宣禧宮展拜時,何營軍兵隨駕,何營軍兵留陣,禁軍及馬·步軍,以幾番幾哨磨鍊,而餘軍留營,何以爲之乎?敢稟。傳曰,訓局步軍二十哨,馬軍三哨,爲先後廂,禁將率該營京軍一哨,鄕軍三哨,騎士三番留陣,禁軍四番爲之,留營置之,可也。
又以御營廳言啓曰,本廳字內興仁門南邊第二城廊近處體城六間許頹圮處,今已畢築矣。把守軍兵,依例撤罷,女墻仍爲始役之意,敢啓。傳曰,知道。
又以義禁府言啓曰,日前因海州幼學李柙,西部童蒙李源夏,交河幼學趙潤基,擊錚原情,本府回啓,仰請下詢大臣處之矣。伏承依允之命,問議于大臣,則領中樞府事李時秀,病未獻議,判中樞府事徐龍輔·徐邁修·金載瓚在外,韓用龜奉命在外,金思穆病未獻議,右議政南公轍,以爲昨年春獄之卒未窮覈,國言至今未已,營護凶逆,聞有其人,則李希祖之必欲鉤得,以洩輿憤者,其情雖似可原,鞫廳發配罪人,事體至重,宥赦之典每加難愼,不可以其子之鳴冤遽議放釋,臣意則姑爲置之恐好。伏惟上裁。李游誠,因洪燦謨,聞李度中·洪秉喆,製給逆豎之上言,欲爲疏論,而反被凶誣,誠如其子之言,則稱冤容或無怪,而獄體未及究竟,事情又有難愼,放釋之請,置之恐好。伏惟上裁。趙䃏,以親密於許積,入於庚申秋獄,而旣無執跡之案,其時大臣之議,皆以爲以律論斷,恐非金石之典,積亦今旣復官,則一體伸復於年久之後,不害爲疏鬱導和之政,而愚見未敢自信,惟在自上裁處之如何矣。大臣之議如此,上裁,何如?傳曰,依大臣議爲之。
禁府啓目,永同縣監元錫玄原情云云。問目內辭緣,泛稱遲晩,刑推得情,何如?判付啓。除刑推議處爲良如敎。
戊寅十月初二日辰時,上御興政堂。晝講入侍時,知事金在昌,持詩傳第三卷,特進官李志淵,持詩傳第三卷,參贊官朴宗琦,持詩傳第三卷,侍讀官金敎喜,持詩傳第三卷,檢討官尹命圭,持詩傳第三卷,假注書徐憙淳,持詩傳第三卷,記事官李嘉愚,持詩傳第三卷,記事官權敦仁,持詩傳第三卷,武臣行護軍趙華錫,以次進伏訖。上開卷讀,前受音訖,命奏新受音。敎喜,讀自彼狡童兮,止狡童二章章四句,仍解釋以奏。上讀新受音訖,命陳文義。敎喜曰,此上山有扶蘇淫女戲私者之狂狡,而思絶者之美好,此章見絶於人,而反辭以戲之之詞,使我不能餐息者,極其反辭之形容。當此之時,男醜女謔,淫佚之詞,蕩而不返,至於此極,眞所謂女之耽兮,不可說也。夫匹夫不得其所,聖人猶惻然自傷,若撻于市,以其無一民之非吾赤子也,治世之時,或因水旱之不適,凶年饑歲,未免於飢寒,故堯·舜之世,有九年之水,成湯之時,有七年之旱。此雖氣數之所未免,飢寒之切於民身者,聖人猶憂之若此。況民心陷溺,淫欲肆行,天理滅絶,無別無義,則與禽獸奚擇哉?此所以民性之陷溺,有甚於飢寒之切於身,聖人之錄此詩列國風者,豈非備其觀省黜陟之政,行於當時,惕然警悟,懲創之戒,垂於萬世乎?此雖淫詩,因是感發懲創之志,則背惡向善,亦惟在於此,變淫爲貞,亦惟在於此,詩之義亦大矣。伏願殿下,推類深究焉。上曰,下番陳之。命圭曰,此章本旨,上番已盡達,別無更陳之義,而彼狡童兮之語,箕子麥秀歌,亦有之。然則此詩前,已有此等歌謠之體者,可以知之。至於註疏小序,稱刺鄭公子忽者,不足取信,今考之音讀之間,丁寧是淫褻戲謔之辭,而朱夫子集傳,深得其意,以是論之,小序之爲漢儒之贗作者,益明矣。似此詩篇,伏願如是省覽焉。上曰,知事陳之。在昌曰,此詩淫女見絶而戲之之辭也。大抵民不能自明其德,必也神聖之君,先明其德,爲天下倡之,然後民之局於氣稟,蔽於私慾者,始復其初。故先儒之言曰,民德之明,由君德之先明,大學之明明德,卽新民之端,而鄭衛之時,不可以明德新民論之也。鄭·衛均是淫風,而鄭甚於衛,衛則猶有譏刺懲創之意,而鄭則全無羞媿悔悟之辭,衛有男悅女之辭,而鄭有女惑男之辭,且蘀兮狡童之詩,比之將仲子章,尤有甚焉。詩人之特取將仲子章之猶有所畏,不至蕩然無忌,列於鄭詩之首,以此觀之,詩人之取舍先後,可以見矣。此等詩,如是推看好矣。上曰,特進官陳之。志淵曰,此詩男女相戲,淫風盛行,別無文義之可陳者。而第觀大旨,以淫女見絶爲言,以淫女而從遊於狡獪之童,別無彼善於此之別,而猶且見絶,則其行己之無素,持身之不謹,乃致始悅終絶之境,如論語所云言忠信行篤敬,雖蠻貊之邦行矣。言不忠信,行不篤敬,雖州里行乎哉無論男與女,若能存心於持身行己之正,則夫豈有當初相悅而末又有終絶之理也?苟求其本,則專由於在上之人,不能以敎化導率而然也。此鄭風之詩,無非淫佚流蕩之辭,固不可責之以端本正家之化,而女曰鷄鳴,亦有觀於民性之本善,則亦不無風行草偃之效。伏願於此等處,勿以徒諉於淫詩之無足取,而於敎化導率上,體念似好,故敢此仰達矣。上曰,參贊官陳之。宗琦曰,上下番及知事·特進官,皆已陳之,臣則別無可陳之辭矣。上掩卷,仍命諸承旨,持公事入侍。賤臣,承命出傳,與右承旨尹鼎烈,右副承旨申綋,假注書金羽根,偕入進伏。上曰,公事入之。仍命退,諸臣以次退出。
戊寅十月初二日午時,上御興政堂。召對入侍時,參贊官朴宗琦,持論語第二卷,侍讀官金敎喜,持論語第二卷,檢討官尹命圭,持論語第二卷,待敎徐憙淳,持論語第二卷,假注書金羽根,持論語第二卷,記事官李嘉愚,持論語第二卷,記事官權敦仁,持論語第二卷,以次進伏。上曰,在院承旨持公事入侍。出榻敎賤臣,承命出傳,右承旨尹鼎烈,右副承旨申綋,追入進伏。上命開卷讀之敎喜讀自子曰居上不寬,止我未之見也。上曰,文義陳之。敎喜曰,論語里仁一篇,卽論仁之事也。仁居四端之首而爲心之德愛之理,則斯有不忍人之心者,仁之體也,斯有不忍人之政者,仁之用也。推以遠及於民,以至於一國興仁,則爲仁之本體大用兼備矣。以切近於身者論之,家不可以不仁,以切近於家者論之,里不可以不仁,夫子所謂里仁爲美者,卽自近及遠之意也。伏願聖明,推類玩索,使天下歸仁焉。上曰,下番陳之。命圭曰,里仁章以下,皆論爲仁之事,而其中仁者安仁,知者利仁之訓,尤是體認處。處約處樂,便是安之利之之事,卽與中庸素貧賤素富貴者,同一語義,而能仁能知,然後可爲素位之君子者,亦可見矣。上曰,同副承旨許遞,前望單子入之,待下批,牌招察任。出榻敎賤臣,承命持入,李勉求落點。上旋命右承旨·右副承旨先退,鼎烈·綋退出。上曰,別講爲之。孟子第五卷及貞觀政要第三卷持入。賤臣,承命持入。上命開卷讀之。敎喜,讀自若勖之以公,止如此者是直臣也。上曰,翰林下番讀之。敦仁,讀自是爲六正,止好惡相攻。上曰,孟子繼讀之。敦仁,讀自孟子集註大全卷之九,止仲尼不有天下。上曰,周易持入,嘉愚,承命出,持周易第二卷而入。上命下番繼讀,敦仁,讀自坤元亨,止何可長也。上曰,貞觀政要繼讀,敦仁,讀自所愛雖有罪,止採納其言。上曰,文義則以貞觀政要陳之。敎喜曰,魏徵此疏,可謂修身之良箴,治國之藥石也。人主每於怫意之語,虛受寬聽,則爲人臣者,夫孰不進陳忠言,以贊成吾君從諫之美哉?設或君上惡聞過失,職當不避雷霆之威,面折廷爭,以冀上心之或悟,而惟彼患得患失之類,利在人主,則順其心,利在權倖,則依其勢,阿諛苟容,以取媚於世,此何足道哉?〈伊尹告〉太甲曰,有言逆于汝〈志〉心,必求諸道,有言遜于汝心,必求諸非道者,正謂此也。伏願此等處,尤加體念焉。上曰,下番陳之。命圭曰,唐太宗,後世中主第一,而貞觀二十三年之間,治法政謨,皆可鑑法於後嗣者,故宣宗,拱手讀此書,能致小太宗之治,則不但爲唐家之治程,後世人辟,亦所當鑑。然雖以太宗之英明,若無嘉納魏徵·馬周·褚遂良輩昌言嘉謨,則何以做貞觀之郅化者哉?其容直之量,固可尙,而猶有勉從底意,故於魏徵之諫,發會須殺之怒,及其死後,踣其親製之碑,此無他,聽諫之際,不能誠心好之悅而能改之致。伏願進講之時,如是裁察焉。上曰,右承旨入侍。出榻敎上曰,右副承旨,同爲入侍。賤臣承命出傳,右承旨尹鼎烈,右副承旨申綋,追入進伏。上曰,公事奏之。鼎烈,讀奏兵曹受由啓目。上命退,諸臣以次退出。
戊寅十月初二日申時,上御興政堂。別講入侍時,參贊官朴宗琦,侍讀官李若愚,持國朝寶鑑第五卷,直閣鄭基善,假注書權達準,記事官李嘉愚·權敦仁,以次進伏訖。上曰,坐直承旨入侍。出榻敎賤臣承命出傳,與同副承旨申綋,偕入進伏。上命開卷讀之。若愚,讀自上御仁政殿親策士,止爲佐理功臣。上曰,翰林讀之。敦仁,讀自夏五月,止非爲玩好也。上曰,日已昏黑,文義則置之。上曰,左副承旨肅謝後,入侍,可也。賤臣,承命出傳,與左副承旨李勉求,偕入進伏。上曰,公事奏之。綋讀奏船頭堡鎭別將鄭昌觀瓜滿,代以吳載元差定事及廣州留守狀啓,宜安大君墓所奉審無頉事。上曰,左副承旨先退,勉求退出。上曰,注書出去,公事持入也。賤臣,承命持入,上命踏啓以下。仍命退,諸臣以次退出。
上在慶熙宮。停常參,只晝講。
中宮殿,藥房口傳問安。答曰,知道。
申綋啓曰,明日常參·經筵,取稟。傳曰,只晝講。
尹鼎烈啓曰,大司憲宋穉圭,持平玄鎭商在外,執義具康,掌令鄭鴻慶呈辭,掌令一員,持平一員未差,監察茶時之意,敢啓。傳曰,知道。
朴宗薰啓曰,左副承旨李勉求,今日不爲仕進,卽爲牌招,何如?傳曰,允。
尹鼎烈啓曰,藥房提調·副提調,持湯劑來待矣。傳曰,封入。
傳于朴宗琦曰,召對爲之。
朴宗薰啓曰,左承旨朴周壽三牌不進禁推傳旨,不得循例捧入,何以爲之?敢稟。傳曰,更爲牌招。
以左承旨朴周壽牌不進罷職傳旨,傳于朴宗薰曰,只推,更爲牌招。
以左承旨朴周壽再牌不進罷職傳旨,傳于朴宗薰曰,只推,更爲牌招。
傳于申綋曰,左副承旨許遞,前望單子入之,待下批,牌招察任。
承旨前望單子入之,金學淳落點。
傳于朴宗琦曰,右承旨許遞,前望單子入之,待下批,牌招察任。
承旨前望單子入之,李文會落點。
朴宗薰啓曰,右承旨朴周壽三牌不進禁推傳旨,不得循例捧入,何以爲之?敢稟。傳曰,更爲嚴飭牌招。
又啓曰,右承旨朴周壽,四牌不進禁推傳旨,不得循例捧入,何以爲之?敢稟。傳曰,更爲牌招。
尹鼎烈啓曰,事變假注書趙渡,身病猝重,勢難察任,今姑改差,何如?傳曰,允。
趙渡改差,代以金榶爲事變假注書。
傳于朴宗琦曰,職務相妨,說書許遞,前望單子入之,待下批,牌招察任。
說書前望單子入之,李憲球落點。
吏曹口傳政事,待敎單徐憙淳。
傳于朴宗琦曰,待敎徐憙淳,弘文正字,令該曹,口傳還付。
吏曹口傳政事,弘文正字單徐憙淳。
以左副承旨李勉求牌不進罷職傳旨,傳于朴宗薰曰,只推。
以右承旨金學淳牌不進罷職傳旨,傳于朴宗薰曰,只推。
以司書徐相祿牌不進罷職傳旨,傳于申綋曰,只推。
申綋,以侍講院言啓曰,下番闕直,已至多日,事甚未安。司書徐相祿,旣有只推之命,更爲牌招,以爲入直之地,何如?傳曰,司書許遞,前望單子入之。
司書前望單子入之,鄭基善落點。
申綋,以禮曹言啓曰,卽接成均館所報,則今番監試時,長湍幼學金佑殷,初不應講於該邑,又不受帖於照訖所,而其姓名出於二所進士榜上。不可仍置,故其觀科委折,詳査,照訖帖推尋上送之意,發關該道矣。自該道粘連本邑所報,以爲金佑殷不惟不應講,考諸一邑帳籍,原無姓名云,此必是隱跡冒入之流事報來矣。今番備邊司新定科規節目內,儒生入門時,與呈券出場時,閱其照訖帖,如有僞帖,或無帖者,竝依攔入律,移法司充軍事啓下,而非但新頒節目之如是申明,科規事體,何等嚴截,則甚至無帖攔入入格之弊,論以法律,士習之無嚴,莫此爲甚。該儒生,爲先拔去,更加査得,照律勘罪,原榜目中付標以入,而當該禁亂官之初不審察,推此可知,不可無罪,令該府,拿問處之,何如?傳曰,允。
戊寅十月初三日午時,上御興政堂。晝講入侍時,同知事尹益烈,持詩傳第三卷,特進官尹行直,持詩傳第三卷,參贊官申綋,持詩傳第三卷,侍讀官李若愚,持詩傳第三卷,檢討官尹命圭,持詩傳第三卷,假注書權達準,持詩傳第三卷,記事官李嘉愚,持詩傳第三卷,記事官權敦仁,持詩傳第三卷,武臣行副護軍李寅植,以次進伏訖。上曰,諸承旨持公事入侍。出榻敎賤臣承命出傳,與行都承旨朴宗薰,右承旨尹鼎烈,右副承旨朴宗琦,直閣鄭基善,假注書金羽根,偕入進伏。上開卷讀前受音訖,命奏新受音。若愚,讀自子惠思我,止褰裳二章章五句。上曰,釋義以奏。若愚,釋義奏之。上讀新受音訖,上曰,文義陳之。若愚曰,此章淫詩也。夫子之刪詩而編入者,專出勸懲之義,本旨較然甚明,而漢儒小序,傅會爲說,以國人思大國之正已,而作爲言其說蓋緣於左氏·左氏傳曰,晉韓宣子,來聘鄭,子大叔,迎於郊,賦褰裳二章,宣子曰,起在此,敢勤子至他人乎?蓋是時,鄭國多難,而子大叔,求晉國之來正也。以是觀之,序說似然,而古人之斷章取義者,甚多如此,下衣錦褧衣之援,喩於君子之道者是也。惟我朱夫子,斥去舊說,明其本意,使夫子編詩勸懲之意,煥然復明。雖於此褰裳一章,而朱子繼往開來之意,苦心血誠,亦可以想見矣。此雖章外之旨,而本章內,別無可陳之文義,故敢此仰陳焉。上曰,下番陳之。命圭曰,此章亦如上章,別無可陳之文義,而以淫戲之辭觀之,非特女悅男之可醜,狡童狂童云者,豈狡與狂而已哉?童者未成人之稱,雖未童推之年,而其行己未能成人,則宜其以童指斥,而慢悔之。然則其男子之無行,可以推知,而女士之俱耽,尤不可說矣。上曰,同知事陳之。益烈曰,臣則別無可陳之辭矣。上曰,特進官陳之。行直曰,此章卽淫詩也。別無文義之可陳者,而正所謂所可道也,言之醜也。大抵諸國之風,鄭·衛則專尙淫泆,鄭·衛之中,鄭風爲甚,蓋出於風氣之使然,而風氣之如此,專由於導率之不善。此等處,每深體導率之方焉。上曰,參贊官陳之。綋曰,上下番及經筵特進官,已陳之,臣則別無可陳之辭矣。上曰,經筵先退。益烈等退出。上曰,左副承旨許遞,前望單子入之,待下批,牌招察任。賤臣,承命出持前望而入,上落點于行副護軍金學淳。上曰,公事奏之。宗薰讀奏慶尙監司狀啓,勿待罪,有旨祇受事。〈上曰〉,中宮殿進御達生散,自今日一貼式煎入。出榻敎仍命退,諸臣以次退出。
戊寅十月初三日未時,上御興政堂。召對入侍時,參贊官朴宗琦,持論語第二卷,侍讀官李嘉愚,持論語第二卷,檢討官尹命圭,持論語第二卷,直閣鄭基善,持論語第二卷,假注書權達準,持論語第二卷,記事官李嘉愚,持論語第二卷,記事官權敦仁,持論語第二卷,以次進伏訖。上曰,在院承旨入侍。出榻敎賤臣,承命出傳,與左副承旨尹鼎烈,同副承旨申綋,假注書金羽根,偕入進伏。上曰,都承旨何不入來乎?鼎烈曰,緣故出矣。上曰,如未及出去,入侍,可也。賤臣,承命出傳,與行都承旨朴宗薰,偕入進伏。上曰,開卷讀之。若愚,讀自子曰人之過,止未知其仁也。上曰,下番讀之。命圭,讀自子謂子貢,止與女不如也。上曰,參贊官讀之。宗琦,讀自宰予晝寢,止非爾所及也。上曰,閣臣讀之。基善,讀自子貢曰夫子,止何如其知也。上曰,文義陳之。若愚曰,論語一篇,卽聖人之謨訓也,無非親切體念處。未敢爲張皇煩陳,而今日所講之首章,觀至知仁四字,最好玩繹。大凡君子之至也,或有所失於太厚處,而其本心則蓋出於仁也,推類而觀,可知其仁也。聖人取人之道,誠至矣,而朝廷上用人之術,亦如是推類而觀,則群賢庶乎無遺矣。伏望於此體念焉。上曰,下番陳之。命圭曰,孔聖訓語,無非陳戒處,而見賢思齊云者,尤是警示學者之語。士希賢,便是思齊之意,學者之於聖賢,不但如此,人主之於堯·舜,亦當有冀其有善之心,然後可以做如堯如舜之治。此等處,如是省覽焉。上曰,貞觀政要,持入也。賤臣,承命出,持貞觀政要第三卷入。上曰,下番翰林讀之。敦仁,讀自貞觀十六年,止期非遂止。上曰,右承旨許遞,前望單子入之,待下批,牌招察任。羽根,承命出,持前望入,上落點于行護軍李文會。上曰,陸宣公奏議持入。賤臣,承命出,持陸宣公奏議入。上曰,下番翰林讀之。敦仁,讀奏陸宣公奏議一遍。上曰,自省編持入。賤臣,承命出,持御製自省編而入。上曰,左副承旨讀之。鼎烈,讀自御製自省編序,止諒予意焉。上曰,職務相妨,說書許遞,前望單子入之,待下批,牌招察任。賤臣,承命出,持前望而入,上落點于李憲球。上曰,都承旨及上注書先退,宗薰及羽根退出,上命書傳敎曰,待敎徐憙淳,弘文正字,令該曹,口傳還付。上曰,公事奏之。鼎烈,讀奏平安監司啓本,罪人全道三,德川郡到配事。上命退,諸臣以次退出。
上在慶熙宮。停常參,只晝講。
中宮殿,藥房口傳問安。答曰,知道。
申綋啓曰,明日常參·經筵,取稟。傳曰,只晝講。
尹鼎烈啓曰,大司憲宋穉圭,持平玄鎭商在外,執義具康,掌令鄭鴻慶呈辭,掌令一員,持平一員未差,監察茶時之意,敢啓。傳曰,知道。
尹鼎烈啓曰,藥房提調·副提調,持湯劑來待矣。傳曰,封入。
朴宗琦啓曰,右承旨朴周壽,五牌不進禁推傳旨,不得循例捧入,何以爲之?敢稟。傳曰,更爲牌招,違牌勿爲呼望。
傳于朴宗琦曰,飭敎何如,而無意變動,至於奉牌,分義道理,豈容若是?招致啓板前,其委折,斯速問啓以入。
傳于朴宗琦曰,右承旨問啓前,肅單捧入。
朴宗琦啓曰,右承旨朴周壽,招致啓板前問啓以入事,命下矣。問于右承旨朴周壽處,則以爲向來廷臣之請放趙得永也。許多章奏之間,有攙及臣旣骨之仲父,而甚或遣辭無倫,旨意罔測,驚痛崩迫,如不欲生。大抵得永之放與不放,自是朝廷之刑政,有非臣家之所敢干涉,臣家之全保與否,亦不係於得永之竄宥,而請其宥放,固當就事論事而已。侵逼凌踏,無復餘地,臣實愚迷,莫曉人言之何如彼甘心也。臣家之休戚榮辱,一則上天,二則上天,而孤露餘生孑然無依之中,遽遭此爲人子姪者所不忍當之境。今雖欲怵畏嚴命,强顔彈冠,自居以平常無故之人,又安知不以沒廉無憚,重犯當世之物議乎?悲苦如此,危蹙如此,天日之明,庶幾照燭,抑塞震懍,罔知攸對云矣,敢啓。傳曰,向來章奏間礙眼者,非不知之,一竝置之勿問之科,予意有在,承宣豈不知之乎?到今雖不提起,承宣之心,予亦豈不知乎?予旣付之勿問之科,則承宣亦當仰體予意。況慈候尙多未寧之時,昨臘以後,理遣慰懷之方,只有二三人之,以時承候,則以情以勢,豈可長阻起居之禮,以致重戚慈懷,可乎否乎?卽爲承候,可也。
傳于尹鼎烈曰,召對爲之。
傳于尹鼎烈曰,都承旨許遞,前望單子入之,待下批,牌招察任。
承旨前望單子入之,朴宗京落點。
以說書李憲球牌不進罷職傳旨,傳于申綋曰,許遞,前望單子入之。
說書前望單子入之,尹正鎭落點。
兵曹口傳政事,行護軍單朴宗薰。
吏曹口傳政事,兼待敎單徐憙淳。
申綋,以侍講院言啓曰,下番闕直,已至多日,事甚未安,新除授說書尹正鎭,卽爲牌招,以爲入直之地,何如?傳曰,允。
朴宗京,以吏曹言啓曰,因慶尙監司金魯敬狀啓,受由上京守令,令該曹,催促急速下送事,啓下矣。自臣曹催促,則陜川郡守徐鳳輔,咸陽郡守金箕弼,俱已下去,慶州府尹李愚在,時在京畿富平地,慶山縣令宋啓洙,英陽縣監宋欽大,龍宮縣監宋基鼎,俱在公淸道懷德地,河陽縣監金景寅,受由於咸鏡道洪原地,故以卽速還任之意,關飭於各該道臣處,而居昌府使趙命喆,身病猝重,不得下去云。雖未知其病勢之如何,而狀請催促之下,不卽下去者,殊甚未安,罷黜,何如?傳曰,允。令該曹,口傳差出,催促下送。
尹鼎烈,以備邊司言啓曰,北道先運糯衣,作木三十八同零,去核木花二千一百九十斤零,照數捧上,尺量稱量後,仍爲監封逢授於齎去禁軍處,沿路輸運及本道頒給時,各別惕念擧行,俾無尺寸斤兩從中閪失之弊事,別爲措辭關飭之意,敢啓。傳曰,知道。
禁府啓目,粘連向前元錫玄亦,編配人之逃還致斃,不能察飭之罪,有不可免,以此照律,何如?判付啓,依允。
戊寅十月初四日午時,上御興政堂。晝講入侍時,同知事洪秀晩,持詩傳第三卷,特進官尹尙圭,持詩傳第三卷,參贊官朴宗琦,持詩傳第三卷,侍讀官李若愚,持詩傳第三卷,典經徐憙淳,持詩傳第三卷,假注書權達準,持詩傳第三卷,記事官李嘉愚持詩傳第三卷,記事官權敦仁,持詩傳第三卷,武臣行護軍李相燁,以次進伏訖。上曰,諸承旨持公事入侍。出榻敎賤臣承命出傳,與行左承旨李文會,左副承旨尹鼎烈,同副承旨申綋,假注書金羽根,偕入進伏。上開卷讀前受音訖,命奏新受音。若愚,讀自子之半兮,止二章章四句。上曰,釋義奏之。若愚,釋義以奏,上讀新受音訖。上曰,文義陳之。若愚曰,此詩雖淫浂之辭,而亦有可取者,如爲富不仁,爲仁不富,陽虎之所言,而鄒聖亦引之。今此衣錦褧衣,裳錦褧裳者,卽淫女相戲之詩,而中庸取喩於君子闇然日章之道,惡其文之太著也。蓋文質彬彬,然後是可謂君子,而文者末也,質者本也。有其質則自有其文,若無其質而徒有文,則是文滅其質也。此聖人所以惡文之太著也,君子之道,務本爲貴。伏願根本上體念焉。上曰,下番陳之。憙淳曰,此篇淫婦,因所期之男子,不從而悔之,而旋有駕予與歸等語,是所謂女之耽兮,不可說者也,豈非醜之之甚乎?大抵鄭·衛之風,多有淫詩,而鄭風,尤有甚焉。此豈本性全無羞惡而然哉?蓋其習俗之淫泆,使之然也。夫子刪詩之時,錄而不刪者,是不過存其懲創之意也。雖於鄭風之中,取觀女曰鷄鳴一章,則亦可以知民性之本善矣。此章則徒無擬疑於端本正家之義而竊謂民俗汚隆,專係於在上導率之如何。上之導率,若能闡二南之化,則湊洧桑濮之風,可變爲江沱汝漢之美。伏願此等處,如是推覽焉。上曰,同知事陳之。秀晩曰,鄭詩二十有一,而淫奔之詩,已不翅七之五。此章雖亦淫女之辭,猶有文義之可觀者。上番所陳衣錦褧衣之喩,下番所陳風化導率之論,俱好矣。夫以謹獨爲工,則自無衣錦裳錦之文矣,以禮義導率,則自無男惑女惑之風矣。以我東風俗觀之,不下於堯·舜·文·武之世,而敢此累累以謹獨導率等語仰陳者,卽古人憂治世而危明主之意也。是以先正臣李珥,東湖問答曰,主上欲法三代之治,必先立志,夫志者,心之所之,而這箇謹獨之工,導率之方,無非立志上做去。伏願體念焉。上曰,特進官陳之。尙圭曰,玉堂已陳,臣則無可陳之辭矣。上曰,參贊官陳之。宗琦曰,經筵玉堂,已陳,臣亦無可陳之辭矣。上曰,經筵先退。秀晩等退出,上曰,都承旨許遞,前望單子入之,待下批,牌招察任。出榻敎賤臣承命出,持前望而入,上落點于行護軍朴宗京。上曰,公事奏之。鼎烈,讀奏開城留守狀啓邪學無乎事。仍命退,諸臣以次退出。
戊寅十月初四日未時,上御興政堂。召對入侍時,參贊官尹鼎烈,持論語第二卷,侍讀官李若愚,持論語第二卷,檢討官尹命圭,持論語第二卷,待敎徐憙淳,持論語第二卷,假注書權達準,持論語第二卷,記事官李嘉愚,持論語第二卷,記事官權敦仁,持論語第二卷,以次進伏訖。上曰,諸承旨,持公事入侍。出榻敎賤臣,承命出傳,與行都承旨朴宗京,行左承旨李文會,右副承旨朴宗琦,同副承旨申綋,假注書金羽根,偕入進伏。上命開卷讀之。若愚,讀自子張問曰。令尹子文,止少者懷之。上曰,下番讀之。命圭,讀自子曰己矣乎,止論語大全卷之五。上曰,文義陳之。若愚曰,令尹子文,楚之賢相也。觀其三仕三已,而無喜愠之色,則其爲賢相可知矣。然而夫子只許其忠,而不許其仁者,蓋仁是心之德愛之理,而非全體不息者,不可當也。故不輕許之,必曰未知其仁也。夫聖門極功,以盡仁爲美而其道莫大矣。伏願省覽焉。上曰,下番陳之。命圭曰,老者安之,朋友信之,少者懷之,不但夫子之德固然,聖王之治天下也。克體天地之化使萬姓各遂其性,無一物不得其所者,亦如此義矣。上曰,參贊官陳之。鼎烈曰,上下番已陳之,臣則無可陳之辭矣。上曰,閣臣陳之。憙淳曰,臣亦無可陳之辭矣。上曰,坐直承旨外,皆先退。宗京·宗琦·綋及羽根,退出。上曰,貞觀政要持入。賤臣,承命出,持貞觀政要第三卷而入。上曰,上番讀之。若愚,讀自貞觀十六年,止不可不思。鼎烈曰,別講冊字,誤付自止,有所不審,不可無警,當該玉堂,竝推考,何如?上曰,依爲之。出擧條上曰,周易第三卷持入。賤臣,承命出持周易第三卷而入。上曰,下番翰林讀之。敦仁,讀自泰小往大來,止周易大全卷之五。上曰,綱目第一二卷持入。賤臣,承命出持入。上曰,上番讀之。若愚讀自周威烈王,止竝棄之也。上曰,閣臣讀之。憙淳讀趙襄子漆身,止身自破之。上曰,左副承旨讀之。鼎烈,讀自三十一年,止傾危之士哉。上曰,玉堂先退。若愚命圭退出。上曰,公事奏之。文會,讀奏守門將黃潤碩病親呈辭。上命退,諸臣以次退出。
上在慶熙宮。停常參,只晝講。
藥房都提調南公轍,提調金履喬,副提調尹鼎烈啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?中宮殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·嘉順宮·世子宮口傳問安。答曰,知道。
申綋啓曰,明日望闕禮習儀相値,視事頉稟之意,敢啓。傳曰,知道。
尹鼎烈啓曰,大司憲宋穉圭,持平玄鎭商在外,執義具康,掌令鄭鴻慶呈辭,掌令一員,持平一員未差,監察茶時之意,敢啓。傳曰,知道。
又啓曰,備邊司郞廳來言,今日賓廳一〈日〉次,而無時急稟定事,不得來會云矣,敢啓。傳曰,知道。
朴宗京啓曰,右承旨朴周壽,今日不爲仕進,卽爲牌招,何如?傳曰,允。
尹鼎烈啓曰,藥房三提調,持湯劑來待矣。傳曰,封入。
申綋啓曰,明日聖節望闕禮,依例爲之之意,敢啓。傳曰,知道。
朴宗京啓曰,吏曹判書林漢浩,參判宋冕載牌不進推考傳旨,今方捧入,而開政命下之後,如是違牌,事甚未安。參議未差,判書·參判,竝更牌招,何如?傳曰,允。
又啓曰,吏曹判書林漢浩,參判宋冕載再牌不進推考傳旨,今方捧入,而開政命下之後,連事違召,不卽承膺,事體所在,誠極未安。所當更請牌招,而係是一日三牌,何以爲之?敢稟。傳曰,竝更爲牌招。
傳于尹鼎烈曰,召對爲之。
傳于尹鼎烈曰,左承旨許遞,前望單子入之,待下批,牌招察任。
承旨前望單子入之,李友秀落點。
吏曹口傳政事,以李瑗奎爲居昌府使。
以右承旨朴周壽牌不進罷職傳旨,傳于朴宗琦曰,許遞,前望單子入之,待下批,牌招察任。
承旨前望單子入之,朴蓍壽落點。
兵曹口傳政事,副護軍單朴周壽。
以說書尹正鎭牌不進罷職傳旨,傳于申綋曰,只推。
申綋,以弘文館言啓曰,修撰南周獻,自鄕上來云,卽爲牌招察任,何如?傳曰,允。
又以內醫院都提調·提調意啓曰,年例各殿宮進上臘藥所入牛黃九十七部一戔二分貳里參毫,麝香貳百肆拾柒部參分陸里參毫,竝令戶曹·宣惠廳進排,而〈依〉丙申定式,牛黃貳拾伍部一戔九里二毫,以本院春秋兩等,元貢中取用,何如?傳曰,允。
尹鼎烈,以備邊司言啓曰,卽見黃海監司徐能輔災實分等狀啓,則遂安等九邑,置之尤甚,信川等十二邑,置之之次,延安等二邑,置之稍實,仍以爲地部劃下事目災六百結外,不足畓災三千九百十一結六負八束,綿田災一千四百六十四結十九負四束,特許加劃,後錄諸條,竝請令廟堂稟旨,分付矣。本道以田多畓少之地,少被旱澇,沿峽之豐歉懸殊,至於今年耕播,始焉不愆風水,終然爲災,田種畓穀,多被沈墊,山郡野邑,俱未登稔,幸因霜信之差退,或有桑楡之所收。摠以論之,通一路歉歲,未爲過語,分等依狀請施行。至於災結,則以若災傷,有此請劃,不爲過多,而第今年穡事,槪與甲戌相爲伯仲,以甲戌劃下之摠,較今年所請之災,稍過分數,畓災三千五百結,綿田災一千結,特爲加劃,則比諸甲戌,猶爲優渥,以此使之一一均俵。其一,還穀中,小米·粟·豆,尤甚邑折半,之次邑三分一,稍實邑四分一,以相當穀,準折代捧,待明秋還作本色事也。還穀代捧,實爲災民息肩之道,似此之年,亦有闊狹之例,一依道啓,分數,許令代捧。其一,海州等七邑,辛未停退還餉,特許仍停,待明秋準捧事也。公穀無論新舊,法意均有所重,不可有請輒停,而第被災尤甚之邑,竝與舊還而督納,有非軫恤之政。至於延·白兩邑,雖入於稍實,荐歉之餘,民勢之艱乏,與災邑無甚異同,道啓請停,想有料量,七邑辛未停退,竝許仍停。其一,信川·載寧兩邑水災尤甚各里中,精抄其最尤甚至無依之類,當年還餉及軍身布,特許全數停退,待明秋收捧,長淵一邑,今年改都案及戶籍磨勘,亦許退限,待明秋擧行事也。兩邑雖不入於尤甚,一邑之內,亦有甚不甚之別,被災最甚之里,不可無別般顧恤之政,而新還停捧,極係難愼,就其中抄出最切急至無依者,當年還餉,限折半軍身布,全數停退,而抄戶之際,虛實相蒙,難保其必無,令道臣,另飭守宰,使之親執簿書,俾無夤緣混雜之弊,長淵之軍案·戶籍,亦令退年磨勘。其一,延·白兩邑,癸甲舊還及軍錢米布,依前仍停,待明秋收捧事也。近年停退,旣皆許退,則久遠未捧,尤難責納,兩年舊還及軍錢米布,竝許仍停。其一,延安丙子軍保折半停退條,姑令仍停,待明秋徵捧事也。該邑之各年當納,旣皆許停,則有難隨請曲恤,此則依例收納。其一,延安丙子排捧條,各營各司所納米布,竝以純錢代納事也。旣非當年所納,且與停退有異,使之代錢捧納。其一,均役廳納免稅結米太,延·白兩邑,以本色輸納,平山等三邑,依已例以詳定價,執錢上納事也。兩邑之本色,三邑之執錢,必有參量而然,依請施行。其一,各軍門·各衙門保米太,尤甚邑每名二兩式,代錢輸納事也。災民輸納,紓力甚大,京司需用,亦自不妨,依此許施。其一,各宮各司火稅,依昨年例,自該邑從實執卜事也。其一,本營牙兵,入防停止事也。其一,尤甚邑限明秋,勿定配所事也。其一,推奴徵債,限明秋防塞事也。執稅從實入防停止,旣多已施之例,與勿定配所推徵防塞事,一體施行,何如?傳曰,允。
戊寅十月初五日辰時,上御興政堂。晝講入侍,藥房入診入侍時,同知事徐有聞持詩傳第三卷,特進官申溆持詩傳第三卷,參贊官李文會持詩傳第三卷,侍讀官李若愚持詩傳第三卷,典經徐憙淳持詩傳第三卷,假注書權達準持詩傳第三卷,記事官李嘉愚持詩傳第三卷,,武臣行副護軍吳準常,都提調南公轍,提調金履喬,副提調尹鼎烈,假注書金羽根,以次進伏,醫官吳千根·崔遂燁·金殷相,進伏楹外訖。上曰,諸承旨,持公事入侍。出榻敎羽根,承命出傳,與行都承旨朴宗京,右副承旨朴宗琦,同副承旨申綋,偕入進伏。上開卷讀前受音訖,命奏新受音。若愚,讀自東門之墠,止東門之墠二章章四句。上曰,釋義以奏。若愚奏之,上讀新受音訖。上曰,文義陳之。若愚曰,此章亦淫詩,別無可陳之文義矣。春秋以降,列國之治化不美,變風作而淫詩多矣。然而鄭國則桓公,武公之餘風未遠,而淫奔之詩,乃反居多,其故何也?張橫渠之言曰,衛之土地卑下,民性柔弱,故多淫,意者,鄭之風氣習性,與衛略同而然歟?蓋嘗其時,五伯諸國,無不迭相强大,能主諸夏之盟,而惟此鄭·衛二國,則强大姑舍,自守亦不暇,犧牲玉帛,以待兩境,而衰弱不振,卽此而亦可推,其風氣習性之柔弱委靡也。大凡觀詩之法,不以一端,或以徵治化,或以占時運,或以驗風氣。伏望以此而推類而詳究,以盡觀詩之法焉。上曰,下番陳之。憙淳曰,逸詩曰,豈不爾思室是遠,而孔子曰,未之思也,夫何遠之有,逸詩,亦不過男女相思之意,而夫子釋之以學問之方。蓋以爲天下之事事物物,各有當然之道理,近在人生日用之間,不思則已,思之則道在是矣。豈遠乎人哉?此詩則又謂之室邇人遠,室旣邇而人反遠者,比如道在吾身而反求之於事物之外者也。心在則道近於人,心不在則道遠於人,政所謂操則存,舍則亡者,此君子所以必先用力於切問近思之工也。伏願以此推看焉。上曰,同知事陳之。有聞曰,下番所陳操存之說甚好。夫道不遠人,只在於日用常行之間,而操存二字,允爲求道之要,則此詩之義,亦可反隅於道不遠之訓矣。伏願操存二字上,省察焉。上曰,特進官陳之。溆曰,此詩爲淫奔之詩,而當時聖人之不刪而錄之者,非但其詩之爲譏刺當時也,以其大關於後也,鑑戒之資故耳。伏願此等處,推類而體念焉。上曰,參贊官陳之。文會曰,此章別無可陳之文義矣。公轍曰,日氣雖不甚寒,早朝臨講,伏未審聖體若何,寢睡·水刺之節,何如?上曰,一樣矣。公轍曰,王大妃殿氣候,若何?上曰,一樣矣。公轍曰,中宮殿氣候,若何?上曰,一樣矣。公轍曰,嘉順宮氣候,何如?上曰,一樣矣。公轍曰,醫官入診,何如?上曰,置之,可也。公轍曰,前日次旣未入診,且聞醫官言,湯劑當有議定者,診候後,可以擧行云云矣。上曰,後日次入診,可也。公轍曰,再明日動駕時,三提調中,當爲留院,何提調留院乎?上曰,提調爲之,可也。上命藥房先退,履喬退出。公轍曰,謝恩使拜表期日漸近,而書狀官,尙未付兼臺云,政官,令政院牌招開政,以爲下批之地,何如?上曰,依爲之。出擧條上曰,公事奏之。宗琦,讀奏全羅監司狀啓農形事。上命大臣經筵先退,公轍等退出。仍命退,諸臣以次退出。
戊寅十月初五日午時,上御興政堂。召對入侍時,參贊官朴宗琦持論語第三卷,侍讀官李若愚持論語第三卷,檢討官尹命圭持論語第三卷,待敎徐憙淳持論語第三卷,假注書金羽根持論語第三卷,記事官李嘉愚持論語第三卷,記事官權敦仁持論語第三卷,以次進伏。上曰,在院承旨入侍。出榻敎賤臣,承命出傳,與行都承旨朴宗京,左副承旨尹鼎烈,同副承旨申綋,假注書權達準,偕入進伏。上命開卷讀之,若愚讀自論語集註大全卷之六,止子曰可也簡。上曰,下番讀之。命圭讀自仲弓曰居敬而行管,止雍之言然。上曰,參贊官讀之。宗琦讀自哀公問弟子孰爲好學,止而有斯疾也。上曰,閣臣讀之。憙淳讀自子曰賢哉回也,止難乎免於今之世。上曰,文義陳之。若愚曰,持身不敬則近於褻,當事不簡則失於煩,仲弓所謂居敬而行簡者,眞有得於夫子之旨矣。爲學者,果能居處敬行事簡,則於臨民何有哉?易曰,敬以直內,是敬之義也,又曰,坤以簡能,是行簡之義也。伏願體念於居敬行簡之義焉。上曰,下番陳之。命圭曰,顔子居陋巷章,昔程子進講於宋哲宗,陳義以戒曰,季氏,魯國之蠧,而富敵王室,顔子,亞聖之才,而貧樂單瓢,賢否取舍,如是倒置,魯國之政,安得不日卑乎?程子此訓,深得經筵奏對之體矣。上曰,都承旨·同副承旨及廳注書先退。宗京·綋·達準退出。上曰,孟子第五卷及周易·綱目·史記英選·古鏡重磨方,竝爲持入。賤臣承命持入,上命開卷讀之。若愚讀自繼世以有天下,止不有天下。上曰,翰林下番讀之。敦仁讀自伊尹·相湯,止孟子集註大全卷之九。宗琦曰,明日聖節望闕禮習儀時,兩司當爲進參,除在外·未署經外,兩〈司〉諸臺,竝待開門牌招,何如?上曰,依爲之。出擧條上曰,諸書中簡拔以奏。鼎烈,讀奏周易同人·大有·謙三卦及綱目周秦記一遍,敦仁讀奏古鏡重磨方及綱目漢唐記一遍。上曰,左副承旨先退,同副承旨入侍。鼎烈退出,綋進伏。上曰,注書及玉堂下番,相換以入,可也。賤臣及命圭退出,檢討官南周獻,假注書權達準,進伏,上命繼讀之,敦仁讀奏周易隨蠱二卦,周獻讀奏淮陰傳。上曰,左承旨許遞,前望單子入之,待下批,牌招察任。出榻敎達準承命持入,李友秀落點。上曰,玉堂上番及閣臣,各賦一絶,而題則以十月納禾稼爲之。若愚·憙淳製進。仍命退,諸臣以次退出。
上在慶熙宮停常參·經筵。
中宮殿,藥房口傳問安。答曰,知道。
朴宗琦啓曰,大司憲宋穉圭,持平玄鎭商在外,執義具康,掌令鄭鴻慶牌不進,掌令一員,持平一員未差,監察茶時之意,敢啓。傳曰,知道。
朴宗京啓曰,明日動駕相値,視事頉稟之意,敢啓。傳曰,知道。
尹鼎烈啓曰,藥房提調·副提調,持湯劑來待矣。傳曰,封入。
朴宗京啓曰,今日聖節望闕禮習儀,憲府則監察代行矣。雖無諫院,依例行禮之意,敢啓。傳曰,知道。
朴宗琦啓曰,臣宗琦,今日望闕禮習儀,進去下直之意,敢啓。傳曰,知道。
朴宗京啓曰,新除授同副承旨李友秀,時在京畿安山地,斯速乘馹上來事,下諭,何如?傳曰,許遞,前望單子入之,待下批,牌招察任。
承旨前望單子入之,李止淵落點。
傳于朴蓍壽曰,召對爲之。
朴宗京啓曰,吏曹判書林漢浩,參判宋冕載三牌不進推考傳旨,今方捧入,而開政命下之後,連事違召,不卽承膺,事體所在,誠甚未安。判書陳疏,參判所當更請牌招,而係是一日四牌,何以爲之?敢稟。傳曰,更爲牌招,判書疏批已下,一體牌招。
又啓曰,吏曹判書林漢浩,參判宋冕載牌不進推考傳旨,今方捧入,而開政命下,已至經宿,連事違召,無意承膺,事體所在,誠極未安,竝更牌招,何如?傳曰,允。嚴飭牌招。
又啓曰,吏曹判書林漢浩,參判宋冕載再牌不進推考傳旨,今方捧入,而開政命下,已至經宿,飭敎之下,終不承膺,事體所在,誠極未安。所當竝更牌招,而係是一日三牌,何以爲之?敢稟。傳曰,更爲嚴飭牌招,違牌勿爲呼望。
朴蓍壽,以吏批言啓曰,卽接司僕寺牒報,則以爲明日擧動時,本寺正,例爲進輿差備進參,而正朴台壽,身病猝重,無以擧行,卽速變通云。司僕寺正朴台壽改差,其代今日政,備擬以入之意,敢啓。傳曰,知道。
有政。吏批,判書林漢浩進,參判宋冕載陳疏,參議未差,行左承旨朴蓍壽進。以徐俊輔爲吏曹參議,南履翼爲大司諫,李應奎爲掌令,徐相祿爲持平,李翊會爲修撰,趙德潤爲刑曹判書,朴宗薰爲兵曹參判,尹行直爲刑曹參判,李羲肇爲司僕正,沈說泰爲刑曹正郞,趙爲恭陵令,成進默爲監察,南鳳重爲德陵直長,趙光祜爲安陵參奉,金羲淳爲藝文提學。兼執義單李羲肇,廣興主簿單李玄五,承文著作二單申川祿·金聖謙,學諭二單金榶·田齊顯。兼掌令南周獻,兼持平金在元·權馥,以上京試官減下,咸鏡監司朴宗來,今加輔國加資事承傳。
再政,以柳訸爲副應敎,申淳爲刑曹正郞,李溟游爲監察,任度常爲禮賓主簿,金時讓爲淑陵參奉,尹尙圭爲成川府使。
兵批,行判書金履陽進,參判未差,參議朴宗珩入直,參知朴孝成病,同副承旨李止淵進。以白東薳爲副摠管,尹圭範爲僉知,尹敏東爲宣傳官,全取淳爲昌德將,沈能定爲翊衛,金芝淳爲翊贊,趙華錫爲南兵使,李恒權爲永宗僉使,孫興運爲花梁僉使,方世鎭爲寅火堡萬戶,李思集爲咸興監牧官。同知單申濟坤,僉知三單李綱重·玄載穆·金麗行。大護軍趙弘鎭,護軍申絢·李文會·徐英輔,副護軍金學淳·李勉求·洪敬謨·洪冕燮·金啓溫·申在植·李友秀·尹羽烈·柳匡宇,副司直朴齊聞·申綽·李儒修,副司果李羲準·南履懋·徐相祿·李吉運·金商耇,副司正李憲球,以上竝單付。
再政,以崔光泰爲副摠管,同知單李熙老。
朴宗京啓曰,明日大駕詣毓祥宮入齋室後,王大妃殿·嘉順宮問安,何承旨進去乎?敢稟。傳曰,同副承旨進去。
傳于李止淵曰,明日出宮內門路,以廣達門爲之。
朴宗京啓曰,明日動駕,兩司侍臣,當爲進參,除在外·未署經外,呈告人員,竝待開門牌招,何如?傳曰,允。
以執義具康,掌令鄭鴻慶,司諫任百禧,獻納尹景鎭牌不進罷職傳旨,傳于朴宗琦曰,只推。
朴宗京,以弘文館言啓曰,本館上番副校理臣李若愚,以訓鍊都監從事官,今日本營價布捧上時,晝仕出去之意,敢啓。傳曰,知道。
朴宗琦,以義禁府言啓曰,咸平縣監金鎭鼎,拿問定罪事,傳旨啓下矣。金鎭鼎,時在任所,依例發遣府書吏,拿來,何如?傳曰,待待命拿囚。
吏曹判書林漢浩疏曰,伏以,臣頃者問啓書納之際,有肅單捧入之命,促敎連降,而守株之見,泥而不通,未能奉承,徊徨怵迫,莫知爲計。繼伏承傳敎下者,誨責備至,辭旨嚴截,臣奉讀未半,心膽俱墜,惶汗浹背,靡所自措。苟究其罪,實合萬戮,而聖度天大,罰止薄罷。臣退伏私次,憂悸怔營,歷屢日而不遑寧處際,玆甄敍之恩敎,忽下於千萬意望之外。曾未幾日,前望特除,又繼降矣。顧臣無似賤品,何以得此異數於君父之前也?曠世之渥,毋與倫比,臣方感激銘鏤,身不自有,何敢膠守己見,復瀆天聽,而於臣心,終有所萬萬不安者。蓋冢宰之職,爲任甚重,惟簡之際,固宜十分難愼,而今反不然,五旬之間,旣遞還仍,乍罷旋授,偏加於臣,頻繁不已者,于今已三度矣。求之在廷諸臣,未有此例,實是格外之事,罕有之擧,大非所以愼簡之道也。如臣螻蟻之賤,獨荷此格外罕有之殊渥,將安所措其躬於世乎?臣若迫於嚴命,變其初心,遽然承膺,則臣之所以從前逡巡之義,首尾橫決,去就無當,眞所謂前何心而後何心?殿下置此等人於銓地,責之以權衡簡拔之任,則徒見其顚沛而僨誤,屢授必致之聖意,果安在哉?雖以國體與事面言之,獨於臣一人之身,恩譴頻復,責飭偏勤,逾歷時月,上下相持,堂堂聖朝用捨之道,豈容若是其屑越乎?又況前日處分嚴敎中,有若以下十字,尤非人臣所敢承聞者,臣何敢以薄罷之旋敍,視同無故,晏然冒膺,重自犯於無所畏憚之科也?百回量度,趨承無路,恩山渥海,聖眷冞切,而跼天蹐地,臣情轉蹙。玆又妄陳尺疏,更瀆崇嚴。伏乞聖慈俯賜鑑諒,亟削臣匪據之職,以嚴黜陟,仍勘臣積逋之罪,以肅綱紀,是所攢手而顒望焉。臣無任云云。答曰,省疏具悉。冢宰之任重也,故不欲曲循於卿,卿之如是復爲逡巡,亦豈一心向前之義乎?勿復煩辭,卽爲肅命。
副護軍柳河源疏曰,伏以,臣於向年,忝叨玉署,冒陳私懇,仰冀鑑諒,聖上不棄,濫躋緋玉,臣感激恩私,不敢復事冒瀆,至于今徘徊散秩,而國恩未報,素心多負,撫躬慙痛,荏苒歲月,居然已衰朽矣。一切世間言議,臣何敢與知,而第伏念王政之所當辨者,莫嚴乎邪正,公議之不可誣者,莫大乎是非,苟或邪正混淆,而王政不章,是非眩惑,而公議不明,則其爲陷人心而壞世道,豈細憂也哉?臣卽伏見知事洪義浩對辨嶺儒之疏,其全篇命脈,專以一邪字,驅勒朝紳,以及嶺儒。臣於此,歷日驚駭,不覺懍然而心寒。乃者聖鑑明燭,批旨鄭重,有若曰二三朝紳,與嶺儒,豈可一竝勒驅於邪黨乎?剖析之敎,爀如日星,痛斥之辭,嚴於鈇鉞,朝紳之誣,賴而昭晢,多士之憤,得而夬洩,莊誦感歎,固何敢更事煩陳?而噫,彼假托斥邪,恣意愛憎,非一朝一夕之故,乃洪羲運·李基慶·姜浚欽之悖習,而源委已久,根窩有在,臣安得不一番洞辨,打破其情狀乎?嗚呼,西洋邪術之流來我東,誠天下之變怪,誑惑愚迷,斁敗倫常,其漸染之流,所必誅殛,故先後陳章,嚴辭痛闢者,多有其人,而在先朝擧蒙奬詡之敎,簡拔之恩,此皆眞正斥邪而通朝耳目之所覩記也。惟彼羲運·基·浚,宅心憸邪,賦性回遹,乃於其時,自稱斥邪,乘機徼利,或忽地投書,蜚語熒惑,或身在草土,而疏擧絶悖,轉輾層加,必欲售疑亂之計,原其設施,特不過掠其名而逞其私耳。是以,先朝聖明,察其包藏之奸,痛其敲撼之習,下敎若曰,竊惡其心跡也,又若曰,挾雜則非矣。天鑑所照,魑魅莫逃,故竄逐之斥補之,終先王之世,不敢容跡。若使此輩,眞箇斥邪而不至害正,則先朝處分,豈或如是乎?嗚呼,往在辛酉,天討大行,邪類殄滅,世道人心,得以底定,而惟彼羲·慶輩,乃反謂此時可乘,謂私憾可逞,至以二字至醜之目,勒加於千萬不當之地,以遂其平日怨毒之心。自是而倡狂益甚,俱陷大戾,羲運則爲達賊之前茅,而自唱邪說,基慶則嗾裕賊之停啓而甘心護逆,至於浚欽,則締結怪鬼,粧出梁珪之悖通,綢繆暗地,釀成燦謨之凶圖。此所以前後臺論,一出公議,而渠旣負犯至重,無辭可辨,欲掩其罪,則曰斥曰闢,而動輒藉賣,少拂其意,則曰徒曰護,而勒欲箝制,嵬然以斥邪自居,要使一世之人,莫敢誰何。假使渠眞有斥邪之實,固不可藉此一事而百罪皆掩,況渠之所謂斥邪者,乃假托也,挾雜也,而初不出於闢衛之眞心乎?渠是何人,乃敢偸竊斥邪之正論,作爲濟私之家計也?夫邪之當斥,婦孺之所共知也,彝性之所同得也,而渠輩之言,則有若一世之人,無一斥邪,而渠獨能之者然,把作禦人之資斧,陷人之機穽,其所爲計,非不巧矣。而試觀夫公心公眼,眞正斥邪者,何嘗衒能矜伐,如渠輩之所爲耶?又何嘗構陷異己,如渠輩之所爲耶?公私邪正之論,不待一言而破矣。噫嘻,此輩,卽擧世之所共知也,而獨彼義浩,結爲死黨,陰主其事,自來情狀,指目有歸,此所以公議莫遏,至有嶺疏之論斥者也。噫,誠使義浩,苟有可辨之實,則就事論事,猶或可也。何其告君之辭,全不擇發,誣人之習,去而益甚也?夫嶺外多士,生長鄒魯之鄕,薰沐先王之化,質直好義,不顧利害,有麾不去招不來之風者,自古然也。況此疏擧,卽全嶺大同之論,風聲所同,一道相應,裹足踰嶺,再度陳章,公憤所在,有誰勸沮?夫以尋常論議,名曰士林,固不當俯仰於朝紳。況以堂堂全嶺之士氣,安有不能自立,受人指使之理乎?今以淵藪賣弄之說,怪鬼不逞之目,一筆句斷,無難下語,此非但誣辱多士,將以構陷朝紳,非特構陷朝紳,將以汚衊公議,彼雖欲疑眩一世,獨不念天聽之不可誣罔乎?況復以斥邪自處,而謂以見嫉於邪類,凡爲義浩之所惡者,其將盡歸於邪徒乎?夫基·浚輩之以此藉口者,固已爲一世之笑囮,而至於義浩,則雖欲竊斥邪之虛名,初何嘗有可據之跡耶?今乃見棄於士論,而急於粧撰,右袒基·浚,自歸一套其所滿紙張皇,公肆誣脅,有若眞箇邪徒,憂在目下者然,臣實莫曉也。蓋自十數年來,王法夬施,邪穢廓淸,而此輩樂禍之心,不耐寂寥,常情有邪則憂,此輩有邪則喜,常情皆欲無邪,而此輩恐或無邪,何其意若是反常之甚也?噫,彼邪術,人人而討之,夫夫而斥之,自是共公底物事,而一落此輩之手,攬爲己私,以爲防身之利器,以爲逃罪之竗套,世安有一定斥邪之家,而他人則不之討耶?從今以往斥邪二字,爲此輩所壞了,竊恐眞正闢廓之論,不明於世,亦豈非世道之長慮乎?且嶺儒疏論,初何關涉於洛下朝紳,而義浩之拖引朝紳,凌蔑疏儒,强覓一邪字,出來於彼,而加之於此,而加之彼,雖欲勒加於人而人豈肯受之乎?架鑿之說,全沒把捉,構誣之計,自歸破綻,則一世之公議自在,實不足多辨,而臣之所大懼者,此輩之此習不懲,則口氣益肆,手勢愈滑,畢竟世無完人而後已。此非獨臣等之私憂,豈不爲混邪正眩是非之一大關捩也?此臣所以不避瀆擾,仰籲於日月之下,伏願聖明,俯賜鑑諒,洞悉情狀,夬正是非,明示好惡,以幸世道焉。臣跡疎班聯,年迫衰暮,而閱歷旣久,知其事最詳,故公憤所激,按住不得,出位陳章,仰請處分,自知僭猥,不勝隕越。臣無任云云。省疏具悉。嶺南之不染於邪,朝家之洞燭亦久矣。重臣及諸人論斷,爾言亦太過矣。人人豈可盡驅以邪黨,事事豈可盡歸之挾雜?彼此無偏私之心,方爲公論,爾其知之。
戊寅十月初六日申時,上御興政堂。召對入侍時,參贊官朴蓍壽,持論語第二卷,檢討官南周獻,持論語第二卷,待敎徐憙淳,持論語第二卷,假注書權達準,持論語第二卷,記事官李嘉愚,持論語第二卷,記事官權敦仁,持論語第二卷,以次進伏訖。上曰,坐直承旨及藥房副提調入侍。出榻敎賤臣承命出傳,與同副承旨李止淵,副提調尹鼎烈,偕入進伏。上命開卷讀之。周獻,讀自子曰誰能出不由戶,止不可以語上也。上曰,參贊官讀之。蓍壽,讀自樊遲問知,止魯一變至於道。上曰,閣臣讀之。憙淳,讀自子曰觚不觚,止弗畔矣夫。上曰,文義陳之。周獻曰,知之者不如好之者,這知字,卽格物致知之知,而聖人日用常行之事也。是以程夫子,嘗言後之人所知者,不過糟粕皮膚,而雖糟粕皮膚,言之者猶賢乎已。此出於勉學者之辭,而其故則猶在於泛看與不泛看之如何耳。此非臣之創立說出來,而已有先儒之定論,故如是仰陳矣。伏願體念焉。上曰,參贊官陳之。蓍壽曰,玉堂已陳,臣則別無可陳之辭矣。上曰,閣臣陳之。憙淳曰,臣亦無可陳之辭矣。上曰,玉堂先退。周獻退出。上曰,入直玉堂,持綱目入侍。賤臣,承命出傳,與玉堂南周獻,持綱目入。上曰,下番翰林讀之。敦仁,讀自資治通鑑綱目第三十九,止一無所隱。上曰,綱目晉記持入。賤臣,承命出,持綱目晉記而入。上曰,右承旨讀之。鼎烈,讀奏晉記一遍。上曰,右承旨先退。鼎烈退出。上曰,公事奏之。止淵,讀奏京畿監司啓本,邪學無乎事及平安監司狀啓左列軍兵給糧事。仍命退,諸臣以次退出。
上在慶熙宮。停常參·經筵。
辰時,有霧氣。
中宮殿,藥房口傳問安。答曰,知道。
大駕詣毓祥宮入齊室後,王大妃殿·嘉順宮,遣承旨問安。答曰,知道。
大駕還宮後,內閣·政院·玉堂·藥房,口傳問安。答曰,知道。
世子宮,遣宮官問安。答曰,知道
尹鼎烈啓曰,明日常參·經筵,取稟。傳曰,停。
朴宗琦啓曰,大司憲宋穉圭,持平玄鎭商在外,執義具康,掌令鄭鴻慶牌不進,掌令李應圭,持平徐相祿未肅拜,監察茶時之意,敢啓。傳曰,知道。
李止淵啓曰,來十一日朝參日次矣,敢稟。傳曰,停。
尹鼎烈啓曰,來十一日輪對日次矣,敢稟。傳曰,當次人受點,後日次待令。
又啓曰,藥房三提調,持湯劑來待矣。傳曰,封入。
李止淵啓曰,司僕寺內乘來言,捲簾毛帳,取稟。傳曰,捲三面,毛帳置之。
傳于李止淵曰,侍衛軍兵毛具,置之。
李止淵啓曰,臣以王大妃殿·嘉順宮,問安進去,下直之意,敢啓。傳曰,知道。
傳于李止淵曰,召對爲之。
傳于朴蓍壽曰,別講爲之。
尹鼎烈,以弘文館言啓曰,新除授副應敎柳訸,修撰李翊會,竝卽牌招察任,何如?傳曰,允。
傳于李止淵曰,別講爲之。
以執義具康,掌令鄭鴻慶,獻納尹景鎭牌不進罷職傳旨,傳于朴宗琦曰,只推。
朴宗琦,以左邊捕盜大將言啓曰,本廳兼從事官金善一,身病甚重,勢難察任,改差,何如?傳曰,允。
戊寅十月初七日卯時,大駕詣毓祥宮。宣禧宮展拜擧動入待時,行都承旨朴宗京,行左承旨朴蓍壽,右承旨尹鼎烈,左副承旨朴宗琦,右副承旨申綋,同副承旨李止淵,假注書金羽根·權達準,記事官李嘉愚·權敦仁,直提學朴宗薰,檢校直閣李光文·鄭元容,直閣鄭基善,待敎徐憙淳,以次侍立。時至,通禮,跪啓請外辨。上具翼善冠·衮龍袍,乘輿出興泰門。藥房都提調南公轍,提調金履喬,副提調尹鼎烈,進輿前奏曰,侵早勞動,聖體,若何?上曰,一樣矣。出顯謨門·廣達門,通禮,跪啓請降輿乘輦,上降輿乘輦。蓍壽曰,兵曹判書金履陽,俄已詣閤矣。素患風眩猝發,不得隨駕,別侍衛,何以爲之乎?上曰,別侍衛,令次堂擧行。出駕敎由建明門·興化門,至毓祥宮門外。通禮,跪啓請降輦乘輿。上降輦乘輿,入宮大門,至齋室門外,降輿入齋室。入齋室後,問安勿爲之。出榻敎少頃,上詣版位前,行再拜禮,仍行奉審禮,展拜後,問安勿爲之。出榻敎仍詣延祜宮版位前,行再拜禮,仍行奉審禮,出宮門外。通禮跪啓請乘輿,上乘輿至宣禧宮宮門外,通禮,跪啓請降輿,上降輿入齋室後,問安勿爲之。出榻敎仍詣版位前,行再拜禮,仍行奉審禮,還入齋室,展拜後,問安勿爲之。出榻敎鼓三嚴,通禮,跪啓請外辨,上出齋室,乘輿至宮門外。通禮,跪啓請降輿乘輦,上降輿乘輦,至彰義宮前路,下輦步過,旋卽乘輦,至夜晝介。止淵,進前奏曰,臣承命,王大妃殿·嘉順宮問安是白乎則,答曰,知道,故敢此仰達矣。上曰,唯。入興化門·建明門,至廣達門外。通禮,跪啓請降輦乘輿,上降輦乘輿,入廣達門·顯謨門,命出標信解嚴,還內。諸臣以次退出。
戊寅十月初七日辰時,上御興政堂。召對入侍時,參贊官李止淵,持論語第三卷,侍讀官金敎喜,持論語第三卷,檢討官南周獻,持論語第三卷,假注書權達準,持論語第三卷,記事官李嘉愚,持論語第三卷,記事官權敦仁,持論語第三卷,以次進伏訖。上命開卷讀之。敎喜,讀自子見南子,止可謂仁之方也已。上曰,下番讀之。周獻,讀自論語集註大全卷之七,止竊比於我老彭。上曰,文義陳之。敎喜曰,中庸之爲德其至矣乎,夫中者,天下之正道,庸者,天下之定理也。堯·舜之允執厥中,湯·武之建中建極,無非中庸之道也。以臣賤陋之見,固無以仰陳精微之義,而大抵隨事當理之謂中庸。試以俄者還宮時事言之,先廂未及齊整,而二嚴繼下,陪衛未及就列,而三嚴又下,命令急迫,未及周旋,百僚蒼黃,顚倒衣裳,三軍喧擾,奔走道路,上自大僚,下至軍卒,莫不失次,實有欠於鸞車在前,屬車在後之儀。夫君擧必書,而萬民皆仰,則大有違於動爲天下法,言爲天下則。伏願殿下,隨處用中,動遵儀則,是臣區區之望也。上曰,下番陳之。周獻曰,子曰,述而不作,這箇作字之義,最爲緊切,夫作之不已,乃成君子,昔程夫子,每以克念作聖之說,以勉後之學者,以爲堯·舜,聖人中之大聖人,又人君中之嵬蕩而無能名焉,則政所謂從容中道,不待作聖之工,而自堯·舜以下,無非作之不已,而以至於作聖也。然則後之人君一言一動,當法堯·舜,而俄者還宮之節,命令急迫,恐不合於從容中道。伏願殿下體察焉。上命掩卷。上曰,玉堂先退。敎喜·周獻退出。仍命退,諸臣以次退出。
戊寅十月初七日午時,上御興政堂。別講入侍時,參贊官朴蓍壽,侍讀官金敎喜,持國朝寶鑑第五卷,檢討官南周獻,持國朝寶鑑第五卷,待敎徐憙淳,假注書權達準,記事官李嘉愚·權敦仁,以次進伏訖。上曰,諸承旨,持公事入侍。出榻敎賤臣,承命出傳,與行都承旨朴宗京,右承旨尹鼎烈,左副承旨朴宗琦,右副承旨申綋,同副承旨李止淵,假注書金羽根,偕入進伏。上命開卷讀之。敎喜,讀自朱溪副正深源,止何益之有哉。上曰,下番讀之。周獻,讀自臣願殿下遠稽,止松岳祈恩。上曰,閣臣讀之。憙淳,讀自令出宮圍,止願殿下察之。上曰,文義陳之。敎憙曰,別無可陳之文義,而朱溪疏中,君臣之道交孚,上下之情不蔽,忠邪可辨,啓沃可陳之說,最爲緊切。伏願省察焉。上曰,下番陳之。周獻曰,我國聲明之治,莫過於成宗晟際,而朱溪此疏,尤是懇切。至於身可爲儒而頭不可爲儒之說,大是後嗣王監先王之規。伏願殿下體念焉。上曰,玉堂先退。敎喜·周獻退出。上曰,諸承旨及廳注書先退。宗京等退出。上曰,別講爲之。出榻敎嘉愚,承命出,更書座目單子以進。敎喜·周獻,各持綱目第三卷而進伏,自第四卷至八卷,羽根承命持入。上曰,右承旨入侍。羽根承命出傳,與右承旨尹鼎烈,偕入進伏。上曰,綱目諸篇中,諸臣,揀拔以奏。敎喜,承命讀西漢記一遍,鼎烈,承命讀西漢記一遍,敦仁,承命讀西漢記一遍。上曰,左副承旨入侍。出榻敎上曰,同副承旨,亦爲入侍。羽根,承命出傳,與左副承旨朴宗琦,同副承旨李止淵,偕入進伏。蓍壽等奏曰,日已向申,而水刺尙未進御云,臣等伏不勝憂慮矣。上仍命掩卷,命退。諸臣以次退出。
戊寅十月初七日申時,上御興政堂。別講入侍時,參贊官李止淵,侍讀官金敎喜,持國朝寶鑑第五卷,檢討官南周獻,持國朝寶鑑第五卷,待敎徐憙淳,假注書金羽根,記事官李嘉愚·權敦仁,以次進伏。上曰,坐直承旨入侍。出榻敎賤臣,承命出傳,與右副承旨申綋,偕入進伏。上命開卷讀之。敎憙,讀自疏入上御書嘉奬,止爲士類所推重。上曰,下番讀之。周獻,讀自命平安道諸邑,止用舊畜新。上曰,綱目持入。嘉愚,承命出,自十二卷至十五卷,持入。上曰,翰林下番讀之。敦仁,讀奏西漢記一遍,東漢記數遍。日暮燭至,上命掩卷而退。諸臣以次退出。
上在慶熙宮。停常參·經筵。
中宮殿,藥房口傳問安。答曰,知道。
尹鼎烈啓曰,明日常參·經筵,取稟。傳曰,停。
朴宗琦啓曰,大司憲宋穉圭,持平玄鎭商在外,執義具康,掌令鄭鴻慶呈辭,掌令李應奎,持平徐相祿未肅拜,監察茶時之意,敢啓。傳曰,知道。
尹鼎烈啓曰,刑曹判書趙德潤,參判尹行直,除拜後過三日,不爲出肅,竝依定式推考警責,仍卽牌招察任,何如?傳曰,允。
尹鼎烈啓曰,藥房都提調·副提調,持湯劑來待矣。傳曰,封入。
傳于朴宗琦曰,召對爲之。
傳于李止淵曰,別講爲之。
傳于朴宗琦曰,別講爲之。
傳于尹鼎烈曰,吏曹參判未差之代,前望單子入之。
吏曹參判前望單子入之,李龍秀落點。
以副應敎柳訸牌不進罷職傳旨,傳于尹鼎烈曰,只推。
禁府啓目,瑞山郡守安光貞,原情云云。問目內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓,依允。又啓目,監試二所禁亂官李憲英,原情云云。傳旨內辭緣,泛稱遲晩,刑推得情,何如?判付啓。除刑推議處爲良如敎。
知事洪義浩疏曰,伏以,臣不肖無狀,曩被嶺儒疏之憯誣,累及先故,披瀝陳暴,誠非獲已,悲憤之極,言不知裁。及伏奉恩批,聖度天大,諒臣以誠急自明,戒臣以不免乖激,拜稽莊誦,感泣惶恧,跧伏私次,惟譴何是竢?乃者副護軍柳河源之疏出,而其所汚辱臣,凌藉臣者,殆無餘地。然徐以究之,則其辭也遁,其情則戚,其亦不自量之甚者也。噫,臣家爲一種邪類之所讐視者,殆三十年于玆。臣之前疏,歷敍其源流,洞陳其情狀,故辭不得不蔓,言不得不激,而至於今番二三朝紳之暗嗾疏儒,乘機逞毒之由,旣因疏儒之來傳於臣,的知其爲誰某。所謂二三人者,眞箇是邪類之切姻餘孽,故臣果言之,而亦不欲露斥其姓名者,惟猥屑是懼耳。若其二三嶺儒,卽不過奔走聽令於二三朝紳者也。其外數十儒生,尙多腹非而面從。況彼名載疏錄,而身在嶺外,初不知疏語添改之爲何事者,有何關涉乎?臣之前疏在焉。二三朝紳之外,未嘗指他人爲邪黨,二三儒生之外,未嘗歸全嶺於不韙,世之見之者,必皆曉然無疑,而今河源之言,佯若不知,橫擔而冒當之,必欲使無與知之朝紳,不相干之嶺儒,混入於其中,臣非誣人而渠反爲誣人,良亦異矣。至於死黨陰主等說,構勒架鑿,一遵嶺疏之餘習,臣之前疏,辯已詳矣。自處斥邪,跡無可據云者,誠不滿一哂矣。夫異端者,如楊·墨·佛·老之學,辭以闢之可矣,而彼家煥輩之西洋邪術,直是夷狄耳,禽獸耳。爲有司者,執則誅之而已,不在職則斥而遠之而已。惟非妄爲言論,先斥家煥輩者,終歸於假托斥邪,自取顚敗,則惟彼嘗自以爲嫉如仇讐,而畢竟掩庇而釀成之者,是亦曰眞正斥邪可乎?若臣家,則所嘗深惡而斥遠之者,家煥輩也,而獨不以言語文字,衒于世者,蓋以標跡徼名者,本不欲效尤故也。陽排陰護者,亦不忍正視故也。憯彼家煥邪徒,必欲甘心於臣家,甲寅悖通,竟不得逞其胸臆,則甚至嗣永帛書中,所欲先殺臣身者,果何故乎?今此嶺疏之誘脅添入,究其設施之意,只欲藉幾千章甫之名,將以公議二字,箝制疑亂,而其實則潛售家永輩傳法餘套也。所以臣疏之洞劈源委,不嫌其煩,而事欲明快則言易峻激,間多有咄咄逼人底句語,自蹈於疾之已甚之戒,歷日反省,舌莫捫而駟難追也。彼河源者,年老孱劣,未嘗聞出一口氣,而今忽目動言肆,大膽詬人,甘爲二三朝紳之後殿,甚矣人固未易知也。猶幸因此而暴臣前疏之本意,臣言固不止此,而臣方自修無辨,以激爲戒,誠不欲復事呶呶於如河源者之言也。嘻,臣於平日,矢心寬恕,憫渠輩同室戈戟之貽笑一世,故每主和平之論,反招扶抑之疑,䚹謗之不足,轉生構陷之計,左拳右踢,伺機迭發,期欲汚衊戕害而後已者,其意不難知也。且緣臣之故,以致屢煩於酬應,此實臣之罪也。伏乞聖慈,特垂矜諒,勘臣以妄言之罪,亟賜屛黜,以快人心,以安微分焉。臣無任云云。答曰,省疏具悉。卿不見柳河源之批乎?朝家本意,已諭於其批,卿其知之。
吏曹參判宋冕載疏曰,伏以,臣見叨匪據,今已五朔于玆,而適因僚員未備,雖不免隨牌輒膺,冒沒行政,瘢疣莫掩,愧懼交中。臣於數月前,患痢危毒,連試攻伐之劑,未見醫治之效,胃氣轉削,食飮全減,眞元隨鑠,昏眩迭發,有時乎不省四到,奄奄床玆。近又秋冬交節,寒煖不適,素患癖積,乘虛闖亘,內而腸肚相牽,外而呼吸不利,目下症形,便一籧篨,彈束赴公,尤非可論。際玆政牌,繼承勿呼望之命,偃處違傲,義分是懼,拚死擔舁,來伏朝房,而觸冒勞撼,一倍添劇,膈氣沖上,頃刻欲殊,自力無望,傍觀代危,病狀如右,轉益悚隘,玆敢疾聲陳懇,仰瀆崇嚴。伏乞聖慈,俯垂矜諒,亟遞臣所帶之職,以便公私,不勝大願。臣無任云云。答曰,省疏具悉。所請依施。
戊寅十月初八日辰時,上御興政堂。召對入侍時,參贊官朴宗琦,持論語第三卷,侍讀官金敎喜,持論語第三卷,檢討官李翊會,持論語第三卷,待敎徐憙淳,持論語第三卷,假注書金羽根,持論語第三卷,記事官李嘉愚,持論語第三卷,記事官權敦仁,持論語第三卷,以次進伏。上曰,諸承旨,持公事入侍。出榻敎賤臣,承命出傳,與行左承旨朴蓍壽,右承旨尹鼎烈,右副承旨申綋,同副承旨李止淵,假注書權達準,偕入進伏。上曰,無公事房承旨及廳注書,先退。蓍壽·綋·止淵·達準退出。上命開卷讀之。敎喜,讀自子曰默而識之,止哭則不歌。上曰,下番讀之。翊會,讀自子謂顔淵,止不語怪力亂神。上曰,參贊官讀之。宗琦,讀自子曰三人行,止其如予何。上曰,閣臣讀之。憙淳,讀自子曰二三子,止是丘也。上曰,文義陳之。敎喜曰,學而不厭,與不亦悅乎之義相同。大抵爲學之方,非徒讀誦而已,必深究義理,如孟子所謂芻豢之悅口,則其自得之妙,手舞足蹈,而不自知也。以孔子生知之聖,固無待於勉强自修,而猶尙如此,況其下困知力行之姿乎?伏願筵對之際,必以深思推究爲本焉。上曰,下番陳之。翊會曰,孔·顔,以聖賢之德,有致用之才,故用之則行,舍之則藏,而聖賢不得其位,用舍行藏,係於人,由周公以下下而爲臣,故其說長者此也。人君則旣得其位,可行其道,用舍元不係人,李泌,謂君相造命,治亂盛衰,亦不可歸之命數。伏願殿下,懋孔·顔之德,而做唐·虞之治焉。上曰,參贊官陳之。宗琦曰,玉堂上下番所陳甚好,臣則別無可陳之辭矣。上曰,閣臣陳之。憙淳曰,臣亦無可陳之辭矣。上曰,綱目自十六卷,竝爲持入。賤臣,承命持入。上曰,諸臣,揀拔以奏。鼎烈·敦仁·憙淳,承命讀東漢紀各一遍。上曰,公事奏之。鼎烈,讀奏宗簿提調狀啓,國朝御牒·璿源譜略·王妃世譜·璿泒加現錄,奉安于江華府鼎足山城寶閣事。上命退,諸臣以次退出。
戊寅十月初八日午時,上御興政堂。別講入侍時,參贊官李止淵,侍讀官金敎喜,持國朝寶鑑第五卷,檢討官李翊會,持國朝寶鑑第五卷,待敎徐憙淳,假注書權達準,記事官李嘉愚·權敦仁,以次進伏訖。上曰,在院承旨入侍。出榻敎賤臣承命出傳,與行左承旨朴蓍壽,右承旨尹鼎烈,左副承旨朴宗琦,右副承旨申綋,假注書金羽根,偕入進伏訖。上命開卷讀之。敎喜,讀自上御夕講,止行是禮得乎。上曰,下番讀之。翊會,讀自於是上遂行養老禮,止又加老矣。上曰,無公事房及廳注書先退。蓍壽·宗琦·綋及達準退出。上曰,綱目與近思錄·心經·朱書節要,禮記諸篇,揀拔以入。羽根承命持入。上曰,諸臣讀奏。敎喜,讀綱目南北朝紀一遍,憙淳,讀奏唐紀一遍,鼎烈,讀心經首章,敦仁,讀朱書節要,上延平李先生書及近思錄首章·禮記禮運等篇。翊會曰,今此進講冊子,太涉浩汗,而一未終篇,恐有欠於終始典學之義矣。且諸書中所載,無非鑑法之事,伏願務從簡略,以體古聖王惟精惟一之法焉。上曰,公事奏之。鼎烈,讀奏公淸監司狀啓,禮山縣監洪陽縣監到任事及活人別提張東厚病親呈辭。上命退,諸臣以次退出。
戊寅十月初八日申時,上御興政堂。別講入侍時,參贊官朴宗琦,侍讀官金敎喜,持國朝寶鑑第五卷,檢討官李翊會,持國朝寶鑑第五卷,待敎徐憙淳,假注書權達準,記事官李嘉愚·權敦仁,以次進伏訖。上命開卷讀之。敎喜,讀自昔燕昭王,止聖賢之道也。上曰,閣臣讀之。憙淳,讀自孝子慶延,止以終其身。上曰,下番翰林讀之。敦仁,讀自任士洪有罪,止實封以聞。上曰,綱目蜀漢紀,晉武帝紀,南北朝紀持入。賤臣承命出,持綱目第二十卷,第二十四卷,第三十三卷而入。上曰,下番翰林讀之。敦仁,承命讀奏綱目蜀漢紀·晉武帝紀·南北朝紀各一遍。上曰,坐直承旨入侍。賤臣承命出傳,與右副承旨申綋,偕入進伏。上曰,禮記及節酌通編持入。賤臣,承命出持禮記及節酌通編而入,上曰,下番翰林讀之。敦仁,承命讀奏禮記第二卷一遍,節酌通編第一卷一遍。上曰,唐鑑·宋鑑持入。賤臣,承命持入。上曰,下番翰林讀之。敦仁,讀奏唐鑑·宋鑑各一遍,上曰,續綱目持入。賤臣承命持入。上曰,下番翰林讀之。敦仁讀奏,續綱目一遍。上命掩卷,命玉堂先退,敎喜·翊會等退出。仍命退,諸臣以次退出。
上在慶熙宮。停常參·經筵。
中宮殿,藥房口傳問安。答曰,知道。
尹鼎烈啓曰,明日常參·經筵,取稟。傳曰,只晝講。
朴宗琦啓曰,大司憲宋穉圭,持平玄鎭商在外,執義具康,掌令鄭鴻慶呈辭,掌令李應奎,持平徐相祿未肅拜,監察茶時之意,敢啓。傳曰,知道。
尹鼎烈啓曰,藥房提調·副提調,持湯劑來待矣。傳曰,封入。
尹鼎烈啓曰,今初十日,親臨方物看品,處所以何處爲之乎?敢稟。傳曰,興政堂爲之。
傳于朴宗京曰,召對爲之。
傳于李止淵曰,別講爲之。
傳于李止淵曰,別講爲之。
尹鼎烈,以承文院都提調意啓曰,問安使回便,上諭及欽賜物件開單事,盛京禮部咨文,一道齎來矣。以承領之意,撰出回咨,正書安寶,順付於謝恩使行,以爲轉致盛京禮部之地,何如?傳曰,允。
李止淵,以備邊司言啓曰,卽見江原監司曺鳳振災實分等狀啓,則伊川等二邑,置之尤甚,金化等五邑,置之之次,江陵等十九邑,置之稍實,仍以爲道內畓災九十一結二十二負三束,就事目災一百結中分俵,則餘數爲八結七十七負七束,後錄諸條,竝請令廟堂,稟旨分付矣。本道地本磽硧,常少登稔,至於今年,雨暘始則時若,而風損之中,晩澇爲災,耕播幸能及期,而秋成以後,嚴霜退信,間多被災之處,而不爲深緊,及至滌場之時,亦多食實,設有若而邑受損,此疆彼界,大同小異,眞所謂小康之歲也。分等依狀請施行,災結則乃以滿百之元劃,有此分俵之餘數,可見災政之精約,此則使之還實。其一,尤甚伊川·平康,辛未停退,壬申停退及絶戶停退,特許仍停,之次邑中鐵原·安峽,壬申停退,當爲準捧,而鐵原·安峽·金化,辛未停退及鐵原壬申絶戶停退,亦許仍停,伊川等四邑,辛未未捧當爲準捧,而其中平康一邑,數甚夥多,三分二折半之間,特許分數姑停,稍實狼川,辛未停退,依數準捧事也。伊·平兩邑,連年被歉,今年又入於尤甚,則新舊竝督,其勢末由,兩年停退,竝許仍停鐵原·安峽之壬申停退,金化之辛未未捧,道啓旣欲準捧,則三邑之辛未停退,宜有闊狹之政。鐵原之絶戶停退,雖是稍登之歲,有不可强令責納,竝依所請停捧。至於平康未捧,則一邑未捧,至爲七千石之多,災邑民情,宜有軫念,限折半特爲許停。其一,各軍門屯稅及各衙門各宮房有土免稅,一依民田踏驗例,從實收稅之意,捧甘嚴飭事也。屯土收稅,自當視其豐歉,從實收捧,而京差之比摠勒徵,曾有朝禁,以此甘飭。其一,尤甚之次邑,勿定配所事也。其一,推奴徵債防塞事也。配所,只令尤甚邑勿定,推徵特許限明秋防塞,何如?傳曰,允。
又以御營廳言啓曰,本廳字內興仁門南邊第二城廓近處,頹城改築處,女墻亦已畢築之意,敢啓。傳曰,知道。
又以御營廳言啓曰,本廳字內光熙門南邊第一城廊近處,體城五間許頹圮處,後基開拓後,今十月初九日爲始,改築之意,敢啓。傳曰,知道。
戊寅十月初九日辰時,上御興政堂。召對入侍時,參贊官朴宗京,持論語第三卷,侍讀官金敎喜,持論語第三卷,檢討官李翊會,持論語第三卷,待敎徐憙淳,持論語第三卷,假注書權達準,持論語第三卷,記事官李嘉愚,持論語第三卷,記事官權敦仁,持論語第三卷,以次進伏訖。上曰,諸承旨,持公事入侍。出榻敎賤臣,承命出傳,與行左承旨朴蓍壽,右承旨尹鼎烈,左副承旨朴宗琦,右副承旨申綋,同副承旨李止淵,假注書金羽根,偕入進伏。上命開卷讀之。敎喜,讀自子以四敎,止知之次也。上曰,下番讀之。翊會,讀自互鄕難與言,止不能學也。上曰,文義陳之。敎喜曰,夫文者,學文之謂,而致知之事也,行者修行之謂,而力行之事也。君子之道,所貴乎知行之交修竝進,而忠信,又其本也。伏願留念焉。下章得見有恒者,斯可矣者,雖出於夫子嘆世傷俗之辭,而亦可見恒之爲貴也。君子不恒其德,則不可以爲君子矣,人君不恒其德,則不可以平天下矣。是以易之恒卦曰,聖人久於其道,而天下化成。伏願體察焉。下章釣而不網,弋不射宿者,可見仁人之本心也。以夫子天縱之聖,得位行道,則鳥獸魚鼈,可使之咸若,而仁民愛物,各得其所矣。試以我朝言之,取於民者,本自有制,而奈之何挽近以來,國用不足,取民無節,而紀綱凌夷,黜陟不明,貪官墨吏,又從以藉手。今歲之農形,雖曰少登,而兩西則風水爲災,莫今時若,民情嗷嗷,際此節使與別行絡續,民邑之弊,在所當恤,分遣繡衣,以察民隱,使彼西民,皆知朝家如傷若保之意,則仁民愛物之盛,可見於今日,而豈非目下之急務耶?伏願體念焉。上曰,下番陳之。翊會曰,與其潔不保其往,與其進不與其退,程子以爲聖人待物之洪,人君則體面尤有大焉。如天地之無不覆載,如江海之無不涵濡,洪纖巨細,各得其所,用人之際,不可責備,苟有一藝一能,皆可量才授職,取其所長,舍其所短,則天下無不可之人。因其所短,棄其所長,則天下亦無可用之人,當此人才眇然之時,若求全體大用,則用人之路狹隘,而有違於聖人待物之洪矣。漢武帝,非不勤於求賢,而少有罪過,則誅殛竄逐,當時臣僚,亦有以此爲言,而不能用,此豈川澤納汚,山藪藏疾之義乎?伏願留念,務盡寬洪之道焉。上曰,下番陳之。憙淳曰,臣則別無可陳之辭矣。上曰,右承旨外,諸承旨及都承旨·廳注書先退。宗京等退出。上曰,綱目持入。羽根,承命持入。上曰,右承旨讀之。鼎烈,讀奏後唐紀·後晉紀各一遍。上曰,翰林下番讀之。敦仁,讀奏後唐紀·後晉紀各一遍。上曰,右副承旨·同副承旨入侍。出榻敎羽根承命出傳,與右副承旨申綋,同副承旨李止淵,偕入進伏。上曰,公事奏之。鼎烈,讀奏江原監司狀啓本罪人到配事。上命退,諸臣以次退出。
戊寅十月初九日未時,上御興政堂。別講入侍時,參贊官尹鼎烈,侍讀官金敎喜,持國朝寶鑑第五卷,檢討官李翊會,持國朝寶鑑第五卷,待敎徐憙淳,假注書金羽根,記事官李嘉愚·權敦仁,以次進伏。上曰,在院承旨入侍。出榻敎賤臣,承命出傳,與行都承旨朴宗薰,行左承旨朴蓍壽,左副承旨朴宗琦,右副承旨申綋,同副承旨李止淵,假注書權達準,偕入進伏。上命開卷讀之。敎喜,讀自召領議政鄭昌孫,止武人專權之漸。上曰,下番讀之。翊會,讀自上政府六曹,止變災爲祥。上曰,文義陳之。敎喜曰,張而不弛,文武不能,弛而不張,文武不爲,一張一弛,文武之道也。聖祖迭用文武之敎,儘合弛張之道矣。當張而張,當弛而弛,然後可以得正而悠久無廢,賤臣俄於召對時,以恒久之道仰陳,而恒久之道,無踰於弛張之得中。伏願體念焉。上曰,下番陳之。翊會曰,君道得則風雨時,禾稼登,否則陰陽戾,饑饉臻,聖人明於天人之際,故所敎如此,政治得失,係於人君,而風雨之時,不時,在於上天。若無所干涉,洪範之曰肅曰睿,時雨時暘應焉,其理不僭,捷於影響,可不懼哉?今年幸無陽甚雨,年穀登稔,而不可以此而少忽於政治得失,伏望益懋對越之道,以盡燮理之方焉。上曰,坐直外承旨及廳注書先退。宗京·宗琦·綋·達準退出。上曰,綱目持入。賤臣,承命持入。敎喜,承命讀後周紀一遍,鼎烈,承命讀秦紀一遍,敦仁,承命讀董仲舒對策。上仍命掩卷而退,諸臣以次退出。
戊寅十月初九日申時,上御興政堂。別講入侍時,參贊官李止淵,侍讀官金敎喜,持國朝寶鑑第五卷,檢討官李翊會,持國朝寶鑑第五卷,待敎徐憙淳,假注書權達準,記事官李嘉愚·權敦仁,以次進伏訖。上曰,坐直承旨及藥房副提調入侍。出榻敎賤臣,承命出傳,與行左承旨朴蓍壽,副提調尹鼎烈,偕入進伏。上命開卷讀之。敎喜,讀自卿等多罄,止以副予意。上曰,下番讀之。翊會,讀自秋七月,止與民共之。上曰,綱目第六第四卷持入,賤臣,承命出,持綱目第六第四卷而入。上曰,上番讀之。敎喜,讀奏綱目第六奏漢紀一遍。上曰,右承旨讀之。鼎烈讀奏綱目漢紀一遍。上曰,綱目第一卷持入。賤臣承命出,持綱目第一卷而入。上曰,下番翰林讀之。敦仁,讀奏周紀一遍。上曰,公事奏之。止淵,讀奏御營廳草記城堞修築事。蓍壽曰,藝文提學金羲淳,旣入闕中,不爲肅謝,直爲出去,事甚未安,推考,何如?上曰,依爲之。出擧條上命掩卷,命玉堂先退,敎喜·翊會退出。仍命退,諸臣以次退出。
上在慶熙宮。停常參,只晝講。
藥房提調金履喬,副提調尹鼎烈啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?中宮殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·嘉順宮·世子宮,口傳問安。答曰,知道。
明日常參·經筵,取稟。傳曰,只晝夕講。
李止淵啓曰,備邊司郞廳來言,今日賓廳日次,而親臨方物看品相値,不得來會云矣,敢啓。傳曰,知道。
備忘記,委曲僉使獨孤下直,長弓一張,長箭一部,片箭一部,筒兒一箇,賜給。
朴宗琦啓曰,大司憲宋穉圭,持平玄鎭商在外,執義具康,掌令鄭鴻慶呈辭,李應奎,持平徐相祿未肅拜,監察茶時之意,敢啓。傳曰,知道。
尹鼎烈啓曰,藥房提調·副提調,持湯劑來待矣。傳曰,封入。
又以議政府右參贊意啓曰,今日方物看品時,六曹堂上,當爲進參,而吏曹·禮曹堂上,俱不來會。不參堂上令政院,竝卽牌招,以爲備員擧行地,何如?傳曰,允。
朴蓍壽啓曰,臣蓍壽,今日方物封裹進去,下直之意,敢啓。傳曰,知道。
朴宗京啓曰,假注書權達準,身病猝重,勢難察任,今姑改差,何如?傳曰,允。
權達準改差,代以朴永元爲假注書。
朴永元有頉,代以鄭知容爲假注書。
傳于朴宗琦曰,召對爲之。
傳于李止淵曰,別講爲之。
議政府·吏曹,同議經筵官·書筵官,抄選吳熙常·李友信。
李止淵,以備邊司言啓曰,經筵官·書筵官,纔已同議抄選矣。政官令政院,牌招開政,使之下批,何如?傳曰,允。
朴宗京,以吏曹言啓曰,因全羅監司李魯益狀啓,任實縣監李種遠,令該曹催促下送事,啓下矣。任實縣監李種遠處催促,則以爲身病猝劇,不得下去云。雖未知其病勢之如何,而狀請催促之下,不卽下去者,殊甚未安,罷黜,何如?傳曰,允。
尹鼎烈,以禮曹言啓曰,郊壇四孟朔,遣禮郞看審有無頉,自該曹草記事,曾有定式矣。發遣郞廳,南郊南壇,東郊先農壇·先蠶壇,南郊雩祀壇,北郊祈雨壇,東郊馬祖壇,南郊漢江壇·司寒壇,北郊厲壇,次第省審,則先農壇·先蠶壇·雩祀壇·祈雨壇·馬祖壇·司寒壇·厲壇壇上及四面紅箭門,壇垣·階砌,俱爲無頉,而南壇四面紅箭門柱根塗灰剝落,南邊紅箭門柱根一箇朽傷,漢江壇壇上四回塗灰,間間剝落,東西邊紅箭門柱根塗灰剝落,卽爲修改事,令付該監,而此後看護等節,別加申飭之意,敢啓。傳曰,知道。
又以禮曹言啓曰,今此回還使,還爲齎來中官前奉御諱狀文,到慕華館時,奉安于龍亭,細仗鼓吹前導,本曹堂上·郞廳各一員,依例陪進詣闕。而皇詩福字御筆出來時,當有迎接節次,故取考謄錄,則戊戌年皇筆出來時,本曹堂上·郞廳各一員,禮貌官二員,與使臣,同爲陪來,而具黃龍亭,儀仗鼓吹,至仁政殿內,使臣,親奉傳授於承旨,以承傳色內入矣。今亦依此例,陪進詣崇政殿內,擧行,何如?傳曰,允。
李止淵,以兵曹言啓曰,今十月初十日辰正三刻一分,立冬,十月節改火進上時,宗廟署·社稷署·永禧殿·永寧殿·景慕宮·毓祥宮·宣禧宮,依例改火,奎章閣·義政府·承政院·漢城府,一體頒火之意,敢啓。傳曰,知道。
又以兵曹言啓曰,今十月十一日,武臣賓廳武經講書日次,而內外中日,旣已停止,試講,依例停止之意,敢啓。傳曰,知道。
又以禁衛營言啓曰,謹依定式,臣海愚,進詣南壇,奉審摘奸,則壇上與階砌·紅箭門內外,俱爲無頉,松木則漸就蒼鬱,禁樵守護等節,另加申飭之意,敢啓。傳曰,知道。
判中樞府事朴崙壽疏曰,伏以,臣奉命出疆,行將隔歲,瞻望觚稜,不禁戀結之沈。仍念臣之父母墳山,在京畿積城,距過路不滿一舍地,松楸入望,倍切霜露之懷,而王程未敢擅廻,玆敢略控情私。伏乞暫許歷省,俾伸至情,千萬顒祝。臣無任云云。答曰,省疏具悉。卿其歷省焉。
戊寅十月初十日辰時,上御興政堂。藥房入診,方物看品入侍時,提調金履喬,副提調尹鼎烈,假注書金羽根,記事官李嘉愚·權敦仁,待敎徐憙淳,行都承旨朴宗京,行左承旨朴蓍壽,左副承旨朴宗琦,右副承旨申綋,同副承旨李止淵,假注書權達準,檢校直閣李光文,直閣鄭基善,以次進伏。醫官吳千根·李漢臣·金殷相·劉賢基,進伏楹外訖。履喬曰,伏未審日間,聖體,若何?上曰,一樣矣。履喬曰,寢睡·水刺之節,何如?上曰,一樣矣。履喬曰,王大妃殿氣候,何如?上曰,一樣矣。履喬曰,中宮殿氣候,何如?上曰,一樣矣。履喬曰,嘉順宮氣候,何如?上曰,一樣矣。履喬曰,醫官入診,何如?上曰,唯。千根·漢臣,以次診候訖。退伏楹外奏曰,脈候左右三部調均矣。上曰,藥房先退。履喬等退出。上曰,方物斯速入來。止淵曰,方物看品,或有下殿點檢,何以爲之乎?上曰,入之,可也。止淵,承命奉進各種三物,內侍,次次奉進,上看品訖。仍命退,諸臣以次退出。
戊寅十月初十日午時,上御興政堂。晝講入侍時,同知事徐有聞,持詩傳第三卷,特進官徐鼎輔,持詩傳第三卷,參贊官李止淵,持詩傳第三卷,侍讀官金敎喜,持詩傳第三卷,典經徐憙淳,持詩傳第三卷,假注書權達準,持詩傳第三卷,記事官李嘉愚,持詩傳第三卷,記事官權敦仁,持詩傳第三卷,武臣行副護軍鄭來升,以次進伏訖。上曰,諸承旨持公事入侍。出榻敎賤臣,承命出傳,與行都承旨朴宗京,右承旨尹鼎烈,左副承旨朴宗琦,右副承旨申綋,假注書金羽根,偕入進伏。上開卷讀前受音訖,命奏新受音,敎喜,讀自風雨凄凄,止風雨三章章四句。上曰,釋義以奏。敎喜,釋義奏之,上讀新受音訖。上曰,文義陳之。敎喜曰,此亦淫奔之詩,則別無可陳之文義,而朱子之定以爲淫奔之詩者,蓋以詩思輕佻狎昵,風雨晦冥,又是淫奔之時也。旣有朱子定論,則後學固當遵守,而朱子門人中,亦從序說,以爲思賢之詩,則此必有平日之講論於丈席之間,而蓋風雨晦冥,比亂世也。鷄鳴不已,比君子之處亂世而不改其節度也。如是推看,以備一義,亦不害於詩人之意,而又多有先儒之論,伏願殿下體念焉。上曰,下番陳之。憙淳曰,此章不過淫奔者,相悅之辭也,則別無奧旨之可言,而風人之曲盡人情,則亦有可觀。初章曰云胡不夷,次章曰瘳曰喜,瘳深於夷,喜深於瘳,一章深於一章,可謂形容相悅之至矣。苟以賢賢易色之義,推以觀之,亦有可以反隅者,殷高宗之得傅說也。始曰用汝作礪,又曰作舟楫作霖雨,先儒以爲三物取譬,一節深於一節,此可見喜之極而望之愈切也。此章文義,似若不近於君臣相須之義,而若其喜之不已,情志融洽,則可以取譬之不遠矣。詩意推類之法,本自如此,伏願體念焉。上曰,同知事陳之。有聞曰,此章一節深於一節,懇惻切至,人主好賢之誠,亦可以此而推看焉。上曰,特進官陳之。鼎輔曰,臣則別無可陳之辭矣。上曰,參贊官陳之。止淵曰,臣亦無可陳之辭矣。上曰,玉堂先退。敎喜退出。上曰,公事奏之。宗京,讀奏全羅監司狀啓,任實縣監李鍾遠,令該曹,催促下送事。上命退,諸臣以次退出。
戊寅十月初十日午時,上御興政堂。召對入侍時,參贊官朴宗琦,持論語第三卷,侍讀官金敎喜,持論語第三卷,檢討官李翊會,持論語第三卷,待敎徐憙淳,持論語第三卷,假注書金羽根,持論語第三卷,記事官李嘉愚,持論語第三卷,記事官權敦仁,持論語第三卷,以次進伏。上曰,右承旨·右副承旨·同副承旨入侍。出榻敎賤臣,承命出傳,與右承旨尹鼎烈,右副承旨申綋,同副承旨李止淵,偕入進伏。上命開卷讀之。敎喜,讀自子疾病子路請禱,止論語集註大全卷之七。上曰,文義陳之。敎喜曰,疾病行禱,至情間不能自己之事。然子路之爲夫子禱則可,請於夫子而後禱則不可,聖人未嘗有過,其素行,固已合於神明,則修短榮辱,一任於天,何禱之有哉?祈神徼福,聖所不爲,而旣曰有之,故不爲直拒,而但告以無所事禱之意,可見夫子辭意謙厚,而所以啓告子路者,亦至矣,以是推看焉。上曰,下番陳之。翊會曰,奢則不遜,儉則固,聖人之言切實如此,奢與不遜,若不相涉,而汰侈者,不能檢節,其弊至於僭禮犯分,而自歸於不遜。雖以今言之,自上躬先儉約,宮室輿馬,初無爲累於聖德崇儉之治,宜軼三代,而閭巷之間,侈風日盛,市井皀隷之賤,恣意犯分,衣章服飾,等威不明。此無他,政敎日弛,紀綱不立而然也。奢則不遜,其害如此,臣謂申飭有司之臣,修擧典章,明示品節,俾頹綱目整,澆風丕變,爲今日之急務矣。敎喜曰,下番所陳,切中時病,伏願深思矯救之方焉。上曰,參贊官陳之。宗琦曰,上下番所陳切實,臣則別無可陳之辭矣。上曰,閣臣陳之。憙淳曰,臣亦無可陳之辭矣。上曰,綱目·春秋·羹墻錄·列聖誌狀·宋名臣錄,揀拔持入。賤臣,承命持入。上曰,右承旨讀之。鼎烈讀綱目·春秋各一遍。上曰,翰林下番讀之。敦仁讀列聖誌狀·羹墻錄·宋名臣錄各一遍。上命掩卷,而退,諸臣以次退出。
戊寅十月初十日申時,上御興政堂。別講入侍時,參贊官李止淵,侍讀官金敎喜,持國朝寶鑑第五卷,檢討官李翊會,持國朝寶鑑第五卷,待敎徐憙淳,假注書金羽根,記事官李嘉愚·權敦仁,以次進伏。上曰,坐直承旨入侍。出榻敎賤臣,承命出傳,與右副承旨申綋,偕入進伏。上命開卷讀之。敎喜讀自上日召經筵官,止輒至夜分。上曰,下番讀之。翊會讀自諸臣請退,止不爲疲也。上曰,參贊官讀之。止淵讀自上之二年,止漢城府者勿抄。上曰,閣臣讀之。憙淳讀自壬寅十三年春正月,止屈指嘉祥未罄枚。上曰,文義陳之。敎喜曰,講學之方,不止誦讀,惟深思推究,可以有得,聖朝所以日開經筵,輒至夜分,反覆討論,不爲疲倦者此也,伏願以是體念焉。上曰,下番陳之。翊會曰,接賢士大夫時多,此本程子之言,近侍之人,若得剛方端直,則自有漸磨成就之效,至於氣質變化,此是爲學之得力處,不能矯楺其褊雜,剋化其査滓,則不足以言學,呂東萊性初辨急,而變成寬緩,伊川初年,過於方嚴,晩年益就平易,此皆學力所到也。成廟此敎,實爲聖學之至要,深加體念焉。上曰,玉堂待令冊子持入。賤臣,承命持入。敎喜承命讀二程全書一遍。敦仁承命讀夙興夜寐箴·宋鑑·八子百選·綱目·心經等書,各一遍。上曰,公事奏之。止淵讀奏平安監司狀啓漂人出送事,稱謝咨文入送鳳城事及禮曹草記郊壇摘奸事。止淵曰,吏曹判書林漢浩,參判李龍秀牌不進推考傳旨,今方捧入,而開政命下之後,如是違牌,事甚未安,參議徐俊輔在外,判書·參判,竝更牌招,何如?上曰,依爲之。出擧條上命退,諸臣以次退出。
上在慶熙宮。停常參,只晝講。
中宮殿,藥房口傳問安。答曰,知道。
尹鼎烈啓曰,明日常參·經筵,取稟。傳曰,只晝講。
李止淵啓曰,大司憲宋稚圭,持平玄鎭商在外,執義具康,掌令鄭鴻慶呈辭,掌令李應奎,持平徐相祿未肅拜,監察茶時之意,敢啓。傳曰,知道。
尹鼎烈啓曰,左副承旨朴宗琦,今日不爲仕進,卽爲牌招,何如?傳曰,允。
備忘記,永宗僉使李恒權下直,長弓一張,長箭一部,片箭一部,筒兒一箇賜給。
尹鼎烈啓曰,卽者檢閱李嘉愚,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,吏曹判書林漢浩,參判李龍秀再牌不進推考傳旨,今方捧入,而開政命下之後,連事違召,不卽承膺,事體所在,誠甚未安,所當竝更牌招,而係是一日三牌,何以爲之?敢稟。傳曰,更爲牌招。
傳于尹鼎烈曰,召對爲之。
以左副承旨朴宗琦牌不進罷職傳旨,傳于尹鼎烈曰,只推。
有政。吏批,判書林漢浩進,參判李龍秀未肅拜,參議徐俊輔在外未肅拜,右承旨尹鼎烈進。以朴宗琦爲輔德,李敬脩爲監察,鄭東時爲任實縣監,金鼎有爲智陵參奉,經筵官二單吳熙常·李友信,書筵官二單吳熙常·李友信,軍資直長單李寅升,故參判趙䃏,復官爵事承傳。兵批,行判書金履陽病,參判朴宗薰病,參議朴宗珩病,參知朴孝成入直進,同副承旨李止淵進,同知單郭再豐,護軍宋冕載·李元植,副護軍李勉昇·申榦單付。
承旨前望單子入之,金學淳落點。
傳于李止淵曰,別講爲之。
承旨前望單子入之,李勉昇落點。
以右承旨金學淳牌不進罷職傳旨,傳于尹鼎烈曰,只推。
以別兼春秋金道喜牌不進罷職傳旨,傳于尹鼎烈曰,只推。
申綋,以備邊司言啓曰,卽見京畿監司洪遇燮災實狀啓,則分等不爲擧論,仍以爲,地部劃下災二百結外,各樣不足災三千四百九十九結六十負四束,特許加劃,後錄諸條,竝請令廟堂,稟處矣。今年畿農,自春徂夏,旣無水旱之爲災,以野以峽,多黍多樣,豐年爲瑞,農夫之慶,不爲三等之分劑,尤驗一路之均登,而至於災結,以若登稔,較彼災傷,終有稍過之嫌,二千五百結,特爲加劃,使之均俵。其一,本道庚午·壬申·甲戌停退,全敎收捧,辛未停退未捧,限三分一收捧,己巳停退未捧及癸丑·癸亥舊還,竝許仍停事也。公穀之每年請停,雖是爲災民不得已之政,今幸年事登稔,迨此收捧,民力可紓,庚午以後三年條,道啓旣欲準捧,外此各年舊還及辛未停退,三分二,竝依請仍停,而己巳未捧,年條旣遠,姑許停捧,至於辛未未捧,有不可一例許停,此則使之全敎收捧。其一,各衙門停退身布,只令甲戌條收捧,其餘各年條,竝姑仍停事也。其一,沿海各邑拯米太,依近例仍停事也。各年停退,旣多收捧,則又此竝督,有非恤民之政,雖令甲戌條收捧,亦可有補於經用與拯米太仍停事,一體許施,何如?傳曰,允。
又以備邊司言啓曰,卽見水原留守韓致應災實狀啓,則備陳穡事災損之狀,仍以爲,地部劃下災二十結外,不足災七百十九結九十六負七束,特許加劃,各年舊還,有難竝督,丁卯·戊辰·己巳停退及己巳仍未捧各穀,竝全數仍停,甲戌停退及仍未捧各穀,竝三分二仍停,推奴徵債,限明秋防塞事,請令廟堂,稟旨,分付矣。本府穡事,始因跨朔之旱,晩有浹旬之澇,秧役差遲,水沈間多,乃自七月以後,秋陽連曝,霜信差退,雖不得均熟,亦可謂稍登,今此請災,殊涉過多,元劃外五百結,特爲加劃,至於舊還,則旣云稍登,一例請停,有非重還餉之意,未捧尤與停退有異,己巳·甲戌未捧,使之全數收捧,舊還則分排各年而捧之,徒致穀簿之紊亂,先自近年條而次次責納,民可以了逋,而漸有紓力之道,甲戌停退,折半收捧,其餘各年條,姑爲仍停,推徵防塞,依他例許施,何如?傳曰,允。
李止淵,以訓鍊都監言啓曰,本局分授都城彰義門西邊第三城廊近處,體城四間許頹圮處,今已畢築,女墻仍爲始役,把守軍兵撤罷之意,敢啓。傳曰,知道。
尹鼎烈,以承文院都提調意啓曰,海南·靈巖漂民出送事,北京禮部咨文出來矣。以前頭使行,奉表稱謝之意,撰出先通咨文,正書安寶後,定禁軍騎撥下送于灣府,使之傳給鳳城將處,以爲轉致北京之地,無方物謝表一起,順付於今番節使之行,何如?傳曰,允。
吏曹參判李龍秀疏曰,伏以臣,聞使物各遂其性,天地所以曲成也,用人各當其才,帝王所以御世也。故有國之政,莫大於官人,官人之法,莫先於察能,一或反是,則上之授之,下之受之,同歸於苟且褻矣,而有非古聖主體天出治之本也。況周官六卿,最重冢宰,亞於此者,語其責任,則雖有輕重之別,若其參聞於甄敍注擬之事,立論於用舍可否之際,已非冗司漫銜之徒備貳僚者,而或値長堂有故,臨急代斲,則握銓提衡,專管進退,非特參聞而已,又非特立論而已。此時堅重,亦或無間於長亞矣。臣本無似,最出人下,所以致身至此者,秖藉世蔭耳,華貫膴仕之旣往歷揚,何莫非揆分僭猥,而每辭未獲解,視若固有,假使臣身,苟掩醜拙之露,姑免僨誤之著,猶居常凜懼,若窮靡措,至於匪意新銜,則曩雖欲苟掩而姑免,今將畢呈而無餘矣。昔之猶凜懼而靡措者,今始循墻而却走矣。臣素性迂疎,鑑識不明,重以平居懶拙,罕與人接,朝士名姓,往往或未記辨,按例班簿之選,尙違其多少茫昧,況官不失方,人無遺才,臣以何術,可充末議之列乎?傳曰,惟治亂在庶官,官惟其督,爵惟其能,朝家處臣,旣失賢能,而乃其職則使之論賢者能者於朝耳,責以名實,太不相襯,然則此任奚爲而及於臣哉?臣常見十數年前,亞銓前望,或二人三人,多亦無過四五,其任若是其重也。故其揀如彼其難,及夫近年以來,所通擬者,稍廣其數,而此皆資望實加於臣萬萬者耳。何常以如臣者流,强備一夫之數於自昔愼簡之地,以累我聖上官人之政耶?今若憑恃寵命,揚揚冒膺,則公私顚沛,不翅立見而止,臣雖至愚,亦豈全昧揣量,不知所以自處之道乎?召牌屢臨,承膺無路,略控不稱之實,仰瀆崇嚴。伏乞聖慈,俯賜諒察,亟許遞改,以重官方,以安私分,臣無任云云。答曰,省疏具悉。卿其勿辭行公。
檢閱李嘉愚疏曰,伏以臣於秋間,幸蒙恩暇,歸護母病,子職少伸,感惶尙切,近日以來,臣母宿病,又添於冬候之乖宜,血泄交作,寢啖俱廢,委頓床玆,症形冞劇,家伻踵至,促臣省護,臣自聞此報,方寸如灼。此時離次,極涉猥屑,而煎迫之私,實難按住,玆不得不忙陳短籲,徑出禁扃。伏乞聖慈,亟遞臣所帶之職,以便救護,重勘臣擅離之罪,以昭法紀,不勝幸甚,臣無任云云。省疏具悉。爾其勿辭救護。
戊寅十月十一日辰時,上御興政堂。晝講入侍時,同知事尹益烈,持詩傳第三卷,特進官李志淵,持詩傳第三卷,參贊官李止淵,持〈詩傳〉第三卷,侍讀官金敎喜,持詩傳第三卷,典經徐憙淳,持詩傳第三卷,假注書金羽根,持詩傳第三卷,記事官李湜,持詩傳第三卷,記事官權敦仁,持詩傳第三卷,武臣行副護軍李亨謙,以次進伏。上曰,諸承旨,持公事入侍。出榻敎賤臣承命出傳,與右承旨尹鼎烈,右副承旨申綋,假注書鄭知容,偕入進伏。上開卷讀前受音,命奏新受音,敎喜,讀自靑靑子衿,止子衿三章章四句,上曰,釋義奏之。敎喜,因解釋以奏,上讀新受音,上曰,文義陳之。敎喜曰,此亦淫詩,不可以本章有所取義,而其曰子寧不嗣音者,與白駒之毋金玉爾音,語義相同,其曰,子寧不來者,與伐木之寧適不來,句辭相符。然此乃淫奔之詞,而彼是思賢之詩,則其旨意之相殊者,不啻若宵壤,原其好之之心,同一揆也。觀詩之法,固無害於推看,而但白駒伐木,出於情而得其正,此詩則佚於情而失其正,故此等淫詩,君子不取也。詩之善惡,雖緣風氣之衰盛,風氣之衰盛,專由於導率之如何耳,惟願推類而玩索焉。上曰,下番陳之。憙淳曰,此乃淫詩,不可强覓文義,而思人之際,多以衣服稱之者,緇衣之所以作也。以緇衣爲好賢之詩,以子衿爲淫奔之詩,則辭語雖若相似,旨義終是懸絶,固不可同年而語,然其好之之心,愛之之誠,彼此一也。傳曰,好賢如好色,移其好色之心,以爲求賢之方則好矣,以是推看而體念焉。上曰,同知事陳之。益烈曰,本章之旨,別無可陳之文義,而下番所陳,移其思賢之心者,甚好,以句絶論之,推其思賢之心,如一日不見,如三月兮,則可謂不以文害辭矣,伏願體念焉。上曰,特進官陳之。志淵曰,此乃淫奔之詩也。別無以思賢之意推看者,而斷章取義,則推其好色之心,以寓思賢之誠者,無害於觀詩之法矣,以此推究焉。上曰,參贊官陳之。止淵曰,臣則別無可陳之辭矣。上命掩卷,仍命經筵先退,上曰,公事奏之。鼎烈曰,臣禮房無公事,吏房代房有上疏一張矣。仍讀奏吏曹參判李龍秀疏,綋曰,臣戶房代房,有公事矣。仍讀奏慶尙監司狀啓固城縣反庫事,止淵,讀奏統制使狀啓,戰船改造事及慶尙監司啓本,道內大中小三邑,還穀摘奸事。上命退,諸臣以次退出。
戊寅十月十一日午時,上御興政堂。召對入侍時,參贊官尹鼎烈,持論語第四卷,侍讀官金敎喜,持論語第四卷,檢討官李翊會,持論語第四卷,待敎徐憙淳,持論語第四卷,假注書鄭知容,持論語第四卷,記事官李湜,持論語第四卷,記事官權敦仁,持論語第四卷,以次進伏訖。上曰,在院承旨入侍。出榻敎賤臣,承命出傳,與右副承旨申綋,同副承旨李止淵,假注書金羽根,偕入進伏,上命開卷讀之。敎喜,讀自論語大全集註卷之八,止論語集註大全卷之八,上曰,下番讀之。翊會,讀自論語集註大全卷之九,止執御矣。上曰,文義陳之。敎喜曰,此篇中,多有文義之可陳者,而至於至德二字,尤宜熟玩,蓋至德之至字,卽是極盡無餘之謂,所貴乎德者,惟是至於極至之域,故孔子稱文王之德曰,周之德其至矣乎,贊堯之訓,亦惟曰蕩蕩乎民無能名焉,以其至德也故,不可名狀,而大學之明德新民,亦不過曰在止於至善,則其不以無一理之不明,無一事之不盡乎?至善之本,亦惟在於窮理居敬,伏願殿下,深加玩詳於格致之工,使此心之所知,無不盡,物理之極處,無不到,以至於明德新民,皆止於至善,則帝堯之巍蕩,文王之至德,何必專美於古昔乎?更加體念,是臣區區之望也。上曰,下番陳之。翊會曰,利與命與仁,夫子未嘗不言,特罕之,如利涉大川,利用行師,莫非言利,而繼之者善,成之者性,亦是言天命之流行,至於仁字,論語一部,說仁最多,然而利非學者之所急,而嫌於利害之利,故所以罕言也。命則雖是所當理會,而亦有躐等騖遠之慮,夫子之言性與天道,不可得而聞者此也。仁之理,卽性也。故屢言求仁之方,而未嘗及其本體,蓋爲學之道,貴在心得誨人之方,必待憤悱,若人人而遽告以性命之原,則雖親灸聖人之門,易歸於口耳之學,爲仁由我而不由人,必須銖累寸積,誠力俱到,豁然貫通,然後方爲己有,不可專靠於師訓也。不然則以夫子無隱之意,何爲鄭重而罕言乎,此章政宜玩味,伏願深加體念焉。上曰,諸承旨及廳注書先退。綋·止淵·知容退出,上曰,玉堂待令冊子,竝爲持入。湜,承命持入,上曰,諸書中,揀拔以奏,敎喜,承命讀綱目西漢紀一遍,鼎烈承命讀東漢紀一遍,敦仁,承命讀雅頌·史記英選·漢書·宋鑑各一遍,上曰,右副承旨入侍,羽根承命出傳與右副承旨申綋,偕入進伏,少頃,上命右副承旨先退,綋退出,上曰,同副承旨入侍。出榻敎同副承旨李止淵,追入進伏,上曰,回還使臣留待,上曰,回還使入侍。羽根,承命出傳,與判府事韓用龜,書狀官趙萬永,偕入進伏,上曰,回還使及書狀官進前。用龜,進前問候曰,隔月未得承候,伏未審聖體,若何?上曰,一樣矣。用龜曰,寢睡·水刺之節,何如?上曰,一樣矣。上曰,各殿宮氣候,亦一樣矣。用龜曰,中宮殿産室設廳,今爲當朔,而胎候諸節,何如?上曰,一樣矣。用龜曰,世子官氣候,何如,而睿學益有將就乎?上曰,一樣矣。上曰,奉使絶域,無事往還乎?用龜曰,臣以癃殘之質,獲蒙天恩,無事往來矣。用龜曰,臣於今番出壃之行,留在灣府,詳問辛壬間賊變時事矣。故參判趙興鎭,以其時府尹,招集軍校吏民,仗劍臨門,揮泣誓衆曰,西陲小豎,弄兵潢池,而列郡瓦解,人心波盪,今若賊勢猖獗,邊門失守,則惟有一死報國而已。本州古多忠義之士,以義命名,良有以也。當此危急存亡之秋,豈無一介義士之爲國討賊者乎?遂南望慟哭,乘障之校,守埤之卒,莫不涕泗交頤,願以死效,於是乎排置有方,撫摩得宜,解衣推食,與同甘苦,衆心成城,賊不敢近,許沆·金見臣之所樹立,亦有所激感而及其平賊之後,麾下褊裨,擧有酬賞之典,而爲其主將者,獨未蒙朝家一言之褒,今沒已多年,而灣之人,擧懷冤鬱,語及此事,多有流涕者,群情亦大可見也。臣意則前府尹趙興鎭,特施褒贈之典,以爲慰悅邊民,激勸來後之道,恐不可已,故敢此仰達矣。上曰,依爲之。出擧條用龜曰,贈參判韓浩運之危忠卓節,比之同時立殣諸人,尤爲炳爀,朝家褒嘉之典,固無餘憾,而第聞只有一子,窮餓不能存,誠爲憫惻,卽令銓曹,問名於本縣,調用初仕,以不恤孤之意,似好故,敢此仰達矣。上曰,依爲之。出擧條用龜曰,伏聞鎭海縣監金見臣之老母,其平日見識之超越,性行之賢淑,爲鄕里之所稱著,及夫辛未之變,見臣,首倡義擧,將領兵赴賊,入見其母,有不忍離側之意,其母大叱曰,爲國討賊,臣子常分,汝若死於王事,吾亦與有榮焉。毋念爾母,惟以平賊爲心,如不平賊,以生顔歸見,則吾必不見遂手製軍服而給之。其辭志之凜然,足令人起敬,賊平之後,朝家特酬其切,超遷至節度使,恩榮之覃及其母,亦至矣盡矣,而今此鎭海見任,距灣爲近二千里,而又非將母之地,其母以望八之齡,尙未受一日之養,在朝家孝理之政,實爲欠典,以灣府近地守令特許相換,俾伸其子之情,以表其母之賢似好故,敢此仰達矣。上曰,依爲之。出擧條上曰,回還使臣先退,用龜·萬永退出,上曰,公事奏之。鼎烈,讀奏慶尙監司啓本罪人到配事。上命掩卷,退,諸臣以次退出。
戊寅十月十一日申時,上御興政堂。別講入侍時,參贊官李止淵,侍讀官金敎喜,持國朝寶鑑第五卷,檢討官南周獻,持國朝寶鑑第五卷,待敎徐憙淳,假注書鄭知容,記事官李湜·權敦仁,以次進伏訖。上命開卷讀之。敎喜,讀自上誠孝篤至,止明物之意,上曰,下番讀之。周獻,讀自秋七月,止願且停罷,上曰,坐直承旨入侍。出榻敎賤臣,承命出傳,與左副承旨申綋,偕入進伏,上曰,綱目之當爲繼講者,待令冊子中,可合進講者持入。賤臣,承命持入綱目第十四卷及五經百篇,上曰,持入冊子中,揀拔讀奏,可也。敎喜,承命讀東漢紀一遍,憙淳,承命讀東漢紀一遍,敦仁,承命讀東漢紀一遍,上命讀奏五經百篇,敦仁承命讀奏,上曰,注書年紀幾何?賤臣起伏奏曰,三十六歲矣。上曰,注書之父,誰也?賤臣起伏奏曰,幼學臣鄭東祜矣。上曰,新除授承旨入侍。賤臣,承命出傳,與右副承旨李勉昇,偕入進伏,上命右副承旨先退。勉昇退出,上曰,公事持入。賤臣承命持入,止淵,讀奏公淸監司狀啓,道內稅船護送事,周獻曰,臣昨伏見吳熙常·李友信抄選之擧,竊以爲同朝甚喜,此二人之精通經術,嫺習禮儀,宿學雅望,爲士林之所推重久矣。夫抄選之法,必揀當時飭躬砥行之彦,以任人主納誨輔德之責,故仁賢在位,則天下國家之命永,商書曰,降年有永是也。列聖朝以來,崇儒重道,必愼是選,招致經筵書筵之班,討論經史,以資聖學,自公至百執事,皆尊德行而隆大義,家弦戶誦,敦尙忠信,聖世聲明之治,愈久而愈傳,化民成俗,如是其速,此之謂大人之功也。粵在中宗朝,先正臣趙光祖,孝宗朝先正臣宋時烈,先正臣宋浚吉,俱以命世之大賢,亦未嘗永矢考槃之志,終膺束帛之招,其契則雲龍而風虎也,其禮則賓師而僚友也。非但立名於一世,抑亦垂範於百代,我朝郅隆之治,輒稱兩聖朝,實賴此數三儒賢之力也。右之儒者,恐不得兼善天下,今之儒者,恐不得獨善其身,身雖潔矣,八域不被其澤,烏在其幼學壯行之義哉?見今聖上,日御講筵,東宮邸下,睿齡漸長,聰明好學,旁招俊乂,政是今日急務,惟此二儒臣,皆以喬木世裔,又當出入宮筵,新命之下,以其夾輔左右之心,必當賁然來思,而大司憲宋稚圭,贊善宋啓榦,久在招旌之列,尙無造朝之期,今當此彙證之日,亦宜有敦勉之擧,臣請竝與新抄選吳熙常·李友信,別加禮諭,期於招徠,與玉堂春坊,共登兩筵,仰裨緝熙蒙養之學,誠爲得宜,敢此仰達矣。上曰,依爲之。出擧條上命掩卷而退,諸臣以次退出。
上在慶熙宮。停常參,只晝講。
中宮殿,藥房口傳問安。答曰,知道。
李勉昇啓曰,大司憲宋稚圭,持平玄鎭商在外,執義具康,掌令鄭鴻慶呈辭,掌令李應奎,持平徐相祿未肅拜,監察茶時之意,敢啓。傳曰,知道。
尹鼎烈啓曰,明日拜表相値,視事頉稟之意,敢啓。傳曰,知道。
朴宗京啓曰,行左承旨朴蓍壽,今日不爲仕進,卽爲牌招,何如?傳曰,許遞,前望單子入之。
尹鼎烈啓曰,別兼春秋金道喜,旣有只推之命,卽爲牌招,何如?傳曰,允。
承旨前望單子入之,洪冕燮落點。
朴宗京啓曰,新除授同副承旨洪冕燮,卽爲牌招,何如?傳曰,允。
傳于尹鼎烈曰,輪對官待令。
傳于李勉昇曰,別講爲之。
承旨前望單子入之,洪敬謨落點。
傳于李勉昇曰,別講爲之。
以別兼春秋金道喜牌不進罷職傳旨,傳于尹鼎烈曰,只推。
尹鼎烈,以觀象監提調意啓曰,監生中術業超異者,除試才特差實官,曾多已例矣。本監生全在德·金得彦,非但推步之精鍊,至於大統交食諸法,曉解明習者,只有此二人,每奉撰修,不可不以實官擧行,三曆官見窠,全在德·金得彦,特爲差下,何如?傳曰,允。
吏曹啓目粘連,啓下是白有亦因禮曹覆啓,贈參議鄭澤雷,加贈一款,令吏曹稟處事,允下敎是乎所,贈參議鄭澤雷之忠節,若是卓絶,其在彰善樹風之政,宜施特異之典,考之曹中所載典憲,似此忠節,已多超品加贈之例,況其父得說,旣施之恩,今於其子,又不可異同,事當依禮曹覆啓,特爲加贈是白乎,係干恩典,臣曹不敢擅便,上裁,何如?判付啓,依回啓施行爲良如敎。
禁府啓目粘連,向前李憲英亦,擧子冒入,今旣綻露,則禁亂不嚴,難免其罪,以此照律,何如?判付啓,依允。
又啓目粘連,向前安光貞亦,災邑捧稅,雖有事情之多掣,裝發愆期,未免法理之有違,以此照律,何如?判付啓,依允。
又啓目,永同縣監元錫玄矣本府議啓內,編配人之逃還致斃,不能察飭之罪,有不可免,以此照律,笞四十收贖,附過還職,私罪,奉敎依允。
戊辰十月十二日辰時,上御興政堂。晝講入侍時,同知事徐有聞,持詩傳第三卷,特進官金履載,持詩傳第三卷,參贊官李止淵,持詩傳第三卷,侍讀官金敎喜,持詩傳第三卷,典經徐憙淳,持詩傳第三卷,假注書鄭知容,持詩傳第三卷,記事官李湜,持詩傳第三卷,記事官權敦仁,持詩傳第三卷,武臣宣傳官尹敏東,以次進伏訖。上開卷,讀前受音,命奏新受音,敎喜,讀自揚之水不流束楚,止揚之水二章章六句,上曰,釋義奏之。敎喜,解釋以奏,上讀新受音,命陳文義,敎喜曰,孟子曰,丈夫生而願爲之有室,女子生而願爲之有家,則男女居室,人之大倫,而當此之時,二南之化已遠,婚姻之禮久廢,甚至野田草露之間,男女邂逅,淫昵怨思之言,發於詠歌,實不足編之經中。然而春秋所記,無非亂臣賊子之事,則聖人之取錄,實寓懲創之意,本章文義,別無可陳者,而無信人言四字,亦可以斷章而取義,蓋夫婦兄弟,親之至也。亦不能自保於讒間,而小人之於君子,尤有甚焉。蓋小人者,善伺人主之意而迎合之故,其始也,阿諛苟容,陽助而陰排,見君心之信於己,然後巧言羅織,以至於陷害忠良,自古治日常少,亂日常多者此也。是以行於其家,則親戚離畔,行於國家,則四國交亂,讒言之可畏,有如是矣。以大舜之明目達聰,猶懼讒說之震驚,九官十二牧分命之後,卒之命龍者,可見聖人防微杜漸之至意,而孔子曰,惡利口之覆邦家,又曰放鄭聲遠佞人,則此雖淫詩,放鄭遠佞之道,亦惟在此,以是推看似好,伏願體念焉。上曰,下番陳之。憙淳曰,近日所講,皆是淫詩,此亦別無可陳之文義。上番所陳讒間之說果好,而大抵讒間之行,專由於始之不謹,本之不正,男女之際,若能貞一自守,以禮相遇,則夫豈有廷汝之言,從而間之哉?推此以看,則天下之事,未有本不治而末不亂,始不謹而終必善矣。此等處,推類澄省似好矣。上曰,同知事陳之。有聞曰,淫風之盛,莫此時若,觀於此詩,可以懲創者存上而盡表率之道,則下必有貞信之風,夫婦之道,各得其正,不待家喩而戶說,自然化行而俗美,以至閭巷之歌謠,粹然一出於正,而罔或有浸淫染汚之歎矣。此無他,人無不善,性本無惡,故不失其本然之性,則自底於至善之域,而其所以御民陶俗,勸善懲惡之道,則專由於導率之如何耳,伏願深加體念焉。上曰,特進官陳之。履載曰,此章文義,別無可陳者,而上下番及同知事所奏,俱好矣。臣抑有一言之可以仰勉者,夫講筵之設,非但爲解釋字句,修飾文具而已。雖於文義之外,亦當有反覆問難之事,以至時政之得失,而貴在上下之討論,臣於近日筵席,竊覸講讀之外,一無發問,如此而尙何望裨聖學而資治理乎?伏願繼自今,每當臨講之時,必以開析文義,咨訪治道爲務焉。上曰,參贊官陳之。止淵曰,此章別無文義,而諸臣所奏甚好,臣則更無可陳者矣。上命掩卷,仍命經筵先退,有聞·履載·敎喜·敏東退出,上曰,諸承旨持公事入侍。出榻敎賤臣,承命出傳,與行都承旨朴宗京,右承旨尹鼎烈,左副承旨申綋,右副承旨李勉昇,假注書金羽根,偕入進伏。上曰,公事讀奏,可也。止淵,讀奏平安監司狀啓,漂人領來通官還歸事,勉昇,讀奏開城留守啓本,罪人等同推開坐事,上命退,諸臣以次退出。
戊寅十月十二日午時,上御興政堂。別講入侍時,參贊官李勉昇,侍讀官金敎喜,持國朝寶鑑第五卷,檢討官南周獻,持國朝寶鑑第五卷,待敎徐憙淳,假注書鄭知容,記注官金履迪,記事官權敦仁,以次進伏訖。上命開卷讀奏,敎喜,讀自上答曰豈以予,止兩鎭,上曰,在院承旨,率輪對官入侍。出榻敎賤臣承命出傳,行都承旨朴宗京,左承旨尹鼎烈,右承旨申綋,右副承旨李止淵,假注書金羽根,追入進伏。上命輪對官進前,軍器寺副正吳在臣,內資寺奉事李光濂,禮賓寺主簿安國衡,濟用監判官趙雲洛,儀賓府都事尹稠,以次進前,各奏職姓名·職掌·留在所懷後,退出。上命都承旨·右承旨·右副承旨先退,宗京·綋·止淵退出。上曰,綱目中唐紀持入。賤臣承命持入,上曰,左承旨讀奏,可也。鼎烈承命讀奏,上命書傳敎曰,違牌承旨許遞,前望單子入之,待下批牌招察任。仍命入承旨前望,賤臣承命持入,落點于行副護軍洪敬謨。敎喜曰,臣頃因文義以兩西繡衣事有所仰陳矣。今年農形,諸道均登,而兩西獨未免歉,以兩西言之,卽辛未以後,初有之荒年,分憂之臣,顧當仰體朝家西顧之念,凡係接濟之策,想當靡不用極,而許多守令之未保盡得其人,吏奸或售其間,民隱未能盡達,豈不有失於民望乎?如此之時,別送繡衣,暗行廉察,則其在警勵之道,似不無實效,令廟堂,爲先以可合人抄啓,分遣兩道,使之殫心按廉,另行黜陟之政似好,故敢此仰達矣。上曰,依爲之。出擧條上命掩卷退,諸臣以次退出。
戊寅十月十二日未時,上御興政堂。別講入侍時,參贊官李勉昇,侍讀官李若愚,持國朝寶鑑第五卷,檢討官南周獻,持國朝寶鑑第五卷,待敎徐憙淳,假注書鄭知容,記注官金履迪,記事官權敦仁,以次進伏訖。上命開卷讀之。若愚,讀自冬十月上御經筵,止上可之。上曰,綱目唐紀卷入之。賤臣,承命持入,上曰,史官下番讀之。敦仁,承命讀奏,上曰,在院承旨入侍。賤臣,承命出傳,行都承旨朴宗京,左承旨尹鼎烈,右承旨申綋,右副承旨洪敬謨,同副承旨李止淵,假注書金羽根,追入進伏。鼎烈曰,明日拜表,兩司當爲進參,除在外·未署經外,未肅拜·呈告人員,竝待開門牌招,何如?上曰,依爲之。出擧條上命都承旨·右承旨·同副承旨先退。宗京·綋·止淵退出,上命左承旨,與閣臣製詩以進,以遊戲好種樹爲題。鼎烈·憙淳,承命製進,上命掩卷退,諸臣以次退出。
上在慶熙宮。停常參·經筵。
自酉時至人定,灑雨下雨,測雨器水深三分。
中宮殿,藥房口傳問安。答曰,知道。
尹鼎烈啓曰,明日常參·經筵,取稟。傳曰,只晝講。
又啓曰,別兼春秋金道喜,旣有只推之命,卽爲牌招入直,何如?傳曰,允。
傳于申綋曰,三使臣留待。
傳于李止淵曰,三使臣入侍。
備忘記,公淸水使具絳下直,長弓一張,長箭一部,片箭一部,筒兒一箇賜給。
傳于洪敬謨曰,別講爲之。
傳于李止淵曰,召對爲之。
傳于尹鼎烈曰,別講爲之。
尹鼎烈,以承文院意啓曰,今日慕華館査對時,六曹堂上,當爲進參,而吏曹·禮曹堂上,俱不進參,令政院,竝卽牌招,以爲備員開坐之地,何如?傳曰,允。
以禮曹參議李光文牌不進罷職傳旨,傳于李止淵曰,只推。
尹鼎烈啓曰,卽者副校理李若愚,以其親病,陳疏徑出,原疏纔已捧入矣。所當直捧禁傳旨,而此與無端徑出有異,推考警責,何如?傳曰,允。
掌令李應奎啓曰,臣於言責之任,初無堪承之望,而掌憲除旨,忽下於病伏之中,臣且惶且感,固當蹶趨膺之不暇,而第於合啓中,竊有私義之不可聯參者,曾叩臺地,以此引避,每蒙恩諒,當遞之義,與前無異,其何可晏然蹲冒於臺次乎?賤疾適苦,今始來避,所失尤大,請命遞斥臣職。答曰,依啓。
持平徐相祿啓曰,臣才識鹵莽,言議巽軟,淸朝耳目之任,素無堪承之望,而千萬不自意,伏奉柏府除旨,感惶有日,天牌嚴臨,義分是懼,冒沒出肅而第臣於合啓中,有區區私義之不可冒參者,曾叩臺地,猥陳引避之義,特蒙體諒之恩,揆以前後,宜無異同,以此情踪,何可一刻晏然於臺次乎?請命遞斥臣職。答曰,依啓。
以執義具康,掌令鄭鴻慶,司諫任百禧,獻納尹景鎭牌不進罷職傳旨,傳于李勉昇曰,只推。
以別兼春秋金道喜牌不進罷職傳旨,傳于尹鼎烈曰,只推。
以副應敎柳訸,校理沈能岳,副校理金敎喜牌不進罷職傳旨,傳于尹鼎烈曰,只推。
李止淵,以訓鍊都監言啓曰,本局分授都城仁王山南邊第四城七間許頹圮處,今十月十四日爲始,改築之意,敢啓。傳曰,知道。
又以禁衛營言啓曰,本營軍色從事官李羲肇,奉命出疆,今姑改差,何如?傳曰,允。
禁府照目,瑞山郡守安光貞矣,本府議啓內,災邑捧稅,雖有事情之多掣,裝發愆期,未免法理之有違,以此照律,罪杖八十收贖,奪告身三等,私罪,奉敎依允爲旀,功減一等爲良如敎。
又照目,監試二所禁亂官李憲英矣,本府依啓內,擧子冒入,今旣綻露,則禁亂不嚴,難免其罪,以此照律,罪笞五十收贖,解見任別敍,私罪,奉敎依允爲旀,功減一等爲良如敎。
副校理李若愚疏曰,伏以臣母,年衰病痼,寧日恒少,而近因換節之際,將攝失宜,重患傷寒,兼以滯食之症,飮啖專却,達宵苦劇,家伻踵至,促臣歸視,臣自聞此報,方寸煎灼,按住不得,玆敢忙陳短章,徑出禁扃。伏乞聖慈,俯垂矜諒,亟遞臣所帶之職,俾便救護,仍治臣擅離之罪,以昭法紀焉,臣無任云云。答曰,省疏具悉。勿辭救護。
戊寅十月十三日辰時,上御興政堂。三使臣入侍時,左承旨尹鼎烈,假注書鄭知容,記注官李衡柱,記事官權敦仁,上使朴崙壽,副使趙萬元,書狀官李羲肇,以次進伏。上曰,三使臣進前。崙壽·萬元·羲肇,以次進前,上曰,善爲往還,可也。崙壽曰,隔歲離陛,伏不勝耿結之忱矣。上命賜耳掩各一部,臘藥各一封,崙壽等跪受,上命三使臣先退。崙壽·萬元·羲肇,以次退出,上曰,諸承旨,持公事入侍。出榻敎賤臣,承命出傳,行都承旨朴宗京,右承旨申綋,左副承旨李勉昇,右副承旨洪敬謨,同副承旨李止淵,假注書金羽根,待敎徐憙淳,追入進伏。上曰,公事讀奏,可也。宗京曰,各房無公事矣。上命退,諸臣以次退出。
戊寅十月十三日辰時,上御興政堂。召對入侍時,參贊官洪敬謨,持論語第四卷,檢討官南周獻,持論語第四卷,待敎徐憙淳,持論語第四卷,假注書鄭知容,持論語第四卷,記注官李衡柱,持論語第四卷,記事官權敦仁,持論語第四卷,以次進伏訖。上命開卷讀之。周獻,讀自子曰麻冕,止文不在玆乎。上曰,參贊官讀之。敬謨,讀自天之將喪斯文,止其如予何,上曰,閣臣讀之。憙淳,讀自太宰問,止又多能也。上曰,注書讀之,賤臣,讀自子聞之曰,止不多也。上曰,上番讀之。衡柱,讀自牢曰,止不試故藝,上曰,下番讀之。敦仁,讀自子曰吾有知乎哉,止叩其兩端而竭焉。上曰,文義陳之。周獻曰,斯文迺君子之道也。君子之道,如碩果之不食,必有繼往而開來者,雖小人極盛之時,君子之道,未嘗消焉。故不以陰盛而不生其陽,自堯·舜·禹·湯,傳文·武·周·孔,自文·武·周·孔,傳宋朝群彦本朝諸賢,天之未喪斯文之義,於斯可見矣。上曰,綱目唐紀卷入之。賤臣,承命持入,上曰,讀奏,可也。周獻,承命讀奏,上曰,在院承旨入侍。出榻敎賤臣,承命出傳,行都承旨朴宗京,左承旨尹鼎烈,右承旨申綋,左副承旨李勉昇,同副承旨李止淵,假注書金羽根,追入進伏。上命都承旨·左副承旨·同副承旨先退。宗京·勉昇·止淵退出,周獻曰,當此經筵日御之時,玉堂上番闕直,事甚未安,副應敎柳訸,校理沈能岳,副校理金敎喜,竝卽牌招,以爲推移入直之地,何如?上曰,依爲之。出擧條上曰,閣臣與下番,製絶句詩以進。憙淳·敦仁,承命製進,上命掩卷退,諸臣以次退出。
戊寅十月十三日午時,上御興政堂。別講入侍時,參贊官李止淵,檢討官南周獻,持國朝寶鑑第五卷,待敎徐憙淳,假注書鄭知容,記注官李衡柱,記事官權敦仁,以次進伏訖。上命開卷讀之。周獻,讀自上妹,止大臣議啓,上曰,文義陳之。周獻曰,恭惟我成宗大王,右文爲治,嘗與諸講官,討論經史,至於宮夜已闌,有得聞所不聞,樂而不知疲之敎。是以當時文人學士,大鳴國家之盛,彬彬之治,可挽三古,今我殿下,日御經筵,上自聖經賢傳,下至諸子百家,靡不進講,此實成廟遺範,前聖後聖,其揆一也。臣固欽仰萬萬,伏願深加體念,一遵先王成憲焉。上曰,綱目中,當爲繼講者入之。賤臣,承命持入,上曰,下番讀之。敦仁,承命讀奏,上曰,在院承旨,持公事入侍。賤臣,承命出傳,行都承旨朴宗京,左承旨尹鼎烈,右承旨申綋,左副承旨李勉昇,右副承旨洪敬謨,假注書金羽根,追入進伏。上曰,公事讀奏,可也。止淵,讀奏永宗僉使李恒權到任狀啓,上曰,都承旨·左副承旨·右副承旨先退。宗京·勉昇·敬謨退出,上命左承旨,與閣臣製表以進,書題擬本朝直提學金昕謝於歸覲之日賜以藥餌。鼎烈·憙淳,承命製進,上曰,左副承旨及上注書入侍,右承旨及參贊官廳注書,趁申刻先退,可也。綋·止淵及賤臣退出,勉昇·羽根,追入進伏,上曰,公事持入,羽根承命持入,上曰,讀奏,可也。勉昇,讀奏咸鏡監司啓本罪人到配事,鼎烈讀奏黃海監司狀啓,秋享祭官職姓名成冊上送事,上命掩卷退,諸臣以次退出。
戊寅十月十三日申時,上御興政堂。別講入侍時,參贊官李勉昇,檢討官南周獻,持國朝寶鑑第五卷,待敎徐憙淳,假注書金羽根,記注官李衡柱,記事官權敦仁,以次進伏。上曰,坐直承旨入侍。出榻敎賤臣,承命出傳,與左承旨尹鼎烈,偕入進伏,上命開卷讀之。周獻,讀自與侍講徐居正,止與主文大臣議啓,上曰,以他書讀奏。周獻,承命讀周禮一遍,敦仁,承命讀政經·大學衍義·聖學十圖各一遍,上曰,公事奏之。鼎烈,讀奏廣州留守狀啓,農形事,上仍命掩卷而退,諸臣以次退出。
上在慶熙宮。停常參,只晝講。
中宮殿,藥房口傳問安。答曰,知道。
尹鼎烈啓曰,玉堂備員間,視事頉稟之意,敢啓。傳曰,知道。
李勉昇啓曰,大司憲宋穉圭,持平玄鎭商在外,執義具康,掌令鄭鴻慶呈辭,掌令一員,持平一員未差,監察茶時之意,敢啓。傳曰,知道。
尹鼎烈啓曰,臣鼎烈,依定式,進詣香室,奉審香祝樻祝板袱子,則精潔之意,敢啓。傳曰,知道。
又啓曰,假注書鄭知容,身病猝重,勢難察任,今姑改差,何如?傳曰,允。
傳于尹鼎烈曰,禮房承旨,馳詣宗廟·景慕宮,奉審摘奸以來。
傳于洪敬謨曰,召對爲之。
傳于洪敬謨曰,都承旨許遞,前望單子入之,待下批,牌招察任。
承旨前望單子入之,朴宗薰落點。
傳于尹鼎烈曰,別講爲之。
傳于李止淵曰,別講爲之。
鄭知容改差,代以朴容壽爲假注書。
尹鼎烈,以弘文館言啓曰,本館上番闕直,事甚未安,副應敎柳訸,校理沈能岳,副校理金敎喜,副修撰尹命圭,竝卽牌招,以爲推移入直之地,何如?傳曰,允。
又以奎章閣言啓曰,明日,卽書香閣冬孟朔大奉審日次,時原任閣臣,依節目,進詣擧行之意,敢啓。傳曰,知道。
李止淵,以兵曹言啓曰,五衛將辛致輔,除授在外,過限未上來,依法典改差,何如?傳曰,允。
又以訓鍊都監言啓曰,本局哨官李膺緖,身病猝重,改差,何如?傳曰,允。
修撰南周獻疏曰,伏以臣父,爲省先壟,往廣州地矣。素患痰癖之症,益劇於道路之撼頓,寒冷之換節,食飮全却,委在床席,鄕信踵到,促臣來視,臣自聞此報,方寸已亂,按住不得,玆敢忙陳短章,徑發鄕行。伏乞聖慈,俯賜矜諒,亟遞臣所帶之職,俾便救護,仍治臣擅離之罪,以昭法紀焉,臣無任云云。省疏具悉。爾其勿辭往護。
戊寅十月十四日辰時,上御興政堂。晝講入侍時,特進官李相璜,持詩傳第三卷,同知事尹益烈持詩傳第三卷,參贊官李勉昇,持詩傳第三卷,檢討官南周獻,持詩傳第三卷,典經徐憙淳,持詩傳第三卷,假注書金羽根,持詩傳第三卷,記注官李衡柱,持詩傳第三卷,記事官權敦仁,持詩傳第三卷,武臣行副護軍李馨秀,以次進伏。上曰,諸承旨持公事入侍。出榻敎承命出傳,與右承旨申綋,右副承旨洪敬謨,同副承旨李止淵,假注書鄭知容,偕入進伏。上開卷讀前受音,命奏新受音,周獻,讀自出其東門,止出其東門二章章四句,上曰,釋義奏之。周獻仍解釋以奏,上讀新受音,上曰,文義陳之。周獻曰,此譏淫之詩,而述安分自樂之辭也。目之所睹,如雲之女,非我思之攸存,分之所安,縞衣之妻,乃吾心之所樂,則可見其不失性情之正,而爲得夫婦之道矣。羞惡之心,人皆有之,而爲此詩者,粗識道理於板蕩之世,君子小人邪正之別,於此焉分,而先王之澤,猶有可觀者,伏願推類而玩索焉。上曰,下番陳之。憙淳曰,凡人之情,習聞而慣見,則雖悖常變怪之事,視若恬然,鄭國之俗,淫已成風,至於女子之群,奔於城闉,而不知恥,見者亦不以爲怪,擧國靡靡,莫之可救。然其中,亦有超然自拔於習俗者,刺譏諷諭,有可以見其羞惡之良心,大凡末世之士,竝皆奔走於利祿之場,雖若滔滔皆是,而亦豈無守正不阿卓然獨立者乎?國家取人之道,必也先求拔俗之士,表奬簡擢而後,風俗可變,士趨於正,伏望於此等處,以是推看焉。上曰,同知事陳之。益烈曰,鄭風皆淫,唯此詩,不失夫婦之正,而保其室家之樂,其安分自樂之意,去二南不遠,人性之本善,推可知矣,伏願以是推看焉。上曰,特進官陳之。相璜曰,上下番及同知事,皆已陳之,臣則別無可陳之辭矣。上曰,參贊官陳之。勉昇曰,上下番·玉堂,皆已陳奏,別無更進之文義,而經席體段,不止於文義而已。君德時政,皆可陳奏,區區下懷,竊有因此而仰達者矣。臣於年前,待罪玉署,屢登前席,敷奏文義,問難之際,天語溫醇,臣竊欽仰感激,今於十年之後,復登法筵,日三晉接,好學不倦,經史百家,顧問備至,益不勝攢仰之至。第伏覸諸臣陳文義之後,終靳一字賜批,不但群情之仰鬱,講說皆登日記,體段不成,不足以視後也。諸臣所奏,固不足裨補聖學之萬一,而或可或否,特賜批旨,以開群下敷陳之端,是臣區區之望也。相璜曰,鑄錢今已畢役矣。新錢之過三年行用,自是定法,而如値舊錢不足之時,則亦有畢鑄後仍爲稟請行用之例,見今經用不敷,所鑄新錢,來十一月初一日爲始行用,何如?上曰,依爲之。出擧條上命掩卷,仍命經筵先退。相璜·益烈·周獻·馨秀退出,上曰,公事奏之。止淵曰,各房無公事矣。上命退,諸臣以次退出。
戊寅十月十四日辰時,上御興政堂。召對入侍時,參贊官洪敬謨,持論語第四卷,檢討官南周獻,持論語第四卷,待敎徐憙淳,持論語第四卷,假注書鄭知容,持論語第四卷,記事官李嘉愚,持論語第四卷,記事官權敦仁,持論語第四卷,以次進伏訖。上命開卷讀之。周獻,讀自子曰鳳鳥不至,止過之必趨,上曰,參贊官讀之。敬謨,讀自顔淵喟然,止末由也已,上曰,閣臣讀之。憙淳,讀自子疾病,止待賈者也。上曰,注書讀之。賤臣,讀自子欲居九夷,止何有於我哉,上曰,上番讀之。嘉愚,讀自子在川上,止不舍晝夜,上曰,下番讀之。敦仁,讀自子曰吾未見,止進吾往也。上曰,文義陳之。周獻曰,顔淵,歎孔子之道曰,瞻之在前,忽焉在後,此是聖人道德氣象之巍巍蕩蕩,不可名者,惟聖人能知聖人,非諛才末學,所可形容於文義者,如天光雲影之徘徊上下,使人不可測其流行之理,譬之聖學日就月將之工,在於斯須之間也。伏願殿下,無忽於造次積累之功,而益加懋德焉。上曰,綱目入之,賤臣,承命持入綱目第七十二卷,上命下番讀奏。敦仁,承命讀奏,上曰,在院承旨入侍。出榻敎賤臣,承命出傳,右承旨申綋,左副承旨李勉昇,同副承旨李止淵,假注書金羽根,追入進伏。上曰,公事讀奏,可也。勉昇,讀奏黃海監司啓本罪人到配事,上命書傳敎曰,都承旨許遞,前望單子入之,待下批,牌招察任。仍命入承旨前望,羽根,承命持入,落點于兵曹參判朴宗薰。上命左副承旨·同副承旨先退。勉昇·止淵退出,上曰,廳注書退去,上注書替入,可也。賤臣退出,羽根進伏,上曰,奉審承旨入來,仍爲入侍,可也。羽根,承命出傳,與左承旨尹鼎烈,偕入進伏。鼎烈曰,臣承命馳詣宗廟尊所,奉審無頉,祭器·祭物·祭井看審精潔,諸執事進排官,摘奸無頉,仍詣景慕宮尊所,奉審無頉,祭器·祭物·祭井看審精潔,諸執事進排官,摘奸無頉矣。上曰,待令冊子中,可合進講者,持入,可也。羽根,承命持入,上命左承旨讀奏綱目,鼎烈,承命讀奏,上命參贊官讀奏四書廣註。敬謨承命讀奏,上命掩卷退,諸臣以次退出。
戊寅十月十四日未時,上御興政堂。別講入侍時,參贊官尹鼎烈,檢討官李翊會,持國朝寶鑑第五卷,待敎徐憙淳,假注書金羽根,記事官李嘉愚·權敦仁,以次進伏。上曰,在院承旨入侍。出榻敎賤臣承命出傳,與右承旨申綋,左副承旨李勉昇,右副承旨洪敬謨,同副承旨李止淵,假注書鄭知容,偕入進伏。鼎烈曰,修撰南周獻,以其親病,陳疏徑行,原疏纔已捧入矣。所當直捧禁推傳旨,而此與無端徑行有異,推考警責,何如?上曰,依爲之。出擧條上曰,無公事房承旨及廳注書先退。綋·勉昇·止淵·知容退出,上命開卷讀之。翊會,讀自大王大妣幸溫泉,止光陵,上曰,翰林下番讀之。敦仁,讀自秋八月,止受業於鄭夢周,上曰,都承旨若已承牌,入侍。出榻敎賤臣,承命出傳,與行都承旨朴宗薰,追入進伏。上曰,綱目及其他,可以進講冊子持入。賤臣,承命持入,上命揀拔以奏,敦仁,承命讀綱目後晉紀·古鏡重磨方·朱書節要·近思錄各一遍,憙淳,承命讀通鑑纂要一遍,上曰,左承旨及閣臣,各賦一絶,而題則於國朝寶鑑中擇入。鼎烈曰,以柏葉靑浮萬壽盃爲之,何如?上曰,好矣。鼎烈·憙淳,以次製進,上曰,都承旨先退。宗薰退出,上曰,同副承旨入侍。出榻敎止淵,追入進伏,上曰,今日坐直左承旨,與同副承旨爲之,坐直外承旨先退。敬謨退出,上曰,公事奏之。止淵,讀奏咸鏡左道兵使啓本式年武科初試試取事。上仍命退,諸臣以次退出。
戊寅十月十四日申時,上御興政堂。別講入侍時,參贊官李止淵,檢討官李翊會,持國朝寶鑑第五卷,待敎徐憙淳,假注書金羽根,記事官李嘉愚·權敦仁,以次進伏。上曰,坐直承旨入侍。出榻敎賤臣承命出傳,與左承旨尹鼎烈,偕入進伏,上命開卷讀之。翊會,讀自學有淵源,止行三年之喪,上曰,綱目持入。嘉愚,承命出,持綱目第一卷而入,上曰,左承旨讀之。鼎烈,讀周紀一遍,上曰,翰林下番讀之。敦仁,讀周紀一遍,上曰,閣臣讀之。憙淳,讀周紀一遍,上曰,左承旨及待敎,各賦一絶,而題則以四海一家春爲之。鼎烈·憙淳承命製進,日暮燭至。上命退,諸臣以次退出。
上在慶熙宮。停常參·經筵。
藥房都提調南公轍,提調金履喬,副提調尹鼎烈啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?中宮殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿·中宮殿·嘉順宮·世子宮,口傳問安。答曰,知道。
李止淵啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
李勉昇啓曰,大司憲宋穉圭,持平玄鎭商在外,執義具康,掌令鄭鴻慶呈辭,掌令一員,持平一員未差,監察茶時之意,敢啓。傳曰,知道。
備忘記,南兵使趙華錫下直,長弓一張,長箭一部,片箭一部,筒兒一箇賜給。
傳于李勉昇曰,召對爲之。
傳于尹鼎烈曰,別講爲之。
傳于洪敬謨曰,別講爲之。
朴容壽有頉,代以李憲兢爲假注書。
以副應敎柳訸,校理沈能岳,副校理金敎喜,副修撰尹命圭牌不進罷職傳旨,傳于尹鼎烈曰,只推。
尹鼎烈,以弘文館言啓曰,本館上番闕直,事甚未安,副應敎柳訸,校理沈能岳,副校理金敎喜,副修撰尹命圭,旣有只推之命,竝卽牌招,以爲推移入直之地,何如?傳曰,竝許遞,前望單子入之。
玉堂前望單子入之,副應敎李羲準,校理李東煥,副校理趙民和,副修撰姜世白落點。
朴宗薰啓曰,吏曹郞廳來言,臺諫有闕政事,取稟。傳曰,政官牌招開政。
李憲兢有頉,代以金逸淵爲假注書。
尹鼎烈,以奎章〈閣〉言啓曰,景慕宮望廟樓,今望奉審無頉之意,敢啓。傳曰,知道。
又以奎章閣言啓曰,臣等進詣書香閣,御眞展奉,奉審無頉,而閣內諸處,亦爲無頉之意,敢啓。傳曰,知道。
朴宗薰,以吏曹言啓曰,因咸鏡監司朴宗來狀啓,洪原縣監李錫龜,令該曹,催促下送事,啓下矣。自臣曹,洪原縣監李錫龜處催促,則以爲,親病猝重,不得下去云。雖未知其親病之如可,而狀請催促之下,不卽下去者,殊甚未安,改差,何如?傳曰,允。
李止淵,以備邊司言啓曰,關西先運襦衣二百四十九領,紙衣二百六十六領,照數捧上,稱量綿品紙品,亦爲看審後,仍爲監封逢授於齎去禁軍處,沿路輸運及本道頒給等節,各別惕念事,措辭關飭之意,敢啓。傳曰,允。
又以兵曹言啓曰,兼司僕將李應植,母病沈重,勢難供職,呈狀乞遞,改差,何如?傳曰,允。
李勉昇,以刑曹言啓曰,禮曹啓辭內,卽接成均館所報,則今番監試時,長湍幼學金佑殷,初不應講於該邑,又不受帖於照訖所,而其姓名出於二所進士榜上,不可仍置。故其觀科委折詳査,照訖帖推尋上送之意,發關該道,粘連本邑所報,以爲金佑殷,不惟不應講,考諸一邑帳籍,原無姓名云,此必是隱跡冒入之流事報來矣。今番備邊司,新定科規節目內,儒生入門時,與呈券出場時,閱其照訖帖,如有僞帖,或無帖者,竝依攔入律,移法司充軍事啓下,而非但新頒節目之如是申明,科規事體,何等嚴截,而甚至有無帖攔入入格之弊,論以法律,士習之無嚴,莫此爲甚。該儒生,爲先拔去,更加査得照律勘罪,原榜目中,付標以入,而當該禁亂官之初不番察,推此可知,不可無罪,令該府拿問處之,何如?傳曰,允事,命下矣。金佑殷,今始自現,故嚴加査問,則所供內,以爲不赴照訖講,冒禁闌入之罪,箇箇遲晩矣。取考法文,則大典通編諸科條有曰,不綠名闌入者,降定水軍,固當依律勘處,而渠以無父無兄弟獨身,只有八十二歲老祖云。律有祖父母·父母,老疾應侍,家無以次成丁者,收贖之文,佑殷,依律文收贖放送,何如?傳曰,允。
戊寅十月十五日辰時,上御興政堂。召對入侍時,參贊官李勉昇,持論語第四卷,檢討官李翊會,持論語第四卷,待敎徐憙淳,持論語第四卷,假注書金羽根,持論語第四卷,記事官李嘉愚,持論語第四卷,記事官權敦仁,持論語第四卷,以次進伏。上曰,諸承旨,持公事入侍。賤臣,承命出傳,與左承旨尹鼎烈,右承旨申綋,右副承旨洪敬謨,同副承旨李止淵,假注書鄭知容,偕入進伏,上命開卷讀之。翊會,讀自子曰語之而不惰,止論語集註大全卷之九,上曰,參贊官讀之。勉昇,讀自論語集註大全卷之十,止其言似不足者,上曰,注書讀之。賤臣,讀自君子不以紺緅飾,止狐貉之厚以居,上曰,上番讀之。嘉愚,讀自去喪無所不佩,止杖者出斯出矣。上曰,文義陳之。翊會曰,顔子於夫子之道,心悅誠服,故語之而不惰,非但語言之際不惰而已,退而省其私,則亦足以發明夫子之學,此所以見其進未見其退,而爲不惰之本也。學不厭敎不倦,爲聖門傳授之訣,而心誠好之,心誠悅之,則夫安有畫而不進之弊哉?大凡爲學之方,無厭倦懈惰之心,然後可以造道之極致,伏願此等處,尤加體念焉。上曰,參贊官陳之。勉昇曰,玉堂所陳,果切實,其下篇章,皆是工夫次第,說而不繹,從而不改,八字政好玩味,蓋言旣正直矣,不可不從,言又巽順矣,不得不說,非從之說之之難,不繹而不改,則終無益矣。聖人敎如雨露之澤,何物不成,而不繹而不改,則矯揉無術,末如之何?今殿下,日接諸臣討論,或有以君德時政仰奏者,殿下豈不樂聞之哉?然或有欠於躬行體驗之實,則終無其效,伏願深留聖意焉。上曰,閣臣陳之。憙淳曰,語之而不惰,從而改說而繹者,卽工夫無間斷之事,而工夫之無間斷,莫如一誠字,玉堂所陳,參贊所奏,相爲表裏,伏願以是體念焉。上曰,公事奏之。鼎烈曰,臣禮房無公事,而吏房代房,有公事矣。讀奏假注書望,敬謨,讀奏公淸監司狀啓,稅船護送事,止淵,讀奏平安監司狀啓,漂人出送事,稱謝咨文,傳到鳳城後,受答通出送事,勉昇曰,臣刑房無公事矣。綋曰,臣工房無公事矣。上仍命退,諸臣以次退出。
戊寅十月十五日午時,上御興政堂。別講入侍時,參贊官尹鼎烈,檢討官李翊會,持國朝寶鑑第五卷,待敎徐憙淳,假注書金羽根,記事官李嘉愚·權敦仁,以次進伏。上曰,在院承旨入侍。出榻敎賤臣,承命出傳,與右承旨申綋,左副承旨李勉昇,右副承旨洪敬謨,同副承旨李止淵,假注書鄭知容,偕入進伏。上命開卷讀之。翊會,讀自弘文館議曰,止命賜四十丸,上命諸承旨先退。綋·勉昇·敬謨·止淵退出,上曰,綱目及待令冊子中,可合進講者持入。嘉愚,承命持入,翊會,承命讀綱目秦紀一遍,敦仁,承命讀秦紀·唐鑑·政經各一遍,鼎烈,承命讀綱目漢紀及中庸序,憙淳,承命讀雅頌一遍,上曰,右承旨·同副承旨入侍。出榻敎宗薰·勉昇,追入進伏,上曰,公事奏之。鼎烈,讀奏吏曹草記洪原縣監改差事,止淵,讀奏守門將金鏞病親呈辭及慶尙監司啓本罪人到配事,綋,讀奏慶尙監司狀啓一胎三男人給料事。上曰,左承旨及閣臣,各賦一絶句,而題則以始行養老禮於國學爲之。鼎烈·憙淳,承命製進。上命退,諸臣以次退出。
戊寅十月十五日申時,上御興政堂。別講入侍時,參贊官洪敬謨,檢討官李翊會,持國朝寶鑑第五卷,待敎徐憙淳,假注書金羽根,記注官安亨鎭,記事官權敦仁,以次進伏。上曰,坐直承旨入侍。出榻敎賤臣,承命出傳,與左承旨尹鼎烈,右承旨申綋,偕入進伏,上命開卷讀之。翊會,讀自夏月,止上乃止,上曰,文義陳之。翊會曰,刑政者,助治之具也。有功不賞,有罪不罰,無以爲治,大邱府使林壽昌,爲工曹參議,富平府使閔孝男,爲尙衣院正,潭陽府使南季尙加一資,以治績特異也。公州牧使李叔生,南原府使蔡中保,江陵府使具致洪,竝科罪罷黜,以貪汚庸懶也。祖宗朝賞罰,若是分明,所以治化郅隆,而日前綱目進講時,阿·卽墨大夫事亦類此,而齊國大治,贓吏者,生民之蠧也。不可不嚴法重繩,伏願此後,如有治績優異,贓汚狼藉者,或賞或罰,以示信賞必罰之意焉。上曰,綱目及待令冊子中,可合進講者持入。賤臣,承命讀綱目漢紀·御製警世問答各一遍,敦仁,讀綱目漢紀·古鏡重磨方·御定大學類義各一遍,上曰,以日日新又日新爲題,而左承旨及閣臣各賦一絶。鼎烈·憙淳,承命製進,上曰,公事奏之。敬謨,讀奏公淸監司狀啓,瑞山郡守安光貞,令攸司稟處事。上命退,諸臣以次退出。
上在慶熙宮。停常參·經筵。
中宮殿,藥房口傳問安。答曰,知道。
洪敬謨啓曰,大司憲宋稚圭,持平玄鎭商在外,執義具康,掌令鄭鴻慶呈辭,掌令一員,持平一員未差,監察茶時之意,敢啓。傳曰,知道。
朴宗薰啓曰,左副承旨李勉昇,同副承旨李止淵今日不爲仕進,竝卽牌招,何如?傳曰,竝許遞,前望單子入之。
又啓曰,吏曹判書林漢浩,參判李龍秀牌不進推考傳旨,今方捧入,而開政命下之後,如是違牌,事甚未安,參議徐俊輔在外,判書·參判,更爲牌招,何如?傳曰,允。
承旨前望單子入之,李德鉉·金啓溫落點。
傳于洪敬謨曰,召對爲之。
有政。吏批,判書林漢浩進,參判李龍秀進,參議徐俊輔在外未肅拜,行都承旨朴宗薰進。以趙秀仁爲掌令,吳熙常爲持平,尹景鎭爲弼善,鄭景祚爲兵曹參判,宋冕載爲刑曹參判,洪羲瑜爲禁府都事,申在陽爲瑞山郡守,徐相祿爲洪原縣監,鎭海縣監金見臣,龍川府使李漢極相換。故參判趙興鎭贈吏判例兼,褒贈事承傳,故參判鄭澤雷贈吏判例兼,忠節卓異加贈事判下,兼掌令趙萬永書狀減下。
兵批,行判書金履陽病,參判未差,參議朴宗珩入直進,參知朴孝成病,右副承旨申綋進,同知單全取淳,僉知單李錫龜,護軍朴宗京·朴蓍壽,副護軍金學淳·洪冕燮·李勉昇·李止淵,副司直柳訸·李應奎·韓用儀·沈能岳·金敎喜·徐相祿已上竝單付。
以平安監司李肇源狀啓,龍崗縣監金炳球遭母喪事,傳于朴宗薰曰,今日政差出。
吏批,再政。以南履懋爲獻納,洪秀晩爲同義禁,洪羲瑾爲龍崗縣監。
兵批,再政。副護軍單金啓溫·李德鉉。
承旨前望單子入之,韓耆裕·鄭元容落點。
金逸淵有頉,代以鄭德和爲假注書。
傳于洪敬謨曰,別講爲之。
尹鼎烈,以弘文館言啓曰,新除授副校理趙民和時在公淸道忠原地,副修撰姜世白時在慶尙道尙州地,經筵入番事緊,請斯速乘馹上來事,下諭。答曰,依啓。
又以弘文館言啓曰,本館上番闕直,事甚未安,副校理李若愚由限已過,與新除授副應敎李羲準,校理李東煥一體牌招,以爲推移入直之地,何如?傳曰,允。
以副應敎李羲準,校理李東煥,副校理李若愚牌不進罷職傳旨,傳于尹鼎烈曰,只推,更爲牌招。
尹鼎烈,以侍講院言啓曰,兼司書尹命圭時無職名,令該曹口傳付軍職,何如?傳曰,允。
兵曹口傳政事,副司果單尹命圭。
以全羅監司李魯益狀啓,靈巖郡人物渰死事,傳于洪敬謨曰,聞甚矜惻,元恤典外,別加顧助,如有生前身還布,竝蕩減事,分付。
韓耆裕,以義禁府言啓曰,公淸監司權常愼狀啓內,瑞山郡守安光貞爲先罷黜,其罪狀令攸司稟處事,啓下矣。安光貞今方待命,拿囚之意,敢啓。傳曰,知道。
戊寅十月十六日午時,上御興政堂。召對入侍時,參贊官洪敬謨持論語第四卷,檢討官李翊會持論語第四卷,待敎徐憙淳持論語第四卷,假注書金羽根持論語第四卷,記事官李嘉愚持論語第四卷,記事官權敦仁持論語第四卷,以次進伏。上曰,諸承旨持公事入侍。出榻敎賤臣承命出傳,與行都承旨朴宗薰,左承旨尹鼎烈,右承旨申綋,假注書鄭知容偕入進伏,上命開卷讀之。翊會讀自朋友之饋,止論語集註大全卷之十,翊會曰,鄕黨篇今方盡講矣。朱子每令學者觀聖人氣像,而欲觀聖人氣像,則無如此篇,昔人謂鄕黨一篇,畫出聖人。蓋自容色言動,以至衣服飮食之節,無不審諦而謹記之,畫之所不能及處,善爲形容,若於此沈潛玩索,則聖人氣像,可以善觀。在朝而侃侃,燕居而申申,皆是聖人不勉而中,自合規度處,伏願深加體驗,則有益於聖學,當不淺鮮矣。上曰,參贊官陳之。敬謨曰,玉堂所奏甚好,臣則別無更陳之辭矣。上曰,都承旨及右承旨先退。宗薰·綋退出,上曰,玉堂待令冊子中,可合進講者持入。嘉愚承命持入,上曰,左承旨讀之。鼎烈讀小學·孟子·五經百篇各一遍,上曰,翰林下番讀之。敦仁讀綱目周秦記·易學圖說·御定大學類義各一遍,上曰,都承旨·右承旨入侍。出榻敎宗薰·綋追入進伏。上曰,左副承旨許遞,前望單子入之。出榻敎賤臣承命,持入前望,上落點于行護軍韓耆裕,鼎烈曰,新除授承旨韓耆裕,卽爲牌招,何如?上曰,依爲之。出擧條上曰,右副承旨許遞,前望單子入之。出榻敎賤臣承命持入前望,上落點于行副護軍鄭元容,宗薰曰,新除授承旨鄭元容,卽爲牌招,何如?上曰,依爲之。出擧條上曰,公事奏之。敬謨讀奏江華留守狀啓,務安縣稅船無弊護送事,鼎烈讀奏江華留守狀啓,陵園所·華寧殿奉審事,上曰,左承旨及閣臣各賦一律。鼎烈·憙淳,承命製進,上曰,今日坐直都承旨與同副承旨爲之,可也。仍命退,諸臣以次退出。
戊寅十月十六日申時,上御興政堂。別講入侍時,參贊官洪敬謨,檢討官李翊會持國朝寶鑑第五卷,待敎徐憙淳,假注書鄭德和,記事官李嘉愚,記事官權敦仁以次進伏訖。上曰,坐直承旨入侍。出榻敎賤臣承命出傳,與行都承旨朴宗薰,左承旨尹鼎烈偕入進伏。上命開卷讀之。翊會讀自直提學金訢,止可垂萬世也。上曰,參贊官讀之。敬謨讀自權近,止以贍其用,上曰,閣臣讀之。憙淳讀自命蠲八道,止有是命,上曰,文義陳之。翊會曰,直提學金訢請往省其父友臣之病,命給馬賜藥餌,友臣雖有甘盤舊契,直提學非崇秩高官,而給馬賜藥,出於異數,祖宗朝禮待臣隣之意,推廣孝理之政,可以仰想。此雖一事,而可法者數端,伏望體念焉。上曰,右承旨入侍。賤臣承命出傳,右承旨鄭元容追入進伏,上曰,綱目及待令冊子中,可合進講者持入。賤臣承命持入,上曰,綱目讀奏,翊會讀綱目漢紀,上曰,下番翰林讀奏。敦仁讀綱目唐紀,上曰,諸冊子中簡拔讀奏。鼎烈讀史紀評林,敦仁讀五經百篇各一遍訖,宗薰曰,若値都承旨坐直之時,則上注書入直,卽是院規,載在故事,而今日假注書金羽根申退矣。雖是生疎昧例之致,古規則不可以不存,從重推考,何如?上曰,依爲之。出擧條上曰,都承旨·右承旨先退。宗薰等退出,上曰,注書,誰也?賤臣對曰,鄭德和矣。上曰,都承旨入侍。嘉愚承命出傳,與行都承旨朴宗薰偕入進伏,上曰,左承旨及閣臣各賦一絶。鼎烈·憙淳承命製進,上曰,都承旨及閣臣以兩頭纖纖詩體,各爲製進。宗薰·憙淳承命製進。仍命退,諸臣以次退出。
上在慶熙宮。停常參·經筵。
中宮殿,藥房口傳問安。答曰,知道。
鄭元容啓曰,來二十一日朝參日次矣,敢稟。傳曰,停。
尹鼎烈啓曰,來二十一日輪對日次矣,敢稟。傳曰,當次人受點,後日次來待。
韓耆裕啓曰,大司憲宋穉圭,持平玄鎭商·吳熙常在外,執義具康,掌令鄭鴻慶呈辭,掌令趙秀仁未肅拜,監察茶時之意,敢啓。傳曰,知道。
朴宗薰啓曰,假注書鄭德和時無職名,令該曹,依例付軍職冠帶常仕,何如?傳曰,允。
傳于洪敬謨曰,召對爲之。
傳于鄭元容曰,別講爲之。
以校理李東煥,副校理李若愚再牌不進罷職傳旨,傳于尹鼎烈曰,只推。
以副應敎李羲準牌不進罷職傳旨,傳于尹鼎烈曰,只推。
戊寅十月十七日午時,上御興政堂。召對入侍時,參贊官韓耆裕持論語第五卷,檢討官李翊會持論語第五卷,待敎徐憙淳持論語第五卷,假注書鄭德和持論語第五卷,記事官李嘉愚持論語第五卷,記事官權敦仁持論語第五卷,以次進伏訖。上命開卷讀之。翊會讀自論語集註大全卷之十一,止不及門也。上曰,參贊官讀之。耆裕讀自德行,止文學子游·子夏,上曰,閣臣讀之。憙淳讀自回也非助我者也,止天喪予,上曰,文義陳之。翊會曰,先進禮樂,文質得宜,而反謂之野人,後進禮樂,文過其質,而反謂之君子,文勝之弊如此,夫子之欲從先進,亦損益矯捄之意也。世級日降,文弊日甚,我國如趙宋,專尙文治,誠有質勝之歎,趙聖期,論治道,欲參用夏殷之忠質,良以此也。以言乎政治,則文具漸繁,而國計耗縮,以言乎風俗,則浮文日勝,而質行不足,比之夫子之時,又當落下幾層,苟欲矯捄,則當以純厚朴實爲務,以爲回淳反朴之漸,伏願深加講究焉。上曰,參贊官陳之。耆裕曰,玉堂所陳切實,臣別無所奏矣。上曰,閣臣陳之。憙淳曰,臣亦別無所達矣。上曰,諸承旨持公事入侍。出榻敎賤臣承命出傳,行都承旨朴宗薰,左承旨尹鼎烈,右承旨鄭元容,右副承旨申綋,同副承旨洪敬謨,假注書金羽根追入進伏。上曰,中宮殿達生散,自今日停止。出榻敎上曰,公事奏之。宗薰曰,臣吏房,有公事矣。仍讀奏江華留守狀啓後營將延安府使李在修罷黜事。敬謨曰,臣戶房,有公事矣。仍讀奏京畿監司狀啓通津府反庫事,鼎烈曰,臣禮房,有公事矣。仍讀開城留守啓本公都會試取事,元容曰,臣兵房,無公事矣。耆裕曰,臣刑房,有公事矣。仍讀奏黃海監司啓本罪人丁甲秀松禾縣到配事,綋曰,臣工房,無公事矣。上曰,政院坐直,右承旨·左副承旨爲之。上曰,左承旨外,諸承旨及廳注書先退。宗薰等以次退出,上曰,綱目及待令冊子中,可合進講者,次第持入。羽根·嘉愚承命持入,上曰,參贊官先退,同副承旨入侍。耆裕退出,敬謨追入進伏,上曰,諸書中簡拔讀奏。鼎烈讀綱目漢紀一遍,敦仁讀綱目漢紀,孟子及八大家文抄,謨訓輯要各一遍,敬謨讀陸宣公奏議,上曰,都承旨入侍。出榻敎羽根承命出傳,行都承旨朴宗薰追入進伏,上曰,右承旨·右副承旨入侍。元容·綋承命入侍,上曰,左承旨及閣臣做賦。鼎烈·憙淳承命製進。上命退,諸臣以次退出。
戊寅十月十七日申時,上御興政堂。別講入侍時,參贊官鄭元容,檢討官李翊會持國朝寶鑑第五卷,待敎徐憙淳,假注書鄭德和,記事官李嘉愚,記事官權敦仁,以次進伏訖。上命開卷讀之。翊會讀自夏四月,止愼出入調護,可也。上曰,坐直承旨入侍。出榻敎賤臣承命出傳,左副承旨韓耆裕追入進伏,上曰,參贊官讀之。元容讀自禁政府吏曹,止親耕耤田,上曰,閣臣讀之。憙淳讀自夏四月,止上可之。上曰,文義陳之。翊會曰,我國之公無私者,惟科擧而已。伊時聖敎如此,可見祖宗盛際科擧之至公無私,而近日則私意橫流,每經一科,物議沸騰,有識竊歎,頃當式年監試,廟堂操飭,不無一二分之效,而來頭覆試,又若復蹈前轍,不能一意秉公,則殆近於有始無終,而中外失望,又將如前,自上特下嚴敎,申飭有司。若成廟朝下敎,則科弊似當痛革矣。上曰,參贊官陳之。元容曰,臣別無所奏矣。上曰,閣臣陳之。憙淳曰,玉堂所奏切實,臣別無所達矣。上曰,注書出去,冊子中可合進講者持來。賤臣承命持入,翊會曰,昨有古文眞寶持入之敎,而本館無之,故不得入之矣。元容曰,古文眞寶年前新印件,在宜春門庫,而史庫分藏件及內閣·玉堂·春坊頒賜件,竝未及分賜,而藏在一庫,已經多年,自多蠧傷,見甚悶惜,向自本閣有所提奏,而未承下敎矣。上曰,下番翰林讀奏綱目下編及皇明通紀,可也。敦仁讀綱目及皇明太祖紀各一遍訖,上曰,公事持來。賤臣承命持入,上曰,上疏是誰之疏乎?元容曰,江華留守金相休疏也。元容讀江華留守上疏及水原留守狀啓訖,上曰,上疏入之,可也。元容書公事判付訖,上命退,諸臣以次退出。
上在慶熙宮。停常參·經筵。
中宮殿,藥房口傳問安。答曰,知道。
韓耆裕啓曰,大司憲宋穉圭,持平玄鎭商·吳熙常在外,執義具康,掌令鄭鴻慶呈辭,掌令趙秀仁未肅拜,監察茶時之意,敢啓。傳曰,知道。
朴宗薰啓曰,兵曹參判鄭景祚,刑曹參判宋冕載除拜後過三日不爲出肅,依定式竝推考警責,仍卽牌招察任,何如?傳曰,允。
傳于尹鼎烈曰,召對爲之。
傳于尹鼎烈曰,別講爲之。
以副應敎李羲準,校理李東煥,副校理李若愚牌不進罷職傳旨,傳于尹鼎烈曰,只推。
尹鼎烈,以弘文館言啓曰,應敎趙琮鎭,校理姜世綸,副校理趙民和,修撰南周獻,副修撰李潞·姜世白在外,本館上番闕直,事甚未安,副應敎李羲準,校理李東煥,副校理李若愚旣有只推之命,竝卽牌招,以爲推移入直之也,何如?傳曰,允。
鄭元容,以備邊司言啓曰,卽見咸鏡監司朴宗來分等狀啓,則德源等十邑,置之稍實,安邊等八邑鎭,置之之次,甲山等七邑,置之尤甚,後錄諸條,竝請令廟堂,稟旨,分付矣。本道之今年穡事,如占豐登,水田旱田,雨暘適宜,自南自北,別無優劣,迺自入秋以後,跨朔長澇,有時凄風,迭相爲災,傷損居多,及其滌場,名實不副,雖有峽遜而野勝,終然穰多而歉少,分等依狀請施行。其一,交濟久置外,元還餉各穀,尤甚邑三分一,之次邑尤甚社里四分一,相當穀準折代捧,待明秋還作本色事也。還穀代捧,雖在常年,或有闊狹之政,則今於災民,宜軫紓力之方,依道啓分數,許令代捧。其一,富寧等五邑虛留未捧,排年分捧條中,慶源·慶興兩邑,酷被水災,民勢遑汲,退待明年,依數徵捧事也。虛留之排年分捧,已是恤民之至意,則又令退捧,實難議到,而兩邑民情,被災最甚,不可無曲恤,依請許施。其一,庚午癸酉甲戌停退中,稍實德源·永興·定平等三邑,一竝準捧,之次七邑,限三分二徵捧,竝許相當穀準折代捧,尤甚七邑,姑許仍停事也,舊還之連年請停,雖非重還餉之意,災邑民勢之難於準捧,誠如狀辭,之次邑之三分二收捧,尤甚邑之全數仍停,竝爲許施,而所捧之邑,亦使之準折代捧,其一,庚午以後各年未捧,稍實諸邑,沒數準捧,之次諸邑,限三分二收捧,而竝許相當穀準折代捧,尤甚諸邑,姑許仍停事也。未捧本非朝家之所許,不過該邑之擅停,安有如許糴法,而似此之歲,强令督納,亦非軫恤之政,之次邑則許其三分二收捧,尤甚邑限三分一收捧,而其中慶興一邑,餘數零星,不必分數,此則使之準捧,捧納之穀,無論三等邑,竝許準折代捧。其一,尤甚邑限明秋勿定配所事也。其一,推奴徵債,限明秋防塞事也。配所勿定,推徵防塞,旣多已施之例,亦依狀請施行,何如?傳曰,允。
又以備邊司言啓曰,卽見廣州留守鄭尙愚災實狀啓,則備陳穡事災損之狀,仍以爲,地部劃下災十五結外,各樣不足災一百四結七十四負三束,特許加劃,各年停退未捧還餉一萬六百四十石零,以今民勢,實難督捧,與推奴徵債,限明秋防塞事,竝請令廟堂,稟處矣。本府農形,槪與畿內諸邑,均爲登熟,而猶未免晩後災損,今報災摠,較之近年,實爲精約,元劃外一百四結零,特爲準劃,至於舊還,則山城餉摠,較戶甚多,爲民痼瘼,甲於畿內,朝家軫恤,宜有拔例,而第念昨年年事,遜於今年,猶有如干所捧,則迨此少康之歲,不可無較量民勢,漸次徵捧,己巳以後各年停未捧中甲戌未捧,則年條旣在最近,有難多數闊狹,此則使之三分二收捧,推徵防塞,旣多已例,亦爲許施,何如?傳曰,允。
獻納南履懋啓曰,臣姿性巽軟,言議蔑裂,淸朝耳目之任,初何嘗一毫近似,而納言除旨,忽下於夢想之外,臣聞命驚惶,莫省攸措。第感激恩私,怵畏義分,雖不得不章皇出肅,而臣之從兄臣履翼,方帶諫長之任,揆以格例,在下當遞,其何可仍冒於臺次乎?請命遞斥臣職,答曰,依啓。
韓蓍裕,以義禁府言啓曰,江華留守金相休狀啓內,後營將延安府使李在修,爲先罷黜,其罪狀令攸司稟處事,啓下矣。李在修下去京畿加平地云,依例發遣府羅將拿來,何如?傳曰,待待命拿囚。
江華留守金相休疏曰,伏以,臣姿本闇孱,老益惛憒,雖尋常任使之責,決知其不能堪勝,故杜門鏟跡,不敢生當世之念者,厥惟久矣。不意昨年首夏,謬蒙恩簡,授臣以鎭撫江都之任,臣辭不獲命,黽勉就職,而伏自到營以來,日夜悚悸,不遑寢食,淬礪朽頓,策勵疲倦,矢心殫竭,圖報萬一,臣雖愚昧,豈不知螢爝末光,無助於日月,蹄涔微涓,莫添於滄海,而第其耿耿願忠之誠,結在心曲者,蓋如是也。然而才不能適用,智不能周物,威不能彈壓營鎭,而節制不行,恩不能懷撫軍民,而凋瘵依舊,星霜再閱塵刹蔑效,溺職之誅,已無所逃,而至以玆者後營將李在修狀論事言之,此亦臣不能申明軍制,嚴立約束之致,惶恧之至,更無顔面可對兵民,而苟究其本,則臣爲罪首,臣又安敢晏然而自在乎?且伏念,臣素抱貞疾,未老先衰,逮過六十,奄成癃病,自來此邦,風土異宜,炎瘴殊候,溏泄咳嗽,痿痺暈眩等症,發作無時,長不離枕席之間。若又經冬於此,則凌氷所襲,震風所觸,理必倍添,勢至難醫,玆於自效之章,兼附必呼之情,冒瀆崇嚴,敢干恩造。伏乞天地父母,俯垂淵鑑,將臣所帶鎭撫使之任,亟與鐫罷,以著不職之罪,以卒曲成之澤,臣無任云云。答曰,省疏具悉。卿其勿辭察任。
戊寅十月十八日未時,上御熙政堂。召對入侍時,參贊官韓耆裕持論語第五卷,檢討官李翊會持論語第五卷,待敎徐憙淳持論語第五卷,假注書鄭德和持論語第五卷,記事官李嘉愚持論語第五卷,記事官權敦仁持論語第五卷,以次進伏訖。上命開卷讀之。翊會讀自顔淵死,止惡夫佞者,上曰,參贊官讀之。耆裕讀自子路·曾晳,止毋吾以也。上曰,在院承旨持公事入侍。出榻敎賤臣承命出傳,行都承旨朴宗薰,左承旨尹鼎烈,右承旨鄭元容,右副承旨申綋,同副承旨洪敬謨,假注書金羽根追入進伏,上曰,閣臣讀之。憙淳讀自居則曰,止孰能爲之大,上曰,文義陳之。翊會曰,閔子侍則,誾誾如也。子路行行如也。冉有,子貢侃侃如也。子樂此,樂字與有朋自遠方來不亦樂乎,得天下英材而敎育之亦一樂也之樂字,其義同焉。司馬遷曾言孔門弟子,極天下之選,選天下之英材,而萃於其門,則安得不樂乎?夫子不得聖人之位,窮而在下,與二三弟子,論道講學於一室之內,而其樂猶如此,況唐·虞之際,聖君在上,八元八凱,皐·夔·稷·契,布列朝著,同寅協恭,贊襄至治,其樂尤當如何哉?漢武帝時,文有枚皐·司馬相如·朱買臣·吾丘壽王之屬,武有衛靑·霍去病·李廣·程不識之徒,人才不爲不多,而不能做三代之治,朱夫子嘗曰,如以董仲舒爲丞相,汲黯爲御史大夫,當有可觀,而惜其不能用,宋仁宗時,韓琦·富弼爲丞相,歐陽修爲翰林學士,狄靑·王德用爲將兵之臣,亦可謂極一代之選,而周濂溪·程明道,命世之大賢天民之先覺,而不能置之輔相之列,濂溪官止於虞衡郞中,明道官止於御史,裏行如是而何能成至治乎?風氣日下,人才眇然,而天生一世之才,足了一世之事,未聞求相於前代,借將於方來,今若廣搜博訪,登崇俊良,前後左右,罔非才彦,以之論道經邦,躋世於大猷,則何遽不若唐·虞之盛,而殿下之樂,亦將不減於仲尼,是臣區區之望。上曰,參贊官陳之。耆裕曰,玉堂所陳切實,臣別無所達矣。上曰,閣臣陳之。憙淳曰,臣亦別無所達矣。上曰,公事入之。宗薰曰,臣吏房,無公事矣。鼎烈曰,臣禮房,無公事矣。元容曰,臣兵房,有公事矣。仍讀奏兵曹禁軍口傳啓目,耆裕曰,臣刑房,無公事矣。敬謨曰,臣戶房,無公事矣。上曰,注書出去,綱目五卷持入,可也。賤臣承命持入,上曰,同副承旨外,諸承旨及廳注書先退,宗薰等退出。上曰,左副承旨先退,左承旨入侍。耆裕退出,鼎烈追入進伏,上曰,都承旨·右承旨入侍。出榻敎羽根承命出傳,行都承旨朴宗薰,右承旨鄭元容追入進伏,上命讀綱目,翊會讀周紀一遍,上曰,他書中可合進講者持入。羽根承命持入,上曰,翰林下番讀之。敦仁讀大學一遍,孟子一遍,上曰,公事持入。羽根承命持入,上曰,公事奏之。宗薰讀奏漂民稱謝咨文,吏曹受由啓目及公淸監司狀啓稅船無弊護送事,上曰,左承旨及閣臣各賦一絶。鼎烈·憙淳承命製進,上命退,諸臣以次退出。
戊寅十月十八日申時,上御興政堂。別講入侍時,參贊官洪敬謨,檢討官李翊會持國朝寶鑑第五卷,待敎徐憙淳,假注書金羽根,記事官李嘉愚·權敦仁,以次進伏。上命開卷讀之。翊會讀自庚戌二十一年,止命試驗以啓,上曰,參贊官讀之。敬謨讀自敎諸道觀察使,止賜馬裝,上曰,閣臣讀之。憙淳讀自敎曰,予以寡昧,止共躋仁壽之域,上曰,文義陳之。翊會曰,成廟朝以梨園俗樂之不正,命改撰釐正,夫聲音之道,與政相通,善觀國者,聽其樂而知其治亂,三代以後,古樂失傳,律呂乖舛,朱子謂今世所謂雅樂,卽古所謂鄭衛之音,可知正音之不能傳也。律呂起於黃鍾中聲,而黃鍾得其正,則律呂皆正歷代尋求,迄無定論,而張橫渠嘗曰,德性純厚者,可以知之。此爲探本之言,居今之世,雲門·韶濩之樂,猝難復作,而若令風俗純厚,人心和悅,則大樂之本,在於是矣,而孟子曰,今之樂由古之樂者,其意亦然,伏望如是推看焉。上曰,參贊官陳之。敬謨曰,臣則無更陳之辭矣。上曰,閣臣陳之。憙淳曰,臣亦無可達者矣。上曰,左副承旨入侍。出榻敎賤臣承命出傳,左副承旨韓耆裕追入進伏,上曰,綱目持入。賤臣承命持入,上命開卷讀之。翊會讀周紀一遍,敦仁讀秦紀一遍,上曰,諸書中可合進講者持入,賤臣承命持入,上曰,翰林下番讀之。敦仁讀朱子封事·陸宣公奏議及四書廣註·二程全書各一遍,上曰,公事奏之。敬謨讀奏玉堂推考傳旨及獻納南履懋傳旨,上命退,諸臣以次退出。
上在慶熙宮。停常參·經筵。
中宮殿,藥房口傳問安。答曰,知道。
韓耆裕啓曰,大司憲宋穉圭,持平玄鎭商·吳熙常在外,執義具康,掌令鄭鴻慶呈辭,趙秀仁未肅拜,監察茶時之意,敢啓。傳曰,知道。
朴宗薰啓曰,吏曹郞廳來言,臺諫有闕,政事,取稟。傳曰,前望單子入之。
傳于韓耆裕曰,召對爲之。
臺諫前望單子入之,獻納趙庭和落點。
傳于洪敬謨曰,別講爲之。
尹鼎烈,以弘文館言啓曰,本館上番闕直,事甚未安,副應敎李羲準,校理李東煥,副校理李若愚旣有只推之命,竝卽牌招,以爲推移入直之地,何如?傳曰,允。以副應敎李羲準,校理李東煥,副校理李若愚牌不進罷職傳旨,傳于尹鼎烈曰,竝許遞,前望單子入之,待下批,牌招察任。
玉堂前望單子入之,應敎尹應大,副應敎朴齊聞,校理李泰淳·尹景鎭,副校理洪羲弼·尹豐烈,修撰南履懋,副修撰金在元·鄭基善落點。
春坊前望單子入之,文學李翊會,司書鄭東逸,弼善南周獻落點。
洪敬謨啓曰,校理尹景鎭旣在闕中,不爲肅謝,直爲出去,事甚未安,推考,何如?傳曰,允。兵曹口傳政事,副司果單趙琮鎭。
鄭元容,以兵曹言啓曰,同知中樞府事李時升病難供職,呈伏乞遞,五衛將文粲奎,忠壯衛將金麗行,昌德宮衛將李熙老,昌慶宮衛將申濟坤,俱以除授在外,上來無期,竝改差,何如?傳曰,允。
禁府啓目,瑞山前郡守安光貞原情云云。問目內辭緣,泛稱遲晩,所當請刑是白乎矣,曾經宣傳官勿爲請刑,載在大典通編,議處,何如?判付啓,依允。又啓目,延安府使李在修原情云云。問目內辭緣,泛稱遲晩,刑推得情,何如?判付啓,除刑推議處爲良如敎。
戊寅十月十九日午時,上御興政堂。召對入侍時,參贊官韓耆裕持論語第五卷,檢校直閣鄭元容持論語第五卷,檢討官李翊會持論語第五卷,假注書鄭德和持論語第五卷,記事官李嘉愚持論語第五卷,記事官權敦仁持論語第五卷,以次進伏訖。上命開卷讀之。翊會讀自論語集註大全卷之十二,止言之得無認乎。上曰,文義陳之。翊會曰,論語諸篇中,此章尤爲切要,顔子以聖門之高弟,問爲仁之道,而夫子告之以克己復禮,仁是心之全德,而如四德之有元,包括其餘,故夫子罕以仁許人者此也。爲仁之方,莫要於克己復禮,己是人欲之私,禮卽天理之公,每於一念之起,痛省察此爲人欲耶?天理耶,遏其人欲而存其天理,則此爲克己之工,一日克己復禮而天下歸仁,以其效而言之也。人君若能全其心德,而無一毫己私之雜於其間,則仁不可勝用,而其效將不止於歸仁而已,伏願深加體認焉。上曰,諸承旨持公事入侍。出榻敎賤臣承命出傳,行都承旨朴宗薰,左承旨尹鼎烈,右副承旨申綋,同副承旨洪敬謨追入進伏,上曰,公事入之。宗薰曰,臣吏房,無公事矣。鼎烈曰,臣禮房,無公事矣。敬謨曰,臣戶房,有公事矣,仍讀奏江原監司啓本淮陽等邑反庫事,元容曰,臣兵房,有公事矣。仍讀奏開城留守狀啓上京事,耆裕曰,臣刑房,無公事矣。綋曰,臣工房,無公事矣。上曰,綱目及諸書中可合進講者持入。賤臣承命持入,上曰,右承旨外,諸承旨及廳注書先退。宗薰等退出,上曰,閣臣疾若可强則入侍,可也。羽根承命出傳,待敎徐憙淳追入進伏,上曰,同副承旨入侍。出榻敎上曰,左承旨·右副承旨入侍。出榻敎羽根承命出傳,左承旨尹鼎烈,右副承旨申綋,同副承旨洪敬謨追入進伏,上曰,翰林下番讀之。敦仁讀綱目西漢紀·宋名臣錄·八子百選各一遍,上曰,左承旨讀之。鼎烈讀綱目東漢紀·謨訓輯要各一遍,上曰,公事持入。羽根承命持入,上曰,公事奏之。元容讀奏江原監司啓本罪人李涉到配事,上曰,在外玉堂竝許遞,前望單子入之,待下批,牌招察任。仍命退,諸臣以次退出。
戊寅十月十九日申時,上御興政堂。別講入侍時,參贊官洪敬謨,檢校直閣鄭元容,檢討官李翊會持國朝寶鑑第五卷,假注書鄭德和,記事官李嘉愚·權敦仁以次進伏訖。上曰,坐直承旨入侍。出榻敎賤臣承命出傳,左承旨尹鼎烈,右副承旨申綋追入進伏,上曰,開卷讀之。翊會讀自秋七月,止減膳求言,上曰,文義陳之。翊會曰,不以祈禱禳災,而以修德爲禳災之本,成廟聖敎,可爲萬世之本,應天以實而不以浮文,遇災警惕,懋修厥德,則轉災爲祥,明有是理,天之示警,豈區區祈禱所能禳乎?天人之際,微眇難言,高高在上,若不與人干涉,而人君一言之善,轉移乾象,捷若影響,弭災之道,莫如修德,而應天以實,亦不外於修德,伏願以此爲法焉。上命掩卷,仍命曰,綱目持入。賤臣承命持入,上曰,春坊未差之代,前望單子入之。嘉愚承命持入,文學李翊會,司書鄭東逸,弼善南周獻落點,上曰,左承旨讀綱目及諸冊子,可也。鼎烈讀綱目漢紀及謨訓輯要·八子百選各一遍,上曰,公事持入。賤臣承命持入,元容讀奏江原監司狀啓濫騎馬無乎事,書判付訖,上命退,諸臣以次退出。
上在慶熙宮。停常參·經筵。
中宮殿,藥房口傳問安。答曰,知道。
藥房都提調南公轍,提調金履喬,副提調尹鼎烈啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?中宮殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。
王大妃殿·中宮殿·嘉順宮·世子宮,口傳問安。答曰,知道。
朴宗薰啓曰,左副承旨韓耆裕今日不爲仕進,卽爲牌招,何如?傳曰,允。
申綋啓曰,大司憲宋穉圭,持平玄鎭商·吳熙常在外,執義具康,掌令鄭鴻慶·趙秀仁牌招啓辭未下,監察茶時之意,敢啓。傳曰,知道。
鄭元容啓曰,明日次對,兩司當爲進參,除在外·未署經外,未肅拜·呈告人員,竝待開門牌招,何如?傳曰,允。
傳于鄭元容曰,大臣·備局堂上引見,承旨前望單子入之,徐英輔落點。
傳于朴宗薰曰,在院承旨入侍。
傳于鄭元容曰,別講爲之。
以應敎尹應大,校理尹景鎭,副校理尹豐烈,修撰南履懋,副修撰金在元·鄭基善牌不進罷職傳旨,傳于尹鼎烈曰,只推。
修撰前望單子入之,尹命圭落點。
以應敎尹應大,校理尹景鎭,副校理尹豐烈,修撰南履懋·尹命圭,副修撰金在元牌不進罷職傳旨,傳于尹鼎烈曰,只推,更爲牌招,違牌,勿爲呼望。
尹鼎烈啓曰,明日常參·經筵,取稟。傳曰,停。傳于尹鼎烈曰,輪對官明日待令。
尹鼎烈啓曰,應敎尹應大,校理尹景鎭,特敎嚴飭之下,謂有情勢,奉牌闕外,連爲催促,無意變動,事體道理,俱極未安,竝從重推考,何如?傳曰,允。
以執義具康,掌令鄭鴻慶·趙秀仁,司諫任百禧,獻納趙庭和牌不進罷職傳旨,傳于申綋曰,只推。
鄭元容,以兵曹言啓曰,今十月二十一日武臣賓廳講書日次,而內外中日旣已停止,試講依例停止之意,敢啓。傳曰,知道。
禁府啓目粘連,向前安光貞亦,裝發愆期,雖已經勘,修報失實,不可曲恕,以此照律,何如?判付啓,依允。又啓目粘連,向前李在修聚點代行,雖在上京之後,軍額多闕,難免不職之罪,以此照律,何如?判付啓,依允。
戊寅十月二十日辰時,上御興政堂。藥房入診,大臣·備局堂上引見入侍時,都提調南公轍,提調金履喬,副提調尹鼎烈,假注書金羽根,記事官李嘉愚·權敦仁,右承旨鄭元容,假注書鄭德和,事變假注書金榶,吏曹判書林漢浩,戶曹判書李相璜,行護軍洪羲臣,行都承旨朴宗薰,訓鍊都正李溏,韓陵君李海愚,行護軍金基厚,吏曹參判李龍秀,以次進伏。醫官吳千根·李漢臣·崔遂燁·金殷相,以次進伏楹外訖。上曰,諸承旨持公事入侍。出榻敎右副承旨申綋,同副承旨洪敬謨追入進伏訖,公轍曰,日氣漸寒,聖體,若何?上曰,一樣矣。公轍曰,寢睡·水刺之節,何如?上曰,一樣矣。上曰,各殿宮氣候一樣矣。仍命醫官診候,千根等以次診候訖,退伏奏曰,脈候三部調勻矣。公轍曰,以中宮殿産候,當朔藥院竝直之意,前有所仰達者,而有待下敎爲之之命,故臣等姑爲退待矣。今則月朔將滿,臣等竝直藥院之意,更此仰達矣。上曰,待下敎爲之。上命醫官先退。千根等退出,上曰,次對爲之。公轍曰,頃因水原留守韓致應年分狀啓,己巳甲戌未捧條全數收捧,甲戌停退條折半仍停之意,覆啓行會矣。卽見該留守狀啓,則備陳舊還難捧之狀,仍以爲,己巳未捧全數,甲戌停退未捧三分二竝依前請仍停事,請令廟堂稟旨,分付矣。華城年事,今幸稍登,公納退捧,實係難愼,故舊還之或停或捧,實有參量者存,而今此狀辭,又以民情陳請,且本府與他有異,自前每施優恤之典,己巳未捧,全數仍停,甲戌停退與未捧,使之折半收捧,何如?上曰,依爲之。出擧條公轍曰,今年燕价旁午,以帽稅元定之數見縮甚多,節行公用銀不足,爲三千六百餘兩云。勢將依已例,以關西營邑所在銀中推移貿用矣。今番曆咨官回門收稅,如可入柵前取用,則量宜取去,其外不足條,以公貨從便貸去,待帽稅收捧,卽爲還報之意,分付,何如?上曰,依爲之。出擧條公轍曰,日前見沁留狀啓,延安府使以事關師律,罷黜矣。雖未知事故之如何,而詰戎何等重事,則師期迫近之時,受由上京,極爲駭然,守臣之據實馳啓,誠爲得體,而但本邑屢値歉荒之餘,該倅頗有修擧之政,誠勤做去,一直不懈云。該府使李在修,姑爲仍任,使之戴罪行公,雖以兼官言之,旣佩兼符之後,稱病不來,以致闕額之此多,守臣之不爲竝論,得體之中,果失照檢,江華留守金相休推考,白川郡守徐有聲,亦令該府拿問處之,何如?上曰,依爲之。出擧條公轍曰,詞訟自是劇務,秋判不但老病,且聞呈告,以僚嫌爲引云。許遞,兵曹堂上中亞堂年老人及工曹堂上中在鄕未肅拜人,亦爲許遞,何如?上曰,依爲之。出擧條公轍曰,訓鍊大將李得濟今日賓對,懸病不進,雖未知其病勢之如何,武將之毋得懸病,連有飭敎,揆以事體,殊甚未安,爲先從重推考,此後則毋敢更爲如是之意,嚴飭,何如?上曰,依爲之。出擧條公轍曰,向日玉堂,有繡衣差遣之請,而近來西路大小使星,連爲絡續,民邑疲困,莫此時若,年事則雖失稔,又與監賑有異,御史抄啓,姑觀來頭爲之甚好,故敢此仰達矣。上曰,依此爲之。公轍曰,知事沈象奎有情理至切之事,方欲下去墓所,而此時以此陳疏未安,要臣仰達,畿內之地,不過數日,往還之間,許其從便往來似好,故敢此仰達矣。上曰,依此爲之。上曰,大臣就坐。溏曰,本廳所屬楊花鎭還米若滿三千包,則以糶糴之爲弊,限千石筵稟除出,補用支放,自是定式,而今年將滿三千之數矣。知委本道,申飭各邑,必以本色準納,以爲除出補用之地,何如?上曰,依爲之。出擧條元容曰,今日賓對,兩司諸臺無一人進參,事甚未安,違牌諸臺,竝推考,何如?上曰,依爲之。出擧條上曰,大臣先退,公轍等承命退出,上曰,公事奏之。宗薰曰,臣吏房,無公事矣。敬謨曰,臣戶房,有公事矣。仍讀奏全羅監司狀啓遺棄兒留養事,鼎烈曰,臣禮房,無公事矣。元容曰,臣兵房,無公事矣。綋曰,臣刑房,無公事矣。上曰,不爲仕進承旨許遞,前望單子入之。出榻敎上曰,玉堂未差之代,前望單子入之。出榻敎賤臣承命持入,玉堂前望單子入之,修撰尹命圭落點,承旨前望單子入之,徐英輔落點。鼎烈曰,玉堂上下番俱空,事甚未安,昨日違牌玉堂,旣有只推之命,竝卽牌招,以爲推移入直之地,何如?上曰,依爲之。出擧條鼎烈曰,新除授修撰尹命圭,一體牌招,以爲推移入直之地,何如?上曰,依爲之。出擧條宗薰曰,新除授承旨徐英輔,卽爲牌招,何如?上曰,依爲之。出擧條上曰,綱目持入。賤臣承命持入,上曰,左承旨讀奏。鼎烈讀秦紀一遍,上曰,翰林下番讀之。敦仁讀秦紀一遍,上曰,公事奏之。宗薰讀奏全羅監司啓本沃溝縣反庫事,元容讀奏全羅監司啓本罪人金璞到配事,上命退,諸臣以次退出。
今十月二十日午時,上御興政堂。在院承旨持公事入侍時,行都承旨朴宗薰,右承旨尹鼎烈,左副承旨鄭元容,右副承旨申綋,同副承旨洪敬謨,假注書金羽根·鄭德和,記事官李嘉愚·權敦仁,以次進伏訖。上曰,公事奏之。元容讀奏平安監司狀啓望後巡檢人出來事,義州府尹狀啓望後巡檢人出來事,江原監司啓本邪學無乎事,慶尙監司啓本罪人巨濟府到配事,元容曰,奏御文字,固宜審愼,而慶尙道到配啓本中,字有落漏,事甚未安,慶尙監司金魯敬,推考,何如?上曰,依爲之。出擧條上曰,綱目及他書中可合進講者持入,賤臣承命持入,上曰,右承旨讀之。鼎烈讀綱目漢紀·謨訓輯要各一遍,上曰,左承旨入侍。出榻敎賤臣承命出傳,行左承旨徐英輔追入進伏,上曰,都承旨及右承旨各賦一律,而題則以喜雨亭爲之,可也。宗薰·鼎烈承命製進,上曰,玉堂若已承牌,肅拜單子,卽爲捧入,而與待敎同爲入侍,可也。上曰,召對爲之。嘉愚承命出書座目單子而入,檢討官鄭基善持論語第五卷,待敎徐憙淳持論語第五卷,以次進伏。上命開卷讀之。基善讀自司馬牛問君子,止犬羊之鞹,上曰,參贊官讀之。鼎烈讀自齊景公問政,止吾得而食諸,上曰,文義陳之。基善曰,子貢問爲政,而夫子以足食足兵答之,繼之曰民信之矣。夫食爲民之大本,兵爲國之大政,故箕疇八政,亦惟曰食曰師,則足食而使民知禮節,足兵而使民有所恃,固爲治國之大要,而民信之矣。一句最爲深味聖訓處,蓋倉廩實武備修,化行敎施,民得以信之之謂也。非謂信之之道,止於足食而足兵也,信之一字,小而朋友交際,大而君臣相與,無是不立,終始如一之謂信,言行相孚之謂信,始自學問工夫,推以至治平之要,以實心行實政,使民信令,然後可以爲政,夫子所以告子貢者,良有以也,惟願體念焉。上曰,參贊官陳之。鼎烈曰,臣則別無可陳之辭矣。上曰,閣臣陳之。憙淳曰,臣亦無可達者矣。上命掩卷,仍命玉堂先退。基善退出,上曰,今日坐直,右承旨,左副承旨爲之,而坐直外承旨及上注書先退。宗薰等退出,上曰,別講爲之。出榻敎基善持國朝寶鑑第五卷,追入進伏,上命開卷讀之。基善讀自二十二年春二月,止國朝寶鑑卷之十七,上曰,文義陳之。基善曰,寶鑑所載,莫非後嗣王鑑法處,竊見成廟朝宣醖賜札於孫舜孝之事,則君臣相與之意,推可知矣。其曰卿每以忠恕勸我,我每以正直待卿者,卽君使臣以禮,臣事君以忠之義,大抵君臣之間,如天地之交泰,情義相孚,然後庶臻都兪之治矣,伏願以是體念焉。上曰,參贊官陳之。元容曰,玉堂所奏切實,臣則無可陳之辭矣。上曰,閣臣陳之。憙淳曰,臣亦無可陳之辭矣。上命掩卷,仍命玉堂先退。基善退出,上曰,以仕宦而至將相,富貴而歸故鄕爲題,而閣臣及下番各賦一絶。憙淳·敦仁承命製進,上曰,申時公事持入,德和承命持入,上曰,右承〈旨〉讀綱目及謨訓輯要,鼎烈讀奏各一遍,上命退,諸臣以次退出。
戊寅十月二十日申時,上御興政堂。別講入侍時,參贊官鄭元容,檢討官鄭基善持國朝寶鑑第六卷,待敎徐憙淳,假注書鄭德和,記事官李嘉愚·權敦仁以次進伏訖。上命開卷讀之。基善讀自國朝寶鑑卷之十八,止時論多之。上曰,文義陳之。基善曰,此篇別無拈出文義敷演仰奏之事,而我中廟以睿聖之姿,定撥反之功,宗社再靖,至今奠磐泰之業,制作一新,規模宏遠,莫非監法之資,而聖德之卓越,尤著於全保廢主。今此義君臣恩兄弟之敎,藹然於絲綸,夫聖人,人倫之至也,而撥反之業,友于之德,竝行不悖。猗歟,盛矣。此外無可奏之文義矣。上命掩卷,仍命曰,玉堂先退。基善承命退出,上曰,綱目及諸冊子持入,賤臣承命持入,上曰,坐直承旨入侍。出榻敎賤臣承命出傳,右承旨尹鼎烈追入進伏,上曰,公事入之。鼎烈曰,無公事矣。上曰,孟子及綱目讀奏,鼎烈讀孟子及綱目漢紀各一遍,上曰,下番翰林讀之。敦仁讀綱目漢紀一遍,上曰,小學中拈出詩題,右承旨及閣臣各賦一絶。鼎烈·憙淳承命製進,上曰,公事入之。賤臣承命持入,上曰,讀奏。元容讀奏全羅監司狀啓姑無邪學事,上命退,諸臣以次退出。
上在慶熙宮。停常參·經筵
自開東至人定,灑雨下雨,測雨器水深六分。
中宮殿,藥房口傳問安。答曰,知道。
尹鼎烈啓曰,明日常參·經筵,取稟。傳曰,停。
鄭元容啓曰,來二十五日朝參日次,而翼陵忌辰祭齋戒相値,頉稟之意,敢啓。傳曰,知道。
申綋啓曰,大司憲宋穉圭,持平玄鎭商·吳熙常在外,執義具康,掌令鄭鴻慶呈辭,趙秀仁未肅拜,監察茶時之意,敢啓。傳曰,知道。
又啓曰,同副承旨洪敬謨今日不爲仕進,卽爲牌招,何如?傳曰,允。
以同副承旨洪敬謨牌不進罷職傳旨,傳于申綋曰,只推。
承旨前望單子入之,韓兢履落點。
徐英輔啓曰,新除授右承旨韓兢履時在廣州地,斯速乘馹上來事,下諭,何如?傳曰,允。
傳于尹鼎烈曰,召對爲之。
尹鼎烈啓曰,輪對官吏曹正郞蔡弘韻,戶曹正郞金履迪,禮曹佐郞李文欽,兵曹正郞安亨鎭,刑曹正郞申淳來待矣。傳曰,入侍。
又啓曰,明日親臨方物看品,處所以何處爲之乎?敢稟。傳曰,以興政堂爲之。
傳于尹鼎烈曰,玉堂未差之代,前望單子入之。
玉堂前望單子入之,應敎趙琮鎭,校理朴台壽落點。
尹鼎烈,以弘文館言啓曰,新除授校理朴台壽,卽爲牌招察任,何如?傳曰,允。
又以弘文館言啓曰,應敎趙琮鎭慶尙道三嘉縣,副應敎朴齊聞京畿積城地,校理李泰淳慶尙道禮安地,副校理洪羲弼公淸道天安地,經筵入番事緊,請竝斯速乘馹上來事,下諭。傳曰,竝許遞,前望單子入之,待下批,牌招察任。
玉堂前望單子入之,應敎韓用儀,副應敎柳訸,校理李若愚,副校理徐萬修落點。
傳于尹鼎烈曰,別講爲之。
傳于尹鼎烈曰,未下直守令,皆令當日辭朝。
承旨前望單子入之,李止淵落點。
鄭元容,以御營廳言啓曰,本廳字內光熙門南邊第一城廊近處體城五間許頹圮處,今已畢築矣。把守軍兵,依例撤罷,女墻仍爲始役之意,敢啓。傳曰,知道。
獻納趙庭和啓曰,臣於諫諍之任,初不近似,而納言除旨,忽下夢想之外,義分是懼,雖不得不祗肅恩命,而第臣於合啓中,有私義之難安者,前此屢叨言地,以此引避,輒蒙恩諒,今此處義,宜無異同,何可晏然於臺次乎?請命遞斥臣職。答曰,依啓。
申綋,以義禁府言啓曰,延安府使李在修,姑爲仍任,使之戴罪行公事,擧條,啓下矣。李在修方在拿囚中,姑爲放送之意,敢啓。傳曰,知道。
應敎尹應大疏曰,伏以,臣本空疎蔑劣,百不猶人,釋褐十年,無一報效,已蒙聖鑑之俯燭,而猥玷瀛選,旋有情勢,前後屢叨,不敢爲承當之計者,非但才識之不稱見職,事係廉防,義難冒膺,鐵限在前,進身無路。年前疏籲,悉暴衷情,竊庶幾體下之仁,曲遂其願,而迺者恩批特下,庚牌踵臨,至承嚴敎,惶隘益切。臣雖愚昧,亦具彝性,豈不知分義之至嚴?恩寵之偏重,而聖明之治,莫大乎四維,進退之義,難歸於兩截,進伏朝房,甘犯慢命之罪,聖度優容,罰止問備,臣且惶且感,固當蹶之不暇,而一向違傲,有若迷不知變者,臣情到此,吁亦慼矣。且臣有七耋老母,素有貞疾,近又添劇,症形危篤,氣息凜綴,左右扶護,跬步難捨,苟使臣雖無平日難冒之義,目下情理,實難暫時離側,而況有自來大防之踰越不得者乎?伏乞聖慈,亟降威命,以肅朝綱,以安微分焉。臣無任云云。省疏具悉。所請依施。
校理尹景鎭疏曰,伏以,臣於日昨,以侍講院弼善,方在禁直,忽伏承移拜弘文館校理之命,庚牌儼臨,臣且驚且惶罔知攸措。忙出禁扃,甘犯慢命之誅,是豈臣得已哉?嗚呼,臣是何人春坊玉署,朝除夕遷?若固有之,此雖古之鴻匠碩儒,亦所罕有,豈一分近似於如臣蔑劣者哉?榮已極矣,恩至渥也。臣雖愚昧,亦具彝性,則顧何暇較量才具,無意於叨謝恩寵也哉?第臣於是職,自來情勢,鐵限萬重,聖明之所俯燭,而一世之所共知也。前後恩除,亦旣屢矣,而一味違傲,四年于玆,今若徒畏義分,不顧廉防,則其於不識人間羞恥事,何哉?玆不得不連違召命,迷不知變,及伏奉違牌勿呼之嚴敎,臣情到此,靡所容措,進伏朝房,惟譴何是俟,聖恩天大,罰止問備,臣於是,惶隘益切,如窮無歸,玆敢冒陳短章,言不知裁。伏乞天地父母,亟降威罰,以正臣逋慢之罪焉。臣旣不以見職自居,則顧何敢贅及他辭,而伏聞伊來聖學勤孜,隻日三接,以夏禹惜寸陰之誠,體周王不遑食之念,臣固欽仰之不暇,而竊伏念,聖王爲治,必以講學爲本者,亶在於實踐力行,鑑法古今也。若或鎭日開筵,徒備文具,有講學之名,而無講學之實,則恐非大聖人端本出治之義也。惟殿下懋哉懋哉。臣無任云云。省疏具悉。所陳切實,當留念矣。所請依施。
戊寅十月二十一日午時,上御興政堂。召對入侍,輪對官同爲入侍時,參贊官尹鼎烈持論語第五卷,侍讀官尹豐烈持論語第五卷,檢討官鄭基善持論語第五卷,待敎徐憙淳持論語第五卷,假注書金羽根持論語第五卷,記事官李嘉愚持論語第五卷,記事官權敦仁持論語第五卷,吏曹正郞蔡弘韻,戶曹正郞金履迪,禮曹佐郞李文欽,兵曹正郞安亨鎭,刑曹正郞申淳,以次進伏。上命開卷讀之,豐烈讀自子曰片言,止無宿諾,上曰,下番讀之。基善讀自子曰聽訟,止使無訟乎。上曰,文義陳之。豐烈曰,子路之片言折獄,無宿諾者,皆從信字上做工也。信在言前,而一言折獄,以全其信,而未嘗宿諾,其平生見信於人可知,大凡君臣上下朋友之間,果能以誠信相待,則夫安有疑貳之心哉?古人所謂行此之令,信如四時者,良有以也。伏願此等處,推類玩索焉。上曰,下番陳之。基善曰,有爭然後有訟,有訟然後有聽斷,則聽斷雖明,不如使民不爭,初無速訟之歎,蓋謂治末遜於正本也。惟聽訟爲然,聖王之爲治,莫不以正本爲貴,雖以刑政言之,刑是礪世之具,在王政固不可偏廢,而有犯然後有刑,故雖使五服克允,庶獄惟愼,猶不如敎行化施,民自不犯,書曰,刑期于無刑者此也。伏願此等處,深加推類焉。上命掩卷,仍命玉堂先退。豐烈等退出,上曰,諸承旨持公事入侍。出榻敎賤臣承命出傳,行都承旨朴宗薰,行左承旨徐英輔,左副承旨鄭元容,右副承旨申綋,假注書鄭德和追入進伏。上曰,公事奏之。宗薰曰,臣吏房,無公事矣。英輔曰,臣戶房及工房代房,無公事矣。鼎烈曰,臣禮房,有公事矣。仍讀奏全羅監司狀啓公都會覆試試取事,元容曰,臣兵房,有公事矣。仍讀奏左邊捕盜從事官尹秀烈病親呈辭,綋曰,臣刑房,有公事矣。仍讀奏江原監司啓本罪人李永到配事,上曰,右副承旨外,諸承旨先退。宗薰等退出,上曰,輪臺官進前,各奏職姓名。弘韻等各奏職姓名訖,卽爲退出,上曰,綱目持入。嘉愚承命持入,上曰,右承旨讀之。鼎烈讀東漢紀一遍,上曰,閣臣先退。憙淳退出,上曰,別講爲之。出榻敎上曰,玉堂下番則以正字爲之,閣臣則以直閣爲之,可也。嘉愚承命出,書座目單子以進之,侍讀官尹豐烈持國朝寶鑑第六卷,典經徐憙淳持國朝寶鑑第六卷,直閣鄭基善以次進伏,上命開卷讀之。豐烈讀自命一應法制,止朴元宗爲右議政,上曰,下番讀之。憙淳讀自諭咸鏡北道兵使,止燕山甲子者也。上曰,文義陳之。豐烈曰,列聖朝治法政謨,無非鑑法之事,而經筵體貌,尤有可觀,每於講究討論之際,上自君德闕失,下至民間疾苦,經筵諸臣皆可言之,故有補治化者,多賴講學之效矣。殿下則淵默太過,雖日三開筵,而時政得失,無有發問,諸臣亦援例進講而已。如此而何望其實效哉?伏願特加聖念,俾有實效焉。上曰,下番陳之。憙淳曰,褒忠奬節,卽王政之所當先者,而李自華之純行,鄭誠謹之高節,不幸値昏朝,未蒙奬詡,反被極律,當時之齎恨,可以想像,而聖祖初政,首降旌善之敎,棹楔之典,煥然一新,絲綸之間,藹然有扶植世敎之德,我東方卓行純忠之磊落相望者,實由於列聖朝修風敎勵名行之化,維持世道,培護名敎,最爲王者御世之具,伏望此等處,深加繼述之念焉。上命掩卷,仍命玉堂先退。豐烈等退出,上曰,同副承旨許遞,前望單子入之。出榻敎賤臣承命持入前望,行副護軍韓兢履落點,鼎烈曰,新除授承旨韓兢履,卽爲牌招,何如?上曰,依爲之。出擧條上曰,左承旨入侍。出榻敎賤臣承命出傳,行左承旨徐英輔追入進伏,上曰,右承旨及閣臣做賦,而題則以先進於禮樂野人爲之。鼎烈·憙淳承命製進,上曰,翰林下番讀綱目,敦仁讀東漢紀·晉紀,上命退,諸臣以次退出。
戊寅十月二十一日申時,上御興政堂。別講入侍時,參贊官申綋,侍讀官尹鼎烈持國朝寶鑑第六卷,典經徐憙淳持國朝寶鑑第六卷,直閣鄭基善,假注書金羽根,記事官李嘉愚·權敦仁,以次進伏。上曰,坐直承旨入侍。出榻敎賤臣承命出傳,行左承旨徐英輔追入進伏,上命開卷讀之。豐烈讀自諭八道觀察使,止供以嬪禮,上曰,下番讀之。憙淳讀自工曹參議,止定守墓三人,上曰,文義陳之。豐烈曰,聖祖愛民之德,藹然於絲綸之間,其曰民爲國家之元氣,元氣盛衰,而治亂興喪隨焉者,卽古聖王治國之相傳旨訣,玆故深仁厚澤,浹民心骨,以基我東方萬世太平之業,伏願推而鑑法焉。上曰,下番陳之。憙淳曰,上番所奏甚好,別無贅陳之文義,而諭飭道臣之十行絲綸,至誠惻怛,藹然有若保赤子之深仁厚澤,此後王所當繼述者,雖以近日事言之,秋事不至荒歉,若謂壯者散之四方,老弱塡于溝壑則稍過矣。至於生民之困窮,比古無異,方面守宰之臣,亦比古人,安得無級降之歎乎?八域元元之恃而望哺者,卽愛民恤民之聖德耳。伏願仰述聖祖懷保之德,俯察群生困苦之狀,凡係民隱,恒軫察眉,以爲監于先憲,允升大猷之道焉。上命掩卷,仍命玉堂先退,豐烈等退出,上曰,諸書中可合進講者持入。嘉愚承命持入,上曰,翰林下番讀之。敦仁讀小學·東賢奏議及宋名臣錄·八子百選各一遍,上曰,在外承旨許遞,前望單子入之。出榻敎賤臣承命持入,上落點于行副護軍李止淵,英輔曰,新除授承旨李止淵,卽爲牌招察任,何如?上曰,依爲之。出擧條上命退,諸臣以次退出。
上在慶熙宮。停常參·經筵。
中宮殿,藥房口傳問安。答曰,知道。
尹鼎烈啓曰,明日常參·經筵,取稟。傳曰,停。
申綋啓曰,大司憲宋穉圭,持平玄鎭商·吳熙常在外,執義具康,掌令鄭鴻慶呈辭,趙秀仁未肅拜,監察茶時之意,敢啓。傳曰,知道。
朴宗薰啓曰,臣宗薰以方物封裹進去,下直之意,敢啓。傳曰,知道。
尹鼎烈啓曰,吏曹郞廳來言,臺諫有闕,政事,取稟。傳曰,前望單子入之。
獻納前望單子入之,李彦淳落點。
傳于李止淵曰,別講爲之。
以副應敎柳訸,校理李若愚·朴台壽,副校理徐萬修牌不進罷職傳旨,傳于尹鼎烈曰,只推。
傳于李止淵曰,別講爲之。
兵曹口傳政事,副司果單趙琮鎭。
禁府啓目粘連,瑞山前郡守安光貞矣本府議啓內,裝發愆期,雖已經勘,修報失實,不可曲恕,以此照律,罪杖八十收贖,奪告身三等,徒二年定配,私罪,奉敎依允爲旀,功減一等爲良如敎。
申綋,以義禁府言啓曰,時囚罪人安光貞杖八十收續,奪告身三等,徒二年定配,照律公事判付內,依允,功減一等事,命下矣。安光貞功減一等,杖七十收贖,奪告身二等,公淸道公州牧敬天驛,徒一年半定配,而以議啓內辭意,具罪目,依例發遣府書吏,押送配所,何如?傳曰,允。
又以義禁府言啓曰,白川郡守徐有聲拿問處之事,傳旨,啓下矣。徐有聲時在任所云,依例發遣府羅將拿來,何如?傳曰,待待命拿囚。
校理徐萬修疏曰,伏以,臣於向者,再叨是職,一未出膺,雖緣母病之沈重,實是臣分之不敢,蹙伏私次,恭俟當律,聖度天大,不惟不賜威罰,今此誤恩,又下於千萬無似之地,惝惶震越,繼以感泣,莫知攸爲。噫,臣雖愚迷,粗解義分,敢不蹶膺命,以效一日之責,而奇疾素抱,眼症脚氣,兩相侵苦,謏學未硏,聖謨賢訓,一切矇眛,以此情狀,何可出入於邇列,而備數於論思哉?況今老母久病澌綴之餘,寒感乘之,痰咳濕滯,轉益添劇,萬無離側之望,連事陳情,極涉猥屑,玆敢冒沒呼籲。伏乞天地父母,諒臣至切之懇,亟許鐫斥,治臣慢命之罪,以肅朝綱焉。第臣得伏見平安監司臣李肇源對辯之章,其所遣辭,眩亂閃倏,專事粧撰,尤有甚於啓聞之辭意,雖或急於掩誣,何其不量之甚也?彼旣曰俵結取殖者,爲結散,邑屬之私自犯用者,爲私散,則結散,官所創設者也,私散,乃監色輩私用,而官所不知者也。結散私散之名目,不啻牛馬,而末乃曰私散卽結散中一名,此專出於渾淪名色,歸之於結散蠲蕩之意,而臣有一言辨破者,結散蠲蕩之後,代之以加賦之法,則以加賦代結散,猶或,可也。吏鄕欠逋之名稱私散者,寧有渾同於蠲蕩,而移徵於結民之理,私散蠲蕩,旣無文蹟之可據,則其所謂題墨印跡之昭在云者,臣未知何所指而然也。又曰,加賦之法,一從民願,此亦尤未可知也。夫加賦之際,結民之不從,被罪者亦多有之,操縱風憲,苟且布結之狀,一邑之所共知,第以加賦之法言之,四兩定式之外,加斂二兩,足可爲什二之殖,而以至於六兩之多,則民豈有願從之理?且結民之不用結債者,十居八九,而其所加徵,渾無彼此,則民之怨咨,庸有極乎?臣之欲捧者,捧其富鄕之欠逋,蠲其殘氓之加徵,而乃是一邑結民至願顒祝之事,則可知民怨之出於加賦,民願之在於蠲徵,而今反以吏逋之捧,謂之民怨之朋騰,加賦之設,謂以邑賴而無弊,言之雖容易,事實之變幻,自有所皦然而不可掩者矣。且臣於三月初,以收逋事,言于前道伯臣徐有聞,而收逋設施,已在於新道伯下來之前一朔,則今所謂不有營門,私自徵捧者,亦未知何所聞而然也。又所謂無痕罷遣者,有若眞箇多可言之事,而漫漶掩庇者然,爲臣之地,固所感歎,而其在任九重委寄之責,擧一方黜陟之政,恐不當若是巽軟也。承流宣化之道,恐亦不當如是,其言可笑而不足怒也。嗚呼,臣才望無素,誠意未孚,旣不能除民痼瘼,適足爲受人詬侮,撫躬自反之不暇,顧何必呶呶相辨,而所惜者公器也,可畏者物論也。苟或垂首泯默,低徊淸班,則其於四方之譏且笑,何哉?不勝猥越,固不敢盡說,略陳一二梗槪,以暴崇嚴瀆撓之罪,尤不勝惶蹙,臣無任云云。省疏具悉。爾其勿辭救護。
副修撰鄭基善疏曰,伏以,臣於筵退之後,得接家信,臣父素患疝聚之症,日來添劇,寒威外觸而肝木衝肆,痰飮內結而胃土澌鑠,眞陽下陷,積氣上升,奄奄床玆,轉側須人,而臣本終鮮,倩護無人,家伻踵至,促臣歸診,臣自聞此報,方寸如灼,實無以晷刻按住,忙陳短章,徑出禁扃。伏乞聖明,察臣煎熬之私,特遞臣職,治臣擅出之罪,以昭法紀焉,臣無任云云。省疏具悉。爾其勿辭救護。
戊寅十月二十二日辰時,上御興政堂。方物看品入侍時,行都承旨朴宗薰,行左承旨徐英輔,右承旨尹鼎烈,左副承旨鄭元容,右副承旨申綋,同副承旨李止淵,假注書金羽根·鄭德和,記事官李嘉愚·權敦仁,檢校直閣李光文,直閣鄭基善,待敎徐憙淳,以次進伏訖。上曰,方物入之。上曰,次第點檢,可也。鼎烈奏曰,黃細苧布三十疋,白綿紙二千卷,白細綿紬二十疋,雜彩花席一十張,紫細綿紬一十疋,白細苧布二十疋,黃畫龍表筒一裌,綃袱分合具矣。上曰,以次看品,可也。鼎烈等進前看品訖,上命退方物,上曰,召對爲之。出榻敎嘉愚書座目單子以進,上曰,召對外,諸臣皆退。宗薰等承命退出,鼎烈曰,昨日前承旨韓兢履前望受點之時,臣適登筵,不審座次,至於請牌,書出榻敎,有違院規,做錯非細,惶恐待罪,而原擧條不得書入,故敢此仰達矣。上曰,依爲之,勿待罪,可也。出擧條召對入侍時,參贊官尹鼎烈持論語第五卷,侍讀官尹豐烈持論語第五卷,檢討官鄭基善持論語第五卷,待敎徐憙淳持論語第五卷,假注書鄭德和持論語第五卷,記事官李嘉愚持論語第五卷,記事官權敦仁持論語第五卷,以次進伏。上命開卷讀之。豐烈讀自子張問政,止論語集註大全卷之十二,上曰,下番讀之。基善讀自論語集註大全卷之十三,止請益曰無倦,上曰,文義陳之。豐烈曰,夫子量其弟子之才,而使之漸磨成就,故子張之問政,則以居之無倦行之以忠答之,大抵爲政之法,不以誠心則始勤終怠,故諭之以居之無倦,不以誠實則文多實少,故言之以行之以忠,子張或有是病,而夫子告之以是耶?蓋政事文學,一般件事也。終始克勤則豈不休哉?近日召對別講,聖學之終始無倦,臣所欽仰,而懋實二字,益爲加勉,則功效不可量,伏願以是體念焉。上曰,下番陳之。基善曰,臣別無所陳,而上番所奏切實,伏願採納焉。上曰,參贊官陳之。鼎烈曰,玉堂所陳切實,臣亦別無所達矣。上曰,閣臣陳之。憙淳曰,臣亦無所陳矣。上曰,玉堂先退,豐烈等退出,上曰,左副承旨入侍。出榻敎賤臣承命出傳,左副承旨鄭元容追入進伏,上曰,別講爲之。出榻敎上曰,玉堂下番則以正字爲之,閣臣則以左副承旨爲之,可也。嘉愚承命出,書座目單子以進,鼎烈曰,副修撰鄭基善以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?上曰,依爲之。出擧條上命開卷讀之。豐烈讀自重修文廟,止官給材木,上曰,下番讀之。憙淳讀自下素屛于弘文館,止以賞之。上曰,文義陳之。豐烈曰,燕山昏亂之政,別無以文義仰陳者,而治亂之道,卽氣運之所關也。治可以爲法,亂可以爲戒矣。竊惟我成廟朝文治丕變之時,君臣上下,尙以勉戒爲法焉。況今世級日降,風俗漸隤,自上益加惕厲,然後可見治化之日新,而作人之化,尙儒之風,全在於導率之如何耳,伏願體念焉。上曰,下番陳之。憙淳曰,下屛於弘文館,書入箴戒者,眞大聖人從諫如流之德也。雖以生知之聖,學業政事,或有間斷,則辨賢邪之治,納諫諍之德,實難終始如一矣,伏願體念焉。上曰,玉堂先退,豐烈承命退出,上曰,綱目持入,嘉愚承命持入,上曰,右承旨讀奏,鼎烈讀綱目晉紀一遍,上曰,翰林下番讀之。敦仁讀晉紀一遍,上曰,右副承旨入侍。出榻敎賤臣承命出傳,同副承旨李止淵追入進伏,上曰,右承旨及閣臣各賦一絶。鼎烈·憙淳承命製進,上命退,諸臣以次退出。
戊寅十月二十二日午時,上御興政堂。別講入侍時,參贊官李止淵,侍讀官尹豐烈持國朝寶鑑第六卷,待敎徐憙淳,假注書鄭德和,記事官李嘉愚·權敦仁以次進伏訖。上命開卷讀之。豐烈讀自二月上親享,止文不可盡信,上曰,文義陳之。豐烈曰,臣別無所達,而更化初,金宗直七人,復其官爵,給其家産,列聖朝樹風聲之治,別淑慝之意,尤可見矣,伏願鑑法焉。上曰,掩卷,可也。豐烈曰,下番闕直,事甚未安,修撰南履懋,副修撰金在元·尹命圭,竝卽牌招,推移入直,副應敎柳訸,校理朴台壽,副校理李若愚,亦爲牌招察任,何如?上曰,依爲之。出擧條上曰,在院承旨入侍。出榻敎賤臣承命出傳,行左承旨徐英輔,右承旨尹鼎烈,左副承旨鄭元容,右副承旨申綋追入進伏,上曰,綱目持入,賤臣承命持入,上曰,右承旨讀奏,鼎烈讀南北朝紀一遍訖,上曰,下番翰林讀之。敦仁讀南北朝紀一遍,上曰,右承旨及閣臣各賦一律,鼎烈·憙淳承命製進,上曰,右承旨外,諸承旨竝退。英輔等承命退出,上曰,諸冊子中可合進講者,持入,可也。賤臣承命持入,上曰,左副承旨入侍。出榻敎賤臣承命出傳,左副承旨鄭元容追入進伏,上曰,下番翰林讀奏。敦仁讀史記評林五帝本紀及大學衍義各一遍,上曰,公事讀奏,止淵讀奏冬至使物貨單子及翼陵祭單子,上曰,右副承旨入侍。賤臣承命出傳,右副承旨申綋追入進伏訖,鼎烈曰,校理徐萬修已出牌矣。徐萬修今方陳疏未下,出牌還收,何如?上曰,依此爲之。仍命退,諸臣以次退出。
戊寅十月二十二日申時,上御興政堂。別講入侍時,參贊官李止淵,侍讀官尹豐烈持國朝寶鑑第六卷,待敎徐憙淳,假注書鄭德和,記事官李嘉愚·權敦仁以次進伏訖。上曰,坐直承旨入侍。出榻敎賤臣承命出傳,右承旨尹鼎烈,右副承旨申綋追入進伏。上命開卷讀之。豐烈讀自宜於洗史草時,止古所未聞,上曰,文義陳之。豐烈曰,中廟朝登庸之臣,卽昏朝廢黜之臣也。不容於昏朝,而彙征於聖世,可見其守正不易之操也。大抵用小人戕善類,亂世之事也,親君子遠小人,治世之事也。爲國之道,必先以辨別淑慝爲本,伏願以是留念焉。上命玉堂先退,豐烈退出,上曰,上番出去,諸書中可合進講者持入,嘉愚承命持入,上曰,右承旨讀之。鼎烈讀孟子浩然章及四書廣註各一遍,上曰,翰林下番讀之。敦仁讀孟子及八子百選各一遍,上曰,以爲人君止於仁爲題,而右承旨及閣臣作銘,鼎烈·憙淳承命製進,上曰,公事奏之,綋讀奏公淸監司啓本罪人金倫木川縣到配事及嚴植海美縣到配事,上命退,諸臣以次退出。
上在慶熙宮。停常參·經筵。
中宮殿,藥房口傳問安。答曰,知道。
尹鼎烈啓曰,明日常參·經筵,取稟。傳曰,停。
申綋啓曰,大司憲宋稚圭,持平玄鎭商·吳熙常在外,執義具康,掌令鄭鴻慶呈辭,趙秀仁未肅拜,監察茶時之意,敢啓。傳曰,知道。
以副應敎柳訸,校理朴台壽·李若愚牌不進罷職傳旨,傳于尹鼎烈曰,只推。
傳于鄭元容曰,召對爲之。
尹鼎烈,以弘文館言啓曰,新除授應敎韓用儀時在京畿驪州地,經筵入番事緊,請斯速乘馹上來事,下諭。傳曰,許遞,前望單子入之。
應敎前望單子入之,李紀淵落點。
尹鼎烈,以弘文館言啓曰,新除授應敎李紀淵時在黃海道新溪縣,經筵入番事緊,請斯速乘馹上來事,下諭。傳曰,許遞,前望單子入之。
傳于李止淵曰,別講爲之。
應敎前望單子入之,李羲準落點。
以副應敎柳訸,校理朴台壽·李若愚牌不進罷職傳旨,傳于尹鼎烈曰,只推。
尹鼎烈,以吏曹言啓曰,因臣曹草記,慶州府尹李愚在時在富平地,以卽速還官之意,關飭於該道臣處矣。卽接京畿監司洪遇燮移文,則以爲,慶州府尹李愚在親病沈重,不得下去云。雖未知其親病之如何,而促敎之下,不卽下去者,殊甚未安,改差,何如?傳曰,允。口傳差出,催促下送。
又以吏曹言啓曰,因臣曹草記,龍宮縣監宋基鼎時在懷德地,以卽速還官之意,關飭於該道臣處矣。卽接公淸監司權常愼移文,則以爲,龍宮縣監宋基鼎身病沈重,不得下去云。雖未知病勢之如何,而促敎之下,不卽下去者,殊甚未安,罷黜,何如?傳曰,允。口傳差出,催促下送。
吏曹口傳政事,以金學淳爲慶州府尹,尹復誼爲龍宮縣監。
戊寅十月二十三日午時,上御興政堂。召對入侍時,參贊官鄭元容持論語第五卷,侍讀官尹豐烈持論語第五卷,檢討官金在元持論語第五卷,待敎徐憙淳持論語第五卷,假注書金羽根持論語第五卷,記注官金履迪持論語第五卷,記事官李嘉愚持論語第五卷,以次進伏。上曰,諸承旨持公事入侍。出榻敎賤臣承命出傳,行左承旨徐英輔,右承旨尹鼎烈,右副承旨申綋,同副承旨李止淵,假注書鄭德和追入進伏,上命開卷讀之。豐烈讀自仲弓問爲政,止民無所措手足,上曰,下番讀之。在元讀自故君子名之,止小人哉樊須也。上曰,參贊官讀之。元容讀自上好禮則,止亦何以爲,上曰,閣臣讀之。憙淳讀自子曰其身正,止雖令不從,上曰,文義陳之。豐烈曰,先有司赦小過擧賢才,雖是三句語,而其實則一意也。必愼乎有司之任而先之,則赦小過擧賢才,卽包括乎其中,此眞朱夫子所謂監司者守令之綱也,朝廷者監司之綱也,而朝廷正則四方正者也。然則綱擧目張,小大咸囿,而何政之不修,何賢之不擧乎?此非但季氏之宰爲然爲政之要,不出乎先有司,而能擇其人而任之,則上自朝廷,下至百執事,可以擧此而措之矣。此可爲後世之監法,伏願體念焉。上曰,下番陳之。在元曰,夫子之告仲弓者,略而盡矣。大抵聰明有限,賢才衆多,以我之聰明,雖不能遍察衆人之賢否而擧之,然果能擧我所知之賢才,則彼賢才之所知者,必不舍諸,其曰爾所不知,人其舍諸者,良有以也。成湯之野無遺賢,高宗之旁求俊彦者,亦此意也。非但季氏之爲然,大凡爲政之要,莫先乎求賢,而求賢之方,無過乎擧其所知矣,伏願以是體念焉。上曰,參贊官陳之。元容曰,臣則別無可陳者矣。上曰,閣臣陳之。憙淳曰,臣亦無所陳之辭矣。上命掩卷,豐烈曰,副應敎柳訸,校理朴台壽·李若愚,旣有只推之命,竝卽牌招,何如?上曰,依爲之。出擧條上命玉堂先退。豐烈等退出,上曰,下番何不入來乎?嘉愚曰,以其身病,不能登筵矣。上曰,公事奏之。鼎烈讀奏公淸監司狀啓給馬有旨祗受事,元容讀奏慶尙監司啓本選武軍官都試試取事,上曰,左承旨·右副承旨先退,英輔·綋退出,上曰,別講爲之。出榻敎上曰,玉堂下番則以正字爲之,參贊官則右承旨爲之,閣臣則左副承旨爲之,可也。嘉愚承命出,書座目單子以進,侍讀官尹豐烈持國朝寶鑑第六卷,典經徐憙淳持國朝寶鑑第六卷,以次進伏,上命開卷讀之。豐烈讀自殿下承大亂之後,蔓延於甲子,上曰,下番讀之。憙淳讀自盡殲士流,止泯滅無傳,上曰,文義陳之。豐烈曰,刑賞,國之大政也。苟有毫分失中之事,則賞不可以爲勸,刑不可以爲懲,書曰,刑故無小,又曰賞延于世,此蓋古聖王刑賞得中之道也,伏願特加體念焉。上曰,下番陳之。憙淳曰,別無文義之可陳,而此卽諸賢之被士禍者,聖朝更化之初,卽爲褒旌者也。當時廷臣所奏,極爲忠讜,而聖朝虛受寬聽之量,尤可鑑法,伏願體念焉。上命玉堂先退,豐烈退出,上曰,左承旨入侍。出榻敎賤臣承命出傳,行左承旨徐英輔追入進伏,上曰,綱目及諸書中可合進講者持入,賤臣承命持入,上曰,諸臣簡拔讀奏,鼎烈讀綱目南北朝紀一遍,嘉愚讀南北朝紀一遍,止淵讀唐鑑及大學類義各一遍,上曰,以孔門四科爲題,而右承旨及閣臣各賦一絶,鼎烈·憙淳承命製進,上曰,今日坐直左承旨·同副承旨爲之,可也。仍命退,諸臣以次退出。
戊寅十月二十三日申時,上御興政堂。別講入侍時,參贊官李止淵,侍讀官尹豐烈持國朝寶鑑第六卷,檢討官金在元持國朝寶鑑第六卷,待敎徐憙淳,假注書鄭德和,記注官金履迪,記事官李嘉愚以次進伏訖。上命開卷讀之。豐烈讀自願殿下更立科條,止橫經問難,上曰,下番讀之。在元讀自敎曰予,止上嘉納,上曰,參贊官讀之。止淵讀自冊淑媛尹氏,止尹氏爲妃,上曰,閣臣讀之。憙淳讀自秋七月,止今年田稅,上曰,文義陳之。豐烈曰,此時事蹟,以臣謏見,實難陳達,而中廟朝睿智之姿,親君子而遠小人,正刑章而尙儒術,至於姜景敍之條陳十二事也,嘉納之而體念焉。丕變之治,卓冠千古,伏願鑑法焉。上曰,下番陳之。在元曰,欲法堯·舜,當法祖宗,中廟朝寬仁之德,從諫如流,文明之治,辨別淑慝,殿下若法祖宗,則堯·舜之治可挽矣。上曰,參贊官陳之。止淵曰,上下番所奏甚好,臣別無所達矣。上曰,閣臣陳之。憙淳曰,臣亦別無所達矣。上曰,坐直承旨入侍。出榻敎賤臣承命出傳,行左承旨徐英輔追入進伏,上曰,玉堂先退。豐烈等以次退出,止淵曰,下番翰林身病猝劇,使之出去調理似好,故敢此仰達矣。上曰,然則出送,可也。又敎曰,注書出去,綱目持入。賤臣承命出傳,持綱目進伏,上曰,同副承旨讀之。止淵讀唐鑑·綱目各一遍,上曰,閣臣以尊賢閣爲題而作銘,可也。憙淳,承命製進,上曰,同副承旨讀奏公事,止淵讀濟州牧使狀啓式年文科設行事,進上柚子上送事,上曰,八字百選·陸奏約選及諸冊子,持入,可也。賤臣承命持入,上曰,同副承旨讀之。止淵讀八字百選及綱目梁記各一遍訖,上曰,公事持入。賤臣承命持入,上曰,同副承旨·左承旨各爲讀奏。英輔讀奏謝恩使狀啓到平壤府咨文査對事,止淵讀奏弘文館草記應敎牌招事,上曰,應敎許遞,前望單子入之。出榻敎賤臣承命持入前望,應敎李羲準落點,上命退,諸臣以次退出。
上在慶熙宮。停常參·經筵。
中宮殿,藥房口傳問安。答曰,知道。
申綋啓曰,大司憲宋穉圭,持平玄鎭商·吳熙常在外,執義具康,掌令鄭鴻慶呈辭,趙秀仁未肅拜,監察茶時之意,敢啓。傳曰,知道。
尹鼎烈啓曰,明日再明日翼陵忌辰祭齋戒正日相値,視事頉稟之意,敢啓。傳曰,知道。
鄭元容啓曰,臣元容以入直禁軍戎器點考進去,下直之意,敢啓。傳曰,知道。
又啓曰,臣依定式,進詣崇政殿月臺,入直禁軍戎器點考則皆無頉,仍以傳敎內辭意勞問,則亦皆好在云矣,敢啓。傳曰,知道。
傳于李止淵曰,召對爲之。
傳于朴宗薰曰,諸承旨持公事入侍。
傳于尹鼎烈曰,別講爲之。
尹鼎烈,以弘文館言啓曰,副應敎柳訸,校理朴台壽·李若愚旣有只推之命,與應敎李羲準,竝卽牌招察任,何如?傳曰,允。
鄭元容,以兵曹言啓曰,五衛將玄載穆除授在外,過限未上來,昌德宮衛將郭再豐病難供職,呈辭乞遞,文臣兼宣傳官朴升鉉除授過限未肅拜,竝改差,何如?傳曰,允。
副校理尹豐烈疏曰,伏以,臣與承政院右承旨臣尹鼎烈爲四寸兄弟矣。所帶春秋兼銜,自在應避之科,揆以公格,在下當遞,亟令選部,照例遞改,以存公格,以安私分,千萬幸甚,臣無任云云。踏啓字。
戊寅十月二十四日午時,上御興政堂。召對入侍時,參贊官朴宗薰持論語第五卷,侍讀官尹豐烈持論語第五卷,檢討官金在元持論語第五卷,待敎徐憙淳持論語第五卷,假注書鄭德和持論語第五卷,記事官李湜持論語第五卷,記事官李嘉愚持論語第五卷,以次進伏訖。上命開卷讀之。豐烈讀自子曰魯衛之政,止直在其中矣。上曰,下番讀之。在元讀自樊遲問仁,止不可以作巫醫善夫,上曰,參贊官讀之。宗薰讀自不恒其德,止子曰不占而已矣。上曰,閣臣讀之。憙淳讀自子曰君子和而不同,止論語集註大全卷之十三,上曰,文義陳之。豐烈曰,子曰庶矣哉,庶者,衆也。民生雖衆,而苟不富足,則事父母而脩瀡之具未備矣,居田里而賦稅之役未堪矣。是以帝舜之治,阜民財而解民慍,孟子之訓,制民産而終身飽,豈不休哉?大抵衣食俱足,然後不失恒心,不失恒心,然後知其禮節,自古帝王富民足食,遂其生業,蓋仁政之始也,伏願鑑法焉。上命書傳敎曰,諸承旨持公事入侍,賤臣承命出傳,行左承旨徐英輔,右承旨尹鼎烈,左副承旨鄭元容,右副承旨申綋,同副承旨李止淵,假注書金羽根追入進伏,上曰,下番陳之。在元曰,民雖庶富,而若不敎導,則飽食煖衣,則近禽獸矣。是以古昔聖王治天下之大經大法,以敎民以禮,爲出治之本矣。蓋敎者,五品五常而已。敎民之法,不出於彝倫禮義之間,而人君以言敎之,不如以身敎之,雖以目今言之,民雖庶而禮義之俗漸頹,民雖富而賓興之風漸降,今殿下在君師之位,可以身率而賓興之,伏願體念焉。上曰,參贊官陳之。宗薰曰,上下番所陳甚好,臣別無所達矣。上曰,閣臣陳之。憙淳曰,臣亦別無所陳矣。上命玉堂先退,豐烈等承命退出,上曰,公事讀奏,宗薰曰,臣吏房,無公事矣。英輔曰,臣戶房,無公事矣。鼎烈曰,臣禮房,有公事矣,仍讀奏京畿監司啓本秋享各祭設行事,元容曰,臣兵房,有公事矣。仍讀奏慶尙監司狀啓災實分等事,綋曰,臣刑房,無公事矣。止淵曰,臣工房,無公事矣。上命退,諸臣以次退出。
戊寅十月二十四日午時,上御興政堂。別講入侍時,參贊官鄭元容,侍讀官尹豐烈持國朝寶鑑第六卷,檢討官金在元持國朝寶鑑第六卷,待敎徐憙淳,假注書金羽根,記事官李湜·李嘉愚以次進伏訖。上曰,在院承旨入侍。出榻敎賤臣承命出傳,行都承旨朴宗薰,行左承旨徐英輔,右承旨尹鼎烈,右副承旨申綋,同副承旨李止淵,假注書鄭德和追入進伏,上命開卷讀之。豐烈讀自故應敎,止命書之。上曰,下番讀之。在元讀自命諸道搜訪遺逸,止亦擧用之。上曰,文義陳之。豐烈曰,中廟初政,先旌二鄭氏之烈行者,卽敦風敎勵名節之意也。大抵爲國之道,莫大於褒忠獎節,而節義者,彝性之所同也。苟擢其卓異者,先施旌褒之典,則夫孰不勸勉而樂爲哉?我東方忠孝貞節,史不勝載,而棹楔之典,磊落相望於州閭之間者,莫非烈聖朝培養之功也。伏願以是體念焉。上曰,下番陳之。在元曰,節義者,敎化之本也。敦尙節義則敎化可行,故古昔聖王之興化施敎也。必以褒忠獎節爲先務,雖一事一言之可稱者,猶爲採問褒揚,俾不泯滅,況卓節高行可質神明者乎?中廟嗣服之初,先旌兩鄭氏之烈行,實有得於敎化根本之意也。伏願鑑法於烈聖朝化民成俗之方,以爲裨益風敎之道焉。上命掩卷,仍命玉堂先退,豐烈等退出,上曰,公事奏之。英輔讀奏全羅監司狀啓南平縣反庫事,綋讀奏全羅監司啓本罪人到配事,上曰,右承旨外諸承旨先退,宗薰等退出,上曰,綱目及諸書中可合進講者持入。賤臣承命持入,上曰,諸臣簡拔讀奏,鼎烈讀綱目唐紀及帝範各一遍,嘉愚讀中庸序,上曰,左承旨入侍,英輔追入進伏,上曰,左承旨先退,都承旨入侍。英輔退出,宗薰進伏,上曰,都承旨先退,同副承旨入侍,宗薰退出,止淵進伏,上曰,右承旨·閣臣各賦一絶,鼎烈·憙淳承命製進,上曰,別講爲之。出榻敎上曰,別講冊子則以羹墻錄爲之,參贊官則同副承旨爲之,閣臣則左副承旨爲之,可也。嘉愚承命出,書座目單子以進,侍讀官尹豐烈持羹墻錄第一卷,檢討官金在元持羹墻錄第一卷,以次進伏,上命開卷讀之。豐烈讀自羹墻錄卷之一,止王業之興肇於此,上曰,下番讀之。在元讀自翼祖始居,止過期不來,上曰,文義陳之。豐烈曰,穆祖遷居之時,民之從之也。如周太王去邠之日,惟恐失之,可見積德於民,而民不能忘也。我宗社無疆之業,實基於此矣。伏願萬幾之餘,念惟休惟恤之業,而行克寬克仁之政,其監于先王成憲,是臣區區之忱也。上曰,下番陳之。在元曰,千古帝王創業垂統者,未有不以得人心爲本,蓋人心者,天意之所眷也,天意者,人心之所應也。天佑於上而民歸於下,則大勳雖未集於當時,王業儘可期於來世矣。我太祖所以膺受寶籙,鎭有東土者,實由於祖宗以來積功累仁,感格天意之故也。伏願克念艱大之業,益加繼述之功焉。上命玉堂先退,豐烈等退出,上曰,上番出去,申時公事持入。湜承命持入,上命讀奏,鼎烈·止淵承命分讀,鼎烈曰,明日拜表,兩司當爲進參,除在外·未署經外,未肅拜·呈告人員,竝待門牌招,以爲進參之地,何如?上曰,依爲之。出擧條上命退,諸臣以次退出。
戊寅十月二十四日申時,上御興政堂。別講入侍時,參贊官尹鼎烈,侍讀官尹豐烈持國朝寶鑑第六卷,檢討官金在元持國朝寶鑑第六卷,待敎徐憙淳,假注書金羽根,記事官李嘉愚·權敦仁以次進伏,上曰,坐直承旨入侍。出榻敎賤臣承命出傳,右副承旨申綋追入進伏。上命開卷讀之。豐烈讀自十二月敎曰,止古今之通誼,上曰,下番讀之。在元讀自乃者變亂舊章,止人而無恥,上曰,參贊官讀之。鼎烈讀自今雖革其舊俗,止懋盡追遠之誠,上曰,閣臣讀之。憙淳讀自敎曰王者於民,止有數君耳,上曰,文義陳之。豐烈曰,三年之制,萬世不易之規,而自天子達于庶人也,情雖無窮而分則有限,故子夏曰先王制禮不敢過也。子張曰先王制禮不敢不至,或有俯而就之者,或有企而及之者,聖敎所謂天地之常經,古今之通誼者,良有以也。烈聖朝導率流俗之化,於斯爲盛,伏願以是推究焉。上曰,下番陳之。在元曰,遵先王之法而過者未之有也。聖人制爲此禮,使賢者俯而就之,不肖者企而及之,知有節限矣。及夫世級日降,至有短喪之禮,或有背彝倫之敎,托時王之制,食肉縱酒,無異平日者,故聖祖卽位之初,卽降是敎,曉諭諸道,使無過與不及之弊,聖學之高明,尤爲欽服者,伏願聖明,以一遵先王之道爲法焉。上命玉堂先退,豐烈等退出,上曰,綱目及諸書中可合進講者持入。賤臣承命持入,上曰,下番讀之。嘉愚讀綱目唐紀·八子百選各一遍,上曰,右承旨及閣臣作延和門銘,鼎烈·憙淳承命製進,上曰,公事持入,賤臣承命持入,上曰,公事奏之。綋讀奏統制使狀啓都試試取事及慶尙監司狀啓邪學姑無現發事,上命退,諸臣以次退出。
上在慶熙宮。停常參·經筵。
自辰時至人定,灑雨下雨,測雨器水深二寸五分。
中宮殿,藥房口傳問安。答曰,知道。
藥房都提調南公轍,提調金履喬,副提調尹鼎烈啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?中宮殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿·中宮殿·嘉順宮·世子宮,藥房口傳問安。答曰,知道。
申綋啓曰,大司憲宋稚圭,持平玄鎭商·吳熙常在外,執義具康,掌令鄭鴻慶·趙秀仁牌不進,監察茶時之意,敢啓。傳曰,知道。
鄭元容啓曰,備邊司郞廳來言,今日賓廳日次,而國忌齋戒相値,不得來會云矣,敢啓。傳曰,知道。
尹鼎烈啓曰,今日拜表,憲府則監察代行矣。雖無諫院,依例行禮之意,敢啓。傳曰,知道。
傳于尹鼎烈曰,三使臣留待。
傳于尹鼎烈曰,三使臣入侍。
以執義具康,掌令鄭鴻慶·趙秀仁,司諫任百禧牌不進罷職傳旨,傳于申綋曰,只推。
傳于李止淵曰,別講爲之。
傳于尹鼎烈曰,別講爲之。
傳于李止淵曰,別講爲之。
以應敎李羲準,副應敎柳訸,校理朴台壽·李若愚牌不進罷職傳旨,傳于尹鼎烈曰,只推。
傳于李止淵曰,留院公事入之。
尹鼎烈,以承文院·議政府意啓曰,今日慕華館査對時,六曹堂上當爲進參,而吏曹·兵曹·工曹堂上俱不進參,不參堂上,令政院竝卽牌招,以爲備員開坐之地,何如?傳曰,允。
戊寅十月二十五日辰時,上御興政堂。冬至三使臣入侍時,右承旨尹鼎烈,假注書鄭德和,記注官安亨鎭,記事官李嘉愚,上使鄭晩錫,副使吳翰源,書狀官李潞,以次進伏訖。上曰,三使臣善爲往返。仍下內賜丸劑及煖帽各一部,上命三使臣先退,晩錫等以次退出,上曰,在院承旨入侍。出榻敎賤臣承命出傳,行都承旨朴宗薰,行左承旨徐英輔,左副承旨鄭元容,右副承旨申綋,同副承旨李止淵,假注書金羽根追入進伏,上曰,召對爲之。出榻敎嘉愚承命出,書座目單子以進,參贊官朴宗薰持論語第六卷,侍讀官尹豐烈持論語第六卷,檢討官金在元持論語第六卷,待敎徐憙淳持論語第六卷,假注書鄭德和持論語第六卷,記注官安亨鎭持論語第六卷,記事官李嘉愚持論語第六卷,以次進伏。鼎烈曰,臣與左副承旨鄭元容,則以拜表行禮事先退矣。上可之。鼎烈等退出,上曰,公事奏之。宗薰曰,臣吏房,有公事,而臣禮房代房,無公事矣。仍讀奏同義禁徐有聞再度呈辭,英輔曰,臣戶房,無公事矣。綋曰,臣刑房,無公事,而兵房代房,有公事矣。仍讀奏京畿水使狀啓官鎭門聚點事,止淵曰,臣工房,無公事矣。上命開卷讀之。豐烈讀自論語集註大全卷之十四,止邦無道穀恥也。上曰,下番讀之。在元讀自克伐怨欲,止不足以爲士矣。上曰,參贊官讀之。宗薰讀自邦有道,止尙德哉若人,上曰,閣臣讀之。憙淳讀自子曰君子,止能勿誨乎?上曰,文義陳之。豐烈曰,善哉原憲之問恥也,學者先知廉恥,然後可以立身而事君,治天下國家者,重廉恥然後,亦可以厲俗而扶綱,是以管仲云禮義廉恥國之四維,賈誼云上設廉恥,國無不治,以此觀之,廉恥二字,豈非治國之本乎?雖以我朝言之,以禮義而立國,以廉恥而厲俗者,此專由於列聖朝陶鑄作成之治矣。伏願殿下,以是鑑法,崇禮義而厲廉恥焉。上曰,下番陳之。在元曰,仁者無克伐怨欲之病矣。人欲之私勝焉,則天理之公難復,是以孟夫子以遏人欲而存天理,勉戒後學者也。非但學者之拳拳服膺,堯·舜三代之治,亦不出於仁字上,夏禹之不矜不伐,成湯之克寬克仁,卽萬世人主之龜鑑也。伏願殿下,遏人欲之私而存天理之公,以爲太平萬世之治焉。上曰,參贊官陳之。宗薰曰,玉堂所陳甚好,臣別無所達矣。上曰,閣臣陳之。憙淳曰,臣亦無所達矣。上命掩卷。仍命退,諸臣以次退出。
戊寅十月二十五日辰時,上御興政堂。別講入侍時,參贊官李止淵,侍讀官尹豐烈持國朝寶鑑第六卷,檢討官金在元持國朝寶鑑第六卷,待敎徐憙淳,假注書鄭德和,記注官安亨鎭,記事官李嘉愚以次進伏訖。上曰,在院承旨入侍。出榻敎賤臣承命出傳,行都承旨朴宗薰,行左承旨徐英輔,右承旨尹鼎烈,左副承旨鄭元容,右副承旨申綋追入進伏,上命開卷讀之。豐烈讀自秦政殘虐,止仁厚之政,上曰,下番讀之。在元讀自昔路溫舒,止一意欽恤焉。上曰,參贊官讀之。止淵讀自戊辰三年,止預政之端見矣。上曰,閣臣讀之。憙淳讀自成宗嘗曰,止立命竄胤,上曰,文義陳之。豐烈曰,仁厚立國,自古帝王之大經大法也。仁者乾之德也,厚者坤之德也。列聖祖仁厚之治,與天地合其德,陶鑄萬民,鼓之舞之,伏願殿下鑑法焉。上曰,下番陳之。在元曰,聖人之道,忠恕而已。有諸己者謂之忠,推己及物者謂之恕,自古聖王圖治之本,不出於忠恕之間矣。是以帝舜御衆以簡,臨下以寬,成湯用人猶己,克寬克仁,以忠厚仁恕之德,爲治國之根本,而列聖朝動法先王,以忠恕上工夫,體念而行之,伏願殿下鑑法焉。上命掩卷,豐烈曰,應敎李羲準,副應敎柳訸,校理朴台壽,副校理李若愚,旣有只推之命,竝卽牌招察任,校理徐萬修由限已過,一體牌招,何如?上曰,依爲之。出擧條上命玉堂先退,豐烈等以次退出,上曰,公事奏之。宗薰曰,臣吏房,無公事矣。英輔曰,臣戶房,無公事矣。鼎烈曰,臣禮房,無公事矣。元容曰,臣兵房,有公事矣。仍讀奏北兵使狀啓留防次移發事,綋曰,臣刑房,無公事矣。止淵曰,臣工房,無公事矣。元容曰,卽伏見北兵營狀啓,則年月行所書,有違格例,不察之失,不可無警,北兵使吳毅常,推考,何如?上曰,依爲之。出擧條上曰,綱目及諸書中可合進講者持入。羽根承命持入,上曰,右承旨外,諸承旨先退。宗薰等退出,上曰,諸臣讀奏,可也。鼎烈讀綱目唐紀一遍,嘉愚讀綱目唐紀一遍,節酌通編各一遍,止淵讀列聖誌狀及近思錄各一遍,上曰,右副承旨入侍。出榻敎羽根承命出傳,右副承旨申綋追入進伏,上曰,右副承旨先退。綋退出,上曰,左副承旨入侍。出榻敎左副承旨鄭元容追入進伏,上曰,右承旨及閣臣各賦一律,鼎烈·憙淳承命製進,上曰,公事奏之。元容讀奏咸鏡監司啓本罪人金洛龜到配事,上命退,諸臣以次退出。
戊寅十月二十五日午時,上御興政堂。別講入侍時,參贊官尹鼎烈,侍讀官尹豐烈持國朝寶鑑第六卷,檢討官金在元持國朝寶鑑第六卷,待敎徐憙淳,假注書鄭德和,記注書安亨鎭,記事官李嘉愚以次進伏訖。上命開卷讀之。豐烈讀自敎曰圖治之世,止國虞虛耗,上曰,下番讀之。在元讀自而世族富民,止成俗之意,上曰,參贊官讀之。鼎烈讀自三月宴經筵官,止試用位重者,上曰,閣臣讀之。憙淳讀自冬十一月,止當繩之以法,上曰,文義陳之。豐烈曰,夫儉約者,圖治之本也。列聖朝飭躬敦素,而陶民儉約,以爲圖治之本矣。挽近以來,華靡成習,弊風因循,伏願殿下,崇儉約而陶民厲俗焉。上曰,下番陳之。在元曰,圖治之世,當朴素而崇儉約朴素者,出治之本也。列聖朝飭躬敦厚,而以朴素爲陶民之本,持身導率,而以朴素爲觀感之美,豈不休哉?伏願殿下鑑法焉。上命掩卷,仍命玉堂先退。豐烈等以次退出,上曰,左副承旨,同副承旨入侍。出榻敎賤臣承命出傳,左副承旨鄭元容,同副承旨李止淵追入進伏,上曰,綱目及諸冊子中,可合進講者持入。賤臣承命持入,上曰,下番翰林讀奏,嘉愚讀綱目梁紀一遍,上曰,同副承旨讀奏。止淵讀八子百選一遍訖,上曰,以寧善門爲題,而右承旨及閣臣作銘,可也。鼎烈·憙淳承命製進,上曰,公事入之。賤臣承命持入,上曰,同副承旨讀奏。止淵讀奏省記訖,上命退,諸臣以次退出。
戊寅十月二十五日申時,上御興政堂。別講入侍時,參贊官李止淵,侍讀官尹豐烈持國朝寶鑑第六卷,檢討官金在元持國朝寶鑑第六卷,待敎徐憙淳,假注書鄭德和,記注官安亨鎭,記事官李嘉愚,以次進伏訖。上命開卷讀之。豐烈讀自四年春正月,止優批嘉納,上曰,下番讀之。在元讀自二月賜黃柑,止製詩以進,上曰,文義陳之。豐烈曰,夫出治典學之道,惟在於謹終始,是以殷宗之念終始典于學者此也。始雖克愼,而不圖厥終,則出治之際,典學之時,何以致成始成終之美乎?伏願殿下體念焉。上曰,下番陳之。在元曰,夫名器者,天下之公器也,帝王之出治也。先惜名器,然後貴賤之分截嚴,尊卑之級有定,若不以名器爲重,則紀綱不立而風俗漸頹矣。伏願殿下,惜名器而立紀綱焉。上命掩卷,仍命玉堂先退,豐烈等以次退出,上曰,右承旨·左副承旨入侍。賤臣承命出傳,右承旨尹鼎烈,左副承旨鄭元容追入進伏,上曰,右承旨及閣臣以鳳凰亭爲題,而製律賦,可也。鼎烈·憙淳承命製進,上曰,綱目及諸冊子持入。賤臣承命持入,上曰,同副承旨讀奏,可也。止淵讀綱目及八子百選各一遍訖。上命退,諸臣以次退出。
上在慶熙宮。停常參·經筵。
中宮殿,藥房口傳問安。答曰,知道。
中宮殿解娩後,大殿·王大妃殿·嘉順宮·世子宮,內閣·政院·玉堂口傳問安。答曰,知道。中宮殿·內閣·政院·玉堂單子問安。答曰,知道。大殿·王大妃殿·中宮殿·嘉順宮·世子宮,朝廷二品以上·六曹堂上·奉朝賀單子問安。答曰,知道。
尹鼎烈啓曰,明日常參·經筵,取稟。傳曰,停。
申綋啓曰,大司憲宋稚圭,持平玄鎭商·吳熙常在外,執義具康,掌令鄭鴻慶呈辭,趙秀仁未肅拜,監察茶時之意,敢啓。傳曰,知道。
傳于尹鼎烈曰,別講爲之。
傳于尹鼎烈曰,召對爲之。
傳于李止淵曰,留院公事入之。
以應敎李羲準,副應敎柳訸,校理朴台壽·李若愚,副校理徐萬修牌不進罷職傳旨,傳于尹鼎烈曰,只推。
傳于李止淵曰,別講爲之。
以應敎李羲準,副應敎柳訸,校理朴台壽·李若愚,副校理徐萬修牌不進罷職傳旨,傳于尹鼎烈曰,只推。
傳于鄭元容曰,別講爲之。
持平吳熙常敦諭。王若曰,士之讀書修行,將以有用,人君之急於求賢,將以爲治。我朝列聖相承,菁莪柞棫之化,旣洽于上,而弘儒宿學,興作於下,或進以科目,或起自林樊。堯·舜君民之業,衛道扶世之功,磊落相望,指不勝屈,豈不盛哉?爾以忠貞世祿之裔,學究聖賢,行推士友,至登於大臣之薦,選部之剡。予雖未及見爾,已知其爲當世之賢者,好賢重士,卽予家法,予安得不側席翹佇,思所以必致我朝端乎?玆授以風憲之職,經筵書筵之銜,此亦我朝待賢之禮也。爾其可不出而輔予,自任以堯·舜君民,如在昔諸賢之輔我列聖,況今元良年方就傅,正宜端方正直之人。朝夕左右,勤勵學問,成就德性,今日此事,不望於爾等,而將責於誰乎?予不多誥,爾其幡然以造朝,毋孤予如渴之望。
經筵官李友信敦諭。王若曰,爲學所以希賢也,賢之爲賢,卽推己而及人也。近世林下之士,或多獨善其身,不肯出而輔世,予竊不取也。崇儒重道,卽我家法,在昔盛際,干旄束帛,旁招俊乂,名賢宗師,擧立於朝,功在世敎,澤被生民。予雖否德,猶知急賢之爲先務,而深有望於當世之賢者也。咨爾喬木故家之人,劬躬篤志,行不出於州里,名已滿於朝廷,詩所謂鳴鶴在皐,聲聞于天也。幼學壯行,爲士之通誼,與賢圖治,人主之至願,爾豈或囂囂獨善,而無意於堯·舜君民乎?予之寡昧,惟俟爾等左右朝夕,匡拂啓沃,而悠悠萬事,又孰急於誘掖我元良,訓迪我元良成就其德性哉?今授爾經筵書筵之銜,兼申側席之意,爾其于于而來,以副予如渴之望。傳于李止淵曰,此敦諭,遣史官傳諭于持平吳熙常,經筵官李友信處。
傳于尹鼎烈曰,三更三點子時,中宮殿誕生公主,該房知悉。
尹鼎烈啓曰,藥房三提調伏聞中宮殿解娩平安,不勝欣幸之忱,爲承候來詣請對矣。傳曰,明日承候。
朴宗薰,以吏曹言啓曰,新除授慶州府尹金學淳戶奴呈狀內,矣上典七十偏母,目下病情,十分危篤,萬無離捨遠赴之望,卽速入啓遞改云。其親病旣如是,則有難强令往赴,今姑改差,何如?傳曰,令該曹口傳差出,催促下送。
吏曹口傳政事,以李友秀爲慶州府尹。
戶曹參判吳翰源疏曰,伏以,臣猥膺專對之命,方爲出疆之行,朝辭天陛,暮宿郊畿,自玆以往,日邊之五雲愈邈,周衛之劍佩入夢,隔歲星霜,長結依北斗之戀,殊域風土,只切荷王靈之私,耿耿丹忱。玆不禁瞻天祝聖之至,仍伏念,臣今已在途,尙縻職名,曹務繁氄,有不可一日瘝曠,玆敢縣道陳章,仰暴微懇。伏乞聖明,亟命遞差,臣所帶地部佐貳之任,以便公私焉,臣無任云云。答曰,省疏具悉。所請依施。
戊寅十月二十六日辰時,上御興政堂。召對入侍時,參贊官尹鼎烈持論語第六卷,侍讀官尹豐烈持論語第六卷,檢討官南履懋持論語第六卷,待敎徐憙淳持論語第六卷,假注書金羽根持論語第六卷,記注官李衡柱持論語第六卷,記事官李嘉愚持論語第六卷,以次進伏訖。上曰,在院承旨入侍。出榻敎賤臣承命出傳,行都承旨朴宗薰,行左承旨徐英輔,左副承旨鄭元容,右副承旨申綋,假注書鄭德和追入進伏,上命開卷讀之。豐烈讀自子曰爲命,止潤色之。上曰,下番讀之。履懋讀自或問子産,止沒齒無怨言,上曰,參贊官讀之。鼎烈讀自貧而無驕易,上曰,閣臣讀之。憙淳讀自子曰孟公綽,止可以爲成人,上曰,注書讀之。賤臣讀自子問公叔文子,止豈其然乎,上曰,上番讀之。衡柱讀自子曰臧武仲,止吾不信也。上曰,下番讀之。嘉愚讀自子曰晉文公,止正而不譎,上曰,文義陳之。豐烈曰,鄭以蕞爾小國,介乎晉楚間,而猶能任用四人,善其辭命,故五十年間,得免於兵禍,辭命之有益於國家者大矣。古昔帝王治天下之法,莫不以任用賢才爲本,故書之日覲四岳群牧,詩之予曰有疏附禦侮者,皆任賢使能之效也。伏願萬幾之間,一念在玆,必得賢才而用之,則國可以垂拱仰成,以是體念焉。上曰,下番陳之。履懋曰,惠人者,仁愛之謂也。子産之政,雖未專於寬,其心一以愛民爲主,則固可謂之惠人,大抵仁愛之政,非但治一國而已,可以推廣於天下矣。若使子産,擴充是心,以行仁政,則鄭雖小國,王道可行,而有是心而施之也小。故孟子曰惠而不知爲政,卽乘輿濟人之事也。伏願推廣此心,以行仁政,則三代之治,佇見於今日矣。此等處尤可體念焉。上曰,參贊官陳之。鼎烈曰,上下番所奏甚好,臣則別無可陳者矣。上曰,閣臣陳之。憙淳曰,臣亦無可陳之辭矣。上命玉堂先退。豐烈等退出,上曰,公事奏之。宗薰曰,臣吏房,有公事矣。讀奏禮曹判書藝文提學金羲淳再度呈辭,英輔曰,臣戶房,無公事矣。鼎烈曰,臣禮房,有公事矣。讀奏濟州冬至方物單子,元容曰,臣兵房,無公事矣。綋曰,臣刑房,無公事矣。止淵曰,臣工房,有公事矣。讀奏京畿監司狀啓戶曹參判吳翰源上疏上送事,仍讀奏原疏,宗薰曰,擧條書入,例不得踰日,而昨者玉堂請牌擧條,無端經夜,事涉稽忽,有違格例,當該假注書,推考警責,何如?上曰,依爲之。出擧條上曰,同副承旨外,諸承旨先退。宗薰等退出,上曰,別講爲之。出榻敎上曰,參贊官則同副承旨爲之,可也。賤臣承命出,書座目單子以進,侍讀官尹豐烈持國朝寶鑑第六卷,檢討官南履懋持國朝寶鑑第六卷,以次進伏。上命開卷讀之。豐烈讀自三月上御經筵,止古之儒者,上曰,下番讀之。履懋讀自學以修身,止達而在上,上曰,閣臣讀之。憙淳讀自後日措諸事業,止以淸風化之源,上曰,文義陳之。豐烈曰,爲學之要,在乎崇儉,而崇儉之道,在乎節用,夫儉也者,非徒學者爲學之方也,卽帝王治天下之法也。以帝王之儉論之,則帝堯之土階茅茨,夏禹之菲衣薄食是也。以學者之儉論之,則顔子之簞食瓢飮,子路之衣弊縕袍是也。惟我列聖朝崇儉之德,布在方策,伏願此等處尤加體念焉。上曰,下番陳之。履懋曰,上番之以儉崇二字仰達者甚好,臣則無容更陳,而自古有國家者,未有不以勤儉而得之,未有不以驕奢而失之。故明君哲辟,皆以節用愛民爲本,民之從上,捷於桴鼓影響,而民俗之儉奢,只在君上導率之如何耳。殿下處乎君師之位,躬行以儉約,則民孰不從而化之乎?伏願以是推究焉。上命退,諸臣以次退出。
戊寅十月二十六日午時,上御興政堂。別講入侍時,參贊官鄭元容,侍讀官尹豐烈持國朝寶鑑第六卷,檢討官南履懋持國朝寶鑑第六卷,待敎徐憙淳,假注書鄭德和,記注官李衡柱,記事官李嘉愚以次進伏訖。上命開卷讀之。豐烈讀自命立民訴官長之禁,止有是命,上曰,下番讀之。履懋讀自秋七月,止上從之。上曰,參贊官讀之。元容讀自冬十一月,止頻御夜對焉。上曰,閣臣讀之。憙淳讀自參贊官李世仁,止俾庶民觀感焉。上曰,文義陳之。豐烈曰,此云立民訴官長之禁,於是乎列聖朝立紀綱正風化之盛德至意,有以仰認者矣。大抵紀綱立然後風化正,風化正然後民俗定,惟我殿下法先王端本出治之道,做今日化民成俗之治,要不出紀綱二字,伏願留念焉。上曰,下番陳之。履懋曰,猗我中宗大王,命三公議律之時,眷眷以莫如生之爲敎,聖德好生,藹如春生之盛,有可以仰覩者矣。天地之德,不外於曰生,故以致萬物之生遂,而書曰罪疑惟輕,又曰五刑之疑有赦,此可驗三代聖王仁民恤刑之仁,而所以底巍蕩雍熙之化者也。猗此大哉之言,實有孚於天地曰生之德,三代恤刑之仁,伏願於此等處益加體念焉。上命掩卷,豐烈曰,應敎李羲準,副應敎柳訸,校理朴台壽·李若愚,副校理徐萬修,旣有只推之命,竝卽牌招察任,何如?上曰,依爲之。出擧條上命玉堂先退。豐烈等以次退出,上曰,在院承旨入侍。出榻敎賤臣承命出傳,行都承旨朴宗薰,行左承旨徐英輔,右承旨尹鼎烈,右副承旨申綋,同副承旨李止淵,假注書金羽根追入進伏,上曰,公事奏之。宗薰曰,臣吏房,有公事矣。仍讀奏慶州府尹望及戶曹參判遞差傳旨,英輔曰,臣戶房,無公事矣。鼎烈曰,臣禮房,無公事矣。元容曰,臣兵房,無公事矣。綋曰,臣刑房,無公事矣。上曰,坐直承旨外,諸承旨及廳注書先退。宗薰等先退,上曰,綱目及諸書中可合進講者持入,羽根承命持入,上曰,右承旨讀之。鼎烈讀綱目漢紀一遍,上曰,同副承旨讀之。止淵讀近思錄及羹墻錄各一遍,上曰,左副承旨入侍。出榻敎衡柱承命出傳,左副承旨鄭元容追入進伏,上曰,右承旨及閣臣各賦一絶,鼎烈·憙淳承命製進,上曰,監軍單子入之。羽根承命持入,宣傳官尹喜用落點。上命退,諸臣以次退出。
戊寅十月二十六日未時,上御興政堂。別講入侍時,參贊官尹鼎烈,侍讀官尹豐烈持國朝寶鑑第六卷,檢討官南履懋持國朝寶鑑第六卷,待敎徐憙淳,假注書金羽根,記注官李衡柱,記事官李嘉愚以次進伏訖。上曰,坐直承旨入侍。出榻敎賤臣承命出傳,同副承旨李止淵追入進伏,上命開卷讀之。豐烈讀自十二月命以大寶箴,止才堪任用者,上曰,下番讀之。履懋讀自令本館薦擧,止優加褒獎,上曰,參贊官讀之。鼎烈讀自又云命宰相,止識治體者,上曰,閣臣讀之。憙淳讀自夏四月中學,止選文士肄業,上曰,文義陳之。豐烈曰,中廟朝好學不倦,求賢如渴之德,推可知矣。是故選士之際,必以通經史識治體者應擧,當時上自公卿大夫,下至館學儒生,無不任用其人,以致中興之業,伏願殿下,監于先王成憲,委任責成之際,亦以博通經史,曉達治體者爲本焉。上曰,下番陳之。履懋曰,命太學選士者,卽我朝立國規模,而必以通經史識治體者爲急先務者,尤可見聖意之攸在矣。大抵爲政之要,非經無以知修齊治平之本,非史無以知治亂得失之由,故十行綸敎,眷眷於此等賢才,此可爲今月鑑法遵行之事,伏願以是體念焉。上命玉堂先退。豐烈等退出,上曰,綱目及八子百選持入。賤臣承命持入,上曰,左副承旨入侍。出榻敎賤臣承命出傳,左副承旨鄭元容追入進伏,上曰,下番讀綱目。嘉愚讀東漢紀一遍,上曰,同副承旨讀八子百選,止淵讀之。上曰,公事持入。賤臣承命持入,上曰,公事奏之。鼎烈讀奏宗廟·景慕宮朔祭祭官單子及申時公事。上命退,諸臣以次退出。
戊寅十月二十六日申時,上御興政堂。別講入侍時,參贊官李止淵,侍讀官尹豐烈持國朝寶鑑第六卷,檢討官南履懋持國朝寶鑑第六卷,待敎徐憙淳,假注書金羽根,記注官李衡柱,記事官李嘉愚,以次進伏。上命書傳敎曰,坐直承旨入侍。賤臣承命出傳,右承旨尹鼎烈追入進伏,上命開卷讀之。豐烈讀自先是世宗,止文風復振,上曰,下番讀之。履懋讀自五月上以旱,止其務政曹,上曰,參贊官讀之。止淵讀自命除,止漢語史文,上曰,閣臣讀之。憙淳讀自持平金硡,止以是爲勉,上曰,文義陳之。豐烈曰,我朝立國之初,文治彬彬,敦尙儒敎,使新進名士,皆令乞暇讀書,而賜以肄業之所,世宗朝藏義寺,成宗朝湖堂,其規一也。養育人才,於斯爲盛,而臣隣登對之際,反覆討論,裨益聖學,推可知矣。臣等忝在論事啓沃之列,每日筵對之餘,隨事發問,則雖以臣等至愚,不無一得,而庶有實效於聖學,益加體念焉。上曰,下番陳之。履懋曰,中廟朝以旱求言,柳世琛之疏,讜直不諱,而特加褒獎,大聖人虛受寬聽之量,臣不勝欽歎矣。書曰,木從繩則正,后從諫則聖,伏願益加體念,以開納言路爲務焉。上命玉堂先退。豐烈等退出,上命書傳敎曰,別講爲之。上曰,別講冊子,以羹墻錄爲之,可也。嘉愚承命出,書座目單子以進,侍讀官尹豐烈持羹墻錄第一卷,檢討官南履懋持羹墻錄第一卷,以次進伏。上命開卷讀之。豐烈讀自翼祖親往,止賊騎彌滿,上曰,文義陳之。豐烈曰,大抵聖人建非常之業,則必有非常之事,老嫗之指路者,如高祖之鬼母告異,海岸之水退者,如光武之河氷堅合,我國家積德累仁,皇天默佑,建億萬年無疆之業,推可見矣。伏願特加省察焉。上曰,下番陳之。履懋曰,國之將興,必有禎祥,老嫗指路,海岸水退者,皆禎祥之先見者也,書曰,皇天無親,惟德是輔,若無聖德之昭格于天,則豈有如此非常之事乎?此可爲後世鑑法之事,以是推看焉。上命玉堂先退。豐烈等退出,上曰,公事持入。賤臣承命持入,上曰,公事奏之。鼎烈讀奏黃海監司狀啓墨進上上送事,及水原留守狀啓官鎭門聚點事,上命退,諸臣以次退出。
上在慶熙宮。停常參·經筵。
大殿·王大妃殿·中宮殿·嘉順宮·世子宮,內閣·政院·玉堂朝夕口傳問安。答曰,知道。
藥房都提調南公轍,提調金履喬,副提調尹鼎烈啓曰,伏未審夜間,聖體,若何?中宮殿氣候,何如?臣等不任喜幸之忱,敢此問安。答曰,知道。王大妃殿·中宮殿·嘉順宮·世子宮,口傳問安。答曰,知道。
尹鼎烈啓曰,明日常參·經筵,取稟。傳曰,停。
又啓曰,來初一日輪對日次矣,敢稟。傳曰,當次人受點後,日次來待。
申綋啓曰,大司憲宋稚圭,持平玄鎭商·吳熙常在外,執義具康,掌令鄭鴻慶呈辭,趙秀仁未肅拜,監察茶時之意,敢啓。傳曰,知道。
尹鼎烈啓曰,藥房三提調依下敎來待矣。傳曰,入侍。
又啓曰,原任諸大臣爲承候來待矣。傳曰,入侍。又啓曰,時原任閣臣爲承候來待矣。傳曰,入侍。傳于李止淵曰,召對爲之。
傳于朴宗薰曰,諸承旨持公事入侍。
藥房都提調南公轍,提調金履喬,副提調尹鼎烈啓曰,伏未審午間,聖體,若何?中宮殿氣候,何如?臣等彌切喜幸之忱,敢此問安。答曰,知道。王大妃殿·中宮殿·嘉順宮·世子宮,口傳問安。答曰,知道。
傳于尹鼎烈曰,別講爲之。
朴宗薰啓曰,卽者吏曹郞廳來言,龍宮縣監尹復誼兩司俱未署經云,除在外·未署經外,未肅拜·呈告人員,竝卽牌招,以爲備員署經之地,何如?傳曰,允。
又啓曰,龍宮縣監尹復誼,憲府則雖已署經,諫院則行大司諫南履翼,獻納李彦淳在外,正言朴潞壽·睦台錫未署經,只有司諫任百禧一人,無以備員署經,何以爲之?敢稟。傳曰,一司除署經。
以掌令趙秀仁牌不進罷職傳旨,傳于朴宗薰曰,只推。
朴宗薰,以吏曹言啓曰,新除授慶州府尹李友秀戶奴呈狀內,矣上典新除本職,與本道監司金魯敬,有妻三寸叔應避之嫌,公格所在,不得冒赴,入啓遞改云。旣與本道監司有應避之嫌,則揆以公格,不可冒赴,改差,何如?傳曰,允。口傳差出,催促下送。
吏曹口傳政事,以尹羽烈爲慶州府尹。
金榶奉命在外,代以孫爀爲事變假注書。
尹鼎烈,以弘文館言啓曰,應敎李羲準,副應敎柳訸,校理朴台壽旣有只推之命,竝卽牌招察任,何如?傳曰,允。
尹鼎烈啓曰,醫女言內,卯時,中宮殿氣候平安,藿湯和白水刺四次進御,女阿只氏氣候平安,吮乳一次云,此意詮次啓達,傳曰,知道。
尹鼎烈,以內醫院都提調·提調意啓曰,臣等率待令醫官,自今日竝直之意,敢啓。傳曰,知道。
又以內醫院都提調·提調意啓曰,自今日領敦寧依例入直于闕內,副護軍金逌根,義城縣令金元根,亦令別省記入直,何如?傳曰,允。
又以司饔院都提調·提調意啓曰,本院移接於扈衛廳之意,敢啓。傳曰,知道。
鄭元容,以訓鍊都監言啓曰,本局分授都城仁王山南邊第四城廊近處體城七間許頹圮處,今已畢築,女墻仍爲始役,把守軍兵撤罷之意,敢啓。傳曰,知道。
咸鏡監司朴宗來疏曰,伏以,臣卽伏奉敎旨,以臣爲輔國崇祿大夫者,臣手擎恩誥,口頌洪私,感激惶愧,莫省攸措。噫,臣之待罪北藩,歲已周矣。無一政之仰副隆庇,無一事之俯盡職分,尋常愧恧,如負大何,迺者陵寢有事,吏校效誠,工匠殫力,時日叶吉,役事遄完,臣方以得參將事之爲榮,安有勞勩之可記,而今迺裒然爲首,冒膺重賞,非但踰越涯分之爲懼,在聖朝核名實懋官賞之政,恐不當若是也。且今所叨之新資,秩亞三公,班絶六卿,政須以德以望,不宜輕授濫冒,而反以罔功之賞,承此不虞之榮,已非如臣無似所可堪冒,而況臣昨年陞一資,今年又進一步,分外恩寵,以歲爲課,亢極有悔,過福爲災,臣豈敢忘分貪寵,晏然冒受,而不思所以自處乎?左右思量,承受無路,玆陳短章,仰瀆崇嚴。伏乞天地父母,亟收臣新授資秩,以安微分,以愼賞典,千萬幸甚,臣無任云云。答曰,省疏具悉。卿其勿辭察任。
順興府使金熙華疏曰,伏以,臣迂疎庸闇,百不猶人,受寄下邑,已過周歲,而一無猷爲,坐費廩祿,夙霄憂懼,食息靡安,本邑卽嶺南一道中弊弊尤甚處也。千瘡百瘼,幾無着手之地,而其中最尤急最切憫者,還弊是已,吏奴之積逋,民人之反臥,徒擁虛簿,便成年例,欲一切收殺,則萬無區處之策,欲姑息掩置,則重陷欺罔之科,到此地頭,惟有朝夕俟勘而已。守令之陳疏煩瀆,非不知萬萬悚懍,而身在吏職,目見民隱,事旣末由,不容因默,玆敢冒陳實狀,惟聖明垂察焉。本邑還逋,始於甲子,逮至庚午,民反各穀爲一千一百六石零,三班所逋各穀爲三千七百九十四石零,合反逋各穀爲四千九百石零,而其時府使洪大淵,査出後枚報巡營,自巡營狀請蒙允,限五年分捧矣。連値歉荒,每年所捧,不滿什一,而餘外未捧,自歸新還,今年如是,明年又如是,年年生耗,耗上加耗,況値甲乙大無之歲,死亡相續,徵捧無路,其時民間未捧,又爲一千四百二十三石零,三班未捧,亦爲一千七百九石零,合各穀爲三千一百三十二石零,而竝與舊逋,一體生耗,拖至丙子,民間未捧合各穀爲三千四百三十二石零,三班未捧各穀爲五千五百十一石零,合各穀爲八千九百四十三石零,至于丁丑,三班中前未捧五千五百十一石零,民反中隱逋査出各穀爲一千一百四十七石零,合各穀竝耗爲七千三百二十四石零內,已捧僅爲一千六百六十九石零,實未捧合各穀爲五千六百三十三石零,民反前未捧三千四百三十二石零內,除隱逋査出一千一百四十七石零,已捧七百三十二石零,實未捧各穀爲一千五百五十二石零,合反逋各穀七千一百八十三石零,其中民反指徵無處,大米三百七十三石零,太二十五石零,粟三十七石零,租三百二十四石零,合各穀爲七百六十二石零,三班舊逋指徵無處,大米七百五石零,太七十四石零,粟一百二十石零,租八百五十石零,合各穀爲一千七百五十一石零,民反中難捧,大米二百七十六石零,太四十九石零,粟五十四石零,租三百九十石零,合各穀爲七百七十石零,三班舊逋中難捧,大米一千七十四石零,太二百四十八石零,粟七百一石零,租一千八百五十五石零,合各穀爲三千八百七十九石零。噫,庚午反逋之限年排捧,實是曠絶之聖恩,仁愛之至意,而不能逐年收捧,趁限了殺,不但所捧之不準其數,舊反自在,新反又出,舊逋未收,新逋繼起,致使莫重國穀,如是虧欠,誠極悚憫。臣於莅任之後,親執穀簿,詳細査櫛,庶有可捧之勢者,嚴加督徵,而所捧不過數千石,則未捧之罪,臣固難免,而大抵本邑,處在小太白之間,土地磽瘠,人民鮮少,以其許多還穀,勒分鮮少民戶,反臥之弊,由是起焉,而自己庚之後,至于甲乙,饑饉荐臻,癘疫兼行。五里一村,十室九空,泝考還案,則殆半有名無人,可謂紙上空文,雖欲收殺,於何徵捧,其在寧失之義,宜有蕩減之典,其他生存者,屢經凶荒之餘,家産蕩盡,或傭賃資生,或丐乞糊口,實無一二年內準數捧納之望。若依他邑近例,寬其年限,除耗分捧,則庶可漸次了殺,而至若三班官屬輩,反弄還穀,便成伎倆,逋負一不收殺,偸竊歲以加增,簿書之紊亂,糶糴之耗縮,莫此爲甚。畢收之後,當有加倍之律,而或多無亡,擧皆貧殘,勢窮力竭,猝難徵納,彼亦人耳。宜施一視之典,倘蒙察眉之恩,曲諒切骨之瘼,本府民吏反逋中指徵無處者,各穀合二千五百十三石零,特施蕩減之典。其餘難捧條各穀合四千六百四十九石零,許令限十年除耗分捧,以錢以穀間從便代捧,庶幾無弊了當,而歉餘孑遺之民,皆得以涵泳聖澤,安堵樂業矣。伏願聖慈,特垂鑑諒,亟令廟堂從長稟處焉,臣無任云云。答曰,省疏具悉。疏辭令廟堂,稟處。
戊寅十月二十七日辰時,上御興政堂。藥房三提調·時原任大臣·閣臣承候入侍時,都提調南公轍,提調金履喬,副提調尹鼎烈,假注書金羽根,記事官李嘉愚·權敦仁,同副承旨李止淵,假注書鄭德和,領府事李時秀,判府事金載瓚·韓用龜·金思穆,檢校提學李晩秀,直提學朴宗薰·李龍秀,檢校直閣李光文·鄭元容,直閣鄭基善,待敎徐憙淳,以次進伏訖。時秀曰,冬煖失節,聖體,若何?上曰,一樣矣。時秀曰,寢睡·水刺之節,何如?上曰,一樣矣。時秀曰,王大妃殿氣候,何如?上曰,一樣矣。時秀曰,中宮殿解娩萬安,臣等不任喜幸,而夜來諸節,何如?上曰,一樣矣。時秀曰,嘉順宮氣候,何如?上曰,一樣矣。時秀曰,臣等登筵久矣。世子宮凡節,何如?上曰,一樣矣。公轍曰,中宮殿解娩後,藥院例有移直之請,蓋欲進待於差備近處,爲便承候之節也。顧今時御所則藥房最近於差備,故昨日竝直草記時,不爲同請者,爲此商量,而論以已例與事體,則移直爲宜,敢此仰達。自今日許令臣等之移接,千萬顒祝。上曰,待下敎爲之,可也。出擧條履喬曰,洗胎已有庚午年前例,則依庚午例,待三日爲之似好,故敢此仰達矣。上曰,依此爲之。上曰,大臣先退。時秀等以次退出,宗薰曰,每當産後分娩之時,則以其日入直承旨仍直,至七日而申退,承旨則不敢歸家,留宿於朝房矣。今亦當依例爲之,而昨日坐直右承旨尹鼎烈,旣入藥院之直,本院坐直一員則勢將以他承旨爲之,故敢此仰達矣。上曰,依此爲之。宗薰曰,闕內各司入直官員,亦竝依舊例,以昨日省記人仍直,至第七日之意分付,而扈衛軍官禁軍軍兵等食代,則依庚午年例,各於闕外近處爲之,而毋敢遠出之意,嚴飭,分付。七日替直時,亦必使之淸齋,一宿後入來,何如?上曰,依此爲之。宗薰曰,朝廷問安,當逐日爲之,而己巳年因筵敎,間日爲之,庚午年亦然矣。今亦依已例,間日爲之乎?上曰,唯。宗薰曰,每於間日問安時,第三第五第七日,自然爲日次,而第三第七日,不可無問安矣。今番則昨因夜深,今朝始爲初次問安,而明日卽第三日也。明日亦爲問安,而明日以後,則間日爲之似好,故敢此仰達矣。上曰,依此爲之。宗薰曰,副提調方帶禮房,而再明日有傳香奉審,何以爲之乎?上曰,傳香奉審則以代房爲之。元容曰,闕內入直官員,七日前不得推移,而宣傳官李圭五今方入直本廳矣。又以監軍,當爲替直,則有違前例,故敢此仰達矣。上曰,監軍單子還入,可也。上曰,中宮殿進御加味芎歸湯一貼煎入。出榻敎又敎曰,中宮殿進御大劑芎歸湯一貼煎入。出榻敎上命退,諸臣以次退出。
戊寅十月二十七日午時,上御興政堂。召對入侍諸承旨持公事入侍時,參贊官李止淵持論語第六卷,侍讀官李若愚持論語第六卷,檢討官南履懋持論語第六卷,待敎徐憙淳持論語第六卷,假注書鄭德和持論語第六卷,記事官李嘉愚持論語第六卷,記事官權敦仁持論語第六卷,行都承旨朴宗薰,行左承旨徐英輔,左副承旨鄭元容,右副承旨申綋,假注書金羽根以次進伏訖。上命開卷讀之。若愚讀自子路曰,止如其仁,上曰,下番讀之。履懋讀自子貢曰,止莫之知也。上曰,參贊官讀之。止淵讀自公叔文子,止可以爲文矣。上曰,閣臣讀之。憙淳讀自子言衛靈公之無道也,止而犯之。上曰,文義陳之。若愚曰,五霸之中,齊桓公之能成霸業,惟管仲之力也。管仲專以功利,佐成霸業,非聖王行仁義之美,而夫子尙稱之以如其仁矣。仁之大體,管仲豈知之乎?顔子之三月不違仁,眞是君子之仁也。管仲不可企及,而其利澤及人則有仁之功矣。伏願體察焉。上曰,下番陳之。履懋曰,上番所奏,甚好矣。齊桓公之成霸也,不以兵車而以衣裳,是以孔子稱之以如其仁,事功之仁,非精微之仁也。大抵爲仁之道,有精有粗,爲治之道,有王有霸,伏願體念焉。上曰,參贊官陳之。止淵曰,臣別無所陳矣。上曰,閣臣陳之。憙淳曰,臣亦別無所達矣。上命掩卷,仍命玉堂先退。若愚等以次退出,上曰,公事奏之。宗薰曰,臣吏房,有公事,而臣禮房代房,無公事矣。仍讀奏咸鏡監司狀啓敎諭書祗受事,英輔曰,臣戶房,無公事矣。元容曰,臣兵房,有公事矣。仍讀奏廣州留守狀啓上京事,綋曰,臣刑房,無公事矣。止淵曰,臣工房,有公事矣。仍讀奏咸鏡監司上疏上送事,上曰,上疏入之。宗薰曰,中宮殿解娩後,闕內各司入直,依舊例仍直七日之意,俄已稟定矣。至於玉堂,則與他司尤異,而上番玉堂,徑先替直,雖似出於生疎所致,而替出替入,俱涉不審,揆以事體,不可無警。校理李若愚,副校理尹豐烈,竝從重推考,館直則使之依昨日省記仍直,何如?上曰,依爲之。出擧條上曰,諸承旨先退。宗薰等以次退出,上命書傳敎曰,別講爲之。嘉愚承命出傳,書座目單子以入,侍讀官李若愚持國朝寶鑑第六卷,檢討官南履懋持國朝寶鑑第六卷,追入進伏,上命開卷讀之。若愚讀自冬十月,止逐年上聞,上曰,下番讀之。履懋讀自六年春三月,止官給資裝,上曰,參贊官讀之。止淵讀自五月直提學,止切於時務者以奏,上曰,閣臣讀之。憙淳讀自壬申七年,止以備不虞,上曰,文義陳之。若愚曰,褒忠敦孝之治,賜暇讀書之擧,中廟朝丕變之治也。漢唐以降,未之聞矣。褒忠敦孝,以勵民俗,賜暇讀書,以勸儒臣,治化何以不熙隆,人才何以不彬菀乎?伏願殿下鑑法焉。上曰,下番陳之。履懋曰,賜民田租,卽大聖人崇儉重本之治也。自古帝王圖治之本,專在於崇儉而重本,是以夏禹腁手足而盡力於溝洫,周文卑衣服而卽康功田功,此實後世人主之龜鑑也。伏願體念焉。上命掩卷,仍命玉堂先退。若愚等退出,上曰,左副承旨入侍。出榻敎賤臣承命出傳,左副承旨鄭元容追入進伏,上曰,以金商門爲題,而下番翰林及閣臣作銘,可也。敦仁·憙淳承命製進,上曰,弘文館諸冊子中,可合進講者持入。賤臣承命持入,上曰,同副承旨讀之。止淵讀八子百選一遍訖,上命退,諸臣以次退出。
戊寅十月二十七日申時,上御興政堂。別講入侍時,參贊官鄭元容,侍讀官尹豐烈持國朝寶鑑第六卷,檢討官南履懋持國朝寶鑑第六卷,待敎徐憙淳,假注書金羽根,記事官李嘉愚·權敦仁以次進伏訖。上曰,坐直承旨入侍。出榻敎賤臣承命出傳,同副承旨李止淵追入進伏,上命開卷讀之。豐烈讀自賜璽書表裏,止偶令收聚耳。上曰,下番讀之。履懋讀自十一月上聞慶州,止慮有此弊也。上曰,閣臣讀之。憙淳讀自十二月燕山妃,止宥流徒以下罪,上曰,文義陳之。豐烈曰,中廟朝求言聖德,臣竊欽仰矣。玉堂作箴以進,則特加褒獎,使之朝夕納誨,臺臣陳疏以諫,則必爲開納,使之遇事敢言,故嘉謨格言,日進於前,而身致太平萬世之業,此莫非今日君臣所可鑑法之事也。伏願以是體念焉。上曰,下番陳之。履懋曰,鄭叔根之爲吏安岳,勤於敎誨,誠爲可尙。然賜以璽書表裏,以彰其功者,非徒褒獎叔根之勤於敎誨而已。專爲敦尙儒敎,使來世有勸之意,我朝文治彬彬,家絃戶誦,迄至于今者,卽列聖朝屢百年培養之功,伏望以此鑑法焉。上命玉堂先退。豐烈等退出,上曰,閣臣及下番作資政殿銘,憙淳·敦仁承命製進,上曰,右承旨入侍。賤臣承命出傳,右承旨尹鼎烈追入進伏,上曰,別講爲之。出榻敎上曰,別講冊子以羹墻錄第三卷爲之,而閣臣則左副承旨進參,玉堂下番則待敎進參,可也。憙淳承命出,與侍讀官尹豐烈持羹墻錄第三卷,以次進伏。上命開卷讀之。豐烈讀自羹墻錄卷之三,止進講大學衍義。上曰,下番讀之。憙淳讀自太宗生而神異,止何足賀,上曰,文義陳之。豐烈曰,太祖好學之誠,千古帝王之所未有也。雖於軍中,必講經史,而當時論事之臣,則尙若不及,每以臨講爲請,君臣相戒之意,推可見矣。伏願此等處,尤加體念焉。上曰,下番陳之。憙淳曰,當此革命之初,全尙軍旅,而雖在軍中,講學不倦,或至夜分不寐,聖祖好學之誠,不覺欽歎,而眞有得於文武弛張之道矣。我國家屢百年文明之治,莫非聖祖躬行心得之化,伏願殿下,會之於心,體之於身,益加繼述之功焉。上命玉堂先退。豐烈·憙淳退出,止淵曰,講筵筵說,多有落漏,事甚未安,當該假注書,推考,何如?上曰,依爲之。出擧條上曰,入直閣臣入侍。出榻敎憙淳承命進伏,上曰,公事持入。賤臣承命持入,上曰,公事奏之。止淵讀奏慶尙監司狀啓順興府使金熙華上疏上送事及平安監司啓本秋享各祭設行事,元容讀奏掌令趙秀仁推考傳旨,上命退,諸臣以次退出。
上在慶熙宮。停常參·經筵。
中宮殿解娩三日,大殿·王大妃殿·嘉順宮·世子宮,朝廷二品以上·六曹堂上·大司諫·奉朝賀單子問安。答曰,知道。大殿·王大妃殿·中宮殿·嘉順宮·世子宮,內閣·政院·玉堂口傳夕問安。答曰,知道。
藥房都提調南公轍,提調金履喬,副提調尹鼎烈啓曰,伏未審夜間,聖體,若何?中宮殿氣候,何如?喜幸之忱,歷日冞切,敢此問安。答曰,知道。王大妃殿·中宮殿·嘉順宮·世子宮,口傳問安。答曰,知道。
藥房口傳啓曰,俄間中宮殿氣候,何如?今日乃分娩後第三日也。洗浴吉時擇入,而不無勞動觸風之慮,似當十分謹愼,只用手巾略拭,恐爲得宜,惶恐敢啓。答曰,知道。
尹鼎烈啓曰,明日常參·經筵,取稟。傳曰,停。
申綋啓曰,大司憲宋穉圭,持平玄鎭商·吳熙常在外,執義具康,掌令鄭鴻慶呈辭,趙秀仁未肅拜,監察茶時之意,敢啓。傳曰,知道。
傳于李止淵曰,召對爲之。
傳于朴宗薰曰,諸承旨持公事入侍。
孫爀在外,代以全國憲爲事變假注書。
傳于鄭元容曰,別講爲之。
傳于申綋曰,傳命不謹之當該中官拿處。
藥房都提調南公轍,提調金履喬,副提調尹鼎烈啓曰,伏未審午間,聖體,若何?中宮殿氣候,何如?臣等不任喜幸之忱,敢此問安。答曰,知道。王大妃殿·中宮殿·嘉順宮·世子宮,口傳問安。答曰,知道。
傳于尹鼎烈曰,別講爲之。
以應敎李羲準,副應敎柳訸,校理朴台壽牌不進罷職傳旨,傳于尹鼎烈曰,只推。
尹鼎烈,以弘文館言啓曰,應敎李羲準,副應敎柳訸,校理朴台壽旣有只推之命,竝卽牌招察任,何如?傳曰,允。
吏曹啓目粘連,觀此慶尙監司金魯敬狀啓,則以爲,比安縣以今年尤甚邑,民勢未免遑汲,向後接濟,不可付之生手,而該縣監玄仁福到任以後,已著聲績,當此災荒,極意撫摩,瓜限已滿,民恐或失,限明年麥秋仍任事,令該曹稟處亦爲白齊臥乎所,守令瓜滿差代,雖是金石之典是白乎乃,今此道臣狀辭旣如此,比安縣監玄仁福,依狀請限明年麥秋仍任,何如?判付啓,依允。
戊寅十月二十八日辰時,上御興政堂。召對入侍,諸承旨持公事同爲入侍時,參贊官李止淵持論語第六卷,侍讀官尹豐烈持論語第六卷,檢討官南履懋持論語第六卷,待敎徐憙淳持論語第六卷,假注書鄭德和持論語第六卷,記事官李嘉愚持論語第六卷,記事官權敦仁持論語第六卷,行都承旨朴宗薰,行左承旨徐英輔,右承旨尹鼎烈,左副承旨鄭元容,右副承旨申綋,假注書金羽根以次進伏訖。上命開卷讀之。豐烈讀自子曰君子,止使乎使乎?上曰,下番讀之。履懋讀自子曰君子,止勇者不懼,上曰,參贊官讀之。止淵讀自子貢曰,止自道也。上曰,閣臣讀之。憙淳讀自子貢方人,止我則不暇,上曰,文義陳之。豐烈曰,君子上達,小人下達,夫上下者,天理人慾之謂也。夫子之言上達下達者,以分其天理之公,人慾之私也。大抵人君之治法政具,學者之學問工夫,皆以上達爲要務焉。上達者,日進高明之謂也。伏願殿下,以上達二字留念焉。上曰,下番陳之。履懋曰,夫子言古之學者爲己,今之學者爲人,爲己卽篤實之行也,爲人卽淺露之謂也。大抵淺露者宜捨,而篤實則宜務矣。篤實卽誠之一字也。夫誠之一字,人君萬化之源也。伏願殿下,與廟堂之臣,經幄之臣,博詢廣採,以誠之一字,爲圖治之要務焉。上命掩卷,仍命玉堂先退。豐烈等退出,止淵曰,下番玉堂南履懋大文讀奏之際,有所落漏,事甚未安,推考,何如?上曰,依爲之。出擧條上曰,各房公事盡爲直入,可也。宗薰等跪傳夾侍而上之。鼎烈曰,濟州牧使趙義鎭春享各祭設行啓本,間因持者之漂流,今始到院,而非但已爲後時,且多沾汚,有難入徹,故敢此仰達矣。上曰,勿入,可也。宗薰曰,臣以禮房代房,明將傳香矣。例有齋宿番,而院中坐直,旣不得交替,臣則當加省記入直,故敢此仰達矣。上曰,依此爲之,可也。仍命諸承旨及廳注書先退。宗薰等退出,上命書傳敎曰,別講爲之。又敎曰,玉堂下番則以正字爲之,閣臣及參贊官,以都承旨·左副承旨爲之。嘉愚承命出,書坐目單子以進,直提學朴宗薰,參贊官鄭元容,侍讀官尹豐烈持國朝寶鑑第六卷,典經徐憙淳持國朝寶鑑第六卷,假注書金羽根以次進伏訖。上命開卷讀之。豐烈讀自二月敎曰燕閑,止以示優待之意,上曰,下番讀之。憙淳讀自三月追復,止國朝寶鑑卷之十八,上曰,閣臣讀之。宗薰讀自國朝寶鑑卷之十九,止卿等其戒之。上曰,參贊官讀之。元容讀自削廢朝承旨,止親行救食之禮,上曰,文義陳之。豐烈曰,中廟朝,一遵成宗朝崇儉節用之敎,以曉諭臣民,而眷眷於去奢反淳之道,化民成俗之治,踐阼以來,務遵儉約,飮食衣服之具,一切裁減,以爲民先,故我朝治平之化,於斯爲盛。大抵爲國之道,無過崇儉二字,伏願以是鑑法,使貴賤衣章,不至混等,尊卑等級,無至失次,則先王之成憲,可復於今日,臣所以區區仰達者此也。上曰,下番陳之。憙淳曰,上番所奏甚好,臣無容贅陳,而謹讀此十行辭敎,崇儉去奢之德,裕民厚俗之澤,藹然溢於辭表,實基萬世之太平,允爲後王之鑑法矣。夫奢侈之害人家國,不一其端,雕紋之傷農,纂組之害工,誠如聖祖之所敎,外此耗財蠹貨,害及民國者,皆從奢侈中出來,故古聖王制治之要,不外於崇儉去奢四字,而若其導率之方,亶在於人君一轉移間事耳。漢帝御弋綈之衣,而文繡之墻一變,唐宗焚雉頭之裘,而衣錦之俗丕革,風行必偃,日遷不知之效,若是其捷矣。此兩聖祖所以惓惓於節儉之化,數幅綸綍,一揆相承者也。顧今民風日就淆漓,習俗漸失淳朴,踰制傷財之患,不勝有識之興歎,回反之道,轉斡之機,惟在殿下心得以躬率之,此等處深加體念焉。上命掩卷,仍命玉堂先退。豐烈退出,上曰,右副承旨入侍。出榻敎羽根承命出傳,右副承旨申綋追入進伏,上曰,閣臣及下番,以爲善堂爲題而作銘,可也。憙淳·敦仁承命製進,上曰,公事持入。羽根承命持入,元容讀奏平安兵使狀啓委曲僉使獨孤鏒到任事及江華留守狀啓稅米船無弊護送事,上命退,諸臣以次退出。
戊寅十月二十八日午時,上御興政堂。別講入侍時,參贊官李止淵,侍讀官尹豐烈持國朝寶鑑第六卷,檢討官南履懋持國朝寶鑑第六卷,待敎徐憙淳,假注書金羽根,記事官李嘉愚·權敦仁以次進伏訖。上曰,在院承旨入侍。出榻敎賤臣承命出傳,行都承旨朴宗薰,行左承旨徐英輔,右承旨尹鼎烈,左副承旨鄭元容,右副承旨申綋,假注書鄭德和追入進伏,上命開卷讀之。豐烈讀自冬十月敎曰,止無得請啓常仕,上曰,下番讀之。履懋讀自十二月命宗室,止於是負笈應擧,上曰,參贊官讀之。止淵讀自命以諸道都事,止給牒敍用,上曰,閣臣讀之。憙淳讀自冬十一月敎曰,止各薦文武有將才者,上曰,文義陳之。豐烈曰,敎養人才,爲國之先務,詩所謂周王壽考,遐不作人,孟子所云得天下英材而敎育者,卽此意也。我東方治敎休明,賢才輩出者,何莫非聖朝作成之化,伏願尤加體念,以作成人才爲本焉。上曰,下番陳之。履懋曰,上番所陳甚好,無容更陳,而中廟朝敎養人才之德,卽萬世治國之法,玉雖有溫潤之姿,而不加雕琢之功,則無爲良器,人雖有拔萃之才,而不以敎養之術,則終未免鹵莽,詩之成人有德,小子有造者,卽周王譽髦之化也。處乎君師之位,任以君師之責,莫先於敎養人才,伏願於此,特加省察焉。上命掩卷,仍命玉堂先退。豐烈等退出,上命都承旨·左承旨·右承旨·右副承旨先退。宗薰等退出,上曰,左承旨入侍。出榻敎賤臣承命出傳,行左承旨徐英輔追入進伏,上曰,左承旨先退,右承旨入侍。徐英輔退出,鼎烈進伏,上曰,綱目及諸書中可合進講者持入。賤臣承命持入,上曰,同副承旨讀之。止淵讀綱目蜀漢紀一遍及御製小學序,上曰,右承旨讀之。鼎烈讀孟子及中庸各一遍,上曰,別講爲之。出榻敎上曰,別講冊子則以羹墻錄爲之,可也。侍讀官尹豐烈持羹墻錄第三卷,檢討官南履懋持羹墻錄第三卷,以次進伏,上命開卷讀之。豐烈讀自羹墻錄卷之五,止神廟詩四章,上曰,下番讀之。履懋讀自參贊門下,止萬世之典,上曰,文義陳之。豐烈曰,祀典者,國之大事,而卽報本追遠之意也。自古立國,必先設宗廟,以寓奉先思孝之意,故我太祖創業之初,建社立廟,克復三代之制,使聖子神孫勿替引之,啓萬世無彊之休,伏願此等處,特加省察焉。上曰,下番陳之。履懋曰,太祖始創洪基,左社右廟,一遵先王之制,備盡誠敬之道,故綿國祚於無窮,此莫非後嗣王鑑法之事,伏願以是體念焉。上命玉堂先退。豐烈等退出,元容曰,講筵筵說,字多差誤,當該假注書,推考,何如?上曰,依爲之。出擧條上曰,閣臣及下番作景賢堂銘,憙淳·敦仁承命製進,上曰,公事奏之。鼎烈讀奏吏曹粘連啓目,比安縣監玄仁福待麥秋仍任事,上命退,諸臣以次退出。
戊寅十月二十八日申時,上御興政堂。別講入侍時,參贊官鄭元容,侍讀官尹豐烈持國朝寶鑑第六卷,檢討官南履懋持國朝寶鑑第六卷,待敎徐憙淳,假注書鄭德和,記事官李嘉愚·權敦仁以次進伏訖。上命開卷讀之。豐烈讀自五月敎曰,止此豈命相之意乎?上曰,下番讀之。履懋讀自自今百司衆務,止以副予專任之意,上曰,參贊官讀之。元容讀自戶曹言大典,止況減所饋乎?上曰,閣臣讀之。憙淳讀自學校,止鼓舞振作也。上曰,文義陳之。豐烈曰,中廟朝下敎若曰,事權不一則政令紊亂,是以政府統率百僚而平章政令,在昔唐玄宗時,姚崇爲相而請調郞官,玄宗曰郞官何足煩乎?此下敎與唐玄宗之言略同矣。夫大臣爲國衆務,論道經邦,細小庶務,何可與知?伏願殿下,敬大臣以禮,整擧紀綱之治,燮理陰陽之道,委任責成,以圖治平焉。上曰,下番陳之。履懋曰,戶曹請減供士之需,而特不賜允許,蓋出於待賢之聖意,而若是其大且盛矣。三代庠序之制,執醬執酳,尙矣無論,而雖以葩經言之,鄭詩授餐,秦風設簋,亦皆由於禮賢之至,則飮食雖云末節,而推誠盡禮,以其所貴者存故耳。今我殿下,以求賢如渴之聖念,不必遠求前代,近法祖宗朝待士之道,則朝野于于之賢,擧皆歌詠聖德,尤將樂爲之用矣。豈不休哉?伏願益加省察焉。上命掩卷,仍命玉堂先退。豐烈等退出,上曰,坐直承旨入侍。出榻敎上曰,右承旨入侍而廳注書先退,上注書入侍。賤臣承命出傳,右承旨尹鼎烈,同副承旨李止淵,假注書金羽根以次進伏,上曰,綱目及諸書中可合進講者持入。羽根承命持入,上曰,右承旨讀之。鼎烈讀綱目南北朝紀·八子百選及貞觀政要·詩傳各一遍,上曰,同副承旨讀之。止淵讀五經百篇及史記英選各一遍,上曰,都承旨入侍。出榻敎羽根承命出傳,行都承旨朴宗薰追入進伏,上命書傳敎曰,夜對爲之。嘉愚承命出,書座目單子以進,參贊官朴宗薰持周易第十三卷,檢校直閣鄭元容持周易第十三卷,侍讀官尹豐烈持周易第十三卷,檢討官南履懋持周易第十三卷,假注書金羽根持周易第十三卷,記事官李嘉愚持周易第十三卷,記事官權敦仁持周易第十三卷,以次進伏,上命開卷讀之。豐烈讀自周易傳義,止爻在其中矣。上曰,下番讀之。履懋讀自剛柔相推,止趣時者也。上曰,參贊官讀之。宗薰讀自吉凶者,止貞勝者也。上曰,閣臣讀之。元容讀自天地之道,止貞夫一者也。上曰,注書讀之。羽根讀自夫乾確然,止像此者也。上曰,上番讀之。嘉愚讀自爻象動乎內,止見乎辭,上曰,下番讀之。敦仁讀自天地之大德,止右第一章,上曰,文義陳之。豐烈曰,大易文義,非臣謏見所可窺測,而有曰聖人之大寶曰位者,卽殿下今日之位也。守位之道,莫先於仁,而仁以推之,躋民於雍熙之域,則實合於貞觀貞明之象矣。伏願以是體念焉。上曰,下番陳之,履懋周易一書,微妙深奧,以臣淺見,實難仰達,而大抵易理不出於陰陽消長之道,觀於消長之理,則可知君子小人之別,而古之聖王,皆以抑陰扶陽,爲治國之道,著於爻象者,莫非深思推究處也。伏願以此省察焉。上命玉堂先退。豐烈等退出,上命都承旨·左副承旨先退。宗薰等退出,止淵曰,召對別講,屢次臨筵之餘,又有夜對之命,甚盛擧也。古人云夜對勝於晝訪,蓋以其夜氣淸明,從容討論故也。今則儒臣旋進旋退,數章講讀之外,別無文義之發難者,徒歸於草草文具而止,如此而何可望其實效乎?且以講筵論之,玉堂旣退之後,承史讀奏,有欠講體,此後則勿許玉堂先退,俾盡討論之方,亦令承史參筵迭奏,尤好矣。鼎烈曰,講筵晉接,非貴頻數,臨文討論,始有實效,一日之間,雖一二次召接,必上下問難,從容酬酢,勿歸於草草文具而止,則豈不有裨於聖學乎?同副承旨所奏甚好,更望必爲留念焉。上曰,閣臣及下番翰林,以魚水堂爲題而作銘,可也。憙淳·敦仁承命製進,上命退,諸臣以次退出。
上在慶熙宮。停常參·經筵。
大殿·王大妃殿·中宮殿·嘉順宮·世子宮,內閣·政院·玉堂·朝夕口傳問安。答曰,知道。藥房都提調南公轍,提調金履喬,副提調尹鼎烈啓曰,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?順娩已過三日,下情益切喜幸,敢此問安,竝爲仰稟。答曰,知道。卿等不必入侍矣。王大妃殿·中宮殿·嘉順宮·世子宮,口傳問安。答曰,知道。
尹鼎烈啓曰,明日常參·經筵,取稟。傳曰,停。
李止淵啓曰,大司憲宋穉圭,持平玄鎭商·吳熙常在外,執義具康,掌令鄭鴻慶呈辭,趙秀仁未肅拜,監察茶時之意,敢啓。傳曰,知道。
鄭元容啓曰,備邊司郞廳來言,今日賓廳日次,而無時急稟定事,不得來會云矣。傳曰,知道。
傳于朴宗薰曰,傳香承旨馳詣宗廟·景慕宮,奉審摘奸以來。
傳于尹鼎烈曰,召對爲之。
藥房都提調南公轍,提調金履喬,副提調尹鼎烈啓曰,伏未審午間,聖體,若何?中宮殿氣候,何如?臣等不任喜幸之忱,敢此問安。答曰,知道。王大妃殿·中宮殿·嘉順宮·世子宮,口傳問安。答曰,知道。
傳于李止淵曰,別講爲之。
承旨前望單子入之,徐鼎輔落點。
以應敎李羲準,副應敎柳訸,校理朴台壽牌不進罷職傳旨,傳于朴宗薰曰,只推。
朴宗薰,以弘文館言啓曰,副應敎柳訸,校理朴台壽,旣有只推之命,竝卽牌招察任,何如?傳曰,允。
徐英輔,以備邊司言啓曰,卽見慶尙監司金魯敬狀啓,則善山等三邑置之尤甚,金海等二十一邑置之之次,知禮等四十七邑置之稍實,後錄諸條,竝請令廟堂稟旨分付,俵災一事,追後登聞爲辭矣。嶠南之今年穡事,始憂熯乾,終被沈墊,地近汚下之邑,或有一半坪全棄,天奉高燥之處,竟靳方千里周洽,沙覆陳廢,間多爲災,而通一路論之,則此是尺朽而點瑕,畢竟成就。雖謂之大有樂歲,未爲過語,今以道啓分劑觀之,以若幅圓之廣,尤甚反少於諸路,爲嶺民甚爲喜幸,分等依狀請施行。其一,舊還排捧中尤甚邑全數,之次邑折半仍事也。本道年事,雖幸登稔,流來舊還,實難竝督,尤甚邑全數,之次邑折半特許仍停,外此當捧,必令準數捧納。其一,新還尤甚邑限折半準折代捧,待明秋還作本色事也。公穀所重自別,民納以準爲期,故本色難辦之時,或許他穀之代捧,不但紓力於民,亦無所損於公,依道啓,災邑所納,限折半代納。其一,山倉軍餉當捧條限折半仍留平倉事也。還穀之納於山倉,雖是本法,民力之疲於遠輸,前亦軫念,今年當納中許令分半仍留。其一,善山米麰二千五百七石零,榮川米麰六百八十八石零,眞麥二百三十八石零,順興眞麥二十二石零,皆非土宜,辦納甚艱,從民願準折作租事也。各穀之視其土宜,從便換作,曾有已例,依請許施,而第該邑穀摠中麰麥,雖是雜穀,流來名色,不可不略存餘數,令道臣更商多寡,量宜換作後狀聞。其一,推奴徵債防塞,尤甚邑限明秋勿定配所事也。推徵防塞,配所勿定,已成近例,依請施行。其一,金山等六邑,還多爲弊,外此各邑,多有戶穀不相當處,裒多益寡,在所不已今方按簿較量,方便施措事也。還穀之山積沿枵,自是通患,而至於本道戶穀,不當尤有甚焉。道臣今方按簿裒益云,若果到底釐正,則誠非民邑之細幸,必須不煩不擾,從長措處之意,一體分付,何如?傳曰,允。
戊寅十月二十九日午時,上御興政堂。召對入侍時,參贊官尹鼎烈持論語第六卷,侍讀官尹豐烈持論語第六卷,檢討官南履懋持論語第六卷,待敎徐憙淳持論語第六卷,假注書鄭德和持論語第六卷,記事官李嘉愚持論語第六卷,記事官權敦仁持論語第六卷,以次進伏訖。上命開卷讀之。豐烈讀自子曰不患人之不己知,止是賢乎?上曰,下番讀之。履懋讀自微生畝,止其天乎?上曰,參贊官讀之。鼎烈讀自公明寮,止其次辟言,上曰,文義陳之。豐烈曰,夫子言不患人之不己知,患其不能也,夫患其不能者,卽患己不知人也。學者之知人爲難,而人君之知人亦難,苟不知人,則賢愚難分,而善惡莫辨矣。此等處豈可不省察乎?伏願殿下,以知之一字體念焉。上曰,下番陳之。履懋曰,夫子言患其不能,此聖人自謙之辭也。易之謙卦云,天道虧盈而益謙,地道變盈而愈謙,人道惡盈而好謙,君子蓋以謙謙爲修德之本矣。夫子之道德,如浩浩其天,萬善俱足,而猶反已自勉,此等文義,益加省察焉。上命掩卷,仍命玉堂先退。豐烈等退出,鼎烈曰,捲草祭前期二日,捲草官齋宿於闕中,自是已例,而捲草祭在於初三日午時,捲草官自明日齋宿之意,玆敢仰達,而擧行之引儀二人,使之一體入齋,何如?上曰,依此爲之。上曰,諸承旨持公事入侍。出榻敎賤臣承命出傳,行都承旨朴宗薰,行左承旨徐英輔,左副承旨鄭元容,右副承旨申綋,同副承旨李止淵,假注書金羽根追入進伏,上曰,公事奏之。宗薰曰,臣吏房,無公事矣。英輔曰,臣戶房,有公事矣。仍讀奏公淸監司狀啓遺棄兒無乎事,鼎烈曰,臣禮房,無公事矣。元容曰,臣兵房,有公事矣。仍讀奏咸鏡監司狀啓襦衣分給事,綋曰,臣刑房,無公事矣。止淵曰,臣工房,無公事矣。上曰,左副承旨及同副承旨外,諸承旨及廳注書先退。宗薰等退出,上命傳敎曰,別講爲之,參贊官則以左副承旨爲之,可也。嘉愚承命出,書座目單子以進,侍讀官尹豐烈持國朝寶鑑第六卷,檢討官南履懋持國朝寶鑑第六卷,以次進伏,上命開卷讀之。豐烈讀自大臣先遣子弟,止亦令擇遣,上曰,下番讀之。履懋讀自又敎曰治國,止輕薄者貶抑,上曰,文義陳之。豐烈曰,觀此聖敎,求賢之道,無不備矣。褒純直貶輕薄,以敦厚風俗,命館學飭銓曹,以考試人材,察其賢能而任之,辨其庸愚而黜之,故小大咸囿,鼓舞振作,古人云才不借於異代,當今人才雖曰眇然,若心誠求之,則蓬蓽巖穴之間,豈無茅茹彙征之吉哉?伏願體念焉。上曰,下番陳之。履懋曰,士之有德行者,令館學抄啓,諸道敎授,亦令擇遣,卽中廟朝擇人之法也。內而館學儒生,外而黨塾秀士,無不量才敍用者,眞有得於縣升於州,州升於太學,太學升於朝廷之意也。聖祖良法美規,皆可鑑法,以是體念焉。上命掩卷,仍命玉堂先退。豐烈等退出,上曰,都承旨入侍。出榻敎羽根承命出傳,行都承旨朴宗薰追入進伏,上曰,右副承旨入侍。羽根承命出傳,右副承旨申綋追入進伏,上曰,都承旨·右副承旨先退,左承旨·右承旨入侍。宗薰等退出,英輔等進伏,上命書傳敎曰,別講爲之。上曰,別講冊子,以羹墻錄爲之,閣臣則左副承旨進參,參贊官則左承旨進參,玉堂下番則待敎進參,可也。侍讀官尹豐烈持羹墻錄第三卷,典經徐憙淳持羹墻錄第三卷,以次進伏訖。上命開卷讀之。豐烈讀自上以祖宗積累,止燕饗之樂辭,上曰,下番讀之。履懋讀自文宗元年,止非鬼神也人也。上曰,參贊官讀之。英輔讀自寒暑雨暘,止適因一人作孽,上曰,閣臣讀之。憙淳讀自傳染沈廣,止玉石俱焚乎?上曰,文義陳之。豐烈曰,祖宗朝積德累仁,建萬世無窮之業,而布在方冊者,莫非以燕翼子垂裕後昆之意,伏願深思繼述焉。上曰,下番陳之。憙淳曰,謹讀此親撰祭文,十行懇摯,一念惻怛,若瘝在己之德,有足以感神明而孚豚魚矣。夫流行之災,聖人之所不免者,而反躬自責,若已推以納之,如傷之念,若保之澤,藹然於一篇之內,雖古昔哲王,惠鮮之治,無以及此,我朝之設城隍祭癘壇,不惟取倣於古制,蓋以恤民之仁,無所不用其極也。重民愛民,卽我朝家法,伏願深察焉。上曰,綱目及諸書中可合進講者持入。羽根承命持入,上曰,同副承旨讀之。止淵讀綱目晉紀及詩傳各一遍,上曰,右承旨讀之。鼎烈讀綱目及唐鑑各一遍,上曰,下番讀之。敦仁讀宋鑑一遍,上曰,閣臣及下番翰林作銘以進,可也。憙淳·敦仁承命製進,上命退,諸臣以次退出。
戊寅十月二十九日申時,上御興政堂。別講入侍時,參贊官李止淵,檢校直閣鄭元容,侍讀官尹豐烈持國朝寶鑑第六卷,典經徐憙淳持國朝寶鑑第六卷,假注書鄭德和,記事官李嘉愚·權敦仁以次進伏訖。上曰,右承旨入侍,廳注書先退,而上注書入侍。賤臣承命出傳,右承旨尹鼎烈,假注書金羽根以次進伏,上命開卷讀之。豐烈讀自六月命罷忌辰齋,止行忌祭於陵寢,上曰,下番讀之。憙淳讀自秋七月,止卿亦不饒,上曰,文義陳之。豐烈曰,中廟朝諭八道之敎,專出於爲民興利之意矣。夫堤堰之設,專爲水田灌漑之利,而近則有司廢而不修,一遇旱乾,常患乏水,此非生民之憂耶?伏願殿下,使八道守臣量田築堰,以遂群民之生業焉。上曰,下番陳之。憙淳曰,此章別無文義之敷陳者,而因先正之言,罷忌辰之齋,前朝之累俗丕變,先寢之祀典始正,排異敎扶正禮之聖德大業,固已燦然於後世,而臣竊以爲,聖朝洽受之量,實有卓越百王者矣。夫忌辰齋之設,創自前代,行之累世,習俗已嫺,聞見易狃,苟非明察邪正之分,深闡義理之奧,則雖有先正之陳戒,臺臣之迭請,實難從之不咈,斷之無疑,而今此數行辭敎,煥如日星,幾多年非禮之禮,一朝得正,若非洽受之量,從諫如流,則豈能致此哉?推此觀之,人君之德,莫盛於洽受,伏願此等處,深軫繼述之道焉。上命掩卷,仍命玉堂先退。豐烈退出,上命書傳敎曰,右副承旨許遞,前望單子入之,待下批,牌招察任。羽根承命持入承旨前望單子,行護軍徐鼎輔落點,上曰,綱目及他冊子持入。羽根承命持入,上曰,下番讀之。敦仁讀綱目南北朝紀一遍,上曰,同副承旨讀之。止淵讀孟子及八子百選各一遍,上命書傳敎曰,夜對爲之。嘉愚出書座目單子以進,參贊官尹鼎烈持周易第十三卷,侍讀官尹豐烈,持周易第十三卷,檢討官南履懋,持周易第十三卷,待敎徐憙淳持周易第十三卷,假注書金羽根持周易第十三卷,記事官李嘉愚持周易第十三卷,記事官權敦仁持周易第十三卷,以次進伏,上命開卷讀之。豐烈讀自古者包犧氏,止取諸益,上曰,下番讀之。履懋讀自日中爲市,止取諸乾坤,上曰,參贊官讀之。鼎烈讀自刳木爲舟,止取諸大壯,上曰,閣臣讀之。憙淳讀自古之葬者,止右第二章,上曰,注書讀之。羽根讀自是故易者,止右第三章,上曰,上番讀之。嘉愚讀自陽卦多陰,止右第四章,上曰,下番讀之。敦仁讀自易曰憧憧往來,止德之盛也。上曰,文義陳之。豐烈曰,此章言聖人像象制器之事也。聖人以通神明之德,以類萬物之情,故其措諸事業,施諸規矩者,莫非應其德而順其情,以皇王建中建極之德,制民生日用適用之器,垂萬世而不易,伏願此等處深加玩索焉。上曰,下番陳之。履懋曰,此章所布卦象,卽萬物自然之像也。旣有自然之像,則必有自然之理,而衆人日用而不自知,故聖人以通神明之德,以類萬物之情,制爲衣服器用之具,此眞萬世無窮之利也。先儒云,君子虛心淸氣,玩究物理,然後其所作爲,可合制度,伏願以是體念焉。上曰,參贊官陳之。鼎烈曰,玉堂上下番已陳,其他微妙玄理,臣無可陳者矣。上曰,閣臣陳之。憙淳曰,臣亦無可達者矣。上曰,右承旨及閣臣與下番各賦一絶,鼎烈等承命製進,上命退,諸臣以次退出。
上在慶熙宮。停常參·經筵。
中宮殿解娩五日,大殿·王大妃殿·嘉順宮·世子宮,內閣·政院·玉堂口傳問安。答曰,知道。
中宮殿·內閣·政院·玉堂單子問安。答曰,知道。
大殿·王大妃殿·中宮殿·嘉順宮·世子宮,朝廷二品以上·六曹堂上·大司諫單子問安。答曰,知道。
大殿·王大妃殿·中宮殿·嘉順宮·世子宮,內閣·政院·玉堂口傳夕問安。答曰,知道。
藥房都提調南公轍,提調金履喬,副提調尹鼎烈啓曰,伏未審夜間,聖體,若何?中宮殿氣候,何如?臣等喜幸之忱,歷日彌切,敢此問安。答曰,知道。王大妃殿·中宮殿·嘉順宮·世子宮,口傳問安。答曰,知道。
徐鼎輔啓曰,明日常參·經筵,取稟。傳曰,停。
鄭元容啓曰,來初五日朝參日次,而景慕宮冬享大祭齋戒相値,頉稟之意,敢啓。傳曰,知道。
李止淵啓曰,大司憲宋穉圭,持平玄鎭商·吳熙常在外,執義具康,掌令鄭鴻慶呈辭,趙秀仁未肅拜,監察茶時之意,敢啓。傳曰,知道。
禮曹今十一月二十五日冬至朝賀時應行節目,參考前例磨鍊,依此擧行,何如?啓權停爲良如敎。
傳于徐鼎輔曰,召對爲之。
藥房都提調南公轍,提調金履喬,副提調尹鼎烈啓曰,伏未審午間,聖體,若何?中宮殿氣候,何如?臣等不任喜幸之忱,敢此問安。答曰,知道。王大妃殿·中宮殿·嘉順宮·世子宮,口傳問安。答曰,知道。
傳于李止淵曰,別講爲之。
以副應敎柳訸,校理朴台壽牌不進罷職傳旨,傳于徐鼎輔曰,只推。
徐鼎輔,以弘文館言啓曰,副應敎柳訸,校理朴台壽旣有只推之命,竝卽牌招察任,何如?傳曰,允。
又以奎章閣言啓曰,景慕宮望廟樓今朔奉審,無頉之意,敢啓。傳曰,知道。
鄭元容,以備邊司言啓曰,本司武郞廳李敏德奔走勤仕,已滿十五朔,依例六品遷轉事,捧承傳施行,何如?傳曰,允。
又以備邊司言啓曰,本司武郞廳許榦奔走勤仕,已滿十五朔,依例陞敍或守令除授事,捧承傳施行,何如?傳曰,允。
又以備邊司言啓曰,北關後運紙衣七百二十八領照數稱量,木品紙品,亦爲看審,監封逢授於齎去禁軍處,沿路輸運及本道頒給等節,更爲各別關飭之意,敢啓。傳曰,知道。
戊寅十一月初一日午時,上御興政堂。召對入侍時,參贊官徐鼎輔持論語第六卷,侍讀官尹豐烈持論語第六卷,檢討官南履懋持論語第六卷,待敎徐憙淳持論語第六卷,假注書鄭德和持論語第六卷,記事官李嘉愚持論語第六卷,記事官權敦仁持論語第六卷以次進伏訖。上命開卷讀之。豐烈讀自子曰作者七人矣,止以杖叩其脛。上曰,下番讀之。履懋讀自闕黨童子,止論語集註大全卷之十四。上曰,參贊官讀之。鼎輔讀自衛靈公,止窮斯濫矣。上曰,閣臣讀之。憙淳讀自子曰賜也,止一以貫之。上曰,文義陳之。豐烈曰,孔夫子擊磬之時,荷蕢而過門者,眞獨善之人也。不求聞達,篤行自修,而夫子稱之以果哉者,蓋不取其獨善也。夫子無意於獨善,轍環天下,以兼善自任,夫孔子雖不得其位,而兼善自任矣。今殿下在君師之位,伏願必以兼善爲心囿春臺於一世,而治法政令,益加軫念焉。上曰,下番陳之。履懋曰,夫子言作者七人矣。夫作者七人,不知誰何,而夫子以堯·舜三代之聖,不得行堯·舜三代之治,道之將行,道之將廢,皆是命歟,而猶眷眷於三代之治,轍環天下,此實時君世主之所愧也。伏願殿下講孔子之書,行孔子之道,而以挽三代之治,殷輅周冕,煥然具備焉。上曰,參贊官陳之。鼎輔曰,玉堂所奏甚好,臣別無所陳矣。上曰,閣臣陳之。憙淳曰,上下番所陳甚好,臣亦別無所達矣。上命掩卷,仍命玉堂先退。豐烈等退出。上命書傳敎曰,諸承旨持公事入侍。賤臣承命出傳,行都承旨朴宗薰,行左承旨徐英輔,左副承旨尹鼎烈,右副承旨鄭元容,同副承旨李止淵,假注書金羽根追入進伏。上曰,公事奏之。宗薰曰,臣吏房,無公事矣。英輔曰,臣戶房,無公事矣。鼎輔曰,臣禮房,無公事矣。鼎烈曰,臣工房,無公事矣。元容曰,臣兵房,有公事矣。仍讀奏京畿監司啓本,騎步兵價布畢納數爻開錄事。止淵曰,臣刑房,無公事矣。上曰,左副承旨及同副承旨外,諸承旨及廳注書先退。宗薰等退出。上曰,綱目及諸書中可合進講者持入。羽根承命持入。上曰,左副承旨讀之。鼎烈讀綱目南北朝紀一遍。上曰,下番讀之。敦仁讀宋鑑·唐鑑及貞觀政要·史記英選各一遍。上曰,右副承旨入侍。出榻敎羽根承命出傳,右副承旨鄭元容追入進伏。上曰,左副承旨及待敎作武德門銘。鼎烈·憙淳承命製進。上命書傳敎曰,別講爲之。上曰,參贊官則左副承旨進參,可也。嘉愚承命出書座目單子以入,侍讀官尹豐烈持國朝寶鑑第六卷,檢討官南履懋持國朝寶鑑第六卷以次進伏。上命開卷讀之。豐烈讀自八月觀學,止治化可興。上曰,下番讀之。履懋讀自上曰此書上下必有好之甚者也。上曰,文義陳之。豐烈曰,近思錄一篇,卽爲學之嫡傳旨訣,天人性命之原,禮樂刑政之具,無不備載,小可以修身齊家,大可以化民成俗,故趙光祖·金安國諸賢,當中廟朝好學不倦之日,每於進講之際,必以此書爲先,曰禮樂文章,皆由此出,人主當愼其所向也。此可爲今日鑑法之事,伏願以是體念焉。上曰,下番陳之。履懋曰,當視學之時,而不御正殿,此實出於一念對越,遇災修省之聖德也。在昔文王之小心翼翼,昭事上帝,殷宗之嚴恭寅畏,天命以度,實無以過此。書曰,惟天降災祥在德,爲人君而恒懋厥德,以爲應天之實,則上天孔昭之鑑,其將降之百祥,伏願深加垂察焉。上命掩卷,仍命退,諸臣以次退出。
戊寅十一月初一日申時,上御興政堂。別講入侍時,參贊官李止淵,侍讀官尹豐烈持國朝寶鑑第六卷,檢討官南履懋持國朝寶鑑第六卷,待敎徐憙淳,假注書鄭德和,記事官李嘉愚·權敦仁以次進伏訖。上曰,坐直承旨入侍。出榻敎上曰,左副承旨入侍,而注書則上注書入侍,可也。賤臣承命出傳。左副承旨尹鼎烈,右副承旨鄭元容,假注書金羽根追入進伏。上命開卷讀之。豐烈讀自十一月上御經筵,止皆以爲難。上曰,下番讀之。履懋讀自上曰不須廣議,止遣承旨致祭。上曰,文義陳之。豐烈曰,自止中文義則別無可陳者,而其時群下立祀之議,雖出於繼絶存亡之義,聖祖所以不許群請,自朝家設祭者,有以仰大聖人長遠之慮矣。伏願以是留念焉。上曰,下番陳之。履懋曰,經筵之進講禮記,聖意尤有所在矣。大抵禮之爲道,而恭敬辭遜爲本,節文乎人情,可以固人肌膚之會,筋骸之束,故孔夫子亦曰,不學禮無以立之訓,蓋有以也。我東素稱禮義之邦,而齊之以禮,化民成俗,卽我祖宗朝家法,伏願深留聖意焉。上命玉堂先退,豐烈等退出。上曰,綱目及他冊子可合進講者持入。羽根承命持入。上曰,下番讀之。敦仁讀綱目南北朝紀及五經百篇·陸宣公奏議各一遍。上曰,同副承旨讀之。止淵讀八子百選一遍。上命書傳敎曰,別講爲之。上曰,別講冊子則以羹墻錄爲之,而參贊官則左副承旨進參,可也。羽根承命出傳。侍讀官尹豐烈持羹墻錄第三卷,檢討官南履懋持羹墻錄第三卷以次進伏。上命開卷讀之。豐烈讀自予以涼德,止親祀圜丘。上曰,下番讀之。履懋讀自東方有檀君,止大酺三日。上曰,文義陳之。豐烈曰,天地好生之德,卽君上愛民之心也。以聖祖奉天順時之政,調和陰陽,子保民庶,故雖於饑饉之餘,輪行運氣,在所難免,而一念之間,若痛瘝在身,作文祭神,辭意懇惻,神必感格,庶不爲民害。伏願以聖祖愛民之德鑑法焉。上曰,下番陳之。履懋曰,圜丘祭文,乃天子之禮,而非諸侯之禮也,我東方祭天之事,以諸侯之國論之,則雖若踰節,而惟我朝鮮,僻在海外,亦一受命於天,故箕·檀以來,皆用祭天之禮,迄至于此,所以爲小中華也,列聖朝事天之禮,一以誠敬爲本,伏願以是體念焉。上命玉堂先退,豐烈等退出。上曰,上番出去,公事持入。嘉愚承命持入。上曰,公事奏之。元容讀奏弘文館草記玉堂牌招事及禮曹粘連啓目印信改造事。上命退,諸臣以次退出。
上在慶熙宮。停常參·經筵。
大殿·王大妃殿·中宮殿·嘉順宮·世子宮,內閣·政院·玉堂口傳朝夕問安。答曰,知道。
藥房都提調南公轍,提調金履喬,副提調尹鼎烈啓曰,伏未審夜間,聖體,若何?中宮殿氣候,何如?臣等喜幸之忱,日以益切,敢此問安。答曰,知道。王大妃殿·中宮殿·嘉順宮·世子宮口傳問安。答曰,知道。
徐鼎輔啓曰,明日常參·經筵,取稟。傳曰,停。
李止淵啓曰,大司憲宋穉圭,持平玄鎭商·吳熙常在外,執義具康,掌令鄭鴻慶呈辭,趙秀仁未肅拜,監察茶時之意,敢啓。傳曰,知道。
傳于尹鼎烈曰,召對爲之。
藥房都提調南公轍,提調金履喬,副提調尹鼎烈啓曰,伏未審午間,聖體,若何?中宮殿氣候,何如?臣等不任喜幸之忱,敢此問安。答曰,知道。王大妃殿·中宮殿·嘉順宮·世子宮口傳問安。答曰,知道。
傳于尹鼎烈曰,別講爲之。
以副應敎柳訸,校理朴台壽牌不進罷職傳旨,傳于尹鼎烈曰,只推。
尹鼎烈,以弘文館言啓曰,副應敎柳訸,校理朴台壽旣有只推之命,竝卽牌招察任,何如?傳曰,允。
鄭元容,以兵曹言啓曰,今十一月初五日一番兼司僕番次矣,該番將未差之代,依承傳口傳擬入之意,敢啓。傳曰,知道。
兵曹口傳政事,以尹懿成爲兼司僕將。
兵曹啓目粘連,觀此全羅左水使任聖尹狀啓,則本營處在嶺·湖之咽喉,其爲海·關要衝,與他自別,而城堞公廨傾頹,軍器什物朽傷,故已自月前經紀始役,使本營虞侯金繼祖監董擧行是白乎所,金繼祖瓜期,在於今年十二月,而役處浩大,瓜遞前畢役,實無其路,旣始之役,不可付之生手,限畢役仍任事,令該曹稟處亦爲白有臥乎所,帥臣所請旣如此,虞侯金繼祖依狀請限畢役仍任,何如?判付啓,依允。
戊寅十一月初二日午時,上御興政堂。召對入侍時,參贊官徐鼎輔持論語第六卷,侍讀官尹豐烈持論語第六卷,檢討官南履懋持論語第六卷,待敎徐憙淳持論語第六卷,假注書金羽根持論語第六卷,記事官李嘉愚持論語第六卷,記事官權敦仁持論語第六卷,以次進伏訖。上曰,諸承旨持公事入侍。出榻敎賤臣承命出傳。行都承旨朴宗薰,行左承旨徐英輔,左副承旨尹鼎烈,右副承旨鄭元容,同副承旨李止淵,假注書鄭德和追入進伏。上命開卷讀之。豐烈讀自子曰由,止恭已正南面而已矣。上曰,下番讀之。履懋讀自子張問行,止行乎哉。上曰,參贊官讀之。鼎輔讀自立則見其參於前,止赤不失言。上曰,閣臣讀之。憙淳讀自子曰志士仁人,止殺身以成仁。上曰,文義陳之。豐烈曰,無爲而治者,聖人德盛而民化之,不待其所作爲也。蓋聖人之治,若無爲,如天道之運行,不言而四時成者。然其所以無爲而治者,莫非得人之效。古人云勞於求賢,逸於任賢,初雖有求賢之勞,終能有任賢之逸,恭己南面,無爲而治而已。舜之九官十二牧,布列左右,作股肱耳目之任,而庶績咸熙,則何待其所作爲乎?伏願以得人二字體念焉。上曰,下番陳之。履懋曰,無爲而治,上番以得人爲對者好矣。至治之極,功化無跡,如帝堯之德巍蕩難名,故問諸在朝而不知,問諸在野而不知。然其實莫先於得人,孟子所謂堯以不得舜爲己憂者,是也。恭己南面者,卽居敬之事,而舜以大聖人以居敬爲本,則人君雖若無爲,而敬在其中矣,伏願體念焉。上命玉堂先退,豐烈等退出。上曰,公事奏之。宗薰曰,臣吏房,無公事矣。英輔曰,臣戶房,無公事矣。鼎輔曰,臣禮房,有公事矣。仍讀奏水原留守狀啓陵園所奉審事。元容曰,臣兵房,有公事矣。仍讀奏全羅監司啓本式年武科初試試取事。止淵曰,臣刑房,無公事矣。鼎烈曰,臣工房,無公事矣。上曰,都承旨·左承旨·右承旨先退,宗薰等退出。上命書傳敎曰,別講爲之。上曰,參贊官則同副承旨爲之,可也。賤臣承命出傳。侍讀官尹豐烈持國朝寶鑑第六卷,檢討官南履懋持國朝寶鑑第六卷,以次進伏。上命開卷讀之。豐烈讀自印頒小學,止隆師親友之道。上曰,下番讀之。履懋讀自使之收其放心,止人才衆盛。上曰,參贊官讀之。止淵讀自予以涼薄,止風俗日漓。上曰,閣臣讀之。憙淳讀自鄕無孝悌之習,止未盡其方耳。上曰,文義陳之。豐烈曰,中廟朝印頒小學於中外者,卽蒙養以正之義也,小學之書,小而言之則雖灑掃應對之節,而推而極之,則大學所謂修齊治平之道,皆原於此。故祖宗以來,皆用力於此,而英廟朝尤好此書,至老不倦,聖學之緝熙光明,良有以也。伏願深加省察焉。上曰,下番陳之。履懋曰,小學之有關於風化者,爲諸書之最,故先儒云信之如神明,敬之如父母,蓋以忠君愛親彝倫之道,皆載此篇。祖宗以來,篤信此書反復曉告,如是深切舜之在寬之敎,后稷陳常之化,何以加此哉?伏願以是留念焉。上命玉堂先退,豐烈等退出。上曰,綱目及諸書中,可合進講者持入。賤臣承命持入。上曰,下番讀之。敦仁讀綱目唐紀及朱子封事·史記英選各一遍。上曰,同副承旨讀之。止淵讀八子百選一遍。上曰,左副承旨及閣臣作銘。鼎烈·憙淳承命製進。上曰,都承旨入侍。出榻敎上曰,都承旨外諸承旨及閣臣與上注書先退,廳注書入侍,可也。鼎烈等退出,假注書鄭德和追入進伏。上曰,左承旨入侍。出榻敎德和承命出傳。行左承旨徐英輔追入進伏。上曰,下番讀心經。敦仁讀奏一遍訖。仍命退,諸臣以次退出。
戊寅十一月初二日申時,上御興政堂。別講入侍時,參贊官鄭元容,侍讀官尹豐烈持國朝寶鑑第六卷,檢討官南履懋持國朝寶鑑第六卷,待敎徐憙淳,假注書金羽根,記事官李嘉愚·權敦仁以次進伏訖。上曰,坐直承旨入侍。出榻敎上曰,左副承旨入侍。賤臣承命出傳。左副承旨尹鼎烈,同副承旨李止淵追入進伏。上命開卷讀之。豐烈讀自秦火以後,止曉諭中外。上曰,文義陳之。豐烈曰,生進覆試赴擧儒生,以小學·家禮應講者,可見聖意之收在矣。大抵小學著明倫之事,家禮載治家之法,故欲使儒生,講習此書,爲明倫正家之本,列聖朝良法美規,猗歟盛哉。以今年照訖論之,由廟堂申飭,應擧諸生,稍有實效,明春學禮講時,自上特加申飭,則其效豈止於此哉?非徒嚴科場正士習而已,庶爲風化之一助,伏願以是留念焉。上曰,下番陳之。履懋曰,小學·家禮,非徒應擧儒生之所可講習也。卽家喩戶誦,丕變風化之資,而我國之俗,進就之際,專以科擧爲重,故特設學禮講之規,以爲作成人材之本,列聖朝深遠之意,推可見矣。從今以往,各別申飭,無使赴擧儒生循例應講而已,則其實效應不淺鮮,伏望申命有司,特加嚴飭焉。上命玉堂先退,豐烈等退出。上曰,綱目及諸書中,可合進講者持入。賤臣承命持入。上曰,下番讀之。敦仁讀綱目東漢記及史記英選各一遍。上曰,同副承旨讀之。止淵讀八子百選一遍。上曰,左副承旨讀之。鼎烈讀八子百選一遍。上曰,左副承旨及閣臣各賦一絶,鼎烈·憙淳承命製進。上命書傳敎曰,別講爲之。上曰,別講冊子則以羹墻錄第一卷爲之,而參贊官則右承旨入參,可也。嘉愚承命出傳。參贊官徐鼎輔,侍讀官尹豐烈持羹墻錄第一卷,檢討官南履懋持羹墻錄第一卷,以次進伏。上命開卷讀之。豐烈讀自翼祖與夫人,止皆歸焉。上曰,文義陳之。豐烈曰,陶穴而居,與太王之陶復陶穴沕然相合,居於赤島,而斡東之人,聞而皆歸者,與邠民之從之如市,若合符契,得人之心,如是之深,則後世子孫,豈不興哉?至于太朝,以允文允武之德,承積德累仁之功,終致大業,綿國祚於無窮,此等處尤加體念焉。上曰,下番陳之。履懋曰,上番所陳甚好,無容更達,而有國興邦,皆由祖宗積累之功,故周家之卜年八百,實太王基之,我東方之永年億萬,乃翼祖啓之也。聖祖遷居之時,適與太王之事,若千載一轍,故臣等以此仰達,伏願省察焉。上曰,參贊官陳之。鼎輔曰,臣則別無可陳之辭矣。上曰,閣臣陳之。憙淳曰,玉堂所陳甚好,別無更陳之辭。而大抵天意人心,必歸於積德累仁之家,故所以能成無疆之業,伏願於此繼述焉。上曰,右承旨及玉堂先退,鼎輔等退出。上曰,公事持入,賤臣承命持入。上曰,公事奏之。鼎烈讀奏江華留守狀啓瑞山郡大同米護送事。元容讀奏黃海水使狀啓助泥萬戶罷黜事。上命退,諸臣以次退出。
上在慶熙宮。停常參·經筵。
中宮殿解娩七日,大殿·王大妃殿·嘉順宮·世子宮,內閣·政院·玉堂·朝廷二品以上·六曹堂上·大司諫·奉朝賀口傳問安。答曰,知道。中宮殿,內閣·政院·玉堂單子問安。答曰,知道。
藥房都提調南公轍,提調金履喬,副提調尹鼎烈啓曰,伏未審夜間,聖體,若何?中宮殿氣候,何如?七日已屆,臣等益不勝欣忭之忱,敢此問安。答曰,知道。王大妃殿·中宮殿·嘉順宮·世子宮口傳問安。答曰,知道。
尹鼎烈啓曰,明日常參·經筵,取稟。傳曰,停。
李止淵啓曰,大司憲宋穉圭,持平玄鎭商·吳熙常在外,執義具康,掌令鄭鴻慶呈辭,趙秀仁未肅拜,監察茶時之意,敢啓。傳曰,知道。
尹鼎烈啓曰,藥房三提調爲承候來待矣。傳曰,入侍。
朴宗薰啓曰,原任大臣爲承候來待矣。傳曰,入侍。
朴宗薰啓曰,時原任閣臣爲承候來待矣。傳曰,入侍。
傳于尹鼎烈曰,別講爲之。
傳于李止淵曰,中官崔吉昌特爲放送。
藥房口傳啓曰,臣等纔以依例撤直宿退出之意口啓,而繼伏聞待令醫官所傳,則中宮殿諸節,比前一樣,而微有滯候,湯劑今方議定煎入,此時臣等之遽然退去,實爲未安,亟許臣等仍爲直宿,千萬顒祝,惶恐敢啓。答曰,不必仍直,卿等退去,只醫官仍直宜矣。
又以口傳啓曰,今日乃是中宮殿解娩後第七日也,捲草祭旣已設行,産室廳撤罷矣,臣等與諸醫官,當依例撤直宿退出,而差備待令醫官,則姑爲仍留,何如?惶恐敢啓。答曰,知道。
有政。吏批,判書林漢浩進,參判李龍秀牌招不進,參議徐俊輔在外未肅拜,右承旨徐鼎輔進。以金在昌爲刑曹判書,吳泰賢爲戶曹參判,金魯敬爲兵曹參判,趙貞喆爲工曹參議,李晩秀爲知經筵,權熀爲奉常判官,金履載爲慶尙監司,延安府使李在修仍任事承傳,比安縣監玄仁福恨麥秋仍任事承傳,李啓潤爲愍懷墓守衛官。
兵批,行判書金履陽病,參判金魯敬在外未肅拜,參議朴宗衍病,參知朴孝成入直進,行左承旨徐英輔進,僉知申綋,大護軍趙德潤,護軍吳翰源·鄭景祚·金愚淳,副護軍韓耆裕·韓兢履·金獜采·洪敬謨·李愚在·金學淳·李友秀·李謙會,副司直尹應大·李紀淵·韓用儀·朴齊聞·李東煥·趙琮鎭·姜世煥·尹景鎭·李泰淳·趙民和·洪羲弼·趙庭和,副司果李潞·姜世白以上竝單付。
傳于李止淵曰,別講爲之。
傳于尹鼎烈曰,都提調議政府右議政南公轍廐馬一匹面給,提調工曹判書金履喬,副提調承政院左副承旨尹鼎烈竝加資,別入直領敦寧府事金祖淳廐馬一匹面給,副護軍金逌根熟馬一匹賜給,義城縣令金元根陞敍,捲草官吏曹判書林漢浩加資,翰林李嘉愚,注書金羽根竝陞六,差備待令御醫吳千根外職調用,崔源·李惟鐸竝加資,議藥同參李漢臣外職調用,別掌務官御醫鄭楠秀,別入直御醫金壽仁·李思仁竝加資,鍼醫崔遂燁,議藥同參李敬培·李元豐竝加資,掌務官御醫李彦厚,內醫崔漢植竝相當職調用,捲草陪進內贍寺直長趙鎭五,淸道次知部將李升德·金廷煥依庚午年例捧傳旨,御醫金景琳等九人,引儀金光素·閔文爀,待令日官·泛鐵官,奏時官·寫字官,依庚午年例爲之,員役·醫女·下隷等,依庚午年例爲之。
傳于尹鼎烈曰,次知內官金承業,承傳色內官金宜祿,本殿承傳色內官李冑成,從事官都在豐·金永祜,待令司鑰·飯監·別監·中禁·各色掌·軍士等,依庚午年例爲之。
以副應敎柳訸,校理朴台壽牌不進罷職傳旨,傳于尹鼎烈曰,只推。
尹鼎烈,以觀象監提調意啓曰,新生女阿只氏藏胎處,當自本監看審後,前期備三望受點擧行,而英廟乙酉,有只用外陶缸,御苑淨潔處埋置事,定式受敎。癸丑年,因特敎,依乙酉定式擧行,庚午年,又因特敎,依乙酉定式擧行矣。今番則何以爲之?敢啓。傳曰,依庚午年例爲之。
尹鼎烈,以觀象監提調意啓曰,今此中宮殿新生女阿只氏藏胎,依庚午年例爲之事,命下矣。處所以何處爲之,擇日以何間擇入乎?敢啓。傳曰,藏胎昌德宮後苑爲之,擇日再七日內外擇入。
鄭元容,以兵曹言啓曰,入直禁軍一百人,使該番將柳民儉率領,一宿於龍虎營,今日替直之意,敢啓。傳曰,知道。
又以訓鍊都監言啓曰,興化門北邊入直軍一百名,南邊入直軍一百名,崇義門入直局出身二十五人,以齋潔之類,各別抄定,把摠兪膺煥,哨官金壽玉·曺漢星,局別將柳英逵竝爲留宿於新營,今日使之替直之意,敢啓。傳曰,知道。
又以禁衛營言啓曰,延和門入直鄕軍九十名,把摠洪章煥,哨官李得深率領,一宿於新營,今日替直之意,敢啓。傳曰,知道。
李止淵,以義禁府言啓曰,黃海水使許溟狀啓內,助泥萬戶李再殷爲先罷黜,其罪狀令攸司稟處事,啓下矣。李再殷時在任所,依例發遣府羅將,交代後拿來,何如?傳曰,待待命拿囚。
戊寅十一月初三日辰時,上御興政堂。藥房三提調,時原任大臣·閣臣承候入侍時,都提調南公轍,提調金履喬,副提調尹鼎烈,假注書金羽根,記事官李嘉愚·權敦仁,行右承旨徐鼎輔,假注書鄭德和,領府事李時秀,判府事韓用龜·金思穆,檢校提學李晩秀·沈象奎,原任直提學李存秀,直提學朴宗薰,檢校直閣李光文·鄭元容,直閣鄭基善,待敎徐憙淳,以次進伏訖。時秀曰,日氣初寒,聖體,若何?上曰,一樣矣。時秀曰,寢睡·水刺之節,何如?上曰,一樣矣。時秀曰,王大妃殿氣候,何如?上曰,各殿宮氣候一樣矣。時秀曰,中宮殿分娩以後,初七日已屆,中外輿情,擧切欣幸,而臣等尤不勝喜幸之忱矣。公轍曰,詞訟劇務,久曠可悶,秋判有闕之代,令政院政官牌招,開政差出,何如?上曰,依爲之。出擧條公轍曰,嶺伯今月爲瓜限云。後政卽當差出,故敢此仰達矣。上曰,唯。公轍曰,謹考已例,則庚午年三七日後,各司開坐用杖矣。今番亦當依此爲之,而外方則預先知委,然後可以及期,一體依庚午年例爲之之意,分付,何如?上曰,依此爲之。上曰,大臣先退。時秀等以次退出,上命書傳敎曰,諸承旨持公事入侍。羽根承命出傳。行左承旨徐英輔,左副承旨尹鼎烈,同副承旨李止淵追入進伏。上曰,無公事承旨先退。宗薰等退出,止淵曰,前公淸水使李周鳳旣有待待命拿囚之命,則奪符後當卽拿囚,而本府昨以罪人身病待少差拿囚之意,草記來呈,故退却不捧矣。囚單尙不入來,揆以事體,誠極未安,當該金吾堂上,從重推考,何如?上曰,依爲之。出擧條元容曰,臣兵房有公事矣。上曰,直入,可也。元容跪傳夾侍而上之。上命書傳敎曰,召對爲之。嘉愚承命出,書座目單子以入。參贊官徐鼎輔持論語第六卷,侍讀官尹豐烈持論語第六卷,檢討官金在元持論語第六卷,待敎徐憙淳持論語第六卷,假注書鄭德和持論語第六卷,記事官李嘉愚持論語第六卷,記事官權敦仁持論語第六卷,以次進伏。上命開卷讀之。豐烈讀自子貢問爲仁,止佞人殆。上曰,下番讀之。在元讀自子曰人無遠慮,止必有近憂。上曰,參贊官讀之。鼎輔讀自子曰已矣乎,止如好色者也。上曰,閣臣讀之。憙淳讀自子曰臧文仲,止知柳下惠之賢而不與立也。上曰,文義陳之。豐烈曰,友也者友其德也,人於朋友之間,必以誠信相交,有切切偲偲之訓,而可以輔仁矣。非但士之友如此,帝王之學,亦待師友之輔,故湯之於伊尹,學焉後臣之,以致聖學日躋之效,伏願師友之際,特加留念焉。上曰,下番陳之。在元曰,工欲善其事,必先利其器者,深且切矣。非但工利其器,人君苟欲致治,則先修致治之具,蓋致治之具,卽禮樂刑政之謂也。伏願此等處推類而玩索焉。上命掩卷,仍命玉堂先退,豐烈等退出。上曰,同副承旨外,諸承旨及廳注書先退,鼎輔等退出。上曰,公事持入,羽根承命持入。上曰,公事奏之。元容讀奏全羅監司狀啓珍島郡守李儒常,高敞縣監沈漢永論賞一款,令該曹稟處事。上曰,綱目及五經百篇持入。羽根承命持入,上曰,同副承旨讀之。止淵讀奏各一遍,上曰,左承旨入侍。右副承旨先退,英輔進伏,元容退出。上命書傳敎曰,都承旨入侍。羽根承命出傳,行都承旨朴宗薰追入進伏,中宮殿進御理脾湯一貼煎入。出榻敎上命退,諸臣以次退出。
戊寅十一月初三日午時,上御興政堂。別講入侍時,參贊官李止淵,侍讀官尹豐烈持國朝寶鑑第六卷,檢討官金在元持國朝寶鑑第六卷,待敎徐憙淳,假注書金羽根,記事官李嘉愚·權敦仁,以次進伏訖。上曰,在院承旨入侍。出榻敎賤臣承命出傳。行都承旨朴宗薰,行左承旨徐英輔,行右承旨徐鼎輔,右副承旨鄭元容追入進伏。上命開卷讀之,豐烈讀自敎曰自古,止行於士大夫。上曰,下番讀之。在元讀自不行於軍民,止予甚憫焉。上曰,參贊官讀之。止淵讀自嘗問大臣,止歸于敦厚。上曰,閣臣讀之。憙淳讀自宣醞于政院,止達夜劇飮。上曰,文義陳之。豐烈曰,孝者百行之源也,自古聖王先務孝理之政,以之正風化敦禮俗,故身所以修,家所以齊,國所以治者,莫非孝之用也。伏願以是體念焉。上曰,下番陳之。在元曰,治國之道,莫先於風敎,而風者使民鼓動之謂也,敎者使民效則之謂也。上行下效,捷於桴鼓影響,故人君以孝理之政治其國,則民之從之也易,此蓋秉彝之所共得也。祖宗以來,太平之業,實由於此,伏願此等處尤加省察焉。上命玉堂先退,豐烈等退出。上曰,公事持入。賤臣承命持入,上曰,公事奏之。元容讀奏平安監司狀啓襦衣頒給事。上曰,都承旨·左承旨·右承旨先退,宗薰等退出。上曰,左副承旨入侍。出榻敎賤臣承命出傳,左副承旨尹鼎烈追入進伏。上曰,八子百選及五經百篇持入。賤臣承命持入,上曰,同副承旨讀之。止淵讀奏一遍。上命書傳敎曰,別講爲之。上曰,參贊官則左副承旨爲之,閣臣則右副承旨爲之,別講冊子則以羹墻錄爲之,可也。侍讀官尹豐烈持羹墻錄第一卷,檢討官金在元持羹墻錄第一卷,以次進伏。上命開卷讀之,豐烈讀自度祖在慶興,止白黑二龍鬪水中。上曰,下番讀之。在元讀自度祖射黑龍,止必有大慶,上曰,參贊官讀之。鼎烈讀自桓祖爲高麗,止聽命還集。上曰,閣臣讀之。元容讀自太祖天姿,止非公而誰,上曰,文義陳之。豐烈曰,聖祖創業之初,奇祥異瑞,不可勝數,而如老嫗指路,海岸水退,龍見于夢,此其尤著者也。天人感應之理,若是昭然,故天與而人歸,以致無彊之業,伏願此等處亦加省察焉。上曰,下番陳之。在元曰,自古帝王創業垂統者,先有大功於生民,然後可以有濟,我朝王跡之基,實由於桓祖之武定禍亂,爲生民無窮之德也。伏願以此推看焉。上命玉堂先退,豐烈等退出。上曰,政院日記持入。賤臣承命持入,元容讀奏丁丑日記數遍。上命退,諸臣以次退出。
上在慶熙宮。停常參·經筵。
朴宗琦啓曰,明日景慕宮冬享大祭齋戒相値,視事頉稟之意,敢啓。傳曰,知道。
李止淵啓曰,大司憲宋穉圭,持平玄鎭商·吳熙常在外,執義具康,掌令鄭鴻慶呈辭,趙秀仁未肅拜,監察茶時之意,敢啓。傳曰,知道。
朴宗薰啓曰,行右承旨徐鼎輔,左副承旨尹鼎烈今日不爲仕進,竝卽牌招,何如?傳曰,允。
傳于朴宗琦曰,召對爲之。
傳于朴宗薰曰,不爲仕進,承旨更爲牌招。
傳于朴宗薰曰,左承旨·右承旨竝許遞,前望單子入之。
承旨前望單子入之,李勉求·朴宗琦落點。
金羽根陞六,代以朴永元爲假注書。
傳于朴宗琦曰,別講爲之。
傳于朴宗琦曰,翰林召試,明日崇政殿,命官爲之。
傳于朴宗薰曰,政官牌招開政。
朴宗薰,以吏批言啓曰,中官金承業,依庚午年例爲之事,命下矣。當爲加資,而資是崇祿,今無可加之資,何以爲之?敢稟。傳曰,熟馬一匹面給。
有政。吏批,參判李龍秀進,行都承旨朴宗薰進。啓曰,判書林漢浩牌不進,參議徐俊輔在外未肅拜,小臣獨政未安,何以爲之?敢稟。傳曰,仍爲之。又啓曰,春坊輔德今當差出,而擬望之人乏少,承旨竝擬,何如?傳曰,允。以朴周壽爲輔德,以金益耟爲左通禮,以南駿應爲禁府都事,以金魯敬爲觀象監提調,吏曹判書林漢浩今加崇政,工曹判書金履喬今加正憲,左承旨尹鼎烈今加嘉善加資事承傳,左副賓客單金履喬,右副賓客單李存秀。
兵批,行判書金履陽病,參判金魯應在外未肅拜,參議朴宗珩入直進,參知朴孝成病,行都承旨朴宗薰進,護軍單徐鼎輔·徐英輔,副司果單李嘉愚·金羽根。
傳于李止淵曰,發遣吏郞,諸執事淸齋與否,摘奸以來。
以左副承旨尹鼎烈牌不進罷職傳旨,傳于朴宗薰曰,只推。
以左副承旨李勉求牌不進罷職傳旨,傳于朴宗薰曰,只推。
以全羅監司李魯益狀啓鎭安縣民家失火事,傳于李止淵曰,聞甚矜惻,原恤典外,別加顧助事,分付。
李止淵,以御營廳言啓曰,本廳字內光熙門南邊第一城廊近處頹城改築處女墻,亦已畢築之意,敢啓。傳曰,知道。
又以義禁府言啓曰,卽接月令醫員韓相瑜手本,則時囚罪人李周鳳素患風痰之症,在途滲劇,全身不收,省覺頓沒,實有難保之慮云,罪人病勢如此,則一邊保放,一邊草記,曾有定式矣。李周鳳姑爲保放之意,敢啓。傳曰,知道。
右議政南公轍箚曰,伏以,景祿無疆,惟我中宮殿下解娩萬安,諸節益向差勝,大小群情,擧切欣幸,臣於此時,適叨保護之任,與榮之忱,實倍他人。際伏見傳敎下者藥院諸臣,皆蒙恩賞,而賤臣之名,亦在其中,臣誠惝怳悚恧,實不知何以得此也。嘗藥,臣子之常職耳。若干日在直,了無寸勞之可紀天廐上駟,自是賞典之最重者,則上之授之也侈,下之受之也泰,私心不安,雖不足言,中外聽聞,將以議聖朝錫齎之濫,臣竊懼焉。書稱懋賞,而必曰明試以功,古之明王嚬美之愛,深有見於此矣。左右思量,無望領受,略具短箚,仰瀆宸嚴,乞卽收還,俾恩典重而微分安焉。取進止。答曰,省箚具悉卿懇。卿其勿辭,安心領受,仍傳于朴宗薰曰,此批答遣史官傳諭于右議政。
領敦寧府事金祖淳箚曰,伏以,坤殿順娩,七日已過,慶抃之忱,曷有其已?卽伏見夜下賞典傳敎,賤臣亦霑廐馬之齎矣。當此直宿之時,出入起居,卽其職耳。以職受賞,何勞可紀?惶愧之至,不敢輒效乘謝之義,玆陳短箚,仰暴微悃。伏乞聖明,亟賜收還,以重恩典焉。取進止。答曰,省箚具悉卿懇。卿其勿辭領受,仍傳于朴宗琦曰,此批答遣史官,傳諭于領敦寧。
平安監司李肇源疏曰,伏以,臣向因江東前縣監徐萬修之疏,不得不一番陳暴,而只爲徑約其辭,以明本事之實而已。不意當初啓罷之擧,徒資其嫌怒,末梢論辨之語,益增其磯激,對章之出,其所詆斥臣譏笑臣者,不啻交沓,太沒倫脊,事之奇怪,胡至於此?噫,萬修之事,西人耳目之無不塗也,省內守宰之所共知也。非特廉察之地,有所考核而得之者,則彼雖欲文飾蓋覆,人孰有見欺者乎?臣若更騰頰舌,反覆張皇,則不知臣者,將謂臣之必欲厮炒,知臣者,必責臣以反涉疲惱,於斯二者之間,所以重傷朝廷之事面,大損營邑之體貌者,俱非細故也。臣雖無似,豈或爲此?但其疏中許多遁辭,臣之前疏,業已臚陳,今不必加疊,而其中無文蹟可據云者,尤不成說,重臣鄭晩錫按道之時,因該縣監李晉淵所報,特許蠲蕩,至以士從民從,通變得宜爲辭,繼成節目,題牒俱載,印跡昭然,彼或未見而未知故耶?第古人之善居方面也,已自攬轡之初,有澄淸一路之意,台州犯贓,莫逃於大賢之持公,冀州不法,見斥於故人之無私,至今千百歲之下,可想其風采綱紀之萬一,而顧臣則聲望素蔑於平昔,威重不壓於按部,使彼睯不畏法之一令長,始不能斂跡自戢,終不能解綬自去,而末乃就事論事,以法行法者,若是其反遭凌踏,則是按察之風采,緣臣而虧矣,黜陟之綱紀,由臣而壞矣。臣之受侮管下,見輕同朝之罪,固自訟之不暇,而竊恐歷玆以往,凡在芻牧之列者,視今爲例,雖公肆貪黷,無所顧忌,而爲道臣者,反畏其恣意訕詈,將未免苟然容護,則其底公法於不嚴,啓後弊於無窮者,又未必不自臣身始矣。臣罪至此,尤何以自贖乎?臣之受命,亦已半載,無一事對揚聖朝西顧之憂,而忽以意外事端,仰煩聰聽,不憚屢瀆,臣心惶恧,當復如何?伏願聖慈,亟賜譴斥,以重方岳之任,仍治臣瀆擾之辜,以安私分焉。臣無任云云。答曰,省疏具悉。本事姑舍,儒臣之屢瀆,雖涉事體,必是生疎之致,卿則老成之人,按察之地,豈可以此爲引,至於辭疏乎?過矣過矣,卿其勿辭,益懋彈鎭之方。
判義禁金羲淳疏曰,伏以臣以金吾事,入於承宣之重推矣。職事之曠,汗息爲大,而事實誠有不然者。前水使李周鳳業已奪符,則就囚之不可踰日,固也,而聞其病情甚危,不可就囚,病苟如此,則待差而囚,厥有已例之可據,與其乍囚而旋請保放,不若援例之不悖事理,故以此草記,而喉院以夜深却之候曉乃呈,亦送吏院中,備陳已例,聽其可否,可則進之,否則退之,固無不可,囚單之入,亦當不踰時,而未有發落,遽已論奏,苟如是則已,呈者之還給,當囚者之催單,誠有關係,不容虛徐,而臣之晩時乃聞,不免稽滯,固罪也,半日之久也,當直之近也,而喉院猶無所管飭,亦甚惑也,內自省檢,彌增惶恧,略具事實,仰瀆崇嚴。伏乞聖明,俯賜諒察,勘臣溺職之罪,以警有位,不勝幸甚。臣無任云云。答曰,省疏具悉。承旨問備之請,不過官師之美規也,何可以此欲引乎?卿其勿辭行公。
行左承旨尹鼎烈疏曰,伏以,中宮殿解娩已過七日,諸節漸臻康復,院直已撤,臣民慶忭,曷有其極?臣伏見日者賞典下者,以臣忝在嘗藥之列,特晉一秩,爲嘉善大夫,聞命震越,不省攸爲。臣聞古聖王所以馭世磨鈍之政,不出於德懋懋官功懋懋賞也,故官不僭而賞不濫,今臣所叨,卽貳卿之秩,而自古稱命德之器者,蓋以有其德,然後方可命之以是器也,其不可以是器,而爲酬勞施賞之用者,亦明矣。況臣於向者,猥蒙藥院副提擧特點,適値産室設廳,提調輪直之時,不敢言私,奔走供仕,是特職分內事耳。此又何勞之可紀,而竝廁諸臣之末,混入拔擢之中,遂使無似賤臣,無德而膺命德之器,罔功而被紀功之私,以官則僭,以賞則濫,而聖朝懋官懋賞之典,又將緣臣而竝失,其中不惟臣之惶愧靡措,其爲有傷於朝廷大體,顧何如也?臣受兩朝厚恩,與天無極,涓埃未酬,慙懼恒切,而久縻近密,朝夕昵侍,錙銖本末,已蒙淵鑑之俯照,自知不材,無所適用,仕路進取,惟期其低徊散班,平居自勉,只欲其殫竭筋力,庶幾以此爲一半分不報之報,而今也夤緣幸會,以致冥升出入乎金貂之班,則負乘之寇,其理必然,不衷之服,爲憂滋大,此尤臣之踧踖惝怳,不敢爲唐突承膺之計者也。玆敢披瀝微懇,仰瀆崇嚴。伏願聖慈,俯賜鑑諒,卽收臣新授爵秩,以重官賞以安私分,不勝幸甚。臣無任云云。答曰,省疏具悉,卿其勿辭行公。
戊寅十一月初四日辰時,上御興政堂。召對入侍時,參贊官鄭元容持論語第六卷,侍讀官尹豐烈持論語第六卷,檢討官金在元持論語第六卷,待敎徐憙淳持論語第六卷,假注書鄭德和持論語第六卷,記事官李湜持論語第六卷,記事官權敦仁持論語第六卷,以次進伏訖。上曰,諸承旨持公事入侍。出榻敎賤臣承命出傳。行都承旨朴宗薰,同副承旨李止淵,假注書金羽根追入進伏。上命開卷讀之。豐烈讀自子曰躬自厚而薄責於人,止難矣哉。上曰,下番讀之。在元讀自子曰君子,止君子哉。上曰,參贊官讀之。元容讀自子曰君子病無能焉,止求諸人。上曰,閣臣讀之。憙淳讀自子曰君子,止群而不黨。上曰,文義陳之。豐烈曰,躬自厚而薄責於人者,卽聖人忠恕之道也。自古人君,體天地生物之仁,而眷眷於忠恕二字矣。今殿下以忠恕二字,特加體念,則八域之內,無物不遂矣。伏願省察焉。上曰,下番陳之。在元曰,此章言如之何如之何者,蓋其熟思而審處之辭也。雙峰饒氏言上言如之何,是思而處之,下言如之何,是思之熟而處之審也。苟不審處而妄行,則雖聖人,亦無如之何矣。人君亦熟思而審處,然後無妄行之過矣。伏願省察焉。上命掩卷,仍命玉堂先退,豐烈等退出。上曰,公事直入,可也。元容等跪傳夾侍而上之。宗薰曰,因賞格別單,伏奉口傳下敎,有加資亦皆以依庚午年例書出之命矣。今番加資,有與庚午同例者,有不同例者,區別書出,則恐或相錯,一依別單書下頒布似好,故敢達矣。上曰,依此爲之。宗薰曰,檢閱李嘉愚纔已陞六矣。左右史不可不備,別兼春秋趙琮鎭·鄭基善·金道喜竝卽牌招,推移入直,何如?上曰,依爲之。出擧條宗薰曰,下注書李寅泰今朔仕滿,當爲依例陞六,而堂后古規,有右位則下位例不得先陞矣。檢閱權敦仁旣是右位注書,故李寅泰仕滿狀,無以循例越送,故敢此仰達矣。上曰,依爲之,下番亦爲陞六,可也。出擧條上曰,都承旨及廳注書先退,宗薰等退出。上命書傳敎曰,左承旨·右承旨許遞,前望單子入之,羽根承命持入。行護軍李勉求,侍講院輔德朴宗琦落點。元容曰,新除授承旨李勉求·朴宗琦竝卽牌招,何如?上曰,依爲之。出擧條上命書傳敎曰,別講爲之。羽根承命出,書座目單子以進。侍讀官尹豐烈持國朝寶鑑第六卷,檢討官金在元持國朝寶鑑第六卷,以次進伏。上命開卷讀之。豐烈讀自書賜箴戒,止終始。上曰,下番讀之。在元讀自命薦草野士,止學問者爲多。上曰,參贊官讀之。止淵讀自生員奉天祥,止希合干祿云。上曰,閣臣讀之。元容讀自咸陽人,止當任其責。上曰,文義陳之。豐烈曰,立志高遠者,卽存心於道之極處也。爲學之方,以聖賢自期,則聖賢之事,亦可行矣。聖賢之事,本非高遠難行,而以初學者觀之,則有若高遠,故以立志高遠爲戒,聖祖陳戒之意,高且遠矣。伏願以是省察焉。上曰,下番陳之。在元曰,仰法祖訓四字,略而盡矣。我國家四百年宏遠規模,布在方策者,皆列聖朝垂訓之事也。然則祖訓之外,夫安有他事之可法乎?古人云,欲法堯·舜,當法祖宗者,良有以也。伏願以是體念焉。上命玉堂先退,豐烈等退出。上曰,綱目持入,羽根承命持入。上曰,同副承旨讀之。止淵讀周紀一遍。上曰,公事持入,羽根承命持入。上曰,公事奏之。元容讀奏公淸監司啓本公都會試取事及開城留守狀啓邪學無乎事。上命退,諸臣以次退出。
戊寅十一月初四日午時,上御興政堂。別講入侍時,參贊官李止淵,侍讀官尹豐烈持國朝寶鑑第六卷,檢討官金在元持國朝寶鑑第六卷,待敎徐憙淳,假注書金羽根,記事官李湜·權敦仁以次進伏訖。上曰,在院承旨入侍。出榻敎賤臣承命出傳,行都承旨朴宗薰,右承旨鄭元容追入進伏。上命開卷讀之。豐烈讀自盍思丕變,止正大之事。上曰,文義陳之。豐烈曰,布衣之言,有難上徹於九重之䆳,而特加優容,使言者各盡其辭,聖祖虛受之量,臣不勝欽服矣。伏願以是體念焉。上曰,下番陳之。在元曰,端本淸源,爲學之要也,天下之事,其本亂而末治者否矣,其源濁而委淸者無矣。大抵君者本與源,而民者末與委也,處乎君師之位,果能端本淸源,則化民成俗,不是難事。伏願此等處尤加體念焉。上命玉堂先退,豐烈等退出。上曰,綱目及諸書中可合進講者持入。賤臣承命持入。上曰,同副承旨讀之。止淵讀綱目周紀·八子百選及小學·朱子封事各一遍。上曰,右副承旨入侍,可也。賤臣承命出傳,右副承旨朴宗琦追入進伏。上命書傳敎曰,不爲仕進承旨,更爲牌招。宗薰曰,臣以政廳進參事請退矣。上可之。宗薰退出。上命書傳敎曰,別講爲之。賤臣承命出,書座目單子以進。侍讀官尹豐烈持羹墻錄第一卷,檢討金在元持羹墻錄第一卷,以次進伏。上命開卷讀之。豐烈讀自紅巾賊二十萬,止威名大振。上曰,文義陳之。豐烈曰,聖祖勳業日隆,三韓人民皆歸心聖祖,故克成大業,保有東土,蓋自古帝王創業垂統者,皆以得人心爲本,伏願於此鑑法焉。上曰,下番陳之。在元曰,列聖朝豐功偉烈,嘉謨丕績,載在此篇,名之曰羹墻錄者,取其見堯於羹,見堯於墻之義也。伏願於此,時時省察,勿忘羹墻之義焉。元容曰,座目單子有所誤書,事甚未安,當該注書,推考,何如?上曰,依爲之。出擧條上命玉堂先退,豐烈等退出。上曰,弘文館志持入,賤臣承命持入。上曰,同副承旨讀之。止淵讀奏一遍。上曰,公事持入,湜承命持入。上曰,公事奏之。宗琦讀奏慶尙左兵使狀啓捉虎申飭事,元容讀奏吏兵曹政望。上命退,諸臣以次退出。
戊寅十一月初四日申時,上御興政堂。別講入侍時,參贊官朴宗琦,檢校直閣鄭元容,侍讀官尹豐烈持國朝寶鑑第六卷,典經徐憙淳持國朝寶鑑第六卷,假注書朴永元,記事官李湜,記事官權敦仁以次進伏訖。上命開卷讀之。豐烈讀自秋八月,止有是命。上曰,下番讀之。憙淳讀自九月以高麗,止從祀文廟。上曰,文義陳之。豐烈曰,中廟朝於此三人者,施貤贈旌閭之典,實出於褒獎忠節之意,而此三人者,被禍於昏亂之時,得伸於中興之際,風聲所及,有足以興起士氣,是故勵世之道,莫如崇獎義節,而列聖朝熙洽之治,莫不以此爲先務,此等處深察焉。上曰,下番陳之。憙淳曰,中廟朝以鄭夢周從祀文廟,夫革世以後,尊尙前代之人,歷代以來,蓋亦罕矣。今此從祀之典,雖爲道學之尊崇,褒獎忠節之意,亦在其中,此甚盛德事也。是故國家有事,如壬辰·丙子之難,忠義之士,磊落相望,此緣聖朝培養氣節之效,以此推觀好矣。上曰,玉堂上番及閣臣先退,坐直承旨入侍。元容·豐烈先退,同副承旨李止淵追入進伏。上曰,左承旨入來乎?止淵曰,加資後姑未下批,故未入來矣。止淵曰,經筵官李友信處傳諭史官,今方還來言,傳諭于李友信處,則以爲,猥承不敢當之恩禮,惶隕震懍,不知攸達云矣。上曰,待敎及下番翰林製進建明門銘,可也。憙淳·敦仁製進。上曰,諸冊子五卷持入也。賤臣承命持入。上曰,同副承旨讀奏史記英選,止淵讀奏。上曰,他冊子持入,賤臣承命持入。上曰,讀之。止淵讀奏昌黎集。上曰,公事入之。賤臣承命出去,持入水原留守狀啓罪人同推不得擧行事及濫騎驛馬無乎事及邪學無乎事三本。宗琦·止淵讀奏。上曰,下番翰林已陞六矣,退去,兼史代入也。敦仁退出,記注官金履迪追伏進伏。上曰,夜對爲之。出榻敎參贊官朴宗琦持周易第十三卷,侍讀官尹豐烈持周易第十三卷,檢討官金在元持周易第十三卷,待敎徐憙淳持周易第十三卷,假注書朴永元持周易第十三卷,記注官金履迪持周易第十三卷,記事官李湜持周易第十三卷,以次進伏訖。上命開卷讀之。豐烈讀自易曰困于石止動者也。上曰,下番讀之。在元讀自子曰小人,止滅耳凶。上曰,參贊官讀之。宗琦讀自子曰危者,止其任也。上曰,閣臣讀之。憙淳讀自子曰知幾,止第六章。上曰,注書讀之。賤臣讀自易之興也,止第十一章。上曰,文義陳之。豐烈曰,此曰,君子藏器於身,待時而動,自古聖人,上而堯·舜·禹·湯,下而孔·孟·顔·曾,莫不以是爲則,今我殿下,以聖神之姿,當有爲之時,政所謂藏器而待時,而奮發振勵之政,郅隆休明之治,庶可見於今日,是亦公用射隼无不利之義。伏願益加體念焉。上曰,下番陳之。在元曰,孔子曰,乾坤其易之門,門者闔闢之機也,陰陽動靜之間,一闔一闢,其理相應,聖人之道,與天地而合德,如陰陽之闔闢,天人本自一理也。王者體天建極,一日萬幾,治亂之機,動靜之分,莫不一身上運去,誠如乾坤之爲易之門矣。伏願以此體驗焉。上曰,參贊官陳之。宗琦曰,今日所講諸章內安不忘危,存不忘亡,治不忘亂數句語,最是人君省察處,人君雖當治安之時,不忘危亂之機,然後可以長治而久安,故末曰,其亡其亡,繫于苞桑,可不戒哉?伏願深察焉。上曰,閣臣陳之。憙淳曰,諸臣所奏皆好,臣無可贅之辭矣。上命掩卷,仍命讀奏行左承旨尹鼎烈上疏,止淵讀奏。命書批答訖,命退,諸臣以次退出。
上在慶熙宮。停常參·經筵。
藥房都提調南公轍,提調金履喬,副提調尹鼎烈啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?中宮殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿·中宮殿·嘉順宮·世子宮口傳問安。答曰,知道。
朴宗琦啓曰,明日常參·經筵,取稟。傳曰,停。
鄭元容啓曰,大司憲宋穉圭,持平玄鎭商·吳熙常在外,執義具康,掌令鄭鴻慶呈辭,趙秀仁未肅拜,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而景慕宮冬享大祭齋戒相値,不得來會云矣,敢啓。傳曰,知道。
尹鼎烈啓曰,左副承旨李勉求今日不爲仕進,卽爲牌招,何如?傳曰,允。
鄭元容啓曰,戶曹參判吳泰賢除拜後過三日不爲出肅,依定式推考警責,仍卽牌招察任,何如?傳曰,允。
傳于朴宗琦曰,禮房承旨馳詣景慕宮,奉審摘奸以來。
傳于朴宗琦曰,翰林召試,待下敎爲之。
以假注書望筒,傳于尹鼎烈曰,時任閣臣春坊及曾經春坊人更爲擬入。
鄭德和改差,代以徐憙淳爲假注書。
傳于尹鼎烈曰,召對爲之。
承旨前望單子入之,申在植落點。
承旨前望單子入之,申絢·金學淳落點。
傳于申在植曰,別講爲之。
承旨前望單子入之,朴蓍壽·金逌根落點。
兵曹口傳政事,護軍單朴宗薰。
以左副承旨李勉求牌不進罷職傳旨,傳于尹鼎烈曰,只推。
以別兼春秋鄭基善·金道喜牌不進罷職傳旨,傳于朴宗琦曰,只推。
申在植,以吏曹言啓曰,今朔爲始,當爲儲窠,而若出郡守以上窠,則京職中可擬之人,每患苟艱,雖非啓請邑,限都政前,以限滿守令,勿拘純望,通瀜備擬,以爲次次遷轉之地,而雖値口傳政事之時,亦爲一體擧行,已成近例,今亦依此爲之,何如?傳曰,允。
又以都摠府言啓曰,中日習射技放,以産室廳直宿間啓請停止矣。謹稽謄錄,則有三七日後設行之例,今亦依此擧行之意,敢啓。傳曰,知道。
又以訓鍊都監言啓曰,本局把摠金秉喆身病甚重,勢難察任,改差,何如?傳曰,允。
又以訓鍊都監言啓曰,本局別將鄭來升身病甚重,勢難察任,改差,何如?傳曰,允。
禮曹判書金羲淳疏曰,伏以,臣見差閟宮冬享獻官矣,祼薦有事,駿奔亦榮,臣正擬淸齋受香矣。臣有老母,年涉九耋,癃衰日甚,昏耄越加,而際此凝寒之候,添以痰眩之症,委頓暈轉,一倍凜綴,情私憂悶,實如煎熬,而飮啖藥餌之際,調護扶將之間,非臣傍侍,莫適其宜,此尤憧憧在心,不能暫釋者也。冒陳至切之衷懇,仰瀆蓋高之聰聽。伏乞聖慈,俯垂諒察,特命該曹改標享帖,以重祀事,以伸私情,不勝幸甚。臣無任云云。答曰,省疏具悉。疏辭許令該曹改付標。
戊寅十一月初五日午時,上御興政堂。召對入侍時,參贊官尹鼎烈持論語第六卷,檢校直閣鄭元容持論語第六卷,檢討官金在元持論語第六卷,假注書徐憙淳持論語第六卷,記注官金履迪持論語第六卷,記事官李湜持論語第六卷,以次進伏訖。上命開卷讀之。在元讀自子曰君子,止亂大謀。上曰,參贊官讀之。鼎烈讀自子曰衆惡之,止未善也。上曰,閣臣讀之。元容讀自子曰君子,止可小知也。上曰,注書讀之。賤臣讀自子曰民之於仁也,止蹈仁而死者也。上曰,上番讀之。履迪讀自子曰當仁,止讓於師。上曰,下番讀之。湜讀自子曰君子,止不諒。上曰,文義陳之。在元曰,曾子稱夫子之道忠恕而已,然則聖人之道,不過忠恕,以之成己則有一貫之道,以之成物則有絜矩之道,絜矩者,聖王推己及人之極功也。而其始則始於躬自厚而薄責於人,伏願體念焉。上曰,參贊官陳之。鼎烈曰,玉堂所奏甚好,臣無容更陳矣。上曰,閣臣陳之。元容曰,臣亦無可陳之辭矣。上命掩卷,仍命玉堂先退,在元退出。上曰,在院承旨入侍。出榻敎賤臣承命出傳,與右副承旨朴宗琦,同副承旨李止淵,假注書朴永元偕入進伏。上曰,公事則無之乎?宗琦曰,各房無公事矣。上曰,閣臣及右副承旨·同副承旨先退,仍命書傳敎曰,別講爲之。又敎曰,參贊官以左承旨爲之,閣臣以廳注書爲之。履迪出去,持座目單子以入。在元持國朝寶鑑第六卷進伏。上命開卷讀之。在元讀自上銳意,止升之大學。上曰,文義陳之。在元曰,自古聖王,莫不以興學校爲急。蓋學校者,所以作成人材,與共天位,而育斯民者也,亦粵我列聖朝,常以興學校爲務,深有契於古聖王養育作成之治,伏願體念焉。上命掩卷,仍命玉堂先退,在元退出。上曰,綱目及韻冊持入,永元承命持入。上曰,左承旨及閣臣以當仁不讓於師爲題,以絶句製進,可也。賤臣與鼎烈承命製進。上曰,都承旨許遞,前望單子入之,待下批,牌招察任。出榻敎永元承命持入,落點于申在植。上曰,同副承旨入侍。出榻敎永元承命出傳,與同副承旨李止淵偕入進伏。上曰,同副承旨先退,仍命曰,同副承旨許遞,前望單子入之,待下批,牌招察任。出榻敎上曰,右承旨·左副承旨入侍,永元承命出傳,與右承旨鄭元容,左副承旨朴宗琦偕入進伏。上曰,承旨座次單子持入,永元承命持入。上命書傳敎曰,右承旨許遞,前望單子入之。永元承命持入,落點于申絢·金學淳·鼎烈曰,新除授行左承旨申絢,右承旨金學淳竝卽牌招,何如?上曰,依爲之。出擧條上曰,留院上疏入之。永元承命,持持平吳熙常上疏以入,鼎烈讀奏。上命書傳敎曰,別講爲之。又敎曰,參贊官以右副承旨爲之,下番玉堂姑陞爲上番,以正字爲下番,羹墻錄持入,座目置之,可也。永元承命出傳,賤臣與在元持羹墻錄進伏。上命開卷讀之。在元讀自元丞相,止易馬而遁。上曰,下番讀之。賤臣讀自後遣人,止幾不免。上曰,文義陳之。在元曰,伏惟我太祖,用兵如神,至使敵人心服者,不但用兵而已。此所謂天授非人力,所謂天授,卽書所稱天與德之意,卽此亦可以見天與人歸之聖德矣。上曰,下番陳之。賤臣曰,上番所陳儘好,無容贅陳,而以我太祖英圖宏略,無往非神武,而納哈出有用兵如神之語,是但知用兵之神,不知天授非人力也。自古創業之君,必有天命之眷畀,豈可以人力所致乎?此等處省覽焉。上命掩卷,仍命玉堂先退,下番則勿退,可也。在元退出。上曰,右副承旨讀奏綱目。宗琦讀奏東漢紀一編。鼎烈曰,奏御文字,宜致謹審,而今月初三日承候入侍筵說中,有一字誤書處,事甚未安,當該注書,推考,何如?上曰,依爲之。出擧條上曰,政院日記入之。永元承命持入,元容讀奏訖。上曰,今日都承旨坐直,可也。王大妃殿進御四苓君子湯,自今日五貼式日次製入事。出榻敎中宮殿進御理脾湯前方中,加藿香一錢,唐木香五分,一貼煎入事。出榻敎仍命退,諸臣以次退出。
戊寅十一月初五日申時,上御興政堂。別講入侍時,參贊官申在植,檢校直閣鄭元容,檢討官金在元持國朝寶鑑第六卷,假注書徐憙淳,記注官安亨鎭,記事官李湜以次進伏訖。上命開卷讀之。在元讀自敎曰巫覡,止仍令直宿。上曰,文義陳之。在元曰,巫覡者,異端之尤無稽者,自古聖人闢異端之法,不過衛正道,正道明則邪說自熄,伏願殿下,常思明正道之方,則如此輩異端,不待設法禁之,而自然銷息矣。上命掩卷,仍命玉堂先退,在元退出。上曰,都承旨入侍,檢校直閣先退,廳注書以閣臣入參,上注書亦令入來。賤臣承命出傳,與行都承旨尹鼎烈,假注書朴永元偕入進伏。上曰,綱目五冊及韻冊持入,亨鎭承命持入。上曰,都承旨及閣臣製進鍮硯銘,可也。賤臣與鼎烈製進。上曰,參贊官讀奏綱目,在植讀奏。上曰,大學及丙子九月日記及年久日記一冊持入,永元持入。上曰,都承旨讀奏,鼎烈讀奏。上曰,公事入之。永元承命持入,鼎烈讀奏江華留守狀啓用杖關文祗受事,開城留守狀啓用杖關文祗受事,訓鍊都監草記別將改差事。上命書傳敎曰,夜對爲之,注書出去,座目單子書入,可也。永元承命書入,仍與在元各持周易第十三卷,偕入進伏。上命開卷讀之。在元讀自夫乾天下,止可見矣。上曰,參贊官讀之。在植讀自變動以利,止其辭屈。上曰,閣臣讀之。賤臣讀自右第十二章,止第二章。上曰,文義陳之。在元曰,乾體至健,健則易,有易而不知險之憂,故夫子於文言之終,以知進退存亡而不失其正者,其惟聖人贊之。蓋乾之體,初以陽剛居下,而有勿用之德,九三陽漸長處漸高,而有乾乾夕惕之懼,此皆於至健之中,常存至險之義,是以聖王之體天道立人極也。常存易險之義,不忘乾惕之心,然後能成資始統天之功。伏願殿下,仰體至健之德,常存知險之義焉。上曰,參贊官陳之。在植曰,玉堂所奏甚好,臣無可達之辭矣。上曰,閣臣陳之。賤臣曰,臣亦無可陳之辭矣。上命書傳敎曰,左承旨·右承旨許遞,前望單子入之。永元持入,落點于朴蓍壽·金逌根。仍命曰,待明朝出牌,可也。上命退,諸臣以次退出。
上在慶熙宮。停常參·經筵。
朴宗琦啓曰,明日常參·經筵,取稟。傳曰,停。
申在植啓曰,大司憲宋穉圭,持平玄鎭商·吳熙常在外,執義具康,掌令鄭鴻慶呈辭,趙秀仁未肅拜,監察茶時之意,敢啓。傳曰,知道。
朴宗琦啓曰,別兼春秋鄭基善·金道喜旣有只推之命,竝更牌招,何如?傳曰,允。
傳于朴蓍壽曰,召對爲之。
承旨前望單子入之,朴宗薰·洪敬謨落點。
朴宗琦啓曰,假注書朴永元身病猝重,勢難察任,今姑改差,何如?傳曰,允。
傳于洪敬謨曰,別講爲之。
傳于朴蓍壽曰,別講爲之。
傳于朴宗琦曰,輪對官明日來待。
朴永元改差,代以鄭煥義爲假注書。
春坊前望單子入之,輔德李勉求,兼司書趙庭和,說書徐憙淳落點。
以右承旨金學淳牌不進罷職傳旨,傳于朴宗薰曰,只推。
以右副承旨金逌根牌不進罷職傳旨,傳于朴宗薰曰,只推。
兵曹口傳政事,副護軍單金逌根。
以京畿監司洪遇燮狀啓楊州牧使金陽淳遭父喪事,傳于朴宗薰曰,令該曹口傳差出,催促下送。
洪敬謨,以備邊司言啓曰,向因大臣所奏,鎭海縣監金見臣與龍川府使相換,而龍川·鎭海俱是面看交代之邑,當初相換,難免不審之失,原單子勿施,當該銓官推考,更以灣府近地諸邑中,令該曹口傳相換,何如?傳曰,允。
吏曹口傳政事,鎭海縣監金見臣,嘉山縣監李昇淵相換。
洪敬謨,以兵曹言啓曰,五衛將李鼎五,宣傳官李南轍俱以病難供職,呈狀乞遞,竝改差,何如?傳曰,允。
又以禁衛營言啓曰,本營千摠洪理燮身病猝重,勢難察任,改差,何如?傳曰,允。
吏曹判書林漢浩疏曰,伏以,天人所護,中宮殿下産候萬安,諸節目漸康復,克副臣民顒祝之情,懽喜之忱,大小惟同。仍伏念,臣猥以賤品,濫叨捲草之官,其所爲任不過霎時間拜跪之節,初無一半分可稱之勞,而混入論賞之中,遽侈晉秩之命,華誥誕宣,殊渥鄭重,臣始以感頌,繼以恧蹙,實不知何以得此也。書曰,功懋懋賞,非茂功無以受厚賞,自古聖王所以明試以功,車服以庸者,蓋出於愼賞之意也。今臣所叨崇政之階,較之六卿之班,更進一步,其名位之隆且顯,當復如何?而非分之賞,忽及於罔功之臣,論以功懋之義,失之太濫,臣何敢晏然爲冒膺之計乎?且況臣天官之銜,雖迫於嚴命,黽勉出膺,殆若蚊蝱之負山,駑駘之引車,憂悸之心,常慮顚蹶之迫在朝暮際,此崇高之秩,擧以畀之於臣身,質弱而添重,力微而加大,負乘之致,勢所必至,左右量度,承膺無路,玆敢披瀝心肝,仰叫天閽。伏乞聖慈,諒臣言之出自中曲,察臣情之戒在盈滿,還收臣新陞之資,以安私分,以重恩賞,千萬幸甚。臣無任云云。答曰,省疏具悉。卿其勿辭行公。
慶尙監司金履載疏曰,伏以,昨伏奉除書,以臣爲慶尙道觀察使兼巡察使者,臣仰感俯慙,不知所喩。夫國以民爲本,中外之官,孰非治民,而語其切近且要,惟守令與按使是耳。然守令之責,止於一邑,而按使獨能宣上德意,察下隱情,而黜陟守令之臧否,故朝家之重其任難其人,莫按使若也,八路皆有按使,而大嶺以南,幅員之大民物之衆,視他方最雄,則所謂重且難者,又莫此路甚也。臣嘗於戊午年中,因省覲往其地,與其人士語皆云民生之富庶,風俗之淳美,大不若古昔盛時,而關中之饒足,洙·泗之訢訢,尙有可稱者後數年,臣又以竄謫往焉,耳目所覩聞,比初往時已少敝矣,而猶未甚也,後十數年,臣又以私事往焉,向之少敞者,於是泰甚,譬如痼疾之人,形容僅具,而神氣先乏駸駸,至於不可醫矣。今距臣之往,又有五年耳,其間盛衰,未知,何如,而民生日久,法度日刓,其居然就蘇,赫然改觀,臣未敢必也。卽今按使之職,雖以盛時之已效者居之,將恐事倍而功半,況其才能素短,無時可效者乎?臣本以書生,不知爲政,謬蒙恩造,濫躋宰列,間嘗承乏籌司,與聞末議,而惟罪之是俟,無績之可奏,此聖明之所已燭也。今一朝畀以極敝之路,甚重之任,而不少難愼,縱臣不自恤,其如累九重簡心之政,缺一路企足之望,何哉?昔宋臣周必大以監司當選才能而任之,不當專以資格爲限,論者謂切中淳熙監司之失,今臣才能,無尺寸可稱,所可者唯資格耳。若使必大而在當世,則得無議朝廷之失耶?臣自量旣審,匪分爲懼,玆敢冒入文字,仰塵崇嚴。伏乞聖慈,亟命遞臣藩任,回授可堪之人,千萬幸甚。臣無任云云。答曰,省疏省悉。卿其勿辭,往欽哉。
持平吳熙常疏曰,伏以,臣無實竊名,厚誣當世,終致上欺天聰,誤恩驟降,曾不旬日,兩筵之銜,持憲之擢,除書相續,臣誠驚霣震剝,五情失守,罔知置躬之所也。夫以布衣之賤,一朝膺是格外非常之命,雖古之宏儒碩德,猶且逡巡而却顧,臣是何人,敢叨斯寵?譬如鶢鶋之聞鍾鼓,立見其駴且死也。噫,臣世祿遺裔也,先臣兄弟,相繼顯揚,深存履盛之戒,不願子弟之科名,臣亦自知才不足以需世集世,志不能以砥行立名,惟蘄隨分見在,優遊於大化滾轉之中,自遂其性命已矣。非敢妄希高尙,往在殿下陞儲之日,廷臣失薦,猥玷桂坊之官,出入雷肆,昵侍龍光,其醜陋無用之狀,日月之明,庶幾已燭照矣。其後十數年之間,獲霑祿仕,志切反哺,風樹不待,至痛遽纏,遂爲天下之鮮民,自是身世凄廓,疾痾侵凌,放廢暴棄,逾無當世之念,臣之自知,人之見待,直一冗散之下流耳。經術文學,初不近似,朝廷奚故,擸掇推引,遂至於此也。臣恐從此儒選益輕,僞冒日滋,一脈儒學,緣臣而殄絶乃爾也。況敎養儲嗣,爲當今第一先務,程子嘗論輔導之術曰,以豫爲先,又曰,所急在先入,惟我春宮邸下,玉質幼彰,睿智方開,善端之發,藹然如春噓物茁,政宜迨此之時,親近有道,使格言至論,日陳於前,盈耳充腹,薰蒸浸漬,習與知長,化與心成,以基異日堯·舜之化,誠不可一日少緩。迺以如臣無似,苟充於講職,徒爲備故事而應文具,凡天下萬事,未有不誠而有濟者,而至於敎冑一事,尤不容一毫虛僞也。臣愚死罪,未敢知今日斯擧,誠乎僞乎,微臣之狼狽,固無足道,而其於國家億萬斯年之計,何哉?臣竊爲之慨然興歎也。臣自謬被隆恩,賤微之蹤,不敢猥有陳辭,縮伏野外,恭俟物議,不意此際,史官遠臨,傳宣聖諭,獎借隆重,禮意曠絶,臣雙擎九頓,一倍隕越,益不知其死所也。臣旣萬萬無起膺召命之望,則一向泯默,亦非義分之所安,玆從縣道,瀝血控籲。伏乞聖慈,諒臣言之非出矯飾,念名器之不可久褻,亟賜鞶褫臣新授本兼之任,爰命永刊選籍,俾獲安分隴畝,以畢餘生,實天地父母曲成不遺之仁也。臣無任云云。答曰,省疏具悉爾懇。予之至意,已悉於前諭,今豈更煩?雖巖穴草莽之士,苟有盛名,人君必慕而致之,矧爾生於世祿之家,亦旣身在朝籍,則豈可反效高尙遺世之踪,不念君臣之大義乎?啓沃予心,成就元良,如爾修身正學之人,自謂不能,誰復能之,爾之如是浼浼,予不覺忸怩于中爾,其亟回難進之心,卽日幡然,毋謂予誠意之淺。仍傳于尹鼎烈曰,此批答遣地方官傳諭于持平吳熙常。
副校理徐萬修疏曰,伏以,臣於月前,猥陳私懇,兼暴微諒仰冀處分,特蒙恩由,救視母病,已過數日,召牌又降,實無離側冒膺之望,甘犯逋慢之誅矣。適當候班之時,不敢言私,黽勉出肅,粗伸起居之忱,而母病跨朔沈重,館銜曠日虛縻,不勝惶悶,冒死呼訴。伏乞聖明,特許鐫免,以安賤分焉。臣昨伏見平安監司臣李肇源疏批下者,若曰,儒臣之屢瀆,雖涉事體,必是生疎之致,諭臣以事體,諒臣以生疎,臣莊誦感泣,莫省攸爲。噫,臣雖冥頑,豈不知瀆擾之是懼,而事在䵝昧,則亦安得不鳴暴於仁覆之天乎?其疏全篇,指無謂有,欺誣手段,愈往愈甚,私散之必欲渾置於結散蠲蕩之中者,專出於曲爲富鄕富吏之事,公眼自在臣不必更陳。但其旨意,隱然歸臣於不廉之目,預臆未然之事,陷人於罔測之科者,古人之所大戒也。憑藉道伯,橫論命吏,決非聖世之所可爲也。而又況此重臣之以貪構人,孰有信之者耶?構人之際,嘉山之賊田,義州之許鄕,獨不愧於心,且重爲欺罔,恐非人臣事君之道,而尤非藩臣所敢爲者也。此路一開,則其將後弊無窮,誠極寒心,臣不足與之呶呶,敢此略陳,申暴天聽,亦願亟降威罰,下臣司敗,仍治屢瀆之罪,千萬幸甚。臣無任云云。傳于尹鼎烈曰,前則猶諉自明,今則直是反詈凌踏,揆以事面,萬萬駭然。如此則爲方伯何以行黜陟乎?此習不可尋常處之,副校理徐萬修施以削職之典,原疏還給。
戊寅十一月初六日午時,上御興政堂。召對入侍時,參贊官朴蓍壽持論語第六卷,檢討官金在元持論語第六卷,待敎徐憙淳持論語第六卷,假注書朴永元持論語第六卷,記注官安亨鎭持論語第六卷,記注官李衡柱持論語第六卷,以次進伏訖。上命開卷讀之。在元讀自子曰事君,止辭達而已矣。上曰,文義陳之。在元曰,有敎無類者,人性本無善惡之殊,而或有氣稟之異,或有敎化之然,是故古昔聖王,必盡敎育之方,使復其性,譬如連抱之梓,不以數尺之朽而棄之。舜之格苗,周之毖殷,皆聖人有敎無類之意也。今殿下以聖明之姿,居君師之位,若盡敎育之方,使復本然之善,使民日遷善不自知,如時雨之潤萬物,涓流之歸巨海,則夫子有敎無類之功,將復見於今日,伏願體念焉。上曰,參贊官陳之。蓍壽曰,玉堂所奏甚好,臣無可陳之辭矣。上曰,閣臣陳之。憙淳曰,臣亦無可陳者矣。上命掩卷,玉堂先退。上曰,諸承旨持公事入侍。出榻敎賤臣承命出傳,右承旨鄭元容,左副承旨朴宗琦,同副承旨申在植追入進伏。元容曰,臣吏房代房及該掌禮房,俱無公事矣。蓍壽曰,臣戶房,無公事矣。宗琦曰,臣兵房,有公事矣。仍讀奏兵曹武兼守門將受由啓目。在植曰,刑房代房,無公事,臣工房,有上疏一張矣。仍讀奏副校理徐萬修上疏訖。蓍壽曰,上番玉堂身病甚劇,勢難入直,實病如此,則在前亦有微稟出送之例,故敢此仰達矣。上曰,出送,可也。上曰,都承旨何不入來乎?蓍壽曰,與右副承旨有僚嫌云,而俄者緣故出矣。上命書傳敎曰,都承旨·右副承旨竝許遞,前望單子入之。賤臣承命持前望以入,上落點于朴宗薰·洪敬謨。元容曰,新除授承旨洪敬謨,卽爲牌招察任,何如?上曰,依爲之,都承旨一體牌招,可也。出擧條上曰,注書當次人誰也?元容曰,趙錫龜·柳致睦矣。上曰,注書薦誰爲之乎?元容曰,曾經注書者各薦二人矣。上曰,別講爲之。出榻敎賤臣承命出傳,亨鎭出去,書座目單子入來。元容曰,別講座目單子,有所誤書,事甚未安。當該兼春秋,從重推考,何如?上曰,依爲之。出擧條檢討官金在元持國朝寶鑑第六卷入來進伏。上命開卷讀之。在元讀自十一月敎吏曹止深庸嘉之。上曰,文義陳之。在元曰,求賢而先試守令之敎,深得聖王用賢之義。蓋賢者以其有仁民愛物之心之謂也。苟欲見其有仁民愛物之心,莫顯乎政令施措之間,故必先試乎守令,就以目下言之,生民之凋弊,蓋緣守宰之或非其人。伏願殿下,勤招賢俊,愼簡守令,以爲仰述聖祖之休治焉。上命掩卷,玉堂先退。上曰,綱目及韻冊持入,賤臣承命持入。上曰,綱目中以遣八使分行州郡爲題,待敎以絶句製進。憙淳製進。上曰,兩頭纖纖體,又爲製進也。憙淳製進。上曰,右承旨讀奏綱目。元容讀奏綱目訖。元容曰,俄聞春坊諸員所傳之言,新刊謨訓輯要,有誤字數處,而內入件請出,然後可以釐正云,故敢此仰達矣。上曰,自內閣請出,可也。元容曰,當此冑筵日開之時,春坊番次甚苟簡,而下番則說書尹正鎭受由在外,兼司書尹命圭有僚嫌,不得行公,無以推移入直云,故敢此仰達矣。上曰,與何員有嫌乎?元容曰,與輔德朴周壽有嫌云矣。上曰,公事入之。賤臣承命持京畿監司狀啓及吏曹判書上疏入來,元容讀奏。上曰,左副承旨入侍。賤臣承命出傳,左副承旨朴宗琦追入進伏。上曰,別講爲之。出榻敎參贊官以左副承旨爲之,閣臣以檢校直閣入參,以待敎爲玉堂下番,羹墻錄第四卷持入。憙淳出去,與檢討官金在元,各持羹墻錄第四卷,入來進伏。上命開卷讀之。在元讀自羹墻錄卷之七,止錄其二子。上曰,下番讀之。憙淳讀自高麗參議,止存問不絶。上曰,文義陳之。在元曰,聖祖首褒淸白吏,蓋出於憂勤民事之意,王者之政,莫先於養民,而與同養民者,卽良長吏也,良長吏者,公廉淸白之人也。聖祖之首褒,欲其觀感而興起,猶漢之璽書以勞之,增秩以褒之之意也。伏願殿下,仰體聖祖之微旨,益勸獎廉之方焉。上曰,下番陳之。憙淳曰,今以門下府上書觀之,經與權有時而相重,輕權者,不得已而後用之,而權中亦有經矣。此宜深察,而觀於嘉納二字,亦可見聖祖用言之德矣。以大舜之聖,必取諸人以爲善,而歷代以來,明君哲辟,莫不以此爲法。今殿下頻開講筵,忠言嘉謨,左右交進,政宜恢張聖聰,虛受而採納之矣。伏願體念焉。上命掩卷。在元曰,上番玉堂尹豐烈以身病沈重,纔已微稟出去矣。上番闕直,事甚未安,應敎李羲準,副應敎柳訸,校理朴台壽·李若愚竝卽牌招,以爲入直之地,何如?上曰,依爲之。出擧條命退,諸臣以次退出。
戊寅十一月初六日未時,上御興政堂。別講入侍時,參贊官申在植,檢校直閣鄭元容,檢討官金在元持國朝寶鑑第六卷,假注書徐憙淳,記注官安亨鎭,記注官李衡柱以次進伏訖。上命開卷讀之。在元讀自夫人君之道,止終身之學也。上曰,文義陳之。在元曰,小學一書,非特童稚可學,乃終身之學,聖祖問學之篤,誠切欽仰。蓋小學一書,自灑掃應對,以至修齊治平,而相爲表裏,朱夫子所謂做人樣子者此也。然則此不但爲童稚之學而已也明矣,雖終身行之,可也。顧今世子睿學日就,政急小學敎導之方,伏願殿下,先自置小學於左右,常目在之,務以身敎之方,千萬顒祝之至。上命掩卷,仍命玉堂先退,在元退出。上曰,在院承旨入侍。出榻敎賤臣承命出傳,與行左承旨朴蓍壽,左副承旨朴宗琦,假注書朴永元偕入進伏。上曰,綱目·韻冊持入。賤臣承命持入。上曰,左承旨·左副承旨·同副承旨·上注書先退,可也。蓍壽等退出。上曰,右承旨俄以春坊番次苟艱事,有所奏乎?元容曰,然矣。上命書傳敎曰,有實故春坊竝許遞,前望單子入之,待下批,牌招察任。賤臣承命持入。上曰,都承旨·右副承旨入侍。出榻敎賤臣承命出傳,與都承旨朴宗薰,右副承旨洪敬謨偕入進伏。上曰,右承旨讀奏綱目。元容讀奏東漢紀二板。上曰,都承旨及待敎以藥名作詩令體製進,可也。賤臣與宗薰製進。上命書傳敎曰,輪對官明日來待。上曰,別講爲之。出榻敎參贊官以都承旨爲之,閣臣以檢校直閣爲之,冊子以羹墻錄爲之,座目單子,注書出去書入,可也。賤臣承命書入。在元持羹墻錄第一卷,仍與偕入進伏。上命開卷讀之。在元讀自辛禑時,止爲赤累日。上曰,文義陳之。在元曰,惟我聖祖聖德神功,何莫非燀赫宇宙,而若此一戰,除殘去害,澤及生民,尤著其神武,王跡實肇基於此。伏願殿下,念聖祖創垂之艱,常思繼述之方焉。上命掩卷,玉堂先退,在元退出。上曰,坐直承旨入侍。出榻敎亨鎭承命出傳,與行左承旨朴蓍壽偕入進伏。上曰,今日閣直誰也?元容曰,待敎矣。仍命今日則右承旨替直,待敎則移直堂后,可也。上命都承旨先退,宗薰退出。中宮殿進御理脾湯,依前方一貼煎入事。出榻敎仍命退,諸臣以次退出。
戊寅十一月初六日申時,上御興政堂。別講入侍時,參贊官洪敬謨,檢校直閣鄭元容,侍講官李羲準持國朝寶鑑第六卷,檢討官金在元持國朝寶鑑第六卷,假注書徐憙淳,記注官安亨鎭,記注官李衡柱以次進伏訖。上命開卷讀之。羲準讀自戊寅十三年,止有是命。上曰,下番讀之。在元讀自趙光祖,止改容稱善。上曰,文義陳之。羲準曰,禮貴得中,禮主於敬,過於敬則非中,中者和之謂也。故夫子稱禮之用和爲貴,君臣相接之際,雖存敬禮,而常使和氣流行於其間,然後敬禮不失其中矣。伏願殿下,於召接臣隣之際,常存古禮之意,使和敬兩不失其中焉。上曰,下番陳之。在元曰,三代之治非高遠難行之事,不過從人主一心上做出,蓋明吾明德,以明天下之德,如堯之克明峻德,黎民時雍,則三代之治,何時不可致乎?伏願殿下,先從明德上下工,以至群黎百姓徧爲爾德,則三代之治,不難致矣。上命掩卷,仍命玉堂先退,羲準等退出。上曰,公事入之。賤臣承命持慶尙監司金履載上疏以入,元容讀奏。上命書批答,仍命坐直承旨入侍。出榻敎亨鎭承命出傳,與行左承旨朴蓍壽偕入進伏。上曰,公事入之。賤臣承命出還入。上曰,才拜說書出去,肅謝還入,可也。賤臣還退。元容曰,臣等今皆登筵矣。院中有承旨,然後春坊落點,可以頒布,肅單亦可捧入矣。上曰,然則右副承旨先退,可也。敬謨退出。上命書傳敎曰,夜對爲之。仍命曰,參贊官以左承旨爲之,閣臣以右承旨爲之,上番出去,座目單子書入,注書雖出去,座目則竝書,可也。亨鎭承命書入,仍與羲準·在元各持周易第十三卷,偕入進伏。上命開卷讀之。羲準讀自天地定位,止右第二章。上曰,下番讀之。在元讀自雷以動之,止成言乎艮。上曰,文義陳之。羲準曰,天地定位,以理言則天地也,以人言則君臣父子也,天地定而後萬物遂,君臣父子正而後天下定矣。是故夫子稱天尊地卑,乾坤定矣,乾坤定則君臣父子正而天下定矣。聖王出治,必體天地之道,伏願殿下,體驗於此,使萬物遂而天下定焉。上曰,下番陳之。在元曰,此言數往者順,知來者逆,指陰陽消長之謂也。自冬至至夏至,是陽進而陰退,故爲順,自夏至至冬至,是陰進而陽退,故爲逆。順逆之數,陰陽之幾也。是以聖王,必先明乎陰陽進退之幾,以爲進君子退小人之要目,今一陽方生,陽道漸長,正是人君履端體乾之幾。伏願殿下,念陰陽消長之理,察賢邪進退之幾,體此省覽焉。上曰,參贊官陳之。蓍壽曰,上下番所陳甚好,臣別無可陳矣。上曰,閣臣陳之。元容曰,臣亦無可陳之辭矣。賤臣肅謝還入進伏。上命玉堂先退,羲準等退出。又命退,諸臣以次退出。
上在慶熙宮。停常參·經筵。
朴蓍壽啓曰,明日常參·經筵,取稟。傳曰,停。
又啓曰,來十一日輪對日次矣,敢稟。傳曰,爲之。
又啓曰,來十一日朝參日次矣,敢稟。傳曰,停。
鄭元容啓曰,大司憲宋穉圭,持平玄鎭商·吳熙常在外,執義具康,掌令鄭鴻慶呈辭,掌令趙秀仁未肅拜,監察茶時之意,敢啓。傳曰,知道。
朴宗薰啓曰,左副承旨朴宗琦今日不爲仕進,卽爲牌招,何如?傳曰,允。
傳于申在植曰,召對爲之。
朴蓍壽啓曰,今十一月初一日日次輪臺官工曹佐郞金,漢城府判官李羲溫,都摠府都事朴敬鎭,成均館典籍尹圭白,尙瑞院副直長金永翼來待矣。傳曰,入侍。
承旨前望單子入之,李文會落點。
鄭煥義在外,代崔致憲爲假注書。
傳于朴蓍壽曰,別講爲之。
承旨前望單子入之,李錫圭落點。
傳于申在植曰,別講爲之。
承旨前望單子入之,申溆落點。
以輔德李勉求牌不進罷職傳旨,傳于朴宗薰曰,只推。
以副應敎柳訸,校理朴台壽·李若愚牌不進罷職傳旨,傳于朴蓍壽曰,只推。
以別兼春秋鄭基善·金道喜牌不進罷職傳旨,傳于朴蓍壽曰,只推。
以別兼春秋金道喜牌不進罷職傳旨,傳于朴蓍壽曰,只推。
吏曹口傳政事,以朴宗珩爲楊州牧使。
戊寅十一月初七日午時,上御興政堂。召對入侍時,參贊官申在植持論語第六卷,侍講官李羲準持論語第六卷,檢討官金在元持論語第六卷,待敎徐憙淳持論語第六卷,假注書朴永元持論語第六卷,記注官金履迪持論語第六卷,記注官李衡柱持論語第六卷,以次進伏訖。上命開卷讀之。羲準讀自師冕見,止論語集註大全卷之十五。上曰,下番讀之。在元讀自論語集註大全卷之十六,止爲子孫憂。上曰,參贊官讀之。在植讀自孔子曰求,止安無傾。上曰,閣臣讀之。憙淳讀自夫如是故,止蕭墻之內也。上曰,文義陳之。羲準曰,聖人於一言一動之間,無不存心省察如此者,卽誠之道也。此雖相師之微,亦可見聖人處己爲人之誠,亦可以爲法於後世,推此觀之,則人君之一言一動,亦莫不爲法萬世,尤不可不存心省察。伏願深留聖意焉。上曰,下番陳之。在元曰,凡爲天下國家者,不患民之不多,患民之不均,不患民之貧,患民之不和,均則安,安則和,和之極,卽聖王位育之功也。湯之七十里,文王之百里,此不患民之不多也。堯·舜之病,博施濟衆,是不患民之貧,而或慮不均而不和也。以此體念焉。上命掩卷,玉堂先退,羲準等退出。上曰,諸承旨持公事入侍。出榻敎仍命曰,輪對官同爲入侍。賤臣承命出傳,行都承旨朴宗薰,行左承旨朴蓍壽,右承旨鄭元容,右副承旨洪敬謨追入進伏。輪對官工曹佐郞金,漢城府判官李羲溫,都摠府都事朴敬鎭,成均館典籍尹奎白,尙瑞院副直長金永翼以次進伏楹外。上曰,輪對官以次奏職姓名,等進伏奏職姓名訖先退。宗薰曰,臣吏房及禮房代房,無公事矣。蓍壽曰,臣戶房,無公事矣。敬謨曰,臣兵房,有公事矣。仍讀奏水原留守狀啓還營事啓下書判付。在植曰,臣刑房,無公事矣。元容曰,臣工房,無公事矣。上曰,都承旨·左承旨·同副承旨先退,宗薰等退出。上曰,公事入之。賤臣承命持入咸鏡監司罪人到配啓本,敬謨讀奏。上曰,待敎製進延明門銘也。憙淳製進。上曰,別講爲之。出榻敎參贊官以右副承旨爲之,閣臣以右承旨爲之,上注書擧行。又命曰,兼史若生疎,則座目單子,注書替書,可也。賤臣承命書之,還入進伏。上曰,座目單子,誰方書之乎?賤臣曰,小臣書之,而兼史方持入矣。侍講官李羲準,檢討官金在元各持國朝寶鑑第六卷入來進伏。上命開卷讀之。羲準讀自二月上御,止旁伺者多也。上曰,下番讀之。在元讀自今聖學,止王臣者乎。上曰,文義陳之。羲準曰,好賢納諫四字,卽人君致治之要務,好賢則野無遺賢,群彦在朝納諫,則讜言日進,衮職無闕,故立賢無方,從諫如流,卽古昔聖王盛德至善也。惟我成廟,勤好賢之誠,而恢納諫之量,故其時善士相道堯·舜之治可復致也。誠以堯·舜之治,亦不外於此二者故也。伏願殿下,仰法聖祖,懋哉懋哉。上曰,下番陳之。在元曰,自古聖帝明王名臣碩輔,莫不以黨爲憂,然黨是小人則惟恐其爲患,黨是君子則猶恐其不多,君子之黨,固不可無,而但患不能用之耳。舜時之驩兜·共工小人之類,而八元·八凱,卽所謂君子之黨也。下而論之周之十亂,齊桓之管仲,晉文之六臣,漢之三君八廚之類,皆是也。而能用則其國治,不能用則其國不治,其不能用者,專由時君世主不能察其善惡,辨其賢愚而然也。由是觀之,君子小人進退消長之分,惟係於在上者之察與用之如何耳。伏願殿下,明辨深察,俾君子之黨有彙征之美焉。上命掩卷,玉堂先退,羲準等先退。上曰,注書之父誰也?元容曰,故參議臣朴鍾淳矣。上曰,曾經承旨乎?元容曰,曾經承旨,而爲禮曹參議矣。上曰,爲吏曹參議乎?元容曰,通望而未及受點矣。上曰,注書年幾何?賤臣對曰,二十八歲矣。上曰,承旨年幾何?元容對曰,三十六歲矣。上曰,巡監軍單子入之,綱目及大學·中庸持入。履迪承命持入。上命元容·敬謨讀奏綱目。仍命書傳敎曰,違牌承旨許遞,前望單子入之。賤臣承命持前望入來。上落點于李文會。上曰,右副承旨先退。又命曰,同副承旨入侍。出榻敎敬謨退出,同副承旨申在植追入進伏。上曰,別講爲之。出榻敎上曰,玉堂持羹墻錄入來,都承旨爲參贊官,右承旨爲閣臣,待敎以注書擧行。又命曰,上注書書入座目單子。賤臣承命書之,仍先退。參贊官朴宗薰,侍講官李羲準持羹墻錄第一卷,檢討官金在元持羹墻錄第一卷,入來進伏。上命開卷讀之。羲準讀自上行軍,止賀之。上曰,下番讀之。在元讀自高麗侍中,止庶政日新。上曰,文義陳之。羲準曰,此聖祖創業垂統之聖德神功也。聖祖創業,雖以神武之略,而天與人歸,實由一德之盛。我東方億萬年丕基,實肇於此,至於守成之際,尤宜懋一德而享天心,伏願體念焉。上曰,下番陳之。在元曰,旋師而水漲島沒,事若神異難信,而自古創業之主,必有禎祥之先著,蓋德盛而感應之也。如漢祖之睢水風雨,光武之滹河氷合,此是天眷有德,靈異之驗也,此所謂大人者與天地合其德。伏願殿下,仰法聖祖合天之德焉。上命掩卷,玉堂先退,羲準等退出。上曰,廳注書以閣臣擧行,上注書使之入來。賤臣追入進伏。上曰,公事入之。賤臣承命持咸鏡監司月終狀啓入來,元容讀奏。上曰,注書出去,新入廳注書,使之替入也。賤臣退出,假注書崔致憲追入進伏。上命退,諸臣以次退出。
戊寅十一月初七日未時,上御興政堂。別講入侍時,參贊官朴蓍壽,侍講官李羲準持國朝寶鑑第六卷,檢討官金在元持國朝寶鑑第六卷,待敎徐憙淳,假注書崔致憲,記注官金履迪·李衡柱以次進伏訖。上命開卷讀之。羲準讀自憸邪之人,止臣當招來。上曰,文義陳之。羲準曰,趙文正所奏語甚是切剴,而其中復古道三字,最是後王當務此也。古昔聖王嘉謨碩畫,昭如日星,布在方冊者,無非爲治之大道,苟欲挽回古道,方冊上典章,實是柯則,皆非高遠難行之事。至於祖宗朝古事,又是當鑑而率由處,是故宋臣范祖禹曰,欲法堯·舜,當法祖宗,今此進講之寶朝·羹墻錄等篇,俱是祖宗朝可法之事,而古道之復,實不外乎監法是書,伏願深留聖念焉。上命掩卷,仍命玉堂先退,羲準等退出。上曰,在院承旨入侍。出榻敎賤臣承命出傳,與行都承旨朴宗薰,右承旨鄭元容,右副承旨洪敬謨,同副承旨申在植偕入進伏訖。上命書傳敎曰,違牌承旨許遞,前望單子入之。賤臣承命持入,落點于李文會。宗薰曰,新除授承旨李文會,卽爲牌招,何如?上曰,依爲之。出擧條宗薰曰,別兼春秋金道喜旣有只推之命,與鄭基善一體牌招,何如?上曰,依爲之。出擧條上曰,綱目入之。賤臣承命持入。上曰,承旨與閣臣各持一卷讀之,可也。宗薰等讀奏一遍訖。上曰,都承旨·右副承旨·同副承旨先退,宗薰等退出。上曰,右副承旨入侍。出榻敎賤臣出傳,與右副承旨洪敬謨偕入進伏。上命書傳敎曰,左承旨許遞,前望單子入之,待下批,牌招察任。賤臣承命出傳,持入前望單子,落點于李錫奎。上曰,閣臣製進百心字詩,可也。憙淳承命製進。上曰,別講爲之。出榻敎注書以閣臣爲之,閣臣以直提學爲之,參贊官以右副承旨爲之,座目則注書書入,可也。憙淳承命書入,仍與直提學朴宗薰,侍講官李羲準持羹墻錄第一卷,檢討官尹命圭持羹墻錄第一卷。上命開卷讀之。羲準讀自上登極,止永昌後嗣。上曰,文義陳之。羲準曰,體天牧民,卽人君治世之大經也。生遂萬物,卽仁天好生之德,爲人君者,以天地生物爲心,則治化日隆,庶民安業,高皇帝以是詔之,聖祖亦以是爲治。伏願於體天牧民四字上,深留聖意,以作繼述之法焉。上曰,下番陳之。命圭曰,上番所陳甚好,其中牧民二字,尤是人君之要務。牧者,養也,人君之責,專在於養得其道,故書曰,政在養民,又曰,民養其勸。古昔聖王所以致治者,以其善養吾民也。伏願此等處深留聖念焉。上掩卷,仍命玉堂先退,羲準等退出。上曰,注書出去,廳注書使之替入,可也。憙淳退出,賤臣替入。上曰,上注書如未遠出,還以閣臣入侍,可也。賤臣承命出傳,偕入進伏。上又命退,承史以次退出。
戊寅十一月初七日申時,上御興政堂。別講入侍時,參贊官申在植,侍講官李羲準持國朝寶鑑第六卷,檢討官尹命圭持國朝寶鑑第六卷,待敎徐憙淳,假注書崔致憲,記注官金履迪·李衡柱以次進伏訖。上命開卷讀之。羲準讀自遂歷造諸學士家,止上深然之。上曰,文義陳之。羲準曰,不能致隆盛之治,聖人雖在上,大臣不及於古,則固不可致隆盛之治,而人君苟欲求治,則何患乎不得如古大臣者乎?古語云,才不借於異代,又曰,生一代才,了一代事,雖以下文言之,亦曰誠心求之,何患無才?今我殿下,若誠心而求賢,使俊乂在位,則顧何患乎治化之不隆乎?伏願深留聖念焉。上曰,下番陳之。命圭曰,今此自止內,別無更進之文義,而中朝使臣董越,郞官是給事中,而作朝鮮賦之人,朝鮮賦文篇浩穰,名物詳載,如董越者,可謂善覘人國者。雖以有君無臣一語言之,不但其時爲然,至今有如是之歎。近來燕价每行,有聞見錄進覽之例,而皆未能博採風俗,曲盡事情,若越者,固難得來,使乎之任,亦不可不愼簡,此等處如是推覽焉。仍命玉堂先退,羲準等退出。上曰,坐直承旨入侍。出榻敎賤臣承命出傳,與右副承旨洪敬謨偕入進伏。上曰,左承旨牌去來知入。賤臣承命出來,還入奏曰,左承旨在外矣。上曰,左承旨許遞,前望單子入之,待下批,牌招察任。出榻敎賤臣承命,前望持入,落點于申溆。在植曰,公事啓下之際,不踏啓字,事涉駭然,當該中官,所當重勘,而本院請推之外,無他可施之罰,何以爲之乎?上曰,從重推考,可也。出擧條上曰,注書所居之地何處乎?賤臣起伏對曰,全羅道靈巖郡矣。上曰,綱目及他冊子持入。賤臣承命持入。上曰,閣臣則以廣明門爲題作銘,可也。憙淳承命製進。敬謨讀奏綱目及朱子封事·昌黎集各一遍訖。上命書傳敎曰,夜對爲之。又敎曰,上番出去,座目單子書入也。履迪承命書入。參贊官洪敬謨持孟子第一卷,侍講官李羲準持孟子第一卷,檢討官尹命圭持孟子第一卷,待敎徐憙淳持孟子第一卷,假注書崔致憲持孟子第一卷,記注官金履迪持孟子第一卷,記注官李衡柱持孟子第一卷,以次進伏訖。上命開卷讀之。羲準讀自史記列傳,至其功甚多。上曰,下番讀之。命圭讀自又曰孟子,止仁義而已矣。上曰,參贊官讀之。敬謨讀自王曰何以利,止未之有也。上曰,閣臣讀之。憙淳讀自狗彘食人食,止飢而死也。上曰,文義陳之。羲淳曰,孟子以亞聖之才,歷干諸侯,而皆以迂遠不得見用,此皆時君之過也。當是之時,使孟子得君而行道,則唐虞三代之治,可以復見,而惜乎齊梁之君,徒務從橫之術,行王之說,歸之於闊於事情,故竟至所如不合,此所以三代之後,更無三代之治者也。雖以漢文之賢,聽其高論,輒曰卑之,後世人君之患,專由於安於卑近,不思奮發之致。如孟子之大賢,今雖不可復覿,苟能誠心求賢,傍招俊乂,王道之行,亦可期於今日。伏願於此等,深加體念焉。上曰,下番陳之。命圭曰,聖賢訓學之語,隨其世級,漸致增益,堯之執中,只是一語,舜益之以三言,其後禹·湯·文·武·周公皆有謨有訓,比之舜言,不啻又益。至於孔子,論語記述已累千言,似若至矣盡矣。然至於私淑之孟子,祖述夫子之道,而言簡處,下得許多文字,以解釋之。如孔子只說仁字,而孟子對擧義字,又以爲不足,首章拈出利字,以明害義之義,此無他,戰國縱衡,聖遠言堙之時,不如是爲說,則無以曉仁義之如許。此蓋後世聖賢不得救弊處。若使孟子,觀近來人心之陷溺,則未知又以何等好語訓戒之,然要不出義利之分,而究其所處,則亦不過仁心道心危微之間,前聖後聖之訓,有簡繁之異,其揆則一。伏願如是省覽焉。上曰,參贊官陳之。敬謨曰,上下番所陳甚好,臣則別無仰達矣。上曰,閣臣陳之。憙淳曰,下番所奏,深得孟子首章之義矣。利義之岐判異,而究其所分,則其差不過毫釐之間。苟不能明辨,則利慾每勝,義理易消,故利義二字,以答梁王之問,此孟子遏慾存理之大頭臚處。伏願深加省察焉。上命掩卷,仍命玉堂先退,羲準等退出。上曰,右承旨入侍。出榻敎賤臣承命出傳,與右承旨申溆偕入進伏。上曰,右承旨摠管番交替而肅拜乎?溆曰,交替後肅拜矣。上曰,年今幾何?漵曰,六十七矣。上仍命退,諸臣以次退出。
上在慶熙宮。停常參·經筵。
申在植啓曰,明日常參·經筵,取稟。傳曰,停。
申綋啓曰,大司憲宋穉圭,持平玄鎭商·吳熙常在外,執義具康,掌令鄭鴻慶呈辭,趙秀仁未肅拜,監察茶時之意,敢啓。傳曰,知道。
尹鼎烈啓曰,左副承旨鄭元容今日不爲仕進,卽爲牌招,何如?傳曰,允。
又啓曰,注書有闕之代,被薦人趙錫龜·柳致睦·李憲球薦狀,依例成送吏曹之意,敢啓。傳曰,知道。
申在植啓曰,別兼春秋鄭基善·金道喜旣有只推之命,竝更牌招,何如?傳曰,允。
申溆啓曰,事變假注書全國憲身病猝重,勢難察任,今姑改差,何如?傳曰,允。
全國憲改差,代以安仁爲事變假注書。
傳于尹鼎烈曰,召對爲之。
承旨前望單子入之,金愚淳·洪秀晩·金學淳落點。
尹鼎烈啓曰,新除授行左承旨金愚淳時在公淸道洪陽地,斯速乘馹上來事,下諭,何如?傳曰,許遞,前望單子入之,待下批,牌招察任。
承旨前望單子入之,申綋落點。
以左副承旨金學淳牌不進罷職傳旨,傳于尹鼎烈曰,與知申竝許遞,前望單子入之,待下批,牌招察任。
承旨前望單子入之,尹鼎烈·李止淵落點。
傳于申在植曰,別講爲之。
傳于洪敬謨曰,別講爲之。
承旨前望單子入之,徐英輔落點。
傳于申在植曰,說書未差之代,前望單子入之,待下批,牌招察任
說書前望單子入之,李憲球落點。
吏曹口傳政事,待敎單徐憙淳。
傳于申在植曰,兼說書未差之代,前望單子入之,待下批,牌招察任。
兼說書前望單子入之,徐憙淳落點。
兵曹口傳政事,護軍單朴宗薰。
兵曹口傳政事,副護軍單鄭元容。
兵曹口傳政事,副護軍單朴周壽。
以副應敎柳訸,校理朴台壽牌不進罷職傳旨,傳于申在植曰,只推。
申在植,以弘文館言啓曰,副應敎柳訸,校理朴台壽旣有只推之命,竝卽牌招察任,何如?傳曰,允。
以慶尙監司金魯敬狀啓進上靑魚限內不得封進,惶恐待罪事,傳于尹鼎烈曰,勿待罪事,回諭。
以慶尙監司金魯敬狀啓山淸縣監南履愚受由上京,母病沈重,有難强令還任,不得已罷黜事,傳于申在植曰,令該曹口傳差出,催促下送。
吏曹口傳政事,以蔡臣永爲山淸縣監。
以慶尙監司金魯敬狀啓義城縣人物燒死事,傳于申在植曰,聞甚矜惻,元恤典外,別加顧助,如有生前身還布,竝蕩減事,分付。
申綋,以備邊司言啓曰,卽見全羅監司李魯益災實分等狀啓,則沃溝等五邑置之尤甚,益山等十邑置之之次,茂朱等三十九邑鎭置之稍實,仍以爲,地部劃下災二千結外,不足災二萬八百三十七結三十四負八束,特許加劃,後錄諸條,竝請令廟堂稟旨分付矣。本道今年穡事,自春惜乾,高燥之地,至有再播之境,乃自五月,雨暘始調,枯者皆蘇,致此罕覯之康年,回思舊憂,不料今喜,以其幅圓之大,畓摠之多,小小傷災,安得無之?此不過千章之尺朽,道啓分等,必有斟量,依請施行,請災之過於二萬,外面觀之,不無稍多之嫌,而此與他道有異,流來舊災之不得不頉給者,與荐歉以後未集之戶,已陳之土,仍以稱未移者多,除却此數,當年災結極爲精約,有難過加剋削,事目所給外一萬八千結,特爲加劃,使之均俵。其一,各年舊還中,以最近一年條,稍實邑全數,之次邑折半收捧,尤甚邑則勿爲擧論事也。公穀之每請仍停,便成年例,仍爲舊還,此實通患也,弊習也。似此年事,當準捧乃已,而荐歉餘一豐,譬如大病之始蘇,亦難猝乍間竝督,漸次捧納,實爲紓民力之道。至於尤甚邑竝許停捧,多有已例,此則勿論,稍實邑全數,之次邑折半收捧,而各以最近一年條施行。其一,丙子未捧,皆是指徵無處,所以屢請蕩減者,今年亦姑仍置事也。此一款極爲難處,是乃己巳以後之指徵無所者,督納於隣族,卽不仁之政,使許多公穀,仍爲永失,亦難遽議,所以有前道伯之以疏以啓,尙未得措處之方者也。此則令道臣參量民勢,排年收捧之道,更加商確,論理登聞後稟處。其一,己巳停退軍布之蕩減餘數,便成鬼錄,依已例仍停事也。己巳今爲十年之久,而年年請停,尙不收納,則可知民力之無以督徵,依已例姑許仍停。其一,各年稅大同拯劣米太最近一年條,使之收捧,尤甚邑則限明秋停退事也。其一,尤甚之次邑勿定配所事也。災邑民情,不可不念,尤甚邑竝勿論,稍實·之次則依舊還例,一年條使之徵捧,配所只尤甚邑勿定,何如?傳曰,允。
又以備邊司言啓曰,卽見慶尙前監司金魯敬災實狀啓,則以爲,今年道內各樣災,合爲六十三百七十一結二十二負四束,地部劃下災一千七百結外,不足災四千六百七十一結二十二負四束,特許加劃事,請令廟堂稟旨分付矣。嶠南農形田畓,擧皆登熟,山沿無甚彼此,此乃近來初有之樂歲,幅圓雖曰廣大,豐年災政,素稱最易於諸路,壬戌·癸亥兩年給災,俱爲二千餘結,丙子爲四千餘結,今年別無所遜於上項各年,則今此所請,稍涉過多,而第荐歉之餘,未付陳土,間多有之,亦不無略干邑全未食實之處,道臣旣已據實陳聞,竝事目災五千三百結,特爲劃下,則所請中除減,不過爲一千結零,使之以此均俵,何如?傳曰,允。
又以備邊司言啓曰,卽見公淸監司權常愼災實分等狀啓,則韓山等十二邑鎭置之尤甚,公州等十九邑置之之次,忠原等二十四邑置之稍實,仍以爲,事目災一千二百結外,不足災一萬一千八百一結三十八負一束,特許加劃,後錄諸條,竝請令廟堂稟旨分付矣。今以道啓觀之,則一路年形,雖有始終之失手,而旣無大旱巨浸之被害,畢竟食實,足可謂近年罕有之康年,分等依狀請施行,加請災結,比諸近來稍豐之摠,終涉過多,有難準許,竝事目災,以八千結特爲加給,則比丙子等摠,別無所減,以此使之均俵。其一,各年舊還與停退軍米布錢,尤甚邑竝仍停,稍實邑甲戌條準數,之次邑三分一收捧,甲戌條所無之邑,則稍實邑癸酉條折半,之次邑四分一收捧,其中癸·甲兩年條未滿百石邑,使之準捧,軍米布錢,依此分數收捧,其外各年條,竝姑停捧,待明秋次次徵捧事也。似此少康之歲,許多舊逋,雖不可一時竝督,至於一年條,則數非夥多,而又將分數收捧,則公穀將於何時了勘?無論稍實·之次邑,甲戌條竝令捧納,甲戌條所無之邑,依年前已例,以他年條次次移捧,而不必分數,一依甲戌條收捧例,使之徵捧,軍米錢布,亦依舊還例施行。癸·甲兩年之未滿百石者,數亦零星,許令準捧,災邑民情,合有曲念,尤甚邑舊還軍布,竝許仍停。其一,各年拯劣米太姑許停捧事也。此旣公納,有不可逐年許停,而舊還與軍布,旣有所分數徵捧,則宜有軫恤之政,而亦不可全然不捧,稍實邑所在,以最近一年條,依舊還例收捧,其餘之次·尤甚邑,竝姑勿論。其一,沿邑所在安興移轉餉米,限折半還納該城事也。餉米之納于該城,自是本法,限折半許令還納。其一,上黨餉米牙山分俵條,還納該城事也。城餉無甚異同,數亦不多,依所請亦爲許施。其一,牙山貢津倉所屬各邑大同追後裝發事也。其一,尤甚邑限明秋勿定配所事也。其一,推奴徵債限明秋防塞事也。該倉大同之追後裝發,旣多近例,災邑之勿定配所,徵債之退以明秋,已許於他道,竝依請施行之意,分付,何如?傳曰,允。
戊寅十一月初八日午時,上御興政堂。召對入侍時,參贊官申溆持論語第六卷,侍講官李羲準持論語第六卷,檢討官尹命圭持論語第六卷,待敎徐憙淳持論語第六卷,假注書崔致憲持論語第六卷,記注官金履迪持論語第六卷,記事官李湜持論語第六卷,以次進伏訖。上命開卷讀之。羲準讀自孔子曰天下有道,止聖人之言。上曰,下番讀之。命圭讀自小人不知天命,止退而學禮。上曰,參贊官讀之。溆讀自聞斯二者,止遠其子也。上曰,閣臣讀之。憙淳讀自邦君之妻,止君夫人。上曰,文義陳之。羲準曰,天下有道則庶人不議者,集註亦以爲,上無失政則下無私議也。非箝制其口,使不敢言也。大抵有國之道,上下之情流通,上下之志相孚,一政一令之間,自然允愜於衆心,未嘗或拂民志,故初無庶人之謗議也。苟或政令之出,不協於民心,則雖嚴法而臨之,峻刑而威之,天下之口,其何以盡防之哉?以此論之,則庶人不議之本,亶在於有道二字,此等處深加繹思之工,是臣區區之望。上曰,下番陳之。命圭曰,三益三損,不但於朋友爲然。君之於臣,亦當察其損益而取舍之,諒直多聞之臣,置左右,則其有益於君德,何如哉?至於便辟善柔便佞,皆當斥而勿用,其中便佞之人,若狎而近之,則尤爲損聖德而害其政,是以孔子曰遠佞人,又曰佞人殆者,邦以危殆之謂也。唐太宗責宇文士及之譽樹曰,魏徵嘗言遠佞人,正謂此輩,唐宗雖小康之主,而忠佞之察,若是明白,故能成貞觀之治,此等文義,伏願如是推覽焉。上曰,參贊官陳之。溆曰,上下番所陳甚好,臣則無可達矣。上曰,閣臣陳之。憙淳曰,臣亦無可達矣。上命掩卷,仍命玉堂先退。上曰,諸承旨持公事入侍。出榻敎賤臣承命出傳,與行都承旨朴宗薰,行左承旨朴蓍壽,右副承旨洪敬謨,同副承旨申在植偕入進伏。宗薰曰,臣吏房,無公事,代房禮房,亦無公事矣。蓍壽曰,臣戶房,無公事矣。敬謨曰,臣工房,無公事矣。在植曰,臣兵房代房,無公事,本房刑房,有公事一張矣。仍讀奏公淸監司到配狀啓訖。仍命諸承旨先退,宗薰·蓍壽·敬謨等退出。上曰,別講爲之。出榻敎參贊官以同副承旨爲之,閣臣以待敎爲之,座目書入,可也。履迪承命書入,侍講官李羲準持國朝寶鑑第六卷,檢討官尹命圭持國朝寶鑑第六卷,仍與偕入進伏。上命開卷讀之。羲準讀自上謂趙,止上以爲然。上曰,下番讀之。命圭讀自求禮縣監安處順,止上以爲然。上曰,文義陳之。羲準曰,識勢察機,卽是人君時措之義,祖宗金科玉條,燦然俱備者,無非可師可法,而垂萬世而不易者也。其在後王之遵守,固當信如四時,堅如金石,先正臣此奏語,不過爲一時矯捄之意,莫重者先王典章,雖或有當改者,當求其不當改之意而信重之,卽是繼述之道,其所謂識勢察機者,蓋指不得已之處而言者。伏願於此等處,深加省念焉。上曰,下番陳之。命圭曰,上番所奏甚好矣。祖宗典章之遵守,固是經法而若或有爲弊而未及變革者,亦當勿疑而亟改,此所謂得中之權也。詩曰,不愆不忘,率由舊章,論語曰,三年無改章,註曰,如知其非道,何待三年,此等處互看而詳斟之,懋合時措之義,似好矣。上仍命玉堂先退。上命書傳敎曰,兼說書未差之代,前望單子入之,待下批,牌招察任。又命書傳敎曰,說書未差之代,前望單子入之,持下批牌招察任,履迪承命持入,落點徐憙淳于兼說書,李憲球于說書。上曰,閣臣以明堂爲題,作銘進之也。仍命曰,今已日晩矣。午後別講時書入,可也。仍命退,諸臣以次退出。
戊寅十一月初八日未時,上御興政堂。別講入侍時,參贊官申在植,侍講官李羲準持國朝寶鑑第六卷,檢討官尹命圭持國朝寶鑑第六卷,待敎徐憙淳,假注書崔致憲,記注書金履迪,記事官李湜以次進伏訖。上命開卷讀之。羲準讀自三月敎曰,止風俗美矣。上曰,下番讀之。命圭讀自慨然,止不亦可乎?上曰,文義陳之。羲準曰,農者天下之大本也,周有勸農之官,漢有力田之科,歷代賢聖之君,莫不以此爲急務,亦粵我列聖朝惓惓於此,屢煩絲綸之間,蓋民惟邦本,而民以食爲天故也。當中宗朝盛際,猶有一人耕十人食,利歸游手,邦本漸凋之歎。況今世級漸降,民心日汚,比昔盛時,將不知落下幾層,畎畝之間,農者幾希,閭里之間,游食居多,唐臣韓愈之言曰,農之家一,食粟之家六,如之何民不窮且困也?哀彼農民,終歲勤苦,禾纔登場而盡輸於徵索,此尤是生民切可矜念處也。比年年事,雖云稍登,而公私新舊之逋,尙患不足,雖遇豐年,不知煖飽,民生之困瘁,莫今時若。伏願深留聖念,務軫重農恤民之政焉。上曰,下番陳之。命圭曰,趙文正科擧之奏,深得其矯弊之宜,及夫己卯賢良之科,採用其法,蒐羅儒賢,彙征士類,文明之治,蔚有可觀,畢竟爲衮貞輩壞了自其厥後,賢良之科,不可復覿,而士趨之不端,益不如前。至於近來科擧而極矣。然士習無古今,惟在在上者之導迪,故雖以今秋大比之科言之,廟堂稟飭不過一政令之間,令下卽禁,許多章甫,濟濟歸正。然則賢良之薦科,雖難復設,每當科擧之時,自上提飭,以示導齊之意,則奔競之風,自底丕變,伏願深留聖念焉。上命掩卷,仍命玉堂先退。又命退,諸臣以次退出。
戊寅十一月初八日申時,上御興政堂。別講入侍時,參贊官洪敬謨,侍講官李羲準持國朝寶鑑第六卷,檢討官尹命圭持國朝寶鑑第六卷,待敎徐憙淳,假注書崔致憲,記注官金履迪,記事官李湜以次進伏訖。上命開卷讀之。羲準讀自上御朝講,止可興也。上曰,文義陳之。羲準曰,祿足以代其耕者,謂其祿俸之入,足以代八口之耕食周之班爵祿也。以次倍等,雖以偏小之滕,猶有圭田之制如是也。故有官者率皆以勵廉恥尙禮節,獨於我朝,則百官廩祿,僅以斗計。且無食采之田,此雖由於經用之不敷,而苟究其弊,冗官多而冗費煩故也。士夫之惜身自愛者,不以俸祿之厚薄,變其廉操,此豈盡責於下一等之衆人哉?且汰冗官省冗費,卽是聖王之所當務者。苟欲增祿,先祛此弊,伏願此等處,深留聖念焉。上曰,下番陳之。命圭曰,上番悉陳,別無更達之文義,而其中俗尙二字,最宜深看,從古俗尙,隨世各異,觀於尙文尙質,可以知之而尙者,崇尙之謂也。上之所尙,下必效焉。故曰,草尙之風必偃,好仁興仁,卽其驗耳。然則風俗偸靡之時,群下之興起,專係於君上所尙之如何,伏願如是省覽焉。上命玉堂先退,羲準等退出。上曰,坐直承旨入侍。出榻敎賤臣承命出傳,與同副承旨申在植偕入進伏。敬謨曰,知經筵李晩秀旣入闕中,不爲肅謝,直爲出去,事甚未安,推考,何如?上曰,依爲之。出擧條上曰,閣臣作序以進,可也。憙淳承命製奎章韻序。上曰,都承旨前望單子入之。賤臣承命持入,落點于尹鼎烈。上曰,入直玉堂持羹墻錄第一卷入侍,履迪承命出傳,與羲準·命圭偕入進伏。上命開卷讀之。羲準讀自後偰長壽,止力取之哉。上曰,文義陳之。羲準曰,帝王之得天下,莫不由於天與人歸。我太祖永奠鴻基,同符高皇帝,卽天命民心也。天命之者,非諄諄然命之。書曰,天視自我民視,天聽自我民聽,民心之所歸,天亦命之。苟能使斯民各遂其生,其歸之若水之就下,故曰,得天下以仁,失天下以不仁,此亶在於人主一心上做出來,伏願深留省覽焉。上曰,下番陳之。命圭曰,上番已陳達矣。大抵天下不可力取,堯裨舜授,尙矣無論。漢·唐以下,雖若以戰爭力取,然天不與人不歸,則無以得之。至於五季·六朝,果有力取之者,而隨得隨亡,得國之難容人力,尤可知矣,且天與人歸,亦不可强致,以眞主而行仁政,然後乃有天人應順之效,此等處如是推覽焉。上曰,玉堂先退,羲準等退出。上曰,夜對爲之。出榻敎賤臣承命出傳。參贊官洪敬謨持孟子第一卷,侍講官李羲準持孟子第一卷,檢討官尹命圭持孟子第一卷,待敎徐憙淳持孟子第一卷,假注書崔致憲持孟子第一卷,記注官金履迪持孟子第一卷,記事官李湜持孟子第一卷,以次進伏訖。上命開卷讀之。羲準讀自梁惠王,止妻子離散。上曰,下番讀之。命圭讀自彼陷溺,止與王敵。上曰,參贊官讀之。敬謨讀自故曰,止勿疑。上曰,閣臣讀之。憙淳讀自孟子見梁襄王,止沛然誰能禦之。上曰,注書讀之。賤臣讀自齊宣王,止無已則王。上曰,上番讀之。履迪讀自曰德何如,止合於王者何如。上曰,下番讀之。湜讀自有復,止度之。上曰,文義陳之。羲準曰,省刑罰薄稅斂,集註以爲,此二者,王政之大本也。省刑罰則民得以安其生,薄稅斂則民得以保其業,薄稅斂,是仁政中先務也。夏后氏五十而貢,殷人七十而助,周人百畝而徹,此皆什一而薄斂者也。故三代之民,率皆利用而厚生,若或重稅而厚斂,則民生救死而不贍,奚暇治禮義哉?此等文義,伏願如是省察焉。上曰,下番陳之。命圭曰,上番所陳甚切實矣。梁王願一灑之問,意在富國强兵,孟子之對,卽不過行仁政而已。至於使民修其孝悌忠信,以事父兄,以事長上等語,雖若闊於事情,苟能如是,自可怯於私鬪勇於公戰,皆爲莫强之兵。惜乎梁王之不能用此言,終莫之振也。制梃橽之喩,些帶戰國辯氣,此是孟子露圭角處。然仁國之兵,無敵於天下,何足畏秦·楚甲兵哉?此等處,伏願如是省覽焉。上曰,閣臣陳之。憙淳曰,人主治化,亶由於一心上做出,今以觳觫章言之。齊王之仁心,足以行仁政,而爲物慾所蔽,不能擴充,易牛之仁,此孟子所以開發其端,欲其因此而悟彼。若使齊王,曉其引喩,以仁心行仁政,則仁不可勝用,而齊國其庶幾。伏願以孟子此章之說,看作今日廈氈奏對,於仁政上深留聖念焉。上曰,玉堂先退,羲準等退出。又命退,諸臣以次退出。
上在慶熙宮。停常參·經筵。
李止淵啓曰,明日常參·經筵,取稟。傳曰,只晝講。
洪敬謨啓曰,大司憲宋穉圭,持平吳熙常·玄鎭商在外,執義具康,掌令鄭鴻慶呈辭,趙秀仁未肅拜,監察茶時之意,敢啓。傳曰,知道。
傳于尹鼎烈曰,召對爲之。
承旨前望單子入之,朴周壽·金啓溫落點。
傳于尹鼎烈曰,待敎徐憙淳,弘文正字還付。
吏曹口傳政事,弘文正字兼待敎單徐憙淳。
以同副承旨李止淵牌不進罷職傳旨,傳于尹鼎烈曰,只推,更爲牌招。
傳于李止淵曰,別講爲之。
承旨前望單子入之,李光文·金學淳落點。
傳于洪敬謨曰,別講爲之。
以左承旨朴周壽牌不進罷職傳旨,傳于尹鼎烈曰,只推。
以別兼春秋鄭基善·金道喜牌不進罷職傳旨,傳于李止淵曰,只推。
以別兼春秋金道喜牌不進罷職傳旨,傳于李止淵曰,只推。
李止淵,以弘文館言啓曰,副應敎柳訸,校理朴台壽旣有只推之命,竝卽牌招察任,何如?傳曰,允。
尹鼎烈以司饔院監膳提調意啓曰,漁夫契貢人等呼訴以爲,冬節已半,魚族深入,設網屢日,終未捉得,明日日下生鮮,將至闕供之境,限捉魚間願以活鷄全數代封云。在前如此之時,曾有稟處變通之事,而莫重御供,自下不敢擅便,惶恐敢啓。傳曰,折半,代捧。
申綋,以左邊捕盜廳言啓曰,本廳兼從事官李用錫身病甚重,勢難察任,改差,何如?傳曰,允。
吏曹啓目,粘連啓下是白有亦。觀此弘文館修撰南履懋上疏,則以爲,臣父母今年俱爲七十三矣。臣母素抱貞疾,風痰爲祟,症形成痼,常無少康之時,命依於薑桂之滋,一失藥治,奄奄氣息,若不保朝夕。臣兄履愚待罪嶺邑,而程道甚遠,將往病母,實無其路,且臣父母回卺,隔在不遠,及今丐恩,以時則急矣,以情則切矣。伏乞天地父母,俯垂矜憐,特命選部,畀臣一小邑,俾伸至切之懇亦爲白有臥乎所,南履懋之情理,旣如此是切急,則在朝家體下之道,許畀一邑,俾遂便養之願,允合於孝理之政是白乎矣,經幄之臣出補外邑,事體不輕,臣曹不敢擅便,上裁,何如?判付啓,依回啓施行爲良如敎。
戊寅十一月初九日辰時,上御興政堂。召對入侍時,參贊官尹鼎烈持論語第六卷,侍講官李羲淳持論語第六卷,檢討官尹命圭持論語第六卷,待敎徐憙淳持論語第六卷,假注書崔致憲持論語第六卷,記注官安亨鎭持論語第六卷,記事官李湜持論語第六卷,以次進伏訖。上命開卷讀之。羲準讀自陽貨,止不移。上曰,下番讀之。命圭讀自子之武城,止其爲東周。上曰,參贊官讀之。鼎烈讀自子張問仁,止使人。上曰,閣臣讀之。憙淳讀自公山,止難與竝爲仁。上曰,文義陳之。羲準曰,陽貨欲見孔子而遇諸塗語之,其曰懷寶者,貴孔子之有道德也,曰仁曰知者,亦知孔子之仁且知也。聖人盛德之容儀,有足以感人,故以陽貨之暴戾,亦知其貴之惜之矣。君民上下之間,亦類是焉。人君至善,入人者深,則雖愚夫愚婦不識不知者,亦莫不悅服而愛戴,七旬有苖之來格,三分天下之有二,皆是盛德之感人也。此等章句中,亦留類推之工,臣所望也。上曰,下番陳之。命圭曰,夫子於性與天道,罕言也。故如子貢輩,未之得聞,論語中論性處,只此性相近一語而已。於性稱相近者,與習字欲對擧故云然。然孟子之前,不知性之本善,或曰性惡,或曰半善半惡,此皆誤看,此相近相遠之義也。微孟子性善之訓,何以闡夫子之奧旨,而只程夫子又覺來氣質之性,然後性相近之語意,始曉然明白,性之本然之理,無有不善,豈可以相近爲言哉?下文不移之下愚,直亦自暴自棄耳。此等聖賢論性處,深留聖念焉。上曰,參贊官陳之。鼎烈曰,上下番所陳甚好,臣則別無所陳矣。上曰,閣臣陳之。憙淳曰,臣亦別無所達矣。上曰,諸承旨持公事入侍。賤臣承命出傳,與右承旨申綋,左副承旨洪敬謨,右副承旨申在植偕入進伏。上曰,公事都承旨讀奏,鼎烈讀奏平安監司狀啓漂人出送稱謝咨文傳致鳳城後,受答通出來事。上曰,綱目及他冊子入之。賤臣承命持入。上命鼎烈讀奏綱目·柳子厚集·貞觀政要。上命書傳敎曰,待敎徐憙淳弘文正字還付。仍敎曰,明日晝講,玉堂下番,以正字爲之,可也。上曰,別講爲之。出榻敎仍敎曰,參贊官閣臣則以入侍參贊官閣臣爲之。賤臣承命出書座目以入。上命開卷讀之。羲準讀自參贊官,止士林聳動。上曰,下番讀之。命圭讀自上行夜對,止刊布諸道。上曰,文義陳之。羲準曰,取捨者,取賢捨否之謂也。選擧之法,卽是用人之機也。人君用人之道,登崇俊良,斥遠佞曲,擧直措枉,激濁揚淸,皆是取舍之義,不但於人爲然。雖以日用動靜政令施措之間言之,皆有彼此可否之別,則亦可見取舍之無處不然。伏願於此二字上,深留聖念焉。上曰,下番陳之。命圭曰,習俗之變易,隨其難易,自有遲速之期。孟子大國五年,小國七年之訓,指其强弱之勢而言也,由也三年,求也三年,量其爲治之才而言也。今此趙文正奏語中八九年之間習俗大異云者,蓋其時習俗,有難遽變,故雖於聖朝明良做治之時,猶至八九年之久。然趙文正拜都憲未幾男女分路,道不拾遺,至今傳爲美談,然則移風易俗,亦是轉移間事耳。近來習俗,雖益渝靡,求得如趙文正之賢,以佐治化則丕變之效,指日可期。伏願深留聖念焉。上命退,諸臣以次退出。
戊寅十一月初九日午時,上御興政堂。別講入侍時,參贊官李止淵,侍講官李羲準持國朝寶鑑第六卷,檢討官尹命圭持國朝寶鑑第六卷,待敎徐憙淳,假注書崔致憲,記注官安亨鎭,記事官李湜以次進伏訖。上命開卷讀之。羲準讀自命近集,止留意於學。上曰,下番讀之。命圭讀自下多興起者,止惓惓不已也。上曰,參贊官讀之。止淵讀自有李誠彦者,止上從之。上曰,文義陳之。羲準曰,我聖祖留意於學問,下多興起文治,蔚然如趙文正諸賢,日登講筵,討論經術,講磨治謨,至今爲聖朝家法,今我殿下,聖學高明,法筵勤御,自法講召對。至於別講夜對,一日之間,殆至六七次之多,夏禹之惜寸陰,文王之日中昃,奚可專美於古哉?臣固欽仰攢歎之不暇。而第念,進講之際,文義之可以發問者,典謨之可以監法者,討論講磨,如聖祖臨筵之時,然後可以裨益於聖上。伏願誠心臨講,勿歸於文具之科,俾有實效焉。上曰,下番陳之。命圭曰,私奴之賤,亦能請學,此實聖祖右文化俗之一美事。彼呂衡亦賤流中最俊秀者,聖人之敎,本來無類,況以己卯諸賢,協贊文治,興學闡敎,則安得無此輩之興起者乎?漢明帝臨雍視學,期門羽林,皆通孝經章句,亦猶是也。伏願深留聖念,益懋導率之方焉。上曰,參贊官陳之。止淵曰,上下番所陳甚好,臣別無仰達者矣。上曰,閣臣陳之。憙淳曰,臣亦無仰達者矣。上曰,玉堂先退。上曰,都承旨及右副承旨入侍。賤臣承命出傳,與行都承旨尹鼎烈,右副承旨洪敬謨偕入進伏。上曰,綱目及他冊子入之。賤臣承命持入。上曰,都承旨讀奏雷淵集。鼎烈讀之。上曰,左承旨·右副承旨許遞,前望單子入之。出榻敎亨鎭承命持入,落點于金啓溫·朴周壽。上曰,閣臣弘文正字肅拜後入侍,憙淳承命肅拜入侍。上曰,閣臣以天子祭山川爲題,作銘,可也。憙淳承命製進。上曰,別講爲之。出榻敎仍敎曰,冊子以羹墻錄爲之。賤臣承命出傳,羲準持羹墻錄,命圭持羹墻錄以次進伏。上曰,開卷讀之。羲淳讀自侍中趙,止鴨綠江。上曰,下番讀之。命圭讀自豈肯出萬死捐一生,止不復幸江外。上曰,文義陳之。羲準曰,趙浚上箋,贊揚我聖祖聖德神功者也。其中除殘之德四字,實爲創業之本,周武之取彼凶殘,漢高之除秦苛法,歷代以來得天下之君,亶出於除凶與暴。大抵除殘者,爲民除害而行我仁政也。民心安得不悅豫而歸其一乎?伏願此等處深留聖念焉。上曰,下番陳之。命圭曰,敬天一篇,卽我列聖朝對越昭事之遺謨成憲。其中世廟朝欽敬簡儀之制,極其奇妙,欽若之聖念,臣不勝敬仰,古器今雖不存,儀器推步,卽雲觀之有司存焉。且星孛災眚,人主之所警省處,方今聖明出治,臣非敢謂必有此等變異,寥寥雲觀,一無所聞,所聞者只測雨霜降等例套而已,此恐非聖朝之美事。伏願申飭雲觀,隨現隨報,俾無諱災之弊焉。上曰,玉堂先退。上曰,政院日記一卷入之。賤臣承命持入。上命參贊官讀日記,止淵承命讀一遍。上命退,諸臣以次退出。
戊寅十一月初九日申時,上御興政堂。別講入侍時,參贊官李止淵,侍講官李羲準持國朝寶鑑第六卷,檢討尹命圭持國朝寶鑑第六卷,待敎徐憙淳,假注書崔致憲,記注官安亨鎭,記事官李湜以次進伏。上曰,坐直承旨入侍。出榻敎賤臣承命出傳,與右承旨申綋偕入進伏訖。上命開卷讀之。羲準讀自昔李承健,止未及擧。上曰,下番讀之。命圭讀自京外地大震四日,止使自遷善也。上曰,文義陳之。羲準曰,士氣之奮作,專係於人主之振起,此趙文正所以仰勉於聖祖者也。帝舜之風動四方,周文之作成人才,皆是振作之效也。目今人心不古,士氣頹靡,苟非大警惕大奮發,則將不免安於卑近,無以振刷,此在殿下一轉移間事耳。上行下效,捷於桴鼓,伏願慨然留念焉。上命掩卷,仍命玉堂先退。上曰,閣臣以綱目爲題,作銘以進。憙淳承命製進。上命書傳敎曰,左承旨·右副承旨許遞,前望單子入之。賤臣承命持入,落點于金學淳·李光文。上曰,綱目及他冊子入之。賤臣承命持入。上曰,參贊官讀之。止淵讀綱目及五經百編各一遍訖。上曰,夜對爲之。出榻敎賤臣承命出傳。侍講官李羲準持周易第十三卷,檢討官尹命圭持周易第十三卷,偕入進伏。上命開卷讀之。羲準讀自萬物出于震,止致役乎坤。上曰,下番讀之。命圭讀自兌正秋也,止未濟終焉。上曰,文義陳之。羲準曰,震東方,而東方卽春位也。春以發生萬物爲德,故曰,萬物出乎震。大抵天地之大德曰生,聖人則天地,必以涵育群生,爲出治之本矣。顧今民生之倒懸,日甚一日,今年雖云小康,村閭之間,呼飢啼寒,有不能自聊其生者,猶復前樣。伏願深留聖念,視民如傷,若痌在己,以爲體天地大德之道焉。上曰,下番陳之。命圭曰,聖人必南面出治者,以其有光明之德也,叶于厥位故也。離有日月之明,故取其向明之義,而離卦曰,明兩作離明兩者,儲君之象也。今我世子邸下,克繼聖明之明,允協重光之德,猗歟,明兩之象,莫盛於今日,此等處如是推類焉。上曰,下番登科何科耶?湜曰,經工科矣。上曰,到記乎,式年乎?湜曰,式年科矣。上命誦周易·詩傳講章,湜讀奏訖。上命退,諸臣以次退出。
上在慶熙宮。停常參,只晝講。
中宮殿解娩二七,大殿·王大妃殿·嘉順宮·世子宮,內閣·政院·玉堂口傳問安。答曰,知道。中宮殿,內閣·政院·玉堂單子問安。答曰,知道。
藥房都提調南公轍,提調金履喬,副提調尹鼎烈啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?中宮殿氣候,何如?日屆二七,臣等益不勝欣忭之忱。嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿·中宮殿·嘉順宮·世子宮口傳問安。答曰,知道。
申綋啓曰,明日常參·經筵,取稟。傳曰,只晝講。
李止淵啓曰,大司憲宋穉圭,持平玄鎭商·吳熙常在外,執義具康,掌令鄭鴻慶呈辭,趙秀仁未肅拜,監察茶時之意,敢啓。傳曰,知道。
李光文啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
傳于李止淵曰,召對爲之。
承旨前望單子入之,李龍秀·洪冕燮落點。
傳于李止淵曰,別講爲之。
以別兼春秋金道喜牌不進罷職傳旨,傳于申綋曰,只推。
申綋啓曰,別兼春秋金道喜旣有只推之命,與別兼春秋鄭基善,一體牌招入直,何如?傳曰,允。
傳于李光文曰,別講爲之。
以副應敎柳訸,校理朴台壽牌不進罷職傳旨,傳于申綋曰,只推。
申綋,以弘文館言啓曰,副應敎柳訸,校理朴台壽旣有只推之命,竝卽牌招察任,何如?傳曰,允。
兵曹口傳政事,副護軍單朴周壽。
申綋,以禮曹言啓曰,各陵·園·墓今秋植木播橡,纔已畢役,株數斗數,區別報來,依定式別單書入,而昭寧園·綏吉園局內,樹木茂密,今無播植處云矣,敢啓。傳曰,知道。
戊寅十一月初十日辰時,上御興政堂。晝講入侍時,特進官李存秀持詩傳第三卷,知事李羲甲持詩傳第三卷,參贊官李止淵持詩傳第三卷,侍講官李羲準持詩傳第三卷,典經徐憙淳持詩傳第三卷,假注書崔致憲持詩傳第三卷,記注官安亨鎭持詩傳第三卷,記事官李湜持詩傳第三卷,武臣兼中樞府同知張鉉宅以次進伏。上曰,諸承旨持公事入侍。出榻敎賤臣承命出傳,與行都承旨尹鼎烈,左承旨金學淳,右承旨申綋,左副承旨李光文,右副承旨洪敬謨偕入進伏訖。上開卷讀前受音,命奏新受音。羲準讀自野有蔓草,止野有蔓草二章章六句,仍解釋章句以奏。上讀新受音訖,命陳文義。羲準曰,此章亦淫奔之詩,而大抵鄭·衛之詩,無非淫奔之辭,而鄭風則女悅男之辭居多,可謂人心牿喪,天理幾乎熄矣。夫四端之性,人皆有之,而習俗之所漸染,淫泆成風,放倒禮義,不識羞惡若是之極,此皆由於敎化之不明,紀綱之盡頹而然也。當時在上之人,若能導之以德,齊之以禮,使斯民知禮義之不可越,羞惡之莫此甚,則移風易俗,特一轉移間事也。此等詩,聖人亦爲留置於刪詩之時者,蓋欲使後世之人,知所鑑戒也。如此之詩,亦不可以無足可議忽之,伏願省覽焉。上曰,下番陳之。憙淳曰,凡人之情事,出於期望之外,則其喜十倍於他,閭巷匹庶之相遇歡欣,猶尙如此。況以大聖之君,遇大賢之佐,風雲契合,心期暗親,則其邂逅適願之意,尤當如何哉?殷宗之遇傅說出於夢寐,周王之遭呂尙,在於郊野,則竊想其喜悅之意,非比尋常,古人之必以好賢,比之好色者,將使之移此心加諸彼而已。上曰,特進官陳之。存秀曰,上下番所陳甚好,臣別無仰達矣。上曰,知事陳之。羲甲曰,臣亦無仰奏矣。上曰,參贊官陳之。止淵曰,臣亦無敷陳者矣。上命掩卷,仍命經筵先退,存秀等退出。上曰,公事奏之。鼎烈曰,臣吏房,無公事矣。學淳曰,臣戶房,無公事矣。綋曰,臣禮房,無公事矣。光文曰,臣兵房,有公事矣。仍讀奏全羅兵使啓本濟州民金光顯等漂還事。止淵曰,臣刑房,無公事矣。敬謨曰,臣工房,無公事矣。上命退,諸臣以次退出。
戊寅十一月初十日午時,上御興政堂。別講入侍時,參贊官李光文,侍講官李羲準持國朝寶鑑第六卷,檢討官尹命圭持國朝寶鑑第六卷,待敎徐憙淳,假注書崔致憲,記注官安亨鎭,記注官李衡柱以次進伏訖。上命開卷讀之。羲準讀自臺諫曹,止禮官。上曰,文義陳之。羲準曰,先代闕禮,後世追正者,此則有異於祖宗朝典章之不可輕變,卽是先代未遑之事,則後世自有不可不追正者,亦可爲繼述之道,所以曰不害爲孝也。伏願推覽焉。上曰,下番陳之。命圭曰,上番已陳達,別無更陳者,而闕禮之追正,固是朝家大典章,故命議大臣禮官,卽愼重之道,雖於此者,事關禮節,必收議於廷臣,自上不爲獨斷者,欲其群議之博採也。如是推覽,似好矣。上命掩卷,仍命玉堂先退。上曰,在院承旨入侍。出榻敎賤臣承命出傳,與行都承旨尹鼎烈,左承旨金學淳,右承旨申綋,右副承旨洪敬謨,同副承旨李止淵偕入進伏。上曰,公事讀奏。鼎烈曰,臣吏房,有公事矣。讀奏江原監司啓本通川郡反庫事。綋曰,臣禮房,無公事矣。光文曰,臣兵房,無公事矣。學淳曰,臣戶房,無公事矣。敬謨曰,臣工房,無公事矣。止淵曰,臣刑房,無公事矣。上曰,左承旨·右承旨·左副承旨先退,學淳等退出。上曰,閣臣以論語爲題,作銘以進,可也。憙淳承命製進。上曰,右承旨入侍,賤臣承命出傳,與右承旨申綋偕入進伏。上命書傳敎曰,召對爲之。參贊官以都承旨爲之,冊子以論語爲之,書座目單子以入,可也。亨鎭承命出,書座目單子以入,與侍講官李羲準,檢討官尹命圭,持論語第七卷,以次進伏。上命開卷讀之。羲準讀自小子何莫,止盜也與。上曰,下番讀之。命圭讀自子曰鄕愿,止棄也。上曰,參贊官讀之。鼎烈讀自鄙夫,止言哉。上曰,閣臣讀之。憙淳讀自其未得,止不至矣。上曰,文義陳之。羲準曰,詩感發人之志意,可以考見當時之得失,可以和而不流,怨而不怒,言其極處,則可以事父,可以事君,故孔子勉弟子以學詩者此也,非但人不可以不學詩也。古者天子之巡狩列國也,使之陳其詩而行黜陟之政,蓋風俗之善惡,治敎之汚隆,詩可以足徵故也。今之街巷謳吟之聲,無非歎息愁苦之辭也。殿下深居九重,八方遐遠之民情,何以盡爲照燭乎?然則撫摩字恤,休養安集,俾愁苦之聲,變爲融融熙熙之音之要道,不可不責之於近民之官矣。況今殿最不遠,以黜幽陟明,務從嚴明之意,申飭各道似好,伏願留念焉。上曰,下番陳之。命圭曰,聖賢論禮樂處多,而明言禮樂之原,莫切於禮云樂云之訓,蓋節文儀則者禮也,舒泰和悅者樂也。中庸曰,喜怒哀樂之未發謂之中,發而皆中節謂之和,中是禮也,和是樂也。玉帛鍾鼓,特其末耳,且集註程子之言甚好,目今開講之筵,亦有禮樂,寶座顒仰,臣僚肅敬,尊卑之等級,秩然可觀者禮也,講讀顧問,都兪吁咈,上下之情志,藹然交孚者,樂也,而每於晉接之際,禮則有餘,樂則不足。伏願繼自今問難文義,酬酢如響,俾禮樂竝行而無偏失爲。上命掩卷,仍命玉堂先退,羲準等退出。上曰,別講爲之。出榻敎賤臣承命出傳,書座目,羲準·命圭持國朝寶鑑第六卷,以次進伏訖。上命開卷讀之。羲準讀自顯宗,止然後始。上曰,下番讀之。命圭讀自副提學,止嘉納。上曰,文義陳之。羲準曰,孝是帝王之盛德,孟子曰,舜大孝矣,中庸曰,武王·周公其達孝矣。夫以帝舜·武王·周公之聖,猶稱以孝之一字,則可見孝者百行之源。猗,我聖祖,自沖年至孝,及至奉大妃備物致養,克盡其誠,別構集祥殿,以爲大妃所御之所甚盛矣哉。昔世宗朝建太上王所御之德壽宮,成宗朝建大妃所御昌慶宮以奉之,隆養之孝,卽列聖朝家法。今我殿下,誠孝出天,凡於奉養我王大妃殿下,備極誠孝時御之所,更名以德和殿,於此可見善繼而善述,臣不勝欽仰。而古語曰,以孝治天下,且曰,一人孝,一國興孝,伏願如是省覽焉。上命掩卷,仍命玉堂先退,羲準等退出。上曰,別講爲之。出榻敎又敎曰,閣臣以右副承旨爲之,玉堂以待敎爲之,持羹墻錄以入,可也。賤臣承命出,書座目單子,與羲準偕入進伏。上命開卷讀之。羲準讀自六月先是,止聽其言也。上曰,下番讀之。憙淳讀自五年,止是以。上曰,文義陳之。羲準曰,賢良薦進之士,旣已引接問難,則似當更無試可之事,而又敎曰,豈可徒聽其言,以聖祖取人之道,實有深得其要,人固有敏行訥言。又或有令色巧言若,只聽其言,而斷其人之賢否,則鮮不失之,故重厚小言,必勝於喋喋利口。伏願取舍之際,必察其所存之實行,而勿以言辭取人焉。上曰,下番陳之。憙淳曰,列聖朝嘉謨懿則,莫詳於寶鑑,而七朝寶鑑又是先成者,聖祖之懼其傷汚,更寫一通,實出於率由舊之聖念,而顧今國朝寶鑑,繼前書而悉纂祖宗憲章,以成全帙者,在聖朝監法之道,其所尊閣而敬慕之,克體肅廟常置几案之孝思焉。上命掩卷,仍命玉堂先退,羲準等退出。上曰,左承旨·右副承旨許遞,前望單子入之。賤臣承命持入,落點于李龍秀·洪冕燮。仍命退,諸臣以次退出。
戊寅十一月初十日申時,上御興政堂。別講入侍時,參贊官李光文,侍講官李羲準持國朝寶鑑第六卷,檢討官尹命圭持國朝寶鑑第六卷,待敎徐憙淳,假注書崔致憲,記注官安亨鎭·李衡柱以次進伏訖。上命開卷讀之。羲準讀自判中樞,止遂幸寧陵。上曰,文義陳之。羲準曰,威化回軍,卽聖祖扶植倫綱之大義也。高麗之末,君臣之義理泯滅,蕞爾小邦,敢犯天朝,不有聖祖此擧,則其何以有辭於天下萬世乎?我朝之服事,皇明已久,恩又再造,至今北壇,展拜三皇,歲以爲常,以寓風泉之感,此誠有國以來所未有之春秋大義也。伏願於此篇文義,深思繼述之義焉。上曰,下番陳之。命圭曰,自古武臣,非但徒習弓馬,兵書之外,亦通經史,故卻縠敦詩說禮,杜預好讀左傳,魯之泮宮,虎臣獻馘,此聖祖所以以經書頒賜於武士,而使之習讀者似此,竝用之道,深加省察焉。上曰,夜對爲之。出榻敎亨鎭承命出傳,書座目單子以入。參贊官李光文持孟子第一卷,侍講官李羲準持孟子第一卷,檢討官尹命圭持孟子第一卷,待敎徐憙淳持孟子第一卷,假注書崔致憲持孟子第一卷,記注官安亨鎭持孟子第一卷,記注官李衡柱持孟子第一卷,以次進伏。上命開卷讀之。羲準讀自抑王興甲,止明以敎我。上曰,下番讀之。命圭讀自王曰我雖,止方七十里有諸。上曰,參贊官讀之。光文讀自於傳有之,止事吳。上曰,閣臣讀之。憙淳讀自以大事小,止取之何如。上曰,文義陳之。羲準曰,齊宣王之以羊易牛,藹然仁心,亦及於物,亦能擴而充之,則如指諸掌,而齊王非但退托抛棄而已。是時功利富强之說盛行,居上者以是求於下,下以是陳於上,譬如病根轉痼,莫可醫之,故孟子以危士臣構怨諸侯之語,特下頂門上一針。大抵功利富强之術,設或得之甚易,而以力服人者,終不若以德服人。伏願於此,深加省察焉。上曰,下番陳之。命圭曰,上番所陳甚好,別無更達,而觳觫章命意,只是推仁施仁,仁政之目,只是勸農重孝悌而已。此雖若常談,苟欲行王政,舍此何求?伏願聖念於此深留焉。上曰,參贊官陳之。光文曰,臣則別無所達矣。上曰,閣臣陳之。憙淳曰,臣亦無所達矣。上命掩卷。光文曰,新除授行左承旨李龍秀,同副承旨洪冕燮竝違牌不進,伴直無人,右副承旨李止淵卽爲牌招入直,何如?上曰,依爲之。出擧條仍命退,諸臣以次退出。
上在慶熙宮。停常參,只晝講。
申時,日有兩珥。
申綋啓曰,明日常參·經筵,取稟。傳曰,只晝講。
李光文啓曰,大司憲宋穉圭,持平玄鎭商·吳熙常在外,執義具康,掌令鄭鴻慶呈辭,趙秀仁未肅拜,監察茶時之意,敢啓。傳曰,知道。
尹鼎烈啓曰,行左承旨李龍秀今日不爲仕進,卽爲牌招,何如?傳曰,允。
又啓曰,假注書徐憙淳身病猝重,勢難察任,今姑改差,何如?傳曰,允。
申綋啓曰,輪對官承文院判校崔雲翰,通禮院左通禮金益秬,宗簿寺主簿李慶烈,司饔院主簿許棨,尙衣院僉正李德彬來待矣。傳曰,入侍。
傳于尹鼎烈曰,召對爲之。
徐憙淳改差,代以宋能圭爲假注書,宋能圭在外,代以金逸淵爲假注書。
承旨前望單子入之,鄭元容落點。
傳于鄭元容曰,別講爲之。
兵曹口傳政事,護軍單李龍秀。
以同副承旨洪冕燮牌不進罷職傳旨,傳于尹鼎烈曰,只推,更爲牌招。
以副應敎柳訸,校理朴台壽牌不進罷職傳旨,傳于申綋曰,只推。
申綋,以弘文館言啓曰,副應敎柳訸,校理朴台壽旣有只推之命,竝卽牌招察任,何如?傳曰,允。
戊寅十一月十一日辰時,上御興政堂。晝講入侍時,同知事徐有聞持詩傳第三卷,特進官李志淵持詩傳第三卷,參贊官李光文持詩傳第三卷,侍講官李羲準持詩傳第三卷,典經徐憙淳持詩傳第三卷,假注書崔致憲持詩傳第三卷,記注官安亨鎭持詩傳第三卷,記注官李衡柱持詩傳第三卷,武臣行護軍李忠運以次進伏訖。上開卷讀前受音,命奏新受音。羲準讀自溱與洧,止溱·洧二章章十二句,仍解釋以奏。上讀新受音訖,命陳文義。羲準曰,鄭風之中,士女相語之詩爲二,而女曰鷄鳴章則爲賢夫婦相箴戒之辭。此章則爲淫奔之詩,雖以章句觀之,子興視夜,明星有爛,可知其不留於宴昵之私矣。伊其相謔,贈以勺藥,可見流於駘蕩之極矣。同是士女之相語,而警戒勤勞,夙夜無怠,則爲賢夫婦也,遊冶縱欲,無復拘檢,則爲淫奔詩矣。凡人爲學之工,亦類是焉。戒愼恐懼,惟日孜孜,則學業日進,而爲君子,頹惰逸豫,一念或弛,則前功亦廢而爲下愚,爲聖爲愚,只係一念之間,有如是矣。此章雖是淫奔之詩,而亦可以推移,以觀於爲學之工,伏願省覽焉。上曰,下番陳之。憙淳曰,士女戲謔,固是淫風,上巳祓除,卽是古俗。周公旣成洛邑與畢,召諸賢泛羽觴於洛波,王右軍風流江左,集劉·謝群賢,修稧事於蘭亭,此皆賁飾太平之良辰樂事,苟無溱·洧之相謔,而如洛波·蘭亭之爲,則不害爲盛時勝遊,此等處如是推覽焉。上曰,同知事陳之。有聞曰,鄭國之土地肥饒,人物繁麗,而洧水之外,尤爲樂土,故其俗淫佚如此。古人有言曰,瘠土之民不淫,勞也,沃土之民不材,淫也。蓋民勞則勤,逸則淫,其理然也。豈惟民哉?爲人君者,亦宜戒安佚,堯之土階,禹之卑宮,成湯之兢兢業業,周公之戒成王以無逸者此也。伏願殿下,雖於此箇詩篇,推究深思,以爲無逸之戒焉。上曰,特進官陳之。志淵曰,此詩之溱·洧秉蘭,上巳祓祥,固不害爲善俗,而至於士女相謔,贈以勺藥,則亦同歸於淫奔之詞,暮春浴沂,亦不過當時魯國之俗,而曾點行之,宛然有堯·舜氣像,鄭人之遊溱·洧則反爲男女戲謔之地,此無他,其心異也。曾點以狂簡之性,周旋乎杏壇春風,其心殆如千仞之鳳凰,則遊於沂·雩之間,而氣像如彼,鄭人以淫亂之性,期會于野田草露,其心不若奔疆之鶉鵲,則遊乎溱·洧之上,而戲謔如此,雖以戲謔言之,衛武公之善戲謔兮,莊公之謔浪笑敖,謔則同也,而賢不肖之相去甚遠者,亦以心也。此等章句,深留聖念焉。上曰,參贊官陳之。光文曰,諸臣所陳甚好,臣則別無仰達者矣。上曰,諸承旨持公事入侍。出榻敎賤臣承命出傳,與右承旨申綋,右副承旨李止淵偕入進伏。上曰,公事讀奏。綋曰,臣吏房代房,無公事,而臣禮房,亦無公事矣。光文曰,臣戶房代房,無公事,而臣工房,亦無公事矣。止淵曰,臣代房兵房,有公事,而臣刑房,亦有公事矣。仍讀奏黃海監司狀啓都試停止事,罪人等同推停止事,公淸監司啓本刑曹關文祗受事。上曰,注書出去,與輪對官偕入,可也。賤臣承命出傳,與承文判校崔雲翰,通禮院左通禮金益耟,宗簿寺主簿李慶烈,司饔院主簿許棨,尙衣院僉正李德彬偕入進伏訖。上曰,各奏職姓名。雲翰等以次奏職姓名訖。仍命輪對官退出。綋曰,以輪對官入侍事,注書傳命之後,不爲引接,徑先還入,事甚未安,當該注書,推考,何如?上曰,依爲之。出擧條仍命退,諸臣以次退出。
戊寅十一月十一日午時,上御興政堂。召對入侍時,參贊官尹鼎烈持論語第七卷,侍講官李羲準持論語第七卷,檢討官尹命圭持論語第七卷,待敎徐憙淳持論語第七卷,假注書崔致憲持論語第七卷,記注官金履迪持論語第七卷,李衡柱持論語第七卷,以次進伏訖。上命開卷讀之。羲準讀自古者民有,止邦家者。上曰,下番讀之。命圭讀自予欲無言,止無義爲盜。上曰,參贊官讀之。鼎烈讀自子貢曰君子,止不與易也。上曰,閣臣讀之。憙淳讀自子路從而後,止焉能爲亡。上曰,文義陳之。羲準曰,曰狂曰矜曰愚,俱是氣質之病,而是亦隨世級而日下,乃如是矣。孔子之時,去文·武·周公之世不遠,而滋僞如此。況今則去孔子之時又遠者乎?非但賢者不如古也。民性之蔽,亦與古人異矣。孔子不得其位,無以化民成俗,故憂時悶俗之聖意,屢發於言辭之間,今我殿下,以上聖之姿,居君師之位,顧今民性之蔽,比古尤甚,化民成俗之美,臣方日夕顒望。伏願深留聖念焉。上曰,下番陳之。命圭曰,上番所奏甚好矣。人之狂矜愚卽疾耳。夫子今也亡之訓,非其愛而欲見也,如此之人,猶不及古之謂也。蓋人貴乎平常,故中庸之庸,訓以平常,周書立政曰,克用常伯常人,人君用人,固當取其平常之吉士,不當以乖激之人,謂有可取而用之,如是省覽,似好矣。上曰,參贊官陳之。鼎烈曰,上下番所陳甚好,臣則無可達矣。上曰,閣臣陳之。憙淳曰,臣亦無可達矣。上命掩卷,仍命玉堂先退。上曰,左承旨許遞,前望單子入之。賤臣承命持入,落點于鄭元容。上曰,公事入之。賤臣承命持入。上曰,參贊官讀之。鼎烈讀奏江原監司啓本堤堰摘奸事。上曰,左副承旨入侍。賤臣承命出傳,與左副承旨李光文偕入進伏。上曰,以汲黯爲主爵都尉爲題,都承旨與閣臣製進絶句。上曰,右副承旨入侍。賤臣承命出傳,與右副承旨李止淵偕入進伏。上曰,新除授左承旨牌去來,斯速知入,可也。又敎曰,今日坐直,以左承旨爲之,而別講時,參贊官左承旨入參,可也。上曰,諸冊子入之。賤臣承命持入。上曰,假注書望入之。賤臣承命持入,落點于宋能圭。上曰,別講爲之。出榻敎仍命曰,冊子以羹墻錄爲之,注書以閣臣爲之。憙淳承命出傳,與羲準·命圭持羹墻錄第一卷,偕入進伏。上命開卷讀之。羲準讀自景宗朝爲世子時,止擇日行之。上曰,文義陳之。羲準曰,此編纂輯列聖朝聖孝也。昨今進講之時,以孝連陳文義,別無更達之語,而肅廟朝以七朝寶鑑常置几案,英廟朝以廷臣所陳羹墻錄,敎以追慕冞切,命留中,兩聖朝敬覽祖宗朝嘉謨懿訓之聖德至善,臣不勝欽仰。而今此寶鑑與羹墻錄二冊,勤命講奏,此可見繼述之聖念,而臣等講退之後,伏願尊閣几案之上,朝夕省覽,如聖祖之爲焉。上曰,下番陳之。命圭曰,上番所陳切實,臣無容更陳,而殿下近日,連以此書進講,有以仰揣繼述之聖意。況此編卽纂輯列聖朝止孝之大德也。堯·舜之道,孝悌而已,則此書何事非所當法,而尤當以此編爲要。伏願朝夕省覽焉。上曰,參贊官陳之。鼎烈曰,上下番所陳甚好,臣則無可達矣。上曰,閣臣陳之。憙淳曰,臣亦無可達矣。上命掩卷,仍命玉堂先退。上曰,新注書入來與否,知入,可也。憙淳承命出去,還入奏曰,新注書姑不入來矣。上命退,諸臣以次退出。
戊寅十一月十一日申時,上御興政堂。別講入侍時,參贊官鄭元容,侍講官李羲準持國朝寶鑑第六卷,檢討官尹命圭持國朝寶鑑第六卷,待敎徐憙淳,假注書崔致憲,記注官金履迪·李衡柱以次進伏訖。上命開卷讀之。羲準讀自上慨然,止不亦可乎?上曰,文義陳之。羲準曰,聖祖擇師甚重之敎,卽爲多士敎導之地,而敎士猶然。況今春宮邸下睿質卓越,文學將就,此時輔導之責,專係於師僚之得人。日前書筵官抄啓二人,卽讀書飭躬之宿儒望士,自上敦諭,極其隆重,而姑無幡然之期,伏願益懋好賢之德,克軫招徠之方,使出入書筵,以爲成就裨益之方焉。上命掩卷,仍命玉堂先退,羲準等以次退出。上曰,坐直承旨入侍。出榻敎賤臣承命出傳,與左副承旨申綋偕入進伏。上曰,公事奏之。綋曰,臣刑房,無公事矣。仍奏曰,左右史不可不備,別兼春秋金道喜,旣有只推之命,與別兼春秋鄭基善,一體牌招入直,何如?上曰,依爲之。出擧條上曰,閣臣以北登單于臺爲題,作詩以進,可也。憙淳承命製進。上曰,諸冊子入之。賤臣承命持入。上曰,參贊官讀之。元容讀奏綱目一遍。上曰,別講爲之。出榻敎仍命曰,玉堂持羹墻錄以入,可也。賤臣承命出傳,與羲準·命圭持羹墻錄第一卷,偕入進伏。上命開卷讀之。羲準讀自治梱,止驕奢之習。上曰,文義陳之。羲準曰,此編卽列聖朝治梱之家法也。歷代聖王,莫不以誠意正心,至於修身齊家,以及於治國平天下,齊家卽治國平天下之本也。今此羹墻錄中敬天篤孝,是修身以上之工,治梱卽是齊家也。凡於進講之際,伏願於此深加聖念,以致治平之效焉。上曰,玉堂先退,羲準等退出。上曰,政院日記中丁丑·戊寅年卷入之。賤臣承命持入。上曰,參贊官讀之。元容讀奏一遍。上曰,夜對爲之。出榻敎仍命曰,注書以閣臣爲之,閣臣以檢校直閣爲之,參贊官以左副承旨爲之,書座目以入,可也。憙淳承命出去,書座目以入。參贊官申綋持孟子第一卷,檢校直閣鄭元容持孟子第一卷,侍講官李羲準持孟子第一卷,假注書徐憙淳持孟子第一卷,記注官金履迪持孟子第一卷,記注官李衡柱持孟子第一卷,以次進伏訖。上命開卷讀之。羲準讀自鄒與魯,止孟子卷之二。上曰,文義陳之。羲準曰,民依於國,國依於民,而有司死者,至於三十三人之多,民反疾視而不救,其民心之已離於鄒國,可知矣。鄒國之君,苟能愛民,民皆有親上事長之心,誠如子弟之衛父兄,手足之捍頭目,則夫豈有疾視不救之理乎?孟子固已以君行仁政,使斯民親上之語,復於穆公矣。伏願於此等編深留聖念焉。上命掩卷。仍命退,諸臣以次退出。
上在慶熙宮。停常參,只晝講。
李止淵啓曰,明日永陵忌辰祭齋戒,再明日靖陵忌辰祭齋戒,十五日十六日永陵忌辰祭齋戒正日相値,視事頉稟之意,敢啓。傳曰,知道。
李光文啓曰,大司憲宋穉圭,持平玄鎭商·吳熙常在外,執義具康,掌令鄭鴻慶呈辭,趙秀仁未肅拜,監察茶時之意,敢啓。傳曰,知道。
鄭元容啓曰,同副承旨洪冕燮今日不爲仕進,卽爲牌招,何如?傳曰,許遞,前望單子入之。
傳于尹鼎烈曰,永陵受香承旨,仍爲奉審摘奸,局內諸陵,一體奉審。
承旨前望單子入之,李晉淵落點。
鄭元容啓曰,新除授同副承旨李晉淵卽爲牌招,何如?傳曰,允。
李止淵啓曰,觀象監官員來言,來己卯年曆書頒賜啓目,冬至前期七日,當爲入啓,而提調朴崙壽出疆,金魯敬在外,不得擧行云,何以爲之?敢稟。傳曰,竝許遞,前望單子入之。
觀象監提調前望單子入之,沈象奎落點。
傳于李止淵曰,召對爲之。
金逸淵在外,代以朴容壽爲假注書。
朴容壽在外,代以李憲兢爲假注書。
傳于鄭元容曰,別講爲之。
傳于鄭元容曰,同副承旨許遞,前望單子入之,待下批,牌招察任。
承旨前望單子入之,朴蓍壽落點。
以同副承旨李晉淵牌不進罷職傳旨,傳于鄭元容曰,只推。
以副應敎柳訸,校理朴台壽牌不進罷職傳旨,傳于朴蓍壽曰,只推。
朴蓍壽,以弘文館言啓曰,本館下番闕直,事甚未安,修撰南履懋,副修撰金在元竝卽牌招,以爲推移入直,副應敎柳訸,校理朴台壽旣有只推之命,一體牌招察任,何如?傳曰,允。
申綋,以備邊司言啓曰,關西後運襦衣一百四十五領,紙衣一百領,照數稱量,木綿紙品,亦爲看審監封後,逢授於齎去禁軍處,沿路輸運及本道頒給等節,更爲各別關飭之意,敢啓。傳曰,知道。
修撰尹命圭疏曰,伏以,臣之偏母,年耄病痼,居常凜綴,臣之離側供職,卽是黽勉耳。頃幸少間,持被本館,卽接家信,則臣母宿病,忽添感冒,肢體刺縮,神識全迷於昏囈,冷痰膠固,胃氣益敗於嘔逆,眞元不接,症形危谻,傍無倩護之人,促臣歸視,臣自聞此報,方寸如灼,莫可按住,玆敢忙陳短籲,徑出禁門。伏乞聖慈,亟遞臣職,以便救護,仍治臣擅離之罪,以昭法紀焉。臣無任云云。省疏具悉。爾其勿辭救護。
戊寅十一月十二日午時,上御興政堂。晝講入侍時,知事尹益烈持詩傳第三卷,特進官朴宗正持詩傳第三卷,參贊官鄭元容持詩傳第三卷,侍講官李羲準持詩傳第三卷,典經徐憙淳持詩傳第三卷,假注書崔致憲持詩傳第三卷,記注官金履迪持詩傳第三卷,記注官李衡柱持詩傳第三卷,武臣行副護軍李身敬以次進伏訖。上開卷讀前受音,命奏新受音。羲準讀自鷄旣鳴矣,止鷄鳴三章章四句。仍解釋以奏。上讀新受音訖,命奏文義。羲準曰,以此詩觀之,齊妃之夙夜警畏,以助內治之盛德,千載之下,足令人起敬,然而常時齊侯能聽賢妃之箴戒,夙興夜寐,勤於爲政,所以詩人歎美之也。若使齊王不能納婦言,則賢妃雖有箴規,亦何益哉?周宣聽姜后之諫,而成中興之業,齊桓聽衛姬之言,而成九合之功,以此推之,則大抵君人之道,求言非難,行之爲貴,大舜之舍己從人,夏禹之聞善言喜,可見自昔聖王哲辟之能虛己受人,而措諸事爲也。此等章句,亦加推繹之工,深加澄省焉。上曰,下番陳之。憙淳曰,蒼蠅之與鷄鳴,大小迥異,月出之與天明,明闇不同,則以小爲大,以闇爲明,不幾近於視聽之不明乎?然平日小心兢懼之意,在於會朝之早晩,而不在於鷄鳴,月出故也。文王之詩曰,小心翼翼,昭事上帝,人君小心之工,可以對越上天。況於莅朝求治之際乎?成湯之昧爽丕顯,周宣之未明求衣,一言蔽之曰,小心之致也。伏願深加聖念焉。上曰,知事陳之。益烈曰,此非但齊妃之賢也,齊君之賢,亦可知矣。齊君苟不能警惕於宴昵之際,則當夕之妃,何能告戒之至此乎?大抵人君致治之本,在於勤政,勤政之要,在於早朝,成湯之昧爽丕顯,周公之坐而待朝,何莫非所以勤於爲政乎?伏願深加聖念焉。上曰,特進官陳之。宗正曰,諸臣所陳,已盡無餘,臣無容更達矣。上曰,參贊官陳之。元容曰,臣亦無可達矣。上命掩卷,仍命經筵以下先退。上曰,諸承旨持公事入侍。出榻敎賤臣承命出傳,與右承旨申綋,左副承旨李光文,右副承旨李止淵偕入進伏。上曰,同副承旨何故不入也?止淵曰,牌不進矣。上曰,公事奏之。止淵曰,臣吏房代房,無公事矣。元容曰,臣戶房,無公事矣。止淵曰,臣禮房代房,無公事矣。綋曰,臣軍士房矣。讀奏北兵使書目白樺皮上送事。光文曰,臣推考房,無公事矣。止淵曰,臣工房,無公事矣。上命退,諸臣以次退出。
戊寅十一月十二日未時,上御興政堂。召對入侍時,參贊官李止淵持論語第七卷,侍讀官李若愚持論語第七卷,待敎徐憙淳持論語第七卷,假注書崔致憲持論語第七卷,記注官金履迪持論語第七卷,記事官李湜持論語第七卷,以次進伏訖。上命開卷讀之。若愚讀自逸民,止求備於一人。上曰,參贊官讀之。止淵讀自周有八士,止季騧。上曰,閣臣讀之。憙淳讀自論語集註,止拒人也。上曰,文義陳之。若愚曰,此周公戒魯公,以爲國之道也。無求備於一人一句語,尤爲要切。大抵通才完人,世固難得,而一藝一能,人各有之,苟能知人任人,量才授官,則人皆呈其能盡其才,庶官無曠,庶事無墮,而無異乎通才完人之置之朝廷矣。今我殿下,以則哲之明,軫蒐才之方,較量長短,稱停優劣,文學政事,各適其用,則其於人才,雖不求備,措諸事爲,而莫不備,而治化之成,其在斯矣。伏望體念焉。上曰,左承旨入侍。賤臣承命出傳,與左承旨鄭元容偕入進伏。上曰,同副承旨許遞,前望單子入之。賤臣承命持入,落點于朴蓍壽。仍下問曰,新除授承旨與諸承旨無嫌避乎?元容曰,無之矣。上曰,綱目·韻冊及諸冊子入之。履迪承命出持入。上曰,政院日記入之,賤臣承命出持入,命元容讀奏。上曰,別講爲之。出榻敎仍命賤臣曰,新注書入來與否知入。上曰,上番出去,書座目單子以入,參贊官以同副承旨爲之,注書以廳注書爲之。履迪出書座目單子以入。參贊官李止淵,侍讀官李若愚持國朝寶鑑第六卷,待敎徐憙淳,假注書李憲兢,記注官金履迪,記事官李湜以次進伏訖。上命開卷讀之。若愚讀自上謂同知事,止頒近思錄於中外。上曰,文義陳之。若愚曰,古人專務實學,學優登仕,而後世學不講,士子輩率皆涉獵章句,剽竊文義,區區規合於程文,此所以學術不明,人才不出者也。惟我中宗朝,有意矯革,臨筵詢問,而崔淑生以別試講經仰對,此誠善於變通之議也。由是而人務實學,賢才輩出,挽近以來,法久弊生,擧皆不務本原,專資口耳,實效未著,今我殿下,監于成憲,修而明之,則鴻儒可得,人才可用,而治化之成,可以徯志矣。伏望深留聖念焉。上命掩卷。上曰,今日政院坐直誰也?止淵曰,小臣坐直,而伴直則姑未停當矣。上曰,右承旨伴直,可也。上曰,公事入之,憲兢承命出傳,江華留守狀啓南陽大同船過境事。元容讀奏。上曰,綱目及文集入之。憲兢出持綱目第八九卷及退溪集以入。上曰,左副承旨入侍。出榻敎憲兢承命出傳,左副承旨申綋追入進伏。上命題明堂圖銘,命玉堂及閣臣製進,若愚·憙淳承命製進。止淵曰,左右史不可不備,故別兼春秋鄭基善·金道喜纔已稟旨牌招矣。鄭基善則內閣進,金道喜則雖已承牌,而時帶外任,勢難入直云矣。上曰,省記及軍號入之。憲兢承命出持入,元容讀奏,跪傳夾侍而進之。上命退,諸臣以次退出。
戊寅十一月十二日申時,上御興政堂。別講入侍時,參贊官鄭元容,侍讀官李若愚持國朝寶鑑第六卷,待敎徐憙淳,假注書李憲兢,記注官金履迪,記事官李湜以次進伏訖。上命開卷讀之。若愚讀自八月罷昭格署,止爲之側目。上曰,文義陳之。若愚曰,昭格署之革罷,李之芳之不遣,竊仰中宗朝聖德事矣。昭格署則雖屬荒誕,麗季以來,至于國初,因循不罷,李之芳則野人掩捕,雖出詭計,詢謀僉同,廟議又定,旣有成命,而先正臣匡救之言,明白正大,仰格聖衷,翕受聽施,不少留難。當時明良際會,至今追想,而大聖人聽言從諫之美,有可監法,伏望深留體念焉。上命掩卷。上曰,坐直承旨入侍。出榻敎賤臣承命出傳,同副承旨李止淵追入進伏。上曰,綱目及政院日記入之。賤臣承命出持入。上曰,同副承旨讀奏。止淵讀奏日記一遍。上曰,右承旨讀奏。元容讀奏日記一遍。上命玉堂及閣臣製進絶句,命題賜書筵官宴于明政殿庭。若愚·憙淳製進。上曰,公事入之,履迪承命出傳,持禮曹啓目救食粘連啓目以入,止淵讀奏訖。上命玉堂及閣臣先退,若愚·憙淳退出。命書傳敎曰,夜對爲之。仍敎曰,注書出去,座目單子書入,參贊官以同副承旨爲之,閣臣以右承旨爲之,玉堂下番以待敎爲之。賤臣承命出,與若愚·憙淳各持孟子第三卷,偕入進伏。上命開卷讀之。若愚讀自孟子集註,止井地不均。上曰,下番讀之。憙淳讀自穀祿不平,止在君與子矣。上曰,參贊官讀之。止淵讀自有爲神農之言者,止以爲食。上曰,閣臣讀之。元容讀自陳良之徒,止願爲聖人氓。上曰,注書讀之。賤臣讀自陳相見許行,止惡得賢。上曰,上番讀之。履迪讀自孟子曰許子,止以粟易之。上曰,下番讀之。湜讀自以粟易械器,止不可耕且爲也。上曰,文義陳之。若愚曰,人性本善,而鮮能擴充也。故不能保仁義禮智之端,而以至放辟奢侈,失其本性,惟聖王在上,則化民成俗,囿一世於仁義之治矣。古語曰,堯·舜之民,以堯·舜爲心,觀感效則之要,亶在君上之以仁義率下耳。伏願體念焉。上曰,下番陳之。憙淳曰,上番所奏果好矣。在天爲理,在人爲性,天有至善之理,人有至善之性,而每爲氣質之所拘,物欲之所蔽,不能保其本性,若其本性,則堯·舜與人同耳。特其克祛私慾,不失本善而已。下愚每爲聖門所棄者,以其自暴自棄而人棄之也。蓋至治之世,人多興善者,觀感於聖王躬率之化也。君之於民,如風之偃草,伏願推此而體念焉。上曰,參贊官陳之。止淵曰,臣則別無可達之辭矣。上曰,閣臣陳之。元容曰,臣亦別無可達之辭矣。上命掩卷,仍命玉堂先退,若愚·憙淳退出。又命退,諸臣以次退出。
上在慶熙宮。停常參·經筵。
夜自一更至三更,月暈。
王大妃殿進御四苓君子湯停止,加味養胃湯自今日一貼式限二貼煎入事,榻前下敎。
李光文啓曰,大司憲宋穉圭,持平玄鎭商·吳熙常在外,執義具康,掌令鄭鴻慶呈辭,趙秀仁未肅拜,監察茶時之意,敢啓。傳曰,知道。
傳于李光文曰,當該注書從重推考。
以副應敎柳訸,校理朴台壽,修撰南履懋,副修撰金在元牌不進罷職傳旨,傳于朴蓍壽曰,只推。
朴蓍壽,以弘文館言啓曰,本館下番闕直,事甚未安,副應敎柳訸,校理朴台壽,修撰南履懋,副修撰金在元旣有只推之命,與應敎李羲準,副校理尹豐烈竝卽牌招,以爲推移入直之地,何如?傳曰,允。
上在慶熙宮。停常參·經筵。
申綋啓曰,大司憲宋穉圭,持平玄鎭商·吳熙常在外,執義具康,掌令鄭鴻慶呈辭,趙秀仁未肅拜,監察茶時之意,敢啓。傳曰,知道。
朴蓍壽啓曰,同副承旨李止淵今日不爲仕進,卽爲牌招,何如?傳曰,許遞,前望單子入之,待下批,牌招察任。
傳于朴蓍壽曰,禮房承旨馳詣宗廟·景慕宮,奉審摘奸以來。
承旨前望單子入之,朴周壽落點。
朴蓍壽啓曰,假注書崔致憲身病猝重,勢難察任,今姑改差,何如?傳曰,允。
以副應敎柳訸,校理朴台壽,副校理尹豐烈,副修撰金在元牌不進罷職傳旨,傳于朴蓍壽曰,竝許遞,政官牌招,開政。
朴蓍壽啓曰,行吏曹判書林漢浩,參議徐俊輔牌不進推考傳旨及罷職傳旨,今方捧入,而開政命下之後,如是違牌,事甚未安,參判未差,判書更爲牌招,何如?傳曰,允。參議只推,一體更爲牌招。
傳于朴蓍壽曰,留院上疏入之。
朴蓍壽啓曰,行吏曹判書林漢浩再牌不進推考傳旨,今方捧入,而開政命下之後,如是違牌,事甚未安。參議徐俊輔陳疏到院,而原疏以國忌齋戒,纔已退却矣。判書所當更請牌招,係是一日三牌,何以爲之,而參議更爲牌招,何如?傳曰,更爲牌招,參議疏批已下,一體牌招。
有政。吏批,判書林漢浩進,參判未差,參議徐俊輔進,行左承旨朴蓍壽進。以洪羲臣爲吏曹參判,兪應煥爲校理,趙萬永·趙秀仁爲副校理,權中淸爲副修撰,朴宗琦爲輔德,趙錫龜爲注書,李羲甲爲禮曹判書,李龍秀爲右尹,金啓溫爲禮曹參議,韓兢履爲刑曹參議,李德鉉爲兵曹參議,金在昌爲判義禁,申絢爲同經筵,尹行直爲同義禁,李衡在爲社稷令,朴宗喜爲司僕主簿,金魯應爲觀象監提調,趙學濂爲義興縣監,洪膺疇爲順懷墓守衛官,故牧使金履錫贈吏曹參判例兼,故縣令金簡行贈吏曹參議,故司評金厚謙贈僕正,已上慶州府尹金學淳三代,故生員尹㝡東贈吏曹參判例兼,故學生尹得儉贈吏曹參議,故學生尹啓明贈僕正,已上慶州府尹尹羽烈三代追贈。
兵批,行判書金履陽病,參判金魯敬在外未肅拜,參議李德鉉未肅拜,參知朴孝成入直進,行左承旨朴蓍壽進。訓鍊判官加設單吳致賢,上護軍金羲淳,護軍申絢·李文會·洪秀晩·李錫奎·金愚淳·申溆·徐英輔,副護軍金啓溫·朴宗琦·洪冕燮·申在植·李晉淵·金學淳·洪敬謨·李止淵·李光憲,副司直柳訸·朴台壽,副司果金在元·權敦仁·李寅泰,副司正尹正鎭竝單付。
吏曹口傳政事,以任希季爲宗廟令,左尹單李龍秀,右尹單申在明。
以右承旨朴周壽牌不進罷職傳旨,傳于朴蓍壽曰,只推。
以應敎李羲準,修撰南履懋牌不進罷職傳旨,傳于朴蓍壽曰,只推,更爲牌招。
以應敎李羲準,修撰南履懋再牌不進罷職傳旨,傳于朴蓍壽曰,只推。
朴蓍壽,以侍講院言啓曰,兼文學尹豐烈時無職名,令該曹口傳付軍職,何如?傳曰,允。
兵曹口傳政事,副司果尹豐烈。
朴蓍壽以宣惠廳言啓曰,今年各道所納大同米木錢,幾盡輸納,所餘者不過若而邑,未收惟嶺南義興丁丑條大同錢五千二百餘兩,全數不納矣。見今冬節已半,戊寅條新結大同,行將磨鍊收捧而丁丑條之尙今不納者,萬萬駭然。假使尙今未捧於結民,已難免不職之罪,若或已捧於民間,而不爲定送勤幹之色吏,直納本廳,任他邑吏邸吏之中間乾沒,則比之民間未捧,罪當加倍,該邑大同錢,嚴飭該道,使之不多日內收納,該守令李憲周,爲先罷黜,令該府拿問處之。京畿·湖南·湖西之均廳當納條,則無論米錢,未納夥然,各營各司給代,無以支繼,自各該道監營,若能董飭,寧有尙今不納之理也?此月內若不畢納,則當該邑倅,各自該道監營狀聞論勘之意,申飭分付,而如是之後,又復如前愆期,則道臣亦難免其責。以此意一體嚴飭,何如?傳曰,允。
吏曹參議徐俊輔疏曰,伏以,臣兩載江山,聖澤同泳於魚鳥,一路關河,寵光遍侈於馹騎,逖違之餘,反面有期,叩謝之忱,趨膺是急,而第臣所叨,有非尋常職司之比,銓衡重任也,佐貳極選也。重任固所難愼,極選尤其嚴謹,流品視低於一席,循望最峻於三堂,甄別敍注之際,通塞彰癉之間,議無不與,責有所專,則人才進退,世道汚隆,未始不係乎此之得人與否,若是乎任之重而選之極,孰有尙於此者乎?臣素無才術,又乏行能,先朝育莪之化,陶鑄都歸造化,嚮年滄桑之變,坑坎得奠袵席,從古人臣蒙被不世之恩,史不絶書,而未有如臣之受之於聖朝者也。內閣邇班,因仍旣久,春官選職,兜攬亦過,每有循省,非不兢懼,志願長係於邇近,圖報只在於奔走,前後除旨,不敢爲逡巡辭免之計,而今玆所叨,有異於是,一或僨誤,所關不細,臣身狼狽,固不足言,則哲貽累,當復如何?玆敢略暴情實,冒瀆崇嚴。伏乞聖明,俯垂仁察,念臣才之不堪任選,諒臣言之非出禮讓,將臣新授職名,另行遞免,以安賤分,不勝幸甚。臣無任云云。省疏具悉。爾其勿辭察職。
前侍直李友信疏曰,伏以,臣於前月十一日,蒙恩授經筵官,書筵官,繼於其二十九日,史官遠降,特宣聖諭,臣驚惶震越,不知措躬之所。竊冀公議所在,必有駁正之擧,恭俟屢日,未蒙指揮,致使稀世異數,久辱泥塗,臣罪於此,萬萬無以自贖矣。不得已冒其僭猥之誅,仰首呼籲,而臣之無似,國人所知,臣何敢忘分費辭,上瀆崇嚴哉?惟願聖明,察臣空疎之實,諒臣懇迫之情,將臣所叨兩任,早行鐫免,毋使名器甚輕,聽聞愈惑,公私不勝幸甚。臣無任云云。答曰,省疏具悉爾懇。爾等之來,予日望之,今見來章,遐心邁邁,爲之慨歎,士之讀書修身,將以有爲也,豈欲抱而空老哉?況爾曾亦爲冑筵之職,今之新銜,亦何異於此,經筵又何異於冑筵乎?予不多誥,須亟幡然,以副予誠。仍傳于朴蓍壽曰,此批答遣地方官,傳諭于經筵官李友信。
上在慶熙宮。停常參·經筵。
藥房都提調南公轍,提調金履喬,行左承旨朴蓍壽啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?中宮殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿·中宮殿·嘉順宮,世子宮口傳問安。答曰,知道。
申綋啓曰,大司憲宋穉圭,持平玄鎭商·吳熙常在外,執義具康,掌令鄭鴻慶呈辭,一員未差,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而國忌齋戒相値,不得來會云矣,敢啓。傳曰,知道。
朴蓍壽啓曰,右承旨朴周壽,同副承旨李光文今日不爲仕進,竝卽牌招,何如?傳曰,竝許遞,前望單子入之,待下批,牌招察任。
傳于朴蓍壽曰,永陵受香承旨,仍爲奉審摘奸,仍詣綏吉園奉審摘奸,昭寧園一體奉審以來。
備忘記,楊州牧使朴宗珩下直,長弓一張,長箭一部,片箭一部,筒兒一箇賜給。
承旨前望單子入之,金學淳·李友秀落點。
朴蓍壽啓曰,新除授同副承旨李友秀時在京畿安山地,斯速乘馹上來事,下諭,何如?傳曰,允。
又啓曰,新除授注書趙錫龜卽爲牌招察任,何如?傳曰,允。
崔致憲改差,代以朴永元爲假注書。
朴永元有頉,代以李憲球爲假注書。
申綋啓曰,吏曹郞廳來言,臺諫有闕,政事,取稟。傳曰,前望單子入之。
掌令前望單子入之,李集運落點。
兵曹口傳政事,副護軍單朴周壽。
兵曹口傳政事,副護軍單李光文。
以應敎李羲準,修撰南履懋牌不進罷職傳旨,傳于金學淳曰,只推。
金學淳,以弘文館言啓曰,本館下番闕直,事甚未安。應敎李羲準,修撰南履懋,旣有只推之命,竝卽牌招,以爲推移入直之地,何如?傳曰,允。
又以弘文館言啓曰,本館下番闕直,事甚未安。副校理趙秀仁,卽爲牌招,修撰尹命圭由限已過,一體牌招,以爲推移入直之地,何如?傳曰,允。
又以弘文館言啓曰,新除授校理兪應煥時在京畿高陽地,副校理趙萬永時在廣州地,副修撰權中淸時在公淸道淸州地,經筵入番事緊,請斯速乘馹上來事,下諭,何如?傳曰,允。
又以弘文館言啓曰,上番校理臣李若愚以訓鍊都監從事官,今日本營價布捧上時,晝仕出去之意,敢啓。傳曰,知道。
又以奎章閣言啓曰,景慕宮望廟樓今望奉審,無頉之意,敢啓。傳曰,知道。
申綋,以義禁府言啓曰,義興縣監李憲周拿問處之事,傳旨啓下矣。李憲周時在任所云,依例發遣府羅將拿來,何如?傳曰,待待命拿囚。
上在慶熙宮。停常參·經筵。
金學淳啓曰,玉堂備員間視事頉稟之意,敢啓。傳曰,知道。
鄭元容啓曰,大司憲宋穉圭,掌令李集運,持平玄鎭商·吳熙常在外,執義具康,掌令鄭鴻慶呈辭,監察茶時之意,敢啓。傳曰,知道。
金學淳啓曰,判義禁金在昌,吏曹參判洪羲臣,左尹李龍秀除拜後過三日不爲出肅,竝依定式推考警責,仍卽牌招察任,何如?傳曰,允。
又啓曰,三品官之無得過三日,循例請牌,曾有定式矣。刑曹參議韓兢履,兵曹參議李德鉉除拜後過三日不爲出肅,事體所在,誠極未安,竝依定式從重推考,仍卽牌招察任,何如?傳曰,允。
金學淳啓曰,新除授注書趙錫龜時在京畿抱川地,斯速乘馹上來事,下諭,何如?傳曰,允。
李憲球有頉,代以朴鳴載爲假注書。
朴鳴載在外,代以權中和爲假注書。
以副校理趙秀仁,修撰尹命圭牌不進罷職傳旨,傳于金學淳曰,只推。
鄭元容,以兵曹言啓曰,每都政,新資五窠,例爲差出,而今番都政,營將·中軍,姑無準二十朔者,雖未滿朔數,依例推移內遷,何如?傳曰,允。
上在慶熙宮。停常參·經筵。
中宮殿解娩三七,大殿·王大妃殿·嘉順宮·世子宮,內閣·政院·玉堂口傳問安。答曰,知道。
中宮殿,內閣·政院·玉堂單子問安。答曰,知道。
藥房都提調南公轍,提調金履喬,副提調尹鼎烈啓曰,伏未審日間,聖體,若何?中宮殿氣候,何如?日屆三七,臣等益不勝欣忭之忱,敢此問安。答曰,知道。
王大妃殿·中宮殿·嘉順宮·世子宮口傳問安。答曰,知道。
申綋啓曰,大司憲宋穉圭,掌令李集運,持平玄鎭商·吳熙常在外,執義具康,掌令鄭鴻慶呈辭,監察茶時之意,敢啓。傳曰,知道。
鄭元容啓曰,來二十一日輪對日次矣,敢稟。傳曰,當次人受點,後日次來待。
鄭元容啓曰,來二十一日朝參日次矣,敢稟。傳曰,停。
權中和有頉,代以宋欽奭爲假注書。
金學淳,以弘文館言啓曰,本館下番闕直,事甚未安,應敎李羲準,副校理趙秀仁,修撰南履懋·尹命圭,旣有只推之命,竝卽牌招,以爲推移入直之地,何如?傳曰,允。
以應敎李羲準,副校理趙秀仁,修撰南履懋·尹命圭牌不進罷職傳旨,傳于金學淳曰,只推。
鄭元容,以都摠府言啓曰,中日習射技放,自明日當爲擧行,而謹稽謄錄,則三七日後設行時,砲放有待下敎擧行之例,今番則何以爲之乎?敢稟。傳曰,待下敎爲之。
平安監司李肇源疏曰,伏以,臣卽因邸報,得伏見徐萬修再疏後特下傳敎,斥其反詈凌踏之習,諭以方伯黜陟之重,給其疏本,削其職名,辭旨淳複,處分嚴正,臣奉讀累回,瞻天感泣,繼以惶汗浹背,原疏旣不頒布,雖未得其詳,槪聞其滿紙臚列,全沒倫脊,臣之前疏所論,彼無以自解,則一句遁辭,糢糊周遮,直以街巷醉酗之口氣,捃摭簸弄,似嘲似罵,構捏詬辱,罔有紀極,觀其頭勢,卽毋論事之虛實,理之枉直,急於逞撼,惟務力勝,一疏再疏,愈去愈悖,必欲蹈藉臣而後已,距心知罪,雖難責於人人,而多見其不自量也。臣今老白矣,豈忍與新進无妄之人,呶呶交章,有若對辨,重貽淸朝搢紳之羞,而其疏中所謂嘉山降田事,曾因該邑支勅之需,出給願買者,而當初買者,以中間見退訴冤,故以依前還給之意,題其狀而已。義州許鄕事,灣尹以戰功武士鄕任互差之意論報,故依報許題而已。彼所執以爲說者,抑何意也,亦何關於本事之自明乎?顧臣所怵然慙悚者,朝廷之上,所重者綱紀,藩臣之間,莫嚴者體統,綱紀紊而體統墜,則國隨以卑而法無以施矣。如臣之無似,謬膺藩寄,目見江東一邑怨讟朋興,仰體宵旴之宸憂,妄效刺擧之常職,而啓罷旣不能到底嚴核,疏論又未免自歸巽軟,竟使不畏法而眞有犯者,厭然自揜,長其氣勢,公肆悖口,睯不顧憚,綱紀體統,緣臣而掃地無餘,此殆有方岳守宰以後所未有之事,莫非臣之罪也。況其疏語,便一彈文,自顧情蹤,非比尋常遭罹,今若仰藉寵靈,徒委橫逆,晏然仍據於四十二州澄淸之任,則臣雖欲强比古人不拭唾之量,當世持淸議者,孰肯恕臣於四維之外哉?一事屢瀆,極知僭猥,反覆參倚,無望抗顔,玆敢冒控短籲,申徹崇聽。伏乞聖明,俯垂諒察,亟遞臣職,仍勘臣罪,俾爲藩臣受侮溺職者,知所戒焉。臣無任云云。
尹鼎烈啓曰,各道道臣狀啓,例不得以都事替行,而平安監司李肇源謂以情地之危蹙,廢却公務,辭職上疏上送事,狀啓以都事替行,揆以事體,極爲未安。該道臣,從重推考,何如?傳曰,以見黜之守令,反詈監司雖婦孺,亦知其是非所在。況其勒加橫來之說,又何費辭呶呶,而至於疏辨,設或陳疏,何至於廢務?且況違越朝禁,至使假都事替啓乎?藩臣事體,萬萬未安。平安監司李肇源,爲先越俸一等,上疏與假都事狀啓,竝還下送,更毋敢以廢務二字上聞。
慶尙監司金履載疏曰,伏以,臣行將赴任矣。赴任之前,省掃先壠,卽近例之所恒懇,孝理之所曲許也。臣之父墳在大興地,伏乞特賜旬日之暇,得以往伸至情。母墳在驪州地,驪是歷路,亦許迤省,不勝至祝。臣無任云云。答曰,省疏具悉。卿其往省焉。
上在慶熙宮。停常參·經筵。
鄭元容,以都摠府言啓曰,今日入直內三廳武兼禁軍及軍兵等中日習射技放,請出標信。傳曰,知道。
申綋啓曰,合辭許久闕啓,事甚未安,除在外·未署徑外,呈告人員,竝卽牌招,何如?傳曰,允。
鄭元容啓曰,禁衛營將官來言,今日本營軍兵日次私習矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
尹鼎烈啓曰,行左承旨朴蓍壽今日不爲仕進,卽爲牌招,何如?傳曰,允。
又啓曰,注書有闕之代,被薦人柳致睦·李憲球·徐憙淳薦狀,依例成送吏曹之意,敢啓。傳曰,知道。
申綋啓曰,大司憲宋穉圭,掌令李集運,持平玄鎭商·吳熙常在外,執義具康,掌令鄭鴻慶牌不進,監察茶時之意,敢啓。傳曰,知道。
以執義具康,掌令鄭鴻慶,司諫任百禧牌不進罷職傳旨,傳于申綋曰,只推。
尹鼎烈啓曰,吏曹郞廳來言,義興縣監趙學濂兩司俱未署經云。除在外·未署經外,呈告人員,竝卽牌招,以爲備員署經之地,何如?傳曰,允。
以執義具康,掌令鄭鴻慶,司諫任百禧牌不進罷職傳旨,傳于尹鼎烈曰,只推。
尹鼎烈,以弘文館言啓曰,本館下番闕直,事甚未安,應敎李羲準,副校理趙秀仁,修撰南履懋·尹命圭旣有只推之命,竝卽牌招,以爲推移入直之地,何如?傳曰,允。
以應敎李羲準,副校理趙秀仁,修撰南履懋·尹命圭牌不進罷職傳旨,傳于尹鼎烈曰,玉堂下番闕直,事甚未安,竝許遞,政官牌招開改差出,待下批,牌招推移,姑降入直。
尹鼎烈啓曰,行吏曹判書林漢浩,參判洪羲臣,參議徐俊輔牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,更爲牌招,何如?傳曰,允。參議只推,一體更爲牌招。
以京畿監司洪遇燮狀啓德積鎭人物渰死事,傳于鄭元容曰,聞甚矜惻,元恤典外,別加顧恤,渰死人如有生前身還布,竝蕩減事,廟堂措辭分付。
鄭元容,以備邊司言啓曰,今年各道舊還,才因年分狀請,許令分排收捧,而其中嶺南,則道啓中尤甚邑全數,之次邑折半仍停,稍實邑竝捧之意,旣有所分數論列,年條仍不擧論,故認以爲,迨此少康,欲於都數中,分數收捧矣。今觀道臣報辭,民邑事勢,不可無闊狹之道,尤甚邑外,稍實·之次邑所在舊還,各以最近一年條,使之徵捧,江華·松都姑未知委,江華甲戌條,松都癸酉條,使卽準捧,至於統營,則穀在三南,已有各該道排捧者,依此施行之意,分付,何如?傳曰,允。
又以備邊司言啓曰,卽見咸鏡監司朴宗來狀啓,則以爲,本道各年未捧條,當爲收捧,而甲山·三水·鍾城三邑,俱居尤甚,未捧之數,亦爲夥多,負逋之民,今皆流亡,無由徵納。甲山等三邑舊未捧,姑爲仍停,待明秋收捧事,請令廟堂稟處矣。本道穡事,雖曰稍登,舊還之分數收捧,亦不些,尤甚三邑舊未捧,依狀請特許仍停,何如?傳曰,允。
又以兵曹言啓曰,禁軍來春夏等都試,因政府及本曹有故,不得設行,今已過時矣。在前如此之時,有仍停都試,代行祿試射之例,今亦依此擧行,何如?傳曰,允。
申綋,以義禁府言啓曰,保放罪人李周鳳還囚捧供以入,而病勢一向未差,仍爲保放之意,敢啓。傳曰,知道。
禁府啓目,公淸水使李周鳳原情云云。傳旨內辭緣,泛稱遲晩,所當請刑是白乎矣,曾經閫帥勿爲請刑,載在大典通編,議處,何如?判付啓,依允。又啓目,咸平縣監金鎭鼎原情云云。傳旨內辭緣,泛稱遲晩,所當請刑是白乎矣,曾經宣傳官勿爲請刑,載在大典通編,議處,何如?判付啓,依允。又啓目,薪智島萬戶金宗郁原情云云。問目內辭緣,泛稱遲晩,刑推得情,何如?判付啓,除刑推議處爲良如敎。又啓目,白川郡守徐有聲原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。
申綋,以義禁府言啓曰,卽接月令醫員金宗潤手本,則時囚罪人徐有聲素患疝積之症,猝然闖發,橫亘肚腸之間,呼吸喘促,食飮全却,省覺漸迷,實有難保之慮云。罪人病勢如此,則一邊放保,一邊草記,曾有定式矣。徐有聲姑爲保放之意,敢啓。傳曰,知道。
上在慶熙宮。停常參·經筵。
鄭元容啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
又啓曰,守令署經事,命下矣。執義具康,掌令鄭鴻慶,司諫任百禧旣有只推之命,與行大司諫南履翼一體牌招,以爲備員署經之地,何如?傳曰,允。
以執義具康,掌令鄭鴻慶,司諫任百禧牌不進罷職傳旨,傳于鄭元容曰,只推。
鄭元容啓曰,守令署經事,命下矣。執義具康,掌令鄭鴻慶,司諫任百禧旣有只推之命,與大司諫南履翼,一體牌招,備員署經,何如?傳曰,允。
又啓曰,大司憲宋穉圭,掌令李集運,持平玄鎭商·吳熙常在外,執義具康,掌令鄭鴻慶牌不進,監察茶時之意,敢啓。傳曰,知道。
以執義具康,掌令鄭鴻慶,司諫任百禧牌不進罷職傳旨,傳于鄭元容曰,只推。
鄭元容啓曰,行都承旨尹鼎烈藥院進,行左承旨朴蓍壽,右承旨金學淳不爲仕進,右副承旨申綋式暇,同副承旨李友秀牌招啓辭未下,院中只有臣一人,伴直無人,右承旨金學淳所當牌招,而拘於廳規,不得請牌,何以爲之?敢稟。傳曰,牌招。
又啓曰,同副承旨李友秀自鄕上來云,卽爲牌招,何如?傳曰,允。
鄭元容啓曰,行吏曹判書林漢浩,參判洪羲臣,參議徐俊輔再牌不進推考傳旨及罷職傳旨,今方捧入。而開政命下之後,連事違召,不卽承膺,事體所在,極爲未安。判書·參判,所當更請牌招,而係是一日三牌,何以爲之?敢稟。傳曰,更爲牌招,參議只推,一體牌招,違牌,勿爲呼望。
有政。吏批,行判書林漢浩進,參判洪羲臣陳疏,參議徐俊輔進,行都承旨尹鼎烈進。以趙萬永爲副應敎,以柳訸爲副校理,以李翊會爲修撰,以金敎喜爲修撰,以金羲淳爲刑曹判書,以李相璜爲藝文提學,以尹鼎烈爲同春秋,以徐憙淳爲注書,以趙雲明爲掌樂主簿。兵批,行判書金履陽進,參判金魯敬在外,參議李德鉉病,參知朴孝成入直,左副承旨鄭元容進。以金在昌爲知事,以李彦植爲都摠管,尹益烈爲副摠管,李采·李岳彬爲同知,安時哲爲僉知,李錫龜·成鼎源·李基秀·金壽仁爲五衛將,鄭必秀爲忠壯將,梁德恒·千世澤爲昌德將,張雲璐爲昌慶將,權敦仁·李嘉愚爲文兼,金泰根爲副率,金楗爲宣傳官,柳相亮爲黃海兵使,金爲江原中軍,尹禹鉉爲群山僉使,安性潤爲助泥萬戶,上護軍金在昌,副司直李羲準·趙秀仁,副司果尹命圭·南履懋·趙鐘淳竝單付,知事單金漢泰。
鄭元容啓曰,新除授注書徐憙淳,卽爲牌招入直,何如?傳曰,允。
又啓曰,左邊捕盜大將柳相亮移拜黃海兵使矣。捕將之任,不可一刻暫曠,在前如此之時,有他邊大將兼察之例,今番則何以爲之?敢稟。傳曰,他邊大將兼察。
又啓曰,左邊捕盜大將,有他邊大將兼察之命矣。兼察左邊捕盜大將申鴻周卽爲牌招,聽傳敎,何如?傳曰,允。
兵曹,以徐英輔爲左邊捕盜大將,金煐爲禁軍別將。
鄭元容啓曰,新除授左邊捕盜大將徐英輔卽爲牌招,傳授命召及大將牌·傳令牌,何如?傳曰,允。
又啓曰,明日冬至望闕禮習儀,兩司當爲進參,除在外·未署經外,呈告人員,竝待開門牌招,何如?傳曰,允。
鄭元容,以兵曹言啓曰,今十一月二十日文臣朔試射日次,而以冬至望闕禮習儀相値,不得爲之之意,敢啓。傳曰,知道。
又以備邊司言啓曰,頃因兩湖請災狀啓,所請災結,竝事目湖南二萬結,湖西八千結,特爲許劃之意,覆啓行會矣。卽見全羅監司李魯益,公淸監司權常愼狀啓,則以爲,今此所劃,較諸當俵,實無以塗抹。湖南見減災二千八百三十七結三十四負八束,湖西見減災五千一結三十八負一束,竝依前啓準劃事,請令廟堂稟旨分付矣。近十年來,各道災政,寧優不薄,有加無削,蓋當無前之荐歉,或慮一夫之冤徵,故道臣之以啓以疏,一請再請者,非不知煩猥,而朝家則以寧失之義,深軫曲副,京外遂認以爲例矣。湖南·湖西之今年登熟,近所罕有,川浦未移等新舊災名,雖多有之,湖南之二萬結,湖西之八千結,比摠定數,自有斟量而排劃,此專在於列邑守宰之實心均俵,對揚德意之如何,不患寡患不均,而況初不寡乎?迨此少康,國計民情,欲其兩不受病,而今此兩道臣之更爲陳聞,必欲準劃者,未免過當,一依前劃之數,使之均俵之意,分付,何如?傳曰,允。
又以義禁府言啓曰,卽接月令醫員金宗潤手本,則時囚罪人金鎭鼎素患風眩之症,處冷添劇,晝宵叫痛,轉側須人,方在危重云。罪人病勢如此,則一邊保放,一邊草記,曾有定式矣。金鎭鼎姑爲保放之意,敢啓。傳曰,知道。
吏曹參判洪羲臣疏曰,伏以,臣病與年深,衰亦日異,閉戶叫頓,月且屢矣。不意銓吏及門,授以政紙,亞銓恩點,復玷於臣名,臣誠惝怳踧踖,歷日靡定。聖恩雖感於記簪,賤疾難强於俟駕,自歸逋慢,罰止問備,臣於是,伏枕悚蹙,若添一病。迺者開政有命,召牌儼臨,臣尤驚霣惶,直欲循墻而不可得也。噫,臣於見職,亦旣屢遭,而徒竊華銜,有愧素餐,譬如陳朽之材,無當於藥籠,蹇退之蹄,不任於鞭策,非徒屢試而蔑效,實無自力於堪承,而邇來蒲柳已萎,藥餌爲命,居常澌綴,不比恒人,重以風痺之祟,漸成貞痼之疾,手足麻木,行步艱澁,衰氣不能下滀,痰火從以上升,神識昏霿,形骸瘦鑠,況當近日隆寒之候,又添類疹之症,遍體癱瘓,隨處刺痛,宛轉在床,左右須人,以此病狀,時月之內,萬無蠢動之望。蓋其形顯之症,不是无妄之比,今臣所帶之職,決非養病之地。且況大政隔月,京察在前,凡事務雖與長堂有異,而參坐代斲,自不得不必備乃已,尤不可一刻虛帶也審矣。旣無以强其不可强,則又何敢曠其不可曠,而不思所以仰暴血懇,冀垂體諒也哉?噫,臣受兩朝不世之遇,致位卿列,無一善狀,唯以奔走殫竭,矢心圖報,故顧於是職,非無情勢之艮限,而感恩畏義,忘廉冒膺,亦有年所,今無私義之更引者,則豈敢無故飾,以爲便身之計,而其奈痼纏于身,力不從心何?雙擎華誥,欲起還仆,臣情到此,吁亦慼矣。召命之下,承膺無路,伏地戰悸,惶霣悶隘,玆敢倩人呼寫,疾聲呼籲於天地父母之前。伏乞聖慈,俯察矜憐,特賜遞改,俾便公私,仍治臣瀆擾之罪,以肅朝綱焉。臣無任云云。答曰,省疏具悉。卿其勿辭行公。
上在慶熙宮。停常參·經筵。
藥房提調金履喬,副提調尹鼎烈啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?中宮殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿·中宮殿·嘉順宮·世子宮口傳問安。答曰,知道。
尹鼎烈啓曰,行左承旨朴蓍壽今日不爲仕進,卽爲牌招,何如?傳曰,允。
申綋啓曰,大司憲宋穉圭,掌令李集運,持平玄鎭商·吳熙常在外,執義具康,掌令鄭鴻慶牌不進,監察茶時之意,敢啓。傳曰,知道。
鄭元容啓曰,備邊司郞廳來言,今日賓廳日次,而領議政·左議政未差,右議政南公轍有身病,不得來會云矣,敢啓。傳曰,知道。
又啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
尹鼎烈啓曰,臣鼎烈今日冬至望闕禮習儀進去,下直之意,敢啓。傳曰,知道。
又啓曰,今日冬至望闕禮習儀,憲府則監察代行矣。雖無諫院,依例行禮之意,敢啓。傳曰,知道。
又啓曰,假注書李憲兢身病猝重,勢難察任,今姑改差,何如?傳曰,允。
李憲兢改差,代以鄭知容爲假注書。
傳于鄭元容曰,召對爲之。
傳于李友秀曰,別講爲之。
以執義具康,掌令鄭鴻慶,司諫任百禧牌不進罷職傳旨,傳于申綋曰,只推。
申綋啓曰,守令署經事,命下矣。執義具康,掌令鄭鴻慶,司諫任百禧旣有只推之命。與行大司諫南履翼一體更爲牌招,以爲備員署經之地,何如?傳曰,允。
以執義具康,掌令鄭鴻慶,司諫任百禧再牌不進罷職傳旨,傳于申綋曰,只推。
以右承旨金學淳牌不進罷職傳旨,傳于尹鼎烈曰,只推。
以注書徐憙淳牌不進罷職傳旨,傳于李友秀曰,只推。
以副應敎趙萬永,副校理柳訸,修撰李翊會·金敎喜牌不進罷職傳旨,傳于李友秀曰,只推。
李友秀,以弘文館言啓曰,本館下番闕直,事甚未安,副應敎趙萬永,副校理柳訸,修撰李翊會·金敎喜旣有只推之命,竝卽牌招,以爲推移入直之地,何如?傳曰,允。
以副應敎趙萬永,副校理柳訸,修撰李翊會·金敎喜牌不進罷職傳旨,傳于李友秀曰,只推。
戊寅十一月二十日未時,上御興政堂。召對入侍時,參贊官鄭元容持論語第七卷,侍讀官李若愚持論語第七卷,直閣鄭基善持論語第七卷,假注書宋欽奭持論語第七卷,記注官金履迪持論語第七卷,記事官李湜持論語第七卷,以次進伏訖。上命開卷讀之。若愚讀自子夏曰雖小道,止其惟聖人乎。上曰,參贊官讀之。元容讀自子夏曰仕而優,止哀而止。上曰,閣臣讀之。基善讀自子游曰吾友,止然而未仁。上曰,文義陳之。若愚曰,日知其所無,月無忘其所能者,却與溫故知新相似,溫故知新者,卽聖門爲學之單傳密付也。二者譬如車輪鳥翼,不可偏廢,闕一則不可爲學問之功,聖門之學術,本自如是,而帝王家學問,亦無二致,伏望體念焉。上命掩卷,仍命書傳敎曰,在院承旨入侍。賤臣承命出傳,與右副承旨申綋,同副承旨李友秀偕入進伏。上曰,公事奏之。綋曰,各房無公事矣。上曰,待敎出去乎?元容曰,待敎昨拜注書,不得肅拜,故朝已替直出去矣。上曰,何爲未肅拜乎?元容曰,院規若越次蒙點,則例不得行公矣。上曰,何以則可以無礙乎,前例,何如?元容曰,前亦有如此之時,而原望筒勿施,然後可以無礙矣。上番玉堂李若愚年前亦以低望受點,而陳疏蒙勿施之批矣。上曰,勿施然後當次人雖爲之,亦可無礙行公乎?元容曰,然矣。上曰,待敎何日欲陳疏云乎?元容曰,明日欲陳疏云矣。上命書傳敎曰,下注書原望筒勿施。仍敎曰,閣臣先退,與待敎替番,可也。基善退出。上曰,都承旨·左右承旨何不入來乎?元容曰,都承旨則今日冬至望闕禮進去,左右承旨竝不爲仕進,而右承旨則以昨日違牌之傳旨未下,今日不得請牌,左承旨則纔違牌矣。上命退,諸臣以次退出。
戊寅十一月二十日申時,上御興政堂。別講入侍時,參贊官李友秀,侍讀官李若愚持國朝寶鑑第六卷,待敎徐憙淳,假注書宋欽奭,記注官金履迪,記事官李湜以次進伏訖。上命開卷讀之。若愚讀自以朴英,止但一胡瑗而已。上曰,參贊官讀之。友秀讀自上曰,止亦難得之人也。上曰,閣臣讀之。憙淳讀自趙光祖,止國朝寶鑑卷之十九。上曰,文義陳之。若愚曰,我朝專以科目取人,故凡於文任,皆以科目中人用之,祖宗朝任官,惟賢才之道,或有破格者,卽姜碩德,以非出身而長國子而典文衡者是也。於此可見聖王量才任能之規,不限於資格也。其不爲今日之鑑法繼述乎?伏望體念焉。上命掩卷,仍命玉堂及閣臣先退。若愚·憙淳退出。上命書傳敎曰,坐直承旨入侍。賤臣承命出傳,與右副承旨申綋追入進伏。上曰,公事奏之。綋曰,無公事矣。上曰,左副承旨出去乎?友秀曰,已申退矣。上曰,同副承旨何房?友秀曰,臣工房矣。上曰,右副承旨何房?綋曰,臣推考房矣。上曰,同副承旨年今幾何?友秀曰,四十三歲矣。上曰,兄弟幾何?友秀曰,五兄弟矣。上曰,兄弟幾人登科乎?友秀曰,三兄弟登科矣。上命書傳敎曰,別講爲之。仍命玉堂持羹墻錄以入。履迪承命出傳,與侍讀官李若愚偕入進伏。上命開卷讀之。若愚讀自世祖,止杖流之。上曰,文義陳之。若愚曰,抑近習,自是帝王家聖德事,而唐宋以來,權歸宦寺,裁抑之政,未之聞焉。惟我睿宗朝,聖德卓越百王,諭朝臣以糾察宦寺。大哉王言,可以爲後世之鑑法也。伏望體念繼述之美焉。上曰,閣臣何不入來乎?催促入侍,可也。賤臣承命出傳,與待敎徐憙淳追入進伏。上命掩卷,仍命玉堂及閣臣先退,若愚·憙淳退出。上命退,諸臣以次退出。
上在慶熙宮。停常參·經筵。
鄭元容,以都摠府言啓曰,今日入直內三廳武兼·禁軍及軍兵等,中日習射技,請出標信。傳曰,知道。
申綋啓曰,合辭許久闕啓,事甚未安,除在外·未署經·傳旨未下外,呈告人員,竝卽牌招,何如?傳曰,允。
鄭元容啓曰,來二十五日,朝參日次矣,敢稟。傳曰,停。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
尹鼎烈啓曰,行左承旨朴蓍壽,右承旨金學淳,今日不爲仕進,竝卽牌招,何如?傳曰,允。
又啓曰,刑曹判書金羲淳,除拜後過三日不爲出肅,依定式推考警責,仍卽牌招察任,何如?傳曰,允。
傳于尹鼎烈曰,召對爲之。
傳于李友秀曰,別講爲之。
以右承旨金學淳牌不進罷職傳旨,傳于尹鼎烈曰,只推。
承旨前望單子入之,李光憲·李止淵落點。
申綋啓曰,大司憲宋穉圭,掌令李集運,持平玄鎭商·吳熙常在外,執義具康牌不進,掌令鄭鴻慶牌招啓辭未下,監察茶時之意,敢啓。傳曰,知道。
以執義具康牌不進罷職傳旨,傳于申綋曰,只推。
以掌令鄭鴻慶,司諫任百禧牌不進罷職傳旨,傳于尹鼎烈曰,只推。
尹鼎〈烈〉啓曰,守令署經事,命下矣。掌令鄭鴻慶,司諫任百禧,旣有只推之命,與行大司諫南履翼,一體更爲牌招,以爲備員署經之地,何如?傳曰,允。
申綋啓曰,卽者義禁府都事來言,時囚無得過三日滯囚,曾有定式矣。時囚罪人金宗郁,保放罪人李周鳳·徐有聲·金鎭鼎等,當爲議處,而判義禁金在昌未肅拜,次堂例不得擧行云,判義禁金在昌,卽爲牌招,以爲開坐之地,何如?傳曰,允。
又啓曰,判義禁金在昌牌不進推考傳旨,今方捧入,而開坐命下之後,如是違牌,事甚未安,更爲牌招,何如?傳曰,允。
以副應敎趙萬永,副校理柳訸,修撰李翊會·金敎喜牌不進罷職傳旨,傳于尹鼎烈曰,只推。
尹鼎烈,以弘文館言啓曰,應敎一員,副校理一員未差,校理兪應煥,副修撰權中淸在外,副修撰鄭基善內閣進,下番闕直,已至多日,事甚未安。副應敎趙萬永,副校理柳訸,修撰李翊會·金敎喜,旣有只推之命,竝卽牌招,以爲推移入直之地,何如?傳曰,允。
又以吏曹言啓曰,今此宗廟·各陵·殿宮·園廟冬至祭祭官,當爲磨鍊,而除老病·公故外,實無推移排比之路,依近例,刑官·司饔院官員及年六十已上人員,通融塡差以入,而其中時無職名人員,令該曹口傳付軍職,何如?傳曰,允。
戊寅十一月二十一日午時,上御興政堂。召對入侍時,參贊官尹鼎烈持論語第七卷,侍讀官李若愚持論語第七卷,待敎徐憙淳持論語第七卷,假注書鄭知容持論語第七卷,記注官金履迪持論語第七卷,記事官李湜持論語第七卷,以次進伏訖。上命開卷讀奏。若愚讀,自曾子曰堂堂止論語集註大全卷之十九。上曰,參贊官讀之。鼎烈讀,自論語集註大全卷之二十止論語集註大全卷之二十。上曰,文義陳之。若愚曰,論語一部,今已畢講矣。蓋七篇之中,聖謨洋洋,以至句句言言,何莫非後世之所可取法,把作規矩模範者,而試以堯曰篇所載允執厥中之訓論之,中之一字,始出於堯傳舜受之際,而及夫舜之授禹也,益之以三言,蓋其至精至微之訓,實是千聖心學之淵源也。欲求學問之極工,則固不外於執中之中,而在帝王緝熙之學,尤有切焉,伏願益加體念焉。上命掩卷,仍命玉堂先退。若愚退出。上曰,諸承旨持公事入侍。出榻敎賤臣承命出傳,左副承旨鄭元容,右副承旨申綋,同副承旨李友秀,假注書宋欽奭,追入進伏。上曰,公事讀奏,可也。鼎烈讀奏咸鏡監司狀啓,冬至箋文封進事,元容讀奏水原留守狀啓,都試試取事。上曰,別講爲之。賤臣承命出傳。上曰,座目單子,依召對座目書入,可也。履迪承命書入,侍讀官李若愚持國朝寶鑑第六卷,追入進伏。上曰,開卷讀奏。若愚讀,自國朝寶鑑卷之二十止賜藥餌。上曰,文義陳之。若愚曰,謹稽祖宗朝盛際,致治之要,莫不以得人爲本,故其必擇才而授官,使之久任而責成者,卽我列聖朝垂裕之美法徽謨也。夫同知成均事之爲官,有敎導多士,作成人才之責,其任之不輕伊重,厥惟久矣。粵在中廟之世,才彦彙進,賁飾休治,時則有若尹倬居師儒之職,其所以培養作新之功,不可以一二計,則是官之難人,固不下於三事六卿之任焉。惟我聖祖,以則哲之明,委畀斯人,以盡待賢之功,以致作士之治,則此正後世之所鑑法而繼述者也,惟願深加澄省焉。上命掩卷,上曰,公事持入,可也。賤臣承命持入平安道冬至方物單子。上曰,讀奏,可也。鼎烈承命讀奏,上命玉堂·閣臣先退。若愚·憙淳退出。又命退,承史以次退出。
戊寅十一月二十一日申時,上御興政堂。別講入侍時,參贊官李友秀,侍讀官李若愚持國朝寶鑑第六卷,待敎徐憙淳,假注書鄭知容,記注官安亨鎭,記事官李湜,以次進伏訖。上命開卷讀奏。若愚讀,自夏四月止恐未易也。上命陳文義。若愚曰,竊惟我朝,自國初設爲科制,以爲用人之階,故良臣碩輔,皆從科目中進身,則科目取人非不美矣。然而科試之法,專事功令,以其一日所作文字,較工拙而定優劣者,亦非取士之古制,而末流之弊,勢所必然,故恭惟我中宗大王,深軫其弊,設爲賢良薦,親策試取,得人之休,於斯爲盛。此法行之未幾,爲其時宵小輩所猜忮,旋罷賢良之科,至今有志之士,莫不爲之歎惜。顧其立法之本意,比之於功令較藝,其得失果何如哉?若使此法久而遵行,則何憂乎?賢才之不得,亦安有科目累人之弊乎?伏願體念焉。上命掩卷,上命書傳敎曰,坐直承旨入侍。賤臣承命出傳,右副承旨申綋追入進伏。上命玉堂先退。若愚退出。上命書傳敎曰,別講爲之。仍命羹墻錄及綱目入之。賤臣承命出傳,持入羹墻錄及綱目周紀卷,侍讀官李若愚持羹墻錄第一卷,偕入進伏。上命開卷讀奏。若愚讀,自成宗嘗御止立命竄胤。上曰,文義陳之。若愚曰,官爵者,朝廷之公器,非近習內謁之所可干囑者也,故在昔成宗朝,奉保夫人,有官人之請,敎以因內謁爵人,於國政何。大哉王言,其所以重官爵抑女謁之政,逈出於百王,可法於後世。祖宗朝治法政謨,固多有繼述之事,而至於此等處,尤宜監法。伏願殿下於官人之際,必以擇賢才杜倖門爲務焉。上曰,綱目讀奏,可也。若愚承命讀奏。上命掩卷。若愚曰,本館下番闕直,已至多日,事甚未安,副應敎趙萬永,副校理柳訸,修撰李翊會·金敎喜,旣有只推之命,竝更牌招,推移入直之地,何如?上曰,依爲之。出擧條綋曰,監察以茶時牌入來,臣是推考房也,出見還入爲宜乎?上曰,同副承旨出見,可也。友秀承命出,還入進伏。綋曰,明日傳香,禮房承旨,當爲齋宿,而右承旨金學淳,只推傳旨纔下,而聞有實病,左承旨朴蓍壽,亦有實故云矣。上曰,左承旨·右承旨竝許遞,前望單子入之,待下批牌招察任。出榻敎仍命持入承旨前望。賤臣承命持入。上命玉堂·閣臣先退。若愚·憙淳退出。又命退,承史以次退出。
上在慶熙宮。停常參·經筵。
李友秀啓曰,大司憲宋穉圭,掌令李集運,持平玄鎭商·吳熙常在外,執義具康差祭,掌令鄭鴻慶傳旨未下,監察茶時之意,敢啓。傳曰,知道。
以司諫任百禧,掌令鄭鴻慶牌不進罷職傳旨,傳于李友秀曰,只推。
鄭元容啓曰,守令署經事,命下矣。掌令鄭鴻慶,司諫任百禧,旣有只推之命,與行大司諫南履翼一體牌招,以爲備員署經之地,何如?傳曰,允。
李友秀啓曰,判義禁金在昌再牌不進推考傳旨,今方捧入,而開坐命下之後,連事違召,無意承膺,事體所在,誠極未安。所當更請牌招,而係是一日三牌,何以爲之?敢稟。傳曰,更爲牌招。
又啓曰,判義禁金在昌,疏批已下,卽爲牌招開坐,何如?傳曰,允。
傳于李光憲曰,召對爲之。
兵曹口傳政事,副司果單林東鎭·沈英錫·李鎭華。
以副應敎趙萬永,副校理柳訸,修撰李翊會·金敎喜再牌不進罷職傳旨,傳于鄭元容曰,只推。
鄭元容,以弘文館言啓曰,本館下番闕直,已至多日,事甚未安。副應敎趙萬永,副校理柳訸,修撰李翊會·金敎喜,旣有只推之命,竝卽牌招,以爲推移入直之地,何如?傳曰,允。
申綋,以備邊司言啓曰,頃因嶺南道臣狀請,事目災外三千六百結,特爲加劃之意,覆啓行會矣。卽見該監司金魯敬狀啓,則以爲,當初請災之數,已極精約,若或見減於此,則實無以塗抹分排,不足災一千七十一結二十二負四束,依前啓準劃事,請令廟堂速卽稟處矣。近來諸道之災請,以啓以疏,期於準劃乃已,雖在曩時大無之歲,猶非內外相須之義,而今又便成已例,兩湖道臣之請,纔以此措辭防啓矣。今番嶺南之給災,比壬·癸兩年特加優厚者,果以其被旱未移之不能無尺朽也,若使列邑守宰,盡心均俵,則已劃之數,不患其寡,國計民勢,庶幾兩不受病,依前劃分俵之意,分付,何如?傳曰,允。
判義禁金在昌疏曰,伏以吉慶咸湊,坤殿順娩,中外胥忭,曷有其極?仍伏念臣於金吾之銜,竊有私義之難冒者。每當叨拜,輒犯逋慢之罪,而聖明曲賜體諒,臣心恒切感祝。今者復叨之銜,又是當辭之職,則廉防之不可壞也猶前,艮限之不可越也猶前,臣之去就,一如前日,議處命下,而不敢冒膺,荐犯違傲,仰暴衷懇。伏乞聖慈,俯垂鑑燭,亟賜遞改,仍勘臣慢命之罪,以肅朝綱,千萬幸甚。臣無任云云。答曰,省疏具悉。卿其勿辭行公。
戊寅十一月二十二日申時,上御興政堂。召對入侍時,參贊官李光憲持詩傳第一卷,侍讀官李若愚持詩傳第一卷,待敎徐憙淳持詩傳第一卷,假注書鄭知容持詩傳第一卷,記注官安亨鎭持詩傳第一卷,記注官李衡柱持詩傳第一卷,以次進伏訖。上命開卷讀奏。若愚讀,自詩集傳序止示久遠。上曰,文義陳之。若愚曰,夫詩者,發性情而形言語者也。上而郊廟之樂歌,下而委巷之謳謠,莫不隨政化之得失。而有正變之別焉,故先王陳詩,以觀民風,詩之所以有關於治道時運也大矣。世稱史冊,可驗歷代治忽之蹟,而臣則謂詩之所驗政治得失,風俗汚隆,較諸史冊,尤爲親切著明。苟於斯深加澄省,考古驗今,則裨益治道,其功不少,伏望體念焉。上曰,參贊官陳之。光憲曰,玉堂所奏甚好,臣則別無可陳者矣。上曰,閣臣陳之。憙淳曰,詩之序文,爲三百篇之要領,先從序文上玩繹,實爲觀詩之要,伏願留念焉。上命掩卷,上命書傳敎曰,坐直承旨入侍。仍命持公事以入。賤臣承命出傳,右承旨鄭元容追入進伏。上曰,有公事乎?元容曰江原監司罪人到配啓本持入矣。上曰,入之。元容跪傳夾侍而上之。上命玉堂先退。若愚退出。又命左承旨先退。光憲退出。上命書傳敎曰,別講爲之。賤臣承命出傳。上曰,座目單子,上番出去書入,而參贊官以右承旨書之,可也。亨鎭承命書入,侍讀官李若愚持國朝寶鑑第六卷,偕入進伏。上命開卷讀奏。若愚讀,自薦擧科止如此矣。上命陳文義。若愚曰,弘文錄圈取之法,肇自國初,而其設法之本意信美矣。蓋圈法則參互衆見,博詢僉謀,非比若政望之偏係一人之好惡取舍,故在昔中宗朝,相臣安瑭之言以爲,中國官制亦如此云爾,則我朝得人之盛,蓋由於此,而近來則圈取之際,或不無濫竽之歎,賢才之進用,漸不如古。惟願殿下,取法中朝之美制,修明國朝之成憲,以之授賢而任能,則得人之盛,庶可復見於今日,伏望體念焉。上命掩卷,仍命綱目入之。賤臣承命持入。上曰,讀奏,可也。若愚承命讀西漢紀一遍。上命掩卷,仍命玉堂及閣臣先退。若愚·憙淳退出。又命退,承史以次退出。
上在慶熙宮。停常參·經筵。
李友秀啓曰,大司憲宋穉圭,掌令李集運,持平玄鎭商·吳熙常在外,執義具康差祭,掌令鄭鴻慶傳旨未下,監察茶時之意,敢啓。傳曰,知道。
鄭元容啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
傳于鄭元容曰,召對爲之。
李友秀啓曰,判義禁金在昌牌不進推考傳旨,今方捧入,而開坐命下,已爲經宿,如是違牌,事甚未安,更爲牌招開坐,何如?傳曰,允。
又啓曰,判義禁金在昌牌不進推考傳旨,今方捧入,而開坐命下,已至多日,連事違召,無意承膺,事體所在,誠極未安,更爲牌招,何如?傳曰,允。
又啓曰,判義禁金在昌再牌不進推考傳旨,今方捧入,而開坐命下,已至多日,連事違傲,無意承膺,事體道理,俱極未安。所當更請牌招,而係是一日三牌,何以爲之?敢稟。傳曰,更爲牌招。
以掌令鄭鴻慶牌不進罷職傳旨,傳于李友秀曰,只推。
傳于李止淵曰,別講爲之。
傳于鄭元容曰,再明日當詣璿源殿,親行茶禮,該房知悉。
尹鼎烈啓曰,守令署經事,命下矣。諫院則獻納李彦淳在外,正言朴潞壽·睦台錫未署經,只有司諫任百禧一人,行大司諫南履翼,卽爲牌招。憲府則大司憲宋穉圭,掌令李集運,持平玄鎭商·吳熙常在外,掌令鄭鴻慶差祭,只有執義具康一人,無以備員署經,何以爲之?敢稟。傳曰,諫院臺諫牌招。
又啓曰,守令署經事,命下矣。諫院則行大司諫南履翼牌不進,獻納李彦淳在外,正言朴潞壽·睦台錫未署經,只有司諫任百禧一人,行大司諫南履翼,更爲牌招。憲府則大司憲宋穉圭,掌令李集運,持平玄鎭商·吳熙常在外,掌令鄭鴻慶差祭,只有執義具康一人,無以備員署經,何以爲之?敢稟。傳曰,諫院臺諫,更爲牌招。
申綋,以兵曹言啓曰,今十一月二十五日大駕詣昌德宮璿源殿茶禮親行時,何營軍兵隨駕,何營軍兵留陣,禁軍及馬步軍,以幾番幾哨磨鍊,而餘軍留營,何以爲之乎?敢稟。傳曰,訓局步軍二十二哨,馬軍六哨,兩營出入番京鄕軍及出入番騎士六番,訓將都領爲先後廂,御將率該營標下軍及訓局外入直軍及北一營馬兵留陣,禁軍七番隨駕,留營,置之,可也。
傳于鄭元容曰,發遣吏郞,諸執事淸齋與否,摘奸以來。
以副應敎趙萬永,副校理柳訸,修撰李翊會·金敎喜牌不進罷職傳旨,傳于鄭元容曰,只推。
以慶尙監司金魯敬狀啓,薦新及進上生靑魚,限內不得封進,惶恐待罪事,傳于鄭元容曰,勿待罪事,回諭。
鄭元容,以成均館大司成意啓曰,本館入直久任郞廳外,他郞不得入直,若有代員替直之事,則草記代直事,曾有定式矣。司成李瀅夏,直講金周默,典籍崔秀俊,俱爲差祭進去,時無入直之員,以他郞官姑爲代直,何如?傳曰,允。
戊寅十一月二十三日未時,上御興政堂。召對入侍時,參贊官李止淵持詩傳第一卷,侍讀官李若愚持詩傳第一卷,待敎徐憙淳持詩傳第一卷,假注書宋欽奭持詩傳第一卷,記注官金履迪持詩傳第一卷,記注官李衡柱持詩傳第一卷,以次進伏訖。上命開卷讀之。若愚讀,自使夫學者止於此焉變矣。上曰,文義陳之。若愚曰,三百篇要領之旨,昨已仰陳,而孔夫子編詩之意,專出於勸善懲惡,使夫後之學者,因此而考其得失,辨其邪正,而漢儒注疏家,皆從序說,汨其本旨,不無傅會穿鑿之歎。及夫朱夫子,倡明絶學,斥去舊說,發揮章句,然後夫子編詩之本意,煥然復明。今我殿下,居君師之位,凡於表章經術之際,一遵朱夫子講明之義,則不但爲聖學之裨補,以至家塾黨序之間,明經講道之儒,趨向不貳,學術歸正,其必有丕變日新之效矣,伏望深加聖念焉。上命掩卷,仍命玉堂先退。若愚退出。上曰,諸承旨持公事入侍。出榻敎賤臣承命出傳,行都承旨尹鼎烈,右承旨鄭元容,左副承旨申綋,右副承旨李友秀,假注書鄭知容追入進伏。上曰,公事奏之。鼎烈曰,臣吏房,無公事矣。止淵曰,臣戶房代房,無公事,而本房工房,亦無公事矣。元容曰,臣禮房,無公事矣。綋曰,臣兵房,有公事矣。仍讀奏慶尙左水使狀啓,戰船將差定事。友秀曰,臣刑房,有公事矣。仍讀奏慶尙監司啓本,罪人到配事。鼎烈曰,臘劑所入麝香,合爲三百二十餘部,而秋等所捧爲二百六十餘部,計其不足之數爲六十部矣。依已例,令戶曹別貿取用似好,故敢此仰達矣。上曰,依此爲之也。鼎烈曰,羅蔘·戶蔘中,取其蠹損者,入用於臘劑,自是已例,故敢此仰達矣。上曰,依此爲之也。上曰,右承旨·同副承旨外,他承旨先退。鼎烈·綋·友秀退出。上命書傳敎曰,別講爲之。賤臣承命出傳。仍命上番出去,書座目單子以入,而閣臣以右承旨爲之,玉堂下番以待敎爲之,可也。履迪承命書入,侍讀官李若愚持國朝寶鑑第六卷,偕入進伏。上命開卷讀之。若愚讀,自五月以金湜止設書肆于京城。上曰,文義陳之。若愚曰,觀於以金湜爲大司成之事,有以知祖宗朝立賢無方之義也。蓋金湜,初非文科出身,而置之師儒之任,則其不拘資格,建官惟賢之意,豈不休哉?金湜之爲此官也,學者多聚云爾,則其與宋朝胡瑗之任國子,四方歸之,庠舍不能容,可以匹美矣。此專由於中宗朝知人任人之致,而人君用人之道,必以量才授職爲貴,則不但師儒之職爲然,雖在微官庶僚,亦莫不然,以此推類,似好矣。上曰,下番陳之。憙淳曰,金湜之文學行誼,卽先正臣趙光祖之流亞也。當時碩儒,接武而起,其後門人,多有成德之人,百世之下,可以想見其風。竊觀聖朝擢置師儒之任者,實由則哲之明,固欽仰萬萬,而此云其在家時,學者或有買家就隣者,則亦可見有朋自遠方之意。以草萊一儒之學,猶能致此,則況在上之人,躬行至化,求賢如渴,則其風動四方,作成人士之效,雖有一藝一能,皆欲願立於朝矣,伏願省覽焉。上命掩卷,仍命申時公事入之。賤臣承命持入。止淵·元容讀奏大省記。上命入之。若愚曰,本館下番闕直,已至多日,事甚未安,副應敎趙萬永,副校理柳訸,修撰金敎喜,只推之命已下,竝卽牌招,推移入直之地,何如?傳曰,依爲之。出擧條上命書傳敎曰,再明日當詣璿源殿,親行茶禮,該房知悉。上曰,注書出去,公事持入。賤臣承命持入。上曰,讀奏,可也。止淵讀奏北兵使吳毅常狀啓,試取事,元容讀奏北兵使吳毅常狀啓,試取事。上命入之,仍命玉堂先退。若愚·憙淳退出。又命退,諸臣以次退出。
戊寅十一月二十三日申時,上御興政堂。別講入侍時,參贊官鄭元容,侍讀官李若愚持國朝寶鑑第六卷,待敎徐憙淳,假注書宋欽奭,記注官金履迪,記注官李衡柱,以次進伏訖。上命開卷讀之。若愚讀,自上嘉鄭譍·奇遵止觀者以千數。上曰,文義陳之。若愚曰,恭惟我中宗大王,輔養元子,靡不用極,有若趙文正諸賢爲輔養官,而親臨筵席,聽元子講讀。聖意蓋出於三代聖王早諭敎之義也,臣固欽仰贊歎之不暇,而今我東宮邸下,春秋漸盛,睿姿卓越,頻臨書筵,學問將就,固無待乎賓僚講讀之功,而在殿下勤輔養早諭敎之道,則恐不宜少緩,而大抵言敎不如身敎。惟願殿下,克勤講學,益懋政事,以爲身敎之方,則其於輔導,尤有實效之茂著,故敢此仰陳,伏望體念焉。上命掩卷。上曰,坐直承旨入侍。出榻敎仍命持公事以入。賤臣承命出傳,同副承旨李止淵追入進伏,讀奏判義禁推考傳旨及大司諫推考傳旨。上命書傳敎曰,夜對爲之。賤臣承命出傳。又命上番出去,書座目單子以入,而參贊官則以同副承旨爲之,閣臣則以右承旨爲之,下番則以正字爲之,可也。若愚·憙淳退出,履迪承命書入座目,而進講冊子,亦爲持入,侍讀官李若愚,典經徐憙淳,各持孟子第三卷,偕入進伏。上命開卷讀之。若愚讀,自然則治天下止孟子集註大全卷之五。上曰,下番讀之。憙淳讀,自孟子集註大全卷之六止此之謂大丈夫。上曰,參贊官讀之。止淵讀,自周霄曰止食功也。上曰,閣臣讀之。元容讀,自萬章問曰止何畏焉。上曰,文義陳之。若愚曰,孟子之功,專在於闢異端辨邪說,而許行之徒,以南蠻之俗,汚中華之風,則辭而辨之,夷之之學,以墨子之道,亂聖人之敎,則斥而距之。一生苦心,只爲扶正學閑聖道,可謂孔子後一人,而後世學者,不能究原本意,洞見道體,李泰伯非聖之辨,司馬溫公疑孟之論,疑惑滋甚。賴有程·朱諸夫子,始乃倡明絶學,尊崇表章,正統復傳。惟我殿下,居君師之位,任繼開之責,表章朱夫子之道,倡明朱夫子之學,則是爲傳孟氏之緖而繼先聖之統矣,伏望體念焉。上曰,下番陳之。憙淳曰,大凡自上達下,莫不各有所當之職,大人則有大人之事,小人則有小人之事。大人勞心以治人,小人勞力以事上,未有心與力之竝勞者也。堯之於舜,舜之於禹·皐陶,皆以不得爲己憂,雖欲暇憂於百畝,其可得乎?古云勞於求賢,逸於任賢,其不得也,雖以爲憂,旣得之,任各當其職,人各奏其功,亦可無爲而正南面而已。是故爲治國者,必以求賢爲先務,此等處如是推覽焉。上曰,參贊官陳之。止淵曰,臣別無可達之辭矣。上曰,閣臣陳之。元容曰,臣亦無仰達之辭矣。上命玉堂先退。若愚·憙淳退出。又命退,諸臣以次退出。
上在慶熙宮。停常參·經筵。
藥房提調金履喬,副提調尹鼎烈啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?中宮殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿·中宮殿·嘉順宮·世子宮,口傳問安。答曰,知道。
李友秀啓曰,大司憲宋穉圭,掌令李集運,持平玄鎭商·吳熙常在外,執義具康,掌令鄭鴻慶差祭,監察茶時之意,敢啓。傳曰,知道。
申綋啓曰,禁衛營將官來言,〈今日〉本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
傳于鄭元容曰,禮房承旨馳詣宗廟·永禧殿·景慕宮,奉審摘奸,仍詣受香諸處,奉審摘奸以來。
鄭元容啓曰,明日冬至望闕禮,依例爲之之意,敢啓。傳曰,知道。
尹鼎烈啓曰,注書趙錫龜,自鄕上來云,卽爲牌招察任,何如?傳曰,允。
以副應校趙萬永,副校理柳訸,修撰金敎喜牌不進罷職傳旨,傳于鄭元容曰,只推。
鄭元容,以弘文館言啓曰,應校一員,副校理一員未差,副應敎趙萬永,修撰李翊會差祭,校理兪應煥,副修撰權中淸在外,副修撰鄭基善內閣進,本館下番闕直,已至多日,事甚未安,副校理柳訸,修撰金敎喜,旣有只推之命,竝卽牌招,以爲推移入直之地,何如?傳曰,允。
李友秀啓曰,判義禁金在昌三牌不進推考傳旨,今方捧入,而開坐命下,已至多日,連事違召,無意承膺,事體所在,誠極未安。所當更請牌招,而係是一日四牌,何以爲之?敢稟。傳曰,更爲牌招。
又啓曰,判義禁金在昌牌不進推考傳旨,今方捧入,而開坐命下,已至多日,連事違召,不卽承膺,事體所在,誠極未安,更爲牌招,何如?傳曰,允。違牌勿爲呼望。
傳于申綋曰,明日出宮內門路,以廣達門爲之。
李止淵啓曰,明日大駕詣昌德宮後,王大妃殿·嘉順宮問安,何承旨進去乎?敢稟。傳曰,同副承旨進去。
李止淵啓曰,藝文提學李相璜,旣入闕中,不爲肅謝,直爲出去,事甚未安,推考,何如?傳曰,允。
尹鼎烈啓曰,義興縣監趙學濂,諫院則雖已署經,憲府則大司憲宋穉圭,掌令李集運,持平玄鎭商·吳熙常在外,掌令鄭鴻慶差祭,只有執義具康一人,無以備員署經,何以爲之?敢稟。傳曰,一司除署經。
申綋,以都摠府言啓曰,今日入直內三廳武兼·禁軍及軍兵等,當爲中日習射技,而冬至前一日相値,不得設行之意,敢啓。傳曰,知道。
又以都摠府言啓曰,今十一月二十五日大駕詣昌德宮·璿源殿茶禮親行時,侍衛·寶劍·守宮,當爲備員,而副摠管安橚在外,李勉植差祭,都摠管李彦植有身病,一員未差,無以備員。令政院稟旨變通,仍令該曹口傳差出,待下批牌招,以爲備員侍衛之地,何如?傳曰,允。
又啓曰,因都摠府草記,今二十五日大駕詣昌德宮·璿源殿茶禮親行時,侍衛·寶劍·守宮,當爲備員,而副摠管安橚在外,李勉植差祭,都摠管李彦植有身病,一員未差,無以備員,令政院稟旨變通,仍令該曹口傳差出,待下批牌招事,允下矣。合有變通之道,何以爲之?敢稟。傳曰,竝許遞。
兵曹口傳政事,以趙德潤爲都摠管,李志淵·朴宗京·李元植爲副摠管。
尹鼎烈,以吏曹言啓曰,卽接司僕寺牒報,則以爲,明日擧動時,本寺正例爲玉轎差備,而正李羲肇奉命出疆,無以擧行云,正李羲肇改差,其代,口傳以入之意,敢啓。傳曰,知道。
吏曹口傳政事,以李應圭爲司僕正。
鄭元容,以禮曹言啓曰,五禮儀,大臣之喪,自上有擧哀之節,而取考謄錄,則有齋戒相値,不爲磨鍊矣,毓祥宮中朔大祭齋戒相値,不得循例取稟之意,敢啓。傳曰,知道。
又啓曰,卒判府事徐邁修成服日,遣近侍致弔事,禮曹單子啓下矣。何承旨進去乎?敢稟。傳曰,左承旨進去。
申綋,以兵曹言啓曰,考見諸道今秋官鎭門聚點狀啓,則黃海前兵使徐有鳳狀啓中,道內團束軍兵聚點時,海州等三邑鎭,戰馬瘦駑,服色麤劣,軍器什物,不無執頉云。公淸兵使趙雲衢狀啓中,道內編伍軍兵聚點時,石城等三邑,服色間多渝傷,器械亦或朽破云,全羅兵使柳和源狀啓中,道內束伍軍兵聚點時,龍安等二邑,器械或有破傷,服色間多渝弊,鍊習之節,未免生疎云矣。官鎭門聚點,旣係詰戎之政,軍器什物,乃是陰雨之備,則常時不能檢飭,亦不修改,致有此執頉之擧,其在戎政,誠甚疎忽。各該道執頉當該邑鎭守令·邊將,竝推考警責,何如?傳曰,允。
上在慶熙宮。停常參·經筵。
大殿·王大妃殿·中宮殿·嘉順宮·世子宮,內閣·政院·玉堂·朝廷二品以上·六曹堂上·大司諫冬至單子問安。答曰,知道。
大駕詣昌德宮璿源殿入齋室後,世子宮遣宮官問安。答曰,知道。王大妃殿·嘉順宮,遣承旨問安。答曰,知道。茶禮後,內閣·政院·玉堂·藥房口傳問安。答曰,知道。還內後,內閣·政院·玉堂·藥房口傳問安。答曰,知道。
申綋啓曰,司僕寺內乘來言,捲簾毛帳,取稟。傳曰,捲三面。
李友秀啓曰,大司憲宋穉圭,掌令李集運,持平玄鎭商·吳熙常在外,執義具康,掌令鄭鴻慶差祭,監察茶時之意,敢啓。傳曰,知道。
申綋啓曰,備邊司郞廳來言,今日賓廳日次,而動駕相値,不得來會云矣,敢啓。傳曰,知道。
李友秀啓曰,啓覆,例於陽復前擧行矣。今因三公不備,京外啓覆,依近例退行之意,敢啓。傳曰,知道。
傳于申綋曰,侍衛軍兵毛具。
李止淵啓曰,臣以王大妃殿·嘉順宮問安進去,下直之意,敢啓。傳曰,知道。
傳于李止淵曰,召對爲之。
傳于鄭元容曰,別講爲之。
傳于李止淵曰,別講爲之。
傳于李止淵曰,留院上疏入之。
以副校理柳訸,修撰金敎喜牌不進罷職傳旨,傳于鄭元容曰,只推。
鄭元容,以禮曹言啓曰,今十一月二十五日冬至諸道所封賀箋中,慶尙左兵使金守基,以應封官兼別軍職,故依例各爲封箋矣。一體看審捧入之意,敢啓。傳曰,知道。
又以禮曹言啓曰,頃因備邊司草記,産室設廳後,內外試射放,例皆停止,外道勢難趨期知委,而京試則不可循例開場,且覆試期在明春,退行無窘迫之端,武科初試日字,令該曹,更爲推擇擧行事,允下矣。來己卯式年武科京試初試日字,令日官全宗周推擇,則來二月二十九日爲吉云,以此日知委擧行,何如?傳曰,允。
申綋,以兵曹言啓曰,來十二月己卯正月當上番騎兵二百八名,依定式,本曹點考後,仍令該曹,襦衣題給之意,敢啓。傳曰,知道。
平安監司李肇源疏曰,伏以臣情實難冒,義在必遞,申控咫尺之守,顒俟譴何之降。乃於本月二十日,伏奉聖敎遠宣,上下一百有五言,諭之以是非所在,婦孺必知,申之以勒加之說,又何疏辨?責臣以違越朝禁,勉臣以毋敢廢務,字字恩言,如父詔子,諄複嚴重,逈出尋常,雖使臣自爲之說,無以出此,況又疏本還下,恩出敦勅,越俸薄勘,罪反爲榮,臣雙擎九頓,感涕橫襟,繼之以惶懍恧蹙,不知躬之所措。臣誠愚昧奊詬,而豈不知藩邑之間,戒在損體,橫逆之來,莫如無辨,亦豈不知亞官替啓,禁條昭揭,違制常憲,王府則有哉?惟我殿下,光御以來,禮讓興行,關和修明,中外大小,綱紀相制,等威秩然,罔敢有越厥職者,而如臣不肖,猥膺方面之任,威望不足慴下,誠信不足服人,持躬乏砥礪之實,按事昧吐茹之宜,畢竟論一犯科之守宰,反速非理之悖說,上貽淸朝之羞辱,下招四方之駭笑,遭罹轉益奇怪,擧措徒歸猖披,使西門鎖鑰之重,緣臣而玷汚無餘,若論溺臣職而辱君命,臣無所逃其罪矣。臣持此罪負,更何敢建牙樹纛,抗顔居旬宣之地哉?且臣之所叨,卽世所稱雄藩膴職,以臣今日情踪,揚揚然號於衆曰,彼固妄耳,於我乎何有?夤仍盤礴,不早引去,又未免貪戀淟涊之目,則將以何辭自解乎?此政雕陵之蟬,得美蔭而忘其身也。臣雖汚下,豈忍爲此態也?噫,匹夫之懷璧宜戒,平地之駭浪未定,臣之遇是辱,卽以有是職也。旣不欲與彼較挈,則只當謹避之而已。此所以昧瀆聽之懼,犯違禁之罪,疏籲而不知止,營務之不暇恤也,此豈臣可已而不已哉?顧今災歲窮冬,民事方殷,一日瘝曠,爲弊滋大。最是殿最封啓,期在來初,而臣以論勘邑倅,厚被人言,則黜陟之政,尤非臣所敢承當。考績定限,不容暫愆,守株微諒,決難仍蹲,惟有一遞,可以公私兩便,玆敢畢暴肝膈,冒死鳴號。伏乞聖慈,天地父母,念重任之不可虛縻,察微懇之非出假飾,亟削臣所帶藩任,重勘臣前後罪戾,俾臣得以避遠危機,歸伏田廬,以卒承造化生成之澤,不勝大願。臣無任云云。答曰,省疏具悉。日前飭敎何如,而又以不可行考績爲辭,此則非廢務乎?何其不念大體?惟事呶呶悻悻也,甚爲卿慨惜。卿其更勿煩辭行公。
戊寅十一月二十五日辰時,上詣昌德宮。璿源殿冬至茶禮親行動駕入侍時,行都承旨尹鼎烈,左承旨李光憲,右承旨鄭元容,左副承旨申綋,右副承旨李友秀,同副承旨李止淵,記事官趙錫龜,假注書鄭知容,記注官金履迪,別兼春秋趙琮鎭,檢校提學沈象奎,檢校直提學李存秀,直提學朴宗薰,檢校直閣徐俊輔,直閣鄭基善,待敎徐憙淳,以次侍立。時至,通禮跪啓請外辦,上具翼善冠·衮龍袍,乘輿出興泰門。藥房都提調南公轍,提調金履喬,副提調尹鼎烈進前奏曰,早朝勞動,聖體,若何?上曰,一樣矣。由顯謨門,至廣達門。通禮跪啓請降輿乘輦。上降輿乘輦,出建明門·興化門,進發至敦化門,由進善門,至仁政門,降輦乘輿,由仁政殿,入萬安門。入齋室後,問安勿爲之。出榻敎仍敎曰,茶禮當日內親行,大臣·閣臣行禮置之。行禮後,命入外辦。通禮跪啓請外辦。上出萬安門,乘輿至仁政門外,降輿乘輦,出進善門·敦化門進發,至夜照峴。止淵進前奏曰,臣奉命問安于王大妃殿·嘉順宮是白乎,則答以知道,故敢此仰達矣。上曰,唯。入興化門·建明門,至廣達門。通禮跪啓請降輦乘輿。上降輦乘輿,入顯謨門·興泰門,命出標信解嚴。諸臣以次退出。
戊寅十一月二十五日午時,上御興政堂。召對入侍時,參贊官李止淵持詩傳第一卷,侍讀官李若愚持詩傳第一卷,待敎徐憙淳持詩傳第一卷,假注書鄭知容持詩傳第一卷,記注官安亨鎭持詩傳第一卷,別兼春秋趙琮鎭持詩傳第一卷,以次進伏訖。上命開卷讀奏,若愚讀,自若夫雅頌止朱某書。上曰,文義陳之。若愚曰,序文之要領文義,前已仰陳,而二南之正風,雅·頌之正聲,固已無論,雖以變雅言之,此亦一時賢人君子憫時病俗之言也。至於變風諸篇,間多發情性而止禮義,猶有先王之遺澤,故詩之全體,人事天理,無有不備。格致誠正之功,此爲之本,而至若帝王家治平之道,亦不外是。程子曰,讀詩只觀大義,不必章解句釋。夫大義云者,卽所謂性情隱微,言行樞機,非名物度數之謂也。今我殿下,以此進講,實與庸·學·語·孟學問之次第,功效之淺深,相爲表裏,而其於修齊治平上工夫,自有條理之秩然,以此省覽,似好矣。上曰,參贊官陳之。止淵曰,臣則更無可仰陳者矣。上曰,閣臣陳之。憙淳曰,臣亦無仰達之辭矣。上命掩卷,仍命玉堂先退。若愚退出。上曰,在院承旨入侍。出榻敎仍命公事入之。賤臣承命出傳,行都承旨尹鼎烈,左承旨李光憲,右承旨鄭元容,左副承旨申綋,右副承旨李友秀,記事官趙錫龜追入進伏。上曰,各房公事竝入之,無公事房先退,可也。鼎烈·光憲退出。止淵曰,臣工房,亦無公事矣。欲退出。上曰,參贊官勿爲先退也。止淵還爲進伏。上命退,諸臣以次退出。
戊寅十一月二十五日未時,上御興政堂。別講入侍時,參贊官鄭元容,侍讀官李若愚持國朝寶鑑第六卷,待敎徐憙淳,記事官趙錫龜,記注官安亨鎭,別兼春秋趙琮鎭,以次進伏訖。上命開卷讀奏。若愚讀,自冬十月止功利之源。上曰,文義陳之。若愚曰,爵賞,人君之所愼重也,慳吝固非得宜,而冒濫尤爲可戒,必也德懋官功懋賞,使皆得中爲善政,故三代盛時,官不必備,惟其人,有曰,其難其愼。此後世人主之所當監法,而不可以濫授也,明矣。在昔中宗朝,御極初錄勳之時,不無濫冒之弊,自上悉燭其狀,至有削勳之擧,此誠盛德事也。伏望鑑法于此,凡於官人賞人之際,益加愼重之義,似好矣,惟願體念焉。上命掩卷,上曰,同副承旨入侍。出榻敎賤臣承命出傳,止淵追入進伏,上命讀奏公事。止淵讀奏全羅監司啓本,罪人到配事。上曰,右副承旨入侍。出榻敎賤臣承命出傳,友秀追入進伏。上命讀奏公事。友秀讀奏咸鏡監司狀啓,刑曹關文祗受事。若愚曰,本館下番闕直,今已多日,事甚未安,而副校理柳訸,修撰金敎喜,旣有只推之命,與副應敎趙萬永一體牌招,推移入直,何如?上曰,依爲之。出擧條元容曰,日前因玉堂牌招草記批旨,有姑降入直之敎,而今至多日,尙闕下番,誠甚未安,而今聞玉堂諸員,或在外,或有僚嫌,無以備員就直云,甚可悶,故玆仰達矣。上曰,注書番爲誰?元容曰,假注書鄭知容矣。上曰,上下番爲誰?元容曰,下番則別兼春秋趙琮鎭,上番則兼春秋安亨鎭矣。上命書傳敎曰,別講爲之。仍命玉堂出去,持羹墻錄以入。又敎曰,上番出去,書座目單子以入,而參贊官則以同副承旨爲之,閣臣則以右承旨爲之。亨鎭承命書入,侍讀官李若愚,持羹墻錄第一卷還入進伏。上命開卷讀之。若愚讀,自命揭規戒止步還其家。上曰,文義陳之。若愚曰,婚姻之禮,人倫之始也,配匹之際,生民之本也,故古昔聖賢,莫不以婚禮爲重,有冕而親迎之儀。惟我中宗朝,有志復古,臨筵詢問,其時廷議,或以五禮儀爲據,或以古禮參互陳對,而猗我中廟,特遵古禮,爰行親迎之儀。大聖人博採衆議,躬行古禮之盛德美事,實爲後世之所可監法,伏願深留聖念焉。上命掩卷,仍命玉堂·閣臣先退。若愚·憙淳退出。又命退,承史以次退出。
戊寅十一月二十五日申時,上御興政堂。別講入侍時,參贊官李止淵,侍讀官李若愚持國朝寶鑑第六卷,待敎徐憙淳,假注書鄭知容,記注官安亨鎭,別兼春秋趙琮鎭,以次進伏訖。上命開卷讀奏。若愚讀,自諸道有日變止勉以予意。上曰,文義陳之。若愚曰,敎育多士,爲朝廷得賢才之本,故試以國朝設置成均之制觀之,其所以培養人才,敎導成就之方,詳悉具備。恭惟我中宗大王,屢勤提飭,使當時師儒之臣,務盡培養之術,於是乎人才菀興,賢俊彙進。由是論之,成均之職,比之具寮,反復重焉,責任之重,不下於廊廟論道之臣。以此留念,是臣區區之望也。上命掩卷。上曰,公事持入。賤臣承命持入,止淵讀奏江華留守狀啓稅船護送事及慶尙左兵使狀啓騎步兵都數開坐事及水原留守狀啓都試設行事,仍跪傳夾侍。上命啓下判付。上命書傳敎曰,夜對爲之。仍敎曰,玉堂不必出去,注書出去,書入座目單子,當講冊子,竝爲持入,可也。賤臣承命出,書座目,持孟子第三卷以入,止淵跪上案冊。上命開卷讀奏。若愚讀自孟子謂戴不勝,止聖人之徒也。上曰,參贊官讀之。止淵讀,自匡章止大全集註卷之六。上曰,文義陳之。若愚曰,好辯章內,多有可陳之文義,而此章於七篇之中,尤宜詳味而玩繹。孟子之平生苦心,亶在於斥異端衛吾道之功,故不避外人好辯之譏,而乃有此辯釋之訓。朱子之稱巖巖氣像,程子之謂竝秋殺盡見者,皆指此等處說道者也。大抵孟子於言語上,或不無英氣太露之處。視諸孔夫子予何言之訓,似若不可謂之前後一揆,然其所遇之時,與孔子異焉。于斯時也,邪議橫流,斯文將墜,不以辭闢廓,則世將浸漬於功利之說,不以言開發,則人皆茫昧乎理欲之分,故以孟子私淑之學,乃有好辯之事。觀於此,可以知孔·孟之道,隨時而不同,正如禹·稷·顔子之易地皆然者矣,伏願深加澄省焉。上曰,參贊官陳之。止淵曰,玉堂之以好辯章仰陳文義,誠好矣。孟子於此章之中,備論氣化盛衰,人事得失,末乃有任道自重之意。夫聖則孔子之所不居也,以孟子平日學孔之願,夫豈欲遽然自許而自期然,而當此戰塗之時,苟不以繼開之道爲之自重,則邪說漸益橫流,道統無復嫡傳,此亞聖所以不得已以師道爲己任也。今我殿下,居君師之位,勿以堯·舜之道,謂之高遠難行,必以孟子任重之意爲法,以之御下而牖民,則道可以接群聖之統,治可以挽三古之隆,伏願益加體念焉。上曰,閣臣陳之。憙淳曰,玉堂及參贊官所奏俱好,而蓋孟子闢異端衛聖道之功,盡在於此章,以此省覽,似好矣。上曰,此冊其已畢講乎?止淵曰,然矣。上曰,畢講者是第三卷乎?止淵曰,然矣。上命掩卷。上曰,明日非齋日乎?止淵曰,停朝市限在於明日矣。上命玉堂及閣臣先退。若愚·憙淳退出。又命退,承史以次退出。
上在慶熙宮。停常參·經筵。
李友秀啓曰,大司憲宋穉圭,掌令李集運,持平玄鎭商·吳熙常在外,執義具康,掌令鄭鴻慶呈辭,監察茶時之意,敢啓。傳曰,知道。
李光憲啓曰,臣以卒判府事徐邁修致弔進去,下直之意,敢啓。傳曰,知道。
傳于李友秀曰,召對爲之。
傳于鄭元容曰,別講爲之。
傳于李友秀曰,別講爲之。
以副應敎趙萬永,副校理柳訸,修撰金敎喜牌不進罷職傳旨,傳于李止淵曰,只推。
以平安監司李肇源狀啓,德川郡守金履祜身死事,傳于李止淵曰,令該曹口傳差出,催促下送。
李止淵,以吏曹言啓曰,來十二月初一日,行宗廟朔祭,祭官中時無職名人員,令該曹口傳付軍職,何如?傳曰,允。
又以戶曹言啓曰,卒判府事徐邁修禮葬,依禮曹啓下關輸送矣。主家以爲大臣平時,不敢以大臣自處,則到今有不敢祗受禮葬云矣,敢啓。傳曰,本家之意雖如此,朝家豈可不如禮待之乎?依例擧行,可也。
申綋,以御營廳言啓曰,去夜初更量,幼學南履重犯夜,被捉於本廳巡邏,依例移送秋曹之意,敢啓。傳曰,知道。
戊寅十一月二十六日辰時,上御興政堂。召對入侍時,參贊官李友秀持詩傳第一卷,侍讀官李若愚持詩傳第一卷,待敎徐憙淳持詩傳第一卷,假注書鄭知容持詩傳第一卷,記注官李衡柱持詩傳第一卷,別兼春秋趙琮鎭持詩傳第一卷,以次進伏訖。上命開卷讀奏。若愚讀,自詩傳大全卷之一止得失焉。上曰,參贊官讀之。友秀讀,自舊說止十五國云。上曰,閣臣讀之。憙淳讀,自周南一之一止制作禮樂。上曰,文義陳之。若愚曰,國風專由於民俗歌謠,觀其詩,可以知在上之德化。夫德敎隆於上,則治化成於下,凡所以咨嗟詠歎者,發於性情之正,而自然有音響節奏之美焉。苟或不然,則其發於歌謠者,皆是變風而止,大師之陳詩觀風,其以是矣。蓋二南之正聲,可驗德化之流行,故採其詩而播之樂歌,用之鄕黨,用之邦國,則詩道之有關於治敎,於此可見,以此省覽,似好矣。上曰,參贊官陳之。友秀曰,儒臣旣已陳之,臣則更無可達之辭矣。上曰,閣臣陳之。憙淳曰,臣無可仰陳者矣。上命掩卷,上命書傳敎曰,在院承旨入侍。仍命持公事以入。賤臣承命出傳,左副承旨申綋,同副承旨李止淵,記事官趙錫龜追入進伏。上曰,公事奏之。止淵曰,臣吏房·戶房·禮房代房,而禮房有公事矣。仍讀奏開城留守狀啓齊陵冬至祭無頉設行事及江華留守狀啓長寧殿冬至祭無頉設行事,綋讀奏公淸兵使狀啓捉虎申飭事。友秀曰,臣刑房,而無公事矣。止淵曰,臣本房工房,無公事矣。上曰,右承旨何不入來乎?止淵曰,內閣進而姑未及入來矣。上曰,不久當入來乎?止淵曰,似然矣。上命玉堂·閣臣先退。若愚·憙淳退出。又命退,承史以次退出。
戊寅十一月二十六日午時,上御興政堂。別講入侍時,參贊官鄭元容,侍讀官李若愚持國朝寶鑑第六卷,待敎徐憙淳,假注書鄭知容,記注官李衡柱,別兼春秋趙琮鎭,以次進伏訖。上命開卷讀奏。若愚讀,自秋九月止極陳無隱。上曰,文義陳之。若愚曰,觀於特進官金世弼所奏,可以仰想祖宗朝君臣際遇之昭融也。蓋上下之間,貴在情志之交孚,自古際會之盛,君人能虛受聽施,則良臣亦遇事盡言,故唐·虞之世,都兪吁咈之風,於斯爲盛,逮夫漢·唐以來,亦多有哲辟碩輔相須之殷焉。是知金世弼之言人所難,殫誠陳勉者,實由於中廟虛心開納,委毗良弼之盛德事也,此豈非後世君臣所可監法哉?伏願深加體念焉。上命掩卷。上曰,在院承旨入侍。出榻敎仍命持公事以入。賤臣承命出傳,右副承旨李友秀,同副承旨李止淵,記事官趙錫龜追入進伏。上曰,左副承旨何不入來乎?友秀曰,蔘材內入事,進去藥房矣。上曰,封入後,亦當入來乎?止淵曰,似然矣。少頃,左副承旨申綋追入進伏。上命奏公事。綋讀奏江原監司狀啓,軍摠開坐事,友秀讀奏公淸監司啓本,罪人到配事。上命竝入之。綋承命入之。上曰,參贊官外,無公事房先退,可也。仍命右副承旨,亦爲先退。友秀·止淵退出。若愚曰,本館下番闕直,今已多日,事甚未安,而副應敎趙萬永,副校理柳訸,修撰金敎喜,旣有只推之命,竝卽牌招,推移入直,何如?上曰,依爲之。出擧條上曰,玉堂出去,持羹墻錄以入。仍敎曰,別講榻敎,出去書之,座目,自外頒布,可也。若愚退出,持羹墻錄第一卷,還入進伏。上命開卷讀奏。若愚讀,自貞淑翁主止終不借以職事。上曰,文義陳之。若愚曰,我朝立國規模,不出於尙儉二字,故雖翁主之家,亦不得恣意汰侈。其所以欲廣第宅者,直不過憂其湫隘之意,則論其所費,不足爲多,而猶且不許,命賜薍簾二浮,使之遮障。聖祖崇儉之德,推此可認,臣固欽仰,而不但以儉德,敎翁主如此,以至凡百事爲,莫不以躬行節儉爲務。顧今爲治之道亦莫先於袪奢而尙儉矣。此等處取爲監法,是臣區區之望也。上命掩卷,仍命玉堂及閣臣先退。若愚·憙淳退出。又命退,承史以次退出。
戊寅十一月二十六日申時,上御興政堂。別講入侍時,參贊官李友秀,侍讀官李若愚持國朝寶鑑第六卷,待敎徐憙淳,假注書鄭知容,記注官李衡柱,別兼春秋趙琮鎭,以次進伏訖。上命開卷讀奏。若愚讀,自十二月敎曰止全羅道。上曰,文義陳之。若愚曰,自古官方,內重外輕,至于國朝,亦如此制。然而外任之職實不輕,大抵爲民字牧,宣上德化,專在於外任,漢家之重良二千石,良以此也。惟我中宗朝,克軫乎此,至有六鎭守令以文臣交差之議,猗歟盛哉,大聖人治國規模,實出於重邊圉敷文敎之義也。是知宣布政敎,懷柔遐陬之生靈,得藉威望,備禦疆場之外侮者,文武懸殊。惟願殿下,監于成憲,務存遠略,六鎭列邑,頻遣文臣之有聲望者,以爲彈壓之方,似好矣。上命掩卷,上命書傳敎曰,坐直承旨入侍。仍命公事持入。賤臣承命出傳,左副承旨申綋追入進伏,讀奏宣川防禦使狀啓,海望煙臺撤罷事。上命啓下判付,上曰,公事入之。賤臣承命持入,友秀讀奏全羅監司啓本,罪人到配事。上命啓下判付,上曰,綱目入之。衡柱承命持入。上命讀奏。若愚承命讀周紀一遍。上命掩卷,上曰,日已向曛乎?綋曰,幾至曛矣。上命書傳敎曰,夜對爲之。仍命玉堂出去,持孟子以入,座目單子則上番出去書入,而依別講座目爲之,可也。衡柱承命書入。上曰,案冊入之。賤臣承命持入,侍讀官李若愚持孟子第四卷,還入進伏,上命開卷讀奏。若愚讀,自孟子集註大全卷之七止强酒。上曰,參贊官讀之。友秀讀,自孟子曰愛人止此之謂也。上曰,閣臣讀之。憙淳讀,自孟子曰桀·紂止哀哉。上命陳文義。若愚曰,以輸般之方圓,師曠之音律,取譬堯·舜之以仁政平治者,亦可引喩於學問規範。蓋學者進德修業之際,自有間架條理,功夫次序。試以大學一書論之,是爲初學入德之門,而三綱也八條也,燦然備具,故朱子有言曰,大學爲學問之間架,語·孟以塡補之。觀於此,可以知大學之於進修上工夫,殆若匠之有規矩,樂之有音律也。今我殿下,進講孟子,非不要切於緝熙之學,而若以大學一部,先立根本,則其爲實效,可致該本末兼體用之功矣。上曰,參贊官陳之。友秀曰,玉堂已陳之,臣則無可達者矣。上曰,閣臣陳之。憙淳曰,人君之以仁政平治天下,譬如匠之用規矩,樂之有音律。夫仁政云者無他,卽推實心而行實政之謂也。自天子達於庶人,凡厥賦性之初,莫不有本然之仁心,而皆不能擴以充之,失其固有之天,故仁固鮮矣。惟堯·舜生知之聖,能存此心而發之爲政,故以之而致平治之功。爲天下者舍仁政,而奚所準則哉?今我殿下,以此爲準,而推堯·舜之心,行堯·舜之政,則八域生民,自在於春風和氣之中,而上行下效之化,遠悅近懷之休,不翅如桴鼓之應,風草之偃,伏願留念焉。上命掩卷。綋曰,奏讀之際,有所錯誤,事甚未安,當該玉堂,推考,何如?上曰,依爲之。出擧條上命玉堂及閣臣先退。若愚·憙淳退出。又命退,承史以次退出。
上在慶熙宮。停常參·經筵。
申綋,以都摠府言啓曰,今日入直內三廳武兼·禁軍及軍兵等,中日習射技,請出標信。傳曰,知道。
李友秀啓曰,合辭許久闕啓,事甚未安,除在外·未署經外,呈告人員,竝卽牌招,何如?傳曰,允。
鄭元容啓曰,來初一日,輪對日次矣,敢稟。傳曰,當次人受點,後日次來待。
申綋啓曰,御營廳將官來言,今日本廳軍兵,日次私習云矣,敢啓。傳曰,知道。
備忘記,黃海兵使柳相亮下直,長弓一張,長箭一部,片箭一部,筒兒一箇賜給。
李友秀啓曰,大司憲宋穉圭,掌令李集運,持平玄鎭商·吳熙常在外,執義具康,掌令鄭鴻慶牌不進,監察茶時之意,敢啓。傳曰,知道。
以執義具康,掌令鄭鴻慶,司諫任百禧牌不進罷職傳旨,傳于李友秀曰,只推。
李止淵啓曰,校理李若愚,以其親病,陳疏徑出,原疏纔已捧入矣,所當直捧禁推傳旨,而此與無端徑出有異,推考,何如?傳曰,允。
鄭元容啓曰,副應敎趙萬永,副校理柳訸,修撰金敎喜傳旨未下,校理兪應煥,副修撰權中淸在外,修撰李翊會受由,應敎·副校理一員未差,校理李若愚陳疏徑出,玉堂上下番俱空,事甚未安,副修撰鄭基善,卽爲牌招入直,何如?傳曰,允。
以副應敎趙萬永,副校理柳訸,修撰金敎喜牌不進罷職傳旨,傳于鄭元容曰,只推,更爲牌招。
以副應敎趙萬永,副校理柳訸,修撰金敎喜牌不進罷職傳旨,傳于鄭元容曰,只推。
鄭元容啓曰,副應敎趙萬永,副校理柳訸,修撰金敎喜,旣有只推之命,一體牌招,推移入直,何如?傳曰,允。
禮曹,來十二月十三日,王大妃殿誕日,陳賀時應行節目,參考前例磨鍊,依此擧行,何如?判付啓,旣承慈敎,權停爲良如敎。
吏曹口傳政事,以趙濟仁爲德川郡守。
兵曹口傳政事,護軍單朴蓍壽。
李止淵,以戶曹言啓曰,謹奉傳敎,卒判府事徐邁修禮葬,依前例更爲輸送,則主家以爲,傳敎至此,祗受云矣,敢啓。傳曰,知道。
申綋,以備邊司言啓曰,頃因慶尙監司金魯敬狀請,統營左水營砲糧米,以梁山大同取用,而外此諸邑,以別置耗劃用,惠廳句管穀中丁貿等穀移錄儲置事,統錢等米劃付守禦·華城穀事,竝依該廳知委施行之意,覆啓行會矣。卽見該監司狀啓,則以爲,右沿各營鎭砲糧,以沿江邑新米劃給,惠廳句管穀之移錄儲置事,以今穀摠,決不可盡分,守禦·華城劃付條,係是支繼之需,不可一向靳持,而分留已經修啓,今無變通之道,自明年爲始,劃付兩衙門盡分取耗事,竝請令廟堂稟旨分付矣。砲糧卽儲置中會減者也,本道儲置,例以結米·還米,參互需用,此不過會減之際,結與還之區別而已,此則使之報該廳停當。丁貿等穀之移錄事,爲念該道儲置不敷之弊,而本道旣以留庫之減縮爲難,則不必强令移錄,置之。守禦廳·華城府劃付條,係是支放之需,今年需用之耗,不可不趁今區劃,以本道今年加分耗會錄者,準折劃給,而如有掣礙之端,以該道年例會錄均廳條中劃給,何如?傳曰,允。
又以備邊司言啓曰,卽見江原監司曺鳳振狀啓,則以爲,原州·橫城·洪川等三邑,有守禦營屯土,而橫城則每負稅納爲一錢三分,洪川則爲一錢六分,多寡懸殊。該營原納與應雜費,不過二千二百七十餘兩,而猶有餘數,今依橫城稅納例施行。本道蔘價之不足,前以各邑所捧詳定錢一千兩及原州等三邑守禦屯續結錢五百兩,劃付補蔘庫矣。守禦屯移屬壯營後,橫城·洪川兩屯續結錢四百四十兩,移納壯營,從他代給,未免破東補西,其後以本錢取殖給代,多爲民弊。今若以續結錢依舊還屬,則蔘錢取殖,自可永罷,竝請令廟堂稟處矣。兩邑屯稅,雖或不均,當初定摠,旣以土品民願而許之,移屬壯營,又仍舊貫而行之,至有啓下節目,而豐雖有剩,歉則多縮,不可以目前之略有所餘,有所除減。至於續結錢四百餘兩,本是壯營上納者,而壯營撤罷時,旣已移屬於本府,以其每年所捧,例爲充納於均廳。今於年久之後,實難遽議還屬,雖爲還屬,京司上納,又將何以給代乎?兩條所請,俱有掣礙,竝置之。貿蔘補縮,旣有本錢之取殖,則民邑之弊,惟在道臣之從長釐革,以此,分付,何如?傳曰,允。
又以禁衛營言啓曰,來十二月當十一番後部左司屬慶尙右道四哨軍兵逢點實數四百五名,已爲點閱整齊,來十二月初一日,與延和門·南營·新營入直將官·軍兵等,依例替代後,舊軍放送之意,敢啓。傳曰,知道。
又以禁衛營言啓曰,來己卯二月當十二番後部中司屬慶尙右道四哨軍兵,來己卯正月二十五日京中逢點,依例準二朔立番之意,本道監·兵使處,預爲知委,何如?傳曰,允。
又以御營廳言啓曰,本廳來十二月己卯正月兩朔應立後部右司屬黃海道四哨軍兵四百九名,今已逢點整齊矣。十二月初一日,與舊番中司軍兵替代立番後,舊軍放送之意,敢啓。傳曰,知道。
又以御營廳言啓曰,本廳來己卯二月三月兩朔應立後部後司屬黃海道四哨軍兵,正月二十五日京中逢點,二月初一日,與右司軍兵,當爲替代立番,而依定奪,每哨以九十八名磨鍊,趁期調送事,本道監·兵使處,措辭知會之意,敢啓。傳曰,知道。
又以摠戎廳言啓曰,本廳中軍李身敬,身病猝重,勢難察任,改差,何如?傳曰,允。
又以刑曹言啓曰,因御營廳啓辭,犯夜幼學南履重,移送秋曹事,命下矣。履重,依更數決笞三十度,放送之意,敢啓。傳曰,知道。
校理李若愚疏曰,伏以臣昧於格例,疎於講讀,一入玉署,再煩推緘,貽羞旣多,惶愧雖切,而方當聖志勤勵,講席日開,昵侍香案,榮光被體,不敢爲引遞之計,獨直靑綾,行且數旬。卽接家信,則臣之母病,越添於數日之內,風寒外襲,痰火內升,食飮專却,氣息綿綴,家人踵至,促臣歸視,臣之私情,於是乎按住不得,玆敢短疏悉暴,徑出禁扄。此時館直之空,固知萬萬惶悚,而情急勢迫,有不容已。伏乞聖慈,深加憫察,遞臣之職,以便救護,治臣之罪,以肅朝綱,不勝幸甚。臣無任云云。省疏具悉。爾其勿辭救護。
上在慶熙宮。停常參·經筵。
李友秀啓曰,合辭許久闕啓,事甚未安,除在外·未署經外,呈告人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
鄭元容啓曰,左副承旨申綋,今日不爲仕進,卽爲牌招,何如?傳曰,允。
又啓曰,注書被薦人柳致睦·李憲球·徐憙淳薦狀,依例成送吏曹之意,敢啓。傳曰,知道。
又啓曰,應敎·副校理一員未差,校理兪應煥,副修撰權中淸在外,校理李若愚,修撰李翊會受由,副應敎趙萬永,副校理柳訸,修撰金敎喜再牌不進,副修撰鄭基善牌不進,玉堂上下番俱空,事甚未安。未差之代,政官牌招開政差出,待下批牌招,以爲入直之地,何如?傳曰,允。
以副應敎趙萬永,副校理柳訸,修撰金敎喜再牌不進罷職傳旨,傳于鄭元容曰,只推。
以副修撰鄭基善牌不進罷職傳旨,傳于鄭元容曰,只推。
鄭元容啓曰,玉堂上下番俱空,已至經宿,事甚未安。副應敎趙萬永,副校理柳訸,修撰金敎喜,副修撰鄭基善,旣有只推之命,竝卽牌招,推移入直,何如?傳曰,允。違牌勿爲呼望。
又啓曰,明日常參·經筵,取稟。傳曰,只晝講。
有政。吏批,行判書林漢浩進,參判洪羲臣未肅拜,參議徐俊輔進,右承旨鄭元容進。啓曰,春坊闕員,今當差出,而擬望之人乏少,承旨及外任,竝擬,何如?傳曰,允。以沈能岳爲應敎,朴齊聞爲副校理,李光憲爲輔德,權敦仁爲文學,徐英淳爲說書,柳致睦爲注書,申在明爲同經筵,鄭久容爲金溝縣令,故牧使尹耆東贈吏參例兼,同春秋尹鼎烈考。再政。金宅善爲景慕宮令。
兵批,行判書金履陽病,參判金魯敬在外未肅拜,參議李德鉉入直進,參知朴孝成病,同副承旨李止淵進。以李叶求爲興陽監牧官,同知單千世澤,僉知二單成鼎源·李基秀,護軍徐有鳳,副護軍朴宗琦·金學淳·具愼行·李鍾三竝單付。
李友秀啓曰,大司憲宋穉圭,掌令李集運,持平玄鎭商·吳熙常在外,執義具康,掌令鄭鴻慶牌不進,監察茶時之意,敢啓。傳曰,知道。
以執義具康,掌令鄭鴻慶,司諫任百禧牌不進罷職傳旨,傳于李友秀曰,只推。
兵曹,以徐有鳳爲摠戎中軍。
申綋,以兵曹言啓曰,同知中樞府事李岳彬,五衛將白思祖·李東鎭·申虎文·鄭鴻觀·韓國養,昌德宮衛將金取淳,昌慶宮衛將石有文,俱以病難供職,呈狀乞遞,僉知中樞府事方承圖,除授在外,上來無期,竝改差,何如?傳曰,允。
上在慶熙宮。停常參,只晝講。
藥房都提調南公轍,提調金履喬,右承旨鄭元容啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?中宮殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·嘉順宮·世子宮口傳問安。答曰,知道。
鄭元容啓曰,明日常參·經筵,取稟。傳曰,停。
李友秀啓曰,大司憲宋穉圭,掌令李集運,持平玄鎭商·吳熙常在外,執義具康,掌令鄭鴻慶牌招啓辭未下,監察茶時之意,敢啓。傳曰,知道。
傳于鄭元容曰,禮房承旨馳詣宗廟·景慕宮,奉審摘奸以來。
鄭元容啓曰,新除授注書柳致睦,卽爲牌招察任,何如?傳曰,允。
傳于申綋曰,大臣·備局堂上引見。
申綋啓曰,明日次對,兩司當爲進參,除在外·未署經外,呈告人員,竝待開門牌招,何如?傳曰,允。
鄭元容啓曰,副應敎趙萬永,副校理柳訸,特敎申飭之下,謂有情勢,奉牌闕外,無意承膺,事體道理,萬萬未安,竝從重推考,何如?傳曰,竝許遞,前望單子入之。
玉堂前望單子入之,副應敎尹應大,副校理李彦淳落點。
傳于李友秀曰,召對爲之。
傳于鄭元容曰,輪對官明日待令。
傳于鄭元容曰,別講爲之。
鄭元容啓曰,吏曹郞廳來言,承旨有闕,政事,取稟。傳曰,前望單子入之。
承旨前望單子入之,申在植落點。
吏曹口傳政事,鎭海縣監金見臣,价川縣監李玄升相換。
以應敎沈能岳牌不進罷職傳旨,傳于鄭元容曰,只推。
以執義具康,掌令鄭鴻慶,司諫任百禧牌不進罷職傳旨,傳于李友秀曰,只推。
鄭元容,以內醫院都提調·提調意啓曰,副提調尹鼎烈,今日問安,不爲仕進,卽爲牌招,何如?傳曰,允。
又以弘文館言啓曰,本館上番,無他推移之員,不得已以下番姑陞入直之意,敢啓。傳曰,知道。
申綋,以兵曹言啓曰,今十一月各廳堂下武臣朔試射,臣曹連因有故,不得爲之之意,敢啓。傳曰,知道。
判義禁金在昌疏曰,伏以一陽肇回,百祿鼎至,眞殿祗謁,淸蹕穩旋,群情欽頌,曷有其極?仍伏念臣私義,難冒於見職,重愆屢犯於慢命,日昨飭敎之下,違牌路阻,雖不敢不趨承,而顧臣情勢,決不容抗顔赴衙,此實同朝之所共知也。噫,辭受之際,在所當審,當辭而不辭爲忘廉,不當受而受爲壞防。怵迫嚴命,則暫膺爲伸分,分義一伸,則處義爲廉防。以我聖上明燭仁覆,從前許解,俾全微諒,今於臣危迫之懇,特垂終始之澤,是臣之翹首顒俟者也。見今許久滯囚,實爲可悶,而臣之去就,不可擬議於因仍供職,惶隘之極,敢此申籲。伏乞聖明,俯加諒察,亟遞金吾之銜,仍勘屢瀆之罪,以嚴邦憲,不勝幸甚。臣無任云云。答曰,省疏具悉。年前事,不過一時官師之意,豈可以此永爲情勢乎?不當,甚矣。卿其更勿煩辭,卽爲行公。
戊寅十一月二十九日辰時,上御興政堂。藥房入診,大臣·備局堂上引見入侍時,都提調南公轍,提調金履喬,右承旨鄭元容,記事官趙錫龜,記注官安亨鎭,記事官李湜,待敎徐憙淳,左副承旨申綋,假注書鄭知容,事變假注書安仁,行吏曹判書林漢浩,禮曹判書李羲甲,戶曹判書李相璜,行護軍朴宗薰,訓鍊都正李溏,韓陵君李海愚,行護軍金基厚,漢城左尹李龍秀,修撰金敎喜,以次進伏,醫官吳千根·金殷相·白成五,進伏楹外訖。公轍進前奏曰,喜雪初霽,朝氣稍寒,聖體,若何?上曰,一樣矣。公轍曰,寢睡·水刺之節,何如?上曰,一樣矣。公轍曰,王大妃殿氣候,何如?上曰,一樣矣。各殿宮氣候一樣矣。公轍曰,今伏承各殿宮氣候一樣之敎,而産室廳撤直後,承候始在今日矣。中宮殿差復之後,諸節一向萬安乎?上曰,一樣矣。公轍曰,醫官待令,使之入診,似好矣。上曰,入診,可也。千根·殷相,以次診候訖。上曰,脈度奏之。千根等曰,脈候左右三部調均矣。上命藥房先退。元容·錫龜·憙淳等退出。上曰,次對爲之。公轍曰,順興府使金熙華上疏批旨,有令廟堂稟處之命矣。取見其疏本,則以爲,甲子以後,本邑荐値歉荒,吏民所逋,比歲有之,雖有庚午限年排捧之擧,而旣多流亡,又皆貧殘,舊逋未徵,新反繼出,以今事勢,實無一二年內收殺之望。就其中指徵無處者各穀二千五百十三石零,特施蕩減之典,其餘難捧條各穀四千六百四十九石零,許令限十年除耗分捧,錢穀間從便代捧爲辭矣。該邑舊逋之難捧,誠如該倅疏陳,故年前排捧之擧,已是特異之典,則排年之後,又不收捧,繼出新逋者,揆以糴法,良可寒心。今此陳請,雖出爲民之意,豈可以徵捧之無處,輒議蠲減?此路一開,其將無穀乃已,侍從出宰者之每以此等事無難登聞,論以事體,誠爲未安。該府使金熙華,爲先推考。該邑還弊,爲一路之最,朝家旣已屢次入聞,則亦不可以公穀之有重,不恤民弊。待新道臣下去,詳察民勢,更定年數,具意見指一登聞後,更爲稟處,何如?上曰,依爲之。出擧條公轍曰,卽見黃海監司徐能輔狀啓,則以爲,本營及水營所管各樣武士等今年都試,因試射放停止,姑未設行,而見今節序已晩,遠近武士,勢難赴試,竝待明秋合設事,請令廟堂稟旨分付矣。都試旣不得趁時設行,且當寒節,齎糧遠赴,爲弊不些,姑許停止,使之待明秋合設,何如?上曰,依爲之。出擧條公轍曰,有司堂上有闕之代,戶曹判書李相璜,漢城判尹李存秀,使之仍察,工曹判書金履喬關西句管,漢城左尹李龍秀海西句管,禮曹判書李羲甲貢市堂上差下,使之察任,何如?上曰,依爲之。出擧條公轍曰,箕伯之一番自引,容或無怪,而初旣爲冒禁之廢務,又以殿最不可封啓等語,登聞於疏中,揆以事面,不可但以未安言。向日徐萬修之處分,至爲允當,批旨昭晰,又極鄭重,豈可以此作爲必遞之義,考績大政,踰越期限乎?苟如是,則任宣化承流之責者,因一邑倅反詈之言,全道黜陟之政,將未免因爲廢却,其爲傷事體而關後弊,當復如何?崇品重宰之處義過當,反涉自輕,平安監司李肇源,推考警責,殿最使之趁限封啓,毋敢更以此爲引之意,嚴加申飭,雖有辭疏之到院,亦毋得捧入事,竝爲分付,何如?上曰,依爲之。出擧條公轍曰,泮長與禮議通淸之分爲兩岐,先朝聖意,專出於文學·政事,各取所長,愼惜官方,器使群工之盛德,孰不欽誦?至今而行之已久,前後掌銓之臣,率不能對揚明旨,俗尙不古,又以要津,爲進取之榮塗,故今則泮長,反爲厭避區處之窠。大學敎冑之任,其淸且峻果何如,而彼此取捨之際,輕重逈異,臣嘗爲之憫然矣。伊時下敎若曰,文體之矯正,在主司者之陞黜,而其專且要而久可責效者,莫過於國子長,若得其人而久其任,則必有培養成就之效。自今大司成,勿拘三銓階梯,必取文學之士而久任之,雖除遷。仍帶,依內閣之直閣講書院之諭善例。此例本由於祭酒,今所倣用,亦合時措之宜。以此觀之,則聖意亶在於泮長之極擇久任,至比之祭酒峻望,豈欲使居於禮議之下,而美法之久而生弊如此,有識之歎惜,厥惟久矣。且以聖敎中時措之宜四字仰度,則亦寓一時矯弊之意,而禮議之作爲吏議階梯,卽其時相臣所奏判書·參判則不爲通淸,只參議爲通淸之窠,論以官制,亦有所不便者。顧今捄弊之道,惟在文學·政事,各取所長,極其遴揀,如諭善·祭酒之例,則實合於體昔矯今之義,而俗習已痼,難望其猝然改觀,徒使堂堂師儒之職,漸有日輕之歎。奔競之家,昔則爲一,而今則爲二,周官制作,固是聖人良法,而後亦多沿革通變者,事勢之不得不然。臣意則亞銓之用,經筵爲階,三銓之用,泮長爲階,依舊例施行,如此則禮議今不爲通望作階之窠而已,通禮議者與已通泮長人,通融擇擬於三銓,允合事宜。吏判及曾經銓長,今皆登筵,使之各陳所見後處之,何如?上曰,吏判之意,何如?漢浩曰,今此大臣所奏,出於矯捄時弊之意,而卽是復舊例之事,臣豈有他見乎?羲甲曰,臣於銓職,曾未肅拜,不敢以曾經自居而仰對矣。公轍曰,此重臣雖不欲以曾經自處,而前後私室相逢之時,以此酬酢,則意見與臣無異矣。上曰,依爲之。出擧條公轍曰,近來陞庠課試,亦待朝家之申飭,而不然則無端踰限者有之,此亦紀綱漸弛,占便成習之致也。冬序已深,陞試尙多餘抄云,當該大司成,從重推考,使之嚴飭設行,歲前若有磨勘,則令政院直捧禁推傳旨,勘以重律之意,分付,何如?上曰,依爲之。出擧條公轍曰,訓鍊大將李得濟,向日申飭之後,又爲不參於賓對。雖未知實病之如何,而旣無可引之事,則不念事體與分義,如是懸頉,武將事萬萬未安。該將臣,爲先從重推考,後毋敢更爲懸病之意,嚴飭,何如?上曰,依爲之。出擧條公轍曰,臣於兼帶藥院之任,其不可久據也決矣。向因産室廳直宿,不敢丐免,而黽勉行公矣。今則撤直已久,且狗馬賤疾,當寒添苦,萬無自力奔奏之望,惟願亟賜體諒焉。公轍曰,榻敎書出,卽承旨之事,而近來承宣,率多生疎,易書出之事,皆問於臣,待其指授,然後始乃書奏,揆以事體,萬萬未安,當該承旨推考。史官未及分左右進前,臣之奏事承批之前,以致在後之勦說,此亦筵體不嚴之致,此後另加申飭,當該史官,竝從重推考,何如?上曰,依爲之。出擧條上曰,大臣就座,諸宰奏事,可也。漢浩曰,今番賞典中,東西唱引儀金光素·閔文爀,依庚午年例爲之事,命下矣。謹考庚午前例,則其時擧行引儀,以參上,有外職陞敍之敎,而今此金光素·閔文爀,俱是參下,不可用外職陞敍之例。又考己巳謄錄,則東西唱兩引儀,一則參上,故外職陞敍,一則參下,故只陞敍,今番則何以爲之乎?敢此仰達矣。上曰,陞六,可也。出擧條漢浩曰,鎭海縣監金見臣,以嘉山縣監相換,入啓矣。今聞嘉山卽兼營將也,面看交代云,臣之矇然換差,不勝惶悚,而嘉山相換望筒勿施,更以他邑口傳相換,何如?上曰,依爲之。出擧條羲甲曰,各陵寢祝文,皆以一規式,同爲擧行於兩次忌辰祭,而顯隆園忌辰祭祝文中,有節屆仲夏四字。此是五月忌辰祭祝式,而十二月忌辰祭則無以仍用矣。來月十五日忌辰祭,今此不遠,祝文不可不及玆變通,令文任謹依各陵寢同爲擧行之式,卽爲改撰,何如?上曰,依爲之。出擧條相璜曰,年前訓局軍物修補時,本曹木一百同,有草記貸去之事矣。伊後連値綿歉,各營軍布,亦多有分數代錢者,故果不得責報矣。今則該營捧納,旣無所減,本曹經用,極甚苟艱,卽當準數推來,而該營事勢,似難一時辦出,自今爲始,每年二十同,次次移送,以爲畢報之地,何如?上曰,依爲之。出擧條王大妃殿進御香砂君子湯,自今日五貼式日次製入。出榻敎上命退,諸臣以次退出。
戊寅十一月二十九日午時,上御興政堂。晝講入侍時,同知事徐有聞持詩傳第三卷,特進官李志淵持詩傳第三卷,參贊官李止淵持詩傳第三卷,檢討官金敎喜持詩傳第三卷,檢討官鄭基善持詩傳第三卷,假注書鄭知容持詩傳第三卷,記注官安亨鎭持詩傳第三卷,記事官李湜持詩傳第三卷,武臣行護軍李元植,以次進伏訖。上開卷讀前受音,仍命讀奏新受音。敎喜讀,自子之還兮止還三章章四句,上曰,釋義奏之。敎喜解釋章句以奏。上讀新受音一遍,命陳文義。敎喜曰,畋獵亦是先王敎民之政也。至於步驟馳逐之間,自有其法,必以閒雅整暇爲貴焉。今以此章所稱還兮·儇兮等句語觀之,則其所以從狼也從牡也,乃詭遇之流,而非範驅者也,故相與稱道而誇美者,不過便利輕捷之習,則其時國俗之以此相尙而因以成習,可以推知,此無他,在於在上者敎導之不得其正故耳。然則人君之爲治也,雖一政令一擧措之間,必加審愼,然後人皆觀感而習成,自致化行而俗美。此不但馳騁弋獵之事爲然,凡諸御世陶俗之方,以此推覽,似好矣。上曰,下番陳之。基善曰,上番以導率二字,敷奏文義,觀詩之要,不外於此,敢以此餘意陳之矣。夫春蒐秋獮,亦在王政之一,畋獵之能盡其美,未必爲風人譏刺之資,而齊俗專尙富强,民風皆流輕儇,又當哀公之時,外有禽荒之失,遂使其俗不知先王之敎化,而馳騁弋獵,便捷相高自以爲能事,無過於此而不自覺,故先儒以爲安於所習而不自知其非道。夫習者,嫺習之謂也。孔子曰,性相近也,習相遠也。凡文學·政事之得失,做措施爲之媺惡,皆由於嫺習之如何,故邇之於一身爲習性,遠之以一國爲習俗。習之不可不愼,有如是矣,而若其化成於習俗,遂令人人正其習性,則惟在時君世主導率之敎,伏願此等處,深留聖念焉。上曰,同知事陳之。有聞曰,上下番所奏,果好矣。上有好者,下必有甚焉者,故上之所好,不可不愼,此等處推類省覽,似好矣。上曰,特進官陳之。志淵曰,有曰獵者交錯於道,夫獵者,先王之政,其於從獸獲禽之際,亦自有法度,而觀於此交錯之語,則可知其亂雜而無節,下番所奏習尙之說,果得之矣。一世之風習,專由於時君之所敎導,爲人上者,其可不致愼於此乎?伏願體念焉。上曰,參贊官陳之。止淵曰,臣則別無可陳者矣。上命掩卷,仍命經筵先退。有聞·志淵·敎喜·基善退出。上曰,諸承旨持公事入侍。出榻敎賤臣承命出傳,左副承旨申綋,右副承旨李友秀,記事官趙錫龜追入進伏。綋曰,各房無公事矣。上曰,閣臣何不入來?使之入來,可也。錫龜承命出傳,與待敎徐憙淳偕入進伏。上曰,右承旨何不入來乎?友秀曰,奉審進去矣。上曰,今日承旨坐直,誰也?止淵曰,右承旨以禮房,明日司寒祭傳香齋宿,左副承旨以次對承旨,當坐直矣。上曰,新除注書,當入來乎?止淵曰,俄纔出牌,而聞在外云矣。上曰,新除注書姓名,何也?止淵曰,柳致睦矣。上曰,上注書出去,公事持入。錫龜承命出,還入奏曰,無公事矣。上命退,諸臣以次退出。
戊寅十一月二十九日未時,上御興政堂。召對入侍時,參贊官李友秀持詩傳第一卷,檢討官金敎喜持詩傳第一卷,檢討官鄭基善持詩傳第一卷,待敎徐憙淳持詩傳第一卷,記事官趙錫龜持詩傳第一卷,記注官安亨鎭持詩傳第一卷,記事官李湜持詩傳第一卷,以次進伏訖。上命開卷讀之。敎喜讀,自乃采文王止于天子也。上曰,下番讀之。基善讀,自關關止樛木三章章四句。上曰,參贊官讀之。友秀讀,自螽斯止螽斯三章章四句。上曰,閣臣讀之。憙淳讀,自桃之夭夭止桃夭三章章四句。上曰,文義陳之。敎喜曰,臣之所讀奏,卽篇題末段也。別無可陳之文義,而篇題一編,朱夫子發揮二南之化者,備盡無餘,不待敷衍,而可以深得二南之義矣,伏願體念焉。上曰,下番陳之。基善曰,詩之有關睢,如易之首乾坤。蓋聖王之化,端本正始,邇之房闥閨門,推以遠於家國天下,殆若天地絪縕,萬物化醇,故關雎一章爲三百篇之首,而實爲王者端本出治之權輿,伏願深加體驗焉。上曰,參贊官陳之。友秀曰,臣無可陳之文義矣。上曰,閣臣陳之。憙淳曰,臣亦別無可陳者矣。上命掩卷,仍命玉堂先退,敎喜·基善退出。上命書傳敎曰,在院承旨入侍。賤臣承命出傳,同副承旨李止淵追入進伏。上曰,右承旨何不入來乎?止淵曰,奉審進去,姑未入來矣。上曰,然則俄者承傳色,何爲請之?止淵曰,自藥房請之矣。上曰,公事入之。賤臣承命持入,止淵讀奏慶尙監司狀啓,囕燒死人事,友秀讀奏慶尙監司狀啓,遺棄兒給料數爻開坐事。上命書傳敎曰,別講爲之。注書出去,書座目單子以入,而參贊官以同副承旨爲之,可也。賤臣承命書入,檢討官金敎喜·鄭基善,各持國朝寶鑑第六卷,偕入進伏。上命讀奏。敎喜讀,自乙酉二十年止不可減也。上曰,下番讀奏。基善讀,自大司憲孫仲敦止命改以永肅門。上曰,文義陳之。敎喜曰,凡爲講學,罔非我殿下體念,而雖以今日大臣所奏大司成復舊規事論之,亦足爲體念之一端。昔在中廟盛時,有若尹倬之爲大司成也,咸稱我朝得人之美,乃有多士勸留之擧,而其後李荇,至請仍任,則其時尹倬之聲望藹蔚,足可追想,而大司成之任,自古爲重矣。推今日大臣之奏,益加體念之道,俾有實效,是臣區區之望也。上曰,下番陳之。基善曰,今日諸章所奏,罔非我聖朝光謨懿範,而別無拈出一二事可陳之文義矣。上命掩卷,上命閣臣製詩。憙淳承命製進一絶。上曰,右承旨奉審後,尙不入來乎?止淵曰,姑未入來矣。止淵曰,新除授注書柳致睦,時在慶尙道安東地,斯速乘馹上來事,下諭,何如?上曰,依爲之。出擧條上命諸臣退出,承史·閣臣以次退出。
戊寅十一月二十九日申時,上御興政堂。別講入侍時,參贊官鄭元容,檢討官金敎喜持國朝寶鑑第六卷,檢討官鄭基善持國朝寶鑑第六卷,待敎徐憙淳,假注書鄭知容,記注官安亨鎭,記事官李湜,以次進伏訖。上命開卷讀奏。敎喜讀,自冬十月上謁止戒懼之道也。上曰,下番讀之。基善讀,自冬十一月止撤其家。上曰,文義陳之。敎喜曰,今此讀奏中,有許多文義之可言者,有難一一仰陳,而洋洋聖謨,皆莫非後嗣王所可監法,惟願隨事澄省焉。上曰,下番陳之。基善曰,讀奏諸條,謨訓洋洋,孰非監法之資,而重民之食,莫先於務農,重民之衣,莫要於勸蠶,故先王制爲親耕親蠶之禮,以爲躬率之本,而聖祖行之,昭垂後昆,吾東方數百年寧謐之化,職由是矣。粵在英廟朝,當親享時,示冕服大帶於侍臣曰,此是內殿親織也。至今莊誦,傳爲盛德,我朝務本之化,一揆相承,式至今休。伏願深思繼述之道,益務勤儉之化焉。上命掩卷。上曰,坐直承旨入侍。出榻敎賤臣承命出傳,左副承旨申綋追入進伏。上曰,綱目入之。賤臣承命持入。上命讀奏。敎喜承命讀第一卷。上曰,公事入之。亨鎭承命持入慶尙監司罪人到配啓本,元容讀奏以入。上命啓下書判付。綋曰,今已日晩,軍號當爲頒布矣。小臣出去頒布,而還入爲宜乎?上可之。綋退出,還入進伏。上曰,公事入之。亨鎭承命持入,元容讀奏訓鍊都監統內左右契朔內無事事。上命啓下書判付,上命書傳敎曰,輪對官明日待令。上曰,輪對官爲兩日次乎?元容曰,然矣。綋曰,量便監封時至矣。小臣出去封進後,還入爲宜乎?上曰,唯。綋曰,今爲下鑰之時矣。注書使之出去,門考後還入,似好矣。上可之。綋及賤臣退出,還入進伏。上曰,承旨前望未下乎?元容曰,姑未下矣。上命玉堂及閣臣先退。敎喜·基善退出。又命退,承史以次退出。
上在慶熙宮。停常參·經筵。
申綋啓曰,明日常參·經筵,取稟。傳曰,停。
李止淵,以都摠府言啓曰,今日入直內三廳武兼·禁軍及軍兵等,中日習射技,請出標信。傳曰,知道。
又啓曰,來初五日,朝參日次,而崇陵忌辰祭正日相値,頉稟之意,敢啓。傳曰,知道。
又啓曰,合辭許久闕啓,事甚未安,除在外·未署經外,呈告人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
尹鼎烈啓曰,左副承旨申在植,右副承旨李友秀,今日不爲仕進,竝卽牌招,何如?傳曰,允。
傳于申綋曰,禮房承旨馳詣受香所,奉審摘奸以來。
申在植啓曰,大司憲宋穉圭,掌令李集運,持平玄鎭商·吳熙常在外,執義具康,掌令鄭鴻慶牌不進,監察茶時之意,敢啓。傳曰,知道。
申綋啓曰,十一月二十一日日次輪對官,奉常寺正尹常烈,軍資監正白慶楷,繕工監奉事趙雲杓,司宰監奉事南永周,掌樂院正沈能稷,十二月初一日日次輪對官,宗廟署令尹匡烈,社稷署令李衡在,校書館兼正字徐憙淳,中學訓導朴起壕,東學訓導全國憲來待矣。傳曰,後日待令。
又以奎章閣言啓曰,景慕宮望廟樓今朔奉審,無頉之意,敢啓。傳曰,知道。
又以弘文館言啓曰,本館上番,姑陞入直,事甚未安。應敎沈能岳,旣有只推之命,卽爲牌招入直,何如?傳曰,允。
又以弘文館言啓曰,新除授副校理朴齊聞,時在京畿楊州地,經筵入番事緊,請斯速乘馹上來事,下諭。答曰,依啓。
又以弘文館言啓曰,副修撰權中淸,自鄕上來云,卽爲牌招察任,何如?傳曰,允。
申在植啓曰,判義禁金在昌,疏批已下,卽爲牌招開坐,何如?傳曰,允。
申綋,以侍講院言啓曰,新除授輔德李光憲,除拜屢日,尙不出肅,卽爲牌招察任,何如?傳曰,允。
以右副承旨李友秀牌不進罷職傳旨,傳于鄭元容曰,只推。
以應敎沈能岳牌不進罷職傳旨,傳于申綋曰,只推。
以執義具康,掌令鄭鴻慶,司諫任百禧牌不進罷職傳旨,傳于申在植曰,只推。
尹鼎烈啓曰,吏曹郞廳來言,臺諫有闕,政事,取稟。傳曰,政官牌招開政。
有政。吏批,行判書林漢浩進,參判洪羲臣牌招不進,參議徐俊輔牌招不進,行都承旨尹鼎烈進。以李運恒爲致納,金在元爲修撰,李相璜爲知經筵,李羲午爲軍器僉正,閔文爀爲內資主簿,金光素爲司圃別提,趙翊相爲鎭岑縣監。
兵批,行判書金履陽病,參判金魯敬在外未肅拜,參議李德鉉病,參知朴孝成入直進,左副承旨申在植進。同知單金壽仁,訓鍊判官單趙元錫,副司直趙萬永·柳訸,副司果李翊會·文之鉉,竝單付。
以吏曹參議徐俊輔牌不進罷職傳旨,傳于尹鼎烈曰,只推。
以京畿監司洪遇爕狀啓,安城郡民家失火事,傳于鄭元容曰,聞甚矜惻,元恤典外,別加顧助事,分付。
申在植,以備邊〈司〉言啓曰,今日發遣郞廳,各司入直有無頉,抽栍摘奸矣。掌樂院主簿趙雲明,僚員差祭進去之時,初不面看替直,日已向晩,不爲入來。此亦紀綱頹墮,百隷怠職中一事,先從已現發者勘罪,然後庶有警勵之效。趙雲明,爲先汰去,令該府拿問處之,何如?傳曰,允。
鄭元容,以戶曹言啓曰,曹中各樣物種,歲末遺在,依例別單書入之意,敢啓。傳曰,知道。
申在植,以訓鍊都監言啓曰,昨日本局諸將官射會時,把摠李周豐無分,依節目汰去之意,敢啓。傳曰,知道。
上在慶熙宮。停常參·經筵。
尹鼎烈啓曰,明日常參·經筵,取稟。傳曰,停。
申在植啓曰,合辭許久闕啓,事甚未安,除在外·未署經外,呈告人員,竝卽牌招,何如?傳曰,允。
尹鼎烈啓曰,左承旨鄭元容,右承旨申綋,右副承旨李友秀,今日不爲仕進,竝卽牌招,何如?傳曰,竝許遞,前望單子入之。
傳于尹鼎烈曰,吏兵批歲抄點下者,依例捧傳旨。
承旨前望單子入之,朴周壽·李在秀·李光文落點。
申在植啓曰,事變假注書安仁,身病猝重,勢難察任,今姑改差,何如?傳曰,允。
安仁改差,代以金履喆爲事變假注書。
申在植啓曰,大司憲宋穉圭,掌令李集運,持平玄鎭商·吳照常在外,執義具康,掌令鄭鴻慶牌不進,監察茶時之意,敢啓。傳曰,知道。
以執義具康,掌令鄭鴻慶,司諫任百禧牌不進罷職傳旨,傳于申在植曰,只推。
兵曹口傳政事,副護軍單鄭元容。
以開城留守趙鐘永狀啓,進上白魚限內不得封進,惶恐待罪事,傳于李止淵曰,勿待罪事,回諭。
尹鼎烈,以弘文館言啓曰,本館上番,姑陞入直,事甚未安。應敎沈能岳,旣有只推之命,校理兪應煥,自鄕上來云,與新除授修撰金在元,一體牌招,以爲推移入直之地,何如?傳曰,允。
以應敎沈能岳,校理兪應煥,修撰金在元牌不進罷職傳旨,傳于尹鼎烈曰,只推。
以副修撰權中淸牌不進罷職傳旨,傳于尹鼎烈曰,只推。
尹鼎烈,以弘文館言啓曰,本館上番,姑陞入直,事甚未安。校理李若愚,由限已過,副修撰權中淸,旣有只推之命,與副應敎尹應大,一體牌招,以爲推移入直之地,何如?傳曰,允。
又以弘文館言啓曰,新除授副校理李彦淳,時在慶尙道禮安地,經筵入番事緊,請斯速乘馹上來事,下諭。答曰,依啓。
申在植,以義禁府言啓曰,保放罪人李周鳳·徐有聲·金鎭鼎,還囚該處以入,而諸囚病勢,一向未差,竝仍爲保放之意,敢啓。傳曰,知道。
義禁府啓目粘連,向前李周鳳亦,邊情報營之因便轉付,已極駭然,漂船護送之差員擅離,罪添不飭,以此照律,何如?判付啓,依允。又啓目粘連,向前金鎭鼎亦,稅穀入倉之時,旣多欠編,當初不飭之罪,自有其律,不可以今已徵納,有所容恕,以此照律,何如?判付啓,依允。
又啓目粘連,向前徐有聲亦,兩邑聚點,同日設行,則未得躬操,雖有委折是白乎乃,旣佩兼符,不爲報營通變,難免疎忽之罪,以此照律,何如?判付啓,依允。又啓目粘連,向前金宗郁亦,漂船到泊形止,先爲文移於地方官,不卽飛報於該水營,誠有稽律之罪,以此照律,何如?判付啓,依允。
吏曹參判洪羲臣疏曰,伏以臣頃陳疾痛之懇,仰瀆崇嚴之下,竊庶幾聽卑之天,必不待臣言之畢,而區區釋負之願,可以得遂矣。及伏奉批旨,詞未仰格,職猶虛縻,臣誠愧恧惶隘,甚於羝羊之觸藩,而殆若窮人之無歸也。噫,人臣辭職,或以才具之不稱,或以私義之難安,而若未蒙曲遂之至仁,則容或有黽勉於去就之際,而至於疾病之來,非人力所可强也,病苟有不可强者,雖欲自力,誠無如之何矣。殿下無或以臣之前疏所陳病狀,謂可强而不欲强者耶?臣之文質無當,百不猶人,誠萬萬不近似於見叨之職,而從前冒叨,非止一再,則才具之稱不稱,今不可以追引也。臣之自來情勢,鐵限固在,而間被敦飭,身不自有,至於出脚而行政,則私義之難安,尤無可言也。然則今日之積犯逋慢,睯不知畏者,職由疾病錮之耳。狗馬賤疾,不宜種種毛擧,以溷紸纊之聽,而惟其目下諸證,轉益難醫,兩手之麻痺者,欲運則不仁,半體之癱瘓者,其痛也如刺,動作艱楚,行步彳亍,重之以毒中流行之感,肝火煽而夜不交睫,胃土敗而食不滿龠,癖肆於內,痰注於外,神識昏若墮霧,症形漸成漬紙,雖尋常戶闥之內,轉側每須於人,則束帶供職,萬萬無其望故也。疾痛則呼,常人所同,閔覆之慈,惟天在上,臣何忍自阻於大化,而更不思大聲疾號,仰冀以體諒於前者,復蒙於今日也哉?況今京察在卽,曹務方殷,亞堂雖異於長席,亦不可一味瘝曠,以作養病之坊也審矣。在國體而極涉苟艱,揆私心而益增罪戾,伏枕戰恐,食息靡安,玆敢力疾,露章申暴。伏乞聖慈,俯垂矜察,亟許鞶褫臣職名,俾得安意調治,則實天地父母顧復生成之澤也。臣無任云云。答曰,省疏具悉。卿其勿辭行公。
上在慶熙宮。停常參·經筵。
午時未時,灑雨下雨,測雨器水深一分。
李止淵啓曰,合辭許久闕啓,事甚未安,除在外·未署經外,呈告人員,竝卽牌招,何如?傳曰,允。
李光文啓曰,明日·再明日,崇陵忌辰祭齋戒正日,初六日·初七日,溫陵忌辰祭齋戒正日,初八日·初九日,長陵忌辰祭齋戒正日相値,視事,頉稟之意,敢啓。傳曰,知道。
李止淵啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
尹鼎烈啓曰,左承旨朴周壽,今日不爲仕進,卽爲牌招,何如?傳曰,允。
李止淵啓曰,大司憲宋稚圭,掌令李集運,持平玄鎭商·吳熙常在外,執義具康,掌令鄭鴻慶牌不進,監察茶時之意,敢啓。傳曰,知道。
尹鼎烈啓曰,新除授左副承旨李在秀,時在京畿始興地,斯速乘馹上來事,下諭,何如?傳曰,允。
又啓曰,假注書鄭知容,身病猝重,勢難察任,今姑改差,何如?傳曰,允。
鄭知容改差,代以朴容壽爲假注書。
李光文啓曰,卽者副修撰鄭基善,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
以左承旨朴周壽牌不進罷職傳旨,傳于李止淵曰,只推。
以副應敎尹應大,校理李若愚,副修撰權中淸牌不進罷職傳旨,傳于李光文曰,只推。
以執義具康,掌令鄭鴻慶,司諫任百禧牌不進罷職傳旨,傳于李止淵曰,只推。
李光文,以弘文館言啓曰,本館上番闕直,事甚未安,應敎沈能岳,副應敎尹應大,校理李若愚,修撰金在元,副修撰權中請,旣有只推之命,竝卽牌招,以爲推移入直之地,何如?傳曰,允。
禮曹來己卯年正朝朝賀時應行節目,參考前例磨鍊,依此擧行,何如?判付啓,權停爲良如敎。
李光文,以觀象監提調意啓曰,本監卽欽天換時之所,而文獻不足,事例無稽,監官成周悳,裒輯故實,彙成書雲觀志四編,李景魯·李儀鳳·金元鐸等,校正監印,以備一監掌考之資,其意殊可嘉尙。監生中購書或刊書者,草記請賞,曾有先朝受敎定式矣。今此校印三人,當自本監,從願施賞,以爲酬獎之地,編輯之成周悳,命施加資之典,而係干恩賞,上裁,何如?判付,傳曰,依回啓施行。
李止淵,以義禁府言啓曰,保放罪人李周鳳·徐有聲·金鎭鼎,還囚照律以入之意,敢啓。傳曰,知道。
義禁府照目粘連,白川郡守徐有聲矣本府議啓內,兩邑聚點,同日設行,則未得躬操,雖有委折是白乎乃,旣佩兼符,不爲報營通變,難免疎忽之罪。以此照律罪,笞四十收贖,附過還職,私罪,奉敎依允爲旀,功議各減一等。又照目粘連,公淸前水使李周鳳矣本府議啓內,邊情報營之因便轉付,已極駭然,漂船護送之差員擅離,罪係不飭。以此照律罪,杖一百收贖,告身盡行追奪,私罪,奉敎。依允爲旀,功議各減一等。又照目粘連,咸平縣監金鎭鼎矣本府議啓內,稅穀入倉之時,旣多欠縮,當初不飭之罪,自有其律,不可以今已徵納,有所容恕。以此照律罪,笞五十收贖,解見任別敍,私罪,奉敎依允爲旀,功減一等。又照目粘連,薪智島前萬戶金宗郁矣本府議啓內,漂船到泊形止,先爲文移於地方官,不卽飛報於該各營,誠有稽律之罪。以此照律罪,杖一百收贖,告身盡行追奪,私罪,奉敎依允。又照目,掌樂院主簿趙雲明原情云云。傳旨內辭緣,泛稱遠晩,刑推得情,何如?判付啓,除刑推議處爲良如敎。
副修撰鄭基善疏曰,伏以臣父年薄衰景,常少寧日,而元氣澌綴於三辭,貞疾淹綿於六朔,昏昏床玆,蔘·桂爲命。臣本終鮮,獨自扶護,實無以跬步移捨,而頃因館職之俱曠,召俾再臨,飭旨旋降,禁鑰一下,陳情路阻,遂不得不章皇就直,而顧其情則怵畏而黽勉耳。今於直廬,獲接家信,臣父宿病,日又添劇,寒痰內痞而食飮專却,疝聚上亘而藥餌是急,家伻陸續,促臣歸視。臣聞此報,中心如灼,疾聲呼籲,自犯擅出之罪。伏乞聖慈,察臣情而特賜鐫遞,治臣罪而以警具僚焉。臣無任云云。省疏具悉。爾其勿辭救護。
上在慶熙宮。停常參·經筵。
夜自二更至初五日開東,灑雨下雨,測雨器水深五分。
李光文啓曰,右副承旨申在植,今日不爲仕進,卽爲牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,大司憲宋穉圭,掌令李集運,持平玄鎭商·吳熙常在外,執義具康,掌令鄭鴻慶牌招啓辭未下,監察茶時之意,敢啓。傳曰,知道。
又啓曰,吏曹郞廳來言,金溝縣令鄭久容,鎭岑縣監趙翊相,當爲署經,而兩司不備,不得署經云。除在外·未署經外,呈告人員,竝卽牌招,以爲備員署經之地,何如?傳曰,允。
以執義具康,掌令鄭鴻慶,司諫任百禧牌不進罷職傳旨,傳于李光文曰,只推。
李光文啓曰,守令署經事,命下矣。司諫任百禧,掌令鄭鴻慶,旣有只推之命,與行大司諫南履翼,一體牌招,以爲備員署經之地,何如?傳曰,允。
又啓曰,行都承旨尹鼎烈,左承旨朴周壽不爲仕進,左副承旨李在秀在外,右副承旨申在植牌不進,同副承旨李止淵式暇出去,院中只有臣一人,伴直無人。左承旨朴周壽,所當牌招,而拘於廳規,不得請牌,何以爲之?敢稟。傳曰,知申及式暇承旨外,竝許遞,政官牌招開政,待下批牌招入直。
又啓曰,行都承旨尹鼎烈不爲仕進,左承旨·左副承旨·右副承旨未差,同副承旨李止淵式暇出去,臣吏兵批兼進之意,敢啓。傳曰,知道。
有政。吏批,行判書林漢浩進,參判洪羲臣,參議徐俊輔牌不進,左副承旨李光文進。以金魯應·朴瑞源·具康爲承旨,任度常爲北部令,成進默爲掌樂主簿,金秉始爲兼引儀,前縣監朴基碩今加通政加資事,覆啓判下。兵批,行判書金履陽進,參判金魯敬在外,參議李德鉉病,參知朴孝成入直,左副承旨李光文進。以李勉植爲副摠管,邊鏞爲同知,尹昌离爲僉知,金星翼·白恒鎭·鄭日永·成夏鎭·鄭來鴻爲五衛將,權抑·李敏會爲忠翊將,金文澤爲昌德將,曺允邦爲昌慶將,同知梁德恒,僉知申綋,護軍金銑,副護軍李在秀·李友秀·申在植·韓義運·朴瑞源·具載重·安光質,副司果李寬奎,竝單付,前經歷鄭邦采·鄭善毅,前判官金奎浩,及第洪永謨,內禁將張永爕,以上今加折衝加資事,判下。
以右副承旨申在植牌不進罷職傳旨,傳于李光文曰,只推。
以吏曹參議徐俊輔牌不進罷職傳旨,傳于李光文曰,只推。
以應敎沈能岳,副應敎尹應大,校理李若愚,修撰金在元,副修撰權中淸牌不進罷職傳旨,傳于李光文曰,只推。
李光文,以弘文館言啓曰,本館上番闕直,事甚未安。應敎沈能岳,副應敎尹應大,校理李若愚修撰金在元,副修撰權中淸,旣有只推之命,竝卽牌招,以爲推移入直之地,何如?傳曰,允。
兵曹口傳政事,副護軍朴周壽。
李光文,以都摠府言啓曰,今日入直內三廳武兼·禁軍及軍兵等,當爲中日習射技,而國忌齋戒相値,不得設行之意,敢啓。傳曰,知道。
又以兵曹言啓曰,僉知中樞府事安時喆,內禁衛將柳民儉,俱以病難供職,呈狀乞遞,竝改差,何如?傳曰,允。
又以兵曹言啓曰,禁軍來春夏等祿試射時,柳葉箭沒技人及別試鐵箭三矢俱越一百五十步人,別單書入之意,敢啓。傳曰,知道。
禁府啓目粘連,向前趙雲明亦,僚員差祭進去,而趁不面看交替,以至空番,誠甚可駭,以此照律,何如?判付啓,依允。
又以義禁府言啓曰,卽接月令醫員李彦延手本,則時囚罪人趙雲明,多日處冷之餘,素患疝積之症,猝然闖發,又添毒感,晝宵叫痛,轉側須人,實爲危重云。罪人病勢如此,則一邊保放,一邊草記,曾有定式矣。趙雲明,姑爲保放之意,敢啓。傳曰,知道。
上在慶熙宮。停常參·經筵。
藥房副提調尹鼎烈啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。王大妃殿氣候,何如?中宮殿氣候,何如?嘉順宮氣候,何如?臣不任區區伏慮,敢來問安,竝此仰稟。答曰,知道。殿宮氣候一樣,卿不必入侍矣。
李光文啓曰,大司憲宋穉圭,掌令李集運,持平玄鎭商·吳熙常在外,執義未差,掌令鄭鴻慶傳旨未下,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而國忌正日相値,不得來會云矣,敢啓。傳曰,知道。
又啓曰,右副承旨李止淵,今日不爲仕進,卽爲牌招,何如?傳曰,允。
以應敎沈能岳,副應敎尹應大,校理李若愚,修撰金在元,副修撰權中淸牌不進罷職傳旨,傳于李光文曰,只推。
李光文,以弘文館言啓曰,本館上番闕直,事甚未安。應敎沈能岳,副應敎尹應大,校理李若愚,修撰金在元,副修撰權中淸,旣有只推之命,竝卽牌招,以爲推移入直之地,何如?傳曰,允。
以司諫任百禧,掌令鄭鴻慶牌不進罷職傳旨,傳于李光文曰,只推。
李光文啓曰,行都承旨尹鼎烈藥院進,左承旨金魯應,右承旨朴瑞源不爲仕進,右副承旨李止淵牌不進,同副承旨具康式暇出去,院中是有臣一入,伴直無人。右承旨朴瑞源,所當牌招,而拘於廳規,不得請牌,何以爲之?敢稟。傳曰,牌招。
朴瑞源啓曰,守令署經事,命下矣。司諫任百禧,掌令鄭鴻慶,旣有只推之命,與新除授執義趙民和,一體更爲牌招,行大司憲南履翼,所當更請牌招,而係是一日三牌,何以爲之?敢稟。傳曰,更爲牌招。
右議政南公轍箚曰,伏以陽復,今至多日,品物擧有昭回之喜,而如臣無似,一善不萌,百病交攻,閉戶龜蟄,作一籧篨,雖在敵以下,言亦支離,況於君父之前乎?藥院兼任,以奏以箚,久末蒙解,適當産室設廳之時,臣子效誠之地,不敢固守前執,因仍行公,而今則撤直,亦已有月矣。狗馬賤疾,當此寒節,一倍添劇,痰喘之㱡㱡欲絶,行步之蹣跚將仆,周行有愧,瘝曠居多。嘗藥保護,是何等重任,則誠雖自恃,力之不副,其將何以哉?今日卽問安日次,而亦未敢進身,敢將向筵未畢之懇,短懷仰籲於閔覆之下。伏乞俯垂仁諒,函賜遞解,仍勘闕禮之罪,俾臣分安而法紀昭焉。取進止。答曰,省箚具悉卿懇。愼節奉慮,所詳過矣。卿其勿辭,仍爲行公。仍傳于李光文曰,此批答,遣史官,傳諭于右議政。
上在慶熙宮。停常參·經筵。
李光文啓曰,大司憲宋穉圭,掌令李集運,持平玄鎭商·吳熙常在外,執義趙民和,掌令鄭鴻慶傳旨未下,監察茶時之意,敢啓。傳曰,知道。
尹鼎烈啓曰,行左承旨金魯應,右副承旨李止淵,今日不爲仕進,竝卽牌招,何如?傳曰,允。
李光文啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
朴瑞源啓曰,卽者修撰金敎喜,以其親病,陳疏徑出,原疏以國忌齋戒,纔已退却矣。所當直捧禁推傳旨,而此與無端徑出有異,推考警責,何如?傳曰,允。
以應敎沈能岳,副應敎尹應大,校理李若愚,修撰金在元,副修撰權中淸牌不進罷職傳旨,傳于朴瑞源曰,只推。
朴瑞源啓曰,校理兪應煥受由,副校理李彦淳·朴齊聞在外,修撰金敎喜陳疏徑出,玉堂上下番俱空,事甚未安。應敎沈能岳,副應敎尹應大,校理李若愚,修撰金在元,副修撰權中淸,旣有只推之命,副修撰鄭基善,由限已過,竝卽牌招,推移入直之地,何如?傳曰,允。
以右副承旨李止淵牌不進罷職傳旨,傳于尹鼎烈曰,只推。
以執義趙民和牌不進罷職傳旨,傳于金魯應曰,只推。
以司諫任百禧,掌令鄭鴻慶牌不進罷職傳旨,傳于金魯應曰,只推。
尹鼎烈啓曰,守令署經事,命下矣。執義趙民和,掌令鄭鴻慶,司諫任百禧,旣有只推之命,與行大司諫南履翼,一體牌招,以爲備員署經之地,何如?傳曰,允。
執義趙民和啓曰,臣於耳目重任,豈有一分堪承之望,而亞憲特除,忽下於病伏之中,臣感敫恩造,急於叨謝,雖不得不章皇出肅,而第臣於合啓中,竊有私義之不可聯參者,前後臺職,以此引避,輒蒙體諒之恩。今臣處義,與前無異,以此情踪,其何可一刻晏然於臺次乎?請命遞斥臣職。答曰,依啓。
以司諫任百禧,掌令鄭鴻慶再牌不進罷職傳旨,傳于金魯應曰,只推。
金魯應啓曰,守令署經事,命下矣。司諫任百禧,掌令鄭鴻慶,旣有只推之命,與行大司諫南履翼,一體更爲牌招,以爲備員署經之地,何如?傳曰,允。
朴瑞源,以禮曹言啓曰,卽接水原府留守移文,則今十五日,卽新園所三年後初度忌辰祭享,獻官·諸執事,依五月忌辰祭享定式磨鍊事,詳細回移云矣。謹稽先朝丁巳謄錄,則顯隆園祭享時祭物,自本府分奉常寺進排,獻官則除非求差外,留守爲之,執事官,自本府塡差,受香及餕餘封進,出入番園官中,下去上來事,受敎定式矣。今十五日忌辰祭享時,祭品·祭官,似當依此擧行,而事係莫重祀典,臣曹不敢擅便,何以爲之乎?敢稟。傳曰,依丁巳年例爲之。
金魯應,以訓鍊都監言啓曰,本局千摠沈擇之,身病甚重,勢難察任,改差,何如?傳曰,允。
上在慶熙宮。停常參·經筵。
具康啓曰,大司憲宋穉圭,掌令李集運,持平玄鎭商·吳熙常在外,執義未差,掌令鄭鴻慶傳旨未下,監察茶時之意,敢啓。傳曰,知道。
朴瑞源啓曰,來十一日,輪對日次矣,敢稟。傳曰,停。
具康啓曰,來十一日,朝參日次矣,敢稟。傳曰,停。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
朴瑞源啓曰,顯隆園忌辰祭祝式,令文任改撰事,擧條啓下矣。藝文提學李相璜,待明朝牌招,以爲製進之地,何如?傳曰,允。
又啓曰,藝文提學李相璜牌不進推考傳旨,今方捧入,而顯隆園忌辰祭祝式,當爲改撰,而如是違牌,事甚未安,更爲牌招,何如?傳曰,允。
傳于朴瑞源曰,都承旨·左承旨竝許遞,前望單子入之,待下批牌招察任。
承旨前望單子入之,吳淵常·韓兢履落點。
以司諫任百禧,掌令鄭鴻慶再牌不進罷職傳旨,傳于朴瑞源曰,只推。
朴瑞源啓曰,守令署經事,命下矣。司諫任百禧,掌令鄭鴻慶,旣有只推之命,與行大司諫南履翼,一體更爲牌招,以爲備員署經之地,何如?傳曰,允。
以應敎沈能岳,副應敎尹應大,校理李若愚,修撰金在元,副修撰權中淸牌不進罷職傳旨,傳于朴瑞源曰,只推。
朴瑞源啓曰,玉堂上下番俱空,事甚未安。應敎沈能岳,副應敎尹應大,校理李若愚,修撰金在元,副修撰權中淸,旣有只推之命,竝卽牌招,以爲推移入直之地,何如?傳曰,允。
以應敎沈能岳,副應敎尹應大,校理李若愚,修撰金在元,副修撰權中淸牌不進罷職傳旨,傳于朴瑞源曰,只推。
以司諫任百禧,掌令鄭鴻慶牌不進罷職傳旨,傳于朴瑞源曰,只推。
朴瑞源啓曰,守令署經事,命下矣。司諫任百禧,掌令鄭鴻慶,旣有只推之命,竝更牌招,行大司諫南履翼,所當更請牌招,而係是一日三牌,何以爲之?敢稟。傳曰,更爲牌招。
具康,以都摠府言啓曰,今日入直內三廳武兼·禁軍及軍兵等,當爲中日習射技,而國忌正日相値,不得設行之意,敢啓。傳曰,知道。
又以兵曹言啓曰,本曹佐郞權中復,身病猝重,屢度呈狀乞遞。宿衛重地,不可久曠,今姑改差,何如?傳曰,允。
朴瑞源,以賑恤廳言啓曰,西部倉洞契任掌鄭成偉,今月初七日,本洞路傍,得二歲遺棄男兒,同里居良女梁召史,欲爲收養,貧不自食,願爲受料,告于本部,自該部同日牒呈,故依節目給料,使之乳養之意,敢啓。傳曰,知道。
上在慶熙宮。停常參·經筵。
具康啓曰,大司憲宋穉圭,掌令李集運,持平玄鎭商·吳熙常在外,執義未差,掌令鄭鴻慶傳旨未下,監察茶時之意,敢啓。傳曰,知道。
韓兢履啓曰,右承旨朴瑞源,左副承旨李光文,今日不爲仕進,竝卽牌招,何如?傳曰,竝許遞,前望單子入之,待下批牌招察任。
承旨前望單子入之,洪冕燮·李錫祜落點。
洪冕燮啓曰,玉堂上下番俱空,已至經宿,事甚未安。應敎沈能岳,副應敎尹應大,校理李若愚,修撰金在元,副修撰權中淸,旣有只推之命,竝更牌招,推移入直,何如?傳曰,竝許遞,前望單子入之,待下批牌招察任。
玉堂前望單子入之,應敎李紀淵,副應敎韓用儀,校理趙忠植,修撰金敬淵,副修撰尹命圭落點。
以司諫任百禧,掌令鄭鴻慶再牌不進罷職傳旨,傳于李錫祜曰,只推。
洪冕燮啓曰,守令署經事,命下矣。司諫任百禧,掌令鄭鴻慶,旣有只推之命,與行大司諫南履翼,一體更爲牌招,以爲備員署經之地,何如?傳曰,允。
兵曹口傳政事,副護軍單李光文。
具康,以司僕寺一二提調意啓曰,假內禁趙元錫,身病猝重,勢難察任,今姑改差,其代,令該曹口傳差出,以爲推移入直之地,何如?傳曰,允。
又以訓鍊都監言啓曰,昨日本局諸將官射會時,把摠趙彝錫無分,依節目汰去之意,敢啓。傳曰,知道。
又以御營廳言啓曰,本廳千摠李乘運,身病甚重,勢難察任,改差,何如?傳曰,允。
又以御營廳言啓曰,本廳哨官成漢默,受由下鄕,過限不來,爲先汰去之意,敢啓。傳曰,知道。
以內農圃內官李殷喆手本,本圃作人崔允尙,京兆下隷,無難歐打,突入圃內,作拏於供上廳者,萬萬驚駭,同崔允尙與作拏之府隷,照法嚴繩事,傳于李錫祜曰,無端作梗,有關後弊,所犯諸漢,各別刑配,可也。
上在慶熙宮。停常參·經筵。
李錫祜啓曰,大司憲宋穉圭,掌令李集運,持平玄鎭商·吳熙常在外,執義未差,掌令鄭鴻慶傳旨未下,監察茶時之意,敢啓。傳曰,知道。
洪冕燮啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
以副應敎韓用儀,校理趙忠植,修撰金敬淵,副修撰尹命圭牌不進罷職傳旨,傳于李止淵曰,只推。
李止淵啓曰,玉堂上下番俱空,事甚未安。副應敎韓用儀,校理趙忠植,修撰金敬淵,副修撰尹命圭,旣有只推之命,修撰金敎喜,由限已過,竝更牌招,推移入直,何如?傳曰,允。
以司諫任百禧,掌令鄭鴻慶牌不進罷職傳旨,傳于韓兢履曰,只推。
韓兢履啓曰,守令署經事,命下矣。司諫任百禧,掌令鄭鴻慶,旣有只推之命,與行大司諫南履翼,一體更爲牌招,以爲備員署經之地,何如?傳曰,允。
李錫祜啓曰,大司憲宋穉圭,掌令李集運,持平玄鎭商·吳熙常在外,執義未差,掌令鄭鴻慶傳旨未下,監察茶時之意,敢啓。傳曰,知道。
上在慶熙宮。停常參·經筵。
藥房提調金履喬,左承旨韓兢履啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?中宮殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。
王大妃殿進御香砂君子湯,前方中加烏藥一錢,自今日五貼式日次製入事,榻前下敎。
李錫祜,以都摠府言啓曰,今日入直內三廳武兼·禁軍及軍兵等,中日習射技,請出標信。傳曰,知道。
李錫祜啓曰,大司憲宋穉圭,掌令李集運,持平玄鎭商·吳熙常在外,執義未差,掌令鄭鴻慶傳旨未下,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
李止淵啓曰,明日乃是小寒,自明日日暖間視事,頉稟之意,敢啓。傳曰,知道。
李錫祜啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
備忘記,慶尙監司金履載下直,長弓一張,長箭一部賜給。
傳于李止淵曰,大司成未差之代,前望單子入之,待下批牌招察任。
大司成前望單子入之,洪冕燮落默。
李止淵啓曰,大司成洪冕燮,旣在闕中,不爲肅謝,直爲出去,事甚未安,推考,何如?傳曰,允。
以副應敎韓用儀,校理趙忠植,修撰金敎喜·金敬淵,副修撰尹命圭牌不進罷職傳旨,傳于李止淵曰,只推。
李止淵啓曰,玉堂上下番俱空,已至多日,事甚未安。副應敎韓用儀,校理趙忠植,修撰金敎喜·金敬淵,副修撰尹命圭,旣有只推之命,竝更牌招,推移入直,何如?傳曰,允。
以司諫任百禧,掌令鄭鴻慶牌不進罷職傳旨,傳于韓兢履曰,只推。
韓兢履啓曰,守令署經事,命下矣。司諫任百禧,掌令鄭鴻慶,旣有只推之命,與行大司諫南履翼,一體更爲牌招,以爲備員署經之地,何如?傳曰,允。違牌勿爲呼望。
以大司成洪冕燮牌不進罷職傳旨,傳于李止淵曰,只推。
李止淵,以內醫院提調意啓曰,副提調吳淵常,今日問安,不爲仕進,卽爲牌招,何如?傳曰,允。
韓兢履,以吏曹言啓曰,承文院校檢金永鎭,受由過限不上來,依例改差,何如?傳曰,允。
李錫祜,以備邊司言啓曰,屢經饑饉之餘,牛畜耗減,雖以今年言之,雨暘得宜,諸路登稔,而猶多有陳廢不食者,一則流亡之未集也,一則耕牛之難辦也。近來歲屠之不許藏牌,寔出重農之聖意,而實效之大,人皆言之。今年亦依昨年例,歲時勿爲弛禁之意,分付於法司·捕廳,使之各別糾察,亦爲前期知委於諸道,俾無一民不知犯科之弊,何如?傳曰,允。
又以禁衛營言啓曰,本營千摠安光質,身病猝重,勢難察任,改差,何如?傳曰,允。
又以刑曹言啓曰,內農圃官員李殷喆手本,本圃作人崔允尙,締結京兆下隷,突入圃內,破碎門隻,無數作拿,萬萬痛駭,照法嚴繩事,傳曰,無端作梗,有關後弊,所犯諸漢,各別刑配,可也事,命下矣。本圃作人崔允尙,京兆下隷鄭光福·金千得,各嚴刑一次後,允尙全羅道和順縣,光福玉果縣,千得慶尙道靈山縣定配所,竝卽押送之意,敢啓。傳曰,知道。
慶尙監司金履載敎書。王若曰,政莫先於量才授官,職莫重於承流宣化,蓋人君不可以獨理,而臣鄰必與之分憂,若虞廷岳牧之咨,其難其愼,粵周家方伯之命,乃翰乃屛。今當委寄之辰,詎忽遴簡之道,惟國家區分八域,獨嶺嶠綦重諸藩。地函辰·弁之古疆,平羅山海,嶺衝鳥·竹之要路,綰轂關湖。其俗鄒·魯,其文詩·書,寔是人材之府庫,厥土荊·揚,厥貢絲·枲,允爲泉貨之委輸。蓋其地廣而務殷,所謂任大而責重,海運轉三倉之賦,實關國計之絀贏,島餉罄半道之財,深係民力之紓窘。撫字非比他道,纔經癸·甲之荐飢,凋瘵莫甚近年,常切乙丙之一念,政須國耳之彦,庸畀方面之權。惟卿,世篤忠貞,家傳詩禮,淸名直節,蔚有父祖之遺風,經術文章,展也伯仲之竝武。自妙齡而廁簪珥之列,久矣受知於寧王,扶大義而贊衮鉞之嚴,所以推重於士友。一節不渝於夷險,無愧廣平之石賜,七年無恙於瘴炎,可此安世之鐵漢,斯乃歷試內外,亦旣茂著才猷。銓鑑公平,門無張師德三及,廟籌通敏,人服寇平仲一言。向來成都之分符,尙云百里捿棘,今焉嶺闑之授節,正是一路福星,官非外輕,予方南顧,玆授卿以慶尙道觀察使·兼兵馬水軍節度使·巡察使·大邱都護府使。卿其祗服寵命,克殫誠心,淬勵淸嚴,志自修於氷檗,對揚休命,治可敏於蒲蘆。財力已竭於東南,宜思綏民之道,儒風或遜於往昔,且軫倡學之方。黜幽陟明,必稽實績,厚生利用,亦遵便宜。保障繭絲,尙追古人之遺烈,綢繆桑土,莫忽强鄰之殷憂。若其稟裁,自有成憲,於戲,得君爲重,曰汝往欽。嶠南風謠,庶見羊叔子緩帶之美,永嘉山水,可增韓魏公晝錦之榮,益加勉旃,行且召矣,故玆敎示,想宜知悉。
大司成趙晉和疏曰,伏以臣才非可堪而病實難强,辭未得徹而飭又繼降,惶隘之極,尤無所措。噫,師儒,淸選也,試士,重任也。以臣滅裂之學,鈍滯之才,猥據皐比之席,誠是人望之外,而黽勉冒膺,行且屢月矣,是豈眞有所堪勝者而然也哉?近年以來,應行之課試,未得趁限設行,國體之有損,多士之缺望,臣亦嘗所慨歎者,固當依例考試,不宜致煩飭令,甘自歸於占便之科,而臣質本虛脆,年又遲暮,素患水土之祟,兼以風眩之症,近失將攝,又添毒感,頭疼如烘,肢痺而麻,昏瞀忒甚,神識若墜於煙霧,飮啖全廢,表裏交戰於寒熱,委身床笫,不省四到。筵飭已過屢日,神精無以抖擻,欲起還仆,自力末由,而見今節屆窮臘,課日甚促,若因賤疾之適苦,未免試事之愆期,則畢竟勘律,固所甘心,論以紀綱,尤當如何?病情難責時日,試抄自有期限,左右思量,冒當無路,玆敢疾聲呼籲於天地父母之前。伏乞聖明,諒臣病狀之無以自强,察臣懇辭之寔出由中,特許遞免,俾幸公私,千萬幸甚。臣無任云云。答曰,省疏具悉。所請依施。
上在慶熙堂,停常參·經筵。
夜自一更至五更,月暈。
李錫祜啓曰,大司憲宋穉圭,掌令李集運,持平玄鎭商·吳熙常在外,執義未差,掌令鄭鴻慶疏批未下,監察茶時之意,敢啓。傳曰,知道。
李止淵啓曰,金溝縣令鄭久容,鎭岑縣監趙翊相,諫院則雖已署經,憲府則大司憲宋穉圭,掌令李集運,持平玄鎭商·吳熙常在外,執義未差,掌令鄭鴻慶陳疏,不得署經,何以爲之?敢稟。傳曰,一司除署經。
傳于韓兢履曰,諸承旨持公事入侍。
傳于李錫祜曰,別講爲之。
李錫祜,以備邊〈司〉言啓曰,詞訟重任,瘝曠可悶,刑曹·漢城府堂上中,在外及呈告人,竝許遞,與未差之代,政官令政院牌招,開政差出,何如?傳曰,允。
有政。吏批,行判書林漢浩進,參判洪羲臣未肅拜,參議徐俊輔牌不進,右承旨李止淵進。以愼性眞爲承旨,申綽爲執義,尹鼎烈爲刑曹參判,尹序東爲工曹參判,李海愚爲左尹,徐有聞爲右尹,李在秀爲刑曹參議,徐俊輔爲兼輔德,李莘耆爲軍器判官,金載奎·李寬永爲假引儀,李奎白爲兼引儀,李奎鉉爲校理,軍資主簿單李䎘在。
兵批,行判書金履陽病,參判金魯敬在外未肅拜,參議李德鉉進,參知朴孝成病,左副承旨李錫祜進。同知張雲潞,僉知白恒鎭·鄭日永,護軍尹鼎烈·宋冕載·李龍秀·申在明·金魯應·宋祥濂·朴宗秀,副護軍朴瑞源·趙晉和·李商一·洪理爕·李玉鉉·姜鎭華·安時喆·鄭邦采·鄭善敎·洪泳謨·金奎浩·張永燮,副司直趙民和·沈能岳·尹應大·李若愚·兪應煥,副司果金在元·權中淸,竝單付。
李止淵啓曰,今日政新除授校理李奎鉉,卽爲牌招入直,何如?傳曰,允。
傳于李止淵曰,輪臺官明日待令。
以副應敎韓用儀,校理趙忠植,修撰金敎喜,副修撰尹命圭牌不進罷職傳旨,傳于李止淵曰,只推。
李止淵啓曰,玉堂上下番俱空,已至多日,事甚未安。副應敎韓用儀,校理趙忠植,修撰金敎喜,副修撰尹命圭,旣有只推之命,修撰金敬淵,疏批已下,竝卽牌招,推移入直,何如?傳曰,允。
以副應敎韓用儀,校理趙忠植,修撰金敎喜·金敬淵,副修撰尹命圭牌不進罷職傳旨,傳于李止淵曰,只推,更爲牌招。當此開講之時,如是違牌,事甚未安,嚴飭入直,違牌勿爲呼望,更勿以違牌之事,仰徹。
以吏曹參議徐俊輔牌不進罷職傳旨,傳于李止淵曰,只推。
李錫祜,以兵曹言啓曰,同知中樞府事邊鏞,文臣兼宣傳官李嘉愚·權敦仁,病難供職,呈狀乞遞,五衛將李錫龜,方帶別軍職,職務相妨,金星翼前任大丘營將,白鎭前任慶州營將,鄭日永前任晉州營將,成夏鎭前任三陟營將,鄭來鴻前任北虞侯,忠翊衛將李敏會前任慶尙監營中軍,權抑前任忠原營將,俱在任所,上來間番次苟艱,昌德宮衛將千世澤,除授在外,上來無期云,竝改差,何如?傳曰,允。
又以御營廳言啓曰,今十二月初十日中日時,本廳敎鍊官金益範,片箭貫一中邊二中,依例別單書入之意,敢啓。傳曰,知道。
禁府啓目,義興前縣監李憲周原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。
禁府啓目粘連,向前李憲周亦,大同旣悉上送,尺文亦已考還,則雖異該邑之愆期是白乎乃,僞尺作奸,矇不戢察,以致莫重正供之全數未納,揆以法意,誠難容恕,以此照律,何如?判付啓,依允。
修撰金敬淵疏曰,伏以臣釁深不孝,志決自靖,掩抑泯默,四載于今。前後除命,恩召疊降,尙不敢仰首一鳴者,豈不知昧然之爲懼?誠以露章陳暴,愈爲惶恐。向來試事之逡巡,實亦不得已焉,而畢竟踧踖之狀,反爲逋慢之歸,自犯方命,祗奉威譴,伏地戰凜,以罪爲恩,薄勘纔敍,新除復降,天牌下臨,促臣受職。臣若徒懷微諒,一向嚴畏,旣不敢進身,又不能自陳,則復恐蹇慢之辜,眞無所逃,情苦跡危,語默俱罪。臣本無似,忝竊科名,冒世祿以爲榮,望淸途而牀分,識謭才薄,涯願易盈。不意姓名,塵點瀛選,圈錄未完,彈章已徹,劾臣釁累,不宜濫廁,臣誠震悸,無所自厝。然尙幸人言之早至,庶免卒玷於名器,何圖聖度寬大,朝議因循,遂加都堂之圈,混授經幄之職。臣進不得奔走受命,自齒冠冕,退不敢呼號陳情,仰訴天地,跧伏戰懼,求死不得,而沈厚鎭·洪百儀之疏,忽復相續,慘毒罔測,至不忍見,計將不湛滅則不已。噫嘻,此何事也?嗚呼,臣自祖先以來,蒙國家厚恩,世作輔弼,竟至門族盈盛,而不幸以至親之故,延累及於無辜,上負先王罔極之恩,下替私門畢忠之願,邇來四十年矣。洪惟我先大王,追念臣家先故,日月曲垂照臨,雨露遂及枯朽,錄孤之恩,諭以回呻爲笑,昭釋之音,及於寸數亦遠,乃有臣父陞六之命。夫以我先大王片言隻字,當爲萬世之法程,而弓釰雖邈,絲綸尙存,臣將生可以藉手,死可以瞑目。今日遭罹,豈臣意慮之所及,而其所極口臚列,無他事實,脅勒粧撰,自謂巧譖者,則曰左右吹噓,曰恃勢驕橫。噫嘻,此何言也?恃勢者必誅,驕橫者必亡,天道之所常然,人事之所已驗。臣之不肖,猶足知此,況臣畏約旣積,孤微莫甚,朝無强近之親,外絶聲氣之援,雖欲望人之吹噓,人誰肯爲臣而吹噓?雖欲恃勢而驕橫,借勢於何人,而人又誰借之?臣雖悲苦之至,人言之至於此,則自不覺齒冷而止,豈有費辭分辨之心哉?臣於是時,出身未幾,尙少知面之人,寧有切齒之怨,而一朝駭機,轉輾至此,則非臣之所能知也。雖然,圈事之恨怒,何與於臣身,而無形之疑謗,忽生於暗地,始若抉摘而泛論,終至遷怒而盛氣。雖其意本不在臣,謂此說可以鉗人,則此豈常情之所可測,而暗弩橫射,頹波寖漫,以至全錄群彦,視爲鐵限,大僚·銓臣,不安其位。臣於是時,尙亦何面可顯,而知臣者不暇爲臣而悲之,不知臣者,尙或疑臣之有仇,臣亦咄咄省愆,夢驚寐愕。惟彼瞬目鼓舌,視作身計者,所得幾何,而徒使人生死飮恨,入骨砭,噫嘻,此何故也?夫士之立朝,潔身爲大,一遭點汚,沒齒難洗。臣身未自靖,行不見孚,義名都虧,爲世大僇,天地之仁,拂拭雖勤,鋒鏑之餘,瘢痕尙新,此臣所躬悼心,如不欲生。然臣之所大恨至慟,滅死而不足者又有之。夫爲人子之於父母也,生則祿養,沒貽令名,所謂立身以顯親也,凡有彝性,孰不同願?臣之始望,雖不敢及此,然今以出身之故,反爲玷辱之階,悠悠蒼天,此何人事?嗚呼,臣父臣祖,非有身犯罪辜,而齎恨入地,無跡於世,無怨於人,而僇辱忽及於九原者,徒以臣故耳。向使臣遁跡逃名,俾世相忘,雖有憸人,必不能有此。只緣臣懷戀科宦,低佪險途,仰不敢便訣明時,俯欲以少延門戶者,其情甚慼,而其罪至於覆載之難容。每念此事,中夜鬼神,亦必爲臣而下淚。臣實至頑,縱不能自經溝瀆,以贖不孝,尙何忍忘其罪而含其痛,冒榮利,自比於恒人乎?風波積憂,萬念都空,窮廢沒身,寸心已決,天高而跼,地厚而蹐,每有記簪之命,輒增孤恩之罪。與其徊徨憫泣,靡所措躬,無寧赴訴君父,以竢殛罰,玆敢趨詣闕外,悉暴危悃,退歸私次,恭聽鈇鉞。伏乞天地父母,念名器之至重,察臣情之絶悲,亟令選部永刊臣名,仍命將臣罪戾,重賜勘處,不勝大願。臣無任云云。省疏具悉。人言之無理,自初公議,已多爲爾辨晰,而況先朝恩造之敎,鄭重如此,又何費辭,有若對辨乎?爾其勿辭,卽爲察職。
戊寅十二月十一日未時,上御興政堂。諸承旨持公事入侍時,左承旨韓兢履,右承旨李止淵,右副承旨李錫祜,同副承旨具康,待敎徐憙淳,記事官趙錫龜,假注書朴容壽,記注官金履迪,記事官李湜,以次進伏訖。上曰,公事奏之。止淵曰,臣代房吏房無公事,而本房禮房,亦無公事矣。兢履曰,臣戶房而無公事矣。錫祜曰,臣刑房而無公事,代房兵房,有御營廳中日沒技單子一度,俄者入啓,而有付黃籤入之之敎,故今爲持入矣。上命入之。康曰,臣工房而無公事矣。上命退,諸臣以次退出。
戊寅十二月十一日申時,上御興政堂。別講入侍時,參贊官李錫祜,典經徐憙淳持國朝寶鑑第六卷,記事官趙錫龜,記注官金履迪,記事官李湜,以次進伏訖。上命開卷讀之。憙淳讀,自甲午二十九年止賜酒樂一等。上曰,文義陳之。憙淳曰,射是六藝之一,而所以觀德,故古之聖王,以是爲重焉,將祭必耦射于澤宮,以選執事焉。猗我聖祖,謁聖後,仍行大射禮,獲者賜表裏,不獲者飮觶,亦序賓以賢之遺意也。至于後世,遂視以爲武夫之藝而不之重焉,雖或選勝耦射,而只歸於燕遊嬉戲而止,是豈先王以六藝敎人之意哉?伏願體聖祖當日大射之盛德至意,雖於親臨試射之際,必以觀德爲先,則可爲繼述之一事矣。上命掩卷。上曰,坐直承旨入侍。出榻敎賤臣承命出傳,同副承旨具康追入進伏。上曰,新除下注書上來乎?錫祜曰,姑未上來矣。上命玉堂先退,憙淳退出。又命退,承史以次退出。
上在慶熙宮。停常參·經筵。
李錫祜啓曰,大司憲宋穉圭,執義申綽,掌令李集運,持平玄鎭商·吳熙常在外,掌令鄭鴻慶疏批未下,監察茶時之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
朴宗薰啓曰,新除授右副承旨愼性眞,時在慶尙道安義地,斯速乘馹上來事,下諭,何如?傳曰,允。
具康啓曰,修撰金敬淵,特敎嚴飭之下,謂有情勢,奉牌闕外,無意承膺,事體道理,萬萬未安,從重推考,何如?傳曰,允。
傳于具康曰,召對爲之。
李止淵啓曰,十一月二十一日日次輪對官奉常寺正尹尙烈,軍資監正白慶楷,繕工監奉事趙雲杓,司宰監奉事南永周,掌樂院正沈能稷,十二月初一日日次輪對官宗廟署令尹匡烈,社稷署令李衡在,校書館兼正字徐憙淳,中學訓導朴起壕,東學訓導全國憲來待矣。傳曰,入侍。
傳于李止淵曰,別講爲之。
以校理李奎鉉牌不進罷職傳旨,傳于李止淵曰,只推。
朴宗薰,以吏曹言啓曰,今日本曹褒貶坐起時,堂上不可不備,而參判洪羲臣未肅拜,令政院牌招,同參開坐之地,何如?傳曰,允。
又以吏曹言啓曰,昨日政事中,前別提成周悳,本資乃是折衝,當以嘉善下批,而誤認爲通訓,以通政啓下矣。不能照檢之失,臣不勝惶悚,而原單子,改付標以入之意,敢啓。傳曰,知道。
李錫祜,以兵曹言啓曰,今十二月十五日,三番內禁衛番次矣,該番將未差之代,依承傳,口傳擬入之意,敢啓。傳曰,知道。
兵曹口傳政事,以金時弼爲內禁將。
吏曹啓目,前南原府使趙鎭翼,仁祖大王異姓六寸親前洪川縣監沈來永,宣祖大王異姓六寸親,去丁丑年秋冬等居下,已經一年,竝依法典敍用,何如?判付啓,依允。
吏曹參判洪羲臣疏曰,伏以臣抱旣痼難醫之疾,據已試蔑效之地,積犯逋慢,屢徹章牘,其跡則自歸瀆撓,其情則至爲悶蹙,連承恩批,乃以勿辭行公爲敎。惟我聖明,以臣前後辭懇,敢爲占便之計,專昧盡瘁之義,而終靳允許耶?臣雖無狀,寧忍爲此?蓋以其至難强者存故耳。天下萬事,孰非可强,而至於疾病之來,不可自强也,故前此一籲再籲,不憚煩瀆,實非臣樂爲也。噫,人之於疾痛,必呼天地父母,人理之常,而殿下於臣,天地也父母也,臣又安得不疾聲更呼於天地父母之下乎?蓋臣病在膏肓,非藥可治,前旣備陳,何敢更煩,而數昨以來,重添輪行之感,寒熱交作而嘔咳不止,痰積益肆而食飮全却,神精若墮煙霧,支體轉益癱瘓,舊痾新恙,一倍添劇,種種醜惡之症,有難毛擧仰徹於黈纊之聽,而時月之內,萬無蠢動之望。且況今日,卽本曹貶坐也。考績關係至重,備員始可擧行,今又緣臣而致煩酬應,召牌儼臨,承膺無路,冒死違傲,國體隳損,已不可言,臣罪至此,尤無自贖,床簀涔涔之中,若添一病,玆敢申暴血懇。伏乞聖慈,亟遞臣所帶之任,俾安私心,仍治臣屢瀆之罪,以肅朝綱焉。臣無任云云。答曰,省疏具悉。所請依施。
大司成洪冕燮疏曰,伏以臣性質魯下,才識蔑劣,而晩竊科第,屢歷淸選,自顧涯分,滿盈極矣,千萬不自意國子特點,遽下於待罪銀臺之日,臣誠惶隕悶隘,不知措躬之所也。竊惟國子之任,不輕而重,其所遴揀,自昔難愼。挽近以來,雖不及祖宗盛際,而問其名則師儒之稱猶古也,問其責則敎冑之方亦猶古也,豈有如臣之空疎綿劣而承乏濫竽者哉?臣雖至愚,自知則明,懵於經而不解旨意,短於文而不辨工拙,其於課製試講之末,亦知其必不能矣。況今士習不古,渝薄日甚,雖使才地望實,眞如古所稱精揀極選者處之,亦見其戞戞乎莫可攸爲也,而今以臣無似,若復不自量度,冒受而竊據,則只得自取其侮辱也,明矣。此爲臣所大懼,而又況臣素抱奇疾,當寒尤劇,喘喘危急之狀,卽通朝之所共知也。第今歲色垂窮,課期此迫,計日試士,趁限考劵,實無其望。伏乞聖慈,俯垂鑑諒,亟遞臣職,俾安私分,不妨公務,仍治臣瀆擾之罪,以肅朝綱,千萬幸甚。臣無任云云。答曰,省疏具悉。爾其勿辭察職。
戊寅十二月十二日午時,上御興政堂。召對入侍,諸承旨持公事,輪對官同爲入侍時,參贊官具康持詩傳第一卷,侍讀官趙忠植持詩傳第一卷,檢討官尹命圭持詩傳第一卷,待敎徐憙淳持詩傳第一卷,假注書朴容壽持詩傳第一卷,記注官安亨鎭持詩傳第一卷,記事官李湜持詩傳第一卷,左承旨韓兢履,右承旨李止淵,左副承旨李錫祜,記事官趙錫龜,輪對官奉常寺正尹尙烈,軍資監正白慶楷,繕工監奉事趙雲杓,司宰監奉事南永周,掌樂院正沈能稷,宗廟署令尹匡烈,社稷署令李衡在,中學訓導朴起壕,東學訓導全國憲,以次進伏訖。上曰,待敎爲輪對官乎?止淵曰,然矣。上曰,待敎退伏於輪對官座次也。憙淳退伏。上曰,輪對官使之先爲進前,以次奏職姓名也。尙烈等以次進前,各奏職姓名訖,至憙淳。上曰,職姓名奏之。憙淳曰,校書館兼正字臣徐憙淳也。上曰,職掌奏之。憙淳曰,職掌經籍。上曰,所懷陳之。憙淳曰,無所懷矣。上曰,遺在奏之。憙淳曰,冬三朔時遺在卷冊紙一萬五千七百六十二卷五張,貼冊紙六千二百五十二卷十二張半及半半張,時政記紙一千四百二十貼矣。起壕·國憲,又各奏職姓名訖。上命輪對官先退,尙烈等退出,憙淳進伏。上命開卷讀之,忠植讀,自肅肅兔罝止兔罝三章章四句。上曰,文義陳之。忠植曰,此章曰干城曰好仇曰腹心,竝指其才之著外,德之蘊中而言也。武夫之赳赳,而乃有此才德之美,則其涵濡於文王之化可見也。大抵爲人君而有作成之化,則在下者,雖以武夫之卑賤,亦有所觀感者矣。上曰,下番陳之。命圭曰,罝兔之武夫,比之公侯之腹心,雖若過語,而人臣之於君上,其所相須,殆同一體,故曰股肱曰喉舌,此卽指輔弼出納之重任而言。至於武夫,亦有才德之內蘊,則擧而登庸,可以爲將爲帥,豈不爲人君腹心之緊托乎?此等處如是推覽焉。上曰,參贊官陳之。康曰,玉堂所奏甚好,臣則無文義之可陳者矣。上曰,閣臣陳之。憙淳曰,臣別無可陳之辭矣。上命掩卷,仍命玉堂先退。忠植·命圭退出。上曰,公事奏之。止淵曰,臣代房吏房無公事,而該房禮房,亦無公事矣。兢履曰,臣戶房而無公事矣。錫祜曰,臣兵房而有公事一張矣。上命入之。錫祜跪傳夾侍而上之。康曰,臣工房而無公事矣。上曰,左副承旨·同副承旨先退。錫祜·康退出,上曰,公事持入也。錫龜出去。上曰,注書出去,促入公事,而上注書,使之先退也。賤臣承命而出,持入慶尙監司狀啓一度,止淵讀奏,仍跪傳夾侍而上之。上曰,別講爲之。出榻敎上番出去,座目單子書入,而參贊官,以左承旨書之。亨鎭出書座目單子,與侍讀官趙忠植,檢討官尹命圭,各持國朝寶鑑第六卷,偕入進伏。上命開卷讀之。忠植讀,自大司成尹安仁止安不忘危詩。上曰,下番讀之。命圭讀,自三十年春二月,止會議施行。上曰,文義陳之。忠植曰,常人之情,安於宴樂,易至忘危,而七德亭閱武之時,至以安不忘危,命侍臣作詩,入於諷詠之間,以存戒勅之方者,政宜推釋處也。上曰,下番陳之。命圭曰,中廟盛際,先正臣趙光祖,克闡崇儒之治,每於臨事泮宮之時,頒賜便蕃,士林增氣。惜乎先正,橫罹黨錮之禍,儒生失山斗之仰,然伊後親謁聖廟,賜酒賜米,儀物甚備。若使文正,在於其時,則多士之榮感,一世之聳動,當復如何哉?第尹安仁所進正心箴,其文雖未得傳,名義甚好。自古規諫於人君,莫若作文以箴,如李德裕之丹扆六箴是已,伏願以正心二字,朁作常目之箴焉。上命掩卷,仍命玉堂先退,忠植·命圭退出。上曰,注書出,公事持入也。賤臣出去,還入奏曰,公事無待令者矣。上曰,今日承旨坐直,誰也?止淵曰,臣爲禮房,而以顯隆園忌辰祭傳香,今日爲齋宿,伴直則與左承旨爲之矣。上曰,公事更爲持入。賤臣出去,持入傳旨一張,兢履讀奏。止淵曰,昨下飭敎,不啻截嚴,而修撰金敬淵,謂有情勢,一向奉牌,旣承問備,尙無變動,事體所在,誠極未安。更爲從重推考,何如?上曰,依爲之。出擧條仍命退,諸臣以次退出。
戊寅十二月十二日未時,上御興政堂。別講入侍時,參贊官李止淵,侍讀官趙忠植持國朝寶鑑第六卷,檢討官尹命圭持國朝寶鑑第六卷,待敎徐憙淳,假注書朴容壽,記注官安亨鎭,記事官李湜,以次進伏訖。上命開卷讀之。忠植讀,自夏五月上觀稼,止試武士於滿月臺。上曰,下番讀之。命圭讀,自大臣等啓言,止饋老人孝子。上曰,文義陳之。忠植曰,前代興亡之事,披閱往牒,考其跡而究其故,善者法之,不善者戒之,則其所裨益於治道者多矣,而雖以寶鑑一部言之,嘉謨徽猷,無非人辟傚則之資,而寔爲百代之龜鑑矣。上曰,下番陳之。命圭曰,望遠亭水戰之親觀,未知其節制之如何,而武備中水戰之操鍊,當與陸戰竝行而不可偏廢也。況我國阻海爲固,防禦之方,專在於水戰,親臨操習,今雖無地,各道水營戰艦之朽敗,水軍之虛伍,莫此時若,伏願申飭所司之臣,無忽陰雨之備焉。上命掩卷,仍命玉堂先退,忠植·命圭退出。上曰,左承旨入侍。出榻敎賤臣承命出傳,左承旨韓兢履追入進伏。上曰,公事持入也。賤臣承命持入,兢履讀奏公淸監司狀啓。上曰,省記軍號持入也。賤臣承命持入,止淵讀奏省記。上曰,別講爲之。出榻敎玉堂上下番,持羹墻錄入侍,賤臣承命出傳。上曰,上番出去,座目單子書入也。亨鎭承命出,書座目單子,與侍讀官趙忠植,檢討官尹命圭,各持羹墻錄第一卷,偕入進伏。上命開卷讀之,忠植讀,自仁祖朝兩大君,止允其啓。上曰,下番讀之。命圭讀,自莊烈王后,止國家之福。上曰,文義陳之。忠植曰,凡事或有私義之參於公道者,而此篇中論尹暄之律也。貞惠翁主,入闕乞命,而斷以公議,亟從臺啓,聖祖大公至正之道,可以欽誦矣。上曰,下番陳之。命圭曰,聖母戒飭之敎,卽與漢馬后訓戒家人之語,同一旨義,而府夫人歎其后敎,稱以國家之福者,可謂善觀壺德處。若無聖祖平日修齊之化,則官闈之嚴謹,何以如是哉?此等處,伏願深留聖意焉。上命掩卷,仍命玉堂先退,忠植·命圭退出。上曰,綱目五卷持入。亨鎭承命持入,上曰,左承旨讀奏也。兢履讀奏綱目第一卷周紀一遍。上曰,他冊子更爲持入也。賤臣承命持入,上曰,右承旨讀奏也。止淵讀奏漢書高帝紀一遍。上曰,他冊子限五卷,更爲持入。賤臣承命持入。上曰,右承旨繼讀以奏也。止淵讀奏小學序文。上曰,題辭讀奏也。止淵讀,自題辭,止小學大全卷之一。上命捲卷,仍命退,諸臣以次退出。
上在慶熙宮。停常參·經筵。
夜五更,月暈兩珥。
王大妃殿誕日,大殿·中宮殿·嘉順宮·世子宮,內閣·政院·玉堂·朝廷二品以上·六曹堂上·大司諫·奉朝賀口傳問安。答曰,知道。王大妃殿,內閣·政院·玉堂·朝廷二品以上·六曹堂上·大司諫·奉朝賀單子問安。答曰,知道。
李止淵啓曰,大司憲宋穉圭,執義申綽,掌令李集運,持平玄鎭商·吳熙常在外,掌令鄭鴻慶疏批未下,監察茶時之意,敢啓。傳曰,知道。
韓兢履啓曰,藥房都提調持粟米飮來待矣。傳曰,封入。
李止淵啓曰,工曹參判尹序東,右尹徐有聞,除拜後過三日不爲出肅,竝依定式推考警責,仍卽牌招察任,何如?傳曰,允。
又啓曰,修撰金敬淵,謂有情勢,奉牌闕外,已至多日,連加催促,終不承膺,事體所在,誠極未安,從重推考,何如?傳曰,允。宜似一伸,許遞。
傳于李錫祜曰,召對爲之。
傳于韓兢履曰,別講爲之。
傳于李止淵曰,待敎徐憙淳馳詣顯隆園,奉審摘奸,健陵·華寧殿,一體奉審以來。
韓兢履啓曰,新除授行都承旨金魯敬,以前任慶尙監司,時在任所,斯速乘馹上來事,下諭,何如?傳曰,允。
傳于具康曰,別講爲之。
傳于李錫祜曰,別講爲之。
以左副承旨金啓溫牌不進罷職傳旨,傳于韓兢履曰,只推。
以左副承旨金逌根牌不進罷職傳旨,傳于韓兢履曰,只推。
以校理李奎鉉牌不進罷職傳旨,傳于李止淵曰,只推。
李止淵,以弘文館言啓曰,校理李奎鉉,旣有只推之命,卽爲牌招察任,何如?傳曰,允。
又以弘文館言啓曰,新除授應敎李紀淵,時在黃海道新溪縣,經筵入番事緊,請斯速乘馹上來事,下諭。傳曰,依啓。
以慶尙監司金魯敬狀啓,慶山縣令宋啓洙,病親歸護,離側無路,此時瘝曠,誠爲可悶,不得已罷黜事,傳于韓兢履曰,令該曹口傳差出,催促下送。
以慶尙左水使白海鎭狀啓,進上靑魚趁未封進,惶恐待罪事,傳于韓兢履曰,勿待罪事,回諭。
禁府照目粘連,義興前縣令李憲周矣本府議啓內,大同旣盡上送,尺文亦已考還,則雖異該邑之愆期是白乎乃,僞尺作奸,矇不戢察,以致莫重正供之全數未納,揆以法意,誠難容恕。以此照律罪,杖八十收贖,奪告身三等,私罪,奉敎依允爲旀,功減一等爲良如敎。
刑曹啓目粘連,永川郡定配罪人李女段,同配之妯娌,先已蒙宥,則參酌疎放,恐未至失刑,上裁,何如?啓,依回啓施行爲良如敎。
又啓目粘連,茂山金洛興獄事段,詞證不備,檢案多眩,昨秋回啓,不可遽議傅生之論,誠出於難愼,依前訊推之意,分付,何如?判付啓,依允。
又啓目粘連,南陽金光祿事段,白師信之行,賊跡已著矣。其於光祿,雖曰近戚,必欲逞憾,欲徵烏有之錢,呈營呈邑,又於鎭營而誣招,其所設心,前後一串,分付守臣,照律遠配。捕廳之設,所以治賊而爲民也。平民之橫罹,買贓之脫空,豈或不知,而一言觸怒,數朔拘囚,衆民齊訴,亦不聽施,哀此小民,安得無怨?該中軍,令攸司拿問嚴勘,何如?判付啓,依允。
以司鑰林聖喆手本,別監宋益成家,無賴之輩,突入亂打,宋益成處身不恭之類,不可置之於掖庭之側,爲先除下事,傳于李止淵曰,掖隷毆打漢,令刑曹嚴治。
李止淵,以都摠府言啓曰,今日入直內三廳武兼·禁軍及軍兵等,當爲中日習射技,而王大妃殿誕日相値,不得設行之意,敢啓。傳曰,知道。
又以備邊司言啓曰,卽見公淸監司權常愼狀啓,則復陳前劃災不足之狀,仍以爲見減災五千一結三十八負一束,特許準劃事,請令廟堂稟旨分付矣。凶年饑歲,道臣之屢啓請災,猶可謂之急於恤隱,未暇顧夫煩瀆,而廟堂之隨請加劃,亦出寧失之義。然念湖西之今年災政,京外但當相須,不必相持。蓋有如彼之時,亦有如此之歲矣,不患寡而患不均,已有前日之覆啓,而前此劃下之數,亦自有遙度酌量者,此狀辭置之,何如?傳曰,允。
掌令鄭鴻慶疏曰,伏以臣猥以無似,濫叨見職,不能效一日之責,因仍蹲冒,于今五箇月矣。近因署經有命,召牌日下,而連事違傲,惟竢威罰,是豈臣分義之所敢安哉?第臣老父,年迫八耋,宿症風熱,隨時苦劇,寧日恒少,故向於秋間,猥陳私懇,特許救護。臣感激恩私,得以左右扶護,至于今日,莫非我殿下之賜也。間因寒煖不調,將攝失宜,風熱越添,眩暈又劇,屢經危境,今雖少減,而臣家素貧窶,不能調補大耋,元氣日益凜綴,臣焦遑煎灼,日夕扶將,不得爲暫時離側之計,此所以惶懍蹙伏,甘犯逋慢之罪也。迺者庚牌又臨,至下勿爲呼望之命,臣驚隕惶隘,靡所容措,趨詣朝房,忙陳短章,仰暴私情。伏乞天地父母,俯垂矜憐,亟遞臣職,俾便歸護,以安私分,仍治臣瀆擾之罪,以肅朝綱,不勝幸甚。臣於乞免之章,不宜贅陳,而臣有一二愚見,敢此附陳,伏惟聖明垂察焉。臣竊惟念各陵寢守直,所重何如,陵官之巡山禁養,晝夜檢飭,固其職責,而不可以暫曠。昔在先朝,每遣摘奸,審其在直,察其木根,一或有頉,則輒治其罪,斷不容貸,故爲陵官者,恪勤奉職,不敢離次。一自近年以來,百度懈弛,陵園尤甚,一受假官之帖,虛其年月,隨時輒用,而陵官則無難闕直,偃便在家,由是陵軍無所忌憚,村民無所畏戢,樵斧日尋,山木殆空,聽聞所及,寧不寒心?臣謂從今以往,別遣摘奸,以時糾察,入直之或闕者,隨現重繩,木根之最多者,摘發嚴處,仍令該曹,勿許假官,守直之節,各別嚴飭,斷不可已也。至若陞庠試取,所以勸課多士,作成人才,而他日之公卿大夫,莫非培養於是,則其不可忽者,明矣。年年定式,每以十二抄計劃,則因循遷就,輒致過限,至於比年屢致闕課者,已極可駭,若其導率興起,專在於師儒,胡安定之創定學規,固未易得,而歐陽公之丕變多士,亦豈無人?近者廟堂之陳請復舊,申飭設行,寔出於重遴選督課試之意,而猶復逡巡,至今延拖,歲律垂窮,又將踰限,國體之虧損,何如,多士之缺歎,何如?更願殿下,依廟堂所陳,申明舊規,另飭設場,俾遵課試之制,以慰縫掖之望焉。臣無任云云。答曰,省疏具悉。陵官闕直及木根事,審如是也,紀綱姑捨,豈勝驚悚?當另行摘奸,而假官事,嚴飭該曹,泮試,亦令政院牌招泮長,以爲限內設行。爾其勿辭察職。
戊寅十二月十三日辰時,上御興政堂。召對入侍時,參贊官李錫祜持詩傳第一卷,侍讀官趙忠植持詩傳第一卷,檢討官尹命圭持詩傳第一卷,待敎徐憙淳持詩傳第一卷,記事官趙錫龜持詩傳第一卷,記注官,安亨鎭持詩傳第一卷,記注官李衡柱持詩傳第一卷,以次進伏訖。上曰,諸承旨持公事入侍。出榻敎賤臣承命出傳,左承旨韓兢履,右承旨李止淵,同副承旨具康追入進伏。上命開卷讀之。忠植讀,自南有樛木止汝墳三章章四句。上曰,下番讀之。命圭讀,自麟之趾止草蟲三章章七句。上曰,參贊官讀之。錫祜讀,自于以采蘋止小星二章章五句。上曰,今日閣臣番爲誰?憙淳曰,小臣矣。上曰,閣臣讀之。憙淳讀,自江有汜止野有死麕三章二章章四句一章三句。上曰,公事奏之。兢履等曰,各房皆無公事矣。上曰,左承旨·同副承旨先退。兢履等退出。上曰,文義陳之。忠植曰,以南有樛木詩觀之,文王之化,自家而國,民俗丕變,如草偃風,伊日觀感之效,有如是矣,而後之聖帝明王,莫不溯法乎昔周盛時,以致由近及遠之化,則人君之所先懋者,莫德化若也,伏願體念焉。上曰,下番陳之。命圭曰,商紂之虐政如燬,而文王之仁德孔邇,則勞民之切望,安得不如父如母乎?不但其民之如此,無知之婦女,猶以此慰勉,則爲民父母之至仁盛德入人之深者,可以知之,而文王之於民,視之亦如子,恐其勞苦,而曰經始勿亟,民則子來者,如勞民之恐其貽憂,而不懈王事也。此等文義,如是推覽焉。上曰,參贊官陳之。錫祜曰,鵲巢之女子,被文王正家之化而有此宜家之美,蓋敎成於閨門之內而化行於江漢之間。其功效之速如是者,專由於文王之能正心修身,自家而達于天下也,故董仲舒之言曰,正心以正朝廷,正朝廷以正百官,正百官以正萬民。此言實爲治道之柯則,伏願深加聖意焉。上曰,閣臣陳之。憙淳曰,小臣別無所奏矣。上命掩卷,仍命玉堂先退。忠植·命圭退出。又命退,諸臣以次退出。
戊寅十二月十三日午時,上御興政堂。別講入侍時,參贊官具康,侍讀官趙忠植持國朝寶鑑第六卷,檢討官尹命圭持國朝寶鑑第六卷,直閣鄭基善,記事官趙錫龜,記注官安亨鎭,記注官李衡柱,以次進伏訖。上命開卷讀之。忠植讀,自選淸白吏止明倫堂試士。上曰,下番讀之。命圭讀,自冬十月命招止特命加階。上曰,文義陳之。忠植曰,大抵爲國之道,務從淸白,然後可期實效矣。今於宋欽等加資之賞,亦可見列聖朝擇善求治之盛德,而允合於百代之治謨矣。伏願殿下,深留聖意於公平淸白之規,則不必有觀感興起之效,而堯·舜之治,庶期於今日矣。上曰,下番陳之。命圭曰,自止甚短,上番已陳達,臣別無更陳者矣。上曰,右承旨·右副承旨入侍。出榻敎賤臣承命出傳,右承旨李止淵,右副承旨李錫祜追入進伏。上命玉堂先退。忠植·命圭退出。上命書傳敎曰,別講爲之,入直玉堂,持羹墻錄以入。賤臣承命出傳。上曰,上番出去,座目單子書入,而參贊官,以右承旨書之。亨鎭承命書入,侍讀官趙忠植持羹墻錄第一卷,檢討官尹命圭持羹墻錄第一卷,還入進伏。上曰,同副承旨,年今幾何?康曰,犬馬之齒,今至六十二矣。上曰,右副承旨·同副承旨先退。錫祜·康退出。上命開卷讀之。忠植讀,自顯宗命良家子止撫愛如己出。上曰,下番讀之。命圭讀,自庚辰遘疢止心亦安矣。上曰,文義陳之。忠植曰,由奢入儉難,由儉人奢易,上自君上而下至匹庶,所當務者惟儉而已。儉則富饒而致治,奢則華靡而傷風,從古盛德之君,莫不惟儉是務,伏願以此留念焉。上曰,下番陳之。命圭曰,上番已陳達,別無更陳者矣。上曰,玉堂先退。忠植·命圭退出。上曰,左承旨,自藥房還來則入侍。賤臣出傳還入。止淵曰,左承旨,自藥房監煎所,姑未還院矣。上曰,綱目入之。賤臣承命持入。止淵讀,自資治通鑑綱目第五,止畫功臣於麒麟閣。上曰,列聖御製入之。賤臣承命持入。止淵讀,自列聖御製卷之一止太祖大王文上辛禑書。上曰,他冊子入之。仍命書傳敎曰,別講爲之,注書出去,持羹墻錄第二卷以入。賤臣承命持入。上曰,上番出去,座目單子書入,而參贊官,依前爲之,可也。亨鎭承命書入,侍讀官趙忠植持羹墻錄第二卷,檢討官尹命圭持羹墻錄第二卷,還入進伏。上曰,同副承旨,代進監煎,左承旨入侍。賤臣承命出傳,兢履追入進伏。上命開卷讀之。忠植讀自上命侍讀,止通達禮義。上曰,下番讀之。命圭讀,自掌令洪貴達止二員直宿。上曰,文義陳之。忠植曰,列聖朝好學之念,孶孶不已,頻開講筵,以接臣僚,而今我殿下,取法於此,要做一代之文治,聖念恒勤於討論,賓僚日與之引接,實仰監先無愆之盛德至意也,伏願益加留念焉。上曰,下番陳之。命圭曰,聖祖讒言難辨之敎,誠爲切當,而讒說之殄行,大舜之所堲。大抵傾訐之讒言似直,嫉惡之直言似讒,苟非知言之聖聰,實難辨別,而宮妾宦侍輩,伺察人主之動靜,投惎潛進之說,尤爲易惑,故孔子曰,浸潤之讒,膚受之愬不行,可謂明矣。此等處,伏願深加惕念焉。上命掩卷,仍命玉堂先退。忠植·命圭退出。上曰,列聖御製第二卷入之。賤臣承命持入。上曰,讀奏。止淵讀,自列聖御製卷之三止潛邸時慕先王作,上命掩卷,仍命他冊子持入。賤臣承命出去,持心經第一卷以入。上曰,左承旨讀奏。兢履讀,自御製心經小序止致中和萬物育焉。上曰,右承旨讀奏。止淵讀,自詩云潛雖伏矣止心經附註卷之三。上命掩卷,仍命他冊子持入。賤臣承命出去,持御定大學類義以入。上曰,左承旨讀奏。兢履讀,自大學類義止原任大提學。上曰,注書是京居人乎?止淵曰,鄕之抱川人矣。上曰,違牌承旨許遞,前望單子入之,待下批牌招察任。出榻敎注書出去,承旨前望單子及公事持入。賤臣承命持入,止淵讀奏永宗防禦使李恒權啓本,水軍雜頉開坐事。上曰,上番出去,列聖御製持入。亨鎭承命持入第二十一卷,止淵讀,自列聖御製止法朱子也。上命閣臣先退。基善退出。又命退,諸臣以次退出。
戊寅十二月十三日午時,上御興政堂。別講入侍時,參贊官韓兢履,侍讀官趙忠植持國朝寶鑑第六卷,檢討官尹命圭持國朝寶鑑第六卷,待敎徐憙淳,假注書朴容壽,記注官安亨鎭·李衡柱,以次進伏訖。兢履曰,顯隆園忌辰祭時,每有遣閣臣奉審之事矣,今番則何以爲之乎?上曰,從當下敎矣。仍命曰,右承旨入侍。出榻敎賤臣承命出傳,右承旨李止淵追入進伏。上命開卷讀之。忠植讀,自三十一年夏五月止命授僉知。上曰,下番讀之。命圭讀,自三十三年春二月止當加警省焉。上曰,文義陳之。忠植曰,樹黨濟私,古多有之,而大抵君子道長則小人道消,小人道進則君子道退。是故聖君哲辟,聰察明燭,而是非邪正,自可辨別矣,伏願體念焉。上曰,下番陳之。命圭曰,成倫之請勿考實錄,不須纂輯廢朝事蹟等語,誠非矣,而聖祖之不爲允從,實是盛德事。大抵往牒,治亂皆可鑑,而亂亡之轍,在後王尤當覽察而懲戒,故楚之史號曰檮杌,蓋取其惡獸之名而令人欲畏也。然則廢朝失德之事,安可不纂集,備御覽以警惕乎?況聖祖滌穢反正之時,廢朝亂政,雖多瞻聽,纂輯之臣,固當詳其記錄,以寓無若朱傲之意,可也,豈可自下遽請不錄哉?此等處,如是省覽,似好矣。上命掩卷,仍命玉堂先退。忠植·命圭退出。上曰,監軍單子入之。亨鎭承命持入,上落點于宣傳官尹喜用,仍命書傳敎曰,待敎徐熹淳馳詣顯隆園,奉審摘奸,健陵·華寧殿,一體奉審以來。兢履書訖。上曰,閣臣先退。憙淳退出。上曰,閣臣回還,當在何日乎?憙淳曰,奉審後卽當復命矣。上曰,閣臣誰當入直耶?止淵曰,姑未的知,而直閣似當入直矣。上曰,俄者監軍落點,宣傳官出去後,代直之誰某,注書知入也。賤臣承命而出,還入奏曰,李奎五方爲代直入來云矣。上曰,注書姓名爲誰?賤臣起伏對曰,朴容壽矣。上曰,綱目五冊持入也。賤臣承命持入。上曰,左承旨簡拔讀奏也。兢履承命讀奏西漢紀一遍。上曰,列聖御製中,肅廟朝御製詩卷入之。賤臣承命奉入。上曰,右承旨讀奏也。止淵承命讀奏一遍訖。上曰,仁宗大王御製詩卷入之。賤臣承命奉入。上曰,右承旨繼讀以奏也。止淵承命讀奏。上曰,都承旨及在外承旨許遞,前望單子入之。出榻敎賤臣承命持入。上落點于行護軍金魯敬,行副護軍金啓溫,仍命曰,公事入之。賤臣承命持入漢城右尹推考傳旨及全羅監司狀啓,止淵讀奏。上曰,直閣今已入來耶?注書知入也。賤臣承命而出,還入奏曰,直閣姑未入來矣。上曰,公事更爲入之。賤臣出去還奏曰,公事無之矣。兢履·止淵曰,午鼓已奏,水刺之過時,亦已久矣。進御二錢重人蔘粟米飮,自今日一貼式限三貼煎入事。出榻敎王大妃殿進御二錢重人蔘粟米飮,自今日一貼式限三貼煎入事。出榻敎中宮殿進御二錢重人蔘粟米飮,自今日一貼式限三貼煎入事。出榻敎嘉順宮進服二錢重人蔘粟米飮,自今日一貼式限三貼煎入事。出榻敎上命退,諸臣以次退出。
戊寅十二月十三日申時,上御興政堂。別講入侍時,參贊官李錫祜,侍讀官趙忠植持國朝寶鑑第六卷,檢討官尹命圭持國朝寶鑑第六卷,直閣鄭基善,假注書朴容壽,記注官安亨鎭·李衡柱,以次進伏訖。上曰,坐直承旨入侍。出榻敎賤臣承命出傳,右承旨李止淵追入進伏。上命開卷讀之。忠植讀,自選淸白吏止第進講之書。上曰,下番讀之。命圭讀,自多用史記止侈意漸啓。上曰,文義陳之。忠植曰,人主一心,萬化之本,而理亂休戚之幾,無不本於人主之一心,必也進忠善而退讒慝,立全體而行大用,使昌言嘉謨,日進於前,此乃所以爲正心之要道也。聖祖之勵精爲治,先正之進言箴規,允爲後辟監法之資,伏願體念焉。上曰,下番陳之。命圭曰,人臣之昌言讜論,專由於人主之責躬虛己。聖祖盛際,委任趙文正·奇·金諸賢,上下交泰,治化隆盛,諸臣章牘之奏,罔非格言,至今史冊炳朗可觀。及夫黨錮禍作,憸小輩進用之後,直切之言論,寥寥無聞,天心悔悟,朝著復淸,罪己之聖敎,纔見於前,而李文元一綱十目之疏,已發於後,上下相須之效,不其然歟?十目之以正心爲綱者,尤爲得要,比之於木,木心正,然後千條萬枝,皆無屈曲不正之理,此唐太宗所以以弓材喩人君之正心者也。夫人主之心一正,然後百官正,朝廷正,天下正矣。此與大學八條目之以誠正爲綱領,同一旨義。是故聖祖批旨若曰,忠君愛國之誠,何異眞西山哉?仍命加先正一資,引眞西山稱褒者,以其疏語似大學衍義也。猗歟義哉,聖祖嘉納良謨之盛德至善也。且不有罪己之下敎,此等名疏,何以復見於己卯之後哉?伏願深留省察於先正疏語,以作燕閒之披覽如聖祖焉。上命掩卷,仍命玉堂先退。忠植·命圭退出。上曰,右副承旨亦爲先退也。錫祜退出。上曰,注書出去,他冊子持入也。賤臣承命持入。上曰,右承旨讀奏中庸,而九經章,拈出以讀也。止淵讀奏九經章一遍。上曰,左副承旨牌去來,知入也。賤臣承命出去,還入奏曰,左副承旨牌去來,姑未入來矣。上曰,左副承旨何爲不入來乎?止淵曰,似聞與同副承旨,有僚嫌矣。上曰,上番出去,玉堂上下番,使持羹墻錄入侍,而座目單子,不必書入矣。亨鎭承命而出,與侍讀官趙忠植,檢討官尹命圭,各持羹墻錄第三卷,偕入進伏。上命開卷讀之。忠植讀,自詳定所啓曰止從之。上曰,下番讀之。命圭讀,自中宗六年。止干戈之中也。上曰,文義陳之。忠植曰,人君苟有對越之德,克行懋實之政,則感應之理,自然昭格於上,雨暘寒燠,各適其時。中廟朝祈寒·祈雪之禮,可見遇災修省之盛德矣。伏願此等處,克加體念,以爲做治之本焉。上曰,下番陳之。命圭曰,今番自止雖稍長,別無拈出仰陳之文義矣。上命掩卷,仍命玉堂先退。忠植·命圭退出。上曰,正宗大王御製詩卷奉入也。賤臣承命奉入。上曰,右承旨讀奏也。止淵承命讀奏一遍訖。上命擧燭。止淵招司謁擧燭。上曰,夜對爲之。出榻敎上番出去,座目單子書入,而參贊官,則以右承旨書之。亨鎭承命出去。上曰,注書出去,座目單子促入也。賤臣承命出傳,還入進伏。上曰,玉堂詣閤乎?賤臣起伏奏曰,臣於俄者出去時,閤門外見其進詣,今幾入來矣。上曰,注書之年爲幾許?賤臣曰,二十六矣。上曰,公事入之。賤臣承命出去。上曰,朴容壽之近族誰也?止淵曰,楊州牧使朴宗珩之姪子矣。上曰,其父之名爲誰?止淵曰,前僉正朴宗球矣。賤臣持入統制使狀啓一張,止淵讀奏。上曰,都承旨·左副承旨·同副承旨許遞,前望單子入之。出榻敎賤臣承命而出,持入望單子。上落點于行護軍朴宗薰,行副護軍申綋·李友秀,仍下詢止淵曰,承宣座次居何?止淵曰,臣當爲左副承旨矣。亨鎭書座目單子,與侍讀官趙忠植,檢討官尹命圭,各持孟子第四卷,偕入進伏。上曰,開卷讀奏也。忠植讀,自道在邇而求諸遠止子欲手授天下乎。上曰,下番讀之。命圭讀,自公孫丑曰君子之不敎子止在好爲人師。上曰,文義陳之。忠植曰,事親之道,莫大於養志,養志之道,豈在於飮食而已哉?敎子以義方,卽父母之志也。爲人子者,果能循蹈義方,忠於君,孝於親,則是亦可謂養志者矣。大抵人君致治之術,必先孝理之政,伏願深留聖意焉。上曰,下番陳之。命奎曰,君子不敎子云者,卽是聖賢審勢矯捄之訓,君子何嘗不敎子哉?伯魚之學詩學禮,卽是孔聖之敎子,至於帝王家敎導世子,尤莫切於以身率敎,是故唐太宗有遇物之勤誨,於此可以知之。方今元良,睿質夙成,离筵日開,輔導之任,雖委於宮僚,至於燕閒侍側之時,一語一默,一動一靜,誘掖訓戒,必以身敎,克盡父師之責,然後沖年德性,可以有將就之美。此等文義,伏願如是推覽而深留聖念焉。上曰,參贊官陳之。止淵曰,臣別無可以仰陳者矣。上曰,閣臣陳之。基善曰,臣亦別無可陳之辭矣。上命掩卷,仍命退,諸臣以次退出。
上在慶熙宮。停常參·經筵。
李止淵啓曰,大司憲宋穉圭,執義申綽,掌令李集運,持平玄鎭商·吳熙常在外,掌令鄭鴻慶呈辭,監察茶時之意,敢啓。傳曰,知道。
傳于申綋曰,禮房承旨馳詣宗廟·景慕宮,奉審摘奸以來。
李止淵啓曰,藥房提調·副提調持粟米飮來待矣。傳曰,封入。
朴宗薰啓曰,本院今秋冬等褒貶,當爲磨勘,而注書趙錫龜日淺,柳致睦在外未肅拜,不得如例磨勘之意,敢啓。傳曰,知道。
朴宗薰啓曰,新除授右副承旨李友秀,時在京畿安山地,斯速乘馹上來事,下諭,何如?傳曰,允。
傳于洪敬謨曰,騎馬二匹立之。
傳于申綋曰,召對爲之。
傳于申綋曰,留院公事入之。
傳于申綋曰,在外承旨及同副承旨竝許遞,前望單子入之,待下批牌招察任。
承旨前望單子入之,鄭元容·洪敬謨落點。
兵曹口傳政事,副護軍單金逌根。
承旨前望單子入之,朴周壽落點。
吏曹口傳政事,以尹稠爲慶山縣令。
承旨前望單子入之,申在植落點。
以左承旨朴周壽牌不進罷職傳旨,傳于申綋曰,只推。
以大司成洪冕燮牌不進罷職傳旨,傳于申綋曰,只推。
以全羅監司李魯益狀啓,珍山郡守兪殷柱身死事,傳于申綋曰,令該曹口傳差出,催促下送。
吏曹口傳政事,以黃䆃爲珍山郡守。
以濟州防禦使趙義鎭狀啓,薦新進上唐金橘不得如例封進,惶恐俟勘事,傳于朴宗薰曰,勿待罪事,回諭。
朴宗薰,以吏曹言啓曰,今此景慕宮臘享大祭終獻官,前承旨金啓溫塡差,而時無職名,令該曹口傳付軍職,何如?傳曰,允。
兵曹口傳政事,副護軍單金啓溫。
李止淵,以義禁府言啓曰,水原留守韓致應査啓,據刑曹回啓內,該中軍,令收司拿問嚴勘事,允下矣。當該水原中軍李復淵,方在任所云,依列發遣府書吏,交代後拿來,何如?傳曰,待待命拿囚。
戊寅十二月十四日午時,上御興政堂。召對入侍,在院承旨持公事同爲入侍時,參贊官李錫祜持詩傳第一卷,侍讀官趙忠植持詩傳第一卷,檢討官尹命圭持詩傳第一卷,直閣鄭基善持詩傳第一卷,假注書朴容壽持詩傳第一卷,記注官金履迪持詩傳第一卷,記注官李衡柱持詩傳第一卷,行都承旨朴宗薰,右承旨申綋,左副承旨李止淵,記事官趙錫龜,以次進伏訖。止淵曰,臣承命馳詣宗廟,尊所奉審則無頉,祭物·祭器·祭井看審則精潔,諸執事·進排官摘奸則無頉,仍詣景慕宮,尊所奉審則無頉,祭物·祭器·祭井看審則精潔,諸執事·進排官摘奸則無頉矣。上命開卷讀之。忠植讀,自何彼穠矣止詩傳集註大全卷之一。上曰,文義陳之。忠植曰,以王姬之貴,不敢挾貴以驕夫家,謙抑自持,溫恭和敬之德,可以欽誦,而蓋驕之一字,尤爲人辟監戒之資。伏願殿下,遇事應物之際,淸燕幽獨之間,恒存謙抑之心,用爲大聖人修齊之方焉。上曰,下番陳之。命圭曰,鵲巢,修齊之美也,騶虞,及物之盛也。終始雖若有異,而騶虞爲鵲巢之應者,如洪範,皇建其有極,則休徵自致於庶草之蕃廡也。今此林獸茂多,蔚然有萬物各遂底氣象,然聖王之蒐獮以時,滋育群生之化,於此亦可見矣。上命掩卷,仍命曰,公事奏之。宗薰曰,臣吏房而無公事矣。錫祜曰,臣代房戶房無公事,本房工房亦無公事矣。綋曰,臣禮房而無公事矣。止淵曰,臣兵房而有公事一張,代房刑房無公事矣。仍讀奏都摠管趙德潤呈辭。上曰,同副承旨及上注書先退。錫祜·錫龜退出。上曰,綱目數卷入之。賤臣承命持入。上曰,左副承旨讀奏也。止淵讀奏東漢紀一遍。上曰,列聖御製中仁宗大王詩卷及御製集慶堂編輯奉入也。賤臣承命奉入。上曰,左副承旨繼讀以奏也。止淵讀奏仁宗大王詩文及集慶堂編輯各一遍。上曰,在外承旨及同副承旨許遞,前望單子入之,待下批牌招察任。出榻敎賤臣承命持入前望單子。上落點于行副護軍鄭元容·洪敬謨,仍命曰,公事入之。賤臣承命持入,宗薰讀奏宗廟·景慕宮望祭獻官單子。上曰,別講爲之。出榻敎玉堂出去,持入別講冊子,上番出去,座目單子書入,而參贊官,以左副承旨書之。忠植·命圭·履迪退出,履迪書座目單子,與忠植·命圭,各持國朝寶鑑第六卷,偕入進伏。上命開卷讀之。忠植讀,自宮庭器說止實由於此。上曰,下番讀之。命圭讀,自朱書曰文王止此土崩之勢也。上曰,文義陳之。忠植曰,由奢入儉難,由儉入奢易之說,實爲人辟鑑法之資。大抵財匱民窮之弊,專由於侈風之盛行,而至於器玩之侈靡,第宅之宏麗,固非聖世之美事。伏願聖明,留念於去奢崇儉之節焉。上曰,下番陳之。命圭曰,先正疏意,昨日臣已敷奏,更無拈出以陳之義矣。上命掩卷,仍命曰,他冊子入之。賤臣承命持入。上曰,左副承旨讀奏漢書也。止淵讀奏漢書高帝紀一遍。上曰,史略中,拈出春秋戰國。左副承旨繼讀以奏,止淵讀奏春秋戰國一遍。上曰,以豈特十二乘爲題?在筵諸臣,各製七言一絶,韻則東字中拈出也。仍命曰,右承旨·同副承旨,如已入來,肅拜後使之直爲入侍也。賤臣承命出傳,右承旨鄭元容,同副承旨洪敬謨追入進伏。上曰,右承旨·同副承旨同爲製進,而注書亦爲製進也。諸臣承命製進。上命玉堂先退。忠植·命圭退出。上曰,左承旨許遞,前望單子入之,待下批牌招察任。出榻敎賤臣承命持入。上落點于行副護軍朴周壽,仍命曰,別講爲之。出榻敎冊子則以羹墻錄爲之,上番出去,座目單子書入,而閣臣以都承旨書之,參贊官以左副承旨書之也。履迪承命出,書座目單子,與忠植·命圭,各持羹墻錄第四卷,偕入進伏。上命開卷讀之。忠植讀,自元天錫止太宗臺。上曰,下番讀之。命圭讀,自上在東宮止旌賞有差。上曰,文義陳之。忠植曰,元天錫,仕於高麗,麗亡後不改其志,非但高義卓節之拔萃於一世,至於太宗之幸其廬官其子等處,褒忠獎賢之聖意,可以欽仰矣。敦尙名節,激勵頹俗,允合於今日之鑑法,伏願深留聖意焉。上曰,下番陳之。命圭曰,不使證父,命釋李茂之子,聖祖惇倫欽恤之盛德,誠不勝欽仰。以奴告主,古有不義侯之封,而雖名以不義,以彰其惡,封之則誠非矣,豈如聖祖命釋不問,得其處置之宜哉?此等處,如是省覽焉。上命掩卷,仍命玉堂先退。忠植·命圭退出。上曰,注書出去,左承旨牌去來知入也。賤臣承命出去,還奏曰,左承旨牌不進矣。上曰,公事入之。賤臣承命持入,宗薰讀奏承旨座次單子及珍山郡守望筒。日暮燭擧。上曰,夜對爲之。出榻敎仍敎曰,上番出去,座目單子書入,而參贊官以都承旨書之,閣臣以直閣書之也。履迪承命出去。上曰,明日閣番誰也?基善曰,待敎明當復命,若於申前入來,則待敎當替入矣。上曰,直閣何日又當入直?基善曰,臣於近來,以親病久未赴直,間因飭敎,數次館直,亦屢徹請護之疏,閣直姑無以如列替入矣。上曰,直閣今年爲幾許?基善曰,三十五矣。履迪書座目單子,與忠植·命圭,各持孟子第四卷,偕入進伏。上命開卷讀之。忠植讀,自樂正子從於子敖止孟子集註大全卷之七。上曰,下番讀之。命圭讀,自孟子集註大全卷之八止士可以徙。上曰,參贊官讀之。宗薰讀,自孟子曰君仁莫不仁止蔽賢者當之。上曰,閣臣讀之。基善讀,自徐子曰止非行仁義也。上曰,注書讀之。賤巨讀,自禹惡旨酒而好善言止此物奚宜至哉。上曰,上番讀之。履迪讀,自其自反而仁矣止堯·舜與人同耳。上曰,下番讀之。衡柱讀,自齊人有一妻一妾止孟子集註大全卷之八。上曰,文義陳之。忠植曰,以本然之天理,行乎日用事物之間,則亦可以上達於聖人閫域,故舜·文王,歲之相後,地之相去,雖如是截遠,而所以行之者,不出於應天理而順常情,自至於不期而同,若合符節。我殿下,亦以此存心而體行之,則堯·舜之治,可期於今日,伏願深留聖念焉。上曰,下番陳之。命圭曰,孟子以子産之乘輿濟人,譏其不知爲政,誠是矣。然子産,不但鄭之賢大夫,列國中當爲第一人物,故孔子曰,子産,古之遺愛,蓋子産,峻於用法,觀於鑄刑書,狎水易溺等語,可以知其刑名之治。及其爲政之久,民便之,歌曰,我有田疇,子産殖之,我有子弟,子産誨之。不有善政,民之愛之,豈如是哉?孟子此論,卽是責備之語,此等聖賢論人處,伏願如是省覽焉。上曰,參贊官陳之。宗薰曰,此篇別無拈出仰陳之辭矣。上曰,閣臣陳之。基善曰,臣亦無文義之可陳者矣。上命退,諸臣以次退出。
上在慶熙宮。停常參·經筵。
藥房都提調南公轍,提調金履喬,副提調李止淵啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?中宮殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。
王大妃殿·中宮殿·嘉順宮·世子宮,口傳問安。答曰,知道。
申綋啓曰,大司憲宋稚圭,執義申綽,掌令李集運,持平玄鎭商·吳熙常在外,掌令鄭鴻慶呈辭,監察茶時之意,敢啓。傳曰,知道。
朴宗薰啓曰,同副承旨申在植,今日不爲仕進,卽爲牌招,何如?傳曰,允。
洪敬謨啓曰,備邊司郞廳來言,今日賓廳日次,而顯隆園忌辰祭正日相値,不得來會云矣,敢啓。傳曰,知道。
李止淵啓曰,藥房三提調持粟米飮來待矣。傳曰,封入。
傳于朴宗薰日,禮刑換房。
傳于朴宗薰曰,吏兵房承旨,持褒貶啓本入侍。
注書趙錫龜病,代以李敏會爲假注書。
傳于申在植曰,別講爲之。
兵曹口傳政事,副護軍單朴周壽。
李止淵,以奎章閣言啓曰,景慕宮望廟樓今望奉審,無頉之意,敢啓。傳曰,知道。
朴宗薰,以吏曹言啓曰,曹所屬司饔院官員等矣今戊寅年秋冬等褒貶,當爲等第,而因本院都提調有故,限內不得磨勘之意,敢啓。傳曰,知道。
又以中樞府言啓曰,本府郞廳及醫員錄事等今戊寅年秋冬等褒貶,當爲等第,而領中樞府事臣李時秀有身病,判中樞府事臣徐龍輔在外,臣金載瓚·臣韓用龜·臣金思穆,俱有身病,限內不得磨勘之意,敢啓。傳曰,知道。
又以敦寧府言啓曰,〈本〉府郞廳等今秋冬等褒貶等第,當爲磨勘,而以領事身病,不得爲之之意,敢啓。傳曰,知道。
又以忠勳府言啓曰,本府今戊寅秋冬等褒貶,當爲磨勘,而有司堂上錦豐君臣朴崙壽,奉命出疆,無以備員,限內不得爲之之意,敢啓。傳曰,知道。
又以耆老所言啓曰,本所堂上,多有身病,無參坐之人,今戊寅秋冬等褒貶,限內不得磨勘之意,敢啓。傳曰,知道。
鄭元容,以戶曹言啓曰,本曹郞廳及所屬各司官員今戊寅秋冬等褒貶,依前例磨鍊以入,而軍資監·司宰監·濟用監·內資寺·五部,因都提調·提調·漢城府堂上有故,不得磨勘。去春夏等褒貶時,軍資監·司宰監·內資寺,因都提調·提調有故,限內不得磨勘矣。今則其時官員,已多遷轉,難以考績,依近例蕩滌,何如?傳曰,允。
李止淵,以禮曹言啓曰,各陵殿園墓本曹郞廳·四學童蒙敎官,通禮院·掌樂院·典牲署·東西氷庫·禮賓寺·典醫監·圖畫署官員等今戊寅年秋冬等褒貶,等第以入,而宗廟署·社稷署·景慕宮·弘文館·藝文館·春秋館·承文院·奉常寺·成均館·東西活入署·觀象監·內醫院·司譯院·惠民署·東南關王廟官員等褒貶,各其司領事·都提調·提調及堂上有故,不得一時磨勘之意,敢啓。傳曰,知道。
又以禮曹言啓曰,今此所屬各司官員等褒貶時,中學兼敎授李羲準,與判書臣李羲甲,有應避之嫌,不得同議磨勘,別啓本以入之意,敢啓。傳曰,知道。
又以禮曹言啓曰,今此本曹秋冬等褒貶等第時,四學官員啓本中,一處刀擦之意,敢啓。傳曰,知道。
又以奎章閣言啓曰,本閣今戊寅年秋冬等褒貶,當爲磨勘,而提學二員未差,不得擧行,外閣褒貶,亦不得爲之之意,敢啓。傳曰,知道。
又以弘文館提學意啓曰,今秋冬等本館褒貶,當爲等第磨勘,而以領館事不備,限內不得爲之之意,敢啓。傳曰,知道。
又以宣惠廳都提調意啓曰,本廳郞廳等今戊寅秋冬等褒貶,當爲等第,而臣有病故,限內不得磨勘之意,敢啓。傳曰,知道。
洪敬謨,以兵曹言啓曰,本曹今戊寅年秋冬等褒貶,等第磨鍊以入,而曹所屬軍器寺·司僕寺·典設司·訓鍊院官員及部將等矣褒貶,因各其司提調及堂上有故,不得一體磨勘之意,敢啓。傳曰,知道。
又以兵曹言啓曰,本曹今戊寅年秋冬等褒貶啓本中,刀擦三處之意,敢啓。傳曰,知道。
又以訓鍊都監都提調意啓曰,本局從事官·禁松參軍及諸將官等今戊寅年秋冬等褒貶,當爲等第,而都提調臣李時秀以身病,限內不得磨勘之意,敢啓。傳曰,知道。
又以禁衛營都提調意啓曰,本營從事官及諸將官今戊寅秋冬等褒貶,當爲等第,而臣載瓚有身病,限內不得磨勘之意,敢啓。傳曰,知道。
又以御營廳言啓曰,本廳從事官及諸將官今戊寅年秋冬等褒貶,當爲等第,而都提調臣徐龍輔在外,限內不得磨勘之意,敢啓。傳曰,知道。
又以都摠府言啓曰,本府郞廳及部將等今戊寅年秋冬等褒貶,當爲磨勘,而都摠管趙德潤有故,限內不得設行之意,敢啓。傳曰,知道。
又以義禁府言啓曰,今秋冬等府郞廳褒貶等第,當爲磨勘以入,而堂上有故,限內不得擧行之意,敢啓。傳曰,知道。
又以濬川司都提調意啓曰,本司都廳及郞廳今戊寅年秋冬等褒貶,當爲等第,而臣等俱有故,限內不得磨勘之意,敢啓。傳曰,知道。
又以備邊司言啓曰,頃因湖西年分狀啓,停退軍米錢布,以最近一年條,稍實·之次邑,竝令收捧之意,覆啓行會矣。卽見該監司權常愼所報,則以爲,停退者俱是尤甚最窮之戶,而旣多年所,且經荐歉,實無本色責納之道,軍米布舊停條,竝許純錢代納爲辭矣。今此停退,俱在久遠,與當年所納有異,民邑事勢,宜有軫念,依道臣報辭,竝許代錢收納之意,分付,何如?傳曰,允。
申綋,以刑曹言啓曰,今秋冬等褒貶,當爲磨勘,而判書金羲淳,身病猝重,限內不得磨勘以入之意,敢啓。傳曰,知道。
又以漢城府言啓曰,本府郞廳及五部官員今戊寅年秋冬等褒貶,當爲等第,而判尹臣李存秀有身病,限內不得磨勘之意,敢啓。傳曰,知道。
申在植,以工曹言啓曰,本曹郞廳今戊寅年秋冬等褒貶及屬司掌苑署官員今戊寅年秋冬等褒貶,合二度磨勘以入,而屬司中尙衣院·繕工監·造紙署·瓦署·典涓司今戊寅年秋冬等褒貶,因各該司提調有故,限內不得磨勘,而尙衣院·繕工監·造紙署·典涓司去春夏等褒貶,亦因各該司提調有故,不得磨勘。其時官員,多有遷轉者,依近例蕩滌之意,敢啓。傳曰,知道。
戊寅十二月十五日辰時,上御興政堂。藥房入診,吏兵房承旨持褒貶啓本入侍時,都提調南公轍,提調金履喬,副提調李止淵,直閣鄭基善,記事官趙錫龜,行都承旨朴宗薰,左承旨鄭元容,右承旨申綋,右副承旨洪敬謨,假注書朴容壽,記注官金履迪,記事官李湜,以次進伏,醫官吳千根·金殷相·劉賢基,以次進伏楹外訖。公轍進前奏曰,臘前瑞雪連下,聖體,若何?上曰,一樣矣。公轍曰,寢睡·水刺之節,何如?上曰,一樣,而各殿宮氣候,亦一樣矣。仍命曰,醫官入診。千根等以次診候訖,退伏奏曰,脈候左右三部調勻矣。公轍曰,頃因大臣所奏,贈參判韓浩運之子,有調用之成命,而銓曹以其年未滿筮仕之限,未卽擧行云。浩運忠節之卓異,朝家宜有拔例錄孤之擧,而聞其子窮不能自存,幾至行乞之境,尤極矜惻。今番都政,初仕望,使之勿拘擬入似好,故敢此仰達矣。上曰,依爲之。出擧條止淵曰,校理趙忠植,以其親病,陳疏徑出,原疏以顯隆園忌辰祭正日,纔已退却矣。所當直捧禁推傳旨,而此與無端徑出有異,推考警責,何如?上曰,依爲之。出擧條仍命曰,褒貶啓本讀奏也。宗薰·敬謨,以次讀奏啓本訖。宗薰曰,卽伏見諸道今秋冬等褒貶啓本,則京畿監司洪遇燮,全羅監司李魯益,守令無一人居中居下,江原監司曺鳳振,黃海監司徐能輔,慶尙監司金魯敬,咸鏡監司朴宗來,守令無一人居下,殊無嚴明殿最之意,竝推考警責,何如?上曰,依爲之。出擧條敬謨曰,卽伏見今秋冬等褒貶啓本,則全羅左水使任聖尹,慶尙左水使白海鎭,邊將無一人居下,開城留守趙鍾永,江華留守金相休,京畿水使尹郁烈,公淸水使具絳,黃海水使許溟,全羅監司李魯益,平安監司李肇源,慶尙監司金魯敬,統制使徐春輔,北兵使吳毅常,邊將無一人居中居下,殊無嚴明殿最之意,竝推考警責,何如?上曰,依爲之。出擧條敬謨曰,諸道道·帥臣,到任日淺,則殿最當以追後封進之意,具由啓聞,其例卽然,而南兵使趙華錫,尙不啓聞,揆以格例,極爲未安,推考,何如?上曰,依爲之。出擧條仍敎曰,藥房先退。公轍等退出。上曰,召對爲之。出榻敎上番出去,座目單子書入,而參贊宮以左副承旨書之。履迪承命出去。上曰,左副承旨外,他承旨竝先退。宗薰等退出,履迪書座目單子,與檢討官尹命圭,持詩傳第二卷,偕入進伏。上命開卷讀之。命圭讀,自詩傳大全卷之二止柏舟五章章六句。上曰,參贊官讀之。止淵讀,自綠兮衣兮止雄雉四章章四句。上曰,閣臣讀之。基善讀,自匏有苦葉止谷風六章章八句。上曰,文義陳之。命圭曰,我思古人者,莊姜欲思古人善處變之道,而末乃以實獲我心,自解其憂。以女子而自求無過能如此,莊姜,眞可謂賢夫人矣。聖賢處事之際,務求得中,必思古人成憲以行之,故周公思兼三王,仰以思之,夜以繼日者,亦是此意,此等處,伏願如是推覽焉。上曰,參贊官陳之。止淵曰,臣別無文義之可陳者矣。上曰,閣臣陳之。基善曰,臣亦無可陳之辭矣。上命掩卷。基善曰,臣於昨筵,以閣番之今日交替,有所仰達,而待敎若於申後入來,則今日替直,不得爲之矣。上曰,唯。命圭曰,本館上番闕直,事甚未安,副應敎韓用儀,校理李奎鉉,竝卽牌招,副校理朴齊聞,自鄕上來云,一體牌招,以爲入直之地,何如?上曰,依爲之。出擧條進御二神交濟湯,自明日一貼式煎入事。出榻敎上命退,諸臣以次退出。
戊寅十二月十五日未時,上御興政堂。別講入侍時,參贊官申在植,檢討官尹命圭持國朝寶鑑第六卷,直閣鄭基善,假注書朴容壽,記注官金履迪,記注官李衡柱,以次進伏訖。上曰,在院承旨持公事入侍。出榻敎賤臣承命出傳,行都承旨朴宗薰,左承旨鄭元容,右承旨申綋,右副承旨洪敬謨,記事官趙錫龜追入進伏。上曰,左副承旨何爲不入來乎?宗薰曰,以湯劑監煎,方在藥院矣。上命開卷讀之。命圭讀,自至於西·北二界止爲兵曹參判。上曰,文義陳之。命圭曰,幾者至微之兆,而以靜邊言之,則心之已發之初也,以動邊言之,則事物經紀之始也。發而中節,顧愼厥終,則必先用力於幾微初見之時。人主一心,應接庶物,其幾尤大。書曰,一日二日萬幾。此正兢兢業業,猛下工夫而審察處。通書曰,幾善惡,善則行之,惡則沮之。不使作於心而害於政,則庶事自無䕺脞之歎,伏願如是省覽焉。上命掩卷,仍命曰,公事奏之。宗薰曰,臣吏房而有公事矣。仍讀奏同春秋徐鼎輔呈辭。元容曰,臣戶房而有公事矣。仍讀奏慶尙監司狀啓,反庫事。宗薰曰,禮房亦有公事矣。仍讀奏水原留守狀啓,祭官事。敬謨曰,臣軍士房而無公事矣。綋曰,臣推考房而無公事矣。在植曰,臣工房而無公事矣。上曰,左副承旨,湯劑監進後,如在院中,卽使入侍也。賤臣承命出傳,左副承旨李止淵進伏。上曰,國朝寶鑑中,拈出書題,承旨·閣臣·玉堂·注書,各製一絶句以進也。仍命曰,院中無承旨,右承旨出去,上注書亦先退也。綋·錫龜退出,以觀稼于東郊爲題,諸臣各承命製進。上曰,奉審閣臣如入來,直爲入侍事,注書出傳也。賤臣承命出傳。上曰,別講爲之。入直玉堂持羹墻錄第一卷入侍,上番出去,座目單子書入,而上番玉堂以直閣書之,閣臣以都承旨書之,參贊官以左副承旨書之也。基善·命圭·履迪承命出去,履迪書座目單子,與基善·命圭,各持羹墻錄第一卷進伏。上命開卷讀之。基善讀,自景宗元年止杖配宮奴。上曰,下番讀之。命圭讀,自上爲王子每出入止造端乎夫婦。上曰,文義陳之。基善曰,內無怨女,外無曠夫,卽先王仁政之始。雖以唐太宗時事言之,怨女三千放出宮,爲七德之一。相臣之如是陳奏,聖祖之引此下敎,可見我朝家法至仁旦嚴矣。然而聖祖治理嚴明,宮·府一體,豈或有紸旒之蔽,而猶有此中官·宮奴輩之不體聖意違越古規之事,豈不大可懼哉?伏願此等處,深加警惕,察邇之明,抑近之嚴,懋盡監先之方焉。上曰,下番陳之。命圭曰,上番已陳達,別無更爲拈出仰陳之文義矣。上命掩卷,仍命曰,玉堂牌招事,上番奏之也。基善曰,本館上番闕直,事甚未安。副應敎韓用儀,校理李奎鉉,副校理朴齊聞,旣有只推之命,竝更牌招,以爲推移入直之地,何如?上曰,依爲之。出擧條仍命玉堂先退。命圭退出。上曰,奉審閣臣之入來與否,注書出去知入也。賤臣出去還奏曰,閣臣姑未入來矣。宗薰曰,閣臣復命,在於今日監祭之後,則其入來似當差晩矣。上曰,他冊更爲入之。賤臣承命持入。上曰,同副承旨讀奏漢書也。在植承命讀奏高帝紀一遍。日暮燭擧。上曰,夜對爲之。出榻敎上番出書座目單子,而參贊官以同副承旨書之也。履迪出書座目單子,與命圭,持孟子第五卷進伏。上命開卷讀之。命圭讀,自孟子集註大全卷之九止父不得而子也。上曰,文義陳之。命圭曰,萬章上篇問答,太半說帝舜事,此蓋孟子言必稱堯·舜之義,而從古聖王之善處人侖之變者,莫如大舜,故爲說最詳。苟非孟子之聖,不能道得舜心出來。且孟子證引之語,雖未知出於何書,而齊東野說,因是多有辨正者,此亦可補虞書之闕文矣,此等處,如是推覽焉。上曰,參贊官陳之。在植曰,臣別無文義之可陳者矣。上曰,閣臣陳之。基善曰,臣亦無可以仰陳者矣。上命掩卷,仍命夾侍曰,公事之留中者,竝爲出給也。夾侍以公事,跪傳承旨。上命題判付。宗薰等以次判付。基善曰,臣朝者登筵,以閣番之今日交替,有所仰達,而待敎旣未入來於申前,今日不得替直矣。上曰,唯。仍下詢曰,注書,今日入直爲誰?賤臣對曰,小臣爲入直矣。上命退,諸臣以次退出。
上在慶熙宮。停常參·經筵。
申綋啓曰,合辭許久闕啓,事甚未安。除在外·未署經外,呈告人員,竝卽牌招,何如?傳曰,允。
李止淵啓曰,藥房提調·副提調,持湯劑來待矣。傳曰,封入。
洪敬謨,以都摠府言啓曰,今日入直內三廳,武兼禁軍及軍兵等,中日習射技,請出標信。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
申綋啓曰,大司憲宋穉圭,掌令李集運,持平玄鎭商·吳熙常在外,執義未差,掌令鄭鴻慶牌不進,監察茶時之意,敢啓。傳曰,知道。
傳于洪敬謨曰,召對爲之。
以副應敎韓用儀,校理李奎鉉,副校理朴齊聞再牌不進罷職傳旨,傳于李止淵曰,只推。
以司諫任百禧,掌令鄭鴻慶牌不進罷職傳旨,傳于申綋曰,只推。
李止淵,以弘文館言啓曰,本館上番,多日闕直,事甚未安。應敎李紀淵,副校理李彦淳在外,校理趙忠植陳疏徑出,副應敎韓用儀,校理李奎鉉,副校理朴齊聞,旣有只推之命,與修撰金敎喜,竝卽牌招,以爲推移入直之地,何如?傳曰,允。
又啓曰,吏曹郞廳來言,臺諫有闕,政事,取稟。傳曰,政官牌招開政。
有政。吏批,行判書林漢浩進,參判未差,參議徐俊輔進,右副承旨洪敬謨進。以金魯慶爲吏曹參判,李瀅夏爲執義,李應奎爲修撰,金愚淳爲兵曹參判,韓耆裕爲禮曹參議,鄭在誠爲禮安縣監,吏批再政,以趙濟明爲景慕宮令。
兵批,行判書金履陽病,參判未差,參議李德鉉病,參知朴孝成入直進,同副承旨申在植進,同知金文澤,護軍吳淵常·金魯敬·洪羲臣,副護軍李錫祜·李友秀·韓兢履·愼性眞·具康·金尙漸,副司果金敬淵·李時翼竝單付。
洪敬謨,以兵曹言啓曰,僉知中樞府事尹昌离除授在外,上來無期,五衛將金壽仁,昌慶宮衛將張雲璐,病難供職,呈狀乞遞,竝改差,何如?傳曰,允。
行大護軍趙德閏疏曰,伏以社稷大祭時,本署提調之兼亞獻官,先行奉審神室,仍參享事,自來定式,今番臘享時,臣當以提調進參,而第臣素疾風痺,當寒倍添,其中手戰,最是苦症,每當食飮,運匙擧器,輒借他手,況於莫重奠酌之任乎?臣前叨此任,以此遞改,今番呼籲,亶出實狀,而自念臣立朝四十餘年,受恩亦三朝矣,未死之前報答之道,惟是駿奔一事,而病與年衰,致此瀆擾,悚惶悲憐,生不如死。伏乞聖慈,俯察垂諒,特遞臣本署提調之任,俾免公私狼狽之患,千萬幸甚,臣無任云云。答曰,省疏具悉。疏辭,許令該曹,改付標。
大司成洪冕燮疏曰,伏以臣,於日前,冒控人器不稱之實,兼暴疾病難强之狀,庶幾孔昭之鑑,冀軫體諒之恩,及伏奉批旨,諭之以勿辭察職,繼以召牌荐降,臣坐違恩命,悶隘倍至,實不知措躬之所也。第臣貞痼之疾,二十年如一日,卽通朝之所共知者也,不服水土,痰癖爲祟,節屆秋冬,舊症輒發,胸膈之間,痰聚如石,呼吸之際,氣出若縷,哮吼之聲,達於戶外,喘急之狀,傍人代怖,實有頃刻待盡之形,而萬無寸步自運之望,顧今日候寒暖不適,所謂病狀一倍斗劇之中,以臣之虛縻官銜,尤爲病上添病之端,而適足爲促命之秋也,多士較藝之期,餘日無幾,課製計畫之規,以歲爲限,則尤不可一日伈泄也明矣,寧容責之於必不可强之如臣病狀,而竟致僨誤之歎哉。疾痛必呼,人之恒情,固不可徒懷義分之懼,而自阻於天地父母之仁也,玆敢申控血懇,仰瀆崇嚴。伏乞聖慈,曲賜諒察,亟遞臣所帶師儒之任,俾完課試,仍治臣逋慢之罪,以警具僚焉,臣無任云云。省疏具悉。爾其勿辭察職。
戊寅十二月十六日未時,上御興政堂。召對入侍時,參贊官洪敬模持詩傳第二卷,檢討官尹命圭持詩傳第二卷,待敎徐憙淳持詩傳第二卷,假注書李敏會持詩傳第二卷,記注官安亨鎭持詩傳第二卷,記事官李湜持詩傳第二卷以次進伏訖。上命開卷讀之。命圭讀自式微式微,止泉水四章,三章四句,一章章六句。上曰,文義陳之。命圭曰,泥中之苦,不但失國旅瑣者然也,凶年饑饉,哀彼窮民,流離四方,以至顚委於溝壑者,其所苦狀,不啻塗泥之中,而望救望哺之急,當復如何哉?以視民如傷之德,思天下援溺之方,預究賙恤之策,雖値災荒,無使元元,有陷溺之苦焉。上命掩卷,仍敎曰,注書出去,諸承旨使之持公事入侍。出榻敎賤臣承命出傳,左承旨鄭元容,右承旨申綋,左副承旨李止淵,同副承旨申在植,假注書朴容壽追入進伏。上曰,公事奏之。止淵日,臣吏房代房無公事,本房禮房有公事矣,仍讀奏慶尙監司狀啓,勿待罪有旨祗受事。元容曰,臣戶房無公事矣。綋曰,臣刑房無公事矣。敬模曰,臣兵房有公事矣,仍讀奏慶尙監司金魯敬狀啓,給馬有旨祗受事。在植曰,臣工房無公事矣。上曰,都承旨何不入來也。元容曰,今日病狀矣。上曰,玉堂先退。命圭退出,又敎曰,右承旨·同副承旨先退。而廳注書退去,綋·在植及敏會退出,容壽進伏。上曰,別講爲之。出榻敎上番出去,座目單子書入,而參贊官,以左副承旨書之也。亨鎭出,書座目單子,與命圭,持國朝寶鑑第六卷進伏。上命開卷讀之。命圭讀自遣奏請使,止可無遺慮也。上曰,文義陳之。命圭曰,我國有可辨之誣,則控于皇朝,改誣歸正,此是祖宗朝已例,及夫涒灘之後,雖異在前之時,名曰天子,係是文獻所在之地,故英宗辛卯,因鳳洲綱鑑事,不得已而有辨誣之使,雖得請以還,豈如此皇朝褒勅,若是隆重,有光侯藩者哉?其外別無可陳之義矣。上命掩卷,仍敎曰,右承旨·同副承旨中一員,使之入侍也。容壽承命出傳,綋追入進伏。上曰,別講爲之。入直玉堂,持羹墻錄入侍,而上番出去,座目單子書入,參贊官,以左副承旨書之也。亨鎭出,書座目單子,與命圭,持羹墻錄第一卷,追入進伏,上命開卷讀之。命圭讀自詩三百篇其本,止軍國之事勉之哉。上命掩卷,仍敎曰,以相如以詞賦得幸爲題,右承旨外,承旨·閣臣,製進絶句也。上曰,閣直爲誰?憙淳曰,小臣矣。上曰,明日誰當入直?憙淳曰,臣似當連爲入直矣。上曰,他冊子入之。容壽承命持入。上曰,左副承旨讀奏也。止淵承命讀奏列聖御製·中庸·大學各一遍。上曰,夜對爲之。出榻敎上番出去,座目單子書入,而參贊官,以左承旨書之,閣臣,以待敎書之也。亨鎭承命出,書座目單子,與命圭,持孟子第五卷,偕入進伏。上命開卷讀之。命圭讀自萬章曰堯以天下與舜,止公養之仕也。上曰,文義陳之。命圭曰,萬章天與諄諄命之之文,若如樂正子之賢,必不有此語,萬章·公孫丑之徒,誠不足與聞天道也。堯·舜之以天下與人,天下之大事,宜其有天命天與,而蓋不但大事爲然,人君動靜語默之間,皆有天視天聽者。詩曰,昊天曰明,及爾出往,昊天曰朝,及爾遊衍。以此觀之,天之鑑臨,無處不在者,可以知之矣,且人君處至尊之位,其所畏而敬事者,惟天而已,然天非有形諸物,君心卽一天耳,若能克袪人欲,合乎天理,則這便是顧諟天命,極亨天心,此等處,伏願深加推覽焉。上命掩卷,又敎曰,政院坐直誰也?止淵曰,右副承旨·同副承旨,當爲坐直矣。上曰,今日坐直,左承旨·左副承旨爲之,可也。上曰,明日坐直誰也?止淵曰,臣當宿傳香番,而伴直,明日當停當矣。上命退,諸臣以次退出。
上在慶熙宮。停常參·經筵。
午時未時,日有兩珥。夜自二更至五更,月暈。
合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,來二十一日,朝參日次矣,敢稟。傳曰,停。
李止淵啓曰,來二十一日,輪對日次矣,敢稟。傳曰,當次人受點,後日次待令。
又啓曰,藥房副提調,持湯劑來待矣。傳曰,封入。
鄭元容啓曰,右副承旨洪敬謨,今日不爲仕進,卽爲牌招,何如?傳曰,允。
申綋啓曰,大司憲宋穉圭,掌令李集運,持平玄鎭商·吳熙常在外,執義李瀅夏,掌令鄭鴻慶牌不進,監察茶時之意,敢啓。傳曰,知道。
傳于洪敬謨曰,召對爲之。
傳于李止淵曰,別講爲之。
李止淵啓曰,假注書朴容壽,身病猝重,勢難察任,今姑改差,何如?傳曰,允。
朴容壽改差,代以朴鳴載爲假注書。
以副應敎韓用儀,校理李奎鉉,副校理朴齊聞,修撰金敎喜牌不進罷職傳旨,傳于李止淵曰,只推。
李止淵,以弘文館言啓曰,本館上番闕直,已至多日,事甚未安。副應敎韓用儀,校理李奎鉉,副校理朴齊聞,修撰金敎喜,旣有只推之命,與新除授修撰李應奎,一體牌招,以爲推移入直之地,何如?傳曰,允。
以執義李瑩夏,掌令鄭鴻慶,司諫任百禧牌不進罷職傳旨,傳于申綋曰,只推。
洪敬謨,以備邊司言啓曰,卽見濟州牧使趙義鎭災實狀啓,則分等不爲擧論,仍以爲軍兵操鍊,待備局行會擧行,而舊還,竝姑仍停爲辭矣。今年島農,得免水旱之爲災,以致沿野之俱登,爲島民誠爲萬幸,軍兵操鍊,近因歉荒,停廢已久,今年則使之如例擧行,至於舊還,歉餘民情,實難新舊竝督,依狀請特許仍停,何如?傳曰,允。
李止淵,以吏曹言啓曰,今日本曹開坼坐起時,考見諸道褒貶啓本,則舒川郡守兪範柱,以益察吏奸以慰民心爲目,則宜置下考,而置諸中考,幽谷道察訪朴春秀,以尙能拜起爲目,則宜置中考,而置諸上考,殊無嚴明殿最之意,兩道道臣,推考警責,舒川郡守兪範柱罷黜,幽谷道察訪朴春秀,中考施行,何如?傳曰,允。
洪敬謨,以兵曹言啓曰,坼見諸道褒貶啓本,則平安兵使鄭學畊啓本中,柔院僉使金興圭,以嶺禁奚忽非嚴莫宜爲目,則宜置中考,而置諸上考,嗭洞權管金宗五,以盍察濫糴爲目,則宜置下考而置諸中考,殊無嚴明殿最之意,該帥臣,推考警責,柔院僉使金興圭,中考施行,嗭洞權管金宗五,下考施行,何如?傳曰,允。
又以兵曹言啓曰,慶尙前監司金魯敬狀啓,道內別試武士入格人等,起送事,啓下矣。在前嶺南別試武士上來者,依本道入格技藝,自臣曹有更試草記之例,今日宣薦內禁衛試取時,同爲試取之意,敢啓。傳曰,知道。
申綋,以刑曹言啓曰,中部居金仁大爲名漢,疾聲呼訴,故問其委折,則渠以賣酒資生,而有無賴輩二人,醉酒如泥,突入酒肆,打破器皿,毆打其老母云。故聞極驚駭,卽發曹隷,使之捉來,則其所作挐,轉益危怖,逢輒毆打,人不敢近,追踵曹隷,突入臣曹,直上公事之大廳,無數喧聒,甚至拔劍擬刺之境,詳探其姓名,則拔劍擬刺者,乃是禮賓參奉李啓鼎也,狂叫亂嚷者,幼學金蓂勳也。作挐法曹者,自有當律,所當如法重繩,而啓鼎名係朝籍,令該府拿問嚴勘,蓂勳自臣曹照律重勘,何如?傳曰,允。
又以刑曹言啓曰,司鑰林聖喆手本,別監宋益成被打事。傳曰,掖隷毆打漢,令刑曹嚴治事,命下矣。毆打掖隷之三漢捉來,嚴覈其委折,則奴背同,因一微事,與宋益成,首倡相詰,果爲毆打云,奴福伊·奴夢學,隨往背同,始因解挽,終至言詰,雖無犯手之事,難免助勢之罪云矣。謹按律文,則大明律鬪毆條,有曰毆制使者,杖一百徒三年,背同依此律,決杖一百後,江原道蔚珍縣,徒三年定配所押送,福伊·夢學,比諸背同,罪犯差輕,自臣曹,嚴刑懲礪放送之意,敢啓。傳曰,知道。
洪敬謨,以禁衛營言啓曰,去夜初更量,進士申錫膺,被捉於本營巡邏,而係是士子,依例移送秋曹之意,敢啓。傳曰,知道。
申綋,以刑曹言啓曰,因禁衛營啓辭,去夜初更量,犯夜進士申錫膺,移送秋曹事,命下矣。錫膺依更數,決笞三十度放送之意,敢啓。傳曰,知道。
洪敬謨,以禁衛營言啓曰,本營哨官李得深,身病猝重,勢難察任,改差,何如?傳曰,允。
刑曹啓目粘連,開城府王之民事段,第四第五陵之說,雖云有慶聖會書啓,而禮曹本府謄錄,俱無所載,禁標內犯葬諸塚,證之以年條,驗之以步數,皆在勿問之科,而今春摘奸時,之民亦同爲看審,則復此爲言,自歸駭妄,令守臣嚴刑懲礪,王陵禁護之節,分付該府該邑,如有犯禁者,摘發嚴勘,何如?判付啓,依允。
戊寅十二月十七日午時,上御興政堂。召對入侍時,參贊官申在植持詩傳第二卷,檢討官尹命圭持詩傳第二卷,待敎徐憙淳持詩傳第二卷,假注書李敏會持詩傳第二卷,記注官安亨鎭持詩傳第二卷,記注官李衡柱持詩傳第二卷,以次進伏訖。上命開卷讀之。命圭讀自毖彼泉水,止泉水四章,章六句。上曰,參贊官讀之。在植讀自北風其涼,止新臺二章,章四句。上曰,閣臣讀之。憙淳讀自二子乘舟,止大全卷之二。上曰,文義陳之。命圭曰,問諸姑而及於伯姊者,謀其可否,止乎禮義也,不但女子爲然,取人爲善,莫如博問,故舜好問而好察邇言,顔子以能問於不能,此皆聖賢之盛德,況人君,以一心應萬務,聰明雖廣,何可獨運於上哉?伏願臨講對而懋其審問,當事務而勤於詢問,使昌言嘉謨,日進於前,而有都兪之美焉。上曰,玉堂先退。命圭退出,上命諸承旨持公事入侍。出榻敎賤臣承命出傳,行都承旨朴宗薰,左承旨鄭元容,右承旨申綋,左副承旨李止淵,假注書朴容壽追入進伏。上曰,公事奏之。宗薰曰,臣吏房無公事矣。元容曰,臣戶房無公事矣。綋曰,臣代房兵房無公事,而臣本房刑房亦無公事矣。止淵曰,臣禮房無公事矣。在植曰,臣工房無公事矣。上曰,廳注書出去,上注書入侍也。敏會退出,容壽進伏。上曰,別講爲之。出榻敎上番出去,座目單子書入,而參贊官,以左副承旨書之,下番玉堂,以待敎書之也。亨鎭出,書座目單子,與命圭,持國朝寶鑑第六卷,追入進伏。上命開卷讀之。命圭讀自三十五年秋七月,止以榮之。上曰,下番讀之。憙淳讀自夏四月,止謄書還入。上曰,文義陳之。命圭曰,此時所擧遺逸,皆一時知名之儒,己卯黨禍之後,士氣雖沮喪,而人才猶如彼蔚然者,莫非趙·金諸賢培養樂育之功,而聖祖治化之復隆,實基於此,豈不盛歟?方今官制,異於國初,專取科目,格用停年,無論賢否,按此調遷,雖有遺逸之賢士,量才授職,何以如此哉?然林樊之下,豈無如古之遺逸,薦剡之制,今猶存焉。伏願申飭各道道臣,搜羅登聞,仍命銓曹,㧞例收用,無歸應文之科焉。上曰,下番陳之。憙淳曰,勞於求賢,逸於任賢,乃是人君之先務,聖祖之搜訪賢俊,若是勤孜者,卽先勞後逸之意,夫如是則治化安得不郅隆也哉?見今人才,雖若尠然,求則得之,生乎一代,足了一代之事,何嘗借才於異代乎?若體聖朝之誠心求訪,思賢如渴,使之布列朝端,則庶職無曠,而百事修擧,如上天不言,而四時平歲功成矣,伏願深留聖意焉。上命掩卷,仍敎曰,右承旨外,承旨·玉堂·閣臣,拈出書題竝製進絶句也,以瞻彼淇澳綠竹漪漪爲題,宗薰·元容·止淵·在植·命圭·憙淳,竝製進。上命退,諸臣以次退出。
戊寅十二月十七日未時,上御興政堂。別講入侍時,參贊官洪敬模,檢討官尹命圭,持國朝寶鑑第六卷,待敎徐憙淳,假注書李敏會,記注官安亨鎭·李衡柱以次進伏訖。上命開卷讀之。命圭讀自五月命釜山僉使,止太廟災也。上曰,文義陳之。命圭曰,鎭堡之以武臣差送,至今遵行,至於近邊之邑,多有以武臣原定差送,處邊圉有事之際,則固不如此輩,當此昇平無警之時,治民治事,必不如文蔭之有識,官制雖難變通,武臣所去之邑,若以文蔭互差以送,則似有矯捄之益矣,伏願體念焉。上曰,玉堂先退。命圭退出。上曰,在院承旨入侍。出榻敎賤臣承命出傳,行都承旨朴宗薰,左承旨鄭元容,右承旨申綋,左副承旨李止淵,同副承旨申在植,假注書朴容壽追入進伏。上曰,廳注書退出。上注書持韻冊入來,仍敎曰,公事奏之。元容曰,臣戶房有公事一張矣。仍讀奏黃海監司狀啓,狀啓謄錄上送事。敬謨曰,臣兵房有公事一張矣。仍讀奏黃海水使狀啓,助泥萬戶安聖潤到任事。上曰,右承旨外,諸承旨·閣臣,各製絶句以進。而寶鑑中出題,以命製喜雪詩爲題,韻則以雪字爲之也。宗薰·元容·止淵·敬謨·在植·憙淳,竝製進。上曰,別講爲之。出榻敎上番出去,座目單子書入,而參贊官,以左承旨書之也。亨鎭出,書座目單子,與命圭,持羹墻錄第一卷,偕入進伏。上命開卷讀之。命圭讀上問繕工監,止毋敢或忽。上曰,文義陳之。命圭曰,國初宮僚職名,與今有異,而左右侍學,似如今文學·司書之官,趙·金·李·洪,雖未詳其事蹟,而旣參文行之選,則必皆賢士,元良之輔導,專在於保傅疑丞之皆得其人,方今東宮睿學夙就,書筵日開,春·桂兩僚,前已遴選,文行具備,果如聖朝時乎?伏願益加察飭,使前後左右,罔非正人焉。上命掩卷,仍敎曰,玉堂先退。命圭退出。上曰,左承旨·左副承旨外,他承旨亦先退也。宗薰等退出。止淵曰,臣等連日登筵,每至夜分乃出,今又午水刺過時,恐或有妨於大聖人節宣之方,臣等暫爲退出,旋卽入來似好矣。上曰,他冊子入之。容壽承命持入。上曰,左副承旨讀奏。止淵承命讀奏八子百選·唐鑑·宋鑑各一遍。上曰,左承旨·左副承旨,入漢學文臣抄啓,而前亦應講乎?元容曰,漢學文臣抄啓,例以三十前登科人抄啓,故臣與左副承旨,皆入抄啓,而前亦屢次應講矣。上曰,待敎及注書,亦入抄啓乎?元容曰,似已入抄啓矣。上曰,老乞大入之。容壽承命持入。上曰,閣臣讀奏。憙淳曰,臣姑未習漢語,不得讀奏矣。上曰,左副承旨讀奏。止淵讀奏一章。上曰,注書如知之,亦爲讀奏,容壽曰,臣亦未能嫺習矣。仍敎曰,以上林十景爲題,左承旨及待敎製進,而列聖御製中,肅廟朝御製,有上林十景詩,此卷使之持入,而敬和元韻以進,可也。元容·憙淳製進。上曰,左副承旨及玉堂,則以羹墻錄爲題,而韻以墻字,製進絶句也。止淵·命圭製進。上曰,今日承旨坐直,誰也?止淵曰,臣以傳香,齋宿,今日當坐直矣。上曰,伴直則與左承旨爲之也。上曰,明日坐直,誰也?止淵曰,明日當停當矣。上命書傳敎曰,別講爲之。入直玉堂,持羹墻錄第一卷入侍,而左副承旨爲參贊官,檢校直閣爲閣臣也。容壽承命出傳,與命圭,持羹墻錄第一卷,偕入進伏。上命開卷讀之。命圭讀自上嘗問世子,止其勿置寺。上曰,文義陳之。命圭曰,別無可陳之義矣。上命掩卷。仍命退,諸臣以次退出。
上在慶熙宮。停常參·經筵。
藥房提調金履喬,副提調李止淵啓曰,節屆隆冬,寒事轉緊,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?中宮殿氣候,何如?嘉順宮氣候,何如?世子宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿·中宮殿·嘉順宮·世子宮,口傳問安。答曰,知道。
申綋啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
洪敬謨啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
李止淵啓曰,藥房提調·副提調,持湯劑來待矣。傳曰,封入。
以副應敎韓用儀,校理李奎鉉,副校理朴齊聞,修撰金敎喜·李應奎牌不進罷職傳旨,傳于李止淵曰,只推,更爲牌招,違牌勿爲呼望。
李止淵啓曰,校理李奎鉉,修撰李應奎,特敎申飭之下,謂有情勢,奉牌闕外,不卽承膺,事甚未安。竝從重推考,何如?傳曰,允。
申綋啓曰,大司憲宋穉圭,掌令李集運,持平玄鎭商·吳熙常在外,執義李瀅夏,掌令鄭鴻慶牌不進,監察茶時之意,敢啓。傳曰,知道。
以執義李瀅夏,掌令鄭鴻慶,司諫任百禧牌不進罷職傳旨,傳于申綋曰,只推。
傳于李止淵曰,發遣吏郞諸執事,淸齋與否,摘奸以來。
李止淵,以弘文館言啓曰,本館上番,無他推移之員,不得已以下番,姑陞入直之意,敢啓。傳曰,知道。
又以弘文館言啓曰,本館上番,姑陞入直,事甚未安。校理趙忠植,由限已過,卽爲牌招入直,何如?傳曰,允。
洪敬謨,以兵曹言啓曰,今十二月二十日宗廟·社稷·景慕宮臘享大祭時,守門,當爲塡差,而本曹郞廳及都摠府郞廳·五衛將,排擬無路,依定式,軍門將官及堂上軍職,代差以入之意,敢啓。傳曰,知道。
又以兵曹言啓曰,宣薦內禁衛取才三技入格別單及宣部守三薦參上武臣前銜作散人別取才,入格矢數,落仕年條,居住薦名,各其名下,懸注以入之意,敢啓。傳曰,知道。
又以兵曹言啓曰,嶺南別試武士更爲試取事,草記啓下後,各以本道入格技藝試取,則仁同閑良張鵬翰講書入格,興海閑良金弘成片箭未入格,善山閑良金增,慶州閑良崔濟京講書俱未入格,寧海閑良柳生燁,陜川閑良金鼎七片箭不,彦陽閑良盧忠元,星州閑良鄭達病不上來。未入格者,依例給糧下送,而在前抄上武士試取時,武技之中式者,閑良直赴殿試,出身初仕調用,前銜復職,承傳能講與擧沙者,或直赴會試,軍門調用,依判下擧行矣。今此張鵬翰,旣已入格,則有不可混同下送,故別單書入之意,敢啓。傳曰,知道。
又以備邊司言啓曰,卽見全羅監司李魯益所報,則以爲,營穀丙子未捧折米爲九千七十四石,而實無依據徵捧之處,差待屢豐民力稍紓,然後始可議到,而目下支放之見縮,誠爲切悶,丙子未捧條,今年耗九百七石,依已例,以乙亥賑餘穀會錄耗米中,趁今劃下,以補將士支放爲辭矣。丙子未捧之指徵無處,乃是朝家稔知之事,道臣報辭中,差待議到云者,出於事勢之不得不然,而至於支放見縮條,事當趁今充劃,依昨年例,賑餘穀耗條中,準此數使之取用,何如?傳曰,允。
又以備邊司言啓曰,卽見東萊府使朴綺壽狀啓,則以爲,我國人漂屍領來差倭,今又出來矣,前此領屍差倭,有曰屍身,去年十二月二十八日,流到丹後州分字下濱云。今番領屍差倭,以爲屍身,今年正月十四日,漂着於丹後州蒲井村云,二十八日之於十四日,不過一望,而漂着,又在一州之內,則二屍之一差价領送,事理當然,而今乃分送兩差,致此煩弊,狡倭情狀,已極痛惡,決不可循例許接,且漂屍之自彼國,赤身入棺以送者,有違前例,責諭屬耳。今又如是,領屍差倭源守博許接當否,請令廟堂,稟旨分付矣,漂人無論生還死歸,俱有差倭之出來,此是自來約條,而前此漂屍之領來,旣不同付,必爲分二次差送者,出於彼人奸狡之情,雖甚可痛,差倭今旣出來,朝家亦已入聞,則亦不必以此呶呶靳持,勿復如是之意,嚴加責諭後,使之依例許接,接慰官,以近邑守令中差送,禮單雜物磨鍊下送之意,分付該曹該道,何如?傳曰,允。
申綋,以義禁府言啓曰,刑曹啓辭內,禮賓參奉李啓鼎,令該府拿問嚴勘事,允下矣。李啓鼎,今方待命,拿囚之意,敢啓。傳曰,知道。
副應敎韓用儀疏曰,伏以臣,父年迫七耋,病痼十年,近因日候之乖宜,重添寒熱之迭發,氣息凜綴,轉側須人,臣終鮮兄弟,無他救護,實無以跬步離捨,而久縻館銜,召婢屢降,日事違傲,徒增罪戾。今又有違牌勿爲呼望之命,臣進退維谷,五內失守,玆敢隨詣朝房,冒死呼籲。伏乞天地父母,俯賜矜憐,特遞臣所帶之職,俾便救護,仍治臣瀆擾之罪,以昭法紀,千萬幸甚,臣無任云云。省疏具悉。爾其勿辭救護。
副校理朴齊聞疏曰,伏以臣,於本月初一日,在鄕廬,伏奉除旨,以臣爲弘文館副校理,華誥遠宣,馹召繼降,臣且惶且感,卽日登塗,宜伸叨謝之忱矣。歸見臣母,素患痰癖之症,當此寒節,如期復發,感冒越添,症形倍劇,又因臣身之不在,調護失宜,藥餌未試,食飮全闕,氣息綿綴,昏頓床笫,轉側須人,臣無他兄弟,躬執刀圭,左右扶將,此時離側,實非情理之所强,屢違召命,甘犯逋傲,內而方寸煎灼,外而分義虧損,惶懍之極,如無所容,臣情到此,良亦矜矣,嚴召之下,萬無離捨趨膺之望,玆敢隨牌陳章,冒控至切之懇。伏乞天地父母,俯賜諒察,亟遞臣所帶之職,以便救護,仍冶臣瀆擾之罪,以肅朝綱,千萬幸甚,臣無任云云。省疏具悉。爾其勿辭救護。
修撰李應奎疏曰,伏以臣,於今月十六日,伏奉恩命,以臣爲弘文館修撰者,臣聞命感惶,宜卽蹶趨謝之不暇,而第臣所玷之瀛選,卽全圈僨敗之錄也。臣前已屢叨,輒以此事,仰瀆崇聽,每蒙體諒。竊伏想聖聰,亦或記有矣,今此恩除,情勢之不可冒膺,與前無異,而牌望路阻,進退不得,臣情惶隘,尤無容措。且臣老母瘇病,近日以來,一倍添劇,長時鍼藥,勢難離側,玆敢奉牌闕外,猥陳情私。伏乞聖明,卽賜鐫遞,俾便救護,仍冶臣瀆擾之罪,以昭法紀,千萬幸甚,臣無任云云。省疏具悉。所請依施。
上在慶熙宮。停常參·經筵。
申綋啓曰,大司憲宋稚圭,掌令李集運,持平玄鎭商·吳熙常在外,執義李瀅夏未肅拜,掌令鄭鴻慶呈辭,監察茶時之意,敢啓。傳曰,知道。
洪敬謨啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
傳于李止淵曰,禮房承旨,馳詣社稷·宗廟·永禧殿·景慕宮,奉審摘奸以來。
李止淵啓曰,藥房副提調,持湯劑來待矣。傳曰,封入。
又啓曰,校理李奎鉉,飭敎之下,謂有情勢,奉牌闕外,已至經宿,屢度催促,無意變動,事體所在,誠極未安。從重推考,何如?傳曰,允。
朴宗薰啓曰,校理李奎鉉,奉牌闕外,已至經宿,連加催促,終無變動,事體道理,萬萬未安。更爲從重推考,何如?傳曰,允。
申綋啓曰,卽見南兵使趙華錫今秋冬等褒貶啓本,則邊將無一人居下,殊無嚴明殿最之意,推考警責,何如?傳曰,允。
以校理趙忠植牌不進罷職傳旨,傳于李止淵曰,只推。
李止淵,以弘文館言啓曰,本館上番闕直,事甚未安。校理趙忠植,旣有只推之命,卽爲牌招入直,何如?傳曰,允。
又以宗廟臘享大祭初獻官意啓曰,大祝副司果洪勝圭,受香之路,重被馬踢,萬無將事之望,莫重大祭,大祝四員,不可不備員,斯速變通,以爲入齋之地,何如?傳曰,允。
朴宗薰,以吏曹言啓曰,去丙子年,因慶尙道儒生李在衡等上疏,有令該曹稟處之命矣。取見其疏本,則以爲太白入山諸臣有六人,故處士臣姜恪,卽其一也。當丙子之難,與其兄恰,深入太白山下,痛念時事,絶意榮塗,因所居名地,自號曰陶隱,坐不西向,不設北牖,架上不置憲曆,窓外種大明紅數本,與同時入山人洪宇定·沈長世·鄭瀁·洪錫,分山結社,徜徉泉石,終身不復入城闉,及至甲申以後,痛哭入山庵以自終,而其發之嘯詠者,無非傷時之語,向日之誠,其志行之塗人耳目者如此,而終無以表白於斯世,舊甲每回,天褒益新,丙子一回之年,臣鄭瀁贈吏參,再回而臣洪宇定贈吏議,三回而其兄臣恰,臣沈長世,臣洪錫,俱爲貤贈如二臣,又命致祭于洪宇定之祠,而仍加贈正卿,恪之於洪·沈諸臣,相伯仲也,於恰爲兄弟也。彼五臣,次第揄揚,極其隆摰,而恪,以同時一體之人,獨不與焉者,不無一晦一顯之歎爲辭矣。蓋此姜恪,以布韋之微,爲天朝秉義,畢命窮山,至死無悔者,其廉頑立懦之風,與鄭瀁等諸人無異,而五臣皆蒙貤贈之典,惟姜恪尙未蒙一視之恩,論以朝家樹風奬義之道,未免爲欠典矣。恪前後孫壽職,推恩司僕寺正,而今此多士齊籲,可見公議,恩批之下,尤不可湮沒,宜有與五臣,一體竝褒之擧,而事係干恩,臣曹不敢擅便,上裁,何如?傳曰,依草記施行。
洪敬謨,以都摠府言啓曰,今日入直內三廳,武兼禁軍及軍兵等,當爲中日習射技,而臘享大祭齋戒相値,不得設行之意,敢啓。傳曰,知道。
李止淵,以成均館同知館事意啓曰,本館入直,久任郞廳外,他郞不得入直,若有代員替直之事,則草記代直事,曾有定式矣。司成未差,直講金周默,典籍崔秀俊,俱爲差祭進去,時無入直之員,以他郞官,姑爲代直,何如?傳曰,允。
上在慶熙宮。停常參·經筵。
藥房都提調南公轍,提調金履喬,副提調李止淵啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?中宮殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。王大妃殿·中宮殿·嘉順宮·世子宮口傳問安。答曰,知道。
洪敬謨啓曰,大司憲宋稚圭,掌令李集運,持平玄鎭商·吳熙常在外,執義李瀅夏,掌令鄭鴻慶牌招啓辭未下,監察茶時之意,敢啓。傳曰,知道。
朴宗薰啓曰,同副承旨申在植,今日不爲仕進,卽爲牌招,何如?傳曰,許遞,前望單子入之。
李止淵啓曰,藥房三提調,持湯劑來待矣。傳曰,封入。
承旨前望單子入之,趙晉和落點。
朴宗薰啓曰,新除授左承旨趙晉和,卽爲牌招,何如?傳曰,允。
傳于洪敬謨曰,大臣·備局堂上引見。
洪敬謨啓曰,明日次對,兩司當爲進參,除在外·未署經外,未肅拜·呈告人員,竝待開門牌招,何如?傳曰,允。
傳于洪敬謨曰,別講爲之。
傳于洪敬謨曰,左副承旨許遞,前望單子入之。
承旨前望單子入之,李文會落點。
以校理趙忠植牌不進罷職傳旨,傳于李止淵曰,只推。
以執義李瀅夏,掌令鄭鴻慶,司諫任百禧牌不進罷職傳旨,傳于洪敬謨曰,只推。
鄭元容,以戶曹言啓曰,時御所內各司雨漏處,每於四季朔,看審修改,而時値隆冬,依近例,待明春擧行,何如?傳曰,允。
又以戶曹言啓曰,謹奉傳敎,趙貴人房革罷結數中,有土八十二結七十九負三束,無土一百十七結二負七束,合二百結還,免稅出給之意,敢啓。傳曰,知道。
洪敬謨,以兵曹言啓曰,今番參上武臣前銜作散人別取才時,前僉使姜熙文柳葉箭邊六中,前萬戶鄭壽觀柳葉箭貫一中邊五中,鄭壽觀當爲參望,而誤以姜熙文抄出書啓,臣之矇然不察,不勝惶恐,而原別單,改付標以入之意,敢啓。傳曰,知道。
又以御營廳言啓曰,本廳騎士都試時,各技優等人,別單書入之意,敢啓。傳曰,知道。
戊寅十二月二十日辰時,上御興政堂。藥房入診,大臣·備局堂上引見入侍時,都提調南公轍,提調金履喬,副提調李止淵,假洼書李敏會,記注官安亨鎭,記事官李湜,待敎徐憙淳,同副承旨洪敬謨,假注書朴鳴載,事變假注書金履喆,禮曹判書李羲甲,知訓鍊李得濟,行都承旨朴宗薰,漢城左尹李海愚,行護軍金基厚,副修撰尹命圭,以次進伏,醫官吳千根·金殷相·朴器成,進伏楹外訖。公轍等曰,日氣稍寒,聖體,若何?上曰,一樣矣。公轍等曰,寢睡·水刺之節,何如?上曰,一樣,而各殿宮氣候一樣矣。仍命曰,醫官診候置之,藥房先退。止淵等退出。上曰,次對爲之。公轍曰,卽見京畿監司洪遇爕所報,則以爲,華城·南漢餉米租及本營巡牙兵等,各樣穀流逋·見縮耗折租,合爲七百三石零,依昨年例,以本道今年加分耗租三百三十九石零劃給,外此不足條三百六十三石零,以某衙門穀給代爲辭矣。本道穀摠,本自不敷之中,停逋旣多,耗條減縮,致有給代之每年請劃,誠甚悶然,今年見縮之數,以加分耗劃給,其餘不足,雖本道所在備局句管別會穀耗條中,依此數取用,此後則各邑流逋之穀,使之嚴飭收捧,何如?上曰,依爲之。出擧條公轍曰,卽見開城留守趙鍾永狀啓,則以爲,本營各樣公下不足條,他無變通之道,今春各倉加分耗各穀三百石,依已例劃給事,請令廟堂稟旨分付矣,本府支用,自來不足,故每以加分耗劃給以補,便成近例,依狀請,使之取用,何如?上曰,依爲之。出擧條公轍曰,李提督之功,百世之所不可忘,故兵使李源父子,粵自先朝,念舊擢用,前後恩言,逈出尋常,至令買給屋子,俾奉提督之祠版,而今聞其奉祀之孫,窮不能自存,旣不得保有賜宅,香火不繼云,念其祖烈,不勝矜惻,前郡守李熙章,今番都政,令兵批復職調用,以示朝家不絶祿仕之意,何如?上曰,依爲之。出擧條上曰,大臣就座。仍命諸宰奏事。羲甲曰,三名日各道方物中,中宮殿,正朝方物豹皮二張,卽定例所載,而丙申年別單啓下之時,惠慶宮正朝方物豹皮,以三張加數磨鍊,而中宮殿正朝方物豹皮,以一張減數磨鍊,壬戌年別單,仍以此數啓下,至今以一張封進矣。方物磨鍊,本有定例,自明年正朝,中宮殿,方物豹皮,依元定例,以二張封進爲宜,故敢此仰達矣。上曰,依爲之。出擧條上命大臣及諸宰先退,公轍等退出。上命書傳敎曰,召對爲之。仍敎曰,參贊官,以右承旨爲之,注書,以上注書,書座目單子以入,可也。亨鎭承命出傳,與參贊官鄭元容持詩傳第二卷,檢討官尹命圭持詩傳第二卷,待敎徐憙淳持詩傳第二卷,假注書李敏會持詩傳第二卷偕入進伏。上命開卷讀之,命圭讀自詩傳卷之三,止墻有茨三章章六句。上曰,參贊官讀之。元容讀自君子偕老,止君子偕老三章章七句。上曰,文義陳之。命圭曰,邶·鄘·衛三風,率多淫詩,而其中二栢舟及淇奧章,最是正詩,故分弁於各風之首,如群陰中護得一線稚陽,此卽夫子刪述之微意,共姜,以女子而能守義自誓,故雖父母之親,無以奪其節,不但女子爲然,匹夫之所執,若得其義,則人君之尊,亦無以奪之,觀於虞人非其招不往,可以知之矣,此等處,如是推覽焉。上曰,參贊官陳之。元容曰,別無可陳矣。上曰,閣臣陳之。憙淳曰,臣亦別無可陳之辭矣。上命書傳敎曰,諸承旨持公事入侍。敏會承命出傳,與行都承旨朴宗薰,左副承旨申綋,右副承旨李止淵,假注書朴鳴載偕入進伏。上曰,監祭進去承旨,誰也?敬謨曰,小臣進去宗廟,右承旨進去景慕宮,右副承旨進去社稷,史官進去永禧殿矣。上曰,社稷則禮房何爲進去乎?敬謨曰,以位次言之,則社稷爲先,故該房進去矣。上曰,右承旨爲景慕宮監祭乎?元容曰,然矣。上曰,獻官,誰也?元容曰,初獻官知事金在昌,亞獻官護軍申在明,終獻官副護軍金啓溫矣。上曰,堂上執禮,誰也?元容曰,副司果朴台壽矣。上曰,堂下執禮,誰也?元容曰,副司果朴齊一矣。上曰,公事奏之。宗薰曰,臣吏房有公事一張矣。仍讀奏慶尙監司狀啓,順興府使金熙華罷黜事。元容曰,臣戶房無公事,代房工房亦無公事矣。止淵曰,臣禮房有公事一張矣。仍讀奏慶尙監司狀啓倭船事。敬謨曰,臣兵房有公事二張矣。仍讀奏江原監司啓本邪學無乎事,及黃海監司狀啓給馬有旨祗受事。綋曰,臣推考房無公事矣。上命書傳敎曰,別講爲之。仍敎曰,上番出去,座目單子書入,而閣臣以直提學爲之,參贊官,以右承旨爲之也。亨鎭承命書入,命圭持國朝寶鑑第六卷,偕入進伏,上命開卷讀之。命圭讀自九月擢李彦迪,止察賑政。上曰,文義陳之。命圭曰,李文元之道學經術,趙文正後初出頭之儒賢,觀於一綱十目之疏,可知其所蘊,聖祖此人宜在朝廷之敎,可謂知臣莫如君,而吏曹之首擬外邑,誠非矣。伏願此等處,深留聖念,克察臣僚之賢否,量才授官,俾群工,各當於器使之任焉。上曰,玉堂先退。命圭退出。上曰,以考槃在澗爲題,承旨及閣臣,以絶句製進,可也。宗薰·元容·止淵·敬謨·憙淳製進。上曰,都政何日爲之云乎?宗薰曰,姑未得聞知矣。上命退,諸臣以次退出。
戊寅十二月二十日未時,上御興政堂。別講入侍時,參贊官洪敬謨,檢討官尹命圭持國朝寶鑑第六卷,待敎徐憙淳,假注書朴鳴載,記注官安亨鎭,記事官李湜,以次進伏訖。上命開卷讀之。命圭讀自秋八月上御,止國朝寶鑑卷之二十。上曰,文義陳之。命圭曰,李浚慶所奏之語誠是矣,視事與經筵,皆是人主所當留心處,如二用則事難致精,故寧先後之不可竝行,而講讀尤重於事務,近日講筵,每多視事之兼行,此奏語,看作今筵所奏,而深留聖念焉。上命掩卷,上曰,在院承旨入侍。出榻敎仍敎曰,公事入之。賤臣承命出傳,與行都承旨朴宗薰,左承旨趙晉和,右承旨鄭元容,右副承旨李止淵,假注書李敏會偕入進伏。上曰,公事奏之。元容讀奏水原留守啓本,收租成冊上送事及年分成冊上送事,跪傳夾侍而上之。上曰,注書姓名,誰也?賤臣起伏對曰,假注書臣朴鳴載矣。上曰,承旨一員,何不入來乎?宗薰曰,左副承旨申綋,緣故出矣。上曰,院中承旨無一人,左承旨出去,可也。晉和先退。上曰,廳注書出去。鳴載先退,上曰,注書出去。持綱目五卷以入,敏會承命持入。上曰,右副承旨讀之。止淵讀奏秦漢紀各一遍。上曰,以三殿御後苑臨觀爲題,玉堂·閣臣,以絶句製進。命圭·憙淳製進。敬謨曰,校理李奎鉉奉牌闕外,屢度催促,終不承膺,事體所在,誠極未安。更爲從重推考,何如?上曰,依爲之。出擧條上曰,左副承旨許遞,前望單子入之。敏會持入前望,落點于行護軍李文會。上曰,公事入之。宗薰讀奏承旨坐次及房望。上曰,玉堂先退。命圭退出。宗薰曰,新除授行左承旨李文會,卽爲牌招,何如?上曰,依爲之。出擧條上命書傳敎曰,別講爲之。仍敎曰,上番出去,座目單子書入,而參贊官,以左副承旨書入,可也。亨鎭承命書入,命圭持羹墻錄第三卷,偕入進伏。上命開卷讀之。命圭讀自仁祖朝筵臣,止用樂當否。上曰,文義陳之。命圭曰,此自止內,別無拈出以進之文義矣。命圭曰,上番多日闕直,事甚未安。校理趙忠植,修撰金敎喜,旣有只推之命,竝卽牌招,以爲推移入直之地,何如?上曰,依爲之。出擧條上曰,申時公事入之。仍敎曰,承旨讀奏省記,可也。敬謨讀奏。上曰,今日政院坐直,左副承旨·右副承旨爲之,可也。仍敎曰,坐直承旨外,承旨,竝退出,可也。宗薰·敬謨先退。上命入諸冊子。仍敎曰,左副承旨讀奏,可也。元容讀奏書傳堯典·中庸九經章·古鏡重磨方·大學類義各一遍訖。上曰,公事入之。仍敎曰,左副承旨·右副承旨分讀,可也。元容·止淵讀奏。上曰,玉堂先退。命圭退出。上曰,以太史奏日下五色雲爲題,左副承旨·右副承旨,以絶句製進,可也。元容·止淵製進。上曰,左承旨牌去來,注書出去知入,敏會承命出。還入奏曰,未及入來矣。上命書傳敎曰,夜對爲之。仍敎曰,上番出去。座目單子書入,而參贊官,以右副承旨爲之,閣臣,以檢校直閣書入。亨鎭承命書入。命圭持孟子第五卷,偕入進伏。上命開卷讀之。命圭讀自仕非爲貧也,止以其官召之也。上曰,參贊官讀之。止淵讀自孟子謂萬章,止孟子卷之十。上曰,文義陳之。命圭曰,委吏·乘田,皆是卑職,以聖人不辭小官之義,固盡其職思,然魯君用舍之失當,可以推知矣。夫子雖由此至大司空,居位未幾,因使去朝,魯國之治,何以久哉?伏願此等處深加省覽,俾賢者,處尊顯之職,而悉展其才焉。上曰,以金人銘爲題,閣臣以絶句製進。憙淳製進。上曰,明日承旨坐直,誰也?止淵曰,姑未停當矣。上曰,今日坐直承旨,明日仍直,可也。仍命退,諸臣以次退出。
上在慶熙宮。停常參·經筵。
洪敬謨啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
趙晉和啓曰,來二十五日,朝參日次矣,敢稟。傳曰,停。
又啓曰,御營廳將官來言,今日本廳軍兵,日次私習云矣,敢啓。傳曰,知道。
李止淵啓曰,藥房提調·副提調,持湯劑來待矣。傳曰,封入。
洪敬謨啓曰,大司憲宋穉圭,掌令李集運,持平玄鎭商·吳熙常在外,執義李瀅夏,掌令鄭鴻慶牌不進,監察茶時之意,敢啓。傳曰,知道。
以校理趙忠植,修撰金敎喜牌不進罷職傳旨,傳于李止淵曰,只推。
李止淵,以弘文館言啓曰,本館上番闕直,事甚未安。校理趙忠植,修撰金敎喜,旣有只推之命,副應敎韓用儀,副校理朴齊聞,由限已過,一體牌招,以爲推移入直之地,何如?傳曰,允。
以執義李瀅夏,掌令鄭鴻慶,司諫任百禧牌不進罷職傳旨,傳于洪敬謨曰,只推。
李止淵,以司饔院監膳提調意啓曰,漁夫契貢人等呼訴內,江水雖不合氷,當此隆冬,水氣寒凜,魚族深入,設網無路,四處求貿,擧皆空還,明日日下生鮮,將至闕供之境,限捉得間,願以活鷄,全數代封云,在前如此之時,曾有稟旨變通之事,而莫重御供,自下不敢擅便,惶恐敢啓。傳曰,全數代封。
又以成均館同知館事意啓曰,本館入直,久任郞廳外,他郞不得入直,若有代員替直之事,則草記代直事,曾有定式矣,司成未差,直講金周默,典籍崔秀俊,以身病俱爲呈旬,時無入直之員,以他郞官,姑爲代直,何如?傳曰,允。
趙晉和,以司僕寺一二提調意啓曰,分養馬故失瘦瘠不馴守令,每於畢上納後,依法典錄啓請罪矣,今年所納分養馬有頉邑守令現告成冊,今始來到,故啓目書入,依例施罰之意,敢啓。傳曰,知道。
李止淵,以禮曹言啓曰,中宮殿所封正朝方物豹皮,依元定例,以二張封進事,擧條啓下矣,原別單中,改付標以入之意,敢啓。傳曰,知道。
上在慶熙宮。停常參·經筵。
趙晉和,以都摠府言啓曰,今日入直內三廳,武兼禁軍及軍兵等,中日習射技,請出標信。傳曰,知道。
洪敬謨啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
趙晉和啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
朴宗薰啓曰,行左承旨李文會,今日不爲仕進,卽爲牌招,何如?傳曰,允。
又啓曰,今十二月二十七日,都目政事爲之之意,敢啓。傳曰,知道。
李止淵啓曰,藥房副提調,持湯劑來待矣。傳曰,封入。
朴宗薰啓曰,卽者副修撰尹命圭,以其親病,陳疏徑出,原疏纔已捧入矣,所當直捧禁推傳旨,而此與無端徑出有異,推考警責,何如?傳曰,允。
以副應敎韓用儀,校理趙忠植,副校理朴齊聞,修撰金敎喜牌不進罷職傳旨,傳于朴宗薰曰,只推。
朴宗薰啓曰,應敎李紀淵,副校理李彦淳在外,校理李奎鉉疏批未下,修撰一員未差,副修撰尹命圭陳疏徑出,玉堂上下番俱空,事甚未安。副應敎韓用儀,校理趙忠植,副校理朴齊聞,修撰金敎喜,旣有只推之命,與副修撰鄭基善,竝卽牌招,以爲推移入直之地,何如?傳曰,允。
又啓曰,明日傳香,禮房承旨,當爲齋宿,行左承旨李文會,卽爲牌招,何如?傳曰,允。
洪敬謨啓曰,大司憲宋穉圭,掌令李集運,持平玄鎭商·吳熙常在外,執義李瀅夏,掌令鄭鴻慶牌不進,監察茶時之意,敢啓。傳曰,知道。
以執義李瀅夏,掌令鄭鴻慶,司諫任百禧牌不進罷職傳旨,傳于洪敬謨曰,只推。
以慶尙監司金履載狀啓,英陽縣監宋欽大,請頉差員,不待移定,徑自還官,事體所在,不可置之,罷黜事,傳于朴宗薰曰,令該曹口傳差出,催促下送。
朴宗薰,以侍講院言啓曰,兼弼善李奎鉉,時無職名,令該曹,口傳付軍職,何如?傳曰,允。
兵曹口傳政事,副司果單李奎鉉。
趙晉和,以訓鍊都監言啓曰,本局諸將官,自今年正月,至十二月,射講居首人,別單書入之意,敢啓。傳曰,知道。
又以禁衛營言啓曰,本營諸將官,今年射講都計劃居首人,依例別單書入之意,敢啓。傳曰,知道。
又以御營廳言啓曰,本廳諸將官,今年射講都計劃居首人,別單書入之意,敢啓。傳曰,知道。
又以摠戎廳言啓曰,本廳諸將官,今戊寅年射講居首人,別單書入之意,敢啓。傳曰,知道。
禁府啓目,助泥萬戶李再殷原情云云。問目內辭緣,泛稱遲晩,刑推得情,何如?判付啓,除刑推議處爲良如敎。又啓目,禮賓參奉李啓鼎原情云云。問目內辭緣,泛稱遲晩,刑推得情,何如?判付啓,除刑推議處爲良如敎。
大司成洪冕爕疏曰,伏以臣,再次陳懇,一向靳許,衷情轉益危苦,義分從以掃地,倀倀然如窮人無所歸也。嗚呼,疾病之來,人所不免,而病而有可强之症樣,亦有不可强之症樣,可强云者,或値急切之時,黽勉自力之謂也,不可强云者,雖欲自力,欲起還仆之謂也。今臣所患,豈有一半分黽勉自力之道,而故爲此欲起還仆之狀者哉?醜穢痛苦之實,固不敢每章輒陳,而誠以奇祟纏身,適値日寒必肆之時,課試有限,又當歲終了勘之期,故悶隘罔措之狀,匪比他人,陳章丐免之急,亦異他時也,況伏見日前臺疏批旨,令政院,牌招泮長,以爲限內設行之敎。夫課製之限,止於此歲,此歲餘日,未滿一旬,臣雖無狀,豈忍以可强之疾,敢爲逡巡占便之計,重犯淸朝慢命之辜,而終失多士蓄銳之望哉。與其一日二日,坐違課試之限,無寧再瀆三瀆,甘伏猥越之誅,故玆敢冒萬死,更陳衷懇。伏乞聖慈,曲賜鑑諒,亟遞臣所帶職名,仍治臣屢瀆之罪,俾嚴臣分,以尊朝綱焉,臣無任云云。省疏具悉。所請依施。
副修撰尹命圭疏曰,伏以臣,離病母之側,持被本館,已十餘日矣,夙宵眷戀,心不遑安,卽按家信,則臣母貞疾復添感冒,元氣漸至澌綴,肢體刺縮,寒熱交鑠,冷痰膠固,嘔泄竝劇,昏囈不省,症形甚篤,傍無倩護之人,促臣歸視,臣自聞此報,方寸如灼,莫可按住,忙陳短籲,徑出禁門。伏乞聖慈,亟遞臣職,以使救護,仍治臣擅離之罪,以肅朝綱焉,臣無任云云。省疏具悉。爾其勿辭救護。
校理李奎鉉疏曰,伏以乙亥館錄被選人難進之情,卽通朝之所共知也,聖明之所俯燭也。前後除拜者,以此蘄免,輒蒙體諒,臣亦四載之間,屢遭見叨,而一事逡巡,不敢爲變動計者,誠以鐵限在前,株守難改故也,至如魯莽之不稱是職,亦未暇及耳。臣雖愚眛,豈不知分義之是怵,而甘犯此逋慢之誅哉?間者恩除,亦已屢日,而承膺無路,跧伏私次,惟譴何是俟,飭敎旋降,呼牌路阻,徑宿朝房,進退維谷,聖度優容,罰止問備,惶蹙冞切,如窮無歸,臣情到此,吁亦慼矣。伏乞聖慈,諒臣難冒之實,勘臣積傲之罪,以安賤分,以警具僚焉。臣旣不以見職自居,顧何敢贅及他說,而見今法紀不張,刑憲解紐,事雖微細,而亦有大可憂歎者,王府時囚之有病保放,待命拿囚,本出朝家恤刑軫弊之盛德至意,而近日以來,囚單纔撤,草記踵呈於卽日,傳旨旣下,就拿任稽於幾月,病情之虛實,道里之遠近,初不詳審,而視同常規,太欠誠實,年前大僚,旣有筵飭,向來承宣,亦嘗察推,而曾未幾何,輒復如前,揆以法綱,良亦寒心,雖以常賤之編配者言之,抵罪流徙,乃是懲頑戢狡之政,而赴謫不久,旋卽許由,偃便在家,有同無故,烏在其置此不移之意哉?夫國之有刑政,卽輔治弼敎之具也,苟或以細節而忽之,終必至頹綱而後已,況此又非細節乎?念之及此,關係不小,臣謂先以此意,嚴飭王府,保放則除非實病危劇者,無敢以聞,待待命拿囚,則以程道定日限,過限者倍勘,竝令定式施行,仍令秋曹,行會各道,編配之另加査點,凡係國典應許條外,切勿給由,而如或更有不遵者,邑倅道臣,隨現發論勘宜矣,臣無任云云。省疏具悉。保放及受由事,嚴飭該府該曹,亦令廟堂,時時提飭,本職許遞。
上在慶熙宮。停常參·經筵。
夜五更,月暈。
洪敬謨啓曰,大司憲宋穉圭,掌令李集運,持平玄鎭商·吳熙常在外,執義李瀅夏未肅拜,掌令鄭鴻慶呈辭,監察茶時之意,敢啓。傳曰,知道。
朴宗薰啓曰,行左承旨李文會,今日不爲仕進,卽爲牌招,何如?傳曰,允。
趙晉和啓曰,藥房提調,持湯劑來待矣。傳曰,封入。
以副應敎韓用儀,校理趙忠植,修撰金敎喜牌不進罷職傳旨,傳于朴宗薰曰,只推。
朴宗薰啓曰,玉堂上下番俱空,已至經宿,事甚未安。副應敎韓用儀,校理趙忠植,修撰金敎喜,旣有只推之命,竝卽牌招,推移入直,何如?傳曰,允。
傳于朴宗薰曰,大司成前望單子入之。
大司成前望單子入之,申在明落點。
傳于朴宗薰曰,大司成牌招察任,陞補,以歲前畢試之意,嚴飭。
朴宗薰啓曰,行大司成申在明牌不進推考傳旨,今方捧入,而特敎申飭,極其截嚴,歲前畢試,期限甚迫,如是違牌,事甚未安。更爲牌招,何如?傳曰,允。
吏曹口傳政事,以尹範五爲英陽縣監。
以江原監司曺鳳振狀啓,橫城縣監沈有祖,遭母喪事,傳于朴宗薰曰,令該曹口傳差出,催促下送。
副校理朴齊聞疏曰,伏以臣,猥陳懇迫之情,獲蒙恩暇,扶護母病,私心感祝,霣結爲期,而第臣母年迫七耋,素抱貞痼之疾,床笫爲命,寧日恒少,症形之沈劇,時月而有加,氣息之綿綴,朝暮而異候,駸駸如下山之景,無以少挽,念來此日,能復幾何?臣以父母晩生,無他兄弟,左右就養,惟臣是賴是仗,饑飽溫涼,起居扶持,不有臣,誰復任者,臣固誠孝淺薄,身又孱病,不能服勤盡力於調護藥餌之方,子職全虧,每一念及,怵焉而涕,臣之情理,實無離側從宦之望,而近因寒煖不適,調將失宜,感冒彌留,宿症添劇,內而痰癖窒塞,外而風火眩暈,食飮全却,神精漸鑠,委頓呻囈,轉側須人,臣方夙夜相守,心腑焦灼,診證察形,頃刻百慮,此時由限已過,天牌復臨,公私惶隘,益切罔措。噫,出入前席,身被龍光,卽臣子之至願至榮,且況講筵日御,館直屢空,在臣分義,尤當蹶趨膺之不暇,而目下煎迫之私,如右所陳,伏想聖明,亦必有惻然于中者矣。嗚呼,君親本無輕重,而恩義時或相奪,古人所謂日有短長者,正是臣今日情境也。牌召之下,萬無暫時離捨之望,不避煩猥,敢復疾聲哀籲於孝理之下。伏乞天地父母,俯垂矜察,特遞臣職,俾得專意救護,仍治臣屢瀆之罪,以昭法紀,不勝萬幸,臣無任云云。省疏具悉。爾其勿辭救護。
上在慶熙宮。停常參·經筵。
午時,日有兩珥。
洪敬謨啓曰,大司憲宋穉圭,掌令李集運,持平玄鎭商·吳熙常在外,執義李瀅夏未肅拜,掌令鄭鴻慶呈辭,監察茶時之意,敢啓。傳曰,知道。
趙晉和啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
李止淵啓曰,藥房提調·副提調,持湯劑來待矣。傳曰,封入。
李止淵啓曰,今此皇曆,京畿監營二件,一件營上,一件勅使所經邑分上,黃海監營二件,一件營上,一件勅使所經邑分上,平安監營四件,一件營上,三件勅使所經邑分上,水原府·開城府·江華府·廣州府·江原監營·公淸監營·全羅監營·慶尙監營·咸鏡監營,各一件營上事,自本院,依例成有旨下送,京各司應爲頒賜二十三件,亦爲依前頒給之意,敢啓。傳曰,知道。
以副應敎韓用儀,校理趙忠植,修撰金敎喜牌不進罷職傳旨,傳于李止淵曰,只推。
李止淵啓曰,玉堂上下番俱空,已至多日,事甚未安。副應敎韓用儀,校理趙忠植,修撰金敎喜,旣有只推之命,竝更牌招,推移入直,何如?傳曰,允。
又啓曰,今此延祥詩製述人中,時無職名人,令該曹,口傳付軍職,何如?傳曰,允。
兵曹口傳政事,副司果單徐萬修·朴基宏·李應圭·洪勝圭·尹秉烈。
李止淵啓曰,延祥詩製述人,旣已抄啓矣,弘文提學金履喬,待明朝牌招,以爲出韻科次之地,何如?傳曰,允。
以副應敎韓用儀,校理趙忠植,修撰金敎喜牌不進罷職傳旨,傳于李止淵曰,只推。
李止淵啓曰,玉堂上下番俱空,已至多日,事甚未安。副應敎韓用儀,校理趙忠植,修撰金敎喜,旣有只推之命,竝更牌招,推移入直,何如?傳曰,允。
吏曹口傳政事,以李顯英爲橫城縣監。
李止淵,以禮曹言啓曰,慶尙道觀察使封進宗廟薦新早藿,今二十五日薦進,而景慕宮薦新,則江原道例爲封進矣,本道所封,未及上來,莫重薦獻,不可後時,依前例,以慶尙道加封早藿,同日一體薦進,何如?傳曰,允。
又以禮曹言啓曰,凌陰之政,有國所重,而冬暖如春,江水不氷,臘寒已過,尙未鑿取,誠爲可憫,沿江上下,發送主梗官,逐處看審,則背陰之地,略有成氷之可以伐取者,顧今歲除在卽,春節不遠,前頭栗烈,有未可知,及今擧行,恐不可已,申飭主梗官,使之卽爲始役,而沿江伐氷之處,距氷庫稍遠,在前如此之時,輸運等節,以三軍門津船,量宜定送,多有已例,今番亦依戊戌甲子年例,以津船量宜定送之意,分付三軍門,何如?傳曰,允。
鄭元容,以賑恤廳言啓曰,東部成均館契任掌李惠祿,今月二十四日,本洞路傍,得二歲遺棄女兒,同里居良女安召史,欲爲收養,西部龍山坊兄弟井契任掌朴孫伊,今月二十四日,本洞路傍,得一歲遺棄男兒,同里居良女金召史,欲爲收養,孔德里契任掌宋致赫,今月二十四日,本洞路傍,得一歲遺棄男兒,同里居良女朴召史,欲爲收養,貧不自食,皆願受料,告于本部,自各該部,同日牒呈,故依節目,竝爲給料,使之乳養之意,敢啓。傳曰,知道。
上在慶熙宮。停常參·經筵。
藥房提調金履喬,副提調李止淵啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖侯爲宜。王大妃殿氣候,何如?中宮殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿·中宮殿·嘉順宮·世子宮,口傳問安。答曰,知道。
趙晉和,以都摠府言啓曰,今日入直內三廳,武兼禁軍及軍兵等,中日習射技,請出標信。傳曰,知道。
趙晉和啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而領議政·左議政未差,右議政南公轍有身病,不得來會云矣,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
李文會啓曰,同副承旨洪敬謨,今日不爲仕進,卽爲牌招,何如?傳曰,允。
李止淵啓曰,藥房提調·副提調,持湯劑來待矣。傳曰,封入。
以同副承旨洪敬謨牌不進罷職傳旨,傳于李止淵曰,只推。
以副應敎韓用儀,校理趙忠植,修撰金敎喜再牌不進罷職傳旨,傳于李文會曰,只推。
李文會啓曰,玉堂上下番俱空,已至多日,事甚未安。副應敎韓用儀,校理趙忠植,修撰金敎喜,旣有只推之命,副修撰尹命圭,由限已過,竝卽牌招,以爲推移入直,何如?傳曰,允。
趙晉和啓曰,大司憲宋穉圭,掌令李集運,持平玄鎭商·吳熙常在外,執義李瀅夏,掌令鄭鴻慶牌不進,監察茶時之意,敢啓。傳曰,知道。
以執義李瀅夏,掌令鄭鴻慶,司諫任百禧牌不進罷職傳旨,傳于趙晉和曰,只推。
李文會,以吏曹言啓曰,中部都事金弘根呈狀內,矣身素患痰癖之症,當此換節之時,一倍添劇,時日內萬無起動供職之路,卽速入啓遞改云,其身病旣如是,則有難强令察任,改差,何如?傳曰,允。
趙晉和,以兵曹言啓曰,內禁衛將李升權,兼司僕將尹懿成,景福宮衛將張時良,昌德宮衛將金文澤,俱以病難供職,呈狀乞遞,竝改差,何如?傳曰,允。
又以禁衛營言啓曰,騎士都試時,優等人別單書入之意,敢啓。傳曰,知道。
大司憲宋穉圭疏曰,伏以臣,積負逋慢之罪,而尙逭嚴誅,職名在身矣。臣是何人?聖朝所以寬貸之榮寵之者,乃至於斯也,臣庸陋之質,空疎之學,其於見帶之職,寧或有萬一近似者,而臣欺誣明時,坐溷名器,數十年間,轉輾及此,臣雖冥頑,猶不至如木石之全無知覺,則其所憂懼於累聖簡而招物議者,爲如何哉?顧臣文辭荒拙,誠意淺薄,哀籲愈切,天聽愈邈,不賜開允,益加敦勉,臣情窮理極,不知所出,惟有冒沒趨朝,可以粗伸義分,而醜狀旣露,自蒙罷斥,狗馬賤疾,已成廢人,雖欲强策,其勢末由,則遂自泯默,恭竢譴罰者,奄過半年矣。雖在末班庶僚,亦皆各有職務,固不宜許久虛位,以待不才衰癃之賤臣,使天工曠廢,朝綱解弛,而況憲府長官,胄筵極選,其所任甚重,所關甚大者哉。臣旣無以進身,又不能力辭,久辱寵命於草野,重貽瞻聆之駭惑,斧鑕鼎钁,擬罪猶輕,臣震灼隕越之外,竊怪淸朝駮正之論,寥寥無聞也。今臣控訴之言,皆已陳暴於前日者,而臣之實情,不過如斯,且臣宿病,自前月重添喘氣,委頓㱡㱡,若將朝夕就書,玆敢力疾自劾,復瀆宸聰,冀免負纍於泉下。伏乞聖明,特念朝廷體統之尊嚴,曲察微臣衷情之危迫,亟降指揮,鐫削臣本兼諸職,仍命有司,勘斷罪狀,臣雖死之日,猶生之年也,臣無任云云。答曰,省疏具悉卿懇。邇來日御講筵,思致讀書明理之士,置諸左右,任以成就君德之責。眷彼東岡,不勝凝佇,巽牘際至,悵然如失。風憲行道之職,昔賢攸行,胄筵輔導之任,宿儒當處。此實卿疏所云其任甚重所關甚大者也。以其甚大甚重也,故必欲得如卿讀書明理之士而任之,旣得而任之,則又必欲致之乃已,卿何邁邁如是。卿之平日所以讀書明理者,將以致用也,豈欲獨善而已乎?美疴奉慮,春和自當良已,幡然來思,以副予望。左副承旨鄭元容製進。
傳于李止淵曰,大司憲疏批,令地方官傳諭。
上在慶熙宮。停常參·經筵。
趙晉和啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,同副承旨洪敬謨,今日不爲仕進,卽爲牌招,何如?傳曰,允。
李止淵啓曰,藥房副提調,持湯劑來待矣。傳曰,封入。
以副應敎韓用儀,校理趙忠植,修撰金敎喜,副修撰尹命圭牌不進罷職傳旨,傳于鄭元容曰,只推。
鄭元容啓曰,玉堂上下番俱空,已至多日,事甚未安。副應敎韓用儀,校理趙忠植,修撰金敎喜,副修撰尹命圭,旣有只推之命,副校理朴齊聞由限已過,竝卽牌招,推移入直,何如?傳曰,允。
以副應敎韓用儀,校理趙忠植,副校理朴齊聞,修撰金敎喜,副修撰尹命圭牌不進罷職傳旨,傳于鄭元容曰,只推。
趙晉和啓曰,卽者義禁府都事來言,時囚無得過三日滯囚,曾有定式矣,時囚罪人李啓鼎·李再殷當爲議處,而判義禁金在昌受由,次堂例不得擧行云,何以爲之?敢稟。傳曰,許遞。前望單子入之,待下批,牌招察任。
判義禁前望單子入之,李集斗落點。
趙晉和啓曰,判義禁李集斗牌不進推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。
傳于趙晉和曰,日寒如此,輕囚放釋。
趙晉和啓曰,臣晉和敬奉聖敎,馳往義禁府,取考囚徒案,則保放罪入李鼎會,以前全羅右水使軍錢犯用罪,時囚罪人李啓鼎,以禮賓參奉,醉酒如泥,衙門作挐罪,俱不可以輕囚論,故竝爲仍囚,保放罪人趙雲明,以掌樂主簿,不卽就直罪,李再殷,以助泥前萬戶禁松斫伐,不爲禁斷罪,係是輕囚,故竝依傳敎放送。仍爲馳往典獄署,取閱囚徒案,則結案罪人五名,殺獄罪人二十名,御寶僞造罪人七名,付囑凶榜罪人一名,公貨犯逋罪人一名,捕廳移文罪人二名,謀殺本夫罪人一名,殺獄干犯罪人三名,殺獄奸連罪人二名,俱是重囚,故竝爲仍囚,此外潛通罪囚挾詐作奸罪人一名,不可以輕囚論,一體仍囚,其餘各司雜犯他錢不報·潛屠發賣·酗酒作挐·歐打人物·投箋犯禁罪人李喜,奴六月金·朴孝鎭·鄭尙容,婢分德·李漢翼·朴仁龜·孫得達·張範龍·全孟祿·李秉河·吳才甲·禹濟恒·林萬北·李億煥·安泰鎭·金德祖·金大得·權在成·姜千得·金興得·李枝茂·李元彭·洪亨達·金一孫·李宗訥·金致英,奴旕福·成致禹·金弘鐸·金華情·安宗潤·葛春潭·宋景煥·姜成大·尹啓文等三十六名,罪名旣係輕囚,故竝依傳敎放送之意,敢啓。傳曰,知道。
傳于趙晉和曰,召對爲之。
傳于趙晉和曰,別講爲之。
以同副承旨洪敬謨牌不進罷職傳旨,傳于趙晉和曰,只推。
趙晉和啓曰,大司憲宋穉圭,掌令李集運,持平玄鎭商·吳熙常在外,執義李瀅夏,掌令鄭鴻慶牌不進,監察茶時之意,敢啓。傳曰,知道。
以執義李瀅夏,掌令鄭鴻慶,司諫任百禧牌不進罷職傳旨,傳于趙晉和曰,只推。
鄭元容啓曰,明日正朝望闕禮習儀,兩司當爲進參,除在外·未署經外,未肅拜·呈告人員,竝待開門牌招,何如?傳曰,允。
兵曹參判金愚淳疏曰,伏以臣,在家而不能養親,立朝而未免獲戾,臣是天地間一箇不忠不孝之人也。今雖頑命尙存,罪名盡滌,而自同無故之人,彈冠束帶,復廁周行,情有所不忍焉,義有所不敢焉。玆敢疾聲呼籲,冀蒙聽卑,雖出於私悃之不獲已,而偃處鄕廬,拜章縣道,逋慢之罪,安所逃也?臣自少壯之時,不事家人之業,至使老母,不免飢寒,孟子所謂惰其四肢,不顧父母之養,卽謂臣之罪也。僥倖一第,亶出於爲親干祿而陳疏乞郡,至再至三,不暇顧廉,以得爲幸,特以親在之故也,今於風霜震剝之餘,穹壤廓然,靡所依屆,雖有萬鍾之祿,徒增不洎之悲矣,臣雖不孝之甚,更何忍有祿仕之心乎?且臣賦性疎迃,與世寡合,言無委曲,行多逕庭,固滯不化而不能俯仰於人,褊狹自遂而未慣顧瞻之習,畢竟顚沛,臣所自知。往年畿邑之被譴也,事起甚微,而殆若得罪於朝廷,罰至惟重而可謂貽羞於縉紳,慙恧滿心,進退無顔,若不及時自靖,冥擿不止,則後日之狼狽,必有大於此而悔無及矣。於是,將母歸鄕,以爲杜門息影,釣採供養之計矣,昊天不弔,酷罰旋降,莫非臣爲子不孝,誠不格天也,泣血號叫,只恨賦命之奇釁而已。惟我殿下,天地於臣而生成之,父母於臣而愛育之,當其議律之重也,而減以輕之,等限之久也,而先以宥之,今又祥禫甫畢之際,恩點遽降於承宣之前望,繼又有騎省之新命,臣是何人?得於君父,若是罔極,雖如木石之無知,豈不銘感于心乎?臣之逖違天陛,五年于玆矣,犬馬之誠,根於彝性,重入脩門,復瞻觚稜,是臣寤寐之所耿結也。今於除命之下,曷敢不蹶趨造,而悲苦之情,終難强抑,去就之義,終難冒眛,彷徨躑躅,欲進而不敢進,遙望雲天,不禁涕淚之被面。伏乞聖明,俯察微悃,亟收新命,使之優游田畔,歌詠聖化,以保邱壑之孱命,乃是天地父母終始生成之恩也,臣無任云云。答曰,省疏具悉。卿其勿辭行公。
戊寅十二月二十六日未時,上御興政堂。召對入侍時,參贊官趙晉和持詩傳第二卷,檢校直閣鄭元容持詩傳第二卷,典經徐憙淳持詩傳第二卷,假注書朴鳴載持詩傳第二卷,記注官金履迪持詩傳第二卷,記注官李衡柱持詩傳第二卷,以次進伏訖。上命開卷讀之。憙淳讀自定之方中,止定之方中三章章七句。上曰,文義陳之。憙淳曰,夫人主一心,萬化之源,今文公,承國家艱難之餘,務農桑富庶之業,樹植之盛,畜物之蕃,能致遠大之基,究其原則不出於秉心塞淵而已。一心之誠實淵深,無所爲而不成,則一心萬化之云。顧不爲人君鑑省之資乎?伏願此等處深留聖意焉。上命掩卷,仍敎曰,諸承旨持公事入侍。元容曰,都承旨式暇,左承旨·同副承旨不爲仕進,右副承旨須資出去,而院中無他承旨矣。上曰,注書出去,公事持入。賤臣承命出。還入奏曰,無公事矣。上曰,右承旨先退。晉和先退。上曰,綱目入之。履迪承命出去。上曰,史官就座。仍命玉堂先退,憙淳退出。元容曰,綱目置之,何如?上曰,唯。仍命退,諸臣以次退出。
戊寅十二月二十六日申時,上御興政堂。別講入侍時,參贊官趙晉和,檢校直閣鄭元容,典經徐憙淳持國朝寶鑑第七卷,假注書朴鳴載,記注官金履迪·李衡柱以次進伏訖。上命開卷讀之。憙淳讀自國朝寶鑑卷之二十一,止人以爲生知。上曰,文義陳之。憙淳曰,三歲讀書,已通字義,則聰明睿智,固是生知之姿,而至若不事遊嬉,動作有度,則度者法也。此雖贊美仁廟尺衣之聖質,而大抵人君修身御下之道,無出於度之一字,上之所以動作施措,不違法度,則下之所以觀感會歸,罔不率正,此謂表端而影直,源淸而流潔也,故仁廟御極,不過一朞,而治道隆洽,人至今有於乎不忘之思,推此觀之,當時做治之本,豈非肇基於動作有度者乎?伏願於度字上,深加繼述之工焉。上命掩卷,上曰,公事入之。賤臣承命持入。晉和讀奏廣州留守狀啓,淸國憲書下送,有旨祗受事及射講居首人別單上送事。上命入綱目三卷及他冊子,賤臣承命出,持綱目及中庸·大學以入。上曰,左副承旨讀奏,可也。元容讀奏中庸序一遍訖。上曰,再明日閣直誰也?憙淳曰,小臣矣。上曰,三明日直次,誰也?憙淳曰,臣似當連直,而姑未停當矣。上曰,公事入之。仍敎曰,左副承旨讀奏,可也。元容讀奏開城留守狀啓,刑曹關文祗受緣由事。上曰,明日有何公事乎?元容曰,正朝望闕禮習儀及都政爲之矣。上曰,公事入之。賤臣承命出,還入奏曰,無公事矣。上命書傳敎曰,夜對爲之。仍敎曰,上番出去,書座目單子及講冊持入也。履迪承命出,書座目及持孟子第六卷以入,上命開卷讀之。憙淳讀自告子曰性,止其性亦猶是也。上曰,文義陳之。憙淳曰,有生之初,人性本善,性者卽五常之謂也。告子杞柳湍水之喩,昧於本善之理,自歸賊性之科,孟子已辭闢之明辨之,則本章文義,今不必煩陳,而性雖本善,人非生知,則氣稟物欲之拘,鮮有保其善者,此則專在在上導率之如何,人君處君師之位,克行作成之化,則天下之性,皆可以薰陶而復其初矣,故堯·舜率仁而民從之。文·武作興,多士秉德,此集註所謂順之而無不善也,伏願如是推看,深留聖意於導率之方焉。上命掩卷,仍敎曰,玉堂先退。憙淳退出。上曰,明日望闕禮習儀,左副承旨進去乎?晉和曰,明日諸承旨皆爲仕進,然後可以停當矣。上命退,諸臣以次退出。
上在慶熙宮。停常參·經筵。
趙晉和啓曰,大司憲宋穉圭,掌令李集運,持平玄鎭商·吳熙常在外,執義李瀅夏,掌令鄭鴻慶牌不進,監察茶時之意,敢啓。傳曰,知道。
朴宗薰啓曰,來初一日,輪對日次,而正朝相値,頉稟之意,敢啓。傳曰,知道。
趙晉和啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
朴宗薰啓曰,行左承旨李文會,同副承旨洪敬謨,今日不爲仕進,竝卽牌招,何如?傳曰,允。
又啓曰,今日正朝望闕禮習儀,憲府則監察代行矣,雖無諫院,依例行禮之意,敢啓。傳曰,知道。
又啓曰,臣宗薰,今日正朝望闕禮習儀進去,下直之意,敢啓。傳曰,知道。
李止淵啓曰,藥房副提調,持湯劑來待矣。傳曰,封入。
又啓曰,玉堂上下番俱空,已至多日,事甚未安。副應敎韓用儀,校理趙忠植,副校理朴齊聞,修撰金敎喜,副修撰尹命圭,旣有只推之命,竝更牌招,推移入直,何如?傳曰,允。
趙晉和啓曰,判義禁李集斗再牌不進推考傳旨,今方捧入,而開坐命下之後,連事違召,事甚未安。所當更請牌招,而係是一日三牌,何以爲之?敢稟。傳曰,更爲牌招。
又啓曰,判義禁李集斗牌不進推考傳旨,今方捧入,而開坐命下,已爲經宿,連事違召,誠極未安,更爲牌招,何如?傳曰,允。
又啓曰,明日傳香,禮房承旨,當爲齋宿,行左承旨李文會,所當牌招,而拘於廳規,不得請牌,何以爲之?敢稟。傳曰,牌招。
鄭元容,以吏曹言啓曰,今都目大政時,本曹堂上,不可不備員,而參判金魯敬病不來,令政院牌招,以爲同參開政之地,何如?傳曰,允。
都政吏批,行判書林漢浩進,參判金魯敬牌不進,參議徐俊輔進,左副承旨鄭元容進。啓曰,今都目大政,各岐仕滿應遷者,相避及未準朔監察禁府都事·戶曹·刑曹·工曹·漢城府郞官·平市署官員·五部令各司,久任時推人員,竝擬,何如?傳曰,允。
又啓曰,四館陞出六品時,例有九處講後遷轉之規,而承文院褒貶,如或有故過限,則四館積滯,不可不慮,故自前雖未經九處講,亦有陞六之規矣。今秋冬等褒貶,不得爲之,故當出六品者,未免積滯,依例遷轉,何如?傳曰,允。
又啓曰,蔭仕六品官之陞五品者,每於過都政後陞擬,而見今在職者,絶無經一考之人,五品官無以推移備擬,依近例勿拘陞擬,何如?傳曰,允。
又啓曰,守令多窠,今當差出,而未準朔禁軍將及營將·邊將·虞候·中軍都事·守令·察訪,竝擬,何如?傳曰,允。
傳于鄭元容曰,生民之伏戚,專係於守令之治不治,亦係於初仕之擇不擇,每當都政,歸於例飭,未見實效,誠極寒心,今番則各別對揚,忠臣淸白吏子孫,西北·松都人及軍功人,拔例收用,以示朝家優恤之意,分付兩銓。
傳于鄭元容曰,朴鎬壽,今番都政,初仕調用。
以李思默爲敦寧主簿,宋欽人爲禮賓主簿,韓成履爲儀賓都事,任度常爲翼陵令,吳鼎秀爲順興府使,尹鼎植爲牙山縣監,鄭基弘爲石城縣監,李儒遠爲鐵山縣監,成永豐爲熙川郡守,張斗敬爲居山察訪,崔泰重爲禮賓直長,柳持恭爲尙衣直長,南永周爲宗簿直長,李寀爲南部令,元錫範爲北部令,李龜雲爲大司諫,柳畊爲兵曹參判,許棨爲軍器主簿,金魯敬爲同春秋,李東煥爲司成,李鏵爲禁府都事,權徹爲舒川郡守,安亨鎭爲參禮察訪,高翊斗爲濟原察訪,趙重日爲健元陵令,崔海翼爲禁府都事,金在星爲濟用奉事,南太淳爲司宰奉事,具康爲淮陽府使,具載重爲長津府使,權中任爲禧陵直長,朴彝鉉爲司饔主簿,李象坤爲龍川府使,金重根爲龍仁縣令,李趾秀爲京畿都事,校檢單金輦,典籍單李時獻,已上四館去官。朴昌擧爲兵曹正郞,趙晉錫爲仁同府使,趙啓煥爲長興主簿,宋欽人爲監察,金魯敬爲藝文提學。
以副應敎韓用儀,校理趙忠植,副校理朴齊聞,修撰金敎喜,副修撰尹命圭牌不進罷職傳旨,傳于鄭元容曰,竝許遞,今日政差出。
鄭元容啓曰,玉堂上下番俱空,事甚未安。今日政,新除授玉堂,竝待下批,牌招,推移入直,何如?傳曰,允。
又啓曰,玉堂闕員,今當差出,而擬望之人乏少,外任竝擬,何如?傳曰,允。
朴台壽爲副應敎,趙庭和爲校理,申錫輔爲敦寧判官,韓光善爲靖陵直長,李時在爲司饔奉事,李周喆爲禮賓主簿,李海存爲漢城主簿,趙忠植爲副校理,李翊會爲修撰,李羲準爲副修撰,李光濂爲司饔直長,李鍾運爲校理,趙秀仁爲修撰,李湜爲兵曹佐郞,閔晳爲河東府使,趙益源爲禁府都事,鄭錫瑜爲禮曹佐郞,李周喆爲監察,申錫厚爲平市直長,金永翼爲尙瑞直長,李海存爲戶曹佐郞,李舒爲槐山郡守,元錫圭爲內資奉事,李鍾仁爲禁府都事,金羽根爲典籍,趙啓煥爲監察,兪鳳柱爲尙瑞副直長,禁府都事趙益源,司饔奉事李時在,相換,柳煥民爲長興主簿,成建默爲漢城庶尹,李憲述爲主簿,洪喆爲禮賓主簿,李晦淵爲濟用副奉事,金羽根爲禮曹佐郞,吳洪錫爲泰安郡守,李希珃爲兼引儀,金敬祿爲靑丹察訪,李沆爲司僕正,李憲述爲工曹佐郞,李溟游爲泗川縣監,權拚爲吏曹正郞,沈璟爲監役,李寅泰爲典籍,兪漢芝爲漢城主簿,趙鍾淳爲掌樂主簿,尹馨圭爲假監役,金大坤爲栗峰察訪,具行益爲景陽察訪,吳甲良爲昌樂察訪,洪顯爕爲假引儀,李仁模爲監察,趙鍾淳爲戶曹佐郞,朴惟正爲假引儀,金永默爲順康園守奉官,朴熙輔爲肇慶廟別檢。
鄭元容,以司饔院都提調·提調意啓曰,本院奉事權中任,今日都政,禧陵直長遷轉,而今年柴場摘奸後,明年燔造物力,已爲區處矣。莫重燔造之任,不可付之生手,本院直長中,依例相換,以爲竣事之地,何如?傳曰,允。
李百膺爲掌苑別提,趙學儉爲掌樂主簿,金光涑爲典獄主簿,閔鼎赫爲監役,禧陵直長權中任,司饔直長李光濂,相換,兼春秋單鄭錫瑜,金敬淵爲氷庫別提,洪喆爲監察,南鳳重爲濬源殿令,趙澋爲掌苑別提,申爲禮賓主簿,金時讓爲德陵直長,洪逸淵爲氷庫別檢,金炳元爲掌樂主簿,金豐澤爲淑陵奉事,金魯應爲同經筵,贈僕正姜恪,贈吏議,忠節卓異贈職事承傳,沈衡泰爲假監役,李景愚爲童蒙敎官,崔在憲爲中部都事,尹行言爲東部都事,曺錫玄爲顯隆園參奉,韓季獜爲昌陵參奉,鄭遂龜爲長陵參奉,朴鎬壽爲禧陵參奉,宋錫老爲永陵參奉,李玄好爲光陵參奉,尹星鎭爲靖陵參奉,金聖泰爲溫陵參奉,李羲升爲慶基殿參奉,李齊松爲定陵參奉,禧陵參奉朴鎬壽,永禧殿參奉鄭基植,相換。
兵批,行判書金履陽進,參判金愚淳在外未肅拜,參議李德鉉進,參知朴孝成進,右承旨趙晉和進。啓曰,今日都政時,本曹堂上,不可不備員,而參判金愚淳在外未肅拜,令政院稟旨變通,仍令該曹,今日改差出,待下批,牌招,同參政事,何如?傳曰,允。
又啓曰,各道營將·中軍·虞候,今當差出,而擬望之人乏少,已準朔守令,未準朔禁軍將·虞候,竝擬,何如?傳曰,允。
又啓曰,訓鍊正今當差出,而擬望之人乏少,外任竝擬,何如?傳曰,允。
趙晉和啓曰,因兵批啓辭,今日都政時,本曹堂上,不可不備員,而參判金愚淳在外,令政院稟旨變通事,允下矣。合有變通之道,何以爲之?敢稟。傳曰,許遞。
趙晉和,以兵批言啓曰,參下官仕日不足,未滿十日以下者,曾有啓稟出六之規矣。武臣兼宣傳官趙心錫,守門將張仁源·徐眘輔,仕日不足,俱爲六日,依例陞六,何如?傳曰,允。
以趙弘鎭爲都摠管,柳畊爲同知,邊景祜爲僉知,柳漢源爲內禁將,朴弘鎭爲兼司僕將,玄仁宅爲僉知,柳成逵爲五衛將,朴基碩爲五衛將,韓景禹爲五衛將,孫應虎爲忠翊將,訓鍊判官崔東弼,主簿成有敏·崔奎赫·池有鍾,已上依定式減下。金時澤爲五衛將,盧聖甲爲五衛將,李光震爲五衛將,李徹爲五衛將,白毅鎭爲右捕從事官,訓鍊主簿單金鼎燁,全羅左水虞候金繼祖仍任事,覆啓判下,同知曺允邦,僉知李箕淵·金鎭喆·權就一竝單付,申命源爲忠原營將,田遇聖爲慶州營將,尹明儉爲晉州營將,申義直爲大邱營將,柳孝臣爲北虞候,李潤度爲忠翊將,吳在臣爲三陟營將,李一愚爲水原中軍,李柱爲慶尙中軍,金貴澤爲黃海水虞候,僉知單申綋,護軍成柱悳,趙鼎赫爲東梁僉使,朴興蕃爲蒜山僉使,吳文周爲柔院僉使,金頤曙爲平薪僉使,李東殷爲臨淄僉使,副護軍申在植·洪冕爕,副司果李應奎,李東馨爲馬梁僉使,方承圓爲恃寨僉使,李東運爲玉浦萬戶,洪輔泳爲助羅浦萬戶,崔完得爲呂島萬戶,同知柳成逵,僉知朴基碩,竝單付。
趙晉和,以兵曹言啓曰,五衛將柳成逵,前任廣州中軍韓景雨,前任全羅監營中軍,俱在任所,上來間番次苟難,李光震·盧聖甲·金時澤,病難供職,呈狀乞遞,竝改差,恃寨僉使方承圓,身病猝重,萬無登途赴任之望云,罷黜,何如?傳曰,允。
裵英福爲靑水萬戶,李世華爲溫萬戶,金漢澄爲仇寧萬戶,咸德心爲玉江萬戶,石雲乾爲在德萬戶,同知李光震,僉知李澈·金時澤竝單付,李啓新爲昌德將,李馨萬爲慶尙右兵虞候,韓在祿爲武兼,康漢喆爲森森坡萬戶,金忠國爲舊所非浦別將,護軍金愚淳,同知單盧聖甲,晉基祿爲昌慶將,任天常爲文兼,金羽根爲文兼,成有敏爲訓鍊判官,蔡興永爲訓鍊判官,李載亨爲訓鍊正,權思穆爲高山里僉使,朴重元爲訓鍊主簿,張重齡爲訓鍊主簿,尹秀烈爲訓鍊副正,朴文彬爲景福將,權永度爲昌德將,李乘運爲廣州中軍,鄭健行爲全羅中軍,徐翯淳爲訓鍊僉正,副司直韓用儀·趙忠植·朴齊聞·金敎喜·尹命圭。
趙晉和,以兵曹言啓曰,昌德宮衛將權永度,昌德宮衛將曺允邦,俱以病難供職,呈狀乞遞,竝改差,何如?傳曰,允。
申光軾爲同知,朴元植爲五衛將,任泰淳爲宣傳官,趙仁弼爲恃寨僉使,高聖孫爲包伊萬戶,同知單晉基祿,任希慶爲五衛將,金景燁爲五衛將,南獻圭爲五衛將,洪達錫爲左捕從事官,南曦重爲武兼,副司果任天常,李吉求爲都摠都事,玉載爀爲五衛將,李商球爲禁衛把摠,許㬘爲右捕從事官,同知單權永度,朴敬鎭爲都摠經歷,李宜植爲都摠經歷,張忠汲爲都摠經歷,鄭漢述爲昌德將,金有亮爲昌慶將,同知單朴文彬,僉知單南獻圭,金魯哲爲宣傳官,尹喜用爲都摠都事,韓用正爲都摠都事,申從鎬爲內乘,同知單李啓新,僉知單玉載爀,朴敬鎭爲宣傳官,李道權爲宣傳官,尹喜用爲都摠經歷,朴東永爲訓鍊主簿,同知單鄭漢述,副護軍李漢極·李民植,李基東爲都摠都事,李吉求爲經歷,李東榮爲武兼,李煥奎爲訓鍊主簿,孔鐵爲仁遮外萬戶,副司果尹得燁,元永貞爲訓鍊主簿,趙斗錫爲都摠都事,尹湜爲武兼,韓應一爲武兼,同知單金有亮,朴基元爲訓鍊主簿,副司果許坰·李敎彬·閔恒錫·李敏德·許稱·孫宗壽·李琇·金宗浩·李寬奎·權善祜·張商說·趙心錫·徐眘輔·張仁源,慶州營將田遇聖,晉州營將尹明儉,大邱營將申義直,忠原營將申命源,三陟營將吳在臣,北虞候柳孝臣,今加折衝加資事承傳。副護軍田遇聖·尹明儉·申義直·申命源·吳在臣·柳孝臣·鄭壽觀爲武兼,副司果盧光斗·姜在勉·蔡定永·李源一·朴齊輝·金履寬爲宣傳官,申性浩爲宣傳官,金禹鍾爲武兼,南錫中爲武兼,崔箕煥爲部將,金宰元爲部將,朴仁猉爲部將,安養誠爲守門將,李大龍爲守門將,張英吉爲守門將,曺圭振爲西道參軍,權管秩舊坡知李儒斌,甲巖安思榘,雙靑金鼎旭,嗭洞徐順世,乾原鄭海運,於汀灘崔宗珍,安原趙興晉,大號里金達元,小號里朴大權,雲頭里白尙采,楸仇非趙顯鎭,廟洞河以楫。
以同副承旨洪敬謨牌不進罷職傳旨,傳于李止淵曰,只推。
以執義李瀅夏,掌令鄭鴻慶,司諫任百禧牌不進罷職傳旨,傳于趙晉和曰,只推。
鄭元容,以吏曹言啓曰,今此正朝祭祭官,當爲磨鍊,而除老病公故外,實無推移排比之路,依近例,刑官·司饔院官員及年六十已上人員,通融塡差以入,而其中時無職名人員,令該曹,口傳付軍職,何如?傳曰,允。
趙晉和,以訓鍊都監言啓曰,本局哨官具應和,身病甚重,改差,何如?傳曰,允。
上在慶熙宮。停常參·經筵。
趙晉和,以都摠府言啓曰,今日入直內三廳,武兼禁軍及軍兵等,中日習射技,請出標信。傳曰,知道。
洪敬謨啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
朴宗薰啓曰,行左承旨李文會,今日不爲仕進,卽爲牌招,何如?傳曰,允。
李止淵啓曰,藥房副提調,持湯劑來待矣。傳曰,封入。
朴宗薰啓曰,注書柳致睦,自鄕上來云,卽爲牌招入直,何如?傳曰,允。
又啓曰,明日傳香,禮房承旨,當爲齋宿,行左承旨李文會,卽爲牌招,何如?傳曰,允。
洪敬謨啓曰,判義禁李集斗牌不進推考傳旨,今方捧入,而開坐命下已至多日,連事違召,終不承膺,事體所在,極爲未安,更爲牌招,何如?傳曰,允。
又啓曰,判義禁李集斗再牌不進推考傳旨,今方捧入,而開坐命下,已爲經宿,連事違召,事甚未安。所當更請牌招,而係是一日三牌,何以爲之?敢稟。傳曰,更爲牌招。
以副應敎朴台壽,校理李鍾運·趙庭和,副校理趙忠植,修撰李翊會牌不進罷職傳旨,傳于李止淵曰,只推。
李止淵啓曰,玉堂上下番俱空,已至多日,事甚未安。副應敎朴台壽,校理李鍾運·趙庭和,副校理趙忠植,修撰李翊會,副修撰李羲準,旣有只推之命,竝更牌招,推移入直,何如?傳曰,允。
以副應敎朴台壽,校理李鍾運·趙庭和,副校理趙忠植,修撰李翊會牌不進罷職傳旨,傳于李止淵曰,只推。
以副修撰李羲準牌不進罷職傳旨,傳于李止淵曰,只推。
以副修撰李羲準再牌不進罷職傳旨,傳于李止淵曰,只推。
洪敬謨啓曰,大司憲宋稚圭,掌令李集運,持平玄鎭商·吳熙常在外,執義李瀅夏,掌令鄭鴻慶牌不進,監察茶時之意,敢啓。傳曰,知道。
以執義李瀅夏,掌令鄭鴻慶,司諫任百禧牌不進罷職傳旨,傳于洪敬謨曰,只推。
傳于鄭元容曰,貢果入來,柑製,明日通方外爲之,試紙用大好紙,弘文提學,待開門牌招。
以江華留守金相休狀啓,舊還穀未得準捧,惶恐待罪事,傳于鄭元容曰,勿待罪事,回諭。
李止淵,以禮曹言啓曰,西氷庫別提李百膺,別檢趙澋,以藏氷官,啓下後辭朝出去,今方董役,而昨日都政,竝移拜他職矣。新除授別提金敬淵,原單子中改付標以入,而新除授別檢洪逸淵,以慶基殿參奉,方在直所,姑未上來,而伐氷之役,一時爲急,有難遲待其上來,以加差主梗官廣興倉主簿尹致堯陞實,以爲進去監董之地,何如?傳曰,允。
又以成均館行大司成意啓曰,臣伏承飭敎,陞試設行,而日字促迫,不得如例準抄,雖連日設場,計其合製小學·四書通讀講製抄,排日陞補,不過爲七抄取考本館謄錄,非特敎,雖無七抄之例,今番則事勢如此,不得已七抄磨勘之意,敢啓。傳曰,知道。
洪敬謨,以漢城府言啓曰,朝官年八十,士庶年九十以上,每年歲首,依法典陞資事定式矣。令各該部,搜訪報來後,加資人職姓名,別單書入,而朝官年八十中,判府事金思穆,知事趙尙鎭,旣已資窮,內侍崇祿金允謙,毋得授輔國事,載在大典通編,不爲入錄之意,敢啓。傳曰,知道。
禮曹參判尹益烈疏曰,伏以臣,見差懿陵正朝祭獻官矣。固當蹶趨承,以效駿奔之忱,而第臣日前社壇參享之後,素患癖積之症,當寒闖肆,比前一倍,兼以泄痢交作,長時登溷,轉側須人,食飮專却,以此醜穢危劇之狀,何能將事於肅淸之地乎?玆敢倩人構疏,疾聲呼籲。伏乞聖慈,俯垂矜諒,亟令該曹改付標,以重祀典,以安私分,千萬幸甚,臣無任云云。答曰,省疏具悉。疏辭,許令該曹,改付標。
護軍申溆疏曰,伏以臣,向蒙恩暇,得省先壠,往來觸冒,宿病添發,痰癖之症,挾冷肆劇,胸膈之痛,達夜衝亘,宛轉床褥,食飮全却,雜試藥治,有進無退,奄奄垂盡,莫省四到,入來祗肅,因此稽滯,悚惶方切。此際享帖來到,以臣差永陵正朝祭獻官,在臣分義,固當蹶趨詣,而賤疾如右,萬無自力之望。噫,臣之一半分報效之道,惟在筋力奔走,而只緣癃病之沈痼,有若占便而規避,拊躬慙悼,尤無以自措,玆敢疾聲號籲於天地父母之前。伏乞聖慈,俯垂矜諒,亟令該曹改付標,以重祀典,仍治臣瀆擾之罪,以肅朝綱,千萬幸甚,臣無任云云。答曰,省疏具悉。疏辭,許令該曹,改付標。
上在慶熙宮。停常參·經筵。
藥房都提調南公轍,提調金履喬,副提調李止淵啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。王大妃殿氣候,何如?中宮殿氣候,何如?嘉順宮氣候,何如?臣等不任區區伏慮,敢來問安,竝此仰稟。答曰,知道。殿宮氣候一樣,卿等不必入侍矣。王大妃殿·中宮殿·嘉順宮·世子宮,口傳問安。答曰,知道。
進御二神交濟湯,自明日停止事,榻前下敎。
王大妃殿進御香砂君子湯,自明日停止事,榻前下敎。
洪敬謨啓曰,大司憲宋穉圭,掌令李集運,持平玄鎭商·吳熙常在外,執義李瀅夏未肅拜,掌令鄭鴻慶差祭,監察茶時之意,敢啓。傳曰,知道。
李止淵啓曰,藥房三提調,持湯劑來待矣。傳曰,封入。
傳于李文會曰,再明日眞殿茶禮,當親行該房知悉。
李文會啓曰,玉堂上下番俱空,已至多日,事甚未安。副應敎朴台壽,校理李鍾運·趙庭和,副校理趙忠植,修撰李翊會,副修撰李羲準,旣有只推之命,竝更牌招,以爲推移入直之地,何如?傳曰,允。違牌勿爲呼望。
又啓曰,副應敎朴台壽,校理李鍾運,飭敎之下,謂有情勢,奉牌闕外,不卽承膺,事甚未安。竝從重推考,何如?傳曰,允。
洪敬謨啓曰,判義禁李集斗再牌不進推考傳旨,今方捧入,而開坐命下已至多日,如是違牌,事甚未安。所當更請牌招,而係是一日三牌,何以爲之?敢稟。傳曰,更爲牌招。
又啓曰,判義禁李集斗疏批已下,卽爲牌招,何如?傳曰,允。
李文會啓曰,弘文提學金履喬,旣已承牌,藝文提學金魯敬,卽爲牌招,以爲同參考試之地,何如?傳曰,允。
又啓曰,藝文提學金魯敬牌不進推考傳旨,今方捧入,而同參考試,自是法典,如是違牌,事甚未安。更爲牌招,何如?傳曰,允。
傳于鄭元容曰,左副承旨,持此御題,與弘文提學,諧往泮宮,試取以來。
鄭元容啓曰,臣與弘文提學金履喬,偕往泮宮,柑製儒生試取,則收券爲一千二百七十八張矣,捧入之意,敢啓。傳曰,知道。
傳于李文會曰,柑製賦居首三下生員吳致愚直赴殿試,之次草三下幼學任魯直直赴會試,之次草三下進士朴光浩給二分,之次次上業儒權寔等四人,令該曹考例施賞。
傳于李文會曰,入格儒生,明日廣達門外施賞。
李文會,以禮曹言啓曰,溫陵新除授參奉金聖泰,時在公淸道淸州地,未及上來,而考見朝報,則今日已爲謝恩矣,事極該然。本陵京書員及通禮院所掌書員,自臣曹,今方從重科治,當該通禮院官員,亦不可無罪,令該府拿問處之。而今此正朝祭享兩官,不可不備,溫陵參奉金聖泰改差,其代卽令該曹,以在京無故人差出,以爲備員擧行之地,何如?傳曰,允。
又以禮曹言啓曰,今此各陵正朝祭享兩官,當爲備員將事,而新除授靖陵參奉尹星鎭,永陵參奉宋錫老,俱在外未及上來云,莫重祭享兩官,不可不備。靖陵參奉尹星鎭,永陵參奉宋錫老,竝改差,其代卽令該曹,以在京無故人差出,以爲備員擧行之地,何如?傳曰,政官牌招開政。
有政。吏批,行判書林漢浩受由,參判金魯敬進,參議徐俊輔牌不進,行左承旨李文會進。啓曰,判書林漢浩受由,參議徐俊輔牌不進,小臣獨政未安,何以爲之?敢稟。傳曰,仍爲之。以尹昇烈爲溫陵參奉,洪疇爲靖陵參奉,沈能弘爲永陵參奉。
兵批,行判書金履陽受由,參判柳畊未肅拜,參議李德鉉服制,參知朴孝成入直進,同副承旨洪敬謨進,副司果朱元浩·尹義寬·金鎭榮·安興世·金洛朋,副司正申從洛·朴亮勳·金善命竝單付。
李文會啓曰,藝文提學同春秋金魯敬,旣入闕中,不爲肅謝,直爲出去,事甚未安,推考,何如?傳曰,允。
李文會,以賑恤廳言啓曰,今年內貧寒宗室子女葬時顧恤數,別單書入之意,敢啓。傳曰,知道。
洪敬謨,以兵曹言啓曰,來己卯年各處頒給信漢符別單及文宰二品以上武臣蔭官曾經摠管人員章標頒給,別單修整以入之意,〈敢〉啓。傳曰,知道。
又以訓鍊都監言啓曰,今十二月二十九日三十日,年終起火時次知將官·將校姓名及兼別破陣等,容貌·年歲·火箭數爻,竝別單書入之意,敢啓。傳曰,知道。
判義禁李集斗疏曰,伏以臣,年老病深,叫苦枕席之際,特除金吾,召牌遽降,揆以義分,所當蹶趨承,而自來情勢,便同鐵限,前後見職,輒蒙恩遞,感惶無地,到今所帶,旣無異同。目今寒感越添,兼以泄痢,晝宵刺痛,轉側須人,起動無路,屢違召命,罪悚交深,玆敢陳章,冒死呼籲。伏乞聖明,天地父母,俯垂鑑諒,亟遞臣見帶之職,以安私分,仍治臣違傲之罪,以肅朝綱,千萬幸甚,臣無任云云。答曰,省疏具悉。卿其勿辭行公。
鈴原君尹行直疏曰,伏以臣,卽接吏曹移牒,則以臣塡差於明陵正朝祭獻官矣。揆以分義,固當蹶之不暇,第臣近患寒感,浹旬彌苦,而猶不至大段劇痛,故意謂數日調攝,自可向差,祗受享帖,將欲肅齋趨進。忽於昨夕,寒戰大發,症形越加,達夜叫痛,不省人事,連灌藥餌,少無減勢,以此病狀,雖於房闥之間,尙不能運動,其何可駿奔於將事之例哉?受香隔日,臨急瀆擾,固知萬萬惶懍,而病勢猝劇,進身無路,玆不得不冒死呼籲。伏乞聖慈,俯賜鑑諒,亟令該曹,換差無故之人,以重祀典,千萬幸甚,臣無任云云。答曰,省疏具悉。疏辭,許令該曹,改付標。
副校理趙忠植疏曰,伏以臣,屢叨見職,每陳親病之實狀,曲垂聖念,輒許恩暇,藥餌之節,調護之方,俾伸人子至切之情,感祝罔涯,隕結爲期。今又玉署除旨,忽下於千萬夢想之外,繼以天牌儼臨,至有勿呼望之命,在臣分義,固當蹶趨造,以伸叨謝之忱,而第念臣母十餘年貞痼之疾,寧日恒少,長在凜綴之中矣。近因時候之不調,本症之外,重添毒感,痰盛而咳喘苦劇,胃敗而食飮全癈,委身床笫,轉側須人,臣方左右扶將,躬執刀圭,時日之內,萬無離捨供職之望,玆敢疾聲呼籲於天地父母之前。伏乞聖慈,俯垂鑑察,亟遞臣所帶之職,以便救護,仍治臣瀆擾之罪,以昭法紀焉,臣無任云云。省疏具悉。爾其勿辭救護。
修撰李翊會疏曰,伏以臣之老母,年登大耋,衰病沈綿,少失將攝,症情危厲,而近因日候陡寒,積氣闖肆,肩臂牽痛,委頓床笫,食飮全却,臣左右扶將,晝宵焦煎。而玉署新命,適下於此時,召牌屢臨,至有勿爲呼望之敎,臣惶霣悶蹙,不省攸措,怵於義分,不得不隨詣朝房,而顧臣情私,離捨無路,出而供職,非所可論。且臣於僚寀之間,有世嫌應避之人,同院周旋,私義難安,臣之親病,旣難於離側,僚嫌又無以進身,敢陳短章,以暴情實。伏乞聖慈,俯垂鑑諒,亟遞臣職,仍治臣罪,以肅朝綱,以安私分,不勝幸甚,臣無任云云。省疏具悉。爾則許遞。
上在慶熙宮。停常參·經筵
大殿·王大妃殿·中宮殿·嘉順宮·世子宮,內閣·政院·玉堂·二品以上·六曹堂上,除夕單子問安。答曰,知道。
洪敬謨啓曰,大司憲宋稚圭,掌令李集運,持平玄鎭商·吳熙常在外,執義李瀅夏,掌令鄭鴻慶差祭,監察茶時之意,敢啓。傳曰,知道。
趙晉和啓曰,備邊司郞廳來言,今日賓廳日次,而除夕問安相値,不得來會云矣,敢啓。傳曰,知道。
李文會啓曰,明日正朝望闕禮,依例爲之之意,敢啓。傳曰,知道。
李文會啓曰,正朝祭傳香時刻已過,而明陵獻官朴蓍壽,以其身病,陳疏到院,故纔已退却矣,雖未知病勢之如何,而晩始陳疏,以致受香之過時,事體道理,萬萬未安,從重推考。該曹之不善塡差,亦不可無警,當該堂上推考,而受香萬萬時急,使之改付標以入,何如?傳曰,允。
傳于李文會曰,禮房承旨,馳詣宗廟·永禧殿·景慕宮,奉審摘奸,仍詣受香諸處,奉審摘奸以來。
傳于李文會曰,明日眞殿茶禮擧動時,王世子隨賀矣,該房知悉。
趙晉和啓曰,卽者兵曹郞廳來言,明日擧動時,別侍衛,不可不備,而本曹判書金履陽,方在受由中,無以進參云,卽爲牌招,何如?傳曰,允。
又以兵曹言啓曰,明日璿源殿動駕時,本曹堂上守宮侍衛及世子宮陪衛,當爲備員,而參判柳畊有身病,參議李德鉉服制,無以備員。參判·參議,令政院稟旨變通,竝令該曹,以在京無故人,口傳差出,待下批,牌招,以爲進參之地,何如?傳曰,允。
趙晉和啓曰,因兵曹草記,明日動駕時,本曹堂上守宮侍衛及世子宮陪衛,當爲備員,而參判柳畊有身病,參議李德鉉服制,無以備員,令政院稟旨變通事,允下矣。合有變通之道,何以爲之?敢稟。傳曰,竝許遞,前望單子入之。
兵曹堂上前望單子入之,參判尹行直,參議李箕淵落點。
趙晉和,以都摠府言啓曰,來正月初一日,大駕詣眞殿,茶禮親行時,侍衛·寶劍·守宮,當爲備員,而副摠管金益彬·李勉植差祭,都摠管趙弘鎭,副摠管朴宗京有身病未肅拜,無以備員。令政院稟旨變通,仍令該曹,口傳差出,待下批,牌招,以爲備員侍衛之地,何如?傳曰,允。
趙晉和啓曰,因都摠府草記,來正月初一日,大駕詣眞殿,茶禮親行時,侍衛·寶劍·守宮,當爲備員,而副摠管金益彬·李勉植差祭,都摠管趙弘鎭,副摠管朴宗京有身病未肅拜,無以備員。令政院稟旨變通,仍令該曹,口傳差出,待下批,牌招事,允下矣。合有變通之道,何以爲之?敢稟。傳曰,許遞。
兵曹口傳政事,以李彦植爲都摠管,申絢·尹鼎烈·李明圭爲副摠管。
李文會,以侍講院言啓曰,明日擧動時,宮官當爲全數陪從,而弼善南周獻受由在外,無以備員,令政院稟旨變通,待下批,牌招察任,以爲進參之地,何如?傳曰,允。
李文會啓曰,因侍講院草記,明日擧動時,宮官當爲全數陪從,而弼善南周獻受由在外,令政院稟旨變通事,允下矣。合有變通之道,何以爲之?敢稟。傳曰,許遞。
又啓曰,弼善未差之代,政官牌招,開政差出,何如?傳曰,前望單子入之,待下批,牌招察任。
弼善前望單子入之,沈能岳落點。
傳于趙晉和曰,明日出宮內門路,以廣達門爲之。
李文會啓曰,明日大駕詣昌德宮後,王大妃殿·嘉順宮問安,何承旨進去乎?敢稟。傳曰,同副承旨進去。
洪敬謨啓曰,判義禁李集斗牌不進推考傳旨,今方捧入,而開坐命下,已至多日,連事違召,事甚未安,更爲牌招,何如?傳曰,允
以吏曹參議徐俊輔牌不進罷職傳旨,傳于朴宗薰曰,只推。
以京畿監司洪遇燮狀啓,陽城縣監李鋐,身病沈重,屢呈辭狀,不得已罷黜事,傳于朴宗薰曰,令該曹口傳差出,催促下送。
李文會,以禮曹言啓曰,傳曰,明日眞殿茶禮擧動時,王世子隨駕矣。該房知悉事,命下矣。殿下出宮時,王世子當有祗迎之節,而謹稽近例,則殿下出宮時,王世子隨後以出,仍於衛內隨詣矣,今番則何以磨鍊乎?敢稟。傳曰,今番依此磨鍊。
趙晉和,以兵曹言啓曰,來正月初一日,大駕詣昌德宮·眞殿茶禮親行時,何營軍兵隨駕,何營軍兵留陣,禁軍及馬步軍,以幾番幾哨磨鍊,而餘軍留營,何以爲之乎?敢稟。傳曰,訓局步軍十哨,馬軍三哨,爲先後廂,訓將率領禁軍入直隨駕,御將率該營鄕軍三哨騎士三番留陣,留營置之,可也。
洪敬謨,以義禁〈府〉言啓曰,明日擧動〈時〉,各差備都事,當爲備員,而都事李憲英,永陵差祭,無以推移,李憲英,令該曹口傳相換,以爲分排之地,何如?傳曰,允。
又以義禁府言啓曰,明日擧動時,本府都事,皆以大駕各差備進去,王世子考喧都事,無以推移,假都事二員,令該曹口傳差出,以爲分排之地,何如?傳曰,允。
李文會,以侍講院言啓曰,王世子會講,限十一歲前,依定式勿爲取稟事,曾已稟達矣。明年則睿齡爲十一歲,會講當依例取稟,而師傅未差,待備員擧行之意,敢啓。傳曰,知道。
趙晉和,以兵曹言啓曰,今十二月各廳堂下武臣朔試射,依例停止之之意,敢啓。傳曰,知道。
李文會,以成均館行大司成意啓曰,每於歲末,圓點準點儒生,別單書入事,曾有定式矣。依定式,當年條準圓點儒生,別單書入之意,敢啓。傳曰,知道。
又以承文院都提調意啓曰,院吏文學官尹義寬陞六代,將仕郞南履秉差下,使之付軍職,冠帶常仕,何如?傳曰,允。
宣傳官李承弼書啓,臣於本月二十七日午時量,以泮氷摘奸事,敬奉聖敎馳往松波津上下諸處,詳爲看審是白乎則,廣津·松波·三田渡段,氷厚或寸或寸餘,而此是要津大路,故不可暫時無船,鑿穴通行是白遣,纛島段,氷厚爲二寸二分,而方爲泮氷,不可行船,乘氷是白如乎,日氣若一直不解,則數三日間當盡爲堅氷,無慮行氷是白乎乃,今此泮氷之時,行人往來,毋得疎虞之意,諸處津人申飭是白齊。傳曰,知道。
宣傳官柳昌根書啓,臣於本月二十七日午時量,以泮氷摘奸事,敬奉聖敎,馳往漢江津,沿江上下,詳細看審是白乎則,豆毛浦段,氷厚爲五寸,而堅完無危,見方乘涉是白遣,漢江段,氷厚爲一寸七分,方在泮氷,而不可行船,乘氷是白遣,西氷庫段,氷厚爲一寸四分,而僅能鑿穴通涉是白遣,銅雀里段,氷厚爲一寸五分,而流澌遍江,亦不能往來是白乎矣,日氣若一直不解,則數日內當皆完氷,行路無慮是白乎乃,當此泮氷之時,恐有涉危之慮是白只,去來人毋得輕先疎虞之意,申飭各津處是白齊。傳曰,知道。
宣傳官申紹書啓,臣於本月二十七日午時量,以泮氷摘奸事,敬奉聖敎,馳往露梁津以下諸處,沿江上下,詳細看審是白乎則,露梁津段,氷厚爲二寸五分是白遣,麻浦段,氷厚爲二寸三分是白遣,楊花渡段,氷厚爲二寸三分是白如乎,右三津則旣是要津大路,而不可暫時無船,故鑿穴通涉是白遣,至於乫頭里·龍山·西江等處段,氷厚或寸或分,厚薄不齊,而初非津船往來之緊路,可無履薄涉險之慮是白如乎,始氷日字,招問津人,則所告內,自今月二十四日以後,風寒甚緊,仍至泮氷,而日氣一直未解,則數日內氷後可緊,行路無慮是如是白乎乃,大抵津氷之時,易有涉危之慮,故此後往來人,毋得疎虞之意,申飭各該津將處爲白齊。傳曰,知道。
李文會,以宣惠廳言啓曰,昨年諸道田結大縮,營邑需各樣價,皆爲減分矣。今年穡事稍登,各道裁減,自明年依例解分,而至於湖南,則給災爲二萬結之多,在前災近二萬結,則外方依例減分矣,明年湖南營邑需八分一,各樣價四分一,仍爲減分磨鍊,何如?傳曰,允。
洪敬謨,以義禁府言啓曰,通禮院假引儀朴惟正,令該府拿問處之事,傳旨啓下,而假引儀,以雜岐例,令刑曹擧行,曾有定式矣。朴惟正,移送秋曹之意,敢啓。傳曰,知道。
鄭元容,以漢城府言啓曰,未婚男女都數,每年歲首,書啓成禮與否,趁歲末草記事,曾有定式矣,今春等未婚男女,書啓後過婚形止各部修成冊報來,故別單書入之意,敢啓。傳曰,知道。
副應敎朴台壽疏曰,伏以臣,庸愚謭劣,不學矇識,實無寸長尺能,可以使令於百執事之末,而徒籍先庥,跡通蔭路,已叶祿仕之計,遂無進取之望,偶竊晩第,祗增愧懼。釋褐之後,兜攬華貫,胄筵·臺閣,罔非逾分,至於瀛館淸選,尤出望外,不但臣自知萬萬濫猥萬萬惶恧,而全錄僨敗之後,圈中諸臣,擧皆引義,輒蒙體諒,玉署一步,已成鐵限,如臣無似,尤何暇議於去就之節,以是前後除旨,徒事違傲,未敢萌一毫冒應之計者,四年于玆矣。不意日者,東壁恩除,又下於積逋頌愆之中,聞命若驚,措躬靡措,繼而召牌屢臨,飭敎復降,泥首朝房,進退維谷,惶隘之極,求死不得,念臣自來情勢,承膺無路。且今所叨,地望尤別,臣若以才具之不稱,職責之難副,披瀝陳懇,有如備例克讓之故事,不但不敢,實所未暇,只以聖朝所以處諸臣者,有望於一視之政,玆敢冒死陳章,徑歸私次。伏乞聖明,俯賜諒察,亟改臣職,以存四維,仍治臣罪,以警具僚焉。臣旣不以見職自居,則亦何敢妄有贅說,而顧今紀綱解弛,奸僞日滋,至於京外胥吏蔑法欺公之弊,而將不免民國俱病,雖以稅納一事言之,外邑下吏之閃幻名色,誅求徵索於民者,不一其端,京司邸吏之偸弄公納,責備情債者,年增歲倍,視以爲常。甚至僞造印信,私相和應,瞞官欺國,無所顧忌,畢竟其害,及于無辜之民,其所痛惋,當復如何?年前臣之待罪騎郞也,亦有僞尺現發之事,其中曹隷之作奸者多,而外邑之故犯者少,推此以言,他皆可知,伊後一二犯科之漢,雖施當被之律,終未見懲戢之效,則民何以聊生,國豈曰有法乎?臣於日前,伏見義興前縣監李憲周議啓判下者,益不勝驚歎之至,夫僞尺作奸,矇不覺察之失,爲官長者,固所難免,而苟爲原恕之論,則此與見瞞於本邑該吏者,煞有間焉,蓋出尺本意,欲防其奸僞之弊,故必使踏印而署押,以爲憑信之地,此非一邑吏一邸吏所可獨辦,必有該廳吏屬之符同成給者,究厥罪狀,合置何律,奚但此也。凡今日京司,莫不皆然,莫重公貨,便爲下輩擅弄之資,逋負相繼,府庫盡枵,奸謀利竇,日甚一日,言念及此,寧不寒心。噫,京師,四方之表準也,此輩之所犯若此,而置之勿問之科,則彼遠邑奸之習,亦何以畏法知懲耶?此雖涉於瑣屑,而關係則不輕,宜施一番懲創,然後可無接踵之慮,臣意則先從今番義興上納事,使該廳該邑,更加嚴覈,當該犯科之吏,必用加倍之律,仍令錢穀布木各衙門,一一考出僞尺有無,從輕重施以當律,至於新舊犯逋,竝令該司,査櫛充納,亦自籌司,時遣摘奸,隨現隨勘,以杜後弊,以扶頹綱宜矣,臣無任云云。省疏具悉。所陳,令廟堂,嚴飭各該衙門處之,爾其勿辭察職。
校理李鍾運疏曰,伏以臣,於玉署,自有鐵限,前後恩除,不敢冒進,屢度呼籲,輒蒙體諒今此處義,宜無異同,而召牌儼臨,繼有勿呼望之命,臣誠惶隘悶蹙,來伏闕外,不知攸措。第伏念乙亥錄被選之人,偶以橫來之言,全錄撕捱,尙未出場,則臣以其時圈座隨參之員,亦何敢揚揚出膺,自處以無故也耶?臣之必遞之意,非但同朝之所共知,抑亦聖明之所俯燭,且臣於同僚之間,有世嫌之當避者,昨先陳懇,已蒙恩遞,則臣之情勢,以此以彼,便同已解之官,玆敢略入文字,仰冀諒察。伏乞聖慈,亟賜鞶遞以安微分,仍治臣瀆擾之罪,以肅朝綱焉,仍念陞試之十二限抄,庠製之四等分設,當初法意,蓋所以優遊作成,俾盡培養之方,而夫何挽近以來,名雖存於朔羊,效又邈於畫龍,或設或否,設亦未準其抄,草草句當,考試之官,以未克精選爲歎,赴擧之士,以未盡其技爲恨,只緣臨歲督課,容旋他不得故耳,雖以今年事言之,如無聖明之特點嚴飭,亦幾乎撤,而但歲色垂窮,餘日無多,雖欲誦陵莪而答休命,鳴昕鼓而副士望,勢將末由,臣謂自明年爲始,申嚴舊規,陞試則一月一課,必準十二,庠製則一等一設,必限四等,永爲定式,毋敢踰越,則庶無臨急彌縫之弊,而綽試寬應,可以振文風於丕變,挽儒化於維新,豈不休哉?臣無任云云。省疏具悉。所陳申飭泮長,爾其勿辭察職。
副修撰李羲準疏曰,伏以臣,宿抱貞疾,近添毒感,落席宛轉,不省四到之際,伏奉違牌勿爲呼望之命,惶霣悶隘,雖不得不擔舁到朝房,而頑積益復衝上,眩暈隨而苦劇,咫尺禁門,無以自力趨晉,悚蹙冞切,又添一病。抑臣於僚寀之間,有同朝所共知之嫌,不得周旋於一館之中,自前引避,非至一再,臣今病狀旣如此,情地又如彼,嚴命之下,承膺無路,玆敢略具文字,仰瀆崇嚴。伏乞聖明,俯賜鑑諒,將臣所帶職名,亟行鐫遞,仍治臣瀆擾之罪,以肅朝綱,以安賤分焉。臣有區區所蘊,今於丐免之章,敢此尾陳,惟我王世子邸下,睿質天縱,學業日進,溫文之譽聞夙彰,講習之程工靡懈,出入胄筵之人,擧欣欣相告,臣亦猥忝宮僚之末,亦嘗親炙獲覩,竊不勝歡忭頌祝之至。然而典學之法,有師友之裨補資益,然後其造詣也高,成就也速,顧今任師友之責,資將就之工者,林樊之下,磊落相望,而擧懷囂囂之樂,曾不于于而來,此實由於遐心冞堅,遯跡莫挽,而臣愚竊以爲我殿下招延之方,猶未盡其道之致也,矧今歲籥將新,春晷漸長,雷肆三講,匪久復將開矣。伏願殿下,深留聖意,在外諸儒賢處,更下敦召之綸,而側席之念,必以其誠,招旌之道必以其禮,以爲必致乃已,輔導我睿學之方焉,臣無任云云。省疏具悉。所陳甚好,當留念,本職許遞。
獻納李彦淳疏曰,伏以臣,草土餘喘,跧伏窮鄕,跡阻修門,望絶榮塗,不意聖恩天大,簪履不遺,昨冬玉署除命,旣出意慮之外,今者薇垣見職,又及於夢寐之所不到,顧蟣蝨賤臣,何以得此於聖明也?臣固當蹶趨進,以伸區區叨謝之忱,而臣受氣綿薄,素多疾病,自居父憂,窮痛在心,不但宿祟日闖,萬無自力就列之望,遇榮增愴,不忍遽隨淸班,揚揚如親在之日,蓋人之常情然也,矧又淸朝納言,何等重任,乃敢以無似之身,無一言以冒據之哉。瞻望雲天,益增惶蹙,而第竊伏念朝家之刑政是非,有足以大開於世道之治亂,邪正之消長,則亦不敢泯默不言,以負臣所帶之職名也,且人之竭力所事,惟君與父而已,臣旣不肖無狀,永無終孝之地,則不爲我殿下殫忠罄悃而其誰爲之哉?噫,蔡濟恭之卓然大節,橫被惡名,卽擧國之所共冤者也,向來嶺儒披瀝肝肺,冒死呼籲,至承恩言之鄭重,嶺外之搢紳章甫,固已雙擎百拜,感涕交迸,祗俟處分之如何,則臣不必架疊爲說,以自速猥屑之誅,而臣近伏見知事洪義浩自辨上疏,其措辭絶悖,設意叵測,畢竟以邪黨二字,勒驅嶺儒,臣亦嶺人也,顧何忍俔俔無辨,以苟避蜂蠆之毒螫哉?噫,義浩之締結奸醜,自作根窩,非一朝一夕之故也,向使嶺儒,不欲伸濟恭則已,如欲伸之,聲討義浩,勢不得不然者也,在義浩地,惟當杜門屛息,以冀夫他日士論之或惻然少懈,而不此之爲,渠乃抗顔搖吻,張皇章奏,上以欲眩惑聖聰,中以驅濟恭於邪魁,下以醜辱朝紳,以及於嶺儒,聖鑑所燭,批旨嚴重,剖析之敎,赫如日星,痛斥之辭,嚴於鈇鉞,朝紳之誣,賴以昭晰,多士之憤,得以快雪,正所謂太陽之下,魑魅莫逃,而尙且假托斥邪,一味跳踉,取觀兩度疏語,露出千妖萬惡,至以圖囑臺章徼倖登徹一句語,無難說道於君父之前。噫,戕善害正,雖渠平日伎倆,而公共之論,勒歸圖囑,莫嚴之聽,敢謂徼徹,急於陷人,隱然上及,論以漢法,豈非大不敬之科乎?噫,西洋邪術之爲夷狄禽獸,孰不欲人人誅之哉?當其徒寔繁之日,惟我嶠南一區,獨不迷向,此固我先大王之所已嘉尙,而至及於祭臣先祖文純公臣滉之親製誄文,則嶺儒之不染邪說,已是先祖之斷案,雖以聖批言之,勒驅二字,又不啻劈破無餘,則渠何敢恣意構捏,至此之極耶?疏帖之收錄七千,原疏自在,疏儒之殆近百人,耳目難欺,而渠則曰不過數千數十,減却其數,瞞告崇嚴,又以二三朝紳暗嗾疏儒等說,爲愚一世之計,有曰奔走聽令,又曰有人來言,有若受嗾之實有其事,而告訐之實有其人者然。噫乎甚矣,此何人哉?夫以嶺儒而入於京,則嶺爲客也,京爲主人也。以平日聲氣相符之人,千里跋涉,苦心而作此擧,則主人之日往見客,慰彼棲屑旅食之艱者,情固然矣,禮固當矣。而始以聽令字,爲打盡之網,終以來言字,爲構讒之囮,雖尋常論議,稱以士流,則固不當俯仰朝紳,況以數百年培養之士氣,七十州響應之大論,安有不能自立,受人指使之理乎?又安有阿附渠家,自相誣陷之人乎?渠亦見棄公議,自知其罪,至引其兄仁浩之陳章悉暴,載在記注,則其搖尾乞憐,某條粧撰,還甚可哀,而掩庇字釀成字末梢歸宿,依舊爲鴆人之叔子,則寧復有一分可辨之道乎?宋臣陳瓘有言曰,追復司馬光官爵,述神考志事,今此嶺儒之伸理濟恭,乃是追述先王之志事,則先王之何負於渠,而必欲移怨於濟恭也,又欲移怨於嶺儒也,渠不過一義浩而已,固不足爲聖朝異日之憂,而其官則正卿二品之貴也,其黨則基慶·浚欽之惡也,苟或失於軟視,長其手法,則異日義浩,必不但如今日義浩而止耳,斯豈非大可懼處乎?孔壬之令色,竟至於滔天,義府之善笑,不掩其有刀,則以殿下日月之明,想已燭得無遺,而雨露太過,霜雪不嚴,臣恐大舜之刑不擧,則唐室之危必至,未知殿下,將何以處之也。噫,數十年來王朝刑政,一任此輩之所壞了,雖忠如濟恭,樹立如濟恭,先王之所禮遇如濟恭,而尙未免抱冤九泉,寥寥此世,訟之者何人?惟是洪時濟一人,愚衷所激,有懷無隱,言未見施,衆鋒交加,白首瘴鄕,與死爲隣,當世之忠臣義士,擧皆彷徨不已,此嶺儒之所以不避忌諱,疾聲叫閽,而義浩之詆斥構誣,此際尤慘,爲嶺儒者,以素所◆◆◆之忱,言念先朝闡揮之敎,烏得無◆笏碎顙之心乎?臣之一言,無以輕重於正朝綱扶善類之堂堂大義,而職在納言,若畏忌而終默,則是負殿下也,負公義也,臣身不足惜,其於先朝何哉,義理何哉?玆將芹曝之誠,仰備芻蕘之採。伏乞天地父母,憐臣忠愛,亟擧王章,先治義浩欺君陷人之罪,施以削黜之典,次伸追削罪人蔡濟恭之冤,以幸世道,仍治臣狂妄之罪,特許鐫斥,以安私分焉,臣無任云云。省疏具悉。兩人事,何其靳靳不已,勿煩,爾其勿辭察職。
