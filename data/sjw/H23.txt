上在昌德宮。停常參·經筵。
大殿·中宮殿,內閣·政院正朝單子問安。答曰,罔極。世子宮·世子嬪宮單子問安。答曰,知道。
大殿·中宮殿,朝廷二品以上·六曹堂上單子問安。答曰,罔極。世子宮單子問安。答曰,知道。
嘉順宮公除後,大殿·中宮殿,內閣·政院單子問安。答曰,罔極。藥房口傳問安。答曰,罔極。世子宮·世子嬪宮單子問安。答曰,知道。藥房口傳問安。答曰,知道。
大殿·中宮殿,朝廷二品以上·六曹堂上單子問安。答曰,罔極。世子宮單子問安。答曰,知道。
愼宜學啓曰,行大司憲權常愼未肅拜,執義崔時淳,掌令李仁承·崔晉慶在外,持平李竣祜呈辭,金差祭,監察茶時之意,敢啓。傳曰,知道。
又啓曰,同副承旨尹豐烈,今日不爲仕進,卽爲牌招,何如?傳曰,允。
傳于愼宜學曰,領議政金載瓚,領府事韓用龜,判府事金思穆,右議政林漢浩內外,令該曹,歲饌外食物·衣資加送,仍令存問以來。故領議政金致仁妻李氏,故安恩君妻尹氏,竝依昨年例擧行。
愼宜學啓曰,假注書蔡東直,時無職名,令該曹,依例付軍職,冠帶常仕,何如?傳曰,允。
傳于愼宜學曰,在院承旨,一竝遞差,陳疏及違牌承旨許遞,前望單子入之。
傳于愼宜學曰,新除授承旨,竝待下批,卽爲牌招。
承旨前望單子入之,李止淵·徐春輔·愼宜學·呂東植·李羲準·金蘭淳,落點。
傳于愼宜學曰,發遣吏郞,諸執事淸齋與否,摘奸以來。
以平安監司金履喬狀啓,定州牧使洪冕燮身死事,傳于愼宜學曰,令該曹,口傳差出,催促下送。
以全羅監司洪奭周狀啓,災實區別,關係緊重,而緣臣廢務,致此稽滯,惶恐俟勘事,傳于愼宜學曰,卿其勿待罪事,回諭。
以全羅監司洪奭周,羅州等邑人物渰死事,傳于愼宜學曰,聞甚矜惻,元恤典外,別加顧助,如有生前身還布,竝蕩減事,分付。
以全羅監司洪奭周狀啓,靈光郡人物渰死事,傳于愼宜學曰,聞甚矜惻,元恤典外,別加顧助,如有生前身還布,竝蕩減事,分付。
以全羅監司洪奭周狀啓,龍潭縣民家燒燼事,傳于愼宜學曰,聞甚矜惻,元恤典外,別加顧助事,分付。
以全羅監司洪奭周狀啓,井邑縣民家燒燼事,傳于愼宜學曰,聞甚矜惻元恤典外,別加顧助事,分付。
以全羅監司洪奭周狀啓,南平縣民家燒燼事,傳于愼宜學曰,聞甚矜惻,元恤典外,別加顧助事,分付。
愼宜學,以奎章閣言啓曰,景慕宮望廟樓,今朔奉審無頉之意,敢啓。傳曰,知道。
又以兵曹言啓曰,今正月初三日,宗廟·永寧殿春享大祭守門,當爲塡差,而本曹郞廳·都摠府郞廳·五衛將,除入直,排擬苟難。依定式,軍門將官及前銜武臣,代差以入之意,敢啓。傳曰,知道。
又以兵曹言啓曰,每年正月初五日朝參,例於元朝取稟,而取考謄錄,則國恤三年內,朝參雖無停止之定式,亦無設行之例矣。今番則何以爲之乎?敢稟。傳曰,停。
領議政金載瓚,領中樞府事韓用龜,行判中樞府事金思穆,行判中樞府事南公轍,右議政林漢浩等箚曰,伏以嘉順宮服成有日,歲律且改,仰惟聖心哀毁,益復靡極,竊不勝區區悲念之至。仍伏念,古者聖王,制事則克愼克嚴,而爲一王法,出言則如綸如綍,而爲百世史。臣等期待我殿下,固不敢下聖王一等,而至於今日儒臣處分,玉署疏批,卽御極後初有,而大非平日所以仰望者也。噫,今番喪禮,在國朝固無可倣之例,裁制之間,毫忽易差,惟殿下,極報本之誠,而情文無憾,嚴別嫌之義,而隆殺有節。戚易損益之間,庶可以質聖無疑,而第殯宮處所,特以事勢之所不得不然,情理之有不忍不然,乃爲此創有之擧,安得無識者守經之論?但殯奉之初,襄奉之後,聖意必思所以無於禮而合於禮之道,而論思之臣,似未及仰度,只據目前經法,至有日昨箚陳,蓋出於斷斷無隱之忠也。殿下惟當以情與勢之所由然者,開示之,諭誨之而已,未知何所怒於是,而處分之過中,一至於此乎?至若玉署匡救之疏,卽其職耳,而及見聖批之下,有非王言之體,臣等區區微忱,竊爲聖明惜此擧也。伏望處分及批旨,竝命收寢,以光轉圜之德焉。取進止。答曰,省箚具悉卿等之懇。卿等亦曰不得不然,不忍不然,彼兩人者,獨無不忍於心乎?卿等之言,何所不從,而兩人決不可恕矣。堂批還收之請依施。仍傳于愼宜學曰,此批答,遣史官,傳諭于時原任大臣。
大司憲權常愼疏曰,伏以嘉順宮靈牀移奉,倐已改歲,仰惟我殿下,至情至哀,大小臣庶,孰不爲殿下流涕?仍伏念國家之所重者典禮也,人君之所敬者儒臣也。敬儒臣者,何?敬其言也,重典禮者,何?重其宗也。猗我列聖朝四百年家法,亶在於重典禮敬儒臣,殿下奈何一朝壞之,若是無難乎?假使儒臣,言甚狂妄,有怫聖心,殿下若體列朝待儒臣之盛事,則固不當慢罵而摧折之。況今諸儒臣之所陳,蓋典禮守經之論也。殿下安得以無人理三字,罵之若禽獸哉?殿下方在哀疚之中,出辭氣又不當若是慢也。殿下之特命設殯於歡慶殿者,不得已之私情也,兩儒臣之爭難設殯於歡慶殿者,亦不得已之正論也。儒臣非不知殿下之私情,不得不然,而猶且冒萬死而言之者,其意寧獲罪於殿下,不敢獲罪於列聖在天之靈,其情誠可慼也。殿下苟欲曲循私情於正論之中,則固可以哀痛惻怛之敎,反復曉諭乎情理不得已之故。且廣詢廷論,恢聽巷議,衆心歸一然後,酌禮而行之,則聖人亦許從權之道,今日群下,後世君子,猶可以恕之。殿下不此之爲,而直以無人理,痛罵兩儒臣,使之明日踰鐵嶺,鐵嶺幾百里程乎?雖腋有兩翼,不能達,殿下旣發不擇言之敎,又責不得行之事,八方聽聞,將謂斯何?臣重爲殿下痛哭而流涕也。殿下若不亟收無人理三字傳敎,而催還兩儒臣之行遣,則殿下將何以防衆人之口,免萬世之議?惟殿下惕念焉。惜乎,體國大臣,何嘗無一言之匡救乎?昔叔向有言曰,大臣懷祿不直諫,小臣畏罪不敢言,國家之大患,臣官以臺名,不敢不以言。臣無任云云。答曰,省疏具悉。此果匡救之言乎?譏斥之辭乎?卿則罷職。
都承旨趙鐘永疏曰,伏以臣,昨伏見諸玉堂疏批,聖敎截嚴,責之以無人理之輩,臣竊以爲過矣。殿下遭罔涯之慟,而隨情所發,轉踰禮防,一咈意於兩儒臣,再激惱於諸玉堂,日前傳敎有若曰,不可以人理責之。夫執此爲責己,非優禮之宜,而及夫賜疏批也,直斷以爲無人理,苟無人理,當作何等狀耶?顧其官則經幄近密之臣,言其責則論思啓沃之任也。蓋自列聖朝以來,所以優待而寵遇之者果,何如?今以守經效忠之說,一進之於前,淵衷不槪,摧折隨之,王言有損,恩禮都虧,竊恐聖德之累,非細故也。日昨處分,旣未繳還,則辭敎之間,思補衮闕,猶不免於遺大察細之嫌,而穆穆臨下,貴於以禮,抑抑威儀,端乎愼話。雖殿下在哀遑痛迫之中,而苟不於此等處,恒存提撕照察之工,則其爲害於政令施措之際者,將必不止於一事,此豈臣平日所仰望於殿下者哉?臣職忝惟允,憂愛耿耿,敢暴無隱之情,仰干聽卑之聰,竊願殿下,留神澄省,特賜察納。昨下疏批,亟許收還,繼自今凡於絲綸所出,益加敬愼,以存禮使之義焉。臣無任云云。答曰,省疏具悉矣。
副提學朴綺壽疏曰,伏以歲籥載新,仰惟聖心,哀慕冞深,仍伏念,別嫌明微,乃禮之正,原情定罪,在法宜然。迺者兩儒臣行遣之典,處分非常,臣竊以爲過矣。夫殯宮處所之定以歡慶殿,因於事勢之不得不然,非以爲應行之禮也。彼兩儒臣所陳斷斷一心,出於匡救之義,惟恐愼終之地,或少有違於禮意而已,豈有他哉?設令其言,未槪於聖心,惟當原其情而恕其愚,以恢虛受之聖度,何可過加摧折,投竄荒邊,有若眞有重犯者然哉?臣竊瞷我殿下御極以後,在廷之臣,未嘗以言獲罪,包荒德,冠絶百王。宜其進言者多,日積公車,而自近年來,瘖默成風,上而衮職之闕,下而官師之箴,側耳而聽,寥寥無聞,此豈眞無可言之事而然哉?臣之耿耿憂慮,實在於斯,今玆兩儒臣,適値聖心哀遑之日,有所論列,而嚴命隨降,不少寬假,行色蒼黃,聽聞訝惑。問其由則不過仰陳守經之論,必欲置吾君於無過之地,此而罪之,臣恐在下者之以言爲戒,緘口結舌,有甚於今日,而方來之憂,有不可勝言也。今臣之言,非私於兩儒臣,亦非直爲今日事,良以言路開閉,有國之治忽係焉。且聽言之道,於其咈逆之言而必揆諸理,言合於理則亦必屈意從之,此乃古聖王舍己從人,翕受敷施之盛德事。書曰,有言逆于心,必求諸道,有言遜于志,必求諸非道,夫喜遜順惡咈逆,常情之所同,而聽納之際,惟道是求者,是豈無所以然哉?人臣之進言也,觸犯雷霆之威,敢陳忌諱之說,亦以憂愛弸中,必有甚於不得已之故也。此與唯唯諾諾,一意承順,事是君爲容悅者,其可比而同之哉?彼兩儒臣者所言,雖咈於聖意,乃其心則憂愛而已,有甚不得已之故而已。我殿下勿以其言逆于心,而少加舒究,則必當俯察其無他腸矣。堂疏·院啓,相繼陳列,而批旨截嚴,辭敎過當,臣職論思之長,目見非常之擧,繞床憂歎,不能自已,玆敢冒入文字,仰瀆崇嚴。惟聖明不以人廢言,淵然深思,幡然改圖,特回轉圜之量,亟降反汗之命,不勝顒祝。臣無任云云。答曰,省疏具悉。諸批已諭,可諒予意,勿煩。
行左承旨金箕殷疏曰,伏以臣,朝承奉審之命,今纔回奏,仍伏見今日諸玉堂聯疏,則以夜下兩儒臣處分傳敎之不爲繳還,至請在院承旨譴罷之典,昨夜伴直之僚員,已爲陳疏徑出。大抵居在喉舌,職是出納,則處分或有未克允當,固宜隨事覆難,而況兩儒臣所陳,卽是守經之論,亶出無隱之誠。殿下不惟不賜開納,反加摧折太過,半夜急遽,雖未及周旋,而終始默然無一言,畢竟循例頒布,堂疏論斥,臣固拜受,玆敢忙陳短章,徑出禁扄。伏乞聖明,勘臣溺職之罪,無使倖免焉。臣無任云云。答曰,省疏具悉。昨於僚疏之批,已諭之矣。
上在昌慶宮。停常參·經筵。
藥房都提調林漢浩,提調朴崙壽,左副承旨愼宜學啓曰,歲律載更,公除已過,聖心哀慕,益復如新。伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。諸節一樣,卿等不必入侍矣。
中宮殿·世子宮·世子嬪宮口傳問安。答曰,知道。
進御人蔘粟米飮,自明日停止事,榻前下敎。
中宮殿,進御人蔘粟米飮,自明日停止事,榻前下敎。
李紀淵啓曰,大司憲未差,執義崔時淳,掌令李仁承·崔晉慶在外,持平李竣祜·金疏批未下,監察茶時之意,敢啓。傳曰,知道。
傳于李友秀曰,禮房承旨,馳詣宗廟·永寧殿,奉審摘奸以來。
愼宜學啓曰,行都承旨李止淵,行左承旨徐春輔,右承旨呂東植,右副承旨李羲準,同副承旨金蘭淳牌不進。院中只有臣一人,伴直無人,行左承旨徐春輔所當更請牌招,而拘於廳規,不得請牌,何以爲之?敢稟。傳曰,牌招。都承旨·右承旨·右副承旨·同副承旨,竝許遞。
又啓曰,卽伏見全羅監司洪奭周去秋冬等褒貶啓本,則守令無一人居下,殊無嚴明殿最之意,推考警責,何如?傳曰,允。
又啓曰,卽者說書趙容和,以其親病,陳疏徑出,原疏以宗廟春享大祭齋戒,纔已退却矣。所當直捧禁推傳旨,而此與無端徑出有異,推考警責,何如?傳曰,允。
傳于愼宜學曰,承旨前望單子入之,待下批,牌招察任。
傳于愼宜學曰,違牌承旨許遞,前望單子入之。
承旨前望單子入之,申緯·曺鳳振·李鶴秀·李友秀·李紀淵,落點。
傳于李紀淵曰,違牌承旨,竝推考,更爲牌招,如有違牌,勿爲呼望。
以右承旨李鶴秀,左副承旨李友秀牌不進罷職傳旨,傳于李紀淵曰,只推。
傳于李紀淵曰,更思之,罷職輕矣。前都憲權常愼,加施定配之典。
傳于李紀淵曰,原疏還給,金龍川府投畀,李竣祜鐵山府投畀。
傳于李紀淵曰,左副承旨愼宜學原疏還給。
傳于李紀淵曰,當該承旨,鍾城府定配。
傳于李紀淵曰,當該注書,從重推考。
傳于李紀淵曰,承旨有闕之代,前望單子入之,待下批,牌招察任,如有違牌,勿爲呼望。
承旨前望單子入之,洪起爕落點。
以右承旨呂東植,右副承旨李羲準,同副承旨金蘭淳牌不進罷職傳旨,傳于洪起燮曰,只推。
吏曹口傳政事,以金煐,爲定州牧使。
兵曹,以趙岐,爲禁府別將。
洪起燮啓曰,吏曹郞廳來言,歲首應資老人加資下批政事,取稟。傳曰,政官牌招開政。
又以吏批言啓曰,侍從臣父年七十人,每於歲首抄啓加資事,載在法典矣。侍從臣父年七十人員,別單書入之意,敢啓。傳曰,知道。
又以侍講院言啓曰,說書趙容和,以其親病,陳疏徑出,下番闕直,事甚未安。司書朴容壽,兼司書趙寅永,竝卽牌招,以爲推移入直之地,何如?傳曰,竝許遞,今日政差出。
有政。吏批,行判書金蓍根進,參判徐能輔,參議李光憲牌不進,右副承旨洪起燮進。啓曰,安州牧使·公州牧判官,今當差出,俱以營下劇邑,物衆地大,素稱難治,不可不擇差,他道有聲績未準限未準朔守令,竝擬,何如?傳曰,允。
以宋穉圭爲大司憲,以沈能栻·趙萬協爲持平,朴來謙爲司書,李若愚爲兼司書,李應信爲說書,林顔喆爲副修撰,李光文爲禮曹參判,洪羲俊爲工曹參判,沈能岳爲右尹,權丕應爲大司成,吳翰源爲同春秋,李東煥爲兵曹參議,尹致謙爲參知,洪養默爲安州牧使,徐秉淳爲公州判官,金仁淳爲南部都事,趙鼎錫爲兼引儀。贈左承旨南淵,贈戶參例兼,孝行卓異贈職事承傳,故通德李東樸,贈戶參例兼,慶尙右兵使李亨謙考,兼持平崔致憲減下。西學訓導單具行益,通政李龜雲,前僉使柳煥寅,前五衛將李元興年八十,今加嘉善。前持平鄭來成,前府使柳範休,監察李學道,前縣監李奎南,前主簿陳義行,前縣監具興遠·李章英·尹範會,前正郞黃俊彦,前別提金致性,前虞候金福祥,以上年八十,今加通政加資事承傳。及第尹稹,贈弘正例兼,未分館前身死,依法典贈相當職。
兵批,判書金魯應病,參判尹命烈入直進,參議·參知未差。大護軍單趙得永,護軍趙鍾永·李止淵·金箕殷·沈能岳·徐春輔·洪遇燮·李忠運·金魯甲。副護軍任厚常·尹羽烈·尹豐烈·朴基宏·呂東植·李羲準·金蘭淳·李鼎秉·朴大圭·李希祖·李晳·李民秀·鄭煥宗·李鼎會·白泓鎭·具縉·尹載鐸·申命源·蔡翼永·柳得源·柳聖魯·李宗祥·崔笠·柳相默·趙晉錫·朴宗林·洪羲書·黃基定·宋之廉·李彦懋·林應淳·方承圓·洪章煥·權師億·李煥,以上竝單付。副司直單李魯秉,副司果單朴容壽,副司正單趙容和·蔡東直。
吏批,再政。啓曰,星州牧使今當差出,本州以嶺南雄邑,物衆地大,素稱難治,不可不擇差。同道及他道有聲績未準朔守令,竝擬,何如?傳曰,允。以尹豐烈爲輔德,李羲玄爲星州牧使,姜浚爲通川郡守。前牧使金龍淳年七十,侍從臣前參判金逌根父,今加通政。幼學禹德昌年七十,侍從臣前司諫正言禹錫簡父,幼學柳璟年七十,侍從臣前持平柳榮五父,以上今加通政加資事承傳。兼祭酒單宋穉圭。
三政。以柳仁根爲司饔僉正,徐任輔爲延安府使,柳喆祚爲燕岐縣監。
以吏曹參議李光憲牌不進罷職傳旨,傳于洪起爕曰,只推。
洪起爕以禮曹啓曰,太廟歲首展謁,當爲取稟,而自上方在諒闇中,不爲取稟之意,敢啓。傳曰,知道。
又以禮曹言啓曰,景慕宮展謁,每於孟春·孟秋取稟事,曾有定式,而自上方在諒闇中,不爲取稟之意,敢啓。傳曰,知道。
又以禮曹言啓曰,製述文臣年滿五十一歲人員,專經文臣年滿四十一歲人員,竝依前例減下後,別單書入,而御覽官案,亦爲改修正以入之意,敢啓。傳曰,知道。
又以長生殿都提調·提調意啓曰,外梓室始役吉日時及合木吉日時,令日官朴周煥推擇,則始役今正月初三日卯時,合木同月初八日未時爲吉云。以此日時,擧行之意,敢啓。傳曰,知道。
又以長生殿都提調·提調意啓曰,本殿郞廳三員,依前例稱以都廳別工作監役官一員,稱以郞廳之意,敢啓。傳曰,知道。
又以殯宮都監都提調意啓曰,別工作處所,以戶曹朝房設置矣。初一日夜四更失火,假家二間盡爲燒燼,木物回祿,猶可速備,而至於今日所用鍮燭臺二雙之消瀜,儀軌文簿之一竝燒燼,事未前有。如有守直,趁卽救火,二間假家,何難其撲滅,而初無入直官吏,失火時亦不來告,今至日晏,無一人待令,事之寒心,莫此爲甚。當該別工作郞廳金在達,令該府拿問處之,大體戶曹朝房,地形狹窄,致此狼狽,依前例移設於摠戎廳冶所之意,敢啓。傳曰,知道。
右副承旨洪起爕,同副承旨李紀淵啓曰,近日以來,殿下何多過中之擧也?今番儀節,在古無據,一或差失,爲累反大,雖以殿下靡不用極之念,固不當任情徑行,而諸臣所以開陳於殿下者,卽不過導之以禮,納諸無過之意而已。豈有他哉?而殿下乃反驅迫鉗制,竄逐相繼,是果何等擧措,何等景像也?儻使今日朝廷,目見殿下之處事乖當,而不思所以匡救,則殿下之心,其將何如耶?此所以諸臣之唱而論之,繼而申之也。此正可嘉,無可罪,而設或其言之不槪,亦宜曲加包容,以示從諫弗咈之德也。又何可輾轉激惱,洊降威罰也哉?況以其官則帷幄臺閣也,以其言則守經正論也,而殿下之所以待之也若彼其薄,所以拒之也若是其甚,此豈平日所期待仰望於聖明者耶?伏願殿下,淵然三思,特收前後處分,以光聖德,以存禮防,千萬幸甚,惶恐敢啓。答曰,省悉矣。
李紀淵,以義禁府言啓曰,前都憲權常愼,加施定配之典事,命下矣。權常愼平安道寧邊府定配,而以傳敎內辭意,具罪目,依例發遣府都事,押送配所,何如?傳曰,允。
又以義禁府言啓曰,當該承旨愼宜學,鍾城府定配事,命下矣。當該承旨愼宜學咸鏡道鍾城府定配,而以傳敎內辭意,具罪目,依例發遣府書吏,押送配所之意,敢啓。傳曰,知道。
又以義禁府言啓曰,原疏還給,金龍川府投畀,李竣祜鐵山府投畀事,命下矣。金平安道龍川府投畀,李竣祜鐵山府投畀,而以傳敎內辭意,具罪目,依例發遣府羅將,押送于各其配所之意,敢啓。傳曰,知道。
注書鄭德和,臣於本月初一日辰時量,敬奉聖敎,馳往明陵蜂峴,巡審摘奸是白乎,則防路之石築,久益堅緻,障谷之榛棘,漸就茂密,牛馬無跡,樵牧無痕是白遣。松楸之屬,石齒土,根者不固,稚者不長是白乎乃,峴上結幕處守直之節,亦皆着實擧行是白如乎。仍詣昭顯墓,局內看審是白乎,則階砌完固,莎草蒼密是白遣,古木成拱,新植成林,守護之節,亦皆無頉是白如乎。還詣明陵是白乎,則日已暮矣,仍留宿於齋所是白遣。今日曉頭,局內諸處,更爲看審是白乎,則昨冬之氷澌,猶未瀜盡,今朝之雨雪,幾至寸許,斧斫之痕,不得一一詳審之意,敢啓。傳曰,知道。
議政府領議政金載瓚,領中樞府事韓用龜,行判中樞府事金思穆,行判中樞府事南公轍,議政府右議政林漢浩,伏以臣等,職忝輔導,誠切憂愛,昨陳微懇,竊冀開納,及奉聖諭,辭敎鄭重。儒臣行遣,竟靳轉圜之音,堂疏批旨,特承反汗之命,刑政之過,雖未匡正,辭令之改,幸得允從,且愧且喜,益不知所以自措。卽見前都憲疏,則以臣等之不言,盛加詆斥,謂之以小人懷祿,憂之以國家大患。臣等苟能隨事獻替,納君無過,則豈或有今日之是擧,而只是忠不足以見孚,嚴不能以見憚。致此威怒,辭旨過當,處分轉激,朝象波盪,一則臣等之罪,二則臣等之罪,而臺臣憂慨之言,實是頂門之針,他山之石。臣等固當受以爲過,何容自辨,而但草草箚陳,與臺臣竝發,而乃反謂以不言,抑恐其太不諒矣。然而職忝承佐,罪著懷保,更何可靦然無愧,不思所以逬退哉?伏乞亟命斥黜,改卜賢德,以謝臺言,以幸國事焉。仍伏念臣等,今方引罪乞退,何暇更及他事,而第嚴敎荐降,諸臺竝竄,至於承宣之臣,亦被嶺海之典。威罰轉益增加,朝野轉益震蕩,此豈聖世之美事,貽燕之嘉謨也哉?惟願更加三思,竝卽收還,千萬至祝。取進止。答曰,省箚具悉卿等之懇。卿等之言,予不能盡從,雖予之不得已,予猶有愧,卿等何嘗不竭言也?彼言妄耳,卿等何可介懷至請斥退乎?過矣過矣,安心勿辭,附陳云云。爲親之心,人皆有之,望卿等諒恕也。仍傳于洪起燮曰,此批答遣史官,傳諭于時原任大臣。
左副承旨愼宜學疏曰,伏以臣,卽伏見大司憲權常愼上疏批旨,有罷職之命,臣一見原疏,其言果皆切直,殿下不惟不賜允從,反下嚴敎,繼以罷職,臣不意殿下有此過中之擧也。且況都憲重任也,翕受美事也。旣不能翕受昌言,而反加摧折,遞罷重任,若是無難,臣竊恐以爲過也。臣職在惟允,非不知繳還之爲當,而嚴畏未果,敢玆仰陳。伏願聖明,亟加三思,還收大司憲權常愼罷職之命,仍又採納其言,以光聖德焉。臣無任云云。
持平李竣祜·金聯名疏曰,伏以臣等聞,生事之以禮,死葬之以禮,祭之以禮,斯之謂無違。夫禮也者,人事之儀則也。過與未及,俱非禮也,非禮而合於義,未之聞也。臣等駿奔享役,纔返私次,始聞兩儒臣以直言獲罪,不意聖世,有此過中之擧也。嗚呼,假使其言非是,猶宜奬詡,以廣來諫之路也。況臣聞其槪矣,斯誠守經之論,愼終別嫌之義也。雖以殿下哀痛慘怛,靡不用極之誠,猶宜聞義則服,其改也如日月之蝕焉,惡可遽加以雷霆之怒,摧折拉雜而不之少卹哉?方其天威之震疊也,喉院之恬然而不能覆逆者,堂疏請罪,已得其實,而惟彼諸承宣之相顧縮恧,莫肯先發。迨夫堂疏之到院,始乃數語掇拾,陸陸而止,是謂口與耳謀也,豈事君盡禮之謂也哉?臣等竊爲之慨然也。嗚呼,叔季以降,禮弊而野,野之失可勝原哉?殿下以兩儒臣之言,爲不諱之極論乎?臣等則尙恨其未也。若夫成殯之所,殿號依舊,梓室之入,端門是由,執事之稱,宗戚是仍,是皆野之失也。非禮之禮,而謂之義乎?儻殿下淵穆深思,亦必渙然乎臣等之言也。蓋臣等慺慺犬馬之愛,無過乎欲使殿下,一於禮而不苟,不失其尊親之實而已也。得爲而不爲,是失其所以親之也,不得爲而爲之,是失其所以尊之也。惟殿下勿以臣等愚妄僭率,而加之意焉,則實邦國之光,臣等之榮,天下萬世之儀則也。伏願聖明,亟寢兩儒臣行遣之命,俾伸公議幸甚。臣無任云云。
上在昌慶宮。停常參·經筵
愼宜學啓曰,大司憲宋穉圭,執義崔時淳,掌令李仁承·崔晉慶,持平沈能拭·趙萬協在外,監察茶時之意,敢啓。傳曰,知道。
傳于趙岐曰,昨夜坐直承旨洪起燮鏡城府投畀,李紀淵吉州牧投畀。
愼宜學啓曰,吏曹郞廳來言,承旨有闕,政事,取稟。傳曰,前望單子入之。
傳于愼宜學曰,承旨有闕之代,前望單子入之,待下批,牌招察任,如有違牌,勿爲呼望。
承旨前望單子入之李止淵·朴宗琦·任厚常·柳鼎養·李羲準·金蘭淳,落點。
愼宜學啓曰,右承旨任厚常,時在京畿楊州地,右副承旨柳鼎養,時在南陽地,竝斯速乘馹上來事,下諭,何如?傳曰,竝許遞,前望單子入之,待下批,牌招察任。
傳于愼宜學曰,有故承旨許遞,前望單子入之。
傳于愼宜學曰,都承旨·左承旨·左副承旨,竝許遞,前望單子入之,待下批,牌招察任。
愼宜學啓曰,吏曹郞廳來言,兵曹判書有闕,政事,取稟。傳曰,當日爲之。
又啓曰,都承旨·左承旨·右承旨·左副承旨·右副承旨未差,院中只有臣一人,吏兵批兼進之意,敢啓。傳曰,知道。
有政。吏批,判書金蓍根進,參判徐能輔病,參議李光憲式暇,同副承旨愼宜學進。以鄭晩錫爲兵曹判書,以元錫範爲信川郡守,洪羲翼爲義興縣監,厚州府使單李應植,陞邑事承傳。
兵批,判書未差,參判尹命烈入直進,參議李東煥未肅拜,參知尹致謙未肅拜,同副承旨愼宜學進。大護軍金魯應,護軍李龜雲·柳煥寅·李元興,副護軍金龍淳·柳暻·鄭來成·柳範休·李學道·尹範會·黃俊彦·李章英·李奎南·具興遠·禹德昌·金致性·陳儀行·李福祥,竝單付。
吏批,再政。以朴綺壽爲兼輔德,徐能輔爲同經筵,沈能岳爲同義禁,金履載爲同成均,曺始振爲景慕宮令,鄭晩錫爲軍器提調,兪星柱爲金化縣監。訓鍊都監提調單鄭晩錫,禁衛營提調單鄭晩錫,御營提調單鄭晩錫。
兵批,再政。護軍單李止淵·朴宗琦,副護軍單任厚常·李羲準·柳鼎養·李友秀。
傳于愼宜學曰,同副承旨罷職。
傳于愼宜學曰,護軍趙岐,承旨除授,牌招察任。
承旨前望單子入之,鄭漪落點。
行都承旨曺鳳振,行左承旨申緯,右承旨李鶴秀等聯名疏曰,伏以數日以來,飭敎屢下,辭旨截嚴,臣等固知我殿下哀慕無窮之情,實出靡不用極之意。苟使情禮兩盡,事面無損,則孰敢不奉承之不暇,而第此官制,係是國朝創有之例,此臣等所以不避嚴畏,歷日爭執,是豈可已而不已者哉?此際坐直之兩承宣,竝被竄逐之典,豈意大聖人過中之擧,轉輾層加至此之甚也?臣等相顧愕貽,繼之以憂歎也。若論方命之罪,則實非兩承宣之獨見,臣等亦皆相議停當,罪實同犯,義難獨逭,惶蹙之極,不容泯默,玆敢相率仰籲。伏乞聖明特下威罰,俾蒙同勘之恩,千萬幸甚。臣無任云云。
傳于趙岐曰,原疏還給,在院承旨,一竝罷職。
趙岐啓曰,新除授行兵曹判書鄭晩錫,卽爲牌招,傳授命召,何如?傳曰,允。
以慶尙監司狀啓密陽民家失火事,傳于趙岐曰,聞甚矜惻,元恤典外,別加顧助事,分付。
趙岐,以侍講院言啓曰,新除授輔德尹豐烈,時在京畿長湍地,書筵入番事緊,斯速乘馹上來事,下諭,何如?傳曰,允。
又以殯宮都監都提調意啓曰,魂宮園所,所用銀器皿,例自尙方,造成進排,而取考乙亥謄錄,則以內下件用之矣。今番則何以爲之?敢稟。傳曰,當內下,勿爲造成。
又以葬禮都監都提調意啓曰,本都監今日已爲始役,郞廳·監造官中一員,依例輪回直宿之意,敢啓。傳曰,知道。
又以葬禮都監都提調意啓曰,本都監別看役,副司果李最善差下,使之擧行,何如?傳曰,允。
吏曹口傳政事,漢城主薄林喆,掌樂主簿朴春壽相換。
又以葬禮都監都提調意啓曰,本都監郞廳漢城府主簿林喆,職是詞訟,令該曹閑司,口傳相換,以爲專意監董,何如?傳曰,允。
又以園所都監都提調意啓曰,本都監所用物種,參考各年前例,鐵炭則戶曹各軍門取用,石炭·磚石,不足鐵物,卜定於海西·江華。空石則戶曹各軍門·守禦廳·畿營取用,生葛則亦令畿營,分定各邑,進排擧行,何如?傳曰,允。
又以園所都監都提調意啓曰,今此園所,丁字閣·齋室·假齋室以下所入木物·運石·機械與各項假家匠募艾幕所入材木,極爲浩大,而取考各年謄錄,則或卜定於諸道,或取用於戶曹矣。今亦依此擧行,何如?傳曰,允,
又以禮曹言啓曰,宗廟薦新十一月令生靑魚,慶尙·咸鏡兩道磨鍊,慶尙道先已薦進,同月令生瓜魚,單道磨鍊。咸鏡道封進,限歲前薦進,而昨年則瓜魚過年未薦,靑魚亦不封來矣。在前魚鮮之未及捉得,狀請退封,多有已例,今番則雖緣未捉,有此稽滯之致,亦無退封狀聞,而薦獻莫重,不可無警。當該封進官,捧現告,從重推考,該道臣亦爲推考,薦新生瓜魚·生靑魚,卽速捉得封進事,分付,何如?傳曰,允。
又以戶曹言啓曰,昨年內貧寒宗室女婚扶助數,別單書入之意,敢啓。傳曰,知道。
又以備邊司言啓曰,定州牧使洪冕燮,在任身死矣。曾經承旨,返柩時擔軍,依法典題給之意,分付所經各道,何如?傳曰,允。
又以義禁府言啓曰,昨夜坐直承旨洪起燮鏡城府投畀,李紀淵吉州牧投畀事,命下矣。洪起燮咸鏡道鏡城府投畀,李紀淵吉州牧投畀,而以傳敎內辭意具罪目,依例發遣府書吏,押送于各其配所之意,敢啓。傳曰,知道。
又以義禁府言啓曰,卽接月令醫員高在暐手本,則時囚罪人姜世綸,素患疝積之症,在途觸寒,挾感闖發,就囚之後,一倍添劇,肚臍橫亘,氣息奄奄,目下症形,實有難保之慮云。罪人病勢如此,則一邊保放,一邊草記,曾有定式矣。姜世綸姑爲保放之意,敢啓。傳曰,知道。
又以左邊捕盜廳言啓曰,本廳兼從事官金厚淵,身病猝重,勢難察任,改差,何如?傳曰,允。
勸農綸音。王若曰,頒綸勸農,歲以爲常,爲長吏者果能實心對揚乎哉?抑或視以文具而止歟?洪惟我列朝,重民稼穡,厚本抑末,勸相賙恤,靡不用極,洋洋乎深仁厚澤,浹人肥髓,野無捐瘠之患,民有殷阜之樂。桑床翳野,鷄狗之聲,相聞而達乎四封,是皆我祖宗朝,重民食卽田功,休養生息之致也。肆予誕承丕基,憧憧一心,亦罔不在民,民非食何由以生,食非農何由可得?每念田野之間,襏襫成群,寒耕暑耘,沾體塗足之苦,惕然興懷,玉食靡甘,毋曰九重之深邃,奚異階前之咫尺?嗟,自近年來,極備爲災,飢饉荐臻,流離散四,十室九空,重以沴疾連年,民罹札瘥,孑遺殘氓,何以爲生?正如新經大病之人,眞元虛脫,形殻僅存,若不加以滋補,愼其興居,則澌敗日至,而其危必矣。昨年穡功,雖曰較前稍勝,而旱旣被損,水又告災,統計諸路,雖有淺深之別,而其最甚處,殆與己甲無異,斯可謂少康而弛心乎?病起疲民,使之緣南晦而服田力穡,亦予心之所憫憐,而仰事俯育,糊口延生之資,捨農功亦奚以哉?民生在勤,勤則不匱,見今春陽新敷,田作伊始,詩不云乎?庤乃錢鏄,奄觀銍艾。書曰,惰農自安,不暋作勞,越其罔有黍稷,此是勤與不勤之明驗也。或曰,民自食力,不得不劬農,無待乎董勸,此言似矣,而其實不然。夫以邱民之愚騃,憚於目前之勞,而乃無終歲之計者多矣。所以周官收夫里之布,漢制設力田之科,乃其勸勵興怠,曰惟長吏之責耳。在昔賢長吏,躬行阡陌,勸懇敎營,如裴淸·張儉長,何可勝數?矧今屢經大歉,田疇荒廢,在在皆然,甚或全坪陳棄,極目蒿萊,此由於人力之不給歟,征斂之無藝歟?借牛助糧而贍其力,寬賦薄斂而厚其生,使吾民不阽困苦而力有餘裕,則自當興事赴功,田野日闢而民與國俱足矣,可不勉哉?予在哀疚之中,而爲民之心,猶且耿耿,玆敷十行,播告之脩,咨爾方伯居留之臣,體予苦心,懋乃職事,布示民庶,申加惠恤,罔或以爲應文備例,而必使實效著焉。檢校待敎臣朴綺壽製進
兵曹判書金魯應疏曰,伏以邦運不幸,嘉順宮,奄違隆養,轉眄之傾,公除倐過,伏想我聖上哀慕之情,益復靡逮。當此小大驚皇之時,臣職忝陪衛,緣病瘝曠,庭候陪哭,一未趨參,情禮都缺,生不如死,臣於歲前中,控疾痛之呼,再蒙調理之暇,感激惶隕,不知攸措。非不欲盡力治療,拚死周旋,而其奈病不從心,症益濱危,甘自歸於孤恩慢命之科,臣情到此,良亦隘哉?夫六臘大政,本有期限,苟非朝家事故之迫不得已者,莫宜遷延踰越,貽弊民邑。臣雖愚迷,亦知此箇事體,如或有毫分可强之勢,豈敢爲一向祈免之計,而見今寒熱之証,發作無度。煩痞之候,時日以加,神識則昏瞀不省,若墮煙霧,肢體則委棄莫收,如被膠粘,醫技已窮,符到惟俟,似此貌樣,已不可責之以生人之事,矧自量度,顧何議到於政注之任哉?以公則苟簡莫甚,以私則悚蹙冞切,實無以徒恃恩寵,虛徐度日,倘聖上俯燭之及此,則其所矜諒而變通,想不待臣言之畢矣。玆敢倩人構草,悉陳實狀。伏乞天地父母,特垂愍恤,卽解臣所帶本兵之任,俾大政無更延拕,殘喘得以調息,不勝大願。臣無任云云。答曰,省疏具悉。實病如此,本職許遞。
行左承旨朴宗琦疏曰,伏以嘉順宮,公除奄過,伏惟聖慕,益復如新,區區下情,實不勝憂慮之至。臣於此際,伏蒙承宣除旨,此時邇列,豈敢言私?而臣之八耋老母,自經客秋,輪行毒沴之後,榮衛積脫,氣息凜綴,奄奄有朝夕之慮矣。近因日候之不適,重添寒感,諸症闖肆,一倍危劇,目下所見,萬無頃刻離捨之望,彈束趨簉,其勢末由,召牌踵至,呼望路阻,情窮勢隘,罔知攸措。玆不得不冒死陳籲於孝理之下。伏乞天地父母,俯賜矜憐,特許遞改,俾遂救護之至情,仍治臣瀆撓之罪,以昭法紀焉。臣無任云云。答曰,省疏具悉。卿其勿辭救護。
大司諫李德鉉,正言魚在濂聯名箚曰,伏以嘉順宮,服成有日,歲律且新。伏惟聖心哀毁,益復靡極。仍伏念王家之事,嚴於別嫌,故情有所不任,人主之德,愼於守經,故禮有所常行。今此兩儒臣投畀之命,未敢知殿下,何爲而有此過中之擧也?今番喪禮,係是創例,參情揆禮,裁制易差,以我殿下出天之情,報本之誠,固未有其極,而輕重隆殺之際,於嫌則當別,以經則當守,此豈不以禮有所常行,故情有所不任者哉?儒臣疏本,臣等雖未見之,然蓋聞以別嫌之義,發此守經之論,以我殿下之明聖,固當開示明諭,反覆參究,求其所以合於禮而已。何可遽加摧折,仰累來諫之聖德乎?大臣·三司,連章仰籲於哀疚之中者,豈爲此兩儒臣地哉?誠以匡救之義,欲忠於我殿下耳。伏願聖明,亟加三思,還收兩儒臣處分,以光轉圜之德焉。取進止。答曰,省箚具悉。
應敎金道喜,副應敎林東鎭,校理金鼎均,副校理趙寅永,修撰李彦淳等聯名疏曰,伏以日昨臣等,目見非常之過擧,聯陳無隱之微忱,臣等鹵莽,固無足見重於君父而其職儒臣也,其言輿論也。不意拙訥之辭,轉觸激惱,聲氣之發,太近嫚罵,旣不能少補於邦禮,適足以益著於衮闕,臣等之罪,死有餘責,而殿下獨不念可殺不可辱之義乎?臣等相顧抑塞,背汗顔靦,更不敢自居以經幄論思之任,含默縮伏,靡所自容。迺者大僚之箚,默契聖衷,前批句語,特命收還,大聖人轉圜之機,誠不勝欽仰,而臣等疏論之未蒙採納自如也。臣等未暇以收批爲幸,而秪增其悶鬱耳。彼兩儒臣之疏,夫豈可已而不已者哉?朝廷者,祖宗之朝廷也,典章者,祖宗之典章也。百世在前,千世在後,情雖無窮,禮則有限,向微兩臣守經之論,則今日北面謂有人乎?自初臣等,亦旣有參聞者,特兩臣之在直,未附臣等之名,苟可罪也。何獨使兩臣,投之絶塞,而縻臣等於不足比數之地耶?寧加臣等以嶺海鈇鉞之嚴,俾免倖逭之恥,亦殿下賜也。承宣之一時竝遞,又何爲也?其必有萬無以承奉之端,而威罰以敺之也。若此不已,則古聖人別嫌明微之訓,將何地可講耶?當此聖心哀遑之時,更事瀆擾,極知悚惶,而誠以一日在職,不得請則不可止也。伏願聖上,深思遠覽,亟寢前後處分,仍從兩儒臣之請,以存大防,以伸公議,千萬幸甚。臣無任云云。答曰,省疏具悉。
副修撰林顔喆疏曰,伏以臣於近者諸臣處分,竊不勝憂愛之忱,彼諸臣之疏,原本多有未下者,臣未詳其遣辭之何如,而雖有不槪於聖心者,要其歸則卽是守經之論,而欲其納君於無過之意,豈有他哉?旣知其無他情,則所言雖或失當,在聖上翕受包荒之度,固宜敷示之,誨諭之,可從則從之,不可從則明其不得已之由,而今反不然,輒盛氣以臨之。以啓以疏,不問彼此,直加以譴罰,朝謫一人,暮竄一人,若此不已,則將至朝著之空虛,此何擧措,此何爻象?大非群下平日所仰望於殿下者也。臣雖愚昧,誠忱熲熲,繞壁彷徨,憂歎益切,玉署除旨,忽下於此際,情踪難安,無以蠢動,玆敢冒進文字,粗效匡救之忱。伏乞聖明,克恢轉圜之量,特垂反汗之音,千萬至祝。仍伏念,臣之向來所坐,罪犯祀典,宜其重勘,而聖恩天大,薄竄湖右,曾未幾何,旋蒙恩宥。歸伏私次,飮啄自在,於分已滿足矣,何敢妄恃寵靈,自同無故,揚揚廁跡於論思之列乎?伏乞聖慈,俯諒微懇,亟削臣所帶職名,以肅朝綱,以安私分焉。臣無任云云。省疏具悉。
上在昌慶宮。停常參·經筵。
藥房提調朴崙壽,行左承旨趙岐啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。
中宮殿·世子宮·世子嬪宮口傳問安。答曰,知道。
沈能岳啓曰,大司憲宋穉圭,執義崔時淳,掌令李仁承·崔晉慶,持平沈能拭,趙萬協在外,監察茶時之意,敢啓。傳曰,知道。
備忘記,慶尙右兵使李亨謙,永宗僉使趙台錫下直,各長弓一張,長箭一部,片箭一部,筒兒一箇賜給。
傳于趙岐曰,前楊州牧使趙岐,解由勿拘。
趙岐啓曰,工曹參判洪羲俊,右尹沈能岳,行大司成權丕應除拜後過三日,不爲出肅,竝依定式推考警責,仍卽牌招察任,何如?傳曰,允。
又啓曰,三品官之無得過三日,循例請牌,曾有定式矣。兵曹參議李東煥,參知尹致謙除拜後過三日,不爲出肅,事體所在,誠極未安,竝從重推考,仍卽牌招察任,何如?傳曰,允。
又啓曰,吏曹郞廳來言,承旨有闕,政事,取稟。傳曰,前望單子入之。
傳于趙岐曰,享官兼帶承旨許遞,前望單子入之。
承旨前望單子入之,李光文·徐鼎輔·沈能岳·朴基宏·申綽,落點。
趙岐啓曰,新除授行都承旨李光文資是嘉善,行左承旨趙岐乃是嘉義,座次有違格例,何以爲之?敢稟。傳曰,都承旨許遞,前望單子入之。新除授承旨徐鼎輔卽爲牌招,如有違牌,勿爲呼望。
又啓曰,新除授右副承旨朴基宏,同副承旨申綽,竝卽牌招,何如?傳曰,允。如有違牌,勿爲呼望。
又啓曰,同副承旨申綽,時在廣州地,斯速棄馹上來事,何如?傳曰,許遞,前望單子入之。
承旨前望單子入之,趙鐘永·具康落點。
趙岐啓曰,行兵曹判書鄭晩錫牌不進推考傳旨今方捧入,而命召傳授,一時爲急,如是違牌,事甚未安,更爲牌招,何如?傳曰,允。
又啓曰,行兵曹判書鄭晩錫牌不進推考傳旨今方捧入,而命召傳授,一時爲急,如是違牌,事甚未安,更爲牌招,何如?傳曰,允。
又啓曰,行兵曹判書鄭晩錫再牌不進推考傳旨今方捧入,而命召傳授,一時爲急,連事違牌,不卽承膺,事體所在,極爲未安。所當更請牌招,而係是一日三牌,何以爲之?敢稟。傳曰,更爲牌招。
注書鄭德和病,代以許晟爲假注書。
許晟有頉,代以尹奎培爲假注書。
以兵曹參議李東煥牌不進罷職傳旨,傳于趙岐曰,只推。
吏曹,殯宮享官洪顯周·朴周壽·朴宗喜·朴岐壽,竝單付。
徽慶園參奉二單沈興鎭·洪定周,忠義單申命康。
趙岐以殯宮都監都提調意啓曰,魂宮所用銀器皿,旣承內下之命矣。至於鍮鑄祭器,依乙亥年例,園所祭器鑄成時一體擧行之意,分付葬禮都監,何如?傳曰,允。
又以宣惠廳言啓曰,昨年穡事,比再昨年稍勝,而至於湖南·京畿,災結夥多,營官需八分一,各樣價四分一,依近例仍爲減分,其餘諸道,自今年解分磨鍊之意,敢啓。傳曰,知道。
又以軍器寺都提調意啓曰,本寺乃是軍物所藏之衙門矣。昨年十二月分,使喚趙昌順爲名漢,軍物中長片箭,拔鏃偸賣,現捉於右捕廳,詳査委折,則自庫中出穴,流伊偸賣者,爲一千八百四十四部之多。常時不善禁察之當該員役,移法司照律定配,當該不能禁飭之郞廳,爲先汰去,其罪狀,令該府拿問處之,何如?傳曰,允。
又以訓鍊都監言啓曰,本局別將具絳,身病甚重,勢難察任,改差,何如?傳曰,允。
又以禁衛營言啓曰,本營千摠鄭益行,時帶宣傳官,職務相妨,改差,何如?傳曰,允。
應敎金道喜,副應敎林東鎭,校理金鼎均,副校理趙寅永,修撰李彦淳等聯名疏曰,伏以今日擧措,可乎否乎?昨日竄兩儒臣,明日竄三憲臣,而承宣之臣之竄者幾人,遞罷者又幾人,言或發口,罰不旋踵,朝野爲之悸慄,臺閣幾乎空虛,若臣等之屢蒙責敎,有不足自恤也。彼諸臣者竝具彝性,北面我殿下,則豈或忽於殿下報本之誠,又豈或忽於嘉順宮終事之地而然哉?誠以聖人之禮防,不可以不嚴,列朝之憲章,不可以不遵,故不得無諸臣之爭執,而要其歸,則守經也愼終也納無過也。奈之何一轉再轉,漸加層激,雷霆震於白日,風波蕩於平地,是豈平日仰望於聖明者哉?夫喪貴乎禮,禮貴乎順人情,則違乎先王之典,咈乎擧國之論而後,始可以無憾於必誠必愼者未之有也。苟使諸臣者,怵畏禍福,專事奉承,或踰有限之儀文,以副靡極之聖心,則固無此萬萬過中之擧,而嫌微莫別,隆殺無分,貽譏千載,謂今,何如?此不足加隆於尊奉之道也明矣。且殿下以千乘之威,摧折三司,必使之捲舌而不敢言,猶不能遏其大同之公議,則又以四字例批,不置可不可於其間,不幾近於訑訑之拒人乎?臣等死罪,竊恐諫諍之路,自此而絶,國之爲國,未可知也。臣等進無以亟回天聽,退未能均被王章,內省慙恧,生不如死,而猶且屢瀆而不知止者,邦禮之未正,君德之有闕,職所當言耳。伏願殿下,穆然深思,特賜採納,俾情禮輕重,兩得其宜,千萬幸甚。臣無任云云。答曰,省疏具悉。使予欲何言乎?
上在昌慶宮。停常參·經筵。
自辰時至人定,灑雨下雨,測雨器水深一寸二分。
趙岐啓曰,大司憲宋穉圭,執義崔時淳,掌令李仁承·崔晉慶,持平沈能栻·趙萬協在外,監察茶時之意,敢啓。傳曰,知道。
又啓曰,行右承旨徐鼎輔,今日不爲仕進,卽爲牌招,何如?傳曰,允。
又啓曰,備邊司郞廳來言,今日賓廳日次,而大臣俱有身病,不得來會云矣,敢啓。傳曰,知道。
傳于趙岐曰,不爲仕進承旨許遞,前望單子入之。
承旨前望單子入之,曺鳳振·朴齊聞落點。
趙岐啓曰,假注書尹奎培,時無職名,令該曹,依例付軍職,冠帶常仕,何如?傳曰,允。
兵曹口傳政事,副護軍單李鶴秀。
兵曹口傳政事,副護軍單朴綺壽。
兵曹口傳政事,副護軍單鄭漪。
趙岐啓曰,行兵曹判書鄭晩錫三牌不進推考傳旨,今方捧入,而命召傳授,一時爲急,連事違召,不卽承膺,事體道理,俱極未安。所當更請牌招,而係是一日四牌,何以爲之?敢稟。傳曰,更爲牌招。
傳于趙岐曰,兵判疏批已下,卽爲牌招。
傳于趙岐曰,事已妥帖,前後承旨處分,一竝分揀。
趙岐,以義禁府言啓曰,事已妥帖,前後承旨處分,一竝分揀事,命下矣。鍾城府定配罪人愼宜學,鏡城府投畀罪人洪起燮,吉州牧投畀罪人李紀淵,卽使府書吏,已爲押送,而計其日子,則未及到配,竝分揀放送事,所到處知委,何如?傳曰,允。
趙岐啓曰,卽者義禁府都事來言,江原道放未放,當爲回啓,而判義禁鄭晩錫有身病,次堂例不得擧行云。判義禁鄭晩錫,卽爲牌招,何如?傳曰,允。
傳于趙岐曰,發遣吏郞,諸執事淸齋與否,摘奸以來。
吏曹,殯宮梓室上面上字書寫官洪顯周,預差朴周壽竝單付。
具康,以葬禮都監都提調意啓曰,魂宮所用鍮鑄祭器,依乙亥年例,園所祭器鑄成時,自葬禮都監,一體擧行事,命下矣。依下敎,魂宮祭器與園所祭器,同爲鑄成之意,敢啓。傳曰,知道。
又以葬禮都監都提調意啓曰,取考各年謄錄,則輪臺板及小方牀所用,以長生殿所在黃腸退板二立取用矣。今亦依前例取用,何如?傳曰,允。
又以禮曹言啓曰,謹稽謄錄,乙亥襄禮時,臣曹草記內喪禮補編進香條,小內喪則只有議政府·宗親府·忠勳府,而無儀賓府·敦寧府·諸道觀察使·留守之文,惠慶宮常時旣有進箋之禮,則到今進香,似合事宜,而莫重典禮,不敢磨鍊,議于大臣稟處事蒙允。諸大臣獻議中,進箋·進香,哀慶雖異,其義則一也,京外進香,竝令許行,恐爲合宜云。依大臣議施行事批下,京外進香,竝爲設行矣。嘉順宮常時有進箋之禮,而今此葬禮時,京外進香,考稽補編,係是創禮,臣曹不敢擅便磨鍊,議于時·原任大臣,稟處,何如?傳曰,允。
趙岐,以刑曹言啓曰,軍器寺啓辭內,本寺乃是軍物所藏之衙門矣。昨年十二月分,使喚趙昌順爲名漢,軍物中長·片箭發鏃偸賣,現捉於右邊捕盜廳,詳査委折,則自庫中出冗,流伊偸賣者,爲一千八百四十四部之多,常時不善禁察之當該員役,移法司照律定配,當該不能禁飭之郞廳,爲先汰去,其罪狀,令該府拿問處之,何如?傳曰允事,命下矣。謹按律文,則大明律監守自盜倉庫錢糧條有曰,主守自盜倉庫錢糧等物者,二十五貫,杖一百流三千里,倉庫不覺被盜條有曰,守把之人不搜檢,以致盜物出倉庫而不覺者,減盜罪二等,杖九十,徒二年半。當該書員李運應·尹龍賢,庫子趙再玉等,依此律,各決枚九十後,運應黃海道黃州牧,龍賢江原道平康縣,再玉公淸道靑山縣,竝徒二年半,定配所,卽爲押送之意,敢啓。傳曰,知道。
兵曹判書鄭晩錫疏曰,伏以,日月迅駛,嘉順宮公除已過,仰惟聖心,益切哀慕,天和恐欠保嗇,區區下情,不勝焦慮之至。仍伏念,臣年紀衰邁,疾病沈淹,委貼床笫,鬼與爲隣,所縻金吾之任,雖不甚煩劇,而亦無陳就之望,冒控衷懇,未蒙體諒,方切悶隘。病中添病,不意本兵之命,又下於千萬夢想之外,始焉惝怳,繼以悸恐,益不知所以自措也。夫本兵,國之重任也,摠管五營之甲兵,銓注一代之韎韋,苟非全才達識望實俱隆者,莫宜居之。若臣之疎闇狷滯,百無一能者,不啻若僬僥之强千勻,駑之駕九折,其顚踣臭載,理必無幸矣。是故臣之年前僥冒也,瘡疣百出,誚責四至,以之玷名器而累聖簡,至今追惟,汗背騂顔。雖使臣筋力精神,無所減於前日,決不敢重叨蔑效之地,厚招喪廉之譏,況今經歷數三年所,賤疾日益朽,宿病日益痼,較嚮時不知其落下幾層,耳目昏憒,志慮迷錯,重之以支體麻痺,行步蹇澁,將何以管機務備陪衛,而辨別材器句校庫儲乎?今若委以宿趼,晏然出膺,則臣之大小狼狽,固不足恤,而其於國事之憤誤物議之嗤點,何哉?又況大政過期,貽弊滋多,固不可曠日稽遲,而今臣之病,亦難時日內蠢動,召牌屢臨,徒犯違傲,尤豈不萬萬悚悶哉?才旣不堪,病又難强,參前倚衡,義在必禠,玆敢被瀝心肝,冒瀆崇嚴。伏乞聖慈,俯賜鑑諒,亟遞臣本兵·金吾之任,無曠重任,仍治臣瀆擾之罪,以肅朝綱,千萬大願。臣無任云云。答曰,省疏具悉。卿其勿辭,卽爲肅命。
應敎金道喜,副應敎林東鎭,校理金鼎均,副校理趙寅永,修撰李彦淳等疏曰,伏以,臣等之疏,至再至三,誠淺辭拙,天聽愈邈,臣等方聚首抑鬱,不知所以自措。卽又伏見徽慶園官望單改下者,臣等益不勝愕然之至。以殿下哀遑慟迫之衷,凡於終事之方,每思靡不用極,而獨不念別嫌之義,爲尤重哉?今此園官,的有諸園所可據之例,雖欲加一等而不得也,蓋陵園事體,逈然不同,固自有我國家金石之典,而百世所當遵者。若以園官而同陵官之號,則官制變通,雖似微細,稱號隆殺,實關儀節,上無以守先王之成憲,下無以塞四方之正論,而反有傷於我殿下報本之誠而已。此銀臺諸臣之流竄遞罷者,寧被方命之罰,而不敢爲奉承計也。傳曰,名不正則言不順,詩云,不愆不忘,率由舊章。伏願殿下,亟寢成命,以存莫嚴之禮,以光愼終之聖德,千萬幸甚。臣無任云云。答曰,省疏具悉。予雖否德,豈敢越制於莫大之事?爾等非別人,卽庚申後朝廷之人也。爾等試思之。常時動駕之時,惟繖蓋物色之外,雲劍·摠管·承史·閣臣,皆備儀節而陪行,此非朝廷之所共奉行者乎?今此園官之稱參奉,有何重於雲劍·承史之稱,而紛紛如此乎?予不過像生之義而已,非敢越制也。予不欲索言,爾等自思也。
淸風府使尹濟弘疏曰,伏以,數十年罪蟄之蹤,特蒙我殿下天地父母之恩,曲費洪造,回坑坎而爲袵席,鬼而人而死而生,恩敍之降,外臺之除,曾未周歲,復叨分憂之命,榮光聳人,闔門感泣。臣雖至愚蔑識,無所短長,曷敢不殫誠於芻牧之任,竭力於補苴之責,以效萬一涓埃之報哉?第臣所守之邑,凋殘忒甚,衆瘼太痼,前後爲倅者,孰不思所以着手矯捄,而因循歲月,漸至殘破。向來繡衣之行,勤於周咨,至令論報,復命之日,必有轉達之擧,窮蔀癃殘,手額以待,仄聽屢月,未聞指揮,民情轉益遑急,如在水火之中。謂臣以曾忝侍從之末,庶有籲天之階,噞喁號呼,咸願將此冤鬱之狀,一陳黈纊之下,而臣之情跡,與人自別,欲言則有所不敢,不言則有所不忍,由是壅悶,寢食不遑,中夜憂歎,囁嚅度日,周年于玆矣。前月中,得伏見外邑所傳朝紙,則不意轟燁之災,乃在收藏之月,聖心震惕,減膳求言,猗歟,盛哉。國事民憂,苟有可言者,眞所謂千載一時。夫天之視聽,實自我民,民生安樂於下,天心悅豫於上,故帝王盛節,莫善於詢蕘,敬天弭災,莫先於救民,救民之術,又不在他,惟在於誠心矯弊,而民弊之痼,惟本邑最甚矣。幸逢可言之機會,而臣若拘於私義,終於泯默,則不惟負一邑顒望如渴之情,實負我聖上愛民如傷之德,玆敢不顧猥越之誅,就其百弊已痼之中,枚擧最切急至冤苦者,三弊兩瘼,條列冒陳,少效執藝之義,惟殿下少垂矜察焉。臣於昨冬赴任之日,竊見邑里街巷,閴無一人,或有鶉衣鵠形,偶然相値,則睨而不顧,略無迎接之意,疾首無言,徒有愁慘之色。殘戶不滿四十,而頹垣敗屋,間多空墟,鷄犬無聲,煙火不起。至於鈴下吏卒,幾皆走出遠里,糊口四方,春夏當京各司常供,至冬不納,營閫督責,簿書山積,而姦吏恬然呑食,窮民間多頑拒,甚至淸風上納有名於京鄕,而視若常例,少不動念。若其公廨,則滲漏朽傷,東傾西歪,校宮頹圮,殆哉岌嶪,倉庫破落,椽棟各立,其外如此,其中可知,所謂武庫·烽臺之壓倒,廊廂·門宇之殘毁,纔經大潦,勢所固然。最是官屬,全無衣食之資,峽穡頻逢大無之歲,邑村俱竭,都無生意,風俗日以冥頑,人心日以散亂,吏無畏法奉令之習,民無親上死長之意,盻盻終歲,救死不贍,遂至於莫可收拾之境。新到初見,已極心寒,而徐究其弊源之所由來則有之。其一曰,還穀之弊也。本邑會付各穀爲一萬七百石,而時存都錄有可據者,不過五千七百石零。大抵己巳大無以後,連値歉歲,反作虛勘,積有年所,辛未未捧二千二百六十石零,乙亥未捧一千八百七十石零。其時前道臣以爲,積年舊逋,實難一時督捧,每於備局勘簿,以仍未捧懸錄,苟爲彌縫,稍幸目前之少紓矣。今道臣莅任以後以爲,還穀法意至重,仍未捧勘簿,極爲未安,就其中己卯·庚辰未捧條八百五十石,則限五年排捧,辛未·乙亥未捧條四千一百石零,則不入排捧,與當年新還,一例督捧,畢竟未捧,則狀聞論勘,自辛巳爲始,便成年例,每一經勘,民邑受弊。守令之逐年囹圄,雖不足恤,哀此殘氓,眞是雪上加霜,豈不欲痛加査櫛,準捧拔本,而近在己卯者,尙多流亡,兼以昨今年無前沴氣,鬼錄太半,排捧之數,尙患難捧,況遠在辛未·乙亥者?若不爲四方之流丐,幾盡爲塡壑之餓殍,其姓名居住,搜訪無所,隣族俱空,無憑可考。向來繡啓中,所謂三千餘石,年條旣久,流沒居多,按名指徵,實無其路,閭里之繹騷,邑倅之每年請勘,誠爲難支之痼者,此其實狀也。且絶峽農功,山高水冷,始云稍實,終未免歉,當年收食,尙難收殺,奚暇念及於姓名不知之過一紀逋穀乎?然則逐年論勘,法固當矣,而流者無復還之期,死者無更生之望,則其於徵逋之政,萬萬無絲毫之補矣。假使爲守令者,執法逞威,勒捧於不當捧之面里,則荷擔仄足者,其將鳥獸散矣,苟失其民,糴焉奚益?臣竊伏聞,先朝嶺·湖數邑之凋弊如本邑者,特以近臣遣補,仍許疏陳弊端,凡其流亡絶戶之逋還年久者,盡行蠲減,軍丁之戶小額繁者,量宜分播,至于今邑樣復古,歌唫遺澤矣。惟我聖上,繼述我寧考盛德至意,凡係民生疾苦,勿論巨細,道啓廟稟,亟許聽施。畿甸祗殘之邑,多蒙釐革之典,宿弊頓祛,新頌洋溢,則顧今八域之內,皆殿下赤子,仁愛閔覆之天,必不以遐邇有間,而第伏念,糶糴之法,所關至重,除非自朝家特下處分,有非在下者所可闊狹,故一境士民,莫不聚首咨嗟,方伯隣守,爲之袖手悶歎而已,則惟此溝壑無告之冤,塗炭切急之情,其將永無蘇捄之望耶?嗚呼,勿論官屬與村民,大饑之餘,厥或生存,而一縷未泯者,自其辛未以後未捧條,若得竝許排捧,則猶可以日加鞭督,塵聚刹合,而至如流乞死亡永無形跡者,將於何指徵乎?伏願殿下,亟命廟堂,視若草創之邑,另加更張之方,可以措劃者措劃,可以區處者區處,皇皇汲汲如救焚,而拯溺然後,弊弊將散之民,庶不至於一朝流離之患矣。其二曰,軍政之弊也。本邑戶摠爲二千六百戶,而除出簪纓與土班·官隷·諸將官·束伍·烽軍及寡女殘獨戶·校院生免役,則實應役不過爲五百餘戶,而納番之額,恰爲一千五百名,故苟有子若孫者,一室之內,或應三四五六役,其餘疊徵黃白,雖卽頉下,塡代絶難,每一捧疤,又復疊定。近因朝令,所謂稧房,纔已革罷,雖得若干査充,殆同九牛一毛,不足爲沾渴,而泝考軍案,則本邑在昔盛時,隣近弊邑之移來軍保,爲五十四名矣。見今本邑凋敗,積弊之漸痼而繁冗若蝟毛,殘戶之散亡而荒疎如曉星,一道之內,最爲殘疲,自來元定之額,尙不得充數,則奚暇替當隣邑之役,不顧到骨之冤乎?因此觀之,弊邑軍額之移送他邑,自是已例,可推而知,若得依例推移,拈出移來之額,還送于已蘇之各該邑,其外元定額中,如兵曹騎步兵七百餘名,禁·御保一百七十名,訓局砲保九十餘名,禁·御納米軍與正軍竝資保二百七十餘名,各色保一百五十餘名,就其中勿論某名色,雖若干額,量宜播送於生齒繁殖之邑,則亦足爲萬一分紓力之方,庶可慰三役疊徵之冤。伏願殿下,亟命廟堂,卽速裒益,趁此殘民逃散之前,則衆心可以收拾,邑治可以全保矣。其三曰,納稅之弊也。本邑處在深峽,田多畓小,或依山而瘠确,或沿江而汚下,大水一過,急濤盪嚙,沙礫茫然,陳棄虛結,年年滋漫,作夫時不均之弊,納稅時難捧之患,視他邑倍甚,而至以漕運之難言之,高江急峽,絶無穩流,春旱則灘淺石齒,夏潦則波驚浪擊,船行之際,種種臭載,捧稅則雖在春間,江漲則輒至七月,賃船坐待,裝載節晩,上納之許久愆期,已極惶蹙,而穀物之腐傷耗縮,尤豈不悶隘乎?大抵內四郡地形,皆在山峽之間,船路民情,毫無異同,而永春·丹陽,則稅米太與大同木·各軍布,曾因倅臣之疏·道伯之啓,已許純錢代納,船運及時,民邑俱便,惟此本邑,獨未免向隅,則安得無抑鬱之歎乎?伏願殿下,亟令廟堂,稟旨發關,一依二郡之例,均被一視之澤,則初非創起難行之事,實爲擧一反三之政矣。因此而又有兩瘼之不得不矯捄者,禁·御兩局保軍納米之瘼及掌樂院奴·樂工納豆之瘼也。峽邑大米,自來極貴,蔀屋無擔石之儲,山市絶貿遷之路,況其徵番,每在窮春,故價直騰踊,厥或有父子兄弟,俱應四五軍保,則一家所出,多者幾三十金,少不下數十金,賣犢賣屋,停輟耕播,遠貿於大嶺以南,擔負踰嶺,頓頓顚踣,裝船之日,尙患不及,推捉相屬,鞭朴狼藉,切骨之瘼,莫甚於此。且所謂樂工奴名色,不知創自何時,而當初抄上者五名,避苦防番,還歸故土,身旣作故,不知幾許年,而其名則尙係梨園案中,每一名下,防納貢豆爲四石,五名之納,合爲二十石,而添捧又爲十七石,每與稅大同,一時裝載,六七月之際,豆價極高,竝雜費合爲三百餘金,徵族徵廳,作爲流來逋藪。目下使役者不過三名,而率皆蕩産求乞,寧願無吪,邑無官奴,猶屬餘事,民村受弊,有不忍視者。夫無其人而有其貢,無異乎白骨徵布,自今以後,拔去貢案,永爲蠲免,則固大幸矣。脫不得已,竝與保米,一依田稅例,許以代錢,則其爲政甚簡,其爲惠甚厚。伏願殿下,亟令廟堂,議于該營將臣·該院提擧,趁卽變通,永久遵行,則匹夫匹婦,咸得息肩,將見蹈舞於時雍之化,傳所云諴小民,實爲祈天永命之本矣。此臣所以以此三者,爲最切之急務,而其所施措蘇瘼之策,特殿下一轉移間事耳。竊嘗聞本邑,在昔肅廟朝,以明聖聖母塗莘之鄕,特陞爲都護府,爲其所重,尤別於他邑,則以殿下遹追之孝思,亦豈無惕然興懷,濟活阽危民命,克扶保此邑耶?伏願聖明洞察三弊兩瘼之最痼,一邑群情之最急,亟賜睿斷,夬施惠澤,則國家幸甚,民事幸甚。臣無任云云。省疏具悉。邑弊之至此,聞甚悶然。卽令廟堂,從長稟處,可蕩減者蕩減,可變通者變通,期有刮目之效。爾以起癈疎逖之人,條陳民瘼如此,予庸嘉之。
上在昌慶宮。停常參·經筵。
自人定至初六日開東,灑雨下雨,測雨器水深三分。
趙岐啓曰,大司憲宋穉圭,執義崔時淳,掌令李仁承·崔晉慶,持平沈能栻·趙萬協在外,監察茶時之意,敢啓。傳曰,知道。
又啓曰,行右承旨沈能岳,左副承旨朴基宏,今日不爲仕進,竝卽牌招,何如?傳曰,允。
傳于趙岐曰,傳香承旨,馳詣受香諸處,奉審摘奸以來。
趙岐啓曰,新除授同副承旨朴齊聞,時在京畿積城地,斯速乘馹上來事,下諭,何如?傳曰,許遞,前望單子入之。
承旨前望單子入之,洪羲俊落點。
趙岐啓曰,新除授行右承旨洪羲俊,卽爲牌招,何如?傳曰,允。
又啓曰,行兵曹判書鄭晩錫牌不進推考傳旨,今方捧入,而命召傳授,一時爲急,如是違牌,事甚未安,更爲牌招,何如?傳曰,允。
又啓曰,開坐事,命下矣。判義禁鄭晩錫,更爲牌招,以爲開坐之地,何如?傳曰,允。
又啓曰,行兵曹判書鄭晩錫牌不進推考傳旨,今方捧入,而命召傳授,一時爲急,連事違牌,無意承膺,事體道理,萬萬未安,更爲牌招,何如?傳曰,允。
又啓曰,判義禁鄭晩錫牌不進推考傳旨,今方捧入,而開坐命下,已至經宿,如是違牌,事甚未安,更爲牌招,何如?傳曰,允。
以右副承旨朴基宏牌不進罷職傳旨,傳于趙岐曰,只推。
趙岐啓曰,行都承旨曺鳳振,不爲仕進,行右承旨洪羲俊,行左副承旨沈能岳,右副承旨朴基宏牌不進,同副承旨具康式暇,院中只有臣一人,伴直無人,右副承旨朴基宏,旣有只推之命,更爲牌招,何如?傳曰,允。
兵曹,以趙華錫爲禁軍別將。
趙岐,以吏曹言啓曰,今此漢江祭典祀官兼大祝軍資監正李祖馨,初不齋宿,以致摘奸之執頉,萬萬駭然,其罪狀,令該府拿問處之,其代,改付標以入之意,敢啓。傳曰,知道。
又以葬禮都監都提調意啓曰,魂宮所用祭器·園所所用祭器鑄成吉日,令日官朴周煥推擇,則今正月十二日午時爲吉云。以此日時,始役之意,敢啓。傳曰,知道。
又以園所都監提調意啓曰,金郊察訪申熙,自任所上來,相地官差下,使之擧行,何如?傳曰,允。
義禁府啓目,別工作郞廳金在達原情云云。傳旨內辭緣,泛稱遲晩,刑推得情,何如?判付啓。除刑推議處爲良如敎。
又啓目,軍器主簿徐宗柱·黃潤九等原情云云。傳旨內辭緣,泛稱遲晩,徐宗柱段,所當請刑是白乎矣,年過七十,法不當請刑議處爲白乎旀,黃潤九段,刑推得情,何如?判付啓,除刑推議處爲良如敎。
上在昌慶宮。停常參·經筵。
趙岐啓曰,大司憲宋穉圭,執義崔時淳,掌令李仁承·崔晉慶,持平沈能栻·趙萬協在外,監察茶時之意,敢啓。傳曰,知道。
又啓曰,來十一日朝參日次,而元陵忌辰祭齋戒相値,頉稟之意,敢啓。傳曰,知道。
曺鳳振啓曰,來十一日輪對日次,而元陵忌辰祭齋戒相値,頉稟之意,敢啓。傳曰,知道。
又啓曰,來十一日專經文臣殿講日次,而元陵忌辰祭齋戒相値,頉稟之意,敢啓。傳曰,知道。
備忘記,厚州府使李應植下直,長弓一張,長箭一部,片箭一部,筒兒一箇賜給。
曺鳳振啓曰,行右承旨洪羲俊,行左副承旨沈能岳,今日不爲仕進,竝卽牌招,何如?傳曰,竝許遞,前望單子入之。
承旨前望單子入之,朴宗琦·李鍾運,落點。
曺鳳振啓曰,新除授行右承旨朴宗琦,同副承旨李鍾運,竝卽牌招,何如?傳曰,允。
以右副承旨朴基宏再牌不進罷職傳旨,傳于曺鳳振曰,只推。
以同副承旨李鍾運牌不進罷職傳旨,傳于曺鳳振曰,只推。
曺鳳振啓曰,卽者吏曹郞廳來言,金化縣監兪星柱,諫院則雖已署經,憲府,則大司憲宋穉圭,執義崔時淳,掌令李仁承·崔晉慶,持平沈能栻·趙萬協在外不得署經云,何以爲之?敢稟。傳曰,一司除署經。
又啓曰,玉堂上下番俱空,事甚未安,副校理宋應圭,修撰尹心圭在外,應敎金道喜,副應敎林東鎭,校理金鼎均,副校理趙寅永,修撰李彦淳,副修撰林顔喆,竝卽牌招推移入直,何如?傳曰,允。
又以禮曹言啓曰,卽接山陵參奉所報,則今初五日之雨,丁字閣北神門道里上椽間,處處滲漏,神御床褥席,多爲沾濕,上下鋪陳,亦爲沾濕,後面椽間仰土,一處剝落,後簷東西邊,處處雨漏云矣。莫重丁字閣殿內,有此雨漏,神御床褥席沾濕之患,極爲驚悚。告由擇日修改之節,不容少緩,而見今日候,尙此寒凍,姑俟解土,卽爲擇日擧行,何如?傳曰,允。
又以成均館同知館事·行大司成意啓曰,今正月初七日,儒生上旬輪次,當爲設行,而大提學未差,限內不得爲之之意,敢啓。傳曰,知道。
又以園所都監都提調意啓曰,幼學李玹,相地官差下,令該曹口傳付軍職,冠帶常仕,何如?傳曰,允。
兵曹口傳政事,副司勇李玹。
又以園所都監都提調意啓曰,園所丁字閣以下營建材木及各項雜物輸運車子,依各年例定送事,分付漢城府及三軍門,軍卜馬出用,亦有各年已例。訓鍊都監二十匹,禁衛營·御營廳各十五匹,給糧料待令,而都監出去時,自多有載去之物,爲先容所入使用,何如?傳曰,允。
又以園所都監都提調意啓曰,禮曹堂上·觀象監提調,率地理學官,奉審定園事,自禮曹別單啓下,而取考各年謄錄,則都監堂上一員,亦爲進去矣。都監堂上金履陽,禮曹判書李好敏,觀象監提調金祖淳,率地理學官等,今月初八日肅拜,仍爲出去之意,敢啓。傳曰,知道。
又以園所都監都提調意啓曰,本都監別看役前五衛將孫仁澤差下,使之擧行,何如?傳曰,允。
禁府啓目粘連,向前金在達亦,深夜失火,縱難卽時撲滅,窄地董役,不能先事檢飭,以此照律,何如?判付啓,依允。又啓目粘連,向前徐宗柱·黃潤九等亦,莫察率屬之行盜,以致軍器之見失,守直不勤,溺職甚大,竝只以此照律,何如?判付啓,依允。
趙岐,以義禁府言啓曰,因江原監司申在植放未放修啓冊子,本府覆啓內稟秩中,狼川尹懿成,當此大霈,合有參恕之道,而臣府不敢擅便,上裁事,判付內,依回啓施行事,命下矣。尹懿成放送事,分付該道道臣之意,敢啓。傳曰,知道。
又以義禁府言啓曰,卽接月令醫員趙行均手本,則時囚罪人金在達,所患泄痢之症,處冷添劇,登溷頻數,食飮全却,目下症形,十分危重云。罪人病勢如此,則一邊保放,一邊草記,曾有定式矣。金在達,姑爲保放之意,敢啓。傳曰,知道。
義禁府啓目粘連,啓下是白有亦,江原道放未放修啓冊子中,本府所管定配罪人放秩乙良,竝依啓聞施行爲白乎旀,稟秩中楊口金在源,淮陽尹義儉,罪犯雖重,而道啓旣置稟秩,大霈宜有疎釋,放送事,分付該道道臣爲白乎旀,狼川尹懿成,究其罪犯,有難輕釋,而當此大霈,合有參恕之道是白乎矣,臣府不敢擅便,上裁,何如?判付啓,依回啓施行爲良如敎。
又以義禁府言啓曰,咸鏡監司李勉昇啓本內,鏡城前判官任鼎常,明川前府使柳聖魯罪狀,令攸司稟處事,啓下矣。任鼎常·柳聖魯,今方待命,竝拿囚之意,敢啓。傳曰,知道。
上在昌慶宮。停常參·經筵。
李鍾運啓曰,大司憲宋穉圭,執義崔時淳,掌令李仁承·崔晉慶,持平沈能栻·趙萬協在外,監察茶時之意,敢啓。傳曰,知道。
趙岐啓曰,行右承旨朴宗琦,右副承旨具康,今日不爲仕進,竝卽牌招,何如?傳曰,允。
傳于曺鳳振曰,觀象監提調以下留待。
傳于曺鳳振曰,觀象監提調以下入侍。
傳于曺鳳振曰,魂宮,以都摠府爲之。
以應敎金道喜,副應敎林東鎭,校理金鼎均,副校理趙寅永,修撰李彦淳,副修撰林顔喆牌不進罷職傳旨,傳于李鍾運曰,只推。
李鍾運啓曰,玉堂上下番俱空,已至多日,事甚未安,應敎金道喜,副應敎林東鎭,校理金鼎均,副校理趙寅永,修撰李彦淳,副修撰林顔喆,旣有只推之命,竝更牌招,推移入直,何如?傳曰,更爲嚴飭牌招。
以右副承旨具康牌不進罷職傳旨,傳于趙岐曰,只推。
兵曹,以申鴻周,爲都監中軍。
李鍾運,以吏曹言啓曰,元陵忌辰祭獻官前承旨洪羲俊塡差,而時無職名,令該曹口傳付軍職,何如?傳曰,允。
兵曹口傳政事,護軍單洪羲俊。
李鍾運,以禮曹言啓曰,殯宮所封京各司供上及京畿封進朔望膳·月令誕辰各名日物膳,則依例限三年仍爲封進,而諸道所封朔膳物膳,亦依前例,發引後則勿爲封進事,分付,何如?傳曰,允。
又以長生殿都提調·提調意啓曰,外梓室進漆度數,考見各年謄錄,則四十·五十·六十度,其例不同,今番依乙亥年例,准用四十度,何如?傳曰,允。
又以長生殿都提調·提調意啓曰,外梓室合木,今已畢役,自明日爲始,着漆之意,敢啓。傳曰,知道。
又以禁衛營言啓曰,本營騎士將孫仁澤,身病猝重,勢難察任,改差,何如?傳曰,允。
兵曹,來二月二十八日,王世子疹候平復,慶科庭試武科初試時規矩,木箭三矢二百步,鐵箭三矢一百步,片箭三矢一百三十步,一巡二中,柳葉箭五矢一百二十步,一巡三中,取二技落點。
義禁府啓目,漢江祭典祀官兼大祝軍資監正李祖馨原情云云。傳旨內辭緣,泛稱遲晩,刑推得情,何如?判付啓,除刑推議處。又啓目,鏡城前判官任鼎常,明川前府使柳聖魯等原情云云。問目內辭緣,泛稱遲晩,所當請刑是白乎矣,曾經侍從宣傳官,勿爲請刑,載在大典通編,竝只議處,何如?判付啓,依允。
兵曹啓目粘連,啓本是白有亦,觀此慶尙監司金相休狀啓,則架山之城修繕之役,使臣營中軍安栢,主管監董,時値冬寒,未及竣役,而移遷五衛將是白乎所,爲入勤幹,可勘任事,姑爲仍任事,令該曹稟處亦爲白有臥乎所,城牒修繕,尙未了畢,則似難付之生手,依狀請施行何如?啓依允。
黃海監司李文會疏曰,伏以,歲序流遷,嘉順宮公除奄過,伏惟我殿下撫時之痛,益復罔涯,群情之悲遑憂慮,曷有其極?臣於此際,猥膺藩任,循牆不得,辭陛在卽,區區忱誠,不勝戀結。臣之父母墳山,在於京畿楊州地,路次相左,莽蒼而近,今當遠離,霜露增感,玆敢短章陳懇。伏乞聖明,特許歷省之便,俾伸不洎之思,千萬幸甚。臣無任云云。答曰,省疏具悉。卿其歷省焉。
癸未正月初八日辰時,上御純亦軒。觀象監提調以下入侍時,行都承旨曺鳳振,假注書尹奎培,記事官金正喜·李憲瑋,觀象監提調金祖淳,行禮曹判書李好敏,園所都監堂上金履陽,地官敎授崔相一,金郊察訪申熙,副司勇朴祥發·李玹,以次進伏訖。祖淳進前奏曰,過暖之餘,日氣稍寒,悲疚中聖體,若何?上曰,一樣矣。寢睡·水刺之節,何如?上曰,一樣矣。祖淳曰,臣等以相地次發行矣。二十四方位內,今年叶運者,只爲四方位,故尤爲有難,而先自華城,欲轉向龍仁·廣州等地,拜峯鎭與貞陵局內,同爲看審計料,而再昨年貞陵局內看審處,則初非可合之地,其時無詳知之人,看審於不當處矣。今始詳聞,自有一處云,而此非雲觀置簿中所載也。如非經稟,則不可自下擅便,故敢此仰達。或於所經處,如有大地可合,則一體看審,似好。先看東·南道,無可用處,則更向西道矣。上曰,唯。因命退,提調以下承史,以次退出。
上在昌慶宮。停常參·經筵。
具康啓曰,大司憲宋穉圭,執義崔時淳,掌令李仁承·崔晉慶,持平沈能拭·趙萬協在外,監察茶時之意,敢啓。傳曰,知道。
又啓曰,行右承旨朴宗琦,右副承旨具康,今日不爲仕進,竝卽牌招,何如?傳曰,允。
又啓曰,行都承旨曺鳳振不爲仕進,行左承旨趙岐,左副承旨朴基宏式暇,行右承旨朴宗琦,右副承旨具康牌不進,院中只有臣一人,伴直無人,行右承旨朴宗琦,所當更請牌招,而拘於廳規,不得請牌,何以爲之?敢稟。傳曰,更爲牌招。
以右副承旨具康牌不進罷職傳旨,傳于李鍾運曰,只推。
李鍾運啓曰,行右承旨朴宗琦再牌不進,伴直無人,右副承旨具康,旣有只推之命,所當牌招,而拘於廳規,不得請牌,何以爲之?敢稟。傳曰,俾招。
又啓曰,玉堂上下番俱空,已至多日,事甚未安。應敎金道喜,副應敎林東鎭,校理金鼎均,副校理趙寅永,修撰李彦淳,副修撰林顔喆,旣有只推之命,竝更牌招,推移入直,何如?傳曰,允。
傳于李鍾運曰,嚴燾·權敦仁上疏還給。
以應敎金道喜,副應敎林東鎭,校理金鼎均,副校理趙寅永,修撰李彦淳,副修撰林顔喆牌不進罷職傳旨,傳于李鍾運曰,只推。
具康啓曰,卽伏見全羅左水使李儒燁去秋冬等褒貶啓本,則邊將無一人居中·居下,殊無嚴明殿最之意,推考警責,何如?傳曰,允。
李鍾運,以葬禮都監都提調意啓曰,園所退壙所奉冊印內函外櫃,依補編所載,當用柏子板,而臨時卜定與別貿間,每患難得堅燥之材。謹考辛未謄錄,則伊時都監草記,歷擧戊戌·戊申·甲寅等年例,退壙所藏櫃函,取其堅固,改用松板矣。松板之堅固,果勝於柏板,今亦依此例,竝用松板,而以長生殿所在黃腸退板二立,取用,何如?傳曰,允。
又以園所都監都提調意啓曰,眞寶縣監金景寅,自任所上來,相地官差下,除肅拜,明曉下送看審之行,使之同爲擧行之意,敢啓。傳曰,知道。
具康,以兵曹言啓曰,五衛將崔景皓,翊衛司衛率申縉,文臣兼宣傳官金炳朝,翊衛司侍直金箕悳,俱以病難供職,呈狀乞遞,竝改差,何如?傳曰,允。
又以義禁府言啓曰,卽接保放罪人李海淸戶奴呈狀,則其上典今月初九日遭母喪云。李海淸,依法典,歸葬間給暇之意,敢啓。傳曰,知道。
又以義禁府言啓曰,卽接月令醫員玄應喆手本,則時囚罪人任鼎常,猝得泄痢之症,處冷添劇,度數頻數,柳聖魯素患痰癖之症,當寒添劇,氣息奄奄,兩囚病勢,俱有難保之慮云。罪人病勢如此,則一邊保放,一邊草記,曾有定式矣。任鼎常·柳聖魯,竝姑保放之意,敢啓。傳曰,知道。
又以義禁府言啓曰,卽接月令醫員玄應喆手本,則時囚罪人徐宗柱,累日處冷之餘,素患風眩之症猝發,又添毒感,氣息奄奄,轉側須人,痰症危重云。罪人病勢如此,則一邊保放,一邊草記,曾有定式矣。徐宗柱,姑爲保放之意,敢啓。傳曰,知道。
應敎金道喜,副應敎林東鎭,校理金鼎均,副校理趙寅永,修撰李彦淳,副修撰林顔喆等聯名疏曰,伏以,臣等學不足以正莫重之禮,詞不足以格至尊之聽,而當勘不勘,徒事違傲,飭敎截嚴,冞增惶蹙。卽又伏見聖旨下者,乃有魂宮以都摠府爲之之擧矣。嗚呼,今日喪禮,乃列朝創有之例,則凡於情文損益之間,儀式豐殺之際,固當博詢之審處之,毋或有一毫過不及之差而後,乃可無憾於愼終之道,而不謀於衆,每降特敎,始也有殯宮處所之逾於禮,轉而爲園官稱號之違乎制,一節加於一節,靡有限極,是誠臣等不能據禮爭執之罪。自夫諸臣處分之後,小大群工,惟事承順,其視別嫌明微之義,猶弁髦也。臣等竊爲朝廷恥之,至若魂宮之仍奉闕中,卽又越禮之大者。臣等仰惟我殿下,以固所自盡之誠,推慨如不及之念,不忍痛切之慕,而有此擧也。然而斯時也,緦服之制當訖,襄奉之儀旣成,而徒爲無窮之聖情,欲越有限之國典,則豈不與先王制禮不敢過也者,大相徑庭乎?夫不反哭於寢,春秋之義也,而是寢,正寢也,別享于寢,禮之正也,而是寢,別寢也,此皆經傳精微之訓,而雖以我國家故事言之,仁祖丙寅之喪制,庶可以參互遵用,而其時魂宮,不於大內而於別宮,則王家典章之嚴,亦可以推之。伏願殿下,體聖人之精義,法祖宗之典憲,亟寢成命,以存大防焉。臣等旣與被譴儒臣,同罪而倖逭,則固何敢自居以論思,而憂愛之至,又此聯陳,惟聖明察之。臣等無任云云。省疏具悉。禮云禮云,不獨起於人情乎?損益斟酌,各有其時,旣無壓難愼之端,如予今日情事,雖聖人,亦必許之矣。
校理嚴燾,副修撰權敦仁聯名疏曰,伏以,時日不居,嘉順宮成服奄過,伏惟我殿下,聖慕靡逮,何可因極?竊伏念,喪貴愼終,禮重別嫌,此而有一毫不審,則非所以死亡如存,俟聖不惑者也。今此殯宮之以歡慶殿爲定者,臣等愚昧,未敢知於典何據,於禮何倣,而報本之情,雖曰無窮,正名之義,尤爲莫嚴。我殿下,推祖考上嚴之道,定私親壓屈之制,則喪不當主服則止緦,雖使設殯大內,暫伸朝晡之至情,而所生之別薦寢,禮之正也。今旣有當奉之別宮,則虞祥饋奠,固不可終三年於大內也,明矣。何可任情踰禮,殯於不當殯之地,或有欠於必誠必愼之事,而伏況我嘉順宮平日撝謙之德,亦豈不怵惕於冥冥之中也哉?且以日昨聖敎中,不得不三字觀之,斯禮也之不合於禮,固已有槪於淵衷矣。臣等非不知殿下哀痛之極,未忍裁制,而今若以不合於禮之禮,爲權宜之方,則恐非大聖人愼終別嫌之意也。伏願聖上,亟賜開納,俾情理無憾,禮制得正焉。臣等無任云云。
上在昌慶宮。停常參·經筵。
藥房副提調曺鳳振啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候,爲宜。中宮殿氣候,何如?臣不任區區伏慮,敢來問安,竝此仰稟。答曰,知道。中宮殿氣候安順,卿不必入侍矣。中宮殿·世子宮·世子殯宮,口傳問安。答曰,知道。
李鍾運啓曰,大司憲宋穉圭,執義崔時淳,掌令李仁承·崔晉慶,持平沈能栻·趙萬協在外,監察茶時之意,敢啓。傳曰,知道。
曺鳳振啓曰,行右承旨朴宗琦,左副承旨朴基宏,今日不爲仕進,竝卽牌招,何如?傳曰,允。
李鍾運啓曰,備邊司郞廳來言,今日賓廳日次,而大臣俱有身病,不得來會云矣,敢啓。傳曰,知道。
備忘記,黃海監司李文會下直,長弓一張,長箭一部,片箭一部,筒兒一箇賜給。
李鍾運啓曰,行都承旨曺鳳振藥院進,行左承旨趙岐,右副承旨具康式暇,行右承旨朴宗琦,左副承旨朴基宏牌不進,院中只有臣一人,伴直無人,行右承旨朴宗琦,所當更請牌招,而拘於廳規,不得請牌,何以爲之?敢稟。傳曰,牌招。
以左副承旨朴基宏牌不進罷職傳旨,傳于李鍾運曰,只推。
李鍾運啓曰,明日傳香禮房承旨,當爲齋宿,左副承旨朴基宏,旣有只推之命,所當更請牌招,而拘於廳規,不得請牌,何以爲之?敢稟。傳曰,牌招。
李鍾運啓曰,行都承旨曺鳳振藥院進,行左承旨趙岐,右副承旨具康式暇,行右承旨朴宗琦,左副承旨朴基宏再牌不進,院中只有臣一人,伴直無人。行右承旨朴宗琦,所當更請牌招,而拘於廳規,不得請牌,何以爲之?敢稟。傳曰,牌招。
以左副承旨朴基宏再牌不進罷職傳旨,傳于李鍾運曰,許遞,前望單子入之。
承旨前望單子入之,金陽淳落點。
李鍾運啓曰,玉堂上下番俱空,已至多日,事甚未安。應敎金道喜,副應敎林東鎭,校理金鼎均,副校理趙寅永,修撰李彦淳,副修撰林顔喆疏批已下,竝卽牌招,推移入直,何如?傳曰,允。
李鍾運,以侍講院言啓曰,弼善任文白,以掃墳事,下直出去。上番闕直,事甚未安,兼輔德朴綺壽內閣直,兼文學未差,輔德尹豐烈,兼弼善李彦淳,文學金盛淵,竝卽牌招,以爲推移入直之地,何如?傳曰,允。
又以兵曹言啓曰,今正月十一日,武臣賓廳武經講書日次,而葬禮前不得設行之意,敢啓。傳曰,知道。
兵曹口傳政事,副護軍單朴岐壽。
領議政金載瓚,領府事韓用龜,判府事金思穆·南公轍,右議政林漢浩聯名箚曰,伏以,孝子事親,愼終爲大,蓋親在事之以禮孝之始也,親沒制之以禮孝之終也,終事之際,苟有一誤,終天之憾,無地可追,而永無以壹於孝矣。此聖人所以必愼其終,無或違禮者也。我殿下今當終事之地,聖心之所洞屬者禮也,群情之所期望者禮也,若或一毫差失於裁制損益之節,則是豈愼終禮事之孝也?第伏念,哀疚之至,易歸縱情,忽遽之際,或有遺照,果不無一二事憂愛者。而至若魂宮之定於摠府,最是縱情之過,遺照之大,以殿下明聖,豈不能抑情忍哀,必愼終事之禮也哉?噫,殯宮處所,臣等固知出於事勢之不獲已,情理之所不忍,而猶以違禮於今日,將恐貽譏於來後。然而區區所仰望者,惟在襄禮之後,則必有所無於禮而合於禮,允爲不遠復之盛節,早晩成命,竊自嘿祝。今乃禮防不稽於所司,詢咨不及於廷臣,與臣等之所仰望,一相反焉。殿下何不念踰於禮非孝也?不及於禮非孝也云者,乃是先儒不易之正論,列聖傳家之防範乎?嗚呼,密邇憑依,昕夕寓慕,少伸不匱之思,非不知殿下至切至哀之心,而其如踰典禮而違節文,何也?其如違禮踰節,大非所以愼終孝親之道,何也?殯奉之初,尙有待乎善後,而今則終事之地,更無所餘望矣。臣等俱無格心之忠,不能納君無過,儀節莫大於是,禮制莫嚴於是,而卽見差謬至此,惟將嘿無一言,聚首傷歎而止而已耶?興言及此,衷情掩抑,實不省何以爲心。噫,愛君如父,天日照忠,卽千古徹金石泣鬼神之言也。臣等雖不及古人萬萬,一段秉彝,智愚同得,乃敢尺紙叫閽,言出腔血,惟聖明穆然深思,翻然開悟,成殯則權安于大內,旣伸宸情,返虞則永奉于別宮,遂正邦禮,以爲宸情邦禮,兩相無憾,千萬至祝。取進止。答曰,省箚具悉卿等之懇。親喪之固所自盡,上下一也。予亦豈不折衷於情禮之兩得其宜,而致使有憾於終事之際乎?卿等以老成宿德,不諒予之心而戚予之情事,徒爲此云云,豈平日所望於卿等也?仍傳于李鍾運曰,此批答,遣史官,傳諭于時·原任大臣。
黃海監司李文會敎書。王若曰,人君任賢授能,其難其愼,方伯承流宣化,之屛之翰,惟簡予心,何待僉擧?虞朝有咨牧之命,政在臨民,周家重分郟之規,治貴觀俗。惟卿,古家地閥,餘事文章,凌蕩風流,藹然得少日梁楚,豐碩儀範,望之如淸朝鵠鸞。擢魁甲而長薇垣之班,蔚有宿望,由國子而綰松京之綬,許以良才,眷彼海西一方,實爲我東重臬,民俗尙弓馬之技,無讓燕代之精强,地利産鹽鐵之需,何殊吳楚之殷富?唐舶出沒於金沙之海,有時爲憂,燕軺往來於靑石之關,無歲不費,戶役田結,古來糾棼,澤窑山間,今幾流散,爲守令任者,果誰廉謹循良?以賑濟言之,哀彼鰥寡㷀獨,惟盤錯可以別器。矧藩弊貴在得人,玆授卿以黃海道觀察使兼兵馬水軍節度使巡察使海州牧使。卿其往愼乃司,祗服厥命,奬廉簡而懲貪墨,寔藉公明,戢獷俗而蒐賢才,宜體委寄,范孟博之攬轡,可期一路之澄淸,蘇孺文之下車,何難列守之彈壓?惟今懷保之道,宜肩乃心,自餘稟裁之方,有掌故耳。於戲,奉職則無怠無荒,莅民則不擾不煩,蓬萊曉雲,長結傾葵之悃,芙蓉夜燭,毋忘察蔀之圖。故玆敎示,想宜知悉。知製敎李彦淳製進。
上在昌慶宮。停常參·經筵。
金陽淳啓曰,大司憲宋穉圭,執義崔時淳,掌令李仁承·崔晉慶,持平沈能拭·趙萬協在外,監察茶時之意,敢啓。傳曰,知道。
李鍾運啓曰,行右承旨朴宗琦三牌不進,伴直無人,新除授右副承旨金陽淳,所當牌招,而拘於廳規,不得請牌,何以爲之?敢稟。傳曰,牌招。
趙岐啓曰,行右承旨朴宗琦,今日不爲仕進,卽爲牌招,何如?傳曰,允。
傳于李鍾運曰,禮房承旨,馳詣元陵,奉審摘奸,局內諸陵,一體奉審以來。
傳于李鍾運曰,孝禧殿望祭,當自內親行,該房知悉。
傳于趙岐曰,留院箚子入之。
以應敎金道喜,副應敎林東鎭,校理金鼎均,副校理趙寅永,修撰李彦淳,副修撰林顔喆牌不進罷職傳旨,傳于李鍾運曰,只推。
李鍾運啓曰,玉堂上下番俱空,已至多日,事甚未安。應敎金道喜,副應敎林東鎭,校理金鼎均,副校理趙寅永,修撰李彦淳,副修撰林顔喆,旣有只推之命,竝更牌招,推移入直,何如?傳曰,允。
以輔德尹豐烈,兼弼善李彦淳,文學金盛淵牌不進罷職傳旨,傳于李鍾運曰,只推。
李鍾運,以侍講院言啓曰,上番連日闕直,事甚未安,輔德尹豐烈,兼弼善李彦淳,文學金盛淵,旣有只推之命,竝更牌招,以爲推移入直之地,何如?傳曰,允。
以應敎金道喜,副應敎林東鎭,校理金鼎均,副校理趙寅永,修撰李彦淳,副修撰林顔喆牌不進罷職傳旨,傳于李鍾運曰,只推。
以輔德尹豐烈,兼弼善李彦淳,文學金盛淵牌不進罷職傳旨,傳于李鍾運曰,只推。
葬禮都監諡冊文製述官戶曹判書沈象奎,預差知事金履陽,書寫官右參贊李憲琦,預差行護軍朴宗薰,哀冊文製述官判府事南公轍,預差知敦寧李肇源,書寫官兵曹判書鄭晩錫,預差知事朴宗來,表石陰記製述官知敦寧李肇源,預差判敦寧朴崙壽,書寫官右議政林漢浩,預差大護軍金魯應,誌文製述官領敦寧金祖淳,預差左參贊李相璜,書寫官大護軍李存秀,預差都承旨曺鳳振,行狀製述官知事金履陽,預差行護軍朴宗薰,改銘旌書寫官永明尉洪顯周,預差行護軍李龍秀,下玄室銘旌書寫官戶曹參判朴周壽,預差吏曹參判徐能輔,表石大字篆文書寫官領府事韓用龜,預差禮曹判書李好敏,印篆文書寫官判府事金思穆,預差上護軍鄭尙愚。
李鍾運,以吏曹言啓曰,宗廟望祭獻官前承旨沈能岳塡差,而時無職名,令該曹口傳付軍職,何如?傳曰,允。
又以殯宮都監都提調意啓曰,魂宮以都摠府爲之事,命下矣。本都監堂郞,謹詣奉審,則殿宇之修改,門廡之營建,事役浩大,卽令該曹擇日修理,而移安廳·御齋室·王世子齋室·內哭臨廳·安香廳·祭器庫及獻官以下各項處所,一一稟定然後,可以分付該曹,一體修改,何以爲之?敢稟。傳曰,移安廳·祭器庫,東翼閣爲之,齋室與東宮齋室,北行閣爲之,安香廳及獻官以下處所,以監印所從便爲之事,分付該曹。
又以魂宮都監都提調意啓曰,謹依下敎,移安廳·祭器庫,東翼閣爲之,齋室·東宮齋室,北行閣爲之,內哭臨廳,後西行閣爲之,安香廳及獻官以下處所,以監印所從便爲之,其餘諸處,磨鍊別單書入。依此修改之意,分付該曹,何如?傳曰,允。
又以魂宮都監都提調意啓曰,本都監堂上李存秀有身病,當此敦匠事繁之時,無以逐日仕進董役,實病旣如是,不可不變通,今姑減下,其代,漢城府判尹韓致應差下,使之察任,何如?傳曰,允。
又以魂宮都監都提調意啓曰,本都監別看役司果李命豐差下,使之擧行,何如?傳曰,允。
金陽淳,以備邊司言啓曰,諸路春操稟啓,今已齊到矣。見今京中各營門組練之擧,皆於葬禮前停止,中外詰戎,宜無異同。八道·四都水陸諸操,巡歷·巡點,官鎭門聚點及各樣都試,一竝停止之意,分付,何如?傳曰,允。
又以備邊司言啓曰,頃因全羅右道暗行御史權敦仁別單,井邑賦稅,俱令裝載于本邑沙浦事,令道臣商確便否,具意見論啓之意,覆啓行會矣。卽見該監司洪奭周狀啓,則以爲,本縣田稅運納漕倉之時,道里甚遠,果爲民邑之痼弊,自明年移捧於沙浦,竝與大同,合載於舟橋船,而一隻如難盡載,則其餘數,添載於附近邑稅船,使之上納,實合事宜,請令廟堂稟處矣。漕倉分屬,法意甚嚴,而該縣田稅,數旣不多,遠輸之勞,比他最痼,繡單·道啓,皆欲變通乃已,旣係便民,何可靳許?自今年,許令移捧沙浦,與大同合載於執籌船之意,分付該道·該司。此後漕倉屬邑中,如或較計遠近,視此爲例,妄希直納,則漕倉弊端,又將有難言之慮,令道臣預悉此章,凡係漕邑事,切勿更議更張,何如?傳曰,允。
刑曹啓目粘連,安邊府殺獄罪人姜正月金獄事段,脅損八骨,證備十目,而犯手則諉諸雇工,渠身則謂不在家,敎當日襁褓之兒,有今春呼籲之擧,言言巧譎,事事落空,有萬可殺,無一可疑,另訊取服,何如?判付內,依允。
又啓目粘連,淸州牧殺獄罪人朴先哲獄事段,以比隣之漢,窺靑年之寡居,要於歸寧之路,恣行白晝之强奪,竟因牢拒,莫售奸計,則鎭日攘臂,期欲更劫,哀彼張女,遽作投繯之雉,因奸逼殺之律,捨先哲而將焉用哉?訊推輸款,何如?啓。判付內,依允。
又啓目粘連,龍岡縣金學玄獄事段,當場擠築,難掩肆凶,移臥救護,可見着急,脊背尺餘之傷,檢無毫髮之疑,依前訊推,何如?啓。判付內,依允。
又啓目,永川郡殺獄罪人丁順三獄事段,脊背上紫黯堅硬之痕,係是致命之傷,而初檢曰隱墊,覆檢曰被傷,終不歸一,有欠詳悉。順三瞹眛,雖有屍親之招,屍親卽貪賂聽和之人,其所爲爲說不足取信,依前訊推,何如?啓。判付內,依允。
大司諫李德鉉,正言魚在濂聯名疏曰,伏以,臣等向陳聯箚,及奉批旨,不賜可否,辭拙未槪,冞增悚恧。今伏聞魂宮,以摠府爲定,大臣·儒臣,迭言其不可,而殿下以情禮釋諭之。臣等亦豈不知殿下之今日情事,而臣等之所瀆籲而不知止者,誠欲使吾君,無所違禮於必愼之地者也。嗚呼,嘉順宮,於殿下,有劬勞之恩,於國家,有誕聖之功,欲報其德,豈有旣極?非惟殿下之至情爲然,百官國人,孰不欲殫心效誠於終事之時,而若係禮制,不敢不言。蓋無窮者情也,故任之則易踰於禮,有限者禮也,故節之則若防於情。然情固可屈,禮不可越,參量裁制之間,如或有疑難之端,則固宜考稽所司,詢採在庭,無過不及,稱合允當,而今乃以創行之儀,不少持難,特出聖旨者,豈不有欠於大聖人取法垂則之道乎?伏願更加淵思,亟寢成命,繼自今,凡屬疑禮創例,必先博詢於大臣儒賢,詳審可否然後施行,則儀文咸備,聖德彌光矣。取進止。答曰,省箚具悉。不見大臣箚批與堂疏之批乎?每一覽此,只切靡逮之慟矣。
假注書蔡東直書啓,臣於本月初十日辰時量,以東南北郊諸壇奉審摘奸事,敬奉聖敎,馳往風雲雷雨壇奉審是白乎則,階砌·曲墻及紅箭門內莎草,俱爲無頉是白遣,仍詣雩祀壇奉審是白乎則,南邊紅箭門兩柱,少有朽敗處,而門上紅箭,亦有頹落是白乎旀,階砌·曲墻及壇上莎草,俱爲無頉是白遣,仍詣漢江龍壇奉審是白乎則,階砌·曲墻及紅箭門內莎草,俱爲無頉是白遣,仍詣司寒壇奉審是白乎則,階砌·曲墻及紅箭門內莎草,俱爲無頉是白遣,仍詣馬祖壇奉審是白乎則,階砌·曲墻及紅箭門內莎草,俱爲無頉是白乎旀,以日暮止宿,十一日平明,馳詣先農壇奉審是白乎則,階砌·曲墻及紅箭門內莎草,俱爲無頉是白遣,仍詣先蠶壇奉審是白乎則,階砌·曲墻及紅箭門內莎草,俱爲無頉是白遣。仍詣祈雨壇及厲壇奉審是白乎則,階砌·曲墻及紅箭門內莎草,俱爲無頉之意,敢啓。傳曰,知道。
刑曹啓目粘連,開城府殺獄罪人奴世玉獄事段,死緣邂逅,怨不深重,本曹起疑行査,守臣具意傅生,奴世玉特付惟輕之典,恐合審克之政,上裁,何如?啓。判付內,依回啓施行爲良如敎。又啓目粘連,廣州府殺獄罪人金桂根獄事段,毒踢所及,殘縷遽絶,一辭抵賴,百計掉脫,多日抱病,半夜僞死,四年在逃,一朝就捕,如許凶獰之漢,不可晷刻容貸,速捧遲晩,何如?判付內,依允。
上在昌慶宮。停常參·經筵。
夜自一更至五更,月暈。
金陽淳啓曰,大司憲宋穉圭,執義崔時淳,掌令李仁承·崔晉慶,持平沈能栻·趙萬協在外,監察茶時之意,敢啓。傳曰,知道。
趙岐啓曰,行右承旨朴宗琦,左副承旨具康,今日不爲仕進,竝卽牌招,何如?傳曰,允。
又啓曰,玉堂上下番俱空,已至多日,事甚未安。應敎金道喜,副應敎林東鎭,校理金鼎均,副校理趙寅永,修撰李彦淳,副修撰林顔喆,疏批已下,竝卽牌招推移入直,何如?傳曰,允。
傳于趙岐曰,留院上疏入之。
傳于趙岐曰,留院公事入之。
以左副承旨具康牌不進罷職傳旨,傳于趙岐曰,只推。
金陽淳,以侍講院言啓曰,上番連日闕直,事甚未安。輔德尹豐烈,兼弼善李彦淳,文學金盛淵,旣有只推之命,竝更牌招,以爲推移入直之地,何如?傳曰,允。
以輔德尹豐烈,兼弼善李彦淳,文學金盛淵牌不進罷職傳旨,傳于金陽淳曰,只推。
兵曹口傳政事,護軍單沈能岳。
金陽淳,以魂宮都監都提調意啓曰,本都監郞廳金芝淳·李麟秀·黃萬齡,身病猝重,勢難察任,竝改差,其代,前郡守金永錫·前府使李顯綏·前縣監金銖差下,而時無職名,令該曹口傳付軍職,何如?傳曰,允。
兵曹口傳政事,副司果金永錫·李顯綏·金銖竝單付。
金陽淳,以葬禮都監都提調意啓曰,嘉順宮諡冊文·哀冊文·表石陰記誌文製述官·書寫官實·預差,改銘旌·下玄室銘旌·表石大字篆文·印篆文書寫官實·預差,職姓名別單書入之意,敢啓。傳曰,知道。
又以葬禮都監都提調意啓曰,發引時魂帛函所盛土籐方箱子,例自都監造成,而造函時尺寸,或有差誤之慮,曾前因草記,皆有內下見樣,今番則何以爲之?敢啓。傳曰,見樣當內下矣。
又以戶曹言啓曰,魂宮修理吉日,令日官崔福基推擇,則今正月十五日午時爲吉云,以此日時擧行之意,敢啓。傳曰,知道。
又以義禁府言啓曰,卽接月令醫員玄應喆手本,則時囚罪人李祖馨,素患風眩之症,處冷添劇,飮食全却,轉側須人,症形危重云。罪人病勢如此,則一邊保放,一邊草記,曾有定式矣。李祖馨,姑爲保放之意,敢啓。傳曰,知道。
應敎金道喜,副應敎林東鎭,校理金鼎均,副校理趙寅永,修撰李彦淳,副修撰林顔喆聯名疏曰,伏以,臣等伏奉兩度批旨,凡屢百餘言,丁寧惻怛,援之以常時儀節,諭之以今日情事,臣等相顧淹抑,有以仰我殿下終天之慕,不欲以天下儉於親也。雖然臣等聞孔子之言曰,禮不同不豐不殺,蓋言稱也,釋之者曰,禮之等雖不同,各有當然之則,豐則踰,殺則不及,惟稱之爲善,今臣等所爭之事,考諸聖人之訓而不合,質乎我家之制而有違,豈所謂惟稱之爲善者哉?臣等請冒死而歷陳之,惟殿下試垂察焉。其一曰,殯宮事也。倉卒處所,雖出一時之權道,畢竟事體,殊非百世之經法,則兩儒臣之疏,實關大防,不宜以威罰摧折之也,明矣。其二曰,園官事也。惟彼寢郞之陵曰參奉,園曰守奉,譬若中使之殿有承傳,宮有承言,階限截嚴,不可違越,則殿下縱欲以陪從像生之義,因以爲例,其於視各陵而欠壓尊之道,譬諸園而貽豐昵之義,何哉?其三曰,魂宮事也。經傳之明旨,國朝之故規,臣等已悉之於前疏,而謹按周太妃生時儀服,擬于太后,及其薨也,就瑯瑘第治喪,此又前代可據之確證也。且伏念,三年魂宮,因奉摠府,則晨夕瞻依之方,朔望饋奠之節,或可以少伸聖慕,而誠有事勢之窒礙不通者,若値我殿下緦制之已盡,孝禧殿禮祔之後,則典章物采,允宜卽吉,而當宮所屬之服色,出入闕內,陪享之節次磨鍊,俱豈非萬萬未安者乎?洪惟我殿下,承列聖之統,處列聖之位,而乃或縱情踰制,不能遵列聖之典與禮,則亦非所以致愼於終事者也,記曰,禮不踰節,傳曰,當法祖宗。伏願殿下,亟加三思,園官,則以英宗之奉昭寧園爲準,魂宮,則仁祖之奉仁慶宮爲法,仍寢前後成命,以嚴禮防,以光聖德焉。殿下若以臣等之言,不槪於哀遑之際,則亦願下此疏本,傳詢在廷,苟以爲不可,臣等敢不就斧鉞之誅,以爲事君不以禮者之戒乎?臣等無任云云。省疏具悉。人情豈甚相遠?言之亦太不已,獨無不忍之心乎?殆近於尋事矣。
上在昌慶宮。停常參·經筵。
朴宗琦啓曰,大司憲宋穉圭,執義崔時淳,掌令李仁承·崔晉慶,持平沈能拭·趙萬協在外,監察茶時之意,敢啓。傳曰,知道。
又啓曰,左副承旨具康,同副承旨李鍾運,今日不爲仕進,竝卽牌招,何如?傳曰,允。
以左副承旨具康,同副承旨李鍾運牌不進罷職傳旨,傳于朴宗琦曰,只推。
朴宗琦啓曰,明日傳香,禮房承旨,當爲齋宿,同副承旨李鍾運,旣有只推之命,更爲牌招,何如?傳曰,允。
以同副承旨李鍾運再牌不進罷職傳旨,傳于朴宗琦曰,只推。
以應敎金道喜,副應敎林東鎭,校理金鼎均,副校理趙寅永,修撰李彦淳,副修撰林顔喆牌不進罷職傳旨,傳于金陽淳曰,只推。
金陽淳啓曰,玉堂上下番俱空,已至多日,事甚未安。應敎金道喜,副應敎林東鎭,校理金鼎均,副校理趙寅永,修撰李彦淳,副修撰林顔喆,旣有只推之命,竝卽牌招,推移入直,何如?傳曰,允。
金陽淳,以侍講院言啓曰,上番闕直,已至多日,事甚未安。輔德尹豐烈,兼弼善李彦淳,文學金盛淵,旣有只推之命,竝更牌招,以爲推移入直之地,何如?傳曰,竝許遞,前望單子入之。
又以侍講院言啓曰,再明日孝禧殿望祭王世子亞獻禮時,宮官當爲全數進參,而兼文學·司書俱未差,無以備員,何以爲之?敢稟。傳曰,前望單子入之。
春坊前望單子入之,輔德金學淳,兼弼善沈鈁,文學李趾秀,兼文學宋應圭,司書朴永元,落點。
金陽淳,以侍講院言啓曰,上番闕直,已至多日,事甚未安,新除授輔德金學淳,兼弼善沈鈁,文學李趾秀,兼文學宋應圭,竝卽牌招,以爲推移入直之地,何如?傳曰,允。
又以吏曹言啓曰,今日本曹開坼坐起時,考見諸道褒貶啓本,則熊川縣監柳信儉,以姑恕瑣謗爲目,珍島郡守韓明運,以宜勉賙救以補前愆爲目,兼黃山道察訪李集運,以聾憒可悶爲目,則俱宜置下考,而置諸中考,殊無嚴明殿最之意。兩道道臣推考警責,熊川縣監柳信儉,兼黃山道察訪李集運等居中,雖因赦令蕩滌,其不治可知,與珍島郡守韓明運,竝罷黜,何如?傳曰,允。
領議政金載瓚疏曰,伏以,臣之日昨聯籲,亶出於血衷苦沈,必欲納吾君於無過者,可質神天,斷斷靡他,而乃奉批敎,雖不以其言爲不可,而只以情事之有不忍,反覆惻怛,竟靳開納。噫,臣豈不知一言再言,慼我聖心,實有所不敢不忍,而若使殿下,任情踰禮,永受百世之譏議,則有君無臣之罪,無所逃於天壤,此則雖滅死萬萬,苟有一分彝性,豈或爲是哉?嗚呼,聖人定名正分,爲天下大防,人君別嫌明微,爲一國大經,用以爲亘古今不易之一副法門,百王之所必愼,生民之所共由,而今殿下壞千聖立人極之範圍,創列朝未嘗行之之典禮,而爲今日廷臣無一言承順,則將何以歸奏於玉欄看花之日,而垂之來世,亦謂以何如時耶?魂宮之仍奉大內,未必遠考於前牒,謹稽仁祖朝啓運宮薨于大內,而反虞於仁慶別宮,旣載于國史·野乘,惟我聖朝出天之孝,豈不欲密邇同闕,寓慕伸哀,而不待群下之言,移奉別宮,卽是禮之所重,情反爲輕,有不敢越禮踰節,惟意所使故也。聖朝之丙寅情理,與今日惟同,殿下之今日境界,與丙寅無異,而乃爲聖朝所不行之擧,此不足以慰聖心光聖德,而適足爲乖禮家正名之義,違國朝傳心之法也。此臣所以得罪於今日,不忍爲負君誤禮之人也。儻殿下必欲任情,不寢成命,則先自臣身,亟賜威罰,而在臣守株之義,亦何敢以見職自居,晏然在輔佐之列乎?惟願遄降裁處焉。日前園官一事,有不容諉之以遂事,竟無一言略效無隱之忱焉。陵園之判,等威截嚴,寢郞之銜,階限自別者,卽自古不刊之制,而積費威怒,必令頒降,此非聖德之所累,而設使承奉改號,却何補於崇奉之節,而惟當貽累而止。且況官制所關,名分攸係,擧措一失,八方憂歎,是豈聖朝之細故也哉?至於以言獲罪之兩儒臣,言人所不敢言者,尊擡經法,蹈赴嶺海,凜然有忠愛節直之風,我殿下培植之化,菀有可見,東京尙氣之士,尙爲衰漢之生氣,則兩臣一言之力,今爲朝廷之增光。言雖未槪,是宜慰諭而嘉尙而,乃以過中之旨,反施有北之投,行色嚴急,聽聞莫不駭惑,風霆無竟日之怒,特命賜環,竊有望於聖明焉。臣雖不誠不忠,判不欺心於君父,前後成命,竝未還寢之前,實無以更入脩門,臨紙涕零,不知所云。臣無任云云。答曰,省疏具悉卿懇。予之情事,前已悉暴於聯箚之批,不圖卿之不能見諒如是也。然君臣之間,貴相知心,卿今以予爲過,則予當以爲親之心,受以爲過,不敢辭也,卿言亦復過矣。兩謫事,豈無商量乎?仍傳于金陽淳曰,此批答,遣史官,傳諭于領議政。
上在昌慶宮。停常參·經筵。
金陽淳啓曰,大司憲宋穉圭,執義崔時淳,掌令李仁承·崔晉慶,持平沈能栻·趙萬協在外,監察茶時之意,敢啓。傳曰,知道。
曺鳳振啓曰,右副承旨具康,同副承旨李鍾運,今日不爲仕進,竝卽牌招,何如?傳曰,允。
傳于朴宗琦曰,傳香承旨,馳詣宗廟·景慕宮,奉審摘奸以來。
傳于朴宗琦曰,殯宮望奠,百官入參。
曺鳳振啓曰,今日齋宿,承旨當爲備員,而同副承旨李鍾運牌不進,無以備員,何以爲之?敢稟。傳曰,許遞,前望單子入之。
承旨前望單子入之,李友秀落點,
曺鳳振啓曰,新除授左副承旨李友秀卽爲牌招,何如?傳曰,允。
又啓曰,今日齋宿,承旨當爲備員,而左副承旨李友秀在外,無以備員,何以爲之?敢稟。傳曰,許遞,前望單子入之。
承旨前望單子入之,呂東植落點。
曺鳳振啓曰,今日齋宿,承旨當爲備員,新除授左副承旨呂東植卽爲牌招,何如?傳曰,允。
又啓曰,今日齋宿,承旨當爲備員,而左副承旨呂東植在外,無以備員,何以爲之?敢稟。傳曰,許遞,前望單子入之。
以應敎金道喜,副應敎林東鎭,校理金鼎均,副校理趙寅永,修撰李彦淳,副修撰林顔喆牌不進罷職傳旨,傳于朴宗琦曰,只推。
朴宗琦啓曰,玉堂上下番俱空,已至多日,事甚未安。應敎金道喜,副應敎林東鎭,校理金鼎均,副校理趙寅永,修撰李彦淳,副修撰林顔喆,旣有只推之命,竝更牌招,推移入直,何如?傳曰,允。
以同副承旨李鍾運牌不進罷職傳旨,傳于曺鳳振曰,只推。
以輔德金學淳牌不進罷職傳旨,傳于朴宗琦曰,只推。
朴宗琦,以侍講院言啓曰,明日孝禧殿望祭王世子亞獻禮時,宮官當爲全數進參,而兼弼善沈鈁,文學李趾秀,兼文學宋應圭在外,無以備員,何以爲之,而輔德金學淳旣有只推之命,與弼善任文白,一體牌招,以爲進參之地,何如?傳曰,允。在外人許遞,前望單子入之。
春坊前望單子入之,兼弼善林東鎭,文學李若愚,兼文學林顔喆,落點。
朴宗琦,以侍講院言啓曰,明日孝禧殿望祭王世子亞獻禮時,宮官當爲備員,新除授兼弼善林東鎭,兼文學林顔喆,竝卽牌招,以爲進參之地,何如?傳曰,允。
以輔德金學淳牌不進罷職傳旨,傳于朴宗琦曰,只推。
朴宗琦,以侍講院言啓曰,孝禧殿望祭王世子亞獻禮時,宮官當爲全數進參,而兼弼善林東鎭,兼文學林顔喆牌不進,兼司書未差,無以備員,何以爲之,而輔德金學淳,旣有只推之命,更爲牌招,以爲進參之地,何如?傳曰,允。違牌人更爲牌招。
以兼弼善林東鎭,兼文學林顔喆牌不進罷職傳旨,傳于朴宗琦曰,只推。
以應敎金道喜,副應敎林東鎭,校理金鼎均,副校理趙寅永,修撰李彦淳,副修撰林顔喆牌不進罷職傳旨,傳于朴宗琦曰,只推。
朴宗琦,以奎章閣言啓曰,明日卽書香閣春孟朔大奉審日次,時·原任閣臣,依節目,進詣擧行之意,敢啓。傳曰,知道。
又以魂宮都監都提調意啓曰,魂宮修理之役,今正月十五日擧行事,已自該曹推擇啓下矣。始役日爲始,監造官二員,依例輪回入直之意,敢啓。傳曰,知道。
右議政林漢浩疏曰,伏以,臣於日前,猥隨諸大臣後,冒參聯疏之末,略效愚悃,而及伏承聖批,辭旨懇惻慘怛,有足以泣鬼神而感豚魚,臣固知殿下今日之擧,出於萬不獲已,臣何敢復申前說,以戚我殿下之心,而第伏念,不得已者卽權也,此聖人一時制宜之事,不可悠久遵行者也。事事用權,不以經守之,則其弊也將情勝於禮,禮無所施也,此豈聖人制權合經之意也哉?殯宮之奉於大內,卽出於不得已之權道,而又將返哭於摠府,則此又不得已也。一事二事,從權不已,將至經弊而禮壞,禮若盡壞,則國不得爲國,人不得爲人,殿下欲以何術,御斯世而壹民心耶?廷臣之所爭執者,爲是之懼,苦口力爭,守法不撓,欲納吾君於無過之地。要使別嫌明微之義,復明於世,而殿下則守權如守經,廷議迭發而不之恤,群情若沸而不之顧,不敢知聖明,或爲情私所蔽,未及開悟而然耶?自有此處分,中夜繞壁,思所以納牖之道,而誠淺辭拙,無以上格天心,只有憂歎之弸中矣。古語曰,人孰無過,改之爲貴,殿下於今番事,誠過矣,若俯從群言,卽地恢聽,日月之更,人皆仰之,則過不爲過,不遠復之聖德,將有辭於後世,而列聖朝傳授之法,可以有光,豈不美哉,豈不休哉?臣治疏之際,卽伏見領議政疏批有曰,予當以爲親之心,受以爲過。噫,聖上情地,若是至切,乃反受以爲過,臣擎讀以還,自不覺感歎而傷心矣。然過而不知改爲過,旣知其過,則當思改過之道,豈可受以爲過而已乎?不幾近於訑訑之拒人千里乎?誠非群下之平日所仰望者也。臣衷情所迫,言不知裁。伏願聖慈,俯諒而亟許之,仍治臣屢瀆之罪,以警具僚,千萬血祝,千萬顒望。臣無任云云。答曰,省疏具悉卿懇。禮與情有時相輕重,而以此事論之,禮則儀節之至細者,情則人倫之至大者,卿試思之。仍傳于具康曰,此批答,遣史官,傳諭于右議政。
上在昌慶宮。停常參·經筵。
孝禧殿望祭親行罷後,大殿·中宮殿,內閣·政院,單子問安。答曰,罔極。藥房口傳問安。答曰,罔極。世子宮·世子嬪宮,內閣·政院,單子問安。答曰,知道。藥房口傳問安。答曰,知道。大殿·中宮殿,朝廷二品以上·六曹堂上,單子問安。答曰,罔極。世子宮,朝廷二品以上·六曹堂上,單子問安。答曰,知道。
殯宮望奠後,大殿·中宮殿,內閣·政院,單子問安。答曰,罔極。藥房口傳問安。答曰,罔極。世子宮·世子嬪宮,內閣·政院,單子問安。答曰,知道。大殿·中宮殿,朝廷二品以上·六曹堂上單子問安。答曰,罔極。世子宮,朝廷二品以上·六曹堂上,單子問安。答曰,知道。
藥房副提調曺鳳振啓曰,親行望奠,聖慕克伸,侵曉將事,勞動旣多,伏未審,聖體若何,寢睡·水刺之節,何如?臣率諸御醫,趁早入診,詳察聖候,爲宜。中宮殿氣候,何如?臣不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮·世子嬪宮,口傳問安。答曰,知道。
趙岐啓曰,大司憲宋穉圭,執義崔時淳,掌令李仁承·崔晉慶,持平趙萬協·沈能拭在外,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而大臣俱有身病,不得來會云矣,敢啓。傳曰,知道。
具康啓曰,今正月十七日,都目政事爲之之意,敢啓。傳曰,知道。
承旨前望單子入之,韓用儀落點。
趙岐啓曰,新除授左副承旨韓用儀,卽爲牌招,何如?傳曰,允。
又啓曰,卽伏見全羅右水使任聖臯去壬午秋冬等褒貶啓本,則邊將無一人居下,殊無嚴明殿最之意,推考,何如?傳曰,允。
又啓曰,左副承旨韓用儀,時在京畿驪州地,斯速乘馹上來事,下諭,何如?傳曰,允。
具康啓曰,玉堂上下番俱空,已至多日,事甚未安。應敎金道喜,副應敎林東鎭,校理金鼎均,副校理趙寅永,修撰李彦淳,副修撰林顔喆,旣有只推之命,竝更牌招,推移入直,何如?傳曰,允。
傳于且康曰,觀象監提調以下入侍。
以應敎金道喜,副應敎林東鎭,校理金鼎均,副校理趙寅永,修撰李彦淳,副修撰林顔喆牌不進罷職傳旨,傳于具康曰,只推。
以輔德金學淳,兼弼善林東鎭,兼文學林顔喆再牌不進罷職傳旨,傳于具康曰,只推。
具康,以奎章閣言啓曰,景慕宮望廟樓,今望奉審,無頉之意,敢啓。傳曰,知道。
趙岐,以奎章閣言啓曰,臣等進詣書香閣,御眞展奉,奉審無頉,奉謨堂及閣內諸處,亦爲無頉之意,敢啓。傳曰,知道。
具康,以園所都監都提調意啓曰,園所初看審後山論,別單書入之意,敢啓。傳曰,知道。
又以成均館行大司成意啓曰,文廟守僕,依宗·社守僕例,試才抄擇,別單啓下事,曾有定式矣。守僕李完基瓜朔,代以生徒·守僕試才抄擇,備三望受點次,別單書入之意,敢啓。傳曰,知道。
孝禧殿望祭親行敎是時,終獻官行知事沈象奎,贊禮左參贊李相璜,典祀官奉常正兪理煥,宮闈令尙膳洪命福,執禮副司果洪學淵,執尊副司果李若愚,大祝司書朴永元,祝史司果金炳朝,齋郞副司果洪永觀,盥洗位校書校理李錫周,承文校檢李湜,爵洗位直講李升坤,典籍徐承烈,亞獻盥洗位司藝金致礪,終獻盥洗位直講李學淵,贊者引儀金濟運·金秉淵,謁者兼引儀朴惟正·趙鼎錫,贊引假引儀鄭橚·沈正禮,祭監監察宋奎弼·鄭五錫。
癸未正月十五日子時,上詣孝禧殿。望祭親行入侍時,行都承旨曺鳳振,行左承旨趙岐,行右承旨朴宗琦,右副承旨具康,同副承旨金陽淳,假注〈書〉蔡東直·尹奎培,記事官金正喜·李憲瑋,檢校直閣鄭基善,檢校待敎李鶴秀,以次侍立訖。通禮跪啓請行禮。上具衰服以出,贊禮前導,入孝禧殿,詣版位前。贊禮跪啓請俯伏哭,上俯伏哭,王世子以下在位者皆俯伏哭。贊禮跪啓請止哭興四拜興平身,上止哭興四拜興平身,王世子以下在位者皆止哭興四拜興平身訖。贊禮前導,詣尊所東向立,鳳振酌酒,陽淳以盞受酒。上詣神位前北向俯伏跪,鳳振奉香,陽淳奉爐以進。贊禮啓請三上香,上三上香,陽淳受香爐,奠于案。仍行初獻禮,鳳振奉爵以進,贊禮啓請執爵獻爵,上執爵獻爵。大祝跪讀祝文訖,贊禮跪啓請俯伏興平身,上俯伏興平身。贊禮導上降復位。執禮請行亞獻禮,宮官引王世子詣尊所,執尊者酌醴,宮官以酌受醴。王世子入詣神位前,贊禮請執酌獻酌,王世子以酌受宮官,奠于靈座前。贊禮請俯伏興平身,王世子俯伏興平身,降復位。執禮請行終獻禮,謁者引終獻官沈象奎詣神位前,行禮訖,出就復位。執禮請俯伏哭,上俯伏哭,王世子以下在位者,皆俯伏哭。贊禮請止哭興四拜興平身,上止哭興四拜興平身,王世子以下在位者,皆止哭興四拜興平身。贊禮導上詣望燎位,燎訖。啓請禮畢,導上還入齋殿。諸臣以次退出。
上在昌慶宮。停常參·經筵。
金陽淳啓曰,大司憲宋穉圭,執義崔時淳,掌令李仁承·崔晉慶,持平沈能栻·趙萬協在外,監察茶時之意,敢啓。傳曰,知道。
趙岐啓曰,行右承旨朴宗琦,今日不爲仕進,卽爲牌招,何如?傳曰,允。
又啓曰,玉堂上下番俱空,已至多日,事甚未安。應敎金道喜,副應敎林東鎭,校理金鼎均,副校理趙寅永,修撰李彦淳,副修撰林顔喆,旣有只推之命,竝更牌招,推移入直,何如?傳曰,允。
金陽淳啓曰,卽者義禁府都事來言,時囚毋得過三日滯囚,曾有定式矣。時囚罪人黃潤九,保放罪人金在達·徐宗柱照律,任鼎常·柳聖魯·李祖馨,當爲議處,而判義禁鄭晩錫有身病,次堂,例不得擧行云。判義禁鄭晩錫,卽爲牌招,何如?傳曰,允。
又啓曰,判義禁鄭晩錫牌不進推考傳旨,今方捧入,而開坐命下之後,如是違牌,事甚未安,更爲牌招,何如?傳曰,許遞,前望單子入之。
判義禁前望單子入之,朴崙壽落點。
金陽淳啓曰,開坐事,命下矣。新除授判義禁朴崙壽,卽爲牌招,以爲開坐之地,何如?傳曰,允。
又啓曰,卽者檢閱李憲瑋,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,卽者檢閱金正喜,謂有館規,陳疏徑出,原疏纔已退却矣。所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
趙岐,以葬禮都監都提調意啓曰,本都監郞廳金履禕,有身病,呈狀乞遞,改差,其代,前縣監權中履差下,而時無職名,令該曹口傳付軍職,使之冠帶常仕,何如?傳曰,允。
兵曹口傳政事,副司果單權中履。
趙岐,以葬禮都監都提調意啓曰,本都監堂上李憲琦,有身病,今姑改差,其代,行兵曹判書鄭晩錫差下,使之察任,何如?傳曰,允。
又以禮曹言啓曰,卽接奉常寺所報,則以爲,造主處所,例以空闕內爲之,而今此嘉順宮神主造成及奉安處所,自本曹預爲入啓定奪云。造主及奉安,以何處擧行乎?敢稟。傳曰,依乙亥年例爲之。
又以兵曹言啓曰,近來虛司果,年年積滯,前銜武弁,甄復無路,故都政一窠及散政五人區處間,一窠甄復之意,曾有啓稟定式,而見今虛司果,尙有餘滯,權作十窠,將還實職。此兩條未盡區處之前,勿論都政散政,復職姑勿差出,何如?傳曰,允。
又以兵曹言啓曰,都政退行於正·七月,則四·十月準考邊將,例爲差代,而乾原權管金潤庚,已爲準考,瓜滿於四月,今番大政,依例差代,何如?傳曰,允。
又以兵曹言啓曰,伏見全羅兵使朴孝晉去壬午年秋冬等褒貶啓本,則全州營將李玉鉉,旣書姓名,則當依例書塡其等第,而乃以未差懸錄矣。殿最法意,何等嚴重,而大違格例,不可仍置,該帥臣,施以罷職之典,原啓本勿施,更爲修啓之意,分付,何如?傳曰,允。
又以兵曹言啓曰,今正月十七日武臣堂上朔試射日次,而中日試射停止間,文武臣試射,竝依例停止之意,敢啓。傳曰,知道。
金陽淳,以刑曹言啓曰,修撰朴永元上疏內,恤刑,王政所先,折獄,務在哀敬,臣未知京外死囚,今爲幾數,而內而郞官,外而守令,不嫺刑獄之書,倉卒參按,茫無理會,只憑司吏之口,臆逆而勘斷之。一有所誤,橫罹犴狴,宛轉桁楊,此皆足以積爲幽鬱,上干天和,惟其疏決之道,只在於秋曹啓覆及道臣審理,而啓覆之停閣不行,厥惟久矣。道臣審理,法不得過赴任後三朔,而近來輒皆過限,又或有至其遞歸,而竟不勘啓者,朝家欽恤之至仁盛德,未見宣布之實效,事之寒心,莫此爲甚。臣謂,嚴飭該曹及各道道臣,使之限內閱實,無至瘐滯,宜矣云。答曰,省疏具悉。陳勉當體念,審理事,申飭京外,爾其勿辭察職事,批下矣。京囚殺獄罪人奴太雲·池有源,奴命大,奴小才·玄得相·金景喆·姜驗祥·金春石,御寶僞造罪人李承燁等,臣於昨年審理,雖已論列,其在對揚之道,不敢一毫疎忽,更考原案,反覆深究,則情跡俱爲凶頑,別無可疑之端。其中殺獄罪人奴昌孫,完決屬耳,竝依前訊推,期於得情,諸道獄事,待其修啓,鱗次覆啓之意,敢啓。傳曰,知道。
檢閱李憲瑋疏曰,伏以,臣卽接家信,則臣母素患痰痺之症,當此換節之時,一倍添劇,委頓床笫。臣自聞此報,方寸煎灼,按住不得,玆敢忙陳,徑出禁扄。伏乞聖慈,亟遞臣職,以便救護,仍治臣擅離之罪,以肅朝綱,千萬幸甚。臣無任云云。省疏具悉。爾其勿辭救護。
癸未正月十六日申時,上御景春殿。觀象監提調以下入侍時,右副承旨具康,假注書尹奎培,記事官金正喜·李憲瑋,觀象監提調金祖淳,園所都監堂上金履陽,禮曹判書李好敏,相地官觀象監敎授崔相一,金郊察訪申熙,眞寶縣監金景寅,副司勇李玹·朴祥發,以次進伏訖。祖淳進前奏曰,近日以來,寒暖不調,聖體,若何?上曰,一樣矣。寢睡·水刺之節,何如?上曰,一樣矣。祖淳曰,臣等,以相地次,初八日向華城,初九日往舊校基看審,則坐向不合,無他變通。轉向龍仁·廣州等地,看審禧陵舊基,因往拜峯鎭看審,自其處更往孔德里,而所經諸處,局形龍勢,雖已陳於別單書入,而蓋拜峯鎭·孔德里,則地形極好矣。臣等則素昧風水,都是凡眼,未敢質對,下詢地師等處,似好,故竝此仰達矣。上曰,地師皆來待乎?祖淳曰,以入對次已待令矣。上命地師,各陳所見。景寅進伏奏曰,禧陵舊基,龍勢雄偉,水口回抱,極好合意。拜峯,則本自辰龍,翻身逆局,靑龍過堂,䐉後金星,俱極完實,最是恰好。孔德里,龍勢雄偉,明堂暢豁,案山相逢,眞是大地矣。熙曰,禧陵舊基,則龍虎無情,面面逆流,穴脈無氣。拜峯,則龍勢節節起伏而結局,山水相應而含抱,精神色態,與天地相終始之地。孔德里,龍勢起伏,穴處豐滿,明堂恢弘,亦是極品,而骨節太緩,水勢不合,似不如拜峯矣。鉉曰,禧陵舊基,則穴脈坐向,俱爲分明,非不好矣,局勢逼近。拜峯,局勢堅確,靑龍兀起,群峯擁衛,最是合意。孔德里穴脈坐向,雖極合好,案對豁遠矣。相一曰,禧陵舊基,則山氣雄偉,水勢襯合,龍虎回抱。拜峯,則龍勢雄偉,百體安穩,明堂平正,第一大地。孔德里,山氣水勢,亦是恰好,而拜峯尤好矣。祥發曰,禧陵舊基,則龍勢雄偉,穴脈豐厚,然若論吉地,都不如拜峯矣。拜峯,龍虎突兀,峯巒豐厚,水勢相合,眞是大地。孔德里,明堂基局,俱爲安穩,而比諸拜峯,似不如矣。祖淳曰,拜峯,則戶數不多,孔德里,則左右民戶,爲數千餘家之多,未知上意何如,而大抵議論,則歸一於拜峯矣。禮月至隔,日期甚促,拜峯·孔德里兩處,更於不日內,再看審,似好矣。上命退,提調以下,承史以次退出。
上在昌慶宮。停常參·經筵。
金陽淳啓曰,大司憲宋穉圭,執義崔時淳,掌令李仁承·崔晉慶,持平沈能拭·趙萬協在外,監察茶時之意,敢啓。傳曰,知道。
又啓曰,來二十一日朝參日次矣,敢稟。傳曰,停。
趙岐啓曰,來二十一日輪對日次矣,敢稟。傳曰,當次人受點,後日次待令。
又啓曰,行右承旨朴宗琦,右副承旨具康,今日不爲仕進,竝卽牌招,何如?傳曰,允。
傳于趙岐曰,明日再看審,時·原任大臣,同爲進去。
金陽淳啓曰,判義禁朴崙壽牌不進推考傳旨,今方捧入,而開坐命下之後,如是違牌,事甚未安,更爲牌招,何如?傳曰,允。違牌,勿爲呼望。
傳于趙岐曰,生民之休戚,專係於守令,守令之治不治,亦在於初仕之擇不擇,每當都政,歸於例飭,未見實效,誠極寒心。今番,則勿以文具,誠心對揚事,分付兩銓。
傳于趙岐曰,忠臣·淸白吏子孫,西北·松都人及軍功人,各別收用事,分付兩銓。
傳于金陽淳曰,山林外,在外·有實故·未肅拜臺諫,竝許遞,今日政差出。
傳于趙岐曰,在外及有實故承旨,竝許遞,今日政差出。
趙岐啓曰,卽者議政府錄事來言,領議政金載瓚以爲,卽伏見批旨下者,辭敎萬萬截嚴,有非人臣所敢承聞,震凜霣剝,求死不得,走伏金吾,惟俟鈇鉞之誅云,仍納命召,何以爲之?敢稟。傳曰,卿何爲此萬萬過擧也?俄批云云,不過悉予悲霣切迫之心而已,非有慨於卿也。於卿何有,而爲此不當之擧乎?況看審時急,尤豈可遲延時日乎?卿其卽爲安心還第事,遣史官傳諭,仍傳命召。
金陽淳啓曰,卽者義禁府都事來言,領議政金載瓚,待命於金吾門外,係是大臣去就云矣,敢啓。傳曰,知道。
趙岐啓曰,領議政金載瓚,又使錄事來言,批旨中知禮以下截嚴之敎,有不敢晷刻承聞,旣承是敎,未蒙當罪之前,無望退伏私次,仍爲胥命云,仍納命召。何以爲之?敢稟。傳曰,此時豈上下相持之時乎?終事之重,在於擇定吉地,而禮月漸迫,看審之擧,豈可以相持而遲遲乎?卿以批旨中句語,不安於心,不欲變動,卿若安心,卽爲還第,不復以去就爲心,則予亦卽當收還其句語矣。玆遣承宣宣傳,明燭以俟,聞卿還歸然後,予當就寢,卿其卽爲還第事。坐直承旨傳諭,仍傳命召,待其還第入來。
又啓曰,領議政傳諭,坐直承旨進去事,命下矣,何承旨進去乎?敢稟。傳曰,左承旨進去。
以右副承旨具康牌不進罷職傳旨,傳于趙岐曰,只推。
以應敎金道喜,副應敎林東鎭,校理金鼎均,副校理趙寅永,修撰李彦淳,副修撰林顔喆牌不進罷職傳旨,傳于趙岐曰,只推。
以檢閱金正喜牌不進罷職傳旨,傳于趙岐曰,只推。
趙岐,以園所都監都提調意啓曰,臣載瓚與右議政林漢浩,觀象監提調金祖淳,都監堂上金履陽,禮曹判書李好敏,園所再看審次,率諸相地官,今十八日出往,而自前或有除朝辭自持飯往來之例,今亦依此爲之之意,敢啓。傳曰,知道。
金陽淳,以吏曹言啓曰,今日都目大政時,本曹堂上不可不備員,而參判徐能輔病不來,令政院牌招,以爲同參開政之地,何如?傳曰,允。
有政。吏批,行判書金蓍根進,參判徐能輔病不進,參議李光憲進,右副承旨金陽淳進。啓曰,四館陞出六品時,例有九處講後遷轉之規,而承文院褒貶,如或有故過限,則四館積滯,不可不慮,故自前雖未經九處講,亦有陞六之規矣。今秋冬等褒貶不得爲之,故當出六品者,未免積滯,依例遷轉,何如?傳曰,允。
又啓曰,今都目大政,各岐仕滿應遷者相避及未準朔監察·禁府都事,戶曹·刑曹·工曹·漢城府郞官,平市署官員·五部令,各司久任時推人員,竝擬,何如?傳曰,允。
又啓曰,蔭仕六品官之陞五品者,每於過都政後照擬,而見今在職者絶無經一考之人,五品官無以推移備擬,未經一考之人,依例勿拘陞擬,何如?傳曰,允。
又啓曰,守令多窠,今當差出,而未準朔禁軍將及營將·邊將·虞候·中軍·都事·守令·察訪,竝擬,何如?傳曰,允。
又以吏批言啓曰,成均館典籍韓發翼,受由過限不上來,依例改差,何如?傳曰,允。
又以吏批言啓曰,慶尙道都事盧,除拜後過限未肅拜,依例改差,何如?傳曰,允。
都目政事。以李穆遠爲典設別提,南永周爲瓦署別提,李漢奎爲禮賓主簿,朴宗有爲刑曹正郞,朴宗濂爲永禧殿令。軍資主簿單李晉澈。李漢奎爲司饔主簿,沈弘模爲活人別提,李勉友爲造紙別提,柳相鍵爲監察,申絢爲兵曹參判,南永周爲刑曹佐郞,南棅正爲司宰直長,鄭友容爲順陵直長,閔銑爲司饔直長,李彙寧爲貞陵令。廣興直長單申在翼。金陽淳,以吏批言啓曰,守令之年滿七十者,例爲遞改,而槐山郡守李舒,今年已滿七十,依例改差,何如?傳曰,允。徐羽輔爲監察,朴宗薰爲禮曹參判,李溟夏爲慶基殿令,金時弼爲礪山府使,趙濟明爲槐山郡守,申綏爲瓦署別提,李明五爲典獄主簿,崔瑗爲監察,朴宗琬爲司䆃主簿,李時佐爲懷仁縣監,沈能弘爲禮賓直長,鄭基植爲平市直長,李載薰爲濟用奉事,南履陽爲副奉事,申義直爲平山府使,朴宗琬爲戶曹佐郞,鄭基直爲禮賓主簿,洪耆周爲始興縣令,李龜雲爲刑曹參判,沈能岳爲工曹參判。典籍二單河錫洪·李肇運。金陽淳,以戶曹言啓曰,本曹正郞洪耆周,今日都政,移拜始興縣令矣,其所帶別例房擧行,極爲浩繁,此時遞易,實多掣礙之端,姑爲仍任,何如?傳曰,允。趙萬始爲童蒙敎官,崔瑗爲工曹佐郞,趙民和爲慈山府使,任燧爲兼引儀,金懋爲假引儀,李程淳爲宣陵直長,權㷞爲典牲直長,鄭羲淳爲司饔奉事,李㬚爲禁府都事,李在正爲繕工奉事,朴宗吉爲尙瑞直長,洪龍燮爲恭陵令,尹昇烈爲宜寧縣監,李商一爲昌城府使,鄭益行爲吉州牧使,呂東根爲監察,尹膺烈爲禁府都事,李紀淵爲禮曹參議,金龍淳爲工曹參議,宋守謙爲典籍。金陽淳,以內醫院都提調意啓曰,本院提調,例不得兼帶刑獄之官,而提調朴崙壽,除拜判義禁矣,所帶判義禁,今姑許遞,何如?傳曰,允。李若愚爲副修撰,鄭尙愚爲判義禁,崔弘岱爲司䆃奉事,金箕晳爲長興奉事,任泰魯爲禁府都事,尹稙爲社稷令,丁載榮·具定默爲典籍,趙鎭文爲東部都事,趙雲明爲井邑縣監,李衡遠爲尙瑞副直長,尹爲掌苑奉事,吳徽常爲童蒙敎官,李光文爲同經筵,李龜雲爲同義禁。金陽淳啓曰,春坊闕員,今當差出,而擬望之人乏少,相避竝擬,何如?傳曰,允。朴容壽爲文學,李光正爲兼司書,宋欽奭爲典籍,金懋爲兼引儀,安國鍾爲假引儀,洪載顯爲南部令,沈能岳爲同春秋,李煥周爲珍島郡守,李聞榮爲宗廟副奉事,沈弘模爲平市主簿。金陽淳啓曰,臺諫多窠,今當差出,而擬望之人乏少,外任竝擬,何如?傳曰,允。林東鎭爲執義,金履喆爲典籍,李學淵爲銀溪察訪,李膺緖爲咸安郡守,李濟弘爲蔚珍縣令,李泰淳爲大司諫,閔永勳·金遇順爲持平,鄭東煥·權馥爲正言,朴惟正爲活人別提,蔡學永·鄭元箕爲軍器主簿,鄭元箕爲司䆃主簿,兪長柱爲禁府都事,鄭鴻慶·李南圭爲掌令,李相龍爲典籍,徐洛淳爲自如察訪,劉㵙爲幽谷察訪,金鼎均爲獻納,金道喜爲司諫,吳致賢爲咸平縣監,沈正禮爲假引儀,趙元錫爲定平府使。金陽淳啓曰,楚山府使,今當差出,而本府以邊上重鎭,不可不擇差,他道未準朔守令,竝擬,何如?傳曰,允。李漢井爲軍器主簿,朴容壽爲泰川縣監,睦台錫爲慈仁縣監,尹錫永爲沃溝縣監,李吉會爲楚山府使。承文副正字單宋台霖。洪晩燮爲朔寧郡守,洪永謨爲郭山郡守,許楫爲高敞縣監,趙濟健爲熊川縣監,金繼重爲旌義縣監,金弘柱爲寧陵令,李兢緖爲禁府都事,申爲輸城察訪,尹瀅爲重林察訪,鄭橚爲兼引儀,李漢極爲豐德府使,金孝得爲活人別提,吳致聞爲監察,朴永元爲中學敎授,朴崙壽爲左賓客,李海愚爲右尹,姜世白爲校理,安國鍾爲兼引儀,鄭晉明爲黃山察訪,金履喆爲兵曹佐郞,張極老爲社稷令,李昌瑞爲直講,金弘洛爲軍器副正,林穎喆爲始興縣令,金彦道爲活人別提。左尹單李海愚,右尹單徐長輔。戶曹正郞洪耆周仍任事承傳。李升烈爲刑曹佐郞,金洛駿爲典籍,鄭東龜爲掌樂主簿,李常在爲司饔主簿,金秀萬爲明陵別檢,金徹淳爲掌樂主簿,趙鐘永·李紀淵·洪羲瑾·尹致謙爲承旨,李啓朝爲東部都事,徐有準爲中部都事,宋錫老爲童蒙敎官,兪春柱爲健元陵參奉,金定根爲健陵參奉,尹行麟爲英陵參奉,李培秀爲溫陵參奉,趙配永爲宣陵參奉,洪升淵爲貞陵參奉,鄭東萬爲崇陵參奉,李儒冕爲惠陵參奉,尹昇大爲長陵參奉,任百謙爲禧陵參奉,丁夏敎爲敬陵參奉,朴奎源爲孝陵參奉,趙洽爲禮賓參奉,李元普·吳致健·李宅淳·李冕容爲假引儀,柳基豐爲崇陵別檢。
兵批,判書鄭晩錫進,參判申絢在外,參議李東煥進,參知未差,承旨趙岐進。啓曰,營將·虞候,今當差出,而擬望之人乏少,已準朔守令,未準朔守令,未準朔虞候·邊將,竝擬,何如?傳曰,允。
趙岐,以兵批言啓曰,參下官仕日不足,未滿十日以下者,曾有啓稟出六之規矣。宣傳官鄭寅基,仕日不足,爲二日,依例陞六,何如?傳曰,允。
又以兵批言啓曰,寅化堡萬戶周景鎬,以三年窠邊將,兩次居中矣。居中,則雖遇赦蕩滌,而其不治可知,依例罷職,何如?傳曰,允。
又以兵批言啓曰,慶熙宮衛將朴基聖,病難供職,呈狀乞遞,改差,何如?傳曰,允。
都目政事。以趙得永爲知事,李相璜爲都摠管,洪羲俊·李止淵·李龜雲爲同知。慶尙中軍安杓仍任事承傳,全羅兵虞候元策,前守門將崔相夏,咸興監牧官金魯赫,以上加資事承傳。同知單洪道榮,僉知三單尹之鉉·李惟穆·金性淵,李貞坤·李漢籌爲同知,徐俊輔·金銑·吳翰源爲副摠管。趙岐啓曰,全羅兵使·慶尙左水使,今當差出,而擬望之人乏少,他道守令竝擬,何如?傳曰,允。朴宗柱爲副摠管,金行健·南熙爲僉知,白海鎭爲全羅兵使,崔一光爲老江僉使,李奎南·金殷相爲僉知,金龍淳爲曹司衛將,朴宗膺·趙存常爲五衛將,姜在謙爲五衛將加設,林龍鉉爲訓鍊判官加設,柳宗協·異元善·馬起河爲主簿。主簿洪興國,本院去官。南錫圭爲公州營將,金秉喆爲慶州營將,朴蓍會爲大丘營將,洪雲錫爲忠原營將,李儒甲爲北虞候,李鎭鼎·崔達曾爲忠翊將,吳致壽爲慶尙左水使,鄭鴻觀爲全州營將,金啓默爲洪州營將,尹範會·金景燁爲忠壯將,朴基聖·李時恒爲慶熙將,權用萬爲衛率,護軍趙鍾永·李光文·申緯·徐鼎輔·尹命烈,副護軍申綽·朴齊聞·金蘭淳·洪起燮·李紀淵·呂東植·李友秀·愼宜學·李翊會·元策·金魯赫·崔相夏,副司果金盛淵·李趾秀·朴來謙,鄭瑋爲五衛將,咸致道·異在益爲景福將,朴永元爲文兼,安塾爲武兼,僉知三單金龍淳·趙存常·林宗膺,韓用正爲部將,李顯昱爲守門將,趙存常爲黃海中軍,趙雲炯爲慶尙左兵虞候,申性浩爲全羅兵虞候,副司正尹奎培,梁鍾益爲公淸中軍,李圭德爲高靈僉使,李得秀爲安興僉使,李勉學爲神光僉使,柳俊榮爲龜山僉使,李廷植爲古群山僉使,浪忠順爲善積僉使,韓得喆爲馬梁僉使,鄭義寬爲花梁僉使,崔粹俊爲全羅左水虞候,安光近爲廣梁僉使,姜得璜爲古城僉使,柳貞裕爲羅暖萬戶,金啓行爲豆毛浦萬戶,金必汶爲架山別將。趙岐,以兵批言啓曰,新除授古城僉使姜得璜老母,今年爲八十歲,法不當遠離赴任,呈狀乞遞,忠翊衛將李鎭鼎,前任公淸監營中軍,時在任所,上來間該廳番次苟艱,五衛將林宗膺,慶熙宮衛將李時恒,俱以老病在鄕,上來無期云,竝改差,何如?傳曰,允。金致郁爲會寧浦別將,趙文奎爲馬島萬戶,韓永錫爲南桃浦萬戶,朴能壽爲薪智島萬戶,高遠濟爲寅大堡萬戶。同知單李時恒,僉知三單姜在謙·尹範會·金景燁。公州營將南錫圭,慶州營將金秉喆,大丘營將朴蓍會,忠原營將洪雲錫,北虞候李儒甲,以上今加折衝。趙文璧爲舒川萬戶,金鎰厚爲植松萬戶,金國亨爲幕嶺萬戶,金大爲方山萬戶,鄭致一爲撫夷萬戶。同知單朴基聖,僉知三單鄭瑋·咸致道·異在益。金錫九爲森森浦萬戶,朴宗俊爲豐山萬戶,李得亮爲永達萬戶,金益弼爲黃龍別將,李普溶爲慈母別將。馬馬海權管單沈履相,副司正趙萬始·趙鼎錫·任燧,尹守任爲宣傳官,趙廷彦爲五衛將,成履源爲羽林將,朴道禎爲文殊別將,石希瓊爲金烏別將。副護軍權膺祜。趙岐啓曰,訓鍊正,今當差出,而擬望之人乏少,外任竝擬,何如?傳曰,允。柳煥寅爲同知,柳文儉爲宣傳官,李熙章爲平安兵虞候,李明植爲訓鍊正,副護軍朴蓍會·金秉喆·南錫圭·洪雲錫,禹德昌爲五衛將,孫泰永爲忠翊將,吳鎭東爲慶熙將,金聲玉爲古城僉使,李鍾和爲訓鍊主簿,鄭錫祚爲武兼,副護軍李元學·鄭珪,副司果趙鎭文,金鎰爲訓鍊副正,李亨在爲僉正,副護軍李德鉉,副司直崔時淳·洪羲弼·李仁承·崔晉慶·沈能拭·趙萬協·黃儆彦,副司果韓弘敎·魚在濂·吳徽常,任文伯爲文兼,副護軍洪檼·李鎭鼎·李殷常,副司果元永厚,趙存鼎爲宣傳官,李濟遠爲武兼。僉知三單禹德昌·趙廷彦·吳鎭東。沈樂臣爲都摠經歷,元永厚爲武兼,李大濟爲訓鍊判官,李濟道爲宣傳官,徐永淳爲都摠經歷,李大濟爲公淸水虞候,鄭泰東爲訓鍊判官,金明根爲都摠都事,皮景厚爲慶熙將,沈樂臣爲宣傳官,韓仁謩爲訓鍊主簿,沈宜臣爲侍直,李章英爲五衛將,金厚淵爲都摠經歷,林亨壽爲訓鍊主簿,徐有建爲水原中軍,柳勉儉爲都摠經歷,金履昇爲訓鍊判官,柳相晉爲武兼,同知單皮景厚,閔致奎爲都摠都事,金永植爲訓鍊主簿,僉知單李章英,申在衡爲訓鍊主簿,申在忠爲武兼,護軍曺鳳振·朴宗琦·李止淵,副護軍韓用儀·具康,金璣淵爲武兼,朴最淳爲守門將,白魯洙·金善問·柳相鉉爲宣傳官,申在英·鄭煥章爲武兼,申錫浩·元永祖·金應秀·崔載貴爲部將,金光瑞·申天錫爲守門將。權管秩,舊波知張奎,甲巖任榦,嗭洞金宗信,大坡臾李元禧,楸仇非金潤伯,小吉號里胡學臣,廟洞白東麗,乾原金宗根。副司果金永欽·梁迪洙·吳致豐·鄭寅基·尹弘鼎。
傳于金陽淳曰,新除授閫帥·守令·邊將·營將·察訪,皆令不多日內辭朝。
吏曹啓目粘連,啓下是白有亦,觀此開城府留守吳翰源狀啓,則據禮曹覆啓內元敬王后誕降舊基,䝂碑建閣時,內外都監監董人等,似當有褒賞之典,令吏曹稟處亦爲白有臥乎所,李元學等四人,殫誠董役,極爲嘉尙是白乎矣,在前陵寢殿閣修繕之役及所重之地䝂碑建閣之時,多有賞典判下之事,而每出於特敎敎是白乎則,今此李元學等四人褒賞之典,臣曹不敢擅便,上裁,何如?判付啓,施以加資之典爲良如敎。
領議政金載瓚疏曰,伏以,臣以魂宮處所之未得其宜,箚陳疏籲,慼我聖心,豈臣之樂爲哉?誠以君德之失,在所當諫也,邦禮之誤,在所當正也,不得不忍所不忍,敢言吾君所不忍聞,進進不已,至再至三,臣罪於此,已無容言矣。噫,誠切報本,聖上之至情也,義在守經,群下之常節也,至情常節,兩行不悖,卽聖人宰天理達人情之功化也。今日是擧,溢於情而果不愜于天理,則在臣等堯·舜吾君之心,其將不已於可已耶?考諸古昔典禮,參以近日廷論,則庶可以理奪明主,而上下未孚,轉激至此者,未敢知失在君上歟,罪在群下歟?伏況爲親崇奉,末也文也,事親順志,本也質也。伏惟嘉順宮平日撝謙之心,今受踰節之制,又當滿廷之爭,竊想衋然而靡安,況殿下哀慕之懷,尤當如何?且伏念,目下事勢言之,果如日前堂箚所陳,實有所行不得者。若過數朔,殿下三月之制旣除,孝禧殿祥事且過,則一闕之內,遂卽吉而從吉矣,倘於魂宮將事之時,百官其將淡服庭哭耶,抑將服吉無哭耶?至於當宮所屬內外上下,勢將以服布帶絰之制,出入於禁腋密邇之地,同闕之中,吉凶相混,此豈非無前之變禮疑節耶?由前由後,乖禮而踰節,轉輾愈甚,更無可以裁酌得宜之道,惟聖明盍念于是耶?以臣愚見,竊有所一擧而順理愜情,節節方便者。今若以本宮,遠難伸情爲拘,則禁門一步之外,翠微相接,紫籞入望之處,擇地相基,營作廟宮,則宸誠所推,百工趨事,旬月之頃,輪奐當完。返虞於是,永奉於是,而昕夕朝望,苟欲寓慕洩哀,則簡儀衛從便躬將,一如逌瞻之詣閟宮,無異萬安之進眞殿,則便近反勝於摠府之輦路迂廻,簡潔迥異於摠府之廨宇湫淺也。然則自上伸情,少無所歉,在下爭難,遂無所執,而以經以制,方可以有辭無憾也。此不過一轉移之易,而何聖明靳允至此耶?今則禮月漸近,一日爲急,遄降明命,方切顒祝焉。臣之自來當退之義,姑且含忍,而今於莫大典章,目見君德有失,而不能匡救,只爲將順而止,則將何用輔相爲哉?實無以見職從事,卽此而更無可言,早卽斥退,使國事私義,兩不相礙,實臣之至願至幸,惟望劃卽處分焉。臣無任云云。答曰,省疏具悉卿懇。近日事,每有一番相難,輒增一番崩迫,如卿老成宿德之人,不肯諒予之心,乃反推波助瀾,惟恐不及,是豈所望於卿?蔽一言曰,卿與廷臣知禮,而予則不孝無狀而已。卿其諒之,自爲去就焉。仍傳于趙岐曰,此批答,遣史官,傳諭于領議政。
上在昌慶宮。停常參·經筵。
尹致謙啓曰,合辭許久闕啓,事甚未安,除在外外,未肅拜人員,竝卽牌招,何如?傳曰,允。
趙岐啓曰,右承旨李紀淵,左副承旨洪羲瑾,今日不爲仕進,竝卽牌招,何如?傳曰,允。
傳于趙岐曰,領相今旣還第,昨日批旨中,自蔽一言下二十八字,竝爲抹去。
趙岐啓曰,卽者義禁府都事來言,時囚無得過三日滯囚,曾有定式矣。時囚罪人黃潤九,保放罪人金在達·徐宗柱照律,任鼎常·柳聖魯·李祖馨,當爲議處,而判義禁鄭尙愚在外,次堂例不得擧行云,何以爲之?敢稟。傳曰,許遞,前望單子入之。
判義禁前望單子入之,金蓍根落點。
尹致謙啓曰,應敎·副應敎·校理一員未差,校理姜世白,副校理宋應圭,修撰尹心圭,副修撰李若愚在外,玉堂上下番俱空,已至多日,事甚未安。副校理趙寅永,修撰李彦淳,副修撰林顔喆,竝卽牌招,推移入直,何如?傳曰,允。
趙岐啓曰,卽者義禁府都事來言,時囚罪人黃潤九,保放罪人徐宗柱·金在達照律,任鼎常·柳聖魯·李祖馨議處事命下,而判義禁金蓍根,以吏曹判書,呈辭受由,次堂例不得擧行云,何以爲之?敢稟。傳曰,許遞,前望單子入之,待下批牌招,照律議處。
判義禁前望單子入之,李好敏落點。
趙岐啓曰,大司憲宋穉圭,掌令李南圭·鄭鴻慶,持平金遇順·閔永勳在外,執義林東鎭牌不進,監察茶時之意,敢啓。傳曰,知道。
以執義林東鎭,司諫金道喜,獻納金鼎均牌不進罷職傳旨,傳于趙岐曰,只推。
以右承旨李紀淵,左副承旨洪羲瑾牌不進罷職傳旨,傳于趙岐曰,只推。
尹致謙,以葬禮都監都提調意啓曰,退壙所藏服玩鏡梳函,若用常御物,則勿爲改造事,載在補編矣。今番則何以爲之乎?敢稟。傳曰,內下矣。
又以葬禮都監都提調意啓曰,誌石之用燔磁,載在補編,伊時聖敎,特軫浮石之弊,爲此燔用之制,而乙亥襄禮時,以遷園旣用誌石,故亦用烏石,辛巳又用石誌,度支尙有此石,留在者數十片矣。若依補編燔造,則反不無窘急難就之慮,旣有已行之例,且無浮出之費,今番誌石,以度支所在之石,入用,何如?傳曰,依乙亥·辛巳年例爲之。
趙岐,以兵曹言啓曰,昨日都目政事中五衛將李英章,改名章英,而誤以本名書入,至蒙恩點,挾輦哨官久勤尹弘鼎,當付司果,而矇未覺察,以致見漏,臣不勝惶恐,而原望筒中改付標以入之意,敢啓。傳曰,知道。
上在昌慶宮。停常參·經筵。
李羲準啓曰,合辭許久闕啓,事甚未安,除在外外,未肅拜人員,竝卽牌招,何如?傳曰,允。
尹致謙啓曰,工曹參判沈能岳,除拜後過三日,不爲出肅,依定式推考警責,仍卽牌招察任,何如?傳曰,允。
趙岐啓曰,右承旨李紀淵,左副承旨洪羲瑾,右副承旨金陽淳,今日不爲仕進,竝卽牌招,何如?傳曰,竝許遞,前望單子入之,待下批牌招察任。
又啓曰,檢閱李憲瑋,由限已過,卽爲牌招入直,何如?傳曰,允。
以副校理趙寅永,修撰李彦淳,副修撰林顔喆牌不進罷職傳旨,傳于趙岐曰,只推。
趙岐啓曰,玉堂上下番俱空,已至多日,事甚未安。副校理趙寅永,修撰李彦淳,副修撰林顔喆,旣有只推之命,竝更牌招入直,何如?傳曰,竝許遞,前望單子入之。
承旨前望單子入之,李鶴秀·朴綺壽·李羲準,落點。
玉堂前望單子入之,副校理李魯秉,修撰金鼎均,副修撰朴永元,落點。
李羲準啓曰,大司憲宋穉圭,掌令李南圭·鄭鴻慶,持平金遇順·閔永勳在外,執義林東鎭牌不進,監察茶時之意,敢啓。傳曰,知道。
以執義林東鎭,司諫金道喜,獻納金鼎均牌不進罷職傳旨,傳于李羲準曰,只推。
以右承旨李鶴秀,左副承旨朴綺壽牌不進罷職傳旨,傳于趙岐曰,只推。
傳于李羲準曰,園所看審大臣以下入侍。
以園所都監別單,傳于李羲準曰,諸論歸一,謹以拜峯山擇定,可也。
尹致謙啓曰,判義禁李好敏,旣入闕中,不爲肅謝,直爲出去,事甚未安,推考,何如?傳曰,允。許遞,前望單子入之,待下批,牌招察任。
判義禁前望單子入之,李相璜落點。
趙岐,以園所都監都提調意啓曰,園所再看審後山論別單及山圖,竝爲書入之意,敢啓。傳曰,知道。
又以葬禮都監都提調意啓曰,明器樂器名數,詳載於補編,而乙亥襄禮時,因特敎竝不用之。謹考仁祖朝丙寅謄錄,則以樂器之鍾·磬·柷·敔等廟樂所用,事涉嫌避,只以俗樂·大琴等十四種,伊時都監啓稟造用矣。今番則何以爲之乎?敢稟。傳曰,依乙亥年例爲之。
又以成均館同知館事意啓曰,臣聞,居齋儒生等,今日朝食堂不爲設行,馳詣泮宮,招致諸生,問其捲堂之由,則諸生等書進所懷以爲,伏以親喪自盡,孝子之至情也,事君盡禮,聖人之明訓也,是故生事以禮,葬祭以禮,分則有限,而無憾於人子之心而已,責難謂恭,陳善謂敬,靡不用極,而不失乎臣子之禮而已。今我聖上,遽遭此罔極之慟,凡所以經理終事之節,外有以克愼典禮之重,內有以備盡情理之摯,哀痛至切之意,有足以感泣神明,而噫,彼前憲長權常愼之疏,其無嚴不敬,胡至於此?臣等近始取見其疏本,則遣辭之際,節節句句,全失臣告君之體,多有於敵以下所不加之語,抑獨何心?取論其梗槪,則有曰人君之所敬者儒臣,有曰安得以無人理三字罵之,有曰出辭氣又不當若是慢也,有曰今日群下猶可恕之,有曰腋有兩翼不能達,又曰旣發不擇言之敎,又曰何以免萬世之議。凡此數段語意,都無敬謹底意,有若詆罵然,有若脅持然。噫,彼徒知君上之敬儒臣,而不知人臣之敬君,徒責上敎之爲慢,而不顧其言之太慢,且安得以三字與無人理三字,孰輕孰重,至於幾百里程腋有兩翼等語,乃是街巷惡少,信口侮弄之言,安得輕加於章奏之間哉?尤有所不敢言者,群下之所恕者何事,萬世之所議者何語,況前後批旨,委曲懇惻,無復餘蘊,則斥之以不擇言者,尤極悖慢。嗚呼,自古人臣告君之際,言多不諱,或截直焉,或懇到焉,而未有若此之放倒凌慢,無所顧忌者也。聖度天大,且在含恤之中,施以薄譴,投之善地而止,擧國臣民,莫不知罪重罰輕,而仄聽累日,聲討無聞。至以近日批旨觀之,有若曰每一覽此,只切靡逮之慟,臣等伏讀未半,不覺感淚之被面。是何盈庭之言,徒慼我聖上之孝心,而至若眼無君父之權常愼,則視之以薄物細故也耶?臣等忝在首善之地,忠憤所激,不避越俎之嫌,欲治加律之疏,而齋任俱空,發論經日,公議寘伸,以此情踪,豈可以抗顔入堂乎?退伏私次,恭俟處分云。臣以大學捲堂,事體至重,卽爲還入之意,多般勸諭,而諸生等終不回聽,何以爲之?敢啓。傳曰,前都憲疏,謂之語不擇發則可,直斷以眼無君父者,泮儒亦甚駭然,況已處分之事,又何起鬧乎?卽爲嚴飭勸入,可也。
癸未正月十九日酉時,上御景春殿。園所看審大臣以下入侍時,右副承旨李羲準,假注書蔡東直,記事官金正喜·李憲瑋,領議政金載瓚,右議政林漢浩,觀象監提調金祖淳,園所都監堂上金履陽,禮曹判書李好敏,以次進伏,相地官金景寅·申熙·朴相發·李玹·崔相一,侍立楹外訖。載瓚進前奏曰,近來日候,寒暖不調,聖體,若何?上曰,一樣矣。寢睡·水刺之節,何如?上曰,一樣矣。載瓚曰,臣等以園所看審次,先往孔德里看審,則地師所論參差,且以臣等凡眼見之,恐不可謂無欠,姑爲置之,次往拜峯鎭看審,則衆論歸一,一辭稱美矣。上曰,相地官入來乎?載瓚曰,已待令矣。上曰,各陳所見,可也。景寅曰,孔德里,山氣水勢,允爲吉地,而拜峯山,尤爲大吉安穩之地矣。熙曰,以臣所見,孔德里,山勢雖好,穴躔廣豁,一水再見,似爲稍欠。至若拜峯,龍勢遠來,坐案含抱,前帳後屛,左拱右揖,實爲無上極吉之地矣。祥發曰,以臣所見,孔德里,山形雖好,一水再得再破,是爲欠節,拜峯,則來龍節節有情,明堂安穩,穴躔端正,形如抱鳥卵吐蓮花,眞是十全吉地矣。玹曰,孔德里雖好,明堂過豁,水口不合,拜峯,則龍虎案對水口,模盡難狀,最是大吉矣。相一曰,拜峯,山勢水氣,雄衛回抱,臣所初見之吉地矣。上曰,諸臣亦各陳所見,可也。漢浩曰,地師之言,皆以拜峯爲吉,臣亦參聞而來矣。祖淳曰,地師諸議,皆以拜峯爲吉,臣等凡眼所見,亦爲拜峯似大勝於孔德里矣。履陽曰,臣旣昧堪輿之術,則當從地師之言,今於拜峯則詢謀僉吉,臣豈有他見乎?好敏曰,諸議歸一,臣亦無他見矣。祖淳曰,此是舊園所左崗,而前有所立標石,今者諸議所占,卽標石上邊矣。上曰,唯。載瓚曰,王家禮,下玄宮時,有贈玉·贈帛二禮,謹按仁祖朝丙寅謄錄,則有帛而無玉,今依此擧行之意,敢稟矣。上曰,唯。載瓚曰,諡印,以銀造成之意,敢稟矣。上曰,唯。漢浩曰,藥院提調朴崙壽,聞有實病,難以行公,姑爲許遞,其代,令該曹口傳差出,何如?上曰,依爲之。出擧條仍命大臣先退,又命退,承史以次退出。
上在昌慶宮。停常參·經筵。
藥房都提調林漢浩,行左承旨趙岐啓曰,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候,爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮·世子嬪宮,口傳問安。答曰,知道。
尹致謙啓曰,合辭許久闕啓,事甚未安,除在外外,未肅拜人員,竝卽牌招,何如?傳曰,允。
趙岐啓曰,右承旨李鶴秀,左副承旨朴綺壽,今日不爲仕進,竝卽牌招,何如?傳曰,允。
尹致謙啓曰,備邊司郞廳來言,今日賓廳日次,而大臣俱有身病,不得來會云矣,敢啓。傳曰,知道。
吏曹口傳政事,以李相璜爲內醫院提調。
尹致謙啓曰,判義禁李相璜牌不進推考傳旨,今方捧入,而開坐命下之後,如是違牌,事甚未安,更爲牌招,何如?傳曰,允。
又啓曰,判義禁李相璜牌不進推考傳旨,今方捧入,而開坐命下之後,如是違牌,事甚未安,更爲牌招,何如?傳曰,允。違牌,勿爲呼望。
趙岐,以內醫院都提調意啓曰,副提調趙鐘永,今日問安,不爲仕進,卽爲牌招,何如?傳曰,允。
又以內醫院都提調意啓曰,本院提調,例不得兼帶刑獄之官矣。提調李相璜所帶判義禁,許遞,何如?傳曰,提調許遞,前望單子入之。
內醫提調前望單子入之,金蓍根落點。
趙岐啓曰,玉堂上下番俱空,已至多日,事甚未安,新除授副校理李魯秉,修撰金鼎均,竝卽牌招入直,何如?傳曰,允。
又啓曰,吏曹郞廳來言,臺諫有闕,政事,取稟。傳曰,前望單子入之。
獻納前望單子入之,朴永元落點。
尹致謙啓曰,新除授獻納朴永元,一體牌招,何如?傳曰,允。
司諫金道喜啓曰,臣姿本庸陋,識又蔑劣,淸朝耳目之任,初不近似,而亞諫除旨,忽下於館職俟勘之時,臣且惶且感,雖不得不章皇出肅,而第臣於合啓中,有不得聯參者,從前引避,輒蒙體諒,今臣處義,宜無異同,以此情踪,何可一刻蹲冒於臺次乎?請命遞斥臣職。答曰,依啓。
獻納朴永元啓曰,臣本庸愚,不合於淸朝諫諍之任,而卽者納言除旨,有隕自天,旣懷義分之懼,兼値署經之會,雖不得不章皇出肅,少伸叩謝之忱,而第臣曾叨臺職,以區區私義之不可聯參於合啓,據實引避,特蒙體諒之恩。今臣處義,視前無異,以此情踪,何敢一刻晏然於臺次乎?請命遞斥臣職。答曰,依啓。
尹致謙啓曰,大司憲宋穉圭,掌令李南圭·鄭鴻慶,持平金遇順·閔永勳在外,執義林東鎭牌不進,監察茶時之意,敢啓。傳曰,知道。
以執義林東鎭牌不進罷職傳旨,傳于趙岐曰,只推。
以左副承旨朴綺壽牌不進罷職傳旨,傳于趙岐曰,只推。
趙岐,以侍講院言啓曰,兼文學林顔喆,時無職名,令該曹口傳付軍職,何如?傳曰,允。
兵曹口傳政事,副司果單林顔喆。
趙岐,以園所都監都提調意啓曰,本都監三物所郞廳李彙寧,移拜貞陵令矣。其代,前郡守林顯喆差下,而時無職名,令該曹口傳付軍職,使之冠帶常仕,何如?傳曰,允。
兵曹口傳政事,副司果單林顯喆。
兵曹,以申鴻周爲陪往大將。
趙岐,以園所都監都提調意啓曰,今正月十九日傳曰,諸論歸一,謹以拜峯山擇定可也事,命下矣。園所吉地,今旣完定,則封標等節,當卽擧行,吉日時,令該曹推擇擧行,何如?傳曰,允。
禮曹,因園所都監草記,園所吉地,今旣完定,封標吉日時,令該曹推擇事,允下矣。封標吉日時,令日官推擇,則今正月二十二日申時爲吉云,以此日時擧行,何如?判付啓,依所啓施行爲良如敎。
趙岐,以禮曹言啓曰,皇壇壇上及祭器等,每年孟春,戶·禮曹堂上奉審事,定式矣。今正月二十八日,臣曹與戶曹堂上,同爲進去,奉審後稟處,何如?傳曰,允。
又以葬禮都監都提調意啓曰,本都監郞廳李奎秀有身病,林穎喆移拜外任,竝改差,其代,前縣監李俊秀,前郡守尹景儀差下,而俱無職名,令該曹口傳付軍職,使之冠帶常仕,何如?傳曰,允。
又以園所都監都提調意啓曰,園所始役之後,凡有時急往復定奪之事,不可一刻遲延,別設擺撥於園所,乃是前例,令兵曹,依例擧行,何如?傳曰,允,
又以園所都監都提調意啓曰,本都監木石之役,極爲浩大,御營廳哨官金命爀,別看役改差下,使之分掌擧行,何如?傳曰,允。
又以成均館同知館事意啓曰,本館草記,傳曰,前都憲疏,謂之語不擇發則可,直斷以眼無君父者,泮儒亦甚該然,況已處分之事,又何起鬧乎?卽爲嚴飭勸入可也事,命下矣。臣謹依聖敎,招致諸生,傳宣聖旨,仍爲勸入,則諸生等以爲,臣等之捲堂,非敢煩擾,只爲一伸所懷,而聖敎若是嚴重,不勝惶悚,謹當還入云。故仍設食堂,臣則退去之意,敢啓。傳曰,知道。
刑曹啓目粘連,殷山縣殺獄罪人張召史獄事段,手之所觸,不期猛而自猛,卽地顚仆,頓無省覺,隣兒之傳,不啻丁寧,傷著脊膂,色紫堅硬,兩檢之目如合,正犯張召史,如式訊推,何如?啓。判付內,依允。
又啓目粘連价川郡殺獄罪人朴成甲獄事段,偏信妖說,移置病妻於隣人之家,欲絶後患,噣人蒙帒於未死之前,動撣不得,畢竟自盡,用意慘毒,罕與爲比。三尺至嚴,一律難貸,同正犯朴成甲,連加訊推,期於得情,何如?啓。判付內,依允。
又啓目粘連,長湍府殺獄罪人金完達獄事段,兩乳胸膛之著痕,雖謂之草根石角之所觸,而此是然疑之事,未必的確之論,李召史,以寡女而被誣,不勝恚憤,金完達,見從妹之逢辱,忽發怒氣,此顚彼踢,男强女弱,自致重傷,勢所必然,此若爲傅生之議,則何以慰冤死之魂。正犯金完達,如式訊推,何如?啓。判付內,依允。
判義禁李相璜疏曰,伏以,嘉順宮寢園旣卜,遠日將涓,仰惟宸慕靡逮,益復如新,區區下情,實不勝悲係之至。臣於金吾前望,猥承恩點,而嘗藥之任,雖蒙遞解,曾有見帶賓銜,雷肆講官之不得兼管刑獄,故事則然,召命之下,無以冒膺,玆敢隨牌。伏乞聖慈,俯垂鑑諒,極許變通,俾存公格,千萬幸甚。臣無任云云。答曰,省疏具悉。賓客之任許遞。
上在昌慶宮。停常參·經筵。
尹致謙啓曰,大司憲宋穉圭,掌令李南圭·鄭鴻慶,持平金遇順·閔永勳在外,執義林東鎭未肅拜,監察茶時之意,敢啓。傳曰,知道。
又啓曰,來二十五日朝參日次矣,敢啓。傳曰,停。
趙岐啓曰,左副承旨朴綺壽,右副承旨李羲準,今日不爲仕進,竝卽牌招,何如?傳曰,允。
備忘記,公州營將南錫圭,廣梁僉使安光近,老江僉使崔一光下直,各長弓一張,長箭一部,片箭一部,筒兒一箇賜給。
朴綺壽啓曰,開坐事,命下矣。判義禁李相璜,疏批已下,卽爲牌招,以爲開坐之地,何如?傳曰,允。
兵曹口傳政事,副司果金道喜·朴永元,竝單付。
尹致謙啓曰,卽者吏曹郞廳來言,定平府使趙元錫,咸安郡守李膺緖,珍島郡守李煥周,郭山郡守洪永謨,始興縣令林穎喆,蔚珍縣令李濟弘,宜寧縣監尹昇烈,井邑縣監趙雲明,熊川縣監趙濟健,兩司當爲署經,而憲府,則大司憲宋穉圭,掌令李南圭·鄭鴻慶,持平金遇順·閔永勳在外,執義林東鎭未肅拜,諫院,則大司諫李泰淳,正言鄭東煥·權馥在外,司諫·獻納未差,不得署經云。未差之代,政官牌招,開改差出,待下批,與執義林東鎭,一體牌招,以爲備員署經之地,何如?傳曰,允。
有政。吏批,行判書金蓍根受由,參判徐能輔進,參議李光憲牌不進,同副承旨尹致謙進。啓曰,行判書金蓍根受由,參議李光憲牌招不進,小臣獨政未安,何以爲之?敢稟。傳曰,仍爲之。以宋應圭爲司諫,以李若愚爲獻納,洪學淵爲應敎,趙寅永爲校理,韓弘敎爲文學,趙萬協爲司書,李光文爲刑曹參判,李翊會爲敦寧都正,洪起燮爲禮曹參議,朴齊聞爲兵曹參知,金慶淵爲軍器判官,朴來謙爲奉常判官,李必述爲典籍,裵相仁爲咸鏡都事,李龍秀爲大司成,金履陽爲右賓客。
再政。以李彦淳爲副校理,林顔喆爲副修撰,林鶴聞爲奉常主簿。左賓客單金履陽,右賓客單朴崙壽。故同知李世翊贈吏參,前參判李龜雲考,故都事白東煥贈戶參,故學生白師謙贈左承旨,以上全羅兵使白海鎭兩代。
兵批,行判書鄭晩錫受由,參判申絢未肅拜,參議李東煥入直進,參知未差,行右承旨趙岐進。護軍權丕應·洪奭周,副護軍金陽淳·李紀淵·尹豐烈·洪羲瑾·李鍾運,副司直趙寅永,副司果李彦淳竝單付。
兵曹,以白能洙·具載龍爲陪往大將從事官。
以修撰金鼎均牌不進罷職傳旨,傳于尹致謙曰,只推。
以右副承旨李羲準牌不進罷職傳旨,傳于趙岐曰,只推。
以吏曹參議李光憲牌不進罷職傳旨,傳于尹致謙曰,只推。
以濟州牧慰諭御史趙庭和狀啓,三邑老人宴饋,雖援已例,旣未啓達,惶恐俟勘事,傳于趙岐曰,勿待罪事,回諭。
尹致謙,以魂宮都監都提調意啓曰,本都監郞廳朴宗有,移拜刑曹正郞矣,職務相妨,令該曹口傳閑司相換,何如?傳曰,允。
吏曹口傳政事,刑曹正郞朴宗有,掌樂主簿鄭東龜相換。
兵曹口傳政事,副司果尹景儀·李俊秀竝單付。
尹致謙,以禮曹言啓曰,大報壇祭享,每年三月上旬內擧行事定式矣。吉日,令日官李命愼推擇,則來三月初三日爲吉云,以此日設行,而自上方在諒闇中,依例遣大臣攝行,何如?傳曰,允。
又以園所都監都提調意啓曰,園所封標吉日時,自禮曹今正月二十二日申時推擇啓下矣。臣與觀象監提調金祖淳,提調金履陽,禮曹判書李好敏,都廳李光正,郞廳李憲三,率相地官等,今二十二日依前除朝辭進去之意,敢啓。傳曰,知道。
又以園所都監都提調意啓曰,園所始役之後,堂上·郞廳·監造官·分差官及相地官·救療官·奏時官·別看役·計士·牌將,糧饌等節,依前例,令宣惠廳·戶曹磨鍊題給事,分付,何如?傳曰,允。
又以承文院都提調意啓曰,憲書齎咨官金東寔到京遲緩事,禮部申勅咨文出來矣。以幺麽齎咨官之不勤,致有此上國移咨之擧,事未前有,誠極該然,國體所在,不可不嚴處,當該齎咨官,令攸司從重科治,回咨則以該齎咨官,革職重勘,嗣後另加申飭之意,措辭撰出,正書安寶後,定禁軍騎撥,下送于灣府,以爲轉致北京之地,何如?傳曰,允。
全羅監司洪奭周疏曰,伏以,邦家不幸,綏嬪邸下,奄違志物之養,惟我殿下,孝思根天,攀號靡逮,日月不居,歲籥倐新,撫時摧痛,益復曷堪?瞻戀闕庭,只切耿結之忱。臣卽戴罪未勘之踪也,惟當蹙伏竦息,恭俟處分。況今聖情皇瞿,中外焦憂,尤何敢以一身去就,張皇瀆擾於此時,而虛銜久縻,重務全曠,一日不去,則民將受一日之害,亦安得不疾聲嗚呼,冀格於孔邇之天乎?臣之前後情勢,業已屢煩陳暴,聖明固皆俯燭,通朝無不共諒,不假臣一一覼縷,而數朔之間,三遭抨彈,受任未久,廢務居半,顚頓昌披,一至於斯,而尙欲抗顔於藩宣之地,藉手於澄淸之責,雖儓隷走卒,亦必衆嗤而群罵矣。臣雖至頑極愚,豈不內愧於心,而疏籲路阻,誨責截嚴,跼高蹐厚,逃遁無所。至於前頭勘罪之敎,威於鈇鉞,信如金石,臣於怵迫震怖之餘,亦竊自幸其銜免之有日,於是乎顚倒出膺,不暇他恤,包羞强拙,如例考績,固知其決壞大防,重得罪於淸朝之四維,而尙庶幾一番承命之後,可以卽蒙勘處,或當爲少伸廉隅之歸耳。今臣之封進殿最,亦旣踰半月矣。夙宵竢譴,以日爲歲,而成命不下,秩祿自如,若又夤緣一出,許久盤礴,則是外藉怵分之名,內售懷祿之計也。其貪榮饕利,沒廉恥而無忌憚,不啻如龍斷之賤夫,又何以自廁於橫目之倫乎?臣固無似,不足與議於士大夫之名節,而幸逢聖際,策名立朝,區區志願,亦未嘗不稍自砥礪,少答作成之恩造。今乃以係戀之故,盡喪其平生之守,甘自陷於市井駔儈之所羞,素心大謬,萬事瓦裂,拊躬自恨,忽忽忘生。天地之於物,常遂其性而不欲其摧折,父母之於子也,務成其身而不忍其顚沛,殿下之拂拭拯濟於臣,卽天地之覆載,父母之顧復也,又何忍使之蹙迫窮隘,僇敗身名而終爲明時之棄人耶?臣自視務以後,悼心失圖,若狂若癡,對人欲語,慙汗先瀉,雖更欲聚精會神,收拾已癈之緖,亦萬萬不可强矣,而況且束裝治簿,朝夕待發,守宰吏民,無不視臣以已去之人,其又將何令之可行,而何事之可做哉?荏苒遷就,玩日狃月,若復過一二朔,則小大解體,百度俱弛,必將擧一道盡入於膏肓難醫之瘼,雖有良手,亦恐無以善其後矣,到此之後,臣雖萬被誅罰,又奚補於民國之狼狽也?歷日徊徨,冒死披瀝,情急辭蔓,若無嚴畏,乃其斷斷必辭之義,則神天在上,庶或鑑臨。伏乞殿下,矜之憐之,亟命重賜行遣,俾得以曲全微諒,則終始生成之澤,非臣隕結之所能報也。臣無任云云。答曰,省疏具悉。所請特許。
吏曹,嘉順宮發靷時,挽章製述官領議政金載瓚,領府事韓用龜,判府事金思穆·南公轍,右議政林漢浩,領敦寧金祖淳,兼戶曹判書沈象圭,知事朴宗來·金履陽,判敦寧朴崙壽,知敦寧李肇源,判尹韓致應,左參贊李相璜,行兵曹判書鄭晩錫,上護軍鄭尙愚,行禮曹判書李好敏,大護軍李書九·李存秀,右參贊李憲琦,大護軍金魯應·趙得永·洪義浩,工曹判書任希存,刑曹判書南履翼,大司憲宋穉圭,禮曹參判朴宗薰,戶曹參判朴周壽,同知趙貞喆,行都承旨趙鐘永,行護軍趙萬永,吏曹參判徐能輔,行護軍李龍秀,兵曹參判申絢,行護軍金履載·權丕應·徐俊輔·金逌根·李止淵·李光文,副護軍呂東植,吏曹參議李光憲,戶曹參議宋啓榦,副護軍洪起燮,右承旨李鶴秀,左副承旨朴綺壽,副護軍金陽淳,輔德金學淳,副護軍李紀淵·尹豐烈,進善吳熙常,書寫官副司果洪學淵·李彦淳·趙寅永,修撰金鼎均,副司果朴永元,預差副司果李魯秉。
上在昌慶宮。停常參·經筵。
尹致謙啓曰,大司憲宋穉圭,掌令李南圭·鄭鴻慶,持平金遇順·閔永勳在外,執義林東鎭傳旨未下,監察茶時之意,敢啓。傳曰,知道。
趙岐啓曰,左副承旨朴綺壽,右副承旨李羲準,今日不爲仕進,竝卽牌招,何如?傳曰,允。
備忘記,吉州牧使鄭益行,昌城府使李商一,全羅兵使白海鎭,永達萬戶李得亮下直,各長弓一張,長箭一部,片箭一部,筒兒一箇賜給。
尹致謙啓曰,玉堂上下番俱空,已至多日,事甚未安。修撰金鼎均,旣有只推之命,與新除授應敎洪學淵,校理趙寅永,副校理李彦淳,副修撰林顔喆,一體牌招,推移入直,何如?傳曰,允。
又啓曰,守令署經事命下,而憲府,則大司憲宋穉圭,掌令李南圭·鄭鴻慶,持平金遇順·閔永勳在外,執義林東鎭傳旨未下,諫院,則大司諫李泰淳,司諫宋應圭,獻納李若愚,正言鄭東煥·權馥在外,無以備員署經,何以爲之?敢稟。傳曰,山林外,在外臺諫,竝許遞,前望單子入之。
臺諫前望單子入之,大司諫金遇淳,司諫李羲發,獻納李若愚,正言金世忠·南履炯,掌令黃儆彦·金仁和,持平黃燾·邊始暹落點。
以執義林東鎭牌不進罷職傳旨,傳于尹致謙曰,只推。
尹致謙啓曰,守令署經事,命下矣。執義林東鎭,旣有只推之命,與新除授行大司諫金愚淳,司諫李羲發,獻納李若愚,正言金世忠·南履炯,掌令黃儆彦·金仁和,持平黃燾·邊始暹,一體牌招,以爲署經之地,何如?傳曰,允。
以左副承旨朴綺壽,右副承旨李羲準牌不進罷職傳旨,傳于尹致謙曰,只推。
尹致謙啓曰,行都承旨趙鐘永不爲仕進,行左承旨趙岐式暇,右承旨李鶴秀,左副承旨朴綺壽,右副承旨李羲準牌不進罷職傳旨未下,院中只有臣一人,伴直無人,行都承旨趙鐘永,所當牌招,而拘於廳規,不得請牌,何以爲之?敢稟。傳曰,牌招。
又啓曰,行都承旨趙鐘永牌不進,行左承旨趙岐式暇,右承旨李鶴秀內閣直,院中只有臣一人,伴直無人,左副承旨朴綺壽,右副承旨李羲準,旣有只推之命,右副承旨李羲準,所當牌招,而拘於廳規,不得請牌,何以爲之?敢稟。傳曰,牌招。
傳于尹致謙曰,發遣吏郞,諸執事淸齋與否,摘奸以來。
尹致謙,以侍講院言啓曰,新除授司書趙萬協,時在京畿楊州地,書筵入番事緊,斯速乘馹上來事,下諭,何如?傳曰,允。
又以園所都監都提調意啓曰,園所吉地,旣已封標,各項擇日,令該曹推擇,何如?傳曰,允。
又以禮曹言啓曰,園所都監草記,園所吉地,旣已封標,各項擇日,令該曹擧行事,允下矣。都提調及園所都監堂上·觀象監提調·本曹堂上,明日待開門,來會賓廳,率諸地師,同議推擇,而拘忌年甲,自內書下,旣有前例,敢啓。傳曰,知道。雖不書下,日官自當知之矣。
又以兵曹言啓曰,甲巖權管任榦,身病猝重,時月之內,萬無登途赴任之望云。實病旣如此,則不可强令赴任,罷黜,何如?傳曰,允。
又以兵曹言啓曰,撫夷萬戶鄭致一,老母今年八十二歲,森森萬戶金錫九,老母今年八十三歲,法不當遠離赴任,呈狀乞遞,邊將之親年七十五歲以上者,許遞其任,載在法典矣,竝依法典改差,何如?傳曰,允。
又以義禁府言啓曰,保放罪人金在達·徐宗柱,竝還囚照律,任鼎常·柳聖魯·李祖馨,竝還囚議處以入之意,敢啓。傳曰,知道。
義禁府啓目粘連,別工作郞廳金在達矣本府議啓內,深夜失火,縱難卽時撲滅,窄地董役,不能先事檢飭,以此照律,罪杖八十,徒二年收贖,公罪,奉敎依允爲旀,功議各減一等爲良如敎。又啓目,軍器寺主簿徐宗柱·黃潤九等矣本府議啓內,莫察率屬之行盜,以致軍器之見失,守直不勤,溺職甚大,竝只以此照律,罪各杖一百收贖,告身盡行追奪,私罪,奉敎依允。又啓目粘連,向前任鼎常·柳聖魯等亦,觀於囚供,雖異用情失出,檢有律例,難免相見符同,竝只以此照律,何如?判付啓,依允。又啓目粘連,向前李祖馨亦,囚供有據,雖不可直斷以失誤行事,致齋之不宿本司,自有當律,以此照律,何如?判付啓,依允。
義禁府啓目粘連,鏡城前判官任鼎常,明川前府使柳聖魯等矣本府議啓內,觀於囚供,雖異用情失出,檢有律例,難免相見符同,竝只以此照律,罪各杖六十收贖,奪告身一等,竝只私罪,奉敎依允爲旀,竝只功減一等爲良如敎。又啓目粘連,漢江祭典祀官兼大祝軍資監正李祖馨矣本府議啓內,囚供有據,雖不可直斷,以失誤行事,致齋之不宿本司,自有當律,以此照律,罪笞三十收贖,附過還職,私罪,奉敎依允。
行護軍金基厚疏曰,伏以,日月迅駛,嘉順宮公除已過,歲律且新,伏惟聖心哀慕,益復靡極。仍伏念,臣之重叨戎寄,今已五易月而歲且閱矣,轉輾蹲仍,豈或有一分可强之勢而然哉?誠以煩籲,實涉猥越,恩造竊冀體諒,式至今冒沒蹙伏,恭俟斥退之明命,而尙不得焉,則臣安得不抑鬱悶恤,更效呼天呼父母之誠也。臣以戎務久曠,丐免之章,前後凡幾上矣,肝肺已瀝,毫毛盡輸,豈有餘蘊可以復徹宸聰,而獨柰癃老轉甚,病到難强,實有一朝溘然之慮,則又豈敢徒懷嚴畏,不以實仰暴,而自阻於仁覆之天也,蓋臣病狀,非一時無妄之祟也,痰濕膠固,肢節拘攣,喘咳發作,晝宵辛苦,頭目從而眩顫,氣血幾盡枯涸,似此貞疾,雖使年少强壯者當之,尙或憂其難醫,況臣年迫八十,衰頹無餘地,所存者只軀殼耳,尤豈有友吾之望哉?昏霿之極,神精無以收拾,羸瘁已甚,筋骸無不廢弛,記念未周乎俄頃,運用尙難於房闥,簿書句校,猶患顚錯之多端,軍伍團束,尤非强策之可論,況去秋重病以後,精力一倍落下,神息益至凜綴,委頓床席,藥餌罔效,以今所見,更無自力之望,而吟呻痛楚之中,尙覺重任在身,惶隘之至,又添一病,玆敢畢暴情實,冒萬死仰瀆於崇嚴之下。伏乞天地父母,俯賜矜諒,所帶摠戎之任,特許鐫免,俾得以安意調養,則從今以往,臣之餘日,無非我殿下賜耳。臣無任云云。答曰,省疏具悉。卿其勿辭,調理行公。
上在昌慶宮。停常參·經筵。
尹致謙啓曰,大司憲宋穉圭,掌令黃儆彦·金仁和,持平邊始暹在外,執義林東鎭,持平黃燾傳旨未下,監察茶時之意,敢啓。傳曰,知道。
備忘記,洪州營將金啓默下直,長弓一張,長箭一部,片箭一部,筒兒一箇賜給。
又啓曰,刑曹參判李光文,除拜後過三日不爲出肅,依定式推考警責,仍卽牌招察任,何如?傳曰,允。
又啓曰,三品官之無得過三日,循例請牌,曾有定式矣。禮曹參議洪起燮,除拜後過三日不爲出肅,事體所在,誠極未安。從重推考,仍卽牌招察任,何如?傳曰,允。
傳于尹致謙曰,禮房承旨,馳詣受香諸處,奉審摘奸以來。
尹致謙啓曰,禁衛大將趙萬永,御營大將李海愚,以東·南關王廟獻官,今方受香出去矣。所佩命召,竝來請還納,何以爲之,而將兵之任,不可一刻無摠察之人,何以爲之?敢稟。傳曰,仍佩往來,御將,都提調兼察,禁將,兵判兼察。
又啓曰,禁將,兵判兼察事,命下矣。兼察禁衛大將鄭晩錫,卽爲牌招聽傳敎。御將,都提調兼察事,命下矣,在前如此之時,或有發牌聽分付之例,今番則何以爲之?敢稟。傳曰,允。郞廳發牌,聽分付。
又啓曰,右副承旨李羲準再牌不進,伴直無人,左副承旨朴綺壽,家在城外,行都承旨趙鐘永,所當更請牌招,而拘於廳規,不得請牌,何以爲之?敢稟。傳曰,與左承旨竝許遞,前望單子入之。
承旨前望單子入之,洪奭周·宋穉圭·洪命周·韓用儀落點。
尹致謙啓曰,新除授承旨宋穉圭,資是嘉義,行都承旨洪奭周,乃是嘉善,座次有違格例,何以爲之?敢稟。傳曰,竝許遞,前望單子入之。
承旨前望單子入之,李龍秀·朴宗琦落點。
尹致謙啓曰,行都承旨李龍秀,行左承旨朴宗琦,右承旨洪命周,右副承旨韓用儀未肅拜,左副承旨李鶴秀內閣進,院中只有臣一人,伴直無人。右副承旨韓用儀,所當牌招,而拘於廳規,不得請牌,何以爲之?敢稟。傳曰,牌招。
又啓曰,行都承旨李龍秀,右副承旨韓用儀在外,行左承旨朴宗琦,右承旨洪命周未肅拜,左副承旨李鶴秀陳疏,院中只有臣一人,伴直無人。右承旨洪命周,所當牌招,而拘於廳規,不得請牌,何以爲之?敢稟。傳曰,牌招。
又啓曰,新除授行都承旨李龍秀,時在京畿楊州地,右副承旨韓用儀,時在驪州地,竝斯速乘馹上來事,下諭,何如?傳曰,允。
又啓曰,右承旨洪命周牌不進,伴直無人。行左承旨朴宗琦,所當牌招,而拘於廳規,不得請牌,何以爲之?敢稟。傳曰,牌招。
又啓曰,吏曹郞廳來言,臺諫有闕,政事,取稟。傳曰,前望單子入之,待下批一體牌招,違牌,勿爲呼望。
大司憲前望單子入之,李憲琦落點。
以右副承旨李羲準牌不進罷職傳旨,傳于尹致謙曰,只推。
以右承旨洪命周牌不進罷職傳旨,傳于尹致謙曰,只推。
尹致謙啓曰,守令署經事命下,而憲府則大司憲宋穉圭,掌令黃儆彦·金仁和,持平邊始暹在外,執義林東鎭,持平黃燾牌不進,諫院則行大司諫金愚淳,司諫李羲發,獻納李若愚,正言南履炯·金世忠在外,無以備員署經,何以爲之?敢稟。傳曰,違牌人只推,更爲牌招。
以執義林東鎭,持平黃燾牌不進罷職傳旨,傳于尹致謙曰,只推。
以執義林東鎭,持平黃燾牌不進罷職傳旨,傳于尹致謙曰,只推。
尹致謙啓曰,守令署經事,命下矣。執義林東鎭,持平黃燾,旣有只推之命,竝更牌招,何如?傳曰,允。違牌,勿爲呼望。
又啓曰,定平府使趙元錫,咸安郡守李膺緖,珍島郡守李煥周,郭山郡守洪永謨,始興縣令林穎喆,蔚珍縣令李濟弘,宜寧縣監尹昇烈,井邑縣監趙雲明,熊川縣監趙濟健,憲府,則雖已署經,諫院,則行大司諫金愚淳,司諫李羲發,獻納李若愚,正言南履炯·金世忠在外,不得署經,何以爲之?敢稟。傳曰,一司除署經。
傳于尹致謙曰,此時强迫亦難,旣有乙亥之例,湖南伯問議于右相,政官,待明朝牌招開政。
以應敎洪學淵,校理趙寅永,副校理李彦淳,修撰金鼎均,副修撰林顔喆牌不進罷職傳旨,傳于尹致謙曰,只推。
尹致謙啓曰,玉堂上下番俱空,已至多日,事甚未安。應敎洪學淵,校理趙寅永,副校理李彦淳,修撰金鼎均,副修撰林顔喆,旣有只推之命,竝卽牌招,推移入直,何如?傳曰,允。
以禮曹參議洪起燮牌不進罷職傳旨,傳于尹致謙曰,只推。
兵曹口傳政事,副護軍單朴綺壽。
兵曹口傳政事,副護軍單李鶴秀。
尹致謙,以魂宮都監都提調意啓曰,本都監都廳任鼎常,時無職名,令該曹口傳付軍職,冠帶常仕,何如?傳曰,允。
兵曹口傳政事,副司果單任鼎常。
尹致謙,以園所都監都提調意啓曰,園所始役,在今正月二十六日,本都監提調以下,今二十四日,依前除朝辭,先期出去矣。京郞廳一員,依例以兵曹佐郞金永鎭差下,使之察任,何如?傳曰,允。
又以園所都監都提調意啓曰,園所擇日,今已啓下停當矣。木石之役,方將罔夜經始,而曾伏聞己酉遷園時,特命近臣,各樣石儀,埋置淨土,聖念所存,可以仰體,而日前因掘去木根,所埋諸石,次第顯露,各樣象設,莫不畢具,石品雕刻,俱甚精美,少加磨礱,舊可如新,仍舊件排用,似爲得宜,而事係重大,不敢自下擅便,何以爲之?敢稟。傳曰,旣有舊件,磨礱排用,可也。
又以園所都監都提調意啓曰,補土所郞廳閔致文,時帶刑曹佐〈郞〉,詞訟劇地,職務相妨,令該曹口傳閑司相換,何如?傳曰,允。
又以園所都監都提調金載瓚,觀象監提調金祖淳,園所都監提調金履陽·任希存,行禮曹判書李好敏,參判朴宗薰言啓曰,園所各項吉日推擇以入事,啓下矣。臣等齊到賓廳,招致諸日官,詳細會議,則今年卯坐雖値正陰府,方書例有制用之法云,故使之精擇,別單書入之意,敢啓。傳曰,知道。
又以禮曹言啓曰,臣曹草記,謹稽謄錄,乙亥襄禮時,臣曹草記內,喪禮補編進香條,小內喪則只有議政府·宗親府·忠勳府,而無儀賓府·敦寧府·諸道觀察使留守之文。惠慶宮常時,已有進箋之禮,則到今進香,似合事宜,而莫重典禮,不敢磨鍊,議于大臣稟處事蒙允,諸大臣獻議中進箋·進香,哀慶雖異,其義則一也,京外進香,竝令許行,恐爲合宜云,依大臣議施行事批下,京外進香,竝爲設行矣。嘉順宮常時,有進箋之禮,而今此葬禮時,京外進香,考稽補編,係是創禮,臣曹不敢擅便磨鍊,議于時·原任大臣稟處事,允下矣。發遣郞廳,問議于時·原任大臣,則議政府領議政臣金載瓚以爲,今番進香之節,卽補編之所不載,而將以常時進箋爲援。第王朝喪禮,當一遵補編所定,踰一分不得,減一分不得,而至於補編之所不載者,無異創有之禮,以臣愚昧,不敢臆見仰對,惟望博詢而裁處焉云。領中樞府事臣韓用龜以爲,補編諸條,乃是王朝不易之典禮,惟當以從先之義,遵而行之而已。今此進香一節,旣不載於補編,則恐不可以常時進箋,引例而創行矣。愚見如此,而以臣昧禮,何敢質言乎?惟在博詢而審處之云。判中樞府事臣金思穆以爲,今此禮,臣進香之議,蓋推常時進箋之義,而此非補編之所載,又無已例之的據,則事係創行,在所審愼,以臣耄憒之見,未敢臆對,惟願博詢而裁處焉云。行判中樞府事臣南公轍以爲,邦家喪禮,當謹遵補編而施行,今此進香,雖或以常時進箋,據以爲言,而補編之所不載,創而行之,事係愼重,如臣昧禮,不敢的對,博詢審處,區區之望也云。議政府右議政林漢浩以爲,進香當否,禮曹草記以爲,常時進箋,援例於進香,以此推之,今日擧行,似無異同,而但喪禮補編,卽國朝一定不易之制,隆殺之節,情文俱備,此書所不載者,如臣愚昧,何敢臆斷仰對乎?惟在博詢裁處焉云矣。時·原任大臣之議如此,上裁,何如?傳曰,京外皆無,心甚觖然,以議政府·宗親府·儀賓府磨鍊,外方勿爲磨鍊,可也。
又以禮曹言啓曰,慶科文武科庭試,定在三月二十一日矣。武科則例有初試,故以二月二十八日,自兵曹已爲推擇啓下,而在於魂宮卒哭之前,事多難便,不可不退定,武科初試,旣將退定,則文武科庭試與放榜,亦當先爲退定。文武科庭試與放榜,以四月內更爲推擇,武科初試,亦令兵曹,量宜擇吉,何如?傳曰,允。
又以禮曹言啓曰,慶科文武科庭試與放榜,以四月內更爲推擇事,草記蒙允矣。令日官池宅龜推擇,則文武科庭試,來四月初十日,放榜同月十九日卯時爲吉云,以此日時,擧行,何如?傳曰,允。
又以葬禮都監都提調意啓曰,發引及返虞時神帛輦·平轎子,依前例,以常時所御,陪來仍用,而神帛腰轝,一體陪來,如有傷損處,竝爲補修以用,何如?傳曰,允。
又以備邊司言啓曰,卽見戶曹所報,則以爲,今此大役,本曹責應物力,當待實入追報,而先以目下時急之需,限二十萬兩,無論錢穀,卽速移劃,以爲及時取用之地爲辭矣。地部連當大役,而應劃未及措處,目下事勢,萬萬窘急,先以嶺南左兵營山城穀折米五千石,右兵營軍餉穀折米八千石,左水營別餉穀折米八千石,濟民倉穀折米二千石,湖南守城倉穀折米二千石,南兵營餉穀折米一萬五千石,黃海監營勅需錢五萬兩,兵營勅銀代錢二萬兩,嶺南金井山城別備錢五千兩,平安監營別餉庫及遼軍庫木中二十同,兵營記付木十同,全羅監營記付木二十同區劃,使之從便取用,何如?傳曰,允。
領議政金載瓚疏曰,伏以,卽於史官之臨傳聖敎,有湖南道臣議薦以入之命矣。臣之前後情勢,已無以見職自居,而今此敦匠之任,義在終事不敢言私,雖不得不竭蹶趨膺,而至於參聞廟謨,干涉廟務,更不可擬議,則況此薦剡,尤豈容冒當哉?往在乙亥敦匠也,伊時處義,與今日無異,而適又廟薦有命,故乃以不得承奉之義,前席面陳,至蒙諒許,特令他大臣薦入矣。玆敢短箚仰懇,伏乞俯賜監諒焉。取進止。答曰,省箚具悉卿懇。卿言誠太過矣。然旣以乙亥事爲懇,予亦當商量矣。仍傳曰,此批答,遣史官,傳諭于領議政。
刑曹參判李光文疏曰,伏以,流光易邁,孝禧殿祥期,奄屆不遠,伏況嘉順宮梓室在殯,園兆載卜,聖慕哀痛,益復如何?仍伏念臣,纔經風樹之悲,永負劬勞之恩,顧影跼蹐,忽忽無生人意想,惟有依近京輦,瞻天祝聖,少伸戀結之忱而已,金華舊步,夫豈夢寐所到,而猥蒙聖朝記錄,收齒斑聯,除旨聯翩,召臣以秋曹佐貳,勅令察任,恩光所被,闔門頌戴,繼之以感涕。竊又思之,臣之前後歷揚,摠踰涯分,夫以臣不肖而所以致此者,何莫非先父不食之餘,而進退語默,亦唯先父是聽,今焉已矣。然而先父之所嘗勉臣者,不出乎盡忠報國,則今臣旣延縷命,彝性未泯,自今至死之年,卽臣畢忠之日,況臣以起居舊班,逖違之餘,獲此覲光之便,何敢徒徇私情,以自阻於慈覆之下,而獨柰苫堊餘喘,窮無所歸,聞命之初,若將朝衣上堂,言告其出,而自不覺惕然而驚,廓然而疚,徊徨趑趄,足欲進而心不從焉,猶復冥頑,若昧義分,情理到此,良亦切悲,召牌臨門,方寸靡定,不敢不仰首鳴號,冀垂矜諒,罪著逋慢,震惶無地。倘聖上俯察至懇,許解臣職名,曲遂物性,則亦天地生成之澤也。臣無任云云。答曰,省疏具悉。卿其勿辭行公。
左副承旨李鶴秀疏曰,伏以,臣與新除授行都承旨臣龍秀,有從兄弟應避之嫌,揆以法例,在下當遞,玆敢冒入文字,仰瀆崇嚴。伏乞聖明,亟賜鐫改,以存公格,以安私分焉。臣無任云云。省疏具悉。所請依施。
徽慶園右旋午丁龍,卯入首,卯坐酉向,丁未得水亥破,卯坐洪運,己未火忌水,年月日時,雖値正陰府,例有制用之法,以吉星制化之吉。嘉順,庚寅生木,忌金日始役,正月二十六日丙申辰時,先始南方,斬草破土,二月初二日壬寅辰時,先始南方,祠后土,同日曉頭先行,作甕家,同月初六日丙午卯時,開金井,同月十三日癸丑卯時,穴深八尺,用營造尺外梓室陪進,同月十八日戊午卯時,下外梓室,同月十九日卯時,啓欑室,同月二十五日乙丑申時,先啓南方,周堂空,發靷,同月二十六日丙寅丑時,行喪忌方壬乙方,成殯到園所後隨時,停喪忌坤懇方,園所啓欑室後隨時,下玄室,同月二十七日丁卯巳時,的呼甲午生甲戌生,正沖丁酉生,同旬沖癸酉生。以上下玄室時少避祭主不伏方申酉戌地,取土吉方丙壬方,造命年癸未木,月丙辰土,日丁卯火,時乙巳火,本命得勢合祿,本命眞貴人,本命活祿馬貴,坐山得局祿馬貴,聖人登寶殿,太歲活祿馬貴,乙丙丁三奇,明氣到穴到日,合起三德,天河轉運,三元紫白,八節三奇,四大吉時,蓋山黃道,七君下臨。
上在昌慶宮。停常參·經筵。
尹致謙啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
尹致謙啓曰,行都承旨李龍秀,右副承旨韓用儀在外,行左承旨朴宗琦,右承旨洪命周不爲仕進,右副承旨未差,院中只有臣一人,伴直無人,右承旨洪命周所當牌招,而拘於廳規,不得請牌,何以爲之?敢稟。傳曰,牌招。
備忘記,開城留守金敎根下直,長弓一張,長箭一部,礪山府使金時弼,平虞候李熙章,北虞候李儒甲,古城僉使金聲玉,植松萬戶金鎰厚,幕嶺萬戶金國亨,豐山萬戶朴宗後,方山萬戶金大璞下直,長弓一張,長箭一部,片箭一部,筒兒一箇,賜給。
洪命周啓曰,行吏曹判書金蓍根,參判徐能輔,參議李光憲牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判竝更牌招,何如?傳曰,允。參議只推,一體牌招。
以應敎洪學淵,校理趙寅永,副校理李彦淳,修撰金鼎均,副修撰林顔喆牌不進罷職傳旨,傳于洪命周曰,只推。
洪命周啓曰,玉堂上下番俱空,已至多日,事甚未安。應敎洪學淵,校理趙寅永,副校理李彦淳,副修撰林顔喆,旣有只推之命,竝卽牌招,以爲推移入直之地,何如?傳曰,允。
尹致謙啓曰,密符親納,例也,而前開城留守吳翰源,使其褊裨替納,事甚未安,推考,何如?傳曰,允。
行大司憲李憲琦啓曰,臣言議風采,本不合於淸朝耳目之任,而憲長特點,忽下於夢想之外,署經有命,召牌儼臨,臣怵義畏分,章皇出肅,以伸叩謝之忱,而第臣於合啓中,有私義之不可聯參者。前後引避,輒蒙體諒,今臣處義,宜無異同,昨因夜深,今始來避,所失尤大。請命遞斥臣職。答曰,依啓。
以執義林東鎭,持平黃燾牌不進罷職傳旨,傳于尹致謙曰,只推。
吏曹口傳政事,刑曹佐郞閔致文,典設別提李穆遠相換。
洪命周,以禮曹言啓曰,郊壇四孟朔,遣禮郞看審有無頉,自該曹草記事,曾有定式矣。發遣郞廳,南郊南壇,東郊先農壇·先蠶壇,南郊雩祀壇,北郊祈雨壇,東郊馬祖壇,南郊漢江壇·司寒壇,北郊厲壇,次第看審,則南壇·先農壇·祈雨壇·馬祖壇·漢江壇·司寒壇·厲壇壇上及四面紅箭門·壇垣·階砌,俱爲無頉,而先蠶壇東邊紅箭門柱根塗灰剝落,雩祀壇東邊紅箭門橫木折傷,卽爲修改事,分付該監,而此後看護等節,另加申飭之意,敢啓。傳曰,知道。
又以魂宮都監都提調意啓曰,本都監別看役,前五衛將陳珣差下,使之擧行,何如?傳曰,允。
又以園所都監都提調意啓曰,本都監爐冶所郞廳尹效覺,身病猝重,呈狀乞遞,今姑改差,其代,前府使李玄始差下,而時無職名,令該曹口傳付軍職,冠帶常仕,何如?傳曰,允。
又以奉常寺都提調意啓曰,東籍親耕田所種九穀,先農祭後,卽爲起墾付種之意,敢啓。傳曰,知道。
尹致謙,以兵曹言啓曰,因禮曹草記,慶科文武科,魂宮卒哭前,事多難便,更爲推擇,武科初試,亦令兵曹,量宜擇吉事,允下矣。令日官池宅龜,更爲推擇,則來三月十六日爲吉云,以此日擧行,何如?傳曰,允。
又以兵曹言啓曰,宣傳官南志彧,身病猝重,時月之內,萬無供職之望,呈狀乞遞。實病旣如此,則不可强令察任,改差,何如?傳曰,允。
又以司僕寺一二提調意啓曰,今此嘉順宮發靷時,各差備入把馬數,別單書入之意,敢啓。傳曰,知道。
又以司僕寺一二提調意啓曰,園所已爲封標,今將始役,監牧官任所,姑令移設於華陽亭之意,敢啓。傳曰,知道。
右議政林漢浩箚曰,伏以,臣卽伏見傳敎下者,完伯差代事,許令臣替行矣。領相箚本,姑未得見,未知所引何意,而第念首揆旣在矣,以臣下僚,遽然代斲,在事體,終涉如何,臣分亦所不敢。臣未敢知,殿下何爲而有此格外之敎也,罕有之事不可爲例,非常之命,亦難承奉,玆敢忙構短箚,仰瀆宸嚴。伏乞俯諒微懇,亟寢成命,以存公格,以安微分,千萬幸甚。取進止。答曰,省疏具悉卿懇。僚相之替行也,廟務自古已然,豈於卿創有也?卿其勿辭,安心行之。仍傳曰,此批答,遣史官,傳諭于右議政。
敎開城留守金敎根。王若曰,隆上都而作翰屛,在漢三輔,開分司而掌鎖鑰,有宋兩京,玆撤金貂之華班,庸畀旄鉞之重寄。惟卿,珪璋令質,詩禮故家,綜密練達之有餘才具,實合剸理,恬雅剛明之夙著聲望,歷揚華要,西州之惠政息肩,尙誦賢太守治法,南藩之茂績播口,蔚有古剌史令譽,象笏滿床,韓子華之宅連桐木,鳳毛趾美,謝超宗之庭擢蘭芽,所以望實之俱隆,是用眷注之方盛,眷玆松岳名府,卽是漢陽陪京,翼王都而管理一營,參聞廟廊之機務,介畿甸而控扼兩路,制置保障之形便,閭閻民物之繁華,冠浿上之殷富,樓櫓關防之險阻,爲海西之要衝,夫何災荒之洊臻,以致公私之俱病,甁罍已罄於蔀屋,誰任撫摩之功?冠蓋直通於薊門,每多供億之費,予所欲得君爲重,卿亦必隨處殫誠,玆授卿以開城府留守兼管理使。卿其體予委毗之衷,勉乃保綏之責,詰戎兵而興學校,仗文武之全才,鋤奸猾而恤困窮,須威惠之竝濟,苟可祛瘼而蘇弊,莫曰事勢或難,凡屬利國而安民,許令便宜自決。於戲,花潭之餘韻尙在,立懦廉頑,竹橋之遺跡不泯,旌忠奬節,寇平仲之北門坐鎭,予復何憂?周畢公之東都保釐,欽哉惟往。故玆敎示,想宜知悉。知製敎洪學淵製進。
上在昌慶宮。停常參·經筵。
藥房提調金蓍根,右承旨洪命周啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候,爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮·世子嬪宮,口傳問安。答曰,知道。
洪命周啓曰,合辭許久闕啓,事甚未安,除在外外,呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而大臣俱有身病,不得來會云矣,敢啓。傳曰,知道。
又啓曰,行吏曹判書金蓍根,參判徐能輔,參議李光憲,再拜不進,推考傳旨及罷職傳旨,今方捧入,而開政命下之後,一向違牌,不卽承膺,事體所在,誠極未安。判書·參判,所當更請牌招,而係是一日三牌,何以爲之?敢稟。傳曰,參議只推,與判書·參判,一體更爲牌招。
有政。吏批,行判書金蓍根,參判徐能輔,參議李光憲牌不進,右承旨洪命周進。以柳相祚爲承旨,朴宗薰爲大司憲,金道喜爲副應敎,林處鎭爲副修撰,李存秀爲右參贊,金逌根爲大司成,宋欽奭爲監察,金聖灝爲典籍,河錫洪爲奉常主簿,朴綺壽爲全羅監司。祭酒單宋穉圭,兼春秋單尹錫永。通德柳弘模贈戶參例兼,通德柳濟贈左承旨,以上同知柳煥寅兩代。再政。以李光憲爲兼輔德,洪奭周爲禮曹參判,洪羲弼爲司成,曺錫駿爲司宰主簿。兵批,判書鄭晩錫病,參判申絢入直進,參議李東煥病,參知朴齊聞在外,同副承旨尹致謙進。以洪穩爲咸興監牧官。大護軍單李憲琦,護軍單趙鐘永·洪奭周·李龜雲·趙岐,副護軍李泰淳·李羲準,副司直單宋應圭·李南圭·鄭鴻慶·閔永燾·金遇順,副司果單權馥·鄭東煥。再政。全羅道節度使單朴綺壽。
以吏曹參議李光憲牌不進罷職傳旨,傳于洪命周曰,只推。
以應敎洪學淵,校理趙寅永,副校理李彦淳,修撰金鼎均,副修撰林顔喆牌不進罷職傳旨,傳于尹致謙曰,只推。
尹致謙啓曰,玉堂上下番俱空,已至多日,事甚未安。應敎洪學淵,校理趙寅永,副校理李彦淳,修撰金鼎均,副修撰林顔喆,旣有只推之命,竝卽牌招,推移入直,何如?傳曰,允。
洪命周啓曰,大司憲未差,執義林東鎭,持平黃燾牌不進,掌令黃儆彦·金仁和,持平邊始暹在外,監察茶時之意,敢啓。傳曰,知道。
以執義林東鎭,持平黃燾,正言金世忠牌不進罷職傳旨,傳于洪命周曰,只推。
以全羅監司洪奭周狀啓,新除授珍島郡守,令該曹催促下送事,傳于尹致謙曰,使之當日下送。
兵曹口傳政事,副司果單李玄始。
尹致謙,以園所都監都提調意啓曰,今番園所石儀舊件移用事,草記蒙允,而其中不可不若干浮取者,依例以蘆原石取用,瓦甎段,以京貢所在取用之意,敢啓。傳曰,知道。
又以工曹言啓曰,取考乙亥謄錄,則殯宮進上每朔黃毛及端午日節扇蒲花梳函·溫鞋等種,因下敎不爲封進矣,今番則何以爲之乎?敢稟。傳曰,依乙亥年例爲之。
洪命周,以都摠府言啓曰,副摠管朴應浩,以騎兵點考事,外兵曹晝仕出去之意,敢啓。傳曰,知道。
又以禁衛營言啓曰,本營字內光熙門南邊第九城廊近處頹城改築處女墻,今已畢築之意,敢啓。傳曰,知道。
上在昌慶宮。停常參·經筵。
尹致謙啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
洪命周啓曰,行左承旨柳相祚,時在慶尙道安東地,斯速乘馹上來事,下諭,何如?傳曰,許遞,前望單子入之。
承旨前望單子入之,趙琮鎭落點。
洪命周啓曰,新除授右副承旨趙宗鎭,卽爲牌招,何如?傳曰,允。
尹致謙啓曰,卽者文學韓弘敎,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
以應敎洪學淵,校理趙寅永,副校理李彦淳,修撰金鼎均,副修撰林顔喆牌不進罷職傳旨,傳于洪命周曰,只推。
洪命周啓曰,玉堂上下番俱空,已至多日,事甚未安。應敎洪學淵,校理趙寅永,副校理李彦淳,修撰金鼎均,副修撰林顔喆,旣有只推之命,與新除授副應敎金道喜,副修撰林處鎭,一體牌招,以爲推移入直之地,何如?傳曰,允。
尹致謙啓曰,大司憲朴宗薰,執義林東鎭,持平黃燾牌不進,掌令黃儆彦·金仁和,持平邊始暹在外,監察茶時之意,敢啓。傳曰,知道。
以執義林東鎭,持平黃燾,正言金世忠牌不進罷職傳旨,傳于尹致謙曰,只推。
以右副承旨趙琮鎭牌不進罷職傳旨,傳于洪命周曰,只推。
洪命周,以魂宮都監都提調意啓曰,本都監郞廳朴宗有,身病猝重,勢難察任,改差,其代,前郡守沈宜慶差下,而時無職名,令該曹口傳付軍職,使之冠帶常仕,何如?傳曰,允。
兵曹口傳政事,副司果沈宜慶。
洪命周,以侍講院言啓曰,文學韓弘敎,以其親病,陳疏徑出,上番闕直,事甚未安,輔德金學淳,呈辭受由,兼輔德李光憲,弼善任文白,兼弼善林東鎭,兼文學林顔喆,竝卽牌招,以爲推移入直之地,何如?傳曰,允。
又以禮曹言啓曰,謹稽謄錄,殯宮薦新,初喪則像生時例,以朔膳中新物薦之,返虞後爲始,凡干薦新之物,別爲封進事載錄。今番依此磨鍊,而京各司供上及京畿封進月令,限三年仍爲封進,諸道朔膳物膳,依前例,發引後則勿爲封進,已爲啓下矣。朔膳物種中新産之物,區別知委,返虞後爲始,限三年封進,依例薦新事,分付各該道,何如?傳曰,允。
又以禮曹言啓曰,謹考乙亥謄錄,魂官別薦,新紫蟹·兒雉·小川魚·鵪鶉等四種,隨其月令,知委薦進事,載錄矣。今番則何以擧行乎?敢稟。傳曰,依乙亥年例爲之。
尹致謙,以兵曹言啓曰,因備邊司草記,慶尙右道暗行御史尹命圭別單中,統營軍校自辟窠,蟾津別將,一自場稅劃屬河東之後,無所聊賴,凋殘莫甚,該營管下南村·新門·舊所非浦中,一窠相換定給,以爲懷遠懋賞之方事,分付兵曹,使之關問該帥臣,從長稟處事,允下矣。關問帥臣,則以爲,該鎭之場稅移屬,已爲七十餘年之久,今不可率爾還屬,其所矯捄之方,無過於還差一事,而新門·舊所非浦,則鎭樣之凋殘,與蟾津無異,群情之攢祝,亶在於南村一窠爲辭矣。繡啓論列,帥臣所報旣如此,其在慰悅之道,合有變通之方,以南村別將,定爲換給,而依蟾津例,間一窠差送之意,分付,何如?傳曰,允。
又以訓鍊都監言啓曰,建陽門·西營·東營·集春營入直軍,依前以鄕軍替代事,自禁衛營·御營廳草記矣。四處入直本局軍及別武士,來二月初一日,與各該營鄕軍及別武士,替代出直,而竝待標信擧行之意,敢啓。傳曰,知道。
又以禁衛營言啓曰,來四月當十二番後部右司屬慶尙右道二哨四十名,左道一哨五十七名,合四哨軍兵,來三月二十五日京中逢點,依例準二朔立番之意,本道監司及左右兵使處,預爲知委,何如?傳曰,允。
又以禁衛營言啓曰,建陽門鄕軍直所,多有頹傷處,今正月二十七日始役修改之意,敢啓。傳曰,知道。
又以禁衛營言啓曰,來二月當十二番後部中司屬慶尙道四哨軍兵逢點實數四百五名,已爲點閱整齊,來二月初一日,與建陽門·西營入直及把守訓鍊都監軍兵,銅龍門入直御營廳軍兵,竝待標信替代,把摠一員,哨官二員,別武士二人率領,輪廻入直,新營·南別營·火藥庫,依前分排入直之意,敢啓。傳曰,知道。
又以御營廳言啓曰,本廳來二月三月兩朔應立後部後司屬黃海道四哨軍兵四百九名,今已逢點整齊矣,二月初一日,與新營入直京標下軍及東營·集春營入直訓局軍,竝爲替代立番,而新營入直把摠,依例還直於東營之意,敢啓。傳曰,知道。
又以御營廳言啓曰,本廳來四月五月兩朔應立前部前司屬慶尙左道四哨軍兵,三月二十五日京中逢點,四月初一日,與後部後司軍兵,當爲替代立番,而依定奪,每哨以九十八名磨鍊,趁期調送事,本道監·兵使處,措辭知會之意,敢啓。傳曰,知道。
又以御營廳言啓曰,銅龍門入直軍,依前以鄕軍替代事,自禁衛營草記矣。入直本廳京中哨軍,來二月初一日,與禁衛營鄕軍,替代出直,而待標信擧行之意,敢啓。傳曰,知道。
文學韓弘敎疏曰,伏以,臣母素多疾病,寧日恒少,最是痰癖之證,尤作難醫之祟矣。卽接家信,則自日前宿症越添,委頓床席,轉側須人,臣以終鮮之身,左右持將,躬執刀圭,實無頃刻離捨之望,而促臣歸護,臣自聞此報,方寸如灼,玆敢忙陳短章,徑出禁扄。伏乞聖慈,俯賜鑑諒,亟遞臣職,仍治臣擅離之罪,以肅朝綱焉。臣無任云云。省疏具悉。爾其勿辭救護。
上在昌慶宮。停常參·經筵。
尹致謙啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
洪命周啓曰,右副承旨趙琮鎭,今日不爲仕進,卽爲牌招,何如?傳曰,允。
尹致謙啓曰,來初一日輪對日次,而穆陵忌辰祭正日相値,頉稟之意,敢啓。傳曰,知道。
洪命周啓曰,行大司成金逌根,除拜後過三日不爲出肅,依定式推考警責,仍卽牌招察任,何如?傳曰,允。
以承傳色口傳下敎曰,慈宮平日爲念終事,銀子一萬六千兩,有別置者,今方出給戶判,量宜補用於園所役事及後日別廟營建時事。
傳于洪命周曰,孝禧殿朔祭,當自內親行,該房知悉。
以應敎洪學淵,副應敎金道喜,校理趙寅永,副校理李彦淳,修撰金鼎均,副修撰林顔喆牌不進罷職傳旨,傳于洪命周曰,只推。
洪命周啓曰,玉堂上下番俱空,已至多日,事甚未安。應敎洪學淵,副應敎金道喜,校理趙寅永,副校理李彦淳,修撰金鼎均,副修撰林顔喆,旣有只推之命,竝卽牌招,推移入直,何如?傳曰,允。
又啓曰,卽者檢閱李憲瑋,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,卽者檢閱金正喜,謂有館規,陳疏徑出,原疏纔已退却矣。所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
尹致謙啓曰,大司憲朴宗薰,執義林東鎭,持平黃燾牌不進,掌令黃儆彦·金仁和,持平邊始暹在外,監察茶時之意,敢啓。傳曰,知道。
以執義林東鎭,持平黃燾,正言金世忠牌不進罷職傳旨,傳于尹致謙曰,只推。
傳于洪命周曰,發遣吏郞,諸執事淸齋與否,摘奸以來。
以右副承旨趙琮鎭牌不進罷職傳旨,傳于洪命周曰,只推。
以兼輔德李光憲,弼善任文白,兼弼善林東鎭,兼文學林顔喆牌不進罷職傳旨,傳于洪命周曰,只推。
洪命周,以侍講院言啓曰,上番連日闕直,事甚未安。兼輔德李光憲,弼善任文白,兼弼善林東鎭,兼文學林顔喆,旣有只推之命,竝更牌招,以爲推移入直之地,何如?傳曰,允。
又以葬禮都監都提調意啓曰,本都監郞廳李基準,有身病改差,其代,前縣令金基拓差下,而時無職名,令該曹口傳付軍職,使之冠帶常仕,監造官曺龍振,見帶金吾郞,職甚繁緊,亦令閑司相換,何如?傳曰,允。
兵曹口傳政事,副司果單金基拓。
吏曹口傳政事,義禁府都事曺龍振,掌苑奉事尹相換。
洪命周,以園所都監都提調意啓曰,丁字閣上樑文製述官·書寫官實·預差,別單書入之意,敢啓。傳曰,知道。
園所都監別單,丁字閣上樑文製述官司憲府大司憲朴宗薰,預差行成均館大司成金逌根,書寫官行吏曹判書金蓍根,預差行護軍金履載。
洪命周,以園所都監都提調意啓曰,園所丁字閣定礎,在於來月初二日,而礎石·月臺石,萬無及期致用之望。元陵假丁字閣石物之埋置於洞口近處川邊者,允合取用,而有不敢自下擅便,何以爲之?敢稟。傳曰,從便取用,可也。
又以禮曹言啓曰,嘉順宮喪禮,大殿·中宮殿服制,以緦麻磨鍊以入矣。禮本人情,而裁之以義,其直行曲殺之際,恔於孝子之心,而無悖先王之禮者,聖人亦許之,故古者天子於私親之喪,練冠而燕居,此實出於人情之不得不然也。謹按晉劉智釋疑曰,凡屈不得服者,皆有心喪之禮,宋朝之制,臣民之壓屈降服者,凡數條,竝許心喪,而朱子曰國制爲所生心喪,此意甚好。王朝之禮,雖不同於士庶,而親喪自盡,貴賤一也。今我殿下,以與尊爲體之義,雖服輕服,而惻怛之哀,皇瞿之容,無有間焉。揆之古制,參以前說,除服後大內燕居之時,恐宜有心喪之節,克遵經禮之莫嚴,而兼伸情理之至切,則於情於禮,庶幾兩得,而係是國朝創有之禮,以臣之空疎鹵莽,全昧禮學,有不敢質言,下詢時·原任大臣及在外儒賢,仍令館閣諸臣,博考歷代典禮,以爲裁處之地,何如?傳曰,允。
又以禮曹言啓曰,謹稽乙亥謄錄,則梓宮全體加漆時,有摠護使魂宮都監提調,長生殿都提調·提調及宗親·文武二品以上,六曹·三司長官哭臨之節矣。今番則何以爲之乎?敢稟。傳曰,依乙亥年例爲之,涵仁亭爲之,可也。
尹致謙,以備邊司言啓曰,會寧開市,旣已完畢,令槐院撰出咨文,別定禁軍騎撥,下送于灣府,使之傳給鳳城將處,轉致北京之地,何如?傳曰,允。
又以兵曹言啓曰,羽林衛將李仁泳,忠翊衛將孫泰永,俱以身病猝重,勢難供職,呈狀乞遞,五衛將禹德昌·李章英·鄭瑋·姜在謙,俱以病在鄕廬,上來無期云。輪番之任,領軍之任,不可久曠,竝改差,何如?傳曰,允。
全羅監司朴綺壽疏曰,伏以,臣於日昨,伏蒙除旨,以臣爲全羅道觀察使,臣誠倘怳震懍,靡所容措,身在禁直,雖不得不叩謝恩命,而亦何可晏然仍冒,不思所以辭免也哉?臣之無才無能,空疎劣之狀,業已聖明之所俯燭,雖尋常差遣,猶懼不堪。況玆湖南一路,地大物衆,素稱雄藩,水陸控制,千里以遠,環布五十七州,民俗喜靡,吏習多詐,自非威足以彈壓,才智足以照察,則莫宜居之。重以粟米麻絲之委輸上都者,厥數甲於諸路,大農經用,待而贏詘,其有關於國家之重,有如是矣。自己甲大歉以後,本道凋弊特甚,非復舊日,民戶則流離死亡,十室九空,簽丁之際,村里騷然,而黃白居多,田疇則陳荒廢棄,在在皆然,稅斂之入,漸益耗縮,而民國俱病,到今歲年寢久,宜有休養生息之效,而卒無以復其舊,此如荐經大病之人,氣血萎枯,未易蘇完故也。此時此任,雖良手當之,撫摩安集,勸相興作之功,恐難以歲月期也,顧臣迂疎,何以堪承?況本道昨年穡事,亦未免穴農,尤甚九邑,被災偏酷,未能紓南顧之憂者乎?百爾〈思〉量,與其强所不能,而終致僨誤,毋寧早自辭免,而無陷罪戾,玆敢略暴衷懇,仰瀆崇嚴。伏乞聖慈,俯垂鑑諒,將臣新除舊任,特賜鐫遞,回授可堪之人,以幸國事,以安私分焉。臣無任云云。答曰,省疏具悉。卿其勿辭,往欽哉。
檢閱李憲瑋疏曰,伏以,臣卽接家信,則臣母素患痰癖之症,當此換節之時,一倍添劇,委頓床笫。臣自聞此報,方寸煎灼,按住不得,玆敢忙陳短章,徑出禁扄。伏乞聖慈,俯垂諒察,亟遞臣職,以便救護,仍治臣擅離之罪,以肅朝綱,千萬幸甚。臣無任云云。省疏具悉。爾其勿辭救護。
上在昌慶宮。停常參·經筵。
尹致謙啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
洪命周啓曰,右副承旨趙琮鎭,今日不爲仕進,卽爲牌招,何如?傳曰,允。
傳于洪命周曰,禮房承旨,馳詣先農壇,奉審摘奸以來。
洪命周啓曰,臣命周,今日入直禁軍,戎器點考,進去下直之意,敢啓。傳曰,知道。
又啓曰,臣依定式,進詣仁政殿月臺,入直禁軍戎器點考,則皆無頉,仍以傳敎內辭意勞問,則亦皆好在云矣,敢啓。傳曰,知道。
以應敎洪學淵,副應敎金道喜,校理趙寅永,副校理李彦淳,修撰金鼎均,副修撰林顔喆牌不進罷職傳旨,傳于洪命周曰,只推。
洪命周啓曰,玉堂上下番俱空,已至多日,事甚未安。應敎洪學淵,副應敎金道喜,校理趙寅永,副校理李彦淳,修撰金鼎均,副修撰林顔喆,旣有只推之命,竝卽牌招,推移入直,何如?傳曰,允。
尹致謙啓曰,大司憲朴宗薰,執義林東鎭,持平黃燾牌不進,掌令黃儆彦·金仁和,持平邊始暹在外,監察茶時之意,敢啓。傳曰,知道。
以執義林東鎭,持平黃燾,正言金世忠牌不進罷職傳旨,傳于尹致謙曰,只推。
以兼輔德李光憲,弼善任文白,兼弼善林東鎭,兼文學林顔喆牌不進罷職傳旨,傳于洪命周曰,只推。
洪命周,以侍講院言啓曰,上番闕直,已至多日,事甚未安。兼輔德李光憲,弼善任文白,兼弼善林東鎭,兼文學林顔喆,旣有只推之命,竝更牌招,以爲推移入直之地,何如?傳曰,允。
又以葬禮都監都提調意啓曰,葬禮擇日,已爲啓下矣。二月二十六日大轝自殯宮離發,由興仁門,至普濟院路祭所,仍詣園所,以此分付兵曹·畿營,使之前期看審,替運處所磨鍊,立栍·道路·橋梁,預爲修治,何如?傳曰,允。
尹致謙,以訓鍊都監言啓曰,本局別將趙文錫,身病甚重,勢難察任,改差,何如?傳曰,允。
又以禁衛營言啓曰,本營千摠柳文儉,時帶宣傳官,職務相妨,改差,何如?傳曰,允。
洪命周,以漢城府言啓曰,過期未婚之類,分付各部,搜訪報來矣。中·西·南三部,以無乎報來,故東·北兩部所報,別單書入之意,敢啓。傳曰,知道。
上在昌慶宮。停常參·經筵。
尹致謙啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
備忘記,羅暖萬戶柳貞裕下直,長弓一張,長箭一部,片箭一部,筒兒一箇賜給。
洪命周啓曰,臣命周,依定式進詣香室,奉審香祝櫃·祝板·褓子,則精潔之意,敢啓。傳曰,知道。
尹致謙啓曰,大司憲朴宗薰,執義林東鎭,持平黃燾牌不進,掌令黃儆彦·金仁和,持平邊始暹在外,監察茶時之意,敢啓。傳曰,知道。
以執義林東鎭,持平黃燾,正言金世忠牌不進罷職傳旨,傳于尹致謙曰,只推。
以應敎洪學淵,副應敎金道喜,校理趙寅永,修撰金鼎均,副修撰林顔喆牌不進罷職傳旨,傳于洪命周曰,只推。
以副校理李彦淳牌不進罷職傳旨,傳于洪命周曰,只推。
洪命周啓曰,玉堂上下番俱空,已至多日,事甚未安。應敎洪學淵,副應敎金道喜,校理趙寅永,副校理李彦淳,修撰金鼎均,副修撰林顔喆,旣有只推之命,竝更牌招,推移入直,何如?傳曰,允。
以兼輔德李光憲,弼善任文白,兼弼善林東鎭,兼文學林顔喆牌不進罷職傳旨,傳于洪命周曰,只推。
洪命周,以禮曹言啓曰,臣好敏,與戶曹判書沈象奎,進詣皇壇奉審,則壇上墻垣塗灰,處處剝落,北邊紅箭門傾仄,東邊紅箭門柱根塗灰剝落,敬奉閣外簷,處處滲漏,冽泉門西邊簷端瓦子脫落,幣篚蓋具一坐,尊羃一箇,籩二箇,木豆二箇,耳鐥一坐,鍮煮一箇,鳥彝一坐,大燭臺一雙,大牲匣一坐,俎床一坐,鑾刀鈴三箇,小燭臺一隻,奉室雉尾箒一柄,風遮草芚二浮,敬奉閣風遮草芚二浮,紅紬衣三件,皁細衣二件,价幘冠一部,進賢冠一部,皮弁冠一部,烏皮履一部,鍾磬結紅索二艮衣,角搥八柄,干二箇,戚二箇,壇上甲黃幕一浮內一幅,甲黃帳一浮內二幅,油遮日一浮,白布遮日一浮內一幅,黃綿絲中束乼一艮衣,三甲所二艮衣,熟麻小束乼一艮衣,三甲所一艮衣,朱紅圓柱杖二箇,從享位白布遮日一浮內一幅,小束乼一艮衣,三甲所一艮衣,饌幕油遮日二浮內五帳,三甲所一艮衣,典祀廳油遮日一浮內五帳,三甲所一艮衣,竝破傷,趁卽改備修補事,分付各該司,何如?傳曰,允。
洪命周,以禮曹言啓曰,殯宮上諡,以來二月二十日擇吉,而宗廟·永寧殿·孝禧殿·景慕宮,當前期告由矣。朔望祭享,兼告事由,已有前例,同月十五日望祭祝文中嘉順宮卒逝後上諡之由,令藝文館,竝措辭添入事,分付,何如?傳曰,允。
又以禮曹言啓曰,今此諡冊印,內入內出時,權安處所,以何處磨鍊乎?敢稟。傳曰,依乙亥年例磨鍊。
又以禮曹言啓曰,謹稽謄錄,則諡冊印,自都監內入時,哀冊同爲內入,而內出後哀冊,則先爲奉安於殯宮矣。今亦依此磨鍊擧行,何如?傳曰,允。
又以禮曹言啓曰,梓室全體加漆時,魂宮都監都提調·提調,長生殿提調及宗親·文武二品以上·六曹·三司長官哭臨之節,依乙亥〈年〉例爲之事,命下矣。梓室書上字時及結裹時,亦依此磨鍊乎?敢稟。傳曰,依此磨鍊。
又以禮曹言啓曰,發引時,殿下奉辭處所及返虞時殿下祗迎處所,以何處磨鍊乎?敢稟。傳曰,奉辭處所,弘化門外爲之,祗迎處所,城門外磨鍊。
又以禮曹言啓曰,今此園所下玄室時殿下望哭處所,以何處磨鍊乎?敢稟。傳曰,處所,自內爲之矣。
又以禮曹言啓曰,卽接宗親府移關,則今此葬禮時,本府當爲進香,而堂上一員在喪,一員守陵官,一員守園官,他無堂上,無以擧行云。謹考謄錄,乙亥·辛巳本府進香,以時無堂上,不爲擧行矣。今番進香分定中,宗親府則不得磨鍊之意,敢啓。傳曰,知道。
又以葬禮都監都提調意啓曰,謹考辛未儀軌,則發引內門路,自殯宮門,由宣仁正門,乙亥襄禮時,自殯宮門,由明政殿內,自弘化門出矣。今番何以爲之?敢稟。傳曰,自明政殿弘化門爲之。
又以園所都監都提調意啓曰,葬禮時園所各司假家,依丙申謄錄,自各其司造作,而其後連用此例矣。今亦依此知委,何如?傳曰,允。
又以園所都監都提調意啓曰,丁字閣,例以蘆簾排設矣。今亦依此擧行,何如?傳曰,允。
又以園所都監都提調意啓曰,丁字閣上樑文製述官·書寫官實·預差,已爲別單啓下矣。書寫時擧行等節外,都監處所稍遠,依各年例,令葬禮都監擧行,讀上樑文官·各差備官·祭官,考例擇差事,分付吏曹,祭物,亦令本都監,措備待令,何如?傳曰,允。
尹致謙,以兵曹言啓曰,今此嘉順宮發引返虞時,各差備忠贊衛八十二人,依都監磨鍊,以京有廳出用之意,敢啓。傳曰,知道。
又以兵曹言啓曰,忠翊衛將尹範會·金景燁,俱以在鄕有病,上來無期云。輪番之任,不可久曠,竝改差,何如?傳曰,允。
又以摠戎廳言啓曰,本廳右部千摠金鉉弼,身病猝重,勢難察任,改差,何如?傳曰,允。
右副承旨趙琮鎭疏曰,伏以,臣遭罹奇怪,杜門訟諐,閱歲于玆矣。承宣除命,忽又下於千萬夢想之外,聖渥去益隆摯,私心轉益惶隕,螻蟻賤品,何以得此於君父也?臣以無似,待罪峽縣,才乏錦製,名登繡論,而曹啓從輕,罰止薄罷,曾未幾月,院銜遽侈,召牌屢臨,臣於其時,感激居先,他不遑顧,抗顔祗肅,果然堂疏出,而謂以特恩遽加,請寢敍用之命矣。臣滿心懷恧,噬臍莫及,在臣自靖之道,惟宜鏟跡榮途,屛息自在,以爲黥劓之補,而豈敢憑恃寵靈,諉以事往,有除則膺,重自速於無嚴之科哉?噫,臣本賦性疎率,動輒尤悔,行己昧方,一是冥塡,由是寡合於當世,祗有仰恃於聖明,前後恩造,罔非絲毫之皆力,平生誓心,徒知趨走之爲恭,惟以陳力就列,爲報答萬一之階矣。所謂繡啓,初非贓汚難洗之累,而只是擸捏沒模之說,則臣則不足呶呶,都付一笑,人則執之拘拘,必置重究,竝與收錄之特恩,歸之聖朝之疵政。臣罪至此,尤合萬殞,然莫非滄浪,尙誰咎尤?顧今聖上哀遑之時,豈敢以微末去就,有所干瀆,而聖恩雖感於收簪,微忱倍切於怯弦,坐犯違傲,冒死陳籲。伏乞聖明,俯垂憐察,永賜刊削,以謝人言,以安微分,不勝幸甚。臣無任云云。省疏具悉。爾其勿辭察任。
上在昌慶宮。停常參·經筵。
藥房提調金蓍根,行左承旨朴宗琦啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候,爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿·世子宮·世子嬪宮,口傳問安。答曰,知道。
尹致謙啓曰,備邊司郞廳來言,今日賓廳日次,而國忌齋戒相値,不得來會云矣,敢啓。傳曰,知道。
朴宗琦啓曰,右副承旨趙琮鎭,今日不爲仕進,卽爲牌招,何如?傳曰,允。
尹致謙啓曰,檢閱李憲瑋,由限已過,卽爲牌招入直,何如?傳曰,允。
洪命周啓曰,卽者檢閱金正喜,謂有館規,陳疏徑出,原疏纔已退却矣。所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
傳于洪命周曰,禮房承旨,馳詣宗廟·景慕宮,奉審摘奸以來。
傳于尹致謙曰,明日殯宮朝奠,百官入參。
朴宗琦啓曰,藥房提調,持湯劑來待矣。傳曰,封入。
朴宗琦啓曰,今日齋宿,承旨當爲備員,而行都承旨李龍秀,左副承旨韓用儀在外,右副承旨趙琮鎭牌不進,無以備員,何以爲之?敢稟。傳曰,竝許遞,前望單子入之。
承旨前望單子入之,朴宗薰·李元默·金蘭淳落點。
朴宗琦啓曰,今日齋宿,承旨當爲備員,而右承旨洪命周,纔已須資出去,與新除授左副承旨李元默,右副承旨金蘭淳,一體牌招,行都承旨朴宗薰,所當牌招,而拘於廳規,不得請牌,何以爲之?敢稟。傳曰,允。牌招。
又啓曰,今日齋宿,承旨當爲備員,而行都承旨朴宗薰,右承旨洪命周,右副承旨金蘭淳牌不進,左副承旨李元默在外,無以備員,何以爲之?敢稟。傳曰,違牌承旨,更爲嚴飭牌招,在外承旨許遞,前望單子入之。
承旨前望單子入之,朴基宏落點。
朴宗琦啓曰,吏曹郞廳來言,臺諫有闕,政事,取稟。傳曰,前望單子入之。
大司憲前望單子入之,李存秀落點。
尹致謙,以侍講院言啓曰,明日孝禧殿朔祭,王世子亞獻禮時,宮官當爲備員,而輔德未差,司書趙萬協在外,兼司書李光正園所都監進,無以備員,何以爲之?敢稟。傳曰,竝許遞,與未差之代,前望單子入之。
春坊前望單子入之,輔德鄭基善,司書金鼎均,兼司書宋應圭落點。
以右副承旨趙琮鎭牌不進罷職傳旨,傳于朴宗琦曰,只推。
以副校理李彦淳再牌不進罷職傳旨,傳于尹致謙曰,只推。
以應敎洪學淵,副應敎金道喜,校理趙寅永,修撰金鼎均,副修撰林顔喆牌不進罷職傳旨,傳于尹致謙曰,只推。
尹致謙啓曰,玉堂上下番俱空,已至多日,事甚未安。應敎洪學淵,副應敎金道喜,校理趙寅永,副校理李彦淳,修撰金鼎均,副修撰林顔喆,旣有只推之命,竝卽牌招,推移入直,何如?傳曰,允。
以檢閱李憲瑋牌不進罷職傳旨,傳于尹致謙曰,只推。
以右承旨洪命周,右副承旨金蘭淳牌不進罷職傳旨,傳于朴宗琦曰,只推。
尹致謙,以禮曹言啓曰,今此殯宮上諡時議節,當爲磨鍊,親上與攝事,何以爲之乎?敢稟。傳曰,攝事磨鍊。
又以禮曹言啓曰,今此殯宮上諡時攝事磨鍊事,命下矣。攝事時命官,以贊成擧行,有故則參贊,載在補編,今亦依此磨鍊,而宣敎行禮處所,以何殿擧行乎?敢稟。傳曰,處所,明政殿爲之。
又以禮曹言啓曰,今此發引時儀節,當爲磨鍊,啓殯奠·祖奠·遣奠,皆以親行磨鍊乎?敢稟。傳曰,親行磨鍊。
又以禮曹言啓曰,今此發引奉辭時及返虞祗迎時,王世子陪參之節,依例磨鍊乎?敢稟。傳曰,依例磨鍊。
又以禮曹言啓曰,今此啓殯時拭梓室官及下玄室時贈帛官·封標官,當爲磨鍊,而謹稽補編,小內喪拭梓室官及贈帛官則參贊,封標官則掌令,載錄矣。今番依此磨鍊乎?敢稟。傳曰,依此爲之。
又以魂宮都監都提調意啓曰,取考謄錄,則改銘旌書寫處所,乙亥以明政殿內擧行,初銘旌燒火處所,以明政殿南階上,載錄矣。今番依已例爲之之意,敢啓。傳曰,知道。
又以魂宮都監都提調意啓曰,補編·受敎中結裹,以先襦衾·次紅氈載錄,而依近例,油芚又爲入用之意,敢啓。傳曰,知道。
又以葬禮都監都提調意啓曰,發引時,所過橋梁城門山川祭獻官,例以本都監郞廳差送,而都監擧行浩多,庚申年筵稟後,部字內,則自吏曹,以他司官員,別爲差送,外方,則自畿營,以守令差送矣。今亦依此,分付該曹該道,何如?傳曰,允。
又以葬禮都監都提調意啓曰,謹考各年儀軌,則大轝替運處,不設幕次,轝士軍預爲分運整待,從便替運矣。今亦依此擧行,何如?傳曰,允。
又以園所都監都提〈調〉意啓曰,取考各年儀軌,則大轝吉凶儀仗假家,不爲造作,只設雨備及油遮日矣。今番亦依此例擧行,何如?傳曰,允。
又以園所都監都提調意啓曰,園上莎草,自前浮取於慕華館,丁字閣前後面,則例以本園近處浮出以用矣。今亦依謄錄,慕華館莎草軍一千五百名,園所近處浮莎草軍二千名,以轝士餘軍,劃送都監,及時浮出之意,分付漢城府及轝士廳,何如?傳曰,允。
又以園所都監都提調意啓曰,園所斬草破土,在於來月初二日,臣初一日,依例除肅拜進去之意,敢啓。傳曰,知道。
又以備邊司領·右相意啓曰,本府每於歲首,例爲觀察使·節度使薦,而左議政未差,臣等俱有故,限內不得議薦之意,敢啓。傳曰,知道。
又以兵曹言啓曰,內禁衛將李存敬,身病猝重,時月之內,萬無供職之望,呈狀乞遞,實病旣如此,則領軍之將,不可久曠,改差,何如?傳曰,允。
又以禁衛營言啓曰,建陽門鄕軍直所頹傷處修改,今已畢役之意,敢啓。傳曰,知道。
癸未正月三十日辰時,上御慶春殿。藥房入診入侍時,提調金蓍根,行左承旨朴宗琦,假注書蔡東直,記注官文致中,記事官金正喜,檢校待敎李鶴秀,以次進伏,醫官吳千根·金殷相,以次進伏訖。蓍根曰,近來日候不調,聖體,若何?上曰,一樣矣。寢睡·水刺之節,何如?上曰,一樣矣。中宮殿氣候,何如?上曰,一樣矣。蓍根曰,醫官待令,使之診候,何如?上曰,入診,可也。醫官以次診候訖,退伏奏曰,脈候左右三部調均,而似有虛憊之氣,宜用調理湯劑矣。蓍根曰,臣等率醫官退去,議定湯劑以入之意,敢稟。上曰,唯。進御交感君子湯,自今日一貼式煎入事。出下敎仍命退,諸臣以次退出。
上在昌德宮。停常參·經筵。
自未時至人定,灑雨下雨,測雨器水深二分。
孝禧殿朔祭罷後,大殿·中宮殿·世子宮·世子嬪宮,內閣·政院,單子問安。答曰,罔極。藥房,口傳問安。答曰,罔極。大殿·中宮殿·世子宮,朝廷二品以上·六曹堂上,奉慰單子問安。答曰,罔極。
殯宮朔奠後,大殿·中宮殿,內閣·政院·朝廷二品以上·六曹堂上,單子問安。答曰,罔極。藥房,口傳問安。答曰,罔極。世子宮·世子嬪宮,內閣·政院,單子問安。答曰,知道。藥房,口傳問安。答曰,知道。世子宮,朝廷二品以上·六曹堂上,單子問安。答曰,知道。
巳時加漆後,大殿·中宮殿,內閣·政院·朝廷二品以上·六曹堂上,單子問安。答曰,罔極。藥房,口傳問安。答曰,罔極。世子宮·世子嬪宮,內閣·政院,單子問安。答曰,知道。藥房,口傳問安。答曰,知道。世子宮,朝廷二品以上·六曹堂上,單子問安。答曰,知道。
朴基宏啓曰,來初五日,朝參日次矣,敢稟。傳曰,停。
朴宗琦啓曰,右承旨洪命周,左副承旨朴基宏,今日不爲仕進,竝卽牌招,何如?傳曰,允。
尹致謙啓曰,檢閱李憲瑋,旣有只推之命,卽爲牌招入直,何如?傳曰,允。
洪命周啓曰,藥房提調,持湯劑來待矣。傳曰,封入。
傳于朴基宏曰,戶·刑換房。
以副應敎金道喜,校理趙寅永,副校理李彦淳,副修撰林顔喆牌不進罷職傳旨,傳于尹致謙曰,只推。
以應敎洪學淵牌不進罷職傳旨,傳于尹致謙曰,只推。
尹致謙啓曰,玉堂上下番俱空,已至閱月,事甚未安。應敎洪學淵,副應敎金道喜,校理趙寅永,副校理李彦淳,副修撰林顔喆,旣有只推之命,竝卽牌招,推移入直,何如?傳曰,允。
以右副承旨金蘭淳再牌不進罷職傳旨,傳于朴宗琦曰,只推。
以右承旨洪命周牌不進罷職傳旨,傳于朴宗琦曰,只推。
以檢閱李憲瑋牌不進罷職傳旨,傳于尹致謙曰,只推。
以副應敎金道喜,校理趙寅永,副校理李彦淳,副修撰林顔喆牌不進罷職傳旨,傳于尹致謙曰,只推。
以應敎洪學淵牌不進罷職傳旨,傳于尹致謙曰,只推。
尹致謙,以奎章閣言啓曰,景慕宮望廟樓,今朔奉審,無頉之意,敢啓。傳曰,知道。
又以禮曹言啓曰,今二月令薦新氷,每年春分翌日薦進矣。今年春分,在今初九日,宗廟·孝禧殿·景慕宮薦新,則東氷庫當爲臨時封進,而山陵薦新,則依例以本陵所藏之氷,今初十日薦新事,山陵參奉處分付,何如?傳曰,允。
又以禮曹言啓曰,來三月初九日孝禧殿大祥祭親行儀節,今當磨鍊,而王世子亞獻禮節,依例磨鍊乎?敢稟。傳曰,依例磨鍊。
又以禮曹言啓曰,今春山陵展謁,待魂宮卒哭後,稟旨擧行之意,敢啓。傳曰,知道。
又以侍講院言啓曰,新除授兼司書宋應圭,時在公淸道淸州地,書筵入番事緊,斯速乘馹上來事,下諭,何如?傳曰,允。
又以葬禮都監都提調意啓曰,因本都監草記,發引內門路,自明政殿弘化門爲之事,命下矣。梓室自殯宮門·賓陽門出,由明政殿後門入,復由明政殿正門出,至月臺排設輪轝,自月臺移奉於肩轝,至弘化門外移大轝,至興仁門內排設所少駐,換用短橫杠,出城門,至排設所少駐,還用本杠,至路祭所,仍以大轝少駐於幕次,還爲進發,至園所紅箭門外,直以大轝,至丁字閣月臺,自月臺至欑室,排設輪轝,以此磨鍊,而雖非城門,左右有人家路狹處,亦依已例,從便換杠,俾無民家撤毁之弊事,預爲分付於各都監及轝士大將處,何如?傳曰,允。
又以葬禮都監都提調意啓曰,丁字閣欑室排室處四壁,有紬甲帳周遮之節,而己酉因特敎除壁帳,以牧丹屛代用,其後皆用此例矣。今亦依此擧行,何如?傳曰,允。
又以園所都監都提調意啓曰,取考各年儀軌,則丁字閣外四面帷城布門,例以軍門布帳擧行矣,今亦依此知委,何如?傳曰,允。
朴基宏,以兵曹言啓曰,今此嘉順宮葬禮時,園所設布帳,當爲磨鍊,而取考謄錄,則己酉年,令訓·禁兩營擧行矣。今亦依此擧行,何如?傳曰,允。
又以兵曹言啓曰,今此返虞時,祗迎處所,以城門外爲之事,命下矣。依前例,以普濟院前路磨鍊,何如?傳曰,允。
孝禧殿朔祭親行敎是時,終獻官永明尉洪顯周,贊禮禮曹判書李好敏,典祀官奉常正兪理煥,宮闈令尙繕韓敬善,執禮執義林東鎭,執尊弼善任文白,大祝副司果朴永元,祝史副司果金炳朝,齋郞副司果金盛淵,盥洗位司藝金致礪·李得英,爵洗位典籍李肇運·徐承烈,亞獻盥洗位校書判校李衡柱,終獻盥洗位承文校檢李湜,贊者引儀金濟運·金秉淵,謁者兼引儀金懋·沈正禮,贊引兼引儀鄭橚,假引儀李元普,祭監監察李是鍊·李儞。
癸未二月初一日子時,上詣孝禧殿。朔祭親行入侍時,行左承旨朴宗琦,同副承旨尹致謙,假注書蔡東直·尹奎培,記注官文致中,記事官金正喜,原任直閣李光文,檢校直閣鄭基善,檢校待敎李鶴秀·朴綺壽,以次侍立訖。通禮,跪啓請行禮。上具衰服以出,贊禮前導入孝禧殿,詣版位前。贊禮啓請俯伏哭,上俯伏哭,王世子以下在位者,皆俯伏哭。贊禮啓請止哭興四拜興平身,上止哭興四拜興平身,王世子以下在位者,皆止哭興四拜興平身訖。贊禮前導詣罇所東向立,宗琦酌酒,致謙以盞受酒。上詣神位前俯伏跪,宗琦奉香,致謙奉爐以進。贊禮啓請三上香,上三上香,致謙受香爐奠于案。仍行初獻禮,宗琦奉爵以進。贊禮啓請執爵獻爵,上執爵獻爵,致謙受爵奠于尊所,大祝跪,讀祝文訖。贊禮啓請俯伏興平身,上俯伏興平身,贊禮導上降復位。執禮請行亞獻禮,宮官引王世子詣罇所,執尊者酌醴,宮官以酌受醴。王世子入詣神位前,贊禮請執酌獻酌,王世子以酌授宮官,奠于靈座前。贊禮請俯伏興平身,王世子俯伏興平身,降復位訖。執禮請行終獻禮,謁者引終獻官洪顯周,詣神位前行禮訖,出就復位。執禮請俯伏哭,上俯伏哭,王世子以下在位者,皆俯伏哭。贊禮請止哭興四拜興平身,上止哭興四拜興平身,王世子以下在位者,皆止哭興四拜興平身。贊禮導上詣望燎位,燎訖,啓請禮畢。導上還齋殿,王世子以下在位者,皆出。
上在昌慶宮。停常參·經筵。
巳時加漆後,大殿·中宮殿,內閣·政院·朝廷二品以上·六曹堂上單子問安。答曰,罔極。藥房口傳問安。答曰,罔極。世子宮·世子嬪官,內閣·政院單子問安。答曰,知道。藥房口傳問安。答曰,知道。世子宮,朝廷二品以上·六曹堂上單子問安。答曰,知道。
朴宗琦啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
又啓曰,右承旨洪命周,右副承旨金蘭淳今日不爲仕進,竝卽牌招,何如?傳曰,允。
又啓曰,今此癸未年京外守令邊將薦擧單子三百七十一張,依例捧入,而其中應薦不薦人,令該曹察推,何如?傳曰,允。
又啓曰,檢閱李憲瑋旣有只推之命,卽爲牌招入直,何如?傳曰,允。
又啓曰,玉堂上下番俱空,已至多日,事甚未安,應敎洪學淵,副應敎金道喜,校理趙寅永,副校理李彦淳,副修撰林顔喆旣有只推之命,竝卽牌招,推移入直,何如?傳曰,允。
朴宗琦啓曰,右邊捕盜大將申鴻周,陪往大將轝士軍點考事,明日慕華館出去矣,所佩命召及大將牌·傳令牌,何以爲之?敢稟。傳曰,仍佩往來。
朴基宏,以禮曹言啓曰,今二月初七日行文宣王釋奠祭,初八日行社稷大祭,景慕宮春享大祭犧牲看品,小宗伯與本署提調眼同,前期擧行,而新除授本曹參判洪奭周在外,無以擧行,令政院稟旨變通,以爲趁時看品之地,何如?傳曰,在外參判許遞,前望單子入之。
禮曹參判前望單子入之,李光文落點。
吏曹,神主書寫官望金鐮,預差李鍾運,誌文草圖書寫官望金道喜,預差洪學淵。
傳于朴基宏曰,政官牌招開政。
朴宗琦啓曰,行大司憲李存秀,執義林東鎭,持平黃燾牌不進,掌令黃儆彦·金仁和,持平邊始暹在外,監察茶時之意,敢啓。傳曰,知道。
以執義林東鎭,持平黃燾,正言金世忠牌不進罷職傳旨,傳于朴宗琦曰,只推。
以右承旨洪命周,右副承旨金蘭淳牌不進罷職傳旨,傳于朴宗琦曰,只推。
以檢閱李憲瑋牌不進罷職傳旨,傳于朴基宏曰,只推。
以應敎洪學淵,副應敎金道喜,校理趙寅永,副校理李彦淳,副修撰林顔喆牌不進罷職傳旨,傳于朴基宏曰,只推。
朴基宏,以吏曹言啓曰,新除授星州牧使李羲玄呈狀內,矣身與前牧使洪養默有親査應避之嫌,照例遞改云。旣爲交代相避,則揆以公格,不可仍置,星州牧使李羲玄依法典改差,何如?傳曰,允。
有政。吏批,行判書金蓍根進,參判徐能輔病,參議李光憲病,行左承旨朴宗琦進。啓曰,星州牧使,今當差出,而本州以嶺南雄邑,物衆地大,素稱難治,不可不擇差,同道及他道有聲績已準限·未準朔守令,竝擬,何如?傳曰,允。
又啓曰,蔚山都護府使,今當差出,而本府以營下劇邑,物衆地大,素稱難治,不可不擇差,同道及他道有聲績已準限·未準朔守令,竝擬,何如?傳曰,允。
以朴永元爲修撰,金魯應爲右參贊,韓錫祉·禹錫文爲典籍,李鍾祜爲星州牧使,李翊會爲安東府使,金就强爲慶尙都事,故承旨朴宗臣贈吏參例兼,故牧使朴左源贈吏議,以上全羅監司朴綺壽兩代追贈。
再政。以李龜雲爲刑曹參判,李晉淵爲敦寧都正,李憲周爲蔚山府使,以李晦淵爲咸陽郡守。
四政。以曺鳳振爲同義禁,李魯榮爲新溪縣令。
兵批,行判書鄭晩錫病,參判申絢病,參議李東煥病,參知朴齊聞入直進,左副承旨朴基宏進。護軍李龍秀,副護軍李元默·金學淳·韓用儀·趙琮鎭,副司果趙萬協竝單付。
以吏曹參議李光憲牌不進罷職傳旨,傳于朴基宏曰,只推。
朴基宏,以葬禮都監都提調意啓曰,發引時大轝前火鐵燭籠,神輦神轝前三色燭籠,到園所紅箭門內,例以忠贊衛奉持,而乙亥,依己酉例,仍以軍人奉持矣,今亦依此擧行,何如?傳曰,允。
又以禮曹言啓曰,今此葬禮時,魂宮返虞後,虞祭·卒哭·四時臘享·俗節朔望祭享所用生獐·雉·鮮及魂宮園所三年內朝夕水刺·晝茶禮所用素膳物種,今當磨鍊,而謹考謄錄,乙亥襄禮時,依乙丑年例磨鍊矣,今番則何以擧行乎?敢稟。傳曰,依乙亥年例爲之。
又以兵曹言啓曰,今此嘉順宮葬禮時,園所設布城,令訓·禁兩營擧行事,草記蒙允矣。布城外扈衛軍,訓局步軍一哨,禁·御兩營鄕軍各一哨合三哨,前期定送,使之扈衛,何如?傳曰,允。
又以訓鍊都監言啓曰,本局局別將李沖彬身病甚重,勢難察任,改差,何如?傳曰,允。
假注書蔡東直書啓,臣於本月初一日辰時量,以外南山植木摘奸事,敬奉聖敎,出崇禮門至南關王廟,主山及案山植木處,詳細看審是白乎則,松樹蒼鬱,橡木間之,而別無斧斤之痕是白遣,自靑鶴亭,至舊失火處,面面周審,則老木成拱,穉株叢密是白遣,自典牲署後面,至冷井洞,則參差大木,擁蓋一山是白遣,下詣南壇看審是白乎則,壇砌門墻,竝爲無頉是白遣,主山·案山,樹木甚盛是白乎旀,自文峴至梨泰園後麓水閣峴,則土性瘠确,略有穉松是白遣,前至馬石橋,則松林蒙翳是白遣,詣漢江壇看審是白遣,自雁峯伏兵峴,至畫景谷,則樹木茂密,而間有烙印處是白遣,由斗湖而詣司寒壇看審是白乎則,亦爲無頉是白遣,自無學峯,所經外山諸處,一一詳審是白乎則,別無斫痕之意,敢啓。
上在昌慶宮。停常參·經筵。
尹致謙啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
朴基宏啓曰,右承旨洪命周,右副承旨金蘭淳今日不爲仕進,竝卽牌招,何如?傳曰,允。
又啓曰,藥房提調持湯劑來待矣。傳曰,封入。
又啓曰,玉堂上下番俱空,已至閱月,事甚未安,應敎洪學淵,副應敎金道喜,校理趙寅永,副校理李彦淳,副修撰林顔喆旣有只推之命,與新除授修撰朴永元,一體牌招,推移入直,何如?傳曰,允。
又啓曰,檢閱李憲瑋旣有只推之命,卽爲牌招入直,何如?傳曰,允。
尹致謙啓曰,事變假注書全道海身病猝重,勢難察任,今姑改差,何如?傳曰,允。
全道海改差,代以金命珠爲事變假注書。
金命珠在外,代以白時源爲事變假注書。
以右承旨洪命周,右副承旨金蘭淳牌不進罷職傳旨,傳于朴基宏曰,只推。
傳于朴基宏曰,都承旨·右承旨許遞,前望單子入之,待下批,牌招察任。
承旨前望單子入之,朴宗薰·尹豐烈落點。
尹致謙啓曰,行大司憲李存秀,執義林東鎭,持平黃燾牌不進,掌令黃儆彦·金仁和,持平邊始暹在外,監察茶時之意,敢啓。傳曰,知道。
以執義林東鎭,持平黃燾,正言金世忠牌不進罷職傳旨,傳于尹致謙曰,只推。
以檢閱李憲瑋牌不進罷職傳旨,傳于朴基宏曰,只推。
以公淸道罪人放未放成冊,傳于尹致謙曰,李家淳·崔養重·金基敍·韓用鏶·吳致奎·任魯·權·洪大衡·鄭淵始·蔡弘韻·李有暻·李文容·沈能俊·任重白·李裁延·朴鳴和·尹憲圭·申應祿·金遇明·李衡在·李羲贊·朴宗正·申純·朴蓍壽·李鎭華·尹復誼·李德彬·具允鼎·李鍾英放。
以黃海道罪人放未放成冊,傳于尹致謙曰,金守淵·金喆遠·宋儒載·李仁達·崔應鉉·李勖·兪應煥·閔晢·南志復·金魯巖·柳季獜·李元緖·尹喜豐·李載豐·李健植·尹永培·金時榮放。
以平安道罪人放未放成冊,傳于尹致謙曰,李命義·玄啓九·金喆淳·朴寅秀·金翼基放。
朴基宏,以園所都監都提調意啓曰,本都監郞廳李憲三·林顯喆俱以身病,呈狀乞遞,其代前郡守李勉沖·尹五榮差下,使之察任,而俱無時職,竝令該曹,口傳付軍職,冠帶常仕,何如?傳曰,允。
兵曹口傳政事,副司果單李勉沖·尹五榮。
朴基宏,以禮曹言啓曰,謹考謄錄,祭奠所封蔈古之有巨弊,特命勿封,代以粘灸·絲藿·藿耳除之事,載在喪禮補編受敎,故乙丑·乙亥·辛巳祭奠物種中,依受敎不爲磨鍊矣。今此魂宮·園所各祭奠素膳物種磨鍊,依此擧行,何如?傳曰,允。
又以禮曹言啓曰,謹考謄錄,殯宮所封各司供上中非祭物所用,因特敎除減,已有各年前例,而除減各種,竝令該曹,有區別別單書入之例矣,今亦依前例,令戶曹別單書入,以爲裁處之地,何如?傳曰,允。
又以戶曹言啓曰,因禮曹草記,殯宮供上物種,別單書入,而補編受敎中勿爲封進條及丙子·辛巳因特敎除減各種,竝爲區別,懸註以入之意,敢啓。傳曰,知道。
又以禮曹言啓曰,己酉遷園時,諸道會葬官,因特敎磨鍊,乙亥年,亦依己酉年例,稟旨擧行,而旣非補編所載,故今番不得循例磨鍊之意,敢啓。傳曰,知道。
又以禮曹言啓曰,今此嘉順宮喪禮,在內百官,旣以淺淡服,入參哭班,八道·四都,皆已進箋陳慰矣。發引時及下玄室時·卒哭日,諸道大小使臣及外官,例有望哭之節,今亦依此知委,何如?傳曰,允。
又以禮曹言啓曰,今此徽慶園守護軍五十戶,具兩保,令兵曹依例定送,何如?傳曰,允。
又以魂宮都監都提調意啓曰,都監堂郞差祭安徐事,已爲事目啓下,而本都監堂上,連爲差祭矣。當此連日進漆之時,不但擧行之相妨,旣無以淸齋,則亦涉未安,切勿差祭之意,分付該曹,何如?傳曰,允。
又以吏曹言啓曰,因魂宮都監草記,本都監堂郞,切勿差祭事,允下矣。見今一品及正卿,苟艱莫甚,都監堂郞,若不通融差祭,則仲朔許多享官,實無排比之路,依前一體塡差,何如?傳曰,允。
又以魂宮都監都提調意啓曰,取考謄錄,則殯宮排設諸具,依例移用於路祭所·園所矣。今亦依此擧行,而至於魂宮排設,新備者外,神榻及交倚祭床,以戶曹及尙方所在件,改漆取用,何如?傳曰,允。
又以魂宮都監都提調意啓曰,魂宮排設書案·硯匣·硯石·硯滴·筆墨,補編依受敎載錄,而乙亥依丁丑孝昭殿·徽寧殿已例,不爲排設矣,今番則何以爲之?敢稟。傳曰,依乙亥年例爲之。
又以葬禮都監都提調意啓曰,補編內喪無雲劍差備,而乙亥發引時,雲劍一雙,內出用之,返虞後還爲內入,辛未謄錄亦有之,而此則補編前事,今番依補編擧行乎?敢稟。傳曰,依乙亥年例,當內出矣。
又以葬禮都監都提調意啓曰,取考各年謄錄,則發引時大轝高,比準於興仁門,則門高不足,故預爲掘去門閾磚石矣,今亦依此例,令各該司前期修治,何如?傳曰,允。
又以兵曹言啓曰,今此返虞時,內門路,自弘化門,由集禮門·景化門·魂宮門磨鍊,何如?傳曰,允。
又以禁衛營言啓曰,本營騎士將李海瑛身病猝重,勢難察任,改差,何如?傳曰,允。
上在昌慶宮。停常參·經筵。
巳時加漆後,大殿·中宮殿,內閣·政院·朝廷二品以上·六曹堂上單子問安。答曰,罔極。藥房口傳問安。答曰,罔極。世子宮·世子嬪宮,內閣·政院單子問安。答曰,知道。藥房口傳問安。答曰,知道。世子宮,朝廷二品以上·六曹堂上單子問安。答曰,知道。
朴基宏啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
朴宗薰啓曰,右副承旨金蘭淳今日不爲仕進,卽爲牌招,何如?傳曰,許遞,前望單子入之。
朴宗琦啓曰,右參贊金魯應,同義禁曺鳳振除拜後過三日不爲出肅,竝依定式,推考警責,仍卽牌招察任,何如?傳曰,允。
又啓曰,藥房提調持湯劑來待矣。傳曰,封入。
又啓曰,檢閱李憲瑋旣有只推之命,更爲牌招入直,何如?傳曰,允。
朴基宏啓曰,事變假注書白時源時無職名,令該曹依例付軍職,冠帶常仕,何如?傳曰,允。
承旨前望單子入之,金熙華落點。
朴宗薰啓曰,新除授右承旨金熙華卽爲牌招,何如?傳曰,允。
朴基宏啓曰,行大司憲李存秀,執義林東鎭,持平黃燾牌不進,掌令黃儆彦·金仁和,持平邊始暹在外,監察茶時之意,敢啓。傳曰,知道。
以執義林東鎭,持平黃燾,正言金世忠牌不進罷職傳旨,傳于朴基宏曰,只推。
以應敎洪學淵,副應敎金道喜,校理趙寅永,副校理李彦淳,修撰朴永元,副修撰林顔喆牌不進罷職傳旨,傳于金熙華曰,只推。
金熙華啓曰,玉堂上下番俱空,已至閱月,事甚未安,應敎洪學淵,副應敎金道喜,校理趙寅永,副校理李彦淳,修撰朴永元,副修撰林顔喆旣有只推之命,竝卽牌招,推移入直,何如?傳曰,允。
以左副承旨尹豐烈牌不進罷職傳旨,傳于朴宗薰曰,只推。
朴宗薰,以吏曹言啓曰,在前享官分排苟艱之時,雖時任春坊,稟旨塡差,已有近例矣。今此景慕宮春享大祭祭官有頉代,玉堂乏人,實無推移之路,時帶春坊人,依近例改付標以入之意,敢啓。傳曰,知道。
金熙華,以魂宮都監都提調意啓曰,今番所用物力,以園所都監所區劃二千三百八十兩取用矣。元數較前半減,本都監需用,已患苟艱,而又以魂宮修理之役,諸般策應,不啻倍蓰,今已見乏,上下無路,目下事勢,更請區劃之外,無他道理,先以二千兩,分半取用於戶·惠廳,何如?傳曰,允。
又以葬禮都監都提調意啓曰,徽慶園丁字閣上樑文製述官行承政院都承旨朴宗薰,今已製進矣,草圖書,敬書以入,睿覽後正書之意,敢啓。傳曰,知道。
吏曹,園所丁字閣讀上樑文官李光正,預差尹景鎭,展上樑文官二望兪秉柱·閔致文,預差尹五榮·李勉沖。
金熙華,以葬禮都監都提調意啓曰,本都監郞廳金箕默有身病,呈狀乞遞,改差,其代前縣監李升淵差下,而時無職名,令該曹口傳付軍職,使之冠帶常仕,何如?傳曰,允。
朴基宏,以兵曹言啓曰,今此嘉順宮發引時弘化門外奉辭時,侍衛軍兵,當爲磨鍊,而取考謄錄,則禁軍出入番全數,訓局軍兵幕次環衛,兩營軍兵左右通衢結陣矣。今亦依已例,訓局軍八百名幕次環衛,其餘軍兵,大將率領,館洞峴結陣,禁衛大將率該營軍兵,板廛屛門上路結陣,御營大將率該營軍兵,於義洞洞口內結陣,何如?傳曰,允。
又以兵曹言啓曰,今此嘉順宮返虞時大駕興仁門外祗迎時,出還宮門路,當爲磨鍊,而取考謄錄,則乙丑年出還宮,俱以弘化門磨鍊,丙子·辛巳年,出宮門路以敦化門爲之,還宮門路以弘化門磨鍊矣,今番則何以磨鍊乎?敢稟。傳曰,出宮以敦化門爲之,還宮以弘化門爲之。
又以兵曹言啓曰,今此嘉順宮返虞時大駕詣興仁門外祗迎時,何營軍兵隨駕,何營軍兵留陣,禁軍及馬步軍,以幾番幾哨磨鍊,而餘軍留營,何以爲之乎?敢稟。傳曰,訓局步軍五哨,馬軍三哨,訓將率領爲先廂,訓局步軍三哨,馬軍一哨,禁將率領爲後廂,禁軍五番爲之,留營置之,御將率標下軍及鄕軍一哨,騎士一番留陣,可也。
又以備邊司言啓曰,京畿道臣各陵寢奉審之行,例於二月內爲之,而見今葬禮迫近,擧行旁午,重貽民弊,實係可悶,今春則姑令停止,何如?傳曰,允。
又以義禁府言啓曰,平安道放未放修啓冊子中,本府所管定配罪人放秩咸從府李命義,安州牧玄啓九,稟秩渭原郡金喆淳,宣川府朴寅秀,仍秩三登縣金翼基等名下,竝放字書下矣,竝卽放送事,分付該道道臣之意,敢啓。傳曰,知道。
又以義禁府言啓曰,咸鏡道放未放修啓冊子中,本府所管定配罪人未放秩茂山府趙東暹·李晦植,慶源府任㸁,富寧府朴忠俊等名下,竝仍字書下矣,竝置之仍秩事,分付該道道臣之意,敢啓。傳曰,知道。
又以義禁府言啓曰,公淸道放未放修啓冊子中,本府所管徒配罪人放秩丹陽郡李家淳,鎭川縣崔養重,稟秩延豐縣金基敍,沔川郡韓用鏶·李德彬,牙山郡吳致奎,鎭川縣任魯·申應祿·具允鼎·李鍾英,忠原縣權·朴鳴和·朴蓍壽,木川縣洪大衡,堤川縣鄭淵始,淸州牧蔡弘韻,沃川郡李有暻,燕岐縣李文容,淸安縣沈能俊,永同縣任重白,黃澗縣李載延,鴻山縣尹憲圭,平澤縣金遇明,懷德縣李衡在,保寧縣李羲贊,公州牧朴宗正,泰安郡申純,洪州牧李鎭華,天安郡尹復誼等名下,竝放字書下矣。竝卽放送事及未放秩靑山縣洪卓然名下,仍字書下,置之仍秩事,分付該道道臣之意,敢啓。傳曰,知道。
又以義禁府言啓曰,黃海道放未放修啓冊子中,本府所管徒配罪人放秩長連縣金守淵·尹永培,白川郡金喆遠,金川郡宋儒載,延安府李仁達·柳季獜,瑞興府崔應鉉·李元緖·李健植,新溪縣李勖,安岳郡兪應煥,鳳山郡閔晢,長淵縣南志復·李載豐,信川郡金魯巖,平山府尹喜豐,稟秩豐川府金時榮等名下,竝放字書下矣。竝卽放送事及未放秩新溪縣先禮,信川郡必玉等名下,竝仍字書下,竝置之仍秩事,分付該道道臣之意,敢啓。傳曰,知道。
廣州留守洪羲臣疏曰,伏以日月不居,嘉順宮園兆卜吉,襄期已涓,伏惟聖慕哀慟,益復如新。仍伏念臣,將營妻葬於京畿竹山先塋,非臣躬往,無以經紀窆事,而官守有拘,不敢擅行,歸葬請暇,自有法典,玆敢援據陳籲。伏乞聖慈,特推體下之仁,俾賜往來之暇,以伸私情,不勝幸甚。臣無任云云。答曰,省疏具悉。所請依施。
同副承旨尹致謙疏曰,伏以臣,學不足以通方,才不足以適用,僥倖一第,濫廁周行,節次推遷,奄至緋玉,恩深河海,報蔑絲〈毫〉。迺者銀臺特除之命,又在騎省入直之時,猥添夙夜之列,獲近日月之光,志願已足,惶愧冞切。仍伏念臣之老母,年今八十有五歲,無他弟妹,依臣爲命。自在少日,飽嘗艱苦,逮至暮境,屢經悲慼,疾病日益貞痼,氣力歲漸綿綴,而緣臣家素屢空,計拙謀生,顧復之慈,偏被於手線,劬勞之恩,莫報於寸暉。幸於年前,特推孝理之化,獲遂專城之養,保有今日,莫非聖明攸賜,不當復以私懇,輒浼聖聽,而家食未久,生理復磬,四壁之窮居依舊,九耋之親齡益邵,臥起不離於床笫,扶護專在於刀圭,而薑桂之滋,已無可辦,蔘朮之補。況能及時,崦嵫景迫,烏鳥情切,殿下之於臣,父母也天地也。今若徒畏嚴威,不卽陳暴,則未免後時之歎,將有終身之恨。玆敢畢露衷懇,仰希鑑諒,特命選部,畀臣一小縣,俾遂便養之願。臣無任云云。省疏具悉。疏辭下該曹稟處。
上在昌慶宮。停常參·經筵。
午時加漆後,大殿·中宮殿,內閣·政院·朝廷二品以上·六曹堂上單子問安。答曰,罔極。藥房口傳問安。答曰,罔極。世子宮·世子嬪宮,內閣·政院單子問安。答曰,知道。藥房口傳問安。答曰,知道。世子宮,朝廷二品以上·六曹堂上單子問安。答曰,知道。
藥房提調金蓍根,右承旨金熙華啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮·世子嬪宮口傳問安。答曰,知道。
進御交感君子湯,自明日停止事,榻前下敎
朴基宏啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而大臣俱有身病,不得來會云矣,敢啓。傳曰,知道。
朴基宏啓曰,行左承旨朴宗琦,右副承旨尹豐烈今日不爲仕進,竝卽牌招,何如?傳曰,允。
又啓曰,假注書蔡東直身病猝重,勢難察任,今姑改差,何如?傳曰,允。
金熙華啓曰,藥房提調持湯劑來待矣。傳曰,封入。
蔡東直改差,代以趙容和爲假注書。
趙容和有頉,代以李穆淵爲假注書。
以檢閱李憲瑋牌不進罷職傳旨,傳于金熙華曰,只推。
以應敎洪學淵,副應敎金道喜,校理趙寅永,副校理李彦淳,修撰朴永元,副修撰林顔喆牌不進罷職傳旨,傳于金熙華曰,只推。
金熙華啓曰,檢閱李憲瑋旣有只推之命,卽爲牌招入直,何如?傳曰,允。
又啓曰,玉堂上下番俱空,已至閱月,事甚未安,應敎洪學淵,副應敎金道喜,校理趙寅永,副校理李彦淳,修撰朴永元,副修撰林顔喆旣有只推之命,竝更牌招,推移入直,何如?傳曰,允。
朴基宏啓曰,行大司憲李存秀,執義林東鎭,持平黃燾牌不進,掌令黃儆彦·金仁和,持平邊時暹在外,監察茶時之意,敢啓。傳曰,知道。
以執義林東鎭,持平黃燾,正言金世忠牌不進罷職傳旨,傳于朴基宏曰,只推。
以右副承旨尹豐烈牌不進罷職傳旨,傳于朴宗薰曰,只推。
朴宗薰啓曰,吏曹郞廳來言,新溪縣令李魯榮,憲府則雖已署經,諫院則行大司諫金愚淳,司諫李義發,獻納李若愚,正言南履炯在外,金世忠傳旨未下,不得署經云,何以爲之?敢稟。傳曰,一司除署經。
以全羅道罪人放未放成冊,傳于朴基宏曰,朴敦常·鄭遂龜·金東喆·邊達秀·李昕柱放,李晦祥·張錫胤·柳七在量移,洪在敏·徐瀅修依前下敎擧行。
行都承旨朴宗薰,右承旨金熙華,左副承旨朴基宏,同副承旨尹致謙啓曰,臣等伏見全羅道放未放成冊下者,安置罪人洪在敏·徐瀅修依前下敎擧行,李晦祥·張錫胤量移事有命矣。臣等竊不勝愕然憂歎之至,惟彼四罪人,負犯,何如?關係,何如?丹書昭在,鐵案旣成,前後疏啓,臚列殆盡,擧世公憤,久而愈沸,今何可遽議於從輕乎?遇慶霈澤,雖出好生之德,義理隄防,益加嚴愼,然後亂逆有所知懼,刑章不至縱弛。殿下若念及於此,則必不待臣言之畢,而有所俯燭。伏願穆然深思,亟寢成命焉,惶恐敢啓。答曰,知道。豈無商量而然?勿煩。
金熙華,以內醫院提調意啓曰,副提調朴宗琦今日問安,不爲仕進,卽爲牌招,何如?傳曰,允。
兵曹口傳政事,副司果單李升淵。
金熙華,以禮曹言啓曰,卽接典牲署所報,則今二月初八日行社稷大祭,景慕宮春享大祭,南壇祭掌牲令,各爲塡差,而判官洪夔謨,直長權㷞,社稷·景慕宮祭享塡差,副奉事趙鎭敏以園所都監,監造官出去,南壇祭享,無以分排塡差云矣。莫重祭享,掌牲令不可不備,副奉事趙鎭敏,令該曹他司口傳相換,以爲掌牲令擧行之地,何如?傳曰,允。
又以禮曹言啓曰,卽接果川通德郞李鎭圭所志,則以爲矣身先祖敵愾功臣栗原君徖,振武功臣栗城君珞謫長孫俊基嫡妾俱無子,以其同姓十寸弟德文第二子亨根,欲爲繼後,兩家相議完定,而德文夫妻俱沒,拘於常規,不得循例禮斜,依定式草記稟處事呈狀矣。凡係繼宗立後,兩邊與授,明有可據,而不得登聞者,許令該曹論理草記事,曾有筵奏定式,而門長李鎭圭所訴旣如此,依定式,李德文第二子亨根,立爲俊基之後,何如?傳曰,允。
又以葬禮都監都提調意啓曰,上樑文書寫官行吏曹判書金蓍根今已正書,依例封入,以備睿覽之意,敢啓。傳曰,知道。
又以葬禮都監都提調意啓曰,今番園所表石前後草圖書,令大字篆文書寫官領中樞府事韓用龜,陰記書寫官議政府右議政林漢浩敬書以入之意,敢啓。傳曰,知道。
又以葬禮都監都提調意啓曰,今二月二十七日巳時下玄室後,自園所離發,仍爲返虞,何如?傳曰,允。
又以兵曹言啓曰,今此嘉順宮發引返虞時,陪衛及隨轝軍兵,當爲磨鍊,而參考喪禮補編及各年謄錄,且依常時儀節,分兵曹·分都摠府堂上·郞廳各一員,五衛將二員,武臣兼宣傳官四員,禁軍二十人,挾轝軍四十名,前後射隊四百名磨鍊,何如?傳曰,允。
又以備邊司言啓曰,本司武郞廳李容鉉·李喜晩奔走勤仕,已滿十五朔,依例六品遷轉事,捧承傳施行,何如?傳曰,允。
又以御營廳言啓曰,本廳千摠權聖祜身病甚重,勢難察任,改差,何如?傳曰,允。
又以義禁府言啓曰,慶尙道放未放修啓冊子中,本府所管定配罪人未放秩固城縣申與權,金海府李學逵,加德鎭金宇光,機張縣金魯鼎等名下,以上仍字書下矣,竝置之仍秩事,分付該道道臣之意,敢啓。傳曰,知道。
行護軍金基厚疏曰,伏以臣,猥陳一疏,畢暴衷懇,恭俟體諒之恩,及伏承批旨,不惟不加之罪。乃反曲爲之地,諭之以調理,責之使勿辭,臣手擎恩言,且惶且感,不知措躬之所。苟使臣有一分可强之勢,則抵死驅策,少效涓埃之報,而猶不免更事號籲,甘犯瀆擾之罪者,蓋有不得已者存焉故耳,惟聖明少垂鑑諒焉。臣老病之轉益難强,前後控辭之章,備陳無餘,庶幾日月之明,有所洞悉。今不敢費辭張皇,而惟其衰耄已甚,疾疴漸痼,痰眩之症,長時發作,麻痺之祟,經冬添劇,耗鑠之氣血,無更滋之理,癈弛之筋骸,非强策可得,決非若干日調理所可責效也審矣。此猶臣私情之切迫者,而獨不念戎垣重務,不可苟然充數,久貽瘝曠之譏也哉?出入行間,指揮士伍,將臣之職也,而床笫起居,亦必轉側須人,則戎馬馳騁,初非可論。隨進前席,與聞謨畫,籌堂之事也,而房闥行步,自覺蹣跚可笑,則殿陛升降,無以自力,人或謂本廳閒局也,而亦是錢穀甲兵之任,自有簿書應接之煩擾,以今癃痼之病狀,迷瞀之神精,尤無以照管董察,一任其抛置委積,此又臣夙宵惶懼,如添一病者也。虛縻因循,淹延時月,一日未解,將爲臣一日之罪,二日未解,將爲臣二日之罪,瘝闕之罪,臣固莫逃,而在朝家無曠其職之義,決不當若是之苟也,玆敢冒萬死申暴情實。伏乞天地父母,俯賜矜諒,特遞臣摠戎之任,仍治臣屢瀆之罪,千萬幸甚。臣無任云云。答曰,省疏具悉,卿其勿辭行公。
敦寧都正李晉淵疏曰,伏以臣,本月初二日政,伏奉除旨,以臣爲敦寧府都正,臣收敍未幾,恩點特降,心切感惶,謹已叩謝。第臣於見職,旣無敦寧,揆以已例,不可虛帶,玆敢略陳短章,仰暴難冒之義。伏乞聖明,卽命遞改,以存公格,以安私分焉。臣無任云云。省疏具悉許遞。
上在昌慶宮。停常參·經筵。
夜一更,月暈。
午時加漆後,大殿·中宮殿,內閣·政院·朝廷二品以上·六曹堂上單子問安。答曰,罔極。藥房口傳問安。答曰,罔極。世子宮·世子嬪宮,內閣·政院單子問安。答曰,知道。藥房口傳問安。答曰,知道。世子宮,朝廷二品以上·六曹堂上單子問安。答曰,知道。
朴基宏啓曰,行大司憲李存秀差祭,執義林東鎭,持平黃燾呈辭,掌令黃儆彦·金仁和,持平邊時暹在外,監察茶時之意,敢啓。傳曰,知道。
金熙華啓曰,左副承旨朴基宏,右副承旨尹豐烈今日不爲仕進,竝卽牌招,何如?傳曰,允。
傳于金熙華曰,禮房承旨馳詣文廟,奉審摘奸以來。
傳于朴基宏曰,舟橋船竝解送事,分付。
金熙華啓曰,行大司憲李存秀旣入闕中,不爲肅謝,直爲出去,事甚未安,推考,何如?傳曰,允。
李穆淵有頉,代以趙秉鉉爲假注書。
趙秉鉉有頉,代以李根友爲假注書。
以檢閱李憲瑋牌不進罷職傳旨,傳于金熙華曰,只推。
金熙華啓曰,檢閱李憲瑋旣有只推之命,卽爲牌招入直,何如?傳曰,允。
以應敎洪學淵,副應敎金道喜,校理趙寅永,副校理李彦淳,修撰朴永元,副修撰林顔喆牌不進罷職傳旨,傳于金熙華曰,只推。
金熙華啓曰,玉堂上下番俱空,已至閱月,事甚未安,應敎洪學淵,副應敎金道喜,校理趙寅永,副校理李彦淳,修撰朴永元,副修撰林顔喆旣有只推之命,竝更牌招,推移入直,何如?傳曰,允。
傳于金熙華曰,發遣吏郞,諸執事淸齋與否,摘奸以來。
以右副承旨尹豐烈牌不進罷職傳旨,傳于金熙華曰,只推。
以檢閱李憲瑋牌不進罷職傳旨,傳于金熙華曰,只推。
以應敎洪學淵,副應敎金道喜,校理趙寅永,修撰朴永元,副修撰林顔喆牌不進罷職傳旨,傳于金熙華曰,只推。
以全羅監司洪奭周狀啓,高山縣民家失火事,傳于朴基宏曰,聞甚矜惻,原恤典外,別加顧助,結構之方,另加申飭,期於安堵事,一體分付。
金熙華,以吏曹言啓曰,今此南壇祭亞獻官,前都正李晉淵塡差,而時無職名,令該曹口傳付軍職,何如?傳曰,允。
兵曹口傳政事,副護軍單李晉淵。
吏曹,誌文草圖書書寫官金道喜有頉,代尹景鎭改付標。
吏曹口傳政事,典牲副奉事趙鎭敏,義盈奉事李鍾淳相換。
金熙華,以禮曹言啓曰,今此發引返虞時,神輦大轝前,當有贊請之官,而稱號無可據之例,臣曹不得擅便磨鍊,問議大臣稟處,何如?傳曰,允。
又以禮曹言啓曰,葬禮都監草記,今二月二十七日巳時下玄室後,自園所離發,仍爲返虞事,允下矣。謹考各年謄錄,下玄宮吉時差晩,翌日返虞,或程道稍遠,經宿之時,初虞祭行於吉帷宮,下玄宮後當日返虞,則初虞祭行於魂殿·魂宮矣。今番返虞,以當日磨鍊,初虞祭,返虞後卽行於魂宮,恐合禮典,依此擧行,何如?傳曰,允。
又以葬禮都監都提調意啓曰,丁字閣上樑文,園所都監郞廳李勉沖今日奉往之意,敢啓。傳曰,知道。
又以葬禮都監都提調意啓曰,發引時,祖奠後冊印,先盛於腰彩轝,遣奠前二刻,前進排列于大路通廣處,預爲整待事,乙亥依各年例,筵稟蒙允矣,今亦依此擧行,何如?傳曰,允。
又以葬禮都監都提調意啓曰,路祭所狹窄,每患紛遝,故曾因特敎,別定兵曹郞官,多率近仗軍士,先期出去,一切禁雜矣,今亦依此擧行,何如?傳曰,允。
朴基宏,以兵曹言啓曰,今二月初八日社稷·景慕宮大祭時,守門當爲塡差,而本曹郞廳及都摠府郞廳,除入直與在外,排擬苟艱,依定式軍門將官,代差以入之意,敢啓。傳曰,知道。
又以義禁府言啓曰,全羅〈道〉放未放修啓冊子中,本府所管定配罪人,稟秩長城府朴敦常,仍秩唐津縣薪智島鄭遂龜,錦山郡金東喆,康津縣邊達秀,順天府李沂柱等名下,以上放字書下,竝卽放送,羅州牧黑山島日柱,靈巖郡楸子島寅柱,珍島郡李永純,康津縣王道恒等名下,以上仍字書下矣。竝置之仍秩事,分付該道道臣。羅州牧智島李晦祥,康津縣古今島張錫胤,靈巖郡楸子島柳七在等名下,量移書下,靈巖郡楸子島洪在敏·徐瀅修等名下,依前下敎擧行書下矣。李晦祥·張錫胤·洪在敏·徐瀅修等,罪犯至重,臺啓方張,不得擧行,柳七在全羅道高敞縣量移,而依例發遣府羅將,自楸子島執捉,仍令押送于新定配所,何如?傳曰,允。
吏曹啓目粘連,觀此同副承旨尹致謙上疏,則以爲臣母年今八十有五歲,無他弟妹,依臣爲命。自在少日,飽嘗艱苦,疾病日益貞痼,氣力歲漸綿綴,而臣家素屢空,計拙謀生。幸於年前,獲遂專城之養,家食未久,生理復罄,扶護專在於刀圭,而薑桂之滋,已無可辦,蔘朮之補。況能及時,特命選部,畀臣一小縣,俾遂便養之願亦爲白有臥乎所,尹致謙之家貧親老,菽水難繼之狀,卽通朝之所共知,許畀一邑,俾遂便養之願,允合於孝理之政是白乎矣,近密之臣,出補外邑,事體不輕。臣曹不敢擅便,上裁,何如?判付啓,依所啓施行爲良如敎。
上在昌慶宮。停常參·經筵。
自人定至八日開東,灑雨下雨,測雨器水深五分。
巳時加漆後,大殿·中宮殿,內閣·政院·朝廷二品以上·六曹堂上單子問安。答曰,罔極。藥房口傳問安。答曰,罔極。世子宮·世子嬪宮,內閣·政院單子問安。答曰,知道。世子宮,朝廷二品以上·六曹堂上單子問安。答曰,知道。
朴基宏啓曰,行大司憲李存秀未肅拜,執義林東鎭,持平黃燾呈辭,掌令黃儆彦·金仁和,持平邊始暹在外,監察茶時之意,敢啓。傳曰,知道。
金熙華啓曰,來十一日,朝參日次矣,敢稟。傳曰,停。
又啓曰,來十一日,輪對日次矣,敢稟。傳曰,停。
朴宗琦啓曰,右副承旨尹豐烈,同副承旨尹致謙今日不爲仕進,竝卽牌招,何如?傳曰,竝許遞,前望單子入之,待下批,牌招察任,左承旨牌招。
傳于朴基宏曰,禮房承旨馳詣社稷·景慕宮,奉審摘奸,仍詣受香諸處,一體奉審摘奸以來。
李根友在外,代以金鍏爲假注書。
金鍏有頉,代以李佑伯爲假注書。
傳于朴基宏曰,工·刑換房。
承旨前望單子入之,呂東植·李鍾運落點。
朴宗琦啓曰,行都承旨朴宗薰以諡冊文書寫官都監進,臣宗琦,左副承旨金熙華,右副承旨朴基宏監祭進,右承旨呂東植,同副承旨李鍾運牌不進,伴直無人,何以爲之?敢稟。傳曰,右承旨·同副承旨竝許遞,前望單子入之,待下批,牌招察任。
承旨前望單子入之,兪應煥·李鼎秉落點。
朴宗琦啓曰,新除授承旨兪應煥方在被謫蒙放中,何以爲之?敢稟。傳曰,蕩滌敍用。
又啓曰,行都承旨朴宗薰都監進,行左承旨朴宗琦,右承旨金熙華,臣基宏監祭進,新除授右副承旨兪應煥,同副承旨李鼎秉在外,伴直無人,何以爲之?敢稟。傳曰,在外承旨竝許遞,前望單子入之,待下批,牌招察任。
承旨前望單子入之,趙岐·李鶴秀落點。
以副校理李彦淳牌不進罷職傳旨,傳于趙岐曰,只推。
趙岐啓曰,玉堂上下番俱空,已至閱月,事甚未安,應敎洪學淵,副應敎金道喜,校理趙寅永,副校理李彦淳,修撰朴永元,副修撰林顔喆旣有只推之命,竝卽牌招,推移入直,何如?傳曰,允。
以檢閱李憲瑋牌不進罷職傳旨,傳于趙岐曰,只推。
趙岐啓曰,檢閱李憲瑋旣有只推之命,卽爲牌招入直,何如?傳曰,允。
以右承旨呂東植,同副承旨李鍾運牌不進罷職傳旨,傳于趙岐曰,只推。
傳于趙岐曰,發遣吏郞,諸執事淸齋與否,摘奸以來。
以水原留守李羲甲狀啓,健陵·顯隆園外禁養山台峯冒占之申光隣嚴刑遠配,無難許施之前守陵官南延君球,本陵令柳諫罪狀,竝令攸司稟處事,傳于趙岐曰,觀此狀辭,萬萬駭痛,申哥及前守陵官·陵官勘罪,竝依狀辭處之。盧仲喆段,可謂擧職,極爲嘉尙,特爲帖加成帖,米布自本府,從優賞給後狀聞事,回諭。
趙岐,以吏曹言啓曰,今此毓祥宮春享祭執禮,前弼善任文白塡差,而時無職名,令該曹口傳付軍職,何如?傳曰,允。
兵曹口傳政事,副司果單任文白。
趙岐,以葬禮都監都提調意啓曰,諡冊文草圖書,敬書以入之意,敢啓。傳曰,知道。
又以葬禮都監都提調意啓曰,哀冊文草圖書,敬書以入之意,敢啓。傳曰,知道。
又以葬禮都監都提調意啓曰,誌文草圖書,令書寫官副司果尹景鎭敬書以入之意,敢啓。傳曰,知道。
又以葬禮都監都提調意啓曰,銀印篆文,令書寫官行判中樞府事金思穆正副二本以入,仰備睿覽,裁擇之意,敢啓。傳曰,知道。
又以兵曹言啓曰,今此嘉順宮發引·返虞三度習儀時,陪衛以下各差備軍兵,一依正日例擧行,而取考謄錄,則挾靈轝軍,前後射隊軍兵,竝除標信解嚴矣,今亦依此擧行,何如?傳曰,允。
又以兵曹言啓曰,今此嘉順宮返虞時,大駕詣城門外祗迎時,王世子祗迎隨駕之節,因禮曹草記,依例磨鍊事,命下矣。當於標旗後隨駕,而因下敎,多有衛內隨駕之例,今番則何以磨鍊乎?敢稟。傳曰,衛內磨鍊。
右副承旨金熙華書啓,臣承命馳詣社稷尊所奉審則無頉,祭物·祭器·祭井看審則精潔,諸執事·進排官·佾舞工人摘奸則無頉,仍詣景慕宮尊所奉審則無頉,祭物·祭器·祭井看審則精潔,諸執事·進排官·佾舞工人摘奸則無頉,仍詣南壇壇上神位版奉審則無頉,祭物·祭器·祭井看審則精潔,諸執事·進排官·佾舞工人摘奸則無頉,仍詣三角山壇上神位版奉審則無頉,祭物·祭器·祭井看審則精潔,諸執事·進排官摘奸則無頉,仍詣木覓山神位版奉審則無頉,祭物·祭器·祭井看審則精潔,諸執事·進排官摘奸則無頉,仍詣漢江壇上神位版奉審則無頉,祭物·祭器·祭井看審則精潔,諸執事·進排官摘奸則無頉矣。臣仍留南壇享所,待將事神位版還奉後,復命之意,敢啓。傳曰,知道。
上在昌慶宮。停常參·經筵。
自開東至人定,灑雨下雨,測雨器水深一寸六分。
自人定至初九日開東,灑雨下雨,測雨器水深一寸五分。
加漆後,大殿·中宮殿,內閣·政院·朝廷二品以上·六曹堂上單子問安。答曰,罔極。藥房口傳問安。答曰,罔極。世子宮·世子嬪宮,內閣·政院單子問安。答曰,知道。藥房口傳問安。答曰,知道。世子宮,朝廷二品以上·六曹堂上單子問安。答曰,知道。
朴基宏啓曰,行大司憲李存秀未肅拜,執義林東鎭,持平黃燾呈辭,掌令黃敬彦·金仁和,持平邊始暹在外,監察茶時之意,敢啓。傳曰,知道。
傳于趙岐曰,禮房承旨馳詣受香諸處,奉審摘奸以來。
朴基宏啓曰,假注書李佑伯時無職名,令該曹依例付軍職,冠帶常仕,何如?傳曰,允。
以副校理李彦淳再牌不進罷職傳旨,傳于趙岐曰,只推。
以應敎洪學淵,副應敎金道喜,校理趙寅永,修撰朴永元牌不進罷職傳旨,傳于趙岐曰,只推。
以副修撰林顔喆牌不進罷職傳旨,傳于趙岐曰,只推。
趙岐啓曰,玉堂上下番俱空,已至閱月,事甚未安,應敎洪學淵,副應敎金道喜,校理趙寅永,副校理李彦淳,修撰朴永元,副修撰林顔喆旣有只推之命,竝卽牌招,推移入直,何如?傳曰,允。
趙岐啓曰,檢閱李憲瑋旣有只推之命,卽爲牌招入直,何如?傳曰,允。
以檢閱李憲瑋牌不進罷職傳旨,傳于趙岐曰,只推。
趙岐啓曰,檢閱李憲瑋旣有只推之命,更爲牌招入直,何如?傳曰,允。
以平安監司金履喬狀啓,价川郡守許槃遭生母喪事,傳于趙岐曰,令該曹口傳差出,催促下送。
趙岐,以禮曹言啓曰,今此發引時,所過各門·道路·橋梁·名山·大川設祭所磨鍊,而謹考謄錄,乙丑年因山時,東關王廟別出祭官,一體設行矣。今亦依前例磨鍊設行之意,敢啓。傳曰,知道。
朴基宏,以兵曹言啓曰,今月十一日,一羽禁軍番次矣,該番將未差之代,依承傳口傳擬入之意,敢啓。傳曰,知道。
兵曹口傳政事,以朴兢淵爲羽林將。
朴基宏,以義禁府言啓曰,水原府留守李羲甲狀啓內,健陵前守陵官南延君球,本陵令柳諫罪狀,竝令攸司稟處事,啓下矣。南延君球·柳諫今方待命,竝拿囚之意,敢啓。傳曰,知道。
上在昌慶宮。停常參·經筵。
朴基宏啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
趙岐啓曰,行右承旨朴宗琦,右副承旨金熙華今日不爲仕進,竝卽牌招,何如?傳曰,允。
備忘記,慶州營將金秉喆下直,長弓一張,長箭一部,片箭一部,筒兒一箇賜給。
朴基宏啓曰,左邊捕盜大將趙華錫以馬祖壇獻官,今方受香出去矣。所佩命召及大將牌·傳令牌,竝來請還納,何以爲之?而在前如此之時,有他邊大將兼察之例,今番則何以爲之?敢稟。傳曰,仍佩往來,他邊大將兼察。
又啓曰,左邊捕盜大將,他邊大將兼察事,命下矣。兼察左邊捕盜大將申鴻周卽爲牌招聽,傳敎,何如?傳曰,允。
傳于趙岐曰,禮房承旨馳詣受香所,奉審摘奸以來。
趙岐啓曰,假注書尹奎培身病猝重,勢難察任,今姑改差,何如?傳曰,允。
尹奎培改差,代以趙秉鉉爲假注書。
趙岐啓曰,卽者景慕宮官員來言,明日春奉審時,提調一員當爲進參,而都提調金載瓚有身病,提調金魯敬奉命出疆,不得擧行云,何以爲之?敢亶。傳曰,提調許遞,前望單子入之。
景慕宮提調前望單子入之,李存秀落點。
以副修撰林顔喆再牌不進罷職傳旨,傳于趙岐曰,只推。
以應敎洪學淵,副應敎金道喜,校理趙寅永,副校理李彦淳,修撰朴永元牌不進罷職傳旨,傳于趙岐曰,只推。
趙岐啓曰,玉堂上下番俱空,已至閱月,事甚未安,應敎洪學淵,副應敎金道喜,校理趙寅永,副校理李彦淳,修撰朴永元,副修撰林顔喆旣有只推之命,竝更牌招,推移入直,何如?傳曰,允。違牌勿爲呼望。
以檢閱李憲瑋再牌不進罷職傳旨,傳于趙岐曰,只推。
趙岐啓曰,檢閱李憲瑋旣有只推之命,卽爲牌招入直,何如?傳曰,允。
朴基宏啓曰,行大司憲李存秀,執義林東鎭,持平黃燾牌不進,掌令黃敬彦·金仁和,持平邊始暹在外,監察茶時之意,敢啓。傳曰,知道。
以執義林東鎭,持平黃燾,正言金世忠牌不進罷職傳旨,傳于朴基宏曰,只推。
以右副承旨金熙華牌不進罷職傳旨,傳于朴基宏曰,只推。
趙岐啓曰,副應敎金道喜,校理趙寅永,副校理李彦淳飭敎之下,謂有情勢,奉牌闕外,無意承膺,事體所在,誠極未安,竝從重推考,何如?傳曰,允。
吏曹,挽章製述官李肇源有頉,代金銑,宋穉圭有頉,代曺鳳振,吳熙常有頉,代鄭基善。
吏曹口傳政事,以尹始大爲价川郡守。
以咸鏡監司李勉昇狀啓,安邊府定配罪人朴坤守還配公事,不卽修報,放未放修啓時,不爲擧論,惶恐俟勘事,傳于朴基宏曰,勿待罪事,回諭。
趙岐,以園所都監都提調意啓曰,園所局內火巢四標界限,不可不預定,令禮曹·漢城府及都監堂上·地方官,不多日內眼同擧行,何如?傳曰,允。
又以葬禮都監都提調意啓曰,園所丁字閣宿所,當有傳漏,依各年例,分付禁漏及該曹,何如?傳曰,允。
朴基宏,以司僕寺一二提調意啓曰,晉州牧場所管加助島,在於巨濟地,而距本牧絶遠,在巨濟至近,巨濟之侵虐牧民,罔有紀極,支保不得,往在甲寅年,自本寺,以其法外之最甚者十二條永革後,成節目,啓下,行關該道,仍爲本牧不易之典矣。伊後本邑,不但初不擧行,近又創出六條名色,其所侵虐,比前尤甚,將至全一島渙散之境。故該牧官,文移爭難,則捉去牧民及監官,屢施刑棍,仍爲牢囚,自十月至今不放,將至庾死之境云。啓下節目之無意擧行,已萬萬絶該,而至於法外用棍,五朔滯囚,以爲逞憤肆虐之計者,前所未有。大關法紀,當該府使鄭壽基爲先施以先罷後拿之典,慫慂吏鄕,自本道嚴刑遠配之意,分付,何如?傳曰,允。
全羅監司朴綺壽疏曰,伏以臣之父母墳山,在於龍仁·坡州等地,而久闕省掃。臣今猥膺藩寄,行將遠出,且蒙推恩之典,華誥誕降,榮及泉塗。臣誠雙擎九頓,涕淚被面,祿養靡洎,倍激風樹之哀,新陽載舒,不禁雨露之感。迨此未及辭陛之日,將欲往省邱壟,少伸三周之誠,玆敢短章陳懇,仰瀆崇嚴。伏乞聖慈,俯賜矜諒,特許恩暇焉。臣無任云云。答曰,省疏具悉。卿其往省焉。
應敎洪學淵疏曰,伏以臣之老母,自日前,初因關格之症,轉添積氣之肆,湯焫罔效,症形危篤,于今九日。頑痰痞煩於胸膈,食飮全却於籥匙,精神昏瞀,將有晷刻難保之慮,臣方左右扶將,暫時離捨,其勢末由。此際庚牌儼臨,呼望路阻,玆敢忙陳短章,疾聲呼籲。伏乞聖慈,俯垂鑑諒,亟遞臣所帶之職,仍治臣瀆擾之罪,俾便救護,以昭法紀焉。臣無任云云。省疏具悉。爾其勿辭救護。
上在昌慶宮。停常參·經筵。
藥房提調金蓍根,副提調朴宗琦啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿·世子宮·世子嬪宮口傳問安。答曰,知道。
金熙華啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而大臣俱有身病,不得來會云矣,敢啓。傳曰,知道。
備忘記,神光僉使李勉學下直,長弓一張,長箭一部,片箭一部,筒兒一箇賜給。
趙岐啓曰,校理趙寅永,副校理李彦淳奉牌,已至經宿,終無變動,事體道理,俱極未安,竝從重推考,何如?傳曰,允。
朴宗琦啓曰,藥房提調·副提調持湯劑來待矣。傳曰,封入。
傳于趙岐曰,明日殯宮進香,晝茶禮兼行,百官進參事,該房知悉。
以檢閱李憲瑋牌不進罷職傳旨,傳于趙岐曰,只推。
趙岐啓曰,檢閱李憲瑋旣有只推之命,卽爲牌招入直,何如?傳曰,允。
以檢閱李憲瑋牌不進罷職傳旨,傳于趙岐曰,只推,更爲牌招。
趙秉鉉有頉,代以金鍏爲假注書。
金鍏有頉,代以趙秉鉉爲假注書。
趙岐啓曰,今十三日園所開金井時,承旨進去事,禮曹單子啓下矣,何承旨進去乎?敢稟。傳曰,都承旨進去。
金熙華啓曰,行大司憲李存秀,執義林東鎭,持平黃燾牌不進,掌令黃敬彦·金仁和,持平邊始暹在外,監察茶時之意,敢啓。傳曰,知道。
以執義林東鎭,持平黃燾,正言金世忠牌不進罷職傳旨,傳于金熙華曰,只推。
金熙華啓曰,右邊捕盜大將申鴻周以陪往大將,轝士軍點考事,明日慕華館出去矣,所佩命召及大將牌·傳令牌,何以爲之?敢稟。傳曰,仍佩往來。
趙岐,以奎章閣言啓曰,景慕宮望廟樓今春大奉審,臣存秀,臣光文進詣擧行,臣存秀以本宮提調,兼進展奉奉審,無頉之意,敢啓。傳曰,知道。
又以禮曹言啓曰,寧陵各祭享香祝,以程道稍遠,陵官例爲前期三日祗受,而若値兩享日子迫近之時,則兼受陪往,曾有定式矣。本陵忌辰祭享在今二月二十四日,寒食節享在同月二十五日,忌辰祭受香時,依定式兼受寒食祭香祝事,分付,何如?傳曰,允。
又以禮曹言啓曰,因園所都監草記,園所火巢四標界限,令禮曹·漢城府及都監堂上·地方官不多日內眼同擧行事,允下矣。臣好敏以開金井事,今十二日進去園所,依例與都監堂上·漢城府堂上眼同,看審定界,何如?傳曰,允。
又以葬禮都監都提調意啓曰,今二十五日陳列時及二十六日撤排時,都監所屬該曹員役·軍人輩,自多出入於闕門及殯宮門,而有難續續煩稟,令兵曹區別其當入不當入,勿令阻滯事,預爲分付,何如?傳曰,允。
金熙華,以義禁府言啓曰,巨濟府使鄭壽基先罷後拿事,傳旨啓下矣。鄭壽基時在任所云,依例發遣府羅將,交代後拿來,何如?傳曰,待待命拿囚。
義禁府啓目,前守陵官南延君球,健陵令柳諫等原情云云。問目內辭緣,泛稱遲晩,所當請刑是白乎矣,南延君球段,宗親勿爲請刑,載在大典通編,柳諫段,年過七十,法不當請刑,竝只議處,何如?判付啓,依允。
刑曹啓目粘連,鏡城府殺獄罪人崔星慶獄事此獄段,觀於道啓,今於年久考覆之庭,雲慶之情節,綻露無餘。僞札斯得,端緖歸一,四條疑端,五件發明,道臣劈破,極其詳備。崔雲慶之爲此獄正犯,斷無他議,令道臣嚴加訊推,期得實情後稟處,至若星慶,橫罹冤獄,實所矜惻。朱召史男女奸私,雖未可知,元犯已定於他人,則奚論奸夫謀殺本夫之律乎?竝參酌放送,干犯諸漢,依狀請從重勘律事,分付,何如?啓判付內,依允。
又啓目粘連,因全羅道放未放修啓冊子,放字書下中淳昌尹宗仁,仍字書下中鎭安李仁培等竝放送,放字書下中扶安金快得等竝仍配,未至配所沔川白男,咸昌金鍾麗等,明川韓成云所坐俱爲不輕,竝只仍配,何如?判付內,依允。
又啓目粘連,因平安道放未放修啓冊子,放字書下中肅川張小章,仍字書下中咸從徐在爀等竝放送,放字書下中中和李長會等竝仍配,未至配所中延豐李仁喆等,入於該道冊子,已爲論列,龜城韓弘宅間已物故,置之,何如?判付內,依允。
又啓目粘連,因公淸道放未放修啓冊子,放字書下中延豐尹必邦等,未至配所麟蹄私奴大吉,仍字書下中瑞山安奉云等竝放送,放字書下中靑陽鄭光國等,未至配所祥原朴天圭所坐俱爲不輕,竝仍配,長連高甲入於該道冊子,已爲論列,置之,何如?判付內,依允。
又啓目粘連,因黃海道放未放修啓冊子,放字書下中鳳山金太元等,仍字書下中延安梁春得竝放送,放字書下中豐川全興福,未至配所之三陟崔三喆等,罪犯深重,竝仍配,未至配所中大興文日春,興海千鳥乃·崔益顯,木川吳奉守等,入於各該道冊子,已爲論列,置之,何如?判付內,依允。
又啓目粘連,因咸鏡道放未放修啓冊子,放字書下中安邊朴仲伊等,仍字書下中永興朴連玉等竝放送,放字書下中利原金就赫等,仍配,何如?啓判付內,依允。
又啓目粘連,因慶尙道放未放修啓冊子,放字書下中榮川私奴用大等,仍字書下中孔尙太等,未至配所秩中趙忠煜等竝放送,放字書下中醴川金長大等,未至配所秩中長連金雪岳等,所坐俱爲不輕,竝仍配。江西李錫澤,同福鄭東倫,長水金宗末等,入於各該道冊字,已爲論列,置之。減死以下,道臣不得請放,在載法典,而爲奴罪人巨濟金重鼎卽勿揀赦典者,置之放秩,有違法例,該道臣推考,何如?判付內,依允。
又啓目粘連,因京畿道放未放修啓冊子,未至配所長淵朴栢,洪原鄭東學等放字書下,而入於各該道成冊,已爲論列,置之,何如?判付內,依允。
又啓目粘連,因江原道放未放修啓冊子,放秩·未放秩竝依啓聞施行,而放秩中江陵李德翁等,稟秩中淮陽柳重德等,或罪犯深重,或到配屬耳,不可放釋,竝仍配。蔚珍文昌佑等,同罪諸漢已爲蒙放於他道,放秩中橫城石尙得等,一體放送,何如?判付內,依允。
副應敎金道喜疏曰,伏以臣,以同罪未勘之蹤,有見職自劃之義,積日違召,情窮勢蹙,昨又有牌去來勿爲呼望之命。臣於是,益切惶懍,來詣朝房,恭俟郵罰之加,卽接家信,則臣父近日積痼之祟,適値春寒乖宜之時,諸症一倍越添,痰火上升,而語言訥澁,風眩隨劇,而神識昏瞀,殆若有晷刻奄奄之狀,臣自聞此報,衷情遑迫,按住不得,玆敢忙綴短籲,仰于崇嚴。伏乞聖明,俯垂鑑諒,亟遞臣玉署之銜,俾便救護,仍治臣瀆擾之罪,以昭法紀焉。臣無任云云。省疏具悉。爾其勿辭救護。
癸未二月初十日辰時,上御景春殿。藥房入侍時,提調金蓍根,副提調朴宗琦,假注書尹奎培,記注官李宗心,記事官金正喜,檢校直閣鄭基善以次進伏。醫官吳千根·李命運進伏楹外訖。蓍根曰,日氣不調,悲疚中聖體,若何?上曰,一樣矣。寢睡·水刺之節,何如?上曰,一樣矣。上曰,都提調不入來乎?蓍根曰,未入來矣。蓍根曰,醫官來待,使之診候,何如?上命入診。千根·命運以次診候訖,退伏奏曰,脈候左右三部調均,而當用調理湯劑矣。蓍根曰,臣等請率醫官,退定湯劑矣。上曰,唯。進御加減歸脾湯,自今日一貼式煎入事。出榻敎仍命退,提調以下承史以次退出。
上在昌慶宮。停常參·經筵。
書上字後,大殿·中宮殿,內閣·政院·玉堂·朝廷二品以上·六曹堂上單子問安。答曰,罔極。世子宮·世子嬪宮,內閣·政院·玉堂單子問安。答曰,知道。藥房口傳問安。答曰,知道。世子宮,朝廷二品以上·六曹堂上單子問安。答曰,知道。
親進香兼行晝茶禮後,大殿·中宮殿,內閣·政院·玉堂·朝廷二品以上·六曹堂上單子問安。答曰,罔極。藥房口傳問安。答曰,罔極。世子宮·世子嬪宮,內閣·政院·玉堂單子問安。答曰,知道。藥房口傳問安。答曰,知道。世子宮,朝廷二品以上·六曹堂上單子問安。答曰,知道。
李鶴秀啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
趙岐啓曰,來十六日,日次儒生殿講日次,而英陵忌辰祭齋戒相値,頉稟之意,敢啓。傳曰,知道。
朴宗琦啓曰,藥房提調·副提調持湯劑來待矣。傳曰,封入。
傳于趙岐曰,孝禧殿望祭當自內親行,該房知悉。
趙岐啓曰,校理趙寅永,副校理李彦淳謂有情勢,奉牌闕外,已至多日,連加催促,終無變動,事體所在,萬萬未安,竝從重推考,何如?傳曰,允。
趙秉鉉有頉,代以趙容和爲假注書。
趙容和有頉,代以李景在爲假注書。
李景在有頉,代以柳基豐爲假注書。
李鶴秀啓曰,行大司憲李存秀,執義林東鎭,掌令黃儆彦,持平黃燾牌不進,掌令金仁和,持平邊始暹在外,監察茶時之意,敢啓。傳曰,知道。
以執義林東鎭,掌令黃儆彦,持平黃燾,正言金世忠牌不進罷職傳旨,傳于李鶴秀曰,只推。
傳于趙岐曰,都相不得進去,則開金井時,不可無大臣,右相進去事,遣史官,傳諭。
以慶尙監司金相休狀啓,淸河縣民家失火事,傳于朴宗琦曰,聞甚矜惻,元恤典外,別加顧助事,分付。
朴宗薰,以吏曹言啓曰,因承政院啓辭,守令應薦不薦人,令該曹察推事,允下矣。行知中樞府事朴宗來,工曹判書任希存,兵曹參判申絢,禮曹參議洪起燮,南原府使南進和俱爲應薦而不薦,竝依法典,推考警責,何如?傳曰,允。
金熙華,以兵曹言啓曰,因承政院啓辭,邊將應薦不薦人,令該曹察推事,允下矣。行知敦寧府事李肇源,行上護軍李相璜,知中樞府事李書九·趙得永,行大護軍洪義浩,議政府右參贊金魯應,行大護軍白師誾,完川君李明奎,行護軍金銑·趙鍾永·申光軾·吳翰源·金熙周·洪遇燮·徐鼎輔·權丕應·申緯·徐俊輔·趙華錫·朴應浩·李復淵·權逴,刑曹參判李龜雲,開城府留守金敎根,司諫院大司諫金愚淳,豐安君柳相祚,鈴原君尹行直,同知中樞府事洪羲俊·申鴻周,行訓鍊院都正柳和源,定州牧使金煐,廣州府中軍沈公燁,全羅右水使任聖皐,安岳郡守沈能稷,淮陽縣監李敬參,通禮院左通禮趙奎昇,右通禮李彦輔,相禮洪祐燮俱爲應薦而不薦,竝依法典,推考警責,何如?傳曰,允。
朴宗琦,以戶曹言啓曰,禮曹啓下關內,魂宮·園所三年內所用炭燒木及各樣菜物,依前例令戶曹磨鍊擧行事,據取考前例,則園所自下玄室日,至大祥日·朝夕上食·晝茶禮所用柴炭·菜物,自本曹磨鍊,啓下後,自宣惠廳,啓稟給價矣。今亦依定奪,一從前例磨鍊,別單書入,而待啓下,令宣惠廳考例給價,奉常寺·司圃署·內資寺貢人及下人等處分給一款,亦令依例擧行,何如?傳曰,允。
又以戶曹言啓曰,魂宮都監不足物力錢二千兩,分半取用於戶·惠廳事,自本都監草記,允下矣。凡係都監所用匠募料布外,各項物種,本曹全當,故自前本曹之不爲區劃,良以此也。曾在乙丑,自山陵都監有如今番之事,而臣曹援例陳達,移劃惠廳矣。今此所劃,數雖不多,論以古規,實有不然,臣曹分半錢一千兩,依乙丑例,從他區劃之意,分付,何如?傳曰,允。
趙岐,以魂宮都監都提調意啓曰,葬禮時陪從侍衛百官,自闕門外乘馬事,庚申·乙丑,因下敎擧行矣,今番何以爲之?敢稟。傳曰,依乙丑年例爲之。
又以魂宮都監都提調意啓曰,本都監不足物力二千兩,戶·惠廳分半取用事,草記蒙允矣。卽伏見戶曹草記,則都監匠募料布外,各項物種,本曹全當,故不爲區劃,良以此也。依乙丑已例,從他區劃事,該曹亦已蒙允矣。事勢旣如此,戶曹區劃錢一千兩,更以均廳所在取用,何如?傳曰,允。
又以葬禮都監都提調意啓曰,取考乙亥謄錄,則發引時,殯宮襄禮兩都監堂上·郞廳各一員,分列陪護,而大轝陪護之員,雖於神輦之後,仍其所着服色,從便往來,專意檢飭事,筵稟,蒙允矣,今亦依此擧行,何如?傳曰,允。
又以園所都監京都提調意啓曰,園所開金井,在於今十三日,臣與觀衆監提調·禮曹堂上,依例除朝辭進去,而火巢定界事出去漢城府堂上,一體除朝辭之意,敢啓。傳曰,知道。
李鶴秀,以義禁府言啓曰,卽接月令醫員皮載豐手本,則時囚罪人柳諫素患疝積之症,處冷添劇,時時衝上,間間昏倒,又得輪行泄痢,度數頻數,眞元大脫,目下症形,實爲難保之慮云。罪人病勢如此,則一邊保放,一邊草記,曾有定式矣。柳諫姑爲保放之意,敢啓。傳曰,知道。
金熙華,以御營廳言啓曰,去夜二更量,幼學李九鉉·李可浩犯夜被捉,依例移送秋曹之意,敢啓。傳曰,知道。
李鶴秀,以刑曹言啓曰,因御營廳啓辭,去夜二更量犯夜幼學李九鉉·李可浩等,移送秋曹事,命下矣。李九鉉·李可浩依更數各決笞五十度,放送之意,敢啓。傳曰,知道。
領議政金載瓚箚曰,伏以園所開金井,在於再明日矣。臣以都提調,當爲備員進去,而第自五六日前,重患天行毒感,風痰兼發,神精全爽,遑遑如急中之症,頃刻難保,雜試方藥,經宿始得少惺,而目下凡百,實無自力起身之望。今日進香,不得已晏然闕禮,罪固當勘,而再明日,則尙有數宿之間。若使一日加攝,或得一分向減,則庶可以擔舁進去,趨造執事之列,少伸自效之忱,以是爲期,憧憧以俟。又自昨日,本症無故更作,至半夜昏倒不省,幾危堇甦,而再經此症,篤老殘喘,萬無以扶擁前進於十里之地。今若畏罪怵分,囁嚅不發,致使大禮臨時狼狽,臣固無論,在國體將復,何如?玆敢冒死哀籲,亟令遞臣所帶敦匠之任,以便公私,不勝幸甚。取進止。答曰,省箚具悉卿懇。愼節之猝添,豈勝驚慮?開金井時進去,玆令僚相進去,卿其安心調理。仍傳于趙岐曰,此批答,遣史官傳諭于領議政。
上在昌慶宮。停常參·經筵。
李鶴秀啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
趙岐啓曰,同副承旨朴基宏今日不爲仕進,卽爲牌招,何如?傳曰,允。
朴宗琦啓曰,藥房提調·副提調持湯劑來待矣。傳曰,封入。
柳基豐在外,代以許晟爲假注書。
趙岐啓曰,校理趙寅永,副校理李彦淳飭敎之下,謂有情勢,奉牌闕外,已至多日,無意承膺,事體道理,誠萬萬未安,竝從重推考,何如?傳曰,允。
以義禁府赦單子,傳于李鶴秀曰,姜世綸·李海淸·尹心圭·崔允和·金持泰·申景雨放。
以慶尙左水使鄭煥宗狀啓,盈德縣人物渰死事,傳于趙岐曰,聞甚矜惻,元恤典外,別加顧恤,渰死人如有生前身還布,竝蕩減事,分付。
李鶴秀啓曰,行大司憲李存秀,執義林東鎭,掌令黃儆彦,持平黃燾牌不進,掌令金仁和,持平邊始暹在外,監察茶時之意,敢啓。傳曰,知道。
以執義林東鎭,掌令黃儆彦,持平黃燾,正言金世忠牌不進罷職傳旨,傳于李鶴秀曰,只推。
以同副承旨朴基宏牌不進罷職傳旨,傳于趙岐曰,只推。
趙岐,以禮曹言啓曰,因臣曹草記,今此發引·返虞時,神輦大轝前,當有贊請之官,而稱號無可據之例,問議大臣處之事,允下矣。發遣郞廳,問議于大臣,則議政府領議政臣金載瓚,領中樞府事臣韓用龜,行判中樞府事臣金思穆,行判中樞府事臣南公轍俱病未獻議。議政府右議政臣林漢浩以爲發引·返虞時贊請之官稱號,無可據之例云者,誠如禮曹草記矣。第儀節不可廢,差備不可闕,而一時權設,自多已例,如都監書寫官之名色,亦可以旁照於今日。若一依禮曹所啓,以贊請官定號差出,使之擧行,亦無不可,而此是創有之事,以臣蒙昧,有不敢質言仰對,惟在博詢裁處之如何云,大臣之議如此,上裁,何如?傳曰,贊請官爲之。
又以長生殿都提調·提調意啓曰,外梓室着漆,今二月十一日,已滿四十度,漆色光潤,少無所欠。仍爲停漆,以待堅乾,今十三日,結裹奉安於正殿月廊,十四日習儀,十八日卯時,陪進園所之意,敢啓。傳曰,知道。
又以漢城府言啓曰,開城府市民五十一名,今方上來,自願轝士軍,依例添付使用於引曳軍之意,分付轝士大將,何如?傳曰,允。
金熙華,以都摠府言啓曰,今日申時量,宗廟北墻一間許頹圮之意,敢啓。傳曰,知道。
又以兵曹言啓曰,卽接建陽門入直把摠鄭海柱手本,則宗廟北門西邊墻垣一間許頹圮云,爲先令紫門監以杻把子堅實圍排,依例樹柵,卽速修築,而此與外宮墻有異,雖無把守之例,其在愼重之道,不可疎忽。建陽門入直禁衛軍,自該營量宜除出,限改築間,晝察夜巡之意,分付,何如?傳曰,允。
又以兵曹言啓曰,慶熙宮衛將皮景厚·吳鎭東俱以身病,萬無供職之望,呈狀乞遞,實病旣如此,則輪番之任,不可久曠,竝改差,何如?傳曰,允。
又以禁衛營言啓曰,因兵曹草記,宗廟北門西邊墻垣一間許頹圮處,建陽門入直軍八名除出,哨官一員率領,限改築間,晝察夜巡之意,敢啓。傳曰,知道。
上在昌慶宮。停常參·經筵。
夜二更三更,月暈。
結裹後,大殿·中宮殿,內閣·政院·玉堂·朝廷二品以上·六曹堂上單子問安。答曰,罔極。藥房口傳問安。答曰,罔極。世子宮·世子嬪宮,內閣·政院·玉堂單子問安。答曰,知道。藥房口傳問安。答曰,知道。世子宮,朝廷二品以上·六曹堂上單子問安。答曰,知道。
李鶴秀啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
趙岐啓曰,同副承旨朴基宏今日不爲仕進,卽爲牌招,何如?傳曰,允。
朴宗琦啓曰,藥房提調·副提調持湯劑來待矣。傳曰,封入。
趙岐啓曰,校理趙寅永,副校理李彦淳奉牌,已至多日,催促不啻屢度,一向逡巡,終無變動,事體道理,俱極未安,竝從重推考,何如?傳曰,允。
以同副承旨朴基宏牌不進罷職傳旨,傳于趙岐曰,許遞,前望單子入之。
承旨前望單子入之,金蘭淳落點。
趙岐啓曰,新除授同副承旨金蘭淳卽爲牌招,何如?傳曰,允。
又啓曰,卽者義禁府都事來言,時囚無得過三日滯囚,曾有定式矣。時囚罪人南延君球,保放罪人柳諫當爲議處,而判義禁未差,次堂例不得擧行云,判義禁未差之代,政官牌招開政差出,待下批,牌招開坐,何如?傳曰,允。
李鶴秀啓曰,行大司憲李存秀,執義林東鎭,掌令黃儆彦,持平黃燾牌不進,掌令金仁和,持平邊始暹在外,監察茶時之意,敢啓。傳曰,知道。
以執義林東鎭,掌令黃儆彦,持平黃燾,正言金世忠牌不進罷職傳旨,傳于李鶴秀曰,只推。
金熙華啓曰,右邊捕盜大將申鴻周以陪往大將,外梓室習儀事,明日興仁門外出去矣,所佩命召及大將牌·傳令牌,何以爲之?敢稟。傳曰,仍佩往來。
金熙華,以兵曹言啓曰,今月十七日,一內禁軍番次矣。該番將未差之代,依承傳口傳擬入之意,敢啓。傳曰,知道。
兵曹口傳政事,以南錫九爲內禁將。
金熙華,以兵曹言啓曰,因葬禮都監草記,發引時大轝高比準於興仁門,則門高不足,令各該司預爲掘去門閾磚石事,允下矣。興仁門門閾磚石,十六日始役掘去,發引後還爲塡補,而使役役軍,依前例轝士廳都遊軍中,量宜除出,使之赴役,令本曹郞廳一員另加檢飭,每夜把子圍排,把守軍兵,亦令御營廳依例定送,限塡補間,與本門將卒,眼同守直之意,分付,何如?傳曰,允。
又以兵曹言啓曰,今此嘉順宮發引時,園所隨詣各差備所騎馬分把別單,纔已啓下矣。侍講院官員所把馬追別單書入,而日字迫近,外道驛馬,勢難及期,以京畿驛馬入把事,分付道臣,何如?傳曰,允。
李鶴秀,以刑曹言啓曰,赦單子未蒙宥秩中,偸竊差備門鑰環之徐龍雲,御寶僞造之李承燁,蠶頭擧火之趙永瑞,橫叛上典之奴鳳伊,婢眞珠等,竝依放字書下擧行,而其中李承燁年前審理時,始爲完決,隨從之金光麗·孫興祚·金德文竝皆勘配。今番赦典,雖爲請仍,元犯旣已蒙宥,則不可異同。趙永瑞前已照律定配,待到配一體放送後,徒流案頉下之意,分付各該道臣,仍字書下中張翰祐特以實因之自溺,獄旣未具,已爲減律酌處,置之,何如?傳曰,允。
吏曹啓目粘連啓下是有亦,因咸鏡監司李勉昇畢賑狀啓,賑恤廳覆啓內,令該曹考例稟處事,允下敎是白乎所,觀此咸鏡監司李勉昇畢賑狀啓,則以爲各邑富民,捐其錢穀,分給饑民之各穀五十石,錢一百兩以上馳啓,而其中八人,別施異典,以示奬勸,恐未知如何亦爲白有臥乎所,文川前別將趙顯牧私救急大米四十四石,北魚三百級,錢三百兩,將校崔東元私救急大米五石零,唐米十五石,北魚七十二級,錢二百七十五兩,明川幼學太彦衡私救急各穀二百三十七石,除利殖待秋推本次,分給各穀三百四十石,出身劉彩龍私救急錢三百二十七兩零,田米二十石零,永興閑良金懿鎭私救急太五十三石,粟七十石,洪原出身廉榮甲補賑粟一百石,私救急錢四百十兩,前別將張漢星補賑各穀五十石,私救急三十三石,貿太三百石廉價發賣,咸興折衝玄德明準價貿穀,歇價發賣,落本錢一千六百五十二兩乙爲等如,後錄啓下是白如乎,各人等段,或公而補賑,私而救急,各穀雜物,其數不少,不可無激勸之政。趙顯牧·廉榮甲·太彦衡等段,似當施以帖加成給之典是白乎矣,太彦衡段,係是幼學,郞階帖成給是白乎旀,張漢星·崔東元·劉彩龍·金懿鎭等段,穀數不敷,似當限十年煙役勿侵是白乎旀,玄德明段,準價貿穀之歇價發賣,落本之數爻,旣近二千,故富民之儲穀,因此而不得釣利,場市之米價,因此而不爲加踊,則此雖與公私補賑,迥有別焉是白乎乃,遇災濟活,不計損害,辦此方略,均宣百姓,非但功利之甚富,抑亦智慮之可取,似當施以賞加之典是白乎旀,其外十人等段,各穀及錢,折以大米,則俱不滿五十包,令本道分等,施以煙役勿侵,恐合事宜是白乎矣,竝只係干恩賞,臣曹不敢擅便,上裁,何如?啓依回啓施行爲良如敎。
上在昌慶宮。停常參·經筵。
傳于朴宗琦曰,右承旨馳詣宗廟·永寧殿·景慕宮,奉審摘奸以來。
傳于趙岐曰,禮房承旨馳詣弘陵,奉審摘奸,局內諸陵,一體奉審以來。
朴宗琦啓曰,藥房提調·副提調持湯劑來待矣。傳曰,封入。
傳于朴宗琦曰,殯宮望奠,百官入參。
朴宗琦啓曰,校理趙寅永,副校理李彦淳奉牌,已至六日,一向逡巡,無意變動,揆以事體,誠萬萬未安,更爲從重推考,何如?傳曰,允。
金蘭淳啓曰,校理趙寅永,副校理李彦淳奉牌,已至多日,連加催促,終無變動,事體道理,俱極未安,竝從重推考,何如?傳曰,允。
又啓曰,校理趙寅永,副校理李彦淳奉牌,校理姜世白,副校理李魯秉,修撰尹心圭,副修撰林處鎭在外,修撰朴永元別兼春秋進,副修撰林顔喆差祭,玉堂上下番俱空,事甚未安,應敎洪學淵,副應敎金道喜竝卽牌招入直,何如?傳曰,允。
以應敎洪學淵,副應敎金道喜牌不進罷職傳旨,傳于金蘭淳曰,只推。
金蘭淳啓曰,吏曹郞廳來言,价川郡守尹始大,憲府則雖已署經,諫院則行大司諫金愚淳,司諫李羲發,獻納金大坤,正言南履炯在外,金世忠呈辭,不得署經云,何以爲之?敢稟。傳曰,一司除署經。
又啓曰,行吏曹判書金蓍根,參判徐能輔,參議李光憲牌不進推考傳旨及罷職傳旨,今方捧入,而開政命下之後,如是違牌,事甚未安,判書·參判竝更牌招,何如?傳曰,允。參議只推,一體牌招。
以吏曹參議李光憲牌不進罷職傳旨,傳于金蘭淳曰,只推。
金蘭淳,以侍講院言啓曰,明日孝禧殿望祭王世子亞獻時,宮官當爲全數進參,弼善未差,兼文學林顔喆差祭,兼司書宋應圭在外,無以備員,何以爲之?而司書金鼎均卽爲牌招,以爲進參之地,何如?傳曰,允。差祭·未差·在外竝許遞,今日政差出。
又以吏曹言啓曰,新除授安州牧使洪養默呈狀內,矣身素患風痰眩暈,一時竝發,飮啖全却,萬分危惡,不得往赴,卽速入啓遞改云,身病旣如是沈重,則有難强令赴任,罷黜,何如?傳曰,允。
有政。吏批,行判書金蓍根進,參判徐能輔牌不進,參議李光憲牌不進,同副承旨金蘭淳進。啓曰,安州牧使今當差出,而本州以營下劇邑,物衆地大,素稱難治,不可不擇差,同道及他道有聲績未準朔守令,竝擬,何如?傳曰,允。以李若愚爲弼善,趙寅永爲兼文學,金道喜爲兼司書,李紀淵爲敦寧都正,趙貞喆爲同成均,韓致應爲判義禁,吳徽常爲司僕主簿,尹致謙爲分兵曹參議,李是遠爲分正郞,韓百衍爲安州牧使,李濟完爲巨濟府使,奉常直長單宋台霖。
再政。又啓曰,平壤庶尹今當差出,而本府以營下劇邑,物衆地大,素稱難治,不可不擇差,他道已準限未準朔守令,竝擬,何如?傳曰,允。以金大坤爲獻納,金元根爲平壤庶尹。
三政。以李羲玄爲黃州牧使。
兵批,行判書鄭晩錫進,參判申絢病,參議李東煥入直進,參知朴齊聞病,右副承旨金熙華進。以金魯應·徐長輔爲都摠管,徐鼎輔爲副摠管,曺允厚爲僉知,柳聖魯爲宣傳官,李義路爲曹司衛將,李學道·李煥·李重根·玄心穆爲五衛將,李勉健爲忠翊將,崔相夏·池達漢爲忠壯將,金宗基·李尙健爲慶熙將,梁宣洙·韓用儉爲都摠經歷,朴乃爕爲撫夷萬戶,林成巢爲森森坡萬戶,金鳳賢爲黑山島萬戶,甲巖權管單金宗說,以李志淵爲分副摠管,李橚爲分都摠都事,金鍾祿爲南固別將,副護軍洪命周·尹致謙·李鍾運·朴基宏·兪庭煥·呂東植·李鼎秉·尹豐烈,副司正白時源·李佑伯竝單付。
再政。以李源奎爲中樞都事,李載暹爲訓鍊判官,同知單金孝基,僉知三單李學道·李重根·崔相夏,副摠管單徐長輔。
三政。以金履載爲副摠管,沈正書爲訓鍊主簿,尹弘鼎爲武兼,同知單李尙健,僉知三單李義路·玄心穆·池達源。
金熙華啓曰,判義禁韓致應牌不進推考傳旨,今方捧入,而開坐命下之後,如是違牌,事甚未安,更爲牌招,何如?傳曰,允。
趙岐,以侍講〈院〉言啓曰,明日孝禧殿望祭王世子亞獻禮時,宮官當爲全數進參,而新除授弼善李若愚在外,兼文學趙寅永以本職玉堂,奉牌闕外,司書金鼎均傳旨未下,無以備員,何以爲之?而兼司書金道喜卽爲牌招,以爲進參之地,何如?傳曰,允。在外及奉牌人竝許遞,前望單子入之,待下批,牌招察任。
以司書金鼎均牌不進罷職傳旨,傳于趙岐曰,許遞,前望單子入之。
春坊前望單子入之,弼善尹景鎭,兼文學李若愚,司書朴升鉉落點。
趙岐,以禮曹言啓曰,來三月初九日孝禧殿大祥祭後,節目進上及日下雉鮮停止,而供上及京畿朔望進上,謹依己卯受敎,祔廟前仍爲封進事知委,何如?傳曰,允。
又以禮曹言啓曰,來三月初九日山陵祥祭後,假丁字閣撤毁,靈座儀物,移奉於舊丁字閣時,告由之節,當爲磨鍊,而謹考騰錄,丁卯正月十二日山陵祥祭後,假丁字閣靈座儀物,移奉元陵丁字閣時,謹依英廟朝受敎,前期三日,告由於新舊兩閣,祥祭日靈座竝奉後,告安祭同行於舊丁字閣矣。今番依丁卯年例,磨鍊擧行,恐爲合宜,祥祭日前期三日,告由祭來三月初六日曉頭,行於新舊兩閣,初九日靈座竝奉後,告安祭仍卽同行於丁字閣,而告由文,令藝文館撰出事,知委擧行,何如?傳曰,允。
又以禮曹言啓曰,臣好敏,今二月十二日,進詣園所,與漢城府判尹臣韓致應,都監堂上工曹判書臣任希存,地方官楊州牧使臣趙經鎭眼目,園所局內定界處,先爲看審,仍爲止宿,十三日卯時,開金井看審後,仍與漢城府堂上·都監堂上·地方官,定界處又爲看審。先自園所後麓,至馬場川,而場川越邊,有峨嵯山,卽園所後障,自前禁伐之地,由沙浪門,南至于小拜峯山,卽拜峯山後靑龍邊,依前爲界。直由基谷而向西,至淸涼山,卽內案山,左右前後界限,仍舊看定,而向北至安樂峴大路邊,爲懿陵界,南邊爲園所界,曾有定奪。自峴下由北邊小路,自懷墓前,至于佛笋山後面高中里與懿陵火巢相接處,一從舊限爲界,四面定標,無或差錯未盡之地,而己酉以後,標內新入民塚之當爲掘移者,自京兆依例擧行,無論龍虎案對遠近,伐木耕食處及冒占基址,新起家舍處,不可不依前植木種植之節。火巢之役,令地方官及園官葬禮後趁卽擧行,而其中內白虎兩麓,此亦拜峯設鎭後,或伐木起耕,或許入民家,見今童濯,補土植木,尤不容少緩,而事役方張,難以竝擧,少俟事畢,亦令地方官與園官眼同,卽速先爲擧行事,竝爲分付,何如?傳曰,允。
又以禮曹言啓曰,卽接奉常寺所報,則嘉順宮神主,今二月二十四日,當爲畢造成云,故奉安吉時,令日官推擇,則同日午時爲吉云,以此日時,知委擧行,而奉安處所,依乙亥年例擧行,旣有成命,同日奉常寺都提調及臣曹長官眼同奉審後,奉安于崇政殿之意,敢啓。傳曰,知道。
又以禮曹言啓曰,今番園所定界看審時,拜峯鎭馬場里居民三十九名及淸涼寺僧徒等有呈訴之擧,故取見其情願,則居民中多有屢世居生之人,而或有曾屬守護軍者,亦多有守護軍子枝,己酉以後,或入鎭役,或耕食資生者,到今更奉園寢之後,願爲守護軍云。僧徒等情願,則本寺處在火巢內,曾以園所造泡寺擧行矣。今當新奉園所,各祭享造泡,又願依前奉行云矣。部字內所奉陵寢墓所戶軍,以附近洞居民,充定守護,多有已例,而況昔年園軍之支屬,今番依渠願,定置守護軍,事甚合宜,以此意分付地方官。以拜峯·馬場兩里之民自願者充定,而淸涼寺亦是曾前造泡寺,依渠願定置,甚爲便宜,一體分付,何如?傳曰,允。
又以葬禮都監都提調意啓曰,發引時道路·橋梁摘奸事,本都監堂上·都廳·郞廳及漢城府·兵曹·工曹堂上·繕工監提調各一員,今月十五日先肅拜,十六日進去時,表石一體陪進,輪轝排設處所,亦爲預先看審矣。凡諸擧行,依例等待之意,分付京畿監司處,何如?傳曰,允。
又以司僕寺一二提調意啓曰,兼內乘李濟完,今日政,移拜巨濟府使矣,其代令該曹口傳差出,何如?傳曰,允。
朴宗琦,以宣惠廳言啓曰,魂宮·園所三年內所供菜蔬·柴炭等價,本自戶曹磨鍊,分定於京畿各邑,而己亥以後國恤時,爲除畿民之弊,始令本廳句管給價,而價本則或以江都米,或以常平賑廳·宣惠各廳與兵·戶曹·各軍門所在銀錢米布,啓稟取用者,已成恒例矣。今此嘉順宮喪三年內菜蔬等價,亦依此例,以米·木·錢三分磨鍊,米一千二百九十六石十一斗五合二夕,木七十七同四十一疋,錢七千七百八十二兩等,取用於宣惠各廳·常平賑廳·兵·戶曹·各軍門,而自本廳,有難直爲派定,依前例特令廟堂參量區劃,一依各其司定式上下,以爲貢人進排之地,而魂宮入番宗室以下蔘䓀價元數一千七石一斗五升七合七夕,依乙卯定奪,折半減除,依丙申定奪,又減三分一外,米·木·錢三分磨鍊,米一百十一石十斗五升二合五夕,木六同三十六疋,錢六百七十二兩等,亦令廟堂一體劃定,直給魂宮所屬,俾無窘急之弊,何如?傳曰,允。
禮曹,今二月二十七日大駕出宮吉時,令日官推擇,則同日午時未時俱吉云,而返虞早晩,自本曹未能的知,令政院以此吉時中,臨時稟定擧行,何如?判付啓,依所啓施行爲良如敎。
上在昌慶宮。停常參·經筵。
孝禧殿望祭親行後,大殿·中宮殿,內閣·政院·玉堂單子問安。答曰,罔極。藥房口傳問安。答曰,罔極。世子宮·世子嬪宮,內閣·政院·玉堂單子問安。答曰,知道。藥房口傳問安。答曰,知道。大殿·中宮殿,朝廷二品以上·六曹堂上單子問安。答曰,罔極。世子宮,朝廷二品以上·六曹堂上單子問安。答曰,知道。
殯宮望祭罷後,大殿·中宮殿,內閣·政院·玉堂單子問安。答曰,罔極。藥房口傳問安。答曰,罔極。世子宮·世子嬪宮,內閣·政院·玉堂單子問安。答曰,知道。藥房口傳問安。答曰,知道。世子宮,朝廷二品以上·六曹堂上單子問安。答曰,知道。
藥房提調金蓍根,副提調朴宗琦啓曰,親行望奠,聖慕克伸,侵曉將事,勞動旣多,伏未審聖體若何,寢睡·水刺之節,何如?臣等率〈諸〉御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮·世子嬪宮口傳問安。答曰,知道。
金熙華啓曰,備邊司郞廳來言,今日賓廳日次,而國忌正日相値,不得來會云矣,敢啓。傳曰,知道。
朴宗琦啓曰,藥房提調·副提調持湯劑來待矣。傳曰,封入。
金熙華啓曰,判義禁韓致應再牌不進推考傳旨,今方捧入,而開坐命下之後,一向違牌,不卽承膺,事體所在,誠極未安,所當更請牌招,而係是一日三牌,何以爲之?敢稟。傳曰,更爲牌招。
趙岐啓曰,校理趙寅永,副校理李彦淳奉牌,已至多日,一向逡巡,終無變動,事體道理,俱極未安,竝從重推考,何如?傳曰,允。
又啓曰,玉堂上下番俱空,事甚未安,應敎洪學淵,副應敎金道喜旣有只推之命,副校理李魯秉自鄕上來,與副修撰林顔喆一體牌招,推移入直,何如?傳曰,允。
金熙華啓曰,行兵曹判書鄭晩錫以葬禮都監堂上,明日園所出去矣,所佩命召,來請還納,何以爲之?敢稟。傳曰,仍佩往來。
金蘭淳啓曰,校理趙寅永,副校理李彦淳奉牌,已至多日,一向逡巡,無意變動,事體道理,萬萬未安,竝更從重推考,何如?傳曰,允。
以兼司書金道喜牌不進罷職傳旨,傳于金蘭淳曰,只推。
吏曹,頓遞使單韓致應。
吏曹,挽章製述官宋啓幹有頉,代沈能岳。
金蘭淳,以宣惠廳言啓曰,嘉順宮發靷後下玄室前,園所朝夕祭奠封進生物,依前例分定各道,別單書入之意,敢啓。傳曰,知道。
又以奎章閣言啓曰,景慕宮望廟樓今望奉審,無頉之意,敢啓。傳曰,知道。
又以禮曹言啓曰,卽接園所都監移文,則表石奉陪之期,在今十六日,䝂立吉日時,推擇以送云矣,令日官池宅龜推擇,則今二月二十日辰時爲吉云,以此日時擧行,知委,何如?傳曰,允。
又以內醫都提調·提調意啓曰,金潤喆書員差下事,命下矣。院書員金啓明有頉,代金潤喆,依下敎差下之意,敢啓。傳曰,知道。
又以奉常寺都提調·提調意啓曰,祭享所用春等中脯,依定式今二月十五日始造之意,敢啓。傳曰,知道。
兵曹,以李濟道爲內乘。
金熙華,以都摠府言啓曰,副摠管金銑·朴宗柱·權逴·徐俊輔在外,都摠管金魯應,副摠管吳翰源·徐長輔·徐鼎輔俱有身病,金履載未肅拜,只有臣金守基一人,伴直無人,身病與未肅拜人員,令政院牌招,以爲入直之地,何如?傳曰,允。
又以兵曹言啓曰,新除授分正郞李是遠在外,今姑改差,其代令該曹以在京無故人口傳差出,何如?傳曰,允。
又以兵曹言啓曰,昨日政,新除授忠壯衛將池達漢履歷不合定式,而矇然擬入,至蒙恩點,臣不勝惶恐,而原望筒勿施,何如?傳曰,允。
吏曹口傳政事,以崔致憲爲分兵曹正郞。
孝禧殿望祭兼嘉順宮上諡告由祭親行敎是時,終獻官永明尉洪顯周,贊禮行禮曹判書李好敏,典祀官奉常正兪理煥,宮闈令尙膳洪命福,執禮執義林東鎭,執奠司果任鼎常,大祝修撰朴永元,祝史司果安光直,齋郞司果朴宗學,盥洗位司藝李得英,直講李升坤,爵洗位典籍宋守謙,校檢李湜,亞獻盥洗位判校李衡柱,終獻盥洗位禮曹佐郞尹效覺,贊者引儀金濟運·金秉淵,謁者兼引儀金懋·吳諄常,贊引兼引儀鄭橚·吳泰瀚,祭監監察李是鍊·徐羽輔。
癸未二月十五日子時,上詣孝禧殿。望祭親行入侍時,行都承旨朴宗薰,行左承旨趙岐,行右承旨朴宗琦,左副承旨李鶴秀,右副承旨金熙華,同副承旨金蘭淳,假注書李佑伯·許晟,記事官金正喜·李憲瑋,原任直閣李光文,檢校直閣鄭基善,檢校待敎徐憙淳以次侍立訖。通禮跪啓請行禮,上具衰服以出,贊禮前導入孝禧殿,詣版位前,贊禮跪啓請俯伏哭,上俯伏哭,王世子以下在位者,皆俯伏哭。贊禮跪啓請止哭興四拜興平身,上止哭興四拜興平身,王世子以下在位者,皆止哭興四拜興平身訖,贊禮前導詣尊所前東向立,宗薰酌酒,鶴秀以盞受酒,上詣神位前,北向俯伏跪。宗薰奉香,鶴秀奉爐以進,贊禮啓請三上香,上三上香,鶴秀受香爐奠于案,仍行初獻禮,宗薰奉爵以進,贊禮啓請執爵獻爵,上執爵獻爵,大祝跪讀祝文訖。贊禮跪啓請俯伏興平身,上俯伏興平身,贊禮導上降復位,執禮請行亞獻禮,宮官引王世子詣尊所,執尊者酌醴,宮官以酌受醴,王世子入詣神位前。贊禮請執爵獻爵,王世子以爵授宮官,奠于靈座前,贊禮請俯伏興平身,王世子俯伏興平身降復位。執禮請行終獻禮,謁者引終獻官永明尉洪顯周,詣神位前行禮訖,出就復位,執禮請俯伏哭,上俯伏哭,王世子以下在位者,皆俯伏哭。贊禮請止哭興四拜興平身,上止哭興四拜興平身,王世子以下在位者,皆止哭興四拜興平身,贊禮導上詣望燎位訖,啓請禮畢,導上還齋殿後,王世子以下在位者皆出。
上在昌慶宮。停常參·經筵。
金熙華啓曰,行大司憲李存秀未肅拜,執義林東鎭,掌令黃儆彦,持平黃燾呈辭,掌令金仁和,持平邊始暹在外,監察茶時之意,敢啓。傳曰,知道。
金蘭淳啓曰,三品官之無得過三日循例請牌,曾有定式矣。敦寧都正李紀淵除拜後過三日不爲出肅,事體所在,誠極未安,從重推考,仍卽牌招察任,何如?傳曰,允。
又啓曰,校理趙寅永,副校理李彦淳奉牌,已至多日,而連加催促,終無變動,揆以事體,萬萬未安,竝從重推考,何如?傳曰,允。
又啓曰,藥房提調持湯劑來待矣。傳曰,封入。
又啓曰,校理趙寅永,副校理李彦淳奉牌闕外,已至八日,連加催促,不翅屢度,一味逡巡,無意變動,事體道理,俱極未安,竝更爲從重推考,何如?傳曰,允。
以應敎洪學淵,副應敎金道喜,副校理李魯秉,副修撰林顔喆牌不進罷職傳旨,傳于金蘭淳曰,只推。
金蘭淳啓曰,校理姜世白,修撰尹心圭,副修撰林處鎭在外,校理趙寅永,副校理李彦淳奉牌,修撰朴永元別兼春秋進,玉堂上下番俱空,已至多日,事甚未安,應敎洪學淵,副應敎金道喜,副校理李魯秉,副修撰林顔喆旣有只推之命,竝卽牌招,推移入直,何如?傳曰,允。
傳于金蘭淳曰,今聞領相素患未差,外梓室奉往時,亦無以陪進云,三都監都提調之任,始爲許副,其代南判府事爲之。
金熙華,以都摠府言啓曰,副摠管金銑·朴宗柱·權逴·徐俊輔在外,都摠管金魯應,副摠管徐鼎輔·吳翰源·徐長輔·金履載牌不進,只有臣金守基一人,伴直無人,令政院更爲牌招,以爲入直之地,何如?傳曰,竝許遞,前望單子入之。
摠管前望單子入之,都摠管金祖淳·洪顯周,副摠管朴宗薰·洪奭周·申光軾·李龍秀·金熙周·尹命烈·朴宗柱落點。
金蘭淳啓曰,吏曹郞廳來言,承旨有闕,政事,取稟。傳曰,前望單子入之。
承旨前望單子入之,朴宗薰落點。
金熙華,以都摠府言啓曰,副摠管洪奭周·李龍秀·朴宗柱·金熙周在外,都摠管金祖淳·洪顯周,副摠管朴宗薰·申光軾·尹命烈未肅拜,只有臣金守基一人,伴直無人,未肅拜人員,令政院竝卽牌招,以爲推移入直之地,何如?傳曰,在外及未肅拜,竝許遞,前望單子入之。
傳于金蘭淳曰,判義禁許遞,前望單子入之。
判義禁前望單子入之,金蓍根落點。
以副應敎金道喜,副校理李魯秉,副修撰林顔喆牌不進罷職傳旨,傳于金蘭淳曰,只推。
以敦寧都正李紀淵牌不進罷職傳旨,傳于金蘭淳曰,只推。
吏曹,嘉順宮挽章製述官李書九有頉,代朴宗琦改付標。
金蘭淳,以禮曹言啓曰,今二月二十五日行殯宮寒食奠,以朝奠兼行事,已爲啓下矣。啓欑室在,同日啓殯奠,早朝當行,而兩殷奠兼行,誠爲未安,啓殯奠,以午時磨鍊,晝茶禮兼行,原啓目中,改付標以入,何如?傳曰,允。
又以禮曹言啓曰,今此葬禮發引時,告廟啓殯,前期三日,依例磨鍊啓下,而寒食節享,在今二十五日,謹依在前相値祭享兼告之例,磨鍊擧行,恐爲合宜。宗廟·孝禧殿·景慕宮·啓殯告由祭,二十五日寒食節享兼行,永寧殿告田祭,同日曉頭,一體設行,祝文撰出添入等事,令藝文館擧行,返虞日有晝停奠,而晝茶禮,則例不爲磨鍊矣。今番旣無晝停所,晝茶禮當爲磨鍊,今二月二十七日巳時下玄室後,立主奠隨時設行時,晝茶禮以兼行知委擧行,原啓目中,改付標以入,何如?傳曰,允。
又以禮曹言啓曰,今此嘉順宮發引時及下玄室時,中宮殿·世子嬪宮望哭儀註,直爲書入各殿宮之意,敢啓。傳曰,知道。
又以禮曹言啓曰,嘉順宮葬禮反虞後,自初虞祭至卒哭祭,三年內四時·臘享·朔望·俗節祭享,以親行今當磨鍊,而王世子亞獻禮節,依例磨鍊乎?敢稟。傳曰,依例磨鍊。
又以葬禮都監都提調意啓曰,上諡殯宮儀註及發引時各項儀註,正書以入,而中宮殿·嬪宮望哭儀註,以諺書書入于各殿宮之意,敢啓。傳曰,知道。
金熙華,以兵曹言啓曰,取考謄錄,則發引·返虞三度習儀時,大駕奉辭祗迎節次,亦爲習儀,而侍衛以下各差備,依正日例,闕門外奉辭習儀後,仍詣城門外,祗迎習儀,而挾輦軍,則不爲磨鍊矣,今亦依此擧行乎?敢稟。傳曰,今亦不爲磨鍊。
又以兵曹言啓曰,今此嘉順宮發引·返虞三度習儀日,大駕闕門外奉辭,城門外祗迎習儀時,王世子陪參習儀,亦爲磨鍊,而翊衛司及陪衛以下,依例進參,挾輿軍則不爲磨鍊,何如?傳曰,允。
又以兵曹言啓曰,新除授分正郞崔致憲在外,今姑改差,其代令該曹以在京無故人口傳差出,何如?傳曰,允。
又以御營廳言啓曰,興仁門閾磚石,十六日始役掘去,發靷後還爲塡補,而每夜把子圍排,把守軍兵,令御營廳依例定送,限塡補間,與本門將卒眼同守直事,自兵曹草記允下矣。今日爲始,本廳京中哨軍二十名,哨官一員率領,限塡間,輪夜守直之意,敢啓。傳曰,知道。
上在昌慶宮。停常參·經筵。
金熙華啓曰,行大司憲李存秀未肅拜,執義林東鎭,掌令黃儆彦,持平黃燾呈辭,掌令金仁和,持平邊始暹在外,監察茶時之意,敢啓。傳曰,知道。
又啓曰,來二十一日,朝參日次矣,敢稟。傳曰,停。
趙岐啓曰,來二十一日,輪對日次矣,敢稟。傳曰,停。
又啓曰,左副承旨李鶴秀今日不爲仕進,卽爲牌招,何如?傳曰,許遞,前望單子入之。
承旨前望單子入之,李德鉉落點。
趙岐啓曰,新除授右副承旨李德鉉卽爲牌招,何如?傳曰,允。
朴宗琦啓曰,藥房副提調持湯劑來待矣。傳曰,封入。
金蘭淳啓曰,校理趙寅永,副校理李彦淳奉牌,幾至一旬,問備不翅屢度,而一直逡巡,終無變動,事體虧損,尤萬萬未安,竝從重推考,何如?傳曰,竝許遞,前望單子入之。
玉堂前望單子入之,校理李象謙,副校理宋應圭落點。
金蘭淳啓曰,玉堂上下番俱空,已至多日,事甚未安,副應敎金道喜,副校理李魯秉,副修撰林顔喆旣有只推之命,與新除授校理李象謙,副校理宋應圭一體牌招,推移入直,何如?傳曰,允。
金熙華啓曰,右邊捕盜大將申鴻周以陪往大將,外梓室陪進事,明日園所出去矣。所佩命召及大將牌·傳令牌,竝來請還納,何以爲之?敢稟。傳曰,仍佩往來。
金蘭淳啓曰,司書朴升鉉,以前任殷栗縣監,方在解由未出中,何以爲之?敢稟。傳曰,勿拘。
吏曹,殯宮都監都提調單判府事南公轍,葬禮都監都提調單判府事南公轍,園所都監都提調單判府事南公轍。
金蘭淳,以內醫院都提調意啓曰,本院提調,例不得兼帶刑獄之官矣,提調金蓍根所帶判義禁,許遞,何如?傳曰,允。
傳于金熙華曰,判義禁許遞之代,前望單子入之。
判義禁前望單子入之,朴崙壽落點。
傳于金熙華曰,新除授判義禁,卽爲牌招,使之今日內開坐。
金熙華啓曰,判義禁朴崙壽牌不進推考傳旨,今方捧入,而開坐今日內爲之事命下,而如是違牌,事甚未安,更卽牌招,以爲開坐之地,何如?傳曰,允。違牌勿爲呼望。
金蘭淳啓曰,判義禁朴崙壽特敎申飭之下,謂有情勢,奉牌闕外,陳疏到院,原疏以國忌正日,纔已退却,而連加催促,終不承膺,事體所在,誠極未安,從重推考,何如?傳曰,允。原疏捧入。
以右副承旨李德鉉牌不進罷職傳旨,傳于趙岐曰,只推。
吏曹口傳政事,以黃基安爲分兵曹正郞。
兵曹口傳政事,副護軍單李鶴秀。
摠管前望單子入之,都摠管李明奎,副摠管尹尙圭·尹行直·申緯·李止淵·權逴·柳和源·朴應浩·李復淵落點。
金熙華,以備邊司言啓曰,本司有司堂上李止淵方任廟務,職事相妨,兼帶摠管之任,今姑許遞,何如?傳曰,允。
金蘭淳,以禮曹言啓曰,貞陵令李彙寧病親呈辭,下往慶尙道禮安地,參奉洪升淵時在入直,而遭母喪云矣。莫重之地,不可一時曠直,爲先假官差送代直,參奉在喪之代,令該曹以在京無故人口傳差出,仍卽出去入直之地,何如?傳曰,允。
吏曹口傳政事,以李和愚爲貞陵參奉。
金蘭淳,以葬禮都監郞廳,以都提調意啓曰,發引班次圖,一依乙亥年例,摹寫以入之意,敢啓。傳曰,知道。
又以葬禮都監郞廳,以都提調意啓曰,外梓室奉詣,在今十八日,臣旣承下敎,依已例除朝辭進去之意,敢啓。傳曰,知道。
又以內醫院都提調·提調意啓曰,內醫安橚待免身,御醫啓下之意,前有所仰奏蒙允矣,今則已爲免身,御醫陞差,何如?傳曰,允。
趙岐,以戶曹言啓曰,宗廟北墻頹圮處修築吉日,令日官崔福基推擇,則今月十八日卯時爲吉云,以此日時擧行,何如?傳曰,允。
金熙華,以備邊司言啓曰,日前宣惠廳草記,園所所供菜蔬·柴炭及魂宮入番享官以下蔘䓀價,令廟堂區劃事,允下矣。米·木·錢分定,自是定規,而近例多以純錢磨鍊,今亦純錢輸送之意,分付各營·各司,何如?傳曰,允。
又以備邊司言啓曰,卽見戶曹所報,則以爲新捧前料祿不足米一萬二千石,以惠廳所在,卽爲啓稟移劃,俾爲分排支用爲辭矣。惠局事勢,亦非有裕,而地部經用,尤係緊急,不得不先爲取用,惠廳米一萬二千石,許令移劃於戶曹,何如?傳曰,允。
上在昌慶宮。停常參·經筵。
金熙華啓曰,合辭許久闕啓,事甚未安,除在外·習儀進去外,未肅拜·呈告人員,竝卽牌招,何如?傳曰,允。
朴宗薰啓曰,右副承旨李德鉉今日不爲仕進,卽爲牌招,何如?傳曰,允。
朴宗琦啓曰,臣宗琦,臣熙華今日上諡習儀,發靷初度習儀進去,下直之意,敢啓。傳曰,知道。
又啓曰,藥房提調·副提調持湯劑來待矣。傳曰,封入。
以副應敎金道喜,校理李象謙,副校理李魯秉,副修撰林顔喆牌不進罷職傳旨,傳于金蘭淳曰,只推。
金蘭淳啓曰,玉堂上下番俱空,已至多日,事甚未安,副應敎金道喜,校理李象謙,副校理李魯秉,副修撰林顔喆旣有只推之命,竝卽牌招,推移入直,何如?傳曰,允。
傳于金蘭淳曰,下玄室時,百官望哭處所,以景化門內爲之。
金蘭淳啓曰,卽者文學韓弘敎以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
傳于金蘭淳曰,判義禁前望單子入之。
判義禁前望單子入之,李相璜落點。
金蘭淳啓曰,開坐事,命下矣。新除授判義禁李相璜卽爲牌招,何如?傳曰,允。
又啓曰,卽者議政府錄事來言,領議政金載瓚,以爲臣,以今情勢,豈容一日冒處城闉,而直以敦匠縻任,義不敢他恤。今則疾病適苦,此亦已蒙體諒,尤何敢自同無故,食息少留哉?玆敢封納命召,逬退城外私次,恭俟斧鉞之誅云,仍納命召,何以爲之?敢稟。傳曰,以卿愼節,方切奉慮,忽見此啓辭,以情勢爲辭,不覺瞠然。卿於今者,有何情勢,而忽爲此擧乎?實未曉卿言之所在,良深訝菀,況眞有情勢,此非卿言私之時,予亦哀遑之中,實不勝憫切,卿太不相諒矣。望卿亟回遐心,卽爲還入。仍傳于金蘭淳曰,此敦諭,遣史官傳諭于領議政,仍傳命召。
金蘭淳啓曰,行大司憲李存秀,掌令黃儆彦,持平黃燾牌不進,執義林東鎭贊請官習儀進,掌令金仁和,持平邊始暹在外,監察茶時之意,敢啓。傳曰,知道。
以掌令黃儆彦,持平黃燾,正言金世忠牌不進罷職傳旨,傳于金蘭淳曰,只推。
以右副承旨李德鉉牌不進罷職傳旨,傳于金蘭淳曰,只推。
吏曹,挽章製述官鄭尙愚有頉,代金箕殷,趙得永有頉,代洪羲俊,書寫官洪學淵有頉,代李魯秉改付標。
金蘭淳,以侍講院言啓曰,文學韓弘敎以其親病,陳疏徑出,上番闕直,事甚未安,輔德鄭基善閣臣除本仕,弼善尹景鎭葬禮都監都廳進,兼文學李若愚在外,兼輔德李光憲,兼弼善林東鎭竝卽牌招,以爲推移入直之地,何如?傳曰,允。
又以禮曹言啓曰,大殿·中宮殿緦麻三月之制,止於今朔,來三月初一日,當爲除服,而卒哭適値踰月,在於初七日矣。卒哭前除服一節,恐涉未安,合有商量,而係是國朝創禮,臣曹不敢遽然磨鍊,問議時原任大臣及館閣堂上儒臣,稟處,何如?傳曰,允。
又以葬禮都監都提調意啓曰,本都監各房工匠,今已告訖,匠手竝皆放送,堂上輪回仕進,郞廳如前輪直之意,敢啓。傳曰,知道。
又以成均館同知館事意啓曰,文廟守僕,依宗社守僕例,試才抄擇,別單啓下事,曾有定式矣。守僕元景受瓜朔,代以曾經守僕,試才抄擇,備三望受點次,別單書入之意,敢啓。傳曰,知道。
又以兵曹言啓曰,宗廟北門西邊墻垣頹圮處,今已畢築矣,把守軍兵,解送直所之意,敢啓。傳曰,知道。
又以禁衛營言啓曰,因兵曹草記,宗廟北門西邊墻垣一間許頹圮處,今已修築,把守軍兵,還入直所,將則解送之意,敢啓。傳曰,知道。
判義禁朴崙壽疏曰,伏以臣於病伏呻囈中,忽伏奉金吾特除之旨,開坐有命,牌召踵臨,在臣分義,固當駕屨之不俟,而第臣於丁丑春,猥叨是職,參聞鞫坐,遭被人言以後,已成艮限,情勢不但同朝之共諒,抑亦聖明之俯燭者也。前後除命,數至十計,而每陳情實,輒蒙恩諒,大防莫可凘壞,私義與前無異,則今不可以去就論,宮銜之不可兼帶,賤疾之適在危苦,有不暇拖長。此時瀆擾,固知不敢,而進身無路,牌望旣阻,惶隘之極,冒死仰暴。伏乞聖慈,俯賜諒察,亟遞臣金吾之銜,以安私分,仍治臣屢瀆之罪,以肅朝綱,不勝幸甚。臣無任云云。答曰,省疏具悉。所請依施。
敦寧都正李紀淵疏曰,伏以臣,伏奉除旨,以臣爲敦寧府都正者,固當蹶叨謝之不暇,而第念臣,旣無郭寧,揆以公格,不可冒膺,玆敢援例陳章,仰瀆崇嚴。伏乞聖慈,俯賜鑑諒,亟許遞改,俾安私分。臣無任云云。省疏具悉。所請依施。
文學韓弘敎疏曰,伏以臣母,年未篤老,病已貞痼,素患痰眩,最是難醫之症,每當換節之交,輒作浹旬之苦,而近因日候之不適,宿症又發,氣息凜綴,神精昏瞀,藥餌爲命,食飮全却。臣自聞此報,方寸煎灼,按住不得,未暇替直,陳章徑出。伏乞聖慈,俯垂鑑諒,亟遞臣所帶之職,仍治臣擅離之罪,以昭法紀,以便救護,千萬幸甚。臣無任云云。省疏具悉。爾其勿辭救護。
上在昌慶宮。停常參·經筵。
金熙華啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
趙岐啓曰,行右承旨朴宗琦,右副承旨李德鉉今日不爲仕進,竝卽牌招,何如?傳曰,允。
又啓曰,藥房提調持湯劑來待矣。傳曰,封入。
又啓曰,葬禮都監郞廳來言,今日諡冊印·哀冊內入時,都提調當爲陪進,而都提調南公轍下外梓室進去,不得進參云,何以爲之?敢稟。傳曰,進參。
傳于趙岐曰,領相病患,夜來添損云,遣御醫持藥物看病。
以副應敎金道喜,校理李象謙,副校理李魯秉,副修撰林顔喆牌不進罷職傳旨,傳于趙岐曰,只推。
趙岐啓曰,玉堂上下番俱空,已至多日,事甚未安,副應敎金道喜,校理李象謙,副校理李魯秉,修撰林顔喆旣有只推之命,竝更牌招,推移入直,何如?傳曰,允。
又啓曰,領議政金載瓚又使錄事來言,臣去就轉益窮蹙,情勢未暇更陳,而最是賤疾,自昨越添,目下遑急之狀,必將朝夕無幸,所帶之符,卽是臥內珍藏,今無容淹置病所荒穢之中,更此冒死還納,遄降威罰,卽病中血祝之懇云,仍納命召,何以爲之?敢稟。傳曰,昨諭亦已悉諭,而縱使眞有不可冒之情勢,今時不當提引,而況予之倚重於卿,委毗於卿,何如?則卿之言情勢,而予心之不安,尤何如也?愼節之添損,不勝驚念,當遣偕來勉卿,而爲卿調理,只此敷告,卿其安心,勿復爲過中之擧,專意將攝。仍傳于趙岐曰,此批答,遣史官傳諭于領議政,仍傳命召。
金熙華啓曰,行大司憲李存秀,執義林東鎭,掌令黃儆彦,持平黃燾牌不進,掌令金仁和,持平邊始暹在外,監察茶時之意,敢啓。傳曰,知道。
以執義林東鎭,掌令黃儆彦,持平黃燾,正言金世忠牌不進罷職傳旨,傳于金熙華曰,只推。
以右副承旨李德鉉牌招不進罷職傳旨,傳于趙岐曰,只推。
以兼輔德李光憲,兼弼善林東鎭牌不進罷職傳旨,傳于趙岐曰,只推。
趙岐,以侍講院言啓曰,上番連日闕直,事甚未安,兼輔德李光憲,兼弼善林東鎭旣有只推之命,竝更牌招,以爲推移入直之地,何如?傳曰,允。
以京畿監司李愚在狀啓,園所朝夕奠進上綿魚,以秀魚代封,惶恐待罪事,傳于趙岐曰,勿待罪事,回諭。
以全羅監司洪奭周狀啓,靈光郡人物渰死事,傳于趙岐曰,聞甚矜惻,元恤典外,別加顧助,如有生前身還布,竝蕩減事,措辭分付。
以全羅監司洪奭周狀啓,茂朱府民家失火事,傳于趙岐曰,聞甚矜惻,元恤典外,別加顧助事,分付。
吏曹,挽章製述官徐俊輔有頉,代金蓍根改付標。
兵曹口傳政事,護軍單金逌根。
趙岐,以魂宮都監都提調意啓曰,魂宮祭器陪進吉日時,令日官池宅龜推擇,則今二月二十二日辰時爲吉云,以此日時,陪進於魂宮,仍令忠義省記入直之意,敢啓。傳曰,知道。
又以魂宮都監都提調意啓曰,發引後,本都監尙多擧行之事,郞廳限返虞日,依例入直之意,敢啓。傳曰,知道。
又以禮曹言啓曰,各陵陵上莎草微頉,謹依先朝受敎,從便修補事,昨年十月,因大臣筵奏允下,申飭下帖于各陵園墓官矣,卽接泰陵直長所報,則本陵陵上莎草,微有頉處,而當以淸明節修補云,依定式從便補莎,恪勤擧行,俾有實效事,分付,何如?傳曰,允。
又以禮曹言啓曰,謹考騰錄,丁卯年山陵祥祭後,神御床移奉元陵丁字閣時,依己卯受敎擧行之例,差備官以實忠義擧行,侍衛別監十人,紫衣·紫巾,神榻差備,以一人擧行,其餘差備,量宜侍衛矣。來三月初九日山陵祥祭後,神御床移奉健陵丁字閣時,一依丁卯年例磨鍊,知委擧行,何如?傳曰,允。
又以戶曹言啓曰,宗廟北墻修築,今已完畢之意,敢啓。傳曰,知道。
金熙華,以司僕寺一二提調意啓曰,今此嘉順宮發引,與寒食隔日,各宮房祭去馬,勢無以分排,自各該宮房貰用之意,分付,何如?傳曰,允。
又以義禁府言啓曰,今二十六日發引時,左右考喧淸道都事四員,二十七日返虞日擧動時,大駕各差備都事九員,王世子左右考喧都事二員,本府入直都事一員,當以十六員分差,而本府都事韓致迥發引時以諡印褥席執事進,都事任泰魯以哀冊褥席執事進,只有八員,無以分差。韓致迥·任泰魯令該曹口傳相換,假都事六員,亦令該曹依例差出,以爲分差進參之地,何如?傳曰,允。
又以義禁府言啓曰,保放罪人柳諫還囚議處以入之意,敢啓。傳曰,知道。
御醫安橚書啓,臣敬奉下敎,馳往西部盤石坊藥田契領議政金載瓚所住處看病,則脈度浮虛,形症危劇,寒熱交作,肢體委痺,食飮全然阻却,眞元漸至澌鑠。自昨日越添之後,喘息澎急,神精昏迷,諸般危症,極爲凜綴。連用人蔘玄武湯是如,藥物因爲齎傳之意,詮次啓達。傳曰,知道。
義禁府啓目粘連,向於南延君球·柳諫等亦,俱在守護之任,罔念禁養之責,符同鄕猾,擅改定標,至於斲傷禁木,杖汰監任者,論厥辜犯,萬萬驚惋,竝只以此照律,何如?判付啓,依允。
上在昌慶宮。停常參·經筵。
改銘旌後,大殿·中宮殿,內閣·政院單子問安。答曰,罔極。藥房口傳問安。答曰,罔極。世子宮·世子嬪宮單子問安。答曰,知道。大殿·中宮殿,朝廷二品以上·六曹堂上單子問安。答曰,罔極。世子宮單子問安。答曰,知道。
藥房提調金蓍根,副提調朴宗琦啓曰,日月易得,襄禮奄近,伏惟哀慕罔極,益復如新。伏未審此時,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮·世子嬪宮口傳問安。答曰,知道。
金熙華啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
趙岐啓曰,右副承旨李德鉉,同副承旨金蘭淳今日不爲仕進,竝卽牌招,何如?傳曰,允。
金熙華啓曰,備邊司郞廳來言,今日賓廳日次,而上諡殯宮相値,不得來會云矣,敢啓。傳曰,知道。
朴宗琦啓曰,藥房提調·副提調持湯劑來待矣。傳曰,封入。
金熙華啓曰,漢城左尹李海愚以城隍發告祭獻官,今方受香出去矣,兼帶御營大將命召,來請還納,何以爲之?而將兵之任,不可一刻無摠察之人,何以爲之?敢稟。傳曰,仍佩往來,禁將兼察。
又啓曰,御營大將禁將兼察事,命下矣。兼察御營大將趙萬永卽爲牌招聽,傳敎,何如?傳曰,允。
以副應敎金道喜,副校理李魯秉,副修撰林顔喆牌不進罷職傳旨,傳于朴宗琦曰,只推。
朴宗琦啓曰,玉堂上下番俱空,已至多日,事甚未安。副應敎金道喜,副校理李魯秉,副修撰林顔喆旣有只推之命,校理李象謙疏批已下,一體牌招,推移入直,何如?傳曰,允。
金熙華啓曰,領議政金載瓚又使錄事來言,臣三日納符,一直待誅,而威罰不加,恩眷忽侈,太醫珍劑,尤非罪纍如臣夢寐所到,震懍罔措,益不知死所。玆又冒萬死還納命召,只願卽被金木之誅云,仍納命召,何以爲之?敢稟。傳曰,昨所敷諭,罄悉予意,卿又何如是過當也?卿有何罪纍,而自謂罪纍,豈不使八方之人,疑予之不承權輿,而疑卿之無端決去乎?卿試思之諒之,勿復困予於此時。仍傳于金熙華曰,此敦諭,遣史官傳諭於領相,還傳命召,仍爲問疾以來。
又啓曰,行大司憲李存秀,執義林東鎭,掌令黃儆彦,持平黃燾牌不進,掌令金仁和,持平邊始暹在外,監察茶時之意,敢啓。傳曰,知道。
以執義林東鎭,掌令黃儆彦,持平黃燾,正言金世忠牌不進罷職傳旨,傳于金熙華曰,只推。
以右副承旨李德鉉,同副承旨金蘭淳牌不進罷職傳旨,傳于趙岐曰,只推。
以兼輔德李光憲,兼弼善林東鎭牌不進罷職傳旨,傳于朴宗琦曰,只推。
朴宗琦,以侍講院言啓曰,上番連日闕直,事甚未安。兼輔德李光憲,兼弼善林東鎭旣有只推之命,竝更牌招,以爲推移入直之地,何如?傳曰,允。
又以葬禮都監都提調意啓曰,今番發引二三度習儀之連日排定,蓋緣日字之迫近,而軍人勞疲,不可不念,在前多有兼行之例,明日二度習儀,兼行於再明日三度習儀,何如?傳曰,允。
又以吏曹言啓曰,再明日發引三度習儀時,贊請官前校理李彦淳當爲進參,而時無職名,令該曹口傳付軍職,何如?傳曰,允。
兵曹口傳政事,副司果單李彦淳。
吏曹口傳政事,義禁府都事韓致迥,社稷令張極老相換,禁府都事任泰魯,司饔奉事權躋亨相換。
朴宗琦,以禮曹言啓曰,今二月二十日殯宮改銘旌後別奠時,依補編所載,百官入參事知委,何如?傳曰,允。
又以葬禮都監都提調意啓曰,魂宮·園所祭器,今已鑄成,故數爻別單書入之意,敢啓。傳曰,知道。
又以葬禮都監都提調意啓曰,誌石及祭器,今月二十一日陪進園所時,監造官洪鍾遠除下直進去之意,敢啓。傳曰,知道。
又以園所都監都提調意啓曰,園所補土處,極其浩大,雇立募軍,其數過多,轝士實軍抄定後,餘軍之用於補土,自有前例,分付漢城府及轝士廳,運外餘軍,使之盡數劃送,以爲赴役之地,日前請得莎草軍·浮莎軍三千五百名,自都監量宜浮莎後,其餘則亦爲充用於補土之役,何如?傳曰,允。
又以奉常寺都提調·提調意啓曰,祭享所用春等中脯三百四十八貼,今二月二十日畢造,而所入牛隻,爲三十五首矣,進上看品中脯二貼,依定式封進之意,敢啓。傳曰,知道。
金熙華,以兵曹言啓曰,今二月二十一日,武臣賓廳講書日次,而葬禮前不得設行之意,敢啓。傳曰,知道。
趙岐,以戶曹言啓曰,魂宮修理,今已完畢之意,敢啓。傳曰,知道。
金熙華,以兵曹言啓曰,守門將李顯昱除授在外,過限未上來,依法典改差,何如?傳曰,允。
義禁府照目粘連,健陵前守陵官喪人南延君球,本陵令柳諫等矣本府議啓內,俱在守護之任,罔念禁養之責,符同鄕猾,擅改定標,至於斲傷禁木,杖汰監任者,論厥辜犯,萬萬驚惋。竝只以此照律,罪各杖一百收贖,告身盡行追奪,流三千里定配,竝只私罪,奉敎依允。
金熙華,以義禁府言啓曰,大明律有曰,年七十以上,犯流罪以下收贖,大典通編有曰,喪前所犯,喪後勘斷者,收贖云矣。南延君球方在喪中,柳諫年過七十,所當依法典施行,而今此兩囚,所犯不輕,有不可援例許贖,竝照本律發配,何如?傳曰,南延君有老母,柳諫則年過七十,竝依法典收贖,可也。
又以義禁府言啓曰,本府啓辭批旨內,南延君有老母,柳諫年過七十,竝依法典收贖可也事,命下矣。南延君球·柳諫各杖一百流三千里,依法典收贖,告身盡行追奪,竝放送之意,敢啓。傳曰,知道。
校理李象謙疏曰,伏以臣,卽天地間一僇人耳。縱無罪名,而身旣謬辱,雖忝朝籍,而跡自枳廢者,今二十三年于玆矣。人或謂冤鬱之懷,與日月而俱積,臣則知罪戾之深,塡溝壑而靡悔。自來根植孤弱,無怪方長之見折,已矣形質受汚,無望薰沐之可洗,則非惟世棄臣,臣亦自棄,不生不滅,而㗳然自忘,不怨不尤,而益自反求,杜門深居,與世益遠,自分永謝於明時,將爲餓鬼於林下矣。今於千萬夢寐之外,玉署特點,忽下於窮巷蟄伏之中,而庚牌踵臨,臣於此,不覺震懍罔措,殊以失聲感泣,自不知其死所也。噫,日月雖明於容光,而未必照於覆盆,陽春縱沛於澤物,而未必華於枯楊,則獨何仁覆之天,有隕於此耶?雖以記簪之聰,深軫疏淹之擧,以臣釁負之迹,尙畏公議之嚴,則今此誤恩之遽蒙,益增臣心之危蹙也。嗚呼,臣之所遭,臣實自訟,而前後言者,事無指的。惟意把捉,語雖出於不諒,臣則受而爲咎,不敢爲自辨之計,而抱此冤枉,歲月寢久,昔者簪邊之靑鬢,今焉白首而垂死,有時撫躬,不能不發歎於窮廬之下矣。顧臣家本單寒,身無墻壁,而偏蒙我先大王不世之殊遇,俾廁簪筆之班,屢叨奬拔之恩,理宜福過而災生,造物者忌之,加以臣之賦性昏愚,見識蒙昧,行己則未免瞑而擿埴,處事則偏多麤率而顚錯,殆同赤子入井之狀,而何足尤其蒙騃無知也?末效俠士臨風之決,而竊自悶其暴心不得也。然而若臣言行有素,儕僚相孚,則豈因玆無妄之過,而自陷誤了之至此耶?故臣有舌莫辨,無面可顯,而遂以疵謗日積,罪負山重,嶺海之典,鼎鑊之誅,固所自甘,而特荷包荒之聖度,尙此措身於袵席者,已極天地之大恩,復何望於他餘,而乃者甲戌夏,納言之特除,及於驪鄕屛伏之際,伊時惶隕感激,瞻天灑淚,又於臘政,特蒙督郵之除,時則九耋之親在堂,菽水之供屢闕,臣非不知廉防之可顧,人言之可畏,而情急奉檄,他不暇念,冀或以寸祿,逮一日之養,冒沒肅命而妄赴矣。前銜之疏出,而旣續之命復絶,徒爾養親之初計,反爲貽慼於親心矣。彼所捃摭而搆捏者,已不足以一二可記,而其人已故,其說已陳,今何可以呶呶力辨,以傷淸朝之風,而第臣因此,而至慟在心,臣之不孝無狀,神明降罰,風不停樹,身委苫塊,檀弓所揭傷哉貧也。生無以養,死無以葬,天下爲人子之誦此者,孰不嗚咽,而臣不幸當此境界,親在而祿養,旣不得以遂誠,親沒而終事,又不能以自盡,頑喘未滅,於焉服闋,旣一年又半矣。俯仰穹壤,萬事靡逮,古人所謂雖欲孝誰爲孝者?今臣之情事也。凡爲人之道,不過曰忠孝已也,而臣之不忠,自速於大戾,又其不孝,莫大於失養,則此生此世,不復可以人類自居,臣之已往積枳,猶屬末勘,終身永棄,無所憾恨。況何可以官職,擬議於臣身耶?以聖朝寬大之政,好生之德,廣施無物不遂之澤,俾開改過自新之路,臣之今日,卽聖上再造之日也。臣亦人耳,秉彝所同,小贖愆殃,以效塵刹之報,乃臣之大願,而第已虧之質難完,積汚之累莫洗,則雖以我聖慈高厚之仁,典費庇覆之恩,其於嚴防之道,何哉?玆將瀝血之文,哀籲於憫覆之下。伏乞天地父母,諒臣情之極悲苦,察臣蹤之極危臲,亟收臣所授職名,以嚴公議,仍令選部,永刊臣名,俾終老畎畝,以明不忠不孝者之戒焉。臣旣不以職名自處,而犬馬之戀主,物情猶然,臣之逖違天陛,亦已二紀有餘年矣。魂夢常繞於象魏觚稜之下,我殿下,自尺衣若干,曁御貮極時,先大王止慈之旨,訓誨之音。臣常昵侍而仰聆,遇物之誨,以時勤勤,而其於輔導成就之功,則必以林下宿德之士爲重。每臨筵訪問其人,至有朱書薦人之擧,而懷德之贊成臣宋煥箕,驪江之判書臣李直輔,必欲招徠,任之師父,臣於兩處,皆爲偕來史官。辭陛時,以必致之意,聖敎不啻諄諄懇懇,臣到其所,宣傳聖旨之委曲懇迫,以回其固守之志,而果爲起來,至登冑筵,伏想荃聰,尙記有矣。今日殿下之敎道春宮,固靡不用其極,今之出入書筵之員,非不皆宏儒宿學,而若硏經術而精道義,多聞乎前言往行,資以爲啓心沃朕之謨,猶不如巖穴固窮之士也。然而書筵開講以後,聞有敦召之擧,而未聞招延之禮,彼抱道之士,一未有羽儀彙征之吉,臣竊謂不患無人,而患求之不誠耳。若求之誠,則豈無于于彈冠而來者耶?今見春晷漸長,講學時急,稍俟暇餘,特命搜訪諸道中萉隱之士,束帛而禮羅,期於致身於雷肆挾冊之列,右正人左正士,朝講暮對,以收資益之效,恐爲今日之急務,伏願殿下留念焉。臣無任云云。省疏具悉。所陳當留念,爾其勿辭察職。
上在昌慶宮。停常參·經筵。
金熙華啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
朴宗琦啓曰,右副承旨李德鉉,同副承旨金蘭淳今日不爲仕進,竝卽牌招,何如?傳曰,允。
金熙華啓曰,來二十五日,朝參日次矣,敢稟。傳曰,停。
朴宗琦啓曰,藥房提調·副提調持湯劑來待矣。傳曰,封入。
傳于朴宗琦曰,孝禧殿寒食祭,當自內親行,該房知悉。
朴宗琦啓曰,卽者檢閱李憲瑋以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,卽者檢閱金正喜謂有館規,陳疏徑出,原疏纔已退却矣。所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
金熙華啓曰,行兵曹判書鄭晩錫以葬禮都監堂上,明日三度習,普濟院出去矣,所佩命召,何以爲之?敢稟。傳曰,仍佩往來。
又啓曰,右邊捕盜大將申鴻周以陪往大將,明日三度習儀,普濟院出去矣,所佩命召及大將牌·傳令牌,何以爲之?敢稟。傳曰,仍佩往來。
傳于朴宗琦曰,領相家更遣御醫,持藥物不離看病。
金熙華啓曰,領議政金載瓚又使錄事來言,今臣病勢,已到十分地頭,神精昏塞,時刻待盡,更不得不還納命召,乞於未瞑之前,特垂恩諒獲遂至願焉云,仍納命召,何以爲之?敢稟。傳曰,愼節之一向非輕,憂念可勝,雖欲求解,不在於命召之納不納,待少間簉朝,予日望之,卿其安心勿辭,加意調攝。仍傳于金熙華曰,此敦諭,遣史官傳諭于領議政,還傳命召。
以右副承旨李德鉉,同副承旨金蘭淳牌不進罷職傳旨,傳于朴宗琦曰,只推。
傳于朴宗琦曰,都承旨與坐直承旨外,竝許遞,前望單子入之,待下批,牌招察任。
承旨前望單子入之,李鶴秀·金陽淳·李元默落點。
以副應敎金道喜,校理李象謙,副校理李魯秉,副修撰林顔喆牌不進罷職傳旨,傳于朴宗琦曰,只推。
朴宗琦啓曰,玉堂上下番俱空,已至多日,事甚未安,副應敎金道喜,校理李象謙,副校理李魯秉,副修撰林顔喆旣有只推之命,副修撰林處鎭自鄕上來云,一體牌招,推移入直,何如?傳曰,允。
金熙華啓曰,行大司憲李存秀,執義林東鎭,掌令黃儆彦,持平黃燾牌不進,掌令金仁和,持平邊始暹在外,監察茶時之意,敢啓。傳曰,知道。
以執義林東鎭,掌令黃儆彦,持平黃燾,正言金世忠牌不進罷職傳旨,傳于金熙華曰,只推。
以兼輔德李光憲,兼弼善林東鎭牌不進罷職傳旨,傳于朴宗琦曰,只推。
朴宗琦,以侍講院言啓曰,上番闕直,已至多日,事甚未安,兼輔德李光憲,兼弼善林東鎭旣有只推之命,文學韓弘敎由限已過,一體牌招,以爲推移入直之地,何如?傳曰,允。
又以禮曹言啓曰,今此健陵寒食節享,兩官當爲備員將事矣。本陵令有闕之代,卽令該曹以在京無故人口傳差出,以爲備員擧行之地,何如?傳曰,允。
吏曹口傳政事,以李時在爲健陵令。
金熙華,以司僕寺一二提調意啓曰,兼內乘趙華錫時帶禁軍別將矣。職務相妨,內乘之任,今姑改差,其代令該曹口傳差出,何如?傳曰,允。
兵曹口傳政事,以李恒權爲兼內乘。
朴宗琦,以吏曹言啓曰,今此寒食祭祭官,當爲磨鍊,而除老病公頉,實無推移排比之路,依近例,刑官·司饔院官員·春坊官員年六十以上人員,通融塡差以入,而其中時無職名人員,令該曹口傳付軍職,何如?傳曰,允。
又以吏曹言啓曰,今此嘉順宮發靷時,路祭·山川·橋梁祭獻官及園所朔望祭祭官品數,臣曹不敢擅便,令禮曹考例稟定,以爲隨品差祭之地,何如?傳曰,允。
又以戶曹言啓曰,卽接內需司所報,則孝禧殿大祥時,於義宮祭需錢一千五百兩,依小祥時例輸送事,因判下牒報,錢一千五百兩,依昨年例,輸送於義宮,而又接該司所報,則壽進宮祭需錢一千五百兩,依小祥時例輸送事,因判下牒報矣。昨年小祥時,壽進宮錢,臣曹無輸送之事,不得輸送之意,敢啓。傳曰,莫重享需,不可無區劃,依丁卯年例輸送,可也。
金熙華,以禁衛營言啓曰,本營字內九嶷峯東邊第三城廊近處頹城改築處,烽臺東邊第二城廊近處頹城改築處,崇禮門東邊第五城廊近處頹城改築處女墻,今已畢築之意,敢啓。傳曰,知道。
御醫金珪書啓,臣敬奉下敎,馳往領議政金載瓚家,病症看審,則左右脈度,微細且數,形症則乍寒乍熱,神精昏塞,語言不能接續,喘息又極澎急,食飮之全却,手足之浮氣,俱是目下症情,所見極其危重,主家方用調中茯神湯,而病中以爲,緣臣賤疾,致煩聖慮,太醫來守,珍劑且頒,惶隕感激,不知所達云,而臣則旣承不離看病之命,故仍留之意,詮次啓達。傳曰,知道。
檢閱李憲瑋疏曰,伏以臣,卽接家信,則臣母素患痰癖之證,近因寒暖之乖候,一倍添損。臣聞此報,方寸煎灼,玆敢忙陳短章,徑出禁扃。伏乞聖慈,俯賜鑑諒,特遞臣職,俾便救護,仍治臣罪,以昭法紀焉。臣無任云云。省疏具悉。爾其勿辭救護。
上在昌慶宮。停常參·經筵。
金熙華啓曰,合辭許久闕啓,事甚未安,除在外·差祭·習儀進外,未肅拜·呈告人員,竝卽牌招,何如?傳曰,允。
朴宗琦啓曰,藥房副提調持湯劑來待矣。傳曰,封入。
又啓曰,臣宗琦,臣熙華今日發靷三度習儀進去,下直之意,敢啓。傳曰,知道。
朴宗薰啓曰,同副承旨李元默時在江原道鐵原地,斯速乘馹上來事,下諭,何如?傳曰,許遞。前望單子入之,待下批,牌招察任。
承旨前望單子入之,申綽落點。
朴宗薰啓曰,新除授同副承旨申綽時在廣州地,斯速乘馹上來事,下諭,何如?傳曰,許遞。前望單子入之,待下批,牌招察任。
承旨前望單子入之,李紀淵落點。
以副應敎金敎喜,校理李象謙,副校理李魯秉,副修撰林顔喆·林處鎭牌不進罷職傳旨,傳于李鶴秀曰,只推。
李鶴秀啓曰,玉堂上下番俱空,已至多日,事甚未安,副應敎金道喜,校理李象謙,副校理李魯秉,副修撰林顔喆·林處鎭旣有只推之命,竝卽牌招,推移入直,何如?傳曰,允。
以檢閱金正喜牌不進罷職傳旨,傳于李鶴秀曰,只推。
李鶴秀啓曰,左右史不可不備,檢閱金正喜旣有只推之命,與別兼春秋金道喜·朴永元一體牌招,推移入直,何如?傳曰,允。
以兼輔德李光憲,兼弼善林東鎭,文學韓弘敎牌不進罷職傳旨,傳于李鶴秀曰,只推。
李鶴秀,以侍講院言啓曰,上番闕直,已至多日,事甚未安,兼輔德李光憲,兼弼善林東鎭,文學韓弘敎旣有只推之命,竝更牌招,以爲推移入直之地,何如?傳曰,允。
又以禮曹言啓曰,卽接宣陵參奉所報,則今此寒食節享,兩官當爲備員將事,而本陵直長李程淳遭父喪云矣。直長有闕之代,卽令該曹以在京無故人口傳差出,以爲備員擧行之地,何如?傳曰,允。
吏曹口傳政事,以曺龍振爲宣陵直長。
金熙華,以都摠府言啓曰,今此嘉順宮發靷敎是時,大駕詣弘化門外奉辭敎是時,侍衛寶劍守宮,當爲備員,而副摠管尹行直·權逴在外,一員未差,無以備員,在外人,令政院稟旨變通,與未差之代,令該曹口傳差出,待下批,牌招,以爲備員侍衛之地,何如?傳曰,允。在外摠管,竝許遞,與未差之代,在京無故人口傳擬入,可也。
兵曹口傳政事,以金履載·洪羲俊·曺鳳振爲副摠管。
金熙華啓曰,行大司憲李存秀牌不進,執義林東鎭,掌令黃儆彦習儀進,掌令金仁和,持平邊始暹在外,持平黃燾差祭,監察茶時之意,敢啓。傳曰,知道。
以正言金世忠牌不進罷職傳旨,傳于金熙華曰,只推。
以右副承旨金陽淳牌不進罷職傳旨,傳于金熙華曰,只推。
以右副承旨李紀淵牌不進罷職傳旨,傳于金熙華曰,只推。
金熙華啓曰,領議政金載瓚又使錄事來納命召,何以爲之?敢稟。傳于金熙華曰,昨夕見卿附奏,不勝悶切,卿之自來苦心,予所稔知,而再昨冬重卜時,亦有設言於卿者,早晩必欲爲卿成就矣。不意美疴如此,至懇又如此,予雖有誰與爲國之歎,其可不踐言,使卿有憾乎?議政之任,特爲許解,卿其安意加護,遄臻差復,以副予望事,遣史官傳諭,仍爲問疾以來。
李鶴秀啓曰,吏曹郞廳來言,大臣置處政事,取稟。傳曰,政官牌招開政。
李鶴秀,以吏曹言啓曰,領議政金載瓚許解事,命下矣。當爲置處,而領敦寧一窠,國舅今方見帶,本曹時無相當窠,依例送西之意,敢啓。傳曰,知道。
金熙華,以兵批言啓曰,領議政金載瓚許解送西事,命下矣。當爲隨品置處,而領中樞一窠,判中樞二窠,他大臣今方見帶,依例從座目,領中樞府事韓用龜降付加設判中樞,其代金載瓚下批之意,敢啓。傳曰,知道。
有政。吏批,行判書金蓍根,參判徐能輔竝牌招不進,參議李光憲進,右承旨李鶴秀進。啓曰,判書金蓍根,參判徐能輔竝牌招不進,小臣獨政未安,何以爲之?敢稟。傳曰,只出緊任。
以金履載爲刑曹參判,金蘭淳爲禮曹參議,尹豐烈爲兵曹參知,趙鎭文爲禁府都事。
兵批,行判書鄭晩錫病,參判申絢病,參議李東煥入直進,參知未差,左副承旨金熙華進。領府事單金載瓚,判府事單韓用龜,護軍趙岐,副護軍李德鉉·李元默·金蘭淳·申綽·洪起燮·朴齊聞·南志彧,副司直趙寅永·李若愚,副司果金鼎均竝單付。
李鶴秀,以禮曹言啓曰,因吏曹草記,今此嘉順宮發引時,路祭·山川·橋梁祭獻官及園所朔望祭祭官品數,令禮曹考例稟定,以爲隨品差祭事,允下矣。路祭設行時,留都群官班首爲獻官,載在補編儀中,山川·橋梁祭獻官,則以國葬都監郞廳差送。自是前例,而庚申以後,以都監擧行之浩多,自吏曹別爲差送事,因都監草記,連自臣曹,依例令吏曹差出事,啓下知委,而今番亦依此擧行,則別無祭官品數稟定之事,而謹考喪禮補編,四時臘及俗節朔望享,山陵儀中,獻官以二品載錄,園所獻官,無區別之文。銓曹差祭謄錄中,乙亥襄禮後,園所祭享,三年內獻官,以從二品塡差矣。自臣曹無以考據稟定,令該曹參考前例,磨鍊擧行,何如?傳曰,允。
事變假注書白時源書啓,臣敬奉聖敎,馳往傳諭于西部盤石坊藥田契議政府領議政金載瓚所住處,則以爲臣之納符出城,今凡幾日,而未敢有一番附奏。只以命召去來,日一煩瀆者,卽緣臣病方危劇,實無以收拾心魂,構成文字,仰徹崇嚴,致使史官,鎭日虛還,錄事每煩贊納,臣罪至此,尤無容自逃。及此一息未殊之前,劃承恩諒,惟晷刻是俟,今伏奉別諭下者,賤疾憂念,雖極隆摯,見職體諒,竟靳孚格。臣於是,情窮勢迫,益不省自措,玆又冒萬死更此封納,只願遄降明命焉云矣,敢啓。傳曰,知道。
事變假注書白時源書啓,臣敬奉聖敎,馳往傳諭于西部盤石坊藥田契前議政府領議政金載瓚所住處,則以爲臣方奄奄待盡,而伏奉別下恩諭,諒臣之平生苦忱,哀臣之臨死至懇,至使褫鞶之命,獲趁飾巾之前。臣今得此,雖卽日溘露,而更無憾於天高地厚之間矣。省覺尙有未泯,感涕只自無從,更何以形諸文字,以效叩謝之衷也?聖慮攸曁,神明若佑,或得更延危喘,獲登前筵,少伸戀軒之微誠,則此世至願,惟是之爲祝而已。況今史官問疾,太醫看病,尤是格外殊恩,而至於太醫之不離相守,尤增臣病中惶蹙之忱,亟令收還俾安私分,不勝幸甚云矣,敢啓。傳曰,知道。御醫之不離,旣爲難安於病懷,姑令退去,可也。
御醫金珪書啓,領議政金載瓚病症看審,則脈度之微細且數,形症之目下危重,與昨無異。但省覺之昏迷,手足之浮氣,略有少減,主家連用調中茯神湯之意,詮次啓達。傳曰,知道。
御醫金珪書啓,前領議政金載瓚病症,午後更爲看審,則脈度症情,與朝別無加減,而臣則旣有退去之命,故仍爲退去之意,詮次啓達。傳曰,知道。
上在昌慶宮。停常參·經筵。
午時未時,日暈。
金熙華啓曰,行大司憲李存秀未肅拜,執義林東鎭呈辭,掌令黃儆彦,持平黃燾差祭,掌令金仁和,持平邊始暹在外,監察茶時之意,敢啓。傳曰,知道。
又啓曰,右副承旨李紀淵,同副承旨金陽淳今日不爲仕進,竝卽牌招,何如?傳曰,允。
又啓曰,左尹李海愚以厲祭獻官,今方受香出去矣。兼帶御營大將命召,來請還納,何以爲之?而將兵之任,不可一刻無摠察之人,何以爲之?敢稟。傳曰,仍佩往來,訓將兼察。
又啓曰,御營大將,訓將兼察事,命下矣。兼察御營大將白東薳卽爲牌招聽,傳敎,何如?傳曰,允。
朴宗琦啓曰,藥房副提調持湯劑來待矣。傳曰,封入。
以副應敎金道喜,校理李象謙,副校理李魯秉,副修撰林顔喆·林處鎭牌不進罷職傳旨,傳于金熙華曰,只推。
金熙華啓曰,玉堂上下番俱空,已至多日,事甚未安,副應敎金道喜,校理李象謙,副校理李魯秉,副修撰林顔喆·林處鎭旣有只推之命,竝卽牌招,推移入直,何如?傳曰,允。
以別兼春秋金道喜·朴永元牌不進罷職傳旨,傳于金熙華曰,只推。
金熙華啓曰,左右史不可不備,別兼春秋金道喜·朴永元旣有只推之命,竝卽牌招,推移入直,何如?傳曰,允。
又啓曰,行都承旨朴宗薰不爲仕進,行左承旨朴宗琦藥院進,右承旨李鶴秀內閣進,右副承旨李紀淵,同副承旨金陽淳牌不進,院中只有臣一人,伴直無人,右承旨李鶴秀所當牌招,而拘於廳規,不得請牌,何以爲之?敢稟。傳曰,牌招。
以右承旨李鶴秀牌不進罷職傳旨,傳于金熙華曰,只推。
金熙華啓曰,明日傳香,禮房承旨當爲齋宿,而右承旨李鶴秀旣有只推之命,所當更請牌招,而拘於廳規,不得請牌,何以爲之?敢稟。傳曰,牌招。
以右副承旨李紀淵,同副承旨金陽淳牌不進罷職傳旨,傳于金熙華曰,只推。
金熙華啓曰,右承旨李鶴秀牌不進,伴直無人,同副承旨金陽淳旣有只推之命,更爲牌招,何如?傳曰,允。
又啓曰,右承旨李鶴秀,同副承旨金陽淳再牌不進,伴直無人,右副承旨李紀淵更爲牌招,何如?傳曰,允。
傳于金熙華曰,判府事南公轍拜領相。
金熙華啓曰,判府事南公轍拜領相事,命下矣。政官牌招開政,何如?傳曰,允。
又啓曰,行都承旨朴宗薰不爲仕進,行左承旨朴宗琦藥院進,右承旨李鶴秀,同副承旨金陽淳傳旨未下,右副承旨李紀淵未承牌,吏兵批兼進之意,敢啓。傳曰,知道。
有政。吏批,行判書金蓍根牌不進,參判徐能輔進,參議李光憲牌不進,左副承旨金熙華進。啓曰,判書金蓍根,參議李光憲竝牌招不進,小臣獨政未安,何以爲之?敢稟。傳曰,仍爲之以李魯秉爲應敎,李羲準爲敦寧都正,曺鳳振爲大司成,領議政單南公轍,世子師單領議政南公轍,承文都提調單領議政南公轍,成均博士二單全道海·李秉德。
金熙華啓曰,兵批無緊窠,吏批無送西之人,無政事之意,敢啓。傳曰,知道。
以右承旨李鶴秀再牌不進罷職傳旨,傳于金熙華曰,只推。
以同副承旨金陽淳再牌不進罷職傳旨,傳于金熙華曰,只推。
兵曹口傳政事,副司果單南達孫·洪赫。
以兼輔德李光憲,兼弼善林東鎭,文學韓弘敎牌不進罷職傳旨,傳于金熙華曰,只推。
金熙華,以侍講院言啓曰,上番闕直,已至多日,事甚未安,兼輔德李光憲,兼弼善林東鎭,文學韓弘敎旣有只推之命,竝更牌招,以爲推移入直之地,何如?傳曰,允。
又以吏曹言啓曰,今此大報壇祭獻官,當以時原任大臣中塡差,而領府事金載瓚,判府事韓用龜·金思穆·南公轍俱以病不得進參,右議政林漢浩藥院都提調,例不得塡差,何以爲之?敢稟。傳曰,一品塡差。
又以葬禮都監都提調意啓曰,本都監監造官曺龍振,昨日政,移拜宣陵直長矣,發引隔日,多有擧行之事,令該曹口傳閑司相換,何如?傳曰,允。
吏曹口傳政事,宣陵直長曺龍振,義盈直長李玄好相換。
金熙華,以成均館同知館事意啓曰,本館入直,久任郞廳外,他郞不得入直,若有代員替直之事,則草記代直事,曾有定式矣。司成洪羲弼在外未肅拜,直講鄭郁東,典籍孔胤恒俱爲差祭,時無入直之員,以他郞官,姑爲代直,何如?傳曰,允。
又以備邊司言啓曰,黃海道平山稅穀,依前以本色上納之意,戶判筵奏行會矣。卽見該監司李文會報本司辭緣,則枚擧該府使申義直牒呈,以爲戶曹行會,在於出秩之後,已多代錢收捧,且江倉前已毁撤,屢千石稅穀,實無捧峙之所。今年則以錢代納,自明年爲始,本色上納爲請矣。還作本色,旣出經法,則雖一年之間,無以闊狹,而本邑事勢之若是掣礙,容或無怪,稅納雖有所重,民情亦宜軫念,姑爲許施,使之待明年本色上納,惠廳所納及各營保米,一體施行之意,分付,何如?傳曰,允。
上在昌慶宮。停常參·經筵。
金熙華啓曰,刑曹參判金履載,除拜後過三日不爲出肅,依定式推考警責,仍卽牌招察任,何如?傳曰,允。
又啓曰,三品官之無得過三日循例請牌,曾有定式矣。兵曹參知尹豐烈除拜後過三日不爲出肅,事體所在,誠極未安,從重推考,仍卽牌招察任,何如?傳曰,允。
朴宗琦啓曰,藥房提調·副提調持粟米飮來待矣。傳曰,封入。
又啓曰,藥房提調·副提調持湯劑來待矣。傳曰,封入。
傳于金熙華曰,傳香承旨馳詣宗廟·永寧殿·永禧殿·景慕宮受香諸處,奉審摘奸以來。
傳于朴宗薰曰,卿之處閑,已有年矣。予不能忘卿之雅量,而卿亦豈不懷廊廟之憂乎?顧今國事之杌隉,日益無涯,宿德諸人,相次髦期,今日元輔之位任,當世副手之責,非卿而誰。不待予言,卿亦可以自諒矣。哀遑之中,不能多誥,望卿卽日簉朝,以副此時之渴望事,遣史官傳諭于領議政。
以右副承旨李紀淵再牌不進罷職傳旨,傳于朴宗薰曰,只推。
朴宗薰啓曰,今日齋宿,承旨當爲備員,右副承旨李紀淵旣有只推之命,卽爲牌招,何如?傳曰,允。
又啓曰,今日齋宿,承旨當爲備員,而右副承旨李紀淵牌不進,何以爲之?敢稟。傳曰,牌招。
以右副承旨李紀淵牌不進罷職傳旨,傳于朴宗薰曰,只推。
朴宗薰啓曰,齋宿承旨當爲備員,而右副承旨李紀淵再牌不進,何以爲之?敢稟。傳曰,牌招。
以右副承旨李紀淵再牌不進罷職傳旨,傳于朴宗薰曰,只推。
朴宗薰啓曰,右副承旨李紀淵三牌不進,禁推傳旨,不得循例捧入,何以爲之?敢稟。傳曰,許遞,前望單子入之,待下批,牌招察任。
承旨前望單子入之,洪時濟落點。
以吏曹參議李光憲牌不進罷職傳旨,傳于朴宗薰曰,只推。
以兼輔德李光憲,兼弼善林東鎭,文學韓弘敎牌不進罷職傳旨,傳于金陽淳曰,只推。
以別兼春秋金道喜·朴永元牌不進罷職傳旨,傳于金陽淳曰,只推。
以兵曹參知尹豐烈牌不進罷職傳旨,傳于金熙華曰,只推。
以副應敎金道喜,校理李象謙牌不進罷職傳旨,傳于金陽淳曰,只推。
金陽淳啓曰,應敎李魯秉,副修撰林顔喆·林處鎭差祭,校理姜世白,副校理宋應圭,修撰尹心圭在外,修撰朴永元別兼春秋進,校理一員未差,玉堂上下番俱空,事甚未安,副校理金道喜,校理李象謙旣有只推之命,竝卽牌招入直,何如?傳曰,允。
以副應敎金道喜,校理李象謙,副修撰林顔喆牌不進罷職傳旨,傳于金陽淳曰,只推。
傳于金熙華曰,奉辭時出宮門路,賓陽門爲之,還宮門路,協陽門爲之。
傳于金陽淳曰,慰諭御史留待。
傳于金陽淳曰,慰諭御史入侍。
金陽淳啓曰,弘文提學朴宗薰牌不進推考傳旨,今方捧入,而科次命下之後,如是違牌,事甚未安,更爲牌招,何如?傳曰,允。
傳于金陽淳曰,濟州牧慰諭使試取製述賦,居首三下幼學愼尙欽直赴殿試,草三下生員吳霑,幼學愼尙豪竝直赴會試,次上幼學梁德宸·邊倜·金柔竝給二分,幼學金震賢·鄭益煥·金錫祉·李祐演等,竝令該道,從厚施賞。
事變假注書白時源書啓,臣敬奉聖敎,馳往傳諭于東部蓮池洞蓮花坊契議政府領議政南公轍所住處,則以爲臣於昨年春,得蒙天地曲遂之仁,解免相職,拙性還他本分,沈疴若將脫體,居然周歲之間,捨煩就閒,隨意調治,殘軀之至今獲保,皆我殿下賜也。不意玆際,起臣於刀圭沈淹之中,置臣於巖廊承佐之首,誠不知聖朝擧措。若是之乖當,而全無依據也。未暇憂已,憂實在國,卽又近密之臣,臨宣聖旨,十行辭敎,丁寧懇惻,有非垂死賤臣所敢承當者,奉讀以還,不覺感淚之被面也。顧今時艱之末由弘濟,才具之本蔑劣,姑未敢縷縷更陳,而若以一身去就之大者言之,則臣曾控瀝血之懇,屢上乞骸之章,而素乏古人之勇決,未忍明時之便決,遲回戀祿,今至四年之久,自知得罪於高人長者之門者多矣。今忽將此樗散,變其株守,冒沒復出,則問其年而不加少矣,以其病則益添劇矣。前年之去,有何執義,而今年之來,有何義乎?進退兩無所據,公私皆將狼狽,如此則前之求去,都是虛文假飾,而其心之媒榮求進,揜不得於一世也。去就劻勷,廉防掃地,雖欲出而使君,將何所藉手乎?此一事,卽是臣以鐵爲限之情勢也。噫,臣以平日受恩之踪,當此聖心哀遑之中,猥以鳧雁之去來,仰煩此時之酬應,虛縻敦匠,又不得進身自效,莫非臣病而不死,貽累朝廷之罪也。只願遄被鈇鉞之誅,少贖慢命之辜云矣,敢啓。傳于朴宗薰曰,史官之回,見卿附奏,何卿之牽强爲說如此乎?今日國事,非卿誰擔?此時哀遑,卿可困予乎?望卿只思鞠躬之義,毋懷逡巡之情,卽起膺命事,遣承旨傳諭,仍與偕來。
朴宗薰啓曰,領議政南公轍敦諭,遣承旨傳諭後,仍與偕來事,命下矣。何承旨進去乎?敢稟。傳曰,都承旨進去。
金陽淳,以禮曹言啓曰,今二月二十五日殯宮寒食奠,以親行磨鍊乎?敢稟。傳曰,親行磨鍊。
又以侍講院言啓曰,明日孝禧殿寒食祭王世子亞獻禮時,宮官當爲全數進參,而弼善尹景鎭葬禮都監都廳進,兼文學李若愚在外,無以備員,何以爲之?而兼輔德李光憲,司書朴升鉉,兼司書金道喜竝卽牌招,以爲進參之地,何如?傳曰,允。竝許遞,前望單子入之,待下批,牌招察任。
春坊前望單子入之,弼善金裕憲,兼文學趙庭和落點。
金陽淳,以侍講院言啓曰,明日孝禧殿寒食祭王世子亞獻禮時,宮官當爲全數進參,而兼輔德李光憲,兼文學趙庭和,司書朴升鉉,兼司書金道喜傳旨未下,無以備員,何以爲之?敢稟。傳曰,更爲牌招,違牌勿爲呼望。
以兼輔德李光憲,司書朴升鉉,兼司書金道喜,兼文學趙庭和牌不進罷職傳旨,傳于金陽淳曰,只推。
金陽淳,以葬禮都監都提調意啓曰,本都監都廳尹景鎭時無職名,令該曹口傳付軍職,何如?傳曰,允。
金熙華,以都摠府言啓曰,副摠管尹尙圭·柳和源·曺鳳振·金守基·李復淵·朴應浩·洪羲俊·申緯俱爲差祭,金履載未肅拜,只有臣李明奎一人,伴直無人,差祭外未肅拜人,令政院牌招,以爲入直之地,何如?傳曰,允。
又以都摠府言啓曰,副摠管金履載牌不進,只有臣李明奎一人,伴直無人,令政院更爲牌招,以爲入直之地,何如?傳曰,允。
又以兵曹言啓曰,卽接守門將廳牒報,則守門將金光瑞詬辱一廳,擧措駭然,不可作僚之意,擧廳論報矣。身爲朝官,詬辱同官,極爲駭妄,不可仍置,汰去,何如?傳曰,允。
又以訓鍊都監言啓曰,今此嘉順宮葬禮時,園所布城,丁字閣帷門布城排設次,軍一百名,將校率領,明日出送,使之擧行後回還,而其中十六名,仍留守直之意,敢啓。傳曰,知道。
又以禁衛營言啓曰,今此嘉順宮葬禮時,園所丁字閣設布帳次,軍三十名,將校率領,明日出送,使之排設後回還,而其中十五名,仍留擧行之意,敢啓。傳曰,知道。
又以御營廳言啓曰,因園所都監草記,嘉順宮葬禮時,園所丁字閣設布帳次,軍十名,將校率領,明日出送,使之排設後回還,而其中五名,仍留守直之意,敢啓。傳曰,知道。
又以義禁府言啓曰,今此發引時及返虞時,各差備都事,當爲備員,而都事趙鎭文發引時以捧贈帛擧案者進,令該曹口傳相換,以爲分排之地,何如?傳曰,允。
吏曹口傳政事,禁府都事趙鎭文,義盈主簿柳英根相換。
癸未二月二十四日午時,上御純亦軒。濟州牧慰諭御史入侍時,同副承旨金陽淳,假注書許晟,記注官任泰濬,記事官金正喜,慰諭御史趙庭和以次進伏訖。上曰,善爲而來往乎?庭和起伏奏曰,輪疾昨年七八月以後,仍卽寢息,而年事繼且大登,民情晏然矣。陽淳奏曰,濟州牧儒生試券,今已上來,弘文提學牌招,使之科次之地,何如?上曰,依爲之。出擧條進御三錢重人蔘粟米飮,自今日一貼式煎入事。出榻敎中宮殿進御人蔘粟米飮,自今日一貼式煎入事。出榻敎上命退,諸臣以次退出。
上在昌德宮。停常參·經筵。
孝禧殿寒食祭親行後,王世子板位問安。答曰,罔極。大殿·中宮殿·世子宮,內閣·政院·百官奉慰單子問安。答曰,罔極。藥房口傳問安。答曰,罔極。世子嬪宮,內閣·政院單子問安。答曰,知悉。藥房口傳問安。答曰,知悉。殯宮寒食奠親行後,大殿·中宮殿,內閣·政院·百官奉慰單子問安。答曰,罔極。藥房口傳問安。答曰,罔極。世子官,內閣·政院·百官奉慰單子問安。答曰,知道。藥房口傳問安。答曰,知道。世子嬪宮,內閣·政院單子問安。答曰,知悉。藥房口傳問安。答曰,知悉。啓殯奠後,大殿·中宮殿,內閣·政院·百官奉慰單子問安。答曰,罔極。藥房口傳問安。答曰,罔極。世子宮,內閣·政院·百官奉慰單子問安。答曰,知道。藥房口傳問安。答曰,知道。世子嬪宮,內閣·政院單子問安。答曰,知悉。藥房口傳問安。答曰,知悉。啓欑室別奠後,大殿·中宮殿,內閣·政院·玉堂·百官奉慰單子問安。答曰,罔極。藥房口傳問安。答曰,罔極。世子宮,內閣·政院·玉堂·百官奉慰單子問安。答曰,知道。藥房口傳問安。答曰,知道。世子嬪宮,內閣·政院·玉堂單子問安。答曰,知悉。藥房口傳問安。答曰,知悉。祖奠後,大殿·中宮殿,內閣·政院·玉堂·百官奉慰單子問安。答曰,罔極。藥房口傳問安。答曰,罔極。世子宮,內閣·政院·玉堂百官奉慰單子問安。答曰,知道。藥房口傳問安。答曰,知道。世子嬪宮,內閣·政院·玉堂單子問安。答曰,知悉。藥房口傳問安。答曰,知悉。遣奠後,大殿·中宮殿,內閣·政院·玉堂·百官奉慰單子問安。答曰,罔極。藥房口傳問安。答曰,罔極。世子宮,內閣·政院·玉堂·百官奉慰單子問安。答曰,知道。藥房口傳問安。答曰,知道。世子嬪宮,內閣·政院·玉堂單子問安。答曰,知悉。藥房口傳問安。答曰,知悉。
藥房提調金蓍根,副提調朴宗琦啓曰,日月不居,欑塗將啓,廞儀且戒,伏惟哀慕罔極,益復如新。伏未審此時,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮·世子嬪宮口傳問安。答曰,知道。
金熙華啓曰,備邊司郞廳來言,今日賓廳日次,而殯宮啓欑室相値,不得來會云矣,敢啓。傳曰,知道。
朴宗琦啓曰,藥房提調·副提調持人蔘粟米飮來待矣。傳曰,封入。
又啓曰,藥房提調·副提調持湯劑來待矣。傳曰,封入。
朴宗薰啓曰,玉堂上下番俱空,事甚未安,校理李象謙旣有只推之命,與應敎李魯秉,副修撰林顔喆·林處鎭一體牌招,推移入直,何如?傳曰,允。
金熙華啓曰,左邊捕盜大將趙華錫以東關王廟獻官,今方受香出去矣。所佩命召及大將牌·傳令牌,竝來請還納,何以爲之?而在前如此之時,有他邊大將兼察之例,今番則何以爲之?敢稟。傳曰,仍佩往來兼察,他邊大將兼察。
又啓曰,左邊捕盜大將,他邊大將兼察事,命下矣。兼察左邊捕盜大將申鴻周卽爲牌招聽,傳敎,何如?傳曰,允。
金熙華,以兵曹言啓曰,左邊捕盜大將趙華錫差祭,已令右邊捕盜大將申鴻周兼察,而鴻周亦以陪往大將,當隨詣園所矣。在前如此之時,有曾經捕將權察之例,今亦依已例,左右邊,竝以曾經捕將白東薳姑令權察,何如?傳曰,允。
金熙華啓曰,因兵曹草記,左右邊捕盜大將,以曾經捕將白東薳竝令權察事,允下矣。權察左右邊捕盜大將白東薳卽爲牌招聽,傳敎,何如?傳曰,允。
朴宗薰啓曰,下玄室時問安,何承旨進去乎?敢稟。傳曰,左承旨進去。
行都承旨朴宗薰書啓,臣敬奉聖敎,馳往傳諭于東部蓮花坊蓮池洞契領議政南公轍所住處,則以爲臣,俄於史官之回,略陳瀝血之懇,庶幾天地遂物之仁,卽賜體諒,攢手顒祝。不意銀臺之長,又復踵臨,賁宣十行之旨,奉讀未半,且感且悚,不知臣有何毫髮可取,而坐要恩禮。若是之鄭重也,如使臣有一半分可强之勢,當此聖心悲遑之日,身縻敦匠。何敢爲備例瀆擾之計,而竊念人臣之大節,士夫之廉防,去就是已。乞退而求進,旣去而復來,大節自臣身隳之,廉防自臣身壞之,臣何足言?問其位則具瞻之地也。臣雖欲迫於嚴命,托以目下之往役,而冒沒復出,其於有識之譏笑何哉?此時之致煩酬應,極知其罪上添罪,而情窮勢蹙,計無所出,謹當收召病思,更入文字,仰請慢命之律,而近侍之臣,來守陋止,尤增臣惶隘之端,偕來之命,亦乞收還,俾此殘喘,安意少延,千萬泣祝云。臣旣承偕來之命,故姑爲仍留之意,敢啓。傳曰,見卿附奏,知將以文字更懇,豈卿欲備故例而然耶?此時此例,旣非其時,況重入與新卜絶異,尤豈非應文之歸乎?靷期隔夕,而上下相持,實甚未安,卿何不念大體,而拳拳於細節?偕來,卿卽入來,則何煩召還?卿其勿復鄭重,卽起膺命,俾予得以專意於送終之大事事,卿其更爲傳諭,期於偕入。
又書啓,臣敬奉聖敎,更爲傳諭于議政府領議政南公轍,則以爲臣,披瀝腔血,昨旣罄悉於兩次附奏,臣豈敢爲備例而然哉?誠意淺薄,未能格天,卽又近密之臣,臨宣聖旨,字字懇惻,愈往愈摯,而俾予得以專意送終之敎,臣雖頑如木石,全無省覺,奉此王言,寧不驚悚?第臣決難冒進之義,不可不以疏辭更陳,仰冀體諒。故今方繕寫封進,姑不敢復有繁複,而如此之際,仰煩悲疚中酬應,惶恐戰灼,伏地俟勘云。臣旣承偕入之命,故姑爲仍留之意,敢啓。傳曰,知道。
傳于金熙華曰,偕來承旨還入。
漢城判尹韓致應書啓,臣卽奉聖批,馳往傳諭于東部蓮池洞蓮花坊契領議政南公轍所住處,則以爲臣於二日之內,附奏者三,疏籲者一,而聽卑之天,孚應愈邈,正卿之臣,來臨陋止,又宣十行之批,逋慢之外,坐邀恩禮,益知其罪之難赦,而旣未蒙體諒,又不加誅罰,進退維谷,情窮勢迫,此何人斯?臣於此,他不暇顧,只以目下敦匠,自附於往役,而謹當暫出膺命云矣。大臣今方簉朝,臣則隨入之意,敢啓。傳曰,知道。
以應敎李魯秉,校理李象謙,副修撰林顔喆牌不進罷職傳旨,傳于朴宗薰曰,只推。
吏曹口傳政事,徽慶園參奉單閔樂鏞。
兵曹口傳政事,副司果單尹景鎭。
朴宗薰,以吏曹言啓曰,今此嘉順宮葬禮後,魂宮徽慶園節享及朔望祭時祭官品數,令禮曹稟定事,自臣曹草記蒙允矣。及伏見該曹回啓,則只擧乙亥三年內已行之例,而亦無指的可據之論,莫重邦禮,臣曹無以擅自創行,下詢時原任大臣,以爲稟裁後擧行之地,何如?傳曰,允。
又以侍講院言啓曰,明日發靷奉辭時,宮官當爲全數進參,而兼輔德李光憲呈辭受由,兼司書金道喜陳疏受由,無以備員,何以爲之?敢稟。傳曰,竝許遞,前望單子入之,待下批,牌招察任,如有違牌,勿爲呼望。
春坊前望單子入之,兼輔德金學淳,兼司書李若愚落點。
朴宗薰,以禮曹言啓曰,因臣曹草記,今此嘉順宮喪禮,大殿·中宮殿除服後心喪之節,下詢時原任大臣及在外儒賢,仍令館閣諸臣博考歷代典禮,以爲裁處之地事,允下矣。發遣郞廳,問議于時原任大臣及在外儒賢,則領中樞府事臣金載瓚病未獻議,行判中樞府事臣韓用龜以爲禮堂所引經文,似指魯昭公語,而本文元無私親喪等句,雖以鄭康成之大儒,亦未詳其爲何服,故以蓋謂二字,存疑之也。然緦服周禮也,練冠前代之制也,則其非緦除之後,別有練冠之服,可知矣。心喪之見於經傳者,惟檀弓事師一條,而自晉以後,始推衍爲士庶間通行之禮。蓋爲悲哀之存乎中,非謂儀制之著於外也。今我殿下,愼終報本,靡不用極,禮旣有限,而情固無窮,則深嚴燕私之中,其所以義起自伸者,無待乎廷臣之仰勉,而亦非廷臣所敢議定者也。若或別爲儀節,則是旣除服,而復有制也。似此儀禮,有非如臣昏昧者所可臆對,惟願博詢而裁處云。行判中樞府事臣金思穆,以爲今此禮臣心喪之議,博引經傳之訓,旁採先儒之說,斷之以朱子定論,考据頗詳,情禮允當,而但王朝禮節,至爲嚴重,以臣昧識,不敢質言,惟在博詢而裁處焉云。行判中樞府事臣南公轍,以爲今番喪禮,雖以禮經厭屈之嚴,上服以緦麻磨鍊,而心喪三年,謹按儀禮經傳通解·續楊氏載之圖式·唐開元禮及家禮附註,爲母服緦者,皆令解官申心喪三年,我東喪禮備要,亦引此文而著之。親喪自盡,至慟在心,卽天理人情之出於自然者,天理人情,通上下貴賤一也。殿下服盡後,心喪以終三年,考諸歷代著令及禮家定論,更無可疑矣。儀曹草記中天子燕居練冠云云,出於禮曾子問,而註疏家以爲此乃異代之法。又曰,經無文曰,是疑辭也,據此則其爲心喪而言,不能的知。且練冠之之制,今亦未詳,以臣謏陋,聖問之下,無以傍引曲援而仰對,伏望上裁云。議政府右議政臣林漢浩,以爲心喪之說,始見於儀禮,宋制亦有心喪,而朱夫子備載於家禮,至我東儒賢喪禮備要,亦申明之,誠以禮節,則不可踰越,而情理則無窮,故許其心喪以伸之也。先儒謂身無衰麻之服,心有哀戚之情,是爲心喪,蓋孝子之於親喪,服制雖闋,霜露寒暑,觸境傷感,不能自已者,卽心喪之義也。王朝之禮,異於匹庶,而以固所自盡之義推之,則貴賤上下,誠無間焉。今此儀曹論啓,參以情禮,恐似得宜,以臣矇昧,無容他議云。成均館祭酒宋稚圭,以爲嘉順宮喪事,中外驚隕,大小同情。仰惟聖上,哀疚之中,復遭此至情之痛,玉候損節,當復如何?區區犬馬之誠,不勝憂慮之至。臣粤自前冬,重患風虛之症,委頓床席,殆沒省覺,尙不能以一疏陳慰。臣分都虧,嚴誅是竢,千萬夢寐之外,禮郞銜命遠臨,詢及疑文,驚惶隕越,罔知攸措。此系王朝莫重之變禮,則非臣懵陋所敢容議。況又病在危境,雖欲冒沒强對,而有不可得者乎?虛辱王人,臣罪萬死,第竊念禮堂之援據數條,其欲爲聖上盡其情文者至矣,惟在博詢裁處之如何耳云。戶曹參議臣宋啓榦,以爲臣本草野微賤,實非儒臣之列,而每當收議之時,輒復猥及,便成謬例,今又以嘉順宮喪事除服後諸節,禮郞銜命俯詢,冞增悚蹙,罔省攸措。臣非但蔑識謏聞,亦涉越位犯分,莫重典禮,何敢與論?遠辱王人,惶恐俟罪而已云。侍講院進善臣吳熙常,以爲臣,跨歲淹病,閉戶息影,不意王人,臨門宣旨,俯諮以殿下緦制闋後燕居之服。竊伏念殿下,與尊爲體,禮嚴情屈,期欲自盡於其中,博訪之擧,爰及草萊,甚盛意也。寸衷自激,其敢不祗承休命,思所以對揚,而顧臣蔑學謏聞,雖尋常匹庶之禮,曾莫之講習。況王朝莫重儀文,其可以上下議論乎?特以名在選籍,朝廷不復區別,混置應詢之列,無往非臣欺誣之罪也。靦顔汗背,如無所容,何敢仰首動喙,以溷聖聰也哉?有問無對,臣罪萬死,伏地戰慴,惟俟重究而已云矣。大臣及儒賢之意如此,上裁,何如?傳曰,知道。
又以戶曹言啓曰,各道年終錢穀御覽會計,每於翌年二月二十五日,啓請修正,自是定式,而咸鏡道穀摠磨勘時,以邑報之疑眩,待覈實修正上送之意,移文臣曹,御覽會計,待其會案齊到,修正以入之意,敢啓。傳曰,知道。
金熙華,以兵曹言啓曰,明日奉辭時,本曹堂上,全數進參,而新除授參知尹豐烈未肅拜,無以備員,令政院牌招,以爲進參之地,何如?傳曰,允。
以兵曹參知尹豐烈牌不進罷職傳旨,傳于金熙華曰,只推。
金熙華,以兵曹言啓曰,明日大駕詣弘化門外奉辭時,侍衛禁軍等,別將當爲率領,而禁軍別將趙華錫差祭,一番內禁衛將南錫九使之兼別將擧行,何如?傳曰,允。
又以刑曹言啓曰,葬禮都監,設行於本曹,故本曹則以移接平市署事,前已草記,蒙允矣。營役今旣撤罷,今月二十六日,還接之意,敢啓。傳曰,知道。
領議政南公轍疏曰,伏以日月如流,嘉順宮葬禮隔日,仰惟聖心悲慕,益復如新,區區下情,不勝憂念之至。仍伏念臣,乞身於朝者四年,有其志而無其勇,有其言而無其決,至今爲貪戀不去之人,而猶以優遊散銜,身無重擔,公退則閑如致仕,姑以此自慰於心,而自解於人矣。曾未周歲,復有重卜之特旨,未知殿下,奚取於臣,而有此千萬不當之誤恩也。顧臣身體髮膚之微,皆仰資於顧復,今居股肱心膂之任,敢自私於便安。然其不可冒進之義,便成鐵限,昨已罄悉於兩度附奏,臣何敢架疊爲說,而管子曰禮義廉恥,國之四維,四維不張,國乃滅亡。人臣之立朝事君,廉恥爲大,乞退而求進,旣去而復來,揚揚班行,跳躍朝堂,而語人曰我迫於嚴命,我義重敦匠曰重卜與新入有異,自欺而欺人,則輿儓走卒,必將隨後唾罵曰彼夫也。曾以乞骸而上章,今忽出脚於中書,其年加少乎?昨年解職,而今年復來,昔疾已愈,而其才益進乎?臣於此,雖多費托辭,人不愈信而不赦之矣。古人云,臣何足言,有辱朝廷,廉防自其身壞之,而能董率百僚者,臣未之聞也。顧今國事世道,如萬斛漏船,泛在無畔之大海,非有良手梢工,莫知攸濟,而得來一癃廢無能者,置之廊廟之首,又使之喪廉失守,而督迫從令,則覆餗僨轅,理必無幸於此之時,國事其將如何耶?文字瀆撓,亦非其時,而衷情懇迫,言不知裁。伏望殿下,淵然深思,亟遞臣職,回授賢德,都監之任,亦卽變通,俾國體無艱,至於慢命之議律,有司在焉,臣方伏地恭俟。臣無任云云。答曰,省疏具悉卿懇。以有丐休之意,謂不可復入,則古之賢相,有再入三四入者,此果忘廉冒恥而然乎?公耳國耳之心,重於一身之便閑也。卿其思之,勿復强煩於此時,卽爲入來肅命。仍傳于金熙華曰,此批答,遣正卿傳諭于領議政,仍與偕來。
司書金道喜疏曰,伏以臣,向蒙恩暇,歸護父病,仰戴洪私,俯伸至情,瞻天攢祝,無地圖報。第臣父素患諸症,近益添越,語言之訥澁,神識之昏瞀,已成痼祟,刀圭之罔效,食飮之全却,尤有甚焉。殆若晷刻奄奄,臣方左右扶將,日夕焦泣,而昨又下牌望勿呼之命,揆以義分,何敢駕屨是俟,而臣之目下情勢,萬無承膺之路,不得不趨詣朝房,恭竢嚴譴,而臣父病情,夜來尤劇,急伻踵至,臣情到此,實難按住。玆敢短章呼籲,仰干崇嚴,伏願聖慈,俯垂矝諒,亟遞臣職,俾便救護,仍治臣罪,以昭法紀焉。臣無任云云。省疏具悉。爾其勿辭救護。
掌令黃儆彦疏曰,伏以臣於臺職,前後叨拜,非止一再,而初無絲毫之補,徒切尸素之愧。迺者園所差備,義在往役,不敢言私,冒沒出膺,而自顧廉防,冞增悚恧,尤何敢自處言官,妄有論說,而事在目下,不容泯默。噫,淸仕路,所以嚴隄防也。故雖微官末職,不可使釁孽之徒,有所希覬,而近聞徽慶園參奉洪定周卽樂彬之孫,而國榮之從姪也。國榮之千罪萬惡,眞是君讐國賊,今不必更事臚列,而雖以樂彬言之,榮賊之所以爲榮賊,莫非樂彬之所慫慂指使。身犯若是凶悖,輿情尙此僨鬱,則今此定周之擧擬於仕籍者,其可曰國有隄防乎?守園官之以此差擬,固萬萬無嚴,而以渠凶穢之種,若有一分畏蹙之心,其何敢自同無故,恣意出肅乎?臣謂洪定周園官之任,亟令勿施,當該守園官,亦宜嚴賜處分,俾國法無壞,凶徒知戢,斷不可已也。臣無任云云。省疏具悉。洪定周事依施,守園官,眞所謂童子,何如?不足深責,爾言過矣。
癸未二月二十五日子時,上詣孝禧殿。寒食祭親行入侍時,行左承旨朴宗琦,右承旨李鶴秀,右副承旨金熙華,同副承旨金陽淳,假注書李佑伯·許晟,記事官金正喜·李憲瑋,檢校直閣李光文·鄭基善,檢校待敎朴綺壽以次侍立訖。上具衰服詣齋殿,時至,通禮跪啓請行禮,贊禮前導,上入孝禧殿詣板位。贊禮啓請俯伏哭,上俯伏哭,王世子以下在位者,皆俯伏哭。贊禮啓請止哭興四拜興平身,上止哭興四拜興平身,王世子以下在位者,皆止哭興四拜興平身。執禮請行奠幣禮,上詣尊所西向立,執尊者擧羃,陽淳酌酒,鶴秀以爵受酒,上詣靈座前北向立。贊禮啓請跪,上跪,王世子以下在位者皆跪,鶴秀奉香,陽淳奉爐跪進。贊禮啓請三上香,上三上香,宗琦奠爐於案,鶴秀奉瓚跪進。贊禮啓請執瓚灌池,上執瓚灌池訖,鶴秀奉幣篚跪進。贊禮啓請執幣獻幣,上以幣授陽淳,奠于靈座前,上降復位,執禮請行初獻禮,上詣尊所西向立,執尊者擧羃,陽淳酌醴,鶴秀以酌受醴,上詣靈座前北向立。贊禮啓請跪,上跪,王世子以下在位者皆跪,鶴秀以酌跪進。贊禮啓請執爵獻爵,上以爵授陽淳,奠于靈座前。贊禮啓請俯伏興少退跪,大祝進靈座之右,東向跪讀文訖,上降復位。執禮請行亞獻禮,宮官引王世子詣靈座前,行亞獻禮訖,降復位。執禮請行終獻禮,謁者引終獻官永明尉洪顯周詣靈座前,行禮如儀訖,降復位。執禮請俯伏哭,上俯伏哭,王世子以下在位者,皆俯伏哭。贊禮啓請止哭興四拜興平身,上止哭興四拜興平身,王世子以下在位者,皆止哭興四拜興平身。宮闈令納練主如儀,贊禮導上詣望燎位,大祝奉幣燎於坎,贊禮啓禮畢。上還入齋殿,諸臣以次退出。
上在昌德宮。停常參·經筵。
上詣奉辭所,入幕次後,王世子板位問安。答曰,知道。內閣·政院·玉堂·藥房口傳問安。答曰,知道。還內後,王世子板位問安。答曰,知道。內閣·政院·玉堂·藥房口傳問安。答曰,知道。奉辭後,大殿·中宮殿,內閣·政院·玉堂·百官奉慰單子問安。答曰,罔極。藥房口傳問安。答曰,罔極。世子宮,內閣·政院·玉堂·百官奉慰單子問安。答曰,知道。藥房口傳問安。答曰,知道。世子嬪宮,內閣·政院·玉堂單子問安。答曰,知悉。藥房口傳問安。答曰,知悉。
藥房提調金蓍根,副提調朴宗琦啓曰,廞儀已啓,奉辭伸哀,伏未審侵曉勞動之餘,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?世子宮氣候,何如?世子嬪宮氣候,何如?臣等不任區區伏慮,敢此問安,竝爲仰稟。答曰,知道。中宮殿氣候安順,卿等不必入侍矣。中宮殿·世子宮·世子嬪宮口傳問安。答曰,知道。
朴宗薰啓曰,藥房提調·副提調持人蔘粟米飮來待矣。傳曰,封入。
又啓曰,藥房提調·副提調持湯劑來待矣。傳曰,封入。
朴宗琦啓曰,臣宗琦下玄室問安進去,下直之意,敢啓。傳曰,知道。
傳于金熙華曰,內閣·政院,皆令還接。
傳于金熙華曰,孝禧殿朔祭,自內親行矣,該房知悉。
吏曹口傳政事,以李憲琦爲分內醫提調。
傳于金熙華曰,分內醫提調許遞,前望單子入之。
分內醫提調前望單子入之,朴崙壽落點。
傳于金熙華曰,藥房副提調許遞。
傳于金熙華曰,明日出宮內門路,以協陽門爲之。
以慶尙監司金相休狀啓,咸陽民家失火事,傳于金熙華曰,聞甚矜惻,元恤典外,別加顧助事,分付。
金熙華,以奎章閣言啓曰,守宮檢校直閣李光文待開門牌招,何如?傳曰,允。
又以兵曹言啓曰,明日動駕時,本曹堂上守宮及侍衛陪衛,當爲備員,而參知尹豐烈未肅拜,無以備員,令政院更爲牌招,以爲進參之地,何如?傳曰,允。
癸未二月二十六日丑時,上詣弘化門外。發靷奉辭入侍時,行都承旨朴宗薰,行左承旨朴宗琦,右承旨李鶴秀,左副承旨洪時濟,右副承旨金熙華同副承旨金陽淳,記事官鄭德和,假注書許晟,記事官金正喜·李憲瑋,檢校直提學李存秀,原任直閣李光文,檢校待敎朴綺壽以次侍立訖。通禮跪啓請外辦,上具衰服,乘輿出賓陽門,由明政門出弘化門詣幕次。通禮跪啓請降輿入幕次,上降輿入幕次。時至,神魄輦出弘化門外。通禮跪啓請出幄次,上出幄次詣板位,神魄輦至,通禮跪啓請鞠躬興平身,上鞠躬興平身,還入幄次。時至,梓宮出弘化門外,通禮跪啓請出幄次,上出幄次詣板位,梓宮少住。通禮跪啓請俯伏哭,上俯伏哭,通禮跪啓請止哭興再拜興平身,上止哭興再拜興平身。上曰,王世子問安置之事。出榻敎還入幄次後,問安勿爲之事。出榻敎通禮跪啓請外辦,上出幄次,乘輿入弘化門,由集禮門·景化門·銅龍門·建陽門·協陽門·宣化門還內後,出標信解嚴。諸臣以次退出。
嘉順宮發靷正時,二月二十六日丑時,遣奠畢後。宮人皆退避舁梓室官,進輴於殯宮門外南向,神帛輦陳於輴南,神帛轝陳於殯宮階下。時至,贊請官進當靈座前,北向俯伏跪,啓請降座陞轝,俯伏興,內侍以敎命諡冊寶哀冊及平時冊寶,授執事者,各置於腰轝。其案授捧擔人執事者捧香爐·香盒,置於香亭,其案授捧擔人,俠侍內侍奉神帛函,安於腰轝,虞主匱置其後。其交椅內侍捧出門外,授捧擔人,內侍捧腰轝,由中門出,至殯宮門外,贊請官進當梓室前,北向俯伏跪,啓請詣輴,俯伏興,內侍奉銘旌降階,領議政南公轍,率舁梓室官及內侍,捧梓室從輪轝上。自宮內至輴所,連鋪輪轝將進詣輴所,覆以素楮,內外皆哭,贊請官前導,內寺以翣及行帳障·梓室銘旌先行。跌授捧擔人至殯宮門外,贊請官進當神帛轝前,啓請降轝陞輦,內寺奉神帛函安於輦。贊請官進當梓室前,啓請陞輴,領議政南公轍,率舁梓室官等捧梓室陞輴,贊請官前導至弘化門,贊請官進當輴前,啓請降輴陞大轝,領議政南公轍,率舁梓室官等,奉梓室陞大轝南首。降輴陞大轝時,用輪輿神帛轝·敎命諡冊寶腰轝·平時冊寶腰轝·哀冊腰轝·羽葆銘旌及翣,以次陳列。贊請官進當神帛輦前,啓請車駕進發,又進當大轝前,啓請靈駕進發,殿下·王世子,奉辭如儀訖。見廳日記執鐸者振鐸,大轝進發,宮人·內侍哭從,守園官·侍園官先行。左副承旨洪時濟,同副承旨金陽淳,假注書許晟,記注官金榶,閣臣鄭基善以次陪從,群官以次侍衛。至興仁門,贊請官進當大轝前,啓請少駐,換用短杠,出城門外,還用本杠畢。贊請官進當大轝前,啓請進發,靈駕至路祭所,在都群官,分東西序立,祗送如儀訖。靈駕神帛輦,至普濟院住停所帷門外。贊請官進當大轝前,啓請少駐後,進香奉辭如儀訖。靈駕進發,二十六日辰時,至園所丁字閣,前一日設欑宮於丁字閣,當中近北,南向設榻,鋪陳褥席之制,一如殯宮。贊請官啓請降轝。設輪轝梓室從輪轝,入安床上,設靈座於梓室之南,內侍奉神帛凾安於靈座,虞主匱置其後,內侍設香案於其前,設銘旌於靈座之右。又設敎命·諡冊寶·哀冊及平時冊寶於靈座之左近南,又設靈寢於梓室之東如初,輦轝儀仗,分列於帳殿帷門外,左右承史·閣臣,爲位於帷門。請問安禮,因行成殯奠,陪從承史·閣臣。又請成殯後問安訖,以次退出。二十七日辰時,請經宿問安,仍行啓欑奠,引儀引領議政南公轍,入就帷門外北向跪,司謁引尙傳,詣領議政前南向跪。領議政南公轍,俯伏跪達曰,謹以吉辰啓欑宮。尙傳詣戶外,傳告尙儀,尙儀就欑宮南,北向俯伏跪。啓請謹以吉辰啓欑宮訖,領議政俯伏興平身,承史·閣臣,行啓欑後問安訖,尙傳率諸內侍,陞撤欑室畢。贊請官進當靈座前俯伏跪,啓請陞轝,內侍奉敎命及諡冊寶·平時冊寶授執事者,各安於腰轝,捧香爐·香盒授執事者,置於香亭,內侍捧神帛函安於轝,虞主匱置其後,奉詣吉帷宮,承史·閣臣行遷奠後問安訖。贊請官跪啓請陞卽玄室,領議政南公轍,率舁梓室官等,奉梓室從輪轝上陞輴。贊請官導梓室,奉翣者以翣障梓室,將卽玄室,宮人皆哭,守園官·侍園官及陪從群官皆哭。輴至隧道閣,承史·閣臣,又行上園後問安訖。領議政南公轍,率舁梓室官等,以輪轝奉梓室進,安於退壙散輪上,奉審解裹訖。卽撤壙上所排方木散輪長杠·短杠之屬,次以轆轤,徐徐下之,安於退壙內輪轝上,內侍去棺衣,執事者捧拂梓室之巾以進。領議政南公轍,捧巾以授尙傳,進拭梓室,內侍以遺衣三重,覆於梓室上。乃覆以棺衣三重,初草綠廣織,再藍廣織,三紅廣織,黼翣·黻翣·畫翣,先已畫貼于棺衣兩旁,次取銘旌,置於其上,整齊以待,下玄室時至。下玄室二十七日巳正初刻,禁漏報前二刻,又報一刻及正時至領議政南公轍,率舁梓室官等,從退壙輪轝上,捧入梓室如儀,從貼木內槊木上,平正進安於外梓室內北首。長生殿提調任希存,以支機木,負以推之,仍用小槊木二,承梓室底板下,微微擧動,以佐進安,旣卒事,貼木抽出。引儀引參贊李相璜,就進玉帛位西向立,捧哀冊官,以次捧哀冊函跪進,相璜以次跪受,奠於退壙之西,捧玉帛函跪進,相璜跪受,奠於哀冊之南。長生殿提調任希存率其屬,取外梓室下隅板合之,其合縫處,以漆塗細布後,都監郞廳,將厚紙貼下隅板正中。封閉官掌令黃儆彦,書謹封於正中,着名於上,書畢,領議政南公轍,覆土九鍤,都監提調率工作,先用油灰,補左右墻灰。卽柝開下隅板時微鑿處正壙南距三尺,橫置隔板,築灰如三墻,補築半釜形。卽退壙金井機所加處捧服玩入退壙。預具石函,各藏其木如數,先置退壙函於石函中各以次逐便陳之,使有行列,以石灰隨空缺塡塞之,下磁誌。埋於園南近地石床之南午時俟閉玄室將畢。引儀引摠護使南公轍,禮曹判書李好敏,魂宮都監提調金履陽,左副承旨洪時濟,同副承旨金陽淳,假注書許晟,記注官金榶進詣吉帷宮門外,以次序立。內侍詣靈座前,奉虞主匱置於卓,捧出桑主,以香湯浴主拭以巾,摠護使以下,北向序立。題主官金鐮,盥手詣卓前西向立,題前面云顯穆綏嬪神主,墨書訖。寫字官,以光漆重模之,內侍捧虞主納于匱加蓋,安於靈座,神帛函置其後,摠護使以下還復位。少頃,行立主奠如儀訖,返虞時至,贊請官進當吉帷前,啓請降座陞轝,執事者奉敎命·諡冊寶及平時冊寶,各置於腰轝,香爐·香盒置於香亭。內侍奉虞主匱安於轝,神帛函置其後,贊請官前導至帷門外,進當轝前。啓請降轝陞輦,內侍奉虞主匱安於輦,神帛函置其後,贊請官啓請進發,儀仗以次列前,陪從群官,皆上馬進至普濟院,上與王世子出次,祗迎如儀。見廳日記虞主輦,入興仁門,由弘化門·延喜門,進安于顯思宮,陪從承史·閣臣·侍衛,自外以次退出。
上在昌德宮。顯思宮初虞祭。
巳時,顯思宮下玄室望哭後,大殿·中宮殿,內閣·政院·玉堂·百官奉慰單子問安。答曰,罔極。藥房口傳問安。答曰,罔極。世子宮,內閣·政院·玉堂·百官奉慰單子問安。答曰,知道。藥房口傳問安。答曰,知道。世子嬪宮,內閣·政院·玉堂單子問安。答曰,知悉。藥房口傳問安。答曰,知悉。
大駕詣普濟院祗迎所,入幕次後,王世子板位問安。答曰,知道。內閣·政院·玉堂·藥房口傳問安。答曰,知道。祗迎後,王世子板位問安。答曰,知道。內閣·政院·玉堂·藥房口傳問安。答曰,知道。還內後,王世子板位問安。答曰,知道。內閣·政院·玉堂·藥房口傳問安。答曰,知道。
返虞後,王世子板位問安。答曰,罔極。大殿·中宮殿,內閣·政院·玉堂·百官奉慰單子問安。答曰,罔極。藥房口傳問安。答曰,罔極。世子宮,內閣·政院·玉堂·百官奉慰單子問安。答曰,知道。藥房口傳問安。答曰,知道。世子嬪宮,內閣·政院·玉堂單子問安。答曰,知悉。藥房口傳問安。答曰,知悉。
初虞祭親行後,大殿·中宮殿,內閣·政院·玉堂·百官奉慰單子問安。答曰,罔極。藥房口傳問安。答曰,罔極。世子宮,內閣·政院·玉堂·百官奉慰單子問安。答曰,知道。藥房口傳問安。答曰,知道。世子嬪宮,內閣·政院·玉堂單子問安。答曰,知悉。藥房口傳問安。答曰,知悉。
藥房提調金蓍根,副提調朴宗薰啓曰,日屆襄禮,聖慕冞切,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?世子宮氣候,何如?世子嬪宮氣候,何如?臣等不任區區伏慮,敢此問安,竝爲仰稟。答曰,知道。中宮殿氣候安順,卿等不必入侍矣。中宮殿·世子宮·世子嬪宮口傳問安。答曰,知道。
金熙華啓曰,司僕寺司乘來言,捲簾取稟,傳曰,捲三面。
朴宗薰啓曰,來初一日,輪對日次,而禧陵忌辰祭齋戒相値,頉稟之意,敢啓。傳曰,知道。
又啓曰,藥房提調·副提調持人蔘粟米飮來待矣。傳曰,封入。
又啓曰,藥房提調·副提調持湯劑來待矣。傳曰,封入。
傳于朴宗薰曰,顯思宮再虞祭,當自內親行,該房知悉。
傳于朴宗薰曰,顯思宮朔祭,王世子攝行磨鍊。
金熙華啓曰,卽者義禁府都事來言,今日動駕時擊錚罪人李允相,移送秋曹云矣,敢啓。傳曰,知道。
朴宗薰,以吏曹言啓曰,徽慶園朔望祭祭官品階,詢議事,命下矣。問議于時原任大臣,則領府事金載瓚,判府事韓用龜·金思穆,領議政南公轍,右儀政林漢浩俱爲病未獻議,何以爲之?敢稟。傳曰,更爲收議,可也。
又以奎章閣言啓曰,大駕今已還宮,守宮檢校直閣李光文依定式減下,何如?傳曰,允。
又以葬禮都監都提調意啓曰,返虞後燒火物件別單書入之意,敢啓。傳曰,知道。
癸未二月二十七日午時,大駕詣興仁門外。返虞祗迎入侍時,行都承旨朴宗薰,右承旨李鶴秀,右副承旨金熙華,記事官鄭德和·金正喜·李憲瑋,檢校直提學李存秀,原任直閣李光文,檢校待敎朴綺壽以次侍立。時至,通禮跪啓請外辦,上具衰服,乘輿出宣化門。藥房提調金蓍根,副提調朴宗薰進輿前奏曰,哀遑中勞動,聖體,若何?上曰,一樣矣。仍出協陽門,左通禮跪啓請降輿乘輦,上降輿乘輦,由肅章門·進善門·敦化門,出興仁門外,詣普濟院祗迎所,入幕次後,命書傳敎曰,還宮時王世子隨駕,以衛外磨鍊。神輦至少駐,左通禮跪啓請出次,上出次,左通禮跪啓請俯伏哭,上俯伏哭,左通禮跪啓請止哭興再拜興平身,上止哭興再拜興平身,還入幕次。左通禮跪啓請外辦,上出幕次還發,入興仁門·弘化門,至明政門外,左通禮跪啓請降輦乘輿,上降輦乘輿,入集禮門,至魂宮門外。通禮跪啓請降輿,上降輿入齋室後,命書傳敎曰,百官哭班處所,魂宮門外爲之。初虞祭時至,上詣魂宮,行初虞祭如儀畢,還入齋室。上曰,還宮門路,當自內爲之。軍兵解嚴,依例爲之。出標信解嚴,仍爲還內。諸臣以次退出。
上在昌德宮。停常參·經筵。
大殿臂部受炙後,大殿·中宮殿·世子宮·世子嬪宮,內閣·政院·玉堂·藥房口傳問安。答曰,知道。
藥房都提調林漢浩,提調金蓍根,副提調朴宗薰啓曰,返虞奄過,哀慕益切,城外祗迎,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?世子宮氣候,何如?世子嬪宮氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮·世子嬪宮口傳問安。答曰,知道。
金熙華啓曰,行大司憲李存秀,執義林東鎭,掌令黃儆彦,持平黃燾呈辭,掌令金仁和,持平邊始暹在外,監察茶時之意,敢啓。傳曰,知道。
朴宗薰啓曰,左副承旨洪時濟今日不爲仕進,卽爲牌招,何如?傳曰,允。
又啓曰,藥房三提調持人蔘粟米飮來待矣。傳曰,封入。
又啓曰,藥房三提調持湯劑來待矣。傳曰,封入。
注書鄭德和在外,代以趙秉鉉爲假注書。
趙秉鉉有頉,代以李根友爲假注書。
李根友有頉,代以李秉龜爲假注書。
朴宗薰啓曰,今日齋宿,承旨當爲備員,而左副承旨洪時濟牌不進,無以備員,何以爲之?敢稟。傳曰,更爲牌招。
傳于朴宗薰曰,藥房三提調入侍。
傳于朴宗薰曰,顯思宮再虞祭,王世子攝行磨鍊。
藥房口傳啓曰,臣等俄於診筵,伏承聖候,則臂部癤候受炙之後,紅暈姑未快減,傅貼之劑,雖已繼進,區區下情,不勝憂慮之至,此時直宿,不容少緩,玆敢相率仰籲。伏乞亟許臣等本院直宿之意焉,千萬顒祝,惶恐敢啓。答曰,別無所妨,醫官亦當自內召見,卿等退去,可也。
以左副承旨洪時濟牌不進罷職傳旨,傳于朴宗薰曰,只推。
朴宗薰,以弘文館言啓曰,本館上番,無他推移之員,不得已以下番姑陞入直之意,敢啓。傳曰,知道。
又以吏曹言啓曰,謹依下批,更爲收議於時原任大臣,則領中樞府事金載瓚,領議政南公轍病未獻議,判中樞府事韓用龜,判中樞府事金思穆,右議政林漢浩以爲徽慶園享官品階之高下,必有各園寢傍照之已例,該曹自當按而擧行,臣等別無他見云矣,大臣之議若此,何以爲之?敢稟。傳曰,諸大臣收議,終亦未瑩矣。若有已例,則何煩於詢問?三年內則以堂上三品官爲之,三年後則以堂下正三品爲之,可也。
又以禮曹言啓曰,臣曹草記,大殿·中宮殿緦麻三月之制,止於今朔,來三月初一日,當爲除服,而卒哭適値踰月,在於初七日矣。卒哭前除服一節,恐涉未安,合有商量,而係是國朝創禮,臣曹不敢遽然磨鍊,問議時原任大臣及館閣堂上儒臣稟處事,允下矣。發遣郞廳,問議大臣諸臣,則領中樞府事臣金載瓚病未獻議,行判中樞府事臣韓用龜以爲五服變除,各有月數,而至於卒哭未畢之前,則便是未葬之時。今若以月數之已滿,遽然除服,恐有違於禮經虞則除之義,而以臣蒙昧,何敢質言仰對乎?伏願博詢而裁處焉云。行判中樞府事臣金思穆,以爲葬禮,旣在念後,卒哭適値踰月,則除服於卒哭之前,誠爲未安。喪服小記云,久而不葬者,惟主喪者不除,其餘以麻終月數者,除喪則已,疏曰除喪則已者,謂月足而除,服皆藏之,至葬則反服之也。故下云及其葬也,反服其服是也,雖緦亦藏服,以其未經葬故也。以此言之,則雖以緦服之輕,而或値久不葬之時,猶必及葬而反服,則其必待卒哭而除之,有可推知。顧今葬禮,本在緦月之內,而五虞剛柔之用,卒哭之吉之祭,雖致踰月,不過七日之近,則中間日子,難容旣除反服之禮,除服之仍待卒哭,恐不至大違禮意,而臣素蔑禮識,未敢臆對,惟在博詢而裁處焉云。議政府領議政臣南公轍以爲緦服之限以三月,乃經法也。古禮有卒哭變葛受服之說,而其應除者,旣葬各自除,又踰禮月而葬者,有藏服反服之文,而先儒言不可無服而臨柩,故反服其服,虞而除之,虞似指初虞,卽葬日也。據此而論,則至卒哭除服,恐非三月緦之經法,而臣素昧禮節。今又病思昏迷,不能廣考禮家之說,仰對於俯詢之下,惟望集衆見採群言,而裁處之得當云。議政府右議政臣林漢浩以爲謹按禮記喪服小記曰,緦·小功,虞·卒哭則免。又曰爲兄弟旣除喪,及其葬也。反服其服,我東儒賢,亦曰朞以下至緦之親,月數足而除其服收藏之,及其葬也。反服其服,虞則除之,此論實本於小記之文矣。若以上段三說參看,顧今殿宮服制,雖滿當除之限,虞·卒未畢之前,便卽除之,揆以虞則除之,虞·卒則免之義,或似未安。然此是變禮,非經法,王朝莫重之禮,固當守經而已。如臣矇昧,何敢臆對?惟願博詢於知禮者,折衷而裁斷,使不悖於經禮焉云。知春秋館事臣韓致應以爲臣之懵不知禮之實,已悉於前此收議之時,而況玆卒哭前除服一款,尤係變節,禮家必有所論,而顧臣素無考据,何敢强其不能,妄議莫重之禮乎?惟望博詢而裁處焉云。弘文館提學臣朴宗薰以爲凡喪服變除,皆法天道。故禮曰三月之喪一時也。據此則除服,自有定期,至於卒哭前後,經無明文。但喪服小記曰緦·小功,虞·卒哭則免,勉齋黃氏以爲衰旣稱免,則衰服俟卒哭始除可知,旣曰俟而始除,則其意可見矣。第邦家禮制,至爲嚴重,以臣蒙昧之見,不敢質言仰對,惟願博詢而處之云。同知春秋館事臣趙貞喆以爲臣謹考禮經,葬或過期,則先滿者先除,及其葬也。有反服之節,而檀弓曰旣葬,各以其服除之,疏曰旣葬,謂三月葬竟後至卒哭,重親各隨所受而變服。若三月之親,至三月數滿應除者,葬竟各自除,不待主人卒哭之變,喪服小記曰緦·小功,虞·卒則免,勉齋黃氏以爲衰旣稱免,則衰服俟卒哭始除可知。先正臣李縡嘗論私家祭祀行廢,而曰卒哭未畢,便是葬前,此蓋祭先之節,則未知於服制,亦可援用耶?邦家變禮,至爲嚴重,以臣懵之見,實不敢質言仰對,伏願博詢而裁處焉云。同知春秋館事臣吳翰源以爲臣見識魯莽,素昧禮學。今於莫重邦禮創行之時,遽伏承收議之命,豈敢强其所不知,質言仰對乎?惟願博採衆論,務歸至當云。同知春秋館事臣沈能岳以爲三月制,變除有期,則固不可踰越,而謹按禮之喪服小記曰,緦·小功,虞·卒哭則免,至於虞卒而必免,則其俟卒哭而始除,從可知矣。然王朝禮制,極爲嚴重,而臣素昧禮學,何敢以膚淺之見,質言仰對乎?惟願博詢裁處焉云。弘文館修撰臣朴永元,副修撰臣林顔喆,臣林處鎭等,以爲三月而除,緦制之常也,而喪服小記曰,緦·小功,虞·卒哭則免,又曰旣除喪已,及其葬也。反服其服,報虞·卒哭則免,如不報虞則除之,言不虞則除,則可知其如虞則不除,以至卒哭也。然此謂旣除而反服,未見爲不除服之證,王朝禮制,至嚴且重,以臣等蒙昧之見,不敢妄議,伏願博詢處之云矣。大臣及諸臣之議如此,上裁,何如?傳曰,諸議旣皆以葬時反服,過虞而除爲引,而卒哭日成事,亦指葬禮至是而始成也。然則今番除服,依諸議爲之,但因卒哭而除可乎,卒哭翌日始除可乎?更爲指一磨鍊草記,可也。
朴宗琦,以宣惠廳言啓曰,本廳郞廳朴南源身病難强,改差,何如?傳曰,允。
朴宗薰,以成均館行大司成意啓曰,文廟守僕,依宗社守僕例,試才抄擇,別單啓下事,曾有定式矣。守僕李膺祜汰去,代以事知守僕,試才抄擇,備三望受點次,別單書入之意,敢啓。傳曰,知道。
洪時濟,以兵曹言啓曰,僉知中樞府事曺允厚老病在鄕,上來無期,慶熙宮衛將金孝基身病猝重,無望供職,呈狀乞遞,竝改差,何如?傳曰,允。
金熙華,以刑曹言啓曰,昨日動駕時衛外擊錚人,中部童蒙李允相,爲其父禧翼殺獄稱冤事也。屢經審理,鐵案已成,而縱子呼籲,極爲猥越,原情勿施,嚴飭放送,何如?傳曰,允。
癸未二月二十八日申時,上御景春殿。藥房入診入侍時,都提調林漢浩,提調金蓍根,副提調朴宗薰,假注書許晟,記事官金正喜·李憲瑋,檢校待敎李鶴秀以次進伏。醫官吳千根·安昌禧·金殷相·白成五·朴器成·李重恒·玄鳳瑞侍立楹外訖。漢浩曰,日氣稍寒,聖體,若何?上曰,一樣矣。寢睡·水刺之節,何如?上曰,一樣矣。漢浩曰,醫官使之入察臂部癤候,何如?上可之。千根等以次入察訖,退伏奏曰,紅絲尙有餘暈,亦似有核,試進隔蒜炙,恐爲好矣。漢浩曰,醫官之言,皆云隔蒜炙爲好,敢請試之。上可之。漢浩令醫官進艾蒜。漢浩曰,令醫官入診脈候,何如?上可之。漢浩曰,醫官又待令閤門外矣。上命入之,賤臣承命召入。李命運等以次診候訖,退伏奏曰,脈候左右三部調均矣。上命入艾蒜炙之,至三七壯而止。漢浩曰,受炙之後,紅暈姑未快減,區區下情,不勝憂慮,臣等請本院直宿矣。上曰,姑觀爲之。漢浩曰,顯思宮再虞祭,以親行磨鍊矣。侵曉將事,或不無受損之節,以攝行磨鍊爲好矣。上曰,姑觀爲之,退出後以擧條書入,可也。漢浩曰,自多擧行之節,而日亦差晩,伏俟下敎矣。上曰,以攝行磨鍊,可也。出榻敎上命退,諸臣以次退出。
上在昌德宮。停常參·經筵。
大殿,臂部受炙後,大殿·中宮殿·世子宮·世子嬪宮,內閣·政院·玉堂·藥房,口傳問安。答曰,知道。
藥房都提調林漢浩,提調金蓍根,副提調朴宗薰啓曰,伏未審夜間,聖體調攝,若何?寢睡·水刺之節,何如?昨日臂部受炙之後,諸節果有差勝之效乎?臣等率諸御醫,趁早入診,詳察聖候,爲宜。臣等不勝達宵憂慮,敢來問安,竝此仰稟。答曰,知道。中宮殿·世子宮·世子嬪宮,口傳問安。答曰,知道。
洪時濟啓曰,備邊司郞廳來言,今日賓廳日次,而孝禧殿親行朔祭齋戒相値,不得來會云矣,敢啓。傳曰,知道。
朴宗薰啓曰,藥房三提調,持人蔘粟米飮來待矣。傳曰,封入。
又啓曰,藥房三提調,持湯劑來待矣。傳曰,封入。
傳于李鶴秀曰,禮房承旨馳詣宗廟·景慕宮,奉審摘奸以來。
朴宗薰,以弘文館言啓曰,本館上番闕直,事甚未安。副應敎金道喜,校理李象謙,竝卽牌招,以爲推移入直之地,何如?傳曰,允。
又以禮曹言啓曰,來三月初九日,山陵祥祭後,假丁字閣撤毁,材瓦石物,當爲區處,而謹考謄錄,丁卯年元陵假丁字閣撤毁,材石區處時,臣曹草記批旨內,依己酉年例爲之事,命下,材木則洞口外燒火,瓦石,移運埋置於齋室近處矣。今番則何以擧行乎?敢稟。傳曰,自本府區處,可也。
又以禮曹言啓曰,顯思宮虞祭·卒哭祭四時及臘享祭,雖或攝行之時,不可無用齋之擧。受香日,依例用齋事,知委,何如?傳曰,允。
洪時濟,以兵曹言啓曰,興仁門門閾磚石掘去處,今已塡補矣,御營廳把守軍兵,卽爲撤罷之意,分付,何如?傳曰,允。
又以御營廳言啓曰,興仁門閾磚石掘去處,今已還爲塡補矣,把守軍撤罷之意,敢啓。傳曰,知道。
漢城判尹韓致應疏曰,伏以臣,見差於來初三日,皇壇大享獻官,已於今二十五日,受誓戒矣,竊伏念,祀典致齋,孰非當愼,而壇享事體,尤爲自別,苟其一毫欠敬,則大有所未安,臣適忝殯宮敦匠,周旋於廞衛之列,旣不能淸齋於受戒之後,則其不可將事於肅敬之地者,審矣。義雖重於駿奔,禮實乖於齋潔,不可但以欠敬言,向於誓戒之日,適値引期之隔夜,不敢以享役去就,仰煩酬應,昨朝又是肄儀,而事會迫頭,未及容旋,百爾思之,終涉不安,此時瀆撓,極知悚惶,而玆不得不冒入文字,仰暴微諒。伏乞聖明,俯垂鑑察,亟命該曹,卽賜變通,以重祀典焉。臣無任云云。答曰,省疏具悉。享官之事,似然,原任大臣中,以無故人付標。
大司諫金愚淳疏曰,伏以日月流邁,嘉順宮葬禮,隔無餘日,伏惟我殿下,孝思罔極,益復靡逮。臣之分義,宜卽趨進,以伸情禮,而臣素多疾病,近添怪症,呼吸之間,百體牽引,有時昏窒,半晌得甦,今至四十餘日,刀圭無力,眞元無餘,房闥之間,轉側須人,一日二日,以待病氣之可强,而乃至於今矣。今雖欲力疾登程,以趁葬期,而終必顚仆於道傍,必不能致身於朝端,瞻望雲天,涕淚被面,臣居在鄕曲,年又衰邁,本是樗散之無用。且無蟠木之先容,偏被洪造,滾到宰列,一資半級,莫非有隕自天,臣雖木石之頑,安得不銘感于心乎?致仕之年,猶未及限,戀陛之情,尙切于中,國家有事,未嘗不進,官爵有命,未嘗不膺,途道之遠,而不知爲勞,年紀之衰,而不敢言老,蹶奔走,以爲一分報效之道矣。今日君父,在於哀疚罔極之中,不能進參於大臨之班,反若自謀於占便之地,非但大損於義分,實是有負於初心,俯仰愧怍,生不如死,不意玆者,諫長新除,忽及於夢外,諫官之任,固非如臣骫骳者所可擬議,而況一院之長,地望自別,責任尤重,使如臣者抗顔冒居,豈不爲淸朝之大羞乎?宜卽趨進,以暴不稱之實,冀蒙亟遞之恩,疾病如是,無以自力,縣道尺疏,極涉逋慢,臣罪至此,尤無可容。伏乞聖慈,亟遞臣見帶之職,仍治臣逋慢之罪,以重公器,以安私分,千萬大願。臣以病請罪,何敢贅及他說,而事在目前,不可終默,玆敢仰暴焉。近日廷臣,以言獲罪,竄配相繼云,臣未及見其疏本,而略聞其本事之梗槪矣,殿下之心,亶出於孝思之罔極,廷臣之言,或慮其經禮之有違也。孔子曰,喪與其易也,寧戚,諸臣之言,在於易,殿下之心,在於戚,聖人復起,必有恕於殿下之心,而亦未知其必罪諸臣之言矣。臣素昧禮經,未習故事,何敢質言於可否之間,而夫喪不可以無主也,故孔子於朋友之喪,無所歸則曰,於我殯,朋友雖列於五倫,比之於天倫之至情,輕重,果何如也?今日殯宮,移奉於本宮,則使誰主之乎?情理之所不忍也,事勢之所不行也,而諸臣之如是爲言者,其果有聖經國史之可據而爲證乎?今雖奉安於大內,而奉安之處,奉承之節,每存壓屈之意,以示等分之異,於情於禮,可以得宜矣。諸臣之言,誠若可罪,而原其情,則不過欲守經而不知變,或恐殿下,有失於哀遑罔極之中也。且好禮聚訟,自古已多,何足爲罪乎?疏中句語,其或有欠於畏謹惻怛之意,致有此激惱耶?每當國家有事之日,諸臣各執所見,無所挾雜,盡言無隱,不肯雷同,乃是朝廷之美事也。殿下雖不從其言也,答之以溫言,諭之以至情,不加之以罪,豈不爲天地容物之大乎?無論其言之可否,以言獲罪,實非聖明來諫之道。伏乞特命放釋竄配之諸臣,以光聖德焉。今臣之職,以諫爲名,有懷必盡,職分之所當也,臣年已老矣,病已甚矣,今日不言,更有何日,忘其愚妄,敢陳平日之所蘊一二,唯聖明,垂察焉。早喩太子之說,出於賈傅之疏,而其禮也,載於周禮·戴記之文,其詳也,備於伊川·考亭之奏,千載之下,可以取以爲法矣。唯我東宮邸下,睿質夙成,令聞遠播,鄕谷愚氓,莫不延頸,萬千宗社之基,基於是矣,億兆民邦國之本,本於是矣。春秋今至入學之年,保養之道,其果一遵於先王之法,而訓迪之方,其果無違於先賢之敎乎?臣雖鄕谷之人,宮官之差,有時入聞,其中豈必無端人正士之超出儕輩,可合於宮官之擇乎?或專爲其人官爵之華美也,或多爲其人甄復之區處也,念不暇及於敎養之道也,如是而我邸下,於何可以觀感,於何可以薰陶乎?今我國家之事,莫大於是矣,莫重於是矣,未有先於是矣,未有急於是矣,敎養之方,若是其疏略,臣不勝咄咄,有或中夜失寐,是豈臣一人之心也,卽是一國萬民之心,朝廷之人,獨無此心乎?前後左右,皆得正人,未可必也,而旁求一二正人,期於必得,不得於朝廷,求之於草野,不得於顯達,求之於卑賤,專任以敎養之責。其餘諸僚,每存揀選之意,必置之以端亮飭躬之士,無使麤鄙無行之人,參錯於其中,無或以雜戲淫奔,陳於耳目,以爲浸染擾奪之誤,而必以仁義道德之言,作爲茶飯,以爲誘掖涵泳之道,睿質固已美矣,美而又美,睿德固已盛矣,盛而又盛,畢竟成就,可期於爲聖爲賢矣,豈非國家之慶,臣民之福乎?蘭室鮑肄,薰染各異,成就不同,理勢之固然,而歷覽往蹟,以宮官之不擇,終爲睿德之累,爲國家之害,間或有之,可不懼哉?臣言雖妄,出於至情。伏願殿下,不以人廢言,以臣之言,詢于大臣,議于諸臣,必求一二介正人,任以敎養之責,凡於敎養東宮之道,上下同心,靡不用極,以爲急務,或恐有忽,不如今日之疎略,以副一國萬民之望焉。朱子曰,一毫一髮,無不受病,病日益深,病者不知,此政今日道也。朝廷之庶事,莫非病也,而其中科與宦之爲病,病中之尤甚者也,國家之取人,人臣之進身,唯在科與宦,而乾綱解紐,人欲橫流,科必以私,宦必不公,孰賢孰愚,勢力之有無,爲賢愚之別,孰先孰後?苞苴之多寡,爲先後之序,恬不知恥,以得爲喜,貪墨爲進身之路,諂諛爲媒榮之階,內而朝廷,無正直之言,外而營邑,多推剝之政,哀此衆民,憔悴愁怨,豐年樂歲,不免於溝壑。臣昔在外邑時,偶過閭里,兒童相與謠曰,莫佩錢官家知,官家知剝爾皮,臣不覺赧然有愧於心曰,貪墨如是,民何以爲生?此乃吾輩之羞也。惕然有動於心曰,民怨如是,國何以得安?此乃吾輩之罪也。民生之困苦,如是之甚也,殿下爲民之父母,而何從而聞之乎?古之人,有進烏昧草者,有獻流丐圖者,必欲使人君,知斯民之阽於水火之中,而以爲拯濟之道,唯其苦心至誠,在於憂國,故其憂民也,如是,臣敢效古人進草獻圖之意,玆以閭巷之兒謠,爲殿下誦之,爲國之道,唯在於安民,民安則國安,民不安則國不安。顧今八域之民困悴,至於此極,可謂之安乎,不安乎?民之不安如是,而國何以得安乎?此皆由於銓選之不公,科擧之行私也。立身以奸,事君以忠,古今天下之所未聞也,殿下何由而得忠正廉直之士,置之於朝廷之上乎?媢嫉成俗,伎倆漸長於射影,得失是患,經營不外於飆風,揚舞駭座,祝經掃地,人心陷溺,世道壞亂,民生由是而日困,國事由是而日非,危亡之機,迫在朝夕,我殿下漠然未之聞也,諸臣同然未之言也,此固臣之憂憫在中,而賈生之痛哭流涕,猶屬歇后語也,目今救急之道,唯在於科宦之以公而不以私也。唯我殿下,奮發一心,策勵群工,使內而在廷之臣,淬礪其行,淸白其心,使外而字牧之臣,廉潔爲政,貪墨爲戒,仍命兩銓主試之臣,官人以公,選士無私,毋如前日之淆雜,以爲朝廷之羞也,毋如前日之放縱,以失多士之心,則庶乎人心可靖,世道可扶,民可以得生矣,國可以得安矣,擧國臣民之日夜顒望於殿下,唯在於是矣,朱子所謂神丹洗腸,亦不外於是矣。伏乞鑑察而採納焉。臣無任云云。答曰,省疏具悉。罪謫諸人事,豈無商量者乎?春桂坊擇差以下諸條,言皆切實,各令攸司,考飭對揚,卿其勿辭,上來察任。
癸未二月二十九日辰時,上御大造殿。藥房入診入侍時,都提調林漢浩,提調金蓍根,副提調朴宗薰,假注書許晟,記事官金正喜·李憲瑋,以次進伏,醫官吳千根·安昌禧·白成五·李重恒,以次侍立楹外訖。仍命醫官入診,千根等,按察癤候,命運等,診察脈候後,退伏奏曰,左右三部調均矣。千根奏曰,昨日受炙後,雖有差減之意,紅暈未消,餘核尙堅,又用蒜炙,甚好矣。上命進炙三七壯後,以鹽湯洗之,更爲受炙三七壯,仍以杏蠟膏付貼。蓍根曰,癤候如此,粟米飮姑爲停止,更以湯劑議進,似好矣。上可之。出榻敎宗薰曰,畿伯旣停春巡矣,在前如此之時,有承旨分詣奉審之例,而驪州英·寧兩陵及楊州光陵·順康園,則該牧皆是曾經承宣,亦有替行之例矣,今亦依此爲之,似好,故敢此仰達,而何承旨進去,從當更爲稟定矣。上曰,唯。進御加減歸脾湯前方中,去山桅,加麥門冬一錢,唐黃連三分,自明日一貼式煎入事。出榻敎上命退,三提調先退,承·史以次退出。
上在昌德宮。停常參·經筵。
自開東至午時,灑雨下雨,測雨器水深二分。
孝禧殿朔祭後,大殿·中宮殿,內閣·政院·玉堂,單子問安。答曰,罔極。藥房口傳問安。答曰,罔極。世子宮·世子嬪宮,單子問安。答曰,知道。藥房口傳問安。答曰,知道。大殿·中宮殿,百官奉慰單子問安。答曰,罔極。世子宮,單子問安。答曰,知道。
洪時濟啓曰,來初五日,朝參日次,而元陵忌辰祭正日相値,頉稟之意,敢啓。傳曰,知道。
朴宗薰啓曰,藥房三提調,持湯劑來待矣。傳曰,封入。
傳于朴宗薰曰,藥房三提調入侍。
傳于朴宗薰曰,顯思宮三虞祭,王世子攝行磨鍊。
朴宗薰啓曰,明日傳香,禮房承旨當爲齋宿,右承旨李鶴秀所當牌招,而拘於廳規,不得請牌,何以爲之?敢稟。傳曰,牌招。
又啓曰,孝禧殿山陵祥祭祭文,當爲製進,藝文提學未差,弘文提學朴宗薰,待明朝牌招,何如?傳曰,允。
以副應敎金道喜,校理李象謙牌不進罷職傳旨,傳于朴宗薰曰,只推。
朴宗薰,以弘文館言啓曰,本館上番闕直,事甚未安。副應敎金道喜,校理李象謙,旣有只推之命,與應敎李魯秉,一體牌招,以爲推移入直之地,何如?傳曰,允。
傳于朴宗薰曰,發遣吏郞,諸執事淸齋與否,摘奸以來。
朴宗薰,以奎章閣言啓曰,卽接內需司牒報,則咸興·永興兩本宮四月別大祭時,造燭·封香吉日,今月二十日卯時,衣襨·香燭·祭品,奉詣吉日,同月二十一日辰時,俱吉云,以此日時擧行之意,敢啓。傳曰,知道。
又以奎章閣言啓曰,景慕宮望廟樓今朔奉審,無頉之意,敢啓。傳曰,知道。
又以吏曹言啓曰,奉常寺判官朴來謙呈狀內,矣身素患痰癖之症,每當換節之時,舊病添劇,萬無供職之望,卽速入啓改差云,身病旣如是,則有難强令察任,改差,何如?傳曰,允。
又以吏曹言啓曰,卽接奉常寺牒報,則以爲,今三月初五日行元陵忌辰祭祭物,明日當爲封進,而典祀官,例以本寺判官塡差矣,判官有闕代,在京無故人,口傳差出,以爲祭物陪進之地云。奉常判官有闕代,口傳以入之意,敢啓。傳曰,知道。
吏曹,口傳政事,以洪赫爲奉常判官。
朴宗薰,以禮曹言啓曰,毓祥宮展拜,每年季春取稟,曾有受敎,而儲慶宮·延祜宮展拜一體取稟事,亦有新定式矣,待魂宮卒哭後,稟旨擧行之意,敢啓。傳曰,知道。
又以禮曹言啓曰,謹考謄錄,孝禧殿練祭時,素饌謹依丙寅年孝安殿練祭時例,以常時國忌例,封進矣。今三月初九日,孝禧殿大祥祭時,素饌依此擧行事,分付,何如?傳曰,允。
又以禮曹言啓曰,以魂宮卒哭前,大殿·中宮殿,除服當否收議草記。傳曰,諸議旣皆以葬時反服過虞而除爲引,而卒哭曰成事,亦指葬禮至是而始成也,然則今番除服,依諸議爲之,但因卒哭而除,可乎,卒哭翌日始除,可乎?更爲指一磨鍊草記可也事,命下矣。取考禮書,雖無可據文蹟,而練祥之節,陳服易服,皆在當日,則不必展至翌日,卒哭日除服,恐爲合宜。依此磨鍊擧行,何如?傳曰,允。
又以禮曹言啓曰,今番魂宮虞祭親行時,儀注以除服一節之未及稟定,只以初虞·再虞節次,磨鍊以入矣,因臣曹收議草記,伏承依諸議爲之之命,內入儀注還下,付標添書以入之意,敢啓。傳曰,知道。
洪時濟,以都摠府言啓曰,中日限葬禮前停止事,允下矣。今日入直內三廳武兼·禁軍及軍兵等,中日習射技,當爲設行,而卒哭前有停止之例,依例停止之意,敢啓。傳曰,知道。
又以訓鍊都監言啓曰,本局千摠李敬熙身病甚重,勢難察任,改差,何如?傳曰,允。
孝禧殿朔祭親行敎是時,亞獻官判府事金思穆,終獻官永明尉洪顯周,贊禮行禮曹判書李好敏,典祀官奉常正兪理煥,宮闈令尙膳韓敬善,執禮副司果李彦淳,執尊副司果任鼎常,大祝修撰朴永元,祝史弼善金裕憲,齋郞副司果任文白,盥洗位典籍李齊學,禮曹佐郞林孝憲,爵洗位典籍李必述,校檢李湜,亞·終獻盥洗位典籍宋守謙,贊者引儀金濟運·金秉淵,謁者兼引儀吳淳常·金懋,贊引兼引儀沈正禮,假引儀吳泰瀚,祭監監察李是鍊·李偁。
傳于金陽淳曰,留院上疏入之。
傳于金陽淳曰,祭酒宋穉圭疏批,令地方官傳諭。
草莽〈臣〉宋穉圭疏曰,伏以邦運不幸,奄遭嘉順宮喪事,驚隕之極,中外同情。伏惟我殿下,篤孝深誠,見方居憂,而重罹此至情之痛,時序變遷,封園屆期,慟慕摧傷,當復如何?臣自以草萊賤微,久添風虛重病,固無以進身承候於闕下,而亦不能呈疏進慰於縣道,敢將微情,附陳於向日禮郞之歸,猥越難逃,蹙縮靡措。況臣濫廁於挽章製述官啓下之列,而臣跨歲屢朔,沈淹床席,形骸僅存,精神全失,不惟僭猥是懼,自力構思,萬無其望,遂不得膺命製進,而尙未及陳章請遣,臣分都虧,無地自容,臣心隕越,尤何可涯涘哉?且竊念,臣之兼帶職名,未蒙鐫改,臣泯默以度者,以至踰年,而今則將不免朝夕就盡,棄命草野,此又臣之大罪也,玆敢冒死席藁,冒昧自列,而阽危殘喘,語失倫脊,冞增惶惕。伏乞聖明,俯垂洞察,亟隆指揮,俾蒙罷斥,勘罪於一縷未泯之前,則臣微分獲安,可以含笑入地矣。臣無任云云。答曰,省疏具悉卿懇。居諸迅駛,孝禧殿終祥隔臨,顯思宮成事奄屆,哀慕之慟,慨廓之懷,益復罔極。今於禮制之間,國史無援據之例,禮經無可考之文,惟待山林宿德之論,以爲情禮兩盡之道,禮郞虛還,巽牘繼至,悵缺之懷,無以爲諭。兼帶之職,非爲好爵之縻,卽國家待士之禮也,一時美疴,自當差復,春晷漸和,書筵將開,卿須體予至意,亟回遐心,俟間簉朝,以副予如渴之望。金熙華製進。
癸未三月初一日子時,上詣孝禧殿。朔祭親行入侍時,行都承旨朴宗薰,行左承旨朴宗琦,右承旨李鶴秀,左副承旨洪時濟,右副承旨金熙華,同副承旨金陽淳,假注書許晟·李秉龜,記事官金正喜·李憲瑋,檢校提學金祖淳·沈象奎,原任直閣李光文以次侍立訖。上具衰服,詣齋殿。時至,通禮跪啓請行禮,贊禮前導。上入孝禧殿詣板位,贊禮啓請俯伏哭。上俯伏哭,在位者皆俯伏哭。贊禮啓請止哭興四拜興平身。上止哭興四拜興平身,在位者皆止哭興四拜興平身。執禮請行奠幣禮。上詣尊所西向立。執尊者擧羃,鶴秀酌酒,宗薰以爵受酒。上詣靈座前北向立。贊禮啓請跪。上跪,在位者皆跪。宗薰奉香,陽淳奉爐跪進。贊禮啓請三上香,上三上香。陽淳奠爐於案,宗薰奉瓚跪進。贊禮啓請執瓚灌地,上執瓚灌地訖。宗薰奉幣篚跪進。贊禮啓請執幣獻幣。上以幣授鶴秀,奠于靈座前,上降復位。執禮請行初獻禮。上詣尊所西向立。執尊者擧羃,鶴秀酌醴,宗薰以爵受醴。上詣靈座前北向立。贊禮啓請跪,上跪,在位者皆跪。宗薰以爵跪進。贊禮啓請執爵獻爵。上以爵授陽淳,奠于靈座前。贊禮啓請俯伏興少退跪。大祝進靈座之右,東向跪,讀祝文訖。上降復位。執禮請行亞獻禮,謁者引亞獻官判府事金思穆,詣靈座前,行亞獻禮訖,降復位。執禮請行終獻禮。謁者引終獻官永明尉洪顯周,詣靈座前,行禮如儀訖,降復位。執禮請俯伏哭。贊禮啓請俯伏哭,上俯伏哭,在位者皆俯伏哭。贊禮啓請止哭興四拜興平身,上止哭興四拜興平身,在位者皆止哭興四拜興平身,宮闈令納練主如儀。贊禮導上詣望燎位,大祝奉幣燎於坎。贊禮啓禮畢。上還入齋殿,諸臣以次退出。
癸未三月初一日辰時,上御大造殿。藥房入侍時,都提調林漢浩,提調金蓍根,副提調朴宗薰,假注書許晟,記事官金正喜·李憲瑋,檢校待敎李鶴秀以次進伏,醫官吳千根·安昌禧·白成五·李重恒以次進伏楹外訖。漢浩等奏曰,聖體,若何?上曰,一樣矣。寢睡·水刺之節,何如?上曰,一樣矣。漢浩曰,今日則伏未知益臻差效,臣等率醫官入侍,伏請詳察癤候矣。上可之。漢浩令醫官入察,千根等進察訖,退伏奏曰,今日紅暈幾盡差減,餘核亦得消散之喜,而似有癢候,連以杏蠟膏付貼,似好矣。蓍根曰,前製似不如新製,更爲製入,爲好矣。宗薰曰,今日顯思宮三虞祭,調攝中親行,恐有欠損,今亦攝行,甚好矣。上命王世子攝行磨鍊。出傳敎仍命退,諸臣以次退出。
上在昌德宮。停常參·經筵。
備忘記,大丘營將朴蓍會,全州營將鄭鴻觀下直,各長弓一張,長箭一部,片箭一部,筒兒一箇賜給。
朴宗薰啓曰,藥房提調·副提調,持湯劑來待矣。傳曰,封入。
傳于朴宗薰曰,藥房入侍。
傳于洪時濟曰,傳香承旨進詣大報壇,奉審摘奸以來。
傳于金陽淳曰,顯思宮四虞·五虞祭,當自內親行,該房知悉。
以右承旨李鶴秀牌不進罷職傳旨,傳于金陽淳曰,只推。
朴宗薰啓曰,明日傳香,禮房承旨當爲齋宿,右承旨李鶴秀,卽爲牌招,何如?傳曰,允。
以右承旨李鶴秀牌不進罷職傳旨,傳于金陽淳曰,許遞,前望單子入之。待下批牌招察任。
承旨前望單子入之,洪命周落點。
以應敎李魯秉,副應敎金道喜,校理李象謙牌不進罷職傳旨,傳于金陽淳曰,只推。
金陽淳,以弘文館言啓曰,本館上番闕直,事甚未安。應敎李魯秉,副應敎金道喜,旣有只推之命,竝卽牌招,以爲推移入直之地,何如?傳曰,允。
以全羅監司洪奭周狀啓咸平縣人物渰死事。
傳于金陽淳曰,聞甚矜惻,原恤典外,別加顧助,如有生前身還布,竝蕩減事,分付。
金陽淳,以禮曹言啓曰,山陵祥祭後,假丁字閣撤毁擧行事,草記批旨內,自本府區處可也事,命下矣。材木與瓦子·階礎撤移區處等事及基址,則仍舊修淨之役,本府留守專管擧行之意,分付,何如?傳曰,允。
癸未三月初二日辰時,上御大造殿。藥房入侍時,提調金蓍根,副提調朴宗薰,假注書許晟,記事官金正喜·李憲瑋,檢校直閣鄭基善以次進伏,醫官吳千根·安昌禧·白成五·李重恒以次侍立楹外訖。蓍根奏曰,夜間聖體,若何?上曰,一樣矣。寢睡·水刺之節,何如?上曰,一樣矣。命入醫官,千根等,入診按察後,千根等奏曰,脈候左右三部調均。重恒等奏曰,紅暈比昨日,快爲消散,今則間洗鹽湯,付貼杏蠟膏,好矣。上曰,都提調,何不入來?蓍根奏曰,病添不得入來云矣。宗薰曰,今日入侍,以藥房入侍爲之乎?上可之。出榻敎仍命退,諸臣以次退出。
上在昌德宮。停常參·經筵。
自未時至人定,灑雨下雨,測雨器水深二分。
金熙華啓曰,行大司憲李存秀,執義林東鎭,掌令黃儆彦,持平黃燾呈辭,掌令金仁和,持平邊始暹在外,監察茶時之意,敢啓。傳曰,知道。
朴宗琦啓曰,藥房提調,持湯劑來待矣。傳曰,封入。
傳于洪時濟曰,傳香承旨馳詣懿昭墓,奉審摘奸以來。
朴宗琦啓曰,今日齋宿,承旨當爲備員,都承旨朴宗薰,所當牌招,而拘於廳規,不得請牌,何以爲之,而右承旨洪命周,卽爲牌招,何如?傳曰,竝許遞,前望單子入之。
承旨前望單子入之,朴宗薰·李元默,落點。
朴宗琦啓曰,今日齋宿,承旨當爲備員,新除授同副承旨李元默,卽爲牌招,行都承旨朴宗薰,所當牌招,而拘於廳規,不得請牌,何以爲之?敢稟。傳曰,允。牌招。
傳于李元默曰,園所都監堂上留待。
傳于李元默曰,園所都監堂上入侍。
傳于李元默曰,藥院都提調,前望單子入之。
內醫院都提調,前望單子入之,領議政南公轍落點。
以應敎李魯秉,副應敎金道喜牌不進罷職傳旨,傳于李元默曰,只推。
李元默,以弘文館言啓曰,本館上番闕直,事甚未安。應敎李魯秉,副應敎金道喜,旣有只推之命,與校理李象謙,竝卽牌招,以爲推移入直之地,何如?傳曰,允。
以右承旨洪命周牌不進罷職傳旨,傳于李元默曰,只推。
兵曹,口傳政事,副護軍單李鶴秀。
以京畿監司李愚在狀啓山火延燒麗王陵上事,傳于金熙華曰,雖曰前代陵寢,守護之不謹若此,可勝駭歎。該府使,爲先罷職後拿堪,所謂埋炭漢,嚴刑遠配,莎草,隣邑秩高守令中,定差員修改,畢改後,遣承旨致祭事,分付。
李元默,以成均館同知館事行大司成意啓曰,今三月初三日,儒生課試,當爲設行,而大提學未差,限內不得爲之之意,敢啓。傳曰,知道。
右議政林漢浩箚曰,伏以日月迅邁,顯思宮葬禮奄過,五虞在卽,伏惟宸情追慕,益復如新。臣於伏問,疾病轉劇,公役頻仍,而此時言私,揆以臣分,殊涉悚惶,忍死冒赴,力不勝疾,前席拜跪,不能如禮,殿陛升降,若將顚仆,傍觀爲之代悶,臣亦自顧慙恧。又於日前,外感闖入,頭目酸痛,肢體麻痺,舁歸私次,委臥不省,昨今藥院候班,竝未進參,顧此何時,而職在保護者,若是稱病乎?分義所在,不敢終默,玆敢冒入文字,仰瀆崇嚴。伏乞俯垂諒察,特遞臣藥院之任,俾臣安意調治,以延殘喘,千萬顒祝。取進止。答曰,省箚具悉卿懇。所辭依施,卿其安心調理。仍傳曰,此批答,遣史官傳諭于右議政。
癸未三月初三日酉時,上御熙政堂。園所都監堂上入侍時,同副承旨李元默,假注書李秉龜,記事官金正喜·李憲瑋,都監提調金履陽,工曹判書任希存以次進伏訖。上曰,園所諸役,皆善爲之乎?履陽曰,功役浩大,日期促迫,凡所董飭,每懷靡及之嘆矣,實賴聖孝之攸曁,許多役處,今旣告訖,而際此時雨細霑,被莎植木,洽有滋潤生出之望,尤不勝萬幸矣。中宮〈殿〉進御人蔘粟米飮,自明日停止事。出榻敎上命退,諸臣以次退出。
上在昌德宮。停常參·經筵。
顯思宮四虞祭親行後,大殿·中宮殿,內閣·政院·玉堂,單子問安。答曰,罔極。藥房口傳問安。答曰,罔極。世子宮·世子嬪宮,單子問安。答曰,知道。藥房口傳問安。答曰,知道。大殿·中宮殿,百官奉慰單子問安。答曰,罔極。世子宮,單子問安。答曰,知道。
朴宗薰啓曰,左副承旨金熙華今日不爲仕進,卽爲牌招,何如?傳曰,允。
朴宗琦啓曰,藥房副提調,持湯劑來待矣。傳曰,封入。
傳于李元默曰,禮房承旨馳詣元陵,奉審摘奸,局內諸陵,一體奉審以來。
傳于李元默曰,三都監·都提調以下,別單書入。
以應敎李魯秉,副應敎金道喜,校理李象謙牌不進罷職傳旨,傳于李元默曰,只推。
李元默,以弘文館言啓曰,本館上番闕直,事甚未安。應敎李魯秉,副應敎金道喜,校理李象謙,旣有只推之命,竝卽牌招,以爲推移入直之地,何如?傳曰,允。
金熙華,以義禁府言啓曰,以京畿監司李愚在狀啓長湍府使李栻罪狀令攸司稟處事,判付內,該府使爲先罷職後拿勘事,啓下矣。李栻以兼營將守令,時在任所云,依例發遣府書吏,交代後拿來,何如?傳曰,待待命拿囚。
顯思宮四虞祭親行敎是時,終獻官永明尉洪顯周,贊禮行禮曹判書李好敏,典祀官奉常正兪理煥,宮闈令尙膳金有喜,執禮副司果李彦淳,執尊副司果任鼎常,大祝副司果李若愚,祝史副司果安光直,齋郞兵曹正郞金逸淵,盥洗位典籍丁載榮·韓錫祉,爵洗位兵曹佐郞金履喆,典籍李濟學,亞獻盥洗位典籍徐承烈,終獻盥洗位禮正李興遂,贊者引儀金濟運,兼引金懋,謁者兼引鄭橚·沈正禮,贊引兼引安國鍾,假引李冕容,祭監監察李是鍊·尹致泰。
癸未三月初四日子時,上詣顯思宮。四虞祭親行入侍時,行都承旨朴宗薰,行左承旨朴宗琦,右承旨洪時濟,左副承旨金熙華,右副承旨金陽淳,同副承旨李元默,假注書許晟·李秉龜,記事官金正喜·李憲瑋,檢校直閣鄭基善以次侍立訖。上具緦服,詣顯思宮。時至,通禮跪啓請行禮,贊禮前導。上入顯思宮詣板位。贊禮啓請俯伏哭,上俯〈伏〉哭,王世子以下在位者,皆俯伏哭。贊禮啓請止哭興再拜興平身,上止哭興再拜興平身,王世子以下在位者,皆止哭興再拜興平身。執禮請行奠弊禮,上詣尊所西向立。執尊者擧羃,宗琦酌酒,時濟以爵受酒。上詣靈座前北向立。贊禮啓請跪,上跪,王世子以下在位者,皆跪。宗薰奉香,元默奉爐跪進。贊禮啓請三上香,上三上香。元默奠爐於案,宗薰奉瓚跪進。贊禮啓請執瓚灌地,上執瓚灌地訖。宗薰奉幣篚跪進。贊禮啓請執幣獻幣,上以幣授宗琦,奠于靈座前,上降復位。執禮請行初獻禮,上詣尊所西向立。執尊者擧羃,宗琦酌醴,宗薰以爵受醴。上詣靈座前北向立。贊禮啓請跪,上跪,王世子以下在位者,皆跪。宗薰以爵跪進。贊禮啓請執爵獻爵,上以爵授元默,奠于靈座前。贊禮啓請俯伏興少退跪,大祝進靈座之右,跪讀祝文訖。上降復位。執禮請行亞獻禮,宮官引王世子詣靈座前,行亞獻禮訖。降復位。執禮請行終獻禮,謁者引終獻官永明尉洪顯周,詣靈座前,行禮如儀訖。降復位。執禮請俯伏哭,上俯伏哭,王世子以下在位者,皆俯伏哭。贊禮啓請止哭興再拜興平身,上止哭興再拜興平身,王世子以下在位者,皆止哭興再拜興平身。宮闈令納神主如儀。贊禮導上詣望燎位,大祝奉幣燎於坎。贊禮啓禮畢。上還入齋殿,諸臣以次退出。
上在昌德宮。停常參·經筵。
顯思宮五虞祭親行後,大殿·中宮殿,內閣·政院·玉堂,單子問安。答曰,罔極。藥房口傳問安。答曰,罔極。世子宮·世子嬪宮,單子問安。答曰,知道。大殿·中宮殿,百官奉慰單子問安。答曰,罔極。世子宮,單子問安。答曰,知道。
藥房提調金蓍根,副提調朴宗琦啓曰,五虞奄過,聖慕益新,侵曉將事,鎭日勞動,伏未審聖體若何,寢睡·水刺之節,何如?臣等率諸御醫,趁早入診,詳察聖候,爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮·世子嬪宮,口傳問安。答曰,知道。
進御二錢重人蔘粟米飮,自明日一貼式,限四貼煎入事,榻前下敎。
進御加減歸脾湯自明日停止事,榻前下敎。
中宮殿進御二錢重人蔘粟米飮,自明日一貼式,限四貼煎入事,榻前下敎。
金陽淳啓曰,備邊司郞廳來言,今日賓廳日次,而國忌正日相値,不得來會云矣,敢啓。傳曰,知道。
朴宗琦啓曰,藥房提調·副提調,持湯劑來待矣。傳曰,封入。
傳于李元默曰,政官牌招,賞典下批。
以應敎李魯秉,副應敎金道喜,校理李象謙牌不進罷職傳旨,傳于李元默曰,只推。
李元默,以弘文館言啓曰,本館上番闕直,事甚未安。應敎李魯秉,副應敎金道喜,校理李象謙,旣有只推之命,竝卽牌招,以爲推移入直之地,何如?傳曰,允。
又以禮曹言啓曰,今三月初七日,顯思宮卒哭祭時,中宮殿哭臨除服儀註,直爲書入中宮殿之意,敢啓。傳曰,知道。
又以禮曹言啓曰,今三月初九日,孝禧殿祥祭時,中宮殿哭臨易服儀註及世子嬪宮哭臨儀註,直爲書入各殿·宮之意,敢啓。傳曰,知道。
又以孝禧殿享官意啓曰,今此祥祭時,本殿參奉二員,忠義四員,例有前期合番之規,今三月初七日爲始,竝爲別省記以入之意,敢啓。傳曰,知道。
顯思宮五虞祭親行敎是時,終獻官永明尉洪顯周,贊禮行禮曹判書李好敏,典祀官奉常正兪理煥,宮闈令尙膳李奇遠,執禮執義林東鎭,執尊副司果尹景鎭,大祝副司果沈永錫,祝史副司果洪永觀,齋郞副司果金盛淵,盥洗位校書判校李衡柱,司藝金致礪,爵洗位司藝李得英,典籍李肇運,亞獻盥洗位典籍李相龍,終獻盥洗位禮曹佐郞林孝憲,贊者引儀金濟運,兼引趙必煥,謁者兼引吳淳常,假引李在陽,贊引兼引安國鍾,假引吳致鍵,祭監監察李是鍊·李偁。
癸未三月初五日子時,上詣顯思宮。五虞祭親行入侍時,行都承旨朴宗薰,行左承旨朴宗琦,右承旨洪時濟,左副承旨金熙華,右副承旨金陽淳,同副承旨李元默,假注書許晟·李秉龜,記注官金榶,記事官金正喜,原任直閣李光文,檢校直閣鄭基善,檢校待敎朴綺壽以次侍立訖。上具緦服,詣顯思宮。時至,通禮跪啓請行禮。贊禮前導,上入顯思宮,詣板位。贊禮跪啓請俯伏哭,上俯伏哭,王世子以下在位者,皆俯伏哭。贊禮啓請止哭興再拜興平身,上止哭興再拜興平身,王世子以下在位者,皆止哭興再拜興平身。執禮請行奠幣禮,上詣尊所西向立。執尊者擧羃,宗琦酌酒,時濟以爵受酒。上詣靈座前北向立。贊禮啓請跪,上跪,王世子以下在位者,皆跪。宗薰奉香,元默奉爐跪進。贊禮啓請上三上香,上三上香,元默奠爐於案,宗薰奉瓚跪進。贊禮啓請執瓚灌地,上執瓚灌地訖。宗薰奉幣篚跪進。贊禮啓請執幣獻幣,上以幣授陽淳,奠于靈座前。上降復位。執禮請行初獻禮,上詣尊所西向立。執尊者擧羃,宗琦酌醴,宗薰以爵受醴。上詣靈座前北向立。執禮啓請跪,上跪,王世子以下在位者,皆跪。宗薰以爵跪進。贊禮啓請執爵獻爵,上以爵授元默,奠于靈座前。贊禮啓請俯伏興少退跪,大祝進靈座之右,跪讀祝文訖。上降復位。執禮請行亞獻禮,宮官引王世子,詣靈座前,行亞獻禮訖。降復位。執禮請行終獻禮,謁者引終獻官永明尉洪顯周,詣靈座前,行禮如儀訖。降復位。執禮請俯伏哭,上俯伏哭,王世子以下在位者,皆俯伏哭。贊禮啓請止哭興再拜興平身,上止哭興再拜興平身,王世子以下在位者,皆止哭興再拜興平身,宮闈令納神主如儀。贊禮導上詣望燎位,大祝奉幣燎於坎。贊禮啓禮畢。上還入齋殿,諸臣以次退出。
上在昌德宮。停常參·經筵。
金陽淳啓曰,行大司憲李存秀,執義林東鎭,掌令黃儆彦,持平黃燾呈辭,掌令金仁和,持平邊始暹在外,監察茶時之意,敢啓。傳曰,知道。
朴宗琦啓曰,右承旨洪時濟,今日不爲仕進,卽爲牌招,何如?傳曰,允。
又啓曰,藥房提調·副提調,持人蔘粟米飮來待矣。傳曰,封入。
傳于李元默曰,孝禧殿大祥祭,當自內親行矣,該房知悉。
傳于李元默曰,顯思宮卒哭祭,當自內親行矣,該房知悉。
朴宗琦啓曰,今日齋宿,承旨當爲備員,而行都承旨朴宗薰,所當牌招,而拘於廳規,不得請牌,右承旨洪時濟牌不進,無以備員,何以爲之?敢稟。傳曰,竝更牌招。
又啓曰,今日齋宿,承旨當爲備員,行都承旨朴宗薰牌不進,所當更請牌招,而拘於廳規,不得請牌,右承旨洪時濟傳旨未下,何以爲之?敢稟。傳曰,竝更牌招。
許晟陞六,代以李景在爲假注書。
李元默啓曰,校理李象謙旣入闕中,不爲肅謝,直爲出去,事甚未安。從重推考,何如?傳曰,允。
傳于李元默曰,陪從承旨洪時濟·金陽淳竝加資,假注書許晟陛六,閣臣鄭基善熟馬一匹賜給,史官金榶陞敍,說書李應信陞六,分副摠管李志淵,都事李橚竝熟馬一匹賜給,宗戚執事永明尉洪顯周,戶曹參判朴周壽,副護軍朴宗喜·朴岐壽·鄭漪竝熟馬一匹面給,海州判官李鼎臣,南平縣監朴鎬壽竝陞敍,副司勇朴雲壽·李鼎民,竝實職調用,取土承旨朴宗薰,左通禮趙奎昇,右通禮李彦輔,贊儀李嗣萬,東西唱兼引儀趙必煥·金懋竝兒馬一匹賜給,園所監膳提調金陽淳半熟馬一匹賜給,司饔奉事鄭羲淳上弦弓一張賜給,分兵曹參議尹致謙,正郞黃基安依丙子年例施賞,五衛將李東述加資,李重根邊將除授,部將孫宗壽,擇日官·奏時官·香陪校書校理李錫周,書寫忠義李景燁,各差備忠贊衛·員役·守僕·水工等,竝依丙子年例施賞。
以長生殿別單,傳于李元默曰,都提調領議政金載瓚,領議政南公轍,提調戶曹判書沈象奎,禮曹判書李好敏,工曹判書任希存各半熟馬一匹面給,都廳禮曹正郞李興遂,工曹正郞李麟秀,戶曹佐郞李玄緖,正郞金芝淳,郞廳膳工主簿李重恒竝兒馬一匹賜給,其餘看役·計士·守直·捕校·員役·工匠等,竝依丙子年例施賞。
以葬禮都監別單,傳于李元默曰,都提調領府事金載瓚,領議政南公轍竝鞍具馬一匹面給,提調戶曹判書沈象奎,大護軍李憲琦,兵曹判書鄭晩錫,都廳副司果尹景鎭竝加資,郞廳禮曹佐郞李基準,典簿金履禕,平市令李奎秀,工曹佐郞金基默,掌樂主簿林熲喆,副司果柳中履·尹景儀·金基拓·李升淵竝陞敍,監造官義盈直長曹龍振,內資奉事沈源祖,副司勇洪鍾遠,別工作監役金鏗,分長興奉事鄭基植竝陞六,主簿朴仁猉,分典設主簿崔日運竝陞敍,諡冊文製述官戶曹判書沈象奎,書寫官行都承旨朴宗薰,哀冊文製述官領議政南公轍竝熟馬一匹面給,書寫官兵曹判書鄭晩錫,表石陰記製述官判敦寧朴崙壽竝加資,書寫官右議政林漢浩,誌文製述官領敦寧金祖淳竝熟馬一匹面給,書寫官大司憲李存秀加資,行狀製述官知事金履陽,改銘旌書寫官永明尉洪顯周,下玄室銘旌書寫官戶曹參判朴周壽,表石大字篆文書寫官判府事韓用龜,印篆文書寫官判府事金思穆各熟馬一匹面給,神主書寫官刑曹參議金鐮加資,造主所監造官奉常正兪理煥陞敍,輓章書寫官副校理李魯秉,副司果李彦淳·趙寅永·金鼎均,修撰朴永元各上弦弓一張賜給,頓遞使判尹韓致應,陪往大將同知申鴻周竝半熟馬一匹賜給,從事官前府使具載龍·白然洙竝陞敍,上諡殯宮時,捧冊印官左參贊李相璜,下玄室時,捧哀冊贈帛官左參贊李相璜熟馬一匹面給,捧諡冊官兵曹佐郞金履喆,禮曹佐郞林孝憲,擧案者義盈主簿柳英根,刑曹正郞鄭東龜,褥席執事工曹正郞趙基恒,擧讀諡冊案者儀賓都事洪翰周,褥席執事戶曹佐郞朴宗琬,捧諡印官刑曹佐郞李升烈,典籍李必述,擧案者刑曹正郞韓用成,廣興直長申在翼,褥席執事典牲判官洪夔謨,擧讀諡印案者,司䆃奉事崔弘岱,褥席執事掌樂主簿朴宗有,奉哀冊官兵曹佐郞成大璡,典籍徐承烈,擧案者敦寧主簿李憲猷,內贍直長曺錫玄,褥席執事司䆃僉正李復鉉,擧讀哀冊案者司饔主簿李常在,褥席執事活人別提金彦道,敎命執事兵曹佐郞成大璡,擧案者工曹佐郞金箕默,廣興令李度明,褥席執事軍資奉事金昌喜,捧諡冊官典籍李肇運,宗簿主簿李東迪,擧案者廣興守韓用鎬,司饔主簿李常在,褥席執事典牲直長權㷞,捧諡印官典籍宋守謙,承文校檢李湜,擧案者忠勳都事李羲升,平市主簿沈弘模,褥席執事司䆃僉正李復鉉,捧哀冊官校書判校李衡柱,西學訓導具行益,擧案者司宰主簿曺錫駿,司饔直長閔銑,褥席執事司饔奉事任泰魯,捧贈帛官尙衣僉正李秉奎,瓦署別提申綏,擧案者長興主簿黃䆃,義盈主簿趙鎭文,箱差備官·巾差備官·几差備官·神帛輦前捧香爐香盒執事·臺差備官·卓差備官·內令櫃差備官·服玩櫃差備官·擧案者,鏡奩樻差備官·硯匣樻差備官·帀函樻差備官·擧案者·遺衣稱函差備官·擧案者,羽葆捧持官·大輿前捧香爐香盒執事·舁梓室官·大輿前木榼內實果進止差備官·攝司僕僉正典簿金履禕,柩衣銘旌縫造官尙衣別提南履秉,柩衣銘旌差備官司宰奉事趙泳竝兒馬一匹賜給,封標官掌令黃儆彦,贊請官執義林樂鎭,副司果李彦淳竝加資,假贊請官訓鍊僉正白殷鎭等,贊笏官兼引儀沈正禮,東西唱兼引儀鄭橚,假引儀吳致健竝兒馬一匹賜給,別看役計士李最善高品付料,其餘寫字官·畵員·計士·錄事·各差備牌將·看役·待令捕校·員役·工匠·擔陪軍,領率衛將等,竝依丙子年例施賞。
以殯宮·魂宮都監別單,傳于李元默曰,都提調領府事金載瓚,領議政南公轍,提調永明尉洪顯周各鞍具馬一匹面給,提調行禮曹判書李好敏,大護軍李存秀,判尹韓致應,都廳副司直任鼎常竝加資,郞廳戶曹正郞金芝淳,禮曹正郞黃萬齡,工曹正郞李獜秀,佐郞朴宗有,副司果李顯綏·金永錫·金銖·沈宜燮竝陞敍,監造官副司勇李顯耆,禮賓直長沈能弘竝六品遷轉,別工作監役金在達,假監役朴楚壽,欑室別工作監役金奎燦,殯宮·魂宮修理所監役官假監役尹宗鎬竝兒馬一匹賜給,初銘旌書寫官永明尉洪顯周,梓室上字書寫官永明尉洪顯周,改銘旌書寫官永明尉洪顯周,下玄室銘旌書寫官戶曹參判朴周壽,啓殯時到園所啓殯時拭梓室官左參贊李相璜竝熟馬一匹面給,執巾者濟用主簿白昌鎭,副奉事南履錫,執水者奉常正兪理煥各加一資,資窮者代加,別看役前五衛將陳珣,司果李命豐竝加資,其餘各差備·牌將·計士·畫員·寫字官·奏時官·日官·錄事·員役·工匠等,竝依丙子年例施賞,計士李浩性從自願免賤,魂宮修理時計士李最敏·尹得源·李鎭洽·李秉德等,竝高品付料,李鎭浩等六人,竝從厚施賞,書吏等十人,令該曹施賞,畫員·牌將·工匠等,竝依丙子年例施賞。
以園所都監別單,傳于李元默曰,都提調領府事金載瓚,領議政南公轍,竝鞍具馬一匹面給,提調知事金履陽,工曹判書任希存,都廳副司果李光正竝加資,郞廳禮曹佐郞尹效覺,戶曹佐郞李彙寧·漢城主簿李憲三,副司果林顯喆·李玄始,繕工副正朴宗稷,掌樂僉正兪秉柱,典設別提閔致文,副司果尹五榮·李勉沖,分長興主簿朴仁麒竝陞敍,京郞廳兵曹佐郞金永鎭兒馬一匹賜給,監造官義盈奉事趙鎭敏,軍資奉事黃基協,副司勇沈獻永,內贍奉事閔靖顯,別工作繕工奉事鄭世敎,分長興奉事金箕皙竝陞六,拭梓室兼贈帛官左參贊李相璜熟馬一匹面給,丁字閣上樑文製述官行都承旨朴宗薰,書寫官行吏曹判書金蓍根,封閉官掌令黃儆彦竝加資,京畿監司李愚在,雜物差使員楊州牧使趙經鎭竝熟馬一匹賜給,相地官崔相一相當外職調用,方外地師眞寶縣監金景寅,金郊察訪申熙竝陞敍,副司勇朴祥發·李玹,別看役折衝孫仁澤,副司果金命赫竝相當職調用,三物所·造成所·大小浮石所·補土所·爐冶所·輸石所·轆轤領役牌將等,內外結所監官色吏·站撥將·計士·畫員·醫員·奏時官·儀器校正官·錄事·員役·工匠,竝依丙子年例施賞,封標守直鄕所等,依辛巳年例施賞。
傳于李元默曰,啓殯時,次知內官梁大宜·李得完竝加資,資窮者竝熟馬一匹面給,大轝侍衛梁大宜·李得完,神轝侍衛金振玉·金允光·李團宜,別輦侍衛許昌福,上諡時尙傳金完碩,冊差備吳福謙·金振玉,印差備金道浹·智達成,造果次知內官金振玉,都薛里李奇遠·金都善竝熟馬一匹賜給,造果次知從事官內官鄭賢默,薛里鄭性浹·金枝煥,酒房鄭得周·梁宗阿,進上差備安廷潤·白慶繪·張興昌·鄭運裕·安聖集,啓殯次知從事官內官尹殷善·姜佑浹竝兒馬一匹賜給,哭差備趙鳴玉等八人,羅排差備吳再旻等六人,竝上弦弓一張賜給,其餘司謁·司鑰·別監考例施賞,守僕·飯監·奠吏·別監·各色員役等,竝依丙子年例施賞。
傳于李元默曰,今番賞典中,一人雖兼數事,毋得疊授。
李元默啓曰,行吏曹判書金蓍根,參判徐能輔,參議李光憲牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招。
李元默,以吏批言啓曰,葬禮都監提調沈象奎,表石陰記製述官朴崙壽,園所都監提調金履陽加資事,命下矣。俱爲資窮,何以爲之?敢稟。傳曰,竝半熟馬一匹面給。
又以吏批言啓曰,行吏曹判書金蓍根今陞輔國矣,本曹時無相當窠,依例送西後,兼判書下批之意,敢啓。傳曰,知道。
又以吏批言啓曰,行承政院都承旨朴宗薰今陞資憲矣,依例送西後,兼都承旨下批之意,敢啓。傳曰,知道。
又以吏批言啓曰,殯宮都監都廳副司直任鼎常,園所都監都廳副司果李光正加資事,命下矣。俱以資窮,未經準職,何以爲之?敢稟。傳曰,勿拘。
又以吏批言啓曰,今此造主所監造官奉常寺正兪理煥陞敍事,命下矣。已經準職,何以爲之?敢稟。傳曰,加資。
金熙華,以兵批言啓曰,吏曹判書金蓍根,都承旨朴宗薰,自吏曹送西矣。金蓍根資級輔國,朴宗薰資級資憲,當以知中樞下批,而時無見窠,依例作闕下批之意,敢啓。傳曰,知道。
有政。吏批,行判書金蓍根進,參判徐能輔進,參議李光憲牌不進,同副承旨李元默進。啓曰,藝文提學及春坊闕員,今當差出,而擬望之人乏少,外任竝擬,何如?傳曰,允。以趙得永爲大司憲,姜世白爲執義,林顔喆爲掌令,趙寅永爲副校理,李光正爲刑曹參議,李存秀爲藝文提學,李若愚爲奉常正,金道喜爲兼弼善,尹心奎爲西學校授,趙容和爲說書,洪永燮爲假監役,洪疇爲平市直長,尹滋畊爲禮賓直長,李善永爲義盈直長,洪逸淵爲掌苑奉事,李秉國爲內資奉事,李健基爲義盈奉事,李鍾德爲內贍奉事,李觀九爲長興奉事,金履平爲繕工奉事,李仁泳爲長湍府使,柳和元爲懿昭墓守衛官。軍資主簿單黃基協。行吏曹判書金蓍根今加輔國,行禮曹判書李好敏,漢城判尹韓致應,行兵曹判書鄭晩錫,已上今加崇祿,行大司憲李存秀,大護軍李憲琦,以上今加崇政,工曹判書任希存,今加正憲,行都承旨朴宗薰,今加資憲,刑曹參議金鐮,右承旨洪時濟,右副承旨金陽淳,以上今加嘉善,副司果任鼎常·尹景鎭,奉常正兪理煥,執義林東鎭,掌令黃儆彦,副司果李彦淳·李光正,以上今加通政加資事,承傳,兼執義趙庭和,分兵曹參議尹致謙,正郞黃基安,以上減下。兼養賢直長單李秉德,奉常奉事單卜來相,兼都承旨朴宗薰,行右承旨洪時濟,行左副承旨金陽淳,右副承旨金熙華。
兵批,行判書鄭晩錫病,參判申絢病,參議李東煥病,參知尹豐烈入直進,左副承旨金熙華進。知事金蓍根·朴宗薰。僉知單李勉健。上護軍李存秀·李憲琦,護軍金鐮,副護軍李紀淵·洪命周·任鼎常·林東鎭·尹景鎭·李彦淳·李光正·黃儆彦·兪理煥,副司果李應信·許晟·李賢耆·沈能弘·曺龍振·沈源祖·洪鍾遠·金鏗·鄭基植·趙鎭敏·沈獻永·閔靖顯·鄭世敎·金箕皙,以上竝單付。
吏批再政,以沈鈁爲校理,趙雲象爲禁府都事,尹行定爲司饔奉事,朴雲壽爲泰陵參奉,鄭在容爲永陵參奉,姜長欽爲顯陵參奉,沈宜晩爲靖陵參奉,徐冕輔爲寧陵參奉。三政,鄭澤友爲穆陵參奉,趙鎭爲莊陵參奉。
兵批再政,大護軍單李書九。三政,副護軍單尹致謙。
以右承旨洪時濟牌不進罷職傳旨,傳于李元默曰,只推。
以右承旨洪時濟再牌不進罷職傳旨,傳于李元默曰,只推。
以吏曹參議李光憲牌不進罷職傳旨,傳于李元默曰,只推。
以應敎李魯秉,副應敎金道喜,校理李象謙牌不進罷職傳旨,傳于李元默曰,只推。
李元默,以侍講院言啓曰,說書李應信纔已陞六出去,下番闕直,事甚未安。司書朴升鉉,兼司書李若愚,竝卽牌招,以爲推移入直之地,何如?傳曰,允。
又以禮曹言啓曰,徽慶園局內外家基毁撤,伐木起耕等處,補土植木之役,葬禮後卽爲擧行事草記,前已啓下,而爲白虎邊補土處,園上稍近前面緊要之地,自園所都監,萬餘株穉松,今已栽植矣。局內諸處汰落補築及火巢之役,當爲次第始役,而見今節序已晩,補土處姑先播稷,以防經潦蹲退,則土性亦當凝合堅固,此以後待秋植木,恐合事宜。來龍間路,牛馬雜遝之弊,曾有先朝受敎,植木防塞,以安平峴治道,俾通行人矣,己酉以後,間路如前復出,蒼鬱之木,皆已剪伐,所見可駭。依前防塞,一體植木事,地方官及園官處,竝爲分付,何如?傳曰,允。
又以禮曹言啓曰,今此徽慶園香炭山,依各陵園寢例,卽當從他望定,而位田畓則以局內外所在曾屬永祐園位田畓之見今移屬於拜峯鎭牧官者,還付園所,復戶則自惠廳考例劃給,誠爲得當,故取考本牧量案,則田爲七十二日二朝耕,當爲四百三十四斗六升落,今年爲始,自本園所句管,以爲守護軍及淸涼山造泡寺僧,一體分給,依前耕食之資,而字號結敎,亦自惠廳,每名幾斗落分排劃給事,分付,何如?傳曰,允。
領府事金載瓚箚曰,伏以居諸易得,孝禧殿終祥已迫,顯思宮虞·卒將訖,伏惟聖慕靡逮,益復如新,區區悲廓之忱,無以自定,卽伏見三都監賞典下者,以臣忝在都提調,至有上駟面給之命,怵焉惶愧,不省攸措。敦匠之任,義在終事,殫誠竭力,乃其分耳職耳,而監董之勞,卽諸有司存焉,臣則不過一再奉審而止,而況又病未竣事,竟爲徑遞,尤無所可紀之功,而廼有此上賞耶?聞命慙歎,無望祗承,是不但臣辭受之義而已,賞齎太濫,有非聖朝懋實之政。伏乞亟收成命,使微分獲安,不勝幸甚。取進止。答曰,省箚具悉卿懇。卿其安心領受。仍傳于金熙華曰,此批答,遣使官傳諭于領府事。
領議政南公轍疏曰,伏以日月不居,孝禧殿終祥臨近,顯思宮卒哭隔日,仰惟聖心悲慕,益復罔極,區區下情,不任愴係之至,臣之向者一出,豈其心之樂爲也哉?二日之內,近侍·正卿之臣,臨宣聖旨,辭意懇惻,一味違拒,全無變動,義分之虧損是懼,身帶敦匠之任,不爲進待於新園窆奉之日,事體亦甚苟艱。百爾思量,計無所出,自附往役,黽勉暫肅,然念上天之生成,不待終日而鞶褫,北望宸極,夙宵攢祝,而至今無所聞焉。豈殿下以臣或有分寸可取,而若其癃憒實狀,未及下諒也耶?抑謂臣起身常調,未有高節之可稱,乞骸空言,迄今四載而無成,有進無退,本末如此,朝家有事,則督迫而出之,事過之後,仍執不遣,姑補中書之闕員,而廟務民事,一任養病坊抛置也耶?苟如是則聖慮偶有遺照,而公議尤當沸騰,臣雖欲冒居其職,不可得也。昔在有宋盛世,朝廷之風,可謂厚矣,議者猶請年至不致仕者,有司按籍擧行,以此觀之,如臣之旣乞休致,而復爲求進者,其律,當如何也?元祐初,首以詔召范鎭,鎭辭曰,六十三而求去,蓋以引年,七十九而復入,豈云中禮,卒不起?臣旣誓心於引年,屢有質言於聖朝,而曾未幾何,揚揚復進,臣之得罪於范鎭,猶屬自己之羞恥,而名以輔相,去就劻勷,擧措顚錯,將焉用彼哉?且念臣,受恩罔極,致身至此,圖報一心,彼蒼可質,而但量己量時,古來至戒,不量而出,僨誤必至,僨之於身,誤之於國,雖悔可追,見今國事世道,板蕩無措手之地,而顧其才智與其力量,僅有以牽補彌綸,則臣可以出也。殿下之所以取於臣,臣之所以結於上者,如古之明良相得,而聽於輿人之論,亦以爲,當今之時,非此人莫可,久爲上下所倚信,則臣可以出也,臣雖疾病衰朽,萬無可强,而人臣之義,惟當所在致死,臣出而一事半事,有益於民國,則此不足恤也。廉防之自臣身毁壞,雖甚可愧,黽勉追補,猶可收桑楡之功,則昔人有致仕而復入相府者,此不足恤也,於玆四者,臣無一焉,然且寅緣事會,冒沒仍膺,則直是仰祿遲徊之一庸夫耳。與其留臣而益駭聽聞,無寧退臣而更求賢德,今者之涕泣請命,非敢忘君,乃所以報國也,在臣之道,固當伏地俟譴,望天無訴,而衷情所迫,又有呼籲者,亦出於甚不得已也。伏望聖慈,諒此血悃,亟賜遞免,上使廊廟,無虛位曠職之弊,下使賤臣,免辜恩違命之罪,千萬至祝。臣又有私心之不安者。都監賞典,臣名混入,至承上駟之錫,暫時董役,臣有何勞,不以日淺而勿論,大欠綜核之政,收還之命,臣方顒企,臣無任屛營祈懇之至。答曰,省疏具悉卿懇。卿之此疏,又何爲也?卿試思之,今日元輔,捨卿其誰,婦孺之所可知,而卿乃反爲牽强之說乎?卿昔無范鎭之退休,今非范鎭之耆艾,則何得輒引爲證,卿過矣,心不專則事不牢,處匪躬之地,思奉身之道,可乎?予不多誥,卿其亟斷釋負之念,專意秉成之事,俾朝野拭目焉。錫馬,彝典也,卿其安心領受。仍傳于金熙華曰,此批答,遣史官傳諭于領議政。
右議政林漢浩箚曰,伏以臣,卽伏見徽慶園葬禮都監別單賞典下者,臣以表石陰記書寫官,入於論賞之中,至有錫馬之命,臣拜賜驚惶,莫省所以。書寫卽一時擧行之事,不足爲勞,勞不足言,則賞於何施?臣之前後受賞,非止一再,而今番寵錫,尤係非分,賞所以待有功,而無功之賞,足爲謬恩,謬恩之來,臣何敢晏然領受乎?玆敢忙陳短章,仰瀆崇嚴。伏乞俯垂諒察,特寢錫馬之恩,以安私分,千萬幸甚。取進止。答曰,省箚具悉卿懇。卿其安心領受。仍傳于金熙華曰,此批答,遣史官傳諭于右議政。
領敦寧金祖淳箚曰,伏以居諸流邁,徽慶園襄禮奄過,虞·卒將畢,仰惟聖慕靡及,益復如初,區區微忱,不勝戀結之至,卽伏見別單下者,以臣撰進幽宮之誌,至蒙錫馬之典矣。噫,臣文短辭拙,識見鹵莽,令德徽音,尙不能形容而闡揚,實未有以厭一時之人心,炳百世之瞻仰,則愧悚交中,不敢自疏,罔功之賞,況可濫受?玆陳短箚,仰暴情悃。伏乞聖明,特賜收還,以安微分。取進止。答曰,省箚具悉卿懇。卿其勿辭,安心領受。仍傳于金熙華曰,此批答,遣史官傳諭于領敦寧。
上在昌德宮。停常參·經筵。
顯思宮除服後,大殿·中宮殿,內閣·政院·玉堂·百官奉慰單子問安。答曰,罔極。藥房口傳問安。答曰,罔極。世子宮,內閣·政院·玉堂·百官奉慰單子問安。答曰,知道。
藥房口傳問安。答曰,知道。世子嬪宮,內閣·政院·玉堂,單子問安。答曰,知悉。藥房口傳問安。答曰,知悉。
卒哭親祭後,大殿·中宮殿,內閣·政院·玉堂·百官奉慰單子問安。答曰,罔極。藥房口傳問安。答曰,罔極。世子宮,內閣·政院·玉堂·百官奉慰單子問安。答曰,知道。藥房口傳問安。答曰,知道。世子嬪宮,內閣·政院·玉堂單子問安。答曰,知悉。藥房口傳問安。答曰,知悉。
金熙華,以都摠府言啓曰,中日限卒哭問啓請停止矣,今則卒哭已過,今日入直內三廳武兼·禁軍及軍兵等,中日習射技〈放〉,請出標信。傳曰,知道。
金熙華啓曰,行大司憲趙得永未肅拜,執義姜世白,掌令金仁和,持平邊始暹在外,掌令林顔喆差祭,持平黃燾呈辭,監察茶時之意,敢啓。傳曰,知道。
又啓曰,來十一日朝參日次矣,敢啓。傳曰,停。
李元默啓曰,來十一日,輪臺日次矣,敢啓。傳曰,停。
備忘記,撫夷萬戶朴乃燮,森森坡萬戶林成巢下直,各長弓一張,長箭一部,片箭一部,筒兒一箇賜給。
朴宗琦啓曰,藥房副提調,持人蔘粟米飮來待矣。傳曰,封入。
傳于李元默曰,檢校待敎李鶴秀馳詣山陵,奉審摘奸,仍詣顯隆園·華寧殿,一體奉審以來。
傳于李元默曰,前牧使洪世周口傳付軍職。
兵曹,口傳政事,副司果洪世周。
以京畿監司李愚在狀啓安城郡民家失火事,傳于金熙華曰,聞甚矜惻,元恤典外,別加顧助事,分付。
以全羅監司洪奭周狀啓光州牧民家失火事,傳于金熙華曰,聞甚矜惻,元恤典外,別加顧助事,分付。
以全羅監司洪奭周狀啓錦山郡民家燒燼事,傳于金熙華曰,聞甚矜惻,元恤典外,別加顧助事,分付。
以全羅監司洪奭周狀啓高山縣民家失火事,傳于金熙華曰,聞甚矜惻,元恤典外,別加顧助事,分付。
以全羅監司洪奭周狀啓萬頃縣民人渰死事,傳于金熙華曰,聞甚矜惻,元恤典外,別加顧助,如有生前身還布,竝蕩減事,分付。
以司書朴升鉉牌不進罷職傳旨,傳于李元默曰,只推。
金熙華,以訓鍊都監言啓曰,本局別將李皙身病甚重,勢難察任,改差,何如?傳曰,允。
又以訓鍊都監言啓曰,去夜初更量,幼學吳奎常·洪柱燮,犯夜被捉於本局邏卒處,竝爲依例移送秋曹之意,敢啓。傳曰,知道。
又以刑曹言啓曰,因訓鍊都監啓辭,去夜初更量犯夜幼學吳奎常·洪柱燮,移送秋曹事,命下矣。奎常·柱燮等,待過齋後,依更數決笞三十度,放送之意,敢啓。傳曰,知道。
判府事韓用龜箚曰,伏以時序遷變,孝禧殿終祥奄過,顯思宮虞·卒已畢,伏惟慨廓靡逮之痛,益復罔極。鎭日將事於哀慕之中,聖候諸節,不瑕有損,區區下情,不任悲慮之忱,卽伏見傳敎下者,以臣有徽慶園表石篆文書寫之勞,至有熟馬面給之命,滿心惶愧,不省攸措。噫,園寢新卜,工役誕擧,凡厥任事之臣,孰不各自執藝,殫誠竭力,而至若臣所自效者,有異敦匠諸臣之奔走服勤,初無勞勩之可紀,而今此殊賜,殆若酬勞者然,不但名實之不相副,在聖朝,非愼賞之道,在微臣,有罔功之愧。伏乞亟寢成命,使恩典無褻,賤分獲安,不勝幸甚。取進止。答曰,省箚具悉卿懇。卿其勿辭,安心領受,傳于李元默曰,此批答,遣史官傳諭于韓判府事。
行判中樞府事金思穆箚曰,伏以日月迅邁,顯思宮葬禮奄過,虞·卒已訖,伏惟聖慕廓然,益復如新,卽伏見都監賞典下者,錫馬之命,亦及於臣,臣誠惶恧,若無所容。噫,終事之地,義所自盡,懋賞之典,貴在核實,今玆暫時書寫之役,不過隨分粗效之事,則是安有一毫可紀之勩,而乃反與敦匠趨事之臣,混被便藩寵齎之章,豈不有欠於淸朝嚬笑之愛哉?玆敢冒控短箚,仰瀆崇嚴。伏乞亟賜收還,俾重恩賞焉。取進止。答曰,省箚具悉卿懇。卿其勿辭,安心領受。仍傳于李元默曰,此批答,遣史官傳諭于金判府事。
永明尉洪顯周疏曰,伏以日月不居,綏嬪邸下玄隧永閉,虞·卒奄過,伏惟聖慕哀廓,去益靡逮。仍伏念臣,以眇然微賤,猥忝肺腑,十九年出入宮闈,偏蒙慈覆之恩,訓誨拊育,視同赤子,欲報之德,河海莫量,轉眄之頃,萬事成陳,慈天雨露,將何復霑?衷情霣塞,如不欲生,忽忽四朔,忍到于今,臣之矇頑,吁亦甚矣。唯駿奔於執事之列,備數於敦匠之末,欲伸情於終事,而曷有補於絲毫?第以姓名之混入別單,誤恩忽侈以上駟,臣於是,惶恧靡措,繼之以悲切之忱。臣於昨冬直宿撤罷之時,以別入直之故,至蒙錫馬之典,而伊時患候,乍瘳旋添,竟致有臘月之變矣,以今追昔,哀慶相錯,臣何忍復叨寵錫,宛如前日之爲耶?勞無分寸之可紀,媿切因哀而媒榮,玆敢抆涕陳章,仰瀆宸嚴。伏乞聖慈,察臣言之瀉出悲腔,憐臣情之遇物增感,亟收成命,以安微分,千萬幸甚云云。答曰,省疏具悉卿懇。卿其勿辭,安心領受。仍傳于李元默曰,此批答,遣史官傳諭于永明尉。
兼戶曹判書沈象奎疏曰,伏以日月流邁,孝禧殿終祥臨屆,顯思宮卒哭奄過,仰惟聖心哀慕,益復罔極,區區下情,不任悲戀之至。仍念,臣之衰劣,猥與敦匠之任,廞具工作,莫非終事所重,每懷惴恐,無以妥辦,畢竟獲免於疎闊之誅,亦厚幸矣。至於文字撰進,蕪拙莫甚,不能揄揶懿媺之萬一,特以期限已迫,不深斥改,濫摛彤管,惟切愧悚,及伏見都監判下賞典,臣名亦列於其中,至蒙錫馬之恩命,怵焉汗浹,寵而斯驚。借使身偕匠役,奔走微效,卽其職分之常,初非可稱之勞,矧如文詞徼恩,尤非凡陋之所可倖冒,賞如或屑,實累政體,在臣雖榮,人其奚勸,玆敢略控私心之所不敢安,仰瀆崇聰。伏乞亟收臣所被濫賞,以存嚬笑之愛,不勝靦惶祈仰之至云云。答曰,省疏具悉。卿其勿辭領受。
上護軍李存秀疏曰,伏以臣,伏見都監別單判下,特加臣資級,昨日政下批,爲崇政大夫者,臣聞命兢惶,愧汗浹背。臣竊伏念,爵賞者,有國所以礪世磨鈍之具也,必須賞當其勞,爵稱其器,然後上無濫施,下免倖冒,臣至庸極陋,初無尺寸之能,徒玷榮塗,節次推遷,翺翔於八座之列,已極僥濫。冥升之災,負乘之憂,臣實自惕,尋常隕越,今此崇品峻秩,尤是不衷之服,敦匠之任,一旬卽解,例當以日淺勿論,誌文書寫,不過暫時執役,而以臣拙澁之筆,刻之琬琰,臣方惶愧無地,而反爲媒榮之階,至有晉秩之命,聖朝官人之方,恐不當若是輕褻,非但臣梁鵜軒鶴之愧而已。伏乞聖明,念名器之至重,諒臣言之非飾,亟收臣新授爵秩,以幸公私焉。至於藝館新命,此乃詞垣遴揀之職也,臣於文墨,尤所鹵莽,本不足以充文學之選,備詞臣之列,而釋褐之初,謬叨淸銜,中間踐歷,已是踰濫,閣官例帶三字銜,而凡屬應製之文,他僚偏當,爲臣掩拙,蓋臣實狀,雖欲强所不能,而不可得也,今乃畀以文任,有若循資序陞者然,其爲累聖簡而玷華選,誠非細故。乞命竝卽鐫改,仍令選部,勿復檢擬於館閣,以重官方,以安賤分焉。臣無任云云。答曰,省疏具悉。卿其勿辭行公。
兼都承旨朴宗薰疏曰,伏以居諸不淹,春序將暮,孝禧殿祥期奄臨,顯思宮成事已過,仰惟聖慕無窮,廓然靡洎,悲係憂慮,小大同情。臣於是時,忝在近列,周旋尊爼之間,瞻望哀戚之容,下懷悲感,倍切于中,廼於今者別單之入,遍賞于敦匠諸臣,而臣名混參於其中,亦蒙恩典,晉秩爲資憲大夫,臣誠惝惶震越,莫省措躬之所也。臣之策名從仕,今旣二紀于玆,本末畢露,聖鑑悉燭,無狀賤臣,有甚可取,誤恩之加,一至此乎?臣本姿性愚魯,學識蔑裂,庸庸陸陸,最居人下,試之百爲,無一可稱,而特以承藉先蔭,倖冒寵靈,平步京衢,輥到宰列,榮光以爲衣,邇班以爲家,式至于今,世所稱華貫美銜,颺歷殆遍,環顧儕流,罕有臣比。感激隕結,恒性所具,塵刹身心,臣豈獨無?以緣臣不肖,上而不能宣揚德意,裨補絲毫,下而不能殫竭誠力,當官盡職,所可自勉者,惟有斂巽榮塗,謹守拙分,庶不爲貪戀之歸,而抑又不能,每端居默念,怵然驚懍,集木臨淵,不足爲喩。廼者八座峻秩,何等重器,而一朝加之於聲望不及,文質無當之身,使之擔夯而消受也,則理必無幸,其亦致負乘之寇而後耳。臣固知終事之地,義有所重,情有所寓,凡係酬勞,多從隆厚,而至如臣者,文墨小技,本非疲筋費力,應事伎倆,薄劣亦不能稱其職焉,則罪固有之,曷云勞乎?勞而進官,卽非德選之古,況夫罔切之賞,寧不愧死?且臣孤露之餘,至痛在中,凡有榮觀,倍切悵觸,今乃賁然寵命,有隕自天,華誥誕宣,閭里動色,臣獨何心,復作前日之喜乎?區區私情,未敢索言,自不覺其勉强不得矣,左右揣量,進身無路,職在承宣,未趨曉班,虧分闕禮,尤合大何,玆敢略控情實,仰瀆崇嚴。伏乞聖明,俯察由中之懇,特垂體下之仁,將臣新授爵秩,亟命收還,以重公器,以安私分,千萬幸甚。臣無任云云。答曰,省疏具悉。卿其勿辭行公。
行右承旨洪時濟疏曰,伏以日月迅邁,顯思宮虞·卒奄過,伏惟聖慕靡逮,益復如新。仍伏念臣,以樗櫟之散,無墻壁之依,而偏荷洪造,前後歷揚,罔非踰濫,居常戒懼,若隕淵谷,向來西邑顚沛,尙誰怨尤?至今慙悚,措躬無地。榮塗一步,深置忘域,不意前望特除,適値此時,終事之地,義重陪從,逃遁不得,黽勉趨走,而此乃職分內事耳,廼者晉秩之恩,混下於賞典之中,臣聞命感泣,繼以惝怳。苟使臣有一分可賞之勣·可酬之勞,固不宜濫授而冒居,況臣初非敦匠之任,亦無董役之勞,而卽不過往來陪衛而已,則尤何敢若固有之,晏然承當乎?且卿月之班,卽命德之器也,雖以望實俱著,踐歷甚優者,當之,尙猶逡巡而却顧,豈如臣白首無名,倥侗憒劣者,所可近似乎?親享隔宵,庚牌屢臨,職忝近密,義分是懼,雖不得不暫肅恩命,而因仍蹲冒,人將謂何?兢惶恧蹙,歷日靡措,玆敢略陳短章,仰瀆崇嚴。伏乞聖明,俯賜鑑諒,亟收恩命,以重公器,以安私分焉。臣無任云云。答曰,省疏具悉。卿其勿辭行公。
行左副承旨金陽淳疏曰,伏以居諸迅邁,孝禧殿終祥奄臨,顯思宮虞·卒載訖,伏惟我殿下,達孝天至,孺慕日新,俯仰慨廓,益復靡逮,臣每從邇列,仰贍深墨之容,實不勝區區憂慮之忱。仍伏念,臣本愚憃,尺寸不長於人,而猥値不世之倖會,依近日月,膏沐雨露,通籍十有餘年,歷踐無非華膴,報效實乏絲毫,居常點檢,若隕淵谷。臣世守寒素,戒在滿盈,近歲以來,荐經喪戚,榮塗進步,念若死灰,適忝起居之班,特蒙陪從之命,往役之義,終事爲重,趨走於啓靷之夕,周旋於執紼之地,此固臣職分內事也。旣畢董事之諸臣,初無可紀之微勞,則夫豈有混被恩賞之望,而廼者別單之下,臣名亦廁其中,特晉一階,爲嘉善大夫者,臣於是,怵焉恧焉,莫省所以自措也。噫,唯名與器,有國所重,則以此罔功之蹤,加之命德之秩,名太褻矣,器太濫矣,臣固知我聖上於今日之事,至情至誠,靡不用極,必欲推其重而厚其施也,然於上累懋賞之政,下招不衷之譏,何哉?若其驟躐之愧,冥升之懼,猶屬臣一己之私也,身旣在院,日値親裸,雖不得不冒沒祗肅,因仍盤礴,有乖微諒,敢陳衷懇,仰懇崇嚴。伏乞聖慈,俯垂矜察,將臣新授資級,卽速收還,以重公器,以安私分,千萬幸甚。臣無任云云。答曰,省疏具悉。卿其勿辭行公。
癸未三月初七日子時,上詣顯思宮。卒哭祭親行入侍時,行左承旨朴宗琦,行右承旨洪時濟,行左副承旨金陽淳,右副承旨金熙華,同副承旨李元默,假注書許晟·李秉龜,記事官金正喜·李憲瑋,檢校待敎朴綺壽·李鶴秀以次侍立訖。上具緦服,詣顯思宮。時至,通禮跪啓請入就位,上詣板位。贊禮跪啓請俯伏哭,上俯伏哭,王世子以下在位者,皆俯伏哭。贊禮啓請止哭興再拜興平身,上止哭興再拜興平身,王世子以下在位者,皆止哭興再拜興平身。贊禮導殿下,權就齋殿,贊禮跪啓請除服,上改具白布裹翼善冠·白袍·白布裹烏犀帶·白皮靴。贊禮跪啓請入就位行禮,上詣板位。贊禮啓請俯伏哭,上俯伏哭,王世子以下在位者,皆俯伏哭。贊禮啓請止哭興平身,上止哭興平身,王世子以下在位者,皆止哭興平身。執禮請行奠幣禮,上詣尊所西向立。執尊者擧羃,熙華酌酒,陽淳以爵受酒。上詣靈座前北向立。贊禮啓請跪,上跪,王世子以下在位者,皆跪,宗琦奉香,元默奉爐跪進。贊禮啓請三上香,上三上香。元默奠爐於案,宗琦奉瓚跪進。贊禮啓請執瓚灌地,上執瓚灌地訖。宗琦奉幣篚跪進。贊禮啓請執幣獻幣,上以幣授元默,奠于靈座前。上降復位。執禮請行初獻禮,上詣尊所西向立。執尊者擧羃,熙華酌醴,宗琦以爵受醴。上詣靈座前北向立。執禮啓請跪,上跪,王世子以下在位者,皆跪。宗琦以爵跪進。贊禮啓請執爵獻爵,上以爵授元默,奠于靈座前。贊禮啓請俯伏興少退跪,大祝進靈座之右,跪讀祝文訖。上降復位。執禮請行亞獻禮,宮官引王世子,詣靈座前行禮訖,降復位。執禮請行終獻禮,謁者引終獻官永明尉洪顯周,詣靈座前,行禮如儀訖。降復位。執禮請俯伏哭,上俯伏哭,王世子以下在位者,皆俯伏哭。贊禮啓請止哭興再拜興平身,上止哭興再拜興平身,王世子以下在位者,皆止哭興再拜興平身。宮闈令納神主如儀。贊禮導上詣望燎位,大祝奉祝幣燎於坎,贊禮啓禮畢。上還入齋殿,諸臣以次退出。
上在昌德宮。停常參·經筵。
夜自二更至五更,月暈。
金熙華啓曰,行大司憲趙得永未肅拜,執義姜世白,掌令金仁和,持平邊始暹在外,掌令林顔喆差祭,持平黃燾疏批未下,監察茶時之意,敢啓。傳曰,知道。
朴宗薰啓曰,藝文提學李存秀旣入闕中,不爲肅謝,直爲出去,事甚未安,推考,何如?傳曰,允。
傳于李元默曰,禮房承旨馳詣昭寧園,奉審摘奸,綏吉園一體奉審以來。
朴宗琦啓曰,藥房提調·副提調,持人蔘粟米飮來待矣。傳曰,封入。
傳于李元默曰,山陵守侍陵官以下,魂殿享官以下書啓捧入。
李元默,以侍講院言啓曰,明日孝禧殿大祥祭王世子亞獻禮時,宮官當爲備員,新除授兼弼善金道喜,卽爲牌招察任,而弼善金裕憲,兼文學趙庭和,司書朴升鉉,亦爲一體牌招,以爲進參之地,何如?傳曰,允。
洪時濟,以備邊司言啓曰,今番冬至使回還時,皇后冊封,皇太后尊號勅,順付出來矣。到京日迎接儀節,令該曹照例擧行之意,分付,何如?傳曰,允。
又以備邊司言啓曰,卽見江原監司申在植狀啓,則以爲,道內還穀,自來不敷,排巡分糶,每患苟艱,應留各穀中,限二萬石特許加分事,請令廟堂稟旨分付矣。本道還摠,每患不敷,加分之請,便成年例,不必靳許,依所請石數,使之加分,何如?傳曰,允。
又以備邊司言啓曰,卽見廣州留守洪羲臣所報,則以爲,昨冬戶曹取用餉米價,固當作穀充餉,而市直高騰,貿米旣難,窮春錢還,亦係民弊,元還外排戶分給,而依丙子已例,除耗收捧,則民必願受,穀可還充,爲辭矣。城餉不可一時虛留,而貿穀旣難便,則勢不得不及今錢分,待秋作穀,而除耗一款,旣有丙子已例,許令依此施行,以爲還民紓力之地,何如?傳曰,允。
又以禁衛營言啓曰,本營哨官金聖孝·柳宗協俱有身病,勢難察任,改差,何如?傳曰,允。
金熙華,以義禁府言啓曰,京畿監司李愚在狀啓內,坡州牧還餉未捧之前後守令閔宗爀·李忠運·李光錫·李仁達等罪狀,令攸司稟處事,啓下矣。李忠運·李光錫·李仁達,今方待命,竝拿囚,閔宗爀下去京畿安山地云,依例發遣府書吏,拿來,何如?傳曰,待待命拿囚。
上在昌德宮。停常參·經筵。
孝禧殿大祥祭親行後,大殿·中宮殿,內閣·政院·玉堂單子問安。答曰,罔極。藥房口傳問安。答曰,罔極。世子宮·世子嬪宮,內閣·政院·玉堂單子問安。答曰,知道。藥房口傳問安。答曰,知道。大殿·中宮殿,百官奉慰問安。答曰,罔極。世子宮單子問安。答曰,知道。
金熙華啓曰,行大司憲趙得永未肅拜,執義姜世白,掌令金仁和,持平邊始暹在外,掌令林顔喆差祭,持平黃燾疏批未下,監察茶時之意,敢啓。傳曰,知道。
洪時濟啓曰,行左副承旨金陽淳,今日不爲仕進,卽爲牌招,何如?傳曰,許遞,前望單子入之。
朴宗琦啓曰,藥房副提調持人蔘粟米飮來待矣。傳曰,封入。
承旨前望單子入之,李晉淵落點。
洪時濟啓曰,新除授右副承旨李晉淵,卽爲牌招,何如?傳曰,允。
傳于洪時濟曰,徽慶園當展拜親祭,王世子隨駕凡百,一依京擧動例擧行,日字以旬後望間,擇入。
傳于洪時濟曰,未下直監司·閫帥·守令,當日辭朝,上京守令亦爲催促下送。
傳于李元默曰,奉審閣臣入侍,全羅監司同爲入侍。
備忘記,全羅監司朴綺壽下直,長弓一張,長箭一部賜給。
洪時濟啓曰,未下直監司·閫帥·守令當日辭朝事,命下矣。慶尙左水使吳致壽,謂以在外,不爲入來,旣肅本職,無端下鄕,事未前有,萬萬駭然。所當重勘,而本院請推之外,無他可施之罰,何以爲之?敢稟。傳曰,拿處。
以右副承旨李晉淵牌不進罷職傳旨,傳于李元默曰,只推。
以弼善金裕憲,兼弼善金道喜,兼文學趙庭和,司書朴升鉉牌不進罷職傳旨,傳于李元默曰,只推。
李元默,以戶曹言啓曰,嘉順宮供上別單中,表裏白綿布三十三疋減下事,判下矣。白綿布比元貢,一年應進排外,有餘,當減數爻,分道磨鍊,別單書入,依此擧行之意,分付宣惠廳,何如?傳曰,允。
洪時濟,以禮曹言啓曰,傳曰,徽慶園當展拜,王世子隨駕凡百,一依京擧動例擧行,日字以旬後望間擇入事,命下矣。展拜吉日,令日官池宅龜推擇,則今三月十三日·十六日俱吉云,以何日定行乎?敢稟。傳曰,以十六日爲之。
又以禮曹言啓曰,今此徽慶園展拜時,王世子隨駕事,命下矣。大駕出宮時,闕門外祗迎及還宮時,園所洞口外祗迎之節,依例磨鍊乎?敢稟。傳曰,依例磨鍊。
又以禮曹言啓曰,今春山陵展謁,待魂宮卒哭後,稟旨擧行事,啓下矣。展謁吉日,以何間推擇乎?敢稟。傳曰,置之。
又以禮曹言啓曰,孝禧殿祥祭後禫祭前,朔望祭及夏享大祭親行時,依補編受敎,以哭臨磨鍊擧行之意,敢啓。傳曰,知道。
又以禮曹言啓曰,孝禧殿禫後祔廟之禮,謹考五禮儀及喪禮補編,皆以遇時享而行載錄,而英廟朝受敎內,禫月若値四孟朔及臘月,則兼行五享,以遵禮文,若値仲冬,則兼行臘享,春夏秋三季朔,踰月則一也,亦依仲冬例,待大享兼行。春夏秋仲朔則將踰兩月,難以徒守禮文,一遵近規事,載在補編,己卯三月祥祭,五月祔廟,而又戊戌年禫月在五月,壬戌年禫月在八月,祔廟大享仍行於禫月事,其時判堂筵奏,下詢大臣稟定,載在臣曹謄錄矣。今當禫月亦在來五月,卽仲夏朔也,依補編受敎及戊戌·壬戌已例,祔廟吉日,禫月內擇入,恐合禮意,依此擧行,何如?傳曰,允。
又以禮曹言啓曰,取考謄錄,則順付詔書入京日,頒詔後有卽日頒敎之擧矣。今亦依此擧行,何如?傳曰,允。
又以禮曹言啓曰,因備邊司草記,今當冬至使回還時,皇后冊封,皇太后尊號勅順付出來,到京日迎接儀節,令該曹照例擧行事,允下矣,取考謄錄,則順付詔書入京日,百官郊迎,殿庭行禮,而自上行禮之節,依正至聖節望闕時例磨鍊。今亦依此擧行之意,敢啓。傳曰,知道。
兵曹,徽慶園幸行時軍令,三月十六日出宮,園所展拜,自闕門十五里,親祭當日還宮。
兵曹,來三月十六日,王世子疹候平復慶科庭試武科初試時規矩,木箭三矢二百四十步,改落點。
孝禧殿大祥祭親行敎是時,終獻官領議政南公轍,贊禮行禮曹判書李好敏,典祀官奉常正李若愚,宮闈令尙膳韓敬善,執禮應敎李魯秉,執尊副修撰林處鎭,大祝修撰朴永元,祝史司果金盛淵,齋郞司果朴宗學,盥洗位承文校檢李湜,校書判校李衡柱,爵洗位兵曹佐郞金履喆·金永鎭,亞獻盥洗位司藝金致礪,終獻盥洗位司藝李得英,贊者引儀金濟運·金秉淵,謁者兼引儀金懋·沈正禮,贊引假引儀吳致健·吳泰瀚,祭監監察李是鍊·李儞。
持平黃燾疏曰,伏以臣,以跡則衡茅之賤,以材則樗櫟之散,凡於風憲之地,初何當髣髴其萬一,而數年以來,屢蒙恩除,前月特點,又出望外,臣誠惶隕感激,莫省所以自措也。適値署經有命,違牌路阻,雖不得不冒沒祗肅,而若其因仍久據,徒犯逋慢之罪,重招瘝曠之譏,則非臣所安也。伏乞聖慈,俯賜鑑察,亟許鐫免,以重公器,以遂微諒,千萬幸甚。臣旣不敢以言議自居,而事在目下,不勝憂慨,更此冒陳焉。莫重者祀典,故雖儀物之末,惟當必敬必愼,況承事駿奔之地,何可一任其淆雜苟充,不思所以尊嚴揀重之義乎?在昔先朝,屢勤飭敎,祀官塡差,各有等限,小大秩秩,罔敢違越,夫何挽近以來,朝綱日下,占便成習,差享之際,往往有漸不如古之嘆,而未有若今番諸享官之全不致意也。遠人之曾通臺望者,常患偏勞,將官之未經正職者,亦皆濫入,陵寢獻官之武臣通瀜,固有近例,而今則竝與防禦而不拘,壇享大祝之玉堂必差,乃是恒式,而今則只以兩司而充數,存拔惟從顔私,差頉或憑口傳,擧措苟艱,瞻聆駭嘆。至於如李象謙枳累之類,不聞公議之如何,無難差送,有若無故者然,爲銓官者,如有一分謹畏之心,則豈可放倒若是乎?其在事體,決不可置而不論,當該差祭銓官,施以譴罷之典,此後則使之一遵舊規,各別塡差,俾享官無至怠忽,千萬幸甚。臣無任云云。省疏具悉。差祭該堂,誠有不審之失,請罷則過矣。捧現告從重推考,李象謙,豈至於不可差祭之境乎?爾其勿辭察職。
敎全羅監司朴綺壽書。王若曰,歐陽脩龍圖掌法,畀玉節於北河,蔣之奇寶文綰銜,仗金鉞於西鎭。暫移筍步,俾宣棠陰。朝廷之建置百官,方岳最爲重任,疆域之區分八路,湖南最爲雄藩。地發銀潢之源,周家沮漆,天設金湯之府,禹服荊楊。厥土秔稻麻枲,厥貢橘柚簵楛。舟車冠蓋之所綰轂,壯于三道要衝,山川民物之所筐篚,屹然一大都會。第經己·甲以後,久貽乙·丙之憂,人不堪於催白放黃,民力竭矣,吏緣奸於塗朱乙墨,倉簿枵然。濚江鹵鹺,海利垂涸,蘆嶺楮竹,土性失宜。昨年分遣繡衣,意蓋出於採訪,近日數遞方伯,弊又添於送迎。苟非漢吏之惟良,難寄蜀州之重鎭。惟卿,赫赫簪纓之華冑,溫溫珪璋之令譽。淸澹簡雅之儀,自是士夫本色,孝友敦素之行,綽有法家遺風。存諸內者繩尺自持,訥訥若言不出口,應乎外則畦畛不沒,恂恂焉其如有容。操履礭然可觀,文華卽其餘事。貯金華而珥鑾筆,粵自發軔之初,長玉署而佐銓衡,遂見平步而進。曾因萊治之薄試,茂績已孚,今於藩寄之愼掄,物論皆屬。玆授卿以守全羅道觀察使兼兵馬水軍節度使巡察使全州府尹,卿其渙揚周法,賁宣漢維。黜幽陟明,毋憚大吏,賙窮恤匱,子惠小民。惟公明可以振頹綱,惟綜察可以剸劇務。推居家孝悌之行,迪訓民風,秉在朝畏謹之心,對揚休命。必令州長吏觀感,須以古刺史自期。凡措劃務從便宜,若稟裁厥有典憲。於戲,夢彩雲於瓊闈,勞卿北望之思,布陽春於繡襜,寬予南顧之念。行且召矣,往惟欽哉。故玆敎示,想宜知悉。知製敎李鶴秀製進。
癸未三月初九日子時,上詣孝禧殿。大祥祭親行入侍時,兼都承旨朴宗薰,行左承旨朴宗琦,行右承旨洪時濟,行左副承旨金陽淳,右副承旨金熙華,同副承旨李元默,記事官鄭德和,假注書李秉龜,記事官金正喜·李憲瑋,檢校直提學李龍秀,原任直閣李光文,檢校待敎朴綺壽以次侍立訖。通禮跪啓請外辦。上具練服杖出。贊禮禮曹判書李好敏導上入就板位,贊禮啓請俯伏哭,上俯伏哭。王世子以下在位者,皆俯伏哭。贊禮啓請止哭興四拜興平身,上止哭興四拜興平身。王世子以下在位者,皆止哭興四拜興平身訖。贊禮導殿下權就齋殿,好敏啓請易服。時至,通禮跪啓請行禮。上具翼善冠·淺淡圓領袍·烏犀帶·黑皮靴出。贊禮導上入就板位,贊禮啓請俯伏哭,上俯伏哭,王世子以下在位者,皆俯伏哭。少頃,贊禮啓請止哭興四拜興平身,上止哭興再拜興平身,王世子以下在位者,皆止哭興四拜興平身。執禮請行奠幣禮,上詣尊所西向立。執尊者擧羃,宗琦酌酒,陽淳以爵受酒。上詣靈座前北向立。贊禮啓請跪,上跪,王世子以下在位者,皆跪。宗薰奉香,元默奉爐跪進。贊禮啓請三上香,上三上香。元默奠爐於案,宗薰奉瓚跪進。贊禮啓請執瓚灌地,上執瓚灌地訖。宗薰奉幣筐跪進。贊禮啓請執幣獻幣,上以幣授元默,奠于靈座前,上降復位。執禮請行初獻禮,上詣尊所西向立。執尊者擧羃,宗琦酌醴,宗薰以爵受醴。上詣靈座前北向立。執禮啓請跪,上跪,王世子以下在位者,皆跪。宗薰以爵跪進,贊禮啓請執爵獻爵,上以爵授元默,奠于靈座前。贊禮啓請俯伏興少退,大祝進靈座之右,跪讀祝文訖。上降復位。執禮請行亞獻禮,宮官引王世子,詣靈座前行禮訖。降復位。執禮請行終獻禮,謁者引終獻官領議政南公轍,詣靈座前,行禮如儀訖。降復位。執禮啓請俯伏哭,上俯伏哭,王世子以下在位者,皆俯伏哭。贊禮啓請止哭興四拜興平身,上止哭興四拜興平身,王世子以下在位者,皆止哭興四拜興平身。宮圍令納練主如儀。贊禮導上詣望燎位,大祝奉祝幣燎於坎,贊禮啓禮畢。上還入齋殿,諸臣以次退出。
癸未三月初九日酉時,上御熙政堂。奉審閣臣全羅監司同爲入侍時,同副承旨李元默,假注書李秉龜,記事官金正喜·李憲瑋,檢校待敎李鶴秀,全羅監司朴綺壽以次進伏訖。鶴秀起伏奏曰,臣承命馳詣健陵,陵上奉審則無頉,丁字閣·碑閣奉審則無頉,祭物·祭器·祭井,看審則精潔,諸執事摘奸則無頉,因爲監祭,仍詣顯隆園,園上奉審則無頉,丁字閣·碑閣奉審則無頉,仍詣華寧殿,殿內奉審則無頉矣。上曰,全羅監司進前奏職姓名。綺壽起伏奏職姓名訖。上曰,下去欽爲之。因命退,諸臣以次退出。
上在昌德宮。停常參·經筵。
大祥翌日,大殿·中宮殿·世子宮·世子嬪宮,內閣·政院·玉堂·藥房,口傳問安。答曰,知道。大殿·中宮殿·世子宮,朝廷二品以上·六曹堂上,口傳問安。答曰,知道。
藥房都提調南公轍,提調金蓍根,副提調朴宗琦啓曰,居諸迅邁,孝禧殿祥事奄過,伏惟孝思慨廓,益復靡逮,伏未審達夜將事之餘,聖體若何,寢睡·水刺之節,何如?臣等率諸御醫,趁早入診,詳察聖候,爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿·世子宮·世子嬪宮,口傳問安。答曰,知道。
金熙華,以都摠府言啓曰,今日入直內三廳武兼·禁軍及軍兵等,中日習射技,請出標信。傳曰,知道。
金熙華啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
朴宗薰啓曰,行右承旨洪時濟,右副承旨李晉淵今日不爲仕進,竝卽牌招,何如?傳曰,允。
金熙華啓曰,備邊司郞廳來言,今日賓廳日次,而問安相値,不得來會云矣,敢啓。傳曰,知道。
李元默啓曰,時·原任大臣,爲承候來待矣。傳曰,入侍。
又啓曰,時·原任閣臣,爲承候來待矣。傳曰,入侍。
朴宗薰啓曰,明日傳番,禮房承旨當爲齋宿,行右承旨洪時濟,更爲牌招,何如?傳曰,允。
傳于李元默曰,守陵官入侍。
傳于朴宗薰曰,發遣吏郞,諸執事淸齋與否,摘奸以來。
金熙華啓曰,行大司憲趙得永,掌令林顔喆,持平黃燾牌不進,執義姜世白,掌令金仁和,持平邊始暹在外,監察茶時之意,敢啓。傳曰,知道。
以掌令林顔喆,持平黃燾,正言金世忠牌不進罷職傳旨,傳于金熙華曰,只推。
以右副承旨李晉淵牌不進罷職傳旨,傳于朴宗薰曰,只推。
以慶尙左水使鄭煥宗狀啓機張縣人物渰死事,傳于李元默曰,聞甚矜惻,元恤典外,別加顧助,渰死人如有生前身還布,竝蕩減事,分付。
朴宗薰,以侍講院言啓曰,王世子進講綱目第一卷,今已畢講矣,第二卷繼講之意,敢啓。傳曰,知道。
又以吏曹言啓曰,未下直監司·閫帥·守令,亦爲催促下送事,命下矣,自臣曹催促,則未下直監司·守令,全羅監司朴綺壽,黃州牧使李羲玄,安東府使李翊會,長湍府使李仁泳,巨濟府使李濟完,俱已辭朝。上京守令中,淸州牧使李海魯,舒川郡守尹喜用,順安縣令李祖植,已爲下去云,海州判官李鼎臣,今方下去云。南平縣監朴鎬壽,以親病不得下去云,親病異於身病,改差。伊川府使李勉植,稷山縣監洪顯謨,俱以身病猝重,不得下去云,身病果未知如何,而特敎催促之下,不卽下去者,揆以事體,誠甚未安。竝罷黜,何如?傳曰,允。南平縣監朴鎬壽,近地相換。
又以吏曹言啓曰,眞寶縣監金景寅呈狀內,矣身以相地官,上京,而家在北關矣,聞其老母病勢危重之報,今方下往本家,萬無還任之望云。情理則容或無怪,而促敎之下,不卽下去者,事體所在,誠甚未安,眞寶縣監金景寅,改差,何如?傳曰,以北關相換。
又以吏曹言啓曰,奉常寺正李若愚呈狀內,矣身素患痰癖之症,每當換節之時,一倍添劇,萬無供職之望,卽速入啓遞差云。身病旣如是,則有難强令察任,改差,何如?傳曰,允。
又以禮曹言啓曰,卽接弘陵參奉所報,則本陵陵上魂遊石下磚石動退處,昨秋奉審時,已有執頉,而今春解凍後,下磚石尤爲蹲退,四面鼓石跌失本地,左右上鼓石皆露出,而魂遊石傾仄右旋,所見惶懍云矣。昨秋京畿監司奉審時,本陵陵上魂遊石下磚石動退,比前稍過,啓聞,待今春奉審,更爲稟處,恐合事宜之意,臣曹回啓啓下矣,今當解凍後,陵上莫重石物,致有此一倍傾仄之患,不勝驚悚。臣曹堂上依例進去奉審後,修改等節,更爲稟處,何如?傳曰,允。
又以禮曹言啓曰,孝懿王后祔廟吉日,纔已推擇啓下矣,設都監日字,當爲豫定,而謹稽謄錄,則己卯年仁元王后祔廟時,前期三十日,丁卯年貞純王后祔廟時,前期四十日,而今番事役,旣不甚大,前期三十日設局,恐合便宜。令該曹趁其時差出堂郞,以爲擧行之地,何如?傳曰,允。
又以禮曹言啓曰,今三月十六日,徽慶園親祭時,王世子亞獻禮節,依例磨鍊乎?敢稟。傳曰,依例磨鍊。
又以宗簿寺提調意啓曰,顯穆綏嬪諡號·園號,當爲記載於璿源譜略,國朝御牒,亦當修正矣,在前如此之時,間或設廳,而多有本寺修正之例,今番則何以爲之?敢稟。傳曰,自本寺修正。
李元默,以戶曹言啓曰,各道年終錢穀御覽會計,待咸鏡道會案上來,修正以入事,前已啓下矣,本道會案,今纔來到,御覽會計,受出修正之意,敢啓。傳曰,知道。
金熙華以司僕寺一二提調意啓曰,今此徽慶園展拜時及王世子隨駕時,各差備入把馬數磨鍊,別單書入,而其中驛馬,則竝令兵曹依例知委各驛,使之直爲入把,何如?傳曰,允。
又以兵曹言啓曰,今此園幸時,何營軍兵隨駕,何營軍兵留都?禁軍及馬步軍,以幾番幾哨,磨鍊乎?敢稟。傳曰,訓局率步軍七哨,馬兵二哨爲先廂,御將率京鄕軍五哨,騎士二番爲後廂,禁軍三番爲之,禁將率三營,餘軍留都·留營,依例爲之,可也。
又以兵曹言啓曰,在前幸行時,挾輦軍四百名,或三百名,餘軍二百名,或一百名磨鍊矣,今番則何以爲之?敢稟。傳曰,三百名爲之,餘軍一百名爲之。
又以兵曹言啓曰,今此園幸時,王世子隨駕事,命下矣。班次當於標旗後磨鍊,而前後牌,以大駕前後廂軍兵仍用,禁軍三十人,挾輿軍六十名,餘軍二十名磨鍊,何如?傳曰,允。
又以兵曹言啓曰,在前幸行時,摠戎使率訓局餘軍,弘化門外留陣矣,今亦依此擧行,何如?傳曰,允。
又以兵曹言啓曰,在前幸行當日回鑾時,侍衛連以全數磨鍊矣,今亦依此擧行,何如?傳曰,允。
又以兵曹言啓曰,在前幸行時,十里外斥候伏兵傳語軍,以幾邑所屬束伍步軍,擧行矣,今亦依此磨鍊,何如?傳曰,允。
又以兵曹言啓曰,幸行回鑾後,隨駕軍兵犒饋,近年連以乾物分給矣,今亦依此擧行,何如?傳曰,允。
又以兵曹言啓曰,王世子疹候平復慶科庭試·武科初試,今月十六日設行事,已爲推擇啓下,而幸行相値,不可不退行,更令日官池宅龜推擇,則今月二十日爲吉云,以此日退行,何如?傳曰,允。
又以兵曹言啓曰,今此幸行時,侍衛不可不備,而宣傳官閔宗爀方在拿處中,尹守任受由下鄕,一員未差,無以備員。閔宗爀·尹守任,竝改差,與未差之代,口傳差出,何如?傳曰,允。
兵曹,口傳政事,以趙文錫·李行敎·權灝爲宣傳官。
金熙華,以兵曹言啓曰,內禁衛將南錫九,五衛將李重根,忠壯衛將崔相夏,文臣兼宣傳官朴永元,俱以身病猝重,勢難供職,呈狀乞遞,竝改差,何如?傳曰,允。
又以兵曹言啓曰,內弓房弓人之服役二十年,造納弓子滿千數則帖加事,曾有定式矣,弓人等來告內,弓人及第曺聖民,自甲子年入屬,至今年爲二十年服役,造納弓子一千八十五張云,故取考弓子進上單子及本曹錄置成冊,則服役年條·造弓數爻,俱爲準限,依定式帖加成給,何如?傳曰,允。
義禁府啓目,坡州前牧使閔宗爀·李忠運·李光錫·李仁達等,原情云云。問目內辭緣,泛稱遲晩,所當請刑是白乎矣,閔宗爀·李忠運等段,曾經閫帥李光錫·李仁達等段,曾經宣傳官·閫帥,宣傳官勿爲請刑,載在大典通編,議處,何如?判付啓。依允。
知事金履陽疏曰,伏以孝禧殿終祥奄過,顯思宮虞·卒旣畢,伏惟聖慕,隨遇慨廓,靡有涯際。伏念臣,猥叨敦匠,幸免罪戾,莫非君靈攸濟,初無微伐可紀,而名廁別單之列,獲被錫馬之典,考功量勞,歷日惶愧。伏願聖明,深察不稱之實,收回成命,以安微分焉。臣無任云云。答曰,省疏具悉。卿其勿辭領受。
判敦寧朴崙壽疏曰,伏以日月迅駛,孝禧殿終祥奄過,顯思宮虞·卒已畢,仰惟宸慕靡逮,益復如新,區區下情,不任愾廓之至。臣於日昨,伏見都監別單下者,臣名亦參製述之列,混被加資之典,資窮而至有錫馬之命,私心恧蹙,不知爲喩。蓋陰記,不過識表年月,非比碑誌贊揄之文,則初何嘗有一分可酬之勞,而有此謬恩耶?在臣罔功之愧,已不勝言,而聖朝懋賞之典,尤所當愼,乞寢成命,以安微分焉。仍伏念,臣之父母墳山,在於京畿積城地,而久曠省掃,感切霜露,且有修墓之事,勢將躬幹,冒此煩瀆。伏望聖慈,俯諒至懇,特許恩暇,俾伸情私,千萬幸甚。臣無任云云。答曰,省疏具悉。卿其勿辭領受,省掃之請,依施。
行護軍金鐮疏曰,伏以居諸易駛,孝禧殿祥事奄過,顯思宮虞·卒已畢,伏惟聖慕皇皇,益復靡逮,臣於日前,伏奉聖旨,特授臣爲嘉善大夫者,臣聞命震駴,莫省攸措。臣本愚昧湔劣,百無一能,無足備數於百執事之末,而前後叨冒,已極踰涯,〈寤〉寐慄慄,若隕淵谷,至於亞卿峻秩,豈臣夢想所可議到?臣固知今日賞賚之典,義重終事,多從隆厚,而至如臣當日陪從,暫時書寫,初無絲毫可紀之勞,迺與前後敦匠之臣,混入酬功之列,遽紆匪分之典,夫夤緣倖會,罔功獲賞,上所以與之,下所以受之,俱不免苟焉而已,則恩實歸謬,而賞亦爲濫,不敢冒受也,決矣。今此卿月之班,卽古所謂命德之器,遴選之嚴,委畀之重,雖不及先王盛際,地位自別,責任不輕,其不得人人而可擬也,審矣。況臣最居人下,中間經歷,徒積愆尤,自分樗櫟之無用,衣緋數載,踐歷無多,不合糠粃之在前,衰朽病痼,近又益甚,筋力趨走,亦無其望,而忽此驟躐,更進一步,無微勞之可酬,有異恩之非常,惝怳悸慄,歷日靡措。其服不衷,猶屬言私,褻敗名器,大關公議,臣若徒知榮寵爲感,瀆擾是懼,不思所以自劾之道,則臣固不足言,其爲累淸朝四維之治,尤將何如?玆敢略控短章,悉暴衷懇。伏乞聖慈,俯垂鑑諒,將臣新授資秩,特許收還,使公器重而私分〈安〉焉。臣無任云云。答曰,省疏具悉。卿其勿辭行公。
吏曹參議李光憲疏曰,伏以臣,姿本鹵下,識又謏淺,冒據見職,非敢謂一分可堪,而適値國家有事,因循盤礴,至于今日,而享官差定,卽臣之職耳,其例不出按簿循次,而其事至愼至難。且臣起身蔭塗,從以年邁而病眩,階級高下,流品淸濁,茫不記錄,每當差祭,僅以排比爲幸,而周思綜察,性又不能,畢竟醜拙,自知其渰遮不得,果然持憲之疏,有此相規之語,反省惶愧,靡所措躬。臣雖迷劣,只當見過自訟而已,何必以風聞之過情,爲呶呶辯解之計也哉?至若李象謙之差祭,今始大覺,無以自恕,惟彼積年枳累之蹤,臣豈故欲擧論,而塡差每多倉卒,人員常患苟艱,臨事昏錯,有此混入,不審亦罪,而若謂臣放倒而不謹畏,則殆亦不諒之,甚矣。卽伏見批旨下者,匪怒之敎,罰止薄警,雖聖度寬大,過加曲庇,臣之僨敗,一至於此,鐵限萬重,不可踰越,何敢一刻晏然於職次乎?玆敢短章自列,仰瀆崇嚴。伏乞聖慈,俯垂鑑諒,亟罷臣職,仍治臣罪,以爲不職者之戒焉。臣無任云云。省疏具悉。臺箴無論虛實,受而爲過,可謂美風,爾其勿辭察職。
癸未三月初十日辰時,上御熙政堂。藥房入診,時原任大臣·閣臣,入侍時,都提調南公轍,提調金蓍根,副提調朴宗琦,記事官鄭德和·金正喜·李憲瑋,左副承旨金熙華,假注書李秉龜,判府事韓用龜·金思穆,右議政林漢浩,檢校提學金祖淳,原任提學沈象奎,檢校直提學李存秀,原任直提學朴宗薰,原任直閣李光文,檢校直閣鄭基善以次進伏,醫官吳千根·李命運·白成五·李重恒進伏楹外訖。用龜進前奏曰,居諸迅邁,孝禧殿終祥奄過,顯思宮虞·卒已畢,仰惟慨廓靡逮之痛,益復罔極。連日將事,勞動旣多,聖體,若何?上曰,一樣矣。寢睡·水刺之節,何如?上曰,一樣矣。中宮殿氣候,何如?上曰,安順矣。用龜曰,臂部受灸後,平復之節,臣等固不勝萬幸,而慮或有餘症之未祛者,敢此仰達矣。上曰,至今則無甚關緊矣。仍命診候,醫官吳千根·李命運以次入診訖,退伏奏曰,脈候左右三部調均矣。公轍奏曰,臂部受灸處,雖已差復,餘症不可不詳診其有無,醫官二人,今又來待,許令入診按擦,議定其傅藥當否,何如?上可之。於是,腫醫官白成五·李重恒,以次入診按擦訖,成五退伏奏曰,今則已臻平復之境,別無他更傅之劑,而只以靑三升一條緊裹,至過數日,則自當如常矣。重恒起伏奏曰,今果平復,更無後慮,而先以白油紙裁作如錢樣,壓付當處後,更用靑三升重裹之,差過數日則尤好矣。上曰,大臣就座,因命先退諸大臣。又命退,諸臣以次退出。
癸未三月初十日午時,上御熙政堂。守陵官入侍時,同副承旨李元默,記事官鄭德和·金正喜·李憲瑋,守陵官李爔以次進伏訖。上曰,守陵官進前。爔進伏,上曰,好在而還來乎?爔曰,小臣無事守陵而還矣。上曰,守陵官先退。爔退出。上命退,諸臣以次退出。
上在昌德宮。停常參·經筵。
金熙華啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,右副承旨李晉淵今日不爲仕進,卽爲牌招,何如?傳曰,知申外,不爲仕進承旨,竝許遞,前望單子入之,待下批牌招察任。
承旨前望單子入之,徐春輔·洪起燮·李鶴秀落點。
傳于金熙華曰,傳香承旨馳詣先蠶壇,奉審摘奸以來。
金熙華啓曰,今此望祭獻官及永寧殿修改告由祭獻官單子,今日當爲修正入啓,而吏曹參議李光憲謂有情勢,尙不塡差,事體所在,萬萬未安。從重推考,使之卽速修正以入,何如?傳曰,允。
又啓曰,應敎李魯秉,副修撰林處鎭差祭,校理沈鈁,修撰尹心圭在外,副校理一員,副修撰一員未差,修撰朴永元別兼春秋進,玉堂上下番俱空,事甚未安。副應敎金道喜,校理李象謙,副校理趙寅永,竝卽牌招,推移入直,何如?傳曰,允。
傳于金熙華曰,孝禧殿享官行護軍洪履簡,行副護軍金基常·鄭漪,前享官永明尉洪顯周,竝熟馬一匹面給,前判書金在昌,判府事金魯敬勿論,行護軍金基厚·朴齊一,熟馬一匹面給,宗戚執事永明尉洪顯周大鹿皮一令賜給,前判書金在昌勿論,行護軍金基厚·洪履簡,副護軍金基常·鄭漪竝加資,副司果洪世周,前府使金在三,副司果金基拓,金城縣令金容善,前都事洪緯榮,仁川府使金宅善,儀賓都事洪翰周,宗廟令金益哲竝陞敍,在喪人勿論,參奉金裕淳·沈宣晉竝陞六,忠義朴有壽·李進永·洪秉球·李相佑竝東班職調用,前忠義徐有彬·李憲海上弦弓一張賜給,身故者勿論,奠吏飯監,令該曹米·布從厚題給,事知守僕帖加,守僕別監·水賜別監·燈燭色·各色掌·水工·照羅赤等,竝依丁丑年例爲之,奏時官書員,依丁卯年例施賞,香室守僕,令該曹從厚施賞,都薛里洪命福·韓敬善竝加資,薛里明處俊·趙瓊藺,酒房朴性孝,李時裕竝兒馬一匹賜給,進止差備徐長福·金鳳潤·洪致麗·徐繼業竝上弦弓一張賜給,守陵官完城君爔加資,外居奴婢六口,田五十結,內廏馬鞍具一匹面給,前守陵官南延君球加資,參奉洪蓍謨·李時學,忠義李熽竝陞六,相當職待窠調用,前參奉閔章鏞·黃時雨·趙在翼·李禾重,前忠義沈能奎·柳民根,竝依丁卯·戊寅年例勿論,侍陵官李元碩加資,外居奴婢四口,田三十結,內廏馬鞍具一疋面給,進止差備林有彬·盧相龍竝兒馬一匹賜給,奠禮飯監守僕·事知守僕,竝依丁卯年例爲之,各色掌·員役·房直·奴子等,竝依丁卯·戊寅年〈例〉爲之,熟手守護軍等,竝令該曹施賞。
傳于金熙華曰,今番賞典中,一人雖兼數事,無得疊授。
傳于金熙華曰,閣臣番次,近甚苟艱,直閣·待敎未差之代,今日會圈。
金熙華啓曰,直閣·待敎會圈事,命下矣。政官牌招,開政下批,何如?傳曰,允。
金熙華,以奎章閣言啓曰,直閣·待敎未差之代,今日會圈事,命下矣。檢校提學金祖淳,檢校直提學李存秀,直提學李龍秀,檢校直閣鄭基善,卽爲牌招,以爲會圈之地,何如?傳曰,允。
傳于金熙華曰,直提學許遞,仍付檢校,與未差之代,今日政差出。
奎章閣檢校直提學單李龍秀。
金熙華,以奎章閣言啓曰,直提學李龍秀許遞,仍付檢校事,命下矣。卽爲牌招察任,何如?傳曰,允。
傳于金熙華曰,今日政,賞典下批。
金熙華啓曰,今此幸行時,何大臣留都乎?敢稟。傳曰,金領府事留都。
又啓曰,卽者中樞府錄事來言,領府事金載瓚留都事,命下,而有身病,無以留都云云。何以爲之?敢稟。傳曰,金判府事留都。
又啓曰,徽慶園親祭祭文,當爲製進,藝文提學李存秀,待明朝牌招,何如?傳曰,允。
金熙華,以兵曹言啓曰,今此幸行時,領軍之將,不可不備,而羽林衛將成履深身病猝重,萬無供職之望,改差,與內禁衛將未差之代,竝口傳差出,何如?傳曰,允。
兵曹,口傳政事,以柳相穆爲內禁將,李殷常爲羽林將。
金熙華,以兵曹言啓曰,慶熙宮衛將洪道榮,文臣兼宣傳官任文白,俱以身病猝重,無望供職,呈狀乞遞,竝改差,何如?傳曰,允。
有政。吏批,兼判書金蓍根進,參判徐能輔,參議李光憲竝牌不進,行左承旨徐春輔進。以洪奭周·趙鍾永爲直提學,朴永元爲直閣,李憲瑋爲待敎,林顔喆爲副校理,洪羲弼爲奉常正,朴崙壽爲分內醫提調,李命運爲伊川府使,尹行潡爲金川郡守,曺始振爲稷山縣監。南平縣監朴鎬壽,新溪縣令李魯榮相換,眞寶縣監金景寅,利原縣監曺光振相換。耆老所守直官單金道海。
兵批,行判書鄭晩錫進,參判申絢病,參議李東煥入直,參知尹豐烈病,右副承旨金熙華進。以姜壽龜·崔聲遠·李鎭五爲僉知,金景燁·鄭瑋爲五衛將,韓國養·李德九爲忠壯將,金有郁爲慶熙將,張有聞爲都摠經歷,權善祜爲都事,朴宗學爲文兼,梁迪洙爲武兼,金永欽·林輔榮爲守門將,南熙爲三陟營將,張翼爲咸興中軍,成履深爲平安兵虞候,丁柱榮爲牛峴僉使。分副摠管李志淵,都事李橚,以上竝減下。僉知單李殷常。護軍朴宗琦·金陽淳·洪時濟,副護軍李晉淵·曺允厚,副司勇李啓陽,以上竝單付。
吏批再政,以李志容爲掌令,尹稙爲漢城庶尹,鄭五錫爲景慕宮令,吳千根爲果川縣監。兼直閣單朴永元,兼校書校理單朴永元,弘文正字單李憲瑋,兼校書正字單李憲瑋。護軍金基厚今加資憲,護軍洪履簡今加嘉義,副護軍金基常·鄭漪今加嘉善,完城君爔今加中義,中官洪命福今加正憲,韓敬善今加資憲事,承傳。
兵批再政,以李時榮爲訓鍊判官,柳相晉爲主簿。大護軍金基厚,護軍金基常·鄭漪,副司果洪蓍·李時學·金裕淳·沈宜晉·李熽,以上竝單付。
金熙華啓曰,行大司憲趙得永,掌令林顔喆,持平黃燾牌不進,執義姜世白,掌令金仁和,持平邊始暹在外,監察茶時之意,敢啓。傳曰,知道。
以掌令林顔喆,持平黃燾,正言金世忠牌不進罷職傳旨,傳于金熙華曰,只推。
以左副承旨洪起燮牌不進罷職傳旨,傳于徐春輔曰,只推。
以吏曹參議李光憲牌不進罷職傳旨,傳于徐春輔曰,只推。
以咸鏡監司李勉昇狀啓洪原縣民家失火事,傳于徐春輔曰,聞甚矜惻,元恤典外,別加顧助事,分付。
徐春輔,以吏批言啓曰,侍陵官內官李元碩加資事,命下矣,本資乃是崇祿,係是資窮,何以爲之?敢稟。傳曰,熟馬一匹面給。
又以侍講院言啓曰,兼司書李若愚時無職名,令該曹口傳付軍職,何如?傳曰,允。
兵曹,口傳政事,副司果單李若愚。
徐春輔,以奎章閣言啓曰,新除授直閣朴永元,待敎李憲瑋敎旨安寶次,濬哲之寶請出之意,敢啓。傳曰,知道。
又以奎章閣言啓曰,新除授直提學洪奭周,以全羅監司遞任,未及上來,乘馹上來事,下諭,直閣朴永元,待敎李憲瑋,卽爲牌招察任,何如?傳曰,允。
又以奎章閣言啓曰,新除授直提學趙鍾永,卽爲牌招察任,何如?傳曰,允。
又以禮曹言啓曰,卽接徽慶園參奉所報,則丁字閣殿內左右挾間壁土塗褙,間間有腐傷處,所見未安云矣。壁塗之腐傷處,趁今修補,不容少緩,而今番工役急遽,趁期董督之際,壁土之以火乾淨,外面雖乾,裏或帶濕,有此間間腐傷之患,夏節經潦後,又無是患,亦未可必。挾間頉處修補,係是從便擧行,所入物種,令各該司磨鍊輸送,今番則隨其傷處,令本園參奉,依前例兼監役,略略改塗,經夏後看審,更有腐傷之處,則待秋涼節,裏土盡乾,兩挾間壁,一新改塗,恐合事宜。以此竝爲分付,何如?傳曰,允。
金熙華,以兵曹言啓曰,今此園所幸行時,侍衛禁軍,不可不點擇以行矣,各番禁軍中,新受馬及病蹇不能致遠之類,依例推移入直之意,敢啓。傳曰,知道。
又以兵曹言啓曰,闕內入直訓鍊都監局別將·把摠·哨官及內三廳將·守門將·禁衛營把摠·哨官等,番單子,每中日入啓受點矣。今十六日卽中日當次,而園所幸行相値,勢難入啓受點,依例回鑾翌日,入啓受點,分所單子,待受點,卽爲書入,巡將監軍,以今三月十五日,受點人員,十六日至,使之仍察之意,敢啓。傳曰,知道。
又以備邊司言啓曰,湖南新道臣纔已辭朝矣,見令夏序不遠,發巡節晩,在前如此之時,多有仍停之例,今春省部,亦爲停止之意,分付,何如?傳曰,允。
又以訓鍊都監言啓曰,本局別將閔宗爀以前任坡州牧使時事,方在就理中,而今當幸行時,領軍之任,不可曠闕,改差,何如?傳曰,允。
又以義禁府言啓曰,全羅監司洪奭周狀啓內,益山郡守李光承,興德縣監郭宗默,咸悅縣監李海慶,井邑前縣監呂東根,高敞前縣監李寬福,前前縣監洪羲書等罪狀及益山·興德兩邑當該虛勘守令李熙章·洪百淳·尹五榮·洪梡等罪狀,竝令攸司稟處,而李海慶段,時以聖堂倉漕運差員,裝發領運,只隔一月,依已例待竣事勘處,亦令攸司一體稟處事,啓下矣。呂東根·李寬福·洪羲書·洪百淳·尹五榮·洪梡,今方待命拿囚,李光承·郭宗默時在任所,依例發遣府羅將拿來,李熙章以安州兵虞候,時在任所,依例發遣府書吏,交代後拿來,李海慶,依道啓待竣事,拿來,何如?傳曰,待待命拿囚。
義禁府啓目粘連,向前閔宗爀·李忠運·李光錫等段,舊還旣未準捧,新逋又此現發,揆以糴法,焉逭當律?李仁達段,乍赴旋罷,釐糴雖非暇論,新逋旣發,在法有難參恕,竝只以此照律,何如?判付啓。依允。
上護軍李憲琦疏曰,伏以日月流邁,孝禧〈殿〉終祥奄過,顯思宮虞·卒已畢,仰惟孝思罔極,益復如新。臣於此際,病伏沈淹,候庭哭班,一未進身,情禮都虧,生不如死,悲戀悚縮,日夕耿結,及伏見賞典下者,臣名猥廁敦匠,遂至有晉秩之命,臣震懍罔措,莫省所以致此也。噫,假使臣身無疾恙,終始董事,不過職耳,勞於何有,而病旣无妄,旋蒙遞解,奔走周旋,爲日甚淺,今乃混被誤恩,濫叨崇班,臣心悚惕,有不暇言,而在朝家愼賞之義,豈細故也?寓慕終事,聖念雖出於廣惠,有愧罔功,私情不安於冒受,玆敢收召病魂,仰瀆崇嚴。伏乞聖慈,俯垂諒察,特命收還臣新授資給,以安賤分,以重公器焉。臣無任云云。答曰,省疏具悉。卿其勿辭。
上在昌德宮。停常參·經筵。
金熙華啓曰,行大司憲趙得永,掌令李志容未肅拜,執義姜世白,掌令金仁和,持平邊始暹在外,黃燾呈辭,監察茶時之意,敢啓。傳曰,知道。
又啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
徐春輔啓曰,左副承旨洪起燮,今日不爲仕進,卽爲牌招,何如?傳曰,允。
李鶴秀啓曰,今此望祭獻官及永寧殿修改告由祭獻官單子,當爲修正入啓,而日限已過,吏曹參議李光憲謂有情勢,尙不塡差,事體所在,誠極未安。從重推考,使之卽速修正以入,何如?傳曰,允。
李元默啓曰,卽者正言金世忠以其親病,投章徑歸,原疏纔已捧入矣。所當直捧遞差傳旨及禁推傳旨,而此與無端下鄕,有異,從重推考,何如?傳曰,允。
以副應敎金道喜,校理李象謙,副校理趙寅永牌不進罷職傳旨,傳于李元默曰,只推。
李元默啓曰,玉堂上下番俱空,事甚未安。副應敎金道喜,校理李象謙,副校理趙寅永旣有只推之命,與應敎李魯秉,副修撰林處鎭,一體牌招,推移入直,何如?傳曰,允。
又啓曰,今此順付詔書入京日,當爲頒敎,藝文提學李存秀,待明朝牌招製進,何如?傳曰,允。
兵曹,以金履陽爲留都大將。
以左副承旨洪起燮牌不進罷職傳旨,傳于李元默曰,只推。
以應敎李魯秉,副應敎金道喜,校理李象謙,副校理趙寅永,副修撰林處鎭牌不進罷職傳旨,傳于李元默曰,只推,更爲牌招。
以黃海監司李文會狀啓薦新生石首魚限內不得封進,惶恐待罪事,傳于李元默曰,卿其勿待罪事,回諭。
李元默以葬禮都監儀軌廳都提調意啓曰,園所表石前後面印本各四件粧簇,誌石印本四件,諡印印本二件粧貼以入之意,敢啓。傳曰,知道。
又以吏曹言啓曰,卽接奉常寺牒報,則以爲,未寺正例爲親祭典祀官,而今十六日徽慶園幸行時,祭物當爲封進,而新除授正洪羲弼在外,祭物無以陪進云,奉常正洪羲弼改差,其代口傳備擬以入之意,敢啓。傳曰,知道。
吏曹,口傳政事,以趙庭和爲奉常正。
又以宗簿寺提調意啓曰,璿源譜略修正時,校正官一員,國朝御牒書寫官一員,例以宗臣差出,而近因宗班乏人,以一員兼差矣。今亦依已例,以一員兼差擧行之意,敢啓。傳曰,知道。
又以宗簿寺提調意啓曰,璿源譜略五處璿源閣奉安件,當爲新印,而己卯所印,辛巳改張,未及奉安,今番亦依辛巳例,只改張之意,敢啓。傳曰,知道。
又以宗簿寺提調意啓曰,璿源譜略進上進獻,大殿·中宮殿·世子宮·嬪宮,依近例各一件封進乎?敢稟。傳曰,內入件當內下矣,改張以入。
金熙華,以訓鍊都監言啓曰,本局局別將李行敎時帶宣傳官矣,今當幸行時,職務相妨,改差,何如?傳曰,允。
又以兵曹言啓曰,今此幸行時,侍衛不可不備,宣傳官未差之代,口傳差出,備員侍衛,何如?傳曰,允。
兵曹,口傳政事,以白殷鎭爲宣傳官。
金熙華,以訓鍊都監言啓曰,今此幸行時,隨駕武藝別監一百六十人饌價錢,每人各二錢,門旗手二十五名饌價錢,每名各一錢,依例分給之意,敢啓。傳曰,知道。
又以摠戎廳言啓曰,本廳參軍申鳳圭,巡山擧行,極爲慢忽,萬萬駭然,不可仍置,汰去之意,敢啓。傳曰,知道。
禁府啓目,長湍府使李栻原情云云。問目內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓。依允。又啓目,慶尙左水使吳致壽原情云云。傳旨內辭緣,泛稱遲晩,所當請刑是白乎矣,閫帥勿爲請刑,載在大典通編,議處,何如?判付啓。依允。又啓目,井邑前縣監呂東根,高敞前縣監李寬福,前前縣監喪人洪羲書,益山前郡守洪百淳·尹五榮,興德前縣監喪人洪梡等原情云云。問目內辭緣,泛稱遲晩,竝只刑推得情,何如?判付啓,除刑推議處爲良如敎。
永明尉洪顯周疏曰,伏以居諸流邁,孝禧殿終祥奄過,伏惟聖心哀慕,益復如新,如臣厚沐慈恩之蹤,尤不勝悲缺之忱,卽伏見賞典下者,以臣曾叨享官,有熟馬面給之命,惶感之餘,繼之以媿恧之至。雖使臣終三年於駿奔之列,卽是職分之所當爲,固不可以言勞,而況中途減遞,虧誠罔功,罪之則可,而賞之則不可者乎?在臣惶媿,猶屬一己之私,而其爲貽累於聖朝懋賞之政,當如何哉?玆敢不避猥越,冒陳短籲。伏乞聖明,亟還成命,以愼賞典,以安微分,千萬幸甚。臣無任云云。答曰,省疏具悉卿懇。卿其勿辭,安心領受。仍傳于李元默曰,此批答,遣史官傳諭于永明尉。
兼吏曹判書金蓍根疏曰,伏以日月易邁,孝禧殿終祥奄過,伏惟聖孝根天,慨廓靡逮,不瑕有受損之節乎?臣職忝保護,倍切憂慮之至,臣於日前,伏蒙天恩,以徽慶園丁字閣上梁文書寫之勞,特加一階,爲輔國崇祿大夫者,臣聞命震惕,莫省所以自措。噫,臣本庸愚疎鈍,最居人下,實不合於聖世任使之列,而晩暮通籍,滾到上卿,渥恩之隆,躋躐之驟,歷數同朝,尠與爲比,高天厚地,報答無階,深淵峻谷,失墜是懼,至於輔國崇秩,地望自別,尤不可人人冒據。況臣書寫之役,爲任最輕,無勞可紀,迺與敦匠之臣,混被懋賞之典,是豈聖朝愛嚬笑之政乎?伊日祗肅,雖緣事會,至今蹲仍,冞增惶愧,抑臣又有區區危迫之懇,玆敢不避煩猥,竝此冒陳焉。臣之見帶天官之長,今已八箇月矣,昨秋除拜之初,略控披瀝之衷,而終不得逡巡力辭者,實非謂臣之才識,猶可以堪承於是職也。臣於立朝以來,無他技能,惟以筋力奔走,爲一分報效之圖而已,若其人器疲劣,不勝重任之狀,雖以日月之明,亦或有未盡照燭者。倘於一試之後,百拙畢露,則不待臣更事靦縷,庶幾蒙體諒之恩,故黽勉承命,荏苒度日,大政旣過,尙未決退,亦非臣貪戀榮寵,晏若固有而然耳,當國家有事之日,不敢以一身去就,瀆擾於悲遑之中也。然而風人不稱之刺,大易匪據之戒,自臣觀之,猶難自恕,將何免有識之竊嘆,四方之譏議乎?宜去不去,畢竟顚沛,顧臣私計,縱不足爲恤,其於孤負聖簡,僨誤國事,何哉?斷斷衷赤,匪出飾讓。伏乞聖慈,曲賜矜察,特解銓任,無使名器久玷,新授爵秩,亦卽收還,以安私分,千萬血祝。臣無任云云。答曰,省疏具悉。卿其勿辭行公。
吏曹參議李光憲疏曰,伏以臣於日昨,冒控衷懇,冀蒙體諒,及伏承聖批,不惟不準所請,字字恩言,諄諄牖迷,勉之以受以爲過,諭之以勿辭察職,雙擎拜讀,感激沾臆,不知愚陋之蹤,何以得此於君父之前也?第臣於見職,無一對揚,竟速罪戾,不得其職,尙可去也,況僨其事者乎?噫,人臣去就之節,雖屬一己之私,朝家用捨之政,必以四維爲準,今使臣憑恃寵渥,復進而行三銓之事,殿下雖欲終始拂拭,其如公議之不容,何哉?享官排定,自有其期,而緣臣區區迷執,致使莫重享單,踰限至此,喉院問備,鎭日爲課,臣情到此,窮如藩觸,罪與山積,而猶不敢爲此者,竊恐笑罵四至,仰累聖上淸明之治也。此臣所以寧可被方命之誅,而不易守株之見者也,玆敢忙徹短章,申瀆崇嚴。伏乞聖慈,特垂體下之仁,少察由中之懇,鐫改臣銓望,俾享儀預戒,私分獲安,千萬至祝。臣無任云云。省疏具悉。宜欲一伸,所辭依施。
正言金世忠疏曰,伏以臣,家在慶尙道尙州地,而無他兄弟,獨有偏母,相依爲命矣,閱朔離違,思切返面之際,卽接家信,則當此換節之時,風眩之症,一倍添損,委頓床褥,藥餌無效,轉側須人。臣聞此報,方寸煎灼,按住不得,玆敢忙陳短章,徑尋鄕路。伏乞聖慈,俯垂鑑諒,特遞臣所帶之職,以便救護,仍治臣瀆擾之罪,以昭法紀焉。臣無任云云。省疏具悉。爾其勿辭救護。
上在昌德宮。停常參·經筵。
金熙華,以都摠府言啓曰,今日入直內三廳武兼·禁軍及軍兵等,中日習射技,請出標信。傳曰,知道。
金熙華啓曰,行大司憲趙得永,掌令李志容未肅拜,執義姜世白,掌令金仁和,持平邊始暹在外,黃燾呈辭,監察茶時之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
徐春輔啓曰,左副承旨洪起燮,今日不爲仕進,卽爲牌招,何如?傳曰,允。
傳于李鶴秀曰,孝禧殿望祭,當自內親行矣,該房知悉。
傳于李鶴秀曰,顯思宮望祭,王世子攝行磨鍊。
以應敎李魯秉,副應敎金道喜,校理李象謙,副校理趙寅永,副修撰林處鎭再牌不進罷職傳旨,傳于李鶴秀曰,只推。
李鶴秀啓曰,玉堂上下番俱空,事甚未安。應敎李魯秉,副應敎金道喜,校理李象謙,副校理趙寅永,副修撰林處鎭,旣有只推之命,與副校理林顔喆,一體牌招,推移入直,何如?傳曰,允。
金熙華啓曰,密符親納,例也,而前摠戎使金基厚使其偏裨替納,事甚未安,推考,何如?傳曰,允。
又啓曰,摠戎使金基厚許遞事,命下矣。將兵之任,不可一刻無摠察之人,何以爲之?敢稟。傳曰,御將兼祭,牌招聽傳敎。
備邊司,摠戎使金祖淳·李海愚·徐春輔,以摠戎使望單子,傳于金熙華曰,戶曹參判朴周壽除授。
兵曹,摠戎使單朴周壽。
金熙華啓曰,新除授摠戎使朴周壽,卽爲牌招,密符及敎諭書,傳授,何如?傳曰,允。
兵曹,留都從事官單金鼎均。
李鶴秀啓曰,頒敎文令弘文提學製進事,命下矣。弘文提學朴宗薰,卽爲牌招,何如?傳曰,允。
傳于李鶴秀曰,頒敎文中赦句添入。
李鶴秀啓曰,頒敎文中赦句添入事,命下矣。弘文提學朴宗薰旣在闕中,使之添入,何如?傳曰,允。
又啓曰,頒敎文中赦句添入事,命下矣,某罪以下宥之乎?敢稟。傳曰,徒流以下竝宥。
以左副承旨洪起燮牌不進罷職傳旨,傳于李元默曰,只推。
李鶴秀,以奎章閣言啓曰,直提學趙鍾永,直閣朴永元疏批已下,竝卽牌招察任,何如?傳曰,允。
又以奎章閣言啓曰,待敎李憲瑋疏批已下,卽爲牌招察任,何如?傳曰,允。
又以宗簿寺提調意啓曰,璿源譜略修正事,命下矣,今方始役,而本寺郞廳三員,別工作監役官一員逐日仕進,纂修監董矣。依例差祭安徐,凡公會勿參,出草·校修·編次之際,本寺忠義衛一人,勢難獨當,依例加出忠義衛一人,付軍職冠帶常仕,與本寺忠義衛,眼同擧行,何如?傳曰,允。
金熙華,以兵曹言啓曰,留都營狀啓,例爲付撥,而或有時急之事,則京畿驛馬待令,曾有定式矣,今亦依此擧行,何如?傳曰,允。
又以兵曹言啓曰,今此徽慶園幸行時,各差備所把驛馬,別單磨鍊以入,而本曹驛馬外,不足之數,依前例京畿驛馬十五匹補把事,分付本道之意,敢啓。傳曰,知道。
義禁府啓目粘連,坡州前牧使閔宗爀·李忠運·李光錫·李仁達等矣,本府議啓內,閔宗爀·李忠運·李光錫等段,舊還旣未準捧,新逋又此現發,揆以糴法,焉逭當律?李仁達段,乍赴旋罷,舊糴雖非暇論,新逋旣發,在法有難參恕。竝只以此照律,罪各杖八十收贖,奪告身三等,私罪,啓敎依允爲旀,李忠運段,功·議各減一等,閔宗爀·李錫·李仁達等段,竝只功減一等爲良如敎。又啓目粘連,向前吳致壽亦,私情雖切,公法有拘,惟意擅行,罪難參恕,以此照律,何如?判付啓。依允。又啓目粘連,向前洪百淳·尹五榮·洪梡·李寬福等段,舊還未捧,雖屬公勘,新逋虛勘,今又現發,無論災歲民邑事勢之如何,伊時營門往復之有無,揆以糴法,自有當律,呂東根段,前犯固已勘斷,舊還迄未準捧,雖有道啓原情之論,糴法至嚴,有難全恕,洪羲書段,犯逋之律,雖經虛勘,愆納之罪,在所難免,竝只以此照律,何如?判付啓。依允。又啓目粘連,向前李栻亦,今此延燒之火患,至及禁護之重地,檢飭無素,焉逭重勘?以此照律,何如?判付啓。依允。
金熙華,以義禁府言啓曰,卽接月令醫員金有三手本,則時囚罪人呂東根·吳致壽·洪百淳,俱以輪行毒感,多日苦痛,食飮全廢,氣息奄奄,尹五榮·李材關格之症,轉成泄痢,度數頻數,眞元大脫,諸囚形症,俱爲不輕云,罪人病勢如此,則一邊保放,一邊草記,曾有定式矣。呂東根·吳致壽·洪百淳·尹五榮·李材,竝姑保放之意,敢啓。傳曰,知道。
藝文提學李存秀疏曰,伏以節使之回,有北書順付者,將頒敎矣,以敎文製進事,庚牌召臣,臣職忝藝垣,敢不趨膺,而第臣於凡屬彼中事,竊有私義之不得與聞者。從前如臣處地者,皆蒙朝家之見諒,今於文字之撰述,尤何可議到乎?玆敢短章仰籲,冒控實狀。伏乞聖明,將臣藝文提學之任,亟賜遞改,以便公私。臣無任云云。答曰,省疏具〈悉〉。頒敎文,令弘提製進,卿其勿辭行公。
大護軍金基厚疏曰,伏以流光易邁,孝禧殿祥事奄過,顯思宮虞·卒已畢,伏惟聖心哀慕,益復如新,區區下情,實不勝悲念之至,卽伏見別單下者,以臣爲資憲大夫,臣手擎恩誥,驚惶隕越,罔知攸措。臣忝在宗戚之列,夙夜駿奔,乃其職耳,有何微勞之可言,而臣旣老且病,昨年陳疏,徑遞享官,則罪固有之,今此晉秩之命,誠非夢想之所到。噫,臣之已經叨竊,何莫非僥濫,而至若八座崇班,位望自別,尤非尋常賤蔭所可擬議,玆敢疾聲呼籲。伏乞天地父母,俯垂鑑諒,亟許收還,俾公器無褻,私分獲安焉。仍伏念臣,抱難强之癃病,冒非據之戎任,在公而僨誤已多,以私則顚仆在卽,夙宵一念,惟在䣃免重任,安意調將,爲餘生不報之報,前後陳章,罄暴肝膈,而愚忱未能上格,天聽尙靳曲施,未敢知聖意所存,尙以爲,老悖之軀,抵死驅策,或有一分可强之道,而屢控辭免,出於例讓之意耶?顧臣分義,必不敢圖占便宜,甘自陷於辜恩營私之科,天日在上,焉敢誣也?蓋臣癃憒之狀,一日甚於一日,諸般症形,去益危惡,其不能復起爲人,不待良醫,而臣亦自知。最是頭目眩瞀,如墮於雲霧之中,手脚顫掉,難行於房闥之間,簿書句校之一未照管,卒伍靲轄之久致抛棄,無往非罪,而以至起居陪扈之班,懸病居多,戎務由臣而委積,朝綱由臣而頹弛,有臣如此,生亦何爲?再疏承批之後,非不知冒死申籲,冀格震衷,而辭意旣窮,煩瀆是懼,徊徨蹙伏,未免更涉旬朔,公務轉益束閣,病情終難强策,到今瀆擾之罪,有不暇自逭,玆不得不披瀝情實,復干天威。伏望聖慈,曲加哀憐,臣所帶摠戎之任,竝賜鐫改,仍治臣瀆擾之罪,千萬幸甚。臣無任云云。答曰,省疏具悉。晉秩,豈惟念勞?意在志感,勿辭。摠戎之任,屢懇如此,許遞。
直提學趙鍾永疏曰,伏以臣,於伏奉除旨,以臣爲奎章閣直提學者,此非臣意慮之所到也,牙牌體重,未敢違傲,章皇出肅,祗承華誥,退自循省,惶恧靡措。臣竊嘗聞設閣之義矣,在昔先朝盛際,丕闡文治,雲漢成章,而奉謨訓之嚴,奎璧聚精,而蓄圖書之祕,于以取一代英俊之士,而充其選,將欲賁笙鏞煥黼黻,而不讓唐·宋館閣之製,故官以是淸峻,稱焉。苟非地望文學,有足以厭人心而彪當世者,則莫宜居之,此豈如臣鹵下所敢擬議者哉?臣之通籍,亦有歲月矣,其或有辭命之代撰,章牘之副急,則不得不以文字之事,呈露醜劣,已莫掩於同朝之所共見。且況臣自從近年以來,疾病沈痼,尋常班行之間,猶不得陳力而自效,擬乞長暇,任便調息,憧憧一念,寤寐如結,雖値朝家有事,未獲言私之便,而然臣枯朽之狀,譬若望秋之條,經霜之葉,不敢復華者,久矣。今乃以文質無當之身,處名實不副之地,軒鶴梁鵜之譏,猶屬臣私,而其在遴選之意,豈亶然也?銜恩頌德,榮感雖切,而揆分揣量,冒據無路,玆敢畢瀝微懇,仰瀆崇嚴。伏乞聖明,特垂憐察,亟遞臣新授職名,以重官方,以安私分,不勝幸甚。臣無任云云。答曰,省疏具悉。卿其勿辭行公。
兼直閣朴永元疏曰,伏以臣,於本月十一日,伏奉除旨,以臣爲奎章閣直閣者,恩命鄭重,召旨儼臨,牙牌所重,循墻路阻,黽勉祗肅,諒不獲已,退而思惟,惝恍踧踖,惶汗浹背,歷屢日而不省措躬之所。噫,是職之設,卽我先大王礪世磨鈍之具,而二十五年治法政謨之所自出也,援倣古制,宋朝之龍圖·天章,皇朝之謹身·文淵,是已。奉奎翰則天府圖書之藏也,處帷幄則皇猷黼黻之任也,發揮鴻藻而夾贊文敎,禔飭名行而扶植治理,地分淸切,體貌尊嚴,掄揀之重,自昔伊然,如非識足以博貫古今,才足以賁飾笙鏞,瑰儀峻載,蔚爲當世之模楷者,則不宜輕授而冒居。是故,自設閣以來,式至于今,叨是職者,蓋可數焉,今忽以庸庸碌碌之一賤品,苟然充數,廁跡於鍾磬琬琰之間,臣誠左右顧而莫知其所以也。臣姿性魯下,文質無當,早失家庭之訓,長無師友之益,學未能通一經,文不能名一藝,卽同朝士友之所共知也,家本寒素,跡又孤畸,僥倖公車,志在祿仕,至於名塗馳驟,才固不堪,分亦不當,此又臣之所自知也。我殿下,不以臣不肖,釋褐之初,謬蒙簡拔,秉筆蘭臺,橫經金華,出入周旋,不離邇密,近十年于玆,若其才乏絲毫之長,用無履屐之當,亦庶爲天鑑之照知也。顧奚取於臣,而以一代淸峻之選,擧而畀之,不少留難哉?官不惟人,玷辱名器,聖朝之闕失也,不自量己,貪榮冒進,人臣之至戒也,敢以不稱之服,俾招過福之災,又非所以生成而終始之也。雖欲憑恃恩眷,祗服寵命,其於貽朝廷之羞,致四方之譏,何哉?參倚前衡,萬萬無承當之望,玆敢披瀝衷悃,仰瀆崇嚴。伏願聖慈,念遴選之不輕,諒懇款之非飾,將臣新授職名,亟行鐫改,以重公器,以安微分,千萬幸甚。臣無任云云。省疏具悉。爾其勿辭察職。
待敎李憲瑋疏曰,伏以臣,於本月十一日禁直之中,伏奉恩誥,以臣爲奎章閣待敎兼弘文館正字者,臣身處密邇,義急叩謝,遂不免俯拚廉隅,仰肅寵命,然退而自省,若夢非眞,始也愧恧,終焉震懍,殆不知措躬之所也。竊伏念,我先大王考古右文,建閣置官,于以應圖書之府而編雲漢之什,于以資顧聞之益而贊黼黻之猷,思皇濟濟之頌,於斯爲盛,而亦粵我殿下,克繼克述,式至今官不常備,授未或輕,華不專地比然也,淸不啻氷條然也。矧玆待敎之職,兼帶瀛館·南床,討論啓沃之責,又非他閣僚之所有,則職愈下而選愈重,五十年來居是職者,歷歷可數,而文采聲名,磊落相望,是豈如臣無似者,所可一日冒玷哉?臣幼而失學,長復荒嬉,通籍淸朝,旣由乎天倖,備數儕流,徒藉夫先蔭,過蒙我殿下拂拭之私,參外名官,左右兜攬,朝齒筵於雷肆,夕珥筆於蘭臺,恩至渥也,榮至耀也,量能揣分,文質何當?累埃積涓,圖報無所,區區自忖於心者,惟是含恩頌德,依近日月之光,濡沐雨露之澤,殫竭爲義,趨走爲恭而已,復豈有一毫非分之想·求益之心,而千萬夢寐之外,此職又加於臣,福過災生,理所必至,此殆臣命卒之秋也。噫,語其職則其難其愼,逈絶他官,論其人則無學無才,最甚行輩,從前歷揚,尙不勝濫竽之懼,分外榮耀,又何堪續貂之譏,量才授職,君人之所以礪世敷治也,重廉輕利,人臣之所以立身謹節也,殿下試思夫今玆處臣以是職者,用捨果合於礪世乎,臣復晏然固有,則去就果合於謹節乎?不待智者之智,而婦孺皆知其不合矣,用舍失當則君道虧,去就失義則臣分隳,於是乎上下胥失,而賢不肖無別矣,可不懼哉,可不懼哉?臣不暇自憂其狼貝,而憂聖世用人之無別也。牙牌體重,縱不敢違逋,歷日思量,氷炭交中,仍因蹲冒,斷無其說,玆敢披瀝肝血,備陳必辭之意。伏乞聖明,念是職之不可輕視,諒臣言之非出巧文,亟命選部,鐫改臣新授閣銜,俾公器無玷,微分獲安,不勝大願至祝。臣無任云云。省疏具悉。爾其勿辭察職。
敎摠戎使朴周壽書。王若曰,倣漢之京輔都尉,唐之關內諸兵者。卽漢北一區是已,倚險阻而設保障。其地則拱護畿甸,作爲藩鎭,其職則出入廊廟,兼參機務,而壁壘關鑰之狀,緩急是賴,錢穀甲兵之盛,責任不輕。簡畀之重,多在於靺韋靲鞱之列,而厥或有至親肺腑,托以心膂者,則亦未嘗不特簡在心,倚以爲重者。自昔然矣,意豈徒爾?惟卿,早歲蜚英,爲國輸忠。謙恭畏愼之出乎天性,世推戚畹之良,慈祥樂愷之著於朝端,不負家庭之訓。然則予之所注意者,捨卿伊誰?況當皇瞿之際,益篤眷顧之意,而追念卿家世掌戎柄,而作屛作翰者,亦已多年,則在卿便是箕裘之任,而今此摠戎諸軍之委畀於卿者,尤可見得人而治矣。第今昇平日久,武備全疎。部曲之號令不嚴,財賦之出入無節。不可以疆域之姑安,而忽或其簡詰守備之本意也,明矣。卿勿曰軍旅之未學,予則爲地望之藉重。嗚呼,豈可使嚴節度專美於古昔,而獨不思周干城播譽於今日乎?予之所以望卿者,卿之所以體予者。不待多誥,庶幾殫竭之不暇也。故玆敎示,想宜知悉。知製敎李鶴秀製進。
上在昌德宮。停常參·經筵。
夜自一更至三更,月暈。
金熙華啓曰,行大司憲趙得永,掌令李志容未肅拜,執義姜世白,掌令金仁和,持平邊始暹在外,黃燾呈辭,監察茶時之意,敢啓。傳曰,知道。
朴宗薰啓曰,左副承旨洪起燮,今日不爲仕進,卽爲牌招,何如?傳曰,允。
傳于李鶴秀曰,禮房承旨馳詣宗廟·永寧殿·景慕宮,奉審摘奸以來。
以應敎李魯秉,副應敎金道喜,校理李象謙,副校理趙寅永·林顔喆,副修撰林處鎭牌不進罷職傳旨,傳于李鶴秀曰,只推。
李鶴秀啓曰,玉堂上下番俱空,已至多日,事甚未安。應敎李魯秉,副應敎金道喜,校理李象謙,副校理趙寅永·林顔喆,副修撰林處鎭旣有只推之命,竝更牌招,以爲推移入直之地,何如?傳曰,允。
金熙華,以都摠府言啓曰,今此徽慶園展拜時,侍衛·寶劍·守宮,當爲備員,而副摠管柳和源以禁衛中軍,陣上進,金守基以御營中軍,陣上進,朴應浩有實故,曺鳳振·金履載·尹尙圭俱有身病,一員未差,無以備員。令政院稟旨變通,仍令該曹口傳差出,待下批牌招,以爲備員侍衛之地,何如?傳曰,允。
金熙華啓曰,因都摠府草記,今此徽慶園展拜時,侍衛·寶劍·守宮,當爲備員,而副摠管柳和源·金守基陣上進,朴應浩有實故,曺鳳振·金履載·尹尙圭俱有身病,一員未差,無以備員,令政院稟旨變通,仍令該曹口傳差出,待下批,牌招事,允下矣。合有變通之道,何以爲之?敢稟。傳曰,竝許遞,在京無故人差出。
兵曹,口傳政事,以南履翼·金箕殷·洪時濟·尹行直·趙晉和·李爔·金守基爲副摠管。都摠管單南履翼。
以江原監司申在植狀啓平康縣民家燒燼事,傳于金熙華曰,聞甚矜惻,元恤典外,別加顧助事,分付。
李鶴秀,以侍講院言啓曰,明日顯思宮望祭,王世子攝行時,宮官當爲備員,兼文學趙庭和差祭,無以備員,何以爲之,而弼善金裕憲,兼弼善金道喜,司書朴升鉉,說書趙容和,竝卽牌招,以爲進參之地,何如?傳曰,允。
金熙華,以兵曹言啓曰,今此徽慶園幸行時,左邊捕盜大將趙華錫,以禁軍別將,隨駕,右邊捕盜大將申鴻周,訓鍊都監中軍,進去矣,在前如此之時,例爲權察於曾經捕將,而曾經捕將,俱爲隨駕,或有老病,只有李勉植一人,而方在罷散中,何以爲之乎?敢稟。傳曰,敍用,仍爲權察。
又以兵曹言啓曰,曾經捕將李勉植方在罷散,不得權察,草記批旨內敍用,仍爲權察事,命下矣。李勉植時無職名,口傳付軍職,何如?傳曰,允。
兵曹,口傳政事,護軍單李勉植。
金熙華,以兵曹言啓曰,今此徽慶園幸行時,春坊各差備驛馬,別單書入,而以京畿驛馬入把事,分付本道之意,敢啓。傳曰,知道。
又以禁衛營言啓曰,徽慶園幸行時,本營留都事,命下矣。建陽門則把摠沈說泰,別武士孫相信·崔奎祥,鄕軍六十名,銅龍門則哨官李枝郁,鄕軍三十名,西營則哨官李允默,鄕軍四十名率領入直,新營則千摠元永象,騎士將金履萬,哨官洪益壽,李智養,敎鍊官車命信,騎士二十五人,兼別破陣二名,鄕軍三十名率領入直,南別營則哨官鄭弘哲,別騎衛一人,中哨軍十三名率領守直,火藥庫則哨官李範錫,別破陣八名,兼別破陣六名率領守直之意,敢啓。傳曰,知道。
上在昌德宮。停常參·經筵。
孝禧殿望祭後,大殿·中宮殿·世子宮·世子嬪宮,內閣·政院·玉堂,單子問安。答曰,知道。藥房口傳問安。答曰,知道。大殿·中宮殿·世子宮,百官奉慰單子問安。答曰,知道。
藥房提調金蓍根,副提調朴宗薰啓曰,親行望祭,聖慕克伸,侵曉將事,勞動旣多,伏未審聖體若何,寢睡·水刺之節,何如?臣等率諸御醫,趁早入診,詳察聖候,爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。
中宮殿氣候安順,卿等不必入侍矣。中宮殿·世子宮·世子嬪宮,口傳問安。答曰,知道。
洪起燮啓曰,行大司憲趙得永,掌令李志容未肅拜,執義姜世白,掌令金仁和,持平邊始暹在外,黃燾呈辭,監察茶時之意,敢啓。傳曰,知道。
徐春輔啓曰,備邊司郞廳來言,今日賓廳日次,而徽慶園親祭齋戒相植,不得來會云矣,敢啓。傳曰,知道。
又啓曰,左右邊捕盜大將,以曾經捕將李勉植權察事,命下矣。卽爲牌招,聽傳敎,何如?傳曰,允。
傳于徐春輔曰,戶·兵換房。
朴宗薰啓曰,卽者吏曹郞廳來言,今此幸行時,兩司當爲陪從,而諫院則行大司諫金愚淳,司諫李羲發,獻納金大坤,正言南履炯·金世忠在外,何以爲之,而憲府則行大司憲趙得永,掌令李志容未肅拜,執義姜世白,掌令金仁和,持平邊始暹在外,黃燾病不進,不得陪從云。行大司憲趙得永,掌令李志容,持平黃燾,竝卽牌招,何如?傳曰,允。
以持平黃燾牌不進罷職傳旨,傳于洪起燮曰,只推。
朴宗薰,以侍講院言啓曰,明日園行時,宮官當爲全數進參,而輔德鄭基善以閣臣守宮,兼文學趙庭和差祭,無以備員,何以爲之,而弼善金裕憲,兼弼善金道喜,司書朴升鉉,說書趙容和,竝卽牌招,以爲進參之地,何如?傳曰,允。
以弼善金裕憲,兼弼善金道喜,司書朴升鉉,說書趙容和牌不進罷職傳旨,傳于朴宗薰曰,只推。
傳于徐春輔曰,明日出宮內門路,以協陽門爲之,傳于朴宗薰曰,春坊有實故人,竝許遞,政官牌招開政。
有政。吏批,兼判書金蓍根進,參判徐能輔牌不進,參議未差,兼都承旨朴宗薰進。以李鶴秀爲吏曹參議,呂東植爲輔德,沈英錫爲弼善,李魯秉爲兼弼善,金盛淵爲司書,朴永元爲兼文學,李憲瑋爲說書,金道喜爲司諫。
兵批,行判書鄭晩錫進,參判申絢病,參議李東煥入直,參知尹豐烈病,行左承旨徐春輔進。以李玄謙爲訓鍊僉正,鄭寅基爲武兼。同知單金有郁,北道參軍單柳相濂。副護軍李光憲·鄭基善·林致浩·尹炯東·曹允鵬·趙經鎭·金履元·李元植·吳泰斗·馬起河·鄭昌義,副司直金裕憲,副司果朴升鉉,副司正趙容和竝單付。
吏批再政,以李紀淵爲承旨,趙鎭文爲監察,洪載顯爲社稷令。右承旨洪起燮,左副承旨金熙華,右副承旨李紀淵。
兵批再政,以成達榮爲中樞都事。
朴宗薰啓曰,今日齋宿,承旨當爲備員,新除授右副承旨李紀淵,卽爲牌招,何如?傳曰,允。
李紀淵以侍講院〈言〉啓曰,明日園幸時,宮官當爲備員,新除授弼善沈英錫,兼文學朴永元,司書金盛淵,說書李憲瑋,竝卽牌招,以爲進參之地,何如?傳曰,允。
李元默啓曰,說書李憲瑋旣在闕中,不爲肅謝,事甚未安。推考,何如?傳曰,允。以副應敎金道喜,校理李象謙,副校理趙寅永,副修撰林處鎭牌不進罷職傳旨,傳于李紀淵曰,只推。
以副校理林顔喆牌不進罷職傳旨,傳于李紀淵曰,只推。
以京畿監司李愚在狀啓,砥平縣民家燒燼事,傳于金熙華曰,聞甚矜惻,元恤典外,別加顧助事,分付。
李紀淵,以奎章閣言啓曰,景慕宮望廟樓今望奉審,無頉之意,敢啓。傳曰,知道。
徐春輔以扈衛廳留都大臣意啓曰,臣率領扈衛廳軍官·軍士,今日申時量,結陣扈衛之意,敢啓。傳曰,知道。
又以兵曹言啓曰,今三月十七日,武臣堂上祿試射日次,而順付詔頒敎權停例相値,不得設行,以無故日退行之意,敢啓。傳曰,知道。
孝禧殿望祭親行敎是時,亞獻官永明尉洪顯周,終獻官行左參贊李相璜,贊禮行禮曹判書李好敏,典祀官奉常正洪爀,宮闈令尙膳韓敬善,執禮司果李若愚,執尊司果鄭度采,大祝修撰朴永元,祝史司果金盛淵,齋郞司果權馥,盥洗位典籍徐承烈,李相龍,爵洗位承文判校朴升用,典籍李齊學,亞·終獻盥洗位典籍丁載榮,贊者引儀金秉淵·金濟運,謁者兼引儀吳淳常,假引儀李元普,贊引引儀方孝善·柳煥民,祭監監察李是鍊·徐羽輔。
癸未三月十五日子時,上詣孝禧殿。望祭親行入侍時,兼都承旨朴宗薰,行左承旨徐春輔,右承旨李鶴秀,左副承旨洪起燮,右副承旨金熙華,同副承旨李元默,記事官鄭德和,假注書李秉龜,記注官任泰濬,記事官金正喜,直提學趙鍾永,直閣朴永元,待敎李憲瑋以次侍立訖。上具翼善冠·淺淡服·烏犀帶·黑皮靴,詣齋殿。時至,通禮跪啓請行禮,贊禮前導。上入孝禧殿詣板位。贊禮啓請俯伏哭,上俯伏哭,在位者皆俯伏哭。贊禮啓請止哭興四拜興平身,上止哭興四拜興平身,在位者皆止哭興四拜興平身。執禮請行奠幣禮,上詣尊所西向立。執尊者擧羃,熙華酌酒,起燮以爵受酒。上詣靈座前北向立。贊禮啓請跪,上跪,在位者皆跪,宗薰奉香,元默奉爐跪進。贊禮啓請三上香,上三上香。元默奠爐於案,宗薰奉瓚跪進。贊禮啓請執瓚灌地訖,宗薰奉幣篚跪進。贊禮啓請執幣獻幣,上以幣授鶴秀,奠于靈座前。上降復位。執禮請行初獻禮,上詣尊所西向立,執尊者擧羃,熙華酌醴,宗薰以爵受醴。上詣靈座前北向立。贊禮啓請跪,上跪,在位者皆跪,宗薰以爵跪進。贊禮啓請執爵獻爵,上以爵授元默,奠于靈座前。贊禮啓請俯伏興少退跪,大祝進靈座之右,東向跪讀祝文訖。上降復位。執禮請行亞獻禮,謁者引亞獻官永明尉洪顯周,詣靈座前,行亞獻禮訖。降復位。執禮請行終獻禮,謁者引終獻官右參贊李相璜,詣靈座前,行禮如儀訖。降復位。贊禮啓請俯伏哭,上俯伏哭,在位者皆俯伏哭。贊禮啓請止哭興四拜興平身,上止哭興四拜興平身,在位者皆止哭興四拜興平身,宮闈令納練主如儀訖。贊禮導上詣望燎位,大祝奉幣燎於坎。贊禮啓禮畢。上還入齋殿,諸臣以次退出。
上在昌德宮。停常參·經筵。
大駕詣徽慶園,入齋室後,世子宮板位問安。答曰,知道。內閣·政院·玉堂·藥房·朝廷二品以上·六曹堂上,口傳問安。答曰,知道。親祭後,世子宮板位問安。答曰,知道。內閣·政院·玉堂·藥房·朝廷二品以上·六曹堂上,口傳問安。答曰,知道。夕上食親行入齋室後,世子宮板位問安。答曰,知道。內閣·政院·玉堂·藥房,口傳問安。答曰,知道。
以弼善沈英錫,司書金盛淵,說書李憲瑋牌不進罷職傳旨,傳于朴宗薰曰,只推,更爲牌招,如有違牌,勿爲呼望。
傳于朴宗薰曰,弼善沈英錫,說書李憲瑋,竝許遞,前望單子入之,待下批牌招察任。春防前望單子入之,弼善金裕憲,說書趙容和落點。
吏曹,口傳政事,檢閱單李憲瑋。
以弼善金裕憲,說書趙容和牌不進罷職傳旨,傳于朴宗薰曰,只推。
李紀淵啓曰,卽者檢閱金正喜謂有館規,陳疏徑出,原疏纔已退却矣。所當直捧禁推傳旨,而此與無端徑出,有異,從重推考,仍卽牌招入直,何如?傳曰,允。
洪起燮啓曰,義禁府都事來言,今日還宮時,駕側鳴錚罪人李䀣等三十人,移送秋曹云矣,敢啓。傳曰,知道。
金熙華以宣惠廳言啓曰,司僕正金思羲,本廳郞廳差下矣,職務相妨,其所帶司僕正之任,今姑改差,仍令該曹付軍職,使之專察本廳之任,何如?傳曰,允。
徽慶園親祭敎是時,終獻官兼戶曹判書沈象奎,贊禮行禮曹判書李好敏,典祀官奉常正趙庭和,園司參奉沈興鎭,執禮副修撰林處鎭,執尊司果安光直,大祝應敎李魯秉,祝史司果金炳朝,齋郞司果朴宗學,盥洗位司藝金致礪,校檢李湜,爵洗位典籍韓錫祉,直講趙亨基,亞獻盥洗位禮曹佐郞林孝憲,終獻盥洗位兵曹佐郞金履喆,贊者引儀金濟運,引儀金秉淵,謁者假引儀李元普·吳泰瀚,贊引兼引儀沈正禮,假引儀吳致健,祭監監察李是鍊·李偁。
癸未三月十六日卯時,上詣徽慶園,擧動入侍時,兼都承旨朴宗薰,行左承旨徐春輔,右承旨洪起燮,左副承旨金熙華,右副承旨李紀淵,同副承旨李元默,記事官鄭德和,假注書李秉龜,記事官金正喜·李憲瑋,檢校提學金祖淳,原任提學沈象奎,檢校直提學李存秀,原任直閣李光文,檢校待敎李鶴秀以次侍立。時至,通禮跪啓請外辦。上具黑笠·黲布戎服·黑帶,乘駕轎,出宣化門。藥房提調金蓍根,副提調朴宗薰進前。蓍根曰,早朝勞動,聖體,若何?上曰,一樣矣。檢閱金正喜啓曰,今此幸行時,左右史不可不備,說書李憲瑋還付檢閱,使之牌招入直,何如?上曰,依爲之。出擧條由協陽門·肅章門·進善門,出敦化門。通禮跪啓請少駐,大駕少駐侍臣上馬〈所〉進至宗廟前路,下轎而過,還乘轎出興仁之門。宣傳官稟鳴金鑼鼓擧行,至東關王廟後路,下轎而過,還乘轎進過安樂峴,至園所洞口,宣傳官稟鳴金鑼鼓止。上下轎乘輿,命書傳敎曰,都承旨馳詣懿陵,奉審以來。出駕敎至齋室門,降輿入齋室。少頃,通禮跪啓展拜。時至,命入外辦。上改具翼善冠·黲布烏犀帶·黑皮靴,出幄次。通禮跪啓請乘輿,上乘輿,至紅箭門外。通禮跪啓請降輿,上降輿入詣謁園禮板位。引儀唱俯伏興再拜興平身。上俯伏興再拜興平身,王世子以下在位者,皆俯伏興再拜興平身,因詣園上奉審,降詣碑閣奉審訖。入小次。少頃,親祭時至,通禮跪啓請行禮,上出小次,贊禮前導,陞自東階,詣丁字閣板位。贊禮跪啓請俯伏哭,上俯伏哭,王世子以下在位者,皆俯伏哭。贊禮啓請止哭興再拜興平身,上止哭興再拜興平身,王世子以下在位者,皆止哭興再拜興平身。贊禮導上詣尊所西向立,執尊者擧羃,元默酌酒,宗薰以盞受酒。上入詣靈座前。贊禮啓請跪,上跪,宗薰奉香,元默奉爐,上三上香,元默奠爐于案。贊禮啓請執盞獻盞,宗薰奉盞跪進。上執盞授元默,奠于靈座前。贊禮啓請俯伏興少退跪。上俯伏興少退跪,王世子以下在者皆跪,大祝入靈座之右,東向跪讀祝文訖。上降復位。贊禮啓請行亞獻禮,宮官引王世子入詣靈座前,行亞獻禮,降復位。執禮請行終獻禮,謁者引終獻官戶曹判書沈象奎詣靈座前,行禮如儀訖。降復位。贊禮啓請俯伏哭,上俯伏哭,王世子以下在位者,皆俯伏哭。贊禮啓請止哭興再拜興平身,上止哭興再拜興平身,王世子以下在位者,皆止哭興再拜興平身。贊禮導上詣望燎位,燎訖。贊禮啓禮畢,導上至展拜板位,行辭園禮,再拜出幄次。都承旨朴宗薰啓曰,辭園禮時,當有哭節次,而儀註中,不爲磨鍊,事甚未安。當該禮曹堂上推考,何如?上曰,依爲之。出擧條又所啓,親祭行禮時,笏記誤讀,事極未安。執禮林處鎭,從重推考,何如?上曰,依爲之。出擧條乘輿至齋室門外。通禮啓請降輿,上降輿入齋室。命書傳敎曰,夕上食當親行,百官入參,執事以永明尉洪顯周擧行。又敎曰,京畿監司率各務差使員入侍。京畿監司李愚在,一路都差使員楊州牧使趙經鎭,道路橋梁差使員通津府使徐致輔,出宮時傳語差使員安城郡守尹稠,還宮時傳語差使員安山郡守趙吉源,日傘捧持差使員迎曙察訪李植,待令馬差使員慶安察訪崔致輔,留都傳令馬差使員重林察訪尹以次進伏,上命奏職姓名。經鎭等以次起伏,各奏職姓名訖。上命退,經鎭等以次退出。又敎曰,守侍園官入侍。守園官興寧君昌應,侍園官朱世章承命進伏,上曰,好在否?昌應起伏奏曰,好在矣。上命退,昌應等以次退出。少頃,夕上食時至,通禮跪啓請外辦。上乘輿至紅箭門。通禮跪啓請降輿,上降輿入詣丁字閣板位。贊禮啓請哭再拜,上哭再拜,王世子以下在位者,皆哭再拜。贊禮啓請止哭興再拜興平身,上止哭興再拜興平身,王世子以下在位者,皆止哭興再拜興平身。贊禮啓請三上香,上入詣靈座前北向跪。宗薰奉香,元默奉爐,上三上香,元默奠爐于案。贊禮啓請獻盞,宗薰奉盞跪進,上執盞授元默,奠于靈座前。贊禮啓請俯伏興退,上降復板位。贊禮啓請俯伏哭,上俯伏哭,王世子以下在位百官,皆俯伏哭。贊禮啓請止哭興再拜興平身,上止哭興再拜興平身,王世子以下在位百官,皆止哭興再拜興平身,園司及內侍撤饌訖。贊禮導上出紅箭門。命書傳敎曰,自園所洞口,至興仁之門外捧上言。出駕敎贊禮啓請乘輿,上乘輿至齋室,命入外辦。上改具黑笠·黲布烏犀帶·黑皮靴出。通禮跪啓請乘輿,上乘輿至園所洞口。通禮啓請降輿乘轎,上降輿乘轎,過安樂峴,至東關王廟後路,下轎而過,還乘轎,入興仁之門,至宗廟前路,下轎而過,還乘轎,入敦化門·進善門·肅章門,至協陽門,出標信解嚴,由宣化門還內,諸臣以次退出。
上在昌德宮。停常參·經筵。
自開東至午時,灑雨下雨,測雨器水深四分。
徽慶園幸行翌日,大殿·中宮殿·世子宮·世子嬪宮,內閣·政院·玉堂,口傳問安。答曰,知道。大殿·朝廷二品以上·六曹堂上,口傳問安,答曰,知道。
藥房提調金蓍根,副提調朴宗薰啓曰,祗謁園寢,聖慕克伸,向晩回鑾,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候,爲宜。中宮殿氣候,何如,世子宮氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮·世子嬪宮,口傳問安。答曰,知道。
徐春輔啓曰,合辭久闕,事甚未安。除在外外,未肅拜·呈告人員,竝卽牌招,何如?傳曰,允。
又啓曰,來二十一日,朝參日次矣,敢稟。傳曰,停。
李元默啓曰,來二十一日,輪臺日次矣,敢稟。傳曰,停。
徐春輔啓曰,左副承旨金熙華,今日不爲仕進,卽爲牌招,何如?傳曰,允。
李元默啓曰,左右史不可不備,檢閱金正喜旣有只推之命,卽爲牌招,何如?傳曰,允。
傳于李元默曰,禮房承旨馳詣宣武祠,奉審摘奸以來。
注書鄭德和病,代以李根友爲假注書。
李根友在外,代以李景在爲假注書。
傳于李元默曰,徽慶園親祭時,終獻官知事沈象奎熟馬一匹面給,贊禮禮曹判書李好敏熟馬一疋賜給,園司參奉沈興鎭陞六,大祝應敎李魯秉,執禮副修撰林處鎭,典祀官奉常正趙庭和,執尊副司果安光直竝半熟馬一匹面給,祝史副司果金炳朝,齋郞副司果朴宗學各兒馬一匹賜給,盥洗位司藝金致礪,承文校檢李湜,爵洗位典籍韓錫祉,直講趙亨基,亞獻盥洗位禮曹佐郞林孝憲,終獻盥洗位兵曹佐郞金履喆各兒馬一匹賜給,贊者引儀金濟運·金秉淵,謁者假引儀李元普·吳泰瀚,贊引兼引儀安國鍾·吳致健,祭監監察李是鍊·李偁各上弦弓一張賜給,禮房承旨李紀淵熟馬一匹賜給,太廟事知守僕金德熙等四人,顯思宮事知守僕黃完鎭,熟手三名,竝考例施賞,香陪官李錫周,祭文正書忠義李景燁,守僕金鎭鼎等三名,竝考例施賞。
傳于李紀淵曰,守園官興寧君昌應,侍園官朱世章各熟馬一匹面給,參奉沈興鎭·閔樂鏞,忠義申命康竝陞六,進止內官金昌西·鄭萬豐各上弦弓一張賜給,奠禮以下員役·守護軍等,依壬午年例施賞。
傳于李紀淵曰,完城君爔百官加親授。
傳于李紀淵曰,中官徐完世·金應九,百官加親授。
李紀淵啓曰,頒赦事,命下矣。未承授推考傳旨,自本院依例爻周之意,敢啓。傳曰,知道。
傳于李元默曰,回還使臣留待。
傳于李元默曰,回還使臣入侍。
徐春輔啓曰,今此京外上言七十二張內,六十九張,以猥濫拔去,三張,分下各該司次,捧入之意,敢啓。傳曰,知道。
李紀淵啓曰,應敎李魯秉,校理沈鈁,修撰尹心圭在外,副應敎·副修撰,一員未差,校理李象謙疏批未下,修撰朴永元內閣進,玉堂上下番俱空,事甚未安。副校理趙寅永·林顔喆,副修撰林處鎭,竝卽牌招,推移入直,何如?傳曰,允。
徐春輔啓曰,卽者義禁府都事來〈言〉,今日頒赦時赦單子,當爲修正以入,而判義禁李相璜在外,次堂例不得擧行云,何以爲之?敢稟。傳曰,次堂擧行。
李紀淵啓曰,吏曹郞廳來言,百官加下批政事,取稟。傳曰,當日爲之。
徐春輔啓曰,行大司憲趙得永,掌令李志容,持平黃燾牌不進,執義姜世白,掌令金仁和,持平邊始暹在外,監察茶時之意,敢啓。傳曰,知道。
以司諫金道喜,掌令李志容,持平黃燾牌不進罷職傳旨,傳于徐春輔曰,只推。
以左副承旨金熙華牌不進罷職傳旨,傳于徐春輔曰,只推。
以檢閱金正喜牌不進罷職傳旨,傳于李紀淵曰,只推。
李紀淵,以吏曹言啓曰,在前頒赦時,有別歲抄書入之例矣,今番則何以爲之?敢稟。傳曰,書入。
又以吏曹言啓曰,別歲抄書入事,命下矣,居中亦爲一體書入乎?敢稟。傳曰,書入。
又以承文院都提調意啓曰,今此冬至使回便順付詔書二道,勅書一道,提調一員陪進,奉安于禮曹奉安閣,仍行奉審之意,敢啓。傳曰,知道。
徐春輔,以兵曹言啓曰,今番徽慶園幸行時,隨駕將校·軍兵·各差備等犒饋,依定奪以乾物分給之意,敢啓。傳曰,知道。
又以訓鍊都監言啓曰,今番幸行時,隨駕將校·軍兵及武藝別監等犒饋,依定奪以乾物磨鍊分給之意,敢啓。傳曰,知道。
又以禁衛營言啓曰,隨駕本營將官·將校·軍兵等處,依定奪乾犒饋,磨鍊分給之意,敢啓。傳曰,知道。
又以御營廳言啓曰,隨駕將官及駕前別抄·將校·軍兵等處,依定奪乾犒饋磨鍊分給之意,敢啓。傳曰,知道。
又以摠戎廳言啓曰,今番徽慶園幸行時,隨駕將校·軍兵等處,乾犒饋依定式磨鍊分給之意,敢啓。傳曰,知道。
又以禁衛營言啓曰,謹依成冊啓下,御前前排牢子金明得等三十名,巡令手浪晩籍等二十八名,挾馬旗手李龍伊等十二名,各木一疋,信箭手朴龍順等二名,各木二疋,施賞之意,敢啓。傳曰,知道。
又以御營廳言啓曰,謹依判下,前排軍信箭手二名,各木二疋,牢子三十六名,巡令手三十四名等處,各木一疋,施賞之意,敢啓。傳曰,知道。
徐春輔,以義禁府言啓曰,全羅監司洪奭周狀啓內,礪山前府使洪䘩罪狀,令攸司稟處事,啓下矣。洪䘩今方待命,拿囚之意,敢啓。傳曰,知道。
兼戶曹判書沈象奎疏曰,伏以徽慶園親祭禮成,仗衛留遲,晡而始還,仰惟聖慕悲哀,益復靡極,登降周還,勞動旣多,區區下情,竊不勝憂戀之至。臣猥參祠官之列,叨陪咫尺,伏覩薦獻拜俯之際,僾然愾然,容聲所感,自先於人,雖有事之爲榮,懼獲與之實濫,不意卽又伏奉傳敎下者,至有錫馬之命,榮已踰分,賞尤奚切,怵焉愧惕,罔所容措。玆敢忙具短籲,輒瀆宸嚴,伏亟許收還,以重恩施,以安賤私,臣不任云云。答曰,省疏具悉。卿其勿辭領受。
敎中外大小臣僚·耆老·軍民·閑良人等書。王若曰,闡鴻號於蘭殿,孝隆尊親,儼翟褘於椒房,位正居體。慶均二禮,喜殿八紘。念大邦重惇孝之治,而東朝擧進冊之典。慈慶之起居寧謐,紫闥凝庥,長樂之位號加隆,玉牒揚媺。矧玆壼位之克正,亦因懿旨之誕宣。義重造端,賁寵章於配序,化贊興孝,播芳譽於嗣徽。盛典允協於順承,彝則益昭於尊顯。日月儷照,德協坤元,愛敬兼孚,孝理天下。屬中州之稱賀,曁外服而覃恩。螭陛遙瞻,寔同慶之無間,鳳綍順付,荷異數之出常。斯誠罕覩之休,詎緩播告之擧?無瑕不滌,猶膏雨之普霑,有惠必推,若蒸陽之旁達。自本月十七日昧爽以前,除謀叛,大逆,謀叛,子孫謀殺毆罵祖父母·父母,妻妾謀殺夫,奴婢謀殺主,謀故殺人魘魅蠱毒,關係國家綱常,贓汚,强竊盜,雜犯,死罪外,徒流以下付處,安置,充軍,已至配所·未至配所,已發覺·未發覺,已決正·未決正,咸宥除之,敢以宥旨前事,相告言者,以其罪罪之,在官者各加一資,資窮者代加。於戲,月馭北望,擎璽書而增歡,天澤東敷,拱宸極而馳頌。故玆敎示,想宜知悉。弘文提學朴宗薰製進。
癸未三月十七日申時,上御熙政堂。回還使臣入侍時,同副承旨李元默,假注書李秉龜,記注官金榶,記事官李憲瑋,上使金魯敬,副使金啓溫以次進伏訖。上曰,好爲往還乎?魯敬起伏奏曰,王靈攸曁,無事往返矣。魯敬起伏奏曰,昨年以通考事,陳奏之後,卽許刊改,實爲萬幸,而今行取見全帙,則竝與通典·通志,而皆有續纂,合而名之曰皇朝三通,此書關係大義理,不可不藏之內府,垂之永世,故玆以貿來。庸備乙覽,而其價本及輸來之費,取用於箕營不虞備銀中,以依數會減之意,知委關西道臣,何如?上曰,依爲之。出擧條魯敬曰,彼中公幹,專藉譯舌,而挽近以來,燕利凋殘,八包全空,行旣無齎,人不樂赴,難以充額,誠非細故,甚至漢語全不肄習。雖以今行言之,近三十人員中一二人外,全不能措舌,兩國之間,幸無他事,只按例而已,故僅得捱過,而如有意外之事,不可不以言語往復,則必致無限狼狽,寧不寒心?且況渠輩赴燕之例,亦有當次,故雖或有稍解漢語之類,不經敎誨,則罕得當次,每不免積薪之嘆。至於今行中堂上譯官李文養,卽其中稍善華語,而以未經敎誨,亦無以頻數赴燕,誠甚可惜。前此尹得運·趙明會,亦因善語之故,因使臣筵奏,得差別遞兒赴燕矣,李文養今亦依此例,令該院以別遞兒,差下,何如?上曰,依爲之。出擧條魯敬曰,燕行時,上判事馬頭最爲效勞,而挽近以來,象譯輩能言者漸罕,凡有衙門周旋之事,必使上判事馬頭往復來往,如冊封·奏請·順付等事,其勞最著,比之灣府陪持之類,尤爲偏苦,陪持則許用久勤,有邊將差除之階,而此輩則終身役役,畢竟無敍勞之擧者,不無抑鬱之嘆。今番行中馬頭崔雲泰年今七十,赴燕爲四十餘次,自前效勞,非止一再,前此亦有此輩積勞者,許令西路邊將中,差送之例,其在激勸之道,不可仍置,分付西銓,依已例待窠差送,何如?上曰,依爲之。出擧條上命使臣先退,魯敬退出,又命退,諸臣以次退出。
上在昌德宮。停常參·經筵。
李元默啓曰,合辭許久闕啓,事甚未安。除在外〈外〉,未肅拜·呈告人員,竝卽牌招,何如?傳曰,允。
徐春輔啓曰,右承旨洪起燮,左副承旨金熙華,右副承旨李紀淵,今日不爲仕進,竝卽牌招,何如?傳曰,允。
李元默啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
傳于李元默曰,徽慶園幸行時,王世子陪從輔德呂東植,兼輔德金學淳,竝內下大虎皮一令賜給,兼弼善李魯秉,文學韓弘敎,兼文學朴永元,竝內下中鹿皮一令賜給,司書金盛淵,兼司書李若愚,兼說書金正喜,翊衛權徹,司禦朴齊顔,翊贊韓百源·金箕明,竝兒馬一匹賜給,衛率李容奎·權用萬,副率趙亨復·洪穉圭,侍直趙徹永·沈宜臣,洗馬鄭基一·金應根,各上弦弓一張賜給,春桂防員役等,竝依判下施賞。
傳于李元默曰,徽慶園幸行時,王世子隨駕長番內官金承業·朴道性·趙文遠·宋寅英·兪應會·鄭喜常,問安官崔吉昌,各兒馬一匹賜給,司鑰別監等,依乙酉年例施賞,其餘水刺間員役等,考例施賞。
李元默啓曰,假注書李景在時無職名,令該曹依例付軍職,冠帶常仕,何如?傳曰,允。
以副校理趙寅永·林顔喆,副修撰林處鎭牌不進罷職傳旨,傳于李元默曰,只推。
李元默啓曰,玉堂上下番俱空,事甚未安。副校理趙寅永·林顔喆,副修撰林處鎭,旣有只推之命,校理李象謙疏批已下,竝卽牌招,推移入直,何如?傳曰,允。
以檢閱金正喜牌不進罷職傳旨,傳于李元默曰,只推。
李元默啓曰,左右史不可不備,檢閱金正喜,旣有只推之命,卽爲牌招入直,何如?傳曰,允。
又啓曰,行大司憲趙得永,掌令李志容,持平黃燾牌不進,執義姜世白,掌令金仁和,持平邊始暹在外,監察茶時之意,敢啓。傳曰,知道。
以右承旨洪起燮,左副承旨金熙華,右副承旨李紀淵牌不進罷職傳旨,傳于李元默曰,只推。
李元默啓曰,兼都承旨朴宗薰,右承旨洪起燮,左副承旨金熙華,右副承旨李紀淵不爲仕進,行左承旨徐春輔式暇,院中只有臣一人,伴直無人。右副承旨李紀淵,所當牌招,而拘於廳規,不得請牌,何以爲之?敢稟。傳曰,牌招。
李元默啓曰,右副承旨李紀淵牌不進,伴直無人。左副承旨金熙華,所當牌招,而拘於廳規,不得請牌,何以爲之?敢稟。傳曰,右副承旨許遞,前望單子入之,待下批牌招察任,左副承旨牌招。
承旨前望單子入之,呂東植落點。
李元默啓曰,吏曹郞廳來言,政事當日爲之事,命下,而兼判書金蓍根,參判徐能輔,參議李鶴秀俱以病不來,不得開政云,竝卽牌招,何如?傳曰,允。
李元默啓曰,兼吏曹判書金蓍根,參判徐能輔,參議李鶴秀牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允。參議只推,一體牌招,違牌,勿爲呼望。
又啓曰,兼都承旨朴宗薰,左副承旨洪起燮不爲仕進,行左承旨徐春輔式暇,右承旨呂東植,右副承旨金熙華未承牌,臣元默,吏·兵批兼進之意,敢啓。傳曰,知道。
有政。吏批,兼判書金蓍根式暇,參判徐能輔進,參議李鶴秀內閣進,同副承旨李元默進。啓曰,判書金蓍根式暇,參議李鶴秀內閣進,小臣獨政未安,何以爲之?敢稟。傳曰,仍爲之。以李紀淵爲輔德,李若愚爲副修撰,徐有素爲司僕正,金樂周爲吏曹正郞,李偁爲南部令,金鉉哲爲監察,趙鎭敏爲義盈主簿。完城君燨今加承憲,百官加親授,兼執義徐有素減下。故大司諫洪錀贈吏參例兼,故學生洪宗萬贈吏議,以上副摠管洪時濟兩代追贈。
兵批,行判書鄭晩錫病,參判申絢病,參議李東煥病,參知尹豐烈入直進,同副承旨李元默進。同知單金景燁。副司直沈英錫,副司果金思羲·沈興鎭·閔樂鏞·申命康,副司正李景在,副護軍李紀淵,以上竝單付。
傳于李元默曰,判義禁許遞,前望單子入之。
判義禁前望單子入之,韓致應落點。
李元默啓曰,義禁府都事來言,今此頒赦時,赦單子修入事,命下,而新除授判義禁韓致應未肅拜,次堂例不得擧行云,判義禁韓致應,卽爲牌招,何如?傳曰,允。
司諫金道喜啓曰,臣姿性儱侗,見識蔑劣,淸朝諫諍之任,初不近似,而亞諫除旨,忽下於待罪玉署之時,以若情勢,豈敢爲冒沒出肅之計,而第臣於合啓中,有私義之不可聯參者。向叨是職,亦蒙體諒之恩,今臣處義,豈有前後之異同乎?請命遞斥臣職。答曰,依啓。
李元默啓曰,吏曹郞廳來言,臺諫有闕,政事,取稟。傳曰,前望單子入之。
司諫前望單子入之,洪羲弼落點。
以右副承旨李紀淵牌不進罷職傳旨,傳于李元默曰,只推。
以掌令李志容,持平黃燾牌不進罷職傳旨,傳于李元默曰,只推。
兵曹,都摠管單完城君燨。
李元默,以兵曹言啓曰,禁軍別將趙華錫身病猝重,無望供職,呈狀乞遞,領軍之將,不可暫曠,改差,何如?傳曰,允。
兵曹口傳政事,以趙岐爲禁軍別將。
李元默,以吏曹言啓曰,今此徽慶園親祭時,終獻官以下別單中,贊引兼引儀沈正禮,誤以兼引儀安國鍾書啓,至蒙賞典,曚未覺察,臣不勝惶恐,而以沈正禮,更爲頒布,何如?傳曰,允。
又以禮曹言啓曰,卽接靈光幼學李民吾所志,則以爲,十代祖敵愾功臣栗元君襄頃公徖奉祀孫得勳,嫡妾俱無子,以其同姓十八寸兄宅坤第二子鉉求,欲爲繼後,兩家相議完定,而未及禮斜之前,兩邊父母俱爲作故,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長李民吾所訴旣如此,依定式李宅坤第二子鉉求,立爲李得勳之後,何如?傳曰,允。
又以兵曹言啓曰,今三月十七日武臣堂上祿試射,以後日退行事,草記蒙允矣,今十九日設行,而試官望備擬以入之意,敢啓。傳曰,知道。
又以備邊司言啓曰,今番幸行時,依京擧動例,畿邑分辦,竝令除之,而各司下屬誅求之弊,難保必無,故發遣郞廳,摘奸以來,則掖隷二名,果有科外徵索於傳語差邑,其數不少云,朝家申飭,前後何如,而渠輩之不有懲畏,又有此犯科,誠萬萬痛駭。其在杜後之道,不可仍置,當該掖隷,指名出付秋曹,使之照法重繩,不能檢飭之當該司謁,亦令攸司科治,何如?傳曰,允。
同義禁曺鳳振·沈能岳聯名疏曰,伏以昨日頒赦後,本府赦單,當爲修正,而判堂在外,末由擧行,卽爲言送喉院,據實仰達矣,及伏見傳敎下者,有次堂擧行之命。臣等旣忝攸司,固當蹶奉承之不暇,而第伏念,王府事體,較他自別,無論囚讞赦單,長堂設値有故,下僚毋得代斷,此蓋府中不易之古規也。以是之故,前後次堂,或承是命,輒煩疏引,不敢爲冒當之計者,其例亦不止一二矣,今此成命之下,奉行無路,進退郞當,不容泯默,玆敢援例聯控。伏乞聖明,俯垂鑑察,特寢成命,以存公格,以安私分,不勝幸甚。臣等無任云云。答曰,省疏具悉。在外判金吾已許遞,卿等勿辭察職。
戶曹參判朴周壽疏曰,伏以聖慕靡洎,園寢展誠,攀號摧慟,益復罔極,區區悲係,大小同情。仍伏念臣,猥忝戚畹之末籍,偏被慈覆之厚澤,廓然穹壤,如窮無歸,顧臣之所自勉者,祗在於益守謹拙之本分,仰佩平昔之慈誨,將此身心,以爲塵刹之報矣,迺者千萬非常之恩命,忽加千萬無似之賤品,闔門震駴,五內崩迫,寵以爲驚,愴不知喜,跼高蹐厚,罔知攸措。噫,臣之蒙愚蔑識,百無攸當,卽我聖明之所悉燭,而無遺照者也,前後歷揚,罔非僥濫,而徒以憑恃寵靈,承籍先蔭,幸免大戾,式至今日,則臣之頂踵毛髮,莫非殿下賜也。今此戎垣,何等重任也,特除,何等異數也?以國家干城之托,斷自宸簡,不有僉謀,一朝畀之於不識東西之一介白面生,而不少難愼,至於如此耶?嗚呼,臣祖臣父,世篤忠貞,兄弟叔姪,受恩如天,金貂耀閭,牙笏滿床,居常凜惕,若隕淵谷,今臣所處,惟當遠避榮塗,不墜家聲,是爲後死者責,而三世棨戟之門,古亦罕有,眇福盈滿之災,理必無幸。藉使臣蔑恥沒覺,饕榮貪祿,殿下之於臣,天地也,父母也,不待臣言之畢,而必有所惕然而矜憐者矣。至於戎政之惎重,擔夯之無術,臣不暇琢辭飾文,自犯備例效嚬之科也,庚牌儼臨,受符體重,雖不得不冒沒暫膺,因仍蹲據,有靦面目,間値齋日,今始疾聲呼籲,仰瀆崇嚴,毫非飾讓,言實瀝血。伏乞聖慈,俯垂諒察,亟賜反汗,俾重寄不輕,私分得安焉。臣無任云云。答曰,省疏具悉。卿其勿辭行公。
校理李象謙疏曰,伏以臣,危蹙之情,綳轖之慟,略暴於前疏,而未蒙遞斥,一日二日,罪增逋慢,臣情轉益惶隕,惟大何是竢,不意間有兩次差祭。顧臣滓累之迹,列於淸齋肅敬之地,自知不敢,豈不欲循墻,而第享役係是往役,故自前未有逡巡者,而臣獨不思所以蹶,則尤有所不敢,未免黽勉冒參矣,果然日前臺臣之疏,以臣之故,論列銓官,不有餘力,臣於此,滿心慙惶,無地自容。第臣遭罹後,自辛酉至丙寅,而連參享班,中間七年停望,而壬申解停後,甲戌以來,又不甚見礙於差祭,而未嘗有以差祭,爲言者矣,今有論斷之及此。凡律,年久則減等,而於臣則緩於前而峻於後,臣益省其罪累之愈久愈深,而且訟且惶,尤無自措,獨有荷天鑑孔昭,乃於批旨,以臣差祭事,深示未必拘礙之意,臣感激隕越,不覺聲淚之俱發也。又伏見前三銓對疏,則以爲,今乃大覺,無以自恕云,而歸之於混入不審,臣益不勝瞿然,在銓堂自引之道,固得矣,在臣身廉隅,尤有難安。臣雖無似,粗誦君子潔佩之義,而豈意一朝身陷汚穢,人將若浼之至此哉?噫,天地之大,物皆涵育,而臣則已謬之物耳,世棄之人棄之,惟聖上體天生物之仁,獨不遺於如臣枳累之賤,而臣實無狀,自底於公議之不貸。自顧痛忉,而以事則極曖昧而至冤也,以姿則極疲軟而可憐也,而看作大事,臺閣之論,尙齗齗不已於年深歲久之後,以至於嚮者殘郵之除,今日享役之差,而終不釋焉,則況此玉署淸銜之千萬不當於臣身者乎?然則今此人言之來,臣固拜謝之不暇,其何可多辨,而臣竊自慟者,臣屢閱風霜,宜死不死,而臣髮盡華,臣心難白,抱此積鬱莫伸之恨,而常在人鬼未分之中,已矣涸轍之枯魚,將爲東海之冤禽,則自今以往,雖許周旋於籩豆尊俎之列,何可得乎?臣益窮而無所歸,欲訴而無所告,曷不於孔邇之父母,仰徹疾痛之號耶?玆傾肝血,瀉出衷赤,而涕泣哀籲於崇嚴之下。伏乞聖慈,諒臣情之哀矜,察臣蹤之窮蹙,卽命鐫遞臣所帶職名,而仍令永刋臣名於仕版,以謝人言,以靖私義焉。臣無任云云。省疏具悉。臺言之過,已諭於其批,爾其勿辭察職。
上在昌德宮。停常參·經筵。
李元默,以都摠府言啓曰,今日入直內三廳武兼·禁軍及軍兵等,中日習射技,請出標信。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,左副承旨洪起燮今日不爲仕進,卽爲牌招,何如?傳曰,允。
傳于李元默曰,禮房承旨進詣皇壇奉審,仍詣宣武祠,一體奉審以來。
傳于李元默曰,都承旨外,不爲仕進承旨,竝許遞,前望單子入之,待下批牌招察任。
承旨前望單子入之,申綽·趙琮鎭·李基栽落點。
李元默啓曰,新除授右副承旨申綽,時在廣州地,斯速乘馹上來事,下諭,如何?傳曰,允。
又啓曰,兼都承旨朴宗薰不爲仕進,左承旨呂東植慶熙宮齋宿進,右承旨趙琮鎭,同副承旨李基栽牌不進,右副承旨申綽在外,院中只有臣一人,伴直無人。兼都承旨朴宗薰,所當牌招,而拘於廳規,不得請牌,何以爲之?敢稟。傳曰,牌招。
以右承旨趙琮鎭,同副承旨李基栽牌不進罷職傳旨,傳于李元默曰,只推。
李元默啓曰,兼都承旨朴宗薰牌不進,伴直無人。同副承旨李基栽,旣有只推之命,卽爲牌招,何如?傳曰,允。
傳于李元默曰,試官如有違牌,勿爲呼望。
李元默啓曰,判義禁韓致應牌不進推考傳旨,今方捧入,而開坐命下之後,如是違牌,事甚未安。更爲牌招,何如?傳曰,允。
又啓曰,判義禁韓致應牌不進推考傳旨,今方捧入,而開坐命下之後,連事違召,不卽承膺,事甚未安。更爲牌招,何如?傳曰,允。
吏曹,口傳政事,徽慶園參奉二單李鍾明·柳民根,忠義單金師善。
李元默啓曰,行大司憲趙得永,掌令李志容,持平黃燾牌不進,執義姜世白,掌令金仁和,持平邊始暹在外,監察茶時之意,敢啓。傳曰,知道。
以掌令李志容,持平黃燾牌不進罷職傳旨,傳于李元默曰,只推。
以左副承旨洪起燮牌不進罷職傳旨,傳于李元默曰,只推。
以右副承旨金熙華再牌不進罷職傳旨,傳于李元默曰,只推。
李元默啓曰,今此慶科庭試武科初試時,監試官當爲進參,而行大司諫金愚淳,司諫洪羲弼,獻納金大坤,正言金世忠·南履炯在外,無以備員,何以爲之?敢稟。傳曰,竝許遞,前望單子入之。
臺諫前望單子入之,大司諫李德鉉,司諫鄭度采,獻納朴永元,正言金永範·金逸淵落點。
李元默啓曰,武二所參試官金逸淵移拜臺職,洪永觀在外,無以備員受點,令該曹改付標以入,何如?傳曰,允。
獻納朴永元啓曰,臣言議風采,本不合於淸朝諫諍之任,玆者納言除旨,忽下於禁直之中,試事在卽,召牌儼臨,臣感恩怵義,雖不得不章皇祗肅,而第臣有區區私義之不可聯參合啓者。曾叨臺職,據實引避,輒蒙體諒之恩,今臣處義,視前無異,何敢一刻晏然於臺次乎?請命遞斥臣職,答曰,依啓。
以校理李象謙,副校理趙寅永·林顔喆,副修撰林處鎭牌不進罷職傳旨,傳于李元默曰,只推。
李元默啓曰,玉堂上下番俱空,事甚未安。校理李象謙,副校理趙寅永·林顔喆,副修撰林處鎭,旣有只推之命,竝卽牌招,推移入直,何如?傳曰,允。
以檢閱金正喜牌不進罷職傳旨,傳于李元默曰,只推。
李元默啓曰,左右史不可不備,檢閱金正喜旣有只推之命,卽爲牌招入直,何如?傳曰,允。
以京畿監司李愚在狀啓,陽城縣民家失火事,傳于李元默曰,聞甚矜惻,元恤典外,別加顧助事,分付。
李元默以宗簿寺提調意啓曰,國朝御牒·璿源譜略中草,今已修正,御覽還下後,譜略當爲付板入刊,國朝御牒,亦當正書矣。御覽日字,令日官推擇,則今月二十一日辰時爲吉云,以此日時,本寺堂上郞廳·校正官具儀仗陪進仁政殿,與承旨請承傳色奉入之意,敢啓。傳曰,知道。
又以禮曹言啓曰,北道各陵·殿年次奉審及純陵陵上石物有頉處修改監董事,臣好敏下去時,所用奉使印信一顆,依例齎去之意,敢啓。傳曰,知道。
又以承文院都提調意啓曰,以皇后冊立,皇太后加上徽號·詔書兩度順付事及冬至使回便齎來咨文中,又有賜縀事,賜筆事,使臣加賞事,濟州漂民出送事,前頭使行,別伸謝悃之意,撰出先通咨文,與皇太后前例無進表事,北京禮部回咨及賜筆領受事,盛京回咨,亦爲撰出,竝正書安寶後,定禁軍騎撥下送于灣府,以爲入送盛·北京之地,何如?傳曰,允。
又以漢城府言啓曰,每式年成籍後,五部帳籍江都件,例於翌年春,臣府郞官持往江都,舊籍曝曬,竝與新籍藏置矣。壬午式帳籍,發遣本府郞廳,藏置·曝曬等事,依例擧行,而帳籍封裹雜物,令各該司進排,領去官吏所騎馬及帳籍載運馬,亦令該曹題給,何如?傳曰,允。
又以兵曹言啓曰,今三月二十日,文臣朔試射日次,而庭試武科初試,慕華館·訓鍊院,俱爲設場,不得爲之之意,敢啓。傳曰,知道。
又以兵曹言啓曰,今此慶科庭試武科初試試官望,磨鍊以入,而當品中可擬之人乏少,堂上曾經兵使,竝擬以入之意,敢啓。傳曰,知道。
又以兵曹言啓曰,內吹螺赤及龍虎營兼內吹螺赤等,今春等,習角賞格木,謹依判下別單,分等施賞之意,敢啓。傳曰,知道。
又以訓鍊都監言啓曰,本局兼內吹今春等,習角賞格,謹依啓下單子,木綿二十四疋施賞之意,敢啓。傳曰,知道。
又以禁衛營言啓曰,謹依本營兼內吹今春等,習角賞單啓下,金重玉等十一名處,木綿各二疋施賞之意,敢啓。傳曰,知道。
又以御營廳言啓曰,本廳兼內吹今春等,習角賞格,謹依單子判下,李禧哲等十一名處,各木二疋施賞之意,敢啓。傳曰,知道。
兼吏曹判書金蓍根疏曰,伏以祗謁園寢,聖慕克伸,向晩回鑾,玉體萬安,區區感悅,小大同情。仍伏念臣於銓地,匪才久據,已試蔑效,短章請急,實出至懇,而誠淺辭拙,未蒙恩兪,臣誠徊徨悚蹙,不知所以自處也。顧臣不稱之實,當去之義,非止一再,草草數語,尙恨晩時,至於衰病難强之狀,尤是目下最切之懇,而猶懼占便,不敢煩陳,宜聖明之視若例讓,不卽許,可也。臣之狗馬賤齒,今爲六十有九,差過一年,便是古人懸車之限,縱使臣筋骸足以奔走職事,精力足以甄別庶品,猶不當馳逐榮塗,以犯鍾漏之戒。況自數年以來,衰朽轉甚,神識漸昏,臨事稍繁,眩瞀輒先,對客纔罷,遺忘過半,以此貌樣,其何能任銓選之重,而恢仕路之公哉?每一行政,瘡疣百出,以臣自顧,不勝縮恧,被人訾謗,理所必至。且臣近得內傷外感之症,肢體麻脾,眞元枯鑠,輾轉沈綿,根柢已痼,而職兼嘗藥,義難言病,今番陪扈之行,扶舁往來,未免添傷,見方貼席涔涔,若將垂盡,政牌狎臨,亦未敢卽地趨承,瘝曠之罪,尤無所逃,而苟不及今調治,恐致難醫。伏惟天地至仁,無物不遂,倘必有照察而愍惻者矣,玆敢不避煩猥,更入文字。伏乞聖慈,亟遞臣所帶銓職,俾便公私,仍治臣瀆擾之罪,以昭法紀,千萬幸甚。臣無任云云。答曰,省疏具悉。所請依施。
上在昌德宮。停常參·經筵。
藥房提調金蓍根,左副承旨李元默啓曰,伏未審日間,聖體若何,寢睡·水刺之節,何如?臣等率諸御醫,趙早入診,詳察聖候,爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿·世子宮·世子嬪宮,口傳問安。答曰,知道。
李元默啓曰,合辭許久闕啓,事甚未安。除在外·試所進去外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而大臣俱有身病,不得來會〈云〉矣,敢啓。傳曰,知道。
又啓曰,訓鍊大將白東薳以武二所試官,令方慕華館出去矣,所佩命召,何以爲之?敢稟。傳曰,仍佩往來。
又啓曰,密符親納,例也,而前全羅監司洪奭周,使其褊裨替納,事甚未安,推考,何如?傳曰,允。
又啓曰,同副承旨李基栽再牌不進,伴直無人,右承旨趙琮鎭,旣有只推之命,所當更請牌招,而拘於廳規,不得請牌,何以爲之?敢稟。傳曰,牌招。
傳于李元默曰,吏·兵批歲抄點下者,依例捧傳旨,以校理李象謙,副校理趙寅永·林顔喆,副修撰林處鎭牌不進罷職傳旨,傳于李元默曰,只推。
以檢閱金正喜牌不進罷職傳旨,傳于李元默曰,只推。
李元默啓曰,檢閱金正喜,旣有只推之命,卽爲牌招入直,何如?傳曰,允。
吏曹,口傳政事,直閣單朴永元。
兵曹,口傳政事,副司果單金道喜。
李元默啓曰,吏曹郞廳來言,本曹判書有闕,政事,取稟。傳曰,政官牌招開政。
又啓曰,玉堂上下番俱空,已至多日,事甚未安。校理李象謙,副校理趙寅永·林顔喆,副修撰林處鎭,旣有只推之命,與新除授副修撰李若愚,一體牌招,推移入直,何如?傳曰,竝許遞,今日政差出。
又啓曰,玉堂上下番俱空,事甚未安。今日政新除授玉堂,竝待下批,牌招,何如?傳曰,允。
有政。吏批,判書未差,參判徐能輔進,參議李鶴秀牌不進,左副承旨李元默進。啓曰,新判書命招,同參政事,何如?傳曰,允。
又啓曰,判書金魯敬,參議李鶴秀竝牌招不進,小臣獨政未安,何以爲之?敢稟。傳曰,仍爲之。
以金魯敬爲吏曹判書,沈能栻爲獻納,李若愚爲副應敎,朴永元爲校理,金畢均爲副校理,林顔喆爲修撰,玄鎭商爲吏曹正郞,金炳朝爲兵曹正郞,金鏗爲監察。
兵批,行判書鄭晩錫病,參判申絢病,參議李東煥病,參知尹豐烈入直進,右承旨趙琮鎭進。護軍金愚淳·徐春輔,副護軍洪起燮·金熙華,副司直洪羲弼·金大坤·趙寅永·林顔喆,副司果金世忠·南履炯·林處鎭·李若愚竝單付。
吏曹,兼直閣單朴永元。
李元默啓曰,行大司憲趙得永牌不進,執義姜世白,掌令金仁和,持平邊始暹在外,掌令李志容,持平黃燾試所進,監察茶時之意,敢啓。傳曰,知道。
以大司諫李德鉉,正言金永範牌不進罷職傳旨,傳于李元默曰,只推。
以同副承旨李基栽再牌不進罷職傳旨,傳于李元默曰,只推。
以吏曹參議李鶴秀牌不進罷職傳旨,傳于李元默曰,只推。
以平安監司金履喬狀啓義州府民家失火事,傳于趙琮鎭曰,聞甚矜惻,元恤典外,別加顧助事,分付。
義禁府啓目粘連,觀此長湍府居童蒙金克昌上言,則以爲,渠祖眞有依稀近似於聲罪云云之說,則至重者王法也,雖以我先大王深仁至德,隆恩鴻澤,豈以其處地之寵遇之久,有所容忍曲貸於不可容·不可貸之罪惡也哉?抱此冤枉,若不及今一暴,則腐心刻骨之冤,永無可伸之日,玆敢更籲,得蒙天恩爲白良結,罪犯至重,鐵限昭在,今其呼籲,萬萬無嚴。上言內辭緣,勿施,何如?判付啓。依允。
李元默以內醫院提調意啓曰,副提調朴宗薰今日問安,不爲仕進,卽爲牌招,何如?傳曰,允。
又以侍講院言啓曰,王世子進講詩傳第五卷,今已畢講矣,第六卷繼講之意,敢啓。傳曰,知道。
又以奎章閣言啓曰,直提學洪奭周旣遞藩任上來,卽爲牌招察任,何如?傳曰,允。
又以禮曹言啓曰,景慕宮夏享大祭,來五月初六日涓吉,而顯思宮,徽慶園夏享祭,亦當以上旬內推擇矣,國忌齋戒正日與拘忌,連爲相値,以初六日,同爲推擇,磨鍊以入之意,敢啓。傳曰,知道。
又以禮曹言啓曰,禮文內朔望,若値別祭,則只行別祭事載錄,而來五月初一日孝禧殿朔祭與禫祭,相値矣,依禮文只行禫祭事,知委擧行,何如?傳曰,允。
又以承文院都提調意啓曰,寫字廳永付司果李東憲,身爲任官,徒循私意,多有弊端,論其罪狀,不可仍置,爲先汰去之意,敢啓。傳曰,知道。
又以義禁府言啓曰,時囚罪人中洪栒,拿囚雖在赦令後,而所犯係是宥旨前事,一體書入之意,敢啓。傳曰,知道。
又以武一所試官意啓曰,臣所今日平明開場,擧子捧單數,自天字至露字·半字,合爲一千八百四十七人矣,先自柳葉箭·片箭試取,而元貫革外,加設六貫革,合八貫革之意,敢啓。傳曰,知道。
又以武二所試官意啓曰,臣所今日平明開場,擧子捧單數,自天字至結字·半字,合爲一千九百十一人矣,先自柳葉箭試取,而元貫革外,加設六貫革之意,敢啓。傳曰,知道。
又以武一所試官意啓曰,臣所今日柳葉箭·片箭應射擧子,自天字至秋字·半字,合爲一千十三人內,一技入格十三人矣,日暮姑停之意,敢啓。傳曰,知道。
又以武二所試官意啓曰,臣所今日柳葉箭應射擧子一千二百人內,四矢入格四人,三矢入格八人矣,日暮姑停之意,敢啓。傳曰,知道。
癸未三月二十日辰時,上御熙政堂。藥房入診入侍時,提調金蓍根,左副承旨李元默,假注書李秉龜,記注官文致中·任泰濬,直閣朴永元以次進伏,醫官吳千根,李命運·金殷相進伏楹外訖。蓍根起伏奏曰,日間聖體,若何?上曰,一樣矣。蓍根曰,寢睡·水刺之節,何如?上曰,一樣矣。蓍根曰,中宮殿氣候,何如?上曰,安順矣。蓍根曰,醫官診候,何如?上可之。醫官吳千根·李命運·金殷相以次入診訖,退伏奏曰,脈候左右三部調均矣。蓍根曰,臂部貼付處,爲日已久,更令醫官入按詳診,恐未知何如,故腫醫官二人,使之來待於外矣。上命入診,臣秉龜承命出傳下敎,卽與腫醫官白聖五·李重恒,偕入進伏。蓍根曰,以次入診臂部,聖五·重恒以次入診。蓍根曰,詳細按摩而奏之。聖五等退伏奏曰,今則夬臻平復,更無他慮矣。蓍根曰,尙有微赤之色,或是餘祟未祛之致歟?重恒曰,新廖後自然之痕,以鹽湯頻洗,則自當如常矣。蓍根曰,世子宮疹候平復之後,醫官輩入直待令,尙如疹候時矣,今則爲日已久,使之依例入直之地,何如?上曰,唯。上命退,諸臣以次退出。
上在昌德宮。停常參·經筵。
趙琮鎭啓曰,來二十五日朝參日次,而明陵忌辰祭齋戒相値,頉稟之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,合辭許久闕啓,事甚未安。除在外·試所進去外,未肅拜·呈告人員,竝卽牌招,何如?傳曰,允。
又啓曰,假注書李景在身病猝重,勢難察任,今姑改差,何如?傳曰,允。
李景在改差,代以趙容和爲假注書。
又啓曰,行大司憲趙得永牌不進,執義姜世白,掌令金仁和,持平邊始暹在外,掌令李持容,持平黃燾試所進,監察茶時之意,敢啓。傳曰,知道。
以大司諫李德鉉,正言金永範牌不進罷職傳旨,傳于趙琮鎭曰,只推。
以副應敎李若愚,修撰林顔喆牌不進罷職傳旨,傳于李元默曰,只推。
李元默啓曰,玉堂上下番俱空,已至多日,事甚未安。副應敎李若愚,修撰林顔喆,旣有只推之命,竝卽牌招入直,何如?傳曰,允。
以檢閱金正喜牌不進罷職傳旨,傳于李若愚曰,只推。
李元默啓曰,左右史不可不備,檢閱金正喜旣有只推之命,卽爲牌招入直,何如?傳曰,允。
又以禮曹言啓曰,來五月初一日孝懿王后禫祭親行時,初二日祔廟大享親行時,王世子亞獻禮節,依例磨鍊乎?敢稟。傳曰,依例磨鍊。
又以禮曹言啓曰,來五月初二日,祔太廟親祭時,親臨誓戒,當爲磨鍊,而謹考謄錄,戊戌五月祔廟大享時,親臨誓戒,以禫祭前不得循例磨鍊事,其時判堂筵稟誓戒,依古例,亞獻官以下進參可也事,批下,壬戌八月祔廟大享時誓戒,亦在禫祭前,依戊戌年例事,啓稟擧行矣。今番祔廟大享誓戒,在禫祭前,依已例終獻官以下進參事,磨鍊擧行,何如?傳曰,允。
又以禮曹言啓曰,祔太廟時,宗廟·永寧殿·魂殿預告祭前享三日,魂殿告動駕祭前享一日設行,卽禮文所載,而謹考謄錄,戊戌五月禫祭涓吉在初一日,祔廟大享初二日,而宗廟預告祭,朔祭兼行,孝明殿預告祭,告動駕祭,同日禫祭兼行,丁卯年祔廟大享,四月初二日夏享大祭兼行時,宗廟預告祭,孝安殿預告祭,告動駕祭,初一日朔祭兼行矣。來五月初二日,孝懿王后祔太廟時,謹依戊戌·丁卯年例,宗廟預告祭,五月初一日,朔祭兼行,永寧殿預告祭,同日一體設行,孝禧殿預告祭,告動駕祭,同日禫祭兼行,而祝文措辭撰出·添入等事,令藝文館磨鍊擧行事,分付,何如?傳曰,允。
趙琮鎭,以兵曹言啓曰,關西式年抄上鐵箭遠射人,院長領率來到,故今三月二十一日,臣進詣南別營,更試之意,敢啓。傳曰,知道。
又以兵曹言啓曰,關西鐵箭武士更試事,草記蒙允矣。臣進詣南別營,抄上二人寧邊出身金致弘,未入格安州出身車信弘,雖未及本道試取之步數,優過一百五十步,別單書入之意,敢啓。傳曰,知道。
又以武一所試官意啓曰,臣所今日平明開場,昨日未畢試柳葉箭·片箭,自秋字·半字,仍爲試取之意,敢啓。傳曰,知道。
又以武一所試官意啓曰,臣所今日柳葉箭·片箭應射擧子,自秋字·半字至露字·半字,合八百三十四人內,一技入格十二人,昨日一技入格十三人,昨今入格合爲二十五人矣,柳葉箭·片箭,今已畢試,鐵箭自天字,鱗次試取之意,敢啓。傳曰,知道。
又以武一所試官意啓曰,臣所今日鐵箭應射擧子,自天字至宇字·半字,合二百三十八內,入格五十人矣,日暮姑停之意,敢啓。傳曰,知道。
又以武二所試官意啓曰,臣所今日平明開場,昨日未畢試柳葉箭,仍爲試取之意,敢啓。傳曰,知道。
又以武二所試官意啓曰,臣所今日柳葉箭應射擧子七百十一人內,四矢入格一人,三矢入格十人矣。柳葉箭纔已畢試,片箭自天字,仍爲試取之意,敢啓。傳曰,知道。
又以武二所試官意啓曰,臣所今日片箭應射擧射一千九百十一人內,三矢入格一人,二矢入格六人矣。片箭今已畢試,鐵箭當爲試取,而日暮姑停之意,敢啓。傳曰,知道。
又以備邊司言啓曰,卽見濟州牧慰諭御使趙庭和別單,則其一,大靜加波島,旌義牛島,卽牛馬牧養之場,而牛馬則不合於貢獻之資,土地則肥沃,可以作數千頃田疇,今以牛馬,分置於附近各場,仍爲許民耕食,三年後執稅,以爲補公用防民役之地事也。耽羅土品,本自瘠薄,幅圓四百里之內,十四處牧場,殆占其半,樂歲每患穀貴,少遇歉荒,則專恃陸運,今罷無用之牧場,分置附近,許人入接而耕墾,則可作幾千頃田疇,得收數萬斛實穀,其利博哉?本島裕食之道,朝家之常所軫念者,而御史之言又如此,必有所目擊而詳知者矣。前此罷牧許墾之議,每爲本寺之所持難,而如江華吉祥等牧場,自國初設置,而至今有貢獻之實效,所以有難便之論,而此則異於是,旣是新設,又無實用,乃以島民之大願,御史登聞,假使有馬幾匹·牛幾匹之些少利害,豈可不以損上而益下,爲務乎?然而事關牧政,令該寺稟處,以爲許施之地。其一,本州有馬兵·軍官等名色,而初無都試之制,非但戎政之疎虞,實爲武士之抑鬱,依他道都試例,每年秋,使該牧使設都試,取投拔優等人,一一修啓事也,本州之無都試,久爲遠人之抑鬱,激勸之方,豈可與他道異視?自今每年秋,使該牧使設都試,只取優等人修啓,以爲慰遠肄業之道。其一,本州女人之不許內地往來,固出於成聚之意,而男少女多,不無女輩愁怨之歎。且今則去來貿遷,別無限界,自今以後,男女往來,島陸嫁娶,許其任便事也,島中女人之不許內地來往,自古以來,法意有在,豈可以禁令之便成虛設,永撤藩籬,無所防限乎?置之。其一,本州處在海外,聲聞末由廉知,故初無牧使考課之規矣,今則往來如織,足以採訪實績,該牧殿最,付之道臣,依他例磨勘,三邑守令殿最,則使該牧依前擧行事也,牧使之差遣,懋得其人而已,自前所無之考課,不必付之道臣,此亦置之。其一,使星支供糧米,則公穀會減各種,則徵斂民間,爲弊不些,三邑支供穀之當初設置者,歲入合爲一百二十九石零,而濟州穀,則近入於官排朔,故査推還錄於軍資衙門,名之曰供星穀,此自廟堂句管,俾無擅便那移之弊,斂民一款,竝令革罷,支需各種,使之從時價貿用。濟州判官,廩況至薄,而又失此排朔加入者,則尤難支堪,牧使帶率四學料米之上下於判官平役米者,移下於牧營平役米事也,本牧在環海一隅之地,異孔路四通之處。星槎朅來,固非每歲恒有,則支放穀之當初設置者,豈患不贍於需用,而或取入排朔,或那移公下,乃反橫斂民間,以致一島切瘼,有所入聞,故所以有向者廟飭,而今旣査推還錄,則宜嚴典守之道,此後則使之勘報備局,著爲程式,斂民一款,永爲革罷,四學料米移下之論,事面儘好,依此施行之意,分付,何如?傳曰,允。
又以義禁府言啓曰,卽接刑曹牒報及推覈文案,則磗洞居朴姓女行止殊常,故捉來査問,則乃是逆賊鍾一第三女敬男年六歲時,以緣坐,壬申爲婢於梁山郡者也,緣坐罪人,旣是禁府所管,故推覈文案移送事,報來矣,取考本府緣坐配案,則逆賊鍾一第三女敬男,壬申三月初四日,緣坐爲婢於慶尙道梁山郡,甲戌十月二十五日,物故事,因該道臣啓本緣坐案頉下,而今見該曹所報,則逆賊鍾一第三女敬男的實矣。逆賊支屬之寅緣逃躱,偃處城闉,事係變怪,當初該邑之以物故瞞報,至於修啓頉案,事未前有,萬萬驚駭。謹稽律文,逆賊緣坐定配罪人逃亡者,杖一百絶島定配,載在大典通編,敬男依法典擧行。當該守令,不可無罪,令該道道臣措名報來,拿問重勘,不能審愼之其時道臣,亦令該道臣捧現告從重推考,保囚人及刑鎖等,令本道道臣詳査嚴處事,一體分付,何如?傳曰,允。
又以義禁府言啓曰,逆賊鍾一第三女敬男依法典擧行事,批旨內允事,命下矣。敬男依法典杖一百,慶尙道巨濟府爲婢,而方囚刑曹,依例令刑曹押送,何如?傳曰,允。
吏曹參議李鶴秀疏曰,伏以臣,與新除授臣金魯敬,有妻三寸應避之嫌,揆以法例,在下當遞,玆敢略入文字,仰瀆崇嚴。伏乞聖明,亟賜鐫改,以存公格,以安私分焉。臣無任云云。省疏具悉。所請依施。
上在昌德宮。停常參·經筵。
趙琮鎭,以都摠府言啓曰,今日入直內三廳武兼禁軍及軍兵等中日習射技,請出標信。傳曰,知道。
趙琮鎭啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,合辭許久闕啓,事甚未安,除在外·試所進去外,未肅拜·呈告人員,竝卽牌招,何如?傳曰,允。
備忘記,三陟營將南熙下直,長弓一張·長箭一部·片箭·筒兒一箇賜給。
趙容和有頉,代以趙秉鉉爲假注書。
趙秉鉉有頉,代以李穆淵爲假注書。
李穆淵有頉,代以宋台霖爲假注書。
趙琮鎭啓曰,行大司憲趙得永牌不進,執義姜世白,掌令金仁和,持平邊始暹在外,掌令李志容,持平黃燾試所進,監察茶時之意,敢啓。傳曰,知道。
以大司諫李德鉉,正言金永範牌不進罷職傳旨,傳于趙宗鎭曰,只推。
以副應敎李若愚,修撰林顔喆牌不進罷職傳旨,傳于李元默曰,只推。
李元默啓曰,玉堂上下番俱空,已至多日,事甚未安。副應敎李若愚,修撰林顔喆,旣有只推之命,竝卽牌招入直,何如?傳曰,允。
以檢閱金正喜牌不進罷職傳旨,傳于李元默曰,只推。
李元默啓曰,左右史不可不備,檢閱金正喜,旣有只推之命,卽爲牌招入直,何如?傳曰,允。
備邊司,以金敎根爲平安監司。
李元默啓曰,吏曹郞廳來言,平安監司下批政事,取稟。傳曰,當日爲之。
又啓曰,卽者吏曹郞廳來言,政事當日爲之事,命下,而判書金魯敬,參判徐能輔病不來,參議未差,不得開坐云。判書·參判,竝卽牌招,何如?傳曰,允。
又啓曰,吏曹判書金魯敬,參判徐能輔牌不進推〈考〉傳旨,今方捧入,而開政命下之後,如是違牌,事甚未安,竝更牌招,何如?傳曰,允。
又啓曰,吏曹判書金魯敬,參判徐能輔再牌不進推考傳旨,今方捧入,而開政命下之後,連事違召,不卽承膺,事甚未安。判書陳疏,參判所當更請牌招,而係是一日三牌,何以爲之?敢稟。傳曰,更爲牌招,判書疏批已下,卽爲牌招。
備邊司,以金履載爲開城留守。
兵曹口傳政事,副護軍單李鶴秀。
以副應敎李若愚,修撰林顔喆牌不進罷職傳旨,傳于李元默曰,只推。
以檢閱金正喜牌不進罷職傳旨,傳于李元默曰,只推。
以義禁府赦單子,傳于趙琮鎭曰,鄭壽基放。
以廣州留守洪羲臣狀啓,民家失火事,傳于李基栽曰,聞甚矜惻,元恤典外,別加顧助事,分付。
李元默,以禮曹言啓曰,來四月初十日王世子疹候平復慶科庭試文科,親臨與命官,何以爲之,而處所以何處擧行乎?敢稟。傳曰,春塘臺,以命官爲之。
又以禮曹言啓曰,己酉以後張世經處賜牌之地,已入於徽慶園火巢內,依例還收之意,分付漢城府,何如?傳曰,允。
又以奎章閣言啓曰,直提學洪奭周疏批已下,卽爲牌招察任,何如?傳曰,允。
又以承文院都提調意啓曰,本院寫字官永付司果李東憲,今旣汰去,其永付祿窠,本是四十元額之內,則還屬本院之意,敢啓。傳曰,知道。
趙琮鎭,以兵曹言啓曰,知中樞府事金相淳,僉知中樞府事姜壽龜·李鎭五,東道參軍許瑨,俱以身病猝重,勢難供職,呈狀乞遞,竝改差,何如?傳曰,允。
又以武一所試官意啓曰,臣所今日平明開場,昨日未畢試鐵箭,自宇字半字,仍爲試取之意,敢啓。傳曰,知道。
又以武二所試官意啓曰,臣所今日平明開場,而片箭昨已畢試,鐵箭自天字,仍爲試取之意,敢啓。傳曰,知道。
又以武一所試官意啓曰,臣所今日鐵箭應射擧子自宇字半字,至宿字半字合四百五十人內,入格一百三十人矣。日暮姑停之意,敢啓。傳曰,知道。
又以武二所試官意啓曰,臣所今日鐵箭應射擧子四百人內,入格一百二十七人矣。日暮姑停之意,敢啓。傳曰,知道。
又以刑曹言啓曰,因義禁府啓辭,逆賊鍾一第三女敬男,依法典杖一百,慶尙道巨濟府爲婢,而方囚刑曹,依例押送事,允下矣。敬男決杖一百後,慶尙道巨濟爲婢,卽爲押送之意,敢啓。傳曰,知道。
吏曹判書金魯敬疏曰,伏以,日月流邁,孝禧殿終祥奄過,顯思宮虞卒已畢,伏惟聖慕罔極。臣萬里銜命,再涉燕庭,誠荷王靈,使事克竣,歸登文石之陛,反面香案之前,仰瞻戚容如新,孝思無窮,區區下情,不勝憂慮之至。仍伏念,臣百無一能,滾到崇顯,居常媿懼,如集于木,乃者復命未幾,恩除遽降,以臣爲吏曹判書。噫,是職卽臣宿趼也。年前承乏,辭不獲命,亦嘗再經京察,苟然充位,鑑識不足以甄別,望實不足以彈壓,瘡疣百出,譏笑四至,此皆聖鑑之所悉燭,朝野之所共知。堂堂淸朝,不患無人,奚取於臣,有此荐除也?朝廷設官,何莫非愼擇,而苟求其本,冢宰是已,擇一冢宰,庶僚不期擇,而自底於擇而底於擇。顧今人才之進退,生民之利病,專係於是職之得失,則其爲任如此其重,而乃以如臣已試蔑效者,無難委之,殆若非此莫可者然,臣不知其何故也。噫,銓衡之責,在於平庶政,庶政之平,在於叶物情,臣之本末,不待臣言,譬如鉛刀,一割已鈍,雖欲更加淬礪,將何能利向前再效其用?況臣素性寡合,動輒生瘢,信心自用,則不能隨人俯仰,冥行直前,則不顧一時顚沛,加以稟質虛薄,蒲柳先衰,原隰之行,不敢言勞,觸冒風霜,跋履險遠,雖威靈所及,軀殻獲返,而若其神精知識,已耗八九,數月去國之餘,平昔來往之人,遺忘過半,名面皆錯,誠無以收拾夾帒,儲之蔘木,倉卒排擬,必致顚錯。以若不堪,强冒重任,不至於狼狽,臣未之或聞也。嗚呼,方其未試之前,猶或有試可之擧,及其已試之後,再據蔑效之地,徒使物情不叶,庶政失平,臣固不足言,奈此僨誤之害,必歸於國,何哉?此非細故也。量力度材,惟有疾痛之呼,仰冀遂物之仁而已。今玆天牌又臨,坐犯違傲,冞增罪戾。玆敢略暴情實,仰瀆崇嚴。伏乞天地父母,俯垂諒察,特般革褫,回授可堪之人,俾重任無曠,私分獲安,不勝大願。臣無任云云。答曰,省疏具悉。卿其勿辭行公。
直提學洪奭周疏曰,伏以,時序流嬗,孝禧殿終祥已過,顯思宮虞率奄畢,仰惟聖慕,益復靡逮,悲廓憂慮,普均輿情。仍念臣屢著孤負之罪,重犯逋嫚之誅,而譴罰不加,微願曲遂,旬宣重任,獲蒙順卸,諐尤之積,雖無補於黥劓,廉隅之壞,尙少收於桑楡,造化生成之澤,實非隕結之所能報,而三朔之間,除命聯翩,記簪之恩,夐絶常倫。至於閣銜之重叨,尤出格外之特眷,馹召遠降,天牌踵臨,榮光所被,瞻聆動色,惝怳感激,以寵爲懼,進退蹙縮,不知攸措。臣之自劃於榮塗,今已七年于玆矣。向來藩任之冒赴,只以譴補之不敢逃避,則夤緣一出,遂壞大防,臣雖無恥,人謂斯何?且況臣之藩銜,名以謫補者之無得辭職,法意不啻至嚴,而臣之在任陳懇,前後凡九遭矣。厮壞格例,干犯義分,僭越之罪,臣固自知。顧其屢度控籲,輒以嶺海爲辭,而未遑敢及於職名之遞免,區區之意,尙可以自諉曰,請勘也,非辭職也。今乃因其辭免,而反侈之以禁近淸華之銜,是自求解謫,而又藉以媒榮也。一身廉媿,誠不足恤,朝家事體,寧容若是?臣於逖違之餘,復廁邇密之列,祼廟臨殿,職當從升,竭蹶奔奏,分因當然,瞻近耿光,尤是至願,而四維至重,鐵限難越,瞻望雲天,只增戀結,牙牌體重,違召有禁,冒沒一肅,良非得已,而因仍盤礴,斷無是望,干瀆宸嚴,伏地竢譴,唯願聖慈,俯燭情實,亟命鐫遞臣內閣直提學之任,仍命選部勿復檢擬於官職,以嚴朝綱,亦使臣得以少全其微諒,千萬不勝大願。臣無任云云。答曰,省疏具悉。已宿之處義,又何更提乎?卿其勿辭行公。
上在昌德宮。停常參·經筵。
自午時至申時,日暈。
夜自四更至二十四日,開東,灑雨下雨,測雨器水深九分。
李基栽啓曰,行大司憲趙得永未肅拜,執義姜世白,掌令金仁和,持平邊始暹在外,掌令李志容,持平黃燾試所進,監察茶時之意,敢啓。傳曰,知道。
備忘記,慶尙左水使吳致壽下直,長弓一張·長箭一部·片箭一部·筒兒一箇賜給。
李元默啓曰,玉堂上下番俱空,已至多日,事甚未安,副應敎李若愚,修撰林顔喆,旣有只推之命,竝卽牌招入直,何如?傳曰,允。
又啓曰,左右史不可不備,檢閱金正喜,旣有只推之命,卽爲牌招入直,何如?傳曰,允。
傳于趙琮鎭曰,領敦寧掃墳下去時,給由馬·澆奠牀備給。
趙琮鎭,以兵曹言啓曰,今月二十七日二羽禁軍番次,而該番將李殷常在外未上來,改差,其代口傳差出,何如?傳曰,允。
兵曹口傳政事,以元策爲羽林將。
李元默啓曰,吏曹判書金魯敬牌不進,參判徐能輔三牌不進推考傳旨,今方捧入,而開政命下之後,連事違召,不卽承膺,事體所在,誠極未安。判書更爲牌招,參判所當更請牌招,而係是一日四牌,何以爲之?敢稟。傳曰,允。更爲牌招。
趙琮鎭,以兵批言啓曰,陪往從事官白能洙·具載龍俱蒙陞敍之命,而曾經三品,已爲資窮,今無可陞之品矣。在前如此之人,啓稟加資,已有其例,今番則何以爲之乎?敢稟。傳曰,竝加資。
有政。吏批,判書金魯敬進,參判徐能輔牌不進,參議未差,左副承旨李元默進。以尹豐烈爲吏曹參議,趙寅永爲副校理,金陽淳爲刑曹參判,洪羲準爲弘文提學,徐能輔爲同成均,李宜鉉爲順陵參奉,平安監司單金敎根,開城留守單金履載,承文正字單宋台霖。
再政。以林處鎭·金大坤爲副修撰,李光憲爲兵曹參知。
三政。兵曹參議單李光憲,兵曹參知單李東煥。
兵批,行判書鄭晩錫進,參知申絢受由,參議李東煥入直,參知未差,右承旨趙琮鎭進。以金履喬爲知事,曺鼎振爲僉知,文時穆爲慶熙將,申命淳爲武兼,閔致行爲東道參軍,元永獜爲管城將,同知單李尙健,僉知三單金達鍊·金性淵·任希慶,上護軍金履喬,大護軍金相淳,護軍朴孝晉,副護軍申純·金守淵·李載豐·鄭同永·姜春龜·李鎭五,副司果黃載敬,平安道節度使單金敎根,開城府管理使單金履載。
再政。以金鼎均爲文兼,前僉使白能洙·具載龍已上今加折衝加資事,承傳。
李元默,以禮曹言啓曰,弘陵陵上魂遊石下磚石動退處修改,雖不設都監,事役緊重浩大,依丙子年本陵陵上穴前補土時例,別看役以前郡守李玄升,武臣兼宣傳官韓永祿差下,使之擧行,相地官亦爲定送事,分付,何如?傳曰,允。
趙琮鎭,以禁衛營言啓曰,本營騎士別將李恒權身病猝重,勢難察任,改差,何如?傳曰,允。
又以武一所試官意啓曰,臣所今日平明開場,昨日未畢試鐵箭,自宿字半字,仍爲試取之意,敢啓。傳曰,知道。
又以武二所試官意啓曰,臣所今日平明開場,昨日未畢試鐵箭,仍爲試取之意,敢啓。傳曰,知道。
又以武一所試官意啓曰,臣所今日鐵箭應射擧子自宿字半字,至呂字半字合八百十人內,入格一百四十人矣。日暮姑停之意,敢啓。傳曰,知道。
又以武二所試官意啓曰,臣所今日鐵箭應射擧子四百五十人內,入格一百十五人矣。日暮姑停之意,敢啓。傳曰,知道。
領敦寧金祖淳疏曰,伏以,居諸易得,孝禧殿終祥奄過,顯思宮虞卒已,舊慟新哀,聖懷罔極,憧憧悲念,曷有其極?仍伏念,履雨露而興懷,君子攸訓,瞻松栢而寓慕,人理所推。臣之父母墳山,在於驪州之地,省視經年,節物屢變,東望觖然,不勝感愴,際聞塋域之間,莎土多損,趁早修治,不容虛徐,情急勢迫,不免擅行,遄被誅罰,以昭法紀,臣實甘心。抑臣於此,每欲一陳悲菀之衷,而荏苒未果,今始因端,仰首哀呼焉。臣身單命窮,九歲而臣母見背,蒙騃已甚,喪禮不克自盡,卄六歲而又喪後母,卄九歲而臣父沒於外,臣聞急而行,中路戴星,情理絶悲,有如此者。且臣早通朝籍,長處邇密,臣父家居宦遊,每相離違,實未得一日效人子之職,而終抱窮天之慟,凡世誰人,豈不孤露?若臣多憾,應斟其匹,如使古之孝子,當臣之所歷,不爲血泣而損身,其必廬墓而沒齒,以贖平日不子之罪,而臣實冥頑鄙劣,不能自辦,逐逐紅塵,懷戀棧豆,式至今未有歇洎歸依邱隴,尙矣無論,周還堂斧,亦復違心。昔宋司馬光譏世之拘忌不葬曰,至有棄失尸柩,不知其處者,人所貴于身後有子孫,爲其能藏其形骸也。其所爲乃如是,曷若無子孫,而死於道路,猶有仁者墐之。臣每誦是言,不覺泚顙,臣旣不能孝養父母,以報劬勞之恩,顧其罪已通于天,而又於其墳墓之事,審省不以其時,祭祀長託他人,經歷歲年,恝若抛棄,自死者視之,烏在其子孫之爲貴,自生者言之,亦與彼不知其處者,何異?臣雖不肖,猶或知此,國典有限,不敢有越,耿耿鬱陶,自貽伊慼者,積有年所矣。今臣犬馬之齒,六十少一,衰病漸作,死已無日,就使更延極,不過十年,十年之頃,倐如電逝,雖一年一省,心不足以自慰,況一年一省,法不可以得諧者乎?伏惟聖明在上,曲察人情,凡厥臣僚,無願不遂,臣亦是禮遇中一物也,獨何敢自阻,而不竟其區區哉?臣跡比外朝,有無不關,所帶職名,無甚官守,若蒙聖慈,俯垂哀怜,特許臣自今以往,常例請由之外,迨公家閑暇之時,屬時節拜奠之日,微稟喉院,從便往來,則至情可伸於餘生,殊渥亦及於已死,幽明感結,當復如何?今臣所請,實涉格外,近世相臣之有郊居者,曾多自陳情悃,無礙出入,大官所爲,臣雖不敢妄效,其情之可悲,其事之惎重,視彼郊居之尋常出入不已,有間而恩許之,或不至無名也,伏地攢手,涕泣候命而已。臣無任云云。答曰,省疏具悉卿懇。所請懇至,依施。仍傳于趙琮鎭曰,此批答,遣史官傳諭于領敦寧。
上在昌德宮。停常參·經筵。
自開東至辰時,灑雨下雨,測雨器水深二分。
李基栽啓曰,行大司憲趙得永未肅拜,執義姜世白,掌令金仁和,持平邊始暹在外,掌令李志容,持平黃燾試所進,監察茶時之意,敢啓。傳曰,知道。
傳于李基栽曰,向來處分,慮其橫生之論,或有妨於大事也。今旣妥帖,豈或藏怒於其間?前後議禮被謫諸人,特竝宥放事,分付該府。
以副應敎李若愚,修撰林顔喆牌不進罷職傳旨,傳于李元默曰,只推。
李元默啓曰,玉堂上下番俱空,已至多日,事甚未安。副應敎李若愚,修撰林顔喆旣有只推之命,與新除授副校理趙寅永,副修撰林處鎭,一體牌招,以爲推移入直之地,何如?傳曰,允。
以檢閱金正喜牌不進罷職傳旨,傳于李元默曰,只推。
李元默啓曰,左右史不可不備,檢閱金正喜,旣有只推之命,卽爲牌招入直,何如?傳曰,允。
趙琮鎭,以禁衛營言啓曰,本營把摠沈說泰身病猝重,勢難察任,改差,何如?傳曰,允。
又以武一所試官意啓曰,臣所今日平明,當爲開場,而雨勢若此,姑不得設行矣。待開霽試取之意,敢啓。傳曰,知道。
又以武二所試官意啓曰,臣所今日平明開場,昨日未畢試鐵箭,當爲試取,而雨勢如此,待快霽試取之意,敢啓。傳曰,知道。
又以武一所試官意啓曰,雨勢今已開霽,未畢試鐵箭,自呂字半字,仍爲試取之意,敢啓。傳曰,知道。
又以武二所試官意啓曰,臣所今日開霽後,鐵箭仍爲試取,而應射擧子四百五十人內,入格一百十五人矣。日暮姑停之意,敢啓。傳曰,知道。
又以武一所試官意啓曰,臣所今日鐵箭應射擧子自呂字半字,至露字半字合三百五十七人內,入格一百五十四人,前三日入格三百二十人,合四百七十四人矣。鐵箭今已畢試,木箭鱗次試取之意,敢啓。傳曰,知道。
又以武一所試官意啓曰,臣所今日木箭應射擧子六人內,入格一人矣。日暮姑停之意,敢啓。傳曰,知道。
右議政林漢浩疏曰,伏以,載諏吉日,禮成謁園,宸慕克伸,法駕穩旋,伏惟如新之慟,益難堪抑。臣於去年,屢度陳懇,疏凡再上,未蒙兪音,旋値哀慶相仍,不敢復以私仰瀆崇嚴,抑情緘口,以至于今,而乃若其心,未嘗一日忘去矣。臣之當去,前章已備陳之,庶幾聖明之鑑諒,而及承批旨,若曰輔相之重果何如,而卿之居廟堂纔年餘,未究其用,況行步之艱,無所損於相業,卿豈可遽思退閑,予豈可遽許體諒乎?十行辭敎,鄭重懇惻,臣至今莊誦,愚衷益感,罔知所以爲言。噫,輔相之重,誠如聖敎,以其重也。故置相之難,自古而然,剖決足以救時,諫諍足以匡君,德望足以憚壓,風采足以聳動,有一於此,然後方可以坐鎭一世,董率百僚,而今乃以如臣謭劣百無肖似者,巍然置之於廊廟之上,欲其能副於輔相之重,是猶責僬僥以擧百匀也。顧今紀綱漸壞,命令不行,恬嬉叢脞,莫可收拾,臣以何術,鎭此淆俗,服人心而尊朝廷乎?徒見其輔相之反輕,而無補於國也。臣之拜相,雖似不久,亦已三歲,則不可謂不久,苟有蘊之在中者,必當著見於外,寧容若是其因循緘默,隨逐行隊,徒竊廩祿而已哉?歷觀往牒,有中書二十四考者,又有一年半年而罷者,此係其人之才不才賢不賢而然,寧可以拜相之久,近爲進退遲速之限耶?若以疾病言之,前疏已申暴之,而聖批則每以行步之艱爲諭,顧臣殿陛升降之際,蹣跚不便之狀,天鑑或有所照燭,故致此批旨之俯及,而外此危綴之症,實有所難言者。凡有一番勞動,形症輒隨而添發,痰盛氣促,食飮必滯,滯甚則泄頻,頭彙眼昧,神思昏眩,眩劇則欲殊,自足至腿,牽引酸痛,有氣衝亘於腰膂之間,欲起而仆,將前而却,成一籧篨,屈伸不得,莫可救藥。日前園幸時從班,匍匐顚蹶,諸般憒憒之形,爲旁觀所悶,左右扶將,前後遮擁,不能支坐而騎鞍,步步休息,寸寸前進,及到闕門,還宮候班已罷矣。悵望庭陛,憮然而退,其生不如死者蓋如此。禮經所謂七十致仕之說,今於臣身益驗矣。古語曰老者不以筋力爲禮,臣自今以往,奔走效勞,亦無其望矣。臣以才具則旣無毫末可取,以疾病則轉成膏肓,厚祿崇班,徒忝名位,朝家之置三事,豈爲臣養病榮身而設耶?論以廉防分義,丐免尙云遲矣。玆敢更伸前說,申籲於聽卑之下。伏乞聖明,哀矜而垂察焉,特改重任,俾職無瘝曠,病得休養,以卒生成之澤,千萬顒望,千萬血祝。臣無任云云。答曰,省疏具悉卿懇。予意已悉於前批,今豈有他?大官非責以筋力,此時政望其夾輔,卿其安心勿辭,臥閤論道。仍傳于趙琮鎭曰,此批答,遣史官傳諭于右議政。
上在昌德宮。停常參·經筵。
藥房提調金蓍根,副提調朴宗薰啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮·世子嬪宮,口傳問安。答曰,知道。
趙琮鎭啓曰,行大司憲趙得永未肅拜,執義姜世白,掌令金仁和,持平邊始暹在外,掌令李志容,持平黃燾試所進,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而國忌齋戒相値,不得來會云矣,敢啓。傳曰,知道。
朴宗薰啓曰,三品官之無得過三日循例請牌,曾有定式矣。吏曹參議尹豐烈,兵曹參議李光憲除拜後過三日不爲出肅,事體所在,誠極未安,竝從重推考,仍卽牌招察任,何如?傳曰,允。
傳于李元默曰,禮房承旨馳詣明陵,奉審摘奸,局內諸陵,一體奉審以來。
以副應敎李若愚,副校理趙寅永,修撰林顔喆,副修撰林處鎭牌不進罷職傳旨,傳于李元默曰,只推。
李元默啓曰,玉堂上下番俱空,已至多日,事甚未安。副應敎李若愚,副校理趙寅永,修撰林顔喆,副修撰林處鎭,旣有只推之命,竝卽牌招,推移入直,何如?傳曰,允。
以檢閱金正喜牌不進罷職傳旨,傳于李元默曰,只推。
李元默啓曰,左右史不可不備,檢閱金正喜,旣有只推之命,卽爲牌招入直,何如?傳曰,允。
以吏曹參議尹豐烈牌不進罷職傳旨,傳于李元默曰,只推。
以江原監司申在植狀啓,橫城縣監李敏會遭本生父喪事,傳于李元默曰,令該曹口傳差出,催促下送。
趙琮鎭,以都摠府言啓曰,今日入直內三廳武兼禁軍及軍兵等當爲中日習射技,而國忌齋戒相値,不得設行之意,敢啓。傳曰,知道。
又以都摠府言啓曰,副摠管趙晉和,以騎兵點考事,外兵曹晝仕出去之意,敢啓。傳曰,知道。
又以武一所試官意啓曰,臣所今日平明開場,昨日未畢試木箭,仍爲試取之意,敢啓。傳曰,知道。
又以武二所試官意啓曰,臣所今日平明開場,昨日未畢試鐵箭,仍爲試取之意,敢啓。傳曰,知道。
又以武一所試官意啓曰,臣所今日木箭應射擧子一百十人內,入格十七人矣。日暮姑停之意,敢啓。傳曰,知道。
又以武二所試官意啓曰,臣所今日鐵箭應射擧子五百人內,入格二百五十八人矣。日暮姑停之意,敢啓。傳曰,知道。
又以義禁府言啓曰,前後議禮被謫諸人特竝宥放事,承傳啓下矣。咸鏡道三水府投畀罪人嚴燾,甲山府投畀罪人權敦仁,平安道寧邊府定配罪人權常愼,龍川府投畀罪人金,鐵山府投畀罪人李竣祜竝卽放送事,分付各該道道臣之意,敢啓。傳曰,知道。
上在昌德宮。停常參·經筵。
未時申時,日暈。
李基栽啓曰,行大司憲趙得永未肅拜,執義姜世白,掌令金仁和,持平邊始暹在外,掌令李志容,持平黃燾試所進,監察茶時之意,敢啓。傳曰,知道。
又啓曰,兼都承旨朴宗薰式暇,左承旨呂東植,右副承旨申綽在外,右承旨趙琮鎭,左副承旨李元默奉審進去,院中只有臣一人,伴直無人,何以爲之?敢稟。傳曰,奉審進去外,竝許遞,前望單子入之。
承旨前望單子入之,洪奭周·洪羲俊·林東鎭落點。
李基栽啓曰,伴直無人,新除授同副承旨林東鎭,卽爲牌招,何如?傳曰,允。新除授承旨,一體牌招。
又啓曰,行左承旨洪羲俊時在公淸道鎭川地,斯速乘馹上來事,下諭,何如?傳曰,許遞,前望單子入之,待下批,牌招察任。
承旨前望單子入之,申緯落點。
以副應敎李若愚,副校理趙寅永,修撰林顔喆,副修撰林處鎭牌不進罷職傳旨,傳于李基栽曰,只推。
李基栽啓曰,玉堂上下番俱空,已至多日,事甚未安。副應敎李若愚,副校理趙寅永,修撰林顔喆,副修撰林處鎭,旣有只推之命,竝卽牌招,推移入直,何如?傳曰,允。
以檢閱金正喜牌不進罷職傳旨,傳于李基栽曰,只推。
吏曹口傳政事,以鄭健行爲橫城縣監。
以平安監司金履喬狀啓,龜城府使林必榮政多違法,報欠爽實,不得已罷黜事,傳于李基栽曰,令該曹口傳差出,催促下送。
吏曹口傳政事,以李鍾文爲龜城府使。
李基栽,以戶曹言啓曰,臣象奎與正郞臣洪耆周,進詣慶熙宮差備內,啓下手本中有頉處,眼同一一看審後,次次修改,而擇日擧行之意,敢啓。傳曰,知道。
林東鎭,以兵曹言啓曰,今三月二十六日立夏改火進上時,宗廟署·社稷署·永禧殿·景慕宮·敏祥宮·宣禧宮,依例改火,奎章閣·議政府·承政院·漢城府,一體頒火之意,敢啓。傳曰,知道。
又以武一所試官意啓曰,臣所今日平明開場,未畢試木箭,仍爲試取之意,敢啓。傳曰,知道。
又以武一所試官意啓曰,臣所今日木箭應射擧子一百二十人內,入格十五人矣。日暮姑停之意,敢啓。傳曰,知道。
又以武二所試官意啓曰,臣所今日平明開場,昨日未畢試鐵箭,仍爲試取之意,敢啓。傳曰,知道。
又以武二所試官意啓曰,臣所今日鐵箭應射擧子一百十一人內,入格四十人矣。鐵箭今已畢試,木箭仍爲試取之意,敢啓。傳曰,知道。
又以武二所試官意啓曰,臣所今日木箭應射擧子八十人內,入格十七人矣。日暮姑停之意,敢啓。傳曰,知道。
又以禁衛營言啓曰,來四月當十二番後部右司屬慶尙右道二哨四十名,左道一哨五十七名,合四哨軍兵逢點實數四百五名,已爲點閱整齊,來四月初一日,與銅龍門·建陽門·西營·新營入直將官·軍兵等,依例替代後,舊軍放送之意,敢啓。傳曰,知道。
又以禁衛營言啓曰,來六月當十三番後部後司屬慶尙左道四哨軍兵,來五月二十五日京中逢點,依例準二朔立番之意,本道監兵使處,預爲知委,何如?傳曰,允。
又以御營廳言啓曰,本廳來四月五月兩朔應立前部前司屬慶尙左道四哨軍兵四百九名,今已逢點整齊矣。四月初一日,與舊番後部後司軍兵,替代立番後,舊軍放送之意,敢啓。傳曰,知道。
又以御營廳言啓曰,本廳來六月七月兩朔應立前部左司屬慶尙左道四哨軍兵,五月二十五日京中逢點,六月初一日,與前司軍兵,當爲替代立番,而依定奪,每哨以九十八名磨鍊,趁期調送事,本道監兵使處,措辭知會之意,敢啓。傳曰,知道。
上在昌德宮。停常參·經筵。
林東鎭啓曰,合辭許久闕啓,事甚未安,除在外·試所進去外,未肅拜·呈告人員,竝卽牌招,何如?傳曰,允。
又啓曰,御營廳將官來言,今日本廳軍兵,日次私習云矣,敢啓。傳曰,知道。
李基栽啓曰,來初一日輪對日次,而宗廟夏享大祭齋戒相値,頉稟之意,敢啓。傳曰,知道。
以副應敎李若愚,副校理趙寅永,修撰林顔喆,副修撰林處鎭牌不進罷職傳旨,傳于李基栽曰,只推。
李基栽啓曰,玉堂上下番俱空,已至多日,事甚未安。副應敎李若愚,副校理趙寅永,修撰林顔喆,副修撰林處鎭,旣有只推之命,竝卽牌招,推移入直,何如?傳曰,允。
林東鎭啓曰,行大司憲趙得永牌不進,執義姜世白,掌令金仁和,持平邊始暹在外,掌令李持容,持平黃燾試所進,監察茶時之意,敢啓。傳曰,知道。
以大司諫李德鉉,正言金永範牌不進罷職傳旨,傳于林東鎭曰,只推。
李基栽,以吏曹言啓曰,新除授成均館直講李昌瑞,典籍金洛駿除拜過限,不爲上來,依例竝改差,何如?傳曰,允。
又以戶曹言啓曰,文昭殿碑閣·蠶壇碑閣·追慕洞碑閣·淨業院碑閣·流霞亭·養正齋,依定式發遣本曹郞廳奉審,則蠶壇碑閣·追慕洞碑閣·淨業院碑閣·養正齋姑無頉處,文昭殿碑閣雨漏二庫,流霞亭雨漏五庫,千慕堂椽木五箇腐傷,分付各該司,使之卽速修改之意,敢啓。傳曰,知道。
又以戶曹言啓曰,時御所內各司,依定式發遣本曹佐郞臣朴宗琬,與兵曹參知臣李東煥,佐郞臣柳榮河,東所衛將臣李東述,西所衛將臣申光赫,南所衛將臣金景燁,北所衛將臣李煥眼同看審後,有頉處別單書入,而修改則擇日擧行,何如?傳曰,允。
又以戶曹言啓曰,臣象奎與正郞臣金芝淳,工曹判書臣任希存,佐郞臣崔瑗,依定式進詣於義本宮奉審,則姑無頉處之意,敢啓。傳曰,知道。
林東鎭,以兵曹言啓曰,僉知中樞府事崔聲遠,忠翊衛將李勉健,慶熙宮衛將金有郁俱以身病猝重,勢難供職,呈狀乞遞,竝改差,何如?傳曰,允。
又以兵曹言啓曰,昨年九月黃海水營別武士都試狀啓中,辛巳條夏等騎芻沒技閑良李尙曄,似當以直赴殿試稟處,而昨年回啓時遺漏,臣亦今始覺察,不勝悚惶,而原啓目中,改付標以入之意,敢啓。傳曰,知道。
又以武一所試官意啓曰,臣所今日平明開場,未畢試木箭,仍爲試取之意,敢啓。傳曰,知道。
又以武二所試官意啓曰,臣所今日平明開場,昨日未畢試木箭,仍爲試取之意,敢啓。傳曰,知道。
又以武一所試官意啓曰,臣所今日木箭應射擧子一百五十人內,入格十八人矣。日暮姑停之意,敢啓。傳曰,知道。
又以武二所試官意啓曰,臣所今日木箭應射擧子一百九十人內,入格十七人矣。日暮姑停之意,敢啓。傳曰,知道。
上在昌德宮。停常參·經筵。
自辰時至申時,日暈。
趙琮鎭,以都摠府言啓曰,今日入直內三廳武兼禁軍及軍兵等中日習射技,請出標信。傳曰,知道。
林東鎭啓曰,合辭許久闕啓,事甚未安,除在外·試所進去外,未肅拜·呈告人員,竝卽牌招,何如?傳曰,允。
趙琮鎭啓曰,禁衛營將官來言,今日本營軍兵,日次私習云矣,敢啓。傳曰,知道。
備忘記,高嶺僉使李圭德下直,長弓一張·長箭一部·片箭一部·筒兒一箇賜給。
申緯啓曰,假注書李秉龜身病猝重,勢難察任,今姑改差,何如?傳曰,允。
傳于李元默曰,完城君燨,行護軍鄭漪,享官差下。
李元默啓曰,卽者禮曹郞廳來言,來四月初二日宗廟夏享大祭犧牲看品,小宗伯當爲前期擧行,而參判未差,無以擧行云。未差之代,政官牌招,開改差出,何如?傳曰,允。
以副應敎李若愚,副校理趙寅永,修撰林顔喆,副修撰林處鎭牌不進罷職傳旨,傳于李元默曰,只推。
李元默啓曰,玉堂上下番俱空,已至多日,事甚未安。副應敎李若愚,副校理趙寅永,修撰林顔喆,副修撰林處鎭,旣有只推之命,竝卽牌招,推移入直,何如?傳曰,允。
林東鎭啓曰,行大司憲趙得永牌不進,執義姜世白,掌令金仁和,持平邊始暹在外,掌令李志容,持平黃燾試所進,監察茶時之意,敢啓。傳曰,知道。
以大司諫李德鉉,正言金永範牌不進罷職傳旨,傳于林東鎭曰,只推。
李秉龜改差,代以申履祿爲假注書。
申履祿在外,代以安孝述爲假注書。
李元默啓曰,吏曹判書金魯敬,參判徐能輔,參議尹豐烈牌不進推考傳旨及罷職傳旨,今方捧入,而開政命下之後,如是違牌,事甚未安,判書·參判,竝更牌招,何如?傳曰,允。參議只推,一體牌招。
又啓曰,吏曹判書金魯敬,參判徐能輔,參議尹豐烈再牌不進推考傳旨及罷職傳旨,今方捧入,而開政命下之後,如是違牌,不卽承膺,事體所在,誠極未安。判書·參判,所當更請牌招,而係是一日三牌,何以爲之?敢稟。傳曰,參議只推,與判書·參判,一體更爲牌招。
又啓曰,吏曹判書金魯敬,參判徐能輔三牌不進推考傳旨,今方捧入,而開政命下之後,連事違牌,不卽承膺,事體所在,誠極未安。參議尹豐烈陳疏,判書·參判,竝所當更請牌招,而係是一日四牌,何以爲之?敢稟。傳曰,更爲牌招,參議疏批已下,一體牌招。
有政。吏批,判書金魯敬,參判徐能輔竝牌不進,參議尹豐烈進,行左承旨申緯進。啓曰,小臣獨政未安,何以爲之?敢稟。傳曰,只出緊任。
以金鐮爲禮曹參判,故僉知金履禮贈吏參例兼,刑曹參判金陽淳考。
兵批,判書鄭晩錫病,參判申絢受由,參議李光憲,參知李東煥入直進,同副承旨林東鎭進。同知單李東武,護軍洪羲俊·李光文,副護軍呂東植·申綽·金龍淳·姜世綸·白能洙·具載龍,副司正金弼遠竝單付。
林東鎭啓曰,試官之出榜詣闕,自是例也,而武一所監試官鄭度采謂有身病,自外徑歸,事甚未安,推考,何如?傳曰,允。
以副應敎李若愚,副校理趙寅永,修撰林顔喆,副修撰林處鎭牌不進罷職傳旨,傳于李元默曰,只推。
趙琮鎭,以武一所試官意啓曰,臣所今日平明開場,未畢試木箭,仍爲試取之意,敢啓。傳曰,知道。
又以武二所試官意啓曰,臣所今日平明開場,昨日未畢試木箭,仍爲試取之意,敢啓。傳曰,知道。
又以武一所試官意啓曰,臣所今日木箭應射擧子一百一人內,入格二十八人矣。前後各技入格,統以計之,合爲九十一人,雖未滿原額,各技今已畢試,仍爲修正榜目之意,敢啓。傳曰,知道。
又以武二所試官意啓曰,臣所今日木箭應射擧子二百二十人內,入格二十一人矣。日暮姑停之意,敢啓。傳曰,知道。
又以禁衛營言啓曰,本營把摠南成老身病猝重,勢難察任,改差,何如?傳曰,允。
吏曹參議尹豐烈疏曰,伏以,臣才謏識湔,百不猶人,自釋褐至于今日,過蒙恩造,所叨官銜,莫非踰分,其僥冒濫充之實狀,聖明之所畢燭也。居常兢懼,若臨淵谷,迺者三銓除旨,忽下於千萬夢想之外,臣承命怵惕,莫省攸措。惟是參佐之職,雖與長貳有間,而銓選之任,本自綦重,通擬之際,商論可否,譬如匠石之掄材,苟不能繩尺誠陳,較短量長,棟樑榱桷,各適其用,則實無以抗崇觀而搆大廈矣。必也揀鑑識通明,志慮公平,爲朝野之所信服者以畀之,乃可以甄拔俊㐅,允愜物情,是豈如臣昧陋所可擬議者哉?況今位著之間,寸彦林立,舊望新通,亦多其人,臣雖欲憑恃寵光,冒膺匪據,而才不勝任,則僨誤必至,官非其人,則嗤點當來,其爲累聖簡而玷名器,果何如也?天牌累臨,趨膺無路,披瀝陳情,非蹈常例。伏乞聖慈,天地父母,特準衷懇,許解臣職名,以重公器,以安私分焉。臣無任云云。省疏具悉。爾其勿辭察職。
檢校直閣鄭基善疏曰,伏以,臣父久嬰貞疾,積年沈痼,近又經歲南邑,瘴濕添祟,調將失宜,藥餌昧方,方爲尋醫調治,受由上京,素患疝症,中路肆劇,委臥店舍,專伻報急,臣自聞此報,衷情煎迫,按住不得,忙陳短章,蒼黃登途,情雖出於焦熬,罪實關於擅行。伏乞聖明,察臣情而治臣罪,以昭法紀,以安賤分焉。臣無任云云。省疏具悉。爾其勿辭往護。
上在昌德宮。停常參·經筵。
自人定至三十日開東,灑雨下雨,測雨器水深二分。
林東鎭啓曰,行大司憲趙得永未肅拜,執義姜世白,掌令金仁和,持平邊始暹在外,掌令李志容呈辭,持平黃燾試所進,監察茶時之意,敢啓。傳曰,知道。
傳于李元默曰,孝禧殿朔祭,自內親行,該房知悉。
傳于李元默曰,顯思宮朔祭,王世子攝行磨鍊。
趙琮鎭啓曰,假注書安孝述時無職名,令該曹依例付軍職,冠帶常仕,何如?傳曰,允。
李元默啓曰,玉堂上下番俱空,已至多日,事甚未安。副應敎李若愚,副校理趙寅永,修撰林顔喆,副修撰林處鎭,旣有只推之命,竝卽牌招,推移入直,何如?傳曰,允。
以副應敎李若愚,副校理趙寅永,修撰林顔喆,副修撰林處鎭牌不進罷職傳旨,傳于李元默曰,只推。
趙琮鎭,以都摠府言啓曰,今此孝禧殿朔祭親行時,侍衛寶劍,當爲備員,而都摠管南履翼,副摠管趙晉和·金箕殷差祭,尹行直在外,無以備員,令政院稟旨變通,一員未差之代,仍令該曹口傳差出,待下批牌招,以爲備員侍衛之地,何如?傳曰,允。
又啓曰,因都摠府草記,今此孝禧殿朔祭親行時,侍衛寶劍,當爲備員,而都摠管南履翼,副摠管趙晉和·金箕殷差祭,尹行直在外,無以備員,令政院稟旨變通,一員未差之代,仍令該曹口傳差出,待下批牌招事,允下矣。合有變通之道,何以爲之?敢稟。傳曰,竝許遞。
兵曹口傳政事,以李龍秀爲都摠管,金啓溫·朴宗琦·金鐮·洪履簡爲副摠管,副摠管單李龍秀。
傳于李元默曰,發遣吏郞,諸執事淸齋與否,摘奸以來。
趙琮鎭,以兵曹言啓曰,來四月初十日王世子疹候平復慶科庭試武科殿試節目,當爲磨鍊,而凡於殿試,親臨與命官,前期稟旨後磨鍊事,曾有定式矣。今番則何以爲之,而處所以何處爲之乎?敢稟。傳曰,訓鍊院,命官磨鍊,可也。
又以兵曹言啓曰,公淸監營選武軍官郭泰翼,丁丑年本營都試時,以之次得蒙直赴會試之恩典,而己卯年,遭故陳試矣。今已闋服,則例當許赴於今番庭試,而本營直赴人起送狀啓中,不爲擧論,只以直赴殿試人修啓者,極涉不審。該道臣推考,直赴會試人起送緣由,卽速修啓之意,分付,何如?傳曰,允。
又以訓鍊都監言啓曰,今此王世子疹候平復慶科庭試武科殿試時,武藝廳中直赴會試人,別單書入之意,敢啓。傳曰,知道。
又以武二所試官意啓曰,臣所今日平明開場,昨日未畢試木箭,仍爲試取之意,敢啓。傳曰,知道。
又以武二所試官意啓曰,臣所今日木箭應射擧子一百四十九人內,入格九人矣。各技皆已畢試,而初試分定一百五十人內,二技以上入格爲八十九人,則不足爲六十一人矣。雖不滿原額,仍爲計劃,修正榜目之意,敢啓。傳曰,知道。
又以司僕寺一二提調意啓曰,大靜前縣監金持泰遞任進上馬二匹,今纔上來,禾毛色別單書入,依例內廐立養,而進獻事體,何等審愼,則所封馬匹,俱爲體瘦病孱,比前尤甚,當該封進前縣監金持泰,從重推考,以警日後,何如?傳曰,允。
上在昌德宮。停常參·經筵。
藥房提調金蓍根,副提調李基栽啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮·世子嬪宮,口傳問安。答曰,知道。
林東鎭啓曰,行大司憲趙得永未肅拜,執義姜世白,掌令金仁和,持平邊始暹在外,掌令李志容,持平黃燾呈辭,監察茶時之意,敢啓。傳曰,知道。
趙琮鎭啓曰,備邊司郞廳來言,今日賓廳日次,而國忌正日相値,不得來會云矣,敢啓。傳曰,知道。
傳于李元默曰,禮房承旨馳詣宗廟·景慕宮,奉審摘奸,仍詣受香所,奉審摘奸以來。
李元默啓曰,今日齋宿,承旨當爲備員,而行都承旨洪奭周不爲仕進,所當牌招,拘於廳規,不得請牌,何以爲之?敢稟。傳曰,牌招。
又啓曰,今日齋宿,承旨當爲備員,而行都承旨洪奭周牌不進,所當更請牌招,而拘於廳規,不得請牌,何以爲之?敢稟。傳曰,更爲牌招。
又啓曰,今日齋宿,承旨當爲備員,而行都承旨洪奭周再牌不進,所當更請牌招,而拘於廳規,不得請牌,何以爲之?敢稟。傳曰,更爲牌招。
又啓曰,玉堂上下番俱空,已至多日,事甚未安。副應敎李若愚,副校理趙寅永,修撰林顔喆,副修撰林處鎭,旣有只推之命,竝卽牌招,推移入直,何如?傳曰,允。
傳于李元默曰,孝禧殿夏享大祭,當自內親行,該房知悉。
李元默啓曰,吏曹郞廳來言,大臣置處政事,取稟。傳曰,政官牌招開政。
李元默,以吏批言啓曰,右議政林漢浩許副事,命下矣。當爲置處,而領敦寧一窠,國舅方今見帶,本曹時無相當窠,依例送西之意,敢啓。傳曰,知道。
趙琮鎭,以兵批言啓曰,右議政林漢浩許副送西事,命下矣。當爲隨品置處,而領中樞一窠,判中樞二窠,他大臣今方見帶,依例從座目,加設判中樞下批之意,敢啓。傳曰,知道。
有政。吏批,判書金魯敬進,參判徐能輔牌不進,參議尹豐烈牌不進,左副承旨李元默進。以李鶴秀爲工曹參議,曺鳳振爲同經筵,金聖灝爲直講,許晟爲典籍。
兵批,行判書鄭晩錫病,參判申絢受由,參議李光憲病,參知李東煥入直進,行左承旨申緯進。判中樞單林漢浩,同知單文時穆,副司直金裕憲,副司正安孝述·趙容和·尹亨儉以上竝單付。
李元默,以侍講院言啓曰,明日顯思宮朔祭王世子攝行時,宮官當爲全數進參,而弼善金裕憲,說書趙容和未肅拜,兼弼善李魯秉受由在外,兼司書李若愚差祭,無以備員,何以爲之?敢稟。傳曰,竝許遞,前望單子入之。
春坊前望單子入之,弼善沈能栻,兼弼善金道喜,兼司書趙庭和,說書李憲瑋落點。
李元默啓曰,吏曹郞廳來言,臺諫有闕,政事,取稟。傳曰,前望單子入之。
獻納前望單子入之,孔胤恒落點。
傳于李元默曰,發遣吏郞,諸執事淸齋與否,摘奸以來。
以吏曹參議尹豐烈牌不進罷職傳旨,傳于李元默曰,只推。
以修撰林顔喆,副修撰林處鎭牌不進罷職傳旨,傳于李元默曰,只推。
李元默,以禮曹言啓曰,來五月初二日祔太廟親祭時,省牲省器,依例以親臨磨鍊乎?敢稟。傳曰,親臨磨鍊。
又以宗簿寺提調意啓曰,璿源譜略改張本,今已刊印矣。陪進日字,令日官推擇,則來四月初二日卯時爲吉云,以此日時,本寺堂上·郞廳·校正官,具儀仗陪進仁政殿,請出內入件,改張以入,而奉謨堂奉安國朝御牒改張書本及璿源譜略內閣件改張印本,一體陪進,令內閣依例擧行,五處璿源閣奉安件,自本寺改張,頒賜件亦爲收聚,改張還給之意,敢啓。傳曰,知道。
趙琮鎭,以兵曹言啓曰,今三月各廳堂下武臣朔試射,臣曹連因有故,不得爲之之意,敢啓。傳曰,知道。
兵曹來四月初十日慶科庭試武科殿試人規矩,貫革五矢一百三十步一巡一中,柳葉箭五矢一百二十步一巡一中,講書粗以上取一技落點。
兵曹來四月初十日慶科庭試武科殿試敎是時,原榜人及直赴會試人規矩,木箭三矢二百十五步,鐵箭三矢一百三十步三矢,柳葉箭五矢一百二十步一巡三中四分,講書粗以上取三技落點。
右議政林漢浩疏曰,伏以,臣情切丐閒,筵奏疏懇,前後屢度,而蓋高之天,尙靳聽卑,殿下或以臣爲例讓而不矜許耶?噫,臣之冒占科第者,祗是爲貧干祿之計,而立朝已久,久次推遷,居然致輔弼之位,尊官厚祿,實非平日之所自期,在微分榮耀極矣,何故虛爲此巽讓,甘自歸於邊幅之飾耶?顧其病狀,年加歲深,漸難自力,有此釋負就閒之意,臣豈樂爲?卽出於萬不獲已也。聖度包荒,雖不責之以筋力,人臣事君,非奔走供職,無以盡其誠,旣在其位,徒事占便,斷無是理。臣受國厚恩,位躋台司,其一分報效之道,惟在於不擇夷險,不避湯火,竊附於鞠躬盡瘁之義,而二豎爲魔,事與心違,疾病之來,實無奈何。古語曰,陳力就列,不能者止。臣之可止,非止一端,以才具而可止也,以病情而可止也。有一於此,尙難冒據,況兼此二者,强策而不知止耶?雖荷聖上曲念之恩,輒降臥閤論道之敎,而顧臣空疎,實無可論之道,眞所謂無麪之不托。動輒托疾,使莫大之任,虛縻於身,以中書爲養病坊,自古有譏,而臣今自犯,恬不知恥,具瞻之地,人謂斯何?臣之所懇,不過區區情私,而干冒天威,屢瀆不已,論其罪犯,合被何律?臣則急於求解,每有疾聲之呼,而聖上則務爲寬大,不施當被之律,上下相持,彌歷時月,此亦有關於國體,豈非重可悶者耶?玆敢不畏雷霆之威,不恤煩瀆之懼,冒萬死復此哀籲。伏乞聖明,亟正屢煩之罪,斥退臣身,以警具僚,以肅朝綱,俾無知妄作者,有所懲畏焉。臣無任云云。答曰,省疏具悉卿懇。屢懇如此,端揆之職,今姑許副,卿其安心調理。仍傳于李基栽曰,此批答遣史官傳諭于前右議政。
上在昌德宮。停常參·經筵。
開東,灑雨下雨,測雨器水深三分。
孝禧殿朔祭親行後,大殿·中宮殿,內閣·政院單子問安。答曰,罔極。藥房口傳問安。答曰,罔極。世子宮·世子嬪宮,單子問安。答曰,知道。藥房口傳問安。答曰,知道。
大殿·中宮殿,百官奉慰單子問安。答曰,罔極。世子宮,單子問安。答曰,知道。
林東鎭啓曰,行大司憲趙得永未肅拜,執義姜世白,掌令金仁和,持平邊始暹在外,掌令李志容,持平黃燾呈辭,監察茶時之意,敢啓。傳曰,知道。
趙琮鎭啓曰,來初五日,朝參日次矣,敢稟。傳曰,停。
傳于李元默曰,禮房承旨馳詣宗廟,奉審摘奸以來。
申緯啓曰,今日齋宿,承旨當爲備員,而行都承旨洪奭周不爲仕進,所當牌招,而拘於廳規,不得請牌,何以爲之?敢稟。傳曰,牌招。
又啓曰,今日齋宿,承旨當爲備員,行都承旨洪奭周牌不進,所當更請牌招,而拘於廳規,不得請牌,何以爲之?敢稟。傳曰,更爲牌招。
以副應敎李若愚,副校理趙寅永牌不進罷職傳旨,傳于李基栽曰,只推。
李基栽啓曰,玉堂上下番俱空,已至閱月,事甚未安。副應敎李若愚,副校理趙寅永,修撰林顔喆,副修撰林處鎭,旣有只推之命,竝更牌招,推移入直,何如?傳曰,允。
申緯啓曰,今日齋宿,承旨當爲備員,行都承旨洪奭周再牌不進,所當更請牌招,而拘於廳規,不得請牌,何以爲之?敢稟。傳曰,更爲牌招。
李基栽,以奎章閣言啓曰,景慕宮望廟摟,今朔奉審,無頉之意,敢啓。傳曰,知道。
又以奎章閣言啓曰,璿源譜略改張件,明日自宗簿寺陪來云,奉謨堂·宙合樓所奉件,當進詣,改張內上件,亦當進詣仁政殿月臺,請出修正,而曾有改張印本,直爲內入之例矣。今番則何以爲之乎?敢稟。傳曰,直爲內入。
趙琮鎭,以都摠府言啓曰,今日入直內三廳武兼禁軍及軍兵等,當爲中日習射技,而孝禧殿夏享大祭,親祭齋戒相値,不得設行之意,敢啓。傳曰,知道。
又以御營廳言啓曰,本廳把摠洪箕錫,身病甚重,勢難察任,改差,何如?傳曰,允。
孝禧殿朔祭親行敎是時,亞獻官永明尉洪顯周,終獻官行知事沈象奎,贊禮吏曹判書金魯敬,典祀官奉常正趙庭和,宮闈令尙膳洪命福,執禮副司果金道喜,執尊正言金逸淵,大祝直閣朴永元,祝史司書金盛淵,齋郞司果朴宗璜,盥洗位承文判校朴升用,校書判校李衡柱,爵洗位校書校理李錫周,校檢李湜,亞獻官盥洗位,典籍丁載榮,贊者引儀金濟運·金秉淵,謁者兼引儀吳淳常,假引儀李元普,贊引引儀柳民煥·金時興,祭監監察李是鍊·呂東根。
癸未四月初一日子時,上詣孝禧殿。朔祭親行入侍時,行左承旨申緯,右承旨趙琮鎭,左副承旨李元默,右副承旨李基栽,同副承旨林東鎭,記事官鄭德和,假注書安孝述,記注官金榶·李宗心,直閣朴永元,以次侍立訖。上具翼善冠·淺淡服·烏犀帶·黑皮靴,詣齋殿。時至,通禮跪啓請行禮。贊禮前導,上入孝禧殿,詣版位。贊禮啓請俯伏哭。上俯伏哭,在位者皆俯伏哭。贊禮啓請止哭興四拜,興平身。上止哭興四拜興平身,在位者皆止哭興四拜興平身。執禮請行奠幣禮。上詣尊所,西向立,執尊者擧羃,緯酌酒,琮鎭以爵受酒,上詣靈座前,北向立。贊禮啓請跪。上跪,在位者皆跪,緯奉香,琮鎭奉爐跪進。贊禮啓請三上香。上三上香,琮鎭奠爐於案,緯奉瓚跪進。贊禮啓請執瓚灌地訖,緯奉幣篚跪進。贊禮啓請執幣獻幣。上以幣授琮鎭,奠于靈座前,上降復位。執禮請行初獻禮。上詣尊所,西向立,執尊者擧羃,琮鎭酌醴,緯以爵受醴,上詣靈座前,北向立。贊禮啓請跪。上跪,在位者皆跪,緯以爵跪進。贊禮啓請執爵獻爵。上以爵授琮鎭,奠于靈座前。贊禮啓請俯伏興少退跪。大祝進靈座之右,東向跪,讀祝文訖,上降復位。執禮請行亞獻禮。謁者引亞獻官永明尉洪顯周,詣靈座前,行亞獻禮訖,降復位。執禮請行終獻禮。謁者引終獻官兼戶曹判書沈象奎,詣靈座前,行禮如儀訖,降復位。贊禮啓請俯伏哭。上俯伏哭,在位者皆俯伏哭。贊禮啓請止哭興四拜興平身。上止哭興四拜興平身,在位者皆止哭興四拜興平身,宮闈令納練主,如儀訖。贊禮導上詣望燎位,大祝奉幣,燎於坎。贊禮啓禮畢。上還入齋殿,諸臣以次退出。
上在昌德宮。停常參·經筵。
孝禧殿夏享大祭親行後,王世子板位問安。答曰,罔極。
大殿·中宮殿,內閣·政院單子問安。答曰,罔極。藥房口傳問安。答曰,罔極。世子宮·世子嬪宮,單子問安。答曰,知道。
大殿·中宮殿,百官奉慰單子問安。答曰,罔極。世子宮,單子問安。答曰,知道。
林東鎭啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
備忘記,牛峴僉使丁柱英下直,長弓一張·長箭一部·片箭一部·筒兒一個賜給。
趙琮鎭啓曰,事變假注書白時源,身病猝重,勢難察任,今姑改差,何如?傳曰,允。
傳于趙琮鎭曰,初五日次對,進定於明日。
白時源改差,代以全道海爲事變假注書。
以副應敎李若愚,副校理趙寅永牌不進罷職傳旨,傳于李元默曰,只推。
以修撰林顔喆,副修撰林處鎭牌不進罷職傳旨,傳于李元默曰,只推。
李元默啓曰,玉堂上下審俱空,已至閱月,事甚未安。副應敎李若愚,副校理趙寅永,修撰林顔喆,副修撰林處鎭旣有只推之命,竝卽牌招,推移入直,何如?傳曰,允。
又啓曰,因禮曹草記,祔太廟都監堂郞,前期三十日差出事,允下矣。政官牌招開政,使之差出,何如?傳曰,允。
有政。吏批,判書金魯敬進,參判徐能輔牌不進,參議尹豐烈牌不進,同副承旨林東鎭進。以尹尙圭爲兵曹參判,朴宗薰爲右賓客,李趾秀爲典籍,南公轍爲祔廟都監都提調,提調四單沈象奎·李好敏·任希存·金基厚,郞廳六單,林孝憲·洪耆周·鄭東龜·趙基恒·朴春壽·黃基協,故大司諫金載人贈吏參例兼,故正郞金炯贈吏議,故通德金相伯贈僕正,以上禮曹參判金鐮三代追贈。書題單金永默,右賓客單李存秀,左副賓客單趙得永,右副賓客單朴宗薰。
兵批,行判書鄭晩錫病,參判未差,參議李光憲病,參知李東煥入直進,右承旨趙琮鎭進。護軍單申絢。
林東鎭啓曰,行大司憲趙得永,掌令李志容,持平黃燾牌不進,執義姜世白,掌令金仁和,持平邊始暹在外,監察茶時之意,敢啓。傳曰,知道。
以大司諫李德鉉,司諫鄭度采,獻納孔胤恒,正言金永範·金逸淵,掌令李志容,持平黃燾牌不進罷職傳旨,傳于林東鎭曰,只推。
趙琮鎭啓曰,明日次對,兩司當爲進參,除在外外,未肅拜·呈告人員,竝待開門牌招,何如?傳曰,允。
以吏曹參議尹豐烈牌不進罷職傳旨,傳于李元默曰,只推。
以副應敎李若愚,副校理趙寅永牌不進罷職傳旨,傳于李元默曰,只推。
以修撰林顔喆,副修撰林處鎭再牌不進罷職傳旨,傳于李元默曰,只推。
以平安監司金履喬狀啓,孟山縣民家失火事,傳于申緯曰,聞甚矜惻,原恤典外,別加顧助,結構奠接之方,別加申飭事,分付。
以黃海監司李文會狀啓,長淵縣民家燒燼事,傳于申緯曰,聞甚矜惻,元恤典外,別加顧助,結構奠接之方,亦爲申飭事,分付。
李元默,以侍講院言啓曰,新除授弼善沈能栻,時在慶尙道善山地,書筵入番事緊,斯速乘馹上來事,下諭,何如?傳曰,許遞,前望單子入之。
弼善前望單子入之,任文白落點。
李元默,以奎章閣言啓曰,臣等進詣奉謨堂所奉璿源譜略,宙合樓所奉璿源譜略,竝改張後,還爲奉安之意,敢啓。傳曰,知道。
申緯,以戶曹言啓曰,時御所內,各司雨漏修改吉日,令日官洪晩中推擇,則今四月初九日辰時爲吉云,以此日時,擧行之意,敢啓。傳曰,知道。
又以戶曹言啓曰,慶喜宮差備內及內各司修改吉日,令日官洪晩中推擇,則今四月初十日卯時爲吉云,以此日時,擧行之意,敢啓。傳曰,知道。
趙琮鎭,以兵曹言啓曰,羽林衛將朴兢淵,病難供職,五衛將鄭瑋在外,上來無期云,竝改差,何如?傳曰,允。
又以訓鍊都監言啓曰,本局中軍申鴻周,身病甚重,勢難察任,改差,何如?傳曰,允。
又以禁衛營言啓曰,今此慶科庭試武科殿試時,本營將校中,直赴應試人,別單書入之意,敢啓。傳曰,知道。
又以御營廳言啓曰,今四月初十日,王世子疹候平復慶科庭試武科殿試時,本廳將校中,直赴應試人,別單書入之意,敢啓。傳曰,知道。
孝禧殿夏享大祭親行敎是時,終獻官永明尉洪顯周,贊禮行知事金蓍根,典祀官奉常正趙庭和,宮闈令尙膳韓敬善,執禮司諫鄭度采,執尊副司果朴升鉉,大祝待敎李憲瑋,祝史司書金盛淵,齋郞副司果朴宗璜,盥洗位直講李升坤·趙亨基,爵洗位典籍徐承烈·李相龍,盥洗位司藝金致礪,典籍韓錫祉,贊者引儀金濟運·金秉淵,謁者兼引儀吳淳常,假引儀李元普,贊引假引儀李在陽·吳泰瀚,祭監監察李是鍊·尹致泰。
癸未四月初二日子時,上詣孝禧殿。夏享大祭親行入侍時,行左承旨申緯,右承旨趙琮鎭,右副承旨李基栽,同副承旨林東鎭,記事官鄭德和,假注書安孝述,記注官文致中,記事官金正喜,直提學趙鍾永,直閣朴永元,以次侍立訖。上具翼善冠·淺淡服·烏犀帶·黑皮靴,詣齋殿。時至,通禮跪啓請行禮。贊禮前導,上入孝禧殿,詣版位。贊禮啓請俯伏哭。上俯伏哭,王世子以下在位者,皆俯伏哭。贊禮啓請止哭興四拜興平身。上止哭行四拜禮,王世子以下在位者,皆止哭興四拜興平身。贊禮導上詣盥洗位,上盥洗。執禮請行奠幣禮。贊禮導上詣尊所,緯酌酒,東鎭受酒,上因詣神位前。贊禮啓請跪。上跪,王世子以下在位者皆跪,緯奉香,東鎭奉爐。贊禮啓請三上香。上三上香,東鎭奠爐於案,緯奉瓚跪進。贊禮啓請執瓚,灌地訖,緯奉幣篚跪進,上以幣授東鎭,奠于神位前。贊禮啓請執爵獻爵。緯奉爵以進,上執爵授東鎭,奠于神位前。贊禮啓請俯伏興少退跪。上俯伏興少退跪,憲瑋讀祝文訖。贊禮啓請俯伏興平身。上俯伏興平身,贊禮導上降復位。執禮請行亞獻禮。宮官引王世子詣神位前,行亞獻禮訖,降復位。執禮請行終獻禮。謁者引終獻官永明尉洪顯周,詣神位前,行禮如儀訖,降復位。贊禮啓請俯伏哭。上俯伏哭,王世子以下在位者,皆俯伏哭。贊禮啓請止哭興四拜興平身。上止哭行四拜禮,王世子以下在位者,皆止哭興四拜興平身。贊禮導上詣望燎位,燎畢,贊禮啓禮畢。上還入齋殿,諸臣以次退出。
上在昌德宮。停常參·經筵。
林東鎭啓曰,行大司憲趙得永,掌令李志容,持平黃燾牌不進,執義姜世白,掌令金仁和,持平邊始暹在外,監察茶時之意,敢啓。傳曰,知道。
趙琮鎭啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,右副承旨李基栽,今日不爲仕進,卽爲牌招,何如?傳曰,允。
傳于趙琮鎭曰,大臣·備局堂上引見。
李元默啓曰,玉掌備員間,視事頉稟之意,敢啓。傳曰,知道。
又啓曰,玉堂上下番俱空,已至閱月,事甚未安。副應敎李若愚,校理趙寅永,修撰林顔喆,副修撰林處鎭旣有只推之命,竝卽牌招,推移入直,何如?傳曰,允。
又啓曰,吏曹判書金魯敬,參判徐能輔,參議尹豐烈牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判竝更牌招,何如?傳曰,允。參議只推,一體牌招。
有政。吏批,判書金魯敬進,參判徐能輔牌不進,參議尹豐烈牌不進,同副承旨林東鎭進。啓曰,公淸監司·江原監司今當差出,而擬望之人乏少,他道守令竝擬,何如?傳曰,允。以金蓍根爲禮曹判書,金基常爲左尹,朴宗薰爲進賀兼謝恩使,徐俊輔爲副使,洪赫爲書狀官,趙經鎭爲公淸監司,尹命烈爲江原監司,兼養賢主簿單李趾秀。
再政。以李鍾運爲楊州牧使,左尹單徐長輔,右尹單金箕常,祔廟都監提調單金蓍根。
趙琮鎭,以兵批言啓曰,前監司李錫奎·申在植,自吏曹送西矣。瓜滿監司,例爲隨品付樞銜,而李錫奎資給,係是嘉善,申在植資級,係是通政,同中樞·僉中樞有闕之代,竝依例下批之意,敢啓。傳曰,知道。
兵批,行判書鄭晩錫病,參判尹尙圭未肅拜,參議李光憲病,參知李東煥入直進,右承旨趙琮鎭進。同知單李錫奎,僉知單申在植,上護軍李好敏,副司直沈能栻。
再政。江原道兵馬水軍節度使單尹命烈,公淸道兵馬水軍節度使單趙經鎭。
以右副承旨李基栽牌不進罷職傳旨,傳于趙琮鎭曰,只推。
以吏曹參議尹豐烈再牌不進罷職傳旨,傳于李元默曰,只推。
以大司諫李德鉉,司諫鄭度采,獻納孔胤恒,正言金永範·金逸淵,掌令李志容,持平黃燾牌不進罷職傳旨,傳于林東鎭曰,只推。
以平安監司金履喬狀啓,義州府民家燒燼事,傳于李元默曰,聞甚矜惻,元恤典外,別加顧助事,分付。
兵曹,以朴應浩爲都監中軍。
趙琮鎭,以備邊司言啓曰,摠戎使朴周壽,今日賓對,不爲來會,揆以事體,誠極未安。推考警責,令政院牌招,使之進參,何如?傳曰,允。
又以兵曹言啓曰,命官試取時侍衛,依定式,兵曹都摠府堂上·郞廳各一員,五衛將二員,宣傳官四員,武臣宣傳官六員,俱以出番磨鍊,而若値通方外命官試取,則多士觀瞻,侍衛數少,自本曹草記稟旨加磨鍊事,伏奉下敎矣。今此慶科庭試,命官試取時侍衛,何以爲之乎?敢稟。傳曰,量宜加數磨鍊,可也。
又以御營廳言啓曰,本廳中軍金守基,身病甚重,勢難察任,改差,何如?傳曰,允。
林東鎭,以刑曹言啓曰,謹依判下,京囚殺獄罪人李禧翼·奴昌孫等,鬪敺殺罪減一等,各決杖一百後,禧翼平安道朔州府,昌孫慶尙道機張縣,竝流三千里定配所,卽爲押送之意,敢啓。傳曰,知道。
癸未四月初三日辰時,上御熙政堂。大臣·備局堂上引見入侍時,右承旨趙琮鎭,假注書安孝述,事變假注書全道海,記注官金榶,記事官金正喜,領議政南公轍,兼戶曹判書沈象奎,行水原留守李羲甲,行上護軍李存秀,行護軍趙萬永·白東薳·金逌根,同知中樞府事李止淵,以次進伏訖。公轍曰,近日溫冷,朝夕異候,聖體,若何?上曰,一樣矣。公轍曰,寢睡·水刺之節,何如?上曰,一樣矣。公轍曰,中宮殿氣候,何如?上曰,安順矣。上曰,次對爲之。公轍曰,臣向於附奏辭疏,罄悉衷懇矣。臣依近日月,亦多年所,中間所被恩渥,浹骨淪肌,而獨於此,一未蒙體諒之澤,臣每以是自悼,而不能無憾矣。臣之再疏中上款語,卽廉防之不可毁劃者,而下段四條,乃目下至難强決不堪之實際語也。伏想聖聰,必嘗記有之矣。臣不敢更事煩瀆,而雖以狗馬賤疾言之,今年不如昨年,此月不如前月,奄奄若垂盡之狀,同朝之所共知也。論道經邦,尙矣無論,凡於朝班公座,一切廢却,末由進身,雖欲下同庶僚,筋力奔走,亦不能爲,廟務民事,豈有可濟之望乎?殿下若以臣姑補中書之闕員,一任其素餐尸位,而不復以民國爲念則已,如其不然,莫如退臣而更求賢德。今登筵席,涕泣更懇者,非敢爲臣一身,乃所以爲國也。惟願速賜遞改,以幸公私焉。上曰,次次奏之。公轍曰,卽見京畿監司李愚在狀啓,則枚擧坡州牧使尹載鍵牒呈以爲,本州流來餉逋之戊寅排捧者外,又自己卯,吏奴新逋,合三千五百九十九石,而昨年所捧,爲一千一石零,始逋仍逋之前後守令,令攸司稟處,而該邑以弊弊殘局,當年徵捧,實無其路。上項新逋各穀二千五百九十七石零,竝與戊寅排捧餘,在癸未·甲申兩年條,五百九十三石零,合三千一百九十一石零,特許限七年,除耗排捧事,請令廟堂稟旨分付矣。今則排捧,便成常例,舊排未了,新逋層生,爲道臣·守令者,視若尋常,無難報營,無難啓聞,豈有如許國綱?非不知排逋爲養逋之階,而但本州以弊弊殘局,新舊逋積年督捧之餘,吏産皆已蕩析,如欲分徵隣族,哀彼無辜之民,必當受害。與其逐年虛留,俱失民穀,莫若更爲變通,期於收殺,依狀請年限,特爲許施,此後又復以排捧登聞,則先自道臣,當有重勘,竝以此分付,何如?上曰,依爲之。出擧條公轍曰,卽見江原監司申在植狀啓,則以爲,春川排年未捧條三千三百二十九石,原州舊逋三千五百七十一石,俱是流來積逋,勢難一時督捧,竝許限五年分捧事,請令廟堂稟處矣。以排捧事,禁飭屬耳,道臣又有此請,所當勿施論勘,而可知兩邑事勢之萬不獲已,且是民逋,則以寧失之義,姑令許施,以責來效,何如?上曰,依爲之。出擧條公轍曰,頃因慶尙左道暗行御史金鼎均別單,密陽牟多爲弊,令道臣量宜分劃後,狀聞之意,覆啓行會矣。卽見該監司金相休所報,則以爲,密陽果有牟多之弊,而今若分送各邑,則反爲移疾,毋寧參量作租,或仍留,或移送,以爲減糴之地,而義城·東萊亦有此弊,許令一體,分數作租爲辭矣。分送之爲移疾,誠如報辭,作租與仍留移送,令道臣量宜措處,東萊·義城兩邑牟還,亦爲分數作租後,使之狀聞,何如?上曰,依爲之。出擧條公轍曰,卽見黃海監司李文會狀啓,則以爲,本道儒生公都會三年停退條,今春固當合設,而大比相値,儒生輩咸聚京師,限內無以爲之,待秋成與今年條合設事,請令廟堂稟旨分付矣。大比相値之時,事勢似然,依狀請,竝與今年條待秋合設之意,分付,何如?上曰,依爲之。出擧條公轍曰,冬至使回還之行,皇后冊封及皇太后上尊號勅,皆已順付出來矣。宜有專价賀謝之擧,令政院,政官牌招開政差出,使名以進賀兼謝恩使,下批,何如?上曰,依爲之。出擧條公轍曰,祔廟都監提調李好敏,時帶禮判,而奉命在外,今姑許遞,其代今日政,以在京無故人差出,都監堂上仍爲差下,使之擧行,何如?上曰,依爲之。出擧條公轍曰,京兆無行公堂上,而左尹李海愚,今日賓對,亦不得進參,實病可知,許遞,何如?上曰,許遞,可也。出擧條公轍曰,近年以來,爵賞太濫,淸官峻選,不取地閥,亦不計人望資歷,而人人皆可占得,得之者,反不以爲榮,有識之竊歎,厥惟久矣。雖以賞典言之,前後吉凶之禮,晉秩加階,無有限節,亦無有裁量,以致歲加而月增,雖曰其人皆堪此位,論以官方,失之多矣。臣伏覩先大王盛際,人材人望,勝於今時遠甚,而每遇賞典,一資半級,其難其愼,若其微功少勞,則多以他賞代之,愼重名器之意,與愛群下以德之聖心,屢形於顔色辭令之間,當時之人,無不感戴恩造,至今有道其美事者矣。臣於十七年前,罔功邀賞,四朔之中,三晉資秩,屢上辭疏,未蒙收還,仍因蹲踞,而至今思之,媿汗沾背。在臣身則冒受,在他人則論之,必致當世之譏笑,而爵賞,卽聖主礪世磨鈍之具,目見其漸無防閑,而爲是之嫌,終默不言,則甚非無隱之義。伏願自今以後,凡於官人賞功之際,必存難愼,每以先王爲法,愛群下以德,亦以先王之心爲心,則聖德有光,朝臣與榮矣。留神省察,區區之望也。上曰,所陳好矣,當留念矣。出擧條公轍曰,雖似微事,亦有所關非細者。向日都監賞典,如計士微賤之類,或蒙格外之賞,至有指窠特差之敎云,渠輩任名,至尊何以俯悉,而有此前例所無之恩賞乎?其爲屑越而傷事體,殆有甚於士夫爵賞之濫過。雖幸卽爲釐正,而旣聞之後,不敢不陳。此等事,勿謂微細而何害?亦加省察,無使聽聞有礙焉。上可之。公轍曰,參下官登科十年,許令出六,卽法典所在,今亦有榜後限滿人云,依例陞六之意,分付該曹,何如?上曰,依爲之。出擧條公轍曰,公淸·江原監司,瓜限已過矣。分付銓曹,今日政差出,似好矣。上曰,唯。上曰,大臣就座,諸宰奏事。象奎曰,歲前所奏,田結之限滿與加劃者,已抄出成冊,而連値有事之時,廟堂未及商議,而一件則爲仰備睿覽,以爲入之之地,似好,故敢此仰達,而若自上有下敎,則不待自下諸議而恐復,便好矣。上可之。象奎曰,本曹歲入倭銅,先朝戊申,有歲鑄之定式,其後如辛亥·癸丑·乙卯·戊午·丙子至戊寅,皆以此銅,自本曹設鑄,丁卯年惠廳設鑄,癸酉戶·惠廳合鑄,而戊寅以後,則今至六年之間,更不爲之矣。但卽今銅儲,旣不優多,本曹開鑄,徒涉張大,軍門設鑄,亦是古例,令禁營,以此銅設鑄,鑄成後銅價則以新錢依準折,自臣曹取用,事甚便好。故敢此仰達矣。上曰,依爲之。出擧條象奎曰,顯思宮齋室御路,泥甚當鋪甎,而形止狹窄,水道恐難通利,滲水之道,以磗石爲之,似勝於鋪甎。故敢此仰達,而自今日始役矣。上可之。琮鎭曰,今日賓對,兩司無一人進參,事甚未安。行公諸臺,竝推考,何如?上曰,依爲之。出擧條琮鎭曰,經筵稟尙未入之矣。自今依例取稟乎?上曰,唯。上曰,承史就座。仍命大臣先退,諸臣以次退出。
上在昌德宮。停常參·經筵。
夜自五更至初五日開東,灑雨下雨,測雨器水深二分。
趙琮鎭,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
林東鎭啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
趙琮鎭啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
李元默啓曰,兵曹參判尹尙圭,除拜後過三日,不爲出肅,依定式,推考警責,仍卽牌招察任,何如?傳曰,允。
又啓曰,長湍府所在,麗王陵修改畢役後,遣承旨致祭事,禮曹單子啓下矣。何承旨進去乎?敢稟。傳曰,都承旨進去。
以副應敎李若愚,副校理趙寅永,修撰林顔喆,副修撰林處鎭牌不進罷職傳旨,傳于李元默曰,只推。
李元默啓曰,玉堂上下番俱空,已至閱月,事甚未安。副應敎李若愚,副校理趙寅永,修撰林顔喆,副修撰林處鎭,旣有只推之命,竝卽牌招,推移入直,何如?傳曰,允。
林東鎭啓曰,獻納孔胤恒,以其親病,投章徑歸,原疏纔已捧入矣。所當直捧遞差傳旨及禁推傳旨,而此與無端下鄕有異,從重推考,何如?傳曰,允。
又啓曰,行大司憲趙得永,掌令李志容,持平黃燾牌不進,執義姜世白,掌令金仁和,持平邊始暹在外,監察茶時之意,敢啓。傳曰,知道。
以大司諫李德鉉,司諫鄭度采,正言金逸淵·金永範,掌令李志容,持平黃燾牌不進罷職傳旨,傳于林東鎭曰,只推。
兵曹,以權逴爲御營中軍。
兵曹,以申鴻周爲摠戎中軍。
以副應敎李若愚,副校理趙寅永,修撰林顔喆,副修撰林處鎭牌不進罷職傳旨,傳于李元默曰,只推。
以慶尙監司金相休狀啓,薦新生竹笋,節候尙早,限內不得封進,惶恐待罪事,傳于李元默曰,勿待罪事,回諭。
李元默,以顯思宮享官意啓曰,忠義朴巘壽·李鍾奎,今四月初十日,慶科庭試,皆當赴擧云。忠義二員,代假官一員,令忠勳府依例差出,使之臨期致齋,自今四月初八日,至初十日,入番察任,何如?傳曰,允。
又以侍講院言啓曰,新除授弼善任文白,時在公淸道文義地,書筵入番事緊,斯速乘馹上來事,下諭,何如?傳曰,允。
趙琮鎭,以備邊司言啓曰,進賀使之行,皇后冊封進賀,皇太后加上尊號進賀,文獻通考頒降謝恩,賜筆謝恩,賜緞謝恩,皇后冊封詔書順付謝恩,以上六起,以有方物,別爲磨鍊,措備入送,陳奏准請謝恩,方物移准謝恩,皇太后加上尊號詔書順付謝恩,使臣加賞謝恩,濟州漂民出送謝恩,以上四起,皆是循例稱謝者,竝以無方物磨鍊擧行之意,分付該曹,何如?傳曰,允。
林東鎭,以義禁府言啓曰,全羅監司朴綺壽狀啓內,井邑前縣監金昊淳·呂東根罪狀,令攸司稟處事,啓下矣。呂東根今方待命拿囚,金昊淳前已身死,罪名勿論,何如?傳曰,允。
行兵曹判書鄭晩錫疏曰,伏以,臣之忝叨是任,今纔數朔,而以其必辭之私義,則不啻久矣。臣素性愚鹵,最居下品,賤齒衰邁,奄成癃老,旣不能出慮理務,又不能陳力就列,雖在閑官散秩,猶懼其不稱,況此本兵重任,尤豈敢諉以宿趼,盤桓淟涊,不思所以自處乎?向在除拜之初,巽辭不獲,間因有事之會,黽勉暫應,而卽不過承乏耳,備數耳,夫豈有久留仍冒之計哉?臣於再昨春,猥將疾病之實狀,唐突號籲,至再至三,幸蒙天日之照,特許鞶帶之禠,厥後年益衰而病益痼,神精銷落,筋力凘脫,非復有再昨春樣子,而猶且强策冒據,則昔者之懇懇祈免者,便作飾讓占便,而自歸於欺心欺天之科,此不但臣之反躬自省,無面可施,人必嗤點唾罵,曰彼夫也前後一人,其官也前後一般,而前年辭以病,今又病益甚而不之辭,是其老饕無厭,廉恥都喪而然也,臣於此,將以何辭自解乎?且況流俗波頹,積弊膠固,選路如積薪,而未見翹楚之甄拔,府庫如焦釜,而莫禁尾閭之滲泄,大爲國家之深憂,必得公忠綜明之人,久任責成然後,庶或可以收拾剗革,而若使癃廢如臣,昏憒如臣者,苟然充位,則無一補綴,有百毁劃,適足以增萬殞難贖之罪矣。臣身利害,雖不足暇恤,而其於重務之僨敗,名器之玷汚,何哉?是故受任以來,夙夜悸懼,如集于木,若隕于淵,求解之心,未嘗食息暫忘,此非敢辜負恩造,厭避榮祿而然耳。病因年深,事與心違,實有所萬不獲已者也。伏乞聖慈,俯賜鑑諒,將臣職名,先行汰免,仍治臣瀆擾之罪,以昭法紀,公私萬幸。臣無任云云。答曰,省疏具悉。重任不可數遞,而精力不至難强,何爲汲汲求辭乎?勿辭行公。
行護軍洪時濟疏曰,伏以,臣於年前,妄陳一疏,伸蔡濟恭冤罹之案,款樸之忱,只出無隱,炎荒之投,實由自作,微我殿下至仁至明之德,則臣安得保有今日乎?言臣之言者,前後蓋多,具擧本末,畢蒙照燭,無庸疊誦,有涉瀆聽,而向命收議,寔出殊典,庶幾惻怛之念,大慰顒企之望,而國家多事,處分尙閟,朝野同情,悶鬱冞切,聚首攢手,度日如年者,居然年已三易矣。大臣獻議,臣嘗得聞辭意之間,公論槪已可見矣。臣未知事關刑政,謀及大官,而歷三年而未有上旨者,於古有之否?竊恐事體,又不宜乃爾也。不待上裁,輕事煩聒,其在分義,極知悚惶,而臣若抱此耿耿,永阻於旻覆之下,徒沐隆渥,自安於金紫之列,則舒慘徐疾之權,雖自信於上天,生死榮辱之際,竊有悲於中心,深恐慙負初心,累殿下拂拭之恩也。玆入文字,冒死更呼,天幸愚忱,或啓淵衷,則聖朝擧措,足裨一端,涓埃報答,亦臣至願。伏乞聖慈,憐臣之愚,察臣之悃,特雪追奪罪人蔡濟恭之冤,伸俾洩幽鬱,千萬幸甚。臣無任云云。答曰,省疏具悉。其時收議,今更取見,則諸議皆同,而惟今領相立異,今又時任不可不更詢當否,令該曹卽爲詢問於領相以奏。
獻納孔胤恒疏曰,伏以,臣以無似,忝叨匪據,亦已再矣。淸朝納言,何等選職,而疎賤之姿,不合諫諍,收錄之恩,輒記簪履,前後除命,皆出特點,今於泮署淹直之中,手奉恩誥,榮動多士,臣是何人,得此異數?第臣有八耋老母,鄕居凡百,本自罔涯,貧家滫瀡,尤無可論,居常有朝夕凜然之慮,而卽接家僮急報,則日前又添輪行毒感,委頓床笫,促臣歸省,臣自承此報,方寸煎灼,按住不得,不得不冒陳短籲,徑尋鄕路。伏乞聖明,俯垂憐察,亟許鐫改,仍治臣擅行之罪,以肅朝綱,以安私分焉。臣無任云云。省疏具悉。爾其勿辭往護。
上在昌德宮。停常參·經筵。
自開東至申時,灑雨下雨,測雨器水深二寸二分。
藥房提調金蓍根,副提調李基栽啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮·世子嬪宮,口傳問安。答曰,知道。
林東鎭啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
傳于李元默曰,左賓客金履陽,左副賓客趙得永,右賓客朴宗薰竝許遞,前望單子入之。
賓客前望單子入之,李肇源·李相璜·金履喬,落點。
吏曹口傳政事,左賓客單李肇源,右賓客單李相璜,左副賓客單金履喬,右副賓客單李存秀。
林東鎭啓曰,行大司憲趙得永,掌令李志容,持平黃燾牌不進,執義姜世白,掌令金仁和,持平邊始暹在外,監察茶時之意,敢啓。傳曰,知道。
以大司諫李德鉉,司諫鄭度采,正言金永範·金逸淵,掌令李志容,持平黃燾牌不進罷職傳旨,傳于林東鎭曰,只推。
李元默,以禮曹言啓曰,顯陵大王陵上莎草蟲損處,元陵大王陵上莎草蟲損處,蘇醒與否,待道臣春奉審,別具狀聞後,更爲稟處事,昨秋啓下,知委道臣矣。卽伏見楊州牧使趙經鎭今春奉審狀啓,則顯陵大王陵上莎草蟲患已息,根葉蘇茂,頓然改觀,元陵大王陵上莎草,莖葉漸蘇,頗有着根之望爲辭,奉審修改之節,今姑置之,何如?傳曰,允。
又以禮曹言啓曰,卽伏見楊州牧使趙經鎭今春奉審狀啓,則溫陵陵上十二方下面莎草,多有枯損,目下所見,極爲悚悶爲辭矣。莫重陵上莎草之枯損,若是甚大,萬萬驚悚。修改之節,不容少緩,而陵上莎草有頉,則修改當否,政府以下,例爲進去奉審後稟處矣。今此頉處,旣非無時新頉,地方官已爲親審後,當爲告由修改爲辭,則政府以下奉審之節,勿爲擧行,修改等事,待秋擧行,何如?傳曰,允。
行都承旨洪奭周疏曰,伏以臣,罪未蒙勘,辭未格聽,恩除洊隆,情地冞蹙,數日之間,七違嚴召,逋慢之罪,唯誅殛是俟,不意玆際,又伏承麗王陵致祭進去之命,事係往役,何敢逡巡,而聖明之使臣銜命者,以臣之職在承宣也。臣旣不得冒膺於承宣之職,則其不可諉以往役,而晏然趨承於是命也,亦明矣。臣之從前處義,今不敢更事覼縷,而居藩不職,屢遭抨彈,名繫謫籍,越格求免,卽此辜犯,亦合大何,今不唯不被譴罰而已。摛文東壁,銀臺長席,淸切要重,實冠百司,而左兜右攬,榮寵赫然,藉使臣,無他情勢,亦將循墻而却顧,況以罪戾之餘,而反紆此不稱之服,一己廉隅,雖不遑恤,獨不爲聖明名器之玷累乎?歷日泯伏,株守莫變,受香有期,進身無路,玆不得不仰暴情實,重犯瀆擾。伏乞聖慈,俯垂鑑諒,亟賜變通,仍竝鐫削臣本兼官銜,更命攸司,重勘其慢命之罪,俾朝著知肅,千萬不勝大願。臣無任云云。答曰,省疏具悉。前批已諭,一向强引,於義當乎?卿其勿辭,卽爲入來肅命,致祭進去。
上在昌德宮。停常參·經筵。
趙琮鎭啓曰,行大司憲趙得永未肅拜,執義姜世白,掌令金仁和,持平邊時暹在外,掌令李志容,持平黃燾呈辭,監察茶時之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,雨勢如此,後日次爲之。
又啓曰,御營廳將官來言,今日本廳軍兵,日次私習云矣,敢啓。傳曰,雨勢如此,後日次爲之。
又啓曰,右副承旨李基栽今日不爲仕進,卽爲牌招,何如?傳曰,允。
李元默啓曰,麗王陵致祭,都承旨進去事,命下矣。受香在卽,而行都承旨洪奭周,陳疏承批之後,尙不入來,所當牌招,而拘於廳規,不得請牌,何以爲之?敢稟。傳曰,同副承旨進去。
傳于李元默曰,宗簿寺提調以下,別單書入。
以右副承旨李基栽牌不進罷職傳旨,傳于趙琮鎭曰,只推。
李元默,以祔廟都監都提調意啓曰,今此祔廟時,宗廟當室·龕室·神榻·冊欌·寶欌·祭器·床卓,孝禧殿祭器仍用,與新造者,當爲奉審擧行矣。臣與都監堂郞,進詣宗廟孝禧殿,奉審吉日,令禮曹從速推擇,何如?傳曰,允。
又以祔廟都監都提調意啓曰,本都監各房郞廳監造官分房,別單書入之意,敢啓。傳曰,知道。
又以祔廟都監都提調意啓曰,本都監都廳·郞廳二員,別單書入之意,敢啓。傳曰,知道。
又以祔廟都監都提調意啓曰,本都監監造官三員,別單書入之意,敢啓。傳曰,知道。
祔廟都監都廳二,金道喜·李若愚,監造官三,金箕景·金來淳·尹滋畊。
又以祔廟都監都提調意啓曰,本都監別看役,以前五衛將秦東益,前別將沈昌祖差定,使之看役,何如?傳曰,允。
又以祔廟都監都提調意啓曰,本都監監造官前參奉金箕景·金來淳,時無職名,令該曹口傳付軍職,使之官帶常仕,何如?傳曰,允。
又以祔廟都監都提調意啓曰,闕內待令郞廳,以入直武臣兼宣傳官,輪回察任,何如?傳曰,允。
又以禮曹言啓曰,來五月初一日,孝禧殿禫祭時,中宮殿哭臨易服儀註及世子嬪宮哭臨儀註,直爲書入各殿宮之意,敢啓。傳曰,知道。
趙琮鎭,以備邊司言啓曰,進賀使之行,進賀謝恩方物起數,自該曹磨鍊擧行之意,纔已草記蒙允矣。皇后冊封之後,凡進賀謝恩及三節方物,自當如例磨鍊,分付該曹,使之依此擧行,何如?傳曰,允。
又以義禁府言啓曰,卽接月令醫員崔柱玉手本,則時囚罪人呂東根,素患冷積之症,處冷添劇,時時衝上,間間昏倒,氣息奄奄,症形不輕云。罪人病勢如此,則一邊保放,一邊草記,曾有定式矣。呂東根姑爲保放之意,敢啓。傳曰,知道。
上在昌德宮。停常參·經筵。
李基栽啓曰,行大司憲趙得永未肅拜,執義姜世白,掌令金仁和,持平邊始暹在外,掌令李志容,持平黃燾呈辭,監察茶時之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,來十一日,朝參日次矣,敢稟。傳曰,停。
申緯啓曰,來十一日,輪對日次矣,敢稟。傳曰,停。
以宗簿寺別單,傳于申緯曰,提調上護軍李存秀,書寫兼校正官完城君燨,各內下大鹿皮一令賜給。正金樂澧加資,主簿李東迪陞敍,直長丁義準,別工作監役金奎燦竝陞六,初草書寫忠義李安愚,加出忠義安貞植,竝相當職調用。寫字官·畫員·唱準·日官·計士·捕校·員役·工匠等,竝依辛巳年例施賞。
兵曹口傳政事,副司正單金箕景·金來淳。
李基栽,以都摠府言啓曰,今日入直內三廳武兼禁軍及軍兵等,當爲中日習射技,而國忌正日相値,不得設行之意,敢啓。傳曰,知道。
申緯,以吏曹言啓曰,因承政院左副承旨洪命周上疏批旨內,此事十餘年紛紜,而亦關事面,到今予亦當聽於公論,時原任大臣處,遣吏郞詢問當否事,命下矣。謹依下敎,發遣郞官,詢問當否于時原任大臣處,則領中樞府事臣李時秀以爲,臣於自來癃痼之中,近又重得風寒之症,奄奄床玆,僅存視息,特命俯詢之下,神思索漠,無以仰對,惶恐俟譴云。行判中樞府事臣徐龍輔,病未獻議,行判中樞府事臣金載瓚以爲,蔡濟恭罪名中邪魁一款,卽其肯䋜,而此則旣不得生前眞贓,仍置之身後斷案,刑政恐欠愼覈,物議亦或原恕,而臣今病迷,無以質言仰對,伏惟上裁云。行判中樞府事臣韓用龜以爲,臣曾伏見聲討蔡濟恭之啓,其所臚列甚多,而要其歸,則卽邪魁二字之目也。大抵莫嚴者刑政,必得眞贓然後,乃成斷案,而有罪者伏其辜矣。今此濟恭之罪,初無染邪之跡,而遽置罔赦之案,其子之鳴冤,固無足爲怪,而此所以前後府讞,皆有原恕之論者也。然獄體至重,合加審愼,以臣微見,何敢質言當否乎?惟在博詢廷議,務歸平允,伏惟上裁云。行判中樞府事臣金思穆以爲,蔡濟恭聲罪中邪魁一款,旣無眞贓,則其子之屢次鳴冤,容或無怪,王府之前後議讞,蓋亦此意。今於博詢之下,病昏不敢質言,伏惟上裁云。議政府右議政臣南公轍以爲,蔡濟恭之罪名,在於丹書,關係不輕,不可以其家之呼冤,一人之私見,遽然議到,故臣於前後下詢,屢以此仰對,今亦無此見矣云矣,敢啓。
又啓曰,因行護軍洪時濟上疏批旨內,其時收議,今更取見,則諸議皆同,而惟今領相立異,今又時任,不可不更詢當否,令該曹卽爲詢問於領相以奏事,命下矣。謹依下敎,詢問于領議政臣南公轍處,則以爲蔡濟恭名在丹書,聲罪不輕,故臣於再昨年下詢時,以不可遽然議到,有所仰對矣。其後得見諸大臣獻議,則俱以爲邪魁一款,卽其罪案之肯䋜,而旣不得生前眞贓,遽置罔赦之律,恐欠刑政,物論原恕。蓋濟恭罪名中染邪二字,果爲斷案,而生前身後,旣無眞贓之明的者,則其所稱冤之無怪,臣見亦然。其時臣議,特以事關刑政之重大,故存其愼重之意,而非故欲立異於諸議而然矣。伏惟上裁云矣,敢啓。傳曰,大臣之議歸一,復官,可也。
又以禮曹言啓曰,祔太廟時,宗廟例爲前期修理矣。令祔廟都監知委擧行,何如?傳曰,允。
上在昌德宮。停常參·經筵。
趙琮鎭啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
傳于李基栽曰,今番庭試,以大好紙通用。
李基栽啓曰,應敎李魯秉,校理沈鈁,修撰尹心圭,副修撰金大坤在外,副應敎李若愚,副校理趙寅永,修撰林顔喆,副修撰林處鎭牌招啓辭未下,校理朴永元內閣直,玉堂上下番俱空,已至閱月,事甚未安。副校理金鼎均自鄕上來云,卽爲牌招入直,何如?傳曰,允。
趙琮鎭啓曰,行大司憲趙得永,掌令李志容,持平黃燾牌不進,執義姜世白,掌令金仁和,持平邊始暹在外,監察茶時之意,敢啓。傳曰,知道。
以大司諫李德鉉,司諫鄭度采,正言金永範·金逸淵,掌令李志容,持平黃燾牌不進罷職傳旨,傳于趙琮鎭曰,只推。
以咸鏡監司李勉昇狀啓,洪原縣民家失火事,傳于申緯曰,聞甚矜惻,元恤典外,別加顧助,結構奠接之方,亦爲申飭事,分付。
〈以〉黃海監司李文會狀啓,兔山縣民家失火事,傳于申緯曰,聞甚矜惻,元恤典外,別加顧助,結構奠接之方,亦爲申飭事,分付。
李基栽,以內醫院都提調·提調意啓曰,院鍼醫崔遂燁有頉,代醫人玄應喆差下,令該曹口傳付軍職,冠帶常仕,何如?傳曰,允。
兵曹口傳政事,副司勇單玄應喆。
李基栽,以禮曹言啓曰,卽接宗廟署所報,則今此慶科庭試時,本署官員,俱爲觀光云矣。依定式本曹正郞黃萬齡,差送假官以爲代直後,赴擧之地,何如?傳曰,允。
又以禮曹言啓曰,卽接永禧殿官員所報,則今此慶科庭試時,本殿官員,俱爲觀光云矣。依定式假官一員,令吏曹,以成均館官員,口傳啓下,以爲代直後,赴擧之地,何如?傳曰,允。
又以禮曹言啓曰,卽接景慕宮官員所報,則今此慶科庭試時,本宮官員,俱爲觀光云矣。依定式假官一員,令吏曹,以成均館官員,口傳啓下,以爲代直後赴擧之地,何如?傳曰,允。
又以禮曹言啓曰,各陵園墓所,今春植木播橡,依定式擧行後,株數斗數,區別報來,故別單書入,而昭寧園·綏吉園局內,樹木茂密,今番停止云矣,敢啓。傳曰,知道。
趙琮鎭,以兵曹言啓曰,忠翊衛將崔達曾,文臣兼宣傳官朴宗學,俱以身病猝重,無望供職,呈狀乞遞。實病旣如此,則輪番之任,侍衛之職,不可久曠,竝改差,何如?傳曰,允。
又以義禁府言啓,再明日慶科庭試時,本府都事,皆爲赴擧,只有武都事一員,本府入直,而當直入直都事,公事回公都事,集春門·月覲門·靑陽門·明光門禁亂都事·訓鍊院東西挾門禁亂都事,無以推移,假都事八員,令該曹口傳差出,以爲分排之地,何如?傳曰,允。
又以義禁府言啓曰,保放罪人呂東根,還囚捧供以入,而病勢一向未差,仍爲保放之意,敢啓。傳曰,知道。
義禁府啓目粘連,井邑前縣監呂東根原情云云。問目內辭緣,泛稱遲晩,刑推得情,何如?判付啓,除刑推議處爲良如敎。
左參贊李相璜疏曰,伏以,臣之待罪惠局,今且周歲有餘,顧臣疎謬,本不猶人,而値此公私俱渴,百憂澒洞之時,使之掌國賦而制出入,欲望其上下支架,有贏無詘,則決知其無是理。臣之宜去,固自有說,而況臣目下病狀,轉入膏肓,雖欲姑且遲徊,實亦有萬萬不可得者。念臣本祟,祟在眩渴,若酬接稍繁,勞役稍過,動輒添苦,往往幾殊而甦,始猶少壯之氣,可以敵病,對投之劑,或能責效,支持到今,而一年二年,今非昔比,齒日益衰,症日益痼,每一增劇,凜然危綴,殆若遠不能旬日,近不能朝暮,而旣往屢驗之醫方,又無異以石投水,自視茫然,無術可救,惟有謝煩避囂,寧神息慮,久久如是,或不無月計歲計之益,臣之年來陳疏,屢尋郊居,職由於此。旣又縻此重任,迫於嚴命,黽勉入城,逾歷時月,且無論出謀陳力,稱塞萬一,竝與閒漫判署,尋常期會,而病氣所壓,漸亦不能自力,外而頭目旋轉,內而喉膈燥渴,近日貌樣,恒若不保。臣有至情,間作楸行,不過爲距京信宿之地,然亦無以按息排程,少間而行,遇劇則止,經涉旬餘,寸寸擔舁,僅抵鄕廬,而形瘁神離,不可復振。始之數日一發者,輾轉進而爲一日,及夫行役以後,一日者又進而爲朝夕異候,鎭日床玆,圉圉如痴,庭戶之間,跬步亦難,至於驅策登塗,致身京輦,一舍雖近,諒非可論,自念一此不已,慮在無幸。然猶屬臣私,不暇深恤,最是公家百事,皆有程限,偶一愆違,受害多端。今臣屛處,管攝無人,使及時措處按式,頒下之許多廳務,竝皆抛閣,爲日漸久,一日二日,將未免貽病於民國,釁負滋大,有非臣一死之所能贖,病思及此,尤增迫塞。玆敢畢暴苦衷,附徹縣道。伏乞聖慈,俯賜鑑燭,特垂憐愍,將臣所帶惠局之任,亟行刊免,使重務無曠,病喘獲安,以幸公私,不勝大願。臣於治疏將上之際,又伏奉賓客新命,區區延頸之忱,豈不欲周旋講對,依近睿光,而緣臣病淹,無以進身,竝此陳丐,亦許鐫削,以便調息,千萬幸甚。臣無任云云。答曰,省疏具悉。重務不可因一時身恙,輒思卸免,卿其勿辭,調理上來。
江原監司尹命烈疏曰,伏以臣,性本庸愚,識又凡陋,歷數朝紳,最居人下,通籍三十年餘,滾到卿班,颺歷已多,而每竊自念,雨露之恩私若偏,涓埃之微效莫補,居常悚恧,如負大何,千萬不自意,藩臬之命,有隕自天,華誥儼臨,臣於是惝怳踧踖,且榮且感,實不知措躬之所也。蓋今之方面,卽古之岳牧之職也。恩足以盡字恤之責,威足以嚴黜陟之政,有能對揚明命,以懷保一方之生靈然後,斯可謂不廢其任,而苟非然者,上不得輕授,下不敢冒膺也,審矣。乃若關東一路,環嶺接海,控衛畿輔,疆域雖小,關防甚重,而挽近以來,歲比不登,民亦漸渝,蔘産已凋,松禁益解,糴逋相續,漁斂滋橫,殆乎水陸俱困,無邑不弊,雖使才猷望實,允叶朝廷之掄簡者當之,亦無奈於積痼之病,救藥技窮,而今以如臣空疎,百無一能之姿,擧以畀之,不少留難,則畢竟僨事,可立而待,其爲仰累則哲之明,當如何哉?噫,臣受恩隆厚,圖報無階,夷險不擇,固臣所願,而至若此任也,揆分量力,末由承當。玆敢披瀝陳懇,冒瀆崇嚴。伏乞聖慈,俯垂鑑諒,特許遞改臣新授職名,回授可堪之人,使重務克擧,微諒獲安,不勝幸甚。臣無任云云。答曰,省疏具悉。卿其勿辭,往欽哉。
公淸監司趙經鎭疏曰,伏以臣,姿性庸愚,才具凡陋,本不足備數於百執事之末,而歷試內外,偏荷天地之洪造,點檢前後,少無絲毫之裨補,居常愧懼,若隕淵谷,千萬不自意,湖臬新命,遽下於待罪畿邑之日,臣手擎華誥,感惶踧踖,實不知措躬之所也。夫藩臬之爲任,非他官之可比,上而承流而宣化,下而觀風而察俗,生民之休戚斯係,守令之黜陟亦嚴,任重責大,不可人人而輕授也,審矣。矧玆湖西一路,素稱難治,近年以來,水旱荐臻,癘疫相仍,田摠歲縮,民戶日空,倉儲徒擁虛簿,軍籍亦無實簽,衆瘼之已痼者,非才識,無以振刷,豪强之武斷者,非威猛,無以彈壓,雖使望實俱隆者當之,猶未免逡巡却顧,今以臣空疎無似,俾居於旬宣之地,管領五十餘州,拯濟幾萬生靈,則是無異使蚊負山,責駑騁遠也。且臣受氣虛脆,自少善病,蒲柳易衰,桑楡已迫,舊痾新恙,乘虛迭發,頑痰生喘,冷疝成痼,多般症形,種種危惡,少失攝養,輒復增劇,以此處煩,斷無其望。才旣不稱,病又難强,今若憑恃寵靈,揚揚冒赴,則畢竟僨誤,勢所必至。負乘致寇,雖不足恤,而仰累聖簡,辜負洪恩,是臣之所大懼也。玆敢齎誠,陳懇於紸纊之下,伏願聖明,察臣言之非出飾讓,念重寄之不當虛縻,亟遞臣所帶之任,回授可堪之人,以重公器,以安私分焉。臣無任云云。答曰,省疏具悉。卿其勿辭,往欽哉。
上在昌德宮。停常參·經筵。
李元默啓曰,明日庭試相値,視事頉稟之意,敢啓。傳曰,知道。
趙琮鎭啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,明日訓鍊院命官,武試庭試殿試時,兩司當爲進參,城上所牌招言送,何如?傳曰,允。
傳于李元默曰,讀券官考官,竝更爲命招。
傳于李元默曰,讀券官鄭晩錫,命官爲之。
傳于李元默曰,都承旨·左承旨·同副承旨,竝許遞,前望單子入之,待下批,牌招察任。
承旨前望單子入之,李止淵·洪命周·李鶴秀,落點。
兵曹口傳政事,護軍單洪奭周。
李元默啓曰,行大司憲趙得永,掌令李志容,持平黃燾牌不進,執義姜世白,掌令金仁和,持平邊始暹在外,監察茶時之意,敢啓。傳曰,知道。
以大司諫李德鉉,司諫鄭度采,正言金永範·金逸淵,掌令李志容,持平黃燾牌不進罷職傳旨,傳于李元默曰,只推。
以副校理金鼎均牌不進罷職傳旨,傳于李鶴秀曰,只推。
趙琮鎭,以兵曹言啓曰,明日春塘臺慶科庭試文科試取時,本曹侍衛二員,當爲進參,而參判尹尙奎未肅拜,參議李光憲有身病,無以備員,參判·參議,令政院牌招,以爲進參之地,何如?傳曰,允。
以兵曹參議李光憲牌不進罷職傳旨,傳于趙琮鎭曰,只推。
趙琮鎭,以兵曹言啓曰,明日春塘臺慶科庭試文科試取時,本曹堂上侍衛二員,當爲進參,而參判尹尙圭未肅拜,參議李光憲有身病,無以備員。參判·參議,令政院更爲牌招,以爲進參之地,何如?傳曰,允。
李鶴秀,以祔廟都監都提調意啓曰,臣與都監堂郞,進詣宗廟孝禧殿奉審,而各樣諸具之可以前排仍用者外,不可不改備者及祭器仍用與新造,竝爲別單書入,而廟內朱簾袱屬等改備,南神路階砌石動退處,修改吉日,令該曹推擇擧行,何如?傳曰,允。
又以祔廟都監都提調意啓曰,都監各房,自明日始役,郞廳監造官中一員,依例入省記,輪回直宿之意,敢啓。傳曰,知道。
趙琮鎭,以兵曹言啓曰,直赴殿試奉承傳親騎衛劉龍澤等三百四十七人,直赴會試奉承傳選武軍官崔錫奎等四十七人,隨其錄名,許赴於明日殿試之意,敢啓。傳曰,知道。
又以兵曹言啓曰,今四月初十日,王世子疹候平復,慶科庭試武科訓鍊院命官殿試時,直赴殿試人及會試人,應試·應頉,區別別單書入之意,敢啓。傳曰,知道。
又以備邊司言啓曰,今番渡海譯官,涉險效勞,竣事復命,堂上譯官玄烒,依例加資,堂下譯官金東倫,令該院從願施賞,戊寅渡海譯官亦未及論賞,其時堂上譯官秦東益·玄義溫,竝施加資之典,何如?傳曰,允。
又以御營廳言啓曰,今此春塘臺慶科庭試文科命官試取時,集春營入直軍二十名除出,月覲門外排立矣。當夜宮墻外行巡,無以分排,新營入直餘軍二十名,添入警巡之意,敢啓。傳曰,知道。
兼戶曹判書沈象奎疏曰,伏以臣於俄者,進詣太廟孝禧殿,隨祔廟都監諸臣之後,祗參奉審,而賤名又與明日庭試試召牌儼臨,旣才竣事,卽當祗承,而都監始役擇吉,亦在明日,臣方職忝提擧,備員開局,格例卽然。竊念考試列望,固不必專須臣一人之進與不進,而敦匠視事之坐,有異於常日仕進,恐不宜闕其應參之人,致令擺格例而苟事面。思之及此,實無以隨牌冒入。玆敢忙陳事狀,仰瀆崇嚴。伏乞特加諒察,亟許變通,俾明日之役,無至相妨苟艱之歸焉云云。答曰,省疏具悉。試官望,改付標以入。
上在昌德宮。停常參·經筵。
未時,日暈。
藥房提調金蓍根,副提調李基栽啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮·世子嬪宮,口傳問安。答曰,知道。
李鶴秀啓曰,明日常參·經筵,取稟。傳曰,停。
李元默啓曰,合辭許久闕啓,事甚未安,除在外·試所進去外,未肅拜·呈告人員,竝卽牌招,何如?傳曰,允。
趙琮鎭啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
又啓曰,臣琮鎭今日訓鍊院命官,武科殿試進去下直之意,敢啓。傳曰,知道。
傳于李鶴秀曰,讀券官李存秀,命官爲之。
傳于李鶴秀曰,對讀官金學淳·鄭基善·尹豐烈·洪起燮·李紀淵,左承旨洪命周,右承旨李鶴秀,左副承旨李元默,竝讀券官加差下,入直閣臣·春坊·兵曹郞廳·上注書·翰林,竝對讀官加差下。
傳于李鶴秀曰,今番庭試,取十人。
傳于李鶴秀曰,科次入侍。
吏曹口傳政事,檢閱單李憲瑋。
李元默啓曰,行大司憲趙得永,掌令李志容牌不進,執義姜世白,掌令金仁和,持平邊始暹在外,持平黃燾試所進去,監察茶時之意,敢啓。傳曰,知道。
以大司諫李德鉉,司諫鄭度采,正言金逸淵,掌令李志容牌不進罷職傳旨,傳于李元默曰,只推。
以兵曹參議李光憲牌不進罷職傳旨,傳于趙琮鎭曰,只推。
趙琮鎭,以都摠府言啓曰,今日入直內三廳武兼禁軍及軍兵等,當爲中日習射技,而春塘臺命官,文科慶科庭試相値,不得設行之意,敢啓。傳曰,知道。
李鶴秀,以祔廟都監都提調意啓曰,謹考丁卯謄錄,則祔廟時神輦·神轝,以因山時所用仍用矣。今番亦依此例,神輦·神轝以外,司僕寺所在仍用,而修補與否,不可不預爲看審,依前例陪來奉審之意,敢啓。傳曰,知道。
又以祔廟都監都提調意啓曰,今此祔廟時,祭器中簠簋鉶三種,當爲鑄成,依前例,太廟第十五室祭器中,此三種各一奉來,以爲依見樣鑄成之意,敢啓。傳曰,知道。
趙琮鎭,以武試所命官意啓曰,卽見兵曹移文,則濟州牧使牒報內,去壬午式年初試入格人閑良金光近起送,而今則覆試已過矣。本州以候風駕海之故,初試人隨其上來許赴,當前庭試,載在法典爲辭。今此金光近,依法典許赴於今日殿試之意,敢啓。傳曰,知道。
又啓曰,武試所命官意啓曰,今日柳葉箭畢試後,仍爲鐵箭試取矣。日勢垂暮姑停,明日試取之意,敢啓。傳曰,知道。
又以兵曹言啓曰,謹依下敎,騎兵軍士安道才,內閣使令金養孫,嚴棍十五度,懲勵之意,敢啓。傳曰,知道。
癸未四月初十日戌時,上御熙政堂。科次入侍時,行都承旨李止淵,記事官鄭德和,記注官任泰濬,記事官金正喜,讀券官李存秀·鄭晩錫·金魯敬·朴宗薰·趙鐘永,對讀官李友秀·李光正·朴齊聞,以次進伏訖。上曰,對讀官讀奏試券。友秀等以次讀訖。存秀曰,次第書等,而等則以三下書之乎?上曰,唯。存秀書等訖。上曰,狀元試券入之。止淵跪傳夾侍,夾侍跪受坼祕封,還傳于止淵,止淵讀奏祕封。上曰,次第讀之。止淵次第坼封讀奏訖。正喜曰,左右史,不可不備,說書李憲瑋,令該曹口傳,還付檢閱,使之牌招入直,何如?上曰,依爲之。出擧條仍命退,諸臣以次退出。
上在昌德宮。停常參·經筵。
洪命周啓曰,合辭許久闕啓,事甚未安,除在外·試所進去外,未肅拜·呈告人員,竝卽牌招,何如?傳曰,允。
又啓曰,右承旨李鶴秀,右副承旨李元默,今日不爲仕進,竝卽牌招,何如?傳曰,允。
傳于洪命周曰,孝禧殿望祭,當自內親行,該房知悉。
又傳曰,顯思宮望祭,以攝行磨鍊。
注書鄭德和病,代以李根友爲假注書。
李根友有頉,代以李穆淵爲假注書。
洪命周啓曰,吏曹郞廳來言,新恩政事,取稟。傳曰,當日爲之。
又啓曰,吏曹郞廳來言,政事當日爲之事,命下,而判書金魯敬,參判徐能輔,參議尹豐烈,俱以病不來,不得開政云,竝卽牌招,何如?傳曰,待明朝牌招。
以右承旨李鶴秀,右副承旨李元默牌不進罷職傳旨,傳于洪命周曰,只推。
洪命周啓曰,行都承旨李止淵不爲仕進,左副承旨趙琮鎭試所進,同副承旨李基栽式暇,院中只有臣一人,伴直無人。右承旨李鶴秀,右副承旨李元默,旣有只推之命,右副承旨李元默,更爲牌招,何如?傳曰,允。
以右副承旨李元默再牌不進罷職傳旨,傳于洪命周曰,只推。
洪命周啓曰,行大司憲趙得永,掌令李志容牌不進,執義姜世白,掌令金仁和,持平邊始暹在外,持平黃燾試所進,監察茶時之意,敢啓。傳曰,知道。
以大司諫李德鉉,司諫鄭度采,正言金逸淵,掌令李志容牌不進罷職傳旨,傳于洪命周曰,只推。
洪命周,以兵曹言啓曰,今月十五日,一羽禁軍番次矣。該番將未差之代,依承傳口傳擬入之意,敢啓。傳曰,知道。
兵曹口傳政事,以白能洙爲羽林將。
洪命周,以禮曹言啓曰,祔廟習儀節目,當爲磨鍊,而謹稽謄錄,己卯年則初二度,只諸執事自工曹,至議政府行禮,三度日,百官進參,而自闕門外,至議政府行禮。戊戌年則因特敎,初二度,只緊關執事,一會于議政府,行祔謁祔廟節次,三度日,宗親每品各一員,有堂上衙門各一員,自工曹至議政府行禮,而大駕動駕習儀節次,亦不磨鍊。壬戌年·丁卯年,則俱因臣曹草記,命依戊戌年例磨鍊矣。今番則何以磨鍊乎?敢稟。傳曰,依丁卯年例,磨鍊。
又以禮曹言啓曰,卽接咸陽幼學李識所志,則以爲,同生兄諿,嫡妾俱無子,以其同姓六寸兄聖垕第三子宇大,欲爲繼後,兩家相議完定,而未及禮斜,聖垕夫妻俱歿,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長李識所訴旣如此,依定式,李聖垕第三子宇大,立爲李諿之後,何如?傳曰,允。
又以禮曹言啓曰,卽接咸安幼學趙始一所志,則以爲,同姓八寸弟時漢,嫡妾俱無子,以其同姓八寸兄始大第二子文奎,欲爲繼後,兩家相議完定,而未及禮斜,兩邊父母,俱爲作故,拘於常規,不得循例禮斜,依定式,草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長趙始一所訴旣如此,依定式,趙始大第二子文奎,立爲趙時漢之後,何如?傳曰,允。
又以禮曹言啓曰,卽接和順幼學曺喜珏所志,則以爲,族姪一衡,嫡妾俱無子,以其同姓八寸兄翊表第二子命良,欲爲繼後,兩家相議完定,而未及禮斜,兩邊父母,俱爲作故,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長曺喜珏所訴旣如此,依定式,曺翊表第二子命良,立爲曺一衡之後,何如?傳曰,允。
又以備邊司言啓曰,農務方殷,曠官可悶,受由上京守令,使之當日下送,未下直守令,亦令當日辭朝,何如?傳曰,允。
又以兵曹言啓曰,今此孝懿王后祔太廟時,大駕明政門外祗迎後陪從,動駕時出宮門路,弘化門磨鍊,還宮門路,以敦化門磨鍊,何如?傳曰,允。
又以兵曹言啓曰,今此孝懿王后祔太廟時,侍衛當爲磨鍊,而取考謄錄,則丁卯年,依戊戌年例,分兵曹·分都摠府堂上·郞廳各一員,五衛將二員,武臣兼宣傳官六員磨鍊矣。今亦依此擧行乎?敢稟。傳曰,依丁卯年例爲之。
又以兵曹言啓曰,今此孝懿王后祔太廟時,侍衛軍兵,當爲磨鍊,而取考謄錄,則丁卯年,依己卯年例,挾神輦軍四十名,兼司僕·羽林衛各十人,侍衛前後,射隊以大駕前後廂軍兵,仍爲侍衛矣。今番則何以磨鍊乎?敢稟。傳曰,依丁卯年例爲之。
又以兵曹言啓曰,今此孝懿王后祔太廟三度習儀時,侍衛軍兵,當爲磨鍊,而取考各年謄錄,則侍衛及挾神輦軍,一依正日例擧行,禁軍則勿爲磨鍊,前後射隊軍,戊戌年因特敎,一百名擧行,丁卯年以二百名擧行矣。今番則何以爲之乎?敢稟。傳曰,依丁卯年例爲之。
又以兵曹言啓曰,今四月十一日,武臣賓廳武經講書日次,而慶科庭試武科開場相値,差備官,勢難推移,依前例不得爲之之意,敢啓。傳曰,知道。
又以兵曹言啓曰,五衛將李惟穆,身病猝重,萬無供職之望,呈狀乞遞。實病旣如此,不可强令察任,改差,何如?傳曰,允。
上在昌德宮。停常參·經筵。
洪命周啓曰,玉堂備員間,視事頉稟之意,敢啓。傳曰,知道。
趙琮鎭啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
洪命周啓曰,右副承旨李元默,同副承旨李基栽今日不爲仕進,竝卽牌招,何如?傳曰,允。
李穆淵有頉,代以成好謙爲假注書。
成好謙在外,代以李秉龜爲假注書。
傳于洪命周曰,明日三日製,通方外爲之,試紙,用大好紙。
洪命周啓曰,明日三日製爲之事,命下矣。弘文提學洪羲俊在外,藝文提學李存秀待開門牌招。傳曰,允。
以右副承旨李元默,同副承旨李基栽牌不進罷職傳旨,傳于趙琮鎭曰,只推。
趙琮鎭啓曰,行大司憲趙得永,掌令李志容,持平黃燾牌不進,執義姜世白,掌令金仁和,持平邊始暹在外,監察茶時之意,敢啓。傳曰,知道。
以大司諫李德鉉,司諫鄭度采,正言金永範·金逸淵,掌令李志容,持平黃燾牌不進罷職傳旨,傳于趙琮鎭曰,只推。
以吏曹參議尹豐烈再牌不進罷職傳旨,傳于趙琮鎭曰,只推。
洪命周啓曰,吏曹判書金魯敬,參判徐能輔,參議尹豐烈牌不進推考傳旨及罷職傳旨,今方捧入,而開政命下之後,如是違牌,事甚未安,判書·參判竝更牌招,何如?傳曰,允。參議只推,一體牌招。
洪命周,以吏曹言啓曰,因備邊司草記,受由上京守令,使之當日下送,未下直守令,亦令當日辭朝事,允下矣。上京守令及未下直守令等處,自臣曹催促,則未下直守令,楊州牧使李鍾運,南平縣監李魯榮,當日辭朝,受由上京守令中林川郡守沈魯崇,信川郡守元錫範,全州判官金初淳,海州判官李鼎臣,金溝縣令金履鋼,新溪縣令朴鎬壽,文化縣令朴宗大,甑山縣令宋祥來,平澤縣監李鋐,鎭川縣監金啓永,定山縣監洪章燮,高山縣監金祖淵,玉果縣監鄭文升,兔山縣監申常顯,纔已下去,魯城縣監宋啓栢,以省掃事,受由於全羅道錦山地云。故以卽爲還官之意,發關知委於本道道臣處,而晉州牧使鄭持容,春川府使李寅溥,榮川郡守金思稙,俱以爲身病猝重,不得下去云。泰仁縣監金弘根,親病沈重,萬無還任之望云。當此農務方殷之時,催促之下,不卽下去者,揆以事體,誠甚未安。鄭持容·李寅溥·金思稙竝罷黜,親病異於身病,金弘根改差,何如?傳曰,允。
又以吏批言啓曰,侍講院說書,今當差出,而前望中無故之人,只有二人,以二望擬入之意,敢啓。傳曰,知道。
有政。吏批,判書金魯敬進,參判徐能輔,參議尹豐烈竝牌不進,左承旨洪命周進。啓曰,晉州牧使今當差出,而本州以營下劇邑,物衆地大,素稱難治,不可不擇差,他道有聲績未準朔守令,竝擬,何如?傳曰,允。以李彦淳爲工曹參議,李淵祥爲說書,鄭宗顯爲宗簿正,權躋亨爲宗簿直長,朴楚壽爲監役,玄仁祿爲崇靈殿參奉,黃仁紀爲江華經歷,金熙華爲春川府使,洪百淳爲晉州牧使,宋欽大爲榮川郡守,洪載顯爲泰仁縣監,李應信爲京畿都事,金致一爲平安都事,李重恒爲利仁察訪,金載奎爲安奇察訪,金文禹爲平陵察訪,李玉鉉爲慶興府使,故領議政文肅公蔡濟恭復官爵事,承傳。宗簿正金樂澧今加通政加資事承傳。故縣監趙時衡贈吏參例兼,故通德趙鶴命贈吏議,以上公淸監司趙經鎭兩代追贈。以李得烈爲省峴察訪。
再政。以宋一德爲社稷令,徐承烈爲思陵令,南建中爲掌苑別提,金啓沂爲假監役,金永默爲孝陵別檢,任希兢爲徽陵別檢,典籍單李奎祊,繕工主簿單李完敏。
兵批,行判書鄭晩錫進,參判尹尙奎未肅拜,參議李光憲病,參知李東煥入直,左副承旨趙琮鎭進。以李龍秀爲同知,黃儆彦爲僉知,具載龍·馬起河爲五衛將,鄭昌義·吳泰斗爲忠翊將,金漢弼爲景福將,崔廷勳爲慶熙將,徐有素爲文兼,柳鎬源爲公淸水虞候,僉知單白能洙,護軍申緯,副護軍蔡弘遠·林東鎭·趙台榮,副司果朴宗範·鄭煥義·趙熙龍·白時源·金宗虎·盧尙義·尹宗鉉·丁義準·金奎燦,及第金兌奎,登科前已行上護軍,依法典加資,今加折衝以曺海振爲薺浦萬戶。
再政。以柳仁根爲翊衛,朴宗濂爲司禦,金億爲武兼,同知單金漢弼,僉知三單具載龍·馬起河·鄭昌義,副護軍金樂澧。
洪命周啓曰,明日傳香,禮承旨,當爲齋宿,右承旨李鶴秀卽爲牌招,何如?傳曰,允。
以右承旨李鶴秀牌不進罷職傳旨,傳于趙琮鎭曰,只推。
洪命周,以弘文館言啓曰,本館上番闕直,事甚未安,副校理金鼎均卽爲牌招入直,何如?傳曰,允。
又以祔廟都監都提調意啓曰,本都監郞廳刑曹正郞鄭東龜,時帶詞訟劇任,職務相妨,令該曹閒司,口傳相換,何如?傳曰,允。
吏曹口傳政事,刑曹正郞鄭東龜,敦寧判官李章翼相換。
洪命周,以禮曹言啓曰,凡大祭時祭物,例於前一日陳設矣。今此孝懿王后未祔之前,徑設祭物,恐涉未安,而壬寅以後,祔太廟時,皆先爲陳設,今亦依此擧行乎?敢稟。傳曰,先爲陳設。
又以禮曹言啓曰,在前祔廟時,神輦詣宗廟後,冊寶權安於公室,行祭後奉安於所安之欌,而如無空室,則冊寶先爲入奉於欌中矣。今亦依前例,未祔前冊寶,先爲奉安於龕內欌中乎?敢啓。傳曰,先爲奉安。
又以禮曹言啓曰,來五月初二日,孝懿王后祔太廟後,卽日陳賀頒敎時,王世子進箋致詞表裏之節,依例磨鍊乎?敢稟。傳曰,依此磨鍊。
又以禮曹言啓曰,來五月初二日,孝懿王后祔太廟頒敎陳賀時,大殿·中宮殿·世子宮,方物物膳,依例封進事,知委京外,何如?傳曰,允。
又以禮曹言啓曰,來五月初一日,動駕後,孝禧殿所排,雜物中鍮器及木物,依例還下戶曹,其餘褥帳·席子·薍簾·平床等物,令本曹郞廳,本殿參奉,眼同燒火之意,敢啓。傳曰,知道。
趙琮鎭,以兵曹言啓曰,來五月初一日,大駕詣宗廟齋宿,初二日孝懿王后祔太廟祭親行時,隨駕軍兵,當爲磨鍊,而取考謄錄,則丁卯年禁軍入直外全數,訓局馬步軍全數,爲先後廂,禁·御兩營留陣矣。今番何營軍兵留陣,禁軍及馬步軍,以幾番幾哨磨鍊,而餘軍留營,何以爲之乎?敢稟。傳曰,依丁卯年例爲之。
又以兵曹言啓曰,取考今番武科殿試榜目,則多有錯誤處。嚴益墪之塾字,以塾字書之,安昌輝之昌字,以正字書之,全義祥之全字,以金字書之,金一章之章字,以璋字書之,李辰輝之辰字,以震字書之,吳百豐之百字,以伯字書之,張取淡之取字,以就字書之,張天克之克字,以堯字書之,閔石連之石字,以碩字書之,白允章之允字,以元字書之,韓之竹之名字,以竝誤書。奏御文字,何等審愼,而如是錯誤,殊涉未安,當該試官推考,而原榜目中竝爲改付標。且平安兵營別武士鄭奉益,誤以音同之鳳翼,掛單參榜,雖緣渠無識所致,而不可仍置,棍治懲勵之意,分付于該道帥臣,而榜目中亦改付標以入之意,敢啓。傳曰,知道。
上在昌德宮。停常參·經筵。
趙琮鎭,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
趙琮鎭啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
李止淵啓曰,右副承旨李元默,同副承旨李基栽今日不爲仕進,竝卽牌招,何如?傳曰,允。
又啓曰,藝文提學李在秀牌不進推考傳旨,今方捧入,而三日製命下之後,如是違牌,事甚未安,更爲牌招,何如?傳曰,更爲嚴飭牌招,違牌勿爲呼望。
傳于李鶴秀曰,都承旨持此御題,與藝文提學,偕往泮宮,試取以來。
傳于李鶴秀曰,試所承旨與在院承旨,入直春坊,竝試官加差下。
李止淵啓曰,臣與藝文提學李存秀,偕往泮宮,三日製儒生試取,則收券爲六千五百九十張矣,捧入之意,敢啓。傳曰,知道。
傳于李止淵曰,科次入侍。
以右副承旨李元默,同副承旨李基栽牌不進罷職傳旨,傳于李止淵曰,只推。
趙琮鎭啓曰,行大司憲趙得永,掌令李志容,持平黃燾牌不進,執義姜世白,掌令金仁和,持平邊始暹在外,監察茶時之意,敢啓。傳曰,知道。
以大司諫李德鉉,司諫鄭度采,正言金永範·金逸淵,掌令李志容,持平黃燾牌不進罷職傳旨,傳于趙琮鎭曰,只推。
以副校理金鼎均牌不進罷職傳旨,傳于李鶴秀曰,只推。
李鶴秀,以弘文館言啓曰,本館上番闕直,事甚未安,副校理金鼎均旣有只推之命,卽爲牌招入直,何如?傳曰,允。
兵曹口傳政事,護軍朴周壽。
李鶴秀,以禮曹言啓曰,卽接永禧殿參奉所報,則今十五日望焚香,今十四日當爲受香,而參奉今方入直,令有闕未差,無以擧行云。令有闕之代,卽令該曹,以在京無故人,口傳差出,以爲受香之地,何如?傳曰,允。
吏曹口傳政事,以李玄緖爲永禧殿令。
李鶴秀,以祔廟都監都提調意啓曰,祔廟時班次圖,當修入,而丁卯年則平轎子及副輦,依己卯年例,皆不用事,筵稟定奪矣。今番亦依此爲之乎?敢稟。傳曰,依丁卯年例爲之。
又以祔廟都監都提調意啓曰,謹考丁卯儀軌,則祔廟習儀時,假主·假寶等節,依前例權寢事,筵稟定奪矣。今番亦依此爲之乎?敢稟。傳曰,依丁卯年例爲之。
又以祔廟都監都提調意啓曰,今此祔廟時所用排案床,當以孝禧殿移安廳所在移用,而不可不看審修補,預爲奉來之意,敢啓。傳曰,知道。
又以禮曹言啓曰,卽接瑞山幼學金魯傳所志,則以爲,同姓三寸姪瑞喜,嫡妾俱無子,以其同姓四寸弟龍喜第二子商悅,欲爲繼後,兩家相議完定,而未及禮斜,瑞喜夫妻俱歿,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長金魯傳所訴旣如此,依定式,金龍喜第二子商悅,立爲金瑞喜之後,何如?傳曰,允。
又以禮曹言啓曰,卽接丹城幼學李元爕所志,則以爲,族姪守東,嫡妾俱無子,以其同姓八寸弟孟連第二子尙三,欲爲繼後,兩家相議完定,而兩家父母,俱爲作故,拘於常規,不得循例禮斜,依定式,草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長李元爕所訴旣如此,依定式,李孟連第二子尙三,立爲李守東之後,何如?傳曰,允。
又以成均館大司成意啓曰,本館入直久任郞廳外,不得入直,若有代員替直之事,則草記代直事,曾有定式矣。司成未差,直講鄭郁東差祭,典籍李趾秀在外未肅拜,時無入直之員,以他郞官,姑爲代直,何如?傳曰,允。
趙琮鎭,以義禁府言啓曰,明日三日製時,本府都事九員赴擧,只有武都事一員,本府入直,而當直入直都事·公事回公都事,無以推移,假都事二員,令該曹口傳差出,以爲分排之地,何如?傳曰,允。
又以刑曹言啓曰,今番庭試時,假稱衛軍,攔入殿庭罪人劉光弼·金弘周·梁順安·朴台孫·朴春興·朴仁植·申漢彬·梁喆孫·李聖得·林一福·梁興仁·金聖周等十二名,自禁亂所捉,送臣曹矣。謹考律文,則大典通編科場攔入條有曰,大小科場攔入者,幼學以下,限己身降定水軍。劉光弼等,竝令兵曹降定水軍,卽爲押送,何如?傳曰,允。
江原監司尹命烈疏曰,伏以臣,受命東藩,今當遠離,而臣之父母墳山,在於京畿朔寧·長湍等地。伏乞聖明,許臣旬日之暇,俾得往省於未辭陛之前,以伸人子至情,千萬幸甚。臣無任云云。答曰,省疏具悉。卿其往省焉。
癸未四月十三日酉時,上御熙政堂。科次入侍時,行都承旨李止淵,假注書李秉龜,記注官李宗心·文致中,藝文提學李存秀,試官洪命周·李鶴秀·趙琮鎭,輔德李起淵,對讀官待敎李憲瑋,修撰林顔喆,兼司書趙庭和,兵曹佐郞金永鎭,以次進伏訖。上曰,試官進前,科次爲之,而試券,自下對讀官,先爲讀奏,可也。憲瑋·顔喆·庭和·永鎭等,以次進讀。存秀曰,試券中多有批點者,批點後次次書等,何如?上曰,唯。存秀以次書等,止淵以次坼封,讀奏封內訖。上命書傳敎曰,三日製賦,居首三上,幼學金洛龍,直赴會試。之次三中,幼學李始永,草三中,幼學尹兢默,竝給二分。三下,生員李學在,生員趙秉常,進士任百經,幼學李彙運,幼學芮天祚,生員安用默,幼學尹鳳鎭,幼學金魯善,幼學梁錫獻,草三下,幼學鄭義淳等,竝給一分。次上,幼學朴基坤等九人竝內下朱書百選各一件賜給。草次上,生員李度心等三十二人,竝內下奎章全韻各一件賜給。又命書傳敎曰,入格儒生,明日待令。仍命退,諸臣以次退出。
上在昌德宮。停常參·經筵。
趙琮鎭啓曰,行大司憲趙得永未肅拜,執義姜世白,掌令金仁和,持平邊始暹在外,掌令李志容,持平黃燾呈辭,監察茶時之意,敢啓。傳曰,知道。
李志淵啓曰,右副承旨李元默,同副承旨李基栽今日不爲仕進,竝卽牌招,何如?傳曰,允。
傳于李鶴秀曰,禮房承旨馳詣宗廟景慕宮,奉審摘奸以來。
傳于趙琮鎭曰,入格儒生入侍。
李止淵啓曰,三品官之無得過三日,循例請牌,曾有定式矣。工曹參議李彦淳除拜後過三日,不爲出肅,事體所在,誠極未安,從重推考,仍卽牌招察任,何如?傳曰,允。
以右副承旨李元默牌不進罷職傳旨,傳于李止淵曰,只推。
李止淵啓曰,今日齋宿承旨,當爲備員,而左承旨洪命周式暇,右副承旨李元默牌不進,無以備員,何以爲之?敢稟。傳曰,竝許遞,前望單子入之。
承旨前望單子入之,任厚常·朴齊聞落點。
李止淵啓曰,新除授左承旨任厚常,同副承旨朴齊聞竝卽牌招,何如?傳曰,允。
以副校理金鼎均牌不進罷職傳旨,傳于李鶴秀曰,只推。
李鶴秀啓曰,應敎李魯秉,校理沈鈁,修撰尹心圭,副修撰金大坤在外,副應敎李若愚都監進,校理朴永元內閣進,副校理金鼎均,修撰林顔喆差祭,玉堂上下番俱空,事甚未安,副校理趙寅永,副修撰林處鎭竝卽牌招,入直,何如?傳曰,允。
以工曹參議李彦淳牌不進罷職傳旨,傳于李止淵曰,只推。
李鶴秀,以奎章閣言啓曰,明日卽書香閣夏孟朔大奉審日次,時·原任閣臣,依節目,進詣擧行之意,敢啓。傳曰,知道。
又以奎章閣言啓曰,賞賜冊子安寶次,奎章之寶請出之意,敢啓。傳曰,知道。
癸未四月十四日辰時,上御熙政堂。入格儒生入侍時,左副承旨趙琮鎭,假注書李秉龜,記注官任泰濬,記事官李憲瑋,以次進伏,入格儒生幼學金洛龍·李始永·尹兢烈,進士任百經,幼學尹鳳鎭·芮天祚,生員趙秉常,幼學李彙運,生員李學在,幼學鄭義淳,生員趙然大,進士李文煥·沈宜臣,生員趙然大,幼學徐尹輔·成赫修·朴承壽·朴慶煥,生員李度心,幼學鄭志旭,生員韓璵,進士宋一洪,幼學趙然天·方秀格·金履球·郭致陽·李賀章·洪益涉·申義朝·洪鍾鳴·韓永謹·李彙謙·禹錫鉉·金榮淳·安鍾勳·許恒·李啓心·金龍水·趙啓蘭·金德龍·林璧,生員魏尹喆,幼學廉寬郁·黃晦瑛侍立堂下訖。上曰,儒生進前,奏職·姓名。洛龍等以次進前,各奏職·姓名,退立庭下。琮鎭曰,頒賞,何以爲之乎?上曰,給分儒生先退,賞格儒生,以次頒賞後行禮,可也。琮鎭承命指揮,先退給分儒生,仍頒賞行禮,儒生受賞,行四拜禮,以次退出。琮鎭曰,今日入格儒生中十一人,或已下鄕,或有病故,未及入侍。在前如此之時,有故儒生不得入侍者,令成均館指揮於該道該邑,而所賜賞格,行關下送,使之祗受,今亦依此爲之乎?上曰,唯。仍命退,承史以次退出。
上在昌德宮。停常參·經筵。
孝禧殿望祭親行後,王世子板位問安。答曰,知道。
大殿·中宮殿·世子宮·世子嬪宮,內閣·政院單子問安。答曰,知道。藥房口傳問安。答曰,知道。
大殿·中宮殿·世子宮,百官奉慰單子問安。答曰,知道。
藥房提調金蓍根,副提調李基栽啓曰,親行望祭,聖慕克伸,侵曉將事,勞動旣多,伏未審,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮·世子嬪宮口傳問安。答曰,知道。
朴齊聞啓曰,行大司憲趙得永未肅拜,執義姜世白,掌令金仁和,持平邊始暹在外,掌令李志容,持平黃燾呈辭,監察茶時之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,備邊司郞廳來言,今日賓廳日次,而國忌正日相値,不得來會云矣,敢啓。傳曰,知道。
以副校理趙寅永,副修撰林處鎭牌不進罷職傳旨,傳于李基栽曰,只推。
李基栽啓曰,玉堂上下番俱空,事甚未安。副校理趙寅永,副修撰林處鎭旣有只推之命,與副校理金鼎均,修撰林顔喆,竝卽牌招,推移入直,何如?傳曰,允。
李基栽,以侍講院言啓曰,新除授說書李淵祥,時在慶尙道慶州地,書筵入番事緊,斯速乘馹上來事,下諭,何如?傳曰,許遞,前望單子入之。
說書前望單子入之,趙容和落點。
朴齊聞啓曰,副摠管洪時濟,追省記纔已捧入,而今始來詣闕外云。入來之前,兵曹先呈省記,至於捧入,事甚疎忽,不勝惶悚。當該兵曹堂上,不可無警,推考,何如?傳曰,允。
李基栽,以奎章閣言啓曰,臣等進詣書香閣,御眞展奉,奉審無頉,而奉謨堂及閣內諸處,亦爲無頉之意,敢啓。傳曰,知道。
又以奎章閣言啓曰,景慕宮望廟樓,今望奉審無頉之意,敢啓。傳曰,知道。
孝禧殿望祭親行敎是時,終獻官永明尉洪顯周,贊禮兼禮曹判書金蓍根,典祀官奉常正趙庭和,宮闈令尙膳洪命福,執禮副司果金道喜,執尊司諫鄭度采,大祝副校理趙寅永,祝史副司果李鐸遠,齋郞副司果洪永觀,盥洗位校檢李湜,校判李衡柱,爵洗位典籍李相龍,司藝金致礪,亞獻盥洗位禮曹正郞黃萬齡,終獻盥洗位直講李升坤,贊者兼引儀趙必煥,兼引儀吳淳常,謁者引儀柳煥民,兼引儀沈正禮,贊引兼引儀金懋,假引儀李元普,祭監監察李是鍊·徐羽輔。
癸未四月十五日子時,上詣孝禧殿。望祭親行入侍時,行都承旨李止淵,左承旨任厚常,右承旨李鶴秀,左副承旨趙琮鎭,右副承旨李基栽,同副承旨朴齊聞,假注書安孝述·李秉龜,記注官任泰濬·文致中,直閣朴永元,待敎李憲瑋,以次侍立訖。上具翼善冠·淺淡服·烏犀帶·黑皮靴,詣齋殿。時至,通禮跪啓請行禮。贊禮導上入孝禧殿,詣板位。贊禮啓請俯伏哭。上俯伏哭,王世子以下在位者,皆俯伏哭。贊禮啓請止哭興四拜興平身。上止哭,興四拜,興平身,王世子以下在位者,皆止哭興四拜興平身訖。贊禮前導上詣尊所,東向立,琮鎭酌酒,基栽以爵受酒,上詣神位前北向跪,止淵奉香,齊聞奉爐以進。贊禮啓請三上香。上三上香,齊聞奠爐于案,仍行初獻禮,止淵奉爵以進。贊禮啓請執爵獻爵。上以爵授齊聞,奠于靈座前。贊禮啓請俯伏興少退跪。上俯伏興少退跪,大祝入靈座之右,東向跪,讀祝文訖。贊禮啓請俯伏興平身。上俯伏興平身。贊禮啓請降復位。上降復位。執禮請行亞獻禮。宮官引王世子,入詣靈座前,行亞獻禮如儀,降復位。執禮請行終獻禮。謁者引永明尉洪顯周,詣靈座前,行終獻禮如儀訖。執禮啓請俯伏哭。上俯伏哭,王世子以下在位者,皆俯伏哭。贊禮啓請止哭興四拜興平身。上止哭興四拜,興平身,王世子以下在位者,皆止哭興四拜興平身。贊禮導上詣望燎位,燎訖。贊禮啓請禮畢。導上還齋殿,王世子以下在位者皆出。
上在昌德宮。停常參·經筵。
朴齊聞,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
朴齊聞啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
備忘記,平安兵虞候成履源下直,長弓一張·長箭一部·片箭一部·筒兒一箇賜給。
李鶴秀啓曰,左副承旨趙琮鎭,今日不爲仕進,卽爲牌招,何如?傳曰,允。
朴齊聞啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
傳于李鶴秀曰,純陵陵上修改時,禮堂·本道觀察使以下,別單書入。
李鶴秀啓曰,臣鶴秀依定式,進詣香室,奉審香祝櫃·祝版袱子,則精潔之意,敢啓。傳曰,知道。
以副校理趙寅永·金鼎均,修撰林顔喆,副修撰林處鎭牌不進罷職傳旨,傳于李鶴秀曰,只推。
李鶴秀啓曰,玉堂上下番俱空,已至多日,事甚未安。副校理趙寅永·金鼎均,修撰林顔喆,副修撰林處鎭旣有只推之命,竝卽牌招,推移入直,何如?傳曰,允。
以副校理趙寅永·金鼎均,修撰林顔喆,副修撰林處鎭牌不進罷職傳旨,傳于李鶴秀曰,只推。
朴齊聞啓曰,行大司憲趙得永,掌令李志容,持平黃燾牌不進,執義姜世白,掌令金仁和,持平邊始暹在外,監察茶時之意,敢啓。傳曰,知道。
以大司諫李德鉉,司諫鄭度采,正言金永範·金逸淵,掌令李志容,持平黃燾牌不進罷職傳旨,傳于朴齊聞曰,只推。
以左副承旨趙琮鎭牌不進罷職傳旨,傳于李鶴秀曰,只推。
朴齊聞啓曰,文學韓弘敎,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
李鶴秀,以侍講院言啓曰,文學韓弘敎,以其親病,陳疏徑出,上番闕直,事甚未安,兼輔德金學淳,弼善任文白,兼文學朴永元在外,兼弼善金道喜以祔廟都監都廳都監進,輔德李紀淵,卽爲牌招入直,何如?傳曰,允。
又以侍講院都提調意啓曰,院寫字官,前銜彭守義·朴榮夏·李秉元·崔始鎭·康在興·朴有鼎·白聞榮陞實代,肄習李壽浩·金載仁·彭範喆·金應泰·劉承祜·皮尙龜·金建洙,依例陞補,付軍職冠帶常仕,童蒙彭元喆·彭俊喆·彭命喆·韓再石·張壽稀·尹龍珠·金喜仁·白昌大·李完興·金重吉·徐順吉·朴巨福·朴再福,筆才頗有成就之望,屬于本院,使之鍊業,何如?傳曰,允。
朴齊聞,以備邊司言啓曰,卽見江原前監司申在植狀啓,則枚擧平康縣監趙哲永牒呈,以爲西倉倉底冶幕失火,倉舍六十四間,還穀七百四十三石零,盡爲延燒,燒餘各穀,爲二千六百八十五石,依各年已例,全燒穀蕩減,燼餘穀分作三等,上秩除耗分給,中秩分給後,每石減三斗,下秩減七斗,待秋捧上,倉舍則以常賑廳及備局句管穀中,量劃改建事,請令廟堂考例稟處矣。被燒穀蕩減,燼餘穀分給,旣有各年已例,今亦依此施行,倉舍改建物力,亦依已例,從便取用之意,分付,何如?傳曰,允。
又以禁衛宮言啓曰,謹依定式,臣萬永進詣南壇,奉審摘奸,則壇上與階砌紅箭門內外,俱爲無頉,松木則漸就蒼鬱,禁樵守護等節,另加申飭之意,敢啓。傳曰,知道。
又以兵曹言啓曰,內禁衛將韓道裕,景福宮衛將金漢弼,俱以身病猝重,萬無供職之望,呈狀乞遞。實病旣如此,則領軍之將,輪番之任,不可久曠,竝改差,何如?傳曰,允。
又以兵曹言啓曰,因刑曹草記,今番庭試時,假稱衛軍攔入殿庭罪人劉光弼·金弘周·梁順安·朴台孫·朴春興·朴仁植·申漢彬·梁喆孫·李聖得·林一福·梁興仁·余聖周等,依律文,竝令兵曹,降定水軍事,允下矣。攔入罪人劉光弼公淸道林川郡水軍充定,金弘周韓山郡水軍充定,梁順安鴻山郡水軍充定,朴台孫洪州牧水軍充定,朴春興沔川郡水軍充定,朴仁植保寧縣水軍充定,申漢彬黃海道甕津府水軍充定,梁喆孫豐川府水軍充定,李聖得長連縣水軍充定,林一福康翎縣水軍充定,梁興仁長淵縣水軍充定,余聖周海州牧水軍〈充定〉,竝定驛子,押送之意,敢啓。傳曰,知道。
文學韓弘敎疏曰,伏以臣,卽接家信,則臣父以痰痺之症,委頓床席,食飮專却,臣適在持被之中,纔聞此報,方寸煎灼,按住不得,忙陳短章,徑出禁扄。伏乞聖慈,俯垂鑑諒,亟遞臣所帶之職,仍治臣擅離之罪,以昭法紀焉。臣無任云云。省疏具悉。爾其勿辭救護。
上在昌德宮。停常參·經筵。
自巳時至申時,日暈。夜自三更至十八日開東,灑雨下雨,測雨器水深四分。
任厚常啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
又啓曰,來二十一日,朝參日次矣,敢稟。傳曰,停。
李基栽啓曰,來二十一日,輪對日次矣,敢稟。傳曰,停。
趙琮鎭啓曰,臣琮鎭今日入直禁軍戎器點考進去,下直之意,敢啓。傳曰,知道。
又啓曰,臣依定式,進詣仁政殿月臺,入直禁軍等戎器點考,則皆無頉,仍以傳敎內辭意勞問,則亦皆好在云矣,敢啓。傳曰,知道。
傳于朴齊聞曰,農務方殷,上京及未下直守令,皆令當日辭朝。
備忘記,開城留守金履載下直,長弓一張,長箭一部,賜給。
備忘記,慶興府使李玉鉉下直,長弓一張,長箭一部,片箭一部,筒兒一箇,賜給。
趙琮鎭啓曰,密符親納例也,而前開城留守金敎根,使其褊裨來納,事甚未安,推考,何如?傳曰,允。
以副校理趙寅永·金鼎均,修撰林顔喆,副修撰林處鎭牌不進罷職傳旨,傳于李基栽曰,只推。
李基栽啓曰,玉堂上下番俱空,已至多日,事甚未安。副校理趙寅永·金鼎均,修撰林顔喆,副修撰林處鎭旣有只推之命,竝卽牌招,推移入直,何如?傳曰,允。
任厚常啓曰,行大司憲趙得永,掌令李志容,持平黃燾牌不進,執義姜世白,掌令金仁和,持平邊始暹在外,監察茶時之意,敢啓。傳曰,知道。
以大司諫李德鉉,司諫鄭度采,正言金永範·金逸淵,掌令李志容,持平黃燾牌不進罷職傳旨,傳于任厚常曰,只推。
以輔德李紀淵牌不進罷職傳旨,傳于李基栽曰,只推。
李基栽,以侍講院言啓曰,上番連日闕直,事甚未安。兼輔德金學淳,弼善任文白,兼文學朴永元在外,兼弼善金道喜都監進,文學韓弘敎陳疏受由,輔德李紀淵旣有只推之命,更爲牌招入直,何如?傳曰,允。
以輔德李紀淵牌不進罷職傳旨,傳于李基栽曰,只推。
李基栽,以禮曹言啓曰,來五月初二日,祔太廟親祭事,啓下矣。宗廟祭官,令該曹前期差出,祔廟二度習儀爲始,入參行禮事,知委擧行,何如?傳曰,允。
任厚常,以都摠府言啓曰,副摠管金守基,以武臣堂上,朔試射試官,訓鍊院晝仕出去之意,敢啓。傳曰,知道。
又以備邊司言啓曰,進賀兼謝恩使,行期不遠,乾糧若待各道求請,則無以及期措備。近年以來,連有自京廳備給之事,今亦依已例,使行盤纏與員役路需,竝令該廳使之磨鍊以給,兩西則使行下去時,從便取用之意,分付,何如?傳曰,允。
又以摠戎廳言啓曰,本廳左部千摠李元臣,身病猝重,勢難察任,改差,何如?傳曰,允。
又以義禁府言啓曰,頃因刑曹推覈文案,以本府啓辭,慶尙道梁山郡緣坐爲婢罪人敬男物故,瞞報之該邑守令,修啓之該道道臣,竝指名報來事,行會該道矣。卽接慶尙監司金相休査報內,罪人敬男物故修報之該郡前郡守愼性眞,其時修啓道臣李存秀,而以這間委折,盤覈嚴査之意,行關該邑矣。今見其所報,則敬男死生,極涉可訝,而各人供招,不無所據云矣。敬男之死生,旣若是疑怪,則不可不一次更覈,道臣推考,該倅拿處,姑待更覈後擧行,何如?傳曰,允。
敎開城留守金履載書。〈王若〉曰,周家任作屛之才,保釐東土,宋朝托鎭邊之責,鎖鑰北門。玆撤金貂之華班,庸畀旄鉞之重寄。瞻彼松陽舊址,卽我漢京分司。北關防於靑石碧瀾,固知堡障重地,積市貨於金珠玉帛,素稱繁華大都,驛路織冠蓋之行,奚但供億之爲弊?民俗射錐刀之利,抑亦爭訟之多端,苟非一代剸理之才,莫鎭兩路要衝之畀。惟卿圭璋令質,詩禮故家,歷揚淸要,著雅望於銀臺銓席,蘊抱材器,贊庶務於籌司棘班。西州盡字恤之方,尙誦賢太守茂績,南藩宣承流之化,蔚有古刺史令譽。玆授卿以開城府留守兼管理使,卿其體予倚毗之衷,勉乃保綏之素。管轄屢千兵馬,豈可戎政之或疎?奠接幾萬生靈,宜念治規之克著。心存愛物,益勉察奸而恤窮,志切爲公,何憂救弊而祛瘼?自餘措置,厥有彝章。於戲,花潭遺風,可見廉頑而立懦,竹橋舊蹟,宜想表節而旌忠,龜鶴輕裝,何但趙閱道淸望?裘帶閒趣,庶追羊叔子雅儀。故玆敎示,想宜知悉。知製敎林顔喆製進
上在昌德宮。停常參·經筵。
任厚常啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
趙琮鎭啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
李鶴秀啓曰,玉堂上下番俱空,已至多日,事甚未安。副校理趙寅永·金鼎均,修撰林顔喆,副修撰林處鎭,旣有只推之命,竝卽牌招,推移入直,何如?傳曰,允。
任厚常啓曰,行大司憲趙得永,掌令李志容,持平黃燾牌不進,執義姜世白,掌令金仁和,持平邊始暹在外,監察茶時之意,敢啓。傳曰,知道。
以大司諫李德鉉,司諫鄭度采,正言金逸淵,掌令李志容,持平黃燾牌不進罷職傳旨,傳于任厚常曰,只推。
李鶴秀,以侍講院言啓曰,上番闕直,事甚未安。兼輔德金學淳,弼善任文白,兼文學朴永元在外,兼弼善金道喜都監進,文學韓弘敎陳疏受由,輔德李紀淵旣有只推之命,更爲牌招入直,何如?傳曰,允。
以輔德李紀淵牌不進罷職傳旨,傳于李鶴秀曰,只推。
李鶴秀,以吏曹言啓曰,農務方殷,上京守令及未下直守令皆當辭朝事,命下矣。上京守令及未下直守令等處,自臣曹催促,則上京守令中,淮陽府使李敬參當日下去,淳昌郡守趙基復,錦山郡守鄭性愚,昌平縣令李玄五,龍潭縣令洪羲錫,旣爲下去,未下直守令晉州牧使洪百淳,春川府使金熙華,慶興府使李玉鉉,榮川郡守宋欽大泰仁縣監洪載顯,當日辭朝,上京守令慶州府尹李潞,身病猝重,不得下去云,雖未知其病勢之如何,而特敎催促之下,謂有身病,不卽下去者,揆以事體,誠甚未安。慶州府尹李潞,罷黜,何如?傳曰,口傳差出,催促下送。
吏曹口傳政事,以尹致謙爲慶州府尹。
李鶴秀,以吏曹言啓曰,朝官年八十推恩加資,自是法典,而年九十則只有士庶推恩而已,朝官則例不得更施加資矣。今年歲首,平安道老職狀啓中,通政朱萬离,已以朝官,年八十加資於癸酉歲首,則宜無得更加於九十之時,而自本道誤爲混啓,得蒙加資之典,本曹宜卽釐正,而因循至今,今此回榜人,依例加資之時,又未及照察,誤以嘉義啓下,臣之矇然不能照檢之失,不勝惶恐,而朱萬离嘉義則勿施,更以嘉善,改付標以入,而狀聞事體,何等嚴重,則如是混入,不可無警,該道臣推考,何如?傳曰,允。
吏曹,嘉善朱萬离,今加嘉義,文科回榜人,依定式加資。
李鶴秀,以吏曹言啓曰,奉常寺判官洪爀呈狀內,矣身素患痰癖之症,當此換節之時,一倍添劇,時日之內,萬無起動供職之望云。身病旣如是,則有難强令察任,改差,何如?傳曰,允。
又以禮曹言啓曰,今此祔廟時,各差備官,當爲具朝服行禮,而謹稽謄錄,則以許多差備官,盡着朝服,其勢誠難,捧敎命冊寶官·攝通禮外,其餘各差備官,皆以黑團領進參矣。今亦依前例擧行事,知委,何如?傳曰,允。
又以禮曹言啓曰,卽接咸平幼學羅纘章所志,則以爲,族叔致用,嫡妾俱無子,以其同生弟時用第二子之一,欲爲繼後,兩家相議完定,而未及禮斜,兩家父母,俱爲作故,拘於常規,不得循例禮斜,依定式,草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長羅纘章所訴旣如此,依定式,羅時用第二子之一,立爲羅致用之後,何如?傳曰,允。
趙琮鎭,以兵曹言啓曰,明日仁政殿慶科庭試文武科放榜時,本曹堂上,當爲進參,而參判尹尙圭未肅拜,參議未差,無進參之員,參判,令政院牌招,以爲進參之地,何如?傳曰,允。
又以司僕寺一二提調意啓曰,旌義前縣監具齡錫遞任,進上馬二匹,今纔上來,禾毛色,別單書入,依例內廐立養之意,敢啓。傳曰,知道。
上在昌德宮。停常參·經筵。
任厚常啓曰,合辭許久,闕啓事甚未安,除在外外,未肅拜·呈告人員,竝卽牌招,何如?傳曰,允。
趙琮鎭啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御宮廳將官來言,今日本廳軍兵,日次私習云矣,敢啓。傳曰,知道。
以副校理趙寅永·金鼎均,修撰林顔喆,副修撰林處鎭牌不進罷職傳旨,傳于李鶴秀曰,只推。
李鶴秀啓曰,玉堂上下番俱空,已至多日,事甚未安。副校理趙寅永·金鼎均,修撰林顔喆,副修撰林處鎭旣有只推之命,竝卽牌招,推移入直,何如?傳曰,允。
又啓曰,卽者司書金盛淵,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
任厚常啓曰,行大司憲趙得永,掌令李志容,持平黃燾牌不進,執義姜世白,掌令金仁和,持平邊始暹在外,監察茶時之意,敢啓。傳曰,知道。
以大司諫李德鉉,司諫鄭度采,正言金永範·金逸淵,掌令李志容,持平黃燾牌不進罷職傳旨,傳于任厚常曰,只推。
李鶴秀,以侍講院言啓曰,上番闕直,已至多日,事甚未安。兼輔德金學淳,弼善任文白,兼文學朴永元在外,兼弼善金道喜都監進,輔德李紀淵旣有只推之命,文學韓弘敎由限已過,一體牌招,以爲推移入直之地,何如?傳曰,允。
趙琮鎭,以都摠府言啓曰,今日入直內三廳武兼禁軍及軍兵等,當爲中日習射技,而慶科庭試文武科放榜相値,不得設行之意,敢啓。傳曰,知道。
又以兵曹言啓曰,兼司僕將申義權,忠壯衛將田百寧,俱以身病猝重,萬無供職之望,呈狀乞遞,竝改差,何如?傳曰,允。
任厚常,以義禁府言啓曰,江原監司申在植狀啓內,平康縣監趙哲永罪狀,令有司稟處事,啓下矣。趙哲永下去楊州地云,依例發遣府羅將,拿來,何如?傳曰,待待命拿囚。
左參贊李相璜疏曰,伏以臣,向徹辭本,未蒙兪批,諭之以重務,申之以調理上來,不以煩瀆爲罪,乃遽溫諄及此,誠未知無狀賤臣,何以得此於聖明也?念臣始懇,諒非獲已,亶以見務至重,有非臣目下病狀所可陳力而向前故耳,苟非然者,何苦而謝任使之至榮,虧殫竭之常分,甘自歸於唐突避免之科哉?夫微末執事之漫,若無甚關係者,夷考其中,亦未嘗全無所司,苟或惰窳放慢,不克事事,一事二事,害竟有歸,若進於此而爲要且劇焉,則其人之得失,其職之修曠,而利害之淺深小大,從可知已。矧臣所叨,爲任惎重,不可但以要劇言,總八路之賦,而管百貢之事,有不容一事放過,一日弛縱者。臣之自居,人之傍視,與始之朝家所以命臣而責臣者,無不皆然,而顧臣淹伏鄕廬,不省廳務,凡幾日月。假使臣之所苦,不至如今日之甚,伊來年衰而識耗,病久而神離,除却應例酬接,照常判署,凡事屬於憊精費慮審出入之宜,而效辦集之能者,一皆不能措手,雖職名在身,而其實則與無人而曠官者,相去無幾。卽此情實,宜卽引去,而比又添苦,轉輾沈劇,自所謂應例照常者,而亦不能自力,使有程之行會,及時之頒下,閣而不行,今且浹旬而帀月,彼汗漫執事之猶云如是爲害者,今乃施之於要劇惎重之百事泯棼,尤當如何?旣往固已然矣,方來之憂,轉見無涯。臣之癃瘁,實非時日醫治,可以祛除,而藉或徼惠於上,得免無幸,若其痊快抖擻,復作恒人,其期渺然。然猶易劇輕重,且置不理,懷祿自安,視所處爲養病之坊,是豈臣道理之所敢出哉?雖以朝家任人之政言之,憚於改易,任厥瘝廢,使國計民憂,久益泮渙者,殆非所以重其務之意。臣之此言,非敢專恤已私,耿耿憂公,病思如結。冒昧煩溷,一之爲悚,違拒恩命,再尤何敢?然左右思惟,終有不能泯默而自阻者,復從縣道,申暴前懇。伏乞聖慈,諒賤疾之決難强策,念重任之不容久瘝,將臣見綰惠務,亟賜汰免,俾伸公私焉。臣有兼帶賓銜,雷肆日講,爲任不輕,而緣臣屛處,久使僚員賢勞,事體實涉苟艱,敢此附懇,俯垂鑑諒,竝許鐫改,此又臣區區之望也。臣無任云云。答曰,省疏具悉。賓客之任許遞,卿其勿辭,調理上來。
司書金盛淵疏曰,伏以臣於持被之中,卽接家信,則臣之祖母,素患頭疼之症,一倍添劇,促臣歸視,臣纔聞此報,方寸如灼。玆不得不忙陳短章,徑出禁扄。伏願殿下,亟遞臣所帶之職,因治臣擅離之罪,以便救護,以肅朝綱,千萬幸甚。臣無任云云。省疏具悉。爾其勿辭救護。
上在昌德宮。停常參·經筵。
藥房提調金蓍根,副提調李基栽啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。
趙琮鎭啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
傳于李鶴秀曰,新恩入侍,回榜老人,同爲入侍。
趙琮鎭啓曰,卽者義禁府都事來言,保放罪人呂東根,當爲議處,擊錚原情,公淸道·慶尙道放未放,當爲回啓,而判義禁未差,同義禁徐長輔·沈能岳在外,曺鳳振有身病,不得備員開坐云。同義禁曺鳳振卽爲牌招,判義禁未差之代,政官牌招,開政差出,待下批,牌招,備員開坐,何如?傳曰,允。
又啓曰,同義禁曺鳳振牌不進推考傳旨,今方捧入,而開坐命下之後,如是違牌,事甚未安,更爲牌招,何如?傳曰,允。
又啓曰,同義禁曺鳳振再牌不進推考傳旨,今方捧入,而開坐命下之後,連事違召,不卽承膺,事體所在,誠甚未安。所當更請牌招,而係是一日三牌,何以爲之?敢稟。傳曰,更爲牌招。
以副校理趙寅永·金鼎均,修撰林顔喆,副修撰林處鎭牌不進罷職傳旨,傳于李鶴秀曰,只推。
李鶴秀啓曰,玉堂上下番俱空,已至多日,事甚未安。副校理趙寅永·金鼎均,修撰林顔喆,副修撰林處鎭旣有只推之命,竝卽牌招,推移入直,何如?傳曰,允。
以副校理趙寅永·金鼎均,修撰林顔喆,副修撰林處鎭牌不進罷職傳旨,傳于李鶴秀曰,只推。
李鶴秀啓曰,兼輔德·弼善·兼文學·兼說書未差,兼弼善金道喜都監進,司書金盛淵受由,春坊上下番俱空,事甚未安。輔德李紀淵,文學韓弘敎旣有只推之命,與兼司書趙庭和,說書趙容和一體牌招,推移入直,何如?傳曰,允。
傳于李鶴秀曰,牌招之春坊,如有違牌,勿爲呼望。
李鶴秀,以吏批言啓曰,侍從臣父年七十人,每於歲首,抄啓加資,而新有應推恩人,雖非歲首,亦爲抄啓加資事,載在法典矣。侍從臣父年七十人,別單書入之意,敢啓。傳曰,知道。
又以吏曹言啓曰,奉常寺正趙庭和呈狀內,矣身素患痰癖之症,一倍添劇,時日內萬無供職之望,卽速入啓遞改云。身病旣如是,則有難强令察任,改差,何如?傳曰,允。
有政。吏批,判書金魯敬進,參判徐能輔牌不進,參議尹豐烈牌不進,行都承旨李止淵進。以朴宗璜爲弼善,朴宗薰爲右賓客,申在植爲兼輔德,林顔喆爲兼文學,金基厚爲判尹,李錫奎爲戶曹參判,朱萬离爲工曹參判,林東鎭爲兵曹參議,李存秀爲判義禁,洪命周·具康爲分承旨,金樂澧爲分兵曹參議,朴來謙爲分正郞,尹膺烈爲戶曹佐郞,南履翼爲司饔提調,鄭尙愚爲典醫提調,金裕憲爲奉常正,李鐸遠爲判官,曺龍振爲典籍,權用萬爲司饔僉正,柳英根爲西部令,玄永益爲義禁府都事,金龍洛爲長寧殿別檢,故學生尹陽烈贈吏參例兼,故成均進士尹憲東贈吏議,已上慶州府〈尹〉尹致謙兩代。故參議金龍淳贈吏參例兼,前參判金逌根考。
吏批,再政。以曺錫駿·李熽爲禁府都事,以朴祥發爲昭寧園守奉官,右賓客金履喬,左副賓客李存秀,右副賓客朴宗薰,兵曹參議李東煥,參知林東鎭竝單付,禁府都事玄永益,司䆃奉事崔弘岱相換,通德郞李搢年七十,今贈通政,侍從臣前說書李淵祥父加資事,承傳。
兵批,行判書鄭晩錫進,參判尹尙圭受由,參議未差,參知李東煥入直進,左副承旨趙琮鎭進。以李光文爲分副摠管,申在健爲分都事,具載龍爲內禁將,鄭瑋爲兼司僕將,黃俊彦爲忠壯將,黃拓坡權管單黃一源,同知崔廷勳僉知吳泰斗,上護軍韓致應,護軍沈能岳,副護軍洪命周·李元默·李光憲,副司直任文白竝單付。
兵批,再政。以金履萬爲五衛將,申縉爲衛率,僉知單黃俊彦。
李鶴秀啓曰,修撰林顔喆,以兼文學,纔已肅謝,而當此玉堂上下番俱空之時,不爲入直,直爲出去,事體所在,誠甚未安。所當重勘,而本院請推之外,無他可施之罰,何以爲之?敢稟。傳曰,從重推考。
傳于趙琮鎭曰,判義禁有闕之代,前望單子入之,待下批,牌招察任。
李秉龜陞六,代以金相勉爲假注書。
趙琮鎭啓曰,行大司憲趙得永掌令李志容,持平黃燾牌不進,執義姜世白,掌令金仁和,持平邊始暹在外,監察茶時之意,敢啓。傳曰,知道。
以大司諫李德鉉,司諫鄭度采,正言金永範·金逸淵,掌令李志容,持平黃燾牌不進罷職傳旨,傳于趙琮鎭曰,只推。
以輔德李紀淵,文學韓弘敎牌不進罷職傳旨,傳于李鶴秀曰,只推。
以吏曹參議尹豐烈牌不進罷職傳旨,傳于李止淵曰,只推。
李鶴秀,以侍講院言啓曰,兼司書趙庭和,時無職名,令該曹口傳付軍職,何如?傳曰,允。
兵曹口傳政事,副司果單趙庭和。
李止淵,以吏曹言啓曰,新除授慶州府尹尹致謙戶奴呈狀內,矣上典老母,以九耋之年,萬無將老遠赴之望,卽速入啓遞改云。親年七十歲以上者,勿差三百里外遠邑守令,載在法典矣。慶州府尹尹致謙,依法典改差,何如?傳曰,允。
李鶴秀,以祔廟都監都提調意啓曰,本都監各房工役,今旣完畢,匠手竝皆放送,郞廳則輪回仕進,看檢未盡之事,監造官則輪回入直之意,敢啓。傳曰,知道。
李基栽,以戶曹言啓曰,卽見全羅監司朴綺壽,嶺南右漕倉列字船,致敗具格狀啓,啓下者,則戶曹稅米太及樂工保米合爲一千七十九石零內,拯出米七百六十九石零,太一百二十二石,已爲如例分俵,未拯太一百八十石,分徵於監色·沙格等處爲辭矣。凡稅穀,臭載後具格啓聞也,船中所載穀物,一依船人逢載,勘合之數,無論元穀與各項雜費,雖升合之微,一一謄出,與所拯穀物,照數較准,區別拯未拯,又區別完不完者,只執劣不完者,作完後,執作完縮及劣,而拯穀則分俵於敗船地方或隣邑,劣則穀主官擔當,未拯與縮則船人擔當之法,纖悉嚴密,昭載通編,而今此狀啓中,拯劣及執縮等節,初無區別,混稱拯穀,仍卽分俵,已是不審。且以穀物言之,斛上加升二價人情等雜費,係是應有之物,而一不擧論,亦爲疎漏。此等數款,俱違格例,以此亦無以憑考擧行,該道臣從重推考,元狀啓,還下送,使之改修啓下,以爲稟處之地,何如?傳曰,允。
判義禁李存秀疏曰,伏以臣,卽奉除旨,以臣爲判義禁府事,開坐有命,召牌儼臨,臣卽當趨承之不暇,而臣方忝叨賓客之任,例不可兼帶讞獄之職矣。玆敢不避猥越,仰瀆崇聽。伏乞聖明,特賜體諒,遞臣金吾之任,以存公格焉。臣無任云云。答曰,省疏具悉。所請依施。
癸未四月二下日辰時,上御熙政堂。新恩入侍,回榜老人,同爲入侍時,行都承旨李止淵,右承旨李鶴秀,左副承旨趙琮鎭,右副承旨李基栽,同副承旨朴齊聞,假注書李秉龜,記注官李宗心,記事官李憲瑋,以次進伏訖。上曰,文武科新恩,以次進前。止淵曰,回榜老人先使入侍,而武科則只壯元一人進前,何如?上曰,唯。回榜老人朱萬离,入奏職·姓名退。文科新恩李圭祊·曺龍振·金騏獻·李莊緖·李鎭晩·孫秉周·宋相玉·李日瀅·金鏴·朴來陽,以次進伏奏職·姓名,武科壯元李完敏奏職·姓名訖。上曰,文武新恩,次第退出。圭祊·完敏等,以次退出。止淵曰,回榜老人朱萬离,粵在英廟朝時兼史,而年今九十一矣。文科回榜,自國初以來,至于萬离,僅爲數三人云,事甚稀貴。列聖朝優老之典,雖凡常人,固有應施之例,而至於此等人,尤宜表揚厚恤,以示朝家特軫之意。故敢此仰達矣。上可之。仍敎曰,百歲老人回榜,事係稀異,豈無優老之典乎?工曹參判許遞,今日政,以朱萬离擬入,回還時給馬下送,路需令該曹從厚備給,讌需亦令本道優數題給事,分付。止淵曰,春坊上下番俱空,事極未安,牌招中人,謹當依承傳,更爲牌招,而至於在外春坊,末由變通之道,何以爲之乎?命書傳敎曰,在外春坊竝許遞,今日改差出,待下批,牌招察任。出榻敎止淵曰,嶺南儒生,封章伏閤,已至多日,聞其疏槪,則以爲,先賢臣鄭逑,請文廟配享事矣。今此事體,何等愼重,則原疏固不敢輕先捧納,諭以猥越,欲爲退送,則臣等亦不敢自下擅便矣。遐方儒生,屢日伏閤,亦不無悶然之情勢。臣意則謹以下敎辭意,出布於疏儒等處,曉諭退送,似好。故敢此仰達矣。上可之。仍命退,承史以次退出。
上在昌德宮。停常參·經筵。
朴齊聞啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御宮廳將官來言,今日本廳軍兵,日次私習云矣,敢啓。傳曰,知道。
又啓曰,來二十五日,朝參日次矣,敢稟。傳曰,停。
又啓曰,假注書安孝述,身病猝重,勢難察任,今姑改差,何如?傳曰,允。
又啓曰,假注書金相勉,身病猝重,勢難察任,今姑改差,何如?傳曰,允。
安孝述改差,代以朴來陽爲假注書。
金相勉改差,代以李鎭晩爲假注書。
朴齊聞啓曰,同義禁曺鳳振三牌不進推考傳旨,今方捧入,而開坐命下之後,連事違召,終不承膺,事體道理,俱極未安。所當更請牌招,而係是一日四牌,何以爲之?敢稟。傳曰,更爲牌招。
以安孝述爲分假注書。
判義禁前望單子入之,李憲琦落點。
朴齊聞啓曰,判義禁李憲琦,同義禁曺鳳振牌不進推考傳旨,今方捧入,而開坐命下,已至經宿,如是違牌,事甚未安,竝更牌招,何如?傳曰,允。
又啓曰,判義禁李憲琦,同義禁曺鳳振再牌不進推考傳旨,今方捧入,而開坐命下,已至經宿,一向違召,終不承膺,事體所在,誠甚未安。竝所當更請牌招,而係是一日三牌,何以爲之?敢稟。傳曰,更爲牌招。
又啓曰,玉堂上下番俱空,已至多日,事甚未安。副校理趙寅永·金鼎均,修撰林顔喆,副修撰林處鎭旣有只推之命,竝卽牌招,推移入直,何如?傳曰,允。
又啓曰,行大司憲趙得永,掌令李志容,持平黃燾牌不進,執義姜世白,掌令金仁和,持平邊始暹在外,監察茶時之意,敢啓。傳曰,知道。
以大司諫李德鉉,司諫鄭度采,正言金永範·金逸淵,掌令李志容,持平黃燾牌不進罷職傳旨,傳于朴齊聞曰,只推。
朴來陽有頉,代以柳基豐爲假注書。
李鎭晩有頉,代以宋尙玉爲假注書。
朴齊聞,以兵曹言啓曰,新除授分正郞朴來謙在外,今姑改差,其代令該曹,以在京無故人,口傳差出,何如?傳曰,允。
吏曹口傳政事,以柳幼獜爲分兵曹正郞。
朴齊聞,以侍講院言啓曰,新除授兼輔德申在植,時在江原監營任所,書筵入番事緊,斯速乘馹上來事,下諭,何如?傳曰,允。
又以禮曹言啓曰,卽接旌善幼學洪致明所志,則以爲,同姓七寸姪洛文,嫡妾俱無子,以其同生兄洛瑞第二子仁大,欲爲繼後,兩家相議完定,而未及禮斜,洛文夫妻俱歿,拘於常規,不得循例禮斜,依定式草記稟處事,呈狀矣。凡係繼宗立後,兩邊與授,明有可據,而不得登聞者,許令該曹論理草記事,曾有筵奏定式,而門長洪致明所訴旣如此,依定式,洪洛瑞第二子仁大,立爲洪洛文之後,何如?傳曰,允。
又以祔廟都監都提調意啓曰,今此祔廟時,御覽儀註,正書以入,而世子宮,亦爲書入之意,敢啓。傳曰,知道。
又以祔廟都監都提調意啓曰,今此祔廟時,班次圖一本,依例圖寫以入,而世子宮,亦爲圖寫以入之意,敢啓。傳曰,知道。
又以兵曹言啓曰,今四月二十一日,武臣賓廳講書時,武臣兼宣傳官李光荃,禁衛營哨官張益秀,通鑑第二卷不通,依定式,竝推考警責,何如?傳曰,允。
上在昌德宮。停常參·經筵。
任厚常,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
任厚常啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
李基栽啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
朴齊聞啓曰,工曹參判朱萬离,除拜後過三日,不爲出肅,依定式推考警責,仍卽牌招察任,何如?傳曰,允。
以副校理趙寅永·金鼎均,修撰林顔喆,副修撰林處鎭牌不進罷職傳旨,傳于李鶴秀曰,只推。
李鶴秀啓曰,玉堂上下番俱空,已至多日,事甚未安。副校理趙寅永·金鼎均,修撰林顔喆,副修撰林處鎭,旣有只推之命,竝卽牌招,推移入直,何如?傳曰,允。
柳基豐在外,代以李日瀅爲假注書。
宋尙玉有頉,代以申大膺爲假注書。
任厚常啓曰,判義禁李憲琦,同義禁曺鳳振,三牌推考傳旨,今方捧入,而開坐命下,已至經宿,一向違召,終不承膺,事體道理,極爲未安。竝所當更請牌招,而係是一日四牌,何以爲之?敢稟。傳曰,判義禁許遞,前望單子入之,同義禁更爲牌招。
判義禁前望單子入之,李好敏落點。
任厚常啓曰,同義禁曺鳳振牌不進推考傳旨,今方捧入,而開坐命下之後,如是違牌,事甚未安。判義禁李好敏在外,同義禁曺鳳振更爲牌招,何如?傳曰,允。
李日瀅有頉,代以金騏獻爲假注書。
申大膺在外,代以申履祿爲假注書。
金騏獻有頉,代以柳基豐爲假注書。
柳基豐在外,代以金騏獻爲假注書。
任厚常啓曰,行大司憲趙得永,掌令李志容,持平黃燾牌不進,執義姜世白,掌令金仁和,持平邊始暹在外,監察茶時之意,敢啓。傳曰,知道。
以大司諫李德鉉,司諫鄭度采,正言金永範·金逸淵,掌令李志容,持平黃燾牌不進罷職傳旨,傳于任厚常曰,只推。
傳于李鶴秀曰,純陵陵上修改時,禮曹判書李好敏,加資屬耳,廐馬一匹面給,觀察使李勉昇加資。
以純陵陵上修改別單,傳于李鶴秀曰,地方官咸興判官吳鼎秀,逢授官高原郡守具載鳳,竝陞敍,各務都檢察折衝李勉人賞加,別看役前主簿柳敬魯,相當職調用,本陵官奉事李齊松,參奉吳彝良,竝陞六,都看役閑良李允赫,相當職調用,看役崔秀邦·李東奎·嚴廷軾·李寅裕,竝帖加成給,其餘看役守僕,奏時香盤僧,監色工匠,封土軍人等,竝依甲寅年例,施賞。
傳于李鶴秀曰,政官牌招,賞典下批。
任厚常,以備邊司言啓曰,義州府尹金啓河,以其身病,呈狀乞遞矣。實病旣如此,則有難强令察任,今姑許遞,何如?傳曰,允。
有政。吏批,判書金魯敬進,參判徐能輔牌不進,參議尹豐烈牌不進,同副承旨朴齊聞進。以鄭漪爲右尹,李時學爲司宰主簿,韓弘璉爲純陵奉事,朱樂浩爲純陵參奉,吳宅良爲定陵參奉,金基常爲慶州府尹,咸鏡監司李勉昇嘉善,今加嘉義加資事承傳。故學生朱炯復贈戶參例兼,故學生朱益老贈戶議,故學生朱輝井贈樂正,以上工曹參判朱萬离三代。
兵批,行判書鄭晩錫病,參判尹尙圭未肅拜,參議未差,參知李東煥入直進,左承旨任厚常進。僉知單金履萬,護軍金基常·金啓河,副護軍尹致謙·李鼎搢,副司果李齊松·吳彝良,竝單付。
吏批,再政。以李甲參爲淑陵參奉。
以吏曹參議尹豐烈牌不進罷職傳旨,傳于李鶴秀曰,只推。
備邊司,以李德鉉爲義州府尹。
李鶴秀,以吏曹言啓曰,前上京守令催促中,白川郡守金鏴,登科應榜間不爲催促矣。今則唱榜已過,故當日下去之意催促,則今方下去云矣,敢啓。傳曰,知道。
任厚常,以備邊司言啓曰,卽見咸鏡監司李勉昇狀啓,則以爲,麥事尙遠,民食艱乏,只以應分之數,實無排巡之道,各邑元還餉及交濟久置應留條中各穀二萬石,特許加分給事,請令廟堂稟旨分付矣。排巡每患不敷,加分便成年例,依所請石數許施,何如?傳曰,允。
弘文提學洪羲俊疏曰,伏以日月流邁,孝禧殿禫祔之禮,期日已迫,伏惟聖孝靡逮之慟,益復罔極。伏念臣,性本疎鈍,才又庸下,而厚蒙天地之恩,猥廁卿月之班,榮顯已極,涯分亦濫,惟思乎奔走冗散之地,小酬塵刹之報而已。至於名塗淸銜,不但臣夢想之所不到,人亦未嘗期待於臣。乃於月前在鄕之時,伏奉除音,以臣爲弘文館提學者,顧此無似之品,遽叨非常之恩,驚惶震懍,不知措躬之所也。噫,是職也,掌詞命則黼黻皇猷,賁飾金石,揄揚聖朝之謨烈,主貢擧則作成人材,簡選俊乂,儲養廟廊之材器。故自古鴻匠宿儒,亦皆逡巡却步,不敢遽爾承當,則臣是何人,曷敢不思匪分之職,而揚揚出膺,以累右文之治,重貽詞苑之羞乎?臣本以魯劣之姿,少承家庭之訓,而功令之業,未能成就,章句之技,猶不如人,四六連珠之文,尤所不嫺,況今年紀衰耗,神識枯落,已竭蹄涔之流,便成沒字之碑,殆若責僬僥於百斤之重,驅駑駘於千里之遠,其所以不勝任而僨厥事也,必矣。今此是任特授之意,以臣之愚昧所不敢知者也。若謂以先蔭而授之,則先臣之邃學高文,名于一代,而臣之顓蒙不能爲役也。若謂以承乏而授之,則朝著之群彦碩儒,菀然霧列,而臣之謇拙,正在其後也,忝先之愧,已益切矣,誣世之懼,亦豈不大哉?向因先隴有事,拜章尋鄕,虛縻重任,殆過一朔,間經科試,亦未參考,徒損國體,尤極悚恧,反覆思量,萬無冒膺之望,敢暴肝膈之懇,仰瀆崇高之聽。伏乞聖慈,察臣言之由衷,念臣職之匪人,亟命鐫改臣文苑之任,以重名器,以安賤分,千萬幸甚。臣無任云云。答曰,省疏具悉。卿其勿辭行公。
右尹金基常疏曰,伏以臣,見方待罪於京兆亞尹,而從兄臣基厚,再昨日政,新除判尹,相避之法,在下當遞。玆敢援例陳籲,乞命選部亟爲遞改,以重公格,以安私分幸甚。臣無任云云。答曰,省疏具悉。所請依施。
上在昌德宮。停常參·經筵。
任厚常啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
傳于李鶴秀曰,顯思宮三年內,延祥詩·春帖子·端午帖,竝置之。
又啓曰,同義禁曺鳳振再牌不進推考傳旨,今方捧入,而開坐命下,已至多日,一向違召,終不承膺,事體道理,俱極未安。所當更請牌招,而係是一日三牌,何以爲之?敢稟。傳曰,更爲牌招。
又啓曰,同義禁曺鳳振牌不進推考傳旨,今方捧入,而開坐命下,已至多日,如是違牌,事甚未安,更爲牌招,何如?傳曰,允。
以副校理趙寅永·金鼎均,修撰林顔喆,副修撰林處鎭牌不進罷職傳旨,傳于李鶴秀曰,只推。
李鶴秀啓曰,玉堂上下番俱空,已至多日,事甚未安。副校理趙寅永·金鼎均,修撰林顔喆,副修撰林處鎭旣有只推之命,竝卽牌招,推移入直,何如?傳曰,允。
趙琮鎭啓曰,假注書申履祿,時無職名,令該曹依例付軍職,冠帶常仕,何如?傳曰,允。
李鶴秀啓曰,吏曹郞廳來言,臺諫有闕,政事,取稟。傳曰,前望單子入之。
大司諫前望單子入之,朴宗琦落點。
金騏獻有頉,代以朴來陽爲假注書。
朴來陽有頉,代以李莊緖爲假注書。
李莊緖有頉,代以孫秉周爲假注書。
任厚常啓曰,行大司憲趙得永,掌令李志容,持平黃燾牌不進,執義姜世白,掌令金仁和,持平邊始暹在外,監察茶時之意,敢啓。傳曰,知道。
以司諫鄭度采,正言金永範·金逸淵,掌令李志容,持平黃燾牌不進罷職傳旨,傳于任厚常曰,只推。
李鶴秀,以禮曹言啓曰,郊壇四孟朔,遣禮郞看審有無頉,自該曹草記,曾有定式矣。發遣郞廳,南郊南壇·雩祀壇·漢江壇·司寒壇,東郊先農壇·先蠶壇·馬祖壇·北郊祈雨壇·厲壇,次第看審,則南壇先農壇·先蠶壇·雩祀壇·祈雨壇·馬祖壇·漢江壇·厲壇壇上及四面紅箭門·墻垣·階砌,俱爲無頉,而司寒壇西邊紅箭門,朽傷頹仆,卽爲修改事,分付該監,而此後看護等節,另加申飭之意,敢啓。傳曰,知道。
任厚常,以司僕寺一二提調意啓曰,近來外邑之不有受敎與國典,橫侵各牧,必使牧民渙散,罔有紀極,有非本寺之所可調劑禁斷者,而卽接羅州牧官馳報,則本牧距咸平最近,而咸平之法外虐民,已無可言,至於月前,以本邑吏逋,越境族徵於本牧首吏,勒奪近二百金錢貨於牧吏處。蓋邑民徵族,勿侵牧民,自是國典所在,自本寺行關本道,使之卽爲還給,則不但初不還給,發怒於本牧之報寺行關,捉致牧吏之正妻及穉子,正妻則嚴刑準次,穉子則着枷牢囚,又爲嚴棍牧吏之姪,方在死境,仍爲追捉牧吏,逮捕四出,一境俱騷,該吏與一牧人吏,竝爲逃散圖生,見今本牧事勢,萬無一日支保之望云。該倅之狂悖殘虐,姑且無論,羅州以南邊之最大處,今因無妄之厄,將至民散牧罷者,揆以法紀,萬萬驚駭。咸平縣監吳致賢,爲先施以先罷後拿之典,該邑之慫慂吏校,令道臣嚴覈重勘,以懲他習,何如?傳曰,允。
兵曹判書鄭晩錫疏曰,伏以臣,於月初,猥控微懇,冒瀆天聽,極知僭踰,無所逃罪,而及伏承聖批,不惟不加譴罰,乃反曲費辭敎,諭之以重任不可數遞,精力不至難强,臣於是,感極涕零,曷不欲拚棄生死,奔走殫竭,以仰承德意之萬一,而歷旬日揣分量力,終有所萬不獲已者,玆復冒昧申籲,尤合死罪。夫辨材授方,久於其事,卽聖上制治之要法,而然若力薄任重,不稱其服,則必致負乘之災矣。鞠躬盡瘁,死而後已,卽人臣事君之常道,而然若年老病痼,不勝其任,則輒招尸素之譏矣。是以上不可以不類使,下不可以不量入,而不獨專於久貪於進也。今臣之湔劣癃癈,而冒叨見職,直是負乘也,尸素也,豈可藉口於所不敢當,而久據不知退乎?臣之本末長短,已莫逃於淵鑑,而若其狗馬賤疾,雖以日月之明,何敢望畢照無遺乎?臣稟本脆薄,病又沈淹,眞元枯涸,精神消耗,發語而忽忘先後,臨事而全昧是非,支體痿痺,行步躝跚,房闥間酬接運動,每患其迷錯而昏倒,近又添感,痰癖衝亘,咳逆喘急,夜不能寐,晝不能食,委貼床笫,奄奄若垂盡,如是而何能供曹務之繁劇乎?臣通籍四十有一年,蒙被兩聖朝恩渥,山岳不足較其高,河海不足量其深,苟有涓埃酬報之道,固當湯火之不避,虀粉之不辭,顧此竣秩厚祿,夫何所厭苦而必若是辭遜乎?秪緣臣,年迫將死,病至難醫,實無一半分自强陳就之勢,仰負委任之聖眷,俯愧願忠之夙心,撫膺悲歎,生不如死之久矣。儻蒙聖慈,曲加矜察,特許前疏所懇,則捨劇就閒,省事息慮,任便調將,苟延殘喘,以頌造化之澤,以圖塵刹之報,此非但爲微臣之至榮大幸,抑亦有光於無物不遂之盛德至仁矣。臣無任云云。答曰,省疏具悉。卿其勿辭行公。
上在昌德宮。停常參·經筵。
任厚常啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
趙琮鎭啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
任厚常啓曰,同義禁曺鳳振牌不進推考傳旨,今方捧入,而開坐命下,已至多日,連事違召,終不承膺,事體所在,誠極未安,更爲牌招,何如?傳曰,允。
孫秉周有頉,代以金鍏爲假注書。
金鍏有頉,代以金相勉爲假注書。
李鶴秀啓曰,今此孝禧殿禫祭兼行預告祭,告動駕祭,祔太廟親祭,祭文及陳賀頒敎文,當爲製進,藝文提學李存秀,待明朝牌招,何如?傳曰,允。
以副校理趙寅永·金鼎均,修撰林顔喆,副修撰林處鎭牌不進罷職傳旨,傳于李鶴秀曰,只推。
李鶴秀啓曰,玉堂上下番俱空,已至多日,事甚未安。副校理趙寅永·金鼎均,修撰林顔喆,副修撰林處鎭旣有只推之命,竝卽牌招,推移入直,何如?傳曰,竝許遞,前望單子入之。
玉堂前望單子入之,副校理沈英錫·徐有素,修撰趙璟鎭,副修撰趙庭和落點。
任厚常啓曰,行大司憲趙得永,掌令李志容,持平黃燾牌不進,執義姜世白,掌令金仁和,持平邊始暹在外,監察茶時之意,敢啓。傳曰,知道。
以司諫鄭度采,正言金永範·金逸淵,掌令李志容,持平黃燾牌不進罷職傳旨,傳于任厚常曰,只推。
趙琮鎭,以兵曹言啓曰,孝禧殿禫祭時,自上改御玄袍,時侍衛·將士等,當依禮曹節目,改着黑天翼,而取考謄錄,則靑天翼,乃是堂下常時所着,且靑色與黑色無異,禫祭時,仍着靑天翼,至祭畢,純吉服事,因特敎,載在戊戌謄錄,丁卯年仍用此例矣。今亦依此磨鍊,何如?傳曰,允。
又以兵曹言啓曰,文臣兼宣傳官金鼎均,身病猝重,無望供職,呈狀乞遞。實病旣如此,則不可强令察任,改差,何如?傳曰,允。
任厚常,以義禁府言啓曰,因司僕寺草記,咸平縣監吳致賢先罷後拿事,傳旨啓下矣。吳致賢時在任所云,依例發遣府羅將,拿來,何如?傳曰,待待命拿囚。
上在昌德宮。停常參·經筵。
藥房提調金蓍根,副提調李基栽啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮·世子嬪宮,口傳問安。答曰,知道。
趙琮鎭,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
任厚常啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
趙琮鎭啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
又啓曰,假注書金相勉,時無職名,令該曹依例付軍職,冠帶常仕,何如?傳曰,允。
傳于李鶴秀曰,頒敎文中,赦句添入。
李鶴秀啓曰,頒敎文中赦句添入事,命下矣。某罪以下宥之乎?敢稟。傳曰,雜犯死罪以下,竝宥。
又啓曰,頒敎文中赦句添入事,命下矣。藝文提學李存秀,旣在闕中,使之添入,何如?傳曰,允。
又啓曰,玉堂上下番俱空,已至多日,事甚未安。新除授副校理沈英錫·徐有素,修撰趙璟鎭,副修撰趙庭和竝卽牌招,推移入直,何如?傳曰,允。
又啓曰,應敎李魯秉,自鄕上來云,卽爲牌招入直,何如?傳曰,允。
任厚常啓曰,同義禁曺鳳振再牌不進推考傳旨,今方捧入,而開坐命下,已至多日,連事違召,終不承膺,事體所在,誠極未安。所當更請牌招,而係是一日三牌,何以爲之?敢稟。傳曰,更爲牌招。
又啓曰,同義禁曺鳳振牌不進推考傳旨,今方捧入,而開坐命下,已至多日,連事違召,終不承膺,誠甚未安,更爲牌招,何如?傳曰,允。
傳于李鶴秀曰,奉審前禮判入侍。
任厚常啓曰,行大司憲趙得永,掌令李志容,持平黃燾牌不進,執義姜世白,掌令金仁和,持平邊始暹在外,監察茶時之意,敢啓。傳曰,知道。
以司諫鄭度采,正言金永範·金逸淵,掌令李志容,持平黃燾牌不進罷職傳旨,傳于任厚常曰,只推。
以應敎李魯秉,副校理沈英錫·徐有素,修撰趙璟鎭,副修撰趙庭和牌不進罷職傳旨,傳于李鶴秀曰,只推。
以全羅監司朴綺壽狀啓,各邑帳籍田案所儲樓上庫失火,惶恐俟勘事,傳于李基栽曰,勿待罪事,回諭。
以全羅監司朴綺壽狀啓,靈光郡人物渰死事,傳于李基栽曰,聞甚矜惻,元恤典外別加顧助,如有生前身還布,竝蕩減事,分付。
李止淵,以吏曹言啓曰,卽接掌樂院牒報,則以爲,今此祔太廟親臨大祭時,本院正,例爲協律郞,而正趙璟鎭移拜修撰矣。今二十七日肄儀時,無他變通之路云。掌樂院正有闕之代,口傳備擬以入之意,敢啓。傳曰,知道。
吏曹口傳政事,以柳榮五爲掌樂正。
李鶴秀,以侍講院言啓曰,兼文學林顔喆,時無職名,令該曹口傳付軍職,何如?傳曰,允。
兵曹口傳政事,副司果單林顔喆。
癸未四月二十五日酉時,上御熙政堂。奉審前禮判入侍時,同副承旨朴齊聞,假注書金相勉,記注官文致中,記事官李憲瑋,前禮判李好敏,以次進伏訖。上曰,禮判進前。好敏進前。上曰,無事往還耶?好敏曰,善爲往還矣。上曰,各陵殿奉審,則皆爲無頉乎?好敏曰,各陵殿別無頉處,而純陵陵上有頉處看審,則石物傾反,封土蹲縮,所見極爲惶憫。修改始役時,泥灰濡濕,陵上封土,不相黏着,故臣與道臣,爛漫相議,博考前例,去其舊莎,和以新土,改封覆莎,而十方位石中缺傷者,新造代用,無欠者仍舊不動,更爲修築,則灰與石相齊,內外面竝整,使無復生頉之慮矣。撤舊莎去封土時,事當先啓聞後擧行,而恐爲遲緩,先爲從便修改,雖有已例,事涉擅便,不勝惶悚之至矣。濬源殿殿宇滲漏處,亦依已例,以從便修改之意,申飭地方官而來矣。上命禮判先退。又命退,承史以次退出。
上在昌德宮。停常參·經筵。
任厚常啓曰,合辭許久闕啓,事甚未安,除在外·習儀進去外,未肅人員,竝卽牌招,何如?傳曰,允。
又啓曰,同義禁曺鳳振再牌不進推考傳旨,今方捧入,而開坐命下,已至多日,一向違牌,終不承膺,事體道理,俱極未安。所當更請牌招,而係是一日三牌,何以爲之?敢稟。傳曰,更爲牌招。
李鶴秀啓曰,玉堂上下番俱空,已至多日,事甚未安。應敎李魯秉,副校理沈英錫·徐有素,修撰趙璟鎭,副修撰趙庭和旣有只推之命,竝卽牌招,推移入直,何如?傳曰,允。
傳于李鶴秀曰,孝禧殿禫祭,自內親行矣,該房知悉。
傳于李鶴秀〈曰〉,顯思宮朔祭,攝行磨鍊。
任厚常啓曰,行大司憲趙得永牌不進,執義姜世白,掌令金仁和,持平邊始暹在外,掌令李志容,持平黃燾習儀進,監察茶時之意,敢啓。傳曰,知道。
李鶴秀啓曰,卽者檢閱李憲瑋,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
以江華留守宋冕載狀啓,軍鋪失火,惶恐待罪事,傳于趙琮鎭,勿待罪事,回諭。
李鶴秀,以祔廟都監都提調意啓曰,祔廟時祭器造成後,都監郞廳監造官,前期陪進矣。今此新造祭器與見樣次奉來祭器,今日陪進之意,敢啓。傳曰,知道。
又以禮曹言啓曰,卽接長寧殿令牒報,則本殿端午祭香祝,前期五日兩宮中,一員當爲祗受陪往,而令今方入直,新除授別檢金龍洛,時在慶尙道安東地,勢無及期上來,不得推移擧行云矣。在外別檢金龍洛,今姑改差,其代令該曹,以在京無故人,口傳差出,以爲受香之地,何如?傳曰,允。
趙琮鎭,以備邊司言啓曰,卽見黃海監司李文會狀啓,則以爲,道內穀摠,自來不敷,只以應分之數,無以繼到於麥前,道內會付留庫中各穀,限一萬四千石,特許加分事,請令廟堂稟旨分付矣。加分便成年例,麥嶺艱食,尤宜軫念,依所請石數,許令加分,何如?傳曰,允。
又以兵曹言啓曰,王世子疹候平復,慶科庭試武科殿試時,直赴殿試人親騎衛劉龍澤等三百四十七人內,三百三十一人,應試參榜,所授帖文,依例收聚爻周。扈衛軍官金翼興·崔光顯,守堞軍官張濟汲,伏兵將元錫九,別抄軍官金球,忠翊衛崔翰振,別武士秦重西·李正才·鄭彦鏞·李宗杓,別親衛士林以鳳,振武士林樑國,親騎衛李陽根,選武軍官張孟一等,十四人遭故,依法典陳試。濟州武士吳道行,以本邑試才入格,特蒙直赴殿試,而距殿試迫近,不得及期上來,依例陳試。別武士崔亨嵂,身病不赴,係是三式年內,依例陳試。直赴會試人選武軍官崔錫圭等四十七人內三十二人,應試所授帖文,依例爻周,選武軍官許敬濂遭故,馬兵李光壽·全希鳳,俱以朞服未葬,竝依例陳試。濟州武士李宗信·金應烈·愼熙,防軍玄尙夢等四人,以本邑試才,特蒙直赴會試,而距殿試迫近,不得及期上來,依例陳試。馬兵梁守弘,母病不赴,依法典勿施,所授帖文,收來爻周。選武軍官崔錫奎·金貞烈·李敬寬·金錫祚,武學白光喆,馬兵姜在勳,嶺南武士李穉爀等七人,無緣不赴,其委折,關問各道該帥臣後稟處。濟州武士安聖溫,不赴委折,草記蒙允後,關問該邑矣。卽接該牧使李元八牒報,則去庚辰年庭試赴擧次,持帖文上京之路,敗船渰沒云,勿施。取考各道直赴殿試人起送狀啓,則黃海兵使鄭來升狀啓中,騎士李建春之建字,以健字書之,別武士李仁穆之仁字,以寅字書之,李尙曄之曄字,以燁字書之。南兵使李惟秀狀啓中,親騎衛嚴益墪之墪字,以敦字書之,咸大榮之榮字,以英字書之,朴辰碩之辰字,以鎭字書之。慶尙右兵使李亨謙狀啓中,別武士金長赫之赫字,以爀字書之。奏御文字,何等審愼,而若是誤書,殊涉疎忽,各該帥臣,竝推考警責,何如?傳曰,允。
左參贊李相璜疏曰,伏以臣,抱沈痾而徹苦懇,冀倖於聽卑之天,非一而至於再,及承批敎,賓銜則特賜體諒,惠務則仍命調理。臣之病狀,未嘗不爲聖明之所俯燭,而若其均之爲辭,遞仍或異者,殆以臣之所苦,或出於一時食飮之失,寒暑之感,雖難責之以目下赴公,若遲以時日,醫治有效,耐可黽勉視務,憫念之私,任使之眷,兩皆殊絶,今日廷臣之得此於殿下者,能有幾人?奉讀以還,感涕無從。然若謂臣病,有可强,臣實不能,臣之本末長短,淵鑑高揭,固無待乎煩陳,而若臣沈頓之見狀,猶或有辭未達,而誠未格者,自臣始懇,迄于今,玆爲日淹久,初非有意於遠引揆義而難進者,而冒違慢之悚,積瘝曠之辜,一向屛伏,不知變動,是豈得已而然哉?由其病不可如何耳。數十年積痼之祟,欺衰伺虛,比年頻作,而今年尤甚,閉戶羞明,屛人息喧,一日二日,元氣潛銷,驟論朝暮,雖若未見其陡下,計以旬月,輾轉不足,自家常瑣細,親黨酬接,而不能振已久,醜穢之狀,前旣臚悉,雖不敢重事張皇,而私已如此,其無以重肩公務,抖擻理劇,審矣。旣往如此,其不能霍然良已於方來旬日之內,能行恒人之所能爲,又可推知。以見任之重,今時之艱,而逾旬浹月,廢猷爲而曠判署,如是不已,畢竟臣身之有幸無幸,雖不暇深恤,事關民國之許多緊務,緣臣擔閣,無有了期,斥去之無聞,而瘝厥之是任,明廷熙績法意亶然哉?荐辭未準,宜可知止,而非但疾病之呼,終不敢自阻於閔覆,終始病公,害將安歸?玆又冒死治章,附徹縣道。伏乞聖慈,恕其僭而察其情,將臣惠局兼帶,亟許鐫改,俾伸公私,仍治臣唐突屢瀆之罪,以昭法紀焉。臣無任云云。答曰,省疏具悉。所請依施。
檢閱李憲瑋疏曰,伏以臣,卽接家信,則臣母素患痰痺之症,近因日候之不調,一倍添劇,臣自聞此報,方寸煎灼,玆敢忙陳短章,徑出禁扄。伏乞聖慈,俯垂諒察,亟遞臣職,以便救護,仍治臣擅離之罪,以肅朝綱,千萬幸甚。臣無任云云。省疏具悉。爾其勿辭救護。
上在昌德宮。停常參·經筵。
任厚常啓曰,合辭許久闕啓,事甚未安。除在外習儀進去外,未肅拜人員,竝卽牌招,何如?傳曰,允。
趙琮鎭啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
李鶴秀啓曰,來初一日,輪對日次,而祔太廟親祭齋戒相値,頉稟之意,敢啓。傳曰,知道。
又啓曰,臣鶴秀·琮鎭,今日祔太廟三度習儀進去下直之意,敢啓。傳曰,知道。
任厚常啓曰,臣厚常,今日祔太廟親祭肄儀進去下直之意,敢啓。傳曰,知道。
朴齊聞啓曰,假注書申履祿,身病猝重,勢難察任,今姑改差,何如?傳曰,允。
申履祿改差,代以趙秉鉉爲假注書。
以應敎李魯秉,副校理沈英錫·徐有素,修撰趙璟鎭,副修撰趙庭和牌不進罷職傳旨,傳于朴齊聞曰,知道。
朴齊聞啓曰,玉堂上下番俱空,已至多日,事甚未安。應敎李魯秉,副校理沈英錫·徐有素,修撰趙璟鎭,副修撰趙庭和旣有只推之命,竝卽牌招,推移入直,何如?傳曰,允。
李基栽,以都摠府言啓曰,來五月初一日,宗廟動駕時,侍衛寶劍守宮,當爲備員,而都摠管完城君燨·副摠管李復淵·金啓溫在外,洪履簡呈辭受由,李龍秀有實病,一員未差,無以備員。令政院,稟旨變通,仍令該曹,口傳差出,待下批,牌招,以爲備員侍衛之地,何如?傳曰,允。
李基栽啓曰,因都摠府草記,來五月初一日,宗廟動駕時,侍衛寶劍守宮,當爲備員,而都摠管完城君爔·副摠管李復淵·金啓溫在外,洪履簡呈辭受由,李龍秀有實病,一員未差,無以備員。令政院,稟旨變通,仍令該曹,口傳差出,待下批,牌招事,允下矣,合有變通之道,何以爲之?敢稟。傳曰,竝許遞。
兵曹口傳政事,以鄭尙愚爲都摠管,鄭漪·沈能岳·李志淵·申緯·徐春輔,爲副摠管。
李基栽啓曰,行大司憲趙得永牌不進,執義姜世白,掌令金仁和,持平邊始暹在外,掌令李志容,持平黃燾習儀進,監察茶時之意,敢啓。傳曰,知道。
以應敎李魯秉,副校理徐有素,修撰趙璟鎭,副修撰趙庭和牌不進罷職傳旨,傳于朴齊聞曰,只推。
朴齊聞,以吏曹言啓曰,今此祔太廟親祭敎是時,祭官中,時無職名人員,令該曹,口傳付軍職,何如?傳曰,允。
兵曹口傳政事,副司直趙寅永·金鼎均,副司果林處鎭·金瑩·李是遠·尹永魯·洪赫·朴長復·韓鍾運·尹正鎭·朴來謙,副司正趙秉鉉·李根友·李景在·宋尙玉·金鍏·李穆淵·李鎭晩·李莊緖,竝單付。
吏曹口傳政事,以宋台霖,爲長寧殿別檢。
李基栽,以義禁府言啓曰,江華留守宋冕載狀啓內,本營中軍金時和罪狀,令攸司稟處事,啓下矣。金時和時在任所,依例發遣府書吏,交代後拿來,何如?傳曰,待待命拿囚。
又以宣惠廳言啓曰,今月二十六日黃昏時,本廳私庫偶然失火,二十三間盡爲燒燼,其餘五間撤毁,旋卽撲滅之意,敢啓。傳曰,知道。
上在昌德宮。停常參·經筵。
任厚常啓曰,行大司憲趙得永未肅拜,執義姜世白,掌令金仁和,持平邊始暹在外,掌令李志容,持平黃燾齋宿,監察茶時之意,敢啓。傳曰,知道。
趙琮鎭啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
趙秉鉉有頉,代以李穆淵爲假注書。
趙琮鎭,以都摠府言啓曰,來五月初一日,宗廟動駕時,侍衛寶劍守宮,當爲備員,而都摠管鄭尙愚,副摠管沈能岳在外,李志淵差祭,鄭漪以漢城府右尹導駕進,無以備員。令政院,稟旨變通,仍令該曹,口傳差出,待下批,牌招,以爲備員侍衛之地,何如?傳曰,允。
又啓曰,因都摠府草記,宗廟動駕時,侍衛寶劍守宮,當爲備員,而都摠管鄭尙愚,副摠管沈能岳在外,李志淵差祭,鄭漪以右尹導駕進,無以備員。令政院,稟旨變通,仍令該曹,口傳差出,待下批,牌招事,允下矣。合有變通之道,何以爲之?敢稟,傳曰,在外及差祭人許遞,前望單子入之。
摠管前望單子入之,副摠管趙鐘永·洪履簡·柳和源,落點。
李鶴秀,以弘文館言啓曰,本館下番闕直,事甚未安。應敎李魯秉,副校理徐有素,修撰趙璟鎭,副修撰趙庭和旣有只推之命,竝卽牌招,以爲推移入直之地,何如?傳曰,允。
又以侍講院言啓曰,再明日孝禧殿禫祭,王世子亞獻禮時,宮官當爲備員,而兼輔德申在植在外,兼說書未差,無以備員,何以爲之?敢稟。傳曰,許遞與未差之代,前望單子入之,待下批,牌招察任。
春坊前望單子入之,兼輔德李光憲,兼說書李憲瑋,落點。
趙琮鎭,以兵曹言啓曰,來五月初一日,宗廟動駕時,本曹堂上守宮及侍衛陪衛,當爲備員,而參判未差之代,令該曹,以在京無故人口傳差出,待下批,牌招,以爲進參之地,何如?傳曰,允。
吏曹口傳政事,以申緯爲兵曹參判,以金履陽,爲分內醫提調。
李止淵,以吏曹言啓曰,卽接司僕寺牒報,則以爲今此宗廟擧動時,本寺正,例爲進輿差備,而正未差之代,卽速變通擧行云,司僕寺正有闕之代,口傳備擬以入之意,敢啓。傳曰,知道。
吏曹口傳政事,以黃基文,爲司僕正。
以副校理徐有素,修撰趙璟鎭牌不進罷職傳旨,傳于李鶴秀曰,只推。
李鶴秀以祔廟都監都提調意啓曰,今此祔廟時,魂殿移用諸具,皆於當日移設,則不無窘速之慮,就其中滿頂骨平床,覆巾褥席等,明日令都監郞廳,前期受出陪進,何如?傳曰,允。
趙琮鎭,以都摠府言啓曰,今日入直內三廳武兼禁軍及軍兵等,當爲中日習射技,而孝禧殿禫祭齋戒相値,不得設行之意,敢啓。傳曰,知道。
又以備邊司言啓曰,惠廳事務,久曠可憫,提調有闕之代,吏曹判書金魯敬差下,使之察任,何如?傳曰,允。
又以備邊司言啓曰,卽見水原留守李羲甲狀啓,則以爲會付還餉,數本不敷,農務方殷,繼巡無路,本府留庫條中,租米太合八千六百三十三石零,及屬邑所在南漢餉租五千六百九十九石零,特許加分事,請令廟堂,稟旨分付矣。本府加分,已成年例,農節繼巡,在所當念,依狀請石數,許令加分,何如?傳曰,允。
任厚常,以義禁府言啓曰,今此祔太廟擧動時,本府都事,皆以大駕各差備進參,神輦左右考喧都事,世子宮左右考喧都事,無以推移,假都事四員,令該曹,口傳差出,以爲分排之地,何如?傳曰,允。
上在昌德宮。停常參·經筵。
藥房提調金蓍根,副提調李基栽啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿·世子宮·世子嬪宮口傳問安。答曰,知道。
行大司憲趙得永未肅拜,執義姜世白,掌令金仁和,持平邊始暹在外,掌令李志容,持平黃燾齋宿進,監察茶時之意,敢啓。傳曰,知道。
李止淵啓曰,右承旨李鶴秀,今日不爲仕進,卽爲牌招,何如?傳曰,允。
趙琮鎭啓曰,備邊司郞廳來言,今日賓廳日次,而祔太廟親祭齋戒相値,不得來會云矣,敢啓。傳曰,知道。
傳于趙琮鎭曰,傳香承旨,馳詣宗廟·永寧殿·景慕宮,奉審摘奸以來。
李基栽啓曰,藥房提調·副提調持湯劑來待矣。傳曰,封入。
以右承旨李鶴秀牌不進罷職傳旨,傳于李止淵曰,只推。
李止淵啓曰,今日齋宿承旨,當爲備員,而右承旨李鶴秀旣有只推之命,更爲牌招,何如?傳曰,允。如有違牌,勿爲呼望。
傳于趙琮鎭曰,明日出宮內門路,以協陽門爲之。
傳于李止淵曰,發遣吏郞,諸執事淸齋與否,摘奸以來。
李鶴秀,以奎章閣言啓曰,守宮檢校直提學朴宗薰,待明朝牌招,何如?傳曰,允。
又以禮曹言啓曰,來五月初二日,親行祔廟祭後還宮時,本曹堂上一員,當爲導駕,而臣蓍根藥院提調進,參判金鐮摠管進,參議未差,無以推移進參。參議未差之代,令政院,稟旨差出,以爲擧行之地,何如?傳曰,允。在京無故人,口傳差出。
吏曹口傳政事,以尹景鎭爲禮曹參議。
趙琮鎭,以兵曹言啓曰,來五月初二日,孝懿王后祔太廟祭親行時,宗廟永寧殿守門,當爲塡差,而五衛將除入直,排擬苟艱,依定式,軍門將官代差,以入之意,敢啓。傳曰,知道。
又以兵曹言啓曰,今四月各廳堂下武臣朔試射臣曹連因,有故不得爲之之意,敢啓。傳曰,知道。
癸未四月二十九日辰時,上御熙政堂。藥房入診入侍時,提調金蓍根,副提調李基栽,記事官鄭德和,記注官李宗心·文致中,直閣朴永元,以次進伏。醫官李惟鐸·金殷相·李顯養,進伏楹外訖。蓍根曰,日氣稍暖,聖體,若何?上曰,一樣矣。蓍根曰,中宮殿氣候,何如?上曰,一樣矣。蓍根曰,醫官旣已待令,使之診候,何如?上可之。惟鐸等,以次診候訖,退伏奏曰,脈候左右三部調均矣。蓍根曰,顯思宮,醍醐湯依例入之乎?上可之。蓍根曰,日氣盛熱之前,調理之劑,進御似好,率醫官出去,議定後湯劑封入乎?上曰,唯。進御歸茸君子湯,自今日一貼式煎入事。出榻敎上命退,承史以次退出。
上在宗廟。停常參·經筵。
上詣孝禧殿。朔祭兼行,禫祭親祭後,大殿·中宮殿·世子宮·世子嬪宮,內閣·政院·玉堂單子問安。答曰,知道。大殿·中宮殿·世子宮,朝廷二品以上·六曹堂上奉慰單子問安。答曰,知道。
大駕詣弘化門內,入幕次後,內閣·政院·玉堂·藥房口傳問安。答曰,知道。
祗迎後,內閣·政院·玉堂·藥房口傳問安。答曰,知道。
仍詣宗廟,入齋室後,王世子板位問安。答曰,知道。
內閣·政院·玉堂·藥房口傳問安。答曰,知道。
任厚常啓曰,行大司憲趙得永未肅拜,執義姜世白,掌令金仁和,持平邊始暹在外,掌令李志容,持平黃燾差祭,監察茶時之意,敢啓。傳曰,知道。
趙琮鎭啓曰,來初五日朝參日次,而景慕宮夏享大祭齋戒相値,頉稟之意,敢啓。傳曰,知道。
又啓曰,司僕寺內乘來言,捲簾取稟。傳曰,捲三面。
李基栽啓曰,藥房提調·副提調持湯劑來待矣。傳曰,封入。
李鶴秀啓曰,王世子百官稟旨就次。傳曰,知道。
傳于李鶴秀曰,明日出宮門路,以協陽門爲之。
趙琮鎭啓曰,司僕寺內乘來言,捲簾取稟,傳曰,捲三面。
李鶴秀,以奎章閣言啓曰,景慕宮望廟樓今朔奉審,無頉之意,敢啓。傳曰,知道。
又以奎章閣守宮檢校直提學意啓曰,夜間閣內諸處,無事之意,敢啓。傳曰,知道。
李止淵,以吏曹言啓曰,今此端午祭祭官當爲磨鍊,而除老病公故,實無推移排比之路,依近例刑官及司饔院官員時帶春坊人員,通瀜塡差,而其中時無職名人員,令該曹口傳付軍職,何如?傳曰,允。
又以司饔院監膳提調意啓曰,鷹師貢人等呼訴內,京貿山雉今已垂乏,將無以推移封進云,依前傳敎定式,今日爲始,各殿宮日下生雉,以活鷄全數代封之意,敢啓。傳曰,知道。
孝禧殿禫祭兼告動駕祭預告祭,終獻官判府事韓用龜,贊禮兼禮曹判書金蓍根,典祀官奉常正金裕憲,宮闈令尙膳韓敬善,執禮弼善朴宗璜,執尊副司果任文白,大祝副司果金鼎均,祝史司書金盛淵,齋郞正言金逸淵,盥洗位兵曹佐郞金永鎭,禮曹佐郞李基準,爵洗位禮曹佐郞林孝憲,兵曹佐郞金履喆,亞獻盥洗位典籍丁載榮,終獻盥洗位禮曹佐郞尹效覺,贊者兼引儀吳淳常,引儀金秉淵,謁者引儀方孝善·柳煥民,贊引假引儀李元普,兼引儀鄭橚,祭監監察李是鍊·徐羽輔。
癸未五月初一日子時,上詣孝禧殿。朔祭兼行禫祭預告祭,告動駕祭親祭入侍時,行都承旨李止淵,左承旨任厚常,右承旨李鶴秀,左副承旨趙琮鎭,右副承旨李基栽,同副承旨朴齊聞,記事官鄭德和,假注書李穆淵,記注官文致中,記事官李憲瑋,檢校提學李存秀,檢校直閣鄭基善,直閣朴永元以次侍立。時至,通禮跪請行禮。上具翼善冠·淺淡服,出齋殿。贊禮前導,入孝禧殿詣板位,贊禮跪啓請俯伏哭,上俯伏哭,王世子以下在位者皆俯伏哭。贊禮跪啓請止哭興四拜興平身,上止哭興四拜興平身,王世子以下在位者皆止哭興四拜興平身訖。贊禮啓請還齋殿,上入齋殿,改具無揚黑圓領袍,出就板位。贊禮跪啓請俯伏哭,上俯伏哭,王世子以下在位者皆俯伏哭,贊禮跪啓請止哭興四拜興平身,上止哭興四拜興平身。贊禮請行奠幣禮,上詣尊所西向立,執尊者擧羃,鶴秀酌酒,止淵以爵受酒,上詣靈座前,北向立。贊禮啓請跪,上跪,在位者皆跪,止淵奉香,齊聞奉爐跪進。贊禮啓請三上香,上三上香,齊聞受香爐奠於案,止淵奉瓚跪進。贊禮啓請執瓚灌地,上執瓚灌地訖。止淵奉幣篚跪進。贊禮啓請執幣獻幣,上以幣授齊聞,奠于靈座前,上降復位。執禮請行初獻禮,上詣尊所西向立,執尊者擧羃,齊聞酌澧,止淵以酌受醴,上詣靈座前北向立。贊禮啓請跪,上跪,止淵以爵跪進,贊禮啓請執爵獻爵,上以爵授齊聞,奠于靈座前。贊禮啓請俯伏興少退跪,大祝進靈座之右,東向跪讀祝文訖,上降復位。贊禮請行亞獻禮,宮官引王世子詣尊所,執尊者酌醴,宮官以爵受醴,王世子入詣神位前,贊禮請執爵獻爵,王世子以爵授宮官,奠于靈座前。贊禮請俯伏興平身,王世子俯伏興平身,降復位訖。執禮請行終獻禮,謁者引終獻官韓用龜,詣神位前,行禮訖,出就復位。贊禮請俯伏哭,上俯伏哭,王世子以下在位者皆俯伏哭。贊禮請止哭興四拜興平身,上止哭興四拜興平身,王世子以下在位者皆止哭興四拜興平身。贊禮導上詣望燎位,燎訖。通禮啓請禮畢,贊禮導上還齋殿,王世子以下在位者皆出。
癸未五月初一日辰時,大駕詣太廟。祔太廟祭齋宿擧動入侍時,行都承旨李止淵,左承旨任厚常,右承旨李鶴秀,左副承旨趙琮鎭,右副承旨李基栽,同副承旨朴齊聞,記事官鄭德和,假注書李穆淵,記注官李宗心,記事官李憲瑋,檢校直提學李存秀,檢校直閣鄭基善,直閣朴永元,以次侍立。時至,通禮啓請外辦。上具冕服,乘輿出宣化門。藥房提調金蓍根進曰,連夜勞動,聖體,若何?上曰,一樣矣。通禮啓請執圭,止淵進圭,上執圭,由協陽門·建陽門·銅龍門,至顯思宮前。通禮啓請降輿,上降輿步過。通禮啓請乘輿,上乘輿,由景化門·集禮門,仍詣弘化門內幄次,諸臣陪從侍立。少頃,神輦自崇化門進發,抵弘化門內,上出詣版位而祗迎,還入幄次。時至,上乘輦出弘化門,陪行神輦,至宗廟外門外降輦所,上降輦乘輿,由東門入,至降輿所,降輿入齋室。上曰,王世子問安置之,入齋室後問安勿爲之事。出榻敎通禮啓中嚴後,上具冕服,執圭,詣望廟禮版位,行四拜禮。入自東門,由東階陞詣廟內第一室奉審後,次詣各室奉審如上儀,省器如禮。仍詣永寧殿,展謁奉審之儀如宗廟,省器亦如禮訖。止淵曰,省器時擧行,多有顚錯,當該事知守僕,事過後令攸司科治,何如?上曰,依爲之。出榻敎仍詣神輦幄次奉審,還入齋室,傳曰,王世子問安置之,展拜後問安勿爲之事。出榻敎仍改具絳紗袍,詣省牲位,禮曹判書金蓍根啓請省牲,掌牲令啓腯,諸大祝啓充,上省牲訖,還詣齋室。上曰,王世子問安置之,省牲後問安勿爲之事。出榻敎承史諸臣以次侍立。
上在昌德宮。停常參·經筵。
祔太廟親祭還宮後,王世子板位問安。答曰,知道。大殿·中宮殿·世子宮·世子嬪宮,內閣·政院·玉堂經宿問安。答曰,知道。大殿,朝廷二品以上·六曹堂上經宿單子問安。答曰,知道。
上詣仁政殿陳賀頒赦還內後,王世子板位問安。答曰,知道。內閣·政院·玉堂·藥房口傳問安。答曰,知道。
藥房提調金蓍根,副提調李基栽啓曰,日月遄邁,禫事奄過,祔廟禮成,伏惟聖慕冞新,徹宵將事,侵曉回鑾,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。
中宮殿·世子宮·世子嬪宮口傳問安。答曰,知道。
李止淵啓曰,寧陵忌辰祭齋戒正日三明日,景慕宮夏享大祭齋戒相値,視事頉稟之意,敢啓。傳曰,知道。
李基栽啓曰,藥房提調·副提調持湯劑來待矣。傳曰,封入。
李止淵啓曰,頒赦事,命下矣。未承受推考傳旨,自本院依例爻周之意,敢啓。傳曰,知道。
任厚常啓曰,義禁府都事來言,今日還宮時,駕側鳴錚罪人鄭象基等四人,移送秋曹云矣,敢啓。傳曰,知道。
傳于李基栽曰,童蒙敎官率童蒙,今月初六日待令。
李基栽啓曰,弘文提學洪羲俊旣入闕中,不爲肅謝,直爲出去,事甚未安,推考,何如?傳曰,允。
傳于李基栽曰,孝禧殿內人移屬及眞法油炭燒木,竝依內下件記進排,其餘減下事,分付。
傳于李基栽曰,祔廟都監都提調以下親享時,終獻官以下書啓捧入。
傳于李基栽曰,中官崔吉昌·金錫興,竝百官加親授。
李基栽啓曰,吏曹郞廳來言,百官加下批政事,取稟。傳曰,當日爲之。
有政。吏批,判書金魯敬進,參判徐能輔病,參議尹豐烈病,右副承旨李基栽進。以尹滋恭爲童蒙敎官,李基華爲咸平縣監,分承旨洪命周·具康,分兵曹參議金樂灃,正郞柳幼麟以上減下,義州府尹單李德鉉。贈吏判李章紹贈左贊成,贈吏參李徹祥贈吏判,以上前判義禁李憲琦兩代。
兵批,行判書鄭晩錫病,參判申緯病,參議李東煥入直進,參知林東鎭病,左副承旨趙琮鎭進。以李東潝爲南村別將,護軍尹尙圭,副護軍金蘭淳,副司果林顔喆竝單付。
以京畿監司李愚在狀啓楊州牧民家燒燼事,傳于李基栽曰,聞甚矜惻,元恤典外別加顧助事,分付。
李基栽,以吏曹言啓曰,在前頒赦時,例有別歲抄書入之事矣,今番則何以爲之?敢稟。傳曰,依例書入。
又以奎章閣言啓曰,大駕今已還宮,守宮檢校直提學朴宗薰,依定式減下,何如?傳曰,允。
又以侍講院言啓曰,今日還宮時,王世子祗迎幕次,初不排設,揆以擧行,萬萬駭然。當該司鑰,令攸司從重科治,何如?傳曰,允。
又以禮曹言啓曰,今五月初二日孝懿王后祔太廟後,大殿陳賀諸道所封箋文中陽德縣監李錫龜,雖非應封官,以別軍職封箋矣,一體看審捧入之意,敢啓。傳曰,知道。
又以禮曹言啓曰,祔廟後設科取士,自是前例,謹稽謄錄,則丙寅年明聖王后祔廟後,適値丙年,與重試對擧,合設別試。庚午年莊烈王后祔廟後,以合慶設行增廣。壬子年宣懿王后祔廟後,以單慶設行庭試。己卯年仁元王后祔廟後,以單慶設行別試。丁卯年貞純王后祔廟後,以合慶設行庭試矣。今番慶科,以何科設行乎?敢稟。傳曰,庭試爲之,日字秋間擇入。
趙琮鎭,以都摠府言啓曰,今日入直內三廳武兼禁軍及軍兵等當爲中日習射技,而親臨陳賀相値,不得設行之意,敢啓。傳曰,知道。
又以備邊司言啓曰,卽見京畿監司李愚在狀啓,則以爲,本道還穀,自來不敷,而麥登尙遠,農糧難繼,留庫各穀中限三千石特許加分事,請令廟堂稟旨分付矣。麥嶺加分,他道皆許,此亦依狀請,石數許施,何如?傳曰,允。
又以訓鍊都監言啓曰,謹依下敎,本局挾輿把摠李儒龍,哨官白龜鎭決棍十度後,汰去之意,敢啓。傳曰,知道。
又以禁衛營〈言〉啓曰,本營騎士將田德顯身爲將領,擧措駭妄,爲先汰去之意,敢啓。傳曰,知道。
又以禁衛營〈言〉啓曰,謹依下敎,本營槍劍把摠鄭海柱,哨官李兢學,各決棍十度後,汰去之意,敢啓。傳曰,知道。
公淸監司趙經鎭疏曰,伏以,臣受命湖蕃,行將辭朝,臣之父母墳山,在於江原道鐵原地,而職事有縻,久曠省掃,今當觀風之行,益增履霜之感,玆敢略暴私懇,仰瀆崇嚴。伏乞聖慈,許臣旬日之暇,俾得往省於未辭陛之前,少伸人子之至情焉。臣無任云云。答曰,省疏具悉。卿其往省焉。
同副承旨朴齊聞疏曰,伏以,臣卽接家信,則臣之老母,素患風眩之證,忽復發作,委頓不省,臣旣終鮮,無他救護,促臣歸視,急伻踵至,臣纔聞此報,心神煎㥿,按住不得,玆敢忙陳短章,徑出禁扃。伏乞聖慈,俯賜諒察,亟遞臣承宣之職,以便救護,仍治臣擅離之罪,以昭法紀,不勝幸甚。臣無任云云。省疏具悉。爾其勿辭救護。
宗廟祔太廟祭親行時終獻官領議政南公轍,進幣瓚爵官吏曹判書金魯敬,奠幣瓚爵官吏曹參議尹豐烈,薦俎官兼戶曹判書沈象奎,禮儀使兼禮曹判書金蓍狠,典祀官奉常正金裕憲,廟司令金益哲,宮闈令尙膳金鎭鍈·洪命福·智達成·李昌成,尙醞池有長·金應九,堂上執禮副護軍鄭基善,堂下執禮弘文館應敎李魯秉,執尊副司果林處鎭·林顔喆,弼善朴宗璜,副司果朴奎壽,攝司僕正李南翼,副司果朴熙顯,副校理徐有素,掌令李志容,副司果柳榮輔,兵曹佐郞柳榮河,修撰趙璟鎭,司果任文白,正言金永範,攝司僕正李猉駿,副司果金道喜,大祝十五,副司果趙寅永,司諫鄭度采,副司果金鼎均,副應敎李若愚,司書金盛淵,副司果尹正鎭·南履炯·朴宗學·權馥·李是遠·朴來謙,副校理沈英錫,校理朴永元,兵曹正郞金炳朝,副修撰趙庭和,祝史十五,副司果黃基安,典籍曺龍振,宗簿主簿李東迪,副司果徐道裕·李秉龜,兵曹佐郞成大璡,副司果尹永魯·趙錫龜,直講鄭郁東,副司果閔永勳·崔漢翼,吏曹正郞金樂周,副司果韓鍾運,持平黃燾,正言金逸淵,齋郞十五,副司果權徽,副司正趙秉鉉·李根友·李景在·宋尙玉·金鍏,典籍許晟·李圭祊·李相龍,副司果張龍八·趙·金瑩,副司正李鎭晩,副司果李明緖,副司正李莊緖,捧俎官十五,戶曹正郞洪耆周,軍資主簿李普澈,儀賓都事洪翰周,西部都事李若源,南部都事金仁淳,童蒙敎官李定愚,北部都事金用淳,童蒙敎官趙鎭剛,氷庫別檢金勉淳,敦寧府參奉趙基謙,東部都事李啓朝,繕工監監役尹宗鎬·金在達,工曹佐郞崔瑗,盥洗位二,直講李升坤·趙亨基,爵洗位二,典籍禹錫文,司藝金致礪,亞獻盥洗位承文校檢李湜,終獻爵洗位典籍韓錫祉,掌牲令典牲署判官洪夔謨,協律郞掌樂正柳榮五,贊者二,兼引儀金懋,假引儀李元普,謁者二,引儀金秉淵,假引儀李在陽,祭監監察宋奎弼·徐羽輔,七祀獻官副司果李馨秀,祝史宗簿正鄭宗顯,齋郞瓦署別提申綏,功臣獻官廣興守韓用鎬,祝史副司果趙永傑,齋郞司饔奉事任泰魯,永寧殿攝行祭初獻官行判敦寧府事朴崙壽,亞獻官刑曹判書南履翼,終獻官行護軍李志淵,薦俎官工曹參議李彦淳,典祀官奉常判官李鐸遠,殿司令洪直謨,宮闈令尙洗安景昌,尙洗吳命浹,堂上執禮副司果安光直,堂下執禮吏曹佐郞朴龍祜,大祝副司果洪永觀·洪赫·朴長復·李冕植,祝史平市主簿沈弘模,義盈主簿趙鎭敏,東部令李博鉉,假監役洪永燮,司饔奉事李常在,齋郞典設別提閔致文,氷庫別提安在默,童蒙敎官吳泰重,繕工奉事李在正,長興主簿黃燾,捧俎官戶曹佐郞尹膺烈,內贍奉事李種悳,中部都事徐有準,司圃直長李敬會,長興奉事李觀九,掌牲令典牲直長權㷞,協律郞掌樂僉正兪秉柱,贊者兼引儀沈正禮,謁者兼引儀李宅淳,贊引假引儀李冕容,祭監監察李是鍊。
敎中外大小臣僚耆老軍民閒良人等書。王若曰,日月逝矣,禮制奄闋於亮闇,宗廟享之,縟儀誕擧於躋祔。申玆播告,未忘餘哀。恭惟太母之盛德懿猷,允邁前代之哲妃賢后。皇朝喜稱佳婦,五世嗣京室徽音,寧考曰有內治,二紀敷中壼陰化。簪珥之敬,練綈之儉,女史美不勝書,蘋蘩之誠,樛葛之恩,宮人樂稱其德。小子不弔於庚歲,沖年惟依於東朝。鞠育恩勤,必敎以義,節宣寒暑,惟疾之憂。私恩不到外家,流水游龍之常存戒,精義克遵先志,鏤金檢玉之無能名。雖至靜含章,一言未嘗及朝政,而厚德載物,萬品皆得資陰功。衍餘慶於重輪,晩景供含飴之樂,備隆養於千乘,三朝效視膳之誠。深愛期奉於萬年,至痛遽纏於一夕。昊天之德未報,孤露之哀何堪?喬山之劍舃莫攀,霜露幾變?長樂之簾帷永閴,風樹增悲。回舊紀於渭梁,庭賀如昨,擧緬儀於灤寢,徽敎怳承。見羹墻而明發有懷,愴桮棬而出入銜恤。魂殿密邇,尙慰晨昏之瞻依,神幄倏移,其奈光陰之迅邁?先王之禮,不敢過中月外除,七世之廟,可以觀吉日升配。五月初二日躋祔于廟,載擧彝典,式薦明禋。右烈考而同龕,僾然有見,格文祖而祫饗,綏我思成。奉玉瓚而升馨香,洋洋如在,拊朱瑟而迭倡歎,切切而哀。祀事孔明,情文罔缺。重屋之禮纔訖,大庭之誥誕宣。咨爾方伯親賢樂利之類,孰非先后慈育仁覆之人?以予終天靡逮之心,體平日好生之德,慰汝沒世不忘之思,敷帀域肆赦之恩。自本月初二日昧爽以前,除謀叛·大逆·謀叛,子孫謀殺毆罵祖父母·父母,妻妾謀殺夫,奴婢謀殺主,謀故殺人魘魅蠱毒,關係國家綱常,贓汚强竊盜外,雜犯死罪以下徒流付處,安置充軍,已至配所,未至配所,已發覺未發覺,已決正未決正,咸宥除之。敢以宥旨前事,相告言者,以其罪罪之。在官者各加一資,資窮者代加。於戲,想遺化於五十年毋臨,孰不愴廓?沐餘澤於億兆民子惠,庶垂冥庥。故玆敎示,想宜知悉。藝文提學李存秀製進。
癸未五月初二日子時,大駕詣太廟。孝懿王后祔太廟親祭入侍時,行都承旨李止淵,左承旨任厚常,右承旨李鶴秀,左副承旨趙琮鎭,右副承旨李基栽,同副承旨朴齊聞,記事官鄭德和,假注書李穆淵,記注官李宗心,記事官李憲瑋,檢校直提學李存秀,檢校直閣鄭基善,直閣朴永元以次侍立。時至,通禮跪啓請外辦。上具冕旒冠·衮龍袍·玉帶·赤舃以出,禮儀使導上至東門外。啓請執圭,止淵進圭,上執圭,入詣板位西向立。神輦自南神門入,詣廟庭幄次,行祔謁禮訖。神輦陞自泰階,上鞠躬,過則平身,新室陞祔後。執禮曰行事,禮儀使啓請行事。軒架作,保太平之樂,保太平之舞作,樂八成。執禮曰四拜,禮儀使啓請鞠躬四拜興平身,上行四拜禮,樂九成。執禮曰行晨祼禮,禮儀使導上詣盥洗位,啓請搢圭,上搢圭,盥手訖。禮儀使啓請執圭,上執圭,禮儀使導上陞自阼階,詣第一室尊前,西向立。登歌作,保太平之樂,保太平之舞作,執尊擧羃,瓚爵官酌鬱鬯,禮儀使導上詣神位前,北向立。啓請跪搢圭,上跪搢圭,止淵奉香,齊聞奉爐,上三上香。禮儀使啓請執瓚祼地,進幣瓚爵官金魯敬捧瓚跪進,上執瓚祼地訖。以瓚授奠幣瓚爵官尹豐烈,禮儀使啓請執幣獻幣,金魯敬捧幣跪進,上執幣以授尹豐烈,奠于案。禮儀使啓請執圭,俯伏興平身,上執圭,俯伏興平身,禮儀使導上出戶,次詣各室,上香祼鬯奠幣竝如上儀訖。登歌止,禮儀使導上降復位。執禮曰進饌,軒架作,豐安之樂,諸祝史撤毛血盤,授齋郞而出,典祀官引饌入自正門,捧俎官等各捧牲匣,薦俎官捧奠于各室訖。執禮曰行初獻禮,禮儀使導上詣第一室尊前,西向立,因詣神位前,跪搢圭,禮儀使啓請執爵獻爵。金魯敬捧爵跪進,上執爵以授尹豐烈,奠于神位前。又以副爵,奠獻于王后神位前如上儀,執圭,俯伏興少退跪。樂止,大祝進東向跪,讀祝文訖。樂止,上俯伏興平身,次詣各室,酌獻讀祝竝如上儀訖。禮儀使導上降復位,保太平之舞退,定太平之舞進,執禮曰行亞獻禮,王世子行亞獻禮如儀。執禮曰行終獻禮,終獻官南公轍行終獻禮,亦如儀訖。執禮曰飮福,禮儀使導上詣飮福位,跪搢圭,禮儀使啓請受爵,金魯敬捧爵跪進,上受爵飮訖。金魯敬受虛爵以授大祝,復於坫。禮儀使啓請受俎,薦俎官沈象奎捧俎跪進,上受俎以授止淵,出授司饔院官訖。上執圭,俯伏興平身,降復位。執禮曰四拜,禮議使啓請四拜,上行四拜禮。執禮曰撤籩豆,大祝入徹籩豆,登歌止雍安之樂,七祀功臣祝史齋郞各撤籩豆訖。軒架作興安之樂,執禮曰四拜,禮儀使啓請四拜,上行四拜禮訖。執禮曰望燎,禮儀使導上詣望燎位,北向立,諸大祝取祝幣皆至。執禮曰可燎,諸大祝以幣焚於爐,又取祝版置於坎。執禮曰可瘞,瘞訖,禮儀使啓禮畢。導上還齋室出門,禮儀使啓請釋圭,上釋圭,止淵受圭,上入齋室,釋冕服。諸臣侍立於外,傳曰,王世子問安置之,親祭後問安勿爲之事。出榻敎通禮啓中嚴,又啓外辦。上改具遠遊冠·絳紗袍以出,通禮啓請乘輿,上乘輿,左右通禮前導至大門外,乃降輿乘輦,執圭,通禮啓請進發,駕動至侍臣上馬所,通禮啓請少駐,敎侍臣上馬畢。因進發,由把子橋·敦化門·進善門·肅章門,至協陽門,上降輦乘輿,入宣化門還內。通禮啓解嚴,諸臣以次退出。
癸未五月初二日卯時,上詣仁政殿。陳賀入侍時,行都承旨李止淵,左承旨任厚常,右承旨李鶴秀,左副承旨趙琮鎭,右副承旨李基栽,同副承旨朴齊聞,記事官鄭德和,假注書李穆淵,記注官金榶,記事官李憲瑋,檢校直提學李存秀,檢校直閣鄭基善,直閣朴永元以次侍立。時至,通禮啓請外辦。上具遠遊冠·絳紗袍·玉帶·黑皮靴,乘輿出宣化門。藥房提調金蓍根進曰,達宵將事之餘,聖體,若何?上曰,一樣矣。通禮跪啓請執圭,止淵進圭,上執圭,由協陽門·肅章門·仁政門,詣仁政殿。通禮啓請降輿陞座,百官各整齊就位,相禮引王世子,由東門入就位。贊儀唱鞠躬四拜興平身,王世子鞠躬四拜興平身,代致詞官陞自西偏階,進當座前,俯伏跪,贊儀唱跪。王世子跪,代致詞官致詞云王世子臣某云云。賀訖,俯伏興降復位,贊儀唱俯伏興四拜興平身,王世子俯伏興四拜興平身,相禮引王世子由東門出就次。贊儀唱鞠躬四拜興平身,宗親文武百官鞠躬四拜興平身。贊儀唱跪,宗親文武百官皆跪,代致詞官致詞云領議政臣南公轍等云云。賀訖,贊儀唱跪俯伏興四拜興平身,宗親文武百官四拜訖,相禮引王世子由東門入就位。宣敎官徐有素立階上,宣敎訖,王世子及宗親文武百官又行四拜禮。贊儀唱跪搢笏,王世子及宗親文武百官跪搢笏,三叩頭。贊儀唱山呼,王世子及宗親文武百官拱手加額曰千歲,樂工軍校齊聲應之。贊儀又唱山呼,王世子及百官以下又呼千歲,贊儀又唱再山呼,王世子及百官以下又呼千千歲。贊儀唱出笏俯伏興四拜興拜身,王世子及百官出笏行四拜禮,展箋官擧王世子箋案,由東門入置於座前。贊儀唱跪,王世子跪,宣箋官林處鎭宣訖,贊儀唱俯伏興平身,王世子俯伏興平身,相禮引王世子由東門出就次。展箋官擧百官箋案,入置於座前,宣箋官林處鎭宣箋訖,宗親文武百官俯伏興平身,禮畢。判府事韓用龜,判府事金思穆,領議政南公轍,判府事林漢浩,檢校提學金祖淳等進前曰,達宵親祼,玉體勞動,聖體,若何?上曰,一樣矣。用龜曰,歲月易邁,祔禮已成,臨殿受賀,雖極慶忭之忱,而益切如新之心矣。上曰,然矣。止淵曰,宣箋之際,做錯非細,不可無警,當該宣箋官林處鎭,從重推考,何如?上曰,依爲之。出榻敎通禮啓請釋圭,上釋圭,仍降座乘輿,出仁政門,由宣化門還內。諸臣以次退出。
上在昌德宮。停常參·經筵。
翌日,大殿·中宮殿·世子宮·世子嬪宮,內閣·政院·玉堂·藥房口傳問安。答曰,知道。大殿,朝廷二品以上·六曹堂上單子問安。答曰,知道。
藥房提調金蓍根,副提調李基栽啓曰,日吉辰良,賀儀載擧,早朝臨殿,勞動旣多,伏來審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。
中宮殿·世子宮·世子嬪宮口傳問安。答曰,知道。
趙琮鎭啓曰,行大司憲趙得永未肅拜,執義姜世白,掌令金仁和,持平邊始暹在外,掌令李志容,持平黃燾差祭,監察茶時之意,敢啓。傳曰,知道。
李基栽啓曰,藥房提調·副提調持湯劑來待矣。傳曰,封入。
傳于李基栽曰,顯思宮端午祭,當自內親行,該房知悉。
趙琮鎭啓曰,明日傳香,禮房承旨當爲齋宿,右承旨李鶴秀所當牌招,而拘於廳規,不得請牌,何以爲之?敢稟。傳曰,牌招。
以右承旨李鶴秀牌不進罷職傳旨,傳于趙琮鎭曰,只推。
傳于李基栽曰,祔太廟時陪從分承旨洪命周·具康各半熟馬一匹賜給,分假注書安孝述陞六,兼春秋文致中陞敍,親享時禮房承旨李鶴秀加資,入侍承旨李止淵·任厚常·趙琮鎭·朴齊聞各半熟馬一匹賜給,注書鄭德和,假注書李穆淵,史官李憲瑋,兼春秋李宗心竝各加一資,資窮者代加。
以祔廟都監別單,傳于李基載曰,都提調領議政南公轍鞍具馬一匹面給,提調兼戶曹判書沈象奎,兼禮曹判書金蓍根,工曹判書任希存,漢城判尹金基厚竝熟馬一匹面給,都廳副司直金道喜,副應敎李若愚竝加資。郞廳禮曹佐郞林孝憲,戶曹正郞洪耆周,敦寧判官鄭東龜,工曹正郞趙基恒,漢城主簿朴圭壽,軍資主簿黃基協竝陞敍。監造官禮賓直長尹滋畊,副司勇金箕景·金來淳,別工作繕工奉事金履平,修理所監役官繕工假監役尹宗鎬竝陞六。監役洪明爕日淺,勿論,奉敎命執事繕工副正朴宗稷,廣興守韓用鎬,奉竹冊執事副司果李鳴運,尙衣僉正李秉圭,奉玉印執事司䆃僉正李復鉉,奉玉冊執事司宰僉正朴宗民,典簿金履禕,刑曹正郞韓用成·李章翼,忠勳都事李羲升,儀賓都事洪翰周,奉玉寶執事戶曹正郞金芝淳,工曹正郞李麟秀,漢城判官李相琮,平市令李奎秀,擧案執事廣興令李度明,戶曹佐郞朴宗琬,刑曹佐郞南永周,軍資奉事金有喜,工曹佐郞金箕默,掌樂主簿朴宗有,刑曹佐郞李穆遠,司饔奉事尹行定,掌樂主簿金徹淳,廣興直長申在翼,褥席執事內贍直長曺錫玄,內資直長柳弘根,平市直長洪疇,敦寧參奉趙基謙,濟用副奉事南履錫,奉香爐差備官氷庫別檢呂東簡,奉香盒差備官典設別檢李正規,尙瑞院假官武兼李玄大·金秉浩,竝依丁卯年例捧傳旨。攝通禮金秀鍾·南達孫,攝司僕正李猉俊·李南翼,竝兒馬一匹賜給,別看役秦東益·沈昌祖竝加資。計士洪勉遂等六人,竝令該曹,米布考例題給。錄事·員役·畫師·工匠各差備領率禁軍·捕校等,竝依丁卯年例施賞。左通禮趙奎昇,右通禮李彦輔,相禮洪祐爕,各兒馬一匹賜給。贊儀李嗣萬,掌儀李繼祜竝陞敍。攝贊儀方孝善兒馬一匹賜給。其餘承政院書吏·使令·禮曹書吏·通禮院書員·春秋館書吏·日官·奏時官·各差備忠贊衛,觀象監書員,禁漏書員,掌樂院典樂書吏等,竝依丁卯年例施賞。
親祭時終獻官領議政南公轍熟馬一匹面給,進幣瓚爵官吏曹判書金魯敬,奠幣瓚爵官吏曹參議尹豐烈,薦俎官兼戶曹判書沈象奎,禮儀使兼禮曹判書金蓍根,堂上執禮副護軍鄭基善,各熟馬一匹賜給,典祀官奉常正金裕憲,廟司令金益哲,各兒馬一匹賜給,堂下執禮應敎李魯秉,半熟馬一匹賜給。執尊副司果林處鎭·林顔喆·朴奎壽·朴熙顯·柳榮輔·任文白·金道喜,弼善朴宗璜,攝司僕正李南翼·李麒峻,副校理徐有素,掌令李志容,兵曹佐郞柳榮河,修撰趙璟鎭,正言金永範,各加一資,資窮者代加。大祝副司果趙寅永·金鼎均·尹正鎭·南履炯·朴宗學·權馥·李是遠·朴來謙,司諫鄭度采,副應敎李若愚,司書金盛淵,副校理沈英錫,校理朴永元,兵曹正郞金炳朝,各半熟馬一匹賜給。副修撰趙庭和加資。祝史副司果黃基安·徐道裕·李秉龜·尹永魯·趙錫龜·閔永勳·崔漢翼·韓鍾運,典籍曺龍振,宗簿主簿李東迪,兵曹佐郞成大璡,直講鄭郁東,吏曹正郞金樂周,持平黃燾,正言金逸淵,齋郞副司果權徽·張龍八·趙·金瑩·李明緖,副司正趙秉鉉·李根友·李景在·宋尙玉·金瑋·李鎭晩·李莊緖,典籍許晟·李奎祊·李相龍,捧俎官戶曹正郞洪耆周,軍資主簿李普澈,儀賓都事洪翰周,西部都事李若源,南部都事金仁淳,童蒙敎官李定愚·趙鎭剛,北部都事金用淳,氷庫別檢金勉淳,敦寧參奉趙基謙,東部都事李啓朝,監役朴楚壽·尹宗鎬·金在達,工曹佐郞崔瑗,盥洗位直講李升坤·趙亨基,爵洗位典籍禹錫文,司藝金致礪,亞獻盥洗位校檢李湜,終獻盥洗位典籍韓錫祉,掌牲令典牲判官洪夔謨,協律郞掌樂正柳榮五,贊者兼引儀金懋假,引儀李元普,謁者引儀金秉淵,假引儀李在陽·吳泰瀚·吳致健,祭監監察宋奎弼·徐羽輔,七祀獻官副司果李馨秀,祝史宗簿正鄭宗顯,齋郞瓦署別提申綏,功臣獻官廣興守韓用鎬,祝史副司果趙永傑,齋郞司饔奉事任泰魯,各加一資,資窮者代加。事知守僕金德熙等三人竝帖加,守僕金琦等二十七人,竝米布題給,奉香忠義李景燁,祭文正書忠義洪膺疇,守僕·掌樂院典樂書吏·工人等,竝依丁卯年例施賞。
傳于李基栽曰,祔太廟陳賀時進致詞官承文校檢李湜陞敍,寫字官·書員等,竝令該曹米布題給。
傳于李基栽曰,祔廟時神輦侍衛洪命福·韓敬善,宮闈令洪命福·韓敬善竝加資。
玉寶差備金振玉·池有長,玉冊差備金道浹·金應九,各半熟馬一匹賜給,敎命差備·玉冊差備·玉印差備·竹冊差備·玉寶差備·諡寶差備·雲劍差備·諡冊差備·香爐差備·香盒差備·陽繖差備·鳳扇差備·雀扇差備·排案床差備·朱杖差備·歸遊赤差備內官·侍衛別監等,竝依丁卯年例施賞,司鑰徐就慶書題除授,親享時祭侍李團宜·金承業,挾侍李團宜資窮,竝熟馬一匹面給,挾侍許昌福加資,宮闈令吳福謙等七人,各半熟馬一匹賜給。
傳于李基栽曰,今番賞典中一人,雖兼數事,毋得疊受。
傳于李基栽曰,政官牌招,賞典下批。
有政。吏批,判書金魯敬進,參判徐能輔牌不進,參議尹豐烈牌不進,右副承旨李基栽進。以林顔喆爲副應敎,徐有素爲兼弼善,朴永元爲兼司書,趙泳爲禮賓直長,金尙義爲繕工奉事,林處鎭爲東學敎授,趙璟鎭爲南學敎授,李元在爲假監役,右承旨李鶴秀今加嘉善,副司直金道喜,副應敎李若愚,副修撰趙庭和以上今加通政加資事承傳。贈吏參朴參源贈吏判例兼,贈吏議朴師得贈吏參例兼,贈僕正朴弼基贈吏議,以上知事朴宗薰三代追贈。
兵批,行判書鄭晩錫病,參判申緯入直進,參議李東煥病,參知林東鎭病,左副承旨趙琮鎭進,護軍李勉人,副護軍洪命周·具康·金樂灃·金道喜·李若愚·趙庭和,副司果安孝述·尹滋畊·尹宗鎬·金履平·金箕景·金來淳,以上竝單付。
以吏曹參議尹豐烈牌不進罷職傳旨,傳于李基栽曰,只推。
以咸鏡監司李勉昇狀啓,茂山穀簿昨年査啓,已皆爽實,今番論啓,又極猥屑,惶恐俟勘事,傳于趙琮鎭曰,勿待罪事,回諭。
李基栽,以侍講院言啓曰,兼文學林顔喆差祭出去,上番闕直,事甚未安,輔德李紀淵,兼輔德李光憲,弼善朴宗璜,兼弼善金道喜,文學韓弘敎,竝卽牌招,以爲推移入直之地,何如?傳曰,允。
又以禮曹言啓曰,童蒙敎官率童蒙,初六日來待事,命下矣。自臣曹依例知委於童蒙敎官四員等處,則其中李定愚身病猝重,供職無路,尹滋恭新除在外,無以及期上來云,竝姑改差,令該曹以在京無故人口傳差出,以爲擧行之地,何如?傳曰,允。
吏曹口傳政事,以宋欽明·李秉祜爲童蒙敎官。
李基栽,以禮曹言啓曰,今五月十五日中宮殿誕日陳賀時,王世子致詞陳賀之節,依例磨鍊乎?敢稟。傳曰,權停。
又以戶曹言啓曰,臣象奎今日,以全羅道群山倉·聖堂倉漕船點檢事,出來江上矣。法聖倉所屬光州等十二邑鎭壬午條田稅大同合米一萬七千四百九十五石零,太四千四百五十一石零,本倉元漕船二十三隻分載,追後來泊于西江前洋,故一體點檢之意,敢啓。傳曰,知道。
趙琮鎭,以刑曹言啓曰,今此動駕時,衛外擊錚人西部池昌潤,爲其父有源殺獄稱冤事也。金大豐,爲其父鼎燁殺獄稱冤事也。東部金章漢,爲其父泓禮殺獄稱冤事也,詳考諸案,則俱無可疑,屢經審理,而鐵案已成,取服償命,不容少緩,而變幻事實,縱子鳴冤,極爲猥越,竝原情勿施,嚴飭放送,何如?傳曰,允。
上在昌德宮。停常參·經筵。
趙琮鎭啓曰,行大司憲趙得永未肅拜,執義姜世白,掌令金仁和,持平邊始暹在外,掌令李志容,持平黃燾差祭,監察茶時之意,敢啓。傳曰,知道。
又啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
李基栽啓曰,藥房提調·副提調持湯劑來待矣。傳曰,封入。
傳于李基栽曰,傳香承旨馳詣宗廟·永禧殿·景慕宮,奉審摘奸,仍詣受香諸處,奉審摘奸以來。
傳于李基栽曰,顯思宮仲朔大祭,自內親行,該房知悉。
趙琮鎭啓曰,今日齋宿,承旨當爲備員,行都承旨李止淵,行左承旨李鶴秀,右承旨任厚常不爲仕進,所當牌招,而拘於廳規,不得請牌,同副承旨朴齊聞受由,不得備員,何以爲之?敢稟。傳曰,牌招,受由承旨許遞,前望單子入之。
承旨前望單子入之,尹豐烈落點。
趙琮鎭啓曰,今日齋宿,承旨當爲備員,行都承旨李止淵,行左承旨李鶴秀牌不進,與新除授右副承旨尹豐烈,所當牌招,而拘於廳規,不得請牌,右承旨任厚常牌不進,無以備員,何以爲之?敢稟。傳曰,竝牌招。
以右承旨任厚常牌不進罷職傳旨,傳于趙琮鎭曰,只推。
趙琮鎭啓曰,今日齋宿,承旨當爲備員,行都承旨李止淵,行左承旨李鶴秀再牌不進,所當更請牌招,而拘於廳規,不得請牌,右副承旨尹豐烈牌不進,無以備員,何以爲之?敢稟。傳曰,牌招,如有違牌,勿爲呼望。
以右副承旨尹豐烈牌不進罷職傳旨,傳于趙琮鎭曰,只推。
傳于趙琮鎭曰,發遣吏郞,諸執事淸齋與否,摘奸以來。
備邊司,以南履翼爲咸鏡監司。
李鶴秀啓曰,吏曹郞廳來言,咸鏡監司下批政事,取稟。傳曰,明日爲之。
以輔德李紀淵,兼輔德李光憲,弼善朴宗璜,文學韓弘敎牌不進罷職傳旨,傳于李鶴秀曰,只推。
李鶴秀,以侍講院言啓曰,顯思宮端午祭王世子亞獻禮時,宮官當爲備員,輔德李紀淵,兼輔德李光憲,弼善朴宗璜,文學韓弘敎,旣有只推之命,與新除授兼弼善徐有素,兼司書朴永元,一體牌招,以爲備員進參之地,何如?傳曰,允。如有違牌,勿爲呼望。
李鶴秀啓曰,副校理徐有素兼帶兼弼善,雖已肅謝,本職館銜,謂有情勢,不爲出肅,事體所在,誠極未安,從重推考,何如?傳曰,允。
禮曹,今五月十五日中宮殿誕日陳賀時應行節目,參考前例磨鍊爲白去乎,依此擧行,何如?判付啓,權停爲良如敎。
李基栽,以戶曹言啓曰,孝禧殿內人移屬及眞法油炭燒木,依內下件記進排,其餘減下事,命下矣。內人移屬及眞法油炭燒木,依內下件記擧行,其餘阿只尙宮以下一百七人宣飯衣纏等各種,今五月初三日爲始減下事,分付各該司之意,敢啓。傳曰,知道。
李鶴秀,以侍講院言啓曰,司書金盛淵旣在闕中,姑陞入直之意,敢啓。傳曰,知道。
又以禮曹言啓曰,孝懿王后祔太廟慶科取稟草記,傳曰,庭試爲之,日子秋間擇入事,命下矣。在前庭試,有有初試設行之例,或有除初試設行之例,而若以除初試設行,則有卽日放榜之例,亦有擇日放榜之例,今番則何以爲之乎?敢稟。傳曰,除初試卽日放榜。
又以禮曹言啓曰,以祔廟慶科庭試有初試除初試取稟草記,傳曰,除初試卽日放榜事,命下矣。文武科庭試吉日,令日官池宅龜推擇,則來九月十七日爲吉云,以此日定行,何如?傳曰,允。
李基栽以宣惠廳言啓曰,卽見全羅監司朴綺壽嶺南右漕倉宙字船致敗具格狀啓,則所拯穀物之不爲執劣,船價雜費之初無擧論,有違格例,無以憑處。該道臣從重推考,原狀啓還下送,使之一一詳査,改修啓聞後,稟處,何如?傳曰,允。
領議政南公轍箚曰,伏以,居諸易得,孝懿王后祔廟禮成,誠展親祼,臨殿受賀,仰惟聖慕益復如新,區區下情,逢今之慶,撫古增愴。際伏見賞典傳敎,臣名之下,荐降上駟之錫,臣於近年以來,頻當敦匠之任,間又濫叨享役,事竣之後,輒蒙無名之賜,天閑之馬群幾空,古明王嚬笑之愛,豈如此哉?況臣病憒之中,行步尤艱,淸廟駿奔,未能如儀,都監凡事,專賴諸堂之效力,而臣則時或於文簿,按例着署而已,得免溺職之罪,亦云倖矣,何勞之可記,玆不得不略入文字,仰煩崇嚴,乞卽收還成命,俾賞典重而私分安焉。取進止。答曰,省箚具悉卿懇。卿其勿辭,安心領受。仍傳于李鶴秀曰,此批答,遣史官傳諭于領議政。
上在昌德宮。停常參·經筵。
自辰時至酉時,灑雨下雨,測雨器水深一寸一分。
顯思宮端午祭,王世子板位問安。答曰,罔極。
大殿·中宮殿,內閣·政院·玉堂·百官奉慰單子問安。答曰,罔極。藥房口傳問安。答曰,罔極。世子宮,內閣·政院·玉堂·百官單子問安。答曰,知道。藥房口傳問安。答曰,知道。世子嬪宮,內閣·政院·玉堂單子問安。答曰,知悉。藥房口傳問安。答曰,知悉。
藥房提調金蓍根,副提調李基栽啓曰,親行節享,聖慕克伸,侵曉將事,勞動旣多,伏未審聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。
中宮殿·世子宮·世子嬪宮口傳問安。答曰,知道。
李鶴秀啓曰,玉堂備員間視事頉稟之意,敢啓。傳曰,知道。
趙琮鎭啓曰,行大司憲趙得永未肅拜,執義姜世白,掌令金仁和,持平邊始暹在外,掌令李志容,持平黃燾呈辭,監察茶時之意,敢啓。傳曰,知道。
又啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
李鶴秀啓曰,右承旨任厚常,右副承旨尹豐烈今日不爲仕進,竝卽牌招,何如?傳曰,允。
趙琮鎭啓曰,備邊司郞廳來言,今日賓廳日次,而顯思宮夏享大祭親祭齋戒相値,不得來會云矣,敢啓。傳曰,知道。
李基栽啓曰,藥房提調·副提調持湯劑來待矣。傳曰,封入。
傳于李鶴秀曰,禮房承旨馳詣景慕宮,奉審摘奸以來。
李鶴秀啓曰,今日齋宿,承旨當爲備員,行都承旨李止淵不爲仕進,所當牌招,而拘於廳規,右承旨任厚常,右副承旨尹豐烈牌不進,無以備員,何以爲之?敢稟。傳曰,牌招。
又啓曰,校理朴永元內閣進,校理沈鈁,修撰尹心圭,副修撰金大坤在外,副校理沈英錫差祭,副修撰一員未差,玉堂上下番俱空,事甚未安。應敎李魯秉,副應敎林顔喆,副校理徐有素,修撰趙璟鎭,竝卽牌招,推移入直,何如?傳曰,允。
注書鄭德和病,代以申履祿爲假注書。
趙琮鎭啓曰,事變假注書全道海身病猝重,勢難察任,今姑改差,何如?傳曰,允。
全道海改差,代以卜來相爲事變假注書。
李鶴秀啓曰,吏曹郞廳來言,政事今日爲之事命下,而判書金魯敬,參判徐能輔俱以病不來,參議未差,不得開政云。判書·參判,竝卽牌招,何如?傳曰,允。
趙琮鎭,以兵批言啓曰,前監司李勉昇,自吏曹送西矣。瓜滿監司,例爲隨品付樞銜,而資級係是嘉義,同中樞有闕之代,依例下批之意,敢啓。傳曰,知道。
有政。吏批,判書金魯敬進,參判徐能輔牌不進,參議未差,行左承旨李鶴秀進。啓曰,玉堂闕員,今當差出,而擬望之人乏少,外任竝擬,何如?傳曰,允。以金學淳爲吏曹參議,朴光錫爲副修撰,任希存爲刑曹判書,李憲琦爲司饔提調,徐京輔爲司宰奉事,吳準常爲通津府使,金儞根爲碧沙察訪,咸鏡監司單南履翼,李元普爲兼引儀。
兵批,行判書鄭晩錫病,參判申緯病,參議李東煥病,參知林東鎭入直進,右副承旨趙琮鎭進。以金泓大爲甕津別將,副護軍朴齊聞·李熙章·徐致輔,副司果金懋,同知李勉昇,以上竝單付。
吏批。再政。以金基厚爲工曹判書,吳致健爲兼引儀。
以右承旨任厚常,右副承旨尹豐烈牌不進罷職傳旨,傳于李鶴秀曰,只推。
李鶴秀啓曰,今日齋宿,承旨當爲備員,行都承旨李止淵牌不進,所當更請牌〈招〉,而拘於廳規,不得請牌,右副承旨尹豐烈再牌不進,無以備員,何以爲之?敢稟。傳曰,更爲牌招。
以右副承旨尹豐烈再牌不進罷職傳旨,傳于任厚常曰,只推。
李鶴秀啓曰,右副承旨尹豐烈三牌不進禁推傳旨,不得循例捧入,何以爲之?敢稟。傳曰,都承旨·右副承旨許遞,前望單子入之,待下批,牌招察任。
承旨前望單子入之,洪奭周·李光憲落點。
趙琮鎭啓曰,假注書申履祿時無職名,令該曹依例付軍職,冠帶常仕,何如?傳曰,允。
又以兵曹言啓曰,孝懿王后祔太廟慶科庭試文武科,來九月十七日設行事,自禮曹推擇啓下矣。武科則例有初試,故吉日令日官池宅龜推擇,則來八月二十九日爲吉云,以此日擧行,而取考謄錄,則祔太廟慶科庭試,取人之數,多寡不同,或取三百人,或取六百人,今番則取幾人乎?敢稟。傳曰,取六百人。
又以都摠府言啓曰,今日入直內三廳武兼禁軍及軍兵等當爲中日習射技,而顯思宮夏享祭親行齋戒相値,不得設行之意,敢啓。傳曰,知道。
又以禁衛營言啓曰,本營字內內外南山,松蟲今方熾盛,依例以坊民拾去之意,分付漢城府,何如?傳曰,允。
顯思宮端午祭親行敎是時,終獻官行上護軍韓致應,贊禮兼禮曹判書金蓍根,典祀官奉常正金裕憲,宮闈令尙饍李奇遠,執禮校理徐有素,執尊弼善朴宗璜,大祝兵曹正郞金炳朝,祝史司書金盛淵,齋郞司果洪赫,盥洗位禮曹正郞李興遂,直講李升坤,爵洗位直講趙亨基,典籍禹錫文,亞獻盥洗位校書校理李錫周,終獻盥洗位校書判校李衡柱,贊者引儀金秉淵,兼引儀金懋,謁者引儀柳煥民,兼引儀趙必煥,贊引兼引儀吳淳常,假引儀李元普,祭監監察宋奎弼·徐羽輔。
癸未五月初五日子時,上詣顯思宮。端午祭親行入侍時,行左承旨李鶴秀,右承旨任厚常,左副承旨趙琮鎭,右副承旨尹豐烈,同副承旨李基栽,記事官鄭德和,假注書李穆淵,記注官李宗心,文致中,檢校直閣鄭基善,直閣朴永元,待敎李憲瑋以次侍立。時至,通禮跪啓請行禮。上具翼善冠·淺淡服以出,贊禮前導,入顯思宮,詣版位前,贊禮跪啓請俯伏哭,上俯伏哭,王世子以下在位者皆俯伏哭。贊禮跪啓請止哭興再拜興平身,上止哭興再拜興平身,王世子以下在位者皆止哭興再拜興平身。執禮請行奠幣禮,上詣尊所西向立,執尊者擧羃,鶴秀酌酒,基栽以爵受酒,上詣靈座前北向立。贊禮啓請詭,上跪,王世子以下在位者皆跪,鶴秀奉香,基栽奉爐跪進。贊禮啓請三上香,上三上香,基栽奠爐於案,鶴秀奉瓚跪進。贊禮啓請執瓚灌地,上執瓚灌地訖,鶴秀奉幣篚跪進。贊禮啓請執幣獻幣,上以幣授基栽,奠于靈座前,上降復位。執禮請行初獻禮,上詣尊所西向立,執尊者擧羃鶴秀酌醴,基栽以酌受醴,上詣靈座前北向立。執禮啓請跪,上跪,王世子以下在位者皆跪,鶴秀以爵跪進,贊禮啓請執爵獻爵,上以爵授基栽,奠于靈座前,贊禮啓請俯伏興少退跪,大祝進靈座之右,跪讀祝文訖,上降復位。執禮請行亞獻禮,宮官引王世子詣靈座前,行亞獻禮訖,降復位。執禮請行終獻禮,謁者引終獻官韓致應詣靈座前,行禮如儀訖,降復位。執禮請俯伏哭,上俯伏哭,王世子以下在位者皆俯伏哭,贊禮啓請止哭興再拜興平身,上止哭興再拜興平身,王世子以下在位者皆止哭興再拜興平身,宮闈令納神主如儀。贊禮導上詣望燎位,大祝奉幣燎於坎。贊禮啓禮畢,上還入齋殿,諸臣以次退出。
上在昌德宮。停常參·經筵。
顯思宮夏享祭親行後,王世子板位問安。答曰,罔極。
大殿·中宮殿,內閣·政院·玉堂百官奉慰單子問安。答曰,罔極。藥房口傳問安。答曰,罔極。世子宮,內閣·政院·玉堂·百官單子問安。答曰,知道。藥房口傳問安。答曰,知道。世子嬪宮,內閣·政院·玉堂單子問安。答曰,知悉。藥房口傳問安。答曰,知悉。
趙琮鎭啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李基栽啓曰,藥房副提調持湯劑來待矣。傳曰,封入。
傳于李光憲曰,左副承旨·右副承旨·同副承旨率童蒙入侍。
趙琮鎭啓曰,行大司憲趙得永,掌令李志容,持平黃燾牌不進,執義姜世白,掌令金仁和,持平邊始暹在外,監察茶時之意,敢啓。傳曰,知道。
以司諫鄭慶采,正言金永範·金逸淵,掌令李志容,持平黃燾牌不進罷職傳旨,傳于趙琮鎭曰,只推。
以副應敎林顔喆,副校理徐有素,修撰趙璟鎭牌不進罷職傳旨,傳于李光憲曰,只推。
李光憲,以弘文館言啓曰,本館下番闕直,事甚未安。副應敎林顔喆,副校理沈英錫·徐有素,修撰趙璟鎭,副修撰朴光錫,竝卽牌招,以爲推移入直之地,何如?傳曰,允。
趙琮鎭,以備邊司言啓曰,本司有司堂上李止淵時無職名,令該曹口傳付軍職,何如?傳曰,允。
兵曹口傳政事,護軍單李止淵。
兵曹,來八月二十九日孝懿王后祔太廟慶科庭試武科初試時規矩,木箭三矢一百五十步三矢,鐵箭三矢一百三十步二矢,騎芻一次三中,柳葉箭五矢一百二十步一巡三中,鳥銃三柄一巡一中,取三技落點。
李光憲,以禮曹言啓曰,廣州地成宗大王胎室碑石改豎吉日,纔已推擇啓下矣。觀象監官員例爲趁始役進去,兼受告由祭香祝,以待豎碑日行事,而今番役事,旣令地方官兼監役專掌擧行,則始役時觀象監官員,不必下送,只正日臨時受香祝進去事,分付,何如?傳曰,允。
又以禮曹言啓曰,卽接振威幼學安模所志,則以爲,族兄根,嫡妾俱無子,以其同姓十六寸弟極第二子億俊,欲爲立後,兩家諸族,同議完定,而兩邊父母,俱爲作故,拘於常規,不得循例禮斜,依定式草記稟處事呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長安模所訴旣如此,依定式安極第二子億俊,立爲安根之後,何如?傳曰,允。
趙琮鎭,以義禁府言啓曰,咸鏡監司李勉升狀啓內,茂山前府使元永象·金翼基罪狀,令攸司稟處事,啓下矣。元永象今方待命拿囚,金翼基下去江原道鐵原地云,依例發遣府書吏拿來,何如?傳曰,待待命拿囚。
兼戶曹判書沈象奎疏曰,伏以,日月流速,孝懿王后躋祔于寧考世室,親享廟禘,誠愨而禮備,仰惟聖慕無窮,僾然愾然,必有見乎位而聞乎歎息之聲,群情愴忭,彌切於戲之思。日者都監別單判下賞典,以臣之職兼提調,亦蒙錫馬之恩,臣於昨今年來,或以濫叨享役,或以直宿議藥,或以承命敦匠,又或以撰進文字,每被寵賜,天閑良駟,私牧成群,辭之不獲,乘而拜辭者亦屢矣。罔功冒賞,殆將習恬焉,若忘愧惕之義,臣誠自訟,而無名施與,若是偏且數者,實非嚬笑之愛,恐屑愼典,況今都監擧行,尤無所事,不過按例備員,寧有勞效之可言,而恩齎又渥,竊揆前後,益懷騂懼,玆不得不猥徹微諒,仰瀆崇嚴。伏乞收還成命,俾重賞典,以安私分,臣不勝瞻仰祈幸之地云云。答曰,省疏具悉。彝典也,勿辭。
行兵曹判書鄭晩錫疏曰,伏以,文母禮祔,淸廟親祼,縟儀載擧,聖慕切切,臣不勝攢祝惕愴之至。仍伏念,臣再徹辭本,畢陳情蘊,竊庶幾體下之仁,亟垂諒察,謝劇投閑,苟延殘喘,而聖念不欲遽棄,衷懇反歸例讓,臣誠感激抑塞,莫省所措。夫人臣辭職,所因不一,或因才器之不稱,或因情勢之難冒,而若未蒙君上之聽許,則不得不以疾病,托爲祈免之資者,間多有之,殿下曾謂臣所陳病狀,亦若是而已耶?臣本疎闇狷滯,不可以充備任使,衰耗昏憒,不可以貪戀榮祿,此皆決不當一日蹲據之端,而賤病之沈痼,又是目下最切急絶難强者也。是以前後呼籲,必以是哀耳,非敢有所托而然也。昔者宋臣歐陽脩上表曰,神功不宰,而萬物得以曲成者,惟各從其願,天鑑孔昭,而一言可以感動者,在能致其誠。臣每讀此,未嘗不有味其言,而今而後,益覺惕然于中。洪惟我殿下,仁覆閔下,博施濟衆,俾萬物各遂其性,而秪緣臣忱誠淺薄,言辭拙澁,屢籲不能孚感,天鑑尙靳回照。臣實慙恨,尙復何言?雖然因此自沮,泯默而不復控訴,盤礴而徒事尸素,則非但臣病症添劇,死期益促而已。本曹其將爲養疴之坊,而機務之嚴重,無所照管,簿籍之繁氄,無所句檢,小大僨誤,不知至於何境,而臣之罪尤萬殞難贖矣。此臣所以屢溷崇聽,而不自知止者也。臣雖至庸極陋,粗識分義之截嚴,苟非有切至窮隘之情,何可唐突瀆撓,而一之猶不敢,況又敢至再至三乎?伏乞天地父母,特垂鑑諒,曲加矜愍,亟遞臣見帶之職,仍治臣屢瀆之罪,以幸公務,以昭法紀,千萬大願。臣無任云云。答曰,省疏具悉。大政不遠,何可無端輕遞,卿其勿辭行公。
吏曹判書金魯敬疏曰,伏以,日月流邁,孝禧殿禫事奄過,祔禮已成,太室擧祼鬯之禮,大庭行呼嵩之儀,伏惟慨廓之餘,聖孝冞新,康寧之祝,輿情胥欣。仍伏念,臣卽空疎蔑裂之夫耳,顧何嘗彷彿於百執事之末,而遭値倖會,躐躋崇顯,每一循省,媿汗浹背。至若天官重任,尤豈可一日冒當,而方其初叨之時,猶諉試可之意。今此復授之命,乃在蔑效之餘,披瀝之懇,未格於崇聽,淟涊之愧,尤切於中情。雖使臣才力鑑識,足以承當,近日居銓之人,絶少再授之例,豈非權要不可以屢居,始終亦難於盡善也哉?況臣之前後奉職,無一可稱,醜拙莫逃,望實最輕,以臣已往之事,論臣今日之任,雖輿皁婦孺之微,決知其萬萬不堪,縱荷殿下如天之德,必欲備位於權衡鑑別之職,奈此羞當世辱聖簡,決非細故。抑臣尤有私情切急者,臣兄故參判臣魯永之葬,今將三十年所,臣兄旣無嗣續,窀穸之事,臣實主之,而臣罪逆不天,臣父臣母,連歲見背,兄又先逝,宅兆之卜,恒人之所自盡,而秪緣臣行負神明,喪威荐酷,呼慟崩迫之中,倉卒完襄,體勢多欠,風水未叶。雖非習於堪輿之見,見之者皆知非安厝之地,幽明之間,辜負實深,每日夕思惟,衷情摧塞。今則吉地幸占於同崗,緬事將擧於月內,同氣之間,歸葬之由,朝家之所不許也。況臣所帶,又非閒司之比,焉敢以格外之例,煩陳於前,而伏惟聖明,天地於臣,父母於臣,臣之今日情事,不可但以尋常疾痛窘急言,曷敢徒守嚴畏,自阻於仁覆之下也。況臣於昨冬赴燕之時,適値候班,未克展省於父母墳山,擬於反命之初,卽圖由暇,以伸至情,旋縻見銜,尙今遷就,霜露已嬗,怵惕冞切。玆敢冒死疾籲,伏望聖慈,諒臣悲切之懇,特許由暇,俾得及時往還,仍禠臣所帶銓任,使重務無至瘝曠。臣無任云云。答曰,省疏具悉。重任何可輕遞,卿其勿辭往來。
刑曹判書任希存疏曰,伏以,日月不留,孝懿王后祔廟之禮已過,仰惟出天之聖慕,彌增慨廓。臣伏覩賞典啓下者,以臣名忝敦匠之列,至承錫馬之命,臣心惶悚,莫省攸措,臣於都監,雖嘗參座,實無所事,免罪幸耳,勞於何有?夫朝家賜與,不輕而重,弊袴之微,猶待有功,矧玆天閑上駟,牽到蓬門,恩出非常,愧切罔功,且臣伏蒙恩點,移職秋曹,如使臣苟可承當,在臣義分,寧或逡巡,而臣自近來,旣甚衰憒,又況聽瑩之症,轉成難醫,對人酬酢,語聲稍低,多未領會,以此情狀,何可作聽訟之官乎?玆敢短章自列,仰瀆崇嚴。伏乞聖慈,俯察臣罔功之實,亟收濫賞,仍遞臣見帶之任,以安微忱,千萬幸甚。臣無任云云。答曰,省疏具悉。賞典何辭,本職許遞。
行左承旨李鶴秀疏曰,伏以,淸廟親祼,祔禮已成,法殿臨御,賀儀載擧,聖孝無憾於終始,慶祝惟均於中外。臣於是時,職忝該房,叨陪於籩豆焄蒿之間,周旋於管鼗率舞之際,榮固至矣。勞於何有?而乃與奔走敦匠之臣,同被晉秩之命,臣誠惶駭,繼以滋惑,挽近以來,聖朝嚬笑,太不愼惜,非但有識淸議,私懷憂歎,卽亦前後大僚之所共仰勉於筵席者。雖以臣愚昧之見,妄以爲,下之進言,亶出忠愛,上之翕受,固是美事,不料今日,反以臣身,又竊無名之賞,而一時都兪之盛,竟無採施之實效也。臣通籍十有餘年,恒處密邇,厚沐恩波,曾無螢火之微,可補日月之末,而其間所兜攬者,皆力不堪勝之華貫膴仕耳。每中夜靜處,怵然內顧,未嘗不有泚透裘,至若卿班一步,尤豈臣之所可擬議也哉?惟名與器,旣非假人之物,而冥升倖進,重招赤芾之譏,則臣雖靦焉無恥,安得不居寵而驚,以榮爲懼乎?我朝取人,雖專尙門階,而試觀其嚮用者,則才識之可稱者多有之,勞效之可紀者亦有之,未或有如臣僥濫之極無說至可笑者。臣情到此,益覺靡措,院銜未解,違召路阻,夤緣叩辭,勢非獲已,連値傳香,身縻禁直,今纔退出,披瀝控籲。伏乞聖明,懋八柄礪世之重,念一夫倖位之戒,特賜收還,以幸公私,千萬幸甚。臣無任云云。答曰,省疏具悉。卿其勿辭行公。
吏曹參判徐能輔疏曰,伏以,日月流邁,孝禧殿祥禫已訖,祔廟禮成,小大廓然,若無憑依。伏惟聖慕靡逮,益復如新,仍伏念,臣之冒據見職,居然七箇月矣。是豈臣眞有可堪之實而然哉?才固不逮,而職務異於長席,陳懇徒歸飾讓,病又難强,而國家連値大事,言私亦非其時,淟涊薄礴,以至于今,而若其尸素之愧,瘝曠之罪,中夜思之,未嘗不顔騂而背汗。顧今夏序已深,病情尤谻,諸般醜狀,雖不敢一一登聞,而㝡是火升痰厥,頭暈目眩,腰脅牽痛,俯仰俱妨,方其劇時,懍懍有不保頃刻之慮,拚死陳力之計,亦無以自效,臣情到此,亦云慼矣。官無大小,其爲代天理物則一也。不勝其任,謂之曠職,佐貳雖冗,周官六職,少宰之職,亦自不輕,豈可一任其曠職,不少顧念乎?玆敢冒陳短章,仰瀆崇嚴。伏乞聖明,俯垂鑑諒,亟遞臣所帶亞銓之任,以無曠天工,俾安私分,不勝幸甚。臣無任云云。答曰,省疏具悉。所辭依施。
顯思宮夏享祭親行敎是時,終獻官永明尉洪顯周,贊禮兼禮曹判書金蓍根,典祀官奉常正金裕憲,宮闈令尙膳李奇遠,執禮司諫鄭度采,執尊副司果安光直,大祝校理朴永元,祝史司書金盛淵,齋郞正言金逸淵,盥洗位兵曹佐郞金履喆·金永鎭,爵洗位典籍禹錫文,直講金聖灝,亞獻盥洗位直講趙亨基,終獻盥洗位典籍韓錫祉,贊者引儀金秉淵,兼引儀金懋,謁者兼引儀趙必煥,假引儀李元普,贊引假引儀李在陽,假引儀吳泰瀚,祭監監察李是鍊,監察徐羽輔。
癸未五月初六日子時,上詣顯思宮。夏享祭親行入侍時,行左承旨李鶴秀,右承旨任厚常,左副承旨李光憲,右副承旨趙琮鎭,同副承旨李基栽,假注書李穆淵·申履祿,記注官文致中·任泰濬,直閣朴永元,待敎李憲瑋以次侍立訖。通禮跪啓請行禮,上具淺淡服以出,贊禮前導,入顯思宮詣版位前。贊禮跪啓請俯伏哭,上俯伏哭,王世子以下在位者皆俯伏哭。贊禮跪啓請止哭興四拜興平身,上止哭興再拜興平身,王世子以下在位者皆止哭興再拜興平身訖。贊禮前導,詣尊所東向立,鶴秀酌酒,基栽以盞受酒,上詣神位前,北向俯伏跪,鶴秀奉香,基栽奉爐以進。贊禮啓請三上香,上三上香,基栽受香爐奠于案,仍行初獻禮,鶴秀奉爵以進。贊禮啓請執爵獻爵,上執爵獻爵,大祝跪讀祝文訖。贊禮跪啓請俯伏興平身,上俯伏興平身。贊禮導上降復位,執禮〈請〉行亞獻禮,宮官引王世子詣尊所,執尊者酌醴,宮官以酌受醴,王世子入詣神位前。贊禮請執酌獻酌,王世子以酌授宮官,奠于靈座前。贊禮請俯伏興平身,王世子俯伏興平身,降復位,執禮請行終獻禮,謁者引終獻官永明尉洪顯周詣神位前,行禮訖。出就復位,執禮請俯伏哭,上俯伏哭,王世子以下在位者皆俯伏哭。贊禮請止哭興再拜興平身,上止哭興再拜興平身,王世子以下在位者皆止哭興再拜興平身。贊禮導上詣望燎位〈燎〉訖,啓請禮畢,導上還入齋殿,諸臣以次退出。
癸未五月初六日午時,上御熙政堂。左副承旨·右副承旨·同副承旨率童蒙入侍時,左副承旨李光憲,右副承旨趙琮鎭,同副承旨李基栽,假注書李穆淵·申履祿,記注官金榶,記事官李憲瑋,以次進伏。童蒙敎官趙鎭剛,率訓下童蒙金萬曾·李昌克·李喜運·金承賢·金聖範·朴磐石·洪錫福·洪善曾·金三錫·李甲慶·朴慶先·徐鳳崗·李鐵童。敎官吳泰重率訓下童蒙趙龍錫·吳門吉·洪英得·朴吉大·朴壽億·朴億曆·朴甲慶·李晩甲·吳慶祥·李慶龍·成陽吉·李宗興·李驗祥·朴必昌·李慶寅·李喜鳳·趙龍吉。敎官宋欽明,率訓下童蒙沈己錫·洪萬範·李甲成·金太孫·李鳳開·李駿曾·趙喜永·沈快興·沈賢錫·元錦慶·朴珪鶴·李夙岐·李文發·李丕爵·李俊甲·黃耆德。敎官李秉祜,率訓下童蒙金辛一·金善慶·徐二龍·朴元吉·申甲老味·李八萬·李快龍·李祖慶·閔鳳吉·尹戶大·李龜錫·趙驥成·洪甲龍·趙敬甲·黃敦昌·尹再昌·尹最悅·尹啓錫·李億吉·李大喜·趙驥錫伏楹外訖。上曰,誰不入耶?光憲曰,李昌植·李乙慶也。琮鎭曰,諸童蒙以次進伏,宜奏姓名矣。上曰,依爲之。琮鎭遂呼名,金萬曾進伏,上曰,爾年幾何?萬曾曰,年十五矣。昌克曰,年十五矣。喜運曰,年十四矣。承賢曰,年十四矣。聖範曰,年十三矣。善曾曰,年十二矣。磐石曰,年十三矣。三錫曰,年十一矣。甲慶曰,年九矣。慶先曰,年十一矣。鳳崗曰,年十二矣。鐵童曰,年十一矣。大承曰,年十矣,讀小學一章,龍錫曰,年十三矣,讀小學一章,門吉曰,年十五矣,讀孟子一章,英得曰,年十矣,讀通鑑一章,吉大曰,年十三矣,讀孟子一章,壽億曰,年十四矣,讀大學一章,億曆曰,年十一矣,讀小學一章,甲慶曰,年十矣,讀史略一章,萬甲曰,年十矣,讀史略一章,景祥慶祥]曰,年十四矣,讀小學一章,慶龍曰,年十一矣,讀通鑑一章,陽吉曰,年十二矣,讀綱目一章,宗興曰,年十一矣,讀史紀一章,驗祥曰,年十二矣,讀通鑑一章,必昌曰,年十二矣,讀漢史一章,慶寅曰,年十三矣,讀通鑑一章,喜鳳曰,年十二矣,讀詩傳一章,龍吉曰,年十矣,讀通鑑一章,己錫曰,年十五矣。萬範曰,年十三矣。甲成曰,年十矣。太孫曰,年十五矣。鳳開曰,年十三矣駿曾曰,年十三矣。喜永曰,年十三矣。快興曰,年十四矣。賢錫曰,年十五矣。錦慶曰,年十二矣。珪鶴曰,年十七矣。夙岐曰,年十五矣。文發曰,年十二矣。丕爵曰,年十五矣。俊甲曰,年十六矣。耆德曰,年十六矣。辛一曰,年十四矣。善慶曰,年十三矣。二龍曰,年十三矣。元吉曰,年十四矣。甲老味曰,年十矣。八萬曰,年十矣。快龍曰,年十二矣。祖慶曰,年十二矣。夙吉曰,年十三矣。戶大曰,年十二矣。龜錫曰,年十四,驥錫曰,年十五矣。甲漢曰,年十矣。敬甲曰,年十三矣。敦昌曰,年十一矣。再昌曰,年十二矣。最悅曰,年十三矣。啓錫曰,年十一矣。憶吉曰,年十五矣。大喜曰,年十三矣。驥錫曰,年十三矣。諸童蒙各奏姓名,就坐楹外訖。琮鎭曰,在前入侍時,或講或製,不一其揆矣。上曰,使製詩,而承旨出題,光憲以喜雨爲題,上曰,給紙筆墨硯,穆淵承命,取紙筆墨硯頒給訖,上曰,講者不製乎?琮鎭曰,然矣。上曰,無更讀之兒耶?有則入讀也。琮鎭曰,無之矣。琮鎭曰,童蒙所製,隨入考之乎?上可之。琮鎭收券將考之際,上曰,誰爲先作乎?琮鎭曰,朴磐石也。琮鎭收四十九張,以朴磐石詩·書等三中居首,其餘皆以同等書給,一例施賞後,上曰,飮食將及,一行列坐。仍命退,諸臣以次退出。
上在昌德宮。停常參·經筵。
趙琮鎭啓曰,行大司憲趙得永未肅拜,執義姜世白,掌令金仁和,持平邊始暹在外,掌令李志容,持平黃燾呈辭,監察茶時之意,敢啓。傳曰,知道。
又啓曰,來十一日朝參日次,而孝昌廟忌辰祭正日相値,頉稟之意,敢啓。傳曰,知道。
李基栽啓曰,來十一日輪對日次,而孝昌廟忌辰祭正日相値,頉稟之意,敢啓。傳曰,知道。
趙琮鎭啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
李基栽啓曰,藥房副提調持湯劑來待矣。傳曰,封入。
又啓曰,三品官之無得過三日循例請牌,曾有定式矣。吏曹參議金學淳除拜後過三日不爲出肅,事體所在,誠極未安。從重推考,仍卽牌招察任,何如?傳曰,允。
又啓曰,假注書李穆淵身病猝重,勢難察任,今姑改差,何如?傳曰,允。
李穆淵改差,代以成好謙爲假注書。
傳于李基栽曰,吏批歲抄點下者,依例捧傳旨,傳于趙琮鎭曰,留院公事入之。
以副應敎林顔喆,副校理沈英錫·徐有素,修撰趙璟鎭,副修撰朴光錫牌不進罷職傳旨,傳于李基栽曰,只推。
李基栽啓曰,應敎李魯秉,校理沈鈁,修撰尹心圭,副修撰金大坤在外,校理朴永元內閣進,玉堂上下番俱空,事甚未安。副應敎林顔喆,副校理徐有素·沈英錫,修撰趙璟鎭,副修撰朴光錫,旣有只推之命,竝卽牌招,推移入直,何如?傳曰,允。
以吏曹參議金學淳牌不進罷職傳旨,傳于李基栽曰,只推。
李基栽,以奎章閣言啓曰,閣臣品數,視本銜進二階,則勿擬檢校事,載在閣志矣。檢校待敎李鶴秀陞嘉善資,所帶檢校之任,減下,何如?傳曰,允。
上在昌德宮。停常參·經筵。
李基栽啓曰,三皇忌辰日親行望拜禮,前期一日以稟事,曾有定式矣。今初十日太祖高皇帝忌辰日親行望拜禮,何以爲之?敢稟。傳曰,遣承旨奉審。
又啓曰,行大司憲趙得永未肅拜,執義姜世白,掌令金仁和,持平邊始暹在外,掌令李志容,持平黃燾呈辭,監察茶時之意,敢啓。傳曰,知道。
又啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
又啓曰,藥房提調·副提調持湯劑來待矣。傳曰,封入。
又啓曰,行都承旨洪奭周,行左承旨李鶴秀,右承旨任厚常,左副承旨李光憲不爲仕進,右副承旨趙琮鎭式暇出去,院中只有臣一人,伴直無人。左副承旨李光憲,所當牌招,而拘於廳規,不得請牌,何以爲之?敢稟。傳曰,竝許遞,前望單子入之。
承旨前望單子入之,李止淵·金啓溫·朴岐壽·林東鎭·尹景鎭落點。
又啓曰,新除授右副承旨林東鎭,同副承旨尹景鎭,竝卽牌招,何如?傳曰,允。都承旨·左承旨·右承旨,一體牌招。
傳于李基栽曰,留院公事入之。
李基栽啓曰,假注書成好謙時無職名,令該曹依例付軍職,冠帶常仕,何如?傳曰,允。
以副應敎林顔喆,副校理沈英錫·徐有素,修撰趙璟鎭,副修撰朴光錫牌不進罷職傳旨,傳于李基栽曰,只推。
李基栽啓曰,玉堂上下番俱空,事甚未安。副應敎林顔喆,副校理徐有素·沈英錫,修撰趙璟鎭,副修撰朴光錫,旣有只推之命,竝卽牌招,推移入直,何如?傳曰,允。
以右副承旨林東鎭,同副承旨尹景鎭牌不進罷職傳旨,傳于李基栽曰,只推。
兵曹口傳政事,護軍單洪奭周。
李基栽,以吏曹言啓曰,成均館典籍曺龍振呈狀內,矣身素患痰癖之症,當此換節之時,一倍添劇,時日內萬無起動供職之望云。身病旣如是沈重,則有難强令察任,改差,何如?傳曰,允。
又以吏曹言啓曰,新除授通津府使吳準常戶奴呈狀內,矣上典新除之任,與前府使徐致輔,有婚姻家應避之嫌,法不得冒赴,卽速入啓遞改云。旣爲交代相避,則揆以公格,不可仍置,通津府使吳準常,依法典改差,何如?傳曰,允。令該曹口傳差出,催促下送。
又以都摠府言啓曰,今日入直內三廳武兼禁軍及軍兵等當爲中日習射技,而國忌正日相値,不得設行之意,敢啓。傳曰,知道。
又以都摠府言啓曰,副摠管柳和源,以禁衛中軍,本營諸將官射會監試事,南別營晝仕出去之意,敢啓。傳曰,知道。
又以禁衛營言啓曰,本營騎士將金履協身病猝重,勢難察任,改差,何如?傳曰,允。
又以御營廳言啓曰,本廳軍色從事官朴永元身病甚重,勢難察任,改差,何如?傳曰,允。
又以義禁府言啓曰,卽接月令醫員崔柱玉手本則時囚罪人元永象素患痰癖之症,屢日滯囚之餘,挾感復發,食飮專却,昏倒不省,氣息奄奄,症形危重云。罪人病勢如此,則一邊保放,一邊草記,曾有定式矣。元永象姑爲保放之意,敢啓。傳曰,知道。
上在昌德宮。停常參·經筵。
金啓溫啓曰,行大司憲趙得永未肅拜,執義姜世白,掌令金仁和,持平邊始暹在外,掌令李志容,持平黃燾呈辭,監察茶時之意,敢啓。傳曰,知道。
又啓曰,右副承旨林東鎭,同副承旨尹景鎭今日不爲仕進,竝卽牌招,何如?傳曰,允。
李基栽啓曰,藥房副提調持湯劑來待矣。傳曰,封入。
以司僕寺調馬單子,傳于李基栽曰,顯思宮三年內,後苑調馬取稟,勿爲入之。
以副應敎林顔喆,副校理徐有素·沈英錫,修撰趙璟鎭,副修撰朴光錫牌不進罷職傳旨,傳于林東鎭曰,只推。
林東鎭啓曰,玉堂上下番俱空,事甚未安。副應敎林顔喆,副校理徐有素·沈英錫,修撰趙璟鎭,副修撰朴光錫旣有只推之命,竝卽牌招,推移入直,何如?傳曰,允。
以同副承旨尹景鎭牌不進罷職傳旨,傳于金啓溫曰,只推。
吏曹口傳政事,以南志彧爲通津府使。
林東鎭,以侍講院言啓曰,兼輔德李光憲時無職名,令該曹口傳付軍職,何如?傳曰,允。
又以奎章閣言啓曰,檢書官番次苟艱,前檢書官柳本藝,兼檢書官差下,仍令該曹,口傳付軍職,何如?傳曰,允。
兵曹口傳政事,副護軍單李光憲,副司果單柳本藝。
林東鎭,以吏曹言啓曰,本曹佐郞申冕周呈狀內,矣身素患痰癖之症,一倍添劇,時月之內,萬無起動供職之望云。身病旣如是,則有難强令察任,改差,何如?傳曰,允。
又以吏曹言啓曰,今朔爲始,當爲儲窠,而若出郡守以上窠,則京職中可擬之人,每患苟艱,雖非啓請邑,限都政前以限滿守令,勿拘純望,通瀜備擬,以爲遷轉之地,而雖値口傳政事之時,亦爲一體擧行,已成近例,今亦依此爲之,何如?傳曰,允。
上在昌德宮。停常參·經筵。
藥房提調金蓍根,副提調李基栽啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿·世子宮·世子嬪宮口傳問安。答曰,知道。
李基栽啓曰,行大司憲趙得永未肅拜,執義姜世白,掌令金仁和,持平邊始暹在外,掌令李志容,持平黃燾呈辭,監察茶時之意,敢啓。傳曰,知道。
又啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
又啓曰,備邊司郞廳來言,今日賓廳日次,而孝昌墓忌辰祭齋戒相値,不得來會云矣,敢啓。傳曰,知道。
傳于林東鎭曰,禮房承旨馳詣孝昌墓,奉審摘奸以來。
傳于林東鎭曰,右副承旨與禮曹堂上·戶曹郞廳,依定式馳詣宣武祠,奉審摘奸以來。
李基栽啓曰,藥房提調·副提調持湯劑來待矣。傳曰,封入。
傳于林東鎭曰,明溫公主駙馬,今當揀擇,自十五歲至十二歲禁婚,而四祖無顯官者,應頉者外,捧單以入,初再揀日字,以今月內,三揀日字,以來旬前擇吉事,分付。
傳于李止淵曰,政官牌招開政。
以副應敎林顔喆,副校理沈英錫·徐有素,修撰趙璟鎭,副修撰朴光錫牌不進罷職傳旨,傳于林東鎭曰,只推。
林東鎭啓曰,玉堂上下番俱空,已至多日,事甚未安。副應敎林顔喆,副校理徐有素·沈英錫,修撰趙璟鎭,副修撰朴光錫,旣有只推之命,竝卽牌招,推移入直,何如?傳曰,允。
李止淵啓曰,吏曹判書金魯敬,參議金學淳牌不進推考傳旨及罷職傳旨,今方捧入,而開政命下之後,如是違牌,事甚未安。參判未差,判書更爲牌招,何如?傳曰,允。參議只推,一體牌招。
林東鎭,以禮曹言啓曰,傳曰,明溫公主駙馬,今當揀擇,自十五歲至十二歲禁婚,而四祖無顯官者,應頉者外,捧單以入,初再揀日字,以今月內,三揀日子,以來旬前擇吉事,分付事,命下矣。令日官池宅龜推擇,則初揀擇今五月二十二日辰時,再揀擇同月二十七日巽時,三揀擇來六月初二日午時爲吉云。以此日時擧行,而京外當爲知委,京中則今五月十六日,外方近道則同月二十一日,中道則同月二十六日,遠道則同月二十九日定限,捧單上送事。撥馬行會,而自前駙馬揀擇時,國姓及他貫籍李姓,當代異姓八寸親,寡家子及只有父者,形體有疾者,出繼子之已出立案者,竝勿禁婚。此七條外,家長之遭故者及鄕品家,僉萬戶之類,竝勿捧單,年歲已過限者,亦皆許婚矣。今亦依此知委,何如?傳曰,允。
李止淵,以吏曹言啓曰,成均館典籍李圭枋呈狀內,矣身素患痰癖之症,當此換節之時,一倍添劇,時日之內,萬無起動供職之望云,身病旣如是,則有難强令察任,改差,何如?傳曰,允。
又以吏曹言啓曰,南學訓導趙思健受由過限不上來,依例改差,何如?傳曰,允。
又以吏曹言啓曰,今此宮廟夏享祭祭官中時無職名人員,令該曹口傳付軍職,何如?傳曰,允。
林東鎭以觀象監領事,提調意啓曰,今此廣州地成宗大王胎室碑石改豎時,書標官當爲差送,取考謄錄,則監董之臣,兼進擧行,多有已例,本府留守洪羲臣,書標官差下,使之擧行,何如?傳曰,允。
尹景鎭,以訓鍊都監言啓曰,本局中軍朴應浩身病甚重,勢難察任,改差,何如?傳曰,允。
癸未五月初十日辰時,上御熙政堂。藥房入診入侍時,提調金蓍根,副提調李基栽,假注書申履祿,記注官金榶,任泰濬,直閣朴永元以次進伏。醫官李惟鐸·李彦厚·金殷相進伏楹外訖。蓍根起伏奏曰,日間聖體,若何?上曰,一樣矣。蓍根曰,寢睡·水刺之節,何如?上曰,一樣矣。蓍根曰,中宮殿氣候,何如?上曰,各殿宮氣候安順矣。蓍根曰,醫官診候,何如?上可之。醫官李惟鐸·李彦厚·金殷相以次入診訖。退伏奏曰,脈候左右三部調均矣。蓍根謂醫官曰,湯劑幾貼,更爲進御乎?惟鐸等曰,依前方三十貼進御,似好矣。上命退,諸臣以次退出。
上在昌德宮。停常參·經筵。
自巳時至申時,日暈
尹景鎭啓曰,行大司憲趙得永未肅拜,執義姜世白,掌令金仁和,持平邊始暹在外,掌令李志容,持平黃燾呈辭,監察茶時之意,敢啓。傳曰,知道。
又啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本營軍兵日次私習云矣,敢啓。傳曰,知道。
朴岐壽啓曰,左副承旨李基栽今日不爲仕進,卽爲牌招,何如?傳曰,允。
林東鎭啓曰,藥房提調持湯劑來待矣。傳曰,封入。
又啓曰,吏曹判書金魯敬,參議金學淳再牌不進,推考傳旨及罷職傳旨,今方捧入,而開政命下之後,連事違召,不卽承膺,事體所在,誠極未安。判書所當更請牌招,而係是一日三牌,何以爲之?敢稟。傳曰,參議只推,與判書一體更爲牌招。
有政。吏批,判書金魯敬牌不進,參判未差,參議金學淳進,右副承旨林東鎭進。啓曰,判書金魯敬牌招不進,參判未差,小臣獨政未安,何以爲之?敢稟。傳曰,只出緊任。又啓曰,刑曹判書今當差出,而擬望之人乏少,政府西壁,竝擬,何如?傳曰,允。
以尹心圭爲獻納,金魯應爲刑曹判書,韓致應爲判尹,李龍秀爲左副賓客,尹豐烈爲禮曹參議,金道喜爲兵曹參知,盧光斗爲吏曹佐郞。
傳于林東鎭曰,見窠皆令差出。
林東鎭,以吏批言啓曰,今日政新除授司諫院獻納尹心圭以前任江東縣監,方在解由未出中,而矇然擬入,至蒙恩點矣。其不察之失,臣不勝惶恐,而原望筒勿施,何如?傳曰,允。
再政,以沈能栻爲獻納,李憲琦爲右參贊,金履喬爲藝文提學,盧在豐爲假引儀,任岳周爲假引儀,左副賓客單朴宗薰,右副賓客單李龍秀。
兵批,行判書鄭晩錫病,參判申緯病,參議李東煥入直進,參知未差,同副承旨尹景鎭進。僉知李鍾英,大護軍任希存,護軍徐能輔·李鶴秀·朴蓍壽·朴宗正·李忠運·鄭宅升,副護軍尹豐烈·任厚常·趙琮鎭·李潞·李寅溥·朴敦常·吳準常·林必榮·尹義儉·李栻·李蓍明·南志復·李集運·李健植·李元緖·尹懿成·具允鼎·金魯嵓·卞永植·尹永培,副司果李家淳,副司正申履祿,成好謙以上竝單付。
以副應敎林顔喆,副校理徐有素·沈英錫,修撰趙璟鎭,副修撰朴光錫牌不進罷職傳旨,傳于林東鎭曰,只推。
林東鎭啓曰,玉堂上下番俱空,已至多日,事甚未安。副應敎林顔喆,副校理徐有素·沈英錫,修撰趙璟鎭,副修撰朴光錫,旣有只推之命,竝卽牌招,推移入直,何如?傳曰,允。
以左副承旨李基栽牌不進罷職傳旨,傳于尹景鎭曰,只推。
兵曹,以李復淵爲都監中軍。
尹璟鎭,以都摠府言啓曰,今日入直內三廳武兼禁軍及軍兵等當爲中日習射技,而孝昌墓忌辰祭正日相値,不得設行之意,敢啓。傳曰,知道。
又以扈衛廳大將意啓曰,別將尹守任身病猝重,勢難察任,改差,何如?傳曰,允。
上在昌德宮。停常參·經筵。
自辰時至人定,灑雨下雨,測雨器水深一寸四分。
自人定至十三日開東,灑雨下雨,測雨器水深一分。
李基栽啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,藥房副提調持湯劑來待矣。傳曰,封入。
以副應敎林顔喆,副校理徐有素·沈英錫,修撰趙璟鎭,副修撰朴光錫牌不進罷職傳旨,傳于林東鎭曰,只推。
林東鎭啓曰,玉堂上下番俱空,已至多日,事甚未安。副應敎林顔喆,副校理徐有素·沈英錫,修撰趙璟鎭,副修撰朴光錫,旣有只推之命,竝卽牌招,推移入直,何如?傳曰,允。
傳于林東鎭曰,發遣吏郞諸執事,淸齋與否,摘奸以來。
李基栽啓曰,行大司憲趙得永,掌令李志容,持平黃燾牌不進,執義姜世白,掌令金仁和,持平邊始暹在外,監察茶時之意,敢啓。傳曰,知道。
以司諫鄭度采,正言金永範·金逸淵,掌令李志容,持平黃燾牌不進罷職傳旨,傳于李基栽曰,推考傳旨捧入。
以咸鏡監司李勉昇狀啓,會寧府使李漢源身病沈重,廢却公務,不得已罷黜事,傳于林東鎭曰,令該曹口傳差出,催促下送。
以京畿監司李愚在狀啓,朔寧郡民家失火事,傳于尹景鎭曰,聞甚矜惻,元恤典外,別加顧助事,分付。
以慶尙左水使吳致壽狀啓蔚山府人物渰死事,傳于尹景鎭曰,聞甚矜惻,元恤典外,別加顧助,如有生前身還布,竝蕩減事,分付。
兵曹口傳政事,副司果單金遇明。
李基栽,以都摠府言啓曰,副摠管金鐮以禁軍取才事,訓鍊院晝仕出去之意,敢啓。傳曰,知道。
咸鏡監司南履翼疏曰,伏以,三霜流駛,遽外除於諒闇,七廟躋祔,奄祫薦於禰龕,聖慕冞廓,群情普愴。仍伏念,臣猥以匪才,滾到崇祑,司寇重任,萬不近似,而以趨走爲恭,惟瘝曠是懼,夙夜兢業,如集于木,廼者千萬不自意。伏奉除旨,以臣爲咸鏡道觀察使者,臣聞命惶懼,誠不知措躬之所也。噫,監司遴選,其難其愼,古今國家,何代非然,而未有若我東今日之所宜急也。我東八藩之中,兩界爲最,兩界之重,關北尤甚,蓋其土荒僻,其民獷悍,聲敎之所難被,武威之所當奮,地重豐沛,國朝之庇恤常勤,俗殊峒沿,鄕習之爭鬨多端,蔘麻貂鹿,賈胡剖身,斗箕蛇虎,農戶殿屎。邇來北鎭之還簿滋紊,南澨之漁弊轉痼,兼以水旱仳㒧之憂,殆乎無歲無之,及今撫摩懷柔之策,專係於監司之得其人,苟非益州之張詠,渤海之龔遂,誠亦末如之何矣。顧今朝彦林立,聖心簡在,反以如臣無能者,擧畀而無所難愼。此臣所以惝怳驚惑,誠莫曉其何以得此也,況臣於年前,待罪東臬,伈泄瓜熟,實無絲毫報答之績,今又年紀衰頹,智慮昏憒,雖欲搥鈍策蹇,弊精竭力於簿書期會之末,尙懼不逮,其何望承流宣化,以分我聖上丙枕北顧之憂萬一也哉?參倚前衡,自知亦明,玆敢略控匪飾之讓,庶補則哲之難。伏乞聖明,特賜澄省,仍許遞免,以重藩寄,俾安樗分,千萬幸甚。臣無任云云。答曰,省疏具悉。卿其勿辭,往欽哉。
平安監司金敎根疏曰,伏以,日月流邁,孝禧殿禫事奄過,祔禮已成,太室親祼,法殿受賀仰惟聖慕慨廓,益復如新。臣待罪居留,亦旣月日,弊局瘝曠,私心懍惕,不意玆者,又伏奉西藩移除之命,臣誠惝怳震駴,莫省所以自措。噫,今之觀察,卽古之方岳也。苟非智猷足以幹務,威望足以鎭物,才氣聰明,足以制煩而察微,則上不得濫授,下不敢冒膺,其任重而責殷,諸路同然,而惟此關西,尤有大焉。蓋其疆域近接於遼·瀋,舟車相通於海陸,關防之嚴密,甲兵之峙積,習俗之重義,伎藝之尙武,非諸道比,而素所稱西門鎖鑰者也。故自壬丙以來,每値緩急,輒多依恃,以收其屛翰捍禦之效。凡厥民物之盛衰,官府之贏詘,實關國家大利害,而挽近來,年穀累歉,土警間發,瘡夷未蘇,凋瘵莫甚,財貨匱竭,陰雨弛廢,閭里蕭條,風俗頹敗,一毛一髮,無不受病弊,弊乎莫可收拾,尙何論固圉捍藩之義哉?臣每從西來入聞之,不覺懍然而心寒也。雖使全才通識,鍊達治體者當之,尙且逡巡退縮,譬如大腫垂潰,華·扁爲之却步,臣廈將傾,倕般莫能着手。況乎委之於庸醫拙匠,而欲其免僨敗,不亦難乎?臣本庸愚疎闇,百無一能,而今乃擧而委畀,曾不留難,全欠爲官之擇,恐累則哲之明,歷屢日反復思量,誠莫曉其何由也。若或出於試可,則大有不然者,臣曾於年前,忝叨南藩,惟事牽架,到處瘡疣,每自循省,惶汗浹背。又若前帶之職,不過一府之治,而莅任經序,茫無措劃,則其不足備數於任使之列,擧議於剸理之地也審矣。已試蔑效,其驗甚著,負乘致寇,其理不忒,臣身狼狽,固不足恤,而終必至於重誤國計,孤負聖恩而後已。是豈不大可憂懼哉?且臣纔經毒感,眞元未蘇,餘症尙苦,將何以半千里跋涉趲程乎?玆敢不避煩猥,冒陳衷懇。伏乞聖慈,曲賜諒察,亟遞臣新授職名,以重藩寄,以安賤分,不勝幸甚。臣無任云云。答曰,省疏具悉。卿其勿辭,往欽哉。
上在昌德宮。停常參·經筵。
李基栽啓曰,行大司憲趙得永未肅拜,執義姜世白,掌令金仁和,持平邊始暹在外,掌令李志容,持平黃燾呈辭,監察茶時之意,敢啓。傳曰,知道。
又啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
林東鎭啓曰,右參贊李憲琦,刑曹判書金魯應除拜後過三日不爲出肅,竝依定式推考警責,仍卽牌招察任,何如?傳曰,允。
傳于林東鎭曰,禮房承旨馳詣受香諸處,奉審摘奸以來。
李基栽啓曰,藥房副提調持湯劑來待矣。傳曰,封入。
以副應敎林顔喆,副校理徐有素·沈英錫,修撰趙璟鎭,副修撰朴光錫牌不進罷職傳旨,傳于林東鎭曰,只推。
林東鎭啓曰,玉堂上下番俱空,已至多日,事甚未安。副應敎林顔喆,副校理徐有素·沈英錫,修撰趙璟鎭,副修撰朴光錫旣有只推之命,竝卽牌招,推移入直,何如?傳曰,允。
吏曹口傳政事,以徐春輔爲會寧府使。
林東鎭,以吏曹言啓曰,今此宗廟望祭大祝前縣監李鎭華,園所望祭大祝前縣監朴鳴和時無職名,竝令該曹口傳付軍職,何如?傳曰,允。
兵曹口傳政事,副司果單李鎭華·朴鳴和。
李棊栽,以禁衛營言啓曰,今番鑄錢自本營擧行事,旣有成命矣。各樣銅錫等物,預先措備,然後可以開鑄,而在前如此之時,無論戶·惠廳,錢儲中以換舊錢取用,曾有已例矣。勢將貿取於銅産各邑與萊府,而所入錢貨,以本營所儲,太半不贍,故於各道某衙門上納中,依換舊錢例,隨所入從便取用後,待設鑄次次還報,何如?傳曰,允。
上在昌德宮。停常參·經筵。
自巳時至人定,灑雨下雨,測雨器水深一寸一分。
藥房提調金蓍根,副提調李基栽啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。
中宮殿·世子宮·世子嬪宮口傳問安。答曰,知道。
金啓溫啓曰,行大司憲趙得永未肅拜,執義姜世白,掌令金仁和,持平邊始暹在外,掌令李志容,持平黃燾呈辭,監察茶時之意,敢啓。傳曰,知道。
李基栽啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
傳于林東鎭曰,禮房承旨馳詣宗廟·景慕宮,奉審摘奸以來。
李基栽啓曰,藥房提調·副提調持湯劑來待矣。傳曰,封入。
傳于林東鎭曰,顯思宮望祭,當自內親行矣,該房知悉。
以副應敎林顔喆,副校理徐有素·沈英錫,修撰趙璟鎭,副修撰朴光錫牌不進罷職傳旨,傳于林東鎭曰,只推。
林東鎭啓曰,玉堂上下番俱空,已至多日,事甚未安。副應敎林顔喆,副校理徐有素·沈英錫,修撰趙璟鎭,副修撰朴光錫,旣有只推之命,竝卽牌招,推移入直,何如?傳曰,允。
林東鎭,以侍講院言啓曰,明日顯思宮望祭王世子亞獻禮時,宮官當爲全數進參,而輔德李紀淵呈辭,兼弼善徐有素,兼文學林顔喆差祭,兼輔德李光憲,文學韓弘敎,司書金盛淵,竝卽牌招,以爲備員進參之地,何如?傳曰,允。
李基栽,以都摠府言啓曰,今日入直內三廳武兼禁軍及軍兵等當爲中日習射技,而顯思宮望祭親行齋戒相値,不得設行之意,敢啓。傳曰,知道。
又以備邊司言啓曰,卽見咸鏡前監司李勉昇狀啓,則以爲,茂山府虛留還穀五萬四千四百七石零內,除却昨冬今春所捧,則實爲四萬九千六百五十二石,而還政之如是蕩然,前所未有,自戊寅至辛巳未捧之該倅罪狀,令攸司稟處,犯逋諸囚,待本穀收殺,施以限己身島配之律,欠逋中各庫貸下一千七百六十七石,待秋捧自當準報,吏鄕所逋九千八百七十九石。今方刻期徵捧,而至若民未捧三萬八千六石,則不可無別般措處,就其中一萬石,自夏穀督捧,限歲前準徵,一萬三千六石,自明年分排三年,以輕價作錢收捧,一萬五千石,依甲山及雲寵鎭例,待年豐徵捧事,請令廟堂稟處矣。五萬餘石逋負,自有還穀以來所未有之變怪,該邑穀簿,雖曰紊亂,豈料若是其罔有紀極乎?昨年査啓,旣甚疎忽,而今於窮覈之後,謂以年久無憑,未能査得罪魁者,殊欠詳核,該道臣從重推考,目下救弊之道,非但勘逋,是急當以減摠爲先,輕價作錢之請,固知有夤緣容奸之慮,而苟欲別般變通,不必些少拘礙。況繡單道啓之一辭爲請者,可知其無他方略,特爲許施,至於待年豐徵捧云者,名雖異於蕩減,實無期於收殺,不蠲不捧,徒存虛摠,其在懋實之道,有難遽然從施,待新道伯下去,更令到底商確,從長論啓後稟處,犯逋諸漢,待準捧,當用所請律名,而近來逋吏之情犯絶慝者,皆用一律。今此諸囚之名下逋負,若是夥多,所謂民未捧,又是渠輩所移錄者,則究其實數,將不知爲幾許,而止施島配之典,則朝家刑政,反涉斑駁,亦令新道臣,更覈其情節根因,期於査出首犯,啓聞用律,該守令之蔑法養奸,專事掩慝之罪,俱無可言,而前後按道之臣,苟能少加察飭,則豈可使屢萬國穀,至於都歸尾閭之境乎?始逋年條,未能指的,雖不得一一追勘,而至若守令之已現發者,決不可尋常勘斷,分付該府,使之竝施加倍之律,俾典守者,得有懲畏,何如?傳曰,允。
右副賓客李龍秀疏曰,伏以,淸廟禮祔,孝思有格,法殿受賀,群情胥悅,小大從公,倍切慶祝。仍伏念,臣自納藩節,卽淹鄕廬,廼以隔歲睽離之餘,父母兄弟,聚首相對,疾病而護焉,食息而共焉。嗚呼,臣家之終始全保,俾此一夫,獲遂至情,安意退伏者,是誰之賜也。感洪造之如天,懼酬報之無階,自不覺有淚被面,而第其滿腔冤告之私。實非餘生未泯之前,所可消泐者,譬則轉身於傾湫倒海之中者,恒存餘驚,徑仆於層棧急坂之下者。每顧絶險,若臣父子之今日危衷,惟有神天鑑之矣。臣以卄載邇密之蹤,履聲之不響文陛,日月亦云屢徂,及夫反面以後,則豈不欲頻侍淸光,用伸逖違之忱,況其間除旨,聯翩相續,聖念所曁,若偏臣身,而猶頑然恝然,一直跧縮。雖欲束帶趨謝,如有挽之者在其後,是果何心哉?誠以子之於父,一體耳,得失榮辱,義無差殊,痛苦苛癢,理宜相須。今臣父則屛跡單莽,畏約自居,尙不得以身上遭罹,一番鳴暴於黈纊之前,而臣獨怙恩恃寵,拖簪曳紳,揚揚馳騖於周行之間。則是豈人理子道之所可忍爲者乎?此臣所以甘速慢蹇之誅,不敢爲抗顔之計,而賓客新命,又下此際,感惶悚蹙,一倍靡措,臣之區區情私旣如此,則縱無他事端,固無路乎承膺,矧又此任,則臣父時方見帶其一窠。臣之鞶禠,尤當不俟朝矣。玆將由來至苦之情,兼擧目下難冒之實,不避煩瀆,疾聲控籲。伏乞聖明,亟許鐫改,以安私分。臣無任云云。答曰,省疏具悉。卿父事,久已昭晰,卿之至今爲引,尤過矣。職名之難安,似然,許遞。
上在昌德宮。停常參·經筵。
自五更至十六日開東,灑雨下雨,測雨器水深五分。
上詣顯思宮。望祭親行後,王世子板位問安。答曰,罔極。大殿·中宮殿,內閣·政院·玉堂·百官奉慰單子問安。答曰,罔極。藥房口傳問安。答曰,罔極。世子宮,內閣·政院·玉堂·百官單子問安。答曰,知道。藥房口傳問安。答曰,知道。世子嬪宮,內閣·政院·玉堂單子問安。答曰,知悉。藥房口傳問安。答曰,知悉。
中宮殿誕日,大殿·世子宮·世子嬪宮,內閣·政院·玉堂口傳問安。答曰,知道。中宮殿單子問安。答曰,知道。大殿·世子宮,朝廷二品以上·六曹堂上口傳問安。答曰,知道。中宮殿單子問安。答曰,知道。
金啓溫啓曰,行大司憲趙得永未肅拜,執義姜世百,掌令金仁和,持平邊始暹在外,掌令李志容,持平黃燾呈辭,監察茶時之意,敢啓。傳曰,知道。
李基栽啓曰,備邊司郞廳來言,今日賓廳日次,而中宮殿誕日問安相値,不得來會云矣,敢啓。傳曰,知道。
又啓曰,藥房提調·副提調持湯劑來待矣。傳曰,封入。
以副校理徐有素,副修撰朴光錫牌不進罷職傳旨,傳于林東鎭曰,只推。
以副校理沈英錫,修撰趙璟鎭牌不進罷職傳旨,傳于林東鎭曰,只推。
林東鎭,以弘文館言啓曰,本館下番闕直,事甚未安。副校理徐有素·沈英錫,修撰趙璟鎭,副修撰朴光錫,旣有只推之命,竝卽牌招,以爲推移入直之地,何如?傳曰,允。
以兼輔德李光憲,司書金盛淵牌不進罷職傳旨,傳于林東鎭曰,只推。
林東鎭,以奎章閣言啓曰,景慕宮望廟樓今望奉審,無頉之意,敢啓。傳曰,知道。
李止淵,以吏曹言啓曰,新除授會寧府使徐春輔戶奴呈狀內,矣上典以素患痰癖之症,當此換節之時,一倍添劇,萬無登程遠赴之望,卽速入啓遞改云。其身病旣如是,則有難强令赴任,罷黜出,何如?傳曰,允。
李基栽,以兵曹言啓曰,本曹正郞金炳朝身病猝重,屢度呈狀乞遞,宿衛重地,不可久曠,今姑改差,何如?傳曰,允。
又以兵曹言啓曰,宣傳官趙文錫,翊衛司衛率申縉俱以身病猝重,萬無供職之望,呈狀乞遞,訓鍊院主簿張鶴耉受由在外,過限未上來,竝改差,何如?傳曰,允。
金啓溫,以義禁府言啓曰,因咸鏡監司李勉昇狀啓備邊司啓辭內,茂山府還穀始逋,年條未能指的。雖不得一一追勘,而至若守令之已現發者,決不可尋常勘斷,分付該府,使之竝施加倍之律事,允下矣。該邑前府使元永象,已爲就囚,金翼基,旣承待待命拿囚之敎,而未及上來,待就囚後,竝添問目捧供。趙晉錫,道啓旣云姑觀來頭,追于請勘矣,待狀聞擧行,何如?傳曰,允。
顯思宮望祭親行敎是時,終獻官永明尉洪顯周,贊禮兼禮曹判書金蓍根,典祀官奉常正金裕憲,宮闈令尙膳金喜善,執禮副校理徐有素,執尊副應敎林顔喆,大祝副司果林處鎭,祝史司諫鄭度采,齋郞副司果洪赫,盥洗位禮曹佐郞尹效覺,爵洗位兵曹佐郞金永鎭,檢書校理李錫周,亞獻盥洗位檢校李湜,終獻盥洗位典籍李必述,贊者引儀金秉淵,兼引儀鄭橚,謁者兼引儀趙必煥·吳淳常,贊引兼引儀任岳周,贊引假引儀李在陽,祭監監察宋奎弼·尹致泰。
癸未五月十五日子時,上詣顯思宮。望祭親行入侍時,行都承旨李止淵,行左承旨金啓溫,右承旨朴岐壽,左副承旨李基栽,右副承旨林東鎭,同副承旨尹景鎭,假注書申履祿·成好謙,記注官金榶·任泰濬,直提學趙鐘永以次侍立訖。上具翼善冠·淺淡服·烏犀帶·黑皮靴,詣齋殿。時至,通禮跪啓請行禮。贊禮前導,入顯思宮,詣版位前。贊禮跪啓請俯伏哭,上俯伏哭,王世子以下在位者皆俯伏哭。贊禮跪啓請止哭興再拜興平身,上止哭興再拜興平身,王世子以下在位者皆止哭興再拜興平身訖。贊禮前導,詣尊所東向立,止淵酌酒,景鎭以盞受酒,上詣神位前,北面俯伏跪,止淵奉香,景鎭奉爐以進。贊禮啓請三上香,上三上香,受香爐奠于案。仍行初獻禮,止淵奉酌以進,贊禮啓請執酌獻酌,上執酌獻酌,大祝跪讀祝文訖。贊禮跪啓請俯伏興平身,上俯伏興平身,贊禮導上降復位。執禮請行亞獻禮,宮官引王世子詣尊所,執尊者酌醴,宮官以酌受醴,王世子入詣神位前。贊禮請執酌獻酌,王世子以酌授宮官,奠于靈座前。贊禮請俯伏興平身,王世子俯伏興平身,降復位。執禮請行終獻禮,謁者引終獻官永明尉洪顯周,詣神位前行禮訖,出就復位。執禮請俯伏哭,上俯伏哭,王世子以下在位者皆俯伏哭。贊禮請止哭興再拜興平身,贊禮導上詣望燎位訖。啓請禮畢,導上還入齋殿,諸臣以次退出。
上在昌德宮。停常參·經筵。
自開東至酉時,灑雨下雨,測雨器水深二分。
李基栽啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
備忘記,江原監司尹命烈,公淸監司趙經鎭下直,各長弓一張,長箭一部賜給。
李基栽啓曰,藥房副提調持湯劑來待矣。傳曰,封入。
傳于尹景鎭曰,下直監司留待。
傳于尹景鎭曰,下直監司入侍。
以修撰趙璟鎭再牌不進罷職傳旨,傳于尹景鎭曰,只推。
以副修撰朴光錫牌不進罷職傳旨,傳于尹景鎭曰,只推。
以副校理徐有素·沈英錫牌不進罷職傳旨,傳于尹景鎭曰,只推。
尹景鎭啓曰,卽者說書趙容和以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
李基栽啓曰,行大司憲趙得永,掌令李志容,持平黃燾牌不進,執義姜世白,掌令金仁和,持平邊始暹在外,監察茶時之意,敢啓。傳曰,知道。
以司諫鄭度采,正言金永範·金逸淵,掌令李志容,持平黃燾牌不進罷職傳旨,傳于李基栽曰,只推。
以公淸監司李錫奎狀啓,沃川郡守李有秀身死事,傳于尹景鎭曰,令該曹口傳差出,催促下送。
尹景鎭,以弘文館言啓曰,本館下番闕直,事甚未安。副校理徐有素·沈英錫,修撰趙璟鎭,副修撰朴光錫,旣有只推之命,竝卽牌招,以爲推移入直之地,何如?傳曰,允。
又以侍講院言啓曰,說書趙容和以其親病,陳疏徑出,下番闕直,事甚未安。兼司書朴永元,兼說書李憲瑋,以閣臣除本仕,司書金盛淵,卽爲牌招入直,何如?傳曰,允。
護軍徐俊輔疏曰,伏以日月迅邁,孝懿王后終祥奄過,祔禮已成,仰惟聖孝哀慕,益復如新,區區伏不任憂慮之忱。仍伏念臣受恩兩朝,偏荷再造之隆渥,通籍卅載,曾無一絲之微報。每自循省,恒切惶忸,而至於一州分憂之地,猶不能自盡其職。名登繡啓,論斷慘刻,律止薄勘,聖德寬大,屛伏窮廬,含恩訟愆,千萬不自意,去冬特敍之命,有隕自天。至以非爲眞有其罪爲敎,絲綸渙發,陰谷回春,手擎口誦,感淚被面,抱玆恩言,死無餘憾,迺者燕薊副价之命,忽下於望外。除旨頒臨,龍光遍體,有若初無罪累者然,臣誠惝怳踖蹙,靡所容措。噫,繡啓臚列,不欲呶呶分疏,重傷事面,而臣年近六旬,行己不孚,位到亞卿,聲望素輕,自陷罔測之科,負此難雪之累。卽無論本事之虛實,人之爲言,胡至此極,此尤臣萬死難贖之罪也。惟當自訟於己,更何怨尤於人?然而臣之所以自痛於心者有之,臣之今番遭罹,非但臣一己之辱也。上而負兩朝浹骨之恩,下而忝先臣執手之托,身名俱辱,家聲忽墜,爲臣不忠,爲子不孝。此其罪尤有大於人之所以罪臣者矣。孟子曰西子蒙不潔則人皆掩鼻而過之。臣之滿身滓穢,不但不潔而止,則人之過之者,其將却步而遠避,臣雖欲憑恃寵靈,復廁朝班,人必羞與之爲伍矣。至若專對之任,尤非如臣滓累之蹤所可擬議,在渠一身,猶不免自取僇敗,其將何以使於四方,不辱君命乎?往役固當蹶,情勢實難冒膺,行期漸近,丐免是急,玆敢披瀝心肝,仰首呼籲。伏乞天地父母,俯垂諒察,亟收臣進賀副使之銜,仍命永刊朝籍,使之退伏田畝,沒齒自靖,千萬泣禱。臣無任云云。答曰,省疏具悉。向來特敍之敎,豈不昭晰乎?卿則有改無勉,予則諒卿本末,斯已矣。何可逡巡於往役?卿其勿辭,趁卽治任。
說書趙容和疏曰,伏以臣有偏母,年迫六旬,素抱痰癖之疾,便成貞痼,間因溽暑之候,轉至添損。忽於日昨,重患毒感,咳逆而坐臥俱妨,膈痞而飮啖全却,氣息綿綴,委頓床玆,連試刀圭,有加無減,家伻踵至,促臣歸視,臣自聞此報,方寸煎灼,實無以晷刻按住。玆敢忙陳短章,徑出禁扃。伏乞聖慈,特賜鑑諒,亟遞臣職,以便救護,仍冶臣擅離之罪,以昭法紀焉。臣無任云云。省疏具悉。爾其勿辭救護。
敎江原監司尹命烈書。王若曰,虞廷咨四岳之官,蓋重分釐之命,周家置十連之職,尤難專制之才。自古擇人而授之,顧今捨卿而誰也?眷彼江原一域,實是穢貊舊邦。山河擅襟帶之形,寔我上游之重地,嶺海爲關防之要,厥惟東路之名藩。邇來旱澇之連仍,久矣痼瘵之滋甚。貢蔘之數雖減,尙嘆民賦之不均,荐饉之憂方深,每恨土理之甚瘠。穡事殆甚於甲乙,哀彼鴻集之憂,民食方艱於癸庚,擧切魚喁之歎。肆當察眉之日,尤愼方面之材。惟卿名祖肖孫,卿班邇列。南麾任牧芻之責,夙著三載之治,北槎咏牡華之詩,亦殫八月之勞。操履淳素,獨保舊家之風猷,器識宏深,餘事藝苑之模範。才足以蘇殘祛弊,志切於憂國愛民。副賢臣作翰之譽,知非百里之器,際國家詢牧之日,可當一面之任。適藩臣難其人,果銓薦屬之子。玆授卿以江原道觀察使·兼兵馬水軍節度使·巡察使·原州牧使。卿其體中宸恤災之念,懋外服宣化之圖。克副委毗之心,任觀風察俗之吏,益恢澄淸之志,蘇比歲荐饑之氓。富靑州之賑飢,須用簡便之法,蘇剌史之按事,庶致恩威之孚。莫曰內重而外輕,必也後法而先惠。其餘裁稟,自從便宜。於戲,瞻海上萬千之峰,想切去朝之戀,按關東卄六之郡,佇聞來暮之謠。故玆敎示,想宜知悉。知製敎林處鎭製進。
敎公淸監司趙經鎭書。王若曰,統列郡而方岳爲重,實難其才,中八路而湖闑最要,誰膺是任?肆需盤錯之器,用渙綸綍之音,念湖西百濟舊疆,卽我東一大都會。粟米麻絲之是貢,地利比荊·楊之饒,詩禮絃誦之相傳,人物有鄒·魯之俗。近因習俗之漸汙,以致疵瘼之滋生。三農荐甲乙之凶,致水旱風雹之災,萬民懷庚癸之嘆,有租稅賦役之煩。士風漸渝,不無豪右輩武斷,民弊益甚,方須循良吏文治。故玆察眉之辰,尤重方面之職。惟卿本色恬雅,餘事文華。名途絶躁進之心,自持廉約,華閥稱趾先之美,傳來規模。三輔治規,尙歎蕭小傅之日淺,五袴惠澤,方謠廉叔度之暮來。副周庭作楨翰之材,幸矣得君之重,際虞朝詢岳牧之日,嗟乎捨子其誰。方藩任適値才難,果銓薦特出心簡。百里枳棘,雖非鸞鳳之所棲,一隅牧芻,亶合牛羊之可授。玆授卿以公淸道觀察使·兼兵馬水軍節度使·巡察使·公州牧使。卿其祗承寵命,往布深恩。分九重宵旰之憂,著一路福星之譽。抑私扶正,固知廉白之勵心,黜幽陟明,宜使貪墨之斂手。莫曰外輕而內重,必也先惠而後威。棠有蔽芾,古人之美蹟豈專,桑無附枝,蚩氓之輿誦可驗。若其措置之方,自有舊憲,凡厥稟裁之道,須從便宜。於戲,登北拱之江樓,想切向日之悃,紓南顧之宸慮,佇效宣風之規。故玆敎示,想宜知悉。知製敎林處鎭製進。
癸未五月十六日卯時,上御熙政堂。下直監司入侍時,同副承旨尹景鎭,假注書成好謙,記注官李宗心·文致中,江原監司尹命烈,公淸監司趙經鎭以次進伏訖。上命進前奏職姓名,命烈·經鎭進前奏職姓名訖。上曰,下去着實爲之也。命烈·經鎭俯伏。仍命退,諸臣以次退出。
上在昌德宮。停常參·經筵。
自辰時至酉時,灑雨下雨,測雨器水深五分。
李基栽,以都摠府言啓曰,今日入直內三廳武兼禁軍及軍兵等中日習射技,請出標信。傳曰,知道。
李基栽啓曰,合辭許久闕啓,事甚未安。際在外外,未肅拜·呈告人員,竝卽牌招,何如?傳曰,允。
又啓曰,來二十一日朝參日次,而顯隆園忌辰祭正日相値,頉稟之意,敢啓。傳曰,知道。
尹景鎭啓曰,來二十一日輪對日次,而顯隆園忌辰祭正日相値,頉稟之意,敢啓。傳曰,知道。
李基栽啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
又啓曰,藥房副提調持湯劑來待矣。傳曰,封入。
備忘記,義州府尹李德鉉,慶州府尹金基常下直,各長弓一張,長箭一部,片箭一部,筒兒一箇賜給。
傳于尹景鎭曰,下直守令留待。
傳于尹景鎭曰,下直守令入侍。
以副校理徐有素·沈英錫再牌不進罷職傳旨,傳于尹景鎭曰,只推。
以修撰趙璟鎭,副修撰朴光錫牌不進罷職傳旨,傳于尹景鎭曰,只推。
以司書金盛淵牌不進罷職傳旨,傳于尹景鎭曰,只推。
李基栽啓曰,行大司憲趙得永,掌令李志容,持平黃燾牌不進,執義姜世白,掌令金仁和,持平邊始暹在外,監察茶時之意,敢啓。傳曰,知道。
以司諫鄭度采,正言金永範·金逸淵,掌令李志容,持平黃燾牌不進罷職傳旨,傳于李基栽曰,只推。
吏曹口傳政事,以趙鐘淳爲沃川郡守。
尹景鎭,以弘文館言啓曰,本館下番闕直,事甚未安。副校理徐有素·沈英錫,修撰趙璟鎭,副修撰朴光錫,旣有只推之命,竝卽牌〈招〉,以爲推移入直之地,何如?傳曰,允。
又以侍講院言啓曰,下番連日闕直,事甚未安。司書金盛淵,旣有只推之命,更爲牌招入直,何如?傳曰,允。
李基栽,以備邊司言啓曰,當此農務方殷之時,交龜之經朔遲滯,甚爲可悶。且聞實恙今旣差可,新除授關西道臣,使之明日辭陛,何如?傳曰,允。
又以都摠府言啓曰,副摠管柳和源以禁衛中軍軍兵等中日試射事,南別營晝仕出去之意,敢啓。傳曰,知道。
又以兵曹言啓曰,禁軍來秋冬等都試,因政府及本曹有故,不得設行,今已過時矣。在前如此之時,有仍停都試,代行祿試射之例,今亦依此擧行,何如?傳曰,允。
癸未五月十七日卯時,上御熙政堂。下直守令入侍時,同副承旨尹景鎭,假注書成好謙,記注官文致中·任泰濬,慶州府尹金基常,義州府尹李德鉉以次進伏。通津府使南志彧進伏楹外訖。上命各奏職姓名,基常·德鉉·志彧各奏職姓名。上曰,下去着實爲之也。基常·德鉉·志彧俯伏,景鎭曰,傳諭何以爲之乎?上曰,出外爲之。仍命退,諸臣以次退出。
上在昌德宮。停常參·經筵。
自開東至辰時,有霧氣。午時未時,日暈。夜五更,月暈。
李基栽啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李止淵啓曰,行左承旨金啓溫今日不爲仕進,卽爲牌招,何如?傳曰,允。
李基栽啓曰,藥房提調·副提調持湯劑來待矣。傳曰,封入。
備忘記,平安監司金敎根下直,長弓一張,長箭一部,片箭一部,筒兒一箇賜給。
傳于李止淵曰,平安監司留待。
傳于李止淵曰,平安監司入侍。
李基栽啓曰,判義禁李好敏,同義禁曺鳳振·沈能岳牌不進推考傳旨,今方捧入,而開坐命下之後,如是違牌,事甚未安。判義禁李好敏陳疏,同義禁曺鳳振·沈能岳,竝更牌招,以爲開坐之地,何如?傳曰,允。
以副校理徐有素·沈英錫,修撰趙璟鎭,副修撰朴光錫牌不進罷職傳旨,傳于尹景鎭曰,只推。
以司書金盛淵牌不進罷職傳旨,傳于尹景鎭曰,只推。
李基栽啓曰,行大司憲趙得永,掌令李志容,持平黃燾牌不進,執義姜世白,掌令金仁和,持平邊始暹在外,監察茶時之意,敢啓。傳曰,知道。
以司諫鄭度采,正言金永範·金逸淵,掌令李志容,持平黃燾牌不進罷職傳旨,傳于李基栽曰,只推。
尹景鎭,以弘文館言啓曰,本館下番闕直,事甚未安。副校理徐有素·沈英錫,修撰趙璟鎭,副修撰朴光錫,旣有只推之命,竝卽牌招,以爲推移入直之地,何如?傳曰,允。
又以侍講院言啓曰,下番連日闕直,事甚未安。司書金盛淵,旣有只推之命,更爲牌招入直,何如?傳曰,允。
判義禁李好敏疏曰,伏以光陰如駛,孝懿王后禫事奄過,祔廟禮成,伏惟聖慕慨廓,久而冞新。仍伏念臣頃於奉審歸路,伏奉判金吾除旨,臣感激恩寵,返面且急。雖不得不祗肅恩命,而第臣自來虛脆,痰癖爲祟。況復年衰病劇,形殻徒存,轉成癃痼之狀,而義重往役,千里馳驅,舊疾旣添,新疴又闖,脚部不仁,行步蹣跚,積氣肆發,昏眩交作,種種形症,雖不敢盡達,而頃日登對之時,庶蒙俯燭其實狀矣。近因將攝失宜,一倍添劇,食飮全却,神精昏瞀,時日之內,萬無起動之望,而見今擊錚回啓,成命已久,時囚捧供,愒日亦多,自速瘝厥之罪,致有問備之擧,惶懍之極,莫省攸措。第以臣目下病狀,雖欲擔舁赴坐,力疾獻議,其勢末由,召命之下,又犯違傲。臣罪至此,益無所逃,玆故據實呼籲,仰瀆崇嚴。伏乞聖慈,俯賜諒察,亟遞臣金吾之職,仍治臣瀆撓之罪,以肅朝綱,以安微分,千萬幸甚。臣無任云云。答曰,省疏具悉。卿其勿辭,調理行公。
敎平安監司金敎根書。王若曰,北宸深憂,方思翰屛之重任,西關新命,爰寄藩臬之隆毗。得人爲難,非卿莫可。眷玆浿江襟帶之地,實是鰈域管轄之方。敎垂八條,仁賢之化理旣遠,境接兩國,賓价之供億寔煩。從古百餘年民風,雖稱遊燕佳麗之勝,伊今四十州地利,實多弓馬勁悍之憂。念一道經濟之謨,係重鎭撫御之策。惟卿,家傳詩禮,世襲忠貞。歷試海邑湖藩,夙著壯鎖鑰之譽,屢經金華玉署,早識達圭璋之才。平日勵圖報之心,與同休戚,數朔任居留之責,克著模楷。玆授卿以平安道觀察使·兼兵馬水軍節度使·巡察使·管餉使·平壤府尹。卿其勉恢良圖,祗承恩命。解佩犢於渤海,克體龔遂之餘規,隨琴鶴於益州,宜念趙抃之遺化。爰咨四岳,廟謨僉同於簡心,出自亞卿,地望允叶於方面。於戲,土雖逖矣,汝其欽哉。堡障城池,庶效繭絲之是懋,安輯人衆,詎致衣袈之或疎。緩裘帶於第一江山,且聽來何暮之頌,阻冠珮於九重宮闕,亦有行且召之期。故玆敎示,想宜知悉。知製敎林顔喆製進。
癸未五月十八日辰時,上御熙政堂。下直平安監司入侍時,行都承旨李止淵,假注書成好謙,記注官任泰濬·金榶,平安監司金敎根,以次進伏訖。上命敎根進前奏職姓名,敎根進前奏職姓名,上曰,下去着實爲之也。止淵曰,宣諭何以爲之乎?上曰,出外爲之。仍命退出,敎根先退,止淵曰,駙馬揀擇單子,京中則以十六日爲限,而昨日有一張之追納者,係是限外,則不可自下擅捧,故敢此仰稟矣。上曰,同爲捧入。止淵曰,延祜宮失物之變,誠萬萬驚悚,伊時特敎之後,今至屢日,而尙未譏捕,捕廳擧行,極爲稽忽。當該左右捕將,竝從重推考,更加嚴飭,使之不日內期於詗捕之地,何如?上曰,依爲之。出擧條止淵曰,凡係回啓等事,例不得過三日,而園行時擊錚回啓,今至三朔,尙未擧行,雖緣禁堂之間多遞易,而事未前有,誠極未安。金吾堂上竝推考,卽爲牌招,開坐擧行之地,何如?上曰,依爲之。出擧條止淵曰,嶺儒之治疏伏閤,爲日已久,聞其事緣,則先正臣文正公金宇顒書院請額事也。書院旣有邦禁,則似不可許施,而遠儒之許久滯留,亦甚可悶,自政院以此意曉諭下送,何如?上可之。仍命退,諸臣以次退出。
上在昌德宮。停常參·經筵。
自午時至人定,灑雨下雨,測雨器水深二寸二分。
自人定至四更,灑雨下雨,測雨器水深二分。
尹景鎭啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李基栽啓曰,右副承旨林東鎭今日不爲仕進,卽爲牌招,何如?傳曰,允。
尹景鎭啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
傳于林東鎭曰,檢校直閣鄭基善馳詣顯隆園,奉審摘奸,仍詣健陵·華寧殿,一體奉審以來。
李基栽啓曰,藥房副提調持湯劑來待矣。傳曰,封入。
尹景鎭啓曰,同義禁曺鳳振再牌不進推考傳旨,今方捧入,而開坐命下之後,連事違召,不卽承膺,事體所在,誠極未安。所當更請牌招,而係是一日三牌,何以爲之?敢稟。傳曰,更爲牌招。
以副校理徐有素·沈英錫,修撰趙璟鎭,副修撰朴光錫牌不進罷職傳旨,傳于林東鎭曰,只推。
林東鎭啓曰,應敎李魯秉,校理沈鈁,修撰尹心圭,副修撰金大坤在外,校理朴永元內閣進,玉堂上下番俱空,事甚未安。副校理徐有素·沈英錫,修撰趙璟鎭,副修撰朴光錫,旣有只推之命,竝卽牌招,以爲推移入直之地,何如?傳曰,允。
尹景鎭啓曰,行大司憲趙得永,掌令李志容,持平黃燾牌不進,執義姜世白,掌令金仁和,持平邊始暹在外,監察茶時之意,敢啓。傳曰,知道。
以司諫鄭度采,正言金永範·金逸淵,掌令李志容,持平黃燾牌不進罷職傳旨,傳于尹景鎭曰,只推。
以司書金盛淵牌不進罷職傳旨,傳于林東鎭曰,只推。
林東鎭,以侍講院言啓曰,下番闕直,已至多日,事甚未安。司書金盛淵旣有只推之命,說書趙容和由限已過,一體牌招,以爲推移入直之地,何如?傳曰,允。
尹景鎭,以兵曹言啓曰,今五月二十日文臣朔試射日次,而顯隆園忌辰祭齋戒相値,不得爲之之意,敢啓。傳曰,知道。
又以兵曹言啓曰,同知中樞府事李龍秀身病猝重,時月之內,萬無供職之望,西樞雖是閑局,不可久曠,文臣兼宣傳官徐有素,除授過限未肅拜,竝改差,何如?傳曰,允。
林東鎭以奉常寺都提調·提調意啓曰,東耤親耕田潰覆處,築筒拓沙之役,自畿營擧行矣。役鉅事繁,未及了畢,故稻粱黍稷皮唐黍豆太,俱未免失農,莫重進上,將不得如例封進,誠不勝萬萬惶悚之意,敢啓。傳曰,知道。
尹景鎭,以義禁府言啓曰,保放罪人元永象,還囚捧供以入之意,敢啓。傳曰,知道。
義禁府啓目,茂山前府使元永象原情云云。問目內辭緣,泛稱遲晩,所當請刑是白乎矣,曾經宣傳官勿爲請刑,載在大典通編,議處何如啓,依允。
咸鏡監司南履翼疏曰,伏以臣濫叨重寄,疏籲不誠,未蒙恩許,行將辭陛矣。仍伏念臣所後本生父母墳山,俱在京畿廣州地,臣於往歲,赴燕回還以後,連値國家慶哀之會,且縻詞訟繁劇之務,不敢言私,荏苒至今,又當官守之遠出,榮愴之懷,擬展邱隴,玆敢冒瀆崇嚴。伏乞聖慈,特許往來之暇,俾伸至切之情,千萬顒祝。臣無任云云。答曰,省疏具悉。卿其往省焉。
上在昌德宮。停常參·經筵。
藥房提調金蓍根,副提調李基栽啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮,世子嬪宮口傳問安。答曰,知道。
李基栽啓曰,行大司憲趙得永未肅拜,執義姜世白,掌令金仁和,持平邊始暹在外,掌令李志容,持平黃燾呈辭,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而顯隆園忌辰祭齋戒相値,不得來會云矣,敢啓。傳曰,知道。
又啓曰,藥房提調·副提調持湯劑來待矣。傳曰,封入。
傳于林東鎭曰,留院公事入之。
以副校理徐有素·沈英錫,修撰趙璟鎭,副修撰朴光錫牌不進罷職傳旨,傳于林東鎭曰,只推。
林東鎭啓曰,玉堂上下番俱空,事甚未安。副校理徐有素·沈英錫,修撰趙璟鎭,副修撰朴光錫,旣有只推之命,竝卽牌招,推移入直,何如?傳曰,允。
以司書金盛淵,說書趙容和牌不進罷職傳旨,傳于林東鎭曰,只推。
林東鎭,以侍講院言啓曰,下番闕直,已至多日,事甚未安。司書金盛淵,說書趙容和,旣有只推之命,竝更牌招,以爲推移入直之地,何如?傳曰,允。
以副校理沈英錫·徐有素,修撰趙璟鎭,副修撰朴光錫牌不進罷職傳旨,傳于林東鎭曰,只推。
兵曹口傳政事,護軍單李龍秀。
林東鎭,以禮曹言啓曰,今五月二十二日明溫公主駙馬初揀擇時,揀擇人出入門路及揀擇處所,以何處爲之乎?敢稟。傳曰,以熙政堂爲之,門路金虎門爲之。
李基栽,以都摠府言啓曰,今日入直內三廳武兼禁軍及軍兵等當爲中日習射技,而顯隆園忌辰祭齋戒相値,不得設行之意,敢啓。傳曰,知道。
又以備邊司言啓曰,卽見開城留守金履載狀啓,則以爲,本府各項應下之取資於債殖者爲三萬餘兩,而卄三萬債本,盡歸虛錄,指徵無處,如欲充捧,則毒流一境,皆將蕩析。顧今支傾保亡之道,如得傍近數邑賦稅之納于京司者,量其分數,移劃本府,則可以按舊無替,永爲根基,而如其不然,就某樣錢穀中錢限三十萬兩,米限十萬石劃給,以爲從便措處,生殖取資事,請令廟堂稟處矣。松都債弊,因前此守臣之疏,雖已知之,而不料其一朝蕩然,至此極也。目今國家經用不給,所請兩條,俱係難施,雖以事體言之,本營之如是破敗,職由於前後官吏不善典守之致,則補弊之方,不自講究,輒請朝家之區劃。近來諸路營邑,無處不弊,皆將割賦而益之,辦財而給之乎?此路一開,後弊難言,且以債弊言之,自古幾多年斂散取殖者,今何云盡歸虛簿,無處可捧,此非京司之取用也,亦非他處之移去也。則只是乾沒於本府之內者,所負必有其人,可徵必有其處,苟欲收殺,豈無其道?此而仍置,則公貨將無以保矣,奸習亦無以懲矣。分付該守臣,自今刻期徵督,連以實數,修報本司,期於從速準捧,以爲歲前還分於富實戶,依前無弊斂散,使松京有復舊改觀之效,而如或憚於任怨,玩愒如前,則是朝令之不行也。有關紀綱,竝以此意嚴飭,何如?傳曰,允。
又以備邊司言啓曰,卽見黃海監司李文會所報,則以爲,本營管餉別會穀耗條,不能當應下之數,比年以來,輒致加下,又有京各司眞墨·磚石等別卜定,今春等加下小米爲八百餘石。此則依事目區劃,俾爲準報之地,加下之每年請劃,極甚煩屑,而太白軍餉,年年添耗,斂散爲弊,就其中限三千石,移作別會穀,竝與本穀七千石,取耗支用爲辭矣。年前別會穀添作之後,又有昨今年加下報來者,可知其取耗之尙患不足,而太白軍餉,果有穀多害民之慮,二千石使之依請移作加下,旣非每年恒有耗條,當有來頭用餘前加下,則就其中漸次除報之意,分付,何如?傳曰,允。
又以備邊司言啓曰,卽見南兵使李惟秀所報,則以爲,本營餉簿中,每年二耗添付元穀,一耗取用軍需,而昨今兩年餉摠所減,至爲三萬石之多,當年一耗,僅爲九百餘石,各項應下,無以排比,二耗中限千石特爲劃給,以補軍需爲辭矣。餉耗漸縮,支放難繼,本營事勢,不可不念,就二耗中五百石,姑爲許劃,使之排用,而此非永作常例者,限十年待元穀稍裕,還爲會錄之意,分付,何如?傳曰,允。
又以備邊司言啓曰,卽見東萊府使李奎鉉狀啓,則以爲,館守倭傳言島中失火之後,民命濟活,實無其路,貴國年例所給公作米中翌年至畢下者。今年則年內盡數入給事,轉達朝廷云,故以此是約定遵行之事,則當年畢下,有非邊臣所敢仰請,更勿煩聒之意,嚴辭責諭爲辭矣。在前馬島失火時,有給米別恤之例。今此公作米當年畢下之請,固非該倅之所可擅許,而旣是當給之物,且踰年應下條,其數不多,其在恤隣捄災之誼,不可無一時闊狹。令本府更觀館倭動靜,如或懇請不已,量宜許給,以示朝家厚誼,何如?傳曰,允。
又以左右捕盜廳言啓曰,謹依下敎。延祜宮正堂主袱及香爐·香盒·燭臺偸竊之漢,使譏校刻期詗捕矣。捉得罪人申仁得,多般究問,則渠以本宮守直軍士,今三月十一日夜,潛入正堂,拔其分閤排目,入去堂內,偸竊情節,箇箇承款,宮內月廊與墻垣瓦子及庫舍毁壁處中防木等物流伊偸賣之狀。又爲吐實,故更加盤覈,一如前招,而別無可疑之端,依例移送秋曹,以爲考律勘處之意,敢啓。傳曰,知道。
上在昌德宮。停常參·經筵。
李基栽啓曰,行大司憲趙得永未肅拜,執義姜世白,掌令金仁和,持平邊始暹在外,掌令李志容,持平黃燾呈辭,監察茶時之意,敢啓。傳曰,知道。
又啓曰,來二十五日朝參日次矣,敢稟。傳曰,停。
又啓曰,藥房副提調持湯劑來待矣。傳曰,封入。
林東鎭啓曰,玉堂上下番俱空,已至多日,事甚未安。副校理徐有素·沈英錫,修撰趙璟鎭·副修撰朴光錫,旣有只推之命,竝卽牌招,推移入直,何如?傳曰,允。
傳于李基栽曰,當該中官尹東亨,令該府拿處,施以刑配之典。
以司書金盛淵,說書趙容和牌不進罷職傳旨,傳于林東鎭曰,只推。
林東鎭,以侍講院言啓曰,下番闕直,已至多日,事甚未安。司書金盛淵,說書趙容和,旣有只推之命,竝更牌招,以爲推移入直之地,何如?傳曰,允。
林東鎭啓曰,卽者刑曹郞廳來言,因左右邊捕盜廳啓辭,延祜宮正堂內爐盒等物偸竊罪人申仁得,考律勘處事命下,而判書未差,次堂例不得擧行云。未差之代,政官牌招,開改差出,待下批,牌招,以爲擧行之地,何如?傳曰,允。
又啓曰,吏曹參議金學淳牌不進罷職傳旨,今方捧入,而開政命下之後,如是違牌,事甚未安。判書金魯敬在外,參判未差,不得開政,何以爲之?敢稟。傳曰,更爲牌招。
以吏曹參議金學淳牌不進罷職傳旨,傳于林東鎭曰,只推。
有政。吏批,判書金魯敬受由在外,參判未差,參議金學淳進,右副承旨林東鎭進。啓曰,小臣獨政未安,何以爲之?敢稟。傳曰,只出緊任。
又啓曰,會寧府使今當差出,而堂品中可擬之人乏少,堂上曾經兵使,竝擬,何如?傳曰,允。
以申在植爲輔德,金炳朝爲文學,朴宗薰爲刑曹判書,徐能輔爲左尹,李相璜爲右副賓客,洪羲俊爲同經筵,李鶴秀爲同義禁,朴宗學爲兵曹正郞,具信喜爲會寧府使,金履禕爲龍仁縣令。
兵批,判書鄭晩錫進,參判申緯入直進,參議李東煥病,參知金道喜病,同副承旨尹景鎭進。啓曰,黃海兵使今當差出,而擬望之人乏少,他道水使,竝擬,何如?傳曰,允。
以金陽淳·李鶴秀·李勉植爲副摠管,李恒權爲宣傳官,柳以基爲景福將,李㝡在爲衛率,趙萬協爲文兼,趙義鎭爲黃海兵使,朴禧運爲平山浦萬戶,大護軍金魯應,護軍徐長輔,副護軍李紀淵·鄭來升·趙文錫,副司直韓弘敎,以上竝單付。分副摠管李光文,分都摠都事申在健,以上依定式減下。
傳于林東鎭曰,見窠皆令差出。
林東鎭,以吏曹言啓曰,新除授繕工假監役官金啓沂,除拜過限未出仕,依例改差,何如?傳曰,允。
兵批再政啓曰,京畿水使,今當差出,而擬望之人乏少,他道兵使及堂上曾經兵使,竝擬,何如?傳曰,允。
以梁迪洙爲訓鍊主簿,許溟爲京畿水使,僉知單柳以基。
吏批,再政,以閔致文爲典簿,李顯在爲假監役,權應鉉爲律學敎授,鄭義儉爲兼律學敎授,韓時英爲武烈祠參奉,右賓客單李相璜,左賓客單金履喬,右副賓客單朴宗薰,會寧府使具信喜今加嘉善加資事承傳,喬桐府使單許溟。
以平安監金履喬狀啓,寧遠郡民家失火事,傳于尹景鎭曰,聞甚矜惻,元恤典外,別加顧助事,分付。
林東鎭,以吏曹言啓曰,繕工監監役官洪明燮呈狀內,矣身素患痰癖之症,當此換節之時,一倍添劇,旬月之內,萬無供職之望云,其身病旣如是,則有難强令察任,改差,何如?傳曰,允。
又以禮曹言啓曰,今此駙馬揀擇人詣闕秩,一依漢城府擧案,別單書入,而卽接漢城府移文,則揀擇捧單中,主簿沈弘模子快興腫處大段,前正言崔漢翼子永熙,猝得痢疾,前牧使洪世周子錫福,暑感滯泄,俱不得進參云。病勢如此,則姑待其差歇,竝於前頭再揀擇日,使之入參,何如?傳曰,允。
李基栽以扈衛廳大將意啓曰,別將尹載鐸身病猝重,勢難察任,改差,何如?傳曰,允。
又以備邊司言啓曰,卽見全羅監司朴綺壽所報,則以爲,本營支放穀丙子未捧折米九千七十四石耗九百七石,每年以乙亥賑餘秋穀,請劃取用,而秋穀見存,數甚零星。今年減縮耗,以賑餘皮麰,依昨年例準折劃下,俾補支放爲辭矣。支放不足,每以賑餘穀劃代,而秋穀不足之故,自昨年以夏穀準折許劃,今亦依此施行之意,分付,何如?傳曰,允。
又以刑曹言啓曰,因左右捕盜廳草記批旨,延祜宮正堂內主袱爐盒偸竊罪人申仁得,捉來嚴囚矣。連接該廳移文,則謹依口傳下敎,有更査事,還爲押送云。故罪人申仁得,卽爲押送之意,敢啓。傳曰,知道。
上在昌德宮。停常參·經筵。
金啓溫啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李基栽啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
又啓曰,藥房提調·副提調持湯劑來待矣。傳曰,封入。
傳于李止淵曰,都承旨·右承旨率揀擇童蒙入侍,領敦寧同爲入侍。
以副校理徐有素·沈英錫,修撰趙璟鎭,副修撰朴光錫牌不進罷職傳旨,傳于林東鎭曰,只推。
以司書金盛淵,說書趙容和牌不進罷職傳旨,傳于林東鎭曰,只推。
林東鎭啓曰,玉堂上下番俱空,已至多日,事甚未安。副校理徐有素·沈英錫,修撰趙璟鎭,副修撰朴光錫,旣有只推之命,與副應敎林顔喆,竝卽牌招,推移入直,何如?傳曰,允。
李基栽啓曰,標信擧行,何等嚴急,而今日弘化門·銅龍門入直軍除出標信直下之時,宣傳官謂以齊往習射,趁不待令,以致祗受之遲滯,事未前有,萬萬駭然。不能禁飭之行首宣傳官及不卽待令之入直宣傳官等,竝所當重勘,而本院請推之外,無他可施之罰,何以爲之?敢稟。傳曰,竝拿處。
金啓溫啓曰,卽者刑曹郞廳來言,因左右捕盜廳啓辭,延祜宮正堂內偸竊罪人申仁得,移送秋曹,照律事命下,而判書未差,次堂例不得擧行云。未差之代,政官牌招開政差出,待下批,牌招以爲開坐之地,何如?傳曰,允。
又啓曰,行大司憲趙得永,掌令李志容,持平黃燾牌不進,執義姜世白,掌令金仁和,持平邊始暹在外,監察茶時之意,敢啓。傳曰,知道。
以司諫鄭度采,正言金永範·金逸淵,掌令李志容,持平黃燾牌不進罷職傳旨,傳于金啓溫曰,只推。
備邊司,以李惟秀爲北兵使。
林東鎭,以侍講院言啓曰,下番闕直,已至多日,事甚未安。司書金盛淵,說書趙容和,旣有只推之命,竝更牌招,以爲推移入直之地,何如?傳曰,允。
李基栽,以都摠府言啓曰,副摠管柳和源以禁衛中軍,本營諸將官射會監試事,南別營晝仕出去之意,敢啓。傳曰,知道。
又以兵曹言啓曰,今此進賀兼謝恩使一行赴燕時所把驛馬,預爲分定,然後可無窘急之弊,所把驛馬二十八匹內,公淸道五匹,全羅道七匹,慶尙道十二匹,來七月十五日京中逢點。江原道二匹,咸鏡道二匹,直送安州,來七月三十日逢點事,各道監司處,行移,何如?傳曰,允。
又以兵曹言啓曰,卽接南道參軍韓弘定牒報,則禁衛營所授光熙門南邊第九城廊近處體城,五間半許頹圮云。爲先令繕工監,堅實圍排,分授軍門,急速修築,而把守軍兵,亦令該軍門量宜定送,限改築間嚴加守直之意,分付,何如?傳曰,允。
又以禁衛營言啓曰,本營字內光熙門南邊第九城廊近處體城五間半許頹圮處把守軍兵,令該軍門量宜定送事,自兵曹草記矣。哨官一員,出番鄕軍二十名,嚴飭定送,限修築間輪回守直之意,敢啓。傳曰,知道。
又以訓鍊都監·禁衛營·御營廳言啓曰,謹依下敎,春塘臺近處,多發各營炮手,廣加搜捕,則雖有虎迹,未見其形。今旣日暮,捉虎將卒,姑爲撤罷,自明日爲始,宮墻外及北山內外,三營合力,仍爲行獵之意,敢啓。傳曰,知道。
捕廳啓目,跋辭爲等如,罪人招辭是白置有亦,爐盒及燭臺書杖段,冶造他器是如,買贓漢之招,旣甚分明,兩件袱之付火,渠女亦爲參看,則燒火云云。恐或無怪是白乎旀,其他物件,或謂之遺置宮內,或謂之初不犯禁是如,一直納招是白如乎,連加窮覈,本色無一推出,臣等惶恐待罪是白乎旀。罪人段,姑爲嚴囚,以待處分爲白臥乎事。判付內,更無知問之端,移送秋曹照律,卿等勿待罪爲良如敎。
李基栽以左右捕盜廳言啓曰,延祐宮正堂內偸竊罪人究覈本廳啓目判付內,更無別問之端,移送秋曹照律,卿等勿待罪事,命下矣。罪人申仁得,移送秋曹之意,敢啓。傳曰,知道。
刑曹判書朴宗薰疏曰,伏以臣昨奉除旨,以臣爲刑曹判書,開坐有命,召牌儼臨,宜卽趨膺,以承寵章,而第臣方帶右副賓客矣。賓僚之毋得兼綰刑獄,格例較然。且臣於本曹僚寀之間,不便周旋,公格旣屬當遞,私義又難仍冒。玆不得不坐犯違逋,略具短章,仰暴實狀。伏乞聖明,俯垂諒察,亟遞臣秋曹新銜,仍治臣逋慢瀆撓之罪,以便公私,以昭法紀,千萬幸甚。臣無任云云。答曰,省疏具悉。所帶司寇之任,許遞。
癸未五月二十二日辰時,上御熙政堂。都承旨·右承旨率揀擇童蒙入侍,領敦寧同爲入侍時,行都承旨李止淵,右承旨朴岐壽,假注書申履祿,記注官文致中,記事官李憲瑋,領敦寧金祖淳以次進伏。童蒙金承賢·洪南極·元錦慶·朴龍錫·徐鳳岡·金辛一·安申孫·金善慶·鄭瑞曾·洪豹吉·趙蔚得·申鐵孫·金聖範·吳慶祥·沈萬範·趙驥成·趙春祥以次進伏楹外訖。上曰,童蒙依座目次入之,各奏姓名也。祖淳曰,問其年紀,何如?上曰,置之。承賢等進前奏姓名訖,止淵曰,在前如此之時,承史有權退閤外之事,何以爲之乎?上可之,少間,更命入侍,承史又爲進伏。上命書傳敎曰,進士金漢淳子承賢,主簿朴宗有子龍錫,幼學金箕燦子善慶,幼學鄭應鉉子瑞曾,府使申義直子鐵孫,奉事金有喜子聖範,幼學吳泰榮子慶祥,幼學趙基升子春祥,再揀擇入之,餘皆許婚事。仍命童蒙各持賞格,次第就坐後,命承史先退,承史以次退出。
上在昌德宮。停常參·經筵。
自辰時至人定,灑雨下雨,測雨器水深三寸一分。
自人定至二十四日開東,灑雨下雨,測雨器水深八分。
尹景鎭啓曰,行大司憲趙得永未肅拜,執義姜世白,掌令金仁和,持平邊始暹在外,掌令李志容,持平黃燾呈辭,監察茶時之意,敢啓。傳曰,知道。
又啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
林東鎭啓曰,同義禁李鶴秀除拜後過三日不爲出肅,依定式推考警責,仍卽牌招察任,何如?傳曰,允。
尹景鎭啓曰,藥房提調持湯劑來待矣。傳曰,封入。
傳于林東鎭曰,禮房承旨馳詣健元陵,奉審摘奸,局內諸陵,一體奉審以來。
傳于尹景鎭曰,延祜宮正堂內偸竊罪人捕捉之該捕校,邊將除授。
以副應校林顔喆,副校理徐有素·沈英錫,修撰趙璟鎭,副修撰朴光錫牌不進罷職傳旨,傳于尹景鎭曰,只推。
以司書金盛淵,說書趙容和牌不進罷職傳旨,傳于尹景鎭曰,只推。
林東鎭啓曰,玉堂上下番俱空,已至多日,事甚未安。副應敎林顔喆,副校理徐有素·沈英錫,修撰趙璟鎭,副修撰朴光錫,旣有只推之命,竝卽牌招,推移入直,何如?傳曰,允。
林東鎭,以侍講院言啓曰,下番闕直,已至多日,事甚未安。司書金盛淵,說書趙容和,旣有只推之命,竝更牌招,以爲推移入直之地,何如?傳曰,允。
又以侍講院言啓曰,新除授輔德申在植除拜屢日,尙不出肅,卽爲牌招察任,而文學金炳朝時在平安監營,書筵入番事緊,斯速乘馹上來事,下諭,何如?傳曰,允。
文學許遞,前望單子入之,待下批,牌招察任。
文學前望單子入之,趙萬協落點。
尹景鎭啓曰,吏曹參議金學淳牌不進罷職傳旨,今方捧入,而開政命下之後,如是違牌,事甚未安。判書金魯敬在外,參判未差,何以爲之?敢稟。傳曰,參議只推,更爲牌招。
又啓曰,行都承旨李止淵,行左承旨金啓溫,右承旨朴岐壽,左副承旨李基栽不爲仕進,右副承旨林東鎭奉審進去,院中只有臣一人,吏·兵批兼進之意,敢啓。傳曰,知道。
有政。吏批,判書金魯敬受由在外,參判未差,參議金學淳進,同副承旨尹景鎭進。啓曰,判書金魯敬受由在外,參判未差,小臣獨政未安,何以爲之?敢稟。傳曰,只出緊任。
以韓致應爲刑曹判書,兼鏡城府使單李惟秀。
傳于尹景鎭曰,見窠皆令差出。
吏批,再政,以金履喬爲判尹,李元在爲監役。
兵批,行判書鄭晩錫式暇,參判申緯差祭,參議李東煥入直進,參知金道喜病,同副承旨尹景鎭進,大護軍單朴宗薰,北兵使單李惟秀。
再政,副司果單金炳朝。
尹景鎭,以都摠府言啓曰,今日入直內三廳武兼禁軍及軍兵等當爲中日習射技,而國忌齋戒相値,不得設行之意,敢啓。傳曰,知道。
又以義禁府言啓曰,中官尹東亨,令該府拿處,施以刑配之典事,傳旨啓下矣。尹東亨刑問一次後,平安道碧潼郡定配,而以傳旨內辭意,具罪目依例發遣府羅將,押送配所,何如?傳曰,允。
又以義禁府言啓曰,前茂山府使金翼基待待命拿囚命下,幾近數旬,而鐵原之距京,不過二日程,尙不自現,揆以紀綱,誠極無嚴。爲先發遣府書吏拿來,添問目嚴勘,何如?傳曰,允。
義禁府啓目粘連,向前元永象段,莫重公穀,不能檢察,一任吏鄕之奸僞,莫分隱逋之幾許,戊寅以前舊逋査捧一萬二百石,亦非不多,戊己兩年虛勘之數,至爲一萬五千餘石,則不可但以不察論,揆以糴法,誠極痛駭,以此照律,何如?判付啓,依允。又啓目粘連,咸鏡道放未放修啓冊子中,本府所管定配罪人未放秩乙良,竝依道啓施行,何如?判付啓,依允。又啓目粘連,全羅道放未放修啓冊子中,本府所管定配罪人仍秩乙良,竝依道啓施行,何如?判付啓,依允。
上在昌德宮。停常參·經筵。
自開東至人定,灑雨下雨,測雨器水深三寸四分。
自人定至二十五開東,灑雨下雨,測雨器水深一分。
李基栽啓曰,行大司憲趙得永未肅拜,執義姜世白,掌令金仁和,持平邊始暹在外,掌令李志容,持平黃燾呈辭,監察茶時之意,敢啓。傳曰,知道。
又啓曰,藥房副提調持湯劑來待矣。傳曰,封入。
以副應敎林顔喆,副校理徐有素·沈英錫,修撰趙璟鎭,副修撰朴光錫牌不進罷職傳旨,傳于尹景鎭曰,只推。
以司書金盛淵,說書趙容和牌不進罷職傳旨,傳于尹景鎭曰,只推。
尹景鎭啓曰,玉堂上下番俱空,已至多日,事甚未安。副應敎林顔喆,副校理徐有素·沈英錫,修撰趙璟鎭,副修撰朴光錫,旣有只推之命,竝卽牌招,推移入直,何如?傳曰,允。
尹景鎭,以侍講院言啓曰,下番闕直,已至多日,事甚未安。司書金盛淵,說書趙容和,旣有只推之命,竝更牌招,以爲推移入直之地,何如?傳曰,允。
李基栽啓曰,明日次對,兩司當爲進參,除在外外,未肅拜·呈告人員,竝待開門牌招,何如?傳曰,允。
以輔德申在植牌不進罷職傳旨,傳于尹景鎭曰,只推。
尹景鎭,以侍講院言啓曰,新除授文學趙萬協,時在京畿楊州地,書筵入番事緊,斯速乘馹上來事,下諭,何如?傳曰,允。
又以禮曹言啓曰,卽接永禧殿官員所報,則今日雨後,第二室後面椽端及北挾室後面春舌與道理上內外滲漏,北月廊第一間及移安廳後面浮椽,間間亦爲滲漏云矣。莫重之地,有此滲漏之患,誠甚驚悚,雖與殿內有異,臣曹堂上當爲進去奉審,而日勢已暮,待明朝奉審後,修改之節,更爲稟處,何如?傳曰,允。
又以禮曹言啓曰,卽接徽慶園參奉所報,則昨日雨後,丁字閣北神門內外滲漏,仰土剝落,殿內椽間,亦有雨漏,仰土間多剝落處云矣。莫重丁字閣殿內,有此滲漏仰土剝落之患,萬萬驚悚,修改之節,不容少緩,而見今雨勢如此,姑待小晴,擇日擧行,何如?傳曰,允。
又以觀象監領事提調意啓曰,今癸未年六月初一日戊戌朔日食,雖在天中,食分甚少,不過十九秒之微,則人目難以見驗,而以已例言之,則一分以下,不爲救食,今番日食救護一節,不爲擧論之意,敢啓。傳曰,知道。
李基栽,以兵曹言啓曰,卽接訓鍊都監旗牌官異膺善手本,則通化門越邊含春苑墻垣一間半頹圮云。令繕工監爲先堅實圍排,依例樹柵,卽速修築,而衛軍二名定立,限改築間嚴加守直,亦令巡邏營門,申飭校卒,各別巡察之意,分付,何如?傳曰,允。
上在昌德宮。停常參·經筵。
藥房都提調南公轍,副提調李基栽啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。
中宮殿·世子宮·世子嬪宮口傳問安。答曰,知道。
李基栽啓曰,行大司憲趙得永,掌令李志容,持平黃燾牌不進,執義姜世白,掌令金仁和,持平邊始暹在外,監察茶時之意,敢啓。傳曰,知道。
李止淵啓曰,行左承旨金啓溫,右承旨朴岐壽,今日不爲仕進,竝卽牌招,何如?傳曰,允。
李基栽啓曰,藥房都提調·副提調持湯劑來待矣。傳曰,封入。
傳于李基栽曰,大臣·備局堂上引見。
以司諫鄭度采,正言金永範·金逸淵,掌令李志容,持平黃燾牌不進罷職傳旨,傳于李基栽曰,只推。
以副應敎林顔喆,副校理徐有素·沈英錫,修撰趙璟鎭,副修撰朴光錫牌不進罷職傳旨,傳于李止淵曰,只推。
李止淵啓曰,玉堂上下番俱空,已至多日,事甚未安。副應敎林顔喆,副校理徐有素·沈英錫,修撰趙璟鎭,副修撰朴光錫旣有只推之命,竝卽牌招,推移入直,何如?傳曰,允。
以右承旨朴岐壽牌不進罷職傳旨,傳于李止淵曰,只推。
以司書金盛淵,說書趙容和牌不進罷職傳旨,傳于李止淵曰,只推。
李基栽,以內醫院都提調意啓曰,提調金蓍根,今日問安,不爲仕進,卽爲牌招,何如?傳曰,允。
吏曹口傳政事,以朴宗薰爲內醫提調。
李止淵,以禮曹言啓曰,臣蓍根進詣永禧殿,與本殿令李玄緖,參奉李源吉,眼同奉審,則第二室後面椽端及北挾室後面春舌與道里上內外滲漏,北月廊第一間及移安廳後面浮椽,間間滲漏,果如殿官所報矣。修改之節,不容少緩,而見今雨勢不止,待晴卽爲擇日擧行,何如?傳曰,允。
又以禮曹言啓曰,今五月二十七日明溫公主駙馬再揀擇時,揀擇人出入門路及揀擇處所,以何處爲之乎?敢稟。傳曰,處所熙政堂爲之,門路以金虎門爲之。
李基栽,以都摠府言啓曰,副摠管柳和源,以禁衛中軍,新舊番軍兵等點考事,南別營晝仕出去之意,敢啓。傳曰,知道。
又以兵曹言啓曰,卽接東道參軍閔致行牒報,則御營廳所授光熙門南邊第一城廊近處體城三間許頹圮云。爲先令繕工監堅實圍排,分授軍門,急速修築,而把守軍兵,亦令該軍門量宜定送,限改築間嚴加守直之意,分付,何如?傳曰,允。
又以御營聽言啓曰,本廳字內光熙門南邊第一城廊近處體城三間許頹圮處,令分授軍門,卽速修築,把守軍兵量宜定送事,自兵曹草記矣。修築則待晴擧行,而出番鄕軍二十名,將官率領,限改築間輪回,嚴加把守之意,敢啓。傳曰,知道。
癸未五月二十五日辰時,上御熙政堂。藥房入診,大臣·備局堂上引見入侍時,都提調南公轍,副提調李基栽,假注書申履祿,記注官任泰濬,記事官李憲瑋,假注書成好謙,事變假注書卜來相,兼戶曹判書沈象奎,吏曹判書金魯敬,行護軍朴周壽·趙萬永,白東薳,行都承旨李止淵以次進伏。醫官吳千根·李惟鐸·金殷相進伏楹外訖。公轍曰,近日雨意尙緊,日氣蒸鬱,聖體,若何?上曰,一樣,而各殿宮氣候一樣矣。公轍曰,寢睡·水刺之節,何如?上曰,一樣矣。公轍曰,醫官入診,何如?上可之,醫官千根·惟鐸·殷相以次診候訖,退伏奏曰,脈候左右三部調均矣。公轍曰,好雨連日,遠近周洽,誠可喜也。上曰,次對爲之。公轍曰,俄於登筵之時,暫爲瞻望,則以白笠進御矣,伏未知於禮有考據而然乎?殿下方在心喪之中,燕居服色,祛其華美,自是當然之事,而至於素笠,則此乃有喪之服,而非心喪之制也。且以國制言之,祥後禫前,皆用此笠,則今於服制已盡之後,進御此服,非所以自盡之道也。殿下之動靜云爲,非但臣民之瞻仰,且將垂訓於萬世,毫忽之間,一有差失,便是非禮,克愼克嚴,毋至失禮之歸,此臣之仰望者也。臣之所以輔導之者,雖不及古人補衮之誠,而憂愛耿耿,志切匡捄,敢此仰達矣。象奎曰,大臣已有仰達,而夫儀章之於禮制,所係甚重,不可忽也。素冠卽國俗有喪之服,則當此服制已盡之後,雖自內燕處之時,猶爲不可,況於引見朝臣,敷政制治之所乎?古人云無論事之大小,務在引君當道,臣等雖不若古人,而亦以當於道者,望之於殿下矣。魯敬曰,大臣·戶判旣有仰達,而殿下一動一靜,書之史冊,爲萬世法,今殿下於緦制已盡之後,猶御白笠,此乃有喪之服也。雖燕處之時,亦不當如是,況於朝臣引接之時乎?顯思宮行祭時,猶用微吉之服,而今於臨御之時,服色反有重於祭享時,以此揆之,甚無意義,聖慕雖無窮,而禮制本有限,遵禮勿失,實爲自盡之道矣。豈可以一時任情,而不顧萬世禮經乎?昔宋臣有以上之不御袍帶,望見而屛立者,今殿下所御,卽失禮之大者,不可但以不御袍帶比,而臣等不能屛立爭難,實有愧於古人矣。況今殿下服色如此,而臣等乃以純吉之服入對,尤豈不萬萬未安乎?暫爲權退,以俟改御當服之服,然後更爲登對恐好矣。止淵曰,臣日前登筵,以此事欲爲仰奏而未及矣。孝禧殿大祥後,始以黑笠臨筵,其後召接,更御素笠,伏未知聖意之何居,而蓋素冠非心喪之服,臨朝非燕居之比,情雖無窮,禮固有限,殿下豈可一向任情,而不念有違於禮制乎?臣等旣知其違禮,而不能匡捄,則是豈以禮事君之道哉?今此大臣諸臣之奏,亶出於納無過之義而不敢止者,惟願亟賜允從焉。公轍曰,戶判·吏判·都承旨,又此仰陳,苟非大違於禮節者,則臣等豈敢如是縷縷仰達耶?殿下欲極盡其情禮,則臣等敢不奉承將順,而所以自盡之道,在乎盡禮,今反以無於禮者,任情行之,則非所以盡情盡誠之道,伏願卽爲勉從焉。象奎曰,臣等之所以縷縷仰達者,欲殿下之抑情遵禮也。以宋朝故事言之,有以常時巾服,不見朝臣者,今殿下反以非禮之服,引見朝臣,雖是臣等不能匡捄之罪,而亦非所以待朝臣之道也。殿下若以此服爲得當,則臣等之吉服入侍,豈不未安乎?伏願後日則勿以此服進御,俯從臣等之請焉。魯敬曰,今此服色,實是無於禮之禮,聖人制禮,過與不及,皆爲非禮,今殿下欲務自盡之道,而不思所以盡禮,則反有欠於自盡之誠矣。公轍日,臣於近年以來,久未出入胄筵,而側聞王世子睿學漸進,令聞益彰,此實吾東方億萬年無疆之休,而又於向日太室祔享之時,初行亞獻之禮,周旋登降,合於規度,濟濟駿奔之列,不但相顧慶賀,伏想洋洋在天之靈,必當降監而悅豫矣。第伏念,帝王之學,與匹庶有異,必須主經翼史,博約會通,而要知學問政事爲一致,然後始可謂聖人之能事。況我列聖朝敎導儲嗣之法,自經傳講讀之外,尤以明習國事,爲早諭之方,貽燕之謨,遇物之誨,具載於寶鑑·日記,而至英廟時,則我先大王寶齡自三歲時,若値殿座及朝臣入對,則多命侍坐,此是殿下家法之所當繼述者也。今東宮邸下,已躋孔聖志學之年,講讀一事,雖爲今日之大本先務,而明習國事,實爲學問事務交修竝進之義,自今以後,不但廟宮祀享之隨駕躬與,凡於大小殿座及臣隣引接之時,頻命侍坐,如先朝沖齡時故事,一以爲政令辭敎之仰覩而視法,一以爲朝儀筵體之早知而熟習,以之事爲之得失,人物之臧否,民生之苦樂,群言之是非,已自沖年弱歲,先自瞭然於心目,則爲堯爲舜之道,亶不外此,而學問政事之合一看,尤是帝王之所當先知者也。在昔儒賢名碩,多以此眷眷仰奏,以爲敎儲之急務,敢將區區忠愛之忱,玆以陳達,伏願留心採納焉。上曰,卿言甚好,當體念矣。出擧條公轍曰,頃因關西御史別單,寧遠邑治移設寧城事及黃龍城之罷鎭合倉便否,令道帥臣商確狀聞之意,覆啓行會矣。卽見平安前監司金履喬狀啓,則枚擧帥臣·邑倅牒呈,以爲,寧遠邑基,僻處一隅,西近東遠,民多不便,寧城則介在一郡之中央,兼據關防之要害,道里均平,物貨輻湊,且一境之內,兩衙門排置,邑鎭俱困,罷鎭移邑,允叶輿情。黃龍城則鎭不必罷,倉不必合,而所謂城軍分還之規,一切洞革,自本縣都執邑鎭穀簿,城近坊里中,限幾戶稱適城穀之數,劃送該鎭,使之糶糴,每年輪坊換屬,該鎭則秪管當年該坊該穀之斂散事,竝請令廟堂稟旨分付矣。寧遠邑基之移設寧城,不害爲均道里從民願之道,且其搬移之際,所入物力,不煩民力,營邑自當相議經紀云。道里旣均,民願大同,則不可不從依狀請施行。至於該邑之陞爲獨鎭履歷窠,繡啓雖有所論,事係官方,有難遽許,置之。黃龍鎭城軍分還之規,自今洞革,本縣專管糶糴云者,道臣所論,雖有意見,而輪坊屬之際,難保無弊,新道伯赴任後,此一款更爲商確狀聞,以爲稟處之地,何如?上曰,依爲之。出擧條公轍曰,卽見平安前監司金履喬狀啓,則校擧上土僉使柳聖台,江界府使鄭祖榮,節度使柳相亮牒呈,以爲四郡許闢,雖出實邊之策,而邑治絶遠,官令不行,民無統率,便成逋逃之藪,今以上土僉使,陞爲獨鎭履歷窠,以有地望武臣,另擇差送,麻嶺以北版籍,與訟獄邊政,竝許自斷,使夞怪等四鎭,就左右寨中,均其遠近,許令移設,受制於獨鎭,而民穀較數相授,蔘防計戶更排,則邑弊可祛,關防可嚴,邑梱之見,旣皆歸一,及今變通事,請令廟堂稟旨分付矣。上土僉使之陞爲獨鎭履歷窠,夞怪等四鎭之許令移設,實爲嚴關防均遠近之道,而事係官方。且移鎭之際,所入物力,營邑雖以不煩請劃爲辭,而義州·江界火粟之取用,難保無掣礙之端,雖以狀辭觀之,府民六百餘戶之始望陞邑而發身者,乃反降屬鎭簿,則其望大缺,或有鳥駭獸竄之弊云者。實有先事之慮,此不宜猝乍間通變,新道臣下去後,更令詳探利害便否,論理報來後,稟處,何如?上曰,依爲之。出擧條公轍曰,頃因慶尙右道暗行御史尹命圭別單,以居昌等四邑田稅木之代布便否,令道臣論理狀聞之意,覆啓行會矣。卽見該監司金相休狀啓,則以爲,四邑木非地産,而辦納甚難,布雖土宜,而賣買反貴,民之不願,木布無間,特宜本邑大同及嶺底田稅純錢之例,自明年許令代錢事,請令廟堂稟處矣。江原嶺西之純布,本道嶺底之純錢代捧,雖緣隨土宜變通之意,而終非經法,莫重惟正之供。若以一時之民願邑報,漸次闊狹,則後弊將至難言,四邑田稅純錢之請,置之,何如?上曰,依爲之。出擧條公轍曰,淸風府使尹濟弘上疏批旨,有令廟堂從長稟處,可蕩減者蕩減,可變通者變通,期有刮目之效事,命下矣。取見疏本,則其一,辛未以後各年未捧,指徵無處,另行更張事也。其一,移來軍保五十四名,還送各該邑,且原額中量宜播送於生齒繁植之邑事也。其一,本邑稅大同與各軍布,依永春·丹陽例,竝許純錢代納事也。其一,禁御保納米,亦許代錢,樂工保貢豆名色,無異白骨徵布,永爲蠲免,而不然則使之代錢事也。淸風殘敗,爲湖邑之最,而還戶之流亡,軍額之虛疊,尤爲難支之弊,將至無邑之境,該倅所陳,亮非過語,還穀蠲蕩,係是養奸,軍丁減額,殆同移疾,決難容易議到,而本邑事情,如非別般顧恤,無以一分責效,分付道臣。還穀則就辛未·乙亥未捧條中,更査其指徵無處者,指數狀聞,軍丁則無論移來與原額,量宜除出,分排於道內各邑閑丁稍裕處後,形止登聞。至於稅大同及軍米布代錢之請,非不知爲紓力之方,而貢賦與軍需,法意有重,不可以少有難便,輒議變通,置之。樂工保貢豆,未知該院事勢之如何,而爲弊旣如此,則合有闊狹,自今爲始,使之純錢代納,何如?上曰,依爲之。出擧條公轍曰,卽見承文判校朴升用上疏,則以爲西變時殉節人贈參判白慶翰·林之煥之子及義兵將李時復,竝收用爲請,而批旨有令廟堂申飭兩銓,竝有實效之命矣。白慶翰·林之煥之尙未錄孤,李時復之賞不稱功,久爲西人齎鬱之端,在朝家獎義酬功之道,今不可一向因循。且遠人之兼爲收用,不害爲慰悅之道,白慶翰·林之煥子,依韓浩運子例,問名初仕調用,李時復亦依宋之廉·玄仁福等例,爲先六品職差擬之意,分付銓曹,何如?上曰,依爲之。出擧條公轍曰,戶曹宮結冊子之還下者,當依下敎,與戶判及有司堂上更爲看詳後,付籤以入,而各宮免稅條之代盡後出稅。此是法典所載,臣亦以爲當然之事也。第伏念,積年因循之事,今有此論,一則爲國典之遵行,一則爲經費罄竭,至於竿頭,故亦出於一分裕財之計。此等事自上達下,由內及外,先自宮府,視爲一體,然後事面正大,物情厭服,雖以冊子見之,四宮結數,比國典漸次加劃者甚多,四宮卽私宮也。當此爲經費更張之時,此則不爲擧論,只令各宮房代盡者出稅,則所得不多,而於事面與物情,未知其合當。大抵京外經用之罄竭,莫今時若,顧今事勢,豈可全然無一通變,而伈泄度日乎?苟欲通變,則必自上躬自節省,先以約己恤國,損上裕財爲務,然後聖德有光而洽於聽聞矣。在昔先輩,屢有內需司革罷之論,而至今屢百年,因循未果,四宮之法外加結,列聖朝丁酉節目時,旣不得減損,宮禁需用之入不當出,而事勢之多有掣礙,臣豈不知,而今之時與古昔豐亨之時,何如也。雖如救焚拯溺,猶懼不及,豈可只循常規而已乎?臣旣有平日愚見,不敢自隱而仰達矣。象奎曰,四宮及祭享各宮,旣有勿爲擧論之命,固不敢一體付籤以入,而大臣所奏,儘是經論,如得如是處分,則事面極爲正大,而自上減省之道,非但此一事而已。惟在推類裁斷,一從法典之如何耳。公轍曰,藥房提調金蓍根,聞有實,今日日次,亦未仕進,今姑許遞,其代令該曹口傳差出,何如?上曰,依爲之。出擧條公轍曰,臣等旣以改服色盡達,此非相持之事,更願亟從臣等之請焉。象奎曰,臣等縷縷仰陳,未蒙發落,實不勝抑鬱也。自上未改服之前,臣等入對,極爲不安,實無以循例奏事矣。魯敬曰,上下間服色如此,則朝臣登對,萬萬未安。此後若不改御,則雖承宣,亦難遽然登筵矣。上曰,諸臺奏事。基栽曰,今日賓對,兩司無一人進參,事甚未安,行公諸臺,竝推考,何如?上曰,依爲之。出擧條進御歸茸君子湯自明日停止事。出榻敎上命大臣先退,公轍退出。又命退,諸臣以次退出。
上在昌德宮。停常參·經筵。
李基栽,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
李基栽啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
又啓曰,新除授北兵使李惟秀以前任南兵使,時在任所,有除朝辭赴任之命矣。密符則以前所受仍佩,諭書則安寶,使院吏齎傳,何如?傳曰,允。
以副應敎林顔喆,副校理徐有素·沈英錫,修撰趙璟鎭,副修撰朴光錫牌不進罷職傳旨,傳于朴岐壽曰,只推。
朴岐壽啓曰,玉堂上下番俱空,已至多日,事甚未安。副應敎林顔喆,副校理徐有素·沈英錫,修撰趙璟鎭,副修撰朴光錫,旣有只推之命,竝卽牌招,推移入直,何如?傳曰,允。
李基栽啓曰,行大司憲趙得永,掌令李志容,持平黃燾牌不進,執義姜世白,掌令金仁和,持平邊始暹在外,監察茶時之意,敢啓,傳曰,知道。
以司諫鄭度采,正言金永範·金逸淵,掌令李志容,持平黃燾牌不進罷職傳旨,傳于李基栽曰,只推。
以副應敎林顔喆,副校理徐有素·沈英錫,修撰趙璟鎭,副修撰朴光錫牌不進罷職傳旨,傳于朴岐壽曰,只推。
朴岐壽,以吏曹言啓曰,顯陵參奉姜長欽呈狀內,矣身素患痰癖之症,當此換節之時,一倍添劇,萬無供仕之望,卽速入啓遞改云,其身病旣如是,則有難强令察任,改差,何如?傳曰,允。
又以吏曹言啓曰,新際授成均館典籍李趾秀除拜過限未肅拜,依例改差,何如?傳曰,允。
又以禮曹言啓曰,今此駙馬初揀擇時,主簿沈弘謨子快興,前正言崔漢翼子永熙,前牧使洪世周子錫福,俱有身病,使之待差,追入於再揀擇事,啓下矣。卽接漢城府移文,則沈弘謨子快興腫處未差,崔漢翼子永熙痢疾尙劇,洪世周子錫福滯泄彌留,俱不得進參云。實病如此,則勢難入參,單子竝依例拔去,何如?傳曰,允。
又以禮曹言啓曰,卽接貞陵參奉所報,則本陵局內大虎自何處入來,隱伏於陵上近處,今日午後,連傷二人云矣。莫重之處,京城至近之地,虎患若是狼藉,極爲驚心。卽令該軍門發送校卒,期於獵捉事,分付,何如?傳曰,允。
李基栽,以兵曹言啓曰,今五月二十六日禁軍來秋冬等祿試射時,柳棄箭沒技人及別試鐵箭三矢俱越一百五十步人,別單書入之意,敢啓。傳曰,知道。
又以禁衛營言啓曰,來六月當十三番後部後司屬慶尙左道四哨軍兵逢點實數四百五名,已爲點閱整齊,來六月初一日,與銅龍門·建陽門·西營·新營入直將官軍兵等,依例替代後,舊軍放送之意,敢啓。傳曰,知道。
又以御營廳言啓曰,本廳來六月七月兩朔應立前部左司屬慶尙左道四哨軍兵四百九名,今已逢點整齋矣。六月初一日,與舊番前司軍兵替代立番後,舊軍放送之意,敢啓。傳曰,知道。
又以禁衛營言啓曰,來八月當一番前部前司屬慶尙左道四哨軍兵,來七月二十五日京中逢點,依例準二朔立番之意,本道監·兵使處,預爲知委,何如?傳曰,允。
又以御營廳言啓曰,本廳來八月九月兩朔應立前部中司屬慶尙左道四哨軍兵,七月二十五日,京中逢點,八月初一日,與左司軍兵,當爲替代立番,而依定奪,每哨以九十八名磨鍊,趁期調送事。本道監·兵使處,措辭知會之意,敢啓。傳曰,知道。
又以禁衛營言啓曰,本營字內光熙門南邊第三城廊近處體城四間許頹圮處,把守軍兵,令該軍門量宜定送事,自兵曹草記矣。哨官一員,出番鄕軍二十名,嚴飭定送,限修築間輪回守直之意,敢啓。傳曰,知道。
又以御營廳言啓曰,本廳字內光熙門南邊第一城廊近處體城三間許頹圮處,今方改築,而所入石子,依例浮取於蘆原地之意,敢啓。傳曰,知道。
義禁府啓目,行首宣傳官李恒權原情云云。傳旨內辭緣,泛稱遲晩,所當請刑是白乎矣,時任宣傳官勿爲請刑,載在大典通編,議處,何如?判付啓,依允。又啓目,宣傳官柳文儉·韓仁植·白魯洙·柳相鉉等原情云云。傳旨內辭緣,泛稱遲晩,所當請刑是白乎矣,時任宣傳官勿爲請刑,載在大典通編,竝只議處,何如?判付啓,依允。
刑曹啓目,今五月二十日左右邊捕盜廳啓辭內,謹依下敎,延祜宮正堂主袱及香爐·香盒·燭臺偸竊之漢,使譏校刻期詗捕矣。捉得罪人申仁得,多般究問,則渠以本宮守直軍士,今三月十一日夜,潛入正堂,拔其分閤排木,入去堂內,偸竊情節,箇箇承款,宮內月廊與墻垣瓦子及庫舍毁壁處中防木等物流伊偸賣之狀,又爲吐實,故更加盤覈,一如前招,別無可疑之端,依例移送秋曹,以爲考律勘處之意。傳曰,知道。判付內,更無別問之端,移送秋曹,照律事判下是白有亦,罪人申仁得年五十白等,汝矣身以宮家守直軍,敢生叵測之心,潛入正堂,手拔排木,主袱及燭臺爐盒,暗自偸竊,斥賣市人之狀,旣已直陳於捕廳推覈之時是如乎,今於嚴問之下,毋敢隱諱,偸竊情節,一一直告,亦推問敎是臥乎在亦,號牌不佩爲白乎旀,矣身本宮守宮守直軍兼行正堂直是白加尼,今五月十三日,卽本宮祭享也。當日曉頭,同僚軍士林龍大,修掃次先入正堂前庭,見正堂門鑰及排目拔落階上是如言及矣身,矣身不勝驚惶,告于入直中官,奉審堂內,則主袱及香爐·香盒·燭臺·書鐵,見失不在,故自本宮啓稟譏捕是白在中,今月十八日,捕校一人,謂有可問事是如。招去矣身於西小門外香徒都家,則捕校及捕卒,無慮數十人,恐喝矣身曰,本宮墻瓦,汝旣偸賣,則今番堂內閪失之變,亦是汝矣之所爲,汝若直告,則有可生之道,如或抵賴,則有死而已云。矣身答以吾旣宮屬,則墻垣改瓦之後,如干餘瓦之賣用,此豈偸竊乎?至於偸竊堂內之物云云。千萬瞹眛是如是白乎則,捕校輩使其軍士北結矣身之兩臂,懸于樑木,以枕以椎,無數鍛鍊,故矣身欲延晷刻之命,乃以偸竊樣誣服,則捕校輩使之解結,拘留於房中,而有一軍,入來房中,謂矣身曰,汝將死矣。何不自服?矣身曰,已自服矣。軍曰,何不指告買贓人?矣身曰,吾不知廛人姓名,何以指的?軍曰,許多廛房,何難指的?矣身急於目前之禍,乃以賣於鉢里廛第一房云,則軍出去矣。又一軍,來謂矣身曰,鉢里廛本無破器買取之事。汝何不曰斥賣於破鐵商乎?矣身答以吾不知破鐵商面目姓名爲言,則軍出去矣。又有一軍,來言矣身曰,南門外破鐵商金哥,善買此等物件云。故矣身曰,然則吾當指告金哥乎?軍曰,吾何知之?軍出去之後,捕校捉出矣身,如前縳懸,使之指告買贓人。故矣身一如軍輩慫慂之言,捧價二十兩,斥賣於南門外破鐵商金哥處,而主袱則已爲朽傷。故仍爲燒火樣誣服,則捕校又爲解結,拘留房中,而又軍,來謂矣身曰,捧價二十兩之說,不近事理,鐵重不滿十斤,以破鐵論價,似不過五六兩,汝言若是違錯,死外無他道云。故矣身以爲,然則以捧價六兩爲言可乎?軍曰,吾何知之?俄而捕校招出矣身,問其捧價幾許,則矣身以捧價六兩云,則捕校輩以爲,汝於將前親問之時,如或一毫差錯,則死於捕廳矣。必與今日所告相符,然後可有生道是如是白遣,又爲招致何許人頭面,矣身曰,此是破鐵商金哥,汝豈不斥賣爐盒等物於此漢乎?矣身雖知其瞹昧,怯於俄者之酷刑,果以斥賣爲言,而厥漢以初不買得,極口發明,則捕校輩又謂厥漢曰,又漢亦欲死於捕廳乎?仍爲百般恐嚇,厥漢乃以給價六兩,買得轉賣樣,隨口應對,則捕校卒輩以愼勿違錯於將前之意,申申爲言,及入將前,一依渠輩之所誘,至於此境是白置。矣身之誣服於捕廳者,不勝其楚毒兺除良,苟延一縷,則當有雪冤之日是白加尼,今於法庭按問之下,玆敢據實仰訴。伏乞明査,俾無橫罹之冤事,同日罪人申仁得年更推白等,汝矣身正堂內器皿偸出情節,主袱燒火事實,旣已箇箇首實於捕廳,文案自在是去乙,今於本曹取款之下,一反前招,乃以初無是事,而都是捕校輩鍛鍊慫慂樣,漫漶納招,究厥所爲,萬萬狡惡。汝矣身旣非病風喪性之漢,則捕校輩設或百般威脅,豈可以死罪自服乎?直此一款,尤不近理是如乎,如前粧撰除良,偸竊節次,斯速輸款,亦推問敎是臥乎在亦,矣身瞹昧之狀,已悉於前招是白在乎,矣身見帶守直軍士,又兼東山直之役,料布旣不殘薄,妻孥足可聊生,則以何心腸,敢於莫重之地,犯此罔赦之罪是白乎旀,至於誣服於捕廳事段,矣身旣在守直之役。且無推諉之處兺除良,兩臂懸樑,毒杖亂下,欲生而不得生,欲死而亦不得死,乃以偸竊樣依渠慫慂,果爲誣服是白乎旀,至於主袱燒火事段,亦是捕校輩粧出敎誘之事,而捕校輩謂矣身曰,汝矣燒火主袱時,汝矣女息,見其色鮮,請得一片,而汝矣身不聽其言,仍爲投火之狀,汝矣女息,已爲告達於捕廳,汝亦以此告達,可以生出云,而矣身少違其言,則輒施酷刑。故以燒火樣納供是白乎旀,到今思之,且有一事殊常者,去四月二十四日,矣身因事下往楊州之時,付托於守僕廳軍士林龍大,使之替行修掃是白如可,二十七日上來之後,入見正堂門外,珠簾橫斜,懸索雜亂,故心甚怪訝,依前整齊是白乎乃,堂內失物,慮所不到是白遣,今月十三日祭享時,林龍大先見門鑰之拔落,晩始言及於矣身者,不無疑端是白乎矣,矣身旣無目見之贓,則亦不可質言是白如乎,毋論如此如彼,矣身則千萬瞹昧是白置,從實納招。伏乞明査處分事,同日買贓人良人金興孫年四十三白等,今此罪人申仁得捕廳招內,其矣所偸鍮燭臺一雙,香爐·香盒具蓋各一坐,書鎭二箇,竝賣於汝矣身處是如是白置。其果買取,而尙今見存是喩,今於嚴問之下,這間委折,毋隱直告,亦推問敎是臥乎在亦,號牌不佩爲白乎旀,矣身居在南門外里門洞,以破鐵商爲業矣。日不記去三月念間,適往鍾樓近處,則今此申哥,持鍮燭臺一雙,香爐·香盒具蓋各一坐,書鎭二箇,稱以宮家退件,欲爲斥賣,而重合爲八斤是白遣,制樣則一如私家行用之物,而擧皆破傷不用。故矣身以破鐵所給錢六兩買得,而矣身旣非手自造成之人,故仍爲轉賣於鑄器人處,此外無他可達之辭,從實納招。相考處分事,同日買贓人金興孫年更推白等,汝矣身前招取供,全不成說,宮家祭器與私家物件,制樣大異兺除良,燭臺·爐盒·書鎭等合重八斤之說,初不近似是遣,汝矣身乃是過去破鐵商,而旣無預先相約,則豈有六兩錢之帶去是旀,設或眞箇買得是良置,此等興成之時,例有指家之法是去乙,何不問其居住出處,而輕先買得是喩,汝旣不能手自造成,則必有轉賣之處是去乙,轉買人姓名,不爲直告,糢糊說去,事甚疑眩。今於更問之下,無敢如前呑吐,本事顚末及轉買造成人姓名,一一直告,亦推問敎是臥乎在亦,矣身到此地頭,豈敢一向隱諱,自陷於死地乎?矣身果無買得器皿之事,而今月二十日,自捕廳招致矣身,謂以買得爐盒·燭臺等物於賊漢是如,使之頭質,故矣身及見其賊漢,乃是素昧之人。且無買得爐盒等物之事,故以實直告,則捕校輩百般威脅,以爲汝若不以買得納招,則死於捕廳是如爲臥乎所,矣身生涯,卽是破鐵商,則不可見忤於捕廳兺除良,捕廳俗所謂水鐵消瀜之地,如矣身輩何敢抗拒其言乎?雖知欺罔之爲大罪,而不得不承順是白乎所,事旣如此,則豈有轉賣人姓名之誰某乎?從實納招,相考處分事爲等如,各人等招辭是白置有亦,罪人申仁得罪犯,旣自捕廳,推覈得情矣。承款照律次,更爲發問目取招,則同仁得取招,節節變辭,與捕廳供辭,一切相反,究其情節,尤爲兇獰是白遣,且以買贓人言之,其所變招,亦與仁得一般是白乎所,罪人之以死中求生之計,隨處變招者,固不足取信是白乎矣,以買贓人取招,參合對勘,則各庭各招,如出一口,不謀而同,有若相議講磨爲立證者然。此雖兇頑所致,不無一分疑端,以至施威更問,抵賴不服,一如前招是白如乎,雖曰死囚,旣已變招,不可直捧遲晩,嚴加刑訊,期於得情爲白乎旀,林龍大段,雖無執贓,旣出囚供,則不可無一番般覈,亦自臣曹一體究問,何如?啓,依允爲旀,無論大小偸竊,捉盜之法,皆有執贓,而今此捕校之白地脅人誣服之狀,萬萬痛駭。如此則平民何堪乎?當該不察之捕將,爲先施以越俸三等之典,當該捕校,令捕將嚴覈取服後,移送卿曹,嚴刑遠配,申哥漢,姑勿刑訊,以待捕校輸實爲良如敎。
領府事金載瓚,判府事韓用龜·金思穆,議政府領議政南公轍,判府事林漢浩聯名疏曰,伏以禮者聖人之所制作,而立爲天下萬世之大經大法者也。昨年冬顯思宮之喪,殿下遵儀禮及先賢定論,以緦麻三月受服,禮義之精微明正,質之無疑,而一國臣民,更無貳辭矣。今於服制已盡之後,殿下於燕居,常御白笠,至於賓對,尤與燕居體貌有異,而亦以白笠引見,今殿下方在心喪之中,燕私之時,服飾之欲祛華美。此乃情理之所當然,而至若白笠,國制用於大喪三年之內,而閭閻匹庶祥後禫前所着之喪冠也。未知殿下於何考據而有此擧歟。臣等必知其無於禮之事,殿下任情而爲之也。禮之誤失,自古何限,而熟有大於此者乎?昨筵臣公轍以此事,屢有仰陳,一二重臣及承宣,繼以仰達,而未有發落,群情之抑菀,不敢以旣退而自安也。昔宋太祖召學士竇儼,儼至屛樹間,屢促不進。太祖悔之曰,以我燕服爾遽命袍帶而見之,宋帝不以燕服見學士,而殿下乃以非禮之冠,接見大臣諸臣,又聞匡救之言,而不賜轉圜。書之史冊,其將以今日此禮,爲得於別嫌厭屈之嚴,而有臣不匡,厥罪如何耶?噫,親喪自盡,聖人攸訓,而若或一毫過不及於裁制損益之節,則終有憾於愼終之義,縱情非所以爲孝也,違制非所以爲孝也。臣等雖甚無似,納君無過,志切願忠,邦禮之誤,目見耳聞,終不得開悟聖心,期於得請,相聚憂歎而止,則是豈古人引君當道之義也?玆敢相率構箚,干瀆崇嚴。伏望聖上,淵然深思,亟從臣等之言,俾聖德有光,禮制毋失焉。取進止。答曰,省劄具悉卿等之懇,笠是便着非法服,故燕居以縞素之意爲之。予雖固陋,若是法服喪服,豈用之乎?且向來心制詢問時,卿等無皁白,設使誤用之,卿等事亦不敢曉也。仍傳于朴岐壽曰,此批答,遣史官傳諭于時·原任大臣。
上在昌德宮。停常參·經筵。
夜自二更至二十八日開東,灑雨下雨,測雨器水深一寸八分。
李基栽啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
又啓曰,御營廳將官來言,今日本廳軍兵,日次私習云矣,敢啓。傳口,後日次爲之。
林東鎭啓曰,來初一日,輪對日次矣,敢稟。傳曰,當次人受點,後日次待令。
傳于李止淵曰,都承旨·右承旨,率再揀擇童蒙入侍,領敦寧同爲入侍。
李止淵啓曰,行左承旨金啓溫,今日不爲仕進,卽爲牌招,何如?傳曰,許遞,前望單子入之。
承旨前望單子入之,申緯落點。
李止淵啓曰,新除授行左承旨申緯,卽爲牌招,何如?傳曰,允。
林東鎭啓曰,玉堂上下番俱空,已至多日,事甚未安。副應敎林顔喆,副校理徐有素·沈英錫,修撰趙璟鎭,副修撰朴光錫,旣有只推之命,竝卽牌招,推移入直,何如?傳曰,允。
李基栽啓曰,行大司憲趙得永,掌令李志容,持平黃燾牌不進,執義姜世白,掌令金仁和,持平邊始暹在外,監察茶時之意,敢啓。傳曰,知道。
以司諫鄭度采,正言金永範·金逸淵,掌令李志容,持平黃燾牌不進罷職傳旨,傳于李基栽曰,只推。
李基栽,以兵曹言啓曰,忠壯衛將黃俊彦,除授在外,過限未上來,慶熙宮衛將崔廷勳,身病猝重,無望供職,呈狀乞遞,竝改差,何如?傳曰,允。
又以兵曹言啓曰,卽接西道參軍尹守澈牌報,則訓鍊都監所授白岳山東邊第二城廊近處體城六間頹圮云。爲先令繕工監,堅實圍排,分授軍門,急速修築,而把守軍兵,亦令該軍門,量宜定送,限改築間,嚴加守直之意,分付該營,何如?傳曰,允。
又以訓鍊都監言啓曰,本局分授都城白岳山東邊第二城廊近處體城六間許頹圮處,令該軍門,卽速修築,把守軍兵,量宜定送事,自兵曹草記矣,今日爲始,砲手十二名,將校一人率領,限改築間,輪回守直之意,敢啓。傳曰,知道。
又以御營廳言啓曰,貞陵局內隱伏大虎,令該軍門發送校卒獵捉事,自禮曹草記,允下矣。日前自宮墻近處,追尋虎跡,至補土所,始見虎形,合力驅入,誤中一丸,仍爲逃逸。驅逐之際,禁·御兩營砲手二名,連被囕傷,雖不至致命,京城近地,虎患狼藉,極爲驚心。三營旣有前日出送之校卒,更加嚴飭行獵,期於捕捉之意,敢啓。傳曰,知道。
又以義禁府言啓曰,卽接月令醫員金宗閏手本,則時囚罪人李恒權,素患風眩之症,處濕添劇,食飮全却,轉側須人,元永象,暑滯挾食,轉成泄痢,度數頻數,柳文儉,素患積癖之症,添劇於處濕之餘,昏倒不省,轉側須人,三囚病勢,俱爲不輕云。罪人病勢如此,則一邊保放,一邊草記,曾有定式矣。李恒權·元永象·柳文儉,竝姑保放之意,敢啓。傳曰,知道。
左右捕盜廳啓目,謹依刑曹啓目判付內辭意,罪人申仁得捕捉當該捕校等,嚴覈取服爲白有如乎,推考次,癸未五月二十六日,左邊捕盜軍官趙德行年六十,右邊捕盜軍官洪舜良年五十六白等,汝矣等身爲譏詗捕校,捉盜之際,十分審愼是去乙,莫重宮家偸竊之盜,未得眞贓,而徑先捉納是如可,秋曹推覈之時,賊漢與買贓人之招問本廳,捧供相反,當初申仁得捕捉也,有何端緖而執捉是喩,今於因傳敎嚴覈之下,這間事實,無敢隱諱,從實直告亦推問敎是臥乎在亦,罪人趙德行·洪舜良招辭,矣等譏詗搜捕之際,雖尋常竊盜,到底窮探,不敢疎忽,而至於今番捉納是白在,申仁得段,雖未捉原贓是白乎乃,宮內瓦子偸賣之事,矣等有所探聞,亦知兩處買瓦人,故執此爲端緖,招致仁得,先問偸瓦一款,則渠旣自服,故正堂內主袱·爐盒·燭臺·書杖·火鐵偸竊與否,多般鉤問,則仁得亦云偸出,而因渠口招,招問買贓人,則又如仁得之所招,而爐盒·燭臺,果爲買賣是如,故仍爲捉納是白加尼,秋曹納供,非但渠等之發明,旣無眞贓之推納,則矣等誤捉之罪,萬死無惜是白置,遲晩招納,相考處置敎事爲等如,罪人等招辭是白置有亦,賊漢誤捉,渠輩今旣自服,移送秋曹爲白乎旀,臣等當初不審之失,尤爲惶恐待罪爲白臥乎事,啓,此果自服乎,發明乎?誤捉與誣盜,段落各異,則捕校則隱然以誤捉爲辭,捕將則矇然以自服爲辭,駭然,甚矣。更令嚴査其誣人情節取服,捕將則由前由後,不可越捧而止,事過後,加施以不敍之典,盜漢則待新捕將差出,刻期譏捕,可也爲良如敎。
行大司諫朴宲琦疏曰,伏以臣卽伏見時·原任大臣箚批下者,不惟不賜開納,反有不槪之聖意,臣竊以爲過矣。噫,殿下之於顯思宮終事之地,凡係禮之所當然,分之所可爲,固所自盡,務歸無憾,卽是天理人情之則也,大聖達孝之極也。然至於禮之所不安,分之所不敢,而不或裁制於別嫌之嚴,致愼於厭屈之義,則其爲有傷於帝王之孝,而取譏於君子之論者,當如何哉?謹稽國朝中葉以前,母后大喪卒哭後,視事服,以玄冠·素衣·烏帶,載在五禮儀,而粵在宣廟朝仁順王后大喪,先正臣李珥,請依宋孝宗禮,以白衣冠終三年制,而其時廷議,猶以爲五禮儀不可輕變。然則在當時,雖王妃大喪,卒哭後則視事之脈,以玄冠·烏帶用之。況在今日隆殺之節,不啻相遠,而始則以禮之大防,制之以緦,終又任情之無窮,服之加重,肅肅賓筵,冠素臨下,失禮之正,就大於此?甚非群下之平日所望於殿下者也。大僚之造言退牘,寔出匡救之忱,及奉批旨,以心制詢問時,卿等無皁白,設使誤用之,卿等事亦不敢曉爲敎。向來獻議之不有明的建白,果是群下之失,而今以群下之不善對揚,重自誤於失禮之歸,豈是古聖人躬厚薄賓之義乎?殿下於是乎一事而有兩失矣,臣竊惜之。伏願聖明,亟恢轉圜之量,深軫採蕘之意,俾邦禮得正,民聽無惑焉。仍伏念臣於臺地,自來情勢,便成艮限,昨冬一肅,雖緣事會之迫隘,恬若無故,有除輒膺,實愧廉防。屢朔虛縻,課日違傲,官以諫名,將焉用彼?每一循省,惶汗浹背,玆敢冒死呼籲,仰瀆崇嚴。伏乞天地父母,俯垂諒察,亟許鐫改,以安私分,千萬幸甚。臣無任云云。答曰,省疏具悉。以禮則笠非法服,以僞則祥後禫前,非心制之義乎,非縞素之意乎?予固未敢知禮,而亦未知卿言之爲知禮也。
癸未五月二十七日辰時,上御熙政堂。都承旨·右承旨率再揀擇童蒙入侍,領敦寧同爲入侍時,行都承旨李止淵,右承旨朴岐壽,假注書成好謙,記注官李宗心,記事官李憲瑋,領敦寧金祖淳,以次進伏,童蒙金承賢·朴龍錫·金善慶·鄭瑞曾·申鐵孫·金聖範·吳慶祥·趙春祥,以次進伏楹外訖。祖淳曰,近者蒸鬱,聖體若何?上曰,一樣矣。止淵曰,使童蒙進前乎?上曰,置之。止淵曰,承史依例權退乎?上可之。有頃,更命入侍。承史又爲進伏。上命書傳敎曰,進士金漢淳子承賢,幼學吳泰榮子慶祥·趙基升子春祥,三揀擇入之,餘皆許婚。仍命賞給諸童蒙而使之先退。又命退,承史以次退出。
上在昌德宮。停常參·經筵。
自開東至人定,灑雨下雨,測雨器水深一寸四分。自人定至二十九日開東,灑雨下雨,測雨器水深二寸六分。
李基栽啓曰,合辭許久闕啓,事甚未安,除在外·疏批未下外,未肅拜·呈告人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,後日次爲之。
傳于林東鎭曰,顯思宮朔祭,自內親行,該房知悉。
傳于林東鎭曰,顯思宮三年內祭享,以自內親行磨鍊。
以副應敎林顔喆,副校理徐有素·沈英錫,修撰趙璟鎭,副修撰朴光錫牌不進罷職傳旨,傳于林東鎭曰,只推。
林東鎭啓曰,玉堂上下番俱空,已至多日,事甚未安。副應敎林顔喆,副校理徐有素·沈英錫,修撰趙璟鎭,副修撰朴光錫,旣有只推之命,竝卽牌招,何如?傳曰,允。
傳于李基栽曰,知申外,不爲仕進承旨竝許遞,前望單子入之。
承旨前望單子入之,趙岐·兪理煥落點。
李基栽啓曰,新除授承旨趙岐,資是嘉義,行都承旨李止淵,乃是嘉善,座次有違格例,何以爲之?敢稟。傳曰,新際授承旨許遞,前望單子入之。
承旨前望單子入之,趙琮鎭落點。
林東鎭,以侍講院言啓曰,再明日顯思宮朔祭王世子亞獻禮時,宮官當爲全數進參,而兼輔德未差,文學趙萬協在外,無以備員,何以爲之?敢稟。傳曰,在外人許遞,與未差之代,前望單子入之。
春坊前望單子入之,兼輔德李光憲,文學尹心圭落點。
李基栽啓曰,行大司憲趙得永牌不進,執義姜世白,掌令金仁和,持平邊始暹在外,掌令李志容,持平黃燾陳疏,監察茶時之意,敢啓。傳曰,知道。
又啓曰,左邊捕盜大將趙華錫,右邊捕盜大將申鴻周,施以不敍之典事,命下矣。捕將之任,不可一刻暫曠,在前如此之時,有曾經大將權察之例,今番則何以爲之?敢稟。傳曰,曾經大將兼察。
又啓曰,左右邊捕盜大將,曾經大將兼察事,命下矣。何大將權察乎?敢稟。傳曰,御將兼察。
又啓曰,左右邊捕盜大將,御將兼察事,命下矣。權察左右邊捕盜大將李海愚,卽爲牌招聽傳敎,何如?傳曰,允。
林東鎭,以禮曹言啓曰,卽接大報壇守直官所報,則今番雨後,奉室第二位內板門內東北隅斑子一處滲漏,北邊簷端一處亦爲滲漏云。修改之節,不容少緩,見今雨勢如此,難以興工,快待晴擇日修改,何如?傳曰,允。
又以成均館行大司成意啓曰,本館入直,久任郞廳外,他郞不得入直,若有代員替直之事,則草記代直事,曾有定式矣。司成·典籍,俱爲未差,直講鄭郁東,方以入直,差祭進去,時無入直之員,以他郞官,姑爲代直,何如?傳曰,允。
李基栽,以訓鍊都監言啓曰,本局別將洪㧦,身病甚重,勢難察任,改差,何如?傳曰,允。
又以禁衛營言啓曰,本營哨官鄭成佑,身爲哨官,誤捉犯松,擧措駭妄,爲先汰去之意,敢啓。傳曰,知道。
左右捕盜廳啓目,謹依本廳啓目判付內辭意,罪人申仁得捕捉,當該捕校處,誣人情節,更爲嚴査取服爲白有如乎,推考次,癸未五月二十七日,左邊捕盜軍官趙德行年六十,右邊捕盜軍官洪舜良年五十六白等,汝矣等前供中,隱然以誤捉納告,脅人誣服一款,初不自服之狀,萬萬痛駭,因傳敎更覈之下,誣人情節,毋敢如前隱諱,從實直告,亦考問敎是臥乎在亦。矣等毋論巨細竊盜,或得釣餌·紹介之言,搜覓端緖而捕捉者,卽譏校常行之例套是白加尼,至於今番,因傳敎刻期譏詗之際,得聞壯洞任掌李興孫所傳之言,則延祜宮守直軍士申仁得,居在本宮廊底,雜技·私屠等事,作爲伎倆,居常行止,極涉殊常兺徐良,宮內瓦子種種偸賣之狀,吾旣稔知,今此正堂內器物偸竊段置,必是此漢之所爲是如云,故矣等猶未準信,又爲別般探知,則該洞居金致成所傳云云,與李興孫之言,別無異同是白乎矣,此漢等旣是居外之人,則宮內廊漢之事,慮或未詳,又得他岐攀緣,招出宮內居李召史,試問仁得之行事,則果與上項兩漢之所傳,無一差爽,故左右廳捕校,一齊會同于西小門外香徒都家是白遣,同李興孫·金致成·李召史等,招來于都家,更爲詳問,則三人之言,如出一言,故矣等十分商量,連加詰問,則興孫·致成及李女又言曰,申仁得偸竊於宮內之事,如或違繣,則搆人誣陷之罪,吾輩擔當云,故矣等所約釣餌錢三十兩內,先給二十兩是白遣,且探仁得賣瓦處,則皆爲丁寧,故同申仁得,招致于都家,施以捉盜和問之例刑,以至懸樑鉤覈之擧,而使軍守直,又使捕卒誘之脅之,覈問正堂內偸竊之事,則仁得隨問隨服,故問其賣贓處,則仁得言內,爐盒·燭臺·書杖等,持往于鍾路東海廛前,適逢南大門外里門洞居破鐵商金哥,捧價十兩斥賣是如,故矣等又問價本之稍不稱當,則仁得更告內,價非十兩,卽六兩云,故矣等曰,里門洞金哥,汝所親知者乎?仁得曰,本無面分,而興成之時,互相通姓之致,始爲知之是如。矣等使捕卒搜覓破鐵商金哥於里門洞,則果有金哥破鐵商而招來,故使仁得見之,則仁得言內,果是此漢是如,故問其買贓與否,則金漢一直發明,故矣等曰,此非私家逢賊之物,乃是莫重宮家見失之器,而汝矣處斥賣之說,旣出於賊招,焉敢發明乎?如是詰問,則始乃買取樣爲言,故同申仁得及金哥,竝爲捉納是白如乎,矣等未得眞贓,而徒聽紹介之言,徑先誤捉,濫加鍜鍊之刑,勒捧就服之招,焉逭脅人誣服之罪乎?遲晩納招,相考處置敎味白齊。同日罪人趙德行年,洪舜良年更推白等,汝矣等脅人誣服之狀,今旣綻露無餘,不必更問是在果,旣有釣餌·紹介等事,則屢次盤覈,何不直招於前供是遣,今始吐實是喩,究其所爲,尤極痛惡。這間事實,毋敢如前隱諱更良,一一直告,亦推問敎是臥乎有亦。矣等初供之時,敢不直陳紹介之說者,凡於譏詗之際,如非紹介,則尋端探蹟,實無其道,故似有後弊之慮,因傳敎嚴覈之下,援引釣餌,極爲惶悚,果不得直告是白加尼,誣人之罪,今旣畢露,到此地頭,他不暇顧,如是納告是白置。此外更無可達之辭,相考處置敎事爲等如,罪人等招辭是白置有亦。渠等身爲譏校,詗探捉賊,固當十分審愼是白去乙,未捉眞贓之現露,只憑釣餌之浮言,輕施鍜鍊之刑,脅捧誣服之招,究其情狀,萬萬痛惡是白如乎,誣人情節,今旣取服,當該捕校趙德行·洪舜良,竝只移送秋曹爲白臥乎事。
司諫鄭度采,正言金永範·金逸淵聯名疏曰,伏以臣等卽伏見大臣箚批,竊不勝憂歎之至。夫禮莫嚴於別嫌,義莫重於厭屈,故聖人作爲制度,以垂訓於天下萬世。苟或有縱情而徑行,違聖人之攸制,則其所以爲禮,適足爲非禮之禮,而不可一日行矣。今我殿下,於顯思宮之喪,定以緦麻三月之服,斯禮也精微,而得乎聖人之制,斯義也明正,而合於先賢之論,循是以往,殿下所以嚴於別嫌,重於厭屈者,庶幾無差,一國臣民,莫不感歎而欽仰矣。今此賓對時,白笠之制,果何所據也?噫,白笠卽喪冠也,故我國之制,大喪三年之內用之,閭巷間祥後禫前之服用之,此乃有服之冠也,非無服之冠也。殿下三月之數已盡矣,緦麻之服已除矣,今以自盡之聖孝,欲行心喪之制,則宜於燕私之居,屛居華美之服飾者,固出於情理之所當然,至於接見臣隣之時,亦宜一用法服之華盛,以存經禮之大防,而今乃不然。無服而服有服之冠,朝筵而仍燕私之服,始之合禮而終以違禮,不但一時之誤,將貽萬世之譏。嗚呼,以殿下之明聖,獨不能一遵聖人之攸制,而循匹夫徑情之行者,何哉?且臣等伏讀相箚批旨,以笠是便着非法服,故燕居以縞素之意爲之爲敎,臣等竊以爲不然也。笠雖便着,而白笠非喪冠乎?燕居猶不可,賓對引接,尤豈燕居之比乎?當初心制詢問時,只以燕居服色詢問,而未嘗及於接見臣僚之服,則今殿下以時之無皁白,反爲致槪於大臣,而顯示訑訑之拒人者,尤豈不有欠於大聖人轉圜之盛德乎?憂愛之至,相率聯籲。伏願殿下,淵然深思,翻然改圖,俾邦禮克愼於隆殺,聖德有光於恢廓,千萬幸甚。臣等無任云云。省疏具悉。白笠之爲喪冠,見於何聖何賢之書?三年之喪服,大祥而畢,孝子之心,不忍卽吉,故衣冠猶縞素也,非大祥之後,尙有未盡之喪也,故稱祥冠而不曰喪冠。予之所知如此,而廷臣之言如彼,誠亦異矣。講筵則用法服,次對則多用便服,次對非燕見乎?燕見之用燕服,豈至於違制乎?國制無論內外喪,成服後公除前,視事則用此服色,此豈所謂祥後禫前之時乎?假使未小祥而用練,則雖婦孺,必知其失禮,而公除前此服色,不以爲嫌,不以爲譏,何也?卽此可知白笠白帶,元不關於禮制,而只取其縞素而已也。不嫌於正服之時者,何嫌於心制之日也?廷臣之意,必以墨爲可。然此爲人後與父在母喪者之制也,誠有嫌而不敢用也。予於今日,其所兢兢者,猶恐一毫苟且,以取後世君子之譏,則寧或蔽私任情而爲也。且予若以此服色,出宮門一步,或用於臨朝之時,則廷臣之爭之,可也,予誠得罪於聖賢。燕居而用縞素,雖聖人必許之矣。自古宮中,行三年者,三年之內,將不見一臣之面乎?若隨見隨改,何得爲宮內之行也?此事具載於史籍,爾等或不深考而然乎?爾等懼予之失禮,而予亦懼爾等之或疎於禮意。國制不嫌其屑屑,而有此縷繼,苟若考古禮參國制而必改無疑,則予亦當不憚於改之矣。
掌令李志容,持平黃燾聯名疏曰,伏以臣等卽伏見諸大臣聯箚之批,有不勝憂歎者。蓋心制之稱,卽心有所哀,而身則無服之謂也,故聖人制禮無所著,後俗起義,冠亦無素。且況王朝之禮,異於匹庶?凡於大喪三年之內,上下便着,俱用白笠,笠雖俗制,禮同喪服。今我殿下,以大喪所着之服,御緦服旣盡之後,臣等未敢知所據者何禮,而燕居固異於法座,便着不同於禮服。苟知其爲非禮之服,尙不當以燕居而常着,又何遽用臣僚召接之地乎?惟彼諸臣之不能豫講於詢問之下,建白於先事之初者,誠不可不謂不審,而殿下亦旣知其誤用,則惟當改之而已,今若以諸臣之不審,終至仍舊之誤,則豈不有歉於大聖人轉圜之量哉?伏乞聖上,亟垂淵覽,特從大臣之言,毋至失禮之歸焉,千萬幸甚。臣等無任云云。省疏具悉。已諭於聯疏之批矣。
上在昌德宮。停常參·經筵。
自開東至人定,灑雨下雨,測雨器水深一寸四分。自人定至六月初一日開東,灑雨下雨,測雨器水深五分。
藥房提調朴宗薰,副提調李基栽啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮·世子嬪宮口傳問安。答曰,知道。
李基栽啓曰,行大司憲趙得永未肅拜,執義姜世白,掌令金仁和,持平邊始暹在外,掌令李志容,持平黃燾呈辭,監察茶時之意,敢啓。傳曰,知道。
李止淵啓曰,左承旨趙琮鎭,今日不爲仕進,卽爲牌招,何如?傳曰,允。
李基栽啓曰,備邊司郞廳來言,今日賓廳日次,而顯思宮朔祭親行齋戒相値,不得來會云矣,敢啓。傳曰,知道。
傳于林東鎭曰,禮房承旨馳詣宗廟·景慕宮,奉審摘奸以來。
李止淵啓曰,卽見廣州留守洪羲臣·禮曹參判金鎌·成宗大王胎室碑石改豎狀啓,則霑濕之痕,如是狼藉,狀啓封裏,何等愼審,而不能堅緻,有此水沈之境,事甚疎忽。原狀啓係是祀典,雖不得不捧入,當該守臣及禮曹堂上,不可無警,竝推考,何如?傳曰,允。
兵曹,以白東薳爲左邊捕盜大將,趙岐爲右邊捕盜大將,李復淵爲禁軍別將。
李基栽啓曰,新除授左邊捕盜大將白東薳,右邊捕盜大將趙岐,竝卽牌招,傳授命召及大將牌·傳令牌,何如?傳曰,允。
兵曹口傳政事,副護軍單朴岐壽。
兵曹,以李勉植爲訓鍊都監中軍,以朴應浩爲摠戎中軍,柳和源爲禁軍別將。
李止淵啓曰,應敎李魯秉,校理沈鈁,副修撰金大坤在外,副應敎林顔喆,副校理徐有素·沈英錫,副修撰朴光錫疏批未下,校理朴永元內閣進,修撰趙璟鎭傳旨未下,一員未差,玉堂上下番俱空,已至多日,事甚未安。未差之代,政官牌招開改差出,待下批牌招入直,何如?傳曰,允。
以修撰趙璟〈鎭〉牌不進罷職傳旨,傳于林東鎭曰,只推。
林東鎭啓曰,玉堂上下番俱空,已至多日,事甚未安。副應敎林顔喆,副校理徐有素·沈英錫,副修撰朴光錫疏批已下,修撰趙璟鎭旣有只推之命,竝卽牌招,推移入直,何如?傳曰,允。
有政。吏批,判書金魯敬進,參判未差,參議金學淳牌不進,行都承旨李止淵進。啓曰,公州牧判官,今當差出,而本州以營下劇邑,物衆地大,素稱難治,不可不擇差,他道有聲績已準限未準朔守令竝擬,何如?傳曰,允。
以徐俊輔爲吏曹參判,林處鎭爲修撰,洪時濟爲兵曹參判,任鼎常爲敦寧都正,權徹爲掌樂僉正,金秉淵爲典設別提,李輝永爲假監役,金在振爲顯陵參奉,宋啓洙爲公州判官,嘉善趙永符今加嘉義,來秋冬等祿試射時鐵箭三矢一百五十步入格,依定式加資事,兵曹覆啓判下。
再政。以崔斗顯爲谷城縣監。
兵批,判書鄭晩錫進,參判未差,參議李東煥入直進,參知金道喜差祭,右承旨李基栽進。以李好敏爲知事,朴宗薰爲知事,李志淵爲同知,柳璟爲僉知,金啓溫爲副摠管,金麗喆爲慶熙將,李復淵爲南兵使,沈鍾奎爲廣州中軍,李周虎爲上土僉使,護軍金啓溫·申緯,副護軍李羲準,副司直趙萬協,以上竝單付。
再政,以吳翰源爲副摠管,李相琮爲翊衛,同知單金麗喆。
以吏曹參議金學淳牌不進罷職傳旨,傳于李止淵曰,只推。
林東鎭,以侍講院言啓曰,明日顯思宮朔祭王世子亞獻禮時,宮官當爲備員,新際授兼輔德李光憲,文學尹心圭,竝卽牌招,以爲進參之地,何如?傳曰,允。
又以禮曹言啓曰,來六月初二日明溫公主駙馬三揀擇時,揀擇人出入門路及揀擇處所,以何處爲之乎?敢稟。傳曰,依再揀擇例,揀擇處所,熙政堂爲之,出入門路,以金虎門爲之。
又以禮曹言啓曰,徽慶園丁字閣內椽間雨漏處及北神門內外滲漏處修改,以來月初一日辰時推擇,啓下矣。見今雨勢如此,土瓦俱濕,難以始役,先告事由朔祭祝文中措辭添入,今日已爲受香,仍爲設行,修改吉日時,待快晴更爲推擇擧行,何如?傳曰,允。
李基栽,以都摠府言啓曰,今日入直內三廳武兼·禁軍及軍兵等,當爲中日習射技,而顯思宮朔祭親行齋戒相値,不得設行之意,敢啓。傳曰,知道。
又以兵曹言啓曰,新除授右邊捕盜大將趙岐,時無職名,依例口傳付軍職,何如?傳曰,允。
兵曹口傳政事,護軍單趙岐。
又以兵曹言啓曰,今五月各廳堂下武臣朔試射,臣曹連因有故,不得爲之之意,敢啓。傳曰,知道。
又以兵曹言啓曰,卽接東道參軍閔致行牒報,則御營廳所授光熙門南邊第一城廊近處前日頹圮把守連接處體城一間許,又爲頹圮云。爲先令繕工監,堅實圍排,分授軍門,急速改築,而把守軍兵,旣是連接處,則不必如例定送,令該軍門量宜加定,與前把守軍,合力守直之意,分付,何如?傳曰,允。
又以兵曹言啓曰,卽接南道參軍韓弘定牒報,則禁衛營所授敦義門南邊近處體城四間半許頹圮云。爲先令繕工監,堅實圍排,分授軍門,急速修築,而把守軍兵,亦令該軍門量宜定送,限改築間,嚴加守直之意,分付,何如?傳曰,允。
又以兵曹言啓曰,卽接西所衛將申光赫牒報,則泰秋門東邊,大松一株,中松二株,拔根顚仆云。令該所依例斫去之意,敢啓。傳曰,知道。
又以禁衛營言啓曰,本營字內敦義門南邊大貞洞近處體城四間半許頹圮處,把守軍兵,令該軍門量宜定送事,自兵曹草記矣。哨官一員,出番鄕軍二十名,嚴飭定送,限修築間,輪回守直之意,敢啓。傳曰,知道。
又以御營廳言啓曰,因兵曹草記,本廳字內光熙門南邊第一城廊近處前日頹圮連接體城一間許又爲頹圮處,依例以前把守軍,另加嚴飭守直之意,敢啓。傳曰,知道。
副應敎林顔喆,副校理沈英錫·徐有素,副修撰朴光錫聯名疏曰,伏以臣等身縻館銜,罪積違傲,杜門縮伏,鎭日俟勘,不敢自居以館職,不敢與聞於末議。日前賓對之後,得伏見大臣聯箚,始知殿下御白笠而臨朝,玆事所關,不輕而重,臣等未解職之前,寧容無一言之匡救乎?嗚呼,先王制作,莫嚴者禮,毫忽抄分,不可踰越也審矣。顯思宮服制,殿下旣以厭屈之義,定爲總制,今則緦服三月之限已盡,而猶且冠素而臨下者,此是無於禮之禮也。禮經及國朝古事,無他明白考據者,而雖以目下事言之,孝禧殿喪制未闋之前,殿下之臨見朝臣者,卽是白笠,而今以心喪服色之無考證者,仍以白笠召接臣隣,則論以厭屈之義,無彼此隆殺之別,未知殿下何所據而用此服,以壞夫別嫌明微之義也。嗚呼,聖人,人倫之至也。殿下今日之情事,容其極哉?其痛則終天之痛,其慕則終身之慕,而禮制截然,大防莫踰,則不得不爲緦服,又不得不爲心喪。心喪云者,喪在於心而已,莅朝聽政之際,又安有他服色,可表顯此心喪之制耶?又況孝禧殿所用之服,用於今日,則殿下所以抑情從禮者又安在哉?緦服旣盡之後,猶御白笠者,此非違禮之甚者乎?臣等素昧禮節,而至於此事,則亦知其失禮之歸矣,區區微衷,不思所以匡正之道乎?玆敢仰籲。伏願殿下,淵然深思,亟從諸臣之言,以光聖德,又治臣等瀆擾之罪,以肅朝綱,千萬幸甚。臣等無任云云。省疏具悉。諫批已諭之矣。厭屈也,故不敢踰緦之制也。苟欲棄禮,則豈有舍重取輕之理?別嫌也,故不敢以出宮門,不敢以莅朝,惟用之燕居而已,何不諒人之如是乎?
上在昌德宮。停常參·經筵。
自開東至午時,灑雨下雨,測雨器水深二分。
上詣顯思宮。朔祭親行後,王世子板位問安。答曰,罔極。大殿·中宮殿,內閣·政院·玉堂·百官奉慰單子問安。答曰,罔極。藥房口傳問安。答曰,罔極。世子宮,內閣·政院·玉堂·百官單子問安。答曰,知道。藥房口傳問安。答曰,知道。世子嬪宮,內閣·政院·玉堂單子問安。答曰,知悉。藥房口傳問安。答曰,知悉
禮曹,今六月十八日,大殿誕日陳賀時,應行節目,參考前例磨鍊爲白去乎,依此擧行,何如?判付啓,權停爲良如敎。
趙琮鎭啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
李基栽啓曰,來初五日,朝參日次矣,敢稟。傳曰,停。
以副校理徐有素·沈英錫,修撰趙璟鎭,副修撰朴光錫牌不進罷職傳旨,傳于林東鎭曰,只推。
以副應敎林顔喆,修撰林處鎭牌不進罷職傳旨,傳于林東鎭曰,只推。
林東鎭啓曰,玉堂上下番俱空,已至多日,事甚未安,副應敎林顔喆,副校理徐有素·沈英錫,修撰趙璟鎭·林處鎭,副修撰朴光錫,旣有只推之命,竝卽牌招,推移入直,何如?傳曰,允。
又啓曰,卽者宗廟署官員來言,祭器庫上瓦子有頉處,本署提調一員,當爲奉審後報禮曹,而都提調金載瓚有身病,提調李存秀在外,不得進去云,何以爲之?敢稟。傳曰,在外提調許遞,前望單子入之。
宗廟提調前望單子入之,金魯敬落點。
趙琮鎭啓曰,行大司憲趙得永,掌令李志容,持平黃燾牌不進,執義姜世白,掌令金仁和,持平邊始暹在外,監察祭時之意,敢啓。傳曰,知道。
以司諫鄭度采,正言金永範·金逸淵,掌令李志容,持平黃燾牌不進罷職傳旨,傳于趙琮鎭曰,只推。
以兼輔德李光憲牌不進罷職傳旨,傳于林東鎭曰,只推。
兵曹,以趙岐爲禁衛中軍。
林東鎭,以禮曹言啓曰,今六月十八日大殿誕日陳賀時,王世子致詞陳賀之節,依例磨鍊乎?敢稟。傳曰,權停。
又以奎章閣言啓曰,景慕宮望廟樓今朔奉審,無頉之意,敢啓。傳曰,知道。
又以侍講院言啓曰,新除授文學尹心圭,時在公淸道魯城地,書筵入番事緊,斯速乘馹上來事,下諭,何如?傳曰,允。
又以忠勳府言啓曰,本府書寫忠義衛韓光臣瓜滿,代嫡長忠義衛禹尙俊差下,依例假郞廳稱號,何如?傳曰,允。
李基栽,以兵曹言啓曰,卽接宗廟署入直訓鍊院主簿金春根牒報,則宗廟西門南邊舊築墻垣一間許頹圮云。臣晩錫馳詣看番後,爲先令繕工監,以杻把子堅實圍排,依例樹柵,而衛軍二名定立,限改築間,嚴加守直,令該曹卽速修築,亦令巡邏營門,申飭校卒,另加巡察之意,分付,何如?傳曰,允。
又以兵曹言啓曰,卽接訓鍊都監旗牌官金斗寬手本,則逌瞻門南邊含春苑墻垣四間許頹圮云。爲先令繕工監,堅實圍排,依例樹柵,卽速修築,而衛軍二名定立,限改築間,嚴加守直,亦令巡邏營門,申飭校卒,各別巡察之意,分付,何如?傳曰,允。
又以兵曹言啓曰,卽接東道參軍閔致行牒報,則御營廳所授肅靖門第二城廊近處體城五間許頹圮云。爲先令繕工監,堅實圍排,分授軍門,急速修築,而把守軍兵,亦令該軍門量宜定送,限改築間,嚴加守直之意,分付,何如?傳曰,允。
又以御營廳言啓曰,本廳字內肅靖門東邊第二城廊近處體城五間許頹圮處,令分授軍門,卽速修築,把守軍兵,量宜定送事,自兵曹草記矣。修築則待晴擧行,而出番鄕軍二十名,將官率領,限改築間,輪回嚴加把守之意,敢啓。傳曰,知道。
又以兵曹言啓曰,卽接西道參軍尹守澈牒報,則訓鍊都監所授彰義門西邊第二城廊近處體城九間許頹圮云。爲先令繕工監,堅實圍排,分授軍門,急速修築,而把守軍兵,亦令該軍門量宜定送,限改築間,嚴加守直之意,分付,何如?傳曰,允。
又以訓鍊都監言啓曰,本局分授都城彰義門西邊第二城廊近處體城九間許頹圮處,令該軍門,卽速修築,把守軍兵,量宜定送事,自兵曹草記矣。今日爲始,砲手二十名,將校一人率領,限改築間,輪回守直之意,敢啓。傳曰,知道。
又以訓鍊都監·禁衛營·御營廳言啓曰,宮墻外近處及北山內外,捉虎次多送校卒矣。已過七日,尙未捉得,而雨中勢難砲放,今姑撤還,待開霽更爲行獵之意,敢啓。傳曰,知道。
趙琮鎭,以義禁府言啓曰,赤梁僉使車聖彬拿來,與全羅監司朴綺壽狀啓·宣惠廳粘目,憑閱處之事,傳旨啓下矣。車聖彬,以領運差使員,未及上來云,待稅穀畢納後拿處,何如?傳曰,允。
又以義禁府言啓曰,卽接月令醫員金宗閏手本,則時囚罪人韓仁植,素患痰癖之症,挾食闖發,達夜叫痛,氣息奄奄,昏倒不省,轉側須人,此囚病勢不輕云。罪人病勢如此,則一邊保放,一邊草記,曾有定式矣。韓仁植,姑爲保放之意,敢啓。傳曰,知道。
顯思宮朔祭親行敎是時,終獻官判敦寧朴崙壽,贊禮禮曹判書金蓍根,典祀官奉常正金裕憲,宮闈令尙膳李奇遠,執禮修撰趙璟鎭,執尊副修撰朴光錫,大祝待敎李憲瑋,祝史兵曹正郞朴宗學,齋郞副司果韓弘敎,盥洗位校書判校李衡柱,兵曹佐郞成大璡,爵洗位典籍李齊學,兵曹佐郞金履喆,亞獻盥洗位典籍禹錫文,終獻盥洗位直講趙亨基,贊者典設別提金秉淵,兼引儀趙必煥,謁者兼引儀鄭橚,假引儀任岳周,贊引兼引儀沈正禮·吳淳常,祭監監察宋奎弼·尹致泰。
癸未六月初一日子時,上詣顯思宮。朔祭親行入侍時,行都承旨李止淵,左承旨趙琮鎭,右承旨李基栽,左副承旨林東鎭,右副承旨尹景鎭,同副承旨兪理煥,假注書申履祿·成好謙,記注官文致中·任泰濬,待敎李憲瑋,以次侍立。上具翼善冠·淺淡服·烏犀帶·黑皮靴,詣齋殿。時至,通禮跪啓請行禮。贊禮前導,入顯思宮,詣版位前。贊禮跪啓請俯伏哭。上俯伏哭。王世子以下在位者,皆俯伏哭。贊禮跪啓請止哭·興·再拜·興·平身。上止哭·興·再拜·興·平身。王世子以下在位者,皆止哭·興·再拜·興·平身訖。贊禮前導,詣尊所,東向立。止淵酌酒,理煥以盞受酒。上詣神位前,北面俯伏跪。止淵奉香,理煥奉爐以進。贊禮啓請三上香。上三上香。〈理煥〉受香爐,奠于案,仍行初獻禮,止淵奉酌以進。贊禮啓請執酌獻酌。上執酌·獻酌。大祝跪讀祝文訖。贊禮跪啓請俯伏興平身,上俯伏興平身,贊禮導上降復位,執禮請行亞獻禮。宮官引王世子詣尊所。執尊者酌醴,宮官以酌受醴,王世子入詣神位前。宮官請執酌·獻酌。王世子以酌授宮官,奠于靈座前。宮官請俯伏·興·平身。王世子俯伏·興·平身,降復位。執禮請行終獻禮。謁者引終獻官判敦寧朴崙壽,詣神位前行禮訖,出就復伏位。執禮請俯伏哭。上俯伏哭。王世子以下在位者,皆俯伏哭。贊禮請止哭·興·再拜·興·平身。贊禮導上詣望燎位訖,啓請禮畢,導上還入齋殿。諸臣以次退出。
上在昌德宮。停常參·經筵。
趙琮鎭啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
李基栽啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
傳于林東鎭曰,禮房承旨馳詣宗廟,奉審摘奸以來。
李止淵啓曰,吏曹參判徐俊輔,除拜後過三日不爲出肅,依定式推考警責,仍卽牌招察任,何如?傳曰,允。
傳于李止淵曰,都承旨·左承旨,率三揀擇童蒙入侍。
傳于李止淵曰,吏兵批點下者,依例捧傳旨。
以副應敎林顔喆,修撰林處鎭再牌不進罷職傳旨,傳于林東鎭曰,只推。
以副校理徐有素·沈英錫,修撰趙璟鎭,副修撰朴光錫牌不進罷職傳旨,傳于林東鎭曰,只推。
林東鎭啓曰,玉堂上下番俱空,已至閱月,事甚未安。副應敎林顔喆,副校理徐有素·沈英錫,修撰趙璟鎭·林處鎭,副修撰朴光錫,旣有只推之命,竝卽牌招,推移入直,何如?傳曰,允。
趙琮鎭啓曰,行大司憲趙得永,掌令李志容,持平黃燾牌不進,執義姜世白,掌令金仁和,持平邊始暹在外,監察茶時之意,敢啓。傳曰,知道。
以司諫鄭度采,正言金永範·金逸淵,掌令李志容,持平黃燾牌不進罷職傳旨,傳于趙琮鎭曰,只推。
以廣州府胎室碑石改豎別單,傳曰,監董兼書標官留守洪羲臣,禮曹參判金鐮,各內下豹皮一令賜給,地方官兼監役判官朴齊顯,禮曹佐郞林孝憲,各兒馬一匹賜給,傳香兼奏時官全久煥,上弦弓一張賜給,別看役前郡守柳信儉陞敍,都牌將·員役·工匠·畫僧等,竝考例施賞。
傳于李止淵曰,首仕參奉作窠,其代,今日政,以金漢淳擬入。
李止淵啓曰,吏曹判書金魯敬,參判徐俊輔牌不進推考傳旨,今方捧入,而開政命下之後,如是違牌,事甚未安。參議陳疏,判書·參判,竝更牌招,何如?傳曰,允。
有政。吏批,判書金魯敬進,參判徐俊輔牌不進,參議金學淳陳疏,左副承旨林東鎭進。以李若愚爲刑曹參議,徐俊輔爲同經筵,金鐮爲同義禁,洪翰周爲漢城判官,金漢淳爲懿陵參奉,東寧尉單金賢根,今超明德,依法典初授。再政。懿陵參奉金漢淳,童蒙敎官李秉祜相換。
兵批,判書鄭晩錫病,參判洪時濟未肅拜,參議李東煥入直進,參知金道喜受由,右承旨李基栽進。大護軍權常愼,護軍徐春輔·柳漢源,副護軍李光正·任鼎常·閔宗爀·李光錫·李仁達·柳聖台,副司勇南勉中,以上竝單付。
林東鎭,以禮曹言啓曰,卽接宗廟署所報,則今日午後,宗廟祭器庫鷲頭下北邊朴工上瓦子五十餘張及龍頭,竝爲墜落云矣。正殿至近之地,有此瓦子之多數墜落,萬萬驚揀,不可無慰安之擧。慰安祭,不卜日,今初三日設行,修改之節,卽爲擇日擧行,何如?傳曰,允。
李止淵,以吏曹言啓曰,今此宗廟慰安祭獻官,前大司成曺鳳振塡差,而時無職名,令該曹口傳付軍職,何如?傳曰,允。
兵曹口傳政事,護軍單曺鳳振。
林東鎭,以禮曹言啓曰,明溫公主駙馬三揀擇,今已過行,嘉禮廳爲先排設,然後凡干諸事,可以磨鍊。都廳郞廳,差出擧行,何如?傳曰,允。
又以禮曹言啓曰,明溫公主駙馬三揀擇,今已過行,吉禮日期,以何間推擇乎?敢啓。傳曰,七月旬後擇入。
李基栽,以兵曹言啓曰,每都政,新資五窠,例爲差出,而營將·中軍未準二十朔者,啓稟後內遷事,曾有定式矣。今番都政,營將·中軍,俱未準朔,就其中朔數稍多,依近例內遷,何如?傳曰,允。
義禁府啓目,茂山前府使金翼基原情云云。問目內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓,依允。
趙琮鎭,以義禁府言啓曰,卽接月令醫員崔柱玉手本,則時囚罪人白魯洙,素患痰癖之症,屢日處濕之餘,挾感復發,氣息奄奄,柳相鉉,猝得挾食,轉成關格,兼以暑泄,食飮專却,兩囚症形,俱爲不輕云。罪人病勢如此,則一邊保放,一邊草記,曾有定式矣。白魯洙·柳相鉉,竝姑保放之意,敢啓。傳曰,知道。
吏曹參議金學淳疏曰,伏以卽因開政有命,召牌踵臨,揆以義分,固當蹶,而臣之老母,素患貞疾,春夏以來,屢朔沈淹,寧日絶罕。近因潦熱之蒸濕,又添感泄之添傷,食飮全却,氣息綿綴,臣方左右刀圭,晝宵煎熬。臣之情理,不但目下之無以趨膺,時日之內,離捨赴公,其勢末由,玆不得不冒犯違傲,短章呼籲。伏乞聖慈,俯垂矜諒,亟遞臣見帶之任,俾便救護,仍治臣瀆擾之罪,以昭法紀,不勝幸甚。臣無任云云。省疏具悉。爾其勿辭救護。
敦寧府都正任鼎常疏曰,伏以臣於日昨,伏奉除旨下者,以臣爲敦寧府都正,感恩怵義,宜卽叩謝之不暇,而第念臣,旣無敦寧,揆以法例,不可冒據,敢陳短章,仰瀆崇聽。伏乞聖慈,俯垂諒察,亟遞臣所帶之職,以存公格,以安私分,不勝幸甚。臣無任云云。省疏具悉。所請依施。
癸未六月初二日午時,上御熙政堂。都承旨·左承旨率三揀擇童蒙入侍時,行都承旨李止淵,左承旨趙琮鎭,假注書申履祿,記注官金榶,記事官李憲瑋進伏,童蒙金承賢·吳慶祥·趙春祥,以次進伏楹外訖。上命書傳敎曰,明溫公主駙馬,定于進士金漢淳子賢根,令該曹擧行。止淵曰,駙馬爵號,例自該曹,備三望受點,而在前或有自上定下之例,今番何以爲之乎?上曰,爵號以東寧尉爲之,而使之單付,可也。止淵日,在前公·翁主吉禮時,自納采至親迎日,有內外宣醞之例,而或因特敎,只於親迎之日爲之矣。今番則何以爲之乎?上曰,自納采日爲之,可也。止淵曰,駙馬三揀擇後,法鞍厩馬,例有賜給之成命。吉禮時,不必自都監更爲草記,以今日賜乘,仍用於吉禮乎?上曰,依此爲之。止淵曰,駙馬封爵,當爲下批,政官牌招開政,何如?上曰,依爲之。出擧條命慶祥·春祥先退。又命退,承史以次退出。
上在昌德宮。停常參·經筵。
李基栽,以都摠府言啓曰,今日入直內三廳武兼·禁軍及軍兵等,中日習射技,請出標信。傳曰,知道。
李基栽啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
傳于林東鎭曰,明溫公主嘉禮時,奠雁處所,以領敦寧本房爲之,同牢公主宮磨鍊。
以副應敎林顔喆,副校理徐有素,修撰趙璟鎭·林處鎭,副修撰朴光錫牌不進罷職傳旨,傳于林東鎭曰,只推。
以副校理沈英錫牌不進罷職傳旨,傳于林東鎭曰,只推。
林東鎭啓曰,玉堂上下番俱空,已至閱月,事甚未安。副應敎林顔喆,副校理徐有素·沈英錫,修撰趙璟鎭·林處鎭,副修撰朴光錫,旣有只推之命,竝卽牌招,推移入直,何如?傳曰,允。
李基栽啓曰,卽者義禁府都事來言,時囚無得過三日滯囚,曾有定式矣。保放罪人元永象,當爲照律,李恒權·韓仁植·柳文儉·白魯洙·柳相鉉,時囚罪人金翼基,當爲議處,而判義禁李好敏有身病,次堂例不得擧行云。判義禁李好敏,卽爲牌招,以爲開坐之地,何如?傳曰,允。
又啓曰,行大司憲趙得永,掌令李志容,持平黃燾牌不進,執義姜世白,掌令金仁和,持平邊始暹在外,監察茶時之意,敢啓。傳曰,知道。
以司諌鄭度采,正言金永範·金逸淵,掌令李志容,持平黃燾牌不進罷職傳旨,傳于李基栽曰,只推。
李基栽,以都摠府言啓曰,副摠管金陽淳,以刑曹參判,本曹坐起事,晝仕出去之意,敢啓。傳曰,知道。
又以兵曹言啓曰,卽接南道參軍韓弘定牒報,則禁衛營所授九嶷峯東邊第二城廊近處體城一間半頹圮云。爲先令繕工監,堅實圍排,分授軍門,急速修築,而把守軍兵,亦令該軍門量宜定送,限改築間,嚴加守直之意,分付,何如?傳曰,允。
又以禁衛營言啓曰,本營字內九嶷峯東邊第二城廊近處體城一間半許頹圮處,把守軍兵,令該軍門量宜定送事,自兵曹草記矣。哨官一員,出番鄕軍二十名,嚴飭定送,限修築間,輪回守直之意,敢啓。傳曰,知道。
又以禁衛營言啓曰,本營字內光熙門南邊體城頹圮處改築時所入石子,今月初四日爲始,東郊蘆原近處,浮出取用之意,敢啓。傳曰,知道。
又以御營廳言啓曰,本廳哨官劉泰誼,身爲將官,事多乖戾,爲先汰去之意,敢啓。傳曰,知道。
又以刑曹言啓曰,因延祜宮守直軍士申仁得推覈啓目判付內,無論大小偸竊,捉盜之法,皆有執贓,而今此捕校之白地脅人誣服之狀,萬萬痛駭,如此則平民何堪乎?當該不察之捕將,爲先施以越捧三等之典,當該捕校,令捕將嚴覈取服後,移送卿曹,嚴刑遠配,申哥漢,姑勿刑訊,以待捕校首實。又因左右邊捕盜廳啓自判付內,此果自服乎,發明乎?誤捉與誣盜,段落各異,則捕校則隱然以誤捉爲辭,捕將則矇然以自服爲辭,駭然,甚矣。更令嚴査其誣人情節,取服捕將,則由前由後,不可越俸而止,事過後加施以不敍之典,盜漢則待新捕將差出,刻期譏捕,可也事判下,而當該捕校趙德行·洪舜良等,未捉眞贓,徑施鍜鍊,脅捧誣服情節,箇箇取服後,自捕廳移送臣曹矣。取考律文,則大明律誣告條有曰,凡誣告人至死罪未決者,杖一百流三千里。今此兩校,若依判下,只施刑配,則比諸本律,反涉稍輕,各嚴刑一次,德行,平安道渭原郡,舜良,咸鏡道吉州牧,竝流三千里定配所,卽爲押送。申仁得,則捕校旣已輸實,偸竊一款,雖曰脫空,渠以本宮軍士,致有此偸失之擧,則常時不謹守直之罪,在所難免。至於買贓人金興孫,鍜鍊之苦,縱難支堪,誣服之狀,亦甚可痛。金致成·李興孫·李女等,迭相符同,貪賂誣盜者,極爲痛惡,竝自臣曹,考律嚴勘。林龍大,旣出囚供,故捉來盤問,而別無可疑之端,姑爲放送。所謂軍輩,或浮浪流丐,或已經賊律之類,而常爲捕校之嚆矢,久作都下之巨瘼,橫行市肆,公肆劫掠,誣告平民,勤成盜賊,甚至有無辜殺越之患。以今番事言之,脅人誣服,莫非此輩之釀成,若不因此事端,大行懲創,則閭巷小民,實無支堪之道。自今以後,軍名色,永爲禁斷,更無得接跡於城闉之意,嚴飭兩捕廳,何如?傳曰,允。捕校減死定配。
又以刑曹言啓曰,捕校趙德行·洪舜良等,流三千里定配所草記,傳曰,允,捕校減死定配事,命下矣。德行,全羅道康津縣,舜良,慶尙道南海縣,竝減死定配所,押送之意,敢啓。傳曰,知道。
上在昌德宮。停常參·經筵。
趙琮鎭啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
又啓曰,右承旨李基栽,今日不爲仕進,卽爲牌招,何如?傳曰,允。
林東鎭啓曰,同義禁金鐮,除拜後過三日不爲出肅,依定式推考警責,仍卽牌招察任,何如?傳曰,允。
又啓曰,三品官之無得過三日循例請牌,曾有定式矣。刑曹參議李若愚,除拜後過三日不爲出肅,事體所在,誠極未安,從重推考,仍卽牌招察任,何如?傳曰,允。
趙琮鎭啓曰,判義禁李好敏牌不進推考傳旨,今方捧入,而開坐命下之後,如是違牌,事甚未安,更爲牌招,何如?傳曰,允。
以副應敎林顔喆,副校理徐有素,修撰趙璟鎭·林處鎭,副修撰朴光錫牌不進罷職傳旨,傳于林東鎭曰,只推。
以副校理沈英錫再牌不進罷職傳旨,傳于林東鎭曰,只推。
林東鎭啓曰,玉堂上下番俱空,已至閱月,事甚未安。副應敎林顔喆,副校理徐有素·沈英錫,修撰趙璟鎭·林處鎭,副修撰朴光錫,旣有只推之命,竝卽牌招,推移入直,何如?傳曰,允。
趙琮鎭啓曰,行大司憲趙得永,掌令李志容,持平黃燾牌不進,執義姜世白,掌令金仁和,持平邊始暹在外,監察茶時之意,敢啓。傳曰,知道。
以司諫鄭度采,正言金永範·金逸淵,掌令李志容,持平黃燾牌不進罷職傳旨,傳于趙琮鎭曰,只推。
以右承旨李基栽牌不進罷職傳旨,傳于趙琮鎭曰,只推。
林東鎭啓曰,卽者說書趙容和,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
趙琮鎭啓曰,判義禁李好敏牌不進推考傳旨,今方捧入,而開坐命下之後,如是違牌,事甚未安,更爲牌招,何如?傳曰,允。
禮曹,嘉禮廳都廳二望副司果趙寅永,禮曹正郞李興遂,郞廳一望禮曹佐郞林孝憲。
林東鎭,以侍講院言啓曰,說書趙容和,以其親病,陳疏徑出,下番闕直,事甚未安。司書未差,兼司書朴永元,卽爲牌招入直,何如?傳曰,允。
說書趙容和疏曰,伏以臣母素患痰癖,寧日恒少,忽添感冒,達宵委苦,風升爲眩而寒熱交作,氣鬱夾滯而飮啖不下,舊祟新證,一時增劇,奄奄床玆,藥餌少靈,家僮踵至,促臣歸視。臣自聞此報,方寸如灼,按住不得,玆敢忙陳短章,徑出禁扃。伏乞聖慈,俯垂諒察,亟遞臣職,以便救護,仍治臣擅離之罪,以昭法紀焉。臣無任云云。省疏具悉。爾其勿辭救護。
上在昌德宮。停常參·經筵。
藥房提調朴宗薰,右副承旨尹景鎭啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮氣候安順,卿等不必入侍矣。中宮殿·世子宮·世子嬪宮口傳問安。答曰,知道。
進御香薷正氣散一貼煎入事,榻前下敎。
兪理煥啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
尹景鎭啓曰,藥房提調持湯劑來待矣。傳曰,封入。
兪理煥啓曰,判義禁李好敏再牌不進推考傳旨,今方捧入,而開坐命下之後,連事違召,終不承膺,事體所在,誠極未安。所當更請牌招,而係是一日三牌,何以爲之?敢稟。傳曰,更爲牌招。
又啓曰,判義禁李好敏牌不進推考傳旨,今方捧入,而開坐命下之後,如是違牌,事甚未安,更爲牌招,何如?傳曰,允。
以副應敎林顔喆,副校理徐有素·沈英錫,修撰趙璟鎭·林處鎭,副修撰朴光錫牌不進罷職傳旨,傳于尹景鎭曰,只推。
尹景鎭啓曰,玉堂上下番俱空,已至閱月,事甚未安。副應敎林顔喆,副校理徐有素·沈英錫,修撰趙璟鎭·林處鎭,旣有只推之命,竝卽牌招,推移入直,何如?傳曰,允。
尹景鎭,以內醫院提調意啓曰,副提調李基栽,今日問安,不爲仕進,卽爲牌招,何如?傳曰,允。
又以侍講院言啓曰,下番闕直,事甚未安。司書未差,兼司書朴永元內閣進,說書趙容和陳疏受由,兼說書李憲瑋翰林除本仕,文學尹心圭在外,無他推移入直之道。輔德申在植,兼輔德李光憲,兼弼善徐有素,兼文學林顔喆,竝卽牌招,以爲姑降入直,而未差之代,令政院稟旨差出,待下批牌招入直,何如?傳曰,允。
尹景鎭啓曰,因侍講院草記,司書未差,兼司書朴永元內閣進,說書趙容和受由,兼說書李憲瑋翰林除本仕,文學尹心圭在外,無他推移入直之道。未差之代,令政院稟旨差出,待下批牌招入直事,允下矣。未差之代,政官牌招,開改差出,何如?傳曰,未差之代,前望單子入之,待下批牌招入直。
兪理煥啓曰,行大司憲趙得永,掌令李志容,持平黃燾牌不進,執義姜世白,掌令金仁和,持平邊始暹在外,監察茶時之意,敢啓。傳曰,知道。
以司諫鄭度采,正言金永範·金逸淵,掌令李志容,持平黃燾牌不進罷職傳旨,傳于兪理煥曰,只推。
以內醫副提調李基栽牌不進罷職傳旨,傳于尹景鎭曰,只推。
尹景鎭,以承文院都提調意啓曰,院寫字官前銜趙鎭龜·李宗聃·趙益源·李宜謙·鄭儀鳳·權載豐·張國紳陞實,代肄習李宗晧·高在晅·皮毅聖·劉運平·趙廷奎·金淳·趙鎭龍依例陞補,付軍職冠帶常仕,童蒙李時鳳·趙昌龍·全孝參·李範,筆才頗有成就之望,屬于本院,使之鍊業,何如?傳曰,允。
上在昌德宮。停常參·經筵。
進御加味六和湯一貼煎入事,榻前下敎。
趙琮鎭,以都摠府言啓曰,今日入直內三廳武兼·禁軍及軍兵等,中日習射技,請出標信。傳曰,知道。
趙琮鎭啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,右承旨李基栽,今日不爲仕進,卽爲牌招,何如?傳曰,允。
備忘記,咸鏡監司南履翼下直,長弓一張,長箭一部,片箭一部,筒兒一箇賜給。
林東鎭啓曰,藥房都提調·提調,持湯劑來待矣。傳曰,封入。
趙琮鎭啓曰,事變假注書卜來相,身病猝重,勢難察任,今姑改差,何如?傳曰,允。
卜來相改差,代以金耆升爲事變假注書。
趙琮鎭啓曰,判義禁李好敏再牌不進推考傳旨,今方捧入,而開坐命下之後,連事違召,終不承膺,事體所在,誠極未安。所當更請牌招,而係是一日三牌,何以爲之?敢稟。傳曰,更爲牌招。
以副應敎林顔喆,副校理徐有素·沈英錫,修撰趙璟鎭·林處鎭牌不進罷職傳旨,傳于林東鎭曰,只推。
林東鎭啓曰,玉堂上下番俱空,已至閱月,事甚未安。副應敎林顔喆,副校理徐有素·沈英錫,修撰趙璟鎭·林處鎭,旣有只推之命,竝卽牌招,推移入直,何如?傳曰,允。
趙琮鎭啓曰,行大司憲趙得永,掌令李志容,持平黃燾牌不進,執義姜世白,掌令金仁和,持平邊始暹在外,監察茶時之意,敢啓。傳曰,知道。
以司諫鄭度采,正言金永範·金逸淵,掌令李志容,持平黃燾牌不進罷職傳旨,傳于趙琮鎭曰,只推。
以右承旨李基栽牌不進罷職傳旨,傳于趙琮鎭曰,只推。
以輔德申在植,兼輔德李光憲,兼弼善徐有素,兼文學林顔喆牌不進罷職傳旨,傳于林東鎭曰,只推。
司書前望單子入之,姜時煥落點。
林東鎭,以侍講院言啓曰,下番連日闕直,事甚未安。輔德申在植,兼輔德李光憲,兼弼善徐有素,兼文學林顔喆,旣有只推之命,竝更牌招,以爲姑降入直,而新除授司書姜時煥,時在公淸道永同地,書筵入番事緊,斯速乘馹上來事,下諭,何如?傳曰,允。
又以嘉禮廳言啓曰,卽接宗親府移文,則今此明溫公主嘉禮時主婚望,以單望移文矣。依此別單書入之意,敢啓。傳曰,知道。
嘉禮廳,明溫公主嘉禮時主婚望完城君爔,使者望幼學洪殷燮。
林東鎭,以嘉禮廳言啓曰,今此明溫公主嘉禮時,駙馬家使者,以幼學洪殷燮報來矣。令該曹依例付軍職,使之冠帶常仕,何如?傳曰,允。
兵曹口傳政事,副司勇單洪殷燮。
林東鎭,以禮曹言啓曰,嘉禮廳會同坐起堂上,當爲備員,而參議尹豐烈,方在呈告中,令政院卽爲牌招,以爲備員會同之地,何如?傳曰,允。
趙琮鎭,以都摠府言啓曰,副摠管鄭漪,以漢城府右尹,本部坐起晝仕出去之意,敢啓。傳曰,知道。
又以禁衛營言啓曰,本營把摠閔晢,身病猝重,勢難察任,改差,何如?傳曰,允。
又以禁衛營言啓曰,本營字內敦義門南邊大貞洞近處體城四間半許頹圮處,今六月初七日爲始,改築之意,敢啓。傳曰,知道。
吏曹參議金學淳疏曰,伏以臣向陳請急之章,獲蒙給暇之恩,俾得以安意救護,洪造如天,感祝無地。第臣母病,積祟旣深,痊可無期,種種症形,有不敢更事煩陳,而若其沈篤之狀,比諸前日呼籲之時,尙無分減,抑臣狗馬之疾,久患痰眩之症,潦暑所困,一倍肆劇,頭目暈疼而精神長在昏瞀,胸隔痞滯而食飮不能消導,伏枕嘔泄,委席呻囈,時日之內,末由起動。臣之見職,雖與長亞有間,而其爲銓任則一也。顧今大政不遠,京察有期,此時三堂,政宜備員,而緣臣病故,未免瘝曠,則臣心悚悶,已無可言,國體苟艱,誠非細故。且念臣以菲材蔑識,忝叩是任,亦旣屢遭,每奉除旨,冞增惶恧,苟冒充位,徒犯妨路之嫌,自審不稱,恒切循墻之忱,而若言目下之實狀,則母病如右,情理不可以離捨也,賤疾方劇,職事不可以强策也。以情以病,宜卽丐免,玆敢干冒嚴威,申暴衷懇。伏乞聖慈,俯垂諒察,亟遞臣三銓之任,俾便公私,仍治臣屢瀆之罪,以肅朝綱,千萬幸甚。臣無任云云。省疏具悉。爾其勿辭救護。
敎咸鏡監司南履翼書。王若曰,國有侯甸采衛之服,而最重者五百里要荒,民無歎息愁恨之聲,而與共者二千石良吏,玆撤八座之卿月,用作一路之福星。眷彼沃沮之舊墟,卽我關防之重地,白山作鎭,深厚根本之基,黑江分流,呼吸穹氈之界。地比豐·沛,肆聖祖起自陶漁,風似幽·燕,而其人專尙弓馬。衣食非産,而皮卉漁採之民生,錢弊不行,而貂茸蔘利之山出。況延袤數千里,不能錯形而制牙,故管轄卄五州,無由如臂之使指,所以方伯之愼簡,亦有制置之成規。運穀交倉,莫非奠安之道,通商互市,皆是撫綏之方,夫何積瘼之歲增,以致生民之日悴?干城折衝之武倅,浸變而爲掊克之徒,金革强矯之民風,不堪而趨獷悍之域。倉儲罄竭,每聞溝壑之呼飢,戎政疎虞,易致疆域之啓釁。蓋其弊難徧以擧,當是時將屬之誰?惟卿,詩禮門闌,寬弘器宇,英聲獨擅,步武金華之班,時望爭推,翺翔銓注之席。棠陰布惠,袵席關嶺之民,棘木司聽,嘉肺違閭閻之枉。風流文物之照暎,水竹名園,忠厚老成之想望,金貂峻秩。予方嘉歷試之驗,卿果登薦剡之章,玆授卿以咸鏡道觀察使·兼兵馬水軍節度使·都巡察使·咸興府尹,卿其懋懷遠圖,祗答寵命。惟公廉可以彈壓列郡,惟忠信可以綏服遐氓。撫下在於寬容,而猶當威足以戢猾,馭衆在於持體,而亦須明足以燭幽。充積腐紅,無使荒政之有闕,屛黜貪墨,無使利竇之病民。毋以升平,而綢繆必謹於保障,毋以頑俗,而敎化必先於絃歌。六鎭關市之申嚴,無生邊事,八陵宮殿之虔奉,莫愆舊儀。自餘稟裁,厥有典憲。於戲,山河表裏,朝家之眷顧方長,金穀甲兵,書生之擔負亦重。高牙大纛,旣示壯鎖鑰之方,皓髮丹心,益殫作藩屛之責,故玆敎示,想宜知悉。副校理沈英錫製進
上在昌德宮。停常參·經筵。
自卯時至未時,灑雨下雨,測雨器水深一分。
趙琮鎭啓曰,行大司憲趙得永未肅拜,執義姜世白,掌令金仁和,持平邊始暹在外,掌令李志容,持平黃燾呈辭,監察茶時之意,敢啓。傳曰,知道。
李基栽啓曰,來十一日,朝參日次矣,敢稟。傳曰,停。
林東鎭啓曰,來十一日,輪對日次矣,敢稟。傳曰,當次人受點,後日次待令。
趙琮鎭啓曰,右副承旨尹景鎭,今日不爲仕進,卽爲牌招,何如?傳曰,允。
傳于林東鎭曰,禮房承旨詣明陵,奉審摘奸,局內諸陵,一體奉審以來。
以副應敎林顔喆,副校理徐有素·沈英錫,修撰趙璟鎭·林處鎭牌不進罷職傳旨,傳于林東鎭曰,只推。
林東鎭啓曰,玉堂上下番俱空,已至閱月,事甚未安。副應敎林顔喆,副校理徐有素·沈英錫,修撰趙璟鎭·林處鎭,旣有只推之命,竝卽牌招,以爲推移入直之地,何如?傳曰,允。
趙琮鎭啓曰,判義禁李好敏牌不進推考傳旨,今方捧入,而開坐命下之後,如是違牌,事甚未安,更爲牌招,何如?傳曰,許遞,前望單子入之。
判義禁前望單子入之,鄭晩錫落點。
趙琮鎭啓曰,新除授判義禁鄭晩錫,卽爲牌招,以爲開坐之地,何如?傳曰,允。
又啓曰,事變假注書金耆升,時無職名,令該曹依例付軍職,冠帶常仕,何如?傳曰,允。
又啓曰,假注書申履祿,身病猝重,勢難察任,今姑改差,何如?傳曰,允。
申履祿改差,代以趙秉鉉爲假注書。
趙秉鉉有頉,代以金鍏爲假注書。
以右副承旨尹景鎭牌不進罷職傳旨,傳于趙琮鎭曰,只推。
以輔德申在植,兼輔德李光憲,兼弼善徐有素,兼文學林顔喆牌不進罷職傳旨,傳于林東鎭曰,只推。
林東鎭,以侍講院言啓曰,下番闕直,已至多日,事甚未安。說書趙容和,由限已過,卽爲牌招入直,何如?傳曰,允。
兪理煥,以奉常寺都提調·提調意啓曰,東耤親耕田所種大麥打作,則所出爲七石十斗,小麥打作,則所出爲十三斗之意,敢啓。傳曰,知道。
上在昌德宮。停常參·經筵。
自五更至初九日開東,灑雨下雨,測雨器水深六分。
趙琮鎭啓曰,行大司憲趙得永未肅拜,執義姜世白,掌令金仁和,持平邊始暹在外,掌令李志容,持平黃燾呈辭,監察茶時之意,敢啓。傳曰,知道。
李基栽啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
趙琮鎭啓曰,左副承旨林東鎭,右副承旨尹景鎭,今日不爲仕進,竝卽牌招,何如?傳曰,允。
又啓曰,假注書金鍏,時無職名,令該曹依例付軍職,冠帶常仕,何如?傳曰,允。
又啓曰,判義禁鄭晩錫牌不進推考傳旨,今方捧入,而開坐命下之後,如是違牌,事甚未安,更爲牌招,何如?傳曰,仍前牌催促,違牌勿爲呼望。
以左副承旨林東鎭,右副承旨尹景鎭牌不進罷職傳旨,傳于趙琮鎭曰,只推。
以副應敎林顔喆,副校理徐有素·沈英錫,修撰趙璟鎭·林處鎭牌不進罷職傳旨,傳于兪理煥曰,只推。
兪理煥啓曰,玉堂上下番俱空,已至閱月,事甚未安。副應敎林顔喆,副校理徐有素·沈英錫,修撰趙璟鎭·林處鎭,旣有只推之命,與副修撰朴光錫,竝卽牌招,推移入直,何如?傳曰,允。
以說書趙容和牌不進罷職傳旨,傳于兪理煥曰,只推。
兪理煥,以侍講院言啓曰,下番闕直,已至多日,事甚未安。說書趙容和,旣有只推之命,更爲牌招入直,何如?傳曰,允。
上在昌德宮。停常參·經筵。
自開東至午時,灑雨下雨,測雨器水深四分。
李基栽啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
又啓曰,左副承旨林東鎭,右副承旨尹景鎭,今日不爲仕進,竝卽牌招,何如?傳曰,允。
以副應敎林顔喆,副校理徐有素·沈英錫,修撰趙璟鎭·林處鎭,副修撰朴光錫牌不進罷職傳旨,傳于兪理煥曰,只推。
兪理煥啓曰,玉堂上下番俱空,已至閱月,事甚未安。副應敎林顔喆,副校理徐有素·沈英錫,修撰趙璟鎭·林處鎭,副修撰朴光錫,旣有只推之命,竝卽牌招,推移入直,何如?傳曰,允。
李基栽啓曰,行大司憲趙得永,掌令李志容,持平黃燾牌不進,執義姜世白,掌令金仁和,持平邊始暹在外,監察茶時之意,敢啓。傳曰,知道。
以司諫鄭度采,正言金永範·金逸淵,掌令李志容,持平黃燾牌不進罷職傳旨,傳于李基栽曰,只推。
以左副承旨林東鎭,右副承旨尹景鎭牌不進罷職傳旨,傳于李基栽曰,只推。
以說書趙容和牌不進罷職傳旨,傳于兪理煥曰,只推。
兪理煥,以侍講院言啓曰,下番闕直,已至多日,事甚未安。說書趙容和,旣有只推之命,更爲牌招入直,何如?傳曰,允。
以平安監司金敎根狀啓,陪箋差員實差德川郡守任禹常,托病規避,屢煩頉報,預差嘉山郡守尹秀烈,中路逕還,俱違公格,依例罷黜事,傳于李基栽曰,令該曹口傳差出,催促下送。
李基栽,以都摠府言啓曰,今日入直內三廳武兼·禁軍及軍兵等,當爲中日習射技,而雨勢如此,不得設行之意,敢啓。傳曰,知道。
又以兵曹言啓曰,五衛將李煥·馬起河,俱以病難供職,呈狀乞遞,竝改差,何如?傳曰,允。
又以義禁府言啓曰,保放罪人元永象,還收照律,李恒權·柳文儉·韓仁植·白魯洙·柳相鉉等還囚,議處以入之意,敢啓。傳曰,知道。
義禁府照目粘連,茂山前府使元永象矣本府議啓內,莫重公穀,不能檢察,一任吏鄕之奸僞,莫分隱逋之幾許,戊寅以前舊逋査捧一萬二百石,亦非不多,戊巳兩年虛勘之數,至爲一萬五千餘石,則不可但以不察論,揆以糴法,誠極痛駭。以此照律罪,杖一百收贖,告身盡行追奪,流二千里定配,私罪。奉敎依允爲旀,功議各減一等爲良如敎。又啓目粘連,行首宣傳官李恒權亦,旣係宣傳之首任,不飭在職之下僚,若論其失,不可無警,但當其日受任,容有參恕之道,分揀放送,何如?判付啓,依允。又啓目,宣傳官柳文儉·韓仁植·白魯洙·柳相鉉等亦,柳文儉段,適値僚員之離次,以致標信之稽受,而身旣在直,孽非自作,揆以情法,合有參恕,分揀放送爲白乎旀,韓仁植·白魯洙·柳相鉉等段,材藝肄習,縱有例規之可據,標信稽滯,難免職事之不勤,竝只以此照律,何如?判付啓,依允。又啓目粘連,向前金翼基亦,庚辛欠逋,仍分添耗,厥數至於一萬九千餘石之多,而道啓旣有條列,囚供亦無發明兺除良,官逋·鄕逋·吏逋混入其中,而不獨民間未捧,則其所蔑法養奸,不可以尋常未捧論是白遣,況其欠負轉成倉逋,而卽是自已犯科,則揆以法律,當置重勘,而若其就囚之稽遲,猶屬細故,以此照律,何如?判付啓,依允。
刑曹判書韓致應疏曰,伏以天地主乎生成,父母主乎仁愛,故凡民之有至情切懇而無所因極者,必皆赴愬于天地父母。今我殿下之於臣,天地父母也,臣有區區悲苦之私,而豈可自阻於生成仁愛之下乎?伏念臣命賦畸薄,行負神明,年逾六旬,惸然無子。臣本無輕重,後嗣何足有無?生寄死歸,了無憾恨,而第於疾病憂虞之時,感流年之遲暮,歎窮命之孤獨,顧影自憐,若無依薄,人情到此,良亦慼矣。謹稽國典,嫡·妾無子,許以繼後,此蓋聖人制法,典有區處,俾立其後,毋絶其世者,其意至矣。臣以族從兄致翼第三子鎭庭,取以爲子,兩家議定,厥有年所,亦旣率育于家矣。第念人倫之際,所係至重,與受之義,不容自專。君上有造命之權,卿宰有疏請之例,今臣所懇,不至專無依據,玆敢不避煩,浼仰徹衷懇。伏乞聖明,特加矜憐,亟命儀曹,照例許施,俾臣無子而有子,則臣之至願畢矣。噫,臣以無似,備位列卿,受恩如天,頂踵毛髮,無非賜也,而今復仰首鳴呼,妄有祈懇,甚矣,人之情願,苦不知足也。猥越之極,怵惕靡措,唯有闔門攢手,感恩頌德,以圖餘生不報之報而已。臣無任云云。答曰,省疏具悉。所請依施。
上在昌德宮。停常參·經筵。
藥房提調朴宗薰,副提調李基栽啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮·世子嬪宮口傳問安。答曰,知道。
李基栽啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
李止淵啓曰,左承旨趙琮鎭,左副承旨林東鎭,右副承旨尹景鎭,今日不爲仕進,竝卽牌招,何如?傳曰,允。
李基栽啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
傳于李基栽曰,傳香承旨馳詣永禧殿,奉審摘奸以來。
以副應敎林顔喆,副校理徐有素·沈英錫,修撰趙璟鎭·林處鎭,副修撰朴光錫牌不進罷職傳旨,傳于兪理煥曰,只推。
兪理煥啓曰,玉堂上下番俱空,已至閱月,事甚未安。副應敎林顔喆,副校理徐有素·沈英錫,修撰趙璟鎭·林處鎭,副修撰朴光錫,旣有只推之命,竝卽牌招,推移入直,何如?傳曰,允。
以說書趙容和牌不進罷職傳旨,傳于兪理煥曰,只推。
兪理煥,以侍講院言啓曰,下番闕直,已至多日,事甚未安。說書趙容和,旣有只推之命,更爲牌招入直,何如?傳曰,允。
吏曹口傳政事,以金祖淵爲德川郡守,以權爲嘉山郡守。
李基栽啓曰,行大司憲趙得永,掌令李志容,持平黃燾牌不進,執義姜世白,掌令金仁和,持平邊始暹在外,監察茶時之意,敢啓。傳曰,知道。
以司諫鄭度采,正言金永範·金逸淵,掌令李志容,持平黃燾牌不進罷職傳旨,傳于李基栽曰,只推。
以左承旨趙琮鎭,左副承旨林東鎭,右副承旨尹景鎭牌不進罷職傳旨,傳于李止淵曰,竝許遞,政官牌招開政。
李止淵啓曰,吏曹判書金魯敬,參判徐俊輔,參議金學淳牌不進推考傳旨及罷職傳旨,今方捧入,而開政命下之後,如是違牌,事甚未安,判書·參判,竝更牌招,何如?傳曰,允。
以吏曹參議金學淳牌不進罷職傳旨,傳于李止淵曰,只推。
兪理煥,以魂宮都監·儀軌都提調意啓曰,三都監儀軌,纔已修整,奎章閣所上件,依例粧冊以入,春秋館·禮曹及鼎足山城·五臺山兩處史庫所上件,亦爲分送之意,敢啓。傳曰,知道。
又以禮曹言啓曰,行刑曹判書韓致應上疏批旨內,所請依施事,命下矣。依聖敎,韓致翼第三子鎭庭,立爲韓致應之後,立案成給之意,敢啓。傳曰,知道。
李基栽,以備邊司言啓曰,卽見公淸監司趙經鎭狀啓,則以爲,本道穀簿,自來不敷,只以應分,排巡無路,道內還軍餉留庫條中應加分外,限四千石特許加分事,請令廟堂稟旨分付矣。本道加分,以穀摠之不敷,年復年許之,況以農糧艱乏爲辭,依狀請石數,使之加分,何如?傳曰,允。
又以濬川司言啓曰,本司都廳有闕,代以禁衛營千摠李貞坤差下,使之察任,何如?傳曰,允。
又以禁衛營言啓曰,本營軍色從事官鄭度采,身病甚重,勢難察任,今姑改差,何如?傳曰,允。
又以義禁府言啓曰,時囚罪人元永象,杖一百收贖,告身盡行追奪,徒三年定配,又五年禁錮加一等,杖一百收贖,告身盡行追奪,流二千里定配照律公事判付內,依允,功議各減一等事,命下矣。元永象,功議各減一等,杖九十收贖,告身盡行追奪,黃海道豐川府安山驛,徒二年半定配,而以議啓內辭意,具罪目,依例發遣府書吏,押送配所,何如?傳曰,允。
義禁府照目粘連,宣傳官韓仁植·白魯洙·柳相鉉等矣本府議啓內,射藝肄習,縱有例規之可據,標信稽滯,難免職事之不勤,竝只以此照律罪,各笞四十收贖,附過還職,私罪。奉敎依允爲旀,韓仁植·柳相鉉段,功減一等爲良如敎。又照目,茂山前府使金翼基矣本府議啓內,庚辛欠逋,仍分添耗,厥數至於一萬九千餘石之多,而道啓旣有條列,囚供亦無發明兺除良,官逋·鄕逋·吏逋混入其中,而不獨民間未捧,則其所蔑法養奸,不可以尋常未捧議是白遣,況其欠負轉成倉逋,而卽是自已犯科,則揆以法律,當置重勘,而若其就囚之稽遲,猶屬細故。以此照律罪,杖一百收贖,告身盡行追奪,流三千里定配,私罪。奉敎依允爲旀,功減一等爲良如敎。
領議政南公轍箚曰,伏以臣忝叩藥院之任,亦已屢月矣。自春徂夏,賤疾益添,㱡㱡欲絶,長委床笫,而最是氣喘脚痿,轉成難醫之痼症,筵席階陛之間,升降拜跪,末由自力,日次承候,每致闕禮而偃便,湯劑監煎,輒使僚員而替進,私心悚惶,猶屬自己,國體苟艱,誠非細故。雖在閑司漫職,瘝曠則有罰,況保護聖躬,調和御藥,是何等重任,而仰恃聖朝之寬大,慢不知去就之方,是豈分義廉防之所敢安也?月前賓筵,猥陳辭懇,而未蒙兪音,哀情轉隘,歷日未已,玆敢倩搆短箚,塵瀆憫覆之下。伏乞聖明,俯賜鑑諒,先遞其職,仍降郵罰,以昭法綱,以安私分,千萬幸甚。取進止。答曰,省箚具悉卿懇。所帶藥院之任許副。仍傳曰,此批答,遣史官,傳諭于領議政。
上在昌德宮。停常參·經筵。
李基栽啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
傳于兪理煥曰,傳香承旨馳詣宗廟,奉審摘奸以來。
兪理煥啓曰,卽者檢閱李憲瑋,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
李基栽啓曰,假注書金鍏,身病猝重,勢難察任,今姑改差,何如?傳曰,允。
兪理煥啓曰,左右史不可不備,別兼春秋朴永元,卽爲牌招入直,何如?傳曰,允。
金鍏改差,代以李穆淵爲假注書。
以副應敎林顔喆,副校理徐有素·沈英錫,修撰趙璟鎭·林處鎭,副修撰朴光錫牌不進罷職傳旨,傳于兪理煥曰,只推。
以說書趙容和牌不進罷職傳旨,傳于兪理煥曰,只推。
兪理煥啓曰,玉堂上下番俱空,已至閱月,事甚未安。副應敎林顔喆,副校理徐有素·沈英錫,修撰趙璟鎭·林處鎭,副修撰朴光錫,旣有只推之命,竝卽牌招,推移入直,何如?傳曰,允。
兪理煥,以侍講院言啓曰,下番闕直,已至多日,事甚未安。說書趙容和,旣有只推之命,更爲牌招入直,何如?傳曰,允。
兪理煥啓曰,吏曹判書金魯敬再牌不進推考傳旨,今方捧入,而開政命下之後,連事違召,終不承膺,事體所在,誠極未安。參判徐俊輔,家在城外,判書所當更請牌招,而係是一日三牌,何以爲之?敢稟。傳曰,判書·參判,更爲牌招,如有違牌,勿爲呼望。
又啓曰,吏曹參議金學淳,旣有只推之命,一體牌招,何如?傳曰,允。
以吏曹參議金學淳牌不進罷職傳旨,傳于兪理煥曰,只推。
兪理煥啓曰,吏曹參議金學淳,旣有只推之命,更爲牌招,何如?傳曰,允。如有違牌,勿爲呼望。
有政。吏批,判書金魯敬進,參判徐俊輔陳疏,參議金學淳陳疏,同副承旨兪理煥進。以李錫奎·朴基宏·金蘭淳爲承旨,權常愼爲右參贊,任鼎常爲兵曹參知,鄭來成爲敦寧都正,林漢浩爲內醫都提調,洪履爕爲儀賓都事,許晟爲監察,朴熙顯爲典籍,安聖謩爲引儀,洪直謨爲高山縣監,文致中爲幽谷察訪,金善臣爲召村察訪。再政。以尹致泰爲宗廟令,洪坰爲景慕宮令。
兵批,行判書鄭晩錫進,參判洪時濟入直,參議李東煥病,參知未差,右承旨李基栽進。以李錫奎爲副摠管,尹永培爲羽林將,李儒遠·具錫朋·李書彬爲五衛將,尹炯爲忠翊將,柳孝臣爲忠壯將,李玄謙爲宣傳官,訓鍊副正單吳致賢,上護軍李憲琦,副護軍趙琮鎭·林東鎭·尹景鎭·金道喜,副司果金盛淵,副司正金耆升,竝單付。
傳于兪理煥曰,承旨望筒,李錫奎勿施,以副摠管施行。
李基栽啓曰,行大司憲趙得永,掌令李志容,持平黃燾牌不進,執義姜世白,掌令金仁和,持平邊始暹在外,監察茶時之意,敢啓。傳曰,知道。
以司諫鄭度采,正言金永範·金逸淵,掌令李志容,持平黃燾牌不進罷職傳旨,傳于李基栽曰,只推。
以別兼春秋朴永元牌不進罷職傳旨,傳于兪理煥曰,只推。
以副應敎林顔喆,副校理徐有素·沈英錫,修撰趙璟鎭,副修撰朴光錫牌不進罷職傳旨,傳于兪理煥曰,只推。
以咸鏡監司李勉昇狀啓,濬源殿本無位田,而永興士人金昌圭,明川別付料李時榮,效義費財,買土救助,以爲殿軍,資生守直之道事,傳于兪理煥曰,此事與補賑有異,且名以守僕輩位田,而受民捐助,有欠事體。自廟堂,無論某樣公貨·公穀,限二千兩,卽爲劃下,令新道伯主管設施,願納則還給,狀辭置之。
兪理煥,以奎章閣言啓曰,閣番面替,自是法例,而待敎李憲瑋,以檢閱,陳章徑出之時,身在閣直,不待僚員之交替者,有違常規,推考警責,何如?傳曰,允。
李基栽,以義禁府言啓曰,時囚罪人金翼基,杖一百收贖,告身盡行追奪,徒三年定配,又五年禁錮加等,杖一百收贖,告身盡行追奪,流三千里定配照律公事判付內,依允,功減一等事,命下矣。金翼基,功減一等,杖一百收贖,告身盡行追奪,江原道三陟府平陵驛徒三年定配,又五年禁錮,而以議啓內辭意,具罪目,依例發遣府書吏,押送配所,何如?傳曰,允。
吏曹參議金學淳疏曰,伏以臣猥將私懇,再控辭本,及伏承批旨,輒許以救護,恩造雖隆於給暇,微諒莫遂於丐免,感祝之餘,悶隘轉甚。臣之前後煩籲,是豈臣全昧嚴畏而然哉?誠以情理之所切迫,疾病之所纏繞,急於求解,未暇緩聲,而只緣辭不達意,誠未格天,尙安敢以區區情懇,復事覼縷,以犯無忌憚之誅,而今者政牌荐降,至有勿呼望之敎,臣於是惶懍罔措,不知所以爲計。欲爲趨應也,則情病俱極難强,欲爲違傲也,則義分未免都虧,臣之去就,可謂進退維谷。臣情到此,亦何敢且阻於仁覆之下,而不思所以畢暴衷懇乎?臣之母病,一直沈淹之中,數日以來,烘熱轉熾,諸症越添,食飮全阻,氣息益綴,臣方左右扶將,晝宵煎灼,目下情私,實無以跬步離捨。至若賤疾之尙此委苦,不可以强策之狀,菲才之已試蔑效,不可以久據之義,已悉於前疏,今於請急之章,有不可更陳,而庶幾天鑑之俯諒焉。臣於旬日之間,三次疏籲,極知僭踰,無所逃罪,而情窮勢迫,又不得不冒死鳴呼。伏乞天地父母,曲垂矜憐,亟賜遞解,俾得以安意將護,則實爲公私之萬幸。若臣屢瀆之罪,特降威罰,以昭法紀焉。臣無任云云。省疏具悉。所請依施。
檢閱李憲瑋疏曰,伏以臣母素患痰痺之症,近因日候之盛熱,將攝失宜,一倍添劇,家僮踵至,促臣歸視。臣聞此報,方寸如灼,玆敢忙陳短章,徑出禁扃。伏乞聖慈,俯垂鑑諒,亟遞臣職名,以便救護,仍治臣擅離之罪,以昭法紀焉。臣無任云云。省疏具悉。爾其勿辭救護。
上在昌德宮。停常參·經筵。
李基栽啓曰,明日乃是初伏,自明日處暑間,視事,頉稟之意,敢啓。傳曰,知道。
兪理煥啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
李基栽啓曰,左副承旨金蘭淳,今日不爲仕進,卽爲牌招,何如?傳曰,允。
兪理煥啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
李基栽啓曰,吏曹郞廳來言,承旨有闕,政事,取稟。傳曰,前望單子入之。
承旨前望單子入之,朴齊聞落點。
李基栽啓曰,新除授同副承旨朴齊聞,卽爲牌招,何如?傳曰,允。
又啓曰,左右史不可不備,別兼春秋朴永元,旣有只推之命,卽爲牌招入直,何如?傳曰,允。
以修撰林處鎭牌不進罷職傳旨,傳于李基栽曰,只推。
李基栽啓曰,玉堂上下番俱空,已至閱月,事甚未安。副應敎林顔喆,副校理徐有素·沈英錫,修撰趙璟鎭·林處鎭,副修撰朴光錫,旣有只推之命,竝卽牌招,推移入直,何如?傳曰,允。
朴齊聞啓曰,行大司憲趙得永,掌令李志容,持平黃燾牌不進,執義姜世白,掌令金仁和,持平邊始暹在外,監察茶時之意,敢啓。傳曰,知道。
以司諫鄭度采,正言金永範·金逸淵,掌令李志容,持平黃燾牌不進罷職傳旨,傳于朴齊聞曰,只推。
以左副承旨金蘭淳牌不進罷職傳旨,傳于李基栽曰,只推。
以說書趙容和牌不進罷職傳旨,傳于李基栽曰,只推。
李基栽,以侍講院言啓曰,下番闕直,已至多日,事甚未安。說書趙容和,旣有只推之命,更爲牌招入直,何如?傳曰,允。
傳于李基栽曰,吏曹參判·參議前望單子入之。
吏曹堂上前望單子入之,參判申絢,參議洪起爕落點。
李基栽,以嘉禮廳言啓曰,今此明溫公主嘉禮時,擧函執事刑曹正郞李章翼所帶本職,事多相妨,令該曹口傳,閑司相換,何如?傳曰,允。
吏曹口傳政事,刑曹正郞李章翼,氷庫別提安在默相換。
李基栽,以吏曹言啓曰,軍資監正李祖馨呈狀內,矣身素患痰癖之症,當此換節之時,一倍添劇,時日之內,萬無供職之望,卽速入啓遞改云。其身病旣如是,則有難强令察任,改差,何如?傳曰,允。
朴齊聞,以都摠府言啓曰,今日入直內三廳武兼·禁軍及軍兵等,當爲中日習射技,而宗廟修改相値,不得設行之意,敢啓。傳曰,知道。
又以都摠府言啓曰,副摠管柳和源,以禁軍別將,龍虎營褒貶進參事,晝仕出去之意,敢啓。傳曰,知道。
又以義禁府言啓曰,平安監司金敎根狀啓內,淸北防禦使安光贊罪狀,令攸司,稟處事,啓下矣。安光贊,時在任所,依例發遣府書吏,交代後拿來,何如?傳曰,待待命拿囚。
吏曹參判徐俊輔疏曰,伏以臣使銜在身,行期漸近,冒頓窮苦之狀,冀垂斥改之命。及伏奉聖批,責勉之音,諒照之敎,洋溢於辭旨,諭之以豈不昭晳,申之以趁卽治任,恩言所被,枯荄生春,不敢知無狀賤臣,何以得此於聖明也。雙檠九頓,不覺感淚之如泉,而惟其情窮勢迫,無望承膺,更擬冒死呼籲,恭俟譴勘。迺者亞銓新除,忽下於千萬夢想之外,華誥誕宣於窮廬,榮光若遍於臣身,驚感隕越,靡所容措。噫,銓衡之爲重,人器之不合,卽是無累初授者之所例讓也。如臣滓穢之蹤,雖在閑司漫職,猶不敢彈束趨冒,以貽淸朝之羞辱,況此天官佐貮,是何等重任,而乃以汚衊之身,累玆淸要之銜,據例比論於辭受巽讓之際乎?若臣此個情勢,非但通朝之所共知,抑亦聖明之所俯燭。恩點縱出於滌瑕,病趾難贖於已刖,召牌屢降,違傲是甘,有臣如此,生不如死,玆敢仰首煩籲於仁覆之下。伏乞天地父母,察臣危蹙之情,諒臣疾痛之呼,俾卽遞免,以存大防,不勝幸甚。至若副价之命,若諉之以往役而揚揚趨承,將此滓累之跡,更犯貪冒之咎,則國有四維,宜所不容。溫批雖極鄭重,私義實難蠢動,啓行只隔一月,而緣臣逋慢,至今延拖,專對之重,寧容若是之苟艱?百爾思量,承命無路,庚牌儼臨,至承勿呼望之敎,惶懍震越,不敢偃處私次,來伏朝房,冒昧仰籲,臣罪至此,尤合萬隕。伏望聖慈,亟治臣慢命之罪,竝解使銜,以幸公私,千萬血禱。臣無任云云。答曰,省疏具悉。前批豈不明諭乎?新除之例辭,尙可使事之,至今不行公,其可乎?本職今姑許遞,更勿煩屑,卽爲治行。
上在昌德宮。停常參·經筵。
朴齊聞啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
李止淵啓曰,左副承旨金蘭淳,右副承旨兪理煥,今日不爲仕進,竝卽牌招,何如?傳曰,允。
以副應敎林顔喆,副校理徐有素·沈英錫,修撰趙璟鎭,副修撰朴光錫牌不進罷職傳旨,傳于李基栽曰,只推。
以修撰林處鎭再牌不進罷職傳旨,傳于李基栽曰,只推。
李基栽啓曰,玉堂上下番俱空,已至閱月,事甚未安。副應敎林顔喆,副校理徐有素·沈英錫,修撰趙璟鎭·林處鎭,副修撰朴光錫,旣有只推之命,竝卽牌招,推移入直,何如?傳曰,允。
朴齊聞啓曰,行大司憲趙得永,掌令李志容,持平黃燾牌不進,執義姜世白,掌令金仁和,持平邊始暹在外,監察茶時之意,敢啓。傳曰,知道。
以司諫鄭度采,正言金永範·金逸淵,掌令李志容,持平黃燾牌不進罷職傳旨,傳于朴齊聞曰,只推。
以左副承旨金蘭淳,右副承旨兪理煥牌不進罷職傳旨,傳于朴基宏曰,只推。
以說書趙容和牌不進罷職傳旨,傳于李基栽曰,只推。
李基栽,以侍講院言啓曰,下番闕直,已至多日,事甚未安。說書趙容和,旣有只推之命,更爲牌招入直,何如?傳曰,允。
李基栽,以嘉禮廳言啓曰,今此明溫公主嘉禮,納采·納幣·親迎日外宣醞時,承旨依例進參,何如?傳曰,允。
上在昌德宮。停常參·經筵。
朴基宏啓曰,行大司憲趙得永未肅拜,執義姜世白,掌令金仁和,持平邊始暹在外,掌令李志容,持平黃燾呈辭,監察茶時之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,左副承旨金蘭淳,右副承旨兪理煥,今日不爲仕進,竝卽牌招,何如?傳曰,允。
傳于李基栽曰,禮房承旨馳詣宗廟·景慕宮,奉審摘奸以來。
李基栽啓曰,檢閱李憲瑋,由限已過,卽爲牌招入直,何如?傳曰,允。
朴基宏啓曰,今日齋宿,承旨當爲備員,行都承旨李止淵不爲仕進,所當牌招,而拘於廳規,不得請牌,左副承旨金蘭淳,右副承旨兪理煥牌不進,無以備員,何以爲之?敢稟。傳曰,竝許遞,前望單子入之。
承旨前望單子入之,曺鳳振·金學淳·洪羲瑾落點。
朴基宏啓曰,令日齋宿,承旨當爲備員,新除授行都承旨曺鳳振,左承旨金學淳,所當牌招,而拘於廳規,不得請牌,何以爲之?右副承旨洪羲瑾,卽爲牌招,何如?傳曰,允。牌招。
又啓曰,今日齋宿,承旨當爲備員,而左承旨金學淳,右副承旨洪羲瑾牌不進,無以備員,何以爲之?敢稟。傳曰,更爲牌招。
以左副承旨金蘭淳,右副承旨兪理煥牌不進罷職傳旨,傳于朴基宏曰,只推。
以左承旨金學淳,右副承旨洪羲瑾牌不進罷職傳旨,傳于朴基宏曰,只推。
以副應敎林顔喆,副校理徐有素·沈英錫,修撰趙璟鎭·林處鎭,副修撰朴光錫牌不進罷職傳旨,傳于朴基宏曰,只推。
李基栽啓曰,玉堂上下番俱空,已至閱月,事甚未安。副應敎林顔喆,副校理徐有素·沈英錫,修撰趙璟鎭·林處鎭,副修撰朴光錫,旣有只推之命,竝卽牌招,推移入直,何如?傳曰,允。
以說書趙容和牌不進罷職傳旨,傳于李基栽曰,只推。
李基栽,以侍講院言啓曰,明日顯思宮望祭,王世子亞獻禮時,宮官當爲全數進參,而文學尹心圭,司書姜時煥在外,無以備員,何以爲之,而輔德申在植,兼輔德李光憲,竝卽牌招,以爲進參之地,何如?傳曰,竝許遞,前望單子入之。
春坊前望單子入之,輔德李紀淵,兼輔德申在植,文學韓弘敎,司書金盛淵落點。
李基栽,以侍講院言啓曰,明日顯思宮望祭,王世子亞獻禮時,宮官當爲全數進參,新除授輔德李紀淵,兼輔德申在植,司書金盛淵,竝卽牌招,以爲備員進參之地,何如?傳曰,允。
又以侍講院言啓曰,新除授兼輔德申在植,時無職名,令該曹口傳付軍職,何如?傳曰,允。
兵曹口傳政事,副護軍單申在植。
李基栽,以嘉禮廳言啓曰,今此明溫公主嘉禮時,各樣儀註及笏記,謹此書入,而世子宮亦爲書入,中宮殿·世子嬪宮,以眞·諺書書入之意,敢啓。傳曰,知道。
朴齊聞,以兵曹言啓曰,今六月十四日,土王用事,改火進上時,宗廟署·社稷署·永禧殿·永寧殿·景慕宮·毓祥宮·宣禧宮,依例改火,奎章閣·議政府·承政院·漢城府,一體頒火之意,敢啓。傳曰,知道。
上在昌德宮。停常參·經筵。
顯思宮望祭親行後,王世子板位問安。答曰,罔極。大殿·中宮殿,內閣·政院·百官奉慰單子問安。答曰,罔極。藥房口傳問安。答曰,罔極。世子宮,內閣·政院·百官單子問安。答曰,知道。藥房口傳問安。答曰,知道。世子嬪宮,內閣·政院單子問安。答曰,知悉。藥房口傳問安。答曰,知悉。
藥房提調朴宗薰,副提調李基栽啓曰,親行望祭,聖慕克伸,侵曉將事,勞動旣多,伏未審聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮·世子嬪宮口傳問安。答曰,知道。
朴齊聞啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,備邊司郞廳來言,今日賓廳日次,而上前開坼相値,不得來會云矣,敢啓。傳曰,知道。
曺鳳振啓曰,右承旨朴基宏,今日不爲仕進,卽爲牌招,何如?傳曰,允。
以副校理徐有素,修撰趙璟鎭·林處鎭,副修撰朴光錫牌不進罷職傳旨,傳于朴齊聞曰,只推。
以副應敎林顔喆,副校理沈英錫牌不進罷職傳旨,傳于朴齊聞曰,只推。
朴齊聞啓曰,玉堂上下番俱空,已至閱月,事甚未安。副應敎林顔喆,副校理徐有素·沈英錫,修撰趙璟鎭·林處鎭,副修撰朴光錫,旣有只推之命,竝卽牌招,推移入直,何如?傳曰,允。
以左承旨金學淳,右副承旨洪羲瑾再牌不進罷職傳旨,傳于曺鳳振曰,只推。
以輔德李紀淵,兼輔德申在植牌不進罷職傳旨,傳于朴齊聞曰,只推。
曺鳳振啓曰,卽伏見諸道今春夏等褒貶啓本,則黃海監司李文會,慶尙監司金相休,咸鏡監司李勉昇,守令無一人居下,殊無嚴明殿最之意,竝推考警責,何如?傳曰,允。
朴齊聞啓曰,卽伏見諸道今春夏等褒貶啓本,則江華留守宋冕載,京畿水使趙義鎭,黃海兵使鄭來升,全羅監司朴綺壽,左水使李儒燁,慶尙監司金相休,統制使朴基豐,左水使吳致壽,南兵使李惟秀,北兵使許溟,邊將無一人居中居下,黃海水使柳相弼,全羅右水使任聖臯,邊將無一人居下,殊無嚴明殿最之意,竝推考警責,何如?傳曰,允。
又啓曰,行大司憲趙得永,掌令李志容,持平黃燾牌不進,執義姜世白,掌令金仁和,持平邊始暹在外,監察茶時之意,敢啓。傳曰,知道。
以司諫鄭度采,正言金永範·金逸淵,掌令李志容,持平黃燾牌不進罷職傳旨,傳于朴齊聞曰,只推。
以右承旨朴基宏牌不進罷職傳旨,傳于曺鳳振曰,只推。
朴齊聞,以奎章閣言啓曰,景慕宮望廟樓,今望奉審,無頉之意,敢啓。傳曰,知道。
又以備邊司言啓曰,本司有司堂上李止淵,時無職名,令該曹口傳付軍職,何如?傳曰,允。
兵曹口傳政事,護軍單李止淵。
朴齊聞,以都摠府言啓曰,今日入直內三廳武兼·禁軍及軍兵等,當爲中日習射技,而褒貶上前開坼相値,不得設行之意,敢啓。傳曰,知道。
曺鳳振,以吏曹言啓曰,今春夏等褒貶,當爲磨勘,而參判申絢,參議洪起燮,俱爲在外未肅拜,限內不得磨勘之意,敢啓。傳曰,知道。
朴齊聞,以中樞府言啓曰,本府郞廳及醫員錄事等今癸未年春夏等褒貶,當爲等第,而領中樞府事臣金載瓚,判中樞府事臣韓用龜·臣金思穆·臣林漢浩,俱有身病,限內不得磨勘之意,敢啓。傳曰,知道。
又以敦寧府言啓曰,府郞廳等今春夏等褒貶等第,當爲磨勘,而以領事金祖淳身病,不得爲之之意,敢啓。傳曰,知道。
又以耆老所言啓曰,本所堂上,多有身病,無參坐之人,今癸未春夏等褒貶,限內不得磨勘之意,敢啓。傳曰,知道。
又以忠勳府言啓曰,本府今癸未年春夏等褒貶,當爲磨勘,而有司堂上錦豐君臣朴崙壽有身病,豐安君臣柳相祚在外,堂上不備,限內不得爲之之意,敢啓。傳曰,知道。
又以儀賓府言啓曰,本府郞廳今春夏等褒貶等第,當爲磨勘,而永明尉臣洪顯周有身病,限內不得磨勘之意,敢啓。傳曰,知道。
曺鳳振,以戶曹言啓曰,本曹郞廳及所屬各司官員今癸未春夏等褒貶,依前例磨鍊以入,而軍資監·濟用監·司宰監·內資寺·內贍寺·長興庫·平市署·司圃署,因都提調·提調有故,不得磨勘,去壬午秋冬等褒貶時,軍資監·司宰監·內資寺·內贍寺·長興庫·平市署·司圃署,因都提調·提調有故,限內不得磨勘矣。今則其時官員,已多遷轉,難以考績,依近例蕩滌,何如?傳曰,允。
朴齊聞,以宣惠廳都提調意啓曰,本廳郞廳等今癸未春夏等褒貶,當爲等第,而臣有故,限內不得磨勘之意,敢啓。傳曰,知道。
又以禮曹言啓曰,各陵·殿·園·慕本曹郞廳·四學童蒙敎官·通禮院·典牲署·禮賓寺·圖畫署官員等今癸未年春夏等褒貶,等第以入,而宗廟署·社稷署·景慕宮·弘文館·藝文館·春秋館·承文院·奉常寺·成均館·掌樂院·東西氷庫·東西活人署·觀象監·內醫院·司譯院·典醫監·惠民署·東南關王廟官員等褒貶,各其司領事·都提調·提調及堂上有故或不備,不得一時磨勘之意,敢啓。傳曰,知道。
又以奎章閣言啓曰,本閣今癸未年春夏等褒貶,當爲磨勘,而提學二員未差,不得擧行,外閣褒貶,亦不得爲之之意,敢啓。傳曰,知道。
又以兵曹言啓曰,五衛將李儒遠前任淸州營將,具錫朋前任尙州營將,李書彬前任安東營將,俱在任所,上來間該廳番次苟艱云。鄭宅和,慶熙宮衛將李尙健,俱以病難供職,呈狀乞遞,竝改差,何如?傳曰,允。
又以兵曹言啓曰,本曹今癸未年春夏等褒貶啓本中,刀擦一處之意,敢啓。傳曰,知道。
又以兵曹言啓曰,本曹今癸未年春夏等褒貶等第,磨鍊以入,而曹所屬軍器寺·司僕寺·訓鍊院,官員·部將等褒貶,因各其司提調及堂上有故,不得一體磨勘之意,敢啓。傳曰,知道。
又以都摠府言啓曰,本部郞廳及部將等今癸未年春夏等褒貶,當爲磨勘,而都摠管李明奎有身病,限內不得設行之意,敢啓。傳曰,知道。
又以刑曹言啓曰,今十二日本曹褒貶時,屬司典獄署官員等今春夏等褒貶,本曹參議,例與刑房承旨,同爲磨勘,而該房承旨未肅拜,不得磨勘以入之意,敢啓。傳曰,知道。
又以工曹言啓曰,今春夏等褒貶,當爲磨勘,而堂上有故,限內不得爲之之意,敢啓。傳曰,知道。
又以訓鍊都監都提調意啓曰,本局從事官·禁松參軍及諸將官等今癸未年春夏等褒貶,當爲等第,而都提調臣金思穆有身病,限內不得磨勘之意,敢啓。傳曰,知道。
又以禁衛營都提調意啓曰,本營從事官及諸將官今癸未春夏等褒貶,當爲等第,而臣載瓚有身病,限內不得磨勘之意,敢啓。傳曰,知道。
又以御營廳言啓曰,本廳從事官及諸將官今癸未年春夏等褒貶,當爲等第,而都提調臣韓用龜有身病,限內不得磨勘之意,敢啓。傳曰,知道。
又以濬川司都提調意啓曰,本司都廳及郞廳今癸未年春夏等褒貶,當爲等第,而臣等俱有故,限內不得磨勘之意,敢啓。傳曰,知道。
又以義禁府言啓曰,今春夏等本府郞廳褒貶等第,當爲磨勘以入,而堂上有故,限內不得擧行之意,敢啓。傳曰,知道。
顯思宮望祭親行敎是時,終獻官行左參贊李相璜,贊禮兼禮曹判書金蓍根,典祀官奉常正金裕憲,宮闈令尙膳金喜善,執禮副校理徐有素,執尊修撰趙璟鎭,大祝校理朴永元,祝史弼善朴宗璜,齋郞文學韓弘敎,盥洗位司藝金致礪·禮曹佐郞李基準,爵洗位直講金聖灝·李升坤,亞獻盥洗位典籍具定默,終獻盥洗位校書校理李錫周,贊者兼引儀趙必煥·吳淳常,謁者兼引儀鄭橚,假引儀任岳周,贊引假引儀李在陽·吳泰瀚,祭監監察宋奎弼·呂東根。
癸未六月十五日子時,上詣顯思宮。望祭親行入侍時,行都承旨曺鳳振,右承旨朴基宏,左副承旨李基栽,同副承旨朴齊聞,記事官鄭德和,假注書成好謙,記注官李宗心·金榶,檢校直閣鄭基善,直閣朴永元,待敎李憲瑋,以次侍立。上具翼善冠·淺淡服·烏犀帶·黑皮靴,詣齋殿。時至,通禮跪啓請行禮,前導入顯思宮,詣版位前。贊禮跪啓請俯伏哭。上俯伏哭。王世子以下在位者,皆俯伏哭。贊禮跪啓請止哭。興,再拜,興,平身。上止哭。興,再拜,興,平身。王世子以下在位者,皆止哭。興,再拜,興,平身訖。贊禮前導,詣尊所,東向立。鳳振酌酒,齊聞以盞受酒。上詣神位前,北面俯伏跪。鳳振奉香,齊聞奉爐以進。贊禮跪啓請三上香。上三上香。〈齊聞〉受香爐,奠于案,仍行初獻禮,鳳振奉酌以進。贊禮啓請執酌·獻酌。上執酌·獻酌。大祝跪讀祝文訖,贊禮跪啓請俯伏,興,平身。上俯伏,興,平身。贊禮導上降復位。執禮請行亞獻禮。宮官引王世子詣尊所,執尊者酌醴,宮官以酌受醴。王世子入詣神位前,宮官請執酌獻酌,王世子以酌授宮官,奠于靈座前。宮官請俯伏,興,平身,王世子俯伏,興,平身,降復位。執禮請行終獻禮。謁者引終獻官左參贊李相璜,詣神位前行禮訖,出就復位。執禮請俯伏哭。上俯伏哭。王世子以下在位者,皆俯伏哭。贊禮請止哭。興,再拜,興,平身。贊禮導上詣望燎位訖,啓請禮畢,導上還入齋殿。諸臣以次退出。
上在昌德宮。停常參·經筵。
曺鳳振啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
又啓曰,左承旨金學淳,右承旨朴基宏,右副承旨洪羲瑾,今日不爲仕進,竝卽牌招,何如?傳曰,允。
以副應敎林顔喆,副校理沈英錫再牌不進罷職傳旨,傳于朴齊聞曰,只推。
以副校理徐有素,修撰趙璟鎭·林處鎭,副修撰朴光錫牌不進罷職傳旨,傳于朴齊聞曰,只推。
朴齊聞啓曰,玉堂上下番俱空,已至閱月,事甚未安。副應敎林顔喆,副校理徐有素·沈英錫,修撰趙璟鎭·林處鎭,副修撰朴光錫,旣有只推之命,竝卽牌招,推移入直,何如?傳曰,允。
又啓曰,行大司憲趙得永,掌令李志容,持平黃燾牌不進,執義姜世白,掌令金仁和,持平邊始暹在外,監察茶時之意,敢啓。傳曰,知道。
以司諫鄭度采,正言金永範·金逸淵,掌令李志容,持平黃燾牌不進罷職傳旨,傳于朴齊聞曰,只推。
以左承旨金學淳,右承旨朴基宏,右副承旨洪羲瑾牌不進罷職傳旨,傳于曺鳳振曰,只推。
曺鳳振,以吏曹言啓曰,慶尙右兵使李亨謙,與召村前察訪閔文爀,有內外從應避之嫌,而該帥臣莅任,旣至屢朔,尙不報來,故其委折,關問於慶尙監司金相休處矣。卽接回移,則以爲,守令·察訪之與兵使相避者,例自該營與該邑驛報來,然後始爲登聞,而召村察訪閔文爀,與右兵使應避之由,初無報來之事,故果不得修啓爲辭矣。相避之法,乃是金石之典,自古至今,不得違越,而掩置不報者,大關國綱,亦係後弊,當該兵使李亨謙,令該府拿問處之,該察訪閔文爀,雖因他事而見罷,亦不可置而勿論,令該府,一體拿問勘罪,而雖以道臣言之,相避掩置之說,狼藉京外,至有本曹關問委折之擧,則該帥臣處,宜有査問其屢朔稽執之由,照法請罪之事,而只以初無報來,不得修啓之意,泛然回移,亦難免疎忽,推考警責,何如?傳曰,允。
朴齊聞,以宣惠廳言啓曰,卽見江華留守宋冕載嶺南左漕倉天字船致敗具格狀啓,則以爲,元上納米一千四十四石五斗內,乾御米二百三十二石,移載他船,使之上納,拯劣米八百十二石零,依定式分俵爲辭矣。毋論元穀與雜費,一從船中所載,勘合實數,到底究覈,無遺登聞,而拯米則必計作完與不完,然後從實執縮,自是應行之例,而今此狀辭中,穀物則只擧元數,而不問其雜費,拯米則泛稱準拯,而不核其完縮,事極疎漏,有違格式,實無以以此憑處。該守臣,從重推考,原狀啓還下送,使之一一詳査,改修啓聞後,稟處,何如?傳曰,允。
又以兵曹言啓曰,今六月十七日,武臣堂上祿試射日次,而大殿誕日前一日,不得開坐,載在法典,以後日退行之意,敢啓。傳曰,知道。
又以兵曹言啓曰,宣部守三薦參上武臣前銜作散人別取才,入格矢數·落仕年條·居住薦名,各其名下,懸註以入之意,敢啓。傳曰,知道。
又以兵曹言啓曰,坼見諸道褒貶啓本,則江華留守宋冕載啓本中,濟物萬戶李雲景,以姑置疵聞,宜勉小心爲目,全羅兵使白海鎭啓本中,順天營將李煥益,以謗豈盡信爲目,則竝宜置中考,而置諸上考,殊無嚴明殿最之意,各該守臣·帥臣,竝推考警責。濟物萬戶李雲景,順天營將李煥益,竝中考施行,而濟物萬戶李雲景,前已居中,一中雖遇赦蕩滌,其不職可知,依例罷黜。慶尙左水使吳致壽啓本中,實績之績字,以跡字書之,奏御文字,何等審愼,而如是疎忽,不可無警責,推考,何如?傳曰,允。
又以兵曹言啓曰,椒島僉使金廷煥,於蘭萬戶金應澈,以三年窠邊將,兩次褒貶居中,一中雖遇赦蕩滌,其不職可知,竝依例罷黜,何如?傳曰,允。
又以都摠府言啓曰,副摠管金守基,以將鬼薦取才坐起事,慕華館晝仕出去之意,敢啓。傳曰,知道。
又以訓鍊都監·禁衛營·御營廳言啓曰,宮墻外近處及北山內外捉虎校卒,以雨勢撤還矣。今已快霽,更爲行獵之意,敢啓。傳曰,知道。
上在昌德宮。停常參·經筵。
朴基宏啓曰,行大司憲趙得永未肅拜,執義姜世白,掌令金仁和,持平邊始暹在外,掌令李志容,持平黃燾呈辭,監察茶時之意,敢啓。傳曰,知道。
又啓曰,來二十一日,朝參日次矣,敢啓。傳曰,停。
朴齊聞啓曰,來二十一日,輪對日次矣,敢稟。傳曰,當次人受點,後日次待令。
曺鳳振啓曰,左承旨金學淳,左副承旨李基栽,右副承旨洪羲瑾,今日不爲仕進,竝卽牌招,何如?傳曰,允。
朴齊聞啓曰,臣齊聞,今日明溫公主納采時,外宣醞進去,下直之意,敢啓。傳曰,知道。
以副應敎林顔喆,副校理徐有素·沈英錫,修撰趙璟鎭·林處鎭,副修撰朴光錫牌不進罷職傳旨,傳于朴齊聞曰,只推。
朴齊聞啓曰,玉堂上下番俱空,已至閱月,事甚未安。副應敎林顔喆,副校理徐有素·沈英錫,修撰趙璟鎭·林處鎭,副修撰朴光錫,旣有只推之命,竝卽牌招,推移入直,何如?傳曰,允。
朴基宏啓曰,行都承旨曺鳳振須資出去,左承旨金學淳,左副承旨李基栽,右副承旨洪羲瑾牌不進,同副承旨朴齊聞,明溫公主納采時,外宣醞進去,院中只有臣一人,伴直無人。同副承旨朴齊聞,卽爲牌招,何如?傳曰,允。
朴齊聞,以嘉禮廳言啓曰,今日明溫公主嘉禮納采時,本廳堂上,當爲備員擧行,而參議尹豐烈,病未進參,令政院卽爲牌招,何如?傳曰,允。
以左承旨金學淳,左副承旨李基栽,右副承旨洪羲瑾牌不進罷職傳旨,傳于朴基宏曰,只推。
以禮曹參議尹豐烈牌不進罷職傳旨,傳于朴齊聞曰,只推。
以副應敎林顔喆,副校理徐有素·沈英錫,修撰趙璟鎭·林處鎭,副修撰朴光錫牌不進罷職傳旨,傳于朴齊聞曰,只推。
朴齊聞,以戶曹言啓曰,臣象奎,今日以慶尙道右漕倉漕船點檢事,出來江上矣。左漕倉所屬昌原等八邑壬午條田稅·大同合米一萬三千一百石零,太二千一百七十五石零,本倉元漕船十四隻分載,一隻到江華境致敗,一隻到金浦境致敗,其餘十二隻,追後來泊于西江前洋,故一體點檢之意,敢啓。傳曰,知道。
朴基宏,以義禁府言啓曰,慶尙右兵使李亨謙,拿問處之,召村前察訪閔文爀,拿問勘罪事,傳旨啓下矣。李亨謙,時在任所,依例發遣府都事,交龜後拿來,閔文爀,未及上來云,依例發遣府羅將,所到處拿來,何如?傳曰,竝待待命拿囚。
上在昌德宮。停常參·經筵。
大殿誕日,內閣·政院·玉堂單子問安。答曰,知道。中宮殿·世子宮·世子嬪宮,內閣·政院·玉堂口傳問安。答曰,知道。
大殿,朝廷二品以上·六曹堂上單子問安。答曰,知道。中宮殿·世子宮,朝廷二品以上·六曹堂上口傳問安。答曰,知道。
朴基宏啓曰,行大司憲趙得永未肅拜,執義姜世白,掌令金仁和,持平邊始暹在外,掌令李志容,持平黃燾呈辭,監察茶時之意,敢啓。傳曰,知道。
曺鳳振啓曰,左承旨金學淳,右副承旨洪羲瑾,今日不爲仕進,竝卽牌招,何如?傳曰,允。
以左承旨金學淳,右副承旨洪羲瑾牌不進罷職傳旨,傳于李基栽曰,只推。
朴齊聞,以禮曹言啓曰,今六月十八日大殿誕日諸道所封賀箋中,陽德縣監李錫龜,雖非應封官,以別軍職封箋矣。一體看審捧入之意,敢啓。傳曰,知道。
又以弘文館言啓曰,校理沈鈁,時在京畿富平地,副修撰金大坤,時在慶尙道昌寧地,經筵入番事緊,請竝斯速乘馹上來事,下諭。答曰,依啓。
朴基宏,以都摠府言啓曰,今日入直內三廳武兼·禁軍及軍兵等,當爲中日習射技,而大殿誕日相値,不得設行之意,敢啓。傳曰,知道。
上在昌德宮。停常參·經筵。
李基栽啓曰,行大司憲趙得永未肅拜,執義姜世白,掌令金仁和,持平邊始暹在外,掌令李志容,持平黃燾呈辭,監察茶時之意,敢啓。傳曰,知道。
又啓曰,右副承旨洪羲瑾,今日不爲仕進,卽爲牌招,何如?傳曰,允。
注書鄭德和病,代以金相勉爲假注書。
以右副承旨洪羲瑾牌不進罷職傳旨,傳于李基栽曰,只推。
以江原監司尹命烈狀啓,洪川縣民家漂壓事,傳于朴齊聞曰,民家漂壓,聞甚矜惻,元恤典外,別加顧助事,分付。
李基栽,以兵曹言啓曰,宣傳官李恒權·柳聖魯,俱以病難供職,呈狀乞遞,守門將金永欽,除授在外,過限未入仕,竝改差,何如?傳曰,允。
又以備邊司言啓曰,頃因開城留守金履載狀啓,本府經用債殖錢,刻期收殺,無弊斂散,依舊放下之意,覆啓行會矣。卽見該留守狀啓,則以爲,舊債中已捧與可捧者,約爲七萬餘兩,而除却勅庫所付及校院各處還給者,加下還報及今年應下補縮者,則更無餘存矣。每年應下元不足三萬餘兩,別爲措辦,然後可以排比,故商稅及田賦·戶役,從民願略增其數,則歲入爲一萬四千兩,而此外不足條一萬八千兩,拮据無路,便近數邑田結中,限二千四百結,依華城例,特爲劃給,或以諸道還耗壬午會錄條中,折米六萬石,劃作松營補弊穀,歲取六千石耗,作錢補用事,請令廟堂稟旨分付矣。月前覆啓申飭之後,該守臣之嚴加徵督,想必不遺餘力,而所捧不過如斯,其餘之無處指徵可知,到今一向督迫,徒增其撓民而已。斂散取殖,便成無麪之不托,則支放所需,宜有不足之給代,而衆民旣願出力,優當其半,朝家之仍無措劃,而專責本府者,豈非反損事體之甚乎?田結,卽大農經費之所關,其何可遽議於割賦捄瘼,而京外錢穀,到處枵竭,無計着手,今不可徒拘正稅之重,而不思闊狹之方。分付戶惠廳,就本府近處畿邑·海邑田結中,限一千五百結,依京各司有土免稅例,從便劃給,而通計本府所補及朝家所劃,則每年支計,必有剩餘,無論多少,逐年報本司,移作還穀於各道,兼又取耗添去,則不出十餘年,可得四五萬石穀,待其時還納所劃之結,代以還耗支用之意,使之成出限年節目,以爲遵行之地,何如?傳曰,允。
右參贊權常愼疏曰,伏以臣性本狂愚,言且戇妄,任性發言,多失少得,無情之請,動輒隨身,獲友獲上,兩無所當,竊自謂與世罕接,庶幾寡過,依歸松楸,漫浪江湖者,益有年矣。猥蒙不世之恩,外內符節,罔非踰分,咎殃之召,物理卽然。向者憲職,適當可言之會,猥效不諱之義,言不暇擇,文不暇飾,句句妄發,言言可誅,而聖度包容,罪止薄竄,以罪徼恩,冞切訟戴。曾未幾而遽蒙宥還,曲被恩貰,天地之高厚,河海之濬深,不足以爲喩,非臣糜粉所可仰報,自分晦身窮山,爲世棄物,歌詠聖澤,以畢餘生。不意恩敍特降,繼而有政府參贊之除旨,揆臣負犯,何以得此?在臣感激,豈不欲卽起叩謝,而反躬訟愆,己不敢唐突冒進,又況泮儒所懷,抉摘臣疏句語,謂多敵以下所不可加之語,無所顧忌,眼無君父。爲人臣者,眼無君父,厥罪何居?臣自聞此言,五內崩裂,求死不得,臣罪臣固自知,而誠亦不知其罪之至於此極也。宋臣蘇軾,序田錫之奏議曰,其盡言不諱,蓋自敵以下受之,有不能堪者,吾以是知二宗之聖也。然則於其所不敢言而言之,於其所不堪受而受之,乃聖世君臣之盛事也。臣之昏愚,仰恃聖明之允邁宋宗,而竊慕諫臣寧激之規,自謂毋得罪於古直者,反爲泮儒之所駭,自速人臣不忍聞之說。臣若少加斟量,命辭停當,人言之來,寧或至此?聖恩雖勤於起廢,臣罪莫逭於自作,顧安敢憑恃寵渥,冒廁周行,重犯泮儒所謂無忌憚之罪乎?伏乞聖明,俯垂鑑悉,亟許遞臣職名,仍命永刋朝籍,俾之塞責息影,念咎省愆,以遂微諒,以謝人言,卽天地曲成萬物之仁。臣無任云云。答曰,省疏具悉。無論誰某如何,到今其何可更提乎?卿其勿辭行公。
上在昌德宮。停常參·經筵。
藥房提調朴宗薰,副提調李基栽啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮·世子嬪宮口傳問安。答曰,知道。
李基栽啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
又啓曰,右副承旨洪羲瑾,今日不爲仕進,卽爲牌招,何如?傳曰,允。
又啓曰,假注書金相勉,時無職名,令該曹依例付軍職,冠帶常仕,何如?傳曰,允。
又啓曰,假注書成好謙,身病猝重,勢難察任,今姑改差,何如?傳曰,允。
成好謙改差,代以高萬九爲假注書。
李基栽啓曰,行大司憲趙得永,掌令李志容,持平黃燾牌不進,執義姜世白,掌令金仁和,持平邊始暹在外,監察茶時之意,敢啓。傳曰,知道。
以司諫鄭度采,正言金永範·金逸淵,掌令李志容,持平黃燾牌不進罷職傳旨,傳于李基栽曰,只推。
以右副承旨洪羲瑾牌不進罷職傳旨,傳于李基栽曰,只推。
以全羅監司朴綺壽狀啓,順天府人物渰死事,傳于朴齊聞曰,聞甚矜惻,元恤典外,別加顧助事,分付。
朴齊聞,以弘文館言啓曰,本館下番闕直,事甚未安,副應敎林顔喆,副校理徐有素,修撰趙璟鎭,副修撰朴光錫,竝卽牌招,以爲推移入直之地,何如?傳曰,允。
又以吏曹言啓曰,今日本曹開坼坐起時,考見各道褒貶啓本,則珍山郡守李埴,以謗或由客爲目,金泉察訪洪儼,以賣鬣損譽爲目,則俱宜置下考,而置諸中考,靈巖郡守李允德,以戒在節嗜爲目,順興府使李毅遠,以束薪何疎爲目,則俱宜置中考,而置諸上考,殊無嚴明殿最之意。兩道道臣,推考警責,珍山郡守李埴,靈巖郡守李允德,金泉察訪洪儼,竝罷黜,順興府使李毅遠,中考施行,何如?傳曰,允。
又以吏曹言啓曰,曹所屬宗簿寺·司饔院官員等矣今春夏等褒貶,當爲等第,而俱因提調有故,不得磨勘之意,敢啓。傳曰,知道。
又以禮曹言啓曰,景慕宮秋享大祭,以來八月初三日涓吉,顯思宮·徽慶園秋享祭,亦以上旬內推擇,而連値齋戒與拘忌,以初三日同爲磨鍊以入之意,敢啓。傳曰,知道。
又以兵曹言啓曰,今月二十三日,二羽禁軍番次矣。該番將未差之代,依承傳,口傳擬入之意,敢啓。傳曰,知道。
兵曹口傳政事,以李元緖爲羽林將。
李基栽,以兵曹言啓曰,今日宣薦內禁衛取才時,無一人入格,別單不得書入之意,敢啓。傳曰,知道。
又以訓練都監·禁衛營·御營廳言啓曰,宮墻外近處及北山內外捉虎次,發送校卒矣。行獵多日,不見虎跡,今姑撤罷之意,敢啓。傳曰,知道。
又以訓練都監言啓曰,本局局別將柳得源,身病甚重,勢難察任,改差,何如?傳曰,允。
上在昌德宮。停常參·經筵。
李基栽,以都摠府言啓曰,今日入直內三廳武兼·禁軍及軍兵等,中日習射技,請出標信。傳曰,知道。
李基栽啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
又啓曰,來二十五日,朝參日次矣,敢稟。傳曰,停。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,右副承旨洪羲瑾,今日不爲仕進,卽爲牌招,何如?傳曰,允。
備忘記,南兵使李復淵下直,長弓一張,長箭一部,片箭一部,筒兒一箇賜給。
李基栽啓曰,假注書高萬九,時無職名,令該曹依例付軍職,冠帶常仕,何如?傳曰,允。
以副應敎林顔喆,副校理徐有素,修撰趙璟鎭,副修撰朴光錫牌不進罷職傳旨,傳于朴齊聞日只推。
朴齊聞,以弘文館言啓曰,本館下番闕直,事甚未安。副應敎林顔喆,副校理徐有素,修撰趙璟鎭,副修撰朴光錫,旣有只推之命,竝卽牌招,以爲推移入直之地,何如?傳曰,允。
李基栽啓曰,行大司憲趙得永,掌令李志容,持平黃燾牌不進,執義姜世白,掌令金仁和,持平邊始暹在外,監察茶時之意,敢啓。傳曰,知道。
以司諫鄭度采,正言金永範·金逸淵,掌令李志容,持平黃燾牌不進罷職傳旨,傳于李基栽曰,只推。
以右副承旨洪羲瑾牌不進罷職傳旨,傳于李基栽曰,只推。
李基栽,以兵曹言啓曰,今六月二十一日,武臣賓廳講書日次,而中日相値,不得爲之之意,敢啓。傳曰,知道。
又以兵曹言啓曰,今六月十七日武臣堂上祿試射,以後日退行事,草記,蒙允矣。今二十二日設行,而試官望備擬以入之意,敢啓。傳曰,知道。
又以備邊司言啓曰,卽見摠戎使朴周壽所報,則以爲,北漢城餉,近因移轉邑之每致捧留,不得糴糶,多致腐傷,而其中一千九百六十五石爲尤甚,雖欲分還,民必不願,依改色例,分給各倉保主人等處,以其所食春三升秋一斗條,限五年排捧充上爲請矣。近來北漢餉穀,不能用舊蓄新,以致陳腐之相仍。此與虛留無異,不得不出給改色,而石數旣多,難以當年責納,許令依報辭排捧,以爲漸次完餉之地,何如?傳曰,允。
又以義禁府言啓曰,平安兵使柳相亮狀啓內,楸坡萬戶尹致亨,爲先罷黜,其罪狀,令攸司,稟處事,啓下矣。尹致亨,時在任所,依例發遣府羅將,交代後拿來,何如?傳曰,待待命拿囚。
上在昌德宮。停常參·經筵。
李基栽啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
備忘記,會寧府使具信喜下直,長弓一張,長箭一部,片箭一部,筒兒一箇賜給。
李基栽啓曰,右副承旨洪羲瑾,今日不爲仕進,卽爲牌招,何如?傳曰,允。
又啓曰,今六月二十四日,都目政事爲之之意,敢啓。傳曰,知道。
又啓曰,行都承旨曺鳳振,左承旨金學淳,右承旨朴基宏不爲仕進,右副承旨洪羲瑾牌不進,同副承旨朴齊聞式暇出去,院中只有臣一人,伴直無人。右承旨朴基宏,所當牌招,而拘於廳規,不得請牌,何以爲之?敢稟。傳曰,牌招。
以右副承旨洪羲瑾牌不進罷職傳旨,傳于李基栽曰,只推。
李基栽啓曰,行都承旨曺鳳振,左承旨金學淳不爲仕進,右承旨朴基宏牌不進,同副承旨朴齊聞式暇出去,院中只有臣一人,伴直無人。右副承旨洪羲瑾,旣有只推之命,更爲牌招,何如?傳曰,允。
以右承旨朴基宏牌不進罷職傳旨,傳于李基栽曰,只推。
李基栽啓曰,右副承旨洪羲瑾再牌不進,伴直無人。右承旨朴基宏,旣有只推之命,所當更請牌招,而拘於廳規,不得請牌,何以爲之?敢稟。傳曰,更爲牌招。
以右副承旨洪羲瑾再牌不進罷職傳旨,傳于李基栽曰,只推。
李基栽啓曰,行大司憲趙得永,掌令李志容,持平黃燾牌不進,執義姜世白,掌令金仁和,持平邊始暹在外,監察茶時之意,敢啓。傳曰,知道。
以司諫鄭度采,正言金永範·金逸淵,掌令李志容,持平黃燾牌不進罷職傳旨,傳于李基栽曰,只推。
以副應敎林顔喆,副校理徐有素,修撰趙璟鎭,副修撰朴光錫牌不進罷職傳旨,傳于李基栽曰,只推。
李基栽,以弘文館言啓曰,本館下番闕職,事甚未安。副應敎林顔喆,副校理徐有素,修撰趙璟鎭,副修撰朴光錫,旣有只推之命,竝卽牌招,以爲推移入直之地,何如?傳曰,允。
又以戶曹言啓曰,時御所內各司,依定式,發遣本曹正郞臣洪耆周,與兵曹參判臣洪時濟,佐郞臣柳榮河,東所衛將臣申光赫,西所衛將臣李學道,南所衛將臣金景燁,北所衛將臣趙廷彦,眼同看審後有頉處,別單書入,而修改則擇日擧行,何如?傳曰,允。
又以義禁府言啓曰,卽接月令醫員金仁彬手本,則時囚罪人車聖彬,猝得泄痢,度數頻數,眞元大脫,四肢如束,食飮全却,實有難保之慮云。罪人病勢如此,則一邊保放,一邊草記,曾有定式矣。車聖彬,姑爲保放之意,敢啓。傳曰,知道。
上在昌德宮。停常參·經筵。
李基栽啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,右副承旨洪羲瑾,今日不爲仕進,卽爲牌招,何如?傳曰,允。
又啓曰,行都承旨曺鳳振,左承旨金學淳,右承旨朴基宏不爲仕進,右副承旨洪羲瑾牌不進,同副承旨朴齊聞式暇,院中只有臣一人,伴直無人。右承旨朴基宏,所當牌招,而拘於廳規,不得請牌,何以爲之?敢稟。傳曰,式暇承旨外,竝牌招。
以右副承旨洪羲瑾牌不進罷職傳旨,傳于李基栽曰,只推。
李基栽啓曰,行都承旨曺鳳振,左承旨金學淳,右承旨朴基宏牌不進,右副承旨洪羲瑾再牌不進,伴直無人。行都承旨曺鳳振,所當牌招,而拘於廳規,不得請牌,何以爲之?敢稟。傳曰,竝更爲牌招。
以左承旨金學淳,右承旨朴基宏牌不進罷職傳旨,傳于李基栽曰,只推。
以右副承旨洪羲瑾再牌不進罷職傳旨,傳于李基栽曰,只推。
以左承旨金學淳再牌不進罷職傳旨,傳于李基栽曰,只推。
以右承旨朴基宏再牌不進罷職傳旨,傳于李基栽曰,只推。
李基栽啓曰,右副承旨洪羲瑾三牌不進,禁推傳旨,不得循例捧入,何以爲之?敢稟。傳曰,許遞,前望單子入之。
承旨前望單子入之,李紀淵落點。
以副校理徐有素牌不進罷職傳旨,傳于李基栽曰,只推。
以副應敎林顔喆,修撰趙璟鎭,副修撰朴光錫牌不進罷職傳旨,傳于李基栽曰,只推。
李基栽,以弘文館言啓曰,本館下番闕直,事甚未安。副應敎林顔喆,校理徐有素,修撰趙璟鎭,副修撰朴光錫,旣有只推之命,竝卽牌招,以爲推移入直之地,何如?傳曰,允。
李基栽啓曰,行大司憲趙得永,掌令李志容,持平黃燾牌不進,執義姜世白,掌令金仁和,持平邊始暹在外,監察茶時之意,敢啓。傳曰,知道。
以司諫鄭度采,正言金永範·金逸淵,掌令李志容,持平黃燾牌不進罷職傳旨,傳于李基栽曰,只推。
以慶尙監司金相休狀啓,陜川郡人物渰死事,傳于李基栽曰,聞甚矜惻,元恤典外,別加顧助事,分付。
李基栽,以吏曹言啓曰,今此宗廟·永寧殿秋享大祭祭官中,時無職名人員,令該曹口傳付軍職,何如?傳曰,允。
兵曹口傳政事,副司果單嚴燾·柳季獜·金喆遠。
大護軍任希存疏曰,伏以臣年今七十六矣。居常頹瞶,至於筋力奔走之事,初非可望,而又於日昨,猝患暑癨,幾乎氣絶,繼又泄痢交作,未及登溷,多致放出,今方奄奄委席,不省四到。卽伏奉吏曹差帖,以臣爲宗廟秋享獻官,非但臣目下病情,見無跬步蠢動之勢,況其症形,極涉不潔,將何以廁身於淸廟肅敬之地乎?玆敢疾聲呼籲。伏乞聖明,俯垂諒察,亟命該司,以他無故之人,換差獻官之任,仍治臣瀆撓之罪,以重祀典,以安微分,千萬幸甚。臣無任云云。答曰,省疏具悉。所辭,許令該曹改付標。
上在昌德宮。停常參·經筵。
朴齊聞啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
朴基宏啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
曺鳳振啓曰,左承旨金學淳,右副承旨李紀淵,今日不爲仕進,竝卽牌招,何如?傳曰,竝許遞,今日政差出。
傳于曺鳳振曰,兩司臺諫及玉堂竝許遞,今日政差出。
傳于曺鳳振曰,忠臣·淸白吏子孫,西北·松都人,拔例收用事,分付兩銓。
傳于曺鳳振曰,守令初仕之擇差,每當都政,屢煩飭敎,而便成文具,歸於無實之地,害及生民,曷可不念?今番則另加留心,期於對揚事,分付兩銓。
傳于曺鳳振曰,忠原縣監有闕之代,以尹鼎植擬入。
朴齊聞啓曰,大司憲·執義·掌令二員·持平二員未差,監察茶時之意,敢啓。傳曰,知道。
朴基宏,以兵曹言啓曰,僉知中樞府事金殷相,內禁衛將李齊年,五衛將金景燁,景福宮衛將咸致道,慶熙宮衛將金麗哲,俱以病難供職,呈狀乞遞,竝改差,何如?傳曰,允。
有政。吏批,判書金魯敬進,參判申絢進,參議洪起爕在外未肅拜,行都承旨曺鳳振進。啓曰,今都目大政,各岐仕滿應遷者,相避及未準朔監察·禁府都事,戶曹·刑曹·工曹·漢城府郞官·平市署官員·五部令各司久任時推人員,竝擬,何如?傳曰,允。
又啓曰,四館陞出六品時,例有九處講後遷轉之規,而承文院褒貶,如或有故·過限,則四館積滯,不可不慮,故自前雖未經九處講,亦有陞六之規矣。今春夏等褒貶,不得爲之,故當出六品者,未免積滯,依例遷轉,何如?傳曰,允。
又啓曰,蔭仕六品官之陞五品者,每於過都政後照擬,而見今在職者,絶無經一考之五品官,無以推移備擬。未經一考之人,依例勿拘陞擬,何如?傳曰,允。
又啓曰,守令多窠,今當差出,而未準朔禁軍將及營將·邊將·虞候·中軍·都事·守令·察訪,竝擬,何如?傳曰,允。
以李憲三爲濟用判官,黃導爲長寧殿令,申綏爲齊陵令,趙鎭敏爲監察,李嗣萬爲平丘察訪,李敬會爲漢城主簿,李秉溫爲義盈主簿,全允淡爲瓦署別提,兪理煥爲寧越府使,李海慶爲珍山郡守,典籍單全道海·李博鉉,具載哲爲軍器正,尹敏東爲鳳山郡守,金遇順爲砥平縣監,李存敬爲長淵縣監,林孝憲爲延曙察訪,兼掌令單洪赫,金尙義爲司圃別提,徐京輔爲獻陵直長,沈能格爲靖陵直長,朴春壽爲咸悅縣監,卜來相爲昌樂察訪,軍資直長單金有喜,朴宗吉爲長興主簿,李東迪爲監察,河錫洪爲典籍,金履喆爲禮曹正郞,金必宣爲靑巖察訪,李鶴秀爲左尹,韓錫祉爲兵曹正郞,具定默爲社稷令,尹效覺爲肇慶廟令,李彦輔爲金泉察訪,王師羲爲繕工奉事,趙基謙爲司宰奉事,尹行德爲禁府都事,李秉溫爲禮曹佐郞,李齊學爲奉常主簿,金厚淵爲仁同府使,白殷鎭爲咸從府使,趙熙錫爲靈巖郡守,曺圭振爲順川郡守,諸安國爲南海縣令。
又啓曰,宣川防禦使,今當差出,而擬望之人乏少,他道未準朔守令,竝擬,何如?傳曰,允。金相順爲宣川府使,李濟和爲肅川府使,金鎰爲熙川郡守,張洛賢爲泗川縣監,金履協爲雲峯縣監,徐春輔·黃儆彦爲承旨,丁義準爲義盈主簿,全允淡爲禮曹佐郞,洪義浩爲冬至使,李羲準爲副使,金爲書狀官。
又以吏批言啓曰,忠原縣監有闕之代,以尹鼎植擬入事,命下矣。尹鼎植,前任牙山縣監·醴泉郡守時解由,俱未成出,何以爲之?敢稟。傳曰,原傳敎勿施。
又啓曰,忠原縣監,今當差出,而本縣物衆地大,素稱難治,不可擇差,他道有聲績未準朔守令,竝擬,何如?傳曰,允。宋穉圭爲大司憲,金學淳爲大司諫,吳熙常爲執義,金喆遠爲司諫,吳鼎秀爲忠原縣監,左尹單鄭漪,右尹單李鶴秀,直閣單朴永元·李埴,卜來禎爲掌令,李鎭華爲獻納,李魯秉爲副應敎,鄭基善爲大司成。
又啓曰,春坊闕員,今當差出,而擬望之人乏少,相避及外任,竝擬,何如?傳曰,允。徐承烈·李家淳爲持平,李圭枋·沈能爕爲正言,金鏴爲文學。
又以吏批言啓曰,今番都政,出六之人,將至虛司果,區處無路,而在前如此之時,文陵令中啓稟,以蔭官差出,曾有定式矣。今番章陵令金必宣遷轉之代,以蔭官差出,待後政,更以文官差出,以準十員之數,何如?傳曰,允。尙東奎爲瓦署別提,曺錫玄爲漢城主簿,李博鉉爲章陵令,趙寅永爲校理,趙璟鎭爲修撰,兼祭酒單宋穉圭,兼進善單吳熙常。
又啓曰,咸興府判官,今當差出,而本府以營下劇邑,物衆地大,素稱難治,不可不擇差,他道有聲績已準限未準朔守令,竝擬,何如?傳曰,允。柳台佐爲輔德,金啓河爲同義禁,尹行直爲同經筵,申絢爲同成均,沈存之爲咸興判官,奉常副奉事單趙思健,兼春秋單金履喆,兼養賢主簿單朴熙顯,李載薰爲司饔直長,鄭義淳爲司贍直長,朴鳴和爲右通禮,李鳳柱爲典籍,李秉龜爲典籍,張極老爲東部令,李齊學爲思陵令,朴宗範爲宗簿主簿,李廣度爲加平郡守,李度明爲白川郡守,李衡遠爲尙瑞直長,南勉中爲濟用奉事,金永進爲司饔奉事,李鳳柱爲兵曹佐郞,盧尙義爲典籍,李常在爲禁府都事,南達孫爲軍資正,申大應爲陰竹縣監,李鍾淳爲尙瑞副直長,南石耇爲中部令,李章翼爲司饔主簿,金啓澧爲典牲副奉事,趙熙龍爲典籍,尹宗鉉爲奉常主簿,韓守根爲禮賓主簿,金鎰爲氷庫別提,李正鍊爲贊儀。
又以吏批言啓曰,新除授繕工監假監役官李顯在呈狀內,矣身素患痰癖之症,每當換節之時,一倍添劇,時月之內,萬無供職之望云。身病旣如是,則有難强令察任,改差,何如?傳曰,允。徐有皓爲假監役,林孝謙爲厚陵參奉,朴有壽爲昌陵參奉,韓鎭書爲禮賓參奉,尹度一爲敦寧參奉,李懿喆爲典獄參奉,洪龜爕爲昭寧園守奉官,禁府都事尹行德,濟用奉事南勉中相換。
兵批,行判書鄭晩錫進,參判洪時濟進,參議李東煥入直進,參知任鼎常進,右副承旨朴齊聞進。啓曰,營將·虞候,今當差出,而擬望之人乏少,已準朔守令及未準朔虞候,竝擬,何如?傳曰,允。
以李肇源·洪羲俊爲副摠管,李應會·徐衡輔·金思運爲五衛將,李明植爲安東營將,尹喜豐爲尙州營將,任泰淳爲順天營將,權思穆爲淸州營將,趙雲炯爲南虞候。
又以兵批言啓曰,五衛將李應會前任統虞候,徐衡輔前任南虞候,金思運前任羅州營將,俱在任所,上來間該廳番次苟艱云,文臣兼宣傳官趙萬協,過限未肅拜,竝改差,何如?傳曰,允。趙鍾永爲同知,南錫九爲宣傳官,曺允鵬爲五衛將,具廷鉉爲訓鍊僉正,南曦重爲武兼,同知單文時穆,僉知單趙廷彦·金鎭喆·申光赫·李恒權,加設副護軍柳聖魯,副司正金相勉·高萬九·徐春輔,元晦鎭爲同知,李鼎搢爲僉知,金周喆爲宣傳官,張彦極爲內禁將,僉知單尹永培·尹炯東,護軍徐俊輔·徐能輔,副護軍林景鎭·金蘭淳·兪理煥·洪羲瑾,副司直尹心圭,副司果姜時煥,韓耆裕爲曹司衛將,白有繪爲五衛將,安光直爲文兼,鄭億祚爲武兼,李雲淵爲守門將,訓鍊判官林龍鉉,主簿柳宗協·羅元善,以上加設,依定式減下,高行儉爲慶尙左水虞候,池有鍾爲訓鍊判官加設,韓錫昌爲主簿,朴致元·金景昊爲主簿,訓鍊主簿金仁喆去官,僉知單金思運。
又啓曰,慶尙右兵使,今當差出,而擬望之人乏少,他道守令,竝擬,何如?傳曰,允。沈煥永爲訓鍊正,李觀植爲慶尙右兵使,尹炯東爲羅州營將,李熙章爲統虞候,李顯夔爲黃海兵虞候,安東營將李明植,尙州營將尹喜豐,淸州營將權思穆,順天營將任泰淳,南虞候趙雲炯,以上今加折衝加資事承傳,李惇五爲慶尙左兵虞候,姜文遇爲椒島萬戶,金好淡爲所斤僉使,牟景疇爲昌洲僉使,崔雲泰爲委曲僉使,僉知單曺允鵬,梁鍾友爲柔遠僉使,鄭海運爲魚游澗僉使,尹心圭爲北評事,金用基爲楸坡萬戶,崔英獜爲於蘭萬戶,貢就正爲濟物萬戶,李震郁爲阿山萬戶,尹大仁爲玉江萬戶,金學烈爲古突山別將,黃基重爲長水別將。
又以兵批言啓曰,新除授僉知中樞府事李鼎搢,五衛將白有繪,俱以病不得上來云,柔遠僉使梁鍾友,母年爲七十五歲,法不當遠離赴任,呈狀乞遞,竝改差,何如?傳曰,允。姜泰煥爲僉知,孫泰永爲僉知,林聖權爲五衛將,金達甲爲景福將,李墉爲五衛將,具載龍爲內禁將,金仁煥爲慶熙將,金尙瑜爲武兼,李達淵爲外叱怪萬戶,李鍾和爲從浦萬戶,崔光鉉·李元學·申大範爲五衛將,卞持淳爲忠翊將,李明緖爲文兼,成載豐爲柔遠僉使,韓守根爲金甲島萬戶,金鎭喆爲笠巖別將,李大福爲保山別將,崔宗賢爲慶熙將,副護軍李明植·尹喜豐·權思穆·任泰淳,尹愭爲僉知,李容鉉·權謙爲訓鍊主簿,同知單林聖權,大護軍趙得永,護軍朴宗琦,副護軍李紀淵·金學淳·韓義運,副司直朴永元·徐有素,梁宣洙爲宣傳官,金明根爲都摠經歷,柳相晉爲都事,崔柱悳爲訓鍊判官,李義會爲訓鍊判官,元槼爲副正,權聖祜爲平安中軍,李源奎爲都摠經歷,李升德爲都事,鄭寅基爲訓鍊主簿,同知單金仁煥,僉知單崔光鉉·李元學·申大範,副司直姜世白·鄭度采·李魯秉·林顔喆·李志容·金仁和·黃燾·邊始還·沈能栻·沈鈁·沈英錫,副司果金永範·金逸淵·趙璟鎭·林處鎭·朴光錫·金大坤,金祉垕爲訓鍊主簿,鄭汶濟爲訓鍊主簿,鄭珪爲五衛將,同知單崔宗賢,護軍李貞坤·李漢籌·柳煥寅,副護軍曺鼎振·李厚重。
又以兵批言啓曰,景福宮衛將金達甲,慶熙宮衛將崔宗賢·金仁煥,俱以病難供職,呈狀乞遞,竝改差,何如?傳曰,允。徐有磬爲中樞都事,申爲景福將,南堂玄爲慶熙將,副護軍李應會,李漢逵爲慶熙將,姜爲僉知,洪翼謨爲武兼,李喜晩爲訓鍊主簿,金秉浩爲武兼,同知單李漢逵,僉知單鄭珪。
又以兵批言啓曰,景福宮衛將申,病未上來,番次苟艱云,改差,何如?傳曰,允。權逴爲同知,王太爲景福將,同知單申,僉知單南堂玄,權友容爲部將,張仁源爲守門將,趙存奎爲守門將,安思榘爲守門將,鄭成佑爲武兼,李時馨·郭正默·韓宅履爲武兼,崔弘良爲部將,姜周會爲守門將,朴顯國·林宗勳·李雲行爲守門將,華寧殿守門將單吳泰學,權管秩,三千里朴聖郁,栗浦趙信培,大都號里姜遇聖,梁永萬洞申宗源,副護軍具載龍,副司果尹命植·沈翊之·李邦榮,以上竝單付。
曺鳳振啓曰,新除授行左承旨徐春輔,同副承旨黃儆彦,竝卽牌招,何如?傳曰,允。
又啓曰,玉堂上下番俱空,事甚未安,今日政新除授玉堂,竝待下批牌招,以爲推移入直之地,何如?傳曰,允。
朴齊聞啓曰,明日次對,兩司當爲進參,除在外外,未肅拜人員,竝待開門牌招,何如?傳曰,允。
黃儆彦,以嘉禮廳言啓曰,本廳郞廳禮曹佐郞林孝憲,移拜延曙察訪矣。其代,禮曹佐郞李基準差下,使之察任,何如?傳曰,允。
朴齊聞,以都摠府言啓曰,今日入直內三廳武兼·禁軍及軍兵等,當爲中日習射技,而都目政事相値,不得設行之意,敢啓。傳曰,知道。
又以禁衛營言啓曰,本營字內敦義門南邊大貞洞近處體城四間半許頹圮處,今已畢築,把守軍兵,依例撤罷,女墻仍爲始築之意,敢啓。傳曰,知道。
漢城府判尹金履喬疏曰,伏以臣卽伏見吏曹關帖,以臣塡差於宗廟秋享大祭獻官矣。固宜趨承之不暇,而第臣於納符後,行路觸暑之祟,猝發關格,數日調治,幸得少減,强趨候班,歸復越添,呼吸隔塞,症形危劇,雜試鍼藥,尙未開導,委身床席,轉側須人。以今病情,萬無受戒肄儀,升降將事之望,玆敢據實仰籲於慈覆之下。伏乞聖明,俯垂鑑諒,特命該曹,亟賜變通,千萬幸甚。臣於昨日,搆呈此疏,則承宣退却而不捧,臣未知其何意也。享官陳病之疏,雖齋日許捧者,非爲其人也,所以重祀典也,則爲承宣而獨不念此義歟?其在惟久之道,竊不勝慨然。因是而不得變通於誓戒之前,臣之闕參,爲罪冞大,達宵惶悶,玆不得不冒死煩瀆,乞被嚴誅。臣無任云云。答曰,省疏具悉。實病如此,許令該曹付標。
右承旨朴基宏,左副承旨李基栽聯名疏曰,伏以昨日漢城府判尹金履喬享官陳病之疏到院,而謹稽年前下敎,若曰衆所共知實病外,政院初勿捧入事,揭在院壁,臣等仰遵受敎,不敢遽捧矣。今其疏本,更爲來呈,而尾斥喉院,遣辭不輕,加之以惟允之責,繼之以慨然之斥。在臣等處義,有不敢晏然者,玆敢聯陳短章,徑出禁扃。伏乞聖慈,俯垂鑑諒,亟遞臣等之職,以安微分,千萬幸甚。臣等無任云云。省疏具悉。爾等亦或無怪,勿辭察職。
上在昌德宮。停常參·經筵。
自五更至二十六日,開東,灑雨下雨,測雨器水深二分。
藥房提調朴宗薰,行左承旨徐春輔啓曰,伏未審日間,聖體若何,寢睡水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮·世子嬪宮口傳問安。答曰,知道。
朴齊聞啓曰,大司憲宋穉圭,執義吳熙常,持平李家淳·徐承烈在外,掌令李埴·卜來禎牌不進,監察茶時之意,敢啓。傳曰,知道。
徐春輔啓曰,右承旨朴基宏,左副承旨李基栽,今日不爲仕進,竝卽牌招,何如?傳曰,允。
傳于徐春輔曰,大臣·備局堂〈上〉引見。
傳于黃儆彦曰,守令·邊將初仕人入侍。
朴齊聞啓曰,臣齊聞,今日明溫公主納幣,外宣醞進去,下直之意,敢啓。傳曰,知道。
徐春輔,以內醫院提調意啓曰,副提調李基栽,今日問安,不爲仕進,卽爲牌招,何如?傳曰,知道。
以校理趙寅永,修撰趙璟鎭牌不進罷職傳旨,傳于朴基宏曰,只推。
玉堂上下番俱空,事甚未安。修撰趙璟鎭,旣有只推之命,卽爲牌招入直,何如?傳曰,允。
以大司諫金學淳,司諫金喆遠,獻納李鎭華,掌令李埴·卜來禎牌不進罷職傳旨,傳于朴齊聞曰,只推。
以左副承旨李基栽牌不進罷職傳旨,傳于徐春輔曰,只推。
以內醫院副提調李基栽牌不進罷職傳旨,傳于徐春輔曰,只推。
朴基宏,以吏曹言啓曰,昨日政新除授弘文館校理趙寅永,與本曹參議洪起燮,有內外從應避之嫌,而不爲啓請,直爲擬望,至蒙恩點。不察之失,臣不勝惶恐,而原望筒勿施,何如?傳曰,允。
又以禮曹言啓曰,卽接洪州幼學黃在慶所志,則以爲,矣身同姓四寸兄在赫,卽佐翼佐理功臣商山君襄平公孝源十一代嫡長孫,而嫡·妾俱無子,以其同生弟在恒第一子履健,欲爲繼後,諸族相議完定,而在赫夫妻俱歿,到今受者無人,長子出後,亦係常規之外,不得循例禮斜,依定式草記,稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長黃在慶所訴旣如此,依定式,黃在恒第一子履健,立爲黃在赫之後,何如?傳曰,允。
又以訓鍊都監言啓曰,本局中軍李勉植,身病甚重,勢難察任,改差,何如?傳曰,允。
癸未六月二十五日辰時,上御熙政堂。大臣·備局堂上引見,守令·邊將初仕人同爲入侍時,行左承旨徐春輔,同副承旨黃儆彦,假注書高萬九,事變假注書金耆升,記注官李宗心,記事官李憲瑋,領議政南公轍,行護軍朴周壽,韓陵君李海愚,行護軍白東薳·李止淵,以次進伏,肅川府使李濟和,咸從府使白殷鎭,仁同府使金厚淵,鳳山郡守尹敏東,靈巖郡守趙熙錫,順川郡守曺圭振,白川郡守李度明,熙川郡守金鎰,南海縣令諸安國,長淵縣監李存敬,咸悅縣監朴春壽,陰竹縣監申大應等,進伏楹外,椒島僉使姜文遇,所斤僉使金好淡,昌洲僉使牟景疇,委曲僉使崔雲泰,柔遠僉使成載豐,從浦萬戶李鐘和,楸波萬戶金用基,金甲島萬戶韓守根,於蘭萬戶崔英獜,濟物萬戶貢就正,玉江萬戶尹大仁,阿山萬戶李震郁等,侍立庭下訖。公轍曰,近來日氣,極爲蒸熱,聖體,若何?上曰,一樣矣。寢睡·水刺之節,何如?上曰,一樣矣。中宮殿氣候,何如?上曰,一樣矣。世子宮睿候,何如?上曰,一樣矣。公轍曰,今日仰瞻王世子侍座,下情不勝歡悅之忱矣。上曰,守令·邊將奏職姓名。濟和等各奏姓名訖,以次退出。上曰,次對爲之。公轍曰,卽見公淸前監司李錫圭所報,則以爲,常賑穀去秋餘在,折米爲三百六十七石,而自壬午冬等至癸未秋等,各邑詳定不足與年例作錢各項放下,合爲八千七百二十餘石,以其餘在,較諸己用與應下之數,則不足爲八千三百六十二石零,以元山元賑自備穀中,限一萬石,移作常賑穀,以爲趁限勘簿爲辭矣。本道常賑穀之枵竭,專由詳定不足之給代,而每年所劃,輒至萬包,言念及此,誠可切悶。顧今矯捄之方,宜就各邑詳定,另爲査正,每年用下,猛加省約,使其元結之收,各當一年所需,更無不足給代之弊,然後常賑中各樣應下,另劃幾萬包,添作本穀,以爲取耗繼用之道,則可無來頭尾閭之患。備堂·惠堂,前以此事,有所筵白,而通變尙遲,依舊加劃,如此不已,則不出幾年,一路穀簿,將見其擧入於常賑之添劃,及今釐正,不容少緩。當自本司,關問本道,商確停當,從後稟處,而見在加下八千三百餘石,則不可不先爲劃報,以元山穀折米四千五百石,元賑穀折米一千五百石,自備穀折米二千三百餘石,許令移劃,使之勘簿,何如?上曰,依爲之。出擧條公轍曰,頃因嶺南御史別單,赴燕馬,令大同·魚川兩驛,從便隨行後,使各道各驛代錢移送便否,關問關西道臣矣。卽見平安前監司金履喬所報,則枚擧兩驛察訪聯報以爲,赴燕馬代把之弊,實緣南馬之不健,竟致西郵之移疾,一番使行,五六匹代把,尙云難支,今若成式全責,則不出數年,馬無孑遺,代把一款,初非擬議,關飭諸道,使之各別擇送爲辭矣。近年以來,西路之冠蓋絡繹,兩驛之馬,幾無缷鞍之日,以其案付之數,本道責應,猶患排把不得,今若使嶺南兩驛,代錢移送而專責,則行之未久,馬群將空。前道臣所報,儘有意見,代錢移送一款置之。南鬣若健,則燕馬何必替把?各驛馬政之漸不成樣,於此益可驗知,令諸道道臣申飭各郵,此後則赴燕馬,各別擇送。馬頭輩之索賂點退,不念生事,亦是難支之痼弊,此則使行自當察禁,竝以分付,何如?上曰,依爲之。出擧條公轍曰,頃因海西暗行御史洪勝圭別單,兵營入防軍之外邑赴番者,停番納布,募得本營城內外壯實軍輪番事,關問道·帥臣後,稟處之意,覆啓行會矣。卽見前監司李龍秀,前兵使鄭來升狀啓,則以爲,防軍之多年精鍊,足爲緩急之可恃,而今若以赴番之弊,雇立烏合之類,則實非重關防備陰雨之道,且三千餘名之城內外雇得,尤是行不得之事,依前施行爲辭矣。不但雇立烏合之卒,有非重關防之意,三千餘名,何以猝地雇得於一城之內外乎?依道·帥臣狀辭,防軍赴番,如前施行,何如?上曰,依爲之。出擧條公轍曰,卽見咸鏡前監司李勉昇狀啓,則枚擧鐘城府使金牒報以爲,本府田畓之陳廢者,逐庫査櫛,則元田中陳荒減摠者,爲一千二十五結二十六負,而今若降付續田陳秩,使之依他邑例,隨起收稅,則前之畏稅而却步者,必將漸次耕墾,不出幾年,還充減摠之數,降付一款,請令廟堂稟處矣。本邑査陳之擧,卽因繡啓·道啓許施者,而庚寅改量,多有剖剋之政,丁巳査陳,徒致增摠之弊,民畏稅重,不欲着手於起墾。且各年水災之被傷,陳廢漸多,鐘民白徵之冤,思之不覺矜惻,元田之降續,固知萬萬難愼,而此與永頉有異,當以寧失爲義,旣令査出,何可任置?依道啓施行事,分付。先施鐘城,次及六鎭之意,前有所覆奏行會,亦令新道臣更爲商確,次第擧行,而無論改量與査陳,守令不得其人,則初不如不爲之爲愈。欲善田政,先嚴黜陟之意,竝以分付,何如?上曰,依爲之。出擧條公轍曰,前備堂沈象奎·金蓍根·鄭晩錫·金履喬·朴宗薰·趙鐘永·洪奭周·李龍秀竝備堂還差,上護軍李憲琦備堂差下,句管有闕之代,關西沈象奎,湖西金蓍根,關東李憲琦,北關朴宗薰,嶺南趙鐘永,湖南洪奭周,海西李龍秀差下,行護軍李止淵貢市堂上差下,使之察任,何如?上曰,依爲之。出擧條公轍曰,向日臣等聯箚批旨,有心喪詢問時,無皁白爲敎。臣等素昧禮節,不能先事明陳,惶慙萬萬。臣本謏陋,無以廣考古今諸儒禮書,而白笠卽大喪時三年內所御之冠也。今於緦服已盡之後,服此加重之服,以此而用於燕居,接見臣僚,又是朝會也,而又以此笠臨視,此是無於禮之禮,而別嫌厭屈之義,果安在哉?前後辭敎,皆是任情行之,而訑訑拒之也,群情尤不勝其抑鬱矣。不遠而復,有光聖德,伏望更加三思,亟從群下之請。殿下若以臣言,不足取重,則更詢於他大臣及山林知禮之臣,如有以白笠爲合當,則臣當伏妄論邦禮之罪矣。公轍曰,臣之癃疾,當夏益甚,一月六對,緣臣屢停,請賜斥退,更卜賢德,以幸公私,千萬伏祝。止淵曰,大臣纔有仰奏,未蒙發落,臣何敢更有煩陳,而向者諫疏批旨,有參古禮考國典而無疑,則不憚於改之之敎,聖意所在,可以仰認。蓋心喪服色,不無我東先輩定論,先正臣李滉曰,心喪當用家禮之禫服,用疎竹黑笠升麤直領,可也。先正臣宋時烈曰,心喪之用白衣,非古也,而我東人常時着白衣,心喪只當如此。衣之用白,尙曰非古,則笠之用素,不待辨矣。此等數說,可以援據,而臣等謏見,實無以指的仰陳,大臣所奏在外儒賢處收議之論甚好,亟賜採納,俾邦禮歸正,是臣區區之望也。春輔曰,今日賓對,兩司無一人進參,事甚未安。違牌諸臺,竝推考,何如?上曰,依爲之。出擧條春輔曰,咸從府使白殷鎭,入侍退出之際,擧措顚錯,所當重勘,而本院請推之外,無他可施之罪,何以爲之乎?上曰,推考,可也。出擧條上命退,公轍等退出。又命退,承史以次退出。
上在昌德宮。停常參·經筵。
黃儆彦啓曰,大司憲宋穉圭,執義吳熙常,持平李家淳·徐承烈在外,掌令李埴·卜來禎未肅拜,監察茶時之意,敢啓。傳曰,知道。
朴基宏啓曰,左副承旨李基栽,今日不爲仕進,卽爲牌招,何如?傳曰,許遞,前望單子入之。
又啓曰,同義禁金啓河,除拜後過三日不爲出肅,依定式推考警責,仍卽牌招察任,何如?傳曰,允。
又啓曰,三品官之無得過三日循例請牌,曾有定式矣。大司成鄭基善,除拜後過三日不爲出肅,事體所在,誠極未安,從重推考,仍卽牌招察任,何如?傳曰,允。
傳于朴基宏曰,檢校直閣鄭基善馳詣健陵,奉審摘奸,仍詣顯隆園·華寧殿,一體奉審以來。
承旨前望單子入之,李若愚落點。
朴基宏啓曰,新除授同副承旨李若愚,卽爲牌招,何如?傳曰,允。
傳于朴基宏曰,留院公事入之。
以修撰趙璟鎭牌不進罷職傳旨,傳于朴基宏曰,只推。
朴基宏啓曰,玉堂上下番俱空,已至多日,事甚未安。修撰趙璟鎭,旣有只推之命,卽爲牌招入直,何如?傳曰,允。
以大司成鄭基善牌不進罷職傳旨,傳于朴基宏曰,只推。
朴基宏,以吏曹言啓曰,懿陵忌辰祭典祀官兼大祝,前正言李竣祜,顯思宮朔祭齋郞,前正言金塡差,而俱無職名,竝令該曹付軍職,何如?傳曰,允。
兵曹口傳政事,副司果單李竣祜·金。
朴基宏,以侍講院言啓曰,新除授文學金鏴,除拜後屢日不爲出肅,卽爲牌招察任,而輔德柳台佐,時在慶尙道安東地,書筵入番事緊,斯速乘馹上來事,下諭,何如?傳曰,允。
兵曹,以朴宗柱爲都監中軍。
黃儆彦,以觀象監領事·提調意啓曰,備院兼敎授韓守根遷轉代,本備官前主簿李師夔,庚辰二月分有兼敎授待窠調用賞典,使之差下,付軍職,冠帶常仕,何如?傳曰,允。
上在昌德宮。停常參·經筵。
進御二錢重人蔘粟米飮,自今日一貼式限二貼煎入事,榻前下敎。
中宮殿進御二錢重人蔘粟米飮,自今日一貼式限二貼煎入事,榻前下敎。
藥房都提調林漢浩,提調朴宗薰,副提調曺鳳振啓曰,庚炎轉甚,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?世子宮氣候,何如?世子嬪宮氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮·世子嬪宮口傳問安。答曰,知道。
黃儆彦啓曰,大司憲宋穉圭,執義吳熙常,持平李家淳在外,掌令李埴·卜來禎,持平徐承烈未肅拜,監察茶時之意,敢啓。傳曰,知道。
朴基宏啓曰,來初一日,輪對日次,而宗廟秋享大祭齋戒相値,頉稟之意,敢啓。傳曰,知道。
又啓曰,同副承旨李若愚,今日不爲仕進,卽爲牌招,何如?傳曰,允。
曺鳳振啓曰,藥房三提調持粟米飮來待矣。傳曰,封入。
朴基宏啓曰,吏曹郞廳來言,仁同府使金厚淵,咸從府使白殷鎭,順川郡守曺圭振,熙川郡守金鎰,南海縣令諸安國,陰竹縣監申大膺,兩司俱未署經云。除在外·未署經外,未肅拜人員,竝卽牌招,以爲備員署經之地,何如?傳曰,允。
以修撰趙璟鎭牌不進罷職傳旨,傳于朴基宏曰,只推。
朴基宏啓曰,玉堂上下番俱空,已至多日,事甚未安。修撰趙璟鎭,旣有只推之命,卽爲牌招入直,何如?傳曰,允。
以修撰趙璟鎭牌不進罷職傳旨,傳于朴基宏曰,只推。
朴齊聞啓曰,新除授宣川防禦使金相順,以前任平安中軍,時在任所,有除朝辭赴任之命矣。密符則以前防禦使安光贊所授仍佩,諭書則安寶,使院吏齎傳,何如?傳曰,允。
朴基宏啓曰,靈巖郡守趙熙錫,吏曹則初不言送,而憲府則纔已署經。言送法意,何等審愼,而該曹之有此疎忽,事甚未安,臣之矇未覺察,不勝悚惶,而當該堂上推考,何如?傳曰,允。
朴基宏啓曰,仁同府使金厚淵,咸從府使白殷鎭,順川郡守曺圭振,熙川郡守金鎰,南海縣令諸安國,陰竹縣監申大膺,靈巖郡守趙熙錫,憲府則雖已署經,諫院則大司諫金學淳,司諫金喆遠,獻納李鎭華牌不進,正言沈能爕在外,李圭枋未署經,不得署經,何以爲之?敢稟。傳曰,一司除署經。
以大司諫金學淳,司諫金喆遠,獻納李鎭華牌不進罷職傳旨,傳于黃儆彦曰,只推。
以同副承旨李若愚牌不進罷職傳旨,傳于黃儆彦曰,只推。
朴基宏,以禮曹言啓曰,卽見平安監司金敎根狀啓,寧遠郡邑治,移設寧城鎭後,邑館殿牌,移安於鎭館,則鎭館殿牌,奉安無處,請令該曹稟處矣。罷鎭移邑,而邑館殿牌,隨而移安於鎭館,則鎭館殿牌,不可疊奉,依前例,淨處埋安之意,分付,何如?傳曰,允。
朴基宏,以都摠府言啓曰,今日入直內三廳武兼·禁軍及軍兵等,當爲中日習射技,而國忌齋戒相値,不得設行之意,敢稟。傳曰,知道。
朴基宏,以義禁府言啓曰,平安監司金敎根狀啓內,楸坡前萬戶尹致亨罪狀,令攸司,稟處事,啓下矣。尹致亨,前因本道兵使狀啓,發遣府羅將,交代後拿來草記批旨內,有待待命拿囚之敎,故交代後知委上送就囚事,已爲發開矣。待其就囚,添問目捧供之意,敢啓。傳曰,知道。
朴基宏,以賑恤廳言啓曰,西部龍山坊孔德里契任掌徐鎭樞,今月二十七日,本洞路傍,得二歲遺棄男兒,同里居良女李召史,欲爲收養,皇華坊聚賢洞契任掌李君實,今月二十七日,本洞路傍,得二歲遺棄女兒,同里居良女李召史,欲爲收養,南部會賢洞契任掌朴興成,今月二十七日,本洞路傍,得二歲遺棄男兒,同里居良女徐召史,欲爲收養,北部安國洞契任掌田宅伊,今月二十七日,本洞路傍,得二歲遺棄男兒,同里居良女金召史,欲爲收養,司宰監上牌契任掌李興孫,今月二十七日,本洞路傍,得二歲遺棄男兒,同里居良女崔召史,欲爲收養,貧不自食,皆願受料,告于本部,自各該部牒呈,故依節目,竝爲給料,使之乳養之意,敢啓。傳曰,知道。
上在昌德宮。停常參·經筵。
黃儆彦啓曰,大司憲宋穉圭,執義吳熙常,持平李家淳在外,掌令李埴·卜來禎,持平徐承烈呈辭,監察茶時之意,敢啓。傳曰,知道。
備忘記,安東營將李明植,淸州營將權思穆下直,各長弓一張,長箭一部,片箭一部,筒兒一箇賜給。
徐春輔啓曰,同副承旨李若愚,今日不爲仕進,卽爲牌招,何如?傳曰,允。
傳于朴基宏曰,禮房承旨馳詣懿陵,奉審摘奸以來。
徐春輔啓曰,藥房提調持粟米飮來待矣。傳曰,封入。
傳于徐春輔曰,留院公事入之。
朴基宏啓曰,玉堂上下番俱空,已至多日,事甚未安。修撰趙璟鎭,旣有只推之命,卽爲牌招入直,何如?傳曰,允。
傳于朴基宏曰,奉審閣臣入侍。
以同副承旨李若愚牌不進罷職傳旨,傳于徐春輔曰,只推。
以慶尙監司金相休狀啓,慶州等邑民家漂失頹壓,人物渰壓死事,傳于徐春輔曰,聞甚矜惻,元恤典外,別加顧助,渰壓死人,如有生前身·還布,竝蕩減,結搆奠接之方,一體分付。
以公淸監司趙經鎭狀啓,公州等邑民家頹壓事,傳于徐春輔曰,聞甚矜惻,元恤典外,別加顧助事,分付。
朴齊聞,以扈衛廳大將意啓曰,別將白泓鎭,身病猝重,勢難察任,改差,何如?傳曰,允。
又以禁衛營言啓曰,本營騎士別將李晳,身病猝重,勢難察任,改差,何如?傳曰,允。
癸未六月二十八日申時,上御熙政堂。奉審閣臣入侍時,右承旨朴基宏,假注書高萬九,記注官任泰濬,記事官李憲瑋,檢校直閣鄭基善,以次進伏訖。上曰,閣臣進前。基善進前奏曰,臣承命馳詣健陵,陵上奉審則無頉,碑閣·丁字閣奉審則無頉,祭物·祭器·祭井看審則精潔,諸執事摘奸則無頉,仍詣顯隆園,園上奉審則無頉,碑閣·丁字閣奉審則無頉,仍詣華寧殿,殿內奉審則無頉矣。上命閣臣先退,又命退,承史以次退出。
上在昌德宮。停常參·經筵。
藥房提調朴宗薰,副提調曺鳳振啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲直,中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮·世子嬪宮口傳問安。答曰,知道。
黃儆彦啓曰,大司憲宋穉圭,執義吳熙常,持平李家淳在外,掌令李埴·卜來禎,持平徐承烈呈辭,監察茶時之意,敢啓。傳曰,知道。
備忘記,羅州營將尹炯東,尙州營將尹喜豐下直,各長弓一張,長箭一部,片箭一部,筒兒一箇賜給。
徐春輔啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,備邊司郞廳來言,今日賓廳日次,而親祭齋戒相値,不得來會云矣,敢啓。傳曰,知道。
曺鳳振啓曰,同副承旨李若愚,今日不爲仕進,卽爲牌招,何如?傳曰,允。
傳于朴基宏曰,禮房承旨馳詣宗廟·景慕宮,奉審摘奸以來。
以修撰趙璟鎭牌不進罷職傳旨,傳于朴基宏曰,只推。
朴基宏啓曰,玉堂上下番俱空,已至多日,事甚未安。修撰趙璟鎭,旣有只推之命,卽爲牌招入直,何如?傳曰,允。
曺鳳振啓曰,今日齋宿承旨,當爲備員,而同副承旨李若愚牌不進,無以備員,何以爲之?敢稟。傳曰,許遞,前望單子入之,待下批牌招察任。
承旨前望單子入之,趙岐落點。
徐春輔啓曰,右邊捕盜大將趙岐,移拜承旨矣。捕將之任,不可一刻暫曠,在前如此之時,有他邊大將兼察之例,今番則何以爲之?敢稟。傳曰,他邊大將兼察。
又啓曰,右邊捕盜大將,他邊大將兼察事,命下矣。兼察右邊捕盜大將白東薳,卽爲牌招聽傳敎,何如?傳曰,允。
以同副承旨李若愚牌不進罷職傳旨,傳于曺鳳振曰,只推。
兵曹,以李勉植爲右邊捕盜大將。
徐春輔啓曰,新除授右邊捕盜大將李勉植,卽爲牌招,傳授命召及大將牌·傳令牌,何如?傳曰,允。
朴基宏,以侍講言啓曰,明日顯思宮朔祭,王世子亞獻禮時,宮官當爲全數進參,而輔德柳台佐,弼善朴宗璜在外,無以備員,何以爲之?敢稟,傳曰,竝許遞,前望單子入之。
春坊前望單子入之,輔德尹久東,弼善林顔喆落點。
朴基宏啓曰,新除授輔德尹久東,以前任定州牧使,方在解由未出中,何以爲之?敢稟。傳曰,勿拘。
朴基宏,以侍講言啓曰,明日顯思宮朔祭,王世子亞獻禮時,宮官當爲備員,新除授輔德尹久東,弼善林顔喆,竝卽牌招,而兼文學未差之代,令政院稟旨差出,待下批牌招,以爲備員進參之地,何如?傳曰,竝許遞,以久未差之代,前望單子入之,待下批牌招,違牌勿爲呼望。
春坊前望單子入之,輔德李紀淵落點,弼善趙璟鎭,文學韓弘敎添書落點。
朴基宏啓曰,應敎·校理二員,副校理二員,修撰二員,副修撰二員未差,副應敎李魯秉在外,玉堂上下番俱空,已至多日,事甚未安。未差之代,政官牌招,開改差出,仍卽待下批牌招,以爲推移入直之地,何如?傳曰,允。
傳于黃儆彦曰,日熱如此,輕囚放釋。
黃儆彦啓曰,臣敬奉聖敎,馳往義禁府,取考囚徒案,則時囚罪人車聖彬,以赤梁僉使,漕船致敗罪就囚,旣非輕囚故仍囚。仍爲馳往典獄署,取閱囚徒案,則結案罪人三名,殺獄罪人十三名,御寶僞造罪人二名,公貨犯逋罪人一名,綱常罪人一名,俱是重囚故仍囚。其餘毆打·酗酒·負債·雜技罪人金宗欽·徐龍周·金興哲·徐奎暎·徐聖哲·李允福·朱德信·李興哲·金鎭完·李完石·李枝哲·安忠信·金福深·奴再信·金大石·李得壽·崔先伊·金興得·□□□·奴介老味·張斗天·徐景振·庾景濟·金彭□·張得萬·金仁大·白東奎·金喜大·李枝蕃·文道敏·金光哲·金鎭默·崔壯寬·李大興·卞□喆·金興福·金完國·金景興等三十八名,罪名旣係輕囚,故竝依傳敎,放送之意,敢啓。傳曰,知道。
傳于朴基宏曰,發遣吏郞,諸執事淸齋與否,摘奸以來。
曺鳳振,以吏曹言啓曰,來七月初二日,行宗廟秋享大祭,大祝林顔喆,時無職名,令該曹口傳付軍職,何如?傳曰,允。
趙岐,以戶曹言啓曰,孝懿王后殿供上及內人宣飯物種,有減下之命矣。供上·宣飯各種中,元貢不足而爲別貿者及本元貢外曾無加定者,依例勿論,就有餘物種中,當減數爻,分道磨鍊,別單書入,而至於供上草注紙,元無分道之例,故只以當減石數,一體書入。依此擧行之意,分付宣惠廳,何如?傳曰,允。
又以備邊司言啓曰,進賀兼謝恩使拜表不遠,正使朴宗薰,依例判中樞單付,口傳下批之意,分付該曹,何如?傳曰,允。
又以兵曹言啓曰,來七月初二日宗廟·永寧殿秋享大祭時,守門當爲塡差,而本曹郞廳·都摠府郞廳及五衛將,除入直與在外,排擬苟艱,依定式,軍門將官代差以入之意,敢啓。傳曰,知道。
又以兵曹言啓曰,各廳堂下武臣朔試射,庚暑勿爲設行事,曾有定式矣。今六月及來七月朔試射,依定式,停止之意,敢啓。傳曰,知道。
上在昌德宮。停常參·經筵。
顯思宮朔祭後,王世子板位問安。答曰,罔極。大殿·中宮殿,內閣·政院·玉堂·百官奉慰單子問安。答曰,罔極。藥房口傳問安。答曰,罔極。世子宮,內閣·政院·玉堂·百官單子問安。答曰,知道。藥房口傳問安。答曰,知道。世子嬪宮,內閣·政院·玉堂單子問安。答曰,知悉。藥房口傳問安。答曰,知悉。
黃儆彦啓曰,大司憲宋穉圭,執義吳熙常,持平李家淳在外,掌令李埴·卜來禎,持平徐承烈呈辭,監察茶時之意,敢啓。傳曰,知道。
徐春輔啓曰,來初五日,朝參日次矣,敢稟。傳曰,停。
又啓曰,御營廳將官來言,今日本廳軍兵,日次私習云矣,敢啓。傳曰,知道。
趙岐啓曰,右副承旨朴齊聞,今日不爲仕進,卽爲牌招,何如?傳曰,允。
傳于朴基宏曰,禮房承旨馳詣宗廟·永寧殿,奉審摘奸以來。
朴基宏啓曰,卽者檢閱李憲瑋,以其親病,陳疏徑出,原疏以宗廟秋享大祭齋戒,纔已退却矣。所當直捧禁推傳旨,而此與無端徑出有異,推考警責,何如?傳曰,允。
又啓曰,卽者檢閱金正喜,謂有館規,陳疏徑出,原疏纔已退却矣。所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
朴基宏啓曰,吏曹參判申絢牌不進推考傳旨,今方捧入,而開政命下之後,如是違牌,事甚未安。判書金魯敬受由,參議洪起燮在外,參判更爲牌招,何如?傳曰,允。
以右副承旨朴齊聞牌不進罷職傳旨,傳于趙岐曰,只推。
黃儆彦啓曰,刑曹郞廳來言,決獄錄修正次請出矣,敢啓。傳曰,知道。
兵曹口傳政事,判府事單朴宗薰,副司果單林顔喆。
兵曹,以朴應浩爲禁衛中軍。
有政。吏批,判書金魯敬受由,參判申絢進,參議洪起燮在外未肅拜,左副承旨朴基宏進。啓曰,判書金魯敬受由,參議洪起燮在外未肅拜,小臣獨政未安,何以爲之?敢稟。傳曰,仍爲之。以徐有素爲校理,朴永元·權敦仁爲校理,嚴燾爲副修撰,趙庭和爲刑曹參議,朴宗民爲廣興令,權敦仁爲西學敎授,學諭單趙思健,兼直閣單朴永元。
兵批,行判書鄭晩錫受由,參判洪時濟入直進,參議李東煥,參知任鼎常病,行右承旨徐春輔進。副護軍李基栽·李若愚·柳台佐·尹久東·金殷相,副司直朴宗璜,副司果鄭國誠·金魯喆·李行彬·金潤龜·李師夔·李敎彬,以上竝單付。
朴基宏,以奎章閣言啓曰,景慕宮望廟樓今朔奉審,無頉之意,敢啓。傳曰,知道。
又以禮曹言啓曰,太廟展謁,每以春秋定式,取稟矣。今秋展謁吉日,以何間推擇乎?敢稟。傳曰,今月念後擇入。
又以禮曹言啓曰,景慕宮展謁,每以孟春孟秋定式,取稟矣。今秋展謁吉日,以何間推擇乎?敢稟。傳曰,今月念後擇入。
又以禮曹言啓曰,今此太廟·景慕宮展謁出還宮時,王世子祗迎及隨駕之節,依例磨鍊乎?敢稟。傳曰,依例磨鍊。
又以禮曹言啓曰,以太廟秋展謁取稟草記,傳曰,今月念後擇入事,命下矣。展謁吉日,令日官池宅龜推擇,則今七月二十八日·二十九日俱吉云,以何日定行乎?敢稟。傳曰,以二十八日爲之。
又以禮曹言啓曰,以景慕宮秋展謁取稟草記,傳曰,今月念後擇入事,命下矣。展謁吉日,令日官池宅龜推擇,則今七月二十八日·二十九日俱吉云,以何日定行乎?敢稟。傳曰,二十八日爲之。
徐春輔,以都摠府言啓曰,今日入直內三廳武兼·禁軍及軍兵等,當爲中日習射技,而宗廟秋享大祭齋戒相値,不得設行之意,敢啓。傳曰,知道。
趙岐,以戶曹言啓曰,前因開城留守狀啓,本府捄弊,取畿邑海邑田結中限一千五百結,依京各司有土免稅例,從便劃給事,自廟堂覆啓,蒙允矣。今此議割大農之正賦,以捄松營之債弊,固知其甚不獲已之擧,而經用財穀,皆出於土田常稅,國計贏詘,專係於此。今所謂京各司免稅,卽國初廩田·職田·屯田·菜田之流來舊規,而又或有加耕立案等處之仍免稅者。此外初無別劃有土免稅之事,今豈有援依其例之可論,而且守臣狀啓,雖有便近邑田結,依華城例劃給之語,華城陞留之後,亦未嘗劃給稅結,只有泰安田稅之輸納江都者,移劃本府,而以本府田稅則上納地部,泰安田稅則移納本府,事涉不便,許其互換取用而已,則今玆劃給,究亦無例可依,而其時華留擧條,亦以爲今之財力,旣不及古之財力,三都全屬之例,有不可盡用,度支歲入之稅,姑不爲擧論。此府分司之初,設始規劃顧何如,而度支之稅,不爲擧論,則松之捄弊,不當更緊於華之新設,而以華城本府之稅,尙不劃屬,今以松營全屬之處,又爲加劃傍近之結,王土所重,恐非獨臣曹之所宜持難也。雖在積儲存贏之時,正稅田結之領于大農者,固未或議其出入於經費之外。矧今田摠漸致耗減,租稅常患匱乏,外而郡邑,永災猥多,而還起絶少,內而宮房,舊結未收,而新結隨劃。試以庚申稅摠六十七萬餘結計,比昨年實結,所減已過萬結,而又以庚申以後之中年稅入米穀計,比中年用下,則其所不足,爲八萬餘結之所收。此特中年之入與中年之用,若其入爲下年,用爲上年,于今二十三年之間,亦屢有之,而不足益多,每每挪借折貿,僅以支捱。年年如此,轉益窘艱,地部事勢,可謂殆無餘地。若曰,八萬餘結,旣常不足,則千五百結等,無補於本曹,可有捄於松營,固亦然矣,而臣曹之今所執守者,特以曾無如此之例,成命之下,無以擧行,不勝惶恐之意,敢啓。傳曰,與廟堂商處,可也。
假注書金相勉書啓,臣於本月初一日午時量,敬奉聖敎,馳往明陵蜂峴,巡審摘奸是白乎,則防路之石築,久愈堅固,障谷之榛棘,漸就叢密,牛馬通路,今非可論,櫵牧微逕,亦無可尋是白遣,樹木段,松樹雜木,雖有穉長之參差,而鬱然有成林之美是白乎旀,峴上結幕處守直之節,亦以着實擧行之意,申飭於守直軍處是白齊。臣仍爲復路之意,敢啓。傳曰,知道。
顯思宮朔祭親行敎是時,終獻官永明尉洪顯周,贊禮兼禮曹判書金蓍根,典祀官奉常正金裕憲,宮闈令尙饍李奇遠,執禮修撰趙璟鎭,執尊副司果鄭度采,大祝待敎李憲瑋,祝史兵曹正郞朴宗學,齋郞副司果金䥧,盥洗位直講趙亨基,校書館校理李錫周,爵洗位典籍李秉德·河錫洪,亞獻盥洗位司藝李得英,終獻盥洗位典籍丁載榮,贊者引儀安聖謩,兼引儀趙必煥,謁者兼引儀鄭橚,假引儀任岳周,贊引兼引儀吳淳常,假引儀李在陽,監祭監察呂東根·李東迪。
癸未七月初一日子時,上詣顯思宮。朔祭親行入侍時,行都承旨曺鳳振,行左承旨趙岐,行右承旨徐春輔,左副承旨朴基宏,右副承旨朴齊聞,同副承旨黃儆彦,假注書金相勉·高萬九,記注官李宗心,記事官金正喜,直閣朴永元,待敎李憲瑋,以次侍立訖。上具翼善冠·淺淡服·烏犀帶·黑皮靴,詣齋殿。時至,通禮跪啓請行禮。贊禮前導,入顯思宮,詣板位前。贊禮跪啓請俯伏哭。上俯伏哭。王世子以下在位者,皆俯伏哭。贊禮跪啓請止哭·興·再拜·興·平身。上止哭·興·再拜·興·平身。王世子以下在位者,皆止哭·興·再拜·興·平身訖。贊禮前導,詣尊所,東向立。鳳振酌酒,儆彦以盞受酒。上詣神位前,北面俯伏·興。鳳振奉香,基宏奉爐以進。贊禮啓請三上香。上三上香,受香爐奠于案,仍行初獻禮。鳳振奉爵以進。贊禮啓請執爵·獻爵。上執爵·獻爵。大祝跪讀祝文訖。贊禮跪啓請俯伏·興·平身。上俯伏·興·平身。贊禮導上降復位。執禮請行亞獻禮。宮官引王世子詣尊所,執尊者酌醴,宮官以爵受醴,王世子入詣神位前。贊禮請執爵·獻爵。王世子以爵受宮官,奠于靈座前。贊禮請俯伏·興·平身。王世子俯伏·興·平身,降復位。執禮請行終獻禮。謁者引終獻官永明尉洪顯周,詣神位前行禮訖,出就復位。執禮請俯伏哭。上俯伏哭。王世子以下在位者,皆俯伏哭。贊禮請止哭·興·再拜·興·平身。贊禮導上詣望燎位。燎訖,贊禮啓請禮畢,導上還入齋殿。諸臣以次退出。
上在昌德宮。停常參·經筵。
朴齊聞啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
備忘記,上土僉使李周虎,阿山萬戶李震郁下直,各長弓一張,長箭一部,片箭一部,筒兒一箇賜給。
以校理徐有素,副校理權敦仁,副修撰嚴燾牌不進罷職傳旨,傳于朴基宏曰,只推。
朴基宏啓曰,玉堂上下番俱空,已至閱月,事甚未安。校理徐有素,副校理權敦仁,副修撰嚴燾,旣有只推之命,竝卽牌招,推移入直,何如?傳曰,允。
朴齊聞啓曰,大司憲宋穉圭,執義吳熙常,持平李家淳在外,掌令李埴·卜來禎,持平徐承烈牌不進,監察茶時之意,敢啓。傳曰,知道。
以大司諫金學淳,司諫金喆遠,獻納李鎭華,掌令李埴·卜來禎,持平徐承烈牌不進罷職傳旨,傳于朴齊聞曰,只推。
以慶尙監司金相休狀啓,昌原府殺獄罪人越獄逃躱,不卽報營,拖至八朔,而關問之後,始爲報來,尤爲可駭,該府使申緖,爲先罷黜,其罪狀令攸司稟處事,傳于朴基宏曰,令該曹口傳差出,催促下送。
吏曹口傳政事,以閔時榮爲昌原府使。
朴基宏,以吏曹言啓曰,司僕寺正黃基文,社稷署令具定默等呈狀內,矣身素患痰癖之症,當此換節之時,一倍添劇,時日之內,萬無起動供職之望,卽速入啓遞改云。其身病俱如是,則有難强令察任,竝改差,何如?傳曰,允。
朴齊聞,以兵曹言啓曰,去夏等能麽兒考講時,訓鍊院副正元榘,主簿沈正書,守門將朴最淳,一次不通,依定式,竝從重推考,何如?傳曰,允。
朴齊聞以司僕寺一二提調意啓曰,羅州監牧官趙澋,自莅任之後,極力奉公,本牧隱逋累千石,幾盡收捧,只有略千包未磨勘者,若過今冬,可以收殺,而已爲箇滿,今將出代,不可付之生手,仍爲渙散,使之加一年仍任,何如?傳曰,允。
又以司僕寺一二提調意啓曰,楊州牧官移設華陽亭之後,公廨營建,員役接濟,自本寺姑不得從長劃給,而一任牧官之捐廩自備,公廨則營建爲五十餘間,員役則分排磨鍊有方便。今則擧措得宜,頭緖已定,其所奉職效勞,極爲嘉尙,所入財力,今雖區劃以給,而不可無別般酬勞之典。監牧官尹義寬,今年當爲瓜限,自明年更爲計朔,限一瓜仍任,以爲整頓本牧,激勸他牧之地,何如?傳曰,允。
又以司僕寺一二提調意啓曰,珍島監牧官李慶鼎,以其親病,呈狀乞遞。親病旣如此,則不可强令察任,改差,何如?傳曰,允。
兼春秋任泰濬書啓,臣於本月初一日午時量,敬奉聖敎,馳詣昭顯墓,奉審摘奸是白乎,則墓上丁字閣,俱爲無頉,莎草均密,階砌完固是白遣,樹木段,局內諸處,擧皆蒼茂,古木新根,鬱然成林是白乎矣,但北方一麓,土性素甚瘠薄,比年且多蟲損,舊木間多萎枯,新植姑未盛茂,近審遠望,頗欠所見是白乎旀,守護之節,皆爲無弊是白齊。日已昏黑,臣仍爲止宿,今日曉頭復路之意,敢啓。傳曰,知道。
行兵曹判書鄭晩錫疏曰,伏以臣性本疎闇,無所肖似,齒又衰朽,末由陳就,眞悾悾碌碌之一庸夫耳,雖在閑司漫局,猶懼其不能稱塞,況此本兵重任,其何可一日僥冒乎?然誠淺言拙,辭不獲命,黽勉承膺,冥挨過,小大顚錯,無往非罪。以銓注則不能鑑別賢愚,而適增其淆雜,以財用則不能句校出入,而徒致其匱竭,以戎務則不能整肅紀䋖,而一任其解弛,瘡疣百出,譏謗四起。我殿下日月之明,豈或有所遺照,而深軫庇覆,尙靳斥退,寵渥隆厚,與天無極。向疏批旨,諭之以大政不遠,何可無端輕遞,於此益有以仰假借任使之聖意,臣雖木石之頑,豚魚之迷,曷敢不感激殫竭,殞首陷胸乎?雖然,九鼎之重,終非僬僥之所扛,五采之絢,實非矇瞍之所辨,愧深尸素,懼切負乘。且六臈京察,世所稱銓任瓜限,而臣旣再更其限矣。今若憑恃寵靈,貪戀榮祿,淟涊盤礴,不思所以自處,則其爲忘廉喪恥,孰大於此?臣誠不肖,雖欲從他笑罵,其於辱朝紳而玷名器,何哉?況臣癃病難强之由,前後控籲,非止一再,仰惟天鑑,庶或俯燭,而日前行政,中暍添劇,火升痰厥,泄痢交作,胸膈煩悶,頭目暈眩,食飮全廢,藥餌蔑效,昏倒床褥,㱡㱡欲絶。臣非自恤一縷,而最是曹務府讞,一切廢閣,瘝厥之罪,萬殞難贖。惶霣震駴,熏慮添病,寤寐祈祝,惟在於釋負投閑,而三度呈告,一例加由,尙未蒙鞶禠之恩,臣誠瞠恍抑塞,罔知攸措,玆敢披瀝情悃,干瀆崇嚴。伏乞聖慈,曲垂矜諒,將臣本兼職名,亟許鐫改,使重務不至全曠,殘喘庶獲小延,千萬大願。無任云云。答曰,省疏具悉。卿其勿辭,調理行公。
大司成鄭基善疏曰,伏以臣文不能名一藝,學未能專一經,點檢本末,初無可以藉手而需當世者,幸逢休熙,僥濫華峻,居然從下大夫後,亦有年所,而未有絲毫之報,徒積負乘之懼。乃於日者,伏奉除書,以臣爲成均館大司成者,臣尤惝恍悸恐,不知所以自措。始旣違召俟勘,繼擬控籲蘄免,際伏承華城陵殿奉審之敎,義重復命,身旣詣闕,夤緣一肅,諒不獲已,而退自循省,益增靦汗,亦不敢以已肅而固有之也。噫,是職也,古所稱師儒之長,凡端士趨敦儒敎,務盡誘掖之道,仰贊聲名之治,卽其責也。雖使前輩名德,望足以推重當時,文足以章程一世者當之,亦莫不却顧逡巡,不敢遽膺,其爲任之重,斯可知已。然此猶從前輩名德言耳,今若以如臣等輩,謂是之不能而求免是職,則反屬僭擬,或涉迂遠。臣不敢廣引古事,以陳蔓辭,姑就職掌中課試一事言之,亦足以自解有餘矣。夫功令製作,縱無當於實用,文體淳漓,蓋有關於時運,若其屛斥浮艶,敦尙本實,以正群趨之塗,用賁一代之盛,未嘗不係於據皐比者鑑別取捨之間,故陸贄知貢擧而文風丕振,歐陽修爲主司而多士鬱興。此不過一時考校之得宜,而其效之遠,有如是矣。臣少無聚殖,長益荒嬉,硏槧末藝,亦未深造,假使臣操毫握紙,以求較於今日國子之庭,三駟之馳逐,宜殿而不宜先,今何可反居是任,昂然裁人之長短爲哉?雖欲强顔而處之,徒見其招厚譏而集群笑,重爲賢關羞耳。上焉而培養敎育之功,固不敢妄擬,下之而品課聲詞之責,亦無能自效,於是乎臣之去就,臣實自知,而在朝家官人之政,亦無待臣言之畢矣。虛縻恩命,歷日旣多,略綴短章,畢露衷懇。伏乞聖明,察臣職之不可冒據,諒臣言之非出飾讓,亟遞臣新授泮銜,以重公器,以安私分。臣無任云云。答曰,省疏具悉。爾其勿辭察職。
同副承旨黃儆彦疏曰,伏以臣草野賤品,樗櫟散材,自顧愚魯,百不猶人,而濫通科籍,歷揚臺省,前後恩造,與天無極。不意緋玉特資,遽及於罔功,銀臺淸銜,旋出於望外,猥從夙夜之班,獲近日月之光,榮耀太濫,志願已足。雖使臣卽日遞歸,沒身田里,更無餘憾,夫豈或匪分希覬,妄有陳乞,而抑臣區區情懇,有異於人,不遑他顧,玆敢畢暴於仁覆之下。臣賦命險釁,早失所怙,惟與偏母,相依爲生。臣母素抱貞痼,荐經悲慼,雖使少壯之時,常罕康强之日,今旣年及八十,病不離床,氣息凜凜,朝夕難保,而家在窮峽,醫藥旣不得以時,計拙謀生,菽水亦無以自給,況臣離違日久,又當盛熱,臣身則翶翔於禁密淸切之地,而獨使臣母。困頓於鄕廬湫隘之中,母子之間,苦樂相懸,俯仰慙恨,方寸如煎。今若徒畏嚴威,不卽陳懇,則崦嵫頹影,餘日無幾,而烏鳥私情,何時可伸乎?嗚呼,上天至仁,無物不遂,儻蒙聖慈,曲垂矜察,特令選部,許畀便近一縣,得有以少效一日之養,則從今以往,臣母餘年,無非我殿下賜也。臣無任云云。答曰,省疏具悉。疏辭,下該曹,稟處。
上在昌德宮。停常參·經筵。
朴齊聞啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
趙岐啓曰,左副承旨朴基宏,今日不爲仕進,卽爲牌招,何如?傳曰,允。
朴齊聞啓曰,三品官之無得過三日循例請牌,曾有定式矣。刑曹參議趙庭和,除拜後過三日不爲出肅,事體所在,誠極未安,從重推考,仍卽牌招察任,何如?傳曰,允。
以校理徐有素,副校理權敦仁,副修撰嚴燾牌不進罷職傳旨,傳于趙岐曰,竝許遞,前望單子入之。
玉堂前望單子入之,校理尹心圭,副校理金鼎均,副修撰金大坤落點。
朴齊聞啓曰,大司憲宋穉圭,執義吳熙常,持平李家淳在外,掌令李埴·卜來禎,持平徐承烈牌不進,監察茶時之意,敢啓。傳曰,知道。
以大司諫金學淳,司諫金喆遠,獻納李鎭華,掌全李埴·卜來禎,持平徐承烈牌不進罷職傳旨,傳于朴齊聞曰,只推。
以左副承旨朴基宏牌不進罷職傳旨,傳于趙岐曰,只推。
趙岐啓曰,玉堂上下番俱空,事甚未安,新除授校理尹心圭,副校理金鼎均,副修撰金大坤,竝卽牌招,推移入直,何如?傳曰,允。
又以侍講院言啓曰,兼弼善徐有素,時無職名,令該曹口傳付軍職,何如?傳曰,允。
兵曹口傳政事,副司果徐有素。
傳于趙岐曰,未下直守令,皆令明日辭朝。
以黃海監司李文會狀啓,白川郡守李度明催促下送事,傳于趙岐曰,使之當日辭朝。
傳于趙岐曰,在外玉堂竝許遞,前望單子入之。
玉堂前望單子入之,副應敎徐有素,校理林顔喆,副修撰趙寅永落點。
以副校理金鼎均牌不進罷職傳旨,傳于趙岐曰,只推。
朴齊聞,以兵曹言啓曰,今七月初三日立秋改火進上時,宗廟署·社稷署·永禧殿·永寧殿·景慕宮·毓祥宮·宣禧宮,依例改火,奎章閣·議政府·承政院·漢城府,一體頒火之意,敢啓。傳曰,知道。
又以義禁府言啓曰,慶尙監司金相休狀啓內,昌原府使申緖,爲先罷黜,其罪狀,令攸司,稟處事,啓下矣。申緖,時在任所,依例發遣府書吏拿來,何如?傳曰,待待命拿囚。
吏曹啓目粘連,觀此承政院同副承旨黃儆彦上疏,則以爲,臣賦命險釁,早失所怙,惟與偏母,相依爲生。臣母素抱貞疾,荐經悲慼,雖在少壯之時,常罕康强之日,今旣年及八十,病不離床,氣息凜凜,朝夕難保,而家在窮峽,醫藥旣不得以時,計拙謀生,菽水亦無以自給。儻蒙聖慈,曲垂矜察,特令選部,許畀便近一縣,少效一日之養亦爲白有臥乎所,黃儆彦之親老家貧,菽水難繼之狀,卽通朝之所共知,許畀一邑,俾遂便養之願,允合於孝理之政是白乎矣,邇列之臣出補外邑,事體不輕,臣曹不敢擅便,上裁,何如?啓,依回啓施行爲良如敎。
上在昌德宮。停常參·經筵。
徐春輔,以都摠府言啓曰,今日入直內三廳武兼禁軍及軍兵等,中日習射技,請出標信,傳曰,知道。
黃儆彦啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
備忘記,長淵縣監李存敬,雲峰縣監金履協下直,各長弓一張,長箭一部,片箭一部,筒兒一箇,賜給。
徐春輔啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,左副承旨朴基宏,今日不爲仕進,卽爲牌招,何如?傳曰,允。
又啓曰,玉堂上下番俱空,事甚未安,副校理金鼎均旣有只推之命,與新除授副應敎徐有素,校理林顔喆,副修撰趙寅永,一體牌招,以爲推移入直之地,何如?傳曰,允。
黃儆彦啓曰,大司憲宋穉圭,執義吳熙常,持平李家淳在外,掌令李埴·卜來禎,持平徐承烈牌不進,監察茶時之意,敢啓。傳曰,知道。
以大司諫金學淳,司諫金喆遠,獻納李鎭華,掌令李埴·卜來禎,持平徐承烈牌不進罷職傳旨,傳于黃儆彦曰,只推。
以左副承旨朴基宏牌不進罷職傳旨,傳于徐春輔曰,只推。
以全羅監司朴綺壽狀啓,古阜郡守尹致猷,順天府使李羲肇催促下送事,傳于徐春輔曰,皆令當日下送,此外如有他道上京守令,一體當日下送事,分付。
徐春輔,以吏曹言啓曰,成均館典籍宋守謙·李肇運,俱爲受由,過限不上來,竝依例改差,何如?傳曰,允。
又以兵曹言啓曰,內禁衛將柳相穆,忠壯衛將柳孝臣,文臣兼宣傳官安光直,俱以身病猝重,時月之內,無望供職,新除授湫波萬戶金用基,以其老父今年爲七十歲,他無兄弟,法不當遠離赴任,呈狀乞遞,竝改差,何如?傳曰,允。
又以備邊司言啓曰,卽見全羅監司朴綺壽狀啓,則以爲,道內還摠不敷,排巡無路,狀請加分,已成年例,還餉留庫中,各穀一萬石,特許加分事,請令廟堂稟旨分付矣。本道穀簿,每患不足,以其應分之數,無以排巡,農節民勢,可知切急,依狀請數爻,特許加分,何如?傳曰,允。
又以備邊司言啓曰,包蔘設施。今爲近三十年,而此非但譯院興衰之攸係,使行往來,全靠於此,而近來則狼狽多端,將有破敗之慮,苟究其弊,職由於潛蔘漸盛,包蔘失利之致。顧今矯捄之責,不出於減稅與增數,而當初稅額,量用排定,則今難遽減,勢不得不增定斤數,輕歇新稅,然後包稅無偏重之患,潛越有止熄之道,而大抵八包之用蔘,古例卽然,間因蔘貴,代以銀貨,又以銀貨之艱乏,許令銀蔘通用。而近者國中蔘貨之蕃盛,比丁巳創設之初,庚午加定之時,不啻十倍,量宜加定,不害爲徵貴徵賤之政,且今弊端與事勢,俱有一時挨過不得者,自今年爲始,包蔘加定八百斤與元數二百斤,從便入送於曆節兩行,而其中二百斤,依當初定式,使行中自帶,其餘八百斤,付之京灣商,稅錢另定,該院任譯,竝元稅一體收捧。而近因別使之絡續,公用帽稅,無以支用,每以關西營邑所在銀貸下,公貨幾罄,還報無期,實有來頭莫可救藥之慮。就此新增稅額中劃出五千兩,使之逐年貿銀,三年儲蓄,可當一別使之公用,此實爲公私俱益之方,應行諸條,自本司成節目施行。至於永久無弊之策,專係禁潛商一款,此亦申明定式,俾無如前蕩然,而如或復有潛造潛越之弊,斷當隨現嚴勘之意,另加關飭於産蔘諸道及平安監司·義州府尹處,何如?傳曰,允。
又以訓鍊都監言啓曰,本局千摠李謙會,身病甚重,勢難察任,改差,何如?傳曰,允。
吏曹判書金魯敬疏曰,伏以臣,冒據匪據,宜遞不遞,辭不獲命,屢瀆是懼,黽勉從事,遂至京察迫限,恬若當行,信手塗抹,循序安排,籠朮素乏則得人奚論,積薪尙多則沈屈猶前,內自循省,不勝歉然怵然,局外之觀,尤當如何?第臣之區區私願,庶得因此而獲遂,病裏殘喘,釋負投閑,實惟我殿下造化生成之大德至仁。臣當隕首爲期,銜結是圖,蓋臣自來不稱之實,聖明之所悉燭,同朝之所共諒。苟使臣有一分可堪之望,以臣之家世受恩,與天罔極,山岳不足喩其高厚,河海不足較其深淺。粵自齠齕,至今白紛,臣身非臣有也,寧復厭憚奔走,圖占便宜,自歸於辜負之科哉?噫,銓衡國之大官也,古之名碩,自任以一國之重,鑑別人物,進退激揚之盛,固已無論,卽其耳目之所及,何嘗有百無可稱,毫不近似,而苟且充位,冒昧行政,如臣之爲乎?若復貪戀恩寵,晏然自居,使聖朝四百年礪世磨鈍之大柄,緣臣廝壞無餘。思之及此,寧不凜然寒心?夫任非其材者,雖朝授夕遞,不嫌其數,故臣聞任以人重,不聞以任重人,矧又人地材具之出臣尋常者,曾叨是職,一經京察,旋皆逡巡,輒蒙恩許,罕有再經之人,至於三經者,絶無其例,在他人猶然,況不及他人者乎?在一經猶然,況再經三經者乎,服重者思卸,執熱者願濯,人情之所同,臣奚爲獨不然?今乃許久濡滯,連辭不獲,耿耿一念,只以京察爲限,如瓜俟熟。如債待畢,過是則可以解免,以殿下體下之盛德,亦豈以施之於他人,靳之於臣乎?且臣善病畏暑,每當夏月,雖居閒適養,尙多呻吟之日,自叨是職,神識精力,積疲酬接,比之年前,衰頹已甚,而間又患泄,委頓有日,第緣政期已逼,不敢言私,擔舁冒赴,重添暑症,歸便昏倒,阻食失汗,動輒喘喘。苟使隨分偃仰,安意調治,庶得差效,而以臣現任,其道末由。伏惟殿下,天地父母,無物不遂,雖如臣賤陋,宜在竝育之中,而疾痛呼籲,庶不至僭妄之歸,縱使臣無可遞之義,目下病情,實無以陳力供職,玆敢冒陳衷懇,仰瀆崇聽。伏乞聖明,特垂諒察,卽賜鐫免,以便公私,不勝大願。臣無任云云。答曰,省疏具悉。卿其勿辭行公。
上在昌德宮。停常參·經筵。
藥房提調朴宗薰,副提調曺鳳振啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮·世子嬪宮,口傳問安。答曰,知道。
黃儆彦啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
徐春輔啓曰,左副承旨朴基宏,右副承旨朴齊聞,今日不爲仕進,竝卽牌招,何如?傳曰,允。
又啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。以副應敎徐有素,校理林顔喆,副校理金鼎均,副修撰趙寅永牌不進罷職傳旨,傳于徐春輔曰,只推。
徐春輔啓曰,玉堂上下番俱空,已至多日,事甚未安,副應敎徐有素,校理林顔喆,副校理金鼎均,副修撰趙寅永,旣有只推之命,竝卽牌招,推移入直,何如?傳曰,允。
黃儆彦啓曰,大司憲宋穉圭,執義吳熙常,持平李家淳在外,掌令李埴·卜來禎,持平徐承烈牌不進,監察茶時之意,敢啓。傳曰,知道。
以大司諫金學淳,司諫金喆遠,獻納李鎭華,掌令李埴·卜來禎,持平徐承烈牌不進罷職傳旨,傳于黃儆彦曰,只推。
以左副承旨朴基宏,右副承旨朴齊聞牌不進罷職傳旨,傳于徐春輔曰,只推。
黃儆彦,以刑曹言啓曰,卽接西部民高聖孫發狀,則以爲,渠弟興孫,隨行畿營旗手,而昨年春,捕校李光載,捕卒劉今孫,捉去興孫,稱以賊漢屢月滯囚多施惡刑,無限鍛鍊,甚至於烙肉折肢,命在頃刻,而終無一毫可執之贓,則計無奈何,急於彌縫,乃以潛屠樣移送本曹。而及夫推閱也,誤捉平民,濫加賊刑之狀,綻露無餘。興孫則自歸白脫,校卒則俱爲刑配矣。今春今孫放還之後,適逢興孫於路次,含憾於被謫,相與言詰,轉成鬪鬨,興孫不能抵當,揮刃防遮之際,自然觸刺其臂,則今孫訐訴捕廳,捉去興孫,酷加嚴棍,仍爲致斃,乞令捉致今孫,査實洩冤云矣。事係人命,不可仍置。招問該校,推見文案,則果以今孫之被刺,捉致興孫,以嚴棍三十後,不待辜限,更決三十,爲題本案,而畢竟當下打殺。其在重人命之道,一番盤覈,斷不可已。所謂今孫,爲先推捉,則始焉掩匿於捕將家廊底,終使隱避,互相推諉,仍不捉送,故捉囚校卒,使之督現,則捕將以此層激,若已當着,至曰捕廳之撲殺一漢,固是例也,乃反起怒於興孫妻孥之呼冤,法司捉囚興孫之妻父兄嫂,則死者之妻,披髮泣訴,景色極慘,聽聞甚駭矣。捕廳之於臣曹,係是屬司,故欲問委折,發牌從事官,捉致頭校,則捕從發牌,謂之昧例,頭校捉致,終不起送。大抵設置捕廳,乃是爲民禁盜之地,而反爲長惡蔑法之歸。假使今孫,眞箇被刺,刃傷人物,旣有當律,固當移送法司,如法重繩,雖至因此致死,償命一款,卽攸司存焉,而豈可偏聽退去一卒之訐訴,濫殺平民於俄頃之間,而少不顧忌,看作例事,若曰從前行賊,打殺無傷云爾,則前何以換稱犯屠,移送臣曹?而雖以今番文案言之,亦不過白晝拔劍爲目,則此豈該廳之所管,而任自撲殺乎?不但紀綱之掃地無餘,擧措之乖當,常憲之壞了,已無可言。若此不已,則無告殘民,何以支保乎?該廳首校及劉今孫,當自臣曹考律嚴勘,而伊時當該捕將濫殺人命之罪,令該府拿問處之,何如?傳曰,允。
徐春輔啓曰,行左承旨趙岐,以前任捕將拿處事,允下矣。依定式,遞差傳旨捧入之意,敢啓。傳曰,知道。
又啓曰,吏曹郞廳來言,承旨有闕,政事,取稟。傳曰,前望單子入之。
承旨前望單子入之,趙琮鎭落點。
徐春輔,以吏曹言啓曰,全羅監司朴綺壽狀啓,古阜郡守尹致猷,順天府使李羲肇催促下送事,傳曰,皆令當日下送,此外如有他道上京守令,一體當日下送事,命下矣。自臣曹催促,則古阜郡守尹致猷當日下去,安岳郡守沈能稷,全義縣監金錝,俱以爲明日下去云。順天府使李羲肇以省掃事,時在京畿加平地云。以卽速還官之意,知委於該道道臣處之意,敢啓。傳曰,知道。
黃儆彦,以義禁府言啓曰,刑曹啓辭內,伊時當該捕將濫殺人命之罪,令該府拿問處之事,允下矣。當該前捕將趙岐今方待命,拿囚之意,敢啓。傳曰,知道。
上在昌德〈宮〉。停常參·經筵。
黃儆彦啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,右承旨趙琮鎭,左副承旨朴基宏,右副承旨朴齊聞,今日不爲仕進,竝卽牌招,何如?傳曰,允。都承旨一體牌招。
備忘記,委曲僉使崔雲泰,昌洲僉使牟景疇,玉江萬戶尹大仁下直,各長弓一張,長箭一部,片箭一部,筒兒一部,賜給。
以副應敎徐有素,校理林顔喆,副校理金鼎均,副修撰趙寅永牌不進罷職傳旨,傳于黃儆彦曰,只推。
黃儆彦啓曰,玉堂上下番俱空,已至閱月,事甚未安,副應敎徐有素,校理林顔喆,副校理金鼎均,副修撰趙寅永,旣有只推之命,竝卽牌招,推移入直,何如?傳曰,允。
又啓曰,行都承旨曺鳳振,右承旨趙琮鎭,左副承旨朴基宏,右副承旨朴齊聞牌不進,行左承旨徐春輔式暇出去,院中只有臣一人,伴直無人,行都承旨曺鳳振,所當更請牌招,而拘於廳規,不得請牌,何以爲之?敢稟。傳曰,與牌不進承旨,一體更爲牌招,以右承旨趙琮鎭,左副承旨朴基宏,右副承旨朴齊聞牌不進罷職傳旨,傳于黃儆彦曰,只推。
黃儆彦啓曰,行都承旨曺鳳振,右承旨趙琮鎭,左副承旨朴基宏,右副承旨朴齊聞再牌不進,伴直無人,行都承旨曺鳳振,所當更請牌招,而拘於廳規,不得請牌,何以爲之?敢稟。傳曰,更爲牌招。
以右承旨趙琮鎭,左副承旨朴基宏,右副承旨朴齊聞再牌不進罷職傳旨,傳于黃儆彦曰,只推。
黃儆彦啓曰,大司憲宋穉圭,執義吳熙常,持平李家淳在外,掌令李埴·卜來禎,持平徐承烈牌不進,監察茶時之意,敢啓。傳曰,知道。
以大司諫金學淳,司諫金喆遠,獻納李鎭華,掌令李埴·卜來禎,持平徐承烈牌不進罷職傳旨,傳于黃儆彦曰,只推。
黃儆彦啓曰,行都承旨曺鳳振三牌不進,伴直無人,右副承旨朴齊聞,旣有只推之命,所當更請牌招,而拘於廳規,不得請牌,何以爲之?敢稟。傳曰,牌招。
又啓曰,右副承旨朴齊聞三牌不進禁推傳旨,不得循例捧入,何以爲之?敢稟。傳曰,知道。
又啓曰,左右史不可不備,檢閱李憲緯,卽爲牌招入直,何如?傳曰,允。
以副應敎徐有素,校理林顔喆,副校理金鼎均,副修撰趙寅永牌不進罷職傳旨,傳于黃儆彦曰,只推。
兵曹,以金守基爲摠戎中軍。
黃儆彦,以吏曹言啓曰,通禮院右通禮朴鳴和呈狀內,矣身素患痰癖之症,當此換節之時,一倍添劇,時月之內,萬無起動供職之望,卽速入啓遞改云,其身病旣如是,則有難强令察任,改差,何如?傳曰,允。
又以訓鍊都監言啓曰,本局局別將李誾彬,身病甚重,勢難察任,改差,何如?傳曰,允。
又以禁衛營言啓曰,本營千摠趙晉錫,身病猝重,勢難察任,改差,何如?傳曰,允。
又以義禁府言啓曰,卽接月令醫安國尹手本,則時囚罪人趙岐,輪泄猝作,度數頻數,食飮全却,氣息奄奄,實有難保之慮云。罪人病勢如此,一邊保放,一邊草記,曾有定式矣。趙岐姑爲保放之意,敢啓。傳曰,知道。
上在昌德宮。停常參·經筵。
黃儆彦,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
又啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,來十一日,朝參日次矣,敢稟。傳曰,停。
又啓曰,來十一日,輪對日次矣,敢稟。傳曰,停。
備忘記,柔遠僉使成載豐下直,長弓一張,長箭一部,片箭一部,筒兒一箇,賜給。
又啓曰,行都承旨曺鳳振,右承旨趙琮鎭,左副承旨朴基宏不爲仕進,行左承旨徐春輔式暇,右副承旨朴齊聞遞差傳旨未下,院中只有臣一人,伴直無人,左副承旨朴基宏,所當牌招,而拘於廳規,不得請牌,何以爲之?敢稟。傳曰,竝許遞。前望單子入之。
承旨前望單子入之,李光文·李勉昇·李志淵·愼宜學·韓用儀,落點。
黃儆彦啓曰,新除授承旨李勉昇,資是嘉義,行都承旨李光文,乃是嘉善,座次有違格例,何以爲之?敢稟。傳曰,竝許遞。前望單子入之,待下批,牌招察任。
承旨前望單子入之,李止淵·趙庭和,落點。
黃儆彦啓曰,左副承旨韓用儀,時在京畿楊州地,斯速乘馹上來事,下諭,何如?傳曰,與都承旨許遞,前望單子入之。
承旨前望單子入之,洪奭周·李若愚,落點。
黃儆彦啓曰,玉堂上下番俱空,已至閱月,事甚未安,副應敎徐有素,校理林顔喆,副校理金鼎均,副修撰趙寅永,旣有只推之命,竝卽牌招,推移入直,何如?傳曰,允。
又啓曰,卽者,檢閱金正喜,謂有館規,陳疏徑出,原疏纔已退却矣,所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
以檢閱李憲瑋牌不進罷職傳旨,傳于黃儆彦曰,只推。
黃儆彦啓曰,左右史不可不備,檢閱李憲瑋,旣有只推之命,更爲牌招入直,何如?傳曰,允。
又啓曰,卽者,說書趙容和,以其親病,陳疏徑出,原疏纔已捧入矣,所當直捧禁推傳旨,而此與無端徑出有異,推考警責,何如?傳曰,允。
又啓曰,大司憲宋穉圭,執義吳熙常,持平李家淳在外,掌令李埴·卜來禎,持平徐承烈牌不進,監察茶時之意,敢啓。傳曰,知道。
以大司諫金學淳,司諫金喆遠,獻納李鎭華,掌令李埴·卜來禎,持平徐承烈牌不進罷職傳旨,傳于黃儆彦曰,只推。
以右承旨愼宜學牌不進罷職傳旨,傳于李志淵曰,只推。
以右副承旨朴齊聞三牌不進禁推傳旨,傳于李志淵曰,分揀。
李志淵啓曰,右副承旨朴齊聞禁推事,命下矣。依定式遞差傳旨捧入之意,敢啓。傳曰,知道。
以副應敎徐有素,校理林顔喆,副校理金鼎均,副修撰趙寅永牌不進罷職傳旨,傳于李志淵曰,只推。
以全羅監司朴綺壽狀啓,全州等邑人物壓死,民家頹壓事,傳于黃儆彦曰,許多民戶之方農漂壓,聞甚驚慘,元恤典外,別加顧助,結構奠接之方,亦令優助,壓死人如有生前身·還布,竝蕩減事,廟堂措辭分付。
李志淵,以侍講〈院〉言啓曰,說書趙容和,以其親病,陳疏徑出,下番闕直,事甚未安,兼說書未差,司書金盛淵,兼司書朴永元,竝卽牌招,以爲推移入直之地,何如?傳曰,允。
又以侍講〈院〉言啓曰,王世子進講詩傳第六卷,今已畢講矣,第七卷繼講之意,敢啓。傳曰,知道。
黃儆彦,以兵曹言啓曰,去四月初十日王世子疹候平復慶科庭試武科殿試時,直赴會試人慶尙監營選武軍官崔錫奎·李敬寬,嶺南武士李穉爀,京畿監營選武軍官金貞烈,全羅監營選武軍官金錫祚,黃海兵營武學白光喆,北兵營馬兵姜在勳等七人,不赴委折,關問各該道稟處事,草記蒙允後,關問各該道道·帥臣矣。卽接慶尙監司金相休,京畿監司李愚在,全羅監司朴綺壽,前黃海兵使鄭來升,前北兵使許溟回牒,則俱以病不赴試云。直赴會試人崔錫奎·李敬寬·李穉爀·金貞烈·白光喆·金錫祚·姜在勳,竝依例勿施,所授帖文,收聚爻周,何如?傳曰,允。
李志淵,以成均館同知館事·大司成意啓曰,今七月初七日,儒生上旬輪次,當爲設行,而大提學未差,限內不得爲之意,敢啓。傳曰,知道。
趙庭和,以都摠府言啓曰,副摠管鄭漪,以漢城府左尹,本府坐起晝仕出去之意,敢啓。傳曰,知道。
又以兵曹言啓曰,本曹正郞黃鍾人,身病猝重,屢度呈狀乞遞,宿衛重地,不可久曠,今姑改差,何如?傳曰,允。
又以訓鍊都監言啓曰,本局中軍朴宗柱,身病甚重,勢難察任,改差,何如?傳曰,允。
又以戶曹言啓曰,時御所內各司雨漏修改吉日,令日官洪晩中推擇,則今七月初八日辰時爲吉云,以此日時擧行之意,敢啓。傳曰,知道。
又以義禁府言啓曰,保放罪人車聖彬·趙岐,還囚捧供以入,而趙岐病勢,一向未差,仍爲保放之意,敢啓。傳曰,知道。
義禁府啓目,前捕將趙岐原情云云。問目內辭緣,泛稱遲晩,所當請刑是白乎矣,曾經閫帥,勿爲請刑,載在大典通編,議處,何如?判付啓,本事與濫殺,元自不同,今見供辭,別無更問之端,卽爲帶職放送,可也。又啓目,赤梁僉使車聖彬原情云云。傳旨內辭緣,泛稱遲晩,所當請刑是白乎矣,年滿七十,法不當請刑,議處,何如?判付啓,依允。
說書趙容和疏曰,伏以臣,方在直所,卽接家信,則臣母素患痰癖之疾,經暑闖肆,重以泄㿃之證,達宵交作,膈間痞結,而食飮不下,腹部輪囷,而積聚弸中,委頓床玆,氣息凜綴。臣自聞此報,方寸煎灼,按住不得,玆敢忙陳短章,徑出禁扃。伏乞聖慈,俯垂諒察,亟遞臣職,以便救護,仍治臣擅離之罪,以肅朝綱焉。臣無任云云。省疏具悉。爾其勿辭救護。
上在昌德宮。停常參·經筵。
愼宜學啓曰,合辭許久闕啓,事甚未安,除在外·未署經·疏批未下外,未肅拜·呈告人員,竝卽牌招,何如?傳曰,允。
李志淵啓曰,右承旨愼宜學,左副承旨黃儆彦今日不爲仕進,竝卽牌招,何如?傳曰,允。
又啓曰,玉堂上下番俱空,已至閱月,事甚未安,副應敎徐有素,校理林顔喆,副校理金鼎均,旣有只推之命,竝卽牌招,推移入直,何如?傳曰,竝許遞。前望單子入之。
趙庭和啓曰,假注書金相勉,身病猝重,勢難察任,今姑改差,何如?傳曰,允。
金相勉改差,代以吳致愚爲假注書。
趙庭和啓曰,吏曹郞廳來言,兵曹判書有闕,政事,取稟。傳曰,政官牌招開政。
以司書金盛淵,兼司書朴永元牌不進罷職傳旨,傳于李志淵曰,只推。
李志淵,以侍講〈院〉言啓曰,下番闕直,事甚未安,司書金盛淵,兼司書朴永元,旣有只推之命,竝更牌招,以爲推移入直之地,何如?傳曰,允。
以司書金盛淵牌不進罷職傳旨,傳于李志淵曰,只推。
愼宜學啓曰,大司憲宋穉圭,執義吳熙常,持平李家淳在外,掌令李埴·卜來禎,持平徐承烈牌不進,監察茶時之意,敢啓。傳曰,知道。
以大司諫金學淳,獻納李鎭華,掌令李埴·卜來禎,持平徐承烈牌不進罷職傳旨,傳于愼宜學曰,只推。
以左副承旨黃儆彦牌不進罷職傳旨,傳于李志淵曰,只推。
李若愚,以備邊司言啓曰,本司有司堂上李止淵,時無職名,令該曹口傳付軍職,何如?傳曰,允。
兵曹口傳政事,護軍李止淵。
兵曹,以趙岐爲都監中軍。
李若愚,以都摠府言啓曰,副摠管鄭漪,以漢城府左尹,本府坐起晝仕出去之意,敢啓。傳曰,知道。
兵曹判書鄭晩錫疏曰,伏以臣,病不堪任,冒上辭本,伏枕㱡㱡,顒祈兪音,雖酷烈之望淸風,苦旱之待甘雨,不若是切矣。及伏承批旨,諭之以勿辭調理,德音所加,聖眷彌隆,臣雖愚昧,寧不感激?但其肝膈至懇,反歸虛讓,茫然失圖,莫省所由。噫,天高聽卑,所願必從,而惟此一介微物,獨未蒙曲遂之澤者,豈有他哉,良由忱誠未足孚感,言辭未足動悟而然也。臣誠悚悸恧蹙,措躬靡所,顧何敢更煩披籲,重犯干冒也?雖然凡人之有疾痛,必號父母,而痛到極處,疾聲連號,臣何獨徒懷嚴畏,自阻於孔邇乎?蓋臣素患,乃數十年積祟,而根柢深痼,證兆奇怪,雖深於醫者,亦將望之而走,此非一兩日調治,所可得力,必謝煩擾投閑散,省事息慮,專精刀圭,然後庶或可以復尋生路,不然而强所不强,驅策奔走,則終必至於輾轉增劇,銷鑠凘滅而後已。螻蟻微命,雖不足恤,而豈不有累於天地好生之仁也?然此猶關於賤臣一己之私,而在公家事,尤有甚焉,本曹職任,有銓注焉,有儲胥焉,有戎政焉,且凡儀衛巡綽,門戶管鑰,城堡郵驛等事,皆其掌也,文簿也極繁氄,機務也甚緊重,而全未照管,一切抛置,曹屬亦皆知其無能爲,而怠慢侵欺,無所不至。臣旣灼知其如此,而不卽早自引退,大小僨誤,東西毁劃,則雖被萬殞,亦何所補哉?此臣所以一籲再籲,而不知止者也。且王府議讞,不宜暫緩,而緣臣疾病,末由赴衙,刑政淹滯,國體虧損,臣罪至此,尤無所逃。誠願殿下,深留睿察,亟削臣本兵金吾之任,仍治臣辜恩慢命之罪,以昭法紀,以安賤分,千萬幸甚。臣無任云云。答曰,省疏具悉。本職今姑許遞。
司諫金喆遠疏曰,伏以臣,庸愚湔劣,百不肖似,濫廁朝籍,亦有年所,而前後踐歷,無往非愆,臣於昨年春湖右掌試之役,而辱命僨事之罪,尤無所逃矣。道啓臚列,不啻狼藉,廟堂請譴,極其嚴峻,律以常憲,合被重辟,而聖度天大,罰止薄竄,曾未周歲,恩宥遽降,臣誠且惶且感,無地自容。竊自擬杜門訟愆,甘作明時之棄物,千萬不自意,薇垣除旨,又下於此際,顧此無狀賤臣,何以得此於聖明也?闔門感泣,有涕無從而已。且臣於年前,猥叨憲職,適以閔令儒臺通事,有所論列,而至被令儒之反詈,侵辱備至,年久之事,固不必呶呶辨說,而身爲臺官,有此遭罹,一已汚衊,雖不足恤,臺體壞損,實緣臣身,滿心慙恧,久猶未已。以此以彼,莫非臣難進之情勢也。聖念雖勤於記簪,微諒無望於彈冠,鎭日違召,罪積逋慢,玆不得不仰暴情實,干瀆崇嚴。伏乞聖慈,俯垂鑑諒,亟許鐫斥,仍治臣瀆擾之罪,以肅朝綱,以安私分焉。臣於丐免之章,不宜贅他,而竊有區區所懷,敢此附貢,惟聖明垂察焉。噫,講筵之停撤,今幾月矣,靑稜之直長鎖,隻日之對未聞,此豈古聖人終始典學之義耶?夫典學之工,莫貴乎勤,而我朝家法,厥有成制,日三經筵,而又有召對別講之規焉,月六賓對,而又有常參輪對之法焉。要使一日之間,無得暫時之暇豫,此卽我列聖朝所以不貳其心,不息其工,躬行於常時,而垂裕於後昆者也。今縱不能如例盡行,若至屢停而久撤,則亦豈我殿下法祖宗之義哉?且夫人君之勤御講筵,頻接臣隣,非徒爲典學之工耳,卽欲使親賢士之時常多,親宦妾之時常少,左右皆正,咨訪治道故也。臣未敢知,殿下近日所與接者何人,所與咨者何事,而區區過計之憂,實不獨爲講誦之久闕而已也。惟我殿下,冬春以後,久處哀疚之中,近日以來,仍値盛熱之候,法筵之鎭日臨御,雖不敢望,儒臣之無時召接,不患無暇,而今乃閱朔跨歲,闕焉竝停,則竊恐典學之工,或有慊於勤字上做去也。顧今秋節載屆,新涼不遠,延英講論,政宜其時,伏願殿下,繼自今益勵自强之志,頻接橫經之士,稍待視事之稟,特復三講之規,務積誠意,招延儒賢,使之益廣聖德,輔導元良焉。仍竊惟念,春宮邸下,睿德夙就,令聞日彰,八域含生,夫孰不延頸頌祝?而我殿下身敎之方,卽此時爲尤急,若値經筵開講之際,無論法講與召對,邸下亦必侍側,經義疑晦之處,或發問而討論焉。古今治亂之迹,或商確而評隲焉,則將見睿學日益高明,聰明日益開廣,太平萬歲之業,實基於此矣,豈不休哉,豈不美哉?伏惟殿下,懋哉懋哉。臣無任云云。省疏具悉。往事何必提引?所陳當留念,爾其勿辭察職。
上在昌德宮。停常參·經筵。
李若愚啓曰,大司憲宋穉圭,執義吳熙常,持平李家淳在外,掌令李埴·卜來禎,持平徐承烈呈辭,監察茶時之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
李志淵啓曰,左副承旨黃儆彦,今日不爲仕進,卽爲牌招,何如?傳曰,允。
又啓曰,臣志淵,依定式進詣香室,奉審香祝櫃祝板袱子,則精潔之意,敢啓。傳曰,知道。
吳致愚有頉,代以李根友爲假注書。
李根友有頉,代以李穆淵爲假注書。
以左副承旨黃儆彦牌不進罷職傳旨,傳于李志淵曰,只推。
趙庭和啓曰,吏曹判書金魯敬,參判申絢牌不進推考傳旨,今方捧入,而開政命下之後,如是違牌,事甚未安,參議洪起燮在外,判書·參判,竝更牌招,何如?傳曰,允。如有違牌,勿爲呼望。
有政。吏批,判書金魯敬式暇,參判申絢進,參議洪起燮在外未肅拜,同副承旨趙庭和進。啓曰,判書金魯敬式暇,參議洪起燮在外未肅拜,小臣獨政未安,何以爲之?敢稟。傳曰,仍爲之。
以李存秀爲兵曹判書,趙璟鎭爲校理,金鼎均爲修撰,徐俊輔爲戶曹參判,李鶴秀爲刑曹參判,蔡弘遠爲參議,洪赫爲司僕正,李麒峻爲右通禮,安孝述爲監察,白時源·金宗虎爲典籍,呂東根爲司宰僉正,金秉淵爲長水察訪,承文副正字單李必玉。
兵批,判書未差,參判洪時濟入直進,參議李東煥,參知任鼎常病,右副承旨李若愚進。上護軍鄭晩錫,護軍曺鳳振·趙岐·徐春輔·李錫奎·金陽淳,副護軍趙琮鎭·韓用儀·朴齊聞·朴基宏,副司直徐有素·李魯秉·林顔喆·尹心圭·權敦仁·金鼎均,副司果金大坤·嚴燾,副司正沈能驥·金益鍾,以徐有馨爲珍島監牧官,羅州監牧官趙澋,加一年仍任事承傳。
李若愚啓曰,新除授行兵曹判書李存秀,卽爲牌招,傳授命召,何如?傳曰,允。
愼宜學啓曰,玉堂上下番俱空,事甚未安,校理趙璟鎭,修撰金鼎均,竝卽牌招入直,何如?傳曰,允。
李若愚啓曰,行兵曹判書李存秀牌不進推考傳旨,今方捧入,而命召傳授,一時爲急,如是違牌,事甚未安,更爲牌招,何如?傳曰,允。
李志淵,以祔廟都監都提調意啓曰,本都監儀軌,今已修正,奎章閣所上件,依例粧冊以入,宗廟署·春秋館·禮曹及鼎足山城·太白山·五臺山·赤裳山城等四處史庫所上件,亦爲分送之意,敢啓。傳曰,知道。
又以侍講〈院〉言啓曰,下番連日闕直,事甚未安,兼司書朴永元內閣進,司書金盛淵,旣有只推之命,更爲牌招入直,何如?傳曰,允。
趙庭和,以吏批言啓曰,侍從臣父年七十人,每於歲首,抄啓加資,而新有應推恩人,雖非歲首,亦爲抄啓加資事,載在法典矣。侍從臣父年七十人,別單書入之意,敢啓。傳曰,知道。
李志淵,以敦寧府言啓曰,孝懿王后徽號修整次,草記蒙允,依例修整,今旣畢役之意,敢啓。傳曰,知道。
上在昌德宮。停常參·經筵。
夜自五更至十一日開東,灑雨下雨,測雨器水深八分。
藥房提調朴宗薰,行左承旨李志淵啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮·世子嬪宮,口傳問安。答曰,知道。
李若愚啓曰,大司憲宋穉圭,執義吳熙常,持平李家淳在外,掌令李埴·卜來禎,持平徐承烈呈辭,監察茶時之意,敢啓。傳曰,知道。
黃儆彦啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,備邊司郞廳來言,今日賓廳日次,而國忌正日相値,不得來會云矣,敢啓。傳曰,知道。
傳于黃儆彦曰,太廟擧動時,王世子隨駕衛內磨鍊。
黃儆彦啓曰,行兵曹判書李存秀再牌不進推考傳旨,今方捧入,而命召傳授,一時爲急,連事違牌,不卽承膺,事體所在,誠極未安,所當更請牌招,而係是一日三牌,何以爲之?敢稟。傳曰,更爲牌招。
李穆淵有頉,代以李莊緖爲假注書。
李莊緖在外,代以尹奎培爲假注書。
尹奎培有頉,代以成好謙爲假注書。
以校理趙璟鎭,修撰金鼎均牌不進罷職傳旨,傳于愼宜學曰,只推。
愼宜學啓曰,玉堂上下番俱空,已至閱月,事甚未安,校理趙璟鎭,修撰金鼎均,旣有只推之命,竝卽牌招入直,何如?傳曰,允。
黃儆彦啓曰,行兵曹判書李存秀牌不進推考傳旨,今方捧入,而命召傳授,一時爲急,已至經宿,如是違召,事甚未安,陳疏到院,而原疏以國忌正日,纔已退却矣,更爲牌招,何如?傳曰,原疏捧入。
傳于黃儆彦曰,兵判疏批已下,卽爲牌招。
以司書金盛淵牌不進罷職傳旨,傳于愼宜學曰,只推。
愼宜學,以侍講院言啓曰,下番闕直,已至多日,事甚未安,司書金盛淵旣有只推之命,說書趙容和由限已過,一體牌招,以爲推移入直之地,何如?傳曰,允。
又以內醫院提調意啓曰,副提調洪奭周,今日問安,不爲仕進,卽爲牌招,何如?傳曰,允。
黃儆彦,以都摠府言啓曰,今日入直內三廳武兼禁軍及軍兵等,當爲中日習射技,而國忌正日相値,不得設行之意,敢啓。傳曰,知道。
又以兵曹言啓曰,今七月二十八日大駕詣宗廟展謁,仍詣景慕宮展謁時,何營軍兵隨駕,何營軍兵留陣?禁軍及馬步軍,以幾番幾哨磨鍊,而餘軍留營,何以爲之乎?敢稟。傳曰,訓局步軍十哨,馬軍五哨爲先後廂,訓將率領,禁軍三番爲之,留陣·留營置之。
李若愚,以義禁府言啓曰,平安監司金敎根狀啓內,柔院僉使金潤玉爲先罷黜,其罪狀令攸司稟處事,啓下矣。金潤玉,時在任所,依例發遣府書吏,交代後拿來,何如?傳曰,待待命拿囚。
行兵曹判書李存秀疏曰,伏以臣,空疎湔劣,本無寸長,歷踐華要,猥躋崇班,人器不稱,涯分已踰,居常愧懼,若隕淵谷。不意本兵恩命,出於夢寐之外,經宵驚惶,不能自定,臣之登仕任職,三十年所,歷試內外,無一報效,本末長短,莫逃於淵鑑之下,而至於軍旅之未學,尤其甚者也。顧今方內無事,朝家不以軍務爲重,故聊且假之於如臣無所肖似者,有若閑司漫職,循資例授者然歟?聖朝官人之方,名實之不相副,恐不當若是也。是職也,內肅禁旅,外殫籌猷,進退韎,甄別能否,苟非全才達識,裁理得宜者,則莫宜居之,而今乃一朝,委畀於迂闊一措大,而名之曰大司馬,五營軍校,其有不目笑而竊議者乎?朝廷用人,各有攸當,而不問才識之如何,只就資歷而推遷,周流六部,殆同循例而輪差者。用人如此,安有實效?此今日國事之日漸頹敗,莫可收拾者也。而其中臣之新叨,尤非近似,大不着題,必將厚招譏笶,貽累國事,豈特微臣一身之不幸而已哉?且臣喪威荐疊之餘,疾病侵尋,神精消亡,雖尋常冗散之職,實無可堪之望,非但才具之不稱也,亦是精力之不逮也。自聞新命,莫知攸措,朝臣之初授重任者,莫不自陳其才器之不堪,或言其疾病之難强,便成禮讓之例語,而今臣所懇,情實由中,語非飾外。伏乞聖明,曲賜諒察,亟命收還臣新授職名,以幸公事,以安私分焉。臣無任云云。答曰,省疏具悉。卿其勿辭,卽爲肅命。
上在昌德宮。停常參·經筵。
人定,灑雨下雨,測雨器水深一分。
愼宜學啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
趙庭和啓曰,刑曹參判李鶴秀除拜後過三日,不爲出肅,依定式推考警責,仍卽牌招察任,何如?傳曰,允。
李若愚啓曰,假注書成好謙時無職名,令該曹依例付軍職,冠帶常仕,何如?傳曰,允。
以校理趙璟鎭,修撰金鼎均牌不進罷職傳旨,傳于李志淵曰,只推。
李志淵啓曰,玉堂上下番俱空,已至閱月,事甚未安,校理趙璟鎭,修撰金鼎均,旣有只推之命,竝卽牌招入直,何如?傳曰,允。
又以侍講院言啓曰,下番闕直,已至多日,事甚未安,司書金盛淵,說書趙容和,旣有只推之命,竝更牌招,以爲推移入直之地,何如?傳曰,允。
以司書金盛淵,說書趙容和牌不進罷職傳旨,傳于李志淵曰,只推。
愼宜學啓曰,大司憲宋穉圭,執義吳熙常,持平李家淳在外,掌令李埴·卜來禎,持平徐承烈牌不進,監察茶時之意,敢啓。傳曰,知道。
以大司諫金學淳,司諫金喆遠,獻納李鎭華,掌令李埴·卜來禎,持平徐承烈牌不進罷職傳旨,傳于愼宜學曰,只推。
判府事朴宗薰疏曰,伏以臣,猥承專對之命,辭陛之期載近,臨岐怵惕,不禁戀結之私,第臣所帶藥院保護之任,冑筵輔導之職,俱係緊重,有非出壃之臣所可因仍,趁行未啓,預先控免,揆諸事理,卽所不已,玆敢略具短章,仰瀆崇嚴。伏乞聖明,俯垂諒察,將臣內醫院提調右副賓客之銜,亟賜遞改,俾便公私,千萬幸甚。臣無任云云。答曰,省疏具悉。所請依施。
左副承旨黃儆彦疏曰,伏以臣,母老病痼,不堪遠離從宦之狀,前亦屢番陳懇,而見今職忝夙夜,未敢遽歸,淹滯旅邸,已過半月,一念耿耿,常懷憂慮,卽接家信,臣母自經今夏盛熱,宿症益苦,重添泄痢,奄奄委席,促臣歸視,臣自聞此報,心神飛越,按抑不得,玆敢忙陳短章,徑尋鄕路。伏乞聖明,俯賜鑑諒,亟遞臣職,俾便往護,仍治擅行之罪,以昭法紀,不勝幸甚。臣無任云云。省疏具悉。爾其勿辭往護。
上在昌德宮。停常參·經筵。
愼宜學啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
李若愚啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,臣若愚,今日入直禁軍戎器點考進去,下直之意,敢啓。傳曰,知道。
又啓曰,臣依定式,進詣仁政殿月臺,入直禁軍戎器點考,則皆無頉,仍以傳敎內辭意勞問,則亦皆好在云矣,敢啓。傳曰,知道。
李志淵啓曰,玉堂上下番俱空,已至閱月,事甚未安,校理趙璟鎭,修撰金鼎均,旣有只推之命,竝卽牌招,何如?傳曰,允。
以校理趙璟鎭,修撰金鼎均牌不進罷職傳旨,傳于李志淵曰,只推。
愼宜學啓曰,大司憲宋穉圭,執義吳熙常,持平李家淳在外,掌令李埴·卜來禎,持平徐承烈牌不進,監察茶時之意,敢啓。傳曰,知道。
以大司諫金學淳,司諫金喆遠,獻納李鎭華,掌令李埴·卜來禎,持平徐承烈牌不進罷職傳旨,傳于愼宜學曰,只推。
李志淵,以侍講院言啓曰,下番闕直,已至多日,事甚未安,司書金盛淵,說書趙容和,旣有只推之命,竝更牌招,以爲推移入直之地,何如?傳曰,允。
以司書金盛淵,說書趙容和牌不進罷職傳旨,傳于李志淵曰,只推。
李若愚啓曰,卽見江原監司尹命烈今春夏等褒貶啓本,則守令無一人居下,殊無嚴明殿最之意,推考警責,何如?傳曰,允。
趙庭和,以吏曹言啓曰,月前咸鏡前監司李勉昇移文內,高山察訪孫錫祉催促還官爲辭,而該察訪孫錫祉,受由於慶尙道昌寧縣,故發關知委於該道臣處矣,卽接慶尙監司金相休回移內,高山察訪孫錫祉還官與否,詳探報來之意,知委昌寧縣矣,同縣監牒呈內,依關辭探問於該察訪本第,則去三月日,以掃墳事,受由還鄕之後,素患痰癖之症,當暑越添,萬無還任之望云矣,高山察訪孫錫祉,身病旣如是沈重,則有難强令還任,罷黜,何如?傳曰,允。
李若愚,以備邊司言啓曰,各道秋操稟啓,今旣齊到矣,水陸操,卽春秋之應行者,而停廢今近二十年之久,八路軍民,其壯者目不辨旌旗之色,耳不聞金鼓之聲,老者亦不記其坐作進退之爲何事,雖緣連年事勢之多有掣礙,而論以戎政,誠不可使聞於隣國者也,今年則固當如例設行,而辛壬疾疫之後,困瘁之民力,尙未蘇完,近又亢旱痒稼,始之有大登之望者,姑未知畢竟成就之何如?若於此時,動民於久逸之餘,則訓鍊雖重,休養宜念,今秋八路三都水陸諸操巡歷巡點,竝姑停止,至於官鎭門聚點,苟能着意擧行,則有停操之名,而有行操之實,此則嚴飭道·帥臣,軍伍之塡代,器械之修葺,必皆先期董察,毋循例套,以至團束號令之節,多岐廉探,以其勤慢,另行黜陟,各樣都試覆審考講,依例設行,而都試之前此停退者,一體爲之之意,分付,何如?傳曰,允。
義禁府啓目粘連,向前車聖彬亦,二隻致敗,雖無論罪之文,重溟涉險,有欠先事之戒,其在懲後之道,不可全然宥釋,以此照律,何如?判付啓,依允。
行兵曹判書李存秀疏曰,伏以臣,濫叨重任,辭不獲命,怵畏義分,祗肅天陛,退歸私次,歷日惶愧,臣之目下情私,悲切痛苦,有不敢自阻於閔覆之下,冒昧仰瀆焉。臣於月前,遭孔懷之恫,窀穸之期,隔在數日,經紀窆具,束裝欲發之際,新除遽降,庚牌踵臨,逃遁不得,一謝恩命,而執紼送往,禮之當然,臨壙大訣,情所不已。第臣見帶之職,未蒙卸免之前,雖咫尺之近,法不得出城闉之外,況今窆葬之地,遠過百里,竝計來往之暇,將費旬日,公格至嚴,不可以請由矣,私情絶悲,不可以按抑矣。三日之內,再上辭章,太涉煩瀆,極知猥越,而情理所迫,冒死控籲。伏乞聖慈,特推敦倫之化,曲施體下之仁,將臣所帶本兵之任,亟賜遞改,俾得以趁期往赴,獲伸至情,不勝大願。臣無任云云。答曰,省疏具悉。卿其勿辭往來。
上在昌德宮。停常參·經筵。
李若愚,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
愼宜學啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
李若愚啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,行兵曹判書李存秀,陳疏受由,今方出去矣。所佩命召,來請還納,何以爲之?敢稟。傳曰,仍佩往來。
以校理趙璟鎭,修撰金鼎均牌不進罷職傳旨,傳于李志淵曰,只推。
李志淵啓曰,玉堂上下番俱空,已至閱月,事甚未安,校理趙璟鎭,修撰金鼎均,旣有只推之命,竝卽牌招入直,何如?傳曰,竝許遞,前望單子入之。
玉堂前望單子入之,副應敎李魯秉,校理洪羲弼·林處鎭,副校理徐有素,修撰金大坤,落點。
以司書金盛淵,說書趙容和牌不進罷職傳旨,傳于李志淵曰,只推。
李志淵,以侍講院言啓曰,下番闕直,已至多日,事甚未安,司書金盛淵,說書趙容和,旣有只推之命,竝更牌招,以爲推移入直之地,何如?傳曰,允。
趙庭和,以吏曹言啓曰,宗廟望祭大祝校理趙璟鎭,顯思宮望祭大祝修撰金鼎均,俱爲遞職,時無職名,竝令該曹口傳付軍職,何如?傳曰,允。
兵曹口傳政事,副司果單趙璟鎭·金鼎均。
愼宜學啓曰,大司憲宋穉圭,執義吳熙常,持平李家淳在外,掌令李埴·卜來禎,持平徐承烈牌不進,監察茶時之意,敢啓。傳曰,知道。
以大司諫金學淳,司諫金喆遠,獻納李鎭華,掌令李埴·卜來禎,持平徐承烈牌不進罷職傳旨,傳于愼宜學曰,只推。
以黃海監司李文會狀啓,薦新蓮實,限內不得封進,惶恐待罪事,傳于趙庭和曰,勿待罪事,回諭。
李若愚,以兵曹言啓曰,今月十八日,一內禁軍番次矣。該番將未差之代,依承傳口傳擬入之意,敢啓。傳曰,知道。
兵曹口傳政事,以李仁達爲內禁將。
趙庭和,以訓鍊都監言啓曰,本局把摠鄭壽基,身病甚重,勢難察任,改差,何如?傳曰,允。
義禁府照目粘連,赤梁僉使車聖彬矣本府議啓內,二隻致敗,雖無論罪之文,重溟涉險,有欠先事之戒,其在懲後之道,不可全然宥釋,以此照律,罪笞四十收贖,附過還職,私罪,奉敎依允。
上在昌德宮。停常參·經筵。
李若愚啓曰,大司憲宋穉圭,執義吳熙常,持平李家淳在外,掌令李埴·卜來禎,持平徐承烈呈辭,監察茶時之意,敢啓。傳曰,知道。
傳于李志淵曰,禮房承旨,馳詣宗廟·景慕宮,奉審摘奸以來。
傳于李志淵曰,顯思宮望祭,攝行磨鍊。
李志淵啓曰,玉堂上下番俱空,事甚未安,新除授副應敎李魯秉,校理洪羲弼·林處鎭,副校理徐有素,修撰金大坤,竝卽牌招,推移入直,何如?傳曰,允。
趙庭和啓曰,卽見公淸監司趙經鎭今春夏等褒貶啓本,則守令無一人居下,殊無嚴明殿最之意,推考警責,何如?傳曰,允。
以司書金盛淵,說書趙容和牌不進罷職傳旨,傳于李志淵曰,只推。
李志淵,以侍講院言啓曰,下番闕直,已至多日,事甚未安,司書金盛淵,說書趙容和,旣有只推之命,竝更牌招,以爲推移入直之地,何如?傳曰,允。
以平安監司金敎根狀啓,安州牧使韓百衍身死事,傳于趙庭和曰,令該曹口傳差出,催促下送。
李若愚,以備邊司言啓曰,安州以營下物衆之劇邑,數遞無如近年之甚,使星從而絡繹,邑弊·民困,幾爲西路之最,其代不可循例差遣,毋論文蔭,以屢經州郡聲績有稱人,勿拘常格,另加擇擬之意,分付該曹,何如?傳曰,允。
吏曹口傳政事,以閔致成爲安州牧使。
以副校理徐有素牌不進罷職傳旨,傳于李志淵曰,只推。
李志淵,以奎章閣言啓曰,明日,卽書香閣秋孟朔大奉審日次,時原任閣臣,依節目進詣擧行之意,敢啓。傳曰,知道。
李若愚,以備邊司言啓曰,今此謝恩使行公用銀四千五百兩,當爲區劃,而帽稅則所餘不多,勢將依近例以公貨貸下矣。此時公貨,亦難多數劃給,其中三千兩,以帽稅推移帶去,一千五百兩,以關西營邑所在中,從便貸下,待帽稅稍裕,卽令還報之意,分付於平安監司,義州府尹處,何如?傳曰,允。
上在昌德宮。停常參·經筵。
藥房都提調林漢浩,行左承旨李志淵啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮·世子嬪宮,口傳問安。答曰,知道。
愼宜學啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
李志淵啓曰,右副承旨李若愚,今日不爲仕進,卽爲牌招,何如?傳曰,允。
愼宜學啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
備忘記,魚游澗僉使鄭海運下直,長弓一張,長箭一部,片箭一部,筒兒一箇,賜給。
愼宜學啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
傳于李志淵曰,不爲仕進在外有實故承旨,竝許遞,前望單子入之。
承旨前望單子入之,李止淵·洪命周·金學淳·朴岐壽,落點。
李志淵啓曰,新除授右承旨金學淳,左副承旨洪命周,同副承旨朴岐壽,竝卽牌招,何如?傳曰,允。
以左副承旨洪命周牌不進罷職傳旨,傳于李志淵曰,許遞。前望單子入之。
承旨前望單子入之,尹景鎭落點。
李志淵啓曰,玉堂上下番俱空,已至閱月,事甚未安,副校理徐有素,旣有只推之命,卽爲牌招入直,何如?傳曰,允。
愼宜學啓曰,大司憲宋穉圭,執義吳熙常,持平李家淳在外,掌令李埴·卜來禎,持平徐承烈牌不進,監察茶時之意,敢啓。傳曰,知道。
以司諫金喆遠,獻納李鎭華,掌令李埴·卜來禎,持平徐承烈牌不進罷職傳旨,傳于愼宜學曰,只推。
李志淵,以內醫院都提調意啓曰,副提調洪奭周,今日問安,不爲仕進,卽爲牌招,何如?傳曰,允。
愼宜學,以備邊司郞廳,以領議政意啓曰,今十七日方物封裹時,政府西壁,當爲進參,而行左參贊李相璜在外,右參贊權常愼在外未肅拜,無以備員開坐,竝姑許遞,令該曹以在京無故人,口傳差出,仍令政院,待下批牌招,以爲進參之地,何如?傳曰,允。
吏曹口傳政事,以李好敏爲左參贊,韓致應爲右參贊。
李志淵,以侍講院言啓曰,下番闕直,已至多日,事甚未安,司書金盛淵,說書趙容和傳旨未下,兼司書朴永元內閣進,兼弼善徐有素本職未肅拜,弼善·兼說書未差,無他入直之員,輔德李紀淵,兼輔德申在植,兼文學韓弘敎,竝卽牌招,以爲推移姑降入直,而未差之代,令政院稟旨差出,待下批,牌招察任,何如?傳曰,允。
又啓曰,因侍講院草記,下番闕直,事甚未安,弼善·兼說書未差之代,令政院稟旨差出,待下批,牌招事,允下矣。政官牌招,開改差出,待下批,牌招入直,何如?傳曰,允。
又啓曰,吏曹判書金魯敬,參判申絢牌不進推考傳旨,今方捧入,而開政命下之後,如是違牌,事甚未安,參議洪起燮在外,判書·參判,竝更牌招,何如?傳曰,允。
有政。吏批,判書金魯敬牌不進,參判申絢進,參議洪起燮在外未肅拜,行左承旨李志淵進。啓曰,判書金魯敬牌招不進,參議洪起燮在外未肅拜,小臣獨政未安,何以爲之?敢稟。傳曰,仍爲之。
又啓曰,春坊闕員,今當差出,而擬望之人乏少,相避竝擬,何如?傳曰,允。
以洪羲瑾爲大司諫,金鼎均爲修撰,嚴燾爲副修撰,權馥爲弼善,金正喜爲兼說書,趙得永爲右副賓客,李肇源爲刑曹判書,金啓河爲右尹,李光文爲同義禁,洪羲俊爲同春秋,金履喬爲內醫提調,李存秀爲軍器提調,崔綱魯爲社稷令,李賢耆爲監察,李玄始爲典設別提,趙璟鎭爲司成,尹滋恭爲濟用副奉事,崔晉慶爲高山察訪,訓鍊都監提調李存秀,禁衛營提調李存秀,御營廳提調李存秀,軍器直長金繼喆,奉事池景郁,副奉事金錫龜,幼學李彦養,今超通政,掌令李埴父加資事承傳,左尹金啓河,右尹鄭漪,以上竝單付。
兵批,行判書李存秀受由在外,參判洪時濟病,參議李東煥病,參知任鼎常入直進,左副承旨愼宜學進,上護軍李相璜,大護軍權常愼,護軍洪奭周,副護軍黃儆彦·李若愚·趙庭和,副司正成好謙,以上竝單付。
以輔德李紀淵,兼輔德申在植,兼文學韓弘敎牌不進罷職傳旨,傳于李志淵曰,只推。
以司書金盛淵,說書趙容和牌不進罷職傳旨,傳于李志淵曰,只推。
李志淵,以侍講院言啓曰,下番闕直,已至多日,事甚未安,司書金盛淵,說書趙容和,旣有只推之命,竝更牌招,以爲推移入直之地,何如?傳曰,允。
又以奎章閣言啓曰,臣等進詣書香閣,御眞展奉,奉審無頉,而奉謨堂及閣內諸處,亦爲無頉之意,敢啓。傳曰,知道。
又以奎章閣言啓曰,景慕宮望廟樓,今望奉審,無頉之意,敢啓。傳曰,知道。
又以戶曹言啓曰,璿源殿三室後面雨漏簾帳及肅敬齋雨漏等,修改吉日,令日官崔福基推擇,則今七月十九日午時爲吉云,以此日時擧行之意,敢啓。傳曰,知道。
愼宜學,以都摠府言啓曰,副摠管金守基,以摠戎中軍,本營諸將官射會監試事,南別營晝仕出去之意,敢啓。傳曰,知道。
又以扈衛廳大將意啓曰,別將宋之廉,身病猝重,勢難察任,改差,何如?傳曰,允。
上在昌德宮。停常參·經筵。
愼宜學啓曰,合辭許久闕啓,事甚〈未安〉,除在外·未署經外,未肅拜·呈告人員,竝卽牌招,何如?傳曰,允。
李志淵啓曰,同副承旨尹景鎭,今日不爲仕進,卽爲牌招,何如?傳曰,允。
備忘記,夞怪萬戶李達淵下直,長弓一張,長箭一部,片箭一部,筒兒一箇,備給。
朴岐壽啓曰,臣岐壽,今日明溫公主親迎時,外宣醞進去,下直之意,敢啓。傳曰,知道。
以副校理徐有素牌不進罷職傳旨,傳于金學淳曰,只推。
金學淳啓曰,玉堂上下番俱空,已至閱月,事甚未安,副校理徐有素旣有只推之命,與修撰金鼎均,副修撰嚴燾,一體牌招,推移入直,何如?傳曰,允。
以副校理徐有素,修撰金鼎均,副修撰嚴燾牌不進罷職傳旨,傳于金學淳曰,只推。
愼宜學啓曰,卽者,檢閱李憲瑋以其親病,陳疏徑出,原疏纔已捧入矣,所當直捧禁推傳旨,而此與無端徑出有異,推考,何如?傳曰,允。
又啓曰,卽者,檢閱金正喜,謂有館規,陳疏徑出,原疏纔已退却矣,所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
又啓曰,大司憲宋稚圭,執義吳熙常,持平李家淳在外,掌令李埴·卜來禎,持平徐承烈牌不進,監察茶時之意,敢啓。傳曰,知道。
以大司諫洪羲瑾,司諫金喆遠,獻納李鎭華,掌令李埴·卜來禎,持平徐承烈牌不進罷職傳旨,傳于愼宜學曰,只推。
以同副承旨尹景鎭牌不進罷職傳旨,傳于李志淵曰,只推。
以弼善權馥,司書金盛淵,說書趙容和牌不進罷職傳旨,傳于金學淳曰,只推。
金學淳,以侍講院言啓曰,下番闕直,已至多日,事甚未安,司書金盛淵,說書趙容和,旣有只推之命,竝更牌招,以爲推移入直之地,何如?傳曰,允。
㥀宜學啓曰,卽伏見公淸水使尹相重今春夏等褒貶啓本,則邊將無一人居中居下,殊無嚴明殿最之意,推考警責,何如?傳曰,允。
金學淳,以吏批言啓曰,侍講院兼說書,今當差出,而前望中,只有二人,以二望擬入之意,敢啓。傳曰,知道。
愼宜學,以都摠府言啓曰,今日入直內三廳武兼禁軍及軍兵等,當爲中日習射技,而明溫公主嘉禮相値,不得設行之意,敢啓。傳曰,知道。
又以兵曹言啓曰,今七月十七日武臣堂上朔試射試官望,當爲擬入,而判書李存秀在外,不得設行之意,敢啓。傳曰,知道。
又以訓鍊都監言啓曰,本局把摠申在健,身病甚重,勢難察任,改差,何如?傳曰,允。
刑曹參判李鶴秀疏曰,伏以,臣之季父臣肇源,昨日政,除拜本曹判書矣,臣之所帶職名,揆以法例,在所當遞,玆敢略入文字,仰瀆崇嚴。伏乞聖明,亟賜遞改,以存公格,不勝幸甚。臣無任云云。答曰,省疏具悉。所請依施。
檢閱李憲瑋疏曰,伏以臣,卽接家信,臣母素患痰痞之證,近因換節之時,一倍添劇,臣自聞此報,方寸如灼,玆敢忙陳短章,徑出禁扄。伏乞聖慈,俯賜鑑諒,亟遞臣職,以便救護,仍治臣瀆擾之罪,以昭法紀焉。臣無任云云。省疏具悉。爾其勿辭救護。
上在昌德宮。停常參·經筵。
未時申時,灑雨下雨,測雨器水深三分。
愼宜學啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
李志淵啓曰,右副承旨朴岐壽,同副承旨尹景鎭,今日不爲仕進,竝卽牌招,何如?傳曰,允。
愼宜學啓曰,左尹金啓河,同義禁李光文·金陽淳,除拜後過三日,不爲出肅,竝依定式,推考警責,仍卽牌招察任,何如?傳曰,允。
朴岐壽啓曰,來二十一日,輪對日次矣,敢稟。傳曰,當次人受點,後日次待令。
愼宜學啓曰,來二十一日,朝參日次矣,敢稟。傳曰,停。
李志淵啓曰,臣志淵,今日方物封裹進去,下直之意,敢啓。傳曰,知道。
朴岐壽,以禮曹郞廳,以右參贊意啓曰,今日方物看品時,六曹堂上,當爲進參,而吏曹堂上,俱不來會,不參堂上,令政院卽爲牌招,以爲備員擧行之地,何如?傳曰,允。
又啓曰,玉堂上下番俱空,已至閱月,事甚未安,副校理徐有素,修撰金鼎均,副修撰嚴燾,旣有只推之命,竝卽牌招,推移入直,何如?傳曰,允。
愼宜學啓曰,大司憲宋穉圭,執義吳熙常,持平李家淳在外,掌令李埴·卜來禎,持平徐承烈牌不進,監察茶時之意,敢啓。傳曰,知道。
以大司諫洪羲瑾,司諫金喆遠,獻納李鎭華,掌令李埴·卜來禎,持平徐承烈牌不進罷職傳旨,傳于愼宜學曰,只推。
以同副承旨尹景鎭牌不進罷職傳旨,傳于金學淳曰,只推。
以司書金盛淵,說書趙容和牌不進罷職傳旨,傳于朴岐壽曰,只推。
以檢閱金正喜牌不進罷職傳旨,傳于朴岐壽曰,只推。
上在昌德宮。停常參·經筵。
午時,灑雨下雨,測雨器水深五分。
愼宜學啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
李止淵啓曰,同副承旨尹景鎭,今日不爲仕進,卽爲牌招,何如?傳曰,許遞。前望單子入之。
李止淵啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
承旨前望單子入之,李鶴秀落點。
李止淵啓曰,新除授行右承旨李鶴秀,卽爲牌招,何如?傳曰,允。
以副校理徐有素,修撰金鼎均,副修撰嚴燾牌不進罷職傳旨,傳于李止淵曰,只推。
李止淵啓曰,玉堂上下番俱空,已至閱月,事甚未安,副校理徐有素,修撰金鼎均,副修撰嚴燾,旣有只推之命,竝卽牌招,推移入直,何如?傳曰,允。
以司書金盛淵,說書趙容和牌不進罷職傳旨,傳于李止淵曰,只推。
李止淵,以侍講〈院〉言啓曰,下番闕直,已至多日,事甚未安,司書金盛淵,說書趙容和,旣有只推之命,竝更牌招,以爲推移入直之地,何如?傳曰,允。
愼宜學啓曰,大司憲宋穉圭,執義吳熙常,持平李家淳在外,掌令李埴·卜來禎,持平徐承烈牌不進,監察茶時之意,敢啓。傳曰,知道。
以大司諫洪羲瑾,司諫金喆遠,獻納李鎭華,掌令李埴·卜來禎,持平徐承烈牌不進罷職傳旨,傳于愼宜學曰,只推。
李志淵,以都摠府言啓曰,副摠管金守基,以摠戎中軍,本營諸將官射會監試事,南別營晝仕出去之意,敢啓。傳曰,知道。
又以備邊司言啓曰,卽見水原留守李羲甲狀啓,則枚擧本府判官金鑅牒呈以爲,會付還穀中小麥元摠爲三百十四石零,而每當分給,一戶所受,不盈一斗,以此零星之數,輸納受出於農作之時,有害無益,從民願待秋換作大米捧上,以爲除弊事,令廟堂稟旨分付矣。本府麰還,數甚零星,無足有補於民勢,而反爲貽害於農節,到今勝穀換作,不害爲從民願除還弊之方,許令依狀辭施行,何如?傳曰,允。
愼宜學,以義禁府言啓曰,卽接月令醫員朴增煥手本,則時囚罪人閔文爀多日處濕之餘,輪泄猝作,度數頻數,食飮全却,氣息奄奄,實有難保之慮云,罪人病勢如此,則一邊保放,一邊草記,曾有定式矣。閔文爀姑爲保放之意,敢啓。傳曰,知道。
禁府啓目,召村前察訪閔文爀原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。
上在昌德宮。停常參·經筵。
未時,灑雨下雨,測雨器水深三分。夜自五更至二十日開東,灑雨下雨,測雨器水深三分。
李鶴秀,以都摠府言啓曰,今日入直內三廳武兼禁軍及軍兵等。中日習射技,請出標信。傳曰,知道。
愼宜學啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
李志淵啓曰,左副承旨金學淳,同副承旨朴岐壽,今日不爲仕進,竝卽牌招,何如?傳曰,允。
李鶴秀啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
傳于李志淵曰,明溫公主嘉禮時,都監堂上以下書啓捧入。
傳于李志淵曰,童蒙敎官金漢淳,六品調用。
李志淵啓曰,三皇忌辰日親行望拜禮,前期一日以稟事,曾有定式矣,今二十一日,神宗皇帝忌辰日親行望拜禮,何以爲之?敢稟。傳曰,遣承旨奉審。
又啓曰,今日乃是處暑,自明日視事,當爲取稟,晩炎猶甚,無異盛暑,姑觀日候稍涼,更稟之意,敢啓。傳曰,知道。
又啓曰,左右史不可不備,檢閱李憲瑋,由限已過,卽爲牌招入直,何如?傳曰,允。
以檢閱李憲瑋牌不進罷職傳旨,傳于李志淵曰,只推。
以副校理徐有素,修撰金鼎均,副修撰嚴燾牌不進罷職傳旨,傳于李志淵曰,只推。
李志淵啓曰,玉堂上下番俱空,已至閱月,事甚未安,副校理徐有素,修撰金鼎均,副修撰嚴燾,旣有只推之命,竝卽牌招,推移入直,何如?傳曰,允。
愼宜學啓曰,大司憲宋穉圭,執義吳熙常,持平李家淳在外,掌令李埴·卜來禎,持平徐承烈牌不進,監察茶時之意,敢啓。傳曰,知道。
以大司諫洪羲瑾,司諫金喆遠,獻納李鎭華,掌令李埴·卜來禎,持平徐承烈牌不進罷職傳旨,傳于愼宜學曰,只推。
李志淵,以侍講院言啓曰,下番闕直,已至多日,事甚未安,司書金盛淵,說書趙容和,旣有只推之命,竝更牌招,以爲推移入直之地,何如?傳曰,允。
以司書金盛淵,說書趙容和牌不進罷職傳旨,傳于李志淵曰,只推。
以左副承旨金學淳,同副承旨朴岐壽牌不進罷職傳旨,傳于李志淵曰,只推。
愼宜學啓曰,卽者,檢閱金正喜,謂有館規,陳疏徑出,原疏纔已退却矣,所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
又啓曰,明日拜表,兩司當爲進參,除在外·未署經外,未肅拜·呈告人員,竝待開門牌招,何如?傳曰,允。
李志淵,以侍講院言啓曰,下番闕直,已至多日,事甚未安,司書金盛淵,說書趙容和,旣有只推之命,竝更牌招,以爲推移入直之地,何如?傳曰,允。
又以禮曹言啓曰,卽接懷德幼學宋載賢所志,則以爲,同姓十三寸姪魯鼎,嫡妾俱無子,以其同姓四寸兄益鼎第二子一成,欲爲繼後,兩家相議完定,而益鼎夫妻俱歿,拘於常規,不得循例禮斜,依定式草記稟處事呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長宋載賢所訴旣如此,依定式宋益鼎第二子一成,立爲宋魯鼎之後,何如?傳曰,允。
李鶴秀,以兵曹言啓曰,今七月二十日,文臣朔試射日次,而進賀兼謝恩使拜表權停例相値,不得爲之之意,敢啓。傳曰,知道。
上在昌德宮。停常參·經筵。
自開東至巳時,灑雨下雨,測雨器水深一寸七分。
藥房提調金履喬,副提調李止淵啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿·世子宮·世子嬪宮,口傳問安。答曰,知道。
愼宜學啓曰,大司憲宋穉圭,執義吳熙常,持平李家淳在外,掌令李埴·卜來禎,持平徐承烈牌不進,監察茶時之意,敢啓。傳曰,知道。
李志淵啓曰,左副承旨金學淳,今日不爲仕進,卽爲牌招,何如?傳曰,允。
愼宜學啓曰,備邊司郞廳來言,今日賓廳日次,而拜表相値,不得來會云矣,敢啓。傳曰,知道。
又啓曰,今日拜表,憲府則監察代行矣,雖無諫院,仍爲行禮之意,敢啓。傳曰,知道。
傳于李志淵曰,三使臣留侍。
傳于李志淵曰,三使臣入侍。
朴岐壽,以承文院郞廳,以議政府右參贊意啓曰,今日慕華館査對時,六曹堂上,當爲進參,而吏曹工曹堂上,俱不進參,令政院竝卽牌招,以爲備員開坐之地,何如?傳曰,允。
傳于李止淵曰,在外吏曹參判·參議許遞,前望單子入之。
吏曹堂上前望單子入之,參判趙貞喆,參議李紀淵,落點。
朴岐壽啓曰,假注書高萬九,身病猝重,勢難察任,今姑改差,何如?傳曰,允。
又啓曰,戶曹參判同經筵徐俊輔,旣入闕中,不爲肅謝,直爲出去,事甚未安,推考,何如?傳曰,允。
以副校理徐有素,修撰金鼎均,副修撰嚴燾牌不進罷職傳旨,傳于朴岐壽曰,只推。
朴岐壽啓曰,玉堂上下番俱空,已至閱月,事甚未安,副校理徐有素,修撰金鼎均,副修撰嚴燾,旣有只推之命,竝卽牌招,推移入直,何如?傳曰,允。
以檢閱李憲瑋牌不進罷職傳旨,傳于朴岐壽曰,只推。
朴岐壽啓曰,左右史不可不備,檢閱李憲瑋,旣有只推之命,卽爲牌招入直,何如?傳曰,允。
以司書金盛淵,說書趙容和牌不進罷職傳旨,傳于朴岐壽曰,只推。
朴岐壽,以侍講院言啓曰,下番姑降入直,事甚未安,司書金盛淵,說書趙容和,旣有只推之命,竝更牌招,以爲推移入直之地,何如?傳曰,允。
以嘉禮廳堂上以下別單,傳于朴岐壽曰,主婚完城君燨,鞍具馬一匹賜給,堂上兼禮曹判書金蓍根,參判金鐮,參議尹豐烈,各熟馬一匹賜給,都廳副修撰趙寅永,加資,禮曹正郞李興遂,半熟馬一匹賜給,郞廳禮曹佐郞林孝憲,日淺勿論,李基準,上弦弓一張賜給,別工作監役金在達,本宮修理監役李元在,駙馬房修理監役朴楚壽,駙馬房使者副司勇洪殷燮,竝陞六,兼管堂上尙衣提調領敦寧金祖淳,兼戶曹判書沈象奎,各半熟馬一匹賜給,郞廳戶曹正郞洪耆周,尙衣主簿徐弘秉,各兒馬一匹賜給,別看役金命爀,待令捕校·分差計士·員役·工匠等,竝依甲子年例施賞,尙衣院提調領敦寧金祖淳,內下大豹皮一令賜給,提調行護軍權丕應,內下大鹿皮一令賜給,僉正李秉奎,主簿徐弘秉,別提南履秉,直長韓季麟,竝兒馬一匹賜給,別看役金命爀,加資,計士·畫員·員役·工匠等,竝令該曹分等施賞,宣醞內資奉事李秉國,禮貌官兼引儀沈正禮·安國鍾·吳致健,假引儀吳泰瀚,其餘擇日官·奏時官·各司員役等,竝依甲子年例施賞,嘉禮次知內官趙文遠,看役馬象春,加資,捕校韓道興·李東晟,竝邊將除授。
傳于朴岐壽曰,賞典中一人雖兼數事,毋得疊授。
傳于朴岐壽曰,政官牌招,賞典下批。
朴岐壽啓曰,吏曹判書金魯敬,參判趙貞喆,參議李紀淵牌不進推考傳旨及罷職傳旨,今方捧入,而開政命下之後,如是違牌,事甚未安,判書陳疏,參判更爲牌招,何如?傳曰,允。參議只推,一體牌招。
以大司諫洪羲瑾,司諫金喆遠,獻納李鎭華,掌令李埴·卜來禎,持平徐承烈牌不進罷職傳旨,傳于愼宜學曰,只推。
以左副承旨金學淳牌不進罷職傳旨,傳于李志淵曰,只推。
朴岐壽,以侍講院言啓曰,弼善權馥,旣在闕中,姑降入直之意,敢啓。傳曰,知道。
愼宜學,以兵曹言啓曰,卽接南道參軍韓弘定牒報,則禁衛營所授崇禮門東邊第五城廊近處體城二間許頹圮云,爲先令繕工監,堅實圍排,分授軍門,急速修築,而把守軍兵,亦令該軍門,量宜定送,限改築間,嚴加守直之意,分付,何如?傳曰,允。
又以禁衛營言啓曰,今七月十九日中日時,本營敎鍊官洪應燮,柳葉箭邊五中,依例別單書入之意,敢啓。傳曰,知道。
又以禁衛營言啓曰,本營字內崇禮門東邊第五城廊近處體城二間許頹圮處把守軍兵,令該軍門量宜定送事,自兵曹草記矣。哨官一員,出番鄕軍二十名,嚴飭定送,限修築間,輪回守直之意,敢啓。傳曰,知道。
癸未七月二十日辰時,上御熙政堂。藥房入診,三使臣同爲入侍時,提調金履喬,副提調李止淵,假注書高萬九,記注官李宗心,記事官金正喜,檢校直閣鄭基善,行左承旨李志淵,假注書成好謙,進賀兼謝恩正使朴宗薰,副使徐俊輔,書狀洪爀,以次進伏,醫官李惟鐸·李彦厚·金殷相,以次進伏楹外訖。履喬曰,日氣尙此蒸鬱,聖體若何?上曰,一樣矣。履喬曰,寢睡·水刺之節,何如?上曰,一樣矣。履喬曰,中宮殿氣候,何如?上曰,各殿宮氣候亦一樣矣。上曰,醫官入診置之。上命使臣進前,宗薰·俊輔·爀,以次進前,上曰,無事往返。仍各賜臈藥一封,命使臣先退,又命退,諸臣以次退出。
上在昌德宮。停常參·經筵。
愼宜學啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
李志淵啓曰,行右承旨李鶴秀,左副承旨金學淳,今日不爲仕進,竝卽牌招,何如?傳曰,允。
愼宜學啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,來二十五日,朝參日次矣,敢稟。傳曰,停。
傳于李志淵曰,戶房承旨與禮曹堂上·戶曹郞廳,依定式進詣宣武祠,奉審以來。
傳于李志淵曰,吏·戶換房。
以副校理徐有素,修撰金鼎均,副修撰嚴燾牌不進罷職傳旨,傳于朴岐壽曰,只推。
朴岐壽啓曰,玉堂上下番俱空,已至閱月,事甚未安,副校理徐有素,修撰金鼎均,副修撰嚴燾,旣有只推之命,竝卽牌招,推移入直,何如?傳曰,允。
又啓曰,左右史不可不備,檢閱李憲瑋,旣有只推之命,卽爲牌招入直,何如?傳曰,允。
高萬九改差,代以任希兢爲假注書。
任希兢在外,代以任百能爲假注書。
朴岐壽啓曰,吏曹參判趙貞喆,參議李紀淵牌不進推考傳旨及罷職傳旨,今方捧入,而開政命下之後,如是違牌,事甚未安,判書未差,參判更爲牌招,何如?傳曰,允。
李志淵啓曰,卽伏見平安監司金敎根今春夏等褒貶啓本,則守令無一人居中居下,邊將無一人居下,殊無嚴明殿最之意,推考警責,何如?傳曰,允。
愼宜學啓曰,大司憲宋穉圭,執義吳熙常,持平李家淳在外,掌令李埴·卜來禎,持平徐承烈牌不進,監察茶時之意,敢啓。傳曰,知道。
以大司諫洪羲瑾,司諫金喆遠,獻納李鎭華,掌令李埴·卜來禎,持平徐承烈牌不進罷職傳旨,傳于愼宜學曰,只推。
以吏曹參議李紀淵牌不進罷職傳旨,傳于朴岐壽曰,只推,與參判一體牌招。
朴岐壽啓曰,吏曹參判趙貞喆,參議李紀淵再牌不進推考傳旨及罷職傳旨,今方捧入,而開政命下之後,如是違牌,事甚未安,判書疏批未下,參判所當更請牌招,而係是一日三牌,何以爲之?敢稟。傳曰,參議只推,與參判一體牌招。
有政。吏批,判書未差,參判趙貞喆進,參議李紀淵未肅拜,行左承旨李志淵進。啓曰,判書未差,參議李紀淵未肅拜,小臣獨政未安,何以爲之?敢稟。傳曰,仍爲之。
以李憲琦爲吏曹判書,權敦仁爲副修撰,洪起燮爲輔德,權敦仁爲兼司書,金魯應爲知敦寧,申絢爲戶曹參判,沈能岳爲刑曹參判,洪履簡爲同敦寧,徐鼎輔爲同經筵,曺龍振爲掌樂正,權馥爲兵曹正郞,洪永燮爲監役,副修撰趙寅永今加通政,明溫公主嘉禮時都廳加資事承傳。
兵批,行判書李存秀病,參判洪時濟病,參議李東煥進,參知任鼎常病,同副承旨朴岐壽進,大護軍金魯敬,護軍李勉昇·申絢·徐俊輔,副護軍尹景鎭·洪起燮,副司果金漢淳·李元在·朴楚壽·金在達·洪殷燮·柳彝均,以上竝單付。
以左副承旨金學淳牌不進罷職傳旨,傳于李志淵曰,只推。
以司書金盛淵,說書趙容和牌不進罷職傳旨,傳于朴岐壽曰,只推。
朴岐壽,以侍講院言啓曰,下番連日姑降,事甚未安,司書金盛淵,說書趙容和,旣有只推之命,竝更牌招,以爲推移入直之地,何如?傳曰,允。
以咸鏡監司南履翼狀啓,咸興府民家漂頹事,傳于李志淵曰,聞甚矜惻,元恤典外,別加顧助事,分付。
李志淵,以吏批言啓曰,明溫公主嘉禮時,都廳郞廳副修撰趙寅永加資事,命下矣。雖已資窮,未經準職,何以爲之?敢稟。傳曰,勿拘。
朴岐壽,以禮曹言啓曰,郊壇四孟朔,遣禮郞看審有無頉,自該曹草記事,曾有定式矣,發遣郞廳,東郊先農壇·先蠶壇·馬祖壇,南郊南壇·雩祀壇·漢江壇·司寒壇,北郊祈雨壇·厲壇,次第看審,則先農壇·先蠶壇·雩祀壇·馬祖壇·厲壇,壇上及四面紅箭門墻垣階砌,俱爲無頉,而南壇東邊紅箭門柱根塗灰剝落,祈雨壇北邊紅箭門柱根朽傷頹仆,漢江壇西邊紅箭門柱根朽傷,司寒壇東邊紅箭門柱根朽傷頹圮,卽爲修改事,分付該監,而此後看護等節,另加申飭之意,敢啓。傳曰,知道。
吏曹判書金魯敬疏曰,伏以臣,以情則期期有必遞之義,以病則奄奄有欲盡之勢,披瀝肝血,仰冀天地之垂憐,而誠未仰孚,辭未感尊,竟歸於一時例讓而止矣。嗚呼,臣豈有毫分可强之望,而故作飾詐之擧,敢邀體諒之恩也。誠以衷情所迫,不假緩聲,螻蟻之賤,雖不足以有無,肖蠕之微,亦自歸於造化,則獨阻容光之照,未蒙均被之澤,臣未敢知聖明之必欲縻爾。靳此一遞者,豈以臣驢技尙存,蝱力未竭,猶可策之康·莊之道,任之泰·華之重哉?噫,臣之謬蒙聖簡者再矣,冒當大政者三矣,激揚淸濁,鑑別姸媸,卽銓家之當務,而臣之前後行政,何嘗有一毫近似者乎?不過是乞遞未遞,怵畏義分,黽勉冒赴,苟且塗末,每除目一出,適足爲一時傳笑之資,而公家之事,已僨誤無餘,此實非臣私言,亦幾擧世公共之論,則奚取於臣,羈縻累朔,若是之久乎,京察,銓家之瓜限,而淟涊如昔,鞶遞,禮使之美規,而解免無期。向者牌召,至承勿呼望之敎,進退無措,雖冒沒承膺,而對吏隷則靦然發騂,接人客則怵焉自縮,以此樣子,尙奚論於更赴政席,掦掦行冢宰之事也?況臣之自來善病,遇夏益劇,今年暑氣之薰灼,挽近罕見,而藥餌節宣,尤失其宜,泄痢頻發,食飮全却,胸膈痞鬱,形殼僅存,數日以來,涼意忽動,如病葉遇風,搖搖將墜,沈淹床玆,若將垂盡,氣息有時不屬,神識長若迷悶,俄忽之頃,見聞已忘,應接之間,顚錯過半,衰證敗兆,不止於風寒暑濕爲一時之祟。況以近日庸醫之手,妄將已盡之根荄,欲回旣衰之眞元,奚異於以臣極劣之品,責效於至重之任乎?誠得投身於寬閑之野,寂寞之濱,暢宣煩鬱,疎滌精神,庶可以專意醫藥,少尋生路。夫然後殫竭筋力,夷險不擇,卽臣之本分,至若情之苦而病之痼,猶復知難而不退,匿疾而强行,雖曰趨走爲恭,實非人臣事君之禮,臣雖無狀,汙不至此。迺者,開政有命,天牌踵臨,咫尺之守,自審已熟,床褥之身,欲動無由。伏乞天地父母,俯垂鑑諒,特遞臣天官之任,仍治臣瀆擾之罪,不勝大願。臣無任云云。答曰,省疏具悉。所請依施。
戶曹參判徐俊輔疏曰,伏以臣,朝旣辭陛,行又登途,瞻望䱄稜,冞切戀結之忱,仍念臣之情地,豈有一分彈束之望?而義重往役,辭不獲命,黽勉冒赴,惶益切,至於地部佐貳,經筵兼帶之銜,旣不敢出肅,亦不可虛縻,玆從縣道,冒陳衷懇。伏乞聖慈,竝賜遞改,以安私分,千萬幸甚。臣無任云云。答曰,省疏具悉。所請依施。
吏曹參議李紀淵疏曰,伏以臣,學未通方,材不適用,初無足比數於百執事之列,而幸値昌辰,偏蒙異渥,華貫選職,踐歷殆遍,雖滿心感激,粗勉殫竭,而撫躬循省,恒切兢愧,豈意天官佐貳之命,又及於臣身哉?邦國制治,機務極繁,而執其大要,不過曰得人而用之而已。天官之任,俾掌其柄,而末議與聞,實同其情,賢愚進退,一失其平,則立見病敗,莫可救藥。苟非平素抱負,取重於一世者,注措之間,固無以大服衆情,副聖明惟簡之意也。是豈萬一彷彿於如臣鹵下之蹤哉?臣若苟貪榮寵,抗顔冒居,終至於僨誤顚沛之域,則尋常譏笑,猶屬臣一己之私,而獨不使淸朝士夫,議聖人其難則哲之際乎?跡涉玷累,儻不知恥,罪著孤負,尤何自贖,玆敢略控短章,仰瀆崇嚴。伏乞聖慈,俯垂諒察,亟許鐫改,俾重公器,俾安私分,千萬幸甚。臣無任云云。省疏具悉。爾其勿辭察職。
上在昌德宮。停常參·經筵。
李鶴秀,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
愼宜學啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
李鶴秀啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰御營廳將官來言,今日本廳軍兵,日次私習云矣,敢啓。傳曰,知道。
李志淵啓曰,左副承旨金學淳,今日不爲仕進,卽爲牌招,何如?傳曰,允。
任百能在外,代以金相勉爲假注書。
以副校理徐有素,修撰金鼎均,副修撰嚴燾牌不進罷職傳旨,傳于朴岐壽曰,只推。
朴岐壽啓曰,玉堂上下番俱空,已至閱月,事甚未安,副校理徐有素,修撰金鼎均,副修撰嚴燾,旣有只推之命,與新除授副修撰權敦仁,竝卽牌招,推移入直,何如?傳曰,允。
愼宜學啓曰,大司憲宋穉圭,執義吳熙常,持平李家淳在外,掌令李埴·卜來禎,持平徐承烈牌不進,監察茶時之意,敢啓。傳曰,知道。
以大司諫洪羲瑾,司諫金喆遠,獻納李鎭華,掌令李埴·卜來禎,持平徐承烈牌不進罷職傳旨,傳于愼宜學曰,只推。
以左副承旨金學淳牌不進罷職傳旨,傳于李志淵曰,只推。
李鶴秀啓曰,假注書金相勉,時無職名,令該曹依例付軍職,冠帶常仕,何如?傳曰,允。
以司書金盛淵,說書趙容和牌不進罷職傳旨,傳于朴岐壽曰,只推。
朴岐壽,以侍講院言啓曰,弼善權馥,姑降入直矣,移拜兵曹正郞,纔已出去,下番闕直,事甚未安,司書金盛淵,說書趙容和,旣有只推之命,與新除授兼司書權敦仁,一體牌招,以爲推移入直之地,何如?傳曰,允。
以副校理徐有素,修撰金鼎均,副修撰嚴燾·權敦仁牌不進罷職傳旨,傳于朴岐壽曰,只推。
以司書金盛淵,兼司書權敦仁,說書趙容和牌不進罷職傳旨,傳于朴岐壽曰,只推。
朴岐壽,以宗簿寺提調意啓曰,卽伏見江華府留守宋冕載狀啓,則本府鼎足山城璿源閣內正間西邊自北第一椽至九椽,東邊自南第一椽至九椽滲漏,仰土間間剝落,外面南邊第一椽·二椽,亦爲滲漏,玉牒奉安之所,雨漏霑濕,極爲悚憫,其所修改,不容少緩,守臣例不得擅自開閉,令該廳卽速稟旨擧行事,啓下矣。閣內滲漏,極爲驚悚,不可不趁卽修改,依例發遣本寺郞廳與本府留守,眼同擧行之意,分付該曹·該道·該府,而適當曝曬年限,修改後仍行曝曬,何如?傳曰,允。
李鶴秀,以兵曹言啓曰,卽見平安兵使柳相亮去春夏等褒貶啓本,則碧團僉使金珩,以鎭弊儻祛,觴政何傷爲目,則宜置中考,而置諸上考,殊無嚴明殿最之意,牛峴僉使丁柱英題目中戢奸之戢字,以濈字書之。奏御文字,何等審愼,而如是疎忽,萬萬未安,該帥臣推考警責,金珩中考施行,何如?傳曰,允。
又以兵曹言啓曰,乫軒洞權管韓昌休,以三年窠邊將,兩次居中,一中雖遇赦蕩滌,其不職可知,依例罷黜,何如?傳曰,允。
又以司僕寺一二提調意啓曰,濟州出來先運年例進上馬八匹,三名日進上馬六十匹,凶咎駑駘馬二十匹,合八十八匹內,六匹到中路故失,七匹到中路病留,四匹到津顯逃逸,除實納馬七十一匹,禾毛色,別單書入之意,敢啓。傳曰,知道。
上在昌德宮。停常參·經筵。
自開東至申時,灑雨下雨,測雨器水深五分。
愼宜學啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
李志淵啓曰,右承旨李鶴秀,左副承旨金學淳,同副承旨朴岐壽,今日不爲仕進,竝卽牌招,何如?傳曰,允。
又啓曰,知敦寧金魯應,刑曹參判沈能岳,除拜後過三日,不爲出肅,竝依定式,推考警責,仍卽牌招察任,何如?傳曰,允。
又啓曰,玉堂上下番俱空,已至閱月,事甚未安,副校理徐有素,修撰金鼎均,副修撰嚴燾·權敦仁,旣有只推之命,竝卽牌招,推移入直,何如?傳曰,允。
又啓曰,卽者,兼文學韓弘敎,以其親病,陳疏徑出,原疏纔已捧入矣,所當直捧禁推傳旨,而此與無端徑出有異,推考警責,何如?傳曰,允。
又啓曰,輔德洪起燮,文學金鏴在外,弼善未差,兼文學韓弘敎陳疏徑出,兼說書金正喜翰林除本仕,春坊上下番俱空,事甚未安,兼輔德申在植,兼弼善徐有素,司書金盛淵,兼司書權敦仁,說書趙容和,竝卽牌招,以爲推移入直之地,何如?傳曰,允。
愼宜學啓曰,大司憲宋穉圭,執義吳熙常,持平李家淳在外,掌令李埴·卜來禎,持平徐承烈牌不進,監察茶時之意,敢啓。傳曰,知道。
以大司諫洪羲瑾,司諫金喆遠,獻納李鎭華,掌令李埴·卜來禎,持平徐承烈牌不進罷職傳旨,傳于愼宜學曰,只推。
以左副承旨金學淳,同副承旨朴岐壽牌不進罷職傳旨,傳于李志淵曰,只推。
行刑書判書李肇源疏曰,伏以,流光迅邁,顯思宮虞卒已畢,節序屢改,仰惟聖情哀慕,撫時靡逮。仍伏念臣,老饕盲程,忽陷穢坑,卒從吏議,奏當將成,金木嶺海,乃分之宜,而上天孔仁,特加寬曠,憫其目下之䵝昧,諭以平昔之嚮用,坎窞枕席,轉於俄頃,爵秩依舊,偃息自在者,居然鑽燧已一易矣。臣於栖遲藪澤,枯稿窮約之中,每夜屢起,徊徨獨語曰,爲臣無狀,辜負至斯,而曲貸之私,又從以寵之,桑楡塵刹,餘生何報?只當生而作不忠之人,死而作不忠之鬼而已。不意聖明,又辱存錄,實兼新銜,除旨連下,臣且驚且惶,感淚沾臆,益不知措躬之所也。噫,臣賦性疎愚,顧影無儔,忠信未孚於上下,介達無當於物我,以之受官任職,居世應俗,推類而往,多乖小諧,立朝終始三十餘年之間,閱歷事故,動罹釁咎者,無非臣之所自取。及夫按藩之時,粗效刺擧之責,妄追古人攬轡之遺風者,以臣無似,祗見其不自量,畢竟遭管下反噬之辱而極矣。臣於此,慨人心之無良,歎末路之多艱,然蓄怨藏憾者之不顧事體,狂詬亂嚷,固當付之一笑,無足可辨,而若其年深歲久之後,無端爲直指使者掇拾謄傳之好題目,仍成擠陷之階,甘心建德之報,則臣實迂闇,慮不到此,吁亦異矣。昔賢有言曰,吉凶榮辱,惟其所召,此亦必有所致之者,而臣之昏於恕己,不能自反者,到底如此,愈可自哀也已。夫淫則有尼女之取,貪則竊故人之財,雖以朱子之幾於聖也,而尙不免一一輸款,況臣所處,卽其下流,無論事之虛實,豈不受以爲罪乎?第念臣,叨忝十朔之內,種種疵纇之關於一路生靈者,必指莫勝僂,而繡啓所論,無一及此,持斧揚威,責任,何如?則繩糾不法,民事居先,而許多臚列,只不過猥雜瑣屑而止者,是誠何故耶?豈彼於臣,初無可修之郤,故雖有論斷之擧,猶或過於參恕而然歟。臣尤莫曉其所以也,大抵緣臣一人,致使汚口之言,屢煩宸聽,此又臣之罪也。而其貽羞簪紳,有辱世道,諒非臣一已之私,亦復何哉?臣身名汚衊,不可以復湔,情悰危臲,不可以復立,區區自處之義,惟當永矢屛廢,沒齒窮山。而但今所叨,一則詞訟劇務也,一則輔導重任也,俱非野外累蹤所可一日虛縻者,旣無以冒沒趨承,又不敢昧然泯伏,玆從縣道,冒死呼籲。伏乞聖慈,俯賜矜察,亟命鐫改,仍令刊名朝籍,俾臣得以終身自靖,以卒天地生成之澤,不勝伏幸。臣無任云云。答曰,省疏具悉。本事予已照燭之昭晢之,於卿何有。況言之者雖不同,其說則一也,卿旣不自畫於前,何得長往於後?卿老成人也,付之悠悠,勿與呶呶,不亦自重者乎?卿其勿辭,卽爲上來行公。
知敦寧金魯應疏曰,伏以臣,病伏沈淹之中,伏奉除旨,以臣爲敦寧府知敦寧者,臣旣無敦寧,揆以公格,自在當遞,玆敢授例陳章,仰瀆崇嚴。伏願聖明,俯賜諒察,亟命鐫改,以安賤分,不勝幸甚。臣無任云云。答曰,省疏具悉。所請依施。
兼文學韓弘敎疏曰,伏以,臣於持被之中,卽接家信,則臣之老母,素患風眩之證,忽復發作,委頓不省,食飮全却,氣息奄奄,連試刀圭,有加無減,急伻踵至,促臣歸視,臣纔聞此報,心神煎熬,按住不得,玆敢忙陳短章,徑出禁扃。伏乞聖慈,俯垂鑑諒,亟遞臣職,以便救護,仍治臣擅離之罪,以昭法紀焉。臣無任云云。省疏具悉。爾其勿辭救護。
上在昌德宮。停常參·經筵。
愼宜學啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
李志淵啓曰,行右承旨李鶴秀,左副承旨金學淳,今日不爲仕進,竝卽牌招,何如?傳曰,允。
又啓曰,行吏曹判書李憲琦,除拜後過三日,不爲出肅,依定式推考警責,仍卽牌招察任,何如?傳曰,允。
以副校理徐有素,修撰金鼎均,副修撰嚴燾·權敦仁牌不進罷職傳旨,傳于李志淵曰,只推。
李志淵啓曰,玉堂上下番俱空,已至閱月,事甚未安,副校理徐有素,修撰金鼎均,副修撰嚴燾·權敦仁,旣有只推之命,竝卽牌招,推移入直,何如?傳曰,允。
愼宜學啓曰,卽者,掌令李埴,以其親病,投章徑歸,原疏纔已捧入矣,所當直捧遞差傳旨及禁推傳旨,而此與無端下鄕有異,從重推考,何如?傳曰,允。
又啓曰,大司憲宋穉圭,執義吳熙常,持平李家淳在外,掌令李埴陳疏,掌令卜來禎,持平徐承烈牌不進,監察茶時之意,敢啓。傳曰,知道。
以大司諫洪羲瑾,司諫金喆遠,獻納李鎭華,掌令卜來禎,持平徐承烈牌不進罷職傳旨,傳于愼宜學曰,只推。
以左副承旨金學淳牌不進罷職傳旨,傳于李志淵曰,只推。
愼宜學啓曰,明日次對,兩司當爲進參,除在外·未署經外,未肅拜·呈告人員,竝待開門牌招,何如?傳曰,允。
以兼弼善徐有素,司書金盛淵,兼司書權敦仁,說書趙容和牌不進罷職傳旨,傳于李志淵曰,只推。
李志淵,以侍講院言啓曰,下番闕直,已至多日,事甚未安,司書金盛淵,兼司書權敦仁,說書趙容和,旣有只推之命,竝更牌招,以爲推移入直之地,何如?傳曰,允。
又以司饔院提調意啓曰,以司謁口傳下敎內,咸鏡道七月朔進上乾廣魚,陳久腐傷,堅封還下送,而該道臣以此封進乎,該道校吏輩中間幻弄乎,委折關問本道,廚院捧入時,幻弄與否,亦爲査實事命下矣。依下敎,乾廣魚五十尾,堅封還下送,今方關問本道,而招致本道界首主人及大殿庫城上,中宮殿庫城上,物膳色書吏等査問,則界首主人吳禮煥·趙道榮以爲,本道進上乾廣魚,今十四日來到,而比前品劣,故領來校吏處,問其委折,則渠等以爲,廣魚近因絶種,艱辛貿取之際,色品果不如前,故本道監司,嚴飭該色,至於棍汰之境,而終無改色之路,以此領來矣。或有自京改色之道,則誠爲萬幸云,故矣身與監色輩,四處廣求,無一尾魚求得處,故不得已封進爲辭。庫城上金鳳雲·曺成大段以爲,今十四日,咸鏡道進上乾廣魚來到,故看品,則比前品劣,而陪持無以臨時改色云,故不得已捧入爲辭。物膳色書吏朴孝達·朴昌殷段以爲,進上捧入之時,膳狀與文跡擧行外,至若物膳好否,自前不爲干涉爲辭矣。莫重進上,該道道臣,不能審愼封進,有此腐傷之境者,萬萬駭然,爲先從重推考,領來陪持及本道界首主人·庫城上等,亦令攸司從重科治,臣之不能檢察,矇然捧入,惶恐待罪之意,敢啓。傳曰,知道。京鄕下屬科治,置之,卿亦推考,可也。
又以戶曹言啓曰,各道年分事目,從近當磨鍊以入矣,災傷覆審,勿送敬差官,專委道臣,已成近例,今年亦依此擧行事,分付,何如?傳曰,允。
吏曹判書李憲琦疏曰,伏以臣,病伏沈淹之中,忽伏奉恩除,以臣爲吏曹判書者,臣惶霣震越,五內失守,不知所以措躬也。噫,臣本愚魯,最居人下,淸朝百執事,無所適用,而幸際明時,厚被洪造,釋褐十數年間,歷敭華貫,驟躋崇班,如此而未有災不及身者。乃自去年秋,重嬰奇疾,春間一倍添劇,至于今進退無常,人鬼未分,蓋風痰襞積,爲之祟耳。風眩猝發,則頃刻昏窒,不省四體之投地,積氣橫亘,則方寸痞隔,不能勺飮之入口,虛汗如泉,頑痰如石。方其劇時,若不保朝夕,雖或少歇,精神如墮煙霧,眞元轉益凘綴,頓席宛轉,莫能收拾,日夕惟符到是俟,索然無當世之念久矣。今玆天官寵簡,何爲而及於臣身也?噫,臣之猝遇難醫,不可復作完人,不但受氣虛薄,攝生昧方,亦由臣拙分踰濫,過福招災,理極數盈,勢使之然也。忽於意外,猥叨非分之職,天將益其殃而促其死,憂懍悸恐,又添一病,目下症形,房闥之間,亦不能自力,殫束趨膺,斷無其望。至若見任之至重,人器之不稱,有未暇張皇爲說,備例辭巽,只將疾痛之呼,略控短章,冒死哀籲。伏乞天地父母,俯賜諒察,曲垂矜愍,亟遞臣新授銓銜,俾得安意調息,獲延殘喘,不勝千萬血祝。且臣於月前,濫叨籌司之任,參聞廟務之地,亦不容一任瘝曠,伏願竝行汰免,以爲公私之幸焉。臣無任云云。答曰,省疏具悉。卿其勿辭,調理行公。
刑曹參議蔡弘遠疏曰,伏以臣,卽天地間一纍人耳,進而誠力菲薄,不能暴亡父之誣,退而食息淟涊,不能辦匹夫之諒,臣父何罪,臣實不肖,俯仰慙慟,叩心泣血,如不欲生者,于今二十有三年矣。猶幸不死,得有今日,上而聖明悉燭,下而公議大行,晢臣父積鬱之案,復臣父上相之爵,朝家刑政之明,固已欽仰,而私門感泣之心,尤當如何?臣雖卽日滅死,萬萬無餘憾矣,而顧臣卽人理所不容之罪人,千古所未有之情事也,欲言則肝膽逬裂,欲默則胸膈結轖,臣情到此,寧不窮慼?嗚呼,臣家庚辛之事,尙忍言哉?前後呼籲,畢暴無餘,日月之明,想必記有,今何敢飮淚泚筆,復事張皇於天日昭晢之後乎?惟是臣之所自悼者,臣於伊時,目見旣骨之父,爲群兇所甘心,慘被罔極之誣,勒加至醜之案,而奈臣無拳無勇,未能刳心剚腹,以自白於皇天·后土之所監臨。顧乃蒼黃逬逐,若坐收司,罹之彌天之網而苦不凘滅,投之禦魅之域而尙延視息。苟究其頑,直是木石,中夜興思,此何人斯,支離二紀,一縷未泯,天道好還,復覩此日,臣之一門百口,攢手祝天,此固常情之然,而命下之日,卿士庶僚,莫不聳聽,婦孺走卒,有若相賀,是孰使之然,蓋其積屈之冤,一朝氷釋,特達之諭,八方風動,人心所同,不期然而然者也。然而今日之感,昔日之悲,他人之賀,臣身之悼,在臣道理,唯有卽日溘然,歸見亡父,莊誦恩言,對泣重泉而已。又或不死而生,則蟄伏田廬,歌詠聖澤,以沒餘齒而已。千萬不自意,秋曹佐貳之命,忽及於樵牧窮寂之濱,如夢非眞,此何事也?臣父罹冤之時,則臣之誠莫效於格天,臣父雪冤之後,則臣之身叨榮於卽地,於情於義,其能安乎?噫,臣父被兩朝不世之眷禮遇之隆,曠絶千古。今於旣沒之後,又蒙我聖上再造之恩,復官之命,有隕自天,怳與先朝御筆拜相時事,同揆而竝符,若使臣父有知,亦豈不愴舊感今,且悲且喜,結草圖報於九地冥冥之下乎?臣亦先朝造化中一物耳,曾備任使,受恩如天,頂踵毛髮,無非賜也,而寄語弘遠毋忝毋貳之八字恩言,刻之琬琰,銘在肝肺,赴湯蹈火,有不敢辭,以臣生死隕結之心,夷險不擇之義,廉防有不暇顧,情勢有不敢言。新除之下,唯當冒沒出膺,一伸叩謝,而第官職二字,魂夢先,別有情私之不能自抑者存焉。臣以無似,早忝邇列,入而奉先大王牖迷之敎,出而承先父臣盡分之誨,憑藉庇蔭,若固有之,如驕兒之遊戲膝下,不識世間之有甚苦樂,轉眄之頃,萬事傷心,承明簪笏,宛隔前塵,觸目何處,能不泫然,雖使臣情事短而世念長,亦當徊徨彳亍,有退無進,況臣風霜震剝之餘,危喘僅存,方寸都灰,更以何心,翶翔榮塗乎?聞命以來,不敢偃便,進伏旅次,觚稜入望,一覿耿光,豈非至願,而窮天之恨,去益悲苦,遇喜之情,輒增愴悼,玆敢和淚封函,略暴私情。伏乞天地父母,察臣蹤之危臲,諒臣情之窮蹙,特垂矜憐,亟賜鐫免,仍命選部,永刊朝籍,俾臣微分少安,私義粗伸,則唯當世世生生,爲犬爲馬,以效塵刹之萬一而已。重逢聖世,報答無階,瞻望脩門,若隔天上,臨紙涕零,不知所云。臣無任云云。省疏具悉。先卿伸雪,予亦爲之一嗟一喜,在爾但當思先故而盡心事上。爾其勿辭察職。
敦寧都正鄭來成疏曰,伏以臣,山野愚賤,學識短淺,才智駑下,濫竊科第,今將四十餘年,而入仕無多,報蔑絲毫,退伏田廬,樵牧爲事,自分畢生於鳶魚化育之中矣。不意聖簡不遺,誤恩荐降,兩司臺除,非止一再,而身在遐逖,一未趨肅,分義虧缺,恭竢譴何之不暇,而又於上年三月中,薇垣召旨臨門,臣感激震越,竭蹶趨赴,而登程三日,越添寒疾,僵仆旅次,前進不得,瀝血陳章,冀蒙遞斥,尾附一二芻蕘之言,極知猥越,自速誅罰,而聖度包容,反承優批下者,臣奉讀感泣,無地容措,自惟一言效愚,萬死猶榮。及至今年,優老之典,亦及愚賤,六月十一日政,除臣敦寧府都正,恩敎煌煌,榮耀一身,自量人器,實踰涯分,臣本疎逖,未嘗昵侍螭陛,仰襯耿光,今因分外職名,一入脩門,祇謝恩命,退顚溝壑,是臣素抱至願。而第伏念臣,旣無敦寧承藉之義例,且合下衰癃,重困暑喝,氣息煩促,神精昏眩,將此病狀,末由觸冒驅策,臣之宿願,又從而差池,涕泣拜章,敢此瀆撓,死罪死罪。臣於乞免之章,不敢猥陳他說,而第憂愛之忱,願忠之志,出於彝性,殄滅他不得,於朝政之得失,生民之休戚,雖未得遍察周知,而只以耳目之所覩記者略陳焉。出位之誅,臣所甘心,惟聖明垂察焉。嗚呼,以今之國事言之,長太息三字,猶屬歇後語,何者?百度瓦裂,衆目紊亂,大綱小紀,陵遲而不振,人心士習,波蕩而畔渙,廉隅毁頓而濁浪橫流,奢侈成風而上下無章,民怨天怒,變異斯生,饑饉荐臻而邦本扤捏,軍卒凋弊而邊圉蕩然,夫何以殿下神聖睿智勵精圖治之日,而危兆敗症,若是之叢萃乎?古人有言曰,和氣致祥,乖氣致異,祥多者其國安,異衆者其國危,臣不敢知,殿下中和之德,猶有所未至歟,修省之方,尙有所未盡歟?噫,今日之多少弊瘼中,振紀綱·正名分·修軍政·勵廉恥·嚴科試·革還弊,玆數者,已是臣前年疏中語,而聖批中有曰,令廟堂稟處,俾有實效之敎,而顒竢至今,迄無成效之及民,聖敎雖若是懇惻,而處廟堂者,委以草野陳談而不知恤焉。爲守宰者,肥己是務而不知民瘠,擧一世滔滔皆是,則政何由得中,民何由得安,天怒何由而可弭,國家何由而不危乎?臣嘗觀先儒論爲政之要,以醫家訣喩醫國之術者,有三條焉,一曰和氣湯,誠敬也,信恕也,二曰益元散,振紀綱也,正名分也,崇學敎也,尙節儉也,三曰壽民丹,擇守令也,薄稅斂也,省刑罰也,訪疾苦也,大抵此論,雖若淺近,然此三言者,若推其極,三代之治,亦不過此。鄒夫子有言曰,君仁莫不仁,君義莫不義,君正莫不正。伏願殿下,懋正心之學,澄出治之源,中和位育之工,薰蒸透徹,瀜液周遍,何憂乎百度之瓦裂,何患乎人心之波蕩乎?臣老且病,旣不能進肅,又不能獻愚,則恐不免生爲負恩之人,死爲負國之鬼,玆敢冒犯陳辭,以伸臣子死不忘君父之義。伏願天地父母,亟命遞斥臣職名,採其言而誅其僭,則雖死之日,猶生之年也。臣無任云云。省疏具悉。所辭令該曹處之,附陳之語,可見憂愛之心,當體念矣。
掌令李埴疏曰,伏以臣,卽海西一賤品耳,才識鹵莽,言議巽劣,本不近似於淸朝耳目之任,而掌憲除旨,忽下於千萬夢想之外,恩資至及於臣之老父,榮寵極矣,至願畢矣,仰念恩造,與天罔極,而此猶屬一人之私而已,大有違於聖朝任官惟賢之政,臣誠惝怳恧蹙,罔知攸措。臣父年今七十,素多疾病,當此換節之時,宿病一倍添劇,促臣歸視,自聞此報,方寸煎灼,按住不得,敢陳短章,徑尋鄕路。伏乞天地父母,俯垂矜察,亟削臣匪分之職,以重公器,俾便歸護,以伸至情。臣無任云云。省疏具悉。爾其勿辭救護。
上在昌德宮。停常參·經筵。
藥房提調金履喬,副提調李止淵啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。
中宮殿·世子宮·世子嬪宮,口傳問安。答曰,知道。
愼宜學,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
愼宜學啓曰,大司憲宋稚圭,執義吳熙常,掌令李埴,持平李家淳在外,掌令卜來禎,持平徐承烈牌不進,監察茶時之意,敢啓。傳曰,知道。
李志淵啓曰,行右承旨李鶴秀,左副承旨金學淳,今日不爲仕進,竝卽牌招,何如?傳曰,允。
傳于愼宜學曰,大臣·備局堂上引見。
以副校理徐有素,修撰金鼎均,副修撰嚴燾·權敦仁牌不進罷職傳旨,傳于朴岐壽曰,只推。
朴岐壽啓曰,玉堂上下番俱空,已至閱月,事甚未安,副校理徐有素,修撰金鼎均,副修撰嚴燾·權敦仁,旣有只推之命,竝卽牌招,推移入直,何如?傳曰,允。
愼宜學啓曰,命召親納,例也,而前右邊捕盜大將李勉植,謂有身病,使其將校替納,事甚未安,推考,何如?傳曰,允。
兵曹,以朴基豐爲左邊捕盜大將,以申鴻周爲右邊捕盜大將。
李鶴秀啓曰,新除授左邊捕盜大將朴基豐,時在統營任所,斯速乘馹上來事,下諭,何如?傳曰,允。
又啓曰,新除授右邊捕盜大將申鴻周,卽爲牌招,傳授命召及大將牌·傳令牌,何如?傳曰,允。
又啓曰,左邊捕盜大將朴基豐在外,捕將之任,不可一刻暫曠,在前如此之時,有他邊大將兼察之例,今番則何以爲之?敢稟。傳曰,他邊大將,兼察。
又啓曰,左邊捕盜大將,他邊大將兼察事,命下矣。左邊捕盜大將申鴻周,卽爲牌招聽傳敎,何如?傳曰,允。
以左副承旨金學淳牌不進罷職傳旨,傳于李志淵曰,只推。
以大司諫洪羲瑾,司諫金喆遠,獻納李鎭華,掌令卜來禎,持平徐承烈牌不進罷職傳旨,傳于愼宜學曰,只推。
以司書金盛淵,兼司書權敦仁,說書趙容和牌不進罷職傳旨,傳于朴岐壽曰,只推。
朴岐壽,以侍講院言啓曰,下番闕直,已至多日,事甚未安,司書金盛淵,兼司書權敦仁,說書趙容和,旣有只推之命,竝更牌招,以爲推移入直之地,何如?傳曰,允。
李鶴秀,以兵曹言啓曰,新除授右邊捕盜大將申鴻周,時無職名,依例口傳付軍職,何如?傳曰,允。
兵曹口傳政事,護軍單申鴻周。
李鶴秀,以兵曹言啓曰,內吹螺赤及龍虎營兼內吹等,今秋等習角賞格木,謹依判下別單,分等施賞之意,敢啓。傳曰,知道。
又以訓鍊都監言啓曰,本局兼內吹今秋等習角賞格,謹依啓下單子,木綿二十四疋施賞之意,敢啓。傳曰,知道。
又以禁衛營言啓曰,謹依本營兼內吹今秋等習角賞單啓下,金重玉等十一名處,木綿各二疋施賞之意,敢啓。傳曰,知道。
又以御營廳言啓曰,本廳兼內吹今秋等習角賞格,謹依單子判下,李禧哲等十一名處,各木二疋施賞之意,敢啓。傳曰,知道。
又以禁衛營言啓曰,本營字內崇禮門東邊第五城廊近處體城二間許頹圮處,今七月二十六日爲始,改築之意,敢啓。傳曰,知道。
慶尙道·公淸道·江原道·黃海道·全羅道·京畿儒生生員臣金熙鏞,幼學臣洪象鉉·洪鎭鉉·蔡淡·李元運·洪慶麟·洪載河·洪壽淵·李璇運·趙泰邦·趙增藩·李德望·安景海·趙斗鎭·趙斗雲·趙柱翰·趙柱臣·洪益慶·安信重·趙龍毅·安柱臣·趙大愚·李斗三·趙鎭民·趙鎭邦·洪益景·洪益淡·趙弼漢·李惠萌·安之魯·安基重·黃宇漢·李基甲·成秀彦·金相穎·金箕遠·金箕炯·金相卿·金亨澤·金中一·趙學相·蔡名極·河必淸·柳光復·鄭相必·鄭相極·李光吉·李光哲·文奉筆·文奉義·朴義文·金學復·金學采·金學文·鄭載漢·尹宗秀·趙光玉·朴一榮·邊宗游·邊宗成·邊宗海·張之文·張之協·張之漢·金相祐·宋啓權·金相黃·朴志漢·朴潤義·尹範直·尹範承·尹日圭·朴煥晉·權尙心·權尙應·南斗鎭·朴賢洙·趙賢淳·朴潤仁·朴潤一·鄭尙煌·孫斗星·孫斗鳳·朴鏘·閔百淸·閔百時·林命洙·宋一沆·尹正義·趙璧和·尹範天·尹範眞·尹範夏·禹觀昌·禹徵英·宋龜鼎·李亨明·李克明·閔百維·尹宅潤·朴桂華·朴來華·宋一溫·李在星·朴相榮·朴潤昇·朴志浩·宋一漢·宋一健·柳相漢·朴鑐·韓善維·李在箕·宋達鎭·宋憲鎭·李光德·尹白世·尹致守·李達千·高世名·朴春榮·黃昌在·朴光千·李昌臣·蔡德鎭·申光復·趙一相·金文成·黃載慶·鄭光復·朴必葉·朴名表·權命元·權命一·李永泰·黃中采·柳復奎·柳永泰·鄭來鼎·鄭哲彦·李岳淵·趙秉健·宋啓桓·宋檀·趙秉朝·李廷益·李廷卨·宋哲熙·鄭百源·金相琦·金履貞·李源玉·鄭昇漢·尹佐漢·李明湘·李明濂·趙樂淳·趙鎭崇·李埴·李慶曾·朴桓·李元柱·李明霖·朴周錫·朴鎭錫·韓宅裕·朴德鎭·金益鎭·朴常鎭·朴慶之·朴齊常·申光孝·任應白·朴思鎭·任彦白·朴重有·任淵白·李長秀·鄭潎·黃一源·權思徹·鄭鎭·鄭鏞·鄭海寬·李審明·宋敬純·金聲玉·朴國柱·鄭邦諶·金德裕·成奎倬·朴垕文·張禮泰·張仁泰·張鶴齡·閔泰顯·閔萬顯·金相天·韓文躍·朴奎應·朴文應·閔致德·閔致憲·閔尙道·閔興三·閔尙仁·閔尙仁·閔尙武·閔敬燦·閔斗燦·閔百憲·閔浹·閔致亨·朴永祿·朴思郁·朴仁衡·朴在標·朴在機·宋櫟·南用玉·南衡奎·宋光休·朴思忠·朴文周·閔光顯·閔宅文·閔孝燦·閔相殷·閔道泰·南炳奎·南之勳·南用奎·南啓勳·南之軒·南之輪·李光鉉·全定柱·李公俊·宋相質·李運鵬·李運煦·尹可勳·朴長有·張志祚·張顯穆·張錫五·張鍈·張鎬·張述元·張錫禹·張錫範·張錫玄·張錫麟·張集元·張集聖·張泳·張志鴻·張繼元·安榕·柳弘均·韓沿洙·權赫東·韓益謙·趙孝觀·崔芝秀·趙翊聖·閔柱南·宋時祐·閔柱玉·崔秀紀·閔柱建·朴龍煥·盧光三·柳奭鎭·崔俊衡·李光柞·趙翊弘·趙鍾呂·朴時厚·趙大溫·李尙德·李輔一·黃載元·黃章漢·南宮頊·李熙泰·黃洵·柳南明·金義贊·尹基大·尹孝大·金偦·朴三煥·朴星煥·朴有煥·兪聖柱·兪宅柱·兪元柱·兪華柱·兪丁柱·兪得柱·兪漢柱·兪肯柱·李瑾秀·李鼎秀·李碩淵·李璡秀·李奎英·李鎭衡·李敎英·李東進·沈翯之·沈翼之·李羽亨·崔石柱·朴孝曾·朴瑞曾·朴春輔·朴長賢·朴漢進·朴東進·朴信進·朴聖曾·金鳳鎭·林鎭五·李必祜·崔柱俊·徐忠輔·朴文圭·李普溟·崔命仁·李敬中·徐有天·崔柱德·李稷懋·閔百禮·李喜濃·李鎭植·尹命鉉·許玕·魚錫亮·魚錫殷·魚錫周·魚有恒·崔柱衡·柳春遇·魚錫夏·洪致遠·沈長鎭·李延大·李延益·李箕明·具錫榮·金鼎禹·李乃哲·康堯德·康晉明·康晉晠·曺錫龜·姜世仁·李夏鼎·鄭仁默·權㼆·李弼運·李心運·李亨運·李善運·洪瑞五·崔德明·趙秉紀·趙匡勳·南斗漢·南啓漢·南武漢·南輔漢·蔡蓍雲·南亮漢·金志誠·金錫九·權德中·黃志成·李龜興·李龜心·李是淳·李可淳·李彙亨·李顯亨·李觀夏·徐翊東·李陽復·李陽觀·全尙節·李景煥·金萬鎰·李仁默·鄭俊弼·黃啓澄·孫時彦·李鎬郁·李埴·李垠·李壎·李景淵·李正震·孫應璞·黃在健·朴東鼎·李錫基·孫和九·孫義九·孫元鍊·鄭仁垕·黃在憲·孫光鍊·全宅弘·金馹成·鄭逸宅·鄭一煥·柳采·鄭公弼·李載發·李正漢·李正儉·辛致說·李之邦·李日燁·鄭基一·李邦鎭·孫思敏·孫政敏·李希·金致希·鄭鎭玄·李載陽·辛致圭·李震溪·金光準·白宜采·金鍊九·孫世南·徐璧臣·徐永臣·曹啓南·權安宅·鄭敏容·鄭宇容·鄭祚漢·權益大·金光濂·皇甫珏·金光垕·李鎬鼎·李鎬淳·李鎬仁·李鎬鳳·金器忠·金興萬·金載萬·金恒履·金亨履·崔象哲·朴聖德·朴聖一·孫泰九·孫鍊九·李正榦·李希睦·李源五·李源百·孫星逸·張亭烈·孫宇敏·申光德·張兌鵬·李泰顯·李文玉·李鳴玉·李振鐸·李漢浩·申在德·崔攴天·孫以遠·李謨賢·宋弘燁·許慶善·金九範·姜瀁·權衡玉·李弼賢·徐周烈·徐郁烈·金一烈·金鳳煜·許鋼·裵相規·金熙振·李寶玉·李時務·朴奇壽·朴嵬壽·黃潤玉·許權·許·宋啓宅·鄭東啓東·吳德咸·郭林俊·鄭彦植·宋仁宅·趙學俊·權守經·曺明玉·曺龍明·權勉中·吳鎭·李宗慶·洪錫奎·尹宅鎬·郭林東·朴鳳文·閔在文·閔道相·鄭東周·金漢鍾·姜周臣·金冑敎·金濟康·金賢敎·金濟弘·金濟南·金濟用·金濟杠·金漢國·金遠儒·裵一成·金文敎·金聲敎·李觀韶·李鍾震·李顯震·李挺震·李鍊震·金澤淳·金哲根·權養中·權星浩·權正中·許潑·金尙敎·李星東·李星壽·羅亨洙·邊振遠·邊在龍·孫振文·鄭之學·金宗虎·金宗愿·李時成·李時會·李之泰·李晩榮·李時明·李時榮·林永·金尙昊·林帶春·金煥·黃中益·金在璣·金興敎·金有敎·金在睦·李龜桐·李之發·李重鉉·李信鉉·李必鉉·李濟鉉·安昌仁·金宅中·安明漢·安潛·全處一·曺錫九·柳淵·柳潛·李春芳·李文璧·李文成·李相基·盧文顯·盧尙顯·鄭國顯·韓文喆·韓文洙·韓錫圭·玉穉圭·玉衡新·玉衡寬·白光鎭·李致發·權中度·權詳度·李觀永·李銘震·洪集奎·洪在穆·趙光哲·趙思謙·金樂春·金樂英·李始淳·吳民秀·朴宗碩·金洛書·金洛中·宋宅鼎·李龜貞·李時學·趙思憲·李學允·李而百·李文白·李之敏·李本淳·李木淳·李存淳·金彝吉·李之仁·金有復·安聖卨·安聖稷·安聖鐸·金進運·金若泰·金道一·金繼東·金壽一·金基瑞·金亨奎·黃緝熙·黃麟錫·黃敏錫·黃亨錫·姜在中·金準世·金榮元·姜時東·李商徵·朴桓圭·朴喜淳·許垣·崔厚根·朴海準·崔賢根·金翊漢·申友淵·申世祿·尹致斗·尹厚鎭·尹致中·尹致赫·梁道仁·南建孝·李昌培·李文欽·鄭在得·金聖漢·兪漢喆·金俊漢·鄭在習·鄭在坤·洪相晩·李集道·禹聲遠·洪基鎭·金濬珏·金濬喆·金濬範·許集·李光運·任燦·李滿愚·李炳翼·李敏述·金魯宗·金敬喜·金德能·金軫瑞·金理瑞·金秉鉉·金秀正·梁宗胤·梁錫裕·朴明煥·梁錫萬·宋成鉉·柳鎭赫·柳鎭泰·柳鎭萬·柳鎭植·柳鎭復·柳鎭龍·柳致格·柳致祜·柳致龍·鄭宗榮·金宗華·黃德慶·鄭雲嶷·朴興柱·朴天柱·朴光寅·朴光燁·朴光表·朴光日·朴元喆·崔錫愼·崔沆柱·崔學元·崔奎昌·崔環·崔致欽·崔致五·李奎復·李輔天·梁錫一·梁錫璋·鄭萬鐵·鄭鎭河·李德根·朴善弼·安在聖·安在哲·安道學·安道星·安益鎭·金致源·朴昌恭·朴昌周·安道相·權珀·金漢範·金一責·金一壽·金一柱·郭處慶·趙錫·安義煥·安默煥·崔鳳壽·崔聖喆·郭處謙·金憲誠·金商亨·金舜濬·金玉濬·盧益河·朴思仁·成浩鎭·權孟仁·申在政·權用霖·李章會·李長麟·南範壽·南榮·權用一·尹琬·鄭東白·李商人·李昌圭·權景仁·李宗彬·李東彬·任煇·李鳳壽·李任遂·李心采·李興采·權義仁·嚴穎·李夏源·許昕·許暕·李長連·鄭道淳·韓光世·鄭東靑·李漢龍·成永慶·宋衍恒·金祈永·尹榮鎭·趙萬始·吳泰元·李長奎·李克會·權用和·權用晦·李台相·李徽彬·柳暻·金遇根·閔養爀·韓文斗·李完相·李愿·申光德·柳相東·李光溥·韓慶協·李希郁·李希白·李得豐·李東玉·申光運·申在彬·鄭洪錫·成慶源·金秀根·金錫祜·洪光漢·權德仁·沈魯錫·朴載麟·金時淳·韓慶胤·韓德淳·權思國·李鉉敏·金苾柱·崔鳳周·任顯周·李儒德·李三緖·朴啓郁·李倬·李周信·李敬周·柳台祿·柳豐祿·趙說模·朴天培·宋一文·尹致哲·周讓國·周禹國·庾明澤·柳聖復·柳性恒·朴啓天·李箕載·李輔載·金顯世·延時會·李來朋·趙涵仁·趙好仁·李世光·李永光·李明奎·具允濟·趙章鉉·申錫宗·申錫亮·申錫榮·蔡弘逸·趙殷鉉·趙寧逵·趙濟昇·鄭昌塼·鄭昌墩·鄭昌塤·蔡寔永·李漢培·兪大柱·蔡弘運·趙錫圭·趙松年·李海膺·李誠中·黃鍾簡·黃鍾來·黃鍾浩·曺崑·李能元·鄭澤履·李謹中·南駿翼·李燧·崔載潤·崔載海·崔洪鎭·崔載圭·崔載河·金載輅·吳在璿·吳在璣·黃焌·黃·李海觀·鄭胤始·宋國運·李蕭哲·李琬喆·李邴喆·金圭·李震喆·李來禎·金善庸·金明運·金明爀·李培新·金思觀·李承喆·李琠·李璜·李瑾·李泰來·李明來·金祖烈·金郁烈·黃東漢·徐有來·申翊世·申亨世·申在鎡·申徕文·柳興豐·申在儀·申在榮·申在政·尹潤世·申樂世·申章世·申在洙·申錫禹·申在庚·申起洛·申在龍·申錫範·申泰弘·申在駿·申錫箕·申在碩·申在學·申禎文·李建基·申緯文·韓錫晉·鄭敬愿·李東常·李貫一·韓元浩·韓善浩·申匡璧·李明海·韓錫弼·李鼎台·李馝·禹潤海·尹敬夏·崔正鉉·崔義鉉·崔季鉉·洪道休·沈啓聃·沈啓亨·沈浚·李能會·沈東協·柳永植·南冀中·李璜·沈東穰·徐有來·徐有采·金瀅·金淑·南駿昭·徐眞輔·徐贊輔·徐賢輔·徐有冑·徐有昆·徐有張·徐程輔·徐萬輔·徐艮輔·徐有穆·金濬·金濟·金濈·徐來輔·徐億輔·徐奕輔·徐端輔·徐有䄷·徐有龝·禹德老·李齊淵·朴繼錫·金哲鎭·金忠鎭·金錫雨·李商會·鄭東煥·鄭冑榮·李塤·鄭在命·鄭啓祚·權明性·韓兢煥·金載郁·鄭宗煥·郭師舜·高五錫·沈亨錫·朴寅和·許溟·金克祚·許·許櫟·金基鉉·高海潤·元在光·元在文·元在宗·尹致晩·尹膺善·李珽·李瑊·李珏·李璞·李㻐·洪羲聖·洪羲書·洪禹謨·李勉和·李瑜·李東漢·李義貞·金樂淵·金應淵·李暹·趙永祿·金熙福·金熙舜·金東弼·金學淵·金利源·金澤源·金相潤·金相燮·金錫周·柳重顯·金得剛·具錫厚·具鶴壽·具南壽·具得壽·李景湜·元定孫·元夏孫·魚用德·李承賢·李基祿·李基復·李基豐·李明新·李漢新·李堯新·申建世·鄭東爀·李廣漢·閔致鼎·沈世祚·沈世昌·沈世樞·沈世泰·沈世柱·沈世杓·沈世選·沈世·沈世贊·沈世華·沈世·沈世翼·沈世建·沈世實·沈世胤·沈世迪·沈世元·沈世逌·李殷中·柳得忠·柳得夏·柳仁源·柳義源·吳泰建·金光漢·閔箕顯·權聖堯·金章眞·李光表·安明源·李海朝·安相謙·崔信達·楊耆·金鍾弼·宋持默·趙潤身·金廷祚·權必咸·鄭晩永·李憲萬·鄭在源·金載廷·辛景憂·吳致範·李漢翊·吳致奎·李漢浩·安栒·吳奎常·吳景常·沈鳳秀·安義臣·安廷敎·朴大耆·金光漢·任倫常·任雲常·申傳·李鍾新·南容重·南允重·南錫重·南海重·申在一·尹賁烈·尹升烈·尹致中·李博彦·金漢晟·沈衡鼎·洪宗發·洪宗澤·朴在元·尹禹民·南志敬·高命喆·南英老·徐執修·李周新·李周成·沈喆秀·沈世穆·沈世稷·沈世益·沈世羲·沈世泰·沈世緝·沈世億·沈世纘·沈啓夏·沈啓商·李周營·鄭希說·沈履元·沈履喆·沈世綸·沈世豐·許璉·許健·徐有翊·李佐漢·李佑漢·沈履文·沈履喆·朴承愚·任志常·任百獻·閔在爀·金仁孫·洪潤學·權·權震陽·許琠·許璞·許瑨·李鼎基·權建陽·權燾·金有爀·李承賢·李基祿·李基復·李基豐·朴在顯·朴在爀·許榘·金龍圭·李邦彦·權應煥·李邦德·沈洛文·元河·韓最弘·宋相洛·宋相濂·權錫文·金聲律·兪漢宗·李在弘·元景學·申錫俊·洪敬用·尹瑞圭·金碩淵·金發淳·李定淵·權思俊·李幸遠·韓洛洪·金守淵·盧思仁·金建祿·金鎭昇·申應相·金在豐·李光迪·李榮東·柳現·鄭厚采·李邦烈·李宗國·許璮·趙大鎭·崔宗岳·鄭重熙·李光洛·鄭爀宗·李尙培·崔重岳·崔祥鶴·許東珏·李彰龍·鄭相稷·崔重集·鄭爀祚·金慶文·鄭洪臣·鄭文贊·鄭光直·鄭東僑·鄭東億·鄭東憲·鄭東寬·鄭蘭·鄭亨潤·鄭啓祚·鄭啓魯·柳·柳之馥·柳之一·柳之源·柳之彦·柳之陽·柳炳九·鄭尙儉·鄭尙淡·鄭尙植·鄭弘彩·鄭弘國·鄭弘奎·鄭錫煥·鄭錫祚·鄭錫彩·鄭晉煥·李命纘·鄭來瑞·河鎭九·柳潤壽·鄭重烈·鄭重敬·柳炳義·河仁範·鄭重欽·河錫年·河應八·河景斗·趙澐·趙儼·趙·金興鍊·崔相謙·南又喆·河必壽·河益壽·姜興周·姜聖用·河㦖·河博·尹得殷·金學鍊·李榮澤·全有權·河期浩·成師佑·鄭志順·尹光瑾·姜龍周·黃述熙·崔洛周·閔止孝·崔孝源·朴桐圭·安在性·安道煥·柳顯宅·柳致賢·金致淵·柳鎭一·鄭宇鎭·鄭龍河·鄭鐄·趙潤九·宋煥濂·梁錫禮·金聲一·崔錫崙·崔錫亮·朴星煥·梁錫祐·金履福·朴斗煥·盧好敏·郭處默·崔光心·尹得章·金魯行·金憲禎·李鳳來·吳斗鎭·宋煥溥·崔光翼·金益鉉·金致瑞·安在道·金晉泰·金和·朴元奎·盧好德·金洛鉉·崔光奎·閔致慶·朴錫圭·朴纘榮·金觀海·金宗海·李東柱·安德衡·黃師錫·姜宜煥·姜謙煥·黃禹錫·崔弘禹·羅應南·崔奎烈·金麟瑞·黃基大·金益運·南容耇·李聖愚·成義元·朴明燁·朴鏗·朴鑏·李用愚·兪漢權·黃基述·李章寅·宋啓榟·李仁秀·南駿河·權象應·鄭復五·李玉載·金昇運·吳奎鎭·崔致正·朴昌道·羅璟·朴警鐸·黃仁綏·鄭復維·金商覺·朴鍾·柳昌林·安思賢·柳必福·柳必淵·金相壽·金遂勳·李福榮·辛尙玄·辛致亨·朴天幹·洪秉紀·洪宗洛·辛基鍍·閔之洙·金相有·郭濟興·辛錫駿·辛基升·辛履綱·辛慇·李相民·辛應廉·徐友正·朴思又·朴思九·朴思一·辛基鼎·辛錫虎·辛基晉·朴秀赫·辛最煥·李源圭·辛基澤·辛基泰·辛基復·徐枝榮·金遂恒·金遂煜·金遂默·金遂煌·鄭德震·金遂德·金德貞·金德利·李晛·李㬘·黃聃老·李廷亨·邊受祿·朴守仁·金商說·金商緝·朴孝鎭·朴載定·閔鼎顯·辛錫麟·朴思五·金天極·柳相一·金壽益·兪天柱·洪時茂·洪洛龜·張泰源·張敬源·朴載憲·朴載瓊·洪在喆·洪得泳·洪啓文·洪範烈·洪益幹·洪益湜·洪益源·洪相源·洪啓璜·洪啓琓·洪相德·洪相益·洪相祿·洪相憲·洪相燦·張聖遇·張秉權·張利濟·張錫憲·楊震祿·張錫衡·崔宇元·兪彦實·洪啓漢·洪啓周·洪相澔·崔光漢·金東日·尹喆鎭·尹井圭·李魯謙·金大銑·吳恒淳·吳勉淳·崔光周·兪漢哲·李培元·吳載坤·沈耆賢·沈師賢·沈福賢·愼益東·趙良逵·李忠爀·李·金英澤·具允成·李基萬·林衡喆·李文奎·李新祜·李亨鎭·金好仁·徐俊源·李近奎·姜博·黃道洙·黃道成·金昌義·崔鍾岳·沈㵓·李震晦·尹麒榛·盧夢賢·尹光洙·金佐漢·池錫光·盧尙烈·禹仁模·金在實·金泰漢·李在謹·池德元·盧尙奎·禹惠鑄·禹惠鎔·金命祿·李審鳳·李炤·尹文奎·金命禎·李完燮·柳漢炯·禹玄圭·吳宗洙·李源基·吳啓星·吳文奎·朴一權·申師模·李圭信·申元祿·李源基·柳晉海·申衡模·柳在淵·黃芳彬·姜時彪·李若秀·李弼秀·李審圭·李億載·柳煥文·李載厚·申復權·宋大相·禹東圭·禹洪·李·李箕彬·李文晦·申道洛·柳建默·柳彦默·柳晉羽·許暹·金亨彬·申鴻祿·申濟祿·李永基·李鎔德·李鍊德·吳覺先·金基濂·申宗模·吳琛·申惠權·李聖基·金韶濬·李得秀·沈能天·柳錫鑄·柳吉默·尹執圭·柳錫基·金弘述·宋在岳·李義溥·吳宗彦·李潤基·李銑德·申大祿·柳在洙·柳晉翰·柳春赫·吳達永·李鼎錫·申弘模·柳載坤·李審說·李達秀·柳廷白·任時榮·李是錦·李奎遠·李根秀·李儒大·郭民輔·李範肇·鄭達秀·鄭澤彬·金履昇·李載儉·趙遠錫·趙◆·鄭翼成·趙崡·金智淵·李治學·李商臣·李麟耆·尹陽載·趙環·兪漢南·李坤秀·李儒億·尹長錫·李儒淵·沈弼之·辛檝·李華宗·尹奎錫·宋悌欽·朴師東·申浣·金相億·禹儼·李光宗·李泰錫·李昌緖·趙基賢·李觀溟·李秀輔·尹相烈·嚴錫圭·李彦彬·申錫胤·韓用萬·孟克大·兪世柱·趙頤慶·李翊秀·李性天·黃仁炡·成孝明·成鎭泰·成鎭華·成錫崇·成錫玉·孟魯大·孟仁大·孟宙大·孟有遠·孟致遠·孟永遠·孟樂遠·孟羲遠·孟來遠·孟鎭野·李漢松·李田秀·李敬彬·金潤鎭·尹聖欽·李學善·李達善·李應善·李憙善·李愚善·李錫烈·李錫疇·白大鎭·趙鎭行·尹志大·尹義大·尹繼成·柳鎭厚·李泰秀·申恒祿·申增祿·申成模·孟言大·孟鶴遠·南涉·兪漢哲·李誾秀·趙弘圭·李晩冑·李圭南·李實源·李楚源·李集謨·李心榮·南守寬·趙臣模·趙永晦·趙永文·趙永思·趙哲謨·趙顯岐·鄭復誠·鄭彦誠·鄭夔誠·鄭甲誠·洪逡·沈永之·沈能弼·洪久之·沈銓·蔡範豐·柳時陽·吳錫永·柳鉉·柳鎭·權尙奎·柳明東·權國範·柳一元·蔡範源·柳性佶·柳豐佶·柳碩載·愼汝轍·趙明九·柳敍漢·梁得昭·林鳳章·林慶夏·林光益·林光彦·林光璧·林慶國·林慶禹·林慶純·林慶翊·林慶喆·林光泰·林慶星·林光昌·林慶厚·林慶之·趙性俊·洪仁行·金鼎漢·金啓豐·金師漢·金相旭·南務寬·李復榮·李觀榮·李萬榮·李圭漢·沈喆之·沈鐽·沈鏛·沈鏶·沈銅·沈鐸·沈鉉·沈綵之·沈纘之·金復漢·金益漢·延明會·延九會·金漢誓·金漢赫·金昌伯·申尙龜·南呂重·李亮弘·李彙都·李彙明·李彙元·吳致敏·金濬元·金斗錫·金濬亨·吳弼常·洪百喆·李鎭五·吳致謙·吳致諧·辛景殷·吳健常·金相基·吳致升·申正浩·吳義常·吳致誠·劉師峽·蔡象圭·愼汝基·李東元·李鎭九·尹致周·沈元之·李培·尹載光·尹載謙·林光晉·李在昌·李在郁·李在顯·李在㬚·李昌鉉·李禹鉉·李曦·李百源·尹廈圭·尹光有·尹奎鎭·尹郁圭·尹璧東·尹就東·閔百成·李元基·李定基·韓命哲·洪漢芝·李廷顯·任鍵·金祖淑·李仁壽·李明壽·李章壽·尹猷圭·李麟壽·申忠根·李有臣·李石臣·李宗臣·李鎭洪·任鏜·任鎰·金在明·李周馨·李愊·李恂·李慊·閔恒默·閔重默·張鎬·閔根·閔景顯·張錫·李台鉉·鄭木·李海璡·趙晩林·李得裕·李學來·李鎭書·李性浩·李源百·權寀·成間默·趙周鉉·崔福允·金用喜·李潚·金魯哲·金魯宓·趙德集·宋運復·韓用晦·朴致壽·禹震·田光文·李震圭·李膺休·李震英·李彰來·李得殷·李攸來·李鳳來·趙宗林·李得浩·李氣浩·李泰浩·李明浩·趙玲·趙煜·閔駿祥·李智植·趙秉禎·李寵鉉·李鎭斗·朴一漢·田允顯·洪在進·宋楔·李海朝·許熙·許胤·柳榮植·李漢逵·趙秉文·趙秉敏·李孝元·李悌元·李峻元·李泰元·李植元·李海殷·李聖默·黃相文·金載軾·韓聖翼·李廷濟·尹天載·鄭仁彦·李億秀·李鎭煥·李佖秀·尹健載·尹永庠·金在淵·李亨箕·申秉模·申顯模·蔡一永·李承顥·李顯在·李在弘·孫欽·李壽錫·李定錫·李需敬·韓善謙·韓顯東·李學箕·李貞箕·曺命龍·金在玉·趙錫驥·金聲一·申錫俊·李穗運·李秀淵·金兢淵·李希遠·李祉遠·權錫圭·韓述洪·李宜郁·金昇淵·金芝淵·金蘭淵·李羲來·盧松·金由伯·李榮培·金在晟·李守鎭·李載洛·李春培·李秀參·孫榮振·李在儉·李賢緖·李瑄·金殷光·李羲鵬·李璹·李景華·李宜華·李啓一·李建柱·趙震鉉·趙東鉉·李基懋·趙學榮·李基益·李仁壽·徐潤昌·盧師人·盧仁德·金聲九·具相仁·金啓殷·金啓周·韓致尙·金浩欽·李羲恭·李載春·盧聖振·尹國鉉·李觀彬·李昇彬·張鉉義·李栻·李豐喬·李觀德·申錫觀·金聲遠·李承協·朴載文·金在喆·金殷烈·李文燮·李泰錫·蔡憲永·蔡東翼·李良在·李晉祐·李壽錫·李道亨·李信基·申德顯·李元箕·沈宜修·金升淳·柳相冕·韓明鎭·金在中·金源五·趙樂洙·趙錫麟·嚴錫胤·趙俊民·趙錫祿·趙在瑱·金志堯·趙在德·趙鎭奎·趙鎭箕·趙命鎭·金熙堯·朴慶興·李馨儒·金在奎·黃尙坤·黃相穆·黃相禹·黃相華·黃相周·曺錫範·黃日詹·黃鍊·黃鎔·黃殷老·黃思訥·黃思儉·黃采老·黃相命·黃思健·黃思兢·黃思哲·黃思述·黃文憲·黃甲老·黃斗老·黃乙老·黃成老·南道運·南奎運·南史老·黃性熙·成在乾·黃元坤·成在敬·黃正熙·黃啓白·黃受白·黃錫麟·黃基仁·黃再老·洪羲祿·黃南默·金冑驃·金鐸循·徐錫鳳·洪宇九·洪宇宅·黃信中·朴重燁·洪燮春·黃履休·鄭鎬·韓鼎斗·安鉉·庾榮國·金榮貞·朴思仁·鄭宗赫·鄭致華·朴夢協·李學元·黃南老·朴貞東·尹商烈·愼道弼·李龍海·李元祖·李元彪·李貞一·李秀一·李在敏·李元錄·李夢彪·李煥一·李蓂東·李莢東·李燦一·李鎭廷·李華廷·李之禎·李師廷·李泰廷·李漢廷·李弼廷·李幸廷·李贊廷·李周廷·李蓍廷·李在起·李在夏·李在祿·李在福·李坤縡·李坤承·李坤貞·李根秀·李商愚·李昇愚·李近愚·申承祿·申永祿·申亨祿·申應權·申益祿·崔弘漢·金龍潤·金聲大·金國樞·朴在英·朴在淳·柳錫煥·柳尙遇·權恰·權處仁·李堯聰·李堯睿·李堯智·李觀埰·李晉埰·李浻培·李恒培·李濂培·李泌培·李漢培·李淇培·李光輝·李光錫·李彦聲·李彦吉·李彦貞·韓俊·金煥集·李光增·金震一·孫鍾裕·盧禮宅·盧智宅·黃俊熙·黃學熙·黃元熙·黃象熙·康弘濟·康益濟·康智德·張義天·李坤勝·尹善圭·尹喆圭·尹億鎭·尹東鎭·尹國鎭·尹貞鎭·尹學鎭·尹斗鎭·尹行鎭·尹衡鎭·尹國衡·尹錫鎭·尹昌鎭·金鍾赫·孫台慶·李禧采·李元采·韓永裕·韓哲裕·韓光裕·韓道裕·韓學裕·韓用翼·韓用敏·韓應福·韓應德·韓師愈·韓師逸·申永麟·申永泰·申永學·申永翼·申永淳·申采璧·申漢妥·金益俊·金樂俊·金致宅·李敬基·李敬文·金昌溢·韓廷棟·河尙淸·河尙德·河尙一·邊正文·邊正理·金志奕·金世基·金性根·金禮俊·金夏俊·金濟喆·韓孝胤·韓悌胤·韓義胤·金賢俊·金翼俊·全應天·全達天·全以性·全以欽·全以孝·全以斌·全以仁·全以貞·金夢秋·潘師謙·潘師益·文尙安·文郁榮·文再坤·文再赫·曺德道·鄭弼東·金東俊·蔡·蔡洙·朴相儉·南重正·全熙魏·全興垕·蔡涑·察浥·蔡蓍發·蔡混·蔡澫·蔡蓍佑·蔡蓍柔·蔡蓍國·蔡蓍彦·黃敏中·黃義中·朴基大·朴基陽·柳必龍·柳必麟·李炳奎·李炳文·黃天熙·康周虎·康思懋·康思栢·康思玉·康思訥·康耀德·康載基·康履完·金澤運·金濟喆·金益耨·金益忠·金益振·李尙郁·李尙絅·李尙寬·李彰采·李堯采·李寬采·金警鐸·朴在成·權聖喆·李時穆·李淸穆·李遠穆·李允穆·李赫穆·李舜穆·李鶴年·李龜年·李南年·李東年·李尙年·趙章然·趙在祿·趙顯祿·趙受祿·趙英祿·趙學祿·趙尙觀·趙鎭海·趙愚然·趙建洙·趙復然·趙植河·尙宅河·尙禹·趙雲和·南守正·趙德儒·趙耳儒·金志衡·金世翼·金性元·金性達·趙雲洛·金思敦·盧會文·盧光圭·盧肅敬·曺德承·曺錫玄·金相圭·金世煥·池觀詠·盧仁敬·盧有文·盧光仁·宋述煥·金載元·閔智赫·閔珍赫·鄭相一·鄭相中·鄭漢汲·鄭晳良·鄭晳默·鄭維國·鄭維澤·趙華·李國永·李己運·李元領·盧愨文·盧學文·盧格文·申宅贇·金思鍊·盧一文·丁義冑·康善得·禹允忠·禹國忠·禹獻忠·趙雲錫·柳謙祚·姜光輔·姜光昌·姜光齊·姜周彬·姜協三·姜周成·姜周民·姜周臣·姜周一·姜瑞龍·姜瑞鳳·姜繼天·姜繼彦·姜必震·姜必虎·朴鳳進·朴鳳昇·朴鳳一·朴鳳新·朴鳳元·朴孝全·朴孝章·閔公洙·閔灑洙·閔道述·閔道明·權思喆·權思學·權東相·吳鍰·裵得烈·裵國烈·裵耿浩·河錫極·宋致民·崔進文·姜文儁·柳五均·吳有伯·嚴錫善·李晉彬·尹泰義·尹泰仁·孟增大·張榮汲·崔禹錫·李顯秀·洪始翼·洪始楫·李洛秀·李氣秀·李巑秀·任命常·任致常·安宅任·兪仁煥·李致元·李致文·李致誠·金寅燮·金星漢·金明漢·李守溫·李守寬·李守仁·李壽民·李鎭永·金持永·李鍾華·李虎賢·李明彬·李郁彬·尹得大·金命愚·金·金養天·李赫·金箕煥·金箕錫·李光老·李塾·李光宙·羅春野·尹光烈·金·宋正溥·李泌秀·李河秀·金用集·金浩集·金再賫·黃基昌·李命魯·李建熙·任廷玉·元后孫·元頤孫·元有鎭·李興春·孟運大·洪羲斗·金世仁·崔聖國·崔聖圖·趙應河·李勉祜·李毅遠·蔡紹永·蔡純永·金在勳·李煥·李鍵·權錫黽·玄希英·玄希臣·玄載東·玄載囿·玄載寅·玄載基·玄載憲·姜承錫·姜奎錫·姜履錫·姜麒錫·姜黽錫·姜漢吉·李義兢·朴宗鎭·李冕翼·洪秉九·洪秉斗·權錫圭·徐行瞻·徐亨源·徐柄文·徐仁源·金宜國·金命淵·權種仁·金世豐·金世臣·金世黽·洪鉉·孟箕大·趙宣哲·孟養遠·楊爀·楊煜·申敬模·李大賢·李書賢·李漢晟·尹錫圭·趙敏學·柳世澤·李習源·李海英·李義秀·權垠·李周運·李啓運·韓喆洪·成永驥·朴命和·尹台鎭·鄭湕·南履旭·元奎·洪鼎烈·黃仁恪·李樹德·趙毅謙·崔德鉉·安最大·鄭海寔·元鎭邦·趙益謙·吳壽昌·金顯·崔孝彦·金承敎·李儒浩·趙鎭厚·金馹健·尹五圭·吳致莘·李雲程·金洛鉉·柳漢源·柳爾赫·洪祖錫·尹泰圭·尹鼎圭·尹豐圭·徐麟洙·李祜祥·金啓祖·洪蓍·峑光善·閔致曾·金進健·金驪健·任庭瓚·金信·韓東栢·李義權·李義根·李義宥·李義正·李義玉·李光淵·李樂淵·李義浩·李義弘·吳致信·金德俊·金榮祖·吳致華·金時興·金時泰·趙鎭元·趙鎭國·李雲燁·金行健·鄭悌明·尹安圭·尹泰圭·尹聖圭·尹寅圭·成淋·成泰柱·成載龍·鄭瑀·鄭文榮·李益秀·李殷秀·朴柱興·朴愼遠·金相堯·崔瑞淵·朴柱義·金成鉉·李用錫·李升錫·李厚錫·李參秀·李民載·李炳魯·閔綱爀·閔致爀·申錫龍·申錫騏·申錫龜·趙亨元·閔百維·李正淵·宋一濂·宋欽修·權·洪鍾浩·尹㺷·沈公雨·李顯汶·李顯泗·金晩祿·鄭漢弼·鄭師稷·鄭師耕·鄭東憲·尹鼎圭·尹福圭·鄭欽弼·鄭師龜·尹欽圭·南達鎭·南廷鎭·宋載衎·趙雲植·趙雲逵·趙雲冕·趙雲甲·趙雲鴻·趙雲斗·趙雲橋·趙雲文·趙雲興·趙必和·趙正和·趙兢和·趙舜和·趙殷和·趙雲鍾·趙然赫·兪漢定·兪遠柱·兪仁柱·李秉穆·李秉岳·李秉奭·李秉億·閔昌師·閔龍祥·尹煋·尹行延·金在中·金在聲·李道永·李羲瑞·李箕瑞·金寅浩·成珏·成錫垕·權永履·申大憲·沈鐺·尹瑞仁·李審春·李禧永·崔載洪·柳鎭衡·柳亨雨·趙芳和·趙雲大·趙安和·洪壽輔·李憲璋·吳泰登·李晉壽·李觀壽·任希烈·兪煥道·兪煥斗·許昆·吳凡秀·金景進·趙鎭誠·趙鎭中·趙鎭方·權鼎履·趙俊淳·趙奭淳·趙福淳·趙亨淳·朴基采·韓膺默·張三煥·張周煥·張志敏·李昌緖·張志孝·金震英·李廷臣·金鋎·李魯運·李範耇·李謙耇·趙秉良·李德雨·李商雨·崔周衡·崔大衡·元大鎭·元英鎭·崔在衡·崔時衡·崔聖敎·元秉鎭·朴最默·元璟鎭·元啓鎭·朴陽進·鄭在善·鄭大善·鄭意善·鄭洪圖·鄭洪一·李錫玄·李哲洪·李秀洪·申綯·朴能淵·朴弘淵·朴秀根·金秉斗·沈銘·沈溢之·南宮筀·金相敦·南宮·李基遠·李得豐·南宮儁·李喜愿·李章晦·李益培·李基鴻·南宮偰·李基鶴·南宮·李益遠·尹哲孫·李萬鼎·尹再孫·李之沐·李雲漢·邊德行·崔昌宜·申遠模·金振應·沈能湜·魚養浩·睦賢中·趙學雲·兪景煥·柳㻋·南鑢·李萬·李㯳·南宮戅·李錫曾·睡仁憲·元豹鎭·魚養涵·安文欽·申應模·安亨柱·金履命·安秉柱·趙雲洽·沈義祖·趙龍和·鄭雲和·柳榮泰·李魯建·南游·沈承祖·李雲豐·鄭敏采·鄭煦采·鄭東采·朴致鵬·申忭·鄭煥鵬·鄭煥心·柳惠喆·柳雲成·鄭煥翼·鄭煥福·鄭宅基·鄭大圭·鄭元明·姜宅善·趙信默·趙秉義·鄭仁載·趙昱·趙旻·姜翼元·鄭煥達·柳文翼·姜鼎元·柳載祜·安景敏·閔河潤·金養默·姜爲善·姜命善·趙錫九·姜命善·姜舜善·鄭祖隱·朴慶元·姜晉永·崔弘三·崔一模·崔永祐·崔永可·崔永轍·沈裕之·金益鐘·洪以涉·吳載明·吳載望·吳載峻·吳載亨·吳載慶·吳載哲·吳一常·吳義常·吳鼎商·鄭得僑·盧建祖·盧應鉉·朴良信·李在愨·金基永·邊潗·趙述漢·盧日新·盧建中·金相秋·鄭錫泰·朴致鵾·金億來·趙雲興·李彙濟·吳格·朴聖麒·朴尙行·金義行·朴聖宇·鄭震煥·鄭達煥·鄭在聖·李覺民·崔堰·申纘周·金濟來·李之鵬·趙綱鎭·朴仁永·金永采·吳命權·朴祉永·朴泰永·金良默·金元佐·金基祿·韓性裕·韓用祐·金光夏·金九夏·金眞默·金元一·李之漢·吳宗振·吳宗漢·崔乃東·許默·許甲·兪漢祚·許謙·許獲·李宗煥·李穆·許湜·李和永·金道貞·李載重·柳正祐·金養耆·鄭得勉·李最華·申興周·金伯潤·金完·金義默·金重潤·邊寅和·閔昌孫·金守漢·鄭奎亮·閔玄錫·閔龍錫·沈緯之·李魯大·沈紋之·沈能浩·崔一健·趙汲·安潤明·趙達學·吳慶常·成大圭·成大復·成大坤·成大聲·成海亮·成海完·鄭達煥·李東植·蔡允俠·李在睦·朴漸·崔致行·李泰容·金麗潤·李昌國·尹義泰·李東伯·李東暹·李尙謙·李之英·李仁逵·趙晉烈·梁炳恒·申範禹·任尙一·張德壽·申周顯·李彦實·朴履道·申晹·趙棨·李範箕·李範興·李景德·李尙培·李範仁·趙匡衡·李範聖·李尙文·趙璿衡·申大錫·李在源·申英柱·禹遠謨·白河鎭·金基麗·河經洛·盧思儉·鄭奎鎭·李漢平·吳正中·吳載一·姜周哲·閔義祥·趙善永·柳玉·鄭信采·鄭惟采·鄭宅煥·鄭在義·鄭在誥·李覺佑·李命華·李昌震·朴聖龍·朴鎭國·朴聖龜·朴聖義·金基休·朴震永·姜賴永·金相玉·趙仁元·趙貞默·崔玄東·崔永言·姜福永·姜道善·洪以濟·安宗學·柳成徹·崔行東·沈·姜好善·朴慶齊·朴基永·盧日升·朴致永·金永魯·吳德中·金基和·李在三·趙培源·李國璡·金滃·金濡·金基文·金處默·韓昌裕·許霑·許霫·許訥·許溶·趙文鎭·鄭匡禹·李升濟·吳宗欽·金止郁·金止益·金止義·金就默·李景漸·李景聃·李尙建·李範天·李之華·申曙·李德烈·李尙烈·趙根·申暎·趙槃·李臣駿·任尙存·任尙敦·安栻·閔思孝·宋相元·李在和·鄭鎭僑·許魯·柳仁榮·李尙忠·柳之敬·姜錫極·尹采鳳·李得坤·李宗伯·孫致說·李樂就·李匡徽·朴慶壽·白宗有·白尙瑾·李振陽·吳彦說·吳彦邦·姜一奎·姜勖善·李淵·李範洪·姜龍善·柳雲衢·白光日·趙學默·白東信·金杞·鄭在範·鄭洛鉉·李桂源·朴處復·朴致旭·鄭信載·鄭祿載·李彦相·金海逵·金羲燮·李學天·李之喬·李致遠·申宅壽·閔百範·權孝仁·朴宗錫·權述仁·鄭在亨·權吉仁·權㻐·朴載弘·尹禹鉉·權璞·權瑾·申頤壽·閔百鳳·權頊·李楫·權·申尙敬·李應相·金善家·李復元·張宅鎭·張寶文·張斗激·張斗衡·延齊會·延勇會·延時會·延喜錫·辛貴根·辛之野·尹弘周·尹弘翼·閔師赫·張斗英·延八會·延鍾元·延一會·張受濟·張受景·張瑞杓·張泰河·徐晦源·黃孝源·黃聖源·劉相河·劉相禹·李宅煥·李健會·楊德範·楊德地·李福壽·辛宜相·辛宜祚·辛宜英·李載泗·李培實·李培榮·黃景源·黃致運·韓用灝·延師禮·延師赫·延基會·尹弘吉·劉相亮·劉相奎·延慶會·金容健·金容謹·辛宜權·辛宜觀·辛守勛·鄭喜復·李義瑞·李義德·李振淵·金應翼·金應祥·辛守信·辛守簡·辛守三·黃致郁·黃致遠·辛守紀·黃繼禹·楊德培·楊德龍·延師起·金應聲·辛守喆·辛守亨·安瑞明·李重祿·辛守纘·辛守溫·周錫賢·金昇淵·金汝雨·辛守綵·辛守祿·延東福·延師正·辛守九·李大英·辛守貞·李宜復·李範疇·辛宜鈺·辛宜顯·辛宜煥·朴能淳·辛宜烈·辛宜文·朴聞德·辛守緯·辛守庸·鄭可信·鄭箕煥·辛守業·辛億增·李仁陽·辛赫增·辛宜桂·劉相復·李泰陽·金應奎·辛宜哲·黃致和·辛守敏·金宅彬·李周源·李昌源·李學源·李馨源·金光厚·柳文哲·朴光獻·朴慶柱·朴良柱·朴智柱·朴禮柱·朴仁柱·朴海恩·李大源·李文奎·李寬秀·慮勉恭·盧勉佑·李鎭翰·卞尙鎭·姜文郁·金漢櫓·宋煥弼·李潤光·柳昌永·朴光顯·朴光一·朴在誠·李秉直·朴九鉉·申采祿·申匡祿·申壽權·李克秀·申載模·申興模·吳赫權·吳新德·洪冑明·洪冑賢·洪冑楊·申玉權·申碩淵·金翼瑞·李慶集·羅漢豐·閔命顯·閔秉顯·閔國顯·閔文顯·閔廷顯·閔百協·閔百豐·閔百潤·李集休·申敬淵·申禧淵·申甲淵·申明淵·申守淵·申命淵·申斗淵·李勉運·尹鼎東·權載德·郭林泰·閔一顯·朴重鉉·申載坤·申智胤·申鳴朝·朴海奎·金龍淵·金國淵·柳文鎭·朴奎東·朴奎顯·朴海斗·朴起鉉·鄭壽華·鄭周錫·鄭周福·鄭奎象·鄭奎河·鄭夏榮·鄭勖榮·鄭晩榮·宋最煥·吳集淳·吳必淳·吳直淳·吳道亨·尹墩·尹坱·柳東奎·閔百默·朴海萬·朴海斗·閔世顯·金致壽·金致潤·閔胤爀·閔耆顯·閔致億·閔百機·閔發赫·閔時顯·閔命顯·申鯉顯·辛宜天·李源述·李源一·李源濯·閔·尹錫祉·尹錫福·李兢祥·李甲祥·李發之·盧勉赫·趙鼎宗·盧旻·盧曅·盧瑀·盧勉恕·盧泰賢·盧秉欽·李集年·盧儉·盧命佐·盧命裕·盧命河·崔之和·崔之穆·朴思審·宋載淸·李源邦·李斗載·李集培·金在實·李魯榮·李祐榮·李趾榮·李集璟·李集球·沈能和·沈哲之·卞浩訥·趙宗曙·趙宗煜·羅恒鎭·朴謙煥·尹海東·尹協東·李章八·金大鉐·李憲吉·李斗祥·具載岳·尹坤厚·金鼎說·金大鎰·金大鎬·金致正·金胤正·金思正·金和正·金誡正·金脩澤·柳必鼎·柳垣·崔榮祖·吳赫煥·吳有煥·朴升源·金基敍·郭林東·李膺龍·閔致雄·李光近·李光遠·金鍾疇·朴悌遠·朴孝遠·朴熙述·朴師允·朴恒鎭·李在信·朴奎載·朴載善·朴載瞻·朴漢訥·趙鼎錫·朴光表·金東周·金亨順·黃稷·金紀榮·李宅榮·李集訥·金承淵·李集默·趙明欽·李集祐·金鍾極·金致默·趙東基·趙亨基·申文休·卞浩益·卞垕鎭·卞允鎭·李得會·李仁會·李學培·李永培·李彦會·李在福·金馨泰·金尙斐·金倬·李鍾植·金好臣·金億·李漢燮·李蘭欽·閔周顯·韓東億·李國容·李在正·李在應·洪大任·李鎭百·具潤昱·具潤源·李亨大·具春榮·金河根·趙益模·卞圻鎭·卞毅鎭·卞明鎭·卞憲鎭·卞昇鎭·卞慶鎭·卞會鎭·卞鼎鎭·柳源深·柳載哲·柳在文·李黽齡·金應運·宋文郁·郭東彦·申光瓚·趙錫箕·申光默·李德友·徐有南·許燾·趙鍾麒·趙鍾哲·李靖會·申光箕·朴盛煥·趙益會·李元會·南履極·閔之健·李得友·崔周衡·趙台永·崔宗巘·趙翊東·鄭彦植·李枝億·朴敏行·朴敏俊·徐瓚淳·許汶·許淑·金相義·金相鉉·李時華·李應煥·李勉煥·曺潤宇·李漢翼·呂祖永·盧之謙·李奎泰·李奎杉·李炫·李遠益·李東淳·金獻淳·金履逵·尹益鎭·尹夏圭·李斗容·李奎植·李大植·李亨道·李海範·李顔愚·李元植·安翊彬·尹得遠·尹冕遠·金大根·李淀·尹鎭遠·鄭龜東·李濂耆·李海鎭·宋夏鼎·宋載新·權碩民·朴時燁·金墅·金垿·金垕·李尙集·李宗洙·李祖榮·鄭右源·申大晉·尹鴻烈·尹耕烈·申綸·申綬·金致輔·朴亨周·朴光斗·崔碩周·崔奎炯·李尙元·李元禮·柳鎭和·柳致敬·兪謙煥·申佾·崔洪周·鄭儆恁·全㬢永·徐志文·李東植·尹復圭·李洛·具庭·鄭遂默·鄭遂和·鄭遂吉·鄭遂一·尹昌圭·閔致龍·閔致審·李光烈·金若儉·金斗行·宋載績·宋昌欽·黃基定·李廷稷·李䆃·金泓·金相中·宋弼欽·李光復·金相樞·金在九·尹章圭·呂東老·金在三·尹和·尹翊鎭·金厚烈·金秉烈·金命烈·呂東旭·呂一永·李晉錫·權尙烈·李觀錫·權瑨·金殊澤·金豐澤·權·金春植·金在亨·金相郁·金奎烈·宋昌淵·宋福淵·宋雄淵·金箕昌·宋濟淵·閔重元·趙德玄·李亨槼·權埈·閔澤鎭·宋載絢·尹泰圭·尹采圭·禹潤河·禹潤洛·金奇遇·金永哲·李京運·洪允文·李龍默·韓海重·李運浩·金鼎夏·禹弼忠·李藎耇·李致雨·李澤雨·安光輔·權錡·崔守淵·崔致白·李遠恪·閔大顯·金·金樂奎·兪漢平·金炳厚·鄭亮煥·權熙愼·鄭在田·鄭在斗·鄭在灃·鄭在佑·金益三·尹永祿·李會壽·李勉敬·鄭在約·李玭·鄭在涑·鄭溵·鄭湷·鄭溍·許㶅·許㴐·許混·許燁·許宗斗·金濟乾·金濟泰·金德懋·金象玄·金濟世·金濟說·金箕玄·金魯玄·李秉萬·李治河·李治海·權頌·閔光進·閔恒大·閔成大·閔元大·閔弼大·閔在機·李勉圭·金最煥·金兟·金翊成·金宗琦·金宗瑚·徐有俊·許渼·尹敬東·金宗吉·趙鎭坤·李守延·金宗范·金在爀·金宗訥·李義協·金永鎭·韓永錫·金達植·金元植·李俊燮·李東帖·沈潤秀·朴初壽·柳定之·金漢昇·李勉愨·李馥遠·羅琬·羅瑋·沈汶秀·鄭綏祚·申相輔·金漢晟·沈啓周·李義翔·金容九·李承祜·李承祿·李佑漢·金璟·金商圭·沈泰中·沈成中·沈興·尹斗榮·尹翼榮·尹耆榮·金在源·沈洛周·沈洛羲·沈洛洙·尹敬龍·韓容和·李敬淵·尹元民·尹孝民·尹龍俊·尹禧榮·尹復榮·尹致民·尹賢民·尹魯榮·韓輝重·韓愼重·申烈文·申顯文·申在性·申在鎬·金在浹·李義誠·李照遠·禹允執·曺錫禹·鄭民祚·許棟·許燊·許湛·李應漢·李溟奎·李溟觀·李溟魯·洪翼謨·洪翰謨·趙·趙嵋·趙屺·趙崳·李元熙·許榟·許樽·許杜·閔修恒·朴宗保·閔致豐·姜載欽·蔡得洪·沈弘錫·洪宗海·沈明錫·韓光曅·李璠·沈紀錫·沈黽錫·沈魯元·鄭在洛·李基燁·蔡源永·柳熻·申檍·李章冕·金錫鳳·沈騏秀·李憲曾·金濟殷·任駿常·權儀仁·沈啓魯·權浩應·李光典·金瑞晉·金啓鶴·金熙豐·李一祚·辛有學·郭林聖·許璋·柳晉一·金熙爀·李麟白·沈泰之·李思春·尹正民·卞宅圭·權蓍應·權喆性·許磰·李承烈·李勉保·鄭喆猷·許楧·許燮·李啓榮·李俊榮·李商烈·李敬烈·柳鎬鉉·柳矩鉉·柳尙鉉·羅彦野·鄭鴻殷·閔禹爀·李義東·洪羲復·洪天謨·金亮漢·李雷默·柳鎭·柳澤龍·鄭敏猷·南義和·鄭鴻商·李漢祚·李翼馨·柳宅黽·金宗文·李宣潝·李寬淳·李黽顯·李宗林·李黽燮·李之晦·李忠翁·洪九玄·黃運河·黃運成·黃景福·金厚淳·權宗學·趙始鳴·趙始哲·韓處裕·元世百·李鳴世·鄭必默·白世萬·柳相春·都始興·都尙始·柳尙白·韓思裕·金石文·李鶴文·李必信·金箕晰·黃極中·黃贊漢·孫鱗燮·李經臣·李綱臣·李敬臣·李奎臣·鄭益仁·鄭益信·鄭益義·鄭益基·洪謹全·洪益景·李鎬郁·鄭深默·孫相楫·鄭心默·鄭天弼·鄭懿默·鄭熙默·鄭之默·南龍浩·徐義仁·金漢奎·金日煜·金時煜·金斗煜·宋義述·裵光表·李敬憲·李國民·李坊·李華·李埏·李增華·李增潤·黃永白·金宗國·孫震復·金世臣·金重鍊·金得年·裵光楫·裵光協·南基華·安謹修·安敬修·安學修·安德修·趙長城·趙長燁·趙長表·李東旭·李東華·李東燁·李愚魯·李漳·李東長·李東春·李東哲·李東運·李東植·權慶雲·權相直·權弼祖·朴宗殷·朴宗周·朴宗國·朴宗源·朴宗來·朴宗元·朴宗行·朴宗厚·羅哲洙·羅永洙·罷東洙·鄭益禮·鄭益義·鄭益熙·安基宅·安時宅·安光宅·許浹·金麟旭·金圭旭·金弘旭·金重旭·李崑植·李喆新·李華玉·孫箕遠·李用顯·李朝顯·李應顯·李日顯·李廷顯·權道錫·權必錫·權章錫·權衡錫·權永錫·裵相斗·李達臣·李箕臣·裵相春·李義新·李震復·柳時春·裵相益·李殷白·李華白·南漢根·柳漾·柳滾·李奇新·李日新·李之新·李宗彬·李漢源·李漢順·李漢仁·安光表·安光琥·洪宇學·洪致學·洪敏學·金鍾河·金時振·金道壽·金仁壽·金麒烈·金世烈·金宗烈·金聖烈·金樂命·金樂浩·鄭來淵·鄭來新·李光直·潘應奎·潘應成·權佑度·權佑永·權載永·權成永·權錫永·權祚永·權進鎔·李長春·李長植·李福穰·李長益·李長謙·金漢宗·金漢朝·金道潤·金星弁·金星綱·金星經·邊東翼·邊東翰·邊始遠·邊東煥·邊振威·邊振國·邊應鐸·李五奎·李章圭·李光表·李光益·李光春·金汝振·金復喆·金碩喆·金龍震·張允敬·金振玉·金載應·金載連·金尙圭·金尙郁·康友中·康致中·康箕範·康宅範·康維範·康思範·金壽哲·金履常·林弘奎·柳慶祚·柳成春·柳寅春·柳均春·柳錫祚·柳泰陽·李深裕·李敏恭·李秉瑨·申在奎·申光祿·申光夏·申㬇·柳墅·柳塾·柳垸·權以象·金大練·權崇·權嵩·柳養東·柳昌東·鄭亨奎·申日元·申應貞·申日寅·金千根·金彦根·金相根·金苾根·金瑞根·安養修·安汝宅·安馨宅·安宗宅·安始成·金文煥·金之炫·金德遜·金德起·金行祿·金逵·金懷·金之燁·金之淡·金之燮·金世鳴·金世遠·金世進·金世運·金世徹·金世鳳·金斗燮·金周燮·朴慶奎·朴慶春·柳惠祚·柳大祚·金守根·金昌淳·金炳离·金德根·金時淳·金履亨·金履博·金集行·權亨孚·權欽揆·權樂祖·柳朝源·金道敎·金迪敦·柳何休·權範珙·李泰賢·邊在新·邊商新·李重光·金時一·柳致誾·金正基·金夏哲·邊宅新·金龍一·李元白·金汝振·權周誠·權範球·權範珏·權範稱·權範樞·權範洪·權重義·權相義·權得錘·南象軫·南象翼·金岱壽·金邦燦·金炳豹·金炳鉉·金炳澤·金永根·金源根·金洛根·金洪根·金民淳·金魯淳·金秉淳·金履振·金履景·金履訥·李孚周·李孚迪·李孚文·李孚憲·李孚斗·李孚命·李孚先·李孚觀·李恩春·李恩漢·李潚·李涎·李源·李諴·李証·李思實·李宗德·李宗栗·李商礪·邊奎新·邊極新·邊益彬·邊益東·鄭國相·金復喆·金碩喆·金龍震·南基泰·南泰一·南基華·南基明·南基永·南始震·南始鵬·南始膺·南始容·南始會·南始憲·南漢霽·南漢濟·南漢極·南漢九·李增發·李宗範·李宗穆·金孟運·姜晉欽·李長民·金麟鎭·黃基星·姜益欽·韓檠·洪奎顯·李應采·朴弼漢·申義謙·姜復欽·李濟德·黃基人·李新晦·韓慶述·李世永·姜鼎欽·洪翼顯·黃基暹·黃基冕·黃基白·金鼎徹·洪敎英·沈錤·蔡晉永·李顯民·金敎淳·金晶根·柳相敬·李萬相·李九相·趙運泰·趙崙·權昌德·李時中·李彦邦·李用中·韓應韶·鄭楘·李坤壽·李基彦·南鼎重·南弼來·趙東年·李基相·田在顯·李炯德·尹晩圭·李命鎭·曺慶殷·嚴錫萬·嚴錫道·具應·崔道民·安弘良·黃載玉·李世泳·李震相·柳相厚·李晦榮·李喆亨·尹容圭·金思斗·李時榮·黃百源·趙栢年·權光羲·尹義鎭·梁景紹·趙行鎭·李在遠·金尙勳·朴鳴遠·尹卿圭·鄭衡儉·鄭東魯·鄭東壽·尹載謙·尹載行·李度建·李度運·李度延·朴鎭碩·朴柱元·朴柱世·朴禮淳·李惠基·尹弼國·尹佐國·申彝祿·趙明鎭·趙鍾和·柳稷基·金晦根·金炳奎·邊始夏·朴基華·柳亨源·金炳浩·南益重·洪德謹·洪九敍·洪九儀·鄭師斌·鄭予弼·尹國鉉·鄭繼錫·洪德暹·鄭寅基·李承魯·鄭斗光·李義翼·洪采玄·鄭汲·徐天淳·金德履·姜鉉禹·鄭師儆·鄭東亨·金錫禧·鄭師文·李淵應·李善膺·李度永·〈李〉度承·李度謹·李最榮·尹命錫·尹致敏·李承晏·鄭圭·李炯斗·李馨鐸·李馨完·李愿翼·李運翼·柳鳳華·柳鳳行·康達錫·沈東三·崔邦柱·具允敬·尹滋千·柳鼎源·李奎錫·朴衡鎭·李膺九·李老亨·柳相忠·李之淵·吳益鎭·蔡弘謙·宋得淵·白興鎭·朴用圭·朴勝圭·李止淵·白禮鎭·柳相度·李啓璜·安廷奭·宋明彙·徐有源·尹孝圭·金世淵·尹壽圭·李鋧·尹亨圭·李鑄·尹光義·金箕顯·嚴禮·尹謹鎭·李鳳昭·李德壽·李禹九·金在新·金在民·林榮升·金鎭泰·沈蕙秀·權遫·具廣·權遴·李遠緖·李用錫·權庠圭·李箕錫·權思敬·金履醻·尹光績·金佑淳·白晩洙·金鉉·鄭東奎·姜悌·尹喜觀·趙樹國·申在華·孟俶建·趙樹祜·許坤·趙秉相·權·鄭益相·朴恒鎭·成檍·鄭在恒·閔元赫·成義立·閔仲赫·林尙道·李載克·朴箕壽·成檼·金鍾大·成愿·李鎭遠·成義周·李洛載·成懿仁·南駿八·李道亨·徐倬修·李普潤·宋一潞·李之學·金相默·金有澤·金起澤·金鳳澤·金履明·金履愚·金相業·金履朝·金相楫·金愈·金應·金憲·金悳·金在淵·金在義·金在鶴·宋啓恒·金光廈·金光律·金光近·金潤澤·金相顯·金相觀·金箕洛·金念·金恕·金懇·金箕疇·金箕鮮·金箕炳·金在羽·金聖鉉·宋徵欽·宋敎欽·宋義淵·李最彬·李華載·李羲校·李一彬·金應澤·金甲澤·金宜澤·金得澤·金義澤·金相頤·金相碩·金相領·金相喜·金相心·金相履·金光毅·金光烈·金箕泰·金箕郁·金箕炡·金在衡·金在源·金在田·金在洙·任師周·任吉周·任鐸·李命祿·李命益·李昌煥·尙致憲·金濟宅·金濟殷·金馹淳·李義和·李義逸·金相禹·金相稷·金相璜·金相憲·李錫福·黃稷·黃和·黃仁純·沈鍵·李最榮·金在恒·李魯玉·李錫黽·金相國·柳學根·柳萬根·柳朋九·柳廷九·鄭克欽·鄭復欽·金箕旼·李福明·柳仁九·尹載舜·宋廣淵·金熙遠·金喆遠·金陽柱·閔眞顯·安之宅·閔容默·閔宗默·金河鍾·金相海·金在民·金在璇·金在五·金在七·金在鍊·金在鎔·金在欽·李濟年·李濟民·李濟命·金箕杰·金箕容·金箕根·金箕·金箕燦·洪漢奎·李廷範·李周文·申孝根·申悌根·趙完鎭·黃基鼎·金郁烈·金相烈·李錫九·李雲鳳·金孝錫·姜修渭·吳載明·全爾壽·申啓權·金箕豐·金箕烈·金箕英·宋相洙·李柱臣·金在璜·李世玉·張永九·柳爀·柳燁·柳龍根·朴重鼎·金箕咸·金在天·柳興奎·金黽根·李錫春·李錫殷·李聖均·具允錫·南正寬·李七信·李鎭馨·李慶臣·金世淳·朴宗之·黃極大·南觀燮·安象謙·羅錫綵·黃時洛·黃渾大·李相臣·黃啓河·李尙德·權宗翰·黃燮漢·朴宗貞·權宅度·羅錫綬·金相瓚·黃維漢·金相協·洪述禎·金相潤·安定浩·李彦顯·金相洛·孫相德·權漢度·黃羽大·黃昇漢·辛應采·黃時郁·沈洛源·金洛淳·洪羲仲·權尙錘·金章圭·權若徹·鄭來二·權晦奎·李尙白·林養性·李東昌·宋啓涵·宋禹鎭·宋和鎭·李東錫·李東發·李東栢·李東復·趙晉明·李尙賢·李燮運·李廷基·李始運·李東宅·李東興·李廷魯·李順中·李東植·李徽中·李聖運·李洛中·李孝運·李顯仁·李執中·李弼中·權尙矩·朴象麟·朴致恒·朴致復·朴光淳·朴致敬·鄭光檍·鄭光植·鄭鎭東·鄭述東·李秀根·李秀楨·李秀華·李秀白·韓大徹·韓必忠·韓弼魯·韓頊·權思益·權思穆·權學祖·權正宇·權必健·辛國輔·辛國鉉·辛宅時·辛宅周·辛致亨·辛致貞·辛錄·李鼎淳·李鼎九·李鼎璞·李鼎瑬·李鼎源·李喜祥·李五祥·李玉祥·李在游·李在挺·李在壽·孫命鐸·孫世顯·孫世忠·孫儀九·孫瑞·孫效敏·孫宇敏·孫宅敏·孫建敏·孫孝敏·孫德敏·孫行敏·李之煥·李之元·李之鉉·李義行·李禮行·李信行·李健行·李時行·李舜行·李秉行·朱煥東·朱膺庚·宋彦成·朱命喆·朱光晦·邊宗垕·邊完垕·邊守垕·李正郁·李正裕·李正東·李正瑞·李秉燁·李時燁·李俊燁·李翼燁·李恒燁·李復燁·李東燁·鄭光夏·鄭光漢·鄭光埰·鄭光三·鄭光弼·鄭裕弼·鄭禮弼·鄭麟弼·鄭基弼·鄭仲弼·鄭碩弼·鄭守一·鄭復一·崔仁宅·崔亨坤·崔東嵂·李熙洛·李奎東·李基東·李益東·李錫東·黃鱗德·黃又德·黃啓道·黃大升·黃履九·黃履泰·金鍊鐵·孫宗國·孫亨國·孫養國·孫聖國·孫師國·孫賢國·孫德奎·孫煥奎·金振漢·金國漢·金鼎漢·金星漢·金最健·金最振·權東華·權東發·權東楨·李樹大·李樹源·李樹郁·李世永·李喆永·李發永·孫星彦·安鼎潞·安鼎溫·安元吉·安亨吉·安貞吉·安師吉·權晉煜·權周鐸·李箕宅·李復應·李復賢·李復老·李復相·李復初·李復來·李復八·李友光·李友聃·李友應·李養健·李宅健·權正模·權正斗·權正柄·權正度·權學默·鄭道煥·鄭儀煥·鄭圭煥·鄭夏治·鄭夏澤·李有宅·孫應祖·孫星集·孫星卨·孫星楫·孫星銖·孫鍾宇·孫鍾秀·任棖·任尙莘·任尙勳·鄭友宗·鄭友瓚·柳寅燁·柳基一·李震元·李成元·李宇煥·李宇章·李字赫·李宇啓·徐彝範·徐學範·徐國良·徐世良·權宗潤·權宗澹·權秉順·李廷龍·李廷虎·文思喆·文思赫·文炅祥·孫星晉·孫星大·孫星極·崔思俊·崔思安·李憲璧·李憲覺·沈能遠·兪復煥·兪瓚煥·辛宅奎·辛宅仁·辛宅元·辛宅鎬·辛宅殷·辛宅商·李之文·李之秀·李之發·李最永·曺昌宅·曺義燮·金宗玉·金宗錫·金宗洛·金亨弼·曺敬燮·李鼎涑·李鼎燦·李基民·李基輔·李基臣·李基宅·李基煥·李基肇·李基善·李贊祥·李興祥·南景源·朴來運·朴萬運·鄭光鼎·鄭光咸·鄭致容·奇復陽·權致秉·金尙德·鄭龍漢·鄭祚漢·李載陽·李載莘·李載文·李海柱·白光皞·崔濟京·崔琳·崔柱立·崔柱敬·柳會文·柳洛文·朴道浩·朴敏浩·權致標·楊慶運·楊啓運·崔之岳·崔之嵂·崔之崙·高宗道·高宗稷·李震亨·李震儼·權命福·韓休·韓侃·韓翼定·韓翼寬·辛鏶·辛鍼·辛墩·李之大·李震華·黃啓浩·黃啓洛·朴東信·趙學源·盧禹鉉·鄭愼采·朴順培·金行龍·金宗辰·金泳默·金斗默·金規默·金履濟·金養昌·姜錫眞·趙雲鳳·李伯淵·辛錫鳳·辛最達·金魯東·李彦華·金煥·尹得仁·白世鎭·閔仁祥·崔殷俊·沈益之·南濟民·李在夏·鄭元耆·金麗默·金在秋·沈景哲·趙台瑞·沈圭元·沈得元·李奎白·李應白·朴致冕·李智源·朴鎭燕·朴鎭天·具壽淡·具壽默·李應奎·吳在朝·吳始興·趙尙默·安殷復·許點·許璇·許諝·許涬·許壤·趙宗亨·金載五·李碩鉉·李基煥·李奎煥·趙鶴漸·安尙祿·尹宗哲·金天殷·朴慶聖·金止善·金永默·吳載復·金達默·金履琪·金履玉·閔昌東·金止兌·尹聖道·李遠鉉·安尙玄·金周默·金基一·吳憲朝·金膺信·李致浩·李運浩·崔永德·崔永岌·閔瓚·崔永嵂·崔永麒·崔永祚·吳有中·吳命祿·朴聖鳳·沈能學·吳禮常·吳致常·吳在尹·吳錫東·李極彬·鄭碩圭·鄭昕采·鄭暄采·盧亨祖·鄭元興·李在天·李道信·鄭仁僑·鄭煥述·鄭煥道·李勉侯·李大垕·朴宗綱·鄭元八·李升濟·趙亨祿·金熙默·金敬默·金聲夏·姜應善·李魯海·朴慶雲·金哲默·金守漢·趙禮元·金在基·盧漢良·盧漢基·沈景之·崔永七·鄭南徽·崔道大·尹任東·金在壽·金老來·金在衡·趙雲一·趙雲五·鄭煥仁·鄭煥鵾·金樂儉·金星冕·金星極·金星斗·金星箕·金星柱·金星老·金星烈·金龍遠·金鵬遠·金鳳遠·金馹遠·金鴻遠·金皓商·金甲商·金乙商·金伊商·金玩商·金漢遠·金渤·金浩·李東秀·李南秀·沈鴻祖·沈鳳祖·李晉祜·李伊祜·李在田·李在坤·李在春·張斗樞·張斗杓·韓裕·韓德裕·朴大晉·鄭晉采·鄭鴻采·鄭洪基·趙基升·趙允升·金浩養·金善養·朴天根·尹一揆·尹一永·尹一濟·尹致福·任洛·任燾·任一謙·趙濟七·趙濟九·柳一淵·柳長淵·郭佑坤·金鍾佑·延雲漢·郭佑慶·延思安·申碩模·金佑淵·郭佑騏·申益祿·郭佑龍·延直休·郭思元·全孝儀·鄭在天·朴啓東·朴啓秀·金宗泰·延思孟·鄭在夏·申德模·韓晩秀·韓益祿·權常瑾·權常鎭·朴鎭秀·權應五·李義綱·李德淵·金魯瑾·李弼永·趙永祿·趙百源·金相律·金相宅·趙濟百·趙永淳·閔百熙·閔百麟·閔致長·閔致永·閔致遠·金魯球·金鎭祿·金鎭源·李義松·李義慶·延啓漢·閔百源·金魯琢·金鎭永·金鎭學·趙錫源·權常善·韓麟秀·李實·郭欽元·全孝曾·趙永轍·鄭在源·趙錫烈·李蓉·李華·李新淵·李守淵·金在淵·金魯珣·金魯瑜·李弼行·申萬錄·趙永昌·李茂·李葆·呂善永·崔致百·趙濟五·周弼臣·朴啓益·金術淵·朴天柱·柳聖祿·崔昌國·趙濟三·朴天翼·趙濟一·宋一宗·尹致大·金思積·金益淵·金吉淵·延思曾·崔致萬·崔致億·任益謙·沈樂沼·孔轍東·崔東麟·李炫益·柳在祿·李馨宗·尹永埴·申孔模·金時鎭·金光厚·金魯泰·崔聖恒·崔東茂·李承基·李億年·任希濂·李炫常·柳·李寅秀·白東龍·李洪祚·南達仁·朴來源·李邦休·李載龍·李載鳳·黃仁千·黃仁東·黃仁岡·李載厚·安思義·安思九·趙岡年·安宗吉·李錫麟·李錫鳳·李鍾運·李鶴休·李駿休·朴宗森·李載耕·柳殷鉉·李樟煥·李師弼·柳豐鉉·李世仁·宋一洙·嚴种·嚴錫增·嚴錫五·趙萬鎭·沈銀·金思錫·尹思忠·趙雲晦·朴基中·李龍錫·韓錫福·朴常鎭·尹師學·李之源·李度膺·李度新·金道洙·尹致洙·尹致明·申宜祿·吳昌鎭·金久淳·吳常鎭·柳相老·李炳翼·李海觀·尹萬東·洪樞顯·洪敎信·洪敎成·李棊新·李基白·李基進·李源福·李鉉基·金永耇·具載亨·徐有敬·徐有和·徐成大·朴敏情·朴敏惟·羅恒洙·羅晉洙·羅益洙·宋大進·金大達·金大建·李碩昌·李碩仁·申在哲·申在聖·申在賢·蔡箕東·南漢臣·李濟仁·成升烈·成康烈·李在觀·李在恒·李在豐·李在鼎·李在益·尹光文·尹光正·尹基烈·尹洪烈·朴永文·朴永和·李元益·金益太·金益天·金益文·金以昱·金太昱·金錫文·金錫仁·金錫趾·金錫範·金錫寵·金埴喜·金埏·尹齊漢·韓洪瑛·金箕晙·金相坊·金相墺·金老塧·申益鐸·申益鍾·申益鏞·申益鉉·李愚顯·李之顯·李必寬·潘世人·南斗運·成秀烈·朴漢皓·權眄·權思丂·成寧烈·邊始璜·邊始錫·邊震鐸·洪若平·洪若來·洪若雲·洪若時·洪若大·洪若泰·朴宗厚·朴宗燮·朴宗漢·朴宗協·朴慶天·朴慶來·朴慶浩·朴敏澈·朴敏確·權基祚·權基福·權基祜·權基大·權若華·權若錘·權必星·權得鐵·金幹·金鍾坤·金鍾元·金鐘淳·金鍾文·裵相稷·裵相文·裵相契·裵彦鐸·裵彦錫·裵相九·裵相奎·金會元·金重根·具碩鱗·具大鱗·具雲鱗·朴相奎·朴相吉·朴相喆·朴敏秀·朴萬根·趙得和·趙白珩·金天浩·金天瑞·金天垕·金必根·金必植·金必浩·邊始燁·邊始春·邊始圭·邊始璋·邊始球·金相一·金始源·金始先·李始華·李元相·李元東·鄭光益·鄭光宅·辛璧和·權珀·權玉·權瓛·金致一·金致鐸·黃一淸·河益淸·河以淸·洪若海·洪若濤·洪致默·鄭昌元·朴必成·金一化·黃聖福·黃聖文·朴宗成·趙明漢·李復元·都命夏·李樟·李梓·李靖一·李益成·李相曦·金老坤·蔡必晠·朴文先·金老甲·金成大·李相義·李益盛·金成天·朴文元·黃一大·黃才復·權若興·權若文·權若檜·蔡周漢·河一淸·河成文·金東玉·金鍾聲·朴宗文·權聖一·鄭昌宇·鄭昌乾·鄭來浩·鄭來萬·金聖根·金敏根·金樹根·金大根·朴泰元·朴泰皓·全尙亨·全尙泰·全尙華·甫基岱·南基久·南基安·南必綸·南必經·南必純·南必繼·徐始胤·徐周胤·徐聖胤·徐宗胤·徐善胤·徐錫胤·金尙天·徐幹秀·徐幹晦·徐幹元·徐幹必·徐幹貞·南必星·南必得·申光宇·申光章·辛慶來·辛慶雲·辛慶得·黃得平·黃得大·黃基宇·黃基廣·金億根·金千根·金泰根·李旻煥·李載坤·李載昇·李載豐·李載陽·李運休·孔孫大·蔡澹·尹載厚·尹章厚·鄭光潤·鄭光德·朴光星·朴光采·朴命學·李澈·李激·李希睦·呂齊迪·呂齊權·呂齊益·呂齊坤·郭孝曾·朴光春·權必錘·權得平·權得衡·權得星·徐成宇·徐成章·朴敏華·朴敏發·朴敏秀·羅正洙·羅原洙·羅泳洙·羅觀洙·羅緣洙·金大顯·金大運·金大會·李多顯·李碩顯·李必顯·李得顯·申益升·申益明·申益朋·申益大·申益說·金塧·金·金坊·金埏·金垣·金錫龍·金錫黽·金錫麟·金錫麒·金錫文·金大煜·金華煜·金以煌·洪益文·洪益宇·洪益璋·洪益球·洪益休·洪益顯·洪益章·洪益運·金萬世·李明臣·李元臣·李秀仁·李宗燁·朴光祖·朴光秀·朴光表·朴聖弼·朴聖鎭·鄭光國·尹哲厚·尹景喆·尹義元·李淸·李德五·李潯·李範五·李之仁·李之義·李之亨·李之貞·李得奇·李得新·黃鳳儀·黃鳳來·南基善·南復一·安始仁·安始義·安始誠·安始學·安正大·安復陽·南極彩·南星七·南星極·南之斗·李萬春·李始榮·李始華·李春大·李帶春·李漢春·黃希一·黃希天·李寔·李琦·李長華·李成實·柳益春·柳培根·柳以春·柳日祚·柳德涵·柳成行·成以德·成以仁·成以義·成以學·林得春·林培輝·姜周武·姜周大·姜周基·姜周璋·姜周球·安汝宇·安汝美·安汝大·安汝泰·安汝岱·安汝華·具在中·李範仁·李之五·李之仁·李之義·李之禮·李之信·李之元·李之亨·李之貞·南鴻翼·南鳳翼·南復陽·吳相九·李東標·申致文·金道淳·申基烈·申致郁·申增烈·南錫龍·南圭復·李允行·李玉行·柳基澤·李圭榮·權進聖·權進賢·孫星七·鄭良弼·崔思演·張潤宅·李鼎滿·權壽煥·李載河·李載潤·權益祿·權命郁·權命基·鄭敎容·鄭夏·鄭夏畦·李宗元·李慶元·李奎仁·李尙俊·李尙默·權昌俊·權昌默·權昌杰·權應明·權應三·權輝祖·權欽祖·權孝祖·權達睦·李樹佑·李樹容·李樹漢·韓熹·韓瑥·韓愿·崔琓·李志堅·李志賢·朴正·辛致旼·崔聖珪·孫星好·孫星廈·崔㼁·崔珞·崔玣·辛義正·辛得五·辛養正·孫信九·孫睦九·崔琰·崔達彦·崔濟源·崔濟赫·鄭允弼·崔珝·南弼陽·鄭來翼·李仁宅·李志遠·任榏·任枰·南近陽·南做陽·李鼎復·朴道浩·金弼漢·辛濟泰·辛義泰·權器煥·辛泰一·孫耆九·柳鳳周·李兌赫·李觀赫·李仁赫·鄭柱漢·郭致圭·黃載萬·黃載千·郭敬範·李在門·柳寅漢·柳景漢·宋祥彩·宋學烈·趙錫鴻·李邦祿·金漢龍·金漢明·趙東奎·李昌遠·李昌華·申宅顯·趙時良·趙時泰·吉履權·吉致興·崔章鎭·朴鍾五·朴鍾箕·朴基殷·〈朴〉基輅·朴基守·李明來·鄭澤履·李泰來·李能遠·李瑾·李璜·曺琨·李琠·李承喆·黃鍾來·金思觀·黃鍾簡·李誠中·李培新·李海春·金明赫·趙松年·金明運·趙錫圭·蔡弘運·李來禎·兪大柱·李震哲·李漢哲·金圭·蔡寔永·李炳喆·李琬喆·鄭昌塤·李蕭喆·鄭昌憞·宋國運·鄭昌博·鄭胤始·趙濟昇·李觀海·黃·趙殷鉉·黃焌·蔡弘逸·吳在璣·申錫榮·吳在璿·申錫亮·金載輅·申錫宗·崔載河·趙章鉉·崔載圭·具允濟·崔弘鎭·李榮光·崔載潤·李世光·李燧·趙浩仁·南駿翼·趙涵仁·李謹中·李來朋·沈慶之·朴命之·金禧鎭·朴永之·金周敎·李南明·柳聖民·李晉夏·李復夏·李鼎夏·李寅恒·丁載璜·李寅斌·李寅鈺·李好淵·李有淵·洪大坤·洪大觀·洪大益·洪大晉·洪憲榮·崔象熙·張濟汲·金星漢·金明漢·洪天元·洪百麟·洪天泳·洪在·洪寅繪·洪昇運·洪在柱·洪惟祚·洪天健·洪在楡·洪在橏·洪在權·洪在·李慶在·韓宗鉉·洪履容·柳聖林·鄭柱善·鄭大善·鄭學周·鄭學愚·鄭學寬·鄭學盛·鄭學珉·鄭遠猷·鄭應猷·鄭宅猷·李錫春·李錫林·尹梓·尹欞·朴致相·安世佑·安在一·李學豐·朴章漢·吳相恪·朴亨吾·尹錫龍·尹錫禹·尹錫憲·吳鼎鉉·權倫·申在祿·宋守中·羅冕熙·吳鎭益·崔昌漢·李象奭·李象望·邊學容·鄭煥大·鄭橘·李必文·李行鑑·金元海·金箕旭·金相勳·李春白·李春悳·李榮甲·李春鶴·柳·趙景溫·張平汲·李龍求·宋文鳳·吳淵默·吳翼秀·吳英秀·李洪淵·李泰淵·李義秀·金熙成·金熙鼎·金俊·金熙龍·金熙常·金儆·李元永·蔡東欽·申從善·申奭周·申冕周·尹民圭·朴聖簡·金裕孫·金祐孫·沈能敎·尙南容·尙穆容·兪宅柱·兪東柱·李惟華·李惟泰·李垠·南純·尹致殷·尹聖烈·申國善·朴宗台·鄭墰·李秉顯·具豐疇·具惠疇·李維相·申涉·申性彬·尹奎一·張顯容·李趾淵·申在坤·姜履仁·趙泰鎭·愼始敏·金魯在·李顯文·李應會·李商倫·李身晦·權中得·申在乾·權學善·韓光周·韓光夏·尹孝錫·權有仁·金魯華·李商文·許忱·卞師宅·魚史榮·許忠·李之仁·鄭復祜·許恰·李應鎬·鄭日三·高明哲·許槼·南德老·金聖鎭·朴明煥·黃繼賢·金鈺·申錫範·孫相弼·金應運·權師赫·朴必寬·柳宇文·金時觀·權德謙·金益運·權時用·李勉植·權師百·裵維心·崔之翰·柳昌化·金一龍·權宗慶·黃輔漢·金鍾黽·鄭來億·李起敬·金翰龍·權宗述·黃志說·朴天純·金時復·孫相國·南時喆·權載元·李尙謨·崔之獻·鄭光齊·南始度·全性謙·黃宣大·南翼化·朴宗敏·權啓重·南華黽·安廷吉·金永秀·朴在源·李光億·洪學新·南啓黽·鄭昌文·權性五·柳昌信·黃中漢·金東烈·權載陽·南以度·林慶福·李文化·蔡永觀·李時賢·金羽龍·權載民·柳一喆·李東旭·權時中·金翊龍·朴在旭·李行敏·金永在·鄭之周·金檍·鄭之佑·金宗緖·住百應·權若極·李行壽·鄭來三·金時文·鄭來五·金仁魯·林相福·李文哲·鄭來七·金昌楫·李武哲·黃材漢·朴敏兌·李一星·柳騏祚·邊在春·李萬燮·張致矩·南翼鴻·黃潤大·金重範·宋必榮·田汝祜·都尙一·金爲東·李漢武·裵彦錫·黃台漢·金東煜·朴佐源·徐幹邦·徐幹輔·邊磬·姜杭·黃·金泰逵·金華逵·黃始漢·李邦煜·李崙煜·金慶延·李希泰·安夏黽·黃達漢·權養中·金永九·金載天·洪琳·權中度·姜耒·李振賢·金聲遠·洪碩輔·宋邦燁·洪致雨·裵奭周·權治度·洪始準·洪始永·李漢星·李仁顯·宋希群·李能顯·琴致雲·李光林·李翰淳·金天壽·權永祖·孫相祿·金景龍·金時·金武鍊·洪愼·全許澤·李振顯·權若禹·沈鎬·權重義·金相咸·邊宅東·朱益濂·朴斗慶·張弘直·朴喆吉·朴鎭洪·宋宅寅·權時集·朴忠全·盧光瑞·權處度·林時春·朴鎭學·張煊·宋宅魯·朴天赫·邊熙載·權極杓·張·張東弼·朴天孝·張南郁·朴漢敍·邊致堯·權鳳度·宋檍·邊命新·李黽胤·邊熙德·李亨淳·李敏白·鄭光東·權時發·李鎭實·張得天·李完璧·朱若濂·朴天衡·趙完圭·慮秉奎·申光復·朴天翼·張·權井杓·權夏正·權任中·張弘吉·林泰運·鄭東桓·張準矩·權弘燮·權涑·申奎成·鄭基平·林弘永·李處洪·申相緝·南履翼·南景容·鄭象翼·南孝翼·鄭象僑·南溟一·朴鍾純·朴基成·南有崑·朴基榮·朴重燦·申箕成·朴基春·李喜發·申晩東·金百鍊·申在重·金程淳·李璣榮·申復圭·吳聖浩·吳仁浩·吳相震·吳相德·吳始燦·權德中·吳雲燦·吳致京·吳相五·吳景燦·吳奎燦·吳邦燦·吳羽燦·吳致中·吳致常·吳相福·柳沂源·李希泰·申在成·金㙉·李學讓·金光國·李寅岳·申載烈·吳亨燦·申致翰·李養善·柳東休·柳元文·柳愚文·柳哲文·柳孺文·柳晳文·柳夏文·柳蔚文·金道一·金有一·金性一·柳瓚文·柳致謨·柳致烈·柳致百·柳致根·李命根·李孝根·李沃根·李箕煥·李奎煥·邊益文·邊益守·邊應新·邊日新·邊又新·邊維新·邊鼎新·邊正鵠·邊以守·邊始龍·邊正發·邊周新·金玉燦·金澤壽·金度壽·金健壽·金元壽·金鎭永·金鎭城·金瓚·金瑾·金達儒·金逸儒·金雅儒·金鄕儒·金汝儒·金哲儒·金志儒·金恭翼·金質儒·金順敎·李漢鳳·李漢黽·李漢鼎·李周尙·李周赫·李周服·李周賓·李周達·李周學·李周强·李奎·李華·李基·李瑩·李·李潤·李·李達·李秉天·李秀憲·李秀萬·金七運·金愼運·金永壽·柳寅祚·李宗盤·李宗朝·申錫福·李伉·柳聖謨·閔彦洙·李厚倫·洪益民·洪益章·黃潤·呂東成·徐赫成·李禮永·李義述·李義三·丁載陽·尙東九·尙東旭·尙愉容·尙元容·尙克容·許淳·許柟·李奎容·張鉉球·張志翊·李周鉉·洪綏燮·李潤愨·李槃·洪聖謨·李心薰·李如玉·尹貞逵·柳鎭常·柳植·權瑀·權弟仁·丁志承·韓永信·權楏·元孝倫·元孝樂·元用潝·元養鎭·金鎣·朴夏永·柳正秀·申義根·全爾德·金箕星·李揆膺·羅淵·宋日成·李天圭·李甲彬·黃錫祉·李得浩·邊毅容·鄭敬良·吳尙權·金聲大·吳惠源·朴宗河·尹巘·李翼成·李基祿·羅彦寬·柳暉樹·李英坤·安鼎五·林守鎭·柳宗轍·趙明溥·黃河錫·金獻之·李東濂·梁學守·鄭台煥·申瀗·洪載七·宋廷玉·柳盛夏·蘇正述·李錫禹·南宮燻·權躋良·鄭在珩·吳鎭觀·金錫海·吳相銘·吳必煥·吳仁煥·吳繼煥·吳穡·吳珏·吳翼·金聲振·李志寬·吳璟·吳琇·吳周煥·羅灝·姜龍煥·姜周涉·金文黽·沈日相·林赫吉·朴頤源·林鼐鎭·林機鎭·朴時源·林先鎭·吳赫源·吳相成·吳致煥·奇象東·奇象文·鄭思賢·鄭思德·裵承寅·裵承灝·吳日旭·金遂良·吳泰源·吳仁源·吳相赫·李志德·李志文·李志成·李義哲·梁錫玄·梁錫補·梁錫煥·金相國·金命舜·金命龜·金命禹·金得善·金弼善·羅瓚斗·羅有弼·羅時弼·宋燁·宋·金良國·金時燦·陳國哲·陳日新·崔東·柳宜玉·李熙進·李興進·李鉉進·李甲進·李志仁·李志學·吳相基·吳日永·吳相俊·吳相說·吳學源·金宗鉉·金聲鐸·李榮春·李鎭榮·羅學默·羅學佑·羅濂·羅涑·羅浣·羅有緖·金奎·李顯伯·柳錫源·鄭榛·鄭檺·鄭巋·鄭嶺·鄭河哲·李福甲·李邦元·李邦德·李邦得·朴海日·金載黽·閔仁洙·李儒儀·金宗達·柳基德·柳希德·柳希成·柳宗大·柳球·柳璋·柳瑾·柳珹·朴孝成·朴孝仁·朴昌斗·崔壽錫·柳德震·柳宗渭·柳琬·魚在益·宋尙玉·李必培·鄭忠國·吳相權·吳相華·李潤夏·李潤吉·愼甲顯·愼沃顯·愼達顯·金馥·林錫遠·林永俊·羅慶純·羅尙衷·羅絅純·梁之坤·梁啓俊·林時遠·李永實·姜泰禎·洪羲莘·洪羲喆·鄭在仁·金在鍊·洪羲良·鄭貴烈·金相龍·羅應慶·李壽一·李壽元·李永玉·李壽興·李亨運·羅冕寬·羅冕元·羅昌熙·罷鳳郁·羅冕緝·羅鳳哲·羅榮曾·羅孝曾·羅壽曾·羅冕哲·林鼎鎭·林安鎭·林翊洙·吳珀·吳琰·朴祗壽·林有遠·吳塾·吳瓘·吳琠·朴章壽·金烈·林宅洙·林禎遠·吳坰·林義相·林永相·朴海宗·尹在心·尹枋·尹椅·尹命信·尹忠宅·羅冕運·羅冕八·羅冕璜·羅冕壽·羅冕一·柳薰·羅鳳準·羅仁天·羅希天·羅墰·羅墢·柳光萬·柳光億·鄭祚·鄭樸·柳東元·李亨震·金光洙·金聲國·金聲遠·金達龍·金之錫·李東旭·高奎赫·梁一浩·李基樞·梁鍠·安命欽·金昌鉉·李鎭璜·朴命煥·梁孝鎭·柳復基·李炳斗·李鎭夏·鄭震煥·高時天·李廷華·梁述鎭·梁最鎭·李允緖·閔復圭·吳載壽·李得豐·李一圭·李基彬·高錫榮·金相恒·崔翼相·李濟夏·李鳳夏·盧·黃道漢·李彦孝·柳東培·崔命祚·李恒權·李孟權·李義權·張文一·李獻·韓在禧·張冕翼·李九夏·李瓘翼·權以仲·丁達中·李元東·張文圭·李元燦·吳命化·吳祉泰·元仁甲·李之夏·高廷禮·李克贊·鄭彦植·張冕休·李宜檀·禹昌文·梁錫佐·權烇·丁達周·張達朝·李廷直·韓錫禹·崔振翼·沈能奎·李天奎·韓昉烈·李文普·崔海益·柳成仁·朴大陽·韓宗烈·崔萬翼·李濟·李澧·李涉·張冕翼·梁秤·梁錫圭·權直·梁錫弼·金海相·丁處寬·姜柱華·申錫象·韓德裕·魚錫羲·睦貫中·睦昌中·睦祖翼·睦祖逵·李觀峻·李景周·宋相億·宋相一·李鼎峻·李憲誠·兪達柱·兪性柱·兪碩柱·李啓鎭·李宗邁·李宗遂·李宗運·李鳳奎·李鶴奎·李東奎·洪義根·林柱崙·南公權·南公益·南公輯·南公載·南公軾·南有信·南有鳳·南有宏·南有完·洪禹億·尹宅東·許濂·許湘·元致中·元大中·宋正海·宋正河·宋正洙·朴章煥·趙景溫·朴基暹·丁載璜·鄭匡臣·李弼漢·李秉遠·丁弼良·金德鎭·金濟商·成始仁·朴孝益·趙秉瓚·趙秉珪·鄭壽一·曺允九·安廷駿·南建五·鄭勉裕·鄭亨裕·鄭宅裕·具載三·沈鏶·韓度權·趙仁圭·尹泰鎭·李致榮·兪元柱·兪海柱·李相璟·兪漢茂·朴師顔·李炫永·沈樂豐·金瓊柱·金喬岳·兪漢敍·兪漢相·兪彦寧·朴淸源·李仁福·李東羽·趙雲吉·尹疆·兪洪柱·朴宗胤·兪彦定·朴基舜·李儒恭·洪鏶·李光英·南漢寧·金得行·曺允一·李漢運·李渤運·兪漢緝·兪彦五·兪漢豐·朴鎭源·南崑壽·李海旭·韓文逵·李文瓚·南耆壽·李熙命·李啓哲·李澤圭·南山壽·金啓壽·任百曾·任百源·南昕·南曦·鄭元奎·趙學東·朴世永·朴聚奎·金相善·金漢澤·李柱亨·李柱漢·李曾源·李柱宇·李甲榮·宋煥益·柳昇榮·徐冕修·徐祿修·尹肅鎭·林希武·閔繼赫·鄭存榮·鄭師文·鄭師俊·鄭基祥·林榮·鄭泳·鄭繼行·鄭東慶·金鎭九·鄭師仁·林榮善·尹一圭·鄭師顔·鄭師魯·尹炫圭·金國泰·金大鎭·安行淳·李仁明·鄭義俊·李行愚·羅致愚·閔文顯·金錫亨·李仁源·李哲愚·李在淵·權世鎭·梁錫圭·尹秉烈·李奎漢·李弼源·李道天·禹致麟·閔昌復·李貞台·梁鵬來·李浩大·南公彦·宋煥宇·李鏶·金錫明·南駿八·李榮儒·金漢遇·李博淵·金喆喜·金光河·金應·姜錫重·梁道亨·鄭行良·張景時·鄭德良·張得相·宋一淑·鄭性浩·尹琱·裵鎭台·朴天成·鄭璡·朴春根·李元燁·朴英秀·金震柱·鄭漢綱·李昌奎·朴師德·金商夏·朴在中·李德輪·金顯澤·鄭師龍·金道熙·李大倫·閔命舜·鄭宗泌·金光彦·李澤·鄭宗淑·金厚坤·鄭惟道·金大源·朴光哲·鄭有漢·朴天鼎·鄭宗純·李義倫·鄭弼漢·朴元浩·張致中·朴致觀·鄭守烈·朴基學·金重坤·金錫中·金魯泰·李義寔·具廱·申學模·申弼模·呂奎榮·朴基慶·鄭哲友·鄭哲希·鄭哲堯·鄭哲晉·鄭哲舜·鄭哲吉·鄭哲烈·鄭哲賢·鄭最達·鄭文達·朴熀·朴載慶·鄭漢默·鄭惟德·鄭惟誠·鄭惟孝·鄭惟謹·趙秉德·趙秀瑩·金達聲·金漢敍·琴碩魯·金仁源·李德燁·成鐸·閔大鏞·朴仁穆·成鎭·李章景·鄭在龍·鄭哲賚·朴龍秀·李時濟·李相說·李奎淵·李義立·申致祿·申元樸·申茂祿·鄭齊煥·郭在和·申常模·申德模·申徹模·李陽雷·成益烈·南泰榮·全尙弼·全孝良·全宗源·全行權·權斗樞·張命栻·呂善謙·趙榮福·朴來環·申達祿·郭利植·金相泰·金重煥·金致亨·金相震·申甲龍·李光漢·朴相濂·梁弼渭·李信佑·安宗貞·琴至孝·朱聖儀·鄭琛·鄭禹鉉·鄭命銖·郭齊祿·郭最烈·韓師殷·李德秀·李德行·李德欽·朴雲柱·宋載軾·李在淵·趙用逵·趙鎭玉·李在澧·李晩晦·趙命淳·黃璹·金魯彦·趙宅淳·金啓沃·閔鳳祥·姜運煥·趙鎭華·李咸泰·李後植·李有植·李豐錫·李謙錫·趙顯年·李文溥·許昉·許晶·申建模·申學模·申基模·尹光洛·李煥·申時模·柳晉福·柳晉祿·柳晉吉·柳晉爀·柳晉三·柳思默·柳晉澤·柳宜默·柳載玉·柳錫九·朴興燮·全義道·梁思八·朴在新·盧可賢·盧緯賢·盧勉己·申時祿·宋漢相·朴光燁·朴光表·洪秉黽·韓性裕·朴胤燮·禹三徵·金振玉·金應燁·柳鳳默·金道洙·申蓍祿·申司模·柳錫五·柳錫祚·柳應祿·金鎭百·金元植·朴麟彩·安慶一·盧光峻·李祥浩·鄭煥鈺·朴思一·朴思學·朴思禹·朴思輝·吳運一·吳義一·吳疇一·李雨年·張聖彝·沈有鵾·李亨榦·金鴻逵·李錫祿·南錫羲·南命一·李瑾·李衡中·李亨壽·李亨奎·李顯章·朴時華·李光挺·李光祿·盧光天·盧履文·安翊東·李相欽·羅煜·洪範燮·呂光淵·成道錞·鄭哲東·李秉泰·尹白圭·金復仁·鄭坦·鄭煥默·黃載益·黃載中·兪顯人·兪顯國·李泌·李淡·李秉華·李亨益·李亨羲·朴載龍·朴載弼·鄭冕東·李錫圭·李寬·趙喆遠·金台健·李文植·金德健·李連桓·宋載徽·宋載徹·宋福鼎·宋安鼎·宋俊圭·宋載豐·宋述鼎·宋卓淵·宋啓林·宋啓懋·宋浩淵·宋啓秀·宋致禧·宋啓杰·宋愚淵·宋聖淵·尹黽漢·尹庚圭·崔洙光·柳相祿·尹章鎭·趙時元·呂宅永·呂得永·南載裕·南載淳·李秉國·李秀仁·李秉善·金箕炳·李秀民·安孝錫·李德柱·金相載·呂東載·呂東耆·呂德永·李光宗·李光遠·洪永洙·金中澤·朴海壽·閔琦顯·柳聖祿·閔時顯·趙泰榮·朴海球·金修澤·朴海英·宋一泰·金趾淵·宋致慶·朴秀東·李奎鎭·朴元東·朴啓東·李審弼·李敬敏·尹守說·李益謙·盧錫賢·金鍾極·朴宗周·金思正·李吉源·李敬溥·吳建·鄭道榮·李章德·申明淵·申守淵·吳學淳·李審一·李集喆·金泰漢·申福遠·趙鼎國·具殷弼·柳玉鎭·金毅淵·柳益祿·李鳳齡·韓用濟·曺命忠·申鍾洛·黃命耉·張俊永·宋運·徐麟行·金仁榮·申景天·韓覲周·金運益·金弘遇·金弘澤·金弘建·李定根·徐長漢·許檉·許植·林重煥·金相俊·金光先·金善紀·金孝慶·金世慶·金致璧·金致澤·金致欽·金之漢·金鳴鎬·金鳴鐸·金佑鼎·金鑄華·金鑄基·張得煥·黃元休·丁裕敎·丁默敎·金麟瑞·金得俊·李尙植·李文奎·李好撥·李尙撥·安欽·安鐏·洪箕星·洪學天·鄭象節·鄭象乾·鄭翼模·鄭纘模·鄭象熙·鄭象忠·鄭象極·鄭崇魯·鄭象稷·鄭約魯·鄭弘魯·鄭象文·鄭象斗·鄭象華·鄭象禹·鄭象奎·鄭赫魯·鄭歸魯·鄭時魯·鄭範魯·鄭希魯·鄭快魯·鄭憲魯·鄭復模·鄭說模·鄭時模·趙顯東·閔益顯·閔箕顯·閔百勳·閔聖洙·高錫祚·高載德·高錫祐·高載道·高錫珪·高載厚·高載赫·高載益·高載哲·高希天·郭文燦·郭應冑·邊宅信·邊宅義·邊載會·邊熙慶·朴漢允·朴二慶·林重楨·鄭光潤·李相坤·洪逢麟·洪龍淵·洪九淵·鄭文鎬·鄭斗鎬·具漢弼·洪洛英·洪洛會·洪啓源·洪履源·洪魯麟·洪錫麟·洪時麟·洪趾麟·洪祥麟·洪應麟·洪聖麟·洪瑞麟·申思周·申思默·金寅燦·金寅燮·曺錫基·曺益道·曺敏道·曺安道·曺達道·曺善國·曺敬道·曺進道·曺相道·曺俊道·曺繼道·曺興國·李元采·李禧采·邊鎭基·趙述道·趙述黔·趙履洙·尹就殷·尹命任·申宗鉉·申宗岳·許榏·許源·李致元·李天泰·李宜白·金聖鐸·申景大·孫達孝·權德相·申尙玉·許柱老·許任·許侃·柳鉉璧·李壽一·申致增·姜大益·金浩根·南必翼·李義默·申錫周·申日省·柳衡佐·李景洛·李漢奎·蔡禹達·蔡禹範·蔡禹平·蔡益大·蔡義大·蔡時大·蔡淵大·蔡蓍大·蔡沂大·蔡膺淳·成啓埰·許進·金得夏·成命周·李東漢·成大翼·河達昊·白兌元·楊璘·楊珽·姜德潤·曺遇麟·盧思德·李希泰·尹惟粲·金再運·成彦柄·姜德寬·楊漢光·成賀儀·盧尙發·李夏岳·河必羲·成泰道·金漢濟·金必璉·成瑞洪·河潤德·曺德魿·金淑·成彦斗·成光律·金千鎰·郭震翼·金學運·郭秉翰·郭思林·郭道垕·金淑鎭·金敬宇·郭守坤·郭奎彦·嚴喆亨·蔡景臣·郭景和·金必玉·金必大·成之福·成益魯·嚴道欽·郭寧垕·郭昌東·金時濟·金鼎重·蔡昌垕·郭民翰·金淙·金尙直·李國臣·金箕澤·李應發·楊海一·徐學成·孫章振·孫禮振·趙錫鳳·禹載寰·李基永·徐梃·蔡致德·崔興奎·李東淑·李東敏·崔興英·徐宅仁·李奎燮·李柱燮·蔡廷輔·楊甲東·徐光烈·崔興黽·崔華錫·崔興夏·蔡師得·黃泰亨·金洛九·朴思永·朴思忠·韓公潤·全永臣·全命臣·朴履亨·朴履赫·朴履烈·鄭宅周·鄭光敦·徐權·徐榮柱·蔡廷良·洪秉文·蔡師五·蔡師猉·徐桶·禹載膺·都必·李時權·蔡師麟·洪秉遵·徐有憲·柳養性·朴基璥·李天厚·朴宗嶷·徐榥·李瀚·李章五·郭守擎·柳東稷·柳東文·崔象元·金洛久·李時甲·徐有一·徐聖規·曺慶五·徐有寬·柳養源·徐穡·尹景莘·李東吉·郭守宅·崔象吉·朴基大·崔興彬·曺慶昇·羅聖翼·崔興鳳·崔興嶷·李湜龍·李學重·崔興悌·崔興孝·柳爾新·徐彬·金必大·徐達福·李貞煥·朴光昇·徐·徐奎復·全宅厚·李秉厚·柳養洙·柳養輔·都采謨·都必樹·徐大復·郭泰衡·洪相祖·洪彦黽·柳增龍·裵一弘·尹宅禹·宋在粹·徐志大·全羲永·鄭敬恁·趙大榮·兪應柱·李憲邦·趙鎭敬·李炳奎·閔正鏞·金鼎厚·具元錫·尹爾晦·申光義·韓光益·申光堯·權采仁·李孟會·韓用植·權用楫·尹行圭·元在麟·金鎣·南德壽·崔錫九·柳興仁·姜世仁·李趾麟·權錫仁·任炤·洪執簡·姜夏錫·南致壽·洪秉懿·趙壽延·李學晦·李倫大·洪秉猉·李宅彬·李敏求·李俊彬·成鎭柱·沈命漢·韓福謙·朴默·朴燧·李玄黽·李宗億·李仁初·李得源·李泊訥·申緖·申禇·申在完·金·金鋑·金鏒·柳台明·金重明·成德澈·李存信·李孝信·愼始復·洪樂·李一運·李儒采·李儒鳴·李海訥·任泰蓍·黃載慶·任圭白·李柱運·金履耇·徐志淵·李海奎·朴壽鎭·權輔仁·金敏喜·金學聖·韓敬翁·李毅遠·金允淳·李商隱·金善柱·金魯振·金英柱·趙濟安·鄭嶪·趙濟寧·鄭檃·鄭柔·李陽來·李得晦·申在元·黃仁赫·尹九鎭·趙寬逵·趙雲鉉·李儒翊·蔡延恭·韓用五·李行源·金仁泳·金濟淳·李玄來·李弼求·申在勛·李稷·申錫海·李得春·李昌來·李得周·李完來·李明來·李鎭復·李文浩·李命浩·李達源·李載萬·任茂常·具達奎·趙心逵·朴尙圭·趙光元·李儒馨·權宓·李宗緖·尹泰煥·鄭毅良·柳始源·黃仁顯·李亮喆·申錫章·金濟友·趙秉鉉·李度衡·元鼎孫·尹天圭·尹明鎭·申惠模·金恒鍾·權國範·李光訥·吳泰能·吳泰立·李薰·李松·金寬鎭·李尙鉉·李載運·金啓沃·崔道三·李德采·黃履鼎·金永喜·崔永奎·禹鏞·尙安容·李治都·李潤·李秀成·朴文漢·金魯得·鄭光暹·鄭遂禮·李紹宗·申綽·沈國之·兪義源·韓用霖·李基豐·朴致鳳·韓用信·權授·韓慶履·李儒英·金源進·韓晩錫·權錫圭·崔道永·安瑀·金民敍·金洪敍·金顯祚·吳泰容·權中弼·吳泰稷·金命百·金俛·洪秉栻·趙完鎬·尹騏載·田光喜·朴宗秀·金英·金晩柱·尹昌烈·李昌鉉·李治文·李壽亨·李鋼·李仁謙·李永普·李致貞·李鉀·李燮·鄭師哲·李悌源·李秀得·李載亨·李漢溟·朴奎煥·李學緖·成永緖·金麟緖·金應奎·尹章一·朴老源·趙元淳·許鎰·閔致禧·李國勳·趙得淳·李植·朴舜鎭·朴載千·申鳳朝·李日永·曺錫朋·李啓元·李海周·李海明·李海鵬·趙宖喆·趙安喆·李益鼎·黃煥·黃相文·黃焌·金載轍·趙雲鎭·趙夏永·李燦·安景命·尹若圭·尹鎭岳·韓·尹升圭·韓沃·李發元·張烈·李培元·李德在·鄭殷采·洪在五·金思儉·金冕·金思魯·朴師膺·柳相集·金善鼎·金永和·金履宇·金善豐·朴載植·朴師善·金永彦·金基集·朴胤祚·成志行·朴遵羲·李筦肇·安弼亮·朴幸源·金晳永·金永秀·趙存秉·尹一魯·朴師殷·鄭存始·趙秉泰·金魿行·李鎭圭·金宅淳·李東燁·洪魯泳·李玩·金履遠·尹爾衡·尹心陽·具允昌·趙命錫·尹璜·崔榮·趙在興·李道善·李明喆·李時淸·趙存永·趙存亨·尹相集·尹扶陽·鄭濠·鄭黽相·尹秀鳳·鄭豐烈·任泰賢·朴基億·金履砥·辛景九·辛時泰·韓國鎭·李基仁·徐志敏·趙穆逵·趙直逵·朴鎭·朴吉漢·金聖鍾·朴載運·李楫·安廷大·朴海鎭·徐箕善·尹爾魯·鄭悌淳·鄭建容·朴奎漢·閔章赫·安聖彬·安永默·林夏遠·韓範洪·閔昌周·閔致發·閔復顯·李在·金箕彦·田東顯·宋楨·崔載禧·田光鼎·李時修·李儒勝·金柱淳·鄭元榮·李宗文·李海觀·金昌烈·崔顯鎭·李珏·李復顯·申聖模·嚴埰·李壧·柳得春·柳炳·柳煒·柳鼎根·柳鳴九·李善敏·李宗德·林鎭業·金在明·趙台華·李夏九·李潤九·李龍九·金時成·李昌文·李東白·金時文·李洪基·李始斌·李始迪·李春栽·李載一·任樂中·李春郁·金潤澤·趙台行·李春華·李廷中·朴長鎭·柳相九·李知榮·尹應圭·金思善·金正烈·韓福五·朴基永·朴志浩·宋賢挺·宋一濬·申錫麟·閔百維·柳德源·宋一洛·柳璉·金應斗·南宮榕·李橏·睦仁虞·崔宗崑·柳榮甲·洪致和·洪致猷·沈樂一·南湜·南浚·金箕洪·金師默·金箕玉·沈榮祖·李邦格·李顯耆·李雲恒·辛世寧·辛達寧·申應模·魚若源·安宗五·南官浩·閔周國·閔相夏·南宮素·南宮桂·南宮禮·南宮翎·沈英鎭·洪禹拜·鄭齊善·柳榮潯·李周仁·洪昌謨·金相永·元周鎭·元景一·崔海慶·崔鉉三·崔鉉一·鄭埴·鄭庸善·沈能容·李炯哲·李學林·李基一·李基燮·崔龍九·李淑·安宗鉉·柳載賢·洪洛·洪漢鈺·朴仁春·崔昌選·具應遠·李趾亨·崔擎岳·崔聖國·洪漢成·安相玉·洪漢泰·洪大鉉·李翊運·安相欽·洪百仁·南公三·洪·朴應運·閔重七·韓瑛·尹濟漢·洪昇運·洪柱·洪大健·洪學優·洪百麟·洪大元·洪楡·洪橏·洪·李慶魯·韓宗鉉·洪履宅·朴重明·柳聖林·鄭柱善·鄭一善·鄭學周·鄭學仁·鄭學寬·鄭學民·鄭承猷·鄭應猷·鄭宅猷·具祖承·申益烈·朴命仁·申有成·李宗錫·申相台·李秉根·南泰桓·南泰模·李東陽·申思正·李時薰·閔仲赫·南熙益·金星煥·金世柱·趙增休·趙增玉·趙鉉燮·金奎煥·趙基貞·金聖河·趙穆燮·趙虬·金宗圭·趙敏燮·金聲燦·趙相五·趙經燮·韓弘運·韓啓普·朴思誠·梁達聖·梁甲聖·姜周輔·柳養林·曺允振·河宗洛·河鍾運·河學聖·趙學勉·曺成文·張成灌·李鍊一·金彩鍊·張震九·張雲倬·趙德新·鄭煥極·鄭連采·李道亨·鄭永采·李碩果·鄭道孟·鄭道喆·河範行·白晟鎭·白容鎭·崔重煥·崔重默·趙泰柱·宋思璟·河鎭望·姜彩運·姜仁奎·閔師良·尹相乙·崔相望·河鎭華·趙德淸·文命重·許澄·柳之說·裵學儒·朴旨浩·趙瀁·李潤宅·河慶老·姜昌慶·姜光周·鄭鎭箕·南斗七·南斗光·李尙烈·鄭必采·姜碩烈·金慶哲·姜在文·姜師善·姜師順·李東洛·朴永淳·朴孝淳·李東時·成師一·柳之澤·崔承愚·李榮儉·梁德運·河鎭成·鄭志光·成東騏·孫潤基·河達淸·鄭煥復·河一淸·李碩佑·李正儉·李來儉·趙善愚·鄭成采·鄭曾賢·李澄·李邦祿·韓光世·韓東碩·鄭秀垕·許汶·姜禹圭·姜秉圭·姜睍·鄭永垕·李基文·柳炳八·金孝鍊·柳之汶·李東泌·姜燁·姜周煥·鄭興甲·鄭德采·鄭學濟·金洛奎·姜采璜·趙希憲·趙元愚·金致行·趙弼愚·李邦黽·李邦彦·鄭弘仁·鄭贊珪·崔振翰·崔友倫·鄭弘六·鄭弘年·鄭師年·鄭師德·南必儉·李汝憲·李汝哲·李守默·朴慶贊·朴慶漢·朴世林·李再春·金宗奎·宋德純·沈鼎相·沈公績·郭宗黽·趙國和·沈錫永·李正明·沈鎭·沈鋐·韓億裕·趙中鎭·權夏容·吳致乘·金儆·金俊·安秉·安禾·吳彦塾·吳泰中·金啓俊·李元中·尹致中·權用哲·尹遠·沈絢·申在寬·李震明·吳畦·崔基東·崔基萬·吳衡鼎·權泰容·宋敬純·吳弘常·吳佑常·元處常·元檢·安膺烈·安昌烈·吳錫胤·吳錫範·李漢謙·李漢述·崔基仁·崔基成·崔基元·李秉九·崔光憲·崔珅·李相徵·李章煥·金佑·金佐·李憲堯·李憲明·金洪秀·鄭喆行·金命根·金漢根·李周洛·黃仁·兪章煥·李圭錫·李普雲·鄭宅彦·鄭允行·權燧·閔觀秀·元亨孫·元應孫·金濟弘·權命鼎·權泰鎔·鄭相弼·尹致道·李赫基·李海平·趙台文·趙台恒·閔致益·鄭周永·李校·金相祜·金申岳·宋順來·韓九鉉·李潤甲·許遠·許逵·鄭地相·鄭人相·崔承祖·鄭漢相·鄭煜·魚在能·李道永·金允岳·韓會鎭·李明會·金相元·李承會·李秉倫·金箕瑩·院善之·李潤玉·尹守寬·李潤英·李在赫·李周淵·趙鼎鉉·徐銈修·安宗謨·趙榮吉·李學愚·安栻·辛大薰·兪埴·尹時禧·尹徽錫·尹明義·李東鉉·李東燮·李東爀·辛翊奎·鄭宅元·徐宅輔·李宜謨·鄭周老·李孝苾·安景福·李鉉豐·洪履敬·洪永錫·兪最周·徐覺輔·趙德身·金聖根·金弘默·鄭弘善·南淳·李邦祜·閔戅·閔·閔重恒·閔重祥·崔殷浩·李慶熙·鄭恒善·閔鼎鏞·權厚仁·李光有·柳聖養·許濡·兪漢渤·兪宅柱·李光厚·許垣·趙台運·柳在均·安廷尹·南紀興·南聖來·南駿九·南駿哲·趙仁老·趙周老·安光參·安光奎·閔榮世·元行孫·柳通源·柳宗斗·柳宗夏·柳學老·李建壽·金賢祖·朴承煥·蔡弘仁·蔡錫永·朴時郁·許·許灼·許棹·朴命煥·李羲龍·具允和·邊相璜·洪允禧·白義鎭·白世鎭·李玄玉·李根容·具俊和·任濟翼·許栢·申在楚·申在漢·尹普·姜彝大·任春常·李愼求·李翊求·柳榮來·柳榮祖·柳星中·成友仁·成貴仁·李觀晟·朴文儉·李晩奎·金在衡·金在喆·安浤·朴貞根·朴昌基·李時潤·李彝喆·李箕應·柳在恭·金秀萬·閔文赫·閔鼎赫·閔常赫·閔載赫·閔東赫·閔致英·閔致鵬·閔致翼·李鼎祚·洪楨·洪樞·柳霮·李奎應·申約·李聃會·李運岱·李運輝·申命浩·申櫽·申槃·金鍊·李命新·李命天·李維新·李文浩·李模·李楠·李模·李貞浩·李栢·趙永弼·趙永赫·姜百潤·金魯興·金魯喆·金魯恒·柳相恒·兪夏柱·李最允·李裕·朴載健·朴東鎭·李遠馥·李頎容·申大寬·申大遜·申大集·申大中·李憲穆·李憲秋·李憲圭·韓思周·李秉益·李秉魯·盧廷仁·柳灼·申暐·安文彬·安廷龍·安廷鳳·安元相·申大賢·曺允白·李啓喆·李敬道·李益賢·成翼曾·柳淑道·李章魯·李光奎·李裕夏·成海範·崔景南·金顯弼·李普澤·李憲道·李命一·李五奎·李裕殷·李東揆·李東殷·李寅斗·柳泳·柳浩·金觀容·李在貞·李在賢·李述鉉·李達鉉·李運鉉·李河燁·李馨達·李濤·李敎植·趙承元·趙錫三·崔克仁·具悰·李得鼎·徐有中·朴命悅·宋文瑜·朴東悅·朴永悅·尹珉圭·姜在鶴·姜在鷹·姜在夏·朴佐烈·李益華·韓錫祐·韓錫祜·朴井奎·鄭日柱·鄭煥·鄭煒·鄭燮·鄭海耆·鄭尙仁·鄭尙義·鄭尙信·李光孝·金致漢·金必奎·尹撥·文鳳周·李守鎬·李國衡·魚有泰·李之哲·李尙顥·崔興九·鄭孝日·崔邦鎭·鄭孝達·李東震·愼光文·鄭致倫·李洛奎·李洛瑞·李之赫·卞東龍·尹桓·宋景一·卞光珩·金東旭·金時興·鄭東春·鄭萬述·鄭元述·鄭致安·李柱國·許憶·文致儀·文致龍·崔宜鎭·李顯碩·鄭復華·卞光城·朴龍一·柳光淵·崔鎭寬·卞騏臣·李國彬·尹世國·姜贊周·鄭倫濟·周益章·文集成·安昌睦·金昌臣·朴孝顯·李萬坤·尹東明·曺明行·尹榮五·姜以周·鄭燮濟·周孟齡·文儀成·曺明義·曺明一·尹時國·姜鷹周·姜必道·鄭興采·金聲玉·朴泰林·方啓宅·方啓洪·朴漢坤·曺宅源·姜必英·崔山旭·韓應東·尹榮振·韓尙奎·林華津·郭天濟·姜赫·劉澤老·慶斗煥·林光恩·姜伯欽·姜喆欽·劉克文·姜之文·郭林旭·姜之建·郭林鳳·崔興禮·鄭錫九·李羲鎭·林光運·鄭東宅·權允澤·李明球·愼命希·全致賢·李之觀·李鳳淳·李時文·李彙甲·李時榦·李時益·李柱國·李時相·李壽亨·李之恒·李時賢·李載淳·李時中·李漢維·李漢淳·任之源·任一源·李重坤·李長坤·李植坤·南宗毅·南箕老·趙居夏·權益衡·權益謨·朴宗榮·朴宗雲·朴範壽·黃龍弼·黃龍燦·柳錫周·柳秉周·邊正燁·邊振極·邊振天·安思誠·文光玉·李致翊·李致猉·李致寬·李致白·李致郁·李應鎭·權載坤·權台度·權仁度·金萬綏·金萬成·裵綸·全載道·李振國·李振聲·洪洛建·曺允永·高在默·曺文道·金志大·南緯漢·成在俊·成在珏·金鴻禎·金鳳禎·成斗烈·趙猉永·趙義永·趙禮永·南徵漢·南以國·洪學先·洪學一·李恒儒·高在純·申思沈·李璜·李炯培·趙鏞·南宗麟·全以杰·趙在淵·趙在鼎·趙在雲·羅憲洙·盧尙集·許鐔·羅胤文·宋煥邦·李昇儒·安欽·金洙澤·尹弘大·李基成·崔進碩·裵龍采·金世祿·吳命馹·洪九協·權伏龍·權正鐸·趙學俊·鄭大植·鄭大基·黃致中·蔡元東·洪益慶·趙述濂·黃德憲·李時潑·李時泰·李時華·李時億·李時萬·李時直·李時重·李時用·李時常·金昊若·李春永·余必壽·李澤·李濯·李時一·李之益·李之復·李之崙·李之崑·李星範·李星運·李時晦·李時元·李時亨·李疇翕·李彙景·李鳳淳·李秉鉉·李泰鉉·金學進·成得柱·李景燮·權尙默·金養五·李勉永·李文永·黃康老·黃仁老·黃時復·李章春·金興兌·金永傳·金坤遇·金宗遇·趙鎭璧·趙晟鎭·趙雲天·閔龍煥·成在良·成明烈·金致福·趙大樑·趙命德·趙雲望·田在玉·尹得恒·尹得商·尹得晉·尹正烈·尹彦烈·尹周烈·尹光烈·崔光一·李謹遠·趙雲祥·李忠稷·李邦慶·朴亨燁·盧羲文·盧彩文·盧光宇·盧光郁·尹涵·權中德·鄭哲魯·金聖悅·沈邦賢·盧仁執·盧啓升·盧漢奎·盧徹元·盧在奎·盧建奎·盧學履·盧學淳·閔致欽·申孝增·趙雲泰·康致寧·盧光益·金應衡·金璟·趙興鎭·黃相來·盧壽敬·趙雲升·黃允老·盧重興·李百源·金鍾益·成在泰·成在觀·許汲·李尙弼·盧輔文·盧在文·趙潤·鄭聖海·許潭·趙鏶·李希周·金達鉉·河尙禹·河尙一·盧光玉·盧晉文·宋鎭經·金魯章·李長震·韓膺奎·李希哲·李堯臣·宋煥忠·宋復圭·宋善圭·韓相維·韓福維·黃基厚·宋煥貞·金相圭·李光進·李範錫·洪德重·李奎錫·朴善茂·林善春·閔濟咸·李秀千·吳載洛·宋孝欽·金箕亨·趙學悅·李載德·成息·李在維·李光善·金在沼·李基鉉·金在翼·洪秉斗·尹冑圭·尹光存·金履詳·尹商鎭·尹用圭·金箕衡·尹光塾·尹光年·金纘周·梁鍾壽·尹國鎭·尹萬圭·尹光正·李在泳·朴永煥·鄭栻·尹渭圭·尹光玉·尹碩鎭·尹昌圭·尹源圭·趙明鉉·李群植·權思欽·尹完鎭·尹洪圭·尹頤鎭·南建喆·張鳳奎·申漢升·梁啓洙·尹義鎭·尹道圭·尹益鎭·李鎬甲·林榮祿·尹心鎭·尹滋熙·尹滋兢·申達模·金尙周·梁景洙·尹攝圭·南建佑·李元燮·李敏燮·尹光愼·金騏遠·金駿·成潤德·南鳳采·南以和·尹恒圭·尹信圭·尹載圭·金相宇·金相寬·尹來鎭·尹采鎭·鄭尙鎭·朴廣鎭·李克璜·趙允和·朴宗斗·朴宗星·林游洙·林泰洙·洪碩遠·洪鎭祿·崔箕錫·洪鎭大·洪處洙·尹滋賢·鄭東郁·林亨鎭·任鎬·李鶴運·尹容圭·申繶·尹寬鎭·尹悌圭·黃鍾基·林聖洙·林復洙·趙必和·金在文·李東恒·趙雲哲·鄭煥奎·李泰膺·李普甲·李普熙·洪義燮·金圭鉉·崔日永·李度轍·李度輔·金履亮·尹桂·許楫·權趁·李鶴九·李鳳九·金相莘·尹秉義·楊啓守·楊啓明·柳經轅·沈繼光·李濟喆·李漢柱·李濟殷·金衡·閔致黽·李魯民·李錞·金箕澧·金相郁·李燁·李燮·李在文·金時翼·朴鎭德·金在學·崔德履·李雲龍·李雲鳳·柳思九·李敏郁·崔鳳齡·李執中·金時業·金時玉·白東軾·任樂英·李鎭業·金鎭夏·南鵬老·南鵬運·朴斗淳·李濟膺·金鎭祐·朴顯寬·宋源福·李吉遠·李國遠·趙沆·李源弼·尹坊·李敏植·南學中·姜在周·金在寬·宋春欽·宋弘淵·宋敏淵·宋通淵·宋毅淵·宋明淵·宋啓柄·宋啓述·宋啓涑·宋啓極·宋允熙·宋志熙·宋晉熙·宋琦鼎·宋載玉·宋載行·宋時鎭·宋一瀅·宋一濂·宋敎中·宋聲一·宋載直·李在根·宋載祐·梁宗銑·金箕煥·金箕暾·宋成俊·宋敎義·宋臣銓·金箕鎭·宋載述·李度逸·朴鶴壽·朴齊孟·宋宜鎭·宋臣光·朴文燮·朴允燮·朴陽燮·朴在道·宋一兼·宋欽仁·尹勝烈·閔致孝·宋憲鎭·李彦垕·沈晦之·宋萬鎭·宋煥履·宋黃圭·宋欽茂等,疏曰,伏以,聖王之政,明倫而敦本,生民之道,尊宗而盡分,尙於此一,有欠缺,則天理人情,有所壅閼而不行,此不可不察者也。臣等以忠賢之後,簪纓之族,於家於朝,俱見廢棄,齎冤茹鬱者四百有餘年,如窮人之無所歸,幸際聖明,久道化成,深仁厚澤,無物不遂,臣等若徒以義分爲懼,而不暴其情私,則是自阻於均覆之天,玆敢相率而陳之。夫所謂敦本而尊宗者,從父族也,是故儀禮傳有曰,禽獸知母而不知父,野人曰父母何計焉?都邑之士,知尊禰矣,大夫及學士,知尊祖矣,夫德彌尊則斯大·夫學士之尊祖矣,纔逾下則斯禽獸之知母矣。今在生人之列,不從尊祖之大夫·學士,反歸之於知母之禽獸者,其可乎哉?聖人之制禮也,輕母族而重父族,母族非可輕也,欲其尊父族故差輕之耳。夫夷狄之於禽獸,亦類也,只知重母族,卽夷狄之俗,而中華文物之鄕,則無是俗也。我東方自羅季以來,倫常之可議者甚多,及我聖朝,禮樂典章,燦然可述用程·朱喪祭之禮,秉春秋尊攘之義,凡陳常敦禮反軼於中華,何獨於臣等,因一種憸人售憾之議,禽獸之夷狄之,而久不之變也,世之人動以名分爲口實。夫名者所以定其位也,分者所以等其威也,始之於家庭之內,子而父父,弟而兄兄,盡子弟之道者卽是也。今於稱謂之際,反效奴僕之於其主,日用常情之藹然于中者,沮格而不得行,名之不正,莫此爲甚,名旣不正,分將焉施,所謂名分,於此蔑如,豈非秉彝者之所共惕然而傷心者耶?至若仕路之枳塞,不但有妨於朝家用人之政,臣等之不得盡分於倫常者,專由是也,蓋此法一行之後,凡係官方,各有定窠,分岐殊塗,防限甚牢,使不得進其身而展其蘊,是雖曰通仕路,而實未嘗通也,生斯世也。漢之衛·霍,晉之裴·阮,唐之蘇·杜,尙矣無論,雖有韓琦·范仲淹之才器,陳瓘·鄒浩·胡寅之學問,必將以母賤而棄之,其身致廊廟而爲世名儒,非所可議也。夫移風易俗,卽宰物之權耳,謬俗因循,歲月寢久,而窮則變,變則通,亦物理之不能已者,則何可但以見聞之熟習,不思所以通變之乎?是以列聖朝,特垂憫恤,屢發絲綸,昭載於往牒,今不敢一一歷陳,而奧在成廟朝,時値憫旱,以歸咎庶類之禁錮,聖心惻然欲更張,弓劍遽遺,宣廟朝答申濆疏批,有人臣願忠,豈必正嫡之敎,仁廟朝以仕路之太狹,有隨才擬望之命,顯廟朝嘗於先正臣文正公宋時烈進言之日,亦歎舊制之狹隘,肅廟朝廣詢廷臣,屢欲通變,故英廟朝每以先朝聖意爲敎,至有壬辰之處分,有若曰庶非班乎,因一子光而禁通淸,則戊申·乙亥,無一名者,皆忠臣乎?切勿拘礙,以存國初之風。逮我先大王御極之初,特軫疎通之方,使之條陳節目,而朝議不一,其所酌定,不過限品,依舊枳塞耳。聖意以爲,防限尙多,此不足以疎滯,有敎曰,是士族遺裔,與委巷賤流,曷可比而同之,使不能得其所,是亦寡人之過,欲識人倫之常稱,則反慕千里不同俗之俗,朝廷之職名,豈爲士夫階限而設哉?其後銓曹通望之飭,太學序齒之諭,必欲漸次開路,以至末年,辭敎愈摯,而不幸仙馭上昇,遂成未卒之志,沒世之思,八域惟均,而在臣等,尤切如喪之慟矣。且列朝名碩,莫不力主疎通之論,期欲矯革,故先正臣文正公趙光祖,文成公李珥,文簡公成渾,文元公金長生,文烈公趙憲,文正公宋時烈,文純公朴世采,故相臣文忠公柳成龍,文忠公金尙容,文忠公李元翼,文翼公尹昉,文忠公崔鳴吉,文忠公張維,文忠公吳允謙,文正公崔錫鼎,以疏以啓,辭意懇惻,有曰人臣願忠,豈有間於嫡庶,朝廷用人,如是偏隘,有曰我朝謀國大臣,只爲私其子孫,不及乎萬世失人之憂,有曰禮制之定,莫嚴於三代,而嫡庶之名,只行於私室,不行於公朝,門地之別,莫尙於六朝,而用人之際,惟問其父姓,不問其母族,有曰雖有才德出群之人,率皆抑塞不揚,擯斥不與,無復有父子之倫,君臣之義,逆天理傷人紀,莫此爲甚,有曰卑薄庶孽,天下萬古所無之法,殊欠王者立賢無方之道,有曰禁錮庶孽,足以傷天地生遂之意,非先王公大之政,通用之擧,甚爲合宜,有曰庶孽防限之法,初非祖宗定制,有曰我國用人甚狹,門閥之外,雖有奇才異等,無以進用,若循常守古,則終不能收拾中外,有曰許多才俊之士,枯項黃䤋,騈死蓬蒿之下,匹夫含冤,足傷和氣,況此其麗不億者乎?有曰,古者厚禮重幣,以待隣國之賢士,猶恐其不至,今者設法定限,以錮域內之民,惟恐其或進,及其事變到頭,每違才俊之難得,有曰鄕曲賤類之子,時或顯仕,而古族·名家之庶裔,永錮而棄之,用捨之際,顚倒甚矣。此皆其梗槪而百不擧一,其外擬疏而未遑,封章而見格,又見於講說·記聞·碑狀·文藁者,不可殫記,而亦皆通識博觀,爲國眷眷之人也。由此觀之,其正大至公之論,可謂建天地質鬼神而不悖不惑者也。此豈獨爲庶孽地也,蓋欲以裨世道而導天和也。倡議枳塞者,始不過徐選,姜希孟輩而已,前後賢臣,相踵而斥之,則邪正已判,不啻如黑白,而弊謬遂錮,守之若金石,此臣等所未敢解者也。夫宗法之重,始于周禮,而嫡長之名,惟宗子當之,自宗子之母弟與妾母之子,屬之支庶,故父於嫡子,衆子,服異焉,而於衆子·庶子,不異者,欲以明嫡子無二統而衆庶爲一列也,無嫡子而有庶子,則庶子爲父後,庶子娶妻而生子,則遂與衆子之子均焉。若記所稱庶孫者,亦謂子取妾而生子者也,非謂庶子之子爲庶孫也。三代以下,嫡庶之別,如是而已。我朝禮典,特載嫡妾俱無子者許令立後之文,豈非以爲先王禮制,使民知父子不可易而絶然後,始許繼之之意乎?顧今之人,誰不知骨肉之慈,而雖有已出,視若他人,反取疎遠之族而子之,使祖稱之血氣,不相屬焉,此豈非以官爵爲門戶計哉?繼嗣卽是爲先地也,官爵不過爲後計也,而繼嗣反輕,官爵爲重,遂使臣等,不得盡其分於倫常,倫常廢而隨爲聖世之棄物,豈不是痛恨者哉?一室之內則嫡庶有分,故先正臣趙光祖爲此建白,同姓限六寸,他姓限四寸,使之莫敢逾越,而至若朝廷之間,何嘗論嫡庶門地也?朝廷之用人,專尙門地,故臣等之尤所弸塞者,正欲保世傳門地也。夫門地之尙,自晉代已然,而其曰門地者,仕宦之家,雖孽子而等是士族,凡民之子,雖嫡嗣而終爲偏伍也,未聞以外黨之尊卑,低昂於本宗也。今之庶孽,非獨一家之庶孽,乃是一世之庶孽也,非獨一世之庶孽,乃是萬世之庶孽也。求之天理而不得,求之人紀而不得,求之於聖經賢傳,歷代典常,而亦不得者也。臣等雖甚無似,四體無異乎人,七情同得於天,自朝家視之,則均是喬木之裔也,以祖先言之,則自是同根之生也,而有一庶名,禁錮廢塞,不獨止於一身,子子孫孫,鐵限永在,反不如鄕品冷族不識根派者之無拘於世,人不欲以人相待,渠不敢以人自處,幼學壯行,聖所立訓,而終年攻苦,竟何成就,赫世承家,人所稱美,而分門窮蟄,若有罪故,故好生惡死,人之常情,而如臣等者,幽鬱莫伸,頭角漸長,知覺稍存,則其所自言,輒願無生。蓋其有生之初,自分廢棄,跼天蹐地,無限困苦,不如無知也。在昔唐臣陸贄之言曰,聖王之作人,如玉之在璞,抵觸則瓦石,追琢則圭璋,如水之發源,壅閼則游泥,疏濬則川沼,然則瓦石圭璋游泥川沼,初非兩截之判耳。今日臣等之迹,正類乎抵觸而壅閼,則一段區區之心,豈不望,追琢之疎濬之乎?昔在英廟朝,敎以庶孽之人,居國之半,先大王又若曰,偏小之中,又除庶類,則已失一國之半,生齒日繁,隨出隨錮,則其冤愈深,其鬱愈積,由前由後,大小公議,輒以干和二字指擬。臣等雖使臣等自爲之辭,冤鬱所感,未敢謂無是理也。臣等窮隘崩迫之情,有甚於疾痛之呼,顧不暇議到於官達,而第伏念,臣等之不得齒於人倫,郞官爵使之然,則何敢顧畏小嫌,不暴至情,使日月無私之照,不得下究哉?夫官爵者,有國之堂堂公器,而淬礪人材,甄別賢否而已也。今於銓選之際,徒存階限,注擬之間,顯有區別,由此而卑薄成習,隘陋難變,則臣等雖衣冠徒在,其去跂行喙息之類,亦無幾矣。古今天下,寧有是乎?至若鄕學,則長育人才之所,而任司案錄,因一逆瑮僞通,乍通旋枳,令典不遵,黨塾之中,擯斥成風,爼豆之間,禮讓掃地,貽羞盛際,亦非細故,蓋此習俗之美惡,惟視仕路之通塞,仕路之通塞。惟在銓注間區限之有無也,區限人物,旣非先王之定典,秩敍·倫彝,政爲今日之急務,則其更張之擧,豈非一轉移間事乎?臣等以須臾無死之願,値冤枉畢伸之日,裹足遠來,瀝血仰籲於聽卑之下。伏望聖明,仰體我列聖朝至意,且以諸名碩之議,作爲前席之奏,俯賜開納,特降處分,使臣等於家而盡尊宗之道,於朝而明敦本之政,習俗丕變,惠澤旁流,則奚特含生之倫,思效隕首之忱,抑亦不瞑之鬼,將頌及骨之渥矣?臣等無任云云。省疏具悉。爾等之可矜,予亦深知之,疏辭令廟堂從長稟處。
癸未七月二十五日辰時,上御熙政堂。藥房入診,大臣·備局堂上引見入侍時,提調金履喬,副提調李止淵,記事官鄭德和·金正喜·李憲瑋,右副承旨愼宜學,假注書金相勉,事變假注書金耆升,領議政南公轍,行兵曹判書李存秀,行護軍朴周壽·白東薳·趙鍾永,開城留守金履載以次進伏,醫官李惟鐸·李彦厚·金殷相進伏楹外訖,公轍曰,日氣漸涼,聖體,若何?上曰,一樣矣。公轍曰,寢睡·水刺之節,何如?上曰,一樣矣。公轍曰,中宮殿氣候,何如?上曰,一樣矣。履喬曰,醫官入診,何如?上曰,置之,仍敎曰,次對爲之。公轍曰,頃因開城留守金履載狀請,以畿海傍近邑田結一千五百結劃給之意,覆啓蒙允,追因戶曹草記批旨,有與廟堂啇處之命矣,當初劃結,固出於窮變權宜之擧,而有司之臣,以例執難,亦是盡職之意,則今不必强令擧行,第念,松都以舊京分司,破敗至此,亟捄之方,不可因此遂已,已劃之數,亦無從他變通,則惟有劃邑合屬一條而豐德府界,近在松都五里之許,壤土相錯,閭里相接,便是一區,故曾在太宗朝十三年,以豐德合屬於松都,後復設邑,則到今罷守而竝府,事有可據,分司經用,例皆取用於本府餉穀儲置中,今此新劃邑土地,旣屬於分司,則其正稅自當依例添餉,大同亦爲仍留儲置,如是則可爲永久資給之道,存罷之際,張大宜念,而輕重之間,便否可知,豐德府許令屬之松都,其減守合界等節,分付該曹該道擧行,就以昨年稅納言之,該邑實結,不過爲八百餘,其不足之數,亦不可無別劃,以各道還耗中限二千石,每年劃給,使之作錢補用而存贏作穀,限年還報,依前稟處遵行之意,竝以分付於該守臣處,何如?上曰,依爲之。出擧條公轍曰,頃因湖南右道御史別單,漕船漕卒減額便否,令道臣商確論啓之意,覆啓行會矣,卽見該監司朴綺壽狀啓,則枚擧各該邑鎭牒呈,以爲,本道漕舡,往在庚戌,旣較稅摠,折衷減存,則今以目下稅額之乍縮,不可遽減,而旣減之後,若値稅穀準裝之時,則舡隻之新造,漕卒之還定,勢多掣礙,不如仍置,至若法聖倉所屬井邑田稅,今旣移捧沙浦,計其米太,幾滿一舡所載,此則合有變通之道,請令廟堂稟處矣,穡事近多歉荒,稅摠隨減,留泊舡隻,殆乎無倉無之,以今所見,量宜減額,無所不可,而幸値屢豐之歲,將欲準裝稅穀,則勢多掣礙,誠如道臣所論,且留泊時漕卒米布,不爲上下,別無公費云,此則置之,井邑田稅,旣令移捧於沙浦,法聖漕舡一隻,使之減額之意,分付,何如?上曰,依爲之。出擧條公轍曰,頃因湖南右道御史別單,聖堂倉掘浦之役變通便否,令道臣商確論啓之意,覆啓行會矣,卽見該監司朴綺壽狀啓,則枚擧咸悅前縣監李海慶牒呈以爲,漕船出浦之路,初非水淺難行,方其退潮之時,各舡格卒,略治近岑之基,以穩留泊,則掘浦役民,初非可論,而該倉若一朝更張,則必致漕卒渙散,稅民勞費變通一款,恐難遽議,請令廟堂稟處矣,聖堂倉變通之論,自前有之,昔在先朝庚戌,亦有道臣親審之擧,而事係更張,寢而不行矣,今則浦港逐年汰落,舡路漸就平穩,別無役民疏掘之難,且以年久設置之倉,一朝移屬,則漕卒失業,在所軫念,邑報道啓,俱以變通爲不便,置之,何如?上曰,依爲之。出擧條公轍曰,頃因關西前道臣狀請,寧城鎭革罷後,寧遠邑治,使之移設,而黃龍鎭城餉輪坊糶糴事,令新道臣商確狀聞之意,覆啓行會矣,卽見該監司金敎根狀啓,則以爲,寧遠移邑後,校宮社壇新建物力,假量爲四千餘金,而該鎭旣革罷,則鎭將排朔及鎭屬給代條,當爲還錄者,合爲二百九十二石,其中營門支放條五十二石,依節目除出,其餘二百四十石零,限三年特許劃給,待限滿還錄本郡,每當邑倅之遞易,新舊夫刷價之斂於民間,大爲痼瘼,且防守專責該倅,管轄無異邊地,自今永革挈眷之例,俾除斂民之弊,黃龍城還,則簿旣關由於主鎭,則穀亦委屬而已,不必歲換坊里,該城餉一付之主鎭,通同還戶,親執照檢,糶糴於城倉,毋使鎭屬干與其間事,請令廟堂稟旨分付矣,寧遠移設之際,財力之區處,民弊之軫念,道臣狀辭,甚詳且確,竝依此許施,黃龍城還之不必簿自簿穀自穀,道臣所論,誠有意見,而若使鎭屬毋得干與,則此亦民也,自前聊賴之資,一朝空失,不可不念,向前道啓中,本縣都執穀簿,而輪坊換屬自鎭斂散之請,亦出兩便之意,此則依前道臣狀辭施行,何如?上曰,依爲之。出擧條公轍曰,陞試卽太學敎士中末事,而設置之本意有在,此亦歲課不能專一,甚爲㦖然,昨年陞試,因疹疫之熾行,不得磨勘,仍令合設於今年,而自春至秋,不試一抄,又聞此泮長除職未久,呈告圖遞云,事之未安,莫此爲甚,令政院另加申飭,趁此涼生,連爲設行,期於限內畢試,毋敢以此等事更煩朝家,提飭之意,一體分付,庠製之未及設行者,亦爲趁限擧行之意,學敎授處,亦爲嚴飭,何如?上曰,依爲之。出擧條公轍曰,左捕將白東薳職務相妨,右捕將李勉植身病沈重,戢盜之政,近頗疎虞,竝許遞,何如?上曰,依爲之。出擧條公轍曰,捕將排望,聞甚苟艱,而向日處分,出於一時之警飭,且爲日稍久,前捕將申鴻周·趙華錫,敍用似好,故敢此仰達矣。上曰,竝敍用,可也。出擧條宜學曰,左邊捕盜大將白東薳,右邊捕盜大將李勉植許遞事,命下矣,捕將之任,不可一刻,暫曠在前,如此之時,有曾經大將權察之例,今番則何以爲之乎?上曰,前左捕將白東薳,竝權察,可也。出擧條宜學曰,左右邊捕盜大將,前左捕將白東薳竝權察事,命下矣。卽爲牌招聽傳敎,何如?上曰,依爲之。出擧條上曰,諸臺奏事,周壽曰,北漢餉穀之分留,法意本自至重,連因捧留本邑之致,無以輪回分留,腐傷者居多,不無全棄之慮,誠甚㦖然,筵奏與節目,不翅截嚴,而近來則捧留之請,殆同例規,幾乎無歲無之,甚至有自己卯至于今仍留之邑,又或有所屬十四邑擧皆全數捧留之時,揆以法意,已極未安,且本城嵐霧偏濕,纔過數年,其所腐傷,甚於他處五六年之久,見今所積者,幾近十年,則安得無全棄之慮乎,若不嚴防捧留之弊,數萬包餉穀,其將腐棄而後已,此豈成說乎,自今申明舊制,雖値歉歲,切勿捧留之意,更令廟堂嚴飭分付,何如?上曰,依爲之。出擧條正喜曰,五臺·赤裳·鼎足三處史庫曝曬,或有過限已久者,或有今年當次者,而間値朝家有事之時,至今因循,俱不得擧行,定限曝史,旣有所重,不可更爲遷就,故敢此仰達,依例擇日擧行,何如?上曰,依爲之。出擧條止淵曰,京外儒生,以故金忠獻公昌集書社事,累日伏閤,而係是朝家近年防禁,自外曉諭退送似好,故敢此仰達矣。上曰唯,履喬曰,啓下淸心元·安神丸·蘇合元所入麝香,合爲三百五十八部四分,令戶曹別貿取用似好,故敢此仰達矣。上曰,依此爲之。公轍曰,豐德之合屬松都事,俄已蒙允矣,合邑初非更張之大事,長津·厚州旣已加設則減此一邑之後,州郡之數,比前亦無所減,且爲故都重地,有此不得已之擧,後豈有爲例之慮乎,或以陵寢所奉之地爲難愼,而陞留與降縣有異,太宗朝十三年合邑之時,旣在陵寢奉安之後,則事體終無如何之端,臣意如此,而今則松京之積幹,可以矯捄,甚爲多幸矣。宜學曰,今日賓對,兩司無一人進參,事甚未安,違牌諸臺,竝推考,何如?上曰,依爲之。出擧條上命大臣先退,公轍退出,又命退,諸臣以次退出。
上在昌德宮。停常參·經筵。
自午時至人定,灑雨下雨,測雨器水深一寸。自人定至二十七日開東,灑雨下雨,測雨器水深五分。
愼宜學啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
李志淵啓曰,左副承旨金學淳,今日不爲仕進,卽爲牌招,何如?傳曰,允。
傳于李鶴秀曰,繡衣可合人,令廟堂抄啓以入。
以副校理徐有素,修撰金鼎均,副修撰嚴燾·權敦仁牌不進罷職傳旨,傳于朴岐壽曰,只推。
朴岐壽啓曰,玉堂上下番俱空,已至閱月,事甚未安,副校理徐有素,修撰金鼎均,副修撰嚴燾·權敦仁,旣有只推之命,竝卽牌招,推移入直,何如?傳曰,允。
愼宜學啓曰,大司憲宋穉圭,執義吳熙常,掌令李埴,持平李家淳在外,掌令卜來禎,持平徐承烈牌不進,監察茶時之意,敢啓。傳曰,知道。
以大司諫洪羲瑾,司諫金喆遠,獻納李鎭華,掌令卜來禎,持平徐承烈牌不進罷職傳旨,傳于愼宜學曰,只推。
備邊司,以趙華錫爲統制使。
以左副承旨金學淳牌不進罷職傳旨,傳于李志淵曰,只推。
以司書金盛淵,兼司書權敦仁,說書趙容和牌不進罷職傳旨,傳于朴岐壽曰,只推。
以咸鏡監司南履翼狀啓咸興府人物渰死,民家頹壓事,傳于李志淵曰,許多民戶之漂渰,聞甚驚慘,元恤典外,結搆奠接之方,別加顧助,渰死人如有生前身還布,竝蕩減事,分付。
朴岐壽,以宣惠廳言啓曰,漕船之十年後改造,自是定式,法意有在,而近年以來,率多限前朽傷,每歲改造,不下十數隻,今年則爲十一隻,而太半是未過三四年者,若此不已,則漕需盡歸尾閭,松山將至童濯,而十年定限,特虛設耳。造船苟使堅緻,則昔之過十年駕海者,今豈有未及三四年者乎?此蓋造船時守令差員,一委下屬,不事董飭之致,而造船之後,又不修護,任其朽螦,破敗傷折之患,皆由於此,此而不一番警勵,則來後之弊,尤有不可勝言者,今年改造漕船中,有未過三年者,其時造船該邑守令及都差員,竝依年前筵稟定式,一一捧現告狀聞論勘之意,分付該道道臣,此後一依定式,申明擧行之意,竝以嚴飭,何如?傳曰,允。
李鶴秀,以司僕寺一二提調意啓曰,濟州出來後運歲貢馬二百匹內,六匹到中路故失,十三匹到中路病留,九匹到津頭逃逸,三匹到本寺病留,四十六匹訓鍊都監,十二匹禁衛營,十二匹御營廳,十二匹兵曹軍馬分給除,實納馬八十七匹禾毛色,別單書入之意,敢啓。傳曰,知道。
又以禁衛營言啓曰,來八月當一番前部前司屬慶尙左道四哨軍兵逢點實數四百五名,已爲點閱整齊,來八月初一日,與銅龍門·建陽門·西營·新營入直將官軍兵及都城頹圮處把守軍兵等,依例替代後,舊軍放送之意,敢啓。傳曰,知道。
又以御營廳言啓曰,本廳來八月九月兩朔應立前部中司屬慶尙左道四哨軍兵四百九名,今已逢點整齊矣。八月初一日,與舊番左司軍兵替代立番後,舊軍放送之意,敢啓。傳曰,知道。
又以禁衛營言啓曰,來十月當一番前部左司屬黃海道四哨軍兵,來九月二十五日京中逢點,依例準二朔立番之意,本道監·兵使處,預爲知委,何如?傳曰,允。
又以御營廳言啓曰,本廳來十月十一月兩朔應立前部右司屬慶尙左道二哨,右道二哨合四哨軍兵,九月二十五日京中逢點,十月初一日,與中司軍兵,當爲替代立番,而依定奪每哨以九十八名磨鍊,趁期調送事,本道監兵使處,措辭知會之意,敢啓。傳曰,知道。
愼宜學,以義禁府言啓曰,今二十八日擧動時,本府都事,皆以大駕各差備進參,王世子左右考喧都事,無以推移,假都事二員,令該曹口傳差出,以爲分排之地,何如?傳曰,允。
行判府事金思穆箚曰,伏以臣,耄昏癃聵,所帶諸司之務,無論緊漫,一未照管,每自循省,只切愧惕,卽伏見口傳下敎之下廚院者,因關北進上物種之陳久腐傷,至有還下送之命,而本院提擧,亦被問備之罰矣。其不能檢察之失,臣與提擧,實無異同,悚惶之極,惟俟譴何,而第念,進獻法意,何等嚴謹,則該道臣之不善擇封,致勤特敎者,揆以事體,不可重推而止,當該道臣,施以罷職之典,原物種使之改備,不日封進,而雖以伊日監捧提調言之,初不點擇,矇然捧入,亦涉未安,捧現告罷職,恐不可已矣。取進止。答曰,省箚具悉卿懇。都相豈親細事,引咎太過?卿其安心勿辭,監司,提調請罷,此與他事之不審有異,問備足矣。大抵近年以來,京外擧行,或多猥屑之處,另加申飭,俾爲有司者知所敬謹,更封煩弊,置之。仍傳于李志淵曰,此批答,遣史官,傳諭于金判府事。
上在昌德宮。停常參·經筵。
自開東至午時,灑雨下雨,測雨器水深三寸二分。
愼宜學啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
朴岐壽啓曰,來初一日輪對日次,而社稷大祭齋戒相値,頉稟之意,敢啓。傳曰,知道。
李志淵啓曰,左副承旨金學淳,今日不爲仕進,卽爲牌招,何如?傳曰,允。
以副校理徐有素,修撰金鼎均,副修撰嚴燾·權敦仁牌不進罷職傳旨,傳于朴岐壽曰,只推。
朴岐壽啓曰,玉堂上下番俱空,已至閱月,事甚未安,副校理徐有素,修撰金鼎均,副修撰權敦仁·嚴燾,旣有只推之命,竝更牌招,推移入直,何如?傳曰,允。
愼宜學啓曰,大司憲宋穉圭,執義吳熙常,掌令李埴,持平李家淳在外,掌令卜來禎,持平徐承烈牌不進,監察茶時之意,敢啓。傳曰,知道。
以大司諫洪羲瑾,司諫金喆遠,獻納李鎭華,掌令卜來禎,持平徐承烈牌不進罷職傳旨,傳于愼宜學曰,只推。
傳于李鶴秀曰,明日出宮內門路,以協陽門爲之。
李鶴秀,以兵曹言啓曰,內禁衛將具載龍,慶熙宮衛將南堂玄,俱以病難供職,呈狀乞遞,五衛將曺允鵬·李元學·鄭珪·林聖權,俱爲除授在外,過限未肅拜,竝改差,何如?傳曰,允。
李鶴秀啓曰,兵曹郞廳來言,統制使下批政事,取稟。傳曰,政官牌招開政。
李志淵啓曰,行吏曹判書李憲琦,參判趙貞喆,參議李紀淵牌不進推考傳旨及罷職傳旨,今方捧入,而開政命下之後,如是違牌,事甚未安,判書陳疏,參判更爲牌招,何如?傳曰,允,參議只推,一體牌招。
傳于李志淵曰,吏曹判書前望單子入之。
李志淵,以吏批言啓曰,卽接司僕寺牒報,則以爲,明日宗廟·景慕宮擧動時,本寺正例爲進輿差備,而正洪赫奉命出疆矣,卽爲變通差備擧行之地云,司僕寺正洪赫改差,其代今日政備擬以入之意,敢啓。傳曰,知道。
又以吏批言啓曰,因領議政南公轍所啓,豐德府許令屬之松都,其減守合界等節,分付該曹該道擧行事,允下矣。豐德府減下,時任府使李漢極,送西之意,敢啓。傳曰,知道。
有政。吏批,判書未差,參判趙貞喆牌不進,參議李紀淵進,行左承旨李志淵進。啓曰,判書未差,參判趙貞喆牌招不進,小臣獨政未安,何以爲之?敢稟。傳曰,只出緊任。以林顔喆爲司僕正,豐德府減下事承傳。
兵批,行判書李存秀進,參判洪時濟入直,參議李東煥病,參知任鼎常病,右副承旨愼宜學進。以李相璜·金魯應爲知事,元策爲內禁將,徐致輔·金性淵·金漢雋爲五衛將,許鏛爲忠壯將,崔必崙爲慶熙將,李容鉉爲都摠都事,安塾爲中樞都事,宋之廉爲薪島僉使,朴敬鎭爲惠山僉使,朴最淳爲柔院僉使,崔元益爲碧團僉使,趙邦植爲楸陂萬戶,尹昌燁爲林土別將,統制使單趙華錫,乫軒洞權管單趙光彬,上護軍李憲琦,大護軍金魯應,護軍朴基豐,副護軍洪命周·洪起燮·朴寅永·李漢極,副司正金相勉以上竝單付。
朴岐壽,以侍講院言啓曰,明日宗廟·景慕宮展謁時,宮官當爲全數進參,而輔德洪起燮在外,弼善未差,無以備員,何以爲之?敢稟。傳曰,許遞,與未差之代,前望單子入之。
春坊前望單子入之,輔德尹久東,弼善任文白落點。
李鶴秀,以都摠府言啓曰,明日宗廟·景慕宮秋展謁動駕時,侍衛·寶劍·守宮當爲備員,而都摠管李肇源在外,副摠管柳和源以禁軍別將,陣上進,吳翰源呈辭受由,鄭漪以漢城府右尹,導駕進,三員未差,無以備員,令政院稟旨變通,仍令該曹口傳差出,待下批,牌招,以爲備員侍衛之地,何如?傳曰,允。
李鶴秀啓曰,因都摠府草記,明日宗廟·景慕宮動駕時,侍衛·寶劍·守宮當爲備員,而都摠管李肇源在外,副摠管柳和源禁軍別將,陣上進,吳翰源受由,鄭漪右尹導駕進,三員未差,無以備員,令政院稟旨變通,仍令該曹口傳差出,待下批,牌招事,允下矣。合有變通之道,何以爲之?敢稟。傳曰,竝許遞,在京無故人口傳差出。
兵曹口傳政事,以韓致應爲都摠管,金基厚·李光文·曺鳳振·趙晉和·尹行直·徐春輔爲副摠管,都摠管單金基厚。
以左副承旨金學淳牌不進罷職傳旨,傳于李志淵曰,只推。
朴岐壽,以侍講院言啓曰,明日宗廟·景慕宮展謁時,宮官當爲備員,兼弼善徐有素,兼司書權敦仁,竝卽牌招,以爲備員進參之地,何如?傳曰,允。
李鶴秀,以兵曹言啓曰,卽接慶熙宮衛將文時穆牒報,則武德門西邊大松一株拔根顚仆云。依例斫去之意,敢啓。傳曰,知道。
又以訓鍊都監言啓曰,本局局別將申命源身病甚重,勢難察任,改差,何如?傳曰,允。
又以禁衛營言啓曰,本營軍色從事官洪赫奉命出疆,今姑改差,何如?傳曰,允。
行吏曹判書李憲琦疏曰,伏以臣,猥控血懇,仰蘄體諒之恩,誠未格天,辭未感尊,及伏承聖批,諭之以調理行公,臣於是,惶隘悶蹙,不知所以爲計也。噫,臣卽世祿之裔也,仰戴洪私,俯藉先庥,通籍未多年,居然到八座之列,而臣不過悾悾一冗調耳,初無恬退之操,難進之節,則惟當陳力就列,隨處殫竭,以圖涓埃之報,固臣之分也,而无妄一疾,經歲沈淹,筋力奔走,亦無以自效,殆天所廢,撫躬自悼,顧臣目下病情,前疏備陳,今不必更事煩瀆,而最是眩瞀之暴作,飮啖之全阻,積氣之有升無降,罔非危證,蹶地頓席,凜然有朝夕之憂,醫之見之者,幾乎望門而走,以此貌樣,束帶供職,初非可論,雖閑司漫局之無所猷爲者,不可蹔曠,矧玆天官重任,豈容一日虛縻於垂死之賤身乎?嗚呼,臣以無似,受恩如天,塵露裨補之誠,彝性之所共得,病若不至於難强,豈敢爲偃息自便自歸於辜恩蔑分之科乎?今若卽蒙恩解,俾得安意調治,賴天之靈,幸而不死,復廁於百執事之末,則臣雖庸下,敢不驅策駑鈍,竭力奉職,思所以報效其萬一也哉?疾痛呼父母,人之情也,曲遂其生,天地之大德也,玆敢不避猥越,悉暴衷懇,冒萬死再瀆宸嚴。伏乞聖慈,哀憐而垂察,將臣銓銜及籌司兼任,亟許鐫免,俾重任無曠,殘喘少延,不勝公私大幸。臣無任云云。答曰,省疏具悉。實病旣如此,銓任今姑許遞。
上在昌德宮。停常參·經筵。
李鶴秀啓曰,司僕寺內乘來言,捲簾取稟。傳曰,捲三面。
傳于朴岐壽曰,顯思宮三年內動駕時,鼓吹勿爲待令。
傳于李鶴秀曰,在外及有實故摠管竝許遞,前望單子入之,待下批,牌招察任。
摠管別單入之,申絢·金箕殷·朴應浩·趙鍾永·金鐮落點。
愼宜學啓曰,義禁府都事來言,今日動駕時,駕側鳴錚罪人宋持壽等三人,移送秋曹云矣,敢啓。傳曰,知道。
以副校理徐有素,副修撰嚴燾·權敦仁牌不進罷職傳旨,傳于朴岐壽曰,只推。
以兼弼善徐有素,兼司書權敦仁牌不進罷職傳旨,傳于朴岐壽曰,只推。
朴岐壽,以弘文館言啓曰,本館上番闕直,事甚未安。副校理徐有素,副修撰權敦仁·嚴燾,旣有只推之命,竝卽牌招,以爲推移入直之地,何如?傳曰,允。
李鶴秀,以御營廳言啓曰,本廳字內肅靖門東邊第二城廊近處體城五間許頹圮處,今七月二十九日爲始,改築之意,敢啓。傳曰,知道。
癸未七月二十八日卯時,大駕詣宗廟·景慕宮。秋展謁擧動入侍時,行都承旨李止淵,行左承旨李志淵,行右承旨李鶴秀,左副承旨金學淳,右副承旨愼宜學,同副承旨朴岐壽,記事官鄭德和,假注書金相勉,記注官金履喆,記事官李憲瑋,直提學趙鐘永,檢校直閣鄭基善,直閣朴永元,以次侍立。時至,通禮跪啓請外辦,上具翼善冠·衮龍袍,乘輿出宣化門。藥房提調金履喬,副提調李止淵進前奏曰,侵早勞動,聖體,若何?上曰,一樣矣。仍出協陽門外。通禮跪啓請降輿乘輦,上降輿乘輦,由肅章門·進善門,出敦化門進發,至宗廟大門外。通禮跪啓請降輦乘輿,上降輦乘輿,入廟大門,至齋室門,降輿入齋室後,命書傳敎曰,王世子問安,置之,問安勿爲之事。出榻敎少頃,上改具冕服,出齋室門。贊禮跪啓請執圭,止淵進圭,上執圭,入自東神門就板位,行四拜禮,仍詣殿內奉審。上曰,第十室寶,當奉審矣。廟司奉出寶樻,提調開樻出寶,傳于承旨,岐壽奉進,上親審訖,次詣永寧殿就板位,行四拜禮,仍詣殿內奉審訖。通禮跪啓請釋圭,上釋圭,仍出神門外。提調金履喬進前奏曰,早朝勞動,聖體,若何?上曰,一樣矣。還入齋室後,傳曰,王世子問安,置之,問安勿爲之事。出榻敎傳曰,詣景慕宮時及還宮時,王世子隨駕,以衛外磨鍊,王世子祗迎,置之。出榻敎通禮跪啓請外辦,上具翼善冠·衮龍袍,出齋室門,乘輿出廟大門外。通禮跪啓請降輿乘輦,上降輿乘輦,仍詣景慕宮大門外。通禮跪啓請降輦乘輿,上降輦乘輿,由宮大門,入齋室後,傳曰,王世子問安,置之,問安勿爲之事。出榻敎少頃,上改具冕服,出齋室門。通禮跪啓請執圭,止淵進圭,上執圭就板位,行四拜禮,詣宮內奉審訖。通禮跪啓請釋圭,上釋圭,仍敎曰,冊寶當奉審矣。宮司奉出寶樻及竹冊樻·玉冊樻,禮曹判書金蓍根開寶樻,戶曹判書沈象奎開冊樻。上曰,提調誰也,而何不入來?止淵曰,提調李存秀以兵判,身着戎服,故不得入內,而俄見都提調參班矣。上曰,都提調入侍。德和宣召都提調金載瓚以入侍,蓍根等奉出寶及冊,傳于岐壽,岐壽奉進,上親審訖,還御齋室。傳曰,王世子問安,置之,問安勿爲之事。出榻敎通禮跪啓請外辦,上改具翼善冠·衮龍袍,出齋室門,至宮大門外。通禮跪啓請降輿乘輦,上降輿乘輦進發。傳曰,雨意如此,侍衛軍兵雨具,從便爲之。出榻敎至宗廟前路,通禮跪啓請降輦,上降輦步過。通禮跪啓請乘輦,上乘輦入敦化門,由進善門·肅章門·協陽門·宣化門還內。傳曰,王世子問安,置之,問安勿爲之事。出榻敎出標信解嚴,諸臣以次退出。
上在昌德宮。停常參·經筵。
申時,灑雨下雨,測雨器水深一分。
愼宜學啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
李志淵啓曰,行右承旨李鶴秀,今日不爲仕進,卽爲牌招,何如?傳曰,允。
以副校理徐有素牌不進罷職傳旨,傳于朴岐壽曰,只推。
以副修撰權敦仁·嚴燾牌不進罷職傳旨,傳于朴岐壽曰,只推。
朴岐壽啓曰,應敎未差,副應敎李魯秉,校理洪羲弼·林處鎭,修撰金大坤在外,副校理朴永元內閣進,修撰金鼎均受由,玉堂上下番俱空,事甚未安,副校理徐有素,副修撰嚴燾·權敦仁,旣有只推之命,竝更牌招,推移入直,何如?傳曰,允。
愼宜學啓曰,卽者刑曹郞廳來言,擊錚罪人捧供,毋得過三日,曾有定式矣。昨日動駕時,擊錚罪人宋持壽等,當爲捧供,而判書李肇源在外,次堂例不得擧行云,何以爲之?敢稟。傳曰,次堂擧行。
又啓曰,大司憲宋穉圭,執義吳熙常,掌令李埴,持平李家淳在外,掌令卜來禎,持平徐承烈牌不進,監察茶時之意,敢啓。傳曰,知道。
以大司諫洪羲瑾,司諫金喆遠,獻納李鎭華,掌令卜來禎,持平徐承烈牌不進罷職傳旨,傳于愼宜學曰,只推。
吏曹判書前望單子入之,金履喬落點。
李志淵,以吏曹言啓曰,文宣王釋奠祭祭官中時無職名人,令該曹口傳付軍職,何如?傳曰,允。
又以吏曹言啓曰,園所秋享祭典祀官兼大祝,前監察宋欽奭塡差,而時無職名,令該曹口傳付軍職,何如?傳曰,允。
兵曹口傳政事,副司果宋成龍·宋欽奭。
李鶴秀,以訓鍊都監言啓曰,本局別將趙恩錫,身病甚重,勢難察任,改差,何如?傳曰,允。
修撰金鼎均疏曰,伏以臣,忝叨經幄,今旣踰年,報蔑絲毫,罪積瘝曠,郵罰不加,除旨相續,居常愧懼,若隕淵谷,臣誠庸愚,雖不敢自擬於啓沃之責,筋力奔走,尙可爲粗伸其分義之道,而館職久曠,一向違傲,是豈臣樂爲而然哉?抑臣區區情私,實有所大不堪者,臣賦命險釁,中歲失怙,惟與偏母,相依爲命,而臣母少多産育,氣血虛涸,晩罹荼毒,精爽彫朽,病與歲深,不離床笫,昨年秋,重患輪疾,臣於其時,銜命在外,看護無人,醫治失方,屢月沈淹,遂成貞痼,又當今夏,殆無寧日,新涼方生,宿證屢發,雜試藥餌,苦未奏效,目下情地,實無暫時離側之望,而太廟展禮,隔以一日,義難言私,黽勉出肅,隨駕纔還,仍復持被,睽離病母,已閱數夜,方寸如灼,按抑不得,玆敢疾聲呼籲。伏乞聖慈,特賜諒察,遞解臣職,俾便救護焉。因竊伏念,爲親祿養,人子之至願,而祿養之榮,無過於專城,此古人所以有奉檄之喜,而國朝以來,侍從之臣,丐恩陳章,輒蒙準請,尤可見敦倫錫類之盛德至意也。今臣偏母,年衰病痼,若是之甚,而臣若嚴畏囁嚅,不敢一陳衷懇,則是自阻於仁覆之天也。倘蒙恩命,畀一小縣,宣力之餘,得以備養,少伸烏鳥之情,則我聖上孝理之澤,臣將終始賴之矣。臣無任云云。省疏具悉。疏辭下該曹稟處,爾其勿辭救護。
上在昌德宮。停常參·經筵。
藥房副提調李止淵啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。中宮殿氣候,何如?臣不任區區伏慮,敢來問安,竝此仰稟。答曰,知道。中宮殿氣候安順,卿不必入侍矣。中宮殿·世子宮·世子嬪宮口傳問安。答曰,知道。
愼宜學啓曰,大司憲宋穉圭,執義吳熙常,掌令李埴,持平李家淳在外,掌令卜來禎,持平徐承烈呈辭,監察茶時之意,敢啓。傳曰,知道。
李鶴秀啓曰,備邊司郞廳來言,今日賓廳日次,而顯思宮親行朔祭齋戒相値,不得來會云矣,敢啓。傳曰,知道。
傳于朴岐壽曰,禮房承旨馳詣宗廟·景慕宮,奉審摘奸,仍詣文廟,奉審摘奸以來。
以副校理徐有素再牌不進罷職傳旨,傳于朴岐壽曰,只推。
以副修撰嚴燾·權敦仁牌不進罷職傳旨,傳于朴岐壽曰,只推。
朴岐壽啓曰,玉堂上下番俱空,事甚未安。副校理徐有素,副修撰嚴燾·權敦仁,旣有只推之命,竝卽牌招,推移入直,何如?傳曰,允。
傳于朴岐壽曰,留院公事入之。
傳于朴岐壽曰,發遣吏郞,諸執事淸齋與否,摘奸以來。
朴岐壽啓曰,司諫金喆遠旣入闕中,不爲肅謝,直爲出去,事甚未安,推考,何如?傳曰,允。
以公淸監司趙經鎭狀啓進上早紅柿子·生松茸,限內不得封進,惶恐待罪事,傳于朴岐壽曰,勿待罪事,回諭。
朴岐壽,以侍講院言啓曰,明日顯思宮朔祭王世子亞獻禮時,宮官當爲全數進參,輔德尹久東,兼司書權敦仁,竝卽牌招,以爲備員進參之地,何如?傳曰,竝許遞,前望單子入之。
春坊前望單子入之,輔德鄭基善,兼司書朴永元落點。
愼宜學,以義禁府言啓曰,全羅道放未放修啓冊子中本府所管定配罪人仍秩李晦祥·洪在敏·張錫胤·徐瀅修·日柱·寅柱·李永純·王道恒·柳七在等名下,竝仍字書下矣。竝仍事,分付該道道臣之意,敢啓。傳曰,知道。
又以義禁府言啓曰,全羅監司朴綺壽狀啓內,黑山島別將金鳳賢爲先罷黜,其罪狀令攸司稟處事,啓下矣。金鳳賢時在任所,依例發遣府羅將,交代後拿來,何如?傳曰,待待命拿囚。
吏曹啓目粘連,觀此弘文館修撰金鼎均上疏,則以爲,臣賦命險釁,中歲失怙,惟與偏母,相依爲命,而臣母少多産育,氣血虛涸,晩罹荼毒,精爽凋朽,病與歲深,不離床笫,昨年秋重患輪疾,臣於其時,銜命在外,看護無人,醫治失方,屢月沈淹,遂成貞痼,又當今夏,殆無寧日,雜試藥餌,苦未奏效,竊伏念,爲親祿養,人子之至願,而祿養之榮,無過於專城,今臣偏母,年衰病痼,若是之甚,而臣若嚴畏囁嚅,不得一陳衷懇,則是自阻於仁覆之天也。儻蒙恩命,畀一小縣,宣力之餘,得以備養,少伸烏鳥之情,亦爲白有臥乎所,金鼎均親老家貧,菽水難繼之狀,卽通朝之所共知,許畀一邑,俾遂便養之願,允合於孝理之政是白乎矣,經幄之臣出補外邑,事體不輕,臣曹不敢擅便,上裁,何如?判付啓,依回啓施行爲良如敎。
判敦寧朴崙壽疏曰,伏以,廟宮展謁,宸誠克伸,塵淸蹕路,回鑾萬安,區區下情,不勝慶忭,仍念,臣於日者,偶失將攝,感滯交劇,登溷無籌,寒熱迭作,重以痰嗽,全廢食飮,奄奄床笫,轉動不得,未參陪扈,義分全虧,病裏惶隕,如添一症,此際見差於景慕宮秋享大祭獻官,出齋隔日,固當竭蹶趨膺,而目下實狀,無以致齋致身於駿奔之列,最是四肢麻木,升降拜跪之節,尤無其望,玆敢不避猥越,冒入文字。伏乞聖慈,俯垂諒察,亟賜變通,以重享事,仍勘臣罪,以警具僚,公私幸甚。臣無任云云。答曰,省疏具悉。所請依施。
上在昌德宮。停常參·經筵。
顯思宮朔祭親行後,王世子板位問安。答曰,罔極。大殿·中宮殿,內閣·政院·百官奉慰單子問安。答曰,罔極。藥房口傳問安。答曰,罔極。世子宮,內閣·政院·百官單子問安。答曰,知道。藥房口傳問安。答曰,知道。世子嬪宮,內閣·政院單子問安。答曰,知悉。藥房口傳問安。答曰,知悉。
愼宜學,以都摠府言啓曰,今日入直內三廳武兼禁軍及軍兵等,當爲中日習射技,而社稷大祭齋戒相値,不得設行之意,敢啓。傳曰,知道。
愼宜學啓曰,大司憲宋穉圭,執義吳熙常,掌令李埴,持平李家淳在外,掌令卜來禎,持平徐承烈呈辭,監察茶時之意,敢啓。傳曰,知道。
又啓曰,來初五日,朝參日次矣,敢稟。傳曰,停。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
李志淵啓曰,行右承旨李鶴秀,今日不爲仕進,卽爲牌招,何如?傳曰,允。
傳于朴岐壽曰,禮房承旨,馳詣社稷,奉審摘奸以來。
傳于李志淵曰,發遣吏郞,諸執事淸齋與否,摘奸以來。
以副校理徐有素,副修撰權敦仁牌不進罷職傳旨,傳于朴岐壽曰,只推。
以副修撰嚴燾牌不進罷職傳旨,傳于朴岐壽曰,只推。
朴岐壽啓曰,玉堂上下番俱空,已至多日,事甚未安。副校理徐有素,副修撰嚴燾·權敦仁,旣有只推之命,竝卽牌招,推移入直,何如?傳曰,允。
禮曹,今八月初九日,王世子生辰,百官賀習儀乙良,百官除良,執事禮貌官兺,豫爲講習爲白乎矣,正日,王世子具冕服,出坐誠正閣,宗親文武百官,以黑團領行禮事,知委擧行,何如?判付啓,權停爲良如敎。
朴岐壽,以奎章閣言啓曰,景慕宮望廟樓,今朔奉審無頉之意,敢啓。傳曰,知道。
又以禮曹言啓曰,每年各陵展謁,春則二三月,秋則八九月,取稟事,曾有定式矣。今秋展謁,定於何陵,而以何間擇吉乎?敢稟。傳曰,今番秋幸置之。
又以內醫院都提調·提調意啓曰,議藥同參柳煥翼有頉代,外醫盧在豐差下,令該曹,口傳付軍職,冠帶常仕,何如?傳曰,允。
又以內醫院都提調·提調意啓曰,前御醫李享基,旣已闋服,依例還屬本院,令該曹,口傳付軍職,冠帶常仕,何如?傳曰,允。
兵曹口傳政事,副司果李亨基,副司勇盧在豐,竝單付。
朴岐壽,以禮曹言啓曰,溫陵陵上十二方下面莎草枯損處,楊州牧使,今春奉審執頉,而修改等節,待秋擧行事,臣曹草記蒙允矣。修改吉日時,令日官池宅龜推擇,則今八月二十七日辰時爲吉云。以此日時擧行,而謹稽謄錄,陵上莎草修改時,有設都監擧行之例,亦有因特敎,勿設都監,政府以下進去監董之例矣,今番則何以擧行乎?敢稟。傳曰,政府以下監董。
愼宜學,以備邊司言啓曰,本司武郞廳吳致文,奔走勤仕,已滿十五朔,依例六品遷轉事,捧承傳施行,何如?傳曰,允。
又以禁衛營言啓曰,本營字內九嶷峰東邊第二城廊近處體城一間半許,光熙門南邊第三城廊近處體城四間許·第九城廊近處體城五間半許頹圮處,今八月初二日,始役改築之意,敢啓。傳曰,知道。
李志淵,以宣惠廳言啓曰,稅船裝載,無過千包,而近來外邑之數外添載,幾至三四百石,比年臭載之甚,多由於此,所當摘發論勘,而襲謬已久,有難一一追究,姑先申飭諸道,使之一遵事目,無論某衙門所納,準千石裝載,而每於裝發護送,形止啓聞時,必以某衙門元納幾石,雜費幾石,區別開錄,成冊以報,俾爲考驗之資,而若或濫載,至於現發,濫載守令,自有當律,而不察之道臣,亦爲論勘,且以護送言之,近多有名無實,幾乎廢却不行,如是而將何望漕運之利涉乎?今番臭載地方守令令邊將,雖已循例勘罪,而自今稅船過去時,沿海各邑,候站立標,指導守護等節,別般董飭,使之着意擧行,而若或不勤,則地方官及護送差員,隨卽狀聞,加倍論勘之意,分付諸道道臣,何如?傳曰,允。
又以宣惠廳言啓曰,嶺南田稅大同之竝載一船,載在大典通編,自前至今,不得違越,年年遵行矣。忽於今年,擅改前規,無難各載,雖以今番致敗事言之,全船臭載,則受害偏甚於一倉,當初制法之意,亦可推知,況漕法甚重,無論京外,雖有些少難便之事,毋得擅自更變,則揆以法意,極可駭然,後弊所在,不可仍置,今年漕運時,違法各載之左右漕倉都差使員,捧現告拿問處之,雖以道臣言之,難免不飭之失,從重推考,此後則一從通編施行,毋敢分載之意,一體嚴飭,何如?傳曰,允。
顯思宮朔祭親行敎是時,終獻官永明尉洪顯周,贊禮兼禮曹判書金蓍根,典祀官奉常正金裕憲,宮闈令尙膳李奇遠,執禮副校理徐有素,執尊司諫金喆遠,大祝副校理朴永元,祝史副司果金炳朝,齋郞正言李圭祊,盥洗位典籍李秉德,禮曹正郞李秉溫,爵洗位典籍丁載榮,直講金聖灝,亞獻盥洗位兵曹佐郞金永鎭,終獻盥洗位司藝金就礪,贊者通禮院引儀安聖謩,兼引儀趙必煥,謁者兼引儀鄭橚·任岳周,贊引假引儀李在陽·吳泰瀚,祭監監察李賢耆·安孝述。
癸未八月初一日子時,上詣顯思宮。朔祭親行入侍時,行都承旨李止淵,行左承旨李志淵,行右承旨李鶴秀,左副承旨金學淳,右副承旨愼宜學,同副承旨朴岐壽,記事官鄭德和,假注書金相勉,記注官任泰濬,記事官金履喆,直提學趙鐘永,以次侍立訖。上具翼善冠·淺淡服·烏犀帶·黑皮靴,詣齋殿。時至,通禮,跪啓請行禮。贊禮,前導入顯思宮,詣板位前。贊禮,跪啓請俯伏哭,上俯伏哭,王世子以下在位者,皆俯伏哭。贊禮,跪啓請止哭興再拜興平身,上止哭興再拜興平身,王世子以下在位者皆止哭興再拜興平身訖。贊禮,前導詣尊所,東向立,止淵酌酒,志淵以盞受酒。上詣神位前,北面俯伏跪,止淵奉香,宜學奉爐以進。贊禮,啓請三上香,上三上香,宜學受香爐,奠于案。仍行初獻禮,止淵奉爵以進。贊禮,跪啓請執爵獻爵,上執爵獻爵。大祝,跪讀祝文訖。贊禮,跪啓請俯伏興平身,上俯伏興平身。贊禮,導上降復位。執禮,請行亞獻禮。宮官,引王世子詣尊所,執尊者酌醴。宮官,以爵受醴,王世子,入詣神位前。宮官,請執爵獻爵,王世子以爵授宮官,奠于靈座前。宮官,請俯伏興平身,王世子俯伏興平身,降復位。執禮,請行終獻禮,謁者,引終獻官詣神位前,行禮訖,出就復伏位。執禮,請俯伏哭,上俯伏哭,王世子以下在位者,皆俯伏哭。贊禮,請止哭興再拜興平身,贊禮,導上,詣望燎位,燎訖,啓請禮畢。上還入齋室,諸臣以次退出。
上在昌德宮。停常參·經筵。
夜自三更至初三日開東,灑雨下雨,測雨器水深九分。
愼宜學啓曰,大司憲宋穉圭,執義吳熙常,掌令李埴,持平李家淳在外,掌令卜來禎,持平徐承烈呈辭,監察茶時之意,敢啓。傳曰,知道。
李止淵啓曰,行右承旨李鶴秀,今日不爲仕進,卽爲牌招,何如?傳曰,允。
傳于朴岐壽曰,禮房承旨,馳詣受香諸處,奉審摘奸以來。
傳于李止淵曰,左承旨馳詣景慕宮,奉審摘奸以來。
以副校理徐有素,副修撰權敦仁牌不進罷職傳旨,傳于朴岐壽曰,只推。
以副修撰嚴燾再牌不進罷職傳旨,傳于朴岐壽曰,只推。
朴岐壽啓曰,玉堂上下番俱空,已至多日,事甚未安。副校理徐有素,副修撰權敦仁·嚴燾,旣有只推之命,修撰金鼎均,由限已過,一體牌招,推移入直,何如?傳曰,允。
李志淵啓曰,今日齋宿,承旨當爲備員,而行都承旨李止淵,不爲仕進,所當牌招,而拘於廳規,不得請牌,何以爲之?敢稟。傳曰,牌招。
傳于李志淵曰,違牌臺諫竝許遞,政官,牌招開政。
李志淵啓曰,行吏曹判書金履喬,參判趙貞喆,參議李紀淵牌不進推考傳旨及罷職傳旨,今方捧入,而開政命下之後,如是違牌,事甚未安。判書·參判,竝更牌招,何如?傳曰,允,參議只推,一體牌招。
朴岐壽,以侍講院言啓曰,明日顯思宮秋享祭,王世子亞獻禮時,宮官當爲全數進參,輔德鄭基善,兼輔德申在植,文學金鏴,司書金盛淵,竝卽牌招,以爲備員進參之地,何如?傳曰,允。
以輔德鄭基善,兼輔德申在植,文學金鏴,司書金盛淵牌不進罷職傳旨,傳于朴岐壽曰,只推。
朴岐壽,以成均館同知館事意啓曰,臣聞居齋儒生等,今日夕食堂,不爲設行,馳詣泮宮,招致諸生,問其捲堂之由,則諸生等,書進所懷,以爲伏以臣等,忝居首善之地,目見壞亂世道之擧,咸懷憂歎,彷徨繞壁,竊伏惟念,忠質文所損益,卽三代創國之規度,而尙質之治,不以文不足而有所變更,尙文之治,不以質不足而有所改易,所以質家文家之各有攸定,而禮樂文物之所關,尊卑貴賤之所係,天道行而人紀立焉,則猗歟本朝,海外尙文之小中華也。地僻東隅,三韓之際,羅·麗之間,猶未免夷俗之陋,逮夫我太祖·太宗,明倫於勝國崇佛之後,陳常於勝國蔑儒之餘,凡係名分二字處,其嚴有截,其等有隔,一洗舊染,如日中天,際於其時,大明高皇帝,光御天下,頒我以禮法之書,賜我以冠裳之制,儀節之隆殺,名位之等級,井井有區域,分不得踰寸,寸不得踰尺,維持我四百年基業者,專由於此,今忽金熙鏞等疏出,而其勢必將至於易一世,而變更我祖宗立國之制,何其濫猥之至此也?以其疏中辭意觀之,則固嘗天地間至冤事也,其所切懇者,有三件節,一是不得呼父也,一是不得爲嗣也,一是不得與士族通同仕路也。天地之於萬物,爲大父母,則人無貴賤,竝不諱天字之釋,獨孽子之於其父,諱其父字之稱者,其冤之固也,雖然,呼父一款,初無朝家之禁條,則特士夫家,嚴嫡庶之致,而名爲其父者之不受其呼也,父之不受,何不懇之於其父而訴之於君上也?至於爲子而不得爲嗣者,亦非天理人情之常,以其父之血脈,不得承祖稱之統者,誠如渠言,而固冤之尤冤者矣。且嫡妾俱無子,許令立後之文,果載禮典,而此亦各其爲父者之不遵禮典而立後者也,父之所事,誰怨誰咎?父之於已出,愛無貴賤,而不以爲嗣者,特慮其末流也,所謂妾也者,奔則爲之者也,聘之以良家女者,十之一二,而公私婢之爲妾者,十之八九矣,終若以妾所産,繼之嗣焉,則爲嗣者之母一邊,妻一邊,皆爲戚屬,而盡歸常賤也。一開承嫡之路,則無復士夫家樣子,今日一家承嫡,明日一家承嫡,不幾年而混淆無別,浸浸然入於蔑分之域,故所以父不得子其庶子者也。若其仕路之通同,則由此不承嫡之致,而其岐旣殊,其窠自在,雖以四百年來列聖朝均覆軫念之極,諸名臣哀矜悶惜之深,竟不得如願副之者,爲其創國之制治,不可移動故也。渠輩雖極私情之痛冤,何敢以更張移易等說,瀆浼於章疏之間乎?遵守與更張,各有時宜,當遵而不當更正,謂今日事也。世衰道微,人心汚下,倫常綱紀,日漸敗落之際,又有此乖常之疏者,是何光景,是何道理?萬千爲群,氣勢可怕,臣等仰惟我祖宗朝制度,實不勝漆室中憂惋,亟上一疏,斥其猥屑,在名敎,斷不可已,故擧一齋同聲,會坐停當,疏論旣定,則彼疏謹悉之前,掌議臣李在臣,自歸輕先之失,故仍以合辭施罰,而方始治疏之際,忽地大司成臣鄭基善,以齋儒之不稟擅罰,施罰諸生,又於今掌議臣李源膺之入齋,以疏事停當,依前合辭往復,則以釋奠罷齋後,齋會停當之意,丁寧爲約,及乎罷齋,以其違約之致,半日相持,終激支離,東齋則全房出齋,西齋則施罰班首,及還其家也,雖解兩齋之施罰,臣等俱以無似,廁在縫掖之列,由前則泮長之罰,有難自伸,由後則掌議之罰,亦難自恕,滿心慙恧,措躬無所,以此情踪,何敢晏然入堂乎?退伏私次,恭俟處分云云。臣以太學捲堂,事體至重,卽爲還入之意,多般開諭,諸生等終不回聽,何以爲之?敢啓。傳曰,庶流之訴冤,卽列朝常有之事,而未聞其時,有捲堂起鬧之擧,古之儒生,豈不及今人而然乎?雖以所懷言之,旣曰固嘗天地間至冤之事,又曰亦非天理人情之常云爾,則諸生亦知之矣,然則諸生在首善明倫之地,宜曰訴冤之無怪,亦宜以反天人之常爲說,而今乃不顧其言之矛盾,惟事噴薄可乎?且泮長之施罰,雖未知因何事端,而以一施罰之故,臚列泮長,無復顧忌,豈待以師儒之道理乎?爲諸生深庸慨惜,以此曉諭,卽爲勸入。
又以成均館同知館事意啓曰,文廟守僕,依宗社守僕例,試才抄擇,別單啓下事,曾有定式矣。守僕金鼎默瓜朔代,安種謙汰去,代以生徒守僕試才抄擇,備三望受默次,別單書入之意,敢啓。傳曰,知道。
又以成均館同知館事意啓曰,本館草記傳曰,庶流之訴冤,卽列朝常有之事,而未聞其時,有捲堂起鬧之擧,古之儒生,豈不及今人而然乎?雖以所懷言之,旣曰固嘗天地間至冤之事,又曰亦非天理人情之常云爾,則諸生亦知之矣,然則諸生,在首善明倫之地,宜曰訴冤之無怪,亦宜以反天人之常爲說,而今乃不顧其言之矛盾,惟事噴薄可乎?且泮長之施罰,雖未知因何事端,而以一施罰之故,臚列泮長,無復顧忌,豈待以師儒之道理乎?爲諸生深庸慨惜,以此曉諭,卽爲勸入事,命下矣。臣謹依聖敎,招致諸生,傳宣聖旨,仍爲勸入,則諸生等,以爲聖敎若是諄複,謹當還入云。故仍設食堂,臣則退去之意,敢啓。傳曰,知道。
李鶴秀,以都摠府言啓曰,副摠管金守基·李光文·金鐮在外,都摠營韓致應,副摠管朴應浩·趙鍾永差祭,曺鳳振·金箕殷有實故,申絢有身病,只有臣李明奎一人,伴直無人,副摠營曺鳳振·金箕殷·申絢,令政院,卽爲牌招,以爲推移入直之地,何如?傳曰,允。
愼宜學,以義禁府言啓曰,嶺南左漕倉都差使員前昌原府使申緖,右漕倉都差使員前晉州牧使鄭持容等,竝拿問處之事,傳旨啓下矣。鄭持容,下去京畿水原地云,依例發遣府羅將拿來,申緖前因慶尙監司金相休狀啓,已爲就囚,待開坐,添問目捧供,何如?傳曰,允,待待命拿囚。
上在昌德宮。停常參·經筵。
顯思宮秋享祭親祭後,世子宮板位問安。答曰,罔極。大殿·中宮殿,內閣·政院·百官奉慰單子問安。答曰,罔極。藥房口傳問安。答曰,罔極。世子宮,內閣·政院·百官單子問安。答曰,知道。藥房口傳問安。答曰,知道。世子嬪宮,內閣·政院單子問安。答曰,知悉。藥房口傳問安。答曰,知悉。
愼宜學啓曰,大司憲宋稚圭,執義吳熙常,掌令李埴,持平李家淳在外,掌令一員,持平一員未差,監察茶時之意,敢啓。傳曰,知道。
李志淵啓曰,行右承旨李鶴秀,右副承旨愼宜學,同副承旨朴岐壽,今日不爲仕進,竝卽牌招,何如?傳曰,允。
備忘記,從浦萬戶李鍾和下直,長弓一張,長箭一部,片箭一部,筒兒一箇賜給。
傳于李志淵曰,左承旨入侍。
李志淵啓曰,事變假注書金耆升,身病猝重,勢難察任,今姑改差,何如?傳曰,允。
金耆升改差,代以李遇榮爲事變假注書。
以同副承旨朴岐壽牌不進罷職傳旨,傳于李志淵曰,只推。
以副校理徐有素,修撰金鼎均,副修撰權敦仁·嚴燾牌不進罷職傳旨,傳于李志淵曰,只推。
李志淵啓曰,玉堂上下番俱空,已至閱月,事甚未安。副校理徐有素,修撰金鼎均,副修撰權敦仁·嚴燾,旣有只推之命,竝卽牌招,推移入直,何如?傳曰,允。
愼宜學,以兵曹言啓曰,宣傳官南錫九,內禁衛將李仁達,景福宮衛將柳以基·王太,文臣兼宣傳官李明緖,俱以病難供職,呈狀乞遞,竝改差,何如?傳曰,允。
李志淵啓曰,行吏曹判書金履喬,參判趙貞喆,參議李紀淵再牌不進推考傳旨及罷職傳旨,今方捧入,而開政命下之後,如是違召,不卽承膺,事體所在,誠極未安。判書·參判,所當更請牌招,而係是一日三牌,何以爲之?敢稟。傳曰,參議只推,一體更爲牌招,違牌,勿爲呼望。
有政。吏批,行判書金履喬進,參判趙貞喆進,參議李紀淵進,行左承旨李志淵進。啓曰,大司成今當差出,而擬望之人乏少,外任竝擬,何如?傳曰,允。
以李寅溥爲大司諫,林處鎭爲司諫,李昌心爲掌令,金炳朝爲持平,權敦仁爲獻納,金魯敬爲知敦寧,李憲琦爲工曹判書,鄭晩錫爲判尹,金蘭淳爲大司成,朴周壽爲同春秋,金漢淳爲造紙別提,南久淳爲童蒙敎官,趙學閔爲假監,奉常奉事單孫爀,故通德李潤昌,贈戶參例兼,慶尙右兵使李觀植考。
兵批,行判書李存秀進,參判洪時濟病,參議李東煥入直,參知任鼎常病,右副承旨愼宜學進。以權丕應·洪聖禧爲同知,尹載鐸爲內禁將,李晳爲宣傳官,具允鼎·李尙弼爲五衛將,洪昌燮·金德成爲景福將,申從洛爲宣傳官,金鏴·曺龍振爲文兼,李命集爲訓鍊主簿,吳致豐爲武兼,尹命植爲守門將,安光直爲北評事,李信會爲黑山島別將,同知崔必崙,僉知金漢集,大護軍金基厚,副護軍洪羲瑾·尹久東,副司直金喆遠·卜來禎·李鎭華·徐承烈,以上竝單付。
吏批,再政。以徐萬修爲校理,尹心圭爲副修撰,趙寅永爲敦寧敦正,李輝永爲監役。
兵批,再政。以李豐懋爲同知,李齊年爲五衛將,沈翊之爲武兼,李得壽爲守門將,同知洪昌燮,僉知具允鼎,副護軍鄭來成,以上竝單付。
同副承旨朴岐壽書啓,臣承命馳詣南壇,壇上神位版奉審則無頉,祭物·祭器·祭井看審則精潔,諸執事進排官佾舞工人摘奸則無頉,仍詣三角山,神位版奉審則無頉,祭物·祭器·祭井看審則精潔,諸執事進排官摘奸則無頉,仍詣木覓山,神位版奉審則無頉,祭物·祭器·祭井看審則精潔,諸執事進排官摘奸則無頉,仍詣漢江,壇上神位板奉審則無頉,祭物·祭器看審則精潔,諸執事進排官摘奸則無頉,故還詣南壇享所,待將事神位板還奉後,復路之意,敢啓。傳曰,知道。
愼宜學,以都摠府言啓曰,副摠管金守基·李光文·金鐮在外,金箕殷呈辭受由,曺鳳振有實故,都摠管韓致應,副摠管趙鍾永·申絢·朴應浩俱有身病,只有臣明奎一人,伴直無人,有實故身病人員,令政院,竝卽牌招,以爲推移入直之地,何如?傳曰,允。
李志淵,以內醫院都提調·提調意啓曰,年例燕貿唐藥材,依例磨鍊,別單書入之意,敢啓。傳曰,知道。
又以禮曹言啓曰,卽接萬頃幼學洪守漢所志,則以爲,族姪胤和,嫡妾俱無子,以其同姓八寸兄惠澤第二子仁得,欲爲繼後,兩家相議完定,而胤和夫妻俱歿,拘於常規,不得循例禮斜,依定式草記稟處事呈狀矣。凡係繼宗立後,兩邊與受,明有可據,而不得登聞者,許令該曹,論理草記事,曾有筵奏定式,而門長洪守漢,所訴旣如此,依定式,洪惠澤第二子仁得,立爲洪胤和之後,何如?傳曰,允。
愼宜學,以御營廳言啓曰,本廳千摠任百觀,身病甚重,勢難察任,改差,何如?傳曰,允。
兵曹,今八月二十九日祔太廟慶科庭試武科初試時規矩,木箭三矢一百五十步,以二百四十步,改落點。
吏曹啓目粘連,觀此敦寧府都正鄭來成上疏,則以爲,臣無敦寧,亟命遞斥臣職亦爲白臥乎所,旣無敦寧,則揆以格例,不可仍置,依例改差,何如?判府啓,依允。
輔德鄭基善疏曰,伏以臣於前月,忝叨泮長時,有齋儒李完峻·李紀誠·金在田等三人發論,鳴鼓兩掌議事館吏以聞,凡齋論之互相可否,齋儒之互相規罰,固常也,而以掌議爲多士之執綱也故,齋儒,無得擅自施罰,此是館中故事,而卽先朝戊午,因大司成臣李始源筵奏蒙允,載之太學成典者,今日齋儒之擅罰掌議,有乖成典,事體不然,特以警飭之意,暫施停擧之罰矣。卽者泮儒所懷,攙及臣施罰事,始謂之忽地施罰,終以爲有難自伸,下語欠相敬,事實有相反,臣實瞠惑,莫知所以,且置臣遭處疲惱,臣於是,抑又有區區憂歎者。凡在師儒之任者,據式論罰三數儒生,而輒被攙引,致煩崇徹,則竊恐古法,從此掃地,而後弊無復可言,臣身疲劣,固不足恤,堂堂首善之地,獨不念此個事面乎?重爲諸生恥之,臣於此,固不宜與之覼縷,有若陳辯,而本事始末,有不得不一陳。且伏覩聖批之下泮儒者,莊誦以還,冞增愧恧,苟使臣,律身有素,有足以見憚,則諸生之輕加侵詆,何自而至?疲軟不職,臣實知罪,玆敢略綴短章,仰瀆崇嚴。伏乞聖明,俯賜鑑諒,仍治臣罪,以爲不勝任者之戒焉。臣無任云云。省疏具悉。爾自無失,何用引義?大抵今之泮長,雖與周禮大司成之誨士,或有不同,然其有師道則一也,儒生或有言議所見之異同,則往復爭難可也,輒肆輕詆容易推上如互訟者可乎?所貴乎儒生者,以其學聖賢識道理,尊君而隆師,守經而秉禮也,其自重也宜如此,而近來則不然,往往不察事理,不審可否,視泮長甚輕,空聖廟無難,擧措顚倒,瞻聆多駭,徒有隨波之歎,全欠自重之義,此固朝家不能導率作成之咎,然亦不能不爲儒生惜之也。今因疏批,略示耿耿之意,待新泮長出膺,將此批旨,書揭東西齋壁,俾諸生,常目在是,互相砥礪,互相箴勉,讀書明理,振我古昔之儒風事,分付。
顯思宮秋享祭親行敎是時,終獻官永明尉洪顯周,贊禮兼禮曹判書金蓍根,典祀官奉常正金裕憲,宮衛令尙膳李奇遠,執禮副校理徐有素,執尊弼善任文白,大祝副校理朴永元,祝史副司果金,齋郞副司果金逸淵,盥洗位典籍全道海,兵曹正郞韓錫祉,爵洗位兵曹佐郞李鳳柱,典籍河錫洪,亞獻盥洗位禮曹佐郞全允淡,終獻盥洗位校書校理李錫周,贊者引儀安聖謩,兼引儀趙必煥,謁者引儀柳煥民,假引儀任岳周,贊引兼引儀吳淳常·鄭橚,祭監監察金鏗·安孝述。
癸未八月初三日申時,上御熙政堂。左承旨入侍時,行左承旨李志淵,假注書金相勉,記注官任泰濬·金履喆,文學金鏴,以次進伏訖。上命鏴進前,賜一密封曰,爾其下去,著實爲之,可也。仍命退,諸臣以次退出。
癸未八月初三日子時,上詣顯思宮。秋享祭親行入侍時,行都承旨李止淵,行左承旨李志淵,行右承旨李鶴秀,左副承旨金學淳,右副承旨愼宜學,記事官鄭德和,假注書金相勉,記注官任泰濬,記事官金正喜,直閣朴永元,以次侍立訖。上具翼善冠·淺淡服·烏犀帶·黑皮靴以出。贊禮前導,入顯思宮,詣板位前。贊禮,跪啓請俯伏哭,上俯伏哭,王世子以下在位者,皆俯伏哭。贊禮,跪啓請止哭興再拜興平身,上止哭興再拜興平身,王世子以下在位者,皆止哭興再拜興平身訖。贊禮前導詣尊所,東向立,志淵酌酒,學淳以爵受酒。上詣神位前,北向俯伏跪,止淵奉香,學淳奉爐以進。贊禮,跪啓請三上香,上三上香,志淵受香爐,奠于案,仍行初獻禮,止淵奉爵以進。贊禮,跪啓請執爵獻爵,上執爵獻爵。永元跪讀祝文訖。贊禮,跪啓請俯伏興平身,上俯伏興平身,贊禮,導上降復位。執禮,跪啓請亞獻禮,宮官,引王世子詣尊所,東向立,執尊者酌醴,宮官以爵受醴,王世子,詣神位前。贊禮,跪伏請執爵獻爵,王世子,以爵授宮官,奠于靈座前。贊禮,跪伏請俯伏興平身,王世子俯伏興平身,降復位。執禮,請行終獻禮,謁者,引終獻官永明尉洪縣周,詣神位前,行禮訖,出就復位。執禮,請俯伏哭,上俯伏哭,王世子以下在位者,皆俯伏哭。贊禮,請止哭興再拜興平身,上止哭興再拜興平身,王世子以下在位者,皆止哭興再拜興平身。贊禮,導上詣望燎位,燎訖,啓請禮畢,導上還入齋殿,諸臣以次退出。
上在昌德宮。停常參·經筵。
自開東至人定,灑雨下雨,測雨器水深二分。
愼宜學,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
愼宜學啓曰,合辭許久闕啓,事甚未安。除在外·未署經外,未肅拜人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
李志淵啓曰,行右承旨李鶴秀,左承旨金學淳,同副承旨朴岐壽,今日不爲仕進,竝卽牌招,何如?傳曰,允。
備忘記,順天營將任泰淳,碧團僉使崔元益,柔院僉使朴最淳下直,各長弓一張,長箭一部,片箭一部,筒兒一箇賜給。
以副校理徐有素,修撰金鼎均,副修撰嚴燾牌不進罷職傳旨,傳于李志淵曰,只推。
李志淵啓曰,玉堂上下番俱空,已至閱月,事甚未安。副校理徐有素,修撰金鼎均,副修撰嚴燾,旣有只推之命,與新除授徐萬修,副修撰尹心圭,竝卽牌招,推移入直,何如?傳曰,允。
愼宜學啓曰,事變假注書李遇榮,時無職名,令該曹,依例付軍職,冠帶常仕,何如?傳曰,允。
又啓曰,大司憲宋穉圭,執義吳熙常,掌令李埴·李昌心,持平李家淳在外,持平金炳朝牌不進,監察茶時之意,敢啓。傳曰,知道。
以大司諫李寅溥,獻納權敦仁,持平金炳朝牌不進罷職傳旨,傳于愼宜學曰,只推。
以左副承旨金學淳,同副承旨朴岐壽牌不進罷職傳旨,傳于李志淵曰,只推。
李志淵,以吏曹言啓曰,新除授成均館司成趙璟鎭呈狀內,矣身素患痰癖之症,挾感添劇,時月之內,萬無起動供職之望,卽速入啓遞改云。其身病旣如是,則有難强令察任,改差,何如?傳曰,允。
愼宜學,以都摠府言啓曰,副摠管朴應浩,以禁衛中軍,本營諸將官射會監試事,南別營晝仕出去之意,敢啓。傳曰,知道。
又以禁衛營言啓曰,本營字內崇禮門東邊第五城廊近處體城二間許頹圮處,今已畢築,把守軍兵,依例撤罷,女墻仍爲始築之意,敢啓。傳曰,知道。
義禁府啓目,淸北前防禦使安光贊原情云云。問目內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓,依允。又啓目,嶺南左漕倉都差使員前昌原府使申緖原情云云。傳旨內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,何如?判付啓,依允。又啓曰,嶺南右漕倉都差使員前晉州牧使鄭持容原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。
愼宜學,以義禁府言啓曰,卽接月令醫員李思秀手本,則時囚罪人申緖,素患疝積之症,又添輪泄,度數頻數,安光贊,猝得狹食,上吐下瀉,食飮全却,鄭持容,積氣衝上,時時昏倒,氣息奄奄,三囚病勢,俱有難保之慮云。罪人病勢如此,則一邊保放,一邊草記,曾有定式矣。申緖·安光贊·鄭持容,竝姑保放之意,敢啓。傳曰,知道。
同副承旨朴岐壽疏曰,伏以臣,本生兄臣周壽,昨日政蒙恩,授春秋館同知事矣。臣之兼帶修撰官之任,揆以法例,不可竝據,玆敢短章自引,仰瀆崇嚴。伏乞聖慈,特命遞改,以存公格,以分私分焉。臣無任云云。省疏具悉。所請依施。
上在昌德宮。停常參·經筵。
藥房都提調林漢浩,提調金履喬,副提調李止淵啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿·世子宮·世子嬪宮口傳問安。答曰,知道。
愼宜學啓曰,合辭許久闕啓,事甚未安。除在外·未署經外,未肅拜人員,竝卽牌招,何如?傳曰,允。
又啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
李止淵啓曰,行右承旨李鶴秀,左副承旨金學淳,同副承旨朴岐壽,今日不爲仕進,竝卽牌招,何如?傳曰,允。
李志淵啓曰,行工曹判書李憲琦,知敦寧金魯敬,除拜後過三日不爲出肅,竝依定式,推考警責,仍卽牌招察任,何如?傳曰,允。
又啓曰,三品官之無得過三日循例請牌,曾有定式矣。大司成金蘭淳,除拜後過三日不爲出肅,事體所在,誠極未安,從重推考,仍卽牌招察任,何如?傳曰,允。
以副校理徐有素,修撰金鼎均,副修撰嚴燾牌不進罷職傳旨,傳于朴岐壽曰,只推。
朴岐壽啓曰,玉堂上下番俱空,已至閱月,事甚未安,副校理徐有素,修撰金鼎均,副修撰嚴燾,旣有只推之命,竝卽牌招推移入直,何如?傳曰,允。
愼宜學啓曰,假注書金相勉,身病猝重,勢難察任,今姑改差,何如?傳曰,允。
金相勉改差,代以李穆淵爲假注書。
待敎前望單子入之,金正喜落點。
朴岐壽,以禮曹言啓曰,宗廟·永寧殿·永禧殿·景慕宮秋奉審,今初六日擧行事,啓下矣。宗廟·永寧殿·永禧殿奉審,臣蓍根進詣,參判金鐮焚黃呈辭在外,參議尹豐烈再度呈辭受由,景慕宮奉審,無以推移進去,令政院,稟旨變通,以爲擧行之地,何如?傳曰,允。
朴岐壽啓曰,因禮曹草記,參判金鐮呈辭在外,參議尹豐烈呈辭受由,今初六日,景慕宮秋奉審,無以推移進去,令政院稟旨變通事,允下矣。合有變通之道,何以爲之?敢稟。傳曰,竝許遞,前望單子入之。
禮曹堂上前望單子入之,參判李志淵,參議李友秀落點。
朴岐壽啓曰,新除授待敎金正喜,當爲下批矣。政官牌招開政,何如?傳曰,允。
有政。吏批,行判書金履喬進,參判趙貞喆牌不進,參議李紀淵牌不進,右副承旨朴岐壽進。以金道喜爲承旨,沈英錫爲司成,李秉龜爲監察,李震遠爲假監役,李貞坤爲吉州牧使,奎章閣待敎金正喜,弘文正字單金正喜,校書正字單金正喜,醫官安載述,今加通政加資事承傳。
再政。兼奎章閣待敎單金正喜。
兵批,行判書李存秀病,參判洪時濟病,參議李東煥病,參知任鼎常入直進,左副承旨愼宜學進。同知單金德成,護軍金鐮·柳煥寅,副護軍尹豐烈·鄭益行,副司正李遇榮,以上竝單付。
以吏曹參議李紀淵牌不進罷職傳旨,傳于朴岐壽曰,只推。
大司諫李寅溥,持平金炳朝啓曰,噫嘻,痛矣,以能賊萬古所無之逆魁,不卽正刑,徑先致斃,輿情莫不痛惋,此豈可以尋常物故,置而不論哉?論其平日罪犯,則陰樹逆種,密倡凶論,慫慂恒·簡,爲渠羽翼,糾結厚·獜,自作窩主,待國洞執命之日,擬占台府,當李潭秉銓之時,把弄朝權,且以醴酒之說,大北之論,肆然脅持,百計嘗試,倡爲追崇之說,恐動儕僚,沮遏代聽之逆,皆其部曲,則亂本凶圖,甚於耇·輝·師·興,究其情節,已是萬戮猶輕,而及夫賊吉之招出後,凶言逆情,尤益綻露無餘矣。噫,癸亥反正之說,太甲桐宮之言,推戴逆禶之謀,某也爲大將,某也爲吏判,某也爲閫帥等說,爛熳於前後諸賊之供,而妖任埋凶之計,究其本則能賊也,逆範懷刃之凶,究其本則能賊也。特以凶頑之故,忍杖徑斃,王章未伸,擧國同憤,試以渠之招辭觀之,雖優爲謀逆,以不少之人,何可遽然承服?又以爲如欲殺之,則速出斬之等語,肆然發惡,而且太甲桐宮之說,果如諸賊一席酬酢於展開書傳,講其文義云者,與相吉·澤遂之招,若合符契,卽此一節,乃渠之結案,旣已遲晩後物故,則不可以未及結案,置之。趾賊一門之窮凶極惡,自有天地以來,所未有者,而限以國法,猶貸其凶種之稚少者,梟種稍長,安知不更肆獍惡,如範·吉等所爲者耶?澤遂,爛熳同參於啓能凶慘不道之謀,而只誅其身,王章已失,輿憤未洩,其陰凶情節,其弟萬無不知之理,請遲晩後物故罪人啓能,亟施孥籍,趾賊等凶種,快施邦刑,獻遂設鞫得情。噫嘻,痛矣,從古亂逆何限,而豈有如夏賊之窮凶極惡者哉?語其凶言,則雲·誨之所不道,論其逆節,則賊鏡之所不爲,見者骨寒,聞者膽掉,實是窮天地亘萬古所未聞所未有者也,此豈渠一人之所作爲,一時之所做出?和同之類,必有其人,黨與之討,不容少忽,而旣搜之文書,竝皆付丙,未露之端緖,全不究覈,獄體疎虞,寧不凜然?到今追究之道,惟在於親屬奴傔之及時訊鞫,而章疏之請,尙未蒙允,此雖出於先大王包涵寬假之至仁盛德,而至於夏賊子女,囚禁待年之命,臣等尙今抑鬱,欲溘然,夫逆種之待年殄滅,乃指尋常治逆之律文也。今此夏賊,卽是開闢以來所無之逆,其於獜·亮之稱兵,鏡·虎之凶言,不啻百倍,則古今天下,安有以此賊子女,而有待年與否之可論哉?及至今日,年限已過,則尤不可晷刻容貸於覆載之間矣。夏賊之外,豈復有夏賊,而乃者逆恭又出,則今日群下之骨驚膽掉,直欲手磔口臠之心,尤有倍於夏賊初出之時矣。噫,彼恭賊,敢於鞫庭,提誦夏賊之凶書,乃以相議勸成納招,又發夏賊所不道之凶言,則梟獍種子,腸肚相連,亦一夏賊,而特其逆節之發露,差有先後耳,千剮萬斫,未足以洩輿憤,收孥瀦澤,不可謂當其律,夏賊之變,已用适·雲之例,則今於此賊,決不可異同也明矣。噫,其一家之內,生出二夏賊,則此非一朝一夕之故,其凶言逆謀,傳襲有素,平日之爛熳酬酢,一室之尋常倡和,推此可知,恭賊正刑之後,一二同情之類,旣無究問之道,而斗恒,尙今假息於覆載之間,則夏·恭兩賊之黨與同情,萬無不知之理,目今究覈之道,惟在於此,而雖以向來連伊事言之,渠以賊傔之妻,敢生凶濫之心,至有擊錚之擧,此亦古今所無之變怪,而渠不過幺麽一賊女,則決非渠所可獨辦者也。是必其夫,暗地指使,爲此嘗試之計,據此一事,劇逆親屬之從中跳踉,復事綢繆之狀,昭不可掩,此而若不窮覈嚴斷,則未知何樣禍機,伏在何地,今於事端旣露之後,尤不容暫緩盤覈,請夏賊子女,亟施跪斬之典,斗恭親屬應坐之類,一依适·雲例擧行,斗恒及夏賊親屬奴傔連伊夫妻,竝嚴鞫得情,快正典刑。噫嘻,痛矣。明謙之凶謀逆節,實是亘萬古所無之賊也,身爲閫帥,已是劇逆之斷案,而乙巳春諸賊指日擧兵之時,自擬內應大將,至於書給四柱,先占身數,其所爲計,至凶極獰,而況渠逆復之愛姪也,一門之內,日夜綢繆,兩賊之門,出沒紹介,危機急變,迫在呼吸,何幸逆謀自綻,天討快行,而誅殛之典,止及其身,收孥之律,尙未擧行,揆以獄體,不免疎虞,以謙,以逆復之子,傳襲其父之凶圖,鉤覈之路,惟在此賊之盤問,而不加究覈,不捧決案,遽爾用刑,只施應坐,而籍産之典,雖已擧行,收孥之律,在所不已,逆復之變,振古所無,殄滅無遺育者,政爲此賊準備語,則其在鋤逆種杜後患之道,殄之滅之,不容少忽,而好石之以年未滿,循例爲奴者,揆以邦刑,萬萬乖當,夫待年用法,乃是尋常治逆之律,而至於此賊,實無異於古之适·雲,今之趾·夏,則其凶種逆孽之待年與否,更無可論,請明謙·以謙,亟施孥戮,逆復庶子好石,亟施處絞。噫嘻,痛矣,亂逆之變,從古何限,而豈有若嶺啓中諸賊之窮凶極惡者哉?嗚呼,際庚年天崩地坼之痛,大小中外,惟有血泣攀號,直無欲生而已。噫,彼逆魁時景等兄弟,渠亦今日臣民耳,抑何凶肚,包藏禍心,闖此擧國哀遑之時,敢生嘯聚不軌之謀,假托占夢,誑惑人心,妄附星緯,煽動妖言,驅脅蚩蠢之村氓,乘夜直犯於官府,肆發縳官上京,擧兵除惡等語,究其逆節,實有浮於獜·亮,而鯨鯢之戮未加,魑魅之形先滅,雖未及如法結案,而此等凶逆,當施孥戮之典,金樂敎則以玄慶之妻娚,參聞醫官可疑之說,而不卽直招,及與時皞面質之後,始乃吐實,究厥情節,萬萬狡慝,凡此諸賊,雖或有首從之別,而其在誅亂根重獄體之道,不可自外勘斷而止,請時景·時昱,竝施孥籍之律,金樂敎,亟令王府,設鞫嚴覈,快正邦刑。噫嘻,亂臣賊子,從古何限,而豈有若家煥·承薰·樂敏·哲身等之窮凶情節者哉?主張邪敎,詿誤迷俗,相率入於無父無君之域者,已是亘古所無之變怪,而就以恒儉輩鞫案觀之,其所綢繆排布,至凶絶悖之狀,不可但以邪學言也,請來大舶,裝載兵器,曰以脅持,曰以判決云者,卽是适·璉之餘套,而獜·亮之後身也,賴天之靈旋加誅殛,而向使其計得售,則白蓮·黃巾之變,有不足言,而國之爲國,未可知也。追惟及此,不覺毛骨俱竦,恒儉諸賊,雖是凶獰,特不過鄕曲卑微之類,而乃其首惡而指使者,則家煥輩是已,觀於銀子辦出之計,郵卒裝送之謀,可知其逋逃主於淵藪,羌胡伏於輦轂也,春間治獄之時,只以邪黨而誅鋤,或徑先物故,或誅止其身,而及夫儉賊之鞫案始出,渠輩之逆節昭著,則神人之憤,久而益切,實欲手磔口臠而不可及矣。恒儉,乃其枝葉,而旣伏典刑,則家煥諸賊之爲厥根柢者,獨可逭於儉賊已施之律乎?請物故罪人·家煥·哲身,正法罪人承薰·樂敏,施以孥籍之典。噫嘻,痛矣。國榮·陽澤之通天罪惡,萬戮猶輕,千剮難贖,而尙屈王章,是可曰國有常刑乎?噫,諸賊之眼無國母,咨行胸臆,危逼之逆節,憯毒之凶計,暗相綢繆,罔有紀極,主張者榮賊而陽澤焉承望,至於丙申節獻之闕封,己亥宮女之逮訊,而倫綱之斁敗,無餘地矣。處在保護之任,而端陽之例供,肆然廢停,共坐深嚴之地,而宮人之拷掠,期於誣服,亂逆之犯分干紀者,從古何限,而豈有若此輩之至凶極悖者乎?雖以弘·瞻之凶胸,來·黯之毒手,未足以喩其惡也。此實載籍所無之極惡大憝,而聲討未加,鬼誅先及,一國之共憤,鬱而未洩,三尺之邦憲,久猶莫伸,至今追思,不覺骨靑膽掉,而髮豎眦裂也,當此義理大明,凶逆嚴討之時,藥院之日記,旣已査出,臺臣之緘辭,如是明的,則追奪之當律,不容一刻少緩也決矣。陽澤則家已孥籍,官亦追奪,更無加施之律,而至於國榮,則千罪萬惡,咸萃一身,製給凶疏,沮遏大計,煽動人心,潛圖國脈者,已有浮於莽·溫之凶,而今者陽澤之干犯彰著,其首惡則實榮賊也,凶鬼則榮賊也。幸賴我先大王,廓揮乾斷,特降允兪,而傳旨未卽頒下,典刑尙稽快施,神人之憤惋,容有極哉?請物故罪人國榮,亟施孥籍之典。噫嘻,痛矣,賊裕之罪,可勝誅哉?辛酉夏一疏,包凶蓄禍,暗售梟獍之腸,都人尹姞等句語,排布陰譎,曲堗徒薪之援,比指意凶憯,卽此一段,其沮戲大婚之凶肚,背馳先王之逆節,綻露無餘,渠以今日北面之臣,乘國運不幸之時,而疑亂熒惑,潛圖不逞之計,是可忍也,吁亦憯矣,亂臣賊子之干常犯紀,從古何限,而豈有若此賊之窮凶絶悖者哉?且其所納爰辭,見捉文書中,不道不滿之說,愈出愈凶,至於外朝不知之言,詩句引用之意而極矣,而末乃以渠之傍祖權鞸時事,隱然自況者,尤何等窮天地所無之劇逆大憝也。凡在橫目之列者,莫不骨驚膽掉,直欲手磔口臠,而賦性獰慝,忍杖抵賴,王章未伸,鬼誅先及,神人之憤痛,容有極哉?噫,原疏之陰憯,逆腸難掩,鞫招之凶慝,斷案已成,雖未及結案,便是已結案之劇逆,而且於安默·魯賢·在民三賊伏法之後,其凶謀逆節,尤益彰著,此與身死旣久之後,追律之例,大有異焉,不可援用尙魯追施之律,請物故罪人裕,亟施孥戮之典。噫嘻,痛矣,亂臣賊子,何代無之,而豈有如漢祿之窮天地亘古今至凶至悖罔惻不道之賊耶?八字凶言,一世傳播,聽之骨顫,思之髮豎,而特以證據無人,根因莫知,聲討之擧,至今未行,遂使劇賊臥斃,輿憤莫泄,古今天下,寧有是耶?何幸乾道孔昭,元惡斯得,知申之疏,打破其眞贓,重臣之奏,繼以爲明證,嗚呼,尙忍言哉?一種不逞之徒,乃敢讎視我君父,必欲謀危我宗國,梟音獍舌,脈絡相通,蛇糾蚓結,腸肚互連,量·能之殊塗共轍,無不干犯於莫重莫大煥·裕之互法傳神,莫非誣逼於不忍不敢,國勢日就岌嶪,倫彝幾至斁喪,千怪百變,疊生層出,以至於逵賊不道之奏,如貫一串,苟究其本,則莫不源委於漢祿,根柢於漢祿,求之往牒,未有如此賊之窮凶絶悖者也,食肉寢皮,已矣無及,瀦澤破家,尙云輕典,追奪之律,雖幸蒙允,孥戮之請,尙此靳兪,至以自有受敎爲批,臣等誠不勝抑塞悲憤之至,殿下試思之,前乎漢祿而豈有如漢祿,後乎漢祿而豈有如漢祿?剖斬之律,劓殄之誅,設或創行而施之,誠未爲過當,則惟此追奪之名,雖謂之生前一律,而顧其擧行,則不過是收奪告身而已,以此律而施之於此賊,果可以夬雪君父之讎,少洩臣民之憤耶?适·雲之所不敢,而此賊敢爲之。鏡·夏之所不忍而此賊忍爲之,烏可以曾有受敎,不之權變,一味膠鼓,致使當行之天討不行,必伸之王法不伸也哉?且況凶種逆孽,尙繁其徒,豈可使戴頭假息,依舊跳踉,以貽國家無窮之憂,以遺臣民共戴之恥耶?應行之律,不容晷刻少緩,請逆賊漢祿,亟施孥戮之典。噫嘻,痛矣,亂臣賊子,從古何限,而豈有如龜柱之窮凶絶慝也哉?其許多罪惡,許多逆節,擢髮難數,罄竹難書,而以渠地處,不念報效之道,徒懷凶譎之腸,始因傾軋之習,而潛蓄禍心,長其覬覦之計,而遂懷凶圖,必欲傾覆我宗社,動搖我國本,群聚凶徒,自作窩主,醞釀旣久,排布愈密,八字凶言,一串貫來,同室之內,腸肚相連,若其根柢也,源委也,莫非此賊而得保首領,臥斃牖下,凡今日含生之倫,孰不腐心痛骨?如不欲生,而最其大明律一事,卽有天地君臣以來,所未有之極逆大憝也,思之膽掉,言之骨靑,直欲乎磔口臠,食肉寢皮者也。且況不道之凶計,有自來於當時,潛藏之禍機,愈益肆於今日,譸張糾結,種下生種,裕·玉·煥·達之凶謀祕計,莫不傳神於此賊,護法於此賊,而跪敦之律,燃卓之典,尙未快施,神人之憤,容有極哉?向來追奪之擧,不足爲此賊之當律,況其梟獍之凶種尙遺,國家之隱憂無窮,請追奪罪人龜柱支屬應坐之類,一依尙魯例,亟施散配之典。噫嘻,痛矣,凶魁亂本,從古何限,而豈有如鍾秀之至凶絶悖者哉?本以奰慝之性,濟以陰譎之行,撐腸拄腹,都是禍心,聽言觀眸,罔非戾氣,平生伎倆,專在於凶國而讎君,晝宵營爲,亦出於戕人而害物,好惡所到,忠逆立判,利勢所在,逋逃咸萃,附己者謂之向國,而獎拔汲引,如恐不及,異己者,謂之背馳,而擠陷網打,無所不至,於是乎助虐逞凶之徒,擧皆爲其羽翼,逐臭䑛瀝之輩,莫不受其指使,傳受凶圖,釀成煥日滔天之禍,鼓唱悖論,馴致裕·玉讎國之計,一番逆變起,而罔不根柢於渠,一番凶獄出,而罔不窩窟於渠,渠之血黨死友,擧皆干犯天討,以誅以奪,而以渠鯨鯢之魁,獨爲漏網之魚者,蓋緣其凶焰雖死不衰,餘威歷久尙熾,根窩更有之論,指目有歸,而無敢連討者,明白洞快之敎,聖批昭揭而無敢對揚者,一世腐心,而擧朝緘口,有識憂歎,厥惟久矣,何幸乾道孔昭,自作難逭,渠之平生斷案,無端呈露於爲其卵育,吹噓感德,思報願爲鍾秀一死者之口,則雖使鍾秀,對質於鞫庭,必將滿口輸款,而無一辭自明之端矣。噫,敬·觀之窮凶而染成者渠也,龜·祿之絶慝,而掩護者渠也,渠以爲見驅,則觀鎬曰見驅,渠以爲非逆,則觀鎬曰非逆,耳濡口滑,看作茶飯,先入之見,掩諱不得,慣聞之處,丁寧納招,則龜·祿·秀·敬之和盤托出,打成一片之狀,至是而畢露無餘矣。大抵鍾秀之一生籍口,欺人而欺心者,卽不過渠所謂士流也,渠所謂義理也,而論其行己,則發跡於逆戚之門,而爲其私狎之客,托身於榮賊之家,而備盡諂諛之態,至勸其兄,願留榮賊,究其情狀,卽一患得失之鄙夫,則渠所謂士流,吁亦醜矣,且夫渠所謂義理者,本出於逆祿之凶論,賊龜之陰圖,而直是作賊作逆之一大斷案耳。噫,彼龜·祿輩,包藏不軌,謀危宗社,及夫國本已固,凶計莫售之後,鍾秀,以其血黨,自知無幸,乃以死中求生之計,說出渠輩所謂義理二字,以爲掩護龜·祿輩眞贓之妙籌長策,龜·祿之眞贓旣掩,則鍾秀之身計得矣,鍾秀之身計旣得,則龜·祿之直贓掩矣,其一而二,二而一之狀,不亦凶且憯乎?惟我先大王,至精至微之義,昭揭日星,建天地而不悖,俟百世而不惑,則雖有怪鬼十千輩,寧或售疑亂之計,而鍾秀敢以掠美之術,欲爲立幟之資,指無謂有,眩惑群聽,有若怪鬼不逞之徒,眞箇爲朝夕懷亂之擧,而非渠則莫可扶植者然,肆然上逼於莫重莫嚴之地,以是而脅持君父,以是而威喝朝野,魯賢之逆變,由是而醞釀,逵·瀅之邪說,由是而源委,候班不參之逆節在此,史局割席之凶肚在此,而改號時違牌,行幸後悖論,皆其逆謀慝計之昭不可掩者矣。至於逆敬之三條凶言,卽自鍾秀圈套中出來,而賊觀之謂龜賊義理主人之招,亦由鍾秀悖舌中薰襲,則前後情跡,沕然相符矣。臣等合辭所陳,剽竊先王之義理,矯誣先王之秉執者,政謂此也,及其家計已成,手段漸闊,則誣衊無所不至,譸張無所不有,筵本二跋,旣伏罔赦之案,讆言五條,莫掩自倡之跡,入告出語,變幻無常,左闔右捭,機關至密,千罪萬惡,擢髮難數,而臣等之最所憤嫉而痛惋者,又有在焉,以渠之眷遇也,邇密也,逆祿之八字凶言,旣已自渠口傳說,賊龜之乙未冬悖說,亦必先他人聞知,則何不於先大王一初淸明,庶政惟新之會,斷去宿處,嚴斥凶論,使夫迷溺不悟者,曉然知龜·祿之不可掩跡,而乃反附麗依歸,推詡尊仰,懷亂世道,詿誤人心,以致許多逆變,無限屬階,而其惡稔矣,其禍極矣,若使當日朝廷之上,初不生出一鍾秀,則龜·祿之賊勢,何由而鴟張,龜·祿之餘醜,何由而蚓結乎?然則今日國勢所以至於痛哭流涕之境者,雖源於龜·祿,而助成者鍾秀也,雖發於敬·觀,而主張者鍾秀也,則論其罪犯,有浮於龜·祿·敬·觀,而敬賊已施之律,尙難貸也,龜·祿應坐之典,烏可已乎?特以大官之曾忝也,鬼誅之先加也,故依律處斷,雖恨未及,尙魯已例,在所不已,幸賴乾斷廓然,天討亟行,鍾秀黜享追奪之請,雖蒙夬允,而梟獍之凶種尙遺,國家之隱憂無窮,請追奪罪人鍾秀支屬應坐之類,一依尙魯·漢祿例,施行。噫嘻,痛矣,今此鍾·振兩賊之凶,思之膽掉,言之骨靑,蓋其陰謀逆節,适·璉之今又出也,凶言悖說,雲·海之所不道也,是乃窮天地亘宇宙之極惡大憝,雖幸天討略行,王章少伸,尙何足以快雪神人之憤也哉?鍾一,則籍其門蔭,獲沾祿仕,國家何負於渠,而梟心獍腸,與生俱生,幸西賊之有警,則曰,分院兵助勢之策,湖南伯得差之願,無非劇逆之斷案,而乃與振采·光友等,結爲血黨,五字八字之凶言,猶爲不足,而心以二字至不道之言,和應於合有變通之說,甚至於街路上訩訛而極矣。振采則伎倆妖慝,行止閃忽,出沒京鄕,左道誑惑,連腸接肚於鍾一·光友之徒,憑藉讖緯之書,濟其邪誕之術,二萬石軍糧之積峙,縉紳家火具之潛埋,指卯日而擧事爲期云者,莫非做作妖言煽動人心之計,而十三日至凶之說,與鍾一,一而二,二而一,似此今古所無之逆,不可只施治逆之常典,适·雲已行之例,不用於此兩賊,而將何施乎?請大逆不道罪人鍾一·振采,竝施适·雲之例。逆賊友文,跡本卑微,性又奸慝,投身於鍾一,甘作爪牙,許心於振采,結爲兄弟,托鍾一於振采,則謂以可用,薦振采於鍾一,則稱有神術,逆賊光友,本以鄕曲賤孽,托爲凶徒死士,父事振采,兄事友文,欲輸軍糧,則轉到南陽,凡爲群凶之指使,率皆挺身而樂赴,將臣家將欲火攻,所營何事,店舍綢繆之言,致後丁寧和應,南中兵火之說,延壽爛漫酬酢,卽此數段,已足爲諸賊之眞贓斷案,至於正月十三日凶言,卽是窮宙亘宇所未有所未聞之極逆情節,而無不參聞,無不參知,則罪止誅身,失之太輕,王章不嚴,輿憤未洩,請逆賊友文·光友,加施孥戮之典,致後·延壽,竝施孥籍之典。今番逆賊之至凶至憯,實是亘古之所罕,鍾·振諸賊,雖已伏法,情節猶未盡究,黨與猶未盡鋤,治逆之法,豈容如是?噫,彼李永純,當西賊有警之日,曾霑祿仕之在鄕者,莫不入處城闉,以效奔問之誠,而渠以侍從之列,蒼黃下鄕,事若知機,跡涉殊常,況以鍾一爲妹夫,致後爲死友,掌中書字之語,出於後招,指日往來之說,證以一傔,則綢繆之跡,明若觀火,永喆,鍾一之姪子也,始以應坐而發配,致後之娚妹也,旋因鞫招而就拿,則枝上之枝,種下之種,可以畢究,矧又鍾萬之猝斃,添一疑端,而鞫治未竟,竝加酌處,獄體疎虞,輿憤轉激,請李永純·永喆等,更爲設鞫嚴問,期於得情,夬正邦刑。
兩司合啓中停啓,李晦祥等事,在敏事,徐瀅修事,張錫胤事,晦植事,日柱事,物故,答兩司曰,不允。時景等事,裕事,龜柱支屬事,亟停勿煩。夏賊等事,國榮事,更勿煩啓。鍾一·振采事,友文·光友事,致後·延壽事,李永純·永喆事,不允。
持平金炳朝啓曰,噫嘻,痛矣,世道詿誤,義理晦塞,至於今番秋曹兩囚而極矣,渠以鄙悖之流,潛蓄凶慘之計,肆發通文,投諸賢關,遣辭陰險,引用凶悖,字字狡慝,句句閃忽,耳目難掩,手脚盡露,聞者髮豎,思之膽掉,固當卽地設鞫,不日正刑,而只令秋曹盤覈,嚴加刑訊,旋卽酌處,雖出於大聖人好生之德,豈有亂言不道,自服遲晩,而罰止島配,假息覆載之間者乎?若以言出卑賤,事已勘處,置而不論,其可曰闡義理而嚴懲討乎?請金甲島爲奴罪人申鼎朝,古今島爲奴罪人韓鼎鎭,亟令王府,卽爲嚴鞫得情,快正典刑。
新除授大司憲宋穉圭,時在公淸道懷德地,執義吳熙常,時在京畿果川地,掌令李昌心,時在平安道定州地,持平李家淳,時在慶尙道禮安地,司諫院司諫林處鎭,時在公淸道石城地,正言沈能燮,時在慶尙道善山地,請竝斯速乘馹事,下諭。府啓中,停啓致薰事,答府曰,不允,下諭事依啓。
以左副承旨金學淳牌不進罷職傳旨,傳于李止淵曰,只推。
以獻納權敦仁牌不進罷職傳旨,傳于愼宜學曰,只推。
朴岐壽,以侍講院言啓曰,說書趙容和,掃墳事下直出去,下番闕直,事甚未安,司書金盛淵,呈辭受由,兼司書朴永元,內閣入直,兼說書金正喜,奉命在外,無他入直之道,文學金鏴,有實故,輔德鄭基善,兼輔德申在植,兼弼善徐有素,兼文學韓弘敎,竝卽牌招,以爲推移姑降入直之地,何如?傳曰,允。
又以奎閣章言啓曰,新除授待敎金正喜敎旨安寶次,濬哲之寶請出之意,敢啓。傳曰,知道。
又以奎章閣言啓曰,新除授待敎金正喜,以實錄曝曬事,雖已下直,尙未發行云,卽爲牌招察任,何如?傳曰,允。
吏曹啓目粘連啓下爲白有亦,觀此刑曹覆啓內,南部幼學宋持壽父雲載,罪名蕩滌事,令吏曹稟處亦爲白有臥乎所,今年春同宋雲載之子持壽上言,啓下臣曹,而臣曹覆啓,以雲載罪名,大臣旣已許其收贖,擬以永錮,則無論冤之有無,年之久近,惟當恭竢朝家處分,而其子上言,極涉屑越,卽請置之是白乎所,今此持壽之輦路鳴金,復事,呼籲,乃以未有年限之故,生前死後,永不脫於罪名,不入歲抄之故,大慶咸宥,獨未蒙於霈澤爲辭是乎乃,俱係典律,有非自下擅議,而如是煩疊,尤涉猥越,置之,何如?判付啓,依允。
大司成金蘭淳疏曰,伏以臣於日昨,伏奉除旨,以臣爲成均館大司成者,臣誠惝怳震駭,不省攸措,臣本菲姿,冒玷名塗,十年踐揚,罔非華膴,心常戒懼,甚乎集木,今玆新除,尤豈臣萬萬夢想之所及哉?夫是職也,卽古之有望實者,亦皆逡巡而不敢進,以其端士趨振文敎之其任爲尤別也。臣才旣卑下,學且謏寡,硏鑽于道,一得未究,雕䤹之文,百用無適,以臣而處是職,其何以塞成均之責,任考課之事哉?顧今世道日下,儒風不古,砥節礪行,無聞於當世,奔流倒瀾,動以爲俗習,雖使如韓博士·歐陽知擧者當之,尙難望其丕變,況臣不才,其可靦然於臯比,以師道自居乎?縱臣不自恤,其爲累聖簡而褻名器,非細故也,課試磨勘,纔有成命,苟有一分可强,敢不思所以竭蹶而左右參倚,承膺無路,披瀝衷懇,冒瀆崇嚴。伏乞聖慈,亟賜鐫免,以重公器,以安微分焉。臣無任云云。省疏具悉。爾其勿辭察職。
癸未八月初五日辰時,上御熙政堂。藥房入診入侍時,都提調林漢浩,提調金履喬,副提調李止淵,記事官鄭德和,記注官李宗心·金榶,直閣朴永元,以次進伏,醫官吳千根·李命運·金殷相,進伏楹外訖。漢浩曰,日氣不調,聖體,若何?上曰,一樣矣。漢浩曰,寢睡·水刺之節,何如?上曰,一樣矣。漢浩曰,中宮殿氣候,何如?上曰,各殿宮氣候一樣矣。漢浩曰,醫官入診,何如?上可之。千根·命運·殷相,以次診候訖,退伏奏曰,脈候左右三部調均矣。漢浩曰,臘藥都數單子,今方書入,而孝禧殿進上臘藥,全減,何如?上曰,唯。漢浩曰,六香煎藥臘藥,依例入于顯思宮,何如?上曰,唯。漢浩曰,小兒醫官別入直,已爲十餘年,而今則世子宮春秋鼎盛,兒醫不必待令,使之撤罷似好,故敢此仰達矣。上曰,依此爲之,可也。漢浩曰,小兒別入直醫官,旣承下敎,纔已撤罷矣,其中醫官安載述,多年隨行,尙在綠袍之列,特令加資,以酬其勞,何如?上曰,依爲之。出擧條漢浩曰,俄於登筵之時,暫爲瞻望,則以自笠進御矣,今於服制已盡之後,進御此服,非所以自盡之道也,況今殿下服色如此,而臣等乃以純吉之服入對,尤豈不萬萬未安乎?上曰,就坐,可也。履喬曰,閣臣資級,過本銜二階,則所帶檢校,循例減下,而在前番次苟艱時,則有經稟仍帶之例矣。見今諸閣臣,俱適有實故,番次極其苟艱,不可無變通,原任待敎李鶴秀,姑爲還差檢校似好,故敢此仰達矣。上曰,有實病待敎許遞,前望單子入之。出擧條漢浩曰,蒸炎已過,涼意初生,調理之劑,政宜進御,使醫官出去,議定湯劑似好矣。上曰,唯。仍命退,諸臣以次退出。
上在昌德宮。停常參·經筵。
進御加減交濟湯,自今日,一貼式煎入事,榻前下敎。
朴岐壽啓曰,合辭方張之時,兩司無詣臺之員,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
李止淵啓曰,藥房提調·副提調,持湯劑來待矣。傳曰,封入。
又啓曰,假注書李穆淵,時無職名,令該曹,依例付軍職,冠帶常仕,何如?傳曰,允。
以副校理徐有素,修撰金鼎均,副修撰嚴燾牌不進罷職傳旨,傳于朴岐壽曰,只推。
朴岐壽啓曰,玉堂上下番俱空,已至閱月,事甚未安,副校理徐有素,修撰金鼎均,副修撰嚴燾,旣有只推之命,竝卽牌招推移入直,何如?傳曰,允。
又啓曰,卽者義禁府都事來言,保放罪人閔文赫·安光贊·申緖·鄭持容,當爲議處,而判義禁鄭晩錫在外,次堂例不得擧行云,何以爲之?敢稟。傳曰,判義禁許遞,前望單子入之。
判義禁前望單子入之,李好敏落點。
朴岐壽啓曰,卽者義禁府都事來言,保放罪人閔文赫等,當爲議處,而判義禁李好敏未肅拜,次堂例不得擧行云。判義禁李好敏,卽爲牌招,何如?傳曰,嚴飭牌招,如有違牌,勿爲呼望。
又啓曰,大司憲宋穉圭,執義吳熙常,掌令李埴·李昌心,持平李家淳在外,持平金炳朝牌不進,監察茶時之意,敢啓。傳曰,知道。
以大司諫李寅溥,獻納權敦仁,持平金炳朝牌不進罷職傳旨,傳于朴岐壽曰,只推。
以輔德鄭基善,兼輔德申在植,兼弼善徐有素,兼文學韓弘敎牌不進罷職傳旨,傳于朴岐壽曰,只推。
朴岐壽,以侍講院言啓曰,下番連日闕直,事甚未安,輔德鄭基善,兼輔德申在植,兼弼善徐有素,兼文學韓弘敎,旣有只推之命,竝更牌招,以爲推移姑降入直,而司書未差之代,令政院,稟旨差出,待下批,牌招入直,何如?傳曰,有實故春坊竝許遞,與未差之代,待明朝,政官牌招開政。
又以奎章閣言啓曰,景慕宮望廟樓,今秋大奉審,臣永元,與本宮提調李存秀,進詣展奉,奉審無頉之意,敢啓。傳曰,知道。
又以承文院都提調意啓曰,漂民出送事,禮部咨文出來矣。以前頭使行,奉表稱謝之意,先通咨文,撰出正書安寶後,定禁軍騎撥,下送于彎府,以爲傳致北京之地,使名,以冬至兼謝恩使稱號,副使與書狀官,以亞卿及陞品人,更爲差出之意,分付該曹,何如?傳曰,允。
又以扈衛廳大將意啓曰,別將張持大,身病猝重,勢難察任,改差,何如?傳曰,允。
行護軍趙萬永疏曰,伏以臣,以菲材濫叨戎垣,居然三易燧矣。效蔑涓埃,愧深盤礴,上而孤委畀之眷,下而負報答之誠,書生軍旅,元非其任,宜辭未辭,冞增惶蹙,而臣又有切至之懇,不得不仰控焉。臣之父祖墳山,在於永平·原州等地,久曠省掃,塋域多圮,霜露怵惕之感,每切于中,而臣旣身繫重任,未能如他閒司之乞暇,則惟解符一着,可獲公私兩便,而間値朝家多事,不遑陳籲,今則秋幸已停,營務稍閒,玆敢略入文字,仰瀆崇嚴。伏乞聖明,俯賜諒察,特遞臣將兵之任,仍許臣往來之暇,以,伸私情,不勝大願。臣無任云云。答曰,省疏具悉。卿其勿辭,仍佩往來。
上在昌德宮。停常參·經筵。
愼宜學,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
又啓曰,合辭方張之時,兩司無詣臺之員,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,來十一日朝參日次矣,敢稟。傳曰,停。
又啓曰,來十一日輪對日次矣,敢稟。傳曰,停。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
備忘記,薪島僉使宋之廉下直,長弓一張,長箭一部,片箭一部,筒兒一箇賜給。
李止淵啓曰,藥房副提調,持湯劑來待矣。傳曰,封入。
傳于金道喜曰,秋務方殷,未下直閫帥·守令,皆令當日辭朝。
備忘記,統制使趙華錫,慶尙右兵使李觀植,吉州牧使李貞坤下直,各長弓一張,長箭一部,片箭一部,筒兒一箇賜給。
以副校理徐有素,修撰金鼎均,副修撰嚴燾牌不進罷職傳旨,傳于金道喜曰,只推。
金道喜啓曰,玉堂上下番俱空,已至閱月,事甚未安。副校理徐有素,修撰金鼎均,副修撰嚴燾,旣有只推之命,竝卽牌招,以爲推移入直之地,何如?傳曰,允。
愼宜學啓曰,大司憲宋穉圭,執義吳熙常,掌令李埴·李昌心,持平李家淳在外,持平金炳朝牌不進,監察茶時之意,敢啓。傳曰,知道。
以大司諫李寅溥,獻納權敦仁,持平金炳朝牌不進罷職傳旨,傳于愼宜學曰,只推。
有政。吏批,行判書金履喬進,參判趙貞喆牌不進,參李紀淵牌不進,同副承旨金道喜進。以李光憲爲輔德,李紀淵爲兼輔德,李魯秉爲兼弼善,金炳朝爲文學,趙璟鎭爲兼文學,曺龍振爲司書,趙容和爲說書,劉師坪爲典籍,具行益爲司錄,趙學閔爲監役,李龍秀爲冬至兼謝恩副使,曺龍振爲書狀官,故僉知洪繼祚贈戶曹參議,兼同知洪聖禧考,冬至兼謝恩正使單洪義浩。
再政。以具定默爲持平,朴鳴和爲掌樂正,林正鎭爲假監役。
兵批,行判書李存秀病,參判洪時濟病,參議李東煥病,參知任鼎常入直進,左副承旨愼宜學進。副護軍鄭基善,副司直金鏴,副司果金盛淵,副司正趙容和。
再政。副司正李穆淵。
以吏曹參議李紀淵牌不進罷職傳旨,傳于金道喜曰,只推。
愼宜學,以都摠府言啓曰,副摠管朴應浩,以禁衛中軍,軍兵等中日試射事,南別營晝仕出去之意,敢啓。傳曰,知道。
金道喜,以奎章閣言啓曰,待敎金正喜,疏批已下,卽爲牌招入直,何如?傳曰,允。
又以侍講院言啓曰,下番闕直,已至多日,事甚未安,新除授司書曺龍振,卽爲牌招入直,而兼弼善李魯秉,時在京畿驪州地,書筵入番事緊,斯速乘馹上來事,下諭,何如?傳曰,允。
又以吏曹言啓曰,成均館司成沈英錫呈狀內,矣身素患痰癖之症,當此換節之時,一倍添劇,時月之內,萬無起動供職之望,卽速入啓遞改云。其身病旣如是,則有難强令察任,改差,何如?傳曰,允。
又以濬川司言啓曰,本司都廳李貞坤外任,代以禁衛營別將趙運永差下,使之察任,何如?傳曰,允。
又以義禁府言啓曰,今二月初四日,全羅道放未放成冊,傳曰,羅州智島李晦祥,康津古今島張錫胤,量移,靈巖楸子島洪在敏,靈巖楸子島徐瀅修,依前下敎擧行事,命下,而臺啓方張,不得擧行矣。今則臺啓已停,羅州牧智島減死安置罪人李晦祥,全羅道龍安縣量移,而發遣府羅將,自智島執捉,仍令押送于新定配所,靈巖郡楸子島減死安置罪人在敏,全羅道益山郡量移,而發遣府羅將,自楸子島執捉,仍令押送于新定配所,靈巖郡楸子島絶島安置罪人徐瀅修,全羅道臨陂縣量移,而發遣府都事,自楸子島執捉,仍令押送于新定配所,康津縣古今島絶島安置罪人張錫胤,全羅道珍山郡量移,而發遣府書吏,自古今島執捉,仍令押送于新定配所,何如?傳曰,允。
待敎金正喜疏曰,伏以臣於日昨,伏奉前望特點,以臣爲奎章閣待敎,繼又瀛館華銜,一時竝叨,臣誠惝怳駴懍,五情失守,不省措躬之所也。噫,國朝館閣之選,何莫非淸峻,而必以內閣爲重,閣職,又以待敎,爲新進之極選,蓋自設閣以來,膺是選居是職者,擧皆宏詞博學,爾雅彪炳,令聞峻望,標準乎朝著,儁采麗藻,領袖乎藝林,于以奉謨訓而處邇密,參論思而掌制誥,洪惟我先大王,右文作人之化,權輿於是,其責任之綦重,掄揀之愼嚴,曷嘗有如臣無似,苟然充位者乎?是以,先大王嘗於本閣題名記引,若曰典守編輯奉審之職,則可人人能,而能稱其選與否,顧其人何如耳。夫以當日位著之盛如彼,而聖考之其難其愼,丁寧勉戒又如此,此實我殿下所宜遵守者也。臣少小失學,材又下劣,面墻五經,掛壁三史,直是四十無聞之空空一鄙夫耳,幸藉先蔭,濫竊科第,出入史局,周旋邇列,亦已四載之久,姸媸長短,宜莫逃於淵鑑之俯燭,迺玆煌煌恩誥,忽及於不當及之人,苟使臣奔走趨役於人人能者,尙患其難能,至於稱選與否,尤非一毫可擬,以殿下則哲之明,奚取於臣?誤恩徒歸於輕授,愼簡殆同於循次,以是閣規模制置之盛,緣臣而無難壞了,至於此極,寧不懍然寒心?且臣忝當曝史之役,行已辭朝,理卽登程,第臣父之病,適値節換之交,冷泄暴添,焦灼罔措,萬無離捨之望,不得不容俟一宿,際承新命,牙牌儼臨,雖卽章皇叩謝,始卽違君命不宿之義,終又致曝事愆期之失,情固出於迫隘,跡自涉於慢命,惶蹙之私,非但爲新銜之難冒而已,玆敢畢暴情實,仰瀆崇嚴。伏乞聖明,竝賜諒察,將臣新授職名,亟行鐫改,仍治臣不職之罪,以肅朝綱焉。臣無任云云。省疏具悉。爾其勿辭察職。
敎統制使趙華錫書。王若曰,去壬癸二百有年,升平日久,統湖·嶺數千餘里,節制官尊,所以注意者深,僉曰非卿莫可,惟卿,故家名武,當世英才,自乃先而敦詩禮之風,一門中趨嚮獨正,在下僚而負干城之望,十年內拔擢屢加,出制西北面戎權,邊圉賴以得重,入綰左右廳符信,剽竊不敢橫行,常勵氷蘗淸操,居官則不求赫赫,絶無介胄麤習,爲人也能讓恂恂,蓋其內外之歷揚,已知緩急之可仗,念關防莫嚴於控海,而職任最重於統戎,島嶼鎭堡之錯羅,戒在颿風一踔,樓船兵糧之殷富,譬若金湯萬重,號令足於彈壓,指揮顯皇帝之寵賜尙在,規模可以久遠,遵守忠武公之設施得宜,肆列朝官必惟人,在今日疇若予命,玆授卿以三道統制使·兼慶尙右道水軍節度使,卿其祗服寵諭,懋恢壯猷,春操秋操之久停,幾經水旱饑疫,歲計月計之俱足,必爲保障繭絲,威惠竝行,自此軍民之有恃,紀律先定,莫曰疆場之無憂,顧成籌豫講于中,若重事取裁於上,於戲,未陰雨徹桑土,蠻夷不復覬覦,挽天河洗甲兵,將士樂與休息,勉卒乃鳴釰之志,庸副予聽鼙之思,故玆敎示,想宜知悉。知製敎金鼎均製進。
上在昌德宮。停常參·經筵。
愼宜學啓曰,合辭方張之時,兩司無詣臺之員,事甚未安。除在外·未署經外,未肅拜·呈告人員,竝卽牌招,何如?傳曰,允。
李鶴秀啓曰,右承旨金學淳,今日不爲仕進,卽爲牌招,何如?傳曰,允。
金道喜啓曰,藥房提調,持湯劑來待矣。傳曰,封入。
以副校理徐有素,修撰金鼎均,副修撰嚴燾牌不進罷職傳旨,傳于金道喜曰,只推。
金道喜啓曰,玉堂上下番俱空,已至閱月,事甚未安。副校理徐有素,修撰金鼎均,副修撰嚴燾,旣有只推之命,竝卽牌招推移入直,何如?傳曰,允。
愼宜學啓曰,大司憲宋穉圭,執義吳熙常,掌令李埴·李昌心,持平李家淳在外,具定默牌不進,監察茶時之意,敢啓。傳曰,知道。
以大司諫李寅溥,獻納權敦仁,持平具定默牌不進罷職傳旨,傳于愼宜學曰,只推。
以右承旨金學淳牌不進罷職傳旨,傳于李鶴秀曰,只推。
以司書曺龍振牌不進罷職傳旨,傳于金道喜曰,只推。
金道喜,以侍講院言啓曰,下番闕直,已至多日,事甚未安。司書曺龍振,旣有只推之命,更爲牌招入直,何如?傳曰,允。
又以侍講院言啓曰,兼文學趙璟鎭,時無職名,令該曹,口傳付軍職,何如?傳曰,允。
兵曹口傳政事,副司果單趙璟鎭。
金道喜,以戶曹言啓曰,宗廟西門南邊墻垣頹圮處,改築吉日,令日官崔福基推擇,則今八月初十日卯時爲吉云。以此日時,擧行之意,敢啓。傳曰,知道。
李鶴秀,以備邊司言啓曰,卽見公淸監司趙經鎭狀啓謄報,則以爲,安興鎭新鎭里前洋漂到人六名,自云日本國薩州人,問情一時爲急,倭學譯官一員,令廟堂,稟旨分付,卽速下送爲辭矣。漂船問情,事係時急,別定解事譯官一員,卽速下送之意,分付該院,何如?傳曰,允。
愼宜學,以義禁府言啓曰,保放罪人閔文爀·安光贊·申緖·鄭持容等,還囚議處以入,而鄭持容,病勢一向未差,仍爲保放之意,敢啓。傳曰,知道。
義禁府啓目粘連,向前申緖亦,旣失獄囚,亦不報營,而自爲譏詗云者,事極駭異是白遣,稅大同之不遵前規者,雖緣漕卒各裝全船之弊,有違漕令,難免其罪,以此照律,何如?判付啓,依允。又啓目粘連,向前閔文爀亦,應避之地,淟涊蹲冒,非但有違法例,事極儱侗,以此照律,何如?判付啓,依允。又啓目粘連,向前鄭持容亦,兩稅竝載,固有法意,而船人各裝,有違漕例,難免其罪,以此照律,何如?判付啓,依允。又啓目粘連,向前安光贊亦,彼人止宿日風雨,旣與發行時滯留有異,原啓漏落,係是做錯,以此照律,何如?判付啓,依允。
愼宜學,以義禁府言啓曰,保放罪人鄭持容,還囚照律以入之意,敢啓。傳曰,知道。
義禁府照目粘連,召村前察訪閔文爀矣,本府議啓內,應避之地,淟涊蹲冒,非但有違法例,事極儱侗,以此照律,罪杖一百收贖,告身盡行追奪,私罪,奉敎依允爲旀,功減一等。又照目粘連,晉州前牧使鄭持容矣,本府議啓內,兩稅竝載,固有法意,而船人各裝,有違漕例,難免其罪,以此照律,罪笞五十收贖,解見任別敍,私罪,奉敎依允爲旀,功減一等。又照目,淸北前防禦使安光贊矣,本府議啓內,彼人止宿日風雨,旣與發行時滯留有異,原啓漏落,係是做錯,以此照律,罪杖六十收贖,奪告身一等,私罪,奉敎依允爲旀,功減一等。又照目,昌原前府使申緖矣,本府議啓內,旣失獄囚,亦不報營而自爲譏詗云者,事極駭異是白遣,稅大同之不遵前規者,雖緣漕卒各裝全船之弊,有違漕令,難免其罪,以此照律,罪杖八十收贖,奪告身三等,私罪,奉敎依允爲旀,功減一等爲良如敎。
上在昌德宮。停常參·經筵。
世子宮生辰,大殿·中宮殿,內閣·政院口傳問安。答曰,知道。世子宮單子問安。答曰,知道。世子嬪宮口傳問安。答曰,知悉。大殿·中宮殿,朝廷二品以上·六曹堂上口傳問安。答曰,知道。世子宮單子問安。答曰,知道。
愼宜學啓曰,大司憲宋穉圭,執義吳熙常,掌令李埴·李昌心,持平李家淳在外,持平具定默未肅拜,監察茶時之意,敢啓。傳曰,知道。
李止淵啓曰,右承旨李鶴秀,今日不爲仕進,卽爲牌招,何如?傳曰,允。
又啓曰,藥房三提調,持湯劑來待矣。傳曰,封入。
朴岐壽啓曰,明日聖節望闕禮,依例爲之之意,敢啓。傳曰,知道。
又啓曰,明日聖節望闕禮習儀,兩司當爲進參,除在外·未署經外,未肅拜·呈告人員,竝待開門牌招,何如?傳曰,允。
愼宜學啓曰,京畿水使趙義鎭,移拜黃海兵使,有除朝赴任之命矣。密符則以前所授仍佩,諭書則安寶,使院吏齎傳,何如?傳曰,允。
以副校理徐有素,修撰金鼎均,副修撰嚴燾牌不進罷職傳旨,傳于朴岐壽曰,只推。
朴岐壽啓曰,玉堂上下番俱空,已至閱月,事甚未安,副校理徐有素,修撰金鼎均,副修撰嚴燾,旣有只推之命,竝卽牌招入直,何如?傳曰,允。
以右承旨金學淳牌不進罷職傳旨,傳于李止淵曰,只推。
愼宜學,以都摠府言啓曰,明日聖節望闕禮時,侍衛一員進參,而副摠管趙鐘永·金守基·金鐮在外,曺鳳振呈辭受由,朴應浩,以禁衛中軍,軍兵等操鍊事,露梁進去,都摠管韓致應,議政府右參贊,聖節望闕禮參班進去,副摠管申絢·李光文,俱有身病,一員未差,無以進參,副摠管申絢·李光文,令政院,竝卽牌招,以爲進參之地,何如?傳曰,允。
上在昌德宮。停常參·經筵。
藥房提調金履喬,副提調李止淵啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮·世子嬪宮口傳問安。答曰,知道。
愼宜學啓曰,大司憲宋穉圭,執義吳熙常,掌令李埴·李昌心,持平李家淳在外,具定默牌不進,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而聖節望闕禮習儀相値,不得來會云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
李止淵啓曰,藥房提調·副提調,持湯劑來待矣。傳曰,封入。
朴岐壽啓曰,今日聖節望闕禮習儀,憲府則監察代行矣,雖無諫院,仍爲行禮之意,敢啓。傳曰,知道。
又啓曰,臣岐壽,今日聖節望闕禮習儀進去,下直之意,敢啓。傳曰,知道。
愼宜學啓曰,假注書李穆淵,身病猝重,勢難察任,今姑改差,何如?傳曰,允。
以副校理徐有素,修撰金鼎均,副修撰嚴燾牌不進罷職傳旨,傳于愼宜學曰,只推。
愼宜學啓曰,玉堂上下番俱空,已至閱月,事甚未安。副校理徐有素,修撰金鼎均,副修撰嚴燾,旣有只推之命,竝卽牌招,推移入直,何如?傳曰,允。
李穆淵改差,代以李根友爲假注書。
愼宜學啓曰,行都承旨李止淵藥院進,行左承旨李鶴秀,右承旨金學淳不爲仕進,右副承旨朴岐壽習儀進去,同副承旨金道喜式暇,院中只有臣一人,伴直無人,右副承旨朴岐壽,卽爲牌招,何如?傳曰,允。
又啓曰,行都承旨李止淵藥院進,行左承旨李鶴秀,右承旨金學淳不爲仕進,右副承旨朴岐壽牌不進,同副承旨金道喜式暇,伴直無人,右承旨金學淳,所當牌招,而拘於廳規,不得請牌,何以爲之?敢稟。傳曰,牌招。
以右副承旨朴岐壽牌不進罷職傳旨,傳于愼宜學曰,只推。
愼宜學啓曰,右承旨金學淳牌不進,伴直無人,右副承旨朴歧壽,旣有只推之命,更爲牌招,何如?傳曰,允。
愼宜學,以禁衛營言啓曰,本營大旗手崔英得,身爲石手,指嗾募軍趙卜大等,崇禮門東邊第五城廊近處體城,乘夜潛毁,爲植松牌將朴仁采登時被捉,餘皆逃逸,多歧譏詗,次第捉來,窮覈情節,則不過利其匠料,行此兇計,究厥所犯,合置軍律,首犯崔英得,今日習陣時,大會軍民,梟示警衆,其餘追從趙卜大·千乭伊·鄭哲得·李長柱·李千卜等五漢,回示嚴棍後,移送秋曹,何如?傳曰,允。
又以禁衛營言啓曰,罪人崔英得,大會軍民於沙場,梟示警衆之意,敢啓。傳曰,知道。
愼宜學啓曰,卽者刑曹郞廳來言,因禁衛營草記,崇禮門東邊體城潛毁隨從罪人趙卜大等五漢,移送秋曹事,命下矣。所當卽爲擧行,而判書李肇源在外,次堂例不得擧行云,何以爲之?敢稟。傳曰,次堂擧行。
以右承旨金學淳牌不進罷職傳旨,傳于愼宜學曰,只推。
以大司諫李寅溥,獻納權敦仁,持平具定默牌不進罷職傳旨,傳于愼宜學曰,只推。
以副校理徐有素,修撰金鼎均,副修撰嚴燾牌不進罷職傳旨,傳于愼宜學曰,只推。
愼宜學,以戶曹言啓曰,宗廟西門南邊墻垣頹圮處,今已完築,依定式刻識年條後,改築間數及監董郞廳,看役計士姓名書入,而工匠等姓名,依例載之謄錄,以爲後考之意,敢啓。傳曰,知道。
又以承文院都提調意啓曰,今番節行時,三節方物,當以前頭留貯者移准,而今年聖節,則除服後,一初慶賀前,方物移准,有欠事體,依昨年冬至正朔兩節方物入送例,聖節方物一起,措備齎去之意,分付該曹,緣由咨,令文任撰出,何如?傳曰,允。
又以兵曹言啓曰,宗廟西門南邊墻垣一間頹圮處,今已畢築矣,守直衛軍解送之意,敢啓。傳曰,知道。
又以都摠府言啓曰,今日入直內三廳武兼禁軍及軍兵等,當爲中日習射技,而聖節望闕禮習儀相値,不得設行之意,敢啓。傳曰,知道。
又以都摠府言啓曰,副摠管朴應浩,以禁衛中軍,軍兵等操鍊事,露梁晝仕出去之意,敢啓。傳曰,知道。
又以都摠府言啓曰,今日聖節望闕禮時,侍衛一員進參,而副摠管趙鍾永·金守基·金鐮在外,曺鳳振呈辭受由,朴應浩,以禁衛中軍,軍兵等操鍊事,露梁進去,都摠管韓致應,議政府右參贊,聖節望闕禮參班進去,副摠管申絢·李光文牌不進,一員未差,無以進參,副摠管申絢·李光文,令政院,更爲牌招,以爲進參之地,何如?傳曰,允。
又以刑曹言啓曰,禁衛營啓辭內,本營大旗手崔英得,身爲石手,指嗾募軍趙卜大等,崇禮門東邊第五城廊近處體城,乘夜潛毁,爲植松牌將朴仁采登時被捉,餘皆逃逸,多歧譏詗,次第捉來,窮覈情節,則不過利其匠料,行此兇計,究厥所犯,合置軍律,首犯崔英得,今日習陣時,大會軍民,梟示警衆,其餘追從趙卜大·千乭伊·鄭哲得·李長柱·李千卜等五漢,回示嚴棍後,移送秋曹,何如?傳曰,允事,命下矣。謹按律文,則大明律宮衛條有曰,凡越皇城者絞,名例云,隨從者減一等,首犯崔英得,旣自該營梟首矣,隨從趙卜大·千乭伊·鄭哲得·李長柱·李千卜等,死罪減一等,各決杖一百後,卜大平安道江界府,乭伊碧潼郡,哲得咸鏡道甲山府,長柱吉州牧,千卜明川府,竝流三千里定配所,卽爲押送之意,敢啓。傳曰,知道。
上在昌德宮。停常參·經筵。
愼宜學啓曰,合辭許久闕啓,事甚未安。除在外·未署經外,未肅拜·呈告人員,竝卽牌招,何如?傳曰,允。
又啓曰,右承旨金學淳,同副承旨金道喜,今日不爲仕進,竝卽牌招,何如?傳曰,允。
李止淵啓曰,藥房副提調,持湯劑來待矣。傳曰,封入。
進御加減交濟湯,自明日停止事,榻前下敎。
以右副承旨朴岐壽再牌不進罷職傳旨,傳于愼宜學曰,只推。
愼宜學啓曰,明日傳香,禮房承旨,當爲齋宿,而右副承旨朴岐壽,旣有只推之命,卽爲牌招,何如?傳曰,允。
又啓曰,玉堂上下番俱空,已至閱月,事甚未安。副校理徐有素,修撰金鼎均,副修撰嚴燾,旣有只推之命,竝卽牌招,推移入直,何如?傳曰,允。
傳于愼宜學曰,禮·刑換房。
愼宜學啓曰,禁衛大將趙萬永,掃墳事,今方出去,而命召則有仍佩往來之命矣。將兵之任,不可一刻無摠察之人,何以爲之?敢稟。傳曰,御營大將兼察。
又啓曰,禁衛大將,御營大將兼察事,命下矣。兼察禁衛大將李海愚,卽爲牌招聽傳敎,何如?傳曰,允。
李根友有頉,代以金鍏爲假注書。
愼宜學啓曰,行都承旨李止淵藥院進,行左承旨李鶴秀在外,右承旨金學淳,右副承旨朴岐壽,同副承旨金道喜牌不進,院中只有臣一人,伴直無人,行都承旨李止淵,所當牌招,而拘於廳規,不得請牌,何以爲之?敢稟。傳曰,牌招。
以右承旨金學淳,右副承旨朴岐壽,同副承旨金道喜牌不進罷職傳旨,傳于愼宜學曰,只推。
愼宜學啓曰,行都承旨李止淵牌不進,伴直無人,同副承旨金道喜,旣有只推之命,卽爲牌招,何如?傳曰,允。
又啓曰,同副承旨金道喜再牌不進,伴直無人,右副承旨朴岐壽,旣有只推之命,更爲牌招,何如?傳曰,與在外承旨竝許遞,前望單子入之,待下批,牌招察任。
以同副承旨金道喜再牌不進罷職傳旨,傳于愼宜學曰,只推。
承旨前望單子入之,金鐮·李羲準·朴齊聞,落點。
金鍏有頉,代以李之鳳爲假注書。
朴齊聞啓曰,大司憲宋穉圭,執義吳熙常,掌令李埴·李昌心,持平李家淳在外,具定默牌不進,監察茶時之意,敢啓。傳曰,知道。
以大司諫李寅溥,獻納權敦仁,持平具定默牌不進罷職傳旨,傳于朴齊聞曰,只推。
兵曹口傳政事,副護軍單朴岐壽。
以咸鏡監司南履翼狀啓,咸興府民家頹壓事,傳于朴齊聞曰,聞甚矜惻,元恤典外,別加顧助事,分付。
朴齊聞,以吏曹言啓曰,今此秋夕祭獻官執事,當爲磨鍊,而除老病公頉,實無推移排比之路,依近例,刑官司饔院官員及年六十已上人員,通瀜塡差以入,而其中時無職名人員,令該曹,口傳付軍職,何如?傳曰,允。
兵曹口傳政事,副護軍單蔡弘遠。
咸鏡監司南履翼疏曰,伏以臣,猥以無似之賤,遽膺藩寄之重,冒陳衷懇,未蒙體諒,黽勉赴任,今已再閱月矣。居常兢懼,若隕淵谷,卽伏見廚院關文到付者,以七月朔膳乾廣魚之陳久腐傷,致煩辭敎,至有還下送之命,臣於此,驚惶震懍,直欲鑽地以入,而不可得也。進獻事體,所重自別,況藩臣之區區所自效者,亶在於土宜之享上而已,則臣雖無狀,顧安敢一毫放忽,甘自陷於欠敬之科哉?第緣莅任屬耳,旣不得先事另飭,期日迫近,又未能到底詳審,循例監封,已極未安,又於封發之後,暑潦連仍,腐傷益甚,莫重上供之需,竟至退送之境,揆以分義,不可但以悚惶言,一則臣罪,二則臣罪,本院之問備,都相之請罷,可謂失之太輕,而聖度天大,威罰不降,特軫更封之弊,至勤置之之敎,罪負如臣,何以得此?聞命惝惶,不覺聲淚之俱發,聖恩雖出於曲念,私心益愧於倖逭,玆敢短章自列,冒死呼籲。伏乞聖明,念事面之不輕,察臣罪之至重,亟降譴罰,以爲當官不職者之戒焉。臣無任云云。答曰,省疏具悉。不過欲卿之加意審飭而已,何至於疏引?卿其勿辭察任。
上在昌德宮。停常參·經筵。
愼宜學啓曰,大司憲宋穉圭,執義吳熙常,掌令李埴·李昌心,持平李家淳在外,具定默未肅拜,監察茶時之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,明日傳香,禮房承旨,當爲齋宿,而右承旨金學淳,所當牌招,而拘於廳規,不得請牌,何以爲之?敢稟。傳曰,牌招。
又啓曰,行左承旨金鐮,時在京畿交河地,斯速乘馹上來事,下諭,何如?傳曰,允。
傳于愼宜學曰,吏·戶換房。
愼宜學啓曰,假注書李之鳳,時無職名,令該曹,依例付軍職,冠帶常仕,何如?傳曰,允。
注書鄭德和病,代以蔡東直爲假注書。
以右副承旨李羲準牌不進罷職傳旨,傳于愼宜學曰,只推。
以副校理徐有素,修撰金鼎均,副修撰嚴燾牌不進罷職傳旨,傳于朴齊聞曰,只推。
朴齊聞啓曰,玉堂上下番俱空,已至閱月,事甚未安,副校理徐有素,修撰金鼎均,副修撰嚴燾,旣有只推之命,竝卽牌招,推移入直,何如?傳曰,允。
以右承旨金學淳牌不進罷職傳旨,傳于愼宜學曰,只推。
以修撰金鼎均,副修撰嚴燾牌不進罷職傳旨,傳于朴齊聞曰,只推。
朴齊聞,以禮曹言啓曰,卽接昭寧園守奉官所報,則今此本園秋夕祭享時,兩官當爲備員將事,而新除授守奉官洪龜燮,時在全羅道淳昌地,以其身病,無以及期上來云矣。莫重祭享,兩官不可不備,在外守奉官洪龜燮,今姑改差,其代,卽令該曹,以在京無故人,口傳差出,以爲備員擧行之地,何如?傳曰,允。
又以兵曹言啓曰,新除授北評事安光直,身病猝重,萬無登途赴任之望,呈狀乞遞,改差,何如?傳曰,允。
又以禁衛營言啓曰,本營字內九嶷峰東邊第二城廊近處體城一間半許頹圮處,今已畢築,把守軍兵,依例撤罷,女墻,仍爲始築之意,敢啓。傳曰,知道。
上在昌德宮。停常參·經筵。
愼宜學啓曰,大司憲宋穉圭,執義吳熙常,掌令李埴·李昌心,持平李家淳在外,具定默差祭,監察茶時之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,右副承旨李羲準,今日不爲仕進,卽爲牌招,何如?傳曰,允。
傳于愼宜學曰,傳香承旨,馳詣明陵,奉審摘奸,局內諸陵,一體奉審以來。
朴齊聞啓曰,玉堂上下番俱空,已至閱月,事甚未安。修撰金鼎均,副修撰嚴燾,旣有只推之命,竝卽牌招入直,何如?傳曰,允。
愼宜學啓曰,假注書蔡東直,時無職名,令該曹,依例付軍職,冠帶常仕,何如?傳曰,允。
又啓曰,明日傳香,承旨當爲齋宿,右承旨金學淳,所當牌招,而拘於廳規,不得請牌,何以爲之?敢稟。傳曰,牌招。
傳于朴齊聞曰,各宮房及陵園墓田結出稅釐正冊子,廟堂與本曹,今旣酌量付籤以進,竝依此施行,而其中和順·和平·和協·和柔·和寧·和吉翁主房,則各家有別賜文跡或王牌,而多寡不同,然此則所重在焉,其可混使出稅乎?取考各家文跡及王牌,隨其多寡,竝爲勿論,此外又除祭條二百結,其餘則竝令出稅,無別賜文跡處,只給祭條,延齡君房,今爲恩信家,與淸衍·淸璿兩郡主房,竝姑勿論,陵園墓田結付籤,陵則無過百結,墓則依付籤施行,各司免稅,竝自該曹處之。
以修撰金鼎均牌不進罷職傳旨,傳于朴齊聞曰,只推。
以右承旨金學淳,右副承旨李羲準牌不進罷職傳旨,傳于愼宜學曰,只推。
朴齊聞,以侍講院言啓曰,再明日顯思宮望祭,王世子亞獻禮時,宮官當爲全數進參,而兼弼善李魯秉,說書趙容和在外,文學金炳朝呈辭受由,無以備員,何以爲之?敢稟。傳曰,竝許遞,前望單子入之。
春坊前望單子入之,兼弼善朴升鉉,文學宋欽奭,說書李淵祥落點。
吏曹口傳政事,以金龍洛爲昭寧園守奉官。
朴齊聞,以禮曹言啓曰,新除授昭寧園守奉官金龍洛,時在於慶尙道安東地云。秋夕節享隔日,兩官不可不備,在外守奉官金龍洛改差,其代卽令該曹,以在京無故人,口傳差出,以爲備員擧行之地,何如?傳曰,允。
吏曹口傳政事,以李必玉爲昭寧園守奉官。
兵曹口傳政事,副護軍金道喜,副司果李游夏·金炳朝,以上竝單付。
愼宜學,以都摠府言啓曰,今日入直內三廳武兼禁軍及軍兵等,當爲中日習射技,而國忌齋戒相値,不得設行之意,敢啓。傳曰,知道。
朴齊聞,以吏曹言啓曰,成均館典籍白時源呈狀內,矣身素患痰癖之症,狹感添劇,時月之內,萬無起動供職之望,卽速入啓遞改云。其身病旣如是,則有難强令察任,今姑改差,何如?傳曰,允。
又以吏曹言啓曰,新除授公淸道都事許鐫,除拜後,過限未肅拜,依例罷黜,何如?傳曰,允。
又以成均館同知館事意啓曰,本館入直,久任郞廳外,他郞不得入直,若有代員替直之事,則草記代直事,曾有定式矣。司成未差,直講鄭郁東,典籍朴熙顯,俱爲差祭,時無入直之員,以他郞官,姑爲代直,何如?傳曰,允。
愼宜學,以兵曹言啓曰,羽林衛將李元緖,五衛將李尙弼,景福宮衛將洪昌燮,慶熙宮衛將李漢逵,崔必崙,俱以病難供職,呈狀乞遞,守門將安思榘,除授在外,過限未入仕,竝改差,何如?傳曰,允。
上在昌德宮。停常參·經筵。
夜自一更至五更,月暈。
愼宜學啓曰,大司憲宋穉圭,執義吳熙常,掌令李埴·李昌心,持平李家淳在外,具定默差祭,監察茶時之意,敢啓。傳曰,知道。
傳于愼宜學曰,傳香承旨,馳詣宗廟·永寧殿·永禧殿·景慕宮,奉審摘奸,仍詣受香諸處,奉審摘奸以來。
愼宜學啓曰,今日齋宿,承旨當爲備員,行都承旨李止淵,右承旨金學淳,不爲仕進,行左承旨金鐮,自鄕上來云。竝所當牌招,而拘於廳規,不得請牌,何以爲之,而右副承旨李羲準,卽爲牌招,何如?傳曰,有實故承旨竝許遞,前望單子入之。
承旨前望單子入之,李龍秀·李泰淳·鄭基善·吳熙常落點。
愼宜學啓曰,今日齋宿,承旨當爲備員,新除授行都承旨李龍秀,所當牌招,拘於廳規,不得請牌,何以爲之,而左副承旨李泰淳,右副承旨鄭基善,同副承旨吳熙常,竝卽牌招,何如?傳曰,允,都承旨牌招,如有違牌,勿爲呼望。
又啓曰,新除授左副承旨李泰淳,時在慶尙道禮安地,同副承旨吳熙常,時在京畿果川地,竝斯速乘馹上來事,下諭,何如?傳曰,允。
朴齊聞,以侍講院言啓曰,明日顯思宮望祭,王世子亞獻禮時,宮官當爲全數進參,新除授說書李淵祥在外,無以備員,何以爲之,而輔德李光憲,兼弼善朴升鉉,竝卽牌招,以爲備員進參之地,何如?傳曰,允,在外說書許遞,前望單子入之。
說書前望單子入之,吳致愚落點。
朴齊聞啓曰,卽者戶曹郞廳來言,明日宗廟·永寧殿·永禧殿修改時,本曹判書,當爲進參,而兼判書沈象奎有身病,不得進去云。卽爲牌招,何如?傳曰,允。
又啓曰,兼戶曹判書沈象奎牌不進推考傳旨,今方捧入,而明日宗廟·永寧殿·永禧殿修改時,當爲進去,如是違牌,事甚未安,更爲牌招,何如?傳曰,允,如有違牌,勿爲呼望。
又啓曰,卽者工曹郞廳來言,明日宗廟·景慕宮修改時,本曹堂上,當爲進去,而判書李憲琦未肅拜,參判朱萬离,參議李彦淳在外,無以分排進去云,何以爲之,而判書李憲琦,卽爲牌招,何如?傳曰,允,參判·參議,竝許遞,前望單子入之。
工曹堂上前望單子入之,參判曺鳳振,參議洪羲瑾落點。
朴齊聞啓曰,行工曹判書李憲琦牌不進推考傳旨,今方捧入,而明日宗廟修改,當爲進去,如是違牌,事甚未安,更爲牌招,何如?傳曰,許遞,前望單子入之,待下批,牌招察任。
工曹判書前望單子入之,韓致應落點。
朴齊聞啓曰,卽者工曹郞廳來言,明日宗廟修改時,本曹判書,當爲進去,而行判書韓致應在外,次堂例不得擧行云,何以爲之?敢稟。傳曰,許遞,前望單子入之。
工曹判書前望單子入之,金魯敬落點。
傳于朴齊聞曰,顯思宮望祭,王世子攝行磨鍊。
朴齊聞啓曰,吏曹郞廳來言,臺諫有闕,政事,取稟。傳曰,前望單子入之。
執義前望單子入之,徐有素落點。
以輔德李光憲,兼弼善朴升鉉牌不進罷職傳旨,傳于朴齊聞曰,只推。
朴齊聞,以備邊司言啓曰,本司,有司堂上李止淵,時無職名,令該曹,口傳付軍職,何如?傳曰,允。
兵曹口傳政事,護軍李止淵。
朴齊聞,以吏曹言啓曰,今此崇陵忌辰祭獻官,前承旨李羲準塡差,而時無職名,令該曹,口傳付軍職,何如?傳曰,允。
又以義禁府言啓曰,公淸監司趙經鎭狀啓內,安興鎭僉使李得秀,爲先罷黜,其罪狀,令攸司稟處事,啓下矣。李得秀,時在任所,依例發遣府書吏,交代後拿來,何如?傳曰,待待命拿囚。
上在昌德宮。停常參·經筵。
自午時至人定,灑雨下雨,測雨器水深二分。
自人定至十六日開東,灑雨下雨,測雨器水深六分。
藥房提調金履喬,副提調愼宜學啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮·世子嬪宮,口傳問安。答曰,知道。
愼宜學啓曰,大司憲宋穉圭,掌令李埴·李昌心,持平李家淳在外,執義徐有素未肅拜,持平具定默差祭,監察茶時之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,備邊司郞廳來言,今日賓廳日次,而宗廟修改相値,不得來會云矣,敢啓。傳曰,知道。
鄭基善啓曰,玉堂上下番俱空,已至閱月,事甚未安,修撰金鼎均,卽爲牌招入直,何如?傳曰,允。
愼宜學啓曰,工曹參判曺鳳振,旣肅本職,兼帶副摠管,不爲肅謝,直爲出去,事甚未安,推考,何如?傳曰,允。
兵曹口傳政事,副護軍單李羲準。
鄭基善,以懿昭廟秋夕祭獻官意啓曰,謁者洪永燮,忽患關格,昏仆不省,萬無行祀之望,而時刻已屆,無他變通,不得不以贊者金用淳,兼行謁者之禮,莫重祀典,自犯擅便,臣則惶恐待罪之意,敢啓。傳曰,知道,勿待罪。
又以奎章閣言啓曰,景慕宮望廟樓,今望奉審無頉之意,敢啓。傳曰,知道。
又以侍講院言啓曰,新除授說書吳致愚,時在京畿通津地,書筵入番事緊,斯速乘馹上來事,下諭,何如?傳曰,允。
上在昌德宮。停常參·經筵。
夜自五更至十七日開東,灑雨下雨,測雨器水深一分。
鄭基善啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
又啓曰,右承旨朴齊聞,今日不爲仕進,卽爲牌招,何如?傳曰,允。
又啓曰,行都承旨李龍秀不爲仕進,左承旨愼宜學式暇,右承旨朴齊聞傳旨未下,左副承旨李泰淳,同副承旨吳熙常在外,院中只有臣一人,伴直無人,行都承旨李龍秀,所當牌招,而拘於廳規,不得請牌,何以爲之?敢稟。傳曰,竝許遞,前望單子入之。
承旨前望單子入之,洪奭周·朴宗琦·趙岐·李鶴秀·金學淳落點。
以右承旨朴齊聞牌不進罷職傳旨,傳于鄭基善曰,只推。
鄭基善啓曰,新除授承旨趙岐,資是嘉義,行都承旨洪奭周,乃是嘉善,座次有違格例,何以爲之?敢稟。傳曰,許遞,前望單子入之。
承旨前望單子入之,李止淵·金道喜落點。
鄭基善啓曰,新除授同副承旨金道喜,卽爲牌招,以爲伴直之地,何如?傳曰,允。
又啓曰,明日傳香,禮房承旨,當爲齋宿,行右承旨李鶴秀,所當牌招,而拘於廳規,不得請牌,何以爲之?敢稟。傳曰,牌招。
又啓曰,同副承旨金道喜牌不進,伴直無人,左副承旨金學淳,所當牌招,而拘於廳規,不得請牌,何以爲之?敢稟。傳曰,牌招。
以同副承旨金道喜牌不進罷職傳旨,傳于鄭基善曰,只推。
注書鄭德和在外,代以申履祿爲假注書。
鄭基善啓曰,大司憲宋穉圭,掌令李埴·李昌心,持平李家淳在外,執義徐有素,持平具定默牌不進,監察茶時之意,敢啓。傳曰,知道。
以大司諫李寅溥,獻納權敦仁,執義徐有素,持平具定默牌不進罷職傳旨,傳于鄭基善曰,只推。
以修撰金鼎均,副修撰嚴燾牌不進罷職傳旨,傳于鄭基善曰,只推。
鄭基善啓曰,玉堂上下番俱空,已至閱月,事甚未安,修撰金鼎均,副修撰嚴燾,旣有只推之命,校理徐有素,自鄕上來云。竝卽牌招,推移入直,何如?傳曰,允。
鄭基善,以侍講院言啓曰,說書吳致愚,自鄕上來云。卽爲牌招察任,何如?傳曰,允。
又以吏曹言啓曰,今此各宮秋享祭祭官中,時無職名人員,令該曹,口傳付軍職,何如?傳曰,允。
兵曹口傳政事,護軍單洪奭周·李龍秀。
鄭基善,以都摠府言啓曰,今日入直內三廳武兼禁軍及軍兵等,當爲中日習射技,而雨勢如此,不得設行之意,敢啓。傳曰,知道。
又以兵曹言啓曰,今八月十七日,武臣堂上朔試射日次,而以國忌齋戒相値,不得爲之之意,敢啓。傳曰,知道。
又以訓鍊都監言啓曰,本局分授都城白岳山東邊第二城廊近處體城六間許頹圮處,今八月十七日爲始,改築之意,敢啓。傳曰,知道。
兼戶曹判書沈象奎疏曰,伏以臣之衰病惛聵,冒任地部,行及再稔,不惟不能有一日之效,積以一日之害,迄玆久矣。日日惴悶,尙逭譴罰,臣誠過倖,而大農之計,不啻月益不足而歲益無餘,間又國家有事,雖不敢煩辭丐免,强纔摒擋,而哀吉動以鉅費,支調其多寡之數,勘會其出入之總,胡亂疎謬,凡其失於撙節,損於經用者,亦必許多,雖在豐足羡贏之時,固不容一向委之全不幹當蔑效如臣者,而終貰其害事失計之辜,況今艱匱板蕩,誠有無蓄非國之憂,尤安可任其尸居,不亟斥黜哉?本曹事無論鉅纖,蓋多遵定例按成式,辦理雖極浩汗,會計雖極稠繁,若只簿書準行之照常判署,則一郞吏,亦足可了,臣之久叨,不過爲此而已,濫冗增加之費,臣無所剗革,挪引不急之用,臣無所杜絶,以至加定移屬之供給,臣不能議其減罷,過代踰制之稅結,臣不能執以收還,皆臣不職,罪無可逃,封樁將磬,則輒請區劃,廩藏且竭,則每煩借貸,昨年如此,今年又然,靦然官次,技亦止此,臣雖貪戀厚錄,復欲遲徊,將如國計急切,輾轉狼貝何也?且臣稟受綿薄,少而善病,及此老殘,沈頓益甚,近復奔走擾瘁,犯冒寒暑,積傷之祟,添以宿痾,入秋以來,有痼無蘇,常苦驟眩,神思離脫,燕居人至,如若方念者之不見也,繈續日至,之所謂照常判署,亦無以自力了之,廢滯委屬,害又以時甚,縱臣迷罔,不自引劾,今之事勢,決須變通,臣又於月前賓筵,仰覩扆宁,妄懷䕤望,庶幾改之,奏語猥頓,抑鬱而退,伊後數次引對,復不敢輒登文陛,曹事之專待稟裁者,一皆淹擱,擧失期會,甚關利害,雖閒漫諸司微末之員,尙得各以職掌,對奏事,面聖請旨,顧爲度支之長,而無以以時進見於黼御之前,瞻溫粹之容,而聆吁咈之音,憂愛戀結,耿耿靡已,焉有跡違朝請,而身尙可以任職事者乎?此亦臣自合退罷,不敢冒行者也。至如近日松營救弊,廟堂定奪,益以見臣失計害事之處,夫豐德府之罷屬開城,其事當否,非臣曹所可議,而如其自初如此,第可徐聽衆論,不必先計損割,今則不然,其殆由臣而轉成此擧,安得不瞿然自訟哉?蓋當初廟堂,以畿海邑土田一千五百結,免稅劃給,十年後還納稟處,臣曹,以正稅田結,曾無外劃之例,執奏寢之,則乃有豐德罷屬之擧,竝與兩稅而永給之,此實古未有也。州郡分合,亦時有之,而其民結常稅之總於國賦者,未或損割不納于京,有分土無分民,其謂此也,不必他引,卽松營已事,其移屬長湍之松西,金川之小南·大南也,不過面里尺寸之地,而於湍屢割屢寢,八十餘年而乃定於金,旋議旋格,歷百二十年,始得施行,可以見職方民域,重難於變改如此,其時守臣,條上事宜,大同如例上納,比近四五年間,始許本府取用,有非丙辰施行之制也,雖邱井零星之賦,持體之論,尙竊惜之。今又曰,分司經用,皆取資於地方,此固然矣,地方有原定,而未有移易闊狹,廣州爲南漢之地方,江華爲沁都之地方,水原爲華城之地方,則松營之地方,開城是已,且同是分司,尤有所重,而華城始設,祗愼財賦,地方之稅,猶不全屬,度支所納,但令移換,今於松營·開城原地方之外,又附益一州,而竝屬其兩稅,無怪或議,今昔廟算之若是大異也,然此皆非臣當去者所敢知,但以緣臣一奏,轉使縣官歲計,失害無窮,向臣所云積以一日之害,害以時甚者,去則漸無害,今此爲害,雖誅臣,無所補,百千年而常然也,獨執難於十年暫劃而無能如何,於百千年,永害官司農,寧有此憒憤人哉?豐德田結,大臣之奏,謂不過八百餘,恐或叩計之遺,今按版籍元帳,帳付旱田水田,除各樣免稅及舊陳未起,出稅實摠,爲千五百三十零結,當年之災,有無不定,在所勿論,則與前請劃畿海邑結數,實相等均,爲其捄弊,前以千五百結,支計句當,不出十年,使之還納者,今何至於另割一州,竝其歲租之結等於前劃之數者而永許之也,無問何爲其然,臣不執難於前,亦當無此於後,是不獨由臣,而縣官歲計,失害無窮,廟堂處置之前後不倫,不免似於無分數,亦臣之致此之謂害及于人,噫,亦可愧也,然欲任地部者,無一言於土穀得失之計,則不亦太寂寥太伈泄哉?臣今必去,雖非此而其事已多牽連支煩,實悚冗猥,昨日廟殿修改,力疾進詣,歸卽添劇,葸葸欲盡,若遂溘然,恐其卒逭冒倖之罪,玆敢貢誠捫心,畢列愆負,以效古人自劾之義。伏乞聖明,深賜照察,亟加勘斥,以董正治官,臣雖終身廢退,亦庶有補治效,臣不勝惶恐竢命之至,謹昧死以聞。答曰,省疏具悉。本職許遞。
上在昌德宮。停常參·經筵。
鄭基善啓曰,大司憲宋穉圭,掌令李埴·李昌心,持平李家淳在外,執義徐有素,持平具定默未肅拜,監察茶時之意,敢啓。傳曰,知道。
又啓曰,左副承旨金學淳牌不進,伴直無人,同副承旨金道喜,旣有只推之命,更爲牌招,何如?傳曰,允。
又啓曰,來二十一日朝參日次,而宣陵忌辰齋戒相値,頉稟之意,敢啓。傳曰,知道。
又啓曰,來二十一日輪臺日次,而宣陵忌辰祭齋戒相値,頉稟之意,敢啓。傳曰,知道。
傳于鄭基善曰,禮·刑換房。
鄭基善啓曰,行右承旨李鶴秀,時在京畿楊州地,斯速乘馹上來事,下諭,何如?傳曰,允。
以左副承旨金學淳牌不進罷職傳旨,傳于鄭基善曰,只推。
以校理徐萬修,修撰金鼎均,副修撰嚴燾牌不進罷職傳旨,傳于鄭基善曰,只推。
鄭基善啓曰,玉堂上下番俱空,已至閱月,事甚未安,校理徐萬修,修撰金鼎均,副修撰嚴燾,旣有只推之命,竝卽牌招,推移入直,何如?傳曰,允。
申履祿有頉,代以趙容和爲假注書。
傳于鄭基善曰,戶判有闕之代,前望單子入之。
戶曹判書前望單子入之,李肇源落點。
以說書吳致愚牌不進罷職傳旨,傳于鄭基善曰,只推。
兵曹,以朴基豐爲都監中軍。
鄭基善,以奉常寺都提調·提調意啓曰,祭享所用秋等中脯,依定式今八月十七日,始造之意,敢啓。傳曰,知道。
全羅監司朴琦壽疏曰,伏以臣本庸愚,猥膺隆寄,辭免不得,待罪見任,居然半年于此矣。莅任之初,遽遭回祿之災,屢百年流來之帳籍與田案,一夜之間,化爲灰燼,驚惶震懍,罔知攸爲,具由啓聞,恭竢郵罰,而至承勿待罪之恩諭,臣誠感愧交竝,益不知措躬之所,繼又跨朔霖潦,江川汎濫,汚下渟滀,被害尤甚,已刈之麥,未免腐棄,新移之秧,多歸消瀜,六月以後則一直旱乾,兼以蟲災,而近又冷雨連下,洽過一旬,當此百穀入實之日,受損不少,畢竟成就,未知如何,而被災處民情,已不啻遑汲,臣心憂悶,食息未安。仍伏念,本道自經己甲大歉後,田土荒廢,在在皆然,近年以來,漸就墾闢,而陳處尙多,甚至或全坪荒棄,極目汚萊,上焉而公賦減縮,下焉而民食匱乏,今日之急先務,實在於勸民耕墾,以復其舊,而卒未能然者,有由然焉,彼陳廢田畓,率多無主,而以田而言,則本無給災之規,故附近村民之替當稅租,歲以爲常,一或有把犁操耒,耕破半畝之土,則追徵多年替當之租,都責全區應納之稅,亦或有主而多年等棄之地,武斷土豪輩,見其起耕片土,又從而責出賭租,哀彼殘民,終歲勞苦,橫當公私稅賭,則非但初無贏餘,亦復損害不少,以畓而言,則陳荒給災,雖是國典,而未頉於地部,故見削於年分,白地徵稅,無歲無之,而一或起耕,則公私稅賭之橫徵全責,亦如陳田,民雖至愚,豈肯爲此哉?爲長吏者,非不勤於勸課,而腴壤沃土,荒廢自如,無復重闢之望者,良以此也。大抵本道災摠,丙申狀請許頉舊初不,爲九百七十九結零,流來報頉之自臣營以今災移施者,爲三千三百九十一結零,此則邑報營勘,例歸應頉,仍謂之舊災而又自己甲以後,仍未移·仍川浦·仍覆沙等災,名雖有逐年加減之若干不同,要之爲九千八百餘結,此則不可混歸之於舊災,故强名之曰,今舊災,見今旣未得全道改量,又不能逐邑査陳,則固不敢以此近萬之陳結,遽請許頉,而竊稽國典,有舊陳起墾三年免稅之文,今此己甲陳荒,亦依此例,隨其起墾,免其三年稅納,則陳棄旣不甚久,用力差可爲易,不可與年久陳荒,永無田形者比也。民若樂事趨功,而大闢陳荒,則三年之內,固是藏富於民,而三年之後,可期漸復常賦,此誠民國之利也。臣固自知空疎,百無報效之方,而惟獨此一事,必欲殫竭微誠,以圖涓涘之報,故莅任之初,首先知委列邑,曉諭民人,如有己甲陳荒之起墾者,則必當登聞朝廷,依舊陳例,三年減稅,而有主之土,亦使限年,勿侵賭租,但發令之初,節候差晩,民或未及盡知,而近日取見列邑所報,則新起實數,田爲八十一結四負五束,畓爲四百四十二結七十九負二束,合五百二十三結八十三負七束,較之已往,猶不啻倍蓰,卽此而民情亦可見矣。信令於今秋,則嗣歲之功,可期不勸而自勸,長鑱利耜,十千維耦,而庶幾田野之大闢,今年新起,限以再明年,明年新起,限以三明年,消詳懸頉於年分災實磨勘,推是以往,用以爲例,則前者蒙利,後者轉效,不出幾年,必當頓然改觀,臣非不知先以此事仰請,而民之從令,有未可知,故竊附便宜,姑先試之矣。見今民之趨功,實爲之兆,顧何敢徒懷嚴畏,不以此實狀,一陳紸纊之下哉?第念田無給災之例,有司之臣,或當持疑於免稅之議,而此有不然者,田災之不給,謂其一年再耕,而陳田之白徵,實非朝家恤民之至意,往在辛未,因本道道臣陳疏,有田災四千結,特許蠲免之恩,今若隨其起耕而停免三年稅租,則湖以南幾萬生靈,必將鼓舞樂趨曰,始也陳廢而猶且納稅,今焉起耕而乃許蠲租,是朝家之勸我勤農力穡也,吾何爲不盡力哉?雖荒穢之土,三年理畬,田形已成,資其所出,足以納稅,租充私儲,決無更爲陳棄之慮,如是則在朝家曠絶之澤,旣行於三年之內,稅斂之額,依舊於三年之後,得失損益之間,其可知矣。且就以今年新起觀之,則畓多田少,殆未能五分居一,雖許減三年之田租,厥數必當無幾,其在公賦之贏縮,誠不足有無於其間,臣所仰請,極知僭猥,而體九重務本之念,爲南民厚生之方,玆敢略陳始末,仰瀆崇嚴。伏乞聖明,俯察愚悃,將臣此疏,下詢廟堂處之,以爲民與國俱利之地,不勝幸甚。臣無任云云。答曰,省疏具悉。疏辭令廟堂稟處。
上在昌德宮。停常參·經筵。
鄭基善啓曰,大司憲宋穉圭,掌令李埴·李昌心,持平李家淳在外,執義徐有素,持平具定默未肅拜,監察茶時之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
傳于鄭基善曰,吏·禮換房。
趙容和有頉,代以具行益爲假注書。
鄭基善啓曰,行都承旨李止淵藥院進,行左承旨朴宗琦,左副承旨金學淳不爲仕進,行右承旨李鶴秀在外,右副承旨鄭基善式暇出去,院中只有臣一人,伴直無人,左副承旨金學淳,所當牌招,而拘於廳規,不得請牌,何以爲之?敢稟。傳曰,與都承旨及不爲仕進承旨,竝牌招,違牌勿爲呼望,在外承旨許遞,前望單子入之,待下批,牌招察任。
承旨前望單子入之,徐春輔落點。
以校理徐萬修,修撰金鼎均,副修撰嚴燾牌不進罷職傳旨,傳于李止淵曰,只推。
李止淵啓曰,玉堂上下番俱空,已至閱月,事甚未安,校理徐萬修,修撰金鼎均,副修撰嚴燾,旣有只推之命,竝卽牌〈招〉,以爲推移入直之地,何如?傳曰,允。
以校理徐萬修,修撰金鼎均,副修撰嚴燾牌不進罷職傳旨,傳于李止淵曰,只推。
傳于鄭基善曰,發遣吏郞,諸執事淸齋與否,摘奸以來。
鄭基善,以吏曹言啓曰,今此宣陵忌辰祭典祀官兼大祝,前正郞黃鍾人塡差,而時無職名,令該曹,口傳付軍職,何如?傳曰,允。
兵曹口傳政事,護軍金鐮,副護軍朴齊聞,副司果安光直·黃鍾人,以上竝單付。
領議政南公轍箚曰,伏以臣,卽伏見前戶曹判書沈象奎疏本,以豐德合邑後,田結收稅之添餉於松營爲言,不過復申前說,而遣辭之際,譏斥廟堂,不但爲一二句語,臣誠滿心慙恧,無地自容,合豐於松,豈臣所樂爲哉?一邑可罷,而故都重地,決不可立視其殘敗無餘而不之救,故較量輕重,又據前後已例而合屬,此出於萬不獲已也。有司之臣持難之論,臣不以爲非,而成命已下,事將就成,意其以共濟之義,止不更提,今復縷縷不置,臣之本意,重臣恐未諒而然,雖然朝廷有事,曰可曰否,美事也,請以得聞於前輩故老者陳之,昔在肅廟朝,文淸公臣金鎭圭,遇事有不合,輒聯章屢牘,必爭乃已,一日與忠文公閔鎭厚,論事上前,鎭圭力論不已,語或有拶逼者,而鎭厚不與之呶呶爭辨,及退,客謂鎭厚曰,公所爲某事,未見其不可,而金公如是爲言,不幾近於氣激而論拗也乎?鎭厚曰,此人吾自少親好,熟知其本心,出於當官盡職之誠,豈爲勝氣所使,以已見之不立爲恥者哉?吾若過加爭論,則必當引以決去,吾其不復聞過矣。時人聞而兩多之,臣於重臣,亦云爾,臣平居厭事,世每以占便爲譏,然而旣在其職,事到手頭,則時或妄有作爲,而輒致多歧之論,吁亦異矣,臣之事苟皆不善,則僨誤之罪,實無自逃也,臣之事果善而掣肘之多如此,則臣何可自安而居其位乎?此莫非臣人望輕淺,加以病癃,不能事事,臣不能孚知於人,人亦不倚信於臣而然也,尙誰咎哉?玆敢力疾搆箚,自列於宸嚴之下。伏願亟賜斥退,回授賢德,俾國事就緖,臣心獲安,千萬幸甚。取進止。答曰,省箚具悉卿懇。前戶判疏辭,卿之引金·閔兩人事,爲喩極其和平,老成爲之欽歎,卿心旣如是,則辭巽不啻過矣,便是不自踐卿之言,過矣。卿其諒此,安心視事。仍傳于李止淵曰,此批答,遣史官,傳諭于領議政。
左參贊李好敏疏曰,伏以臣,卽伏奉吏曹享帖,以臣爲毓祥宮秋享祭初獻官矣。臣雖愚迷,祀典莫重,豈敢言私,而第臣自仲夏以,三朔重病,再經亡陽,幾殊僅甦,形殻徒存,雖云向差,蘇完杳然,數日以來,又添滯泄,登溷無度,四體委薾,元氣澌脫,房闥轉側,無以自力,以此病狀,不但參享之無路,實恐淸齋之欠敬,玆敢不避猥越,仰瀆崇嚴。伏乞聖慈,俯賜鑑諒,特許付標,以重祀事,仍治臣瀆擾之罪,以安私分,不勝幸甚。臣無任云云。答曰,省疏具悉。疏辭許令該曹改付標。
上在昌德宮。停常參·經筵。
金學淳啓曰,大司憲宋穉圭,掌令李埴·李昌心,持平李家淳在外,執義徐有素,持平具定默未肅拜,監察茶時之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
傳于李止淵曰,禮房承旨,馳詣受香諸處,奉審摘奸以來。
李止淵啓曰,行左承旨徐春輔,今日不爲仕進,卽爲牌招,何如?傳曰,許遞,前望單子入之。
承旨前望單子入之,朴基宏落點。
李止淵啓曰,新除授左副承旨朴基宏,卽爲牌招,何如?傳曰,允。
又啓曰,玉堂上下番俱空,已至閱月,事甚未安,校理徐萬修,修撰金鼎均,副修撰嚴燾,旣有只推之命,竝卽牌招,推移入直,何如?傳曰,允。
又啓曰,前檢閱金正喜,還付事薦狀啓下矣。令該曹,口傳單付,仍卽牌招入直,何如?傳曰,允。
吏曹口傳政事,檢閱單金正喜。
朴基宏啓曰,明日次對,兩司當爲進參,除在外·未署經外,未肅拜·呈告人員,竝待開門牌招,何如?傳曰,允。
以校理徐萬修,修撰金鼎均,副修撰嚴燾牌不進罷職傳旨,傳于李止淵曰,只推。
以慶尙監司金相休狀啓,大邱府人物渰死事,傳于朴基宏曰,聞甚矜惻,元恤典外,別加顧助,如有生前身還布,竝蕩減事,廟堂區劃分付。
金學淳,以都摠府言啓曰,今日入直內三廳武兼禁軍及軍兵等,當爲中日習射技,而毓祥宮秋享祭齋戒相値,不得設行之意,敢啓。傳曰,知道。
上在昌德宮。停常參·經筵。
藥房提調金履喬,副提調李止淵啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮·世子嬪宮,口傳問安。答曰,知道。
鄭基善啓曰,玉堂備員間,視事頉稟之意,敢啓。傳曰,知道。
朴基宏啓曰,大司憲宋穉圭,掌令李埴·李昌心,持平李家淳在外,執義徐有素,持平具定默牌不進,監察茶時之意,敢啓。傳曰,知道。
傳于金學淳曰,大臣·備局堂上,引見。
備忘記,惠山僉使朴敬鎭下直,長弓一張,長箭一部,片箭一部,筒兒一箇賜給。
鄭基善啓曰,玉堂上下番俱空,已至閱月,事甚未安,修撰金鼎均,副修撰嚴燾,旣有只推之命,竝卽牌招,推移入直,何如?傳曰,允。
鄭基善,以吏批言啓曰,侍從臣父年七十以上人,每於歲首,抄啓加資,而新有應推恩人,雖非歲首,亦爲抄啓加資事,載在法典矣。侍從臣父年七十以上人,別單書入之意,敢啓。傳曰,知道。
金學淳,以兵曹言啓曰,新除授京畿水使許溟戶奴呈狀內,矣上典,身病猝重,萬無登途赴任之望云。實病旣如此,則有難强令赴任,改差,何如?傳曰,允。
有政。吏批,判書金履喬進,參判趙貞喆牌不進,參議李紀淵服制,右副承旨鄭基善進。以嚴燾爲副校理,以沈象奎爲左賓客,以李存秀爲右賓客,以金魯敬爲右副賓客,以鄭晩錫爲刑曹判書,以金魯應爲判尹,以李勉昇爲左尹,以白東薳爲右尹,以趙寅永爲刑曹參議,以洪奭周爲弘文提學,以趙貞喆爲同經筵,以李肇源爲禮賓提調,以沈鈁爲司成,以趙德履爲典籍,以李㬚爲平市直長,以金魯敬爲右參贊,訓鍊都監提調單李肇源。
再政。以林顔喆爲副修撰,以金鼎均爲兼文學,以金在昌爲知敦寧,以沈象奎爲工曹判書,以尹景鎭爲敦寧都正,以李源吉爲禁府都事,右賓客金履喬,左副賓客李存秀,兼喬桐府使單朴孝晉,幼學宋得圭,今超通政,侍從臣文學宋欽奭父,加資事承傳。
三政。禁府都事李源吉,義盈奉事李建基相換。
兵批,行判書李存秀進,參判洪時濟病,參議李東煥病,參知任存常入直進,右承旨金學淳進。以洪明燮爲副率,以金陽淳·徐春輔爲副摠管,以愼宜學爲僉知,以尹膺烈爲羽林將,以李東鎭爲五衛將,以金仁恒爲景福將,以金時宅·金有幹爲慶熙將,以朴孝晉爲京畿水使,以康漢健爲安興僉使,以鄭度采爲北評事,以韓達慶爲方山萬戶,上護軍金在昌·韓致應·鄭晩錫·李憲琦,護軍趙歧·李鶴秀·徐春輔·金啓河·朱萬离·鄭漪·許溟,副護軍愼宜學·李泰淳·李彦淳·吳熙常,副司果洪穉圭,副司正趙容和·李淵祥·蔡東直,竝單付。
再政。以徐鼎輔爲同知,以李邦榮爲守門將,同知單金時宅。
朴基宏啓曰,卽者說書吳致愚,推諉番次於兼司書,而直爲出去,兼司書朴永元,旣在閣直,而亦不兼直,以致下番闕直之境,事未前有,誠甚可駭,所當竝爲重勘,而本院請推之外,無他可施之罰,何以爲之?敢稟。傳曰,竝拿處。
又啓曰,直閣朴永元,以兼司書拿處事,命下矣。依定式,遞差傳旨捧入之意,敢啓。傳曰,知道。
以大司諫李寅溥,獻納權敦仁,執義徐有素,持平具定默牌不進罷職傳旨,傳于朴基宏曰,只推。
以慶尙監司金相休狀啓,進上山藥,限內不得封進,惶恐待罪事,傳于金學淳曰,卿其勿待罪事,回諭。
金學淳,以都摠府言啓曰,副摠管朴應浩,以文臣朔試射試官,慕華館晝仕出去之意,敢啓。傳曰,知道。
又以兵曹言啓曰,今八月二十一日,武臣賓廳講書日次,而國忌齋戒相値,不得爲之之意,敢啓。傳曰,知道。
又以備邊司言啓曰,卽見公淸監司趙經鎭狀啓,則枚擧京譯官問情,以爲安興鎭新鎭里前洋漂倭六名,果是日本薩摩州人,而船隻破傷,猝難修補,依已例,覓給船隻,替付萊府事,請令廟堂稟旨分付矣。今此漂倭,船隻旣已破傷,果難遲待修改,則依已例,使沿海各邑,別定完固船隻,次次交付,而以附近守令邊將中,定差員護送,所棄船隻,倭人所見處,卽爲燒火,其餘卜物,竝令另飭輸給之意,分付公淸·全羅·慶尙三道道臣及東萊府使處,何如?傳曰,允。
癸未八月二十日辰時,上御熙政堂。大臣·備局堂上引見入侍時,右承旨金學淳,假注書具行益,事變假注書李遇榮,記注官金履喆·金榶,領議政南公轍,行水原留守李羲甲,行吏曹判書金履喬,行兵曹判書李存秀,行護軍朴周壽,韓陵君李海愚,行護軍白東薳,行都承旨李止淵,以次進伏訖。公轍曰,近日雨數,日候不調,聖體,若何?上曰,一樣矣。公轍曰,寢睡·水刺之節,何如?上曰,一樣矣。公轍曰,中宮殿氣候,何如?上曰,安順矣。上曰,次對爲之。公轍曰,全羅監司朴綺壽上疏批旨,有廟堂稟處之命矣,取見其疏本,則以爲,本道己甲以後,各樣災頉,九千八百餘結及外此陳田,竝隨其起墾,限三年免稅,則民必樂赴,土無廢棄,三年之後,可復常賦爲辭矣。湖南己甲陳荒,今至十餘年,尙未墾闢者,專由於農民之怯於竝督其傍近陳稅,而却步不敢着手也,若使明知無此患,則當此地無遺利之時,豈其畇畇原隰,而久作榛蕪汚萊之場也?舊陳起墾之三年免稅,非但法典所載,該道臣發令勸耕,民將樂赴,豈可使失信於一道乎?舊陳畓結中,新起者,依所請許令三年後出稅,而此等處,少或失檢,吏奸輒售,或有數年內新陳而還闢者,混入於免稅,或有朝家之所許免者,反爲邑屬之從中冒徵,則烏在其實惠下究之義乎?此則朝家當有別歧廉探,一或犯此,當該守令,直施以偸結之律,道臣亦難免不職之罪,以此嚴飭,至於旱田,本無給災之例,故其云陳廢者,尙未得區別示惠,而獨於起墾者,特施格外之典,則反甚斑駁,有難遽決,當與有司之臣,從長講究,而亦令該道臣,更爲具意見狀聞之地,何如?上曰,依爲之。出擧條公轍曰,卽見東萊府使李奎鉉狀啓,則枚擧訓別等手本,以爲館守倭·裁判倭等,傳言西館中大廳燒燼之後,送使連續出來,居處狹窄,別送使,若匪久出來,則住接無所,及今改造之意,縷縷懇告云,故以館宇燒燼,每於屢年後改造,則未過一年,不可如是煩請,使之責諭,而第毋論早晩,旣是自我造給者,且差倭住接之苟艱,果如彼言,亦難一向嚴斥,請令廟堂,稟旨分付矣。送使居處,豈無從便住接之道?前之五六年後改造者,今不過一年之間,如是煩請,有關後弊,嚴飭任譯,連加責諭,以待朝家處分之意,分付,何如?上曰,依爲之。出擧條公轍曰,卽見全羅監司朴綺壽狀啓,則以爲,羅州等五邑,正租還分,自來不敷,牟還辦納,爲弊不些,以皮牟七千石,從民願準折作租,待今秋開倉除耗捧上事,請令廟堂,稟旨分付矣。五邑牟還,則辦納有弊,正租則還分不敷,除耗換色,多有已例,又是從民願兩便之道,依狀請許施,何如?上曰,依爲之。出擧條公轍曰,卽見黃海水使柳相弼所報,則以爲,本營支放所用軍糧小米,年年割本,每患不足,故自本營細櫛各庫錙銖之剩,或換作小米,或分排加分,則其所不足,猶爲六百二十七石零,而其中迎華驛劃送耗條三百石,以錢輸送者,自今移送於三南中穀摠有裕處,而外此不足者,以太白城餉小米,限三千三百石,特許區劃,以爲取耗排用爲辭矣。迎華驛劃送,他無移疾之道,此則依前輸送之意,分付,至於軍糧支放,不可不區劃,太白城餉小米,限一千五百石,特爲劃給,何如?上曰,依爲之。出擧條公轍曰,頃因六道儒生上疏,有令廟堂,從長稟處之命矣。一名輩積菀之冤,無怪乎有此呼籲,而取見其疏本,則上下幾爲屢千百言,而大要以三件事爲言矣。人倫常稱云云。卽子而不得呼父,如奴僕之於其主,此是乖常反理之事,各其家父兄在,若知朝家哀矜軫念之至意,則豈有不爲奉承而亟改者乎?嫡妾俱無子者,許其立後,載在法典,此則惟在申明行之而已,至於仕路,則有國用人之道,立賢無方,惟才是用,豈可以地閥之卑微爲拘哉?我國庶流之枳塞,卽通天下所無之法也,先輩名碩,每以此爲言,多有登諸章奏,然而四百年已成之國俗,一朝變改,亦非輕易之事,所以難愼鄭重,迄今未遑,雖以列聖朝軫恤之聖心,辭敎非不屢下,而終未能通同無間隔而用之,觀於限品收用之成典,可以仰揣矣。今若存其階級,廣其疏通,就文蔭武三歧中,各限以某職,通淸與初仕,亦存階限,著爲定式,則物情均平而成效可責,然而習俗之矯變,成憲之增續,官方之更張,不可以臣一人之見,遽然輕議,原任大臣及備堂二品以上處,特下收議之命,節目則令兩銓之臣,更爲就議廟堂,成出條件,恭俟上裁,實合愼重之道矣。大抵有階級則可期實效,無限節則易歸空言,朝家之矜憐渠輩,軫念渠輩,如是懇至,而如前之爲,寢閣不行,一年二年之後,便置相忘之域,而竟無實事,則下之齎鬱,姑無論,上之失信,當如何哉?一時之疏通雖易,銓曹之節揚爲難,此一款,熟加講究,俾有永久食效之道,甚好,臣意如此,敢此仰達矣。上曰,依爲之。出擧條公轍曰,本司有司堂上,時無職名,則以口傳付軍銜,而續續草記,甚爲未安,此後則實職遞解後,不待草記,卽付軍銜之意,分付該曹,仍爲定式,何如?上曰,依爲之。出擧條公轍曰,臣於日前,因前戶判疏語,冒陳一箚,此是曰可曰否之意,遣辭之際,雖有侵斥,臣當虛受,豈可說往說來,久而不置耶?況聖批極其鄭重,感惶之極,臣不欲更爲辭巽,而臣纔經今夏酷暑,入秋以後,凡百頓覺落下,今則不但今年不如昨年,實有此月不如前月之慮,精力去益昏錯,行步尤不成樣,俄者一二奏事退伏之後,幾不得記其爲何語,如讀書者掩卷而輒忘,臣於此,雖欲貪戀蹲仍,何可得耶?國事廟務,緣臣而狼狽,則非臣十死所可贖,而其爲累於則哲之明者多矣,此臣之所日夜悚懍而抑鬱者也。且臣素無人望,故凡有事爲,人不信服,人輕則言亦輕,故無論善爲之事,與不善爲之事,成難而毁易,況臣之事,何敢自信其一一善爲耶?今則賤疾,殆同弩末,賓對之入來,專爲丐免之計。伏乞殿下,深軫終始之澤,亟降體諒之恩,公私之幸,莫大於此,伏地戰兢,千萬泣祝。公轍曰,賓客中有實故者甚多,刑·漢兩司,亦有在外及未差之代,竝許遞,政官牌招開改差出,何如?上曰,依爲之。出擧條命書傳敎曰,有實故賓客及在外漢城府堂上,竝許遞,與刑曹堂上未差之代,政官牌招開改差出事。出榻敎公轍曰,今日都承旨,藥院進而藥院批,旣伏承不必入侍之敎,例當不參於次對,而今此都承旨,則見帶備堂,故同參入侍,日後賓對,或有如此之時,兼備堂都承旨,則必爲同參似好,故敢此仰達矣。上曰,依此爲之。上曰,大臣就座,諸宰奏事。羲甲曰,顯隆園遷奉之後,爲植木巡山之節,另設監官二人矣,甲子以後,火巢內及外禁養山諸處,次次有監官名色,至於十五人之多,而健陵火巢內及外禁養諸處監官,又爲十八人矣。園所守護禁養之方,粤自先朝,靡不用極,而伊時監官,不過二人而已,禁養諸處,皆以山直,巡審守直,則今此十五人之加出於山直之外者,已非當初設施之本意,至於健陵齋所,又倣園所之規,而各所山直之外,又置監官者,與各陵寢齋所員役設置之規式有異,臣意則顯隆園齋所監官,昔年設置之外,竝爲減下,健陵齋所員役,依各陵寢員役之規,監官名色,竝爲減下,而無論火巢內及外禁養諸處,巡審禁護之節,更擇勤幹之人,而量宜差定山直,使之惕念擧行似好,故敢此仰達矣。上曰,依爲之。出擧條羲甲曰,陵園寢樹木,或有蟲蝕之患,則齋官,率守護軍山直輩,逐處拾取,俾不得熾蔓者,卽通行之職事耳,顯隆園遷奉之後,稚松多蟲,逐年被食,至有調發五邑軍之擧,故拾蟲摘繭,輒爲狀聞矣。今則火巢內松木,皆已茁茂長大,而稚松則或有新植者外,禁養諸處,間間有稚松,而蟲蝕之患,或有或無,而每年之以拾蟲摘繭,按例登聞,非但還涉煩瀆,苟或有蟲可拾,有繭可摘,則何必待狀聞而後,始爲擧行乎?自今以後,年例狀啓,更勿煩聞,而或有松蟲熾盛之時,則陵園所齋官,率陵園軍山直僧軍輩,卽爲一一拾取,結繭時亦卽逐處摘去,而狀啓亦勿爲之事,定式施行,何如?上曰,依爲之。出擧條履喬曰,各殿宮進上藥蟹鹽,待成熟沈入,何如?上曰,依此爲之。止淵曰,視事稟,待玉堂備員後,依例入之乎?上曰,唯。學淳曰,今日賓對,兩司無一人進參,事甚未安,違牌諸臺,竝推考,何如?上曰,依爲之。出擧條上曰,承史就座。仍命大臣先退,又命退,諸臣以次退出。
上在昌德宮。停常參·經筵。
金道喜啓曰,大司憲宋穉圭,掌令李埴·李昌心,持平李家淳在外,執義徐有素,持平具定默未肅拜,監察茶時之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,行都承旨李止淵服制,行左承旨朴宗琦不爲仕進,右承旨金學淳,左副承旨朴基宏式暇出去,右副承旨鄭基善內閣直,院中只有臣一人,伴直無人,行左承旨朴宗琦,所當牌招,而拘於廳規,不得請牌,何以爲之?敢稟。傳曰,牌招。
又啓曰,行都承旨李止淵服制,行左承旨朴宗琦牌不進,右承旨金學淳,左副承旨朴基宏式暇,右副承旨鄭基善,內閣直,院中只有臣一人,伴直無人,行左承旨朴宗琦,所當更請牌招,而拘於廳規,不得請牌,何以爲之?敢稟。傳曰,違牌承旨與右副承旨竝許遞,前望單子入之,待下批,牌招察任。
承旨前望單子入之,徐春輔·尹景鎭落點。
又啓曰,奏時法意,何等審愼,而今日已牌闕奏,事未前有,萬萬駭然,當該禁漏官,令攸司,從重科治,何如?傳曰,允。
修撰金鼎均,副修撰嚴燾牌不進罷職傳旨,傳于尹景鎭曰,只推。
尹景鎭啓曰,玉堂上下番俱空,已至閱月,事甚未安,修撰金鼎均,旣有只推之命,與新除授副校理嚴燾,副修撰林顔喆,竝卽牌招,以爲推移入直之地,何如?傳曰,允。
又啓曰,校理徐萬修,疏批已下,一體牌招入直,何如?傳曰,允。
兵曹口傳政事,副護軍單鄭基善,
以公淸監司趙經鎭狀啓,禮山縣監李憲述,遭母喪事,傳于尹景鎭曰,令該曹,口傳差出,催促下送。
尹景鎭,以侍講院言啓曰,下番闕直,事甚未安,司書曺鳳振,卽爲牌招入直,何如?傳曰,允。
又以禮曹言啓曰,卽接永禧殿殿監手本,則本殿令李玄緖,覲親事受由在外,參奉李源吉,昨日政移拜禁府都事,無入直之員云。莫重之地,不可一時曠直,參奉未差之代,卽令該曹,以在京無故人,口傳差出,以爲替直之地,何如?傳曰,允。
吏曹口傳政事,以李進永爲永禧殿參奉。
金道喜,以備邊司言啓曰,秋務方殷之時,交龜之遲滯可悶,新除授京畿水使,使之明日辭朝,何如?傳曰,允。
又以御營廳言啓曰,本廳字內光熙門南邊第一城廊近處體城四間許頹圮處,今八月二十二日爲始,改築之意,敢啓。傳曰,知道。
又以義禁府言啓曰,兼司書朴永元,說書吳致愚,竝拿處事,傳旨啓下矣。朴永元時任閣臣,勿爲拿囚,載在大典通編,留置待命所,待開坐捧供,吳致愚,時在城外云。待城門開,拿囚之意,敢啓。傳曰,知道。
又以義禁府言啓曰,卽接月令醫員崔孝曾手本,則時囚罪人吳致愚,自就囚以後,素患積氣,觸冷衝亘,達宵辛苦,冷泄兼發,度數無定,食飮全却,昏倒不省,目下症形,十分危惡云。罪人病勢如此,則一邊保放,一邊草記,曾有定式矣。吳致愚,姑爲保放之意,敢啓。傳曰,知道。
校理徐萬修疏曰,伏以臣於再昨春,申請懲討,仰承譴畀,而罪在煩瀆,罰由自速,誠未孚格,情所冞蹙,上孤聖上曲造之恩,下貽老母廢離之思,已是臣難贖之罪累,而三朔嶺外,酷禍延母,哀苦崩痛,豈復有如臣情理哉?嗚呼,人生於親,疾病救護,死喪終事,子職當然,臣仕於君,顚危扶持,忠諫盡節,官責同得,而臣獨無知蔑效,進不能爲國除惡,退無以將母終養,不忠不孝之罪,莫大於是,當日葬由草記,特下宥放之命,俾釁殃之身,得以卽奔于喪,隱恤之典,旻覆之澤,伏苫感霣,血淚沾塊哀哀孤喘,不滅苟全,食飮視息,式至喪制之闋,竊自念人理盡而冥頑極矣。深荷隆眷,收敍之旨遽降,今忽玉署之除,又出匪意,惝怳震越,五內遁爽,歷屢日而靡所自定也。第臣於見職,不但素守廉防之莫可變壞,顧乃萬念都灰,實無望於榮顯之陳就,而晩竊科第,不過是祿仕爲親之計,則今已母沒,寵祿之來,將何所宣養乎?靡洎之悲,只增摧咽,不忍之情,豈强貪冒?惟當自爲棄散,屛處沒齒,夫何敢靦然抗顔,廁跡周行,重得罪於仁孝君子也?玆將悲苦之懇,仰冀終始之念,倘蒙矜許,獲遂微願,則生死肉骨之大德,臣當隕結圖報,抑臣於公心私意之別,輒欲仰悉,而急於明張,不遑敷控,當初李肇源之於臣,有所忌嫉,莅營數日,拖引皮毛不傅之事,而變幻啓聞,欲以逞臆,故亟其罷送,人多知狀,而及臣之再次疏辯也,彼乃誣天聽而加之構捏,臣所爲民事而逢諸詬辱,尤可見一世共諒,上批肇源疏,若曰,本事姑舍,亦我聖明之照燭有如是矣,橫逆之至,固宜自反,而此亦妄人,臣雖隘狹,何足宿怒,與之難焉?噫,彼凶悖之跡,彰聞於前日,僭犯之節,稔著於西州,不敬之律,無將之誅,法所必施,而畏避勢焰,無一人有言其罪者,臣時忝論思,義所當告,直前而請除之矣。昔尹穡,方攻張浚,而浚指穡爲姦邪,先正臣李珥,被尹承勳之啓,而旋斥承勳趨附之狀,其爲國事不避嫌之誠心直風,至今後世而贊服欽歎者也。臣固蔑如,不敢堪擬於兩賢之末,只是愛君憂國之一段丹衷,可質神天惟彼奸邪趨附之輩,且猶指斥之不遺,而況肇源之負犯,何如,則其在鸇逐之義,可不早圖而漫漶之耶?臣言之爲公爲私,在彼罪之重輕有無,臣始焉無失,終爲公憤也,則何可强引避嫌,退自含默,不思所以尊君扶國之道乎?藉使臣在於管下之時,如見無禮之事,則告君請討,乃臣子不敢已者,矧乎歷年改燧之久,而屢叨論思之地耶?彼於其罪,無一辨明,而輒以管下爲說者,是誠何所當而然也?夫管下者,時之云而已,豈有已遞而爲管下,論思而爲管下,年久而爲管下也?其言所發,愈爲乖戾也已,惟厥罪案,昭載前疏,不必更陳,而至於昨秋關西御史朴來謙書啓中,聽於輿人,終驅以逆節,則直是狂譫云云,此何言也?彼旣持斧按廉,宜有詳的聞知,而反自囫圇說去,只論肇源之瀆貨無厭而已,容護顧藉於犯分凌上之節,挽及臣名於不當之地,而有此狂譫之謂者,謂肇源之無所犯而然耶,有是犯而抑亦認以爲人臣可行底事而然耶?彼雖閃忽諸類,豈不知春秋莫嚴之義,而任意低仰,如彼也,自爲譸張而假托輿人,自爲唱和而二三其辭,不顧句脈之左錯,無難讆言之登奏,壅蔽聰聽者,其在特承耳目之寄,對揚直指之道,固不當若是,而甘自歸於放倒無嚴之科,吁亦異矣。繡啓謄傳,人莫不寒心,多有可言之事,煩屑是懼,未敢畢擧,仍念臣方丐免,而情不盡實,則何以天鑑俯燭?臣今犬馬之齒,六十矣。自少善病,病與年隨,恒多沈淹,罕少巾櫛,而星霜之中,百症添劇,最是眼精昏眩而文字莫能詳辨,脚氣蹣跚而房闥難以便步,已貞成痼,有非醫藥之可治,病又如玆,雖欲自力,頓無其道,命之窮矣,尙何言哉?鐫遞處分,伏地顒祝,而辜恩慢命,亦願遄被當律。臣無任云云。答曰,省疏具悉。依舊不悛,見甚支離矣,勿辭。
上在昌德宮。停常參·經筵。
尹景鎭啓曰,大司憲宋穉圭,掌令李埴·李昌心,持平李家淳在外,執義徐有素,持平具定默未肅拜,監察茶時之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
備忘記,京畿水使朴孝晉下直,長弓一張,長箭一部,片箭一部,筒兒一箇賜給。
朴基宏啓曰,兼工曹判書沈象奎,判尹金魯應,除拜後過三日不爲出肅,竝依定式推考警責,仍卽牌招察任,何如?傳曰,允。
傳于尹景鎭曰,留院公事入之。
以校理徐萬修,副校理嚴燾,修撰金鼎均,副修撰林顔喆牌不進罷職傳旨,傳于尹景鎭曰,只推。
尹景鎭啓曰,玉堂上下番俱空,已至閱月,事甚未安,校理徐萬修,副校理嚴燾,修撰金鼎均,副修撰林顔喆,旣有只推之命,竝卽牌招,推移入直,何如?傳曰,允。
以司書曺龍振牌不進罷職傳旨,傳于尹景鎭曰,只推。
尹景鎭,以侍講院言啓曰,下番連日闕直,事甚未安,司書曺龍振,旣有只推之命,更爲牌招入直,何如?傳曰,允。
吏曹口傳政事,以沈來永爲禮山縣監。
尹景鎭,以吏曹言啓曰,今此徽陵忌辰祭典祀官兼大祝,前監察許晟塡差,而時無職名,令該曹,口傳付軍職,何如?傳曰,允。
兵曹口傳政事,副司果單許晟。
尹景鎭,以都摠府言啓曰,今日入直內三廳武兼禁軍及軍兵等,當爲中日習射技,而國忌正日相値,不得設行之意,敢啓。傳曰,知道。
又以御營廳言啓曰,本廳字內肅靖門東邊第二城廊近處體城五間許,今已畢築矣。把守軍兵,依例撤罷,女墻,仍爲始役之意,敢啓。傳曰,知道。
行戶曹判書李肇源疏曰,伏以臣,卽一明時之棄物耳,泥塗遍體,倒海難洗,西子之蒙,行路掩鼻,息補之望,此生已斷,而危喘尙逭於斧鑕,賤名猶掛於朝籍者,慈覆之偏也,一夫之倖也。臣竄身荒谷,孤影欲滅,混倂農撨之跡,歌誦生成之澤,自今至死之年,未知日月幾何,而只當泯然以默,蹙然以伏,恭竢早晩譴誅而已,若其冒從公車,張皇陳辭,亦尋常遭罹者事耳,以臣所處,極知其萬萬猥越,而分外官銜,忽致重沓,公而貽瘝廢之憂,私而玷寵靈之累,則徒持畏約,囁嚅未發,分義道理,亦非所安,故情出窮窘,言不知裁,而十行溫批,鄭重諄複,諭之以予旣昭晣,戒之以勿與呶呶,臣亦人耳,彝天未泯,奉讀嗚咽,殆不成聲,臣抱玆恩言,雖卽日溘然,庶可以瞑目於地下矣。第鞶褫之願,竟靳曲諒,而曾未多日,又伏奉度支移拜之命,臣誠一倍震惶,從以抑鬱,其爲任之重,不稱之實,臣未敢緩聲控籲,如在廷無故者,雍容揖遜之爲,而臣之身名僇敗,不當復廁冠裳,夫人皆知之,毋論官職之輕重緊慢,豈聖明,獨以臣爲可强而進耶?抑知其不可强而爲示記存,有此縻爾耶?苟其可强也,則何爲積逋於旣往?苟其不可强也,則寧或冒出於今日,嗚呼,被人論劾者,從古何限,盛時官師之箴,尙矣無論,雖以近民駁擊之習,亦皆就其言行事爲之間,必證其明白可執之案,然後始乃言之,及夫末路之愈隘,而驀地誣捏之弊,種種群起,則或由於慍撼蓄積之餘,或出於名利爭奪之患,今臣所値,俱異於是,言行事爲之間,初無依俙摸索者,而只稡合古今醜穢之字,湊成一篇刼辱而止,則固與世之執案而擊者,太相反矣。若謂慍憾之蓄積也,則古人云平生不作皺眉,世間應無切齒,臣心虛舟也,蘆花淺灘,任他去來,臣旣無怨尤於人,人亦豈仇嫉於臣?若謂名利之爭奪也,則此殆年少浮薄地醜頡頏者之事,臣身老馬也,棧頭服箱,今非盛壯,鍾鳴漏盡之後,有甚餘戀,牽係不捨,可以受人齮齕者而然乎?此臣所以百回思量,終不得其所致之故,而若臣之自知者則有之,臣庸愚謭劣,縱不能砥礪名行,見重於斯世,倘能早自決退,斂跡朝路,則此言奚爲而至哉?此臣罪之無以自贖者也。臣之一身去就,旣無可議,則目下重任之徒然虛縻,尤爲臣罪上添罪之端,而畢生屛廢,亦已矢心,則雖閑司提擧之任,亦非畝蟄伏者之所可仍冒,玆不得不更煩號呼,仰祈恩造。伏乞聖慈,惻然而矜,渙然而許,將臣本兼諸任,盡行汰刊,仍治臣慢偃之罪,以存王綱,不勝幸甚。臣封章送縣之際,伏見校理徐萬修疏本之傳到,則臣名又在其中,臣之爲其所噬,歷數前後,不知幾遭,而今者之擧,久亦料之矣,胡亂奇怪,轉益可笑,臣已自其初,置而無責,則今豈可以此事,復陳其一二也?臣無任云云。答曰,省疏具悉。向批已悉諭,卿之自引,亦迄可已矣,豈欲以此永辭朝端乎?重任不可曠日,卿其卽爲上來行公。
敎京畿水使朴孝晉書。王若曰,列爲營堡城池,國家所以壯關防之地,俾爾靲韜管轄,聖王所以重屛翰之材,玆庸敷十行之綸,爰畀統三道之任,眷彼高林之防禦,最是近畿之要衝,控湖·嶺往來之交,地是扼其吭撫其背,跨海陸形便之所,美哉,錯以繡鋪以棊,況乎以重鎭而兼膏腴,所謂金湯天府,苟能得其人而備陰雨,便是玉塞長城,然邇來凋弊也多端,奈此地矯救之無術,簽伍之蕩殘旣久,安輯其誰?樓櫓之修練不嚴,緩急難恃,制外閫而貴竝芻牧,宜愼選掄,握重權而才全武文,孰膺超擢?惟卿,穿楊妙技,喬木舊臣,先世之箕裘不隳,蓋廉謹有所受矣,南梱之旌纛初返,矧踐歷固已試乎?戎垣之宿望有歸,咸稱祭征虜之雅致,朝家之注意甚重,嘉乃周方叔之壯猷,玆授卿以京畿水軍節度使兼三道統禦使·喬桐府使,卿其克殫乃心,祗服寵命,峙乃糗粻敹乃甲冑,常若對壘之時,撫我卒乘理我臺隍,益盡固圉之道,自餘隨事區劃,臨機稟裁,於戲,千里之波浪不驚,慰予聽鼓鼙之志,百年之風雲長在,須思護儲胥之圖,故玆敎示,想宜知悉。知製敎嚴燾製進。
上在昌德宮。停常參·經筵。
朴基宏啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
徐春輔啓曰,左承旨金學淳,同副承旨金道喜,今日不爲仕進,竝卽牌招,何如?傳曰,允。
以校理徐萬修,副校理嚴燾,修撰金鼎均,副修撰林顔喆牌不進罷職傳旨,傳于尹景鎭曰,只推。
尹景鎭啓曰,玉堂上下番俱空,已至閱月,事甚未安,校理徐萬修,副校理嚴燾,修撰金鼎均,副修撰林顔喆,旣有只推之命,竝卽牌招,推移入直,何如?傳曰,允。
以司書曺鳳振牌不進罷職傳旨,傳于尹景鎭曰,只推。
朴基宏啓曰,大司憲宋穉圭,掌令李埴·李昌心,持平李家淳,執義徐有素,持平具定默牌不進,監察茶時之意,敢啓。傳曰,知道。
以大司諫李寅溥,獻納權敦仁,執義徐有素,持平具定默牌不進罷職傳旨,傳于朴基宏曰,只推。
以右承旨金學淳,同副承旨金道喜牌不進罷職傳旨,傳于徐春輔曰,只推。
尹景鎭,以侍講院言啓曰,下番闕直,已至多日,事甚未安,司書曺龍振,旣有只推之命,更爲牌招入直,何如?傳曰,允。
以司書曺龍振牌不進罷職傳旨,傳于尹景鎭曰,只推。
以校理徐萬修,副校理嚴燾,修撰金鼎均,副修撰林顔喆牌不進罷職傳旨,傳于尹景鎭曰,只推。
尹景鎭,以吏曹言啓曰,新除授繕工監監役趙學閔呈狀內,矣身素患痰癖之症,每當換節之時,一倍添劇,時月之內,萬無供職之路,卽速入啓遞改云。其身病旣如是,則有難强令察任,改差,何如?傳曰,允。
又以奉常寺都提調·提調意啓曰,祭享所用秋等中脯三百四十八貼,今八月二十三日畢造,而所入牛隻,爲三十五首矣。進上看品中脯二貼,依定式,封進之意,敢啓。傳曰,知道。
又以奎章閣言啓曰,直提學洪奭周母喪,依定式,遣檢書官,傳給內賜賻物以來之意,敢啓。傳曰,知道。
又以奎章閣言啓曰,直提學洪奭周,母喪第三日,依定式,遣檢書官致弔,仍爲勸粥以來之意,敢啓。傳曰,知道。
又以漢城府言啓曰,依定式,無主未葬處,分付各部,搜訪報來,故別單書入,而至於有主未葬之類,亦令一一知委,斯速過葬事,申飭各部之意,敢啓。傳曰,知道。
又以備邊司言啓曰,頃因北道暗行御史別單,所請諸條,令道帥臣,具意見登聞之意,覆啓行會矣。卽見咸鏡前監司李勉昇狀啓,則枚擧各該帥臣牒呈,竝請令廟堂稟處矣。其一,甲山府排年之還,皆是逃故絶戶,實難以穀準捧,折衷豐歉之價,以每石一兩定給收捧事也。繡啓中,輕價發賣之論,蓋出於減糴便民之意,而甲山府排年條,非但窮殘無依之難責本色,若其限滿準捧之後,則又將有穀多厲民之患,及今減價收捧,其於目下勘逋之方,來頭防弊之道,可謂兩便,已施於茂山者,何靳於該邑,而旣欲減捧,則定價高下,亦何必較計?依此施行,其一,北閫若不移駐行營,則軍民失望,邊事掣礙,移駐一款,恐難遽罷事也。行營移駐之爲弊,果如繡啓,而今若革罷,則都試軍卒之往來,各邑營納之轉輸,俱爲掣礙云者,帥臣所論,亦不爲無據,姑令仍舊,以待徐議,其一,鏡城所屬四堡革罷,後合設大鎭於富居驛,實爲固邊之策,若其城堞驛廨營建之費,必不下二萬五六千兩,而今無措辦之路,以四堡廩料及烽料一百九十餘石,四堡恒留餉未一百四十餘石,別立穀名,句管上司,糶糴取耗,土兵及烽軍,屬之兵營,別作軍名,歲歲收米,四堡屯田所收,亦自兵營,照管添還,則上項諸條作還者,合計十年爲四千八百餘石,以此經始於十年之後,則自可措手,而至於軍制,措處無方,待朝家處分事也。罷堡設鎭之爲長策,觀於諸議之歸一可知,而但物力之措辦,軍伍之排定,俱繫難處,如欲以罷堡之需,殖爲設鎭之資,則勢不得不罷堡於當年,而設鎭於十年之後,其間關防之許久空虛,豈非大段疎虞者乎?然而拘於事力,仍廢其議,則誠爲可惜,道帥臣今皆新赴,更爲商確其措劃之方,隨卽狀聞之意,分付,其一,隱龍等三烽,傳準無處,徒爲虛設,合宜革罷,而三烽旣罷,則以下口字等間烽六處,實無意義,一體撤罷事也。設烽所以報警,而傳準無處,則因循仍置,實無意義,隱龍等三烽乃其下間烽,竝令撤去,其一,鏡城府行木三百一同零內,一百五十同零,每疋以田米四斗代捧,一百五十同零則蕩減,而以除防軍餉米,留庫中三千石劃給,兩項合米五千十石零,每年還本取耗,以爲行木生殖需用之代,則恐合事宜事也。民情旣以作穀爲便,則變通當以繡啓爲從,代捧之節,依此施行,本木蕩減,及餉米添劃,竝依狀請數爻許施,其一,點船差員之弊,不可勝言,今若依繡衣所請,革罷差員,專責本邑,則諸瘼自祛,而更爲嚴立科條,以防誅求之弊事也。差員之弊,誠如繡論,而存革之際,不無審愼,故前此覆啓,有此防塞,道啓又如是申複,痼弊不可無變通,自今許令本邑擧行,向者關東繡單,亦陳此弊,今於北關許施之後,何可獨令向隅?關東點船,亦令屬之本邑事,一體分付,何如?傳曰,允。
又以備邊司言啓曰,卽見咸鏡前監司李勉昇狀啓,則以爲,因捄弊冊子,覆啓諸條,今方次第擧行,而折穀之純用土式,更究利害,則爲弊反甚於戶土式參用之時,故姑爲依前施行,北關初試之增額,雖不敢更請,至於公都會之今年取賦一人,明年取詩〈一〉人,實爲多士齎鬱,依南關例,每年竝取詩賦各一人,可爲一視之道,厚州之築城通路,最是陞邑後第一急務,就本道交濟穀中,除出五千石,歲取其耗,以爲築城之需,而待五六年間完役後,還作本穀,嶺路從民願,卽爲許通,劃地一款,姑待就緖徐議,而新募民之自江界疊役者,行會該道,一切嚴禁,屬公之田,還爲出給,雇粟之名,永爲革罷,陞邑後公私經費,必有二百石小米然後,可以排用,就交濟穀中二千石,永劃厚州,還分取耗,以爲年例需用事,竝請令廟堂,稟旨分付矣。土式純用,如有窒礙,則不必强令行之,而各穀準折之際,其所眩亂生弊,專由於兩式參用之致,若於戶式土式中,取其便易可行者,作爲一定之規,則可使民得易曉,吏莫容奸,令新道臣,更察事情,期於從長變通,都會亦科試,有難隨時增減,而道臣申請如此,其在慰悅遠儒之道,有難一例防塞,依請許施,厚州築城物力及支用所需,不得不別有區劃,而交濟穀旣是稍裕,且非恒用,就其中五千石,限年取耗及二千石永劃需用,竝依狀辭施行,嶺路許通,繡單道啓,皆以民情切急爲言,且於關防,有利無害,亦爲許施,劃地旣欲徐議,則交界侵困之弊,不可不另加禁斷,俾爲厚民支保之方,以此措辭關飭於關西道臣處,何如?傳曰,允。
又以摠戎廳言啓曰,本廳中軍金守基,身病猝重,勢難察任,改差,何如?傳曰,允。
義禁府啓目,侍講院兼司書朴永元,說書吳致愚等原情云云。傳旨內辭緣,泛稱遲晩,所當請刑是白乎矣,朴永元段,閣臣勿爲請刑,載在大典通編,吳致愚段,時任說書,以侍從例施行事,曾有受敎,竝只議處,何如?判付啓,依允。
朴基宏,以義禁府言啓曰,朴永元,以閣臣,留置待命所,依例捧供後,出送待命所之意,敢啓。傳曰,知道。
又以義禁府言啓曰,保放罪人吳致愚,還囚捧供以入,而病勢一向未差,仍爲保放之意,敢啓。傳曰,知道。
又以義禁府言啓曰,全羅監司朴綺壽狀啓內,防踏僉使姜碩俒,爲先罷黜,其罪狀,令攸司稟處事,啓下矣。姜碩俒,時在任所,依例發遣府書吏,交代後拿來,何如?傳曰,待待命拿囚。
上在昌德宮。停常參·經筵。
自申時至人定,灑雨下雨,測雨器水深九分。
尹景鎭啓曰,大司憲宋穉圭,掌令李埴·李昌心,持平李家淳在外,執義徐有素,持平具定默未肅拜,監察茶時之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
徐春輔啓曰,右承旨金學淳,今日不爲仕進,卽爲牌招,何如?傳曰,允。
傳于尹景鎭曰,傳香承旨,馳詣懿陵,奉審摘奸以來。
傳于尹景鎭曰,留院公事入之。
尹景鎭啓曰,玉堂上下番俱空,已至閱月,事甚未安,校理徐萬修,副校理嚴燾,修撰金鼎均,副修撰林顔喆,旣有只推之命,竝卽牌招,推移入直,何如?傳曰,允。
又以兵曹言啓曰,去夜御營廳巡卒,拾得興仁門開金二個於丹鳳門近處,自該廳送來,而時値更屚已盡矣。送校摘奸於興仁門,則門鑰及時已開,覈其委折於護軍部將處,則守門軍,受出開金後,昏睡路傍,遂至遺失,而更漏將盡,故借得光熙門開金而開鑰云。城門開鑰,何等嚴重,而有此意外之事,至於借他門開金而開之者,萬萬驚駭,光熙門部將,則借開金於他門者,亦極可駭,兩門入直護軍部將,自臣曹竝從重勘處,守門軍,自該營嚴勘,該營大將,亦不無常時不善檢飭之失,推考,何如?傳曰,允。
又以御營廳言啓曰,去夜四更量,集春營將卒,行巡來到丹鳳門近處,開金二個,拾得路上,而該哨官李熙敬送納,故考其懸牌,則乃是興仁門開金矣。其所遺落委折,送校摘奸嚴覈,則守門軍,受出開金於兵曹後,昏睡路傍,致此遺失,而更漏將盡,慮其開門之踰時,借得光熙門開金,及時開鑰云。城門開閉,何等愼嚴,而有此意外之事,萬萬驚駭,兩門入直護軍·部將,令兵曹,從重勘處,守門軍自臣營嚴棍除案後,亦令攸司,照法嚴處,臣亦有常時不善檢飭之失,惶恐待罪之意,敢啓。傳曰,知道,卿則拿處矣。
又啓曰,卽見御營廳草記,則去夜興仁門開金遺失,而借得光熙門開金開鑰云。城門事體,何等嚴重,而有此開金遺失之擧,已極疎虞,又況私相借與,任恣開鑰云者,萬萬驚駭,常時不能檢飭之兵曹堂上及該營大將,竝所當重勘,而本院請推之外,無他可施之罰,何以爲之,而兩門部將,亦令攸司,照法嚴繩,何如?傳曰,允,竝拿處。
又啓曰,御營大將兼察禁衛大將李海愚,拿處事,命下矣。將兵之任,不可一刻無摠察之人,何以爲之?敢稟。傳曰,訓將竝兼察。
又啓曰,御營大將·禁衛大將,訓將竝兼察事,命下矣。兼察御營·禁衛大將白東薳,卽爲牌招聽傳敎,何如?傳曰,允。
又以奎章閣言啓曰,檢校直提學李存秀,以本職,拿處事,命下矣。所帶檢校之任,依定式減下,何如?傳曰,允。
傳于尹景鎭曰,檢校直提學李存秀·李龍秀,檢校待敎朴綺壽減下,原任直閣李光文,原任待敎李鶴秀·李憲瑋,檢校差下。
尹景鎭,以奎章閣言啓曰,原任直閣李光文,原任待敎李鶴秀·李憲瑋,檢校差下事,命下矣。卽爲牌招,以爲推移入直之地,何如?傳曰,允。
又以侍講院言啓曰,下番闕直,已至多日,事甚未安,司書曺龍振,旣有只推之命,更爲牌招入直,何如?傳曰,允。
又啓曰,司諫林處鎭,下諭後過限不上來,依定式遞差傳旨及禁推傳旨,捧入之意,敢啓。傳曰,知道。
以前司諫林處鎭,禁推傳旨,傳于尹景鎭曰,分揀。
尹景鎭啓曰,吏曹郞廳來言,臺諫有闕,政事,取稟。傳曰,前望單子入之。
司諫前望單子入之,沈鈁落點。
以右承旨金學淳牌不進罷職傳旨,傳于徐春輔曰,只·推。
兵曹,以趙岐爲摠戎中軍。
尹景鎭,以備邊司言啓曰,卽見全羅監司朴綺壽狀啓,則以爲,扶安縣弓項里漂到異國人十名,詳細問情,則乃是日本國薩摩州人之行商漂到者,而帆竹鴟木,已爲折傷,造船年久,又多朽傷,萬無修葺駕海之路,依已例,以地土船,次次替送,彼船燒火於渠輩所見處爲請矣。漂倭之船隻破傷者,覓給船隻,從水路替付萊府,已成前例,今亦使沿海各邑,別定完固船隻,以附近守令邊將中,定差員次次領送,所棄船隻,彼人所見處,卽爲燒火,其餘卜物,另飭輸送之意,分付全羅·慶尙兩道道臣及東萊府使處,何如?傳曰,允。
上在昌德宮。停常參·經筵。
藥房提調金履喬,副提調李止淵啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮·世子嬪宮,口傳問安。答曰,知道。
金道喜啓曰,大司憲宋穉圭,掌令李埴·李昌心,持平李家淳在外,執義徐有素,持平具定默未肅拜,監察茶時之意,敢啓。傳曰,知道。
又啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
又啓曰,備邊司郞廳來言,今日賓廳日次,而國忌齋戒相値,不得來會云矣,敢啓。傳曰,知道。
李止淵啓曰,左副承旨朴基宏,今日不爲仕進,卽爲牌招,何如?傳曰,允。
傳于尹景鎭曰,留院公事入之。
以校理徐萬修,副校理嚴燾,修撰金鼎均,副修撰林顔喆牌不進罷職傳旨,傳于尹景鎭曰,只推。
以司書曺龍振牌不進罷職傳旨,傳于尹景鎭曰,只推。
尹景鎭啓曰,玉堂上下番俱空,已至閱月,事甚未安,校理徐萬修,副校理嚴燾,修撰金鼎均,副修撰林顔喆,旣有只推之命,竝卽牌招,推移入直,何如?傳曰,允。
朴基宏啓曰,卽者刑曹郞廳來言,興仁門開金遺失之將卒及開金借與之光熙門將卒,照法嚴繩事命下,而判書鄭晩錫在外,次堂例不得擧行云,何以爲之?敢稟。傳曰,令次堂擧行。
尹景鎭,以侍講院言啓曰,下番闕直,已至多日,事甚未安,司書曺龍振,旣有只推之命,更爲牌招入直,何如?傳曰,允。
又以禮曹言啓曰,今此溫陵陵上莎草有頉處修改時,雖不設都監,事役緊重,不可無別看役之人,前同知南雲耇,前虞候李東煥差下,使之擧行,何如?傳曰,允。
朴基宏,以都摠府言啓曰,今日入直內三廳武兼禁軍及軍兵等,當爲中日習射技,而國忌齋戒相値,不得擧行之意,敢啓。傳曰,知道。
又以義禁府言啓曰,行兵曹判書李存秀,御營大將李海愚,竝拿處事傳旨啓下矣。李存秀,閣臣,勿爲拿囚,載在大典通編,留置待命所,待開坐捧供,李海愚,今方待命拿囚之意,敢啓。傳曰,知道。
又以義禁府言啓曰,卽接月令醫員崔孝曾手本,則時囚罪人李海愚,自就囚以後,素患積氣,觸冷衝亘,達夜苦痛,冷泄兼發,度數頻數,食飮全却,昏倒不省,目下症形,十分危惡云,罪人病勢如此,則一邊保放,一邊草記,曾有定式矣。李海愚姑爲保放之意,敢啓。傳曰,知道。
又以刑曹言啓曰,因承政院啓辭,興仁門·光熙門護軍部將,照法嚴繩事,允下矣。其中興仁門護軍金鍾完,係是出身,依例移送金吾之意,敢啓。傳曰,知道。
上在昌德宮。停常參·經筵。
朴基宏啓曰,大司憲宋穉圭,掌令李埴·李昌心,持平李家淳在外,執義徐有素,持平具定默未肅拜,監察茶時之意,敢啓。傳曰,知道。
傳于尹景鎭曰,溫陵修改進去大臣以下,除朝辭進去。
傳于朴基宏曰,雖有不飭之失,實係旡妄之事,旣經置對,罰已施矣。兵曹判書李存秀,御營大將李海愚,竝越俸三等,分揀放送。
朴基宏啓曰,行兵曹判書李存秀,御營大將李海愚,分揀放送事,命下矣。竝卽牌招,傳授命召,何如?傳曰,允。
又啓曰,行兵曹判書李存秀牌不進推考傳旨,今方捧入。而命召傳授,一時爲急,如是違牌,事甚未安,陳疏到院,而原疏以國改正日,纔已退却矣。更爲牌招,何如?傳曰,原疏捧入。
傳于朴基宏曰,兵判疏批已下,卽爲牌招。
以校理徐萬修,副校理嚴燾,修撰金鼎均,副修撰林顔喆牌不進罷職傳旨,傳于尹景鎭曰,只推。
尹景鎭啓曰,玉堂上下番俱空,已至閱月,事甚未安,校理徐萬修,副校理嚴燾,修撰金鼎均,副修撰林顔喆,旣有只推之命,竝卽牌招,推移入直,何如?傳曰,允。
朴基宏,以義禁府言啓曰,行兵曹判書李存秀,御營大將李海愚,竝分揀放送事,承傳啓下矣。李存秀·李海愚,竝分揀放送之意,敢啓。傳曰,知道。
又以義禁府言啓曰,刑曹啓辭內,興仁門護軍部將金鐘完,係是出身,移義禁府事,允下矣。金鐘完,今方待命,拿囚之意,敢啓。傳曰,知道。
行兵曹判書李存秀疏曰,伏以臣冒叨匪據,已踰月餘矣。觸事昏憒,無往非辜,早晩僨誤,固所自料,至於日前門鑰事,臣之罪尤著矣。本兵句管,莫非其惎重,城門開閉,事體尤嚴,而羊眠之卒,未趁撤漏,魚鑰之開,移來他門,事未前有,溺職大矣。自速置對,恭竢重律,曾未數日,特下分揀之命,天牌繼降,促令受符,祗戴洪私,敢俟駕屨,而有罪未勘,復據前任,非但分義之所不敢,亦是廉隅之所不安,冒違恩召,忙陳短章,罪添瀆擾,尤增悚蹙。伏乞聖明,亟降郵罰遞臣不稱之職,勘臣當勘之罪,以昭法紀,以安私分,不勝大願。臣無任云云。答曰,省疏具悉。卿其勿辭,卽爲入來受符。
上在昌德宮。停常參·經筵。
朴基宏啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
李止淵啓曰,來初一日輪對日次矣,敢稟。傳曰,停。
又啓曰,行左承旨徐春輔,右承旨金學淳,今日不爲仕進,竝卽牌招,何如?傳曰,允。
以校理徐萬修,副校理嚴燾修撰金鼎均,副修撰林顔喆牌不進罷職傳旨,傳于李止淵曰,只推。
李止淵啓曰,玉堂上下番俱空,已至閱月,事甚未安,校理徐萬修,副校理嚴燾修撰金鼎均,副修撰林顔喆,旣有只推之命,竝卽牌招推移入直,何如?傳曰,允。
傳于徐春輔曰,溫陵修改進去大臣以下入侍。
朴基宏啓曰,大司憲宋稚圭,掌令李埴·李昌心,持平李家淳在外,執義徐有素,持平具定默牌不進監察茶時之意,敢啓。傳曰,知道。
以大司諫李寅溥,司諫沈鈁,獻納權敦仁,執義徐有素,持平具定默牌不進罷職傳旨,傳于朴基宏曰,只推。
以右承旨金學淳牌不進罷職傳旨,傳于李止淵曰,只推。
傳于徐春輔曰,溫陵修改進去大臣以下,別單書入。
以咸鏡監司南履翼狀啓,長津府使趙存中,母病危篤,呈狀乞遞,不得已罷黜事,傳于尹景鎭曰,令該曹,口傳差出,催促下送。
吏曹口傳政事,以趙德永爲通津府使
尹景鎭,以吏曹言啓曰,今此宗廟朔祭大祝,前縣令朴晦壽塡差,而時無職名,令該曹,口傳付軍職,何如?傳曰,允。
兵曹口傳政事,副司果單朴晦壽。
朴基宏,以都摠府言啓曰,副摠管朴應浩,以禁衛中軍,本營諸將官射會監試事,南別營晝仕出去之意,敢啓。傳曰,知道。
又以刑曹言啓曰,今八月二十四日,御營廳啓辭內,去夜四更量,集春營將卒,行巡來到丹鳳門近處,開金二個,拾得路上,而該哨官李熙敬送納,故考其懸牌,則乃是興仁門開金矣,其所遺落委折,送校摘奸嚴覈,則守門軍,受出開金於兵曹後,昏睡路傍,致此遺失,而更漏將盡,慮其開門之踰時,借得光熙門開金,及時開鑰云。城門開閉,何等愼嚴,而有此意外之事,萬萬驚駭,當門入直護軍·部將,令兵曹從重勘處,守門軍,自臣營,嚴棍除案後,亦令攸司,照法嚴處,臣亦有常時不善檢飭之失,惶恐待罪之意,敢啓。傳曰,知道。卿則拿處矣。承政院啓辭內,卽見御營廳草記,則去夜興仁門開金遺失而借得光熙門開金開鑰云,城門事體,何等嚴重而有此開金遺失之擧,已極疎虞。又況私相借與,任恣開鑰云者,萬萬驚駭,常時不能檢飭之兵曹堂上及該營大將,竝所當重勘,而本院請推之外無他可施之罰,何以爲之?而兩門部將,亦令攸司照法嚴繩,何如?傳曰,允。竝拿處事,命下矣。謹按律文,則遺失京城門鑰,比依遺失印信巡牌律論,大明律棄毁制書印信條有曰,遺失印信巡牌者,杖九十徒二年半,興仁門守門軍金喆祿,依此律決杖九十後,江原道楊口縣徒二年半定配所,押送同律門禁鎖鑰條有曰,京城門擅開閉者,杖六十徒一年,興仁門部將金尙一,守門軍柳德信·鄭道吉·元光郁,光熙門部將李東彦·金銀大,守門軍朴東根等,依此律各決杖六十後,尙一江原道鐵原府,德信黃海道甕津府,道吉江原道平康縣,光郁公淸道溫陽郡,東彦黃海道平山府,東根公淸道文義縣,竝徒一年定配所押送,其中金銀大,年滿七十,律文內年七十以上,十五以下,犯流罪以下收贖,依此律施行之意,敢啓。傳曰,知道。
癸未八月二十七日酉時,上御熙政堂。溫陵修改進去大臣以下入侍時,行左承旨徐春輔,假注書具行益,記注官金榶·任泰濬,領議政南公轍,觀象監提調金祖淳,繕工監提調金履陽,禮曹判書金蓍根,以次進伏訖。上曰,大臣進前。公轍進伏,奏曰,近間日候不調,今日則雨後淸和,聖體,若何?上曰,一樣矣。公轍曰,寢睡·水刺之節,何如?上曰,一樣矣。公轍曰,中宮殿氣候,何如?上曰,一樣矣。公轍曰,陵役形止,先已馳啓,而第於原頉處外,上下十二方位遍審,則莎草間間枯損矣。臣之初意,隨其原頉處,修改計料,而往審時所見莎草,旣多有頉,不可不一新修補,故舊莎次第撤去,而舊土之當爲奉出者,一一奉出後,以淨細新土,精篩塡補,謹以新莎,次次改覆,陵上修補之節,一遵舊制,極其堅緻當日未時畢役矣。上命大臣先退,諸臣以次退出。
上在昌德宮。停常參·經筵。
夜自五更至二十九日開東,灑雨下雨,測雨器水深四分。
朴基宏,以都摠府言啓曰,今日入直內三廳武兼禁軍及軍兵等,中日習射技,請出標信,傳曰,知道。
尹景鎭啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
朴基宏啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
徐春輔啓曰,右承旨金學淳,今日不爲仕進,卽爲牌招,何如?傳曰,允。
以校理徐萬修,副校理嚴燾,修撰金鼎均,副修撰林顔喆牌不進罷職傳旨,傳于金學淳曰,只推。
金學淳啓曰,玉堂上下番俱空,已至閱月,事甚未安,校理徐萬修,副校理嚴燾,修撰金鼎均,副修撰林顔喆,旣有只推之命,竝卽牌招,推移入直,何如?傳曰,允。
承旨前望單子入之,趙鐘永落點。
金學淳啓曰,明日傳香,禮房承旨,當爲齋宿,新除授行都承旨趙鐘永,所當牌招,而拘於廳規,不得請牌,何以爲之?敢稟。傳曰,牌招。
又啓曰,新除授行都承旨趙鐘永,時在公淸道丹陽地,斯速乘馹上來事,下諭,何如?傳曰,允。
傳于金學淳曰,戶曹判書許遞之代,前望單子入之。
戶曹判書前望單子入之,金履陽落點。
以溫陵陵上莎草修改後別單,傳于金學淳曰,領議政南公轍,熟馬一匹面給,觀象監提調領敦寧金祖淳,繕工監提調行知中樞府事金履陽,兼禮曹判書金蓍根,各內下大豹皮一令賜給,地方官楊州牧使李鐘運,內下大虎皮一令賜給,禮曹正郞黃萬齡陞敍,繕工監監役李輝永陞六,兼監役本陵令李翼在陞敍,參奉李培秀,莎草浮出監役洪永燮竝陞六,陵上排設典設別提崔日運,上弦弓一張賜給,別看役南雲耇·李東煥,竝相當職調用,相地官崔相一,高品付料,領役牌將趙元鎭等四人,各內下筒箇一部賜給,其餘計士·擇日官·奏時官·救療官·本陵員役及各司員役·工匠等,竝考例施賞,楊州看役牌將等及畿營牌將·營吏·色吏等,依貞陵莎草修改時例,施賞。
金學淳,以侍講院言啓曰,再明日顯思宮朔祭,王世子亞獻禮時,宮官當爲全數進參,而兼弼善朴升鉉呈辭受由,文學宋欽奭在外,無以備員,何以爲之?敢稟。傳曰,竝許遞,前望單子入之,待下批,牌招察任。
春坊前望單子入之,兼弼善趙璟鎭,文學金炳朝落點。
傳于金學淳曰,山林外在外及有實故臺諫,竝許遞,政官,牌招開政。
有政。吏批,行判書金履喬牌不進,參判趙貞喆進,參議李紀淵進,右承旨金學淳進。啓曰,臺諫多窠,今當差出,而擬望之人乏少,外任竝擬,何如?傳曰,允。以朱鎭民·禹錫簡爲掌令,許晟爲持平,洪彦謨·宋成龍爲正言,吳熙常爲敦寧都正,金履喬爲知經筵,金履陽爲禮賓提調,金在昌爲長興提調,曺龍振爲司僕正,朴光錫爲司成,李震遠爲監役,安亨鎭爲公淸都事,訓鍊都監提調單金履陽,故府使李義錫贈參判例兼,故府使李重昌贈左承旨,同知李漢逵兩代。
兵批,行判書李存秀病,參判洪時濟病,參議李東煥入直進,參知任鼎常病,左副承旨尹景鎭進,同知單金仁恒,上護軍李肇源,副護軍安光贊·宋得圭,副司直林處鎭·李埴·李昌心·李家淳·宋欽奭,副司果沈能燮·李圭祊·洪永燮·李輝永·李培秀,以上竝單付。
兵曹口傳政事,護軍單李止淵。
金學淳,以禮曹言啓曰,卽接永禧殿參奉所報,則來九月初一日朔焚香,本殿官一員,前一日當爲祗受,而令李玄緖,病親呈辭,受由在外,參奉今方入直,受香無以擧行云矣,依定式,假官一員,令吏曹,以成均館官員口傳啓下,以爲替直受香之地,何如?傳曰,允。
朴基宏,以兵曹言啓曰,今此慶科庭試武科初試時,試官當爲擬入,而當品中可擬之人乏少,堂上曾經兵使,竝擬以入之意,敢啓。傳曰,知道。
又以兵曹言啓曰,今此慶科庭試武科初試試官望中,時無職名人,口傳付軍職之意,敢啓。傳曰,知道。
兵曹口傳政事,護軍單朴宗琦。
朴基宏,以兵曹言啓曰,今春等進上弓矢,看品在卽,而知弓品堂上金守基在外,不得擧行云,改差,其代以無故人啓下,何如?傳曰,允。
又以扈衛廳大將意啓曰,別將卞永植,身病猝重,勢難察任,改差,何如?傳曰,允。
尹景鎭,以義禁府言啓曰,保放罪人吳致愚,還囚議處以入,病勢一向未差,仍爲保放之意,敢啓。傳曰,知道。
禁府啓目粘連,向前吳致愚段,閣臣兼直,雖有其例,自謂推移,徑先出去,以致空番之境,事甚生疎是白遣,朴永元段,身在禁直,不許推移,雖緣病勢適苦,職務相妨,旣至闕直,則可謂胥失,竝只以此照律,何如?判付啓,後勿敢推諉於番次之意,嚴飭,竝只分揀放送爲良如敎。又啓目,興仁門護軍金鍾完原情云云。問目內辭緣,泛稱遲晩,刑推得情,何如?判付啓,除刑推議處爲良如敎。
行戶曹判書李肇源疏曰,伏以臣,情旣窮矣,勢又迫矣,積違寵命而聖眷冞隆,屢瀝血懇而天聽愈邈,日夕憂勤,不知所出。噫,人有德於我,我必欲報施,常理也,恒情也,於敵以下,尙猶然矣。況臣子之於君父,其受恩感激,一念圖酬,固何如也?臣雖自究汚下,粗嘗與講於三綱五常之倫,非或全昧斯義也。臣聞士大夫立身完缺,全係於出處進退之或可或否。如臣之今日所値,則非但自量已熟,凡在橫目之列者,孰不以其出爲不可,而以不出爲,可也。此無待乎持淸議者,質之在傍而後,可以知之也,臣之前後控籲,辭罄而意竭矣。白日垂容光之照,匹夫保不渝之志,然後君臣上下,各盡其美,而酬恩報德之道,亦在其中,若上而馳驟之束迫之,必欲奪其所守,下而只知從令,不知從義,畢竟喪其初心,而將使一代耳目,竊議有道之世,則是反不免於孤恩而負國,臣豈敢爲此也,國家之設官分職,雖閑司冗班,猶各有其任,一日曠其任,則是無其職也。此虞廷天工之語,所以及於庶官,矧乎大農財賦,其任尤別,簿書管鑰之重,出納考校之謹,有不容一時倚閣,而乃令滓累之蹤,虛縻相持,淹延多日者,其事體之顚倒苟艱,不當使隣國聞之也。臣若更以煩瀆爲懼,而止委君命於草莽,抛職務於笆籬,則臣罪至此,尤何所逃。聖明在上,無物不育,飛潛動植,咸與其澤,臣亦得備一夫之數,滾轉大化之中,安意邱壑,以卒餘景,則臣益當攢手頂祝,期以隕結。臣無任云云。答曰,省疏具悉。卿言如此其切,一向敦迫,亦非禮使之意,本職今姑許遞。
一所試官趙晉和·白東薳·趙雲衢,參試官朴鳴和·沈煥永·梁宣洙。二所試官金箕殷·申鴻周·李忠萬。參試官李鐸遠·具載哲·權灝。監試官李寅溥·權敦仁·徐有素·具定默。
上在昌德宮。停常參·經筵。
自開東至酉時,灑雨下雨,測雨器水深七分。
藥房副提調金學淳啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。中宮殿氣候,何如?臣不任區區伏慮,敢來問安,竝此仰稟。答曰,知道。中宮殿氣候安順,卿不必入侍矣。中宮殿·世子宮·世子嬪宮,口傳問安。答曰,知道。
尹景鎭啓曰,大司憲宋稚圭,掌令朱鎭民·禹錫簡在外,執義徐有素,持平具定默試所進,持平許晟未肅拜,監察茶時之意,敢啓。傳曰,知道。
朴基宏啓曰,備邊司郞廳來言,今日賓廳日次,而顯思宮親行朔祭齋戒相値,不得來會云矣,敢啓。傳曰,知道。
徐春輔啓曰,同副承旨金道喜,今日不爲仕進,卽爲牌招,何如?傳曰,允。
傳于金學淳曰,吏禮換房。
傳于金學淳曰,禮房承旨,馳詣宗廟·景慕宮,奉審摘奸以來。
朴基宏啓曰,右邊捕盜大將申鴻周,以武二所試官,今方慕華館出去矣。所佩命召及大將牌傳令牌,何以爲之?敢稟。傳曰,仍佩往來。
徐春輔啓曰,今日齋宿,承旨當爲備員,行都承旨趙鐘永在外,無以備員,何以爲之?敢稟。傳曰,許遞,前望單子入之。
承旨前望單子入之,李光文落點。
徐春輔啓曰,今日齋宿,承旨當爲備員,而新除授行都承旨李光文,所當牌招,而拘於廳規,不得請牌,何以爲之?敢稟。傳曰,牌招。
以校理徐萬修,副校理嚴燾,修撰金鼎均,副修撰林顔喆牌不進罷職傳旨,傳于李光文曰,只推。
以兼弼善趙璟鎭,文學金炳朝牌不進罷職傳旨,傳于李光文曰,只推。
李光文,以侍講院言啓曰,司書曺龍振,入直矣。移拜司僕正,纔已出去,下番闕直,事甚未安。兼司書朴永元,說書吳致愚,竝卽牌招,以爲推移入直,而司書未差之代,令政院,稟旨差出,待下批,牌招察任,何如?傳曰,允。
李光文啓曰,因侍講院草記,下番闕直,事甚未安。司書未差之代,令政院稟旨差出,待下批,牌招事,允下矣。政官牌招,開改差出,何如?傳曰,允。
有政。吏批,行判書金履喬牌不進,參判趙貞喆進,參議李紀淵進,右承旨金學淳進,以安光直爲司書,金履喬爲弘文提學,李玄始爲軍資判官,金盛淵爲扶安縣監,學錄單趙思健。
兵批,行判書李存秀病,參判洪時濟病,參議李東煥入直進,參知任鼎常病,左副承旨朴基宏進,同知單舍有榦。
兵曹口傳政事,護軍單趙鐘永。
李光文,以弘文館言啓曰,本館上番闕直,事甚未安。校理徐萬修,副校理嚴燾,旣有只推之命,竝卽牌招,以爲推移入直之地,何如?傳曰,允。
又以侍講院言啓曰,弼善任文白,旣在闕中,姑降入直之意,敢啓。傳曰,知道。
朴基宏,以兵曹言啓曰,今八月各廳堂下武臣朔試射,臣曹連因有故,不得爲之之意,敢啓。傳曰,知道。
又以武一所試官意啓曰,臣所今日平明開場,擧子捧單數,自天字至宿字半字,合爲六百六十二人矣,先自柳葉箭試取,而元貫革外,加設三貫革,合爲五貫革,試取之意,敢啓。傳曰,知道。
又以武二所試官意啓曰,臣所今日開場,擧子捧單數,自天字至辰字半字,合爲六百三十一人矣。元貫革外,加設四貫革先自柳葉箭,試取計料,而雨勢如此,待快霽,試取之意,敢啓。傳曰,知道。
又以御營廳言啓曰,本廳字內肅靖門東邊第二城廊近處體城改築處,女墻亦已畢築之意,敢啓。傳曰,知道。
義禁府啓目粘連,向前金鍾完亦,城門開閉,何等嚴重,而當初失鑰,雖非渠罪,畢竟借鑰,果係擅犯,事未前有,難免重勘,以此照律,何如?判付啓,依允。
領議政南公轍答曰,伏以臣近年以來,以陵役監董之微勞,每侈踰分之寵錫,臣於此受賞,反如被罪,實不勝瞿然慙悚之至。今又伏見溫陵改莎後,別單下者,臣名混廁賞秩,竊恐明主嚬笑之不愛,將貽四方譏議者,衆甚,非細故也。如其有功,車服匪泰,不然則雖木弓竹箭之微小恩頒,在所審愼,半日董工,初無可記,則御廏駿驄,雖欲乘謝,其奈不安於義,何哉?短牘仰籲,諒非獲已,乞卽收還,以安私分。取進止。答曰,省箚具悉卿懇。卿其勿辭,安心領受。仍傳曰,此批答,遣史官,傳諭于領議政。
上在昌德宮。停常參·經筵。
上詣顯思宮。朔祭親行後,王世子板位問安。答曰,罔極。大殿·中宮殿,內閣·政院·玉堂·百官奉慰單子問安。答曰,罔極。藥房口傳問安。答曰,罔極。世子宮,內閣·政院·玉堂·百官單子問安。答曰,知道。藥房口傳問安。答曰,知道。世子嬪宮,內閣·政院·玉堂單子問安。答曰,知悉。藥房口傳問安。答曰,知悉。
朴基宏啓曰,合辭許久闕啓,事甚未安。除在外·試所進去外,未肅拜·呈告人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,來初五日,朝參日次矣,敢稟。傳曰,停。
李光文啓曰,同副承旨金道喜,今日不爲仕進,卽爲牌招,何如?傳曰,允。
以校理徐萬修,副校理嚴燾牌不進罷職傳旨,傳于李光文曰,只推。
李光文,以弘文館言啓曰,本館上番闕直,事甚未安。校理徐萬修,副校理嚴燾,副修撰林顔喆,旣有只推之命,竝卽牌招,以爲推移入直之地,何如?傳曰,允。
又以弘文館言啓曰,副應敎李魯秉,時在京畿驪州地,校理洪羲弼,時在公淸道天安地,修撰金大坤,時在慶尙道昌寧地,副修撰尹心圭,時在公淸道石城地,經筵入番事緊,請竝斯速乘馹上來事,下諭,傳曰,竝許遞,前望單子入之,待下批,牌招察任。
玉堂前望單子入之,副應敎徐有素,校理姜世白,修撰林處鎭,副修撰趙璟鎭落點。
朴基宏啓曰,大司憲宋穉圭,掌令朱鎭民·禹錫簡在外,執義徐有素,持平具定默試所進,持平許晟牌不進,監察茶時之意,敢啓。傳曰,知道。
以司諫沈鈁,正言洪彦謨,持平許晟牌不進罷職傳旨,傳于朴基宏曰,只推。
以同副承旨金道喜牌不進罷職傳旨,傳于李光文曰,只推。
以兼司書朴永元,說書吳致愚牌不進罷職傳旨,傳于李光文曰,只推。
李光文,以奎章閣言啓曰,景慕宮望廟樓,今朔奉審,無頉之意,敢啓。傳曰,知道。
又以奎章閣言啓曰,卽接內需司牒報,則咸興·永興兩本宮十月別大祭時造燭封香吉日,今月十九日辰時,衣襨香燭祭品奉詣吉日,同月二十日卯時俱吉云,以此日時擧行之意,敢啓。傳曰,知道。
又以禮曹言啓曰,今九月十七日孝懿王后祔太廟慶科庭試卽日放榜時,文科試取及文武放榜處所,以何處擧行,而依例以親臨磨鍊乎?敢稟。傳曰,春塘臺命官爲之,放榜春塘臺,權停例爲之。
朴基宏,以武一所試官意啓曰,臣所今日平明開場,昨日未畢試柳葉箭,自黃字半字,仍爲試取之意,敢啓。傳曰,知道。
又以武二所試官意啓曰,臣所今日平明開場,昨日未畢試柳葉箭,仍爲試取之意,敢啓。傳曰,知道。
又以武一所試官意啓曰,臣所今日柳葉箭應射擧子四百七十二人內,三矢入格二人,昨日三矢入格二人,合爲四人矣。柳葉箭旣已畢試,鐵箭自天字,鱗次試取之意,敢啓。傳曰,知道。
又以武二所試官意啓曰,臣所今日柳葉箭應射擧子四百八十一人內,四矢入格一人,三矢入格十人矣。柳葉箭今已畢試,鐵箭自天字,仍爲試取之意,敢啓。傳曰,知道。
又以武一所試官意啓曰,臣所今日柳葉箭應射擧子自天字至黃字半字合爲一百九十人內,三矢入格二人矣。日暮姑停之意,敢啓。傳曰,知道。
又以武一所試官意啓曰,臣所今日鐵箭應射擧子四十人內,三矢入格三人,二矢入格四人合爲七人矣。日暮姑停之意,敢啓。傳曰,知道。
又以武二所試官意啓曰,臣所今日柳葉箭應射擧子一百五十人內,三矢入格四人矣。日暮姑停之意,敢啓。傳曰,知道。
徐春輔,以戶曹言啓曰,謹奉傳敎及免稅冊子中踏啓字以下者,益安大君房九結,貞安翁主房十六結八十九負一束。慶平君房九十七結六十二負九束。寧城君房四十一結五十七負七束。貞謹翁主房七十五結五十九負。貞和翁主房九十九結三十八負五束。麟坪大君房六百九結八負七束。崇善君房一百九十三結二十負八束。慶淑郡主房二百結七束。慶順郡主房五十一結四負。慶善君房五十結。淑安公主房一百五十結三束。淑明公主房一百四十三結九十八負。淑徽公主房一百四十五結十七負。淑靜公主房一百四十八結八十九負九束。淑敬公主房一百四十九結九十二負八束。淑寧翁主房一百九十八結九十八負三束。自今爲始,無土則還收,有土則出稅,元陵位田一百結外,二十七結八十四負五束。懿昭墓加數二十五結。宜嬪墓加數五十一結竝減。和順·和平·和協·和柔·和寧·和吉翁主房,則待各家別賜或王牌文跡取來奉考後,依傳敎擧行之意,敢啓。傳曰,知道。
金學淳,以司饔院監膳提調意啓曰,各殿宮日下生雉,全數代封矣。今則秋節已深,山雉漸出,今日爲始,日下生雉,依例復舊封進之意,敢啓。傳曰,知道。
癸未九月初一日子時,上詣顯思宮。朔祭親行入侍時,行都承旨李光文,行左承旨徐春輔,右承旨金學淳,左副承旨朴基宏,右副承旨尹景鎭,同副承旨金道喜,假注書蔡東直·具行益,記注官金履喆·李宗心,檢校直閣鄭基善,以次侍立訖。上具翼善冠·淺淡服·鳥犀帶·黑皮靴詣齋殿。時至,通禮跪啓請行禮,贊禮前導入顯思宮,詣版位前。贊禮跪啓請俯伏哭。上俯伏哭,王世子以下在位者,皆俯伏哭。贊禮跪啓請止哭興再拜興平身。上止哭興再拜興平身,王世子以下在位者,皆止哭興再拜興平身訖。贊禮前導詣尊所東向立,光文酌酒,春輔以盞受酒,上詣神位前,北面俯伏跪。光文奉香,春輔奉爐以進。贊禮啓請三上香,上三上香,受香爐奠于案,仍行初獻禮。光文奉酌以進。贊禮啓請執酌獻酌。上執酌獻酌,大祝跪讀祝文訖。贊禮跪啓請俯伏興平身。上俯伏興平身,贊禮導上降復位。執禮請行亞獻禮,宮官引王世子詣尊所,執尊者酌醴,宮官以酌受醴。王世子入詣神位前,宮官請執酌獻酌,王世子以酌授宮官,奠于靈座前。宮官請俯伏興平身,王世子俯伏興平身,降復位。執禮請行終獻禮,謁者引終獻官行知事沈象奎,詣神位前行禮訖,出就復位。執禮請俯伏哭。上俯伏哭,王世子以下在位者,皆俯伏哭。贊禮請止哭興再拜興平身。贊禮導上詣望燎位訖。啓請禮畢,導上還入齋殿,諸臣以次退出。
上在昌德宮。停常參·經筵。
開東,下霜。自巳時至申時,日暈。
朴基宏,以都摠府言啓曰,今日入直內三廳武兼禁軍及軍兵等,中日習射技,請出標信,傳曰,知道。
朴基宏啓曰,合辭許久闕啓,事甚未安,除在外·試所進去外,未肅拜·呈告人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
李光文啓曰,同副承旨金道喜,今日不爲仕進,卽爲牌招,何如?傳曰,允。
以副應敎徐有素,副修撰趙璟鎭牌不進罷職傳旨,傳于李光文曰,只推。
以校理徐萬修,副校理嚴燾,副修撰林顔喆牌不進罷職傳旨,傳于李光文曰,只推。
李光文,以弘文館言啓曰,本館上番闕直,事甚未安,副應敎徐有素,校理徐萬修,副校理嚴燾,副修撰林顔喆·趙璟鎭,旣有只推之命,竝卽牌招,以爲推移入直之地,何如?傳曰,允。
以同副承旨金道喜牌不進罷職傳旨,傳于李光文曰,許遞,前望單子入之。
承旨前望單子入之,趙琮鎭落點。
金學淳啓曰,吏曹郞廳來言,臺諫有闕,政事,取稟。傳曰,前望單子入之。
執義前望單子入之,洪羲弼落點。
以司諫沈鈁,正言洪彦謨牌不進罷職傳旨,傳于朴基宏曰,竝許遞,前望單子入之。
臺諫前望單子入之,司諫徐有素,正言金鼎均落點。
正言金鼎均啓曰,臣言議風采,本不合於淸朝耳目之任,而不意薇垣特除,忽下於玉署持被之際,旣在禁廬,雖不得不張皇出肅,而第臣於本院,已經納言,揆以公格,在所必遞,以此情蹤,其何敢一刻晏然於臺次乎,請命遞斥臣職。答曰,依啓。
李光文,以禮曹言啓曰,以慶科庭試文科試取及卽日文武科放榜時親臨處所取稟草記,傳曰,春塘臺命官爲之,放榜春塘臺,權停例爲之事,命下矣。取考謄錄,則命官試取時,例爲擇日放榜,而辛未三月庭試時,命官試取,卽日權停例放榜事命下,而此是初有之事,則後雖有特敎,自該曹提稟變通事下敎,而更以當日放榜之窘束,因特敎擇日放榜矣。命官試取時,卽日放榜,旣無已例,何以爲之乎?敢稟。傳曰,仁政殿擇日放榜,權停例爲之。
又以禮曹言啓曰,以慶科庭試文武科放榜取稟草記傳曰,仁政殿擇日放榜,權停禮爲之事,命下矣。放榜吉日,令日官池宅龜推擇,則今九月二十四日卯時爲吉云。以此日時擧行,何如?傳曰,允。
又以弘文館言啓曰,新除授校理姜世白,時在慶尙道尙州地,修撰林處鎭,時在公淸道石城地,經筵入番事緊,請竝斯速乘馹上來事,下諭。答曰,依啓。
朴基宏,以都摠府言啓曰,副摠管朴應浩,以禁衛中軍,本營諸將官射會監試事,南別營晝仕出去之意,敢啓。傳曰,知道。
又以兵曹言啓曰,羽林衛尹膺烈,五衛將徐致輔·崔光鉉·金履萬·金漢雋,景福宮衛將金仁恒,慶熙宮衛將金時宅·舍有榦,俱以病難供職,呈狀乞遞,武臣兼宣傳官金尙瑜,除授在外,過限未上來,竝改差,何如?傳曰,允。
又以御營廳言啓曰,本廳中軍權逴,受由下鄕,還現無期,改差,何如?傳曰,允。
又以武一所試官意啓曰,臣所今日平明開場,昨日未畢試鐵箭,仍爲試取之意,敢啓。傳曰,知道。
又以武二所試官意啓曰,臣所今日開場,昨日未畢試鐵箭,當爲試取,而以監試官不備,今始試取之意,敢啓。傳曰,知道。
又以武一所試官意啓曰,臣所今日鐵箭應射擧子二百人內,三矢入格十五人,二矢入格九人,昨日入格七人,合爲三十一人矣。鐵箭旣已畢試,騎芻鱗次試取之意,敢啓。傳曰,知道。
又以武一所試官意啓曰,臣所今日騎芻應射,擧子五十人內,無一人入格矣。日暮姑停之意,敢啓。傳曰,知道。
又以武二所試官意啓曰,臣所今日鐵箭應射擧子一百人內,三矢入格四人,二矢入格三人矣。日暮姑停之意,敢啓。傳曰,知道。
義禁府照目粘連,興仁門護軍金鍾完矣本府議啓內,城門開閉,何等嚴重,而當初失鑰,雖非渠罪,畢竟借鑰,果係擅犯,事未前有,難免重勘,以此照律,罪杖六十收贖,告身盡行追奪,徒一年定配私罪,奉敎依允爲旀,功減一等爲良如敎。
上在昌慶宮,停常參·經筵。
尹景鎭啓曰,大司憲宋穉圭,執義洪羲弼,掌令朱鎭民·禹錫簡在外,持平許晟·具定默試所進,監察茶時之意,敢啓。傳曰,知道。
備忘記,方山萬戶韓達慶下直,長弓一張,長箭一部,片箭一部,筒兒一箇賜給。
尹景鎭啓曰,新除授左副承旨趙琮鎭,時在京畿安城地,斯速乘馹上來事,下諭,何如?傳曰,允。
又啓曰,吏曹郞廳來言,臺諫有闕,政事,取稟。傳曰,前望單子入之。
臺諫前望單子入之,正言姜世揆落點。
以校理徐萬修,副校理嚴燾,副修撰林顔喆·趙璟鎭牌不進罷職傳旨,傳曰,只推。
尹景鎭啓曰,應敎·副應敎·修撰一員未差,校理姜世白,修撰林處鎭在外,副校理朴永元陳疏,玉堂上下番俱空,事甚未安。校理徐萬修,副校理嚴燾,副修撰林顔喆·趙璟鎭,旣有只推之命,竝卽牌招,推移入直,何如?傳曰,允。
又啓曰,行都承旨李光文內閣進,行左承旨徐春輔式暇,右承旨金學淳陳疏徑出,左副承旨趙琮鎭在外,右副承旨朴基宏須資出去,院中只有臣一人,伴直無人。右副承旨朴基宏,所當牌招,而拘於廳規,不得請牌,何以爲之?敢稟。傳曰,牌招。
又啓曰,右副承旨朴基宏牌不進,伴直無人,行都承旨李光文,所當牌招,而拘於廳規,不得請牌,何以爲之?敢稟。傳曰,牌招。
又啓曰,試官之出榜詣闕,自是例也,而武一所監試官具定默·權敦仁,謂有身病,自外徑歸,事甚未安,竝推考,何如?傳曰,允。
以右副承旨朴基宏牌不進罷職傳旨,傳于尹景鎭曰,只推。
傳于尹景鎭曰,原仕直閣朴永元仍任,待明朝牌招入直。
吏曹口傳政事,兼直閣單朴永元。
兵曹,以申鴻周爲御營中軍。
尹景鎭,以侍講院言啓曰,兼文學金鼎均,時無職名,令該曹,口傳付軍職,何如?傳曰,允。
兵曹口傳政事,副司果單金鼎均。
尹景鎭,以武一所試官意啓曰,臣所今日平明開場,昨日未畢試騎芻,仍爲試取之意,敢啓。傳曰,知道。
又以武一所試官意啓曰,臣所今日騎芻應射擧子六百十二人內,三中入格四人矣。騎芻旣已畢試,木箭鱗次試取之意,敢啓。傳曰,知道。
又以武一所試官意啓曰,臣所今日木箭應射擧子三十五人內,三矢入格四人矣。木箭旣已畢試,鳥銃鱗次試取之意,敢啓。傳曰,知道。
又以武一所試官意啓曰,臣所今日鳥銃應放擧子七人內,邊一中入格七人矣。各技皆已畢試,今方修整榜目之意,敢啓。傳曰,知道。
又以武二所試官意啓曰,臣所今日平明開場,昨日未畢試鐵箭,仍爲試取之意,敢啓。傳曰,知道。
又以武二所試官意啓曰,臣所今日鐵箭應射擧子四百五十一人內,三矢入格十四人,二矢入格十一人矣。日暮姑停之意,敢啓。傳曰,知道。
又以武二所試官意啓曰,臣所今日鐵箭應射擧子八十人內,三矢入格一人,二矢入格二人矣。鐵箭今已畢試,騎芻自天字,仍爲試取之意,敢啓。傳曰,知道。
又以武二所試官意啓曰,臣所今日騎芻應射擧子四百九十人內,入格三人矣。日暮姑停之意,敢啓。傳曰,知道。
又以義禁府言啓曰,時囚罪人金鍾完,杖六十收贖,告身盡行追奪,徒一年定配照律公事判付內依允,功減一等事,命下矣。金鍾完,功減一等,減徒加杖,杖一百收贖,告身盡行追奪,放送之意,敢啓。傳曰,知道。
副校理朴永元疏曰,伏以臣,罪著慢蹇,身陷重戾,斧鉞之誅,泥首是竢。迺者廷尉之當纔徹,特宥之恩遽降,臣誠感激惶隕,不知何以得此於聖明也。噫,臣以無似之賤,厚蒙洪造,淸臺華貫,兜攬殆遍,塵刹圖報,唯在於持身謹愼,奉公恪謹,而至於宮銜,職在輔導,延頸之忱,自不後人,曾前叨縻,或替僚登對,或自求兼直,區區盡分之義,竊自附於有進無退。不意坊直有曠,院啓遂徹,其迹似涉占便,其罪終歸不職,俯仰愧悚,若無所容。伊日事,已蒙聖鑑照燭,惟當自訟愆尤,而第以喉院之啓語,參倚規例,竊有愚昧之所不能曉者,亦不敢以事關臣身,終爲泯默,凡閣臣之他職除仕,卽受敎也,春坊之有時兼職,亦受敎也,爲閣臣者,只當仰體聖意,秪奉成憲,參量職務之間劇,以自效其當官盡職之務而已。若其事有相掣,勢有所拘,則亦在除仕之科,是故坊直俱空之時,帶宮銜直內閣者,前後何限,而未聞以不兼直論勘,倘謂臣未能周便,有欠委曲,則臣當拜受之不暇,而今乃混歸之事未前有,直斷以誠甚可駭。有若臣創行無前之事,擅空旣替之臣者然,臣竊惑焉。且從前以來,牌啓措辭,不在混招之列,閣直呼望,輒有入稟之擧,此皆喉院按例已行者,若謂今日之事是也,則前日之措辭區別,何其矛盾?若謂前日之事是也,則今日之驀地論斷,無亦逕庭,此誠左右顧而不得其說也。抑臣之所大愧者,喉院之事,由臣而未免顚倒,從此處閣直者之進退難處,亦由臣而啓耳。苟使臣行己有素,誠信自著,有足以見重同朝,則意外葛藤,寧有是也?追惟至今,慙恧滿心,雖欲抗顔彯結,復廁周行,其於重壞淸朝之廉防,何哉?玆敢略控情實,仰瀆崇嚴之聽。伏乞聖慈,俯賜諒察,將臣本兼職名,竝行刊改,更勘臣當被之律,以昭法紀,以安賤分,不勝大願。臣無任云云。答曰,省疏具悉。無論爾是人非,一問備之微事,何可看作處義之端乎?爾其勿辭察職。
右承旨金學淳疏曰,伏以臣,卽伏見副校理朴永元到院之疏,則以向日春坊闕直時院啓請勘事,費辭張皇,臣不勝瞿然慙恧之至。伊日春坊番次之互相推諉,未卽停當,臣未知其孰是孰非,而日已過申,下番闕直矣。閣臣之帶官銜而在閣直者,未必每每兼直於春坊,而兼直亦多已例,則今於下番闕直之後,所失雖在於徑出之人,其所徑出,卽不過認有兼直之例,請其暫替之暇,則在閣直者,別無格例之所拘,又無職務之相妨,而不肯推移,竟致省記之曠闕。然則闕直之由,豈獨在於徑出之失而已乎?喉院則只知禁直之有所重,故不得不竝請論勘,以存事面,而今此堂疏之矛盾逕庭顚倒等語,不啻深緊,顯有慍怒,院務之有失,臣固自訟之不暇,而闕直請勘,自是按例,則此胡大事,而若是盛氣,厚於責人者,實未可曉也,臣豈欲呶呶爲辨,重傷事體也哉?至於牌啓之不在混招云云。卽隨時措辭之規,而非可以通用於如許兼直之地,則亦非臣謏寡所敢知也。臣於其時,雖非該房,同在院中,與論院啓,則豈可以職非該房,晏然而已乎?玆敢忙陳短章,徑出禁扄。伏乞聖慈,俯垂鑑諒,卽賜遞改,仍治臣擅離之罪,以肅朝綱,不勝幸甚。臣無任云云。答曰,省疏具悉。儒臣之疏,已涉太張皇,爾之自引亦過矣。勿辭察職。
上在昌德宮。停常參·經筵。
尹景鎭啓曰,合辭許久闕啓,事甚未安,除在外·試所進去外,未肅拜·呈告人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
李光文啓曰,右承旨金學淳,右副承旨朴基宏,今日不爲仕進,竝卽牌招,何如?傳曰,允。
以校理徐萬修,副校理嚴燾,副修撰林顔喆·趙璟鎭牌不進罷職傳旨,傳于李光文曰,只推。
李光文啓曰,玉堂上下番俱空,事甚未安。校理徐萬修,副校理嚴燾,副修撰林顔喆·趙璟鎭,旣有只推之命,竝卽牌招,推移入直,何如?傳曰,允。
尹景鎭啓曰,大司憲宋穉圭,執義洪羲弼,掌令朱鎭民·禹錫簡在外,持平許晟試所進,具定默牌不進,監察茶時之意,敢啓。傳曰,知道。
以司諫徐有素,獻納權敦仁,持平具定默牌不進罷職傳旨,傳于尹景鎭曰,只推。
以右承旨金學淳牌不進罷職傳旨,傳于李光文曰,只推。
尹景鎭啓曰,試官之出榜詣闕,自是例也,而武二所監試官李寅溥·許晟,謂有身病,自外徑歸,事甚未安,竝推考,何如?傳曰,允。
尹景鎭,以兵曹言啓曰,今此冬至兼謝恩使一行赴燕時,所把驛馬,預爲分定,然後可無窘急之弊,今亦依例知委,而應把驛馬四十六匹內,公淸道八匹,全羅道十匹,慶尙道二十匹,來十月初十日,京中逢點,江原道四匹,咸鏡道四匹,直送安州,來十月十五日逢點事,各道監司處行移,何如?傳曰,允。
又以禁衛營言啓曰,本營字內光熙門南邊第九城廊近處體城五間半許頹圮處,今已畢築,把守軍兵,依例撤罷,女墻仍爲始築之意,敢啓。傳曰,知道。
又以武二所試官意啓曰,臣所今日平明開場,昨日未畢試騎芻,仍爲試取之意,敢啓。傳曰,知道。
又以武二所試官意啓曰,臣所今日騎芻應射擧子一百四十一人內,無一人入格矣。騎芻今已畢試,木箭自天字,仍爲試取之意,敢啓。傳曰,知道。
又以武二所試官意啓曰,臣所今日木箭應射擧子四十三人內,入格二十六人矣。木箭今已畢試,鳥銃自天字,仍爲試放,而元貫革外,加設一貫革之意,敢啓。傳曰,知道。
又以武二所試官意啓曰,臣所今日鳥銃應放擧子三十四人內,入格二十人矣。各技皆已畢試,而初試分定三百人內,三技以上入格,合爲二十二人,則不足爲二百七十八人矣。雖不滿原額,仍爲計畫,修正榜目之意,敢啓。傳曰,知道。
行吏曹判書金履喬疏曰,伏以臣,猥以無能,復叨匪據,年愈邁而精力益愆,跡久外而物情轉疎,決知其萬萬不可承當,而惟違逋是懼,聞命趨膺,黽勉行政,亦旣屢矣。知無益於報效,恒自怵於僨誤,因仍久冒,諒非素計,且於目下,有區區私情不可不仰瀆者。臣之父母墳山,各在畿·湖,擇地合祔,卽寤寐一念之所耿結者也。誠愼勿悔之道,惟在於相視之周詳,裁量之審熟,而緣臣身係于朝,請由往還,每患遄遽,間復滯藩,積違省掃,節屆霜露,私感倍切,而自今以後數年,適値諏擇家所謂無拘之運,政宜迨此卜吉,亟諧至願,而舊阡新兆,看察取捨,非臣躬往,無以幹當。第今叨縻,非比閑漫,猥請由暇,實有瘝曠之懼,玆敢畢瀝衷私,仰徹崇嚴。伏乞聖慈,特遞臣所帶之任,俾得及時往來,公私不勝幸甚。臣無任云云。答曰,省疏具悉。所請依施,卿其勿辭。
右副承旨朴基宏疏曰,伏以臣,卽伏見副校理朴永元之疏,竊不勝瞿然瞠然之至,蓋伊日春坊兩人闕直之事,一則涉於輕遽,一則近於推托,均之爲齊楚之胥失,未見有涇渭之逈別,所以請勘之際,不敢較量軒輕,而混謂之事未前有竝斷以誠甚可駭矣。今此堂疏,盛氣張皇,斥之以逕庭矛盾顚倒等語,則實未曉其何意也。臣以疎暗,冒添喉院,按例論勘,乃其職也,而不意詆斥備至,靡有餘力,此莫非臣不能見孚於同朝之致,自顧慙恧,無以抗顔,庚牌儼臨,承膺末由,玆敢略暴情實,仰瀆崇嚴。伏乞聖慈,俯垂鑑諒,亟賜刊改之典,更勘溺職之罪,以昭法紀,以安私分焉。臣無任云云。省疏具悉。已諭於僚員之批矣,勿辭察職。
說書吳致愚疏曰,伏以臣,猥以無似,忝叨宮僚,供職未幾,自速大戾,置對圓扉,唯重勘是俟,旋命分揀,恩言渙宣,後勿敢推諉番次,誨飭嚴重,臣退伏私次,仰感俯怵,尤無所自容也。噫,臣釋褐五年,間經草土,禁扄出入,曾未屢遭矣。前望特點,忽降於積違之餘,叩謝天陛,昵侍雷肆,縱乏輔導之姿,益切延頸之忱,何敢持被二日,遽爲息偃之計,而臣於其時,同氣終祥,在於翌夜,揆以情理,不得不暫出,而兼司書適在禁直,故將此事狀,面囑伻懇,要其推移,末梢葛藤,誠非始慮之攸及也。謹稽先朝受敎,閣臣中兼帶宮官者,省記於春坊,則以內閣入直,懸註於春坊省記,而入直則以內閣爲之事,載在春坊故事,初無有時無時區別之聖敎,兼直之例,自此爲始,匪今斯今,則所謂兼直,非有面看受替之事,不過是許借數字懸註而已。今其言曰參量職務之間劇而爲之,藉如其說,職務之孰閑孰劇,臣未敢知,而推移之或施或否,是亦法例耶。臣性本疎暗,未嫺近規,只知受敎定式之可以遵行,全昧今日閣例之唯意闊狹,乃於閣務鞅掌無些暇隙之時,敢爲兼直之請者,可謂愚且妄矣。此莫非臣行己無素,不能見孚於同朝之致,何可更與之較挈,重傷事面也哉。恩宥旣降,番次苟艱,在臣分義,曷敢不蹶就職,而臣有偏母,痰癖宿症,轉成貞痼,況自數年以來,喪威荐酷,病隨添劇,淹頓床笫,寧日恒少。近因秋氣之驟涼,將攝失宜,形證一倍陡劇,食飮全阻,氣息綿綴,臣無他兄弟,獨自扶護,方寸煎熬,罔知攸措。顧臣情事,萬無離側供仕之望,玆敢披瀝陳懇,仰干崇聽。伏乞聖慈,亟遞臣所帶之職,俾便救護,仍治臣瀆撓之罪,以肅朝綱,不勝大願。臣無任云云。省疏具悉。事則至微屑,所失則惟均,而如是互相張皇,殊未安矣,爾其勿辭察職。
上在昌德宮。停常參·經筵。
午時未時,雷動。
藥房提調金履喬,副提調金學淳啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮·世子嬪宮,口傳問安。答曰,知道。
尹景鎭,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
尹景鎭啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
以校理徐萬修,副校理嚴燾,副修撰林顔喆·趙璟鎭,牌不進罷職傳旨,傳于李光文曰,只推。
李光文啓曰,玉堂上下番俱空,已至多日,事甚未安,校理徐萬修,副校理嚴燾,副修撰林顔喆·趙璟鎭,旣有只推之命,竝卽牌招,以爲推移入直之地,何如?傳曰,允。
尹景鎭啓曰,大司憲宋穉圭,執義洪羲弼,掌令朱鎭民·禹錫簡在外,持平許晟·具定默牌不進,監察茶時之意,敢啓。傳曰,知道。
以大司諫李寅溥,司諫徐有素,獻納權敦仁,持平許晟·具定默牌不進罷職傳旨,傳于尹景鎭曰,只推。
尹景鎭,以都摠府言啓曰,副摠管朴應浩,以禁衛中軍,本營諸將官射會監試事,南別營晝仕出去之意,敢啓。傳曰,知道。
又以備邊司言啓曰,卽見平安監司金敎根狀啓,則以爲江界·渭原·楚山等邑,戶少穀多,爲弊滋甚,將有民穀俱失之慮,就三邑會付中,折米限三萬石,依己巳例,每石二兩式減價作錢,移送於淸南·北穀少邑,而仍以見在穀數,定爲恒摠,元耗與新稅,歲以執錢,毋得添摠,若或違越,則該倅從重論勘之意,著式遵行事,請令廟堂稟旨分付矣。年前三邑還穀之減價移貿,爲其永久釐弊,而纔過十年,還戶比前尤縮,耗條逐歲增加,其所爲弊,反有甚於己巳以前,道臣之援例更請,可知其迫不得已而然。依所請石數,許令發賣移貿,目下救瘼,雖在於元穀減摠,來頭慮患,專係於耗稅執錢,此亦依狀辭,使之嚴立條例,永無違越,而若或復襲前謬,更貽後弊,先從道臣嚴處之意,一體分付,何如?傳曰,允。
又以義禁府言啓曰,卽接月令醫員玄光宣手本,則時囚罪人李亨謙,素患積氣,虛冷添劇,又加血痢,登溷頻數,食飮全却,症形危重云。罪人病勢如此,則一邊保放,一邊草記,曾有定式矣。李亨謙,姑爲保放之意,敢啓。傳曰,知道。
上在昌德宮。停常參·經筵。
尹景鎭啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
徐春輔啓曰,右承旨金學淳,今日不爲仕進,卽爲牌招,何如?傳曰,允。
以校理徐萬修,副校理嚴燾,副修撰林顔喆·趙璟鎭牌不進罷職傳旨,傳于徐春輔曰,只推。
徐春輔啓曰,玉堂上下番俱空,已至多日,事甚未安,校理徐萬修,副校理嚴燾,副修撰林顔喆·趙璟鎭,旣有只推之命,竝卽牌招,推移入直,何如?傳曰,允。
尹景鎭啓曰,卽者義禁府都事來言,時囚無得過三日滯囚,曾有定式矣。時囚罪人金鳳賢,保放罪人李亨謙等,當爲捧供,而判義禁李好敏有身病,同義禁金啓河·金陽淳在外,只有同義禁李光文一員,不得備員開坐云。判義禁卽爲牌招,備員開坐之地,何如?傳曰,允。
又啓曰,判義禁李好敏牌不進推考傳旨,今方捧入。而開坐命下之後,如是違牌,事甚未安,更爲牌招,何如?傳曰,允。
又啓曰,大司憲宋穉圭,執義洪羲弼,掌令朱鎭民·禹錫簡在外,持平二員未差,監察茶時之意,敢啓。傳曰,知道。
以右承旨金學淳牌不進罷職傳旨,傳于徐春輔曰,只推。
傳于徐春輔曰,違牌臺諫許遞,政官牌招開政。
有政。吏批,判書金履喬受由在外,參判趙貞喆進,參議李紀淵進,行左承旨徐春輔進。以申緯爲大司諫,以李游夏爲司諫,以徐萬修爲獻納,以成大璡·朴晦壽爲持平,以徐有素爲修撰,以李存秀爲藝文提學。
兵批,判書李存秀進,參判洪時濟病,參議李東煥入直進,參知任鼎常病,同副承旨尹景鎭進。以金魯應爲知事,以洪義浩·柳和源·柳漢源爲副摠官,以尹善養·金東垕爲僉知,以田遇聖爲羽林將,以李宜白·柳孝臣·權思萬·許櫟·李彦厚爲五衛將,以鄭重厚爲景福將,以趙彦基·范聖佑爲慶熙將,以崔應鉉爲武兼,以金政鍊爲部將,以具錫朋爲多大浦僉使,以李齊年爲群山僉使,以金履萬爲安興僉使,以張重齡爲防踏僉使,以林益晉爲龍津萬戶,以李光俊爲長木浦別將,副護軍金道喜·李寅溥,副司直沈鈁·徐有素·李魯秉·權敦仁·許晟·具定默,副司果金大坤·尹心圭·洪彦謨·崔弘良,以上竝單付。
再政,以李魯秉爲校理,以金在昌爲判尹,以丁載榮爲兵曹佐郞,以趙然大爲溫陵參奉,以黃鍍爲假監役。
再政,以許溟爲同知,同知單鄭重厚,僉知單李宜白·李彦厚。
尹景鎭,以兵曹言啓曰,今九月十七日孝懿王后祔太廟慶科庭試武科殿試節目,當爲磨鍊,而凡於殿試,親臨與命官,前期稟旨後磨鍊事,曾有定式矣。今番則何以爲之,而處所以何處擧行乎?敢稟。傳曰,春塘臺命官爲之。
又以御營廳言啓曰,本廳別將李鼎會,身病甚重,勢難察任,改差,何如?傳曰,允。
敦寧都正吳熙常疏曰,伏以臣,逋命草萊,罪重邱山,縮伏屛營,恭俟威罰之加,千萬不自意前月中,伏蒙銀臺晉擢,已又祗奉敦府恩除,除書聯翩,龍光赫然。臣聞命,始焉驚隕,繼以爽惑,當食忘餐,不知攸以自措也。噫,臣本世祿之裔,生長輦轂之下,初匪有高尙之志,藏修之實,而只緣疾病喪威,困劇摧剝,遂落然無當世之志,其所自勉者,惟守分全愚,毋貽門戶之羞,半生息影,罕與人周旋,世人之不知臣面者,徑疑其潛修求志,妄加以游辭虛聲,年歲之間,轉輾詿誤,臣實瞿然內疚,中間祿仕之計,非惟情切爲養,蓋欲其自露本色,爲終身究竟法也。命與仇謀,事乃違心,卒屆於斯,臣雖本無欺人罔上之心,執迹以論之,無非飾虛取寵,冒僞竊爵,臣焉敢厭然而自恕乎?至若今玆新命,尤係非常。夫朝廷官人,最重歷試,臣之前後拜官,積違敦召,未嘗一日立乎其位,何試之有,而忽然進秩,以布衣之賤,廁緋玉之列,若是之無難,臣昧昧以思,莫究其說,而語云不有人非,必有鬼責,此殆臣命卒之秋也。仍竊念本朝立國,專上儒術,粵在中廟,先正臣趙光祖諸賢,爲時秉用,倡明表準,化民以禮義,導俗以名檢,布公道塞利源,克做一代之治,廩廩乎三古,雖不幸用有未究,其遺風餘烈,久而不沬,振於明宣之間,迄于顯肅之際,宏儒碩輔,磊落相望,廊廟山野,氣脈互貫,治敎休明,民國永賴,其功有不可誣也。降玆以往,儒化寖微,不足以勝夫聲利之學,則禮義名檢,無復髣髴於曩昔盛際,逮至近日,世愈遠而澤已斬,讀書種子,亦隨而殄絶矣。於是師友道喪,名敎墜地,擧世殉利,邦本受弊,當此之時,政宜亟用朱夫子所謂焫丹田氣海之術,廣羅一世儒學之士,于以扶植正道,激厲頹俗,俾厥言議標致,苟有可以經正而民興,縱無日計之功,庶覩歲計之益也。而顧迺如臣悾悾一賤品,而緣相臣之失薦,猥玷選籍,及其伎倆畢露,理應罷休,如漢廷故事,而猶且因仍虛縻,節次推遷,類古之充隱,蔑些補於當時,貽厚譏於後世,臣端居永念,不遑悼已,而竊爲聖朝殷憂也。且臣夙嬰疾痾,老益膏盲,有如朽株霜荄之不可以復春矣。況又重傷於今夏毒熱,症在會厭,一倍危綴,萬一一朝溘然,却恐死亦不得爲廉鬼也。玆敢力疾鳴籲,仰干宸嚴。伏乞聖明,哀憐而垂察,亟許收回臣新授職秩,毋褻公器,仍命刊去儒選,永寢收召,俾靖愚分,不勝至願大幸也。臣無任云云。答曰,省疏具悉爾懇。爾以喬木世家,山林宿德,又異巖穴果忘之迹,則一何浼浼,凡幾年所,以予謂不足與有爲而然歟?予雖不德,思致養德邱園,硏磨乎經濟之策,讀書林樊,講究乎致澤之才,朝夕左右,出入啓沃焉。惟其緇衣之好賢雖切,其奈白駒之遐心莫回,試看今日之朝野,苟求其人,非爾伊誰?陞秩亦云晩矣,巽章又何至也,惟予心之惄焉如飢,冀爾蹤之幡然改圖,望須不日造朝,賁我法筵,以副予懇懇如渴之望焉。同副承旨尹景鎭製進,傳于尹景鎭曰,敦寧都正吳熙常疏批,令地方官傳喩。
全羅道儒生進士金尙龍·申禹模·趙得鉉·柳光寅·金宜休·金邦默·邊正容·崔必翰·柳甲增·金邦儒·金休·朴懿淳·李昌祐·權基一·李榮緖·文範龍·河百源·李維會·林采鎭·鄭致煥·鄭在章·吳相瀷·柳植·盧錫珪·盧錫昇·柳衡烈·尹致興·閔樂儒·金潤國·姜柱榮·韓永老·李潤德·李寅灝·李源坤·金相誠·高大鎭·閔鳳爀·鄭東忠·洪秉潞·李馨萬·權楫·邊有容。幼學金邦甲·羅鍵·邊相顯·李潤成·金九輔·申履祿·邊相圭·金克錫·金百煥·金貞輔·朴致郁·朴重輝·邊璇容·邊直容·趙尙八·宋鈺·高時道·高廷鎭·朴宗休·朴翰休·朴儉·姜楫·李潤九·羅得弼·柳相·金東源·李尙坤·金原復·李致賢·李龜鉉·鄭在浣·鄭在洙·吳耿·高星鎭·崔宇錫·崔鵬澤·金敬行·李錫夏·朴良壽·宋憲鎭·吳相直·宋得三·羅彦好·朴宗勉·閔裕基·金仁澤·金明澤·金永秀·金敬璨·金漢基·韓用萬·李秉寬·李德輝·曺大鎭·任徽哲·曺永熙·朴彝鉉·朴哲鉉·李命基·李儒一·李墅·金涵·鄭彦容·姜在禹·金命鉉·鄭基益·洪述謨·吳交煥·鄭八柱·愼恒鎭·李可白·崔存中·許瓆等疏曰,伏以學問節義事功是三者,國由之持,人由之立,百世由之興起,非學問敎化,不能正其本,非節義倫彝,不能明其則,非事功利澤,不能周其惠,自古名臣宿儒,有一於此,則邦人誦而慕之。世主褒而顯之,濃墨寶篆,璀璨於丹雘之宮,圓冠方領,彬蔚於俎豆之堂,此非獨崇報之典,允合常經,將使遐逖者有所觀感,頑懦者有所濯厲,固可以儀刑四裔,六有理於昭代作成之隆也。是三者,雖非二致,而厥或出處異塗,鮮有能兼之者,若乃以一人之身,擧而全之,學問足以牖迪後進,節義足以橕柱宇宙,事功足以宣揚弘猷,能卓然自表,皭然不可得而泯滅,則其寵奬之禮,尊奉之道,尤當何如哉?臣等竊伏念,我朝立國規模,專尙風敎,列聖光御,大化休暢,凡係尊儒重道,褒忠勵義,殆將無幽不彰,無微不擧,一節一行,莫不炳煌輝赫,垂之無窮,而今有學問節義事功兼備於一身者,獨未蒙宣額之恩,使數百年芬苾之儀,沈漂寂寥,永作無名之祠,玆豈非聖世之缺典而士林之遺憾也耶?謹稽故判中樞府事貞武公臣奇虔,卽其人也。虔當英陵盛際,遭遇昭融,當時得人之衆,號稱海東唐虞,而虔尤其魁傑挺特者也。其以學問言之,則自在韋布,肄業太學,專心庸·學二書,一生受用,皆由此立得根基,是以不由科第,選授南臺,遂歷大司憲及三道方伯,而世廟所以倚毗者,常先於集賢諸臣,擢置宰樞,顧問是資,其出入經筵爲尤多,是其資稟之美,造詣之高,推此可徵,而曾孫文愍公遵,世稱服齋先生,玄孫文憲公大升,世稱高峯先生,實能闡明家學,濬發淵源,爲一代儒宗,或與先正臣文正公趙光祖,講論道義,竝列祀典,或與先正臣文純公李滉,發揮性理,同躋享庭,遵與大升之學,皆得之於其祖虔,擩染薰襲,固有所自來矣。故相臣文貞公金堉,撰海東名臣錄,別立虔傳,極稱其天姿英邁,學業精粹。夫公議者,百世之耳目也,其可誣乎?其以節義言之,則自文宗末年,休官杜門,日抄四書三經爲事,蓋其意有隱約可見者,而光廟在潛邸,凡三枉駕甚驩,虔獨毅然不從,逮至受禪以後,敦召鄭重,以其宿德重望,必欲處以矜式彈壓之位,以鎭群心,虔乃退伏田里,以靑盲爲解,亦嘗招致榻前,令左右持針擬刺,而猶視不動,竟全其節,目不見天日,足不出戶庭者,垂二十年,其卒也。光廟取淸白守節,强剛直理二法,特賜諡貞武。嗚呼,大聖人萬世忠臣之敎,不獨指成朴諸賢,而虔之節惠,卽亦不治朱雲之檻也。恭惟我先大王,嘗答校理成種仁疏,引判中樞奇虔,監察柳自湄,副提學曹尙治等若而人,列之於生大臣之號,至稱其塗人耳目。於戲,大哉聖考此訓,不其爲萬世之日星,而我殿下所以仰述遺徽,鋪張德意者,顧不在於此等大關世道處乎?其以事功言之,則歷事三朝,踐揚華膴,內外殊績,昭載史乘,而若其出按藩維,首興學校,使窮海荒陬,擧化爲鄒魯衣冠,至於湖南一路,尤被文翁之化,前後忠臣義士,林立相望者,咸以虔倡導爲功,其牧濟州也。濟俗椎俚,不葬其親,死輒委諸溝壑,虔爲設立科條,敎之以棺斂竁埋之禮,喪祭拜揖之節,一島感化,至今遵行。詩云予曰有先後,予曰有奔奏,朱子釋之以相道前後曰先後,喩德宣譽曰奔奏,若虔之在聖朝,眞可謂濟濟以寧者矣。其他如延安之永除鮒稅,輿誦猶存,酖羅之不食鰒魚,邑誌相傳,蓋其廉白有餘,守正不撓,仁風惠政,所至藹蔚,故相臣文忠公李廷龜所撰碑文中德行政事,皆學之推云者,卽虔之平生所展施也。噫,虔之學問節義事功,若是其磊落俊偉,華國範世而且況同時六臣,皆已誕宣恩額,腏食儒宮,榮至渥也。虔則以生六臣之卓節危忠,一區荒祠,獨不被數字華褒,將與鄕老村秀,同歸鬱沒,不亦悲乎?自虔之沒,南中多士,慕其義不衰,相與妥靈於長城之秋山書院,春秋奠酹,月朔講會,特以道里悠遠,不能自陳衷懇,曾於肅廟朝,一叫天閽,而九重莫達。正宗朝,亦嘗齊籲法駕,而以上言蒙昧,皇恐退歸,伊時大臣獻議,有曰朝家之施不施,惟視其所請之當不當,不可以儒生之有所失,靳施於當施之事,今日儒生之失,何與於數百年前忠節之臣也哉?逮至戊辰夏,又因湖南儒疏,伏承令廟堂稟處之命,而伊時大臣獻議,亦有曰奇虔之醇學高節,尙闕頒額之恩,誠爲欠典。今此疏籲,實是久鬱之論,而況三疏竝入,殊涉煩屑,姑俟日後,恐未晩矣云云。卽此前後獻議,蓋可見廊廟所執,皆以爲公議之不可遏也。虔之五代孫贈參議孝諫號錦江,受業於先正臣文正公金獜厚之門,虔之九世孫故參奉挺翼號松岩,受業於先正臣文正公宋時烈之門,又皆以邃學篤行,隱居自修,世之論學問家數者,必先推奇氏,以爲靈醴有本,今其祠院,乃三世聯芳之所,而衿紳艶慕以同聲,林巒竦峙而增光,臣等愚陋,竊以爲文愍·文憲之祠旣額之,而獨闕於倡道之賢祖,則是崇宗道學,有所末盡也。殉節六臣之祠旣額之,而獨闕於全節之生六臣,則是崇節義有所末盡也。誠宜一體喪奬,以待文愍·文憲者,待其賢祖,以待六臣者,待其同德,有以顯揚我世廟簡拔之殊遇,有以闡明我光廟寵詡之深意,爲今日扶世敎勵士氣之一大機括也。伏願殿下,深察不泯之公議,特擧未遑之晠典,爰命有司,亟施奇虔秋山書院揚額之恩,賁名節於九原,樹風聲於百祀,俾湖南士庶,莊誦聖德,知道學節義之爲可敬可勉,則世道幸甚,斯文幸甚。臣等無任云云。答曰,省疏具悉。疏辭令廟堂稟處。
上在昌德宮。停常參·經筵。
朴基宏啓曰,十一日,朝參日次矣,敢稟。傳曰,停。
金學淳啓曰,來十一日,輪對日次矣,敢稟。傳曰,當次人受點,後日次待令。
朴基宏啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
尹景鎭啓曰,判義禁李好敏再牌不進,推考傳旨,今方捧入,而開坐命下之後,如是違牌,不卽承膺,事體所在,誠極未安,所當更請牌招,而係是一日三牌,何以爲之?敢稟。傳曰,更爲牌招。
又啓曰,判義禁李好敏牌不進推考傳旨,今方捧入。而開坐命下,已至經宿,而如是違牌,事甚未安,更爲牌招,何如?傳曰,允。
以副校理嚴燾,副修撰林顔喆·趙璟鎭牌不進罷職傳旨,傳于金學淳曰,只推。
金學淳啓曰,玉堂上下番俱空,已至多日,事甚未安,副校理嚴燾,副修撰林顔喆·趙璟鎭,旣有只推之命,與新除授修撰徐有素,竝卽牌招,推移入直,何如?傳曰,允。
以黃海監司李文會狀啓,康翎縣監南公侃,茂島漂到船,初不覺察,今始報來,爲先罷黜,其罪狀,令攸司稟處,臣則惶恐待罪事,傳于金學淳曰,罷黜之代,令該曹口傳差出,催促下送,卿則勿待罪事,回諭。
以黃海水使柳相弼狀啓,漂船來到康翎縣地界,已過月餘,迄無皀白,籌司關問之後,始爲報來,該縣監南公侃,爲先罷黜,其罪狀,令攸司稟處,臣亦矇不覺察,惶恐待罪事,傳于尹景鎭曰,勿待罪事,回諭。
吏曹口傳政事,以權徽爲康翎縣監。
朴基宏,以御營廳言啓曰,楊州牧場內,虎患狼藉,囕傷馬匹事,自司僕寺報來矣。本廳善放砲手三十名,定將校率領,今月初八日爲始,出送行獵之意,敢啓。傳曰,知道。
上在昌德宮。停常參·經筵。
朴基宏啓曰,大司憲宋穉圭,執義洪羲弼,掌令朱鎭民·禹錫簡,持平朴晦壽在外,成大璡呈辭,監察茶時之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
趙琮鎭啓曰,同副承旨尹景鎭,今日不爲仕進,卽爲牌招,何如?傳曰,允。
以副校理嚴燾,修撰徐有素,副修撰林顔喆·趙璟鎭牌不進罷職傳旨,傳于趙琮鎭曰,只推。
趙琮鎭啓曰,玉堂上下番俱空,已至多日,事甚未安,副校理嚴燾,修撰徐有素,副修撰林顔喆·趙璟鎭,旣有只推之命,竝卽牌招,推移入直,何如?傳曰,允。
朴基宏啓曰,判義禁李好敏再牌不進,推考傳旨,今方捧入。而開坐命下,已至經宿,一向違召,不卽承膺,事體所在,誠極未安,所當更請牌招,而係是一日三牌,何以爲之?敢稟。傳曰,更爲牌招。
又啓曰,判義禁李好敏牌不進推考傳旨,今方捧入。而開坐命下,已至多日,連事違召,終不承膺,事體所在,誠極未安,更爲牌招,何如?傳曰,允。
以同副承旨尹景鎭牌不進罷職傳旨,傳于趙琮鎭曰,只推。
以慶尙監司金相休狀啓,興海郡守趙存卿,病勢難强,不得已罷黜事,傳于趙琮鎭曰,令該曹口傳差出,催促下送。
趙琮鎭,以禮曹言啓曰,卽接溫陵令所報,則陵上莎草修改後,連日奉審,則間因雨暘均適,有善爲着根之望云矣,敢啓。傳曰,知道。
朴基宏,以都摠府言啓曰,今日入直內三廳武兼禁軍及軍兵等,當爲中日習射技,而國忌正日相値,不得設行之意,敢啓。傳曰,知道。
又以義禁府言啓曰,黃海監司李文會狀啓內,康翎縣監南公侃,爲先罷黜,其罪狀,令攸司稟處事,啓下矣。南公侃,未及上來云,依例發遣府羅將,所到處拿來,何如?傳曰,待待命拿囚。
上在昌德宮。停常參·經筵。
趙琮鎭啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
備忘記,楸坡萬戶趙邦植下直,長弓一張,長箭一部,片箭一部,筒兒一箇賜給。
趙琮鎭啓曰,同副承旨尹景鎭,今日不爲仕進,卽爲牌招,何如?傳曰,允。
又啓曰,判義禁李好敏再牌不進,推考傳旨,今方捧入,而開坐命下,已至多日,連事違召,終不承膺,事體道理,俱極未安,所當更請牌招,而係是一日三牌,何以爲之?敢稟。傳曰,更爲嚴飭牌招,違牌勿爲呼望。
傳于趙琮鎭曰,當該中官,從重推考。
以副校理嚴燾,修撰徐有素,副修撰林顔喆·趙璟鎭牌不進罷職傳旨,傳于趙琮鎭曰,只推。
趙琮鎭啓曰,玉堂上下番俱空,已至多日,事甚未安,副校理嚴燾,修撰徐有素,副修撰林顔喆·趙璟鎭,旣有只推之命,竝卽牌招,推移入直,何如?傳曰,允。
又啓曰,大司憲宋穉圭,執義洪羲弼,掌令朱鎭民·禹錫簡,持平朴晦壽在外,成大璡牌不進,監察茶時之意,敢啓。傳曰,知道。
以獻納徐萬修,持平成大進牌不進罷職傳旨,傳于趙琮鎭曰,只推。
趙琮鎭啓曰,行都承旨李光文,行左承旨徐春輔,右承旨金學淳不爲仕進,右副承旨朴基宏式暇出去,同副承旨尹景鎭牌不進,院中只有臣一人,伴直無人,右承旨金學淳,所當牌招,而拘於廳規,不得請牌,何以爲之?敢稟。傳曰,牌招。
以同副承旨尹景鎭牌不進罷職傳旨,傳于趙琮鎭曰,只推。
趙琮鎭啓曰,右承旨金學淳牌不進,伴直無人。同副承旨尹景鎭,旣有只推之命,更爲牌招,何如?傳曰,允。
以右承旨金學淳牌不進罷職傳旨,傳于趙琮鎭曰,只推。
吏曹口傳政事,以閔致書爲興海郡守。
趙琮鎭,以吏曹言啓曰,新除授公淸道都事安亨鎭呈狀內,矣身素患痰癖之症,當此換節之時,一倍添劇,旬月之內,萬無赴任之望云。其身病如是沈重,則有難强令赴任,今姑改差,何如?傳曰,允。
又以禮曹言啓曰,謹稽謄錄,則文科除初試庭試時,元無直赴人許赴之例,而至於濟州儒生,則以慰悅之意,自臣曹從前啓稟,輒蒙許赴之命矣。今年三月濟州儒生試取入格直赴殿試幼學愼尙欽赴擧次,受公文上來,而許赴已例,俱係特恩,今番則何以爲之乎?敢稟。傳曰,許赴,可也。
又以成均館同知館事大司成意啓曰,今九月初九日,儒生課試,當爲設行,而大提學未差,限內不得爲之之意,敢啓。傳曰,知道。
備邊司啓曰,因六道儒生上疏回啓,有收議之命矣。諸大臣及備堂二品以上獻議,今方齊到,而領中樞府事金載瓚,以爲臣近益病耗,朝夕待符,凡百事爲,都無省覺,日前收議,不得仰陳微見,而至伏承更詢之命,實不勝萬萬惶蹙。第今病情,與前無異,以此迷瞀之識,無以措得一辭,庸副明命,伏枕奄奄,惟譴何是俟,只望博採廷議,另加裁處焉云。判中樞府事韓用龜,以爲臣於日前,以庶類疎通事,薦伏奉俯詢之命,此實出於我聖上疏鬱導和之大德至意,臣雖蔑無知識,敢不對揚其萬一,而賤患昏眩之症,忽添於挾感委痛之中,不省四到,重以纔遭重制,情理切悲,隨衆獻議,其勢末由,惶隕之極,不知所達云。判中樞府事金思穆,以爲臣耄昏益甚,疾病又劇,前此收議,莫效微見,更詢有命,史官重臨,惶懼之極,力疾略陳,而念玆庶類枳塞之法,固是往牒所無之事,所以從前疎通之論,非不多矣,而終不得一朝頓革者,誠以習俗已久,久則難變故耳。向筵領相所奏,亦頗詳切,苟能隨宜品節,永遠遵行,則有足以疏其幽鬱,爲今之道,不在多言,顧實心收用之何如矣云。判中樞府事林漢浩,以爲前以庶類之疎通與否俯詢,至及於臣,而臣於其時,賤疾適苦,不得獻議,史官又臨,伏承口傳下敎,促令更議,臣誠惶懼震懍,莫知所云,取見其疏,爲說甚多,而要其歸,專在於仕路之通廣,其見枳齎鬱,厥惟久矣。今此訴冤,亦或無怪,曾在先朝,有所下敎,文蔭武三岐,竝許限品甄敍,其詳載大典通編,折衷裁制,各有條例,而其中文識行義之卓異,才器政績之顯著者,亦許拔例調用,一按可知,爲令之道,但當遵守先朝成憲,惟才是用,而若其量宜裁擇,責在銓曹,此意分付兩銓,一從通編所載,永久遵行,勿使乍行旋寢,恐合事宜。臣之淺見,不外於此,惟在博詢裁處焉云。領敦寧府事金祖淳,以爲庶類枳塞,不惟歷代萬國之所未有,卽亦國初之未嘗然也。語其始請枳塞之由,則不過庸碌無識之人挾憾報復之計,語其後議疎通之擧,則非東方之大賢,皆不世之名臣碩輔,塞與通之間,其是非得失,自有不待辨而可知者矣。且人之貴賤窮達,皆有生以後之事,而至於此人,則其身未生而已賤,其命未賦而已窮,豈天地生物之理,固若是耶?至若爲子弟而不敢稱父兄,爲血屬而不得承系序,尤天下古今非常反經之事,而習俗之久,迷不知悟,無他,枳塞之故也。重仕宦輕人倫,又豈人心之所安,亦法典之歐使然耳。今若枳塞一開,則父兄之稱,系序之承,恐不煩朝家之約束,人倫自正,天理自明,而庶類亦知所自勉,於是乎隨其族姓之華否,人器之優劣,斟酌用舍,則在國家,可以無遺才之歎,在庶類,可以解抱冤之若矣,愚淺之見,竊謂疎通,實合於明天理正人倫盡賢才之道矣云。工曹判書沈象奎,以爲六道儒生金熙鏞等上疏,有二品以上收議之命,子不得呼父,立後而不如法典,仕路之枳塞,此其疏中三件事,而子而不得父其父,父而不復子其子,非天理人情,可駭可怪,而猶習而爲俗,父子天倫也,法典國常也。以天倫之重,國常之嚴,俗蔽而甘爲違反,習於情理倫常之外,蔽於計慮門戶之私,忍若固然,其亦已甚,俗之久痼,卒不可易耶?竊意其始,必皆仕路枳塞以後事,然語以倫理之害,失仕路之通塞,不但此輩之冤悶,必當在此,而不專在彼,朝家所以軫慮而矜恤之者,亦自有所先後之宜。仕路而疎通,則其所謂枳塞以後事,不煩條飭,自可革其已甚,固亦善矣,而猶未若先以情理倫常,救正俗之習蔽,是可實爲疎通之本,而其於化成之方,亦庶有所補矣云。戶曹判書金履陽,以爲庶類之違之俾不通,自生民而未有,考往牒而無徵,而獨於我國有之,則律以常經,儘非通誼,而國俗之膠固,官方之鐵定,厥惟久遠,則開塞通閉,須要有漸,稽先哲之定論,酌一世之公議,稍開進身之路,少泄積菀之氣,無至於有名無實,重失其心,似爲以實心行實政之道矣云。判敦寧府事朴崙壽,以爲儒疏回啓廟堂,有三件撮要,而上二件,已有大臣之仰復,至於仕路一款,特以愼重之道,詢及在廷,而官方階級,雖有成憲,才績卓異,拔例甄用者,卽通編所載,則顧今對揚疎通之道,惟在廟堂熟加講究,申飭兩銓,永久食效,實合於疏鬱導和之政矣。瘦淺之見,如是而已云。禮曹判書金蓍根,以爲六道儒生金熙鏞等疏辭中兩件事,大臣已有所奏,無容更議,而至於官制變通事,列聖朝憫惻之敎,諸名碩章奏之論,非止一再,則其陳疏稱冤,情固可矜,事亦無怪,在朝家恢張之道,豈無通變之擧,而階限定式,如臣謏寡之見,不敢指一仰對,惟在博詢處之云。水原留守李羲甲,以爲一名輩之積抱冤鬱,厥惟久矣。爲人子弟,而不得稱父稱兄,誠是反常之事,揆以天理人情,實合亟令改之,仕路之枳塞,尤失用人之義,天之生才能,豈有貴賤之殊,而我東習俗,專尙地閥,故雖在許赴許通之後,猶不能恢拓收用,上而無惟才是用之實,下而有抱才空老之歎,大臣之以存其階級,廣其疎通爲奏,誠得通變之宜。至於嫡妾俱無子,然後始許立後,卽國典也,此不必別加提飭,惟在其申明擧行。伏願博詢而裁處焉云。左參贊李好敏,以爲今此六道儒生之疏,言出積鬱,事極哀矜,天之生才,元無區別,國之用人,宜無界限,而一局於庶類,則雖有出人之行,而子不得呼其父,雖有需世之器,而臣不得事其君,斁倫反常,違理傷和,不但他國之所未聞,實亦往牒之所未見,列聖朝屢下懇惻之敎,諸名輩亦多通變之論,而習俗狃於見聞,格例難於矯革,轉輾膠固,以至于今,凡今之人雖心知其然,而家間稱號,不能獨異而違衆,朝端收用,不能越格而招謗,仍循荏苒,莫之能改。今若因其齊籲,通其塞而疏其鬱,則非直爲明天理盡人才之方,亦足爲迓祥導和之一助,惟在博詢而裁處,臣無容他議矣云。吏曹判書金履喬,以爲庶孽一流之區以別之,永塞不通,卽是前古所無,我國獨有之證法也。列聖朝軫恤之敎,先輩名碩疎通之論,非不諄複切摯,而終莫之正其謬者,專由於枳塞之法,著爲律文,法行而成俗,俗久而難變,誠亦末如之何矣。不惟枳之於仕路,終而阻之於家庭,爲子弟而不得稱謂其父兄,則賤惡之割絶之,乖人倫而傷天和者,於此爲甚,亦由於創法著令之始不料流弊之轉輾沈痼,至於此極也。苟欲正謬而反俗,莫如先從律令而釐革,今就律文中,但如漢除挾書之律而已。其塞其通,更不擧論,還他不枳塞時本分,而朝廷用捨,不必定其分數,習俗賤惡,從而漸次消弭,則庶可爲自就疎通,快釋冤鬱之道,而廟堂所奏,旣慮其易歸空言,難責實效矣。如此則當就丁酉節目中,恒規定式,則增廣增加,以對揚先朝漸次疎通之盛德遺意,拔例甄用之條,本許廟堂·銓曹之稟旨施行,則更加申明,無或如前寢閣,抑爲捄弊俗疏積鬱之一助,而以臣膚淺之見,無以中窾,不任悚仄之至。伏惟上裁云。兵曹判書李存秀,以爲用人不廣,莫近日若,蓋嶠南世素稱鄒魯,湖南自古多節義,湖西士大夫之冀北也,是以爲公爲卿者,磊落相望。挽近以來,卿列絶無而僅有,侍從指亦不多屈,此已爲識者之竊歎。關北王迹肇基之地,浿西仁賢設敎之鄕,簡拔宜倍於他,而反不許淸顯,松都則國初之枳塞,雖緣於事勢之不得不然,其人多是前朝忠賢之後,到今有何嫌礙之端乎?文武之有等威,雖是朝廷體例,竝與武之若子若孫,雖有文學之過人者,不能無礙於文選之淸華,果何意義乎?至於庶類,亦皆士族之遺裔,多有名門華閥,而凡於仕路,定其階限也。故雖有抱蘊,無以展布,是豈治朝用人之政乎。顧今列于庶位者,要不出城闉之內世卿之家,而其中又作爲名目,分裂而狹小之,差除剡擧,必較計而排比焉。此與虞廷之野無遺賢,殷湯之立賢無方,武王不忘遠之義,不啻相反,非但在朝家,有遺才之嘆,其人亦自知其不見用於世,不自淬勵,無由振發,我國規模,雖尙地閥,賢路隘窄,到今尤甚,壅遏否塞,弊到極處,窮則變,變則通,卽理也。爲今之計,正宜大開恢張之門,痛革習俗之陋,無遠無邇,惟才是取,朝無不擧之賢,世無可棄之材,則庶類之從前枳塞,亦歸於渙然氷釋。此言雖似迂矣,實效亶其然乎。至於大僚所奏,爲庶類存其階限,增續節目云者,雖出於慰悅疏鬱之意,而以朝家官人之方言之,終不免偏枯耳。庶類以外,閼於俗規而不得擧,拘於遐外而不見用者,亦何限乎?有國用人之道,亶不出於如右所陳,臣則此外,更無他見矣。雖然諸大臣之意,倘以爲庶類通擬,節目之變通,猶賢乎已而爲之,則以臣一人之見,何必爲岐貳之論云。上護軍李憲琦,以爲庶類之枳塞,實往牒之所未有,抱冤齎鬱,已至數百年之久,渠輩之如是呼籲,不是異事。且況列聖朝矜惻之敎,諸名碩疎通之論,莫非出於立賢無方,惟才是用之意,今因其端,俾仕路得開,自齒於簪紳衣冠之列,則家間之稱呼,系序之紹承,卽亦不煩新飭,不申舊典,自可次第無礙,而實爲國家導和疏鬱之政,至於爵品之限以幾許,以臣愚昧不敢指一仰對,惟在博詢處之云。知中樞府事金魯應,以爲以庶類許通事,列聖朝下敎,屢示愍惻,而只緣在下之不能對揚,尙未有眞箇疏鬱之擧,今如欲變通,則不過就法律中刪改其條件,使之自齒於世而已。夫然後,在國而自無枳塞之患,在家而亦免賤棄之歸,各知勉勵,漸圖進取,此豈非一擧而公私兩幸者乎?至若階限品節之詳,則有非如臣病耄所可擬議。伏願博詢而裁處焉云。廣州留守洪羲臣,以爲今此六道儒生之疏籲,卽四百年積冤齎鬱之事也。爲人子而不得稱父,果是俗習之乖常,有庶子而必取遠族,亦係法典之不許,而或行或不行,各其家法而已。至於仕路,則列聖朝矜恤之敎,不啻鄭重,諸名碩愍惜之言,亦多勤摯者,蓋立賢無方,惟才是用之聖德也至論也,而近來仕岐甚狹,收用多礙,是以在渠輩,有才而奈無展其蘊之望,在朝家,設官而實非立無方之義,渠輩之鳴冤,固其宜也,大臣之筵白,亦且詳矣。增續成憲,恢張仕路,俾有成效,以爲疏鬱導和之地,臣無容更議云。大護軍任希存,以爲卽因六道儒疏事,特下大臣卿宰收議之命矣。得見大臣筵奏,則乃是文蔭武三岐中,限以某職通淸,初仕亦存其階限也。此實出於慰群情愼官方之意,而若其節目之詳,則兩銓之臣,自當會議酌定矣。以臣愚鹵之見,豈容他議於其間乎?伏惟上裁云。大護軍洪義浩,以爲千萬人號籲之情,在所軫恤,四百年冤鬱之端,允合疏滯,大僚奏覆,旣存酙酌,兩銓對揚,亦著節式,則庶可慰草野顒企之望,不害爲朝家導迎之助云。大護軍金基厚,以爲今此庶類之疏,特下博詢之命,蓋其家庭稱呼,責在父兄,血屬係序,事係法典,大臣筵奏,極爲穩當,而至於仕路許通,尤是朝家別般疏鬱之政,仰稽列聖朝恩敎,參以古名碩論啓,申明遵行,恐爲得宜,臣別無他見矣云。護軍朴周壽,以爲六道儒疏所陳,不無齎菀者而父兄之稱,非朝家之定制,繼序之承,是法典之攸在,今不必可否於其間。至於仕路之階限,事係大更張,以臣膚淺之見,不敢指一仰對,惟在博詢而處之云。吏曹參判趙貞喆,以爲因六道儒生聯疏,大臣筵奏,有詢問之命矣。今此疏中蘄請者,有三件事,父子是人倫之大者,而子不得呼父,立後是法典之所載,而行之者絶罕,在其人,豈不爲至冤極痛也哉?大臣所奏,甚爲明白,無容更議,仕路事,庶類之呼籲,非今斯今,列朝之處分,亦非今斯今,有疎通之名,無疎通之效,故所以積鬱未解,屢籲而不知止者也。臣意則以爲,稍廣疎通之路,俾有疎通之實,允合事宜云。工曹參判曺鳳振,以爲我國規模,專尙地處,仕路通塞,隨以高下,乃有積鬱稱冤之歎,列聖朝軫念之敎屢矣。前輩之惜其沈屈者亦多矣。至於先朝丁酉,特下疎通之命,著爲通擬節目,載之大典通編,金科玉條,燦然已備,至有曰文識行義之卓異者,才器政績之著顯者,拔例甄用,猗歟大聖人立賢無方之德,有如是矣。苟有文行才績之可合進用者,量才授任,節次推遷,元無階級之防限,然則近來官方之寢閣不行,是豈朝家之枳塞?特銓曹未能對揚聖意耳。惟願博詢熟講,另加收用,以爲疏鬱振淹之政焉云。護軍趙萬永,以爲庶流之齎鬱久矣。其疏三件事中,爲子弟而不得稱其父兄,則倫理舛矣,爲血屬而不得系其祖先,則國典違矣,無怪其齊聲呼冤,而大僚論稟,若是明的,無容架疊。至於仕路之枳塞,卽係習俗之膠固,非天下萬世公共之道也。雖良質美材之卓然出人者,一號爲庶,鐵限限焉。無告無訴,自暴自棄,反不若編戶下氓,猶能自盡其分,此所以列聖之敎,屢勤憫恤,先輩之論,多主疎通者也。彼以世族之餘,天賦非殊,而擧以錮之無用之地者,已屢百年,亦物理事勢之行不得也。今若恢拓其進身之路,毋拘舊規,惟才是用,則實爲聖世無物不遂之政,而節目之詳,卽有司存,臣不敢臆對矣云。同知敦寧府事洪履簡,以爲今此六道儒生疎籲,因大臣筵奏,至有下詢之命,寔出於釋鬱導和之聖意,而凡三件事中上二件事,已悉於大僚筵白,臣無容贅陳,下一件事,事係官方更張,如臣末蔭,不敢議到,惟在博詢而裁處焉云。韓陵君李海愚,以爲庶類許通事,前日朝家處分,靡不用極,而徒有其名,終無其實,致有今番齊籲之事,其所冤鬱,極爲憫惻,宜卽疎通,另加措處,而若其永遵無弊,期有實效之道,惟在廟堂銓家講定節目之得宜矣云。護軍申光軾,以爲此議,行之已久,而終未得行,諸庶之齎限,厥惟久矣,呼父也收用也取養也,當行而不行,今何異議,病伏昏瞀,未敢長語,惟望裁處云。漢城右尹白東薳,以爲今此庶類之疏,寔出於積菀之冤,在朝家宜有以另加矜念者也。三件事中稱呼一款,未知自何時爲然,而朝家旣如是曲軫,則似不待別有令飭,而使之呼其當呼之稱矣。承嫡事,旣載國典,此不過申明而已。至於官制,則列朝軫恤之敎,先輩疎通之論,竟無實效,久致齎菀,今番則另行更張,以廣仕路,允合於古聖人立賢無方之義,而以臣瞢昧之見,何敢指一仰對乎云。左承旨徐春輔,以爲今此六道儒號籲之擧,乃在屢百年積菀之餘,觀於疏語,實爲矜惻,有足以感傷天和,大乖於立賢無方,其在朝家惻怛之念,宜有官爵疏滯之道,而至於階級之裁酌,惟在銓曹之對揚,如臣謏見,無以臆對云。禮曹參判李志淵,以爲庶流之稱冤,自古已然,列聖朝,以此屢勤軫念,而在前名碩之以此爲言者,亦非一二矣。第我國規模,終不得擺脫防限,其所抑菀,愈久愈甚矣。今此疏論三條爲人子而不得稱呼於其父,各其父兄在,則不是朝家所可指揮者,而爲父兄者,稱呼之間,使不必有所間隔於嫡庶之分矣。承嫡一款,旣有法典所載,則亦不必新爲定式矣。至於用人之方,惟視門地之高下者,實非立賢無方,惟才是擧之意,而此亦便成界限之難越,雖有卓異之行,奇傑之才,朝家收用之道,不得稱其才而盡其用,其爲齎菀,宜乎其然,在朝家一視之政,宜有變通疏鬱之擧,而若其限以幾品之爲相稱,官以某職之爲相當,事係難愼,以臣膚淺之見,無以率爾仰對,惟在博詢而處之焉云。護軍徐能輔,以爲國家用人,惟才是視,則豈可以地閥爲階限哉?今此一名仕路之無限節而徒歸空言,不若存階級而期有實效,誠如大僚所奏,臣於此,無容更議云。護軍吳翰源,以爲今此六道儒生聯疏請籲,其條有三,一條則各其爲父兄者,體認天理人情,而稱呼之間,使不必有所拘礙矣。承嫡一條,旣有法典所載,則申明舊典而已,亦不必新爲定式矣。至於用人之方,一名收用之議,前後謀國贊治之臣,蓋已視作當務,形諸文字,縷縷懇懇於恢張之政,而列聖朝所以曲垂矜念,渙發德音,非止一再,此非但疏鬱振滯之有足以導揚和氣也,天之降才,不以貴賤有殊,凡卓犖奇俊之士,忠直賢良之臣,豈獨此輩而無之乎?名以庶流,一直枳塞,此固往牒之所未有,而特緣習俗難改,舊貫相仍,一國人才折半,歸之於無用之科,恒歎偏邦風氣,終不如中國規模之廣大也。今伏承收議之命,區區淺見,竊以爲因此疏籲,固當隨時酌宜,俾有拭目之實效,而至於品秩之磨鍊,通淸之階限,此乃選部節目間事,物議旣同之後,必有以仰體成典,務歸停當,有非如臣愚陋妄贅瞽說,而要之四百年流來之俗,非特更張之爲難,遵行之爲尤難,遵行而永久勿替之爲尤難。伏願博採輿論,旣恢疎通之方,益軫永久之道焉云。護軍李龍秀,以爲今此庶流之千里裹足,齊聲叫閽,其跡則絶可悲也,其情則至可矜也。其疏中多少臚陳,一則曰稱謂之同於奴隷也,一則曰立後之必取他子也,一則曰官爵之區別太甚也,而稱謂一款,本非朝家之著令指揮者,則恐非上煩天德之事,立後一款,旣有國典所載,則在今日,別無更立科條者,至於官爵變通,事係重大,有非臣謏見之所可立論,惟在銓官就議大臣後稟定,而近稽先大王丁酉節目,有可以仰覩大聖人參酌得宜之美制,蓋不失名分之中,亦寓惟才是用之意故耳。臣意則以此節目,謹遵而修明之,以爲疏鬱之政,恐好矣云。戶曹參判申絢,以爲酌量階梯,以存等威,消詳節目,以廣仕路,卽先朝丁酉傳敎也。有司之臣,未克對揚,仍無實效,不但庶流之積鬱齎冤,亦有欠於聖代官人之政,乞令廟堂·銓曹,一遵成憲調用,而另究增益疎通之方,務歸得當焉云。開城留守金履載,以爲自古用人之道,曰立賢無方而已,曰惟才是擧而已,何嘗有一定之界限而爲用舍,如今之庶類者哉?嫡妾之分固甚嚴,而嚴於其家內者也。至於朝廷之枳于仕路而著之法典,卽歷代往牒之所未有者,列朝之屢加軫恤,名碩之訟其冤屈,班班可徵,則其宜疎通,固無待乎復採今日之廷議矣。因此推之,則西北·松都之限以地界而擯棄之,又何義也?今行疎通之政,亦合竝議,而旣許疎通矣。若復別其徑路,限其階級,則終是區別而異之也。卽許多窒礙鬱抑之端,猶復前也,其所謂疎通之者,亦不免爲阻塞之歸耳。愚淺之見,竊以爲仕路則遂許其無礙,法典則永除其禁條,而如此之後,嫡妾之分,尤宜申嚴,彼無知之類,或有因此而不知守分於家內者,則自中有識,固當群排而衆棄矣。亦須自朝家,繩以加倍之律,用示懲礪,如是則在朝而賢才無遺,在家而紀倫不紊,恐是竝行而不相悖者矣云。同知中樞府事徐鼎輔,以爲我國庶流之枳塞,實爲渠輩之齎菀,今此六道儒疏中三件事,一則惟在其父兄指使,一則已著於國典所載,至若仕路通變,允合疏鬱之政而官方之更張,階級之定限,以臣謏淺之見,何敢指一仰對乎?伏願博詢而裁處焉云。護軍李止淵,以爲庶類之不齒於私門,見枳於公朝,固是天下往牒所未有之事,列聖辭敎屢示憫恤,先輩陳白,亦多懇摯,而習爲故常,一任廢棄,齎菀呼冤,無怪如此,蓋其在家而處之之乖常,實由在國而待之也失宜。若使用舍,無拘於公朝,則倫理自正於私門,箇裏肯綮,專在仕路,仕路一開,系序稱謂等事,不待令而自行矣。閥閱視其族裔,階品隨其材器,乃是永世需用之常法,臣謂變通之道,不外于是矣云。護軍徐長輔,以爲庶流之齎菀呼籲,乃是三件事,而爲子弟不得呼父兄,尤爲人倫之乖常,未知習俗之何以至此,而旣非朝家定式,則惟在於爲父兄者,使之呼之稱之,得其倫理之正也。嫡妾俱無子,然後許令立後,已有朝家成憲,則今不必更立新規,而亦惟在於申明舊典也。至於仕路一款,我朝用人之法,自中葉以來,專尙地閥,故非但庶類枳塞之爲冤鬱,草野之間,雖有經世之才,亦多廢棄之流,此誠古今天下所無之事,而豈可謂爲官擇人,惟才是用也哉?有識之憂,厥惟久矣。只緣成俗之遽難變改,尙此未遑,實爲欠典,而今因庶類之訴冤,特下收議之命。大抵通變更張,雖甚難愼,旣知其通變,更張之合於事理,則不以處地爲拘,惟以人器是取。若有拔萃出類者,則雖顯職高官,竝令無礙,恐爲得宜,而如臣謏見,有難臆對,惟願博詢而裁處焉云。都承旨李光文,以爲此輩之齎恨,厥惟久矣。今其呼籲,不專在於通淸一款,而要其旨歸,則亦不出此,試以疏中所陳觀之,列聖朝哀矜之敎,諸名碩通變之論,未嘗不懇懇致意於立賢無方,靡物不遂之義,而當時卒莫能施行,則豈以習俗之猝難變?臣竊謂彼亦皆忠賢之裔,簪纓之族耳。苟使得齒於人,而見用於世,上可以效力於國,下可以盡倫於家,擧將感戴仁恩,父詔兄勖,自勵其身,日用常行,不離乎名敎之中,然後又擢而進之,毋拘常規,各當其材,則於聖世作人敦風之化,必有所補矣。至於許通之限,事係官方,秉銓之臣,自當稟裁非臣謏淺之見所敢議到也云。同知中樞府事趙晉和,以爲上天不擇雨露,王者不却衆庶,而獨我東所謂一名爲名者,雖有出類拔萃之才,竝置一切防限之中,遂爲千萬世永錮之案,久成四百年積鬱之端,列聖朝調敍之敎,非不鄭重,而終至寢格,諸名碩愍惜之言,非不昭詳,而尙未通變,此誠古今天下所未有之弊,有非立賢無方,惟才是用之義也。嫡庶之分,莫嚴於三代,而只行於私室,不行於公朝,門閥之用,莫盛於六朝,而只問其父姓,不問其母,況東土人物,不能當中國之一,而其間,旣分兩班常人,又就兩班之中,枳塞庶派,如是而何以得一世之才,需一時之用乎?不待自流鳴冤之言,可知擧國傷和之端,而若其爲子而不敢呼父,在於家法,而今亦有或呼或不呼之家,則此緣家法之各殊而然也。無子而必許取養,在於法典,而今亦有或行或不行之人,則此非法典之或弛而然也。至於仕路收用,則雖許限品,間多勿拘,英廟朝之文而臺望,武而宣薦,旣有受敎,粵在先朝,則丁酉節目,詳載甄敍之方,若夫材器之卓異,不循常例門閥之差等,宜隨本宗云者,可謂至矣盡矣。故文之佐貳武之兵閫,蔭之府使,無礙擬用,逮我聖朝,遵守成憲,收攬人才,臺閣銀臺,除旨聯翩,初非見枳,而特不得每政之收用,雖有見擬,而以其由互望之靳持而然也。苟其賢也,何官不做,苟其才也,何任不可,此在廟堂之稟旨,銓家之甄別,臣無容更議云。護軍朴宗琦,以爲庶類之齎疏籲冤,卽是三件事,而其中疎通一款,最其關棙,此則朝家成憲,刊載通編,先輩定論,布在章牘,如臣謏淺之見,不敢疊床,而惟在於廟堂銓家之斟量甄品,對揚德意之如何耳云。護軍金箕殷,以爲六道儒生聯疏蘄請,其條有三,而其中二款,或是稱謂,或當申明舊制而已。更不必費辭仰對,至於仕路拘礙,旣係在古所無之事,而只是我國創有之規,則無怪乎冤鬱,宜其有通變,今若廣其疏滯,視其賢能,另加收用,俾有實效,恐合於聖王惟才是用之政,而係是官制,以臣愚昧,不敢的對,惟在博詢而裁處焉云。大司諫申緯,以爲臣亦取見六道儒生之疏,則四百年齎菀,宜有一番疎通之擧,先朝聖敎中朝廷職名,豈爲士夫階限而設哉者?正宜今日君臣上下所可仰體而措諸通變者也。然而事係官方,如臣謏末,不敢與議,惟願博詢而裁處焉云。刑曹參判沈能岳,以爲今此疏儒所陳三件事,卽有國有天下所未有之至痛憫極冤鬱之事,子而不得呼父,各其家父兄,豈不知乖理反常,而習俗仍循,不得一朝改革之致,今當朝家憫念軫恤之時,應有知非悔前之擧,承嫡一款,嫡妾俱無子,然後始許立後,旣是法典,則今人之有庶子而更請立後,大違國典,此則惟當申明舊制,無使如前襲謬而已。至於仕路之屢百年枳塞,大非王者用人之道,豈徒一名齎菀之端,宜有拔例疎通之政,而若其階級之定,通淸之限,初仕之路,旣係更張,以臣膚淺之見,有難臆對,惟在廣詢處之云。護軍金鐮,以爲今此儒疏所言,其條有三其曰不得呼父者,於父於兄,別有稱號,揆以情理,稱冤固宜,而此本非朝令之禁止者,只當呼訴於其父,不必煩瀆於朝家,其曰不得爲嗣者,本有禮典所載,更當申明舊制,而士族承嫡之家,近多有之,旣自其家,從便立嗣,則亦不必更煩朝令,至於通同仕路云者,我朝官制,與中國不侔,以新榜而分館,以門地而通淸,雖閥閱華族,若有瑕累之可言,則不得與焉。如改嫁子孫,娶妻不明者,俱不許淸顯,今庶類之所枳者,獨淸顯耳。非欲枳之也,掄選至淸,官方有限,自不得不見枳也。淸顯雖不許,而東西正職,內外踐歷,亦足爲士族,而與匹庶,判然如霄壤,此而又通淸顯,與名門華胄之嫡嫡相承者,比而同之,混無區別,其可乎?列聖朝憫恤之敎,非不懇至,古名碩疎通之論,非不切實,而尙不能一朝變更,大加疏滯者,其必有所由然之故,行不得之政,名分所係,各有定制,垂五百年扶樹到今日者,恐不宜無端毁劃,容易議及,而限品收用,旣有成典,今若酌以時宜,參以事理,從其情願,略加折衷,則可爲疏鬱之政,必有停當之論,只願博詢而裁處焉云。兵曹參判洪時濟,以爲自古朝廷用人之道,未聞界限,人家敦倫之義,宜無貴賤,而獨於我東之庶類,父子不相呼,骨肉不得系,固天地間至冤之情也。究其所由,卽仕路之枳塞是已。今若許其疎通,惟才是用,則可謂自國而家,化行俗美,永爲導引和氣之一端,今於博詢之下,臣豈有他見乎云。護軍金陽淳,以爲天之生才,無間貴賤,王者用人,不拘地閥,則嫡庶名分,只是自家門戶中事,朝廷但當甄拔收用而已。大抵今之庶孽,進而絶爵祿之望,退而恥工商之役,擧無安其生樂其業之意,抱才者不免於自暴,有志者終歸於無成,可勝惜哉?竊又稽列聖朝矜惻之敎,不啻申複,諸名碩相繼敷陳,可見公議之攸在,及今矯捄,夫孰曰不可?第念幾百年難愼之事,一朝通變,則俗見狃於故常,物情易於先撓,此在有司另求方便,擧措得宜,上無失朝家用人之實,下無至衆人齎菀之歸焉云。護軍申鴻周,以爲蓋此許通事,屢有列朝之飭敎,先哲之章奏,在今修擧,惟在廟堂銓曹之申明舊典,講定節目,以臣愚昧,何敢妄有仰對乎云。護軍趙岐,以爲今此疏鬱之擧,允合作成之方,而至若淸路階級定限,以臣愚昧,豈敢折衷仰對?惟在廟堂稟裁之如何云。同知中樞府事權逴,以爲庶類疏鬱,大僚筵奏,克體朝家軫恤之至意,則惟在廟堂銓曹講定之如何。以臣愚見,無容指一仰對矣云。訓諫都正柳和源,以爲今此儒疏中三條籲冤,俱是積年齎菀者,旣有列聖朝軫恤之敎,且多先名碩慨惜之論,在朝家仁視之政,合有體諒之道,而就中兩件,已有大臣筵奏,至若仕路限品,係是官方變通,以臣淺見,不敢質言仰對云。同知中樞府事許溟,以爲今此三件事,以其積鬱之冤,無怪呼籲之擧,而旣有列聖朝敎飭,且多先名碩章奏,惟在廟堂之稟處,銓曹之甄別,以臣膚淺之見,何敢指一仰對乎云。護軍朴應浩,以爲今此庶類呼籲之擧,古昔名碩之所論,亦已多矣。迄今未行,其爲冤鬱,容或無怪,而以臣愚迷之見,不敢質言仰對,惟願博詢而裁處焉云矣。大臣·諸臣之意如此,上裁,何如?傳曰,觀此諸議,大同小異,而議定節目,旣有領相原奏,自廟堂與兩銓會議,從速講究以行,俾有實效,可也。
趙琮鎭,以御營廳言啓曰,本廳字內光熙門南邊第一城廊近處體城四間許頹圮處,今已畢築矣,把守軍兵,依例撤罷,女墻仍爲始役之意,敢啓。傳曰,知道。
又以御營廳言啓曰,本廳哨官李熙敬,身病甚重,勢難察任,改差,何如?傳曰,允。
上在昌德宮。停常參·經筵。
藥房都提調林漢浩,左副承旨趙琮鎭啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿·世子宮·世子嬪宮,口傳問安。答曰,知道。
尹景鎭啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
李光文啓曰,行左承旨徐春輔,右承旨金學淳,右副承旨朴基宏,今日不爲仕進,竝卽牌招,何如?傳曰,允。
尹景鎭啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
趙琮鎭啓曰,藥房都提調持湯劑來待矣。傳曰,封入。
以副校理嚴燾,修撰徐有素,副修撰林顔喆·趙璟鎭牌不進罷職傳旨,傳于趙琮鎭曰,只推。
趙琮鎭啓曰,玉堂上下番俱空,已至多日,事甚未安,副校理嚴燾,修撰徐有素修撰林顔喆·趙璟鎭,旣有只推之命,與副校理朴永元,竝卽牌招,以爲推移入直之地,何如?傳曰,允。
尹景鎭啓曰,右邊捕盜大將申鴻周,以御營中軍,習陣事明日露梁出去矣。所佩命召及大將牌傳令牌,何以爲之?敢稟。傳曰,仍佩往來。
尹景鎭啓曰,大司憲宋穉圭,執義洪羲弼,掌令朱鎭民·禹錫簡,持平朴晦壽在外,成大璡牌不進,監察茶時之意,敢啓。傳曰,知道。
以獻納徐萬修,持平成大璡牌不進罷職傳旨,傳于尹景鎭曰,只推。
趙琮鎭,以內醫院都提調意啓曰,副提調金學淳,今日問安,不爲仕進,卽爲牌招,何如?傳曰,允。
以內醫院副提調金學淳牌不進罷職傳旨,傳于趙琮鎭曰,只推。
以右承旨金學淳牌不進罷職傳旨,傳于趙琮鎭曰,只推。
吏曹口傳政事,以李相璜爲內醫院提調。
傳于徐春輔曰,在外藥院提調許遞,前望單子入之。
內醫院提調前望單子入之,李存秀落點。
徐春輔,以禮曹言啓曰,全羅道觀察使封進來十月令宗廟·顯思宮薦新柚子,今十一日薦進,而景慕宮薦新柚子,則慶尙道,例爲封進,而本道所封,未及上來,莫重薦獻,不可後時,依前例,宗廟薦新加封柚子,同日一體薦進,何如?傳曰,允。
朴基宏,以兵曹言啓曰,命官試取時侍衛,依定式,兵曹都摠府堂上郞廳各一員,五衛將二員,宣傳官四員,武臣兼宣傳官六員,俱以出番磨鍊,而若値通方外命官試取,則多士觀瞻,侍衛數少,自本曹草記稟旨加磨鍊事,曾有下敎矣。今年四月庭試命官試取時,兵曹·都摠府堂上·郞廳各加一員,其餘侍衛,各加二員磨鍊矣。今番慶科庭試命官試取時,亦依四月例加磨鍊乎?敢稟。傳曰,依四月例爲之,可也。
又以備邊司言啓曰,卽見黃海監司李文會狀啓,則以爲來十月當禁衛上番軍,兵使當爲點送,而沿路廚傳之弊,不可不念。依近例以虞候替行點送事,令廟堂稟旨付分矣。番軍點送,法意有在,歉歲闊狹,或有已例,而豈可以廚傳之弊,每請替行,疎率不審,難免其責,道臣推考,令節度使依例擧行之意,分付,何如?傳曰,允。
又以義禁府言啓曰,保放罪人李亨謙,還囚捧供以入,而病勢一向未差,仍爲保放之意,敢啓。傳曰,知道。
義禁府啓目,慶尙右兵使李亨謙原情云云。傳旨內辭緣,泛稱遲晩,所當請刑是白乎矣,曾經閫帥,勿爲請刑,載在大典通編,議處,何如?判付啓,依允。又啓目,黑山島前別將金鳳賢原情云云。問目內辭緣,泛稱遲晩,刑推得情,何如?判付啓,除刑推議處爲良如敎。
癸未九月初十日辰時,上御熙政堂。藥房入診入侍時,都提調林漢浩,左副承旨趙琮鎭,假注書蔡東直,記注官金榶·任泰濬,檢校直閣鄭基善,以次進伏。醫官吳千根·李命運,進伏楹外訖。漢浩起伏奏曰,闕候已久,聖體,若何?上曰,一樣矣。漢浩曰,寢睡·水刺之節,何如?上曰,一樣矣。漢浩曰,中宮殿氣候,何如?上曰,一樣矣。上曰,醫官待令,則入診,可也。醫官以次診候訖,退伏奏曰,脈候左右三部調均矣。漢浩曰,當此節候改移之時,宜用調理湯劑,臣等率醫官退去,議定湯劑以入之意,敢稟。上曰,唯。漢浩曰,湯劑旣已議定,則當逐日監煎以入,而提調金履喬受由在外,今姑許遞,令該曹口傳差出,待下批,牌招察任,何如?上曰,依爲之。出擧條進御加味健脾湯,自今日一貼式煎入事。出榻敎世子宮進服拱辰地黃湯,自今日五貼式日次製入事,出下敎。仍命退,諸臣以次退出。
上在昌德宮。停常參·經筵。
朴基宏,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
又啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
徐春輔啓曰,同副承旨尹景鎭,今日不爲仕進,卽爲牌招,何如?傳曰,允。
傳于李光文曰,禮房承旨馳詣宣武祠,奉審摘奸以來。
金學淳啓曰,藥房副提調持湯劑來待矣。傳曰,封入。
朴基宏啓曰,事變假注書李遇榮,身病猝重,勢難察任,今姑改差,何如?傳曰,允。
以趙思健爲事變假注書。
以副校理嚴燾·朴永元,修撰徐有素,副修撰林顔喆·趙璟鎭牌不進罷職傳旨,傳于徐春輔曰,只推。
徐春輔啓曰,玉堂上下番俱空,已至多日,事甚未安。副校理嚴燾,修撰徐有素,副修撰林顔喆·趙璟鎭,旣有只推之命,竝卽牌招,以爲推移入直之地,何如?傳曰,允。
尹景鎭啓曰,大司憲宋穉圭,執義洪羲弼,掌令朱鎭民·禹錫簡,持平朴晦壽在外,成大璡牌不進,監察茶時之意,敢啓。傳曰,知道。
以獻納徐萬修,持平成大璡牌不進罷職傳旨,傳于尹景鎭曰,只推。
上在昌德宮。停常參·經筵。
尹景鎭啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
趙琮鎭啓曰,藥房提調持湯劑來待矣。傳曰,封入。
以副校理嚴燾,修撰徐有素,副修撰林顔喆·趙璟鎭牌不進罷職傳旨,傳于趙琮鎭曰,只推。
趙琮鎭啓曰,玉堂上下番俱空,已至多日,事甚未安。副校理嚴燾,修撰徐有素,副修撰林顔喆·趙璟鎭,旣有只推之命,竝卽牌招,推移入直,何如?傳曰,允。
尹景鎭啓曰,大司憲宋穉圭,執義洪羲弼,掌令朱鎭民·禹錫簡,持平朴晦壽在外,成大璡牌不進,監察茶時之意,敢啓。傳曰,知道。
以獻納徐萬修,持平成大璡牌不進罷職傳旨,傳于尹景鎭曰,只推。
上在昌德宮。停常參·經筵。
尹景鎭啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
朴基宏啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
金學淳啓曰,藥房副提調持湯劑來待矣。傳曰,封入。
以副校理嚴燾,修撰徐有素,副修撰林顔喆·趙璟鎭牌不進罷職傳旨,傳于徐春輔曰,只推。
徐春輔啓曰,玉堂上下番俱空,已至多日,事甚未安。副校理嚴燾,修撰徐有素,副修撰林顔喆·趙璟鎭,旣有只推之命,竝卽牌招,推移入直,何如?傳曰,允。
以副校理嚴燾,修撰徐有素,副修撰林顔喆·趙璟鎭牌不進罷職傳旨,傳于徐春輔曰,只推。
尹景鎭啓曰,大司憲宋穉圭,執義洪羲弼,掌令朱鎭民·禹錫簡,持平朴晦壽在外,成大璡牌不進,監察茶時之意,敢啓。傳曰,知道。
以獻納徐萬修,持平成大璡牌不進罷職傳旨,傳于尹景鎭曰,只推。
徐春輔,以吏曹言啓曰,今九月十五日行顯思宮望祭親行敎是時,祝史金炳朝,時無職名,令該曹,口傳付軍職,何如?傳曰,允。
又以吏曹言啓曰,成均館典籍金宗虎呈狀內,矣身素患痰癖之症,挾感添劇,時月之內,萬無起動供職之望云。其身病旣如是沈重,則有難强令察任,改差,何如?傳曰,允。
朴基宏,以都摠府言啓曰,副摠管柳和源,以能麽兒堂上,本廳講坐起事,龍虎營晝仕出去之意,敢啓。傳曰,知道。
徐春輔,以禮曹言啓曰,卽接堤川幼學李始坤所志,則以爲同姓三寸叔著,嫡妾俱無子,以其同姓六寸弟莘第四子漢中,欲爲繼後,兩家相議完定,而未及禮斜,兩家父母,俱爲作故,不得循例禮斜,依定式草記稟處事呈狀矣。凡係繼宗立後,兩邊與受,明有可據而不得登聞者,許令該曹論理草記事,曾有筵奏定式,而門長李始坤所訴旣如此,依定式,李莘第四子漢中,立爲李著之後,何如?傳曰,允。
尹景鎭,以義禁府言啓曰,保放罪人李亨謙,還囚議處以入,而病勢一向未差,仍爲保放之意,敢啓。傳曰,知道。
義禁府啓目,柔院前僉使金潤玉原情云云。問目內辭緣,泛稱遲晩,所當請刑是白乎矣,年滿七十,法不當請刑,議處,何如?判付啓,依允。又照目粘連,向前李亨謙亦,掩置應避之嫌,不報巡營者,罪專在於察訪,至於兵使,又無直啓之例,則考諸法典,雖無可擬之律,處於內外從之間,久未照察,亦不可無警,以此照律,何如?判付啓,依允。又照目粘連,向前金鳳賢亦,逆獄罪人之物故檢驗,自有法典,何等謹嚴,而不爲具格擧行者,事未前有,大關後弊,誠極駭痛,合施重勘,以此照律,何如?判付啓,依允。
春川府使金熙華疏曰,伏以臣,猥以樗散之姿,冒應芻牧之寄,感激恩私,夙宵兢惕,思所以圖報萬一者,惟在殫竭心力,勤謹職事,使公貨無至虧欠,民生得以奠安,是乃職分內事,而才疎察隱,政拙催科,徒費廩祿,無所攸爲,自貽素餐之譏,未效分憂之責,惶隕恧縮,惟大何是俟,顧何敢出位論事,重犯唐突之罪,而伏況外邑之臣,不避僭越,輒事塵瀆,極知其萬萬悚惶,嚴畏趑趄,五朔于玆矣。事甚悶隘,不容泯默,敢此陳籲,惟聖明垂察焉。噫,本府以峽坼野曠之地,山川之明麗,民物之殷富,甲於嶺西,眉州之風俗近古,滁陽之簿牒多暇,素稱名邑也雄府也。蓋嘗爲名士大夫回翔之地,越自數十年來,屢經大無之歲,刀耕火畬之氓,困於屯監宮差督責之患,安業樂生之類,迫於豪右悍吏侵漁之弊,不能奠居,率多流亡,如浮梗棄苴,遇風漂散,戶摠減半,而邑里爲之蕭條,官屬隨而貧窮,百瘼交集,衆弊叢萃,指不勝摟,毛難悉擧。昔之名邑雄府,今焉爲弊弊難醫之局,駸駸然至於莫可收拾之境,而倉簿紊亂,庫腹空虛,會簿各穀二萬八千六百七十三石零內,吏奴之流來隱逋,民間之年久未捧,租粟合爲一萬五百五十七石零,而折米則爲四千二百六十二石零,以民未捧言之,生存可捧,百無一二,流亡絶戶,十居八九,以吏奴逋言之,父歿而以其子載錄,兄亡而使其弟替當,更迭徵廳互相分族,散而復聚,各成一逋,而論其形勢,無非丐乞難捧,而又況指徵無處,殆近三之二,一年二年,耗上生耗,一人所負折米,多至於四五百石,少不下六七十石,當年內了殺,勢無奈何。故折米一千五百十七石零,因前官在任時査報巡營,自巡營狀請排捧,而其餘折米二千七百四十四石零,亦前官在任時,追後査出者也。比諸已排捧之數,不啻倍蓰,其捧之難,其徵之無處,尤有甚焉。今年雖幸少豐,石數旣甚夥多,其所收捧之方,晝思夜托,終無善筞,而峽氓無恒産,積困於隣族侵徵之餘,負鼎挈妻,駭散之四,自來習俗,蓋於冬春査逋之初,知幾逃躱,不獨躬犯之吏徒而已。如干晦在之氓,聞其風聲,而預先恐劫,胥動浮言,生業稍裕者,移居他境而觀望,家計赤立者,避入京城而隱匿,已不知幾百戶矣。如欲一時徵督,則徒有繹騷之患,萬無了當之望,若得寬其限而紓其力,減數分定,漸次收捧,則倉簿無虛張之弊,公穀有實入之效,末抄所捧,自不失元數矣。且況邑有大逋,難以盡捧,則特念事勢,許令排捧,已有近例,玆不得不冒入文字,仰瀆崇嚴。伏乞聖明,俯賜諒察,亟令廟堂稟處,限十年除耗分捧,以便公私,千萬幸甚。臣無任云云。省疏具悉。疏辭令廟堂稟處。
上在昌德宮。停常參·經筵。
自一更至五更,月暈。
尹景鎭啓曰,大司憲宋穉圭,執義洪羲弼,掌令朱鎭民·禹錫簡,持平朴晦壽在外,成大璡呈辭,監察茶時之意,敢啓。傳曰,知道。
朴基宏啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
傳于李光文曰,禮房承旨馳詣宗廟·景慕宮,奉審摘奸以來。
金學淳啓曰,藥房副提調持湯劑來待矣。傳曰,封入。
李光文啓曰,玉堂上下番俱空,已至多日,事甚未安。副校理嚴燾,修撰徐有素,副修撰林顔喆·趙璟鎭,旣有只推之命,竝卽牌招,以爲推移入直之地,何如?傳曰,允。
李光文,以侍講院言啓曰,再明日顯思宮望祭王世子亞獻禮時,宮官當爲全數進參,而文學未差,無以備員,令政院稟旨差出,待下批,牌招,以爲備員進參之地,何如?傳曰,允。
李光文啓曰,因侍講院草記,明日顯思宮望祭王世子亞獻禮時,宮官當爲全數進參,而文學未差,令政院稟旨差出,待下批,牌招事,允下矣。未差之代,政冠牌招開改差出,何如?傳曰,允。
有政。吏批,判書金履喬受由在外,參判趙貞喆進,參議李紀淵牌不進,右承旨金學淳進。啓曰,判書受由在外,參議牌不進,小臣獨政未安,何以爲之?敢稟。傳曰,仍爲之。以徐有素爲應敎,金䥧爲文學,金在昌爲禮曹判書,韓致應爲知敦寧,金文澤爲典籍,金學羲爲典設別提,金龍洛爲長寧殿別檢,林正鎭爲監役,文慶愛爲公淸都事。
兵批,行判書李存秀病,參判洪時濟病,參議李東煥入直進,參知任鼎常病,右副承旨朴基宏進,同知單趙彦基,副護軍單李近植。
以吏曹參議李紀淵牌不進罷職傳旨,傳于金學淳曰,只推。
尹景鎭啓曰,應敎徐有素,旣在闕中,不爲肅謝,直爲出去,事甚未安,推考,何如?傳曰,允。
以副修撰林顔喆·趙璟鎭牌不進罷職傳旨,傳于李光文曰,只推。
兵曹口傳政事,副司果單金炳朝。
李光文,以顯思宮享官意啓曰,忠義朴巘壽·李鍾奎,今九月十七日慶科庭試,皆當赴擧云。忠義二員,代假官一員,令忠勳府,依例差出,使之臨期致齋,自十五日至十七日,入番察任,何如?傳曰,允。
又以禮曹言啓曰,卽接徽慶園參奉所報,則今十七日慶科庭試時,兩參奉及執事忠義,俱爲觀光云矣。忠義假官,依前例自臣曹,別單單付以入,而參奉二員假官,令吏曹口傳差出,以爲替直赴擧之地,何如?傳曰,允。
朴基宏,以都摠府言啓曰,今日入直內三廳武兼禁軍及軍兵等,當爲中日習射技,而顯思宮望祭齋戒相値,不得設行之意,敢啓。傳曰,知道。
又以訓鍊都監言啓曰,謹依下敎,別監李命龜·劉鎭寬·李元明·文興完等四名,各嚴棍二十度,懲勵放送,而其中朴和默,出去北漢地云,定送校卒捉來,追後嚴棍計料之意,敢啓。傳曰,知道。
又以訓鍊都監言啓曰,別監朴和默,出去北漢地云。故捉來次定送校卒矣。渠旣自現,嚴棍二十度,懲勵放送之意,敢啓。傳曰,知道。
又以禁衛營言啓曰,騎士都試時優等人,別單書入之意,敢啓。傳曰,知道。
又以御營廳言啓曰,今九月十四日騎士都試時各技優等人,別單書入之意,敢啓。傳曰,知道。
又以御營廳言啓曰,本廳字內光熙門南邊第一城廊近處體城改築處女墻,亦已畢築之意,敢啓。傳曰,知道。
尹景鎭,以義禁府言啓曰,保放罪人李亨謙,還囚照律以入之意,敢啓。傳曰,知道。
義禁府照目粘連,黑山島前別將金鳳賢矣本府議啓內,逆獄罪人之物故檢驗,自有法典,何等謹嚴,而不爲具格擧行者,事未前有,大關後弊,誠極駭痛,合施重勘,以此照律,罪杖一百收贖,告身盡行追奪私罪,奉敎依允。又照目粘連,慶尙前右兵使李亨謙矣本府議啓內,掩置應避之嫌,不報巡營者,罪專在於察訪,至於兵使,又無直啓之例,則考諸法典,雖無可疑之律,處於內外從之間,久未照察,亦不可無警,以此照律,罪笞四十收贖,附過還職私罪,奉敎依允。又啓目粘連,向前金潤玉亦,道啓臚列,旣經詳査,而所犯諸條,果係贓汚,及見原辭,俱屬肥己,淑問之下,敢以年七十瞞告,圖免刑配,尤極無嚴,大關紀綱,決不可以卑微之類,有所容貸,加等之律,在所不已,以此照律,何如?判付啓,依允。
上在昌德宮。停常參·經筵。
顯思宮望祭親行後,王世子板位問安。答曰,罔極。大殿·中宮殿,內閣·政院·百官奉慰單子問安。答曰,罔極。藥房口傳問安。答曰,罔極。世子宮,內閣·政院·百官單子問安。答曰,知道。藥房口傳問安。答曰,知道。世子嬪宮,內閣·政院單子問安。答曰,知悉。藥房口傳問安。答曰,知悉。
藥房提調李存秀,副提調金學淳啓曰,親行望祭,聖慕克伸,侵曉將事,勞動旣多,伏未審聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮·世子嬪宮,口傳問安。答曰,知道。
朴基宏啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
金學淳啓曰,藥房提調·副提調持湯劑來待矣。傳曰,封入。
以副校理嚴燾牌不進罷職傳旨,傳于金學淳曰,只推。
金學淳啓曰,玉堂上下番俱空,已至多日,事甚未安。副校理嚴燾,副修撰林顔喆·趙璟鎭,旣有只推之命,與應敎徐有素,竝卽牌招,推移入直,何如?傳曰,允。
朴基宏啓曰,大司憲宋穉圭,執義洪羲弼,掌令朱鎭民·禹錫簡,持平朴晦壽在外,成大璡牌不進,監察茶時之意,敢啓。傳曰,知道。
以獻納許萬修,持平成大璡牌不進罷職傳旨,傳于朴基宏曰,只推。
以慶尙監司金相休狀啓,薦新進上柚子,未及成熟,雖爲擇封,不能盡誠,惶恐待罪事,傳于金學淳曰,勿待罪事,回諭。
金學淳,以禮曹言啓曰,今十七日行長寧殿修改告由祭時,本殿兩官,當爲備員,而新除授別檢金龍洛,時在慶尙道安東地云。今姑改差,其代卽令該曹,以在京無故人口傳差出,以爲備員將事之地,何如?傳曰,允。
吏曹口傳政事,以李相重爲長寧殿別檢。
兵曹口傳政事,以李寅會爲羽林將。
金學淳,以奎章閣言啓曰,景慕宮望廟樓,今望奉審,無頉之意,敢啓。傳曰,知道。
又以禮曹言啓曰,卽接永禧殿官員所報,則今十七日慶科庭試時,兩官俱爲觀光云矣。依定式假官一員,令吏曹,以成均館官員口傳啓下,以爲代直赴擧之地,何如?傳曰,允。
朴基宏,以兵曹言啓曰,五衛將具允鼎·李彦厚,景福宮衛將鄭重厚,慶熙宮衛將文時穆·趙彦基,俱以病難供職,呈狀乞遞,文臣兼宣傳官金鏴,除授在外,過限未肅拜,竝改差,何如?傳曰,允。
又以兵曹言啓曰,今月十九日,二羽禁軍番次矣。該將田遇聖,在外未肅拜,改差,其代依承傳,口傳擬入之意,敢啓。傳曰,知道。
又以禁衛營言啓曰,今此慶科庭試武科殿試時,本營將校中直赴應試人,別單書入之意,敢啓。傳曰,知道。
又以御營廳言啓曰,楊州牧場內捉虎事,定將校率領砲手,另飭出送矣。多日行獵,終無虎跡,姑爲撤還之意,敢啓。傳曰,知道。
又以義禁府言啓曰,今此慶科庭試春塘臺文武科命官試取時,本府都事九員赴擧,只有武都事一員,而當直入直都事,本府入直都事,公事回公都事,弘化門·通化門·集春門·月覲門·靑陽門·明光門·丹楓亭禁亂都事,無以推移假都事九員,令該曹口傳差出,以爲分排擧行之地,何如?傳曰,允。
義禁府照目粘連,柔院前僉使金潤玉矣本府議啓內,道啓臚列,旣經詳査,而所犯諸條,果係贓汚,及見原辭,俱屬肥己,淑問之下,敢以年七十瞞告,圖免刑配,尤極無嚴,大關紀綱,決不可以卑微之類,有所容貸,加等之律,在所不已,以此照律,罪杖一百收贖,告身盡行追奪,流三千里定配私罪,奉敎依允。
癸未九月十五日子時,上詣顯思宮。望祭親行入侍時,行都承旨李光文,行左承旨徐春輔,右承旨金學淳,左副承旨趙琮鎭,右副承旨朴基宏,同副承旨尹景鎭,記事官鄭德和,假注書具行益,記注官任泰濬·金榶,直閣朴永元,以次侍立時,上具翼善冠·淺淡服·烏犀帶·黑皮靴詣齋殿。時至,通禮跪啓請行禮,前導入顯思宮,詣版位前。贊禮跪啓請俯伏哭。上俯伏哭,王世子以下在位者,皆俯伏哭。贊禮跪啓請止哭興再拜興平身。上止哭興再拜興平身,王世子以下在位者,皆止哭興平身訖。贊禮前導,詣尊所東向立,光文酌酒,景鎭以盞受酒。上詣神位前,北面俯伏跪,光文奉香,景鎭奉爐以進。贊禮跪啓請三上香,上三上香,受香爐奠于案。仍行初獻禮。光文奉酌以進。贊禮啓請執爵獻爵,大祝跪讀祝文訖。贊禮跪啓請俯伏興平身,上俯伏興平身,贊禮導上降復位。執禮請行亞獻禮。宮官引王世子詣尊所,執尊者酌醴,宮官以酌受醴,王世子入詣神位前。宮官請執酌獻酌,王世子以酌授宮官,奠于靈座前。宮官請俯伏興平身,王世子俯伏興平身降復位。執禮請行終獻禮。謁者引終獻官行知事金履陽,詣神位前行禮訖,出就復位。執禮請俯伏哭。上俯伏哭,王世子以下在位者,皆俯伏哭。贊禮請止哭興再拜興平身,贊禮導上詣望燎位訖,啓請禮畢,導上還入齋殿,諸臣以次退出。
上在昌德宮。停常參·經筵。
自申時至人定,灑雨下雨,測雨器水深一分。
尹景鎭啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
朴基宏啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
金學淳啓曰,知敦寧韓致應,除拜後過三日不爲出肅,依定式推考警責,仍卽牌招察任,何如?傳曰,允。
又啓曰,藥房副提調持湯劑來待矣。傳曰,封入。
李光文啓曰,今此庭試試官中時無職名人,令該曹,口傳付軍職,何如?傳曰,允。
兵曹口傳政事,副護軍單趙寅永,副司果單尹正鎭。
傳于李光文曰,考官更爲命招。
傳于李光文曰,讀券官更爲命招。
傳于朴基宏曰,明日差早開門。
尹景鎭啓曰,大司憲宋穉圭,執義洪羲弼,掌令朱鎭民·禹錫簡,持平朴晦壽在外,成大璡牌不進,監察茶時之意,敢啓。傳曰,知道。
以獻納徐萬修,持平成大璡牌不進罷職傳旨,傳于尹景鎭曰,只推。
以應敎徐有素,副修撰林顔喆·趙璟鎭牌不進罷職傳旨,傳于李光文曰,只推。
以副校理嚴燾再牌不進,罷職傳旨,傳于李光文曰,只推。
朴基宏,以兵曹言啓曰,今九月十七日孝懿王后袝太廟慶科庭試武科春塘臺命官殿試時,直赴殿試人應試應頉區別,別單書入之意,敢啓。傳曰,知道。
又以兵曹言啓曰,直赴殿試奉承傳扈衛軍官金翼興等五十五員,隨其錄名,許赴於明日殿試之意,敢啓。傳曰,知道。
又以兵曹言啓曰,今九月十七日,武臣堂上祿試射日次而慶科庭試相値,不得設行,以後日退行之意,敢啓。傳曰,知道。
又以禁衛營言啓曰,本營字內光熙門南邊第三城廊近處體城四間許頹圮處,今已畢築,把守軍兵,依例撤罷,女墻仍爲始築之意,敢啓。傳曰,知道。
尹景鎭,以義禁府言啓曰,時囚罪人金潤玉,杖一百收贖,告身盡行追奪,流三千里定配照律公事判付內,依允事,命下矣。金潤玉,杖一百收贖,告身盡行追奪,平安道楚山府,流三千里定配,而以議啓內辭意具罪目,依例發遣府書吏,押送配所,何如?傳曰,允。
上在昌德宮。停常參·經筵。
夜自一更至十八日開東,灑雨下雨,測雨器水深四分。
尹景鎭啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
朴基宏啓曰,來二十一日,朝參日次矣,敢稟。傳曰,停。
李光文啓曰,來二十一日,輪對日次矣,敢稟。傳曰,停。
金學淳啓曰,藥房副提調持湯劑來待矣。傳曰,封入。
尹景鎭啓曰,假注書具行益,今日廳坐,不爲仕進,事未前有,極爲駭然,所當重勘,而本院請推之外,無他可施之罰,何以爲之?敢稟。傳曰,拿處。
傳于李光文曰,讀券官金祖淳,命官爲之。
傳于李光文曰,考官李存秀,命官爲之。
傳于李光文曰,侍衛軍兵雨具。
傳于李光文曰,今番庭試取五人。
具行益拿處,代以李景在爲假注書。
傳于李光文曰,科次入侍。
傳于李光文曰,藝文提學待明朝牌招,九日製通方外爲之,試紙用大好紙事,分付。
尹景鎭啓曰,大司憲宋穉圭,執義洪羲弼,掌令朱鎭民·禹錫簡,持平朴晦壽在外,成大璡牌不進,監察茶時之意,敢啓。傳曰,知道。
以獻納徐萬修,持平成大璡牌不進罷職傳旨,傳于尹景鎭曰,只推。
朴基宏,以兵曹言啓曰,今日春塘臺慶科庭試命官試取時,本曹出番堂上侍衛二員,當爲備員,而參知任鼎常有身病,不得進參云。令政院卽爲牌招,使之進參,何如?傳曰,允。
以兵曹參知任鼎常牌不進罷職傳旨,傳于朴基宏曰,只推。
朴基宏,以都摠府言啓曰,今日入直內三廳武兼禁軍及軍兵等,當爲中日習射技,而慶科庭試相値,不得設行之意,敢啓。傳曰,知道。
又以備邊司言啓曰,卽見慶尙監司金相休狀啓,則以爲本道綿農,已判歉荒,收布之本色收捧,實無其路,道內諸邑各營各衙門上納軍布身布之錢木參半者及樂工保布,竝許純錢代捧,訓局保布,折半代錢事,請令廟堂稟處矣。本道綿歉,果如狀辭,各樣上納,難責本色,軍需雖難闊狹,民勢在所軫念,各營各司軍身布,竝令折半代捧,訓局保布,亦令三分一代錢,何如?傳曰,允。
癸未九月十七日酉時,上御熙政堂。庭試科次入侍時,行都承旨李光文,記事官鄭德和,記注官任泰濬·李宗心,命官領敦寧金祖淳,讀券官兼戶曹判書金履陽,行大護軍李好敏,對讀官吏曹參議李紀淵,副護軍尹豐烈·鄭基善,大司成金蘭淳,以次進伏訖。上曰,對讀官讀奏試券。基善等以次讀奏訖,祖淳曰,試券中善作者批點乎?上曰,唯。祖淳批點訖,仍奏曰,壯元以三中書之,之次竝以三下書之乎?上曰,唯。祖淳書等訖。上曰,壯元試券入之。光文跪傳夾侍,夾侍跪受坼祕封,還傳于光文,光文讀奏祕封。上曰,次第讀之。光文次第坼封讀奏訖。上命退,諸臣以次退出。
上在昌德宮。停常參·經筵。
朴基宏啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
李光文啓曰,右副承旨朴基宏,同副承旨尹景鎭,今日不爲仕進,竝卽牌招,何如?傳曰,允。
又啓曰,藥房提調持湯劑來待矣。傳曰,封入。
又啓曰,藝文提學李存秀牌不進推考傳旨,今方捧入。而九日製命下之後,如是違牌,事甚未安,更爲牌招,何如?傳曰,允。如有違牌,勿爲呼望。
傳于李光文曰,都承旨持此御題,與藝文提學偕往泮宮,試取以來。
李景在有頉,代以李穆淵爲假注書。
李穆淵有頉,代以金耆升爲假注書。
朴基宏啓曰,大司憲宋穉圭,執義洪羲弼,掌令朱鎭民·禹錫簡,持平朴晦壽在外,成大璡牌不進,監察茶時之意,敢啓。傳曰,知道。
以獻納徐萬修,持平成大璡牌不進罷職傳旨,傳于朴基宏曰,只推。
以同副承旨尹景鎭牌不進罷職傳旨,傳于朴基宏曰,只推。
注書鄭德和病,代以李日瀅爲假注書。
李光文啓曰,吏曹郞廳來言,新恩政事,取稟。傳曰,當日爲之
有政。吏批,行判書金履喬受由在外,參判趙貞喆進,參議李紀淵病,右副承旨朴基宏進。啓曰,行判書金履喬受由在外,參議李紀淵病不來,小臣獨政未安,何以爲之?敢稟。傳曰,仍爲之。以尹心圭爲修撰,李魯秉爲兼弼善,金基厚爲判尹,吳熙常爲刑曹參議,金龍洛爲長寧殿別檢,典籍單徐萬淳,文科甲科第一人,司圃別提單李圭殷,武科甲科第一人。
兵批,行判書李存秀試所進,參判洪時濟病,參知任鼎常病,參議李東煥進,左副承旨趙琮鎭進。以洪得彩爲明月萬戶,同知單范聖佑,副護軍李亨謙單付。
吏批,再政,以李希祖爲敦寧都正,金在宣爲假監役。
李光文,以成均館大司成意啓曰,今此九日製,設行於明倫堂,而慶科之餘,擧子多聚,在場者已爲彌滿,而徊徨門外,連續道上者,又不可勝計。在前如此之時,丕闡堂竝有許設之例矣。今亦依此擧行之意,敢啓。傳曰,知道。
朴基宏,以義禁府言啓曰,今日九日製時,本府都事九員赴擧,只有武都事一員,而本府入直都事當直入直都事·公事回公都事,無以推移,假都事二員,令該曹口傳差出,以爲分排之地,何如?傳曰,允。
李光文啓曰,臣與藝文提學李存秀,偕往泮宮,九日製儒生試取,則收券爲一萬一千五百九十七張矣。捧入之意,敢啓。傳曰,知道。
傳于李光文曰,都承旨·坐直承旨與兵曹入直堂上,試官加差下。
傳于李光文曰,科次入侍。
李光文,以弘文館言啓曰,本館上番闕直,事甚未安。應敎徐有素,副校理嚴燾,副修撰趙璟鎭,旣有只推之命,竝卽牌招,以爲推移入直之地,何如?傳曰,允。
又以弘文館言啓曰,新除授校理李魯秉,時在京畿驪州地,經筵入番事緊,請斯速乘馹上來事,下諭,答曰,依啓。
朴基宏,以兵曹言啓曰,卽接西所衛將李學道牒報,則本所東邊中松一株,因風折傷云。令該所依例斫去之意,敢啓。傳曰,知道。
又以訓鍊都監言啓曰,本局分授都城白岳山東邊第二城廊近處體城六間許頹圮處,今已畢築,把守軍兵撤罷,彰義門西邊第二城廊近處體城十一間許頹圮處,今九月十九日爲始,改築之意,敢啓。傳曰,知道。
癸未九月十八日酉時,上御熙政堂。九日製科次入侍時,行都承旨李光文,假注書金耆升,記注官任泰濬·李宗心,藝文提學李存秀,試官左副承旨趙琮鎭,右副承旨朴基宏,兵曹參議李東煥,以次進伏。對讀官直閣朴永元,弼善任文白,副修撰林顔喆,說書吳致愚,以次進伏楹外訖。上曰,科次爲之。致愚等以次讀奏試券訖。上曰,試券中有合批點者,批點,可也。存秀曰,別無合作,無可批點,而居首則以三下書之,之次則竝以次上書之乎?上曰,唯。存秀書等訖。上命坼封讀奏,光文坼祕封,次第讀奏。上命書傳敎曰,九日製賦居首三下進士金鼎秀直赴會試,次上生員趙道淳,進士李啓潢給二分,之次次上幼學李善祥等四人,竝令該曹,考例施賞。出榻敎上又命書傳敎曰,入格儒生明日待令。出榻敎上命試官先退,存秀等先退。又命退,承史以次退出。
上在昌德宮。停常參·經筵。
尹景鎭啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
朴基宏啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,藥房提調持湯劑來待矣。傳曰,封入。
傳于朴基宏曰,入格儒生延英門施賞。
朴基宏啓曰,假注書金耆升·李日瀅,時無職名,令該曹依例付軍職,冠帶常仕,何如?傳曰,允。
尹景鎭啓曰,大司憲宋穉圭,執義洪羲弼,掌令朱鎭民,禹錫簡,持平朴晦壽在外,成大璡牌不進,監察茶時之意,敢啓。傳曰,知道。
以獻納徐萬修,持平成大璡牌不進罷職傳旨,傳于尹景鎭曰,只推。
以應敎徐有素,副校理嚴燾,副修撰趙璟鎭牌不進罷職傳旨,傳于朴基宏曰,只推。
朴基宏啓曰,副應敎未差,校理姜世白·李魯秉,修撰林處鎭·尹心圭,副修撰林顔喆在外,副校理朴永元內閣直,玉堂上下番俱空,事甚未安。應敎徐有素,副校理嚴燾,副修撰趙璟鎭,旣有只推之命,竝卽牌招,推移入直,何如?傳曰,允。
傳于朴基宏曰,秋到記,明日仁政殿命官爲之,左副承旨馳往泮宮,今日夕食堂,收取以來。
傳于朴基宏曰,發遣吏郞,諸執事淸齋與否,摘奸以來。
朴基宏啓曰,明日次對,兩司當爲進參,除在外外,未肅拜·呈告人員,竝待開門牌招,何如?傳曰,允。
又以兵曹言啓曰,闕門開閉時監鑰,何等愼嚴,而今夕下鑰時,敦化門監鑰宣傳官,未及待令。至有曜金門監鑰宣傳官之替行,以致差晩,事未前有,萬萬駭然。當該宣傳官,令該府拿問處之,何如?傳曰,允。
又啓曰,卽見兵曹草記,則今日敦化門閉門時,門告宣傳官,不爲待令,以致莫重下鑰之遲滯,至有他門告宣傳官替行之境云,事未前有,萬萬驚駭,當該宣傳官,所當重勘,而本院請推之外,無他可施之罰,何以爲之?敢稟。傳曰,拿處。
又以侍講院言啓曰,新除授兼弼善李魯秉,時在京畿驪州地,書筵入番事緊,斯速乘馹上來事,下諭,何如?傳曰,允。
又以禮曹言啓曰,徽慶園白虎邊補土處園上稍近前面緊要之地植木,今春先爲擧行,而局內外諸處汰落補築及植木之役,因節序之已晩,待秋擧行事,臣曹草記蒙允矣。今此補築種植等節,無論龍虎案對,遠近諸處,廣爲補植,不可無擇吉告由之節,以來月初旬內推擇,恐合事宜,而謹依在前陵役時以地方官差下補土堂上之例,楊州牧使,監董堂上差下,使之專管事務,亦令本園參奉兼監役,眼同擧行事,分付,何如?傳曰,允。
又以戶曹言啓曰,時御所內各司,依定式發遣本曹佐郞臣崔祉鉉,與兵曹參議臣李東煥,佐郞臣柳榮河,東所衛將臣李東鎭,西所衛將臣李學道,南所衛將臣申大範,北所衛將臣金性淵,眼同看審後,有頉處別單書入,而修改則擇日擧行,何如?傳曰,允。
又以禮曹言啓曰,卽接鎭安幼學梁德元所志,則以爲族侄守源,嫡妾俱無子,以其同姓六寸兄守海第四子達權,欲爲立後,兩家相議完定,而守海夫妻俱歿,拘於常規,不得循例禮斜,依定式草記稟處事呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長梁德源所訴旣如此,依定式,梁守海第四子達權,立爲梁守源之後,何如?傳曰,允。
又以禮曹言啓曰,卽接咸安幼學河景灝所志,則以爲同姓六守兄極灝,嫡妾俱無子,以其同姓六守兄應九第二子斗喆,欲爲繼後,諸族相議完定,而兩家父母俱爲作故,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長河景灝所訴旣如此,依定式,河應九第二子斗喆,立爲河極灝之後,何如?傳曰,允。
朴其宏,以兵曹言啓曰,今九月二十日文臣朔試射試官,已爲受點,而秋到記相値,不得爲之之意,敢啓。傳曰,知道。
尹景鎭,以義禁府言啓曰,江華留守宋冕載狀啓內,長寧殿別檢李相重,爲先罷黜,其罪狀,令攸司稟處事,啓下矣。李相重,方在入直云,依例發遣府羅將,待替直拿來,何如?傳曰,待待命拿囚。
又以義禁府言啓曰,慶尙監司金相休狀啓內,左漕倉漕船監官鎭海縣監李義根,固城前縣令姜必魯,該倉都差員昌原前府使沈能俊,右漕倉漕船監造晉州前牧使鄭持容,後漕倉漕船監造金海前府使柳台佐,該倉都差員密陽府使金熙臣罪狀,令攸司稟處事,啓下矣。李義根,時在任所,依例發遣府羅將,交代後拿來,姜必魯,下去慶尙道仁同地,柳台佐,下去安東地,沈能俊,下去公淸道淸州地,鄭持容,下去京畿水原地,金熙臣,時在任所云,發遣府書吏羅將,竝拿來,何如?傳曰,竝待待命拿囚。
又以義禁府言啓曰,卽接月令醫員李思秀手本,則時囚罪人具行益,素患關格之症,一倍添劇於屢日處冷之餘,咳嗽喘促,食飮全却,氣息奄奄云。罪人病勢如此,則一邊保放,一邊草記,曾有定式矣。具行益,姑爲保放之意,敢啓。傳曰,知道。
禮曹判書金在昌疏曰,伏以淸廟擧躋祔之儀,聖孝不匱,新園成襄奉之禮,宸慕靡逮,下忱悲愴,愈久愈切。仍伏念臣,獲戾神明,奄失所恃,鮮民之生,不如死之久矣,而猶且冥極頑甚,苟延一縷,今焉祥禫已畢,冠裳依舊,俯仰穹壤,此何人斯?嗚呼,臣母病篤之初,我聖上特垂軫念,珍劑頒降,太醫臨視,及夫逝單之徹,渙宣隱卒之敎,哀榮之典,愍恤之眷,鄭重優渥,感結幽明,非臣齟齬文字所敢形容其萬一也。迺者本兼諸任除旨洊降,收簪之恩,旣極感祝,戀軒之誠,尤當蹶,而苫塊餘喘,念絶榮途,顧何忍飄纓結綬,復廁班行也哉?且臣間經重病,轉致衰謝,形殼換脫,神精頓消,脚漸痿痺,臂常戰掉,賤齒未及六旬,而奄奄之狀,殆無異於篤老貌樣,纔自鄕外,添病舁還,尙稽叩謝,罪積逋慢,玆陳短牘,仰塵崇聽。伏乞聖慈俯垂矜諒,將臣新授春官之任,亟行鐫遞,仍治瀆擾之罪,以肅朝綱,以安私分,千萬幸甚。臣無任云云。答曰,省疏具悉。卿其勿辭行公。
上在昌德宮。停常參·經筵。
藥房副提調金學淳啓曰,伏未審日間,聖體若何,寢睡·水刺之節,何如?臣率諸御醫,趁早入診,詳察聖候爲宜。中宮殿氣候,何如?臣不任區區伏慮,敢來問安,竝此仰稟。答曰,知道。中宮殿氣候安順,卿不必入侍矣。中宮殿·世子宮·世子嬪宮,口傳問安。答曰,知道。
尹景鎭啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
朴基宏啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
尹景鎭啓曰,判尹金基厚,除拜後過三日不爲出肅,依定式推考警責,仍卽牌招察任,何如?傳曰,允。
又啓曰,三品官之無得過三日循例請牌,曾有定式矣。敦寧都正李希祖,除拜後過三日不爲出肅,事體所在,誠極未安。從重推考,仍卽牌招察任,何如?傳曰,允。
傳于朴基宏曰,傳香承旨馳詣受香諸處,奉審摘奸以來。
傳于趙琮鎭曰,檢校直閣鄭基善馳詣華寧殿,奉審摘奸,仍詣健陵·顯隆園,一體奉審以來。
金學淳啓曰,藥房副提調持湯劑來待矣。傳曰,封入。
朴基宏啓曰,禁衛大將趙萬永,摠戎使朴周壽,以東·南關王廟祭獻官,今方受香出去矣。所佩命召及密符,來請還納,何以爲之,而將兵之任,不可無一刻摠察之人,何以爲之?敢稟。傳曰,仍佩往來,禁將,訓將兼察,摠使,御將兼察。
又啓曰,禁將訓將兼察,摠使御將兼察事,命下矣。兼察禁衛大將白東薳,兼察摠戎使李海愚,竝卽牌招聽傳敎,何如?傳曰,允。
傳于趙琮鎭曰,讀券官金祖淳,命官爲之。
傳于趙琮鎭曰,考官金蓍根,命官爲之。
以應敎徐有素,副校理嚴燾,副修撰趙璟鎭牌不進罷職傳旨,傳于趙琮鎭曰,只推。
趙琮鎭啓曰,玉堂上下番俱空,事甚未安,應敎徐有素,副校理嚴燾,旣有只推之命,竝則牌招,以爲推移入直之地,何如?傳曰,允。
尹景鎭啓曰,大司憲宋穉圭執義洪羲弼,掌令朱鎭民·禹錫簡,持平朴晦壽在外,成大璡牌不進,監察茶時之意,敢啓。傳曰,知道。
以獻納徐萬修,持平成大璡牌不進罷職傳旨,傳于尹景鎭曰,只推。
傳于趙琮鎭曰,科次入侍。
尹景鎭啓曰,副修撰趙璟鎭,旣入闕中,不爲肅謝,直爲出去,事甚未安,推考,何如?傳曰,允。
趙琮鎭,以內醫院都提調提調意啓曰,駞酪粥,自十月初一日,當爲封進,依前例擧行事,預爲分付司僕寺之意,敢啓。傳曰,知道。
又以禮曹言啓曰,卽接龍仁幼學金樂寅所志,則以爲族侄在龍,嫡妾俱無子,以其同姓二十寸兄星緯第六子驥孫,欲爲立後,兩家相議完定,而星緯夫妻俱歿,拘於常規,不得循例禮斜,依定式草記稟處事,呈狀矣。凡係繼宗立後,兩邊與受,明有可據,而不得登聞者,許令該曹論理草記事,曾有筵奏定式,而門長金樂寅所訴旣如此,依定式,金星緯第六子驥孫,立爲金在龍之後,何如?傳曰,允。
朴基宏,以都摠府言啓曰,今日入直內三廳武兼禁軍及軍兵等,當爲中日習射技,而命官秋到記相値,不得設行之意,敢啓。傳曰,知道。
又以備邊司言啓曰,勘災捧糴之時,不宜曠官,受由上京守令,竝令明日下送之意,分付該曹,何如?傳曰,允。
又以備邊司言啓曰,各衙門回啓之毋得遲滯,自是定式,而近聞諸道放未放啓,本秋曹尙不回啓,以致屢朔之久云。每事之解弛抛置,良可寒心,前後堂上中若有無故行公,而不爲擧行者,則令政院捧現告,從重推考,時判堂,聞亦在外,使之從速上來,趁卽覆啓,何如?傳曰,允。
癸未九月二十日酉時,上御熙政堂。科次入侍時,行都承旨李光文,假注書李日瀅,記注官金榶·金履喆,讀券官領敦寧金祖淳,試官吏曹參判趙貞喆,行護軍李止淵,對讀官副護軍李寅溥,副護軍趙寅永,副司果權敦仁,司僕正曹龍振等,以次進伏訖。上命對讀官,讀奏試券。寅溥等次第讀奏訖。祖淳曰,以三下書等乎?上曰,唯。祖淳書等訖。上命書傳敎曰,秋到記製述居首三下進士尹克培,幼學金英淳,講居首通幼學吳致淳,幼學李垿,竝直赴殿試,製述之次草三下幼學韓宓履,進士洪鍾英,講之次通幼學金相潤幼學孔煥鼎,竝直赴會試,製述之次次上進士李殷英等六人,講之次略生員安潤蓍等十八人,竝令該曹,考例施賞。出榻敎又命書傳敎曰,入格儒生明日待令。出榻敎仍命退,諸臣以次退出。
上在昌德宮。停常參·經筵。
尹景鎭啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
趙琮鎭啓曰,右副承旨朴基宏,今日不爲仕進,卽爲牌招,何如?傳曰,允。
又啓曰,藥房副提調持湯劑來待矣。傳曰,封入。
傳于趙琮鎭曰,入格儒生入侍。
傳于趙琮鎭曰,明日眞殿茶禮時,王世子入參,該房知悉。
傳于趙琮鎭曰,明日眞殿茶禮時,時原任大臣·承史·閣臣·宗親·儀賓二品以上入參。
以應敎徐有素,副校理嚴燾牌不進罷職傳旨,傳于趙琮鎭曰,只推。
趙琮鎭啓曰,玉堂上下番俱空,已至多日,事甚未安。應敎徐有素,副校理嚴燾,旣有只推之命,與副修撰趙璟鎭,竝卽牌招,推移入直,何如?傳曰,允。
尹景鎭啓曰,大司憲宋穉圭,執義洪義弼,掌令朱鎭民·禹錫簡,持平朴晦壽在外,成大璡牌不進,監察茶時之意,敢啓。傳曰,知道。
以獻納徐萬修,持平成大璡牌不進罷職傳旨,傳于尹景鎭曰,只推。
趙琮鎭,以吏曹言啓曰,因備邊司草記,勘災捧糴之時,不宜曠官受由上京守令,竝令明日下送事,允下矣。自臣曹催促,則丹陽郡守金錫喜,高城郡守尹匡烈,海州判官李鼎臣,黃澗縣監洪錫謨,泰仁縣監洪載顯,玉果縣監鄭文升,高山縣監洪直謨,河陽縣監李台升,信川郡守元錫範,俱以爲明日下去云。居昌府使洪容默,以爲身病猝重,不得下去云云。其身病果未知如何,而催敎之下,不卽下去者,揆以事體,殊甚未安,罷黜,何如?傳曰,允。
朴基宏,以禁衛營言啓曰,臣萬永,進詣南廟,有頉處看檢修改後,別單書入之意,敢啓。傳曰,知道。
又以御營廳言啓曰,東關王廟有頉處,臣監董修改後,別單書入之意,敢啓。傳曰,知道。
敦寧都正李希祖疏曰,伏以臣,跡本畸寒,幸竊科第,疎闇鈍劣,最居人下,而徒藉先蔭,濫躋淸顯,匪分之咎,過福之災,理所必至,而三載北荒,形銷神鑠,扶病生還,實出望外,肖翹至微,猶霑雨露之昭蘇,覆盆雖幽,竟蒙日月之流照,天地生成之恩,若偏於臣身。臣退伏田廬,闔門感泣,自惟桑楡餘命,雖粉骨碎軀,實無以仰酬涓埃,瞻天望雲,只切攢祝之誠。此際忽承除旨下者,以臣爲敦寧府都正,臣誠惶隕震駴,莫省所措。竊以爲納汚藏疾,雖出聖度之寬容,息黥補劓,自有微分之秉守,彈冠名塗,已無其望,而況臣於此職,素無敦寧,在法當遞,非但罪累餘蹤,玷汚淸朝之爲大懼也。伏願聖明,特賜鐫改,以存公格,仍察臣情跡之危蹙,亟命選部,勿復檢擬,以安私分焉。仍伏念臣家,有屢世積冤,同堂之內,人紀壞滅,橫遭奪宗之變,遂成亂倫之家,今臣朝暮且死,將爲地下不瞑之魂,玆敢不避猥越,附陳衷懇,瀝血呼籲於天地父母之前。噫人之大倫,莫重於父子之親,禮之大防,莫嚴於宗支之別。苟或父子而失其昭穆,宗支而亂其名分,則人不得爲人,而得罪於天下萬世,是誠公議之所共辨斥,王法之所當糾正。況臣七代祖先正臣文成公珥,卽從祀文廟之大賢,而子孫烝嘗,事體尤重。不幸自臣曾祖以來,宗統隳壞,神理幽枉,遂使先正百世不祧之祀,尙在於非禮不正之歸,此豈獨臣家一門之變怪也哉?臣請略擧其梗槪焉。臣先祖文成無嫡祀,以側室子敎官景臨承祀,而至孫參奉穧,曾孫別提厚蒔,有子曰繼,繼擧進士,死而無子,繼之妻朴氏,取繼之四寸弟綸之子一興爲後,而病母弱子,相依爲命,先正宗祀,不絶如縷,繼之立後,在於肅廟朝癸亥之歲,而翌年甲子,自朝家有先正祀孫錄用之命,是時繼之六寸兄綖,出入於先正臣文純公朴世采之門,適聞有錄用之命,暗揣宗嫂微弱,螟嗣未冠,可以乘此機會,圖占入仕之路,乃陰囑人歷謁儒門,到處揚言曰,李繼死而無子,其子侄行中,無可立後者云,而盛稱綖之可合奉祀,蓋綖之意,必欲除去宗嫂宗侄,更求兄弟行可代者,然後渠可以售計,故掩置一興之爲嗣,而泯其形跡也。朴世采及先正臣文正公宋時烈,皆聞其言,以爲本宗旣無人,綖雖支派,今可使權奉香火,以應朝命,遂以此意,往復於故相臣金壽興,仍卽筵白,而除綖初仕,俾攝其宗祀。蓋懷德,距海州甚遠,世采所居,稍近海州,而綖又其門人,故時烈謂其言可信,不復詳探其立後與否,而綖又詐減其年,自稱繼之再從弟,欲援兄亡弟及之禮,當時諸賢,亦豈料綖之設計,如是陰巧,畢竟紊亂其宗統乎?是以宋時烈,最初與相臣書,有曰綖之代繼,便是兄亡弟及之禮,繼妻如果立後,則綖也歸其宗祀於所後,而渠仍爲厚蒔之次子無妨云。此實出於參酌經權,百世不易之正論也。綖於是,又恐一興長成之後,據此議還宗,乃僞作繼妻之諺單,極其辭意之乖悖,欲使得罪於儒賢,以絶日後鳴冤之端。朴世采亦言綖之於繼,非六寸弟乃六寸兄,當爲厚蒔之長子。宋時烈旣聞諺單,又得朴世采之言,其再答相臣書,則曰,當初以爲綖少於繼,而繼爲長子,故曾有繼妻立後後還宗之稟矣。今聞綖長於繼,則綖爲長子,繼妻自爲別宗云。此書之所以與前書不同者,蓋以諺單之乖悖,欲禁其紛爭之弊也。若使當時諸賢,知繼妻之已立後,而諺單之出於僞造,則初豈有黜宗納支之理乎?且綖於此時,已出繼於其叔,方持其養母喪服,而恐妨於攝宗,慝而不言,旣得初仕,始乃吐實,故宋時烈,大加怪駭,與故相臣金壽恒書曰,李綖方持所後喪云。未能曉解,豈綖嘗出爲人後耶?然旣有上命,勢當依私親降服之禮,卽除其所後之服,而後於厚蒔矣。綖遂遽脫養母衰服,復爲厚蒔之嗣,究厥處身,在彼爲敗養之罪人,在此爲奪宗之罪人。若使宋時烈,早知綖如是悖譎,則又豈以出後服喪之人,仰請攝宗乎?繼妻則迫於綖黨之威䝱,一介寡婦,勢無奈何,只待一興之長成矣。未幾一興,頃刻暴死,莫知其故,而不敢出一言,又取一興之弟敍五爲嗣,綖等終恐爲後日之慮,黜繼之神主於家廟,而驅逐繼妻不許居接,㷀㷀孤嫠,胸抱神主,背負螟嗣,痛哭出門,寄寓村舍,傭織爲生,天理人道之乖錯,已無可言。而敍五旣長之後,繼妻日夜呼天曰,吾夫乃吾舅所生子也。生而爲奉祀之宗孫,沒而神主見黜於家廟,此何變也?今以敍五,爲吾父之子,則敍五卽宗孫也,百世名祖之統,一朝見奪於亡夫之六寸兄,古今天下,寧有是乎?遂携敍五,匍匐上京,欲爲擊錚呼冤之擧,綖之群兄弟,追至中路,百端禁沮,使不得前進,故被驅還鄕,而宗族及士林,間或有歸正之論,則綖黨拔劍畫地,勢甚凶惡,故人不敢開口,及繼妻死後,篋有諺書,備述當時哀冤之狀,見之者至今流涕。嗚呼,繼卽臣之曾祖也。敍五後登進士,官至知事,卽臣之祖也。家運不幸,孤寡持門,綖之攝奉先祀,固出於一時之權道,而義理者,天下之至正也。爲綖之道,固當待嗣兒之成人,還其宗祀,而當時諸賢之本意,亦如此矣。宗子旣死,神主依禮入廟,而入廟之後,無端見黜,神主何罪?宗婦立嗣,以待其長成,此乃人家之常禮,而爲其夫黨六寸者,逐出數十年主祀之宗嫂,而突入據長子之位,此亦何禮?且綖旣爲人後,方在母喪,而遽脫所後之服,攫取宗侄之統,此亦何禮?綖以出入儒門之蹤,一則挾詐,二則挾詐,欲霑錄後之恩,則目見宗嫂之立後,而乃曰子侄行中無可立後,欲成奪宗之計,則乍減其年,旋增其年,隨時變幻,欺蔽諸賢,致有許多層節,此誠人理之所難容,鬼神之所必殛也。孟子曰,君子,可欺以其方,難罔以非其道。大抵宋文正,遠居湖鄕,朝夕所聒聒於左右者,只是綖黨之流言,而至若孤寡抱冤之狀,漠然不得聞知,則其終始見欺,勢所然也。第以文正最初一書觀之,則繼妻立後之後,綖也自當歸其宗祀,此一段議論,義理森嚴,眞孟子所謂難罔以非其道也。今若依文正最初立論,斷然歸正,則以文正平日好禮之心,尤豈不光明發揮於百年之後哉?臣祖敍五,以綖爲尊屬,故腐心泣血,隱忍終身,臣父臣兄,亦皆含冤入地,此乃一鄕婦孺之所共憤歎者也。臣之從孫源培,卽其宗孫,而昨今兩年,以此意鳴金駕前,前後原情,俱在禮曹,當時諸賢往復之書,備載原集,照人耳目,臣何敢一毫增飾,自速罔上之大戾乎?謹按文忠鄭夢周之宗孫鎬,取族侄道濟爲後,而道濟無子而死,又取道濟之弟夏濟爲後,而夏濟又無子而死,於是更議立後。先正臣文正公李縡議曰,禮當爲道濟立後,今若立夏濟後,以奉宗祀,則道濟以宗子,無罪見廢,而李縡此議,蓋以宗統爲重,欲嚴後世之隄防也。凡倫紀之變不可不歸正者,不拘於世代之久近。臣若徒懷嚴畏,一向泯默,則屢世幽冤,終無可暴之日,賢祖宗祀,終無歸正之日,歸死之日,無以見先靈於地下,而永爲蔑倫之鬼,臣之情事,亦可謂至窮且蹙矣。伏乞天地父母,特垂鑑諒,亟賜裁處,以正一門之大倫,以伸百世之公議焉。臣無任云云。答曰,省疏具悉。所辭令該曹處之,附陳先正祀系事,事在百年之前,朝家亦未之詳知。令該曹,詢問於儒賢及時原任大臣後稟處。
癸未九月二十一日辰時,上御熙政堂。入格儒生入侍時,左副承旨趙琮鎭,假注書金耆升,記注官金榶·任泰濬,以次進伏訖。上命入格儒生入侍。賤臣承命出傳。進士尹克培,幼學金英淳·吳致淳·李垿·韓宓履,進士洪鍾英·李殷榮·許恁·朴京壽,生員朴敏慤·李重錫,進士林膺洙,幼學孔煥鼎·金相潤,生員安潤蓍,進士趙鎭晩,幼學尹升烈·金顯箕·李有龍,生員金鎭夏,幼學金在根·尹斗成·李敦素·權命周·曺翯振·韓升烈·韓致宇·方啓營·沈晶之·趙宅鎬·洪在重·崔致常,以次侍立堂下訖。上命儒生進前,奏職姓名。克培等以次進前,奏職姓名,退立庭下。上曰,講製居首四人,退出後呼新,而給分以上人先退以下頒賞,克培等八人退出,其下二十八人施賞,引儀唱四拜,儒生等行拜禮訖。上命儒生先退,儒生等退出。又命退,承史以次退出。
上在昌德宮。停常參·經筵。
尹景鎭啓曰,大司憲宋穉圭,執義洪羲弼,掌令朱鎭民·禹錫簡,持平朴晦壽在外,成大璡呈辭,監察茶時之意,敢啓。傳曰,知道。
朴基宏啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
金學淳啓曰,藥房三提調,持湯劑來待矣。傳曰,封入。
傳于趙琮鎭曰,奉審閣臣入侍。
以應敎徐有素,副校理嚴燾,副修撰趙璟鎭牌不進罷職傳旨,傳于李光文曰,只推。
李光文啓曰,玉堂上下番俱空,已至多日,事甚未安。應敎徐有素,副校理嚴燾,副修撰趙璟鎭,旣有只推之命,竝卽牌招,以爲推移入直之地,何如?傳曰,允。
癸未九月二十二日辰時,上詣眞殿。茶禮親行入侍時,行都承旨李光文,行左承旨徐春輔,右承旨金學淳,左副承旨趙琮鎭,右副承旨朴基宏,同副承旨尹景鎭,假注書金耆升·李日瀅,記注官李宗心,記事官李憲瑋,檢校提學金祖淳,檢校直提學李存秀·李龍秀,直閣朴永元,次第侍立訖。上具翼善冠·衮龍袍出幄次,通禮導上詣版位。通禮啓請鞠躬四拜興平身,上行四拜禮,王世子以下,皆行四拜禮。通禮導上詣盥洗位盥洗訖。通禮導上,詣第一室尊所,執尊擧冪。通禮導上詣位前跪,光文奉香,春輔奉爐,三上香,仍行三獻禮。光文奉盞,春輔奠盞,次詣第二室第三室如右禮,通禮導上降復位。啓請鞠躬四拜興平身,上行四拜禮,王世子以下,皆行四拜禮,禮畢。通禮導上,還入幄次後,光文曰,行禮時,左右通禮趁不待令,事甚未安,竝從重推考,何如?上曰,依爲之。出擧條命書傳敎曰,當該左右通禮從重推考事。出榻敎
癸未九月二十二日酉時,上御熙政堂。奉審閣臣入侍時,左副承旨趙琮鎭,假注書金耆升,記注官李宗心,記事官李憲瑋,檢校直閣鄭基善,以次進伏訖。上命閣臣進前。基善進前奏曰,臣承命馳詣華寧殿,殿內奉審則無頉,祭物祭器祭井看審則精潔,諸執事摘奸則無頉,仍留監祭,仍詣健陵陵上奉審,則無頉碑閣丁字閣,奉審則無頉,仍詣顯隆園,一體奉審則亦皆無頉矣。上命閣臣先退。又命退,承史以次退出。
上在昌德宮。停常參·經筵。
尹景鎭啓曰,大司憲宋穉圭,執義洪羲弼,掌令朱鎭民·禹錫簡,持平朴晦壽在外,成大璡呈辭,監察茶時之意,敢啓。傳曰,知道。
朴基宏啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
趙琮鎭啓曰,同副承旨尹景鎭,今日不爲仕進,卽爲牌招,何如?傳曰,允。
又啓曰,藥房提調持湯劑來待矣。傳曰,封入。
以應敎徐有素,副校理嚴燾,副修撰趙璟鎭牌不進罷職傳旨,傳于趙琮鎭曰,只推。
趙琮鎭啓曰,玉堂上下番俱空,已至多日,事甚未安。應敎徐有素,副校理嚴燾,副修撰趙璟鎭,旣有只推之命,竝卽牌招,推移入直,何如?傳曰,允。
朴基宏,以都摠府言啓曰,今日入直內三廳武兼禁軍及軍兵等,當爲中日習射技,而國忌正日相値,不得設行之意,敢啓。傳曰,知道。
上在昌德宮。停常參·經筵。
尹景鎭啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
金學淳啓曰,藥房副提調持湯劑來待矣。傳曰,封入。
傳于朴基宏曰,明日文武新恩謝恩,當親受,該房知悉。
以應敎徐有素,副校理嚴燾,副修撰趙璟鎭牌不進罷職傳旨,傳于朴基宏曰,只推。
朴基宏啓曰,玉堂上下番俱空,已至多日,事甚未安,應敎徐有素,副校理嚴燾,副修撰趙璟鎭,旣有只推之命,竝卽牌招,推移入直,何如?傳曰,允。
尹景鎭啓曰,大司憲宋穉圭,執義洪羲弼,掌令朱鎭民·禹錫簡,持平朴晦壽在外,成大璡牌不進,監察茶時之意,敢啓。傳曰,知道。
以獻納徐萬修,持平成大璡牌不進罷職傳旨,傳于尹景鎭曰,只推。
尹景鎭啓曰,明日次對,兩司當爲進參,除在外外,未肅拜·呈告人員,竝待開門牌招,何如?傳曰,允。
吏曹,徽慶園局內外諸處汰落補築及植木時監董堂上單楊州牧使李鍾運。
都摠管洪義浩疏曰,伏以臣,以田野病伏之蹤,猥膺專對之恩命,義重往役,未敢言私,數旬之後,行將拜辭,依望觚稜,下懷耿結。仍伏念臣之父母墳瑩,在於畿內永平地,今當遠離,私心怵惕,伏望聖慈,許臣五六日之暇,俾伸情理,不勝千萬䕤祝之至。臣無任云云。答曰,省疏具悉。所請依施。
上在昌德宮。停常參·經筵。
藥房提調李存秀,副提調金學淳啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿·世子宮·世子嬪宮口傳問安。答曰,知道。
尹景鎭啓曰,大司憲宋穉圭,執義洪羲弼,掌令朱鎭民·禹錫簡,持平朴晦壽在外,成大璡牌不進,監察茶時之意,敢啓。傳曰,知道。
金學淳啓曰,藥房提調·副提調持湯劑來待矣。傳曰,封入。
傳于朴基宏曰,大臣·備局堂上引見。
以應敎徐有素,副校理嚴燾,副修撰趙璟鎭牌不進罷職傳旨,傳于趙琮鎭曰,只推。
金學淳啓曰,玉堂上下番俱空,已至多日,事甚未安。應敎徐有素,副校理嚴燾,副修撰趙璟鎭,旣有只推之命,竝卽牌招,以爲推移入直之地,何如?傳曰,允。
尹景鎭啓曰,卽者禁府都事來言,時囚無得過三日滯囚,曾有定式矣。保放罪人具行益,時囚罪人申從洛·李相重等,當爲捧供,而判義禁李好敏呈辭受由,同義禁金啓河·金陽淳在外,只有同義禁李光文一人,不得備員開坐云,何以爲之?敢稟。傳曰,受由·在外竝許遞,前望單子入之。
金吾堂上前望單子入之,判義禁金在昌,同義禁李勉昇·趙晉和落點。
尹景鎭啓曰,卽者義禁府都事來言,保放罪人具行益,時囚罪人申從洛·李相重·鄭持容·沈能俊,當爲捧供,而新除授判義禁金在昌,同義禁趙晉和未肅拜,同義禁李勉昇在外,只有同義禁李光文一人,不得備員開坐云。判義禁金在昌,同義禁趙晉和,竝卽牌招,以爲備員開坐之地,何如?傳曰,允。
以獻納徐萬修,持平成大璡牌不進罷職傳旨,傳于尹景鎭曰,只推。
以應敎徐有素,副校理嚴燾,副修撰趙璟鎭牌不進罷職傳旨,傳于金學淳曰,只推。
朴基宏,以兵曹言啓曰,今月二十八日,三內禁軍番次矣。該番將元策,以其親病猝重,呈狀乞遞,改差,其代依承傳口傳擬入之意,敢啓。傳曰,知道。
兵曹口傳政事,以李元學爲內禁將。
朴基宏,以都摠府言啓曰,副摠管柳漢源,以騎兵點考事,外兵曹晝仕出去之意,敢啓。傳曰,知道。
又以兵曹言啓曰,今九月十七日武臣堂上祿試射,後日退行事,草記蒙允矣。今二十六日設行,而試官望備擬以入之意,敢啓。傳曰,知道。
朴基宏啓曰,右邊捕盜大將申鴻周,以軍職堂上祿試射試官,明日慕華館出去矣。所佩命召及大將牌·傳令牌,何以爲之?敢稟。傳曰,仍佩往來。
朴基宏,以冬至兼謝恩使正副使意啓曰,使事行將出彊,而明年有大國稱慶之慮云。隨行譯官,不可不擇差,取考謄錄,每有別啓請之例,堂上譯官金相淳,依已例帶去,何如?傳曰,允。
又以兵曹言啓曰,來十月十一月當上番騎兵二百二十八名所着襦衣,依定式本曹點考後,仍令該曹題給之意,敢啓。傳曰,知道。
吏曹啓目粘連,啓下是白有亦,觀此敦寧府都正李希祖上疏,則以爲,臣於此職,素無敦寧,在法當遞亦爲白有臥乎所,旣無敦寧,則揆以格例,不可仍置,依例改差,何如?判府啓,依允。
尹景鎭,以義禁府言啓曰,卽接月令醫員朴增煥手本,則時囚罪人鄭持容,素患疝積之症,在途闖發,就囚之後,又添毒感,食飮全却,氣息奄奄云。罪人病勢如此,則一邊保放,一邊草記,曾有定式矣。鄭持容,姑爲保放之意,敢啓。傳曰,知道。
刑曹判書鄭晩錫疏曰,伏以臣於病伏鄕廬之際,伏奉京兆除旨,旋又移忝秋官,寵眷旣若稠疊,隣里亦爲聳感,而顧臣賤疾沈痼,末由蠢動,自底於慢棄恩命,曠廢職務,居然至一月有餘,義分都隳,厥罪難貰,卽又伏見日前籌司草記允下者,以本曹回啓之遲滯,有從速上來之明命,臣誠悸恐惶隘,益不知所以自措。臣本蒲脆先邁,駑蹇易疲,而賤齒奄迫七旬,貞疾重嬰二豎,筋力澌脫,神精昏霿,雖在房闥瑣小,亦未能照管措置,尙可以擔夯謀猶於公家政務之旣重且繁者乎?是故昨秋以來,凡有恩除,或緣倖會,或怵飭諭,雖暫黽勉冒膺,而未嘗不屢上辭本,猥陳病狀,終不敢爲久玷計。伏想聖明,庶或有所記有也。夫崇秩厚祿,人之所榮,而臣乃欲徘徊逡巡,懇扣辭避者,非敢爲知足,亦非敢爲占便耳,蓋其中,實有所萬不獲已,而周任所謂陳力就列,不能者止也,是豈臣所樂爲哉?抑臣又有情私之切悲者,臣命窮惡積,早失所怙,母之歿,又復千里戴星,不卒之慟,弸轖在心,不孝之罪,上通于天,今且老白首將死,悔懊悲泣,靡所逮及,惟迨此未死前,歸依松楸,展掃墳塋,以畢不幾何之餘景,庶或爲一半分自慰自贖之道,其事也苟,而其情焉慼矣。噫,士感知己,尙合捐軀,況臣蒙被國恩,與天無極,塵刹圖報,寤寐如結,雖欲忍慟抑情,單誠供職,而奈此病旣纏骨,力不從心,決不能哀敬中正,審克簡孚何哉?雖然至重者君命,至嚴者臣分,臣固當不俟駕屨,亟詣城闉,以叩謝恩命,備控情實,恭竢進退之處分,而適値霜候,重添感症,咳喘苦劇,氣息凜綴,食飮全廢,委頓床笫,萬無近百里觸冒趲進之望,玆敢不避僭猥,從縣道冒進文字,臣罪至此,尤合萬死。伏乞聖慈,俯察臣病狀之危篤,曲諒臣情私之悲苦,亟遞職名,毋曠重務,仍命選部,勿復檢擬,俾得調延殘喘依近先壠,千萬至祝。臣無任云云。答曰,省疏具悉。情理與病雖如此,亦豈可一向在外?本職姑爲許遞,卿其調理上來。
癸未九月二十五日辰時,上御熙政堂。藥房入診,大臣·備局堂上引見,新恩謝恩同爲入侍時,提調李存秀,副提調金學淳,假注書金耆升,記注官任泰濬,記事官李憲瑋,直閣朴永元,行都承旨李光文,行左承旨徐春輔,右副承旨朴基宏,同副承旨尹景鎭,假注書李日瀅,事變假注書趙思健,領議政南公轍,行吏曹判書金履喬,行護軍李止淵·趙萬永·白東薳·趙鐘永·朴周壽,以次進伏,醫官吳千根·李彦厚·金殷相,進伏楹外。文武新恩,侍立庭下,行四拜禮訖。公轍曰,日候不調,聖體,若何?上曰,一樣矣。公轍曰,寢睡·水刺之節,何如?上曰,一樣矣。公轍曰,中宮殿氣候,何如?上曰,各殿宮氣候一樣矣。存秀曰,醫官入診乎?上曰,新恩先爲入侍。文科新恩徐萬淳·權大肯·韓鎭㦿·李勉祐·權周憲·愼尙欽,以次進伏,奏職姓名,退立庭下,武科新恩李奎殷,進伏楹外,奏職姓名,退立庭下。上命下番,呼文科新來,又命宣傳官,呼武科新來,次第擧行訖。上命文武新恩先退,萬淳·奎殷等,以次退出。上曰,醫官入診。千根·彦厚·殷相,以次診候訖,退伏奏曰,脈候左右三部調均矣。上曰,次對爲之。公轍曰,卽見江原監司尹命烈狀啓,則以爲,原州所納三軍門保米,爲三百十五零,而上納時舟橋司人情及各項雜費,年增歲加,若當歉歲,則每名所納六斗價,幾至六七兩之多,爲弊多端。自今年爲始,以詳定例純錢代捧事,請令廟堂稟處矣。軍保米之爲原民難支之端,曾亦稔聞,而近年以來,所謂人情雜費之瑣屑名色,漸成切骨之瘼,至登道臣狀辭,其在軫恤之政,豈可不許?三營中藉或有米邊不足,軍需難繼之患,而此不過些少利害,三百餘石,數亦不多。自今依詳定例,以純錢輸納事,分付,何如?上曰,依爲之。出擧條公轍曰,春川府使金熙華上疏批旨,有廟堂稟處之命矣。取見其疏本,則以爲,本府流來隱逋未捧折米二千七百四十四石零,以今民勢,萬無一時盡捧之望,依近例限十年除耗分捧事,請令廟堂,稟旨分付矣。前逋之排捧,未及收殺,新逋繼而現發,該邑倉簿之紊亂,誠末如之何矣。排捧雖是無於前之例,而近多不得已許施之事,猶賢乎民穀之俱失,依疏請數爻,許令限五年除耗分捧,民吏逋之不爲區別石數,有欠綜詳,該府使推考警責,何如?上曰,依爲之。出擧條公轍曰,卽見江華留守宋冕載狀啓,則以爲,豐德,爲江都右營將,而今旣革罷,右營將變通一款,請令廟堂稟處矣。豐德自是鎭撫管右營將,而今已合邑於松都,京畿各邑中不屬他鎭,而地亦便近者,趁卽移定,然後保障重地一營之制,可無疎虞之歎,以海防稍。近邑仁川定給單子啓下等節,令兵曹擧行,把守軍兵,自當從便換定,兩都居留之臣,往復停當後,使之狀聞,何如?上曰,依爲之。出擧條公轍曰,臣於向日湖南伯上疏覆啓時,舊陳畓結中新起者,許令三年後出稅,而至於旱田,本無給災之例,若遽許施,則陳起恐無區別,而彼此反甚斑駁,故更令道臣,具意見狀聞矣。今見道臣再啓,則以爲,旱田之不爲給災,一年再耕之謂,而苟不再耕,則田與畓一也。只按田不給災之例,而責稅於沙石草菜,實是仁政之不忍,末又以斷斷苦心,作爲已任,先已與民而相約,姑以便宜而試可爲辭,而仍請今年新起旱田八十一結零,限三年免稅矣。蓋此湖南之民,自經己甲凶荒,十室九亡,一望膏腴之地,便成蘼蕪之場。今此勸耕一事,卽是民聚土闢之一大急務,苟利於民,田與畓何間,而第念莫嚴者稅法也。其云陳廢者,尙未得區別施惠,而獨於起墾者,特施格外之典,甚有難愼,所以屢入商量,未有發落。然而一道之事,不委於道臣則已,旣委於道臣,則以疏以啓,懇請不已者,民情趨捨之機,田土陳起之會,其必有先事而的見者矣。此等無例之事,朝議雖或靳持,而或以造化之澤,別下處分者,前多有之,公法所拘,雖不敢自下直請,而不可不依其言,試先責其成效,故敢此仰達矣。上曰,依狀請施行,可也。公轍曰,大比當前之時,由單之不捧例也,而卿宰侍從之臨科尋鄕者,未有如今番之多,出納之地,難免其責,當該承旨,從重推考,此後則使之申明舊式,另加察飭,何如?上曰,依爲之。出擧條公轍曰,聖節方物入送咨文,令文任撰出之意,自槐院草記蒙允矣。今聞兩文任,皆嫌不撰進,而前任中在京無故人,亦苟艱云。內閣直提學,旣帶該院提調,使之趁期撰進,何如?上曰,依爲之。出擧條上曰,大臣就座,諸宰奏事。履喬曰,見今蔭武虛司果,至有五十餘人之多,區處無期,文臣陵令十窠中,以蔭官姑爲隨窠換差,待虛司果了當,還作文窠,以準十員之地,何如?上曰,依爲之。出擧條存秀曰,西北別付料抄上時,有膂力善技藝者,各別抄擇,試取上送,自是法例,而近來抄上,雜以老弱,苟充上送,全不解操弓,疲殘莫甚。且身在京中,圖囑該道,修成冊報來者,間多有之,此與自京冒入,實無間焉。此後則帥臣,必親執抄擇,始爲上送,而如或夤緣顔私,苟充修報,身手武藝,露拙於本曹更試之時,則該帥臣論勘之意,申明定式,何如?上曰,依爲之。出擧條存秀曰,守令邊將之城堞公廨軍器之修補者,啓聞論賞,雖出激勸之意,箇中亦不無虛實相蒙之弊矣。近來請賞狀啓,未及回啓者居多,故取而見之,則或有如斗至殘之邑,其所自備者,恰過屢千金,雖盡捐其廩,無以相當,此行不得之事也。若非形止修報之過實,必是科外料販,害有所歸,設或有若干修補,畢竟是功不掩過,此後則軍器修補等請賞狀啓,十分核實,務從難愼之意,申飭於各道道帥臣處,何如?上曰,依爲之。出擧條存秀曰,檢書官今方多窠,番次苟艱,當爲差代,而自前每於經稟後新差,故敢此仰達矣。上曰,依此爲之。上曰,諸宰以次奏事。止淵等起伏奏曰,別無可奏之事矣。基宏曰,今日賓對,兩司無一人進參,事甚未安。行公諸臺,竝爲推考,何如?上曰,依爲之。出擧條仍命退,諸臣以次退出。
上在昌德宮。停常參·經筵。
朴基宏,以都摠府言啓曰,今日入直內三廳武兼禁軍及軍兵等,中日習射技,請出標信,傳曰,知道。
尹景鎭啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
徐春輔啓曰,右承旨金學淳,今日不爲仕進,卽爲牌招,何如?傳曰,允。
又啓曰,藥房提調持湯劑來待矣。傳曰,封入。
傳于趙琮鎭曰,宗廟冬享大祭王世子攝行磨鍊,百官依例入參矣,該房知悉。
趙琮鎭啓曰,假注書金耆升,身病猝重,勢難察任,今姑改差,何如?傳曰,允。
金耆升改差,代以愼尙欽爲假注書。
李日瀅改差,代以權大肯爲假注書。
趙琮鎭啓曰,玉堂上下番俱空,已至多日,事甚未安。應敎徐有素,副校理嚴燾,副修撰趙璟鎭,旣有只推之命,竝卽牌招,推移入直,何如?傳曰,允。
尹景鎭啓曰,卽者刑曹郞廳來言,因籌司草記,各道放未放回啓,卽爲擧行事,旣有成命,而判書未差,無以擧行云。未差之代,政官牌招開政差出,以爲擧行之地,何如?傳曰,前望單子入之。
刑曹判書前望單子入之,李好敏落點。
以右承旨金學淳牌不進罷職傳旨,傳于趙琮鎭曰,只推。
尹景鎭啓曰,大司憲宋穉圭,執義洪羲弼,掌令朱鎭民·禹錫簡,持平朴晦壽在外,成大璡牌不進,監察茶時之意,敢啓。傳曰,知道。
以獻納徐萬修,持平成大璡牌不進罷職傳旨,傳于尹景鎭曰,只推。
趙琮鎭,以觀象監提調意啓曰,日月有食,則預先推步,前期入啓,而來甲申年六月朔日食,如例推步,則食分爲十分十三秒矣。月體小於日體,初無十分盡食之例,況逾於十分,理不當如此,故使曆官輩,反覆細推,終不得差誤之端,我國曆官,只憑彼中法式而已。專昧通變之規,故在前如此之時,別遣監官中稍解術業者質問于欽天監,兼得新法方書以來矣。今冬至節行,依已例監官折衡金檢,別爲差送,期於質正,曆法如有新方之可合購來者,則使之購來,何如?傳曰,允。
徐春輔,以戶曹言啓曰,文昭殿碑閣·蠶壇碑閣·追慕洞碑閣·淨業院碑閣·流霞亭·養正齋,依定式發遣本曹郞廳奉審,則文昭殿碑閣·追慕洞碑閣·養正齋,姑無頉處,蠶壇碑閣,雨漏二庫,流霞亭,雨漏三庫,分付各該司,使之卽速修改之意,敢啓。傳曰,知道。
又以戶曹言啓曰,臣履陽與佐郞臣崔祉鉉進詣慶熙宮差備內啓下手本中,有頉處及內各司有頉處,眼同看審,則不無間間修補處,而節候差晩,土功爲難,待明春漸次始役之意,敢啓。傳曰,知道。
又以戶曹言啓曰,訓鍊院·慕華館,依定式發遣本曹郞廳摘奸,則姑無頉處之意,敢啓。傳曰,知道。
朴基宏,以備邊司言啓曰,卽見公淸監司趙經鎭狀啓,則以爲本道綿農,已判歉荒,各樣軍布之本色責納,殆同無麪之飥,道內洪州等二十四邑訓局炮保折半,各營門各衙門軍布,全數代錢,燕岐等二十邑訓局炮保三分一,各營門各衙門軍布,折半代錢事,請令廟堂,稟旨分付矣。湖西綿歉,無異於嶺南,則已施於嶺南者,豈可靳許於湖西乎?洪州等各邑炮保三分一,各營各司軍布折半。燕岐等各邑炮保四分一,各營各司軍布三分一,竝令代錢,何如?傳曰,允。
又以禁衛營言啓曰,來十月當一番前部左司屬黃海道四哨軍兵逢點實數四百五名,已爲點閱整齊,來十月初一日,與銅龍門·建陽門·西營·新營入直將官軍兵等,依例替代後,舊軍放送之意,敢啓。傳曰,知道。
又以禁衛營言啓曰,來十二月當二番前部中司屬黃海道四消軍兵,來十一月二十五日,京中逢點,依例準二朔立番之意,本道監·兵使處,預爲知委,何如?傳曰,允。
又以御營廳言啓曰,本廳來十二月甲申正月兩朔應立前部後司屬慶尙右道四哨軍兵,十一月二十五日,京中逢點,十二月初一日,與右司軍兵,當爲替代立番,而依定奪,每哨以九十八名磨鍊,趁期調送事,本道監·兵使處,措辭知會之意,敢啓。傳曰,知道。
又以御營廳言啓曰,本廳來十月十一月兩朔應立前部後司屬慶尙左道二哨,右道二哨合四哨軍兵四百九名,今已逢點整齊矣。十月初一日,與舊番中司軍兵,替代立番後,舊軍放送之意,敢啓。傳曰,知道。
尹景鎭,以義禁府言啓曰,保放罪人具行益·鄭持容等,還囚捧供以入,而鄭持容,病勢一向未差,仍爲保放之意,敢啓。傳曰,知道。
禁府啓目,宣傳官申從洛原情云云。傳旨內辭緣,泛稱遲晩,所當請刑是白乎矣,宣傳官勿爲請刑,載在大典通編,議處,何如?判付啓,依允。又啓目,昌原前府使沈能俊,晉州前牧使鄭持容等原情云云。沈能俊段,問目內辭緣,泛稱遲晩,所當請刑是白乎矣,曾經宣傳官,勿爲請刑,載在大典通編,議處,鄭持容段,問目內辭緣,泛稱遲晩,刑推得情,何如?判付啓,依允爲旀,鄭持容段,除刑推議處爲良如敎。又啓目,康翎前縣監南公侃原情云云。問目內辭緣,泛稱遲晩,刑推得情,何如?判付啓,除刑推議處爲良如敎。又啓目,假注書具行益原情云云。傳旨內辭緣,泛稱遲晩,刑推得情,何如?判付啓,除刑推議處爲良如敎。又啓目,長寧殿別檢李相重原情云云。問目內辭緣,泛稱遲晩,刑推得情,何如?判付啓,除刑推議處爲良如敎。
領府事金載瓚箚曰,伏以臣之子臣鑅,方待罪華城判官矣。初叨奉檄之榮,欲遂專城之願,勸臣來留,其意至懇,臣亦以䑛犢之愛,俾伸其哺烏之情者,父子情理,兩不容已,緣臣病甚,未能往見,而今則時月已久,崦嵫漸迫,迨此未寒之節,竊欲力疾就養,乞得恩暇,以便行止,不勝幸甚。臣旣躬進,此地密邇陵殿,若當守臣奉審之時,與同行禮,少效微忱,實臣之區區至願,伏望特賜諒許之命焉。取進止。答曰,省箚具悉卿懇。所請依施。仍傳曰,此批答,遣史官傳諭于領府事。
上在昌德宮。停常參·經筵。
尹景鎭啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
朴基宏啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,來初一日,輪對日次,而宗廟冬享大祭齋戒相値頉稟之意,敢啓。傳曰,知道
金學淳啓曰,藥房副提調持湯劑來待矣。傳曰,封入。
朴基宏啓曰,訓鍊大將白東薳,以城隍發告祭獻官,今方受香出去矣。所佩命召,來請還納,何以爲之?而將兵之任,不可無一刻摠察之人,何以爲之?敢稟,傳曰,禁將兼察,仍佩往來。
又啓曰,訓鍊大將,禁將兼察事,命下矣。兼察訓鍊大將趙萬永,卽爲牌招聽傳敎,何如?傳曰,允。
愼尙欽有頉,代以李勉祜爲假注書。
權大肯有頉,代以權周憲爲假注書。
以應敎徐有素,副校理嚴燾,副修撰趙璟鎭牌不進罷職傳旨,傳于趙琮鎭曰,只推。
趙琮鎭啓曰,玉堂上下番俱空,已至多日,事甚未安。應敎徐有素,副校理嚴燾,副修撰趙璟鎭,旣有只推之命,竝卽牌招,以爲推移入直之地,何如?傳曰,允。
尹景鎭啓曰,大司憲宋穉圭,執義洪羲弼,掌令朱鎭民·禹錫簡,持平朴晦壽在外,成大璡牌不進,監察茶時之意,敢啓。傳曰,知道。
以獻納徐萬修,持平成大璡牌不進罷職傳旨,傳于尹景鎭曰,只推。
尹景鎭啓曰,今二十九日,祿都目政事爲之之意,敢啓。傳曰,知道。
趙琮鎭,以吏曹言啓曰,卽接通禮院牒報,則以爲明日宗廟冬享大祭隷儀時,相禮當爲進參,而相禮洪祐燮,身病猝重,萬無起動進參之路,卽速變通云。身病旣如是,則有難强令察任,今姑改差,其代口傳備擬以入之意,敢啓。傳曰,知道。
吏曹口傳政事,以朴長復爲相禮。
趙琮鎭,以禮曹言啓曰,宗廟冬享大祭王世子攝行,百官依例入參事,命下矣。百官陪參儀註,今方磨鍊,而王世子望廟禮及省牲省器時,百官入參,則無可據之例,臣曹不敢擅便,問議大臣處之,何如?傳曰,允。
又以禮曹言啓曰,宗廟大享王世子攝行時,永寧殿,一依親享時例,攝行祭擧行事,載在續五禮儀補矣。來十月初二日宗廟冬享大祭王世子攝行時,同日永寧殿,遣大臣攝行事,依禮文擧行,何如?傳曰,允。
又以禮曹言啓曰,來十月初二日宗廟冬享大祭王世子攝行時,王世子省牲省器之節,依例磨鍊乎?敢稟。傳曰,依例磨鍊。
又以禮曹言啓曰,來十月初二日宗廟冬享大祭王世子攝行時,王世子散致齋,今當磨鍊,而誓戒已過,王世子自今日,散齋三日於別堂,致齋三日,二日於正堂,一日於齋室,宮官及應從升者諸享官散齋三日,宿於正寢,致齋三日,二日於本司,一日於享所,陪享百官諸衛之屬,守衛廟門者,各於本司,淸齋一宿事,依禮文擧行,何如?傳曰,允。
又以禮曹言啓曰,來十月初二日宗廟冬享大祭誓戒已過,王世子攝行時誓戒,不爲磨鍊,而肄儀前期四日,今九月二十八日早朝,內侍宮官及亞獻官以下諸享官,俱以黑團領,議政府行禮事,知委擧行,何如?傳曰,允。
朴基宏,以兵曹言啓曰,來十月初二日宗廟冬享大祭王世子攝行時,陪衛軍兵,當爲磨鍊,而丁丑年入學時,翊衛司全數,兵曹都摠府堂上·郞廳各一員,五衛將二員,武兼八員,內禁衛三十人,挾輿軍四十名,前後牌軍兵四百名磨鍊矣。今亦依此擧行乎?敢稟。傳曰,依例磨鍊。
尹景鎭,以義禁府言啓曰,保放罪人鄭持容,還囚議處以入,而病勢一向未差,仍爲保放之意,敢啓。傳曰,知道。
禁府啓目粘連,向前申從洛亦,門告不爲待令,下鑰因此遲滯,至於他門告宣傳官替行之境,誠極駭然,以此照律,何如?判付啓,依允。又啓目粘連,向前南公侃亦,漂船到泊,不卽聞知,竟闕問情是白如可,及其籌司關問之後,始爲報營者,雖是島民掩匿之致,難免瞭探疎虞之罪,以此照律,何如?判付啓,依允。又啓目粘連,向前具行益亦,仕進未趁廳座之時,喉院至有論罪之啓,稽忽之失,誠爲可駭,以此照律,何如?判付啓,依允。又啓目粘連,向前李相重亦,享祀之時,殿官失待,至有大祝兼行之擧,不可以日字之迫近,程途之稍遠,有所容恕,以此照律,何如?判付啓,依允。又啓目粘連,向前沈能俊·鄭持容等亦,俱以漕船監造及都差員,不善董飭,以致船隻之限內破傷者,難免其罪,竝只以此照律,何如?判付啓,依允。
上在昌德宮。停常參·經筵。
尹景鎭啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允
朴基宏啓曰,禁衛營將官來言,今日本營軍兵,日次私習云矣,敢啓。傳曰,知道。
金學淳啓曰,藥房副提調持湯劑來待矣。傳曰,封入。
權周憲在外,代以李穆淵爲假注書。
李勉祜有頉,代以趙秉鉉爲假注書。
趙秉鉉有頉,代以李勉祜爲假注書。
以應敎徐有素,副校理嚴燾,副修撰趙璟鎭牌不進罷職傳旨,傳于趙琮鎭曰,只推。
趙琮鎭啓曰,玉堂上下番俱空,已至多日,事甚未安,應敎徐有素,副校理嚴燾,副修撰趙璟鎭,旣有只推之命,竝卽牌招,推移入直,何如?傳曰,允。
尹景鎭啓曰,大司憲宋穉圭,執義洪羲弼,掌令朱鎭民·禹錫簡,持平朴晦壽在外,成大璡牌不進,監察茶時之意,敢啓。傳曰,知道。
以獻納徐萬修,持平成大璡牌不進罷職傳旨,傳于尹景鎭曰,只推。
趙琮鎭,以侍講院言啓曰,來十月初二日宗廟冬享大祭王世子攝行時,宮官當爲備員齋宿,而兼司書朴永元呈辭受由,無以備員,何以爲之?敢稟。傳曰,許遞,前望單子入之,兼禮貌官,可也。
兼司書前望單子入之,權敦仁落點。
趙琮鎭,以禮曹言啓曰,因臣曹草記,今此宗廟冬享大祭王世子攝行時,百官之入參於望廟禮及省牲省器,時無可據之例,問議大臣處之事,允下矣。發遣郞廳,問議于大臣,則領中樞府事臣金載瓚,行判中樞府事臣韓用龜,俱病未獻議,行判中樞府事臣金思穆,以爲今此王世子攝行大享時,百官之依例入參,旣有成命,則望廟禮及省牲省器時,其所入參,亦宜無異,而春曹掌考,未有可據之例,則以臣昏耄,不敢質言,伏惟上裁云,議政府領議政臣南公轍,以爲王世子攝祀太廟,百官元無入庭陪行之例,今番則雖因下敎入參,而至於望廟禮省牲省器時,則謹稽禮典,亦無可據之文,無於前之例,如非特敎,自下有不敢仰請磨鍊,伏惟上裁云,行判中樞府事臣林漢浩,病未獻議,大臣之議如此,上裁,何如?傳曰,金判府事則謂當行,領相則謂有特敎則可行,皆無不可之意,以入參磨鍊,可也。
又以禮曹言啓曰,卽接溫陵參奉所報,則陵上莎草修改後,連爲奉審,近因日候調和,夜露霑潤,善爲着根云矣,敢啓。傳曰,知道。
朴基宏,以兵曹言啓曰,今此王世子詣宗廟冬享大祭攝行時,道路屛門把守,依丁丑年例入學時例,令禁御兩營定送,而此後則以此定式施行,何如?傳曰,允。
又以兵曹言啓曰,內禁衛將尹載鐸,慶熙宮衛將范聖佑,文臣兼宣傳官曺龍振,俱以病難供職,呈狀乞遞,竝改差,何如?傳曰,允。
又以備邊司言啓曰,卽見補土堂上楊州牧使李鍾運狀啓,則以爲,徽慶園局內外諸處補築及植木之役,役軍則依例雇立,容入錢財,限七千兩劃下,從略需用,有餘則還納,不足則加請,木物自畿營進排,鐵器械雜物空石,三軍門·畿營·戶曹·摠戎廳分定進排,橡實令各陵園墓及畿營進排,相地官奏時官,自該司定送事,請令廟堂,稟旨分付矣。葬禮後三都監用餘物力,爲此補築之需,有委輸戶曹者,就中三千兩,先爲劃送,使之排用,器械雜物橡實進排及相地官奏時官定送事,分付各該衙門,何如?傳曰,允。
又以備邊司言啓曰,北道先運襦衣作木三十八同零,去核木花二千一百五十八斤零,照數捧上,尺量稱量後,仍爲監封,逢授於齎去禁軍處,沿路輸運及本道頒給時,各別惕念擧行,俾無尺寸斤兩從中閪失之弊事,別爲措辭關勅之意,敢啓。傳曰,知道。
又以訓鍊都監言啓曰,本局局別將吳準常,身病甚重,勢難察任,改差,何如?傳曰,允。
又以禁衛營言啓曰,本營字內光熙門南邊第三城廊近處第九城廊近處頹城改築處·敦義門南邊大貞洞近處頹城改築處·九嶷峯東邊第二城廊近處頹城改築處·崇禮門東邊第五城廊近處頹城改築處女墻,今已畢築之意,敢啓。傳曰,知道。
上在昌德宮。停常參·經筵。
朴基宏,以都摠府言啓曰,今日入直內三廳武兼禁軍及軍兵等,中日習射技,請出標信,傳曰,知道。
尹景鎭啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
趙琮鎭啓曰,藥房提調持湯劑來待矣。傳曰,封入。
朴基宏啓曰,假注書李穆淵·李勉祜,時無職名,令該曹依例付軍職,冠帶常仕,何如?傳曰,允。
以應敎徐有素,副校理嚴燾,副修撰趙璟鎭牌不進罷職傳旨,傳于趙琮鎭曰,只推。
趙琮鎭啓曰,玉堂上下番俱空,已至多日,事甚未安,應敎徐有素,副校理嚴燾,副修撰趙璟鎭,旣有只推之命,竝卽牌招,推移入直,何如?傳曰,允。
尹景鎭啓曰,大司憲宋稚圭,執義洪羲弼,掌令朱鎭民·禹錫簡,持平朴晦壽在外,成大璡牌不進,監察茶時之意,敢啓。傳曰,知道。
以獻納徐萬修,持平成大璡牌不進罷職傳旨,傳于尹景鎭曰,只推。
以應敎徐有素,副校理嚴燾,副修撰趙璟鎭牌不進罷職傳旨,傳于趙琮鎭曰,只推。
趙琮鎭,以吏曹言啓曰,今此宗廟冬享大祭王世子攝行敎是時,祭官中時無職名人員,令該曹,口傳付軍職,何如?傳曰,允。
有政。吏批,行判書金履喬進,參判趙貞喆病,參議李紀淵進,同副承旨尹景鎭進。以鄭尙愚爲左參贊,以李書九爲左副賓客,以李相璜爲藝文提學,金箕默爲光陵令,金秉始爲引儀,徐有皓爲監役,李魯俊爲居昌府使,徐有榘爲敦寧都正,元榘爲鎭海縣監,兼掌令單曹龍振,學生韓錫龜贈戶曹佐郞,孝行卓異贈職事承傳。
兵批,行判書李存秀進,參判洪時濟入直,參議李東煥病,參知黃儆彦未肅拜,右副承旨朴基宏進。以趙鐘永·朴宗琦·趙岐爲副摠管,李近植爲內禁將,趙耕鎭爲五衛將,尹弼漢爲五衛將,金應麟爲景福將·金哲根·太鎭絢·金漢大爲慶熙將,金華重爲部將·李蓍明爲水原中軍,同知單金德成,僉知三單李義路·李學道·異在益,上護軍鄭晩錫,副護軍李希祖,副司果金應秀,副司正李穆淵·李勉祜,別軍職吳致賢,本廳試射時連四次居首加資事承傳,寧城僉使撤罷事承傳。
吏批,再政,以黃儆彦爲兵曹參知,金漢淳爲工曹佐郞,沈宜晉爲造紙別提,白東逵爲假監役,鄭基直爲陜川郡守。三政。以鄭國誠爲禮賓主簿,金裕淳爲造紙別提。
兵批,再政,以蔡光臣爲訓鍊副正,李中德爲守門將,同知單金漢大,僉知三單吳致賢·趙耕鎭·尹弼漢,副護軍任鼎常。三政。以李圭祊·鄭煥義爲文兼,同知單金應麟。
趙琮鎭,以禮曹言啓曰,今此宗廟冬享大祭王世子攝行時及望廟禮時,省牲省器時,百官入參事,命下矣。服色當爲磨鍊,王世子詣宗廟時,則百官以黑團領,先就宗廟大門外道左祗迎,還宮時亦如之,望廟禮時及省器時·陪享時,則考諸故例,亦有旁照,當以四品以上朝服,五品以下黑團領磨鍊,省牲時則亞獻官以下諸享官之以黑團領進參,乃是續五禮儀補所載,百官亦當以黑團領序立,而至於宮官服色,則王世子出還宮時及望廟禮時,俱以黑團領,載於續五禮儀補,省牲省器時,宜無異同,行祭時服祭服,以此磨鍊節目,何如?傳曰,允。
朴基宏,以兵曹言啓曰,今九月二十四日孝懿王后祔太廟慶科庭試武科殿試時,直赴殿試人扈衛軍官金翼興等五十五人內,四十二人,應試參榜,所授帖文,依例收聚爻周,守堞軍官張濟汲,伏兵將元錫九,別抄軍官金球,忠翊衛崔翰振,扈衛軍官崔光顯,別武士秦重西·李正才,別親衛士林以鳳,振武士林樑國,親騎衛李陽根,別武士鄭彦鏞·李宗杓,選武軍官張孟一等十三人遭故,依法典陳試,直赴會試人選武軍官許敬濂等十人內,五人應試,所授帖文,收聚爻周,選武軍官許敬濂遭故,依法典陳試,濟州閑良李宗信·金應烈,防軍玄尙夢等三人,病不應試,所授帖文,收聚爻周,濟州閑良愼熙,則該牧使李元八狀啓中,以申飭起送爲辭,而無緣不赴,其委折,關問該道後稟處,何如?傳曰,允。
尹景鎭,以義禁府言啓曰,卽接月令醫員皮宗恒手手,則時囚罪人沈能俊,疝積闖發,四肢如束,眞元大脫,間間昏倒,申從洛,素患泄痢之症,屢日處冷之餘,又添關格,時時衝上,氣息奄奄,兩囚病勢不輕云,罪人病勢如此,則一邊保放,一邊草記,曾有定式矣。沈能俊·申從洛,姑爲保放之意,敢啓。傳曰,知道。
又以義禁府言啓曰,卽伏見時囚罪人沈能俊·申從洛保放草記允下者,臣等不勝驚訝,査問府吏,則渠等只以時囚病重,則草記保放,認爲應然之例,不由堂上署決,徑呈草記云,事未前有,萬萬痛惡,該吏等爲先移刑曹,照法重勘,而入直郞廳不能檢飭之失,亦不可無罪,拿問處之,原草記勿施,何如?傳曰,允。
上在昌德宮。停常參·經筵。
自辰時至人定,灑雨下雨,測雨器水深爲八分。
自人定至夜二更,灑雨下雨,測雨器水深一分。
藥房都提調林漢浩,提調李存秀,副提調金學淳啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖侯爲宜,中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。
朴基宏啓曰,大司憲宋穉圭,執義洪羲弼,掌令朱鎭民·禹錫簡,持平朴晦壽在外,成大璡呈辭,監察茶時之意,敢啓。傳曰,知道。
李光文啓曰,備邊司郞廳來言,今日賓廳日次,而顯思宮親行朔祭齋戒相値,不得來會云矣,敢啓。傳曰,知道。
傳于李光文曰,禮房承旨馳詣宗廟·景慕宮,奉審摘奸以來。
金學淳啓曰,藥房三提調持湯劑來待矣。傳曰,封入。
李光文啓曰,今日齋宿,承旨當爲備員,而行左承旨徐春輔在外,無以備員,何以爲之?敢稟。傳曰,許遞,前望單子入之。
承旨前望單子入之,李志淵落點。
李光文啓曰,左尹白東薳,以厲祭獻官,今方受香出去矣。兼帶訓鍊大將命召,來請還納,何以爲之,而將兵之任,不可無一刻摠察之人,何以爲之?敢稟。傳曰,摠使兼察,仍佩往來。
又啓曰,訓鍊大將,摠使兼察事,命下矣。兼察訓鍊大將朴周壽,卽爲牌招聽傳敎,何如?傳曰,允。
李光文啓曰,新除授行左承旨李志淵,卽爲牌招,何如?傳曰,允。
金學淳啓曰,玉堂上下番俱空,已至多日,事甚未安,應敎徐有素,副校理嚴燾,副修撰趙璟鎭,旣有只推之命,校理李魯秉,自鄕上來云,竝卽牌招,以爲推移入直之地,何如?傳曰,允。
傳于金學淳曰,禮曹參判有闕之代,前望單子入之。
禮曹參判前望單子入之,曺鳳振落點。
傳于金學淳曰,發遣吏郞,諸執事淸齋與否,摘奸以來。
兵曹口傳政事,副司正朴來陽·李鎭晩·李根友·趙秉鉉·李景在,副司勇韓鎭㦿·權文肯,以上竝單付。
以校理李魯秉,副校理嚴燾,副修撰趙璟鎭牌不進罷職傳旨,傳于金學淳曰,只推。
李光文,以兵曹言啓曰,來十月初二日宗廟·永寧殿冬享大祭時,守門當爲塡差,而本曹郞廳·都摠府郞廳·五衛將,除入直與在外,排擬苟艱,依定式軍門將官,代差以入之意,敢啓。傳曰,知道。
又以兵曹言啓曰,今九月各廳堂下武臣朔試射,臣曹連因有故,不得爲之之意,敢啓。傳曰,知道。
李志淵,以戶曹言啓曰,今番啓下免稅冊子中,益安大君房田畓九結,永世賜與事,有先朝受敎,而入於出稅秩,淑明公主·慶淑郡主兩家,皆有玄孫奉祀,姑未代盡,而亦入於出稅秩,故原冊中,改付標以入,而當初修啓時,臣曹不能詳察,致此錯誤,不勝惶恐之意,敢啓。傳曰,知道。
又以戶曹言啓曰,代盡各宮房免稅出稅事冊子中,付籤啓下矣。麟坪大君房,則本家以有列聖朝受敎呈狀,故謹考其文蹟,則英廟壬戌,因本房狀辭,自內需司書啓,有曰年前各宮房出稅時,麟坪大君,則與他宮自別,永世勿罷事,列聖朝縷縷判下,別單付標,而庚申庚戌兩年王牌文書,混入於收籍中,擧皆散亡,依該曹成給別件成冊施行事,入啓蒙允,踏啓字矣。取考本曹文書,則顯廟壬寅,諸宮房免稅革罷時,有仍存勿罷事改付標,而其後英廟己酉,先朝丙申,各宮房出稅時,竝不擧論,又接慶善君房呈狀,則以爲慶善君,以昭顯世子長子,封元孫早卒,仁廟朝,特贈封慶善君,劃給祭位條五十結,而英廟己酉,先朝丙申,竝不擧論爲辭矣。取考本曹文書,則英廟己酉,五十結依判下免稅,其餘則出稅,而無王牌賜與之文蹟,寧城君房,則奉王牌呈狀,故謹考王牌,則萬曆三十六年,因傳敎內司屬田畓二結二十八負八束賜與,可傳永世事,自內需司成給立案,本曹則無可據之文蹟矣。上項三家事實雖如此,臣曹不敢擅便,何以爲之乎?敢稟。傳曰,旣是混入,竝爲還給,此外如或有似此混入者,詳考文蹟出給後,具由草記,可也。
朴基宏,以義禁府言啓曰,本府啓辭內,不能檢飭之入直郞廳,拿問處之事,允下矣。當該都事南勉中,今方待命,拿囚之意,敢啓。傳曰,知道。
上在昌德宮。停常參·經筵。
夜五更,灑雪。
顯思宮朔祭親行後,大殿·中宮殿,內閣·政院·百官奉慰單子問安。答曰,罔極。藥房口傳問安。答曰,罔極。
世子宮,內閣·政院·百官單子問安。答曰,知道。藥房口傳問安。答曰,知道。
世子嬪宮,內閣·政院單子問安。答曰,知悉。藥房口傳問安。答曰,知悉。
朴基宏啓曰,大司憲宋穉圭,執義洪羲弼,掌令朱鎭民·禹錫簡,持平朴晦壽在外,成大璡差祭,監察茶時之意,敢啓。傳曰,知道。
又啓曰,來初五日朝參日次矣,敢稟。傳曰,停。
金學淳啓曰,藥房提調·副提調,持湯劑來待矣。傳曰,封入。
傳于金學淳曰,禮房承旨馳詣宗廟·永寧殿,奉審以來。
以應敎徐有素牌不進罷職傳旨,傳于金學淳曰,只推。
趙琮鎭啓曰,假注書李勉祜身病猝重,勢難察任,今姑改差,何如?傳曰,允。
金學淳啓曰,應敎徐有素,校理李魯秉,副校理朴永元·嚴燾,副修撰趙璟鎭差祭,副應敎未差,校理姜世白,修撰尹心圭·林處鎭,副修撰林顔喆在外,玉堂上下番俱空,事甚未安,副應敎未差之代,政官牌招開政差出,仍卽待下批,牌招入直,何如?傳曰,允。
趙琮鎭啓曰,行吏曹判書金履喬,參判趙貞喆牌不進推考傳旨,今方捧入,而開政命下之後,如是違牌,事甚未安,參議李紀淵陪祭進,判書·參判,竝更牌招,何如?傳曰,允。
金學淳,以奎章閣言啓曰,景慕宮望廟樓今朔奉審,無頉之意,敢啓。傳曰,知道。
以全羅監司朴綺壽狀啓上京守令令該曹催促下送事,傳于趙琮鎭曰,皆令明日下送。
趙琮鎭,以成均館大司成意啓曰,本館入直久任郞廳外,他郞不得入直,若有代員替直之事,則草記代直事,曾有定式矣。司成朴光錫,直講鄭郁東俱爲差祭,典籍朴熙顯呈辭在外,時無入直之員,以他郞官姑爲代直,何如?傳曰,允。
朴基宏,以備邊司言啓曰,本司武郞廳尹亨儉奔走勤仕已滿十五朔,依例六品遷轉事,捧承傳施行,何如?傳曰,允。
顯思宮朔祭親行敎是時,亞獻官兼工曹判書沈象奎,終獻官行兵曹判書李存秀,贊禮行禮曹判書金在昌,典祀官奉常正金裕憲,宮闈令尙膳李奇遠,執禮司書安光直,執尊司果金喆遠,大祝副校理朴永元,祝史司果尹正鎭,齋郞司果洪永觀,盥洗位承文判校朴升用,校書判校李衡柱,爵洗位司藝金致礪·李得英,亞終獻盥洗位直講李升坤,贊者引儀安聖謩,兼引儀趙必煥,謁者兼引儀吳淳常·鄭橚,贊引兼引儀沈正禮,假引儀任岳周,祭監監察李是鍊·金鏗。
癸未十月初一日子時,上詣顯思宮。朔祭親行入侍時,行都承旨李光文,行左承旨李志淵,右承旨金學淳,左副承旨趙琮鎭,右副承旨朴基宏,同副承旨尹景鎭,記事官鄭德和,假注書李勉祜,記注官任泰濬,記事官金正喜,直閣朴永元以次侍立。上具翼善冠·淺淡服·烏犀帶·黑皮靴,詣齋殿,時至,通禮跪啓請行禮,贊禮前導入顯思宮,詣板位前,贊禮跪啓請俯伏哭,上俯伏哭,在位者皆俯伏哭,贊禮跪啓請止哭興再拜興平身,上止哭興再拜興平身,在位者皆止哭興再拜興平身訖。贊禮前導,詣尊所東向立,志淵酌酒,光文以盞受酒,上詣神位前,北面俯伏跪,光文奉香,景鎭奉爐以進,贊禮啓請三上香,上三上香,景鎭奉爐,奠于案,仍行初獻禮,學淳奉爵以進,贊禮跪啓請執爵獻爵,上執爵獻爵,大祝跪讀祝文訖,贊禮跪啓請俯伏興平身,上俯伏興平身,贊禮導上降復位,執禮請行亞獻禮,謁者引亞獻官詣神位前,行亞獻禮訖,出就復伏位,執禮請行終獻禮,謁者引終獻官詣神位前,行終獻禮訖,出就復伏位,贊禮請俯伏哭,上俯伏哭,在位者皆俯伏哭,贊禮請止哭興再拜興平身,上止哭興再拜興平身,贊禮導上詣望燎位,燎訖,啓請禮畢,上還齋殿,諸臣以次退出。
上在昌德宮。停常參·經筵。
王世子詣宗廟冬享大祭罷還內後,內閣·政院·藥房口傳問安。答曰,知道。
李光文,以都摠府言啓曰,今日入直內三廳武兼禁軍及軍兵等中日習射技,請出標信,傳曰,知道。
朴基宏啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
李光文啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
金學淳啓曰,藥房提調·副提調持湯劑來待矣。傳曰,封入。
又啓曰,校理李魯秉旣入闕中,不爲肅謝,直爲出去,事甚未安,推考,何如?傳曰,允。
傳于金學淳曰,王世子太廟冬享大祭攝行時,獻官以下春·桂坊書啓捧入。
金學淳啓曰,玉堂上下番俱空,已至多日,事甚未安,應敎徐有素,校理李魯秉,副校理朴永元·嚴燾,副修撰趙璟鎭,竝卽牌招,推移入直,何如?傳曰,允。
李勉祜改差,代以權大肯爲假注書。
金學淳啓曰,前檢閱鄭知容還付事,薦狀啓下矣,令該曹口傳單付,仍卽牌招入直,何如?傳曰,允。
吏曹口傳政事,檢閱單鄭知容。
趙琮鎭啓曰,行吏曹判書金履喬,參判趙貞喆再牌不進推考傳旨,今方捧入,而開政命下之後,一向違召,不卽承膺,事體所在,誠極未安,竝所當更請牌招,而係是一日三牌,何以爲之?敢稟。傳曰,更爲牌招。
又啓曰,吏曹參議李紀淵,一體牌招,何如?傳曰,允。
趙琮鎭,以吏批言啓曰,前判中樞府事徐龍輔纔已在喪終制矣。當爲置處,而領敦寧一窠,國舅今方見帶,本曹時無相當窠,依例送西之意,敢啓。傳曰,知道。
又以吏批言啓曰,侍從臣父年七十以上人,每於歲首,抄啓加資,而新有應推恩人,雖非歲首亦爲抄啓加資事,載在法典矣。侍從臣父年七十以上人,別單書入之意,敢啓。傳曰,知道。
李光文,以兵批言啓曰,前判府事徐龍輔,自吏曹送西事,命下矣。當爲隨品置處,而領中樞一窠,判中樞二窠,他大臣今方見帶,依例從座目,領府事金載瓚,降付加設判中樞,其代徐龍輔下批之意,敢啓。傳曰,知道。
有政。吏批,行判書金履喬牌不進,參判趙貞喆進,參議李紀淵牌不進,左副承旨趙琮鎭進。啓曰,判書金履喬,參議李紀淵竝牌招不進,小臣獨政未安,何以爲之?敢稟。傳曰,仍爲之。以李魯秉爲副應敎·李鶴秀爲工曹參判。
兵批,行判書李存秀病,參判洪時濟病,參議李東煥入直進,參知黃儆彦病·右副承旨朴基宏進,領府事單徐龍輔,判府事單金載瓚,同知單太鎭絢,護軍單徐春輔·尹郁烈,副護軍單洪敬謨·李錫祜·申光碩,楊州監牧官尹義寬限一瓜仍任事承傳。
以吏曹參議李紀淵牌不進罷職傳旨,傳于趙琮鎭曰,只推。
朴基宏啓曰,大司憲宋穉圭,執義洪羲弼,掌令朱鎭民·禹錫簡,持平朴晦壽在外,成大璡牌不進,監察茶時之意,敢啓。傳曰,知道。
以獻納徐萬修,持平成大璡牌不進罷職傳旨,傳于朴基宏曰,只推。
權大肯有頉,代以韓鎭㦿爲假注書。
金學淳,以內醫院都提調·提調意啓曰,前御醫崔遠基,前鍼醫李弼鎬·趙鉉玉,前議藥同參趙宗翊·盧允熙,旣已闋服,依例還屬本院,令該曹口傳付軍職冠帶常仕,何如?傳曰,允。
兵曹口傳政事,護軍單崔遠基,副護軍單李弼鎬,副司果趙鉉玉·趙宗翊·盧允熙。
趙琮鎭,以吏曹言啓曰,全羅監司朴綺壽狀啓受由上京守令催促下送事判付內,皆令明日下送事,命下矣。自臣曹催促,則淳昌郡守趙基復,高山縣監洪直謨,泰仁縣監洪載顯已爲下去,同福縣監洪百泳,玉果縣監鄭文升今日下去,益山郡守李光承以親病方在公淸道恩津地本家云,故卽爲還官之意,發關知委於該道道臣處矣,敢啓。傳曰,知道。
李光文,以訓鍊都監言啓曰,本局分授都城彰義門西邊第二城廊近處體城十一間許頹圮處,今已畢築,把守軍兵撤罷,女墻仍爲始役,而白岳山東邊體城畢築處,女墻亦爲始役之意,敢啓。傳曰,知道。
朴基宏,以義禁府言啓曰,卽接月令醫員高在暐手本,則時囚罪人南勉中素患寒瘧,浹月呻吟,身熱頭疼,委頓床席,就囚之後,越添別症,胸部痰纏,肢節風動,展側須人,食飮全却,目下症形,一時危急,沈能俊素患疝積之症,處冷添劇,肚臍橫亘,呼吸不通,實有難保之慮云,罪人病勢如此,則一邊保放,一邊草記,曾有定式矣。南勉中·沈能俊,姑爲保放之意,敢啓。傳曰,知道。
上在昌德宮。停常參·經筵。
辰時巳時,灑雨下雨,測雨器水深三分。
朴基宏啓曰,合辭許久闕啓,事甚未安。除在外外,未肅拜·呈告人員,竝卽牌招,何如?傳曰,允。
李志淵啓曰,右承旨金學淳,同副承旨尹景鎭今日不爲仕進,竝卽牌招,何如?傳曰,允。
又啓曰,假注書韓鎭㦿時無職名,令該曹依例付軍職,使之冠帶常仕,何如?傳曰,允。
趙琮鎭啓曰,藥房提調持湯劑來待矣。傳曰,封入。
又啓曰,新除授檢閱鄭知容時在公淸道天安地,斯速乘馹上來事,下諭,何如?傳曰,允。
以應敎徐有素,副應敎李魯秉,副校理嚴燾,副修撰趙璟鎭牌不進罷職傳旨,傳于趙琮鎭曰,只推。
趙琮鎭啓曰,玉堂上下番俱空,已至閱月,事甚未安。應敎徐有素,副應敎李魯秉,副校理嚴燾,副修撰趙璟鎭,旣有只推之命,竝卽牌招,推移入直,何如?傳曰,允。
又啓曰,吏曹郞廳來言,鎭海縣監元榘,兩司當爲署經,而憲府則大司憲宋穉圭,執義洪羲弼,掌令朱鎭民·禹錫簡,持平朴晦壽在外,只有持平成大璡一人,諫院則行大司諫申緯,司諫李游夏,正言姜世揆·宋成龍在外,獻納徐萬修未肅拜,不得備員署經云,何以爲之,而獻納徐萬修,卽爲牌招,以爲署經之地,何如?傳曰,允。山林外,在外兩司臺諫竝許遞,政官牌招開政。
李志淵啓曰,大司憲宋穉圭在外,執義·掌令二員,持平一員未差,持平成大璡牌不進,監察茶時之意,敢啓。傳曰,知道。
以獻納徐萬修,持平成大璡牌不進罷職傳旨,傳于李志淵曰,只推。
趙琮鎭啓曰,守令署經事,命下矣。獻納徐萬修,旣有只推之命,更爲牌招,以爲署經之地,何如?傳曰,允。
又啓曰,守令署經事,命下矣。今日政新除授兩司諸臺,竝待下批,牌招,以爲署經之地,何如?傳曰,允。
注書鄭德和病,代以任百能爲假注書。
以宗廟冬享大祭王世子攝行時獻官以下春桂房別單,傳于趙琮鎭曰,亞獻官知事金蓍根,終獻官行刑曹判書李好敏各內下豹皮一令賜給,進幣瓚爵官行護軍李止淵,奠幣瓚爵官行副護軍尹豐烈,薦俎官戶曹參判申絢各半熟馬一匹賜給,贊儀使禮曹參判曺鳳振加資,堂上執禮行副護軍趙寅永,堂下執禮校理李魯秉,執尊應敎徐有素,副司果柳季麟·朴奎壽·李南翼·金秀鍾·韓鍾運·李鎭華·金喆遠·沈英錫,弼善任文白,直講鄭郁東,兵曹佐郞柳榮河,右通禮李麒峻,獻納徐萬修,司成朴光錫各兒馬一匹賜給,大祝副司果金鼎均加資,副修撰趙璟鎭,校理嚴燾,副司果南履炯·朴來謙·韓弘敎,尹正鎭,洪彦謨,金炳朝,洪永觀,司書安光直,文學金䥧,兵曹正郞朴宗學·權馥,副校理朴永元各兒馬一匹賜給,祝史副司果李圭祊陞敍,吏曹佐郞朴龍祜,副司果趙㯖·崔致憲·沈能燮·魚在濂·許晟·李冕植·黃基安·崔漢翼·黃鍾人,吏曹正郞玄鎭商,持平成大璡,典籍李相龍,左通禮趙奎昇,齋郞副司果金逸淵·柳幼麟·李明緖,副司正韓鎭㦿·朴來陽·李鎭晩·權大肯·李根友·趙秉鉉·李景在·趙容和,說書吳致愚,吏曹正郞金樂周,宗簿主簿朴宗範,典籍徐萬淳,捧俎官戶曹正郞黃耆周,佐郞尹膺烈,軍資主簿洪基協,工曹佐郞崔瑗,平市直長李㬚,儀賓都事洪履燮,敦寧參奉尹度一,典簿閔致文,工曹佐郞金漢淳,廣興直長申在翼,司宰奉事趙基謙,中部都事徐有準,義盈奉事李源吉,北部都事金用淳,濟用副奉事尹滋恭,典祀官奉常正金裕憲各上弦弓一張賜給,廟司令金益哲,掌牲令典牲判官洪夔謨竝陞敍,協律郞掌樂正朴鳴和,盥洗位禮曹佐郞李基準·全允淡,爵洗位兵曹正郞韓錫祉,直講李升坤,亞終獻盥洗位直講金聖灝各兒馬一匹賜給,贊者引儀安聖謩,假引儀李冕容竝陞敍,謁者兼引儀吳淳常·安國鍾,贊引假引儀任岳周·李在陽,祭監監察李是鍊,金鏗七,祀獻官繕工副正朴宗稷,祝史禮曹正郞黃萬齡,齋郞造紙別提李勉友,功臣獻官副司果李馨秀,祝史兵曹佐郞李鳳柱,齋郞掌苑奉事洪逸淵各兒馬一匹賜給,輔德李光憲,兼司書權敦仁竝加資,兼輔德李紀淵,弼善任文白,文學金䥧,兼文學金鼎均,司書安光直,說書吳致愚竝熟馬一匹賜給,翊衛柳仁根·李相琮,司禦朴齊顔,翊贊金箕明,衛率李容奎·李㝡在,副率趙亨復,侍直趙徹永·沈宜臣,洗馬鄭基一·金應根各兒馬一匹賜給,相禮朴長復加資,典儀方孝善,東西唱引儀安聖謩,假引儀李冕容各兒馬一匹賜給,香室忠義許煜令該曹考例施賞,宗廟事知守僕金德熙等三人帖加,禁漏官·守僕·員役等,竝依判下施。
傳于趙琮鎭曰,宗廟冬享大祭王世子攝行時,挾侍中官李團宜·朴道性加資,資窮代加,代加親授,宮闈令李元碩·洪命福·金振玉·李昌成·崔吉昌·金錫興竝加資,薛里都在豐,掌務朴萬根·申應彩,差備康再熙等七人各兒馬一匹賜給,玉印差備金文英,擔筒箇差備劉應會,達字差備鄭喜常各內下長弓一張賜給,別輦侍宋寅英·沈道祥,都薛里金道浹竝內下筒箇一部賜給,永寧殿宮闈令吳門九·鞠明峻各上弦弓一張賜給,司鑰朴英秀·金聖圭各兒馬一匹賜給,其餘別監各色員役等竝令該曹考例施賞。
傳于趙琮鎭曰,賞典下批,今日政爲之,賞典中一人雖兼數事,毋得疊授。
有政。吏批,行判書金履喬,參判趙貞喆竝牌不進,參議李紀淵進,左副承旨趙琮鎭進。啓曰,判書金履喬,參判趙貞喆竝牌招不進,小臣獨政未安,何以爲之?敢稟。傳曰,只出緊任。以李晉淵爲大司諫,林顔喆爲執義,朴光錫爲司諫,任文白·黃萬齡爲掌令,柳榮河爲持平,鄭煥義·李竣祜爲正言,洪起燮爲輔德,朴永元爲兼文學,嚴燾爲兼司書,李光憲爲禮曹參判,前縣令徐澈修年七十五,今加通政,侍從臣敦寧都正徐有榘父,依法典加資事承傳,禮曹參判曺鳳振今加資憲,輔德李光憲今加嘉善,副司果金鼎均·權敦仁,相禮朴長復,今加通政加資事承傳。
兵批,行判書李存秀病,參判洪時濟病,參議李東煥病,參知黃儆彦入直進,行左承旨李志淵進。同知金哲根,僉知徐鳳淳,大護軍曺鳳振,護軍申緯·李光憲,副護軍權敦仁·金鼎均·朴長復·張鉉擧,副司直洪羲弼·李游夏·禹錫簡·朱鎭民,朴晦壽,副司果宋成龍·姜世揆,訓鍊主簿加設,吳鼎周竝單付。
趙琮鎭,以吏批言啓曰,王世子太廟冬享大祭攝行時第一室大祝副司果金鼎均,禮貌官兼侍講院司書權敦仁,通禮院相禮朴長復加資事,命下矣。雖已資窮,俱未經準職,何以爲之?敢稟。傳曰,勿拘。
又以吏批言啓曰,今此宗廟冬享大祭王世子攝行時宮闈令李元碩加資事,命下矣。本資乃是崇祿今無可授之資,何以爲之?敢稟。傳曰,熟馬一匹賜給。
傳于趙琮鎭曰,見窠皆令差出。
再政,以李嘉愚爲校理,李游夏爲相禮,金裕憲爲弼善,朴起壕爲禮曹正郞,朴齊輝爲兵曹佐郞,徐有素爲西學敎授。
以右承旨金學淳,同副承旨尹景鎭牌不進罷職傳旨,傳于李志淵曰,只推。
以獻納徐萬修牌不進罷職傳旨,傳于趙琮鎭曰,只推。
李志淵,以戶曹言啓曰,時御所內各司雨漏修改吉日,令日官洪晩中推擇,則今十月初七日辰時爲吉云,以此日時擧行之意,敢啓。傳曰,知道。
又以戶曹言啓曰,宣禧宮拜位廳婦椽及瓦子脫落處修改吉日,令日官洪晩中推擇,則今十月初七日辰時爲吉云,以此日時擧行之意,敢啓。傳曰,知道。
又以漢城府言啓曰,拯活人十五名以上者抄啓事,曾有定式矣。卽接南部令李偁所報,則豆毛坊箭串一契·二契·中村契尊位中任等所告內,本里處在水邊,若値大雨,便作一海,而今年五月二十九日夜,急水大漲,三洞民戶漂流頹壓爲三十八戶,屢百人口陷溺水中,命在頃刻,號哭罔措之際,各洞民人等各持船隻,冒入險濤,合力收載,拯活人命爲屢百餘口云,故自臣府更加査實,則各該洞民所告,一如該部所報矣。其在激勸之道,宜有褒賞之擧,而臣府不敢擅便,別單書入,令該曹考例稟處,何如?傳曰,允。
又以兵曹言啓曰,去秋等能麽兒考講時,訓鍊院僉正尹湜,判官南允東,主簿金春敍·張興道·金春根,中樞府都事柳浩源,濟用監主簿白昌鎭,繕工監主簿李完敏,武臣兼宣傳官劉相浩·申紹·李光荃,部將洪範祖以上二次不通。都摠府經歷徐永淳,都事尹佑成,訓鍊院主簿李龍求,武臣兼宣傳官李義謙·鄭煥章,部將沈兢祖·韓光麟·權友容,守門將朴挺幹·朴載寬·金貞根·洪·李羲命以上一次不通。依定式竝從重推考,何如?傳曰,允。
又以備邊司言啓曰,卽見平安監司金敎根分等狀啓,則平壤等十九邑置之稍實,永柔等二十三邑置之之次,尤甚名色不爲擧論,後錄諸條,竝請令廟堂稟旨分付矣。其一,各邑鎭帳外火田,依未墾者,限五分一權減,各鎭屬給代不足條,以各鎭間年儲留穀,從便區劃事也。其一,陳田火田,自今年爲始,毋準舊例,隨起執摠事也。其一,各年舊還未捧特許姑停事也。其一,各衙門及奎章閣所屬屯土,依近例從實執稅事也。今年年事,足可曰八路均登,而本道爲尤優,二等分劑,宜有酌量,依請施行,火稅之分數蠲減,給代之從他區劃,屯土之從實執稅,皆有近例,別無難許,竝依施,陳·火田還起,多年停免之餘,有難遽責舊例,許令隨起執摠,舊還則當此少康之時,不可不略有收殺,而最近條,只在一二邑鎭,寧遠則方當移設,民力宜惜,阿耳以最殘之鎭,石數至少,姑許緩督,別無利害,亦爲特許仍停,何如?傳曰,允。
又以備邊司言啓曰,卽見江原監司尹命烈災實分等狀啓,則平海等十一邑置之稍實,原州等十五邑置之之次,尤甚名色不爲擧論,仍以爲,道內畓災三十四結十五負二束,就事目災五十結中分俵,則餘數爲十五結八十四負八束,後錄諸條,竝請令廟堂稟旨分付矣。其一,之次邑新還當捧中小豆唐米木麥限三分一,以相當穀準折代捧,待明秋還作本色事也。其一,推奴徵債限明秋防塞事也。本道穡事,雖有峽野優劣之分,而統而論之,不害爲樂歲,分等依狀辭施行,而災結餘數,使之還實,還穀代捧,雖非災年,爲其紓力,或有闊狹,竝與推徵防塞,一體許施,何如?傳曰,允。
又以備邊司言啓曰,卽見開城留守金履載狀啓,則以爲,本府合屬之舊豐德,災形最甚,禁御兩營所管江都留餉米太詳定代捧,待明秋還作本色,摠廳所管臨津餉穀,捧留邑倉,而各其耗條,竝代錢收送,新還餉限折半,以相當穀準折代捧,辛巳·壬午兩年停退代捧還餉,仍前停代,各軍門各衙門身軍布三分一停退,辛巳停退條竝許仍停事,請令廟堂稟旨分付矣。舊豐德年事,果是畿邑之稍遜處,而以其新屬之初,守臣有此條陳,竝依狀辭許施,俾爲紓力之方,其中當年身軍布停退之請,民勢旣異慘歉,施惠亦宜有節,此則置之,何如?傳曰,允。
又以備邊司言啓曰,水原句管各道穀見縮條今年耗米一千二百二十五石零,各庫蕩債錢給代穀六百石,廣州句管關西·湖西穀見縮條壬午耗米三百二十石零,松都句管關西穀今年耗代條及昨年區劃中未充給條合二千四百石,今番蕩債給代條二千石,自各該府報請區劃矣。各營支放不足條之從他代劃,便成近例,華城·廣州則以湖西加分耗及備局句管各名穀會錄耗中折米劃給,松都則關西穀今年耗代條及昨年區劃中未充給條,以嶺南加分耗及備局句管各名穀會錄耗中折米劃給,今番蕩債給代條,以湖南加分耗及備局句管各名穀會錄耗中折米劃給,使之取用,何如?傳曰,允。
又以義禁府言啓曰,保放罪人鄭持容·沈能俊等還囚照律以入之意,敢啓。傳曰,知道。
義禁府照目粘連,昌原前府使沈能俊,晉州前牧使鄭持容等矣本府議啓內,俱以漕船監造及都差員不善董飭,以致船隻之限內破傷者,難免其罪,竝只以此照律,罪各杖八十收贖,奪告身三等,竝只私罪,奉敎依允爲旀,竝只功減一等爲良如敎。又照目粘連,康翎前縣監南公侃矣本府議啓內,漂船到泊,不卽聞知,竟闕問情是白如可,及其籌司關問之後,始爲報營者,雖是島民掩匿之致,難免瞭探疎虞之罪,以此照律,罪杖一百收贖,告身盡行追奪,私罪,奉敎依允爲旀,功減一等爲良如敎。又照目粘連,宣傳官申從洛矣本府議啓內,門告不爲待令,下鑰因此遲滯,至於他門告宣傳官替行之境,誠極駭然,以此照律,罪杖一百收贖,告身盡行追奪,私罪,奉敎依允爲旀,功減一等爲良如敎。又啓目粘連,假注書具行益矣本府議啓內,仕進未趁廳座之時,喉院至有論罪之啓,稽忽之失,誠爲可駭,以此照律,罪杖八十收贖,奪告身三等,私罪,奉敎依允爲旀,功減一等爲良如敎。又照目粘連,長寧殿前別檢李相重矣本府議啓內,享祀之時,殿官失待,至有大祝兼行之擧,不可以日字之迫近,程途之稍遠,有所容恕,以此照律,罪杖一百收贖,告身盡行追奪,私罪,奉敎依允爲旀,議減一等爲良如敎。
上在昌德宮。停常參·經筵。
趙琮鎭啓曰,大司憲宋穉圭,執義林顔喆在外,掌令任文白傳旨未下,黃萬齡,持平成大璡呈辭,柳榮河牌不進,監察茶時之意,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
又啓曰,右副承旨朴基宏,同副承旨尹景鎭今日不爲仕進,竝卽牌招,何如?傳曰,竝許遞,前望單子入之。
承旨前望單子入之,李鶴秀·朴岐壽落點。
又啓曰,藥房副提調持湯劑來待矣。傳曰,封入。
又啓曰,新除授同副承旨朴岐壽,卽爲牌招,何如?傳曰,允。
任百能有頉,代以李之鳳爲假注書。
以應敎徐有素,副應敎李魯秉,副校理嚴燾,副修撰趙璟鎭牌不進罷職傳旨,傳于趙琮鎭曰,只推。
趙琮鎭啓曰,玉堂上下番俱空,已至閱月,事甚未安,應敎徐有素,副應敎李魯秉,副校理嚴燾,副修撰趙璟鎭,旣有只推之命,與新除授校理李嘉愚,竝卽牌招,推移入直,何如?傳曰,允。
又啓曰,鎭海縣監元榘,憲府則雖已署經,諫院則大司諫李晉淵在外,司諫朴光錫,獻納徐萬修,正言鄭煥義傳旨未下,正言李竣祜牌不進,無以備員署經,何以爲之?敢稟。傳曰,一司除署經。
又啓曰,行都承旨李光文不爲仕進,行左承旨李志淵式暇,行右承旨李鶴秀未肅拜,左副承旨金學淳藥院進,同副承旨朴岐壽牌不進,院中只有臣一人,伴直無人,左副承旨金學淳,所當牌招,而拘於廳規,不得請牌,何以爲之?敢稟。傳曰,牌招。
又啓曰,行都承旨李光文不爲仕進,行左承旨李志淵式暇,行右承旨李鶴秀未肅拜,左副承旨金學淳牌不進,同副承旨朴岐壽傳旨未下,院中只有臣一人,伴直無人,行右承旨李鶴秀,所當牌招,而拘於廳規,不得請牌,何以爲之?敢稟。傳曰,牌招。
以獻納徐萬修再牌不進罷職傳旨,傳于趙琮鎭曰,只推。
以持平柳榮河,正言李竣祜牌不進罷職傳旨,傳于趙琮鎭曰,只推。
以司諫朴光錫,正言鄭煥義,掌令任文白牌不進罷職傳旨,傳于趙琮鎭曰,只推。
以同副承旨朴岐壽牌不進罷職傳旨,傳于趙琮鎭曰,只推。
以右副承旨金學淳牌不進罷職傳旨,傳于趙琮鎭曰,只推。
趙琮鎭,以備邊司言啓曰,冬至兼謝恩使拜表期日不遠,正使洪義浩判中樞府事單付,口傳下批之意,分付該曹,何如?傳曰,允。
兵曹口傳政事,判府事單洪義浩。
趙琮鎭,以禁衛營言啓曰,鑄錢自本營擧行事,旣有成命矣。會同後應行節目,別單書入,而曾在乙未戊戌,御營廳鑄錢時匠人等報債錢十萬餘兩,每於戶曹歲鑄時收捧,移送該廳事,自該曹事目啓下,則今此禁營之鑄,旣非歲鑄,直是別鑄,則尤不當於該廳,所謂報債條收捧一款,置之,何如?傳曰,允。
又以禁衛營言啓曰,鑄錢節目當爲啓下,而本營鑄錢,與戶曹歲鑄有異,一依年前賑廳鑄錢例,別爲擧行,物力封不動中,先爲收用,而今番限三十萬兩開鑄之意,敢啓。傳曰,知道。
又以鑄錢所言啓曰,鑄錢依筵稟定奪,來十一月初八日爲始,鑄字洞均役廳倉內,設所開鑄之意,敢啓。傳曰,知道。
又以鑄字所言啓曰,本所郞廳,以禁衛營從事官趙存鼎差下,使之專意擧行之地,何如?傳曰,允。
又以內醫院都提調·提調意啓曰,趙文煥書員加差下,待窠陞實事,命下矣。依下敎加差下之意,敢啓。傳曰,知道。
又以刑曹言啓曰,義禁府啓辭內,卽伏見時囚罪人沈能俊·申從洛等保放草記允下者,臣等不勝驚訝,査問府吏,則渠等只以時囚病重則草記保放,認爲應然之例,不由堂上署決,徑呈草記云,事未前有,萬萬痛惡,該吏等爲先移刑曹照法重勘,而入直郞廳不能檢飭之失,亦不可無罪,拿問處之,原草記,勿施,何如?傳曰,允事,命下矣。謹按律文,則大明律對制上書詐不以實條,有曰報上不以實者,杖八十徒二年,同律不應爲條,有曰不應得爲而爲之,事理重者,杖八十,義禁府書吏金興琦,決杖八十,公淸道恩津縣,徒二年定配所押送,尹景祿·金鼎和,各決杖八十後,放送之意,敢啓。傳曰,知道。
上在昌德宮。停常參·經筵。
藥房提調李存秀,右副承旨趙琮鎭啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿·世子宮·世子嬪宮,口傳問安。答曰,知道。
李光文,以都摠府言啓曰,今日入直內三廳武兼禁軍及軍兵等中日習射技,請出標信,傳曰,知道。
李鶴秀啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
李光文啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
又啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
又啓曰,行右承旨李鶴秀,左副承旨金學淳,同副承旨朴岐壽今日不爲仕進,竝卽牌招,何如?傳曰,允。
趙琮鎭啓曰,禮曹參判李光憲除拜後過三日不爲出肅,依定式推考警責,仍卽牌招察任,何如?傳曰,允。
又啓曰,藥房提調持湯劑來待矣。傳曰,封入。
李光文啓曰,假注書李之鳳時無職名,令該曹依例付軍職冠帶常仕,何如?傳曰,允。
傳于李光文曰,進士金左根付軍職冠帶常仕。
趙琮鎭以內醫院提調意啓曰,副提調金學淳今日問安,不爲仕進,卽爲牌招,何如?傳曰,允。
李光文啓曰,臣光文以同義禁,今日本府坐起進去,下直之意,敢啓。傳曰,知道。
以應敎徐有素,副應敎李魯秉,副校理嚴燾,副修撰趙璟鎭牌不進罷職傳旨,傳于趙琮鎭曰,只推。
趙琮鎭啓曰,玉堂上下番俱空,已至閱月,事甚未安,應敎徐有素,副應敎李魯秉,副校理嚴燾,副修撰趙璟鎭旣有只推之命,與副校理朴永元,竝卽牌招,推移入直,何如?傳曰,允。
李鶴秀啓曰,大司憲宋穉圭,執義林顔喆在外,掌令任文白·黃萬齡,持平成大璡·柳榮河牌不進,監察茶時之意,敢啓。傳曰,知道。
以司諫朴光錫,獻納徐萬修,正言李竣祜·鄭煥義,掌令任文白·黃萬齡,持平成大璡·柳榮河牌不進罷職傳旨,傳于李鶴秀曰,只推。
以左副承旨金學淳牌不進罷職傳旨,傳于朴岐壽曰,只推。
以內醫院副提調金學淳牌不進罷職傳旨,傳于趙琮鎭曰,只推。
趙琮鎭,以侍講院言啓曰,新除授兼文學朴永元,兼司書嚴燾除拜屢日,不爲出肅,竝卽牌招察任,何如?傳曰,允。
又以奎章閣言啓曰,檢書官番次苟艱,當爲變通,而檢書官李熙耇時帶外任,仍爲減下,其窠取才時同爲差出之意,敢啓。傳曰,知道。
又以內醫院都提調意啓曰,湯劑連進之時,待令醫官之在於稍遠之地者,近地相換,多有已例,伊川府使李命運,令該曹口傳相換於畿邑,何如?傳曰,允。
李鶴秀,以兵曹言啓曰,逌瞻門南邊含春苑墻垣四間頹圮處,今已畢築矣。守直衛軍解送之意,敢啓。傳曰,知道。
又以備邊司言啓曰,使行公用,例以灣府帽稅取用,而近來使行相續,帽稅無餘云,今番節使公用六千兩,勢將以公貨貸下,此時公貨,亦難多數劃給五千兩,曆咨官回門所納帽稅條中推移先給,一千兩,關西營邑所在中從便貸下,待帽稅稍裕,卽令還報之意,分付平安監司義州府尹處,何如?傳曰,允。
又以義禁府言啓曰,保放罪人南勉中,還囚捧供以入,而病勢一向未差,仍爲保放之意,敢啓。傳曰,知道。
義禁府啓目,金海前府使柳台佐原情云云,問目內辭緣,泛稱遲晩,所當請刑是白乎矣,曾經侍從勿爲請刑,載在大典通編,議處,何如?判付啓,依允。
又啓目,禁府都事南勉中原情云云。傳旨內辭緣,泛稱遲晩,刑推得請,何如?判付啓,除刑推議處爲良如敎。
李鶴秀,以義禁府言啓曰,保放罪人南勉中還囚議處以入,而病勢一向未差,仍爲保放之意,敢啓。傳曰,知道。
義禁府啓目粘連,啓下是白有亦,向前柳台佐亦,漕船改造,自有年限,而今此船隻之限內破傷,誠有不善監董之失,以此照律,何如?判付啓,依允。
又啓目粘連,啓下是白有亦,向前南勉中亦,時囚保放,徑呈草記,而以入直都事,矇不檢察,殊甚可駭,以此照律,何如?判付啓,依允。
禮曹參判李光憲疏曰,伏以,臣於再昨,伏蒙恩旨,以臣爲嘉善大夫禮曹參判者,臣雙擎華誥,感寵錫之非常,惕炯戒於不衷,惶汗浹背,罔知措躬之所也。仍竊伏惟,我殿下篤繼述之孝,念裕昆之謨,以英考所以命我寧王者,命我世子,俾攝淸廟之享,此誠國朝罕有之擧,而其爲慶莫大焉。臣於是時,適忝宮僚,瞻睿儀之肅穆,頌祀事之孔明,如見烈祖陟降之靈悅豫于上,旣右享之降福無疆,理應如響,拱手攢祝,迺者聖上識喜之典,遍加於駿奔之列,而亦以臣有陪享勞,乃以命德之器,擧以畀之,若是容易,臣何嘗彷彿於此而有辱誤恩也?夫爵祿者,有國之所以酬有功也,而功不當賞,尙謂之濫,況功無可紀,賞安所施乎?昔韓侯能愛嚬笑而其國治,信乎賞罰之有關汚隆,其機甚畏,不可以不愼也。臣誠愚陋無似,曾無絲毫所補,又安敢晏然於匪據之地,仰累則哲之明也哉?天牌臨門,承膺無路,玆敢畢暴衷悃,仰瀆崇嚴。伏乞聖慈,特推體下之仁,俯察由中之懇,亟令還收臣新授資級,以重公器,以安微分,千萬幸甚。臣無任云云。答曰,省疏具悉。卿其勿辭行公。
癸未十月初五日辰時,上御熙政堂。藥房入診入侍時,提調李存秀,右副承旨趙琮鎭,假注書韓鎭㦿,記注官金榶,記事官金正喜,原任直閣李光文以次進伏,醫官吳千根·金殷相進伏楹外訖。存秀進伏曰,日氣過冷,聖體,若何?上曰,一樣矣。存秀曰,寢睡·水刺之節,何如?上曰,一樣矣。存秀曰,中宮殿氣候,何如?上曰,各殿宮氣候一樣矣。上命醫官入診。千根·殷相以次診候訖,退伏奏曰,脈候左右三部調均矣。存秀謂千根等曰,更爲議定湯劑可乎?千根等曰,前方進御湯劑三十貼中,已進二十六貼,而尙餘四貼,繼進似好矣。存秀以此仰達。上可之。正喜曰,本閣別置各種中,或有年久蠧傷,且有流來欠縮,徒載抄簿,事未誠實,不可不會減,而係是內入物種,故敢此仰達矣。上曰,依此爲之。光文曰,入侍時諸臣耳掩,從便着之似好矣。上曰,唯。存秀曰,堂下武臣朔試射,卽每朔應行者,未滿四矢則決棍,無分者汰去,自是定式,近以久不設行之故,亦全不肄習,甚者已忘操弓,今若猝地設行,則無分見汰者,將至屢十人之多,武臣之抛棄射藝,雖極可駭,許多人之一時落仕,亦不可不念,自今朔爲始,三次內無分者,姑依未滿四矢者例,決棍懲勵,三次以後,則依原定式施行,似有激勸肄習之效,故敢此仰達矣。上曰,依爲之,上仍命退,諸臣以次退出。
上在昌德宮。停常參·經筵。
鄭漪啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
又啓曰,藥房提調持湯劑來待矣。傳曰,封入。
又啓曰,行都承旨李光文,行左承旨李止淵,左副承旨金學淳不爲仕進,行右承旨李鶴秀內閣進,同副承旨朴岐壽式暇出去,院中只有臣一人,伴直無人,左副承旨金學淳,所當牌招,而拘於廳規,不得請牌,何以爲之?敢稟。傳曰,與右副承旨竝許遞,前望單子入之,待下批,牌招察任。
承旨前望單子入之,李止淵·申緯·金道喜·徐春輔·鄭漪·尹豐烈落點。
鄭漪啓曰,行都承旨李止淵,同副承旨金道喜牌不進,行左承旨徐春輔,行右承旨申緯,右副承旨尹豐烈在外,院中只有臣一人,伴直無人,行都承旨李止淵,所當牌招,而拘於廳規,不得請牌,何以爲之?敢稟。傳曰,牌招。
又啓曰,行左承旨徐春輔,右副承旨尹豐烈時在京畿長湍地,行右承旨申緯時在始興地,竝斯速乘馹上來事,下諭,何如?傳曰,允。
又啓曰,行都承旨李止淵再牌不進,行左承旨徐春輔,行右承旨申緯,右副承旨尹豐烈在外,同副承旨金道喜傳旨未下,院中只有臣一人,伴直無人,行都承旨李止淵所當更請牌招,而拘於廳規,不得請牌,何以爲之?敢稟。傳曰,牌招。
傳于鄭漪曰,吏工換房。
以應敎徐有素,副應敎李魯秉,副校理嚴燾,副修撰趙璟鎭牌不進罷職傳旨,傳于鄭漪曰,只推。
鄭漪啓曰,玉堂上下番俱空,已至閱月,事甚未安,應敎徐有素,副應敎李魯秉,副校理嚴燾,副修撰趙璟鎭旣有只推之命,竝卽牌招,推移入直,何如?傳曰,允。
又啓曰,假注書韓鎭㦿身病猝重,勢難察任,今姑改差,何如?傳曰,允。
又啓曰,大司憲宋穉圭,執義林顔喆在外,掌令任文白·黃萬齡,持平成大璡·柳榮河牌不進,監察茶時之意,敢啓。傳曰,知道。
以司諫朴光錫,獻納徐萬修,正言李峻祜·鄭煥義,掌令任文白·黃萬齡,持平成大璡·柳榮河牌不進罷職傳旨,傳于鄭漪曰,只推。
以同副承旨金道喜牌不進罷職傳旨,傳于鄭漪曰,只推。
韓鎭㦿改差,代以權大肯爲假注書。
鄭漪以奎章言啓曰,新差檢書官元有永·李鏞·鄭永愚時無職名,令該曹口傳付軍職,使之冠帶常仕,何如?傳曰,允。
兵曹口傳政事,護軍單李鶴秀。
兵曹口傳政事,護軍單李光文,副護軍單朴岐壽,副司勇元有永·李鏞·鄭永愚。
鄭漪,以吏曹言啓曰,伊川府使李命運,令該曹畿邑口傳相換事,允下矣。前任果川縣監時解由,方在未出中,何以爲之?敢稟。傳曰,勿拘。
吏曹口傳政事,伊川府使李命運,南陽府使李得馨相換。
以兼文學朴永元,兼司書嚴燾牌不進罷職傳旨,傳于鄭漪曰,只推。
鄭漪,以兵曹言啓曰,今十月初六日立冬改火進上時,宗廟署·社稷署·永禧殿·永寧殿·景慕宮·毓祥宮·宣禧宮,依例改火,奎章閣·議政府·承政院·漢城府,一體頒火之意,敢啓。傳曰,知道。
上在昌德宮。停常參·經筵。
朴基宏啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
鄭漪啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
又啓曰,來十一日朝參日次矣,敢稟。傳曰,停。
洪命周啓曰,來十一日輪對日次矣,敢稟。傳曰,當次人受點,後日次待令。
李止淵啓曰,同副承旨金道喜今日不爲仕進,卽爲牌招,何如?傳曰,與在外承旨竝許遞,前望單子入之,待下批,牌招察任。
承旨前望單子入之,金鐮·尹景鎭·朴基宏·洪命周落點。
又啓曰,藥房副提調持湯劑來待矣。傳曰,封入。
權大肯有頉,代以洪龜燮爲假注書。
朴基宏啓曰,大司憲宋穉圭,執義林顔喆在外,掌令任文白·黃萬齡,持平成大璡·柳榮河牌不進,監察茶時之意,敢啓。傳曰,知道。
以司諫朴光錫,獻納徐萬修,正言李峻祜·鄭煥義,掌令任文白·黃萬齡,持平成大璡·柳榮河牌不進罷職傳旨,傳于朴基宏曰,只推。
以應敎徐有素,副應敎李魯秉,副校理嚴燾,副修撰趙璟鎭牌不進罷職傳旨,傳于洪命周曰,只推。
鄭漪,以兵曹言啓曰,宣傳官李晳,景福宮衛將金應麟,慶熙宮衛將金哲根·太鎭絢·金漢大俱以病難供職,呈狀乞遞,竝改差,何如?傳曰,允。
朴基宏,以義禁府言啓曰,卽接月令醫員高在暐手本,則時囚罪人柳台佐素患疝積之症,越添於處冷之餘,時時衝上,呼吸不通,食飮全却,氣息奄奄,目下症形,實有難保之慮云,罪人病勢如此,則一邊保放,一邊草記,曾有定式矣。柳台佐姑爲保放之意,敢啓。傳曰,知道。
大護軍曺鳳振疏曰,伏以,春宮邸下攝享太廟,尺衣中度,仰盛儀於肅將,宗祊增鞏,頌寶籙於永綿,凡玆駿奔在廟,孰不鰲抃延頸,而伏惟我聖上主鬯有托,嘉悅無比,臣民慶祝,曷有其極?仍伏念,臣於日前,伏蒙春宮佐貳前望特點,忝叨顯相之末,猥贊祼將之禮,榮實與有,勞無可紀,而卽伏見賞典別單下者,不意賤臣之名,濫廁其列,晉秩爲資憲大夫,聞命惝怳,歷日震惕,不知所以自措也。噫,臣本空疎謭劣,最居人下而偏被陶甄之化,厚沐拂拭之恩,受知於簪筆之初,荷寵於橫經之時,內外華膴,歷揚殆遍,釋褐未滿卄載,竊滾到亞卿,恩山德海,欲報無極,而又自近年以來,夤緣倖會,輒蒙洪私,進資加級,殆無虛歲,臣是何人,乃敢兜攬若此,每一思惟,惶汗浹背,居寵若驚,踰分爲懼,尋常懍惕,如臨淵氷,豈料誤恩,又及於臣身哉?夫命德之器,何官不重,而惟是六卿之秩,古稱八座之列,官顯而任愈重,資高而望益峻,苟非才學德業,厭伏當世,宜莫之居,而迺以如臣庸愚,罔功濫授,不少留難,此曷故焉,麟楦之譏,鵜梁之刺,猶屬臣一己之私,顧不足自恤,而在聖朝懋官懋賞之政,將何如也?今臣賤齒,不及五旬,陞資纔過一稔,猶復冥升不已,驟躐至此,則過福招災,勢所必至,急走多躓,理亦難誣,思之心寒,不覺懍然,而明試之典,由是而無稽,勵磨之具,從玆而漸褻,則其爲累聖簡而玷名器,亦豈細故也哉?參倚前衡,承膺無路,玆敢披瀝肝血,仰瀆崇嚴。伏乞聖慈,俯垂鑑諒,察臣言之非出飾讓,念峻秩〈之〉不可冒授,亟收臣所被新資,以重公器,以安私分,不勝幸甚。臣無任云云。答曰,省疏具悉。卿其勿辭行公。
上在昌德宮。停常參·經筵。
鄭漪,以都摠府言啓曰,今日入直內三廳武兼禁軍及軍兵等中日習射技,請出標信。傳曰,知道。
朴基宏啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
鄭漪啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
李止淵啓曰,同副承旨尹景鎭不爲仕進,卽爲牌招,何如?傳曰,許遞,前望單子入之,待下批,牌招察任。
承旨前望單子入之,金道喜落點。
李止淵啓曰,藥房副提調持湯劑來待矣。傳曰,封入。
朴基宏啓曰,卽者義禁府都事來言,保放罪人南勉中·柳台佐等,當爲照律,而判義禁金在昌有身病,次堂例不得擧行云,判義禁卽爲牌招,以爲開坐之地,何如?傳曰,允。
又啓曰,判義禁金在昌牌不進推考傳旨,今方捧入,而開坐命下之後,如是違牌,事甚未安,更爲牌招,何如?傳曰,允。
洪命周啓曰,玉堂上下番俱空,已至閱月,事甚未安,應敎徐有素,副應敎李魯秉,副校理嚴燾,副修撰趙璟鎭旣有只推之命,竝卽牌招,推移入直,何如?傳曰,允。
朴基宏啓曰,判義禁金在昌再牌不進推考傳旨,今方捧入,而開坐命下之後,連事違召,無意承膺,事體所在,誠極未安,所當更請牌招,而係是一日三牌,何以爲之?敢稟。傳曰,更爲牌招。
又啓曰,大司憲宋穉圭,執義林顔喆在外,掌令任文白·黃萬齡,持平成大璡·柳榮河牌不進,監察茶時之意,敢啓。傳曰,知道。
以司諫朴光錫,獻納徐萬修,正言李竣祜·鄭煥義,掌令任文白·黃萬齡,持平成大璡·柳榮河牌不進罷職傳旨,傳于朴基宏曰,只推。
以應敎徐有素,副校理嚴燾,副修撰趙璟鎭牌不進罷職傳旨,傳于洪命周曰,只推。
洪命周,以禮曹言啓曰,卽接溫陵參奉所報,則陵上莎草修改後,逐日奉審,連因暘和露潤,着根無欠云矣,敢啓。傳曰,知道。
又以禮曹言啓曰,郊壇四孟朔,遣禮郞看審有無頉,自該曹草記事,曾有定式矣。發遣郞廳,東郊先農壇·先蠶壇·馬祖壇,南郊南壇·雩祀壇·漢江壇·司寒壇,北郊祈雨壇·厲壇,次第看審,則南壇·先農壇·先蠶壇·雩祀壇·祈雨壇·馬祖壇·漢江壇·司寒壇壇上及四面紅箭門墻垣階砌,俱爲無頉,而厲壇東邊紅箭門腐傷頹圮,卽爲改修事,分付該監,而此後看護等節,另加申飭之意,敢啓。傳曰,知道。
鄭漪,以備邊司言啓曰,卽見全羅監司朴綺壽分等狀啓,則雲峰等六邑置之尤甚,全州等二十四邑鎭置之之次,茂朱等二十四邑置之稍實,後錄諸條,竝請令廟堂稟旨分付,而請災一款,追後陳聞爲辭矣。其一,舊還,尤甚·之次邑,全數仍停,稍實邑,最近一年條,三分一收捧,而長興·興陽兩邑,只有己巳條,而流絶已久,許令仍停,壬午停退條,尤甚邑,三分一,之次益山等四邑,折半收捧,全州則全數收捧事也。其一,丙子未捧,依已例仍置事也。其一,今年綿農,沿峽慘歉,訓局砲保三分一,兵曹各軍門番布折半代錢,各衙門純錢代納事也。其一,各年稅大同拯劣米太,尤甚·之次邑,竝仍停,稍實邑,最近一年條折半捧納事也。其一,己巳停退軍布,依已例仍停事也。其一,三軍門及樂工保米,尤甚·之次邑,每名六斗,代錢二兩收捧,待明春上納事也。其一,山城軍餉,城下近民,輸納城倉,程途稍間處,捧留邑倉,待明秋還納城倉事也。其一,京外所納箭竹,尤甚·之次邑特許蠲減事也。其一,尤甚邑勿定配所事也。其一推奴徵債防塞事也。分等依狀請施行,本道還簿之紊亂,專由於停退之頻數,當此少康之歲,又復因循,則其將何時而可以釐正乎?況壬午條便是新還,辛巳條亦不可以舊還言,壬午條,無論三等邑,竝全數收捧,辛巳條,稍實邑全數,之次邑折半收捧,其外舊還之最近一年條,各邑所在者,數皆零星,竝令準捧,稍實之長興·興陽,之次之寶城,只有己巳還,而年久數多,姑令三分一收捧,尤甚邑則雖無壬午條舊還,勿論之次·稍實邑中,壬午條所在處,則辛巳條與其前舊還勿論,辛巳條所在處,則舊還勿論,綿農之告歉,三南同然,而已有許施於兩道者,豈可無一視之惠乎?砲保三分一,各軍門各衙門番布竝折半,許令代錢,丙子未捧還穀,旣未究竟,己巳停退軍布,亦係久遠,竝許仍置,樂工保米,許令詳定例代錢,三營保米,只令尤甚邑折半代捧,京外箭竹,稍實外三分二許減,外此諸條,竝依請許施,何如?傳曰,允。
上在昌德宮。停常參·經筵。
進御加味健脾湯自明日停止事,榻前下敎。
朴基宏啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
李止淵啓曰,藥房提調·副提調持湯劑來待矣。傳曰,封入。
洪命周啓曰,臣命周依定式進詣香室,奉審香祝櫃祝板袱子,則精潔之意,敢啓。傳曰,知道。
鄭漪啓曰,臣漪今日入直禁軍戎器點考進去,下直之意,敢啓。傳曰,知道。
又啓曰,臣依定式,進詣仁政殿月臺,入直禁軍戎器點考,則皆無頉,仍以傳敎內辭意勞問,則亦皆好在云矣,敢啓。傳曰,知道。
朴基宏啓曰,判義禁金在昌牌不進推考傳旨,今方捧入,而開坐命下,已至經宿,如是違牌,事甚未安,更爲牌招,何如?傳曰,允。
又啓曰,正言鄭煥義以其親病,投章徑歸,原疏纔已捧入矣。所當直捧遞差傳旨及禁推傳旨,而此與無端下鄕有異,推考,何如?傳曰,允。
鄭漪啓曰,訓鍊大將白東薳時無職名,令該曹口傳付軍職,何如?傳曰,允。
兵曹口傳政事,護軍白東薳。
朴基宏啓曰,大司憲宋穉圭,執義林顔喆在外,掌令任文白·黃萬齡,持平成大璡·柳榮河牌不進,監察茶時之意,敢啓。傳曰,知道。
以司諫朴光錫,獻納徐萬修,正言李竣祜,掌令任文白·黃萬齡,持平成大璡·柳榮河牌不進罷職傳旨,傳于朴基宏曰,只推。
傳于朴基宏曰,山林外有實故在外,未肅拜臺諫竝許遞,政官牌招開政。
以平安監司金敎根狀啓,渭原郡守趙彝錫,暗行御史今已封庫,爲先罷黜事,傳于金道喜曰,今日政差出。
有政。吏批,行判書金履喬,參判趙貞喆竝牌不進,參議李紀淵進,行右承旨金鐮進。啓曰,行判書金履喬,參判趙貞喆竝牌招不進,小臣獨政未安,何以爲之?敢稟。傳曰,只出緊任。
以李錫祜爲大司諫,沈鈁爲司諫,黃燾·金希台爲掌令,尹尙度·李賢默爲持平,李嘉愚爲獻納,李明緖·李憲兢爲正言,徐鼎輔爲戶曹參判,尹尙圭爲右尹,任文白爲奉常正,尹致儉爲渭原郡守,檢書官三單元有永·李鏞·鄭永愚。
兵批,行判書李存秀進,參判洪時濟入直,參議李東煥病,參知黃儆彦病,右副承旨朴基宏進。以李鶴秀爲同知,鄭來升爲宣傳官,吳致賢爲五衛將,宋志復爲景福將,李勉人·金華俊·黃載坤爲慶熙將,金明根爲宣傳官,朴弘錫爲宣沙浦僉使,別軍職崔弘德通訓,今加折衝加資事承傳,護軍李志淵·申緯·徐春輔·申絢,副護軍金學淳·趙琮鎭·尹豐烈·尹景鎭·李晉淵·徐澈修·李晢,副司直林顔喆·朴光錫·任文白·黃萬齡·徐萬修·成大璡·柳榮河,副司果鄭煥義·李竣祜·沈宜復·徐章輔·李憲兢,副司正李之鳳·金左根竝單付。
鄭漪,以禁衛營言啓曰,本營軍色從事官嚴燾身病甚重,勢難察任,今姑改差,何如?傳曰,允。
又以備邊司言啓曰,關西先運襦衣二百四十九領,紙衣二百六十六領,照數捧上稱量綿品紙品,亦爲看審後,仍爲監封,逢授於齎去禁軍處,沿路輸運及本道頒給等節各別惕念事,措辭關飭之意,敢啓。傳曰,知道
又以備邊司言啓曰,昨年東萊前府使李德鉉以給倭單蔘事,論報本司,觀其辭緣,則枚擧館守倭傳言,以爲,換品蔘全不成樣,不爲與受者,今爲七年爲辭,蓋其換品,始自庚午,而初旣不捧則已矣。行之幾年,忽此專却云者,必是任譯輩互相唱和,慫慂彼人,欺瞞朝廷之致,故欲爲到底査探,劈破奸狀,定送譯官,使之責諭,未給單蔘,期於入給矣。卽見該府使李奎鉉所報,則枚擧任譯探問辭緣,以爲,島主以此事入往江戶,面議關白,則關白責以禮賜之物,不可較量云,仍以舊縮蔘及換品蔘未入給條,竝以收捧之意,成給手標,有若恭修人事者然。其狡計專出厚往之希望,事係交隣,惟竢廟堂措處爲辭矣。單蔘換品之當初得失,今不必較計,而旣是手標講定之事,則事端之出於中間,若是相持者,彼人之失信,姑舍無論,譯官輩之惟意嘗試,必欲變亂者,究厥情狀,明若觀火,焉有名之以交隣禮物,而只爲渠輩之所作奸,不顧事體而撓改無常者哉?彼人希望,未知何等狡計,而朝廷決不可示弱而曲循,到今變通一款,初非可議,惟當仍以換品名色,一依定式,專委倭譯,利害禍福,使之擔當而已。此有已行前例之可據者,而矯救之初,其中事情,自有不得不若干添給者,自今爲始,單蔘價每年應下三萬三千九百兩零外,又於關西信蔘穀添作條中一萬一千兩零,加數磨鍊,每年準四萬五千兩,出給於倭譯句管處,使之成節目施行,而如是之後,來頭奉行之無弊與否,乃是渠輩人鬼關頭,渠輩亦具彝性,豈忍甘心負國,而自就死地乎?至於玄義洵之前後負犯,可謂死有餘罪,而此事之致此疑亂,尤是渠罔赦之大案,前之見却,辱國也,今之捧標亦辱國也。仍渠幺麽一譯,而朝家之羞恥至此,此而容貸,其可曰國有和關乎?令萊伯聚會民人,嚴刑回示,仍卽提上秋曹,待京外公逋收殺後,依法處斷,何如?傳曰,允。
正言鄭煥義疏曰,伏以無似疎逖之臣,本不足備數於淸朝任使之末,而迺者薇垣除旨,忽下於夢想之外,繼以庚牌累臨,臣怵恩畏義,罔知攸措,事當竭蹶趨承,少伸叩謝之忱,而第伏念,臺閣之職,責任不輕,決非如臣巽劣百不猶人者所可堪承者也。左右思量,承膺無路,累犯違逋,惟譴何是俟,際玆得見鄕信,則臣之老母自來貞疾,當寒越添,頑痰結塞,風氣眩昏,轉側須人,眞元日脫,促臣歸護,惟願母子相面,臣自聞此報,神精飛越,方寸煎灼,臣旣未得盡職於君,又未能盡孝於親,致使病母,懸念添㞃,臣情到此,寧欲無生,按住不得,忙陳短章,徑尋鄕路。伏乞聖慈,俯垂矜憐,亟遞臣所帶本兼之職,仍治臣擅離之罪,以肅朝綱,以便救護,不勝幸甚。臣無任云云。省疏具悉。爾其勿辭救護。
上在昌德宮。停常參·經筵。
藥房提調李存秀,副提調李止淵啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮·世子嬪宮,口傳問安。答曰,知道。
朴基宏啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
鄭漪啓曰,禁衛營將官來言,今日本營軍兵日次私習云矣,敢啓。傳曰,知道。
又啓,御營廳將官來言,今日本廳軍兵日次私習云矣,敢啓。傳曰,知道。
又啓曰,備邊司郞廳來言,今日賓廳日次,而無時急稟定事,不得來會云矣,敢啓。傳曰,知道。
李止淵啓曰,同副承旨金道喜今日不爲仕進,卽爲牌招,何如?傳曰,允。
又啓曰,假注書洪龜燮身病猝重,勢難察任,今姑改差,何如?傳曰,允。
朴基宏啓曰,判義禁金在昌牌不進推考傳旨,今方捧入,而開坐命下,已至屢日,連事違召,終不承膺,事體所在,極爲未安,更爲牌招,何如?傳曰,允。
又啓曰,判義禁金在昌再牌不進推考傳旨,今方捧入,而開坐命下,已至經宿,一向違召,無意承膺,事體道理,俱極未安,所當更請牌招,而係是一日三牌,何以爲之?敢稟。傳曰,更爲牌招。
又啓曰,卽見刑曹坐不坐單子,則連五日無緣不坐,詞訟劇地,委屬可悶,當該堂上,不可無警,推考,何如?傳曰,允。
又啓曰,大司憲宋穉圭,執義林處鎭,掌令黃燾,持平尹尙度·李賢默在外,掌令金希台牌不進,監察茶時之意,敢啓。傳曰,知道。
以掌令金希台,正言李明緖牌不進罷職傳旨,傳于朴基宏曰,只推。
以同副承旨金道喜牌不進罷職傳旨,傳于李止淵曰,只推。
李止淵,以弘文館言啓曰,本館下番闕直,事甚未安,應敎徐有素,副校理嚴燾,副修撰趙璟鎭,旣有只推之命,竝卽牌招,以爲推移入直之地,何如?傳曰,允。
以應敎徐有素,副校理嚴燾,副修撰趙璟鎭牌不進罷職傳旨,傳于李止淵曰,只推。
金鐮,以戶曹言啓曰,卽接慶順郡主房呈狀,以爲,驪州有土,免稅中墓入還起與陳田,合爲十三結四十二負五束,肅廟乙丑,因傳敎,自內需司立案成給,而有可傳永世之文云矣。取見其立案,則果如狀辭,此與他宮房之有王牌文跡者,宜無異同,而臣曹不敢擅便,何以爲之乎?敢稟。傳曰,免稅。
上在昌德宮。停常參·經筵。
鄭漪,以都摠府言啓曰,今日入直內三廳武兼禁軍及軍兵等中日習射技,請出標信。傳曰,知道。
朴基宏啓曰,合辭許久闕啓,事甚未安,除在外外,未肅拜人員,竝卽牌招,何如?傳曰,允。
鄭漪啓曰,禁衛營將官來言,今日本營軍兵日次私習云矣,敢啓。傳曰,允。
又啓曰,御營廳將官來言,今日本廳軍兵日次私習云矣,敢啓。傳曰,知道。
又啓曰,行右承旨金鐮今日不爲仕進,卽爲牌招,何如?傳曰,允。
朴基宏啓曰,戶曹參判徐鼎輔除拜後過三日不爲出肅,依定式推考警責,仍卽牌招察任,何如?傳曰,允。
洪龜燮改差,代以蔡東直爲假注書。
蔡東直在外,代以李勉祜爲假注書。
鄭漪啓曰,副應敎李魯秉,校理姜世白,修撰尹心圭在外,校理一員,修撰一員,副修撰一員未差,玉堂上下番俱空,事甚未安,應敎徐有素,副校理嚴燾,副修撰趙璟鎭,旣有只推之命,與副校理朴永元,竝卽牌招,推移入直,何如?傳曰,允。
朴基宏啓曰,判義禁金在昌再牌不進推考傳旨,今方捧入,而開坐命下,已至屢日,一向違召,終不承膺,事體道理,誠極未安,所當更請牌招,而係是一日三牌,何以爲之?敢稟。傳曰,更爲牌招。
又啓曰,判義禁金在昌牌不進推考傳旨,今方捧入,而開坐命下,已至多日,連事違召,無意承膺,事體所在,誠極未安,更爲牌招,何如?傳曰,允。
又啓曰,大司憲宋穉圭,執義林處鎭,掌令黃燾,持平尹尙度·李賢默在外,掌令金希台牌不進,監察茶時之意,敢啓。傳曰,知道。
以掌令金希台,正言李明緖牌不進罷職傳旨,傳于朴基宏曰,只推。
鄭漪,以兵曹言啓曰,今十月十一日武臣賓廳武經講書日次,而中日相値,不得爲之之意,敢啓。傳曰,知道。
又以備邊司言啓曰,卽見水原留守李羲甲災實狀啓,則以爲,地部劃下災二十結外,不足爲七百十四結九十二負八束,特許加劃,昨年停退還餉當捧中三分一,姑令仍停,推奴徵債限明秋防塞,請令廟堂稟旨分付矣。今年畿農,沿邑稍遜,本府,亦以近海之故,不無若爾傷損,而所請災結,則未免稍過,元劃外四百結,特爲加劃,壬午停退穀,與新還無異,固令準捧,而石數旣多,竝督爲難,許令四分一仍停,推徵防塞,依請許施,何如?傳曰,允。
又以備邊司言啓曰,卽見廣州留守洪羲臣災實狀啓,則以爲,地部劃下災二十結外,各樣不足災一百三十三結九十五負八束,特許加劃,辛巳·壬午停退還餉仍停,癸酉·己卯排年條退限,推奴徵債防塞事,竝請令廟堂稟旨分付矣。本府穡事,峽野均登,爲畿邑之優,別無災損之可言,而以其有舊頉也。故通同加請,便成近例,事目外七十結,特爲加劃,還穀停退,將以待翌年收捧,而近來則一番停退,輒請仍停,此所以還弊之漸痼也。況似此之歲,亦何用此例?壬午條使之準捧,辛巳條折半收捧,排年穀姑許退限,推徵防塞,依請許施,何如?傳曰,允。
吏曹參議李紀淵疏曰,伏以,臣冒膺匪據,亦已屢月,近因長堂之有故,一再代斲,到處瘡疣,恒懼僨誤,日昨政望,竟有做錯之非細者,前注書李憲兢未及過譚,而臣則誤認以闋制,循例送西,因又首擬於臺望,至蒙點下,追後詳探,不勝驚懼,玆敢短章首實。伏乞聖明,俯賜鑑諒,亟令李憲兢臺望及軍職竝爲勿施,仍勘臣注擬失檢之罪,以昭法紀,千萬幸甚。臣無任云云。省疏具悉。所請依施,爾則推考。
上在昌德宮。停常參·經筵。
朴基宏啓曰,合辭許久闕啓,事甚未安,除在外外,未肅拜人員,竝卽牌招,何如?傳曰,允。
鄭漪啓曰,行右承旨金鐮,左副承旨洪命周今日不爲仕進,竝卽牌招,何如?傳曰,允。
朴基宏啓曰,判義禁金在昌再牌不進推考傳旨,今方捧入,而開坐命下,已至多日,連事違召,無意承膺,事體所在,誠極未安,所當更請牌招,而係是一日三牌,何以爲之?敢稟。傳曰,更爲牌招。
李勉祜有頉,代以金相勉爲假注書。
以應敎徐有素,副校理嚴燾·朴永元,副修撰趙璟鎭牌不進罷職傳旨,傳于鄭漪曰,只推。
鄭漪啓曰,玉堂上下番俱空,已至多日,事甚未安,應敎徐有素,副校理嚴燾·朴永元,副修撰趙璟鎭,旣有只推之命,竝卽牌招,推移入直,何如?傳曰,允。
又啓曰,假注書金相勉時無職名,令該曹依例付軍職冠帶常仕,何如?傳曰,允。
掌令金希台啓曰,噫嘻痛矣。世道詿誤,義理晦塞,至於今番秋曹兩囚而極矣。渠以鄙悖之流,潛蓄凶慘之計,肆發通文,投諸賢關,遣辭陰險,引用凶悖,字字狡慝,句句閃忽,耳目難掩,手脚盡露,聞者髮豎,思之膽掉,固當卽地設鞫,不日正刑,而只令秋曹,盤覈情節,略加刑訊,旋卽酌處,雖出於大聖人好生之德,豈有亂言不道,自服遲晩,而罰止島配,假息覆載之間者乎?若以言出卑賤,事已勘處而不論,其可曰闡義理而嚴懲討乎?請金甲島爲奴罪人申鼎朝,古今島爲奴罪人韓鼎鎭,亟令王府卽爲拿來,嚴鞫得情,快正典刑。新除授執義林處鎭時在公淸道石城地,掌令黃燾時在江原道春川地,持平尹尙度時在京畿楊州地,持平李賢默時在慶尙道丹城地,司諫院大司諫李錫祜時在京畿楊州地,司諫沈鈁時在京畿富平地,獻納李嘉愚時在京畿南陽地,請竝斯速乘馹上來事,下諭,答府曰,不允,下諭事,依啓。
朴基宏啓曰,吏曹郞廳來言,臺諫有闕,政事,取稟。傳曰,前望單子入之。
正言前望單子入之,權拚落點。
以正言李明緖牌不進罷職傳旨,傳于朴基宏曰,只推。
以左副承旨洪命周牌不進罷職傳旨,傳于鄭漪曰,只推。
鄭漪,以吏曹言啓曰,新除授通禮院相禮李游夏呈狀內,矣身素患痰癖之症,當此換節之時,一倍添劇,時日之內,萬無起動供職之望,卽速入啓遞改云,其身病旣如是,則有難强令察任,改差,何如?傳曰,允。
又以侍講院言啓曰,王世子進講詩傳第七卷,今已畢講,第八卷繼講之意,敢啓。傳,知道。
又以禮曹言啓曰,因敦寧府都正李希祖上疏批旨內,附陳先正臣祀系事,事在百年之前,朝家亦未之詳,令該曹詢問於儒賢及時原任大臣後稟處事,命下矣。發遣郞廳,問議于時原任大臣及儒賢,則行判中樞府事臣金載瓚,行判中樞府事臣韓用龜,行判中樞府事臣金思穆俱病未獻議,議政府領議政臣南公轍以爲,臣嘗見先正臣李珥所著立後議,其論人家罷養,不宜輕易,而曰自今以後,立爲不罷之法,永爲金石之典,則天下之爲父子者定矣,李繼與綖,無論其序之誰爲兄誰爲弟,當時朝野之議,以綖定爲先正奉祀,其爲先正血孫,一也。且綖入繼之時,文正公宋時烈與在朝諸賢,往復相議,仍勸建白,定爲祀孫,歷肅·景·英·正四朝,每有先正家錄後之恩,綖之後輒以長泒與焉,累代相承,至今百餘年之久矣。立後議,雖指繼後後有子者還罷之非,而先正平日重罷之意,則亦足以傍引而見之也。到今年代久遠之事,有難以後孫之疏籲,遽議還罷,臣之愚見如此,伏惟上裁云,行判中樞府事臣林漢浩病未獻議,司憲府大司憲臣宋穉圭以爲,臣自經風虛,重證已久,全失精神,縮伏㱡㱡,與死爲隣,今月旬間得邸報,且伏奉吏曹降到告身一度,乃知復叨憲長之除,已至累閱月矣。臣之隕越,寧有涯涘,而顧不能爲陳章乞免之計,惟慢命之誅是竢而已,忽此夢寐之外,禮郞銜命遠臨,詢以先正臣文成公李珥祀系事,臣冞切惶惑,不知所出,臣是何人,其敢與議於如此重大事,臣之病情,雖欲冒沒仰對,固有不可得者,況先正臣宗事,因故相臣金壽興,往復商確於臣先祖文正公臣時烈,建白于朝,而成命特下,倫紀大定者,已百有餘年,而今此李希祖之疏,乃以宗統隳壞,神理幽枉爲言,而直歸之於非禮不正,且以臣祖之書,隱然以爲有所激而不得其正,臣讀之未終,自不覺駭汗浹背,臣之不敢妄有所開喙者,又奚但以其固陋愚蒙而已也?玆不免虛辱王人,罪當萬死,第竊伏念,伊時公私文蹟具在今日淸朝,公論未泯,惟在自上裁處之如何耳云,戶曹參議臣宋啓榦以爲,萬萬夢寐之外,禮郞以先正臣文成公李珥祀系事,銜命俯詢,驚悚之極,不知措躬,出處語默,自有其義,不在其位,不謀其政,則況如賤臣者,地是常蔭,人亦下流,何敢妄論國事,重貽搢紳之羞乎?不得仰對惶恐竢罪而已云,刑曹參議臣吳熙常以爲,如臣庸賤無似,本不合比數於顧問之列,故前後諮訪之下,屢暴情實,庶幾日月之明,俯垂鑑諒矣。不謂今者,以先正臣李珥祀系事,禮郞銜命臨詢於樵牧之社,竊惟宸念,深軫先正奉祀之重,思欲博採於公議,臣實欽仰,而顧臣旣不敢與聞外廷末議,近又跨月被疾,神識昏瞀,不能對揚明命,尤增震蹙云矣。大臣儒賢之議如此,上裁,何如?傳曰,先正家宗系事,大臣之議得當,置之。
又以兵曹言啓曰,宣傳官柳文儉,景福宮衛將金德成,文臣兼宣傳官鄭煥義俱以病難供職,呈狀乞遞,五衛將柳孝臣在外,過限未肅拜,竝改差,何如?傳曰,允。
又以禁衛營言啓曰,今十月十一日番中日時,本營敎鍊官白民洙柳葉箭貫一中邊四中,依例別單書入之意,敢啓。傳曰,知道。
上在昌德宮。停常參·經筵。
鄭漪啓曰,合辭方張之時,兩司無詣臺之員,事甚未安,除在外外,未肅拜·呈告人員,竝卽牌招,何如?傳曰,允。
又啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
又啓曰,判義禁金在昌牌不進推考傳旨,今方捧入,而開坐命下,已至多日,連事違召,無意承膺,事體所在,誠極未安,更卽牌招,何如?傳曰,允。
以應敎徐有素,副校理嚴燾·朴永元,副修撰趙璟鎭牌不進罷職傳旨,傳于洪命周曰,只推。
洪命周啓曰,玉堂上下番俱空,已至多日,事甚未安,應敎徐有素,副校理嚴燾·朴永元,副修撰趙璟鎭,旣有只推之命,竝卽牌招,推移入直,何如?傳曰,允。
鄭漪啓曰,大司憲宋穉圭,執義林處鎭,掌令黃燾,持平尹尙度·李賢默在外,掌令金希台牌不進,監察茶時之意,敢啓。傳曰,知道。
以掌令金希台,正言李明緖牌不進罷職傳旨,傳于鄭漪曰,只推。
鄭漪啓曰,判義禁金在昌牌不進推考傳旨,今方捧入,而開坐命下,已至多日,連事違召,無意承膺,事體所在,誠極未安,更爲牌招,何如?傳曰,允。
金道喜,以吏曹言啓曰,卽接通禮院牒報,則今十五日顯思宮望祭王世子亞獻禮時,相禮不可不備,未差之代,卽速變通,以爲及時擧行之地云,相禮未差之代,口傳備擬以入之意,敢啓。傳曰,知道。
吏曹口傳政事,以金喆遠爲相禮。
以濟州牧使李元八狀啓,進上靑皮未滿定例,惶恐待罪事,傳于金道喜曰,勿待罪事,回諭。
鄭漪,以禁衛營言啓曰,本營千摠沈日永身病猝重,勢難察任,改差,何如?傳曰,允。
上在昌德宮。停常參·經筵。
鄭漪啓曰,大司憲宋穉圭,執義林處鎭,掌令黃燾,持平尹尙度·李賢默在外,掌令金希台呈辭,監察茶時之意,敢啓。傳曰,知道。
又啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
李止淵啓曰,右副承旨朴基宏今日不爲仕進,卽爲牌招,何如?傳曰,允。
傳于洪命周曰,禮房承旨馳詣宗廟·景慕宮,奉審摘奸以來。
朴基宏啓曰,判義禁金在昌再牌不進推考傳旨,今方捧入,而開坐命下,已至多日,連事違召,終不承膺,事體道理,俱極未安,所當更爲牌招,而係是一日三牌,何以爲之?敢稟。傳曰,更爲牌招。
以應敎徐有素,副校理嚴燾·朴永元,副修撰趙璟鎭牌不進罷職傳旨,傳于洪命周曰,只推。
洪命周啓曰,玉堂上下番俱空,已至多日,事甚未安,應敎徐有素,副校理嚴燾,副修撰趙璟鎭,旣有只推之命,竝卽牌招,推移入直,何如?傳曰,允。
朴基宏啓曰,判義禁金在昌牌不進推考傳旨,今方捧入,而開坐命下,已至多日,連事違召,終不承膺,事體所在,誠極未安,更爲牌招,何如?傳曰,允。
以全羅監司朴綺壽狀啓,興德縣監郭宗默,政無頭緖,措處乖當,不得已罷黜事,傳于金道喜曰,令該曹口傳差出,催促下送。
吏曹口傳政事,以金瑩綬爲興德縣監。
洪命周,以侍講院言啓曰,明日顯思宮望祭王世子亞獻禮時,宮官當爲全數進參,而兼弼善李魯秉在外,無以備員,何以爲之?敢稟。傳曰,許遞,前望單子入之。
兼弼善前望單子入之,朴升鉉落點。
洪命周,以奎章閣言啓曰,明日卽書香閣冬孟朔大奉審日次,時原任閣臣,依節目進詣擧行之意,敢啓。傳曰,知道。
金鐮,以戶曹言啓曰,各宮房免稅田結中仍存與出稅之數,別單書入之意,敢啓。傳曰,知道。
又以戶曹言啓曰,各宮房免稅田結中仍存與出稅之數,今當知委諸道矣。稅屬地部,賦歸惠廳,事例卽然,而本曹經用,近益艱匱,逐年請劃,惠廳亦不免與之同憂,今此出稅錢穀,數雖不多,若得全數移捧,不無少補,在前亦有似此之例,以今還收之賦與稅,竝付臣曹,俾有補用之實,而至於各該邑收納之節,無論有土無土,勿令濕入於稅大同出秩之中,一依屬在該宮房時例收捧,自今年條,竝爲上納本曹,亦於收租案中,以某宮房田結某年出稅條,一一懸錄修正之意,一體分付,何如?傳曰,允。
鄭漪,以都摠府言啓曰,今日入直內三廳武兼禁軍及軍兵等當爲中日習射技,而顯思宮望祭親行齋戒相値,不得設行之意,敢啓。傳曰,知道。
又以備邊司言啓曰,卽見補土堂上楊州牧使李鍾運所報,則以爲,徽慶園補土植木,一時竝擧,而前劃物力,今幾盡用,依前狀請數爻,更爲劃下,及時取用爲辭矣。工役未畢,物力垂罄,禁·御兩營錢各五百兩,卽爲劃送,以爲從略排用之地,何如?傳曰,允。
又以備邊司言啓曰,卽見京畿監司李愚在災實分等狀啓,則喬桐等三邑鎭置之尤甚,南陽等七邑置之之次,楊州等二十四邑置之稍實,仍以爲,地部劃下事目災四百結外,不足災四千四百四十八結五十負五束,特許準劃,後錄諸條,竝請令廟堂稟旨分付矣。其一,尤甚邑鎭新還,限三分一停退,四分一相當穀,準折代捧事也。其一,尤甚·之次邑鎭辛巳·壬午停退還餉,全數仍停,稍實邑壬午停退條仍停事也。其一,辛巳·壬午還餉代捧穀竝仍前代捧事也。其一,通津所在摠廳平倉移轉米,捧留本邑,耗條則代錢輸納事也。其一,大興·臨津·長山等餉穀,竝許捧留本邑,附近民之自願輸納本所者,依願許施,耗條代錢,輸納本所事也。其一,辛巳停退各衙門軍布,尤甚邑鎭全數仍停,之次邑折半仍停,辛巳以前各年舊布,三等邑一倂仍停事也。其一,禁·御兩營江都留餉米太,以錢代捧事也。其一,守摠兩營壯抄牙兵各樣軍官等身米,每斗四錢代捧事也。其一,沿海各邑拯米太仍停事也。其一,推奴徵債防塞事也。分等依狀請施行,今年畿農之稍遜云者,不過沿海各邑之若爾傷損,則所請災結之至此,有欠稱停,元劃外二千六百結,特許加劃,使之均俵,尤甚名色,雖不得不區而別之者,而其實與慘歉之歲有異,則新還停退,非所可議,只許四分一準折代捧,昨年停退條,便是新還,無論三等邑,竝令準捧,辛巳條稍實邑折半收捧,代捧穀之連年仍代,將有穀簿漸紊之慮,稍實邑兩年條,竝還作本色,之次邑只今昨年條仍代,摠廳餉米之毋得捧留,非但事目之本嚴,又有新頒飭令,有難議到,而該邑事勢,與洊歉無異,平倉所納,比山城有間,特許捧留,俾爲紓力耗條,則旣係支放,使之本色輸納,各處餉穀,捧留本邑,與近民之直納耗條之代錢,竝爲準施,軍布之新舊竝督,非不爲難,而營需之多年闕用,亦係可悶,各年舊布,許令仍停,而辛巳條則尤甚邑外,竝令準納,禁御所管江都留餉,守摠所納各樣身米,竝許以錢代捧,拯米太仍停,推奴徵債防塞,亦爲許施,何如?傳曰,允。
上在昌德宮。停常參·經筵。
顯思宮望祭親行後,王世子板位問安。答曰,罔極。
大殿·中宮殿,內閣·政院·百官奉慰單子問安。答曰,罔極。藥房口傳問安。答曰,罔極。
世子宮,內閣·政院·百官單子問安。答曰,知道。藥房口傳問安。答曰,知道。
世子嬪宮,內閣·政院單子問安。答曰,知悉。藥房口傳問安。答曰,知悉。
藥房提調李存秀,副提調李止淵啓曰,親行望祭,聖慕克伸,侵曉將事,勞動旣多,伏未審聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮·世子嬪宮,口傳問安。答曰,知道。
朴基宏啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
鄭漪啓曰,行右承旨金鐮,同副承旨金道喜今日不爲仕進,竝卽牌招,何如?傳曰,允。
又啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
以應敎徐有素,副校理嚴燾牌不進罷職傳旨,傳于洪命周曰,只推。
以副修撰趙璟鎭牌不進罷職傳旨,傳于洪命周曰,只推。
洪命周啓曰,玉堂上下番俱空,已至多日,事甚未安,應敎徐有素,副校理嚴燾,副修撰趙璟鎭,旣有只推之命,竝卽牌招,推移入直,何如?傳曰,允。
朴基宏啓曰,大司憲宋穉圭,執義林處鎭,掌令黃燾,持平尹尙度·李賢默在外,掌令金希台牌不進,監察茶時之意,敢啓。傳曰,知道。
以掌令金希台,正言李明緖牌不進罷職傳旨,傳于朴基宏曰,只推。
以同副承旨金道喜牌不進罷職傳旨,傳于鄭漪曰,只推。
洪命周,以奎章閣言啓曰,景慕宮望廟樓今望奉審,無頉之意,敢啓。傳曰,知道。
又以奎章閣言啓曰,臣等進詣書香閣,御眞展奉,奉審無頉,而奉謨堂及閣內諸處,亦爲無頉之意,敢啓。傳曰,知道。
鄭漪,以備邊司言啓曰,卽見黃海監司李文會災實分等狀啓,則延安等三邑置之尤甚,康翎等二邑置之之次,谷山等十八邑置之稍實,仍以爲,事目災二百結外,不足畓災三千六百八十八結九十二負一束,綿田災二百七十六結七十八負二束,特許加劃,後錄諸條,竝請令廟堂稟旨分付矣。其一,延·白兩邑癸亥·甲子停退,軍錢米布依前仍停事也。其一,延安等五邑辛未停退條全數仍停事也。其一,尤甚邑所納各軍門各衙門保米軍米,每各二兩代錢上納事也。其一,均廳免稅米太,白川全數,金川等三邑限折半,以詳定價代錢上納事也。其一,各宮房各司火田令各該邑從實執卜事也。其一,本營牙兵入防停止事也。其一,尤甚邑勿定配所事也。其一,推奴徵債防塞事也。本道穡事,野而無晩旱之損,峽而免早涼之患,各穀善就一路均登而沿海數邑之若干災眚,不過爲千章之尺朽,爲海民甚幸,分等依請施行,尤甚各邑,俱是畓多處,而且或有舊頉,則災結加請,不得不然,而數爻則未免稍過,事目外畓災二千三百結,綿田災二百結,特爲加劃,癸未軍錢米布,辛未停退還穀,非但年條久遠,多在濱海諸邑,有難責納,竝許仍停,尤甚邑所納各營各司軍保米,竝令折半代錢,其餘諸條,多有已行之例,別無難施之端,竝依狀辭許施,何如?傳曰,允。
洪命周,以吏曹言啓曰,新除授成均館典籍徐萬淳呈狀內,矣身素患痰癖之症,當此換節之時,一倍添劇,時日內,萬無供職之望,卽速入啓遞改云,身病旣如是,則有難强令察任,改差,何如?傳曰,允。
朴基宏,以義禁府言啓曰,保放罪人南勉中·柳台佐等,還囚照律以入之意,敢啓。傳曰,知道。
義禁府照目粘連,金海前府使柳台佐矣本府議啓內,漕船改造,自有年限,而今此船隻之限內破傷,誠有不善監董之失,以此照律,罪杖八十收贖,奪告身三等,私罪,奉敎依允爲旀,功減一等。又照目,義禁府都事南勉中矣本府議啓內,時囚保放,徑呈草記,而以入直都事矇不檢察,殊甚可駭,以此照律,罪笞四十收贖,附過還職,私罪,奉敎依允爲旀,功減一等。又啓目,安興前僉使李得秀矣原情云云,問目內辭緣,泛稱遲晩,所當請刑是白乎矣,曾經宣傳官勿爲請刑,載在大典通編,議處,何如?判付啓,依允。又啓目,密陽府使金熙臣矣原情云云,問目內辭緣,泛稱遲晩,刑推得情,何如?判付啓,除刑推議處爲良如敎。
顯思宮望祭親行敎是時,終獻官兼戶曹判書金履陽,贊禮行禮曹判書金在昌,典祀官奉常正任文白,宮闈令尙膳李奇遠,執禮應敎徐有素,執尊弼善金裕憲,大祝副校理朴永元,祝史副司果金炳朝,齋郞典籍徐萬淳,盥洗位典籍盧尙羲,承文校檢李湜,爵洗位兵佐郞丁載榮·朴齊輝,亞獻盥洗位直講金聖灝,終獻盥洗位兵曹佐郞金永鎭,贊者引儀安聖謩·金秉始,謁者兼引儀鄭橚·吳淳常,謁者假引儀任岳周·李在陽,祭監監察李是鍊·徐羽輔。
癸未十月十五日子時,上詣顯思宮。望祭親行入侍時,行都承旨李止淵,行左承旨鄭漪,行右承旨金鐮,左副承旨洪命周,右副承旨朴基宏,同副承旨金道喜,記事官鄭德和,假注書金相勉,記注官李宗心,記事官李憲瑋,檢校直閣鄭基善,直閣朴永元,待敎金正喜以次侍立訖。上具翼善冠·淺淡服·烏犀帶,黑皮靴,詣齋殿,時至,通禮跪啓請行禮,贊禮前導,上入顯思宮詣板位前,贊禮跪啓請俯伏哭,上俯伏哭,王世子以下在位者皆俯伏哭,贊禮跪啓請止哭興再拜興平身,上止哭興再拜興平身,王世子以下在位者皆止哭興再拜興平身訖,贊禮前導,上詣尊所東向立,止淵酌酒命周以盞受酒,上詣神位前,北向俯伏跪,止淵奉香,鐮奉爐以進,贊禮啓請三上香,上三上香,基宏受香爐奠于案,仍行初獻禮,止淵奉爵以進,贊禮跪啓請執爵獻爵,上執爵獻爵,大祝跪讀祝文訖,贊禮跪啓請俯伏興平身,上俯伏興平身,贊禮導上降復位,執禮請行亞獻禮,宮官引王世子詣尊所,執尊酌醴,宮官以爵受醴,王世子入詣神位前,宮官請執爵獻爵,王世子以爵授宮官,奠于靈座前,宮官請俯伏興平身,王世子俯伏興平身,降復位,執禮請行終獻禮,謁者引終獻官詣神位前行禮訖,出就復伏位,執禮請俯伏哭,上俯伏哭,王世子以下在位者皆俯伏哭,贊禮請止哭興再拜興平身,贊禮導上詣望燎位,大祝燎訖,啓請禮畢,上還入齋室,諸臣以次退出。
上在昌德宮。停常參·經筵。
朴基宏啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
又啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
鄭漪啓曰,行右承旨金鐮,左副承旨洪命周,同副承旨金道喜今日不爲仕進,竝卽牌招,何如?傳曰,竝許遞,前望單子入之。
承旨前望單子入之,沈能岳·洪起燮·韓用儀落點。
以應敎徐有素牌不進罷職傳旨,傳于鄭漪曰,只推。
以副校理嚴燾牌不進罷職傳旨,傳于鄭漪曰,只推。
以副修撰趙璟鎭再牌不進罷職傳旨,傳于鄭漪曰,只推。
鄭漪啓曰,玉堂上下番俱空,已至多日,事甚未安,應敎徐有素,副校理嚴燾,副修撰趙璟鎭,旣有只推之命,與副校理朴永元,竝卽牌招,推移入直,何如?傳曰,允。
朴基宏啓曰,大司憲宋穉圭,執義林處鎭,掌令黃燾,持平尹尙度·李賢默在外,掌令金希台牌不進,監察茶時之意,敢啓。傳曰,知道。
以掌令金希台,正言李明緖牌不進罷職傳旨,傳于朴基宏曰,只推。
朴基宏,以義禁府言啓曰,卽接月令醫員高在暐手本,則時囚罪人金熙臣素患疝積之症,挾感復發,時時衝上,呼吸不通,食飮全却,氣息奄奄,目下症形,實有難保之慮云,罪人病勢如此,則一邊保放,一邊草記,曾有定式矣。金熙臣姑爲保放之意,敢啓。傳曰,知道。
上在昌德宮。停常參·經筵。
鄭漪,以都摠府言啓曰,今日入直內三廳武兼禁軍及軍兵等中日習射技,請出標信,傳曰,知道。
又以啓曰,合辭許久闕啓,事甚未安,除在外外,未肅拜·呈告人員,竝卽牌招,何如?傳曰,允。
又啓曰,來二十一日朝參日次,而拜表相値,頉稟之意,敢啓。傳曰,知道。
洪起燮啓曰,來二十一日輪對日次,而拜表相値,頉稟之意,敢啓。傳曰,知道。
鄭漪啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
又啓曰,同副承旨韓用儀時在京畿驪州地,斯速乘馹上來事,下諭,何如?傳曰,許遞,前望單子入之。
承旨前望單子入之,金學淳落點。
鄭漪啓曰,新除授左副承旨金學淳,卽爲牌招,何如?傳曰,允。
洪起燮啓曰,應敎徐有素,副校理嚴燾,副修撰趙璟鎭傳旨未下,副應敎李魯秉,校理姜世白,修撰尹心圭在外,校理朴永元內閣進,校理一員,修撰一員,副修撰一員未差,玉堂上下番俱空,事甚未安,未差之代,政官牌招開政差出,仍卽待下批,牌招,以爲推移入直之地,何如?傳曰,允。
鄭漪啓曰,大司憲宋穉圭,執義林處鎭,掌令黃燾,持平尹尙度·李賢默在外,掌令金希台牌不進,監察茶時之意,敢啓。傳曰,知道。
洪起燮啓曰,卽者吏曹郞廳來言,興德縣監金瀅綬,兩司當爲署經,而憲府則大司憲宋穉圭,執義林處鎭,掌令黃燾,持平尹尙度·李賢默在外,掌令金希台傳旨未下,諫院則大司諫李錫祜,司諫沈鈁,獻納李嘉愚,正言權拚在外,正言李明緖傳旨未下,無以備員署經云,何以爲之?敢稟。傳曰,山林外許遞,今日政差出。
以掌令金希台,正言李明緖牌不進罷職傳旨,傳于鄭漪曰,只推。
以左副承旨金學淳牌不進罷職傳旨,傳于鄭漪曰,只推。
以應敎徐有素再牌不進罷職傳旨,傳于洪起燮曰,只推。
以副校理嚴燾,副修撰趙璟鎭牌不進罷職傳旨,傳于洪起燮曰,只推。
洪起燮啓曰,玉堂上下番俱空,已至多日,事甚未安,應敎徐有素,副校理嚴燾,副修撰趙璟鎭,旣有只推之命,竝卽牌招,推移入直,何如?傳曰,允。
鄭漪,以備邊司言啓曰,秋曹京兆堂上不備,詞訟未免委屬,呈告及在外人竝許遞,今日政,以在京無故人,使之差出,何如?傳曰,允。
有政。吏批,行判書金履喬,參議李紀淵牌不進,參判趙貞喆,同副承旨洪起燮進。啓曰,行判書金履喬,參議李紀淵牌不進,小臣獨政未安,何以爲之?傳曰,仍爲之。又啓曰,大司成今當差出,擬望之人乏少,承旨竝擬,何如?傳曰,允。以徐相祿爲校理,林顔喆爲修撰,朴光錫爲副修撰,申在植爲輔德,曺鳳振爲判尹,李龍秀爲戶曹參判,趙晉和爲刑曹參判,金陽淳爲工曹參判,吳翰源爲左尹,權敦仁爲禮曹參議,金鼎均爲刑曹參議,沈能岳爲大司成,李光憲爲同春秋,柳英根爲莊陵令,沈弘模爲長陵令,洪夔謨爲弘陵令,金景濂爲典籍,鄭誠一爲司錄。
兵批,判書李存秀進,參判洪時濟,參議李東煥病,參知黃敬彦入直進,行右承旨鄭漪進。以曺鳳振爲都摠管,鄭日永爲宣傳官,金昌壽爲五衛將,安智燮爲景福將,柳相晉爲都摠經歷,魏鍾敏爲訓鍊主簿,金左根爲侍直,洪羲宣爲宣傳官,金彝鍾爲訓戎僉使,同知單李勉人,大護軍金基厚,護軍金鐮·徐鼎輔·元晦鎭·李勉昇,副護軍金道喜·韓用儀·吳熙常·洪命周·金蘭淳·李友秀·李德謙·金鎭埴,副司果趙最永·趙徹永,副司正金相勉以上竝單付。
鄭漪啓曰,守令署經事,命下矣。今日政新除授臺諫,竝待下批,牌招,以爲署經之地,何如?傳曰,允。
吏批。再政,以洪遇燮爲大司諫,李游夏爲執義,李魯秉爲司諫,黃基文·金履垕爲掌令,崔昇羽·柳榮輔爲持平,尹心圭爲獻納,尹正鎭·鄭元紀爲正言,左尹單尹尙圭,右尹單吳翰源。
以咸鏡監司南履翼狀啓定平府民家失火事,傳于洪起燮曰,聞甚矜惻,元恤典外,別加顧助事,分付。
以吏曹參議李紀淵牌不進罷職傳旨,傳于洪起燮曰,只推。
鄭漪,以備邊司言啓曰,卽見補土堂上楊州牧使李鍾運狀啓,則以爲,徽慶園局內洞畓生水處,實無種植之望,限數年陳廢,稍俟土堅,始議植木,不然則旣是紅箭門外稍間之地,留作位土,依前耕作事,請令廟堂稟旨分付矣。各陵園寢補植等節,例自禮曹稟旨擧行,則今請廟堂稟處者,有違格例,補土堂上推考,原狀啓令禮曹稟處,何如?傳曰,允。
又以備邊司言啓曰,卽見咸鏡監司南履翼分等狀啓,則安邊等八邑置之稍實,文川等十四邑置之之次,甲山等三邑置之尤甚,後錄諸條,竝請令廟堂稟旨分付矣。其一,交濟久置外,元還餉尤甚邑三分一,之次邑四分一,以相當穀準折代捧,待明秋還作本色事也。其一,癸酉·甲戌停退舊還,甲山等三邑竝仍停,其外各邑癸酉條,姑爲仍停,甲戌條中鏡城等四邑全數,鍾城等二邑折半,慶興三分一收捧,而竝許相當穀準折代捧事也。其一,長津等五邑所在丙寅以後各年未捧,依前仍停事也。其一,尤甚邑勿定配所事也。其一,推奴徵債防塞事也。本道穡事,旱澇雖有所損,而野穀不至失稔,風霜能免爲災,而峽農皆得善就,分而言之,雖似穴農,統而計之,則足爲樂歲,分等依狀請施行,各穀之優劣不同,則民力之難易宜念,尤甚·之次邑分數代捧,亦爲依施,而唐米一種,則旣有向時道啓之覆奏定式者,自今永勿擧論於代穀中,各邑癸酉舊還之其停其捧及從便代捧,道啓所請,宜有酌量,竝令依此施行,丙寅以後未捧穀,年條旣遠,有難責納,姑許仍停,實爲紓力之道,與尤甚邑勿定配所,限明秋推徵防塞,一體許施,何如?傳曰,允。
又以義禁府言啓曰,卽接月令醫高在暐手本,則時囚罪人李得秀所患泄痢之症,處冷添劇,度數頻數,眞元大脫,食飮全却,氣息奄奄,目下症形,實有難保之慮云,罪人病勢如此,則一邊保放,一邊草記,曾有定式矣。李得秀姑爲保放之意,敢啓。傳曰,知道。
又以義禁府言啓曰,保放罪人金熙臣還囚議處以入,而病勢一向未差,仍爲保放之意,敢啓。傳曰,知道。
義禁府啓目粘連,向前金熙臣亦,觀於道啓,雖非漕船監造之守令是白乎乃,旣是都差使員,則今此船隻之限內破傷,終有不能檢飭之失,以此照律何如?判付啓,依允。又啓目粘連,向前李得秀亦,漂人問情,何等審愼,而許多可問之事,一未詳探兺除良,地名之誤書,稱號之落字,大是做錯,誠極駭然,以此照律,何如?判付啓,依允。
上在昌德宮。停常參·經筵。
夜自一更至五更,月暈。
鄭漪啓曰,大司憲宋穉圭,掌令黃基文,持平崔昇羽在外,執義李游夏牌不進,掌令金履垕,持平柳榮輔傳旨未下,監察茶時之意,敢啓。傳曰,知道。
又啓曰,左副承旨金學淳,右副承旨朴基宏今日不爲仕進,竝卽牌招,何如?傳曰,允。
洪起燮啓曰,臣起燮今日方物封裹進去,下直之意,敢啓。傳曰,知道。
朴基宏啓曰,吏曹郞廳來言,承旨有闕,政事,取稟。傳曰,前望單子入之。
承旨前望單子入之,徐春輔落點。
鄭漪以議政府領議政意啓曰,今日方物看品時,六曹堂上當爲進參,而吏曹·刑曹·工曹堂上俱不來會,不參堂上,令政院竝卽牌招,以爲備員擧行之地,何如?傳曰,允。
以吏曹參議李紀淵,刑曹參議金鼎均,工曹參議洪羲瑾牌不進罷職傳旨,傳于朴基宏曰,只推。
以應敎徐有素,副校理嚴燾,副修撰趙璟鎭牌不進罷職傳旨,傳于朴基宏曰,只推。
以副修撰朴光錫牌不進罷職傳旨,傳于朴基宏曰,只推。
以執義李游夏,正言鄭元紀牌不進罷職傳旨,傳于鄭漪曰,只推。
以掌令金履垕,持平柳榮輔牌不進罷職傳旨,傳于鄭漪曰,只推。
朴基宏啓曰,玉堂上下番俱空,已至多日,事甚未安,應敎徐有素,副校理嚴燾,副修撰趙璟鎭·朴光錫,旣有只推之命,竝卽牌招,推移入直,何如?傳曰,允。
鄭漪啓曰,守令署經事,命下矣。執義李游夏,掌令金履垕,持平柳榮輔,正言鄭元紀,旣有只推之命,竝卽以爲備員署經之地,何如?傳曰,允。
以左副承旨金學淳牌不進罷職傳旨,傳于鄭漪曰,只推。
鄭漪,以兵曹言啓曰,禁軍別將柳和源所患痰癖之症,當寒添劇,無望供職,呈狀乞遞,領軍之將,不可暫曠,改差,何如?傳曰,知道。
上在昌德宮。停常參·經筵。
夜四更五更,灑雨下雨,測雨器水深七分。
世子宮進服拱辰地黃湯停止事,榻前下敎。
徐春輔啓曰,大司憲宋穉圭,掌令黃基文,持平崔昇羽在外,執義李游夏,持平柳榮輔傳旨未下,掌令金履垕呈辭,監察茶時之意,敢啓。傳曰,知道。
又啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私〈習〉云矣,敢啓。傳曰,知道。
又啓曰,左副承旨金學淳,同副承旨洪起燮今日不爲仕進,竝卽牌招,何如?傳曰,允。
朴基宏啓曰,判尹曺鳳振,右尹吳翰源,戶曹參判李龍秀,行大司成沈能岳,除拜後過三日不爲出肅,竝依定式推考警責,仍卽牌招察任,何如?傳曰,允。
又啓曰,三品官之毋得過三日循例請牌,曾有定式矣。禮曹參議權敦仁除拜後過三日不爲出肅,事體所在,誠極未安,從重推考,仍卽牌招察任,何如?傳曰,允。
以應敎徐有素,副校理嚴燾,副修撰趙璟鎭·朴光錫牌不進罷職傳旨,傳于朴基宏曰,只推。
朴基宏啓曰,玉堂上下番俱空,已至多日,事甚未安,應敎徐有素,副校理嚴燾,副修撰趙璟鎭·朴光錫,旣有只推之命,竝卽牌招,推移入直,何如?傳曰,允。
以執義李游夏牌不進罷職傳旨,傳于徐春輔曰,只推。
以持平柳榮輔牌不進罷職傳旨,傳于徐春輔曰,只推。
徐春輔啓曰,守令署經事,命下矣。執義李游夏,持平柳榮輔旣有只推之命,竝更牌招,以爲備員署經之地,何如?傳曰,允。
又啓曰,興德縣監金瑩綬憲府則雖已署經,諫院則行大司諫洪遇燮,司諫李魯秉,獻納尹心圭,正言尹正鎭在外,正言鄭元紀未署經,不得署經,何以爲之?敢稟。傳曰,一司除署經。
以執義李游夏再牌不進罷職傳旨,傳于徐春輔曰,只推。
以左副承旨金學淳,同副承旨洪起燮牌不進罷職傳旨,傳于徐春輔曰,只推。
以全羅監司朴綺壽狀啓,靈巖郡人物渰死事,傳于朴基宏曰,聞甚矜惻,元恤典外,別加顧助,渰死人如有生前身還布,竝蕩減事,分付。
兵曹,以申鴻周爲禁軍別將。
朴基宏,以奎章閣言啓曰,原任直提學洪奭周母喪卒哭日,依定式遣檢書官,勸肉以來之意,敢啓。傳曰,知道。
徐春輔,以備邊司言啓曰,卽見京畿監司李愚在狀啓,則備陳農形災損之狀,仍以爲,見減災一千八百四十八結零,準劃尤甚邑鎭,新還三分一停退,昨年停退還仍停,竝依前狀辭許施事,更請令廟堂稟旨分付矣。前此劃災,參互各年多寡,期欲十分稱停,而道臣慮或冤徵,有此申請之擧,朝家義在寧失,豈無特施之典?更以五百結加劃,使之一一精俵,當此少康之歲,新還停退之請,失之不審,而新舊竝督之難,無怪其然,尤甚邑所在壬午條,姑令仍停,何如?傳曰,允。
又以備邊司言啓曰,頃因水原年分狀啓,所請災結中四百結加劃,昨年停退還餉四分一仍停事覆啓行會矣。卽見該留守李羲甲狀啓,則備陳穡事災損之狀,仍以爲,見減災三百十四結零準劃停退,還餉三分一仍停事,請令廟堂稟處矣。本府結摠,雖與大農歲入有異,特以正稅所重,不得不有難愼,申請如此,更何靳施?前劃外以二百結加劃,舊還請停,旣欲少紓民力,則四分三分之間,不足較計,依請許施,何如?傳曰,允。
又以訓鍊都監言啓曰,本局哨官宋得鼎身病甚重,勢難察任,改差,何如?傳曰,允。
上在昌德宮。停常參·經筵。
藥房都提調林漢浩,提調李存秀,副提調李止淵啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮·世子嬪宮,口傳問安。答曰,知道。
徐春輔,以都摠言啓曰,今日入直內三廳武兼禁軍及軍兵等中日習射技,請出標信。答曰,知道。
徐春輔啓曰,大司憲宋穉圭,掌令黃基文,持平崔昇羽在外,執義李游夏未肅拜,掌令金履垕,持平柳榮輔呈辭,監察茶時之意,敢啓。傳曰,知道。
又啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
又啓曰,左副承旨金學淳,同副承旨洪起燮,今日不爲仕進,竝卽牌招,何如?傳曰,允。
又啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
以應敎徐有素,副校理嚴燾,副修撰趙璟鎭·朴光錫牌不進罷職傳旨,傳于朴基宏曰,只推。
朴基宏啓曰,玉堂上下番俱空,已至多日,事甚未安,應敎徐有素,副校理嚴燾,副修撰趙璟鎭·朴光錫,旣有只推之命,竝卽牌招,推移入直,何如?傳曰,允。
徐春輔啓曰,卽見刑曹坐不坐單子,則連三日無緣不坐,詞訟劇地,委屬可悶,當該堂上不可無警,推考,何如?傳曰,允。
又啓曰,卽者義禁府都事來言,保放罪人金熙臣·李得秀等當爲照律,而判義禁金在昌有身病,同義禁李勉昇·李光文在外,一員未差,不得備員開坐云,判義禁卽爲牌招,未差之代,政官牌招開政差出,待下批仍卽牌招,以爲備員開坐之地,何如?傳曰,允。
又啓曰,明日拜表,兩司當爲進參,憲府則除在外外,未肅拜·呈告人員,竝待開門牌招,諫院則行大司諫洪遇燮,司諫李魯秉,獻納尹心圭,正言尹正鎭在外,鄭元紀未署經,無進參之員,何以爲之?敢稟。傳曰,允。山林外,在外臺諫竝許遞,今日政差出。
朴基宏,以吏曹言啓曰,卽接公淸監司趙經鎭回移內,全羅道益山郡守李光承卽爲還官之意,發關恩津縣,使之知委矣。卽見恩津縣監宋宗洙所報,則以爲,益山郡守李光承呈狀內,親病沈重,萬無離側還任之望,以此事狀,轉報營門,回移吏曹,俾卽啓遞之地云矣。益山郡守李光承之親病,旣如是沈重,則有難强令還任,改差,何如?傳曰,允。
有政。吏批,行判書金履喬牌不進,參判趙貞喆,參議李紀淵進,右副承旨朴基宏進。以鄭漪爲同義禁,李憲猷爲典牲判官,南履秉爲西部令,趙萬始爲平市主簿,金永錫爲益山郡守。
再政,以趙㝡永爲敦寧主簿,李圭殷爲尙衣別提。
三政,以尹羽烈爲大司諫,徐有素爲司諫,南達孫爲掌令,李敏會爲持平,嚴燾爲獻納,朴宗休爲正言。
兵批,判書李存秀病,參判洪時濟病,參議李東煥入直進,參知黃儆彦病,行左承旨徐春輔進,同知宋志復,僉知崔弘德·金昌壽,副護軍李錫祜·柳文儉,副司直林處鎭·沈鈁·金希台·黃燾·李嘉愚·尹尙度·李賢默,副司果李明緖·權拚以上竝單付。
再政,同知單金華俊。
徐春輔啓曰,明日拜表,兩司當爲進參,新除授兩司臺諫,竝待開門牌招,何如?傳曰,允。
又啓曰,判義禁金在昌牌不進推考傳旨,今方捧入,而開坐命下之後,如是違牌,事甚未安,更爲牌招,何如?傳曰,允。
以左副承旨金學淳,同副承旨洪起燮牌不進罷職傳旨,傳于徐春輔曰,只推。
兵曹,以尹郁烈爲御營中軍。
朴基宏,以禮曹言啓曰,來十二月二十五日,行宗廟·景慕宮臘享大祭,親祭取稟,當爲擧行,而同月二十四日宣陵國忌正日相値,不得循例取稟,何以爲之,而謹考謄錄,則在前齋日相値之時,社稷臘享大祭親行取稟,謹依受敎擧行矣。今番依例取稟之意,敢啓。傳曰,知道,取稟以入。
又以敦寧府言啓曰,明溫公主嘉禮後,東寧尉金賢根,記載於御牒譜冊次,草記蒙允,依例修整,今旣畢役之意,敢啓。傳曰,知道。
又以內醫院都提調·提調意啓曰,年例各殿宮進上臘藥所入牛黃玖拾貳部壹錢貳分陸里貳毫,麝香貳百肆拾柒部參分陸里參毫,竝令戶曹·宣惠廳進排,而丙申定式牛黃貳拾伍部壹錢玖里貳毫,以本院春秋兩等元貢中取用,何如?傳曰,允。
徐春輔,以兵曹言啓曰,慶熙宮衛將李勉人,文臣兼宣傳官李圭祊,俱以病難供職,呈狀乞遞,竝改差,何如?傳曰,允。
上在昌德宮。停常參·經筵。
鄭漪啓曰,大司憲宋穉圭,持平李敏會在外,執義李游夏,掌令金履垕·南達孫,持平柳榮輔牌不進,監察茶時之意,敢啓。傳曰,知道。
又啓曰,來二十五日朝參日次,而翼陵忌辰祭齋戒相値,頉稟之意,敢啓。傳曰,知道。
又啓曰,左副承旨金學淳,同副承旨洪起燮今日不爲仕進,竝卽牌招,何如?傳曰,允。
傳于朴基宏曰,三使臣留待。
傳于朴基宏曰,三使臣入侍。
鄭漪啓曰,今日拜表,憲府則監察代行矣。雖無諫院,仍爲行禮之意,敢啓。傳曰,知道。
又啓曰,判義禁金在昌再牌不進推考傳旨,今方捧入,而開坐命下之後,如是違牌,事甚未安,所當更請牌招,而係是一日三牌,何以爲之?敢稟。傳曰,更爲牌招。
以左副承旨金學淳,同副承旨洪起燮牌不進罷職傳旨,傳于鄭漪曰,只推。
以副修撰趙璟鎭·朴光錫牌不進罷職傳旨,傳于朴基宏曰,只推。
朴基宏啓曰,玉堂上下番俱空,已至多日,事甚未安,副修撰趙璟鎭·朴光錫,旣有只推之命,竝卽牌招,推移入直,何如?傳曰,允。
鄭漪啓曰,判義禁金在昌牌不進推考傳旨,今方捧入,而開坐命下,已至經宿,如是違牌,事甚未安,更爲牌招,何如?傳曰,允。
以大司諫尹羽烈,司諫徐有素,獻納嚴燾,執義李游夏,掌令金履垕·南達孫,持平柳榮輔牌不進罷職傳旨,傳于鄭漪曰,只推。
以慶尙監司金相休狀啓,星州牧民家失火事,傳于鄭漪曰,聞甚矜惻,元恤典外,別加顧助事,分付。
朴基宏,以承文院·議政府右參贊意啓曰,今日慕華館査對時,六曹堂上當爲進參,而吏曹·兵曹·工曹堂上俱不進參,不參堂上,令政院竝卽牌招,以爲備員開坐之地,何如?傳曰,允。
又以禮曹言啓曰,來十二月二十五日行宗廟·景慕宮臘享大祭親祭取稟,以齋日相値,不得循例取稟,而社稷臘享大祭親祭取稟,謹依受敎擧行事草記,傳曰,知道。取稟以入事批下矣。宗廟·景慕宮臘享大祭親祭取稟,依例書入之意,敢啓。傳曰,知道。
又以侍講院言啓曰,左副賓客李書九時在京畿永平地,斯速乘馹上來事,下諭,何如?傳曰,允。
鄭漪,以兵曹言啓曰,今十月二十一日武臣賓廳講書日次,而拜表相値,不得爲之之意,敢啓。傳曰,知道。
行右承旨鄭漪疏曰,伏以,臣昨伏奉同知義禁府事除旨,庚牌儼臨,雖不得不祗肅恩命,而第臣與判義禁府事金在昌,有姨從兄弟應避之嫌,玆敢援例陳章,仰瀆崇嚴。伏乞聖明,俯垂鑑諒,特命遞改臣所帶金吾之任,以存公格,俾安私分,千萬幸甚。臣無任云云。答曰,省疏具悉。所請依施。
奉朝賀金履翼疏曰,伏以,冬序奄屆,歲律轉窮,顯思宮祥期,只隔數月,伏惟痛慕哀廓,際玆彌新,臣跧伏草莽,曠闕起居之班,瞻望宸極,徒增憂愛之誠。伏乞勉循禮制,益加節抑,一以慰幽冥之念,一以副臣庶之望焉。臣年踰八旬,病添一日,所謂生人之事,茫如隔世之塵,而只緣天賦之彝性,尙不泯滅,若聞朝家之慶報,尤切欣忭,近伏承向日太廟大享攝行之際,惟我東宮邸下,誠意藹然而發於外,周旋儼如而協于度,臣僚莫不聳瞻,聽聞實多感服云,仰想列祖降監之靈,已不勝嘉悅歆假,而其必曰予有後矣。此實我朝家稀有之慶,爰基億萬年無疆之祚,臣跪聽未幾,蹶起蹈舞,旣仰身敎之有素,旋頌心悅之無比,乃敢曰吾王其惟周文之無憂,猗歟盛哉,猗歟休哉。第伏念,自疆不息,天之所以爲天,罔或少忽,聖之所以益聖,從今益加誨諭,俾得自底誠敬,畏天威則誨之以常如對越,軫世道則諭之以加意導率,造次於是,終始於是,則凡百在位,曁厥黎庶,皆同秉彝,易於觀感,疇敢不仰承兩聖之休美,丕變已往之恬嬉哉?惟聖明不以人廢言,宗社萬幸,仍竊伏念,採風謠而裨治敎,在下之職責,樹人彝而迓休命,有國之先務,肆昔致治之主,罔不是尙,我朝彰善之政,亦踰常規,凡係閭巷之卓節,草野之美行,特使營邑,而據實轉報,亦許衿紳之越例直聞,故在前先輩,無論在朝在野,若聞卓行,率多以疏以言,冀於遄達重宸,恐其終或遺漏,臣固不敢比擬於古昔先輩之言重,而若論其濫叨,則曾隨大夫之後,而有縷息之餘矣。苟有可以隨聞仰責,少補聖化之萬一者,臣豈敢諉之以非其責,而終於默乎?玆將臣所耳聞目覩之卓異者,從縣道敢徹宸聽,臣之比隣,近出穉弱一婦女之全孝烈而從容取義者,其父幼學臣鄭在澧,卽故相臣文淸公澈之八世孫也。其夫之父進士臣姜頤亨,卽己卯名人參判㶏之裔也。其夫錫永,死於再昨年,年僅七十而此婦之于歸纔三年矣。夫死之日,欲遂竝命而不能得者,不忍强拂其舅姑痛哭苦挽之敎也。小祥過而筵几撤,則始請於舅姑,得以數月歸寧者,不忍終不得一面而死,頓忘所生之恩也。惟玆二事,外面看之,直是尋常底道理,而歸本家數日,其日夕望夫家號哭之聲,雖使土木之偶聞之,亦或釀涕,故隣里之蠢婦蚩漢,無不稱歎矜惜,或有迂路而不忍戞過其門者,其父母不得已和言勸挽則卽止之,而自其後不復以哀音悽容,貽慼於父母,及近大祥,終無幾微之見於色辭而辭歸矣。迨過其夫之祭,卽其夜服毒,而死之日,始得兩札於針筐之中,一是告訣於舅姑也,一是告訣於父母也。臣今始覺得,則蓋其心中,已將一死字,作爲數年所自誓,而不少形見,故雖其父母舅姑,未有毫分疑慮,而防其不意之事也。向來哀號之聲,臣固屢次親聞,今玆告訣之書,卽臣請得於其父,目睹而手謄者也。其辭語慘絶之中所執義理,皆有節次,無少苟且,大非年幼婦女倉卒擬議者,故臣歆歎之矜憐之,免不得手執其紙,而有淚無從者累矣。其死也在於前月初旬,而聞自傍近數邑儒林,列其事蹟,搆文將呈於畿營,此不過循例之擧,而營門則只是待式年報于禮曹,禮曹則當其時抄出若而張於諸道許多所報之中,備數入啓,請褒而已,則今距式年,尙有數載矣。或不無久而泛視之患,亦或有眩於取捨之慮,若然則以若孝烈之雍容全歸者,其不至於終遂泯沒,必無幸矣。臣惟是之懼,敢此槪陳,臣之區區淺見,竊以爲,從古罕聞,如今僅有之姱節,得以趁卽上徹,不至許久寥寥,則其爲死者之榮,生者之幸,不比尋常萬萬故耳。臣聞昔賢有言曰,凡人或有非常之行,自朝家施以非常之典,然後方可爲裨實政收實效之道。伏願殿下,下臣此疏於廟堂,使之自禮曹關問道伯,自道伯詳採其實於本邑儒狀,以爲斯速轉聞,恭俟裁幸,實合綜核之道,導揚之方矣。然臣只知效古人之事,不憚出其位之嫌,是則悚恧。臣無任云云。答曰,省疏具悉。疏辭令廟堂稟處。
癸未十月二十一日辰時,上御熙政堂。冬至兼謝恩三使臣入侍時,右副承旨朴基宏,記事官鄭德和·金正喜·李憲瑋,上使洪義浩,副使李龍秀,書狀官曺龍振以次進伏訖。上曰,三使臣進前,可也。義浩等進伏訖,上曰,善爲往返,仍下內賜丸劑及煖帽各一部,上命三使臣先退,義浩等退出。又命退,承史以次退出。
上在昌德宮。停常參·經筵。
鄭漪啓曰,合辭許久闕啓,事甚未安,除在未署經外,未肅拜·呈告人員,竝卽牌招,何如?傳曰,允。
又啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
又啓曰,左副承旨金學淳,同副承旨洪起燮今日不爲仕進,竝卽牌招,何如?傳曰,允。
又啓曰,判義禁金在昌再牌不進推考傳旨,今方捧入,而開坐命下之後,連事違召,終不承膺,事體道理,俱極未安,所當更請牌招,而係是一日三牌,何以爲之?敢稟。傳曰,更爲牌招。
以副修撰趙璟鎭·朴光錫牌不進罷職傳旨,傳于鄭漪曰,只推。
鄭漪啓曰,玉堂上下番俱空,已至多日,事甚未安,副修撰趙璟鎭·朴光錫,旣有只推之命,竝卽牌招,推移入直,何如?傳曰,允。
以左副承旨金學淳,同副承旨洪起燮牌不進罷職傳旨,傳于鄭漪曰,只推。
鄭漪啓曰,行都承旨李止淵,行左承旨徐春輔不爲仕進,左副承旨金學淳,同副承旨洪起燮牌不進,右副承旨朴基宏式暇出去,院中只有臣一人,伴直無人,行左承旨徐春輔,所當牌招,而拘於廳規,不得請牌,何以爲之?敢稟。傳曰,牌招。
徐春輔啓曰,大司憲宋穉圭,持平李敏會在外,執義李游夏,掌令金履垕·南達孫,持平柳榮輔牌不進,監察茶時之意,敢啓。傳曰,知道。
以大司諫尹羽烈,司諫徐有素,獻納嚴燾,執義李游夏,掌令金履垕·南達孫,持平柳榮輔牌不進罷職傳旨,傳于徐春輔曰,只推。
徐春輔啓曰,卽者義禁府都事來言,保放罪人金熙臣等照律事命下,而判義禁金在昌牌不進,同義禁李勉昇·李光文在外,一員未差,不得開坐云,判義禁金在昌,更爲牌招,同義禁未差之代,政官牌招開政差出,待下批,牌招,以爲備員開坐之地,何如?傳曰,允。
有政。吏批,行判書金履喬,參判趙貞喆竝牌不進,參議李紀淵進,行左承旨徐春輔進。啓曰,判書金履喬,參判趙貞喆竝牌不進,小臣獨政未安,何以爲之?敢稟。傳曰,只出緊任。以趙忠植爲副校理,沈英錫爲修撰,曺鳳振爲同義禁,知義禁單曺鳳振。
兵批,判書李存秀武臣堂上朔試射進,參判洪時濟病,參議李東煥入直進,參知黃儆彦呈辭在外,行右承旨鄭漪進,護軍洪遇燮,司直李魯秉,副司果尹心圭·黃基文·尹正鎭·崔昇羽,同知黃載坤以上竝單付。
鄭漪,以吏曹言啓曰,今此翼陵忌辰祭典祀官兼大祝前正郞洪遠謨塡差,而時無職名,令該曹口傳付軍職,何如?傳曰,允。
兵曹口傳政事,副司果單洪遠謨。
以工曹參議洪羲瑾牌不進罷職傳旨,傳于鄭漪曰,只推。
鄭漪,以都摠府言啓曰,副摠管趙岐以摠戎中軍,本營都試監試事,訓鍊院晝仕出去之意,敢啓。傳曰,知道。
徐春輔啓曰,判義禁金在昌再牌不進推考傳旨,今方捧入,而開坐命下,已至多日,連事違召,無意承膺,揆以事體,萬萬未安,所當更請牌招,而係是一日三牌,何以爲之?敢稟。傳曰,許遞,前望單子入之。
判義禁前望單子入之,李憲琦落點。
徐春輔啓曰,新除授判義禁李憲琦,卽爲牌招,以爲備員開坐之地,何如?傳曰,允。
以副修撰趙璟鎭·朴光錫牌不進罷職傳旨,傳于鄭漪曰,只推。
鄭漪,以備邊司言啓曰,卽見江華留守宋冕載狀啓,則以爲,本府穡事,未免失稔,此時聚點,有關民弊,特爲權停事,請令廟堂稟處,屬營則使之依例設行爲辭矣。合操之許停,當初年形之豐歉,不能預度,故只令官鎭門聚點,不得已之政也。本道又稱遇歉,竝與聚點而請停,如此則所謂聚點,亦將少設行之時,有國詰戎之政,寧容若是,守臣狀辭,未免疎虞,從重推考,使之着意擧行,何如?傳曰,允。
戶曹參判李龍秀疏曰,伏以,臣祗奉使命,拜辭文陛,觚棱入望,步步回首,經歲戀結,菲忱倍切,臣之所帶度支佐貳之任,非出疆之臣所可虛縻,玆從縣道,冒陳短章。伏乞聖明,亟賜遞改,以安私分,不勝幸甚。臣無任云云。答曰,省疏具悉。所請依施。
上在昌德宮。停常參·經筵。
鄭漪,以都摠府言啓曰,今日入直內三廳武兼禁軍及軍兵等中日習射技,請出標信,傳曰,知道。
徐春輔啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
鄭漪啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
徐春輔啓曰,左副承旨金學淳,右副承旨朴基宏今日不爲仕進,竝卽牌招,何如?傳曰,允。
又啓曰,判義禁李憲琦,知義禁曺鳳振牌不進推考傳旨,今方捧入,而開坐命下之後,如是違牌,事甚未安,竝更牌招,何如?傳曰,允。
洪起燮啓曰,玉堂上下番俱空,已至多日,事甚未安,副修撰趙璟鎭·朴光錫,旣有只推之命,與新除授副校理趙忠植,修撰沈英錫,竝卽牌招,推移入直,何如?傳曰,允。
徐春輔啓曰,判義禁李憲琦牌不進推考傳旨,今方捧入,而開坐命下,已至多日,如是違牌,事甚未安,更爲牌招,何如?傳曰,允。
又啓曰,大司憲宋穉圭,持平李敏會在外,執義李游夏,掌令金履垕·南達孫,持平柳榮輔牌不進,監察茶時之意,敢啓。傳曰,知道。
以大司諫尹羽烈,司諫徐有素,獻納嚴燾,執義李游夏,掌令金履垕·南達孫,持平柳榮輔牌不進罷職傳旨,傳于徐榮輔曰,只推。
以左副承旨金學淳,右副承旨朴基宏牌不進罷職傳旨,傳于徐春輔曰,只推。
以修撰沈英錫,副修撰趙璟鎭·朴光錫牌不進罷職傳旨,傳于洪起燮曰,只推。
鄭漪,以兵曹言啓曰,今日各廳堂下武臣朔試射時,柳葉箭片箭,已爲畢試,而日勢已暮,鐵箭·騎芻,明日試取之意,敢啓。傳曰,知道。
又以備邊司言啓曰,卽見廣州留守洪羲臣狀啓,則復陳穡事災損之狀,見減災六十三結零準劃及辛巳·壬午停退還仍停,依前狀辭許施事,更請令廟堂稟旨分付矣。前此劃災,自有斟量,則今因更請,輒許加施,實關事體,而民情在所軫念,元數不至過多,依所請特爲準劃,至於舊還,則當此錢分充餉之時,兩年條之難於竝督,其勢似然,辛巳條,許令仍停,俾爲紓力之地,何如?傳曰,允。
又以備邊司言啓曰,卽見全羅監司朴綺壽狀啓二度,則備陳農形災損舊還難捧之狀,仍以爲,事目災二千結外,各樣不足災二萬一千五百四十二結三十五負七束,特許加劃,臨陂等四邑壬午停退還,依前狀請,三分一收捧,長興等三邑己巳舊還,竝仍停,高敞己巳反作依近例退限事,竝請令廟堂稟旨分付矣。本道自己甲以後,朝家軫念,多用特例,所以劃災,常倍於他道,今年年事雖曰少康,以沿海各邑之新舊災損論之,所請之數,似不至比前有濫,今不必過加剋削,事目外一萬八千結,特許加劃,俾知終始優恤之德意,停退及反作事,道啓申請如此,亦不可無闊狹,竝爲許施,何如?傳曰,允。
又以備邊司言啓曰,頃因海西年分狀啓,事目外不足畓災二千三百結,覆啓加劃矣。卽見該監司李文會狀啓,則備陳畓農災損之狀,仍以爲,以此劃下之數,萬無塗抹之望,見減災一千三百八十八結零特許準劃事,更請令廟堂稟旨分付矣。災結加減,大關國計,而道臣則每欲必遂己見,廟堂亦未免付之寧失,所以近年災政之漸濫而經用之益絀也。今此海西道臣之更有陳請於稟處之後者,必有民情之甚不得已者,而勘法之法,患在不均,不患不多,其何可有請輒準,不顧恩竭之慮乎?前劃外更以四百結加劃,使之以此精俵,毋得更事煩請,何如?傳曰,允。
上在昌德宮。停常參·經筵。
朴基宏啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
又啓曰,左副承旨金學淳,右副承旨朴基宏今日不爲仕進,竝卽牌招,何如?傳曰,允。
又啓曰,玉堂上下番俱空,事甚未安,修撰沈英錫,副修撰趙璟鎭·朴光錫,旣有只推之命,竝卽牌招,推移入直,何如?傳曰,允。
又啓曰,大司憲宋穉圭,持平李敏會在外,執義李游夏,掌令金履垕·南達孫,持平柳榮輔牌不進,監察茶時之意,敢啓。傳曰,知道。
以大司諫尹羽烈,司諫徐有素,獻納嚴燾,執義李游夏,掌令金履垕·南達孫,持平柳榮輔牌不進罷職傳旨,傳于朴基宏曰,只推。
傳于朴基宏曰,判義禁未差之代,政官牌招開政。
朴基宏啓曰,行吏曹判書金履喬,參判趙貞喆,參議李紀淵牌不進推考傳旨及罷職傳旨,今方捧入,而開政命下之後,如是違牌,事甚未安,判書·參判,竝更牌招,何如?傳曰,允。
又啓曰,行都承旨李止淵不爲仕進,行左承旨徐春輔,行右承旨鄭漪式暇,左副承旨金學淳牌不進,同副承旨洪起燮服制出去,院中只有臣一人,伴直無人,行都承旨李止淵,所當牌招,而拘於廳規,不得請牌,何以爲之?敢稟。傳曰,牌招。
又啓曰,行都承旨李止淵,左副承旨金學淳牌不進,行左承旨徐春輔,行右承旨鄭漪式暇,同副承旨洪起燮服制,臣基宏吏兵批兼進之意,敢啓。傳曰,知申及右承旨外竝許遞,前望單子入之,待下批,牌招察任。
承旨前望單子入之,韓義運·洪命周·金道喜落點。
朴基宏啓曰,開坐事,命下矣。今日政新除授判義禁,待下批,牌招開坐,何如?傳曰,允。
韓義運,以兵曹言啓曰,五衛將吳致賢時帶別軍職,職務相妨,慶熙宮衛將金華浚·黃載坤,病難供職,俱爲呈狀乞遞,竝改差,何如?傳曰,允。
有政。吏批,行判書金履喬,參議李紀淵竝牌招不進,參判趙貞喆進,右副承旨朴基宏進。啓曰,判書金履喬,參議李紀淵竝牌招不進,小臣獨政未安,何以爲之?敢稟。傳曰,仍爲之。以韓致應爲判義禁,林處鎭爲軍資正,徐能輔爲戶曹參判,朴載豐爲司圃別提。
兵批,行判書李存秀進,參判洪時濟入直進,參議李東煥病,參知黃儆彦呈辭在外,右副承旨朴基宏進。以鄭尙愚爲都摠管,趙岐爲同知,李孝錫爲慶熙將,禹柱河爲都摠都事,李羲臣爲武兼,同知安智燮,護軍李龍秀以上竝單付。
以左副承旨金學淳牌不進罷職傳旨,傳于朴基宏曰,只推。
以吏曹參議李紀淵牌不進罷職傳旨,傳于朴基宏曰,只推。
韓義運,以兵曹言啓曰,今日各廳堂下武臣朔試射時,都摠府經歷李源奎,都事李容鉉·權善祜,中樞府都事安塾,訓鍊院副正蔡光臣,僉正李止敬·李世茂,判官崔柱悳,主簿申在衡·金會鐘·林亨壽·梁迪洙·韓仁謩·沈正書·魏鍾敏·禹柱河·李龍求·李喜晩·李命集,武臣兼宣傳官鄭成佑·金秉浩·吳致豐·李秉吉·申在英,部將申錫浩·韓光麟俱未滿四中,竝依定式各決棍十度,呈辭受由身病人等,退試次,姑爲懸頉以入之意,敢啓。傳曰,知道。
判義禁李憲琦疏曰,伏以,臣病伏垂死之中,伏奉判金吾除旨,繼以開坐有命,召牌屢臨,惶悶之極,不知所喩,顧臣素患風痰之症,又於秋間,一倍添劇,精神全未收拾,言語甚至蹇澁,食飮阻却,眞元凘脫,委身床笫與鬼爲隣者,今爲數箇月矣。目下症形之萬萬危惡,不知何時更起爲人,至於束帶供職,尤非可論,玆敢倩人搆草,略暴情實,仰首嗚呼於仁覆之下。伏乞聖慈,俯賜諒察,曲垂憐㦖,亟遞臣新授職名,俾得安意調息,獲延殘喘,不勝千萬至祝。臣無任云云。答曰,省疏具悉。所請依施。
上在昌德宮。停常參·經筵。
藥房提調李存秀,副提調李止淵啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮·世子嬪宮,口傳問安。答曰,知道。
朴基宏啓曰,大司憲宋穉圭,持平李敏會在外,執義李游夏,掌令南達孫未肅拜,掌令金履垕,持平柳榮輔呈辭,監察茶時之意,敢啓。傳曰,知道。
又啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次〈私〉習云矣,敢啓。傳曰,知道。
又啓曰,備邊司郞廳來言,今日賓廳日次,而國忌齋戒相値,不得來會云矣,敢啓。傳曰,知道。
傳于李止淵曰,吏戶換房。
傳于鄭漪曰,留院公事入之。
朴基宏啓曰,判義禁韓致應牌不進推考傳旨,今方捧入,而開坐命下之後,如是違牌,事甚未安,更爲牌招,何如?傳曰,允。
以左副承旨洪命周,同副承旨金道喜牌不進罷職傳旨,傳于李止淵曰,只推。
以修撰沈英錫,副修撰趙璟鎭·朴光錫牌不進罷職傳旨,傳于韓義運曰,只推。
韓義運啓曰,玉堂上下番俱空,已至多日,事甚未安,修撰沈英錫,副修撰趙璟鎭·朴光錫,旣有只推之命,竝卽牌招,推移入直,何如?傳曰,允。
朴基宏啓曰,判義禁韓致應牌不進推考傳旨,今方捧入,而開坐命下,已至經宿,連事違召,不卽承膺,事甚未安,更爲牌招,何如?傳曰,允。
又啓曰,判義禁韓致應再牌不進推考傳旨,今方捧入,而開坐命,已至經宿,一向違傲,無意承膺,事體所在,誠爲未安,所當更請牌招,而係是一日三牌,何以爲之?敢稟。傳曰,更爲牌招。
以修撰沈英錫,副修撰趙璟鎭·朴光錫牌不進罷職傳旨,傳于韓義運曰,只推。
禮曹,來十一月初四日,行景慕宮冬享大祭,親祭取稟,奉敎恭依。
韓義運,以禮曹言啓曰,來十一月初四日,行景慕宮冬享大祭親行時,省牲省器之節,依例以親臨磨鍊乎?敢稟。傳曰,依例磨鍊。
又以禮曹言啓曰,來十一月初四日,行景慕宮冬享大祭親行時儀節,今當磨鍊,而王世子亞獻禮節,依例磨鍊乎?敢稟。傳曰,依例磨鍊。
朴基宏,以都摠府言啓曰,副摠管趙岐以摠戎中軍,本營都試監試事,訓鍊院晝仕出去之意,敢啓。傳曰,知道。
上在昌德宮。停常參·經筵。
夜自五更至二十七日開東,灑雨下雨,測雨器水深七分。
朴基宏啓曰,大司憲宋穉圭,持平李敏會在外,執義李游夏,掌令南達孫未肅拜,掌令金履垕,持平柳榮輔呈辭,監察茶時之意,敢啓。傳曰,知道。
洪命周啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳〈曰〉,知道。
韓義運啓曰,卽者檢閱李憲瑋以其親病,陳疏徑出,原疏以國忌正日,纔已退却矣。所當直捧禁推傳旨,而此與無端徑出有異,推考警責,何如?傳曰,允。
又啓曰,卽者檢閱金正喜謂有館規,陳疏徑出,原疏纔已退却矣。所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
又啓曰,玉堂上下番俱空,已至多日,事甚未安,修撰沈英錫,副修撰趙璟鎭·朴光錫,旣有只推之命,竝卽牌招,推移入直,何如?傳曰,允。違牌,勿爲呼望。
又啓曰,副修撰趙璟鎭·朴光錫,特敎申飭之下,謂有情勢,奉牌闕外,不卽承膺,事體所在,誠極未安,竝從重推考,何如?傳曰,允。
傳于韓義運曰,徽慶園補土植木時監董堂上以下,別單書入。
以檢閱金正喜牌不進罷職傳旨,傳于韓義運曰,只推。
韓義運啓曰,左右史不可不備,別兼春秋朴永元,卽爲牌招入直,何如?傳曰,允。
韓義運,以禮曹言啓曰,今此景慕宮冬享大祭親臨省牲省器時,王世子陪參之節,依續五禮儀補所載磨鍊乎?敢稟。傳曰,依例磨鍊。
洪命周,以都摠府言啓曰,今日入直內三廳武兼禁軍及軍兵等中日習射技,而國忌正日相値,不得設行之意,敢啓。傳曰,知道。
又以都摠府言啓曰,副摠管趙岐以摠中軍,本營都試監試事,訓鍊院晝仕出去之意,敢啓。傳曰,知道。
又以兵曹言啓曰,來十一月初三日大駕詣景慕宮齋宿,初四日冬享大祭親行時,何營軍兵隨駕,何營軍兵留陣,禁軍及馬步軍,以幾番幾哨磨鍊,而餘軍留營,何以爲之乎?敢稟。傳曰,訓局步軍十哨,馬軍五哨,訓將率領爲先廂,訓局步軍五哨,御營廳騎士二番,摠使率領爲後廂,禁軍三番爲之,留營置之,御營廳鄕軍二哨,騎士一番,御將率領留陣,可也。
又以摠戎廳言啓曰,本廳屬三鎭營別驍士都試庚辰·辛巳·壬午條,已爲試取,修正啓聞,而癸未條則試取時多有紛挐之弊,故作挐諸人,自臣營分輕重科治,更飭該鎭營,以爲釐正上送後,設場計料,而釐正之際,自費多日,外邑武士之滯留,亦不可不念,待明年合設,何如?傳曰,允。
上在昌德宮。停常參·經筵。
朴基宏啓曰,合辭許久闕啓,事甚未安,除在外·未署經外,未肅·呈告人員,竝卽牌招,何如?傳曰,允。
備忘記,宣沙浦僉使朴弘錫下直,長弓一張,長箭一部,片箭一部,筒兒一箇賜給。
韓義運啓曰,來初一日輪臺日次矣。敢稟。傳曰,當次人受點,後日次待令。
韓義運啓曰,副修撰趙璟鎭·朴光錫奉牌闕外,已至經宿,連加催促,終不承膺,事體所在,萬萬未安,竝從重推考,何如?傳曰,允。
又啓,來十一月初四日景慕宮冬享大祭親祭,祭文當爲製進,藝文提學李相璜,待明朝牌招,何如?傳曰,允。
以徽慶園補土及植木別單,傳于韓義運曰,堂上楊州牧使李鍾運加資,本園參奉李民根·李鍾明各上弦弓一張賜給,補土別看役前營將宋哲文,監董前僉正洪得運,都領役牌將前縣監李溟游,領役牌將前都事柳和中,前宣傳官李勉儒,浮莎牌將宋翼燁,掘土牌將李昌烈,運土牌將鄭東秀,領軍將校申致奎·李道昌·朴文膺竝加資,相地官金重鎭,奏時官李光祖竝外職調用,植木別看役前郡守柳彝均·李用錫竝陞敍,監董嘉善朴忠性,司果李養浩竝邊將除授,都領役牌將前察訪李宗采,自備植松人柳宗協·鄭昌殷·金允精·柳春起,竝加資領役牌將,前郡守韓明運,前縣監李光魯,前宣傳官具濟遠竝陞敍,司果金永老等七人各弓箭一部賜給,領役將校朴恒默帖加,其餘將校·營吏·色吏·守僕·書員·禁漏書員等,令該曹本道木布施賞。
傳于鄭漪曰,待明朝政官牌招開政,賞典下批。
以平安監司金敎根狀啓,朔州府使尹明儉,暗行御史今已封庫,爲先罷黜事,傳于鄭漪曰,令該曹口傳差出,催促下送。
以黃海監司李文會狀啓,殷栗縣監閔英世遭母喪事,傳于鄭漪曰,令該曹口傳差出,催促下送。
大司諫尹羽烈啓曰,臣衰癃憒劣,夫豈有一分堪承於言責之任,而諫長除命,忽下於杜門病伏之中,臣驚惶震越,罔知攸措。且召牌荐降,怵畏義分,雖不得不冒沒出肅,第臣於合啓,有不可聯參者,曾叨是職,屢煩控籲,輒蒙體諒,今臣處義,宜無異同,且臣近以泄痢之病,數旬危㞃,纔得少間,今始來避,所失尤大,悚恧之忱,歷日靡已,以若情踪,何可冒據於臺次乎?請遞斥臣職。答曰,依啓。
朴基宏啓曰,大司憲宋穉圭,持平李敏會在外,執義李游夏,掌令南達孫·金履垕,持平柳榮輔牌不進,監察茶時之意,敢啓。傳曰,知道。
以執義李游夏,掌令金履垕·南達孫,持平柳榮輔,司諫徐有素,獻納嚴燾牌不進罷職傳旨,傳于朴基宏曰,只推。
韓義運啓曰,副修撰趙璟鎭·朴光錫奉牌闕外,已至經宿,屢度催促,終無變動,揆以事體,萬萬未安,竝從重推考,何如?傳曰,允。
韓義運,以禮曹言啓曰,今此景慕宮冬享大祭親行時省牲省器後,大駕還齋殿,王世子率百官稟旨就次之節,當爲磨鍊,而謹稽宮園儀,則以王世子還齋室,百官稟旨就次事載錄矣。今番節目中,一依宮園儀所載,以王世子還齋室,只百官稟旨就次,磨鍊以入之意,敢啓。傳曰,知道。
又以吏曹言啓曰,通禮院相禮金喆遠呈狀內,矣身素患痰癖之症,當此換節之時,一倍添劇,旬月之內,萬無起動供職之路,卽爲入啓遞改云,其身病旣如是,則有難强令察任,改差,何如?傳曰,允。
朴基宏,以義禁府言啓曰,保放罪人金熙臣·李得秀等,還囚照律以入之意,敢啓。傳曰,知道。
義禁府照目粘連,密陽府使金熙臣矣本府議啓內,觀於道啓,雖非漕船監造之守令是白乎乃,旣是都差使員,則今此船隻之限內破傷,終有不能檢飭之失,以此照律,罪笞五十收贖,解見任別敍,私罪,奉敎依允爲旀,功減一等。又照目粘連,安興前僉使李得秀矣本府議啓內,漂人問情,何等審愼而許多可問之事,一未詳探兺除良,地名之誤書,稱號之落字,大是做錯,誠極駭然,以此照律,罪杖六十收贖,奪告身一等,私罪,奉敎依允爲旀,功減一等爲良如敎。又啓目,固城前縣令姜必魯原情云云,問目內辭緣,泛稱遲晩,所當請刑是白乎矣,曾經侍從勿爲請刑,載在大典通編,議處,何如?判付啓,依允。又啓目,防踏前僉使姜碩俒原情云云,問目內辭緣,泛稱遲晩,刑推得情,何如?判付啓,除刑推議處爲良如敎。
上在昌德宮。停常參·經筵。
朴基宏啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
洪命周啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
韓義運啓曰,副修撰趙璟鎭·朴光錫奉牌已至多日,催促不啻屢度,一向違傲,終不承膺,揆以事體,萬萬未安,竝從重推考,何如?傳曰,允。
又啓曰,來十一月初四日景慕宮冬享大祭親祭,祭文當爲製進,而藝文提學李相璜在外,弘文提學金履喬,卽爲牌招,使之製進,何如?傳曰,允。
有政。吏批,行判書金履喬,參判趙貞喆竝牌招不進,參議李紀淵進,行左承旨鄭漪進。啓曰,判書金履喬,參判趙貞喆竝牌招不進,小臣獨政未安,何以爲之?敢稟。傳曰,只出緊任。以金熙周爲大司諫,李鎭華爲相禮,楊州牧使李鍾運今加嘉善,前營將宋哲文今加嘉善,前縣監李溟游,前都事柳和中,前宣傳官李勉儒,出身宋翼燁,前主簿柳宗協今加通政,前五衛將鄭昌殷,折衝金允精今加嘉善,閑良柳春起,前察訪李宗采,前僉正洪得運今加通政,嘉善李昌烈今加嘉義,司果鄭東秀今加通政,折衝申致奎今加嘉善,閑良李道昌·朴文膺今超通政加資事承傳。
兵批,行判書李存秀病,參判洪時濟病,參議李東煥入直進,參知黃儆彦呈辭在外,左副承旨洪命周進,僉知李孝錫,護軍徐春輔,副護軍金學淳·洪起燮·尹羽烈·成永豐以上竝單付。
吏曹口傳政事,以任百觀爲朔州府使,趙錫龜爲殷栗縣監。
韓義運啓曰,副修撰趙璟鎭·朴光錫屢日奉牌,連加催促,一向逡巡,終無變動,事體道理,俱極未安,竝從推考,何如?傳曰,允。
掌令南達孫啓曰,請金甲島爲奴罪人申鼎朝,古今島爲奴罪人韓鼎鎭,亟令王府卽爲拿來,嚴鞫得情,快正典刑。新除授持平李敏會時在公淸道忠原地,司諫院大司諫金熙周時在慶尙道安東地,正言朴宗休時在京畿竹山地,請竝斯速乘馹上來事,下諭。答府曰,不允,下諭事,依啓。
以執義李游夏,掌令金履垕,持平柳榮輔,司諫徐有素,獻納嚴燾牌不進罷職傳旨,傳于朴基宏曰,只推。
以慶尙監司金相休狀啓,慶州府民家失火,人物燒死事,傳于洪命周曰,聞甚矜惻,元恤典外,別加顧助,燒死人處有生前身還布,竝蕩減事,分付。
洪命周,以備邊司言啓曰,北關後運紙衣六百九十八領,照數稱量,木品紙品,亦爲看審,監封逢授於齎去禁軍處,沿路輸運及本道頒給等節,更爲各別關飭之意,敢啓。傳曰,知道。
朴基宏,以義禁府言啓曰,卽接月令醫員高在暐手本,則時囚罪人姜必魯素患疝積之症,處冷添劇,肚臍橫亘,呼吸難通,食飮全却,症形危重云,罪人病勢如此,則一邊保放,一邊草記,曾有定式矣。姜必魯姑爲保放之意,敢啓。傳曰,知道。
修撰沈英錫疏曰,伏以,臣與承政院左副承旨洪命周,有親査應避之嫌,臣所帶春秋兼銜,揆以格例,自在當遞,玆敢援例陳章,伏願卽令該曹照例遞改,以存公格,以安私分,幸甚。臣無任云云。省疏具悉。所請依施。
上在昌德宮。停常參·經筵。
藥房提調李存秀,副提調李止淵啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮·世子嬪宮,口傳問安。答曰,知道。
洪命周啓曰,備邊司郞廳來言,今日賓廳日次,而顯思宮親行朔祭齋戒相値,不得來會云矣,敢啓。傳曰,知道。
又啓曰,禁衛營將官來言,今日本營軍兵日次私習云矣,敢啓。傳曰,知道。
又啓曰,御營廳將官來言,今日本廳軍兵日次私習云矣,敢啓。傳曰,知道。
傳于韓義運曰,禮房承旨馳詣宗廟·景慕宮,奉審摘奸以來。
韓義運啓曰,副修撰趙璟鎭·朴光錫奉牌已至多日,催促不啻屢度,一向逡巡,終無變動,事體道理,萬萬未安,竝從重推考,何如?傳曰,允。
又啓曰,副修撰趙璟鎭·朴光錫奉牌已至多日,催促不啻屢度,一向違傲,無意承膺,事體道理,萬萬未安,竝從重推考,何如?傳曰,允。
以江原監司尹命烈狀啓,三陟府民家失火事,傳于洪命周曰,聞甚矜惻,元恤典外,別加顧助事,分付。
韓義運以奉常寺都提調·提調意啓曰,本寺以祀典所重,擧行浩多,而僉正田齊賢,主簿林鶴聞受由在外,逐日供上與入番守直之節,每以假官代行,萬萬未安,竝今姑改差,其代以在京無故人口傳差出之意,分付該曹,何如?傳曰,允。
洪命周,以都摠府言啓曰,今日入直內三廳武兼禁軍及軍兵等當爲中日習射技,而顯思宮朔祭親行相値,不得設行之意,敢啓。傳曰,知道。
又以備邊司言啓曰,卽見慶尙監司金相休災實分等狀啓,則梁山等八邑置之尤甚,星州等十一邑置之之次,靑松等五十二邑置之稍實,仍以爲,事目災二千結外,不足災五千一百九十九結六十二負五束,特許加劃,後錄諸條,竝請令廟堂稟旨分付矣。其一,舊還,毋論尤甚·之次邑竝許停捧事也。其一,新還,尤甚邑折半,之次邑三分一特許準折代捧,待明秋還作本色事也。其一,拯劣米太,依已例停捧事也。其一,山城餉還,尤甚邑三分二,之次邑折半,稍實邑三分一,捧留平倉事也。其一,金山小豆三百八石零,從民願準折作米事也。其一,推奴徵債防塞事也。其一,尤甚·之次邑勿定配所事也。分等依狀請施行,本道穡事,以夏初水患論之,畢竟成就之優於兩湖,爲嶺民萬幸,沿邑之多有災損,不言可知,元劃之不得排比,其勢固然,加請旣甚精約,過減亦非優恤,事目外五千結,特許加劃,舊還仍停,還穀代捧,拯劣米太停捧,山城餉還捧留等諸條,竝依所請許施,金山小豆,旣非土宜,在民力甚艱,移作勝穀,在糴法無損,亦爲依施,推徵使之限明秋防塞,編配只令尤甚邑勿定,何如?傳曰,允。
又以備邊司言啓曰,卽見公淸監司趙經鎭災實分等狀啓,則泰安等九邑置之尤甚,公州等二十二邑鎭置之之次,淸州等二十四邑置之稍實,仍以爲,事目災一千結外不足災一萬五千七百七十結五十一負五束,特許加劃,後錄諸條,竝請令廟堂稟旨分付矣。分等依狀請施行,今年各穀,棲畝而旱澇風霜,不無所損,登場而甌窶汚邪,或失所望,只以播不失時,秧不愆期,無不種之田,不移之畓,故其全不掛鎌處,可謂絶無而僅有,所以諸道災摠之比前頗簡也,至於本道,則尤甚各邑,不多於昨再昨年,而所請災結,反有加於兩年所劃之數,豈其沿海諸處之受傷,較甚於他道而然歟?且其所列災名,皆是常年之不能無者,而舊陳及永頉外,俱未必全庫盡棄,道啓所請,雖如是詳切,國計所關,不可無裁量,事目外加給九千結,使之更加覈實,期於精俵。其一,新還尤甚邑之尤甚戶限三分一,之次戶及之次邑之尤甚戶限四分一,特許停退事也。糴法漸弛,請停成例,當年則雖似紓力,來後則反爲厲民,如非通一道告歉之歲,決難容易闊狹,當年還餉,使之如數準捧。其一,還穀尤甚邑折半,之次邑三分一,稍實邑四分一,許令準折代捧,待明秋還作本色事也。各穀之優劣不同,民勢之難易相懸,如有代穀推移之道其爲實惠,不下於停退,尤甚邑三分一,之次邑四分一許令準折代捧。其一,各年舊還餉及停退軍米布錢,無論三等邑,特許仍停事也。新還旣令準捧,則舊還實難竝督,與停退軍米錢布,姑許仍停,稍實邑舊還,則有難一例因循,以最近一年條限折半收捧。其一,三軍門保米,守摠兩營牙兵收米,樂工保尤甚邑之尤甚戶三分一,之次戶及之次邑之尤甚戶四分一停退,其餘,毋論三等邑,竝令折半代錢事也。軍需比諸還穀,不無輕重之殊,而災民事情,不可不別般顧恤,尤甚邑所納各營各司布米收米,竝許三分一停退,其當納者,亦令折半代錢,稍實·之次邑,勿論。其一,安興軍餉之散在各邑者,姑許仍置事也。其一,沿海邑鎭戰龜防兵船改造改槊當限者,尤甚·之次邑鎭限明秋退限事也。其一各邑所在各年拯劣米太,竝許限明秋停退事也。其一,牙山貢津倉所屬大同,依近例追後裝載事也。其一,各營各司屯稅,依他道例,從實執稅事也。其一,尤甚·之次邑勿定配所事也。其一,推奴徵債防塞事也,安興軍餉之仍置各邑,邑鎭船隻之退限修改,拯劣米太之遇歉仍停,屬邑大同之追後裝發,屯稅之從實結執卜,推徵之限明秋防塞,俱係便民之政,亦多已行之例,竝爲許施,配所勿定,只令尤甚邑施行,何如?傳曰,允。
又以訓鍊都監言啓曰,本局從事官金炳朝身病甚重,勢難察任,改差,何如?傳曰,允。
又以禁衛營言啓曰,本營把摠韓明運身病猝重,勢難察任,改差,何如?傳曰,允。
上在昌德宮。停常參·經筵。
顯思宮朔祭親行後,王世子板位問安。答曰,罔極。大殿·中宮殿,內閣·政院·百官奉慰單子問安。答曰,罔極。藥房口傳問安。答曰,罔極。世子宮,內閣·政院·百官單子問安。答曰,知道。藥房口傳問安。答曰,知道。世子嬪宮,內閣·政院單子問安。答曰,知悉。藥房口傳問安。答曰,知悉。
朴基宏啓曰,合辭方張之時,諫院無詣臺之員,事甚未安,除在外·未署經外,未肅拜·呈告人員,竝卽牌招,何如?傳曰,允。
洪命周啓曰,來初五日朝參日次,而顯思宮冬享祭齋戒相値,頉稟之意,敢啓。傳曰,知道。
鄭漪啓曰,同副承旨金道喜,今日不爲仕進,卽爲牌招,何如?傳曰,允。
韓義運啓曰,副修撰趙璟鎭·朴光錫,多日奉牌,連加催促,一直逡巡,終不承膺,事體道理,俱極未安,竝從重推考,何如?傳曰,允。
傳于韓義運曰,景慕宮都提調,內醫都提調前望單子入之。
景慕宮都提調前望單子入之,領府事徐龍輔落點。
內醫都提調前望單子入之,判府事韓用龜落點。
韓義運啓曰,應敎·副應敎未差,校理姜世白·徐相祿,副校理趙忠植,修撰林顔喆在外,副校理朴永元內閣進,副修撰趙璟鎭陳疏,朴光錫奉牌,玉堂上下番俱空,事甚未安,修撰沈英錫,卽爲牌招入直,何如?傳曰,允。
吏曹口傳政事,以李興遂爲奉常僉正,申在獻爲奉常主簿。
洪命周,以兵曹言啓曰,今此景慕宮冬享大祭親行時,本曹堂上·守宮·侍衛及陪衛,當爲備員,而參知黃儆彦,呈辭在外,無以備員,令政院稟旨變通,仍令該曹,口傳差出,待下批,牌招進參之地,何如?傳曰,允。
洪命周啓曰,因兵曹草記,今此景慕宮冬享大祭親行時,本曹堂上·守宮·侍衛及陪衛,當爲備員,而參知黃儆彦在外,無以備員,令政院稟旨變通,仍令該曹,口傳差出,待下批,牌招事,允下矣。合有變通之道,何以爲之?敢稟。傳曰,許遞。
洪命周,以都摠府言啓曰,今此景慕宮動駕時,侍衛寶劍守宮,當爲備員,而都摠管鄭尙愚,副摠管朴宗琦·柳和源·朴應浩在外,柳漢源有實故,一員未差,無以備員,令政院,稟旨變通,仍令該曹,口傳差出,待下批,牌招事,允下矣。合有變通之道,何以爲之?敢稟。傳曰,竝許遞,與未差之代,口傳差出。
掌令金履垕啓曰,噫嘻痛矣。世道詿誤,義理晦塞,至於今番秋曹兩囚而極矣。渠以鄙悖之流,潛蓄凶慘之計,肆發通文,投諸賢關,遣辭陰險,引用凶悖,字字狡慝,句句閃忽,耳目難掩,手脚盡露,聞者髮豎,思之膽掉,固當卽地設鞫,不日正刑,而只令秋曹,盤覈情節,略加刑訊,旋卽酌處,雖出於大聖人好生之德,豈有亂言不道,自服遲晩,而罰止島配,假息覆載之間者乎?若以言出卑賤,事已勘處,置而不論,其可曰闡義理而嚴懲討乎?請金甲島爲奴罪人申鼎朝,古今島爲奴罪人韓鼎鎭,亟令王府,卽爲拿來,嚴鞫得情,快正典刑?答府曰,不允。
以司諫徐有素,獻納嚴燾牌不進罷職傳旨,傳于朴基宏曰,只推。
鄭漪,以吏曹言啓曰,今朔爲始,當爲儲窠,而若出郡守以上窠,則京職中可擬之人,每患苟艱,雖非啓請邑,限都政前,以限滿守令,勿拘純望,通瀜備擬,以爲次次遷轉之地,而雖値口傳政事之時,亦爲一體擧行,已成近例,今亦依此爲之,何如?傳曰,允。
韓義運,以禮曹言啓曰,今十一月二十一日冬至,大殿·中宮殿,朝賀時,王世子進致詞陳賀之節,依例磨鍊乎?傳曰,權停爲之。
又以奎章閣言啓曰,景慕宮望廟樓,今朔奉審無頉之意,敢啓。傳曰,知道。
判府事金載瓚疏曰,伏以臣幸荷體物之恩,獲遂就養之願,榮感之忱,闔室同情,仍伏念臣,方叨宗廟·景慕宮都提擧矣。月前太室攝行之禮,乃是列朝罕有之慶也。百隷駿奔,八方鰲抃,而臣獨身帶見職,病未簉班,今又閟宮親祼,成命已下,而跡滯外邑,病且添劇,將不免晏然闕禮,是不但私心之萬萬悚蹙,揆以國體朝儀,駭觀瞻而虧義分,尤當如何?玆敢從縣道仰丐譴何。伏乞亟遞臣廟宮提擧之任,以肅朝綱,以安微忱,不勝幸甚。臣無任云云。答曰,省疏具悉卿懇。提調之任許副。仍傳于鄭漪曰,此批答,遣史官,傳諭于金判府事。
判府事林漢浩箚曰,伏以臣見叨內局之任,于今夏秋而冬矣。日次候班,凡爲幾度,而疾病所使,未克進身,其間參班,可以一二數,伏枕呻囈之中,每回悚蹙,如添一病,今此景慕宮冬享大祭時,又有親行之敎,在臣分義,固當蹶趨簉,而近因日候猝寒,添得重感,頭痛咳嗽,夜輒失睡,齒牙風動,如針亂刺,叫嚷成狂,目下病狀,自强無望,以其事則享禮之莫嚴也,以其職則保護之莫重也,而旣在其位,不供其職,此豈臣分之,所敢安乎?臣之病狀,臣若不言,聖明實無以俯燭矣。玆敢忙具短箚,略控實狀。伏乞聖慈,特垂鑑諒,許解臣藥院之銜,以便公私,千萬顒祝。取進止。答曰,省箚具悉卿懇。藥院之任,今姑許副。仍傳曰,此批答,遣史官傳諭于林判府事。
副修撰趙璟鎭疏曰,伏以臣猥以無似,屢玷見職,九年之間,凡三十餘遭矣。有除輒違,一未敢爲出膺之計者,是豈臣樂爲也哉?臣是乙亥錄中人也。玉署一步,鐵限萬重,聖鑑之所嘗俯燭,同朝之亦已共諒,嚴召有命,承膺無路,奉牌朝房,歷累日而冞增悚懍,狗馬賤疾,際又越添,進退維谷,罔知攸措。玆不得不略陳短章,猥瀆崇嚴。伏乞特垂鑑諒,亟命鐫削,仍治臣逋慢瀆擾之罪,以肅朝綱,以安私分焉。臣於病伏竢勘之中,不宜贅他,而第伏聞近來武士之不嫺射講,甚爲駭歎,向筵本兵重臣之以朔試射事陳達擧行,果爲勸懲之一助,而至於各軍門諸將校兵書之講,本來法意,自有科條,而近聞將士輩,多不隷講,未熟陣圖之法云,請令諸將臣,申明將校射講之法,以爲激勸之地焉。臣無任云云。省疏具悉。令各營將臣知悉,本職許遞。
顯思宮朔祭親行敎是時,終獻官行知事金蓍根,贊禮行禮曹判書金在昌,典祀官奉常正任文白,宮闈令尙膳金喜善,執禮司諫徐有素,執尊兵曹正郞權馥,大祝待敎金正喜,祝史副司果洪彦謨,齋郞副司果洪永觀,盥洗位兵曹佐郞丁載榮,典籍盧尙羲,爵洗位承文校檢李湜,兵曹佐郞朴齊輝,亞獻盥洗位直講李升坤,終獻盥洗位兵曹正郞韓錫祉,贊者引儀金秉始,假引儀李在陽,謁者兼引儀吳淳常·沈正禮,贊引兼儀鄭橚,假引儀任岳周,祭監監察李是鍊·徐羽輔。
癸未十一月初一日子時,上詣顯思宮。朔祭親行入侍時,行都承旨李止淵,行左承旨鄭漪,右承旨韓義運,左副承旨洪命周,右副承旨朴基宏,同副承旨金道喜,記事官鄭德和,假注書金相勉,記事官李憲瑋,記注官李宗心,待敎金正喜,以次侍立訖。上具翼善冠·淺淡服·烏犀帶,黑皮靴,詣齋殿,時至,通禮跪啓講行禮,贊禮,前導上入顯思宮,詣板位前,贊禮跪啓請俯伏哭,上俯伏哭,王世子以下在位者,皆俯伏哭,贊禮跪啓請止哭興再拜興平身,上止哭興再拜興平身,王世子以下在位者,皆止哭興再拜興平身訖。贊禮導上詣尊所,東向立,止淵酌酒,漪以盞受酒,上詣神位前,北向俯伏跪,止淵奉香,漪奉爐以進,贊禮啓請三上香,上三上香,命周受香,奠于案,仍行初獻禮,止淵奉爵以進,贊禮啓請執爵獻爵,上執爵獻爵,大祝跪讀祝文訖。贊禮跪啓請俯伏興平身,上俯伏興平身,贊禮導上降復位,執禮請行亞獻禮,宮官引王世子詣尊所,執尊者酌醴,宮官以爵受醴,王世子入詣神位前,宮官請執爵獻爵,王世子,以爵授宮官,奠于靈座前,宮官請俯伏興平身,王世子俯伏興平身,降復位,執禮請行終獻禮,謁者引終獻官詣神位前,行禮訖。出就復位,執禮請俯伏哭,上俯伏哭,王世子以下在位者,皆俯伏哭,贊禮請止哭興再拜興平身,贊禮導上詣望燎位,大祝燎訖。啓請禮畢,導上還入齋殿,諸臣以次退出。
上在昌德宮。停常參·經筵。
洪命周啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
傳于洪命周曰,明日出宮內門路,以協陽門爲之。
傳于鄭漪曰,景慕宮都提調許副,代領議政爲之。
傳于鄭漪曰,在外賓客及未肅拜兼司書,竝許遞,前望單子入之。
李止淵啓曰,假注書金相勉,身病猝重,勢難察任,今姑改差,何如?傳曰,允。
左副賓客前望單子入之,金履陽落點。
兼司書前望單子入之,韓弘敎落點。
吏曹,右賓客單金履陽,在副賓客單金履喬。
金相勉改差,代以金鍏爲假注書。
趙思健奉命在外,代以金鼎爲事變假注書。
鄭漪啓曰,假注書金鍏,事變假注書金鼎,時無職名,竝令該曹,依例付軍職,冠帶常仕,何如?傳曰,允。
吏曹口傳政事,以朴長復爲兵曹參知。
兵曹口傳政事,以洪羲俊爲都摠管,趙晉和·李志淵·李光憲·金鐮·尹郁烈爲副摠管,副摠管單洪羲俊。
以修撰沈英錫牌不進罷職傳旨,傳于韓義運曰,只推。
傳于鄭漪曰,發遣吏郞,諸執事淸齋與否,摘奸以來。
禮曹今十一月二十一日冬至朝賀時,應行節目,參考前例,磨鍊爲白去乎,依此擧行,何如?判付啓,權停爲良如敎。
以慶尙監司金相休狀啓,十一月令薦新進上生靑魚,限內不得封進,惶恐待罪事,傳于韓義運曰,勿待罪事,回諭。
鄭漪,以吏曹言啓曰,卽接司僕寺牒報,則以爲,今此景慕宮擧動時,本寺正,例爲進輿差備,而正曹龍振,奉命出疆,卽速變通,以爲差備擧行之地云,司僕寺正曺龍振,今姑改差,其代,口傳備擬以入之意,敢啓。傳曰,知道。
吏曹口傳政事,以柳季麟爲司僕正,朴崙壽爲分內醫提調。
鄭漪,以吏曹言啓曰,今此景慕宮冬享大祭親行時,堂下執禮,以弘文館副修撰趙璟鎭,塡差矣。纔已遞職,時無職名,令該曹,口傳付軍職,何如?傳曰,允。
兵曹口傳政事,副司果單趙璟鎭。
鄭漪,以吏曹言啓曰,顯陵參奉金在振呈狀內,矣身素患痰癖之症,當此換節之時,一倍添劇,萬無供仕之望,卽速入啓遞改云,身病旣如是,則有難强令察任,改差,何如?傳曰,允。
韓義運,以奎章閣言啓曰,守宮檢校提學沈象奎,待明朝牌招,何如?傳曰,允。
注書鄭德和書啓,臣於本月初一日午時量,以外南山植木摘奸事,敬奉聖敎,出崇禮門,至南關王廟主山及案山,植木處看審是白乎則,松橡鬱密是白遣,自靑鶴亭,至舊失火處看審是白乎則,樹木茂密是白遣,自冷井洞至栗峴是乎則,松林叢帀是白遣,仍詣南壇,奉審是白乎則,壇砌門墻,竝無圮傷處是白遣,自文峴至梨泰院後麓·水閣峴,則土性瘠确,稚松略存,而至馬石橋,則松楸蒙翳是白遣,詣漢江壇奉審是白乎則,亦爲無頉是白遣,自鷹峰·伏兵峴,至斗湖·司寒壇看審,則亦爲無頉是白遣,自無學峰,所經諸處,一一詳審是白乎則,別無斫痕之意,敢啓。傳曰,知道。
兵曹啓目,觀此咸鏡監司南履翼狀啓,則北評事鄭度采到德源地,猝得血痢,症形危劇,及期赴任,其勢末由,開市之期不遠,不可一時遲延乙仍于,不得已馳啓,令該曹,稟旨差出催促下送亦爲白有臥乎所,病旣沈重,開市在近,不可遲待其痊可,北評事鄭度采,依狀請改差,其代口傳差出,使之不多日下送,何如?判付啓,依允。
洪命周,以禁衛營言啓曰,卽接典牲署所報,則本署近處,有虎患至於囕傷猪牲云,故發遣砲手,使之搜獵矣。今日申時量,外南山鷹峰近處,捉得大虎一頭,謹此封進,而捉虎軍等,自本營考例施賞之意,敢啓。傳曰,知道。
朴基宏,以義禁府言啓曰,明日景慕宮擧動時,本府都事,皆以大駕各差備進參,王世子左右考喧都事,無以推移,假都事二員,令該曹,口傳差出,以爲分排之地,何如?傳曰,允。
又以義禁府言啓曰,保放罪人姜必魯,還囚議處以入,而病勢一向未差,仍爲保放之意,敢啓。傳曰,知道。
禁府啓目粘連,向前姜必魯亦,漕船之限內致傷,誠有不善監董之失,以此照律,何如?判付啓,依允。又啓目粘連,向前姜碩俒亦,漂船看護,法意至重,而徑夜失守,未及交付者,難免不善防護之罪,以此照律,何如?判付啓,依允。
領府事徐龍輔箚曰,伏以冬序已深,顯思宮朔享躬行,聖慕克伸,侵曉回鑾,聖體彌康,臣民慶忭,曷有其極?仍伏念臣獲戾神明,不自死滅,禍延偏母,日月流邁,三霜已訖,巾裳卽吉,俯仰廓然,靡所憑依,此際伏奉恩命,以臣爲景慕宮都提調,仰戴記簪之聖眷,俯惕孤露之微私,不覺感淚之交逬,臣於三年積違之餘,覲光爲急,況今冬烝隔日,躬將有命,曷敢不蹶趨造,以伸微忱,而臣於近月以來,酷罹風痺之症,房闥之間,轉動不得,委身牀褥,㱡㱡欲殊,肅肅班行,束帶奔走,其勢末由,玆敢冒入文字,仰瀆崇嚴。伏乞亟命收還新命,以備班儀,以安私分,不勝幸甚。取進止。答曰,省箚具悉卿懇。提調之任許副。仍傳于鄭漪曰,此批答,遣史官傳諭于領府事。
判府事韓用龜箚曰,伏以臣於病伏昏涔之中,忽伏奉藥院除旨,臣誠感惶靡措,今此嘗藥之任,非他官職之比,而伏況閟宮親享隔日,明將冒寒勞動,保護之節,惟此時尤重,臣敢不蹶趨造,少伸微忱,而第伏念臣,以自來癃殘之質,重嬰奇疾,數朔之間,屢玷危域,方在人鬼未辨之中,而目下難支之証,最是精神昏眩,如在舟車之上,雖房闥之內,少有動作,輒致暈倒,至於束帶赴公,初非可論,以此病狀,決不可一日虛縻,玆敢冒陳短箚,仰瀆崇嚴,伏願聖明,俯賜鑑憐,亟命遞改,使重任毋曠,賤分獲安焉。取進止。答曰,省箚具悉卿懇。卿其勿辭,安心調理。仍傳于鄭漪曰,此批答,遣史官傳諭于韓判府事。
副修撰朴光錫疏曰,伏以臣人器湔劣,見識蒙昧,微官末仕,猶恐不堪,玉署華銜,初豈相稱?且況臣是乙亥錄中人也,有除輒違,分義不敢,而自來情勢,與同錄諸人,少無異同,金華一步,鐵限萬重,此實同朝之所共知者也。嚴召有命,承膺無路,奉牌朝房,已至多日,彌增悚怵,罔知攸措。玆不得不略陳短章,仰瀆崇嚴。伏乞特垂鑑諒,亟許鐫削,兼治臣瀆撓之罪,以肅朝綱,以安私分焉。臣於俟勘之中,不遑贅他,而伏覩近日義禁府啓目,則以漕運船限內破傷,致有沿海守宰之次第論勘者,三稅海運,事係不輕,而船隻改造之時,全不飭任掌之勤慢,裝載之日,又不考新舊之暗地相換,則矇不覺察之罪,實所難免,而臣於年前,亦嘗待罪海邑,習知船主輩機巧矣。每當漕船修改之時,把作渠輩謀利之場,海松劃給,自有定數,而符同營校,科外濫斫,任自作板貨而爲錢,故方其新造之時,惟恐船隻之不早敗,亦或有私改已退之船,潛換新造而賣之者,貨視封山,偸弄官船,而及其臭載之後,罪歸邑宰,渠卒無事,此而不懲,則沿海船隻,將不勝其破傷,而守宰論勘,亦不止於今年,伏望嚴飭都差員,限內致傷之船主,一一査實,在在重繩,永杜後弊,不勝幸甚。臣無任云云。省疏具悉。所陳,令該曹申飭,所辭依施。
上在昌德宮。停常參·經筵。
大駕詣景慕宮,入齋室後,王世子板位問安。答曰,知道。內閣·政院·玉堂·藥房口傳問安。答曰,知道。展拜後,王世子板位問安。答曰,知道。內閣·政院·玉堂·藥房口傳問安。答曰,知道。省牲省器後,王世子板位問安。答曰,知道。內閣·政院·玉堂·藥房口傳問安。答曰,知道。
洪命周啓曰,司僕寺內乘來言,捲簾毛帳取稟。傳曰,捲三面,毛帳,依例爲之。
傳于洪命周曰,侍衛軍兵毛具。
韓義運啓曰,禮貌官來言,百官稟旨就次,傳曰,知道。
以京畿監司李愚在狀啓,楊州牧使李鍾運,身病猝重,萬無還任之望,不得已罷黜事,傳于鄭漪曰,令該曹,口傳差出,催促下送。
吏曹口傳政事,以李晉淵爲楊州牧使。
兵曹口傳政事,以洪彦謨爲北評事。
韓義運,以侍講院言啓曰,景慕宮擧動時,宮官,當爲備員,新除授兼司書韓弘敎,卽爲牌招,以爲進參之地,何如?傳曰,允。
洪命周啓曰,司僕寺內乘來言,捲簾毛帳取稟。傳曰,捲三面,毛帳,依例爲之。
朴基宏啓曰,卽者義禁府都事來言,今日動駕時,駕側鳴錚罪人金一榮等三人,移送秋曹云矣,敢啓。傳曰,知道。
韓義運,以奎章閣言啓曰,守宮檢校提學沈象奎,以有頉改付標矣,所帶檢校之任,減下,何如?傳曰,允。
又以奎章閣守宮檢校直閣意啓曰,夜間閣內諸處,無事之意,敢啓。傳曰,知道。
癸未十一月初三日卯時,大駕詣景慕宮,冬享大祭擧動入侍時,行都承旨李止淵,行左承旨鄭漪,右承旨韓義運,左副承旨洪命周,右副承旨朴基宏,同副承旨金道喜,記事官鄭德和,假注書金鍏,記事官金正喜·李憲瑋,檢校提學金祖淳,直提學趙鍾永,檢校直閣鄭基善,直閣朴永元,以次詣閤,侍立訖,鼓三嚴,通禮跪啓請外辦,上具遠遊冠·絳紗袍,乘輿出宣化門,祖淳,進前奏曰,侵早勞動,聖候,若何?上曰,一樣矣。仍出協陽門,通禮跪啓請降輿乘輦,上降輿乘輦,出肅章門·進善門·敦化門,通禮跪啓請駕少駐,復進發,至宗廟前路,降輦步過,復乘輦至宮大門外,通禮跪啓請降輦乘輿,上降輦乘輿,入齋室,少頃,通禮,跪啓請外辦,上具冕服以出,通禮前導詣神門外板位,行再拜禮訖,由東階,陞詣廟內奉審,仍詣省器位,視滌濯,執事者,擧羃告潔,詣省牲位視牲,掌牲官率其屬,牽牲進前跪,擧手告腯,大祝朴永元,巡牲一帀,擧手告充,仍爲奉審望廟樓,行四拜禮訖,還入齋殿,少頃,上命行隷儀,如禮行之,還入齋室,望廟樓奉審時,百官行禮置之事及諸執事淸齋摘奸後,捧擧案事。出榻敎
上在昌德宮。停常參·經筵。
大殿·中宮殿·世子宮·世子嬪宮,內閣·政院·玉堂·藥房經宿口傳問安。答曰,知道。大殿,朝廷二品以上·六曹堂上經宿單子問安。答曰,知道。
鄭漪啓曰,合辭方張之時,兩司無詣臺之員,事甚未安,除在外·未署經外,未肅拜·呈告人員,竝卽牌招,何如?傳曰,允。
又啓曰,左副承旨洪命周,右副承旨朴基宏,同副承旨金道喜,今日不爲仕進,竝卽牌招,何如?傳曰,與都承旨竝許遞,前望單子入之。
承旨前望單子入之,李志淵·徐春輔·朴齊聞·金鐮落點。
鄭漪啓曰,明日傳香,禮房承旨,當爲齋宿,行左承旨徐春輔,所當牌招,而拘於廳規,不得請牌,何以爲之?敢稟。傳曰,禮工換房。
又啓曰,新除授行左副承旨金鐮,同副承旨朴齊聞,竝卽牌招,何如?傳曰,允。
又啓曰,大司憲宋穉圭,持平李敏會在外,執義李游夏,掌令金履垕·南達孫,持平柳榮輔牌不進,監察茶時之意,敢啓。傳曰,知道。
以執義李游夏,掌令金履垕·南達孫,持平柳榮輔,司諫徐有素,獻納嚴燾牌不進罷職傳旨,傳于鄭漪曰,只推。
吏曹口傳政事,以趙鎭文爲景慕宮令。
韓義運,以弘文館言啓曰,新除授校理徐相祿,時在京畿長湍地,副校理趙忠植,時在竹山地,經筵入番事緊,請竝斯速乘馹上來事,下諭,答曰,依啓。
又以弘文館言啓曰,本館上番闕直,事甚未安,修撰林顔喆,自鄕上來云,卽爲牌招,姑陞入直,何如?傳曰,允。
景慕宮冬享大祭親行敎是時,終獻官領議政南公轍,進幣瓚爵官行吏曹判書金履喬,奠幣瓚爵官吏曹參議李紀淵,薦俎官兼戶曹判書金履陽,禮儀使行禮曹判書金在昌,典祀官奉常正任文白,宮司令李駿秀,宮闈令尙膳崔得麟,堂上執禮副護軍鄭基善,堂下執禮副司果趙璟鎭,執尊修撰沈英錫,大祝副校理朴永元,祝史獻納嚴燾,齋郞兵曹正郞朴宗學,捧俎官戶曹正郞洪耆周,盥洗位兵曹佐郞金永鎭·李鳳柱,爵洗位宗簿主簿朴宗範,禮曹佐郞李秉溫,亞獻盥洗位禮曹佐郞全允淡,終獻盥洗位典籍金文澤,掌牲令典牲判官李憲猷,協律郞掌樂正朴鳴和,贊者引儀安聖謩,兼引儀沈正禮,謁者兼引儀吳致健·鄭橚,贊引假引儀任岳周·李宅淳,祭監監察李是鍊·徐羽輔。
癸未十一月初四日子時,大駕詣景慕宮,冬享大祭親祭入侍時,行都承旨李止淵,行左承旨鄭漪,右承旨韓義運,左副承旨洪命周,右副承旨朴基宏,同副承旨金道喜,記事官鄭德和,假注書金鍏,記事官金正喜·李憲瑋,檢校提學金祖淳,直提學趙鐘永,檢校直閣鄭基善,直閣朴永元,以次侍立,時至,通禮,跪啓外辦,上具冕服以出,禮儀使,導上至神門外,啓請執圭,止淵進圭,上執圭,入詣版位,西向立,禮儀使,啓請行事,軒架作,啓熙運之樂,啓熙運之舞作,樂八成,禮儀使,啓請鞠躬再拜興平身,上行再拜禮,樂九成,禮儀使,導上詣盥洗位,啓請搢圭,上搢圭,盥洗訖,禮儀使,啓請執圭,上執圭,禮儀使,導上由東階,陞詣尊所,東向立,登歌作,啓熙運之樂,啓熙運之舞作,執尊擧羃,瓚爵官酌鬱鬯,禮儀使,導上詣神位前,北向立,啓請跪搢圭,上搢圭,止淵捧香,漪捧爐,上三上香,禮儀使,啓請執瓚灌地,進幣瓚爵官金履喬,捧瓚跪進,上執瓚灌地訖,以瓚授奠幣瓚爵官李紀淵,禮儀使,啓請執幣獻幣,上執幣以授紀淵,奠于案,禮儀使,啓請執圭俯伏興平身,上執圭俯伏興平身,登歌止,禮儀使,導上降復位,祝史,捧毛血盤肝膋㽅,奠於神位前,祝史,取肝出戶,燔於爐炭,還尊所,典祀官,引饌入自正門,軒架作肅安之樂,捧俎官等,各捧牲匣,祝史,進撤毛血槃,自東階授齋郞饌,至西階,大祝迎引於階上,薦俎官金履陽,詣神位前,北向跪,奠薦牛羊豕奠訖,禮儀使,導上神位前,上詣神位前,北向跪搢圭,禮儀使,啓請執爵獻爵,履喬,捧爵跪進,上以爵授紀淵,奠于神位前,禮儀使,跪啓請執圭俯伏興少退跪,樂止,大祝進,東向跪讀祝訖,樂作,上俯伏興平身,禮儀使,導上詣小次,啓熙運之舞退,報恩之舞進,王世子,行亞獻禮如儀,領議政南公轍,行終獻禮如儀訖,執禮曰,行飮福禮,禮儀使,導上詣飮福位,跪搢圭,禮儀使,啓請受爵,履喬,捧爵跪進,上受爵以授紀淵,履陽,捧俎跪進,上受俎以授紀淵訖,上執圭俯伏興平身,降復位,禮儀使,啓請再拜,上行再拜禮,執禮曰,撤籩豆,大祝入撤籩豆,登歌作康安之樂,樂止,軒架作景安之樂,禮儀使啓請再拜,上行再拜禮,禮儀使,導上詣望燎位,大祝,捧祝詣坎,贊禮,啓禮畢,禮儀使,導上還齋殿出門,禮儀使,啓請釋圭,上釋圭,上入齋殿,王世子問安置之,親祭後問安,勿爲之,還宮時,王世子祗迎置之事。出榻敎通禮,啓外辦,上改具遠遊冠絳紗袍以出,通禮,啓請乘輿,上乘輿,左右通禮,前導至宮大門外,降輿乘輦,執圭,駕至宗廟前路,上步過,復乘輦由把子橋,自敦化門至協陽門,上降輦乘輿,入宣化門,王世子問安置之,還內後問安勿爲之事。出榻敎出標信解嚴,諸臣以次退出。
上在昌德宮。停常參·經筵。
大殿·中宮殿·世子宮·世子嬪宮,內閣·政院·玉堂翌日口傳問安。答曰,知道。
大殿,朝廷二品以上·六曹堂上翌日單子問安。答曰,知道。
藥房提調李存秀,副提調韓義運,啓曰,閟宮親享,聖慕克伸,侵曉將事,勞動旣多,伏未審夜間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿·世子宮·世子嬪宮,口傳問安。答曰,知道。
朴齊聞啓曰,大司憲宋穉圭,持平李敏會在外,執義李游夏,掌令金履垕·南達孫,持平柳榮輔呈辭,監察茶時之意,敢啓。傳曰,知道。
韓義運啓曰,禁衛營將官來言,今日本廳軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,備邊司郞廳來言,今日賓廳日次,而顯思宮親行冬享祭齋戒相値,不得來會云矣,敢啓。傳曰,知道。
李志淵啓曰,行左承旨金鐮,今日不爲仕進,卽爲牌招,何如?傳曰,允。
又啓曰,今日齋宿,承旨當爲備員,而行左副承旨金鐮牌不進,無以備員,更爲牌招,何如?傳曰,許遞,前望單子入之,待下批,牌招察任。
承旨前望單子入之,洪時濟落點。
李志淵啓曰,今日齋宿,承旨當爲備員,而行左副承旨洪時濟牌不進,無以備員,更爲牌招,何如?傳曰,許遞,前望單子入之。
承旨前望單子入之,李紀淵落點。
傳于韓義運曰,顯思宮冬享祭親行時,門路,以協陽門爲之。
傳于韓義運曰,侍衛軍兵毛具。
以修撰林顔喆牌不進罷職傳旨,傳于鄭漪曰,只推。
兵曹口傳政事,護軍單李止淵。
鄭漪,以弘文館言啓曰,本館上番闕直,事甚未安,修撰林顔喆,旣有只推之命,卽爲牌招,姑陞入直,何如?傳曰,許遞,前望單子入之。
修撰前望單子入之,李嘉愚落點。
朴齊聞啓曰,執義李游夏,旣入闕中,不爲肅謝,直爲出去,事甚未安,推考,何如?傳曰,允。
韓義運,以備邊司言啓曰,新除北評事,聞以前任南邑時,解由未出,不欲往赴云,見今開市期迫之時,決不可許其數遞,以致行期之窘急,且評事之解由勿拘,已有可據之故例,北評事洪彦謨,亦令勿拘解由,不多日內嚴飭下送之意,分付兵曹,何如?傳曰,允。
又以備邊司言啓曰,卽見京畿監司李愚在狀啓,則備陳喬桐一府災形偏深,民勢顚連之狀,仍請新還與軍布三分一停退事,令廟堂稟旨許施矣。本府以荐歉之故,畿內尤甚,各邑中災形民勢,果爲遑汲,有此道臣之單擧申請,其在軫恤海防之道,不可無特施之典,竝依狀請許施,何如?傳曰,允。
又以訓鍊都監言啓曰,本局把摠李宗馨,身病甚重,勢難察任,改差,何如?傳曰,允。
癸未十一月初五日辰時,上御熙政堂。藥房入診入侍時,提調李存秀,副提調韓義運,記事官鄭德和·金正喜·李憲瑋,以次進伏,醫官李惟鐸·李彦厚·金殷相進伏楹外訖,存秀曰,近來日氣猝寒,聖體,若何?上曰,一樣矣。存秀曰,寢睡·水刺之節,何如?上曰,一樣矣。存秀曰,中宮殿氣候,何如?上曰,一樣矣。仍命醫官入診,惟鐸等,以次診候訖,退伏奏曰,脈候左右三部調均矣。存秀曰,臘藥將合劑矣。昨年所捧戶蔘羅蔘中用餘者,推移入用,而自前提稟後入用故,敢達矣。上曰,依此爲之。上命退,諸臣以次退出。
上在昌德宮。停常參·經筵。
自申時至人定,灑雨下雨,測雨器水深六分。
上詣顯思宮。冬享祭親祭後,王世子板位問安。答曰,罔極。大殿·中宮殿,內閣·政院·玉堂·百官奉慰單子問安。答曰,罔極。藥房口傳問安。答曰,罔極。世子宮,內閣·政院·玉堂·百官單子問安。答曰,知道。藥房口傳問安。答曰,知道。世子嬪宮,內閣·政院·玉堂單子問安。答曰,知悉。藥房口傳問安。答曰,知悉。
韓義運,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
朴齊聞啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
韓義運啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
李志淵啓曰,同副承旨李紀淵,今日不爲仕進,卽爲牌招,何如?傳曰,許遞,政官牌招開政。
又啓曰,假注書金鍏身病猝重,勢難察任,今姑改差,何如?傳曰,允。
金鍏改差,代以李景在爲假注書。
朴齊聞啓曰,大司憲宋穉圭,持平李敏會在外,執義李游夏,掌令南達孫·金履垕,持平柳榮輔牌不進,監察茶時之意,敢啓。傳曰,知道。
以執義李游夏,掌令金履垕·南達孫,持平柳榮輔,司諫徐有素,獻納嚴燾牌不進罷職傳旨,傳于朴齊聞曰,只推。
李志淵啓曰,行吏曹判書金履喬,參判趙貞喆牌不進推考傳旨,今方捧入,而開政命下之後,如是違牌,事甚未安,參議未差,判書·參判,竝更牌招,何如?傳曰,允。違牌,勿爲呼望。
有政。吏批,行判書金履喬進,參判趙貞喆進,參議未差,右副承旨朴齊聞進。啓曰,武承旨,今當差出,而擬望之人乏少,邊將竝擬,何如?傳曰,允。以李恒權爲承旨,洪起燮爲吏曹參議,金鐮爲兵曹參判,尹心圭·朴升鉉爲副修撰,韓用龜爲宗廟都提調,河錫洪爲禮曹正郞,李時學爲監察,沈能岳爲同經筵,洪秉球爲顯陵參奉,學正單趙思健,金履昇爲光陽縣監,金鍾謙爲陽德縣監,崔東爀爲靑丹察訪。
兵批,行判書李存秀病,參判未差,參議李東煥病,參知朴長復入直進,左副承旨韓義運進,護軍金鐮·洪時濟·宋哲文,副護軍洪命周·朴基宏·金道喜·李紀淵·黃儆彦·李沆·李溟游·柳和中·李勉儒·宋翼燁·李宗采·成鼎源·安洽,副司果林顔喆·趙璟鎭·朴光錫·李憲兢,副司正金鍏·金鼎竝單付。
李志淵,以弘文館言啓曰,本館上番闕直,事甚未安,新除授修撰李嘉愚,卽爲牌招,姑陞入直,何如?傳曰,允。
又以禮曹言啓曰,各陵園墓所,今秋植木播橡,依定式擧行後,株數斗數,區別報來,故別單書入,而昭寧園·綏吉園局內,樹木茂密,今番停止云矣,敢啓。傳曰,知道。
又以禮曹言啓曰,卽接平山幼學李師源所志,則以爲,同姓十六寸弟壽億,嫡妾俱無子,以其同姓四寸弟壽基第四子廷復,欲爲繼後,兩家相議完定,而未及禮斜,兩家父母,俱爲作故,拘於常規,不得循例禮斜,依定式,草記稟處事,呈狀矣。凡係繼宗立後,兩邊與受,明有可據,而不得登聞者,許令該曹,論理草記事,曾有筵奏定式,而門長李師源,所訴旣如此,依定式,李壽基第四子廷復,立爲李壽億之後,何如?傳曰,允。
顯思宮冬享祭親行敎是時,終獻官行知事沈象奎,贊禮行禮曹判書金在昌,典祀官奉常正任文白,宮闈令尙膳李奇遠,執禮軍資正林處鎭,執尊執義李游夏,大祝兼待敎金正喜,祝史副司果尹正鎭,齋郞副司果金逸淵,盥洗位直講金聖灝,典籍盧尙羲,爵洗位典籍河錫洪·李必述,亞獻盥洗位禮曹佐郞李基準,終獻盥洗位典籍趙德履,贊者引儀安聖謩·金秉始,謁者兼引儀趙必煥·安國鍾,贊引兼引儀吳致健,假引儀李宅淳,祭監監察李是鍊·徐羽輔。
癸未十一月初六日子時,上詣顯思宮。冬享祭親行入侍時,行都承旨李志淵,行左承旨徐春輔,行右承旨鄭漪,左副承旨韓義運,右副承旨朴齊聞,同副承旨李紀淵,記事官鄭德和,假注書金鍏,記事官金正喜·李憲瑋,直閣朴永元,以次侍立,時至,通禮,啓請外辦。上具翼善冠·淺淡服·烏犀帶·黑皮靴,乘輿出宣化門,藥房提調李存秀進前曰,侵夜勞動,聖體,若何?上曰,一樣矣。由協陽門·建陽門·銅龍門·景化門,至齋室門外,降輿入齋室,上曰,王世子問安置之,入齋室後,問安勿爲之事。出榻敎時至,通禮啓請行禮,贊禮,導上詣版位前,贊禮,啓請跪俯伏哭,上俯伏哭,王世子以下在位者,皆俯伏哭,贊禮啓請止哭興再拜興平身,上止哭興再拜興平身,王世子以下在位者,皆止哭興再拜興平身,贊禮啓請行奠幣禮,贊禮,導上詣盥洗位,贊禮導上詣尊所,西向立,執尊者擧羃,紀淵酌酒,志淵以爵受酒,贊禮,導上詣靈座前,北向立,贊禮,啓請跪,上跪,在位者皆跪,志淵奉香,紀淵奉爐跪進,贊禮啓請三上香,上三上香,紀淵受香爐,奠于案,志淵奉瓚跪進,上執瓚灌地,志淵奉幣跪進,上執幣以受紀淵,紀淵獻于靈座前,贊禮,啓請俯伏興平身,上俯伏興平身,在位者,皆俯伏興平身,贊禮,導上降復位。贊禮,啓請行初獻禮,贊禮,導上詣尊所,西向立,贊禮,導上詣靈座前,北向立,贊禮,啓請跪,上跪,在位者皆跪,贊禮,啓請執爵獻爵,上執爵獻爵,贊禮,啓請俯伏興少退跪,上俯伏興少退跪,大祝讀祝訖,贊禮,啓請俯伏興平身,上俯伏興平身,贊禮導上降復位,贊禮,請行亞獻禮,宮官導王世子,行亞獻禮如儀訖,降復位,執禮,請行終獻禮,謁者,引終獻官行知事沈象奎,行終獻禮,如儀訖。贊禮啓請俯伏哭,上俯伏哭,贊禮啓請止哭興再拜興平身,上止哭興再拜興平身,王世子以下在位者,皆止哭興再拜興平身,宮闈令,納神主訖,贊禮,啓請望燎位,大祝捧祝幣詣坎,贊禮,導上詣望燎位,北向立,燎訖,贊禮啓禮畢,贊禮,導上還入齋室,通禮跪啓請外辦,上出齋室門,由景化門·銅龍門·建陽門·協陽門,入宣化門還內。上曰,王世子問安置之,還內後,問安勿爲之事。出榻敎出標信解嚴,諸臣以次退出。
上在昌德宮。停常參·經筵。
進御加味養胃湯,一貼煎入事,榻前下敎。
進御加味養胃湯,依前方一貼,更爲煎入事,榻前下敎。
朴齊聞啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
韓義運啓曰,來十一日朝參日次矣,敢稟。傳曰,停。
李恒權啓曰,來十一日輪對日次矣,敢稟。傳曰,停。
備忘記,訓戎僉使金彝鍾下直,長弓一張,長箭一部,片箭一部,筒兒一箇賜給。
韓義運啓曰,藥房提調·副提調,持湯劑來待矣。傳曰,封入。
李景在有頉,代以宋尙玉爲假注書。
宋尙玉在外,代以李莊緖爲假注書。
韓義運啓曰,藥房提調·副提調,持湯劑來待矣。傳曰,封入。
又啓曰,大司憲宋穉圭,持平李敏會在外,執義李游夏,掌令金履垕·南達孫,持平柳榮輔牌不進,監察茶時之意,敢啓。傳曰,知道。
以執義李游夏,掌令金履垕·南達孫,持平柳榮輔,司諫徐有素,獻納嚴燾牌不進罷職傳旨,傳于韓義運曰,只推。
以修撰李嘉愚牌不進罷職傳旨,傳于李恒權曰,只推。
李恒權,以弘文館言啓曰,本館上番闕直,事甚未安,修撰李嘉愚,旣有只推之命,與新授副修撰朴升鉉,竝卽牌招,以爲推移姑陞入直之地,何如?傳曰,允。
韓義運,以兵曹言啓曰,因摠戎使朴周壽狀啓,本廳都試辛巳條入格人金元弼,以改名冒錄,拔去事,啓下矣。金元弼旣已拔去,原啓目改付標以入之意,敢啓。傳曰,知道。
又以兵曹言啓曰,禁軍來春夏等都試,因政府及本曹有故,不得設行,今已過時矣。在前如此之時,有仍停都試,代行祿試射之例,今亦依此擧行,何如?傳曰,允。
又以備邊司言啓曰,頃因全羅監司朴綺壽狀啓,事目外,不足災一萬八千結加劃矣。卽見該道臣狀啓,則以爲,就此劃下之數,除却流來舊災,則實無今災均俵之望,見減災三千五百四十二結三十五負七束,更請令廟堂,稟旨劃下矣。湖南幅員之廣,舊頉之多,幾甲諸路,當此少康之歲,二萬災結之許給,自有斟量而然也。近來道臣,每於災政,必欲膠守初見,準請乃已者,常所慨惜,而第以今災之比昨年有減見之,則執摠不可謂之過濫,狀辭又以民情之切急,復此懇請,付之寧失,不害爲曲軫之道,一千結,特許加劃,使之精均分俵,更勿煩請之意,分付,何如?傳曰,允。
又以義禁府言啓曰,卽接月令醫員高在暐手本,則時囚罪人姜碩俒,素患泄痢之症,添劇處冷之餘,登溷頻數,轉側須人,食飮全却,症形危惡云。罪人病勢如此,則一邊保放,一邊草記,曾有定式矣。姜碩俒,姑爲保放之意,敢啓。傳曰,知道。
上在昌德宮。停常參·經筵。
進御加味養胃湯,依前方一貼煎入事,榻前下敎。
鄭漪啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
尹景鎭啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
李志淵啓曰,三品官之無得過三日循例請牌,曾有定式矣。吏曹參議洪起燮,除拜後過三日不爲出肅,事體所在,誠極未安,從重推考,仍卽牌招察任,何如?傳曰,允。
備忘記,楊州牧使李晉淵下直,長弓一張,長箭一部,片箭一部,筒兒一箇賜給。
李志淵啓曰,藥房提調,持湯劑來待矣。傳曰,封入。
又啓曰,右副承旨朴齊聞,今日不爲仕進,卽爲牌招,何如?傳曰,與左副承旨竝許遞,前望單子入之。
承旨前望單子入之,尹景鎭·李若愚落點。
李志淵啓曰,新除授左副承旨尹景鎭,右副承旨李若愚,竝卽牌招,何如?傳曰,允。
鄭漪啓曰,卽者義禁府都事來言,保放罪人姜必魯·姜碩俒等當爲照律,而知義禁曺鳳振,同義禁李光文,俱有身病,同義禁李勉昇在外,只有判義禁韓致應一員,不得備員開坐云。知義禁曺鳳振,同義禁李光文,竝卽牌招,以爲備員開坐之地,何如?傳曰,允。
李莊緖在外,代以韓鎭㦿爲假注書。
鄭漪啓曰,知義禁曺鳳振,同義禁李光文牌不進推考傳旨,今方捧入,而開坐命下之後,如是違牌,事甚未安,竝更牌招,何如?傳曰,允。
又啓曰,大司憲宋穉圭,持平李敏會在外,執義李游夏,掌令金履垕·南達孫,持平柳榮輔牌不進監察茶時之意,敢啓。傳曰,知道。
以執義李游夏,掌令金履垕·南達孫,持平柳榮輔,司諫徐有素,獻納嚴燾牌不進罷職傳旨,傳于鄭漪曰,只推。
以吏曹參議洪起燮牌不進罷職傳旨,傳于李志淵曰,只推。
以修撰李嘉愚,副修撰朴升鉉牌不進罷職傳旨,傳于李志淵曰,只推。
以濟州防禦使李元八狀啓,十月朔薦新進上柑橘,不得如例封進,惶恐待罪事,傳于李志淵曰,勿待罪事,回諭。
李志淵,以弘文館言啓曰,本館上番闕直,事甚未安,修撰李嘉愚,副修撰朴升鉉,旣有只推之命,竝卽牌招,以爲推移姑陞入直之地,何如?傳曰,竝許遞,前望單子入之,待下批,牌招察任。
玉堂前望單子入之,修撰林處鎭,副修撰金大坤落點。
李志淵,以禮曹言啓曰,卽接濟州牧使李元八狀啓謄報,則去十月令薦新柑子,一一摘取,僅爲二百二十四箇,肇慶廟薦進後,宗廟·景慕宮·顯思宮薦新,數旣不足,無以排比,謹援已例,柑子二百十箇,都封上送,以爲稟旨進獻之地事,爲辭矣。在前柑橘稀結之時,多有減數薦獻之例,今亦依前分排,當日薦進,何如?傳曰,允。
尹景鎭,以兵曹言啓曰,五衛將趙廷彦·趙耕鎭,景福宮衛將安智燮,慶熙宮衛將李孝錫,俱以病難供職,呈狀乞遞,竝改差,何如?傳曰,允。
右副承旨李若愚疏曰,伏以臣與行左承旨臣徐春輔,有舅甥之親,揆以公格,在下當遞。玆敢援例陳章,仰瀆崇嚴,伏乞聖明,俯賜鑑諒,特許遞改,以存公格,以安私分焉。臣無任云云。省疏具悉。所請依施。
上在昌德宮。停常參·經筵。
李恒權,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
尹景鎭啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
李恒權啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,假注書韓鎭㦿,時無職名,令該曹依例付軍職,冠帶常仕,何如?傳曰,允。
鄭漪啓曰,吏曹郞廳來言,承旨有闕,政事,取稟。傳曰,前望單子入之。
承旨前望單子入之,李圭德落點。
鄭漪啓曰,新除授同副承旨李圭德,時在高嶺鎭任所,斯速乘馹上來事,下諭,何如?傳曰,允。
尹景鎭啓曰,知義禁曺鳳振,同義禁李光文牌不進推考傳旨,今方捧入,而開坐命下之後,如是違召,終不承膺,事體所在,誠極未安,竝所當更請牌招,而係是一日三牌,何以爲之?敢稟。傳曰,更爲牌招,違牌,勿爲呼望。
鄭漪啓曰,吏曹郞廳來言,光陽縣監金履昇,憲府則雖已署經,諫院則行大司諫金熙周,正言朴宗休在外,正言鄭元紀未署經,獻納嚴燾傳旨未下,只有司諫徐有素一人,不得備員署經云,何以爲之?敢稟。傳曰,一司除署經。
尹景鎭啓曰,大司憲宋穉圭,持平李敏會在外,執義李游夏,掌令金履垕·南達孫,持平柳榮輔牌不進,監察茶時之意,敢啓。傳曰,知道。
以執義李游夏,掌令南達孫,持平柳榮輔,司諫徐有素,獻納嚴燾牌不進罷職傳旨,傳于尹景鎭曰,只推。
李恒權啓曰,明日次對,兩司當爲進參,除在外·未署經外,未肅拜·呈告人員,竝待開門牌招,何如?傳曰,允。
鄭漪,以弘文館言啓曰,新除授修撰林處鎭,副修撰尹心圭,時在公淸道石城地,副修撰金大坤,時在慶尙道昌寧地,經筵入番事緊,請竝斯速乘馹上來事,下諭。傳曰,竝許遞,前望單子入之。
玉堂前望單子入之,修撰李魯秉,副修撰朴光錫·沈鈁落點。
上在昌德宮。停常參·經筵。
藥房提調李存秀,副提調李志淵啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿·世子宮·世子嬪宮口傳問安。答曰,知道。
李恒權啓曰,大司憲宋穉圭,持平李敏會在外,執義李游夏,掌令金履垕·南達孫,持平柳榮輔牌不進,監察茶時之意,敢啓。傳曰,知道。
傳于李恒權曰,大臣·備局堂上引見。
鄭漪啓曰,行吏曹判書金履喬,參議洪起燮牌不進推考傳旨及罷職傳旨,今方捧入,而開政命下之後,如是違牌,事甚未安。判書更爲牌招,何如?傳曰,允。參議只推,一體牌招。
又啓曰,行吏曹判書金履喬再牌不進推考傳旨,今方捧入,而開政命下之後,連事違召,不卽承應,事體所在,誠極未安。所當更請牌招,而係是一日三牌,何以爲之,而參議洪起燮疏批已下,卽爲牌招,何如?傳曰,允。一體牌招。
有政。吏批,行判書金履喬進,參判未差,參議洪起燮進,行左承旨徐春輔進。以柳相祚爲吏曹參判,尹豐烈爲大司成,金相休·李鶴秀爲同經筵,李圭白爲司宰主簿,李得源爲軍器僉正,李止淵爲慶尙監司,黃浩民爲麒麟察訪,兼春秋單趙錫龜,知經筵單金相休,同經筵單趙得永。
兵批,行判書李存秀進,參判金鐮入直,參議李東煥病,參知朴長復病,右副承旨李恒權進。啓曰,黃海兵使,今當差出,而擬望之人乏少,他道兵使,竝擬,何如?傳曰。允,以朴宗琦·金守基爲副摠管,李尙德·李國世·朴聖默爲五衛將,朴昌錫爲景福將,金箕晩·權秉直爲慶熙將,金春敍爲訓鍊判官,申在良爲訓鍊主簿,許溟爲黃海兵使,柳聖魯爲高嶺僉使,大護軍金相休,護軍趙貞喆·沈能岳,副護軍韓義運·李若愚·朴齊聞,副司果李嘉愚·林處鎭·尹心圭·金大坤,副司正韓鎭㦿,慶尙道節度使單李止淵。
以執義李游夏,掌令南達孫·金履垕,持平柳榮輔,司諫徐有素,獻納嚴燾牌不進罷職傳旨,傳于李恒權曰,只推。
以江原監司尹命烈狀啓,平海郡民家燒燼事,傳于徐春輔曰,聞甚矜惻,元恤典外,別加顧助事,廟堂措辭,分付。
鄭漪,以弘文館言啓曰,本館上番闕直,事甚未安。新除授副修撰朴光錫,卽爲牌招,姑陞入直,何如?傳曰,允。
又以弘文館言啓曰,新除授修撰李魯秉,時在京畿驪州地,副修撰沈鈁,時在富平地,經筵入番事緊,請竝斯速乘馹上來事,下諭。答曰,依啓。
又以侍講院言啓曰,兼弼善朴升鉉,時無職名,令該曹,口傳付軍職,何如?傳曰,允。
兵曹口傳政事,副司果單朴升鉉。
李恒權,以備邊司言啓曰,頃因湖西年分狀啓,事目外不足災九千結,覆啓加劃矣。卽見該監司趙經鎭狀啓,則復陳災損之狀,仍以爲,以此劃下之數,實無均俵之望,見減災六千七百七十結五十一負五束,特許準劃事,請令廟堂,稟旨,分付矣。本道流來陳頉,半不及於湖南,當年農形,稍有優於畿沿,故參互兩道,停當分數,有所劃下矣。道臣申請,亦不過以新舊災損爲言,固非廟堂料量之外,見減之數,不爲不多,則其難於排比,勢或似然,其在寧失之義,何可較計而不爲之曲施乎?更以二千五百結加劃,使之一一均俵,以示朝家軫念之德意,何如?傳曰,允。
又以備邊司言啓曰,關西後運襦衣二百二十領,紙衣一百領,照數稱量,木品紙品,亦爲看審,監封後,逢授於齎去禁軍處,沿路輸運及本道頒給等節,更爲各別關飭之意,敢啓。傳曰,知道。
又以刑曹〈言〉啓曰,因備邊司啓辭,罪人倭譯玄義洵,自東萊府,嚴刑回示後,押上臣曹矣。姑爲嚴囚,待京外公逋收殺後,依法處斷之意,敢啓。傳曰,知道。
又以義禁府言啓曰,保放罪人姜必魯·姜碩俒等,還囚照律以入之意,敢啓。傳曰,知道。
義禁府照目粘連,防踏前僉使姜碩俒,矣本府議啓內,漂船看護,法意至重,而經夜失守,未及交付者,難免不善防護之罪,以此照律,罪杖八十收贖,奪告身三等,私罪,奉敎依允。又照目粘連,固城前縣令姜必魯,矣本府議啓內,漕船之限內致傷,殊有不善監董之失,以此照律,罪杖八十收贖,奪告身三等,私罪,奉敎依允爲旀,功減一等爲良如敎。
吏曹參判趙貞喆疏曰,伏以臣,年迫八耋,形神銷落,凡厥庶官,一無堪任,況此天官佐貳之職,位雖別於長席,政或干於代斲,一有舛誤,朝典是墜,初非如臣昏憒儱侗,不識時務者,所可一日冒居,而顧臣情地,與衆殊異,恒以夷險不避,蹶趨承,爲未死前一副秉執。故强顔䠥躄,從他笑嗤,間參銓注,莫掩瘡疣,而郵罰不加,寬大攸賜,匪據妄作,臣實自知,請間乞解,素志已定,而際此衰疾,阧然越添於寒之交,寒熱迭作,濕痰上升,啖不盈匙,枕不交睫,沈頓數日,眞精暴下,一如將隕之蘀,猝遇風霜,視此症形,萬萬無時月間彈束起動之望,敢將疾痛之呼,仰瀆崇嚴之地。伏乞聖慈,俯賜諒察,亟許鞶褫,回授時彦,以幸公私焉。臣無任云云。答曰,省疏具悉。所請依施。
吏曹參議洪起燮疏曰,伏以天官之佐,選職之尤也。以是加臣,臣其能堪,顧臣特一寒門孤孑之生耳。見聞無素,材器蔑稱,而寸懷耿耿,計在門戶,名途華銜,夙昔所慕,積沐異渥,幸獲致身,趨謝不暇,況敢辭爲,其奈未入先量,有不覺瞿然却步者,私榮雖大,重任何哉?是職而其人也,將使無職而不得其人矣。備員參席,則揚激淸濁,所與聞也,承乏代斲,則甄別品格,亦其責也。識之未周,力之未及,竟底於僨誤顚沛之域,則尋常譏笑之來,臣未遑自恤,而得不使淸朝士夫,議聖人其難則哲之際乎?貽累心簡,罪係孤負,非死可贖,悔之晩矣。向來特授,値臣由暇,曠日虛帶,曲蒙鞶褫,早未露章,畢暴本實,重辱誤恩,殆由是故,名器愈褻,慙懼倍甚,玆敢略控衷懇,冒干崇嚴。伏乞天地父母,俯垂諒察,亟許鐫改,臣匪分之職焉。臣無任云云。省疏具悉。爾其勿辭察職。
癸未十一月初十日辰時,上御熙政堂。藥房入診,大臣·備局堂上,引見入侍時,提調李存秀,副提調李志淵,記事官鄭德和·金正喜·李憲瑋,右副承旨李恒權,假注書韓鎭㦿,事變假注書金鼎,領議政南公轍,右參贊金魯敬,行護軍朴周壽·趙萬永·韓陵君李海愚,行護軍白東薳·李止淵,修撰沈英錫,以次進伏,醫官吳千根·金殷相·李顯養,以次進伏楹外訖。公轍曰,日氣猝寒,聖體,若何?上曰,各殿宮氣候一樣矣。公轍曰,寢睡·水刺之節,何如?上曰,一樣矣。公轍曰,日前臣自藥院,得伏聞聖體,以滯候靡寧,今則諸症,若何?上曰,猶未快勝矣。存秀曰,今此診候,首醫亦待令,使之與諸醫,同爲入診,似好矣。上可之,千根·殷相·顯養,以次診候訖,退伏奏曰,脈候左右三部調均,湯劑,似不必更爲議進矣。公轍曰,當此寒冷之時,凡諸臣召接,以臥內爲之,似好矣。上曰,次對爲之。公轍曰,頃因咸鏡前監司李勉昇狀啓,茂山府虛留還穀中,民未捧條三萬八千六石內,一萬石,限歲前督捧,一萬三千六石,自明年分排三年,輕價作錢收捧,而一萬五千石,待年豐徵捧事,令新道臣,商確論啓,犯逋諸漢中,査出首犯,啓聞用律之意,覆啓行會矣。卽見該監司南履翼狀啓,則枚擧茂山府使安性淵牒呈以爲,以若民勢,一萬五千石之待年豐收捧,亦無其路,一萬石添付於輕價作錢條,竝自明年,分排六年,以每石價一兩,收捧上納戶曹,五千石,亦爲限六年本色收捧,至於罪魁,則源委已久,覈得末由,而見在六囚所逋,俱未滿折米千石,依前道臣所請,施以島配,限己身勿揀赦典事,竝請令廟堂,稟旨分付矣。茂山一邑穀多之弊,民不堪命,如欲紓力減摠之外,更無他道矣。還政撟捄,莫如裒益,而北關事情,與他有異,移轉亦多掣礙難便之端,道臣之以輕價作錢,輸納度支,爲請者,出於不得已,而亦必有商量者存也。且今度支事勢,屢經大役,經用匱竭,誠爲切悶。今此逋還所捧,旣無以自本道裒益,則輸入度支,以需日後國用,亦不害於事面,竝與五千石之限六年本色收捧,依所請特爲許施,罪魁前後鉤覈,尙未斯得,先從已現發者,依前道臣所請之律,施行,何如?上曰,依爲之。出擧條公轍曰,卽見東萊府使李奎鉉狀啓,則枚擧訓別等手本以爲,昨冬出來裁判倭,以對馬島主子彦滿兒名,圖書請受事,經歲留館,一向苦懇,故屢加責諭,而但圖書成給,雖屬久遠,彼旣援例爲請,則恐難防塞,許施當否,請令廟堂,稟處矣。島主生子之後,成給兒名圖書,始自萬曆壬子,此雖一時特恩,而彼每援以爲例,輒有來請,故前後曲循,亦至屢次矣。今又責諭備至,而經年不歸,懇請不已,此是彼人情願所在,初若不許則已,旣已屢許之後,必欲請得,不是異事,在朝家交隣之道,亦不當一切防塞,書契使之上送,圖書,令該曹卽爲成給,何如?上曰,依爲之。出擧條公轍曰,頃因淸風府使尹濟弘上疏,該府舊還,令道臣更加査櫛,軍丁,量移移排之意,筵奏行會矣。卽見公淸監司趙經鎭狀啓,則枚擧該府使牒呈以爲,辛未乙亥未捧中,庶可模捉曾捧者,爲一百九十二石,其餘四千二百餘石,皆是鬼錄,宜卽變通,己卯反逋中二百九十石,雖以絶戶責納無處,旣在覆啓之外,不敢仰請,至於軍丁,則他邑移來者,分送各邑,其他闕額,自該府搜括塡充事,請令廟堂,稟處矣。淸風還弊,近年以來,邑倅道臣,連有陳聞,而朝家之所嘗軫念者也。所謂指徵無處者,卽辛未以後流亡絶戶之所受,而洊値歉荒,又經怪沴,到今隣族之徵,亦無其路,與其民穀之俱失,無寧蕩穀而保民,兩年未捧條中,四千二百餘石,己卯反逋中二百餘石,特爲依狀辭蠲減,軍伍闕額中,他邑移來之分送各邑,與原額有頉之自邑搜塡,亦依道臣所請施行,而顧今軍糴之弊,何處無之?至於此邑,則久爲一道之最甚,其將爲不爲邑,民不爲民,故特施援例之澤,而營邑若或以此爲例,無難仰請,則恩竭在所當念,以此意,亦爲分付道臣,何如?上曰,依爲之。出擧條公轍曰,卽見東萊府使李奎鉉所報,則以爲,館市交易物種中,銀子,漏於禁條,亦不收稅,而一自鑄錢時,以銀貿銅之後,作爲貨柄便成尾閭,誠非細故,事當立法嚴禁,而如無朝令,則有難擅便爲辭矣。我國銀貨,自來不敷,京外封樁,日就枵竭,而今又用之館市,任作商賈之貨柄,豈有如許國綱乎?彼之和賣物種,皆自萊府收稅,以補公用,今亦當重其稅殺其利,使其自止,而揆以事面,亦不如禁之之爲得宜。自今爲始,銀子一種之館市買賣,一切禁斷,如有犯者,亦自該府狀聞,繩以當勘之重律,仍爲定式施行,何如?上曰,依爲之。出擧條公轍曰,京外武士都試,乃是奬勸騎步射藝之政,而兼寓慰悅軍校之意也。近來試法蕩然,在京之人,公肆請托,或圖籍往赴,或初不赴試,偃處京城,而入格者比比有之,而其中黃海兵營都試,雜亂尤甚,傳聞莫不駭聽,此亦科試,則決不可一任循私,以致怨謗之歸於朝家,黃海兵使趙義鎭,令該府,拿問勘罪,冒占之類,一一査拔後,榜目改修正上送之意,分付。此雖從狼藉入聞者論,而外此諸道,可以推知,令兵曹,爲此擧條,嚴關申飭,此後若有犯科之現發者,施以制書有違之律,何如?上曰,依爲之。出擧條公轍曰,近來武弁之圖占別岐加資,誠一痼弊,藉此而內外將守令中軍虞候等職,不識羞恥,而無難爲之,雖以今番園所植木補土時事觀之,牌將看役等任,宣薦武臣,圖囑往赴,濫受恩賞,此亦前所未聞之事也。若以爲所重賞典,仍置不論,則仕路之日漸淆雜,誠非細憂,別單中,以宣薦武臣加資陞敍者,竝命還收,此後京外大小國役,以宣薦爲名者,切勿擧論之意,嚴飭施行。堂上,亦難免曲循之失,前楊州牧使李鍾運,施以譴罷之典,何如?上曰,依爲之。出擧條公轍曰,慶尙監司瓜期已滿,其代,後日政差出,何如?上曰,唯。公轍曰,卽見奉朝賀金履翼上疏,則備陳楊根故士人姜錫永妻鄭氏孝烈之狀,仍請關飭道臣,使之斯速採實以聞爲辭,而批旨,有令廟堂稟處之命矣。鄭氏以年少婦女,爲其夫死節之狀,可令簪珥一聳,而又其從容就義,尤是讀書男子所難能,休退重臣,有此疏陳,姱節卓行,必有眞的見聞者,而孝烈之每式年自本道採實上徹,例也。疏辭雖如此,有難格外直許,此則令道伯,待後式,卽爲狀聞,以施褒賞之典,何如?上曰,依爲之。出擧條上曰,大臣就座,諸宰奏事。存秀曰,武弁之別岐加資者,內外將間,十五朔後,始擬於邊地事,月前筵稟定奪,而其中亦合有區別者。如軍器正三十朔陞資者,資窮準職,而重試依法典陞資者,有軍功而陞資者,不當以十五朔爲準,其外則雖因特特敎,或試射或賞典,而陞資者,竝當以十五朔爲準,雖訓練正之陞資者,皆於十五朔後,始擬於邊地,則別岐陞資者之如是定式,實爲均一之政,上土·加里浦兩鎭僉使,依營將履歷施行,前有定式,經此兩鎭之十五朔,則自當無礙於邊地,都政時,爲新資之區處者,有十五朔前啓稟內遷之事矣。準朔前內遷及在任遭故者,與準朔者,一體施行,仍爲定式施行,何如?上曰,依爲之。出擧條存秀曰,每都政,新資之窠,例爲內遷作窠,營將中軍,姑無準朔者,依近例,以朔數稍久者,次次推移內遷,何如?上曰,依爲之。出擧條存秀曰,議藥同參盧在豐,每於診候時,使之隨入,何如?上可之。魯敬曰,歲幣所用白綿紙,支勅所用禮單紙霜花紙之定爲恒留者,所以備不時之需,而其中白綿紙,則八起恒留之外,又有七千四百餘卷價之每歲上下者,當初磨鍊,極其優贍,宜無不足患故,恒留元數,如滿八起,則年例卜定,不爲給價者,卽是本廳定式,而近來所謂恒留不足者,非盡入用於別使不時之需而然也。曹中凡百紙地,以此需用,作爲常例,近計十年所用,殆至五萬餘卷,每致恒留缺縮,未免臨急取辨。雖在歲入有裕之時,不宜其若是無節,見今常賦漸詘,經用日匱,省濫去汰,庶有歲計之補,而乃以此意外不些之用,每每責辦於本廳,年例卜定,猶復自如,來後姑無論,目下事勢,誠極罔措,是豈當初設始之意哉?蓋本廳貢賦之出入,卽惟正之常供也。凡係別貿,旣非本廳擧行,況此別貿白綿紙之自戶曹給價,曹中所用之一切防塞,前後筵稟定式,不啻申嚴,旣往之失,雖不可一一追究,自今以後,申明舊式,歲幣支勅恒定應用之外,無得如前犯用,而上自內入紙地,下至曹中所用,自戶曹別貿給價,本廳則一從恒式上下,永爲定式施行,而如當別使,則當用之數,先期自本曹報本廳後,本廳知委貢人,使之進排,外此則雖一束紙,無得取用之意,分付戶曹,何如?上曰,依爲之。出擧條魯敬曰,各宮房還收田結之賦與稅,竝爲移屬戶曹事,自該曹,草記蒙允矣。大農經費之近益匱竭,支調無策,臣亦憂悶,今此免稅移屬之亦知其計非得已。第賦與稅之無相混侵,法意截然,自大同設始之初,惟正之常供,只有此數,其出與入,俾各相當,而況自近年以來,田賦日縮,豐歲納摠,未及古之中摠,因之以頻年荐歉,加之以國用繁滋,出入相當,尙矣無論。今則計一歲,而有三數朔頒貢絶巡之患,卽此而國計之罔措,本廳與戶曹惟均,事當稅則屬之該曹,賦則還之本廳,雖念共濟之義,姑付旣往之科,而日後又或因此爲例,則國用無制,有出無入,後弊不可勝言。今番則成命已下,雖不敢切切較爭,而自今以後,毋得援此爲例,易易舊制之意,揭諸戶·惠廳事目,永爲不刊之式,若有新設宮房,免稅田結,則就今番還收田結中,除出劃給,實合事宜,竝以此定式施行,何如?上曰,依爲之。出擧條魯敬曰,今此諸道拯劣米,因年分狀請,或停或捧,而近年停退,無論豐歉,便成已例,今年雖非大有,亦異於設賑之時,則一竝停捧,恐非法意,若然則拯劣米名色,將無可捧之道,初不分給,又或蕩減則已矣。旣是當捧之穀,則豈可停之又停,視若應行乎?尤甚邑則雖不必督納,至於之次稍實邑,不可全停,以最近一年條,收捧之意,分付諸道,何如?上曰,依爲之。出擧條恒權曰,今日賓對,兩司無一人進參,事甚未安。違牌諸臺,竝推考,何如?上曰,依爲之。出擧條上曰,承史就座,仍命大臣先退,諸臣以次退出。
上在昌德宮。停常參·經筵。
李恒權啓曰,合辭許久闕啓,事甚未安,除在外·未署〈經〉外,未肅拜·呈告人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
傳于鄭漪曰,顯思宮望祭,王世子攝行爲之。
李恒權啓曰,大司憲宋穉圭,持平李敏會在外,執義李游夏,掌令金履垕·南達孫,持平柳榮輔牌不進,監察茶時之意,敢啓。傳曰,知道。
以執義李游夏,掌令金履垕·南達孫,持平柳榮輔,司諫徐有素,獻納嚴燾牌不進罷職傳旨,傳于李恒權曰,只推。
以副修撰朴光錫牌不進罷職傳旨,傳于鄭漪曰,只推。
以濟州防禦使李元八狀啓,十一月朔薦新進上柑橘,俱不得如例封進,惶恐待罪事,傳于鄭漪曰,勿待罪事,回諭。
鄭漪,以弘文館言啓曰,本館上番闕直,事甚未安,副修撰朴光錫,旣有只推之命,卽爲牌招,姑陞入直,何如?傳曰,允。
又以吏曹言啓曰,今此靖陵忌辰祭,典祀官兼大祝,前縣監李濟翼塡差,而時無職名,令該曹,口傳付軍職,何如?傳曰,允。
兵曹口傳政事,副司果單李濟翼。
鄭漪,以禮曹言啓曰,卽接濟州牧使李元八狀啓謄報,則來十二月令薦新所封乳柑·洞庭橘,一一摘取,乳柑爲三十七箇,洞庭橘爲一百二十五箇,宗廟·景慕宮·顯思宮,薦新末由排數,謹援已例,都封上送,以爲稟旨進獻之地,爲辭矣。莫重薦果,若是不足,誠甚未安,而在前如此之時,有減數薦獻之例,今亦依前例,宗廟·顯思宮薦新乳柑·洞庭橘,景慕宮薦新乳柑,當日分排薦進,何如?傳曰,允。
李恒權,以義禁府言啓曰,黃海兵使趙義鎭,令該府,拿問勘罪事,傳旨啓下矣。趙義鎭,時在任所,依例發遣府都事,交龜後拿來,何如?傳曰,待待命拿囚。
上在昌德宮。停常參·經筵。
李恒權,以都摠府言啓曰,今日入直內三廳武兼禁軍及軍兵等,中日習射技,請出標信,傳曰,知道。
尹景鎭啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
李恒權啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
傳于鄭漪曰,永陵受香承旨,仍爲奉審摘奸,局內諸陵,一體奉審。
以副修撰朴光錫牌不進罷職傳旨,傳于李恒權曰,只推。
李恒權,以弘文館言啓曰,本館上番闕直,事甚未安,副修撰朴光錫,旣有只推之命,卽爲牌招,姑陞入直,何如?傳曰,允。
尹景鎭啓曰,正言朴宗休,下諭後,過限不上來,依定式遞差傳旨及禁推傳旨,捧入之意,敢啓。傳曰,知道。
以前正言朴宗休禁推傳旨,傳于尹景鎭曰,分揀。
李恒權啓曰,吏曹郞廳來言,臺諫有闕政事,取稟。傳曰,前望單子入之。
正言前望單子入之,黃贊熙落點。
尹景鎭啓曰,大司憲宋穉圭,持平李敏會在外,執義李游夏,掌令金履垕·南達孫,持平柳榮輔牌不進,監察茶時之意,敢啓。傳曰,知道。
以執義李游夏,掌令金履垕·南達孫,持平柳榮輔,司諫徐有素,獻納嚴燾牌不進罷職傳旨,傳于尹景鎭曰,只推。
傳于尹景鎭曰,壽進宮奴子文·昌潤,嚴刑一次後,絶島限己身爲奴定配,勿揀赦典。
尹景鎭,以刑曹言啓曰,傳曰,壽進宮奴子文·昌潤,嚴刑一次後,絶島限己身爲奴定配,勿揀赦典事,命下矣。昌潤,嚴刑一次後,全羅道康津縣古今島,限己身爲奴定配所,卽爲押送之意,敢啓。傳曰,知道。
李恒權,以禮曹言啓曰,卽接江華府留守移文,則長寧殿冬至祭受香,在今十六日,而新除授別檢金龍洛,時在慶尙道安東地,身病沈重,無以上來云矣。莫重祭享,兩官不可不備,別檢金龍洛改差,其代令該曹,以在京無故人,口傳差出,以爲趁期受香之地,何如?傳曰,允。
又以備邊司言啓曰,因六道儒生上疏,收議草記,有觀此諸議,大同小異,而議定節目,旣有領相原奏,自廟堂與兩銓會議,從速講究以行,俾有實效之命矣。謹依下敎,成節目別單書入之意,敢啓。傳曰,知道。
備邊司,庶孽疏通節目,一,我國庶流之枳塞,卽古今天下所無之法也。有國用人之道,立賢無方,惟才是用,豈可以地閥之卑微爲拘哉?況雨露之於草木,不傍枝而下,王者體天行政,亦此道也。今因六道儒生之疏籲,我聖上特推矜恤之仁,有令廟堂,從長稟處之批,繼因大臣諸臣之收議,又下講定節目之敎。猗歟,盛哉。此誠國家導和解菀之一大機會,而此輩之感戴慰悅,猶屬餘事也。謹稽列聖以來,每欲疏通,屢勤辭敎而未果,自先正臣李珥,主通仕路之論,儒賢名碩,多有登諸章奏而力論者。然念屢百年國俗已成,有難猝改,世宗朝限品收用之法,仁廟朝啓下節目,我先朝丁酉定式,終未能同無間隔而用之,蓋亦難愼之中,亦有掣礙之端故也。今承聖敎而對揚之道,成憲則監先而有所損益,實效則垂後而期有永久,蓋限階而遵倣通編原典,淸顯與選職之不許,亦遵原典及丁酉定式,追述而增續之,此固國家初有之大疏通也。苟使秉銓之臣,奉承德意,無或如前之廢閣,則法如何仍舊,事若將待今,而齎志抱才之士,必無枯項黃䤋,老死蓬蓽之嘆,立賢用才之道,限品存階之典,可以兩行而不悖矣。謹與吏兵曹長堂商議酌定,條列于左爲白齊。一,文之分館,武之始薦,謹遵丁酉節目,依前以校書館守部薦施行爲白齊。一,文官限以從二品,許左右尹及戶刑工曹參議,外任限以牧使,通淸,依英廟時例,只許臺通,此外不通選無薦圈之該各司,竝勿拘爲白齊。一,假注書若無三望,則依典籍奉常主簿直講例,只與成均參下通擬爲白齊。一,蔭官限以牧使,初仕部都事·監役·守奉官,皆無礙,若廟杜陵殿宮官及桂坊敎官等職,謹遵丁酉節目勿許,此外各該司竝勿拘爲白齊。一,武臣限以從二品兵使,而如訓鍊正·副正等,通擬望之職勿許,其外各司及參下武兼四山參軍,皆勿拘爲白齊。一,毋論文武官,如摠管西北閫亞將,自是卿宰重選之職,不可以經左右尹及兵水使,仍無階限,竝勿許爲白齊。一,我國用人,旣尙門地,謂之均是庶流,無所分別,非愼惜之意,隨其家閥,以爲差等之地爲白齊。一,文識行誼之卓異者,才器政績之著顯者,宜有不循常規,拔例甄用之道,必待一世公議所許,然後廟堂銓曹,稟旨施行爲白齊。一,十室必有忠信,豈可以地處獨爲拘礙?自今各道道薦,以庶流加定一窠,博採士論,另擇孝悌力田經明行修之人,自邑報營,自營聞于朝廷,以爲收用之地爲白齊。一,外邑校院儒任及鄕任,付之監司守令,另加着念於疏鬱之政,而首任通用之邑,依前通用,若不通用之邑,則亦存階限,而益加疏通,以爲慰悅之道,如或因此而有紛爭起鬧之端,依丁酉節目,隨現重繩爲白齊。一,今於仕路疏通之後,或因嫡泒之殘弱,有壞亂名分之罪,依丁酉節目,繩以以孽凌嫡之律爲白齊。
上在昌德宮。停常參·經筵。
尹景鎭啓曰,大司憲宋穉圭,持平李敏會在外,執義李游夏未肅拜,掌令南達孫·金履垕,持平柳榮輔呈辭,監察茶時之意,敢啓。傳曰,知道。
以副修撰朴光錫牌不進罷職傳旨,傳于李志淵曰,只推。
李志淵,以弘文館言啓曰,本館上番闕直,事甚未安,副修撰朴光錫,旣有只推之命,卽爲牌招,姑陞入直,何如?傳曰,許遞。前望單子入之,待下批,牌招察任。
副修撰前望單子入之,林處鎭落點。
吏曹口傳政事,以金相稷爲長寧殿別檢。
李志淵,以侍講院言啓曰,王世子進講詩傳第八卷,今已畢講矣。第九卷繼講之意,敢啓。傳曰,知道。
尹景鎭,以備邊司言啓曰,外方徵債防塞時,京司一體擧行,而年分回啓後,自本司知委事,曾有受敎定式矣。今年外方徵債,旣已限明秋防塞,京司徵債,亦爲一體防塞之意,分付,何如?傳曰,允。
上在昌德宮。停常參·經筵。
李恒權啓曰,大司憲宋穉圭,持平李敏會在外,執義李游夏未肅拜,掌令金履垕·南達孫,持平柳榮輔呈辭,監察茶時之意,敢啓。傳曰,知道。
傳于李恒權曰,傳香承旨,馳詣宗廟·景慕宮,奉審摘奸以來。
李恒權啓曰,應敎·副應敎未差,校理姜世白·徐相祿,副校理趙忠植,修撰李魯秉,副修撰沈鈁·林處鎭在外,修撰沈英錫差祭,玉堂上下番俱空,事甚未安,副校理朴永元,卽爲牌招入直,何如?傳曰,允。在外玉堂竝許遞,前望單子入之,待下批,牌招察任。
玉堂前望單子入之,應敎徐有素,副應敎林顔喆,校理姜世白·洪羲弼,副校理趙璟鎭,修撰朴升鉉,副修撰李魯秉·李嘉愚落點。
以應敎徐有素,副校理朴永元·趙璟鎭,修撰朴升鉉牌不進罷職傳旨,傳于李恒權曰,只推。
注書鄭德和病,代以李穆淵爲假注書。
李穆淵有頉,代以尹孟烈爲假注書。
李恒權,以禮曹言啓曰,今二十一日,行長寧殿冬至祭受香在今十六日,而別檢金相稷,時在慶尙道高靈地,無以及期上來云。今姑改差,其代,卽令該曹,以在京無故人,口傳差出,以爲受香之地,何如?傳曰,允。
吏曹口傳政事,以洪龜燮爲長寧殿別檢。
上在昌德宮。停常參·經筵。
藥房提調李存秀,副提調李志淵啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿·世子宮·世子嬪宮,口傳問安。答曰,知道。
尹景鎭啓曰,大司憲宋穉圭,持平李敏會在外,執義李游夏未肅拜,掌令南達孫·金履垕,持平柳榮輔呈辭,監察茶時之意,敢啓。傳曰,知道。
李恒權啓曰,備邊司郞廳來言,今日賓廳日次,而國忌齋戒相値,不得來會云矣,敢啓。傳曰,知道。
傳于徐春輔曰,永陵受香承旨,仍爲奉審摘奸,仍詣綏吉園,奉審摘奸,昭寧園,一體奉審以來。
李志淵啓曰,藥房提調·副提調持湯劑來待矣。傳曰,封入。
又啓曰,假注書尹命烈,時無職名,令該曹依例付軍職,冠帶常仕,何如?傳曰,允。
以副修撰李嘉愚牌不進罷職傳旨,傳于徐春輔曰,只推。
徐春輔,以弘文館言啓曰,本館下番闕直,事甚未安,應敎徐有素,副校理趙璟鎭,修撰朴升鉉,副修撰李嘉愚,旣有只推之命,與修撰沈英錫,一體牌招,以爲推移入直之地,何如?傳曰,允。
又以弘文館言啓曰,新除授校理姜世白,時在慶尙道尙州地,洪羲弼,時在公淸道天安地,副修撰李秉魯,時在京畿驪州地,經筵入番事緊,請竝斯速乘馹上來事,下諭。答曰,竝許遞,前望單子入之。
玉堂前望單子入之,校理趙忠植·嚴燾,副修撰徐相祿落點。
以副校理趙璟鎭,修撰朴升鉉牌不進罷職傳旨,傳于徐春輔曰,只推。
以副修撰李嘉愚再牌不進罷職傳旨,傳于徐春輔曰,只推。
徐春輔,以奎章閣言啓曰,景慕宮望廟樓,今望奉審無頉之意,敢啓。傳曰,知道。
李恒權,以都摠府言啓曰,今日入直內三廳武兼禁軍及軍兵等,當爲中日習射技,而國忌齋戒相値,不得設行之意,敢啓。傳曰,知道。
癸未十一月十五日辰時,上御熙政堂。藥房入診入侍時,提調李存秀,副提調李志淵,假注書韓鎭㦿,記事官金正喜·李憲瑋,以次進伏,醫官吳千根·李命運·金殷相,以次進伏楹外訖。存秀曰,日寒稍弛,聖體,若何?上曰,一樣矣。存秀曰,寢睡·水刺之節,何如?上曰,一樣矣。存秀曰,中宮殿氣候,何如?上曰,各殿宮氣候一樣矣。上命醫官入診,千根·命運·殷相,以次診候訖,退伏奏曰,脈候左右三部調均,而養胃湯進御之後,當進調脾之劑矣。存秀曰,方文退與諸醫官,議定以進矣。上可之。進御香砂君子湯,自今日一貼式,煎入事,榻前下敎。上命諸臣及史官就座。仍命退,提調·承史,以次退出。
上在昌德宮。停常參·經筵。
尹景鎭啓曰,大司憲宋穉圭,持平李敏會在外,執義李游夏未肅拜,掌令南達孫·金履垕,持平柳榮輔呈辭,監察茶時之意,敢啓。傳曰,知道。
徐春輔啓曰,藥房提調,持湯劑來待矣。傳曰,封入。
又啓曰,假注書韓鎭㦿,身病猝重,勢難察任,今姑改差,何如?傳曰,允。
韓鎭㦿改差,代以趙容和爲假注書。
以應敎徐有素,修撰沈英錫牌不進罷職傳旨,傳于鄭漪曰,只推。
以慶尙監司金相休狀啓,密陽府民家失火事,傳于徐春輔曰,聞甚矜惻,元恤典外,別各顧助事,分付。
鄭漪,以弘文館言啓曰,本館上番副應敎臣林顔喆,以御營廳從事官,本廳軍布捧上時,今日晝仕出去之意,敢啓。傳曰,知道。
又以弘文館言啓曰,本館下番闕直,事甚未安,應敎徐有素,副校理趙璟鎭,修撰沈英錫·朴升鉉,副修撰李嘉愚,旣有只推之命,與校理嚴燾,一體牌招,以爲推移入直之地,何如?傳曰,允。
上在昌德宮。停常參·經筵。
尹景鎭啓曰,大司憲宋穉圭,持平李敏會在外,執義李游夏未肅拜,掌令南達孫·金履垕,持平柳榮輔呈辭,監察茶時之意,敢啓。傳曰,知道。
李恒權啓曰,來二十一日朝參日次矣,敢稟。傳曰,停。
鄭漪啓曰,來二十一日輪對日次矣,敢稟。傳曰,停。
李恒權啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
李志淵啓曰,藥房副提調,持湯劑來待矣。傳曰,封入。
尹景鎭啓曰,持平李敏會,下諭後,過限不上來,依定式遞差傳旨及禁推傳旨,捧入之意,敢啓。傳曰,知道。
以前持平李敏會,禁推傳旨,傳于尹景鎭曰,分揀。
以應敎徐有素,修撰沈英錫牌不進罷職傳旨,傳于鄭漪曰,只推。
以校理嚴燾,副校理趙璟鎭,修撰朴升鉉,副修撰李嘉愚牌不進罷職傳旨,傳于鄭漪曰,只推。
以江原監司尹命烈狀啓,襄陽府使沈東潤,年旣衰老,病又沈痼,政無頭緖,事多錯謬,不得已罷黜事,傳于鄭漪曰,令該曹口傳差出,催促下送。
以公淸水使尹相重啓本,泰安郡人物淹死事,傳于尹景鎭曰,聞甚矜惻,元恤典外,別加顧助,如有生前身還布,竝蕩減事,分付。
鄭漪,以弘文館言啓曰,本館下番闕直,事甚未安,應敎徐有素,校理嚴燾,副校理趙璟鎭,修撰沈英錫·朴升鉉,副修撰李嘉愚,旣有只推之命,竝卽牌招,以爲推移入直之地,何如?傳曰,允。
又以弘文館言啓曰,新除授校理趙忠植,時在京畿竹山地,副修撰徐相祿,時在長湍地,經筵入番事緊,請竝斯速乘馹上來事,下諭。答曰,依啓。
又以奎章閣言啓曰,卽見原任待敎朴綺壽,以全羅監司封進箋文,則職銜有違格式,事甚未安,爲先推考,原箋文還下送,使之改修正封進,隨所到捧入,何如?傳曰,允。
又以吏曹言啓曰,今此冬至祭祭官,當爲磨鍊,而除老病公故,實無推移排比之路,依近例,刑官及司饔院官員年六十以上人員,通融塡差以入,而其中時無職名人員,令該曹口傳付軍職,何如?傳曰,允。
李恒權,以兵曹言啓曰,今月二十日,一羽禁軍番次矣。該番將尹永培,身病猝重,無望供職,呈狀乞遞,改差,其代,依承傳口傳擬入之意,敢啓。傳曰,知道。
兵曹口傳政事,以具載龍爲羽林將。
李恒權,以兵曹言啓曰,內禁衛將李近植,宣傳官徐相五,俱以病難供職,呈狀乞遞,五衛將李尙德,前任晉州營將,李國世前任江原監營中軍,俱在任所,上來間該廳番次苟艱云。李宜白在外,過限未肅拜,竝改差,何如?傳曰,允。
又以兵曹言啓曰,南行宣傳官李圭夏,今已仕滿,尙未決科,依丙辰受敎,依例降付訓局軍伍事,分付該營,何如?傳曰,允。
又以備邊司言啓曰,卽見濟州牧使李元八呈狀辭緣,則以爲,瘴濕所祟,身病危劇,萬無察任之望云。實病旣如是難强,則海防事務,委屬可悶,今姑改差,何如?傳曰,允。
慶尙監司李志淵疏曰,伏以臣,於本月初十日,伏奉敎旨,以臣爲慶尙道觀察使者,方岳任專,旬宣責殷,況大嶺以南土廣民衆,最爲國家倚恃之所,此自古懷器識務之士,却顧而不敢遽膺者也。臣是何人?輕辱異數,顧臣陋劣,百無肖似,而獲際明時,猥躋顯列,恩寵頻繁,衷情激勵,苟涓埃之可報,何夷險之足擇,備數充員,與聞軍國之政,亦旣有歲年,雖幸上天幈幪,同朝忠厚,粗效奔奏,偶免譴謫,而惟其長短姸媸,固已畢呈而盡露矣。不識聖明,何取於臣,而乃有此委畀之隆也。獨不念一路生靈休戚攸係耶,章服之分,藉曰外輕,名器之濫,寧不內愧,夫忠不避事,孟博攬轡,孝不辭祿,毛義捧撽,彝性所發,臣豈異人,而誠以堪承無望,僨誤必至,深負夙昔之心,重速公私之憂,此臣之所大懼也。玆敢冒陳短章,仰瀆崇嚴。伏乞天地父母,曲垂鑑諒,特許遞改臣職,以安微分焉。臣無任云云。答曰,卿其勿辭,往欽哉。
上在昌德宮。停常參·經筵。
尹景鎭,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
又啓曰,大司憲宋穉圭在外,執義李游夏未肅拜,掌令南達孫·金履垕,持平柳榮輔呈辭,持平一員未差,監察茶時之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
李志淵啓曰,藥房副提調,持湯劑來待矣。傳曰,封入。
傳于徐春輔曰,右承旨許遞,前望單子入之,待下批,牌招察任。
承旨前望單子入之,趙琮鎭落點。
備邊司,以任聖皐爲濟州牧使。
吏曹口傳政事,以權中敏爲襄陽府使。
以校理嚴燾,副校理趙璟鎭,修撰朴升鉉,副修撰李嘉愚牌不進罷職傳旨,傳于趙琮鎭曰,只推。
以應敎徐有素,修撰沈英錫再牌不進,傳于趙琮鎭曰,只推。
趙琮鎭啓曰,副應敎林顔喆差祭,校理趙忠植,副修撰徐相祿在外,玉堂上下番俱空,事甚未安,應敎徐有素,校理嚴燾,副校理趙璟鎭,修撰沈英錫·朴升鉉,副修撰李嘉愚,旣有只推之命,與副校理朴永元,竝卽牌招,推移入直,何如?傳曰,閣臣兼帶外,竝許遞,政官牌招開政。
有政。吏批,行判書金履喬進,參判柳相祚在外未肅拜,參議洪起燮進,右承旨趙琮鎭進。啓曰,臺諫闕員,今當差出,而擬望之人乏少,外任竝擬,何如?傳曰,允。以林處鎭爲司諫,李光栽爲持平,尹濟弘爲獻納,李魯秉爲應敎,徐相祿·沈英錫爲校理,嚴燾爲修撰,沈鈁爲副修撰,李錫奎爲活人提調,趙命喆爲軍資正,柳煥民爲氷庫別提,洪羲瑾爲安岳郡守,李祖榮爲平昌郡守,徐有榘爲淮陽縣監,李莘耆爲軍資判官,濟州牧使單任聖皐。
再政。以李沆爲敦寧都正,李泰淳爲工曹參議,趙吉源爲淸風府使,朴宗聞爲鴻山縣監,宋一德爲玄風縣監。
三政。以金鏗爲社稷令,曺錫駿爲顯隆園令,洪錫謨爲安山郡守。
四政。以李普徹爲黃澗縣監。
兵批,行判書李存秀進,參判金鐮入直進,參議李東煥病,參知朴長復病,左副承旨尹景鎭進。啓曰,全羅右水使,今當差出,而擬望之人乏少,他道守令,竝擬,何如?傳曰,允。以李仁達爲同知,權膺祜爲內禁將,具載默·許澮爲五衛將,河龍國爲慶熙將,李玄大爲訓鍊主簿,金善勖·徐相奎爲宣傳官,同知單權秉直,僉知單朴聖默,護軍鄭漪,副護軍李元八·沈能稷·柳宗協,副司直徐有素·林顔喆·姜世白·趙忠植·洪羲弼·嚴燾·趙璟鎭·李敏會,副司果朴宗休·沈英錫·朴升鉉·朴光錫·林處鎭·沈鈁·李魯秉·徐相祿·李嘉愚,副司正尹孟烈,以上竝單付。李鍾英爲全羅右水使,濟州防禦使單任聖皐。
再政。以金時和爲同知,鄭東煥爲文兼,同知單金箕晩。
三政。以金箕殷爲同知,同知單朴昌錫。
四政。以趙萬協爲文兼,同知單河龍國。
尹景鎭,以訓鍊都監言啓曰,謹依兵曹草記批旨,南行宣傳官李圭夏,本局軍伍降定之意,敢啓。傳曰,知道。
又以右邊捕盜廳言啓曰,本廳兼從事官李時權,身病猝重,勢難察任,改差,何如?傳曰,允。
全羅監司朴綺壽疏曰,伏以今年地部所劃本道事目災二千結外,臣營狀聞加請災爲二萬一千五百四十二結三十五負七束,而除却流來舊災,則新災不過爲九千八百七十一結十五負四束,自廟堂所減削,爲三千五百結零,萬無以此排比之勢,故不得已更爲煩啓,前所見削三千五百結零,乞賜準劃矣。卽伏見籌司回啓,則只以一千結加劃,以此前後劃下之數,若可以一分塗抹分俵,則臣不敢更事煩瀆,而第念本道今年穡事,有名無實,夏秋以來,水旱風蝗,無災不備,沿峽失農,在在皆然,尤甚邑事情,已無可論,而雖稍實邑,殆乎無邑無災,若其地方稍大處,則名雖稍實,而災摠之多,反有甚於尤甚小邑,被災之民,勢甚遑汲,無不散而之四之慮,何幸舊還仍停,軍布代錢等諸般優恤之澤?寔出我聖上如傷若保之念,歡欣感戴,民情攸同,而最是災情,尤係民隱,存減之際,不可不十分審愼者也。臣雖愚魯,近日國計之哀痛,亦豈不知之,身居方岳之任,不念經用之爲重,而濫請災減,罪也,不察年穀之上下,而過加剋削,亦罪也。臣爲是懼,執災之日,另飭守宰,務加精覈,及其槪報之來,參以今年災傷分數,則果不可謂踰濫,而臣又屢煩往復,減之又減,前此狀請,新災實摠,乃爲九千餘結,以本道五十三州之大,而當此旱乾水溢,無災不有之歲。臣意,則以爲,太精約而一啓再啓,廟堂終靳準劃,是豈臣始慮之攸及也哉?臣若徒懷嚴畏,不以實狀而一番申暴,迺號于衆曰,此廟堂之所直減,無可奈何云,而白地責稅於鶉衣鵠形之民,臣所不忍,亦非所以仰體九重懷保之德意,百回思量,不容泯默。玆敢不避猥越,昌昧陳懇。伏乞聖慈,俯垂矜諒,本道災摠不足條二千五百四十二結三十五負七束,特令廟堂,準數劃下,俾湖南被災之民,均蒙如天之惠澤,不勝幸甚。臣無任云云。答曰,省疏具悉。疏辭,令廟堂處之。
上在昌德宮。停常參·經筵。
尹景鎭啓曰,明日冬至望闕禮習儀,兩司當爲進參,除在外·未署經外,未肅拜·呈告人員,竝待開門牌招,何如?傳曰,允。
趙琮鎭啓曰,玉堂上下番俱空,事甚未安,今日政新除授玉堂,竝卽牌招,推移入直,何如?傳曰,允。
尹景鎭啓曰,今日冬至望闕禮習儀時,憲府則監察代行矣。雖無諫院,依例行禮之意,敢啓。傳曰,知道。
又啓曰,臣景鎭,今日冬至望闕禮,習儀進去下直之意,敢啓。傳曰,知道。
徐春輔啓曰,藥房提調,持湯劑來待矣。傳曰,封入。
李恒權啓曰,大司憲宋穉圭,持平李光載在外,執義李游夏,持平柳榮輔差祭,掌令南達孫·金履垕牌不進,監察茶時之意,敢啓。傳曰,知道。
以掌令南達孫·金履垕牌不進罷職傳旨,傳于李恒權曰,推考傳旨捧入。
以修撰嚴燾牌不進罷職傳旨,傳于趙琮鎭曰,只推。
傳于趙琮鎭曰,發遣吏郞,諸執事淸齋與否,摘奸以來。
兵曹口傳政事,副司果金在浩·李遠翊·崔致憲·洪祐燮·金喆遠·朴晦壽,以上竝單付。
李恒權,以兵曹言啓曰,今十一月二十日,文臣朔試射日次,而毓祥宮冬享祭齋戒相値,不得爲之之意,敢啓。傳曰,知道。
又以刑曹言啓曰,卽聞掖隷千喜文,與劉漢得爲名人,酗酒相閧之後,喜文作黨無賴,持杖突入,漢得家,毁破房戶,打碎器皿,男婦奔竄,景色愁慘云。故事極驚駭,遣吏摘奸,則果如所聞矣。破碎閭家,施以重律,非但新有定式,掖隷輩作挐之弊,年前受敎,申飭,何等截嚴,而喜文之肆然犯科,萬萬痛惡,此不可尋常處之,令掖庭署,出付臣曹,以爲如法勘處,而劉漢得驅打掖隷之罪,亦自臣曹,重繩,何如?傳曰,允。
上在昌德宮。停常參·經筵。
藥房提調李存秀,副提調李志淵啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿·世子宮·世子嬪宮,口傳問安。答曰,知道。
趙琮鎭啓曰,大司憲宋穉圭,持平李光載在外,執義李游夏,持平柳榮輔差祭,掌令南達孫·金履垕呈辭,監察茶時之意,敢啓。傳曰,知道。
李紀淵啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,備邊司郞廳來言,今日賓廳日次,而顯思宮冬至祭親行齋戒相値,不得來會云矣,敢啓。傳曰,知道。
李恒權啓曰,明日冬至望闕禮,依例爲之之意,敢啓。傳曰,知道。
傳于李恒權曰,禮房承旨,馳詣宗廟·永禧殿·景慕宮,奉審摘奸,仍詣受香諸處,奉審摘奸以來。
李志淵啓曰,藥房提調·副提調,持湯劑來待矣。傳曰,封入。
傳于尹景鎭曰,留院公事入之。
李志淵啓曰,今日齋宿,承旨當爲備員,同副承旨李圭德在外,無以備員,何以爲之?敢稟。傳曰,許遞,前望單子入之。
承旨前望單子入之,李紀淵落點。
李志淵啓曰,新除授左副承旨李紀淵卽爲牌招,何如?傳曰,允。
李恒權啓曰,玉堂上下番俱空,已至多日,事甚未安,修撰嚴燾,旣有只推之命,與副校理朴永元,竝卽牌招入直,何如?傳曰,允。
李紀淵,以都摠府言啓曰,副摠管尹郁烈·朴宗琦·金守基在外,趙岐·趙晉和·洪羲俊·金陽淳·李光憲差祭,只有臣李明奎一人,伴職無人,都摠管曺鳳振牌招,以爲入直之地,何如?傳曰,竝許遞,政官牌招開政。
李志淵啓曰,行吏曹判書金履喬,參議洪起燮牌不進推考傳旨及罷職傳旨,今方捧入,而開政命下之後,如是違牌,事甚未安,參判柳相祚在外,判書更爲牌招,何如?傳曰,允。參議只推,一體牌招。
李紀淵啓曰,行兵曹判書李存秀牌不進推考傳旨,今方捧入,而開政命下之後,如是違牌,事甚未安,更爲牌招,何如?傳曰,允。
李恒權,以成均館同知館事意啓曰,本館入直久任郞廳外,他郞不得入直,若有代員替直之事,則草記代直事,曾有定式矣。司成未差,直講鄭郁東差祭,典籍朴熙顯呈辭在外,時無入直之員,以他郞官,姑爲代直,何如?傳曰,允。
癸未十一月二十日辰時,上御熙政堂。藥房入診入侍時,提調李存秀,副提調李志淵,記事官鄭德和·金正喜·李憲瑋,以次進伏,醫官吳千根·李命運·金殷相進伏楹外訖。存秀曰,日氣不調,聖體,若何?上曰,一樣矣。存秀曰,寢睡·水刺之節,何如?上曰,一樣矣。存秀曰,中宮殿氣候,何如?上曰,各殿宮氣候一樣矣。仍命醫官入診,千根·命運·殷相以次診候訖,退伏奏曰,脈候左右三部調均矣。存秀曰,養胃湯停止,而調理之劑,臣等出去,更爲議定,何如?上曰,唯。進御香砂君子湯,停止,加味君子湯,自今日一貼式煎入事。出榻敎仍命退,諸臣以次退出。
上在昌德宮。停常參·經筵。
上詣顯思宮。冬至祭親行後,王世子,板位問安。答曰,罔極。大殿·中宮殿,內閣·政院·百官奉慰單子問安。答曰,罔極。藥房口傳問安。答曰,罔極。世子宮,內閣·政院·百官單子問安。答曰,知道。藥房口傳問安。答曰,知道。世子嬪宮,內閣·政院單子問安。答曰,知悉。藥房口傳問安。答曰,知悉。
李紀淵啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,來二十五日,朝參日次矣,敢稟。傳曰,停。
李志淵啓曰,藥房提調·副提調,持湯劑來待矣。傳曰,封入。
李恒權啓曰,卽者檢閱李憲瑋,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,卽者檢閱金正喜,謂有館規,陳疏徑出,原疏纔已退却矣。所當直捧禁推傳旨,而此與無端徑出有異,推考警責,仍卽牌招入直,何如?傳曰,允。
又啓曰,左右史不可不備,別兼春秋朴永元,卽爲牌招入直,何如?傳曰,允。
李紀淵,以都摠府言啓曰,今日政,新除授摠管,待下批,牌招,以爲推移入直之地,何如?傳曰,允。
又以兵曹言啓曰,五衛將具載默,前任京畿監營中軍,金時和前任江華府中軍,許澮前任全羅監營中軍,俱在任所,上來間該廳番次苟艱云。景福宮衛將宋志復,慶熙宮衛將金箕晩·權秉直·河龍國,俱以病難供職,呈狀乞遞,竝改差,何如?傳曰,允。
李志淵啓曰,行吏曹判書金履喬,參議洪起燮再牌不進推考傳旨及罷職傳旨,今方捧入,而開政命下之後,如是違召,終不承膺,事體所在,誠極未安,判書所當更請牌招,而係是一日三牌,何以爲之?敢稟。傳曰,參議只推,與判書,一體更爲牌招。
有政。吏批,行判書金履喬進,參判柳相祚在外未肅拜,參議洪起燮牌不進,行都承旨李志淵進。以尹永僖爲副校理,沈宜晉爲監察,吳徽常爲禁府都事,金仁淳爲軍資奉事,兼春秋單朴時源。
兵批,行判書李存秀進,參判金鎌差祭,參議李東煥入直,參知朴長復差祭,左副承旨李紀淵進。以朴宗薰爲都摠管,金相休·李錫奎·沈能岳·尹尙圭·朴宗正·洪履簡·柳和源·金守基爲副摠管,鄭珪·安栢·趙存常爲五衛將,沈弘之爲景福將,全夢說·張志文爲慶熙將,護軍單鄭昌殷,副護軍單李圭德·李儒常,以李錫坤爲礪峴僉使,都摠管單金相休,同知單全夢說。
吏批,再政。以林顔喆爲副應敎,趙忠植爲修撰,金裕淳爲司僕主簿,金在善爲南部都事。
以吏曹參議洪起燮牌不進罷職傳旨,傳于李志淵曰,只推。
以校理徐相祿·沈英錫,修撰嚴燾牌不進罷職傳旨,傳于李恒權曰,只推。
以全羅監司朴綺壽狀啓,靈巖郡民家失火事,傳于徐春輔曰,聞甚矜惻,元恤典外,別加顧助事,分付。
李恒權,以禮曹言啓曰,今此冬至,諸道賀箋中,黃海兵使趙義鎭,方有拿問之命,所封箋文,依前例不爲捧入,而陽德縣監李錫龜,雖非應封官,以別軍職封進矣。一體看審捧入之意,敢啓。傳曰,知道。
又以禮曹言啓曰,今此冬至,諸道所封方物,看品內入,而黃海兵使趙義鎭,雖在拿命中,依前例封進上來矣。一體看品捧入之意,敢啓。傳曰,知道。
李紀淵,以都摠府言啓曰,今日入直內三廳武兼禁軍及軍兵等,當爲中日習射技,而冬至相値,不得設行之意,敢啓。傳曰,知道。
檢閱李憲瑋疏曰,伏以臣母素患痰痞之證,當此祈寒之節,挾感斗添,委頓床笫,家僮踵至,促臣歸視,臣聞此報,方寸如灼,玆敢忙陳短章,仰瀆崇嚴。伏乞聖慈,俯賜鑑諒,亟遞臣職,以便救護,仍治臣擅離之罪,以昭法紀焉。臣無任云云。省疏具悉。爾其勿辭救護。
顯思宮冬至祭親行敎是時,終獻官行知事金蓍根,贊禮行禮曹判書金在昌,典祀官奉常正任文白,宮闈令尙膳李奇遠,執禮副司果徐有素,執尊副司果朴晦壽,大祝兼待敎金正喜,祝史文學金䥧,齋郞司書安光直,盥洗位兵曹正郞韓錫祉,直講李升坤,爵洗位直講金聖灝,校書校理李錫周,亞獻盥洗位禮曹佐郞全允淡,終獻盥洗位兵曹佐郞金永鎭,贊者引儀安聖謩·金秉始,謁者氷庫別提柳煥民,兼引儀趙必煥,贊引兼引儀吳淳常,假引儀任岳周,祭監監察安孝述。
癸未十一月二十一日子時,上詣顯思宮。冬至祭親行入侍時,行都承旨李志淵,行左承旨徐春輔,右承旨趙琮鎭,左副承旨李紀淵,右副承旨尹景鎭,同副承旨李恒權,記事官鄭德和,假注書趙容和,記注官任泰濬,記事官李憲瑋,直提學趙鍾永,待敎金正喜,以次侍立。上具翼善冠·淺淡服·烏犀帶·黑皮靴,詣齋殿,時至,通禮跪啓請行禮,前導入顯思宮,詣版位前,贊禮,跪啓請俯伏哭,上俯伏哭,王世子以下在位者,皆俯伏哭,贊禮,跪啓請止哭興再拜興平身,上止哭興再拜興平身,王世子以下在位者,皆止哭興再拜興平身,贊禮,導上詣尊所,東向立,志淵酌酒,恒權以盞受酒,上詣神位前,北面俯伏跪,志淵奉香,恒權奉爐以進,贊禮,跪啓請三上香,上三上香,受香爐奠于案。仍行初獻禮,志淵奉爵以進,贊禮,啓請執爵獻爵,上執爵獻爵,大祝跪讀祝文訖,贊禮,跪啓請俯伏興平身,上俯伏興平身,贊禮,導上降復位,執禮,請行亞獻禮,宮官,引王世子詣尊所,執尊者酌醴,宮官以爵受醴,王世子入詣神位前,宮官請執爵獻爵,王世子以爵授宮官,奠于靈座前,宮官請俯伏興平身,王世子俯伏興平身,降復位,執禮,請行終獻禮,謁者引終獻官行知事金蓍根,詣神位前,行禮訖,出就復位,執禮,請俯伏哭,上俯伏哭,王世子以下在位者,皆俯伏哭,贊禮,請止哭興再拜興平身,贊禮,導上詣望燎位訖,啓請禮畢,導上還入齋殿,諸臣以次退出。
上在昌德宮。停常參·經筵。
趙琮鎭啓曰,大司憲宋穉圭,持平李光載在外,執義李游夏未肅拜,掌令南達孫·金履垕,持平柳榮輔呈辭,監察茶時之意,敢啓。傳曰,知道。
備忘記,黃海兵使許溟下直,長弓一張,長箭一部,片箭一部,筒兒一箇賜給。
李志淵啓曰,藥房副提調,持湯劑來待矣。傳曰,封入。
李恒權啓曰,假注書趙容和,身病猝重,勢難察任,今姑改差,何如?傳曰,允。
又啓曰,玉堂上下番俱空,事甚未安,校理徐相祿·沈英錫,修撰嚴燾,旣有只推之命,與新除授副應敎林顔喆,修撰趙忠植,一體牌招,推移入直,何如?傳曰,允。
又啓曰,吏曹郞廳來言,鴻山縣監朴宗聞,黃澗縣監李普澈,憲府則雖已署經,諫院則行大司諫金熙周,司諫林處鎭,獻納尹濟弘,正言黃贊熙在外,正言鄭元紀未署經,不得備員署經云,何以爲之?敢稟。傳曰,一司除署經。
趙琮鎭啓曰,啓覆例於陽復前擧行,而三公不備,依近例退行之意,敢啓。傳曰,知道。
趙容和改差,代以李之鳳爲假注書。
以檢閱金正喜牌不進罷職傳旨,傳于李恒權曰,只推。
李恒權啓曰,左右史不可不備,檢閱金正喜,旣有只推之命,卽爲牌招入直,何如?傳曰,允。
李紀淵,以都摠府言啓曰,都摠管金相休·朴宗薰,副摠管柳和源·金守基在外,尹尙圭·李錫奎·朴宗正·洪履簡·沈能岳未肅拜,只有臣李明奎一人,伴直無人,未肅拜人員,令政院牌招,以爲推移入直之地,何如?傳曰,允。
又以兵曹言啓曰,今日各廳堂下武臣朔試射時,柳葉箭未及畢試,日勢已暮,明日繼試之意,敢啓。傳曰,知道。
上在昌德宮。停常參·經筵。
趙琮鎭啓曰,大司憲宋穉圭,持平李光載在外,執義李游夏未肅拜,掌令南達孫·金履垕,持平柳榮輔呈辭,監察茶時之意,敢啓。傳曰,知道。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
李志淵啓曰,藥房副提調,持湯劑來待矣。傳曰,封入。
趙琮鎭啓曰,假注書李之鳳,時無職名,令該曹依例付軍職,冠帶常仕,何如?傳曰,允。
以副應敎林顔喆,校理徐相祿·沈英錫,修撰嚴燾·趙忠植牌不進罷職傳旨,傳于李恒權曰,只推。
李恒權啓曰,玉堂上下番俱空,已至多日,事甚未安,副應敎林顔喆,校理徐相祿·沈英錫,修撰嚴燾·趙忠植,旣有只推之命,竝卽牌招推移入直,何如?傳曰,允。
趙琮鎭啓曰,行大司諫金熙周,下諭後,過限不上來,依定式遞差傳旨及禁推傳旨,捧入之意,敢啓。傳曰,知道。
以前行大司諫金熙周,禁推傳旨,傳于趙琮鎭曰,分揀。
李恒權啓曰,吏曹郞廳來言,臺諫有闕,政事,取稟。傳曰,前望單子入之。
大司諫前望單子入之,李志淵落點。
李恒權啓曰,吏曹郞廳來言,承旨有闕,政事,取稟。傳曰,前望單子入之。
承旨前望單子入之,李光文落點。
上在昌德宮。停常參·經筵。
趙琮鎭,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
李光文啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
趙琮鎭啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
徐春輔啓曰,左副承旨李紀淵,今日不爲仕進,卽爲牌招,何如?傳曰,許遞,前望單子入之。
承旨前望單子入之,金學淳落點。
李恒權啓曰,藥房提調·副提調,持湯劑來待矣。傳曰,封入。
徐春輔啓曰,新除授右承旨金學淳,卽爲牌招,何如?傳曰,允。
金學淳啓曰,左右史不可不備,檢閱李憲瑋,由限已過,卽爲牌招入直,何如?傳曰,允。
以副應敎林顔喆,校理徐相祿·沈英錫,修撰嚴燾·趙忠植牌不進罷職傳旨,傳于金學淳曰,只推。
金學淳啓曰,玉堂上下番俱空,已至多日,事甚未安,副應敎林顔喆,校理沈英錫,修撰嚴燾·趙忠植,旣有只推之命,竝卽牌招,推移入直,何如?傳曰,允。
李光文啓曰,大司憲宋穉圭,持平李光載在外,執義李游夏,掌令南達孫·金履垕,持平柳榮輔牌不進,監察茶時之意,敢啓。傳曰,知道。
以執義李游夏,掌令南達孫·金履垕,持平柳榮輔牌不進罷職傳旨,傳于李光文曰,只推。
以慶尙監司金相休狀啓,淸道郡民家失火事,傳于尹景鎭曰,問甚矜惻,元恤典外,別加顧助事,廟堂區劃,分付。
金學淳,以侍講院言啓曰,兼輔德李紀淵,時無職名,令該曹,口傳付軍職,何如?傳曰,允。
兵曹口傳政事,副護軍單李紀淵。
趙琮鎭,以兵曹言啓曰,今日各廳堂下武臣朔試射時,都摠府經歷柳勉儉,都事權善祜,中樞府經歷任震白,訓鍊院僉正李世茂·申漢升,判官鄭履逵·李勉翕,主簿李惟時·申在衡·鄭寅基·金祉垕,宣傳官李日榮·韓仁植,武臣兼宣傳官宋文永·李秉吉·鄭成佑·李肯道·鄭垕·沈翊之·李時馨·韓永鎭·梁漢楗,部將金華重·金成奎·權載秉·徐命鐸·盧翼燁,俱未滿四中,依定式各決棍十度,訓鍊院副正蔡光臣,判官崔柱悳,主簿李命集,武臣兼宣傳官韓永祿,部將安宅臣無分,去十月朔退試時,武臣兼宣傳官蔡大永,亦爲無分,而月前,以無分人,限三次依未滿四矢例施行事,有所筵達,蒙允矣。不爲汰去,亦各決棍十度,去十月朔條追試都摠府都事朴亮勳,宣傳官梁宣洙,武臣兼宣傳官李肯道,部將金華重,亦未滿四中,竝各決棍十度,其餘呈辭受由身病人等,退試次,姑爲懸頉以入之意,敢啓。傳曰,知道。
上在昌德宮。停常參·經筵。
藥房提調李存秀,副提調李恒權啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮·世子嬪宮,口傳問安。答曰,知道。
趙琮鎭啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓對日次,而大臣有身病,不得來會云矣,敢啓。傳曰,知道。
李恒權啓曰,藥房提調·副提調,持湯劑來待矣。傳曰,封入。
傳于金學淳曰,明日柑製,通方外爲之,試紙用大好紙,弘文提學,待開門牌招。
以副應敎林顔喆,校理沈英錫,修撰嚴燾·趙忠植牌不進罷職傳旨,傳于金學淳曰,只推。
金學淳啓曰,玉堂上下番俱空,已至多日,事甚未安,副應敎林顔喆,校理沈英錫,修撰嚴燾·趙忠植,旣有只推之命,竝卽牌招,推移入直,何如?傳曰,允。
趙琮鎭啓曰,大司憲宋穉圭,持平李光載在外,執義李游夏,掌令南達孫·金履垕,持平柳榮輔牌不進,監察茶時之意,敢啓。傳曰,知道。
以執義李游夏,掌令南達孫·金履垕,持平柳榮輔牌不進罷職傳旨,傳于趙琮鎭曰,只推。
金學淳,以禮曹言啓曰,卽接忠原幼學許後天所志,則以爲,同姓十四寸弟鴻嫡妾俱無子,以其同姓四寸弟混第三子甲達,欲爲繼後,兩家相議完定,而未及禮斜之前,鴻夫妻俱沒,拘於常規,不得循例禮斜,依定式草記稟處事,呈狀矣。凡係繼宗立後,兩邊與受明有可據,而不得登聞者,許令該曹,論理草記事,曾有筵奏定式,而門長許後天所訴旣如此,依定式許混第三子甲達,立爲許鴻之後,何如?傳曰,允。
趙琮鎭啓曰,都摠府言啓曰,副摠管尹尙圭,以騎兵點考坐起事,外兵曹晝仕出去之意,敢啓。傳曰,知道。
又以兵曹言啓曰,新除授全羅右水使李鍾英戶奴呈狀內,矣身上典,身病猝重,萬無登途赴任之望云。實病旣如是,則有難强令往赴,改差,何如?傳曰,允。
又以兵曹言啓曰,五衛將安栢,前任慶尙監營中軍,趙存常前任黃海監營中軍,俱在任所,上來間該廳番次苟艱云。鄭珪,在鄕身病,上來無期,慶熙宮衛將全夢說,病難供職,呈狀乞遞,竝改差,何如?傳曰,允。
又以兵曹言啓曰,來十二月甲申正月當上番騎兵二百二十八名,所着襦衣,依定式本曹點考後,仍令該曹題給之意,敢啓。傳曰,知道。
又以備邊司言啓曰,本司有司堂上有闕之代,右參贊金魯敬差下,判中樞府事朴宗薰,護軍趙鍾永還差,朴宗薰·趙鍾永,貢市堂上差下,使之察任,何如?傳曰,允。
又以備邊司言啓曰,江界一邑,以蔘防還,三政久爲難治之弊局,而近聞西來消息,則僅存之民,亦皆荷擔而立,皆以爲朝家之爲江民前後蠲恤,視他自別,而困瘁轉甚,將有邑不爲邑之慮云。豈莅其上者無良,工於肥己,不念民瘠,而方伯繡衣,闔眼而不之察耶?今此啓罷之代,若不得人,則蘇救無路,其代無論文蔭武,以屢經州郡强核有治績人,勿拘資格,口傳擇差,使之不多日內下送,何如?傳曰,允。
又以備邊司言啓曰,全羅監司朴綺壽上疏批旨,有令廟堂處之之命矣。取見其疏本,則以爲,事目災二千結外,廟堂前後劃下,合爲一萬九千結,而以若今年災傷,萬無分俵之望,不足災二千五百四十二結三十五負七束,特令準劃爲辭矣。道臣疏陳,必當參互新舊災頉,有甚不得之民情,而廟堂之初劃與加給,亦有多費斟量者,且於諸路之中,最爲優施於湖南者,以其幅員廣大,流亡未集,想見其事狀,不可無拔例之政故也。旣啓又疏,期於必準,無乃不諒而然乎?災政不患寡,患不均,苟使邑倅,一一精俵,皆如道臣爲民之苦心,則此足以爲實惠,不然則雖多奚益從使國計有縮,而依前劃分俵,更勿煩請之意,分付,何如?傳曰,允。
又以義禁府言啓曰,明日柑製通方外爲之事,命下矣。本府都事九員赴擧,只有武都事一員,本府入直,而當直入直都事,公事回公都事,無以推移,假都事二員,令該曹口傳差出,以爲分排之地,何如?傳曰,允。
上在昌德宮。停常參·經筵。
李光文啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
備忘記,高嶺僉使柳聖魯下直,長弓一張,長箭一部,片箭一部,筒兒一箇賜給。
李恒權啓曰,藥房副提調,持湯劑來待矣。傳曰,封入。
金學淳啓曰,弘文提學金履喬牌不進推考傳旨,今方捧入,而柑製命下之後,如是違牌,事甚未安,更爲牌招,何如?傳曰,允。
傳于李光文曰,都承旨,持此御題,與弘文提學,偕往泮宮,試取以來。
傳于金學淳曰,都承旨·在院承旨入直兵曹摠府堂上,竝試官加差下。
李光文啓曰,臣與弘文提學金履喬,偕往泮宮,柑製儒生試取,則收券爲一千二百八十五張矣。捧入之意,敢啓。傳曰,知道。
以副應敎林顔喆,校理沈英錫,修撰嚴燾·趙忠植牌不進罷職傳旨,傳于金學淳曰,只推。
金學淳啓曰,玉堂上下番俱空,已至多日,事甚未安,副應敎林顔喆,校理沈英錫,修撰嚴燾·趙忠植,旣有只推之命,竝卽牌招,推移入直,何如?傳曰,允。
趙琮鎭啓曰,大司憲宋穉圭,持平李光載在外,執義李游夏,掌令南達孫·金履垕,持平柳榮輔牌不進,監察茶時之意,敢啓。傳曰,知道。
以執義李游夏,掌令南達孫·金履垕,持平柳榮輔牌不進罷職傳旨,傳于趙琮鎭曰,只推。
傳于李光文曰,科次入侍。
吏曹口傳政事,以鄭來升爲江界府使。
金學淳,以顯思宮忠義,以享官意啓曰,今日柑製時,忠義朴巘壽·李鍾奎,皆當赴擧云。假官一員,令忠勳府差出,以爲代直之地,敢啓。傳曰,知道。
趙琮鎭,以禁衛營言啓曰,來十二月當二番前部中司屬黃海道四哨軍兵,逢點實數四百五名,已爲點閱整齊來十二月初一日,與銅龍門·建陽門·西營·新營入直將官軍兵等,依例替代後,舊軍放送之意,敢啓。傳曰,知道。
又以禁衛營言啓曰,來甲申二月當,二番前部右司屬黃海道四哨軍兵,來正月二十五日,京中逢點,依例準二朔立番之意,本道監兵使處,預爲知委,何如?傳曰,允。
又以御營廳言啓曰,本廳來甲申二月·三月兩朔應立左部前司屬慶尙右道四哨軍兵,正月二十五日,京中逢點,二月初一日,與前部後司軍兵,當爲替代立番,而依定奪,每哨以九十八名,磨鍊趁期調送事,本道監兵使處,措辭知會之意,敢啓。傳曰,知道。
又以御營廳言啓曰,本廳來十二月甲申正月兩朔應立前部後司屬,慶尙右道四哨軍兵四百九名,今已逢點整齊矣。十二月初一日,與舊番右司軍兵替代立番後,舊軍放送之意,敢啓。傳曰,知道。
行護軍朴宗正疏曰,伏以臣,卽一聖世之僇人,而淸朝之棄物也。一行作吏,未效涓埃之報,兩載居官,自取訛訕之端,早晩顚沛,可坐而待,畢竟繡啓名登,聲罪狼藉,四條臚列,一直危怖,臣於是,有口不能自明,無面可以自顯,直欲鑽地以入,而不可得也。噫,如使臣,治著廉能,行孚誠信,持已有方,與物無忤,則豈使堂堂持斧之臣,若是斷斷而如彼拘拘耶?爰辭上徹,聖鑑孔昭,臣雖不敢仰首伸喙,更事覶縷,而善地薄竄,解澤旋加,收拾殘骸,復入京闉,倘微我聖慈,天地於臣,父母於臣,特推三宥之恩,曲被再造之渥,則臣安得保有今日耶?生還故廬,跧伏窮巷,屛息守分,泣血追愆,自念身名已汚,非江漢之可濯,脚迹屢躓,履康莊而亦危,脩門鳴佩,已屬前塵,榮路彈冠,斷無餘望,迺於千萬夢想之外,忽捧摠府除旨,華誥嚴臨,召牌荐降,臣誠聞命倘怳,滿心慙惶,益不知所以措躬之所也。臣之出入宿衛,已踰十稔,今於重叨之日,豈復逡巡?故犯違傲,而顧臣踪地,如右所陳,上焉而孤負國恩,下焉而貽羞朝班,有臣如此,生不如死,尙何敢仰恃收簪之恩,猥廁搢紳之列,從他笑罵,揚揚冒出,重自陷於無忌憚沒廉恥之科哉?且臣犬馬之齒,已迫七十,少多疢疾,老益癃痼,重以三四年間,屢經奇祟,委身床笫,長俟鬼符,近雖稍減,而恃粥爲命,五官俱爽,四體不利,每當沍寒之節,又添痰襞之症,刀圭雜陳,莫收補瀉之功,喘息幾盡,實有朝夕之憂。雖在平常無故之時,難責趨走爲恭之禮,臣身到此,理必無幸,其廢也天何咎乎?人臣之離違文陛,節序屢嬗,瓊樓歲晏,回瞻戀結,區區螺蟻之忱,豈無一覲耿光,退塡邱壑之願,而以若情勢,以若病狀,永無束帶赴朝之望,每一念至,撫躬悼歎,自不覺衰涕之無從也。歷日虛縻,久曠番次,揆以義分,尤增悚蹙,玆敢冒死,仰籲於閔覆之天。伏乞聖慈,察臣罪之未可拂拭,諒臣病之有難驅策,將臣兼銜,亟賜鐫免,仍命選部,勿復檢擬於銓注,以昭法紀,以安賤分,不勝大願。臣無任云云。答曰,省疏具悉。卿其勿辭行公,
癸未十一月二十六日酉時,上御熙政堂。柑製科次入侍時,行都承旨李光文,記事官鄭德和,記注官金履喆,記事官李憲瑋,弘文提學金履喬,試官副摠管沈能岳,兵曹參判金鐮,右承旨金學淳,左副承旨趙琮鎭,右副承旨尹景鎭,對讀官文學金䥧,兼司書韓弘敎,待敎金正喜,以次進伏訖。上命對讀官,讀奏試券,䥧等,次第讀奏訖,履喬曰,三張以三下書等,之次七張,以次上書等乎?上曰,唯。履喬書等訖,上命書傳敎曰,柑製表居首三下一幼學趙啓昇,直赴殿試,之次三下二幼學李敎英,直赴會試,草三下幼學許,給二分,次上進士宋持膺,幼學鄭台榮,進士李容奎,給一分,之次草次上幼學任九常等四人,令該曹,考例施賞。出榻敎又命書傳敎曰,入格儒生,明日待令。出榻敎仍命退,諸臣以次退出。
上在昌德宮。停常參·經筵。
趙琮鎭,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
趙琮鎭啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
金學淳啓曰,來初一日輪對日次矣,敢稟。傳曰,停。
趙琮鎭啓曰,御營廳將官來言,今日本廳軍兵,日次私習云矣,敢啓。傳曰,知道。
傳于金學淳曰,入格儒生入侍。
李恒權啓曰,藥房副提調,持湯劑來待矣。傳曰,封入。
以副應敎林顔喆,校理沈英錫,修撰嚴燾·趙忠植牌不進罷職傳旨,傳于金學淳曰,只推。
金學淳啓曰,玉堂上下番俱空,已至多日,事甚未安,副應敎林顔喆,校理沈英錫,修撰嚴燾·趙忠植,旣有只推之命,竝卽牌招推移入直,何如?傳曰,允。
趙琮鎭啓曰,大司憲宋穉圭,持平李光載在外,執義李游夏,掌令南達孫·金履垕,持平柳榮輔牌不進,監察茶時之意,敢啓。傳曰,知道。
以執義李游夏,掌令南達孫·金履垕,持平柳榮輔牌不進罷職傳旨,傳于趙琮鎭曰,只推。
李恒權,以吏曹言啓曰,今此顯思宮,朔祭親行時,齋郞前典籍徐萬淳塡差,而時無職名,令該曹,口傳付軍職,何如?傳曰,允。
兵曹口傳政事,副司果單徐萬淳。
癸未十一月二十七日辰時,上御熙政堂。入格儒生入侍時,右承旨金學淳,記事官鄭德和·金正喜·李憲瑋,以次進伏。幼學趙啓昇·李敎英·許,進士宋持膺,幼學鄭台榮,進士李容奎,幼學任九常·林秉喆·李晉翼·尹爾烈,以次侍立堂下訖。上曰,儒生入侍,可也。啓昇等,進伏奏職姓名訖,上曰,給分以上人出送,其餘頒賞,可也。引儀,唱四拜,次第頒賞訖,上命退,諸臣以次退出。
上在昌德宮。停常參·經筵。
徐春輔啓曰,合辭許久闕啓,事甚未安,除在外·未署經·陳疏外,未肅拜·呈告人員,竝卽牌招,何如?傳曰,允。
又啓曰,右承旨金學淳,今日不爲仕進,卽爲牌招,何如?傳曰,許遞,前望單子入之。
尹景鎭啓曰,禁衛營將官來言,今日本營軍兵,日次私習云矣,敢啓。傳曰,知道。
李恒權啓曰,藥房副提調,持湯劑來待矣。傳曰,封入。
承旨前望單子入之,權敦仁落點。
徐春輔啓曰,新除授同副承旨權敦仁,卽爲牌招,何如?傳曰,允。
傳于尹景鎭曰,戶·刑換房。
以副應敎林顔喆,校理沈英錫,修撰嚴燾·趙忠植牌不進罷職傳旨,傳于趙琮鎭曰,只推。
趙琮鎭啓曰,玉堂上下番俱空,已至多日,事甚未安,副應敎林顔喆,敎理沈英錫,修撰嚴燾·趙忠植,旣有只推之命,竝卽牌招,推移入直,何如?傳曰,允。
徐春輔啓曰,大司憲宋穉圭,持平李光載在外,執義李游夏,掌令金履垕,持平柳榮輔牌不進,掌令南達孫,疏批未下,監察茶時之意,敢啓。傳曰,知道。
以執義李游夏,掌令金履垕,持平柳榮輔牌不進罷職傳旨,傳于徐春輔曰,只推。
以同副承旨權敦仁牌不進罷職傳旨,傳于徐春輔曰,只推。
以副應敎林顔喆,校理沈英錫,修撰嚴燾·趙忠植牌不進罷職傳旨,傳于趙琮鎭曰,只推。
趙琮鎭,以吏曹言啓曰,通禮院相禮李鎭華,呈狀內,矣身素患痰癖之症,當此換節之時,一倍添劇,時月之內,萬無起動供職之望云。其身病旣如是,則有難强令察任,改差,何如?傳曰,允。
尹景鎭,以兵曹言啓曰,考見諸道今秋官鎭門聚點狀啓,則廣州留守洪羲臣狀啓中,本營屬邑束伍軍兵等,聚點時,公淸道忠原等十邑,江原道原州等五邑,器械或有破傷云。黃海前兵使趙義鎭狀啓中,道內各鎭牙兵聚點時,文城鎭戰馬瘦駑,服色麤劣,軍器什物,不無執頉云。公淸兵事李寅植狀啓中,道內編伍軍兵聚點時,舒川等三邑,服色間多渝傷,器械亦或朽破云。全羅兵使白海鎭狀啓中,道內束伍軍兵聚點時,谷城等三邑,器械或有破傷,服色間多渝弊,鍊習之節,未免生疎云矣。官鎭門聚點,旣係詰戎之政,軍器什物,乃是陰雨之備,則常時不能檢飭,致有此執頉之擧,其在戎政,誠甚疎忽,各該道執頉當該邑鎭守令·邊將,竝推考警責,何如?傳曰,允。
又以禁衛營言啓曰,本營把摠徐翯淳,身病猝重,勢難察任,改差,何如?傳曰,允。
掌令南達孫疏曰,伏以臣蚩蚩憒憒,百無一事,尋常庶職,猶懼不稱,淸朝耳目,夫豈堪承?況臣草土餘喘,年光迫暮,氣血衰耗,神精迷錯,奔走之勞,無由自力,涓埃之報,莫遂初意,耿耿愚衷,只覺倍激,向日出肅,縱緣陪扈,許久蹲冒,有違廉防,不敢以見職自居,月六賓對,一未趨造,日一牌召,輒事違傲,義分都虧,愧悚冞深。雖榮幸於備數,奈笑罵之自四,玆敢略控短章,仰瀆崇嚴。伏乞天地父母,俯察由中之懇,特施體下之恩,亟罷臣職,俾安私分焉。臣於丐免之章,不宜贅他,而昨於備邊司啓辭,江界邑弊云云者,不惟會心,亦竊有懷,敢此附陳焉。江界之爲弊局,其來已久,僅存之民,亦皆荷擔而立,將至邑不爲邑之慮,誠如所啓,實爲可悶。雖然,以臣愚慮,非但江界一邑獨然,近來民生困悴,無邑不然,多糴也疊役也,白徵也,橫侵也,凡諸爲弊,不可勝數,使之豐歲不免苦,凶年未免死,擧有嗷嗷之愁怨,絶無欣欣然安輯,此豈可或謂其無事,或謂以太平,不究一視之澤,不念均恤之方乎?爲今之道,莫若連擇守令,相繼臨民,俾各政修事擧,敎督兼備,承接俱宜,而其奈銓曹除邑,只隨資歷之相當,不論器量之各異,且觀顔私之孰愈,初昧才識之何狀,而常不得其人,偶或得其人,其人去後,更不得其人,無以奉法令而遵約束,間有彼善於此,而猶嫌獨異於衆,蓋多先其私而後其公,銳其意而利其己,廉恥不重,綱紀自紊,至於百事廢弛,闔境騷擾,而中下之考,固所罕聞,富腴之遷,曾無爲拘,安有其分憂之意而可望其固本之術乎?古者爲官擇人,今也爲人擇官,且甲者賢而乙者親,則雖惜其甲,而終取其乙,俗習旣成,宿弊已痼,此非一時銓堂獨當而猝引者也。伏望聖明,申明舊制,飭勵新圖,自今爲始,散政及都政,差出守令,每令隨窠擇賢,雖未極賢,蓋拔其尤,革心銘念,期有實效,而至若被其道罷繡啓,不法而抵罪者,該守令差送之銓堂,考其政案之懸錄,施以誤擧之律,無或寬貸,則庶可爲諴小民祈永命之道矣。今此江界,地則大矣,弊之尤者,舊倅之綜詳素著,瓜熟尙遠,旣膺擇送,何遽引病,想其積痼難醫,無寧奉身以退之計,則未知新倅行何德政,辦人未辦而能使塡壑之類,更遂安堵之歡耶?方伯之曲副前倅也,共相殫竭之圖,未之思也,籌司之請擇新差也,永久奠接之道,未之講焉。噫,琴瑟不調者,改而更之,乃可鼓也,弊瘼難釐者,變而通之,乃可治也。今雖以擇守令,爲第一急務,而守令之廉明,亦無奈於法令之拘礙,不爲反求於上,而徒然備責於下,此恐未當於理,而不諧於事也。伏望聖慈,亟降明旨,分付該道臣,使該邑舊倅,得盡其邇列出宰之責,趁其未還發之日,條列其爲弊之端,仍陳其可救之策,報于監司,監司聞于朝廷,這這詳察,一一施行,苟係蠲免也,則上供以下,勿論緊漫,特許減放,苟係懷綏也,則邊俗或異,勿拘文法,特許便宜,使新莅者,有以藉手而悉心焉。一以體如傷之仁,一以爲懋實之政,臣不任云云。省疏具悉。擇守令事,令詮曹知之,江界事,前倅已遞矣。請仍則可,安知新倅之必不能辦而使前倅,爲新倅劃,不亦苟艱乎?勿辭察職。
上在昌德宮。停常參·經筵。
尹景鎭啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
趙琮鎭啓曰,同副承旨權敦仁,今日不爲仕進,卽爲牌招,何如?傳曰,允。
李恒權啓曰,藥房副提調,持湯劑來待矣。傳曰,封入。
趙琮鎭啓曰,玉堂上下番俱空,已至多日,事甚未安,副應敎林顔喆,修撰嚴燾·趙忠植,旣有只推之命,竝卽牌招,推移入直,何如?傳曰,允。
尹景鎭啓曰,大司憲宋穉圭,持平李光載在外,執義李游夏,掌令南達孫·金履垕,持平柳榮輔牌不進,監察茶時之意,敢啓。傳曰,知道。
以執義李游夏,掌令南達孫·金履垕,持平柳榮輔牌不進罷職傳旨,傳于尹景鎭曰,只推。
趙琮鎭,以侍講院言啓曰,再明日顯思宮朔祭,王世子亞獻禮時,宮官當爲全數進參,而弼善未差,無以備員,令政院稟旨差出,待下批,牌招,以爲進參之地,何如?傳曰,允。
又啓曰,因侍講院草記,再明日顯思宮朔祭,王世子亞獻禮時,宮官當爲全數進參,而弼善未差,無以備員,令政院稟旨差出,待下批,牌招事,允下矣。政官牌招,開改差出,何如?傳曰,允。
以副應敎林顔喆,修撰嚴燾牌不進罷職傳旨,傳于趙琮鎭曰,只推。
以江華留守宋冕載狀啓,自京帳籍積置之庫,火氣忽發,延及客舍甓大廳,盡爲燒燼,不勝惶恐待罪事,傳于尹景鎭曰,勿待罪事,回諭。
趙琮鎭,以司饔院監膳提調意啓曰,漁夫契貢人等呼訴內,冬節已深,江水合氷,魚路斷絶,不得設網,舊儲已竭,新貿無路,明日日下生鮮,將至闕供之境,限捉得間,願以活鷄,金數代封云。在前如此之時,曾有稟旨變通之事,而莫重御供,自下不敢擅便,惶恐,敢啓。傳曰,日供代封,魂宮供上,依例封進,可也。
又以吏曹言啓曰,卽接通禮院牒報,則今此顯思宮朔祭,王世子亞獻禮時,相禮不可不進參,而相禮未差之代,卽速變通,以爲及時擧行之地云。相禮未差之代,口傳備擬以入之意,敢啓。傳曰,知道。
吏曹口傳政事,以黃燾爲相禮。
尹景鎭,以兵曹言啓曰,兼司僕將金植,景福宮衛將朴昌錫,俱以病難供職,呈狀乞遞,竝改差,何如?傳曰,允。
又以御營廳言啓曰,東道參軍閔致行,不勤巡山,標內犯斫,初未禁斷,屢飭無效,爲先汰去之意,敢啓。傳曰,知道。
上在昌德宮。停常參·經筵。
夜五更,有星見於天市垣內,似有尾跡。
藥房提調李存秀,副提調李恒權啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮·世子嬪宮,口傳問安。答曰,知道。
徐春輔啓曰,大司憲宋穉圭,持平李光載在外,執義李游夏未肅拜,掌令南達孫·金履垕,持平柳榮輔呈辭,監察茶時之意,敢啓。傳曰,知道。
尹景鎭啓曰,備邊司郞廳來言,今日賓廳日次,而顯思宮朔祭親行齋戒相値,不得來會云矣,敢啓。傳曰,知道。
傳于趙琮鎭曰,禮房承旨,馳詣宗廟·景慕宮,奉審摘奸以來。
李恒權啓曰,藥房提調·副提調,持湯劑來待矣。傳曰,封入。
傳于權敦仁曰,回還三使臣留待。
傳于權敦仁曰,回還三使臣入侍,
李光文啓曰,行吏曹判書金履喬,參議洪起燮牌不進推考傳旨及罷職傳旨,今方捧入,而開政命下之後,如是違牌,事甚未安,參判柳相祚在外,判書更爲牌招,何如?傳曰,允。參議只推,一體牌招。
有政。吏批,行判書金履喬進,參判柳相祚在外未肅拜,參議洪起燮牌不進,行都承旨李光文進。以朴晦壽爲弼善,林景鎭爲禮曹參議,李志淵爲同經筵,張極老爲厚陵令,孫鍾瑾爲監察,兼掌令洪赫,減下。
兵批,行判書李存秀進,參判金鐮病,參議李東煥入直,參知朴長復差祭,左副承旨尹景鎭進。啓曰,全羅右水使,今當差出而擬望之人乏少,未準朔禁軍將及他道守令,竝擬,何如?傳曰,允。以李亨謙爲宣傳官,李緯坤爲兼司僕將,柳曮·梁鍾翼爲五衛將,崔有玶爲景福將,梁守基·金聖弼爲慶熙將,李源祖爲全羅右水使,護軍金熙周,副護軍金學淳·鄭來升,副司直徐相祿·金裕憲·洪赫,副司果朴義柱,副司正李之鳳,同知單沈弘之,僉知單李鍾英·李錫龜。
吏批,再政。以尹膺烈爲東部令,柳文儉爲鐵原府使。
兵批,再政。以尹弘心爲五衛將,同知單崔有玶。
趙琮鎭啓曰,應敎李魯秉,副校理尹永僖,副修撰沈鈁在外,校理沈英錫受由,副校理朴永元內閣進,修撰趙忠植差祭,校理一員,副修撰一員未差,玉堂上下番俱空,事甚未安,副應敎林顔喆,修撰嚴燾,旣有只推之命,竝卽牌招入直,何如?傳曰,允。
以吏曹參議洪起燮牌不進罷職傳旨,傳于李光文曰,只推。
尹景鎭,以備邊司言啓曰,卽見掌令南達孫上疏,則備陳江界一邑受弊之狀,又言新倅行何德政,辦人未辦,能使塡壑之類,更受安堵之歡,仍請舊倅劃策,新倅受行,謂新倅反不如舊倅,於此可知。臺言旣如是,則新倅必當難安而不敢下去,武臣處義,不可謂異於文蔭,使之冒赴,新除府使鄭來升,姑先改差,近雖乏人,苟求踰此,豈曰全無?其代,更令銓曹,以口傳擇差使之不多日內辭朝,日前本司草記,只憑傳聞,而溯論弊源而已。綜詳,若如臺言,奉身自退,若如臺言,則請仍而責成,猶之,可也。趁其未還發之日,條列可捄之策,一一施行云者,除非古之龔黃,則何由詳知,而若是易言乎?近來臺閣,病在不言,而夫人也言必有失,鄕闇雖不足責,貽羞大矣。當該臺臣,施以譴罷之典,何如?傳曰,允。
李光文,以吏曹言啓曰,因備邊司草記,江界府使改差之代,更令銓曹,以口傳擇差,使之不多日內辭朝事,允下矣。當品中,可擬之人乏少,以曾經三品蔭官,及他道未準朔守令,竝擬以入之意,敢啓。傳曰,知道。
吏曹口傳政事,以洪養默爲江界府使。
以黃海監司李文會狀啓,兵營今秋都試,科場雜亂,法式違越,副試官兵虞候李顯夔,罪狀,令攸司稟處,常時不能先事戒飭,惶恐待罪事,傳于尹景鎭曰,卿其勿待罪事,回諭。
尹景鎭,以都摠府言啓曰,今日入直內三廳武兼禁軍及軍兵等,當爲中日習射技,而顯思宮朔祭親行齋戒相値,不得設行之意,敢啓。傳曰,知道。
又以禁衛營言啓曰,本營哨官韓膺祖,身爲領軍將官,事多鄙瑣,爲先汰去之意,敢啓。傳曰,知道。
癸未十一月三十日未時,上御熙政堂。進賀兼謝恩回還三使臣入侍時,同副承旨權敦仁,記事官鄭德和·金正喜·李憲瑋,上使知中樞府事朴宗薰,副使行護軍徐俊輔,書狀官兼掌令洪赫,以次進伏訖。上曰,三使臣進前。宗薰等進前,上曰,無事往還乎?宗薰曰,善爲往還矣。上命先退,宗薰等先退,敦仁曰,京外儒生,以先正臣文正公金尙憲,從祀文廟事伏閤矣。事係重大,不敢捧入,且當寒節,多日伏閤,亦甚悶然,曉諭退送似好,故敢此仰達矣。上曰,唯。仍命退,承史以此退出。
上在昌德宮。停常參·經筵。
夜五更,彗星見於天市垣內斛·斗兩星之傍,尾長尺許,色蒼白,距極八十一度。
顯思宮朔祭親行後,王世子板位問安。答曰,知道。大殿·中宮殿·世子宮·世子嬪宮,內閣·政院單子問安。答曰,知道。藥房口傳問安。答曰,知道。大殿·中宮殿·世子宮,百官奉慰單子問安。答曰,知道。
尹景鎭啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
又啓曰,來初五日,朝參日次,而崇陵忌辰祭正日相値,頉稟之意,敢啓。傳曰,知道。
趙琮鎭啓曰,藥房副提調,持湯劑來待矣。傳曰,封入。
以副應敎林顔喆,修撰嚴燾牌不進罷職傳旨,傳于趙琮鎭曰,只推。
趙琮鎭啓曰,玉堂上下番俱空,事甚未安,副應敎林顔喆,修撰嚴燾,旣有只推之命,與修撰趙忠植,竝卽牌招,推移入直,何如?傳曰,允。
尹景鎭啓曰,大司憲宋穉圭,掌令姜世白,持平李光載在外,執義李游夏,掌令金履垕,持平柳榮輔牌不進,監察茶時之意,敢啓。傳曰,知道。
以執義李游夏,掌令金履垕,持平柳榮輔牌不進罷職傳旨,傳于尹景鎭曰,只推。
注書鄭德和病,代以趙容和爲假注書。
以副應敎林顔喆,修撰趙忠植·嚴燾牌不進罷職傳旨,傳于趙琮鎭曰,只推。
趙琮鎭啓曰,吏曹郞廳來言,臺諫有闕,政事,取稟。傳曰,前望單子入之。
掌令前望單子入之,姜世白落點。
吏曹口傳政事,江界府使洪養默,今加通政加資事承傳。
趙琮鎭,以奎章閣言啓曰,景慕宮望廟樓,今奉審無頉之意,敢啓。傳曰,知道。
又以禮曹言啓曰,今十二月二十六日,顯思宮練祭親行儀節,今當磨鍊,而王世子亞獻禮節,依例磨鍊乎?敢稟。傳曰,依例磨鍊。
又以禮曹言啓曰,來甲申年正朝大殿·中宮殿朝賀時,王世子進致詞行禮之節,依例磨鍊乎?敢稟。傳曰,權停。
又以觀象監領事提調意啓曰,今此天市垣內有星似彗,在前如此之時,則擇定文臣中名官數三人,與本監官員,同爲測候矣。今亦以副司直徐有素,副應敎林顔喆,副司果李嘉愚,測候官啓下,使之輪直測候,何如?傳曰,允。
尹景鎭,以兵曹言啓曰,五衛將柳曮前任大興中軍,梁鍾益前任公淸監營中軍,俱在任所,上來間該廳番次苟難,尹弘心老病在鄕,上來無期云。金昌壽,景福宮衛將沈弘之·崔有玶,俱以病難供職,呈狀乞遞,竝改差,何如?傳曰,允。
又以備邊司言啓曰,大司成尹豐烈,聞有實,時日之內,無以行公,今姑許遞,其代令政院,政官牌招,開政差出,未畢之陞庠課試,使之限內磨勘,何如?傳曰,允。
又以備邊司言啓曰,本司武郞廳趙鎭溥,奔走勤仕,又滿十五朔,依例陞敍或守令除授事,奉承傳施行,何如?傳曰,允。
又以義禁府言啓曰,黃海監司李文會狀啓內,兵虞候李顯夔罪狀,令攸司稟處事,啓下矣。李顯夔,時在任所,依例發遣府羅將,交代後拿來,何如?傳曰,待待命拿囚。
禮曹,來甲申年正朝朝賀時應行節目,參考前例磨鍊爲白去乎,依此擧行何如?啓,權停爲良如敎。
大司成尹豐烈疏曰,伏以臣,獲受恩暇,省掃先壟,情私粗伸,感惶尤至,不意國子除命,又下於在鄕未返之日,華誥誕宣於蓬蓽,榮光至及於松楸,宜卽不俟駕屨,叩謝文陛,而無妄之疾,忽發於行役之餘,擔舁還家,委頓在席,風痰爲祟,眩暈猝劇,補瀉兩難,而肢體常患麻木,寒熱互至,而神精如墮煙霧,設或責效蔘苓,得免籧篨,而誠非時月間可期者也。竊伏念師儒重任,實所匪據,雖在他時,理宜控辭,而況今臘月已屆,課試在前,卽當聚精會神,考較製講,使選擧得人,句當及期,而臣之賤疾,如右所陳,肅命詣闕,尙無其望,鎭日開場,尤非可論,在私分則積逋慢之辜,於職事則有瘝曠之責,一日虛縻,惶阨轉甚,玆敢瀝血陳懇,仰徹崇嚴。伏乞聖明,俯垂矜諒,亟遞臣職名,因治臣瀆擾之罪,使賤分安而朝綱肅焉。臣無任云云。省疏具悉。爾其勿辭察職。
顯思宮朔祭親行敎是時,終獻官行知事沈象奎,贊禮行禮曹判書金在昌,典祀官奉常正任文白,宮闈令尙膳金喜善,執禮副司果徐有素,執尊兵曹正郞權馥,大祝副校理朴永元,祝史副司果韓弘敎,齋郞副司果徐萬淳,盥洗位宗簿主簿朴宗範,典籍盧尙羲,爵洗位承文校檢李湜,兵曹正郞韓錫祉,亞獻盥洗位兵曹佐郞朴齊輝,終獻盥洗位直講趙亨基,贊者引儀金秉始,兼引儀安國鍾,謁者兼引儀趙必煥·吳淳常,贊引引儀鄭橚,假引儀任岳周,祭監監察李是鍊·安孝述。
癸未十二月初一日子時,上詣顯思宮,朔祭親行入侍時,行都承旨李光文,行左承旨徐春輔,右承旨趙琮鎭,左副承旨尹景鎭,右副承旨李恒權,同副承旨權敦仁,記事官鄭德和,假注書李之鳳,記事官金正喜·李憲瑋,檢校直閣鄭基善,直閣朴永元,以次侍立。上具翼善冠·淺淡服·烏犀帶·黑皮靴,詣齋殿,時至,通禮跪啓請行禮,贊禮前導入顯思宮,詣板位前,贊禮跪啓請俯伏哭,上俯伏哭,在位者皆俯伏哭,贊禮跪啓請止哭興再拜興平身,上止哭興再拜興平身,在位者皆止哭興再拜興平身訖。贊禮前導,詣尊所東向立,敦仁酌酒,光文以盞受酒,上詣神位前,北面俯伏跪,光文奉香,敦仁奉爐以進,贊禮啓請三上香,上三上香,敦仁奉爐奠于案,仍行初獻禮,敦仁奉爵以進,贊禮跪啓請執爵獻爵,上執爵獻爵,大祝跪讀祝文訖。贊禮跪啓請俯伏興平身,上俯伏興平身,贊禮導上降復位,執禮請行亞獻禮,宮官引王世子詣尊所,執尊者酌醴,宮官以爵受醴,王世子入詣神位前,贊禮請執爵獻爵,王世子以爵授宮官,奠于靈座前,贊禮請俯伏興平身,王世子俯伏興平身,降復位訖。執禮請行終獻禮,謁者引終獻官沈象奎,詣神位前行禮訖,出就復位,執禮請俯伏哭,上俯伏哭,王世子以下在位者,皆俯伏哭,贊禮請止哭興再拜興平身,上止哭興再拜興平身,王世子以下在位者,皆止哭興再拜興平身,贊禮導上詣望燎位燎訖,啓請禮畢,導上還入齋殿,諸臣以次退出。
上在昌德宮。停常參·經筵。
終夜雪下,天市垣內所見彗星,不得看候。
權敦仁啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
趙琮鎭啓曰,三品官之無得過三日循例請牌,曾有定式矣。禮曹參議林景鎭,除拜後過三日不爲出肅,事體所在,誠極未安,從重推考,仍卽牌招察任,何如?傳曰,允。
又啓曰,左副承旨尹景鎭,今日不爲仕進,卽爲牌招,何如?傳曰,許遞,今日政差出。
傳于趙琮鎭曰,禮房承旨馳詣受香所,奉審摘奸以來。
趙琮鎭啓曰,玉堂上下番俱空,已至多日,事甚未安,副應敎林顔喆,修撰嚴燾·趙忠植,旣有只推之命,竝卽牌招,推移入直,何如?傳曰,允。
趙容和有頉,代以李根中爲假注書。
李根中有頉,代以鄭在鑑爲假注書。
鄭在鑑在外,代以金相勉爲假注書。
權敦仁啓曰,大司憲宋穉圭,掌令姜世白,持平李光載在外,執義李游夏,掌令金履垕,持平柳榮輔牌不進,監察茶時之意,敢啓。傳曰,山林外竝許遞,今日政差出。
以執義李游夏,掌令金履垕,持平柳榮輔牌不進罷職傳旨,傳于權敦仁曰,只推。
權敦仁啓曰,大司憲宋穉圭在外,執義·掌令二員,持平二員未差,監察茶時之意,敢啓。傳曰,知道。
以禮曹參議林景鎭牌不進罷職傳旨,傳于權敦仁曰,只推。
以副應敎林顔喆,修撰嚴燾·趙忠植牌不進罷職傳旨,傳于權敦仁曰,只推。
權敦仁啓曰,行吏曹判書金履喬,參議洪起燮牌不進推考傳旨及罷職傳旨,今方捧入,而開政命下之後,如是違牌,事甚未安,參判柳相祚在外,判書更爲牌招,何如?傳曰,允。參議只推,一體牌招。
權敦仁啓曰,行都承旨李光文,行左承旨徐春輔不爲仕進,右承旨趙琮鎭奉審進去,左副承旨未差,右副承旨李恒權奉命在外,院中只有臣一人,吏兵批兼進之意,敢啓。傳曰,知道。都承旨·左承旨·右承旨·右副承旨·同副承旨竝許遞。
有政。吏批,判書金履喬牌不進,參判柳相祚在外未肅拜,參議洪起燮進,同副承旨權敦仁進。啓曰,判書金履喬牌不進,參判柳相祚在外未肅拜,小臣獨政未安,何以爲之?敢稟。傳曰,只出緊任。
以李羲準·鄭基善·李基栽·朴齊聞·黃儆彦爲承旨,以洪敬謨爲大司成,以鄭晩錫爲判義禁,以朴宗吉爲戶曹佐郞。
傳于權敦仁曰,都承旨未差之代,前望單子入之。
承旨前望單子入之,李志淵落點。
傳于權敦仁曰,見窠皆令差出。
吏批啓曰,臺諫多窠,今當差出,而擬望之人乏少,外任竝擬,何如?傳曰,允。
再政。以朴光錫爲執義,李寅泰·朴鳴和爲掌令,李相龍·權偌爲持平。
三政。以尹羽烈爲大司諫,朴南源爲掌樂正,朴惟正爲長興主簿,權志容爲庇仁縣監。
兵批,行判書李存秀病,參判金鐮病,參議李東煥病,參知朴長復入直進,同副承旨權敦仁進,同知金聖弼,副護軍尹景鎭·尹豐烈·愼性眞,以上竝單付。
再政。同知張志文,僉知李恒權,護軍李光文·徐春輔,副護軍趙琮鎭·權敦仁,副司直李游夏·姜世白·金履垕·沈英錫·李光載·柳榮輔,以上竝單付。
權敦仁啓曰,新除授右副承旨黃儆彦,同副承旨鄭基善,竝卽牌招,以爲坐直之地,何如?傳曰,允。
鄭基善啓曰,右副承旨黃儆彦在外,伴直無人,左副承旨李羲準,家在城外,右承旨朴齊聞,所當牌招,而拘於廳規,不得請牌,何以爲之?敢稟。傳曰,牌招。
又啓曰,右副承旨黃儆彦,時在江原道鐵原地,斯速乘馹上來事,下諭,何如?傳曰,允。
鄭基善,以侍講院言啓曰,王世子進講詩傳第九卷,今已畢講矣。第十卷繼講之意,敢啓。傳曰,知道。
又以承文院都提調意啓曰,今此進賀兼謝恩使回便,有謝恩方物移准咨齎來者,以前頭使行奉表稱謝之意,撰出先通咨文,正書安寶後,定禁軍騎撥,下送于灣府,以爲入送北境之地,何如?傳曰,允。
上在昌德宮。停常參·經筵。
夜五更,天市垣內斛·斗傍所見彗星,形色尾長,比前無異,距極七十九度。
鄭基善,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
又啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
李羲準啓曰,藥房提調·副提調,持湯劑來待矣。傳曰,封入
李志淵啓曰,玉堂上下審俱空,已至多日,事甚未安,副應敎林顔喆,修撰嚴燾·趙忠植,旣有只推之命,竝卽牌招,推移入直,何如?傳曰,竝許遞,前望單子入之。
玉堂前望單子入之,副應敎林顔喆,修撰洪羲弼·林處鎭落點。
李志淵啓曰,卽者說書吳致愚,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
以右承旨朴齊聞牌不進罷職傳旨,傳于李志淵曰,只推。
李志淵啓曰,明日傳香,禮房承旨當爲齋宿,右承旨朴齊聞,旣有只推之命,卽爲牌招,何如?傳曰,允。
鄭基善啓曰,大司憲宋穉圭,掌令李寅泰,持平權偌在外,執義朴光錫,掌令朴鳴和,持平李相龍牌不進,監察茶時之意,敢啓。傳曰,知道。
以大司諫尹羽烈,執義朴光錫,掌令朴鳴和,持平李相龍牌不進罷職傳旨,傳于鄭基善曰,只推。
以右承旨朴齊聞牌不進罷職傳旨,傳于李志淵曰,許遞,前望單子入之。
承旨前望單子入之,金道喜落點。
以禮曹參議林景鎭牌不進罷職傳旨,傳于李志淵曰,許遞,前望單子入之。
禮曹參議前望單子入之,朴岐壽落點。
金相勉有頉,代以李遇榮爲假注書。
李志淵啓曰,假注書李遇榮,時無職名,令該曹依例付軍職,冠帶常仕,何如?傳曰,允。
李志淵,以內醫院都提調意啓曰,提調李存秀有身病,當此監煎之時,不可暫曠,今姑許遞,其代令該曹,口傳差出,何如?傳曰,允。
吏曹口傳政事,以金在昌爲內醫提調。
李志淵,以侍講院言啓曰,說書吳致愚入直矣,以其親病,陳疏徑出,下番闕直,事甚未安,司書安光直,兼司書韓弘敎,竝卽牌招,以爲推移入直之地,何如?傳曰,允。
又以禮曹言啓曰,對馬島主書契回答,當爲成送,而參議林景鎭未肅拜,無以擧行,令政院牌招,以爲趁卽修送之地,何如?傳曰,允。
鄭基善,以義禁府言啓曰,卽接月令醫員朴有豐手本,則時囚罪人李義根,猝得泄痢,登溷頻數,處冷尤劇,直元大脫,又添毒感食飮全却,症形危重云。罪人病勢如此,則一邊保放,一邊草記,曾有定式矣。李義根,姑爲保放之意,敢啓。傳曰,知道。
說書吳致愚疏曰,伏以臣有偏母,素抱痰癖之症,貞痼難醫,長淹床笫,蓋有年所矣。噫,臣自哭同氣,孑然形單,左右扶將,唯臣身是依是賴,顧臣情私,豈有離側供仕之望,而職忝侍講,誠切愛戴,黽勉就直,亦旣屢矣。今又持被,纔經三宿,跡縻鎖闥,情阻倚閭,際接家信,臣母近因日候陡寒,將攝失宜,本症之上,重添外氣,頭疼欲碎,神精如墜,膈痞似泥,食飮全却,眞元大脫,如水益下,種種形證,有倍前日。臣自聞此報,五內失守,按住不得,玆敢忙陳短章,徑出禁扃。伏乞聖慈,亟遞臣所帶之職,俾便救護,仍治臣瀆撓之罪,以肅朝綱,不勝大願。臣無任云云。省疏具悉。爾其勿辭救護。
上在昌德宮。停常參·經筵。
夜五更,天市垣內斛·斗傍所見彗星,形色·尾跡·距極,與昨無異。
李基栽啓曰,大司憲宋穉圭,掌令李寅泰,持平權偌在外,執義朴光錫,掌令朴鳴和,持平李相龍未肅拜,監察茶時之意,敢啓。傳曰,知道。
李志淵啓曰,右承旨李羲準,同副承旨金道喜,今日不爲仕進,竝卽牌招,何如?傳曰,允。
又啓曰,判義禁鄭晩錫,除拜後過三日不爲出肅,依定式推考警責,仍卽牌招察任,何如?傳曰,允。
又啓曰,三品官之無得過三日循例請牌,曾有定式矣。大司成洪敬謨,除拜後過三日不爲出肅,事體所在,誠極未安,從重推考,仍卽牌招察任,何如?傳曰,允。
李基栽啓曰,藥房提調,持湯劑來待矣。傳曰,封入。
李志淵啓曰,玉堂上下審俱空,已至多日,事甚未安,新除授副應敎林顔喆,修撰洪羲弼·林處鎭,竝卽牌招,推移入直,何如?傳曰,允。
以司書安光直,兼司書韓弘敎牌不進罷職傳旨,傳于李志淵曰,只推。
李志淵,以侍講院言啓曰,下番連日闕直,事甚未安,司書安光直,兼司書韓弘敎,旣有只推之命,竝更牌招,以爲推移入直之地,何如?傳曰,允。
以右承旨李羲準,同副承旨金道喜牌不進罷職傳旨,傳于李志淵曰,只推。
以大司成洪敬謨牌不進罷職傳旨,傳于李志淵曰,只推。
以副應敎林顔喆牌不進罷職傳旨,傳于李志淵曰,只推。
李基栽,以戶曹言啓曰,大造殿蓋瓦及煙筒入排吉日時,令日官崔福基推擇,則蓋瓦今月初八日辰時,煙筒入排十一日辰時爲吉云。以此日時擧行之意,敢啓。傳曰,知道。
上在昌德宮。停常參·經筵。
夜五更,天市垣內斛·斗傍所見彗星,移見於河中星傍,形色尾跡,比昨無異,距極七十八度。
藥房提調金在昌,左承旨李基栽啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮·世子嬪宮,口傳問安。答曰,知道。
鄭基善啓曰,大司憲宋穉圭,掌令李寅泰,持平權偌在外,執義朴光錫,掌令朴鳴和,持平李相龍未肅拜,監察茶時之意,敢啓。傳曰,知道。
又啓曰,備邊司郞廳來言,今日賓廳日次,而國忌正日相値,不得來會云矣,敢啓。傳曰,知道。
李志淵啓曰,右承旨李羲準,同副承旨金道喜,今日不爲仕進,竝卽牌招,何如?傳曰,允。
又啓曰,明日乃是小寒,自明日日暖間,視事頉稟之意,敢啓。傳曰,知道。
李基栽啓曰,藥房提調持湯劑來待矣。傳曰,封入。
李志淵啓曰,玉堂上下番俱空,已至多日,事甚未安,副應敎林顔喆,旣有只推之命,卽爲牌招入直,何如?傳曰,允。
李志淵,以內醫院提調意啓曰,副提調李羲準今日問安,不爲仕進,卽爲牌招,何如?傳曰,允。
以右承旨李羲準,同副承旨金道喜牌不進罷職傳旨,傳于李志淵曰,只推。
李志淵啓曰,明日傳香,禮房承旨當爲齋宿,右承旨李羲準,旣有只推之命,卽爲牌招,何如?傳曰,許遞。前望單子入之,待下批,牌招察任。
承旨前望單子入之,柳相祚落點。
李志淵啓曰,新除授行左承旨柳相祚,時在慶尙道安東地,斯速乘馹上來事,下諭,何如?傳曰,與左副承旨竝許遞,前望單子入之,待下批,牌招察任。
承旨前望單子入之,洪命周·朴宗正落點。
以內醫院副提調李羲準牌不進罷職傳旨,傳于李志淵曰,只推。
以司書安光直,兼司書韓弘敎牌不進罷職傳旨,傳于李志淵曰,只推。
李志淵,以侍講院言啓曰,下番姑降,事甚未安,司書安光直,兼司書韓弘敎,旣有只推之命,竝更牌招,以爲推移入直之地,何如?傳曰,允。
以副應敎林顔喆牌不進罷職傳旨,傳于李志淵曰,推考傳旨捧入。
李志淵,以侍講院言啓曰,下番闕直,已至多日,事甚未安,文學金,旣入闕中,姑降入直之意,敢啓。傳曰,知道。
又以吏曹言啓曰,新除授江界府使洪養默戶奴呈狀內,矣上典素患痰癖之症,當此換節之時,一倍添劇,刀圭罔效,以此病情,萬無强赴之望,卽速入啓遞改云。其身病旣如是沈重,則有難强令赴任,罷黜,何如?傳曰,允。令該曹口傳差出。
鄭基善,以兵曹言啓曰,宣傳官金周喆,慶熙宮衛將金聖弼·張志文,俱以病難供職,呈狀乞遞,竝改差,何如?傳曰,允。
又以義禁府言啓曰,卽接月令醫員朴有豐手本,則時囚罪人趙義鎭,素患疝積之症,當此日寒,在途闖發,就囚之後,處冷添劇,時時衝上,種種昏倒,氣息奄奄,症形不輕云。罪人病勢如此,則一邊保放,一邊草記,曾有定式矣。趙義鎭,姑爲保放之意,敢啓。傳曰,知道。
上在昌德宮。停常參·經筵。
初昏,流星出天中淡雲間,入南方天際,尾長丈許,色赤,光照地。
夜五更,密雲下雪,天市垣河中星傍所見彗星,不得看候。
李基栽啓曰,大司憲宋穉圭,掌令李寅泰,持平權偌在外,執義朴光錫,掌令朴鳴和,持平李相龍未肅拜,監察茶時之意,敢啓。傳曰,知道。
李志淵啓曰,行左承旨朴宗正,同副承旨金道喜,今日不爲仕進,竝卽牌招,何如?傳曰,竝許遞,前望單子入之。
承旨前望單子入之,鄭漪·金學淳落點。
李志淵啓曰,新除授行左承旨鄭漪,右承旨金學淳,竝卽牌招,何如?傳曰,允。
李基栽啓曰,藥房提調持湯劑來待矣。傳曰,封入。
李志淵啓曰,明日傳香,禮房承旨當爲齋宿,右承旨金學淳,卽爲牌招,何如?傳曰,禮·工換房。
又啓曰,明日傳香,禮房承旨當爲齋宿,同副承旨鄭基善,卽爲牌招,何如?傳曰,允。
又啓曰,吏曹郞廳來言,庇仁縣監權志容,兩司俱未署經云。除在外·未署經外,未肅拜人員,竝卽牌招,以爲署經之地,何如?傳曰,允。
大司諫尹羽烈啓曰,臣庸愚聾憒,耳目重任萬不近似,而迺者一旬之間,諫長除命,再下於夢想之外,臣不勝驚惶,罔知攸措。召牌且降,怵分畏義,冒沒出肅,而第臣於合啓,有難聯參者,曾叨是職,屢煩控籲,每蒙體諒,今臣處義,與前無異,以此情踪,何可冒據於臺次乎?請命遞斥臣職,答曰,依啓。
李志淵啓曰,庇仁縣監權志容,憲府則雖已署經,諫院則大司·諫司諫未差,獻納尹濟弘,正言黃贊熙在外,正言鄭元紀未署經,不得備員署經,何以爲之?敢稟。傳曰,一司除署經。
以副應敎林顔喆牌不進罷職傳旨,傳于李志淵曰,只推。
李志淵啓曰,玉堂上下番俱空,已至多日,事甚未安,副應敎林顔喆,旣有只推之命,卽爲牌招入直,何如?傳曰,允。
以司書安光直,兼司書韓弘敎牌不進罷職傳旨,傳于李志淵曰,只推。
李志淵,以侍講院言啓曰,下番連日姑降,事甚未安,司書安光直,兼司書韓弘敎,旣有只推之命,說書吳致愚,由限已過,一體牌招,以爲推移入直之地,何如?傳曰,允。
以右承旨金學淳牌不進罷職傳旨,傳于李志淵曰,只推。
李志淵,以侍講院言啓曰,王世子進講詩傳,今將垂畢矣。繼講冊子,依例問議于師賓客處,何如?傳曰,允。
洪命周,以都摠府言啓曰,今日入直內三廳武兼禁軍及軍兵等,當爲中日習射技,而國忌齋戒相値,不得設行之意,敢啓。傳曰,知道。
吏曹口傳政事,以尹載鍵爲江界府使。
上在昌德宮。停常參·經筵。
夜五更,天市垣河中星傍所見彗星,形色尾跡,與前無異,距極七十五度。
李基栽啓曰,大司憲宋穉圭,掌令李寅泰,持平權偌在外,執義朴光錫,掌令朴鳴和,持平李相龍呈辭,監察茶時之意,敢啓。傳曰,知道。
洪命周啓曰,來十一日,朝參日次矣,敢稟。傳曰,停。
鄭漪啓曰,來十一日,輪對日次矣,敢稟。傳曰,當次人受點,後日次待令。
又啓曰,右承旨金學淳,今日不爲仕進,卽爲牌招,何如?傳曰,許遞,前望單子入之。
承旨前望單子入之,申緯落點。
李志淵啓曰,藥房副提調,持湯劑來待矣。傳曰,封入。
以副應敎林顔喆牌不進罷職傳旨,傳于鄭漪曰,只推。
鄭漪啓曰,玉堂上下番俱空,已至多日,事甚未安,副應敎林顔喆,旣有只推之命,卽爲牌招入直,何如?傳曰,允。
以同副承旨鄭基善牌不進罷職傳旨,傳于鄭漪曰,只推。
以司書安光直,兼司書韓弘敎牌不進罷職傳旨,傳于鄭漪曰,只推。
以說書吳致愚牌不進罷職傳旨,傳于鄭漪曰,只推。
鄭漪,以侍講院言啓曰,下番姑降,已至多日,事甚未安,司書安光直,兼司書韓弘敎,說書吳致愚,旣有只推之命,竝更牌招,以爲推移入直之地,何如?傳曰,允。
上在昌德宮。停常參·經筵。
夜五更,天市垣河中星傍所見彗星,形色·尾跡,比昨無異,距極七十四度。
鄭漪啓曰,大司憲宋穉圭,掌令李寅泰,持平權偌在外,執義朴光錫,掌令朴鳴和,持平李相龍呈辭,監察茶時之意,敢啓。傳曰,知道。
洪命周啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
申緯啓曰,同副承旨鄭基善,今日不爲仕進,卽爲牌招,何如?傳曰,許遞,前望單子入之。
承旨前望單子入之,金道喜落點。
李志淵啓曰,藥房提調·副提調,持湯劑來待矣。傳曰,封入。
申緯啓曰,新除授同副承旨金道喜,卽爲牌招,何如?傳曰,允。
傳于申緯曰,政官牌招開政。
金道喜啓曰,玉堂上下番俱空,已至多日,事甚未安,副應敎林顔喆,旣有只推之命,卽爲牌招入直,何如?傳曰,允。
兵曹口傳政事,副護軍鄭基善。
金道喜,以吏批言啓曰,江界府使洪養默,未赴任而啓罷矣。所授加資,依例還收之意,敢啓。傳曰,知道。
有政。吏批,行判書金履喬進,參判未差,參議洪起燮牌不進,行左承旨申緯進,以趙鍾永爲吏曹參判,柳相祚爲大司諫,李游夏爲司諫,李嘉愚爲校理,林顔喆爲兼弼善,曺鳳振爲刑曹判書,李存秀爲知春秋,李光文爲惠民提調,沈日永爲坡州牧使,前府使洪養默,通政今降通訓,加資還收事承傳,李寅泰爲校理,李錫圭爲同經筵。
兵批,行判書李存秀病,參判金鐮病,參議李東煥入直進,參知朴長復病,左副承旨洪命周進,同知梁守基,護軍朴宗正,副護軍朴齊聞·黃儆彦·金學淳·李羲準·尹羽烈·林景鎭·尹致益,副司果趙忠植·嚴燾,副司正李遇榮,以上竝單付,以韓興國爲漢江別將。
傳于鄭漪曰,吏·兵批歲抄點下者,依例捧傳旨。
傳于鄭漪曰,日寒如此,輕囚放釋。
傳于鄭漪曰,發遣宣傳官,流丐摘奸以來。
以司書安光直,兼司書韓弘敎牌不進罷職傳旨,傳于金道喜曰,只推。
以說書吳致愚牌不進罷職傳旨,傳于金道喜曰,只推
以吏曹參議洪起燮牌不進罷職傳旨,傳于金道喜曰,只推。
鄭漪啓曰,臣漪敬奉聖敎,馳往義禁府,取考囚徒案,則時囚罪人尹致亨,以前楸坡萬戶,赴防過限,保放罪人李義根,以鎭海前縣監,漕船不善監造,趙義鎭,以黃海前兵使,都試雜亂罪,係是輕囚,故依傳敎放送。仍爲馳往典獄署,取閱囚徒案,則結案罪人三名,殺獄罪人十四名,公貨犯逋罪人一名,御寶僞造罪人二名,綱常罪人三名,俱是重囚,故仍囚,其餘毆打·酗酒·負債·雜技罪人鄭奉成·鄭亨植·盧振國·張志弘·尹鍾彦·趙士範·奴銀福·崔昌浩·金龍得·朴億順·李宗仁,安得南·安民宅·崔東元·文七同·朴仁大·崔旕金·朴興元·趙廷勳·金鎭豐·李濟運·成宗仁·金千孫·劉聖根·李順喆·朴興番·崔昌植·劉聖孫·朴興信·李得伊·池必燁·李乭夢·朴守漢等三十三名,罪名旣係輕囚,故依傳敎放送之意,敢啓。傳曰,知道。
金道喜,以侍講院言啓曰,王世子繼講冊子,問議于師賓客,則師領議政南公轍,以爲詩傳畢講後,恐當以書傳繼講,此乃古昔聖帝明王心法之所傳,治謨之所載,以經兼史,睿學之所以急先知者,而謹稽列聖朝講讀次第,亦皆如此矣。惟望上裁云。左賓客沈象奎,以爲王世子詩經畢講後,繼講冊子,卽有問議之命矣。謹稽春坊日記,詩經講畢,繼講尙書,列朝書筵故事皆然,今亦當如此,而以臣愚賤,不敢妄與議定矣云。右賓客金履陽,以爲胄筵進講,一遵古人讀書次第,而詩經今已垂畢,繼講當在書經,臣無別般所見矣云。左副賓客金履喬,以爲春宮邸下詩傳畢講後,經講冊子,考諸朱文公讀書次第,參以列聖朝進講規例,恐不外於書傳,而以臣謏見,不敢質對,惟在取諸議上裁云。右副賓客金魯敬,以爲惟我王世子,睿學日就,葩經又將畢講,而繼講冊子,有議定之敎矣。竊以爲國朝以來,書筵進講之規,一以朱夫子讀書次第爲法,而尙書今爲當次,況聖賢經傳,何莫非緝熙時敏之本,而帝王家相傳之心法政謨,尤在此經,實爲繼講之最切要者,臣無容更議云矣,敢啓。傳曰,諸議如此,書傳爲之。
上在昌德宮。停常參·經筵。
夜五更,天市垣河中星傍所見彗星,爲雲氣所蔽,不得看候。
鄭漪啓曰,大司憲宋穉圭,持平權偌在外,執義朴光錫,掌令朴鳴和,持平李相龍呈辭,掌令一員未差,監察茶時之意,敢啓。傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
李志淵啓曰,藥房副提調,持湯劑來待矣。傳曰,封入。
鄭漪啓曰,右副承旨李基栽,同副承旨金道喜,今日不爲仕進,竝卽牌招,何如?傳曰,竝許遞,前望單子入之。
承旨前望單子入之,申星模·金鼎均落點。
鄭漪啓曰,新除授右副承旨申星模,同副承旨金鼎均,竝卽牌招,何如?傳曰,允。
又啓曰,新除授右副承旨申星模,時在公淸道文義地,斯速乘馹上來事,下諭,何如?傳曰,與都承旨·左承旨竝許遞,前望單子入之。
承旨前望單子入之,李光文·權敦仁·尹景鎭落點。
洪命周啓曰,卽伏見吏曹歲抄單子啓下者,則被謫蒙放秩中,有落字不審之失,本院之矇然捧入,事甚惶悚,原單子改修正以入,而當該堂上,不可無警,推考,何如?傳曰,允。
以副應敎林顔喆牌不進罷職傳旨,傳于洪命周曰,只推。
洪命周啓曰,玉堂上下番俱空,已至多日,事甚未安,副應敎林顔喆,旣有只推之命,與新除授校理李嘉愚·李寅泰,竝卽牌招,以爲推移入直之地,何如?傳曰,允。
以同副承旨金鼎均牌不進罷職傳旨,傳于鄭漪曰,只推。
以副應敎林顔喆,校理李嘉愚牌不進罷職傳旨,傳于洪命周曰,只推。
鄭漪,以都摠府言啓曰,今日入直內三廳武兼禁軍及軍兵等,當爲中日習射技,而國忌正日相値,不得設行之意,敢啓。傳曰,知道。
洪命周,以承文院都提調意啓曰,院吏文學官金宗洛有頉代,幼學金箕龍差下,使之付軍職,冠帶常仕,何如?傳曰,允。
宣傳官金善勖書啓,臣於當日酉時量,敬奉承政院所下傳敎,卽往闕內,各處入直軍兵及各門騎兵軍士,堡守軍等處所,細細看審是白乎,則俱無薄着呼寒之類是白乎矣,敦化門東挾騎兵軍士金墨古尼爲名漢,上下所着,俱是單衫單袴,萬無耐寒之道,所見極爲矜惻是白齊。傳曰,知道。衣資,令兵曹題給。
宣傳官徐相奎書啓,臣於本月初八日酉時量,伏奉政院所下聖敎,馳往東別營·御營廳·新營·東營·集春營·廣智營·火藥庫·興仁之門·惠化門·光熙門,入直將官與軍卒收省記,一一看審摘奸是白乎,則別無頉闕是白遣,詳審所着之厚薄是白乎,則間或不齊是白遣,廣智營軍堡二名式,依數守直是白遣,所着段,亦無單薄之弊是白遣,次往東部字內乞幕,則流丐合爲八十四名,而別無凍病之患是白齊。傳曰,知道。
宣傳官洪羲宣書啓,臣於本月初八日酉時量,以衣薄及流丐摘奸事,敬奉政院所下聖敎,馳往南營·西營·北營·訓局·新營·禁衛新營·龍虎營·崇禮門·敦義門·昭義門·彰義門,先爲一一詳察是白乎,則入直諸軍,上襦下袴,雖有厚薄之不等是白乎乃,快免單薄呼寒之慮是白遣,次往盤石坊·廣通橋兩處乞幕,則流丐合爲一百十五名,而雖無見今凍病之患,俱是掩身不得之類,使該部優給空石之意,各別申飭是白齊。傳曰,知道。
上在昌德宮。停常參·經筵。
夜五更,天市垣河中星傍所見彗星,移見於天紀星傍,形色尾跡,與前無異,距極六十九度。
藥房提調金在昌,行左承旨鄭漪啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮·世子嬪宮,口傳問安。答曰,知道。
權敦仁啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
又啓曰,備邊司郞廳來言,今日賓廳日次,而大臣有身病,不得來會云矣,敢啓。傳曰,知道。
洪命周啓曰,左副承旨尹景鎭,今日不爲仕進,卽爲牌招,何如?傳曰,允。
備忘記,鐵原府使柳文儉下直,長弓一張,長箭一部,片箭一部,筒兒一箇賜給。
又啓曰,刑曹判書曺鳳振,吏曹參判趙鍾永,除拜後過三日不爲出肅,竝依定式,推考警責,仍卽牌招察任,何如?傳曰,允。
鄭漪啓曰,藥房提調,持湯劑來待矣。傳曰,封入。
洪命周啓曰,玉堂上下番俱空,已至多日,事甚未安,副應敎林顔喆,校理李嘉愚,旣有只推之命,竝卽牌招,以爲推移入直之地,何如?傳曰,允。
洪命周,以內醫院提調意啓曰,副提調李光文,今日問安,不爲仕進,卽爲牌招,何如?傳曰,允。
權敦仁啓曰,大司憲宋穉圭,持平權偌在外,執義朴光錫,掌令朴鳴和,持平李相龍牌不進,掌令一員未差,監察茶時之意,敢啓。傳曰,知道。
以執義朴光錫,掌令朴鳴和,持平李相龍,司諫李游夏牌不進罷職傳旨,傳于權敦仁曰,只推。
以左副承旨尹景鎭牌不進罷職傳旨,傳于洪命周曰,只推。
以副應敎林顔喆,校理李嘉愚牌不進罷職傳旨,傳于洪命周曰,只推。
洪命周,以內醫院都提調·提調意啓曰,本院提調,例不得兼帶金吾之任矣。副提調李光文所帶同義禁,許遞,何如?傳曰,允。
權敦仁,以兵曹言啓曰,謹依薄衣摘奸宣傳官金善勖書啓判下,敦化門東挾騎兵軍士金墨古尼處,木二疋,去核三斤題給之意,敢啓。傳曰,知道。
又以兵曹言啓曰,翊衛司司禦朴宗濂,副率洪明燮,俱以病難供職,呈狀乞遞,竝改差,何如?傳曰,允。
上在昌德宮。停常參·經筵。
夜五更,天市垣天紀星傍所見彗星,形色尾跡,比昨無異,距極六十六度。
權敦仁啓曰,合辭許久闕啓,事甚未安,除在外·未署經·疏批未下外,未肅拜·呈告人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
李光文啓曰,藥房提調·副提調,持湯劑來待矣。傳曰,封入。
又啓曰,玉堂上下番俱空,已至多日,事甚未安,副應敎林顔喆,校理李嘉愚,旣有只推之命,竝卽牌招,以爲推移入直之地,何如?傳曰,允。違牌,勿爲呼望。
權敦仁啓曰,大司憲宋穉圭,持平權偌在外,執義朴光錫,掌令朴鳴和牌不進,掌令一員未差,持平李相龍疏批未下,監察茶時之意,敢啓。傳曰,知道。
以執義朴光錫,掌令朴鳴和,司諫李游夏牌不進罷職傳旨,傳于權敦仁曰,只推。
李光文,以吏曹言啓曰,今日本曹褒貶坐起時,堂上不可不備員,而參判趙鍾永未肅拜,令政院牌招,以爲同參開坐之地,何如?傳曰,允。
又以吏曹言啓曰,新除授軍資監正趙命喆呈狀內,矣身素患痰癖之症,近尤添劇,時日之內,萬無起動供職之望,卽速入啓遞改云。其身病旣如是,則有難强令察任,改差,何如?傳曰,允。
又以吏曹言啓曰,新除授淮陽縣監徐有榘戶奴呈狀內,矣上典,情地危蹙,身病亦苦,萬無束帶赴任之望,卽速入啓遞改云。其身病旣如是,則有難强令赴任,罷黜,何如?傳曰,嚴飭下送,可也。
又以禮曹言啓曰,今此顯思宮練祭時,素膳依例以兩日封進事,分付,何如?傳曰,允。
又以承文院都提調意啓曰,北關交易事,禮部咨文出來矣。回啓依例撰出,正書安寶後,定禁軍騎撥,下送于灣府,以爲入送北京之地,何如?傳曰,允。
持平李相龍疏曰,伏以臣,以下邑單門庸材凡品,遭遇聖明,濫竊科名,隨行逐班,亦已十數年於玆矣。至若臺端一步,則上而衮闕是補,下而官司是箴,其選也峻,其責也重,次非如臣湔劣所可冒忝也。故區區私念,亦未嘗以此爲期,忽於日前,持憲除旨,辱臨於學官尸祿之餘,瞻聆攸曁,榮耀是極,臣雖至愚,寧不知感而其如風采蔑稱,職守將曠何哉?暫肅雖怵於義分,仍冒有愧於廉防,且臣素質脆弱,前叨騎郞,夙夜供劇,遂得眼病,醫治雖已多方,苦歇終無其常,當此嚴沍,又復增加,冷淚常垂,視物全昏,重以酸痛難禁,委頓已久,以人以病其何可一日逡巡於耳目之地哉?伏乞聖明,俯垂鑑諒,亟賜鞶遞,以安私分焉。臣於丐免之章,何敢贅他,而事關燃眉,實難緘舌,彼天市垣內所見之星,此何故也?其長過尺厥名爲彗,彗之所照,必也無幸,遠姑無論,試以近日事觀之,辛未而有關西潢池之變,己卯而有湖右水潦之災,今此之出,未敢知其應之何在,而星變現於上,人心動於下,萬口譁如,氣象愁亂,今以人事而驗之,凡可以召災者,有難枚擧,而若論其槪,內而沁泄成習,百度不張,外而貪墨爲能,萬姓受困,愁怨之氣,上薄穹蒼,此政古人所云乖氣致異者也。猶幸上天仁愛,薄示警動,欲殿下之恐懼修省,轉災而爲祥,伏願殿下,憬然而察,淵然而思,凡於答天譴慰民心,靡極不用,師周文之日昃,法羲經之晝接,民隱之是詢,幽冤之是諮,庭衢八荒,階前萬里,則仁愛之天,亦當降之百祥,無有邪氣之干其間矣。臣誠愚昧,民間之疾苦,未能周悉,而臣嶠南人,請先以嶠南事爲言,榮川士人閔鳳祚子婦朴氏靑年守寡,節行甚懿,而其隣居金祖述者,憑恃富豪,敢肆强暴,伺其舅之不在,乘寡婦之獨扃,昏夜叫門,聲勢甚兇,女毅然叱却,防閑截嚴,祖述奸計未售,兇圖益狼,白捏三乳腹孕之說,以誣衊之女愈益憤,挺身詣官,將暴其冤,則邑倅勒於富力,初不聽理,閽吏承其風旨,從而揮却,女進無以明冤,退無以雪憤。乃於官道通衢上,剚刃於腹,暴其貞心烈膽於萬衆堵立之中以死,彼祖述者,當初奸騙之生意,已犯罔赦之常典,及今義烈之昭著,無容處斷之或遲,所以道臣之査狀,繡衣之臚列,秋曹之回啓,更無異辭,處以一律,而祖述之至今假息者,實爲失刑之大者也。往往挾貲者,觸於必死之律,姑延其命,竟圖一脫之路,臣非謂祖述,或有是慮,而猶恐其跡則近之也。且聞閔家,以不復讎不營葬之義,朴氏之喪,斂而不絞,柩而不釘,置之房室,旣經四載,肌膚不少敗,雖當暑月,蠅蚋不敢近,苟非至冤,曷有斯異?一婦含冤,五月飛霜,則惟彼積鬱,何災不召?嶺南一境,咸曰今年之無前水變,實由於此,此言亦非遇當矣,又聞閔奴萬石,初以祖述之婢壻,及當禍變,據以讎賊絶婚之義,旣乳之妻,割而逐之,遂抱冤狀,于邑于營,以至于鳴金蹕路,折趾滅頂,誓以必報,可謂節婦有是奴矣。朴氏之旌閭,萬石之褒賞,已有成命之判下,臣方欽仰我殿下崇奬節義之盛意,而竊恐祖述假息之前,便是棹楔無光,給復非榮,此實是祖述伏法以後合施之典也。臣謂金祖述,不可拘於常規,假以時刻之命,宜令本道道臣,須據已斷之章,亟施應時之律,則安知不爲目下消災振綱之一大政令也?至若民瘼之可祛而未祛者,亦有說焉。夫聖王之制貢也,必因其土之産,以爲惟正之供,故銅錫之於荊,檿絲之於兗,不容相侵也。今臣所居之安義邑及傍近居昌·山淸·咸陽等四邑,山高而谷深,宅幽而勢阻,所播而爲粒者稻也,所纑而爲績者麻也。所謂木綿,初非土宜,絶無耕種,而至於田稅,以木爲名,已非因土制貢之意,而始也捧之於民,必以極細之高價,不容少減,終焉委之於吏任,換極麤之木,以充上納,則貽民之害,甚於貿綿而精織,爲吏之利,幾於每匹而倍蓰矣。是以前後臺章繡啓,以至道啓,非不詳盡,而廟堂之靳持不擧者,或是更張之有難耶,抑或慮他邑之繼起耶?祛民之瘼,譬如治病,豈慮後來之證,而不攻已現之痼也,竊念四邑之民,必以是渙散而難保,一夫之不獲,猶可軫念,而況四邑之衆乎?惟殿下,體大易損上益下之訓,遵書經本固邦寧之戒,許令四邑,以詳定例代納,永久遵行,則在公無絲毫之失,於民蒙息肩之惠,豈不兩便哉?臣於鉛槧之暇,又有纖芥之見,今因言端,敢此附陳,夫虞書之同律度量衡,卽大舜一初之政,而臣於律學,素乏師受之工,且昧絫忝之法,固不敢强所不能,以爲索言,而至若度量衡三者,法制之有形局者,同之爲言,齊也,不齊則弊隨以生,理之固也。今也以尺而言之,則長短有異,以量而言之,則大小不敵,以衡而言之,則輕重隨殊,村制有違於市,邑裁不合於營,粗以看之,若無大害,奸竇滋廣,弊源蝟起,莫不由於此也。試以一箇量制而言之,墨倅之工於肥己者,猾吏之巧於剝民者,輒小斗而出,大斗而納。噫,彼村落間富戶,從而狃之,尤無良不測也。擧此而推,衡尺皆是,夫我國度量衡法制,自度支頒下各道各邑,以爲之準,今皆愈久而愈失其舊,至若京城,則每存是慮,自平市,時收廛肆間賣買之升斗,烙印而防其僞,在外邑,有何間焉,而任其自倡而自恣也。臣請申明舊制,另頒新令,使八道之器制,無有異同,則雖使五尺之童適市,人莫之欺,實效可時日而待也。今臣所論,俱是在外之見,至於京裏,有司在焉。且不敢的知而詳言,而第以臣之所睹記言之,年前南營之火,振古所無之變也。若非天風之助我,幾乎人命之無遺,苟究其失,天乎人乎,置之疑訝,仍無盤覈,今年惠倉之火,又從而起焉。夫大廈灰燼,何若是容易?竊聞火初起發於員役文書房,斷以歸之於氣數之適然則已也。如或不然,必是奸吏偸弄,其數不貲,莫可彌縫,至斯窮濫之計,若是不已,在在猾吏,雖有萬金之逋,千碩之欠,一束縕足以磨勘矣。豈不寒心哉?初非現捉,法無可施,莫如先立嚴令,此後若或有無端灰燼之災,該吏輩,先繩致慢之罪,雖時月削料,充納其數而乃已,該堂郞,不應無其律矣。臣遐土賤見,言不合時,然厚蒙恩私,圖報一念,亦是秉彝之天,略陳漆室之憂,以效一得之愚,殿下勿以人廢言焉。臣無任云云。省疏具悉。災異之現,莫非予否德所致,兢懼之心,何可勝也,所陳諸條,竝令攸司知悉,爾其勿辭察職。
上在昌德宮。停常參·經筵。
夜五更,天市垣天紀星傍所見彗星,形色尾跡,與昨無異,距極六十三度。
金鼎均,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
權敦仁啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
金鼎均啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
鄭漪啓曰,左副承旨尹景鎭,今日不爲仕進,卽爲牌招,何如?傳曰,允。
傳于李光文曰,慶尙監司留待。
傳于李光文曰,慶尙監司入侍。
備忘記,慶尙監司李止淵下直,長弓一張,長箭一部賜給。
李光文啓曰,藥房副提調,持陽劑來待矣。傳曰,封入。
金鼎均啓曰,卽者檢閱金正喜,謂有館規,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
又啓曰,左右史不可不備,別兼春秋朴永元,卽爲牌招入直,何如?傳曰,允。
權敦仁啓曰,大司憲宋穉圭,持平權偌在外,執義朴光錫,掌令朴鳴和,持平李相龍牌不進,掌令一員未差,監察茶時之意,敢啓。傳曰,知道。
以執義朴光錫,掌令朴鳴和,持平李相龍,司諫李游夏牌不進罷職傳旨,傳于權敦仁曰,只推。
以左副承旨尹景鎭牌不進罷職傳旨,傳于鄭漪曰,只推。
鄭漪,以弘文館言啓曰,新除授應敎李魯秉,時在京畿驪州地,校理李寅泰,副校理尹永僖,時在廣州地,修撰洪羲弼,時在公淸道天安地,林處鎭,時在石城地,副修撰沈鈁,時在京畿富平地,經筵入番事緊,請竝斯速乘馹上來事,下諭。傳曰,竝許遞。
金鼎均,以備邊司言啓曰,近來歲屠之不許藏牌,寔出重農之聖念,而意有實效矣。法綱日漸解弛,京外私庖之弊,比前益甚,甚至店幕場市之間,狼藉屠賣,無所顧忌,京師則雖禁歲屠,而牛畜之耗減自如,豈有如許國綱乎?見今歲除不遠,先期嚴飭于刑·漢兩司及左右捕廳,俾無愚民無知犯科之弊,至於私屠賣場之習,專由於內而法司,外而方伯守宰,不能如法禁斷,以致法紀之蕩然,此亦另加嚴飭,俾各知所警惕,益加申禁,如是之後,如復如前入聞,則難免重究之意,竝爲分付,何如?傳曰,允。
檢閱金正喜疏曰,伏以臣於下番檢閱,李憲瑋陞六也,有不敢晏然者,特敎陞六,事體雖重,右僚挽執,館規截嚴,下番未還降之前,臣無以冒沒蹲仍,替行下僚之事決矣。玆敢忙掇短章,徑出禁扃。伏乞聖明,俯垂諒察,亟刋臣職,仍治臣罪,以存舊規,以昭法紀焉。臣無任云云。省疏具悉。翰注亦無異同,爾亦陞六。
敎慶尙監司李止淵書。王若曰,北宸重方面之選,政須二千石循良,南藩得維翰之才,爰畀七十州委任。予心惟簡,僉議允諧,眷玆嶠南一方,最是海東重鎭,鳥嶺竹嶺之設置,疆域舊址猶傳於羅韓,陶山玉山之講習,詩書遺俗,素稱於鄒魯,錢穀甲兵之盛,通八路莫之與京,惟其物衆而地廣,魚鹽絲枲之饒,擧一國賴以爲用,每患財竭而民窮,島餉之誅求歲增,一道切盡瘁之慮,海漕之詐僞日甚,百弊有滋益之嘆。嗟彼淳朴之漸淆,俗旣難化,矧玆水旱之仍荐,人將盡劉,肆以宵旰之聖衷,尤軫藩屛之重寄,苟欲興利而除害,必在方伯連帥之是賢,所以量才而授能,惟待國人左右之曰可,寇平仲之北門坐鎭,賢才固不難乎,張乖崖之西蜀往治,今世更有誰也?惟卿,大君後裔,賢相肖孫,識度弘深若文藝乃其餘事,風儀整敕,而模楷特立淸朝,播湖邑之治聲,猶有民愛,襲故家之遺範,早登卿班,籌司之重任久居,才猷已著於日贊,嶺臬之剡薦允叶,風化可期於旬宣。玆授卿以慶尙道觀察使兼兵馬水軍節度使·巡察使·大邱都護府使,卿其克殫誠心,祗服寵命。威惠竝著,方可責其底功,廉約自持,顧何難於省俗,白屋俱空於杼柚,政宜時課農桑,靑衿不撤於絃歌,亦勉日興學校,王化宣布,克念小民之撫摩,公道恢張,無憚大吏之黜陟。於戲,得君爲重,曰汝往欽,想平日奉職之勤,應無間於在內在外,顧列郡望風而畏,庶有譽於克剛克寬,郭行部之命服䄡帷,播陽春於布政,韓稚圭之高牙大纛,作福星於省方。故玆敎示,想宜知悉。知製敎臣林顔喆製進。
癸未十二月十二日辰時,上御熙政堂。慶尙監司入侍時,行都承旨李光文,假注書李遇榮,記事官金正喜·李憲瑋,慶尙監司李止淵,以次進伏訖。上命止淵進前,止淵奏職姓名訖,上曰,卿其下去,着實爲之,可也。光文曰,注書鄭德和,今已仕滿,當爲陞六,而堂后古規,有右位則毋得先陞矣。檢閱李憲瑋,旣是右位,故仕滿狀,不得循例越送,何以爲之乎?上曰,與上注書,一體陞六,可也。出榻敎光文曰,近來館直之許久曠闕,雖緣無故玉堂之數少,而事體之苟艱甚矣。昨者兩玉堂之承牌也,校理李嘉愚,以測候官,省記於雲觀云,而其時纔經申刻,他員可以推移,故以此意,招飭館吏,使之備員就直矣。無復關由,直爲出去,竊爲此儒臣慨然,若是不已,則經筵之體貌,反輕喉院之令飭不行,事關後弊,不可無警,當該儒臣,從重推考,何如?上曰,依爲之。出擧條光文曰,頃日流丐申飭之下,比日連寒,亦不無凍死之慮,更爲申飭於漢城府及五部官員,毋至於致斃之境爲好,故敢此仰達矣。上曰,唯。上命止淵先退,又命〈退〉,承史以次退出。
上在昌德宮。停常參·經筵。
夜五更,天市垣天紀星傍所見彗星,爲月光所射,形體熹微,不得詳細看候。
金鼎均啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
鄭漪啓曰,右承旨洪命周,左副承旨尹景鎭,右副承旨權敦仁,今日不爲仕進,竝卽牌招,何如?傳曰,竝許遞。前望單子入之,待下批,牌招察任。
承旨前望單子入之,尹致謙·李紀淵·金學淳落點。
鄭漪啓曰,左右史不可不備,檢閱鄭知容,自鄕上來云,卽爲牌招入直,何如?傳曰,允。
傳于鄭漪曰,檢校直閣李光文馳詣顯隆園,奉審摘奸,仍詣健陵·華寧殿,一體奉審以來。
鄭漪啓曰,藥房提調,持湯劑來待矣。傳曰,封入。
又啓曰,注書有闕之代,被薦人李淵祥薦狀,依例成送吏曹之意,敢啓。傳曰,知道。
以右承旨金學淳牌不進罷職傳旨,傳于鄭漪曰,只推。
鄭漪啓曰,明日傳香,禮房承旨當爲齋宿,而右承旨金學淳,旣有只推之命,所當更請牌招,而拘於廳規,不得請牌,何以爲之?敢稟。傳曰,牌招。
尹致謙啓曰,大司憲宋穉圭,持平權偌在外,執義朴光錫,掌令朴鳴和,持平李相龍牌不進,掌令一員未差,監察茶時之意,敢啓。傳曰,知道。
以執義朴光錫,掌令朴鳴和,持平李相龍,司諫李游夏牌不進罷職傳旨,傳于尹致謙曰,只推。
兵曹口傳政事,副司果李憲瑋。
鄭漪,以弘文館言啓曰,本館上番副應敎臣林顔喆,以御營廳從事官,本廳軍布捧上時,今日晝仕出去之意,敢啓。傳曰,知道。
檢閱鄭知容疏曰,伏以臣,私制甫闋,史銜還付,馹召恩旨,遠臨於跧伏楸壟之時,手奉華誥,俯仰增愴,何忍遽理朝衣,復尋榮塗,而適又疾病纏苦,淹時滯程,曠職慢命,罪實無逃。舁還私次,譴何是竢,館直適空,庚牌復降,積違戀結,觚稜入望,顧分怵畏,駕屨寧俟,第念館中故事,下位先陞,則爲右僚者,據例執留,便成金石,今於上下番陞六之後,臣猥忝右位,不請挽執,冒自就直,則其違公格而壞館規,當復如何,用是參倚,承膺無路。玆敢援挽控疏,煩瀆崇聽。伏乞聖慈,俯垂諒燭,亟賜處分,俾存館規,仍治臣罪,以昭法紀,千萬幸甚。臣無任云云。省疏具悉。爾亦陞六。
上在昌德宮。停常參·經筵。
夜五更,天市垣天紀星傍所見彗星,爲月光所射,不得看候。
尹致謙啓曰,大司憲宋穉圭,持平權偌在外,執義朴光錫,掌令朴鳴和,持平李相龍呈辭,掌令一員未差,監察茶時之意,敢啓。傳曰,知道。
傳于金鼎均曰,傳香承旨馳詣宗廟·景慕宮,奉審摘奸以來。
鄭漪啓曰,藥房提調,持湯劑來待矣。傳曰,封入。
又啓曰,今日齋宿,承旨當爲備員,而行都承旨李光文奉命在外,右承旨金學淳傳旨未下,何以爲之?敢稟。傳曰,都承旨外許遞,前望單子入之。
承旨前望單子入之,尹景鎭落點。
又啓曰,新除授左副承旨尹景鎭,卽爲牌招,何如?傳曰,允。
又啓曰,本院今秋冬等褒貶,當爲磨勘,而注書二員未差,不得如例磨勘之意,敢啓。傳曰,知道。
以右承旨金學淳牌不進罷職傳旨,傳于鄭漪曰,只推。
尹景鎭,以侍講院言啓曰,明日顯思宮望祭王世子亞獻禮時,宮官當爲全數進參,司書安光直,說書吳致愚,竝卽牌招,兼輔德未差之代,令政院稟旨差出,待下批牌招,以爲備員進參之地,何如?傳曰,允。
又啓曰,因侍講院草記,兼輔德未差之代,令政院稟旨差出,待下批,牌招事,允下矣。政官牌招開政,何如?傳曰,允。
尹景鎭,以弘文館言啓曰,本館下番闕直,事甚未安,校理李嘉愚,卽爲牌招,姑降入直,何如?傳曰,允。
又以吏曹言啓曰,今此宗廟望祭獻官,前承旨李志淵塡差,而時無職名,令該曹,口傳付軍職,何如?傳曰,允。
兵曹口傳政事,護軍李志淵。
李紀淵,以備邊司言啓曰,倭學訓導難支之弊,年增歲加,一經此任,輒致逋負,其害將及於交隣大事,故年前因該院論報,以講究撟捄之策,從後稟施之意,筵奏蒙允矣。近來法紀漸弛,倖望多端,在所嚴戢,不當曲施,而至於此事,則事例或有增減,物種亦有貴賤,耗縮自生,添補無資,的知其實狀如此,而一委渠輩,責其擔當,亦是行不得之政,以嶺南所在信需穀會錄耗中折米一千五百石,左水營別餉米會錄耗中五百石,每年劃給,以爲捄弊之地,而其中不可不釐正而變通者,自廟堂成節目,知委於該院及〈東〉萊府,使之一一遵行,何如?傳曰,允。
尹致謙,以漢城府言啓曰,謹依口傳下敎,發遣各該部官城內外流丐及結幕與否,使之摘奸,則結幕等節,該廳已爲着實擧行,而中部結幕二處流丐六十九名,東部結幕一處流丐四十九名,西部結幕一處流丐二十四名,姑無凍餒之患,更可嚴飭之意,敢啓。傳曰,知道。
上在昌德宮。停常參·經筵。
夜五更,密雲下雪,彗星所在,不得看候。
藥房提調金在昌,左副承旨尹景鎭啓曰,親行望祭,聖慕克伸,侵曉將事,勞動旣多,伏未審聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮·世子嬪宮,口傳問安。答曰,知道。
進御加味君子湯,自今日停止事,榻前下敎。
尹致謙啓曰,備邊司郞廳來言,今日賓廳日次,而顯隆園忌辰祭正日相値,不得來會云矣,敢啓。傳曰,知道。
尹景鎭啓曰,行吏曹判書金履喬,參判趙鍾永,參議洪起燮牌不進推考傳旨及罷職傳旨,今方捧入,而開政命下之後,如是違牌,事甚未安,判書·參判,竝更牌招,何如?傳曰,允。參議推考傳旨捧入,一體牌招,違牌勿爲呼望。
有政。吏批,行判書金履喬進,參判趙鍾永進,參議洪起燮進,同副承旨金鼎均進,以趙象基爲掌令,徐相祿爲校理,尹心圭爲修撰,呂東植爲兼輔德,朴宗薰爲判尹,李友秀爲刑曹參議,金相休爲知義禁,李義悅爲軍資正,趙璟鎭爲司成,注書單李淵祥,李光憲爲同義禁,永禧殿殿監單申益文。
兵批,行判書李存秀病,參判金鐮病,參議李東煥病,參知朴長復入直進,右副承旨尹致謙進,僉知崔允瑾,護軍申緯·李鍾運·趙象鎭·李得秀,副護軍金學淳·李基栽·洪命周·申星模·金道喜·權敦仁·鄭祖榮·李允德·趙存中·金宅基·李炯·李亨權·柳基常·金相宇·徐有建·李煥輔·李煥益,副可直李魯秉·李寅泰·尹永僖,副司果洪羲弼·沈鈁·林處鎭·鄭德和·金正喜·鄭知容,副司勇金箕龍,以上竝單付。
尹景鎭啓曰,卽者兼司書韓弘敎,以其親病,陳疏徑出,原疏以顯隆園忌辰祭正日,纔已退却矣。所當直捧禁推傳旨,而此與無端徑出有異,推考警責,何如?傳曰,允。
尹景鎭,以侍講院言啓曰,兼司書韓弘敎,以其親病,陳疏徑出,下番闕直,事甚未安,司書安光直,說書吳致愚,竝卽牌招,以爲推移入直之地,何如?傳曰,允。
以校理李嘉愚牌不進罷職傳旨,傳于金鼎均曰,只推。
金鼎均,以弘文館言啓曰,本館下番闕直,事甚未安,校理李嘉愚,旣有只推之命,與新除授校理徐相祿,一體牌招,以爲推移姑降入直之地,何如?傳曰,允。
金鼎均啓曰,卽伏見諸道今秋冬等褒貶啓本,則江原監司尹命烈,守令無一人居中居下,京畿監司李愚在,公淸監司趙經鎭,全羅監司朴綺壽,咸鏡監司南履翼,守令無一人居下,殊無嚴明殿最之意,竝推考警責,何如?傳曰,允。
又啓曰,新除授注書李淵祥,卽爲牌招入直,何如?傳曰,允。
尹景鎭啓曰,卽伏見諸道今秋冬等褒貶啓本,則京畿水使朴孝晉,公淸水使尹相重,全羅左水使李儒燁,全羅監司朴綺壽,慶尙監司金相休,左水使吳致壽,邊將無一人居中居下,江華留守宋冕載,南兵使李復淵,北兵使李惟秀,邊將無一人居下,殊無嚴明殿最之意,竝推考警責,何如?傳曰,允。
以司書安光直,說書吳致愚牌不進罷職傳旨,傳于金鼎均曰,只推。
金鼎均,以奎章閣言啓曰,景慕宮望廟樓,今望奉審,無頉之意,敢啓。傳曰,知道。
尹致謙,以都摠府言啓曰,今日入直內三廳武兼禁軍及軍兵等,當爲中日習射技,而顯隆園忌辰祭正日相値,不得設行之意,敢啓。傳曰,知道。
又以漢城府言啓曰,口傳下敎內,莫重祭享貿易肉種執捉禁隷,卽刻査實嚴處事,命下矣。謹依下敎,卽爲嚴査,則本府下隷四名,昏夜作黨,作此罔赦之罪,萬萬驚悚,罪犯四隷,爲先移送秋曹,以爲照律嚴勘之地,常時之不能檢飭,臣亦惶恐待罪之意,敢啓。傳曰,知道。卿則推考。
又以奎章閣言啓曰,本閣今癸未年秋冬等褒貶,當爲磨勘,而提學二員,直提學一員,待敎俱未差,不得擧行,外閣褒貶,亦不得爲之之意,敢啓。傳曰,知道。
又以弘文館領館事意啓曰,今秋冬等本館褒貶,當爲等第磨勘,而以大提學不備,限內不得爲之之意,敢啓。傳曰,知道。
又以議政府領議政意啓曰,今癸未年秋冬等褒貶,當爲等第,而臣以身病,限內不得磨勘之意,敢啓。傳曰,知道。
又以中樞府言啓曰,本府郞廳及醫員錄事等今癸未年秋冬等褒貶,當爲等第,而領中樞府事臣徐龍輔有身病,判中樞府事臣金載瓚在外,判中樞府事臣韓用龜,臣金思穆,臣林漢浩,俱有身病,限內不得磨勘之意,敢啓。傳曰,知道。
又以儀賓府言啓曰,本府郞廳今秋冬等褒貶等第,當爲磨勘,而以堂上不備,限內不得爲之之意,敢啓。傳曰,知道。
又以敦寧府言啓曰,府郞廳等今秋冬等褒貶等第,當爲磨勘,而以領事金祖淳身病,不得爲之之意,敢啓。傳曰,知道。
又以忠勳府言啓曰,本府今癸未年秋冬等褒貶,當爲磨勘,而有司堂上錦豐君臣朴崙壽有身病,豐安君臣柳相祚在外,無以備員,限內不得爲之之意,敢啓。傳曰,知道。
又以耆老所言啓曰,本所堂上,多有身病,無參坐之人,今癸未秋冬等褒貶,限內不得磨勘之意,敢啓。傳曰,知道。
又以都摠府言啓曰,本府郞廳及部將等今癸未年秋冬等褒貶,當爲磨勘,而都摠管李明奎有身病,限內不得設行之意,敢啓。傳曰,知道。
又以吏曹言啓曰,曹所屬宗簿寺司饔院官員等矣今秋冬等褒貶,當爲等第,而俱因提調有故,不得磨勘之意,敢啓。傳曰,知道。
又以戶曹言啓曰,本曹郞廳及所屬各司官員今癸未秋冬等褒貶,依前例磨鍊以入,而軍資監·濟用監·司宰監·司䆃寺·內資寺·內贍寺·長興庫·平市署·司圃署,因都提調·提調有故,不得磨勘,去春夏等褒貶時,軍資監·濟用監·司宰監·內資寺·內贍寺·長興庫·平市署·司圃署,因都提調·提調有故,限內不得磨勘矣。今則其時官員,已多遷轉,難以考績,依近例蕩滌,何如?傳曰,允。
又以禮曹言啓曰,今此所屬各司官員等褒貶時,健元陵參奉兪春柱,明陵參奉金在敬,與判書臣金在昌,有應避之嫌,童蒙敎官趙鎭剛,與參判臣李光憲,有應避之嫌,不得同議磨勘,各爲別啓本以入之意,敢啓。傳曰,知道。
又以禮曹言啓曰,各陵殿園墓·本曹郞廳·四學童蒙敎官·通禮院·東西氷庫·禮賓寺·圖畫署官員等今癸未年秋冬等褒貶,等第以入,而宗廟署·社稷署·景慕宮·弘文館·藝文館·春秋館·承文院·奉常寺·成均館·掌樂院·典特署·東西活人署·觀象監·內醫院·司譯院·典醫監·惠民署·東南關王廟官員等褒貶,各其司領事·都提調·提調及堂上有故或不備,不得一時磨勘之意,敢啓。傳曰,知道。
又以兵曹言啓曰,本曹今癸未年秋冬等褒貶啓本中,刀擦七處之意,敢啓。傳曰,知道。
又以兵曹言啓曰,本曹今癸未年秋冬等褒貶等第,磨鍊以入,而曹所屬軍器寺·司僕寺·訓鍊院官員及部將等褒貶,因各其司提調及堂上有故,不得一體磨勘之意,敢啓。傳曰,知道。
又以刑曹言啓曰,今秋冬等褒貶,當爲磨勘以入,而判書曺鳳振有身病,限內不得爲之之意,敢啓。傳曰,知道。
又以工曹言啓曰,今秋冬等褒貶,當爲磨勘,而堂上有故,限內不得爲之地意,敢啓。傳曰,知道。
又以宣惠廳都提調意啓曰,本廳郞廳等今癸未秋冬等褒貶,當爲等第,而臣有病故,限內不得磨勘之意,敢啓。傳曰,知道。
又以訓鍊都監都提調意啓曰,本局從事官·禁松參軍及諸將官等今癸未年秋冬等褒貶,當爲等第,而都提調臣金思穆有身病,限內不得磨勘之意,敢啓。傳曰,知道。
又以濬川司都提調意啓曰,本司都廳及郞廳今癸未年秋冬等褒貶,當爲等第,而臣等俱有故,限內不得磨勘之意,敢啓。傳曰,知道。
又以禁衛營言啓曰,本營從事官及諸將官今癸未秋冬等褒貶,當爲等第,而都提調臣金載瓚在外,限內不得磨勘之意,敢啓。傳曰,知道。
又以御營廳言啓曰,本廳從事官及諸將官今癸未年秋冬等褒貶,當爲等第,而都提調臣韓用龜有身病,限內不得磨勘之意,敢啓。傳曰,知道。
顯思宮望祭親行敎是時,終獻官行知事金蓍根,預差行判敦寧朴崙壽,贊禮行禮曹判書金在昌,典祀官奉常正任文白,宮闈令尙膳李奇遠,執禮副司果趙璟鎭,執尊副司果金喆遠,大祝副校理朴永元,祝史弼善朴晦壽,齋郞副司果洪赫,盥洗位禮曹正郞朴起壕,典籍盧尙羲,爵洗位典籍金景濂,兵曹佐郞朴齊輝,亞獻盥洗位典籍全道海,終獻盥洗位校書校理李錫周,贊者引儀安聖謩·金秉始,謁者兼引儀趙必煥·吳淳常,贊禮兼引儀鄭橚,假引儀任岳周,祭監監察徐羽輔·安孝述。
癸未十二月十五日子時,上詣顯思宮。望祭親行入侍時,行左承旨鄭漪,右承旨李紀淵,左副承旨尹景鎭,右副承旨尹致謙,同副承旨金鼎均,假注書李之鳳·李遇榮,記注官李宗心·任泰濬,直閣朴永元,以次侍立訖。上具翼善冠·淺淡服·烏犀帶·黑皮靴,詣齋殿,時至,通禮跪啓請行禮,贊禮前導入顯思宮,詣板位前,贊禮跪啓請俯伏哭,上俯伏哭,王世子以下在位者,皆俯伏哭,贊禮跪啓請止哭興再拜興平身,上止哭興再拜興平身,王世子以下在位者,皆止哭興再拜興平身訖。贊禮前導詣尊所,東向立,漪酌酒,鼎均以盞受酒,上詣神位前,北向俯伏跪,漪奉香,鼎均奉爐以進,贊禮啓請三上香,上三上香,鼎均受香爐奠于案,仍行初獻禮,漪奉爵以進,贊禮跪啓請執爵獻爵,上執爵獻爵,大祝跪讀祝文訖。贊禮跪啓請俯伏興平身,上俯伏興平身,贊禮導上降復位,執禮請行亞獻禮,宮官引王世子詣尊所,執尊者酌醴,宮官以爵受醴,王世子入詣神位前,宮官請執爵獻爵,王世子以爵授宮官,奠于靈座前,宮官請俯伏興平身,王世子俯伏興平身,降復位,執禮請行終獻禮,謁者引終獻官,詣神位前行禮訖。出就復伏位,執禮請俯伏哭,上俯伏哭,王世子以下在位者,皆府伏哭,贊禮請止哭興再拜興平身,贊禮導上詣望燎位燎訖,啓請禮畢,上還入齋室,諸臣以次退出。
上在昌德宮。停常參·經筵。
夜五更,月光映射,雲氣掩翳,彗星所在,不得看候。
尹致謙啓曰,大司憲宋穉圭,掌令趙象基,持平權偌在外,執義朴光錫,掌令朴鳴和,持平李相龍呈辭,監察茶時之意,敢啓。傳曰,知道。
傳于李光文曰,奉審閣臣入侍。
傳于李光文曰,未下直閫帥守令,皆令明日辭朝。
尹致謙啓曰,注書李淵祥,時在慶尙道慶州地,斯速乘馹上來事,下諭,何如?傳曰,允。
以校理李嘉愚·徐相祿牌不進罷職傳旨,傳于金鼎均曰,只推。
金鼎均,以弘文館言啓曰,本館下番闕直,事甚未安,校理李嘉愚·徐相祿,旣有只推之命,竝卽牌招,以爲推移姑降入直之地,何如?傳曰,允。
又以侍講院言啓曰,下番闕直,事甚未安,文學金姑降入直之意,敢啓。傳曰,知道。
又以侍講院言啓曰,下番姑降,事甚未安,司書安光直,說書吳致愚,旣有只推之命,竝更牌招,以爲推移入直之地,何如?傳曰,允。
以兼輔德呂東植牌不進罷職傳旨,傳于金鼎均曰,只推。
以司書安光直,說書吳致愚牌不進罷職傳旨,傳于金鼎均曰,只推。
癸未十二月十六日未時,上御熙政堂。奉審閣臣入侍時,行都承旨李光文,假注書李之鳳,記注官金履喆·金榶,以次進伏訖。上曰,閣臣進前。光文進前奏曰,臣承命馳詣顯隆園,園上奉審則無頉,碑閣·丁字閣奉審則無頉,祭物·祭器·祭井看審則精潔,諸執事摘奸則無頉,仍爲監祭,仍詣健陵,陵上奉審則無頉,碑閣·丁字閣奉審則無頉,仍詣華寧殿,殿內奉審則無頉矣。上命閣臣先退,又命退,承史以次退出。
上在昌德宮。停常參·經筵。
夜五更,月光映射,彗星所在,不得看候。
尹致謙啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,來二十一日,朝參日次矣,敢稟。傳曰,停。
朴齊聞啓曰,來二十一日,輪對日次矣,敢稟。傳曰,停。
鄭漪啓曰,右承旨李紀淵,左副承旨尹景鎭,今日不爲仕進,竝卽牌招,何如?傳曰,允。
備忘記,全羅右水使李源祚,坡州牧使沈日永下直,各長弓一張,長箭一部,片箭一部,筒兒一箇賜給。
金鼎均啓曰,判尹朴宗薰,同義禁李光憲,除拜後過三日不爲出肅,竝依定式,推考警責,仍卽牌招察任,何如?傳曰,允。
又啓曰,三品官之無得過三日循例請牌,曾有定式矣。刑曹參議李友秀,除拜後過三日不爲出肅,事體所在,誠極未安,從重推考,仍卽牌招察任,何如?傳曰,允。
尹致謙啓曰,大司憲宋穉圭,掌令趙象基,持平權偌在外,執義朴光錫,掌令朴鳴和,持平李相龍牌不進,監察茶時之意,敢啓。傳曰,知道。
以執義朴光錫,掌令朴鳴和,持平李相龍,司諫李游夏牌不進罷職傳旨,傳于尹致謙曰,只推。
以右承旨李紀淵,左副承旨尹景鎭牌不進罷職傳旨,傳于鄭漪曰,竝許遞。前望單子入之,待下批,牌招察任。
承旨前望單子入之,李友秀·朴齊聞落點。
獻納尹濟弘啓曰,臣於丙寅正月十六日,曾叨掌憲之任,而適値臣父母亡日,式暇還鄕,在於除旨未下之前,未卽趨謝,勢所固然,而不意臺疏峻發,遣辭危怖,至加以規避稽緩之科。噫,誠如人言,合置何辟,而不料聖度天大,曲加寬恕,嚴譴纔及四載,而旋降賜環之命,恩敍未滿一年,而遽下外邑之除,使臣得以死而生鬼而人,回坑坎爲衽席者,莫非至恩庬澤,闔門攢手,感泣無地。臣雖隕結縻粉,敢不思所以仰答萬一,而特以臣素蔑才能,上而未能效涓埃之報,下而未能塞補苴之責,以是憂悶,日夜待罪,乃者納言新命,繼下於此際,天牌嚴臨,榮光聳人,逖違之餘,叨謝是急,他不暇顧。章皇出肅,而第念臣之遭羅,實非尋常論劾之比,至今追惟,媿未定,駭汗浹背,臺端一步,鐵恨在前,其何敢以歲月稍久,事實已暴,有所自恕,而一刻抗顔於臺次乎?請命遞斥臣職,答曰,勿辭,亦勿退待。
尹致謙啓曰,獻納尹濟弘,避嫌承批之後,不出姑停望,直爲出去,事甚未安,推考,何如?傳曰,允。
以校理李嘉愚·徐相祿牌不進罷職傳旨,傳于朴齊門曰,只推。
朴齊聞,以弘文館言啓曰,本館下番闕直,事甚未安,校理李嘉愚·徐相祿,旣有只推之命,竝卽牌招,以爲推移姑降入直之地,何如?傳曰,允。
以司書安光直,說書吳致愚牌不進罷職傳旨,傳于朴齊聞曰,只推。
朴齊聞,以侍講院言啓曰,下審連日姑降,事甚未安,司書安光直,說書吳致愚,旣有只推之命,竝更牌招,以爲推移入直之地,何如?傳曰,允。
又以弘文館言啓曰,本館上番副應敎臣林顔喆,以御營廳從事官,本廳軍布捧上時,今日晝仕出去之意,敢啓。傳曰,知道。
又以禮曹言啓曰,今十二月二十六日顯思宮練祭時,中宮殿·世子嬪宮哭臨儀註,直爲書入各殿宮之意,敢啓。傳曰,知道。
尹致謙,以刑曹言啓曰,漢城府啓辭內,口傳下敎,莫重祭享貿易肉種執捉禁隷,卽刻査實嚴處事,命下矣。謹依下敎,卽爲嚴査,則本府下隷四名,昏夜作黨,作此罔赦之罪,萬萬驚悚,罪犯四隷,爲先移送秋曹,以爲照律嚴勘之地,常時不能檢飭,臣亦惶恐待罪之意,敢啓。傳曰,知道。卿則推考事,命下矣。謹按律文,則大明律盜大祀神御物條,有曰凡盜未進神御者,杖一百徒三年,大典通編禁制條,有曰禁吏憑依橫挐者杖一百,名例云二罪俱發,以重者論,漢城府使令張允喆·朴士龍·金在中·朴萬喆等從重論,各決杖一百後,允喆黃海道信川郡,士龍江原道楊口縣,在中公淸道林川郡,萬喆溫陽郡,竝定配所,卽爲押送之意,敢啓。傳曰,知道。
吏曹參判趙鍾永疏曰,伏以天官副貳,所以佐長堂之政,同赴則與聞其可否,代斲則盡差其緊漫,不可猥視以閒司之備僚者也。其所掄簡,自昔然矣,而如臣無似,濫叨是任,顧何以恬然冒膺不思丐免,以還朝廷之公器也哉?臣賦性拙弱,罕與人接,從前供職,居內歲少,朝士之顔貌名姓,率多茫昧,甄別賢愚,尤無暇論。雖欲排注擬强爲之政,卽無異於聾瞽,此固臣未暇堪承之實,而在臣辭免之情,猶非疾痛之呼也,抑臣之所心痗神駴,怵焉若驚者則有之,臣本庸愚,幸遭聖明,謬恩已隆,冥升已多,而挽近以來,淸選華貫,萃于一身,光寵赫然,少與倫比。噫,負重則顚,爵滿則溢,理之常也。今臣所蹈,已踰涯埃,招災致咎,可立而待,縱使臣不知自恤,伏惟我聖上至仁,曲成萬物,亦豈不哀憐臣慈覆臣而欲其全保之哉?此臣所以冀幸遞免,不專由於不堪任而已。政牌嚴臨,罪犯違逋,飭敎旋降,呼望路阻,雖不得不章皇出肅,而臣心惶蹙,尤無所措。伏願聖明,察臣所辭,實由懇迫,亟命遞改,臣新授職名,以重公器,以安私分,不勝幸甚。臣無任云云。答曰,省疏具悉。卿其勿辭行公。
上在昌德宮。停常參·經筵。
夜五更,爲月光所射,彗星形痕,不得看候。
藥房提調金在昌,左承旨鄭漪啓曰,節屆隆冬,寒事轉緊,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?世子宮氣候,何如?世子嬪宮氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮·世子嬪宮,口傳問安。答曰,知道。
李友秀,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
又啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,同副承旨金鼎均,今日不爲仕進,卽爲牌招,何如?傳曰,允。
朴齊聞,以內醫院提調意啓曰,副提調李光文,今日問安,不爲仕進,卽爲牌招,何如?傳曰,允。
傳于李友秀曰,戶·兵換房。
李友秀啓曰,大司憲宋穉圭,掌令趙象基,持平權偌在外,執義朴光錫,掌令朴鳴和,持平李相龍牌不進,監察茶時之意,敢啓。傳曰,知道。
以執義朴光錫,掌令朴鳴和,持平李相龍,司諫李游夏,獻納尹濟弘牌不進罷職傳旨,傳于李友秀曰,只推。
以同副承旨金鼎均牌不進罷職傳旨,傳于李友秀曰,只推。
以校理李嘉愚·徐相祿牌不進罷職傳旨,傳于朴齊聞曰,只推。
朴齊聞,以弘文館言啓曰,本館下番闕直,事甚未安,校理李嘉愚·徐相祿,旣有只推之命,竝卽牌招,以爲推移姑降入直之地,何如?傳曰,允。
以司書安光直,說書吳致愚牌不進罷職傳旨,傳于朴齊聞曰,只推。
朴齊聞,以侍講院言啓曰,下番姑降,已至多日,事甚未安,司書安光直,說書吳致愚,旣有只推之命,兼司書韓弘敎,由限已過,一體牌招,以爲推移入直之地,何如?傳曰,允。
又以吏曹言啓曰,今日本曹開拆坐起時,考見諸道褒貶啓本,則義陵參奉金庸彦,以曠直姑恕爲目,珍島郡守李煥周,以島氓轉瘁,宜察弊源爲目,懷德縣監李昌植,以事或襲謬,譽不掩毁爲目,則俱宜置下考,而置諸中考,金海府使任百僖,以臨方振勵,惜暫病倦爲目,富寧府使趙毅存,以刑宜愼審爲目,安城郡守尹稠,以瑣謗且置爲目,白川郡守李度明,以報災雖疎爲目,文川郡守朴周燮,以客何久留,柔善之故爲目,則俱宜置中考,而置諸上考,殊無嚴明殿最之意,六道道臣,推考警責。義陵參奉金庸彦罷職,金海府使任百禧,富寧府使趙毅存,珍島郡守李煥周,懷德縣監李昌植竝罷黜,安城郡守尹稠,白川郡守李度明,文川郡守朴周燮,竝中考施行,何如?傳曰,允。
朴齊聞,以兵曹言啓曰,今日將鬼薦取才時,本曹及都摠府·訓鍊院堂上,例爲眼同開坐,而訓鍊院知事李海愚,兼都正白東薳,俱有身病,都正柳和源在外,無以備員開坐,在外都正柳和源改差,以在京無故人口傳差出,以爲擧行之地,何如?傳曰,允。
又以兵曹言啓曰,慶尙前監司金相休狀啓,道內別試武士入格人等起送事,啓下矣。在前嶺南別試武士上來者,依本道入格技藝,自臣曹,有更試草記之例,今日宣薦內禁衛試取時,同爲試取之意,敢啓。傳曰,知道。
上在昌德宮。停常參·經筵。
夜五更,爲月光所射,彗星形痕,不得看候。
尹致謙啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
朴齊聞啓曰,今二十六日顯思宮練祭親祭祭文及園所練祭祭文,當爲製進,藝文提學李相璜在外,弘文提學金履喬,待明朝牌招,何如?傳曰,允。
鄭漪啓曰,明日次對,兩司當爲進參,除在外·未署經〈外〉,未肅拜·呈告人員,竝待開門牌招,何如?傳曰,允。
以校理李嘉愚·徐相祿牌不進罷職傳旨,傳于朴齊聞曰,只推。
朴齊聞,以弘文館言啓曰,本館下番闕直,事甚未安,校理李嘉愚·徐相祿,旣有只推之命,竝卽牌招,以爲推移姑降入直之地,何如?傳曰,允。
以司書安光直,兼司書韓弘敎,說書吳致愚牌不進罷職傳旨,傳于朴齊聞曰,只推。
朴齊聞,以侍講院言啓曰,下番姑降,已至多日,事甚未安,司書安光直,兼司書韓弘敎,說書吳致愚,旣有只推之命,竝更牌招,以爲推移入直之地,何如?傳曰,允。
尹致謙啓曰,大司憲宋穉圭,掌令趙象基,持平權偌在外,執義朴光錫,掌令朴鳴和,持平李相龍牌不進,監察茶時之意,敢啓。傳曰,知道。
以執義朴光錫,掌令朴鳴和,持平李相龍,司諫李游夏,獻納尹濟弘牌不進罷職傳旨,傳于尹致謙曰,只推。
兵曹口傳政事,以申鴻周爲訓鍊都正。
朴齊聞,以弘文館言啓曰,本館上番副應敎臣林顔喆,以御營廳從事官,本廳軍布上下事,今日晝仕出去之意,敢啓。傳曰,知道。
又以侍講院言啓曰,王世子進講詩傳,今已畢講矣。書傳繼講之意,敢啓。傳曰,知道。
又以承文院都提調意啓曰,月食已過,禮部回咨依例撰出正書安寶後,定禁軍騎撥,下送于灣府,以爲入送北京之地,何如?傳曰,允。
李友秀,以戶曹言啓曰,時御所內各司,每於四季朔,看審修改,而時値隆冬,依近例待明春擧行,何如?傳曰,允。
鄭漪,以兵曹言啓曰,今日宣薦內禁衛取才,宣部守三薦參上武臣前銜作散人別取才,日暮不得畢試,明日繼試之意,敢啓。傳曰,知道。
又以兵曹言啓曰,本曹今癸未年秋冬等堂下軍職褒貶啓本中,前縣令姜必魯,方在奪告身,而誤以副司果貶坐不參,中考磨勘,臣不勝惶恐,而姜必魯中考,勿施,何如?傳曰,允。
又以兵曹言啓曰,今日坐起,拆見諸道褒貶啓本,則平安兵使柳相亮啓本中,車嶺僉使孫大亨,以還弊之痼,非由自作爲目,水口萬戶金治業,以姑俟成績,且恕引滿爲目,則竝宜置中考,而置諸上考,夞怪萬戶李達淵,以戢奸宜勉爲目,則宜置下考,而置諸中考,天摩僉使金履黃,以訾謗奚信,迎送宜恤爲目,則宜置下考,而置諸上考,殊無嚴明殿最之意,水口萬戶金治業之治字,以致字書之,奏御文字,何等審愼,而如是疎忽,誠甚未安,該帥臣推考警責。車嶺僉使孫大亨,水口萬戶金治業中考施行,夞怪萬戶李達淵下考施行,天摩僉使金履黃,純是貶語,其不職可知,罷黜,何如?傳曰,允。
又以兵曹言啓曰,高山里僉使李勉植,梨洞萬戶金啓雄,俱以三年窠邊將,兩次褒貶居中,一中雖遇赦蕩滌,其不職可知,依例罷黜,何如?傳曰,允。
又以兵曹言啓曰,嶺南別試抄上武士,更以本道入格技藝試取,則永川出身李珌秀,昌寧閑良成東彦,鐵箭俱爲入格,永川出身洪鳳燮,講書入格,仁同閑良李穉赫,義興閑良朴尙烈,善山出身盧璧燁,俱病不上來,大丘閑良孫濩振·許煜,片箭不,善山出身鄭琠,三略不,義興閑良金德明,擧沙不,居不四人,竝給糧下送,在前抄上武士試取時,武技之中式者閑良直赴殿試出身,初仕調用,前銜甄復,能講與擧沙者,或直赴會試,或軍門調用,依判下擧行矣。今此鐵箭入格永川出身李珌秀,昌寧閑良成東彦,講書入格永川出身洪鳳燮,別單書入之意,敢啓。傳曰,知道。
又以禁衛營言啓曰,本營把摠尹秀烈,身病猝重,勢難察任,改差,何如?傳曰,允。
上在昌德宮。停常參·經筵。
夜五更,月光映射,所見彗星,不得看候。
藥房提調金在昌,副提調李光文啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿·世子宮·世子嬪宮,口傳問安。答曰,知道。
鄭漪啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
傳于鄭漪曰,大臣·備局堂上引見。
李光文,以吏曹言啓曰,今二十二日,都目政事爲之之意,敢啓。傳曰,知道。
以校理李嘉愚·徐相祿牌不進罷職傳旨,傳于朴齊聞曰,只推。
朴齊聞,以弘文館言啓曰,本館下番闕直,事甚未安,校理李嘉愚·徐相祿,旣有只推之命,竝卽牌招,以爲推移姑降入直之地,何如?傳曰,允。
以司書安光直,兼司書韓弘敎,說書吳致愚牌不進罷職傳旨,傳于朴齊聞曰,只推。
朴齊聞,以侍講院言啓曰,下番姑降,已至多日,事甚未安。司書安光直,兼司書韓弘敎,說書吳致愚,旣有只推之命,竝更牌招,以爲推移入直之地,何如?傳曰,允。
金鼎均啓曰,大司憲宋穉圭,掌令趙象基,持平權偌在外,執義朴光錫,掌令朴鳴和,持平李相龍牌不進,監察茶時之意,敢啓。傳曰,知道。
以執義朴光錫,掌令朴鳴和,持平李相龍,司諫李游夏,獻納尹濟弘牌不進罷職傳旨,傳于金鼎均曰,只推。
朴齊聞,以承文院都提調意啓曰,文臣分館後,若有稱屈之人,則自前多陞付之例矣。成均分館人李遇榮·朴在皞,聞於公議,多有稱惜,鄭誠一,則已於年前,屬之國子,而分館及陞降之時,未及詳悉其門地,不免混置於次點,關西人鄭顯璞·李之鳳,不但有家閥之可稱,前後大臣筵奏,不啻屢次,而主圈之人,終不對揚,以致遠人之嗟鬱,竝於陞降之際,亦不闊狹,則其所齎恨,當復如何?此亦有近例之可據者,以上五人,竝以槐院調用之意,分付,何如?傳曰,允。
又以承文院都提調意啓曰,文臣登科時,年滿五十人,分館後陞六,載在法典矣。今亦有如此之人,依例陞六之意,分付銓曹,何如?傳曰,允。
李光文,以吏曹言啓曰,新除授成均館典籍劉師玶,除拜後過限未肅拜,依例改差,何如?傳曰,允。
又以吏曹言啓曰,新除授繕工監假監役白東逵,除拜後過限未出仕,依例改差,何如?傳曰,允。
又以吏曹言啓曰,新除授公淸道都事文慶愛呈狀內,矣身素患痰癖之症,當此換節之時,一倍添劇,萬無供仕之望,卽速入啓遞改云。其身病旣如是,則有難强令赴任,改差,何如?傳曰,允。
鄭漪,以兵曹言啓曰,宣薦內禁衛取才三技入格別單及宣部守三薦參上武臣前銜作散人別,取才入格矢數,落仕年條,居住薦名,各其名下,懸註以入之意,敢啓。傳曰,知道。
又以兵曹言啓曰,羽林衛將李寅會,忠翊衛將卞持淳,俱以病難供職,呈狀乞遞,文臣兼宣傳官鄭東煥·趙萬協,過限未肅拜,竝改差,何如?傳曰,允。
注書薦,趙秉鉉·吳致愚·趙容和·李穆淵·李景在·金鍏·韓鎭㦿·權大肯。
副護軍李希祖疏曰,伏以臣,向來一疏,不揆僭妄,以積世奇冤之鬱結者,瀝血籲天,竟以事在久遠,安於故常,迄未蒙歸正之擧,而至若贊善臣宋穉圭獻議中,擧臣宗統隳壞,神理幽枉等語,以爲直歸之於非禮不正,又曰以臣先祖之書,隱然以爲有所激而不得其正,臣讀之未終,崩迫抑塞,尤倍於前。竊伏念臣,旣爲先祖之孫,人微言輕,反使旣壞之倫,因臣一言,益無歸正之望,雖滅死萬萬,無以自贖。此猶不足,又以臣家之人,忽歸於侵逼先正之科,生而不可齒人類矣,死而無以見祖先矣。苟使臣,有一半分古烈士之風,固當卽地刳心,以暴千古之冤結,不然赴愬於肺石之下,冀上天之一燭,而今乃逡巡嚴畏,顧不出此,只是徊徨於衢路之側,掩泣於羈旅之中,悲冤所迫,一死非難,奈臣死之後,皇天后土,誰暴此心?結轖煩冤,按住不得,玆復冒萬死呼籲,惟聖明,垂察焉。第疏中云云,卽不過歷敍情地之絶悲,哀冤之結轖而已,何嘗有一毫敢逼於先正,而不言則已矣,苟陳厥由,烏得不賅其事實也?所以臣之前疏,不得不以先正臣宋時烈前後論斷之語,備陳顚末。蓋李綖之爲後於宗家,雖因先正之議定,而其實則非先正之本意也。今以前後往復見之,則一段苦心,惟在於憫嗣續之零替,冀祭祀之無闕,以達權處變之義,行甚不得已之擧,事至盛也意至厚也。然而爲後之兒自在,奪嫡之謀得售,一言以蔽之曰,實由於綖也之譸張誑惑,恣行其欺天誣人而已。第其欺誣之易行者則有之。噫,湖·海之間,相距稍遠,聽聞之及,傳訛實易。宗婦則遐鄕之一寡婦,實無以自達其冤,而彼綖則出沒京鄕,到處揚言,宗子之明有螟兒者,稱之曰子姪行中無可立後,始也減年,要援弟及之例,旋又增年,竟占主祭之宗,而前已出後於乃叔,方遭所後母喪,則匿其持縗,復求爲後於大宗,竟至斥黜宗子之神主,驅逐宗婦宗孫,仍成永奪之計。惟此許多委折,卽綖之所以隨時變幻,經營排布,惟在於欺誣當世之耳目,而況綖,又故文純公朴世采之門徒也。伊日諸賢,謂其言可信,不復探覈眞僞,卽事勢之所固然也。觀於先正集中往復諸札,昭然俱在,尤當爲今日釐正之一大公案也。文正最初與故相臣金壽興書,卽肅廟朝乙丑正月所出,而其書曰,厚蒔之子繼,無子而死,其妻雖在,無可繼後者,蒔之從弟之子綖,族黨稱其可人,若以此嗣蒔,使與繼爲兄亡弟及之禮,而奏授之官,則於情於義甚便。其第二書,卽乙丑四月所出,而其書曰,綖也旣繼厚蒔而代繼,則便是兄亡弟及之禮,繼妻如果立後,則綖也歸其宗祀於所後,而渠仍爲厚蒔次子,亦無所妨。其第三書,卽乙丑七月所出,而其書曰,李繼妻呈狀,語甚不遜,不知出於誰手,繼聞朴姓人所爲云,渠何敢若是乎?其第四書,亦乙丑七月所出,而其書曰,當初不知綖·繼年歲,以爲綖少於繼,今聞綖長於繼,則綖也仍爲宗子,繼妻自當爲別宗。蓋宋文正,遠在懷德,朝夕所聒聒於左右者,只是綖黨之欺詐,而彼孤寡抱冤之狀,無由入聞,故繼已立後,而文正書中,有如果立後之語。據此一款,卽可見綖之指有謂無之一證,而其曰綖長於繼,仍爲宗子云者,蓋亦歸重於朴世采之議也。然而文正書中,特曰繼妻立後之後,綖也歸其宗祀,渠仍爲厚蒔次子云者,此固爲建天地俟百世之堂堂正論。臣之前疏,顧以文正此書,爲歸正之斷案者,誠以文正本意,亶在於此也。第其宗支之乖亂,專由於綖之掩匿宗嗣,潛圖兄弟行代攝之擧,而雖以兄弟行言之,綖之同生四寸成長者,至於八人之多,其中有未嘗出爲人後者,又有年少於繼,眞可合兄亡弟及者,又有不持喪服,平常無故者,宋文正,若早知先正子孫中,有此許多人,則何必以出後服喪之綖,罷養脫衰,更使之代繼爲宗乎?綖之設計,不獨掩匿宗嗣,竝與諸子孫可合者,而皆曰無之。是故當時諸賢,只信綖一人之外,無他變通,故不得已從權,初非樂爲之事也。及至故相臣金壽興抵朴世采書曰,李繼妻單辭,有若宗人之同謀奪宗者,繼旣立後,則豈不大段難處乎?況聞應爲繼後者,又有十歲八歲兒云,深恨其宗人之初不詳審,不言此兒之有無也。今若歸其宗祀於所後,則綖之自處,似無所嫌。渠仍爲厚蒔之次子,限繼子成長間,顧護家務,攝行宗祀,則先正後事,無所憂矣。以此書觀之,當時議論,已覺其見欺於綖黨,有此追悔之語,由前由後,莫非綖欺罔之致。卽此而觀之,諸賢之爲臣先祖家,至矣盡矣,蔑以加矣。況以先正愛慕臣祖之心,必欲勿替其香火,則彼綖者,乘機逞奸,至於此極。嗚呼,竊飯之說,尙或見疑於聖門,殺人之報,終致投杼於慈母,則臣雖不肖,何曾有憾於大賢也?苟使先正,知綖之情狀,末後處置,斷不若此。臣疏中非禮不正等云,實指綖不顧倫常,不遵義理,甘心奪宗,得罪於天下萬世,作人紀之大變者也,初非礙逼於先正者,見其疏辭,自可的知。獨此儒賢之議,致疑於不當疑之事,殆若有眞箇累及於先正者然,豈綖欺天誣人之陰謀邪論,猶行於百年之後,如當時諸賢之受其疑眩者乎?聖明在上,公議在下,明有禮樂,幽有鬼神,臣豈敢以毫分矯誣之言,陳於天日之下也?且以臣先祖文成公所著立後議言之,其論人家罷養,不宜輕易,此乃指所後子而言也,非指所生子而言也。臣之曾祖繼,以其父所生子而爲綖所擯,至於神主之黜廟,夫所後之子,尙不宜輕易罷養,況所生之子,其可以削倫而黜宗乎?然則繼之還宗,綖之罷養,只在於所後子所生子之區別,而揆以禮法,自有輕重之立判。若曰久遠之後,變改爲難,則薄於所生而厚於所後,實非先祖立議之本意也。若以爲綖於先正,其爲血孫一也,無論宗支,皆可奉祀云爾,則曲阜之孔,無不襲衍聖之統,新安之朱,互相主紫陽之祀,不必以宗子宗孫,繼世相傳也。且百年間事,雖曰久遠,而繼於臣,爲曾祖,繼之嗣子敍五,於臣爲祖父。事關倫紀,雖十世固當歸正,而況曾祖·祖父之廢倫失統,其可曰久遠乎哉?前後事實,已悉於臣之前疏,不敢復有所覼縷,而臣今年迫桑楡,朝夕溝壑,疾痛之呼,不自知其猥越瀆擾,臣罪萬死。伏乞天地父母,俯垂鑑諒,亟賜處分,以正一門之倫紀,以嚴萬世之宗統。臣無任云云。省疏具悉。如此則,向日,何不先爲言於儒賢乎?本事旣有大臣獻議,勿煩。
癸未十二月二十日辰時,上御熙政堂。藥房入診,大臣·備局堂上引見入侍時,提調金在昌,副提調李光文,假注書李之鳳,記注官金履喆·金榶,檢校待敎李憲瑋,行左承旨鄭漪,假注書李遇榮,事變假注書金鼎,領議政南公轍,行兵曹判書李存秀,右參贊金魯敬,判尹朴宗薰,行護軍朴周壽,吏曹參判趙鍾永,行護軍趙萬永,韓陵君李海愚,行護軍白東薳,副應敎林顔喆,以次進伏,醫官李惟鐸·李彦厚·金殷相,以次進伏楹外訖。公轍曰,日氣甚寒,聖體,若何?上曰,一樣矣。各殿宮氣候一樣矣。公轍曰,寢睡·水刺之節,何如?上曰,一樣矣。上命醫官診候。惟鐸·彦厚·殷相,以次診候訖,退伏奏曰,脈候左右三部調均矣。上曰,次對爲之。公轍曰,卽見咸鏡監司南履翼,北兵使李惟秀狀啓,則以爲會寧府高嶺鎭江邊防築潰決處,待開春不可不修築,而役軍則會寧等三邑民丁九千七百七名,限三日赴役之意,預爲分定,而先以會寧民丁使役,築役未畢,則以茂·鍾兩邑民丁,次第加排,役軍糧米,依已例每名每日各七合三時式,就該邑會付穀中,磨鍊上下事,竝請令廟堂,稟旨分付矣。高嶺防築之頻年潰決,實緣齦齶之不固,急流所激,輒致橫決之患。今若隨潰隨築,姑以費財爲惜,則將見其遇浸輒頹,必致全一鎭墊沒乃已,道臣·帥臣之一辭同請,必欲以石爲垈,期以完築者,寔出於一勞永逸之圖。役丁糧米,依狀請許施,另加董飭,務從鞏固,更勿以防築一事,致煩朝家措劃之意,分付,何如?上曰,依爲之。出擧條公轍曰,卽見南兵使李復淵所報,則以爲本道各鎭堡,元無歲抄軍,而惟獨雙靑·黃土·梨洞等三堡,有此名色,民有疊役之怨,渙散在卽。依通編所載,北道土卒貢賦外勿侵雜役之文施行,似合便宜,爲辭矣。以三堡秪殘之戶,應各鎭所無之役,一身兼額,或至三四,愁冤之極,輒致渙散,勢所固然。卽今矯弊蘇殘之方,固莫如革罷歲抄名色,而此亦軍額增減,關問道臣,商確狀聞後,更爲稟處,何如?上曰,依爲之。出擧條公轍曰,宣薦武弁,經禁軍六朔後,始通仕路,而部薦禁軍,不待六朔,有非均一之政,故年前,以一依宣薦六朔例施行事,筵稟定式矣。伊後聞之,則事勢轉多掣礙之端。宣薦元額爲一百,又有額外啓下之法,故次次移付,便同無定數,越薦納馬者,皆卽口傳部薦,則間又以中庶各十五員硬定,且無額外移送之事,已越薦已納馬者,待元額有闕,始爲口傳,故一年之內,不過中庶各二人入屬,已自口傳之前,有積薪之患。然則與宣薦欲其均一之本意,反爲渠輩向隅之歎,今不可無通變之擧。議者或以宣薦旣屬一內,則部薦亦盡許二內,使之隨闕入屬爲宜云,而如此則禁旅法意,漸有疎虞之歎,亦不無相妨稱冤之端。自今以後,部薦則以納馬六朔後始通仕路之意,更爲定式似好。俄於閤外,與兵判相議,此雖與禁軍六朔有異,而稍存防限,猶賢乎已,亦足爲疏鬱之政。依此施行之意,分付,何如?上曰,依爲之。出擧條公轍曰,宰臣李光憲,曾經府尹之職,已爲追榮,而今陞亞卿之後,又願貤贈於生家父母,同階兩贈,古法則未知有之,而近年以來,多有已例,此亦許施似好,故敢此仰達矣。上曰,依爲之。出擧條公轍曰,測候官林顔喆,以玉堂入直,李嘉愚親病甚重,雲觀番次苟艱,竝許遞,其代副司直趙璟鎭·朴升鉉差下,何如?上曰,依爲之。出擧條上曰,大臣就座,諸宰奏事。存秀曰,參下官未滿十日以下者,曾有啓稟出六之規矣。宣傳官李肇淵,仕日不足爲七日,依例陞六,何如?上曰,依爲之。出擧條漪曰,今日賓對,兩司諸臺,無一人進參,事甚未安,竝推考,何如?上曰,依爲之。出擧條光文曰,上下注書,纔已陞六而前薦新付之人,只有李淵祥一人矣。記注之任,不可不備員新薦,使之卽速擧行,何如?上曰,依爲之。出擧條在昌曰,齋日不遠,進御二錢重人蔘粟米飮,中宮殿進御二錢重人蔘粟米飮,自二十三日一貼式,限四貼煎入之意,敢此仰達矣。上可之。漪曰,事變假注書金鼎,擧行之際,有所失措,推考,何如?上曰,依爲之。出擧條上曰,史官就座。仍命大臣先退。又命退,諸臣以次退出。
上在昌德宮。停常參·經筵。
夜五更,月光映射,彗星所在,不得看候。
鄭漪,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
鄭漪啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
又啓曰,禁衛營將官來言,今日本營軍兵,日次私習云矣,敢啓。傳曰,知道。
又啓曰,御營廳將官來言,今日本廳軍兵,日次私習云矣,敢啓。傳曰,知道。
又啓曰,右承旨李友秀,左副承旨朴齊聞,今日不爲仕進,竝卽牌招,何如?傳曰,允。
又啓曰,來二十五日,朝參日次,而顯思宮練祭齋戒相値,頉稟之意,敢啓。傳曰,知道。
又啓曰,注書有闕之代,被薦人趙秉鉉·吳致愚·趙容和薦狀,依例成送吏曹之意,敢啓。傳曰,知道。
以右承旨李友秀牌不進罷職傳旨,傳曰,只推。
以校理李嘉愚·徐相祿牌不進罷職傳旨,傳于金鼎均曰,只推。
金鼎均,以弘文館言啓曰,本館下番闕直,事甚未安,校理李嘉愚·徐相祿,旣有只推之命,竝卽牌招,以爲推移姑降入直之地,何如?傳曰,允。
以司書安光直,兼司書韓弘敎,說書吳致愚牌不進罷職傳旨,傳于金鼎均曰,只推。
金鼎均,以侍講院言啓曰,下番姑降,已至多日,事甚未安。司書安光直,兼司書韓弘敎,說書吳致愚,旣有只推之命,竝更牌招,以爲推移入直之地,何如?傳曰,允。
鄭漪啓曰,大司憲宋穉圭,掌令趙象基,持平權偌在外,執義朴光錫,掌令朴鳴和,持平李相龍牌不進,監察茶時之意,敢啓。傳曰,知道。
以執義朴光錫,掌令朴鳴和,持平李相龍,司諫李游夏,獻納尹濟弘牌不進罷職傳旨,傳于鄭漪曰,只推。
鄭漪,以司僕寺提調意啓曰,分養馬故失瘦瘠不馴守令,每於畢上納後,依法典施罰,而有赦令,則例皆蕩滌矣。今年所納分養馬有頉邑現告成冊,今始來到,而係是宥旨前事,何以爲之?敢稟。傳曰,蕩滌。
又以兵曹言啓曰,今十二月二十一日,武臣賓廳講書日次,而中日相値,不得爲之之意,敢啓。傳曰,知道。
上在昌德宮。停常參·經筵。
夜二更,天氣淸朗,衆星畢露,詳細看候,則天紀星傍彗星,移見於紫微東垣第二星之傍,形色尾痕,比前稍微,距極二十八度,五更以後,爲月光所射,不得看候。
朴齊聞啓曰,合辭許久闕啓,事甚未安,除在外·未署經外,未肅拜·呈告人員,竝卽牌招,何如?傳曰,允。
傳于朴齊聞曰,每當大政,守令初仕各別擇差之意,屢煩申飭,未見實效,誠甚慨然,今番則留意擇差事,分付兩銓。
傳于朴齊聞曰,忠臣·淸白吏子孫,西北·松都人及軍功人,各別收用事,分付兩銓。
傳于朴齊聞曰,山林外兩司臺諫,及有實故在外玉堂,竝許遞,今日政差出。
傳于朴齊聞曰,宗廟令金益哲,善地守令擬入。
以校理李嘉愚·徐相祿牌不進罷職傳旨,傳于朴齊聞曰,只推。
以司書安光直,兼司書韓弘敎,說書吳致愚牌不進罷職傳旨,傳于朴齊聞曰,只推。
朴齊聞啓曰,大司憲宋穉圭在外,執義,掌令二員,持平二員未差,監察茶時之意,敢啓。傳曰,知道。
朴齊聞,以兵批言啓曰,五衛將鄭鴻觀前任全州營將,金啓默前任洪陽營將,俱在任所,上來間該廳番次苟難云。金魯赫,景福宮衛將李胤升·林壽星,慶熙宮衛將林盛益·趙完城,俱以身病猝重,萬無供職之望,全羅監營中軍李重根,以其父病深重,時月內萬無離捨赴任之望云,竝改差,何如?傳曰,允。
有政。吏批,行判書金履喬進,參判趙鐘永進,參議洪起燮進,左副承旨朴齊聞進。啓曰,今都目大政,各歧仕滿應遷者,相避及未準朔監察·禁府都事·戶曹·刑曹·工曹·漢城府郞官·平市署官員·五部令,各司久任時推人員,竝擬,何如?傳曰,允。
又啓曰,六品官之陞五品者,每於過都政後照擬,而見今在職者,絶無經一考之人,五品官,無以推移備擬,未經一考之人,依例勿拘陞擬,何如?傳曰,允。
朴齊聞,以吏批言啓曰,尙州牧使,今當差出,而本州,以嶺南雄邑,物衆地大,素稱難治,不可不擇差,他道有聲績已準限·未準朔守令,竝擬,何如?傳曰,允。以李玄好·韓季獜爲引儀,嚴耋爲活人別提,朴宗岱爲尙州牧使,安廷喜爲高城郡守,廣興主簿單朴魯壽,金履禕爲咸陽郡守,洪履燮爲懷德縣監,朴肯源爲陽城縣監,金仁燾爲公淸都事,故牧使李禾贈吏參例兼,禮曹參判李光憲考,洪逸淵爲宣陵直長,崔弘岱爲尙衣直長,尹爲禧陵直長,李羲升爲知禮縣監,金光素爲淸河縣監,軍資直長單金仁淳,徐羽輔爲儀賓都事,李熽爲健元陵令,李鍾稷爲利川府使,鄭東龜爲龍仁縣令,張晩燮爲濟州判官,李衡遠爲造紙別提,金在敬爲掌苑奉事,李正履爲義禁府都事,柳昌根爲鐵山府使,金箕詢爲禁府都事,李鏵爲北部令,李章翼爲忠勳都事,李憲猷爲顯陵令,李玄緖爲敦寧判官,嚴耋爲禁府都事,柳弘根爲造紙別提,李圭殷爲工曹佐郞,玄仁福爲麻田郡守,金時興爲桃源察訪,韓壽明爲律學敎授,李玄好爲監察,李奎秀爲三嘉縣監,金榶爲魚川察訪,李秉德爲銀溪察訪,李漢極爲長淵縣監,金相休爲工曹判書,李紀淵爲刑曹參議,權聖祜爲富寧府使,李普榮爲甲山府使,李行淳爲博川郡守,李在正爲內資直長,李常在爲典牲判官,丁羲準爲永禧殿令,李敬會爲懿陵令,鄭宅升爲金海府使。
朴齊聞,以吏批言啓曰,臺諫多窠,今當差出,而擬望之人乏少,外任竝擬,何如?傳曰,允。以李羲肇爲大司諫,林處鎭爲司諫,李游夏爲執義,李毅遠·韓益相爲掌令,李鍾淳爲尙瑞直長,成憲曾爲繕工奉事,李駿秀爲平市令,李尙遵爲引儀,朴長馣爲司饔主簿,金裕淳爲漢城主簿,金魯甲爲三和府使,張東玉爲通津府使,李夔秀爲慶源府使,金周喆爲萬頃縣令,徐淇修·韓兢裕爲持平,金周默爲獻納,尹履誼爲尙瑞副直長,金勉淳爲尙衣別提,洪冕周爲繕工副奉事,韓用鏽爲氷庫別檢,朴宗吉爲景慕宮令,韓喆裕爲順興府使,洪百泳爲舒川郡守,兪長柱爲司僕主簿,金彦道爲禁府都事,朴仁猉爲義盈主簿,方孝善爲瓦署別提,金鼎均爲順天府使,楚珏爲活人別提,趙必煥爲引儀,鄭德和·李必玉爲典籍,李冕容爲兼引儀,李圭白爲引儀,李鍾仁爲沔川郡守,李彙寧爲同福縣監,申漢升爲泰安郡守,權世敏爲居山察訪,曺錫玄爲禁府都事,李湜爲兵曹正郞,徐長輔爲同春秋,趙秉鉉爲注書,申大膺爲麒麟察訪,鄭知容·徐萬淳爲正言,沈希洙爲璿源殿令,吳淳常爲引儀,王道常爲柒原縣監,沈宜晉爲戶曹佐郞,李維成爲德陵直長,李僢爲貞陵令,姜䆃爲典籍,崔昔爲孟山縣監,朱欽晢爲義陵奉事,李衡遠爲漢城主簿,趙爲梁山郡守,尹永魯爲務安縣監,金益哲爲振威縣令,兼春秋單李湜,金蘭淳爲輔德,趙璟鎭爲掌樂正,李顯成爲司饔主簿,金禮振爲活人別提,朴尙律爲長興主簿,曺錫玄爲南部令,柳弘根爲監察,金陽淳爲同經筵,沈樂臣爲河東府使,權灝爲固城縣令,朴宗琬爲宗廟令,朴義柱爲典籍,李時權爲康津縣監,朴東壽爲司宰主簿,柳亮源爲造紙別提,任岳周·李在陽·盧在豐爲兼引儀,洪羲弼爲校理,李寅泰爲修撰,金勉淳爲戶曹佐郞,林爲校檢,李漢奎爲禁府都事,李恒權爲承旨,張天翼爲軍器主簿,李祉默爲造紙別提,金箕景爲尙衣別提,沈宜復爲司饔主簿,楊繕爲崇靈殿參奉,兼養賢直長單趙思健,南學訓導單金致鉉,權曦爲假監役,李寅弼爲明陵參奉,李宜翼爲康陵參奉,李鼎民爲思陵參奉,李玹爲慶基殿參奉,申在順爲顯隆園參奉,崔璜爲齊陵參奉,韓夢紳爲義陵參奉,崔遇天爲安陵參奉,洪範猷爲典獄參奉,李日瀅爲穆陵別檢,李之鳳爲順康園守奉官,李遇榮爲昭寧園守奉官,洪憲燮·金亨源·金會友·徐有晃爲假引儀,奉常副奉事單金建喆。
朴齊聞啓曰,同副承旨金鼎均,移拜順天府使,伴直無人。右承旨李友秀,所當牌招,而拘於廳規,不得請牌,何以爲之?敢稟。傳曰,牌招。
以右承旨李友秀牌不進罷職傳旨,傳于朴齊聞曰,只推。
朴齊聞啓曰,行都承旨李光文不爲仕進,行左承旨鄭漪式暇,右承旨李友秀牌不進,右副承旨尹致謙服制,同副承旨未差,院中只有臣一人,伴直無人。行都承旨李光文,所當牌招,而拘於廳規,不得請牌,何以爲之?敢稟。傳曰,新除授承旨牌招伴直。
朴齊聞啓曰,新除授注書趙秉鉉,卽爲牌招入直,何如?傳曰,允。
兵批,行判書李存秀進,參判金鐮進,參議李東煥進,參知朴長復入直進,同副承旨金鼎均進。啓曰,守令多窠,今當差出,而未準朔禁軍將及營將·邊將·虞候·中軍·都事·守令·察訪竝擬,何如?傳曰,允。
又啓曰,營將·中軍·虞候,今當差出,而擬望之人乏少,已準朔守令及虞候,竝擬,何如?傳曰,允。以金箕殷·朴蓍壽爲副摠管,尹懿成爲宣傳官,鄭鴻觀爲五衛將,韓義植爲訓鍊主簿,副護軍李紀淵·尹景鎭,副司果徐興輔·尹匡烈·徐有稷,以金弘根爲司禦,鄭東勉爲翊贊,金左根爲副率,李琇·黃琦憲爲武兼,訓鍊判官池有鍾,主簿韓錫昌·朴致元·金景昊,以上加設減下,以上竝單付。金啓默爲五衛將,李德錄爲蝟島僉使,李潤培爲知世浦萬戶,吳廷敏爲玉浦萬戶,宋載欽爲助羅浦萬戶,同知單梁守基,僉知鄭昌義·李徵九·韓國養,訓鍊主簿朴仁福,以上竝單付。安昇玄爲訓鍊判官加設,李東弼·金命爀·李得祿爲主簿加設,李命集爲夞怪萬戶,鄭壽基爲羽林將,李吉求爲江原中軍,柳鎬源爲全州營將,孫綏遠爲大興中軍,南慶老爲江華中軍,李致默爲赤梁僉使,田春福爲平薪僉使,金命尹爲車嶺僉使,金興喆爲包伊萬戶,崔德周爲西平萬戶,護軍柳和源單付。朴元植爲慶尙中軍,李喆爲公淸中軍,崔達曾爲黃海中軍,李重根爲全羅中軍,崔柱悳爲從浦萬戶,金應鎭爲登山僉使,禹文策爲蒜山僉使,南雲离爲龍媒僉使,朴興澄爲古今島僉使,全龍仁爲西林僉使,姜濟璜爲德浦僉使,朴鳴觀爲獜山僉使,崔興吉爲文城僉使,崔獜趾爲淸城僉使,金宗鉉爲格浦別將,李胤升·鄭道純·林壽星爲景福將,林盛益·趙完城爲慶熙將,尹喜用爲公淸兵虞候,沈煥永爲高山里僉使,許櫟爲坡知僉使,曺允鵬爲京畿中軍,沈尙之爲洪陽營將,羽林將鄭壽基,全州營將柳鎬源,大興中軍孫綏遠,江華中軍南慶老,江原中軍李吉求,以上今加折衝加資事承傳。李雲淵爲恃寨僉使,簡德佾爲天摩僉使,姜萬龜爲西北僉使,李日榮爲訓鍊主簿,南爲武兼,副護軍申在植,副司直朴光錫·李游夏·李相龍·權偌·趙象基·朴鳴和·尹濟弘·李嘉愚·徐相祿,副司果黃贊熙·鄭元紀·尹心圭,以上竝單付。姜九成爲訓鍊判官,鄭基一爲侍直,朴師濂爲三陟營將,金魯赫·林致浩爲五衛將,同知單林壽星,姜鎭華爲忠翊將,李雨元爲黃海兵虞候,金是鐸爲溫萬戶,崔乙復爲蟾津別將,劉京宅爲金城別將,同知單李胤升,以洪爲宣傳官,林敬喆爲木浦萬戶,秦東顯爲長峯萬戶,康漢澄爲阿吾地萬戶,李明洙爲舊所非浦別將,於汀灘權管單金政鍊,同知單鄭道純。
金鼎均啓曰,訓鍊正·晉州營將,今當差出,而擬望之人乏少,外任及未準朔禁軍將,竝擬,何如?傳曰,允。以權逴爲副摠管,徐羽淳爲訓鍊正,張彦極爲晉州營將,成夏鎭爲平安中軍,李喜晩爲西水羅萬戶,同知趙完城,僉知金魯赫·林致浩,副護軍鄭壽基·柳鎬源,以上竝單付,安載述爲五衛將,王道常爲內禁將,柳相鎬爲訓鍊主簿,同知林盛益,副護軍金時和·柳曮·具載默·李國世·梁鍾益·趙存常·許澮·安栢·閔修顯,副司果金相勉·白萬榮·李鏵·李敏實,以上竝單付。金啓宅爲全羅中軍,姜彝五·金宗郁爲五衛將,朴時陽·林光祿爲景福將,崔弘德爲五衛將,李玄謙爲訓鍊僉正,僉知單安載述,蔡光臣爲宣傳官,白能洙爲內禁將,同知單林光祿,僉知單姜彝五·金宗郁,副司果單李冕容,以梁宣洙·李亨在爲訓鍊副正,同知單朴時陽,僉知單鄭壽基,副護軍金星翼,以具廷鉉爲宣傳官,魚在溟爲訓鍊僉正,李廷機·金載溫爲慶熙將,韓用儉·蔡學永爲宣傳官,朴亮勳爲都摠經歷,南允東爲訓鍊僉正,同知單金載溫,以李顯城爲訓鍊判官,兪致德爲武兼,同知單李廷機,鄭亨大爲都摠都事,蔡大永爲仁遮外萬戶,許瀷爲部將,副司果李南老,李玄升爲武兼,崔致文爲武兼,尹亨儉爲部將,李光龍·李承弼·李喜星爲守門將,洪鍾英爲洗馬,李健緖·鄭冕榮·李應謙·柳相朝爲宣傳官,尹亮烈·權曦爲武兼,李用弼·李藎永·金熙鍾·金性浩·白珩洙爲部將,鄭海鵬·柳相杓·李萬成·金載垕·石光錄·吳聖寬爲守門將,朴熙命爲南道參軍,許潤爲東道參軍,小農權管單白弘儉,副司果李義謙·牟景郁·許瀷·李樂沼·洪範祖·朴載寬·韓弘定·柳相立·李肇淵以上竝單付。
吏曹啓目,權知承文院副正字金相勉·白萬榮·李鏵,權知校書館副正字李敏實,俱以登科前年滿五十,依法典六品遷轉,何如?啓依允。又啓目,權知校書館副正字李敏實·張周翼爲等如,口傳施行,何如?啓依允。又啓目,權知成均館學諭盧時懋·金建喆·尹孟烈·尹錫祐·李鎭默·金致鉉·金鼎·金命珠·崔宗煥·金耆升·梁日煒·金永基爲等如,口傳施行,何如?啓依允。又啓目,權知承文院副正字李根友·李穆淵·尹奎培·申履祿·金相勉·成好謙·蔡東直·趙秉鉉·趙容和·曺相振·高萬九·白萬榮·李景在·李鏵·柳宜貞·金鍏·朴龍天·鄭象樞·鄭在鑑·任百能·李佑伯·李遇榮·朴在皞·鄭誠一·鄭顯璞·李之鳳爲等如,口傳施行,何如?啓依允。
上在昌德宮。停常參·經筵。
夜一更,紫微東垣第二星傍,所見彗星,形色尾痕,與昨無異,距極二十七度。五更以後,爲月光所射,不得詳察。
李恒權啓曰,大司憲宋穉圭,掌令李毅遠·韓益相,持平徐淇修·韓兢裕在外,執義李游夏未肅拜,監察茶時之意,敢啓。傳曰,知道。
傳于李光文曰,守令·邊將·初仕人留待。
傳于李光文曰,守令·邊將·初仕人入侍。
李光文啓曰,藥房副提調,持粟米飮來待矣。傳曰,封入。
李恒權啓曰,明日傳香,禮房承旨當爲齋宿。右承旨李友秀,所當牌招,而拘於廳規,不得請牌,何以爲之?敢稟。傳曰,禮兵換房。
又啓曰,假注書李遇榮,身病猝重,勢難察任,今姑改差,何如?傳曰,允。
李遇榮改差,代以文養正爲假注書。
文養正在外,代以尹孟烈爲假注書。
李恒權啓曰,注書趙秉鉉,時在京畿楊州地,斯速乘馹上來事,下諭,何如?傳曰,允。
傳于尹致謙曰,發遣吏郞,諸執事淸齋與否,摘奸以來。
尹致謙,以弘文館言啓曰,本館下番闕直,事甚未安,新除授校理洪羲弼,卽爲牌招,姑降入直,何如?傳曰,允。
又以弘文館言啓曰,本館上番副應敎臣林顔喆,以御營廳從事官,本廳軍兵放料事,今日晝仕出去之意,敢啓。傳曰,知道。
李恒權,以兵曹言啓曰,今十二月二十五日宗廟·社稷·景慕宮臘享大祭時,守門當爲塡差,而本曹郞廳·都摠府郞廳·五衛將,除入直在外,排擬苟艱,依定式軍門將官,代差以入之意,敢啓。傳曰,知道。
尹致謙,以承文院都提調意啓曰,院製述官李祉默陞六代,吏文學官丁志鶴陞付,吏文學官有闕代,幼學南鼎耇差下,使之付軍職,冠帶常仕,何如?傳曰,允。
李恒權,以訓鍊都監言啓曰,本局諸將官,自今年三月,至十二月射講居首人,別單書入之意,敢啓。傳曰,知道。
又以禁衛營言啓曰,本營諸將官今年射講都計劃居首人,依例別單書入之意,敢啓。傳曰,知道。
又以御營廳言啓曰,本廳諸將官今年射講都計劃居首人,別單書入之意,敢啓。傳曰,知道。
又以摠戎廳言啓曰,本廳諸將官今癸未年射講居首人,依例別單書入之意,敢啓。傳曰,知道。
癸未十二月二十三日辰時,上御熙政堂。守令·邊將·初仕人入侍時,行都承旨李光文,同副承旨尹致謙,假注書李遇榮,記注官金履喆·任泰濬,以次進伏,三和府使金魯甲,河東府使沈樂臣,博川郡守李行淳,固城縣令權灝,孟山縣監崔昔,萬頃縣令金周喆,柒原縣監王道常,康津縣監李時權,淸河縣監金光素,假引儀金亨源·金會友·洪憲燮,進伏楹外,蝟島僉使李德祿,赤梁僉使李致默,平薪僉使田春福,登山僉使金應鎭,車嶺僉使金命尹,龍媒僉使南雲耇,西林僉使全龍仁,古今島僉使朴興澄,淸城僉使崔獜祉,德浦僉使姜濟璜,恃寨僉使李雲淵,西北僉使姜萬龜,從浦萬戶崔柱悳,夞怪萬戶李命集,玉浦萬戶吳廷敏,知世浦萬戶李潤倍,助羅浦萬戶宋載欽,包伊萬戶金興喆,西平浦萬戶崔德周,木浦萬戶林敬哲,長峯萬戶秦東顯,阿吾地萬戶康漢澄等,侍立庭下訖。上曰,守令·邊將奏職姓名。魯甲等各奏姓名訖,以次退出。進御二錢重人蔘粟米飮,自今日一貼式,限四貼煎入事,榻前下敎。中宮殿進御二錢重人蔘粟米飮,自今日一貼式,限四貼煎入事,榻前下敎。上命退,承史以次退出。
上在昌德宮。停常參·經筵。
夜一更,紫微東垣第二星傍彗星,移見於第一星之傍,形色尾痕,與昨無異,距極二十五度。五更以後,爲月光所射,熹微不得詳察。
朴齊聞啓曰,大司憲宋穉圭,掌令李毅遠·韓益相,持平徐淇修·韓兢裕在外,執義李游夏未肅拜,監察茶時之意,敢啓。傳曰,知道。
李光文啓曰,藥房提調·副提調,持粟米飮來待矣。傳曰,封入。
傳于尹致謙曰,禮房承旨馳詣社稷·宗廟·永禧殿·景慕宮,奉審摘奸以來。
傳于李友秀曰,留院公事入之。
傳于李友秀曰,兵工換房。
尹致謙啓曰,卽者社稷署官員來言,臘享大祭時,提調當爲進參,而提調沈象奎差祭,不得進參云,何以爲之?敢稟。傳曰,許遞,前望單子入之。
社稷提調前望單子入之,鄭晩錫落點。
以校理洪羲弼牌不進罷職傳旨,傳于尹致謙曰,推考傳旨捧入。
尹致謙,以弘文館言啓曰,本館下番闕直,事甚未安,校理洪羲弼,旣有只推之命,卽爲牌招,姑降入直,何如?傳曰,允。
又以侍講院言啓曰,兼輔德呂東植入直矣,身病猝重,纔已入稟出去,上番闕直,事甚未安。兼弼善林顔喆玉堂入直,輔德金蘭淳,弼善朴晦壽,文學金,兼文學朴永元,竝卽牌招,以爲推移入直之地,何如?傳曰,允。
又以侍講院言啓曰,明日顯思宮臘享祭王世子亞獻禮時,宮官當爲備員,〈而〉兼輔德呂東植,以其身病,入稟出去,輔德金蘭淳,文學金,兼文學朴永元傳旨未下,何以爲之?而司書安光直,卽爲牌招,以爲進參之地,何如?傳曰,允。一體牌招。
以輔德金蘭淳,文學金,兼文學朴永元牌不進罷職傳旨,傳于尹致謙曰,只推。
以輔德金蘭淳,文學金,兼文學朴永元再牌不進罷職傳旨,傳于尹致謙曰,只推。
以兼輔德呂東植牌不進罷職傳旨,傳于尹致謙曰,只推。
傳于李光文曰,原任待敎金正喜檢校差下。
尹致謙,以奎章閣言啓曰,原任待敎金正喜,檢校差下事,命下矣。卽爲牌招察任,何如?傳曰,允。
以校理洪羲弼牌不進罷職傳旨,傳于尹致謙曰,只推。
尹致謙啓曰,今此皇曆,京畿監營二件,一件營上,一件勅使所經邑分上,黃海監營二件,一件營上,一件勅使所經邑分上,平安監營四件,一件營上,三件勅使所經邑分上,水原府·開城府·江華府·廣州府·江原監營·公淸監營·全羅監營·慶尙監營·咸鏡監營,各一件營上事,自本院,依例成有旨下送,京各司應爲頒賜二十四件,亦爲依例頒給之意,敢啓。傳曰,知道。
李恒權,以備邊司言啓曰,本司有司堂上朴宗薰,職務相妨,所帶摠管之任,今姑許遞,何如?傳曰,允。
又以都摠府言啓曰,今日入直內三廳武兼禁軍及軍兵等,當爲中日習射技,而顯思宮臘享大祭親行齋戒相値,不得設行之意,敢啓。傳曰,知道。
判中樞府事金載瓚疏曰,伏以鑽燧遄改,月日不留,顯思宮練事,居然已薄。伏惟聖懷冞切,哀隕益新,區區下忱,竊不勝拊時悲念之至。臣方病伏鄕外,而身存一縷,地近數舍,揆以情禮,曷敢不趨簉班聯,仰瞻祼獻之儀,俯伸起居之誠?而第伏念自經春初死病之後,殘喘雖得復甦,半體仍爲不仁,腰腿以下,便不屬己分所關,步履輒覺全痿,拜跪尤無其望,轉動須人,叫苦漸甚,而又況近添輪行毒感,委身床笫,奄奄如朝夕難支。以今形病,雖使跡在城闉,旣無以隨衆行禮,至若自鄕抵京,及時躬參,實無望自力,左右思惟,亶合譴罰。玆敢猥陳短章,縣道仰籲,此時瀆擾,尤增大何。伏乞亟降嚴命,以警具僚,不勝幸甚。臣無任云云。答曰,省疏具悉卿懇。愼節奉慮,練事隔日,哀慕益新,卿其安心調理。仍傳于李友秀曰,此批答,遣史官傳諭于金判府事。
上在昌德宮。停常參·經筵。
初昏,紫微東垣第一星傍所見彗星,形色尾痕,比前稍微,距極二十四度。五更以後,爲月光所射,熹微難辨。
顯思宮臘享祭親行後,王世子板位問安。答曰,罔極。大殿·中宮殿,內閣·政院·玉堂·百官奉慰單子問安。答曰,罔極。藥房口傳問安。答曰,罔極。世子宮,內閣·政院·玉堂·百官單子問安。答曰,知道。藥房口傳問安。答曰,知道。世子嬪宮,內閣·政院·玉堂單子問安。答曰,知悉。藥房口傳問安。答曰,知悉。
藥房提調金在昌,副提調李光文啓曰,親行臘享,聖慕克伸,寢曉將事,勞動旣多,伏未審聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。
朴齊聞啓曰,大司憲宋穉圭,掌令李毅遠·韓益相,持平徐淇修·韓兢裕在外,執義李游夏未肅拜,監察茶時之意,敢啓。傳曰,知道。
李恒權啓曰,備邊司郞廳來言,今日賓廳日次,而顯思宮練祭親行齋戒相値,不得來會云矣,敢啓。傳曰,知道。
李光文啓曰,藥房提調·副提調,持粟米飮來待矣。傳曰,封入。
傳于李光文曰,都承旨馳詣園所,奉審摘奸,仍爲監祭以來。
尹致謙,以侍講院言啓曰,明日顯思宮練祭王世子亞獻禮時,宮官當爲全數進參,而輔德金蘭淳,兼輔德呂東植,俱有實病,無以備員。令政院稟旨變通差出,待下批牌招,以爲備員進參之地,何如?傳曰,允。
又啓曰,因侍講院草記,明日顯思宮練祭王世子亞獻禮時,宮官當爲全數進參,而輔德金蘭淳,兼輔德呂東植,俱有實病,無以備員。令政院稟旨變通,待下批牌招事,允下矣。合有變通之道,何以爲之?敢稟。傳曰,竝許遞,前望單子入之。
春坊前望單子入之。輔德尹豐烈,兼輔德李紀淵落點。
以輔德尹豐烈牌不進罷職傳旨,傳于尹致謙曰,只推。
尹致謙啓曰,判義禁鄭晩錫,藝文提學李相璜,旣入闕中,不爲肅謝,直爲出去,事甚未安,竝推考,何如?傳曰,允。
李恒權啓曰,執義李游夏,正言鄭知容,旣入闕中,不爲肅謝,直爲出去,事甚未安,竝推考,何如?傳曰,允。
尹致謙,以吏曹言啓曰,再昨日政,穆陵別檢李日瀅,分館前矇然擬入,至蒙恩點矣。不審之失,臣不勝惶恐,而原望筒勿施,何如?傳曰,允。
顯思宮臘享祭,終獻官知事沈象奎,贊禮行禮曹判書金在昌,典祀官奉常正任文白,宮闈令尙膳金喜善,執禮副司果朴光錫,執尊司果尹濟弘,大祝副司果李憲瑋,祝史副司果宋欽奭,齋郞副司果朴宗休,盥洗位禮曹正郞河錫洪,典籍盧尙羲,爵洗位禮曹佐郞李基準,直講趙亨基,亞獻盥洗位兵曹佐郞金永鎭,終獻盥洗位校書校理李錫周,贊者引儀安聖譽,引儀金秉始,謁者引儀趙必煥,引儀吳淳常,贊者兼引儀鄭橚,假引儀任岳周,祭監監察李秉龜·李賢耆。
癸未十二月二十五日子時,上詣顯思宮。臘享祭親行入侍時,行都承旨李光文,右承旨李友秀,左副承旨朴齊聞,右副承旨李恒權,假注書尹孟烈,記注官李湜·任泰濬,檢校待敎金正喜,以次侍立訖。上具翼善冠·淺淡服·烏犀帶·黑皮靴,詣齋殿。時至,通禮跪啓請行禮。贊禮前導入顯思宮,詣板位前。贊禮跪啓請俯伏哭,上俯伏哭,王世子以下在位者,皆俯伏哭。贊禮跪啓請止哭興再拜興平身,上止哭興再拜興平身,王世子以下在位者,皆止哭興再拜興平身訖。贊禮前導,詣尊所東向立。光文酌酒,友秀以盞受酒。上詣神位前,北面俯伏跪。光文奉香,恒權奉爐以進。贊禮啓請三上香。上三上香奠幣禮,恒權受香爐奠于案。仍行初獻禮,光文奉爵以進。贊禮跪啓請執爵獻爵,上執爵獻爵。大祝跪讀祝文訖。贊禮跪啓請俯伏興平身,上俯伏興平身。贊禮導上降復位。執禮請行亞獻禮。宮官引王世子詣尊所,執尊者酌醴,宮官以爵受醴。王世子入詣神位前。宮官請執爵獻爵,王世子以爵授宮官,奠于靈座前。宮官請俯伏興平身,王世子俯伏興平身,降復位。執禮請行終獻禮。謁者引終獻官行知事沈象奎,詣神位前行禮訖,出就伏位。執禮請俯伏哭,上俯伏哭,王世子以下在位者,皆俯伏哭。贊禮請止哭興再拜興平身,上止哭興再拜興平身。贊禮導上詣望燎位燎訖。啓請禮畢。上還入齋殿。諸臣以次退出。
上在昌德宮。停常參·經筵。
初昏,游氣掩翳,一更以後密雲,彗星所在,不得看候。
顯思宮練祭親行後,王世子板位問安。答曰,罔極。大殿·中宮殿,內閣·政院·玉堂·百官奉慰單子問安。答曰,罔極。藥房口傳問安。答曰,罔極。世子宮,內閣·政院·玉堂·百官單子問安。答曰,知道。藥房口傳問安。答曰,知道。世子嬪宮,內閣·政院·玉堂單子問安。答曰,知悉。藥房口傳問安。答曰,知悉。
李恒權啓曰,大司憲宋穉圭,掌令李毅遠·韓益相,持平徐淇修·韓兢裕在外,執義李游夏未肅拜,監察茶時之意,敢啓。傳曰,知道。
鄭漪啓曰,左副承旨朴齊聞,今日不爲仕進,卽爲牌招,何如?傳曰,允。
李光文啓曰,藥房提調·副提調,持粟米飮來待矣。傳曰,封入。
傳于李光文曰,奉審承旨入侍。
傳于鄭漪曰,守侍園官·享官以下,書啓捧入。
以守侍園官·享官以下別單,傳于鄭漪曰,守園官興寧君昌應,侍園官朱世章竝加資,參奉李鍾明·柳民根,忠義金師善,進止差備金昌西·鄭萬豐,各加一資,資窮者代加,享官完城君爔,行護軍朴周壽,行左承旨鄭漪,行副護軍朴宗喜,禮曹參議朴岐壽,各熟馬一匹賜給,前享官永明尉洪顯周勿論,忠義朴巘壽·李鍾奎,各兒馬一匹賜給,其餘守僕員役等,竝令該曹,米布考例題給。
傳于鄭漪曰,顯思宮都薛里李奇遠·金喜善,各熟馬一匹賜給,薛里鄭性浹·金枝煥,酒房鄭得周·梁宗河,進止差備安廷潤·白慶會·金敏慶·鄭運裕,各兒馬一匹賜給,前進止差備安聖集·張興昌勿論。
傳于李恒權曰,暗行御史入侍。
李恒權啓曰,卽者吏曹郞廳來言,泰安郡守申漢升,珍島郡守李秉吉,博川郡守李行淳,龍仁縣令鄭東龜,固城縣令權灝,陽城縣監朴肯源,知禮縣監李羲升,淸河縣監金光素,同福縣監李彙寧,康津縣監李時權,三嘉縣監李奎秀,兩司俱未署經云。除在外外,未肅拜人員,竝卽牌招,以爲署經之地,何如?傳曰,允。
以左副承旨朴齊聞牌不進罷職傳旨,傳于鄭漪曰,只推。
鄭漪,以弘文館言啓曰,本館上番副應敎臣林顔喆,以御營廳從事官,本廳軍布捧上時,今日晝仕出去之意,敢啓。傳曰,知道。
李恒權,以兵曹言啓曰,秋等別造弓矢進上在卽,而知弓品堂上,今方有闕,其代以在京無故人差出,何如?傳曰,允。
又以備邊司言啓曰,卽見咸鏡監司南履翼都試試取啓本,則以爲本營武士都試,自明年試取鐵箭,如有沒技者,許令直赴事,請令廟堂,稟旨分付矣。鐵箭試取,非無一二傍照之例,而試體不若從簡而取精,今不必創增名色,只令依前規擧行,入格武士之不請該曹稟處,有違格例,政院之無一言捧納,亦有其失,道臣及當該承旨,竝爲推考,原啓本,令該曹稟處,何如?傳曰,允。
又以禁衛營言啓曰,本營哨官李東弼,身病猝重,勢難察任,改差,何如?傳曰,允。
顯思宮練祭親行敎是時,終獻官領議政南公轍,贊禮行禮曹判書金在昌,典祀官奉常正任文白,宮闈令尙膳金喜善,執禮副司果徐有素,執尊司書安光直,大祝副校理朴永元,祝史文學金,齋郞典籍鄭德和,盥洗位兵曹佐郞丁載榮,禮曹佐郞全允淡,爵洗位兵曹正郞韓錫祉,典籍金景濂,亞獻盥洗位兵曹佐郞朴齊輝,終獻盥洗位典籍盧尙羲,贊者假引儀徐有晃,兼引儀鄭橚,謁者引儀安聖謩,引儀金秉始,贊引兼引儀沈正禮,兼引儀任岳周,祭監監察李是鍊·安孝述。
癸未十二月二十六日子時,上詣顯思宮。練祭親行入侍時,行左承旨鄭漪,右承旨李友秀,左副承旨朴齊聞,右副承旨李恒權,同副承旨尹致謙,假注書李之鳳·尹孟烈,記注官李湜·任泰濬,直提學趙鐘永,檢校直閣鄭基善,檢校待敎李鶴秀·李憲瑋·金正喜,以次侍立訖。上具翼善冠·淺淡服·烏犀帶·黑皮靴,詣齋殿。時至,通禮跪啓請行禮。贊禮前導詣版位前,贊禮跪啓請俯伏哭。上俯伏哭,王世子以下在位者,皆俯伏哭。贊禮跪啓請,止哭興再拜興平身。上止哭興再拜興平身,王世子以下在位者,皆止哭興再拜興平身訖。贊禮前導詣尊所東向立。漪酌酒,致謙以酌受酒。上詣神位前,北面俯伏跪。漪奉香,致謙奉爐以進。贊禮啓請三上香,上三上香奠幣禮。致謙受香爐奠于案,仍行初獻禮。漪奉酌以進。贊禮啓請執爵獻爵,上執爵獻爵。大祝跪讀祝文訖。贊禮跪啓請俯伏興平身,上俯伏興平身。贊禮導上降復位。執禮請行亞獻禮。宮官引王世子詣尊所。執尊者酌醴,宮官以爵受醴,王世子入詣神位前。宮官請執爵獻爵,王世子以酌授宮官,奠于靈座前。宮官請俯伏興平身,王世子俯伏興平身,降復位。執禮請行終獻禮。謁者引終獻官領議政南公轍,詣神位前〈行禮訖〉,出就復位。執禮請俯伏哭,上俯伏哭,王世子以下在位者,皆俯伏哭。贊禮請止哭興再拜興平身。贊禮導上詣望燎位〈燎〉訖。啓請禮畢,導上還入齋殿。諸臣以次退出。
癸未十二月二十六日辰時,上御熙政堂。徽慶園奉審承旨入侍時,行都承旨李光文,假注書尹孟烈,記注官李宗心·李湜,以次進伏訖。上命承旨進前。光文進前奏曰,臣承命馳詣徽慶園,園所奉審則無頉,祭物·祭器·祭井看審則精潔,諸執事摘奸則無頉,仍詣碑閣·丁字閣奉審則無頉,仍留監祭入來矣。卽伏聞昨日兼輔德前望單子啓下者,其中有通望人見漏者矣,奏御文字之如是疎忽,誠極未安。當該吏曹堂上推考,原單子使之改修正,何如?上曰,依爲之。仍命退,諸臣以次退出。
癸未十二月二十六日申時,上御熙政堂。平安道淸北暗行御史入侍時,右副承旨李恒權,假注書李之鳳,記注官李宗心·李湜,副司果金鏴,以次進伏訖。上命御史進前。鏴進前。上曰,無事往還乎?鏴曰,善爲往還矣。上命退,諸臣以次退出。
上在昌德宮。停常參·經筵。
初昏至四更,雲氣掩翳,五更雲捲,始爲詳察,則紫微東垣第一星傍所見彗星,移見於西垣第一星之傍,形色尾痕,比前稍微,距極二十一度。
顯思宮練祭後,大殿·中宮殿·世子宮·世子嬪宮,內閣·政院·玉堂翌日單子問安。答曰,知道。大殿·中宮殿·世子宮,朝廷二品以上·六曹堂上翌日單子問安。答曰,知道。
藥房提調金在昌,副提調李光文啓曰,日月流邁,顯思宮練事奄過,伏惟聖心哀慕,益復如新。伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候安順,卿等不必入侍矣。中宮殿·世子宮·世子嬪宮,口傳問安。答曰,知道。
李恒權,以都摠府言啓曰,今日入直內三廳武兼禁軍及軍兵等,中日習射技,請出標信。傳曰,知道。
尹致謙啓曰,來初一日,輪對日次,而正朝相値,頉稟之意,敢啓。傳曰,知道。
備忘記,晉州營將張彦極下直,長弓一張,長箭一部,片箭一部,筒兒一箇賜給。
尹致謙啓曰,守令署經事,命下矣。憲府則大司憲宋穉圭,掌令韓益相·李毅遠,持平徐淇修·韓兢裕在外,諫院則大司諫李羲肇,司諫林處鎭,獻納金周默,正言徐萬淳在外,執義李游夏,正言鄭知容傳旨未下,兩司不得備員署經,何以爲之?敢稟。傳曰,在外人竝許遞,前望單子入之,違牌人只推,竝更爲牌招。
朴齊聞啓曰,大司憲宋穉圭,掌令李毅遠·韓益相,持平徐淇修·韓兢裕在外,執義李游夏傳旨未下,監察茶時之意,敢啓。傳曰,知道。
以執義李游夏牌不進罷職傳旨,傳于朴齊聞曰,只推。
臺諫前望單子入之。大司憲金魯敬,大司諫沈能岳,司諫金喆遠,掌令姜世揆·李猉峻,持平李禮延·魚在濂,獻納朴鳴和,正言李趾秀落點。
尹致謙啓曰,守令署經事,命下矣。新除授行大司憲金魯敬,行大司諫沈能岳,司諫金喆遠,掌令姜世揆·李猉峻,持平李禮延·魚在濂,獻納朴鳴和,正言李趾秀,竝卽牌招,以爲署經之地,何如?傳曰,允。
尹致謙,以禮曹言啓曰,新除授穆陵別檢李日瀅,以分館前,原望筒勿施事,自吏曹草記,允下矣。今此本陵正朝祭享時,兩官不可不備,別檢未差之代,令該曹,以在京無故人口傳差出,以爲備員擧行之地,何如?傳曰,允。
吏曹口傳政事,以任百能爲穆陵別檢。
尹致謙,以吏曹言啓曰,今此正朝祭祭官,當爲磨鍊,而除老病·公頉外,實無推移排比之路。依近例春坊·刑官及司饔院官員年六十以上人,通融塡差,而其中時無職名人員,令該曹口傳付軍職,何如?傳曰,允。
又以吏曹言啓曰,測候官雖有差祭安徐之例,而見今曾經玉堂人員,在京無故者絶少,實無分排之道。測候官入直外,竝爲推移塡差於顯思宮親祭時執事之地,何如?傳曰,允。
又以禮曹言啓曰,謹依奎章閣啓下關,差備待令畫員朴仁秀所帶本署祿官窠,以其子禧瑞陞付之意,敢啓。傳曰,知道。
朴齊聞,以漢城府言啓曰,未婚男女都數,每年歲首書啓,成婚與否,趁歲末草記事,曾有定式矣。今春等未婚人書啓後,過婚形止,自各該部,修成冊報來,故別單書入之意,敢啓。傳曰,知道。
李恒權,以訓鍊都監言啓曰,本局把摠沈學祖,身病甚重,勢難察任,改差,何如?傳曰,允。
行吏曹判書金履喬疏曰,伏以日月易邁,顯思宮練事奄過,伏惟聖情哀慕,益復如新。仍伏念臣,匪材蔑識,重叨銓衡,試而不效之地,謂控辭易歸於飾讓,謂承乏猶可以陳力,冒昧膺命,黽勉行政,居然半載,而遂至京察已過矣。藻鑑素乏,而甄別只憑於班序,見聞未廣,而擧擬不出於親故,未嘗振一淹滯,收一遐遠,拔一賢能,有以允諧於物情而少補於治理,則臣之辜負益深,瑕纇益著,殆亦有倍於前,同朝駁正之論,司法誅罰之典,理宜難逭,心亦甘受,而恭俟有日,閴然無聞,臣安敢不露章首引,以思自劾之道乎?且臣自西歸來,時値伏熱,暑濕所需,屢經關格,略治少愈,未盡疏滌,經秋涉冬,常患否隔,每思一番,肆力於醫藥,以釋餘虞,私而憂故熏心公而奔走不息,迄無暇隙可以謀此。近又觸寒於赴政之時,宿症越添,痰壅咳逆,氣息昏墊,委身床席,漸就澌薾。以今所見,不惟時日之間,蠢動無望,若不及今療治竝及源委,實恐遂成痼疾,有關性命。今臣所叨之職,非比閑漫,而以情則難冒如彼,以病則難强又如此,左右思量,宜去非一,因仍蹲冒,其勢末由,而三度呈告,未蒙遞解,一日虛縻,轉益惶阨,玆敢仰首鳴呼於天地父母之前。伏乞聖慈,俯垂矜憐,將臣本兼諸職,竝許鐫免,俾重任無曠,微願獲伸,公私幸甚。臣無任云云。答曰,省疏具悉。本職許遞。
副摠管朴蓍壽疏曰,伏以臣,猥以無似,偏蒙兩聖朝湔拂之恩,內外歷試,滾到宰列,是豈臣夢想所及?闔門百口,攢祝鴻私,欲報之德,河海莫量。乃者一行作吏,全蔑圖報,諸條所犯,至登繡啓,集千古不法,咸萃臣一身,語其辜負,金木猶輕,聖度天大,薄竄旋宥,恩敍遽降,軍銜如舊,曾未幾月,特授臣都摠府副摠管,華誥誕宣,榮動隣里。臣於是,北望雲天,以首頓地,自不覺感涕之無從也。嗚呼,臣雖至愚無狀,亦具秉彝之衷,以若罔赦之罪,難洗之累,何敢備數於橫目之列,抗顔於周行之末,重自犯於無忌憚之科哉?自今以往,鏟跡朝端,棲身畎畝,與村翁野老,歌詠聖澤,以沒餘齒,卽爲臣自靖之義,亦是臣不報之報也。嗚呼,一覲耿光,退塡溝壑,豈非臣至願所在,而大質已虧,無面可顯,彷徨跼躅,進身無由,長樂鍾聲,依如一夢,花甎舊步,若隔前生。有臣如此,生不如死,只有歷數愆殃,撫躬自悼而已。玆敢略具文字,冒瀆崇嚴。伏乞聖慈,諒臣情之悲苦,察臣懇之危蹙,亟令選部,永刊臣名,仍治臣瀆撓之罪,以昭法紀,以安私分焉。臣無任云云。答曰,省疏具悉。卿其勿辭行公。
上在昌德宮。停常參·經筵。
初昏,天氣淸朗,詳細看候,則紫微西垣第一星傍,所見彗星形痕,比昨尤微,距極二十度。
尹致謙啓曰,明日正朝望闕禮習儀,兩司當爲進參,除在外·未署經外,未肅拜人員,竝待開門牌招,何如?傳曰,允。
朴齊聞啓曰,合辭許久闕啓,事甚未安,除在外·未署經·傳旨未下外,未肅拜人員,竝卽牌招,何如?傳曰,允。
備忘記,洪州營將沈尙之下直,長弓一張,長箭一部,片箭一部,筒兒一箇賜給。
尹致謙啓曰,今日望闕禮習儀,憲府則監察代行矣,雖無諫院,仍爲行禮之意,敢啓。傳曰,知道。
朴齊聞啓曰,臣齊聞,今日正朝望闕禮習儀進去,下直之意,敢啓。傳曰,知道。
以執義李游夏,司諫金喆遠,獻納朴鳴和牌不進罷職傳旨,傳于朴齊聞曰,只推。
以司諫金喆遠,獻納朴鳴和,掌令李麒峻,持平魚在濂牌不進罷職傳旨,傳于朴齊聞曰,只推。
尹致謙啓曰,守令署經事,命下矣。司諫金喆遠,獻納朴鳴和,掌令李麒峻,持平魚在濂,旣有只推之命,與行大司憲金魯敬,行大司諫沈能岳,一體牌招,以爲署經之地,何如?傳曰,允。大司憲許遞,前望單子入之。
大司憲前望單子入之,宋穉圭落點。
以執義李游夏,掌令李麒峻,持平魚在濂,司諫金喆遠,獻納朴鳴和牌不進罷職傳旨,傳于朴齊聞曰,只推。
尹致謙啓曰,守令署經事,命下矣。執義李游夏,旣有只推之命,一體牌招,以爲署經之地,何如?傳曰,允。
又啓曰,司諫金喆遠,獻納朴鳴和,掌令李麒峻,持平魚在濂,旣有只推之命,一體牌招,何如?傳曰,允。
掌令李麒峻,持平魚在濂等啓曰,噫嘻痛矣,世道詿誤,義理晦塞,至於今番秋曹兩囚而極矣。渠以鄙悖之流,潛蓄凶慘之計,肆發通文,投諸賢關,遣辭陰險,引用凶悖,字字狡慝,句句閃忽,耳目難掩,手脚盡露,聞者髮豎,思之膽掉,固當卽地設鞫,不日正刑,而只令秋曹,盤覈情節,略加刑訊,旋卽酌處,雖出於大聖人好生之德,豈有亂言不道,自服遲晩,而罰止島配,假息覆載之間者乎?若以言出卑賤,事已勘處,置而不論,其可曰闡義理而嚴懲討乎?請金甲島爲奴罪人申鼎朝,古今島爲奴罪人韓鼎鎭,亟令王府卽爲拿來,嚴鞫得情,快正典刑。新除授大司憲宋穉圭,時在公淸道懷德地,掌令姜世揆,時在慶尙道尙州地,持平李禮延,時在公淸道木川地,司諫院正言李趾秀,時在公淸道沃川地,請竝斯速乘馹上來事,下諭。答曰,不允。下諭事,依啓。
尹致謙啓曰,泰安郡守申漢升,珍島郡守李秉吉,博川郡守李行淳,龍仁縣令鄭東龜,固城縣令權灝,陽城縣監朴肯源,知禮縣監李羲升,淸河縣監金光素,同福縣監李彙寧,康津縣監李時權,三嘉縣監李奎秀,憲府則雖已署經,諫院則行大司諫沈能岳,司諫金喆遠,獻納朴鳴和牌不進,正言李趾秀在外,鄭知容未署經,不得備員署經,何以爲之?而行大司諫沈能岳,更爲牌招,以爲署經之地,何如?傳曰,一司除署經。
以執義李游夏,司諫金喆遠,獻納朴鳴和牌不進罷職傳旨,傳于尹致謙曰,只推。
以咸鏡監司南履翼狀啓,薦新生靑魚,限內不得封進,惶恐待罪事,傳于尹致謙曰,勿待罪事,回諭。
以咸鏡監司南履翼狀啓,進上生靑魚,不得當節封進,惶恐待罪事,傳于尹致謙曰,勿待罪事,回諭。
兵曹口傳政事,大護軍金魯敬。
尹致謙,以吏曹言啓曰,大享有重,誓戒已過,其中臺職遷轉人,依節享例,使之勿拘進參,何如?傳曰,允。
李恒權,以禁衛營言啓曰,去夜初更量,幼學李容麒,被捉於本營巡邏,而係是士子,依例移送秋曹之意,敢啓。傳曰,知道。
又以刑曹言啓曰,因禁衛營啓辭,去夜初更量,犯夜幼學李容麒,移送秋曹事,命下矣。容麒,依更數決笞三十度,放送之意,敢啓。傳曰,知道。
上在昌德宮。停常參·經筵。
初昏,紫微西垣第一星傍彗星所在,十分詳察,則形色尾痕,比昨尤爲消減,莫辨形痕,難以的測。
藥房提調金在昌,副提調李光文啓曰,伏未審日間,聖體若何,寢睡·水刺之節,何如?臣等率諸御醫,趁早入診,詳察聖候爲宜。中宮殿氣候,何如?臣等不任區區伏慮,敢來問安,竝此仰稟。答曰,知道。中宮殿氣候亦安順,卿等不必入侍矣。中宮殿·世子宮·世子嬪宮,口傳問安。答曰,知道。
朴齊聞啓曰,合辭方張之時,兩司無詣臺之員,事甚未安。除在外·未署經·差祭外,未肅拜·呈告人員,竝卽牌招,何如?傳曰,允。
傳于李友秀曰,禮曹判書金在昌,吏曹判書除授,牌招察任。
吏曹口傳政事,吏曹判書單金在昌。
傳于李友秀曰,禮曹判書前望單子入之。
禮曹判書前望單子入之,李相璜落點。
傳于李友秀曰,御史書啓,卽爲回啓以入。
尹致謙啓曰,副應敎林顔喆,校理洪羲弼差祭,修撰李寅泰在外,應敎·校理一員,副校理一員,修撰一員,副修撰二員未差,玉堂上下番俱空,事甚未安。副校理朴永元,卽爲牌招入直,何如?傳曰,允。
朴齊聞啓曰,大司憲宋穉圭,掌令姜世揆,持平李禮延在外,執義李游夏,持平魚在濂差祭,掌令李麒峻牌不進,監察茶時之意,敢啓。傳曰,知道。
以司諫金喆遠,獻納朴鳴和,掌令李麒峻牌不進罷職傳旨,傳于朴齊聞曰,只推。
尹致謙啓曰,說書吳致愚,以其親病,陳疏徑出,原疏纔已捧入矣。所當直捧禁推傳旨,而此與無端徑出有異,推考警責,何如?傳曰,允。
尹致謙,以侍講院言啓曰,說書吳致愚,以其親病,陳疏徑出,下番闕直,事甚未安。司書安光直,兼司書韓弘敎,竝卽牌招,以爲推移入直之地,何如?傳曰,允。
又以侍講院言啓曰,再明日顯思宮朔祭王世子亞獻禮時,宮官當爲全數進參,而輔德尹豐烈有實病,說書吳致愚陳疏受由,無以備員,何以爲之?敢稟。傳曰,竝許遞,前望單子入之。
春坊前望單子入之。輔德金學淳,說書趙容和落點。
尹致謙,以議政府領議政意啓曰,正朝物膳監進時,本府西壁,當爲進參,而行左參贊鄭尙愚在外未肅拜,右參贊未差。有闕之代,令該曹,以在京無故人口傳差出,仍令政院,待下批牌招,以爲進參之地,何如?傳曰,允。
吏曹口傳政事,以金履喬爲右參贊。
吏曹口傳政事,左參贊單金履喬,右參贊單鄭尙愚。
兵曹口傳政事,副護軍金蘭淳。
尹致謙,以吏曹言啓曰,軍資監正李義悅呈狀內,矣身素患痰癖之症,當寒添劇,時日內萬無起動供職之望云。奉常寺僉正李興遂呈狀內,矣身素患痰癖之症,近尤添劇,時日之內,萬無起動供職之望云。成均館典籍鄭德和呈狀內,矣身素患痰癖之症,挾感添劇,時日之內,萬無起動供職之望云。身病俱如是沈重,則有難强令察任,竝改差,何如?傳曰,允。
李恒權,以兵曹言啓曰,來甲申年各處頒給信漢符及文宰二品以上·武臣蔭官曾經摠管人員章標頒給別單,修整以入之意,敢啓。傳曰,知道。
李友秀,以賑恤廳言啓曰,今年內貧寒宗室子女葬時顧恤數,別單書入之意,敢啓。傳曰,知道。
李恒權,以訓鍊都監言啓曰,今十二月二十九日·三十日年終起火時,次知將官·將校姓名,及兼別破陣等容貌·年歲·火箭數爻,竝別單書入之意,敢啓。傳曰,知道。
又以訓鍊都監言啓曰,本局別將南錫九,身病甚重,勢難察任,改差,何如?傳曰,允。
又以禁衛營言啓曰,本營千摠安光贊,身病猝重,勢難察任,改差,何如?傳曰,允。
說書吳致愚疏曰,伏以臣,卽接家信,臣母病情,値玆隆寒,一倍凜綴,毒感添加,客症闖發,冷積肆動,咳嗽兼作,心腹牽亘,氣息窒礙,委席昏墊,不省四到,夜間經歷,極其危篤。臣家在郊外,今始得聞,驚遑焦憂,按住不得。玆敢忙陳短章,徑出禁扄。伏乞聖慈,俯垂鑑諒,亟遞臣所帶之職,俾便救護,仍治臣擅離之罪,以肅朝綱,不勝幸甚。臣無任云云。省疏具悉。爾其勿辭救護。
上在昌德宮。停常參·經筵。
初昏以後,天氣淸朗,衆星粲然,而彗〈星〉無形痕,其已消滅,今無可疑。
大殿·中宮殿·世子宮·世子嬪宮,內閣·政院除夕單子問安。答曰,知道。大殿·中宮殿·世子宮,朝廷二品以上·六曹堂上單子問安。答曰,知道。
朴齊聞啓曰,大司憲宋穉圭,掌令姜世揆,持平李禮延在外,執義李游夏,持平魚在濂差祭,掌令李麒峻呈辭,監察茶時之意,敢啓。傳曰,知道。
李恒權啓曰,備邊司郞廳來言,今日賓廳日次,而顯思宮朔祭親行齋戒相値,不得來會云矣,敢啓。傳曰,知道。
傳于尹致謙曰,禮房承旨馳詣宗廟·永禧殿·景慕宮,受香諸處,奉審摘奸以來。
尹致謙啓曰,明日正朝望闕禮,依例爲之之意,敢啓。傳曰,知道。
以副校理朴永元牌不進罷職傳旨,傳于尹致謙曰,只推。
李光文啓曰,吏曹郞廳來言,御史書啓,卽爲回啓以入事命下,而判書金在昌未肅拜,次堂例不得擧行云。判書金在昌,卽爲牌招,以爲擧行之地,何如?傳曰,允。
又啓曰,行吏曹判書金在昌牌不進推考傳旨,今方捧入,而回啓命下之後,如是違牌,事甚未安,更爲牌招,何如?傳曰,允。
又啓曰,行吏曹判書金在昌再牌不進推考傳旨,今方捧入,而回啓命下之後,如是違牌,事體所在,誠甚未安。所當更請牌招,而係是一日三牌,何以爲之?敢稟。傳曰,更爲牌招。
尹致謙啓曰,副應敎林顔喆,校理洪羲弼差祭,副校理朴永元內閣進,修撰李寅泰在外,應敎·校理一員,副校理一員,修撰一員,副修撰一員未差,玉堂上下番俱空,事甚未安。未差之代,政官牌招,開政差出,仍卽待下批,牌招入直,何如?傳曰,允。
以司書安光直,兼司書韓弘敎牌不進罷職傳旨,傳于尹致謙曰,只推。
兵曹口傳政事,副司果單徐萬修·洪祐燮。
尹致謙,以侍講院言啓曰,明日顯思宮朔祭王世子亞獻禮時,宮官當爲備員,新除授輔德金學淳,說書趙容和,竝卽牌招,以爲備員進參之地,何如?傳曰,允。
又以禮曹言啓曰,卽接穆陵參奉所報,則新除授別檢任百能,時在京畿利川地,正朝祭享隔日,而無以及期上來云矣。莫重祭享,兩官不可不備員,在外別檢任百能,今姑改差,其代卽令該曹,以在京無故人口傳差出,以爲備員將事之地,何如?傳曰,允。
吏曹口傳政事,以宋台霖爲穆陵別檢。
尹致謙,以成均館大司成意啓曰,每於歲末,圓點準點儒生別單書入事,曾有定式矣。依定式,當年條準圓點儒生,別單書入之意,敢啓。傳曰,知道。
李恒權,以都摠府言啓曰,今日入直內三廳武兼禁軍及軍兵等,當爲中日習射技,而顯思宮朔祭親行齋戒相値,不得設行之意,敢啓。傳曰,知道。
又以兵曹言啓曰,今十二月各廳堂下武臣朔試射,依例停止之意,敢啓。傳曰,知道。
